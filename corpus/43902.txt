卷一满文原始命额尔德尼巴克什等由蒙古文创立满文翻译汉字书籍记注我朝政事崇德六年命大海加国书十二字头圈点分别语气增外字以备汉字之对音复连二字切成一字于是清文大备大海满洲正蓝旗人九岁通满汉文事太祖专司文翰侍内廷凡与明代及蒙古各国往来词命悉出其手能操汉音传宣诏旨见国史列传巴克什汉语文儒也国初大臣以文儒着称者甚众大学士希福索尼刚林尤敏赡蒙古吴内格满洲龙什西翰皆赐巴克什之号汉军高鸿中鲍承先亦办事文馆建旗辨色建旗辨色制始统军尤以相胜为用八旗分为两翼左翼则镶黄正白镶白正蓝右翼则正黄正红镶红镶蓝其序次皆自北而南向离出治两黄旗位正北取土胜水两白旗位正东取金胜木两红旗位正西取火胜金两蓝旗位正南取水胜火水本黑色而旗以指挥或夜行则黑色不辨故以蓝代之五行之中虚木盖我国家创业东方木德先王比统一四海满汉一家乃令汉兵全用绿旗以备木色先是天命十年乙卯太祖初设四旗旗以纯色为别曰黄曰红曰蓝曰白后复镶之添设四旗参用旗色共为八旗以镶黄正黄正白为上三旗余五旗统以宗室王公按史记天官正义河鼓两旗左旗九星右旗九星皆天之旗鼓以为旌表又九斿九旗在玉井南则天子兵旗也周礼司常掌九旗之物名盖在天垂象惟圣时宪莅军征众于旗有取清帝甲弓盛京实胜寺藏太祖所御甲胄数人举之弗能胜又藏太宗所贻弓壮士弗能开矢长四尺余太宗体丰铠重乘小白行百里乘大白止行五十里今昭陵前肖其形立石马二唿曰小白大白盛京宫殿规制盛京宫殿规制大门曰大清门东门曰东翊西门曰西翊大殿曰笃恭殿大殿之西为正殿曰崇政殿殿后台上楼曰翔凤楼台下阁曰飞龙阁楼后为中宫曰清宁宫东曰关雎宫西曰麟趾宫次东曰衍庆宫次西曰永福宫宗室世爵我朝宗室世爵列为九等和硕亲王多罗郡王多罗贝勒固山贝子镇国公辅国公镇国将军辅国将军奉国将军以上将军初封俱三等后遇加封至二等一等又奉恩将军其余俱为宗室亲王一子封世子嗣亲王余子封郡王郡王一子封长子嗣郡王余子封贝勒贝勒子封贝子贝子子封镇国公镇国公子封辅国公辅国公一子封辅国公余子授镇国将军镇国将军子授辅国将军辅国将军子授奉国将军奉国将军子授奉恩将军奉恩将军子孙世授奉恩将军贝勒贝子庶出子授奉恩将军中宫宗室女爵中宫所生女为固伦公主妃所生女为和硕公主亲王女为和硕格格汉文称郡主侧妃生者降二等为郡君郡王女为多罗格格汉文称县主侧妃生者降二等为县君贝勒女为贝勒多罗格格称郡君侧夫人生者降二等为乡君贝子女为固山格格称县君侧夫人生者食五品俸公女为公格格入八分公称乡君侧夫人生者食六品俸未入八分公者以下皆称宗女不授封凡诸格格有为中宫抚养下嫁者亦称和硕公主宗室夫人称号亲王亲王世子郡王正室俱称妃贝勒以下辅国将军以上正室俱称夫人奉国将军正室称淑人奉恩将军正室称恭人八分天命年间立八和硕贝勒共议国政各置官属凡朝会宴飨皆异其礼赐赉必均及是为八分天聪以后宗室内有特恩封公及亲王余子授封公者皆不入八分其有功加至贝子准入八分如在故降至公仍不入八分八旗六部二院创立八旗设十六大臣以理政事天聪五年初设六部每部以贝勒一人领其事设满承政二员蒙古承政一员汉承政一员参政八员汉承政即乌真超哈人员也崇德三年七月增设都察院理藩院是年始定部院各设承政一员参政二员停王贝勒领部院事国务刑政军政大臣先是卷二翰林前后辈称号翰林故事初入馆于前辈投刺书侍生而口称学生七科以前则书晚生未及七科而官至庶子以上亦书晚生洗谕以下则否窃怪庶子与洗谕讲读同为五品不应分别等差若此尝问翰苑诸公皆不能言其故但云俗称庶不见庶而已心窃疑之今年归里质之家大人云于故籍亦无可征但明有掌坊学士之官而员不恒备多以庶子兼之盖其始止于学士称晚生而其后亦用于兼官之庶子沿袭至今遂并用于不兼学士之庶子矣馆丈翰林前辈称后辈曰馆丈必四科以前之前辈或有师生之谊者则可否则无是称近见翰林一经散馆授职与新庶常作札辄曰馆丈丑甚先辈一词考略魏文帝立太学初诣学者为门人满岁试通一经补弟子满二岁试通二经补文学掌故不通经者听须后试故后试者称先试而得第者为先辈唐时举人唿已第者为先辈其自谓则曰前进士又绍圣间王圣涂渑水燕谈云苏德祥汉相禹珪之子建隆四年进士第一人登第初还乡里太守置宴以庆之乐作伶人致语曰昔年随侍尝为宰相郎君今日登科又是状元先辈又司马温公劝学歌云一朝云路果然登姓名亚等唿先辈详味温公之言则登云路者方唿先辈如今黄甲并唿状元一般先辈犹言前名也唐人诗集中称先辈几半葛常之丹阳集云小说载优人扮李义山服蓝缕衣或曰先辈之衣何在王直方诗话云萧贯常梦至宫中赋诗有一人曰先辈异日必贵春渚纪闻载刘仲甫闻祝不疑先辈名品高着人传今秋来试南省王元之赠状元先辈孙仅诗自注云予淳化辛卯岁赠君诗云明年再就尧阶试应被人唿小状元其后末句云还有一条遗恨处不教英俊在吾门又送第三人朱严先辈从事和州诗榜眼科名释褐初若以四家所载观之则以先辈为称唿决非前辈之比又韦庄浣花集有癸丑年下第献新先辈诗墨客挥犀言今人于榜下择婿曰脔婿有一新先辈少年为贵家所慕欲以女妻之彭应来有贺新先辈二十八人及第诗结句云回头应念差池者重待阳和振羽毛若以为长上先生则安得加一新字又安得曰少年耶摭言载牛僧孺应举时韩愈皇甫湜见之于青龙寺称牛为即先辈田表圣钖咸平集•与胡旦书云秀才即先辈乃即日可为先辈也其义甚明当时有称道士为先辈尤可笑也侍讲官两汉之世登对贤良崇尚经术亲临讲肄数幸书林如张酺侍讲御殿刘宽侍讲华光皆上意偶咨非故事晋宋以后谈庄老山水经籍阁庋矣开元始设经筵任以专官儒者辈兴经术之效可睹宋制春二月始至端午秋八月始至长至每双日入侍迩英文学侍从更番轮直建炎中命近臣四人充讲读之官凡治政之暇就宫苑游憩之地随时取旨入对元丰以后两省台端以上咸得兼之宗卿秘少着作佐郎及御史丞中书令并得直讲贾昌朝以善说得名娄彦国以史院兼衔胡铨以宫观留侍程子谓讲官以范淳夫为第一能得对君之体尹和靖每趋宣召从容论议有儒者气象宋代之制称极盛已金置益政院于内廷日以二人轮侍所讲大都尚书通鉴贞观政要耳元置端本堂为说书之地明之制以翰林学士掌词翰文章凡经筵日讲之事皆承受而统领焉侍讲侍读之官则专讲经史为职业更令翰林分班入直陈说古今孝弟忠信及民间田里稼穑之事我朝右文崇学顺治十二年设讲官八员又置起居注馆于太和门凡郊祀坛庙及御门听政之期令满汉讲官各二人侍班纪事纪言悉以实经筵之日上御文华殿经筵讲官进经解讲毕候玉音宣御论按经筵讲官以尚书侍郎内阁学士掌院读讲学士詹事少詹祭酒及左都御史等官之由翰林出身者列名以原官充补其日讲官十二员则自掌院学士及詹事以下凡现任之坊局编检以上皆得充是职前辈干隆壬戌以前翰林称前辈曰老先生乙丑以后间有称前辈者近则内阁都察院吏礼二部无不称前辈设仍旧称无不怪而叱之昔王凝称司空表圣为先辈东坡称李方叔为先辈所谓先辈实乃后辈也康熙己未博学宏词科康熙己未鸿博之征一时人才搜罗殆尽盖国家定鼎数十年德意培养文教昌明如宝山初开琳琅尽献猗欤盛矣按是科如张武承李天生钱越江李公凯施愚山皆学行纯笃不愧儒者汤睢州理学经济一代名臣朱竹吴志伊毛西河汪钝翁沉深经史彭羡门李石台乔石林陈其年张毅文潘稼堂皆博雅之士即尤西堂邱季贞秦对岩黄忍庵汪舟次徐菊庄以词客着名亦足鼓吹休明有光珥笔方邵村严耦渔绘事精绝其未录而赏给职衔如阎潜邱尤博物君子冠绝一时者矣是科读卷为杜宝坻冯益都叶昆山李高阳四人搜罗鉴拔可谓得人而当时无名子造谤云自古文章称李杜于今李杜亦希奇叶公蒙董遭龙吓冯妇龙钟被虎欺宿构传抄璇玉赋失粘出韵省耕诗若教修史应羞死胜国君臣也绉眉又有灶前生李周吴阵亡之语皆轻薄不学遗落未选者所为尤可怪者郑寒村集中二绝云博学鸿儒本是名寄声词客莫营营比周休得尤台省门第还须怨父兄补牍何因也动心纷纷求荐竟如林总然博得虚名色袖里应持念四金又自注云鸿儒一名价须廿四两此专讥浙人之求登荐牍者居然刻之诗集殊为不学盖一时延赏虚声及阀阅子弟之鹜名者亦不无滥举云鸿博试题前己未三月初一日试鸿博于体仁阁用矮桌列墀下作文赐宴列高桌五十席每席四椅太宰二员掌院二员南北向坐谓之主席先一日内阁大臣拟题高阳拟璇玑玉衡赋赋得雨中春树万人家宝坻拟王者以天下为一家论省耕诗益都拟十三经异同考耕籍诗项去浮阁学拟士先器识后文艺论赋得春殿晴薰赤羽旗李容斋阁学拟岣嵝碑赞远人向化歌叶子吉掌院拟圭璋特达赋三江九江考赋得龙池柳色雨中深先一日外间有觇知试题者嗣命高阳宝坻益都暨叶子吉掌院阅卷定为四等御阅后于上卷中斥去一卷复于三等中取严绳孙卷补之严为词赋之雄人品亦高一时咸服睿裁精确其斥去一卷未知何人相传为王嗣槐严试日因病目止成省耕诗一章上以其素有文名拔之盖四布衣之一也康熙重诗赋韵圣祖阅卷毕复谕诸臣云诗赋韵亦学问要事何以不检因指潘耒卷冬韵出宫字李来泰卷东韵出浓逢字施闰章卷支韵出旗字诸臣勉强支对其实睿鉴精严无微不烛矣四布衣六子先是丙辰丁巳间京师有四布衣之称上每向内廷大臣言之乃富平李天生慈溪姜西溟无钖严秋水秀水朱竹己未三人皆得当惟西溟亦在京师而不与益都冯文毅公最称爱士方诸征君到都有佳山堂六子之称陈其年毛大可吴庆伯吴任臣王嗣槐徐林鸿也词臣纂辑御书词臣纂辑御书皆就馆局从事惟卷三干隆三十一年税银户部奏各省地丁盐课关税三项共岁入银四千四百万七千零岁出银二千七百四十二万五千零实余银一千六百五十八万一千零铸钱重量铸钱每文重一钱二年改一钱二分以后屡有改定至十四年定为一钱二分改为一钱至四十一年改为一钱四分改为一钱二分永为例户工部岁铸钱数户部宝泉局每年铸钱七十六万一千二百八十串工部宝源局每年铸钱三十八万六百四十串铸钱工本钱重一钱二分每串计用工本银一两七分核销每串用工本银九钱八分三厘三朝田土总数大清会典载本朝总计田土合五百四十九万三千五百七十六顷有奇总计田土六百七万八千四百三十顷有奇总计田土六百八十三万七千九百一十四顷有奇滨江近海之区定例十年一丈凡民地勘丈概以二百四十步为一亩后屡有条议蠲赈银江南一省蠲赈银一百四十余万两之多自至今癸酉十八年中江南共蠲赈二千四百九十余万荡荡之恩古今未有御制诗云或云民习骄或云官示惠胥非我所知所知恫Ａ意损上斯益下卦爻义昭示盖廷臣中有以施博难继为言者均田限田之害井田之法原因土旷人希且在中原数千里之内故以为良法先儒谓井田均田之制行于大乱之后是为求治行于既治之后是为召乱其说确不可易自阡陌既开贫富本不一致地之山陵川泽肥浇水旱南北之灌溉播植种种不齐属在承平人安其业日用而不知一旦为均田限田之法纷纭予夺参差错迕百出而不穷此必乱之势也说者谓当兵燹之余污菜遍野版籍荡然人民死亡赤地千里因而彻田为粮计口授产一经制而示维新庶乎其可然此亦不过一时之计三五十年后户口日繁人民迁徙如有不能均之势明初解大绅均田之策何尝不因明承大乱之后起见不知虽经大乱而人民不尽死亡户籍不皆灰烬畎亩尚有主名非比户仳离尽失恒产者比且立国已将二纪民间井田纳赋大局粗定一旦更张徒启争端非召乱而何至崇祯间李振声复请限田一品官田十顷屋百间二品官田九顷屋九十间以是为差逾限者房屋入官变价充饷田地入官益浅陋无识矣贾似道限田之祸董仲舒初议限田后李翱元稹林勋祖其说而皆不能行惟王莽王安石贾似道三人力任以为必可行而皆以扰害生民至于大乱似道首捐己田万亩为倡其法益峻其祸益烈噫其效可睹矣顾用方尚书君子也巡抚山东时令营兵于河工隙地小试之亦无成效十九年增户口三千万自辛酉敕部岁登天下民数至今己卯凡十九年已增户口至三千万有奇太平日久生齿繁盛伊古所未有也俸禄之丰俭司仓者不能辟谷管库者不能点金减猫餐而不窃食势不能也汉宣帝益小吏俸宋仁宗益致仕官俸元世祖增百官俸历代诏禄之典或丰或俭未若我朝之普而均也京官给双俸外官俸外有养廉州县以千计督抚以万计当此时而不惜钱非廉吏也当此时而犹爱钱真贪夫矣唐官俸之滥唐代宗时回纥以马万匹来市有司患其多请市千匹郭子仪恐违其意自请输一岁俸为国市之当时马一匹直四十缣万匹当用四十万缣其时将相之富可知矣史载子仪月入俸二万缗缗为一千一岁俸即今二十四万两矣子仪自河中入朝代宗命宰相置酒其第一会之费至十万缗准今银数即十万两亦太甚矣如是而欲国用无匮难矣唐制正一品月俸米七百石钱九千八百二品米五百石钱八千乃初制也其后日增大历中权臣月俸至九千贯刺史无大小州皆千贯若汾阳以异姓王兼将相俸入尤不赀世禄之家怙侈灭义非所以爱之也四海之穷张杨园谓四海之穷皆由于游民之众且未论其他即如生员军伍吏胥三种人俱不可少者然无用冗食十而八九矣穷根陈几亭曰天下有穷根凡耗物生费人力而无秋毫之用者皆是在物曰骨董玩器曰雕镂纂组曰白土曰楮钱在人曰优倡曰清客曰僧尼曰衙役帮身曰不井不战之游民冗兵白土俗名光粉余杭产最多置米中助白色不过市井作伪而耗米中之精华久而膏枯食之无味杨漪亭因言几亭之言特举其末焉者大而贪官傲弁小而劣师庸医辈处处有之非徒无用又害之矣靳辅生财疏靳紫垣河督上生财疏称地方一里有田五顷四十亩地方十里方一里者百有田五百四十顷地方千里为方百里者百有田五百四十万顷依王制所载山陵林麓川泽沟渎城郭宫室涂巷三分去一计之凡方千里之地实有田三百六十万顷其间有棉花蔬果菱荷药草不系五谷再除四分之一计去地九十万顷外仍实有田二百七十万顷什一取民古之常制每一亩合夏麦秋禾计之瘠土可收粮一石什一科之每亩征粮一斗每顷征粮十石二百七十万顷征粮二千七百万石内以一分征本色岁可征粮二百七十万石以九分征折色每石折银四钱而布帛鱼盐之利不与焉今直隶十四省之地不下方五六千里今姑作三千里科算为方千里九每岁额赋亦可有粮二千四百三十万石有银八千七百四十八万两此臣准古证今乃不易之理必得之数今直省额赋不及三分之一何也盖有三大弊而世莫之察一曰水利不修也二曰赋轻民惰也三曰生者寡而食者众也紫垣此疏事属难行然其胸次亦可谓通知古今而目有天下全局者后之人未能及矣但直省形势不同山岳江湖几去一省之半不毛之地沮洳斥卤勣确之区旷衍无人之所至西北一带十分几空其六七安得计里以定赋乎即以顺天一府而论其中不耕之地多于已垦者天时晴雨之难料地势旱淖之不齐人力工拙之非一所以近在咫尺而不能尽垦况四海九州之大且远乎至什分取一之说我圣朝初未及百之一也盖善政迈千古矣紫垣殆未之细思不过据陈潢之臆说徒耸听耳岁漕五等岁漕五等曰正兑米入京仓待八旗三营兵食之用以奏销册计之山东十有五万七千九百九十四石河南八万一千六百二十八石江苏百有七万六千三百九十三石安徽三十万七千十有六石江西三十五万千五百有三石浙江五十五万百四十七石湖北九万四千五百七十四石湖南九万五千五百三十一石各有奇曰改兑米入通州仓待王公百官俸廪之用山东六万九千四百七十三石河南三万九千九百十有一石江苏九万二千四十四石安徽十有一万八千八百四十五石江西十有五万一千八百五十石浙江二万九千三百六十五石各有奇曰白粮分入京通仓供内府光禄寺以待王公百官各国贡使廪饩之用江苏六万九千四百四十七石浙江三万五百五十三石各有奇曰麰麦入京仓供内府之用河南正兑五千八十六石改兑三千三十三石各有奇曰黑豆入京仓待八旗官军及宾客馆牧马之用山东正兑四万五百有四石改兑万六千五百石河南正兑三万二千六百七十四石改兑万五千五百八十八石各有奇凡漕粮改折曰永折米征银解部山东河南岁折征各七万石江苏十万六千四百九十二石安徽七万五千九百六十一石湖北三万二千五百二十石湖南五千二百十有二石曰改折灰石米征银解部待工部灰石之用江苏岁折征二万一千一百十有六石浙江万三千三百二十三石各有奇漕运经费凡漕粮经费曰正耗各省正兑米每石二五加耗改兑米一七加耗以备通州五闸运耗贮仓折耗及运军回船食米之费曰轻赍正兑米山东河南每石一六加耗江苏安徽二六江西浙江湖北湖南三六改兑米江苏安徽江西浙江每石二升加耗均折银征解仓场通济库漕船至通计运道远近每船奏羡余银又按到通米数每石给夫银各有差曰船耗除山东河南及江苏徐州府属之铜丰沛萧砀漕船不给耗余船正兑米每石一五及五升加耗改兑米二三及八升加耗各有差以给运军沿途耗折曰席木各省正兑改兑米每二石征苇席一以十分之一七随船解通为仓庾苫盖之用江西湖北湖南每正兑米二千石征楞木一松板九以十分之五解通为仓庾铺垫之用余均折银征解通济库浙江及江苏常镇安宁池太等府太仓州征版木如之皆折征解库曰行粮月粮各省运弁运军凡出运之年各支行粮二石四斗至三石有差运军月粮八石九斗至十有二石有差或折银征给或银米各半各因其地之宜山东苏松江安粮道所属半于领运时发给半征解水次六仓山东则临清德州江苏安徽则江宁凤阳淮安徐州沿途发给曰赠贴明代漕粮系军民交兑民受需索之苦国初为官收官兑因酌定赠贴官为支给随其方俗各省异名山东河南漕船每运米百石给润耗银五两米五石江安粮道所属给漕赠如之苏松粮道所属米同银倍浙江给漕截银三十四两有奇江西给贴运银三两米三石副耗米十有三石湖北湖南给贴运米二十石皆随漕科征白粮经费凡白粮经费江苏每石正耗三斗浙江四斗五升以备入仓耗折及运军沿途折耗之费江苏每船给束包人夫工食银十有四两每运米百石给漕截银三十四两食米七石各有奇又盘耗米二十石浙江给漕截银如江苏食米三十四石有奇运弁行粮运军行粮月粮与漕粮同皆随粮科征漕船漕船六千九百六十有九每岁出运直隶三十七均协运河南山东九百七十五运军自备者三百十有一协运河南二百六十八苏松粮道所属五百八十九江安粮道所属三千八十四协运河南百二十五协运苏松千九百九十七内运白粮者百三十六于通省漕船内简调三年践更江西七百有八浙江千二百十有四专运白粮者六十三湖北百八十湖南百八十二成造漕船以长九丈载米四百石为度江西湖北湖南加长一丈京师十三仓京师十有三仓禄米仓五十七廒南新仓七十六廒旧太仓八十九廒富新仓六十四廒兴平仓八十一廒均在朝阳门内海运仓百廒北新仓八十五廒在东直门内太平仓八十六廒在朝阳门外均国初建本裕仓三十廒在德胜门外清河建万安仓九十三廒在朝阳门外建储济仓百有八廒裕丰仓六十三廒在东便门外建丰益仓三十廒在德胜门外安河桥建号房大通桥号房四十八间朝阳门号房五十八间旧设大通桥号房六十四间朝阳门号房二十八间朝阳门增建十四间又移大通桥河东十六间于朝阳门通州二仓通州二仓西仓二百廒在新城中仓百十有九廒在旧城南门内均国初建旧有南仓八十一廒奏裁裁减军耗银米之议康熙年间部议裁减运军耗赠银米一事靳紫垣疏称带管漕务灼然于断不可裁之故仍请照给部议谓此项银米从前原无皆顺治六九等年所添等语不知彼时添给此项原非得已因军旗运用不敷往往勒索小民兼之盗卖漕粮拖欠日多公私交困是以议加银米里民求免勒索是以乐于输将原非动公帑以给军也从此军民两安国储不欠已历多年一旦议裁势必覆蹈故辙勒索里民盗卖漕米矣况钱粮原有定额其地方官民因时制宜另为调济之项原在正额之外恐涉私派不得不为题明要之非司农之项也在司农总会计之权止稽额征不宜收及额外若将里民自愿乐输求免勒索之项而又裁归司农则里民既出己资仍遭勒索恐亦司农之所不忍闻也又称实支实用不宜苛驳启派部费之弊近来销算虽不乏从公议允之案然偶值一事或执一己之偏见或听胥吏之唆使任意吹求苛驳无已钱粮繁琐头项牵杂非精于核算不得要领司官专司其事除猫鼠同眠者不必言外其实心奉公之员或稍欠精详便受朦蔽至堂上不过总其大概止据说堂数语安能备知底里加以从慎重钱粮起见自然悉照司议由是而部胥之权重不得不行贿以求之此项部费官无神输之术仍索之于里民而民益困矣国家滋厚敛之名部胥得婪贿之实有司多一分之费里民出数倍之资其害可胜言哉此疏洞悉部书之弊惟精明强干之官堂司一心整饬防闲又何弊之不可除哉宋之漕运文献通考宋初以来四河所运粟未有定制至汴河岁运江淮米三百万石菽一百万石黄河粟五十万石菽三十万石惠民河粟四十万石菽二十万石广济河粟十三万石凡五百五十二万石非水旱大蠲民租未尝不及其数至道初汴河运米至五百八十万石自是汴京积粟盈溢大中祥符初至七百万石天禧末京城所积仓粟一千五百六十万余石草一千七百万五千余围宋时水运自淮南江南荆湖南北路所运粟于扬真楚泗四处置仓以受其输既而分调舟船溯流而入汴京发运使领之荆湖江淮两浙以及岭表金银香药犀象百货偕集惟岭表陆运至虔州而后水运陕西诸州菽粟自黄河三门沿流由汴河而至亦置发运使领之陈颍许蔡光寿等六州之粟帛由石塘惠民河而至京东十七州之粟帛由广济河而至皆有京朝官廷臣督之凡三水皆通漕运而岁计所赖惟汴流也河北卫川东北有御河达干宁军其运物亦有廷臣主之川陕诸州金帛自剑门列传置分辇负担以至租布及官所市布由水运送江陵自江陵遣纲吏运送汴京咸平中定岁运六十六万匹分为十纲天禧末水陆上供金帛缗钱二十三万一千余贯两端匹珠宝香药二十七万五十余斤诸州岁造运船至道末三千三百三十七艘天禧末减四百二十一景德中漕东南粟岁不过四百五十万石后增至六百万天圣中发运使请所部六路计民税一石量籴粟二斗五升岁可更得二百万石给京师仁宗曰常赋外增籴是重扰民不许时江南谷贵民贫尚书员外郎吴耀卿以为言诏岁减五十万后是三司奏覆增至六百万然东南灾歉辄减岁漕或百万或数十万又转移以给他路者时有焉庆历中诏减广济河漕一十万石后黄河岁漕益减耗才运菽三十万石而岁创漕舡市材木役牙前劳费甚广诏罢所运菽减漕船三百艘自是岁漕三河而已方苞禁酒烟之议方望溪奏请严禁烧酒一疏尹博陵叹为一代名言孙合河相国力驳其议并陈烧酒之益断不可禁愚谓事有理所不可行而情不能已法所必当禁而势不能除者此类是也酒之为物有益有损自古已然烧酒则兴于近代其始因边疆士卒借以御寒北五省烧造尤甚糜费五谷历奉明禁本重谷裕食之美意望溪欲悉行严禁民间不得复烧涓滴重本犯之罪名严州县之处分窃恐小民无知好饮者比户皆然售买极易逐末之徒趋利忘害甘犯禁网将愈启富民之私造而滋吏胥之为奸骚扰纠纷而终不能绝也即使严刑峻法连坐乡邻势在必行而小民之日饮者不能因此俱行戒止势必群饮黄酒其为数必十数倍于烧酒日费十文者将费百文不止于百姓日用生计大有所损且用黄酒者日增价值亦腾制造益众耗费谷米亦十数倍于高粱柿枣其耗五谷也更甚于烧酒然则欲禁烧酒必先禁民饮乃可行能乎否乎语云兴一利必有一害予谓除一害必增数害积重难返之势惟有因任自然去其太甚而已他如私盐私参禁之何尝不严而究不能止矧日用常行之酒也耶望溪同时又有禁烟一疏稍为近情然同一不能行噫治国治民之道固难与一二书生言也昔韦处厚议盐法云强人之所不能事必不立禁人之所必犯法必不行望溪殆未之晓耶刘彤论盐铁左拾遗刘彤论盐铁曰汉武为政厩马三十万后宫数万人外讨戎夷内兴宫室财无不足者何也岂非古取山泽而今取贫人哉取山泽则公利厚而人归于农取贫人则私利薄而去其业先王之法山泽有官虞衡有职轻重有术禁发有时一则专农二则富饶济人盛事也夫煮海为盐采山铸钱伐木为室丰余之辈也寒无衣饥无食佣赁自资者穷苦之流也若能山海厚利夺丰余之人薄敛轻徭免穷苦之子所谓损有余益不足也此虽言之凿凿而未免杂霸之气卷四领受诰敕仪注凡领诰敕前一日设案于堂中另设香案于前诰敕至门本身及祖父子侄具本等品级服色跪迎大门外候过随入诰敕至堂中执事者置诰敕于所设案上受诰敕者三跪九叩头兴诣案前跪捧诰敕兴入室恭藏于匮次于其祠堂中具香烛果品行一跪三叩头礼次于其父母前行一跪三叩头礼焚黄礼凡赠典诰敕领受奉迎俱如前仪择日行焚黄礼前一日本官于其祠堂中设案于中间设香案一于前设神主案祝案于堂东西向至日早捧所赠诰敕置祠堂中所设案上以黄纸依诰敕文录写一通同置案上奉神主设于堂西陈设祭物并祝文向神主一跪三叩头兴跪上香三献酒读祝毕乃捧所录黄纸诰敕文宣毕宣敕者立堂东西向本官代受赠典者行谢恩礼望阙三跪九叩头宣敕者取所录黄纸并祝文焚讫本官恭捧诰敕藏于椟次奉神主入柜一跪三叩头退俱见会典张居正坐领诰命明制颁赐诰命百官皆在午门内金水桥南朝服唱名跪领至张江陵坐内阁遣典籍代领当时非之见笔麈文职领袖顺治四年谕范文程刚林祁充格曰文职衙门不可无领袖今尔衙门较前改大尔三人可用珠顶玉带见本传亦异数也凉暖帽制顺治九年礼部定凉暖帽上圆月有官者用红片金无官者用红素缎凉帽里及沿边四品以上俱用片金五品以下用红里青蓝倭缎边无官者帽里用别色不许用锦里红色里沿边用青蓝素缎官员帽顶雍正二年礼部议定官员帽顶一疏皆准行奉旨总督未加尚书衔者着为正二品侍郎巡抚俱着为从二品后屡经改定时宪书雍正七年议准每岁四月钦天监颁发时宪书式令各布政使刊刷钤印钦天监时宪书印信凡现任文武大小官及在籍有职官举人贡生等各给一本其刊刷纸墨动正项钱粮至各省民户应将书版贮公所听匠役备纸刷印赴司钤印每本定价一分二厘此定制也按颁发之期故明初定二月朔颁明年历嘉靖十九年改用十月朔行在寿诞行礼班位干隆六年奏准行在恭遇万寿圣节群臣行礼班位王公大臣在网城内三品以下官在网城外外官入班行礼外省官员入觐在都或奉调在京逢御殿之日各于吏兵二部报名一例入班行礼总督加尚书衔者入尚书末巡抚加侍郎衔入侍郎末加副宪衔入副宪末布按二使入小九卿末道府入部郎末将军都统提督入都统末副都统总兵入副都统末协领副将入参领末干隆七年奏定凉帽大衫干隆二年议准凡官员入朝及在公署不许戴雨缨凉帽凡官员及护军等不许着大衫入紫禁城佩刀上殿康熙初年御史李秀奏请百官佩刀上殿奏事以肃朝仪后御史李棠奏罢之外官家口御史刘子章奏外官不许带家口赴任下部议督抚准五十人藩臬四十人道府三十人州县二十人女口不在此数违者降级近日州县长随多者数百人矣非所以教廉也朝服康熙三十三年刑科魏象枢奏属员谒上台不许穿朝服顶帽部议凡朝贺祭祀及到任许着朝服其余皆不许所云祭祀指与祭郊坛非私祀也康熙五十一年准吏科潘锦奏外官到任拜牌开印封印丁祭入坛着朝服其送迎上台止穿补褂雍正八年奉旨蟒袍乃华灿之衣组织非易衣着之日太多非爱惜物力之道嗣后元旦万寿节仍穿七日上元节仍穿三日又微员奉有不必蟒袍但穿补褂亦可之恩旨学政准带家口干隆六年御史奏学政不准带家口至任所恐滋弊窦七年奉旨仍准其携带圣明之鉴深矣学政之弊岂在家口哉百官衣服明会典礼部题百官衣服自十月初四日至次年三月初三日穿纻丝自三月初四日至四月初三日穿罗自四月初四日至九月初三日穿纱自九月初四日至十月初三日穿罗暖耳王钖爵请戴暖耳疏云连日雪后风寒百官尚未蒙恩传戴暖耳在圣主身居暖阁不知外寒微臣历事先朝颇谙旧典祖宗二百年来岁传暖耳示体恤于等威之外乃故事中之特恩所以百官传衣不谢而传暖耳独谢此燔肉醴酒之类物微而礼重也节日放假礼部志稿载每岁正旦节自初一日为始文武百官放假五日冬至本日为始放假三日永乐七年令元宵节自十一日为始赐百官节假十日乘舆藤扇查浦辑闻云康熙初年三品以上乘舆呵殿双藤拥扇丙戌罢引藤丁亥并撤拥扇惟皆灯笼题衔至壬辰冬仍听乘舆藤扇皆如故祭分三等祭分三等圜丘方泽祈谷雩太庙社稷皆为大祀日月前代帝王先师孔子先农先蚕天神地祗太岁皆为中祀先医等庙贤良昭忠等祠皆为群祀太庙太岁斋戒斋戒大祀三日中祀二日南北郊南北郊上于大内斋宫二日坛内斋宫一日太庙社稷太庙社稷上于大内致斋朝日夕月飨帝王先师先农皆于大内致斋朝日夕月诸祀皆质明行事惟朝日以卯时夕月以酉时斋戒之忌斋戒不理刑名不燕会不听音乐不入内寝不问疾吊丧不饮酒不食葱韭薤蒜不祭神不祈祷不扫墓有疾有服有炙艾体气疮毒未愈皆弗与祝版祝版祀天纯纸朱书祭地黄纸黄缘墨书飨太庙祭社稷白纸黄缘墨书朝日纯朱纸朱书夕月白纸黄缘墨书太岁以下均白纸黄缘墨书炮神仓神窑神贤良各祠均白纸墨书制帛帛七等曰郊祀制帛曰奉先制帛曰礼神制帛曰展亲制帛曰告祀制帛俱织成满汉字又有白色素帛牺牲牲四等曰犊曰特牛曰太牢曰少牢牛色尚干或黝大祀入涤九旬中祀三旬小祀一旬设牺牲所官先属太常今改内务府祭肉国初用熟献顺治间用生献祭品祭品登一实以太羹煮肉汁不用盐酱緌二实以和羹盐酱用汁笾十二实以形盐缟鱼枣栗榛菱芡鹿脯白饼墨糕糗饵粉餈粉餈即糯米糕豆十二实以韭菹菁菹芹菹醯醢猪用鲊用盐酒料物调和鹿醢兔醢鱼醢脾析豚拍饣食糁食簠二簋二实以黍稷稻粱其用笾十者无饣臭饵粉餈豆十者无饣食糁食太庙荐新太庙每月荐新之品正月鲤鱼鸭蛋韭菜二月鲫鱼生菜小葱芹菜赤根菜三月王瓜柳蒿菜水萝卜芸藁菜同蒿菜四月笋鸡樱桃茄子五月笋鹅香瓜杏李桑椹桃蕨菜六月西瓜苹果鲜葡萄杜梨七月野鸡雏莲子藕菱角梨榛仁八月野鸭山药栗子九月雁柿子十月松仁软枣蘑菇木耳十一月银鱼鹿肉十二月兔鲟鳇鱼蓼芽菜菉豆芽其菀豆大麦文官果等照所得之时即供内务府掌仪司主之大袷礼雍正元年议岁除前一日上亲诣太庙行大袷礼豫遣官奉后殿中殿列圣列后神牌安奉于前殿宝座正中肇祖原皇帝居左原皇后居右东左一位兴祖直皇帝次直皇后西右一位景祖翼皇帝次翼皇后东左二位显祖宣皇帝次宣皇后西右二位太祖高皇帝次孝慈高皇后均南向东次太宗文皇帝孝端文皇后孝庄文皇后东位西向西次世祖章皇帝孝惠章皇后孝康章皇后西位东向东次圣祖仁皇帝孝诚仁皇后孝昭仁皇后孝懿仁皇后孝恭仁皇后东位西向先一日遣官致告后殿四祖中殿太祖太宗致斋视牲阅祝奠献乐章俱与时祭同音乐神乐署司郊庙祠祭之乐和声署司殿廷朝会燕飨之乐掌仪司司宫中庆贺燕飨銮仪卫司铙歌鼓吹前部大乐皆统于乐部春秋季月大合乐于乐部祠祭乐律祠祭乐律南郊以黄钟为宫北郊以林钟为宫太庙以太簇为宫社稷春以夹钟秋以南吕祈雨以夹钟报祭以南吕朝日以太簇夕月以南吕前代帝王孔子皆春以夹钟秋以南吕先农以姑洗先蚕以仲吕天神以黄钟地祇以林钟太岁以太簇为宫乐章凡乐章天地太庙社稷帝王庙文庙先蚕太岁均曰平日曰曦月曰光先农曰丰祷祀亦曰丰升殿元日奏元平长至遂平元宵怡平万寿干平常朝隆平还宫元日奏和平元宵升平万寿泰平常朝显平乘舆出入及庆典奏导迎乐祀坛庙回銮奏佑平巡方岳出入进书进春种稑钩筐颁诏颁朔迎吻赍榜奏禧平丹陛大乐群臣行礼则奏之乐章王公百官奏庆平外国使臣奏治平乐部位置中和韶乐在殿檐东西丹陛大乐在太和门左右均北向鼓吹大部在午门外内朝之礼内朝之礼凡元日长次次日万寿节内监设中和韶乐于干清宫檐外设丹陛大乐于干清门内均左右北向上御太和殿毕还宫中和韶乐作升座乐止皇后率贵妃等行礼丹陛大乐作奏雝平行六肃三跪三拜礼皇子行三跪九叩礼丹陛大乐作国初耕耤礼国初耕耤礼乐官带老人四名念禾词工十四名锣鼓板乐工六名棚外执叉执扒执帚执掀蓑衣斗篷乐工二十名五色彩旗乐工五十名驾兴奏天下乐至斋宫奏万岁乐升殿官民行礼奏朝天子至后殿大乐作升殿奏万岁乐进茶作管弦乐笙箫合奏奏朝天子乐官领乐工二名舞童四名四时和队舞承应乐奏望吾乡舞毕乐工六名百戏变碗承应进酒奏三月韶光乐官引幼童十三名承应乐奏黄蔷薇舞毕乐官领鼓板三名老人一名探子二名承应唱商调集贤宾进馔东檐前排清乐作太清歌撤馔庄家老四人舞童八名老人四名撺掇四名白叟黄童鼓腹讴歌承应乐作换庄农舞毕次文士九名感天地承应乐奏啄木耳次武士九名感祖宗承应乐奏黄蔷薇次进实回回五名颂得胜承应乐奏红衲袄次香斗老人三名黎民欢乐承应乐奏调笑令次五方夜叉承应乐奏鬼令次五海龙王承应乐奏清江引次三官五方彩旗承应乐奏看花会俱用大乐以次歌舞毕王等各官一跪三叩头上出斋宫排驾回宫教坊司顺治十年题准教坊司乐人衣服中和乐用红补服四十领丹陛乐用红百花袍三十领十二年定女乐四十八名衣服用绿缎单长袍红缎月牙夹背心俱用寸金花样金发箍青帕首十六年停止女乐改用太监教坊司原设奉銮一员左右韶舞二员左右司乐二员又有协同官十员俳长四名协同俳长办事之包长十二名凡庆贺中宫女乐奉銮等官妻五人提调女乐四人歌童二十四人奉乐女工一百一十五人景泰八年议凡良家女子不许教坊司买作倡优民户为乐户者皆令改正即乐户内有愿从良者听其自首与民一体当差永陵兴京城西北十里为肇祖原皇帝陵兴祖直皇帝陵共一山称兴京陵顺治八年封陵山为启运山盛京城东南二十里为景祖翼皇帝陵显祖宣皇帝陵共一山称东京陵顺治八年封陵山为积庆山顺治十五年奉移东京陵改附于兴京陵启运山称兴京陵曰永陵福陵昭陵盛京城东北二十里为太祖高皇帝陵称福陵封山为天柱山盛京城西北十里为太宗文皇帝陵称昭陵封山为隆业山孝陵景陵直隶遵化州凤台山为世祖章皇帝陵称孝陵封山为昌瑞山昌瑞山又圣祖仁皇帝陵称景陵泰陵直隶易州太平峪为世宗宪皇帝陵称泰陵前代陵墓宋太祖诏修前代陵墓自太昊以至五代分为三等甚盛举也而等差未当明代所祀自伏羲至元世祖共三十六帝其考正为允我朝略仿其制遇有庆典咸遣使祭告可谓盛矣女娲氏北魏元帝葬于西今陵寝已失所在遂祭于西魏文帝富平之陵舛讹殊甚涂通政石溪先生丙子祭告还请仿古望祭之礼祭孝文于洛阳而革富平之祀其说甚长事下部议不行同时奉使还者金桧门宗伯奏女娲氏古之圣皇乃陵殿塑成女像村庄妇女祈嗣者群往渎祀甚骇见闻请敕令有司更正奉特旨照所请行若发部议鲜不驳杀者后数年晤中州一友人云女娲像虽定议更正尚迟迟未行盖彼处香火之盛皆由女像惑众远近妇女无良贱祈祷酬谢嬉游杂沓檀施无算庙祝视为奇货即地方官吏亦有裨焉若更易男像香烟寥落矣于冰璜云当另立帝像而以原像为帝后配之则县官香税当益盛可为解颐春秋世谱称华胥生男子为伏羲女子为女娲世言女娲为伏羲之妹故后世讹为女像也唐卢仝诗女娲本是伏羲妇盖本干凿度兄妹为夫妻之说唐李石云女娲之功上际九天下契黄垆名声被后世光辉重万物乘雷车服应龙骖青虬席萝图震黄璐援绝瑞前白螭后奔蛇祭海邱琼山云历代东海南海皆临海而祭西海北海则望祀在宋都汴梁无由至辽蓟之域出国门而北望祭之可也今建都于燕望南而祭北海岂天子执中以临四海之义哉今京师碣石沦海之地于此立祠而祭于势为顺于义为宜若夫中国之正西在秦陇西南则蜀稍南则滇滇之极西百夷之外有大海宜于此处望祀之今祭北海仍在怀庆祭西海仍在蒲州是琼山之说终明之世究未曾用也北岳之祀弘治中马端肃奏请祀北岳于山西浑源州盖谓永乐后都北平而正定在京师之南于祀北岳甚悖况浑源尚有故庙基址修葺无难事下礼部议不行按一统志北岳在山西大同府浑源州南二十里历代俱祀于此及石晋割以赂契丹至宋不能复乃改祭于正定府之曲阳县历明代不改端肃此疏足正谬讹不知当日何以议格配享功臣帝王庙配享功臣东庑第一坛二十人风后仓颉夔伯夷伊尹傅说召公奭毕公高召穆公虎仲山甫张良曹参周勃魏相邓禹耿弇诸葛亮房玄龄李靖宋璟东庑第二坛二十人郭子仪许远李晟裴度曹彬李沆王曾富弼文彦博李纲韩世忠文天祥粘没忽木华黎不忽术徐达常遇春杨士奇于谦刘大夏西庑第一坛二十人力牧皋陶龙伯益仲虺周公旦太公望吕侯方叔尹吉甫萧何陈平刘章丙吉冯异马援赵云杜如晦狄仁杰姚崇西庑第二坛十九人张巡李泌陆贽耶律曷鲁吕蒙正寇准范仲淹韩琦司马光赵鼎岳飞斛罗斡里不伯颜脱脱刘基李文忠杨荣李贤原从祀三十九人康熙六十一年增祀四十人前代帝王之祀正殿景德崇圣之殿礼三皇五帝夏王十四位商王二十六位周王三十二位汉帝二十一位唐帝十二位宋帝十四位金帝五位辽帝六位元帝十一位明帝十二位原崇祀二十一位康熙六十一年增祀一百四十三位共一百六十四位按割据之主俱不与祀然昭烈承汉正统非群雄僭乱者比似未可靳之且诸葛亮赵云既在从祀之列更不宜有臣而无君矣功臣世职雍正九年谕礼部议功臣袭封世职拟与嘉名奉旨图海为忠达公赖塔为褒绩公恩额德礼为奉义公鳌拜为超武公图赖为雄勇公图尔格为果毅公费英东为信勇公多尼库鲁克为建烈公和朔图为勇勤公杨古利为英诚公按十臣历着显绩为我朝名臣冠冕特赐美号传之史册称盛典云江浙先贤祠墓干隆辛未巡幸江浙谕先贤祠墓在御道三十里以内者均赐祭浙江则唐陆贽吴越王钱蠙宋岳飞明于谦王守仁本朝徐潮江南则泰伯季札子游范仲淹本朝张玉书赵申乔又卞壶曹彬宗泽韩世忠徐达常遇春方孝孺本朝于成龙傅腊塔汤斌张伯行陈鹏年皆非江南人或配飨帝王庙或祀贤良祠或忠义着史册其于江苏或有功斯民或尽节兹土或归葬此乡祠墓皆在御道三十里内亦一体遣祭星历考原康熙五十四年御定星历考原告成五十六年谕历内所列男女九宫以上元为中元传误已久着改正凡补注上用六十七事祭祀颁诏肆赦祈福覃恩施恩惠恤孤惸布政事宣政事施恩封拜上册进表章庆赐赏赉宴会行惠爱雪冤枉缓刑狱招贤举正直上官赴任临政亲民冠带行幸出师选将训兵遣使诏命公卿纳采问名结婚姻嫁娶进人口求嗣求医疗病入学裁制沐浴整容剃头安抚边境整手足甲解除般移安床兴造动土竖柱上梁修宫室缮城郭营建宫室开市纳财立券交易经络修置产室开渠穿井安碓硙栽种牧养伐木捕捉畋猎纳畜取鱼修饰墙垣平治道涂筑堤方补垣鬼神明有礼乐幽有鬼神鬼神者人道之通于天天道之察乎人者也老子曰以道莅天下者其鬼不神黄帝之世士无札伤人无夭恶物无疵厉鬼无灵响焉是鬼神自古所有惟圣王之世则不着耳贤知之过往往作无鬼论或托为高明以蔑鬼神非知道者而下愚鄙野之夫又以小说杂剧之所扮演游髡妖巫之所假说者为鬼神如文昌星也而谓之梓潼玄武龟蛇也而谓其修于武当山关侯图以朱面张睢阳装青面獠牙雷霆之神绘以乌喙钟馗斧首而为唐进士张仙孟昶而为求嗣之神如此之类不可枚举小民愚柔无知耳濡目染信以为真祈福悔祸无所不至甚而奸人匪贼乘机诱惑朝山进香申盟结会改易衣装毁伤肢体男女杂沓良莠混淆往往蔓延多人激成祸端酿为大案有守土之责者不可不思患预防早锄根株语曰涓涓不塞将成江河吁可畏也女神亭林云干父坤母山川之神多装以女像汉书郊祀歌有媪之神是也而好事者遂指为某之女某之妻则诞矣楚祠湘君湘夫人山海经洞庭之山帝二女居之郭璞注曰天帝之二女处江为神即列女传江汜二女或曰尧之女也苍梧九疑间有尧女祠焉禹庙在会稽水经注言庙有圣姑礼乐纬云禹治水毕天赐神女圣姑河伯水神夫人姓冯名夷巫山神女宋玉之寓言也水经注以为天帝之季女名瑶姬雒水宓妃陈思之托兴也而如淳以为伏羲之女见汉书•音义嵞山启母天问之杂说也今少室有阿姨神为启母之妹青溪小姑为蒋侯三妹见杨炯碑并州妒女为介子推妹见李褵诗汾阴后土祠为妇人像武后时移河西梁山神像就中配焉渎乱甚矣碧霞元君宋真宗封人以为泰山之女元刘遵鲁海岛记曰庙中神妃相传为东海广德王第七女又黄河有奶奶庙天妃祠各路有夫人庙女娲氏亦为女像噫此与伍子胥婿杜十姨小姑嫁彭郎何以异哉若闽人祠齐天大圣益可怪矣程子云除却神祠庙宇人始知为善矧此无稽者耶邱仲深谓天为大地次之制字者一大为天二小为示故天称皇地称后海次于地宜称妃数从三亦一大二小之义是亦有其神无其人与今所传者异土木偶像汤文正公毁五显祠江南风俗人心为之一正圣祖既允睢州之请复通谕中外严查各省郡县除城隍社稷神外俱撤毁庙像不准士庶入庙焚香于是深山穷谷之中扫荡庭宇斩伐草木投尸于烬毁像成器一洗妖氛干清坤宁圣人棐常经国绝地通天群黎百姓日用饮食无复有土木祸福焄蒿妖诞之说诬惑其心志而我圣祖福寿隆昌为数千年所未有猗欤盛哉予闻古者政教衰微下民有情弗伸有冤弗白乃诉于神而诅盟之事由此而起鬼神邪昧亦遂凭依而大着其灵异于是赏罚之柄默而移之冥漠之中蚩蚩者氓畏王法反不敌其畏鬼谴凡地狱之说感应之篇斋醮之文皆诅盟之余习也故曰有道之世其鬼不灵鬼者指一切神人仙佛言之梁武帝问达摩朕造寺写经度僧不可胜计功德若何达摩曰此并无功德不过人天小果有漏之因如影随形虽有非实邓志宏曰丹霞御寒则烧木佛德山说法则撤竖像是彼教中人尚不惑于功德之说不屑顶礼土木何以士大夫读书谈理反有入寺焚祷首下而尻高者耶五显五通小说载项羽乌江祠有秀才投一绝句诮之立反风息浪而灵遂不着又夷坚志载樊哙庙食万州有州守冯时撤其祠见伟丈夫掀髯怒相向冯历诋其生平所为丈夫奄奄而灭羽哙其尚有耻心哉若五显五通则冥顽不可以文字语言化惟碎首焚身投之洪流而已闽俗信鬼家奉五帝又名五显康熙三十七年有一贱隶称五帝附身大言欲游江南需船二百只供应一时愚民煽惑计口敛钱而尤刻于孕妇派银倍之其船虽以纸为之而采缋鲜新帆樯钲鼓几案檐帷种种备具每船约费银三百两送神迎神举国狂惊时总督郭公世隆闻之缉造言贱隶鞫之尽得其妄即置之法遂行各属令亟毁其祠或曰江抚汤公毁淫祠先经入告今不当循例耶世隆曰祠非奉敕所建拆毁以正淫俗乃职分当行何必张大其事黩奏为况现奉文除淫祠耶即檄各郡县拆祠毁像永行禁绝时距省八百里有山崇奉五显人遂称为五显岭庙貌之丽甲于闽中是日台符未到野火自起与会城诸祠同日灰烬人尤异之郭公此举可为快意其谓职分当行毋庸张皇入告尤得政体今人但知汤文正公毁祠事耳五通庙祝睦方舆胜览云五通庙在徽州婺源县乃兄弟五人本姓萧每四月八日人争祭之巫觋之言史记年表秦始皇以君主妻河君主秦君之女犹后世公主也妻河者沉之河如河伯娶妇故事盖戎事也吕东莱作大事记改主为生又改生为甥无一而可村氓老妇信乡邻巫觋之言奉佛持斋月有定日其说大都皆本于坊刻之玉匣记通书近日邪教案起获妖书尽抄本玉匣记及祝由科符咒两书禁食之妄予见名卿大夫按日素食云奉某斋公言于众又愚民匹妇有戒食禽鱼不畜牛犬及家不杀生而持杀于他人之门外归而熟以果腹者或因戒一牛羊而日杀鸡鱼无算岂非贪残之尤乎裴晋公云猪鸡鱼蒜遇着便吃昌黎云豚鱼鸡三者古以养老反曰是皆杀人不可食一筵之馔禁忌十常不食二三不信常道而务鬼怪临死乃悔柳州云某氏爱鼠不畜猫犬后人撤瓦灌穴杀鼠如邱是唐人已有此恶风矣余常见某学士不食某某等肉其友规之曰是先人之命又一郎中不食四足之物亦以父命为辞噫不能干父之蛊而彰前人之过或云三代或云十代相传不易是所谓贼子人人得而诛之者古者宗庙特牛以飨神七十二膳八十常珍以养父母天子不合围诸侯不掩群大夫不取麛卵士不隐塞庶人不数罟诸侯无故不杀牛大夫无故不杀羊士无故不杀犬豕庶人无故不食珍斯天下无妄矣查夏重不食羊肉后奉旨食云今始知其美口有相遇恨晚之意五荤周礼王日一举王斋日三举凡杀牲盛馔谓之举周制王日食一太牢遇朔加食一等散斋致斋必变食故加至三太牢是斋日食肉反有加矣论语斋必变食以下至不多食邢疏云此上皆蒙斋文孔子惟酒无量则酒亦不禁矣不饮酒不茹荤出庄子文本不足据今斋戒皆在公署乃本圣人迁坐之义胜于唐人之宿寺庙也五荤皆昏神戒之宜也不必因斋戒始忌食楞严经云五荤熟食发淫生痰生啖增恚故释氏戒之按释氏以大蒜小蒜兴渠慈葱茖葱为五荤兴渠即荽道家以韭韮蒜荽芸苔为五荤关帝庙关庙之见于正史者惟明史有之其立庙之始不可考俗传崇宁真君封号出自宋徽宗亦无据按元史•祭祀志每岁二月十五日于大殿启建白伞盖佛事与众祓除不祥抬舁监坛汉关某神轿夫曰抬舁神轿则必塑像有塑像则必有庙宇矣然则庙始于元之先可知也又日下旧闻谓慈源寺东数百武有关王庙相传即崇恩万寿宫殿中塑像甚古疑是元时旧塑又谓关帝庙在皇城北安门东者曰白马关帝庙隋基也姚彬盗马庙在三里河天坛亦隋基也是唐之前已有庙关帝封号明万历四十二年甲寅十月十日加封为三界伏魔大帝神威远镇天尊关圣帝君四十五年丁亥五月福藩常洵序刻洛阳关帝庙签簿曰前岁予承命分封河南关公以单刀伏魔于皇父宫中托之梦寐间果验是以大隆徽号由是敕闻天下而尊显之云云予见各省关庙题旌皆同此号殆始于明神宗时唐范摅云溪友议谓荆州玉泉祠天下四绝之地或言此祠鬼助土木之功祀三郎神三郎神者关三郎也关帝庙遍海宇一村一社处处有之虽塞垣边障祠宇亦多顺治九年敕封忠义神武关圣大帝康熙五十八年赐给河南洛阳县五经博士一人雍正三年封三代公爵雍正四年增设山西解州五经博士一人十年增设湖广当阳县五经博士一人干隆二十五年山东臬使沈椒园请易谥神勇三十四年敕封灵佑忠义神武关圣大帝安溪先生云皆因当日死时有一段郁结之处人人为之郁结以人之郁合神之郁自然两相感召必祭赛以升之钟鼓以宣之如是而人心乃畅久之遂致香火之盛皆人心为之也关公得恶谥郭青螺辨缪与穆通题曰汉前将军壮穆侯是也田山姜又驳之谓其时主昏臣暗黄皓专政故予恶谥然当时追谥张翼德桓侯马孟起威侯黄汉升刚侯赵子龙顺平侯皆美谥何独靳于关耶故予有取于郭说仁义之气常存风俗通载义阳城阳景王祠遍满琅琊六郡及渤海之都亭聚落虽禁绝旋复如故盖当时之祀虚侯亦如今之关庙后重伍子胥程婴杵臼及项羽皆祭赛遍海内古今来取义成仁之士其身虽死其气常存或更有所丽而不泯苌弘之气在血先轸之气在元子胥之气在涛鲁公之气在指爪鄂王之气在宰树张阆州以祷雨于忠肃以祈梦是皆其郁气初有所丽久之而人之气亦有所依故其灵常着鬼神气运张冰簠孝廉常语予云鬼神亦有气运冥报亦有时代因言明天启间宫中竖关帝像二尊一大一小当时有日者术甚神熹宗召入宫中历试大臣妃嫔内官皆奇中无以难之因指二木像令其推算日者称小者福寿绵远香火百倍大者熹宗遂以小像弃置于正阳门左侧小庙中而供大像于宫中增其祭品以穷日者之言未几闯兵进宫而大像毁小者迄今香火尚盛日者之术亦异矣明蒲州杨太宰博元旦入拜先以名刺通之曰乡晚生仙佛祀典之革除明给事中张九功请正祀典礼部倪岳条疏以上一释迦牟尼文佛与三清三境天尊按天竺乃释迦所生之地汉明帝时法入中国其曰三世佛以本性为法身德业为报身并真身而三实一身也一道家以老子为师三清者仿释氏尤谬朱子云玉清元始非老子法身上清太上盖仿释氏失而又失者况庄子明言老聃死则聃亦人鬼岂可僭居吴天上帝之上哉皆不合祀一北极中天星主紫微大帝按象纬为万星所宗正统初年建紫微殿设帝像按古大明祭日夜明祭月幽宗登星之文南郊大祀已合祭今像无据宜罢一九天应元雷神普化天尊按传记阴凝阳气奋击为雷霆非如龙车石斧鬼鼓火鞭之说道家以六月二十四日为示现之日遣官致祭按南郊已合祭取像设名皆不称宜罢一梓潼宋封济顺王又封英显王景泰敕赐文昌宫二月三日诞辰道家谓梓潼忠孝显灵于蜀至文昌星与梓潼无涉合为一附会乖谬宜毁一祖师三天扶教辅元大法师真君按张道陵汉光武时以符治病唐宋皆封大法师宋封正一清应真君邵伯温云张鲁祖陵造作符书授其道者出米五斗谓之米贼其众曰鬼卒曰祭酒与黄巾等本非异人而道家祖陵为天师正月十五为生辰京师祭祀宜罢一大小青龙之神按程明道为上元主簿茅山池有小青龙如蜥蜴颇着灵异明道捕而脯之使人不惑今大小青龙皆蛇耳宜罢一东岳泰山之神三月二十八日为寿节按泰山在鲁已有常祭南郊亦合祭寿节诞甚合罢一北极佑圣真君真武即玄武也即龟蛇也本北方玄武七宿褷危之形似之耳靖康加号真君又图记言靖乐王太子遇紫虚元君授道遇天师授宝剑入武当山白日升天上帝命镇北方披头跣足此道家荒诞国朝以有阴佑为之立庙永宜裁革一崇应真君薛坚蜀人宋徽宗时从张继先王侍宸林灵素学道而玉枢火符天将王灵官又从薛坚授符永乐中道士周思以灵官法显于京师附体降神祷之有应乃建天将庙祖师殿宣德中改大德观封薛坚为崇恩真君灵官隆恩真君此皆一时傅会祭礼宜罢一金阙上帝玉阙上帝按闽县有灵祭宫祀二徐真人五代时徐温子知证封江王知谔封饶王及图像以祀之宋太宗疾祷之应大新庙宇成化时加号知证曰九天金阙总督魁神洪恩灵济慈惠高明上帝知谔曰九天玉阙总督罡神洪恩灵济仁惠弘靖上帝其父封真君母妻封元后按徐温误国专权杀主毫无功德祀以报功岂宜滥及况僭号上帝皆宜罢斥一城隍之神按易坎卦王公设险以守其国今以五月十一日诞辰城隍本非人鬼安有诞辰南郊祀坛已有合祭之文烦渎之礼宜罢礼部议款甚繁节录数则亦足醒蚩蚩者氓矣明祖刊立岳渎镇海各庙碑文甚得体城隍城隍之祀莫详所始先儒谓既有社矣不应复有城隍故李阳冰缙云城隍记谓祀典无之惟吴越有之然成都城隍祠太和中李德裕所建张九龄祭洪州城隍文杜牧祭黄州城隍文李商隐集中尤多则不独吴越然也又芜湖城隍建于吴赤乌二年高齐慕容俨梁武陵王祀城隍神皆书于史又不独唐而已洪武初年始封天下城隍庙神在帝都者封为帝在藩邸者封为王府州县者封为公侯伯当今太平一统而各省城隍为王公侯伯者如故将安用是纷纷者耶江海保障之神江海保障之神皆有专祠加封号钱塘英卫公伍员四川灌县通佑王李冰浮梁县安澜之神张巡临安县诚应武肃王钱蠙宿迁县显佑通济王谢绪萧山县静安公张夏绍兴府宁江伯汤绍恩汶上县宁漕公宋礼永济之神白英皆春秋有司致祭仪与祭关庙同雍正三年定海河神雍正二年敕封四海龙神东海显仁龙王之神南海昭明龙王之神西海正恒龙王之神北海崇礼龙王之神顺治三年封黄河龙神为显佑通济金龙四大王之神运河龙神为延休显应分水龙王之神康熙三十三年加封昭灵效顺四字康熙十八年洞庭湖神封为洞庭湖之神雍正二年封为涵元汇利洞庭湖之神康熙十九年台湾海神涌潮济师封为护国庇民妙灵昭应宏仁普济天妃大沽海口雍正二年封为广惠大沽海口之神永定河康熙三十七年封为永定河之神康熙三十九年拆去拦黄坝海神效灵赐名大通口封大通口之神雍正三年封临清州河为福漕漳河之神封馆陶县河为惠济漳河之神是皆为有功德于民也八蜡庙神为刘八蜡庙即将军祠由来久矣直省郡邑皆有刘勐将军祠畿辅齐鲁之间祀之尤谨究不知为何神据畿辅通志引灵异录云将军姓刘名承忠元末指挥驱蝗保穑列郡祀之方问亭制军大吏中号博雅者修坛庙祀典一书于此亦承讹无所考予按怡庵杂录载宋景定四年三月八日封扬威侯并载制敕则神乃南渡名将刘抃也生则敌忾效忠殁而捍灾御患其世祀也固宜其敕曰国以民为本民实比于干城民以食为天食尤重于金玉是以后稷教之稼穑周人画之井田民命之所由生也自我皇祖神宗列圣相承迨兹奕叶朕嗣鸿基夙夜惕若迩年以来飞蝗犯境渐食嘉禾宵旰怀忧无以为也黎元咨怨未如之何民不能袪吏不能捕尔神力扫荡无余上感其恩下怀其惠尔故提举江州太平兴国宫淮南江东浙西制置使刘抃今特敕封为扬威侯天曹勐将之神尔其甸服血食一方故敕是扫荡飞蝗乃抃之功祀之宜也今以刘承忠代之陋矣予谓三代盛时马蚕猫虎之类皆有所报而除治虫兽黾蝇皆列专官盖不以物贱而不之教先王之礼幽明一也其义甚深初不必指实某某姓氏而肖像以祭也卷五礼制嫁娶年龄二十而嫁三十而娶古人之迂也过时则情郁夭折则无后昏嫁过二十非父母之道古礼不必尽可遵宣尼之家法也婚礼家礼昏前一日女氏使人张陈其婿之室俗谓之铺房然不过毡褥帷幔之属近世则用床枕似抱衾裯以从人于礼未宜按张陈婿室不见仪礼后儒增之未往而先饰寝非贞女不行之义不若婿家设床幔以亲迎庙见之三日女家送奁饰荆布箕帚示为妇之义以诸女眷往不犹愈乎老年续娶余老友王某年六十矣丧偶谋续娶余劝其纳姬不听执伊川宗子七十犹娶之说竟聘闽中一武职女始及笄今闻其已娶矣先儒制礼不体人情迂愚者执以害事登徒子转得借以行诈言礼者慎诸再嫁宋时阀阅之家不以再嫁为讳范文正幼随母适朱氏遂居长山名朱说及第后凡遇推恩多与朱氏子弟长子纯祐与王陶为僚婿纯祐卒陶妻亦亡遂娶范家长姨忠宣但疏之耳文正复姓表云名非霸越乘舟独效于陶朱志在投秦入境遂称于张禄明时有一母生两子各状元者王道必本人情先王缘情制礼此固不在禁内宋儒谓失节事大饿死事小噫古今来多少名公卿贤大夫尚多愧此言乃责之茕茕少妇耶是惟有任其自为之若女子未出嫁而守贞奔吊则断宜禁止故国家不设旌典其发乎情而不能自已者斯听之可耳同姓不婚通志氏族略曰氏同姓不同者婚姻可通姓同氏不同者婚姻不可通也婚礼作乐昏不作乐礼云娶妇之家三日不举乐思嗣亲也东晋升平八年符问迎皇后大驾应作乐否太常主者按仪注云皇后入自阊阖掖门鸣钟鼓露仗王彪之议云鸣钟鼓所以声内外吉凶之常礼非乐也迎皇后不乐矧庶人之家乎近日愚民无知并丧礼亦复鼓吹作乐是宜禁也采礼燕席雍正元年定公纳采礼金领约一具金簪三枝金耳饰一副段衣四袭段衾褥三具纳采日燕用牲九成婚日具筵二十席侯纳采礼与公同纳采日燕用牲八成婚日具筵十有八席伯纳采礼与侯同纳采日燕用牲七成婚日具筵十有七席一品官纳采礼段衣三袭余与伯同纳采日燕用牲六成婚日具筵十有五席二品官纳采礼段衣二袭段衾褥一具余与一品同纳采燕用牲四成婚日具筵十有三席三品官纳采礼金簪二枝余与二品同纳采日燕用牲三成婚日具筵八席四品官纳采礼金领约一具金耳饰一副段衣一袭段衾褥一具纳采日燕用牲二成婚日具筵六席五品官纳采礼与四品同纳采日燕用牲二成婚日具筵五席六品官以下纳采与五品官同纳采日具筵用牲二成婚用牲三自四品以下领约耳饰各听其力能具者备用军民人等纳采礼衣一袭衾褥一具具筵用牲一成婚日用牲二凡有品级官员婚嫁或用本官职事鼓乐人不得过十二名镫不得过六对无品级人及生监军民不得僭用职事鼓乐人不得过八名镫不得过四对一应靡费概行严禁汉人采礼婚礼又定例汉人纳采及成婚礼四品官以上绸段不得过八匹金银首饰不得过八件食品不得过十五品以下官各减二八品官以下有顶带人员以上又各减二军民人等绸绢不得过四果合不得过四其金银财礼官民概不许用至庶民妇女有僭用冠帔补服大轿者禁违者罪坐夹男殇古以十九至十六为长殇十五至十二为中殇十二至八岁为下殇但家语女子十五而嫁蜀谯周谓十五以上皆可婚娶则十九至十六非殇矣且十六成丁有成人之称独十五尚属童岁耳昔袁淮作丧服传改云十五至十三为长殇十二至十为中殇九至七为下殇六岁以下无服子曰能执干戈卫社稷可无殇谓以成人葬之也师丧宋胡翼之卒凶问至京钱公辅学士与太学生徒百余人诣兴国戒坛举哀又自陈以师丧给假二日本朝惟汤文正公卒徐东海于京寓设位哭之郭副宪琇亦赴东海寓中举哀汤为郭之举师徐则汤之契友或云徐之设位盖诱郭以行其私云本生之丧汪舟次封琉球回遭本生之丧特许解任治丧家居三年而后服官近制凡本生之丧丁忧一年必回籍至丧次临丧之礼哀以衣掩口也吊以巾掩口也凡临丧为死无不哀者为生无不吊者凡临丧发声而无所称谓总曰呜唿多极于十七举少不减十五举伤之至则涕泗交颐尽哀无数凡有举数者不皆涕泗即哀容悼意亦无不可今人嫌于不伤遂不举哀非临丧之礼矣家礼言之不详吕宁陵辨之如此丧家十二禁丧家十二禁稍知礼者皆不可不守也一作佛事二用殃状三信风水四请客行祭设席丰腆五避殃祓除六作乐闹丧七沿村谢客八远送孝帛作谢九请贵客题主十除明器外用纸札十一棺椁外敛身太美十二朝夕门户不谨男女混杂不防按诗礼之家莫不各知所禁惟笃信风水敛身华美虽名公卿贤士夫咸不免嗣产之分邱琼山谓夫亡不宜立嗣明是图人财产吕宁陵曰老妇无依少妇欲守而同族利其家资不许立嗣弃孤寡而诲争逼改适而丧节财为众人所得而死者为不食之鬼忍乎律时王之制也则既许之矣若乃孤子无父而嗣人非万不得已为人所强者则不可从谓不得受命于父而直伯叔之非子道耳予家宗法凡无嗣者家产不拘贫富除房屋私藏器具牲畜外其田庄店铺令与继嗣兄弟原产一滚均分如绝嗣者田千亩而继嗣者兄弟三人只五百亩则总计千五百亩每人五百亩如绝嗣者田二百亩而继嗣者田千亩则总计千二百亩每人四百亩绝嗣者无产而所生之家本自富厚其均分亦然庶绝者富不嫌于继者之贪富以启争绝者贫不至于嗣者之嫌贫而厌继矣檀香椅子凡居丧一切用素色至几案器具则从无更置者宋高宗谅闇时用白木椅子钱大主入觐见之曰此檀香椅子耶张婕妤掩口笑曰禁中用胭脂皂荚多相公已有语敢用檀香椅子耶时赵鼎张浚为相论葬礼宜从俭张稷若笃终论夫子尝言丧具矣曰称家有无有勿过礼苟无矣县棺而封又曰啜菽饮水尽其欢斯之谓孝敛手足形还葬而无椁称其财斯之谓礼斯言也诚千古葬者之大经矣间考夫子所谓勿过礼者大端有二焉一者藏体魄之礼含袭敛襚椁棺宅兆之属是也一者事精神之礼朝夕之奠重主之设虞祔禫祥之祭是也是皆切于亲之身者也有礼以为之制则限于分者不敢逾困于财者圣人亦不强焉况于忏度之说古所无也即不能无疑于心何不援先儒之论以自定也刍灵以象生平也凡分所不得有者何不可已也功布以前车铭旌以识别本以适用也溢而为幢纛之僭何为也易服而吊礼自宾出何烦主人之裂帛食于丧侧或非得已何至置酒而高会绋讴生于斥苦方相以驱罔两殆丧家歌舞之所由始也无所苦而歌无所驱而舞违舂相巷歌之戒矣家有苫块之次墓有主宾之位此庐幄之所以设也庐而致饰幄而过华与苴麻菅疏之仪不侔矣溯本而求或造端于古人沿今所尚遂大远于礼意何如安其分之所适宜量其力之所可至庶天下无不葬之亲人子无不致之情乎曰子之所言殆桐棺土舆窭人子之所为耳不足以言富贵之家备物极荣者之事也曰白盖双旗门生挽送非建武之佐命乎布车载柩饰无文采非贞观之元臣乎无损于尊荣而更为美谈盖奢而示之以俭俭而示之以礼移风易俗诚贵者贤者之责也死结活结小敛之衣美者在中大敛之衣美者在外仪礼义疏敛衣不纽则左右衽皆可组若带纽盖谓如大带之纽指活结而言孔疏云生时带并屈纽使易抽解死则不复解故结之此乃俗言死结活结之由来也属纩远妻妾男子不死妇人之手妇人不死男子之手故属纩之时并妻妾亦远焉袭士袭三称大夫五称诸侯七称公九称尊卑之数不同天子十二称高氏曰后世不知袭者止用禅袷小敛大敛则并无之虽贵客衣全盈笥积于无用不以附亲之身又家语孔子之丧袭十有一加朝服一冠章甫之冠按古者袭尸不冠家语本非古书语不可信焚衣顺治九年定官员故焚所服衣共五袭冬三袭春夏各一异姓公侯以下不许建墓室违者治罪二年六月礼部言本朝旧制是月不伐树不焚骼不上坟奉旨着照旧传谕旗下官员汉官不必传谕见八旗通志在任守制在任守制乃国家因时制宜人地相需不得已权宜之计谋画官事与平时无殊而庆贺迎送之礼节则稍杀焉雍正七年李卫丁内艰回籍治丧百日赴浙上谕凡请安拜本皆常服带素珠即同从吉不过不着彩色耳至元旦朝会群工齐集之期大典攸关非朝衣不可大学士朱轼数年来从未素服入宫廷也上谕凡内外大臣官员在任守制皆准其素服二十七个月若遇朝贺筵宴祭祀典礼齐集之处委属员代行倘遇风寒之疾或肢体等患亦着代替行呜唿是皆为吏治民生不得已之苦心也钟惺居丧阎百诗谓钟伯敬丁忧去职枉道游武夷山作游记伯敬素严冷具至性不应昧礼至此昔二苏兄弟居丧禁断诗文再期之内不着一字陆文安称为知礼伯敬严冷反不及二苏之放旷者欤予尤怪谭友夏撰墓铭不为隐饰不为微词反称其哀乐奇到非俗儒所能测三年之丧天下之通丧也岂不俗便当行乐乎朱熹论本生之丧朱子云前者某人丁所生继母忧礼经必有明文当时满朝更无一人知当是如何大家打哄一场后来祇说莫若从厚岂有堂堂中国朝廷之上以至天下儒生无一人知此礼者又答门人问曰礼为所生父母齐衰杖期律文许申心丧若所生父再娶亦当从律又问若所生父与所继父俱再娶当持六丧乎曰固是又答黄商伯书云本生继母盖以名服如伯叔父之妻于己有何抚育之恩但其夫属乎父道则妻皆母道况本生之父所再娶之妻乎品官家祭品官家祭之礼居室东立家庙一品至三品庙五间中三间为堂左右各一间隔以墙北为夹室南为房堂南檐三门房南檐各一门阶五级庭东西庑各三间东藏遗衣物西藏祭器庭缭以垣南为中门又南为外门左右各设侧门四品至七品庙三间中为堂左右为夹室为房阶三级东西庑各一间余与三品以上同八九品庙三间中广左右狭阶一级堂及垣皆一门庭无庑以箧分藏遗衣物祭器陈于东西序余与七品以上同堂后楣北设四室奉高曾祖祢四世昭左穆右妣以适配南向高祖以下亲尽则祧由昭祧藏主东夹室由穆祧藏主西夹室迁室祔庙依昭穆之次东序西序为祔位伯叔祖之成人无后者伯叔父之成人无后及其长殇者兄弟之成人无后及其长殇中殇者妻先殁者子姓成人无后及其长殇中殇下殇者皆以版按行辈墨书男统于东女统于西东西向每岁春夏秋冬仲月择吉致祭戒子弟读祝一人赞礼一人执爵每案二人分荐祔位东西各一人凡在庙所出子孙年及冠以上皆会行礼先祭三日主人及在事者致斋前一日主人率子弟盛服入庙洁除拂拭各室前设几几前供案堂南总香案一炉檠具祔位东西各设一案设祝案于香案之西设尊爵案于东序设盥盘于东阶视割牲一品至三品羊一豕一四品至七品特豕八品以下豚肩不特杀视涤祭器三品以上每案俎二緌二敦二笾六豆六七品以上笾四豆四八品以下笾二豆二皆俎一緌敦数同俎实牲緌实羹敦实饭笾实时果饼饵鱼腊兽腊之属豆实炙胾时蔬之属届日五鼓主人朝服与执事者盛服入庙主人竢于东阶下族姓竢于庭东西以昭穆世次为序执事者陈炉灯于供案南陈尊爵于东序案上陈祭文于祝案实水于盥盘加巾主妇率诸妇盛服入诣爨所视烹饪羹定入于东房治笾豆之实陈緌敦匕箸醯酱以竢质明子弟之长者盥诣各室前一叩兴启室捧主以次设于几分荐者设东西序祔位毕赞礼立堂东檐下西面诸执事立东西序端相向赞就位主人升自东阶盥诣中檐拜位立族姓行尊者立于东西阶上卑者立于阶下皆重行北面赞参神主人入堂左门诣香案前跪执事二人一奉香盘一挹尊酌酒诣主人左右跪左奉香三上香右奉爵三上爵主人酹酒于地以爵奠于案兴退出右门复拜位及族姓行一跪三叩礼赞初献主妇率诸妇出于房荐匕箸醯酱于几前案北跪一叩兴遍及祔位退入于房庖人解牲体实于俎执事捧以升各荐于供案主人诣高祖案前执爵者捧爵主人献爵奠于正中跪叩兴以次诣曾祖祢前献爵如前仪分荐者遍献祔位酒讫退立于拜位赞读祭文主人跪族姓皆跪祝诣祝案之左跪读讫兴以祭文复于案退主人以下三叩兴赞亚献庖人纳羹饭于东房主妇率诸妇和羹实于緌实饭于敦出荐于案及胾炙腊肉遍跪叩兴退如初礼主人献爵于各位之左赞三献主妇率诸妇出于房荐饼饵果蔬叩退主人献爵于各位之右分荐者遍献祔位酒皆如初献仪赞受嘏祝取高祖供案酒馔降至香案旁主人诣香案前跪祝代祖考致嘏于主人主人啐酒尝食反器于祝接以兴主人三叩兴复位赞送神主人以下一跪三叩赞望燎祝取祭文由中门出送燎主人退避东阶下行辈长者咸降阶主人诣燎位视燎毕与祭者出主人率子弟纳神主上香行礼彻祭器传于燕器洁涤谨藏之阖门各退日中馂与祭者尊卑咸在按昭穆布席东西相向位别以行行均以齿主人揖尊者入席诸父兄弟子孙各揖尊者及相揖乃坐主人酌酒献于尊者尊者酬之主人进馔于尊者尊者饭众皆饭诸卑幼各酌酒献于所尊献酬毕尊者起众皆起随出主妇馂于内仪同恭遇覃恩告庙诹吉致斋陈设均如时祭先期别书制辞一通祭日进爵祝读告辞后主人奉考主卑者奉妣主竢于庙门外宣制者一人朝服奉制入庙门主人率族姓跪接随至阶下序立考东妣西族姓重行立其后皆北面宣制者升东阶至香案前南向立主人以下皆跪宣制毕主人奉主率众行三跪九叩礼宣制者奉安神案南正中降阶出主人奉主诣神案前改题新赠爵位奉主复位退各就拜位再进爵三进爵受福胙如时祭礼毕焚黄岁时则荐一二三品时果庶羞每案四盘四五六七品时果每案二盘庶羞每案四盘八九品及未入流时果庶羞每案各二设案于室每案盏箸壶具香案陈香盘一夙兴主人率子弟入扫除陈设毕乃启室主人跪上香三叩兴子弟取盏酌酒进于主人主人奠酒讫子弟复奉羹饭从主人荐献讫以次诣各案荐献如前仪遍主人一跪三叩兴乃阖室每月朔望庶羞时果各递杀一等余仪同八九品及未入流者止供茶一跪三叩因时致告与朔望同庶士家祭凡庶士家祭之礼于寝之北为龛以版别为四室奉高曾祖祢皆以妣配位如前仪南向前设香案总一服亲男女成人无后者按辈行书纸位祔食男东女西相向事至则陈事已焚之不立版岁以春夏秋冬节日出主而荐粢盛二盘肉食果蔬之属四器羹二饭二前期主人及与祭者咸致斋荐之前夕主妇盛服治饭于房中厥明夙兴主人吉服率子弟设香案于南然烛置祭文于堂北设供案二昭东穆西均以妣配位南向设祔案于两序下各一男东女西东西向主人以下盥奉木主设于案设祔位于两序案讫主人东阶下立众各依行辈东西序立主人诣香案前上香毕率在位者一跪三叩兴主妇率诸妇出房中荐匕箸醯酱跪叩如仪退子弟奉壶主人诣神案以次酌酒荐熟讫皆就案南跪叩兴子弟荐祔位毕主人跪在位者皆跪祝进至香案之右读祭文讫兴退主人以下叩兴再献主妇荐饭羹三献主妇荐饼饵时蔬主人酌酒跪叩均如初仪毕主人率族姓一跪三叩兴祝取祭文及祔食纸位焚于庭众出主人纳木主彻退日中而馂春一举布席于堂东西北上陈倚盏匕箸如其人数传祭食于燕器热酒馔族姓至主人肃入序位以行辈年齿为等旅揖即席进酒馔酬酢如礼汤饭毕长者离席告退主人送于门外诸子弟皆随以出彻仆人馂余食皆尽月朔望日主人及家众夙兴盥洗启寝室然烛诣香案前依行辈序立主人上香讫子弟奉茶主人献茶复位率众一跪三叩兴彻茶阖室众退若家有吉事主人盥洗启室然烛焚香以其事告行礼如朔望仪庶人家祭凡庶人家祭之礼于正寝之北为龛奉高曾祖祢神位岁逢节序荐果蔬新物每案不过四器羹饭具其日夙兴主妇治馔主人率子弟设案然镫启室奉神主于案上以昭穆序主人立于香案前家众序立于主人下以行辈为先后主人上香一跪三叩起纳主于室彻退日中众馂神食岁一举论行辈先后同行序齿列坐酒行饭已肃揖以退月朔望日献茶然香镫行礼告事亦如之均与庶士仪同民公溘逝之礼民公溘逝之礼子截发去冠纬夫人侧室女子妇去簪珥剪发兄弟以下仆婢以上皆男去冠纬女去首饰设帏堂立丧主内丧主赴告亲戚僚友择时进采棺置寝室正中既敛设灵座陈奠几五服之人皆成服丧主及诸子居苫次大功以下异室者咸归其家成服后每朝夕奠肴馔午奠饼饵陈设执事族人咸齐集上食如生时遇朔望于朝奠具殷奠肴核加盛卜日而发引前夕启奠翼日以扛举升柩以灵车载魂帛陈鞍马八匹仪从各以次前导棺覆帏用青蓝采绮舁夫六十四人引以丹铭旌及殡所暂安每日设奠如前行初祭礼亲族咸集设馔筵十有五席羊七楮帛四万设衣冠为尸祭毕焚之大功者至此易素服行大祭礼仪与初祭同丧主以下咸剃发五月而葬先期行题主礼届葬期先期祖奠至时舁柩如发引仪葬毕虞祭羊酒楮帛皆随宜酌用祭毕卒哭守茔人四户期年小祥再期大祥及三周日悉期茔域致祭羊楮馔筵各视前减半二十七月服阕乃释服从吉侯伯溘逝之礼侯伯溘逝敛以朱棺陈鞍马七匹初祭大祭用羊六楮帛侯三万六千伯三万二千馔筵侯十有三席伯十有二席余皆与公同品官丧仪品官丧仪与公侯等发引鞍马一品六匹二品五匹三品四匹四品三匹五品以下皆二匹兵民一匹覆棺帷一品至五品皆用销金青蓝色绮六七八品用青蓝素绮九品及有顶带者用青绢兵民覆棺以布守茔人一品二品二户三品五品一户六七八九品二人初祭大祭一品楮帛二万八千羊五馔筵十二品楮帛二万四千羊筵同一品三品楮帛二万羊三筵六四品楮帛一万六千羊三筵五五品楮帛一万二千羊二馔二六七八九品楮帛一万筵三羊二舁夫一品二品六十四人三品五品四十八人六七八品三十二人九品二十四人兵民十六人影像伊川先生不取影堂曰若多一茎须便是他人不知木主又何得尽似吾亲耶伊川高祖少师有影帐旁画二婢曰凤子曰宜子叔祖七郎中有影帐亦画二婢曰楚云曰赛奴画侍儿亵矣是程氏先世固有影堂也古有铸金刻木琢石塑土以像亲者皆出于思慕之极无聊不得已之情而有洋洋如在之义况吾先君行之又何病于礼乎孝子慈孙于木主影堂两奉之可也淮上一明经病其先代影帐皆庶人装不壮瞻观一日入肆见门摊画片内有旧影像甚多皆峨冠朱衣作贵者装明经流涕曰此吾先代老祖也捆载而归岁时伏腊装潢悬供传示子孙而家藏故物付之咸阳一炬影帐之流弊至是伊川之不取也亦宜狖武襄不受梁公画像有以也夫墓祭墓祭非古先儒言之綦详潜邱先生曰东郭燔间之祭墓祭也东汉建宁五年蔡邕从车驾上陵谓同列曰古不墓祭魏文帝黄初三年诏曰古不墓祭自作终制亦曰礼不墓祭此言既兴后世皆以墓祭为非古予谓孟子且勿论试别征之成阳灵台碑庆都殁盖葬于兹名曰灵台上立黄屋尧所奉祠见于集者韩诗外传鲁子曰椎牛而祭墓不如鸡豚逮亲存见于子者周本纪武王祭于毕毕乃文王葬地见于史者周礼冢人凡祭墓为尸见于经者孔子卒葬鲁城北泗上鲁人世世相传以岁时奉祠孔子冢古者墓而不坟又无志碣故设木主而依神非神之果依乎木孝子之心如在其上耳若墓则骨肉藏于中体魄存于中而乃谓木主为吾亲而墓中者非吾亲也岂孝子所忍言乎木也墓也并重之可也何必拟于古孤哀之称称孤称哀前人聚讼迄无定论即功令亦未着明文许酉山一说甚为可行曰父丧称孤母丧称哀大有未安继母在堂称哀则无继母不称则无前母庶子父殁嫡母在堂而丧生母称孤称哀则无嫡母称孤不称哀则不显其生母亡尝想父与嫡母并生母会典既同一斩衰三年则不拘父母前后死嫡子众子俱称斩衰子庶子为所生母死称斩衰子嫡子众子为庶母杖期子既合国制又无嫌疑仿期服生功服侄之例不亦理顺心安乎主妇待客之礼主妇送宾送于闱门之内妇人送兄弟不逾阈于门之内见宾在闱门之内闱门者乃今东西腋门纸钱香烛唐王玙为祠祭使废帛用楮此在当时未尝非崇俭之意家从伯雪亭先生深以为非家祭概不用尝云自唐以来岁岁家家焚之人人塞破屋子不但黄金与土同价而已不足贵则无所需也然而此物至今未革每岁所费亿秭计耗有用之财掷无用之地始作俑者其王玙乎或云纸钱始于殷长史又清异录载周世宗发引之日金银钱宝皆寓以形楮泉大如盏口其印文黄者曰泉台上宝白者曰冥游亚宝按自汉以来即有以纸寓瘗钱之文予曩客武林见捶箔者联衢达陌男妇老幼殆不下万余人皆指此为生计当不独杭城然也假令禁革此辈有游手之虑诚不必议裁也安溪先生云钱楮乃五代后事行之久亦难废使圣人到今其制礼亦不同于三代时盖人之习俗古今不同即鬼神之情状亦古今有异古人祭取萧合〖〗踇〖〗珣焚之所以求神于阳灌酒于地所以求神于阴今之烧香亦求神于阳之义朱子谓用烛乃为人事非为神也毛西河谓纸钱代币帛乃是明器阡张纸即古刀布故刻文如釭如袴其卷纸而束者即帛也镪钖煳锭形者即蹄也徐仲山曰兰以香自焚膏以明自煎即今香烛二物也陈东岩尝言此皆太平丰隆之时故有此俗试看灾荒之地岂复有柺腹焚香者其言煞有味乃如迂儒所见之不广也饰墓礼古有饰墓礼明代定制碑一品螭头二品麒麟三品天禄辟邪四品至七品圜首方趺其石人兽马望柱差等以品级为多寡俗云五月饰棺三年饰墓以葬时不暇及可渐饰也许鲁齐遗言许鲁齐立朝事业甚伟持论亦正临终语其子曰我生平为虚名所累竟不能辞官死后慎勿请谥勿立碑但书许某之墓四字使子孙识其处足矣始祖伊川先生谓高祖之父以上当就始祖数下称第一世祖二世祖引始皇二世三世以至无穷语陈定宇谓士庶不得比王者诸侯有始封之君可称始祖士大夫自难的指何世为始祖经传皆由吾身上推如云四世而缌五世袒免皆上推也左传载孔子家事弗父何正考父处注皆自孔子上推是高祖之父为五世祖高祖之祖为六世祖也朱熹居丧丧三年不祭朱子居丧于四时正节不举俗节以墨衰行之盖古人居丧凡居处语言皆与平日绝异故祭礼虽废而幽明无憾若近人出入起居饮食与平日所为皆不废而独废此事窃所未安士大夫当反心自问审择而行可耳楮币汉武帝元狩四年因用度大空有司请更钱造币以白鹿皮方尺缘以缋藻为皮币直四十万王侯宗室朝觐聘享必以皮币荐璧按后世楮币实肇端于此然用之以荐璧朝聘非以此为闾阎之用也其制虽与楮钞不同而不用金银以他物代之则权舆于此也尸为王父尸为君尸孔疏天子至士皆有尸特牲是士礼少牢是大夫礼并皆有尸又殇不立尸余则无不尸者自汉以后遂不立尸程朱议礼未加论断此乃孝子无已极致之情有不必执古以非今者祖考之尸用诸孙祖妣之尸将用诸孙之妇耶则形气固不属矣诗云谁其尸之有齐季女是取诸孙女也夫有事于祖考而令女子与兄弟同几筵以合食而取象于夫妇人伦之变也抑或取为祖尸者之妻为祖妣尸夫同牢之礼仅用于始昏同于室不同于堂自此以外必厚其别乃于礼乐之地兄弟具来子姓戚在而夫妇合食以无嫌亦媟甚矣或又谓妣配无尸以祖尸兼之则一人而两致献酬男子而妇人之又不伦矣至曾子问谓祭成人皆有尸更不知何所立矣我朝制礼设衣冠陈宗器可万世行之矣劝廉疏陈泽州劝廉疏贪廉者治理之大关奢俭者贪廉之根柢富贵者黩货无已贫贱者耻其不如游末趋利多离南亩弃其本业欲天下无饥不可得也其始由于不俭其继至于不廉其卒至于天下饥寒饥寒切身而奸宄以起以至刑罚不能止如水之失堤防矣张仪封云理民之道务丰其财丰财之法必禁其奢二公立言之旨如出一口盖势有相因必至者永嘉蚕八蚕无八月之蚕三月曰蚖珍四月曰柘又曰蚖五月曰爱珍六月曰爱七月曰寒珍九月曰四出十月曰寒凡八种所谓永嘉蚕也佞哀潘岳西征赋搜佞哀以拜郎注引王莽事魏书佞幸王叡传叡之葬也假亲姻义旧衰绖缟冠送丧者千余人皆举声恸泣以荣利时谓之义孝予旧阅小说儒林外史有扬州人舍族中之葬而奔一乡大夫之丧者殆亦所谓佞哀者乎陪祀致斋陪祀致斋各官有期服者准注册一年不斋戒大功小功缌麻殁在京师者准一月不斋戒在原籍亡闻讣者准十日内不斋戒凡小祀不进斋戒牌各衙门亦不致斋卷六红衣炮我朝以武功定天下师武臣力远驾历代火器之利自古所无天聪四年备御祝世荫从征大凌河进红衣炮法奉命监造明年春工成十月攻明于子章台用是炮击破之汉人闻风丧胆自是军行必载红衣大将军以从赐号曰天佑助威大将军世荫累官工部承政国初定开科取士之制亦世荫奏鸣炮集众顺治十年十一月兵部奏称前在盛京遇有紧急则鸣鼓以集众及入北京因城市辽阔命设炮于煤山以为信今太平日久无所用之但或有急诏王大臣会议之事无凭集众乃命于白塔九门各设炮五座遇有应集众者白塔先鸣炮九门俱应之御前大臣侍卫等入直所不入直者与八旗堂官俱分地集众议政亲王以下贝子以上领人集午门外不预议政王以下公以上屯于本固山集众之所其白塔鸣炮或奉谕旨遣员或部臣持金牌以往牌书鸣炮字样此牌平时藏禁中如有急不及报闻则各于有急之处鸣炮闻炮声则各门俱应之口外养牧马牛羊康熙四十四年闰四月上谕扈从大臣马齐张玉书陈廷敬曰宋明时议马政皆无善策今口外马厂孳生已及十万牛六万羊二十万若将此马与牛羊入内地牧养日费万金不足口外水草肥美不费丝毫之饷而马畜自然孳息因定额以马十万牛六万羊二十一万为限向年疫气行蒙古马畜多有倒毙而官厂同在一处毫无伤损前巡行塞外时见牲畜弥满山谷历行七八日犹络绎不绝驿递加急文书紧急者向例驿递日行六百里近因军营羽书有八百里加紧者经过邮站划定时刻处分极严元时唿快行役曰贵由赤官试之限三时行一百八十里以先到者为上初试时监临官封记其发以一绳拦定俟齐立去绳令走或自河西务至内中上都或自泥河至内中直至御前头名赏银一定第二缎表里四明季李道夫抚淮时有兵顾姓一日可行千里生员殉难加恤生员殉难无加恤旧例康熙十二年范承谟尽节同时殉难五十三人中有生员嵇永仁王龙光皆追赠国子监助教儒士沈天成赠国子监学正按康熙十七年浙江巡抚陈秉直因游击魏万侯之子魏栋系生员与父同殉难部议魏栋赠国子监助教彭子篯论滇事汪钝翁作彭子篯传云公诣洪文襄论滇事曰以兵攻贼不如以贼攻贼以王师攻贼不如以土兵攻贼文襄用土兵屡败贼又曰贼有难破者三而有可擒者四山路险隘徒步单行鱼贯而进不能长驱逞志难破一也贼赤足登山如飞蒙首掩目转悬厓如履平地出没草间如蜥蜴猿猴逊其狷捷难破二也贼行不由正路或披荆棘或履巉岩或由河沙水石沟不可踪迹难破三也然其党不过余数千人可擒一也我军已据贼巢贼粮将尽不能持久可擒二也处处关隘设险防范无外溃可擒三也此贼一日不得官军一日不撤可擒四也俞大猷论海患俞大猷曰沿海安可避四面飓风者二十三处避两面者十八处奸舡虽愍不畏死而疾风怒涛亦必择善而泊宜饬巡海舟将不必以擒贼为功惟密侦其巢穴即以大师捣之又奸舡必资食粮伺略米商所得几何皆恃鱼舟私载肉米与之交易且日需淡水须登陆汲当责成滨海州县鱼舟只许单桅平底朝出暮归不许经月不返凡海船取井泉之处可湮者湮之不可湮者土着之民十家轮守此二事实心行之可杜海患以围猎练兵岳将军行围疏云兵丁行走步趋率多软弱盖平日宴安不习勤劳之故臣拟冬三月农功毕后于成都附郭依傍山阜之地不过百余里前往围猎亲加训练教以分合进退之方安营住宿之道俾马兵驰骋行间娴其骑射步卒奔走原野练其足力如此勤习岁行三次则兵丁习劳苦自加精悍练兵者领兵使船即用造船之人则不窃工料而且知爱惜领兵即用练兵之人则用心而亦相识认萧何定律魏文侯师李悝着法经六篇以律始于盗贼也萧何以约法三章不足御奸定律令除参夷连坐之法增部主见知之条于李悝六篇外又增事律擅兴厩户三篇合为九篇后叔孙通益傍章十八篇汉律汉时有张汤越宫律二十八篇赵禹朝律六篇汉时决事集为令甲三百余篇陈忠上决事比三十三条决比辞讼事也应劭撰具律本章句尚书旧事廷尉版令决事比例司徒都目五曹诏书及春秋断狱凡二百五十篇崇文书目有春秋决事比即献帝时应劭所上董仲舒春秋断狱也马贵与讥其缘饰淫刑晋志言汉哀帝时王嘉除先帝旧穿令断律凡百余事言改除其穿凿之律令也五刑自隋以前死刑有五曰磬绞斩枭裂而流徒之刑鞭笞兼用数皆逾百至隋始定为笞刑有五自十至于五十杖刑有五自六十至于百徒刑有五自一年至于三年流刑有三自千里至于三千里死刑有二曰绞曰斩此笞杖徒流死后世五刑之始也殆不可易矣唐之刑书唐之刑书有四曰律令格式令者尊卑贵贱之等级也格者百官有司常行之事也式者其各所常守之法也凡邦国之政必从事于此三者其有违悖于三者及为恶而入于罪者则一断之于律唐律唐律初因隋旧有十二篇一曰名例二曰卫禁三曰职制四曰户婚五曰厩库六曰擅兴七曰盗贼八曰门讼九曰诈伪十曰杂律十一曰捕亡十二曰断狱此唐高祖入京师约法十二条也后诏裴寂更撰律令太宗诏长孙无忌房玄龄复定旧令增损隋律降大辟为流者九十二条降流为徒者七十一条修唐律疏义三十卷赵绰着金科易览三卷高宗时增损格敕其曹司常务曰留司格颁之天下曰散分格武后时有垂拱格玄宗时有开元格宪宗有开元格后敕文宗有太和格又有开成详定格宣宗以刑律分类为门而附以格敕为大中刑律统类宋律宋初因唐律令格式之制至神宗以律不足以周事情凡律所不载一断以敕乃更其目曰敕令格式而律恒存乎敕之外宋徽宗崇宁元年臣僚言三省六曹所守者法律法所不载然后用例今类引例而破法此何理哉请取前后所定例分类编纂与法妨者悉去之按律者历代相传之典例者一时风尚之宜律所不载用例可也既有成律何以例为宋窦仪修刑统三十卷元丰断例二十卷叶适国本论云今世用刑比汉唐为轻比三代为重夫山泽之产三代虽不以与民亦不禁民以自利均田轻税民无为生之苦其狼戾不逊以身犯法者乃刑诛之今世之民自犯法者其实无几而坐盐茶榷酤及田役赋税之不齐饥寒以陷于罪者十分居其六七矣故曰比三代之刑为重也盖民之为非多因于饥寒而饥寒之由至不齐耳元律元世祖定天下之刑律笞杖罪既定曰天饶他一下地饶他一下我饶他一下自是笞五十者止四十七杖一百十者止一百七天下死囚定谳亦不加刑老死于囹圄故七八十年间老稚有不见斩戮者大约元之法其初得在仁厚其后失在缓弛而不知检也元有国朝典章十五卷明律明洪武六年命刘惟谦等定律一准于唐之旧共六百有六条后又分合损益定为吏户礼兵刑工六类析十八篇为二十九约六百六条为四百六十析户婚为户役婚姻析斗讼为斗殴诉讼厩库一也析厩牧于兵仓库于户职制一也析公式于吏受赃于刑名例旧五十七条约存十五贼盗旧五十三条约存二十八名沿于唐而规模迥别名例律名例律即李悝第六篇具法也魏改汉具律为刑名第一晋于刑名中分法例律北齐并刑名名法例为名例冠于篇首颂系颂系不竟入狱也颂与容通在京为若卢狱在外系也底剭底剭即屋诛商鞅造参夷之法夷其三族也肉刑肉刑不详所自要非圣人之刑有虞之世四罪而天下咸服当时极恶大狱莫过四凶不过如此下此者岂反有剥肤断体之事宋儒解五刑乃以苗民五虐之刑实之何耶刑法之滥田山姜白云司引议一则云古者明刑弼教之衰而刑至于不胜用往往断死于前触禁于后司刑者复以私意行之窭人之属寡营戴盆千金之子避嫌抵璧内没成心则执此规彼概操一切之法外狃故牍则便袭惮更莫开一面之网或矜智巧以为聪明或持姑息以惠奸宄上则视堂官之趋向而轻重其手下则惑胥吏之浮言而二三其见甚见分牒便了而不察事情之曲折立判称捷而不知讼端之原委出入颠倒与吏为奸饥寒瘐死沉滞不问犯者既已服辜必令妄及平民以为株求之计罪人不必流决必令广攀富户以为贿嘱之端囹圄桁杨之间白日暗而无光长夜漫而弗旦岂不大可叹哉绳锯木断水滴石穿强词夺理斩以一钱张乖厓岂能无罪谳词勘语层出然后出律即是情理有不明不足之处阿鲁图论刑官元阿鲁图议除一人为刑部尚书或云此人柔软非刑部所宜阿鲁图曰选侩子耶若选侩子须用强壮人尚书详谳刑狱不枉人坏法即是好官何用强壮者为殛非杀朱子语类殛非杀也殛于羽山令死贬所也议狱元李简学易记云议狱议其入中之出缓死缓其死中之生至元恶大憝不在是典四凶无议法少正卯无缓理政论旧唐书•王志愔传对客曰仲长统曰凡为人主宜写政论一通置诸坐侧其大抵云为国者以严致平非以宽致平者也然则称严者不必逾条越制凝纲重罚在于施筼括以矫枉用平典以禁非刑故有常罚轻无舍人不易犯防之难越救也但人慢吏浊伪积赃深而曰以宽理之可以无过何异乎命王良御駻舍御策于奔踶请俞跗攻疾停药石于肤腠适见秋驾转逸膏肓更深人医仆夫何功之有又谓仆曰成法而变唯帝王之命欤对曰何为其然也昔汉武帝甥昭平君杀人以公主子廷尉上请论左右为言武帝垂涕叹曰法令者先王之所造也用亲故诬先帝之法吾何面目入高庙乎又下负万人乃可其奏近代隋文帝子秦王俊为并州总管以奢纵免官仆射杨素奏言陛下爱子请舍其过文帝曰法不可违若如公意我是五儿之父非兆人之父何不别制天子儿律乎我安能亏法卒不许此是帝王操法协于礼经不变之义况于秋官典职司寇肃事而可变动者乎琵琶骨刘熙释名髀卑也在下称也礼记带下母厌髀上母厌胁则髀在带下明甚东医宝鉴云膝上曰髀膝上骨曰髀骨至髀骨之为琵琶骨见于书者北齐书显祖杀薛嫔支解其尸弄其髀为琵琶又张舜民画墁录云太祖招军要琵琶腿车轴身则琵琶骨在股膝之间不在嵴背左右也刑具夹棍始于宋理宗时以木索并施夹两股间名曰夹帮又竖坚木交辫两股令狱卒跳跃于上谓之超棍观跳跃之状则压杠之滥觞也三木桎梏共手也共手两手共一本俗名手杻桎一手各一木梏足械一足各一木也校枷也荷校灭耳是也不在三木之内然范滂注易谓头手足被枷杻曰三木古之刑在项曰钳今之炼锁在足曰祇今之镣钳即钻也镣即梏也金章宗定镣连环重三斤通雅曰镣以木为之穿一足庄子罪交臂历指国语次用钻笮即拶也又作亻替指今讹拶剾刀音欧刑人之刀也汉虞诩曰宁伏剾刀反接汉樊哙受诏反接谓反缚两手于背面缚谓但缚手于颈止见其面耳梁统苏东坡谓东汉梁统上言高惠文景以重法而兴哀平以轻法而衰当时不从其议此如人少年时不节酒色而安及老虽节而病便谓酒色可延年可乎统为东京名臣一出此言获罪于天其子松栋皆死非命冀卒灭族戒哉疏而不漏立法贵乎人晓赵冬曦言立法贵乎下人尽晓不必饰其文义简其科条请直书其罪毋假文饰凡以其准加减比附量等字皆勿用使愚夫愚妇闻之即悟此切中唐宋律令之弊观于得免所因之罪一句致司马光王安石吕公着韩维钱公辅辈章疏叠辩聚讼经年而不定可知矣大小三法司今以刑部都察院大理寺为三法司衙门而刑曹郎官及御史寺丞会审又谓之小三法司亦有所本云麓漫抄云唐三司使有三焉凡鞫狱以尚书侍郎与御史中丞大理寺卿为三司使中叶以后有三司使总户部盐铁度支皇太子监国则詹事府左右庶子号大三司使又南部新书载大历十四年敕御史中丞董晋中书舍人薛播给事中刘乃宜充三司使仍取右金吾将军厅一所充使院并西朝堂置幕屋收词讼建中二年停后不常置有大狱则命御史中丞刑部侍郎大理寺卿充谓之大三司使次又以刑部员外郎御史大理寺官为之谓之小三司使皆事毕日罢今之称大小三法司盖亦有自刺血辨父子洗冤录刺血一条辨父子骨肉之真伪六朝时已有行者豫章王综列传俗说以生者血沥死者骨渗者即为父子按洗冤录系宋人所撰未可尽信簿尉受杖杜诗脱身簿尉中始与捶楚辞韩诗判司卑官不堪说未免捶楚尘埃间牧之诗参军与簿尉尘土惊劻勷一语不中治鞭笞身满疮隋文帝以所在官属不敬惮其上开皇十七年三月诏诸司论属官罪有律轻律重者听于律外斟酌决杖于是上下相驱迭行捶楚唐犹沿隋旧也董仲舒断狱董江都汉之醇儒朝廷有疑义遣使者访问时有狱曰甲无子拾道旁儿乙养为子及乙长有罪杀人甲藏匿乙甲当何论仲舒曰甲无子振活养乙虽非己子春秋之义父为子隐甲宜匿乙诏不当坐又一事甲有子乙不能养乞养于丙乙长大皆丙成育甲因酒责乙汝是吾子乙怒杖甲二十甲忿告于官仲舒曰甲生乙不能育以乞丙于义绝矣虽杖甲不应坐夫拾儿路旁断以容隐之律倘子犯叛逆亦并骈诛乎加杖所生附以不坐之条倘父殴子毙亦以义绝抵罪乎此耳食之谈引经断狱当不如是世所传仲舒春秋断狱一书必系伪作比罪尚书是正•吕刑篇曰律之所定有限人之所犯无穷上比罪一段今之用律有比照科罪者此其滥觞也矣考竟瘐死考竟释名狱死也谓考得其情竟其罪而死也见三国•华佗传瘐死囚徒病死也宣帝纪瘐死狱中苏林曰瘐病也囚徒病律名为瘐师古瘐或作瘉又与瘐同奇请他比奇请他比成帝河平中诏曰奇请他比日以益兹师古曰奇请谓常文之外主者别有所请以定罪他比谓引他类以比附之奇居宜反皆不援正律而别引他条以重其罪八分书朱子门人问王介甫谓律是八分书何故朱子曰律是刑统此书甚好是历代所有传袭下来至周世宗命窦仪注解名曰刑统即律也今世却不用只用敕令大概敕令之法皆重于刑统与古法相近故曰八分书据此则律文中之分行小注乃窦仪所解宋时虽用敕令而律之原文则仍其旧初无损益直至明洪武重修始有分合非古书面目矣刑官有虞曰士夏曰大理周曰司寇秦制廷尉景帝更名大理武帝复名廷尉哀帝复名大理后汉复名廷尉盖汉无司寇故廷尉为重有正有监有平谓之廷尉三官魏晋以下殆未考隋名大理寺唐宋因之唐有大理寺卿少卿参刑狱而上之刑部宋刑部以郎中二人分掌二厅左译覆右叙雪大理寺分二厅左断刑右治狱明立刑部大理寺都察院为法司有大狱则公断之刘德威论刑网唐太宗问大理卿刘德威曰近来刑网稍密何也对曰是在主上不由臣下主好宽则宽好急则急向之律文失入减三等失出减五等今则反是所以吏各自顾竞执深文皆畏罪所致见大唐新语唐律集大成魏文侯师李悝采诸国刑典着法经六篇汉萧何加以三篇通号九章曹魏刘劭衍汉律为十八篇晋贾充参魏律为二十篇唐长孙无忌等取汉魏晋三家择可行者定为十二篇大概皆以九章为中历代之律至唐可谓集大成矣明刀锯之烈明永乐间刀锯之滥御史陈瑛实导臾之而瑛旋罪诛浙江臬臣周新以名宦戮则纪纲之谗也纲卒不免黄淮杨溥以贤臣系则高煦之谮也煦寻亦亡岂不尔受既其汝迁诗人所云良可畏矣洪武元年诏凡有旨过于嫉恶乃用籍没及凌迟之刑法司再三执奏至五奏不允同三公大臣执奏永为定例见郑端简今言然在位三十一年中诛锄杀戮颇及无辜执奏之制竟不举行何也恤刑之典恤刑之典五年一举明成化以后事例最重公举年深正郎有清望者应是选出则与抚按礼仪皆敌体凡有所开释立剖长枷以待上命释放爰书一出抚按不得挠其权嘉隆间尚然万历以后有以副郎充者抚按亦渐有驳正再后至以新进主事充外吏亦与抗礼故西曹郎多不愿得此差宦官司刑有明朝审之制始终不善初以吏部尚书主笔已属不类犹谓冢宰六曹之长可以兼摄至后来必遣一大榼莅之巍然正坐而部臣反左右侍成何体制此事一坏于成化十七年再坏于正统六年至末季东厂司刑西曹束手观望而已秋审朝审秋审朝审近制皆于八月内举行康熙辛未十月初三日法司传九卿议朝审尚书王士祯言是日为太后万寿圣节力言而罢赦诸葛公曰治世以大德不以小惠匡衡吴汉皆不愿有赦刘先主言吾周旋陈元方每见启陈治乱之道甚悉曾不悟语赦若景升季玉父子岁岁赦宥何益于治唐太宗曰古语有之赦者小人之幸君子之不幸一赦再赦善人喑哑夫养稂莠害嘉谷赦有罪贼下民朕即位以来不欲数赦盐铁论论刑盐铁论天贱冬而贵春申阳而屈阴故王者背阴向阳前德后刑朱熹王守仁理刑朱子帅潭得赵丞相密报已立嘉王阅过藏简袖中秘其事竟入狱取重囚十八人立斩之未几而登极赦至此事与孔子七日诛少正卯同一手段稍迟则不及诛矣王阳明先生为刑部主事决囚南畿有陈指挥杀十八人系狱贿当道成疑狱十岁不决待赦即出先生至首命诛之巡按诸台皆为力请不可陈临刑大唿曰死必不相舍先生笑曰吾即不杀尔十八人之魂亦不舍尔既斩市人无不称快居法司不可不彻此理朱嘉论轻刑朱子尝言今人轻刑只见犯人可悯不知被伤者尤可念如劫盗杀人人尚求其生殊不念死者之无辜是为盗贼计不为良人计也若饥荒窃盗之类可以情原或以妻杀夫以族子杀族父以地客杀地主有司从流宥之法夫杀人者不死伤人者不刑虽二帝三王不能为治况系父子之亲君臣之义三纲之重非凡人可比者乎诸有涉于人伦风化之本者有司不以经术义理裁之而世儒之鄙论异端之邪说俗吏之私计行乎其间则天理民彝必至泯灭其说切中时弊宜博采经史及古今贤哲议论有关教化刑罚者聚为一书以教学古入官之士及执法治民之官使略知先王敕典敷教制刑明辟之本意张栻论狱不平说张南轩云狱不平者有数说官吏贿狱不足论或矜智巧以为聪明持姑息以惠奸慝上则视大官之趋向而重轻其手下则惑吏胥之浮言而二三其心不尽其情而一以威憷之不原其初而一以法绳之如是则不平者多矣弃亲之任雍正三年四月上谕部议董玘准其终养俟亲终服满之日来京候补此语甚谬为人子者闻之将何以为情似此不仁之语朕不忍阅着发还圣人恺恻慈爱之意阅之令人心惊泪落弼教之意深矣乃大清律例中弃亲之任例内一条至今未改刘大山论官吏之恶刘大山则哀矜而勿喜制义选家多赞之其原本末二段于刻稿时删去文体不佳而所言关于世教刑官不可不戒也附录于此夫孝弟衰于贵人而独苛求于庶姓礼义隳于豪室而偏责备于平民士求者末吏也功名之念重则民之念轻揣摩迎合之意专则恺恻慈祥之意泯交游广而法因情屈反隐纵夫大奸嗜欲多而利令智昏翻保全夫墨吏手愈滑而天良尽丧技愈工而廉耻俱亡根本一差万事瓦裂子之学道有年固断断不至是更或随声画诺袖手旁观心实不然而惧伤和于寮寀退有后议而偏面从夫上官遇廷争则钳口不言罗谴责则引身潜避不啻秦人之视越惟思全躯而保妻尔俸尔禄国家亦安用此不关痒痛之人哉子也读圣贤书所学何事一矜一喜而民之死生政之得失身家之祸福子孙之绝续系焉可不慎欤崔实政论崔实政论曰刑罚者治乱之药石也德教者兴平之粱肉也以德教除残是以粱肉理疾也以刑罚理平是以药石供养也藏冰每岁冬至前工部发银差官伐冰收藏以供内廷行幸祭祀取用并颁给王公大臣九卿科道等官按品支领康熙十三年停给臣工紫禁城内冰窖五座内通州冰一窖四千五百四十三块京河冰四窖各五千二百一十块景山冰窖六座内通州冰三窖每窖一万二千九百三十七块京河冰三窖每窖一万二千八百块德胜门外冰窖三座每窖一万九千九十二块每年过腊八日则藏冰于夜半凿取大木神木厂所积大木多永乐时旧物木各有名刻字为记其最大者曰樟匾头又曰张点头围径二丈余又王二姊嫌河窄混江龙等名朽烂弃掷对面人立尚不相见卷七监察御史顺治三年增监察御史十五员七年停止巡按未几复旧制十二年吏部议准御史隔二年内升三人外转三人十三年裁去六科汉军之副理事官俱改御史十四年遣通政司副理事官王秉衡巡苏松兵部主事王广心巡京通二仓户部郎中窦遴奇巡漕务王耒任巡陕西茶马各授御史衔十六年都察院奏停止直省巡方之差其御史额缺六十员除需用应留外其余应行裁汰奉旨令会议安亲王与吏部侍郎石申等两议奉旨再详议停止巡方十八年命将各省巡按事宜交与巡抚巡按各缺俱裁雍正元年奉旨科道每日轮班密奏无论大小事务据实具奏巡城御史一城止派满汉各一人汉军归并汉人内掌京畿道掌河南道缺出简选具题雍正二年六科改隶都察院奉旨凡科道露章必候朕御门听政之日进奏班次在都察院之后雍正五年在京十仓每仓派都统一员御史一员专司稽察雍正六年奉旨停止科道密奏各用露章又奉旨露章之外亦准密奏倘自行泄露或私自存稿一经发觉重治其罪雍正七年御史原定七品改为正五品其由主事中行评博考选者为正六品增巡漕御史之差干隆元年奉旨科道内升外转俟补官之日再离任未得升缺仍食原俸办事干隆三年御史员缺将翰林部属通行引见记名之后吏部按其品级俸次先后开列引见补授干隆六年奏准汉军御史归并汉人内一例补授干隆八年奏准将部曹编检合例人员考试后吏部引见记名补用御史干隆十四年御史旧止六道河南道江南道浙江道山西道陕西道山东道本年汉道裁去九缺满汉各定为二十八缺分十五道回避本省十六年内升外转三年举行一次着为例十年巡视台湾三年举行一次事竣即回不必留驻候代十八年御史旧有五品试俸不试俸之分本年定给事中仍为正五品御史俱改为从五品不必试俸三法司核拟重案准其两议具题但不得合部合院各成一稿二十年奉旨京畿道着列于河南之前河南道事归京畿道办理京畿道事归河南道办理给事中旧制六科都给事中给事中共二十四员康熙元年裁去十二员改都给事为掌印给事中父子同居要地父兄任九卿子弟不准任科道曾问两衙门博学者皆不知其所始近阅琬琰录载耿文恪公初举进士任给事中厥父清惠公为右都御史上言父子同在要地非宜遂改翰林检讨后因为例而近日则改郎中员外不改翰林按品级改补故也宋铨曹考绩之制于谷山云宋理宗置籍于中书记谏官御史言事岁终考其成绩此制甚善若使铨曹年例考察皆取其任内建白为上下以定殿最即有处分亦将无词通政部院卿寺皆有司属惟通政初无之考明代初制原以六科隶属通政盖出纳封驳其事实相表里也后省垣积重势凌六卿与通政无复关白即文移往还亦不循旧规人亦以为固然无复知有旧制者矣本朝惩明季言官之弊故使六科亦隶都察院以示钤束较明之初制为尤善风闻言事唐书武后以术制群下谏官御史得以风闻言事自御史大夫至监察御史得互相弹劾率以险陂相倾覆此风闻言事之始又汉书尉佗曰风闻老夫父母墓已坏削贾逵国语注曰风闻采也采听商旅之言又王导遣八从事行扬州郡各言二千石官长得失顾和独无语曰明公作辅宁使网漏吞舟何缘采听风闻以察察为政耶沈约弹王源曰风闻东海王源嫁女与富阳满氏又元魏武泰中御史中尉请取内外考簿按校虚实任城王澄言法忌烦苛治贵清约御史之体风闻是司岂有移一省之事自考差殊又梁书侍御史虞爵奏风闻豫章内史伏日恒怨望事又廷尉卿袁翻奏曾染风闻者悉不断理盖捕风捉影惜生事端害匪细也明太常寺厨役太常寺厨役洪武初定四百名弘治增至一千五百名分拨供祀嘉靖八年定食粮者一千二百一十名万历间定一千三百名为定额见礼部志稿酒柞光禄司有铁梨木酒柞可盛酝三十石洪武中籍没沈万三家中物永乐移贮寺中今寺中已无其物明光禄寺洪武元年谕光禄寺买办一应物件官价比与民间交易价钱每百钱多给十文随物贵贱每加一分当时朝廷每赐臣下筵宴其器皿即分给领回珍贮之为传家祭器光禄寺岁销银三十六万两亦大滥矣国子监监生仿纸每季移送光禄寺作面袋尚宝寺尚宝寺旧在午门外西兵科之上凡官员入朝皆佩牙牌其官职镌牙牌上拜官则于尚宝司领出出京及迁改则缴还洪武八年定祭祀陪祀官员给牙牌供事人等给长牌各令悬带无者不许入祭所明祭果用粘明初筵宴祭祀茶食果品俱系散撮至天顺后始用粘每盘高二尺许登闻院登闻院在西长安门外街之东旧设满汉科道各一员掌之雍正二年统于通政司銮驾库銮驾库在东长安门外户部大库户部大库在户部署内东北缎匹库颜料库缎匹库颜料库向在部今皆在西华门内节慎库节慎库在工部内之东制造库制造库在西长安门外属工部又门神帘子二库雍正三年俱属制造库西十库西十库在西安门内曰甲字库乙字库属户部丙字库丁字库戊字库属工部承运库广盈库广惠库广积库赃罚库瓷器库属内务府又内务府之缎库盔甲库鞍库俱在太和殿东银库衣服库茶叶库参库貂库俱在太和殿西大小九卿大小九卿说者不一明中叶时尤紊乱无一定之制每以势力为轻重六部都通大为大九卿至今皆然至小九卿先以太常京尹光禄太仆詹事国子翰林而益以左右春坊为小九卿或云詹事春坊为东宫官属不宜班之大廷当以尚宝鸿胪钦天监足之或云鸿胪仅司传宣非复汉晋大鸿胪之职钦天仅掌占候亦非秦汉太史令之职且皆杂流世业所窟穴祗可与太医院上林苑等每遇公事纷纷遍传自万历后则以太常詹事京尹光禄太仆鸿胪国子翰林尚宝为小九卿究不知始于何时质之博学诸公亦不能悉明詹事在大理上大理为九棘之一詹事自不得比而前明申吴门掌詹竟立理卿之上遂为故事侍读向列六品亦班光少之上沈继山以建言起光少遂超侍读而上同时侍读为刘复斋刘和宇不敢争他人继之则又如故矣以强弱致异同有明朝纲之紊至是清仪仗大清仪仗向照銮仪旧制上命考校典礼折中损益以定不易之制汪文端公具稿上如其议拟改篦头名不经见古无可考在御仗前拟改名曰引仗肃靖旗汉仪乘舆出称警入称跸今拟改肃靖旗为警跸旗一绣警字一绣跸字风云雷雨旗宋仪仗有风伯雨师雷公电母四旗皆青色昼神状诡异元因之明朝改为青质黄朱火焰画箕星毕星云气雷文我朝亦仍其制谨按风雨无可绘画箕毕二星已见二十八宿旗此属重出拟改为五云旗五面蓝色朱火焰绘五色祥云五雷旗五面五色地火焰各如其色销金为雷文八风旗八面顶用鎏金相风铜乌下为铜基插入竿内上用铜管可相风转动旗按八方之色东青南赤西白北黑东北青镶黑西北白镶黑东南青镶红西南白镶红各按方色用销金绘干坎艮震巽离坤兑八卦于上甘雨旗四面白质黑边绘黑云青龙行雨势青龙白虎朱雀神武幢按龙虎四象前已见各旗内此属重出拟改青幢朱幢碧幢紫幢霓幢长寿幢各一对霓幛五彩相间长寿幢宋制有之用黄罗上绣篆文寿字雉尾扇原制销金绘双雉拟改缉雉羽为之拟增翠华旗按汉书司马相如传建翠华之旗拟用蓝质朱火焰上绘孔雀竿上用翠羽为饰飞黄旗唐制绘形如马黄色有两翼角端旗唐制绘兽如羊小尾独角驺牙旗唐制绘形如虎犀牛旗唐制错采绘犀牛狮旗唐制绘兽如獬豸金牛旗唐制绘牛涂金赤豹旗唐制有之诗赤豹黄罴拟用黄质朱火焰上绘豹形貔貅旗礼记前有挚兽则载貔貅拟用黄质朱火焰上绘貔貅凤旗唐制有之宋有五凤旗分五色今拟错采绘为仪凤飞鸿旗礼记前有车骑则载飞鸿拟用蓝质朱火焰上绘鸿雁成行鸣鸢旗礼记前有尘埃则载鸣鸢拟用蓝质朱火焰上绘飞鸢张口飞隼旗周礼司常鸟隼为拟用蓝质朱火焰上绘飞隼振鹭旗诗经振振鹭取洁白之义拟用蓝质朱火焰上绘飞鹭前锋大纛八羽林大纛八八旗大纛二十四按汉上驾有河南尹执金吾奉引晋则有领军诸将军唐将金吾果毅佽飞千牛诸卫皆在卤簿中我朝国制折冲御侮首重八旗正如周虎贲居守王宫舍王闲者宜入卤簿以昭仪卫拟增八旗二十四纛及前锋羽林各大纛照正镶各色中画坐龙大书清汉字样仍按左右分翼排列进善旌纳言旌敷文旌振武旌褒功旌怀远旌表节旌教孝旌兴贤举能旌行庆施惠旌明刑弼教旌顺时布德旌汉文帝诏朝有进善之旌管子舜有告善之旌今仿其意为十二旌制用龙头竿幡用五色罗各绣清汉字孔雀扇八拟缉孔雀翎为之寿宇扇八拟用黄罗绣双龙中篆寿字边绣卍字回文翠盖薛综汉书注织翠羽为盖如云龙矣拟仿其制为之三檐各绣孔雀尾垂下承以曲柄芝盖魏仪服志有之今拟用黄罗绣五色灵芝曲柄殳二对诗伯也执殳为王前驱周礼殳以积竹八觚拟仿其制为之八角有棱涂金拟去政平讼理幡原制在钺后洪武三十年增今拟增进善纳言十二旌则此幡拟去北斗旗原制在二十八宿旗后按仪仗皆东西对列前以五星配五岳后列二十八宿俱双数相对且二十八宿中已有斗旗今去告止幡二宋制有之今去传教幡二唐制有之今去自大清门朝象起至殿前金炉蝇刷止共一百九十三项六百五十余件仪仗至扇伞之后则列大刀豹尾枪撒袋渐近殿前陈杌一金交椅一金大瓶一金盆一金唾合一金香合一对金提炉一对蝇刷一对常朝陈设之仪大朝常朝陈设之仪笔砚案在殿内右楹之南东向华盖在殿门外正中法驾卤簿陈东西檐下静鞭在午阶下北向仗马在左右阶下步辇在太和门外五辂在午门外驯象在五辂之南朝象在天安门外皆东西相向大朝庆贺设表案于殿内左楹之南西向遇颁诏设诏案二一左楹之北西向一丹陛正中南向历代辇辂考历代辇辂之属周制玉路一又曰大路金路一又曰缀路象路一又曰先路革路一又曰戎路木辂一陈氏礼书曰是谓五路之大也王之所在以大为名玉辂金辂象辂以金玉象饰之革辂鞔而漆之木辂漆之而不鞔鸾路一朱路一大路一戎路一元路一是谓五时路其制如五路礼记月令所载者是辎车路车共十司马法曰夏辇曰金车殷曰胡奴车周曰辎车夏二十人而辇殷十八人周十五人秦以人君所乘去轮舆之方径六尺或使人辇或驾果下马汉以雕玉为之汉制六辇其数有六舆服志云辇具金银丹青采雘雕画蒲桃之文金根车一舆服志注以金为饰殷瑞山车金根之色殷人以为大路始皇作金根之车汉承其制御为乘舆安车五制如金根立车五制如安车蔡邕独断曰有五色安车立车合十乘各驾四马是谓五时副车建旗十有二如车色立车则竖其旗安车斜竖之相风乌车一即鸣鸢之象后改为鸟傅玄赋建修竿之亭亭栖神乌于竿首戎立车一蔡邕曰戎立以征伐制如金根三盖车一一名耕车一名芝车舆服志其饰皆如金根亲蚕耕耤所乘也猎车一饰如金根重辋缦轮缪龙绕之皮轩一师古曰皮轩之上以赤皮为重盖文颖曰以虎饰车取曲礼前有士师则载虎皮义凤皇车一以凤为饰武刚车一舆服志轻车古之战车不巾不盖有巾有盖为武刚之车为先驱又为属车綍戟车一綍函也取四戟函车边五时车五制如金根旗如五方之色御轺一小车也一马驾之戟鼓车一车上鼓吹也驾牛二车分左右建戟黄门鼓车一车上置鼓黄门掌之指南车一亦曰司南车曰司马车车上立木人举手常指南黄帝内传玄女为帝司南车或曰周公时作鸾旗车一通考编羽旄列系幢旁胡广曰以铜作鸾鸟于车衡上驾四马先路所载崇德车一古今注一曰辟恶车上有桃弧苇史以禳祓不祥太仆令一人在车前执弓矢属车八十一一名二车一名左车秦制汉因之多寡微不同豹尾车一古今注周制也象君子豹变言尾者谦也按汉制最后一乘悬一豹尾以前比之省中隋制白鹭车一一名鼓吹车上施层楼有鹭栖焉行漏舆一刻木为屋中设刻漏长竿四舆士十六人隋所增仅此唐以后多仍汉制惟增记里鼓车一四望车一羊车一一名辇上如轺伏兔箱漆画轮腰舆一前后长竿各二金铜螭头绯绣凤裙奉舆十六人宋增芳亭辇一明远车即四望车金多损减止增逍遥辇一平辇一七宝辇一元增宝舆一方案绯罗云龙案衣明制止大路一玉路一大马辇一小马辇一步辇一大凉步辇一皆如今制按汉制共一百一十八乘唐制四十八乘为最多耳驻跸大营皇帝驻跸大营内方外圆度地纵二十丈六尺横十七丈四尺建黄幔城外加网城索为之黄色贯之以纲高六尺阔八尺凡百六十有六距幔城东西南各十八丈北十五丈设连帐百七十有五为内城启旗门三东镶黄纛西正黄纛南正白纛各二周建镶黄金龙旗四十有一各以三旗护军参领二人护军校护军二十人门焉宿卫帐九司以三旗护军参领一人护军校护军十人外设连帐二百五十有四为外城启旗门四东镶白纛西镶红纛南正蓝镶蓝纛浃日递建之北正红纛各二周建方旗东北镶黄西北正黄东南正白西南正黄各十有五各以五旗护军参领二人护军校护军二十人门焉宿卫帐四司以五旗护军参领一人护军校护军十人外城东面设内阁六部都察院提督等衙门官帐距外城六十丈周设警跸帐四十各建护军旗一东北镶白西北镶红东南正蓝西南镶蓝司以护军参领每旗一人护军校护军每旗十五人度地由向导总统张具以护军参领三人护军校护军八十人重门拱卫星庐环布黄幔城正中御幄在焉御幄御幄之制周建黄幔城门南向内树黄布屏中建圆幄高二丈径三丈四尺上为穹盖顶圆木如枢衔椽上覆皆髹朱幂以白毡蓝布缘上加素布两盖缘蓝布云文以髹朱木杆十四分搘之承椽以斜木相交为墙高五尺六寸亦髹朱外围白毡蓝布缘下为朱帘高一尺八寸内围黄洋毡红花文左右分悬櫜佩刀幄内借高丽席加白毡门前后各高四尺阔二尺三寸幄正中设御幄五采刻丝屏青缎缘座高一尺六寸五分纵三尺九寸五分横五尺七寸五分垂重幨上锦下黄绸借黄毡坐具貂及妆缎惟其时庭左右各设圆幄一高九尺五寸径一丈五尺墙高四尺五寸内围白毡余制皆同座后达长幄直而深狭高七尺六寸纵一丈二尺横八尺直梁横栋檐左右垂高五尺四方启门高阔如中圆幄盖及墙皆围白毡蓝布缘内借高丽席加黑毡后达帐殿横列三楹高一丈一尺纵一丈三尺横三丈东西室皆启窗更后为圆幄六幔城外左右连帐茶膳储偫各庀其事官名好从古称国初沿旧制督抚俱系钦差不作缺故品级一视本衔无定位亦无定品今日巡抚自为一官定秩二品已为专职昔之抚军以副宪佥宪授任故称曰中丞乃指其都院本官也今已加兵部侍郎而犹称中丞见之书柬屏幛转卑之矣巡抚之名肇端于明洪武二十四年命太子巡抚陕西其后渐遣部院卿寺巡抚各处因事而简事竣辄罢至景泰间始定为宪职耿九畴以刑部侍郎特改副都御史抚陕盖以巡按御史与部堂难相统摄故以副宪临之俾巡按执见堂官礼也中叶后抚按相处若寮寀且或仰其鼻息是又一变矣按明初遣监察御史巡按方隅大灾重患谓之巡按其遣廷臣巡视谓之巡抚事讫而回宣德间以关中江南二处地大而要始命官更交他省则无正统末南北军与各省皆置巡抚后惟福建浙江二省不设至陕西一省则设四巡抚北直隶则设二巡抚督抚加尚书侍郎误称中丞固谬即宪职亦无是称于谷山尝谓嘉隆后士大夫文字好古官名称谓概多从古称六卿大司徒大司马皆周官旧名职任相称是也惟台长无以称乃称曰大中丞则误甚今之左右都御史乃汉之御史大夫左右副佥都御史乃汉之御史中丞在汉官仪皆无大字乃以大夫降称中丞非所以尊之也至于锦衣掌印称大金吾顺天府尹称大京兆益无稽矣名言之间礼分所寓一时孟浪历世流传虽名卿通儒亦复随俗相唿心知其非而口不能改若近日称六卿为大农大马大寇大空概去司字谁为作俑波靡相从不值一辨矣唐时宰相相唿曰堂老两省曰阁老尚书曰院长御史曰端公安溪谓不如直称本官之为愈信哉总督明制文帅以总督为极重始时设于边关继踵设于内地及关白事起又以总督为未崇始有经略之名其敕书云文官知府以下武官副总兵以下违军令任自行军法盖文帅之重于斯为至国初之制亦因之武臣以总兵为重任明初皆以侯伯勋臣佩印专征列衔在尚书之上其后渐以凌替自总督设而总兵益凛凛奉约束矣嗣更以流官充总镇暴起行阵名实益卑兜鍪执仗匍匐旌门如奴隶然固积渐之势也至征倭之役李如松新从宁夏凯旋再为大帅功名甚盛气焰凌人不复甘匍匐之仪时经略宋应昌亦无如之何乃议加提督军务即以入衔其相见得比道臣见督抚仪素服隅坐而已道员品职各省道员初承旧制有参政参议副使佥事之分其品自从三以至正五康熙初定制由京堂特转者为参政掌科外转知府升授者为副使给事御史外转者为参议郎中外授者为佥事至干隆二十七年概改为正四品除去参政等名目而知府则降从四品体制乃得画一直隶藩臬初直隶未设藩臬设口北守道兼山西布政司衔大名巡道兼河南按察司衔通永天津巡道俱兼山东按察司衔霸昌井陉巡道俱兼山西按察司衔康熙八年直隶增设守道一员总司钱谷巡道一员总理刑名雍正二年始定设藩臬而裁总司二道缺三年改口北道从直隶布政衔余道皆从直隶按察衔天津通永大名则改为河道井陉道缺裁教官康熙三年大县裁训导小县裁教谕十五年复设宪皇帝谕吏部直省教官专司训迪士子今年幼不通文艺之人捐补教职即为年老学优者之师可乎伊等既已捐纳应照其品级改补别职之处该部议奏真大哉王言也汉成帝诏儒林之官四海渊源宜皆明于古今温故知新通达国体故谓之博士若以老朽贪冒及年少无文者处之欲教化之兴得乎张藻川阁学请裁岁贡选教职以疏选法意甚善而言之不详为礼臣所驳且收刻名予谓其说不可易也岁贡之弊久矣其入浮沉庠序碌碌无长虽边庠下邑文风恶劣之地偶列优等挨次出贡循资授职他人悬车之日此辈弹冠之年口不谈文耳聋目瞆何以课士耶既无上进之望复当戒得之秋惟以殖利为事而已且生员上进之路甚广三年乡试有举人副贡十二年有选贡学臣报最有优贡即出贡后又有考职校书誊录教习等途乃于此数者一无得当虚糜廪膳数十年已非举人副拔所有及其垂暮而又官之毋乃过乎况训导既专属岁贡举人副拔遂皆并于教谕一途缺少人多得官必待三四十年以后其衰颓贪劣又无殊岁贡矣今使岁贡给衔停选以教谕归举人训导归副拔优贡则铨法疏教职重任斯职者年富力强学问未荒必思勉图上进不致甘为庸钝而士子亦可稍资其教益也夫举人副拔学问不必优于岁贡而国家取之之意则固以为稍优也岁贡亦不尽劣于举人副拔而国家差等之分则固以为微劣也今予劣者入仕之路转碍优者登进之阶毛矣故岁贡选教职不但不能使教官有益于生员且转使举人副拔胥化而为岁贡矣康熙三年圣祖罢岁贡廷试当日廷议岂无所见乎明商文毅请教官俱于副榜年三十以内者选用概停保举在当时称能救弊实不易之论也今之论人才者多称及锋而试教职为师儒之官有育才之职何必待其龙钟而始任之耶官之久任官不久任虽励精图治皆苟焉而已汉诏共治惟二千石有政理者增秩赐爵而不迁其任两京之治于今为烈皆久任之效即明周忱在苏松二十一年王翱在辽东十有一年于谦在河南山西十有八年陈鉴在陕西亦十余年假使当日迁调纷纷席不暇暖岂能深悉地方情形而建不世之业哉吏之重要宋元明以来治天下者官治之实皆吏治之耳夫胥徒府史载在周官吏道一途两汉以来未之或废其时门干街卒皆得材守自见盖国家用人惟其材而不限以常格其下亦不以此为嫌而争自树立如于定国丙吉皆以吏入仕赵广汉河间之郡吏尹翁归河东之狱吏张敞太守之卒吏王尊涿郡之书佐皆有出将入相之材为汉代名臣自儒吏分为两途而文无害者遂与铃驺佁隶之徒同为衣冠所不齿为吏者亦遂甘心于顽钝无耻惟日以舞文黩货为事在一邑则蠹一邑在一省则蠹一省在一部则蠹天下而且子孙盘固世代相承虽有精明刻核之官其如此老奸臣猾之吏何哉论吏道御批苏洵衡论广士篇云汉去周未远其士之秀良州牧辟命以为掾史他时三公六卿九牧胥于是乎选吏既习于民事故循绩易奏吏与士同途故人不耻为吏唐宋以来以制举取士于文采声华而士乃不习民事吏习民事而不得美仕吏日下士日尊判然两途而士之子恒为士降而为吏即为隳其家声于是吏益以无赖然在一邑则一邑之政由其手在一郡则一郡之政由其手在一部则一部之政由其手以无赖之人而政出其手则无所往而不为弊矣朝廷兴一利吏即随所兴者滋百弊欲革一弊吏即随所革者滋他弊自知罪大则纵火去其籍使茫然莫知其颠末且官有除降而吏则长子养孙官避本籍而吏则土着世守即年满有制重役有禁而子弟亲戚迭出不穷更名而不更人更人而不更其所守夫以他州外郡之人为来往无常之官官一而吏百又皆文采声华不习民事之官以之驾驭百十为群熟悉风土谙练事故作奸犯科无赖之吏于此而能奏循绩焉固较汉世难什伯也沿习既久如久病之人转以病为命一旦悉去此辈则百司茫然一步不可行势不能以终日嗟乎欲天下之治不改弦更张使吏有士君子之行而欲民生蒙福教化淳美犹欲其入而闭之门也洵为广士论欲使吏于士同升于朝固是切要之言虽然未易言也必先去其大恶之不可贳忍者而为之功名之途使得与士齿优柔渐渍潜移默夺之渐使士之秀良者不耻为吏而士之习于吏者得自奋于公卿然后可与道古盖非百年不能矣若举洵之言一旦骤施之令无赖吏得居士大夫间正所谓吏道杂而多端害政之尤甚者也晓事之臣宋孝宗谓办事之臣难得张南轩对当求晓事之臣若但求办事则他日坏陛下事者未必非此人此识治体之言禁回民任胥吏六部直省胥吏大半为浙东游手窟穴闻陕甘郡邑半系回民顶充此尤非类京师衙门亦间有回民惟刑部自宪庙以来屡奉堂官严禁虽皂卒亦不许一回杂入良是年老大臣骑马年老大臣六十五岁以上应骑马入紫禁城者先列名具奏奉旨准骑者由东华门入至箭亭下马由西华门入至内务府总管衙门前下马见宪庙上谕康熙禁各衙门出示上谕书云钦乃攸司慎乃出令令出惟行弗惟反近各衙门出示或变旧章作威作福钓誉沽名往往朝更夕改互相矛盾胥吏因之作奸宵小借以滋扰弊不胜举嗣后须协情当理可永远遵行者方准出示至哉言乎小臣好条陈轻改定例者三覆圣谕当悚然惧也教官有关风俗士人有廉耻则天下有风俗蚩蚩氓庶不至傲虐淫荡者皆以自孩提至稍长见长幼尊卑之节有一定不易之理先入为主故后起之私心终有所顾忌而不敢逞此礼教之化于无形者而其本则由于学校之为功甚鉅也故司铎之选不可不慎尝见庙宇寺观稍有规模者必慎择住持演法蓄众修整其庙貌洒扫其龛帏乃黉门之中茂草盈尺大成之殿蝠粪满阶不必问其训课何以即此废弛有愧秃髡多矣此诚教职之罪而不仅教职之罪也卷八萨哈廉颖亲王萨哈廉礼亲王第三子屡立战勋崇德元年五月卒年三十三太宗亲奠恸哭后梦见王求赐牛一头上以问大臣希福刚林等皆以上思念所感后希福等阅旧典凡亲王薨初祭用牛上异之命礼部备牛致祭文曰尔身虽没尔性实灵所请太牢已感于梦朕察古礼初祭用牛今既见梦又合于礼朕甚奇之遣臣用礼以慰尔心云云其子阿达礼初封多罗郡王顺治元年以谋立睿王多尔衮伏诛次子勒克德浑废为庶人后世祖加封贝勒为平南大将军往代定国大将军豫亲王多铎平定浙闽有功封顺承郡王后复同定远大将军郑亲王济尔哈朗平长沙永州擒何腾蛟擢任议政九年薨年三十四子勒尔锦袭爵生有神勇视古贲育征吴三桂担延削职羁禁屯太屯太鄂文端毅庵相国之高祖也由江钦地方率领七村亲族效顺投诚太祖高皇帝以觉罗瓦尔喀厄七克之妹给屯太为妻将屯太之妹给吕东巴突鲁郡王为配子图们承袭佐领擒剿诸役屡着勤劳大凌河被围图们首先出战力击张春兵敌营火炮齐发中图们股股断一筋未殊勇奋自若坚壁不动待大兵继进遂破明师太宗皇帝亲视其伤抚问之复命郑亲王济尔哈朗往视谓王曰吾伤重不复能骑马杀敌乞王奏请为吾截去股以油炙之虽残废尚可为朝廷司阍也是夕竟卒子图彦突年十九赏袭佐领历任户部官顺治元年定北京后图彦突身故子鄂拜即文端父奉敕建昭忠祠图们与祀见文端奏折清兵追蹑李自成顺治二年闰六月靖远大将军英亲王阿济格疏称我兵追蹑李自成凡十有三战穷追至贼老营贼兵窜入九公山随于山中遍索自成不得有降贼及被擒贼兵俱言自成遁走时随身仅二十人为村民所困不能脱遂自缢死因遣素识者往认其尸尸以朽不可辨或存或亡再行察访俘获自成两叔妻妾获金印二又获伪汝侯刘宗敏并妻媳伪总兵左光先及术士伪军师宋矮子又获太原府故明晋王二妃其自成两叔及刘宗敏俱斩于军前见通志清兵定江南顺治二年五月定国大将军和硕豫亲王多铎既定江南奏疏报捷其略曰我兵于四月初五日自归德府起行沿途郡邑望风投顺十三日离泗州二十里夜渡淮十七日距扬州城二十里列营十八日薄城下招谕守扬州阁部史可法翰林学士卫胤文及二道四总兵降不从廿五日取其城获可法斩之并戮其据城逆命者五月初五日至扬子江陈于北岸初九日黎明渡江初十日闻伪福王率马士英及太监等遁去命贝勒洪巴图鲁尼堪等往追擒之十五日我兵至南京明忻城伯赵之龙率魏国公徐州爵保国公朱国弼隆侯张拱日临淮侯李祖述怀宁侯孙维城灵璧侯汤国祚安远侯柳祚昌永康侯徐宏爵定远侯邓文囿项城伯韦应俊大兴伯邹顺孟宁晋伯刘允基南和伯方一元东宁伯焦梦熊安城伯张国才洛城伯黄周鼎成安伯柯永祚驸马齐赞元内阁大学士王铎翰林程正揆张居礼部尚书钱谦益兵部侍郎朱之臣梁云构李绰给事中林有本陆朗王之晋徐方来庄则敬及都督十六员巡捕提督一员副将五十五员并城内官民迎降其沿途迎降者兴平伯高杰子高元照庸昌伯刘良佐提督李本深总兵胡茂正等廿三员监军道张健柯起凤副将四十七员马步兵共二十三万八千三百旋又奏擒获伪福王朱由松江南悉平是年十一月癸亥以豫亲王招降之公侯伯总兵副将参游等官三百七十四员拨入八旗汉军王加封和硕德豫亲王赐黑狐皮帽貂皮朝衣金五千两银五万两先是五月初十日朱由松遁走芜湖王令洪巴图鲁尼堪追击截其去路黄得功逆战击败之兵皆堕水尽夺其舟得功中流矢死伪总兵田雄马得功等缚朱由松及其妃来献十总兵及部众俱降得金银宝玉绸缎等甚多又用红衣炮攻江阴县克之上赐尼堪金二百两银一万五千两漆鞍马一匹空马二匹陈子龙顺治四年四月柘林游击陈可擒获奸细谢尧文搜得伪敕一道系故废官侯峒曾等所造潜通伪鲁王反间大学士洪承畴及江宁巡抚土国宝内云封承畴为国公国宝为侯爵又有黄斌卿密书云承畴所具本封国宝二次密字俱已转奏国主又云内仗承畴杀巴张二将外托国宝靖除地方则江南不足宁等语承畴奏闻特加开谕五月故明推官陈子龙阴受伪鲁王部院衔结联太湖巨寇潜通舟山余孽遣章京索布图计擒之子龙投水死苏松千里以次削平见洪承畴本传孔四贞顺治年定南王孔有德因贼陷桂林自尽捐躯诏谥武壮立祠春秋致祭时工部以孝陵碑未建缓之有德女四贞疏言先臣航海投诚舍生报国南征北讨勋劳彰着今茕茕孤女仅延一线所望国家春秋二祭庶令忠魂有归伏祈再沛恩命饬即建祠则劳臣报国之灵与普天效忠之气感激无尽得旨准行至今岁祀如仪奉祀者为山东闵氏子世职有德仅一子为李定国掳去身后止存一女四贞特恩照和硕格格食俸后适孙延龄吴三桂反延龄为抚蛮将军驻防广西叛降于贼自称安远大将军四贞劝其反正代延龄具疏乞降圣祖许之三桂遣其孙世琮诱执延龄杀之越三年抚蛮将军击走吴世琮四贞归于京师按孔有德于天聪七年五月任参将自山东来降范文程挈以归杨古利郎住正黄旗满洲舒穆禄氏初为部长翊戴我太祖命子杨古利入侍太祖以女妻之郎住为人所害其妻系幼子于臂属佩刀射众突出杨古利闻之手刃杀父者割耳鼻啖之时甫十四铁岭之役裹创系腕大破明兵天命六年太祖命其位次贝勒八人之下四十余载身先破敌屡被创崇德三年征朝鲜中鸟枪卒封武勋王以次子塔瞻袭超品公配飨太庙雍正九年加美号英诚公塔瞻顺治四年卒子爱星阿袭公十七年征李定国领兵至钖波一夜行三百里至缅甸阿洼执朱由榔眷属全获杀王维公等一百余人降白文选于勐养授内大臣少保康熙三年卒谥敬康希福巴什克希福巴什克正黄旗满洲文馆掌机务翻译辽金元三史取其所行善恶及征讨畋猎之事译满语以进时睿王恶其不附己免其官籍产顺治八年世祖悉其枉补大学士九年病卒年六十四谥文简索尼索尼希福之兄硕色之子通满汉蒙古文在文馆办事随太宗出征以汉语招谕降人顺治初以不附睿王削籍九年加一等伯十八年正月上诏翰林学士麻勒吉王熙至养心殿草遗诏立太子谕索尼及苏克萨哈鳌拜遏必隆四人同心辅政康熙六年加一等公七月卒谥文忠长子噶布喇领侍卫内大臣我孝诚仁皇后之父封一等公世袭罔替二十年卒谥恪僖第三子索额图仕至大学士帅颜保希福次子帅颜保漕运总督开云台山田礼部尚书征吴耿二逆有功子赫奕工部尚书工书画奕子四人长图南郎中次慧中给事中三嵩寿礼部侍郎四肇敏侍讲佟养正佟养正镶黄旗满洲佟佳氏天命四年同弟养性率族来归征辽阳有功授职守镇江城时中军陈良策潜通明将毛文龙被执不屈死次子佟图赖征江南湖广加三等子任兵部尚书顺治十五年卒康熙间以图赖系孝康章皇后之父追封一等公建专祠谥勤襄佟国纲图赖长子佟国纲袭公康熙十四年为安北将军镇宣府后征厄鲁特中枪阵亡谥忠勇加太傅同祀图赖祠国纲长子鄂伦岱内大臣缘事诛次子佟法海癸酉举人甲戌进士由翰林任广东巡抚江南学政复巡抚浙江兵部尚书无子以兄子介禄为后三子夸岱工部尚书袭公鄂伦岱次子介福雍正癸丑进士礼部侍郎四为会试总裁介福胞兄补熙绥远城将军佟国维图赖次子佟国维内大臣时有吴应熊红帽子贼国维发其奸率侍卫三十人至大佛寺擒其魁有功又以系孝懿仁皇后之父封一等公随兄国纲征厄鲁特兄亡冒矢石败贼众五十八年病卒谥端纯与图赖国纲合祀一祠国维子八人长子叶克舒三子隆科多袭公吏部尚书缘事诛隆科多子八人第六子庆复袭公靖边大将军云贵总督户部尚书大学士七子庆泰护军统领金台石金台石正黄旗人纳喇氏原系叶赫贝勒太祖平叶赫台石不降令其子德尔格勒往谕之终不下后太宗授德尔格勒梅勒章京子尼雅翰金台石之孙明珠大学士明珠子揆叙左都御史拨芳和硕额驸成德改名性德康熙癸丑进士一等侍卫工诗文书法着周易粹言八十卷礼记集注考误三卷附刻通志堂九经解中旺吉努旺吉努镶黄旗满洲富察氏太祖时来归授佐领长子万济哈袭孙哈世屯世祖时任内大臣内务府总管太子太保康熙三年卒谥恪僖祀贤良祠哈世屯子米思翰户部尚书内务府总管谥敏果祀贤良祠米思翰长子马思喀内大臣昭武将军平北大将军征噶尔丹回任都统谥襄贞三子马武领侍卫内大臣侍圣祖五十余年谥勤恪马武子保祝古北口提督李荣保米思翰四子李荣保察哈尔总督追封一等公我孝贤皇后之父长子广恒次子傅清三子傅宁四子傅文袭公六子傅宽八子傅玉九子傅谦俱任侍卫十子傅恒御前侍卫内务府总管户部尚书大学士忠勇公傅恒子福灵安云南总兵福隆安和硕额驸工部尚书福康安工部尚书福长安户部侍郎万济哈之次子吉尔塔巴由护军校破流贼讨福王平河南历任右通政次子庄图吉尔塔巴子陶住陶住子托庸吏部尚书托隆川东道明瑞广恒子明瑞兵部尚书伊犁将军征缅卒谥费英东费英东随太祖三十余年目以万人敌以皇长子之女妻之忠直强梗太祖以为第一功臣三等公一等总兵世职卒年五十七配享太庙谥直义公雍正九年加美号信勇公子十人第七子图赖步战破李自成营平定江南斩史可法败黄得功至浙江击走鲁王朱彝垓进一等公至闽败伪阁部黄鸣骏十五战连捷杀唐王聿钊等五王戮马士英方国安官员一百五十四人以暴疾卒于军年四十七史称其有勇有谋以寡克众四十余阵所向无敌图赖长子辉塞袭公顺治四年睿王以其不附己夺其爵九年世祖念其无罪追复世职谥昭勋雍正九年加图赖美号雄勇公图赖第一子查喀尼内大臣查喀子倭赫袭爵倭赫子富尔丹吏部尚书靖边大将军坐事罢其子哈达哈干隆初工部尚书费英东第九弟卫齐赵布泰鳌拜卫齐第二子赵布泰为征南将军平云贵擒李定国白文选伪桂王康熙三年因弟鳌拜事削职旋以功仍给世职卫齐第三子鳌拜天聪四年破洪承畴十三万兵顺治元年进一等侯十八年受顾命为辅政大臣康熙七年加太师八年以罪赐死五十三年赏世职雍正五年复公令其孙达福袭加封美号超武公额亦都额亦都镶黄旗钮祜禄氏父母为仇家所杀匿于邻人年十三杀父仇归太祖以和硕公主降焉有军功一等大臣卒追封宏毅公配享太庙建专祠子十六人长子班钖佐领二子达奇三子车尔格杭州将军天聪元年为八大臣之一顺治三年卒四子含袋阵亡五子阿达海佐领阵亡六子达隆阿七子茂海阵亡八子图尔格十六大臣之一二等公吏部承政顺治二年卒谥忠义配享太庙加美号果毅公九子图尔钖十子宜尔登军功加至二等伯顺治十三年乞休康熙三年卒十一子敖德军功加世职户部尚书十二子额森都统十三子超哈尔军功至议政大臣崇德七年殁于阵年四十一谥果壮十四子格尔特十五子索浑议政大臣十六子遏必隆和硕公主所出一等公辅政四大臣加太师孝昭仁皇后之父图尔格图尔格累立战功崇德三年围锦州身被二十三箭马伤十九处仍力战俘获七年征山东破敌三十九次下九十四城杀鲁王及明宗室千人俘获人三十六万九千有奇卒年五十子二人宜尔登宜尔登天命元年预又十六大臣之列备屯戍决狱讼屡立战功败袁崇焕兵洪承畴以十三万兵援锦州奋入敌围身被三创马中十八伤死又换马中八伤死又换马中五伤死四败敌军而出太宗嘉其勇世祖绘其像二一贮内库一与其家康熙二年卒遏必隆遏必隆崇德六年破洪承畴兵验箭射杀独多太宗曰巴图鲁之子仍巴图鲁也顺治二年征湖广升一等公十八年为辅政大臣后加太师戴双眼翎赐一等公爵原一等公与子法喀袭八年病辞辅政九年因鳌拜乱政缄默无言议处甚重圣祖念无结党之事止革公十二年卒谥恪僖赐策名金匮匾令立家庙祀之春秋太常寺官行礼子七人陈泰喇哈达车尔格长子陈泰屡立战功顺治元年入山海关破流贼征湖广败一只虎于荆州平定福建全省授吏部尚书国史院大学士十年授宁南靖寇大将军征湖广平常德府十二年卒于军谥忠襄加世职一子尼满卒无嗣以弟子白启袭车尔格第五子喇哈达工部尚书镇守杭州赴康亲王军前赞画平耿逆授宁海将军平漳州遇侍读学士李光地知贼遁走信进泉州直攻厦门破之斩首五万四千招安民十六万回任都统二十四年乞休四十二年卒年七十七瓦岱教德第三子瓦岱康熙三年从征湖广有功十四年败耿逆于抚州平湖广迁江宁将军二十七年诛夏逢龙三十年为安北将军追噶尔丹殷德遏必隆第四子殷德多力善角抵领布库长康熙二十九年征噶尔丹雍正元年授都统御书高门令望匾赐之以弟阿灵阿有罪以彼公爵令殷德袭以病乞休遏必隆共五子长予法喀一等公御前大臣二子颜珠头等侍卫三子福保二等侍卫四子即殷德五子阿灵阿殷德五子殷德五子长子策楞大学士将军次子讷亲大学士经略金川诛三子阿敏尔图副都统四子爱必达湖广总督五子阿里衮大学士副将军征缅卒图海图海正黄旗满洲马佳氏初侍世祖为国史院侍读具文武才任大学士管刑部尚书缘事闲居十八年遗诏图海宜任以重地康熙三年为定西将军统川湖之兵平流贼内升大学士十二年奸民杨起隆诈称朱三太子凶徒数十谋为乱立往擒之是年吴三桂反十三年耿精忠叛图海领户部严禁军需不私派夫役不拘系钱粮不多征词讼不滥准察哈尔布尔尼劫其父反为副将军平之十五年为抚远大将军贝勒董额以下悉听节制至平凉王辅臣乞降缴吴逆伪敕印旬日而定秋毫无扰关陇悉平封三等公旋统张勇王进宝孙思克赵良栋等大兵平定汉中四川悉定二十年以疾回京任中和殿大学士卒赠少保谥文襄雍正二年加一等公配享太庙加美号忠达公子诺敏袭三等公礼部尚书诺敏子马尔赛袭一等公为抚远大将军获罪其弟马礼善袭公爵吴理戡吴理戡正白旗满洲瓜尔佳氏国初来归破明杨镐兵直入李如柏营大败之长子吴拜年十六征抚顺射中明哨兵额随猎遇巨熊下马步射之洞其胸熊堕岭下太祖遥见曰非吴拜不能遣视之果拜也太宗时与十六大臣议政康熙初年卒谥果壮二等伯吴拜子郎谈十四岁为三等辖十六岁征姜襄见一人执刃浮水至射之中心死二十七年往罗刹定地界罗刹大惧盟于城下自厄里谷纳河以上至黑龙江北岸自格尔必齐河至兴安岭以抵海定界而还毁其城郭庐舍三日毕复征噶尔丹为昭武将军奉旨召回赐宴劳之三十四年卒子拉馨袭世职散秩大臣费扬古费扬古正白旗满洲董鄂氏二等伯鄂硕之子年十四袭职十八岁领侍卫内大臣二十三岁参赞裕亲王福全军征厄鲁特寻为抚远大将军驻归化城讨噶尔丹三十五年圣祖亲征贼败走弃庐帐逃遇费扬古大败之杀其妻斩首三千进一等公卒于军谥襄壮顾八代顾八代字文起署纛章京顾纳禅巴图鲁之次子由正白旗满洲改正黄旗觉罗氏生而聪敏貌魁梧挽十二石弓矢不虚发折节读书精韬钤顺治十六年充摆牙喇随信郡王多尼征伪桂王旋任选司郎中康熙十四年御试旗员第一改侍讲学士十六年以内阁学士参赞军务征吴三桂十八年京察大学士索额图恶之注以浮躁后赖塔为征南大将军仍令参预军务二十三年侍皇子读书历礼部尚书同列惮之以病乞休四十七年卒雍正四年赠太傅谥文端祀贤良祠鄂素鄂素通经史友于之谊最笃康熙十八年由笔帖式特授慎刑司郎中听讼务得其情人称曰白面包爷纂修大清律子留保辛丑翰林官至工部侍郎郎永清郎永清字定庵汉军任汾州守请改祀北岳于浑源州至山东巡抚治于七一案所全活甚多子八人皆有才廷佐廷相廷枢廷极王诏密疏康熙十三年礼部员外郎王诏随顺承王军前十五年密疏云十三年三月抵荆州时常岳澧州未失鼓行而前湖南可复计不出此即不然屯兵要害则长江尚为我有彝陵岳州两路贼难兼顾又不出此再不然乘彼初至无备渡江拔南岸为可攻可守之计亦不致令贼深沟高垒急难摇动又不出此遂令群盗皆逞大兵数十万金钱万万计虽广开事例犹不给而楚地米价三倍于前民困追唿又苦转运恐将来叛者不止耿精忠孙延龄王辅臣杨来嘉诸凶已也且马倒十之五六兵亡十之二三存者锐气全销羸病相半时势可虞臣请统一旅为诸将先驱不幸死于疆场犹胜坐待乱民之事刂刃于腹也乞敕大将军克期进讨毋稍逗遛疏上圣祖嘉其忠直下诏切责诸将刻期灭贼由是凶渠困殪诸方渐次削平小臣沥血陈言不计利害盛朝喜闻谠论坐收荡平皆足纪也诏字徽山详憺园集施琅施世骠郑成功据台湾为寇台湾故红毛番耕牧之地成功逐去番人伪设东都凭阻为患康熙元年施琅提督闽中密陈金门厦门可取状上命刻期进兵遂克金门厦门铜山郑贼积年所聚东南诸岛悉平遁入台湾授右都督挂靖海将军印六年复陈边患事宜诸疏召诣阙面陈时廷臣皆议主抚乃撤水师提督授琅内大臣封伯其后逆藩作乱海氛乘之益炽二十年上询廷臣方略多循前议琅毅然身任具疏陈情形上特命提督全闽水师次年谕趣琅进兵琅先聚米作地形示诸将曰如此入港如此泊船如此进击不用命者斩书诸将姓名于船篷以便进退且觇勇怯六月由铜山进船贼将刘国轩倾巢而出自乙酉至辛卯鏖战连克国轩遁余众降遂克澎湖是役也以七昼夜破数十年盘踞之贼抵澎之后海不扬波进师之时潮长四尺实天威所致七月丙申逆渠郑克塽降台湾遂平晋封靖海侯琅第六子世骠于康熙五十九年任福建提督即琅旧治其励卒伍练舟师一以父法行之六十年台之奸人朱一贵妄称明后招集不逞潮人杜君美亦率潮之流民为乱杀总兵官据府城建伪号世骠闻乱即日召将士授以计克期进剿七日而复台湾与其父平海日期不少异云琅卒于康熙三十五年三月谥襄壮子世骠卒于康熙六十一年谥勇果马进宝马进宝为江南提督驻松江爱结纳名流有诸生贫乏不自存岁暮窘迫献马春联云渔阳老将多回席鲁国诸生半在门马武人不知其用唐人语也赠之千金马少出行伍遭逢多艰故妻为人掠卖已他适生子马亦别娶及贵故妻闻之叩合上谒马内之抱头痛哭筑别馆以养其夫妻子女军中称曰夫人曰公子与其后妻均礼焉马后伏诛西市日故妻与其夫皆斩马在江南横征暴虐穷极奢华吴梅村赋茸城行以刺之云不知何处一将军到日雄豪炙手熏羊侃后房歌按队陈豨宾客剑成群又千箱布帛运轺车百货鱼盐充邸阁将军一一数高赀下令牢搜遍墟落非为仇家告并兼即称盗贼通囊橐殆死有余辜者矣范承谟之死范忠贞公遇害一时同死者自幕友至隶卒共五十三人有部曲张福建者闻变手双刃大唿夺门当之者立毙力竭被执又泰宁人许鼎者自公被执即阴左右之凡公所书片纸只字悉收藏及被杀耿逆令人焚公尸于山野许鼎预往潜匿心志其处至夜行乱石中取其烬体藏于家明年负骸骨走万里至京师事闻上遣内大臣佟国维侍卫二十人奠酒临丧十九年精忠诛赴市朝日公子时崇手刃寸磔其肉攫其心以祭公墓前此较王弇州兄弟赎得严世蕃一体熟而荐父对食啖尽者更为畅快人心贰臣起用顺治九年诏自定鼎后曾经入仕之废员有才学优长者着督抚保奏时苏州巡抚周廷佐疏称延访十有八人惟松江府旧绅许誉卿屡以病辞不敢列入余俱开事由报部弘文院编修宜兴陈于鼎通参吴县宋学显秘书院学士常熟钱谦益中允宜兴吴国华礼部员外长洲汤有庆进士丹阳荆有实金华守常熟王澧参议道武进吕阳刑科给事太仓钱增进士太仓许国杰中书高邮宋征璧侍讲昆山徐开禧礼科给事宜兴周正儒兵科给事宜兴吴适副使道无钖曹荃进士武进吴刚吏部员外华亭聂慎行香山令上海顾其言奉旨交吏部考核酌用齐苏勒齐文襄苏勒满洲正白旗人初由官学生选天文生康熙二十七年升本监博士三十年迁挈壶正三十四年升灵台郎三十七年改永定河笔帖式次年升主事兼永定河分司四十二年升侍讲学士五十三年特授永定河分司次年又改侍讲六十一年升祭酒仍管分司事是年冬迁山东按察使雍正元年正月署河督耆旧记计改亭东作耆旧记称今海内耆旧尤重于长安者苏门孙征君钟元先生京师孙侍郎退谷先生王尚书敬斋先生沛县阎孝廉古古先生昆山顾隐君宁人先生今康熙十一年征君年九十一侍郎年八十尚书年七十一孝廉年七十隐君年六十征君之学从象山阳明入而践履笃实生平于大节无所苟侍郎之学以朱子为宗于五经俱有纂述注疏自行其意尚书湛深经术尤工文章古近体诗孝廉喜任侠与征君少壮时意气相类晚游九边好谈兵及经世方略隐君专精经传训诂及五音四声之学考订详慎为侍郎密友改亭止就长安朝士一时往来者言海内三遗民徐俟斋与宣城沈寿名嘉兴巢鸣盛为海内三遗民川湖制军蔡毓荣慕俟斋名具书致名药托幕下友冯羽道意俟斋坚不受遗书冯生善为辞焉睢州先生抚吴时屏驺从两诣山中卒不得见叹息而回毓荣为漕督蔡士英之子将军蔡良之父王士祯论干练官吏王渔洋谓谏官称杨以斋魏环极御史称李琳枝铨曹称王伯勉总督称李邺园巡抚称汤潜庵张孝先按以斋环极潜庵孝先及武定柏乡皆刻有疏稿琳枝巡按下江优人王紫稼及三遮和尚淫纵不法皆杖毙之紫稼者即龚芝麓吴梅村陈其年所歌王郎王郎者也李素豪于饮家有园名椒雨椒雨酒之辛者江南欠粮案顺治十八年四辅臣柄政时江南巡抚韩某题苏松常镇并溧阳一县欠十七年钱粮内乡绅浦音吴汪度等八百六十九人其致仕候选在籍者俱革职在官者分别降调青衿贡监黜者一万七千九百余人士子游学四方有人询其前程者辄曰奏销了江南粮赋自明天崇以后绅衿吏胥往往舞弊而守令又因以中饱大吏亦故若不闻日久弊生乃至于此若不大加沙汰安得扩清且不过褫其职衔已耳闻当时议者咸以为刻事后平心而论不可谓非宽网矣四辅臣者索尼鳌拜苏克萨哈遏必隆也林古度耐贫林茂之穷老居金陵冬夜作诗云老来贫困实堪嗟寒气偏归我一家无被夜眠牵破絮浑如孤鹤入芦花夏日又无帷帐或遗之则又以易米施愚山曰夏无絪病于寒无毡君能守之当为作计处士笑曰当守之以虎客皆绝倒后愚山自豫章寄一纻帐书绝句云北窗高卧岂知贫料理偏愁白发人纻帐亲题林处士草堂长伴百年身并属同志者各题一幅曰不问知为林处士物即谓之墨守可也时茂之年八十三犹矍铄如五六十许人吴景吴梅村晚年精于星命之学连举十三女而公子景始生时唐东江孙华为名诸生年已及强仕赴汤饼会居上坐梅村戏云是子当与君同年唐意怫后戊辰景举礼部东江果同榜蒙叟赠梅村五十生子诗云九子将雏未白头明珠老蚌正相求兰闺自唱河中曲十六生儿字阿侯盖少妾所出也后官兵科给事中张九征父子国初乙酉江南开科张湘晓先生九征举乡试第一文出海宇传诵几于纸贵后视河南学政即乞归康熙十七年诏举博学鸿儒冢宰郝恭定公惟讷以湘晓先生应诏有司敦迫再三不出贻友人诗云少不如人何况老身将终隐又焉文又遣怀云虚名空好羊公鹤肥遁深惭梁伯鸾京洛少年争献赋伏生接武贾生难人以是知公不出山矣子文贞公素存性淡泊从不肉食日粗粝一盂或山药少许以为常官翰林时侍内廷以庶子为明史总裁湘晓先生贻书戒之曰此非养生之道食不厌精汝未读乡党篇耶退直后宜静坐片刻养神节劳勿以膏自焚也古乐府杀君马者路旁儿谓竭马之力以娱道旁耳目吾虑汝之马力竭矣文贞闻命悚然加一餐焉拙政园梅村出山陈素庵相国之遴实为推毂盖将虚左以待比至京师素庵事已决裂尽室迁谪塞外梅村拙政园山茶歌为素庵而作感慨婉惜盖有不能明言之情按园在苏州娄齐二门之间嘉靖中王御史献臣因大弘寺遗址营别墅以自托潘岳拙者之为政也文待诏为图记以志其胜后其子以摴蒱一掷偿里中徐氏国初海昌得之复加修饰珠帘甲帐烜赫一时中有宝珠山茶三四株交枝连理鉅丽鲜妍诗中所谓艳如天孙织云锦赪如姹女烧丹砂吐如珊瑚缀火齐映如踌蝀凌朝霞是也然主人身居政府十载未归图绘咏歌目未睹园中一树一石及穷老投荒穹庐绝域黄榆白草父子茕茕而此园已籍没县官为驻防将军府矣旗军既撤迭居营员既而为平西婿王永宁所有益复崇高雕镂备极华侈滇黔作逆永宁惧而先死康熙十七年改为苏松道署缺裁散为民居其梓楠瑊勒皆输京师供将作陈其年诗云此地多年没县官我因官去暂盘桓堆来马矢齐妆阁学得驴鸣倚画阑盛衰之际良足感也朱彝尊咏史朱竹在内廷时咏史诗云汉皇将将屈群雄心许淮阴国士风不分后来输绛灌名高一十八元功海内词章有定称南来庾信北徐陵谁知着作修文殿物论翻归祖孝征因此为人所嫉豪侠霍亮雅曲周人任侠嗜酒一掷百万卒后申凫盟作传邑人刘津逮挽以诗曰门前债客雁行立屋内酒人鱼贯眠吾乡程嗣立风衣一生好结纳名流视黄金如土晚作诗云满头白发来偏早到手黄金去已多周白民振采先生改到字作信字徐笠山廷槐以为一字师善择婿者世称宋文恪公德宜善择婿其婿为王藻儒掞顾懿朴藻顾雨若用霖陈广陵元龙李丹壑孚青皆进士荠菜孟尝君与糟糠之妾顾茂伦有孝甄选元百家之诗开雕以行宾至辄留座上常满实家无儋石也江左有荠菜孟尝君之目计甫草东家贫尝置一妾晨夕设食皆粗粝其妻张谑之曰古有糟糠之妻不闻糟糠之妾甫草无以答也人爵之荣王文贞公敬哉尝建言帝王庙祀宜及守成令主因列商中宗以下七人又言宋臣潘美张浚宜罢祀诏从之公为礼部尚书年六十三以老乞休年七十依古人以每岁尽读五经为夏课尝作青箱堂记云阶前辟露台方丈余岁之夏秋日暮父子兄弟六七人率坐台上或庄论诗书或称述祖德旁及故旧家世之兴衰以为劝戒有一不至徬徨四顾若有缺然者公家辇下出身寒素父子同时官六卿享上寿乞休于主恩方渥之时视其子为宰相徜徉林下者十有五年而一生端谨无可指摘可谓极人爵之荣者矣汪琬卞急汪尧峰诗文尔雅释躁平矜然其性卞急不容人过议论大声颊发赤目光炯炯诗文小得失必面批折人与王阮亭以诗相戏谑往复不已怕遂成隙宋荔裳每与钝翁议论不合辄自诧曰吾乃与此人同名论学斗殴李天生因笃为三相国所荐至京师名重一时容斋以同姓年长兄事之天生居之不疑人尊为关西夫子与顾宁人讲韵学不合加以声色与毛西河辨古韵不相下大怒始而恫暍继遂加以拳勇西河避之邱海石丁野鹤皆山左诗人阮亭怀人诗所谓九仙诗人丁野鹤又齐名当日邱灵鞠是也二君平生友善一日同饮铁沟园论文不合嫚骂不已邱拔壁上剑拟丁丁急出上马逸去邱追不及乃已东人津津言之为佳谈海石诗云文尝爱聱牙诗不喜选体想见其崛强又彭西园在京师遇钟伯敬谈诗不合遂拳殴之一时称快事昔五代时朝贵宴集为手势令其法以手掌为虎膺指节为松根大指为蹲鸱食指为钩戟中指为玉柱名指为潜虬小指为奇兵腕为三洛三指为奇峰亦谓之招手有令史某不娴与宰相苏逢吉相诟欲索剑追杀贻讥大雅古今人故有绝相似者饮啖过人归田录言张仆射饮啖过人晏元献所食至少明人说部载高新郑之兄捷攫食猪首恶状几不可耐彭觐芝树葵先生尝说王觉斯铎长躯伟干饮量宽乞书者治酒邀之饮无算爵或烹鸡卵数十枚盛之巨盎破芃壒蒸饼数十杂投其中啖之立尽又李殿撰蟠廷试日啖三十六饽饽好事者咏诗以嘲之徐原一司寇罢归吴门一日饮门下士贾生斋高据一席庖人穷极丰腆巨鼎高豆每食必尽门人轮执爵更番为寿继贾生以玉缸进容三升司寇一饮尽如鲸吸川也司寇体丰硕箕踞高坐腹昂然凸起高出案每食一器令左右二伻先置玉盘于心胸凸起之处以盛豆自以巨叉攫而啖之须臾辄尽数器饮酒则门生故吏争为侑进满堂酣饱剧醉夜以继日而司寇如未尝饮食殆所谓填巨壑灌漏卮者耶张京江相公夜卧从不解衣未辨色辄起每食粥一瓯或吴下冬舂米饭数匙炒米少许山药极薄者五七片日不过两餐李安溪相国每秋冬夜永饱餐炳炬摊书断生萝卜寸许者满置大盂每精诣深思时辄停笔尝一二寸尽盂乃就寝吴俗三好王渔洋谓吴俗有三好斗马吊牌吃河鲀鱼敬畏五通神虽士大夫不免恨不得上方斩马剑诛作俑者近日缙绅先生又有三好曰穷烹饪狎优伶谈骨董三者精可抵掌公卿间矣五通神自睢州焚毁后已绝马吊近来好者益众闻张敦复相国最恶之镌一图章曰马吊众恶之门习者非吾子孙所藏书卷图画悉印之惟河鲀鱼食者尚少耳昔叶庵因食河鲀致病陈其年尤酷嗜在天津食之中毒面目悉肿至不可辨识皆烹制失宜所致津门多海鲀毒重吴门所出乃江鲀大而味薄皆不佳惟黄河汇淮二百里中每二三月出鲀又名玳瑁鱼不甚大丰腴柔腻斑驳可观荐以青蒌白苣味致佳绝腹腴如二卵名西施乳亦美杨蔗堂惟增家烹尤得法或羹或炙或糟窨更可致远今年春黄南堂延龄来京师携致甚多予答以诗泥淖朝驱秃尾驴归来磅礴掩蜗庐故人忽向江头至携得春溪玳瑁鱼重碧亲浮药玉船蒿青苣白佐宾筵桃花春水袁江路孤负风光又五年远心长日绕菰蒲乡味朝来润客厨烂醉苦教防啜墨与君数典诵吴都徐元文兄弟徐立斋登进士世祖亲擢对策第一授职后尝召至便殿问家世及父母年岁兄弟几人立斋具奏上嘉叹曰尔可以当孟子三乐之一矣煌煌天语一时以为荣迨庚戌健庵及第立斋已任大司成某赠诗云祭酒先成文庙礼探花初采上林芳尔时释褐岂竟弟坐而兄拜耶癸丑果亭及第入馆立斋以掌院司教习具疏题明特旨免果亭教习旷典也后来查初白慎行入馆揆凯功叙掌院揆为查受业弟子亦奏明免查教习二眉山人朱方旦康熙甲寅乙卯间湖广朱方旦号二眉山人以邪术惑众初被逮来京师旋出狱妄为人言祸福能知未来事凡问贵贱寿夭辄批数字曰其后当自验自王公至士庶争至其门游历各省督抚郊迎县官设次士民聚观以万计自刻中质秘书其徒陆光旭云孔子后二千二百年有我师眉山顾齐宏云古之尼山今之眉山于是汪季濆作辨道论辟之曰国家太平无事得此辈以资谈谐玩弄之斯可耳今崇奉太过谓孔氏复生谓大禹再见甚谓移檄玉皇则雨雪立应不但上侮圣人亦且获罪天地此士大夫之过蚩蚩何知焉京师奸邪杂处易于动摇万一朝廷闻知问以妖言惑众之罪吾不知山人安所逃死文出熊孝感相公读而叹息谓不减老泉之辨奸也朱至江宁总督某公迎道左为立书院一日在署方食江宁太守陈龙岩叩辕鸣鼓问何事曰知府陈某以朱方旦左道惑民请发下审鞫正法以安地方破民惑制府大怒而无如之何后王俨斋为讲官进讲之次出疏劾其三大罪请诛之上俞其请下巡抚立置典刑身首异处世道人心为之竦息上谓台臣不言而词臣言之都察院皆蒙申饬韩韩慕庐以诸生被褫后应壬子京兆试以第二人中式会试殿试皆第一虚心好学至老不倦尝语门人子弟云吾贵为尚书宁如秀水朱十以七品官归田饭疏饮水多读数万卷书耶孙致弥孙恺似以布衣居京师名动当宁召试称旨赐二品服充朝鲜采诗使士论荣之既归戊辰成进士官翰林至学士然一生忧患多在坎禀之中冯定远班题其集云蚕吐五采双双玉童树覆宝盖清谈梵宫谓绝妙宋诗也六公赞仁庙时山东多诗人山西多名宦陈午亭相国尝作六公赞序略曰吾乡多贤人君子其以清德着者若曲沃卫文清公周祚阳城故刑部尚书白公允谦蔚州魏敏果公象枢永宁于清端公成龙阳城故巡抚张公裛高平故布政使毕公振姬六公生同时在数百里之内皆所谓天下之士也而吾辱从之游于是作六公赞云励杜讷祖孙三殿三门禁扁相传为励文恪公所书文恪六十外以恩贡给事纂局议叙铨四川州司马将之官会殿门易额史馆翰林书皆不合式以文恪书进呈称旨命悬梯挥墨赐御书以荣之既就道又命飞骑追之书复称旨试诗赋授编修至七十二岁开坊数日间洊历阁学逾岁至尚书子文恭公强仕时始登甲科入史馆十年不迁以经营文恪葬事归静海杜门不出圣祖南巡谒道左即授宫赞途中晋讲学后年南巡又晋宫詹回銮日特予阁学手诏就职逾年亦至尚书任刑部者十年孙宗万十七岁入翰林亦官刑部侍郎蒋虎臣学佛蒋虎臣晚年学佛自京畿督学归入庐山行脚至峨眉山伏虎庵留一偈云翛然猿鹤自相亲老衲无多溷孽尘早向镬汤来避浴还从大海去翻身功名傀儡场中物妻子骷髅队里人只有君亲难报答生生世世祝能仁临终赋诗宣城茆楚畹荐馨易箦前数日梦之天上观竞渡俄归见车骑迎至东岳庙吏白设此以待公惊寤语其子赋一绝云年年消渴望蓬莱梦里君王赐药来隐隐龙舟闻竞渡香风天上五更回至五日逝身后帷幕不周杜宝坻宋长洲两相国经纪其丧以归汪季濆临终亦口吟绝句云恶梦虚名久未闲孤云倦鸟乍还山半生心事无多事只在儒臣法吏间陈其年疾笃时亦吟诗有山鸟山花是故人之句近任荩思编修抱病时里中有扶鸾者自称峨眉山老人问何以来此则书约任端书回山未几荩思临终索笔题诗云岩前流水杳然去门外桃花几度开放眼峨眉山下路不知归去是归来旋卒骀背跛足叶庵司寇晚年骀背行步缓款欹侧时人谓如乃字形张京江相公身躯短小而一足跛魏象枢荐举得人康熙戊午魏敏果公擢总宪首疏申明宪纲一事言国家根本在百姓安危督抚当为百姓留膏血为国家培元气语甚戆直疏入上谓切中时弊立见施行举廉介知县陆陇其复其官劾贪吏知州曹廷俞置诸法其遵谕举孝廉疏举侍郎以下有清望者十人皆蒙擢用十人雷虎班迪达哈塔胡密毕振姬萧惟豫高珩宋文运张沐陆陇其计东谈陈维崧计改亭云予与陈其年同读书于宋司业德宜家其年居西舍予东舍灯火相照予不能夜坐而喜早起其年吟咏必至夜分而起每迟其年好为惊艳绝丽之文予嗜苍凉古质之作两人性不相宜然至相契史可法后裔明史阁部可法殉节时相传尚无嗣息弟可程官北京不达其后裔无有问之者雍正初邓东长先生钟岳督学江左试上元有童子史姓年四十余其祖贯书可法名心异之谓乡氓少闻见名偶同耳召询之则阁部孙也盖督师赴扬寄孥白下有孕妾于沧桑后生一子延史氏之脉因家焉邓公遍询诸老生对无异及试阅其文疵佧百出邓公曰是不可以文论录之邑庠而刻石署壁以记其事俾后之视学者毋凭文黜陟也故史生得以青衿终而家亦稍裕焉天之祚忠节不绝其后洵非偶然而邓公恤孤苦心亦不愧古人也白下友人言之甚详按靳茶坡先生集有送史愚庵梅花岭展墓诗愚庵道邻子鼎革后流寓山阳又扬州府志•名宦传载史公死后养子直求其尸不得招魂葬衣冠焉愚庵当即直耶白仲调为师受唁白仲调为王东皋先生门人官于京师闻东皋讣音既为位以哭复于慈仁禅舍要绖受唁一时称之王掞王太仓入山养疴戒家人勿道姓氏道遇疾雨移舟避乡坊其家不容逐之乃告曰我好人勿疑也乡人笑曰好人那肯六月出门远行公闻之耸然曰彼言是也性喜菊多蓄名种杜醒陶造之猝见白剪绒不觉身入花间忘与主人交礼公云君兴故不减我乃赠与之尝六月科跣据地手捉菊虫邻叟不知意花丁也唿之不应乃戏蹴之公曰叟亦爱菊耶亦赠与之有古瓷直不赀一日李榕村先生索观命奴捧之历阶而上失足倾跌而碎李不觉失声公怡然不动安溪每举以称文肃雅量进士大拜李高阳霨顺治丙戌进士越十二年戊戌由学士大拜熊孝感赐履顺治戊戌进士越十七年乙卯由学士大拜高阳年三十四孝感年四十一后此惟蒋恒轩恪溥相国五十岁大拜知己王阮亭尝言李高阳之于曹颂嘉禾梁真定之于汪季濆懋麟冯临朐之于陈舍人赓明玉魏柏乡之于董秀才文友以宁服膺赞叹不啻若自其口出诸君皆及门士而文友与柏乡未尝识面是之谓知己赐第励静海杜讷以编修赐第厚载门张文端以谕德高江村以侍讲朱竹以检讨赐第西华门江村先以詹事主簿赐第后蒋青桐查声山皆赐第西华门内汤斌仁政汤文正公斌抚吴时有司报湖荡莲芡公驳还吏固以例请曰例自人作宽一分则民受一分之赐且莲芡或不岁岁熟一报部即为永额欲去之得乎常熟县奴持告其主父国初时得隆武伪札迫主远遁欲据有主妇公曰国家屡更大赦此草昧事何足问而逆奴以胁其主乎追札燔之毙奴于杖下常州守祖进朝有惠政落职公奏留之祖制衣厓欲奉公久之不敢言乃自着之人谓公之廉直似海忠介而去其烦苛精敏似周文襄而行以方正若其学术纯粹世惜其用之未尽者又非二公之所得而比矣公学宗孙夏峰先生自言为方面时居官行政只遵宁陵吕叔简从政录行之不尽惜文集不全今所刊汤子遗书等数种皆失本来面目张英谈养身处世桐城张文端公尝云五六年来得一法一身五官百骸听其与忧喜烦苦相缠绵独守方寸灵府之地设为一城坚闭四门不许忧喜荣辱进退升沉劳苦生死得失一切之念稍稍阑入其中或稍疏虞打入片刻即忙驱逐仍前坚守若此外之声音笑貌惟有听其波委云属与忧喜相浮沉而已更有安心一法非理事决不做费力挽回事决不做败坏生平不可告人事决不做衙门中事一切因物付物一事当前只往稳处想应过辄已不将迎于事前不留滞于事后所以每卧辄酣当食辄饱视斗室如千岩万壑烛下浊酒一杯以解饥劬清琴一曲以调心气此则一二年来之又一进境较之昔时急于求退以致形神交困者则差胜也张英死后之荣文端于康熙四十七年即世于雍正十一年入祀京师贤良祠并赐祭本籍命抚臣徐文穆公行礼相国文和公少宗伯药斋先生皆乞假回里举行祀事上命钦天监择行期内府制安车选良骑沿途文武官护卫迎送赐书籍五十二种令织造用官艘载送其家又赐上用冠带珍裘文绮丰貂紫团古玩杂佩之属无算先期一日陛辞上赐玉如意曰愿尔往来事事如意又令中使赍酒肴果饵至寓酌金罍以饯之又赐文端祠联云风度犹存典礼焕千秋俎豆师模如在忠诚垂奕叶箕裘史及超宁波史殿撰及超顺治乙未传胪后乞归终养不复出山平生不肉食施愚山赠诗云苦陈乌鸟情归就彩衣乐肉食余鼎俎餐霞止藜藿其清节可想殿撰父有善人名与老衲名大成者善后妇临孕见大成持钵入室遂生殿撰至寺迹之大成化矣遂以名之尤侗尤西堂侗晚年尝言不讲学而味道不梵诵而安禅不导引而摄生此吾所以异于人也筑生圹于官山自为之志构丙舍于两旁年八十时时偕老友二三人往来觞咏于其中风流近代所少卷九鱼塞漏舟陆稼书曾祖溥为丰城县丞尝督运夜过采石舟漏跪祝曰舟中一钱非法愿葬鱼腹漏忽止旦视之则水荇裹三鱼塞其罅人称为盛德之佑溥子东迁居泖上筑堂名三鱼今稼书文集亦标三鱼堂以此裘漫士先生官少司农以忧归抵里之日舟中箧笥沾湿见船底有巨隙一大鱼横塞之水不得进二事绝相类诗文敏捷高念东少宰爱严濑山水忽得句云愿作杭严道生平遇宴饮赋诗必择坐客一人代书歌行近体冲口而出如宿构执笔者几腕脱阅一过辄弃之稿不复存渔洋所谓咳唾珠玉而用如泥沙也陈其年作俪体文不加点信笔直书尝言胸中尚有四六文数千篇恨手写不给耳毛西河亦自言每五十刻可作诗一千句文则可一万字高层云康熙二十六年正月廿六日文皇后上宾诸王大臣议礼永康左门诸王以次环坐内阁九卿科道议毕阁臣白其议向诸王长跪移时武定李公之芳年最老即踣地吏科给事高菰村层云抗章弹奏天潢贵胄大臣礼当致敬独集议国政无不列坐所以重君命永康左门乃禁门天威咫尺非大臣致敬诸王之地大学士辅弼大臣当自重诸王宜加以礼接疏入交宗人府吏礼二部议凡会议时大臣见诸王不得引身长跪着为令高字二鲍华亭人诗画皆入能品老梅着花康熙己未施愚山家寄云楼下老梅忽着花四枝两枝指城内一枝向南邻一枝向宅中是年愚山以少参改侍读同荐者高阮怀即南邻孙编修卓茅编修荐馨则城内也潘耒潘次耕耒幼时与人赌记取历日试之首尾过目不遗一字徐俟斋枋殁无尺寸之产举孀妇孤孙以托次耕恤之终其身食单丰啬谭左羽瑄授徒于某氏主人有声乐之好歌板师食单丰于书塾谭不平竹寓书曰君子以类族辨物物各有族在人类而辨之君子自审其分处焉娶妻纳采俪皮纯帛可也至买妾则百金落营妓籍则千金流愈下直益高食单之丰譬以鱼饲猫肉喂犬于兄何损物望所归李湘北天馥为阁学时举李因笃赵进美秦松龄皆词翰之雄在吏部举陆陇其邵嗣尧彭鹏皆有清介之操一时物望归之阎若璩论明学术之坏潜邱尝发愤叹息谓明三百年学问文章不能远追汉唐及宋元者其故有三一坏于洪武十七年甲子定制以八股取士尽废注疏其失也陋再坏于李梦阳倡复古学而不原本六艺其失也俗三坏于王守仁讲致良知之学而至以读书为禁其失也虚拜书识字魏庄渠言广东陈元诚初不识字一旦感激自取四子书终日拜之久而忽能识字见震川集此事古人亦常有之顾炎武着述之富明人着书富者杨升庵二百余种豫章朱郁仪中尉百十二种王弇州着四部稿皆可谓富矣然不过词人学人发抒曼衍之言居多耳惟顾亭林先生本根柢之学为经世之书着述之伙有不可及者五经同异三册无卷次左传杜解补正三卷九经误字一卷石经考一卷金石文字记六卷音学五书三十九卷吴才老韵补正一卷二十一史年表十卷天下郡国利病书一百卷历代宅京记二十卷昌平山水记六卷十九陵图志六卷万岁山考一卷肇域志一百卷岱岳记八卷北平古今记八卷建康古今记十卷营平二州史事六卷茀录十五卷诗律蒙告一卷救文格论下学指南一卷当务书六卷菰中随笔三卷官田始末考一卷京东考古录一卷山东考古录一卷熹宗谅闇记一卷三朝纪事阙文二十卷谲觚十事一卷日知录三十二卷补遗四卷亭林诗集五卷文集六卷先生初名绛赞善绍芳之孙诸生同应之仲子出嗣从叔同吉为诸生入复社与同邑归庄齐名乡里有归奇顾怪之目年七十卒无子王应麟着作王深宁着书六百八十九卷深宁殁后刊布者玉海困学纪闻诗考诗地理考汉艺文志考证通鉴地理通释共十五种其深宁集一百卷玉堂类稿十三卷掖垣类稿二十二卷通鉴地理考一百卷通鉴答问四卷蒙训七十卷集解践祚篇补注急就篇补注小学绀珠十卷词学指南四卷词学题苑四十卷笔海四十卷姓氏篇六卷汉制考四卷天文篇六卷小学讽咏四卷毛奇龄着书之多国初名士如林己未之征网罗殆尽然专论着书之多则无过毛萧山者矣仲氏易三十卷推易始末四卷易小帖五卷易韵四本河图洛书原舛编一卷太极图说遗议一卷国风省篇一卷毛诗写官记四卷诗札二卷诗传诗说驳议五卷论语稽求篇七卷春秋错传二十卷大小宗通绎一卷庙制折衷二卷大学证文四卷辨定祭礼通俗谱四卷古今通韵十二卷奏疏一卷馆议二卷折子一卷史馆札子一卷诰词一卷馆颂一卷馆课拟文一卷彤史拾遗记六卷武宗外记一卷后鉴录七卷蛮司合志十五卷司宾问答一卷圣孝词一卷皇言定声录八卷竟山乐录四卷后观石录一卷赵语肯綮录一卷萧山县志刊误三卷湘湖水利志三卷诗话十卷词话五卷韵学要指十一卷天问补注一卷制科记一卷制科题名记一卷记事一卷集课记一卷御试赋一卷应制赋一卷词丛小赋一卷杂赋三卷拟骚连珠广博词一卷新乐府一卷二韵七言绝句十一卷五七言律诗十六卷排律六卷七言排律一卷七言古诗十五卷五言格诗五卷杂体诗一卷瑱词六卷碑记十卷书四卷牍一卷笺一卷诔一卷序三十卷跋引题词弁首缘起二卷书后一卷萧山三先生传一卷越川先贤传二卷五忠传一卷循吏孝子节妇传一卷杂传一卷二抚传一卷列朝备传四卷墓表四卷墓碑铭二卷墓志铭十二卷神道碑一卷塔志铭一卷事状三卷年谱一卷策问一卷表一卷杂说十卷万斯同修明史初修明史之时徐东海延万季野至京师主其事时万老矣两目尽废而胸中罗全史信口衍说贯串成章时钱亮工尚未达亦东海门下士才思敏捷授而籍之钱昼则征逐友朋夕则晋接津要夜半始归静室中季野踞高足床上坐钱就坑几前执笔随问随答如瓶泻水钱据纸疾书笔不停缀十行并下而其间受托请移衮钺乘机损益点窜诸史官之传纪略无罅漏史稿之成虽经史官数十人之手而万与钱实尸之噫万以茕茕一老系国史绝续之寄洵非偶然钱虽宵人而其才亦曷可少哉李绂为严嵩翻案李穆堂绂记闻最博而持论多偏在明史馆谓严嵩不可入奸臣传纂修诸公争之李谈辨云涌纵横莫当诸公无以折之最后杨农先椿学士从容太息曰分宜在当日尚可为善可恨杨继盛无知小生猖狂妄行织成五奸十罪之疏传误后人遂令分宜含冤莫白吾辈修史但将杨继盛极力抹倒诛其饰说诬贤将五奸十罪条条剖析且辨后来议恤议谥之非则分宜之冤可申穆堂闻之目眙神愕口不能答一字自是不复申前说余闻之李鼎臣先生云李绂博闻强记穆堂先生任光禄卿履任之日查阅史籍复至实录馆诸公问今日何事穆堂历举筵宴器物制度无遗盖一过目辄能记至老不改高士奇康熙辛亥高江村御试第一入直禁中乙卯冬设詹事府补录事一日赋纪恩诗有空对西风叹二毛之句江村是年三十二岁也上览之似有悯怜之意赐御书秋兴赋丁巳冬擢内阁中书庚申夏擢翰林院侍讲叶庵方蔼赠诗云麻衣献赋立彤墀喜见龙颜一笑时内府锦襦邀帝赐天街官马任君骑侍臣尽识银钩体宫女争吟璧月诗自是九重称特达从来不借魏无知田雯田山姜雯以未入翰林为憾弟需馆选后寄以诗云此事亦寻常于我独无分云云先是裁推官改知县山姜就试中书第五入署视事遭同年翰林某侮辱尝叹云北门草制始自干符内翰宣麻号称供奉笑彼纷纷乳臭标胜气于眉棱亦且截截谝言夸清班于颊舌又诗云休言京兆除书远摇落于今已六年及试博学鸿词首先交卷复被黜题温飞卿诗后云一代才名干子八叉吟手也徒然不教词赋陪雕辇空读南华第二篇不十年官大鸿胪巡抚江南又题陆贾传云坑焚渗漏笑强秦刘氏功凭马上臣掾史武夫两行队中间迂腐一词人此当有所指陆生在汉初颇有文藻新语外春秋后语南中行记感春赋盛引典诰文心雕龙载其目实为子虚上林之先声也注家之误汪退谷注近光集荀中郎不知为晋书荀羡而误作荀彧陈其年集孙刘不过使我不为三公注家不知为魏志孙资刘放而误作孙仲谋刘玄德吴士馨发愤读书平湖吴士馨稚农少年傥艹不群游白门与某妓匿欲挟之归妓曰以君之才华风貌愿侍箕帚但恨君读书甚少耳愿以异日稚农耻之归浙后假东湖僧舍读书一夕小沙弥至见案上有昭明文选一册曰秀才年逾弱冠尚读此兔园册耶稚农益耻之遂发愤读书研究经史叶映榴改名叶忠节公映谷有声子也七岁时梦有老人赠以诗云君是王魁身后身桂英翻作石榴裙一枝遥寄西江上双美贻来南浦云致主有怀同贾谊请缨无路等终军知君不久登瀛矣莫负香罗帕上人醒以语其师因改名映榴后官西江殉节武昌闻公少时有婢名香姐素爱之为他妾所谮自缢及殉节前一夕梦婢来云夏逢龙反矣惊寤以告夫人明日难作水晶眼镜康熙癸未年五月上特赐少宗伯孙公岳颁水晶眼镜虞山蒋文肃公时方为庶吉士侍直内廷奏臣母曹年老眼昏乞恩上亦赐之当时以为殊荣盖其制法尚未传世也虞山官庶常即赐第西华门蚕池之西御题匾曰揖翠堂雍正戊申三月大拜紫禁城骑马己酉七月赐新第于德胜门内东南子文恪公赐举人丁未冬赐大臣福字上以公母曹太夫人服未阕特书金笺福字以赐尤为异数壬子年六十四夏病赐人参十斤又二斤七月十五日卒公子文恪公聘陈干斋相国女定于庚戌冬完婚而杜夫人逝文恪居忧四月公病以中馈无主且欲得冢妇侍养坚请陈相国将迎归素服异居继遭公大故礼无明文与陈相国议所服当时礼臣议者引礼经娶妇在途闻讣女改服布深衣缟总以趋丧之文遂持三年服焉李光地安溪相国先生字晋卿官编修时省觐归值耿逆据福州郑经踞泉漳乃密草平闽机宜裹蜡为丸谋诸季父日醿偕仆夏泽佯为江湖术者绐出杉关夏泽疾走京师投阁学富鸿基入奏圣祖手削蜡出疏谕康亲王军中保护其家十六年同安蔡寅伪称故明裔裹白巾号白头贼众万余围安溪乃简乡里健儿三四百人贼乘高欲下使弟光垤率百余人扼于要险卒不得逞传檄诸乡绝其赀粮应时溃散十七年郑经围泉州属邑皆不守公遣人从间道走福州请师以乡兵迎导宁海将军喇达自漳州入安溪巡抚吴兴祚自福州入永春并时而至贼败走事闻召入奏郑经死子幼人思内向状荐施琅可任专征圣祖从其言遂平台湾方苞坐戴名世狱方灵皋苞初为逆贼戴名世之党隶旗籍十年至康熙癸巳年圣祖知其有学召试撰湖南洞苗归化碑文称旨命为蒙养斋校对官雍正元年出旗复原籍干隆七年以侍讲休致先是戴名世狱部议戴姓期服之亲皆缘坐方孝标族无论服未尽已尽罪皆斩狱词具于辛卯冬五上五折本至癸巳春章始下悉免死隶于汉军灵皋作两朝圣恩记以志格外殊恩朱轼高安朱文端公轼字若瞻生而宏声广颡双颧插髩大口长目步阔二尺廿三岁入学廿九中乡试主司宋大业一见曰河目海口惟吾先公今复见子宋为文恪子也文端抚浙下车以清吏治正风俗二事为急务曰察吏莫先于奖廉惩贪厚俗莫要于去奢崇俭丙辰赐第于地安门外遗折云万事根本君心所重莫过于理财用人近惟盐课一事经臣条奏尚未议行伏思国计民生均应筹画臣查额征所储于一切经费宽然有余倘日后有言利之臣伏祈干断永绝浮言至用人尤关紧要邪正公私心迹各判几微之间最易混淆惟审择君子小人而进退之此臣垂死之言也文端生于康熙四年卒于干隆元年九月十八日年七十二沈近思居官清介沈端恪近思字闇斋幼依灵隐寺僧同居僧谛辉既与披剃复延师课以举业游庠后即令还俗无所归徘徊于西泠桥下遇项某识其非常邀至舍妻以女成进士任选君以清介着不可干以私后为御史大夫雍正丁未卒于位闻卒之前一日出端门瞠目若有所见呵曰此何地尔等敢来又云即来何须多役时户曹郎姚均风培和随其后问公与言者为谁曰衙役实无一人也姚讶之次日报公薨矣白昼见鬼张泾南司寇白昼能视鬼物在都门时言每日薄暮则街衢人鬼参半大约鬼多短小见贵官至辄退缩远避午前则不敢出胡太虚抚军亦然尝宴客正举觞劝饮忽停箸急趋入内少顷踉跄出手持门惣大声唿逐至门外始返客惊问不言至夜戒家人勿眠及旦报邻家一妇人缢死文字之隙礼部某郎中无子适妾生女丐邻尼取育婴堂血胎易之诈言得子外间皆不知陈其年往赴弥月宴贺以桂枝香词中云泛蒲未既兰汤重试若非释氏携来定是宣尼送至又云悬弧宅第充闾佳气试听户外啼声可是人间恒器郎中疑其年知其事而相诮凡礼部有所差择必厚抑之此与东坡送章惇谪南海诗同此情事乃知文字之隙有非检点所能及者成容若年少多才成容若十七为诸生十八举乡试十九成进士二十二授侍卫天姿英绝萧然若寒素拥书数万卷弹琴歌曲评书画以自娱不知为宰相子也书学褚河南幼善骑射自入环卫益便习发无不中扈跸塞垣周弓牙签环列罽帐以意制器多巧倕所不能到尝读赵松雪自写照诗有感即绘小像仿其衣装坐客或期许太过皆不应徐东海曰尔何酷似王逸少乃大喜煤晕京师火坑烧石炭往往熏人中毒多至死者仪真陈殿撰定先冬日偕其妾寝至夜皆中煤晕室内别无一人家人咸就寝不知也家畜一巨犬忽咆哮万状家人起犬向主人窗外爬沙跳掷窗纸尽碎急请主人不应毁门入则与妾并头死急救乃苏北人秋后即喜卧坑冯大木舍人于九月十六日中煤毒死亦异矣是镜丑态江阴是镜诡谲诞妄人也胸无点墨好自矜饰居之不疑海宁陈相国为其所惑高东轩相国亦信之尹健余先生督学江左因二公之言造庐请谒结布衣交镜遂辟书院招生徒与当事守令往还冠盖络绎常州守黄静山永年亦与过从其后因嘱托公事不复往镜因于书院静室中供陈高尹黄四木主俗所谓长生禄位也稍有识者皆非笑之辛未雷翠廷先生督学至广文以为言先生贻书令其来见以觇其学镜不往而令广文通意欲先生造庐如尹故事先生笑曰吾固知贤士不可召见但恐吾往见后则四公木主之外又增一人故不为耳后数年镜为乡人告讦亡命不知所终镜居村距市数里有小路逾沟而行稍近数十步镜平生必由正路过桥不趋捷也一日自市归途遇雨行至沟旁四顾无人一跃而过有童子匿桥下避雨惊曰是先生亦跳沟耶镜饵以青蚨嘱勿言童子归其父诘钱所从来争传是先生跳沟声名大损侯嘉翻天台侯元经嘉翻才士也于经史不甚博词赋特敏赡屡踬场屋年五十官县丞解饷至户部管库之吏有所需不即予文书侯末僚而贫大窘时梁芗林先生为侍郎见侯名曰夷门也顾司官谓某尚书祭文诸君谦让不作盍以属之即传至户部后堂授笔札不移晷成骈体极庄丽某司官复进曰此堂官祭文诸曹司尚需一首亦以相属侯磨墨濡笔复成四言韵文此何足尽夷门才而一时堂上下啧啧称讶指喝不已彼管库者已袖文书俟侯出而付之明日束装行矣镇江黄太守永年试童子邀夷门至署阅卷一夕夷门自持烛入厕久不出家人怪之启户则已堕厕中死矣文人遭此不可解也秦氏高寿辛未驾南巡幸寄畅园秦氏子侄迎驾孝然年九十实然年八十七敬然年八十五荣然年七十寿然年六十六芝田年七十六瑞熙年六十一莘田年六十东田年六十二九人共六百余岁皆近族也御制诗有近族九人年六百耆英高会胜香山之句传为嘉话长生殿事件赵秋谷执信以丁卯国丧赴洪昉思寓观剧被黄给事六鸿疏劾落职时徐胜力编修嘉炎亦与宴对簿时赂聚和班优人诡称未与得免都人有口号诗云国服虽除未满丧如何便入戏文场自家原有三分错莫把弹章怨老黄秋谷才华迥绝俦少年科第尽风流可怜一出长生殿断送功名到白头周王庙祝本轻浮也向长生殿里游抖擞香金求脱网聚和班里制行头徐丰颐修髯有周王庙道士之称后官学士闻黄给事家豪富欲附名流初入京以土物并诗稿遍赠诸名下至秋谷答以柬云土物拜登大稿璧谢黄啣之刺骨故有是劾干隆己未秋谷游淮上与邱天峰编修叙先后同年以此事问之曰非也时方与同馆为马吊之戏适家人持黄刺至秋谷戏云土物拜登大稿璧谢家人不悟遂书柬以覆秋谷被劾后始知家人之误也天旱不禁屠沽宋牧仲尝言文康公抚遵化日苦旱有司循例请禁屠沽文康出示曰天人一理人事不修则天变于上苟人不为恶即饮酒食肉何足干天地之怒哉各宜痛加修省其屠沽如故三日后大雨人皆服文康之达王世仕梦异辛未冬山东道御史缺出例以记名翰林引见时贵阳王编修世仕名居首一夕梦其祖若父曰汝得御史矣明年祸甚烈恐身首不全奈何世仕梦中请曰愿不得此官父曰名籍已定无能改然有一线可冀姑为尔谋之惊寤见案上灯笼若有山东道察院五字者大恶之三日后忽被命副福建典试及吏部以御史请王名扣除遂补蔡时田次年四月王旋京大考改鹿邑令意复怏怏及秋蔡以科场监试伏法都市而王得无恙经学名家辛未各省荐举经学深粹之士先后将至京谕旨谓经学非词章可比不得以一日文字定短长其综核生平着述择其尤异者以闻后以吴鼎梁钖玙顾栋高陈祖范名上俱授司业集议之初浙江胡天游江南蔡寅斗亦在选中而胡名尤重举主凡七人宣城梅大锴奏二人久居京师声气广播恐非真才遂不被恩命然胡为词章之雄蔡不过时文着名而已胡终于副榜蔡壬申缢于号舍妄言地震辛酉秋有楚人某赴察院呈称十月某日夜地震御史大夫奏请究治上命姑系之以视验否届期都人竟夕不眠予随张荪华施竹虚黄玉壶诸君宿贾家胡同关帝庙以方桌四列于庭围以毡铺层茵于内趺坐剧饮达旦无事翌日御史大夫请究治某生罪上命押回本籍地方收管毋令出境乩仙庚申靖江朱生馆泾邑召乩仙泾之故进士仕武冈州叶居仁至作诗云京洛分携后相思积岁年湖山迷楚望风雨隔吴天立马三苗砦骑龙七泽烟桐乡遗爱在碑版待君镌诗调致佳余闻之杨编修樗园云乩仙戏人杨樗园马朱棐园毛静山吴翼堂皆癸卯选拔在都城冬杪为扶鸾之戏忽有降乩者自称叶沃若叶亦明经同年也诸君讶子方壮健未闻病逝安得至此乩言今年秋某日卒于泾诸君疑信不能决乩言君辈勿疑记某年岁除日在宁国学署西园古梅下商某事否盖樗园等在学署阅文隐事他人所不及知者于是惊信为真阅数日制文设酹为位以哭之未几闻扣门声则沃若披帷入矣诸君避席问何相逼之甚沃若自谓计偕来京才下车为诸君致信物因探怀出札诸君乃相视大笑具言所以沃若后中辛未会试榜发已卒亦奇顾栋高顾复初栋高先生以春秋受知授官司业年逾七十不复出山丁丑春翠华南幸迎銮献所着诗书两义蒙恩加祭酒衔又数年而终复初成进士在康熙末年性倨慢不合时官中书与堂上官龃龉仅三载即归田生平以穷经着书为事自幼至老未尝一日不读书于五经皆有所发明掌教淮阴书院从游者甚众夏日不见一客坚闭重门解衣脱袜履至寸丝不挂匿帷后手一卷不辍辛未以经学授官者惟先生一人无愧色耳春和园相国傅公治园亭落成上临幸赐额曰春和园众以为春和景明意按宋赵立夫知临安府有治绩入对理宗语之曰今京师细民当一意摩抚令常在春和气中立夫遂于郡西建春和楼以推广德意乃知銮辂所幸念切闾阎眷宠之中意存勖勉岂徒赏其风景哉陈维崧轶事陈望之淮在京师出观迦陵填词图卷子画色剥落题咏甚伙当时名流巨手无不备就中吴庆伯题跋尤多洪昉思题北曲一套极风流蕴借彭羡门调浣溪沙云一曲乌丝绝代工碧箫声里见惊鸿红么小拨玉玲珑几度牵萦蘅浦梦怎生消受桂堂东教人妒杀画图中卷尾裘漫士曰修先生题绝句云少年曾检花间集最爱迦陵绝妙词今日丹青初识面瓣香真欲奉吾师文如徐庾当时体诗是苏黄一辈贤却被晓风残月误头衔甘署柳屯田百年名辈风流尽髯也疏豪古丈夫尔日侍香何女史惊鸿一瞥世间无卷中诗伯首渔洋诸子飞腾各擅场一事难忘惆怅处不将余沈貌云郎戴笠图成并轶伦断缣随手逐风尘中郎莫抱无儿恨世守芸香大有人云郎者冒巢民家僮紫云徐氏子儇巧善歌与迦陵狎为画云郎小照遍索题句王贻上陈椒峰尤悔庵诗皆工绝一日云郎合卺迦陵赋贺新郎词云小酌酴狖酿喜今朝钗光簟影灯前滉漾隔着屏风喧笑语报道翠翘初上又悄把檀奴偷相扑朔雌雄浑不辨但临风私取春弓量送尔去揭鸳帐六年孤馆空偎傍最难忘红蕤枕畔泪花轻扬了尔一生花烛事宛转妇随夫倡努力做藁砧模样只我罗衾浑似铁拥桃笙难得纱窗亮休为我再惆怅又惆怅词云命不如人黯自伤只缘家难滞他乡旅愁若少云郎顾海角寒更倍许长三更出门乌夜飞五更还家星宿稀水晶楼角几时暖独坐待君归不归城南定惠前朝寺寺对寒潮起暮钟记得与君新月底水纹衫子捕秋虫相怜相惜作尔许情态可见髯少年风致蒋大鸿作惆怅词序云徐生紫云者萧郢州尚幼之年李侍郎未冠之岁技擅平阳家邻淮海托身事主得遇如霡大夫极意怜才遂逢颍川公子分桃割袖于今四年虽相感微词不及于乱若乃弃前鱼而不泣獘轩车而弥爱可谓宠极绿鞲欢逾绛帐者矣维时秋水欲波玄蝉将咽公子乃罢祖帐而言旋下匡床而引别江风千里讵有见期厥有惆怅之篇曲尽离忧之致仆匪无情岂能胜此伤心触目曾无解恨之方拊节和歌翻作助愁之句一时和者遍江南北迄今有分桃之癖者率借口检讨以解嘲冒子葚原尝语余云云郎后随检讨始终宠不衰晚归商丘家充执鞭之役昂藏高躯黄须如猬俨幽并健儿或烛灺酒阑客话水绘园往事辄掩耳泪泛澜如泻瓶水也张鹏翀有谪仙才张南华詹事今之谪仙也天才敏捷于韵语具宿慧兴到成篇脱口而出妥帖停当尝试保和殿未停午众方舐笔着想闻有投卷者众曰必南华也与泾南司寇同奏事干清宫门下泾南携一汉制玉羊南华曰咏此可乎即口吟四十字语未毕殿角湱然声震众惊顾乃四奄举一大冰绳断冰堕地碎且迸南华曰咏此可乎即复吟四十字众惊叹叫绝泾南作诗序记其事一日午门送驾馆阁诸公各喝一韵应声就顷刻成数十首喝韵诗古人所未有也南郊视坛家叔父姜村先生同以讲官侍班于斋宫铺棕处候驾因指棕字为韵南华冲口吟数十韵至凤邸凝云物霓帱属宛虹山河扶栋宇日月倚帘栊天阙常依北招摇渐指东尤警绝如河悬澜翻不能自休六曹九卿羽林期门之士环绕耸听诧为异人会驾将至始悚惕辍吟噫伎至此乎南华少时作回文赋八首自然清丽亦前人所无也诗文捷敏数例冯益都文毅溥携诸名士雪中游善果寺晚归取陈检讨其年诗令一人唱韵一人给写随唱随咏信口占叶不许停晷亦绝技也同时如定山司寇念东少宰皆以捷敏见称毛大可尝自言为文每日可一万字为诗每日可一千句陈其年言腹中尚有骈体文千余篇恨手不及写此非妄语确有此情事宋仇万顷未达时挈牌卖诗每首三十文停笔磨墨罚钱十五真不足数矣赵松雪自言一日写一万字山自言一日能写三万字以检讨之才得平章之手两美合矣沈德潜与梦麟近日称诗者推沈宗伯梦司空两家沈以江南老诸生白首遇主七十成名十年之中致身卿贰归田后存问钖赉恩礼日隆寿且百龄而精神尚清健不衰近代文人之福鲜有及者梦以韦杜之胄具班马之才十八入翰林二十三官国师二十四跻八座衔命乘传载咏皇华三十一而终其福命何相殊耶然两家诗具在一以人胜一以天胜人胜者可学而至天胜者不可学而能也红豆苏州城内东南有东禅寺旧植红豆树相传白鸽禅师所种老而朽矣久之复萌新枝惠元龙移一枝入阶前自号红豆主人绘红豆新居图题而和者百数十人又虞山红豆为蒙叟着书之处今年顾古湫宗人绘红豆山庄图同人题咏甚众董东亭潮七言一篇尤为擅场一时传抄果邸见而赏之镌玉章一方赠之朱文曰红豆诗人金坛于氏兄弟金坛于中甫与弟润甫先后以党人罢归中甫营园曰梵川润甫曰云林皆极水木池台之胜马全马总戎全山西人初中壬申武进士廷试一甲第三官福建游击与同官副将某相狎口语失欢奋拳相角某败走全骑追之及城濠桥上交相搏同堕濠水中从者解纷至督辕复大哗事闻制军交劾之各罢官去时全年未三十游京师相国傅公一见奇之曰是阃帅之才也留京营教习己卯贯顺天籍应乡试得中式会试复售及廷试上召问良久试技勇冠多士遂赐第一人及第前后两登鼎甲亦佳话古所未闻不二年授江西总兵今提督江南全省军门领兵金川阵亡特赐优谥恤礼有加焉调官远祸青阳江孝廉周开辛巳选河南汜水令后引见调江西乐安江贫苦不能出京复调瘠邑意不无怏怏此五月间事及秋中州大水滨河诸县黄沁交灌尽付波臣而所调某令尽室被淹江闻之而喜可知也凝紫山开矿事浙西武康县有凝紫山俗讹为银子山明季几罹矿税之祸今封闭已久丙戌丁亥间有吴越游手不逞之徒勾串胥吏呈请开矿且以重利啖主文者事久不能决熊抚军学鹏永抚军德前后闻其说亦心疑其有因檄湖州守简明干官一员入山勘实以定行止予弟紫坪令德清膺斯役不入山竟赴府言于太守曰俗语不实流为丹青可无勘而明奸人行险徼幸庸知不预为造作以实其语设勘之果确则竟开矿任采乎不若据理辨驳一纸申覆因力陈其不便于民间数事太守布勒亨深然之会布仓猝罢官弟亦挂议去事仍未结摄令李某入奸人之言复扬其波将入山征实紫坪尚滞会城闻之谒上台力言理所必无并陈其利害上游采其言事乃得已丰台园亭丰台为养花之地畦圃相望竹篱板屋辘轳之声不断芍药尤盛春时游人车马纷至然圃翁贪利花蕊未放即剪担头红紫园中止绿叶而已元廉希宪之万柳堂赵参谋之匏瓜亭栗院史之玩芳亭张詹事之遂初堂皆在左右而遗迹渺然莫可考今惟存王氏园亭废址茂草中尚有花厅五架清池一曲游漾朱鳞京朝官年年修禊于此花圃皆有窖冬月春花全放按癸辛杂识马塍花即今之堂花也古树京城古树如太学桧慈仁寺松吏部藤花卧佛寺娑罗树万寿寺及昌运宫白松封氏园松吕家藤皆数百年物城南旧刹有龙爪槐僧言三百年矣前辈诗文集中不多见徐电发菊庄词话载白门纪伯子云壬子季夏仆与合肥龚宗伯山阳陈黄门阶六同饮龙爪槐下填词此地在国初亦名流屐齿所常到也干隆庚辰四月予与张六云门陈三竹泉茗饮槐阴对弈竟日竹泉黄门从孙也风氏园与龙泉寺相近杨禹江集有丙戌夏日陪宋商邱过龙泉寺观风氏园古松之作封氏松见前辈题咏甚多皆未明指何处观此则在龙泉寺不远耳今则四望瓦砾不知孰为园址张涟父子善垒假山华亭张涟字南垣少写人物兼通山水能以意垒石为假山悉仿营邱北苑大痴画法为之峦屿涧濑曲洞远峰巧夺化工其为园则李工部之横云卢观察之预园王奉常之乐郊钱蒙叟之拂水吴吏部之竹亭为最有名涟既死子然继之在国初时游京师如瀛台玉泉畅春苑皆其所布置先是米太仆友石有勺园在西海淀与武清侯清华园相望亦曰风烟里今畅春苑即两园旧址王宛平相国怡园亦然所作吴梅村为南垣作传而世遂谓假山创自南垣非也唐人诗中咏假山者甚多晋会稽王道子开东第筑山于府城内武帝嫌其修饰太过道子甚惧晋武陵王贫有怨心名其后堂曰首阳山其由来久矣不独宋之花石纲也梅村传中述涟语云吾以此术游江南数十年中名园别墅屡易其主名花奇石经吾架构未几而他人辇去吾复为位置者亦多矣昔人诗云终年累石如愚叟倏忽移山是化人又云荷杖有儿扶薄醉谓南垣父子也瓮山瓮山去阜成门二十余里二申野录云山未尝名瓮也嘉靖间山中一老父语人曰山麓魁大而凹秀瓮之属也凿之得石瓮一华虫雕龙不可细识中有藏物数十老父携去留瓮置山阳且志之云石瓮徙贫帝里嘉靖初瓮忽失嗣是物力渐耗说者谓有明之世弘治时世臣富正德时内臣富嘉靖时商贾富隆万时游侠富然流寓富土着贫矣京师鼓楼京师鼓楼定夜每晚击鼓一百八声高淡人诗云声声听尽一百八万户千门惟月华历局明泰昌时征吉水邹南皋三原冯少墟入为掌宪公余会讲于城隍庙后建书院宣武门内御史周宗建董之讲堂三楹供先圣陈经史典律以天启二年十一月开讲至四年六月罢讲御史倪文焕等诋为伪学疏曰聚不三不四之人说不痛不痒之话作不浅不深之揖啖不冷不热之饼乃碎碑暴于门外毁先圣木主焚弃书律院行且拆矣崇祯初文焕伏法院得以存其后礼部尚书徐光启率西洋人汤若望借院修时宪署曰历局皇史宬皇史宬即小南城景泰锢英宗处内初有树石景泰俱令移栽大隆福寺复辟后令内官修葺壮丽遍植花木每春令阁臣游赏天顺初大工成时工部尚书赵荣以楷书生起家侍郎则蒯祥陆祥一木匠一石匠也严嵩等人所写扁额礼部堂旧有夙夜匪懈额工部节慎库旧有捧日亭额皆严分宜所书今已撤去懒眠胡同水月禅林额为王觉斯铎书城南崇效寺唐之页束花寺至今多枣树内静观二字额亦王觉斯书又三字为田山姜书户部街刘必通水笔招牌为董思翁书圣恩寺为金源古刹旧有双楸又古槐乃金时物又马缨花一株系宋商邱手植崇效寺旧有无尘别境四字扁为明杨忠烈公大书又寺僧雪坞旧藏王觉斯草书一卷今无存雪坞颇能诗与王楼村刘大山倡和题壁近日寺中止藏存智朴老僧青松红杏卷子内多国初人题咏如渔洋竹六谦初白辈皆有诗东岳庙碑东岳庙在朝阳门外元延祐中建有赵子昂书张天师神道碑虞道圆隶书仁圣宫碑赵世延书昭德殿碑严嵩像光明殿在西华门内嘉靖年建中有郁罗萧台供昊天上帝像旁立十神将云有一像乃分宜也白塔山白塔山即永安寺本琼华岛旧址大兴隆寺大兴隆寺在西长安街元至元中建有二塔一七级一九级寺僧海灵可庵葬于下正统年修嘉靖十五年改讲武堂脱脱故宅崇国寺在府西北有赵子昂所书寺碑元时有东西二崇国寺此乃西寺也明宣德间赐额大隆善护国寺为脱脱丞相之故宅今佛座下有遗像白塔妙应寺有白塔辽寿昌二年建制如幢色白如银元至元八年加铜网石栏改万安寺明天顺二年改名妙应今在阜成门内拈花寺拈花寺德胜门外西北雍正十一年赐额拈花御制碑文果亲王书勒石万寿寺昌运宫卷十顾炎武论学书亭林先生论学书云百余年来学者言心言性而茫乎不得其解也命与仁夫子所罕言性与天道子贡所未闻也性命之理着之易传未尝数以语人其答问士则曰行己有耻为学则曰好古敏求其与门弟子言举尧舜相传危微精一之说一切不道而但曰允执厥中四海困穷天禄永终呜唿圣人所以为学者何其平易而可循也故曰下学而上达颜子几乎圣也犹曰博我以文其告哀公也明善之功先之以博学自曾子而下笃实无若子夏其言仁则曰博学而笃志切问而近思今之君子则不然聚宾客门人数十百人譬诸草木区以别矣而一皆与之言心言性舍多学而识以求一贯之力置四海之困穷不言而终日讲危微精一之说是必道高于孔子门弟子贤于子贡祧东鲁而直接二帝之心传者也我弗敢知也孟子一书言心言性亦谆谆矣乃至万章公孙丑陈代陈臻周霄彭更所问与孟子所答常在出处去就辞受取与之间以伊尹元圣尧舜其君其民之盛德大功而其本在千驷一介之不视不取伯夷伊尹之不同于孔子也而其同者则以行一不义杀一不辜得天下不为是故性也命也天也孔子所罕言而今之君子所恒言也出处去就辞受取与之辨孔子孟子所恒言而今之君子所罕言也谓忠与清未至于仁而不知不忠与清而可以言仁者未之有也谓不忮不求不足以尽道而不知终身于忮且求而可以言道者未之有也我弗敢知也愚所谓圣人之道者如之何曰博学于文曰行己有耻自一身以至于天下国家皆学之事也自子臣弟友以至出入往来辞受取与之间皆有耻之事也耻之于人大矣不耻恶衣恶食而耻匹夫匹妇之不被其泽故曰万物皆备于我矣反身而诚呜唿士不先言耻则为无本之人非好古而多闻则为空虚之学以无本之人讲空虚之学吾见日从事于圣人而去之弥远也又答友人论学书大学言心不言性中庸言性不言心来教单提心字而未竟其说未敢漫为许可以堕于上蔡横浦象山三教之学窃以为圣人之道下学上达之方其行在孝悌忠信其职在洒扫应对进退其文在诗书三礼周易春秋其用之身在出处辞受取与其施之事在政令教化刑法其所着之书皆以为拨乱反正移风易俗以驯致乎治平之用而无益者不谈一切诗赋铭颂赞诔序记之文皆谓之巧言而不以措笔其于世儒尽性至命之说必归之有物有则五行五事之常而不入于空虚之论仆之所以为学者如此扬子有云多闻则守之以约多见则守之以卓少闻则无约也少见则无卓也此其语有所自来不可以其出于子云而废之也世之君子苦博学明善之难而乐夫一超顿悟之易滔滔者天下皆是也无人而不论学矣能弗畔于道者谁乎博学详说计甫草言博学而详说之将以反说约也或问反约之后博学详说可废乎诗三百一言以蔽之曰思无邪礼三百三千一言以蔽之曰毋不敬今教人止诵思无邪毋不敬六字诗礼尽废可乎人之心神明不测虚灵不昧方寸之地囊括万有贯通三极上下古今无不烛照者也若涂闭其七窍折坠其四肢曰我能存心不亦悖乎不能博学详说而遽欲反约不能文章而遽欲闻性道犹之立数仞之墙而浮埃聚沫以为基絺兮绤兮而欲温吸风饮露而欲饱无是理也训诂与道学黄氏日抄曰夫子述六经后来者溺于训诂未害也濂洛言道学后来者借以谈禅则其害深矣心性空言之害亭林曰清谈流祸人人知之孰知今有甚于前代者昔之清谈谈庄老今之清谈谈孔孟未得其精先遗其粗未究其本先辞其末不习六艺之文不考百王之典不综当世之务夫子论学论政之大端一切不问而曰一贯无言以明心见性之空言代修己治人之实学安得不乱论朱王之学陆稼书先生上睢州先生书略云诋毁先儒学者大病辨别是非亦学者急务窃谓孔孟之道至朱子而明其行事见于年谱行状言语见于文集语类教学之方见于集注或问小学近思录其他经传凡经考定如化工造物至矣尽矣自阳明目为影响支离倡立异说以伪乱真天下靡然响应学术坏而风气随之比之清谈祸晋非刻也今人震其功业尝闻前辈纪载即功业不无遗议且阳明之功孰与管敬仲九合一匡五尺羞称况阳明乎故学者必尊朱子黜阳明然后是非明学术一人心正风俗淳阳明之学不熄朱子之道不尊若以诋毁为嫌阳明比朱子于洪水勐兽则黜阳明正黜夫诋毁先儒者也阳明之后如梁溪蕺山名为救其失实不脱其范围于朱子家法亦尽破坏刍荛之见如此睢州答书略云今天下相尚以伪久矣深明理学者固众随声附和者实多更有沉溺利欲之场毁弃坊隅节行亏丧者亦着书镂板讥弹陆王曰吾以趋时也并有心未究程朱之理目不见姚江之书连篇连牍无一字发明学术但搜其居乡居家隐微之私以自居卫道夫舍学术而毁功业舍功业而讦阴私岂非以学术精微未尝探讨功业昭着未易诋毁而造作无据之私以快笔舌其心术亦欠光明矣或曰孟子辟杨墨何至无父无君孟子必究极言之亦卫道之心某窃谓不然孟子得孔子心传以知言养气性善尽心之学有所以为孟子者而后辟杨墨若学术不足继孔子徒告于人曰杨墨无父无君也率兽杀人也其谁信之孟子曰今之与杨墨辨者如追放豚则当日辟杨墨亦不乏人今无片言只字之存其不足轻重可知也今不为孟子之知言养气而与追放豚者流相颉颃亦不自重矣阳明诋朱子洪水禽兽阳明之大罪过也于朱子何损今人功业文章不能望阳明之万一而止效其罪过如两口角骂何益之有愚谓欲明程朱之道者心程朱之心学程朱之学喜怒哀乐必中节视听言动必合礼子臣弟友必尽分久之人心咸孚声应自众即笃信阳明者亦晓然悟翻然从之若曰能嫚骂者即程朱之徒则毁弃坊隅节行亏丧者将俎豆洙泗之堂非某之敢信也按当湖之论颇近石门未始非卫道之意而不能大公无我反觉偏执近于尚气者睢州平情论事戒以躬行心得实至名归以不辨辨之可谓有儒者气象矣尝谓古今仁圣贤人不朽于天地间者惟德行功业气节文章四者而已若象山之志在复仇谈兵阅武其守荆门立社仓筑城池理财折狱民望若神明皆实在经济至阳明定叛藩折逆奄用兵如神爱民如子视功名升沉险夷如浮云之过太虚而文章亦堪不朽乃皆以道学少之吾不知四者之外更有何道学也耳食之徒指之为禅极力诋谤如有私仇试平心而论天下果有如是之禅乎哉失节之臣谈理学睢州谓沉溺利欲之徒毁弃坊隅节行亏丧亦皆着书镂板讥弹陆王以为趋时之学此皆实有所指更不一其人也即如孙退谷辨晚年定论着藤阴札记等书皆痛诋陆王退谷以明之谏臣当李闯破国时家拥重赀浮沉偷活入本朝邀恩录用不知感恩安分忽谈理学借奉朱子恐朱子不愿有此法嗣也呜唿奔妇而议贞女之妍媸亦可不必矣讲道学必先有节义御批曾南丰颜鲁公祠堂记云自濂洛关闽昌明道学后人知修身之有方治国平天下之有具如昏夜有求而与之以烛其功在万世乃学者不践其实徒附其名不力诸躬行但腾其口说不同人于出门转起戈于席上一字与程朱不相似则引绳批根曰此异端也吾师之说不如是曰此禅学也其极至于无父无君虽以陆九渊之高明王守仁之忠干而群为嚚讼如攻寇贼焉夷考攻者之行则与流俗无丝毫异也簟食豆羹见于色曷问死生大节乎若颜真卿之学其所慕效者羽士也其所略涉藩篱浮图也不能为慎独格物之辨不能为敬义夹持知行并进之说而自壮至老死其忠贞义勇贯金石而动鬼神赫赫如是是不谓之圣人之徒而可乎学者当何所从违而用人者当何所取舍也夫学之必待讲也欲明入圣之途使中材之士皆有所遵循以淑其身而为天下国家用也今举上智之士有一不似圣人謦咳者即摈之不得为吾徒而中材以下皆可以口说得为圣贤则学问之道将沦胥以亡较不讲学之时其晦蒙否塞更甚也岂程朱讲学之初心哉大哉王言振聋启瞆读之令人开怀畅志发愤起舞所谓忠孝之心油然以生也因思宋末如汪立言文天祥张世杰陆秀夫谢枋得皆不着语录不谤先儒而大节可观不愧孔孟他若吴澄熊禾姚枢许衡窦默辈专奉语录集注高谈性命身仕两朝虽学问文章不无可传而根本一差万事瓦裂九原之下对鲁公等不知若何惭汗而讲学诸儒多有恕词甚矣私心之锢蔽党同之难化也又尝读御制览性理书诗云圣道岂殊涂知行要并勖何事立门庭操戈判朱陆噫空言无补实行维难三复圣谟当皇然愧憬然悟矣魏了翁泸州学记魏了翁泸州学记云大抵先王之时其人则四民也其居则六乡三采五比四闾也其田则一井二牧三屋九夫也其食则九谷六畜五牲三牺也其服则九文六采五色五章也其官则三吏六联五侯九伯也其教则五事五典也其学则六德六行五礼六乐五御五射六书九数也民少而习之长而安之不夺于奇品异物不挠于淫词行不荡于奸声乱色族闾所学师友所讲无适而非尧舜禹汤文武周公仲尼之道虽以周之叔季而车轨书文行伦莫之或异朱熹受谤朱子在浙东时侍御史谢廓然陈贾秘书郎赵彦仲首攻之后以提刑召对人恐其遂陟清要嗾侍郎林栗极论之谓其窃程张绪余为浮诞宗主律以治世之法则乱人之首其后侂胄秉政则御史林采施康年首斥为伪学是时台谏皆以文公为奇货有御史胡纮者故尝谒文公建阳山中文公饭以脱粟纮怒其不近人情物色经年条其过失与太常少卿沈继祖共诋文公十罪汪义端徐嚚又特请斩以绝伪学京镗何澹辈皆附和之至谓文公讲学山中弃母不养使其乞食亲党嗟哉谗人之言至此极矣较之近人之毁陆王者更甚宋之亡宜也方林栗论文公时其友人止之谓朱待制当今圣贤何仇而必欲痛诋林曰吾但见其面貌可憎吾击邪人非诋圣贤也友人曰不见昔人指孔子丧家狗者想亦见其面貌可憎耳林曰使孔子而在吾亦不辞为叔孙矧此么么乎嗟哉小人之肆无忌惮若此究与文公无毫末损今之毁陆王者亦此类耳朱熹好学悔过朱子自谓也杜撰说得终不济事如今方见得分明只是六十一岁方理会得恁地若或去年死也则枉了又云论语集注为朋友传去乡人不告而刊其间多未稳煞误看读古人髦而好学悔过不吝如此后人窃其少年中年之一说横抹群议亦不善体先儒之心矣陆子朱子之畏友也听鹿洞讲义极为倾服赞叹与杨道夫书犹云曾见子静义利之说否又语包道显曰南渡以来理会着实工夫惟某与子静而已后来无极太极之辨止可各行其是非后儒所能知然则朱子之尊象山也亦至矣今人操戈相向果何为者是犹佳客叩门主人方倒屣欢迎而狂犬狺狺吠声不已较之吠尧之犬更不智矣考亭朱子晚年书门符云佩韦遵考训晦木谨师传上句谓韦斋先生下句谓刘屏山也朱子年十四师事屏山字之曰元晦祝词曰木晦于根春乃晔荣人晦于身神明内腴故曰师传按家谱载所谓考亭者其邻人某既葬其考作亭于山畔以望其茔向公索名公即以考亭名之复为之书后人以公读书处与考亭相近遂借称之云云又查初白云唐末时侍御史黄子棱自洛阳寓居建阳筑亭以望其父之墓曰望考亭因以名里朱子父韦斋先生爱建阳山水未及卜居朱子筑考亭以承先志正取黄侍御之意后人专属朱子而侍御之名湮矣人过小桥频指点全家都在画图间黄侍御诗也朱熹名字朱子字元晦一字仲晦谥曰文曾结草堂于建阳庐峰之云谷扁以悔庵又号云谷老人既又创竹林精舍更号沧洲病叟晚囚筮遇遁之同人更名遁翁小名沈郎小字季延朱熹杀囚朱子帅潭一日得赵丞相密报已立嘉王为今上当首以经筵召公阅过藏简袖中秘其事竟入狱取大囚十八人立斩之才毕而登极赦至人服其识量此事甚奇非中庸之道也沈继祖请杀朱子朱子得朝报不语散行庭中云我这头且暂戴在这里移时又曰自古圣人不曾被人杀死盖其自信如此是圣贤本领儒者空言吴康斋奉召入都时每对人辄以两手作圈子行步亦然曰令太极常在眼前有浮薄者以芦菔投其中庄定山诗有枝头鸟点天机语担上梅挑太极行及太极圈儿大先生帽子高之句一时传笑湛文简讲学以随处体认天理为宗时方遇倭乱当事问何以御之正色曰壮者以暇日修其孝弟忠信此同甫所谓病风痺不知痛痒之人矣儒者空言无实际大率类此李材乔廷栋欺世盗名李见罗素以理学名其任中丞得罪也锢刑部狱数年乃编戍闽中时太夫人已捐馆舍李在狱未得视含饭也出狱后人以为先抵里追服母丧乃沿途留滞与缙绅当道往还应接不暇至闽后则呵殿仪从较闽抚有加焉且盛饰公署选文武员弁为巡捕官一如现官体制每日放衙二次通接宾客收放文书以为常似此举动乃庸陋鄙夫所为不知平日所讲何学居然欺世盗名哆口而谈程朱后山右乔御史起家进士巡方三省其风采不可知而言动坐卧皆有常仪居家每晨起具衣冠升堂轩高坐命仆隶呵唱开门并搜索内室喧叫而出曰无弊然后家童辈以次谒跪或诉争斗或呈计簿为判决笞断讫而后如仪掩门退入内室每日皆然终岁不倦当时传以为笑亦见罗之亚也君子之道君子之道自子臣弟友孝弟忠信始虽孔子犹自谓未能学者躬行心得各有得力之处圣人必不强之使出于一圣人之教在文行忠信诗书执礼亲炙者犹未能躐等曾子则曰忠恕颜子则曰博约孟子则曰仁义而已孝弟而已以及濂溪之主静明道之定性伊川之敬横渠之礼象山之发明本心紫阳之穷理致知阳明之致良知皆艰难辛苦已试之效过来人道个中语亲切而有味孔子复生必不分彼此厚薄譬之泾渭漆沮同入于河潇湘沅澧同入于江而江河又同入于海今必指江入者为海而河入者非海有是理乎指江河为旁流而反引断沟绝港蹄涔杯水为沧溟坚持门户之见党同伐异牢不可破岂非世道人心之患哉理学败类安溪先生不直朱陆同异之说尝谓二程十五六岁学圣人故为吾道中兴之宗象山之学与建阳称同异然其喻义责志之章朱子左次焉游其门者旦异而晡不同是亦百世之师矣以知本为格物象山之说也与程朱之说正相助则大学之教明矣故曰此谓知本此谓知之至也学记曰或源也或委也此之谓务本子夏言博学矣必笃志切问而近思也孟言博学详说矣将以反说约也夫如是则其为圣门之学何疑而有若近者同异之纷纷乎本朝理学以潜庵榕村二人为正宗盖其学博功深醇乎其醇故立言公正平恕一毫不偏其他鄙陋寡学株守三家村兔园册而戟手相骂或穿凿蔑裂逞其私心小智以惊愚孩亦接踵不绝也更有沉溺功名利欲揣摩风气借口程朱以获厚实而盗虚名如世所传呵卵图者皆平日自负尊程朱骂阳明之人也哀哉此岂足与于儒林理学之数乎假道学假名士假道学必好色而不辨美恶假名士必贪财而不分义利历验往往不爽郝经论文元郝文忠与友人论文书曰古之为文法在文成之后辞由理出文自辞生法以文着相因而成也非先求法而作之也后世之为文也则不然先求法度然后措辞以求理若握杼轴求人之丝枲而织之经营比次络绎接续以求端绪未措一辞钤制夭阏惟恐其不工而无法故后之为文法在文成之前以理从辞以辞从文以文从法资于人而无我是以愈工而愈不工愈有法而愈无法祗为近世之文弗逮乎古矣读书不应穿凿附会诸葛公读书略观大意即孟子尽信书不如无书之义陶靖节读书不求甚解盖不敢穿凿附会陆象山诗留心传注翻榛塞留心传注是曾用苦功翻榛塞是谓留心之后觉群言混乱也谢上蔡于书义未解处且放过其不妄加注释可知是皆因汉晋诸儒注疏训故琐琐臆说为无益之长言如昔人所讥释曰若稽古四字至一万余言自不得逐之以氾滥无归后世浅学之士讲道之儒往往借口古人空疏庸妄择焉不精语焉不详自便其私图而厚诬古贤不亦悖乎毛奇龄称引未足据伯祖樾轩先生尝戒子弟曰近见后生小子皆喜读毛西河集其所称引甚未足据必须搜讨源头字字质证慎勿为悬河口所谩因言西河与阎百诗辨地理多穿凿百诗太息曰汪尧峰私造典礼李天生杜撰故实毛大可割裂经文贻误后学匪浅顷见西河集中一笺云用经中字虽稍误不害自汉以前凡周秦间引经有与经不谬一字者否行文自有机械引彼就我有不能不更置者而宋人必龂龂于一字一画之间岂有文章哉恶是何言也西河直自作供状矣古人谓称引书词词之内不可减减则凿凿则失本意词之外不可增增则赘赘则坏本意西河着书立说殆不免二者之弊钝翁妾马氏改为司马氏附于子长长卿之后亦好造作之一端也毛奇龄论五伦毛西河谓古之五伦只父母兄弟子五人并无君臣夫妇朋友此在尚书春秋传凡所称五品五典五常五教皆然今之五伦是朱子注中庸误认五达道为五伦此与阎潜邱谓人心惟危道心惟微为道家语伪古文窜入同一识议当世可师之人汪钝翁与友人论师道书谓当世未尝无可师之人其经学修明者吾得二人焉曰顾子宁人李子天生其内行淳备者吾得二人焉曰魏子环极梁子曰缉顾亭林答之曰苕文有所未知者未可以遗也辄就所见评之夫学究天人确乎不拔吾不如王寅旭读书为己探赜洞微吾不如杨雪臣独精三礼卓然经师吾不如张稷若萧然物外自得天机吾不如傅青主坚苦力学无师而成吾不如李中孚险阻备尝与时屈伸吾不如路安卿博闻强记群书之府吾不如吴任臣文章尔雅宅心和厚吾不如朱钖鬯好学不倦笃于友朋吾不如王山史精心六书信而好古吾不如张力臣噫师道益善人多岂独学业哉两先生可谓不薄今人矣举业师与讲学师昔曾植斋朝节与兄朝符未第时其父为延一举业师又延一讲学师专讲学问后兄弟俱得隽植斋中探花官至大宗伯为世名儒世之教子弟者不过务为举业诗赋厚馆谷严课程而已未有于举业外另延讲学者植斋父为衡州书吏非素知学问者而举动如是其识诚不可及华亭唐仲言五岁而瞽后闻父兄读书辄不忘父兄因以讲授文义即能解悟遂尽取古人书诵之使听而仲言胸中富五车矣久之能诗文着编篷姑蔑等集数十卷为一代名流是皆父兄成就之也读书五失袁文清公桷为湘江世族受业王深宁之门尝云予少时读书有五失泛观而无所择其失博而寡要好古人言行意常退缩不敢望其失懦而无立纂录故实一未终而屡更端其失劳而无功闻人之长将疾趋而从之辄出其后其失欲速而好高喜学为文未能蓄其本其失又甚焉者也读书苦乐冯开之谓读书太乐则漫太苦则涩董遇之百遍考亭之半日渊明不求甚解东坡每事一过庾嵩开卷一尺王筠重览兴深其各得轮扁之甘苦者乎冢中古书阎百诗征君尝语石紫岚先生云古人自称有五恨三恨者予独有二恨皇览冢墓记汉明帝朝诸儒论五经误失有符节令宋元上言秦昭襄王吕不韦好书皆以书葬王至尊吕久贵冢皆以黄肠题凑处地高燥未坏臣愿发昭襄王不韦冢视未烧诗书予谓此举未行故秦汉后不获见孔子六经原文予之恨一也又大程子为次子邵公撰墓志称其等于生知五岁而夭予谓程子圣贤中人非誉儿者天若假之年可复见生安圣人卒不获见予之二恨也紫岚曰庄子言以诗礼发冢盖有激之词子真欲发人冢乎百诗曰观后晋太康中汲郡发魏襄王冢大得古书周易上下篇最为分了齐文惠太子发楚王冢得竹简书王僧虔订是科斗考工记周官所阙文也晋齐距战国已远尚完整若汉明帝去秦二百年复当何如且秦人焚书止焚在民间者博士所职悉不焚至项籍一炬始全亡而冢中所藏固历历也紫岚曰子之恨固当悬之终古耳古人读书苟简刘子立云学者先看本纪则世家表在乎其间可见古人读书已苟简如此九经字数郑井老云立身以力学为先力学以读书为本今所称六经及论语孝经孟子以字计之毛诗三万九千一百二十四字尚书二万五千七百字周礼四万五千八百六字礼记九万九千二十字周易二万四千二百七字论语一万二千七百字孟子三万四千六百八十五字孝经一千九百三字春秋左传二十万一千三百五十字大小九经合四十八万四千四百九十五字且以中材为率日诵三百字不过四年半可毕或天材稍钝减中材之半日诵一百五十字亦九年可毕苟能熟读而温习之使入耳着心久不忘失全在日积之功耳里谚云积丝成寸积寸成尺寸尺不已遂成大匹此语虽小可以喻大后生勉之右郑井老勤学九经非唐制亦非宋制唐以礼记春秋左传为大经诗周礼仪礼为中经易书公谷为小经宋合三传舍仪礼以易诗周礼礼记春秋为六经又以孟子论语孝经为三小经予谓仪礼公谷皆不可缺当补仪礼五万六千六百二十四字公羊传四万四千一十五字谷梁传四万一千五百十二字合十四万二千二百一十一字日诵三百字更一年三四月可毕即减半亦不过二年半至雨雅十一卷存以流览可不复成诵呜唿以禹贡行河以洪范察变以春秋断狱出使以甫刑较律令以三百五篇当谏书以周官致太平以礼定服制等威始可谓之真经术五经人物数五经中所载人物易十三人诗一百四十八人礼记二百四十四人春秋二千五百四十二人共三千六十人合而去其重者约有二千六七百人孔子生日今以八月二十七日为孔子诞期按公谷皆言鲁襄公二十一年冬十月庚辰朔所生之日为庚子谷梁以庚子属之十月以朔推之是月二十一日为庚子公羊以庚子属之十一月以朔推之十一月无庚子公羊误矣然断以夏正则孔子之生于襄公二十一年己酉公谷所同至史记乃谓生于二十二年庚戌不载月日论语序说撮史记之年与公羊之月日又误矣按孔圣家语图记襄公二十年戊申祷于尼山明年乃生孔子又云颜氏怀妊十有一月而生孔子盖孔子生年实在己酉公羊之误以怀妊十一月讹为建生于十一月史记二十二年之误又因公羊之十一月而遂以十一月为建子而属周正之明年夫十一月无庚子则生日断归十月既在十月则史记二十二年非矣且春秋纪事以建子月为春公谷所书之冬十月庚辰朔即夏正秋八月之庚辰朔而所生之日即夏正八月二十一日庚子也又五行书作庚子日甲申时不知何本今照路史以八月二十七日不知路史所推乃二十二年庚戌建乙酉之庚子非二十一年己酉建癸酉之庚子且以二十七年为庚子又与公谷十月庚辰朔不合矣冉氏觐祖考辨甚详明宋潜溪亦有辨毛西河亦考焉而不能断康熙间汤潜庵先生抚江南奉部牒以蒋尹玉所上孔子生日考行各学使令各质所信时嘉定诸生王晋上孔子生日辨疑一篇断以孔子生于周灵王二十一年鲁襄公二十二年庚戌岁十月二十七日庚子周十月夏正八月为今八月二十七日而斥蒋尹玉九月十五之非以周正考之二十一年十一月十五日是甲子二十二年十一月十五日是戊午俱非庚子其谬可知汤公据以覆部通行天下今曲阜亦以是日致祭至今无正之者黄黎洲亦主八月廿七日之说孔子有须旧传吴道子画孔子为鲁司寇时像二本其乘车而群弟子从者号曰图立而先师侍者曰小影皆有须髯大略有合于荀卿如蒙倛之说后人引孔丛子子思告齐君曰先君无须眉天下王侯不以此损其敬遂谓吴画为伪本而追惜汉文翁蜀中所图遗像不传为恨明人孙某督学陕西石刻圣像不复着须今其像颇行于时三家村中多供奉之紫坪谓子思所谓无须眉者特不美须眉耳非绝无之谓如叔向之肹又无子司马牛之我独亡古人语类是者甚众不然孔子无须孔子岂无须乎予按孔丛子作吾生无须眉而天下王侯不以此损其敬伋患德之不劭美也不患毛鬓之不茂也是子思自谓也毛鬓不茂所以异于嬖臣之美须眉也执是而谓孔子无须岂不诞哉孔子形体孔丛子苌弘言仲尼有圣人之表河目而隆颡黄帝之形体也修肱而龟背长九尺有六寸成汤之容体也论语隐异孔子至蔡人盗孔子一只屐去屐长一尺四寸与凡人异颜回后汉书郎襜云颜子十八天下归仁列子力命云彭祖之知不出尧舜之上而寿八百颜渊之才不出众人之下而寿十八论衡云颜渊年十八升太山见吴昌门有系白马论语谶云颜回月角额似月形渊水也月似水精故名渊子贡相貌论语摘辅相云子贡山庭斗绕口谓面有三庭言山在中鼻高有异相也故子贡至孝颜回至仁仲子崔师觉授孝子传仲子崔者仲由之子卫人狐黡杀子路子崔既长报父仇黡曰君子之勇不掩人之不备须后日于城西决战其日黡持蒲弓木戟与子崔战而死子思年龄史记伯鱼年五十子思年六十二司马迁与孔安国同时子思之年其传闻于家世者必真而通鉴载子思言苟变于卫侯在安王二十五年去孔子没百有三年子思曾逮事孔子未必此时尚存也伯鱼先孔子五年而卒即伯鱼末年生子思至安王二十五年亦一百一十七年矣温公当必有所据麟凤龟龙圣人续博物志毛虫之精曰麟羽虫之精曰凤介虫之精曰龟鳞虫之精曰龙祼虫之精曰圣人孔子门人年龄孔子弟子列传子路少孔子九岁有若少十三岁颜子少三十岁仲弓冉有丧瞿少二十九岁子贡少三十一岁子游子夏少四十五岁子张子贱少四十九岁子若少五十三岁曾子少四十六岁按孔子七十三卒为周敬王之四十一年壬戌曾子方二十七岁计得一贯之传不过二十岁上下耳何去参也鲁乎哉论语记曾子有疾其去孔子殁又数十余年孔子弟子存者或寡故述论语者必即曾子有子之门人非孔子之弟子也论语谶曰子夏六十四人共撰仲尼微言岂其然乎魏文侯以子夏为师史记子夏少孔子四十四岁孔子卒子夏年二十九岁至威烈王二十三年戊寅魏始为侯子夏年已一百四岁考甲子会纪子夏一百三十余岁子思一百余岁古人身长禹长九尺五寸汤九尺孔子十尺文王十尺伍子胥一丈眉间一尺韩王信八尺九寸金日珝八尺二寸东方朔九尺三寸王莽时奇士巨毋霸一丈大十围同见续博物志七十二人孔安国撰孔子弟子七十二人刘向传列仙亦七十二人皇甫士安撰高士亦七十二人陈长文撰耆旧亦七十二人此小说家之得以借口也孟子字孟子字子舆又字子居见汉书并孔丛子因居音车字之讹也曾三杀人曾子名参字子舆则参当音参乘之骖今读同森刘紫庭云曾参杀人当是曾三杀人真解颐新语孔子九世唐李石云孔子生鲤字伯鱼鲤生伋字子思伋生白字子上白生求字子家求生箕字子京箕生穿字子高穿生子顺相魏自叔梁纥至子顺九世孔庙神像孔庙神像宋濂谓迁神于南面失古者神道尚右之义而未考诏文所谓昔周公南面孔子西坐今位既有殊岂宜依旧之说盖贞观永徽先圣之位迭更别祀周公而西牖之位未改至是乃正南面之位宋说非也圣贤祀享沿革汉祀夫子惟阙里史称过鲁祠孔子是也欧阳氏集古录汉鲁相请置孔子庙卒史碑云太常祠曹冯牟史郭元辞对问故事辟雍祠先圣太宰太祝各一人则其时已祀于辟雍矣明帝养三老五更于辟雍郡县行乡饮酒于学校皆祀圣师周公孔子是虽未为常典又未知独致尊奉之意然不得谓非郡县崇祀之始也其后魏晋以降皆祀于国学以孔子为先圣颜子为先师后齐制新立学必奠先圣先师每岁春秋二仲常行其礼郡学则于坊内立孔颜庙博士以下每月朝隋书州郡学以春秋仲释奠先圣先师据此则郡之立庙自后齐已然其春秋释奠乃于隋为始唐武德初以周公为先圣孔子为先师罢周公仍以孔子为先圣四年诏州县学皆作孔子庙高宗永徽中复如武德制旋以长孙无忌等议仍依贞观始正夫子南面之位追谥为文宣王宋加至圣号冕十二旒服九章元加封大成至圣文宣王明成化弘治间礼乐用天子制以张璁议易像为主题曰至圣先师去其王号及大成文宣之称改殿为庙并礼乐皆有降杀当时礼争之不能得本朝定谥为大成至圣文宣先师孔子其庙中配位唐以前为颜子以左邱明卜子夏二十二人为配至始以颜子闵子骞冉伯牛仲弓宰我子贡冉有季路子游子夏为十哲曾子居十哲之次塑坐像配享又图七十子于庙壁二十七年赠颜子为公闵子以下九人为侯曾子以下七十子为伯宋真宗晋十哲为公曾子以下七十子为侯左邱明以下二十一人为伯神宗封孟子为公七年配享诏跻子思从祀以颜曾思孟为四配进颛孙子为十哲元以颜子为兖国复圣公曾子为郕国宗圣公子思为沂国述圣公孟子为邹国亚圣公明嘉靖九年四配称复圣颜子宗圣曾子述圣子思子亚圣孟子十哲以下凡及门弟子皆称先贤某子左邱明以下皆称先儒某子并罢公侯伯称本朝升朱子入殿配享升有子入殿东卜子之次移朱子于殿西颛孙子之次东庑八楹先贤蘧子瑗澹台子灭明原子宪南宫子篸商子瞿漆雕子开司马子耕梁子鳣冉子孺伯子虔冉子季漆雕子徒父漆雕子哆公西子赤任子不齐公良子孺公肩子定飖子单罕父子里荣子旗左子人郢郑子国原子亢廉子洁叔仲子会公西子舆如邽子巽陈子亢琴子张步叔子乘秦子非颜子哙颜子何县子亶乐正子克万子章周子敦颐程子颢邵子雍先儒公羊氏高伏氏胜董氏仲舒后氏苍杜氏子春诸葛氏亮王氏通范氏仲淹欧阳氏修杨氏时罗氏从彦李氏侗吕氏祖谦蔡氏沈陈氏淳魏氏了翁王氏柏赵氏复许氏谦吴氏澄胡氏居仁王氏守仁罗氏钦顺西庑八楹先贤林子放宓子不齐公冶子长公晰子哀高子柴樊子须商子泽巫马子施颜子辛曹子恤公孙子龙秦子商颜子高壤驷子赤石子作蜀公夏子首后子处奚容子蒧颜子祖句子井秦子祖县子成公祖子句兹燕子伋乐子咳狄子黑子蔑子公西子蒧颜子之仆施子之常申子枨左邱子明秦子冉牧子皮公都子公孙子丑张子载程子颐先儒谷梁氏赤高堂生孔氏安国毛氏苌郑氏康成范氏宁韩氏愈胡氏瑗司马氏光尹氏焞胡氏安国张氏栻陆氏九渊黄氏干真氏德秀何氏基陈氏浩金氏履祥许氏衡薛氏瑄陈氏献章蔡氏清陆氏陇其按先贤史记家语所载皆七十七人史记内公伯寮秦商飖单家语不载而别有琴牢陈亢县亶三人杜氏通典则八十三人乃增入蘧瑗林放陈亢申枨琴牢琴张六人余与史记同其中申党申枨琴牢琴张各以重出厘去其一又罢公伯寮祀而益以家语所载之县亶凡八十一人跻于殿者十三人配崇圣者二人东庑所祀三十二人西庑所祀三十四人其牧皮则后之所补左邱明乐正克万章公都子公孙丑皆后之所升也又按林放蘧瑗秦冉颜何于明嘉靖中与公伯寮同罢雍正二年复林蘧秦颜四人祀又按唐以前止以颜子为配诏以左邱明卜子夏公羊高谷梁赤伏胜高堂生戴圣毛苌孔安国刘向郑众杜子春马融卢植郑康成服虔何休王肃王弼杜预范宁贾逵等二十二人配享盖以专门为先师也其时十哲七十子反不得与至始升十哲及曾子二十七年始赠七十子爵后唐始设七十二贤祭豆宋初画七十二贤及先儒二十一人像于东西廊板壁始列四配至明嘉靖复定殿中四配十哲及两庑诸贤之次分号先贤先儒罢荀况戴圣刘向贾逵马融何休王肃王弼杜预卢植郑众郑康成服虔范宁吴澄之祀雍正二年复祀郑康成范宁复祀吴澄先儒韩愈以祀周敦颐程颢程颐张载朱熹以祀张栻吕祖谦以祀邵雍司马光以祀许衡以皇庆二年祀董仲舒祀以罢扬雄祀胡安国蔡沈真德秀以正统二年祀吴澄以祀杨时以祀后昌王通欧阳修胡瑗陆九渊以祀薛瑄以祀罗从彦李侗以万历年祀陈宪章胡居仁王守仁以祀范仲淹以祀诸葛亮尹焞魏了翁黄干陈淳何基王柏赵复金履祥许谦陈浩罗钦顺蔡清陆陇其以祀其左氏周子二程张子朱子晋称先贤自明崇祯年始时止及于国学乃通行郡县论语三家论语凡三家曰鲁论者鲁人所传为篇二十即今所行篇次是也曰齐论者齐人所传为篇二十二盖多问王知道二篇其二十篇中章句颇多于鲁论曰古论者鲁共王时孔子壁中所出也章句与鲁论不异惟分尧曰子张问从政以下为一篇名曰从政或曰两子张共二十一篇云其篇次亦不与齐鲁同汉成帝时安昌侯张禹素传鲁论晚讲齐论间采其善者从之号曰张侯论当时重焉自张氏之论行而齐古之论亡矣王充有曰论语目古文二十一篇又有齐鲁及河间九篇凡三十篇河间论语汉艺文志所不载今不可晓意必河间献王所得而充曾见之者也今说文所引有逸论语或者其遗文乎大学大学者小戴礼四十九篇之一也或谓作于曾子贾逵谓作于子思唐以前未有表章之者宋仁宗天圣八年始以此篇赐新第王拱辰等嗣后朱子为之章句为之或问以释之遂与中庸独行于世云古文大学原无经传之分其章次亦与今异宋儒疑有错简各以其意更之即二程子定本亦不相一而董槐叶梦鼎王柏则谓致知格物章未尝亡欲还知止物有本末二章于听讼之上于是纷纷之议起矣今所定盖本伊川而经传之分则朱子为之近出石经本又与古本异郑晓颇信之而许孚远杨时高力诋其谬未有定论近今毛西河李临川王渊如又各有改订之本噫圣贤之经被诸人颠来倒去面目全非谁为作俑可胜长叹中庸中庸小戴礼也汉艺文志有中庸说二篇附于礼经后晋戴颙尝传中庸梁武帝亦有中庸讲疏一卷仁宗以是篇赐新第王尧臣等高宗御书中庸赐汪应辰等朱子为章句或问与大学并行遂为四书之一近又有传贾逵石经中庸者孟子孟子七篇凡三万四千六百八十五字秦焚书以其书号诸子得不焚至宋始升为经又有外书四篇曰性善曰辨文曰说孝经曰为政赵歧谓其文不宏深不似内篇疑后人所托然性善之篇王充引之而荀卿性恶篇多举孟意皆外篇也惜今不见耳洪武时上嫌土芥寇仇语令儒臣更修之名曰孟子节文颁行天下永乐中修大全仍以旧本并行庶乎其可论语多孔子七十后语冯山公云论语二十篇孔子七十以后之言居多矣何也史记孔子去鲁年五十六凡十四岁而反乎鲁其为七十无疑所云归与归与以裁吾党小子答问于是焉多七十从心假我数年之语可征也又考家语七十二弟子解及史记仲尼弟子列传其载岁数特详惟子路少孔子九岁其曾闵樊卜颛孙澹台皆少孔子五十以下而子渊子羔子贱子游及原冉公西端木之徒皆少孔子四十上下此凿然二书可考者孔子七十时曾子才二十四岁耳而其书尚成于门人且记曾子启手足语曾子没时孔门弟子略无存者矣则其不能纪远断可知也甚矣学者着书立说戒早成而传迟暮有以也况乎圣人之道贵行贱言其不得已而言而纪之于书岂有名心哉今之学者德不逾人才非作者读书不盈数卷阅年未底中寿而文章满家噫何居乎非孟周密齐东野语曰李泰伯着论非孟子后举茂才论题出经正则庶民兴不知出处曰吾无书不读此必孟子中语也掷笔而出晁悦之亦着论非孟子建炎中宰相进拟除官高宗以孟子发挥王道悦之何人乃敢非之勒令致仕郑叔友亦非孟子曰轲忍人也辨士也仪秦之流也战国纵横捭阖之士皆发冢之人而轲能以诗礼着也余曰孟子何可非泰伯所以非之者谓不当勤齐梁之君以王耳昔武王伐纣举世不以为非而伯夷叔齐独非之东莱先生曰武王忧当世之无君者也伯夷忧万世之无君者也予于泰伯亦然至于悦之叔友拾其遗说而附和之吾无取焉按金罍子泰伯上孙寺丞书云鸡鸣而起诵孔子孟子群圣之言纂成文章以康国济民为意进孟子与孔子并且曰群圣人尊之至矣集中时引用七篇特多谓李不喜孟至于不读妄也宋人叶绍翁亦力辨之疑孟尊孟明姚福云温公平生不喜孟子以为伪书出于东汉因作疑孟论而其子康乃曰孟子为书最善直陈王道尤所宜观疾革犹为孟子解二卷司马氏父子同在馆阁而其好尚之不同如此虽父子之至亲而不敢苟同其亦异乎阿其所好者矣余隐之有尊孟辨朱子独取之而改其未当者见文集孟子知礼赵氏曰孟子通五经尤长于诗书程子以为孟子云可以仕则仕可以止则止可以久则久可以速则速孔子圣之时者也故知易者莫如孟子又云王者之迹熄而诗亡诗亡然后春秋作与春秋无义战春秋天子之事故知春秋者莫如孟子然终未及孟子之知礼也观任人有问屋庐子章可谓知礼者莫如孟子矣经书句读经书句读塾师皆遵监本训蒙先辈间有改订之处以予所闻略记数条于后其为人也孝弟而好犯上者鲜矣书云孝乎为孝友于兄弟甚矣吾衰也久矣虽疏食菜羹瓜祭伤人乎不问马非我也夫二三子也知足以知圣人谋于燕众置君而后去之至大至刚以直养而无害毁诸已乎使虞敦匠事严去则穷日之力而从宿哉舍皆取诸其宫中而用之百官族人可谓曰知母命之往送之门是皆已甚迫凡有四端于我者知皆扩而充之矣二嫂使治朕栖卒为善士则之野有众逐虎此类甚多不可枚举姑存一说可耳又如榕村谓今也不然一节作今日之谚语确不可易庄暴章通章乐字俱音洛惟鼓乐之乐音药则文法颇整齐又潜邱谓怀宝迷邦二段皆货语直至孔子曰方是圣人语观留侯世家谏封六国后七曰字一段亦是此文法又男女不杂坐不同柂枷不同巾栉不亲授舜生三十征庸三十在位五十载经传误读者更不可悉数矣劳诲辨孙溉堂作劳诲辨以子与君并举为未安引颜延之庭诰文云游道虽广交义为长得在可久失在轻绝久由相敬绝由相狎爱之勿劳当扶其正性忠而勿诲必藏其枉情以爱与忠皆指朋友言或言宋贤宁不见延之集溉堂谓唐人李德裕家便不蓄文选安见宋贤必蓄诸家集且尽读之不偶忘耶讲四书陈文简公莲宇先生喜讲四书尝谓大人者不失其赤子之心如竹之于笋其节自小即具长大非有所加也又舜之居深山之中一章浑如一块吸铁石圣贤应济世圣贤欲博施于民而能济众一夫不获时予之辜匹夫匹妇不被其泽若已纳之沟中此即圣贤之贪痴也大士曰度尽众生方证菩提地藏曰地狱不空誓不成佛此菩萨之贪痴也至于维摩默然拈花不语达摩不立文字此不过巢许务光只可谓之自了汉耳宰我子贡方密之引刘须溪云宰我问短丧所以激圣人之定案宗一曰剑逼乎子贡问去食与信何先此待问乎使民战栗激发哀公尼山三声雪上加霜耳今作呵宰我说何啻千里宰我子贡擅言语之科非有仁焉何必改字郑注简当吴草庐言郑康成于中庸二十九字止以十三字注之朱子深有取焉云云初不解所谓后读朱子语类乃虽有其位一段郑氏曰言作礼乐者必圣人在天子之位朱子称甚简当今集注用郑说也冷看熟读程伯子云论语要冷看孟子要熟读读经须识世务益都武宅中在洛云天地之化不穷虽一草一木皆耐人思思之而犹弗可知也经书之蕴不穷虽一文一字皆耐人思思之而犹弗能尽也素绚可以明礼鸢鱼可以明道甚至缉熙敬止可以明止盖五经四子之书其精多其用宏矣汉儒引经率非本旨而皆有裨于世务后人治经株守前说而反无益于身心汉儒虽误而有济后人似正而无功岂唯无功抑犹有害歌则不哭非春秋去乐卒事之教也徒激怒于人耳三年无改义专不忍则章蔡之徒得计又何以教孝乎推此二端殆不及汉儒矣由其致思阔而远不以物理人情返躬内验也呜唿圣贤千言万语无非众人所能知能行者非阔远也治之将以学之如旅人问路问毕即行如病子检方检出即用未有徒问徒检者而后人之治经可异焉见游夏之问孝则以为游夏问孝也夫子亦教游夏而已孰自思其于孝何如也见颜仲之问仁则以为颜仲问仁也夫子亦教颜仲而已孰自思其于仁何如也讲之者曰讲书以为书理如此听之者曰听书又以为书理如此一切身心日用不在书中一切物理人情举在书外然则出门如见大宾而我非由户之人仁者其言也而我无出话之口也经书之不废惟干禄求名之士是赖耳岂不痛哉彼夫躬厚薄责固远怨之方也而伯恭读之反观内省默识己非故能变化气质厕身圣贤今诚如此读书所思不出人情物理之外所悟不越身心日用之间见问孝则思己孝何如而勿徒訾古人之气质见问仁则思己仁何如而勿徒判二子之干坤何至阔远不切如观医人之治病针炙殊施丸散异用而曾不关在我之痛痒也夫操觚之士恪遵传注此从来功令也然亦止为八股设耳至于日用行习欲求切己之务则经书所纪皆当随身所处察识参详以取裨益如干禄一章解为责之以难使不暇外务固一义也而解为学非苦难禄本容易则虽愚必悟虽柔亦强矣又一义也如饮食一章解为节饮食戒伤生固一义也然日用饮食乃中馈家人之事非圣人之自为也则解为教家有方率谨无苟不又一义乎又如相师一章解为持危扶颠矜不成人固一义也然乐官有相本无颠危则解为不用士见宾主之礼时仍在彼相师之常亦犹老则用安少则用怀因物付物之旨不又一义乎凡此之类要皆义之所存经之所蕴而于圣人日用所谓常人能知能行者尤为近焉或者触目兴思不至于痛痒无关也洛自受经以来每维圣人之书取精用宏训诂之义恐不能尽逮今六十年矣披诵既久兼以阅历或时有悟虽中夜必起条而记之虽甚不文亦过而存之日久稍充乃检为集用质同人倘绝嫌去忌赐之深思得如敬止之可以明止于愿足矣夫愿传者之言止非诗人之敬止也然固无碍于诗人之敬止也而止之为义得以益明是可例焉云尔若以是为无益也则请以博弈犹贤之说进李光地谈礼学榕村先生尝言某语四舍弟书学有顾宁人数学有梅定九音学五书须再补声气之元一卷定九再将历学疑问论补数篇仍做出九数存古亦算完备乐则某留心数十年其书规模具在胸中只得一年工夫便成至礼须弟具稿再共斟酌其略当以孔子所分冠婚丧祭射飨朝聘分目冠婚一项丧祭一项射飨一项朝聘一项起于士大夫以至朝廷有经文者不消说如先儒议论参差着一论于后以见意今所不行者则分集经书以存古制又有一小礼一大礼幼议曲礼在冠婚之前者附见于前朝廷大事不在八项之内者附见于后更斟酌一简便礼书令乡党士大夫居家可行又省便又免于村野同志者相约行之黄道周易数疏黄石斋易数疏臣少学易以天道为准以诗春秋推其运候上下载籍二千四百年考其治乱百不失一其法以春秋元年己未为始加五十有五得周幽王甲子其明年十月辛卯朔日食以是上下中分二千一百六十年内损十四得洪武元年戊申为大明资始戊申距今二百六十四年以干屯需师别三卦五爻丁卯大雪入师之上六是陛下御极之元年正当师上六其词曰大君有命开国承家小人勿用自有易词告诫人事未有深切着明若此者也凡易一卦直六十七年零一百五日一爻直十一年零七十七日有奇云云今周易洞玑即此疏之由来也欧阳修重毛诗欧公论诗曰邑中失火邑人走而相告曰火起某坊郊野道路之人望而相语曰人在某坊将谁从毛当汉初去诗犹近后二百年而郑氏出又几及千年而苏氏出其孰为邑中之人孰为郊野道路之人欤则于俱未通之中毛义必有授受非若后人之揣摩拟议者耳六条编书之法方望溪以六条编书之法一曰正义二曰辨正三曰通论四曰余论五曰存疑六曰存异太极图秀水朱钖鬯先生曰自汉以来诸儒言易莫有及太极图者惟道家者流有上方大洞真元妙经着太极三五之说唐开元中明皇为制序而东蜀卫琪玉清无极洞仙经衍有无极太极诸图陈抟居华山曾以无极图刊诸石为圜者四位五行其中自下而上初一曰元牝之门次二曰炼精化气炼气化神次三五行定位曰五气朝元次四阴阳配合曰取坎填离最上曰炼神还虚复归无极故谓之无极图乃方士修炼之术尔相传受之品嵒嵒受之钟离权权得其说于伯阳伯阳闻其旨于河上公在道家未尝诩为千圣不传之秘也周元公取而转易之亦为圜者四位五行其中自上而下最上曰无极而太极次二曰阴阳配合曰阳动阴静次三五行定位曰五行各一其性次四曰干道成男坤道成女最下曰化生万物更名之太极图仍不没无极之旨由是诸儒推演其说南轩张氏谓元公自得之妙盖以手授二程先生者自孟氏以来未之有也钖鬯先生又言程子未曾受业于元公元公亦无手授太极图之事其说备载集中愚谓道数莫盛于宋故希夷之图康节之易元公之太极皆出自道家世之言易者率以是三者为先河而不自知其陷于虚无而流于他道也王伯厚言程子教人大学中庸而无极太极一语未尝及夫程子言易初不知有先天言道初不知有无极此所以不为异端所惑卓然在邵周之上也抄书之益苏长公尝问苏子容公记史事如何这般熟曰吾曾将某年某月下将事系之编得一次复将事下系以某年某月又编得一次编来编去久遂记得长公曰我何尝不如此毕竟公记得熟宋景文尝自言手抄文选三过始见佳处洪景卢亦自言手抄资治通鉴三过始究其得失古人读书着书未有不手录者古人立说不苟同古人寔述不求立异亦不苟同刘向立谷梁春秋子歆乃好左氏是父子不必同也苏子瞻作论语说子由辨正之谓之拾遗是兄弟不必同也吕大临为程正叔门人解论语不尽用师说欧苏解昊天有成命朱蔡解金縢皆各持一论是师弟不必同也吕东莱读诗记大与朱子相击排及吕说板行朱子为之作序古人岂以异己为嫌哉十二史王西樵尝谓司马史记非一姓之书陈氏三国志不宜厕廿一史之数南北事非一统且有李氏南北二史则并列为复合提出史记单行而以苏子由之古史为第一班书第二范书第三谢陛季汉书第四晋书第五南史第六北史第七隋书第八新唐书第九而以旧唐书作注参较异同五代史第十近闽人柯维骐辑宋金辽三史为宋史新编其书简覈有体以易宋金辽三史为第十一元史第十二既正史体复除重书止此十二史古今备矣施愚山极以此说为有见但柯史太简须仿其体例增之正闰之分安溪谓文中子于南北朝夺统归北亦有意思晋虽篡弑然既一统其子孙播迁江东中国衣冠文物在焉得不以为正统乎宋齐梁陈相继篡夺年代复促晋灭却值元魏兴于北修明礼乐慨然欲复古制春秋之法中国用夷礼则夷之夷进于中国则中国之天意无中外也后分为东西高齐无复人道宇文能整理则以正统予周隋恰好承周后此以人事体贴天意亦颇有见朱子则一总分注于下不分正闰更自简易续纲目发明续纲目发明不知何人所作明史艺文志但载商辂续纲目张时泰广义而不言发明今修通鉴辑览间有引用但引书名耳纲目当黜秦安溪曰通鉴纲目大体已无可议只有秦家十余年竟当准王莽例黜之孟坚所谓余分闰位也其年不多于莽罪更浮于莽不过以莽后仍为汉秦后不复周耳其实以汉继周有何不可新唐书宋仁宗命重修唐书欧阳公分撰帝纪表志七年书成韩魏公不悦景文以所上雕饰太过又一书成两手诏命欧阳公详看改正欧阳受命叹曰宋公于我为前辈且人所见不同讵能尽入己意遂不易一字又故事进书惟列官高者是时欧位在上曰宋公于此日久功深吾可掩其长乎遂各列名以进庠闻而叹曰自古文章相凌掩斯事古未有也耶律五代史契丹以其所居横帐地名为姓曰世里译者谓之耶律又辽史本纪太祖姓耶律氏国语解云有谓始兴之地曰世里译者以世里为耶律故国族以耶律为姓又有言以汉字书则曰耶律以契丹字书则曰移刺明焦弱侯国史经籍志载有移刺楚材湛然集三十五卷又耶律楚材集十二卷一列于金一列于元以一人为二人以一身属两朝甚失考据又金史国语解移刺汉姓曰刘史之经纬诸史为纬通鉴为经其旁史则涑水之考异也邵子编年温公目录加酌略焉征盗贼之起止宰相谏官贤者之去留天下事皆系宰相与谏官每一事视其所言按其时势岂不犁然学校选举赋役兵屯河漕盐钱诸事利弊时宜贵知要领渔仲约通典为志洪州续贵与通考稗编函史可撮会之理原易简史事自繁经济类编古论大史实用编学古适用编弋说千百年眼尚论快编皆可折衷指其偏礉拘胶之两病以醒后人论史应重历算黄太沖云准之历算如武王克商在己卯周公营洛邑在壬辰成王顾命在壬戌三者得其时日则诸家是非不难辨万斯同重实录万季野撰明史尝语方望溪云吾少馆于某氏其家有列朝实录默识暗诵无一言之遗长游四方求遗书问往事网罗参伍而以实录为指归凡实录未详者以他书证之他书之诬且滥者以实录裁之昔人于宋史已病其繁吾更倍之非不知简之为贵恐后人务博而不知所裁故先为之极使知吾所取者有可损而所不取者不可益也曾巩南齐书序宋袁褧云家大夫尝谓曾子固南齐书序是一部十七史序不可不熟看赵匡胤自立而还元陈子巉尝大书鉴云赵匡胤自立而还未停笔迅雷击其案陈端坐不慑曰吾案虽击吾手终不为之改见客座新闻修明史六十年本朝修明史于康熙十八年己未开馆至己未告成初以前己未宏词翰林纂辑至丙辰宏词诸公复加参订前后六十年较之历代限以年岁者相胜多多矣明史历志内增图历史所未有其详核实过从前纪年书法宋袁文云纪年如二月十五日则当云岁次庚戌二月乙酉朔十五日己亥是也岁次固不容错二月却书其月建作己卯岁次既是庚戌则月建己卯不言可知何待复记耶惟日则惧有参差故先书二月乙酉朔然后知十五日己亥无疑矣文原宋景濂作文原其下篇有云天德湮微文气日削骛乎外而不攻乎内局乎小而不图其大此无他四瑕八冥九蠹有以累之也何谓四瑕雅郑不分之谓荒本末不比之谓断筋骸不束之谓缓旨趣不超之谓凡四者贼文之形也何谓八冥讦者将以贼夫诚规者将以蚀夫圜庸者将以混夫奇瘠者将以胜夫腴角者将以乱夫精碎者将以害夫完陋者将以革夫博昧者将以损夫明八者伤文之骨髓也何谓九蠹滑其真散其神糅其氛狥其私灭其知丽其蔽违其天昧其几爽其贞九者死文之心也春葩秋卉之争丽也鸱号林而蛩吟砌也水涌蹄涔而火炫萤尾也衣被土偶而不能听视也蠛蠓死生于瓮盎而不知四海之大六合之广也斯皆不知养气之故也三家文钞三家文钞之刻七十年来时论协然与之商邱之言曰奋迅驰骤如电雷雨雹之至飒然交下可怖可愕霅然而止千里空碧者侯氏之文也文必有为而作踔厉森峭而指事精切凿凿乎如药石可以起病者魏氏之文也温粹雅驯无钩唇棘吻之态而不尽之意含吐言表譬之澄湖不波风日闲丽而帆樯之容与者汪氏之文也可谓雅善形容而不觉其词之溢矣侯以才胜而事不征实议论可听而不可行魏以思力胜而刻深偏凿好为异论夺理而品不醇汪以法与度胜而有言不尽断制无力篇篇一律而无变化要之各成一家较之吞剥野战者固不可以同年而语矣侯方域论文侯朝宗尝言秦以前之文主骨若六经不可以文论其他老韩诸子左传国策国语皆敛气于骨者汉以后文主气若史汉八家皆运骨于气者敛气于骨如泰华三峰直与天接层岚危磴非仙灵变化未易攀陟寻步计里必蹶其趾如李梦阳亦蹶其趾者也运骨于气如纵舟长江大海间其中烟屿星岛往往可成一都会即飓风忽起波涛万状东泊西注未知所底苟能操柁觇星立意不乱亦自可免漂溺之失此韩欧诸子所以嵯峨于中流也又云行文之旨全在裁制无论细大皆可驱遣当其闲漫纤碎处反宜动色而陈凿凿娓娓使读者见有关系寻绎不倦至大议论人人能解者不过数语发挥便须控驭归于含蓄若当快意时听其纵横必一泻无复余地譬如渴虹饮水霜隼抟空瞥然一见瞬息灭没神力变态转更夭矫朝宗好太史公文字故立论如此相题立文如天造地设有一定位置有不可以意为轻重者弃正大而取闲碎不过文中之一种未可一概论也汪琬论文以载道汪尧峰答陈蔼公书曰儒者谓文者载道之器未有不深于道而能文者此言亦少夸矣古载道之文六经论孟下惟周张程朱之言或近之至于文之有寄托也此出于立言者之意也非道也如离骚托香草美人史记托游侠货殖刺客以寄感激是也足下以文非明道不可而顾以寄托云云者当之乎尝读诸子百氏大家之文或简炼精丽或疏畅明白或汪洋恣肆盖莫不有才与气者在惟才雄气厚故力之所注读者惊心动魄改观易听斯已奇矣然求之于道则支离破碎而不合或披猖磔裂决去圣人之畔岸乃知读者之惊骇改易皆震慑于其才与气非于有得也足下爱其文将遂信其道乎抑以不合于道遂黜其文不录乎钝翁此论深切空疏之儒高谈欺世之病茅坤黄宗羲论文重王守仁茅鹿门云八家后予于本朝独爱王文成公论学诸书及诸学记尊经阁等文有程朱所欲为而不能者江西辞爵及抚田州等疏陆宣公李忠定所未逮也如浰头桶冈军功等疏条次兵情如指诸掌黄南雷曰鹿门此论知言之选也予谓有明之文统始于宋方东里嗣之东里之后北归西涯南归震泽匏庵震泽昭穆犹存渐沦杞宋至阳明而中兴为之一振第自宋以来文于道分为二故阳明之门人不欲奉其师为文遂使此论不明可为太息者也姜宸英论文姜西溟论文谓六经而后衰于左氏传复振于战国策王守仁手迹王阳明先生手书谏迎佛疏在海宁陈干初家康熙丁巳其子敬之赠黄梨洲后归会稽姜定庵京兆唐顺之论文法荆川序董中峰集曰汉以前之文未尝无法而未尝有法法寓于无法之中故其为法也密而不可窥唐与近代之文不能无法而能豪厘不失乎法以有法为法故其为法也严而不可犯阎若璩论文阎百诗云六经之外文之谈理而达者无如庄子论事而达者无如国策后之作者能兼撮二书之胜无如苏长公自韩昌黎振累代之衰力去浮曼以为奇怪然其句琢字炼犹在虚实之间至欧学韩而益畅之并去雕刻而务出于平易又一变焉长公后出与欧同出于用虚而笔力豪横倏忽变化后有作者无以复变亦无复能逮矣又论唐宋八家作文有四宾主之法一主中主如一家惟一主翁也二主中宾如主翁之妻儿奴婢即主翁之分一身以治家事者也三宾中主如主翁之戚友分任外事者也四宾中宾如戚友之友与主翁无涉者也于四者除却宾中宾而主中主亦止一见惟以宾中主钓动主中宾而成文章八家无不然也此皆窥透前作者之苦心而开后学以法门可谓以金针度与人矣其实文章至极之处全不在此方苞谈霍光传方望溪云春秋之义常事不书昌黎目春秋曰谨严撰顺宗实录削去常事着其有关于治乱者班史义法视子长稍漫然尚能识体要其传霍光也事武帝二十余年蔽以出入禁闼小心谨慎相昭帝十三年蔽以百姓充实四夷宾服而其事无传焉盖不可胜书一裁以常事不书之义而非略也其详者则光之本末霍氏祸败之所由古之良史于千百事不书而所书一二事则必具首尾并所为旁见侧出者而悉书之故千百世后其事之表里可按如见其人后人反是是以蒙杂暗昧使治乱贤奸之迹并昏微而不着是传于光事武帝独着出入殿门下止进不失尺寸而性资风采可想见矣其相昭帝独着增符玺郎秩抑丁外人二事而光秉国之钧负天下之重者具此矣其不学专汰则于任宣发之而证以参乘则表里具见矣盖其详略虚实措注各有义法如此鼠头豕项牛腹蜂尾偶见王懋公论古文作论之法一曰鼠头欲精而锐一曰豕项欲肥而缩一曰牛腹欲壮而大一曰蜂尾欲尖而峭真令人喷饭王阮亭论文与乐府亦采其说吾所不解黄宗羲论明文黄梨洲初选明文案二百一十七卷继成文海四百八十卷极一代之大观又摘其尤者为授读共二十八卷其论明文曰自宋方以后东里春雨继之至景泰天顺稍衰化治之际西涯雄长于北匏庵震泽发明于南正德间余姚醇正南城精练掩绝前作至嘉靖而昆山毗陵晋江讲究不遗余力大洲浚谷相与犄角号为极盛万历后稍衰然江夏福清秣陵荆石未失矩崇祯时蒙瞍闻昆山风韵于其门人同时艾千子徐巨源曾弗人卓荦相望计一代之作有至有不至要以学力为浅深空同突出矫为秦汉之文大复应之王李嗣兴持论益甚四子所造不同其好为议论则一唐宋之文由晦而得明明代之文由明而反晦文章好奇之癖宵寐匪祯札闼宏庥为欧公所呵唐徐彦伯为文好变易字面以凤阁为鹓闱龙门为虬户金谷为铣溪玉山为矞岳刍狗为卉犬竹马为筿骖月兔为阴魄风牛为飙犊后进效之谓之涩体艾东乡言近人作文好以今字易古字云出自某书以奇语易平语云本自某人论道理则初无深味徒令读者缩脚停声多少不自在徐文长有译字生之讥正指此辈充其类不至板户公堂斫脚露丧班犬良赋趋龟空肚不止也榕村先生尝言今人记年云岁在某干支本谓岁星在某次某非谓年岁在某次第及某也如今年是戊子子与丑合岁在元枵之次矣但今如此用人反大怪虽朱子亦错用某生平总不用此直书康熙某甲子而已大凡地名官名作文字都应从今名不必以古语更易后世反无所考证且文之古雅全不系此如北梦琐言称冯涓为长乐公冷斋夜话称陶谷为五柳公皆贻千古笑资旧传唐应德家居日有当事送新修府志者应德方沐面侧览封面标题辄不顾曰不通不通或问之云大明人修苏州府志而标签曰姑苏志不通可知奚以观为又胡缵中修安庆府志书正德中刘七事大书曰七年闰五月贼七来寇江境而另分注其下云贼姓刘氏见者咸匿笑此皆自以为古雅者也德州田山姜读书抉拾字句有饾饤之目常云奇字古人所常用于古诗为尤宜班马等赋所以令人嵬眼澒耳者政由时出奇字衬复之方今文章尚古吾党之士独不访子云之亭熏班马之香乎予友李柳亭云山姜予告归卧病床第医以方进恶药俗名不饮易以他名书佳笺乃喜如以枸杞为天精人参为地精木香为东华童子其癖好新异老而愈怪柳亭山姜之女孙婿也善夫苏栾城之言曰子瞻之文奇予文但稳耳是皆不知稳字之义者昌黎论说亦取稳当二字饾饤凌杂之弊作诗当如蜂之酿蜜採百味消归一味作文当如蚕之作茧缫一丝便尽一丝作诗而徒务为饾饤之诗是智不如蜂也作文而但习为凌杂之文是智不如蚕也叠句杨植许由庙碣云尧而许之日而月之独孤及仙掌铭日而月之星而辰之盖本庄子尸而祝之社而稷之檀弓曰南宫篸之妻之姑之丧韩子云吾年未四十而视茫茫而发苍苍而齿动摇今人为之不免指摘矣以艰深文浅易东坡云扬雄好为艰深之词以文浅易之说若正言之则人人皆知之此可为高谈古文者下顶门一针也储在文论古文佳者储礼执中子在文语门人云陆士衡五等诸侯论苏廷硕东封朝觐坛颂独孤至之梦远游赋韩退之进学解毛颖传孙可之大明宫纪梦欧阳永叔王镕传王淑妃传伶官传苏子瞻十八罗汉赞战国养士论陈同甫上孝宗书皆得太史公之神当与项羽本纪同读初学必须解得此意方可作文字郑条宋古文始于穆修柳开郑条三人条苏州人王拱辰榜第三甲进士左图右史古人左图右史不独考镜易明且便于记览也吾师邱恭亭先生生平读书凡难记处皆图焉或作为表阅者莫不晓然晋末五代诸国按表可得历代官制沿革尤便于图也四皓碑四皓有羽翼太子之功其殁也惠帝为之制文立碑此乃人主赐葬人臣恤典之始通典通考皆不之载而四皓碑目集古录金石录郑樵金石略皆遗之今止见于任枋文章缘起女子无传谥钝翁尝言志铭首行及篆盖宜书某衔某府君勿加暨元配字此近来无识者所为唐宋大家及成弘以前皆无之牧翁亦然古之志铭上之太史立传上之太常立谥今虽不行宜存遗意女子无传谥奚为行状哉其不同穴与节烈可称或先葬而夫存夫殁且葬已久皆不及附见夫志者别为之志可也虽表之可也予于女子行状悉不作而篆盖稍古焉卷十一诗人之诗诗以理胜不可有语录气诗以情胜不可有尺牍气诗以识胜不可有策论气诗以韵胜不可有世说气诗以新胜不可有词曲气兼五者之长而无其流弊则诗人之诗矣书家三昧黄山谷论作字心能转腕腕能转笔肥字须有骨瘦字须有肉为书家三昧作诗成家后方悟此妙国初诗人国初诗人林列无美不臻仁庙季年以后吾取三人焉汤西崖查初白吕元素宪庙时吾取三人焉高章之郑黛参李百药近日时贤取三人焉梦谢山商宝意赵损之此外岂乏才人学人十倍诸子者而就诗论诗则未有与之争衡者王士祯诗语不妥赵秋谷云阮亭昔以少詹祭南海留别都门诸子云卢沟桥上望落日风尘昏万里自兹始孤怀谁与论又曰此去珠江水相思寄断猿不识谪宦迁客更作何语又曰寒宵共杯酒一笑失穷途非所谓诗中无人者耶秋谷与阮亭为难然此论实切其弊学子所当引为戒者按阮亭典试蜀中别郑水部云与君俱绝域此别各魂消又天门山夜泊云胜游非梦到绝域此生还正与前同病但求措语工妙不顾心之所不安严冬友评精华录阮亭几无完肤大约阮亭爱吟咏不精考据往往信手填砌故不免后人掊击浙派诗人之短浙人自厉太鸿万循初后乡人沾其余习渐流为饾饤琐屑一派康古鱼门皆奉二子为正法眼藏不可解也查慎行诗查初白诗爱之者推为大家鄙之者目为诗佣或以质之予予曰皆是也梦谢山天才高迈其视初白也如登泰山而望凫绎其鄙之也固宜近日王西庄推初白为第一大家缘学子妃青配白掇拾剽盗竟成恶习得初白之潇洒滉涤湔繁秽岂不快然清虚哉是二说皆通人之论昔杨文公不喜杜诗而黄太史专爱之未妨各行其是诗用俗语芥隐笔记一则云诗中用而今匹如些些耳冷妒他欺我生以勿留羸垂温暾皆乐天语相欺有底也自也知差底斩新遮莫皆老杜语此种甚多正宜详玩诗以意为主罗大经论诗要健字撑拄要活字斡旋是宋人讲究诗以意为主意犹帅也无帅之兵谓之乌合云烟泉石金玉锦缋花木禽鱼皆散卒也以意遣之则无不灵如李临淮之壁垒一新帅为之也刘彦和云以气行采亦是此意诗以意为主若无意但把定一题一人一物一事于其中求形模语比似语绚烂语纤秀巧慧语更或砌以故实掉以虚机如持钝斧子噼柞树皮屑纷纷何尝动得一丝纹理意为主势次之势者意之条理而笔之锋刃也含意取势而运笔三者缺一不得转韵须一气贯注换韵古诗近人往往韵意双转此在七言犹可若五言定须泯其双转之迹唐人转韵七古虽节节为之而一气贯注音节相生时贤所为假令截开正可作十数绝句如巘虫衔屋相续不知者咤为毒蛇樵夫一斧段段截矣情景情景二字谈诗所不能离然难截然分开情中必有景景中必有情方有意味不然虽摹肖绝工发摅极确格终不高起承转合俗士论诗全不知法而讲法者又往往画地为牢自投死网如起承转合四字贻误后学不小起承转合四字只有一处用之今之幕下宾代人捉刀赠贺寿挽之章援笔立就于七律尤便此四字一生吃着不尽宋人周紫芝少隐句云设客元无琴里曲供官尚有箧中诗其由来也渐矣诗之死法讲死法者某处宜开某处宜合如长篇则中间必另起一峰结尾用飞帛法一笔飏开又或叙事一段则入议论论必归于忠孝节义凡此皆死法也死法之立皆因旨趣卑下识量浅狭如制陶器依模范而后能成如演杂剧啼笑行坐皆成铁板以此论诗哀莫大于心死矣徐巨源论诗明徐巨源论诗曰古诗者风之遗也乐府雅颂之遗也苏李十九首变为黄初建安为选体流为齐梁排句又变至唐为近体而古诗尽亡乐府变而趋艳杂以捉搦企喻子夜读曲之类流为诗余变为词曲而乐府尽亡乐府亡而以词曲为雅古诗亡而以近体为风古者风采之民间雅颂歌之朝庙后世风变至近体而应制用之雅变至词曲而倡优习之然则古今风雅颂之用贵贱殊极矣诗文邪路薛千仞云诱人子弟入饮博之门其罪小诱人子弟入诗文邪路当服上刑刘昭禹论诗金翰林赵秉文尝述党承旨怀英论诗云律诗最难工五十六字皆圣贤有一字不经炉锤便如一屠沽儿厕其间也按此五代人刘昭禹语党述之耳前人论诗文字前人论诗文字及与诗学升降有关系文字不可不汇置一处时时观览如谢灵运传论钟嵘诗品序元微之杜子美墓志序元白二公往复论诗司空表圣与李生书宋潜溪答章秀才书元遗山论诗绝句皆古今声诗源委非宋人诗话可同日语也杜诗律细李天生谓杜少陵五七言近体一三五七句第七字上去入三声必隔别用之莫有叠出者所谓老去渐于诗律细也天生读诗入微至此乃知前辈功深作诗先辨韵己未宏词科施愚山以奸韵降等钱塘王嗣槐以失韵黜落而钝翁稼堂皆有错处明人多疏于韵学虽名家亦多误用国初名流如梅村西堂辈皆不甚切究温公曰备万物之体用莫过于字包众字之形声莫过于韵故读书须识字作诗先辨韵东坡诗叙事简该唐子西云东坡诗叙事言简意该惠州有潭潭有蛟有虎饮水于潭蛟尾而食之俄而浮毛骨水上人方知之东坡以十字道尽云潜鳞有饥蛟掉尾取渴虎言渴则知虎以取水而招灾言饥则知蛟且食其肉矣此与欧公逸马杀犬于道同一妙作诗者不可不知此诀乐府不必强解乐府鼓吹铙歌曲有不可句者仍其旧文不必强为之解沈约有言人只以音声相传何曾知辞凡古乐录皆大字是辞细字是声声辞合写故有不可句者如妃唿豨收中吾分明是声五言转韵五言转韵一体渔洋以西洲曲为式按西洲曲乃蝉联而下非转韵体此与薛道衡酬杨仆射一首相同唯江总特诒孔中丞王褒关山篇乃转韵体耳又唐王建赠着作李肇一首亦题曰作转韵诗诗材韩昌黎作范阳卢殷墓铭云于书无所不读止用资以为诗杨诚斋云无事当看韵书梅圣俞为诗每得句辄书小纸内算袋中或半联或一句他日作诗有可用者入之黄山谷答荀龙书云作赋要读左氏前汉其佳句善字皆当经心略知某处可用则下笔自源源而来唐眉山云凡作诗平居须收拾诗材以备用往闻王渔洋居京师辟小阁为诗室断笺零纸鳞次壁上或一二语或数十字皆昌谷古锦囊中物也古人偶有此事不可为训若专恃此鲜不败者十一真韵竹先生云十一真韵最难用人字身字因字略不经意便如市井小儿弹词昔昔盐汉乐府夜夜曲后名昔昔盐昔即夜也列子昔昔梦为君盐即曲之别名昔与夕通无庸深解诗如酒饭吴修龄论诗云意喻之米文则炊而为饭诗则酿而为酒饭不变米形酒则变尽噉饭则饱饮酒则醉醉则忧者以乐喜者以悲有不知其所以然者李安溪云李太白诗如酒杜少陵诗如饭二公之论诗皆有意味可寻咏物诗胶州李世钖号霞裳顺治辛丑进士咏甘草云历事五朝长乐老未曾独将汉留侯有咏物十二首山姜先生拟之海叟咏物诗最易堕入魔道此尚未甚耳村野诗衡山旷吉士敏本登南岳祝融峰云群峰膝下罗孙子四岳天涯老弟兄一时传诵真楚派也此与长江如白龙金焦露短角同一村野古人经对经史对史杜诗无一字无来历敢率尔操觚耶诗经不必作经读诗宗汉魏尚已予谓三百篇正不必作经读只以读古诗乐府之法读之真足陶冶性灵益人风趣不少如豳风之七月卫风之硕人小戎驷铁之篇零雨东山之咏以及山枢蟋蟀小弁大东诸章长谣短咏无妙不臻无格不备讽百回不忍释也昔人谓陈思出于国风步兵源于小雅旨哉馆阁体高沙孙舍人护孙选古文华国编专取馆阁一派颇具规则自古文章原有此一体诗家亦然唐诗如杜审言苏味道李峤张说沈佺期宋之问及宋之杨晏钱刘皆台阁体天地间不可少此种如书之二典诗之三颂近日学子每薄制体不为徒从事于吟风弄月为急就之章胡钉铰张打油宁不自镜其丑耶亭林先生尝谓退之文起八代之衰于骈俪之文宜不屑称而滕王阁推许王勃且曰词列三王之次有荣耀焉诗文一体此后生所当识也诗各有体苏李沈宋自是当时应制之体非盛唐之诗尽如此亦非苏李沈宋之诗尽如此也如宋之问妒女犹怜镜中发侍儿堪感路旁人徐安贞曲成虚忆青娥敛调急遥怜玉指寒杜审言梅花落处疑残雪柳叶开时任好风沈佺期山鸟初来犹怯啭林花未发已偷新风调流美不必尽是伐鼓撞钟新妆艳服也且使中晚之人作制体岂独不能云织女桥边仙人楼上乎阎百诗拈出唐人句甚多元遗山讥秦少游谓拈出退之山石句始知渠是女郎诗诗各有体安得不问何题各拈一句二句概厥生平乎即南山北征互相优劣亦非通人之论陶诗易学难工陶诗如绛云在霄舒卷自如又如太羹元酒无味而至味存焉此体易学而难工初学之士腹笥不博遽欲效之必无成就不如曹陆颜谢潘左之有矩可遵步步足踏实地也诗贵性情学问识解诗以道性情诗无性情虽读万卷书行万里路不过考据详核雕缋满纸不可以言诗也有性情矣而学问不广博识解不高超亦止可批风抹月道俗情摹小景已耳是知性情本于天学问成于人识解则天人兼焉者也不兼此三者不能成大家不可谓诗人诗持人性情张文端公英为谕德时咏梅云嘉名他日传调鼎记取蟠根在草茅王渔洋见之曰此宰相语也常熟归少詹允肃丙辰榜后居京师袖诗与阮亭相质多和平恬淡之音无愤懑叫号之气阮亭曰君必状元及第盖知诗者性情之事含神雾谓诗者持也所以持人之性情使不失坠也春蚕作茧诗番禺庄滋圃先生朝考赋得春蚕作茧云经纶犹有待吐属已非凡家大人读而赏之曰此状元宰相语也五言试帖近人多忽之然有一定绳尺不可不细论也诗家碎金宣圣训学诗多识鸟兽草木之名予尝谓尔雅是一部好诗料他如陆玑诗草木疏刘杳离骚草木疏王方庆园庭草木疏李文饶山居草木疏皆诗家之碎金也读书乐作者读书乐四首传为阳明先生作然集中不载阅赤城诗集乃元人吕六松所为六松名起猷仙居人见陈几亭集宋诗纪事又列为翁森作森号一瓢亦仙居人宋末隐士观其诗笔亦宋人之下驷也咏物诗二派咏物诗有二派其一离貌取神如画家之北宗其一刻画着题如画家之南宗二者未可偏废也太粘太脱皆非咏物徒比拟形似如剪彩为花毫发毕肖而生气无有此种时贤颇知所戒而因此语尽离宗不知何指亦非着题初意也王若虚滹南诗话言之极当咏物诗须诗中有人尤须诗中有我或将我跳出题之旁或将我并入题之内咏物之妙只此二种古人名句古人名句如蝴蝶飞南园池塘生春草大江流日夜明月照积雪亭皋木叶下月映清淮流高台多悲风芙蓉露下落日暮天无云春风扇微和皆心中之情目中之景作者当时之意象与千古读者之精神交相融洽一出语而珠圆玉润雅俗共赏不可以形迹理法讲求也吴派浙派记前辈慨诗道陵夷厥分二派一曰吴派谓以盛唐为宗起承转合法一成而不易某处写景某处写情某处切地理时令某处切姓氏官爵某处必着议论某处必加敦勉如印纸门神口鼻手足衣冠剑佩千张一律但临时添润朱墨丹绿以别贵贱定低昂辄自夸为汉官威仪一曰浙派谓以南宋为宗自度学识不能及人于是爱僻耽奇一字片语分门收拾自诩碎金每遇一题则按类佥沿途差派部署既足然后别构一意纡回勾缀以贯串之气脉格塞瘿疣遍体题中无诗诗中无人此如杂剧中扮女道士之水田衣零红剩碧百袖千缀又如酒市佣保之太和汤酒阑人散取万人唾余汇砌一器当时岂不自以为鲜衣美食哉呜唿此皆日暮途远倒行逆施之所为皮下有血人慎勿受其和烘诸葛公云吾心如秤不能为人作轻重也摹临之弊东坡见人日临兰亭曰此人书必不得佳作诗者须识得此意学盛唐学杜者尤易犯此学诗须善体会杜诗无一字无来历却不可穿凿附会东坡谓街谈市语皆可入诗如金银铜钖投之大冶无所不化非胸有炉锤者不能凡此皆须善体会所谓文人不可无书学人不可无笔诗翁多于虮虱赵秋谷言好为小古诗者如寒士乞怜欲言不尽好为七言长篇者如乞儿叫化今之诗人则乞儿多于寒士矣昔南唐魏明好吟诗动即数百言而气格卑下尝袖以谒韩熙载韩以目暗辞且置几上明曰然则某自诵之可乎韩曰适耳忽聋明惭而去黄山谷在鄂州太守某信重之有一生投诗太守求少助太守携示山谷问酬以几何山谷曰不必他物取公库干艾四两于生尻骨上作一大炷灸之问尔后敢作诗耶诗翁多于虮虱正恐蕲州艾不足供用奈何曹能始嘲吴人沈野之半夜号跳常索酒一生毷氉自圈诗吴人作诗文有先圈而后落稿者诗妄人李赤自谓可比李白故以命名后压死厕中东坡云李集姑孰七咏乃赤诗浑入厕鬼揶揄之宜哉张碧字太碧黄居难字乐地及刘宋之齐邱字超回皆妄人也恶诗俗传于忠肃咏石灰云千捶万凿出名山烈焰光中过一番粉骨碎身都不怕只留清白在人间此种陋劣必系假托金海陵王书扇云大柄若在手清风满天下亦恶诗腐儒专取此种难与言诗联句联句要两边相等无畸轻畸重如衡上秤来经史子集非其类不相从即生熟雅俚亦各有匹偶也用生事宜显快用熟事宜蕴借雅言贵深而有意俚言贵质而含趣三尺剑叶少蕴怪人以三尺为剑而词内无剑字谓之歇后语此类甚多唯专咏剑则可东坡桂酒诗云收拾小山藏社瓮招唿明月倒芳尊亦不免此病坡公语妙天下故不觉耳又坡诗买牛但自损三尺射鼠何劳挽六钧按高帝纪吾以布衣提三尺取天下本无剑字师古注曰三尺剑也则非歇后语矣不求色似金时密蒐字子瑜即密国公也题黄华画古柏云黄华老人画古柏铁简将军挽大召意足不求颜色似荔支风味配江瑶风调殊别作诗者须识得此意大言欺人宣和间侍郎刘季高饭于相国寺智海院口诋柳耆卿词旁若无人有老官者忿甚徐取纸笔进刘前曰公以柳词不佳请自为一篇示我刘默然色变世之大言欺人者得局外人侮弄之可为一快诗囚申豫作诗恒绕室而走得一佳句便拍案大叫人谓其足下有文章贾岛云夜吟晓不休苦吟神鬼愁二句三年得一吟双泪流卢延让云吟成五字句捻断数茎须此较子安蒙头腹稿后山闭门觅句其苦益甚所谓高天厚地一诗囚也韩子苍云窘如老鼠入牛角难似鲶鱼上竹竿殆谓是欤横陈横陈字本宋玉风赋横自陈兮君之前古诗回眸百万横自陈楞严经于横陈时味如嚼蜡后人引用多失本指诗史杨升庵云宋人以杜少陵用韵语纪时事谓之诗史鄙哉宋人之见不足论诗也夫六经各有体易以道阴阳书以道政事诗以道性情春秋以道名分后世所谓史者左记言右记动古之尚书春秋也若诗者其旨其体与易书春秋别矣三百篇皆约情合性而归之道德者然未尝有道德性情句也二南修身齐家其旨也然其言琴瑟钟鼓荇菜芣莒夭姚秾李雀角鼠牙何曾有修身齐家字样乎其意皆在言外使人自悟至于变风变雅尤其含蓄言之者无罪闻之者足戒如刺淫乱则曰雝雝鸣雁旭日始旦不必曰慎莫近前丞相嗔也悯流民则曰鸿雁于飞哀鸣嗷嗷不必曰千家今有百家存也伤暴敛则曰维南有箕载翕其舌不必曰哀哀寡妇诛求尽叙饥荒则曰牂羊愤首三星在罶不必曰但有牙齿存不堪皮骨干也杜之含蓄蕴借者盖亦多矣宋人不能学之至于直陈时事类于讪讦乃其下乘而宋人拾以为宝又撰出诗史二字以误后人如诗可兼史则尚书春秋可以并省又如今俗行卦气歌纳甲歌兼阴阳而道之谓之诗易可乎此段议论最破俗儒之见可为近代诗人痛下针砭然诗固贵含蓄而亦有宜于敷陈切言者三百篇中如曰周余黎民靡有孑遗宛其死矣他人入室人而无礼胡不遄死豺虎不食投畀有昊赫赫师尹不平谓何赭赫宗周褒氏灭之伊谁云从唯暴之云皆以痛绝为快古人不病其尽元裕之云少陵自有连城璧争奈微之识碔砆是知声诗自有本源者存禁脔格山谷七古三句一换韵三叠而止谓之促句换韵即禁脔格也今人仿之若于三叠之外多用韵便失初格诗文用事作文好用事自邹阳始后渐流为骈体作诗好用事自庾信始后渐流为昆体邢子才曰隐侯用事不使人觉善夫隐侯尝曰为文用易晓事一也易识字二也易诵读三也修改之益少陵谓新诗改罢自长吟东坡谓新诗不厌百回读或谓新诗如洗出皆此道中甘苦语昔人谓作诗如食胡桃宣栗剥三层皮方见佳味作而不改与食青皮胡桃带毛栗子何殊诗之甘苦作诗有甘苦独喻人不能知之境如病中闻耳鸣难以语人亦有人人共觉其非而自不知之苦如睡熟鼾声如何得知梅花诗英梦堂梅花诗半夜短墙才有月孤村流水不逢人一时传为佳句国初诗人评价国初称牧斋梅村芝麓为江左三凤皇后又称王楼村唐实君顾侠君为三小凤王阮亭称南施北宋曹倦圃称北李南潘赵秋谷以朱王并称羡门阮亭亦有彭王之称周桐野谓国朝诗人阮亭第一查初白次之又其次则汪蛟门未可为定论徐渭诗阮亭自言少时喜读徐文长诗后乃觉其不雅驯次韵作诗次韵每易伤气王西樵尝言次韵不过欲省思力如昔人云匆匆不暇作草书耳龚芝麓朱竹赋诗往往辄用杜韵客举以为问曰无他只捆了好打耳吾叔姜村先生语人次韵作诗如剥蕉人取其皮我得其精噫解此意者亦鲜矣殆所谓如食胡桃宣栗者耶佛经语录语佛经云乐行不如苦住富客不如贫主又洞山语录破镜不重照落花难上枝皆有风人之致诗如大排筵席张浮休评郭祥正诗如大排筵席二十四味终日揖让而适口者少近日馆阁往往有此一种真不可向迩奇字入诗魏泰字道辅着隐居诗话尝云山谷作诗好用南朝人语专求古人未使之一二奇字缀葺而成诗自以为工其实所见之狭也句虽新矣气乏浑厚云云此段议论颇切近来诗人之病其实山谷学问该博笔力苍秀神韵欲绝其吐属本自异人何尝借奇字缀葺耶不然与唐之狐穴诗人何以异乎七律之难刘公勇尝言七律较五律多两字其难十倍譬如开硬弓止到七分能十分者吾见亦罕蝉曳残声过别枝蝉曳残声过别枝写眼前小景刻划入妙苏子美袭其意云山蝉带响穿疏户便逊其精妙刘后村尚推为佳假借对法假借对法始于唐人亦有不可训如床头两瓮地黄酒架上一封天子书当时物议朱云小后代声名白日悬太不伦矣若少陵枸杞因吾有鸡栖奈汝何亦滥觞也而严仆射对望乡台春苜蓿对霍嫖姚终不必效颦借口白居易诗论白香山与元微之书年齿渐长阅事渐多每与人言多询时务每读书史多求理道始知文章合为时而着歌诗合为事而作欧诗合闹晏元献公因雪设客时西方用兵欧阳公诗云可怜铁甲冷彻骨四十余万屯边兵次日蔡君谟言其事坐此罢晏相公曰唐裴度作相亦邀文士饮如退之但云园林穷胜事钟鼓乐清时几曾如此合闹通人名臣持论如此未可厚非桃源驿壁诗桃源驿见壁上题诗云走马张弓四十年封侯无路且归田芭蕉夜雨梧桐露注到孙吴第几篇后未题名字亦不凡之才曹沈金陵怀古归愚金陵怀古为集中指名之作其第一章与曹能始作颇嫌雷同而音节气味又逊曹作远甚曹诗云江东列郡领丹阳鼎足三分此一方总为石城成虎踞不知巫崃下龙骧云深寝庙千秋冷月照篱门几夜长年少风流能顾曲行人犹自说周郎沈诗云石头如虎踞岩疆鼎足三分此一方但恃江流横铁索不知名将下龙骧紫髯空自争荆楚青盖旋看入洛阳太息雄图消歇尽霸才终古忆周郎王钱选诗王荆公在宋次道家为唐诗百家选择善者签帖于上使吏胥钞之吏厌所取长诗字多辄移签置不取小诗上蒙叟撰列朝诗集采诗白下从黄俞邰千顷楼中借书其入选者于题上以指甲掐之令小胥钞录胥奉命唯谨于掐痕侵印他页者亦皆钞入此与半山事正相类胥之失也拘吏之失也诈矣得家信诗曹能始得家信诗云骤惊函半损幸露语平安当时推为佳句亦平平耳张令仪为文端公女得家信寄母诗云心知本是平安字犹自迟疑不敢开情真语真妙是闺阁语故不妨耳出韵宋人七言律首句间出韵为入群孤雁至结句亦有出韵者为出群孤雁但不多见耳孙致弥诗冯定远题孙恺似诗集云蚕吐五采双双玉童树覆宝盖清谈梵宫谓绝好宋诗也杜诗陆陆堂尝选定十二家唐诗各系以诗其题少陵云文选理熟精宋元格具有五霸绍三王罗魁而功首诚能发古人所未言也文人好名查夏重姜西溟唐东江汤西崖宫恕堂史蕉饮在辇下与同志为文酒之会尝谓吾辈将来人各有集传不传未可知惟彼此牵缀姓氏于诸集百年以后一人传而皆传矣文人好名结习难忘如是论诗四类施愚山谓论时于今凡有四类耽近忘远土苴古体一也遗实采华矜气悦目二也历下竟陵互相沄龁三也谀词骈巧干泽取怜四也方以智论诗方密之论诗陈言务去如天地则不旧干坤寰宇则旧矣庄禅最与诗通然矢橛把鼻亦太粗生理语典奥有时亦凑又况数百年之时文批语耶秋风而为商飙晓日而为朝暾殊属可厌两间风力所转翻字法门奈黑豆何要以体格时宜论之如退之生割义山刻艳长吉诡激宋元朴俚果是其人成语成家何妨别路注释如冷锤百诗先生云注释者诗文之冷锤也煅者于刀剑既成之后细密加锤曰冷锤精铁得此愈见坚利毛铁则破碎诗文注释有意则精彩倍见无意则罅漏多端俗语入诗俗语入诗要有别致方不伤雅千古惟少陵一人而已如昔人所称明星当空大无处告诉只颠狂但使残年饱吃饭案头干死读书萤却似春风相欺得更接飞虫打着人堂上不合生枫树不分桃花红似锦惜君只欲苦死留数日不可更禁当遮莫邻鸡报五更是也后来惟香山东坡亦能之以哀乐论诗昔人论诗谓太白多欢乐少陵多忧患乐天知足放翁多愁又许浑千首水杜甫一生愁是皆写其意之所欲出初不自觉若于此中分工拙求门径是乘车入鼠穴也霍去病传句读右丞诗卫青不败由天幸邵氏闻见录野客丛书讥其误以霍去病事为青事后来多沿其说明人因为诗中用事偶失实不害为佳之论其实右丞初不误后人读史记者不明句读故耳霍传云宿将所将士马兵亦不如骠骑骠骑所将常选然亦敢深入常与壮骑先其大将军军亦有天幸未尝困绝也以常与壮骑先五字为句属去病其大将军军二句则谓青也盖青之所将不如去病之选择精兵常能先人然亦有天幸不至于困上下文义了然今诸本皆以先其大将军军六字为句既无文理且骠骑既选兵先入自无困绝何必又归之天幸上下语义更不贯串唐人用此事甚多不独右丞皆无错解至宋人始有此论岂非以不狂为狂乎宋人议论不当宋人议论多好新奇矜其一知半解以为创获而不顾其当否世传王荆公读东坡北台书壁诗谓道书以肩为玉楼眼为银海坡诗用此意果尔尚得谓之诗乎昔人又谓赤壁赋吾与子之所共适引佛经当作共食果尔尚得谓之文乎宋人所见此类尽多论诗须识体紫芝诗话论唐人咏马嵬事香山则云六军不发无奈何宛转蛾眉马前死义山则云官军诛佞幸天子舍妖姬皆谓军心暌涣明皇不得已从之惟老杜则曰桓桓陈将军仗钺奋忠烈又曰不闻夏殷衰中自诛褒妲归美君上能悔祸拨乱以致中兴其识力非白李所及故谓之诗史诗圣是语也历来评杜者悉推为名言硕论而不知其为高叟之固也夫诗各有体体既殊则敷词设色有划然不可强同者老杜之诗变雅也白李二诗则风体也一则铺陈排比义取庄严一则陈事类情辞归讽谕假以白李之句参入北征是以越施之舞裙歌袖陈列庙堂也若以杜语入之长恨歌是党太尉销金帐中坐一鲁男子矣此种议论皆所谓牛羊之目但见方隅者也如苏子由之訾昌黎元和圣德诗黄常明之议少陵夜宴左氏山庄亦是此类瞿宗吉之议文潜中兴颂诗只好隔壁听耳三百篇中周雅之刺幽王曰赫赫宗周褒姒灭之斯老杜之权舆也卫风之刺宣姜曰展如之人兮邦之媛也斯白李之比例也耳食之徒如矮人观场随声赞叹更梦中说梦耳食之陋评断古人诗文最忌耳食随声褒贬不足为定论也毛大可谓杜和早朝诗仙桃语俗龙蛇燕雀非早朝时所能见五六遽言朝罢少次第故当远逊王岑王作气象压岑而春字犯重末又拗句自推嘉州独步施愚山附和其言又谓早朝时无莺啭亦不能见春色遂改为鸡鸣禁苑漏声残马簇天街曙色寒自谓确切且免犯复予阅之不觉失笑龙蛇燕雀二语非身到其地不知其确切不可易也盖龙蛇指旌旗绣绘者言燕雀每于寅初时千万成群向北回翔三匝而后散遇陈设旌旗时则其翔尤高西河官翰林朝会之期大半熟睡未醒馆吏代投一职名帖子耳即岁或一至亦在燕雀既散之后故虽为京朝官而无异聋瞆胆粗言诞遂笔之于书鸡鸣紫陌正是禁城六街之晓景若九天阊阖齐开建章清漏乍歇两阶屏息万籁无闻忽然雄鸡一声太不伦矣愚山改紫陌为紫禁与大可同一伧父也其余屑屑更不足置议以经证文潜邱先生与先征君鹤猴先生同学征君方以诗文着名潜邱则专精经术一日语征君曰读论语为命一章作文之法具矣读小子一章作诗之法具矣又云孟子论武成取二三策可以得读书之法论北山以意逆志可以得读诗之法题壁诗康熙乙丑科会试某号有题壁诗二首朱旗夜了九成台葭火当楼晚角哀分膳局前催饭去至公堂上送题来鱼钥森森锁棘篱麻衣如雪泪如丝不虞万里归来日还见三条烛尽时当是塞外赦回之士堆砌柏梁诗一句七果太白诗一句五地名此等七言甚多而五言不多见杜牧之诗出俗无近语尧舜禹武汤又云号为精兵处燕蔡齐赵魏若邓林近体诗鸿鹄鹍鹏周鹗鹘鳟鲂鲦鲤躭頠鲨则无味矣阮亭所摘甚多文选俗云文选烂秀才半杨载曰取材于选效法于唐马伯庸曰枕借骚选死生李杜皆熟精文选理之义宋景文小字选哥尝手抄文选三过李善注选其学本于其师曹宪宪江都人隋秘书学士尝注广雅以文选授同郡魏模公孙罗江夏李善于是其学大兴见唐书•儒学传其实五臣注荒陋特甚杨升庵谓文选初成有千卷后定为三十卷未知其说何本理或有之耶牛毛麟角北史•文苑传序学者如牛毛成者如麟角宋金华送方孝孺诗岂知万毛牛难比一角麟诗人谒客瀛奎律髓注庆元嘉定以来有诗人为谒客者干求要路之书谓之阔匾副以诗篇动获千万缗如壶山宋谦父自逊一谒贾似道获楮币二十万缗以造华居是也钱唐湖山此辈什伯为群阮梅峰秀实林可山洪孙花翁季蕃高鞠涧九万往往雌黄士夫口吻可畏明金华一游客以诗文游食有私印一颗曰芙蓉山顶一片白云士人商履之曰此云每日飞上府堂一次闻者绝倒近日王府要津不少此种亦诗中蟊贼也明神宗恩诏有尽逐在京山人一款指此辈也读书饮酒欧阳公诗云一生勤苦书千卷万事消磨酒十分读书饮酒人生实在受用只此二者其他乐事虽多不可相提并论东亭曰只有一事唯好色耳用典出处宋孙奕季昭示儿编云泗州大圣传和尚何国人也考隋书•西域传有何国东坡雪夜诗试扫北台看马耳不随埋没有双尖次公曰马耳山名殊不知王晋之与霍办雪夜对谈曰看北台马耳菜何如左右曰有两尖在坡正用此事然孙亦不注出处诗句袭用庾肩吾诗梨红大谷晚桂白小山秋淮南之意犹言大雅小雅自庾诗出遂误为山谷之山邱庸谨诗云小山桂白天香晚大谷梨红树影秋传为佳句盖亦有所袭也古人三偷之说如太白之柳色黄金嫩右丞之水田飞白鹭和靖之暗香疏影皆不如白香山之离离原上草韩昌黎之青天无片云也成化中陈章华亭人秋怀诗云人老渐惊生白发家贫未办买青山史公度怀隐诗云家贫犹未卖春山亦巧于偷者矣朱存理诗万事不如杯在手百年几见月当头明朱存理诗朱极潜心宋五子之书乃能作尔语赵王之隙蚕尾集寄宋开府云尚书北阙霜侵鬓开府江南雪满头谁识朱颜两年少王扬州与宋黄州其意甚隐壬申至都下晤董曲江云赵秋谷罢馆职益修憾阮翁屡游吴中与吴修龄为莫逆交一日酒酣语修龄曰迩日论诗唯位尊而年高者斯称巨子耳时商邱方巡抚吴门闻是语遂述于阮翁故答诗云尔予谓此特漫堂假阮翁以自夸于人耳其实漫堂固不在秋谷所指议中也咏风鸢高澹人咏风鸢笑伊双翮本无能偶借吹嘘骤乃尔一朝线断风力微瞥坠尘埃污泥滓浅甚张砚斋相国诗云霞举轩轩五色缯高危那敢不兢兢九霄日近增荣彩四野风多仗宝绳本是无心舒薄翼何须着力使长肱槐烟榆火清明后应似天池六月鹏真金华殿中语应制体须如是十二事诗宋杨侍郎察谪信州召还有士子十二人送于境上察即席赋诗皆用十二事云十二天辰数今宵席客盈位如星占野人若月分卿极醉巫山侧联吟嶰谷清他年为舜牧协力济苍生此与干支药名等诗一类殊不足效妙仍是写作者襟怀故不甚惹厌耳觅句刘昭禹谓觅句若得玉合子有底必有盖律诗偶句必有确切对法其未工者思之未到耳陆放翁云文章本天成妙手偶得之此不可摹肖者可为学究下针砭陈三所云学诗如学仙时至骨自换此必须功候者未许躁心人问津准敕恶诗秋风泷白水雁足印黄沙吴均诗为沈约所笑唐人以为险诨句太平广记伊风子诗谓之覆窠体亦打油钉铰之类耳蒙叟所谓三体诗一为中麓体章邱李伯华少卿罢官后好为俚诗嘲谑杂出所刻闲居集是也一为少微体虞山许老秀才即事即席为诗杯盘梨栗坐客赵李胪列八句中一为怡荆体江村刘老庄家翁不识字冲口哦诗供人姗笑有诗一册自谓无他长但韵脚熟耳皆所谓准敕恶诗者韦应物笃于兄弟宋黄彻字常明作溪诗话一则云老杜所以为人称慕者不独文章为工盖其语默所主君臣之外非父子兄弟即朋友黎庶也尝观韦应物诗及兄弟者十之二三广陵觐兄云收情且为欢累日不知饥冬至寄诸弟云已怀时节感更感别离酸元日寄诸弟云日月昧远期念君何时歇社日寄云遥思里中会心绪恨微微寒食云联骑定何时吾今颜已老又云把酒看花想诸弟杜陵寒食草青青初秋寄云高梧一叶下空斋归思多闻蝉云缄书报是时此心方耿耿登郡楼云迨兹闻雁夜重忆别离秋怀京师寄云上怀犬马恋下有骨肉情余谓观此集者虽谗阋交瘉当一变而怡怡也作诗法门汪彦章问徐师川作诗法门当如何入师川曰即此席间杯拌果蔬使令以至目力所及皆诗也君但以意剪裁之驰骤约束触类而长皆当如人意切不可闭门合目作镌空妄实之想逾月彦章曰自受教后准此程度一字亦道不出师川喜曰君此后当能诗矣此段师十年不近琵琶之意虚字入诗宋人好以虚字入诗介甫东坡皆多警句其流极至不可救药初学不可效学诗工夫放翁夜吟绝句六十年来妄学诗工夫深处独心知夜来一笑寒灯下始是金丹换骨时人人皆有此火候惟所炼之丹不同耳月泉吟社月泉吟社第五十六名无名氏诗云可是樊迟宜请学肯教陶亮叹将芜又张苑邱诗欲为漉巾潜请学涤器如皆未必有所本唐诗选本唐诗自严仪卿始有初盛中晚之分前人选择裒集初不阈于此限其见于唐人选唐诗者如芮挺章之国秀集共九十人人数章而已元结之箧中集其友人沈千运赵微明等二十四首耳殷璠之河岳英灵集前人有庞杂不伦之讥且于七言亦太略令狐楚之御览诗妍艳短章耳搜玉小集诗多杂讹姚合之极玄集自谓皆射雕手而止五言百篇韦庄之又玄集止收晚近韦縠之才调集共诗千首颇为后人宗法二冯评本近来尤风行然其体颇近于西昆周伯弼之三体诗具有规则而惜其体裁不备此皆唐人自选其本朝之诗或拘一人之闻见或仅采一时之善手未能极大观而无憾赵宋而后英华文粹文鉴诗统之所录王安石之百家赵孟奎之编类洪野处之万首绝句赵蕃昌之唐绝选毛直方之诗宗群玉府赵师秀之众妙集以及洪容斋曾梦山陈德新方虚谷郝天挺之所辑录搜罗渐富得失互形其后杨伯谦唐音一选推尊盛唐颇为时论所归至高挺礼因之作品汇取裁宏富陈义甚高但犹阈于沧浪初盛中晚之界李沧溟为诗选钟伯敬为诗归一则蹒跚一则噍杀他若韩濂之历代类选徐伯鲁之诗体明辨又有丽情集芦中集唐诗杂录益自哙无讥已厥后曹能始唐诗统签多能包举众有而惜其为未竟之书我朝全唐诗之刻博采广收无微弗录书几千卷诗近五万首略去初盛中晚之名不加去取工于求者自得焉如探珠赤水取材邓林可谓一代之伟观矣世祖选唐诗命吴伟业曹尔堪注释本今求之不得宋诗选本宋诗遗佚最多缘明人尊唐黜宋三五大家外遗集仅存供覆瓿衬箧之用耳三百年中几于声销迹灭考当时称盛集者唯西昆酬唱一编风行四方此外则居仁之江西诗派图推涪翁为鼻祖而附以二十五法嗣李子由之宋艺圃诗二百八十余人裁汰殊未精当陈思之名贤小集亦采六十四家传本盖鲜南渡后称尤萧范陆号为四家或称尤杨范陆又有九僧集则希昼保暹文兆行肇简长惟凤宇昭怀古惠崇之作有四灵集则赵紫芝翁灵舒徐道晖徐文渊之作晚季杜清碧本选谷音二集上集皆仗节之臣下集皆遁世之士为一代诗史明人寡学而喜撰辑独于宋诗无选曹能始十二代诗选凡收百数十家存诗甚简盖矜慎之至也他如潘叔吴园次之宋诗选吴孟举之宋诗钞陈言扬十五家诗及迩日曹六圃百家存之刻搜罗渐而备厉樊榭之纪事以二十年之力撮三千八百余家亦选宋者之权舆矣金诗金有天下武功文治灿然昭明大定明昌之间人文蔚起其典章文物淹没不传于后代者甚众太原元好问撰中州集每人冠以小传实有诗史之目浑源刘祁注归潜志金之诗实赖此两书之存泰州郭于宫订全金诗缀摭丛荟纤细不遗木虫简残词无不湔洗而出之上尘乙览镂木以行亦可谓毫发无遗憾者矣元诗选本选元诗最难传流善本绝少苏天爵之文类诗仅数卷曾应珪之类选蒋易之皇元风雅宋公传之体要孙原理之元音所收俱未完备顾仲瑛之草堂雅集仅一时宾从酬倡之作赖善卿之大雅集采录二千余篇杨廉夫为之删定三百首当必有可观者惜传本未见潘叔共选四十余家曹能始收罗至七十余家近代顾侠君百家之刻去取有规则小传亦脱俗元诗之眉目亦云具矣外此若干坤清气光岳英华皆驳乎不足与议也明诗选本有明二百七十余年之中抗心希古之士先后林列当时四家前后七子后五子广五子续五子之刻皆一时声气之为不足为一代定论至馆课宏词之编要津鉅手咸列其名诗体骩骳赝作过半杨用修之诗抄详于古体谢高泉狄铁镮之诗抄详于近体李伯承之明隽江山人之风雅详于盛明而弘治以前不选黄氏类选徐氏风雅详于正德以前顾氏国雅张氏文纂余氏百家详于末季略于国初赤城集江西诗选晋诗选海岳灵气集则拘于地外此如皇明雅颂明诗钞明音类选明诗正声明诗正体明布衣诗以及沧海遗珠越山钟秀等集偏陂冗蔓地丑德齐季世陈人中明诗选出崇论宏议立言有体所微憾者犹局于一格未及变态且时删润于其间不尽真面也钟竟陵谭寒河选诗归几于家有其书蚓窍蝇声无关风雅后来选手击排过当未见是非之公竹诗综以人存诗因诗附传采辑甚博泯南北门户之见备胜朝文献之征自帝后下迄杂流凡三千二百五十有七人亦卓然可传者十二代诗曹能始选十二代诗古诗十三卷唐诗一百十卷宋诗一百七卷元诗五十卷明诗一集八十六卷二集一百四十卷三集百卷四集一百三十二卷五集五十卷六集一百卷共八百八十八卷鼓吹续音瞿宗吉效唐诗鼓吹取宋金元三朝人所作得一千二百首分十二卷号鼓吹续音今无其书宗吉家数小眼界低所选必无可观不传幸也朝鲜使臣购三家词吴汉槎戍宁古塔行笥携徐电发菊庄词成容若侧帽词顾梁汾弹指词三册会朝鲜使臣仇元吉徐良崎见之以一金饼购去元吉题菊庄词云中朝寄得菊庄词读罢烟霞照海湄北宋风流何处是一声铁笛起相思良崎题侧帽弹指二词云使车昨渡海东边携得新词二妙传谁料晓风残月后而今重见柳屯田以高丽纸书之寄来中国渔洋续集有新传春雪咏蛮徼织弓衣指此事也王士祯红桥词王贻上司理扬州宴游红桥词云北郭清溪一带流红桥风物眼中秋绿杨城郭是扬州西望雷塘何处是香魂零落使人愁澹烟芳草旧迷楼一时传为绝调属而和者遍江南北以吾乡邱季贞先生象随一阕为最清浅雷塘水不流几声残笛画城秋红桥犹自倚扬州五夜香消残月梦六宫钗落晓风愁多情烟树恋迷楼花之寺周栎园诗月明萧寺忆花之山东沂水县有花之寺栎园又有句云佳名独爱花之寺隐地谁寻石者居临朐傅某作石者居于黄云山中见榕槎蠡说雪客词集亦名花之词馆阁赋体限韵馆阁赋体限韵以八字为率向来作者押韵不拘先后自辛未以后始依原字次序为之若颠倒一韵为不合格按宋初进士词赋押韵不拘平仄次序太平兴国三年九月始诏进士律赋次第用韵而考官所出官韵必四平四仄盖宋时以平仄相间为格而不拘限字之先后四六文邵氏闻见录本朝四六以刘筠杨大年为体必谨四字六字律令故曰四六其敝也类俳语欧公嫉之曰今之四六非修所好少为进士不免作及第后遂弃不为欧公四六一变旧法卷十二书问具语宋人书问自尊与卑曰不具以卑上尊曰不备朋友交驰曰不宣此见东轩笔录今人多不辨此然三字之分意义亦殊难解沈存中笔谈补云前世风俗卑幼致尊长长者但批纸尾答之谓之批反如诏书批答之意故纸尾多作敬空谓空纸尾以候批耳今之投官文书者另执批回一纸乃批反之遗意或谓敬空之空乃周礼春官九拜中之空首拜也非空洞之谓殊无定说周礼春官大祝辨九拜一曰稽首二曰顿首三曰空首四曰振动五曰吉拜六曰凶拜七曰奇拜八曰褒拜九曰肃拜尺牍称字王弇州云往与子与辈尺牍相闻以字然不过知己十余人至于诗文称字稍广亦施之年位辈行相若者今贫士书生不见录于有司输粟富家儿不识一丁口尚乳臭辄戴紫阳巾衣忠靖衣挟行卷诗题尺牍俱称于鳞伯玉而究之尚未识面凶问不实李中麓在济南海内皆传其已死唐荆川养疴家居柯双峰语王遵岩曰应德死矣遵岩方饭投箸哭失声后乃知其讹也遵岩尝诒其弟京师书云唐李凶问皆不实度京师亦必有传予死者矣王慎中标榜唐顺之王遵岩称应德谓上下二千年间直接季札子游其标榜如此宋文冯时可云宋儒于文也嗜易而乐浅于论人也喜核而务深于奏事也粗翘拂遂贵直而少讽所以去古愈远而不能经天下居易录王渔洋居易录杂书官职迁除直抄朝报不嫌凌杂盖仿文昌杂录也前辈为一书其体例必有所本未有漫然落笔者未可非议白简古之弹文白简者其罪重黄简者其罪轻故云臣辄用白简以闻依样画葫芦宋初陶谷久在翰林意希大用左右言谷宣力实多太祖曰翰林草制皆检前人旧本所谓依样画葫芦耳何宣力之有见东轩笔录屏风儿又周必大玉堂杂记内制名色不一儤直时或未详其体式故凡词头之小者院史必以片纸录旧作于前谓之屏风儿若是犹胜于紫微失却张君房也应制词须忌讳应制之词切须忌讳邓润甫撰祝寿词用负黼扆凭玉几下句顾命中语刘嗣明作皇子剃胎头文用克长克君语吏持以请曰内中读文书最以语句为嫌既克长又克君殆不可用也柳永词渐亭皋木下首见渐字神宗不喜至太液波翻怒曰何不用波澄耶又姑苏守臣进蟹程奎章批答云新酒菊天惟其时矣高庙不悦曰茅店酒旗语岂王言耶令陈藏一拟闻援笔立成略曰内则黄中通理外则戈甲森然此卿出将入相之象也上乃喜明僧来复应制诗有殊域二字太祖以歹朱怒赐自尽如弇州史料所载代言之臣殆刻刻有杀身之惧矣不中用亭林谓俗语不中用三字晋时已有之引左传无能为役杜预注言不中为之使役按汉以前已有之外戚世家云武帝择宫中人不中用者斥去又始皇本纪吾前收天下书不中用竟去之阮亭又称董斯张博雅引所着吹景集一条云供养二字始见嵇中散集按左传已有云昭十二年传子服惠伯曰供养三德为善上中下浣俗以上浣中浣下浣为上旬中旬下旬盖本唐制十日一次沐浴故也韦嘉州诗云九日驰驱一日闲然此乃唐制今岂可袭用乎况唐人亦第在官者言之耳今之江湖散人墨客游僧一联一箑亦书款曰上浣下浣不以为怪矣千字文封氏闻见记载唐进士周逖改次千字文为天宝应道千字文右相陈希烈以枇杷二字未翻破黜之董宗伯有更次千字文之刻仁和卓人月亦更次千字文作大人颂以纪崇祯初元之政曰大人御天君子名世立千秋基兴诸夏利中枇杷字析用云郁尊黄金膳枇素木姑妇任绩夫男秉杷余姚吕裁以为事止于一年再取而更次之而明代二百七十年之事略具其首云大明洪武受命配天末云臣吕成章顿首敬书仁和王钖复次为毛西河传赞曰东土鉅士西河毛公者是也其中警句如夏荷珠滴冬芥剑抽稷惟枇植穑要杷收嵇房闻琴绮园晋履康熙六十万寿时秀水冯作增寿千字文拟献而未果进除重用之洁字而增寿字惜未见其文康熙间赵恭毅公申乔巡抚两浙生员项溶集千字文以颂德政即剪赵松雪千文石刻帖为卷子一时以为雅制吴兴姚承庵另作千字文而不用原字便无味且才窘可知矣百家姓坊刻百家姓村塾蒙童奉为训典或云乃宋初钱唐人所撰时钱俶据浙故首赵次钱孙乃俶妃家李则南唐主也明编修吴沈作千家姓凡一千九百六十八姓名刺拜帖南史何思澄每宿昔作名一束晓便命驾朝贤无不悉狎投晚还家赍名必尽今人以小红笺作名纸遍投朝士思澄殆为之滥觞也七修类稿云少时见公卿刺纸皆白录纸二寸间有一二苏笺而书简折折亦不过一二寸今之用纸非表白录罗纹则大红销金且长五尺阔五寸更用一棉纸封袋递送上下通行否则不敬噫一拜帖而用三厘之费可谓暴殄矣当时纸价之贱观此可见今日之全帖封袋阔七八分将费至一分若副启手本一套更不止一分矣后汉书李云传露布三书移副三府即今揭帖先呈部科者也堂联洪武时赐学士陶安堂联国朝谋略无双士翰苑文章第一家又赐徐达一联破敌平蛮功贯古今人第一出将入相才兼文武世无双叶水东日记载杨文定题桃符云黎庶但教无菜色官居何必用桃符按堂联起于宋而盛于明盖由座右铭而为春帖由春帖而有堂联朱子斋联曰为善最乐读书便佳可证也春联陈云瞻杂说明太祖都金陵于除夕前诏公卿士庶家门外悉加春联帝微行出观以为乐此或有之然谓春联即始于此非也咏桃符诗章枫山咏桃符诗正要鬼神司屋漏何须茶垒卫门庭张延登家门联张忠定延登为司空以功名显刘理顺吴麟征夏允彝周延儒皆所拔士家署门联云门多将相文中子身系安邦郭令公王守仁书于谦祠联王文成少时题于忠肃祠一联云赤手挽银河公自大名垂宇宙青山埋白骨我来何处吊英贤书法遒逸杭人传为文成真笔文成父海日先生晚年偶书堂联云看儿曹整顿干坤任老子婆娑风月汤李二联明汤东谷胤绩厅题一联云东坡居士休题杖南郭先生且滥竽明李实君赠书贾一联云行藏半是衔书鹤生计甘为食字鱼申涵光二联申凫盟自见苏门先生回大书于堂曰真理学从五伦做起大文章自六经得来又题书室曰学古之志未衰每日必拥书早起干世之心已绝无夕不饮酒高歌观此则饮酒高歌正非易易书联受知龚合肥司寇所宠横波夫人生女婴痘殇司寇为建醮于城外佛寺时江南某上舍适寓寺中寺僧以幡幢屏联嘱其代书及女婴灵前一联云已现童女身而无寿者相次日司寇见之询其名籍赠百金力揄扬之遂知名钱谦益寿联蒙叟乱后生日献寿者犹如山海归玄恭赠一联云居东海之滨如南山之寿无耻丧心必蒙叟自为太白楼题诗采石矶太白楼过客题诗满壁令人见之欲呕有一秀才过此题一联吾辈到此惟饮酒先生在上莫题诗游客见之咸阁笔赠联得金蟂矶为后汉孙夫人投江处有祠池阳一明经饥驱经过阻风往游题其柱云思亲泪落吴江冷望帝魂归蜀道难夜梦夫人来谢并嘱其速赴吴藩当有所获时三桂建府第未有堂联投句云痛哭秦庭缘楚覆归心汉室为韩仇吴大喜赠之万金朱彝尊京寓联朱竹在京师除夕署一联云且将酩酊酬佳节未有涓埃答圣朝魏善伯征士题范觐公中丞厕云成文自古称三上作赋于今过十年周稚廉门联华亭周纶字膺垂才士不偶有子名稚廉字冰持少年以钱塘观潮赋知名除夕署门云论家世如阁帖官窑可云旧矣问文章比谈笺顾绣换得钱无二物皆松江产稚廉好食生蜗牛清帝赐联马三奇任京口将军康熙四十二年上南巡赐联云丹青志业箕裘重雨露恩华岁月深四十四年南巡又赐联云声讫扶桑皆入贡威扬沧海久无波三奇为马得功子得功即与田雄缚福王来献者李渔撰老子祠联李渔以女乐游公卿间偶以文字结纳初无足观武昌老子祠至今悬其一联亦有别致天下名山僧占多还须留一二奇峰赠吾道友世间好话佛说尽又谁知五千道德出我尊师赠徐干学联徐东海为司寇时有人赠以联云万方玉帛朝东海一点丹诚向北辰谢病归仁庙书光芒万丈四字以宠其行赐李光坡联李茂夫光坡文贞之弟不仕潜心三礼仁庙赐联云道通月窟天根里人在清泉白石间冯溥赠联徐仲山召试归冯益都书联以赠曰北阙上书识尽西京才子东轩赐食归贻南国佳人仲山夫人商氏明冢宰等轩幼女后年八十容貌如二三十岁好女朝夕惟饮乳汁犹耽花读书不衰颂王士祯联殷彦来颂王阮亭一联云天下文章莫大乎是一时名士尽出其门近日王西庄复以之书赠沈归愚宗伯魏象枢邸堂联魏环极先生邸堂联云欺人即欺天毋自欺也负民真负国安忍负之雍正帝联宪庙赐桐城相公春联曰天恩春灏荡文治日光华相公及诸张氏家皆岁岁贴之后来京官家度岁易桃符多书此二语近则比户皆然古人名作对朱竹童时塾师以王瓜命对答曰后稷后在馆阁行酒令以古人名作对层出不穷世所传者顾野王沈田子郑虎臣沈麟士蔡兴宗沈慰祖萧子云任伯雨魏知古颜相时吉中孚温大有杨完者晁补之杜审言萧思话贡师泰齐履诗任蛮奴张亚子金安上郑居中刘辰翁逢丑父韩择木李栖筠蔡有邻徐无党王岩叟阮佃夫李思齐石作蜀柳三变张九成郑樱桃郭芍药王僧绰马仙卑秘彭祖廋黔娄刘方平徐圆朗刘仁本范道根明宰臣联语张江陵厅联上相太师一德辅三朝功光日月状元榜眼二难登两第学冠天人谄近于俗又上赐联云志秉纯忠正气垂之万世功昭捧日休光播于百年癸未则已籍没矣徐华亭自书联云庭训尚存老去敢忘佩服国恩未报归来犹抱惭惶语甚谦抑殷历城罢相归江陵寄以联云山中宰相无官府天上神仙有子孙谀而兼嘲沈四明家居用李适之语云避贤初罢相乐圣且衔杯未免愤懑叶福清邸中联云但将药裹供衰病未有涓埃答圣朝又明神宗时一中贵堂联云无子无孙尽是他人之物有花有酒聊为卒岁之欢楼钥门联楼攻愧书门前桃符云门前莫却频来客座上同观未见书题梅鹿联山阴朱四辅题梅鹿一联云纷纷者谁知谁愚须认雷州此路崖州此路扰扰者几忠几孝试问王尊何人王阳何人题三苏祠联长泰戴方伯暐题三苏祠联一门父子三词客千古文章八大家山人墨客联王伯谷游袁相之门时论薄之而得肥遁名尝自书门联岂有文章惊海内漫劳车马驻江干奔走势利心和盘托出吴中山人钱象先书门云旁人错比扬雄宅懒惰无心作解嘲无知不通陈眉公书联云天为补贫常与健人因见懒误称高予谓眉公初不贫可惜太健初不懒并无称高者所谓不足则夸当时称天下歇家王伯谷山中驿吏赵凡夫实为地方之蠹故神宗时遇有庆典颁恩诏施惠大赦内必有一条云尽逐山人墨客归籍正与民除害之意海宁谯楼联海宁县谯楼前一联宽一分则民多受一分赐取一文则官不值一文钱乃博罗侍郎张津知南安时所书之语后人令海宁者复书之耳沧浪亭联徐抚军在苏州每年秋晚宴同官于沧浪亭题联云三秋方报赛请诸公闲谈谈商此日土俗民风孰因孰革五簋可留宾教百姓都看看问平时夸多斗靡谁是谁非吏部堂联明神宗时张瀚题吏部堂联功名身外事大就何妨小就何妨富贵眼前花早开也得迟开也得平山堂长联扬州太守曹某山东人与商贾往来日宴游于平山堂有董秀才者题一长联于厅事前云一派竹西歌吹路自古好繁华试看奢如炀帝徒令人笑徒令人悲要有些雅度高文方领略得廿四桥头箫声月色几堆江上画图山于今频仰止正须品似庐陵方为可传方为可法莫漫把秾花艳酒错认作六一居士余韵流风太守见之大怒诱秀才至责二十板毁其联自是遂不与商人同游宴矣江声阁联燕子矶江声阁上两楹联云江水滔滔洗尽千秋人物看闲云野鸟万象俱空说甚么晋代衣冠吴宫花草天风浩浩吹开大地尘氛倚片石孤松一关独闭也不管故人禄米邻舍园蔬传系明末一老僧作万年少所书布袋和尚庙联东门外布袋和尚庙一联云这身边一具空囊若果包得住往古来今何不将他打开也好教大家看看那手中半根小杵业已撑不起上天下地只合索性放倒莫只顾一味哈哈徐达江上园长联徐开平江上园长联云大江东去浪淘尽千古英雄看槛外名山山外白云何处觅吴宫晋阙小苑春回帘卷起一庭风月对池边绿树树边红雨即此是舜日尧天荒村门联孙藩使太翁尔周宰浙时独行杭州城外荒村中一望土冢累累见粉墙一家即往索茶一小婢举竹椅出令坐捧苦茶一盏饮之须臾去唿之不出见门上一联云两口居山水之间妻忒聪明夫忒怪四面皆阴燐所聚人何寥落鬼何多唐宋诗人第行酒令即席举唐宋诗人第行可考且可入之篇咏者裴寂曰裴三宋济曰宋五李白曰李十二杜甫曰杜二郑虔曰郑十八严武曰严八韦应物曰韦十九郑贲曰郑十八苏溪曰苏四张建封曰张十三唐诊曰唐十五裴虬曰裴二李御曰李十一王涯曰王二李建曰李十一李程曰李二十崔立之曰崔二十六李商隐温岐段成式皆曰十六熊署曰熊十一熊籍曰熊十八李正封曰李二十八冯宿曰冯十七侯喜曰侯十一韩愈曰韩十八张署曰张十一张籍曰张十八柳宗元曰柳八元稹曰元九白居易曰白二十二陆贽曰陆九李澹曰李十九徐晦曰徐十八李劝曰李四李勉曰李七刘天敦曰刘三十二李大略曰李二十王昚夫曰王十八崔玄亮曰崔十八杜胜曰杜二十七李潘曰李十七赵滂曰赵十五令狐曈曰令狐八张旭曰张九王无竞曰王二韦虚乙曰韦五赵真固曰赵六李崇嗣曰李三王维曰王十三郑湛曰郑三张千客曰张八韦穆曰韦十八潘邠老曰潘十苏辙曰苏二秦少游曰秦七陈无己曰陈三欧阳修曰欧九黄庭坚曰黄九因讳改姓古人生则称名死则讳之故曰讳今人书简称某讳某大不祥古人之讳亦有不可为训者二名不偏讳而唐人讳世为代讳民为人改王世充为王充李世勣为李勣高祖名渊改渊明为泉明褚渊刘渊皆以字称此犹可也汉明帝名庄改庄助为严助庄光为严光宋钦宗名桓改齐桓公为齐威公文潞公本敬晖后以翼祖讳而分为苟文二姓高宗名构凡嫌名者改为勾氏句氏或加金加纟西山本姓慎避孝宗讳改姓真此在当时风会如是而不知其背于义也近日成都苟编修华南自言系出潞国呈请复姓敬部议准行闻苟编修在吏部具呈时蒋虞山相国阅稿戏之云苟编修欲改姓恐归侍郎未肯准行也时归昭简公方为少宰同在座中金石录云生而称讳见于石刻者甚众引孝宣元康二年诏其更讳询西汉时已如此讳亦礼让鄂西林相公父名拜其子孙写名刺止用顿首不写拜字近则凡与鄂氏通往来者俱避此一字庄滋圃侍郎抚江南属吏禀白概不用恭惟字此非有所嫌禁亦礼让之一端也歌女犯讳被责宋杨诚斋为监司妓歌贺新郎词中有万里云帆何日到句诚斋遽曰万里昨日到守大惭监系此妓诚斋之善谑也阮氏世籍偶阅宋邓名世古今姓氏书辨证内记阮氏一则云按后汉巴吾令阮敦生瑀字元瑜汉司空祭酒二子熙武都太守籍字嗣宗晋步兵校尉熙生咸字仲容晋散骑郎始平太守二子瞻字千里晋太子舍人孚字遥集晋丹阳尹镇南将军广州刺史孚从孙广籍生浑字长成晋太子庶子浑生深籍从祖谌生武字文业魏清河太守籍从祖略齐国内史生觊汝南太守二子放字思度晋交州刺史赠廷尉裕字思广晋金紫光禄大夫东阳太守放生晞之南顿太守裕三子佣州主簿宁鄱阳太尉普骠骑咨议参军佣生歆之中领军歆之生弥之宁二子腆秘书监万龄郡从事普生长之宋中书郎族人修字宣子太子洗马种字德猷平原侯松汉侍中胥八世孙共字伯彦子侃字德如与嵇康友善位至河内太守皆望书陈留尉氏也阮昌龄年少聪颖宋阮思道子昌龄丑陋吃讷聪明绝人年十七八海州试海不扬波赋即席一笔而成文不加点中云收碣石之宿雾钦苍梧之夕云八月灵槎泛寒光而静去三山神阙湛清影以遥连见尧山堂外纪阮氏派系李石台阮氏族谱序阮之得姓肇自沃丁而望着于陈留商周秦汉见于纪传者可考而知典午弗竞中原士族聚于江左一时闻人如嗣宗千里仲容遥集辈与王谢诸贤后先辉映族望可知矣由皖桐而徙临川之泷冈者自宋佥判允盛公始其后西廨邓林瑾溪澜湖支蕃派衍皆以泷川为鼻祖云妇人无名古士大夫妇人皆名近代皆氏而不名与市井闾阎无异好礼者耻之五雅及本草所载草木鸟兽多有数名未有无名者妇人亦人也而草木鸟兽之不若耶妻之称谓邦君之妻古人称矣不知夫人何以称邦君也士庶夫妇远唿近称茫无可谓或借儿女或用其乡语诨声甚非居家之礼先儒语录文集无用语言汗牛充栋独于此不定一字不已疏乎沈休文诗云还家问乡里讵堪持作夫乡里妻也南史张彪云我不忍乡里落他处亦六朝时方言耳张曲江感遇诗衾枕即乡县似即乡里意半子之称婿称半子见吐蕃传可汗上书昔为兄弟今婿半子也兄弟排行日知录兄弟二名而用一字为排行如德宗德文义符义真之类起自晋末汉人所未有也水经注昔北平侯王谭不同王莽之政子兴生五子避乱隐居后封五侯元才益才显才仲才季才是后人追撰妄说东汉人二名者亦少又云单名以偏旁为排行见于刘琦刘琮此后应璩应玚卫瓘卫玠之流踵之而出又兄弟行次称一为大不知始自何时汉淮南厉王常谓上大兄孝文帝帝行非第一也汉晋不避先讳陈球子名瑀刘瑜子名琬黄琼孙名琬应珣字季瑜其子玚字德琏玚弟璩字休琏汉晋不避先讳此类甚多至王逸少父子祖孙皆以之字联名不知何取义也意即古人单字之字乃语助耳亭林又谓东汉人无二名者杜根传有尚书郎成翊世张衡传有校书郎刘涘禋细君东方朔传颜师古注朔妻名细君乌孙公主亦名细君汉樊崇字细君唐博士细君则姓与名今概称人妻可乎妓女入宜春院曰内人今自称其妻可乎亲家妻父曰婚婿父曰姻二父相唿曰亲家亲去声五代时即有是称侧室今人称妾为侧室谓本于汉文帝诏南粤王语是也礼记后将孕生子遇斋则迁于侧室后汉书蔡邕传谓生产无废祭之礼盖文帝乃斋期迁侧室而生者古人称唿与同姓名者乐毅称乐生贾谊称贾生相如称马卿太史公称马迁武侯称葛亮李膺称李君阮籍称阮公阮生嵇康称嵇生山涛称山公王导称王公郗愔称郗公安石康乐元晖皆可称谢公庾亮称庾公杲之称庾郎生凝之称王郎袁粲称袁公江淹称江郎徐陵称徐君杜甫称杜公杜子老杜李白称李侯李生孟浩然称孟公韩愈称韩公韩子韦应物称韦公白居易称白公白傅元稹称元相李绅称短李刘禹钖称刘郎老刘温岐称温郎杜牧称小杜之类各有所本不可假借移易假令称甫曰杜生白曰李郎知复为谁耶不但此也古今人姓名相同而贤奸雅俗一薰一莸不可少混如两张敞一京兆尹一令史匿窦武者两张咏一乖厓一为孙皓所杀两李纲一隋臣一宋相两张俭一汉党人一唐臣两李膺一汉党人一梁武时人两廉颇一赵将一梁将战没为神两蔺相如一赵臣一梁武时人为父报仇者两董仲舒一江都相一齐直阁将军两韩安国一武帝时一成帝时两谢安一汉下邳人一晋人两徐邈一景山一东晋中书侍郎两江革一汉孝子一梁贞臣两王嘉一子年撰拾遗记一汉相两张载一孟阳一横渠两薛仁贵一武将一文人注易两刘宏一汉司空一晋都督两朱熹一文公一晋龙骧将军两叶梦得俱号石林一姑苏一贵溪三邵平一陈胜将一齐相一东陵侯三刘毅一东汉平望侯一西晋司隶校尉一东晋南平郡公又有两王褒两王勐两刘向两刘旂两陈遵两韩翃殆未易更仆数矣然皆君子人也两李定一害苏子美一害苏子瞻两胡广一汉一明两蔡京一唐一宋两张昌宗一昌龄兄一易之弟两朱买臣一汉太守一梁臣两赵普一王莽将军一宋相皆小人也亦复不少至若汉有埋轮之张纲宋有弃官之张纲南燕有杀母之张纲汉有研京之张衡隋有弑主之张衡晋有陈情之李密唐有作乱之李密汉有飞将军李广北魏有文士李广明又有贼帅南岳太师李广明又有宦官李广有亡秦之赵高光武时又有清河太守赵高有降虏之李陵又宋太常李陵臧洪为莽太保三国又有义士臧洪吉顼为唐酷吏又大历时诗人吉顼则美恶殊科不第孔子似阳货矣更有不伦者梁太常唐尧汉临武长虞舜不更诞耶此类不可胜记昔人有同姓名录所载亦不能全命名宜慎入塾命名宜请教尊行中有学者童时一差终身不可易故犯昔贤诚非厚俗误同往奸尤为鄙陋辛稼轩帅长沙见举子名赵鼎者掷卷于地曰忠简佐国元勋胡又一赵鼎耶庚寅举人有张照者上阅题名录云张照旧日大臣学问字法近所罕有岂新进后生所能几及即心存慕蔺亦不应矜妄若此着礼部更名注册煌煌天语可为孤陋寡闻者警戒也文征仲以字行亦悔其命名不慎矧今人耶命名必须择其易讳者如韩文公集无益字欧公集无观字介甫字说无盖字坡公改序为叙有替字则可秦修撰号剑泉予告以此鄢懋卿之字也乃改鉴泉然亦有不能防避者明天启时崔魏欲罪钱受益又欲罪黄愿素后左右呈其籍贯则南北各异乃知非谦益遵素兄弟得脱祸是亦曷从而避之耶以私讳改郡名梁书张稷字公乔父名永稷为新兴永宁二郡太守郡犯私讳遂改永宁为长宁以人臣私讳而改郡名古今未有二也姓名并称刘紫庭尝戏言两姓两名并称必平声在上仄声在下而平者必扰于仄如巢许迁固王谢韩柳元白朱陆之类予记古人曾有此谑但谓平必在上亦不尽然如禹皋孔颜马扬惠庄孟韩孔聃孔程管萧璩玚董迁邓张尹班阮何当亦不少若以此定优劣则昔人所谓安见马不如驴也柳刘米薛宋景文笔记言李淑之文高一代最爱刘禹钖文章尝谓唐称柳刘刘宜在柳之上柳刘是亦仄在上也米元章诗云世言米薛或薛米犹言弟兄与兄弟四海论年我不卑品定多知定如是善夫伯仲甫子范淳父母梦邓禹而生故名祖禹字梦得温公与之帖云按邓仲华传内文明笃行淳备辄欲更表德曰淳备既协吉梦又可止讹且与令德相应次日复一帖云昨夕再思淳备字太显而尽不若单字淳临时配以甫子而称之五十则称伯仲亦犹子路或称季路是也如何如何范遂字淳甫刘仲原父贡父钱穆父皆只一字或谓仲原父用程伯休父三字之法非也伯休父亦只一字耳盖伯仲与甫之类本语助特后世以便于称谓非以表其德也凡今以伯仲甫子为助者皆取单字盖古之遗意见梁溪漫志子之用法子者男子之通称若文字间称其师则曰子某子复冠子字于其上者示特异于常称列子乃门人所集故曰子列子公羊之书其弟子称为子公羊子至隐十一年称子沈子何休注曰子沈子后师沈子称子冠氏上者着其为师也不但言子曰者辟孔子也其不冠子者他师也陈后山以南丰瓣香称子曾子盖用此法刘梦得自为传乃加子于上者非是而今人承其误亦多以自称或称其朋友皆失之帝王别号古帝王不闻有别号宋高宗署其室曰损斋即别号耶明武宗自号锦堂老人世宗自号天池钓叟词臣各赋诗兴化李文定诗最当上意拱极众星为玉饵悬空新月作银钩世宗道号雷轩子又世宗号尧斋穆宗号舜斋神宗号禹斋尤发笑僧名僧名以上一字为姓下一字为名人称之则以下字加公字如惠远称远公惠休称休上人是也姨唿父妾为姨六朝已有此语南史齐宗室传衡阳王钧所生区贵人病便加惨悴左右依常以五色饣半饴之不肯食曰须待姨差今淮扬人尚沿是称同名误认宋王履道安中见题壁有名安中者题诗于后云蜀客更名缘好尚汉臣书姓为同官孟公自合名惊座子夏尤宜辨小冠益号文章缘两李雄书制诰为诸韩二元各自分南北付与时人仔细看古人同名而后人误认者多矣近日中翰林徐邻哉前辈因末僚中有徐观光者在司坊颇不谨恶之自更名曰徐良古人名字考神农名大魁虞舜字都君舜妹名嫘见说文天皇名获字子润地皇鉴岳字子元人皇恺胡字文生后稷字庚辰蜚廉字虔父文种字子禽文翁名党微子名开箕子名胥余子产字子美孙叔敖名饶百里奚字井伯孤竹君姓墨名胎伯夷名允字公信叔齐名知字公达易牙姓雍名巫接舆姓陆名通计然姓辛名研字文子介子推姓王名光华周名旋杞梁名植朱张字子弓杜康字仲宁鬼谷子姓王名誗一作诩申公名培项伯名缠叔孙通名河东园公园秉字宣明夏黄公崔广字少通绮里季朱晖字文季羑里先生周术字玄道侯芭字铺子壶公姓施名存严君平姓庄名遵庄周字子休又名艾字文猎陈仲名已字子终许由字仲武李斯字通古魏武帝小字吉利又小名阿瞒佛印姓谢名端卿陶侃小字溪狗汉光武小字唿庾信小字兰成崔灏小字桃简相如名犬子庾信儿名狗范蔚宗小名砖头白香山侄名龟又女名罗子东坡孙名楚老子由子迟小名梁适小名罗远小名虎儿文天祥字宋瑞小名云孙小字从龙宋孝宗小名羊辛稼轩有印曰六十一上人朱子小名沈郎小字季延陶谷小字铁牛仲雍字熟哉墨子姓翟名乌以山水五行命名谢庄以风月山水景名五子飏朏颢嵸瑀也宋子虚名五子鑫森淼焱尧老泉非苏洵号东坡得钟山泉公书寄诗云宝公骨冷唤不闻却有老泉来唤人果老苏号老泉敢作尔语乎惜不令焦文端闻之也古人仆婢名字颜鲁公仆名银鹿柳公权窃仆名海鸥萧颖士奴名杜亮秦桧小奴名研童婢兴儿辛稼轩侍者名钱钱方万里二婢曰周胜雪刘玉榴苏小小一名简简秦桧妻王氏自号冲正先生白香山婢名春草爱妾换马之鲍生二妾名梦兰小倩欢宴被谏败兴古今事有绝相类者南齐太祖曲江宴群臣褚渊弹琵琶王僧虔弹琴沈文季歌张敬儿舞王敬则拍王俭云臣无所解惟解诵书因跪帝前诵相如封禅书帝大笑云此盛德之事吾何以堪之宋陈亚之诗曲江欢宴侍华裾舞拍琴歌艺有余独有纯臣王叔宝解陈封禅一篇书是也唐中宗张近宴令各献伎张钖为谈客娘舞宋晋卿舞浑脱张洽舞黄獐杜元琰诵婆罗门咒李行吉唱驾车西河卢藏用效道士上章郭山恽诵古诗鹿鸣蟋蟀未毕李峤以诗有好乐无荒语止之叔宝山恽呶呶诵古得不谓俗物败人意乎又金国志四月三日金主与太子诸王在京苑赏牡丹赋诗和者十五人完颜伟兀术子探知其意直前顿首曰国家君臣将帅皆以勇力战争雄略故能灭辽灭宋混一南北诸番畏惧自近年多用辽宋遗臣以富贵文字坏我土俗先臣昔在顺昌为刘抃所败叹用兵已不如天会时皆是年来贪安渐为人侮今皇帝既一向不说着兵使说文字人朝夕在侧遗宋所传之主是有志报复今朦骨不受调役夏入亦复侵边陛下舍战斗之士谓其不足与语不知三边有急把作诗人去当得否金主默然内省事余万福前抶之云皇帝方欢饮郎君却作苦恼人耶伟言礌礌硠々直震雷不暇掩聪矣卷十三天地圆体盖天云天如盖笠宣夜则云天了无质方天以火光远转为比惟浑天则以形圆里黄为喻浑天古虽有其说而未尽其论唐之淳风一行宋之尧夫元之郭太史许鲁斋明之刘伯温皆聪明绝世而未能明言天地之皆为圆体至西人利马窦入中国言地无上下无正面四周皆人着其上华人笑之不知自彼国至中土几于绕地一周此乃彼所目见非臆说也至梅定九出始发明周髀经以为原系如此立说周髀言地如馒首天如上下两伞合笼日月在腰如在两伞合缝处人在日月之下不正当伞嵴处西人言中国东西南三面皆有人惟北方尚未开辟尽是树木鬼魅青燐而已中国不见之星甚多西人皆能图之乃知圣人无所不通周礼中说九州只以景长景短景夕景朝数语尽之至天地全局只以周髀尽之矣蒙气离地甚近四十度以上即不用蒙气表故地方高朗气清楚处皆无蒙气近有测量地里人早行晨鸡未发声忽见天际如日方升林木村舍依稀辨色须臾昏如故移时东方始渐白盖日在地平之下光映蒙气而浮上也正如置钱碗底远视若无及盛水满时则钱随水光而显见矣云汉云汉一曰天汉一曰天河一曰河汉起东方尾箕之间乃分二道其南经传说鱼星天渊天弁河鼓其北经龟星贯箕次终南斗魁左镇至天津下合河道乃西南行又分而夹匏瓜络人星杵星造父螣蛇王良附路阁道北端经天陵天舡卷舌而又南行络五车经北河之南入东井水位南东南行络南河阙丘天狗天纪天稷至七星南而没凡经十有九宿石氏曰汉乃天一所生凝毓而成者天所以为东南西北襟带之限也天下汉河之源盖出于此天文志河自坤抵艮为地之纪尔雅析水谓之淮箕斗之间津也天文志四汉者金之散气也其本曰水汉汉中星多则多雨星少则旱汉非河水之气乃天南行阴阳气所不及而成白色者以其天气不足也霹雳霹雳碪形质各殊随地而异今各蒙古瀚海沙漠等处尝拾得铜铁如枪头箭镞刀锥之类者皆雷斧也雷书云雷斧铜铁为之盛京乌喇诸地则皆石也色微青黑而通明映之莹如玻璃其在西洋者石色沉绿明彻无异皆雷楔也博物志云人间往往得石形如斧刀名曰霹雳楔者是矣又有雷墨雷钻雷锤不过以状异名要皆金石质也唐人小说谓玉门西有雷庙国人年年出钻以给雷用是诚谬言夫雷火所至万物俱化斧楔乃雷气之所化其或金或石者随地气而使然也见仁皇帝集中辨论详尽可破群疑矣又雷墨雷针皆不过雨粟雨金之理耳星辰附会为神太史公天官书有斗魁戴匡六星曰文昌宫宫有将相三星司命司中司禄三星于是道家者流附会其说为蜀山神张亚子及化书述赵王如意事诞而不经明倪文毅正祀典一疏辨之尤核学者可无为所惑矣惟星之神每降为人人亦每升为星精如傅说颜子王良张子房之类遂有谓文昌之神即大雅嵩高之诗所称张仲孝友者庚溪诗话载徽宗幸宝箓宫道士伏地久之方起云值奎宿奏事上问何神曰即本朝苏轼将借以讽谏耶抑道士之妖说耶李光地谈浑天仪安溪先生云浑天仪三重其外一重不动者为六合仪所以定上下四方之位其中一重旋转者为三辰仪所以象天体圜动之行其内一重周游四遍者为四游仪所以挈玉衡而便观察盖三辰一仪尤为要切其仪有三环一环以准赤道一环横跨之以准二极一环侧倚之以准日道三环交结相连上刻南北东西纵横之宿度以水激其机轮使之随天东西运转必使在仪之度与在天之度相应而不忒然后可以按候而仰窥也即以木星言之今夜经天之处距极几度距赤道几度于何知之以仪上所刻南北之度准之则足以知之矣又如木星行疾时今夜距昨夜几度行迟时今夜距昨夜又几度于何知之以仪所刻东西之度准之则足以知之矣以至日轨之南北平斜太阴之缠络委曲五纬之迟留顺逆莫不皆然然仪度虽与天相准而人之转瞬难定故四游仪挈衡管于中可以随处低昂挂于仪之上而注视焉则仪度与天度相直不爽如盘针定于秒忽之中而外薄乎四表盖无几征之差也古璇玑玉衡之说虽不可考然大要当不甚远天地人物邵子以一万八千岁为天始开又以一万八千岁为地始辟又以一万八千岁为人始生故于寅上注物始开据此是必先有天方有地有天地然后方生出人物来朱子门人读之而未信问曰不知物尽时天地坏也不坏朱子难为答乃曰也须有一场鹘突天地有形有气如何不坏但一个坏便有一个生出来按朱子此言虽属杜撰无聊之极尚圆活不着迹蔡临川从而演之曰戌会之中两间人物俱无又五千四百年而戌会终地之重滞者悉皆融散与天混合为一又五千四百年而亥会终昏暗极矣是天地之一终也贞下起元又肇一初为子会之始清轻之气上腾是天开于子矣又五千四百年当丑会之中重浊之气又凝结成土地又地辟于丑矣又五千四百年而丑会终又五千四百年为寅会之中人物发生是人又生于寅也言之凿凿如烛照数计使天施地生之理亦如印板文字不亦愚乎昔人谓画人物难画鬼魅易诸儒皆画鬼魅者也朱子语录云尧舜时在午今在未看来天地今古大气数极盛时已过了宜其愈降愈下不能及古治之盛是竟专委之气数而不知裁成天地之道辅相天地之宜圣贤实有参赞之功南怀仁驳天地方圆之说安溪先生云康熙十一年某月见西士南怀仁怀仁深诋天地方圆之说及以九州为中国之误其言曰天之包地如卵裹黄未有卵圆而黄乃方者人以所见之近谓地平坦而方其可乎天地既圆则所谓地中者乃天中也此惟赤道之下二分午中日表无影之处为然怀仁与会士来时身履其处此所谓地中矣愚答之曰天地无分于方圆无分于动静乎盖动者其机必圆静者其本必方如是则天虽不圆不害于圆地虽不方不害于方也且所谓中国者谓其礼乐政教得天地之正理岂必以形而中乎譬心之在人中也不如脐之中也而卒必以心为人之中岂以形哉读吴草庐土中之说因偶忆及遂记于此愚又案天地度里不可穷极算术纷纭莫适为宗洛邑土中之说固未可信然以历理推之地势差异晷景当殊南北之极潜见绝判西法称赤道之下二分午表无景是冬夏数均也昔人有至外国者熟一羊头而夜已曙是昼数常赢也今法南方四时昼刻每多于北又况乎其九州之外者乎昼夜不均非所语中然一岁之内绝无短永阴阳消息其序靡显揆之于理亦未为中也如此则惟中国之地晷刻赢缩与四时进退二至相除毫无余欠而洛又其中之中谓之中土理宜不诬以是知经所言天地四时之所交合阴阳风雨之所和会信乎其为至理而非虚说也气化之理自有而无者化为气也如水之耗而干也自无而有者变而为质也如气之蒸为水也天气也地质也地上属阳皆气地下属阴皆水阳无形也阴有迹也气自卑而上升则水突于泉水自高而入海则气纳于本观此而天地阴阳形质气化之理殆有自然一定而不易者矣天地道里日月晷景自古天地道里日月晷景之说多矣至于今日西历之家其说弥详盖以为地在天中止一弹丸四方上下去天之数皆均其四表极处非能与天相际也所谓天圆地方者言其动静之性耳实则地亦圆体如卵裹黄上下周围与天度相应其地气寒暑则以去日远近为差赤道之下正与日对其地最热其景则四时常均无冬夏短永两极之下去日最远其地最寒其景则短者极短长者极长正当两极之处常以半年为昼半年为夜惟二极与赤道相去之间当日南北轨之外起二三十度至四十度许其地不寒不热温和可居其景则与冬夏进退长短之极皆无过十之七此气之平而数之中也环地上下皆有国土人居各戴天为上履地为下南北东西随处改观午夜晨昏每每相反盖皆附气而生丽阳而明周游环匝初无定位其名有亚细亚欧罗巴利未亚亚墨利加四大洲今之九州及四夷之地皆亚细亚国土也其所记亲历各州风土山川寥廓荒忽虽不可尽信然其实测晷景见诸施行者颇为信而有征其理盖不可诬今以其说考之则中国九州正当黄道北轨距赤道二十四度之外起于广州夏至戴日之下迤逦而北至于夏至去日十六度许则今直隶也自此复出塞而北风气渐寒昼夜短永渐逾其度自广州越海而南则气渐酷热而昼夜之刻渐无短永矣故惟九州之内风气和时刻平而洛又其中之中也是以天地四时之所交合阴阳风雨之所和会昔之达者其知之矣而周公岂欺我哉或曰此以言南北暑寒则可矣东西风阴之理亦可得闻欤曰由前之说则环处于地者迭为东西未可以先儒日出日入午前午后之说拘之也盖九州之域西则多山而东际海近山则多阴滨海则多风验之闽蜀之地可见然则周礼之风阴亦就九州言之明洛邑之为中耳其所以风所以阴恐山水之为而非日出入朝暮之故也日月路史或问日月之形如丸也如扇也若如丸则其相遇岂不相碍予曰如丸何以知之以月之盈亏知之月本无光犹银丸日曜之乃光耳光之初生日在其傍故光侧而所见才如钩日渐远则日照而光稍满如一弹丸以粉涂其半侧视之则粉涂处如钩对视之则粉处正圆此以知其如丸也日月气也有形无质故相值而无碍程子有云日月之为物阴阳发见之尤盛者也天地里数广雅九天之际曰九垠九天之外曰九陔天去地二亿一万六千七百八十一里半地之厚与天高等天南北相去二亿三万三千五十七里二十五步东西短减四步元命苞则云天不足西北阳极于九故天周九九八十一万里援神契则云周天七衡六间者相去万九千八百三十三里合十一万九千里从内衡至中衡中衡至外衡各五万九千五里唐一行僧谓地上地下各八万里汉志又谓地上下各十七万八千余里而浑天仪赋谓升降于三万中则上下仅空一万五千里安得起古人聚一室互相推测观其聚讼以助我下酒天行健董铢曰问天行健朱子曰胡安定说得好其说曰天者干之形干者天之用天形苍然南极入地下三十六度北极出地上三十六度状如倚杵其用则一昼一夜行九十余万里人一唿一吸为一息一息之间天行已八十余里人一昼一夜有万三千六百余息故天行九十余万里天之健可知故君子法之以自强不息云因言天之气运转不息故阁得地在中间铢未达先生曰如弄珠碗底只恁运转不住故在空中不坠少有息则坠矣分野分野配以九州而环海四夷概不与焉前人多以为疑善夫马宛斯之说曰分野之说古人每详言之周礼保章之职既难考论而见于左氏内外传者犹可类推也武王克商岁在鹑火故伶州鸠曰岁之所在我周之分野也则鹑火为周分矣晋文即位岁受实沈故董因曰晋人是居则实沈为晋分矣襄二十八年岁淫元枵祸冲于鸟尾周楚恶之则鹑尾为楚分矣昭十七年星见大辰梓慎知宋郑之灾曰宋大辰之墟也则大火为宋分矣独其说有可疑者星纪北而吴越南井鬼南而秦居西虚危在北齐表东海降娄属西鲁宅曲阜或又以受分之始岁星所在为说然有绝而复续者封日既异前星又岂可据乎夫春秋战国地域变迁三晋未分晋当何区秦拔西河魏当何属周未东迁何故已直鹑火陈灭于楚何自而入韩分且中国几何蛮夷戎狄岂日星所不临哉天道在西北而晋不害越得岁而吴受其凶皆以岁星所在言之也然豕韦实卫晋何以吉吴越同野吴何以凶卫既水属何故与宋陈郑同火而裨灶先知之且颛顼之墟姜氏任氏实守其祀是又齐薛之分矣此皆不可晓者前哲要自有见也陆子静尝谓分野之说难通按天文家言天之一度当地二千九百余里天大地小安得以东南一隅应之晋人以一度当一千四百六里唐人以一度当四百余里将安所从耶土牛五方之色立春鞭土牛必备五方之色宋景祐元年颁土牛经丁度作序其法以岁之干色为首支色为身纳音色为腹以立春日干色为耳角尾支色为胫纳音色为蹄至今遵之河图数色时宪书白黑缘紫碧黄赤此河图数也河图戴九履一一为白九为紫左三右七三为绿七为赤二四为肩二为黑四为碧六八为足足为白故阴阳家一六八为白二黑三绿四碧五黄七赤九紫两周甲子宋太宗至道二年司天冬官杨文镒建言于历日六十甲子外更留二十帝命存两周甲子共存上寿之数凡一百二十年俾期颐之人犹见当生纪年遂造新本颁行今宪书增六十年盖本于此忌日民间作事多以初五十四二十三三日为忌其说无所据一说谓此三日即河图中宫五数为君象故庶民避之宋桐卿朱翌云世俗以正五九月到官不视事正五九释氏谓之三长月学佛者不荤食唐高祖武德中下诏禁屠宰自是方镇礼士多避之缘方镇到官须大飨将校因禁屠宰故不用此三月今督抚府县制与方镇异无飨士之礼功令于此三月又无屠宰之禁又何疑焉在朝官员除授后即日履任亦未闻有避者乃自宋以来有此谬说迄未除也月气时五日一候积六候而成月岁则有七十二候三节一气积六气而成时岁则有二十四气端午唐玄宗八月五日生以其日为千秋节宋璟表云月惟中秋日在端午然则凡月之五日皆可称端午不必五月五日也社社者戊日也立春以后五戊日即为社春秋二社皆然月出歌月出歌三辰五巳八午生初十未上十三申十五酉时十八戌二十亥上见光明二十三日子时出二十五日丑时兴二十八日寅时现三十之日卯上寻出茶齐正斜角落万载千时此是真石表朝庙衙署庭中设石表以觇时刻不识造自何时按宋豫章曾南仲通天文宣和进士授南昌县尉尝谓古人揆景之法载经传者不一止较景之短长未与刻漏相应乃为晷景图以木为规四分其广而杀其一状如缺月书辰刻于其旁为基以荐之缺上而圆下南高而北低当规之中植针以为表表之两端一指北极一指南极春分以后视北极之表秋分以后视南极之表所得晷景与刻漏相应二分之日南北二表皆无景独其侧有景以其侧应赤道春分后日入赤道内秋分后日出赤道外二分日行赤道故南北皆无景也自鸣钟自鸣钟铸金为之中承以柱下为方匮面设表盘十二分上起子午正右施一日再周以短针指时长针指刻起丑未初钟一鸣尽子午正十二鸣其初正自一鸣至四鸣各四刻椟内藏钢轮三重中为大轮四轴上间小轮三联之以旋时刻针左为大轮三轴上间小轮二联之旁大轮一绾击具以击钟知时右亦如之以击钟知刻三重皆施坠线击具皆有铜片为作止之限表盘径二尺一寸五分幂以玻璃椟木质髹漆绘金花文四隅皆有柱中为周阑髹以金纵距四尺七寸横五尺七寸五分通高一丈六尺六寸时辰表时辰表铸金为之形圆盘径一寸五分二厘均分时刻以针指之内施轮齿皆如自鸣钟之法具体而微盛以金合当盘面处空之合径一寸五分二厘通厚八分周饰杂宝金索三行三就开镂花文热河水源热河水源曩无的论上派侍卫努三等往查奏云自热河东流入上都凡三河一名固都尔唿一名柳沟一名赛音郭勒固都尔唿河即系热河水源由固都尔唿河直进围场交界至固都尔唿达巴汉详看固都尔唿河源自察罕陀罗海山西北山梁倒紥沟流出茆沟河之水自赛音达巴汉之玳瑁沟流出于中关东北入固都尔唿河赛音郭勒河自霍尔霍克达巴汉之三道沟流出至中关郭郭斯台东入固都尔唿河是为热河详看此三河水势大小略同自察罕陀罗海山至热河山庄二百二十余里永定河堤永定河之有堤工自康熙三十七年始也河性湍悍挟沙以行而两岸土性疏薄多系沈沙故有溃决之患归墟之地迁徙靡常每年皆小有修筑疏浚之事自康熙戊寅至今六十余年中奏改下口大兴工作者又六度焉初系巡抚于成龙筑堤自卢沟桥下至永清县之朱家庄一百三十里朱家庄至东安县之狼城河十五里注狼城河汇西沽以达海此第一次河道也康熙三十八年即南岸之内另挑一河以南岸为北岸三年而工竣自永清之郭家务起至灞州柳岔尾止河注辛章入于淀此第二次河道也雍正四年怡贤亲王与朱高安相国奏自柳岔口引河稍北遂于郭家务改河由永清之冰窖东安之狼城宋流口武清之王庆佗入三角淀两岸筑堤长三十余里此第三次河道也其后于北堤尾又接筑民垫水乃渐有北趋之势矣干隆十六年督臣方观承奏于冰窖改河由南七工之南堤外循东老堤坦坡垫行归叶淀加培东老堤接筑坦坡垫改称曰南垫另改称北大堤曰北垫此第四次河道也是时水又转而南趋矣二十年下流复淤局势大变乃奏于北六工二十号开堤放水任其荡漾归沙家淀循凤河达天津归海南以南垫北以遥垫为门户河身阔数十里村庄百余处改赋为一水一麦之地河流宽畅上流得免壅溢而河势日益北趋此第五次河道乃永定河全局之一大变迁也是时水由遥堤内行其后又筑月堤以防意外荡漾之水至三十二年水遂由越堤内行三十五六年上游复溃命尚书裘公会勘于三十七年春挑下口由调河头南引河归淀加培南北垫是年水由新河稍向南行此第六次河道也三十八年夏新挑调河头之河一夕淤平仍由遥堤之北以趋于东熘势又逼北堤此又一变也昆仑昆仑天下山之顶也乃地之极高处其东面为中国江淮河济皆东流其西面为西域诸国自流沙以西水皆西流其南为吐蕃两广水皆南流北为沙漠为天下冈嵴至高之处直北虎林至海都木钵子田地地势又逐渐而低水皆北流南视阴山之地反为极南之境水亦北流以此观之地形如一亭子中高而四旁渐下昆仑乃亭子结顶之处四面之檐乃四方诸国四方之水各分会于四海如岭外之左右江经流两粤受二十余水折数千里南入于海西则蒲昌海折八千里入北高海阴山诸水在沙漠外亦北入海安义河系嘉湖西派亦受三十余水折三千余里西南入榜葛剌海此皆见其源而不知其尾者中国所见止东南一面耳区宇图志与十郡志大业初敕窦威德等撰区宇图志五百余卷敕虞世基等撰十郡志一千二百卷叙山川则卷首有山水图叙郡国则卷首有郭邑图叙城隍则卷首有公馆图图上题字极细皆欧阳肃书肃询之长子工草隶为时所重见大业拾遗记新旧唐书及书史录会要等编皆无肃名方舆图谢庄分左氏经传随国立篇制木方丈图土地山川各有分理离之州别县殊合则宇内为一蒙叟叹为绝学贾耽进地图广三丈以一寸折百里本朝蒋文肃公仿庄制为铜板舆图凡三十余纸考订躔度包罗中外可称大观惜蝇头蚊脚非梯升不可晓且里至郡省勾别未明家叔姜村先生在馆局刊一统图仿耽制而小之百里仅寸四之一山川郡邑关镇无一不详水道源流与齐次风先生讲论累月时十七省名流在都下者各考订其乡郡邑城郭水道之迁徙改并者戊辰刻成咫尺之间日游四海行笥中携之不异指南车考查河源须亲历其地河源古人未经身到故说来俱未的确康熙中差重臣至西番昆仑亲历其地考图籍询方言绘山川量道路之远近近复辟西域地数万里悉置驿递使轺往还如行国中其山川形势如掌上螺纹一一可数考订精确足破千古之疑河套河自西宁入口流自宁夏复出口自发源至汉地南北涧溪细流旁贯莫知纪极山皆草石至积石方林木畅茂世言河九折在彼地凡二折云河出口后环绕二千余里至山西保德州与陕西府谷县两山夹峙处复入口套中二千余里地尽属膏腴周遭平坦可耕可居可渔可猎中原所必争而明中叶甘心弃之今悉入版图边民耕种世以为业乃成乐土黄龙府黄龙府即金之东都在石头店之东北故垒犹存井臼自若城西有水泺甚宽广水族繁衍鱼尤肥美鲫一尾重五斤许此岳鄂王所为欲痛饮黄龙府耶金元故城遗址京城外土墉周遭上多茂树下有沟流或断或连延亘不绝此即金元故城之遗址也天险金坡关在易州之西北居庸关在昌平之西松亭关在景州之东北古北口在顺义之北榆关在昌平之东金坡即紫荆榆关即山海皆天造地设为中外之防环京师之嵴背若负扆然此可谓天险者矣当今中外一家真如户闼三江鸭绿江松花江黑龙江称三江其源在长白山顶周围百里山顶有潭曰闼门泉源如沸清彻见底分而为三流为三江北东西北三面如船厂新城齐齐哈郎三姓等处江水皆可灌地地亦滋肥发生茂盛居人不稠鱼猎为生遇刨参人带去菜子随意种之每棵重二十余斤地脉之厚可知矣松花江以松阿里乌喇得名松阿里国语天河也虎丘虎丘先名为海涌山阖闾时为虎丘始皇时为虎璆至唐代讳虎钱氏讳蠙改名许市后人失旧音讹许为浒市为墅见吴地记然今人犹唿许市云博物志言有不当补齐记晏子曰吾闻江深五里海深十里博物志地以石为骨川为脉草木为毛土为肉予谓当以人兽为虮虱鱼介为蛔蚘矣清帝土风诗序干隆甲戌圣驾东巡制蒙古吉林土风诗十二首具造化之妙非身历其地不知其言之毕肖也谨录小序数则以广异闻乳筩以皮为之平底丰下而稍锐其上将乳盛之于取携为便荒田农作非蒙古本业今承平日久所至多依山为田既播种则四出游牧射猎秋获乃归耘耨之术皆所不讲俗云靠天田鄂博蒙古不建祠庙山川神示着灵应者垒石象山冢悬帛以致祷报赛则植木表谓之鄂博过者无敢犯革囊以革为之用代筐筥罂盎食用鉅细无所不纳行汲或以贮水涉川则挟之肘间乱流以济或谓之皮馄饨盖俗唿也紫车取材于山不加刻斫轮辕略具以牛驾之行则鸦轧有声如小舟欸乃骨占炙羊肩骨视其兆以占吉凶犹古龟卜马竿生驹未就羁勒放逸不可致以长竿系绳縻致之蒙古最熟其伎儿版儿生在襁褓中令卧版上韦束其两臂倚毡庐壁间啼则摇之徙居则悬之驼装之后灰简木削两简编韦联之稍空其中涂油而布以灰作字毕则拭去而更布之有古漆简之风竹笔蒙古产豪颖而未得缚笔之法削竹木渍墨作书口琴制如铁钳贯铁系其中衔齿牙间以指拨丝成声宛转顿挫有筝琶韵转经蒙古奉佛惟谨木轮中贯铁枢可转动集梵经于轮间大者支木架以手推之小者持而摇之旋转如风谓一转功德与持诵一过等威唿刳巨木为舟平舷圆底唇锐尾修大者容五六人小者二三人剡木两头为桨一人持之左右运棹捷若飞行唿兰因木之中空者刳使直达截成孤柱树檐外引炕烟出之上覆荆筐而虚其旁窍以出烟雨雪不能入比户皆然法喇似车无轮似榻无足覆席如龛引绳如御利行冰雪中俗唿扒犁以其底平似犁盖土人为汉语耳斐兰弧矢之利童而习之小儿以榆柳为弓曰斐兰剡荆蒿为矢剪雉翟鸡翎为羽曰钮勘赛斐古人食皆以匕羹则以勺国俗旧用木匕长四寸许曲柄丰末犹古制也额林庋横板楣栋间以贮奁筐瓶罂诸器具兼几案匮椟之用施函斫木为筩因其自然虚中以受物贮水酿酒皆用之视束铁编篾攒木片为器者天质为胜拉哈土壁堵间缀麻草下垂缘以施圬此国初过涧芮鞫间故俗也霞绷蓬梗为干抟谷糠为膏抟之以代烛燃之青光荧荧烟结如云俗唿曰糠灯豁山夏秋间捣败苎楮絮入水沤之成毳沥芦帘匀暴为纸坚韧如革谓之豁山凡纸笺胥以是名之罗丹鹿蹄腕骨也旧俗以蹄腕骨随手摊掷为戏视其偃仰横侧为胜负小者以獐大者以鹿莹泽如玉儿童妇女围坐掷以相乐以薄圆击之则曰帕格周斐桦木之用在皮厚者盈寸取以为室上覆为瓦旁为墙壁户牖体轻而工省逐兽而频移山中所产不可胜用也黄河源流黄河源出西宁徼外枯尔坤山之东众泉流出沮洳涣散不可胜数望如列星蒙古名敖敦他拉南番名苏罗木译言星宿海也是为河源汇为查鄂灵鄂二湖东南行折北复东行由归德堡积石关入兰州元史地理志河源东北流所历皆西番地至兰州凡四千五百余里始入中国又东北流过达达地凡二千五百余里始入河东境又南流至河中凡一千八百余里通计九千余里岷江岷江源出黄河之西巴颜哈拉岭七七勒哈纳番名岷捏撮汉书所谓岷山在西徼外江水所出是也而禹贡导江之处在四川黄胜关外名楮山古人谓江源与河源相近禹贡岷山导江乃引其流非源也斯言实可为据其水自黄胜关流入灌县分数十歧至新津县复合为一东南流至叙州府金沙江入之金沙江金沙江源自达赖喇嘛东北乌捏乌苏流出译言乳牛山也其水名乌鲁乌苏东南流入喀木地又东南流径中甸入云南塔城关名金沙江至丽江府亦名丽江至永北府会打冲河东流经武定府入四川界至叙州合入岷江流经夔州荆州武昌与汉江合汉江汉江源出陕西宁羌州北嶓冢山名漾水东流至南郑县为汉水入湖广界东南流至汉阳县汉口合岷江澜沧江澜沧江源有二一源于喀木之噶尔机杂噶尔山名名杂楮河一源于喀木之济鲁肯他拉名敖母楮河二水会于乂木多庙之南名拉克楮河流入云南境为澜沧江南流至车里宣抚司名九龙江流入缅国潞江潞江在澜沧江之西为哈拉乌苏即禹贡之黑水其水自达赖喇嘛东北哈拉脑儿流出东南入喀木界又东南流入怒彝界为怒江入云南大塘隘名潞江南流永昌府路江安抚司境入缅国龙川江龙川江在潞江之西其源从喀木所属春多岭流出南入云南之大塘隘西流至龙川江至汉龙关入缅国槟榔江槟榔江在云南边境外其源发自阿里斯之冈底斯东打母朱喀喀巴珀山译言马口也有泉流出为牙母藏布江从南折东流经藏危地过日噶公噶儿城傍合噶儿诺母伦江又南流经公布部落地入云南古勇州为槟榔江出铁璧关入缅国恒河恒河者冈底斯南有山名郎千喀巴珀译言象口也有泉流出入马品母达赖脑儿又流入郎喀脑儿两湖之水西流至桑纳地又冈底斯北有山名格喀巴珀译言师子口也有泉流出西行亦至桑纳地二水合流南行又东行至那克拉苏母多地与冈底斯西马珀家喀巴珀山之水相会山译言孔雀口也其水南行至那克拉母多地会东行之水东南流至厄纳忒克国为冈噶毋伦江即佛书所谓恒河也阿耨达池阿耨达池者梵书四大水出阿耨达山下有阿耨达池即冈底斯是唐古特称冈底斯者犹言众山水之根也与释典之言相合冈底之南有二湖相连土人相传为西王母瑶池意即阿耨达池也三危禹贡导黑水至三危旧注以三危为山名无确处不能指其所在今考犹中国之称三省也打箭炉之西南达赖喇嘛所属拉里城之东南为喀木地达赖喇嘛所属为危地班禅胡图克图所属为藏地合三地为三危耳哈喇乌苏由其地入海故曰导黑水至于三危入于南海也从极西之国浮海二三年方至中国过小西天竺国登岸小西离大西六万余里大抵大西之人一年到小西又一年到中国朱子答程泰之论禹贡曰古人着书多是臆度未必身到足历故其说亦难尽据未能如今目睹之亲切着明耳卫河卫河之水发源于河南辉县之百门泉源远而流长及至临清其流渐细以故北河一带每遇天道亢旱粮船不无浅阻查清河县东北漳河去卫河仅十余里有旧河一道名曰蔡河康熙四十二年大水时曾由此入卫河后被武城堵塞若疏通成河使漳河之水由武城县西关北头引入卫河则北河一带可永无浅阻之患若虑伏秋之时二水交发其势太大查恩县四女祠北减水闸下原有引河一道今宜疏通宽深使水由古黄河下海则运道民生均受其利矣卫河旧名御河源出河南辉县苏门山东北会洪漳诸水过临漳分流为二其一北出经大名至武邑以入滹沱其一东流经大名东北出临清合会通河至直沽会白河入海愚按临清以北运河每有浅阻此河既至临漳分流为二若遇临清迤北水小之时将临漳分流处其北出入滹沱者堵闭则东流出临清合会通河者水自大矣再将武城蔡河开道又何水小之足患乎金代治河之议金史宣宗贞祐三年壬申上遣参知政事侯挚祭河神于宜村三年四月单州刺史颜盏天泽言守御之道当决大河使北流德博观沧之境今其故堤宛然犹在工役不劳水就下必无漂没之患而难之者若不以犯沧盐场损国利为说必以侵没河北良田为解臣尝闻河侧故老言水势散漫则浅不可以马涉深不可以舟济此守御之大计也若曰浸民田则河徙之后淤为沃壤正宜耕垦倍收于常利孰大焉若失此计则河南一路兵食不足而河北山东之民皆瓦解矣诏命议之四年四月延州刺史温撤可喜言近世河离故道自卫东南而流由徐邳入海以此河南之地为狭臣窃见新乡县西河水可决使东北其南有旧堤水不能溢行五十余里与清河合则由浚州大名观州清州柳口入海此河之故道也皆有旧堤补其缺罅足矣如此则山东大名等路皆在河南而河北诸郡亦得其半退足以为御备之计进足以壮恢复之基又言南岸居民既已籍其河夫修筑河堰营作戍屋又使转输刍粮赋役繁殷倍于他所夏秋租税犹所未论乞减其稍缓者以宽民力事下尚书省宰臣谓河流东南旧矣一旦决之恐故道不容衍溢而出分为数河不复可收水分则浅狭易渡天寒辄冻御备愈难此甚不可诏但令量宜减南岸郡县居民之赋役天山准回二部西域旧隶版图者为五卫新设一府三县准回两部以天山南北分界准部所属有十六鄂托克二十一昂吉五集赛以乌鲁木齐伊犁二处为大臣驻札之所左右皆置屯田回部所属有辟展哈拉沙拉库车沙雅尔赛里木拜阿克苏乌什喀什噶尔莫尔萨尔叶尔羌和阗六城共十二处皆为大臣驻札之所抚其民人纳其贡税凡天山南北伊回两部之驻防弁兵皆属伊犁将军统理准部汉为乌孙北魏为蠕蠕隋为西突厥元为诸王行营之地明为瓦剌回部汉为西域城郭三十六国内如哈拉火州则车师哈拉沙则焉耆库车则龟兹阿克苏则温宿喀什噶尔则疏勒叶尔羌则莎车和阗则于阗唐为伊西两州为焉耆龟兹疏勒毗沙四镇宋以后声教不通明时亦曾遣使至其地准回两部之外其新入贡者皆列外藩准部之西北则有左右哈萨克即古之康居回部之西北则有东西布鲁特即古之布露又有安集延塔什罕玛尔噶朗和罕那木干皆古之大宛博罗尔拔达山即古之乌秅爱乌罕即大月氏准部之水曰伊列河即古之伊列水图斯库尔河即古之碎叶水吹河塔剌河爱雅尔淖尔河额尔齐斯河回部之水曰罗卜淖尔即古之蒲昌海额尔勾河他里木河阿克苏河喀什噶尔河出于葱岭叶尔羌河亦出葱岭和阗河出南山皆古之所谓河源者天山天山即北山亦曰白山亦曰雪山天山之南有大山曰南山西接葱岭东接安西府与天山对峙汉书所谓南北有大山是也西域西域全境俱在肃州嘉峪关外东南接肃州东北至喀尔喀西极于萨马尔干北抵俄罗斯南界青海今之安西府即汉酒泉敦煌故壤出嘉峪关外延袤千余里皆其地由安西府西北行至哈密巴里坤乃西域之咽喉天山之要路逾巴里坤至乌鲁木齐至伊犁伊犁为准噶尔所居即汉乌孙地唐书伊列河突厥回纥叠居此焉其地皆在天山之北过天山南曰吐鲁番又西为阿克苏为乌什为喀什噶尔为库车为叶尔羌稍南为和阗凡三十六国皆回部城郭而居皆在天山之南汉南山之北葱岭之东蒲类海之西北西域三十六国汉书西域传三十六国即今诸回城尽入版图命大臣驻札其地屯垦亦渐可及至左右哈萨克在伊犁之西北东西布鲁特塔什罕安集延和罕诸城皆在伊犁之西拔达山在叶尔羌之西南皆是国家贡献之国土伯特土伯特即唐之突厥唐太宗以公主下降公主供佛像于庙今番人名诏诏者译言如来也其地犹有唐时中国载去佛像明成化时乌斯藏大宝法王来朝辞归时以半驾卤簿送之遣内监护行内监至四川边境即不能前进而反留其仪仗佛庙中其后往来之人尚有见之者见明实录哈萨克御制诗注哈萨克相传为古大宛地然大宛乃古城郭之国则今土鲁番喀什噶尔叶尔羌皆是回部与哈萨克之逐水草无城郭者不同至布鲁特即唐布露睿考精详足证从前之讹谬大宛当日部落强盛附庸者多哈萨克当是其部中之一国则安集延和罕拔达山诸城当亦汉时附庸大宛者与乌孙西域列传乌孙东与匈奴西北与康居西与大宛南与城郭诸国相接又从阳关出西域有两道从鄯善傍南山北后河西行至莎车为南道自车师前王庭随北山后河西行至疏勒为北道南道西逾葱岭则出大月氏安息北道西逾葱岭则出大宛康居奄蔡按图而稽了了可指古今同此山川同此道路也腾格普耳西域贡赋以钱折粮名曰腾格又曰普耳计一腾格为钱五十文普耳之数又少于腾格又有果园税岁征绿葡萄以充贡今伊回两部俱开局铸干隆通宝中外一统二万余里同轨同文自结绳以来未有斯盛也西域贡品叶尔羌岁贡石榴苹果木瓜分赐内庭诸臣作回城三果诗董东山宗伯绘三果图喀什噶尔岁贡干葡萄二千斤拔达山贡刀形似斧柄嵌宝玉和阗贡玉大者长数丈小者不可数计明驼捆载络绎载道回部贡金命铸麟趾虎之形上赋诗纪其事西北回族西北回子种类甚多当日元太祖征服回子诸国悉有其地因分诸子分统之是为部落之主岁月既久语言行事及服食器用渐习彼处风俗其中盖有元之苗裔而亦不能自知矣乌鲁木齐乌鲁木齐旧属准噶尔额鲁特强时亦游牧于此二十年平定伊犁额鲁特人剿灭殆尽乃建城于红山嘴下沃野千里草肥水甘宜于畜牧屯田收粮足资官兵之需阛阓鳞次中外百货皆备红山嘴高峰叠嶂上赐名曰福寿之山巴里坤巴里坤在哈密之西北三百余里乌鲁木齐之东亦准噶尔故地为南北两路适中之所在雪山北气寒多雪惟夏日乃无耳道旁有石碣一汉文称其地砂碛险远极望西北气青白漫漫如雾雪深盈丈人畜不能行云云不知为何代所立盖荒寒之地自古弃之域外也伊犁伊犁准噶尔之巢穴自十九年天兵平定后故地全墟额鲁特人户百万皆伏诛二十九年筑城曰惠远城将军驻札城之东五十五里曰巴彦达亦建城曰惠宁城驻领队大臣一员伊犁东接乌鲁木齐南界回疆西北临边军台十二站卡伦三十余处回子六十户收粮足食天少雨泉细官兵廉俸盐菜于内地调饷五十余万两复运绸缎万匹与哈萨克易牛羊马匹设宝伊之局铸铜六七千斤岁差领队大臣巡查哈萨克收赋税牛马百取一羊千取一额鲁特之台吉回子之伯克皆随年班入京挞拉巴哈台挞拉巴哈台地名雅尔又曰楚唿楚即阿睦尔萨纳游牧故地参赞大臣驻之建城周数里地居极北非四达之区贸易者少近来商民渐集辟展辟展回部小城地当孔道东界哈密七百七十里西至哈拉沙拉一千一百二十里北通乌鲁木齐之齐克打坂为南路冲衢建城围五里有奇驻办事大臣一员辖军站六台西二百六十里为所属土尔番回子之城又西南五百里为贺卜诺尔回城即黄河源星宿海也旧文称罗卜淖尔自辟展至和阗此四五千里之南面与自和阗南至后藏此四五千里之东面周回万里皆名星宿海渺无人烟间有童山泥潦从无人至盖遍地皆泉也哈拉沙拉哈拉沙拉回部小城仅三里土尔番西八百七十里设办事大臣一员其地初亦繁盛被准噶尔侵凌占为牧场回人逃散三十六年土尔扈特来降安插资生库尔勒库尔勒在哈拉沙拉西南一百五十里多惰兰回子无驻防归哈拉沙拉大臣管属又西五百九十里为布古尔回城经霍集占叛乱大兵剿灭无遗将惰兰回子移驻惰兰回子别一种也其地平川丰草大水潆洄多可耕之土其南皆沮洳近星宿海凡自叶尔羌和阗喀什噶尔阿克苏沙雅尔等处来者必经布古尔之土桥过渡舍此无他径也亦归哈拉沙拉大臣管理库车库车在布古尔之西三百里城围九里有奇地高城坚驻办事大臣一员收岁粮外纳铜一千八十斤送乌什铸钱硝二百斤磺三百斤送伊犁火药六百斤给各兵丁南去马行三日山场丰美多野牲益南近星宿海库车本为回疆大城四五万户霍集占之乱回子几无遗孑大兵平后休养生息家给人足矣沙雅尔沙雅尔属库车大臣管辖止设回职纳粮千余石铜硝等减库车三之一天炎地湿宜粳稻诸果皆佳梨尤美夏多蚊回子以布为帐晡时男妇子女皆入帐中二更后即宁西南马行八日可至和阗东南行二十八日可抵前藏其南近贺卜诺尔乌什乌什回子谓之土尔番译言都会也在库车之西北千里城依南山大河绕其北准噶尔时最盛霍机斯既擒达瓦齐来献后霍集占复叛伏诛三十三年办事大臣苏成经理失宜回子不堪其扰同叛被害将军明瑞参赞永贵平之尽诛回众调总理回疆之参赞大臣驻札各城所纳铜斤交粮饷局铸干隆通宝每文重一钱二分抵银一分每百为一腾格回子私用每五十唿一腾格犹之内地唿小钱也回子所用旧皆普尔今则自哈拉沙拉以东皆用通宝无普尔矣北界冰山南皆平川沃野东至库车城西连叶尔羌安军台二十一站卡伦六处统辖乌什阿克苏拜赛里木四城回众外藩贸易人至应纳之税十分抽一四十年赐城名曰永宁城冰山岁一致祭阿克苏阿克苏在乌什永宁城之东二百里人户二万余田土宽广麻麦棉谷诸豆各果皆茂驮马牛羊群聚人善攻玉制器精巧商民鳞集街市交错每逢八栅尔期会货如云集拜拜回部小城四五百户在阿克苏之东四百五十里地寒粮少无驻防赛里木赛里木在库车西北二百一十里拜之东八十里地寒木稀产铜硝及攻玉之宝沙人敦实无回习但喜畅饮与库车回子相似叶尔羌叶尔羌回部一大城回子唿叶尔启木明史作叶尔钦霍集占之旧巢穴也其居室壮丽瓦以绿琉璃今为粮饷局园亭亦华敞今为办事大臣衙署城池坚固围十余里岁收叶尔羌和阗正赋三万五千余两粮三万五百余石金三十两清油八百斤租税银一千六百余两充官兵口粮公用又折收回布五万七千五百余匹棉一万五千斤布袋一千四百余条麻绳一千二百余根铜三千斤并运伊犁将军处充公铸钱等用东界乌什西界巴打克山南控和阗北邻喀什噶尔西南一带均与外藩连边所属回城十处叶尔羌最大人户七八万中外商贾山陕江浙之人悉至其地外藩之安集延退罢特郭酣克食米尔之人皆来贸易街长十里货如山积异宝奇珍往往而有能镂金攻玉制极光洁俗尚宴会妇女亦能歌舞回童娴斤斗之戏回妇善绳技绳索铜为之然豪强兼并伯克土豪每蚕食小回故户口多而不皆殷实所产米谷瓜果甲于诸城石榴木瓜苹果瓜膏葡萄干岁以充贡叶尔羌河产玉子如斗如碗如拳如栗曾有重三百斤者五色皆备去叶尔羌二百三十里山曰密勒台打坂叠嶂高峻遍山皆玉然玉石相夹生者居之十九其大至千万斤之净玉在高峰之肋人不能上土产牦牛惯登陟回子乘牛携凿任其自坠而取之因而伤人与牛者往往有之叶尔羌贡玉自七千至万金其各河玉子尽所得交纳和阗和阗亦回部大城北距叶尔羌七百余里南行二十日即后藏西接外藩而道路不通层山阻格东皆沮洳再东则星宿海矣地荒远不邻大路无往来交接之事驻领队大臣二员受叶尔羌大臣节制其玉笼哈什河哈琅圭塔什河皆多生玉子人皆敦实服田女工亦勤养蚕织茧绸绢布他城所无喀什噶尔喀什噶尔回部大城在叶尔羌之西北四百八十里回子布鲁特耦耕杂处为西陲要害之区驻办事大臣二员边防机务会商参赞岁收普尔三千六百余千抵银三万六千余两粮一万四千余石充公用又折征布一万匹解伊犁税十分抽一变价充公岁贡荡绸缎金银丝绸缎各果膏干官兵另一城不与回子同城地肥丰收与外国交易人户殷实其回城内屋宇修整街长数里商贾云集皮张缎布玻璃珠宝珊瑚玉器在在门摊牲畜粮果更不胜纪俗侈多妓女尚宴会共属九城皆无其盛哈萨克哈萨克古大宛地回子一大国称其汗曰比相唿以名不知避地广富牲畜生子十六岁即分牛羊使自为计贵中国磁器梭布倭缎片金之属无刑罚有不驯者众议罚以牲畜尤甚者众议杀之亦不关白其比干隆二十一年大兵入其巢穴其比阿布赖乞降归化纳贡税岁无缺额人皆回子而无礼拜讽经之事布鲁特布鲁特回子之一种在安集延喀什噶尔之间北亦与伊犁接地广人众称其主曰比不蓄发辫禁食猪毡帐为居游牧为业牛羊为食冻乳为酒与额鲁特无异贵中国磁茶细布火烟烧酒干隆二十三年平定回部后仰慑天威岁岁贡马朝觐安集延安集延回子一部落二十三年归王化地在喀什噶尔之西布鲁特边境之外有屋宇田园米麦豆果蔬桃杏葡萄苹果木瓜石榴人善贸易权子母入鄂罗斯克食米尔温都斯坦等处则兑其玉器金银丝缎新巧器具至回疆则兑其绸缎布匹磁茶药料累岁往来不绝爱分毫之利无发辫不食猪回疆各国皆赖其营运以通货物博罗尔博罗尔西域别一种在叶尔羌之西不礼拜把经不通回文回语饮食无忌深目高鼻绕喙多髭男女无别兄弟共一妻以次御宿而悬其靴门外见者辄止生子女以次分属无兄弟与戚里共之次以齿地卤人贫以人为赋生子二三则纳一子汗汗即鬻子他国收其值为利性怯懦屡受布鲁特沙关记等掳掠人口悉不较鄂罗斯鄂罗斯在边外诸国最大东界朝鲜南界中国西北邻控噶尔东西二万余里南北止二三千里自其汗察汗没无子遂传女今已七代女主有所幸孕则杀所幸生女嗣位生男则谓他人种也男女蓄发男日以胶水刷须令易曲卷银铸钱纹肖其汗之面重七钱余有宪书甚准男女日沐浴示洁见人接吻为礼都城数十里官分文武皆佩刀以玉金银铜铁钖饰刀柄以别贵贱五丁抽二三丁抽一以为兵年十六入营给以马械终身不娶逾五旬放出听其便犯窃犯奸杀人出边者皆斧剁杀死地卤沃不齐产玻璃黑貂玄狐猞猁银灰鼠海龙水獭之属鄂罗斯本为控噶尔之属国后恃其强不复称臣纳税渐且侵扰其境两国交争鄂罗斯屡经大锉伤二十余万人复称臣求和于常币外岁增童男女各五百人遂至微弱控噶尔控噶尔西域回子大国在鄂罗斯北地广东西包鄂罗斯之外建城极大南北径马行八九十日城门二千四百余城内大江三宫室以金银珠宝为饰遍产赤金白银珠宝不为异比户皆丰在西域为有礼教之地然唪经纳马兹礼拜男妇皆然不杀人兵亦精锐三十五年土尔扈特投中国鄂罗斯侵其边控噶尔出兵压之鄂罗斯被其杀戮甚重克食米尔克食米尔回子大国在叶尔羌西南冬夏温和多沃野花木檀降甚茂精水法引水逆流楼上垂瀑布好贩运通海洋至温都斯坦皆以舟温都斯坦温都斯坦回子大国在叶尔羌西南马行六十日至克食米尔复西南行四十日即是水道亦通以象耕服车致远皆以象有马牛无驼羊不知游牧产米谷瓜蔬花竹人习伎巧善攻玉器而大薄如蝉翼文如发镂金银为丝织绸缎金漆雕镂皆精奇遍货于各国穴地为池深数丈旁掘土为室室亦精洁饰以金玉亦有楼阁无地上建屋者舟居者亦多市必以夜皆因地炎溽不敢烈日居处往来也有玉山多产黄金宝石珊瑚之属贵中国磁器尤重大黄贵客至以大黄代茶人一年不服大黄则死虽贫苦小回亦储两许囊系衣领时舐嗅之然其地险远瘴疠他国人至多死城之西巨泽数千里中有高山莫穷其顶出狮子头大尾虬黄质黑章毛如虎文长五六丈时踞峰顶望月欲吞往往勐飞吞月去十许里而坠死于山谷中取狮者开地为阱伏炮手于下遇负雏而至者发炮毙其母而取雏以精铁作柱密布层覆围而畜之日饲以牛音底音底西域一国从叶尔羌西南马行六十余日即至地饶多宝玉非回子种而衣帽相似人敬牛朝夕朝拜有事则祷之以黄金饰其角饲膏粱被文绣牛之室褥以金丝缎凡饮食器必以牛粪拂拭之而后贮食入回疆贸易见杀牛者必痛詈之予见世之不食牛肉者孝弟可薄法网可犯而其戒终不可开语云涓涓不塞将成江河萌芽弗拔寻及斧柯音底之俗殆亦由戒而生敬欤巴打克山巴打克山回国风俗文字与内地汉回子字同自叶尔羌西马行三十里至其界二十三年霍集占逃至其地其汗截而杀之献尸至上赏之三十三年后为退木尔沙所灭逃亡人口仅千余户退木尔沙退木尔沙回国在巴打克山之西多山水宜牧畜间有种二麦者以肉为食乳为酒牛马遍地好斗似布鲁特之俗敖罕敖罕西域大国在退木尔沙之西温都斯坦之东南方数千里人稠富天热多雨花果茂盛产五金宝玉金钢石有烟瘴出猩猩通人言以象耕少牛见则以为异物解蚕织种类甚杂各分部居郭酣郭酣回国在叶尔羌之西马行四十余日至其地人短小仅二三尺余好斗有笑其矮者辄持刀并命马牛高二尺羊长尺余味肥而甘驼如驴有菽粟无布帛至内地购布而不爱丝绸退罢特退罢特西域别种在叶尔羌之西南和阗之正南马行五十日可至与后藏地界相连无城郭宫室山中凿石穴居偶有游牧者俗敬火每晨起引火焰出则向之拜有事则叩祷塞克塞克西域大国非回类在敖罕之西人户百万家地肥备五谷驼马牛羊遍野人富足善射以打牲为业每人挟标枪五杆长四五尺百步内发辄中西域中此最无欺诈者沙关记沙关记叶尔羌属之回人先为霍集占之党逃至外藩同伴奉以为尊渐聚众至五千人自立为伯克凶暴好杀在叶尔羌西马行三十余日沿途无薪草以马通为炊穷僻之区辖哩萨普萨辖哩萨普萨在安集延之外马行三十日别一种类哈喇替良哈喇替良在安集延之南多山无平壤苦寒十月雪深盈丈人皆于山幻温处构屋藏闭次年三月始出户地产独峰驼布哈拉布哈拉回国在叶尔羌西马行二十五日地暖冬无霜雪岁三熟瓜二熟谷豆葡萄桑皆盛不饮酒私饮者即为匪人擒赴礼拜寺塔顶掷杀之河多鱼产骨重羊短小肉瘠但骨重耳黑者多灰毛不多得初不甚牧近以中国人爱之牧以获利则安集延一带皆有之玛辖提玛辖提绝域国名衣尚赤以茜草日染其须令赤善制大炮人有巧思通洋海安他哈尔安他哈尔绝域之地多山人以核桃松子为食打牲为业查尔卓衣赛拉斯查尔卓衣赛拉斯二城皆绝域之地人贫乏窃劫为生产兽如马性调良日行千里窃者乘之驰远近噶拉特查纳等三城噶拉特查纳阿拉巴特谟勒此三城同一语言与各国皆不通须染红色在大水滨以鱼为食水咸不可饮乌尔古特二城乌尔古特城雅尔城同一部人皆回子地产甜瓜长六七尺西瓜大如磨盘佳堪特二城盘佳堪特城怕尔海城二城同部桑葚有赤白黑绿四种大四五寸采以为粮巴喇哈巴喇哈绝域一大国地广人繁多沃田产青金石宝石金刚石玻璃铁白如银五谷皆有果多异状有赤蟒空中飞如龙口喷热风人触之死产独角羊大如驴科罕科罕绝域之地筑室耕田有豆谷二麦善酿酒产海龙黑貂玄狐阿萨尔四城阿萨尔城哈拉多拜城巴拉城哈喇他克城四城同一部以豆为常馔男女满面皆毛羊如驴子壮多杀其父紥纳巴特四城紥纳巴特城色里卓衣城别什克里城巴色巴拉城四城同一部桑葚大无核人赖以食男女遍身皆毛冬夏惟皮衣一不着裈噶尔洗噶尔洗地大多山出狮子犀象人日饮酒取醉有大米菉豆萨穆萨穆绝域一大地在控噶尔西一万三四千里砖瓦为屋布帛为衣地邻大水不知彼岸阿拉克阿拉克控噶尔西北之一大国与萨穆相似工匠尤巧造屋冬暖夏凉以金银制人形可服役无邪魅皆人巧为之女国狗国西海中有女国无男山有神木一抱之则感而孕有狗国生女如人生男皆狗阿谛国阿谛国在西海中与控噶尔相接人长三四丈弓矢及一二里性怯畏锣鼓之声生女高数尺男高数丈喜生食人兽西域各地距离出嘉峪关西去一千五百八十里至哈密哈密西去九百五十里至辟展辟展西去二百四十里至土鲁番土鲁番西去八百九十里至哈拉沙拉哈拉沙拉西去九百六十里至库车库车西去六百九十里至阿克苏阿克苏分为二路其西去一千一百九十里即叶尔羌其西南去二百四十里即乌什叶尔羌西去四百二十里至喀什噶尔叶尔羌南去六百五十里至和阗城即哈尔哈什俄罗斯俄罗斯汉唐时为大食国历今千八百年元太祖与弟分收地弟灭俄罗斯即以封之曰察罕汗国仍旧名元入中土沿脑温江黑龙江置驿岁与察罕汗通问慰江岸残址犹有存者其王都曰脱博斯奇城近边曰泥扑处城包楞额城尼尔苦斯城尼尔苦斯有总管驻守入通市者皆泥扑处城之人别其种曰罗刹误称为老枪又误为老羌秋尽俄罗斯来互市或百人或六七十人一官统之江之西官居毡幕植二旗于门衣冠织罽为之秃袖方领冠高尺许顶方而约其下行坐有兵监之所携马牛皮毛玻璃佩刀之类易缣布烟草椒糖饧诸物以去俄罗斯来文二函一彼国字一蒙古字贵官与商贾名俱列内康熙丙申年来文察罕汗一千七百一十六年盖溯自有城郭人民始也署衔俱列先代官职于前重世禄也将军以其文达兵部理藩院出尔罕者兵车之会地在卜魁城北十余里定制于草青时各蒙古部落及虞人胥来通市商贾移肆以艾浑墨尔根屠沽亦皆载道轮蹄络绎皮币山积牛马蔽野集初立时划沙为界各部落人驻其北商贾游人官卒驻其南中设兵禁将军选贡貂皮后始听交易凡二十余日而散缠头回子国缠头回子国在俄罗斯准噶尔两国之间以铜砖为城玻璃饰郭郭外行三十余里始一周其中王居极丽舆马甚盛历古今无二姓主邻国犯之不与较亦不通使各国其买卖交易至西宁多坝口而止西宁之西五十里曰多坝口有大市焉细而东珠玛瑙玻璃之属粗则氆氇藏香中外商贾咸集惟缠头回子万里西来富于他国亦能精鉴宝物年年交易以千万计俄罗斯地土风俗俄罗斯一名罗刹古丁零羌国也其幅员东近朝鲜西至荷兰北至海南至喀尔喀其天夜短昼长其地多水通舟楫其土物五谷六畜百果诸蔬及玻璃毡铁红黑牛皮之属其人皙面隆准深眶绿睛卷发赤髭罽衣错履贪杯杓嗜酸辛餐薧鲜饭粔籹横板为屋栅木为城铸银为钱编名为简免冠点首为礼有嫁娶无醮迎有葬埋无服制有耕获无耘耔有岁时无历日其教宗耶稣师子国唐开元初有人上言往师子国求灵药其国在天竺居西南海中旧无人民止有鬼神及龙以驯养师子得名诸国商贾往与贸易鬼神不见其形但出珍宝题其所值商贾依价取之其地和适无冬夏之异诸国人闻其乐土竞往遂成大国此即佛经所言天龙夜叉之属又闻广东民与海神市者造舟海上以货置舟中焚契于岸纵舟而去如期而舟来所命货物与原契不爽亦师子国之类也天下事真有不可理晓者乌斯藏西番各寺乌斯藏即吐番地顺治五年阐化王入贡定贡期三年一次贡道由陕西十七年大宝法王灌顶国师圆通妙济国师进贡贡道由云南陕西边地番寺陕西边地番寺洮泯河州庄浪西宁肃州诸番僧族不一顺治八年河州弘化寺显庆寺庄浪感恩寺进贡十年庄浪报恩寺端严寺西宁瞿昙寺净宁菩提寺净觉寺慈利寺延寿寺普法寺吉祥寺伊儿结寺西纳演教寺进贡十七年岷州圆觉寺进贡康熙二年洮泯番僧二十一寺换给敕书后又给五寺敕书共二十六寺分为四族定贡期三年一次四十三年肃州归化寺西宁教化寺宝贝寺换给敕书定贡期三年一次附载二十六寺圆觉寺大崇教寺讲堂寺刹藏寺弘教寺洪福寺法藏寺朝定寺石崖寺鲁班寺永安寺广善寺昭慈寺洪济寺崇隆寺宝净寺写儿朵寺赞林寺永宁寺广德寺三竹寺裕龙寺藏经寺荔川寺工布寺四川边地番寺四川边地番寺金川寺在四川威州保县康熙四年题定贡期三年一次贡道由四川东海诸郡落东海诸郡落天聪七年使大部落僧格额驸率眷属来朝顺治五年索伦部落进贡归诚每年贡貂皮至京滇南十善明冯时可滇行纪略云滇南最为善地六月即如深秋不用挟扇衣葛一也严冬虽雪而寒不侵肤不用围炉二也地气高爽无霉湿三也花木高大有十丈余其茶花如碗大树合抱鸡足苍松数十万株云气如锦四也日月与星比别处倍大五也花卉多异品六也望后至二十月犹圆满七也冬日不短八也温泉处处皆有九也岩洞深杳奇绝十也活佛旧说乌思藏行一万八千里始至雅州彼处称国王曰喇嘛令巴恤王五年一换将死语诸臣曰我以某年月日生某国中父母为某汝等依期来迎后如期死死后果生某国三日即能言告其父母曰我乌藏王死日曾语国人来迎当送我往父母即送至其臣民亦如言备宝物以迎至国五六月暴长如成人能登坛说法往事悉记经亦淹熟惟面貌不似旧王不过五年又生他国所生多在外番夷人称曰活佛王死不葬俟新王至方火旧王骸此郭青螺所记近日活佛尚有四人年寿如常人无五年一死之事缅甸傅副宪自滇归语人云阿瓦城即三江城旧有砖城一座高丈余周八九里九门炮台二十座酋长房帖金为饰大头目皆瓦房小头目以下皆草房城内居人约万家附郭民约三千家多有西洋人城西即大江东北二面有钖箔江环流西南一隅通陆路城市乡村皆行车直梗城与阿瓦城隔江旧有破城周八九里八门干隆二十六年始修整高丈余大头人居住民房数千贸易多集此木梳城在直梗西一百八十里砖城周十里高丈余五门外有濠沟宽十余丈积水深丈余名水城城内约二万家皆草屋酋长房与阿瓦相等缅酋或居阿瓦或木梳九钮城在金沙江边去木梳七十里砖城周七八里高七八尺八门头人居住约万家贸易亦多江边多船缅匪兵共万余每名给银四十两购买充当平时每月每名给谷两箩每箩三斗无饷银分中左右三营左漆左腹右漆右腹中则全漆缅俗三月过年五月吃斋至八月十五日止十六日后放兵四出抢掳以资衣食遇出兵向所辖土司按户派夷民为兵每战使缅兵押夷民前驱迎战遇有杀损亦不爱惜近与暹罗构衅皆水战兵船约百只缅酋畜象数百只给夷民分养土司袭替给以象身故仍收回辗转索银率以为常间亦以象战西南民多地阔前四城外尚有宴公白古董悟三城皆其所属与暹罗接壤俗尚白酋长白衣金边披发赤足民男披抄子女穿筒裙冬夏皆单衣缅地产象牙棉花鱼盐勐拱产玉石琥珀勐密产宝石碧牙西波龙章国峒有银矿台湾张柳渔侍御巡视台湾归得绝句百首述其山川景物番俗夷风情形如绘台湾为古毗舍耶国始见于文献通考明季莆田周婴远游编载东番记称其地为台员盖闽音之讹也台湾之名入中土自兹始万历间海寇颜思齐踞有其地俘掠海滨台湾之有中土人自兹始思齐死红夷乘其敞取之顺治辛丑郑成功降荷兰据其土城改名东都寻改东宁康熙癸亥大兵荡平岛寇郑逆归诚台湾之入版图自兹始徐敬业等后裔唐书载贞元十七年吐蕃陷麟州驱掠民畜而去中有僧名延素向其将号徐舍人者乞命徐曰师无恐余徐敬业五代孙也昔武氏斫丧王室吾祖建义不果子孙窜入谿洞之中已经数世今甚繁衍掌握兵要未尝不思故土但族属已多无由自拔耳悉解汉俘千人同延素归国延素近传其事漱石闲谈载李赞皇之南迁也卒于崖州子孙遂为獠俗数百人自相婚配正德间吴人顾朝楚为儋州同知以事至崖召见其族状与苗獠无异耳缀银环索垂至地言语亦不相通德裕诰敕尚在明纪遗闻载陈友谅亡后陈理被擒友谅尚有二子挈眷属逃入楚中深洞自相婚配将一姓别为二姓弟仍姓陈兄将陈字易作惸字名曰哥陈子孙繁衍或曰今梅花洞中种类即是进贡各国朝鲜国崇德二年封为朝鲜国王即高丽国于诸国中效顺最先有年贡有节贡岁以为常贡道由凤凰城琉球国在东南海中本有中山王山南王山北王后为中山所并世称尚氏顺治六年请贡八年进贡定贡期二年一次贡道由福建闽县荷兰国在东南海中顺治十年请贡十三年进贡初定八年一次后改五年一次贡道由广东今改由福建安南国古交趾地顺治十八年请贡康熙二年进贡贡期初定三年一次后改六年两贡贡道由广西凭祥州暹罗国本海南暹与罗斛二国后并为一顺治十年请贡康熙三年进贡贡期三年一次贡道由广东西洋诸国俱在西南海中康熙六年始通朝贡地远难定贡期贡物亦无定额贡道由广东苏禄国雍正四年始遣使朝贡贡道由福建土鲁番在陕西西北顺治三年进贡十三年定贡期五年一次贡道由陕西甘肃卷十四译经唐显庆元年玄奘法师翻译梵本经论时薛元超李义府问古今译义何如师曰苻坚时昙摩瞿译中书侍郎赵整执笔姚兴时鸠摩罗什译安成侯姚嵩执笔后魏菩提留文译侍中崔光执笔引证极多于是敕令译经使十余人如于志宁来济许敬宗薛元超李义府杜正伦时为看阅又谕有不稳当处随时改正润色云见藏经三藏法师传宋时宰相衔带译经润文使沿唐旧也今日所传藏经大抵皆六朝唐人文士秉笔而书而缁流中之通梵音解字母者唱演而出通中外之情愫达华梵之岐音随震旦之语言翻月邦之教说全凭字母以罄形声而所传之字母各不相同盖缘诸僧生非一时居非一地其翻译诸经亦各本其师传初未归于画一或字体本同而音唿迥别或音唿不异而译写迥殊较之西域元文已经三易其中舛讹不但鲁鱼帝虎而已译经高僧佛法之着由于经典之传经典之传由于翻译之力自古译经高僧殚心文律克畅宗风诚彼法之津梁而禅门之扃钥也一沙门僧伽婆罗扶南国人梁天监五年随舶至都敕召译经讫十七年合一十一部四卷即大育王经解脱道论等用字母五十字一沙门不空本天竺婆罗门族师事金刚智三藏随住洛阳自天宝至大历六年译经五百余卷七十七部不空译文殊问经字母五十字金刚顶经字母五十字华严经字母四十二字一沙门竺昙摩罗察月氏人历游各国通各国音义字体大赍梵经东归译经百七十五部世称敦煌菩萨月氏菩萨所译光赞般若经字母四十一字一沙门无罗叉于阗人于惠帝元康元年译放光经一部于陈留水南寺先是颍川沙门朱士行西度流沙至于阗写正品梵文九十章六十万余言于晋太康时欲送洛阳国王不许士行积薪烧经誓曰若大法应流汉地经当不烧言已投经不损一字国王骇服送至洛阳众请无罗叉译出所译放光般若经字母四十二字一沙门鸠摩罗什天竺人后秦姚兴弘始三年至长安讲说诸经凡三百余卷沙门慧叡等八百余人随什传写所译摩诃般若经字母四十二字一沙门玄奘姓陈氏游西域十七年贞观十九年还京译三藏要文六百五十七部所译大般若经字母四十三字一沙门佛驮跋陀罗迦维罗卫人义熙十四年孟襜褚叔度请贤为译匠将华严前分三万六千偈诠定文旨先后所出观佛三昧海六卷泥洹及修行方便论一十五部一百十有七卷所译华严经字母四十二字一沙门实叉难佗于阗人天后证圣元年译华严经及楞迦经等所译华严经字母四十二字一沙门地婆诃罗中印度人天后时译大乘显识经等一十八部所译华严经续入法界品字母四十二字一沙门般若罽宾人元和间译经八卷所译华严经字母四十二字有无色空善恶禅家不着有不着无却着不有不无不倚色不倚空却倚非色非空不思善不思恶却思无善无恶三身凡佛皆有三身一曰法身谓圆心所证二曰报身谓万善所感三曰化身谓随缘所现宗维摩经以不思议为宗金刚经以无住为宗华严经以法戒为宗涅槃经以佛性为宗如来多陀阿伽陀翻为如来金刚经无所从来亦无所去故为如来此以法身释也又第一义为如正觉名来此以报身释也又成实论云乘如实道成正觉故名如来此以应身释也道院集要云本觉为如今觉为来佛书杂说云如者来之体来者如之用能仁寂默释迦牟尼即能仁寂默也能仁是姓寂默是字性从慈悲利物字从智慧冥理菩萨菩萨即菩提萨埵也经疏菩提名佛道萨埵名成众生天台解云用诸佛道成就众生故名菩萨也释僧家不用姓而称释始于卫道安以为大师之本莫过于释迦乃以释命氏王随楞严疏序宋天圣六年王随撰楞严疏序云般刺译其义房相笔其文先是三藏将梵本泛海来广州制止寺遇宰相房融知南铨闻有此经遂请对译融笔授乌长国沙门弥伽释迦译语则今之楞严乃弥迦所译之梵文而房融秉笔而书之者也吾不知融之所书果否尽协弥伽之梵文弥伽之所译果否不谬世尊之经旨是皆未可知也指月录明瞿冏卿汝稷字元立常熟人文懿之子精于禅理其所着指月录释子奉之如紫阳之集注也辟佛名文安溪先生云辟佛几篇名文宜汇置一处范蔚宗西域传赞傅奕表韩子原道佛骨表与孟简书宋景文李霨传赞朱子释氏论合而观之释氏无所逃罪矣苏轼不溺于佛唐以前文章之本儒学者推退之宋以后文章之通释典者推苏长公王阮亭诗云庆历文章宰相才晚为孟博亦堪哀淋漓大笔千秋在字字华严法界来予谓长公不过借为文境波澜耳非溺于彼教者今人读子由行状遂以公为禅学之宗按公议学校贡举书极斥士大夫主佛老之非又策云天子有七庙今人饰佛老宫而为之祠固已过矣又使大臣兼官领之岁费鉅万此何为者其言与佛骨表何异又作胜相院记谓沿其学者大抵设械以应敌匿形以逃败窘则推堕滉漾中不可捕捉此数句说尽禅学自欺欺人之弊公于释理至熟而其言如此盖公与世不合姑以消其不平聊资以为文庄子云因之以曼衍所以穷年也殆坡公之谓乎又贺坤成节表云放亿万之羽毛未若消兵以全赤子饭无数之缁褐不如散廪以活饥民观此乃知放生戒杀不过节口腹之欲以安素位之常非有惑于彼教之言偶有引据皆借彼言以证吾说世人读忠孝节义之大文而不信古人之为圣贤读怳恍谐衍之剩语辄斥君子之为异端此学者所当戒也长公作司马温公行状富郑公神道碑如万斛水银随地涌出蒙叟谓有得于华严经称性而谈无所不有无所不尽法界事理开遮涌现无门庭无墙壁无差择无拟议世谛文字固已荡无纤尘何自而窥其浅深议其工拙乎盖公之学深斥释教之非而公之文又深得华严之妙也佛老都是忍心汉昔人谓佛老都是忍心汉人之所以为忠臣孝子义夫节妇者其心皆有所不忍也佛老则无所不忍呜唿君父何人忠孝何事是可忍也孰不可忍也佛教源流佛氏之学其未入中国也世尊大弟子阿难陀多闻总持有大智慧结集世尊所说为修多罗藏而诸尊者或后或先各阐化源优波罗集为四部律谓之毗尼金刚萨埵于毗卢遮那前亲授瑜珈五部谓之秘密章句无着天亲频升知足天宫咨参慈氏相与造论发明大乘谓之惟识宗旨西竺龙胜以所得毗罗之法弘其纲要谓之中欢论敦煌杜法顺深入华严不思议境大宣玄旨谓之华严法界观此一大略也自汉永平二年佛法始入中国厥后离为异宗曰教曰禅曰律凡三焉魏嘉平初昙柯罗始持僧祇戒本至洛阳昙无德昙谛等继之立羯磨法唐南山澄照律师道宣作疏以明之四分律遂大行是为南山之宗萨埵以瑜珈授龙勐勐授龙智智授金刚智唐开元中智来中国大建曼荼罗法事大智道氤大慧一行及不空三藏咸师尊之是为瑜珈之宗唐贞观三年三藏玄奘往西域诸国会戒贤于那兰陀寺因授惟识宗旨以归授慈恩基基乃网罗旧说广制疏论是谓慈恩之宗梁陈之间北齐惠闻因读中观论悟旨遂遥礼龙胜为师开空假中三观止观法门以法华宗旨授慧思思授天台国师智觊其说乃大备觊授灌顶顶授智威智威授惠威惠威授重朗朗授湛然是为天台之宗隋末顺以法界观授智俨俨授贤首法藏至清凉国统国师澄观追宗其学着华严疏论数百万言圭峰宗密继之而其化广被是为贤首之宗瑜珈久亡南山亦仅存其行于今者惟慈恩天台贤首而天台为尤盛此则世之所谓教也世尊大法自迦叶一十八传至菩提达摩乃弘教外别传之旨谓不立文字可以见性而成佛达摩传慧可可传僧璨璨传道信信传弘忍忍传曹溪大鉴禅师慧能而其法始盛能二弟子曰怀让曰行思皆深入阃奥让传道一一之学江西宗之其传为怀海海传希运运传临济慧照大师义玄玄立三玄门以策励学徒是为临济之宗海之旁出为沩山大圆禅师灵佑传仰山智通大师慧寂父倡子和微妙玄机不可凑泊是为仰山之宗行思传希迁迁之学湖南宗之其传为道悟悟传崇信信传宣鉴鉴传义存义存传云门匡真大师文偃偃之语言如青天震雷闻者掩耳是为云门之宗玄沙师备实偃之同门友其传为桂琛琛传法眼大师文益益虽依华严六相唱明宗旨而迥然独力不涉凡情是为法眼之宗迁之旁出为药山惟俨俨以宝镜三昧五位显诀三种渗漏传昙晟晟传洞山悟本大师良修修传曹山元证大师本寂而得大振是为曹洞之宗法眼再传至延寿流入高句丽仰山三传至芭蕉彻石晋开运中亦亡弗继云门曹洞虽仅存然不绝如线惟临济一宗大用大机震荡无际久盛于世此则世之所谓禅也律学均以南山为宗真悟智圆律师允堪着正会记等文实出六十家释义之外是为会正之宗至大智律师元照复别以法华开显圆意作资持记乃与会正之说不能有同是为资持之宗二宗虽并存而学者多遵资持之教是则世之所谓律也大抵佛之为道本无二门自去圣既邈源远而流益分于是思异指殊各建户庭互相矛盾禅则讥教为滞于名象教则讥禅为溺于空寂若律之为用虽禅教所共持而取舍各不同至于为禅教之学者又各立异以取胜一彼一此不相出入自教宗言之慈恩立三教天台则分四教贤首则又为五教自禅宗言之慧能与神秀同授法于弘忍能则为顿宗秀则为渐宗道一神会同出于能道一则密契心印神会则复于知解其不同如此至若天台教宗之一也而四明知礼孤山智圆性善性恶之说如冰炭之不相投临济禅宗之一也而或以棒或以喝至横川拱则复以声偈其示人之要如枘凿之不相合支派乖错论说纷纭殆不可得而悉数也鬼怪朱子一日论鬼怪事深诋佛法之非有人曰信有之朱子问公见否曰曾见有鬼为祟闻寺钟一扣则鬼一伏朱子曰大抵此鬼亦即公辈人所为耳安溪云盖生前如此信鬼死后安得不尔予谓此等人生前为人时尚不足重轻死后为鬼纵极作祟又安足畏神鬼塑像咸阳魏孝廉丁巳计偕至都门游彰义门古寺中见女像甚妍丽戏语同人曰娶妻得此足矣何必阴丽华哉时魏年少未婚也归寓夜半一女子靓妆入如昼所见魏为所惑每夜必至两阅月病不起寻卒吾乡城隍庙两廊塑皂隶像数十数年前忽夜出作祟邻女有被蛊至死者愚民祭祷日数百人逾年不止后有老成人数辈纠合乡人持杖击碎竖像焚躯投之运河从此寂然人心始安宋人三水小牍所载女灵观事与孝廉事绝相类魏为家君丙辰乡试所录士南中雕手塑庙像如生往往邪祟凭之所在多有北方刘銮塑尤着名入庙者无论妍丑皆不必动心彼自无因而入过于敬畏与过于亵狎皆足致殃明道先生于寺庙布席令勿背佛像语门人云凡具人形者皆当以人礼待之又与伊川同入庙明道见佛揖而进伊川则否门人问之明道曰但论年齿他也比我多几岁一揖何妨富郑公在洛每与邵尧夫至寺见佛躬身致敬尧夫笑曰无乃为佞乎梁武宋徽自古帝王崇释教者以梁武帝为最崇道教者以宋徽宗为最然皆不以令终秦以君主妻河史记年表秦始以君主妻河君主秦君之女犹后世公主也妻河者当是投之于河如河伯娶妇故事盖当时戎俗有此耳吕东莱作大事记改主为生又改生为甥无一而可地狱地狱之说儒者不道即释家亦未明言其在某方某地也庞懋贤文昌杂录云余读会要唐贞观十五年太宗遣新州刺史高表仁持节至倭国在新罗东南居大海中表仁浮海数月方至云路经地狱之门亲见其上气色蓊郁又闻号叫锤锻之声甚可畏惧则竟实有其地在海中矣又吉凶影响录载黄靖国至一狱云是唐武后狱内以大瓮贮数万蝎螫之酷吏奸臣皆各有狱荒诞不经又与于二氏之甚者也魏叔子作地狱论虽曰文人戏笔然终非儒者所宜文人寓言宋玉招魂长人土伯则夜叉罗刹之伦烂土雷渊则剑树刀山之地文人寓言实异说之滥觞也魏晋而后愈演其文释氏之书亦窃其说一言不知可弗慎欤普陀普陀山梵书中有三处一在厄纳忒克之正南海中山中有石天宫观自在菩萨游舍是乃真普陀一在浙江之定海县海中为善才第二十八参观自在菩萨说法处一在土伯特今番名布达拉也亦为观音化现之处释氏之书本自西域于彼地山川应有所据然不可考矣酷吏如阎罗吴道子画地狱变相一片婆心不意为来俊臣辈作说法也读史记•酷吏十人列传如对森罗殿上十阎君刀山剑树镬汤炉火纵横交陈寒夜篝灯披讽一过阴风飒飒殆不减高表仁海上之所见矣七佛三十三祖七佛毗婆尸佛尸弃佛毗舍浮佛拘留僧佛拘那含牟尼佛迦叶佛释迦牟尼佛三十三祖摩诃迦叶阿难商那和修优婆鞠多提多迦弥遮迦婆须蜜伏驮蜜多胁尊者富那夜奢马鸣大士迦毗摩罗龙树尊者迦那提婆罗睺罗多僧迦难提迦耶舍多鸠摩罗多阇夜多婆修盘头摩罗鹤勒那师子比邱婆舍斯多不如蜜多般惹多罗菩提达摩慧可大师僧璨大师道信大师弘忍大师慧能大师僧道借以养游民御制诗御史有以沙汰僧道为请者朕谓沙汰何难即尽去之不过一纸之颁天下有不奉行者乎但今之僧道实不比昔日之横恣有赖于儒氏辞而辟之盖彼教已式微矣且借以养流民分田授井之制既不可行将此数千百万无衣无食游手好闲之人置之何处故为诗以见意云颓波日下讵能回二氏于今亦可哀何必避邪犹泥古留资画景与诗材真大哉王言也方今二氏之教不绝如线正学昌明之会彼说不足以惑世诬民法海珠林聊供词人之藻缋耳况丛林绀宇分养无告之民生齿日繁岂可泥腐儒之陈言哉八功德水萧梁神僧宝志遗像在鸡鸣山塔中非近世工匠所能塑今孝陵乃志公葬处傍有八功德水泉脉甘美刘诚意改葬之掘地见二大缶对合启之志公端坐于内发被体指绕腰瘗既迁水亦随往因建灵谷寺八功德水一曰清二曰冷三曰香四曰柔五曰甘六曰净七曰不饇八曰蠲疴五百罗汉宋元丰中久旱裕陵祈祷甚力一夕梦有僧乘马驰空中口吐云雾觉而大雨随至命中贵物色之于相国寺五百罗汉中第十三尊略仿佛迎入内观之正如所梦元绛喜雨诗云仙骥籋云穿仗下佛花吹雨布天流盖指此也明祖最恶僧尼唐会昌中沙汰僧尼毁寺四千六百余区毁招提兰若四万余所归俗僧尼二十六万大秦穆护袄僧二千余人收良田数千万顷奴婢十五万人盖官造者为寺私造者为招提兰若大秦穆护者释氏之外教如摩尼之类袄胡神也武宗好道教故汰僧是乃平添数十万游手坐食之人不知何以置之岂能安静无事乎明太祖最恶僧尼尝聚僧尽埋土中仅留首土上命铲之名铲头会有一僧铲去一首复生一首如此数十次遂下度僧之令沙弥至者三千余人中有冒请者帝怒命皆戮之吴僧永隆请焚身以救免帝允之永隆取香一瓣书风调雨顺四字语中侍曰烦语陛下遇旱以此香祈雨必验乃秉炬自焚异香逼人群鹤舞于龛顶帝乃宥三千人时大旱以遗香祷雨即应上曰此真永隆雨也朝廷举事自有大中至正之道其上矫枉过直必至违道逆情其下亦反常为怪乃物极必反之势圣明之世岂有是哉湖隐上人赞元牍记石刻有湖隐上人赞云非俗非僧非凡非仙打破荆棘林透过金刚圈眉毛厮结鼻孔撩天烧了护身符落纸如云烟有时结个茅庵荒山巅有时长安市上酒家眠气吞九州囊无一钱时节到来奄如脱蝉涌出舍利八万四千赞叹不尽而说偈言呜唿无赖不测此殆所谓秃颠者乎佛徒作恶北方寺庙多建于元明时妃嫔太监等一寺之费至数十万帝师受戒其令与诰敕并行后妃公主拜跽受戒甚有为大布施者下令骂西僧者断舌殴者断手相传每春三月太监斋僧必用腥肉其干儿义子皆市井无赖甚至构寻娼妓以苇席为棚纳妓其中任诸僧取乐名曰大布施为来世轮回转身成男之地元之僧有有妻者唿曰梵嫂又曰房老彼时河南大相国寺中僧皆有妻元时胡僧哈麻等进房中运气行淫之术号牴揲儿元帝皆习之胡僧又以咒术迷人令男女交合磨脐过气深种善根传佛子佛胎之说谓之秘密教见笔麈元设宣政掌天下释教天下寺宇共四万二千余所僧尼二十一万余人海陵王抑僧徒金史•海陵纪以右丞张浩平章政事张晖每见僧法宝必坐于其下失大臣体各杖二十法宝妄自尊大杖二百又张通古传磁州僧法宝欲去浩晖留之不得朝官又欲留之海陵诏三品以上官责之曰卿等每到寺法宝正坐卿等坐其侧朕甚不取佛者一小国王子能轻舍富贵自苦修行由是成佛耳今人崇敬以希福利皆妄也况僧者往往不第秀才市井游食生计不足乃去为僧较其贵贱未可与簿尉抗礼闾阎老妇迫于死期遂归信之卿等乃复效此失大臣体张司徒老成旧人三教该通足为仪表何不师之乃师法宝耶元觉发愿文唐沙门元觉发愿文云长得人生聪明正直不生恶国不值恶王不生边地不受贫苦奴婢女尼黄门二根黄发黑齿顽愚暗钝丑陋殊缺盲聋瘖痖凡事可恶毕竟不生黄门谓天阉不能行人道者二根谓兼男女二体两用人道者然则今人幸生中华承平之代为丈夫子容貌端正气质清明即大欢喜矣僧尼婚配明末沈阳城中僧尼过多本朝定关东选僧尼少壮者一千人即成婚配一时怨女旷夫咸得其和欢声载道所生之子女另编籍为千丁佛法如灯笼元不鲁罕皇后丧子问佛师云我夫妇以师事汝止一子何不能保护师答云佛法如灯笼风雨至则可蔽若烛尽则灯笼亦无如之何见山居新话禁都城建寺任城王疏请禁都城建寺以为如来阐教多依山林今僧徒恋着城邑正以诱于利欲不能自已此释氏之糟糠法王之社鼠内戒所不容国典所共弃尤侗论佛杂说尤西堂晚年留心内典尝云不梵诵而安禅不导引而摄生二语极有味杂说中载僧问六祖黄梅意旨甚么人得曰会佛法人得曰和尚还得否祖曰吾不会佛法赵州示众云佛之一字吾不喜闻人能眼中无佛则心中有佛心中无佛则四天下皆佛矣今之学佛者只画得一圆相耳佛降生时一手指天一手指地天上天下唯吾独尊云门云我当时若见一棒打杀与狗子吃人问赵州狗子还有佛性也无或曰有或曰无予笑曰若佛被狗子吃则狗子定有佛性矣呵呵某和尚因看庭前柏树子话自号柏树径山杲闻之笑曰使其因干屎橛话亦自号干屎耶闻者大噱然予有转语难径山僧问何如是佛临济曰干屎橛既有干屎橛的佛岂无干屎橛的和尚恐径山开口便落坑子里呵呵大慧云天命之谓性是清净法身率性之谓道是圆满报身修道之谓教是千百亿化身虽于道理尚隔一层然辨才无碍亦可喜也不睹不闻无声无臭西来大意不出乎此自诚明者定生慧也自明诚者慧生定也天地之道不二而法门亦曰不二至诚之道无息而法界亦曰无尽成己成物犹之自利利他形着变化何异真如变易乎学者熟读三十三章则四十二章在其中矣戒生定定生慧定慧相生而总以戒为本参禅之家如促虚空不若律门为修行第一义古来宿德未有不从戒入者法苑珠林云本于仁则不杀比于义则不盗执于礼则不淫守于信则不妄师于智则不饮其所谓淫杀盗者即君子之三戒也人能受孔子戒则菩萨戒不外是矣故吾以释氏之禅得曾子之一贯释氏之律合颜子之四勿放生戒杀虽人天小果然小人女子难感易流不妨以此引其善念吴道子画地狱变相两市屠沽不售东坡作岐亭诗里中有不食肉者皆曰未死神已泣此语使人凄然也洪州廉使问马祖吃酒肉即是不吃即是答曰若吃是中丞禄不吃是中丞福京江张相公一生不吃肉曹子清内部语之曰凡牛羊鸡犬皆有益于人不杀宜也若豕乃无用之物天生以供庖厨食之何害公笑曰然则天下之人无用者多矣将尽杀之可乎述之皆为绝倒余戒杀有年而老病不能持斋犹食三净肉东坡老饕佛印且烧猪以待罪过罪过数则皆西堂杂说中语殆王元美所云学道未离游戏者耶王士祯谓佛书不可信王渔洋谓佛书最不可信者如云太子初生为起三时殿择取五百妓女形容端正才能巧妙皆以名宝璎珞其身迭代宿卫后太子启王出游止阎浮树下王恐其出家唤令回国更增妓女而娱乐之不知宫中须许多妓女何为古来有此豫教之法否妙法莲华经诵写皆有利益然开卷即说布施如言或有行施金银珊瑚真珠牟尼砗磲玛瑙金刚诸珍奴婢车乘宝饰辇舆欢喜布施又云名衣上服价值千万或无价衣施佛及僧千万亿种旃檀宝舍众妙卧具施佛及僧如是等施种种微妙云云不知出世人需此许多长物将焉用之抑与身心有何关涉祗令俗僧援为口实为清净寂灭之累而已佛书观之即入程子尝言佛书直不必观观之则入之矣此特程子一人之见鲁男子闭门之策耳李石记佛之生佛者本号释迦文即天竺释迦卫国王之子于四月八日夜从母右胁而生有三十二相当周庄王九年鲁庄公七年夏四月常星不见夜明是也佛以三月十五日夜出家二十九岁出家三十五岁得道皆见唐李石续博物志清禁建寺庙顺治十一年定禁止创建寺庙其修理颓坏寺庙不得改建加广大又凡作道场止许在本家院内不许当街悬榜绕街行走违者官议处民治以违禁之罪僧道杖二十为民康熙六年礼部通计各省敕建大寺庙六千七十有三小寺庙六千四百有九私建大寺庙八千四百五十有八小寺庙五万八千六百八十有二僧十有一万二百九十二名道二万一千二百八十六名尼八千六百十有五名共计寺庙七万九千六百二十有二僧尼道士十有四万一百九十三名大和尚沙门住方丈领众者俗尊之曰大和尚按咸和五年石勒称天王奉佛图澄弥加敬号曰大和尚佛经虚妄造天地经云宝历菩萨下生世间号曰伏羲吉祥菩萨下生世间号曰女娲摩诃迦叶号曰老子儒童菩萨号曰孔某又清净法行经云真丹国乃能从化甚见侵侮迦叶往为老子净光童子往为孔某又遣月明儒童往为颜回三弟子者出生其国乃能从化故唐人杜嗣先有吉祥御宇儒童衍教之说道家者流亦记庄王癸巳之岁一阴之月老君遣尹真人乘月精白象下天竺于静饭夫人口中托生佛者嘻出乎尔者反乎尔者也小人无忌惮如此藏经中此类不少故应删却六朝风俗恶劣李延寿南史称宋主北侵王玄谟夜遁就逮将斩梦有教诵观音经者因获免北史称卢景裕以败系晋阳狱诵经而枷锁自脱临刑刀刃可自折六朝风俗恶劣至此左道惑众延寿修史载此猥鄙无稽之语岂不令人喷饭近日庸臣躬罹法网者处囹圄之中跪诵经咒日夜不辍吾见亦多矣秋谳一定悬首藁街胡前效之不一睹耶圣王之世鬼不灵信夫念佛今人念佛名手持戒珠记遍数按木子经云昔有国王名波流梨白佛言我国寇疫谷贵民困不安佛言大王若欲灭烦恼当贯木子一百八个常自随身心称南无佛佗南无达摩南无僧迦名乃过一子如是渐次乃至千万能满二十万遍身心不乱除谄曲舍命得升炎摩天满百万遍当除百八结业获常乐果此虽邪说然止云心称不似近日愚妇声唱呶呶不已也顶赤生天释教临卒顶赤生天腹赤生人足赤沈滞杨大年临终戒家人云吾顶赤跏趺汝辈勿哭惊吾既而果然家人惊号则复寤而寝遂卒禅家长处禅家合众而不哗无怒而有制执事者不辞其劳居安者不愧其逸明道先生尝见其会食叹以为三代之礼乐可兴吾人姻戚同室不如其众多反不及其整肃何也罗汉伽蓝代炊明顾文康少时寓寺中盗邻家狗烹之薪尽揖一罗汉云有烦长老遂提以供爨后陆少白寓僧寺得肥犬竟掇伽蓝代炊作诗云夜半狗羹犹未熟伽蓝再取一尊来二公同负才望性皆俊爽顾位至宰相而陆官仅行人岂狗羹尚未饱啖耶有志状元宰相者当知所从事文康后柔媚为青词宰相大失本来面目矣嘉靖初魏庄渠提学粤东游黄梅寺借观初祖衣钵信手碎之殊快人意儒臣加僧号士大夫出家魏书•孙惠蔚传初单名蔚正始中侍讲禁内夜讲佛经惬帝旨加惠号惠蔚法师此儒臣加僧号之始南史•刘勰传敕与慧震法门于定林寺撰经证功毕遂求出家先燔须自誓敕许之乃变服改名慧地陈书•徐孝克传剃发为沙门改名法整此士大夫出家之始五惑三见孔子绝四毋意毋必毋固毋我此神圣之极功而学人入德之门亦不外是释氏除五惑袪三见五惑者一曰身见谓执我所为也二曰边见谓随身计断也三曰见取谓执以为胜也四曰戒取谓非因计因也五曰邪见谓拨无因果法也止观云见理之时方断此惑三见者一曰俱生见如诸虫兽实不推理行住坐卧悟起我心我即得利虽利亦钝也二曰推理见如有明智推理辨聪起于我见仍属钝使也三曰发得见见心勐盛皆属于利似断钝使仍未曾断也释氏说法多门要不出圣人毋我二字学子有志于道于此当悟得下手工夫由勉强以几自然可以为尧舜可以成佛作祖无欲有欲顺治甲午冬世祖在南海子论老子无欲以观其妙有欲以观其窍二句之意冯相国铨曰无欲即未发之中有欲即发而皆中节也佛之初生周昭王甲寅二月八日世尊生于迦毗卫罗国蓝毗尼园波罗叉树下从母摩耶夫人右胁而出姓刹利父净饭天母大清净生时九龙吐水金盘沐已周行七步自言吾受最后生身天上天下唯吾独尊相好庄严具三十二大人之相诸经有别一说三十二相者一足下平满二千辐轮纹三手柔软如兜罗绵四指间网鞔犹如鹅玉五诸指纤长六足跟充满七足趺相承八双臂修直九双腨圆如伊尼延鹿王十阴峰藏密如象马王十一毛青右旋十二发毛上麻开十三身皮金色十四皮润离垢十五七处充满十六肩项殊妙十七膊腋佣直十八容仪红满十九身相端严二十量圆孤柳二十一颔臆狮子二十二常光一寻二十三齿白齐密二十四牙鲜锋利二十五常得上味二十六舌覆面轮二十七梵音频伽二十八眼腱绀青二十九眼睛如牛王三十面如满月三十一眉间白毫三十二乌瑟腻咤犹如天盖更有八十随好俱如般若等说佛像周穆王庚寅佛在秽泽为阿掘摩说法升忉利天栴檀像始建世尊成道八年上忉利天为母说法经九十日优阗国王思慕如来命大目连及毗首羯摩天化为匠人诣天宫摹佛相好以栴檀香木刻像供养既而夏满下降中天王及大臣及国人民同往迎佛其像腾空向佛问讯佛为摩顶受记曰我灭度千年以后汝往震旦广利人天以抃文作梵文僧惠洪冷斋夜话景祐中光梵大师惟净往京师传法院以梵学着闻景灵宫锯匠解木木既分有虫蠹纹数十字如梵书状因奏进上遣都知罗宗译润经文夏英公竦诣传法院导译冀得祥异之语以谶国净焚香审视逾刻乃曰天竺无此字不能辨译右榼恚曰大师宜领上意若稍成文译馆恩例不小而英公亦以此意讽之净曰幸若蠹纹稍可笺译诚教门光也异日彰谬妄万死何补富郑公每语客曰此人诚可谓佛弟子也使其立朝必能尽职不苟同于人孰谓异教中无人耶卷十五三清道家之学出于老子其所谓三清盖仿释氏三身为之佛氏法身释迦之性报身释迦之德业肉身释迦之真身而实有之也今宗其教者分三像而列之已失其指而道家遂尊老子为三清曰元始天尊曰太上道君曰太上老君而昊天上帝反坐其下且元始天尊太上老君又非老子之法身报身设为三像亦非与老子为一盖仿释氏之失而又失之者见朱子语录黄庭内景经黄庭内景经乃太上道君于蕊珠宫作七言咏歌以发修命缮性之要生人一身归宿皆在泥丸而作用皆在心三庭三田之内有余地焉真人在己莫问邻若预知后之有取于西邻者此经自景林王真人传之南岳魏夫人南真迁化后几三千年而后传之东华杨司命司命以今隶传护军长史许思玄少子上计掾导相翔导翔之子许晋安守孔默罢郡还以重币勤礼恳之黄民始得传写孔不及奉诵而其子熙先综先才而狂谓经语诵之万遍即得仙以为妖妄被酒悉取燔之后诱其舅范蔚宗晔反族灭缮写人王兴私各录一本自随渡钱塘漂没仅内景存乃深信万遍之说甫诵而火毁其庐再诵之灵台而雨渍其帙遂气结死深山中而经卷之在二氏者绝矣王灵期造黄民恳得之辄加损益傅以丽藻遂盛行于世及黄民归钱唐乃留真经一厨付马朗后荏苒不复能取而卒马氏宝奉之其人皆寿考大富三世移事佛而经稍散佚其后正本录本杂寓于陆修静孔璪杜京产顾欢钟法师楼居士诸公所陶隐居百方购得之陶有神鉴独能辨杨君及二许真迹而内外景悉备曌之茅山今道藏所存本是也道家九流惟道家为多端昔黄老列庄之言清静无为而已炼养服食所不道也赤松子魏伯阳则言炼养而不言清净卢生李少君则言服食而不言炼养张道陵元魏寇谦之则言符箓而不言炼养服食迨杜光庭以来至近世黄冠独言经典科教盖不惟清静之旨趣懵焉无闻而炼养服食之书亦未尝过而问焉矣而悉宗老氏以托于道家者流不亦谬乎夫道以深为根以约为纪以虚极静笃为至故曰虚者道之常因者君之纲此古圣秉要执中南面无为之术岂其有几于长生哉耳味者弃本逐末诞欺迂怪者因而乘之假托之书弥以益众嗟乎世惟卓识殚洽者能辨学之正伪彼方士乌能知其纯驳择善而从也符箓自寇谦之之后唐则明崇俨叶法善翟干祜五代则谭紫霄宋则萨守坚王文卿等而林灵素最显科醮始自杜光庭宋世尤重其教自朝廷至里巷所在盛行南渡白玉蟾亦为人奏章今二业皆无甚表着者惟张真人袭世职而已明宪宗时有李孜省邓常恩流为房中术明世宗时邵元节陶典真突起势压张真人之上一解不如一解大都如斯天师改真人明太祖取江西天师四十二代孙张正常遣入朝见后屡朝京师洪武初上谓天至尊无上岂得有师遂革旧号改曰真人明道流不预朝会明孝宗时道流崔志端掌太常晋礼部尚书衔遇经筵不与六卿陪列志端上疏自请云臣列春卿之长经筵见摈非宜下辅臣议孔孟之言非黄冠所习不宜扈从上是之万历己卯龙虎山真人张国祥朝觐缀班二品上谓道冠羽衣不肃观瞻方外之人焉用朝参无民社责何须入觐今后非奉召勿令来京后又复三年觐期然终不预朝会终明世皆然三官经世所传三官经或云系明英宗在南宫幽居无聊时所作老子父师前凉录云张重华宴群寮于闲豫庭讲论经义顾问索绥曰老聃父子何为绥曰聃父名干字光杲胎则无耳一目不明孤单年七十二无妻与邻女益寿氏老女野合怀胎十年乃生老子又南唐书益寿氏女婴敷抱朴子•金丹云元君者老子之师也其太清观天经云上士得道升为天官中士得道栖集昆仑下士得道长生世间又符子曰老子之师名释迦文又老子西升经云吾师化游西竺善入泥洹宋濂论三官宋濂论三官按汉熹平间汉中有张脩为太平道张角张鲁为五斗米道其法略同而鲁为尤盛盖自其祖陵父衡造符书于蜀之鹤鸣山制鬼卒祭酒等号分领簿众有疾者令其自首书氏名及服罪之意作三通其一上之天着山其一埋之地其一沈之水谓之天地水三官而三官之名实昉于此夫至高者天至厚者地水纵大亦两间一物耳何得与天地抗哉今并称之为三吾未知其何说也足寒素书云足寒伤心人怨伤国注谓冲和之气生于足而流于四肢养生者冬日必暖其足予自三十后夜眠足冻则竟夜不能交睫四十后冬夜非酒则足不暖此早衰之征养生之道颜修来极言养生之道谓躯体犹炭也神气犹火也火傅于炭然后能为功顾其势渐消而不可止炭当风则易烬置之密室覆以重灰则烬独迟要未有不烬者然则谓人可长生者妄也谓死有定期不可先不可后者亦妄也此喻殊有识解然修来卒时年仅四十吾师邱恭亭先生最服膺是语一生无病年亦仅逾六十耳养身养心司空表圣诗云昨日流莺今日蝉起来又是夕阳天六龙飞辔常相窘更忍垂危自着鞭盖戒好色自戕者也吕廉史诗云昔年曾叹未腰金才得腰金病已侵早起晴窗三握发满头霜雪促归心贻子书云汝可多养黄毛鸡多酿红曲酒以待我归读二诗可悟养身养心之道莲池语录赵州八十犹行脚祗为心头未了然及至归来无一事始知虚费草鞋钱为日暮途远者顶门下针忙闲人生太闲则别念窃生太忙则性真不见士君子不可不抱虚生之忧亦不可不知有生之乐山谷与洪氏甥书尺璧之阴以三分之一以治公事一以读书一以为棋酒则公私皆办为京官者宜味此语静坐读书宋宣和帖云随宜饮食常充腹取次衣裘亦暖身未必得年非瘦薄何妨长福是单贫老龟岂羡牺牲饱蟠木宁争桃李春随分自安心自断是非何用问闲人东坡云无事此静坐一日是两日若活七十年便是百四十若如坡语则可知向晦不息与黎明不起者虽活七十岁只算三十岁耳陈眉公云扫地焚香清福已具有福者佐以读书无福者便生他想予向于京师寓斋粘联句云无事此静坐有福方读书黄庭坚知足黄山谷尝言人生岁衣十匹日食两杯而终岁恭然疲役此何理男女缘渠侬坠地自有衣食分所谓诞置之隘巷牛羊腓字之其不应冻饥沟壑者天下莫能转也今蹙眉终日正为百草忧春雨耳青山白云江湖之水湛然可复有不足之叹耶见笔麈李孝基北史李孝基字元操仕齐为给事中不留意于文笔人问之曰五十之年倏然而过鬓垂素发筋力已衰宦情人意一时尽矣暇日辄引宾客弦歌对酒终日为欢长生之法沈寓山云真气自守内无饥渴和气自卫外无寒暑衣食所需不复动念耳目聪明思虑清净步履轻健寝寐安和活一日一月一年百年任其自然如此足矣字字真谛又云心息相依息调心静神气交养气定神全予取以题卧室门楹善养生者柳公度云不以气海熟生物暖冷物时号善养生者少陵诗云衰年关膈冷味暖并无忧明李实君戒泄气皆养生家近里着己之论相国之女奉佛王太仓女为昙阳大师缑山梅村集中皆志其灵迹张江陵女貌如天人不甚言笑嫁司空刘一儒子戡之亦有才貌举于乡女终身不与同衿裯惟日默诵经问何经名不答数年趺坐而逝二女同时出相国家亦异邵雍诗邵尧夫诗夏去休言暑冬来始讲寒则心不着又云美酒饮教微醉后好花看到半开时观此二语真快活煞人生死阳城白季文云人生世间度一日则少一日如牵羊赴屠进一步则近死一步达人不惧者亦自计无免死之方虽忧煎何益此语近愚而煞有趣且说得怕人是以士大夫当步步行好生之事尤须时时存可死之心则有三分道气者矣今人作事谢上蔡云今人作事只要夸耀他人耳目浑不关自家受用此语煞是可参试观万人海中衣马宫室文章议论徒博庸人之赞叹孰是顾自家实在受用者睡诀蔡季通睡诀云睡侧而屈醒正而伸早晚以时先睡心后睡眼朱子以为古今未发之妙又金方云半醉后独自宿软枕头暖盖足能息心自瞑目北梨南蔗酒灼真阴咸耗真液北梨南蔗可解酒化咸冬月宜煮食食讫以湿水漱口无齿疾以纸捻刺鼻喷嚏则气通目明痰自化四畅古人以理发搔背剔耳刺鼻为四畅此小安乐法早起鸡鸣鸟未噪人未动之先阳气清盛宜起坐衾中收此气以自养大能益人且于死时带得去古人云惟五更蚤起可以勾当自家事盖谓此也以上数则皆节录白季文语董陈信炼金术董思白陈眉公皆信黄白之术长寿钟丫髻年百十有四寓白云观短而黧发半白人问何以寿曰终身不娶不怒不多饮酒不识数目恶土善土恶土虽善种不生善土虽恶种不死心神田艺蘅玉笑零音一则云心全者以身为朽骨神超者以心为死灰元合者以神为碍影四不可拘儒不可与谈玄腐儒不可与谈道痴人不可与说梦达人不可与言命梦荣梦辱君子寝义多梦荣小人寝利多梦辱倚墙之树倚墙之树盗之桥也倚床之仆奸之招也厌与恋倪文节公云贫贱人一无所有临终脱去一厌字富贵人无所不有临终带去一恋字夫脱一厌字如释重负拔去病根带一恋字如承枷杻更留恶种药兽神农时有白民进药兽人有疾病则拊其兽授之语语已兽窃如野外衔一草归捣汁服之即愈后黄帝命风后纪其何草起何疾久之如方悉验古传云黄帝尝百草非也故虞卿曰黄帝师药兽而知医见芸窗私志李杲得藏金李杲字明之其祖贫时夜坐读书有一女子从室西地中出与杲祖坐谈甚美祖问汝是何鬼神耶女取笔书几曰许身愧比双南复入地已而阅子美诗知为金掘之得一笥压以石石面刻云金一笥畀李氏孙以医名后世杲后从张元素学医尽得其术世称东垣先生人精周舒州刺史张怀肃唐左侍郎中任正名皆好服人精向不信其言武林陆宾之语余曰李敏达公在杭州获一盗杖之杖迸起不着体敏达后善视之叩其术殆服人精云痘小儿出痘古医书无之本草谓之时行豌豆疮然亦唐以后语也不知此症昔无而今有耶抑古人不之识耶偶读文苑英华黄蹈作陈先生序先生讳黯年十三谒清源牧时痘新愈牧戏之曰藻花才面花胡不咏歌先生应声曰玳瑁应难比斑犀定不加天嫌未端正满面与装花痘字见文中或始此温足冻脑金匮要略云冬日伸足卧则一身俱暖云笈七签云冬卧向北宜温足冻脑其言大近理天门冬茯苓取天门冬茯苓为末或酒或水调每日频饮大寒时不畏风雪死于非命者自缢死者其下必有襷炭日深一日速掘之则祸止溺死者裸雷死者不可葬虎食者自解衣挂树此皆不可晓也顾亭林谈养生顾亭林谓董子言君子甚爱气而谨游于房故新壮者十日而一游于房中年倍新壮始衰倍中年中衰倍始衰大衰者以月当新壮之日亭林无子傅青主诊脉劝之纳一妾不二年疾作遂出之然亭林尝称青主君子人也张稷若云岂有劝六十老人娶妾而可为君子者乎傅青主爱花太原古晋阳城中有傅先生卖药处立牌卫生堂药饵五字乃先生笔也青主善医而不耐俗病家多不能致然素喜看花置病者于有花木寺观中令善先生者诱致之一闻病人呻吟僧即言羁旅贫无力延医耳先生即为治剂无不应手而愈也其性癖如此医须谨慎吾家代有精医者余少时亦涉猎及之初时投之僮奴无不奇效继乃大谬不然因缄口不言医数十年凡遇疾作俱不服药病无不就痊紫坪幼多疾疢一岁中卧床第者几半常取方书置枕畔日展阅之颇有会悟岁丙寅塾师患脾泄之症诸医剂方以进辄不效紫坪时年十三取医所订方增减之一服而瘥众以为神然是时塾师甚严经史诗文外不许妄有所窥弱冠后病良已遂不复竟其业近年以来尤绝口不谈医有以诊疾求者辄固拒之客问其故紫坪曰君不见录囚者乎情罪既得县以上之郡郡以上之司由督抚以达于部部臣不敢专请命上裁暨勾决之旨既下犹俟部科三覆奏而后行刑盖人命之重也如此稍有枉滥罪谪随之今医家则不然三指一按五毒即投毫厘之差幽冥饮痛是圣世于有罪之人尚反覆以求其生而医家乃于无罪之人无端而迫就死地原其初心非必欲草菅人命久之智昏手滑视为泛常天道好还不有人祸必有鬼责吾念此辄为寒心术可不慎哉呜唿是仁人之言也高丽人用药止一味两味至三味则极多矣未有至四味者一生不服药唐东江吏部一生不服药从无疾苦年九十七乃终六十以后与少女同卧长则遣去皆宛然处子燕玉暖老当作如是观索伦人治疾索伦人遇疾病其家束草象人或如禽兽状击鼓作厉词以祭喧而送至远处枭其首于道曰逐鬼病者闻之心安而疾除矣脉诀朱子谓俗传脉诀诀词最鄙浅非叔和本书乃能直指高骨为关柳贯曰朱子取高骨为关之说不知其正出王叔和脉经也至脉诀乃宋中世人伪托或曰脉诀乃五代高阳生所着人胎计然云人受命于天地变化而生一月而膏二月而脉三月而胚谓如水泡之状四月而胎谓如水中虾蟆胎也五月而筋六月而骨谓血气变化为肉肉为脂脂为骨也七月而成形八月而动九月而躁十月而生六气诸风掉眩皆属肝木诸痛痒疮皆属心火诸湿肿满皆属脾土诸气愤郁皆属肺金诸寒收引皆属肾水此病之因于五运者也诸暴强直皆属于风诸呕吐酸皆属于热诸躁扰狂皆属于火诸痓强直皆属于湿诸涩枯涸皆属于燥诸水液澄澈清冷皆属于寒此病之由于六气者也医宗纸上高明有学问者其言大都如是而同一病者人异其症治异其方生死异其验迟速异其候安得据纸上之陈言而一概执以试民命乎病不可执一而论在表者汗发之入里者下通之其在高者超越之谓吐而呕之其慓悍者按收之谓按而摩之岁寒虚夺者宜灸爇脉病挛痹者宜针刺血实畜结肿热者宜砭石气滞痿厥寒热者宜导引经络不通病生于不仁者宜醪醴血气凝冱病生于筋脉者宜熨药诸家治法笃信不移言之未尝无理盖始则寻其受病之本终则犯其致病之邪心力尽于此然心力尽矣智慧尽矣而病每发于心力智慧之外者何也则读书多而止解其一临症少而不知其二三也况病之千变万化万不可执一而论乎呜唿难言之方剂炮制同一方也而炮制当否利钝迥别大约姜制者宜发散盐制者走肾而软坚醋制者注肝而止痛童便制者去劣性而降下米泔制者去燥性而和中乳制者润枯生血蜜制者甘缓益元陈壁土制者窃真气骤补中焦麦麸皮制者抑酷性不伤上膈乌豆汤甘草汤渍曝者并解毒平和羊酥油猪脂油涂烧者皆渗骨易碎凡去瓤者免胀抽心者除烦此类甚多亦不可不知者也五行王昆绳云五行生克始于邹衍而成于汉刘向班固然五行志等书皆牵扭可笑江河井泉金之流也其然乎世亦取火于金石独木也哉水木火土则谓草木悉漂萍盲者笑其妄以为未有土先有火不知虚空何物可灰为大块也克木者金而火未尝不克木吾见克土者金木之克不若金之利也火水交相克者也土克水水亦克土也总之天地无不生无不克万物消长乎阴阳也若五行生克谬矣哉六子汪季青曰谓五行为天地也不可谓五行即六子也则六子无金谓五行后于六子乎六子已有水火矣谓五行先于六子乎是六子不当称六子而称六孙矣其言涉戏然亦明且着者生克五行生克之说前人多辨之者此不过言其气之变通性之相成耳非生者果如父母克者果如仇敌也术家以克为官所克者为妻托之空言以欺人尚无显害至医家泥于其说遂谓脾强则妨肾肾强则妨心心强则妨肺肺强则妨肝肝强则妨脾岂人之腑脏日构衅争斗于胸中得势以骄而即相凌夺乎悬坐以必争之势而杀彼以益此其不死者鲜矣金克木金克木者斧斤入林也不知水渍火焚木更朽且焦矣木克土者以树根能蚀土耳然则凡草木虫豸之生长孽孕于土者皆克土者乎土生草木犹母乳子也子乳于母岂克母耶土克水者以土能堙水不流是鲧得顺五行之性而何云汨陈况土仅壅水耳水且能决土则土劣于水明甚水克火矣而火沸水成汤且烁水使干非水之定胜也龙雷之火得水益烈又何以称焉火克金者以火之铄金使流耳而金固无损固不似土埋水渍蚀之殆尽也凡为彼说皆非穷理格物者所当信愚谓克者能也致能于彼而互相成也天地五行消息之道甚精甚微勿以人世之攻取恩怨之凡情测之尤不可用之于医自速其死润下作咸炎上作苦曲直作酸从革作辛稼穑作甘作者用也五味成于五行之发用非五行之固有此味也执五行而求味金何尝辛土何尝甘木兼五味黄帝尝之稔矣岂仅酸乎稼之穑之土所作也若夫稼穑则木也以木之甘言土则言其致用者可知区区以海水成盐煮焦成苦征之亦致远恐泥之说况云两木相摩则齿酸金伤肌则辛痛噫口中求味不得而转求之耳闻又求之肤肉不愈诞乎下钖一块明初一儒士至南京见一医家迎求溢户名重一时意必深于术者往观术亦无他异偶一人求药既去追而告之曰临煎时下钖一块因大惊特叩之答曰是古方尔出某书归而阅之乃饧字扁鹊雷公扁鹊二人一黄帝时一战国时雷公二人一黄帝时一赵宋时战国秦越人明洞医道世以为与扁鹊类因以为号今所传难经乃秦越人作非黄帝时之扁鹊也宋雷鎙撰炮炙三卷人多不知其名因素问有雷公黄帝弟子语遂以炮炙为雷公撰授徒行医吾友王澹圃斯恬于酒间云士君子固无手刃杀人事然不操刀而甚于杀者有二焉其一曰授徒士无恒产略习句读抗颜为师名曰煳口实则丧心其在老师宿儒声价愈高门徒益盛谬种流传害人三世其祸尤烈其一曰行医稍识药性略记汤头悬壶立方病者危急之际以性命相托而动手辄误立挤于死经年累月杀人如麻是无殊于手刃也言之惨然座中有以医自命者大失色掷箸而去祝由素问•移精变气论曰惟移精变气可祝由而已术家引祝由为南方之神故有祝由科如后世庙祝之类以祝为祷祝诅祝之祝陈定宇谓祷祝诅祝乃素问之大禁且与文义不合与注意更谬书曰祝降时丧孔氏注祝断也以祝训断谓当断绝其受病之由足矣见定宇集太医院十一科太医院官士习业初分十一科御医吏目医士医生各专一科曰大方脉小方脉伤寒科妇人科疮疡科针灸科眼科口齿科咽喉科正骨科痘疹科今痘疹归小方脉咽喉口齿为一科共九科种痘雍正三年四月八日谕看来满洲蒙古等艰于子息者大都为出痘所殇此亦无力种痘之故耳新满洲蒙古侍卫官员等有未经出痘之子弟欲行种痘者着告知太医院交刘声芳看好时候派种痘之医生令其诊视若痘疹科医生不敷用着奏请添取今南方种痘者每年来京颇着效蟹治断筋蟹脚中髓及脑壳中黄并能续断绝筋骨碎之微熬纳疮中筋即连良相良医范文正公微时尝云读书学道要为宰辅得时行道可以活天下之命不然时不我与则当读黄帝书深究医家奥旨是亦可以活人也君子之重人命如此见宋寓山寓山简语俗云不为良相当为良医殆有所本也六脉七情二气五行化生万物人之阴阳五常行于六脉征之七情天道惟七至六日有余则为一候故七日来复人身之气亦惟七至六日而行十二经络有余故人之疾至七日而轻重判焉病者三忌宋陈唐卿作处病说言病者所忌有三一曰讳二曰忽三曰疑唐卿高邮人着江湖长翁集疟可逃避淮人患疟当期移住他处则疟不至往往有验殊不可解按宾退录世人疟疾将作谓可避之他所又高力士流巫州李辅国授谪制时力士方逃疟功臣阁下是唐时已有此俗按脉手之寸关尺止一脉耳乃三指下便大分六经症候夫一指内分两经已难辨隔而过一指即判然迥别不知另有一脉耶抑即一脉而至此寸许之地辄分而三耶相传已久神异屡中无人异词殆亦知其所当然而亦不知其所以然者若如近人信乎一按哆口而谈如洞症结则予所断断不敢信矣喇嘛教喇嘛一教有黄衣者如达赖喇嘛真修养性来去明白不过数人有红衣者如地母地藏唿风唤雨遣将驱雷更寥寥矣我圣祖仁皇帝尝治地母于法彼教肃然畏惧毫无他异其余更可知也诸蒙古信其法从其教愚可悯也喇嘛与释子喇嘛即释子以轮回因果之说诱惑愚民入无父无君之教其罪均然释子在中国讳淫杀曰募化曰慈悲曰施舍尚不敢显然作恶喇嘛在塞外假岐黄之名拥妻子之奉鲜衣怒马烹羊啖牛攘人囊櫜残人骼胔污人妻女释子窃也喇嘛盗矣耶稣教西教者大西洋国十字架耶稣教也耶稣以设教为仇者所杀钉其首足两手于十字架间遂以此名其徒利马窦于明神宗时由广东入中国入留都高论惊人出自鸣钟千里镜诸器示人咸大惊号为西儒留都礼部咨送北京大宗伯冯琦称之乃言大统历有差作修历局居之复建天主堂于宣武门内设耶稣及圣母像于堂耶稣手执浑天仪圣母手抱一小儿即耶稣也其曰天主者谓耶稣能主天事也嗣后外州县亦间设天主堂利马窦卒于万历三十八年以陪臣礼葬于阜成门外今都城有天主堂数处修历制器绘图水法各有所长属匠作供差遣而蚩蚩者氓颇有慕其教而从之者戊子尚书额驸福公奏禁人心耸惕弃邪归正者甚众凡入教者各供十字架于家福公下令毁架而足践之者方准出教否则治以法其计立穷再来人藏中方言唿脱脱华言再来人董噶尔住苦苦脑儿之东鄙投胎之陋擅夺舍之能专伺清俊年少神魂出舍之顷彼即以神投其舍焉少年魂返而无所归则死董噶尔以敝屋易华堂鹊巢而鸠居之不知伤人几许矣慈悲法门有此怪术所不可解自元及明皆有国师之封号货财五家佛家以货财为五家公共之物一曰国家二曰官吏三曰水火四曰盗贼五曰不肖子孙其言煞有意味居官居室者皆不可不透彻此意其曰不肖子孙甚妙若果有贤子孙更不必需此治生许鲁斋曰三代而后学者当以治生为急务以张籍之才昌黎犹惜其家贫多事不能卒业天实制之非籍不专于学王遵岩自言赖先人之遗不以衣食为苦甚矣读书之难而贫窭之士为尤苦也贾黯廷试第一往谒杜祁公公独以生事有无为问黯退有后言公闻之曰凡人无生事虽为显官不能无俯仰依违进退不决贾君名在第一其学显达不问可知恐生事不足致进退不轻而不以道自重耳贾乃叹服陈几亭云俗子治生精明者必刻宽厚者必昏若琐屑不较而不失精明泾渭了然而不失宽厚虽曰治生抑亦通于学矣巨族中落以刻薄败者十之三四以汰侈败者十之五六以昏庸絜冗败者十之七八刻薄者败于一己之心术汰侈者败于妇女奴婢门客之虚靡昏冗者则合家瞆瞆无所谓经纪筹画败坏尤速而不知所以致败之由凡侈汰奢靡昏庸冗絜一败涂地及二三世之后其子孙或有振兴继起者往往而是为刻薄寡恩者败坏之后日就沦夷永不复振并其子孙亦日就剪灭尝读御制批苏东坡论纲稍欠折利害状云财者天之所以养生也流转天地之间止有此数丰于此即啬于彼故侈靡过度者在其人则奢从过度而其散之天地间者必有不知谁何之人获被其养者唯纳而不出则身虽未尝享其用而使养生之具积而不流亦必有不知谁何之人不得被其养者其造祸正在无形也大哉王言足补苏论之所未到富累人贫能伤人富亦累人王参元书云家有积货士之好廉名者皆畏忌不敢道足下之善多财亦奚益哉分野扬州分野正直天市垣故三吴之地贸易繁盛见周密癸辛杂识分野之分扶问反去声读平声误陆叟沈万三元末吴有陆叟富甲江左沈万三出其门下为运筹典签一日叟曰吾老矣横积必酿祸悉推以予万三自卜筑陈湖为黄冠以老沈由是得富见紫桃轩杂缀噫老者不能早为挥金误积至数百万愚矣移祸于沈万三万三复贸贸受之致罹异日之惨益下愚矣合同今人析产及交易往往立为合同以一纸中分各执其半为券按通鉴元魏熙平元年立法在军有功者行台给券当中竖裂一支给勋人一支送门下省以防伪巧韩诗云异日期对举有如合分支其由来久矣虚钱足钱市肆有虚钱足钱之分按彭乘墨客挥犀云尝有名公任县尉有举人投书索米答以诗云五贯五百九十俸虚钱请作足钱用妻儿尚未餍糟糠僮仆岂能免饥冻赎典赎解不能休吃酒吃肉何曾梦为报江南痴秀才更来谒索觅甚瓮子母钱子母钱今之以本生息者为子金即权子母之义搜神记南方有虫名跂一名籞蠋又名青蚨生子依草间大如蚕子取其子母必飞来不以远近以母血涂钱八十一子血涂钱八十一每市物用母钱留子钱母钱仍飞归用子钱留母钱子钱亦飞归褚载诗相逢都是醉醺然应有囊中子母钱神贷钱河南怀庆府济源县有济渎庙明嘉靖乙丑夏庙池中浮出赐钞六十定又常浮出银币借与人如期而偿则复得否则祝之不出且至亏折矣见二申野录元宝元宝初铸无可考陶九成云至元十三年大兵平宋回至扬州丞相伯颜令搜检将士行李所得撒花银子销铸作锭每重五十两归朝献纳世祖以赐勋戚大臣转而货卖民间方有此锭至民间之自铸则无可考王阳明为五阎王万历丙子冬山阴诸生某暴死惟胸温未殓累月忽苏手中持大镪五十金语人曰吾初死至冥地遇亡友问汝何至又云阎王正为其子延师当为汝缓颊王果召大廨中主西席诸子罗拜经史饮馔皆如世人王则衮冕甚尊严一日语生曰汝见五阎王乎贵乡王阳明先生也因请见先生亦为主客礼因谓此冥司不可久居命左右核其禄命答此人尚有十年即命与主者王言送还王许之赠冥币甚渥先生曰不可宜用世间币即易以一镪阴曹亦聚元宝阳明初不以为非设帐匝月而脩脯金五十阳间安得此贤主人耶见二申野录李峤谏铸大像李峤谏铸大像疏云造像钱现有一十七万余缗若将放施人与一千可济得一十七万余户是一缗即一千也陌百也唐以八十钱为陌宋以百钱为陌五虫云间某相国孙乞米于人归途无力自负觅一市佣代之嗔其行迟曰吾生相门不能肩负汝胡为亦尔对曰我亦某尚书孙也王阮亭志之独醒杂志载蔡京诸孙不知稼穑一日京问汝曹日啗饭知米从何出一孙曰从臼子里出一孙曰我见在席子里出盖京师运米以席囊盛之贵家儿自古然也江乡世家子弟人谓有五变鲜衣美食游荡自如一变为蜉蝣虫家传书籍渐次遗失或资货鬻再变为蠹虫先庐祖祠典质充用三变为蛀虫田产失培日渐消去四变为蝗虫游手赌博卖男鬻女五变为大虫亦雅善形容矣揆厥由来不怪其子孙之善变率由其祖父之好敛耳前人之取也非义后人之出也必悖天也人也皆有之矣守财奴史公度札记载金沙某奇悭善算好以物应贷人称其惠后乃知与人芥必取人珠与人毛必取人髓也一日遇之僧舍同榻寝性呆善梦呓梦中忽大叱咤跃起瞪目唿而讯之不言因绐之曰言则吉不言则不祥必有大耗乃告曰梦量米遗粒方拾而鸡来争啄急驱之耳吴杉亭言扬州商人某家资百万而居处无殊窭人弥留之际口不能言一字亲友环视至夜忽手竖二指攒眉掇口不止其子曰父恐二郎年幼不治生耶摇首不然子又曰虑二叔欺儿凌孤耶摇首不然众皆愕然其妻后至四顾室中向语云欲挑去油灯碗中双灯草耳富翁缩手点头瞑目而逝公度杉亭皆亲见其人非杜撰者刘紫庭言此辈守财虏乃造物有所靳不许妄有所费非尽悭也福泽薄于窭人焦思苦于乞丐前生作恶惨报之尤剧者因举古今五行记所载一事梁邓差南郡临沮人大富而吝道见估人二罗食珍美唿差同饮差曰君行商势在不丰何为美食估曰景光可惜人生百年止为一身一口耳一旦病死宁能进甘美耶终不效临沮邓生平生不用为守钱奴耳差大惊不告姓名而别归至家太息曩者之悭吝宰鹅以食动筋咬骨哽其喉而死予谓钱财亦有定数一饮一啄不可强取卢怀慎无疾终夫人崔氏止儿女哭曰公命未尽公清苦谦退不受毫发赂与张说同为相说纳货山积说尚不死奢俭之报岂虚哉及夜公复生左右以夫人之言启陈公曰非也理固不可一概论予见冥司有三十炉为说鼓铸横财我无一炉恶可并哉言讫复绝纵无是事亦有是理古银钖不分百诗先生谓古者银钖不分而银皆称钖诗如金如钖金黄金钖即银也考工记攻金之工皆曰金钖金即铜钖即银也故曰金几分钖居几以为斧斤戟刃之属氏为量煎金钖声中黄钟之宫假以今之钖岂可掺和作斧斤戟刃而量声能中宫乎况今之钖与铜亦不可掺和以冶也越绝书赤堇之山破而出钖若邪之谷涸而出铜欧冶用以为纯钩之剑尤可证铸兵用铜必兼以银乃淬利也刘瑾朱宁籍没金数刘瑾籍没黄金二十四万锭又五万七千八百两元宝五百万锭银八百万两又一百五十三万又器皿金一千二百五万七千八百两银器二万五千九百五十八万三千零又朱宁籍没金七十扛共十五万五千两银二千四百九十扛共四百九十八万两碎金四箱碎银十柜其余诸物皆称是见七修类稿悉二贼纵极黩货亦不应如是之多昔人诮元载胡椒八百石为长物予谓彼时当是贵物如今之参桂也卷十六八股文坏文风文运明初科举诏令举子经义无过三百字不得浮词异说篇末大结各抒己见任陈论国家时事后因功令加严忌讳日甚但许言前代不许及本朝久之全删去百余年后文渐冗长凡千百余言庸陋支离无恶不备破题谓之马笼头处处可用也又舞单枪鬼一跃而上也又八寸三分帽子无不可套也起语数十百言为慧星头长而虚空也其篇中例用存乎某存乎某谓之某谓之某此之谓此之谓浸假而浸假而有见乎无见乎或用卦名受之以受之以谓之救命索不问何题篇篇相袭文风安得不坏文运安得不衰坊刻时文坊刻时文兴于隆万间房书始于李衷一日知录载会试同考官靳文僖批已有自板刻时文行学者往往记诵解以讲究为事之语则明初已有刻文但不多耳杨子常曰十八房之刻自万历壬辰钩元录始旁有批点自王房仲选程墨始厥后坊刻乃有四种曰程墨则三场主司及士子之文曰房稿十八房进士平日之作曰行卷举人平日之作曰社稿诸生会课之作亭林曰八股盛而六经微十八房兴而廿一史废明之策问开科以大学古之欲明明德于天下者二节孟子道在迩而求诸远一节合为一题问二书所言平天下同异大指此即宋时之法为第一场四书义二场论一三场另问时务策一按此则为今之五策开法门亦异于唐宋之策问矣十八房卷明末顾大韶题十八房卷云甲某奉十八房乙讥之甲曰子知人事而未知天道也夫人不能夺天久矣使医果能辨六脉则天之生死人者人得夺之使风水果能辨龙穴则天之祸福人者人得夺之使考官果能辨文章则天之贵贱人者人得夺之故庸医也低风水也盲考官也三人者皆天吏也敢弗敬欤凡物之确然自信者人为政冥然罔觉者天为政古圣人作事必问蓍龟枯草朽木何灵之有惟其无灵而天下之至灵者存考官者亦天下之蓍龟也十八房卷其爻象也从之则吉逆之则凶敢弗敬欤明末社稿明末社稿率以三字命名有类传奇小说文皆荒唐怪诞虚渺浅俗大都不读书而专骛声气之士居多其弥子之妻一句题破云弥子有妻弥子之色所由衰也通篇此意是文妖也马世俊马章民世俊会试下第后留滞都下落拓殊甚以行卷谒芝麓司寇司寇赏其制艺庚子冬江左公车之士云集辇下角艺呈文司寇读章民而谓贤者为之乎题文大为激赏读至后比数亡主于马齿之前遇新王于牛口之下河山方以贿终而功名复以贿始七十年以前之岁月已沦七十年以后之星霜复变壮盛未闻谏书而衰龄反同贩竖云云司寇泪涔涔堕曰李峤真才子也会岁暮赠炭金章民得白金八百金明年章民遂状元及第贤哉司寇非褊心者所能及也八股恶习吾乡陆密庵视学八闽条举闽士熟用之恶调榜示通衢以为戒有犯者辄置劣等罚及父师初行士论大哗久之贴然而闽之文风由此益上后彭茶陵先生督学两浙痛恶浙人之摹仿声调千篇一律绝无性灵因仿密庵之法举其习用之调自开讲起股中股后股以及提掇顿落尾声各标出百数十则示为禁例痛极丑诋刊行各学严示诸生一时凛然遵之不敢犯彭既去任故态复萌继且家置一编装潢成帙丹黄甲乙奉为枕中之鸿宝传家之秘笈矣呜唿昔吴道子画地狱变相欲令人心畏惧为善而反助成酷吏惨毒之刑岂不同一可哀乎制义之难阎潜丘先生初交何义门何年二十四岁日与之上下议论并及时文潜丘将有明三百年名家制义其中错解题误用事者尽标出为一帙凡数百条谓此乃代圣贤立说岂有使别字用讹事者义门击节叹赏归而抄撰制义为行远集悉如潜丘之旨义门曰如此方见制义之尊如此方知制义之难士师潜丘尝语义门云有虞氏刑官曰士故舜典曰汝作士吕刑士制百姓于刑之中夏曰大理周曰大司寇若士师特司寇之属下大夫耳犹遂士乡士县士之属在周礼士之八成凡四方之有治于士造焉则周之士师容或可称为士而有虞氏之士断不可称为士师奈何杨一清王鏊薛应旗茅坤邵圭洁赵南星李光缙沈滨许獬徐日久顾钖畴艾南英黄淳耀姚应章文尽称士为士师耶义门大服噫司马迁误以子我为宰我况后来人耶唐苏颋作授李乂刑部尚书制云王命司寇汝作士师允迪政刑旁求望实其由来旧矣制义八大箱任香谷先生常言其乡一老宿芮先生者专心制义讲论甚精自总角至白首凡六十年手不停批褒讥得失穰穰满家至国初年老不复应举乃举生平所评骘之文分为八大箱按卦名排次其干字箱则王唐正宗也坤字箱则归胡大家降而瞿薛汤杨以及隆嘉诸名家连次及之金陈章罗诸变体又次及之其坎离二箱则小醇大疵褒贬相半艮兑二箱皆历来传诵之行卷社稿及每科大小试获隽之文所深恶而丑诋之者也书成后自谓不朽盛业将传之其人举以示客无一阅终卷者数年后并无一人过问一日有后生叩门请业愿假其书先生大喜欣然出八大箱后生点检竟日乃独假其艮兑二箱而去先生太息流涕累日香谷先生犹及见其人文章运会文章运会非有大力者不能开秦始皇千古无道而变封建为郡县改井田为阡陌千古不能易其制王安石变法殃民流毒宗社而变诗赋论策为经义阅六百年不变岂非有大力能旋干转坤者始皇名正而后世读正月为征声赵高指黑为青后世遵之不改皆不可解中卷郭昆甫焌好谈诗文酒酣耳热痛诋时流之文虽贲育不能掩其口时方议更南北中卷礼臣有议以湖南入中皿者昆甫力争之乃列南皿楚人诵之昔邱琼山当国亦争粤人入南卷后人谓其受虚名而贾实祸吾于昆甫亦云按明洪熙元年会试取士不过百名南卷取十之六北卷取十之四后又于南北各退出五卷为中卷浙江江西福建湖广广东应天松江苏常镇徽宁池太淮扬十六省府并广德一州为南卷山东山西河南陕西顺天保定真定河间大名永平十三省府延庆保安二州辽东大宁万全三都司为北卷四川广西云贵庐凤安庆七省府滁和二州为中卷时文名士学殖浅陋时文弊而坊刻愈滥俗学锢而讲章愈行蔑古荒经滔滔者不知所届是可为流涕太息者也昔杨升庵慨古学之废论举业之弊曰士罕通经徒事末节五经子史则割取碎语抄节碎事章句血脉皆失其真有以汉人为唐人唐事为宋事者有以一人析为二人二事合为一事者曾见考官程文引制氏论乐而以制氏为致仕又士子墨卷引汉书•律历志先其算命作先算其命书坊刻布士子珍为秘宝转相差讹殆同无目人说词宋人自尊其宋曰本朝家法与三代同过前代者五事今人亦云本朝家法与三代同宋人云汉有七制唐有三宗本朝有四圣成化中有殿试策袭用本朝有四圣字称前代为本朝前君为四圣与三家村中学生称人父为家父何异有明薛方山误以胡安定为朱子门人钟伯敬以朱子与王无功相酬答有明三百年中时文名士学殖浅陋至是此与近日磨勘被议诸生有称唐之王阮亭宋之白乐天者何异考官为国求贤固如是乎唐时有书生读经甚熟不知近代事因谈骆宾王曰某见其孙李某竟谓骆宾是诸王封号亦是类也选本艾东乡痛天崇间文风败坏高者阳奉孔孟阴归佛老其浅陋者又目无一卷之书放言高论谬种流传于是尊程朱辟二氏撰定待二书专主宋儒之学文之背谬者辄涂乙不少假借其用意亦良苦矣张天如选五经文字郑峚阳选四十名家韩乌程选文在文室文闲顾九畴文传陈溧阳选名家制义昔人多病其未醇然皆能各立一宗旨异吾法者虽佳弗录盖选政之不可苟也如此后来选手不求根柢于书义未识畔岸即时文源流派别四百年来正变升降之故毫末未究而妄操月旦黄口白腹咸标参阅之名标榜者妄希得名招摇者因以为利数十年来选政因之大坏王墙东汝骧选明文治风行一时然已尽破前人之法矣曩闻何义门选行远集其指归悉本阎潜邱先生安溪相国前后选诸集皆徐坛长何义门所手定者方灵皋奉敕选四书文其总评线批皆由兵曹邮寄周白民振采先生改定然后出示同馆蔡芳三寅斗选三十名家白民汰易其大半后因付雕无资复增易数人于其间以助刊费识者憾之前辈于选事慎重如此若俞西园百二十家因文以存人徐山琢岭云编自刊其家藏世不常见同题之文以多为贵同风录等皆墨牍无关选法又当别论也王渊如选明文颇别具手眼但以己作列入谬加赞叹以愚聋瞽不可为训程文举子所书之文曰墨卷主司所阅之文曰朱卷一也主司改窜刻录曰程文主司拟作之文曰拟程陆务观与王樵秀才书曰偶见程文一二可爱者往往遭涂抹訾诋令人气涌如山近以主司之拟程为程文未知所本明会元得人有明墨牍皆有成式相传奉为元灯高手仿为之不乏杰作钝根人绳趋尺步岂复可言文耶是惟主司明眼拔其尤者故每一科墨卷出视其所得之人所录之文考官之声名由此而定计甫草谓明洪永会元十五人宣德迄天顺会元十三人皆不事雕饰之文成弘十四人章枫山懋吴匏庵宽为冠稍见法度然未离乎朴也正嘉二十人隆万十八人如唐应德顺之瞿昆湖景淳邓文洁以赞王文肃钖爵冯具区梦祯李九我廷机其文之矩神明若有相传之符节可以剖合验视其时天下承平士之起家非科目不贵科目非元不重闭门造车出而合辙作者与识者如针石之相投也或谓吴无障默以偏锋伤气汤霍林宾伊以柔媚败度明文运至此而衰然启祯八元若曹勋若吴伟业又何减前人也代他人说话昆山吴乔云自六经子史以至诗余皆是自说己意未有代他人说话者惟元人就古事作杂剧始代他人说话八比时文虽阐发圣经非注疏亦代他人说话故曰俗体也圈评刻制艺者概有圈点评语方书中未之多见归震川评史记用数色笔圈抹茅鹿门刻八家文亦用圈抹嗣是选手遂无不用圈评者选刻八法之流毒近王已山选刻八法自启蒙以至精诣分门排列挨次授读无问高明愚柔气质之不齐千变万化文心之不一自幼即弃书不读而一绳之以刻板死法教法安得不坏文运安得不衰而北方学者本不喜读线订书因陋就简奉为枕秘几于家有其本谬种流传何年乃止耶食肉者不知猪为何状衣帛者不知蚕为何形谁为作俑流毒未央地狱之设端为斯人唐顺之师承唐荆川自言时文得之薛方山古文得之王遵岩经义得之季彭山道义得之罗念庵古人事事皆有师承而不忘所自出彼弃学而倍师者可以愧矣明末结社东林书院复于万历甲辰首善书院建于天启初天下书院毁于天启乙丑而复社遂起于崇祯辛未会试之后先是应社始于甲子吴郡金沙娄东釐李十一人杨彝顾梦麟主诗杨廷枢钱楠主书周铨周钟主春秋张采王启荣主礼张溥朱隗主易孙淳嘉兴生员但为奔走四方征五经文字之人是曰应社后十子所选刻有复社国表一集至四集当其始取友尚隘来章彦林谋推大之迄于四海于是有广应社贵池刘诚吴应箕泾县万应隆芜湖沈仕柱宣城沈寿民咸来会声气之孚自应社始也崇祯初嘉鱼熊开元宰吴江进诸生讲艺于是孟朴里居结吴吴允夏沈应瑞等肇举复社同时云间有几社浙西有闻社江北有南社江西有则社又有历社席社昆阳云簪社而吴门别有羽社匡社武林有读书社山左有朋大社佥会于吴统合于复社始于戊辰成于己巳其盟书曰学不殖将落毋蹈匪彝毋读非圣书毋违老成人毋矜厥长毋以辨言乱政毋于进丧乃身嗣今以往犯此小用谏大用摈佥曰诺孟朴历淮泗以达于京师贤士大夫必慎择而后矜奖盖先后大会者三复社之名动朝野孟朴劳居多而敛怨深矣正月吴民陆文声呈称风俗之弊原于士子庶吉士张溥知临川县事张采倡立复社以乱天下思陵下提学御史倪元琪察核倪言诸生诵孔子引其徒谈经讲学互相切劘文必先正品必贤良实非树党陆以私憾妄讦合臣以公蒙塞降光禄寺录事苏州推官周之夔溥同年进士初入社至是希阁臣意墨绖诣阙奏溥等树党案久未结复有草檄以声复社十罪者略云派则娄东吴下云间学则天如维斗卧子上握国柄下乱民情行殊八俊三君迹近八关五鬼外乎党者房杜不足言事业异吾盟者屈宋不足言文章或称学究智囊或号行舟太保传檄则星驰电发宴会则酒池肉林至十五年御史金峒给事姜埰疏白其事朝廷不以语言文字罪人复社一案准注销后福藩称制阮大铖怨戊寅秋南国诸生顾杲等百四十人之具防乱公揭也日思报复爰有王实鼎东南利孔久堙复社渠魁聚敛一疏阮语马士英曰孔门弟子三千而维斗聚徒至万不反何待至欲陈兵于江以为防御心知无是事而欲尽杀复社之主盟者时沈昆铜陈定生辈皆已就逮桐城钱秉镫宣城沈寿民亡命得脱假令我大兵下江南稍缓须臾则南省士类难乎免于白马之祸矣朱吴不同朱云子工诗画盖徐昌谷唐六如之流晚年隐居山中吴来之少受业于周公宗建故得附于清流为人墨而狡其后身戮名丧较之云子不可同日语也复社余波复社余波分为两派曰慎交社曰同声社各植门户唐东江入慎交社操选政一时翕然从之选政执一时风尚选政执一时之风尚定千秋之是非非可冒任人亦不轻许也昔倪鸿宝寄拟程于刘伯宗意欲登选刘报曰先生之文善矣然以孔孟之道帖括之理按之似尚有未安处先生文章之宗也不敢遽选恐损大名而误后生鸿宝得书以为相爱愈重之由是伯宗声望益隆当时有得科名易登选册难之谣二公之风敻乎不可及矣若今日操觚者所为只是一部搢绅便览耳八宗师考卷郑汉林选八宗师考卷文体不拘一格而理真词达以有清气为宗吾少时见馆师案头各有一部近日训徒者多不知有此编而恶劣选手牛鬼蛇神堆积盈几可怪也八宗师者辽东高渭师江西考卷铜仁张元臣江南试牍韩城张廷枢江南试牍遂宁张文端江南考卷曲阜颜学山浙江考卷休宁汪棣园八闽采风录大兴薄聿修湖广试牍海宁许时庵江南试卷对称词之分别月将出曰朦将入曰胧雄曰虹雌曰蜺明者曰虹暗者曰霓天以气煦地以形妪南北为纵东西为横京大也师众也田间道南北曰阡东西曰陌东方曰斥西方曰卤高曰坟平曰墓无坟曰墓有坟曰茔山戏曰险水隔曰阻五达曰康四达曰衢门之左曰阀右曰阅明其等曰阀积其日曰阅颜师古曰阀积功也阅经历也有眸子而不见曰蒙无眸子曰瞍宰杀之所曰庖烹饪之所曰厨目上曰清眉下曰扬泪出曰涕曰泣鼻出曰泗曰洟男子八月而齿生八岁换齿曰龆女子七月而齿生七岁换齿曰龀通食曰咽通气曰喉心上为膏心下为肓婉谓言语娩为容貌左步为彳右步为亍一举足曰跬跬三尺两足曰步步六尺骨间曰肯肉间曰生曰名死曰讳名闻于人曰名为人所仰曰望女曰婴男曰孩女曰婴男曰儿男曰媒女曰妁男曰巫女曰觋奴曰臧婢曰获又男而婿婢谓之臧女而妻奴谓之获又犯罪没官曰奴在逃被获曰婢又生禽曰虏斩首曰获见扬雄籥轩绝代语出言警入言跸上曰最下曰殿古器上阴字凹入曰款阳字凸出曰识南人曰歌北人曰曲两人对说曰宾一人自说曰白于我为要于敌为害置肉于火曰炮以火炙肉曰烙马递曰置步递曰邮近曰离远曰别八尺曰寻倍寻曰常推手向前曰琵却手向后曰琶在旁曰帡在上曰幪方者为碑圆者为碣草曰摇木曰落草曰零木曰落反哺曰乌不哺曰鸦枭食母獍食父无声有痎曰咳无咳有声曰嗽年长曰姒年少曰娣俗以兄妻为姒弟妻为娣澡手曰盥涤面曰颒早采为茶晚采为茗寡夫曰茕寡妇曰嫠空棺谓之榇有尸谓之柩拔心曰揠拔根曰擢妻父曰婚婿父曰姻妇女曰姑小儿曰息佛曰佛文曰莂垂则为钟仰则为鼎通而声之曰诵睦于物而熟之曰读门是外门双扇户是室中之户只扇如羽之疾如林之多异音举例悖字与佛字同音佛梁武帝佞佛乃改悖为倍音宋子京国语正义辨之近人皆读为倍此与秦始皇改正月为正月同耿弇之弇音甘十三覃韵析木之析音斯析平声十干之戊与茂同音今读务非见泊宅篇董子云以仁治人以义治我仁从人义从我古叶歌韵笨粗大貌古书如盆字发声曰奔去声蜀中三崃中水波圆折名曰盘涡盘音旋并见丹铅录围棋两无胜败曰芇芇绵兔二音见表异录丙吉传西曹地忍之注地第也狧即也也以舌食也应高说胶西王曰语有之狧糠及米以犬喻言也未渠央未遽央也音义皆与遽同汉书尉佗曰何渠不若汉即遽字句读法华经作句逗又长笛赋云都法于节奏审度于句投投徒斗反落驿即络绎见书传孔氏疏乃希疏之意西域书西域书有驴唇书莲叶书节分书大秦书驼乘书牸牛书树叶书石旋书覆书天书龙书鸟音书等六十四种见酉阳杂俎代称方丈僧居也宴室也圜室囹圄也道士居也禁中大内也幽室也阃内国门也闺阁也槛楹也穽也阑干罘罳也眼匡也夜深也尺宅陋居也面也寸田地少也心也秋水剑也眼也芙蓉剑也面也舌也帐也水花也木花也山峰也太史天官也翰苑也黄门奄人也给事也貂榼贵戚也刑余也典型老成人也大辟也金石文字也交情也图书经史也符印也流黄颜色也机组也琥珀丹石也酒也玳瑁石也龟甲也筵席也琅玕石也筿也六寸笔也算也葳蕤花也锁也苜蓿马刍也训士官禄也准字今文移中多用准字即祼字去十也自唐以后皆用准至宋寇准为相省吏避其名遂减十至今不改亦正读平声之类也笨以去声发音笨粗率也去声晋书豫章太守史畴肥大时人目为笨伯宋书王微粗笨朱子语录云诸葛亮只是笨今性理大全刻作盆而以去声发音平去二声两用阎潜邱曰应刘之应平去二声皆可用左传国语应为武王之子所封之国陆氏宋氏无音故黄公绍韵会于蒸部注曰人姓阴时夫韵府于经部注曰人姓非两用之证乎亦犹枚乘汉书无音子美作仄声枚乘文章古太白又作平声八月枚乘笔安得是杜而非李是李而非杜乎伍子胥之员读运亦读云陆鲁望诗赖得伍员骚思少未闻以令公四俊之谣而病其不识字也睢字读音睢字从目音挥仰目貌汉书•五行志万目睢睢又睢盱小人喜悦貌又瞋视也又香萃切恣睢暴戾矜放也又音虽睢阳县名又姓按字典睢音倠又音倠去声虽携二音亦可通读其水名邑名则专读虽星名则专读伟万不可读疽也俗字俗字溅水上衣曰灒撑屋不欹曰牮铁束物曰膋掘出汁曰幰切草刀曰物未精曰补不足曰找磁光曰釉又作丱泥坐瓦曰穴瓦布列曰扮手以杖挑镫曰屋两头曰山说文等书所收字许慎说文字九千五百九十三沈约四声谱一万一千五百二十陆词广韵二万六千一百九十四洪武正韵依毛晃所定一万二千一百四十六陆溱范斗韵谱一万四千五百二十二经生家所识曾不及半唐孙愐唐韵所收至四万五千有奇讹写主臣是皇恐二字之讹写遮莫尽教也过于通过于别汉之碑记过于通说字家又过于别说文庾元威云许慎穿凿贾氏乃奏说文同时郑氏即驳之何待少温渔仲辛泉合溪子才敬甫辈乎说文漏略李巽岩叹之如直翁伯厚考异所引多非今本方密之曰说文有唐本蜀本二徐本中有新附今但执铉本残书又未淹贯经籍何从知其漏与复乎予决之曰溯其原当因古籀而推之备小篆当遍考诸籍以补之庆同文当因正韵笺而详载其源流通此则无书不可读而字学之纷然者皆土苴矣罪字风俗通罪字本从自辛秦皇谓罪似皇改作罪二合之音续博物志不可为叵如是为尔而已为耳之乎为诸西域二合之音切字之原也唐人已有二合之语改两火相重字唐武宗庙号炎改两火相重之字改谈为谭改淡为澹正读去声董仲舒策正次王王次春颜师古注音去声是读同政也至秦始皇名正始改读征率掞蒨索唐官名有率更太子之官属也欧阳询尝任是职者音与帅同郑渔仲云缓声为不律急声为笔笔从竹不从草掞音委见释典草木之初花也无毕音明太祖即位后于午门外立一红牌上书官员说蒨者斩蒨音荒妄语也俗作谎上声关索岭索父也南人唿父曰索盖当时唿关侯为父云亦犹金人之唿岳爷也楷书楷书程邈所作之隶书也淳化帖中有程邈书天得一以清一则昭然无疑庾肩吾云隶书今之正书张怀瓘亦云隶书程邈所作字皆真正亦曰真书东魏大觉寺碑阴题曰韩毅隶书今楷字也误以八分为隶者自欧阳公作集古目录始耳若夫秦隶汉隶郦元谓齐和公时已有隶书此皆为古隶与程邈所造之隶判不同矣牝牡诗话牝畜母牡畜父朱传曰飞者雌雄走者牝牡近见魏叔子论曰禽飞高阳物也故匹曰雌雄皆平声从阳也兽走下阴物也故匹曰牝牡皆仄声从阴也惟人备阴阳之气合而不乱故匹曰男女声兼平仄而阴阳以类从甚矣其说之陋也不独干坤覆载父母考妣夫妻子女之不必拘于声音之平仄也即雌雄牝牡又安得分属之禽与兽耶诗曰雄狐又曰尔牧来思以雌以雄左氏获其雄狐易林雄犬夜鸣雄罴在后木兰诗雄兔雌兔又书曰牝鸡尔雅鹩鹑自为牝牡是禽兽可易称也又老子谷神不死是为玄牝人物志草之精秀为英兽之拔群为雄周礼有牡鞠牡橭诗疏曰雄曰虹雌曰霓乘异记龙角浪凹削目深鼻豁麟上壮下杀者雄角靡浪平鼻直目圆鳞薄尾壮于腹者雌物类志蜥蜴五色备者雄不备者雌猬毛顺者雄逆者雌蜻蜓身绿色者雄腰碧色者雌鼠矢两头尖者雄圆者雌牡砺左顾者雄右顾者雌蛤蚧皮粗口大身小者雄尾小身大者雌然则雌也雄也殆飞走鳞介之通称耶况甲子亦有雌雄干支亦分牝牡其类甚广叔子之论较之安石字义益庸下矣廿卅卌二十为廿三十为卅四十为卌皆说文本字廿音入二十并也卅音先合反三十之省便古文也卌音先立反数名今直以为四十按秦始皇凡刻石颂德之辞皆四字句泰山辞曰皇帝临位二十有六年琅邪台颂曰维二十六年皇帝作始之罘颂曰维二十九年时在中春东观颂曰维二十九年皇帝春游会稽颂曰德会修长三十有七年此史记所载每称年者辄五字句尝得泰山辞石本乃书为廿有六年想其余皆如此而太史公误易之或后人传写之讹耳其实四字句也见容斋随笔红签副启与柬面初书正字张江陵当国各官避名乃改帖红签易代之后翰林拜前辈犹用红签近则御史中书初拜前辈亦不敢书正字中字读平去声沈归愚宗伯每云中兴之中读去声中酒之中读平声引杜诗万里伤心严谴日百年垂死中兴时李诗醉月频中圣迷花不事君及臣今时复一中之等句为证其言近似有理亦本王敬美钱虞山之言予谓系词易之兴也其于中古乎难作去声杜诗用中兴字亦多矣咏怀百韵侧听中兴主长吟不世贤赠韦大夫云汉业中兴盛韦经亚相传送李判官云近贺中兴主神兵动朔方闻河北节度入朝云神灵汉代中兴主功业汾阳异姓王唐人诗作平声用者更多亦不必作去声至中酒犹言病酒耳病酒则与中风中寒之中无殊樊哙传军士中酒注竹仲反齐己诗秾低似中陶潜酒亦作去声张华博物志云人中酒不解治之以汤自渍即愈亦难作平声又梅圣俞宣州杂诗一过响山畔常怀路中丞中丞之中亦作仄用若执此一诗为据谓中丞必不可作平声可乎平仄数例广陵散琴曲名与操弄序引等而应璩与刘劭云听广陵之新散作平声杜诗到此应常宿相留可判年又纵饮久判人共醉先判一饮醉如泥皆平声应字作平声与宜同义作去声乃感应之应而杜诗刺史诸侯贵郎官列宿应又作平他如白香山四十着绯军司马一为军司马银含凿落盏金屑琵琶槽四弦不是琵琶声况对东溪野枇杷为问长安月谁教不相离烛泪粘盘累蒲萄燕姬酌蒲萄仁风扇道路阴雨膏闾阎元微之微俸封鱼租一生常苦节三省讵行怪洞照失明鉴韩昌黎轩然大波起宇宙隘而防〖〗前辈只嘲评李义山箪冰将飘枕又琉璃冰酒缸陆鲁望海客施明珠湘蕤料净食洪适盘州集诗园池如此休言小但放刍荛雉兔行但字自注平声又徐骑省莫折红芳树但知尽意看但亦平声王景文诗直翁自了平生事不了山阴陆务观放翁曰我字务观乃去声如何把做平声押了此类甚多不可殚述古人未尝迫后人以必从后人又何可执古人偶用之一说以自拘耶体字体盆上声韦贤传旧唐书注都本切补注改体为体误矣通雅软车之夫曰体念兼明记吴王之女名二十江南人唿二十为念北人不为之避四名两号府史胥徒乃四名男臣女妾是两号今妇女表状称臣妾非也见江邻几杂志字书隋志张楫古今字诂三卷难字误字各一卷楫魏天和中为博士周氏杂字解诂四卷晋吕忱字林七卷吴恭字林音义五卷晋王延文字音七卷何承天纂文三卷戴规辨字一卷阮孝绪文字集略六卷左校令李登声类十卷瑽错潘岳西征赋殒吴嗣于局下盖发怒于一博成七国之称乱翻助逆以诛错恨过听之无讨兹阻善而劝恶今称瑽错之错皆作措音何所本耶韵元清文对音七字乃歌麻支微齐鱼虞七韵之音实声气之元万籁所从出能生诸部而不为诸部所生能切诸部而不为诸部所切宜列为韵首以明天地元音更唱迭和以尽无穷之变如十一律之有黄钟班固所谓生他律而不为他律役者也字头中又以阿厄衣窝乌五字喉声为主凡声皆出于喉传于鼻唇齿之间而又收声于喉宋版书贵宋版者点画无讹镌刻精好宋版有肥瘦二种肥者学颜瘦者学欧行款疏密任意不一而字势皆生动纸古色而极薄不生蛀经水而墨不涨所以可贵钱允治藏书钱功甫藏书极富牧翁过从吴中必至功甫斋中噉餻饵相对竟日一日功甫与牧翁云吾老矣藏书多人间罕有本子公明日来当作蔡邕之赠我欲阅当转就公所借他年以属纩事累公借此为偿博何如牧翁质明即往其意色阏嘿竟不复践宿诺其后竟为云烟散矣牧翁尝言功甫有李师师外传一卷即荃翁所云道君在五国城作从榷场中来者功甫没此书不知所归焚书麻城甘右泉憾近来刊刻之繁颇动祖龙之慕作为长歌痛快绝伦可为救时良方然亦有太过满子鹤邻云经史昭垂非惟不可焚亦不能焚惟古今文集酌存百之一诗赋存千之一凡经典道箓语录词曲时文尽数付之一炬至于小说淫词不足与于此数也宋本前后汉书赵承旨家宋椠前后汉书纸为罗纹字类欧阳率更王弇州得之太宰陆水村家前有松雪小像紫衣纱帽神采如生弇州亦作一像于后后牧斋以千二百金购之新安贾人复售于四明谢象三牧斋常云此书去我之日殊难为怀李后主去国听教坊杂曲挥泪对宫娥一段凄凉景色约略相似此书后归新乡张坦公司马康熙中有人携至京中索价甚高梁苍岩大司马酬以五百金不售后不知所归云赵琦美书跋赵承旨书跋云聚书藏书良非易事观书者澄神端虑净几焚香勿卷脑勿折角勿以爪侵字勿以唾揭幅勿以作枕勿以夹帟随损随修随开随掩后之得吾书者并奉赠此法明祖藏书室明初太祖筑室后湖以藏天下黄册问入觐众耆民曰宜作何向一老对宜东西向早晚日色取晒庶无湿润太祖喜问何姓对姓毛上曰汝言良是令汝守之俾无鼠遂活埋室中取毛猫音微似也后其地果无鼠耗读书法陈元孚读书法生则莫读全语句熟则急读贪遍数紧联以续其断喝怒以正其误未熟切记背诵既倦不妨少住如此力少功多乃是读书要务唐杜暹家藏书末自题云清俸买来手自校子孙读之知圣道鬻及借人为不孝鬻诚不可借人何妨亦自示不广矣强记法张尔岐云历城叶奕绳尝言强记之法云某性甚钝每读一书遇意所喜好即札录之录讫乃朗诵十余遍粘之壁间每日必十余段少亦六七段掩卷即就壁间观所粘录日三五次以为常务期精熟一字不遗粘壁既满乃取第一日所粘者收笥中俟再读有所录补粘其处随收随补岁无旷日一年之内约得三千段数年之后腹笥渐富每见务为泛览者略得影响而止稍经时日便成枵腹不如余之约取而实得也叶有文采善剧曲济南人士推为淹洽其所言真困学要诀予苦读书不能记当时虽闻此法而不能用年既衰暮回忆旧所披览已无只字下笔窘索徒有怅恨见少年有志者辄述此语之不惟自悔亦冀此法不没人间也连号法邢懋循尝言其师教之读书用连号法初一日诵一纸次日又诵一纸并初日所诵诵之三日又并初日次日所诵诵之如是渐增引至十一日乃除去初日所诵每日皆连诵十号诵至一周遂成十周人即中下资已无不烂熟矣日读三百字姜西溟曰读书不须务多但严立课程勿使作辍则日累月积所蓄自富且可不致遗忘欧阳公言孝经论语孟子易尚书诗礼周礼春秋左传准以中人之资日读三百字不过四年半可毕稍钝者减中人之半亦九年可毕今计九年可毕则日百五十字也东方朔上书自称年十二学书三冬文史足用十五学击剑十六学诗书诵二十二万言十九学孙吴兵法战阵之具钲鼓之教亦诵二十二万言凡臣朔固已诵四十四万言此时朔年正二十二自十六至二十一而毕皆作三年课程三年诵二十二万言每年正得七万三千三百余言以一年三百六十日成数算之则一日所诵才得二百零三言耳盖中人稍下之课也事类赋宋吴筠撰事类赋声韵稳称童子多爱诵之钖山华氏憾其篇目不备为补遗若干卷今世初学之士幕下之宾三家村中几于人有其书按计甫草尝言广陵史子仁以名家子勤苦博极群书踵吴氏之旧而增廓之更为后编粲然大备不知今所传者即其本耶抑别有藏编耶传是楼徐健庵作叶石君传云江南藏书家有金陵焦氏虞山钱氏四明范氏钱氏绛云半野之藏甚富惜厄于火漪园之没亦多散失惟天一阁尚存予亦有聚书之癖半生所得庋之一楼曰传是楼较之诸家多有目无书殊足憾也向亦闻叶君名惜未遇今为之传不禁慨然观此则所传传是楼书目殆非实有是书耶司书之鬼司书有鬼名曰长恩除夕唿其名而祭之则不蠹见致虚杂俎小说续文献通考以琵琶记水浒传列之经籍志中虽稗官小说古人不废然罗列不伦何以垂后近则钱遵王书目亦有水浒传明时文华殿书目亦有三国志通俗演义卷之异称道书曰蕊简佛经曰贝文见表异录道书以一卷为一音周与轴同陶九成说郛用之今北方人皆读轴为周佛书以一条为一则洪景卢容斋随笔史绳祖学斋佔亻毕用之近代效者益伙佛典又谓多罗树叶书凡有二百四十縳縳古绢字亦借为卷字意今人尚无效者縳字最古始左传明藏书家梅村汲古阁歌赠海虞毛生末云客来诗酒话生平家近湖山拥百城不数当年清秘阁乱离踪迹似云林予按毛生摹刻最多得梅村辈交相嘘植声价益重其实所刊特斗富勘订尚未精子晋家藏旧本亦伙或云王驸马以金钱辇之去其板多在昆明驸马者平西婿也尔时江南藏书毗陵琅琊一代文献鄞人范司马钦字尧卿号东明喜购旧本与凤洲家岁以书目相较各钞所未见故两浙藏书以天一阁为第一又晋江黄氏俞邵之先人海諲先生官南京监丞居江宁千顷楼中聚书七万余卷他若山阴祁氏淡生堂钮氏世学楼禾中项氏倦圃曹氏皆东南文苑渊薮也朱竹检讨撰经籍存亡考亦得力于数家因叹古今载籍自秦以后大厄凡十二历代书籍之富莫过于隋而兵火之灾更毒于秦火明代藏书周晋二府浙宗江王胡元瑞朱郁仪焦弱侯钱淑宝诸家俱散尽后来绛云一炬无复孑遗好古者所为三太息也予家传书无秘本先世族中分而为七然每检旧抄书目略一披览茫若烟海汗青无日颠毛种种白矣钱遵王藏书遵王为牧斋族孙绛云毁后牧翁尽以所余宋椠本付遵王述古堂宋版书跋是也遵王又自作也是园书目后遵王尽鬻之泰兴季氏后又归昆山徐氏果亭澹林堂不及原一传是楼近日吴门蒋氏江都马氏各搜得数种秘阁藏书陆文裕曰我朝秘阁多宋元之旧间有手抄予初入馆时见所蓄甚富若文苑英华大书尚有数部正德间梁厚斋在内阁援用监生入官始以校正为名而官书乃大散逸于外刘若愚曰内府有板之书藏于内库板藏于经厂司礼监提督掌之万历中多为匠夫厨役盗出货卖柘黄之帙公然罗列于市肆中矣藏书者所贵藏书者贵宋刻大都书写肥瘦有则佳者绝有欧柳录集纸质匀洁墨色清纯为可爱玩若夫格用单边间多讳字亦辨证之一端然非考据要诀也凡评书次第纸白板新棉纸为佳活衬竹纸次之煳背批点者不蓄可也隋唐已有刻板挥麈余话毌丘俭贫贱时借文选于交游间有难色自言异日身贵当镂板以行后仕蜀至宰相遂刊之陶岳五代史补亦载其事今毛刻五代史补无此按十国春秋蜀毋昭裔传请后主镂板印九经又令门人句中正孙逢吉书文选初学记白氏六帖刻板行之误毋昭裔为毌丘俭耳毌丘俭三国志魏人所谓事虽不成可谓忠臣者是也司空表圣一鸣集为东都敬爱寺募雕刻律疏印本疏云自洛城焚印本渐虞散失更欲雕镂又隋书文帝敕废像遗经悉令雕撰则隋唐已有刻印毕昇活字板沈存中云庆历中有毕昇为活字板用胶泥烧成今用木刻字合印之又铜铸字工费而不便久藏文章分类挚虞撰古今文章类聚区分三十卷名曰流别集隋志总集类文章流别一百七部二千二百十三卷谢混流别本十三卷孔宁续流别三卷自刘子政有别录歆乃集六艺群书种别为七略言各种分别也唐志类事之书始于皇览通考类事之书始于梁元帝同姓名录晁氏亦云齐梁喜征事类书当起于此时魏志•刘劭传黄初中受诏集群书以类相从号皇览三难梨洲先生言藏书难或藏而不能读读而不能文章兼是三者尤难古来文士不乏抱兔园数册修饰成家欲以行远难矣古来藏书家亦不乏兼收并蓄锦幅牙签争长于名画奇器间酒阑烛跋充为耳目之玩此可谓之能读乎近世以博洽名者如陈晦伯李于田胡元瑞之流皆不免疥驼书簏之诮弇州牧斋好丑相半上下三百年间免于疑论者止宋景濂唐荆川二人其次则杨升庵黄石斋森森武库霜寒耀日诚间世之学者也魏礼寄子书魏和公寄子书云汝曹坐书屋中读书要当于古人有发明其最上者能辨古人之诬勿使终陷墨兵或考核辟谬或从章句外有洗发其本在于精心研讨乃开疑境疑乃生悟疑悟相环转不休益乃无穷于是博学详据以实之又勿偏喜立异以取妄谬也吾偶阅昔人书及吾偶有见便录一二以寄汝史记卫僖侯已葬共伯弟和袭攻共伯于墓上共伯入僖侯羡自杀孔颖达亦谓杀兄篡国得为美者美其逆取顺守岂有杀逆之恶而顺守可盖且称睿圣乎按鄘•柏舟诗序云卫世子共伯蚤死其妻守义使武公果有墓上袭攻之事胡不云共伯被弑而云早死乎又按诗纪云武公在位五十五年国语称武公年九十五犹箴儆于国计其初即位其齿盖已四十余矣是共伯之齿又加长于武公安得谓之早死而始妻乎髦者子事父母之饰诸侯既小敛则脱之若谓僖侯已葬而共伯自杀则是时共伯已脱髦矣安得谓之髧彼两髦乎其谬深矣洪景卢云卫宣公二子之事诗于左传所书本末甚详按宣公以鲁隐四年十一月立桓十二年十一月卒凡十有九年姑以即位之始便成烝乱而伋子即以次年生势须十五岁然后娶既娶而夺之又生寿朔朔已能同母谮兄寿又能代为使者以越境非十岁以下儿所能办也紫阳纲目书莽大夫扬雄死盖举褚渊冯道所未尝加者而加之按雄至京见成帝年四十余矣自成帝建始改元至天凤五年计五十有二岁以五十二合四十余已近百年则与所谓年七十一者相牴忤矣又考雄至京大司马王音奇其文而音薨永始初年则雄来必在永始之前无疑然则谓雄而延于莽年者妄也雄郫县人郫人简绍芳辨证尤悉引桓谭新语云雄作甘泉赋一首梦肠出收而内之明日遂卒而祠甘泉在永始四年去莽篡尚远剧秦美新或出于谷子云然考之法言云汉兴二百一十载自高帝至平帝末盖其数矣而谓雄卒永始亦未必然计雄之终或在平帝末则其年正七十余矣因雄历成哀平故称三世不徙官若复仕莽岂止三世哉又潜居录谓雄卖文自赡文不虚美人多恶之及卒其怨家取法言为窜益云云冯元成以美新为刘棻作胡邦衡上高宗封事极诋王伦狎邪小人无故诱致金使以招谕江南为名议论斩斩为中兴奏议第一然考宋史伦为宣力甚勤使金有守贞之节不屈而死虽往古烈士何以加哉短丧之说后世皆咎汉文帝作俑然观宰我问孔子滕文公问孟子则春秋战国时已不行三年丧矣班固汉书云易更三圣世历三古以伏羲为上古文王为中古孔子为下古也与周公绝不干涉故系辞传累举庖牺文王而略不及周公亦自可见扬子云曰宓羲绵络天地经以八卦文王附六爻孔子错其象彖其辞然后发天地之藏定万物之基班扬去古未远当得其实纲目不能无误如北齐高纬以六月游南苑从官暍死者六十人见本纪通鉴书赐死乃暍字讹耳纲目乃书曰杀其从官六十人又如郭威弑二君纲目于隐帝书杀于湘阴王书弑隐帝立已数年湘阴未成乎君书法岂宜如此又通鉴云补阙乔知之有婢名碧玉美色善歌舞知之为之不昏昏与婚古通用盖言知之惑溺此婢不取正室也纲目去不字而云知之为之昏盖以为昏惑之昏也程正敏云世传梁灏八十二岁状元及第其谢启最为工切后终秘书监卒年九十余予以史考之灏廷试甲科以翰林学士知开封府暴疾卒年四十二子固亦进士甲科至直史馆卒年三十二史谓梁方当委遇中涂夭谢又云梁之秀中道而摧明白如此其妄不待攻也然吾阅灏本传明书卒年九十二自乙酉至甲辰为二十年则灏之状元及第当在七十二岁而正敏博学多闻宜必有据岂吾所阅之本讹四字为九字耶然传称灏美风姿强力少疾又似方壮之年不必称者要其八十二之状元皆妄也俟博物君子更考订之读书洵不易哉叶少蕴云苏子瞻谪黄州因其所居之地号东坡居士又号老泉山人以眉山先茔有老人泉也子瞻尝有东坡居士老泉山人八字共一印见于卷册其所画竹或用老泉居士朱文印章欧阳作明允墓志但言人号老苏而不言其自号老泉叶苏同时当不谬也唐时黄猿领白儿误王济云猿初生皆黑而雄至老转黑为黄溃去其势与囊即转雄为雌遂与黑交而孕又数百岁方变为白尔泰山有五松秦始皇登岱封为五大夫五大夫秦赏功第九爵也后人称五松大夫谬矣朱文公家谱载所谓考亭者其邻人某既葬其考作亭于山半以望其茔向公索名公即以考亭颜之复为书使悬之亭上则考亭与公何与予编简公集公既未尝自唿当时亦无以此称公者后人乃曰朱考亭何也礼记生曰名死曰讳今人往往书人讳某是明以死与人而受者安之反以称名某者为嫚尝见人作婚联用东莱博议为新婚事谓吕伯恭初婚经月不出皆以为溺也而博议成伯恭自序言与生徒讲论成此书事最明白乃读书者亦竞用之令人齿冷春秋秦晋世为婚姻而世寻干戈今人甫联姻则仇衅渐开嫌隙无已用秦晋之好语最是的切耳史记樗里子瘿而多智时人号为智囊又杜预亦有瘿称知囊今人以知囊作美称强加人以瘿矣今人自书某地某人必用先代名以为雅异夫郡邑一代有一代之名犹一人有一人之名也假如宋人自称唐人唐人自称秦汉人可乎昔王公鏊作苏州志题曰姑苏志其师甫见其标题辄呵曰不通不通曰今是苏州不是姑苏王公矍然即改正之桑悦客星亭记云客星有曰周伯曰孝子曰王蓬絮曰国皇曰温星凡有所犯无不灾凶后汉•天文志客星居周野光武崩应之于此不书似因子陵而讳占也且犯常之变刘聪遂亡光武无应者岂目前下贤一事亦可弥其灾患欤此论特佳宣和间刘季高侍郎尝饭于相国寺之智海院因谈歌词力诋柳耆卿旁若无人有老宦者闻之默然而起徐取纸笔跪于季高之前请曰子以柳词为不佳者盍自为一篇示我乎刘默然无以应乃知广众中慎不可有所臧否也当时人言有井水吃处皆知歌柳七词即妄诋之能禁其不传否有盛名于世者未可以轻毁祗自取辱此汝曹所当戒慎和公此论大都拾人牙后慧以教儿曹亦可开其蒙稚故录之周必大文苑英华跋周平园跋文苑英华云臣伏睹太宗皇帝既得诸国图籍聚名士于朝诏修三大书曰太平御览曰册府元龟曰文苑英华各一千卷二书闽蜀已刊惟文苑英华士大夫家绝无盖所集止唐文章如南北朝间存一二是时印本绝少虽韩柳元白之文尚未甚传其他如陈子昂张说张九龄李翱文世犹罕见故修书官于柳宗元白居易权德舆李商隐顾云罗隐或全卷收入当真宗朝姚铉诠择十一号唐文粹由简故精所以盛行近岁唐文摹印浸多不假英华而传况卷帙浩繁人力难及其不行于世则宜臣事孝宗皇帝圣谕欲刻江钿文海臣奏其去取差谬不足观帝乃诏馆阁裒集皇朝文鉴臣因及英华虽秘阁有本然舛误不可读俄闻传旨取入遂经乙览时御前置校正书籍一二十员皆书生稍习文墨者月给餐钱满数岁补进武校尉既得此为课程往往妄加涂注缮写妆饰付之秘阁后世将遂为定本臣过计有三不可国初文籍虽写本然校雠颇精后来浅学改易浸失本旨今乃尽以印本易旧书是非相乱一也凡庙讳未祧止当阙笔而校正者于赋中以商为殷以洪易宏或值押韵全韵随之至于唐讳及本朝讳存改不定二也元缺一句或二句或颇用古语乃以不知为知擅自增损使前代遗文幸存者转增疵三也顷尝属荆帅范仲艺均倅丁介稍加校正晚幸退休遍求别本与士友详议疑则缺之凡经史子集传注通典通鉴及艺文类聚初学记下至乐府释老小说之类无不参用惟是元修书历年多非出一手丛脞重复首尾衡决一诗或析为三二诗或合为一姓名差互先后颠倒不可胜计其间赋多用员字非读秦誓正义安知今日之云字乃员字之省文以尧韭对舜荣非读本草注安知其为菖蒲又如切磋之磋驰驱之驱挂帆之帆仙装之装广韵各有侧音而流俗改切磋为效课以驻易驱以席易帆以仗易装今皆正之详注逐篇之下不复遍举始雠于嘉泰改元春至四年秋讫工盖欲流传斯世广熙陵右文之盛彰阜陵好善之优老臣发端之志深惧求者之莫知其由故列兴国至雍熙成书岁月而述证误本末如此缺疑尚多谨俟来哲永乐大典明成祖先命解缙等辑文献大成后命胡广王洪因之编永乐大典计二万二千八百七十七卷一万一千九十五本目录六十卷其表文见蟫精集中弘治中命重抄一部藏于文楼嘉靖中火亟救得免复命儒生摹抄至隆庆元年始竟神宗时三殿火书多被焚议刊永乐大典未成明南祭酒陆可教请刻书谓永乐大典人间未见宜分颁巡方御史各任一种校刊汇存分贮两雍以成一代盛事当时议允而终未颁行窃谓文皇与穆宗两番抄录已费不赀镂板通行谈何易耶内府藏宋板被盗沈景倩谓祖宗以来藏书在文渊阁宋板居大半其地居邃密又制度卑隘窗牖昏暗白昼亦须列炬故抽阅甚难掌管俱属之典籍盗取市利实繁有徒历朝所失已强半乙亥命中书胡熙典籍刘伟原管主事李继先查对继先又窃取其精者向来传闻杨升庵因父在阁潜入攘取后嗣皇即位言及阁书云记得俱为四川姓杨的官儿取去二说虽未知孰是而风影究有自也至神宗以后十亡其八矣卷十七淳化阁帖上命重镌淳化阁帖发内府藏本三种选工临摹上石金坛司农逐加考校奏云查淳化阁帖十卷昔人称其精神完足抚勒逼古为名家法帖之冠自大观太清楼以下诸帖皆所不及上嘉惠艺林重镌古帖俾操觚家知所津逮自应以淳化帖为准按宋太宗初刻阁帖令待诏蜀人王着诠次着工于书法而未能贯通古今钩摹虽善排次多讹秦观米芾黄长睿诸人校订其失散见评论者不一而足如禹书不先诸帝司马攸不列诸王晋武帝以孙而先祖等类此皆义例之失当者也梁武梁高别为二人王昙首失首字庾亮元规沈嘉长茂名字各采其一等类此皆列名之失当者也宋儋唐臣而次于斯邈陈达晋人而系以陈朝张芝得崔法而位置在崔瑗前李邕薛稷皆初唐而位置在柳公权后等类此皆时代之失当者也皇象诸人则系衔郄鉴诸人则系地张芝诸人官里皆从其阙等类此皆标题之失当者也文皇敕内不应有文叔之称大令帖中不应有仁祖之字等类此皆鉴别之失当者也大约全帖序次多有不伦第五卷尤为繁杂今既重加镌较自应逐条订正首列帝王次及诸家字画卷数仍其旧卷中概以时代诠次名字之上各详爵里其彼此舛讹确有证据者悉从改正谨编列加签识语辨正于古学书法均有裨益云云宪皇帝跋淳化阁帖云此帖乃四十年前为直隶巡抚崔澄购得以畀其婿法海计藏于佟氏者三十八年矣今以藏本进览纸墨润洁神气宛然真初搨之佳者共二十册与外间海传本迥殊又仁庙跋本乃宋太宗赐翰林学士毕士安者所谓澄心堂纸李廷珪墨大臣登两府方得拜赐正是本也汉晋而后书法神理借以留一线赖有此耳予在内廷获睹二本每一披玩辄为神洽同年陆燿青来临之久而尽焚其稿本语余云愈看愈难噫知言哉苏字欧阳叔弼谓东坡书似李北海坡言亦自觉如此不知似在何处古人不贵小楷李君实跋书一则云古人不贵小楷谓之隶书为胥隶所书耳梁武帝敕臣下书疏皆用行狎笔自书惟署名稍谨耳唐文皇令三馆诸生写道释诸经以其楷正名经生体士大夫不尚也竹雨弟屡邀余作楷字目昏甚苦之为作一绝以冷其意然此实书家正论也鸭头狸骨擅雄奇不数银钩虿尾齐请看贞观写经手品流虞褚隔云泥状元工书法王阮亭谓本朝状元工书法世祖爱欧阳询书壬辰邹忠倚戊戌孙承恩皆法欧书圣祖工二王法己未归允肃壬戌蔡升元庚申汪绎皆法黄庭乐毅论者戊辰工二王者首推查升国初沈绎堂蒋虎臣齐名沈书传者多而蒋不多见老笔董思翁自跋月赋后云文衡山先生八十一岁蝇头书更精谨胜于八十年后一年益趋纤细至有不可读者王方平见麻姑以丹砂作戏曰姑故年少吾了不复狡狯变化也吾有题画诗云少年多狡狯老笔渐纷披气韵从何得心无赞毁时又不用文先生法此思翁之又一进境也姜陈何三家书法徐坛长云近书家推三人姜苇间陈香泉何义门姜学晋人用笔蕴借吻肩不露结体亦高雅不踏时蹊惟笔笔拆开看有未足处陈知用笔点画有功只好古字反坠河北毡裘气又从襄阳入手任学晋唐骨胎自露更觉可嫌何临仿唐人熟甚实得古人笔法只自己面目稍重塌着笔描字不是提着笔写字又云迟以取妍速以取动先必为速然后能迟白石语也殊欠分明既言三折则初学便须迟迟挥运熟然后始可速也如一点与画相应两点自相应三点一起一带一应之类如何可违若执笔欲紧运笔欲活不指运而腕运手不知运腕不知执皆古人定法不可易者左手书高西园凤翰能左手书大抵狂草耳不可入规绳向见张泾南司寇坠马伤右臂几折时方奉敕书落叶倡和诗遂用左手书作小楷凝厚蕴借无一笔呆滞真造化手也张南华学士赠以诗云骤马天街一蹶中险将折臂兆三公翻身学士疑成瓦擎掌仙人不是铜漫笑庄生虚攫右早夸杜老妙书空断碑半截浑难补天遣重完赖国工时得蒙古良医百日全愈不喜作楷书予自七八岁即不喜作楷书自父师外问函无不狂草者心知其非竟不可改幸四海友朋谅之未有以此相訾者柳诚悬云心正则笔正程子云即此是学又云作字甚敬前辈格言多矣皆视之不动心一日阅朱子跋韩魏公与欧阳公书云张敬夫尝言平生所见王荆公书皆如大忙中写不知公安得有如许忙事此虽戏言然实切荆公病云云披阅未竟如芒刺背面赤汗流忸怩数日至是稍稍写楷书久之故态复萌奸雄多工书古来奸雄多工书如李斯赵高曹操钟会刘曜王敦桓温刘裕刘毅桓玄郄超朱温下至盗贼亦有之梁虞和论书表云卢循素善尺牍尤珍名重西南豪士咸慕其风剧贼乃亦娴此真可怪也杨升庵谓朱文公书法出于曹操操书行世者甚少惟贺捷表元时尚有文公所学必此按刘恭父学颜鲁公书鹿脯帖文公以时代太近诮之刘云我所学者唐之忠臣公所学者汉之篡贼耳此又见文公之书果学操也石碑之厄王抟尝荐向拱讨凤翔有功拱后得镇京兆思有以报抟曰长安多碑篆高文愿悉见之拱至分遣吏督匠摹打深林邃谷无不搜剔凡得石本三千余以献分隶为琬琰集一百卷先是拱访求时毁垣穿冢蹊田害禾深为民害闻者辄私鹔文字踣毁碑石或为柱础帛砧宋元祐间韩玉汝帅长安修石桥督责甚急民迫期限率磨碑石以应景祐时奉太后意建庙悉取长安碑石为塔材关中之碑经此数厄所存亦寡矣洛阳天渊池中有魏文帝九华楼殿基悉是洛中故碑金陵街衢半是六朝碑碣所甃明初开封建城尽取相国寺碑烧灰燕京旧碑多为中贵取置神道或重修庙宇改勒新文亦金石之屯会也草字诀赵子昂绢书草字诀歌跋云世有草书诀本非善书者所作故多谬然学便于诵习兼其间亦有可取者戏书一过以示子久阁帖体例失当阁帖有不可解者五先以帝王而禹列五卷首汉章帝而书用周侍郎千文收圣人书而列于诸家次以名臣而硕儒高士黄冠缁衣闺门皆入其中出晋唐善本及江南所收择善手书之而收及赝本大王中多许书米海岳黄长睿辨之吴季子碑陈仲醇谓吴子二字类小篆有陵之墓四字类大篆即云殷仲恭摸扌亦不应摹写失真见山阴章大来后甲集陶弘景书续博物志云陶隐居书世传画板帖及焦山下瘗鹤铭皆其遗迹是唐人亦以瘗鹤为隐居书当必有据观帖之法凡欲观古帖先观字法刻手次观搨法纸墨色泽凡帖以北纸北墨为佳北纸用竖帘其质松而厚不甚渗墨以手拂之如薄云之过青天犹隐隐见纸白处又北用松烟墨色清淡不和油蜡故色淡而纹绉非夹沙作蝉翅搨也凡北碑皆然南纸坚薄极易搨墨用烟和蜡为之乃色纯黑而面有浮光此南北纸墨之辨也阁帖上品淳化阁帖虽为黄米掊击而今之书家莫不祖之其澄心堂纸李廷珪墨而无银锭纹者初搨也绝不易得有银锭纹者有墨浓墨淡之分而墨浓者觉胜总之价不下百千故临江泉潭皆可蓄也元美以绛为淳化嫡子太清楼为介弟兰亭定武本宋搨兰亭定武本有五未损本初搨也损本彭绍所留也不损本定武再刻也定武本阔行古刻也复州镌损本真定武本重摹也鉴家当辨以心目拨镫法王氏谈录谓右军有拨镫法镫即马镫笔管直则虎口开如马镫也又足踏马镫浅则易出大抵执笔宜在指尖耳广川书跋云邬融问拨镫于怀素素曰如并乘镫不相犯近代诗人多作平声用李邕书李北海书为李唐巨擘而新唐书本传中一字未详亦过略矣白麟六研斋随笔云成化中有士人白麟专以伉壮之笔恣为苏黄米三家伪迹人以其自纵自由无规拟之态往往信为真此所谓居之不疑而售欺者苏公醉翁亭记草书即其手笔至刻之石矣米书师说亦此公所作沟道南碑刻浅北碑刻深谓之沟道书法传授书法自蔡中郎后衍有三支一由韦诞以及钟繇繇传子会与宋翼一由张芝以及卫觊卫恒此其二派也其一则由女琰传于卫夫人而王旷学焉右军又学于旷而传于献之递及羊欣王僧虔萧子云释智永虞世南欧阳询褚遂良等以至张旭嗣后如颜真卿李阳冰徐浩邬彤皆受于旭者也徐鹴皇甫阅又受于浩者也怀素柳公权又受于彤者也刘禹钖杨归厚又受于阅者也递传递衍以至于宋之崔纾其援受皆可考惟蔡襄毅然特起不假师承可谓间世豪杰之士其他欧阳修苏轼黄庭坚米芾赵子昂俱宋元名家而初无常师云柳书元和中柳柳州书后生多师效之尤长于章草为时所宝湖湘以南童稚皆习其书长庆以来柳公权以博闻强识工书不离近侍公权与族孙璟同在翰林称大柳舍人小柳舍人古书法之识别欲观古书法当澄心定虑勿以粗心浮气乘之先观用笔结体精神照应次观人为天巧真率做作真伪已得其六七矣次考古今跋尾相传来历次辨收藏印识纸色绢素而真伪无能逃吾鉴中矣或得其结构而不得其锋铓者模本也得其笔意而不得其位置者临本也笔势不联属字形如算子者集书也或双钩形迹犹存或无精采神气此又不难辨者也又古人用墨无论燥润肥瘦俱透入纸素后人伪作墨浮而易辨书与画不同书与画不同画有离合一幅之中而好丑互见书法如禅是则都是非则都非是非之间间不容发是者虽稊稗瓦砾皆妙道也非者虽佛言祖语皆糟粕也宋曹书法约言宋射陵书一时负盛名所着书法约言颇得古人神髓后来香泉坛长补之湘帆辈纷纷论辨皆不及也今摘录其要求之有余师矣学书之法在乎一心心能转腕手能转笔大要执笔欲紧运笔欲活手不主运而以腕运腕虽主运而以心运右军云意在笔先此法言也古人下笔有由从不虚发今人好溺偏固任笔为体恣意挥运以少知而自炫新奇以意足而不顾颠错究于古人妙境茫无体认又安望其升晋魏之堂乎凡运笔有起止有缓急有映带有回环有轻重有转折有虚实有偏正有藏锋有露锋即无笔时亦可空手作握笔法书空演习久之自熟虽行卧皆可意为之自此用力到沉着痛快处方能取古人之神若一味仿摹古法又觉刻划太甚必须脱去摹拟蹊径自出机轴渐老渐熟乃造平淡遂使古法优游笔端然后传神传神者必以形形与心手相凑而相忘则神之所托也初作字不必多费纸墨取古搨善本细玩而熟观之既复背帖而索之学而思思而学心中若有成局然后举笔而追之似乎了了于心不能了了于手再学再思再思再校始得其一二既得其四五自此纵书以扩其量总在执笔有法运笔得宜要之把握亦无定法熟则巧生又须拙多于巧而后真巧生焉务求笔力从腕中来则几矣腕竖则锋正正则四面锋全常想笔锋在画之正中则左右逢源静燥俱称楷书如快马砍阵不可令滞如坐卧行走各极其致草如惊蛇入草飞鸟出林来不可止去不可遏先作者为主后作者为宾必宾主相顾起伏相承疏取风神密取苍老真以转而后遒草以折而后劲用骨为体以主内法取乎严肃用肉为用以彰外法取乎轻健骨肉调匀血脉贯通疏处平处用满密处险处用提满取肥提取瘦太瘦则形枯太肥则质浊筋骨不立脂肉何附形质不健神采何来肉多骨微谓之墨猪骨多肉微谓之枯藤书必先生后熟既熟而生先生者学力未到心手相违后生者不落蹊径变化无端凡书成宜自观体势果能出入古法再加体会自然妙生但拘于小节畏惧生疑迷于笔先惑于腕下不能书矣凡作楷先令字内间架明称得其字形再会以法自然合度大小繁简长短广狭不得概使平直如算子状但就其本体尽其形势不拘拘于笔画之间而遏其意趣使笔笔着力字字异形行行殊致极其自然乃为有法仍须带逸气令其萧散骨涵于中筋不外露无垂不缩无往不收方是藏锋方令人有意外之想作大楷结构贵密否则懒散无神若太密恐涉于俗作小楷易局促务令开阔有大字体段易于局促者病在把笔苦紧运腕不灵则左右牵掣把笔要在虚掌悬起而转动自活若不空其手心而意在笔后徒得其点画者非书也总之习熟不拘成法自然妙生有唐以书法取人专务严整欧颜诸家宜于朝庙诰敕若论其常当书钟王及虞书东方朔赞乐毅论曹娥碑洛神赋破邪论序为则他不必取也凡作书要布置要神采布置本乎运心神采生于运笔真书固尔行体亦然盖行书作于后汉刘德昇钟繇亦善作行书所谓行者即真者之少纵也如云行水流浓纤间出非真非草离方遁圆乃楷隶之捷也务须结字小疏映带安雅筋力老健风骨洒落字虽不连而气候相通墨纵有余而肥瘠相称徐行缓步令有规矩左顾右盼毋乖节目运用不宜太迟迟则痴重少神亦不宜太速速则窘步失势布置有度起止便灵体用不均性情安托有功无性神采不生有性无功神采不变要之强梁非勇柔弱非和外若优游中实刚劲志耑神应心平手随体物流行因时变化使含蓄以善藏勿峻削而露巧若黄帝之道熙熙然君子之风穆穆然如此作行书斯得之矣又有行楷行草之别总取法右军禊帖怀仁圣教序大令鄱阳鸭头丸刘道士鹅群诸帖而诸家行体次之汉兴有草书徐锴谓张芝作草芝草在汉兴之后无疑迨杜度崔瑗崔实草法始畅张伯英又从而变之王逸少力兼众美会成一家号为书圣王大令得逸少之遗每作草行首之字往往续前行之末使血脉贯通后人称为一笔书自伯英后卫瓘则得伯英之筋索靖得伯英之骨其后张颠怀素皆称草圣颠喜肥素喜瘦瘦劲易肥劲难务使肥瘦得宜骨肉相间如印泥划沙起伏随势笔正则锋藏笔偃则锋侧草书时用侧锋则神奇出焉逸少尝云作草令其笔开自然劲健纵心奔放覆腕转促悬管聚锋桑毫外托左为外拓右为内伏内伏有度始为藏锋若笔尽墨枯又须接锋取兴无常则也然草书贵通畅下笔易于疾疾时须令稍缓缓以仿古疾以出奇或敛束相抱或婆娑四垂或阴森而高举或脱落而参差忽往复收乍断复连承上生下恋子顾母种种笔法如人坐卧行立奔趋揖让歌舞飗踊醉狂颠伏各尽意态若行行春蚓字字秋蛇属十数字而不断萦结如游丝一片乃不善者之大病也古人见蛇斗与担夫争道而悟草书颜鲁公曰张长史观孤蓬自振惊沙坐飞与公孙舞剑器始得低昂回翔之状可见草体无定必以古人为法而后能悟生于古法之外也生悟于古法之外而后能自我作古以我立法也凡作行草书须以劲利取势以灵转取致如企鸟跱志在飞勐兽骇意将驰无非要生动要脱化会得斯旨当自得耳蒋衡蒋湘帆寓扬州写十三经马秋玉代为装潢高东轩相国进呈御览恩赐国子学正衔人以为荣遇今书俱在南书房予在内廷犹见之学书讳丙日学书讳丙日以仓颉丙日死也见论衡•讥日篇苏黄书法东坡戏山谷曰鲁直字清劲而笔势太瘦几如树梢挂蛇山谷曰公字不敢轻议然间觉褊浅甚似石压虾蟆词锋相敌两公皆心服若近日伪迹一则树挂死蚓一则石压死蛙耳石刻石刻以深沟为力以不溢为巧若瘦硬之书遇工巧之刻着意搨墨必陷入沟道纸质已宽装潢时加意熨帖益更痴肥其失真面目不待见而后知故于石刻观古人书犹管窥耳而敢肆雌黄乎颜鲁公争座帖颜鲁公争座帖坐次帖稿所称右仆射盖郭英乂也鱼开府即鱼朝恩也英乂代宗永泰元年三月与裴冕同拜命于集贤殿为右仆射唐世以中官为观军容使自鱼朝恩始朝恩为军容实自监英乂为陕西军始意与朝恩共事久情好笃故菩提寺行香位次当寻袭为常鲁公退而贻书反覆论辨力斥其非无少容贷盖当时朝恩怙宠骄肆观其冒居成均大司成之位升座讲易•鼎覆餗以讥宰相元载则可以知其为大榼之至桀黠者矣鲁公锐然申朝廷礼秩以折其僭且以盛满戒英乂者甚至使英乂佩服其言岂有他日崔于之祸乎史称鲁公当肃宗至德初国事方草昧为御史大夫即能正百官次序如平世以此帖征之庶几想见其风采也李日华索书规条山居随笔一则云林居多暇士友索书者坌集因戏定规条以示掌记曰大涤洞左界翰墨司散仙竹懒示谕掌书僮等知悉迩自渔郎启曌鸟径通幽虽弥明非世俗之书而杨许泄真灵之受何妨洒墨聊戏抟沙即开乞署之门且撤躲婆之石凡持扇索书者必验重金佳骨即时登簿明注某月日编次甲乙陆续送写不得前后搀越每柄为号者取磨墨钱五文不为号三文其为号必系士绅及高僧羽客方许登号不得以市井凡流蒙蔽混乞每遇三六九日辰刻研磨好墨量扇多寡斟酌墨汁禀请挥写如乞细楷者收笔墨银一钱磨墨钱亦止三文写就藏贮候发亦明白登记某日发讫其有求书卷册字多者磨墨钱二十文扁书一具三十文单条草书每幅五文纸色不佳或浇薄渗墨者不许混送昔山阴馋口自笼羽人之鹅莆阳奢望竟驱昵友之婢我悉贷除以润汝辈汝辈既居橘栗术葛之俦应修玄楮泓颖之职恪供乃事勿横索也己巳闰月示此竹懒初脱京尘乍亲林影日长无事曲徇交知作此游戏筹略年来眼暗兴颓一意以纳息为务铺席将收招牌可揭僮辈其各秉犁锄助我灌园勿深仗毛锥子也癸酉小雪后一日懒翁再题黄鼎沈归愚为黄尊古作志铭云当代以画名者五人武进恽寿平格太仓吴渔山历王麓台原祁常熟王石谷翚最后得吾友黄尊古鼎五人中麓台第进士官侍郎显名最易四人逸老布衣而名与之齐四人较难然寿平渔山石谷得梅村阮亭前后导扬宜其名流播远近而尊古当诸公徂谢推挽无人尤难之难也吴中评画者谓石谷看尽古今名画下笔俱有似处得称大家尊古看尽九州山水下笔俱有生气并称大家两人皆虞山人贾似道鉴赏书画印贾似道鉴赏书画有印章云贤者而后乐此见云烟过眼录楼摐耕织图宋于潜令四明楼鹴作耕织图以献思陵每图各系五言八句诗余在内廷得见其真迹诗皆小篆书焦秉真冷枚沈喻仁庙时刻耕织图四十六幅系焦秉贞画万寿圣典二卷冷枚画秉贞济宁人钦天监五官正冷枚字吉臣胶州人又避暑山庄三十六景图内务府司库沈喻画鉴别书画宋漫堂云骨董虽小事却有分别看字画经纪不如士大夫看铜玉器士大夫不如经纪太宰自谓看字画虽深夜黑暗处闻其气味摹其经绢即知真赝每至人家立院落中遥望堂画即辨某人手笔作论画绝句云真赝何须苦辨之邢夫人至尹能知夜无灯火分明在此语虽夸理未奇朱竹亦有论画绝句五画往时在都门作三画诗芜湖铁画饶州磁画松江火笔画也又漳州织画裂纸为之一经一纬布置设色无异丝绣闻向有王秋山能以指甲巩手画纸点染作色如古名画名巩手画亦可咏近见宋绣大轴精深华妙超诸品之上矣画力王元美曰画力可五百年至八百年神去千年绝矣马士英画马士英画金陵人家有者尚多后因薄其为人遂改为妓女冯玉瑛实无其人也聊就字形改之然则权相不及一娼女也可畏可畏素女徐陵与周弘让书归来天目得肆闲居差有弄玉之俱仙非无孟光之同隐优游俯仰极素女之经文升降盈虚尽轩皇之图势又边让章华台赋归乎生风之广厦兮修黄轩之要道携西子之弱腕援毛嫱之素肘注云黄帝轩辕氏得房中之术于素女握固吸气还精补脑留年益龄长年忘老张平子诗明镫巾粉卸设图衾枕张素女为我师天老教轩皇考后汉书广川王坐画屋为男女交置酒令姊妹饮事废汉时发冢凿砖画壁皆作男女交状且有及男色者后则炀帝铜屏高宗镜殿皆宋人春宵秘戏图蓝本也明隆庆御窑磁器亦多绘此式当时唐寅仇英画手特工近日推大同马相舜字圣治太仓王式字无倪歙县罗龙字钖三其他粗艳不足观杨铁厓诗云镜殿青春秘戏多玉肌相照影相摩六郎酣战明空笑对对鸳鸯浴锦波元人冯海粟题熙陵幸小周后图江南剩得李花开也被君王强折来怪底金风冲地起御园红紫满龙堆惨绝惨绝冯尞和戎罗龙书锦车出塞图乃汉宫人冯夫人尞乘锦车和西戎故事杨升庵尝言此亦佳话而六朝唐宋人无入篇咏者惟刘孝威锦车劳远驾骆宾王锦车朝促候刁斗夜传唿一句一联而已此事可画可歌远胜明妃之失节文姬之伤化也灯下作画董宗伯谓灯下作画如隔帘看月隔水看花汉宣画贤士论衡•须颂篇云宣帝之画图汉列士或不在画上者子孙耻之何则祖父不贤故不画图妙手与俗笔人物顾盼语言花果迎风带露飞禽走兽精神逼真山水林泉清闲幽旷屋庐深邃桥彴往来石老而润水淡而明山势崔嵬泉流洒落云烟出没野径迂回松偃龙蛇竹藏风雨山脚入水澄清水源来脉分晓有此数端虽不知名定是妙手人物如尸似塑花果类中所插飞鸟走兽但取皮毛山水林泉布置迫塞楼台模煳错杂桥彴强作断形境无夷险路无出入石止一面树少四枝或高大不称或远近不分或浓淡失宜点染无法或山角浮水面水源无来路凡此数病虽不知名定是俗笔举此以观画亦不大失眼矣蓄画蓄书画学不以时代为限各自成佛作祖书法则不然六朝不及晋魏宋元愈不及六朝与唐故蓄画上自顾陆张吴下及伯虎征仲皆为伟观而蓄书远求上古可也元四大家偃曝余谈曰元四大家李派粗硬无土人气王派虚和萧散如惠能之禅非神秀所及郭忠恕马和之如方外不食烟火人另具一骨相者沈启南王弇州尝言沈启南于宋元名手一一能变出化入俱可夺真独于倪元镇不似盖老笔过之李开先论明画家李中麓太常章邱人收藏甚富尝作画品次第明人以戴文进吴伟陶成杜堇为第一等倪瓒庄麟为次等而沈周唐寅居四等持论与吴人颇异弇州与之善尝过中麓草堂尽观所藏无一佳者中麓谓文进高过元人不及宋人亦未为定论画品略云戴文进如玉斗精神佳妙复是巨器吴小仙如楚人战巨鹿下勐气横发加于一时陶云湖如富春先生云白山青悠然野逸杜古狂如罗浮早梅巫山朝云仙姿靓洁不同凡品庄麟如山色早秋微雨初沐倪云林如儿上石菖蒲其物虽微玉盘盂盛之可也唐六如如贾阆仙身则诗人犹有僧骨宛在黄叶长廊之下石田而下无讥焉墨兰画墨兰自郑所南赵彝斋管仲姬后相继而起者代不乏人然分为二派文人寄兴则放逸之气见于笔端闺秀传神则幽闲之姿浮于纸上各臻其妙赵春谷及仲穆以家法相传杨补之与汤淑雅则甥舅媲美杨维干与彝斋同时皆号子固俱善画兰不相上下以及明季张静之项子京吴秋林周公遐蔡景明陈古北杜子经蒋冷生陆包山何仲雅辈墨出众香砚滋九畹极一时之盛管仲姬之后女流争为效颦至明季马湘兰薛素素徐翩翩杨宛若皆以烟花丽质绘及幽芳虽令湘畹蒙羞然亦超脱不凡不与众芳为伍矣录画法源流一则兰竹元僧觉隐曰当以喜气写兰怒气写竹画家推为名言余谓真皮相耳未可以知画许之曾鲸谢彬王渔洋谓曾鲸谢彬近日写真最擅名吾见其晚年笔墨亦草草耳鸿胪序班禹之鼎名重辇下亦时有利钝名手尚尔况其他乎苏辙谈画苏颍滨尝言所贵于画者为其似也似犹可贵况其真者吾行都邑所见人物皆吾画笥所不见者独鬼神当赖画而识然人亦何用见鬼石氏画苑记子由博雅通人不应谬诞至此当是后人假托之语黄子久钟嗣成作录鬼簿载其相知工词曲者称黄子久乃陆神童之次弟在姑苏琴川子游巷居幼时螟蛤温州黄氏因而嗣焉其父年九旬时方嗣见子久曰黄公望子久矣先充浙西宪令以事论经理田粮获直后在京为权豪所中改号一峰原居松江以卜术闲居目今弃人间事易姓名为苦行净坚又号大痴翁公望学问不待文饰至于天下之事无所不知下至薄技小艺无所不能词曲落笔即成人皆师尊之尤能作画倪画江南人家以有无云林画分雅俗宋漫堂诗云俗韵吾知免永言高士晤题倪画也朱熹画太平清话一则云朱紫阳画深得吴道子笔法陈洪绶白描罗汉施愚山在山阴得陈章侯白描罗汉其徒陆薪山见之惊曰吾师绝笔也师作人物设色缀染某皆能从耳惟振笔白描无粉本自顶至踵衣褶盘旋数丈一笔写成不稍停顿有游鲲独运乘风万里之势章侯性癖简狎游之时一杯在手画无吝色若意不可虽强有力啖以金帛不可得颇似郭恕先遇岐亭富人时也董其昌陈继儒施愚山云董思白陈眉公以词翰相推重董年八十五临殁索妇人红衫绛襦为服陈年八十三将逝之前辟谷数日盛为诗歌以书别亲友仍题一联云启予足启予手三十年临深履薄不怨天不尤人千百世鱼跃鸢飞掷笔而终陈卧子少时眉公极奖许而卧子不甚服晚乃心折为作征君诔书画帖琴藏法凡法书名画古帖古琴至梅月八月先将收入窄小匣中锁闭以纸煳四周勿令通气庶不至霉白过此二候宜置卧室使近人气置高阁俾远地气乃佳又画书帖平时十余日一展玩微见风日不至久卷作霉琴则盛以锦囊挂板壁透气处勿近墙壁风露日色收藏得法过人远矣五不可展玩书画有五不可灯下雨天酒后俗子妇女也泥金宣和明昌二帝题签法书用墨名画用泥金见汤允谟云烟过眼续录制煳用面搦作掌大块入椒矾蜡等末用水煮俟面浮起为度取出入清水浸浸至有臭气白泛即易水直待气泛尽取出待干配入白芨汁作煳永远不霉黑又法用白芨为末匀入白面洁净水漫漫澄过不可将水入面但以面水入器内盖好一日一夜待面沉入底务令粘腻量水多少入白蜡及明矾川椒末置火上不住手搅火须用文火不得令焦结实如腐取出作数块浸水中以次用之绢唐绢粗而厚宋绢细而薄元绢与宋绢相似而稍不匀净三等绢虽历世久近不同然皆丝性消灭受煳既多无复坚韧以指微跑则绢素如灰堆起纵百破极鲜明嗅之自有一般古香非若伪造者以药水染成无论指跑丝丝露白即刀刮亦不成灰嗅之气亦不雅也碎裂纹各有辨长幅横卷裂纹横横幅直卷裂纹直各随轴势裂耳其裂亦俨状鱼口横联数丝岁久卷自两头苏开断不相合不作毛掐亦苏不可伪作伪作者刀刮指甲画开丝缕直过依然作毛起掐坚韧不断也此望而可辨者绢素光纸画不重绢素若唐宋人画皆是绢素上作纸者绝少不可一概不取而元章父子画又绝无一笔作于绢者不可不知墨迹不重砑光粉泽纸神易脱故也历代名纸造纸始于蔡伦有网纸谷纸麻纸徒成其名而已晋有子邑纸侧理纸茧纸日本有松皮纸大秦有蜜香纸高丽有蛮纸扶桑国有笈皮纸江南有竹纸楮皮纸黟歙凝霜纸浙中有麦麸稻秆纸吴有由拳纸剡溪小等月面松纹纸唐有短白帘硬黄纸粉猎纸布纸藤角纸麻纸桑皮纸桑根纸鸡林纸苔纸建中女儿青纸卯纸李后主有会府纸陶谷家翻阳白南唐有澄心堂纸宋有张永自造纸藤白纸研光小本纸蜡黄藏经笺白经笺鹄白纸白玉版匹纸蚕茧纸元有黄麻纸铅山纸常山纸英山纸上虞纸皆可传之百世明时大内白笺磁青纸高丽茧纸皮纸新安玉笺谭笺观音帘匹纸皆可珍者也真古纸真古纸色淡而匀净无杂渍斜纹绉裂若一轴前破后加新甚众薰纸烟色或上深下浅或前深后浅真古纸其表故色其里必新尘水浸纸表里俱透真古纸试以一角揭起薄者受煳既多坚而不裂厚者煳重纸脆反破碎莫举伪古纸薄者即裂厚者性坚韧不断其不同皆可辨纸数称番版刀王右军守会稽谢公乞笺纸库中有九万版悉与之杜暹为婺州参军吏以纸万番赆受百番张华博物志赐侧理纸百番集贤院学士大府供纸五千番陈后主供智者藤纸一堕今人以折成页子者谓之版其大者谓之番百张谓之刀五百谓之大刀又造纸谓之抄卷十八吕才厘定阴阳杂书唐太宗命太常博士吕才厘定阴阳杂书其序宅经曰近世巫觋分五姓属五音此事不稽古义理乖僻者也叙禄命曰长平坑卒未闻共犯三刑南阳贵士何必俱当六合今同年同禄而贵贱悬殊共命共胎而夭寿更异此禄命不验之着明者其序葬曰古者朝市变迁泉石交侵故谋之龟筮近代选年月相墓田以穷达寿夭皆由卜葬按礼天子诸侯大夫葬皆有月数是古人不择年月也春秋丁巳葬定公雨不克葬是不择日也郑葬简公司墓之室当路毁之则朝而窆不毁则日中而窆子产不毁是不择时也古之葬者皆于国都之北兆域有常处是不择地也今以妖巫妄言于擗踊之际择地择时而希富贵诚何心乎俞诲百怪断经俗刻玉匣记所载耳鸣眼跳心惊按时占验等法本于宋人俞诲百怪断经当时已多非之者通书隋殷绍表臣述九章数家杂要复以先师和公所注黄帝四序经文三十六卷专说阴阳吉凶之事即今通书之祖也按刑福祸德趋避之说始于淮南子而阐明于殷绍汉武帝聚会占诸家问某日取妇五行家曰可堪舆家曰不可建除家曰不吉丛辰家曰大凶历家曰小凶天人家曰小吉太一家曰大吉辩讼不决制曰以五行为主噫洪范策短龟长龟从筮逆盖自古无合一之理矣纷纷者奚为耶停柩不葬停柩不葬律有明禁而从无举劾者此世道人心之忧朱高安相国尝言服除未葬者仕宦不得授官生儒不得应试赴铨入试者文内开明某月日除服某月日安葬取宗邻墓地结状方准行捏饰者以匿丧论其言至当惜未着为令申迁葬最为害理迁葬最为害理名利不遂举亲骨屡移之吾见亦众矣而往往借口于朱子何耶明卢正夫弘治进士论迁墓云朱文公父卒葬于崇安之五夫里后二十七年母祝夫人卒卜得两地欲两承其吉明年迁父于白水里鹅子峰下而葬母于建阳天湖之阳相去百里自为文以纪之云云予阅朱子大全不见此纪疑出于好事者之口谈名堪舆各执一说谈命者以干支阴阳为造化一定不易堪舆家又以祸福吉凶皆人力转移各执一说无不可者最怪近人既信子平一定之言又信堪舆无定之说聪明智慧至此而大愚何耶此皆随波逐流周旋世故非真有所得而信之也徐子平世称徐子平精星学后世术士宗之故曰子平子平名居易五季人与陈图南同隐华山亦异人也今之推子平者乃宋末徐彦升非居易也人命八字人命八字共计五十一万八千四百天下恒河沙数何止于此富贵贫贱寿夭势不能同即以上四刻下四刻论亦止一百三万六千尽之天下之人何止千万亦不能不同且以薄海之遥民物之众等差之分谓一日止生十二种人或二十四种人岂不厚诬术家规时揣势张端义贵耳集云有老谈命者问后进云汝术即我向者之术何汝言验而吾不验后进曰向之士大夫命占禄贵生旺皆是贵人今之士大夫须多带刑丧冲击方是贵人不见近日监司郡守师阃者孰不日以杀人为事乎老者因叹服益征术家亦不尽用其师说而专规时揣势为秘诀自古已然十二宫十二宫之分子曰宝瓶丑曰磨蝎寅曰人马卯曰天蝎辰曰天秤巳曰双女午曰狮子未曰巨獬申曰阴阳酉曰金牛戌曰白羊亥曰双鱼韩绛曾布蔡京八字之异宋韩献肃公发解过省殿试皆第三以元祐三年三月薨苏魏公挽诗云三登庆历三人第四入熙宁四辅尊绛以辰年辰月辰日辰时终曾文肃公布以亥年亥月亥日亥时生章子厚每以四亥公唿之蔡京八字丁亥壬寅壬辰辛亥生庆历中后六十年至大观改元丁亥东都有郑氏货粉者以正月初五日亥时生子八字与京同人皆异之后年十八醉骑马堕金明池死命之理微有定论哉史贻直之命德清蔡文公精子平之学一日史胄司夔先生过访蔡告以得南中信生一孙推其命颇富厚若迟一时则大贵无疑史扣其日时大惊曰予今岁得子正其月日时也蔡曰此儿必入阁即今相国铁厓公贻直也京师传为佳话又见某公笔识云康熙辛酉胄司宫詹携眷属入都门泊水驿生相国铁厓公家人往来岸上闻一铁工家适生一子问其时正相同归告之胄司先生先生心识之字之曰铁厓后二十余载相国已官清禁先生南归复经其地欲验旧事亲行访之则门字如故一少年持斤斧操作甚勤问之则辛酉某日生者也公归竟夕不寐既乃悟语客曰此四柱中惟火太盛惜少水制幸生舟中得水气补其缺若生于熔冶之地则以火济火全无调剂矣蔡公之言又何所见耶八字干支相同高叔嗣嘉靖中生与伪汉陈友谅八字干支悉同年三十七卒亦与友谅同明英宗八字与布衣沈周知县卢钟皆相同沈继山邓定宇八字相同邓以辛未会元鼎甲官少宰后沈一科沈以戊辰至左都后邓十年卒皆无子精术数者昧于自知屈原自叙其生年月日不及时吕才禄命书亦止言年月日不及时谢在杭五杂组云唐李虚中以人生年月日所值干支推人祸福生死百不失一初不用时自宋以后方并其时参合谓之八字虚中在唐时推禄命无不奇中然其晚年炼黄金求不死疽发于背而死盖始而欺人继而自欺殆不知命之尤者欤刘青田为佐命元勋尤精数学岂不自知乃当元末出仕身罹大辟羁管绍兴路恸哭欲自杀赖门人密理沙苦留得不死胡明于知人而昧于自知耶李光地论五行生克安溪先生云五行有生我者有我生者有克我者有我克者有与我同类者禄命家以生我者名曰印绶克我者名曰官杀我生者名曰伤官食神我克者名曰财马同类者名曰比肩以人伦言之生我者应为父母我生者应为子孙克我者应为官我克者应为妻财同类者应为兄弟此则占卜家皆用之今禄命之术惟以母为印而父反为财以官为子孙而伤官食神者不过主人生之精神智慧而已其故何也盖以人生于母故印主母而印者财之所克制是财之妻也故反以财为父也妻者我之所克制故财主妻而官者财之所生是财之子也故反以官为子也缘妇人之命以制我者为夫以所生者为子故男子之命与之相因者如此以人事言之克我者为官以有官爵则有法度而不敢肆是我为官所制也我克者为财以人生所费用者财帛是财为我所制也有官爵则有印绶是生我者乃制我者之所生故生我者为印也有精神智慧则威权势力皆可以制之是制我者乃我生者之所制故我生者为伤官食神也此其大略也人生所求者官与财而已然能以官自钤束则克我者为克制之克不能以官自钤束则克我者为克害之克矣于财也取用有节则我克者为克制之克取用无度则我克者为克害之克矣吉凶同域祸福随之故禄命家专以官财二辰推人之贫贱富贵祸福休咎或其命中无此二辰则从微处取用谓十二辰中所藏之胚胎朕兆也凡物愈微则愈专愈小则愈辨于物取用既真而所行之运度有以生扶而引动之则发达之候也相法精言王管通神云贵贱视其眉目安否察其皮毛苦乐观其手足贫富观其颐颊谈宾录载王子安遇马当老叟云子神强骨弱气清体羸目精不全脑骨亏损恐秀而不实皆相法之精言也人中鼻下为人中元杨元城山居新话一则云自人中而上眼耳鼻皆双窍自此而下口与二便皆单窍成一泰卦故曰人中相者不知义文文山中状元一相者潜瞰归曰某处立者大贵末座年少者大凶立者留梦炎末座即文山也有荐日者于陆子静陆问齐景公有马千驷算得否曰算得夷齐饿死算得否曰算得又问夷齐名到于今称之景公死之日无称算得否其人无以答傲骨唐人言李白不能屈身以腰间有傲骨假相梁芗林先生之尊人学博公少为诸生与同辈诣一术士问得一第乎答曰不仅是更问官翰林乎答如前又问为京堂卿贰耶俱如前答公曰然则作相矣术士曰真则俱不能假借可致同人曰当权相事后以明经老而以子贵受大学士封焉抉目悬柱徐文穆公少时求梦于于忠肃公庙见一武士抉文穆一目县之柱遂惊悟不解后乃悟以目配木是相字相士弄巧成拙庄殿撰本谆偕某上舍自裘新建司马斋饮归同诣千佛寺访江西一相士上舍出司马第即易帽同车行是时业有人报知相士矣及至庙殿撰谓易帽恐涉轻薄仍各冠进相士遂指上舍为状元历巡抚尚书而诋本谆贫贱不列于仕籍即日声名大损术者之妄宋时北京有术者能视笏文知吉凶韩魏公方判北京与通判预易笏试之术者视魏公笏言再召在相位若干年视判笏曰当进秩至某官而毕魏公厚馈之而去判曰狂生欺罔相公馈之何也魏公曰我先欺他非彼罪也二语煞有余味无烦饶舌有客荐相者于毛稚黄称其术比许负毛曰贫贱吾所自有富贵本非所望夭寿不贰修身以俟仆自相审矣无烦此公饶舌唐人却相者诗云貌拙惭君仔细看镜中我亦觉神寒试从李杜编排起几个诗人做大官长安道上尽如公等星相之子皆作饿殍矣鹅行鸭步宋齐邱玉管通神胡僧论相书总要诀男儿怕削却嫌鼠目獐头偏喜鹅行鸭步五行生克风鉴诗中论富云鹅步鸭行不踬颠今淮人尚有此谚镜听词唐人作镜听词其来旧矣摭言载毕諴相公及第时夜听响卜久无所闻俄有人投骨于地群犬争趋又一人曰后来者必衔得圆梦郑文宝南唐近事云徐幼文善圆梦冯僎尝诣徐请圆梦其来旧矣民间传说宋时谚云徐州不打春邳州无东门若令开门与打春蚊子纷纷咬死人又青州城名卧牛城府官有边姓者至则城必坍损甘州城外有塔名镇风明嘉靖间以其窥见城内撤去是后城内多大风雷轰荐福碑饶州鲁公亭在荐福山有欧阳询书寺碑颜鲁公覆以亭范文正公镇鄱阳有书生献诗甚贫时欧碑墨本直千钱范欲为打千本纸墨已具一夕雷击碎碑时语云有客打碑来荐福无人骑鹤上扬州坡公作穷措大诗一夕雷轰荐福碑谚语亦有时来风送滕王阁运去雷轰荐福碑之语优伶之禁潘稼堂不喜优伶尝请于当事禁其教演官翰林又陈奏请禁皆未果行余谓是诚无益禁之亦不必也东坡生平不耽女色而亦与妓游凡待过客非其人则盛女妓丝竹之声终日不辍有数日不接一谈而过客私谓待己之厚至有佳客至则屏妓衔杯坐谈累夕东坡真解事今之优伶正合如是用禁之奚为哉乌孙公主石崇明君词叙昔公主嫁乌孙令琵琶马上作乐以慰其道路之思其送明君用琵琶不过尔尔观此则琵琶自是乌孙公主事今人作诗以昭君为故实岂非杂剧误人耶绣襦记昆山郑若庸曳裾王门妙擅乐府尝填玉玦词以讪院妓一时白门杨柳少年无系马者群伎患之乃醵金数百行薛近兖为作绣襦记以雪之秦淮花月顿复旧观平康往事虽小堪传也元高文秀有郑元和风雪打瓦罐院本近兖从而衍之耳琵琶记高则诚琵琶记世谓其骂王四也陆务观诗云斜阳古柳赵家庄负鼓盲翁正作场死后是非谁管得满村听说蔡中郎是南渡时已演为小说矣则诚填词夜烧双烛填至吃糠出句云糠和米本一处飞双烛花交为一处文章有神岂不异哉蒋仲舒尧山堂外纪云撰琵琶者乃高栻字则诚别是一人按涵虚子曲谱有高栻无高明蒋氏或别有据蔡邕父名棱母袁氏袁之妹耀卿姑传奇改作秦氏王曾王曾少孤鞠于叔氏无子以弟之子绎为后今传奇谬为具庆生子事杀狗记杀狗记徐仲由所作自言诗文未品藻惟词曲不让古人吕蒙正吕蒙正父龟图多内宠与妻刘不睦并蒙正出之刘誓不改嫁及蒙正登仕迎二亲同堂异室孝养备至今谬为蒙正妻被逐蒙正妻乃宋氏右正言宋抗族女也元关汉卿王实甫作吕蒙正风雪破窑记马致远风雪饭后钟皆是吕少时有拨尽寒炉一夜灰之句其后相府退衙片雪沾衣欲斩侍人反拨灰诗以讽之宋又有鸱吻诗云兽头本是一团泥做尽辛勤人不知如今高入青云里忘却当初窑内时观此则宋亦贤室矣三笑姻缘故事唐解元三笑姻缘故事王阮亭尝辨为江阴吉道人非伯虎吉父为御史以建言谴戍道人于洞庭遇异人得幻术游虎邱时有兄丧袭麻衣内着紫绫裈适上海某携眷游山小婢秋香见吉衣紫顾而笑吉以悦己变姓役为仆久之竟得婢为室一日遁去某知为吉认为翁婿宋时有唐伯虎字长孺丹陵人庚之兄治春秋史称其迎父泸南及临邛狱事又王巩杂录全州进士唐伯虎至冥司放还语唐曰到人间为我传法华经劝人诵之仕至梧州推官覆水难收买臣见弃于妻剧本中有覆水难收语盖用太公望事鹖冠子注太公少婿马氏老而见去卖浆孟津不售改图贩面值大风屠牛朝歌天热肉败钓鱼渭滨文王以师事之武王伐纣封侯道遇妇人其前妻也再拜求合公取盆水覆地令收之惟得沙泥公曰若言离更合覆水定难收妇人抱恨而死今有马母冢云战国策姚贾对秦王曰太公望齐之逐夫子良秦之逐臣邹子说梁王曰太公望故老妇人之出夫也古诗吕望老出夫管仲小囚臣水戏大业间杜宝常修水饰图经十五卷炀帝观于曲水有神龟负八卦进伏羲黄龙负图玄龟衔符大鲈衔箓授黄帝丹田灵龟献苍颉凤皇负图赤龙载箓授尧龙马衔中赤文授舜舜观河渚五老人来告帝期陶河滨黄龙负黄文符玺之图禹济江而黄龙负舟元夷苍水使者以山海经来其类七十有二以七十二航贮之此水戏之始元人关汉卿有隋炀帝牵龙舟乐府本此尉迟恭清修高致尉迟鄂公贞观后谢人事炼气服食奏清商乐自奉吕温陵凌烟勋臣赞云烈烈勐志化为和气深地高堂颐性保命屑琼饮露静奏清商武人清修如此高致可想近传奇扮狰狞态未免唐突前贤元曲梨园所扮杂剧大半蓝本元人而增饰搬演改易名目耳如秦太师东窗事犯虎牢关三战吕布萧何月夜追韩信持汉节苏武还乡李三娘麻地捧印莽张飞大闹相府院关大王三捉红衣怪李亚仙诗酒曲江池穷韩信拜将登坛黑旋风乔断案赵太祖镇凶宅此类甚多皆元人试题作者不一人传者亦无多皆今剧之所本也词曲着名者北曲则关郑马白南曲则施高汤沈皆巨子矣金凤严东楼在工部时眷一幼伶名金凤海盐人色艺俱全一日无凤则寝食不甘及鸣凤记盛传于世金复涂粉扮东楼乃得神似此一事较夷门马伶传更奇朱良矩语杨用修云天之风月地之花柳人之歌舞无此不成三才荆钗记荆钗记丑诋孙汝权按汝权宋名进士有文集尚气谊王梅溪好友也梅溪劾史浩八罪汝权怂恿之史氏切齿故作传奇谬其事以污之温州周天钖字樊宠尝辨其诬见竹懒新着游春记王渼陂由翰林改吏部撰游春记记中李林甫指李宾之杨国忠指杨石斋贾婆婆指贾南坞因此沦弃且博轻薄名文人器小往往蹈此学圃雅集许念中黄门精于顾曲有家乐一部填词口授后至吴门寓顾秋山学圃日征歌为雅集顾亦精于音律众推周郎黄门和李玉洲学圃听歌六绝句其自序云七月既望秋山有学圃之招同集者为徐殿撰端揆顾编修侠君吕孝廉开蕃金上舍会符顾上舍嗣宗李明府质庵李茂才实君张上舍坚孟及主人令子枝百研江两茂才座上遍召善歌者皆一时名流钱介玉年七十八张修来年七十陈公先年六十九徐长发陆维御皆五十七吴上玉李宛成皆四十五惟沈青选年少金石节宣丝竹竞奏各出所长妙绝伦等及秋山执板发声则孤韵独流众喧皆寂蚕丝烟篆袅绕于空蒙杳渺之间高下有无短长跌顿使闻者心醉神移莫能名其所际也念南曲一道独擅吴门二十年前与酒人词伯纵饮征歌流湎浃日擅其胜者略可倒指比来老辈云亡少年不作停杯借问半属古人予与秋山端揆六七人亦皆年过半百矣天风萧萧云驰木落抚时感事慨焉永怀李实君即席赋六绝句和韵志别属诸子继和焉诗云槛外秋云树杪停酒人声寂为秦青移情不是人间曲除却知音未许听嚼征含商辨一毛纷纷蝉鸟失啾嘈停杯韵与秋飙发天水澄鲜海月高白发龟年结伴来梨园法曲谱倾杯何人即席题佳句消得风流铁笛才记曾花前斗柘枝十年江海寄相思雪儿化去花奴死艳说金荃写丽词觞斝淋漓乐曲和豪吟兴为感秋多堂开秀野间花木头白尊前复此过醉诵新篇废夜眠载将风雅入归船欢场老辈难分手恨望秋山浦树烟上唐梯汉代戏目有曰上唐梯即今之上高竿见淮南子盖古以翻空梯为唐梯唐训曰空梁有高伎即今之绳戏见杜氏通典内典云福不唐捐又诗云岁月唐捐去皆云空也踢京师杂伎千态万状以踢为最三四人同踢高下远近旋转承接不差铢黍其中套数家门凡百十种按事物原始古有里外帘拖枪耸膝突肚佛顶珠剪刀拐等名亦蹴踘之遗风也宋人有咏蹴踘诗陈其年有戏咏闺人踢词云娇困腾腾深院清清百无一为向花冠尾畔剪他翠羽养娘箧底检出朱提裹用绡轻制同球转簸向墙阴一线儿盈盈态讶妙逾蹴鞠巧胜弹棋鞋帮只一些些况滑腻纤松不自持为频夸狷捷立依金井惯务波悄碍怕花枝忽忆春郊回头昨日扶上栏杆剔鬓丝垂杨外有儿郎此伎真惹人思是又一种意致矣着名市肆京师市肆扁榜标识百出一家擅名必有数家假借希影响以窃之有集成联句者曰立道堂诚意高香曰修德居细心坚烛曰冬季讽经曰秋爽来学曰堂曰学曰四世马公道膏药曰三代王麻子金针曰甘露斋祖传狗皮膏曰香雪堂神效乌须药陆放翁笔记于大驾幸长安士民商贾辐辏创立扁榜好事者因以为对曰钤辖诸道进奏院曰详定一司敕令所曰王防御契圣眼科曰陆官人遇仙风药曰干湿脚气四斤丸曰偏正头风一字散曰三朝御里陈忠翊曰四世儒医陆大丞曰东京石朝议女婿乐驻泊药铺曰西蜀费先生弟子寇保义卦肆似此者凡数十条明末京城市肆着名者如勾栏胡同何关门家布前门桥陈内官家首饰双塔寺李家冠帽东江米巷党家鞋大栅栏宋家靴双塔寺赵家薏苡酒顺承门大街刘家冷淘面本司院刘崔家香帝王庙前刁家丸药而董文敏亦书刘必通硬尖水笔凡此皆名着一时起家巨万又抄手胡同华家柴门小巷专煮猪头肉日鬻千金内而宫禁外而勋戚由王公逮优隶白昼彻夜购买不息晋豫东藩宣蓟镇帅走马传致日以为常太史公所谓翁伯贩脂张氏卖浆郅氏洒削浊氏胃脯其所货至为纤啬往往鼎食击钟富比王侯皆此辈也以珠喻勤怠奴隶贱役始勤终怠处处皆然有客谓其初至为走盘珠稍久为算盘珠既久则佛顶珠雅善形容小么政府小史效奔走之役唿之曰小么按晋公谈录云皇城使刘承规在太祖朝为黄门小底盖即小么类今奴隶自称则曰小的亦小底类唐制二品以下有白直执衣者皆中男为之一岁主千岁奴唐书•刘季述传百岁奴事三岁主常也今俗谚尚有一岁主千岁奴之语高俅罗贯忠水浒传文渊书目中有之也是园书目亦与三国演义并列其三十六人姓名见龚圣予赞盖画赞也叙高俅出身与挥麈后录所载悉合俅本东坡小史工笔札坡出师中山留予曾子宣辞之属王晋卿晋卿遣送篦刀于端王邸值王蹴踘俅睥睨之令对蹴王大喜云传语都尉谢篦刀之贶并送人皆辍留矣逾月王登大宝不次迁拜数年持节至使相父敦复为节度使兄伸登八座子侄皆为郎传所称小苏学士即东坡都尉即诜也俅富贵不忘苏氏每子弟入都问恤甚厚时梁师成自诡东坡之子二人皆嬖幸擅权势而叔党终于小官可知其贤矣或谓二苏党禁方严李公麟遇苏氏子弟至以扇障面而过坡族孙元老上时相启云念与党人偶同高祖此辈愧俅师成不亦多乎邹灏道乡集有高俅转官制陈章侯画三十六像付坊刻一时推名笔水浒传明山阴柳文曰小说家水浒传不着编者姓名意必草泽之雄失职愤事包藏祸心诪张为幻盛称形势备陈机械徒有以起不轨之萌芽为世大僇放而绝之可也宋史言淮南盗宋江掠京东州郡至海州张叔夜败之江乃降知亳州侯蒙上书请赦江以讨方腊自赎不许意当时已草禽狝矣纵为枭獍犯数路何至披猖乃尔尝道经东平土人指点梁山区区一曲本非险绝盖群盗暂集萑苻旋即流突传中所言皆诞妄也顾其词簸弄轩轾抑正予邪二三狡计譬如林猱攫物沙蜮射影往往为庸众所述流布浸广遂至家有其书加以梨园扮演附会妆点乡愚闻之慕其英勇与世道人心大有所害御史胡定奏请毁板并禁演剧部议准行而外间概不遵奉虽公卿大臣家案上翻阅席前唱演如故也诸城邱太常海石过梁山泊诗云施罗一传堪千古卓老标题更可悲今日梁山但尔尔天荒地老渐无奇评赏太过诗复不佳海石固齐人也吴幼清云大野既潴其泽俗称为梁山泊梁山在寿张县东南七十里东平州西南五十里东接汶上县金时黄河南徙泊渐淤水浒传或作罗贯中作又云施耐庵作妄言诲盗其子孙三世喑哑吴人金圣叹横加评语称为五才子与史记庄子并列盛行海内迨鼎革圣叹遭殊祸着书毒天下者可不戒哉水浒叶子万万贯宋江千万贯武松百万贯阮小二九十阮小七八十朱仝七十孙立六十唿延索五十鲁智深四十李进三十杨志二十扈三娘九万贯雷横八万贯索超七万秦明六万史进五万李俊四万柴进三万关胜二万花荣一万燕青又尊空没文钱王英半文钱蔡庆其式刻画九品曰截角曰斜眼曰豹牙曰双白曰双筋曰斜齿曰外缺曰弦月见潘之恒叶子谱按张叔夜招安梁山泊榜文云有赤身为国不避凶锋拿获宋江者赏钱万万贯双执花红拿获李进义赏钱百万贯双花红拿获关胜唿延索柴进武松张清赏十万贯花红拿获董平李进赏五万贯花红今之叶子名目画像盖采用榜中语并仿其图形也水浒传中方腊贼党吕师囊台州仙居人亦非杜撰但贼所陷乃杭睦歙处衢婺六州非浙西也青箱杂记杨大年好与同辈打叶子当是纸牌辽史穆宗应历十九年正月与群臣为叶格戏二月为小哥所杀乃不祥之物刘毅一掷百万终于作贼袁彦道脱白帽为桓温决赌真人枭也然皆唿卢决胜不至如叶子绘水泊枭雄人即不能羹墙尧舜梦寐周公何至日与群盗游哉叶子戏消夜图叶子戏消夜图相传始于宋太祖今后宫人习以消夜又有倒掷戏者以玉作橄榄状六觚而列一二三四五六推旋于玉盆中久之方倒中其数者为胜吾乡酒筹亦有此式马吊叶子戏明神宗末年而小变图山东群盗像而斗之以百贯灭活为胜负见绥寇纪略尤悔庵谓其名曰马曰槊曰打曰斗皆兵刀之象有捉有放有比有灭不祥莫大焉张贼名献李贼名闯伪号称大顺牌中皆有之至马吊兴而百老阮小五之名独着则南渡马阮之谶而明社屋矣桐城张文端公深恶之刻印章云马吊众恶之门习者非吾子孙遍印家藏书籍至今张氏子孙不敢习马吊善夫赌卦王白斋学士太翁学博公戒子弟不可读水浒传最恶摴蒱之戏尝作赌卦云赌凶无攸利彖曰赌妒也妒人之有而先罄其藏胜者偶而败其常获者寡而失不可偿是以凶无攸利君子赌而业隳资亡小人赌而罹于桁杨赌之为殃大矣哉象曰上慢下贼赌后以严刑惩慝初一童蒙之嬉吝象曰童蒙之戏渐不可长也义方有训用豫防也次二诱赌以迷往即于泥凶象曰诱赌朋之伤也往入其类自戕也次三燕乐衎衎乃赌乃战士以丧名亏行象曰燕乐衎衎赌起争也丧名亏行大无良也次四迷赌晡不食赀亡有疾象曰迷赌夜以为明也既亡其资又疾无常也次五夫迷不复妇嗟于屋良友弗告象曰夫迷不复妇用伤也良友弗告不可匡也次六鉴赌有悔出涕沱若戚嗟若吉象曰自鉴其祸断用刚也中心有悔易恶为臧也金瓶梅绣像水浒传镂版精致藏书家珍之钱遵王列于书目其像为陈洪绶笔袁中郎觞政以金瓶梅配水浒传为外典版刻亦精此书为嘉靖中一大名士手笔指斥时事如蔡京父子指分宜林灵素指陶仲文朱勔指陆炳又云有玉娇李一书亦出此名士手与前书各设报应当即世所传之后金瓶梅前书原本少五十三回至五十七回今所刊者陋儒所补肤浅且多作吴语后来惟醒世姻缘传仿佛得其笔意然二书皆托名齐鲁人何耶骰子程大昌演繁露博之胜败决于投古惟斫木为子一具凡五子故名五木其形两头尖锐中间平广如杏仁惟尖锐故可转跃惟平广故可镂采凡一子为两面一面涂黑上画牛犊一面涂白上画雉投子者五皆黑名卢五黑皆现则五犊随见摴蒱最高之采挼木而掷往往叱喝使致其极故亦名唿卢列子曰博者射明琼以中皮李洞诗云六赤重新掷印成又房千里骰子选格序穴骼投子也明琼六赤投子骰子穴骼皆一物耳凿井塑像之法宋沈寓山作寓简云凡凿井大不可复小犹斫木小不可复大塑像之法目与口先必小小则可增也耳鼻先当大大则可损也语亦有本韩非子言为土木耳鼻欲大口目欲小盖耳鼻大则可裁削口目小则可开凿此为建事制度之法可通于吾乡俗语长木匠短铁匠即是意装潢名家王弇州藏古迹最多尤重装潢有强氏者精此艺弇州延为上宾居于家园又汤氏者亦擅此艺时有汪景纯在白门得右军真迹往聘汤氏厚遣仪币张筵下拜景纯朝夕不离左右阅五旬始成酬赆甚厚又吴人庄希侨寓白门与汤强名相埒其人亦慷慨诚笃士大夫多与之游唐六典有装潢匠注音光上声谓装成而以蜡光纸也观此则鸣凤记亦实有其人也鹿角今衙门列木于衢俗名挡众即古之陛楯也唐诗郎君官贵施行马三余赘笔称为鹿角谓鹿性警群居则环其角圆围如阵以防故军中塞栅外向亦名鹿角清文曰虾酣刘大夏立异沽名官府出行列肃静回避二牌亦辟人之义王阳明开府时易其字曰求通民情愿闻己过刘忠宣为督抚凡行司道府县不用官封朱点当堂开拆但夹单帖具名另用副启开陈事宜末后亲笔填四字云大夏顿首是皆前人艳称为美谈者其实此等举动全是客气非立异即沽名耳非素位之义脚踏实地者断不如是扁额之滥明季仕宦家居者台司守令必作扁以赠盖巡方守土之官例与乡绅有赠遗而扁特侑仪者有司承奉朱漆金书务为侈美而赀郎任官则惟恐不多必丐求以得之吾乡搢绅之家自门至堂悬柱无隙其实与神祠寺观无异有识之士望之欲呕尤可怪者扁首题款必借当时大老鄙哉宋景文言萧何自题苍龙白虎二阀后世署书由何始说文云扁署也从户从册户册者署门户之文也如禁扁所载皆是马字之用礼记投壶请为胜者立马俗猜枚为拳马博塞衡钱以筹为马贸易者以铜衡金为法马木工以三木相攒而歧其端为作马梐楯曰行马叶子戏曰马吊纸画神像曰马张虎子亦曰马子都会之所为马头泊船之所亦为马头青楼老妪名曰马泊六通鉴史宪诚据魏博于黎阳筑马头为渡河之势注附岸筑土植木夹之以便兵马入船谓之马头大星测甘泉古法凿井者先贮盆水数十置所凿之地夜视盆中有大星迥异众星者其下必得甘泉此法相传大抵皆指北地言若南方掘地三尺水源源至矣岂有数味不同者耶骨重羊骨重羊出布哈拉外藩回子地也自叶尔羌西行二千里约可至产羊短小肉瘦惟骨至重回子初不甚重自大兵定叶尔羌后遂渐及内地初以为冠值白金二三十两近不过十金且以为裘矣近闻安集延西南一带遍山皆是然黑者至多灰色者十不得一价亦十倍之予谓不过数年后价与群羊等再久而陕甘亦皆出产矣市里小儿唿曰古董曰古铜传闻不实可笑按布哈拉回子风俗与中国回子相似礼拜寺二百余所男女皆不饮酒有私饮者即擒至礼拜寺塔顶上掷杀之火浣布火浣布出四川越巂厅番地五蛮山石缝内生草其根俗名不朽木性纯阴番民取以捻线织成布己丑刘臬使益赠一幅每幅不过数尺其质粗置火中经刻不然以抹几案油秽入烈火腻处即有焰焰息秽去焰即秽也布仍完整故名火浣然烧一二次布色如灰三次以后布质渐松弹之即裂杨升庵云火浣布出蜀建昌白如雪出于石隙元史所谓石绒也当又是一种兜罗锦兜罗锦一名沙塌儿布出榜葛剌国即西洋布之类较他种宽而致袋之形式三代时以韦为袋盛算子及小刀磨石等魏易龟袋唐四品官给随身鱼袋在官用为褒袋饰没则收之今则以荷包为带饰中亦不复盛物新纂皇朝礼器图皆绘有定式鸡素鸡斯鸡素本于鸡斯如小荷包鸡斯用以约发鸡素用以盛物作佩素与斯音相近如俄罗斯今皆称额勒素吾淮唿小荷包亦名鸡素或云鸡像形也元代服式歌元时郊祀大祭天子御冕衮大臣皆法服凡披秉须依歌诀次第否则颠倒有碍歌云袜履中单黄带先裙袍蔽膝绶绅连方心曲领蓝腰带玉佩丁当冠笏全抶衣抶衣以玉为之长可八寸宽三两指如刀形有靶古帝王既御袍带以此抹腰俾无折绉见三柳轩杂识吾叔姜村先生向得孙退谷家藏玉刀形与此相类朱竹有铭然皆以为刀也后为归少宰所有窄袖之便杨汝士诗云山僧见我衣裳窄知道新从战地来是古人亦知窄袖之便明制文臣衣至踝武臣去地五寸军士去地尺文臣袖回至肘武臣与手齐军士出拳予谓衿至踝袖回至肘虽仿古制然作事不便非圣人短袂之义刘秩裁衣竹云裁衣须裁短短衣短衣上马轻如飞缝袖须缝窄窄袖袖窄弯时不碍肘自昔然也袭裘裼裘朱子语类谓曾子袭裘而吊子游裼裘而吊裘似今之袄子裼衣似今之背子袭衣似今凉衫公服袭裘者冒之不使外见裼裘者袒其半而以禅衣衬出缁衣素衣黄衣皆裼裘欲见其相称也明代服式明洪武六年定庶民巾镮不得用金玉玛瑙珊瑚琥珀未入流品者并同庶民帽不得用顶帽顶之珠许用水晶香木校尉只丝束带幞头靴鞋雕刻杂花象牙带环余同庶民儒士生员袖长过手回不及肘三寸庶民衣去地五寸袖过手六寸袖桩广一尺袖口广五寸军人衣去地七寸袖过手五寸袖桩广七寸不得过一尺袖口仅出拳洪武二十四年定生员衫用玉色布绢为之宽袖皂缘皂绦软巾垂带儒巾万历三年定武职勋戚等官不许用四人帷轿肩舆交床上马等杂见于礼部志稿结绞不纽丧•大记结绞不纽纽从纟疏曰生时并为屈纽使易抽解若死则无复解义故绞束毕结之不为纽也如印纽镜纽皆从纟从金者乃姓戒指臞仙曰指环今之戒指也按诗注古者进御于君女史书其月日当御者以银环进之既娠则以金环退之未御之先着左手既御之后着右手春秋繁露云纣刑九侯取其指环盖亦久矣穿耳妇人穿耳不知所始三国时诸葛恪献权马先其耳范慎曰马虽大畜秉气于天今残其耳岂不伤仁恪曰母之于女恩爱至矣穿耳附珠何伤于仁又庄子云天子之诸御不爪剪不穿耳卷十九王冕始用花乳石元末诸暨人王冕自称煮石山农始用花乳石刻私印青田冻寿山石明万历时处州山中往往出青田冻璞中剖出初本软腻见风始结为石故名曰冻其色有淡白淡黄淡青三种以之镌刻图记远胜铜玉近唯青田旧坑石尚有之冻石不可得矣若闽中寿山石虽璀璨可爱然镌处易刓印油易染赏鉴家不取寿山石以产田中者良山中者不可用清初印章刻手国初印章刻手以程邃许容为最归愚独推顾云美何雪渔后来阎复申王蒻林沈补萝亦称好手往见雪渔刻努力加餐饭五字凡重字作两点又唯吾知足四字以一口应四边虽古有此体而大家不为近日薛小凤刻活活泼泼四字分作二点则落落大方不失雅玩大约叠字不妨作两点若仅偏旁一角似未可省笔楷篆一理亦人所易晓者受孔子戒文衡山有图印曰受孔子戒秦殿撰剑泉亦仿为之按白术鲁文靖云臣受孔子戒又元世祖令廉希宪受帝师戒廉曰臣已受孔子戒矣镌印法式汉有摹印篆其法方正篆法与隶相通多见故家藏汉印字皆方正近隶即摹印篆也白文印字皆汉篆平正方直字不可圆纵有斜笔亦当取巧写过三字印一边两字一边一字宜相等两字不可中断又不可十分相接白文印用崔子玉写张平子碑上字及汉器上并碑盖印章等字最为第一白文印必逼于边不可有空空则不古朱文印不可逼边朱文印或用杂体篆不可太怪择其近人免费词说凡姓名表字古有法式不可用杂篆及朱文印文中字有自然空缺不可映带听其自空古印多如此凡名印不可妄写或姓名相合或加印字章字或兼用印章二字曰姓某印章不若只用印字最为正也二名者方可回文写于姓下着一印字在右二名在左是也若单文姓某之印却不可回文写名印内不得着氏字表德方可加氏表字印只用二字为正式吾衍所论字字不刊古式与变体印章以小篆白文为古其或朱文及大篆钟鼎篆者皆变体也纽以龟为正螭与辟邪驼次之其或以凫以虎以兔以马以豸以鹿以羊以鱼以狻猊以异兽以钱以亭以桥者皆变体也章印之别汉官仪吏秩比二千石以上银印龟纽其文曰章刻曰某官之章二千石以下铜印鼻纽其文曰印刻曰某官之印今世士大夫私用图记曰某章某印无复区别图书古人印章有曰某氏图书曰某人图书盖用以识书籍图画非泛用也今人于私刻印章概以图书唿之殊失本意断匙刻印王虚舟客淮阴岁暮将归渡江至松石斋与叔祖虚谷先生别待舟子未至见案上有断锁匙一遂取匣中石以断匙刻虚谷二字苍秀中饶生动之致印出俨似秃笔书边寿民程水南诸印章皆蒻翁手笔御宝交泰殿贮御宝二十有五大清受命之宝以章皇序白玉方四寸四分厚一寸盘龙纽高二寸皇帝奉天之宝以章奉若碧玉方四寸四分厚一寸一分盘龙纽高三寸五分大清嗣天子宝以章继绳金方二寸四分厚八分交龙纽高一寸七分皇帝之宝以布诏赦青玉方三寸九分厚一寸交龙纽高二寸一分皇帝之宝以肃法驾栴檀香木方四寸八分盘龙纽高三寸五分天子之宝以祀百神白玉方二寸四分厚八分交龙纽高一寸三分皇帝尊亲之宝以荐徽号白玉方二寸一分厚七分盘龙纽高一寸三分皇帝亲亲之宝以展宗盟白玉方二寸二分厚一寸二分交龙纽高一寸二分皇帝行宝以颁钖赉碧玉方四寸八分厚一寸九分蹲龙纽高二寸五分皇帝信宝以征戎伍白玉方三寸三分厚六分交龙纽高一寸六分天子行宝以册外蛮碧玉方四寸八分厚一寸九分蹲龙纽高二寸三分天子信宝以命殊方青玉方三寸八分厚一寸三分交龙纽高一寸七分敬天勤民之宝以饬觐吏白玉方三寸一分厚一寸五分交龙纽高一寸七分制诰之宝以谕臣僚青玉方四寸厚二寸交龙纽高二寸七分敕命之宝以钤诰敕碧玉方三寸五分厚一寸三分交龙纽高一寸八分垂训之宝以扬国宪碧玉方四寸厚一寸五分交龙纽高二寸命德之宝以奖忠良青玉方四寸厚一寸四分交龙纽高二寸一分钦文之玺以重文教墨玉方三寸六分厚一寸五分交龙纽高一寸六分表章经史之宝以崇古训碧玉方四寸七分厚二寸一分交龙纽高二寸二分巡狩天下之宝以从省方青玉方四寸七分厚二寸交龙纽高二寸五分讨罪安民之宝以张征伐青玉方四寸八分厚二寸交龙纽高二寸五分制驭六师之宝以整戎行墨玉方五寸三分厚一寸四分交龙纽高二寸二分敕正万邦之宝以诰外国青玉方三寸八分厚一寸五分盘龙纽高二寸三分敕正万民之宝以诰四方青玉方四寸一分厚一寸五分交龙纽高二寸广运之宝以谨封职墨玉方六寸厚二寸交龙纽高二寸盛京尊藏御宝十大清受命之宝碧玉方四寸八分厚一寸九分蹲龙纽高二寸四分皇帝之宝青玉方四寸八分厚一寸九分交龙纽高二寸七分皇帝之宝碧玉方五寸厚一寸八分盘龙纽高三寸皇帝之宝栴檀香木方三寸八分厚六分素纽高五分奉天之宝金方三寸七分厚九分交龙纽高二寸天子之宝金方三寸七分厚九分交龙纽高二寸奉天法祖亲贤受民之宝碧玉方四寸九分厚一寸五分交龙纽高二寸丹符出验四方青玉方四寸七分厚二寸交龙纽高二寸二分敕命之宝青玉方三寸七分厚一寸八分交龙纽高二寸五分广运之宝金方二寸四分厚八分交龙纽高一寸五分壬午春奉诏书宝谱及将军印谱御制序文冠于前其秦时传国玉玺一方特命撤去不入谱内大哉王言度越千古帝王矣传国玺黄昆圃先生云曩闻少司空齐穑公言察儿罕国元之嫡派世雄长西北传至灵丹可汗在位久忽欲往西域皈佛教其台吉那颜等苦谏不听国中无主太宗皇帝因发兵追降之其尚玺近侍以传国玉玺仓猝坎地而埋之兵既退有童竖牧羊其地一羊屡至坎所归之不已驱之复来牧觉有异试发之则玺见焉闻于官遂进上时天聪某年也今藏御府予案何文肃乔新集云五代后唐从珂时秦玺毁石敬瑭入洛更以玉为之重贵献之辽兴宗试进士遂以有传国玺者为正统命题金灭辽延禧遗传国玺于桑干河元世祖时有札剌尔氏者渔于桑干之滨得之夜有光监察御史杨桓辨其文以为历代传国玺上之至正末中山大兵至燕顺帝携之北遁沙漠其本末如此以文肃言考之自五代之乱玺归于辽辽归于金金归于元在察儿罕国者又二百余年而归本朝亦非偶然又王冕诗青象不将传国玺紫驼空引旧毡房盖未详矣印章篆文之区别大内宝文玉箸篆亲王郡王文职官印皆上方大篆武职官皆柳叶篆干隆十三年改定亲王金宝郡王饰金银印朝鲜国王金印均用芝英篆宗人府衍圣公军机处内务府翰林院六部理藩院都察院总理三库銮仪卫盛京五部均银印上方大篆领侍卫内大臣都统护军统领前锋统领火器营向道总领经略大将军将军镇守将军副都统提督均银印柳叶篆通政司大理寺太常寺顺天府奉天府布政司均银印小篆詹事府按察司盐运司武备院上驷院奉宸院光禄寺太仆寺均铜印小篆鸿胪寺国子监一二品衙门各司钦天监太医院左右春坊司经局銮仪司所六科各道盐政时宪书均铜印钟鼎篆中书科五城兵马司三四品衙门各司钦天监各科经历司司狱司知府知州知县以下等官均铜印垂露篆总督河督漕督仓督巡抚均银关防钦差大臣铜关防均上方大篆内翻书房学政均铜关防小篆五城御史府丞三库坐粮厅监督各道员织造均铜关防钟鼎篆部院衙门厅署库所局各大使同知通判州同州判均铜关防垂露篆总兵铜关防柳叶篆参领总管城守尉协领防守尉副将参将游击铜关防殳篆都司铜关防佐领内务府管守备以下等官铜条记图记均悬针纹僧录道录铜关防垂露篆国师喇嘛班第均用转宿篆元室铜印庚寅喀尔喀亲王成衮札布于乌梁海额尔游特斯故鄂博旁获铜印一由理藩院以闻予见之西苑直庐印方二寸九分厚五分中起二台每层高二分半有柄一寸七分计高二寸七分重六十六两台之右正书大尉之印左书宣光元年十一月日中书礼部造共十七字印作蒙古篆文考元顺帝以洪武三年庚戌殂于应昌太子爱猷识理达腊以余兵走和林十年丁巳遣使至高丽行宣光年号国人不允此印当即其时所制也至太尉一官元不常置虞集经世本典序云以太师太傅太保为三公其同列者惟大司徒太尉司空之属又武宗纪两见太尉一书诸王之后一书尚书右丞相之前因知此秩与三公固同为一品而元史表志顾令缺如此耳目所及疏漏若是矧庚申君北狩而后君臣事迹荒渺无稽更何从考证耶玉章刻玉章者国初推江皓臣林兆熊后来张炳李德先朱宏晋皆不失用笔之法故饶古致外此皆用金刚钻渐次镂字与治器者无以异故不贵也之字之用程大昌演繁露世传相国寺旧扁题曰相国之寺凡四字或以之字为赘遂命除之别添大字其文曰大相国寺于体既该于文无赘最为可传然扁题字数奇不偶者往往皆增之字不知起自何时汉武帝太初元年改正朔易服色色尚黄数用五故印文必五如丞相之印章则四字外添一之字以应五数下及诸卿守相印文凡不及五者亦皆加一之字以足之后世但见太初尝增之字遂仿效之凡印文以及门堂扁额概增一之字以求合于古殊失本意按此议亦本之懒真子录语也当时印文扁榜总以五字为准凡三字足成四字五字足成六字皆以不知之字本意而误予考汉文印章殊不尽然至于今人私印篆文配合酌成之字原欲篆体合式与左旋右旋相等何得拘泥耶尝质之吾友补萝霞村小凤辈皆以予言为然印泥制法凡印色在纸上高起分许手摸可辨字数百年后纸敝黑而鲜明如初者为上其法用芝麻捣取壳浸羊胆汁中待透取起微炒黄不得令焦磨碎入水澄之油自浮出与水不和取油贮磁罐内切新白芨片子浸油内明年有新白芨时取起旧片用新片代之愈换愈妙其旧片须沥干不耗油为佳朱砂用旧坑芙蓉砂非此不佳研极细水飞过其黄水切不可弃另一器澄之砂凝器底尚可入用蕲艾新者入汤煮去黑汁数过以汁白不垢为度取起用泉水或梅水漂之水垢便易半月为度艾白如雪用之若旧艾不能白也艾及砂油本无分两调和得匀而止见冯闻之快雪堂漫录砚端石之亚有歙溪龙尾石细罗纹石洮河绿石葛仙公岩方城石万州悬金崖金星石延平凤咮石皆美材也好事者用铜雀台瓦未央宫瓦至有称秦武公羽阳宫瓦者夫以瓦为砚犹以铁为镜恐亦无实受用魏铜雀瓦色青内平印工人姓名皆八分书以为砚贮水数日不渗齐起邺南城砖瓦皆以胡桃油油之当油处有细纹曰琴纹曰白花曰钖花古砖大者方四尺上有盘花鸟兽纹千秋万岁字其纪年非天保则兴和又有砖筒承檐熘者花纹年号皆同内圆外方亦可为砚王荆公诗云陶甄往往成今手尚托虚名动后人则真者宋时已不可得宋何薳铜雀瓦砚诗当时丹油法实非谋诸野自注云铜雀瓦用铅丹胡桃油捣冶火之取其雨过即干云云果如是质亦燥烈岂堪为砚材耶薳着春渚纪闻藏笔之法东坡以黄连汤调青粉蘸笔候干收之山谷以川椒煎汤磨松烟染笔藏之近日汪松泉司空以红花黄连煎水发笔磨墨皆用之制笔名手明季陆继翁王古用皆湖州人住南京工制笔又吉水郑伯清吴兴张天钖皆以制笔有名公卿间宋江湖长翁集有题笔工俞生藏书跋谢肇浙西吴支乘记元时吴兴三绝赵松雪书钱舜举画冯应科笔又元时张进中者字子正都城耆老善制笔管用坚竹毫用鼬鼠精锐宜书吴兴赵子昂淇上王仲谋上党宋齐彦皆与之善尚方有所需非进中笔不用进中每自持笔入宫必蒙赐酒食太平清话言宋时有鸡心笔小儿胎发笔猩猩毛笔鼠尾笔狼毫笔近日复有以貂毫制者某咏猩猩毛笔云生前几两屐身后五车书明神宗文华殿用市中笔贴笔匠杨彦章名纸名家用笔赵松雪遇笔有宛转如意者辄剖之取其精毫别贮之萃三管之精令工总缚一管则真草巨细无不可项子京尝欲仿之见李实君紫桃轩杂缀近日刘崇如墉自太原守罢归居相国邸第破新笔自拣精毫重加缚束不付之工人也挥洒和软有得心应手之妙毫笔续博物志云有书契以来便应有毫世传蒙恬制非也崔豹曰蒙恬以枯木为管以鹿毛为柱羊毛为被所谓毫非今之竹兔也造墨之妙造墨之妙以金章宗苏合油烟墨为第一其次则奚廷珪按廷珪初名廷珪在南唐赐国姓遂称李廷珪其墨每松烟一斤用真珠三两玉屑一两龙脑一两和以生漆捣十万杵故坚如玉石能置水中三年不坏其珪字作下邽之邽者为上圭洁之圭次之珪璧之珪又次之作奚廷珪者最下或作庭珪字伪也春渚纪闻称苏子瞻晁季一贺方回康为章皆能制墨明人墨以罗小华为第一程君房方正邵次之方于鲁又次之龙忠迪查文通苏眉阳汪中小邵青邱汪仲嘉丁南羽潘嘉客吴名望皆名重一时予旧藏君房于鲁墨甚伙今皆不知所往于鲁不及小华而所刻墨谱精妙绝伦足供燕间清玩所着有佳日楼诗集小华墨以鹿角胶为上上品龙柱次之华山松又次之邱谷香家旧藏墨颇富近亦散落殆尽潘衡墨有金填篆书墨成不敢用进上蓬莱宫十字潘宋人宋熙丰间张遇供御墨始用油烟入脑麝金箔谓之龙香剂今墨皆油烟松烟烟失传用墨涂墙倪鸿宝在里门颇治园亭以方于鲁程君房墨调朱砂涂塈墙壁门窗门生鲁元宠为徽州推官多藏墨先生索之间数日又索元宠曰先生染翰虽多亦不应如是之速既而知之曰吾所用奉先生者皆名品也不亦可惜乎松烟造墨古用松烟汉取诸扶风晋取诸庐山唐取易州上党唐末易州李超之子廷珪亡至歙州歙人传其法试墨试墨当以发墨砚磨一缕如线而鉴其光紫光为上黑光次之青光又次之白为下黯白无光或有云霞气为下之下蔡君谟言奚氏墨能削木米元章云古墨磨之无泡故墨以口有锋刃无泡者为贵至于香味形制鉴家略而弗论卮言曰韦诞之墨一点如漆六朝无过张永五季无过奚超超廷珪父也廷珪在南唐赐姓李试墨之法磨各墨于砚俟其干置水中上者黑次则渐白惟李廷珪作蓝色制墨名家古来制墨名家常山张顺九华朱觐嘉禾沈珪金华潘衡桐柏张灏河东解子诚独李氏父子擅名以能世其业也弈予于弈素非所好舅氏拙修先生有此癖近日里居为文酒之会日对数局紫坪竹泉皆从予学弈暇日角艺至忘寝食屡败不辍不一载所业皆进紫坪有观棋诗颇有寄托竹泉作败弈赋描摹刻画雅善形容皆甘苦备尝之言里人争为传诵几于纸贵周霁亭年六十余游都门以弈雄视一时与予同寓居东岩邸舍朝夕对局足迹不出门限而误事亦多矣霁亭谈国手往事颇详尽可备掌故尝欲作弈世说惜其书未成棋子今棋方十九道合枰为棋子三百六十一案李善注韦昭博弈论枯棋三百引邯郸淳艺经曰棋局纵横各十七道合二百八十九道白黑棋子各一百五十枚文天祥嗜象棋文文山嗜象棋以其危险制胜奇绝者命名自玉金鼎至单骑见敌为四十局势图悉识其出处始末玉公所居山名也吴耽不好弈见人着曰汝非死将军奈何辄以鬼阵相攻因名棋为鬼阵见采兰杂志叶涛好弈王介甫作诗切责之终不已多废事人目棋枰为木野狐见拊掌录杜陵杜夫子善弈为天下第一人或讥其废日夫子曰精其理足以大裨圣教见博物志弈诗杜樊川诗羸形暗去春泉长勐势横来野火烧刘梦得诗云雁行布阵众未晓虎穴得子人方惊黄山谷诗心似蛛丝游碧落身如蜩壳化枯枝三诗道尽弈者之惨淡经营矣林逋说棋林和靖言平生不能者担粪着棋鄙之极矣和靖有题壁诗云坐读棋慵下眠看酒恰中又寄曹南通云跌宕情怀每事同十年曹社醉春风弹弓园圃阴森下棋子厅堂寂静中逋翁犹贤者矣弈棋名手弈品盛于刘宋汉桓谭有谱十三篇唐王积薪金谷图宋徐铉撰凡例隋志载棋势数篇明王世贞论国手举温州鲍一中李冲为永嘉派婺源汪曙劣鲍一路程汝亮晚出胜之为徽州派颜伦善李时为京师派后来称弈者尤多若梁溪过百龄吴门李元劭盛大有武林季心雪新安汪盛年皆出前人之上近则毗陵邹某年少后起颉颃于其间此在康熙中年姜定庵之言以予近日所闻见如黄周士施定庵陈懒儒范西坪亦矫矫者近日淮上推钱丹九京师推冒未知与前人何如也国手宋太宗时有待诏贾元供奉号为国手数十年无继者后有李憨子者举世无敌手然状貌昏浊垢秽不可近盖里巷庸人也胡旦云以棋为易解则如旦聪明尚不能若以为难解则愚下小人往往精绝鼓角鼓三百三十挝为一通鼓止角动吹叭十二声为一叠故唐人多作叠鼓鸣笳见卫公兵法明时朝鼓坏须更易欲行文淮安府曹吏措词不佳时况钟为礼曹郎援笔改之云紧绷密钉晴雨同声铜器曹仲明云铜器入土千年者色纯青若翠入水千年者则色绿若瓜皮盖土气湿蒸郁而成青水气卤浸润而成绿理或有之又谓未及千年者虽青绿而不莹润恐不然也岂莹润者千年之物而青绿不纯者决无三代物耶高深甫以铜质清莹不杂者多发青铜质浑杂者多发绿夫古人制器不惜所费乌有铜质浑杂者哉此论若盲人观场可资噱特其论褐色以为非人间留传之色乃出自高阜古冢砖宫石室燥地秘藏无水土浸剥尸气染惹地气蒸润所成亦不无一得之见古铜声微而清新铜声浊而哄古铜并无腥气唯新出土尚带土气久则否伪作者试熟磨手心以擦之铜腥触鼻可畏宣庙铜器制度极雅然花纹者绝少底款用匾方字印阳铸大明宣德年制作小楷书极遒劲完整其色止蜡茶金二种所费不赀故佳者与秦汉等器争价有非唐时天宝局铸局可拟元朝姜娘子所铸又在下风古器古人作事精致不吝工夫非若后世贱丈夫苟且成事故古器必款细如发而匀整分晓无纤毫模煳其识文笔画宛如仰瓦而深浅如一亦明净分晓无纤毫模煳尝见旧家所蓄数器皆然及观赏鉴家所藏亦无弗然者设有古器稍或模煳必是伪作其体质颜色亦自不同明内佛殿铜炉明宣庙时内佛殿火金银铜像浑液又云金银珠宝注宝藏藏焚与铜俱结命铸炉宣庙问铸工铜几炼始精工云六火则宝色见上命炼十二火更用赤火熔条于筛格上取其极清先滴者为炉存格上者为他器炉式不拘古之鼎鬲多取宋磁炉式为之水晶中嵌物云烟过眼录载叶森家有水晶钩一中如空有藻一枝邵氏见闻录载楚元辅家藏黑水晶枕中有半开繁杏一枝珍玩考载沈万三家有玛瑙壶一质通明类水晶中有蒲萄蔓一枝周栎园在闽中见水晶枕长三尺内桃花一枝宋牧仲见水晶内有物如粟似太极图转侧视如上行予客宝应刘艾堂先生出家藏一琥珀扇器通明无纤翳中有一蜘蛛须爪毕具至京师见蒋南沙相国家一扇器状类水晶内兰草一枝青翠如生琥珀世传王文恪少子碎琥珀取蜘蛛为豪举邱丈桐园家有琥珀大如鸡卵中有一线微隙隙中一蚁终岁旋行不辍尹望山相国言任云南制军时见琥珀中有蚁蜂杂虫大如西瓜小如龙眼荔枝者不下千余当时不以为奇近亦不可得矣唐李峤诗云曾为老茯苓本是寒松液蚊蚋落其中千年犹可觌御制灵珀诗序云珀本松之精气凝结数千年而成是珀外射晶光内含生意中着方寸树如萐蒲然按候舒缩四时之运备焉非寻常珍玩者比名之曰灵珀因系以诗祖母绿怀铅录古诗云明珠间木难杨升庵谓今之祖母绿也按辍耕录载回回诸宝石其红者有古木兰之名其绿者有助木剌之名木难即古木兰也祖母绿即助木剌之讹名耳盖以红绿分二色万历四年江陵当国将太祖南京所藏宝玩取进内有颠不剌宝石一块重七分老米色若照日止见石光鍮甗鍮黄铜之似金者即风磨铜陈名卿云皇极殿顶是风磨铜价贵于金也续博物志云鍮石类金碔砆类玉琉璃颜师古汉书注大秦国出赤白黄黑青绿缥绀红紫十种琉璃于谷山云此盖自然之物采色光润逾于众玉今俗所谓琉璃即流离也乃销冶众石汁以药炼成者汉书所载乃真琉璃想即今之所谓宝石者是若玻璃则由海舶至与大秦无涉珠有九品沈怀远南越志曰珠有九品寸五分以上至寸八分为大品有光彩一边小平似覆釜者名榼珠其次为走珠次为滑珠次为磊螺珠次为官雨珠次为税珠次为葱珠西洋人取珠南怀仁西洋人言其国取珠有大如鸡卵者不用剖以蚌曝日中久则蚌渴吐珠弄之伺吐急取之古时多珠魏侯之珠照十二乘者凡十项羽以二斗遗张良孙权以一斛遗宗预石崇以三斛买梁氏女张方劫帝西迁辇至百余斛郭况家悬四壁粲如星日何古之多珠耶明人籍朱宁家得珠二匮缨络七箱此后未闻藏珠之富者金刚钻宝石金刚钻状似紫石英可以刻玉锤之以铁而不伤铁乃自损第有南钻北钻之分南钻堪用北钻不可用色以酒黄为贵豆绿色湖水色紫色者次之猫眼亦以酒黄色为贵豆青色湖水色蜻蜓头色黑色者次之真者有上一线下一片之目上一线者中含活光一缕也下一片者底色若铺银也助把避者色暗深绿祖母绿一名助木绿色明绿俱内有蜻蜓翅光耀者为真桃花剌色淡红而极娇红亚姑色如桃花剌鸦鹘青一名青亚姑色深青你蓝色浅青而微明亮种种宝石总以色如秋水者为贵微有纤毫石质未融者即次之夜光木大内有夜光木盖贡自异域者朱竹查初白俱有诗第未知其形质何似岁辛卯秋雨霪潦兼旬不息时予弟紫坪在永定河任筑堤之役见北岸龙神庙中有大木一段委置河壖经雨淋水濡年既久至夜有青光荧荧然照数尺许及霜后水涸其光渐微九月望后则顿无光矣相传为异事予曰是无足异也木为火之母火为水之妃水火相薄而光生焉亦物理之自然者也自沸锅灶明癸酉平谷县耕民得一釜以凉水沃之水即自沸下有诸葛行锅四字其釜复层内有水火二字戊申长沙有兄弟二人耕土获一扛灶置锅水即沸可炊爨不用柴炭二人送入府视其内有一小道士篆丙丁二字于背又有诸葛行灶数字明末犹贮长沙府库诸葛铜鼓甲戌平都蛮得诸葛武侯铜鼓五十三五代史溆州蛮作乱王逵抚之献铜鼓降水晶诗唐僧皎然水晶数珠诗云佛名无着心亦空珠去珠来体常一又无名氏天竺国胡僧水晶念珠诗云天竺胡僧踏云立红精素贯鲛人泣即今之红水晶也盖唐人已有此制银槎诗朱竹王阮亭皆有银槎诗初为孙北海所藏后归宋玉叔玉叔与施愚山曹顾庵各赋长歌玉叔殁流传至京高江村复于市上得之亦赋长歌记事所谓二十年中有聚散宋孙墓木拱可悲是也杯首有岳寿无疆四字左朱华玉造右至正乙酉年杯底槎杯二字杯尾诗云欲造明河隔上阑时人浪说贯银湾如何不觅天孙锦止带支机片石还图书碧山二字此槎后归陆丹叔予屡摩挲赏之奇南香奇南香出占城等国志书作奇南星槎胜览作棋楠安南人书作奇蓝近人又作伽南香树香树生海南黎峒叶如冬青凡叶黄则香结香或在根株或在枝干最上者为黄沉亦曰铁骨沉从土中取出叶泥而黑坚而沉水其价三倍或在树腹如松脂液有白木间之曰生沉投之水亦沉投之水半沉半浮曰飞沉皆为上品有曰速香者不俟凝结而取之也不沉而香特异曰花铲者香与木杂铲木而存香也有曰土伽楠者与沉香并生沉香性坚伽楠性软其气上升故老人佩之少便溺产占城者佳树为大蚁所穴蚁食石蜜遗渍香中岁久凝而坚润其色若鸭头上之上也又有虎豹斑金丝结其色黄贵与鸭头绿等岭海见闻云香树干如树兰叶如黄杨子如连翘而黑以夏月子熟种之亦有寄生榕树上者闽小纪云千年榕树上生奇南香玉剑尊闻云伽南香一名奇南占城国有之有生结糖结虎斑结金丝结不同生结国人最重不以入中国入中国乃糖结琼州亦有土伽南即所谓鹧鸪香入手终日馥郁蜜香树交趾有蜜香树干似柜柳花白而繁其叶如橘木心与节坚黑沉水者为沉与水平者为鸡骨香根为黄熟香干为栈香细枝紧实者为青桂香根节轻而大者为马蹄香花不香成实乃香为鸡舌香以蜜养香凡琪沉水等香居常以钖盒盛诸香花蜂蜜养之则气味尤美其盒中格置香花开时杂以诸香花下格置蜜上施盖焉中格必穿数孔如龙眼大所以使蜜气上升也每蜜一斤用沉香四两细剉如小绿豆大和匀之则所养之香百倍市肆中者矣雕刻之精雕刻精妙者宋高宗时有詹成者能于竹片上刻成宫室山水人物花鸟纤毫具备细巧若缕而且玲珑活动见者拟之鬼工前明宣德间夏白眼能于乌榄核上刻十六娃状米半粒眉目喜怒毕具或刻子母九螭荷花九鸶其蟠屈飞走绰约之态成于方寸小核近日嘉定竹器亦多雅制而工细逊前人矣缭丝灯屏缭丝灯屏毗陵钮氏仿唐宋画册制此式康熙初年始有之查初白唐实君皆见题咏牙席岭南新制牙席按汉武帝时以象牙簟赐李夫人见西京杂记扇明人皆尚金扇即上方赐予亦皆金面康熙间尚金陵仰氏扇伊氏素纸扇继又尚青阳扇武陵夹纱扇曹扇靴扇溧阳歌扇近日又尚丰润画扇野获编称聚头扇吴制外惟川扇至佳其精雅宜士人其华灿宜艳女至于正龙侧龙百龙百鸟之属尤宫掖所尚溢出人间尤贵重可宝予近从陆耳山舍人处见其先世文裕公拜赐金扇亦百龙之式虽驳落已甚而璀灿可观当是川制聚头一名聚骨即折叠扇永乐间外国入贡始有之明时制扇名手有马勋马福刘永晖沈少楼柳玉台蒋苏台一柄值数金卷二十磁器磁器始于柴世宗迄今千年徒传柴窑之名周时官吏请磁器式世宗批其状曰雨过天青云破处者般显色做将来旧称青如天明如镜薄如纸响如磬又曹仲明云柴窑足带黄土官窑品格与哥窑相同以粉青色为上纹取冰裂鳝血紫口铁足者佳皆不及汝窑凝厚滋润也定窑有素光凸花二种以白色为上均州窑红若胭脂者为最色纯而底有一二数目字号者佳古宋龙泉窑器温州土细质厚色若葱翠妙者与官窑争艳但少纹片紫骨铁足耳章窑乃宋人章生兄弟所烧兄名生一弟名生二其制更加细密兄陶者为哥窑弟陶者仿古龙泉窑足皆铁色哥窑多断纹名百圾坡更见重于世明成窑五彩鸡缸一对价值百金宣庙窑器质料细而厚隐隐有橘皮纹起冰裂鳝血纹者几与官汝敌有暗花者底有大明宣德年制字样有红花者用西红宝石为末图画花鸟凸起宝光夺目有青花者用苏浡泥图画花鸟形深厚堆垛皆发古未有为一代绝品又有元烧枢辅字号器永东细款青花杯成化五彩蒲萄杯皆今世甚宝贵者然亦在龙泉章窑之下我朝御窑越超前代规模款识多出秋官主政刘伴阮监制伴阮名源亦异人也又有郎窑紫垣中丞开府西江时所造仿古酷肖万不能辨今之所谓成宣者皆郎窑也又熊窑亦不多让近则年窑唐窑皆入赏鉴今假哥窑碎纹者不能铁足铁足不能声秘色磁器宋人言秘色磁器是钱氏有国日越州烧进为供奉物臣庶不敢用故云秘色陆龟蒙诗云九秋风露越窑开夺得千峰翠色来好向中宵盛沆瀣共嵇中散斗遗杯是唐时已有秘色矣成窑酒杯成窑酒杯有名高烧银烛照红妆者一美人持灯看海棠也锦灰堆者折枝花果堆四面也鸡缸者上画牡丹下画子母鸡也秋千杯者士女秋千也龙舟杯者斗龙舟也高士杯者一面画茂叔爱莲一面画渊明对酒也娃娃杯者五婴相戏也其余满架蒲萄及香草鱼藻瓜茄八吉祥优钵罗花西蕃莲梵书名式不一皆描画精工点色深浅磁色莹洁而极坚鸡缸宝烧碗朱砂盘最贵价在宋磁之上朱竹称芳草鸡缸当亦牡丹之类余旧藏数酒器皆鸡冠花下子母鸡凡五其式必多当不止此数种也茗具龚春壶式茗具中逸品其后复有四家董翰赵良袁钖其一则时鹏鹏大彬父也大彬益擅长名重遐域其后有彭君实龚春陈用卿又徐氏壶皆不及大彬彬弟子李仲芳小圆壶制精绝又在大彬之右今不可得近时宜兴砂壶复加饶州之鎏光采射人却失本来面目陈其年诗云宜壶作者推龚春同时高手时大彬碧山银槎濮谦竹世间一艺皆通神高江村诗云规制古朴复细腻轻便堪入筠笼携山家雅供称第一清泉好瀹三春荑昔杜茶村称澄江周伯高着茶茗二系表渊源支派甚悉技艺名家昔人治一业攻一器足以传世行远而不朽较之抱兔园一册饱食终日老死牖下淹没而无闻者不可同年语矣如陆子刚治玉鲍天成治犀朱碧山治银濮谦治竹又嘉兴王二漆竹苏州姜华雨莓菉竹赵良璧黄元吉归懋德治钖李昭马勋治扇周柱治镶嵌吕爱山治金王小溪治玛瑙蒋抱云王吉治铜雷文张越治琴范昌白治三弦子杨茂张成治漆器江千里治嵌漆胡四治铜炉谈氏笺顾氏绣张氏炉洪氏漆孙春阳烛又文衡山非方扇不书及近时薛晋臣治镜曹素功治墨穆大展刻字顾青娘王幼君治砚张玉贤火笔竹器皆名闻朝野信今传后无疑也濮谦壬午生与老蒙同庚尝赠以诗云沧海茫茫感劫尘灵光无恙见遗民少将楮叶供游戏晚向莲花结净因杖底青山为老友窗前翠竹似闲身尧年甲子欣相并何处名山许卜邻姜娘子宋姜娘子治铜绍兴二年大宁厂监督壶柄向客礼记•少仪云尊壶者面其鼻解曰以鼻向君见惠自君出也鼻柄也柄向君则口向己今俗忌以口向客似沿此意贵姓子弟程子言贵姓子弟一身服事于饮食玩好之物如管城子之陈醋瓶洛下之史画箧皆为口实闻梁蕉林相国有字画之好平生收藏甚富捐馆后为势家求索殆尽与以佳者辄谓非是疑其藏匿其子孙深受其累明正德间松江官家蓄古琴一实无奇也名闻贵公求之勿得中以祸始献之示琴工曰伪也声嘶而弗越乃盛怒罗织至破家其人愤死又直隶某侍郎家以庖厨擅一时身后子姓皆不甘蔬食其后中落犹质衣物以供餐膳识者哂之异物高江村集载直大内时见三异物一小金合大寸有六分内贮雕刻牙器百种凡如几榻舟车盘匜笔砚投壶棋局弦管升斗算子之属具体而微不受手指用金铒钳而视之其一镂象为球周身百孔凡九层亦有七层五层者以金簪自孔中拨之圆转活动层层相似又皆刮磨光泽中藏骰子一枚丹碧粲然其外洁白无缝非有粘连凑合之迹名鬼工球其一酒杯二十有四由大及小如窣堵波高二寸许旋木为之质黄色有木理薄如纸柔软而轻嘘气可飞动然能注酒三者精巧绝伦虽有离娄公输或亦不能施其心目元时有神童能于芝麻上写天下太平四字又江南野史戴应用于一粒芝麻上写国泰民安四字国初祝培之牙牌上写桃源记留下半作图明神宗时商人进献黄封御厢内有八宝嵌成虾蟆蚱蜢等虫厢开机发跳踯满地上大笑赏赉不赀闽帅以宝树饷督抚以金为枝干花叶用异宝缉成五色备具视之如真一株以数万计熊文灿得之以贻京师权贵见绥寇纪略古名人遗物相传洪厓先生好古一时名士如李太乙赠孔子木履郭瀚卿赠孔子二仪履杨炯赠孔子石砚与扬雄铁砚田游赠尹喜龟王戎如意杖杨齐哲赠嵇康锻锥刘守章赠四皓鹿角枕司马子征赠淮南药杵臼魏萧赠陶潜琴陶隐居芙蓉冠刘长新赠王乔笙张守珪赠八寸海龙蟆牙秦休庄赠河上公注道德经稿本周子恭赠古帝王图元亭赠谢灵运须僧修然赠迦叶头陀钵智远赠蔡邕焦尾琴葛洪刮药篦诸物真赝不可知诸君子亦大费搜罗矣小说中载一世族子弟癖好古玩倾家积聚晚年冻馁至为乞丐左手捧颜回箪瓢右手执孔子击原壤杖逢人即募太公九府钱一枚真解颐新语按晋史武帝时火起武库焚累代之宝其中有汉祖斩蛇剑王莽头孔子履夫圣人之履与莽头并藏较之力士脱靴污吾足不更得罪先师乎因话录所载李令公收复京师时皂袄子洪厓先生得仙时幞头及李师狗枷相如犊鼻又王伯谷所藏吴匏庵入学书几姚广孝出家斗笠皆此类枕之高低枕不可过高高令肝缩过下又令肺缩枕席柔软其息乃长古语释例陆放翁诗游山双不借取水一军持古今注汉文帝履不借以临朝汉时已有草履矣军持净瓶也出佛经贾岛诗我有军持凭弟子岳阳江里汲寒流隐背爬背也李邺侯以松樛枝作隐背偏提酒器也见说郛唐诗亦有用者护朽见菽园杂志滑稽吸酒曲器名零丁寻人招帖也刚卯古佩印名模棱门也可左可右佛影竹也见清异录君迁牛奶柿司马温公名苑云君迁子如马奶律令雷边鬼捷与雷同速见桂苑丛谈藕覆妇人膝袜始于杨妃见致虚杂组璘籍蚕箔也见女红余志响箭今之骲头见宋书马扇马见唐书斫木札也胡噪吹唇作声觱篥葭管卷芦为头截竹为管即笳管蒸饼即胡饼并见笔尘装潢见唐六典笔神曰佩阿砚神曰淬妃墨神曰回氐纸神曰尚卿笔神又曰昌化瑟曰文鹄笙曰采庸鼓曰送君钟曰华山磬曰洗东皆仙乐俱见致虚杂组篦梳一名落尘又名洛成见奚囊橘柚不落为酒杯不律为笔扶老楖枥皆杖名见表异录麦光纸栗尾笔见坡诗溺器曰夜潴见唐人集逋峭承梁小柱也苏颂诗自知伯起难逋峭不及淳于善滑稽魏收有逋峭难为之语匹制即今之沓杯俗名套杯外大内小古人不过五六古今诗话刁约使契丹诗曰饯行三匹制爻闾今帐房之类交木而支如交椅之称胡床即交椅肆马鞭肆马鞭者于旱内藏一简行路者借以防贼人多用之按元阿邻帖木儿文贞王官户部尚书有献鞭者制甚精拔靶去之则一铁简在内王喜示夫人夫人云王平日以事害人虑人害己则当防护之若无此心则不必用此见元杨元城山居新话古籍所载器物创始者秦文公作旄头见列异传黄帝作旗帜又作冕旒鲁昭公作弁见世本燧人氏作髻女娲氏作竹笄赫胥氏作木梳尧以铜为笄周文王加珠翠又名步摇笄唐高祖作反绾髻黄帝作几见李尤铭舜作五明扇又作漆器见古今注褚遂良传舜造漆器禹雕其俎困学记闻云出韩子又徐贤妃传云漆器非延叛之方桀造之而人叛少康子兴作甲桀造瓦见世本蚩尤作戈戟见吕氏春秋又作剑铠见管子凿齿作楯见山海经黄帝臣挥于作弓夷牟作矢见世说荀卿云倕作弓浮游作矢见山海经少皞生股是作弓矢黄帝又作弩鲧作城郭禹作宫室伯益作井见世本及博物志神农作市伶伦作权度量胡曹作衣裳见吕氏春秋太公作九府钱见汉书神农作耒耜或云倕作皇甫阴作楼及犁见魏略夙沙氏作盐帝女仪狄造酒见战国策鲧服牛又作城相士乘马腊作驾三人皆尧臣见世本韩哀侯作御舜造笔见博物志又曰蒙恬造笔蔡伦造纸尧作围棋乌曹作博见世本齐夷陵王晔作侧楸棋局见冯鉴续事始老子作摴蒲黄帝作蹴鞠见博物志刘向作弹棋见西京杂志曹植作长行局即双陆也见后魏李邵序汉武帝作藏钩晋挚卫尉作四维戏纸局木棋见李秀赋周武帝作象戏见后周书纣作粉见博物志尹寿作镜见天中记岐伯作鼓吹见蔡邕初志帝俊八子作歌舞见山海经又云阴康氏作舞吕氏春秋云舞是陶唐氏作神农作琴伏羲作瑟蒙恬作筝师延作箜篌帝喾作鼓鞞又云倕作女娲作箫见礼记风俗通云舜作箫山海经云炎帝伯陵作钟黄帝作清角女娲氏作笙簧随作竽女娲氏臣见世本商辛作埙苏成公作篪见世本汉时邱仲作笛见风俗通黄帝作釜甑见古史神农作釜见周书孟庄子作锯凿见古史夏少康作箕帚见古史夏昆吾氏作瓦乌曹氏作砖俱见古史公输般作石硙倕作铫见世本蚩尤作冶见尹子黄帝臣雍文作舂见世本赤翼作杵见吕氏春秋伏羲作网见古史詹何作纶钩及饵舜作瓦棺土楫禹作伺风乌即相竿见古今注黄帝作斧钺见舆服志黄帝作刀见洞冥记赫连氏造梳见炙毂子明太祖见道人作网巾颁其式于天下又谢宗可集有咏网巾诗则不始太祖矣黄帝臣作扉履见世本舜妹嫘作画见说文岐伯作鼓吹见蔡邕礼乐志陆机赋云原鼓吹之所始盖禀命于轩皇取灯发烛引儿京师人擘萆麻梗为小片涂硫黄于其末唿之曰取灯杭州人有以松木为之者曰发烛按史载周建德六年齐后妃贫者以发烛为业又清异录云夜有疾苦发烛之缓批杉木染硫黄遇火即焰唿为引儿养和即靠背放翁诗天矫竹如意鳞皴松养和养和即靠背也皮袭美以五物赠魏不琢有桐卢养和乌龙养和虎子虎子一曰楲窬窬音豆汉人以玉为虎子折抢江淮舟子使篙曰一张两张逆风张帆曰折抢太白下泾县陵阳溪诗云渔人与舟人撑折万张篙盖唐时已有此方言又庾阐扬都赋叶子抢风旁人逆浪即折抢之谓古玩藏家沈景倩言嘉靖末年海内晏安士大夫治园亭教歌舞间及古玩吴中王文恪之孙溧阳史尚宝之子世藏珍玩不假外索延陵则嵇太史应科云间则朱太史太韶吾郡项太学钖山安太学华户部辈不吝重赀收购江都姚太守汝循胡太史汝嘉亦称好事辇下则此风稍逊惟分宜父子朱成公兄弟并以将相当涂富贵盈溢旁及雅道严以势劫朱以货取冰山既泮金穴亦空转眼已不守矣江陵当国亦有嗜所收之途稍狭而精好过之不旋踵亦散人间韩太史在京颇以廉直收之吾郡项氏以高价钩之间及弇州兄弟而吴越间浮慕者辈起而称大赏鉴矣近年董太史后起名重以法眼归之箧笥所藏惟时所艳山阴朱太常同时有好古名互购相轧市贾交构至以考功法中董外迁东壁西垣遂成战垒比来则徽人为政以临邛程卓之赀高谈宣和博古图书画谱钟家兄弟之伪书米海岳之假帖渑水燕谈之唐琴珍为异宝吴门新都市骨董者如幻人之化黄龙如板桥三娘之变驴如宜君县夷民改换人肢体面目其称贵公子巨商富人者且日饮蒙汗药甘之如饴矣吹箭方干诗吹箭落素羽垂丝牵锦鳞吹箭即今之吹筒也或以箭或以弹丸皆捷而准但不能及远轿字之始淮南王安谏击闽越书云舆轿而逾岭轿字始此活火煎茶唐李约曰茶须缓火炙活火煎活火谓炭火之焰者也见因话录金太和五年商旅多以丝绢易茶岁费不下百万命七品以上官其家方许食茶仍不得卖及馈献不应留者以斤两立罪赏宣宗元光二年制魏王公主及五品以上官素蓄者存之不得卖馈余人并禁之犯者徒五年茶器蔡君谟茶录下篇论茶器有砧椎钤碾匙瓶等目须银铁黄金为之然周密所记宋时长沙茶具精妙甲天下每副用白金三百星或五百星外又以大缕银合贮之赵南仲丞相帅潭以黄金千两为之进上穆陵大喜不知何以费乃至此陆羽陆羽创煎茶法在唐时鬻茶之家皆陶为其像供于炀器之间羽之先不知何许人竟陵龙盖寺僧姓陆于堤上得一初生儿收育之遂以陆为氏见因话录毋Ａ毋Ａ为右补阙性不饮茶制代茶余序云释滞消壅一日之和暂佳瘠气侵精终身之累斯大获益则归诸茶力贻患则不为茶灾岂非福近易知祸远难见饮茶之始六经无茶字始见王褒僮约尔雅甗苦荼荼即茶也然古人多称饮茶始于三国•吴志•韦曜传孙皓每饮群臣酒以七升为限曜饮不过二升或为裁减或赐茶茗以当酒又飞燕别传成帝崩一夕后梦见帝赐坐命进茶左右奏云向侍帝不谨不合啜此茶云云然则西汉时固已有之又谢安诣陆纳但设茶果而已至晏子春秋食脱粟之饭炙三戈五卯茗菜非饮茶之谓欤开元中灵岩寺有降魔师教人不寐人多作茶饮因以成俗见续博物志物类相感志芽茶得盐不苦而甜古人煎茶必加姜盐余向在杭州有诗云诗人偏好事何苦着姜盐未免为古人所嗤然烹茶取甜予所不解安能起古人而问之今内廷皆用熬茶尚有古意品茶度曲围棋胜古刘公勇云今人百不如古所差胜者品茶度曲围棋耳闵茶董思白云金陵春卿署中时有以松萝茗相贻者平平耳归来山馆归啜尤物询知为闵汶水所造汶水家在金陵与余相及海上之鸥舞而不下盖知希为贵鲜游大人者昔陆羽以精茗事为贵人所侮作毁茶论如汶水者知其终不作此论矣今白下造茶犹闵法闵茶必以图记印封瓶头最精家制惠泉朱国桢曰家居苦泉难得以意取寻常水煮滚总入大缸置庭中避日色俟夜天色皎洁开缸受露凡三夕其清澈底积垢二三寸急出以坛盛之烹茶与惠泉无异盖经火煅炼又浥露取其气则返本还原依然可用用花煮茶徐文长用花煮茶其法取梅兰桂菊莲茉莉玫瑰蔷薇之属杂入茗中盛钖瓶内隔水煮之一沸即起令干点茶文长之俗乃如是其所品之茶真味殆全失矣玉泉水玉泉水较中泠尤轻惟雪水更轻茶之益神农食经茶茗久服令人有力悦志广雅茶醒酒能令人不眠採茶採茶不可见日以指不以甲则多温而易损以甲不以指则速断而不柔故纤指女郎胜于秃爪奴子也唐子西斗茶记谓天下之物有宜得而不得不宜得而得之者富贵有力之人或不能致而贫贱穷乏流离迁徙之中偶然获焉所谓尺有所短寸有所长也芝麻茶东坡诗柘罗铜碾弃不用脂麻白土须盆研今之芝麻茶也饮茶长生唐宣宗时东都一僧年百三十岁宣宗问服何药曰臣不知药性但好茶饮百碗不厌赐茶五十斤医家谓茶能伤人损寿近日都门养生家日饮白水观此僧之不死可以破戒矣名酒柴世宗破河中李守正得匠人至汴造酒宋内库循用其法燕市酒盛称南河刁酒今河间犹有传其酿法者蒙叟诗刁酒沾唇味许长河间才得一杯尝侬家酒谱君知否记取清甘滑辣香盖以贾人之姓而得名也又安德罗酒亦北酒之佳者渔洋诗云玉井莲花作酒材露珠盈斛泼新醅清泠错着康王水风韵还宜叔夜杯山姜亦称吾州酒色白清味洁鲜东坡所谓错着水也屡入篇咏官京师犹仿为之德州又有露酒色如黛漆味比醍醐俗唿墨露见查悔余诗注问之德州人不知也沧州酒止吴氏刘氏戴氏诸家余不尽佳盖藏至十年者味始清冽市中安可得耶按罗侍御钦瞻崇祯丁丑进士官御史巡按河南刚直有声嗜饮传酿法色味双绝至今犹唿罗酒沧州城外酒楼背城面河列屋而居崇祯间有三老人至楼上剧饮不与直次日复来醉酒家不问也三老复醉临行以余酒沥阑干外河中水色变以之酿酒味芳冽仅数武地耳过此南北水皆不佳刘紫庭凤翔为予言之甚确予在京师紫庭岁致沧酒数瓮非市中物可同日语也渔洋答谢方山诗白家乌帽重屏里初试红泥小火炉恰是陵州酒船到不愁风雪压屠苏酒车冒雪远冲泥尺素殷勤谢傅题一树山查红破蕊花前催进玉东西此渔洋晚岁之笔颇得酒中三味风致犹楚楚也酒圣四配十哲袁石公觞政人之祭云凡饮必祭所始礼也今祀宣父曰酒圣夫无量不及乱觞之祖也是为饮宗四配曰阮嗣宗陶彭泽王无功邵尧夫十哲曰郑文渊徐景山嵇叔夜刘伯伦向子期阮仲容谢幼舆孟万年周伯年阮宣子而山巨源胡毋彦国毕茂张季鹰何次道李元忠贺知章李太白以下祀两庑至若仪狄杜康刘白堕焦革皆以酝法得名无关饮徒祠之门垣以奖酿客亦犹校宫之有土主梵宇之有伽蓝也圣人吾不得而见之矣二千二百余年中四配十哲十四人耳而阮氏居其三醉乡阀阅莫有盛于吾家者矣杯托今人饮酒杯下衬以托子考之于古未知所昉冯益都相国宴诸鸿词翰林于万柳堂酒酣指此为问汪苕文以为古无此制是也毛大可称即古之舟也引周礼疏为证益都命走马取书似有所本然与杯不相属宋孝济翁资暇录一则云始建中蜀相崔宁之女以茶杯无衬病其熨手取碟子承之既啜而杯倾乃以蜡环碟子中央其杯遂定即命匠以漆环代蜡进于蜀相崔大奇之为制名而话于宾友人人以为便于是传者更环其底愈新其制以至百状此为茶器而设资暇录引此云贞元初青郓油绘为荷叶形以衬茶碗别为一家之碟今人多云托子始此非也蜀相即今升平崔家询则知矣按此与今之杯托制甚合前人有辨之者周礼司尊彝之职曰六彝皆有舟郑康成曰舟尊下台似非今酒杯之制也西河一时强论耳酒经侯鲭录陶人为器有酒经焉晋安人以之盛酒似瓦壶之制小颈环口修腹受一斗凡馈人书云酒一经或二经至五经焉他郡人不知束带迎于门乃知为酒五瓶耳顾嗣立称酒帝江左酒人以顾侠君为第一至今人犹艳称之少时居秀野园结酒人社家有饮器三大者容十三斤其两递杀凡入社者各先尽三器然后入座因署其门曰酒客过门延入与三雅诘朝相见决雌雄匪是者毋相溷酒徒望见慑伏而去亦有鼓勇思得一当者三雅之后无能为矣在京师日聚一时酒人分曹较量亦无敌手同时称为酒帝方观文年少号酒后庄书田缪湘芷号南北相黎宁先号先锋皆万人敌也后来以余所见如励侍郎李臬使陈太常涂侍郎顾京兆亦颇论觞政足称后劲近日则素侍郎尔诺索侍郎琳亦一时之雄酒可御雾博物志人中酒不解治之以汤自渍即愈汤亦作酒气又云王Ａ张衡马均三人皆冒重雾行一人无恙一人病一人死问之无恙者饮酒病者食死者空腹今见北人晓行饮酒一杯不为无说饮酒须有节制俗语云酒令严于军令亦末世之弊俗也偶尔招集必以令为欢有政焉有纠焉众奉命唯谨受虐被凌咸俯首听命恬不为怪陈几亭云饮宴苦劝人醉苟非不仁即是客气不然亦蠹俗也君子饮酒率真量情文士儒雅槩有斯致夫唯市井仆役以逼为恭敬以虐为慷慨以大醉为欢乐士人而效斯习必无礼无义不读书者几亭之言可为酒人下一针砭矣偶见宋人小说中酒戒云少吃不济事多吃济甚事有事坏了事无事生出事旨哉斯言语浅而意深又几亭小饮壶铭曰名花忽开小饮好友略憩小饮凌寒出门小饮冲暑远驰小饮馁甚不可遽食小饮珍酝不可多得小饮真得此中三昧矣若酣湎流连俾昼作夜尤非向晦息宴之道亭林云樽罍无卜夜之宾衢路有宵行之禁故见星而行者非罪人即奔父母之丧酒德衰而酣饮长夜官邪作而昏夜乞哀天地之气乖而晦明之节乱所系岂浅鲜哉法言云侍坐则听言有酒则观礼何非学问之道酒令蔡宽夫诗话唐人饮酒必为令以佐欢白香山诗云闲征雅令穷经史是也梁王规为中书黄门侍郎湘东王绎为丹阳尹与朝士宴集属规为酒令规从容曰江左自来未有此举萧琰傅昭在坐并谓知言按宾之初筵既立之监或佐之史监史之设纠察甚严其为酒令应始于此后人易以口语代以手势新意纷更互相凌胜渐失监史之意江左岂必无之王规之论当谓公筵非云私宴也甲戌之会元人姚文奂诗云晓凉船过柳洲东荷花香里偶相逢剥将莲子猜拳子玉手双开不赌空猜拳赌空皆诗料也即今酒令之猜枚前后不放空也甲戌春暮同里诸子集予寓斋哄饮竟一昼夜歌咏之余谐谑间作山夫仿石公之说评诸子曰尚友如廉颇据鞍不肯下人北泉如香槽滴酒不甚汹涌而涓涓不休吾山如神鱼纵壑或出或入出人意表大冶如韩信将兵多多益善东岩如潢潦之水一泄而尽宾南如精卫填海每不自量冰璜如李陵败北一以当千南生如诸葛出师鞠躬尽瘁死而后已若仆则如老僧持戒律百魔不能破又如严颜有断头将军无降将军也予曰请以评诸公之诗可乎山夫如光武遇小敌怯遇大敌勇尚友如齐东大鸟三年不鸣鸣则惊人南生如凌波仙子一步一止令人目荡魂与冰璜如玉卮无当价值千金大冶如黄河之水滚滚而来东岩如秋鹰盘空不肯轻击宾南如隐娘剑术一击不中耻为再击若仆则如春雨淋漓不择地而施沐膏者固多而怨咨者亦不少也以花熏酒冯开之尝云用三白酒或雪酒不满瓶虚二三寸编竹为十字或井字障口不令有余不足新摘茉莉数十朵线系其蒂悬竹下令齐离酒一指许用纸封固寻日香透余仿为之香则喷鼻而酒味变矣不论酒而论香是为喧客夺主开之未解此中趣者屠苏酒可名酴酥未可为屠苏屠苏即廜盖平屋也雪赋云韬罦罳之飞栋没屠苏之高影自孙思邈居屠苏酿酒乃有屠苏酒之名后人去酒字竟唿为屠苏未可为训读书避暑佳酒叶石林云读书避暑又得佳酒人生极快意事想见此老解衣磅礴时光景钖器不可盛烧酒洗冤录饮烧酒不可以钖器盛炖及过宿倘为时稍久饮之杀人癸亥东阳拔贡生吴步青肄业成均其兄在家因火酒贮钖器经宿饮之立死见宝言堂家戒酪属酪之属不同质与精气俱存曰酪酪之精曰酥酥之精曰醍醐精去而气与质犹存熟而茗之曰酩生而陈之曰意意取其气曰气去而质独存曰鏚酒犹兵费补之云晋人谓酒犹兵也兵可千日而不用不可一用而不勇酒可千日而不饮不可一饮而不醉饮流多喜此言不知饮酒之乐尝在欲醉未醉时酣畅美适如在春风和气中乃为真趣若一饮径醉酩酊无所知则其乐安在邪饮酒各名酴酒母也醴一宿成也醪浑汁酒也酎三薰酒也醨薄酒也醑旨酒也曰差曰叟白酒也曰酿曰酝造酒也买之曰沽当市曰酿之再亦曰叟漉酒曰酾酒清曰票厚曰相饮曰酌相强曰浮饮尽曰釂使酒曰酗甚乱曰醟饮而面赤曰酡病酒曰酲主人进于客曰酬客酌主人曰酢独酌而醉曰醮出钱共饮曰醵赐民共饮曰酺不醉而怒曰奰酒乃天禄石林燕语载王审琦微时与太祖善后以佐命功情好尤笃性不能饮每合宴太祖不乐一日酒酣太祖举杯祝曰审琦布衣之好方共享富贵酒乃天禄何惜不赐饮祝毕令王饮无所苦自是每侍宴即能饮若还私第则不能饮如初是知酒量宽窄关乎福泽造物所靳惜不轻予人也观此则吾辈之得天厚矣集四书语作联句辛巳之冬举消寒会酒令集四书语作联句自一字至十余字凡数百联癸未秋紫坪入都复举是令又复得数十则参以假借矣因阅查氏查浦辑闻内纪朱竹行酒令举成语一句合平上去入者即天子圣哲类也竹举康子馈药兵刃既接二句查浦思索竟夜不得一句心火迸发左耳遂聋同人因复举为酒令予与紫坪即席引数十句不知查浦何以窘迫至是而竹亦仅思得二句异矣附录所引于后君子上达何以报德妻子好合兄弟既翕天下大悦乡党第十雍也第六能者在职邦有道谷泾以渭浊忘我大德生有圣德充耳琇实神保是格瞻彼旱麓童子佩枼王道正直沉湎冒色雷夏既泽天九地十咸仰朕德宏父定辟天祸郑国天子建国端冕正笏裨冕搢笏天子令德惟此二国惟披四国天子是若君子是识天子建德公子御悦司马仲达公子去疾王子弃疾萌者尽达寒暖燥湿母有障塞元酒在室天子素服钟鼓既设天子下席君子进德天下大僇天子视学天子用八憎辅远弼嵇旨峻洁言语漏泄天下第一尊显任职争者用息征鸟厉疾刊改漏失章妥句适临表涕泣寻此旧则身体战栗如彼雨雪功在漏刻阴遣刺客忠謇亮直今乃大觉竱本肇末忠恳内发心恨败国成理万物民有菜色伤吻弊策为善最乐褒贬大法投死为国端本善则神理致罚谗口到骨经典序录三五二八诸子传说壬午大阅鸣鼓振铎钟鼎遽列河徙故渎一物以四声唿之唐杨绾四岁客举座中一物以四声唿之众未及言绾应声曰灯盏柄曲是又臆撰非成语矣烟草烟一名相思草满文曰淡巴菰初出吕宋明神宗时始入中国继而北地多有种者一亩之获十倍于谷后乃无人不用虽青闺稚女金管锦囊与镜奁牙尺并陈矣闻崇祯己卯禁甚严犯者死有会试举人初至京不知禁例仆人带入被获械系城坊遂刑于市相传世宗谓烟燕音同以吃烟为嫌壬午后禁乃弛从洪承畴请也韩慕庐以之命题课庶常陈广陵二律一时传诵家笠亭叔诗云味浓于酒思公瑾气吐成云忆马卿人推佳句陆青来作烟草歌前后两篇形容尽致明人小说称中叶时高丽王妃死王思甚梦妃云葬处生卉名烟草细言其状燃火吸之可以止悲王如言采之遂传其种殆亦忘忧之类也食蚱蜢蝗虫任渊云史应之为童子师食虴蜢人以屠侩目之山谷嘲之云先生早擅屠龙手袖有新硎不试刀岁晚亦无鸡可割庖蛙蜢荐松醪又前辈诗来朝为送先生饭一夜沿溪捉鳝鱼见蜀中广记今大河以北人多食蚱蜢蝗虫其来久矣淡菜淡菜即蚌肉也始于蜑户多食之遂讹为淡捕鱼法渔人贮萤火猪脬中而缚其窍置之网间取鱼必多又一书云猢狲毛置网口四角取鱼必得又水族嗜燕肉钓者以为饵又墨客挥犀云向鱼网念揭谛咒七遍则渔人终日不获一殆有矢人函人之不同燕窝广东阳江县海燕采小鱼营巢故名燕窝王西宁仲威暑窗臆说云燕窝名金丝海际沙洲生蚕螺背有两肋坚洁而白海燕啄食之肉化而肋不化并精液吐出结为小窝衔飞过海倦则漂水上息其中少顷又衔以飞海人依时拾之色紫者为佳闽小纪云燕窝有乌白红三种红者难得白者愈痰红者治小儿痘疹今白者价倍往岁惟乌者多耳红者从未一睹近见闽广贡船所载大者长六寸鲜白无纤翳据云取小者拆制人力合成非天然也许青岩藩司松佶语予云燕窝产海岛中穷岩邃谷高厂峭壁之上足力绳竿之所不及估舶养小猿猴善解人意至山岛间以小布囊系猿背上纵之往升木探岩尽剥塞囊中而归猿之去也苦不得食三数日始返海客以果饵充囊中俾之远出不饥拙者出即剥塞囊中归而倾囊不过数片为果饵占地也其黠者将果饵倾岩窦间剥塞满囊尽燕窝矣空囊复去尤为便捷猿一值数百金价数倍于拙者云吴梅村咏燕窝诗海燕无家苦争衔白小鱼却供人采食未卜汝安居味入金齑美巢营玉垒虚大官求远物早献上林书许谨斋黄门每晨起食燕窝蔗浆一巨觥以融软为度谓他人皆生食也终日不溺一了百当一了百当明大内食单之一也其法用牛羊猪肉共三斤剁烂虾米半斤捣为末川椒马芹茴香胡椒杏仁红豆各半两俱为细末生姜切细丝十两面酱一斤半腊糟一斤半盐一斤葱白一斤芜荑细切二两用好香油一斤炼熟然后将上件肉料一齐下锅炒熟候冷装入磁器内封贮随食取用亦以调和汤汁为佳各种肉类煮法羊肉宜滚汤下盖定漫火养牛肉亦然但不必盖马肉冷水下不可盖宜入酒同煮獐肉冷水下煮七八分熟鹿肉亦然煮过则干燥无味驼峰驼蹄腌一宿滚汤下一二沸漫火养其肉纯油火紧易化加地椒凡各猪羊肉煮熟必待出汤冷透方可刀切宜切者切宜片者片切刀向外片刀向内不可乱也不然嚼之成渣且易碎而不光泽熊掌用石灰拂汤剥净布缠煮熟或糟尤佳曩见陈春晖邦彦故第墙外砖砌烟筩高四五尺上口仅容一碗不知何用云是春晖当日制熊掌处以掌入碗封固置口上其下点蜡烛一枝微火熏一昼夜汤汁不耗而掌已化矣熊白批小段焯微熟同蜜食多食破腹鹿舌冷水下漫火煮水少火慢不损味做肉丝用虎肉獾肉土内埋一宿盐腌半日下冷水煮半熟换水加葱椒酒盐煮熟煮硬肉用Ａ砂桑白皮楮实同下锅立烂败肉入阿魏同煮或用胡桃三个每个钻十余窍臭气尽入胡桃中鹿尾以剃刀去茸毛不可破破则红浆流出不美矣用菜叶裹蒸熟以盐饧醮食或先煮尾盘后蒸尾血较易煮肥肉先用芝麻花茄花同物料调稀煳涂上火炙干下锅煮熟苏陆煮肉诀东坡煮猪肉诀云净洗锅少着水柴头罨烟焰不起放翁诗云彘肩柴熟罨正指此也苏陆非饮食之人其言可信从栗子糕栗子不拘多少阴干去壳捣为粉三分之二加糯米粉拌匀蜜水和润蒸熟食馔品张江陵馔品春多酸夏多苦秋多辛冬多咸见本集潘有庖馔三字诀曰烂曰热曰少烂则易于咀嚼热则不失香味少则不厌而饫后品见清波杂志用帘捕鱼捕鱼虾宜用卯日冯开之云捕鱼用网近十年间有某者创造竹帘则绝流而渔无一免者矣帘成而一家数口皆以疫死点心点心二字始于唐按唐书郑傪为江淮留后家人备夫人晨馔曰尔且可点心云云见辍耕录炕豆腐歙人工制腐用紫石磨腻滑无滓相传明时许文懿公在中书日遇不如意事辄投笔曰人生几何乃舍吾乡炕豆腐而食煤火肉耶炕腐系箬山一老翁王姓以砂锅炕腐成片味独胜擅一时之名见李实君三笔饕餮者不知天孔丛子蚊蚋食人蚓虫食土非天故为蚊蚋生人为蚓虫生土也知此则五谷草木鸟兽之生本不为人可以无疑矣而饕餮者流借口于天地之性人为贵故备百物以养之岂知天者哉食物之异燕山录云煮羊以蛰煮鳖以蚊鳖为臛数食可长须见续博物志李东垣云夜不食姜者夜主阖姜主辟也秋不食姜秋主收姜主散也饮食之道酸多伤脾肉皱而唇揭故春宜减酸增甘以养脾也咸多伤心血减而变色故冬宜减咸增苦以养心也甘多伤肺皮皱而毛落故夏宜减苦增辛以养肺也辛多伤肝筋急而爪枯故秋宜减辛增酸以养肝也如此则五脏四时皆平和而饮食之病不生此国初白季文之言季文高士邃于医酸咸之嗜王雱尝言君子嗜酸小人嗜咸明张江陵亦有是论东坡一帖云予少嗜甘日食蜜五合尝谓以蜜煎糖而食之可也又云吾好食姜蜜汤甘芳滑辣使人意快神清别子由诗云我欲自汝阴径上潼江章想见冰盘中石蜜与饧糖东坡君子也而嗜甘如是桃杏李梨之属生时皆酸熟则甜美未闻有嗜生恶熟之君子荆公傲癖想必以生桃生李为美杜华明时提学佥事杜华先校士泽州过索酒食太守许维新停供给三日杜怒移巡抚魏公允贞云州乏供具日烹一母鸡而食魏雅敬许批其状云食鸡者有何不足至露笔作罪案耶杜大惭食玉北齐李预尝得食玉法采玉而食之及其死也形不坏无秽气则食玉之所养可知矣见王介甫周官新义中蛤粉治嗽宋徽宗妃病痰嗽面肿李昉御治之久不效惧诛忧泣无计忽闻市人有卖药者云一文一贴吃了今夜便得睡李市之恐其性悍先自试无他乃并三服为一服进之妃当夜嗽少止肿亦消帝大悦赐直万金李不知何方伺得市人重价求之乃蚌壳毁粉色淡碧少加青黛以淡齑水点麻油数滴调服按本草即蛤粉也宋太学馒头岳珂玉楮集有馒头诗几年太学饱诸儒薄伎犹传笋蕨厨公子彭生红缕肉将军铁杖白莲肤芳馨正可资椒实粗泽何妨比瓠壶老去齿牙辜大嚼流涎才合慰馋奴上庠录云两学公厨例于三八课试二日别设馔春秋炊饼夏冷淘冬馒头馒头尤有名士子往往携归馈亲识元丰初神宗留心学校一日令取学生所食以进是日适用馒头神宗食之曰以此养士可无愧矣束晰饼赋春馒头夏薄持秋起溲冬汤饼四时皆宜惟有牢九坡诗云岂惟牢九荐古味要使真一流天浆岁朝填词图久客长安每逢令节辄忆江乡壬午春王月偶作望江南词二十阕分咏淮南岁寒食品老饕故态良足晒也王蓬心宸读而艳之为写岁朝填词图仿衡山移居图笔法宛然江村新年情状张吾溪陈东岩程晴岚朱榆圃皆有题咏刘秋岩方谒选来都门下榻予斋中亦分咏四十绝句董东亭小楷汇书一册每一展读食指欲动后为杨子安持去未还五色鸡蛋石崇雕薪画卵侈为奢豪今人男女行聘及生儿为汤饼之会皆绘五色鸡卵作吉祥故事予见贵家生儿每一卵画杂剧一出盛以丝络悬以竹竿凡数百枝抑又甚矣骆丞炼鸡子诗云刻花争脸态写月竞眉新注夏后氏始食卵唐人于寒食节染卵加雕镂相饷遗其由来也久矣续博物志戎盐累卵獭胆分杯粥赞王阮亭曾于酒次戏拈绝句滦鲫黄羊满玉盘菜鸡紫蟹等闲看不如随分闲茶饭春韭秋菘未是难又举东坡一诗云秋来霜露满东园芦菔生儿芥有孙我与何曾同一饱不知何苦食鸡豚曾记陈海昌相国尝诵煮粥诗云煮饭何如煮粥强好同儿女细商量一升可作三升用两日堪为六日粮有客只须添水火无钱不必做羹汤莫嫌淡泊少滋味淡泊之中滋味长浅语有味己丑夏日禾中魏松涛作吃粥诗予和之云香于酪乳腻于茶一味和融润齿牙惜米不妨添绿豆佐餐少许抹盐瓜匙抄饱任先生馔瓢饮清宜处士家惟恐妻儿嫌味薄十分嗟赏自矜夸淘沙频汲井华清不假酸咸杂鼎烹暖食定应胜麦饭加餐并可减藜羹居然入口融无哽不碍沾唇呷有声客到但宜多着水木瓢和罢瓦盆盛北地葡萄北地葡萄种最美客问南中何以敌此汪钝翁云橘柚秋黄杨梅夏紫牛羊啖草草木经牛啖之必茂经羊啖之必枯谚云牛食如浇羊食如烧阿魏阿魏出自英咭唎国哑喃地方有树名哑唦Ａ喇其树皮青心黑夷人用刀砍破树皮流出脂液凝结而成性能解毒解瘴疫每一块盛入绛囊佩胸前甚有效以五色全备质性柔软而味臭者为佳本草称阿魏真者取少许安热铜器中经宿沾处皆白如银汞试之果然戊子年李制府奏广东洋行中聚数千斤每百斤价十余两耳诏令运数千斤至云南军营又陈诚西域录沙麈海牙在撒马儿罕之东五百余里有草春生秋死臭气逼人取其汁熬之即阿魏也人参人参肥而短者产兴京以东诸山中名东山货瘦而长者产宁古塔诸山中名北山货五六月间采者名芽草力薄七八月间采者名黄草力完总以色红而明润者为上色黄而坚者次之色白而中疏者最下有如小儿形者名参王不易得其称土木者就所产之地言混同江东有土木河其曰清河者当年通市之所而非其产地紫团产自上党久绝羊角则高丽参之大者土人称名多俚俗不典向时采参者多以水浸不能经久关内市者故迟之以抑其值乃加煮焙于是市侩无所施其术而参值倍增今内府参膏俱是原煮参水并根叶制成故功倍伦等若购之市中者仅取参叶及杂草为之宜其不效也参叶奉天亦有售者其值极微冬间瀹以代茗味微苦而清香凡藏参者不得暴之日中盖至阳之精伏于至阴之地一见太阳真气立尽矣陶弘景谓上党参形长而黄多实而甘坚白者气味薄辽东形大而实软今上党久无复贡自辽阳以东山林中皆有之盖地气所钟岂偶然哉春秋运斗枢瑶光星散而为人参本草人参生椵树下三桠五叶背阳向阴人参春生苗多在背阴湿润处初生小者三四寸许一桠五叶四五年后两桠五叶未有花茎十年后生三桠年深者生四桠各五叶中心一茎俗名百尺杵四月有花细小如粟蕊如丝紫白色秋后结子或七八枚如大豆生青熟红自落采法四月及七月裹粮入山其草一茎直上独出众草光与晓日相映则刨取其根一窠或四五歧或二三歧者种有紫团白条羊角等名惟黄润坚实俗名金井玉阑者体实味甘斯为最胜然秋冬坚实春夏虚软故今采参多在七八月云人参须用流水煮若用止水则不验见孙思邈千金方王阮亭见人参故事诗文即抄并一处惜未成书明太医吏目季子郁着人参传世无传本李实君赞其辨证详尽梁书•阮孝绪传孝绪母病须得生人参旧传钟山所产孝绪躬历幽险见一鹿逐之忽灭遂获此草槟榔大腹皮本草言其性最勐烈破气虚损者忌之其子即槟榔性益加厉今人多好食之亦无恙槟榔树高五七尺皮似青铜节如竹其叶聚于杪叶下数房房结数百子名枣子槟榔中有实如鸡心与海南子无异粤人滇人熟而后食台湾人则生时即取食之云可治瘴气消饱食以蛎房灰用柑子蜜染红合浮留藤食之每会席宾客前各置一枚京师小人和苏子豆贮佩囊中竟日口中咀嚼唇齿摇转面目可憎岁靡数十千刻刻携致近则士大夫亦有食者阮亭云轿中端坐食槟榔贵人亦不免矣范石湖云巴蜀人好食生蒜臭不可近顷在岭南其人好食槟榔合蛎灰扶留藤食之辄昏已而醒快三物合和唾如脓血可厌今来蜀道又为食蒜者熏作诗云南餐灰荐蛎巴蜀菜先荤幸脱篓藤醉还遭胡蒜熏邱濬赠五羊太守诗云阶下腥臊堆蚬子口中脓血吐槟榔又峒溪杂志载篓藤叶可以作酱即酱也牡丹牡丹初不载文字惟以药见本草唐则天以后洛花始盛沈宋元白亦不及也谢灵运所谓牡丹乃今之芍药见博物志蜜酥蜜者密也精也秘也固也草木得天泽土膏抽其精英以为花卉而花中浮艳如粉如珠又其精之精蜂掠取之入窟穴酝酿成蜜其所处不容人窥其王出入滚成球团何秘如之医家制膏丸用蜜调剂蓄奇香者以蜜养之以其能固气不泄也鼎俎家蒸玉面狸与烹黄雀必先以蜜涂之虽沸煠而其膏不走固之道也酥者苏也枯燥干结之物以酥透之则释然融解故蜜以卫内酥以攻坚二者皆神物也糖后汉书•显宗纪注以糖作狻猊号为糖猊东坡过金山寺作诗送遂宁僧圆赞云涪江与中泠共作一味水冰盘荐琥珀何似糖霜美唐太宗遣使至摩揭陀国取熬糖法诏扬州取蔗作沈如其剂色味逾西域远甚此中国用糖之始其法始于佛氏然吴志孙休已有甘蔗饧矣糖一名蔗胎仙经唿蜜为卉醴见曹楝亭所刊饧霜谱学斋佔毕宋玉大招已有蔗浆字是取蔗汁已始于先秦也前汉郊祀歌柘浆析朝酲注谓取蔗以为饴也又孙亮取交州所献甘蔗饧而三礼注饧字俱云煎米蘖也一名饴则是煎蔗为糖已见于汉时亦明甚三三径杨诚斋诗东园新开九径江梅海棠桃李橘杏红梅碧桃芙蓉九种花木各植一径命名曰三三径当归芍药荷包牡丹即当归花崔豹古今注古人相赠以芍药相招以文无文无即当归也芍药将离也腌肉汁养梅折梅插盐中更肥以腌猪肉汁热贮瓶内便不放叶而结子鸡冠花汴人谓之洗耳花中元节儿童唱卖以供祖先见枫桥小牍马塍艺花齐东野语马塍艺花之技名天下即今之堂花也娑罗娑罗花佛日盛开每朵十二瓣遇闰辄多一瓣故云月木见云南志娑罗树一名如意树京师卧佛寺数株最盛太学桧树太学中旧有许鲁斋手植桧一株枝干久瘁仅形质存耳辛未慈宁万寿时忽尔发荣一时称上瑞蒋南沙相国绘图御制诗纪之馆阁中和者甚众今已勒石监中诚盛事也稻麦生日三月十一日为麦生日四月初四日为稻生日八月二十四日为稻藁生日皆宜晴十月十六日为寒婆生日晴主冬暖春月食王瓜唐人诗云内园分得温汤水二月中旬已进瓜京城冬月窖花甚盛春月献瓜者绝少甲戌春三月二日董东山先生有食王瓜诗近来椿芽椒头皆二月入市王瓜茄子三月入市不为稀有之事矣人兽食性人食断肠草则死虎食之百日不饥人食砒霜则死龙食之而肥见客退纪谈花草异名鸳鸯草金银花也鹭鸶藤忍冬花也胡蝶花紫端姜也香橼见于唐人咏歌者绝少惟乐天有之巴旦杏巴旦杏本出哈烈国今直隶皆有之京城产者实大味甘搓手可玩色香俱佳都人唿为巴打杏山东则实小味薄孔林楷木孔林楷木纵横有文可为手板及杖宗潜溪杖铭曰生孔林承圣泽文庚庚光绎绎扶颠持危资尔德圣祖瞻谒孔墓问墓上何草衍圣公孔毓圻奏云孔林草木皆当年诸弟子各自其国徙植种类繁多其最楷木蓍草二种楷木可为杖为棋其萌为蔬为茶瘿为瓢子榨油可为膏烛一名文木惟孔林及南海有之解毒药前明广西思明府岁进解毒药五方二十四味内锦地箩二斤又消食药十味消毒药十九味大冲药一味寒药四味夏枯草夏枯草洗面绉见宋人小说落花杨诚斋诗蜜点梅花带露餐又诗脱蕊收将熬粥食落英仍好当香烧冬日瓶花冬日瓶花宜先以炉灰置瓶中则不冻或置硫黄于底亦可篙头水眩晕者饮篙头水则否甚验白昼来虎曩闻齐化门外白昼突来一虎步军统领阿齐图带领兵丁擒捕虎窜伏河畔苇草之中至夜半跃出自东便门跳城上行至前门由马道下城并不创艾一人直入年羹尧家蹲踞屋上兵丁捻火枪击之始下避入年遐龄之园众以枪毙之时年羹尧已败露故先有此兆丙午丁未间事也见朱批谕旨蔡珽卷中貂鼠俄罗斯乌兰海皆产貂夏而冬先攵及其先攵取之旧传人裸体卧雪中貂就温因扑而杀之与狂较辂郑人事相类为此说者盖痛人之无良有慨而言之耳实不然也扫雪大于貂绒白毫长光逊之价亦减猞猁狲大曰马猞猁小曰羊猞猁Ａ而知毛内黄而外比貂暖过之轻不及比老羊裘轻过之暖不及狐之族七蒙古产者二毛黄而长曰草狐短而曰沙狐俄罗斯产者五绒黑而毫白曰玄狐其次身而肷黑曰刀又其次身而肷青曰火狐外此又有白狐灰狐二种又有妖狐一曰灵狐似猫而黑年老能幻人形又别一种云貂鼠喜食松子在深山松林内一名松狗有黄黑二种紫黑色者蔚而不耀尤为难得其窟或土穴或树孔捕者先设网穴口后以烟薰之貂畏烟出奔即入网中又有捕貂之犬嗅其踪迹所在守而不去伺其出啮之亦有用弓弶者盛京志貂鼠一名栗狗好食松栗皮故名乌喇诸山多有之其皮轻暖为裘为帽按广志貂鼠出扶余十二肖旧说十二肖中鼠无牙牛无齿虎无脾兔无唇龙无耳蛇无足马无胆羊无神猴无臀鸡无肾犬无肠猪无筋语殊未确虎无颈马无胃猴无脾犬亦无胃猫产天竺猫产天竺不受中国之气故鼻常冷惟夏至一日暖释氏因鼠咬坏佛经故畜之唐玄奘始带入中土索伦人捕貂索伦人捕貂以犬尝自减其食以饲犬犬先驱停臭草间即知有貂穴伏伺擒之或惊窜树杪人犬皆息树下以待之犬惜其毛不伤以齿貂亦不自戕动纳囊中俟其毙人输于官私识毛色汇佐领处五月将军至墟场选以入贡凡三等官给价有差不入三等者听鬻驼象皛驼负重致远知泉脉不饥渴军台人唿之曰旱船象死驯象所报倒毙先行文太医院验有无象黄以牙交銮仪卫皮掌尾交兵仗局骏马相马经马生堕地无毛者千里尿举一脚者五百里兰筋竖者千里旋毛在腹下如乳者千里蹄圆如曲目成人者千里相马十三法相马十三法头为王欲得方目为丞相欲得光嵴为将军欲得强腹胁城郭欲得张四足为令欲得长眼欲得高有紫艳光鼻孔欲大鼻头有王字火字膺门欲开汗沟欲深口中欲赤颧颊欲满如月膝骨欲圆而长耳欲相近而竖小而厚马齿马四年两齿五年四齿六年六齿成七年右一齿缺八年上下两边各一齿缺九年上下尽缺十年下两齿齨十一年下四齿齨十二年下尽齨十七年上四齿齨十八年上尽齨十九年上两齿平二十年上四齿平三羸五驽凡相马者先去三羸五驽大头小颈一羸也弱嵴大腹二羸也小颈大蹄三羸也大头缓耳一驽也长颈不折二驽也短上长下三驽也大骼短胁四驽也浅髌薄髀五驽也驴马凡驴马月初生者先母行月中生者并母行月终生者后母行车骑三代有车马无车骑吉行则六马四马师行则元戎小戎自晋公乘小驷始有骑或又以为小驷驾车昭二十九年左师展欲以公乘马而归乃是用骑至废井田去车战始有骑兵然则此制亦秦法耶赵武灵王习骑射彼时亦未定为兵制马后系布近人乘马秋后系布一幅以遮溲溺此亦有所本刘贡父初入馆乘骒马或以为言恐致奔踶之患公曰诺吾令市青布作襜系之马后则牡马当不知也索伦人寻马索伦人有失马者蹑踪寻之即得越数百里而知踪迹之离合疾徐且能辨其日时之久近技亦奇矣天鹅天鹅本草作鹄其翔极高产辽东者尤佳时以海青击天鹅首得者荐宗庙先兆西京杂记载陆贾云目得酒食灯花见钱财干鹊噪而行人至蜘蛛集而百事喜废气火之废气为蝇水之废气为蚊土之废气为蚤木之废气为壁虱金之废气为人身之虮虱盖金主刑人将有疾病或祸患之将至则身必生虱余四者易知也语见王介山杂纂云出于释藏物类相感物类之相感也多不可解淮南毕万之所述往往为小人窃试以行诈要不过五行相胜一定之理非有异也董子云人之言酝去烟鸱羽去眯慈石取铁颈金取火蚕珥丝于室而弦绝于堂禾实于野而粟缺于仓芜夷生于燕橘枳死于荆又罗泌云阳燧来火方诸致水箕动而风毕丽而雨土龙致泽桐鱼鸣鼓獭胆分杯十胆鸣釜冢灰传漏啄木愈龋柩汤引奶枝速语堂螂之气含之出火丘蚓之尘背之起雾结巾投地而兔走箴缀丹带而蛇去狗舐瓮而叠生蓬生地而沙不聚蟾切玉橘明珠油钻针姜解茶苇化牛盐消瓜甘草硬角木贼软牙磢钖以茹画晕以芦洒油以蜜濯锦以鱼新灰拘驹然柳煞雏鱿瓯裂毒磢杯毁热姜磁免爆矾线不热翡翠屑金神沙碎铁雨将至七弦缓大风至痼疾发癫疾作而匏血动蚕珥丝而商弦绝投胶醉士望梅止渴驼烟杀蚊犀火照怪慈石引针琥珀拾芥勃荷醉猫皂荚宜蟹黍以蟹散粟因酒败麻得麦而涌酒得麻而败薄荷憎油草木忌桂阿胶止渴犀株离水弊篦匡咸石灰正胶戎盐累卵青跂还钱麟角续剑鸾胶续弦屠狗者狗逐之屠牛者牛触之殆未可以悉数也至物类之不齐更不可以常理测训狐夜察蚊蚋昼不辨山岳跋难陀龙无耳而闻虬听以掌牛听以角蚁倒行蝇仰栖蜀犬吠雪江鱼入海则惑外夷生首子则烹食以为宜男见中国弥月相庆诮为不慈死者弃尸野外施鸢鸟七日不尽则哭见中国素车黄肠叹为不仁又安能一一求其故哉去污擦洗法鹈膏涂刀不锈杉木炭画路蚁不敢过漆污衣以麻油渍洗令漆去尽却以少水溶水胶再洗去麻油顷刻可净油污衣用滑石末糁于上隔纸熨之血则萝卜嚼细旋擦即去绢纸画上墨迹用灯草渍水洗可去犀角羚羊角先镑为片复以纸裹置人怀中久之出碾即为末不可火炒乳香先置壁隙中半日又取指甲三二片置钵中擂之不粘易成末碾兔丝子捻纸条数枚置内则驯帖成粉艾叶入白茯苓数片同碾即成末衣上梅霉乌点用梅树老叶同擦洗即落铜器旧黑用香饼末和醋涂过夜明日水草一洗即新不出气煮酒脚涂灵壁石黑如漆洗之不脱墨污衣用杏仁半夏生白果捣烂揉擦水洗即去绫上错字用豆腐洗墨迹即从背后去清水揉梅叶洗葛衣则不脆以艾叶投燕巢不复来猫带过扬子金山即不捕鼠蛙多处以芝麻稭磨碎顺风扬去则不鸣物之生克驼粪烟可杀蚊虫壁虱槐树生虫擂鼓于下则尽落以芦束置青石上筑之易碎芦席盖碑经露必有痕珍珠不宜近铁器与柏木尸气故妇人带入丧室珠多爆碎牛骨置池水不涸炉插线香灰实不入松易倒惟二头俱燃灭一头插之易入不倒围炉炭烈分开易灭不分又炽用毛纸一幅置于火顶烧过灰存则火不焰而四布食物防治栗子以毛脐于眉上一抹过下火煨则不爆杨梅核咬碎必是八块中偶一二不同鸡头生者一斗以防风四两换水浸之可以度冬酒蟹置皂荚半挺则不沙藏盐用皂荚置内则不卤好香油浸鲥鱼盛暑不坏橙橘藏绿豆中不坏酸酒每坛用铅一二斤烧极热入则酸气去喂鸡鸭以土硫黄研细拌食即肥鸡下卵时食内夹麻子喂之则常卵不抱染坊淋过灰晒干藏黄瓜茄子冬月可用物相制之法容安斋稣谈载物有相制之法油污衣滑石末隔纸熨之血污衣嚼萝卜擦之墨污纸绢字画灯草渍水洗犀角羚羊角先镑为片置人怀中出碾易碎乳香先置壁隙中半日取指甲一二枚同擂不粘易碎兔丝子捻纸条数枚同碾易粉香附先去皮毛炒过投水浸透曝干再炒艾叶入茯苓三五片同碾缸裂先箍置烈日中以沥青末掺缝内不漏墨污衣又方半夏鲜百果杏仁捣烂揉少时即去肥皂淹铁索胡桃涂铁索皆易断铜以荸荠水煮可刻字染房淋过灰晒干可收藏黄瓜茄子蛙鸣处以芝麻稭磨碎顺风撒去之驼粪烟可杀蚊虫壁虱珍珠不宜近铁器柏木尸气粪气多减色易碎木槿叶浸丝络则不乱土硫黄饲鸡鸭易肥牛骨置池中水不涸研芥子入豆酱不生虫赤豆汤洗色衣垢生姜擦灯碗不生晕盐入灯碗可省油香油入少桐油耐点盐置油烛亦耐点擂桃杏仁或豆面搅入浑水中即澄清冬笋福橘冰冻坚者以冷水浸化味不变若加温水则味大减冰鱼亦忌用温水宋祁寒食诗宋子京寒食假中作云鳌署侍臣贪出沐珉糜珠馑愧频颁龙生九子龙生九子一曰赑屃形似龟喜负重今碑下龟趺是也二曰螭吻形似兽性好望今屋上兽头是也三曰蒲牢形似龙而小性好吼今钟上纽是也四曰狴犴形似虎有威力故立于狱门五曰饕餮好饮食立于鼎六曰粪性好水立桥柱七曰睚眦性好杀立刀环八曰金猊形似狮好烟火立于炉九曰椒图形似螺蚌性好闭立于门铺又有金吾形似美人首尾皆鱼性通灵不昧故用警巡汉书•礼乐志殷以水德王故以螺着门户又陆文量菽园杂记引博物志有虭蛥似龙而小好立险立于护朽之上护朽之名亦旧矣龙採木滨海州郡有龙採木事每越数岁则风雨掀天水中旧木浮出大皆数十围长数十丈非人世所见非人力所能伐而致也其上泥滑以尺计或草木生焉俗士遂谓龙入深山採新木弃旧木附会龙宫水府之说陈几亭云海底土中有百虫龙畏其入鳞甲侵蚀不敢贴泥偃卧必植大木而加衡其上如人间梁栋龙悬挂其身以为快及岁久木坏别觅新者易之故旧木多浮海而出今海滨往往多大木者皆此物也闻雁诗御制闻雁诗早来应挈子可羡未离群注云春时雁北去至极凉处换羽育雏至秋携之以南狮吼明弘治己未六月西番贡狮一又畜二小兽名曰吼形类兔两耳尖小长尺余狮作威时牵吼视之狮畏伏盖吼溺着体即腐也吼猖獗又畏雄鸿引吭高鸣吼亦畏伏驴驴也蹇也卫也其名有三宋高英秀与僧赞宁议古人诗病摘杜荀鹤今日偶题题似昔不知题后更谁题此卫子诗也不然安有四蹄注称卫地多驴故唿驴曰卫子骡驴皆带子唿马则不然虫兽因地而无山东无虎浙江无狼广东无兔蜀无鸽此显着者他若北无蜈蚣南无蝎不可枚举见七修类稿络纬鸣秋络纬鸣秋声特清脆南人蓄之笼中北人贮以匏冬日怀之往闻宫中有养至暮春者励南湖司寇诗云秋虫游化日长养遂天和育物齐尧德含生入舜歌春庭鸣瑞露锦树宿琼柯粉本拈新样珍传奕世多时蒋文肃方奉敕绘春林络纬图近罗徽五侍御典注诗经以此为螽斯羽之解语甚怪水鸡今人唿蛙曰水鸡殊不可解按宋已有之见赵德麟侯鲭录蝶粉蜂黄周美成词蝶粉蜂黄浑退了道藏经云蝶交则粉退蜂交则黄退两头蛇世言见两头蛇必死癸亥秋予在湖南澧州见小蛇色微赤长七寸许尾端有首两首并行时予方登厕遍唿同人聚观杭州陆敬存以烟筒熨杀之观者数十人皆无恙张易之易之旧传天后时张昌宗得幸荐其兄易之傅朱施粉俱承辟阳之宠置奉宸府以易之为令令选美少年为左右供奉时右补阙朱敬则上疏云陛下内宠已有怀义易之昌宗固应足矣近闻尚舍奉御柳模自言子良宾洁白美须眉左监门长史侯祥云阳道壮盛过于怀义堪奉宸内供奉无礼无仪溢于朝听天后劳之曰非卿直言朕不知此赐彩百匹高力士李辅国以宦官而娶妻宰相裴光庭娶武三思女为妻力士与之通一时风气不堪问矣许散愁北齐许散愁自少不登娈童之床不入季女之室多子之人列仙传彭祖八百岁丧四十九妻五十四子南史顾思远钟离人在部伍中年一百十二岁凡七娶有子十二死亡略尽惟存一小者年已六十又无孙息家贫乏养是以行役又清波杂志宋张耆少给事章圣藩邸历官侍中太子太师致仕年七十五富贵寿考子二十四人女三十一人第八子知贝州王则反不能死节又为之制定仪注伏诛耆抑郁而终年长多男人所夸羡顾何如耶永嘉王氏生世毓毓生七子七子生二十八子二十八子生九十四子九十四子生二百六子二百六子生三百五十五子三百五十五子生四百九十子凡七代不痴不聋不可为公出慎子不痴不聋不堪作家翁见隋书长孙平语家翁即家主也夏姬宇文士及妆台记一则云夏姬内挟伎术老而复壮三为皇后七为夫人九为寡妇春秋之初有晋楚之谚曰夏姬得道鸡皮三少唐公主再嫁唐公主下嫁再降者二十七三降者三宜城公主降武崇训后降武廷秀三降裴巽兴信公主降裴后降裴颖三降杨敷宁国公主降郑巽后降回纥可汗三降薛康衡杜荷诛城阳公主改配薛瓘太宗卜之曰南火俱食始则同荣末亦双瘁昼日合卺礼则终吉马周曰臣闻朝谒以朝思相戒也讲习以昼思相成也宴饮以昃思相欢也合婚以夜思相亲也今陛下欲谋其始而乱其纪不可太宗从之瓘后死于房州与公主双柩而还周不争公主之更嫁而区区争昼夜之间末矣太平公主武氏所生吐蕃请主下降主乃筑真宫如方士薰戒以拒和亲久之择薛绍尚之绍死更嫁武承嗣承嗣小疾罢婚后乃杀武攸暨妻以配主唐公主为女道士唐公主入道者如华阳如寻阳如平恩如邵阳如永嘉如永安如义兴如义昌如金仙如玉真如寿春如万安皆出为女道士公主下嫁姑舅反拜而妇不答拜县主婿出授外官县主不得偕行公主薨驸马执三年丧京兆尹请造公主祠堂公主上表称妾李皆唐之敝政也妇人不妒元魏北海王详蒸从父安定王妃废为庶人其母高太妃曰汝妻妾多安用彼高丽婢杖之百余又杖其妃曰妇人皆妒汝何独不妒此亦可作一笑然则世之纵欲犯分以致亡身败俗者使其妇如河东当不至肆行蔑伦耳崔湜崔湜既通昭容复通公主而其妻与二女皆得幸于太子时人榜之曰托庸才于主第进艳妇于春宫可耻孰甚焉而张燕公乃羡其年不可及荆州赐死其年安在哉武后母杨氏封荣国夫人老矣乃私其外孙贺敏之非是母不生是女也武后姊韩国夫人侄女魏国夫人皆得幸于上明皇之私秦虢亦家学矣养瘦马乐天诗莫养瘦马驹莫教小妓女盖兴体也今扬州买小女子者为养瘦马多子母颜之推赋云魏妪何多一孕四十中山何伙有子百廿按汉中山王胜有子一百二十人梁鄱阳王恢男女百人明庆成王子百人晋姚弋仲子四十二人吐谷浑子六十人宋张耆子四十二人又李迁哲安康人为骠骑大将军开府仪同三司本州刺史妾媵百余人男女六十九人十余里中第宅相望往来欢宴子孙多不相识每披簿而审之明景泰甲申宁国府民杨祀者妻俞氏年十六成婚后即有娠既生乃孪胎也自后连连得孕自十六至五十二岁通十八胎每胎悉是双生皆男有儿三十六人具长大无一夭者此妇亦无病享中寿以上见二申野录俗语出处今谚谓临产曰坐草起自晋也陈仲弓为太邱长出捕盗闻民有在草不起子者回车治之又骂人王八贼盖五代王建行八素盗驴贩私盐人骂王八贼也今鄙人微薄者曰小家子出汉书•霍光传霍禹长史任史宣谓禹曰乐成小家子得幸大将军至九卿至矣火伴出古乐府出门见火伴火伴始惊忙打草惊蛇乃南唐王鲁为当涂令日营资产部人诉主簿贪污鲁曰汝虽打草吾已惊蛇不快活桑维翰曰居宰相如着新鞋袜外面好看其中不快活也又有疾曰不快见三国•华佗传阿谁见庞统传远水不救近火乃梁杜朔周之言走是上计见南史•王敬则传有告敬则曰三十六策走是上计暖房见王建宫词云太仪前日暖房来经纪因唐滕王蒋王好聚敛太宗赐帛诸王敕曰滕叔蒋兄自能经纪好物不在多晋元帝曲宴赋诗学士朱巩止成一联自言好物不在多宋张循王以银铸成一球名曰没奈何五代唐明宗将立后夫人曹氏谓王淑妃曰我素多病性不耐烦妹当代我金主亮制尖靴极长取于便登足底处不及指时谓之不到头又制短鞭谓之没下稍元新官出京有应盘缠者同去就与管事谓之猫儿头宣和间妇人鞋底以二色帛合而成之名错到底林商为尉性廉令丞皆贪一日宴会令丞皆舞而动手尉止回身而已令问之林曰长官赞府皆动手尉再动手百姓可活耶此取银动手之起也五代唐明宗责王建曰汝为节度使不作好事不长进亦出世说新语今骂人曰杂种出晋前燕载记赞曰蠢兹杂种有身出汉元帝与王政君一幸有身诗中俗语今世所道俗语多诗也如十指有长短痛惜皆相似曹植诗何人更向死前休韩退之诗林下何曾见一人灵彻诗长安有贫者宜瑞不宜多罗隐诗以色事他人能得几时好李白诗世乱奴欺主年衰鬼弄人海枯终见底人死不知心举世尽从愁里过谁人肯向死前休仔细思量底模样皆杜荀鹤诗事向无心得章碣诗但有路可上更高人也行龚霖诗忍事敌灾星司空图诗一朝权在手看取令来时朱湾诗自己情虽切他人未肯忙裴说诗但知行好事不要问前程冯道诗团团似磨驴东坡诗真个有天没日头宋神童诗在家贫亦好戎昱诗睡到人家饭熟时本朝钱宰诗月终斋满谁开素日暮一炉麸炭火乐天诗田妇有嘉献泼撒新岁余韦苏州诗皆见七修类稿丛说杂着之式李肇国史补序称言报应叙鬼神述梦卜近帷箔悉去之纪事实探物理辨疑惑示劝戒采风俗助谈笑则书之此可为丛说杂着之式卷二十一杨克一宋杨道孚为历阳法曹遗吕荥阳公诗云雨绿霜红郭外田山浓水澹欲寒天参军抱病陪清赏一檄唿归亦可怜道孚为张宛邱之甥山谷有题道孚画竹诗所谓人物英俊有外家风气即此诗可想见其标致惜所着不传耳晁无咎亦有赠文潜甥杨克一学文与可画竹诗龚圣予画龚圣予画马世已无有传者闻大内旧藏一幅名骏骨图云系高江村所献孙退谷得其山水一卷笔意似大小米极其潇洒上题诗云谷口长松涧底藤石桥山路晚登登囊琴斗酒来何暮空负寒斋昨夜镫小隶极高古后有刘青田跋此卷未出百年或犹在人间龚画名重当世宋东楚汤垕字君载辑画鉴云近世龚圣予先生身长八尺硕大美髯读书为文能成一家法画马专师曹霸得神骏之意但用笔颇粗人物亦师曹韩山水师米元晖梅菊花卉杂师古法卷后必题诗或赞跋皆新奇尝自画瘦马题诗曰一从云雾降天关空进天朝十二闲今日有谁怜骏骨夕阳沙岸影如山此诗脍炙人口尝作云山图稿五册传于家仆曾见之乃生平所临画稿亦奇物云云先生在日当世已称得片纸如获连城璧今日岂易多得先生止一子名浚即凭其背画马者文陆两传吴立夫称翠岩作文宋瑞陆秀夫两传类迁固陈寿以下不及又有题翠岩古棋经诗邱季贞洗马梓陆传合徐仲车传以行古棋经未见传本漕抚王纪疏称景泰间允江西巡抚韩雍请补谥文谢二臣恳援例补陆秀夫谥部议未允王疏载淮安府三朝实录备草按邓光荐诸书皆出宋史告成后海上事未详故史缺公传画鬼朱竹谓画终南进士者南唐周文矩蜀石恪汴京杨棐皆设色为之至龚高士易以深墨其法仿赵千里丁香鬼也离奇变化自比书家草圣世传水浒三十六像亦高士作而明吴承恩为之赞近演义卷端所梓乃陈洪绶作亦当时之名笔也购印礼让宋末一僧权道衡入市鬻汉印一方酬价已定归而取值适龚高士至以十五缗买之肆主人复告以故高士归以语女女曰大人亦夺人所好耶高士即持送权权曰先生爱请藏诸高士谓在彼犹在此也权亦曰在彼犹在此也相让久遂沉诸渊而别高士之女诚不凡孰谓异教有此哉紫坪谓曷不还之肆主人予谓主人亦不受终当沉渊耳此高士居吴中时事同时有龚肃高邮人称忘年交时人谓之楚两龚以比汉之二龚山居新话载淮故二则元杨元城着山居新话载陆枢密君实挽张郢州世杰诗云曾闻海上铁斗胆犹见云中金甲神张拥兵海上一夕大风雨张舟覆翌早获尸棺殓焚化胆大如斗不能焚诸军感恸忽云中见金甲神云今天亡我关系匪轻后身出当恢复矣公此诗全篇不传二语传忠烈尤耿耿也又载莫两山伤丁氏故基题一绝于太虚堂疏雨斑斑洒叶舟前山唤客作清游芳华消歇春归后野草荒田一片愁文本心典淮郡萧条之甚谢贾相启云人家如破寺十室九空太守若头陀两粥一饭今淮人尚有两粥一饭语叶公政还金叶公政字克明元以浙西幕使转饷鄂阃与丹阳束子章会饮于蕲订交未几子章赴沔以赀囊付克明克明令子章手缄而藏之越两月子章友朱君让来语克明曰子章入莲台湖遇盗死昔寄囊中有某物在克明曰子章死家无恙也当质之其家明以付汝君让竟去明年克明归坐丹阳驿要束氏子及君让至启子章手缄得钞二百五十缗黄金五十两银三百两珠八千颗衣帛有差归之束氏另缄钞五十缗黄金五两珠一千颗有朱题封归之朱氏两家具谢克明俱辞克明诚有守之士而子章识之于尊酒之间君让待之于东归之日皆可为难矣此事初于会稽倪仲霖会心录见之后读元王逢梧溪集有叶公政还金辞序称叶淮阴人国初宣政院都事季实之子翰林直学士蟾心之从子也又云前国史院编修官胶西张复初嘉叶高义为着还金记称叶读书淡荣利尝从平章克复池之诸县破兰溪渠魁徐贞一平蕲水寨司辎粮四年无纤介误平章七荐中书不报高安惠政高志康安宣德中由选贡擢南宫令由杭州守仕至浙江参藩忤上官郁郁不得志尝有诗云眼中绛灌非吾侣昔日夔龙忆共朝初在南宫有惠政邻邑飞蝗独不入境民歌之曰侯宰南宫民和政通蝗不入境今之鲁恭朱竹撰明诗综采是歌焉邑南有李阳冰庙碑高丈余岁久祠颓碑已仆志康一日祈雨至见碑石巨非千人不能起立祷曰神有灵碑自立安当新其祠次日雷雨大作四野沾足竟夜至天明则碑已卓立庭际遂具其事上闻立请新其祠诏许之召工草获钱六十万缗遂为修葺之需期月而庙工成王毅宋潜溪作王先生毅小传云昔者山阳殷子通以儒术教授里中人薰为良善者众及邻境寇作子通率弟子起歼之长吏恶攘其功使人杀子通其门生毛术手刃杀者枭首以甘心焉君子多其义其事与王先生绝类杨靖刑部尚书杨靖逮一武官鞫之门卒检其身得一大珠僚属愕然靖徐曰安有许大珠此伪物欺人令椎碎之太祖闻之曰靖此举有四善他人见奇宝必献朕求容悦靖不然可谓以道事君一善也其人藏珠必有所投献以陷他人是一珠起大狱靖有阴德于人二善也若一卒得珠因而嘉奖由是趋风求获人将受法外之苦能杜小人侥幸三善也且人处常易处变难今千金之珠猝然至前略不为动竟椎碎之有过人之识应变之才四善也尚书才臣也未竟其用以冤死惜哉张江陵极倾服笔之于书明史亦采之尚书字仲宁临难之日作绝命词云可惜跌破了照世界的轩辕镜可惜颠折了无私曲的量天秤可惜吹熄了一盏须弥有道灯可惜陨碎了龙凤冠中白玉簪三时三刻休前世前缘定身后建祠于新城东门之下关曰昭恤院院后即其墓久之芜不治正德中潘伯和中丞重为修整寻其嗣奉祀后代已绝潘氏子孙每清明上冢必至尚书墓前奠杯酒盂饭遵中丞之教盖三百余年明武宗过淮邑志载明武宗过淮事较他书所纪有未备按己卯十一月乙巳至清江浦幸太监张杨第甲寅过山阳命屏侍从徒步入旧城幸总兵官顾仕隆第次年庚辰闰八月北旋再过淮都御史丛兰总兵官顾仕隆迎銮献金牌花红彩帐帝戎服簪花鼓吹入城驻尚书金濂第时金已故以后楼居刘美人复至山阳县儒学入视先贤塑像至教谕书舍取通鉴一部去次日至清江浦仍驻张杨第以风阻未即渡黄住三日遍游各寺庙又偕内监等驾小艇网鱼积水池舟小人众覆溺池中随从官及地方大吏郡县等齐入池争掖得出急治之惊悸成疾次日登舟渡黄遄行金尚书故第在旧城后人唿其后楼曰刘美人簪花楼闻当时供顿必进鲜花朵各种悉具日凡数进张宏俊张哲士举癸巳乡试第二人传其纳卷时日方过午耳乙未成进士执业于李文贞公官江宁教授时浙江聘入乡试同考本房得陈文简公为世名臣临终不乱口吟一诗而逝吴襄青阳吴宗伯七云少时久客于淮与先祖虞再公及刘公再祈三人为莫逆交时吾家新城旧宅有冬青楼宗伯来辄住其中如一家人入都同读书太学后复同寓先伯祖樾轩公樱桃斜街寓邸至雍正癸丑先大夫暨家叔相继入翰林宗伯赠诗云斜街旧雨忆黄门六十年来老弟昆盖实录也予从刘氏子侄壁上见宗伯手书过淮访再祈二律录之破帆乘月过淮阴小泊城西访素心入郭人都知旧第到门僮尚解乡音面因别久真难认话为愁多不敢深我昔天南频北望何堪向北又分襟天涯携手立须臾如许离情半语无十六年来双鬓短三千里去一帆孤家还有母非游子贫即依人不丈夫笑谢韩台重钓客无劳分箸饭穷途甲寅冬公下直端坐而逝相传公前身为九华山僧云吴愈吴亦韩愈湛深经术以明经老常为扶鸾之戏子慎公亦侍侧年方十三时降乩者为宋人孙公虚至则指慎公曰吾故人也述其前身交游甚详同学于常阳山中十载复称慎公前身为凌姓字朗斋事在宋南渡时叩以后来事不言但言慎公且住尘凡四十年慎公果以五十三岁卒慎公子和鸣大冶与予中表故言之甚详邱庸谨赋常阳山人诗赠之刘永桢刘永桢字紫函笃行穷经不为俗学从学于万季野手抄季野明史稿三百卷惟诸志未全藏于家方望溪云以余见居兄弟之丧颜色称其情者惟王昆绳与刘紫函两人而已许志进许谨斋给谏志进遇事敢言有谠直名江督噶礼贪黩不谨其焰方张无敢论者谨斋疏劾之声震一时罢归后以文酒自娱篇咏甚伙章岂绩序云看此时之鸿鹄逝将去以空冥问当日之豺狼毕竟归于何党人云奏议大有都俞我读篇章绝无怨诽辟园亭手栽花木具有邱壑筑来凤楼居其妾珠帘绣栱甲于郡城及卒无子四十年间鞠为茂草妾玉岑夫人为白门旧家女工诗翰生长长安随黄门宦游中外暮年委顿无依余以葭莩之末往见白发青裙居然王谢每见辄谈六十年前日下故事靡靡可听令人忘倦黄门为新城泽州高足言两家事尤详尽迄今过来凤楼故址辄诵王季木白雪高埋一代才及蔡姬典尽旧罗裙之句以寄慨沈归愚宗伯作制府来乐府云太阳照冰山倾黄纸收制府片刻不暂停陈沧洲诗三春华发栖江表五夜丹心恋圣朝禁闼似闻怜谠直湖山自合老渔樵皆指黄门劾噶制府事归愚别裁集选陈诗加笺语似未解作者意也黄门善骑射精翻译于清文蒙古言语皆通晓禾中高孝本尝赠诗云十行一览傲同侪余艺争看事事佳子建迎宾多计巧东方索米善诙谐六钧弓挽禽连中重译书工字左排脱却朝衫骑劣马生来不信是江淮黄任侯官黄莘田任诗才淹雅为八闽巨手仕广东令以耽砚劾归许谨斋黄门壬午典试所得士师弟之谊至笃往来淮南数十年与乡先生多相契干隆丙戌紫坪游闽中莘田年已逾八十矣谈及师门后嗣凋零园林荒落莘田太息失声老泪盈把因述生平受黄门知遇及当日门庭宾客之盛紫坪即席赠以诗云给谏声华一代才珊瑚网向八闽开千秋盛业传衣树不负当年玉尺来珠湖一曲水云偏四十年前舣画船燕子归飞门巷改伤心莫问旧平泉秋洒寒原宿草繁故家文献几人存谁知瘴岭千重外白发门生话旧恩莘田读之凄咽累欷举座为之罢酒莘田礼闱下第垂翅南归资脯告匮附舟至淮为同舟子所窘时黄门方远宦不得已走谒吴中允西李先生时吴与黄未识面也中允一见云君即赋某诗黄莘田耶念中言子久矣退而搜索无所得商之夫人举钗环尽付质库得百金为莘田偿舟中逋居久之资送归闽亦莘田为紫坪言者张鹏自警铭张懿简鹏为理漕御史作自警铭词书于淮阴行台曰呜唿小子淑慎尔止尔公尔廉天必福尔尔贪尔暴天必祸尔尔肯畏天天肯培尔尔忍欺天天忍覆尔福善祸淫天实由尔栽培倾覆天不爽尔天维显思敢不敬尔庶几夙夜于时保尔书揭座右朝夕警尔呜唿小子淑慎尔止嘉靖三状元沈景倩野获编纪嘉靖三科状元之异二十年辛丑状元沈坤历南祭酒忧居以倭事起将吏奔溃坤率勇壮保其乡里遂以军法榜笞不用命者其里中虽全而人多怨之有儒生辈为谣言构之南道御史林润弹劾之时坤已起为北祭酒上令捕至诏狱拷讯瘐死润所劾枭败卒之首剁住房人两手皆无其事其后癸未状元陈谨乙丑状元范应期俱殒非命且其事俱诬枉俱不得白祭酒及第后不附权贵违俗孤立沉滞翰林几二十年居母丧倭至散家赀募乡兵自教练之贼纵火延烧官兵却祭酒率所部亲当矢石射中其魁城上人望之唿曰状元兵未几倭复以二十二船从泗而下焚杀尤惨祭酒大破之巡抚李远荐其才兼经略功收御侮起为北祭酒为同乡胡给事应嘉所构陷淮守范甗迎合成之当时人皆以为冤范珝范甗字养吾文正之裔进士由部郎出守淮郡时景王初出藩挟赀甚众有大盗某密谋劫王布党十余人自天津至南昌分徒五百人往来侦游一日晚范衙鼓初罢门卒报有贵客至已僦居潘氏园以寓孥者问有传牌曰无有璟之见从者甚众而更出入心疑盗阴选健卒数十人易衣如庄农曰若往视其党入市者佯与饮饮中挑与斗相执絷以来戒曰慎勿言捕贼也卒既去范命舆谒客西门遇持者前诉即收之比反得十七人阳怒骂曰王舟方至官吏不暇食暇问汝斗乎叱令系之入夜传令吏饱食以待漏下二十刻出诸囚于庭厉声叱之吐实如所料群贼遁散所留孥山东妓也于是飞檄各省擒其余党而毙十七人于狱范本才吏公事之暇好读书延接诸生讲学论文淮郡徭役繁重自范莅任民隐悉上达后缘沈祭酒之狱声名大损告归浙东居一小楼终岁不下着书力辟王龙溪讲学倍师尝曰口头禅不可谓禅口头儒又安可谓儒盖范为阳明先生外戚深疾其门徒坏师说也赵祖鹏嘉靖中浙水人赵祖鹏官翰林女嫁陆武惠炳为继室倚陆声势富贵擅一时其幼女甫笄艳而才值己未春榜后丁文恪公士美举状元适丧偶赵欲妻以女文恪鄙其为人坚拒不许赵大不堪时会元蔡茂春慕赵光焰遂委禽焉一时清议皆重丁而薄蔡既而陆武惠殁赵被讦下狱论死蔡亦由郎署外谪仕至知府罢归始终皆坐赘赵一事不振蔡没后赵尚在盛年以节闻王典刘一临王尧载典号龙怀举人官乐清令与同里刘晦卿交好一日诣刘会文谓曰夜来得一子且饮诸君酒告以夜来梦太乙星临于室而生是子遂名曰一临尧载闻之惊诧不怡众诘之徐乃云予尝梦与刘一临同榜今此子才降地予已向衰能久待乎自是每过晦卿必抱于膝上唿为年兄为谑及万历丙子一临年十六果与尧载同乡举当时以为异后一临卒于官丧归尧载尚优游林下往抚其棺哭之夏曰瑚夏涂山幼为名诸生一日夜归遇县尹孙肇兴于道左右以夜行执之不跪对以会文归迟遂以草呈孙孙于马上读之不数行大惊曰即发矣即发矣子以此取科名拾芥耳因叩其居不远同就书几更为指点且曰如此破法不得元索笔为易一破而去是科孙为同考得涂山卷欲元之主者置第二此天启丁卯也至辛未遂以进士第三人及第淮屋淮民编芦作屋贫家皆然亦有精粗之别园林中偶置一区俨入画图许太守同安守淮爱之既归去仿为之名曰淮屋客题诗曰淮人作芦屋缚芦为桷椽砖墼省涂塈栌无刻结构朴而雅庀治廉且便许君守淮阴但饮淮上泉归来结淮屋亭午犹醉眠人言芦为屋尝恐火误然建章三月火岂亦芦使然又云不耐久风雨易漏穿此屋如传舍次公岂非贤竹楼安在哉其名至今传王燮王雷臣燮晚年颇信佛日持诵金刚经不辍五十生日蒙叟在淮赠以诗云静夜香灯明宝笈诸天梵乐护银钩莲花世界非关汝肯向昆明笑白头雷臣功名之士甲申后授南朝职保护河北诸郡功不细垂老颓唐遁入空门亦无聊之甚医太仆官方杨维垣戍淮十五年善谈制义一日署其门曰授小儿秘诀山阳一秀才夜间续题其左云医太仆官方杨见之失色急令洗去刘孔和刘节之山东长山人明大学士鸿训子少年豪侠诗文有奇气丁明末多故好煮酒论兵结纳死士甲申三月散财聚众于长白山杀伪县令领数千人至淮安时刘泽清开藩淮上建牙新城节之同乡有旧遂以兵属后见泽清所为不道屡侮之泽清怒令健儿二十人拉死之投尸于河节之在新城与阎再彭靳茶坡友善时有倡酬死后再彭茶坡携白金数百往寻其尸终不得节之有听琴诗云高梧修竹晓沉沉侍子垂帘拂素琴听尽明光三十段碧池凉雨一时深想见五陵公子翩翩风致也渔洋诗话载之刘文炤刘雪舫新乐侯之弟甲申侯阖门殉难雪舫年十五逃回海州故里居不安变姓名至淮居珠湖吴嵩三物色之赠诗云王孙徒寂寞芳草自萋萋故苑游麋鹿沧江散鼓鼙人情随世变风气逐年低念子凝神久微阳可共携明史孝纯刘皇后之生母即雪舫之姑吴梅村诗亡姑备宫掖吾父天家婚长兄进彻侯次兄拜将军又云我兄闻再拜恸哭高皇灵宁同英国死不作襄城生我幼独见遗贫贱合依人是也雪舫避人淮浦与诸文士往还不妄交郁郁一生有沙口夜泊诗云孤舟离绪又清明一挂蒲帆千里程去住向谁商出处飘零到我负平生云连海气天无色沙鼓河流夜有声幞被春寒眠不稳凄然双泪落三更杨正经张虞山七夕琴歌序云杨太常名正经酉阳宣慰司人初官总戎崇祯时郊庙乐章失次宗伯林欲楫荐正经审音律改中书乐成晋太常赐汉琴唐琴各一甲申后流寓淮海自制二操一曰西方思思君也一曰风木悲思亲也壬辰予闻二操而悲之为作长歌按正经字怀玉家世为将少有别解通乐律怀宗召至便殿令弹琴称善京城破抱琴逃止淮上主陈碧涵先生家时李子燮为淮安推官正经僧服往见为李上客李为买宅又为其子纳妇于淮年七十余卒葬城东黄土桥与碧涵祖墓邻近陈氏每墓祭必置酒浇太常墓侧淮人集中多听太常弹琴诗渡河集云双亲万里泪故主百年心又云江鸿迷故里山鬼吊前朝太常读之辄泪下平湖李因伸诗云淮海飘零值故知南州高士今何之谓碧涵先生也王士祯至淮王阮亭至淮招名士为文酒之会见张虞山揖甫罢曰夙爱足下南楼楚雨三更远春水吴江一夜增之句平生如此好诗复有几虞山退语邱季贞曰夙昔快意之作不谓阮亭一见便能道出古调堂集不载此篇从感旧集录之春日张水部招游江南留别同社话别空支半壁灯故人相约过延陵南楼楚雨三更远春水吴江一夜增去就黄鱼分野馔行看紫笋挂山藤他时遥忆羊求侣花满晴龛向日蒸增韵渔洋诗话误刊生字此诗为虞山指名之作南斋选本删之何耶吴珊吴嵩三明末诸生聊城令棐之孙泾阳先生安邦之季子与兄瑰璜皆有声庠序甲申除夕泾阳召诸子曰汝辈知陶靖节乎三子默喻其意会学使者至皆不就试同日落诸生籍嵩三遍游天下足迹所至遇名山大川伤今吊古一发之诗可备史料其后人秘之不出以示人静斋检讨为嵩三从孙每谈当年轶事具足动人忠孝之心张致中张性符为邑中名诸生博学工古文复社初兴孙孟朴两至淮罗致之与白素先方巽若同时入社制艺一时传诵大会于吴中者二家故贫而收藏鼎盉碑版之文极富精小学辨证音体为学者所宗死后里人私谥恭寿先生所着有学志草学山草理学孱守录经济源流虽遥阁随抄张氏宗政眉尹文集符山堂诗子三人召弧彀皆知名士召即力臣也其所着今无传本惜哉音学五书顾亭林尝言笃信好古专精六书吾不如张力臣又音学五书序云余纂辑此书三十余年五易稿而手书者三已登版而刊改者犹至数四又得张君召为之考说文采玉篇仿字样酌时宜而手书之二子叶增叶箕分书小字鸠工淮上不远数千里累书往复必归于是又与潘次耕书曰着述之家最不宜以未定之书传之于人即如近日力臣札来五书改正又一二百处观此则音学五书力臣之功巨矣此板旧存淮上更转数姓后李安溪以五百金购之携回闽中力臣符山堂藏书考订最精版多善本身后散佚后多归何屺瞻张召力臣博学精诣尝摹岘山石幢刻昭陵六马图赞辨瘗鹤铭晚年穷困竟至流离携两子一孙居京师王渔洋题小照云瘗鹤铭边携屐日羊侯祠下卸帆时吴山楚水探奇遍不觉秋霜点鬓丝金石遗文大放纷摩挲手卷对炉熏白头更访鸿都学手拓陈仓石鼓文徐健庵诗云五岳曾探岣嵝书年来双鬓转萧疏从谁辨得师春字好为遗经正鲁鱼奇字扬云未渺茫茂先家学在巾箱对君转复思元叹洒泪风前诵渭阳盖指亭林也力臣与程工部正父交善自京回南过德水偶诣正父已病笃力臣停舟旦夕视疾经纪其丧亭林哭正父诗云十载故人泉下别交情多愧郅君章指力臣也为师者反为弟子陈碧涵先生为望社名诸生专精三礼之学淮士治礼经者多从先生游与阶六黄门台孙为兄弟行名誉并着陈定生称为吾家二夫子一日碧涵先生过其友某书馆中抚童子丘生之首云此子伟器他时当青于蓝寒于水嗣每至馆辄摩弄头目为戏丘即南斋侍讲也越十余年省试同中式为同年友邱旋入翰林陈久困公车及戊戌丘分校礼闱阅礼记陈竟出其门执弟子礼甚恭迄今丘氏敦年谊而陈氏犹执世谊云师范周左台先生以师范着称毛西河作周母靳太君寿序云予尝数淮上君子孝友醇谨吾不如二邱瑰玮卓荦吾不如杨简霖岳岳饶经济风流四袭吾不如蔡子构而诸子皆出自左台之门靳太君为茶坡女弟当时茶坡左台有靳周二子之称潘问奇先征君鹤缑先生手录同社倡和诗内潘雪帆七律最多杰作雪帆名问奇钱唐人客居淮上隐沦终身与石霞举紫岚刘昭华及征君为忘形之交后客死天宁寺扬州守傅泽洪葬之平山堂侧为文志其墓查二瞻书丹遗稿甚富石氏旧有藏本征君每过扬犹停舟携酒奠其墓善说诗马西樵蔡子构乐六舞倪天章毛大可同饮黄大宗园中论诗天章谓张燕公灉湖山寺诗若使巢由同此意不将萝薜易簪缨若使不将字当有误不然语与意相反殊费解西樵曰不然君将前六句朗吟一过即得之矣天章犹未解西樵曰不云禅室从来云外赏香台岂是世中情乎大宗喜曰是不减匡鼎说诗天章犹未解大可曰西樵善说诗谓此山寺无复世中之情不啻云外之地不必萝薜始易簪缨一座称善西樵纂杜诗分韵一书初览之似无甚深意后觉唐人用韵与后人有迥不同者亦古音之蛛丝马迹也乃知前人辑一书皆具深意望社诸名士邀江浙胜流于重九大会于郡庠尊经阁马西樵诗今古东南地论交海岳通耆英千里至词赋一时雄胜会登官阁华筵变楚风诸公沉醉后丝管彻高空杜首昌杜湘草工书法诗词家于西湖嘴辟绾秀园水石花木之胜甲于淮郡名士满座尊酒不空有孔北海之目至武林冒雪游西湖适王丹麓来索书据案挥毫忽方伯某移舟欲见湘草不纳其刺命解缆移舟避之方伯大惭饮高澹人北墅诸公卿题诗满壁无美不臻湘草题辞一调一时传诵词云山绕层层池通曲曲俨如蓬莱问怪石移自何方老树生于何代长啸登台宛转幽深行尽了忽大地风光一片开小桥过去纡排径桂叠抱亭梅菜根别有滋味偶忆蔬香归去来爱菘腴银梗韭森玉箸亲自栽培抱瓮忘机着书充栋水北花南尽快哉难留恋恐数行丹诏早晚来催予观湘草五七律不乏佳构填词非所长此调尤为恶劣而当时传诵澹人亦刊入本集不可解也艾南英淮之文风至明末渐衰科名亦不振崇祯辛未艾东乡应公车过淮主于清江浦某氏淮人士多以所业请政者不下数十百人东乡概不着笔惟吴太清数艺嗟赏不置语吴曰子加意精进十年文名冠世矣吴遂执业称弟子后吴乡荐造诣精纯所传授多知名士改生日成婚姻嵇叔子精于子平自谓官止四品而夫人之禄位不称举孝廉即丧偶媒妁盈门叔子排算其八字俱以为不类某富翁欲以女妻之先以年庚付一术士推之术士云此十恶大败命翁以情告术士曰试易之何如因将生日移前数日而时干亦易通局俱变矣翁乃付媒往议叔子以手推之曰是恭人也遂成姻任杭州太守妻受四品封叔子卒后十余年诸子将为母称七十觞先期营办恭人笑止云某日非吾真生辰也因述其故家人皆惊盖嵇氏父子为所绐者四十年矣阆园影赋嵇叔子为李太虚作阆园影赋数千言编珠贯玉地负海涵刻画殆尽李携示赵洞门李叔则各舌挢不下嵇美髯眉间一寸守杭州清介爱士四壁萧然风雨不蔽郡有好古之士必折柬招致金人望答钮琇书金道洲人望令关中长武答钮玉樵书云才到鹑觚刚刚一月欣传鲤素耿耿生平感旧雨之弥新捧新诗之溯旧鸿宾雁旅曾经十换星霜虫臂鼠肝不啻重逢笑语沾青衫而欲湿是诚何心指白水以为盟恭惟执事粤自君袍方绿予服犹缁佯羡马上之鞭中多毷氉私挟怀中之锦会有逢迎讵料仪不下秦总由旁窦瑜何生亮都付荒唐惧惎我之有人遂易名而去国斯时也江边舴艋尚插征旗岭上烽烟浑如毒雾艰虞万里既地老而天荒荏苒三年徒风悲而日惨兼之携来僮仆半葬于懊恼泽边卖去琴书行吟于汨罗江畔辱藩侯之招简问生涯原是之无窃骈语以飞翰操丹铅何工四六节佣书之辛苦一岁累有千金填在任之逋亡百劫犹留残喘谓斯人之不死绝意希荣念垂白之在堂奉甘唯禄爰束带而重瞻三殿又极巍峨闾阖之观下除书而分列五方偏处萧瑟间关之地潘舆未遂毛檄遄征一至于斯亡无日矣顾长武者割邠国之一隅当边陲之三面驿骚而罢于奔命岁俭而苦于频仍地大如丸封函者此物居凹唯穴营窟者何嫌昔仅忧生于瘴疠今则坐败于催科望之未解者一也忆彼炎疆十二城裒然居首俯兹冯翊三十长瞻之在前岂鸡口之福难销毕竟因差果错乃牛后之羞旋至大似谷震钟鸣望之未解者二也愿有请焉大可怪者罗池树耸柑越腊而仍丹南服阳生花未春而尽紫蛮女擎荷包饭冰无迨泮之时峒客撷箬裹盐地有不死之草夫何三冬衣葛未闻范叔啼寒顿易五月披裘应被严陵叫屈望之未解者三也若就服食居处而言以及风土人情之变真堪发人一噱笑我长贫者矣偕兄入雒老米三餐迨弟入秦豆芽两顿庭前朱荔偏间岁而方苞江上秋风甫逾时而不见今者一望周原百年豳地市无兼味官厨以剪韭为丰圃乏嘉蔬土人以烹葵为诞将使公刘囊底糇即称珍芜令釜中尘仍是宝嗟乎噫嘻来日大难居者不易沈沈夜柝如送铁拨清凄种种颠毛怕听铜琵噼裂谓鲍明远擅苍凉之调我则何人奉张燕公富制诰之才卿其雅匹胡为淹滞尚尔卑栖谬荷长怀仰叨高谊走七百里之使者慰十八年之故人翻笑成悲情所必至铭感入骨口总难宣本同学之少年竟一官而老大圣明在上望吾兄于掖梧台柏之间局蹐难容当谂我于塞柳关榆之下道洲题堂柱曰家临漂母千金地人到邠风七月天未几以受代诖误去计其时止七阅月耳李铠李公凯任铁岭县丁母忧归淮入关时徒跣扶柩日行百里己未以鸿博征授翰林官阁学经筵讲书理明词畅当时谓不减范祖禹一生清节不多一钱门无杂宾尝语门人云孟子为卿于齐终不受禄君禄且然况交际乎守身若此其严而彭更犹以传食为泰万章至比于御人之货孟氏守身之言可知今人取与不慎多援孟子交以道接以礼之说以自便其私岂不谬哉宋恭贻盐城宋滋庵有诗才绘高孝子望亲庐图遍征诗以褒之孝子父高特骋宿迁诸生崇祯甲申闻变即弃家去其兄求之数年不得久之闻海上卖卜奇中兄往卜之云当即相见察其情状即特骋也强之归生一子尚友一日短衣持雨盖出不知所之尚友长成数十年无消息遂筑望亲楼于峒吾山中每遇过客辄询访声泪并下宋经其地异之纪其事而绘图焉金章金章字玉立善花鸟跗萼枝干与夫飞鸣态度率有生意设色最鲜丽今淮上亦未见其传本冯仙湜续辑图绘宝鉴采之又杭州人金章亦善墨竹今人多误称汤调鼎汤调鼎清河人顺治初进士着辨物志王阮亭称其议论多发人神智癸酉秋余寓清邑两月遍觅无有知是书者靳阎张三子靳璧星号茶坡樵子着渡河集阎再彭号饮牛叟着眷西堂集张养重号虞山逸民晚自广南归戴一椰子冠又号椰冠道人先是丁亥秋有三子秋心之刻兴化李小有序之小有自称虚天游李时谦李吉爻时谦初为潞安推官历乐陵潞城二县有清白名擢御史端方廉毅台中推为正人前后疏凡数十上皆切于吏治民生陈泽州王阮亭皆以师礼尊之引疾归杜门不与外事后特旨起为陕西观察促令速赴新任大吏促装会陕西大饥出监赈务孤介不名一钱未几卒将军督抚以下往吊蓬蒿满庭至无含殓之具咸挥泪买棺而归其丧于淮闻公之初归也以言事忤辅臣颇有扼之者返里后不见一客守令侦伺屡侵侮之公概不置问及当路者诛特召起用两台敦迫就道邑令某惧甚日三至门悔罪之状至卑屈公相待如初若无前隙者刘卫交情刘六皆先生官刑曹时与猗氏卫尔钖同居一巷交好至密卫抚黔以黎苗变得罪遣戍黑龙江六皆为经画行李岁时馈问不绝逾年召还后复派修高加堰六皆亦归淮矣白首如新交契弥笃及卫病作孤苦无依倚一日顾张石虹编修云吾殆不起当诣六皆作身后计即由袁浦舁至蒉园尚能饮酒尽欢数日竟殁六皆经纪附身之具甚厚启别业为殡堂哀礼交至令人增友谊之重呜唿一死一生乃见交情如两公者可以维世风矣潜丘遗书潜丘先生遗书惟四书释地三续宋商丘刻于吴门校正困学纪闻马秋玉刻于扬州其尚书古文疏证孔庙崇祀末议孟子生卒年月考则里人醵金刊之最后其孙学林刻潜丘札记此外如日知录补正丧服翼注毛朱诗说续朱子古文疑宋刘邠李焘马端临王应麟四家逸事皆未刊行潜丘札记乃先生未定之书零笺碎纸投入一笥捐馆后家人与计簿食草并入笥中学林不知抉择将他人往还手迹及陈言狎语游戏之词悉条举而剞劂之砆玉并陈大失潜丘面目予尝删存十之五六卓然可传不朽又徐健庵尝手辑阎潜丘绪论一编曰阎氏碎金皆洞庭书局中辨论之事今无传本又博湖掌录一书吴山夫少年时犹见抄本予寻之二十年无有知是书者王渔洋称其博雅精核手录其盘谷一条辨李愿非西平子亦全鼎之一脔也附录于此按昌黎年谱公在京师作送李愿归盘谷序观序言盖不挂朝籍者安得如唐书•李愿传所载乎一也退之有卢郎中寄送盘谷子诗和歌云昔寻李愿向盘谷当又在退之未第前故得入太行访隐沦是时西平尚在愿安得隐此二也又和歌云开缄忽睹送归作字向纸上皆轩昂又知李侯竟不顾方冬独入崔嵬藏则知序作于是年冬盖愿尝隐盘谷兹来游长安不得志故序曰送归岂得如传所称勋伐乎三也贞元中济源令刻此序盘谷石上后书云昌黎韩愈知名士也高愿之贤故序而送之此当目击其事者仅称之曰贤无一语铺张其人地四也李愿传晟立功时诸子未官宰相以闻即日召授太子宾客上柱国考晟传广德初击党项有功即所谓有功时也下距历官三十九年矣安得如序所云耶五也退之贞元辛巳冬尚在京师参调明年始授四门博士唐人最重官爵安得与历官三十九年者雁行曰友人某耶六也愿传迩声色而政衰又云结纳权近官赀随赂辄尽其人如是安得吐高论俾退之闻而壮之七也西平洮州临潭辛未以临洮未复请附贯万年诏可是愿当为长安人安得于济源之盘谷曰归乎哉八也此见于居易录所载者愿非西平子前人亦曾论及而未有如是之核按渔洋北征日纪云顷读李川父嵩渚集•游盘山记称愿行实无考愿即西平长子唐书有传川父号博雅何疏于考证如此云云盖彼时阮亭尚未读潜丘掌录故轻訾川父晚年一见急札志之也又潜邱札记载唐裴度作西平王李公神道碑铭云有子曰愿故检校司空河中节度使赠司徒五列雄镇三为上公则益无隐沦之理梨洲三弟子戴晦夫顾在瞻杨禹江同受业于黄梨洲先生之门以古学相淬励南雷文定古文授读皆西洮兄弟所梓行梨洲初选明文案凡搜罗千余家集嗣复从徐果亭假传是楼藏书又得三百余家于是益文案为文海文海中摘加朱圈以授子百家读是为明文授读板藏戴氏在瞻少时着传习学录颇谤陆王及自甬上归语门人云吾向时一知半解心粗胆大妄议先儒今从黄先生游乃知半生全在梦中遍索所抄传习录焚之与禹江订读经史法求实学戒空谈后生翕然从之卞氏牡丹丙子游盐渎见卞氏园中枯枝牡丹高出墙花开数百朵卞进士栾云相传是宋时物六百余年不能详所自予按渑水燕谈载海陵西溪盐场吕文靖公尝官于此手植牡丹一本有诗刻石后范文正亦尝临莅题一绝句人以二公诗笔贵重护以层阑岁久茂盛每岁花开可百朵为海滨奇观宋时盐场皆在今之下河盐邑范公堤皆文正时所筑卞氏之花云是宋物或即二公所遗未可知也海陵即今之泰州东西数百里皆是卞元亨于元末时从张士诚屡谏不听归隐海滨明太祖平吴后屡征不出作诗有恐使田横客笑人之句明祖怒遣戍辽阳将行以酒酧牡丹曰待我南归花再开自是花果不复开妾某氏栖息园中朝夕对花祝云主人有归信当再着花如是十年花忽大放元亨果遇赦放归复作诗云牡丹曾是手亲栽十度春风九不开多少繁华零落尽一枝犹待主人来盖予其妾之守贞也后有一鹾使夺之去移植扬州署中花竟萎弃之卞氏宛转取其枯枝归植园中久之竟生遂以枯枝名每岁花开红紫各色或秋冬着花有红有白以此卜休咎云独醒襍志一则维扬后土庙有花洁白而香号为琼花宣和间起花石纲因此入御苑逾年不花乃杖之遣还其地花开如故此与卞氏牡丹事绝相类而近在三百里内崛强犹昔人物不异古今一致因误升官淮安守朱定元谨饬有守大吏恶之将欲告罢会大吏入觐上问江南知府才守仓猝不记一人遂以朱名入奏不久擢至阁学此类往往有之不足为异益知升沈祸福无所趋避也昔毕士安恶其婿皇甫泌甫奏臣婿二字会边报至次日又启值上内逼遽起俄降旨转一官李吉甫恶吴武陵知贡举送榜名至吉甫问吴武陵及第否忽中使宣敕至主司疑其有旧即添注武陵名使去呈榜愕然曰此人甚粗何以及第明永嘉当国一教谕入谒误用折柬召文选司以柬与之未及言会他客至选君意为知好逾格转运判君相造命顾何如耶丘璋丘梧一字待翁豪士也以廪贡考教习官至潞安守谢事之后值山右亏空案起牧令人人不自保待翁首倡捐赀即日遣其子归淮南弃田宅摒挡十万金装三十骡驮至太原省会待质及囹圄中追比之员皆获更生当时义声振河北矣汤西崖赠诗喜子膺荐书治行压寮寀谒帝蓬莱宫赐衣光翠彩元立查夏重集赠僧元立诗僧腊五十八当时九岁孤凄凉衔治命辛苦望泉垆鬼守他乡魄儿存出世躯两消生死憾含笑赴归途序云元立上人淮阴张氏子幼随父客京师父殁权厝天津且死属其子曰必反吾骨故乡时元立甫九岁不能自存去而为僧得法于平阳画公今五十年矣辛卯秋徒跣北来求父葬处天津濒海沙水冲激殆不可辨有里老张姓者依稀指其处发视墓砖在焉桐棺无恙将奉以归葬相见京师乞一言纪事爰赠以诗山阳耆旧诗吴山夫学有本原馆秦树峰司寇家五礼通考皆其手订者树峰尝言得三异人山夫其一也丙子丁丑授八旗教习作十忆诗一时传诵内有忆手钞山阳耆旧诗二首其小序有足存者录于后吾淮诗人自汉枚都尉始其诗即古诗十九首中之十首也十九首为古诗鼻祖而半出都尉手宜淮诗之传世多矣乃汉魏唐宋尚有传人自元以后兵燹之余无可指名者有明三百年流传亦鲜则以无网罗放佚汇而辑之以传者此乡党后死者责也予求之数十年于宋元得三家于明得数十家或刻集或写本或从他本刺取或从书画题跋录出几数千首虽未尽卓然可传而精光亦断不可磨没乃手自抄写积为五大册仿元氏中州集意人各详其姓字官阀时代先后间论次其逸事名曰山阳耆旧诗将上附枚陈赵张诸集合而梓之以存吾淮一方文献又得本朝人集十余种钞录未竟以出游置之至今为胸中一未了事虽余力薄未必即能有成然藏壑之舟有力者负之以趋不难也特恐儿子辈不知爱惜使予数年心力付之飘风劫火功未就而罪已莫逭即得好事者再为裒辑益日远而日难矣山夫着书甚富已刻者仅别雅一种乃其少作晚年自言其书不足观以予所见尚有六书引经考六经述部序辨金石存正字通正山阳志丛辨四朝黄河图说删定潜丘札记皆卓然可传者其所藏金石碑版文尤富其山阳耆旧诗五大册予于壬寅岁假归适先生孙与紫坪子同入学因屡得往返索其遗书止存耆旧诗二大册耳予购得之以待好事者补辑之盲女琵琶盲女琵琶元时已有之至今江淮尤甚京师近年亦多大抵因功令森严娼妓敛迹此辈遂接踵而出少年游闲者借以佐酒消遣久之渎乱倾家无异于青楼翠馆吾乡杨幼凫广文年七十致仕回里门饥饿不能出门户后群盲日造其门资其饮馔筠笼蛮榼穷极丰腆人不解其故久之知广文以歌曲擅长多取耳闻目见之事演为弹词新声绮调群盲以先得者声价顿高广文遂借以娱老焉元瞿存斋过汴梁诗陌头盲女无愁恨能拨琵琶说赵家又陆放翁诗斜阳古柳赵家庄负鼓盲翁正作场盲女瞽男由来旧矣不见不闻甲戌上元夜陈玉盟仪部招集乡人为文酒之会中席一赀郎突至面目狰狞语言诞妄同座皆心恶之吴南生投箸大呕先去惟陈东岩饮啖自若终席不与接一谈目若不见耳若不闻及其既散诸君诋讪百出东岩亦不置一语若不知其事余甚服其雅量不可及赀郎某后选楚令擢州牧以贪伏诛昔陈白沙访庄定山定山拿舟送行有维扬一士同载最滑稽是日颇露牙锋尽亵尼之事定山怒甚明日余恨未已白沙则当时若不闻其声既去若不识其面定山大服吾于东岩亦云然学政之弊俞宁世谓学政一官于古为荣于今为畏肘掣于旁挠明蔽于近习虑纷于请托志荒于包苴盖其时尚沿明季额外遵例取进无不染指者翰林部郎必有请托而后推京朝官人人得而啖之每岁暮各省遣使络绎于道或封送手帕或寄炭金吾乡刘六皆邹桐崖陆密庵皆前后得提学出先是邱季贞先生象随在翰林负重望当局以直隶学臣饵之季贞曰某贫士也负重逋以求官一不愿也卖秀才以致富二不愿也夺寒生贫儒之膏血填贵人朝士之欲壑三不愿也当局者因此衔之当时学臣多以赃败往往罚令修城挑河以赎罪因是倾家卒于戍所者亦不少河臣某上言请罢生童考试明予以捐纳一路以济河工庶帑归实济云云廷臣会议皆知其不可而莫肯发言翰林胡密抗言其非诸臣始定议停止闻前辛卯壬辰间京堂小九卿谋出学差浼台中出疏参翰林部郎不可提督学政外间造为小说有小京卿密谋翻大局死御史卖本作生涯老郎中掣空签望梅止渴穷翰林开白口画饼充饥四段见郑寒村诗注学政任满开除十弊童生未经府考册内无名径取入学一也考试童生额外多取分拨别学二也弥缝号簿坐号红簿留署不发以便查对贿卖三也考完迟发红案徇私通贿移下作上四也预开六等草单吓诈富厚生员希得保等银两五也将文童充作武童入学旋复夤缘改为文生及将倡优奴隶取为武生六也不到考棚调赴别府考试及将告病生员扛抬验病七也纵容教官私通线索效势分润名曰作兴八也曲听情面广通私书屈抑孤寒及亲友随处讨情抽丰九也开报学册将额外滥取之童生未经科岁两考预附三等其姓名不入新案造衣顶项下以赵甲顶钱乙混作实在之数朦胧报部十也观此十弊当日学政一席殆不可问诚有守者所不就侍讲之不愿宜矣魏环极尝寄某学使书云以处女之自爱者爱身以严父之教子者训士可谓当头棒喝黄泰宣亭园黄兰岩民部居京师寓梁家园积水到门颜其堂曰半房山后有疑野亭朝爽楼前对西山后绕清波极亭台花木之盛而池之南北旗亭歌榭不断游人泛舟竟夜忘返赋诗者甚多惟张文端公一首尤传诵耳元世祖诏书席帽山人集有题谕淮安朱安抚诏诗九鼎沸莫止大厦倾莫支太阴初阳不得烛下士小龙望望闽之陲六合掩泣向北去孤臣凭城尚南顾也知天命有所归忍为生灵贷生路当时不死良为此至今人说姜与李君家富贵八十年露台风馆啼猩鬼世事茫茫难具论遗诏幸得传诸孙乌丝细字书题罢黄叶乘秋正打门附录原诏书云皇帝圣旨谕淮安安抚使朱焕据陈楚客奏臣与朱安抚同年又有通家之好自戊午归顺之后不相见者十有八载今王师吊伐诸道并进数内一路领涟河清河将士攻取淮东未附州郡切恐城陷之日玉石俱焚臣于故人情分不容缄默且彼所以婴城自守者无他原其本心但未知趋向之方初无执迷抗拒之意今大江南北西至全蜀悉入版图若蒙圣慈特发使命宣示德音开其生路彼亦识时达变之士也宁不以数万生灵为念乎臣昧死上言伏候敕旨准奏令遣使持旨前去宣布大信若能识时达变可保富贵应在城守御其将帅同谋归顺者意不殊此故兹诏示想宜知悉七月汉儿字书张卨宋楚州东渐民张卨家巨富好施与务济贫困不责人之报年方壮遭乱流离骨肉散落独与一仆羁栖于射阳湖中乞食以活为贼所掠求贷不得缚于大木之下将生啖之已刲股数脔仆窜既脱矣见之恸哭而出举身遮护而拜贼曰此是我主虽本富豪今赤身逃难尚无饭吃岂得更挟财货如欲饱其肉则又瘦瘠愿脍我以代之贼虽嗜杀亦为义所激闻言嗟异亟解卨缚并仆释去且遗以钱帛迨绍兴中淮上安定卨归里资产尚赢百万仆亦存卨以弟待之张氏子弟悉事之如诸父见夷坚志金纯金纯字德修泗州人太学生任礼部尚书十八年扈行在追封山阳伯见礼部志稿陈灏陈灏山阳人举人任礼部司务调吏部仕至刑部郎中见礼部志稿八鱼诗杨景西孝廉有鱼癖养金鲫数千头皆异种乃以其名品为八鱼诗一朱鱼二墨鱼三文鱼四龙鱼五虎头鱼六水晶鱼七蜑鱼八睡鱼吴承恩西游记金漳山先生令山阳修邑志以吴射阳撰西游记事欲入志予谓此事真伪不值一辨也按旧志称射阳性敏多慧为诗文下笔立成复善谐谑着杂记数种惜未注杂记书名惟淮贤文目载射阳撰西游记通俗演义是书明季始大行里巷细人乐道之而前此亦未之有闻世乃称为证道之书批评穿凿谓吻合金丹大旨前冠以虞道园一序而尊为长春真人秘本亦作伪可嗤者矣按明郡志谓出射阳手射阳去修志时未远岂能以世俗通行之元人小说攘列己名或长春初有此记射阳因而衍义极诞幻诡变之观耳亦如左氏之有列国志三国之有演义观其中方言俚语皆淮上之乡音街谈巷弄市井妇孺皆解而他方人读之不尽然是则出淮人之手无疑然射阳才士此或其少年狡狯游戏三昧亦未可知要不过为村翁塾童笑资必求得修炼秘诀则梦中说梦以之入志可无庸也夏丽贞姜楚兰夏丽贞珠湖伎有殊色工翰札与贵人倡酬意无所属阎古古相遇于水阁拈花分韵遂定盟焉别既久夏以手书及诗寄古古促其来时阎以身世飘零中原多故答书中止丽贞怨不胜会有彭城木生者为作押衙归于如皋大夫古古闻之作楚姬行中云彼美人兮水之隅竹阁垂帘夜读书颜色绝世而独立顾盼自怜掩镜泣才为众妒身无属苔草依墙着雨绿细说行藏怨未平余亦和之楚歌声又云前岁贻我薛涛笺笺上手书迹宛然缄封将破有私记来迟不审何时寄述旧寥寥但数言恨多题作千余字含吐再三句重迭读到伤心堪痛绝是夏诗当亦有可观者殆不无樊川寻春之感又壬癸间淮妓姜楚兰色艺倾一时有吴生者善鼓琴无志仕进弃诗书好饮酒家日益困兰一见称赏音每至辄沽酒尽欢金尽典衣钗以继会刘泽清开藩于淮有以兰名闻者吴生莫知所为兰曰小别耳毋恨遂入后堂歌曲奏艺擅专房之宠刘虽武人亦知爱文墨聚书籍园亭花木水石穷极土木而牙签锦缥插架连墙以兰容辞闲雅有林下风令典清秘之藏吴生待之无消息侯门深海自分萧郎一日泽清率师渡河幕府空虚兰席卷珠玉玩好挟数婢妾泛舟射阳以简招吴生来往还海曲流寓浙西数年事定返淮伉俪终身家以素封陶万明陶万明号震黄大河卫人为道士有侠士之风喜宾客与大夫贤而有文章者游阎古古访之放饮雄辨傲岸不能下乙酉古古自下邳驰至淮为当事画战守策不听古古所偕皆河北壮士珌精利乡人属目疑之计不知所出万明知之曰公以国难流离至此不以为义忍目为戎首乎悉移众藏庵中未几巡抚诏古古不应逸去同寺有道士吕真奎见古古事不成劝之浮海言劳山多异境服气辟谷者往往栖焉不然效仲连蹈东海而死何必仆仆为古古不能用其言窑沟窑沟在弘治间妓馆环列有泗州何氏女误嫁娼家入门察其非良自刎死有司题旌建祠表墓妓女题旌本非县志及祠内无其事孔平仲泛涟水诗孔平仲泛涟水诗旧有石刻真伪不可知予在安邑访之已无此石诗云涟漪二十里清淡为我性微风不复摇天水相与净秋容入崖柳晚食依渔艇仿佛会稽游南湖似明镜芮晔宋芮晔字国器乌程人有从沈文伯乞娑罗树碑诗云楚州淮阴娑罗树霜露荣瘁今何如能令草木死不朽当时为有北海书荒碑雨后蚀苔藓尚想墨本传东吴见容斋四笔是宋时真木尚易得也章縡舡尾淮山青未了马头隋柳绿相迎南宋章縡句縡字伯成粢之子山阳赵女新唐书•列女传山阳女赵者父盗盐论死女诣官诉曰迫饥而盗救死耳情有可原能原之邪否则请俱死有司义之许减父死女曰身今为官所赐愿毁服依浮屠法以报即截耳自信侍父疾卒不嫁王英英宋时楚州有官伎王英英喜笔札学颜鲁公书蔡君谟教以笔法晚年作大字甚佳梅尧臣赠以诗云山阳女子大字书不学常流事梳洗亲传笔法中郎孙妙画蚕头鲁公体见隐居诗话中郎孙谓君谟张弋南宋张弋字彦发河阳人着秋江烟草内有楚州绝句云落帆停鼓鹳湖头两度因循到楚州柳下人家曾识面笑求新句写妆楼盖赠伎之作淮水鲈鱼茶坡鲈鱼歌云淮阴近日鲈鱼美不待秋风常出水市南市北何处多钓台西去枚生里细鳞簇簇白如银入馔充盘妙无比当是淮水所产近年不复出矣纥梯纥蹋淮之方言曰纥梯纥蹋行步响声也云溪友议崔涯吴楚狂生嘲伎诗云布袍披袄火烧毡纸补笙篌麻接弦更着一双皮屐子纥梯纥蹋出门前猜数沈氏笔谈载山阳一女巫极灵其伯氏数白黑棋握手中问之其数悉合更漫取不数而问之则不能知其数此正邵子所谓思虑未起鬼神莫知也岁丁卯周蓼圃检讨斋中偶为扶鸾之戏紫坪年十四时供果中有西瓜子紫坪漫撮而问之乩笔曰三八之数开掌数之则二十四枚也复撮问曰仍前数数之则三十八枚复撮少许问之曰仍前数数之则十一枚漫取不数而亦能奇中岂邵子之说不尽然耶白田宝玉唐肃宗本纪载楚州献宝玉十三改元宝应今白田县名木此一曰黄天符其制上圆下方近圆有孔岁戊辰有得以入贡者御制诗云方水生瑶瑾云英静似腴截肪安可喻烝栗得曾无犹见先王制如逢君子儒何须检唐史附会诩天符卷二十二宋濂论九河故道治河之议自汉迄今无一劳永逸之方宋金华尝谓大禹治河之后无河患者数百年以其自大伾而下北过洚水至于大陆播为九河同入海盖河流分而其势自平也今河合汴泗东南以入淮使一淮兼受黄河安得不溃今黄河以北古道形迹尚存因而相其地势濬为支河以达平原直沽等处既可杀其合流冲决之势又可收其灌溉润泽之利而北方旱溢之灾亦因之可免云云是九河故道明初尚有遗迹可循也近日形势更难复古则专主河不分流之说矣李承建堰宋河渠志赵伯昌言唐黜陟使李承建捍海堰是承既建常丰堰于山阳又于盐城海门建此堰也常丰在山阳东南北神堰于谷山云吴王夫差沟通江淮以窥中国后人以淮水低沟水高故立堰以防之防沟水之西入淮也舟行必度是堰方入淮舟谓之北神堰在楚州城北五里即今土坝之所始也周世宗南征以舟师自淮入江阻于此堰乃凿楚州城西北老鹳河水以通其道而淮水之舟始达于江泰不华议扫荡河泥泰不华为礼部尚书兼会同馆事黄河决奉诏以珪玉白马致祭河神竣事上言淮安以东河入海处宜仿宋置撩清夫用辊江龙铁扫撼荡沙泥随潮入海朝廷从其言会用夫屯田其事中废见元史本传补齐记云江深五里海深十里河之患在不深耳潘时良潘公印川荒度修堰时梦汉关侯手书四字曰结欢人主且命老兵持帚以示之公觉而思之曰帚埽也其命我束埽投石乎试之而其流遂断黄浦堤下阴雨辄闻鸡声居民云此蛟龙宅不可动堰成忽中夜雷电交作挟以厉风望见黑焰排空而去比晓土窟中白骨烂然在焉就视之巨颅独角其颅骨似牛而长广倍之其角似龙之火带而稍参差舐之粘舌时以为孽龙避公尸解云见王文肃所作公墓志杨于臣淮安府两朝实录备草亦载此云系万历七年三月十八日申时事潘公及巡抚侍郎江一麟闻于朝王元美为作蜕龙亭记王尧载诗白马沈波吴练远苍龙蜕骨楚氛销即指此事尾闾百川归于海海复何归谢梅庄所谓河之源尾闾是也彼尾闾此泥丸委之委即源之源此穿凿不经之谈也干阳生于坎水坎水生于天干坎本同一气一动之后遂成天渊故水归东海化为气海之潮汐气之升降也此知道者之言也渎渎者独也以其独入于海故江淮河济皆以渎名今以一淮而受河济之全安得无患乎朱竹诗云只愁四渎江河合坐使三吴财赋捐南徙之势隐隐可畏也范公堤下河一带堤名范公堤自吕洪至徐渎接连数百里环绕数十场外捍海潮内护盐河民田利至溥也系宋张胡二公所筑文正不过赞成之盖范功在社稷故天下之善皆归焉近议泄下河之积水开范公堤但堤外灶户烧盐之所淡水出而盐课坏堤内系百姓耕种之地潮水入而田亩淹非尽善之策象纬可识河患或谓知象纬则可预识河之为患曰坎为水为月月中兔若龙形负之则洪水滔天天江四星在尾宿之北其星明大则天下水灾明而动则水暴出江河溢芒角则水没城郭月与荧惑太白及客星流星篲星孛星有一犯之皆主大水关津绝又天津九星在女虚二宿之北九星明正直吉石氏曰天津覆洪水滔天天津亡江河为患又曰一星不见津梁绝三星不见江河决百川溢更识天舡九次东井四渎水位则天时地利人事之纪思过半矣黄河五变河自古雍域羌中大积石山东北至冀域辽西郡累县碣石凡行九千七百余里而入海自帝尧八十载禹治河功成至周定王五年当鲁宣公七年凡一千六百六十余年而大河东徙宿胥口改北行为东行此一变也自定王五年至王莽建国三年凡六百七十二年而北滨遂空又五十九年为汉明帝永平十三年王景治河功成于王莽时魏郡决口之南别开新道自荥阳至千乘东注之海此二变也自永平十三年至宋仁宗庆历八年凡九百七十七年河决商胡埽河流天津三岔河入海此三变也自庆历八年至金章宗明昌五年当宋光宗绍兴五年凡一百四十年河南徙阳武南北分流此四变也自明昌五年河水大半入淮至元世祖至元二十六年凡九十年会通河成北流渐微又二百五年为明弘治七年筑断黄陵冈支渠北流永绝又七十八年为隆庆六年茶城长堤成于是始以区区清口受万里全河之水此五变也邵学址治河疏巡抚邵公勘茅城铺疏略云查茅城铺上年漫溢各支河虽已堵筑目下止开支河二道其定国寺倒勾河一道尚系黄河倒回之水势行犹缓可望澄清至所开郭家口支河一道乃黄河大熘之南浚渠而下水势甚勐二河东趋总归洪泽湖查湖纳沂颍肥源七十二溪之水每当弥漫必开天然坝泄入高宝岂堪再引黄水助其泛溢至谓茅城铺减水坝向亦归湖并非始至今日然前此不过四溢散漫平衍淤沙已渟不致垫入湖底今则凿渠东注几如建瓴将来洪泽湖身不免淤垫湖不加广水来益多底日益高不得已必大开天然坝以泄之而淮扬入江入海之路开浚尚缓则下河何以得免淹没臣以为茅城铺减泄之水不宜太多而入海入江之路不可不先为开浚也盖茅城铺减水坝之设特以徐州逼河而城不得不防异涨之时冀稍减泄以分其势伏读圣祖上谕归仁堤人谓保护明陵俱系妄谈此堤之修专防盛涨茅城铺减泄之水至此拦回仍归黄河之意此堤亦应所修筑圣谟洋洋至明且切夫归仁堤既所当修则茅城铺不宜多泄其理甚明又勘运河疏略云淮安河高于城似宜挑挖然从来止议增堤不言深浚者盖以淮扬地形低洼恐河身深而黄水灌入其势不可阻遏为害甚巨也今河臣议挑而白钟山谓不可挑臣虚心访问体察此举似未妥协白钟山奏折内云黄水倒灌入运之患大而难治运河河高地洼之险小而易防甚中窾要臣思万里黄河直趋淮北再遇洪湖水发滔天之势断非数座闸坝所能阻拦运河一挑则天妃闸以下运河形低天妃闸以上外形愈高高下悬殊益增建瓴之势漕舡山下逆挽而上势更难行臣意将此工银五十余万两用于开浚下河入江入海各路及云梯引河各工则兴举得宜海口无壅滞之虞运口无倒灌之患下河无积水之虑矣邵公运河一疏乃干隆二年情形今又将三十年矣运河之底日高堤亦日增即起邵公于今日亦不能固执前说所幸者黄河之底尚不大增于前若黄底亦高则倒灌之患岁岁不免且恐黄水日高而清水日低黄侵入清因之清口亦淤必至湖水全向南趋不由北出则以清刷黄之成法将坏尽无余此杞人之忧也尝读御制阅永定河示方观承诗云培厚或可为加高汝切忌又云取土于河心即寓疏淤义至哉言乎南河诸臣以加堤为能事者当三复斯语涡河百诗先生云涡河在淮之南自淮入涡至河南祥符县铜瓦厢在县西北二十五里以达阳武阳武去卫河止六十里此元人陆运之故道倘漕河中梗此亦备急之一策可不经黄河之险也徐武功分泄之议徐武功在张秋治水或谓开一大沟分泄或谓当多开支河议不决乃以一瓮凿窍方一寸者一又以一瓮凿窍方一分者十并注水十窍者水先竭乃定多开港汊之议黄河关键黄河自河南武陟至山东曹单境内河身俱宽数百丈比至徐州左山右城河身止宽六十余丈每至伏秋大汛水势腾涌不能畅流趋海是全河关键惟在徐州以北向来毛城铺过水太多往往溢于上江北岸数十里未设堤防微山湖亦不免淤垫比年专事约束又虑无以为盛涨之备而黄水年年漫滩熘势宽缓既无当于刷沙兼有妨于堤岸不得不详加筹画以制其宜南岸向有蒋家营傅家洼倒勾引河二道蒋家营河头太直以致分泄太过应改挑倒勾引河头一道俟徐城水志长至九尺以上始行开放以减河面浮水视水势稍平即行堵闭其北岸新堤应择地势高阜之处挖去数百丈改建玲珑乱石坝二道重门设障水去沙停亦不至淤垫微山湖至冬间水涸详加查勘遇有刷成沟槽间段堵筑如或将来形势太顺防其引熘旁趋即另择一处建坝如此筹办所以减其盛涨之势而洪流满槽而下熘急沙行趋海顺利上下游均有裨益矣田雯观水杂记康熙丁卯江南总督董讷巡抚田雯漕督慕天颜河督靳辅同勘海口下河山姜持议颇异于众而诸公又各执一说竟同筑舍山姜着观水杂记兹录其数则芒稻河受人字河之水折而南向东西闸二水门九地卑岸阔放闸泄水数里入扬子江最便水东向为盐河乃商灶往来以通舟楫者因不利于芒稻河之泄水而故闭之闭则利泄则害闭则田涸而民利泄则舟胶而商害今之议者大抵利商而害民矣昔河臣朱公梅麓云芒稻河东西二闸宣泄大浸王文通水利一书利害详明夫何奸商阻挠簧鼓当事将旧闸易卑为高夫水平之日原听东闭无碍行盐及至水涨不过十余日耳况高邮别有一河亦不过纡回六十里奈何惜诸商数日之濡滞而遂忍千万姓之颠连而莫之顾伤哉作俑抑何其不仁之甚耶三复斯言则启其闸泄其水亟浚芒稻河以使巨浸入江不可不讲矣泊宜陵篷窗灯下按舆图考之又有白塔河亦可泄水入江在芒稻河之左惜乎鼓枻而东罕有津逮者以知今人之略不若昔人之详也西溪三里为梁垛场地连丁溪东台户口殷繁煮海为业因询十场所产曰盐品以散为上海南之盐熬于盘铁其形散其色白至于青黄色之变也其味咸至于苦辛味之杂也五行水润下作咸故盐味之厚者曰咸场有十而产盐者五曰东台曰何垛曰富安曰安丰曰梁垛而五场所产亦略不同东台之盐兼形神色而得其正富安之盐文细体重而色微青安丰之盐其色青白日久甜美入口无卤苦之味而质较重故商多聚焉独梁垛之盐味咸而甘形细而散色白而光贡之于上供宗庙颁百官非四场所及也至于拚茶角斜或土宜之不同而角斜濒海灰为潮汐所浸致消灭耳北而丁溪草场多灰寡草堰小海灶不嗜煎盖荡而黍禾矣灶丁每买他场以供课此十场大概也堤以范公名传人也宋仁宗天圣初公监泰州西溪盐仓时海堰久废民苦潮汐田不可耕公具书白发运副使张纶奏上以公知兴化县董修筑之役会大雨雪波涛汹涌役夫散走旋泞而死者百余人于是群相哗言以为堰不可成朝廷遣中使安之将罢其役又诏转运使胡令仪同公度其可否而令仪常宰海陵熟知潮患于是力主公议而不可夺未几以忧去纶表请身自董役逾年堰成民卒享其利夫公一盐官耳何与海潮事乃引为己责首倡其议或亦先忧后乐之本怀也虽然当是时公有欲为之志而无可为之柄不有纶为之荐达欲图斯役难矣役事方殷议欲中辍不有令仪为之主持又安望其成功哉从来举大事动大众或惑于浮言或阻于聚讼盖成功若斯之难也而有世道之责者又利害之心太明彼此之见未化因循推诿终无一成适足以贻笑于盐官已矣沙沟朦胧口庙湾白沙镇又二十里黄河北岸石碑岿然曰云梯关关去海六十里粘天一线朝宗万里滔滔下注鸟避云飞造化之奇乌得而测之嗟乎秦皇驱石鞭迹犹存大禹凿山掌形宛在循故道而安澜颂明德于弗替不可谓无人事矣捍堰范公堤初名捍海堰唐淮南黜陟使李承实所建沿海居民皆唿曰捍堰增开下河泄水闸座匠人用铁凿凿破日去不数尺乃知古人创一工程必为万年之计山阳沙田灌溉山阳多沙田不宜稻惟运河东岸城南数十里为腴产所恃以灌溉者惟涵洞而资北溪河以宣泄是溪河乃上下十数涵洞之尾闾此河不通合邑无食雍正五六年间朱南湖太守亲往履勘详请分挑业食佃力十余年每遇盛涨立闭涵洞田中积水一泄无余连得丰稔己未庚申间久不议挑河身淤垫上游田亩多沉水底后来太守如卫我愚许青君赵文山姜禹门诸公皆留心民事援例请挑或业食佃力或借帑分年归款第委之佐贰承办有名无实不似南湖之工归实济帑不虚糜然有其举之尚可细流不涸近更淤塞不通一遇雨水盛大虽闭洞经旬田水仍涓滴不出闻迩年运河平堤拍岸涵洞亦不能久闭去路堙塞而来源滚滚将有以田为壑之虑涵洞涵洞从前民充纠首自为修筑汛兵洞头往往私毁扫土盗拆鬼脸暗挖堤跟以致突塘漏水责令本家赔修于中取利诬陷需索盗窃每致纠首倾家荡产视为畏途后大吏鉴此弊改令民捐官修至今称便惟是启闭之间关系丰凶贵顺民情间不容发历来洞头洞差衙书蒙蔽本官需水不开水多不闭当迫不及待之时不得不敛钱饱蠹役之欲其欲既餍然后开闭一次仅止数日仍复阻掯势必三日一敛六日再敛无有穷期此农民大害也惟是屡敛之后为数渐减其意不遂当望水之际则涓滴不流遇盛涨之时则闸版尽撤万亩秧苗数日尽死昔湘潭陈沧洲先生督河时每于农忙时朱书听民启闭无缓须臾八字揭于管洞县丞厅事前后来卫我愚太守亦踵行之卫公舟过河堤必亲身抽查出其不意间有暗留穴隙半启半闭者严治其罪管河官仍记大过至今尸祝之大河卫漕米屯田大河卫本属疲敝而二三两帮兑运苏常漕米拮据尤甚其苦有由查旗丁驾运一船每年有添补篷桅绳缆竹席等用约需银百金重运舵水身工需银四十余两沿途涉江渡黄提熘打闸停浅起驳需银百金回空身工并舵水食米需银五六十两统计需银三百金所领额款止漕赠银六十余两其应领行月本色七十五石独大河卫不支本色每石仅折价三钱共计二十余两总计不足百两虽抵坝后有应领余米并夫羡余等项然抵扣茶果饭食毫无所剩虽归坞后应领岁修银七两二钱然较应用之油麻工匠等费难敷十分之二三入不偿出贷逋完公渐累渐深此致疲之由也更有屯田一项原给运丁完赋养家查大河卫屯田散在淮海二属各州县全系低洼沙瘠之土而河湖形势变迁其田半沉水底非江苏扬州淮安江西湖广等卫沃土产稻者可比甚至一船之田散在三县运丁不能亲身料理每年每船额赋二十余两间获微收不敷输纳或遭刁佃或遇歉岁徒赔耔种稞粒无收再查轮造一船额领大料银二百八两迩年木植钉灰油麻等价数倍于前查江兴等帮有钻夫银两泗洲等帮有工使银两惟大河除领正料银外别无余款且新例船式又比从前阔大而所装之米仍系前数造费徒倍于往昔而运费未增于今兹较之他帮实属向隅虽漕臣百方轸恤日夕焦劳然势不能使行月改给本色又不能收回屯田照江兴等帮每船给领南屯漕米三十六石苟议更张多格成例一经部驳计无可施上年杨尚书欲将大河二三两帮照凤长等帮之例将此两帮并为一帮裁汰原船之半所有裁船米石令现存之船加装北运仍有余米其意甚善查苏州各帮船只均系阔大每年所装舱口俱未满足即将大河减船之米洒派加装则裁一船可省一船行月而众丁加装即多得负重五米殷者不致复疲而疲者亦渐有起色惜有其说尚未得行逾年尚书故蓝田贡冰唐阙史载蓝田贡冰事附录鸡林国僧言本国濒海岛水多卤或苦如锉蘖投水中者惟淮波截海而渡味甘色澈愈病析酲以为常若彼国或一岁息朝贡则淮水不至赵宏折狱唐阙史载咸通初有赵宏者任江阴令以折狱着声累宰剧邑皆以雪冤获优考至于疑似晦伪之案悉能以情伪辨之时有楚州淮阴农者比邻居顷以丰岁而货殖焉其东邻则拓腴数百亩资镪未满因以庄券质于西邻货缗百万契书显验且言来岁赍本利以赎至期果以腴田获利首以贮财赎契先纳八百缗第检置契书期明日以余资换券止隔信宿且恃通家因不征纳缗之籍明日赍余镪至遂为西邻所拒不认矣既无保证又乏簿籍终为所阻东邻诉冤于县追勘无证诉于州州不能办东邻不胜愤闻江阴之善政乃越江密诉于赵宰赵以地远逾江无计以处东邻叹曰此又不得理则更无由涤经宿赵召前曰吾计就矣乃召捕盗之干事者数辈至淮曰有聚啸江盗按验已具其同恶相济者为西邻某令请械送至此先是邻州条法持刃截江无得藏匿牒至擒以还然西邻自恃无迹未惧至则赵屡声诘寇状囚号唿曰稼穑之夫未尝舟楫赵曰所盗多金银锦绣非农家所有汝宜籍舍之产以辨之西邻意稍开谓皆无之且不疑东邻之越讼也乃言有稻若干斛庄客某甲纳算者绢若干匹家机所出者钱若干贯东邻赎契者银若干件匠某锻成者赵大喜即再审曰汝果非盗江者何为讳东邻八百缗于是惭惧祈死邵蔡之衅萧山进士邵士令山阳康熙己酉冬蔡殿撰计偕过淮以乡人往拜邵批其刺云查明回报蔡怒大詈去邵亦不之理明年蔡及第以扇寄诗与邵曰去年风雪上长安驿路谁怜范叔寒寄语山阳贤令尹查名须向榜头看构隙甚深后刘评事价人为解纷其衅乃释施世纶漕督施公世纶于康熙十年莅淮时漕艘往来不能应期沍寒守冻旗丁甚以为苦世纶严剔运弁扣克之弊俾旗丁早领赶运以免稽迟新漕过淮坐北郭廨厅船至即验其米色好丑盈缩皆亲身至河岸令开船舱挑视与旗丁面谕不许属吏武弁等从旁窥探舟行既速而旗丁得免一切需索撞骗之费过淮毕轻舟而北止带书吏二三人弁兵十数人共乘二小舟不许坐大舫以绝藏货纳赃之地小舟令前行公船在后随之每日端坐船中用小册详识晴雨风候及水之缓急浅深遥测某艘某日应至某处不差晷刻公船先行遇有水浅滩急即预度某帮船重丁贫令先备剥船以待其至如是偶有运弁因私逗遛而借口风逆者公检册示之弁各惊为神明一年以后漕艘往返皆宽豫无愆期公深悉佥丁之弊皆运弁因以为利尝谓各省运艘有前明隆庆万历旧名至今未另佥者今无故改佥非殷丁被剥力不能运即另有谋佥夺艘之人皆运弁高下其手期饱私囊其日削已运之旗丁其罪小其挨搜未运之卫民其罪大故于报佥未实者立杖辕门耳箭示众三四年间漕政肃清军民安堵船无疲丁民无佥报按期往返卫帮官员无不戢迹安分漕储善政至今人犹尸祝不忘按公字文贤号浔江汉军镶黄旗人靖海侯琅之仲子少多疾长好读书年二十六任泰州牧有强干名康熙二十七年上命大臣勘视下河水道从者骚扰供顿公白其不法者立治之众皆帖然是年夏逢龙作乱征援兵过境主兵者不戢沿途驿骚公具粮刍道旁而令民各持一梃列而侍亲身押送有犯者立擒之官兵过境不敢肆志次年圣驾南巡廉其状擢扬州府谓此江南第一清官也旋调江宁有女巫以邪术惑人白下妇女多信其言吃素念佛公至立杖毙之会丁忧去郡民人投一钱建双亭于署左右名一文亭康熙十年卒年六十四李允祯李贞甫德州人顺治间由工部郎官督清江厂船政廉洁自矢材美而工良穷丁无力供造系累者尽释之复修清江书院以造士郎廷极漕督郎北轩在淮时颇严明山阳令韩炜不悦于监司以病乞免郎尉留之逾年即卒韩入哭恸绝遂丧一目曰善人云亡吾安所恃三日谢病去北轩为东抚郎永清之子兄弟皆任督抚将军靳辅治河之议靳文襄辅字紫垣治南河屡建大议着有成绩可谓名臣然好闻新奇之论创非常之原如车逻十字河一事几陷生民于鱼鳖幸圣祖明烛其害毅然不行其议自高堰之南车逻镇起东至高邮又自高邮至白驹场入海自极西至极东筑丈五尺高堤挑一长河运河横贯其中形如十字于交界处四面建四闸以时启闭取土三百里外估工三百万两幸旨令督抚会议并令土着之人公议彼时淮扬两属官于京师者侍读乔莱编修李铠检讨邱象随给事刘国黻御史郑为旭郎中刘始恢员外刘谦吉行人刘师峻正字张睿学正刘中柱张新杼等十一人同列名遵旨具议其略曰河臣靳辅臬臣于成龙持议不合蒙询土着之人窃以圣恩欲救七邑灾民与七邑灾民所望救于上者不过欲浚下河之海口海口各有故道长河曲港络脉相联但塞者通浅者深俾减水各坝及霪潦停蓄之水悉趋于海且不坏田庐不大糜国帑所谓为下必因川泽也今河臣议自车逻镇白驹场数百里之内毁其村落坏其陇亩又掘墟墓抛白骨惨不忍言叠灾之民岂能堪此不可行者一也河臣欲先筑围埂车去坝内之水取土筑堤臣乡土松地薄三尺之下无干土况取土积水之中投之汹涌灏瀚之内工必不成成亦速坏不可行者二也河臣议堤高一丈六尺束水一丈是堤内之水高于堤外民舍多矣伏秋风雨堤内河高堤外积水其势必溃南溃则邵伯可忧北溃则高邮必漫即幸不溃亦刻刻有厝火积薪之惧不可行者三也且堤内河身水高一丈则河内水可流出入田田中水不能上流入河一定之势也田水既不入河即不能入海其于七邑下河之积潦毫无所泄即于下河之田畴毫无所益不可行者四也议上复下部臣会议停止靳文襄初创此说奇计耸听其词甚辩廷议亦不能驳敕下督抚河漕诸臣会议时督臣董默庵抚臣为田山姜皆山东人漕臣则慕天颜悉知其不便而靳公之势方张诸公慑其气焰河道利害难片言而折各有忧色有山阳邹公子者豪华喜结纳公卿其先人桐崖先生曾提学齐鲁与田公有旧闻其至淮拿舟迎之家人见官航至辄投刺延入则董公也公子大窘蹐不安遂以实告董询其家世喜曰吾固辱桐崖先生相知即舟中命酒相款情文殊洽公子心稍定渐露豪气谈论风生因及开河事公子习闻人言亦称此举不便于民董公欲得不便实状公子不能答请退而质之乡先生既归袖白金三百诣徐上舍北山北山固才士而以刀笔称公子授金具述制府意北山寻思良久曰是易易耳然终不言公子起立解所佩玉带掷案曰事急矣请以是润笔即子夜属稿北山笑曰是奚烦吾笔墨为吾闻开河之说起道路汹汹数月以来赴河臣呈词告不便者七千余人公子诚能得人至其幕下攫其摘由号簿殃民百状一一具在簿有河臣篆记非可狡卸不便之大莫详于此奚烦属稿公子即遣黠奴通幕友家僮阴窃印簿至携致董公公一见大笑曰是不须口舌争矣次日会议郡庠尊经阁下先演剧鸣凤记二伶唱至烈烈轰轰做一场董公拍案大笑点首自唱烈烈轰轰做一场四座瞪目愕眙将弁行酒者相视失色宴罢属官持疏稿请画押靳公左右指喝口若悬河漕抚诸臣无以难之董公徐置疏摇首曰纸上空谈奈于民大不便吾不忍欺吾君出袖中号簿掷向靳公曰是千余人唿号痛哭之声胡不并入疏稿耶靳公取阅色变不能发一语急登舆回署而车逻十字河之议始息下流之下流是年条陈水患淮扬两属京员各有奏章惟泰州某疏内有臣乡为下流之下流一时传以为笑洪泽湖大风雨康熙庚辰七月六日夜三更后洪泽湖大风雨雷电发屋拔木是时督高堰工大臣如少宰王颛庵司农田蒙斋王公垂及江南督抚诸公皆避匿岸下土穴中质明见空中十二龙斗色皆青鳞鬛毕现至七夕入夜始罢阮亭居易录详纪之山姜作歌纪事有云老子峰头日将落潋滟晴色红霞铺拄颊清吟恣眺望几行垂柳鸣千乌黑云崩坏西风起五神车下鞭石趋浪鼓磅硠茅屋破渴虹饮盎飞天吴又云虾蟆登床狐昼语阳侯作意吓腐儒杞人抱忧胡为乎苍水使者多良图郎襜不用生嗟吁王褒九怀空呜呜汉代陈登真大夫盖有慨乎言之王楼村宫友鹿皆有和作山姜又有苦雨叹云夏怜四壁千材无秋伤五谷八月空行野愁踏土木灾朱牒限比官粮重河伯雨师亦常职跋扈飞扬太豪纵同一感喟也准塔顺治二年命准塔巴图鲁镇守庐凤淮扬六月疏报臣于五月自徐州水陆并进明伪伯刘泽清副将高祐据宿迁大败之师至清河县伪总兵马化豹副将张思义率兵四万船千余只据淮黄清三河口连营十里臣遣梅勒章京康喀赉游击范炳吉天相渡清河击败敌舰都司楚进功率步军拒黄河北岸又分二路一自清江浦上游进攻一攻对岸俱破之合军至淮安界次清江浦伪监司范鸣珂携敕印来降泽清与漕督田仰率家口登舟遁伪总兵柏永馥率官兵出迎遂克淮安其庐凤一带望风纳款是役也共招降监司总兵以下官员一百六十三人船五百余只马九百余匹骆驼二十五只红衣炮一百二十位银四万七千两捷至加准塔三等昂邦章京准塔系达尔汉辖扈尔汉之第四子满洲正白旗人姓佟佳氏张文衡张文衡汉军镶黄旗人顺治二年守淮安府修战舰措军需皆咄嗟立办时地方官议为豫亲王建行殿期迫莫措文衡取杉木苇席构之饰以五采布帛鸳瓦榱题毕备王至大喜执其手慰劳之文衡后擢江南按察使一日与僚友宴集忽大风自西北来文衡素精占候占之曰此应在关西极边有变主陨二大僚然风至此地意其一即我乎俄奉特旨升甘肃巡抚六年回兵作乱文衡与总兵刘良臣死之厉豫库礼满洲正白旗人以户部侍郎督催淮安漕粮顺治四年伪益王率兵攻取庙湾城乘胜领八百余人夜过淮安从城颓缺处冲入将衙署围困库礼率标下中军官张大志等并家丁与贼击战其妻搜署内材官厮役之箭令女子递送战所是夜贼败斩伪总兵二员副将一员游击三员参将一员都司守备四员把总二员贼兵一百八十余名淮城得全无恙见八旗通志•库礼传与郡邑志所载颇不符按邑志成于张岸斋太史其时新城受兵乃目睹之事断无舛误所纪盐城厉豫纠众作乱乃草泽无赖劫掠求食者之所为啸聚止数百人并无潢池之警何至如本传所言之甚邑志又云载一朱姓于军中揭史阁部旗号书中兴义师并未有伪益王其人本传所采或从其家状夸张官绩而未之核实欤邑志又云库礼心动欲奔其妾止之曰吾登楼望见贼众不整易败也是乌合豕突之行径即女子亦一望而知其不成寇乱更可知而库礼羊质虎皮丧胆蜂虿贻笑兵民者多矣乃铺张其事饰为佳传岂能欺人耳目乎又王介山杂纂一则云有无为州布衣吴元桂书州志沿革后云厉贼名豫淮安盐城人顺治四年于盐城倡乱事败逃至巢县寄寓宋氏时有宣城朱国材者尝为史阁部可法记室亦至巢变姓名主周氏家敝衣草履形容枯藁曰我史可法也志存恢复已约合兵数万刻日齐集大事可图也周氏信之厉豫时与通五年正月诱集愚众千余夜袭破巢县城复至州州人从之者渐众已而敖土二帅率官兵至剿灭之而州人罹于法者甚众观此则豫于亡命之后犹怀不逞之心真乱民也然始以伪阁部愚人而其终亦为伪阁部所愚以致身膏斧锧所谓出尔反尔者也山阳府考名额山邑博士弟子分拨郡庠向无定额缘府属淮安卫大河卫初无卫学凡十属之卫籍童子俱并入山阳民籍内合考其散居各县之卫童复不准随屯分考俱并入山阳一县民籍内合考国初屡经呈请督抚学道求另设卫学增卫童学额后定议准于府学内多拨山阳十余名历科考案可证按淮属旧有商籍商学额取六名康熙初年西商缘事奉革商学亦裁商童无籍可归且有不愿归者屡经攻诘大宪令府县详议亦准并入山阳民籍内合考准再于府学内增拨山阳五六名历科考案可证干隆二年住居清河县之卫籍童生张被清河攻讦控刘南昌学使迄今张氏虽居清河百有余年不准与清河县试又干隆三十一年住居安东县之卫籍童生王青选被安东攻讦令专考山阳是各县卫童虽茔墓田庐散居各县山邑无其尺土而皆不准随屯分考专考山阳此二案即其证也海赣沭三处向隶淮府数百年从未拨入府学一名雍正初年改为直隶州因此三属卫童不便越府属而考山阳各令随屯考试仍将淮安府学额设二十五名数内扣除二名拨给海赣沭之卫童此又府学多拨山阳实因两卫之明证也康熙五十年以前山阳拨府学皆二十余名五十二年胡学使始间拨外县一二名或此有彼无此无彼有嗣此山阳每科渐拨十六七名遇广额则二十一二名实因两卫无学商额奉裁之故不仅为文风优劣人数众寡起见不然一百余年之久六邑生童之多孰不知府学为公共之学岂有甘心帖服独让一县久不争论之理况历任学使一视同仁亦断无偏厚山邑之事乃近来外邑生童昧于向例纷纷投词妄希多拨此固不足呈辨但恐久而渐忘其所自当事亦不暇致详为其所惑故笔之于此以待留心桑梓者卫籍卫籍历官兵部则削籍入民贯故明旧制国初尚有行者吾乡徐山琢先生任督捕侍郎例得去其籍先生曰畏卫籍者畏充丁耳得一衿斯可免存之庶子孙有畏而向学卒不请去当时迂之明商邱侯太常执蒲司徒恂之父也司徒任兵部侍郎欲去戍籍太常曰若人尽以为苦如国家何若吾一人以为辱如祖宗何遂不易刘伶台杜康桥城东刘伶台杜康桥皆好事者巧为作合供词客游宴之地往见有募疏云诗传雅咏先歌既醉之章书有诰词特谨德将之训溯曲糵流传既远而古今风味攸同酒星在天醴泉出地舟中之斛三百市上之价十千爰有饮中八仙竹林七子或沉或湎孰圣孰贤缅怀作醴之功岂止忘忧之具今杜氏之遗桥尚在而刘家之故巷犹存阅岁久而年深为风侵而雨剥兹欲树丰碑之七尺剪棘诛茅建祠宇之三楹崇基叠石俾千秋相传为盛事赖一时共济以落成红叶诗前辈集中多有薄甸冈看红叶诗题刘水心诗云缤纷掩映斜阳里冈后冈前红未已青帘袅袅出红梢野望还疑晚烧遥则丹林绛树弥满冈峦矣辛未之秋与友人携酒冈边但见沙塍高下黄茅白苇一望无际耳六十年中变易如此育婴堂雍正年间漕督魏公建育婴堂令淮商及各省粮道官员每年捐项为经理之费时任太守彭年先生里居魏公敦请董理其事先购杨绳祖入官圩田部价一千两先缴一半魏公旋内擢而各省粮道不复更捐商捐随亦停止杨田沙薄丰年止收租一二百石所欠部价五百两檄催无出任公访闻宝应乔铎入官腴地五百亩得此可充堂用适有旨入官田房许拨入地方公用任公呈请漕督转咨抚军咨请户部拨归堂用其杨田则变价缴部先奉部驳以此案系户刑二部同办不准是时扬州太守以宝邑系扬属请拨入扬州育婴堂起而相争任公竭力筹画得抚军允行复咨户刑二部部中初难之继乃议准干隆初年淮安太守李公详淮关每年捐银八十两咨部定例有此二项养婴之费始充前后经理皆任公之力也淮郡三城名园亭国初淮郡三城园亭山庄着名者甚多今其遗址皆不尽存后来名流所居间见于诗文者其地亦多无可考以予所知者略识于此靳璧星茶坡之茶坡草堂在新城河北阎牛叟之眷西堂在新城东门张养重虞山之古调堂刘勃安昭华之绿筠草堂在驸马巷陈阶六之鷃笑斋在南市桥刘佥事庵之思园篑园中有篑山在菜桥茶巷阎修龄再彭之眷西堂金石庋嘉树轩在新城又一蒲庵影阁鹪巢鹤墩在平湖桥之西岸又西数里为饮牛草堂张鞠存吏部毅文检讨之百花厅墩在北门内依绿园在萧湖中有云起阁曲江楼最宏丽黄甫及鸿胪兰岩观察之舫阁止园梅花岭在萧湖徐山琢侍郎家南门大街其华平园有容园岭云阁在郭家墩邱曙戒侍讲之南斋季贞洗马之西轩玉蕊亭皆为桐园之一在西长街倪天章之一草亭张泗水之漪园杜首昌湘草之绾秀园在湖嘴有挥麈亭如如室天心水面亭在湖中极亭台花木之盛黄翁谿之梅花在藕塘万年少之溪东村屋在河下又隰西草堂在北门之西岸又南村即万葬处马孝廉西樵之清奕轩不离草堂在隆兴寺塔南徐动盈之横秋阁高卧堂白贲堂张力臣之符山堂在清江浦乐六舞之昙庐姜木生之凫园邱日庵之东里山庄张赤岸之竹堂许念中黄门来凤轩南楼在八字桥程征君水南之菰蒲曲在伏龙洞即其葬处程爽林孝廉之谁庄小人堂在城东庄外戴晦夫之寤砚斋戴闇士之怡斋在西长街杨汇征之南村草堂在府学东杨广文淇益之大椿楼博士孝廉景西之晴霞山房老树轩皆在南门大街沈厚肇之移云堂崖鸿胪之春水楼在湖嘴陈曾余明经之墨庄潇碧亭在驸马巷吴子通朴山之天笠斋海棠屏陈谓敬之淇园徐日驭之北山草堂刘万资万吹兄弟之竹素园颂酒草堂边寿民之苇闲书屋莲叶仙舟在梁皮桥陆观察密庵之月湄孙竹民之素园皆在北门内周征君白民之清耒室止止斋在双刀刘巷高明经思亭之亦爱庐芍圃在丁光桥先征君鹤缑先生之宅在新城之西宅西有水园南有山园曰冬青楼双枣轩经堂修竹廊自吟亭古香楼松石斋凡十余处又夏云草堂在东村蓝邱草堂在南庄先大夫于壬申岁移居城内西北隅家塾东曰咏素斋西曰七录斋为愚兄弟读书处勺湖草堂则水面数椽讲学论文之所其春风亭瓣香书屋鲁呗亭皆门弟子所增葺也邑中旧有亭榭为名流屐齿所频到而不知为谁何之居者亦识之东溪草堂一沤亭餐菊草堂月浪亭青来园庚白堂岸堂如如居漂母冢水经注城东有两冢西者即漂母冢也周回数百步高十余丈昔漂母食信于此淮阴王下邳盖投金增陵以报母矣东一陵即信母冢也敬老贵贵明初定乡饮酒礼扬觯之词与诰令之词此敬老之义也会典载宾介以致仕官为之非科贡正途不准预此尊贤之义也又会典载民间社会有官者不得坐无官者之下又官同则序爵爵同则序齿若庶人与贵者以官礼相见云云此贵贵之义也乡饮诰词曰高年有德者居上庠高年淳笃者次之盖淳笃已别于有德者则不淳不笃者可知其不专尚齿更可知已若不考德望而专取高年则妖人市夫耄耋顽寿无地无之登之宾筵实繁有徒非先王制礼之意雍正元年举顺天乡饮酒礼特命礼部监礼岁以为常其慎重如此可不博考典章而泥于不学之说乎今年淮安太守赵君议举乡饮广文官撰仪注多杜撰乡前辈皆辞不就三代养老之礼远不可考记所载者亦汉人拟议之词东京西周仿而行之未必果三代之旧也后周以于谨为三老中楹南向而坐帝立于黼扆之前西面有司进馔帝跪设酱至亲为袒割谨食毕帝跽授爵以酳此拘礼经之文而不达其意者何也古人之席以东向为尊宾师祭祀皆正东向之席惟人主立朝则南面为尊耳今也以人臣俨然南面而使人主立于其旁三代有是礼耶此不达古之方面也礼曰授坐不立授立不跽古所谓跪即坐而膝席耳今也以人臣倨坐于上而人主跪于其前三代有是礼耶此不达古之坐起也且礼有时而情有顺古今异便不可强同古之人君立而听朝今有立者乎升车者立而乘今有立者乎东京以桓荣为三老儒者讥之谨何人哉猥以不经之礼尊之陋亦甚矣宋儒学无根柢不考经制徒取其能行周礼而究仪章制度不亦悖乎官吏致仕居乡明俞汝楫礼部志稿云庶民以齿为先后致仕官序爵爵同则序齿至处亲族则不得论爵洪武十二年令内外官致仕居乡于宗族序尊卑如家人礼其于外祖及妻家亦序尊卑若筵宴则设别席不许坐于无官者之下其与异姓无官者相见不许答礼庶民则以官礼谒见有侮凌者论如律此有明之礼亦未尽善君子之居乡也清浊太分则市井切齿良贱不别则士类腾讥听雨记谈云乡人叙坐以齿虽贵为卿大夫其居乡亦皆谦退从厚曰乡党莫如齿考之礼一命齿于乡再命齿于族三命则不齿于族矣况乡乎此吴郡都穆之言而于义未备予谓荐绅士庶同辈中各为叙齿可也苟非其类而亦以齿尊之不几于失礼乎蓝田吕氏乡约曰非士类者不以齿宋人讲礼吕氏旧家斯言得之生日祝嘏颜氏家训言江南风俗二亲若在每至生日常有酒食之事无教之徒虽以孤露其日皆为供顿酣觞声乐不知有所感伤程氏云人无父母生日当倍悲伤唐太宗谓长孙无忌曰朕生日世俗皆为欢乐在朕翻为感伤奈何以劬劳之日更为宴乐乎泣数行下群臣皆为之涕泣予谓父母生日为子者承欢戏彩集僚属宾亲介祉堂上乃人情之常或父母在堂值己生日借是称觥一室之内博老人一日之欢亦未为背于理若值蓼莪废读之余生而自为蓬弧称觞之乐事窃有所不忍矣吾淮缙绅之家皆守礼法无背理逆情之举后因山右新安贾人担荚至淮占籍牟利未与士大夫之列往往行其乡俗值己生日辄多招宾侣以为门庭光宠近来本地之屠酤儿尤而效之而新安人于父母已故犹作冥寿明镫彩筵借口祝嘏益所未安闻昔有行脚僧值母八十生辰以饭一盂经一卷为母寿而作偈曰今朝是我娘生日剔起佛前长命灯自米自炊还自吃为娘斋得一员僧此僧可谓孝子士大夫愧此多矣淮礼聘妇淮礼新妇站席俟宾进数豆其姑命之坐始坐芥隐笔记有转席之礼白香山诗云何处春来好春深娶妇家青衣转毡褥锦绣一条斜站与转音相近殆其遗意耶淮人聘妇珍币之下必衬以茶更以瓶茶分赠戚友按品茶录载种茶树必下子若移植则不复生子故俗聘妇必以茶为礼义固有取云云是宋时已有此俗矣毛西河集称淮人嫁娶用大禹辛壬癸甲四日作四日吟云只盼辛壬至图作千年欢何悟别离此只在四日间此国初时有此俗今则无之也赵槩宋赵槩字叔平初客涟水军郡守召至门下不数年叔平以馆职守涟水后守名其所居为豹隐堂石曼卿有诗云熊飞清渭逢何暮龙卧南阳去不还年少客游今郡守蔚然疑在立谈间叔平在官如不能言然阴以利物者为多时议比之刘宽娄师德忌以壶嘴向客淮俗忌以壶嘴向客此亦有所本礼记•少仪云尊壶者面其鼻解曰以鼻向君见惠自君出也鼻柄也鼻向君则嘴向己赵酉教织淮郡有耕无织壬申岁陇右赵文山太守慨然以兴利为己任延苏松男妇数十人以教织始于府署堂皇设局继移韩侯祠中城内外妇女就学者数百人绘图制式颁示条约规模粗具赵以是冬量移去继守者不任事因经费不充遂散而遣之呜唿兴千百年未兴之利岂易言哉京田时田山邑地亩有京田时田之分丈量往往不清据潜邱札记云京田一顷算时田四顷二十二亩四分四厘时田一顷算京田二十三亩六分七厘三毫京田之大如此汉书•食货志六尺为步步百为亩陆龟蒙江湖散人传云有田奇十万步自注吴中以二百五十步为一亩大小悬绝陈恪勤公尹淮日详免增丁文云查得康熙四十年编审原缺丁一万四千九百一十三丁缺丁银六千四百一十七两后丁足而银缺其故何居查山邑历年水患百姓逃亡是以缺丁甚多三十年编审前任朱令以土着无丁可增乃将淮城北寄居贸易人户及山西与徽州寄寓之人编为附安仁一图因其流寓不便多编每名止编银一二钱所以丁几足而银数尚缺至三十五年后童家营河决西乡六坝水冲逃亡更甚其西桥寄居流寓之人各还原籍及邻近各户又畏代完逃丁亦相继逃去于是人去丁悬反累里甲包赔所以四十年编审时孙令因逃亡缺额将幼丁尽数编入尚不能足仍有包赔之累并未将重则改为轻则也今部驳疑改重则总因三十年编审之时将贸易流寓入户止图一时人丁足额而不知贻累无穷及银数不足上经部驳止覆云下届足额其如水患频仍逃亡日甚不准减丁安能足额今四十一年地丁钱粮均邀捐免民困少苏然逃者不能即返死者岂能复生部驳虽严万难增补伏乞俯察丁足银缺之由及不能增征之势恩赐题达均荷洪慈邑令观风季考邑令观风季考近日久无是事予少时见邑侯金公杨公犹屡行之今阅陈湘潭淮海文略有季考牒学文录之足觇沧洲治淮不同俗吏也本县校课文武生童各卷簿书之暇逐一披阅或濯濯如三春柳涓洁清新或苍苍如百尺松离奇曲折或自成矜贵逢宝玉于丰年或独着清真擢嘉禾于俭岁纷披藻采洵足神怡罗列珍奇良难指数本县细加衡校谬定品评除经发案晓示奖赏外合牒贵学照牒移事理传集诸生于本月望日齐赴衙斋共为赏析将阅过各卷面相论定非敢分甲乙之次第即以卜午未之联登务各惠临毋辜跂望徐积祠徐节孝祠凡数处自宋迄今兴废不一惟县治东一祠存耳考始建祠者为宋守苗仲渊与赵康州祠相邻俱迤县治之东所传世惟忠与孝训俗知所止一诗是也后遂并唿为忠孝祠郡城东观风门外二三里许有先生考妣及先生之墓后人即墓所建祠明代屡修不废潘熙台先生诗出郭晨未启下车瞻耿光指此祠也万历中曹于汴司李淮安增高其墓行祭于祠又以先生故居在县治东复即其地建祠自城中祠成而墓祠渐圮今治东之祠未知即宋守苗公所建之旧基否但旧与康州并祀今与陆丞相并祀岂以康州移祀文节配食张右史故此以丞相配节孝欤又按淮旧有忠孝书院在东门外巡按御史毁尼寺为之祀徐陆二公于中见胡侍郎忠孝书院碑记今亦不可考矣吾淮在宋之季年遭兵燹最酷数百里内几无鸡犬嘉定以后朝廷不复遣将改楚州为淮安军但羁縻之而已故宋时世族竟无孑遗迄今宋人之有后于淮者惟节孝先生及张孝忠正纲二家而已甚矣忠孝之泽绵也引元兵渡河者元世祖收江南渡黄河无舟夜梦一老曰汝要渡河随我来引之去指曰此处可渡遂以物记其岸及明至其处傍有一人曰此处可渡触梦中语世祖曰你可先往其人先行大军从之果获渡既平定欲赏其功老人曰我富贵皆不愿但得自在足矣遂封之为答剌罕与五品印拨三百户以养之见元杨瑀山居新话瑀字元城旃檀佛像旃檀佛像在淮安最久唐太宗贞观间自江左至淮至宋太祖干德间复往江南盖终唐之世皆在淮矣按释迦如来初为太子诞七日母摩耶弃世生忉利天佛既成道思念母恩遂升忉利天为母说法优阗国王欲见无从乃刻旃檀为像目犍连尊者以神力摄三十二匠升忉利天谛观相好三返乃成及佛返人间王率臣庶自往迎此像忽腾步空中向佛稽首佛为摩顶受偈曰我灭度千年汝从震旦利人天由是飞历西土一千二百八十五年龟兹六十八年凉州一十四年长安一十七年江左一百七十三年淮安三百一十七年复至江左二十一年至汴京一百七十七年北至燕京十二年北至上京二十年南还燕京内殿五十四年燕宫火迎还圣安寺一十九年元世祖迎入仁智殿十五年迁于万安寺一百四十余年其后复居庆寿寺一百二十余年至嘉靖戊戌庆寿寺灾奉迎于鹫峰寺至我朝康熙癸卯迎入大内距优阗王造像之日在周穆王五十二年辛卯至今干隆三十七年壬辰凡二千七百九十二年淮城西北隅龙兴寺建于晋大兴二年而盛于唐西南有浮屠名敦煌塔一云尊圣盖即供养佛像之地传灯录载释迦生于周昭王二十四年周书纪异则云昭王二十二年释氏生金履祥因之修入通鉴至今乃以四月八日为佛生日龙兴寺岁壬午扬州榷使重修天宁寺增置殿宇嫌其佛金身藐小时龙兴寺已成瓦砾佛皆露处僧某私以铜像三尊鬻三千金商人择日来迎同学诸子闻之走告漕帅杨畹兰先生先生大笑即草一札与普鹾使云建庙以妥佛也今令其舍数千年之旧居而寄托于他氏之舍恐非佛之所乐且新佛占其上座将置故佛于何地买佛之名既不可居供佛之诚亦不可阻莫若移此金于淮郡重修龙兴寺以妥佛灵功莫大焉普深以为然即日送三千金来于是吾乡好义之士复益以三千余金而庙貌重新矣龙兴寺之今昔郭家池即放生池又作王家池在龙兴寺后唐时极盛渭南诗城碍十洲烟岛路寺临千顷夕阳川仿佛似之然不可考矣以予所闻于前辈父老之言国初时龙兴寺中屋宇尚有千余间环水皆廊北接放生池大悲阁每腊后至王正庙内外列肆栉比门摊席舍无尺寸隙地货物山积百戏具陈端午竞渡亦然而沿池四面竹篱花圃酒楼歌馆竟夕笙歌不辍厥后日就颓倾竟至寸瓦无有予于干隆乙丑始归里门壬申移居于城西北隅相距尺咫每当夕阳在衣人影落水徘徊荆棘瓦砾之中惟见三金身高耸十数丈卓立云表各踞坐一石磴上头顶一箬叶斗笠围遮半面束麻结缨缚于佛项自肩臂以下则任风吹雨淋矣石磴下有群豕窟处予与紫坪暇即往游十日凡五六至至则持鞭追豚以为笑乐三冬湖冻冰坚每与胡宾南于高兄弟以瓦片击冰为飞堕之戏忽忽将二十余年矣阎古古游放生池诗云缘市灯摇千屋影隔溪香静百花樊彼时犹及其盛也刘水心过放生池诗云僧窗曲曲临池启官树行行倚郭栽今皆无有盘古路史天地之初有浑敦氏者出为之治注云即盘古又云按地理坤鉴龙首人身今成都淮安京兆皆有庙祀云云予阅郡邑志皆未详庙址何处旧城南门内有三皇庙亦不记其所祀何人按帝王五运历年记道经云元气蒙鸿萌芽兹始遂分天地肇立干坤启阴感阳分布元气乃孕中和是为人也首生盘古垂死化身气成风云声为雷霆左眼为日右眼为月四肢五体为四极五岳血溢为江河筋脉为地里肌肉为田土发髭为星辰皮毛为草木齿骨为金石精髓为珠玉汗流为雨泽身之诸虫因风所感化为黎其下品者名为苍头今人自名称黑头虫也或谓裸虫盖盘古之后三皇之前皆裸形焉程咬金墩城东紫霄宫前高阜俗传为程咬金墩或为咬金坟在其下按唐书咬金名知节为峻州刺史卒赠益州大都督陪葬昭陵安得坟于淮耶旧志载宋绍兴十年韩蕲王筑城掘地深丈许见有棺得埋铭云唐程智节墓又云遇韩则破其信然耶否耶予闻康熙末年城东杨氏住水巷口因治屋掘地得一小石碑长尺余有字云宫旁一行云臣程智节奉敕监造字画类颜柳此石尚存杨氏家文学杨存愚为予言之意知节盖曾有事于淮宫外即墩后人或指其登临凭眺之处而名之耳墩坟音相近久而沿讹遂造为蕲王事以实之吕洞宾诗宋叶少蕴着避暑录话载楚州紫极宫有一小轩人未尝入一日忽见壁上题诗云宫门闲一入独凭栏干立终日不逢人朱顶鹤声急相传为吕洞宾予见其字亦无异处已半剥去土人有危疾者刮其黑饮之皆愈紫极宫即紫霄旧名邑志所载吕诗系七律一篇与此异淮塞旧志云运河水当明初由旧城西南入许家闸绕南门东门至北门又绕新城南门东门至北门故两城皆利自嘉靖间漕臣惧倭乃筑联城于是许家闸渐废水不绕城局势变而益坏后人开兴文闸引水入宝带河所以救其失也旧城筑于晋时宋金交争此为重镇守臣陈敏曹所筑北使至此见雉堞坚新号为银铸城宋人称淮上曰淮塞三保太监铁锚七修类稿载淮安清江浦厂中草园地上有铁锚数个高八九尺小亦三四尺不知何年物相传永乐间三保太监下海所造雨淋日炙无点发之锈望之如银铸光泽予壬申在张湾城角亦见数具长皆丈余甘罗城甘罗城在河口其地多古钱土人往往掘得世称甘罗十二相秦国策史记皆未之载仅见贾公彦仪礼•丧服传疏亦不详所自或谓甘茂之误郡邑志皆考据未详山阳旧治宋史•地理志楚州淮阴县嘉定七年徙治八里庄今之旧城是已路史•国名纪汉宣帝子封山阳王在东海郡今无山阳王遗址而转奉后主为山阳公焚香赛会作上公之装胡为者也文通塔文通塔在城西北隅一名敦煌塔顺治年间有海鹳数群巢其颠后有弋者遂避去康熙初复来巢和鸣如前马西樵居相近也感赋云仰面看鸣和依稀对故人栖难天路近情实汝曹亲傍垤曾无故将雏别有因那如邻院鹤终日苦笼身况钟明永乐时朝鼓敝欲更换礼部行文淮安府造鼓送京师诸胥措词不成语时况钟方在部易之曰紧绷密钉晴雨同声众称善相传钟为礼部郎中时无支祁无支祁复见事小说家记载不一泗洲士人尤言之凿凿而罗泌谓永泰初李汤知山阳时事按路史集仙录云云华告禹曰太上愍汝之志将授灵宝之文陆策虎豹水制蛟龙馘邪检凶以成汝功因授上清宝文又得庚辰虞余之助遂导波决川奠五岳别九州天钖元圭以为紫庭真人虞余庚辰按楚词乃益稷之字云华者云王母之女巫山神女也昔李公佐至永和九年从元公钖泛洞庭登包山入灵洞得古岳渎经第八卷奇字蠹毁不能解其后周焦君详之云禹治淮水三至桐柏山惊风迅雷石号木鸣土伯拥川天老肃兵功不能兴禹怒召百灵搜命夔龙桐柏等于君长稽首请命禹因囚鸿蒙氏漳商氏兜氏卢氏犁娄氏乃获淮涡水神名无支祁善应对言语辨江淮之浅深原隰之远近形若猿猱缩鼻高额青躯白首金目雪牙颈伸百尺力逾九象搏击腾趠疾利倏忽视不可久禹授之童律童律不能制授之乌木田乌木田不能制授之庚辰庚辰能制鸱脾桓胡木魅水灵山妖石怪奔号丛绕者以千数庚辰持戟逐去颈锁大索鼻穿金铃徙之淮阴龟山之足俾淮水永安庚辰之后皆图此形免淮涛风水之难而释氏乃以为泗州僧伽之所降水母者惟僧伽以观音大士应化于过去阿僧祗劫值如来三慧门入道以音声而为佛事现化此土如李邕之三碑蒋之奇所传三十六化近是而水母之事非也方永泰初李汤知山阳物尝出焉详予福地记又山海经云水兽好为云雨禹锁之军山之下其名巫支祈张太尉祠宋时汴京城外东南隅有张太尉祠至元丰中光献太皇太后祈请有应加封为嘉应侯京东州郡处处有祠颇着灵异按汴京遗迹志载侯姓张氏淮阴人称为张舍人死而为神隶于东岳主幽冥死生之事汴京以东皆祀之号张太尉祠惜不载其名字不知为何代人李三才李修吾性豪迈督漕时李霖寰督河济宁同里同年修吾以霖寰性俭啬欲调之遣官致书币附百金托市油胭脂供妾媵用盖济产也霖寰语使云汝主后房人众些须不足供今加买百金作答修吾发书笑而置之油胭脂竟积而无用金龙四大王淮之清江浦金龙四大王庙碑称姓谢氏兄弟四人纪纲统绪皆宋会稽处士绪最少初为诸生隐钱塘之金龙山宋亡日夜痛哭阴结义士图恢复知不可为遂赴水死题诗于石曰立志平生尚未酬莫言心事付东流沦胥天下凭谁救一死千年恨不休其徒问曰公志决矣他日以何为验绪曰黄河水逆流是吾报仇日也后明太祖与蛮子海牙战于吕梁不利忽见云中有天将挥戈驱河逆流元兵大败帝夜祷问其姓名梦儒生素服前谒曰臣谢绪也宋祚移沉渊死上帝怜我忠命为河伯今助真人破敌吾愿毕矣次日封为金龙四大王以绪尝居金龙山殁又葬于其地故也此施愚山集所载较详于他编也陈造击球序宋陈造江湖长翁集有楚州秋击球序读之想见尔时扰攘情形旧志未载予于馆局中见之附录于此岁乙卯重九山阳帅熊侯景瞻率郡戍将佐击球于筹边堂之北以修戏马故事予与寓目焉是日也天清风柔纤尘不惊千蹄赴场合沓崩腾兟兟戺槛槛如也乍整乍乱倏合骤离如林而驰如山而蜚如蛟螭超腾翻倒烟云而下上飞星流珠奔迸明灭拿攫搏掇有未得而忿郁赑屃也马事已角刀槊凡武力士遍阅其技而罚且赏以歧能否少焉命釂割鲜交谈互笑喧哗杂袭然无非贾勇报上及时赴功之计既酣侯起握予手曰凡劳寓于戏虽懦也乐张而不弛莫既其情天下无可弃之才此其众勇怯能否信不齐振厉用之无不可者吾老矣顾今兵革未息天将悔祸一旦有事中州整暇以前无捍格几微而集不当计未然乎懦可作勇可习吾日惟此且从事此不独今日是心如是子必吾信予曰国家失中原逾六十年古称三十年为世而既再矣盛衰消复循环然夫士不素练不可应卒不淬砺将惰且偷今之可投之机无智愚皆知之庙堂犹须之岂恝然哉后之发先之至兵之神算脱兔自如处女机不可露使边臣皆此心其何事不立使擐甲执兵之士听其上一心侯之心其何功不竟侯年长矣旅力未衰颐授豪雄不有余乎昔者廉颇马援赵充国盖不以其老而辞君之事况遗矢之谤譊々者束喙久矣而马革裹尸固侯夙志行见图凌烟之形以继方虎吾将长裾款侯道今日语且作为歌诗以踵贺客后不已快乎侯颔而笑乃退而为之序淮地用兵之路唐荆川谓庙湾剿贼有两路一从宝应拖船过坝水路自清沟喻口进攻则兵便而馈饷捷一路从淮安至马逻陆路进攻则兵势迂而馈饷难此据当日形势而言四百年来河道变迁支港多而不深大船难行不得专靠水战也范文正筑堤捍海堤名汤潮岸又名当潮岸今皆称范公堤东南起吕四场西北抵姚家场三四百里皆可为陆兵长驱之地江北之有倭患自嘉靖乙卯起凡二十余年秃鹙捕蝗元大德三年淮安蝗虫为害忽有秃鹙千余恬不惧人以翅打落蝗争食之既饱复吐而再食遂不为灾于是中书省奏请禁捕秃鹙着于令载之至正条格云雉入淮水为蜃雉入大水为蜃大水淮水也晋语曰雉入于淮水为蜃蒋用文蒋用文淮之儒医永乐间以戴元荐为御医历院判仁宗在青宫甚眷之年老卒于京加院使谥恭毅命中使护丧归淮以杂流而得佳谥诚为荣遇然未免滥矣补遗让中堂先作故人陈桂林文恭宏谋黄阁雍容执雌持下尹文端居首揆素所推仰文恭病剧文端往视曰吾辈均老不知谁先作故人文恭拱手曰还让中堂盖习于谦初不觉也文端默然及文恭予告方戒途而文端已先骑箕文恭欲回京一恸家人力阻行至韩庄而薨轩辕诰山左轩辕诰以举人作教谕将升某府教授中己未会元殿试改庶常散馆归班选知县改教选其初升之缺一片青毡依然如旧二十年如一梦云狐弄愚人某司成素有和峤之癖有余钱辄籍而贮之箱岁久积箱十余会当移居闻某屋甚廉遂僦之月余有狐出入庭中久之撒钱于地日可数千司成大悦以为神赐性素悭至时顿改旧习鲜衣美食饰车马宴宾客人多讶之一载狐徙不复得钱而习奢既久不能更俭始取旧籍者用之开箧已空狐之愚人耶抑人之自愚耶异鸟戊寅舍弟紫坪客西泠三月暮游凤凰山访宋御教场故址忽见一异鸟大如鸽头赤尾青两目炯炯如金碧光翱翔丛薄下宛转鸣嗷竟日始去问之土人皆所未见即博物家莫之识也赋诗云翻翻翠羽映明霞啼遍东风恋落花漂泊一枝栖未稳上林新宿几群鸦金华将军杭州有金华将军者盖青蛙二字之讹其物极类蛙但三足耳其见多在夏秋之交所降之家以秫酒一盂腐一方祀之其物盘踞其旁初不饮啖而其皮壳由青而黄而赤祀者曰将军受享既醉矣遂以盘送诸涌金门外金华太保庙中指顾间顿失所往其家数日内必有所获上虞赵金简司铎杭州己卯秋金华将军降于庭树紫坪谓曰先生当邀恩加俸矣已而无验十数日后文庙丁祭向例自制抚以逮厅县与在籍诸荐绅皆当归胙祭牲每不敷广文则市脯以益之是岁所用独廉余豕首二肉二十余斤紫坪笑曰斯岂金华之应欤三梦天台齐宗伯召南平生不多作梦每梦则必有异应乡举时游于忠肃庙倦憩于廊见若隶役者执刺相迓入中庭忠肃出位揖之先生因请曰公在景泰时专听独任千载一时而易储之事默不谏何也公曰耿耿此心淹没几数百载微子问余固将有说子他日第详检皇史宬中便知我心迹耳言讫而寤及丙辰入翰林修明史纲目英景两朝实任纂述先生因请开皇史宬章疏乃着易储十论以暴于公之冤云一在上书房时一日面忽发赤如中酒状其夜梦游天台与司马道士谈玄甚久寤后不知所谓越三日暮出禁门马逸不止颠焉脑髓竟出赖蒙古某治之两月余始活既思梦中遇承祯之地乃坠马坡焉一丁丑春将赴杭渡钱塘之夕梦至天竺观音大士遣侍者乞题柱联遂口占二语以应醒后录存既至万松岭新方伯富公曰某一子染痘甚剧家人祷于天竺始得生今将往祭诸物备矣独缺联句愿得先生之笔以为重先生随取所录存者示之而告其故富大惊悟从此称先生为老佛云先生瞳人极小能远视与紫坪登山见江船叶许大先生辨舟中几人服某某色杯斝壶觞之属历历可数下山至泊所则舟甚大所视皆不爽先生清晨望云能寻其根云仿佛如丝系于山随所寻挖之得云根石多花草鸟篆形尤异者一石具先生名字因汇印一册为赋天然图书歌以志之异人己卯紫坪客杭晤龙泉连学博年已九十矣应秋试精神不衰其须发行步如五十许人甚讶之遂询其故谓某四十余读书天鲤山中授徒六七人茅屋三间孤寄深箐荒村谷去人家甚远一日徘徊檐际闻风声肃然一道士葛帔麻屦曳杖至前形容枯瘠大类野殍初见殊惊不得已揖之坐言其姓吴字妙应宋元丰中避役居此山今七百余岁遇异人授以神仙之术服食有验特不能飞升耳入山之后于世事一无所闻以子有宿缘故来相会幸勿惧也问今为何代去宋凡易几姓因言熙丰间败政有史事所未备者其言词清畅吐纳风雅盖亦当世名士嗣后或数日一来或月余再至来去倏忽莫可端倪某素习易以所业请正吴随问发议悬解妙谛多昔人未道出先天图一纸以示曰学易者不可不知此尧夫止得其粗耳后一年忽辞去曰请从此别不可复见矣自此遂不复至而连自遇吴后觉神气异昔体素弱终年扰床咯咯不已年未五十而已作皴缬纹至是病良已容颜光泽今阅五十年未尝一日少不快也噫神仙之说多荒唐不经莫可考信今连自述其见如此而紫坪又亲见连如此则安能云必无哉紫坪为赋天鲤山行以纪其事鹿尾京师宴席最重鹿尾虽猩唇驼峰不足为比然自唐已贵之陈子昂麈尾赋云卒网罗以见逼受庖割而罹伤岂不以斯尾之有用而杀身于此堂为君雕俎之羞厕君金盘之实若六朝则以麈尾为谈柄耳未闻充盘俎也耶律楚材西域诗亦以鹿尾驼蹄作对三刺拜前辈用三刺三国志凌统入里门谒长史怀三版恭敬尽礼其三刺之滥觞乎慈仁寺明宪宗建慈仁寺为母后祝釐颁名画百二十轴皆天堂地狱变相大毗卢阁高三十六级长廊四周城市郊园历历可睹仰瞻宫阙如傍云霄俯眺西山俨入襟袖殿前双松当时已称数百年物东一株高四丈余偃盖三层涛声满天西一株仅二丈余低枝横荫数亩鳞皴爪攫以数红架承之阮亭作双松歌又言其下可置数十席出总圣门为海棠院皆僧寮也海棠干数围亦元时物阁后有窑变观音高尺许宝冠绿帔相极慈悲寺前后为七层今毗卢阁改为平殿三间双松竟舆入木厂海堂院今废为染衣之所惟窑变观音尚存仰荷睿藻题咏珠龛宝座装饰精严游人瞻玩辄不能去己丑秋同人往游陈桥张怀月严冬友皆有诗予亦有句云联镳出访慈仁寺一带荒畦种野蔬髯叟久经悲火化金仙闻已罢楼居珠龛白定瞻相慈翠竹黄花绕佛庐怪底绛裙曳环佩海棠月冷听经鱼跋王跋记年十三四时于市上得茶余客话篝灯读之两夕而竟鳃鳃然以为未足也比修郡志征遗集程丈仲材适缮是稿云系足本尔时即欲快睹缘以私乘入公局末由览去秋司寇裔孙铁庵先生慨然见假始知原卷二十二湖州戴菔塘选十二卷为单行本松江吴泉之刻入艺海珠尘颠倒先后尤改旧观窃思乡先生留心掌故毅然箸述若侈意去取殊负苦心因照稿誊写不遗只字即经其从子定甫先生点订者亦逐一改正以识庐山面目而予廿年前尝鼎一脔今始朵颐属餍文字之缘殆真如大雄氏言有前因后果在耶光绪戊子春二月南清河后学王钖祺寿甫谨跋十二卷本戴跋己亥夏余与司寇吾山先生同膺司谏之选先后入台过从无间每春朝宴集酒边谈论前言往行听者忘还固未知其有所着述也嗣读行述有茶余客话之辑王少林太守亟称其书今夏从方浦大兄借观其记前型搜逸事考证典物多有未经人道为说部诸家所不及者为选十二卷梓行是书成于辛卯之前故云文渊阁无其地本朝尚无三元癸巳建阁以及辛丑钱修撰棨及第亦未补录知此稿固未成之书也且卷中深以在阁日浅不及遍观库藏典册为慊昔余科垣夜直恒秉烛翻史录书盈尺窃与先生有同嗜曾于先生所撰刑部典试题名二书多所校正惜公早骑箕不及参订茶话全书不无遗憾顾方浦负荷念切行将与七录斋诗文全集合刻流传嘉惠艺林更乐得而观厥成焉甲寅上元乌程戴璐跋十二卷本阮跋先司寇束发受书即耽吟咏于书无所不读所着诗文集如千卷藏于家中岁以命入八直纶阁历卿垣僦居长安藏书最富手不停披殚心着述与一时贤士大夫游宾客过从煮茗剧谈靡问寒暑凡所得于载籍以逮闻见所及辄志之积二十年成茶余客话三十卷所记自经史及国朝典故淮阴事迹下及书画琴鱼之类靡不讲贯精核独出己见论断而折衷之己酉捐馆后谨录收藏版行匪易中心窃负疚焉奉常菔塘先生为先司寇台选同年交好无间今春索阅此书详加校正欲公同好先选十二卷仿毕升活字版印行余卷仍谨藏以待再梓琦愧不能读父书幸先生精鉴流传先司寇赖以不朽而先生敦情古处以及沾溉士林之谊亦足以风世矣爰敬跋于后癸丑小除男钟琦谨识