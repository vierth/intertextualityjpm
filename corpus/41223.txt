卷一先秦帝尧子丹朱博物志曰尧造围棋丹朱善弈玉楼子曰尧教丹朱棋以文桑为局犀象为子路史•后纪帝尧陶唐氏初娶富宜氏妇曰皇生朱骜佷娼克兄弟为阋嚚讼嫚游而朋淫帝悲之为制弈棋以闲其情乌曹乌曹商人古史考乌曹作瓦器潜确类书乌再作赌博围棋物原桀臣乌再作赌博围棋季咸作胡面子韩信作纸鸢汉武作猜拳斗草刘向作弹棋许书竹部簿局戏也六箸十二棋也古者乌再作簿太叔文子左传襄公二十五年卫献公自夷仪使与宁喜言宁喜许之太叔文子闻之曰宁子视君不如弈棋其何以免乎弈者举棋不定不胜其偶而况置君而弗定乎必不免矣弈秋弈秋战国时人孟子•告子章弈秋通国之善弈者也使弈秋诲二人弈其一人专心致志一人虽听之一心以为有鸿鹄将至思援弓缴而射之虽与之俱学勿若之矣汉越岐注有人名秋通一国皆谓之善弈曰弈秋张衡云弈秋以棋局取誉子华子云弈秋通国之善弈者也当弈之思有吹笙过者倾心听之将属未属之际问以弈道则不知也非弈道之深情有暂闇笙猾之也文选•安陆王碑云弈思之微秋储无以竞巧焦循孟子正义引申赵注谓古之以技传者每称之为名如医和卜徒父是也此名弈秋弈是技名故知秋为其名因通国皆谓之善弈故以弈加名称之然则秋殆显其技而亡其姓与汉刘启汉书•景帝本纪帝名启文帝太子在位十六年遵孝文之业至于移风易俗黎民淳厚周云成康汉言文景美矣初孝文时吴太子入见得侍皇太子饮博争道不恭皇太子引博局提杀之刘去汉书•景十三王传刘去广川惠王越之孙缪王齐之子也嗣为广川王师受易论语孝经皆通好文辞方枝博弈倡优杜夫子西京杂记杜陵杜夫子善弈棋为天下第一人或讥其费日夫子曰精其理者足以大神圣教陈遂汉书•陈遵传陈遵杜陵人祖遂字长子宣帝微时与有故相随博弈数负进入宣帝即位用遂稍迁至太原太守乃赐遂玺书曰制诏太原太守官尊禄厚可以偿博进矣妻君宁时在旁知状遂于辞谢因曰事在赦令前其见厚如此桓谭桓谭字君山沛国相人也好音律善鼓琴博学多通能文章尤好古学数从刘歆杨雄辩析疑异所着新论有论棋曰俗有围棋或言是兵法之类上者张置疏远多得道而为胜中者务相摭绝要以争便求利下者守边趋作罫自生于小地犹薛公之言黥布反也上计取足楚广得道者也中计塞城皋遮要争利者也下计趋长沙以临越此守边趋作罫者也更始帝将相下能防卫而令罫中死棋皆生班固班固字孟坚扶风安陵人彪子年九岁能属文诵诗书及长博通载籍九流百家之言无不穷究事具后汉书本传着弈旨一篇其词曰大冠言博既终或进而问之曰孔子称有博弈今博行于世而弈独绝博义既弦弈义不述问之论家师不能说其旨可闻乎曰学不广博无以应客北方之人谓棋为弈弘而说之举其大略厥意深矣局必方正象地则也道必正直神明德也棋有黑白阴阳分也骈罗散布效天文也四象既陈行之在人盖王政也成败否臧为仁由己危之正也夫博悬于投不专在行优者有不遇劣者有侥幸踦拿相凌气势力争虽有雌雄未足以为平也至于弈则不然高下相推人有等级若孔氏之入回赐相服循名责实谋以计策若唐虞之朝考功黜陟器有有常施设无祈因敌为资应时屈伸续之不复变化日新或虚设豫以自护卫盖象庖羲网罟之制堤防周起障塞满决有似夏后治水之势一也有厥坏颓不振有似匏子泛滥之败一棋破窐亡地复还曹子之威作伏设诈突围横行田单之奇要厄相劫割地取偿苏张之姿固本自广敌人恐惧三分有二释而不诛周文之德知者之虑也既有过失能量强弱逡巡儒行保角依旁却自补续虽败不亡缪公之智中庸之方也上有天地之象次有帝王之治中有五霸之权下有战国之争览其得失古今略备及其晏也至于发愤忘食乐以忘忧推而高之仲尼之概也乐而不淫哀而不伤质之诗书关雎类也纰专知柔阴阳代至施之养性彭祖气也外若无为献而识净泊自守以道意隐居放言远咎悔行象虞仲信可喜感乎大冠论未备故因问者喻其事黄宪黄宪字叔度汝南慎阳人也父为牛医士君子见之靡不倾服郭林宗曰叔度汪汪若千顷陂澄之不清淆之不浊不可量也年四十八终天下号曰征君事具后汉书本传着机论一篇论曰韩王见征君征君方耕而归望韩王之轩弃锄而隐之韩王返国他日又见亲以币将于庭征君乃就载以归谋辅王室之策征君是以不能辞于诸侯韩人有善弈者以弈说征君曰子知弈之道乎征君曰不知也弈者曰吾与子弈之可乎曰夫弈以机胜以不机败吾不能机何弈之为曰子恶机而不弈不知子之机过于弈乎曰何为其然也曰弈之机虚实是已实而张之以虚故能完其势虚而击之以实故能制其形是机也员而神诡而变故善弈者能出其机而不散能藏其机而不贪先机而战是以势完而难制虽然此特弈之道耳若机之流于众妙也肆而渊乎羲皇得之而画其卦神农得之而蓺其墙轩辕得之而奠其兵勋华得之而禅其器夏禹得之而驱其泽殷汤得之而陈其网周武得之而奋其钺仓颉得之而泄其文女娲得之而炼其石造父得之而神其御后羿得之而精其射伊尹得之而负其鼎公输得之而云其梯宁戚得之而扣其角伯牙得之而鼓其琴老子得之而守其谷孔子得之而击其磬昔有抱瓮者恶桔槔之机而不用然乌知抱瓮之为机乎由此观之天地万物皆机也机其运于应物之所动于无形之源乎今子之出也将以仁义为机而运诸侯于掌上熔兆民于轨物经之纶之弛之张之吹之嘘之若噫气之雄风而解骇乎万窃其机也如是弈何有哉夫圣人以仁义为机贤者以礼信为机谋士以术数为机辩士以纵横为机此机者皆利于诸侯而显名者也吾子其握圣人之机以游说诸侯则汉室可举矣当今之时得机者为得圣人之机者贵不可限子翕而不张亦何取以机也盍奋而张之噫仁义之气而解众庶之郁哉征君曰吾将机乎马融马融字季长扶风茂陵人也善鼓琴好吹笛达生任性不拘儒者之节居宇器服多存侈饰常坐高堂施绛纱帐前授生徒后列女乐弟子以次相传事具后汉书本传着围棋赋其词曰略观围棋兮法如用兵三尺之局兮为战斗场聚士卒兮两敌相当拙者无功兮弱者先亡自有中和兮请说其方先据四道兮保角依旁缘边遮列兮往往相望离离马道兮连连雁行踔度间置兮裴回中央违阁奋翼兮左右翱翔道狭敌众兮情无远行棋多无册兮如聚群羊骆驿自保兮先后来迎攻宽击虚兮跄跭内房利则为时兮便则为强厌于食兮坏决垣墙堤溃不塞兮泛滥远长横行阵乱兮敌心骇惶迫兼棋鸡兮颇弃其装已下险口兮凿置清坑穷其中罫兮如鼠入囊收死卒兮无使相迎当食不食兮反受其殃胜负之策兮于言如发乍缓乍急兮上且未别白黑纷乱于约如葛杂乱交错兮更相度越守规不固兮为所唐突深入贪地兮杀亡士卒狂攘相救兮先后并没上下离遮兮四面隔闭围合罕散兮所对哽咽韩信将兵兮难通易绝自陷死地兮设见权谲诱敌先行兮往往一窒损蹇委食兮三将七卒驰逐爽问兮转相周密商度地道兮期相盘结蔓延连阁兮如火不灭扶疏布散兮左右流溢浸淫不振兮敌人惧栗迫役踧踖兮惆怅自失计功相除兮以时早讫事留变生兮收拾欲疾荧惑窘乏兮无令诈出深念远虑兮胜乃可必李尤李尤字伯仁广汉雒人也少以文章显和帝时侍中贾逵荐尤为相如杨雄之风召诣东观受诏作赋拜兰台令史事具后汉书•文苑传所着诗赋铭诔颂七叹哀典凡二十八篇有围棋铭铭曰诗人幽忆感物则思志之空间玩弄游意局为宪矩棋法阴阳道为经纬方错列张孔融二子魏氏春秋孔融对孙权使者有讪谤之言坐弃市二子年八岁时方弈棋融被收端坐不起左右曰而父见执不起何也二子曰安有巢毁而卵不破者乎遂俱见杀三国魏曹操孔桂曹操字孟德子丕称帝尊为太祖事具魏书•太祖纪裴松这太祖纪注张华博物志曰汉世安平崔瑗瑗之实弘农张芝芝弟昶并善草书而太祖亚之桓谭蔡邕善音乐冯翊山子道王九真郭凯等善围棋太祖皆与埒矣魏书•明帝纪注孔桂字叔林天水人建安初数为将军杨秋使诣太祖太祖表拜为骑都尉桂性便辟晓博弈蹹踘故太祖爱之出入随从每在左右王粲魏书•王粲传粲字仲宣山阳高平人博物多识问无不知着有诗赋与曹植辈号称建安七子初粲与人共行读道边碑人问曰卿能暗诵乎曰能因使背而诵之不失一字观人围棋局坏为复之棋者不信以帕盖局使更以他局为之用相比较不误一道其强记默识如此应玚应玚字德琏汝南人太祖辟为丞相椽属转为平原侯庶子后为五官将文学与王粲徐干陈琳阮瑀刘桢并称咸着文赋数十篇玚着弈势一篇其词曰盖弈棋之制所由来尚矣有象军容战阵之纪旌旗既列权利蜂起骆驿雨集鱼鳞雁峙奋维阐翼固卫防鄙或饰遁伪旋卓轹軿列羸师延敌一乘虚绝归不得合乃见擒来淮阴之谟拔旗之势也或匡设无常娃变应危寇动北垒备在南麾中棋既捷四表自亏亚夫之智耿弇之奇也或假道四布周爰繁昌云合星罗侵逼效场师弱众寡临据孤亡披扫强御广略土疆昆阳之战官渡之方也挑诱既战见欺敌对纷拿相救不量进退群聚俱殒力行唐突瞋目恚愤覆局崩溃项羽之咎楚怀之悖也时中失谬收奔摄北还自保固完聚补塞见可而进先负后克燕昭之贤齐顷之德也长驱驰逐见利忘害轻敌寡备所丧弥大临疑犹豫算虑不详苟贪少获不知所亡当断不断还为所谋项羽之失吴王之尤也持棋先守莫敢先动由楚汉之兵相距索巩也蜀费祎蜀书•费祎传祎字文伟江夏人游学入蜀先主立太子祎与董允俱为舍人后主践位为黄门侍郎后迁大将军录尚书事传注祎别传曰于时军国多事公务烦猥祎识悟过人每省读书记举目究竟终亦不忘常以朝晡听事其门结纳宾客饮食嬉戏加之博弈每尽人之欢事亦无废及董允代祎欲效之旬日之中已多和愆滞叹曰人才相远如此非吾所及也魏军次于兴势假费节率众往御之光禄大夫来敏至祎许别求共围棋于是羽檄交驰人马擐甲严驾已讫祎与敏留意对戏色无厌倦敏曰向聊观试君耳君信可人必能办贼者也祎至敌遂退封成乡侯清王士祯有诗咏之云费公能办贼严驾且围棋赌墅东山者风流自汝师吴孙策吕范孙策字伯符吴郡富春人坚长子坚薨策载母徙曲阿与吕范孙河俱就策舅丹阳太守吴早策性阔达善于用人江淮间人咸向之为讨逆将军吕范字子衡汝南细阳人常从策跋涉辛苦危难不避策亦亲戚待之吴书•吕范传注引江表传曰策从容独与范棋范曰今将军事业日大士众日盛范在远闻纪纲犹有不整者范愿暂领都督佐将军部分之策曰子衡卿既上大夫加手下已有大众心功于外岂宜复屈小职知军中细碎事乎范曰不然今舍本土而托将军者非为妻子也欲济世务犹同舟涉海一事不牢俱受其败此亦范计非但将军也策笑无以答范出便释褠着袴褶执鞭诣阁下启事自称领都督策乃授传委以众事由是军中肃睦威禁大行顾雍吴志顾雍字元叹吴郡人为丞相十九年封醴泉侯孙权尝曰顾公在座使人不欢其见惮如此长子邵少与其舅陆绩齐名权妻以兄女出为豫章太守后卒于郡时雍盛集僚属自围棋外启信至而无儿书虽神气不变而心了其故以爪搯掌血流沾褥宾客既散方叹曰已无延陵之高岂有丧明之责于是豁情散哀颜色自若陆逊吴志•陆逊传逊字伯言吴郡吴人也权以兄策女配逊权北征使逊与诸葛瑾攻襄阳逊遣亲人韩扁赍表奉报还遇敌于沔中钞逻得扁瑾闻之甚惧书与逊云大驾已旋贼得韩扁具知吾阔狭且水干宜当急去逊未答方催人种葑豆与诸将弈棋射戏如常诸葛融吴志•诸葛瑾传瑾卒子融袭爵摄兵业驻公安秋冬则射猎讲武春夏则延宾高会休吏暇卒或不远千里而造焉每会辄历问宾客各言其能乃合榻促席量敌选对或有博弈或有摴蒲投壶弓弹部别类分于是甘果继进清酒徐行融周流观览终日不倦严武吴志•赵达传注引吴录曰严武字子卿卫尉畯再从子也围棋莫与为辈与皇象书宋寿占梦曹不兴画赵妪相人及吴范刘惇赵达三人术数谓之八绝抱朴子云围棋莫与敌者谓之棋圣故严子卿马绥明于今有棋圣之名焉蔡颖蔡颖吴人吴志•孙和传立为太子而蔡颖张纯封俌严维等皆从容侍从时蔡颖好弈直事在署者颇敩焉又韦曜传蔡颖在东宫性好博弈太子和以为无益命曜论之卷二晋阮籍王戎晋书•阮籍传籍字嗣宗陈留尉氏人父瑀魏丞相椽知名于时籍容貌襄杰志气宏放傲然独得任性不羁而喜怒不形于色或闭户视书累月不出或登临山水经日忘归博览群籍尤好庄老嗜酒自啸善弹琴当其得意忽忘形骸时人多谓之痴籍虽不拘礼教然发言玄远不臧否人物性至孝母终正与人围棋对者求止籍留与决赌既而饮酒二斗举声一号吐血数升晋书•王戎传戎字濬冲琅牙临沂人少阮籍二十岁而籍与交每为竹林之游累迁礼部尚书以母忧去职性至孝不拘礼制饮酒食肉或观弈棋而容貌毁悴杖然后起张华张华字茂先范阳方城人少孤贫牧羊学业优博初未知名着鹪鹩赋以自寄阮籍叹为王佐才名始着着博物志十篇晋书•杜预传预启请伐吴之期帝报待明年方欲大举预表陈至计时帝与中书令张华围棋而预表适至华推枰敛手曰陛下圣明神武朝野清晏国富兵强号令加如吴主荒淫骄虐诛杀贤能当今讨之可不劳而定帝乃许之王济晋书•王济传王济字武子少有逸才尚常山公主官侍中语林王武子与武帝围棋孙皓在侧武子问孙归命何以好剥人面皮皓曰见无礼于君者则剥之武子乃举棋局下蔡洪蔡洪字叔开吴郡人初仕吴吴亡赴洛洛中人问曰幕府初开群公辟命求英才于侧陋采贤隽于岩穴君吴楚之士亡国之余有何异才而应斯举洪曰夜光之不不必出于孟津之河盈握之璧不必采于昆仓之山夏禹生于东夷文王生于西羌圣贤所出何必处常昔武王伐纣迁顽民于洛邑得毋诸君是其苗裔乎洪着有围棋赋其词曰命班输之妙手制朝阳之柔木取坤象于四方位将军乎五岳然后画路表界立质朱文曲直有正方而不圆算涂授卒三百为群任巧于无主璧采菽乎中原于是摅妙思奋元筹玩服色尚辛驹旋进旋退二骑迭驱翻翻马合落落合敷各啸歌以发愤运变化以相符乍似戏鹤之干霓又类狡兔之绕丘散象乘虚之飞凫聚类绝贯这积珠然后枕以大罗缮以城郭缀以县险经以绝落眇望翼舒翱翔客弈弯掌南指情实西射扬尘奄迹虽动详悉或临局寂然惟棋是陈静昧无声潜来若神抑舒之役成子之贤也或声手俱发喧哗噪扰色类不定次措无已再衰三竭锐气已朽登轼望轶其乱可取也尔乃心斗奔竞势使挥谦携手诋欺朱颜妒嫌然局不弘席子不盈卷秉二仪之极要倔众巧之至权若八卦之初兆逐消息乎天文屈则尺蠖伸则龙蟠崔嵬云起巃嵸浪传岑山结沓如雾分静若清夜之列宿动若流慧之互奔殿未结而算子隶首不得窥其门局覆乱而巧逸以乐胥后夔不足以之赞乱云势貌多矣孰能究传远求近取予一以贯曹摅曹摅字颜远谯国谯人也少有孝行好学善属文调补临淄令县有寡妇养姑甚谨姑以其年少劝令嫁人妇守志养姑不移姑愍之密自杀亲党告妇杀姑摅知其冤辨究得实时称其明狱有死囚摅于除夕放之暂归刻日皆至无一人后者摅着有围棋赋序曰昔班固造弈旨之论马融有围棋之赋拟军政以为本引兵家以为喻盖宣尼之所以称美而君子之所以游虑也既好其事而壮其辞聊因翰墨述而赋焉赋曰局则邓林之木鲁班所造规方砥平素质元道犀角象牙是错是砺内含光润形亦应制于是二敌交行星罗宿列云会中区网布四裔合围促阵交相侵伐用兵之象六军之际也张甄设伏挑敌诱寇纵败先锋要胜后复寻道为扬频战累斗夫保角依边处山营也隔道相望夹水兵也二斗共生皆目并也持棋合围连理形也览斯戏以广思仪群方之妙理讶奇变之可嘉思孙吴与白起世既平而功绝局告成而巧止当无为之余日差见玩于君子贾谧晋书•贾充传贾谧字长深母贾午充少女也充子黎民死充无胤嗣及薨充妇郭愧以外孙韩谧为黎民子奉充后谧既亲贵数入二宫共愍怀太子游处无屈降心常与太子弈棋争道成都王颖在坐正色曰皇太子国之储君贾谧何得无礼谧惧言之于后遂出颖为平北将军镇邺马朗马朗赵王伦舍人隋书•经籍志朗等撰有围棋势二十九卷或曰朗字绥明抱朴子云严子卿马绥明于今有棋圣之名焉裴遐裴遐河东闻喜人也晋书•裴楷传遐楷弟绰之子善谈玄理音辞清畅泠然若琴瑟尝与河南郭象谈论一坐嗟服又尝在东平将军周馥坐与人围棋馥司马行酒遐未即饮司马醉怒因曳遐堕地遐徐起还坐颜色不变复棋如故其性虚和如此祖纳晋书•祖纳传纳字士言范阳遵人逖兄元帝作相纳为军谘祭酒纳好弈棋王隐谓之曰禹惜寸阴不闻数棋对曰我亦忘忧耳隐曰盖闻古人遭逢则以功达其道若其不遇则以言达其道古必有之今亦宜然当晋未有书而天下大乱旧事荡灭君少长五都游宦四方华夷成败皆当闻见何不记述而有裁成应仲达作风俗通崔子真作政论蔡伯喈作劝学篇史游作急就章犹皆行于世便成没而不朽仆虽无才非志不立故疾没世而无闻焉所以自强不息也况国史明乎得失之迹俱取散愁此可兼济何必围棋然后忘忧也纳喟然叹曰非不悦子之道力不足耳袁羌博物汇编俗说殷仲堪在都尝往来看棋诸从在瓦官寺上于是袁羌共在窗下围棋仲堪在里问袁易义袁应答如流围棋不辍袁意傲然如有科地殷撰辞致难每有往复王导子悦恬江霖从兄澄晋书•王导传导字茂弘光禄大夫览之孙少有风鉴识量清远长子悦字长豫弱冠有高名事亲色养导甚爱之导尝共悦弈棋争道导笑曰相与瓜葛那得为尔耶次子恬字敬豫少好武不为公门所重导见悦辄喜见恬便有怒色州辟别驾不行性傲诞不拘礼法晚节更好士多技艺善弈棋为中兴第一晋中兴书曰恬与济阳江霖俱善弈棋为中兴第一澄字平子少与兄衍名冠海内及为荆州都督屡为杜弢所败望实俱损犹傲然自得与内史王机日夜纵酒博弈上下离心琅牙王闻之召为军咨祭酒以周顗代之范汪徐泓沈敝袁遵晋书•范汪传汪字玄平雍州刺史晷之孙父稚早卒汪少孤贫依外家新野庾氏外氏家贫汪乃庐于园中布衣蔬食燃薪写书写毕诵读亦遍遂博学多通善谈名理隋书•经籍志棋九品序录一卷范江等注旧唐书•经籍志棋品五卷范汪等注通志•艺文志围棋九品序录五卷范汪等撰隋书•经籍志围棋势七卷湘东太守徐泓撰棋势七卷沈敝撰棋后九品序一卷袁遵撰三人皆列范汪前均晋人谢安晋书•谢安传安字安石阳夏人尚从弟也少有时名朝命敦逼皆不就人为语曰安石不起当如苍生何年四十余始应命为司马冬苻坚率众百万次于淮淝京师震恐加安征讨大都督玄入问计安夷然无惧色答曰已别有旨既而寂然玄不敢复言乃令张玄重请安遂命驾出山墅亲朋毕集方与玄围棋赌别墅安棋常劣于玄是日玄惧遂为敌手而又不胜安顾其甥羊昙曰以墅乞汝安遂游涉至夜乃还指授将帅各当其任玄等既破坚有驿书至安方对客围棋看书既竟便摄放床上了无喜色棋如故客问之徐答曰小儿辈遂已破贼既罢还内过户限心喜甚不觉屐齿之折王坦之晋书•王坦之传坦之字文度述子弱冠与郗超俱有重名时人为之语曰盛德绝伦郗嘉宾江东独步王文度简文帝为抚军将军辟为椽累迁参军从军中郎简文崩与谢安同辅幼主官中书令世说王坦之以围棋为坐隐在哀制中祥后客来即用方幅为会戏卢循晋书•卢循传循字于先小名元龙司空从事郎谌之曾孙也双眸冏彻瞳子四转善草隶弈棋之艺阮简晋书•阮简传简字茂弘陈留人为开封令县有劫贼外白之甚数阮方围棋长啸吏云劫急阮曰局上有劫亦甚急其高率如是支遁支遁字道林河内林虑人少而任心独往风期高膏家世奉法尝于杭山沈思道行泠然独畅喜弈棋刘义庆世说为之语曰王中郎以围棋为坐稳支公以围棋为手谈江仆射世说新语外江仆射年少王丞相唿与共棋王手尝不如两道许而欲敌道戏试以观之江不即下王曰君何以不行江曰恐不得尔傍有客曰此年少戏乃不恶王徐举手曰此年少非惟围棋见胜羊长和世说新语羊长和泰山南城人祜裔博学工书能骑射善围棋诸羊后多知书而射弈余艺莫逮卷三南北朝刘义真刘义真宋主裕第二子封庐陵王警悟好弈与谢灵运颜延之情好款密徐羡之宋书•徐羡之传羡之字宗文东第剡人沉密寡言不以忧喜见色颇工弈棋观戏常若未解当世倍以此推之谢弘微宋书•谢弘微传谢弘微陈郡阳夏人也叔父混风格高峻少所交纳惟与族子灵运瞻曜及弘微以文义赏会尝共宴处在乌衣巷故谓之乌衣之游弘微性宽博无喜愠末年尝与友人棋友人西南棋有死势复一客曰西南风急或有覆舟者友悟乃救之弘微大怒投局于地识者知其暮年之事果以此岁终颜延之宋书•颜延之传延之字延年琅牙临沂人少孤贫居负郭文章冠绝当时与谢灵运齐名鲍照曰谢五言如初日芙蓉天然可爱君诗如铺锦列绣亦雕缋满眼江左称颜谢文帝尝召之不见但于酒店狂歌了不应对他日醉醒乃见帝问诸子才能对曰竣得臣笔测得臣文奂得臣义曜得臣酒何尚不曰谁得卿狂曰其狂不可及官镇东司马时尝坐围棋免官羊玄保宋书•羊玄保传羊玄保太山南城人入为黄门侍郎善弈棋棋品第三太祖与赌郡戏胜以补宣城太守又徙吴郡太守太祖以玄保廉素寡欲故频受名郡为政虽无干绩而去后尝见思不营财利处家俭薄太祖尝曰人生仕宦非惟需才然亦须命运每有好官缺我未尝不思羊玄保又文帝好与玄保棋常中使至玄保曰今日上何召我耶戎曰金沟清泚铜池摇飏既佳光景当得剧棋戎玄保子也何尚之何尚之字彦德庐江人羊玄保传玄保既善棋面何尚之亦雅好棋吴郡褚胤年七岁入高品及长冠绝当时胤父荣期与臧质同逆胤应从诛何尚之清曰胤弈棋之妙超古冠今魏犨犯令以才获免父戮子宥其例甚多特乞与微命使异术不绝不许时人痛惜之刘彧刘彧文帝第十一子封湘东王前废帝子业被弑宋臣立之是为明帝好围棋甚拙与第一品彭城丞王抗对弈抗每假借之曰皇帝飞棋臣抗不能断宋主不悟好之愈笃褚胤苏州府志褚胤郡人年七岁善棋及长冠绝当代南史•张融传宋文帝云天下有五绝而皆出钱塘褚胤围棋其一也宋书•羊玄保传胤棋冠绝当时父荣期与臧质同逆胤应从诛何尚之力请赦免使异术不绝不许时人痛惜之语详何尚之传中何承天宋书•何承天传何承天东海剡人博通古今尤精历数朝廷每有疑议必先访之时玄武湖得铜斗众皆不释承天曰此新莽威斗三公亡赐之江左惟甄邯为大司徒此心甄之墓也询之果然承天素好弈棋颇用废事太祖赐以局子承天奉表称谢上答局子之赐何必非张武之金耶王彧南史•王彧传彧字景文明后之兄也名与明帝讳同故以字行为扬州刺史常以盛满为忧时将军张永累经军旅自为谣曰一士不可亲弓长射杀人景文弥惧自表解扬州刺史诏答曰人居贵要但问心何如耳后上遣使赍药赐死手敕曰与卿周旋欲全卿门户故有此处分敕至之夜景文正与客棋扣函看后还封置局下神色怡然不变方与棋思行争劫竟敛子内奁毕徐谓客曰奉敕见敕以死方以敕示客酌谓客曰此酒不可相劝自仰而饮之萧道成子晔南齐书•高帝本纪萧道成字绍伯小字斗将汉相萧何二十四世孙也受宋禅为南齐太祖高皇帝少深沉有大量宽严清俭喜怒无色博涉经史善属文工草隶书弈棋第二品集事渊海云齐高帝性宽常与直阁将军周覆给事中褚思庄共棋累局不倦覆乃抑上手不许易行其弘厚如此通志•艺文略载有齐高棋图二卷南齐书•高祖十二王传晔字宣照太祖道成第五子也封武陵王刚颖隽出工弈棋居处甚贫学书无纸笔晔尝以指画空中乃画掌学字遂工篆法少时又无棋局遂取荻为片纵横以为棋局指点行势遂成名品晔尝于武帝前与竟陵王子良围棋子良大北及退豫章文献王谓晔曰汝与司徒手谈故当小相推让答曰晔立身以来未尝一口妄语执心疏幸偏不知悔萧鸾萧鸾字景栖高帝侄初封西昌侯专政攘位在位五年卒谥明帝南齐书•虞愿传愿为祠部郎明帝好围棋甚拙去格八九道物议共欺以为第三品与第一品王抗围棋依品赌戏抗每饶借之曰皇帝飞棋臣抗不能断帝终不觉以为信然好之愈笃王谌传谌为桂阳王骠骑府咨议参军中书郎明立案了围棋置围棋州邑以建安王休仁为围棋州都大中正谌与太子右率沈勃尚书水部郎庾珪之彭城丞王抗四人为小中正朝请褚思庄傅楚之为清定访问王谌南齐书•王谌传谌字仲和东海郯人宋明帝好围棋置围棋州邑以建安王休仁为围棋州都大中正谌与太子右率沈勃尚书水部郎庾珪之彭城王抗四人为小中正朝请褚思庄傅楚之为清定访问谌贞正和谨朝廷称为善人多与之厚王抗王抗琅牙彭城人当时称为第一品吴郡褚思庄会稽夏赤松并第二品南齐书•虞愿传明帝好围棋甚拙去格八九道物议共欺以为第三品与第一品王抗围棋依品赌戏每饶借之曰皇帝飞棋臣抗不能断帝终不觉以为信然褚思庄苏州府志褚思庄郡人以善弈名琅牙王抗与思庄第一会稽夏赤松次之赤松思速善于大行思庄思迟巧于斗子宋文帝时羊玄保为会稽太守帝遣思庄入东与玄保弈因制局图还于帝前复之齐高帝使思庄与王抗对弈自辰时至暮一局始竟上倦遣还省至五更方决抗睡于局后思庄达旦不寐二人并官给事中或云思庄所以品致高缘其用思深入人不能对也隋书•经籍志载褚思庄着有建元永明棋品二卷夏赤松绍兴府志夏赤松会稽人文帝好棋于是江左能棋人琅牙王抗第一品吴郡褚思庄及赤松第二品赤松思速善于大行思庄思迟巧于斗棋又云抗神速思庄巧迟抗取势赤松斗子萧惠基南齐书•萧惠基传萧惠基兰陵人善隶书及弈棋当时能棋人琅琊王抗第一品吴郡褚思庄会稽夏赤松并第二品赤松思速善于大行思庄思迟巧于斗棋永明中敕抗品棋竟陵王子良使惠基掌其事江敩南齐书•江敩传敩字卞文济阳考城人好文辞围棋第五品为朝贵中最谢瀹南齐书•谢瀹传瀹字义洁陈郡阳夏人为吏部尚书高宗废郁林邻兵入殿左右惊走报瀹瀹与客围棋每下子辄云其当有意竟局乃还斋卧竟不问外事也崔祖慰南齐书•崔祖慰传祖慰字悦宗清河东武城人为始安王抚军墨曹行参军转刑狱兼书记遥光好棋数召祖慰对戏祖慰辄辞拙非朔望不见也沈宪南齐书•沈宪传宪字彦章吴兴武康人少有干局除驾部郎宋明帝与宪棋谓宪曰卿广州刺史才也补乌程令甚着政绩太守褚渊叹之曰此人方员可施萧衍子纲梁书•帝纪武帝姓萧氏各衍字叔达小字练儿南兰陵中都里人汉相国何之后也齐竟陵王萧子良开西邸招文学帝与沈约谢朓王融萧琛范云任昉陆陲等出游焉号曰八友由雍州刺史起兵受齐禅即位在位四十八年是为梁之高祖衍文学雅赡六艺备闲阴阳纬候卜筮占决草隶尺牍骑射莫不通妙棋登逸品陈庆之传庆之幼即从高祖高祖性好棋每从夜达旦不辍等辈皆倦寐惟庆之不寝闻唿即至酉阳杂俎梁有榼头师高行神异武帝敬之帝令中使召至陛奏榼头师至帝方棋欲杀子一段应声曰煞中使人遽出斩之帝棋罢令师入中使曰向者陛下令杀已法之矣衍着有围棋品一卷围棋赋一卷俱见隋书•经籍志棋评一卷见旧唐书•经籍志今棋品棋法棋枰俱亡惟棋赋尚存文辞虽嗣班马蔡曹之音而弈中甘苦所得较多其词曰围奁象天方局法地枰则广羊文犀子则白瑶元玉方目无斜直道不曲尔乃建将军布将士列两阵駈双轨徘徊鹤翔差池燕起用忿兵而不顾亦冯河而必危痴无成术而好斗非智者之所为运疑心而犹豫志无成而必亏今一棋之出手思九事而为防敌谋断而计屈欲侵地而无方不失行而致寇不助彼而为强不让他以增地不失子而云亡落重围而计穷欲佻巧而行促剧疏勒之澶甚白登之困辱或龙化而超绝或神变而独悟勿胶注以调瑟专守株而待兔或有少棋已有活刑失不为悴得不为荣苦有苦战未必能平用折雄威致损令名故城有所不攻地有所不争东西驰走左右周章善有翻覆多致败亡虽蓄锐以将取必居谦以自牧譬勐兽之将击亦俯首而固伏若局势已胜不宜过轻祸起于所忽功坠于垂成至于玉壶银台车厢井栏既见知于曩日亦在今之可观或非劫非持两悬两生局有众势多不可名或方四聚五花六持七虽涉戏之近事亦临局而应悉或取结角或营边鄙或先点而亡或先撇而死故君子以之游神先达以之安思尽有戏之要道穷情理之奥秘梁书•帝纪简文帝姓萧氏名纲字世赞高祖衍第三子嗣位二年为王伟所杀纲幼年聪睿令闻夙标天才纵逸曾着棋品五卷沈约梁书•沈约传约字休文吴兴武康人博通群籍善属文集书至二万卷武帝在西邸与约游约以谶云行中水作天子劝其早定大业帝召范云谓曰生平与休文居不觉有异人处今日才智纵横可谓明识梁兴为尚书仆射约少时尝以晋氏一代竟无全书年二十许便有撰述之意自此逾二十年所撰之书方就凡一百余卷又撰宋书齐记及梁武纪皆行于世又撰四声韵谱为韵学之祖武帝尝命柳恽等品定棋格约为棋品序云弈之时义大矣哉体希微之趣含奇正之情静则合道动必适变若夫人神造极之灵纬武经文之德故可与和乐等妙上艺齐工支公以为手谈王生以为坐隐是以汉魏名贤高品间出晋宋盛士逸思争流虽复理生于数研求之所不能涉义出乎几爻彖未之或尽圣上听朝之余因日之暇回景纡情降临小道以为凝神之性难限入元之致不穷今撰录名氏随品详书俾粹理深情永垂芳于来叶柳恽梁书•柳恽传恽字文畅河东解人也少有志行好学善尺牍与陈郡谢瀹邻深相友爱初宋世有嵇元荣羊盖并善弹琴云传戴安道之法恽幼从之学特穷其妙齐竟陵王萧子良尝置后园有晋相谢安鸣琴在侧以授恽恽弹为雅弄子良曰巧越嵇心妙臻羊体良质美手信在今辰岂止当世称奇足可追踪古烈少工篇什始为诗曰亭皋木叶下陇首秋云飞琅牙王元长见之书之斋壁善弈棋高祖每敕侍坐使恽品定棋谱登格者二百七十八人第其优劣为棋品三卷恽为第二焉朱异梁书•朱异传异字彦和吴郡钱塘人也年数岁外祖顾欢抚之谓异祖昭之曰此儿非常器当成卿门户年十余岁好群聚蒲博颇为乡里所患既长乃折节从师遍治五经尤明礼易涉猎文史兼通杂艺博弈书算皆其所长年二十诣都尚书令沈约面试之因戏异曰卿年少何乃不廉异逡巡未达其旨乃曰天下惟有文义棋书卿一时将去可谓不廉也又南史本传称异博解多艺围棋上品到溉梁书•到溉传溉字茂灌彭城武原人少孤贫与弟洽俱聪敏有才学早为任昉所知由是声名日广湘东王萧绎为会稽太守以溉为轻车长史行府郡事高祖敕王曰到溉非直为汝行事足为汝师间有进止每须询访所莅以清白自修性又俭率不好声色虚室单床旁无姬侍冠履十年一易素谨厚特被高祖赏接每与对弈从夕达旦或复失寝加以低睡帝诗嘲之状若丧家狗又似悬风槌当时以为笑乐溉第居近淮水斋前山池有奇礓石长一丈六尺高祖戏与赌之并礼记一部溉并输焉未进高祖谓朱异曰卿谓到溉所输可以送未溉敛板对曰臣既事君安敢失礼高祖大笑其见亲爱如此石即迎置华林园宴殿前移石之日都下倾城纵观所谓到公石也溉弈棋入第六品常与朱异韦黯于御坐校棋比势复局不差一道王瞻梁书•王瞻传瞻字思范琅牙临沂人幼时轻薄好逸游为闾里所患及长颇折节有士操涉猎书史于棋射尤善性率亮居选部所举多行其意颇嗜酒每饮或竟日而精神益朗高祖每称瞻有三术射棋酒也陆云公子琼梁书•陆云公传去公字子龙吴郡人五岁诵论语毛诗九岁读汉书略能记忆从祖倕沛国刘显质问十事云公对无所失显叹异之既长好学有才思制泰伯庙碑吴兴太守张缵罢郡经途读其文叹曰今之蔡伯喈也缵至都言之高祖召兼尚书仪曹郎累迁中书黄门郎云公善弈棋尝夜侍御坐武冠触烛火高祖笑谓曰烛烧卿貂高祖将用云公为侍中故以此言戏之也是时天渊池新制鳊鱼舟形阔而短高祖遐日常泛此舟在朝唯引太常刘之遴国子祭酒到溉右卫朱异云公时年位尚轻亦预焉其恩遇如此隋书•经籍志载云公着有棋品序一卷琼字伯玉云公子幼聪慧有思理六岁为五言诗颇有词采大同末云公受梁武帝诏校定棋品到溉朱异以下并集琼时年八岁于客前复局由是都下号曰神童异言之武帝召见琼风神警亮进退详审帝甚异之庾诜梁书•处士传诜字彦实幼聪警笃学经史百家无不该综纬候书射棋算机巧并一时之绝而性托夷简特爱林泉十亩之宅山池居半蔬食敝衣不治生产司马申南史•司马申传申字季和河内温人也父元通为梁尚书左民郎申早有风鉴年十四便善弈棋尝随父候吏部尚书到溉时梁州刺史阴子春领军朱异在焉唿与棋申每有妙思异观而奇之因引申游处罗腾燕书罗腾字叔龙工围棋究竟其妙独步当时拓跋焘世祖太武皇帝姓拓跋氏讳焘太宗明元皇帝之长子也体貌瑰异太祖奇而悦之曰成吾业者必此子也魏书•古弼传弼少忠谨好读书又善骑射太宗嘉之赐名曰笔取其直而有用后改名弼言其辅佐材也上谷良上书言苑囿过度民无田业乞减大半以赐贫人弼览见之入欲陈奏遇世祖与给事中刘树棋志不听事弼侍坐良久不获申闻乃起于世祖前捽树头掣下床以手搏其耳以拳殴其背曰朝廷不治实尔之罪世祖失容放棋曰不听奏事实在朕躬树何罪置之弼具状以闻世祖奇弼公直皆可其奏以丐百姓弼头尖世祖常名之曰笔头是以时人唿为笔公范宁儿魏书•蒋少游传范宁儿善围棋孝文时曾与李彪使齐齐令江南上品王抗与弈宁儿制胜而还裴询魏书•裴骏传裴询字敬叔骏子美仪貌多艺能音律博弈咸所开解张僧皓魏书•张烈传张僧皓字山客烈子历涉群书工于谈说有名于当世尤好蒲弈戏不择人是以获讥于世魏子建魏子建下曲阳人收父魏书魏收自序初子建为前将军十年不徙在洛间暇与吏部尚书李韶韶从弟延实颇为弈棋时人谓之耽好子建曰棋于机权廉勇之际得之深矣且吾未为时用博弈可也及一临边事凡经五年未曾对局宇文贵周书•宇文贵传贵字永贵其先昌黎大棘人也徙居夏州贵善骑射有将帅才好音乐耽弈棋留连不倦然好施爱士人颇以此称之高孝瑜北齐书•文襄六王传高孝瑜字正德武帝高欢之孙文襄帝高澄之长子封河南康舒王容貌魁伟精采雄毅谦慎冠厚兼爱文学读书敏速十行俱下复棋不失一道李搔北齐书•李元忠传李搔字德况赵郡柏人人也元忠子少聪敏有才艺音律博弈之属多所通解王子冲历代名画记北齐杨子华天下号为画圣时有王子冲者善棋通神号为二绝隋书•经籍志有棋势十卷王子冲撰卷四隋皇甫绩隋书•皇甫绩传绩字功明安定朝那人也三岁而孤为外祖韦孝宽所鞠养尝与诸外兄博弈孝宽以其惰业督以严训憨绩孤幼特舍之绩叹曰我无庭训养于外氏不能克躬励己何以成立深自感激命左右自杖三十于是精心好学略涉经史唐一李智云新唐书•高祖诸子传李智云高祖渊子初名稚诠善骑射工书弈隋大业末从建成寓河东高祖初建成走太原吏捕智云送长安为阴世忠所害年十四追王及谥刘黑闼旧唐书•刘黑闼传刘黑闼贝州漳南人无赖嗜酒好博弈不治产业裴寂旧唐书•裴寂传寂字元真蒲州桑泉人也大业中历侍御史驾部承务郎晋阳宫副监高祖留守太原与寂有旧时加亲礼每延之宴语间以博弈至于通宵连日情忘厌倦张蕴古张蕴古相州洹水人也性聪敏博涉书传善缀文能背碑复局唐武德末为大理丞上大宝箴旧唐书•刑法志时河内人李好德风疾瞀乱有妖妄之言诏案其事蕴古奏好德癫病有征法不当坐治书侍御史权万纪谧蕴古贯相州好德之兄存德为其刺史情在阿纵奏事不实太宗曰吾尝禁囚于狱内蕴古与弈棋今复阿纵好德是乱吾法也遂斩于东市既而悔之高智周新唐书•高智周传高智周常州晋陵人第进士常复弈诵碑无误者官至右散骑常侍智周所善义兴蒋子慎有客尝视两人曰高公位极人臣而嗣少弱蒋侯宦不远后且兴子慎终达安尉其子绘往见智周智周方贵以女妻之生子挺历湖延二州刺史挺生洌涣皆擢进士洌子炼涣子铢又有清白名而高氏后无闻王勃王勃字子安龙门人通孙六岁善文辞九岁得颜师古汉书读之作指瑕以摘其失云仙杂记王勃围棋率下四子成一首诗勃犹诧之向人曰吾自夺造化虽一时之间百用亦可王睃旧唐书•王方庆传王睃方庆少子雍州咸阳人工书知名尤善琴棋而性多严整官至殿中侍御史卢藏用旧唐书•卢藏用传藏用字子潜幽州范阳人有集二十卷工篆隶好琴棋当时称为多能之士少与陈子昂赵贞固友善二人并早卒藏用厚抚其子为时所称新书本传称其弈思精远李隆基唐玄宗姓李氏讳隆基睿宗旦第三子性英武善骑射通音律历象之始酉阳杂俎玄宗夏日尝与亲王棋贵妃立于局前观之上数子将输贵妃放康国猧子上局局子乱上大悦王鉷旧唐书•王鉷传王鉷太原祁人也玄宗时官至银青光禄大夫都知总督兼二十余使邢縡潜构逆谋鉷连累赐自尽鉷好弈棋绎善棋鉷弟户部郎中銲与縡情密因是致死杨季鹰杨季鹰失其里居旧唐书•新罗传新罗王兴光卒诏赠太子太保仍遣左赞善大夫邢璹摄鸿胪少卿往新罗吊祭并册立其少子承庆袭父开府仪同三司新罗王璹将进发上制诗序太子以下及百僚咸赋诗以送之上谓璹曰新罗号为君子之国颇知书记有类中华以卿学术善与讲论故选使充此到彼宜阐扬经典使知大国儒教之盛又闻其国人多善弈棋因令善弈人率府兵曹杨季鹰为璹之副璹等至彼大为番人所敬其国棋者皆在季鹰之下于是厚赂璹等金宝及药物等王积薪王积薪玄宗时官翰林当时称为围棋第一云仙杂记积薪梦青龙吐棋经九部授己其艺顿精王每出游必携围棋短具画纸为局与棋子并盛竹筒中系于车辕马鬛间道上虽遇匹夫亦与对手胜则征饼饵牛酒取饱而去玄宗幸蜀积薪随扈遇蜀山孤姥事载仙异传中宋史•艺文志载有王积薪等棋诀三卷郑樵通志凤池图一卷积薪撰又金谷九局图一卷唐开元中王积薪冯汪二人于太原尉陈九言金谷第弈棋为金谷园图唐韩偓诗手风慵展八行书眼病休看九局棋即指此也释一行旧唐书•方伎传僧一行姓张氏少聪敏博览经史尤精历象阴阳五行之学出家为僧隐于嵩山尤明着述撰太衍论三卷摄调伏藏十卷天一太一及太一局遁甲经释氏系录各一卷又撰开元大衍历经为畴人推步之祖卒年四十五岁谥曰大慧禅师酉阳杂俎一行本不解弈因会燕公宅观王积薪一局遂与之敌笑谓燕公曰此但争先耳若念贫道四句乘除语则人人可为国手李泌旧唐书•李泌传李泌字长源魏八柱国弼六世孙徙居京兆七岁为文玄宗悉召能言佛道孔子者相答难禁中有员俶者九岁升堂辞辨注射坐人皆屈帝异之曰半千孙固当然因问童子岂有类若者俶跪奏臣舅子李泌帝即驰召之泌即至帝方与燕国公张说观棋因使说试其能说请赋方圆动静泌逡巡曰愿闻其略说曰方若棋局圆若棋子动若棋生静若棋死泌即答曰方若行义圆若用智动若聘材静若得意说因贺帝得奇童帝大悦曰是子精神要大于身赐束帛敕其家曰善视养之杜甫杜甫字子美其先自襄阳徙河南父闲为奉天令遂居杜陵而甫生焉少举进士肃宗时拜左拾遗后流寓剑南依严武武表为参谋检校工部员外郎博极群书善为诗歌涵浑汪洋千态万状忧时即事世号诗史甫能弈屡形吟咏中秋兴云闻道长安似弈棋百年身世不胜悲江村云老妻画纸为棋局稚子敲针作钓钩赠王侍御契云置酒高林下观棋积水滨寄岳州贾司马六丈巴州严八使君两阁老云且将棋度日应用酒国年赠郑谠处士云寒归山观随棋局暖入汀洲逐钓轮题终明府水楼云楚江巫崃半云雨清簟疏帘看弈棋奉寄江宁旻上人云棋局动随幽涧竹袈裟忆上泛湖船咏棋甚多略举数联足知甫之能弈矣吕元膺吕元膺字景夫郓州东平人学识深远处事得体正色立朝有台辅之望由河中节度使入拜吏部侍郎改太子宾客卒玉泉子云元膺为东都留守常与处士对棋之次有文簿堆拥元膺方秉笔阅览棋侣谓吕必不顾局矣因私易一子以自胜吕辄已窥之而棋侣不寤翌立吕请处士他适内外人莫测棋者亦不会仍以束帛赆之如是十年许吕疾亟命儿侄列前曰游处交友尔宜精择吾为东都留守有一棋者云云吾以他事俾去当日一棋子亦未足介意但心迹可畏亟言之虑其忧长终不言又恐汝辈灭裂于知闻言皆惘然长逝王叔文新唐书•王叔文传王叔文越州山阴人以棋待诏颇读书班班言治道德宗诏直东宫太子引以侍读与吕温李景俭柳宗元刘禹钖为死友刘禹钖有子刘子传云王叔文以善棋得通籍超拜起居舍人翰林学士荐丞相杜佑为度支盐铁使自为副贵震一时自言勐之后有远祖之风东平吕温陇西李景俭河东柳宗元以为信然三子者皆予厚善日夕过言其能叔文实工言治道能以口辨移人后贬虔州司马诛死释儇湖南通志僧儇长沙人工弈棋刘禹钖作观棋歌送之云长沙男子东林师间读艺经工弈棋有时凝思如入定暗复一局谁能知今年仿余来小桂为袍袖中贮新势山城无事秋日长白昼懵懵眠匡床因君临局看斗智不觉迟景沈西墙自从仙人遇樵子直到开元王长史前身后身付余习百变千化无穷已初疑磊落曙天星次见搏击三秋兵雁行布阵众未晓虎穴得子人皆惊行尽三湘不逢敌终日饶人损机格自言台阁有知音悠然远起西游心商山夏木阴寂寂好处徘徊驻飞钖忽思争道画平沙独笑无言心有适霭霭京城在九天贵游豪士足华筵此时一行出人意赌取声名不要钱郑注旧唐书•王守澄传郑注翼城医人敏悟过人博通典艺棋弈医卜尤臻于妙人见之者无不欢然尝出入节度使李家元和中宦官王守澄为徐州监军遇于处能为反老成童之剂与守澄服之颇效张南史唐诗纪事张南史字季直幽州人以试参军好弈棋其后折节读书遂入诗境李端哭之云谏草文犹在围棋智不如高仲武云张君弈棋者中年感激苦节学文数年间稍入诗境如已被秋风教忆脍更闻寒雨劝飞觞事与物力俱矣卷五唐二元稹李杓直元稹字微之河南人元和初举制科第一拜左拾遗宪宗时陈西北边事当路恶之出为河南尉旋拜监察御史太和间为尚书右丞卒稹长于诗与白居易齐名时称元白号元和体好弈棋有酬段丞与诸棋流会宿敝居见赠二十四韵云鸣局宁虚日闲窗任废时琴书甘尽弃园井讵能窥运石疑填海争筹忆坐帏赤心方苦斗红烛已先施蛇势萦山合鸿联度岭迟堂堂排直阵滚滚逼羸师悬劫偏深勐回征特崄戏旁攻百道进死战万般为异日元黄队今宵黑白旗斫营看迥点对垒重相持善败虽称怯骄盈最易欺狼牙当必碎虎口祸难移乘胜同三捷扶颠望一词希因送目便敢待指纵奇退引防边策雄吟斩将诗眠床都浪置通夕共忘疲晓雉风传角寒丛雪压枝繁星收玉版残月耀冰池僧清闻钟粥宾催下药卮兽炎余炭在蜡泪短光衰俯仰嗟陈迹殷勤卜后期公私牵去住车马各支离分作终身癖兼从是事隳此中无限兴唯怕俗人知李杓直官至侍郎与元稹白居易为执友记事渊海李杓直与人棋而败乃窃数子燕之及唿寻问及鼓局大怒李道古天中记李道古便辟巧佞尝以酒肴棋博游公卿门角赌伪为不胜而厚偿之故得一时虚名而嗜利者悉与之狎顾师言杜阳杂编大中中日本王子来朝献宝器音乐上设百戏珍馔以礼焉王子善围棋上敕顾师言待诏为对手王子出楸玉局冷暖玉棋子云本国之东三万里有集真岛岛上有凝露台台上有手谈池池中生玉棋子不由制度自然黑白分焉冬温夏暖故谓之冷暖玉又产如楸玉状类楸木琢之为棋局光洁可鉴及师言与之敌手至三十三下胜负未决师言惧辱君命而汗手凝思方敢落指则谓之镇神头乃是解两征势也王子瞪目缩臂已伏不胜回语鸿胪曰待诏第几手耶鸿胪诡对曰第三手也师言实第一国手矣王子曰愿见第一对曰王子胜第三方得见第二胜第二方得见第一今欲躁见第一其可得乎王子掩局而吁曰小国之一不如大国之三信矣今好事者尚有顾师言三十三镇神头李远李远字承古蜀人太初五年进士历忠建江三州刺史唐书本传云令狐拟李远刺杭州宣帝曰吾闻远诗云长日惟消一局棋安能理人曰诗人托此为高兴耳未必实然帝曰且令往试观之远至果不废政王逢杜牧王逢文宗时人杜牧有送国棋王逢诗云玉子纹楸一路饶最宜檐雨竹潇潇羸形暗去春泉长拔势横来野火烧守道还如周伏柱鏖兵不羡霍嫖姚得年七十更万日与子期于局上消马永卿懒真子云杜牧之赠国手王逢诗或云此真赠国手诗也棋贪必败怯又无功羸形暗去则不贪也勐势横来则不怯也周伏柱以喻不贪霍嫖姚以喻不怯故曰高棋诗也牧之尝云横于贪勇之际所得多矣七十一晚万日者牧之是时年四十二三得至七十犹有万日又牧之有重送逢绝句云绝艺如君天下少闲人似我世间无别后竹窗风雨夜一灯明暗复吴图杜牧字牧字万年人祐次孙为侍御性刚直有奇节不为龌龊小谨尝愤河朔三镇之桀骜朝廷事事姑息乃作罪言三策又伤府兵废坏作原十六卫请开五百七十四府以储兵备又作战论等篇指陈利害皆救当时良策惜不见用牧之放情诗酒寄意声色尤忘形于弈棋观与子期消闲人似我等句可知牧之寄托矣段成式段成式字柯古河南人世客荆州宰相文昌之子也以荫为校书郎研精苦学秘阁书籍披览皆遍历尚书郎太常少卿连典九江缙云庐陵三郡坐累退居襄阳着有酉阳杂俎等书云仙杂记徐峰善棋段工欲尽穷其术峰曰子若以墨狻猊与我当使子过我十倍成式有观棋诗云闲对弈楸倾一壶黄羊枰上几成都他时谒帝铜尤晓便赌宣城太守无皮日休皮日休字袭美襄阳人咸通中举进士隐居鹿门山自号间气布衣又曰酒民作酒箴食箴与陆龟蒙罗隐为友有松云唱和诗集着原弈一篇其词曰部弈之原于或人或人曰尧教丹朱征丹朱作为是信固有其道焉皮子日夫弈之为艺也彼谋既失我谋先之我智既亏彼智乘之害也欲利其内必先攻外欲取其远必先攻近诈也胜之势不城池以金汤焉负之势不甲兵而奔北焉胜不让负负不让胜争也存此免彼得彼失此如苏秦之合从陈轸之游说伪也若然者不害则败不诈则亡不争则失不伪则乱是弈之必然也虽弈秋荐出必用吾言焉尝试论之夫尧之有仁义礼智信性也如生者必能用手足任耳目者矣岂区区出其纤谋少智以着其术用争胜负尧之世三苗不服以尧之仁苗之慢尧兵而熠之犹罗人杀鸺留渔人烹鲲鯆者然尧不忍加兵而以命舜舜不忍伐而敷之以文德然后有苗格焉以有苗之慢尚不加兵岂能以害诈之心争伪之智用为战法教其子以伐国哉则弈之始作必起自战国有害诈争伪之道当从横者流之作矣岂曰尧哉岂曰尧哉张乔张乔池州人咸通中擢进士与许棠郑谷张蠙诸人同号十哲黄巢之时隐九华以终乔知弈尝赋诗赠友咏棋子则弈僧云黑白谁能用入玄千回生死体方圆空门说得恒沙劫应笑终年为一先赠棋僧侣云机谋时未有多向弈棋销已与山僧敌无令海客饶静驱云阵起疏点雁行遥夜雨如相忆松窗更见招送棋待诏朴球归新罗云海东谁敌手归去道应孤阙下传新势船中复旧图穷荒回日月积水载寰区故国多年别桑田复在无司空图司空图字表圣河中虞乡人咸通末擢进士第历官礼部郎中归隐中条山王官谷龙纪干宁间征拜户兵二部侍郎皆不起迁洛后被诏入朝以野耄丐归朱人忠受禅召为礼部尚书不食卒图少有俊才晚年避世栖遁作休休亭自号耐辱居士有先世别墅泉石林亭颇惬幽趣日与名僧高士游咏其中着有一鸣集三十卷图好弈见诸吟咏下方云细事当棋遣衰容喜镜饶僧舍贻友云竹上题幽梦溪边约敌棋断句云棋声花院闭幡影石坛高杂题云棋局长留上钓船杀中棋杀胜丝牵闲夜云道侣难留为虐棋邻家闻说厌吟诗耐辱居士歌云咄诺休休休莫莫莫伎俩虽多性灵恶赖是长教闲处着休休休莫莫莫一局棋一炉药天意时情可料度白日偏催快活人黄金难买堪骑鹤若曰尔何能答言耐辱莫李儇唐僖宗姓李氏名儇懿宗第五子也天中记曰僖宗自普王即位素不晓棋一日梦人以棋经三卷焚而使吞之及觉命待诏观棋凡所指画皆出人意韩偓韩偓字致光京兆万年人龙纪元年擢进士少喜为香奁诗后一归节义得风雅之正珍珠船云偓与姚洎俱为翰林学士从昭宗幸岐偓每与两使敕会棋两使不胜洎即以手坏之偓唿为白鹦鹉若洎不在两使将输必大唿曰白鹦鹉洎应声至裴说裴说天祐三年进士官礼部员外郎有诗一卷咏棋云十九条平路言平又崄戏人心无算处国手有输时势回流星远声干下雹迟临轩才一局寒日又西垂李洞李洞字才江唐诸王孙昭宗时不第游蜀为诗追慕贾岛人病其僻涩惟吴融亟称之洞善弈屡见吟咏对棋云小槛明高雪幽人斗智棋日斜抛作劫月午蹙成迟倚杖湘僧算翘松野鹤窥侧楸敲醒睡片石夹吟诗雨点奁中渍灯花局上吹秋涛寒竹寺此兴谢公知陪郑侍郎话诗着棋云落叶溅吟身会棋云外人海枯搜不尽天定着长新月上分题遍钟残布子匀忘餐两绝境取意铸陶钧宿叶公棋阁云带风棋阁竹相敲局莹无尘拂树梢日到长天征未断钟来岳顶劫须抛挑灯雪夜栖寒店供茗溪僧蓺废巢因悟修身试贪教不须焚火向三茅郑谷郑谷字守愚袁州人光启三年擢第干宁中为都官郎中诗名盛于唐末都人传诵号为郑都官而弗名也着云台编宜阳集等书有寄棋客诗云松窗楸局稳相顾思皆凝几局财山果一先饶长僧复图闻夜雨下子对秋灯何日无羁束期君向杜陵释齐己欧阳彬齐己名得生姓胡氏潭之益阳人出家大沩山同庆寺复栖衡岳东林后欲入蜀经江陵高从诲留为僧正居之龙兴寺自号衡岳沙门着白莲集十卷齐己知弈与郑谷为至交有和郑谷郎中看棋诗云个事仙家事何人合用心几时终一局万木老千岑有路如飞出无机似陆沉樵夫可能解也此废光阴又谢人惠十色花笺并棋子诗云陵州棋子浣花笺深愧携来自锦川海蚌琢成星落落吴陵隐出雁翩翩留防桂苑题诗客惜寄桃源敌手仙捧受不堪思出去七千余里剑门前欧阳彬湘人官侍郎僖宗幸蜀从之嘉州彬能弈齐已有寄欧阳侍郎诗云又闻繁总在嘉州职重身闲倚寺楼大象影和山面落两江声合郡前流棋轻国手知难敌诗是天才肯易酬毕竟男儿自高达从来心不是悠悠释子兰僧子兰昭宗朝文章供奉着诗一卷咏棋云拂局尽消时能因长路迟点头初得计格手待无疑寂默亲遗景凝神入过思共藏多少意不语两心知杜荀鹤杜荀鹤字彦之池州人本牧之之子牧尝镇秋浦妾有孕妻逐之嫁长林乡士杜筠及荀鹤七岁家人令相荀鹤怒曰吾岂耕夫耶少有诗名尝肄业九华山自号九华山人第一人擢第官至翰林学士着有唐风集十卷咏棋云对面不相见用心如用兵算人尝欲杀顾己自贪生得势侵吞远乘危打劫嬴有时逢敌手当局到深更韦延祐李士秀天中记韦延祐围棋与李士秀敌手秀惜其名不肯先宁输延祐筹终饶两路郡斋读书志云忘忧集三卷皇朝刘仲甫编载唐韦延祐棋诀吴大江吴大江世次爵里无考深知弈理着有棋赋其词曰奇谋入妙巧思参玄虽一枰之可美起三隅而邈然似将国之出塞若勐士之临边及其进也则乌集云合阵合兵连或参差而易决或龃龉而难便开马眼以防后张虎口而遮前磊磊似玉石之相饰粲粲若众星之丽天尔其深思远虑知白守黑以仁义为反道用诡谲为明德意或在东南面伪击西北类行藏之通变洞阴阳之不测于是且侵且战不恃不平雁行络绎鱼阵纵横宁扶危而救死不贪败以丧生或偏攻于略地或专命于用兵或辘轳以成劫或宛转而入征虽劳形而竭思固难得以言名及乎雌雄有决疑多胜寡思悠扬而不定必沈吟而未下名不可窃智不可假千虑万计复何为者行必量力动必相时其措意也屡巧其适变也多姿既而得之者荣失之者辱此余而未已彼怀而讵足驰神不竭应运无穷势出心外命悬手中围初开而复闭路欲塞而不通伊仁智中玩岂造化之为功使夫娄离丧睹隶道迷术公子罢宴而惊视樵客入山而忘出卷六五代庞师古庞师古曹州南华人初名从由中涓从梁太祖朱温以战功擢至徐州节度使八月与葛从周分统大军渡淮以伐杨行密师古寨于清口孔帖曰师古泊清口张训自涟水来杨行密使将羸兵千人为前锋师古易之方围棋军中不顾所寨之地卑下或请迁移弗听俄有告淮人决上流者曰水至矣师古怒其惑众斩之须臾宠军在淖中莫能战吴人袭焉故及于败师古没于阵郑云叟旧五代史•郑云叟传郑云叟本名遨南燕人也少好学耿介不屈唐昭宗朝尝应进士举不第因欲携妻子隐于林壑其妻非之不肯行云叟乃薄游诸郡获数百缗钱以赡其家辞诀而去寻入少室山着拟峰诗三十六章以导其趣人多传之后妻以书达意劝其还家云叟未尝一览悉投于火其绝累如此后妻儿继谢每闻凶讣一哭而止时惟青衿二童子一琴一鹤从其游处好棋塞之戏遇同侣则以昼继夜虽寒风大雪临檐对局手足皲裂亦无倦焉尝有句云荷竿寻水钓背局上岩棋唐天成中召拜左拾遗不起与罗隐之朝夕游处隐之以药术取利云叟以山田自难俱好酒能诗善长啸有大匏云可避寒暑署酒于中经时味不坏日携就花木水石之间一酌一咏尝因酒酣联句郑云一壶天上有名物两个世间无事人罗曰除却隐之云叟外不知何处是天真天福末以寿终年七十四有文集二十卷陈保极旧五代史•陈保极传陈保极闽中人也好学善文属后唐天成中擢进士第保极无时才脸傲人之名而性复鄙吝所得利禄未尝奉身但蔬食而已每与人弈棋败则以手乱其局盖拒所赌金钱不欲偿也及卒室无妻儿惟囊中贮白金十绽为他人所有时人嗤之王宗寿五代史•前蜀世家王宗寿许州民家子也蜀王建以同姓录之为子宗寿好学工琴棋为人恬退喜道家之术以炼丹养气自娱安重霸胡令五代史•杂臣传安重霸云州人初事晋王得罪奔于梁又奔于蜀重霸为人狡谲多智善事人蜀王建以为亲将北梦琐言云安重霸为蜀简州刺史黩货无厌部民有油字子者邓姓邓能棋其力粗赡安辄召与对敌只令立侍每落一子俾其退立于西北牖下候我算路然后进之终日不下十数子而已邓生倦立见机殆不可堪次日又召或有讽邓生曰此公好赂本不为棋何不献效而自求退邓生然之以金十铤获免良可笑也玉堂闲话奉先县有令姓胡忘其名渎货靳食僻好博弈邑有张巡官好尚既同往来颇洽每会棋必自旦至暮弈品既低略无厌倦然宰君时入中门少顷又来对弈如是日日早入晚归未尝设食于张不胜饥冻潜知之时入盖自食而复出及暮辞宰曰且去也极是叨铁胡唯唯而已张去胡忽思之曰此人相别云极是叨铁出何文谭急令追之既至问明公适云极是叨铁其意安在张复款坐谓曰长官岂不知中叨铁耶曰不知曰还见冶炉家置一铁䂎长杖乎只此是炉中勐火炎炽铁汁或未销融使此杖时时于炉中撞勐火了却出来移时又撞勐火了却出来只此中叨铁也言讫而去胡入室话于妻子再三思之方知讽其每日自入撞勐火了却出来棋也凡靳食倦客之士时人多以此讽之李恽宋史•李恽传恽字孟深开封阳武人汉干祐中举进士客游岚州会刘崇自立署州从事擢知制诰翰林学士累至司空平章事时母在乡里恽不知存亡居常戚戚但以弈棋沈饮为务政事多废刘继元频以为言恽不介意后方与僧弈棋继元命近侍直抵恽前取局焚之恽怡然徐诣继元谢继元因切责之明日别造新局弈棋如故性疏达善谈名理年少时好滑稽及为相颇事持重李成挥麈前录李成字咸熙系出长安唐之后裔五代避地徙家营邱弱而聪明长而高迈性嗜杯酒善琴弈妙画山水好为歌诗琐屑细务未尝经意周世宗时枢密使王朴与之友善特器重之尝召赴辇下会朴亡因放荡酣饮慷慨悲歌遨游缙绅间太府卿卫融守淮阳遣币延请为客家于陈日肆觞咏病酒而卒寿四十九李煜子从谦李煜字重光初名从嘉景第六子也景卒煜嗣位是为后主少聪悟喜读书属文工书画知音律南唐书•萧俨传后主初嗣位数与嬖幸弈棋俨入见作色投局于地后主大骇诘之曰汝欲效魏征耶俨曰臣非魏征则陛下亦非唐太宗矣后主为罢弈天中记煜尝与侍臣弈棋其子从谦甫数岁侍侧后主命赋观棋诗从谦赋之曰竹林二君子尽日竟沉吟相对终无语争先各有心恃强斯有失守分固无侵若算机筹处沧沧海未深宋曹彬下江南煜偕从谦等归宋查元方江南余载开宝中鄂国公从谦使梁以水部郎查元方副之既至而卢多逊为馆伴使与元方对弈忽谓元方曰江南毕竟何如元方裣衽对曰江南事天朝二十余年君臣礼分极矣复以何如为问耶多逊为之愧谢因曰勿谓江南无人史虚白南唐近事处士史虚白北海人也高尚不仕尝对客弈棋旁令学徒四五辈各秉纸笔行定题目或为书启表章或诗赋碑颂随口而书握管者略不停辍数食之间众制皆就虽不清绝然词采磊落旨趣流畅亦一代不羁之才李讷南部新书李讷为仆射性卞急酷尚弈棋每下子安详极于宽缓往往躁怒作家人辈则密以弈具陈于前讷睹便欣然改容以取其子布弄忘其志矣钱俶钱俶字文德杭州临安人祖镠因黄巢之时据有吴越传位吴俶宋兴俶献地来归宋史•钱氏世家太平兴国六年俶被病赐告久之太宗遣使赐俶文楸棋局水精棋子乃谕旨曰朕机务之余颇曾留意以卿在假可用此遣日卷七宋一赵炅郭贽贾元潘慎修赵炅字匡乂改赐匡义太祖崩继兄即位是为宋之太宗幼不群与他儿戏皆畏服及长隆准龙颜望之知为大人俨如也性好学工文业多艺能石林燕语太宗当天下无事留意艺文而琴棋亦皆造极品时人臣应制赋诗皆用险韵往往不能成篇而赐两制棋势亦多莫究所以故不得已则相率上表乞免和诉不晓而已王禹偁尝有诗云分题宣险韵翻势得仙棋盖当时事也湘山野录太宗喜弈棋谏臣有乞编窜棋待诏贾元于南州且言元每进新图妙势悦惑明主而万机听断大致壅遏复恐坐驰睿襟神气郁滞上谓言者曰朕非不如聊避六宫之惑耳卿等不须上言宋史•艺文志有太宗棋图一卷通志•图谱略亦有太宗棋图一卷邯郸艺术志御棋图一卷上为制局明之凡十四局有逍遥自在千变万化凝神静心玄之又玄诸名禹偁有筵上狂诗送诗棋衣袄天使云昔侍天皇叨近侍北门西掖清华地太宗多材复多艺万机余暇翻棋势对面千里为第一独飞天鹅为第二第三海底取明珠三阵堂堂皆御制中侍宣来示近臣天机秘密通鬼神乃知棋法同军法既戒贪心又慊怯惟宜静胜守封疆不乐穷兵用戈甲先皇三势有深旨岂独一枰而已矣当时受赐感君恩藏于箧笥传子孙钱遵王敏求读书记•跋李逸民棋谱云宋太宗作变棋三势使内侍裴愈持示馆阁诸学士并莫能晓其一曰独飞天鹅势其二曰对面千里势其三曰大海取明珠势今其图不知尚在人间否郭贽字仲仪开封襄邑人干德中举进士官至礼部尚书卒赠仆射谥文懿事具宋史本传春渚纪闻郭贽初为布衣时肄业京师皇建院一日方与僧对弈外传南衙大王至以太宗龙潜日尝判开封府故有南衙之称忘收棋局太宗从容问所与弈者僧以郭对太宗命召至郭不敢隐即前拜谒太宗询其行卷适其诗轴在案间即取以呈首篇有观草书云高低草木芳争发多少龙蛇眼未开太宗大加称赏即载以后乘不阅月而太宗登极遂以命官不数十年位登公辅贾元佚其里居欧阳修归田录太宗时有待诏贾元以棋供奉号为国手王荆公诗注太宗时待诏贾元侍上棋太宗饶三子元常输一路太宗知挟诈乃曰此局汝复输我当搒汝既而满局不生不死太宗曰汝亦诈也更围一局汝胜赐汝绯不胜投汝于泥中既而不胜不负太宗曰我饶汝子今而局平是汝不胜也命左右抱投之水乃唿曰臣握中尚有一子太宗大笑赐以绯衣潘慎修字成德泉州莆田县人太祖时随唐李煜归朝以慎修为太子右赞善大夫擢至翰林侍读学士事具宋史本传慎修善弈棋当直秘阁时太宗屡召对弈因作棋说以献大抵谓棋之道在乎恬默而取舍为急仁则能全义则能守礼则能变智则能兼信则能克君子知斯五者庶几可以言棋矣因举十要以明其义太宗览而称善慎修风度蕴籍博涉文史多读道书善清谈有集五卷曹玮侄佾宋史•曹彬传玮字宝臣父彬历武宁太平军节度使皆以玮为牙内都虞侯补西头供奉官合门祇候沈勇有谋喜读书通春秋三传于左氏尤深李继迁叛诸将数出无功太宗问彬谁可将者彬曰臣少子玮可任即召见以本官同知渭州时年十九玮用士得其死力平时甚闲暇及师出多奇计出入神速不可测一日张乐饮僚吏中坐失玮所在明日徐出观事而贼首已掷庭下矣渭州有告戍卒叛入夏国者玮方对客弈棋遽曰吾使之行也夏人闻之即斩叛者投其首境上初守边时山东知名士贾同造玮客外舍玮欲按边即同舍邀与俱同问从兵安在曰已具既同就骑见甲士三千环列初不闻人马声同归语人曰玮殆名将也玮为将不如其父宽然自成一家曹佾传佾字公伯韩王彬孙玮侄性和易美仪度通音律善弈棋喜为诗徐铉杨希蔡蒋元吉韦延徐铉字鼎臣扬州广陵人太祖初随南唐主李煜来归性简淡寡欲质直无矫饰与其弟锴俱精小学好李斯小篆臻其妙隶书亦工事具宋史•文苑传诗集六卷有棋赌赋诗输刘起居云刻烛知无取争先素未精本图忘物我何必计输赢赌墅终规利焚囊亦近名不如相视笑高咏两三声珍珠船云古棋图之法以平上去入分四隅交杂难辨铉改为十九字一天二地三寸四时五行六宫七斗八方九州十日十一冬十二月十三闰十四雉十五望十六相十七星十八松十九容甚为简便通志•艺文略铉撰有金谷园九局谱一卷又撰围棋义例诠释于围棋之名定正精确特着于篇立历也沿边而下子者曰立恐彼子有往来相冲之患也行行也连子而下曰行使有粘连不断之绪也飞走也隔一路而斜走曰飞有似禽鸟斜飞之义也尖签也两路斜签而下子曰尖使有觑之之义也粘连也彼欲以子断之我即以子连之故曰粘干间也谓以子间之曰干绰侵也以我予斜侵彼子之路而欲出之曰绰约拦也以彼子斜拦我子之头而反闭之曰约关隘也两子正相对而立者谓之关有单关双关之名冲突也直速子面临关谓之冲觑视也有可断而不断先以子视之曰觑毅提也棋死而结局曰毅既毅而随手曰复毅俗又谓之提今集中但以提字音之欲易晓之耳刂紥也有若两虎口相对者夹而紥之谓之复毅顶撞也我彼之子同路而直撞之之谓顶捺按也以子按其头曰捺自上而按下也跷翘也我彼之子皆相倚联行而我子居下势不能张而欲先取其势则以我子斜出一路而拂彼子之头若翘首之状也经云宁输数子弗失一先正此义也门闭也闭之使不得出曰门隔一路曰行门二路曰大门断段也段之而为二曰断打击也谓击其节曰打连打数子曰赶点破也深入而破其眼曰点征杀也两边逐之杀而不止曰征山辟截也谓以我子截住彼之头绪次着断也使之急曰山辟聚集也凡棋有未全眼者则反聚而点之有聚三聚四聚五聚六之类动夺也先投子曰抛后应子曰劫乃有实东击西弃小图大之功也拶逼也以子促而逼之曰拶扑投也以我子投彼穴中使其急救曰扑所以促其着也勒束也使其无眼曰勒与刂刺之义小异耳刺刺也连子而直入曰刺若戈戟之伤物此亦使之无全眼也夹甲也两子夹一子曰实夹两子自夹曰虚夹盘蟠也两棋隔绝而欲连之沿边而度子曰盘松慢也棋家取玲珑透空疏而不漏之谓也持和也两棋相围而皆不死不活曰持有两棋皆无眼者有两棋各有劫者有各一眼活者有彼棋两断各一眼而我棋一段无眼间其中而俱活者盖取其鹬蚌相持之义故曰持宋史•艺文志杨希蔡一作璨四声角图一卷蒋元吉等棋势三卷韦延棋图一卷柳开宋史•文苑传柳开字仲涂大名人五代文格浅弱慕韩愈柳宗元为文因名肖愈字绍元既而改名字以为能开圣道之涂也着书自号东郊野夫又号补亡先生作二传以见意尚气自任不顾小节所交皆一时豪隽举开宝六年进士官至沂州刺史开善射善弈棋有集十五卷作家戒千余言刻石以训诸子性倜傥重义在大名尝过酒肆饮有士人在旁辞貌稍异开询其名则至自京师凤贫不克葬其亲闻王祜笃义将丐之问所费曰二十万足矣开即罄所有得白金百余两益钱数万遣之杨亿杨亿字大年浦城人年十一中试童科太宗召见试一赋二诗顷刻而成后赐进士两为翰林学士亿性耿介尚名节文格雄健学者宗之每作文与宾客饮博投壶弈棋语笑喧哗不妨纬思以小纸细书挥毫如飞文不加点顷刻数千言真一代文豪也山堂肆考杨大年尝与西厅参事侍郎弈棋赌输纸笔砚三物以诗见征属宣毫适尽但送蜀笺端砚宋白宋白字太素大名人少善属文太祖干德初献文百轴授着作佐郎太宗擢左拾遗权出知交州岁余召还已而改为翰林学士雍熙中诏白与李昉等集文苑英华一百卷着有弈棋序其词曰投壶博弈皆古也礼经有文仲尼称焉弈之事下无益于学殖上无裨于化源然观其指归可以喻大也故圣人存之观乎散木一枰小则小矣于以见兴亡之基枯棋三百微则微矣于以知成败之数是故弈之说有数条焉曰品曰势曰行曰局品者优劣之谓也势者强弱之谓也行者奇正之谓也局者胜负之谓也品之道简易而得之者为上战争而得之者为中孤危而得之者为下势之道宽裕而陈之者为上谨固而陈之者为中悬绝而陈之者为下行之道安徐而应之者为上疾连而应之者为中躁暴而应之者为下局之道舒缓而胜之者为上变通而胜之地得为中劫杀而胜之者为下品之义有浅深定浅深之制由乎从时势之义有疏密分疏密之形由乎布子行子义有利害审利害之方由乎量敌局之义有安危决安危之理由乎得地时有来去乘则得之过则失之子有向背远则断之蹙则穷之敌有动静缓则守之急败攻之地有废兴多则破之少则开之能从时者无不济能存子者无不从能量敌者无不勇能得地者无不强然从时之极戒乎迁布子之权戒乎欺量子之权戒乎贪无谓品高而怠其志怠即将卑无谓势大而骄其心骄即将羸无谓行长而泄其机泄即将疲无谓局胜而忘其败忘即将危若然则制术于未形之前识宜于临事之际转祸于重危之间如此道者为善弈乎引而申之可稽于古彼简易而得之宽裕而陈之安徐而应之舒缓而胜之有若尧之禅舜舜之禅禹乎彼战争而得之谨固而陈之疾连而应之变通而胜之有若汤之放桀武王之伐纣乎彼孤危而得之悬绝而陈之躁暴而应之劫杀而胜之有若秦之并六国项羽之霸楚乎是故得尧舜之策者为首得汤武之诀者为心得秦项之计者为趾焉抑从时有如设教布子有如任人量敌有如驭众得地有如守国其设教也在宽勐分其任人也在善恶明其驭众也在赏罚中其守国也在德政均至于怠志而骄心泄机而忘败非止围棋将国规家焉故曰弈之事下无益于学殖上无裨于化源然观其指归可以喻大者也故圣人存之刁衎宋史•刁衎传衎字元宾升州人父彦能仕南唐为昭武军节度使衎始事李氏权势甚盛父为藩帅家富于财被服饮膳极于侈靡归宋以纯澹夷雅知名于时恬于禄位善谈笑善弈棋交道郭笃士大夫多推重之张思钧宋史•张思钧传张思钧邢州沙河人少善击剑挽强善博弈起行伍征诛有功质状小而精悍太宗尝称其楼罗官至左千中卫将军张拟张拟清河人仁宗皇祐中仕为翰林学士其文章政事固未暇论而观光集称其英姿卓识迥然特立于风尘之表亦可想见其仪型矣所着棋经十三篇仿孙子兵书之例修词命意傍通曲畅非深达世道者曷克臻此尔后作者迭兴莫不极力摹似或取远而遗近舍大而从小求其能尽弈之情如公者鲜矣其序云传曰饱食终日无所用心不有博弈者乎桓谭新论曰世有围棋之戏或言是兵法之类上者远其疏张置以会围困而成得道之胜中者则务相绝遮要以争便求利故胜负狐疑须计数以定下者守边隅趋作罫以自生于小地春秋而下代有其人则弈棋之道从来尚矣今取胜败之要分为十三篇有与兵法合者亦附于中云尔论局篇第一夫万物之数从一而起局之路三百六十有一一者生数之主据其极而运四方也三百六十以象周天之数分而为四隅以象四时隅各九十路以象其日外周七十二路以象棋候枯棋三百六十白黑相半以法阴阳局之线道谓之枰线道之间谓之罫局方而静棋圆而动自古及今弈者无同局传曰日日新故宜用意深而存虑精以求其胜负之由则至其所未至矣得算篇第二棋者以正合其势以权制其敌故计定于内而势成于外战未合而算胜者得算多也算不胜者得算少也战已合而不知胜负者无算也兵法曰多算胜少算不胜而况于无算乎由此观之胜负见矣权舆篇第三权舆者弈棋布置务守纲格先一地四隅分定势子然后拆二斜飞下势子一等立二可以拆三立三可以拆四与势子相望可以拆五近不必比远不必乖此皆古人之论后学之规舍此改造未之或知诗曰靡不有初鲜克有终合战篇第四博弈之道贵乎谨严高者在腹下者在边中者占角此棋家之常然法曰宁输数子勿失一先有先而的一有后而先击左则视右攻后则瞻前两生勿断皆活勿连阔不可太疏密不可太促与其恋子以求生不若弃之而取势与其无事而强行不若因之而自补彼众我寡先谋其生我众彼寡务张其势善胜敌者不争善阵者不战善败者不乱夫棋始以正合终以奇胜必也四顾其地牢不可破方可出人不意掩人不备凡敌无事而自补者有侵绝之意也弃小而不就者有图大之心也随手而下者无谋之人也不思而应者取败之道也诗云惴惴小心如临于谷虚实篇第五夫弈棋绪多则势分势分则难救投棋勿逼逼则使彼实而我虚虚则易攻实则难破临时变通宜勿执一传曰见可而进知难而退自知篇第六夫智者见于未萌愚者暗于成事故知己之害而图彼之利者胜知可以战不可以战者胜识众寡之用者胜以虞待之虞者胜以逸待劳者胜不战而屈人者胜老子曰自知者明审局篇第七夫弈棋布置务相接连自始至终着着求先临局交争雌雄未决毫厘不可以差焉局势已赢专精求生局势已弱锐意侵绰沿边而走虽得其生者败弱而不伏者愈屈躁而求胜者多败两势相违先蹙其外势孤援寡则勿走机危阵溃则勿下是故棋有不走之走不下之下误人者多方成功者一路而已能审局者则多胜易曰穷则变变则通通则久度情篇第八人生而静其情难见感物而动然后可辨推之于棋胜败可得而先验持重而廉者多得轻易而贪者多丧不争而自保者多胜务杀而不顾者多败因败而思者其势进战胜而骄者其势退求己弊不求人之弊者益攻其敌而不知敌之攻己者损目凝一局者其思周心役他事者其虑散行远而正者吉机浅而诈者凶能畏敌者强谓人莫己若者亡意傍通者高心执一者卑语默有常使敌难量动静无常招人所恶诗云他人有心予忖度之斜正篇第九或曰棋以变诈为务劫杀为名岂非诡道耶阳曰不然易云师出以律否藏凶兵本不尚诈谋言诡行者乃战国纵横之说棋虽小道实与兵合故棋之品甚繁而弈之者不一得品之下者举无思虑动则变诈或用手以影其势或发言以泄真机得品之上者则异于是皆沉思而远虑因形而用权神游局内意在子先图胜于无朕灭行于未然岂假言辞喋喋手势翩翩者哉传曰正而不谲其是之谓与洞微篇第十凡棋有益之而损者有损之而益者有侵而利者有侵而害者有宜左投者有宜右投者有先着者有后着者有紧山辟者有慢行者粘子勿前弃子思后有始近而终远者有始少而终多者欲强外先攻内欲实东先击西路虚而无眼则先觑无害于他棋则做劫饶路则宜疏受路则勿战择地而侵无碍而进此皆棋家之幽微也不可不知大易曰非天下之至精其孰能与于此多数篇第十一夫弈棋者凡下一子皆有定名棋之形势死生存亡因名而可见有冲有斡有绰有约有飞有关有刂有粘有项有尖有觑有门有打有断有行有捺有立有点有聚有跷有夹有拶有山辟有刺有勒有扑有征有劫有持有杀有松有槃围棋之名三十有二围棋之人意在万周临局变化远近纵横吾不得而知也用幸取胜难逃此名传曰必也正名乎棋之谓与品格篇第十二夫围棋之品有九一曰入神二曰坐照三曰具体四曰通幽五曰用智六曰小巧七曰斗力八曰若愚九曰守拙九品之外不可胜计未能入格今不复云传曰生而知之者上也学而知之者次也困而学之又其次也杂说篇第十三夫棋边不如角角不如腹约轻手捺捺轻于山辟夹有虚实打有情伪逢绰多约遇拶多粘大眼可赢小眼斜行不如正行两关对直则先觑前途多碍则勿征施行未成不可先动角盘曲四局终乃亡直四板六皆是活棋花聚透点多无生路花六聚七终非吉祥十子不可先纽势子在心勿打角图弈不欲数数则怠怠则不精弈不欲疏疏则忘忘则多失胜不言败不语振廉让之风者君子也起忿怒之色者小人也高者无亢卑者无怯气和而舒者喜其将胜也心动而色变者忧其将败也赧莫赧于易耻莫耻于盗妙莫妙于用松昏莫昏于覆劫凡棋直行三则改方聚四则非胜而路多名曰赢局败而无路名曰输筹皆筹为溢停路为芾打筹不得过三淘子不限其数劫有金井辘轳有无休之势有交递之图弈棋者不可不知也凡棋有敌手有半先有两先有桃花五有北斗七夫棋者有无之相生远近之相成强弱之相形利害之相倾不可不察也是以安而不泰存而不骄安而泰则危存而骄则亡易曰君子安而不忘危存而不忘亡卷八宋二丁谓丁谓字谓之后更字公言苏州长州人机敏有智谋憸狡过人文字累数千百言一览辄诵在三司案犊繁委吏久难解者一言判之众皆释然善谈笑尤喜为诗至于图画博弈音律无不洞晓每休休会宾客尽陈之听人人自便而谓从容应接于其间莫能出其意者官至参知政事封晋国公后以贬谪居光州死山堂肄考丁晋公好释老又酷好弈棋中堂退食对局夜以继日一日问李畋虚心之法对曰请侍中弼谐之外勿以棋子役心虚已半矣公曰如子之言何止于棋凡有所着即不虚矣宋湜宋史•宋湜传湜字持正京兆长安人湜早孤与兄泌励志笃学事母以孝闻举进士官至枢密副使卒谥忠定湜风貌秀整有蕴借器识冲远好学美文词善谈论饮谑妙于弈棋笔法遒媚书帖这出人多传效喜引重后进有名者又好趋人之急当世士流翕然宗仰之查道宋史•查道传道字湛然歙州休宁人幼沉毅不群罕言笑奉母以孝闻母尝病思鳜鱼方冬苦寒市之不获道泣祷于河凿冰取之得鳜尺许又刲臂血写佛经母疾寻愈端拱初举进士官至刑部郎中出知虢州几时常戏画地为大第曰此当分赡遗孤及至京师家甚贫多聚亲族之茕独者禄赐所得散施随尽废弃孤露者待之愈厚初赴举贫不能上道亲戚裒钱三万遣之道出滑台过父友吕翁家翁丧贫窭地以葬其母兄将鬻女以襄丧事道倾褚中钱与之且为其女择婿又故人卒贫甚质女婢于人道为赎之嫁士族缙绅服其履行好学嗜弈棋綦深平居多茹蔬或止一食默坐终日服玩极卑俭卒年六十四有集二十卷周敦颐周敦颐字茂叔道州营道人为学不由师傅默契道体二程子从受学着有通书太极图说卒封道国公谥曰元学者称为濂溪先生拊掌录周濂溪判合州时尝与人对弈有一老人旁观口吐涎香气袭人公惊曰汝龙也何故来此老人曰何以知之吾闻龙涎极香汝口中所落者是须臾大雨雷电老人化龙从溪而去公取方石二十四片镇溪口今通晓桥是也范仲淹范仲淹字希文吴县人称有宋一代贤相谥文正事具宋史本传着文正集二十卷有赠棋者诗云何处逢神仙传此棋上旨静持生杀权密照安危理接胜如云舒御敌如山止突围秦师震诸侯皆披靡入险汉将危奇兵翻背水势应不可隳关河常表里南轩春日长国手相得喜泰山不碍目疾雷不经耳一子贵千金一路重千里精思入于神变化胡能拟成败系之人吾当着其史邵雍邵雍字尧夫河南人居洛四十年着皇极经世书六十卷击壤集二十卷谥康节先生朱晦庵赞云天挺人豪英迈盖世驾风鞭霆历览无际手探月窟足蹑天根闲中今古醉里干坤宋史•道学雍有观棋诗云未去交争意难忘胜负心一条元妙路彻了没人寻又有观棋长吟云院尽春深昼掩扉竹间闲看客争棋搜罗鬼聚胸臆措置山河入范围局合龙蛇成阵斗劫残鸿雁破行飞杀多项羽坑秦卒败剧苻坚畏晋师座上戈鋋尝击博面前冰炭旋更移死生共抵两家事胜负都由一着时当路断无相假借对人须且强推辞腹心受害诚堪惧唇齿生忧尚可医善用中伤为得策阴行狡狯谓知机请观今日长安道易地何尝不有之李戡李戡昌元人登皇祐五年进士第方舆胜览昌元县南有老鸦山有李戡李戣兄弟善棋会虏索棋战于国朝诏求天下善弈者蜀帅以戡应诏虏望风知畏不敢措手文彦博有赠李戡诗云昌元建邑几经春百里封疆秀气新鸭子池边登第客老鸦山下着棋人张愈宋史•隐逸传张愈字少愚益州郫人少隽伟有大志游学四方屡举不第归隐于家文彦博治蜀为置青城山白云谿杜光庭故居以处之丁内艰盐酪不入口再期植年持杖于墓忽生枝叶后合抱六召不应喜弈棋乐山水遇有兴虽数千里辄尽室往遂浮湘沅观浙江升罗浮入九嶷买石载鹤以归杜门着书未就卒妻蒲氏贤而有文为之诔曰高视往古哲人实殷施及秦汉余烈氛氲挺生英杰卓匀邈群孰谓今世亦有其人其人伊河白云隐君尝曰丈夫趋世不偶仕非共志禄不可苟营营末途非吾所守吾生有涯少实多艰穷以自固固亦不颠不贵人爵知命乐天脱簪散发眠云听泉有台千仞有溪数曲成遗址吴兴高躅疏石通径依林架屋麋鹿同群昼游夜息岭月破云秋霖洒竹清意何穷真心自得放言遗虑何荣何辱孟春感疾闭门不出岂期遂往英村永隔抒词哽咽挥涕汍澜人谁无死惜乎材贤已矣吾人呜唿哀哉尹洙尹洙字师鲁江南人与兄源均以儒不中举进士累官至起居舍人直龙图阁有集二十七卷事具宋史本传洙着有棋势二卷见冯元仲弈旦评欧阳修释法远欧阳修字永叔庐陵人以太子少师致仕终老颖之西湖晚号六一居士自为传云吾家藏书万卷集录三代以来金石遗文一千卷有琴一张有棋一局而常置酒不壶客曰是为五一耳居士曰以吾一翁老于此五物之间是岂不为六一乎修贬夷陵有于役志日记云壬寅出东水门泊亭子下损之来弈棋饮酒暮乃去癸卯君贶公期道滋先来登祥源东园之亭公期烹茶道滋鼓琴余与君贶弈辛酉安道解舟不果别与春卿弈于仓亭晚别春卿修有新开棋轩呈元珍表臣诗云竹树日已滋轩窗渐幽兴人间与世远鸟语知境静春光霭欲布山色寒尚映独收万籁心于此一枰竞又刘秀才昉宅对弈诗云鸟巷招邀谢墅中紫囊香佩更临风尘惊野火遥知猎目送云罗但听鸿六着比犀鸣博胜百娇拓矢捧壶空解衣对子欢何极玉井移阴下翠桐渔隐丛话僧宝传法远住浮山欧公闻远奇逸造其室未有以异也因与客棋远坐其旁公遽收局请因棋说法远即令挝鼓升座曰若论此事如两家着棋相似何谓也敌手知音当机不让若是缀五饶三又通一路始得有一般底只解闭门作活不能夺角冲关硬节与虎口齐张局破后徒劳逴干所以道肥边易得瘦腹难求思行则往往失粘心粗则时时头撞休夸国手谩说神仙赢局输筹即不问且道黑白未分时一着落在甚么处良久曰从来十九路迷悟几多人欧公嘉叹久之又修所撰五代史•王朴传论云治国譬之于弈知其用而置得其处者胜不知其用而置非其处者败败者临棋注目终日而劳心使善弈者视焉为之易置其处则胜矣胜者所用败者之棋也王安石薛昂叶涛章友直友直女煎王安石字介甫临川人生有异质博闻强记善辩不屈神宗朝参知政事初封舒王改封荆国公谥曰文事具宋史本传山堂肄考荆公与人对弈未尝致思随手疾应其势将败便敛之曰本图适性忘虑反苦思劳神不如且已冷斋夜话舒王在钟山有道士来谒因与棋辄作数语曰彼亦不敢先此亦不敢先惟其不敢先是以无所争惟其无所争故能入于不死不生舒王笑曰此特棋隐语也安石有棋诗云莫将戏事漫真情且可随缘道我赢战罢两奁收黑白一枰何处有亏成又戏赠叶致远直讲诗云叶侯越着姓胄出实楚叶飘飘凌云意强御莫能慑忘情塞上马适志梦中蝶经纶安所施有寓聊自惬棋经着在手棋诀传满箧坐寻棋局打侧写棋图贴携持山林屐刺扌适沟港艓樵父弛远担牧奴停晏榼旁观各技痒切议儿女嗫所矜在得丧闻此更心惵熟视笼两手徐思捻长鬛微吟静愔愔坚坐高帖帖未快岩谷叟斧柯掌烂浥趋边耻局缩穿腹愁危嶪或撞关以攻或觑眼而擪或羸形伺击或勐出追蹑垂成忽破坏中断俄连接终朝已罢精既夜未交睫翻然悟且叹此何宜劫劫孟轲恶防行陶侃惩废业扬雄有前言韦曜存往牒操具投诸江道耕而德猎合璧事类荆公在钟山下棋薛昂门下与焉赌梅花诗一首薛败而不善诗荆公为代作今集中所谓薛秀才者是也薛既宦达出知金陵或嘲以诗曰好笑当年薛乞儿荆公座上赌新诗而今又向江东去奉劝先生莫下棋薛书名似丐了故人有乞儿嘲之也叶涛字致远处州龙泉人熙宁进士仕至中书舍人龙图阁待制安石兄安国女婿即安石所赠诗者也拊掌录云叶涛好弈棋王介甫作诗切责之终不肯已弈者多废事率皆失业故人目棋枰以为木野狐章友直建安人安石有建安章君墓志铭云君读书通大旨尤善相人然讳其术不多为人道之知音乐书画弈棋皆以知名于一时皇祐中近臣言君文章善篆有旨召试君辞焉于是太学篆石经又言君善篆与李斯阳冰相上下又召君君即往经成除试将作监主簿小就也嘉祐七年十一月甲子以疾卒于京师年五十七书史会要友直女名煎善书画能以篆笔画棋盘笔笔相似篆书传家学李重恩李重恩仁宗时人集事渊海重恩善弈棋冠绝当世然形神昏戆时人谓之李憨弈棋之外一无所晓与人对弈坐而昏睡人精思久之方下一子重恩开目随手应之皆出人意表归田录自太宗时贾元以棋号国手迩来数十年未有继者近时有李憨子者颇为人所称云举世无敌手然其人状貌昏浊垢秽不可近盖里巷庸人也不足置之樽俎间故明旦尝语人曰以棋为易解则如旦聪明尚或不能以为难解则愚下小人往往造于精绝信如其言也张焘宋史•张焘传焘字景元举进士官至龙图阁直学士后知邓许二州焘才智敏给常从范仲淹使河东至汾州民遮道数百趋诉仲淹以付焘方与客弈局未终处决已竟英宗时三司前奏事帝诘铸钱本末皆不能对焘悉论于无隐帝是之顾左右识其姓名吕溱吕溱字济叔扬州人宝元元年进士第一知杭州嗜弈棋亦当时第一米芾书吕溱事云溱为人简倨每接宾客不过数言时人目为七字舍人珍珠船欧阳永叔不夸文章蔡君谟不夸书吕济叔不夸棋大抵不足则夸也江休复宋史•文苑传江休复字邻几开封陈留人少强学博览为文淳雅尤善于诗喜琴弈饮酒不以声利为意进士起家为桂阳临蓝山尉骑驴之官每据鞍读书至迷失道家人求得之着有唐宣鉴十五卷春秋世论三十卷文集二十卷诗话总龟江邻几善为诗清淡有古风天资淳雅喜饮酒鼓琴围棋人以酒召之未尝不醉或不能归即宿人家商度风韵陶靖节之比云尝通判庐州有酒官善琴以坐职不得出江旦旦就之郡中沙门道士及里亩能棋者数人唿与同往郡人见之习熟因画为图前列趋道一人骑马青盖其后沙门道士褐衣数人葛巾芒履累累相寻意思萧散惜时无名手此画不足传后何臧嵇阮也苏舜钦苏舜钦字子美开封人举进士中第少有大志好为古文弱冠即言时政范仲淹荐其才召试为集贤校理诗歌豪放与梅圣俞齐名世称苏梅徙居苏州买水石作沧浪亭号沧浪翁喜弈棋宋毛珝沧浪亭诗濯缨人去水空寒事属明时欲问难日暮客归园馆闭鹭鸶飞上石棋盘珝自注子美故物惟石枰存沈括沈括字存中钱塘人寄籍吴县进士熙宁中官至翰林学士龙图阁待制着梦溪笔谈二十六卷括晚岁卜居润州梦溪即润州所居之地也事附宋史•沈遘传明道杂志存中甚好弈终不能高尝着书论棋法谓连书万字五十二而尽棋局之变括笔谈云小说唐僧一行曾算棋局都数凡若干局尽之余尝思之此固易耳但数多非世间名数可能言之今略举大数凡方二路用四子可变八千十一局方三路用九子可变一万九千六百八十三局方四路用十六子可变四千三百四万六千七百二十一局方五路用二十五子可变八千四百七十二亿八千八百六十万九千四百四十三局方六路用三十六子可变十五兆九十四万六千三百五十二仇八千二百三万一千九百二十六局方七略以上数多无名可记尽三百六十一路大约连书万字五十二即是局之大数其法初一路可变三局自后不以横直但增一子即三因之凡三百六十一增皆三因之即是都局数又法先计循边一行为法凡加一行即以法累乘之乘终十九行亦得上数又法以自法相乘下位副置之以下乘上又以下乘下置为上位又副置之以下乘上以下乘下加一法亦得上数有数法可求惟此法最捷径千变万化不出此数棋之局尽矣刘安世刘安世字器之元城人登进士第从司马光学问正色立朝论事刚直一时敬慑目之曰殿上虎年七十八卒谥忠定学者称为元城先生事具宋史本传有书与马永卿论围棋曰高低棋不甚相远但高棋识先后着耳若低棋即以后着为先着故败昔有高棋曰汉高帝方黥布以穷来归故洗足不起以挫其锐布欲自杀后见帐御从官如汉王则又大喜过望此识先后着也又有低棋曰梁武帝方侯景以穷来归遽裂地而王之其后景凡有所须辄痛挫抑之故景反而梁亡此以后着为先着也又曰围棋有过行必须是高棋当局为利害所昏故借旁人指之耳若低棋虽提耳而明告之亦不悟也昔汉高帝闻韩信欲为假王辄大怒慢骂此过行法也高帝适当局而迷耳使良平遇暗主虽累千万言亦何益哉苏轼子过苏轼字子瞻号东坡居士举制科官翰林学士兵部尚书谥文忠事具宋史本传尝作观棋诗序云予素不解棋独游庐山白鹤观观中人皆阖户昼寝独闻棋声于古松流水之间意欣然喜之自迩欲学然终不解也儿子过乃粗能者儋守张中日从之戏予亦隅坐竟日不以为厌也诗云五老峰前白鹤遗址长松荫亭风日清美我时独游不逢一士谁与棋者户外屦二不闻人声时闻落子纹枰坐对谁究此味空钩竟钓岂在鲂鲤小儿近道剥啄信指胜固欣然败亦可喜优哉游哉聊复尔尔东坡志林张怀民与张昌言围棋赌仆书字一纸胜者得此负者出钱五百作饭会志林又云南岳李岩老好睡众人食饱下棋岩老辄就枕阅数局乃一展转云君几局矣东坡曰岩老常用四脚棋盘只着一色黑子昔与边韶敌手今被陈搏饶先着时自有输赢着子并无一物黄庭坚黄淳陈慥洪炎黄庭坚字鲁直洪州分宁人举进士历官起居舍人尝游山谷寺乐其林泉之胜因自号山谷道人后为章惇所陷贬涪州别墅又号涪翁与张耒晁补之秦观俱游苏轼门时称四学士而庭坚尤工诗蜀中江西诸君子以庭坚配轼故称苏黄事具宋史本传庭坚嗜弈着有横经诀一篇云初下十子以来进未可占地各逐其宜以求有力此立理之道下及三十以后布置稍定须观局中强弱或占地或刑克必观于利此乃用行之时也杀不必须得地不必须破此三者取舍之道棋之所切无出乎胜倘或局胜专在自保或局弱即须作行然作行须是敌人有衅无隙而动必败之道也棋之机要多在外势取局之要在于鸿渐棋有三败一者欺敌二者不辨局三者多错又有六病一者贪杀二者取舍不明三者无劫兴劫四者苦觅奇行五者知危不防六者稍胜望筹棋之大要先手不可失局初有大利方可弃之局中有倍利方可弃之古人经诀皆述简易贵于立理先为不可胜以待敌之可胜或逍遥得极高道自乐终局雅澹是其长也又有弈棋二首呈任公渐云偶无公事负朝暄三百枯棋共一蹲坐稳不知岩穴乐手谈胜与俗人言簿书堆积尘生案车马淹留客在门战胜将骄疑必败果然终取敌兵翻偶无公事客休时席上谈兵校两棋心似蛛丝游碧落身如蜩甲化枯枝湘东一目诚甘死天下中分尚可持谁谓吾徒犹爱日参横月落不曾知又书博弈论后云涪翁放逐黔中既无所用心颇喜弈棋绍圣四年八月丁未偶开韦曜博弈论读之喟然以为真无益于事诚陶桓公所谓牧猪奴戏耳因自誓不复弈棋自今日以来不信斯言有如黔江云盖是时庭坚年已五十有三矣黄惇字元之庭坚之叔祖官太常少卿善弈庭坚有观叔祖少卿弈棋诗云世上滔滔声利间独悲棋局老青山心游万里不知远身与一山相对闲夜半解围灯寂寞樽前翻劫酒阑珊因观胜负无常在生死不关是诗作于治平二年时庭坚方弱冠惇则已官少卿矣陈慥字季常自号方山子办轼有方山子传具详本末黄庭坚跋浴室院云此寺井泉甘寒汝师碾建溪茶不落第二故人陈季常林下士人寓棋簟于此苏子瞻范子功数来从之故余过门必税驾焉洪炎字玉父南昌人庭坚甥也元祐末登进士官至着作秘书少监与兄朋刍弟羽号曰四洪受诗法于庭坚着有西渡集二卷炎能弈弈棋绝句云新秋遣闷只围棋病不衔杯亦废诗对局萧然两无语个中君子有争时鹭落寒江鸦点汀晴窗飞雹击棋声方圆动静随机见清簟疏帘眼倍明再赋弈棋云荆璞玉为子井文楸作枰有求惟别墅不喜得宣城跕跕飞鸢堕丁丁伐木声破愁逢一笑无地得亏成祗园三月雨碧涧一枰秋试问酒中趣何如林下幽从他着虎口寻我镇神头惟悟争先法当机与手谋不作丹朱戏难消清昼长敢言主局聊取紫罗囊角道空传记乘除自省方儿童争画纸谩学老夫狂朱服朱服字行中湖州乌程人熙宁进士甲科累官至礼部侍郎集贤殿修撰徙知广州黜知袁州坐与苏轼游贬海州团练副使事具宋史本传方勺泊宅编朱行中秋试不利有僧晓容见之惊起曰后举状元也明年果荐省闱优等惟殿试不如意日与同舍生围棋每拈子欲下必骂曰贼秃盖根晓容许之误也一日有士人通谒行中方弈棋曰吾悁闷中谁能见之然士人立于门外不肯去行中乃出客附耳语曰吾乃梁御药门客特令奉报足下卷子上已寘在魁等行中唯唯而入执棋子手颤盖缘荣辱交战不能自持也孔平仲孔平仲字义甫临江新喻人父延之知开封遗爱在民与兄文仲武仲读书郡斋后人榜曰桂堂登进士第工文词平仲善弈有戏张子厚诗云子原夸善弈益我以五黑其初示之羸良久出半策波冲与席卷柔攘见败北我师如玄云汗漫满八极子厚若残雪点点无几白是时秋风高万里鹰隼击鹪鹩伏深枝顾视颇丧魄勒铭亭碑阴所以诧棋客郑侠郑侠字介夫福清人初从王安石学举进士熙宁中监东京西上门和荆公诗云何处难缄口熙宁政失中四方三面战十室九家空见佞眸如水闻忠耳似聋君门深万里焉得此言通时亢旱侠以本门所见流离之民扶老携幼饥寒困苦之状唿画工列为流民图上献之且曰使陛下观臣之图行臣之言十日不雨乞斩臣于宣德门外以正欺君慢天这罪神宗览毕下诏责己罢方田保甲青苗诸法凡十八事越三日大雨荆公辞位陆游书事郑介夫以刚直名天下晚居福清自号一拂居士布衣粝食而杂植花木于舍傍觞咏自适客至必下饮多不过五爵蔬果这外一肉而已遇贫士过亦薄赆之止于千钱饮具皆白镴或遗以银杯辞不取好强客弈棋有辞不能者则留使傍观而自以左右手对局左白右黑精思如真敌白胜则左手斟酒右手引满黑胜反是如是几二十年如一日侠有观棋诗云三百六十路通精此有门数奇藏日月机发动干坤对面知为敌浑输却有翻诈贪常易丧仁守乃长存只子如轻用全功更莫论就令投险胜宁抵被围奔纵得四方静宁同一腹尊傍观饶好着当局奈嗔言惭愧中孚信几危大壮藩坐观成败者安得不惊魂唐绩唐绩字公懋零陵人少警敏嗜学能文善弈元符进士宋史•艺文志绩撰有棋图五卷金谷园九局谱一卷僧惟然惟然神宗时僧与文同为友同有送棋僧惟然诗云学成九章开方诀诵得一行乘除诗自然天性晓绝艺可敌国手应吾师窗前横榻拥炉处门外大雪压屋时独翻旧谱辨错着冷知古人心许谁卷九宋三赵叔向赵叔向自号西隐野人所居曰松涧山居晚年饮酒读书着肯綮录有抨棋一则云弈棋谓之抨棋抨曾耕切弹也其字从手韦洪嗣博弈论云所志不出一枰之上所豫不过方罫之间枰音平博局也其字从木二字颇相乱因出之洪嗣又云枯棋三百李善引邯郸淳艺经云棋局纵横十七道合二百八十九道白黑棋子各一百五十枚今之棋局十九道合三百六十一道三百子不足用矣则知古之棋局与今不同也刘仲甫王珏杨中和孙侁刘仲甫字甫之济阳人春渚纪闻棋待诏刘仲甫初自江西入都行次钱塘舍于逆旅主人陈余庆言仲甫馆舍既定即出市游每至夜分方扣户而归初不知为何等人也一日晨起忽于邸前悬一帜云江南棋客刘仲甫奉饶天下棋先并出银盆酒器等三百星云以此偿博负也须臾观者如堵即传诸好事翌日数土豪集善棋者会城北紫霄宫且出银如其数推一棋品最高者与之对手始下至五十余子众视白势似北更行百余其对手者亦韬于自得责其夸言曰今局势已判黑当赢筹矣仲甫曰未也更行二十余子仲甫忽尽敛局子观者合噪曰是欲将抵负耶仲甫袖手徐谓观者曰仲甫江南人少好此伎忽似有解因人推誉致远国手年来数为人相迫欲荐补翰林祇应而心念钱塘一都会高人胜士精此者众棋人谓之一关仲甫之艺若幸有一着之胜则可前进凡驻此旬日矣日就棋会观诸名手对弈尽见品次矣故敢出此标示非狂僭也如某日某人某白本大胜而失应棋着某日某局黑本有筹而误于应劫却致败局凡如此复十余局观者皆已愕然心奇之矣即复前局既无差误指谓众曰此局以诸人观之黑势赢等固自灼筹固自灼然以仲甫观之则有一要着白复胜不下十数路也然仲甫不敢遽下在席高品幸精思之若见此者即仲甫当携孥累还乡里不敢复名棋也于是众极竭心思务有致胜者久之不着已而请仲甫尽着仲甫即于不当敌处下子众愈不解仲甫曰此着二十着后方用也既就边角合局果下二十余着正遇此子局势大变有敛子排局果胜十三路众观于是始服其精至尽以所对酒器与之延款十余日复厚敛以赆其行至都试补翰林祗应擅名二十余年无与敌者郡斋读书志忘忧集三卷皇朝刘仲甫编载唐韦延祐棋诀并古今棋图弈史及玄玄棋经均载仲甫棋诀四篇一曰布置盖布置棋之先务如兵之先阵而待敌也意在疏密得中形势不屈远近足以相援先后可以相符若入他境或以六三三六下子及九三十三之着思不执一进进合宜诀曰远不可太疏疏则易断近不可太促促侧势羸正谓此也善棋者不困在此使困在彼壮在己势羸在人势此乃为格二曰侵凌夫棋路无必成子无必杀乘机智变不可豫图且布置已定则强弱未分形势鼎峙然后侵凌之法得以行乎其间必使应援相接勾落相连多方以拥逼迤逦而侵袭侵袭若行则彼路不得不促拥逼渐急彼势不得不羸俟乎忿而后动则视敌而索其情观动则制乎变此之谓善应也三曰用战用战之法非棋要道也不得已而用之则务在廉慎以守封疆端重而全形势封疆善守则在我者实矣形势能全则在我者逸矣夫以实击虚以逸侍劳则攻必破战必克矣四曰取舍取舍者棋之大计转战之后孤棋隔绝取舍不明患将及矣盖施行决胜谓之取弃子取势谓之舍若内足以豫奇谋外足以隆形势纵之则莫御守之则莫攻如是之棋虽少可取而保之若内无所图外无所援出之则愈穷而徒益彼之势守之则愈困而徒壮彼之威如是之棋虽多可舍而委之棋者意同于用兵故叙此四篇粗合孙吴之法古人所谓怯和帮则地驼计乘虚沉谋默战于方寸之间解难排纷于俄顷之际动静迭居莫测奇正不以犹豫而害成功不以上利而妨远略此非浅见谀闻者能议其仿佛耳王珏字君玉毗陵人杨中和字正甫邺城人孙侁字敏之夷门人三人与仲甫于元祐九年正月十日共棋一局二人共为一朋中和珏用黑仲甫侁用白黑先受各一百二十五着白胜一路时人谱为四仙子图东昏徐宗彦述其图云元祐九年正月五日济阳刘甫之仲甫毗陵王君玉珏邺郡杨正甫中和夷门孙敏之侁相遇于彭城之市楼熙然谈笑而相谓曰侵窗气不表埋檐雪白可乘一时之兴共筹四子之枰众欲之乎咸称其乐兹四子者盖往者之所莫及而来者之所未有可谓冠绝天下而为圣代之棋师者矣局展未几天台老人翩然来观置酒于座隅且饮且战神合意闲更相应变局结而胜负几均矣观者莫不竦身而加叹焉宗彦因索笔以录其事于局图之首用识异数云尔祝不疑春渚纪闻近世士大夫棋无出三衢祝不疑之古者绍圣初不疑以计偕至礼部试至都为里人拉至寺庭观国手棋集刘仲甫在焉众请不疑与仲甫就局祸请受子促甫曰士大夫非高品不复能至此对手且常争先不得已受先逮至终局而不疑败三路曰此可受子矣仲甫曰观吾官人之棋若初分布仲甫不能及也但未尽着耳若如前局虽五子可饶况先手乎不疑俯笑因与分先始下三十余子仲甫拱手曰敢请官人姓氏与乡里否众以信州李子明长官为对刘仲甫曰仲甫贱艺备乏翰林虽不出国门而天下名棋无不知其名氏之人年来独闻衢州祝不疑先辈名品高着人传今秋被州荐来试南省若审其人则仲甫今日适有客集不获终局当俟朝夕亲诣行馆尽艺祗应也众以实对仲甫再三叹服曰名下无虚士也后虽数相访竟不复以棋为言盖知不敌恐贻国手之羞也晋士明王憨子铁围山丛谈刘仲甫棋士大夫特以较唐开元国手王积薪而仲甫尤出积薪上两道但仲甫亦挟数术能弥缝士君子故喜其为人由是名誉表襮及政和初晋士明自河东来辇下年方二十八九独直出仲甫右一时又较之乃高仲甫两道犹有余其艺左右纵横神出鬼没于是声名一旦赫然即日富贵然终不弃其故妻缙绅间尤多之先哲庙时有棋手号王憨子者以其能迫仲甫未几而病心死故世以谓仲甫阴害之也及士明出仲甫闻而唿之与角遂为士明再四连败之于是仲甫乃欲以女妻之则又辞曰我有室矣仲甫怅不悦居月余以疾殂盖往往为士明所挫死故好事者益为浮言计憨子死之岁实士明生之年也则士明果憨子之后身造物者俾之复其仇云李逸民李逸民官御书院棋待诏赐绯着有棋谱一卷名忘忧清乐集逸民云我朝善弈显名天下者昔年待诏老刘宗今日刘仲甫杨中隐以至王琬孙侁郭范李百祥辈谱中列有孙策诏吕范晋武帝诏王武子唐明皇诏郑观音弈棋三局毛经山堂肆考富川人毛经仕为开封尸曹性敏悟一日方与客对弈开封尹以疑狱就质令罢弈经曰决事弈棋两不相妨唿二吏读款目视棋局耳听所读已面弈胜狱事亦处理尹称叹荐之宗泽宋史•宗泽传泽字汝霖婺州人母刘梦大雷电光烛其身翌日而泽生幼豪爽有大志登进士从康王起兵十三战皆捷王即位南京泽入见涕泗交颐陈兴复大计秉义郎岳飞犯法将刑泽一见奇之曰此将材也授骑五百使立功赎罪升统制飞由是知名金人自郑抵白沙去汴京密迩都人震恐僚属入问计泽方对客围棋笑曰何事张皇刘衍在外必能御敌乃选精锐数千使绕出敌后伏其归路金人方与衍战伏兵起前后夹击之金人果败苏庠徐府楚宝苏庠字养直澧人绍兴间居庐山与徐府同召俯赴召庠不起俯造朝便道留庠饮对弈甚欢平日俯弈高于庠是日庠拈一子笑视俯曰今日须让老夫下此一着俯有惭色秦桧欲见之庠曰吾老矣不能贩卖云壑卒年八十余胡卓明曾敏行独醒杂志里中土人胡卓明父祖好棋挟此艺者日至其母夜卧忽惊起问其故云梦吐一枯棋也初意日所尝见是以形于梦寐已而生卓明至七八岁厥祖与客对弈而败卓明忽从旁指曰公公误此一着耳其祖败而不平怒谓曰小子何知推局付之卓明布数着果胜厥祖大惊因与对棋其布置初若无法度既合则皆是数日间遽能与厥祖为敌迨十余岁遂以棋名四方之挟艺者才争先耳往岁有客以棋求见朋友因共招卓明连胜客曰胡秀才野战自得而某以教习不离规模是以不胜王十朋赵十朋王十朋字龟龄温州乐清人由太学试大廷高宗亲擢第一累官太子詹事以龙图阁学士致仕卒谥忠文事具宋史本传着有梅溪集五十卷朱文公序秋为光明正大磊磊落落君子人也十朋嗜弈棋尝言予素不善棋孙先觉万大年林大和见访戏与对垒偶皆胜之因作数语予手不善谈临局气先怯偶逢孙万林三战辄三捷都缘敌不非以台威胁孺子滥成名凯奏意殊惬三君皆壮士小挫未肯厌予今务持胜坚壁不容劫并自注云予昔在馆中每与同舍郎陈阜卿手谈既而陈迁台察一日招予棋诸公戏云陈今有台威公必败予偶胜之陈笑曰公果不畏台威耶大年和棋诗复次前韵云君棋如龙且初笑韩信劫我棋似公瑾赤壁真横捷但知贪旁角不觉攻背胁主人本无竞胜负两具惬喜宾倘再集鏖战定谁厌新篇尤逼人我辈徒劫劫又言予还自武陵葺先人敝庐净扫一室晨起焚香读书于其间兴至赋诗客来饮酒啜茶或弈棋为戏藏书数百卷手自暴之有小园时策杖以游时遇秋旱驱家僮浚井汲水浇花良天佳月与兄弟邻里把酒杯同赏过重阳方见菊以宥觞有足乐者每览镜见苍颜白发亦聊自叹也作小诗十五首弈棋云光景老尤惜忍销枰弈间娱宾久丝竹一局战清闲又题棋盘岩云杜鹃岩北一拳石石面平平填弈棋路僻山深罕人到烂柯仙客未应知王梅溪集赵十朋台之黄岩人绍兴间隐士耽棋嗜酒有绝句云四枚豚犬教知书二顷良田尽有余鲁酒三杯棋一局客来浑不问亲疏梅溪和之云予亦有东皋二顷二子皆学读书客至弈棋饮酒遂用赵君诗意成一绝薄有良田种斗升两儿传授读书灯客来一局三杯酒王十朋如赵十朋沈之才挥麈余话沈之才者以棋得幸思陵为御前祗应一日焚中与其类对弈上谕曰切须子细之才遽曰念兹在兹上怒曰技艺之徒乃敢对朕引经耶命内侍省打竹篦二十逐出思陵高宗陵名也关西人四朝闻见录思陵时百工技艺咸精其能故挟技术者多所遇而亦有命焉吴郡王益尝以相士荐于上上以王故召见见上则曰陛下尧眉舜目禹背汤肩上即驾兴曰到处脔将来王又李世英进墨每一圭墨重十两上曰恁么大将如何把王偶致棋客关西人精悍短小王试命与国手弈俱出其右王因侍上弈言之翌日宣唤国手夜以大白浮之出处子极妍靓曰此吉女也我今用妻尔来日于御前饶我第一局我第二局却又饶尔我与尔永为翁婿都在御前不信吾说吾岂以女轻许人国手实未尝有女女盖教坊妓也关西朴而性直翌日上召与国手弈上与王视第一局关西阳逊国手上拂衣起命王且酌酒曰终是处道人如何敌得国手关西才出知为所卖郁闷不食而死赵昚赵鄂赵昚字元永太祖七世孙高宗未有后育于禁中高宗传位是为孝宗贵耳集孝宗万几余暇留心棋局诏国手赵鄂供奉由是遭际官至武功大夫淅西路钤因郊祀乞奏补恳祈甚至圣语云降旨不妨恐外庭不肯放行耳陆九渊陆九渊字子静生三四岁问其父天地何所穷际父笑而不答遂深思至忘寝食干道中进士官至知荆门军号象山先生别谥文安事具宋史•道学传鹤林玉露陆象山少年时常坐临安市肆观棋如是者累日棋工曰官人日日来看必是高手愿求教一局象山曰未也三日后却来乃买棋一副归悬之室中卧而仰视这者两日忽悟曰此河图数也遂往与棋工对棋工连负二局乃起而谢曰某是临安第一手棋凡来着者皆饶一先今官人之棋反饶得某一先天下无敌手矣象山笑而去其聪明过人如此象山又每喜令其子弟着棋尝与包敏道书曰制子初时与春弟颇不能及今年反出春弟之下近旬日棋又甚进春弟又少不逮矣凡此皆在精神之盛衰耳席天祐夷坚志乐平席天祐精于医尝从刘武忠军天祐采用兵之势一寓于棋遂成绝艺冬醉卧僧房赋一诗云霜侵古屋月侵窗拨尽寒灰夜未央伏剑起看吴楚分将星今见几分光范端智夷坚志范元卿以棋品着声于士大夫间其历处庠序践馆阁故无不知者其弟端智亦优于此技与兄相埒而碌碌布衣独客于杨太傅府杨每引至后堂使诸小姬善弈者赌物然率所约不过数千钱之直范常常得之杨一日谓曰闻君家苦贫小小有获无济于事吾欲捐金币三千缗用明日为某妾一局之资君能取胜立可小康范喜谢归邸不能旦同寓之士窃言范骨相之甚薄恐无由能致横财及对局既有胜矣思行太过失应一着遂变捷为败素手而出乃知非分财物不容妄想好利忘义之徒可以内省也陆游释妙湛陆游字务观山阴人佃孙早有文名孝宗朝出知夔严二州范成大尝奏游为参议官以文字相交不拘礼法人讥其颓入因自号放翁生平尽力于诗得万余首古今诗人未有多于放翁者游好弈散见吟咏中如幽居记今昔事云高楼笛数曲小轩棋一枰夏日云棋局每坐隐屏山时卧游杜门云笕水晨浇药灯窗夜复棋用短云畦地闲裁药留僧静对棋幽栖云棋局聊相对茶炉亦自携幽居杂题云久闲棋格长多病钓徒疏杂书幽居事云钓恐鱼吞饵棋忧客堕机暇日登东冈云童子持棋局厨人馈粟浆明日开霁益凉复得长句云飞来停酒崃蝶榼石榴飘落糁棋枰初春遣兴云佳日剧棋忘旅根短衣驰射压儒酸书怀云消日剧棋疏竹下送春烂醉乱花中余年四十六入崃忽复二十三年感怀赋长句云樵柯烂尽棋方剧客甑吹成梦未回五月初病体益轻偶书云乘雨旋移西崦药留灯重复北窗棋春日云排闷与儿联小句破闲留客战枯棋幽居云懒爱举杯成美睡静嫌对弈动机心野兴云棋枰弃置心息肉食蠲除业境清晨起云此身犹着几两屐长日惟消一局棋闲中书事云午枕为儿哦旧句晚窗留客算残棋故山云陆生于此寓棋局曾丈时来开酒樽书意云日长琴弈茆檐下岁晚江湖箬帽前湖上遇道翁云扫空百局无棋敌倒尽千钟是酒仙夏日初霁云对弈轩窗消永昼晒丝院落喜新晴纵笔云袖剑客同楼上醉烂柯人看洞中棋秋夕云闲约僧棋秋渐健稍增书课夜初长幽兴云诗思长桥蹇驴上棋声流水古松间山行过僧庵云云茶炉烟起如高兴棋子声疏识苦心村居云能酿人家分小榼爱棋道士寄新图妙湛游同时人剑南诗稿有酬妙湛阇梨见赠妙湛能棋其师璘公盖尝与先君游云诗云昔侍先君故里时僧中最喜老璘师高标无复乡人识妙寄惟应弟子知山店煎茶留小语寺桥看雨待幽期可人不但诗超绝玉子纹枰又一奇文天祥刘沐文天祥字履善号文山庐陵人举进士第一历任湖南提刑元兵至皋亭山天祥往说之被胁至真州遁募兵勤王拜右相挟二王入闽广兵败被执拘燕三年殉节柴市宋史•忠义传得刘沐字渊伯庐陵人文天祥邻曲也少与狎昵天祥好弈当与沐对弈穷思忘日夜以为常天祥勤王沐专将一军为督府亲卫兵败沐与邹洬刘子俊等十九人皆死国难陈造陈造字唐卿高邮人进士官至淮南西路安抚使参议遭宋不竞事多龃龉自以为无补于世置江湖乃宜遂号江湖长翁着江湖长翁集四十卷造好弈有与其子师是棋诗云投醪士或醉说梅人不渴穷途余乐事不受忧患遏诗可供呻吟棋亦识死活朝来喜雪句神药胎可夺一枰与儿晤断无市声聒既免沉舟谖不作赌墅渴指冷良易忍眼花苦为孽疏置仍作罫随思略细阅瓜葛胜负间时亦近屑屑策几奇兵鏖地比弱王割吾非江左管甜犊犹爱说升沉作丰悴今古无成说家居鼓吹具借以保晚节掀髯得一笑为汝倒蕉叶袖手听残更红鳞曀晴雪盖造既不见用于时故无所表见宋史亦不为立传惟元申屠駉为作墓志称其于诲诱则良师无抚字则循吏身笃操修道兼体用亦末世勇退贤哲借棋诗以韬养者已罗公升罗公升字时翁吉州永丰人大父开礼随文天祥勤王兵败被执不食死公升少有才略以军功为本邑尉伤大父死节倾赀北游燕赵与宋宗室赵孟荣诸公图复宋祚知势不可为经钱塘作吊胥涛赋以自寓着沧州集五卷公升知弈有观棋诗云秋风动江皋吹落鸥鹭影先生江湖心收作目中景庭深树阴好门掩禽语静一声寂寞中恍若隔人境胸中兵十万临敌暇且整敛之塞成皋纵去举鄢郢仆方栖会稽蹇足未得聘中原傥相逢亦有凭轼请卷十金张大节金史•张大节传大节字信之代州五台人擢进士进工部郎中改户部徙知太原府近郭有男子被杀者闻其妻哭声不哀召而审之果为奸夫所杀人以为神授震武军节度使部有银冶有司以为争盗由此生付河东西京提刑司与州同议皆以官榷为便大节曰山泽之利当与民共且贫而无业者虽严刑能禁其盗窃乎宜明谕民授地输课则游手者有所资于官亦便上从其议卒年八十大节素廉勤好学能励勉后进自以得学于任倜待倜子如亲而加厚又善弈当世推为第一尝被召与礼部尚书张景仁弈世宗尝谓宰臣曰人多称王修翛能言以朕视之凡事不肯尽心一老奸耳张大节赋性刚直果于从政远在王翛之上惜乎用之太晚又屡与近臣曰某某非不干然不及张大节其见知如此黄庚黄庚字星甫天台人善弈着月屋漫稿一卷有棋声诗云何处仙人爱手谈时闻剥啄竹林间一枰玉子敲云碎几度午窗惊梦残缓着应知心路远急围不放耳根闲烂柯人去收残局寂寂空亭石几寒虞集虞集字伯生号道园蜀郡人宋丞相允文五世孙父汲徙居临川集累官至翰林直学士兼国子祭酒侍经筵拜奎章阁学士卒封仁寿郡公谥文靖事具元史本传平生为文万篇稿存者十二三早岁与弟槃同辟书舍为二室左室书陶渊明诗于壁题曰陶庵右室书邵尧夫诗题曰邵庵故世称邵庵先生先生深明弈惠所着玄玄棋经序云昔者尧舜造围棋以教其子或者疑之以为丹朱商均之愚圣人宜教之以仁义礼智之道岂为傲间之具变诈之术以益其愚哉余窃意不然夫棋之制也有天地方圆之象有阴阳动静之理有星辰分布之序有风雷变化之机有春秋生杀之权有山河表里之势此道之升降人事之盛衰莫不寓是惟达者为能守之以仁行之以义秩之以礼明之以智夫乌可以寻常他艺忽之哉余在天历间尝仕翰林侍读奎章先皇帝以万机之暇游衍群艺诏国师以名弈侍御于左右幸而奇之顾语臣集昔卿家虞愿尝与宋明帝言弈非人主之所好其信然耶臣谢曰自古圣人制器精义入神各以致用非有无益之习也故孔子以弈为为之犹贤乎已孟子以弈之为数为不专心致志则不得且夫经营措置之方攻守审决之道犹国家政令出入之机军师行伍之法举而习之亦居安虑危之戒也帝深纳其言遂命臣集铭其弈之器集故有周天画地制胜保德之喻自待罪以来退休江南老于临川之上今十有余年名弈之士苟造余门者未尝不与之追论往事今年秋客有自庐陵来者为言宋故丞相元献公之诸孙晏天章与其乡人严德甫俱以善弈称对弈之暇各出其家之所藏与凡耳目之所注心手之所得新闻异见奇谋最画可以安危而决胜者辄图而识之分其局势既纪之以名目之殊又叙之以法度之要其为谱诀注详且备真棋经之大成手录以传命曰玄玄集盖其学之通玄可以儗诸老子别妙之门杨雄大易之准且其为数出没变化深不可测往往皆神仙豪杰玩好巧力之所为故其妙悟传之者鲜惟汉之班固马融善赋其事唐之张说李泌善论其理他非所可及也近代以来棋经之说独多棋经之妙独少今晏严二君子乃能会诸家之要成一代之书其于古者圣人制作之初意必有以深求其故而非泥于区区智巧之末者昔陆象山先生之于观弈不云乎河图洛书正在里许尧舜之作岂徒然哉或者以为纵横之术者非知道者也余故辨而明之然则动静方圆之妙因是而悟精义入神则又存乎观者是书之传讵天补乎严师晏天章严师字德甫晏天章字文可皆庐陵人二人同辑玄玄经六卷以礼乐射御书数六字分卷首有虞集序欧阳玄序晏天章自序第一卷辑有宋皇祐中学士张拟棋经十三篇及皮日休原弈班固弈旨柳宗元序棋马融棋赋吕公悟棋歌徐宗彦四仙子图序刘仲甫棋诀后五卷则严晏二人以所见及家藏各谱图之者也天章序言曰古者君子之学必有游息之艺故不学操缦不能安弦不学博依不能安诗不学杂服不能安礼不兴其艺不能乐弈之为数即六艺之数也游艺之说吾尝闻于圣人之教矣况无所用心为之犹贤圣人又尝以是语其门人也然则弈之为艺虽曰小数亦至理所寓而日用不可阙者朝夕游焉以博其义理之趋则应务有余而心亦无所放矣吾郡有严师德甫者其行醇其志专弱冠时已以善弈得名江右且辑棋经以淑后学今老矣犹惧昔者耳目聪明之弗及心术智虑之弗周于是钩深玄远参互考订先之以诸家之说次之以新编之图势有不同局亦多变次第详略莫不系焉名曰玄玄盖以动静方圆之妙纵横错综之微直与河洛图书之数同一机也非通玄之士不足与论乎此由此观之玄玄经图半多出乎德甫之手然虞集谓故宋丞相元献公之诸孙晏天章与其乡人严德甫俱以善弈称对弈之暇各出其家之所藏与凡耳目之所注心手之所得新闻异见奇谋最画中以安危而决胜者辄图而识之欧阳玄亦谓严德甫善弈初集弈法为书晏君文可故家子也乃以家藏诸谱又增益之则是玄玄之作严晏二人诸有力焉天章所言益犹是谦撝敛抑贤人君子不自善善归美于人之意古人诚不可企及也与成廷珪成廷珪字原常又字礼执执州人好学不求仕进惟以吟咏自娱奉母居市廛植竹庭院间颇有山林意趣因扁其燕息之所曰居竹轩着居竹轩集四卷晚遭世乱避地吴中没于云间年盖七十余矣廷珪明弈趣有题刘商观弈图诗云茅生绝艺天下无何以刻此观弈图刘商易之亦惊倒除妙似与龙眠俱松阴对弈者谁子岂非角里园公乎云绡雾縠古冠佩童颜雪顶沧溟枯野樵旁立太痴绝归来始觉仙凡殊斧柯竟化作尘土世间甲子真须臾老夫只解饮醇酒卫着输赢曾放手市廛有地寄闲身却觅南山橘中叟叶颙叶颙字景南金华人志行高洁结庐城山东隅名其地曰云自号云天民着樵吟独唱六卷自序谓薪桂老而云山高寒音调古而岩谷绝响故名曰樵云独唱有围棋诗云围棋白日静举袂清风吹神机众未识妙着时出奇我老天宇内白雪凝须眉坐阅几输赢历观迭兴衰古今豪杰辈谋略正类棋局终一大笑惊起山云飞颙又有午窗睡起偶吟闲花落砚池小儿士廉卒尔应声曰香絮沾棋局遂足成一律睡起碧窗虚无人公影移庭空晴昼永径静夕阳迟香絮沾棋局闲花落砚池遥看烟树鸟飞过白云枝清纪昀谓颙胸次超然殊有自得之趣观棋诗可知矣地仙凡蒋正子山房随笔永嘉余德麟与聂碧窗弈棋余屡北有卖地仙丹地者国手也余绐聂云某有仆能棋欲试数着不敢聂俾对枰连败数局余以片纸书十字可怜道士碧不识地仙丹聂大笑曰吾固疑其不凡卷十一明一刘基子璟刘基字伯温青田人明史有传赐归老于乡基佐定天下料事如神性刚嫉恶与物多忤至是还隐山中惟饮酒弈棋口不言功邑令求见不得微服为野人谒基基方濯足令从子引入茆舍炊黍饭令令告曰某青田知县也基惊起称民谢去终不复见其韬迹如此王文禄龙兴慈记太祖赐刘诚意一金爪曰击门椎有急则击之一夕夜将半击宫门乃洞开重门迎之曰何也曰睡不安思圣上弈棋耳命基对弈俄顷报太仓灾命驾往救刘止之曰请先遣内使充乘舆往遂如言回则内使已毙车中太祖惊曰何知以救朕厄曰观干象有变特来奏闻耳璟字仲璟基次子弱冠通诸经论说英侃喜谈兵尝与成祖弈成祖曰卿不少让耶璟正色曰可让处则让不可让者不敢让也成祖默然及成祖即位召璟称疾不至逮入京犹称殿下且曰殿下百世后逃不得一篡字下狱自经死清赐谥忠节乌本良谿上遗闻录乌本良字斯道慈谿人学者称为春草先生委羽山人徐沁撰明画录称乌春草琴弈书画皆造妙品与兄春风并擅时名故太祖有江浙文章数二乌之句所作山水在大痴云林之间高启高启字季迪吴郡人洪武初召修元史擢至户部侍郎以年少未谙理财恳辞致仕归青邱自号青邱子有诗集十八卷启知弈围棋诗云偶与消闲客围棋向竹林声敲惊鹤梦局罢转桐阴坐对忘言久相攻运意深此间元有乐何用橘中寻又题观弈图云错向山中立看棋家人日暮待薪炊如何一局成千载应是仙翁下子迟顾禄华亭县志顾禄字谨中洪武中官太常典簿善杂画能勾勒竹石亦自题诗善书行楷学眉山松事丛谈禄工分隶善琴弈能诗太祖令进所作故其集名经进有题王叔明所画松下弈棋图云十日一水五日山王侯妙笔无荆关山如苍龙腾入霄汉表水似白虹泻出溪潭间长松直下有巨石风雨剥落莓苔斑两翁圣弈盘礴坐其上笑语自若终日无愁颜饥来岂待事烟火瑶草紫芝俱可餐不知何年修习到此地知的神仙境界无人寰我今读书三十载抗尘走俗犹未闲问翁不语愈觉心自恚高风逸韵邈无终难攀安得翁能事神异授以九转入炉丹图中之景果然真有否便欲御风一去何须还朱权明史•诸王传朱权太祖第十七子封要王改封南昌已而人告权巫蛊诽谤事密探无验得已自是日韬晦构精庐一区鼓琴读书其间日与文学士相往还托志翀举自号臞仙注纂数十种权喜弈明史•艺文志烂柯经一卷宁献王权撰相礼桃江府志相礼字子先华亭人滑稽多智略能诗善画谈论纵横不穷尤精于弈当世无敌洪武中召至京师厚赐遣还诚意伯刘文成基尝为文赠之又云间杂志相子先华亭人善弈太祖召至京师与鄞人楼得达偕入见上命二人较艺子先自谓天下无敌手视达得蔑如也上顾中官取一纸置局下子先不测上意竟不经心得达终胜启视乃给冠带告身也子先竟不得怏怏归刘诚意作文送之他日榜于门曰天下棋师有野僧来较僧实高而佯北以诱之明旦大集友人子先连败遂辍其榜又玉堂漫笔国初书法以詹孟举希原为第一弈棋以江阴相子先为国手奉化胡廷铉与孟举同书千文太祖以廷铉书过孟举令书皇陵碑鄞人楼德达亦累胜子先得赐冠带青田县志相子先字人杰侨居七宝镇滑稽多智知诗工画尤精于弈洪武中召至京燕王与煤所赐有龙弈具盛寅明史•盛寅传寅字启东吴江人成祖召入便殿令诊脉寅奏上脉有风湿病帝大然之进药果效遂授御医他日与同官对弈御药房旁猝至两人敛枰伏地谢死罪帝命终之且坐以观寅大胜旁喜命赋诗立就帝益喜赐象牙棋枰并词一阕唐理无钖县志唐理字孟淳永乐三年乡举官陕西河渠提举好弈尝于阳羡山中遇蜀雅州道士买茶者与对局三日夜理遂为吴中第一家有竹园楸枰满四座诸妾藏获无不能之其婿得其传久之与理争胜负焉张应宿安陆府志张应宿饮不胜一蕉叶其兴落落似善饮者工弈能诗茗碗沉炉在花竹茅屋间琴棋人称二绝焉楼得达宁波府志楼得达性尚闲雅博于文艺于弈称专门洪武初驿召至京偕江阴相子先入觐子先自谓天下无敌手视得达蔑如也上命二人对弈顾中官密取纸画冠带置局下得达弈屡胜启视之遂命吏部给冠带释清溪湖南通志僧清溪桂阳州人宣德时祝发能仁寺具夙慧百工技艺无不精绝尤悟棋理人莫之敌谢迁明史•谢迁传迁字于乔余姚人仪观俊伟秉节直亮与刘健李东阳同辅政而迁见事敏明善持论时人为之语曰李公谋刘公断谢公尤侃侃天下称贤相武宗嗣位请诛刘瑾不克遂与健同致仕归言官希瑾旨请夺健迁及尚书马文升刘大夏韩文许进等诰命诏并追还所赐玉带服物同时夺诰命者六百七十五人当时人皆为迁危而迁与客围棋赋诗自若李东阳邵翁杨一清乔宇李东阳字宾之茶陵人以戍籍居京师四岁能作径尺书景帝召试之甚喜抱置膝上赐果钞年十八成进士授编修累迁至文渊阁大学士年七十卒谥文正为文典雅流丽朝廷大着作多出其手工篆隶书碑版篇翰流播四裔奖成后进推挽之彦学士大夫出其门者悉灿然有所成就立朝五十年清节不渝既罢政家居请诗文书篆者填塞户限颇资以给朝夕一日夫人方进纸墨东阳有倦色夫人笑曰今日设客可使案无鱼菜耶乃欣然命笔其风操如此嗜弈棋着棋说其词曰吾尝观于弈矣弈之初本无情也卒然而合之强分类别击取攘劫若有得失乎其间者及其地交意逼主于必胜其势莫肯先却焉故蛛游蜩化而不自知其胜者施施然若辟土地朝秦楚不胜则赧颜戟指无所不至今之言弈者必以适以适而反自劳则不若缩手而旁观者之为适也劳与适相遭非智者不能卒辨至于复图敛奁则其所谓胜负者始茫然其不可揽然后劳亡而逸见其甚者犹或以夸之乎人或者怅怏郁结愈不可释呜唿此又何哉古之不善弈者曰苏子瞻其言曰胜固欣然败亦可喜用是知不工于弈者乃得弈之乐为深人之达于是者可与言弈也世之善喻世者必以弈以弈观世鲜有不合者也又有雪夜观水精棋诗云雪月光中夜未阑楸枰乱落水精寒情贪白战停杯久眼入空明下子难长怪官曹无暇日偶从愁里得奇观捻须呵手非吾事聊复灯前凭几看江上弈棋与宝庆诗云江上陈兵二垒同都将一笑定雌雄乌林得计周郎捷淝水乘桥谢傅功蕉底梦回风雨散橘中人老岁年空一枰敛尽斜阳色独立青山在眼中邵翁佚其名字与东阳同时善弈家有棋墅并绘为图东阳有题邵翁棋墅卷诗云弈棋虽细事可以观小德非无胜负争亦足较曲直胡为纷纷者箪豆不掩色雄夸每绝叫巧伺或深匿不然出忿语与此同一格寄言同浴人慎勿讥裸裼坚哉东陵叟爱此时自适指麾几和子辈已足支大敌旁观便坐啸信手聊戏剧安得从之游清谈澹终夕能令夸者默亦使忿者释我语君不闻神交向空寂杨一清字应宁其先云南安宁人父景致仕携之居巴陵少能文以奇童荐为秀才成化壬辰成进士历官吏部尚书赠太保谥文襄乔宇字希大山西乐平人幼从父京师学于杨一清成进士后复从李东阳游诗文雄隽兼通篆籀性好山水尝陟太华绝顶遇虎仆夫皆惊仆宇端坐不动虎帖尾去累官吏部尚书加少保谥庄简两公事迹皆具明史本传王世贞宛委余篇正德中宰揆之地如李文正东阳杨文襄一清乔庄简宇诸公皆好弈冯无仲弈旦评云正德之李文正杨文襄乔庄简士大夫之冠军者也谭之化李少梅太平县志谭之人经善手谈一时人争招致之着有棋谱与弦工李少梅同时驰名称国手朱熊范民和江阳县志朱熊以善弈着天顺间为通政司知事又志载范民和善鼓琴通医卜弈尤号国手间作诗赵九成宁波府志赵九成初为郡学诸生时有学师过督门人故太早升堂厉楚夏之威击蒙不堪群生哗然或有秽其公座者九成素滑稽寡检束师意九成为之遂阴中之督学见黜九成被巫去以棋游京师尽一时棋士对局皆屈孝宗御燕殿召九成试之果压流辈所行算多出古棋谱外上曰真国手也命官鸿胪寺班供御其后乃有范洪范洪宁波府志范洪字元博号全痴世居鄞城之南生而颖异赋性清介幼习举子业数奇不偶遂有高士之志弈棋以自娱于是挟技游京师时李公东阳杨公一清乔公宇当国每延致对局备极欢洽而洪亦不为脂韦故见礼益甚其与人弈常随其人高下不求大胜然终不一挫衄遂名国手时人以金忠卜袁珙相吕纪画范洪棋为四绝云吴宽字原博长洲人成人经壬辰赐进士第一授翰林修撰累官礼部尚书谥文定明史有传宽行履高洁不为激桥而自守以正于书无不读有田数顷尝以周亲故之贫者友人贺恩疾迁至邸旦夕视之恩死为衣素一月宽有观棋诗云高楼残雪照棋枰坐觉窗前黑白分袖手自甘终日饱苦心谁惜两雄争豪鹰欲击形还匿怒蚁初交阵已成却笑面前岐路满苏张何事学纵横唐寅唐寅字伯虎亦字子畏吴县人性颖悟与里狂生张灵纵酒不事诸生业祝允明规之乃闭户浃岁举乡试第一座主梁储奇其文还朝示学士程敏政敏政亦奇之未几敏政总裁会试江阴富人徐经贿其家僮得试题事露言者劾敏政语连寅下诏狱谪为吏寅耻不就归家益放浪宁王宸濠厚币聘之寅察其有异志佯狂使酒露其丑秽宸濠不能堪放还筑室桃花坞与客日豪饮其中奇气时发或寄于画下笔辄追唐宋名匠闲或弈棋有漫兴诗云落魄迂疏自可怜棋为日月酒为年避事诗云随缘冷暖开怀酒懒算输赢信手棋闲中歌云眼前富贵一枰棋自后功名半张纸自题柳阴弈棋图云万仞芝山接太虚一泓萍水绕吾庐日长全赖棋消遣计取输赢赌买鱼晚餐归心佛乘自号六如居士年五十四卒江彬明史•江彬传江彬宣府人与贼战淮上被三矢其一着面镞出于耳拔之更战武宗闻而壮之擢都指挥签事出入豹房同卧起尝与帝度不逊千户周骐叱之彬陷骐搒死王世贞王世贞字元美太仓人生有异禀读书过目终身不忘年十九举进士授刑部主事杨继盛下吏时进汤药其妻讼夫冤为代草既死复棺敛之严嵩大恨父右都御史忬为嵩构死世贞与弟世懋哀号欲绝持丧归蔬食三年不入内寝既除服犹却冠带苴屦葛巾不赴宴会隆庆元年伏阙讼父冤万历时起为南京兵部右侍郎寻移病归世贞始与李攀龙狎主文盟攀龙殁独操文柄二十年才最高地望最显声华意气笼盖海内一时士大夫及山人词客衲子羽流莫不奔走门下片言褒赏声价骤起其持论文必西汉诗必盛唐大历以后书勿读自号凤洲又号弇州山人深明弈学所着宛委余篇博物志弈流原委如数家珍文长不备录录其弈问一篇其词曰余既与李时养论弈归而臆数其人与品手书贻之乃其事有奇而未可据者因再疏一通为弈问俟后博考传记毋妨再渎也问段柯古所载鸠摩罗什为人弈起子空处皆作龙凤形信乎曰其人弈品下至八九道或可诱而成耳不然什公亦姑幻障人耳目无是理也问顾师言三十二着而胜神头王信乎曰一说日本王也弈至三十三着而决胜所谓通神者也其犹在坐照上乎师言于品不登第一而考之史古未有神头国而日本王由来不入朝将无好事者为此势以附会其说乎未可必也问孤山老姥之说信乎曰或有之然非积薪之自为神也好事者假神面抑积薪之语也所谓指示以攻守劫杀之方甚略曰是子可教以常势耳其抑积薪可见也部一行于张燕公宅观积薪弈遂与为敌且曰念贫道四句乘除语人人尽为国手信乎曰有之一行神于数者也神于数则可以触类其曰四语乘除人人国手非也部陆子静一悟河图数而胜国手信乎曰其徒假一行事而神其师之说也子静弈品甚下今不睹其遗文若葛藤而胡以能悟也部范宁儿之胜王抗信乎曰有之抗重而宁微也宁儿以有心待抗而抗以无心待宁儿犹之乎司马仲达之于孔明也且此一局耳未能定也问滑能之事信乎曰能暴死耳弈者之神其说也是天人者胜能而又何假能也问王质烂柯之说信乎曰不然也尧至今三千六百年耳度不能十局耳则为神仙者曷寿焉问刘仲甫之高王积薪两道也祝不疑之高仲甫一道也晋士明之高仲甫两道也信乎曰果尔则积薪而上有四道矣仲甫之高薪也其持论也自为高者也不疑士明之高仲甫也乘瑕者也二子用壮而仲甫用衰也问王粲陆琼之复局信乎高品哉曰惟仲甫与颜伦亦能之此善记者也非与于品者也问孟坚之有旨也应璩之有势也马融曹摅王粲刘恢蔡洪梁武之有赋也李尤之有铭也高品哉曰淮永嘉林生有集焉而品等五也此工与文者也非与于品者也问吾子何如曰犹之乎数子而已矣卷十二明二鲍一中程汝亮颜伦李釜清代弈家黄徐开其先而以梁程施范四大家为极盛明代弈家相范洪开其先而以鲍程颜李四大家为极盛鲍名一中永嘉人程名汝亮新安人颜名伦李名釜字时养皆北京人隆庆万历间弈家号称三派曰永嘉派以鲍一中为冠李冲周源徐希圣附之曰新安派以程汝亮为冠汪曙方子谦附之曰京师派以颜伦李釜为冠王世贞四部稿云余少时睹鲍生一中弈不能悉其妙第见其批亢擣虚无冲阵耳又云正德中宰揆之地如李文正东阳杨文襄一清乔庄简宇诸公皆好弈而四明范洪重洪之后永嘉鲍一中重鲍生晚不及与洪角而格胜之之襄唿鲍为小友为延誉江淮间婺汪曙不及鲍一子程汝亮晚出胜之颜伦善决局不差一道足迹遍天下无能当者而李釜时养晚出遂与之角伦获名不复肯应乃游吴中汝亮与釜角一再北遂为颈敌譬之用兵鲍如淮阴侯中搏沙之巧李则武安君横压卵之威颜则孙吴挟必胜之势程则诸葛修不破之法余戏李以李广程以程不识程犹未肯色爱也然李时养为余言未尝不逊颜以为有国士风余尝作弈旨手书一通贻时养谓与颜鲍而程四子者不知于古云何然以当明第一品无愧也观弇州言可知鲍程颜李为有明一代国手而惜乎无弈谱之遗传耳林应龙林应龙字翔之永嘉人尝充礼部儒士着有适情录二十卷是书成于嘉靖乙酉前八卷载日本僧虚中所传弈谱三百八十四图第九卷以下为外编补遗图说则应龙所蒐辑也明史•艺文志又载应龙着棋史二卷许谷许谷字仲诒号石城上元人工行书会元着有石室仙机五行世袁福征云间据目抄袁福征字履善号太冲青浦人举进士以正直忤中贵褫职归居恒以诗文棋酒自娱凡里中显晦少长皆为忘年忘分之交时客游吴越金陵佳山水间终岁忘归与太仓王元美北地李于麟并驰名海内元美尝赠公诗云苍颜此日围棋叟青鬓当年同舍郎出仅一身何假锸行逾千里不赍粮永沦缁素皆亲属才得湖山即故乡似尔萧疏吾亦易槛猿笼鸟更茫茫汪曙汪曙婺人自号坐隐先生着有弈隅通合尝取玄玄棋经重刻之宛委余编范洪之后永嘉鲍一中重婺汪曙不及鲍者一子李冲周源徐希圣李冲永嘉人宛委余编正德中如李文正东阳杨文襄一清乔庄简宇皆好弈而四明范洪重洪之后永嘉鲍一中重鲍生晚不及与洪角而格胜之而其郡李冲晚出遂与雁行周源又晚出于李徐希圣又晚出于周皆骎骎角鲍者也又云始永嘉守修郡志志技艺曰鲍一中弈品第一李冲次之冲意不乐遂罢不复志而最后冲且老矣与时养战大败岑干邵甲绍兴府志岑干余姚人余姚自弘治以来俗颇尚弈童子中往往能布算士大夫相聚率递弈多擅声于缙绅间王元美弈旨云今后进中闽有陈生蔡生越有岑生扬有方生鼎立而蔡与岑尤张甚皆未可量也岑生即干童时尝从父游武林或竟日他往家人怪之干曰有群儿唿与弈自是顿异后浪迹京师诸名公争延之弈名由此显常弈胜京师颜伦伦近时称天下第一手也然是时伦已衰老而干亦谓人曰与颜弈必谢人事养十日精力乃可干驰名早谓之小岑惜未及四十卒未见其止于时余姚又有邵甲者中年弈陡进日新月异最后止让干一道干甚忌之先干卒弈海载有岑氏弈谱施显卿祝万年秦延焘无钖县志施显卿字纯甫举人后知新昌县素精于弈老而弥劲无有能先之者既而北郭有祝万年忽起而胜之显卿殊不能平每狎侮焉又有秦延焘举人更出万年上苏具瞻程白水朱玉亭休宁县志苏具瞻年十六即善弈称国手着弈薮六册行世推古今第一后来棋谱皆从此脱胎弈旦评苏具瞻雅熟棋势而许敬仲乃与苏称敌手仙机武库有弈薮遗谱十三局苏具瞻遗谱二十局程白水佚其里居前乎苏称国手着有白水遗局一书今未见传本惟仙机武库载有程白水遗谱十八局朱玉亭楚人明宗室与江阴范君甫新安方子谦齐名弈旦评云方范朱以资得名方朱巧而善战玉亭着有手谈选要一书雍熙日无为州志雍熙日字皞如资颖特达围棋称国手缙绅多与之游叶台山相国尤相契重着有弈正行世弈旦评雍皞如能以收着胜人邓氏元鏸云弈正一书刻于万历间陈眉公序之曾见山阴平济之家藏有残帙皞如又名穆野仙机武库董中行序曾载之范允谦陈际儒文集范允谦字牧之号笏林华亭人举隆庆午乡荐为宋文正忠宣公后骨爽气峻不甘处俗性嗜书无所不读能跳梁于翰墨间有才子致尤喜琴弈客非韵斥门者不纳纳必以各香清酒为供或宴语夜央喜不嗜寐童子更烛割炙复矣具如客初至时屋下鸡鸣犹闻鼓琴落子声及醉而啸者昵一妓女名杜生者藏于别第俄载与俱长安不三月牧之病肺死杜生敕家人装其丧妇而以身从至江心命具浴浴罢更衣左手提牧之宣和砚右手提棋楸遂跃水死王稚登万子寅吴幼元王稚登字百谷长洲人吴中自文征明后风雅无定属稚登遥接其风主词翰之席者三十余年嘉隆万历间布衣山人以诗名者十数俞允明王叔承沈明臣辈尤为世所称然声华煊赫稚登为最事具明史•文苑传着有弈史一卷历述古来弈品叙次颇为简洁其末附辨论一则较诸书附会神奇之说亦颇中理王稚登荆溪疏云计入荆溪之日坐舟中看万子寅与吴元幼弈子寅宽然长者他事喜怒不少见颜色惟弈顾独使气每楚风不竞辄提局掷下迸散如走盘幼元愈捧腹谑之其气愈盛甚者自搏颊俄复手谈津津忘之矣屠隆屠隆字长卿鄞人生有异才纵情诗酒好宾客卖文为活诗文率不经意一挥数纸进士除款上县调青浦时招名士饮酒赋诗游九峰三泖以仙令自许然于吏事不废士民皆爱戴之与人对弈口诵诗文命人书之书不逮诵也事迹附明史•徐谓传王思任王思任字季重山阴人进士官至江西按察司签事列朝诗集思任有隽才居官通脱自放不事名检性好谑浪居恒与狎客纵酒谈笑遇达官大吏疏放绝倒不能自禁好以诙谐为文信大明律作弈律枚皋郭舍人之流也晚自号谑庵着有文饭小品五卷乱后踉跄避兵犹负一棋局以往遂死于山中其弈律一书定弈棋之禁令各以明代律文列前而以弈者所犯附会比照之分笞杖徒三等纳赎有差凡四十二条前有思任自撰小引曰律之作也以绳强也而予之作律以绳弱也曷为乎予之作律不绳强而绳弱也曰性道弱而智力出智力弱而争赖出凡天下之强有力能为争赖者皆其中弱耳弱不肯退安而又借强以文其弱于是逊于心者拗于手昧于肠者辩于舌一局之中不胜洪焉情通之不可理解之不可则不得不齐之以法用萧相国之遗规以乞灵于高皇帝之大诰使其有所畏而不得动夫一牧猪奴戏而致烦赫赫王威董监其上今吾于人也亦大得已矣或曰子之律弈是已但凝脂束湿毋乃虞网罟之乱乎曰诚有之人止一死死止一病素问条款何其设也张众胆者握秦镜逃百魅者图禹钟吾是以宁详毋略也或曰今天下强者少弱者多恶其害己则将不利于吾子嗟乎刑书一铸孰杀子产吾待之矣而是子产亦何便容易得杀也约法三章笞杖徒断罪依新颁律凡断弈间之罪皆须具依新颁本律不得以意为出入违者笞五十纂注本律乃具载本条之律之也若故为出故入则有心舞文矣故笞之杀人凡杀棋除威逼人致死者拟议定夺威逼人者杖八十谋杀故杀斗殴杀劫杀误杀过失杀自尽杀造畜盅毒杀及采生折割人俱登时杀死者勿论纂注威逼人至死者或敌家抢换叫骂敲拍或旁人咻哄溷乱指点则被杀者出于惭愤不得已而情有可原故当拟议定夺而威逼者仍杖八十以惩之若失谋杀者则智出其上而定计以杀之者也故杀者则力出其上而决意以杀之也斗殴杀者则两相格杀而杀之也劫杀者因打劫而样杀之也戏杀者偶而游兵嬲之而亦弄假成真以杀之也误杀者彼无可杀之理我无杀彼之心原为此块而忽然误杀彼块也过失杀者在彼原不当杀而或修补自错官着自满因其过失而杀之也自尽杀者非过非失明明活棋而必欲自尽以至杀也造畜盅毒杀者捐数子与之食因而毒杀之也采生折割者彼已生矣或投截其间而割杀其数子也以上数项非人有大力则我原不能将谁尤乎故曰登时杀死勿论也掳掠凡见已大败辄敢掳掠图赖人者杖一百徒三年仍坐赃一百二十贯其激变溷居有所规避者杖八十徒二年偶失者不坐纂注见败而掳掠为羞恶之心实有混赖之意必徒创而又坐赃则计穷而奸杜矣若激变者出于有心躲闪或落子乱局或敲局乱道是亦掳掠这渐也故徒仅稍减之然无心偶借则不必坐矣白昼抢夺凡白昼抢夺人棋杖九十徒二年半强悔者杖七十哀悔者笞五十听悔一次仍纪过罚一子纂注言白昼则灯下在其中抢夺者谓人持子未下或下子未定而遽从手中夺之以起其子也情虽强而实则弱故徒惩之强悔杖七十恶其强也若哀悔者尚有服输之意笞之而听悔一次所以示怜又必纪过罚子以责其改所以示法律可谓宽严并济矣事发在逃凡局分胜负因而挟愤逃去不终者杖一百总徒四年纂注掳掠犹听人之揶揄在逃则不复施己之面目况云挟愤是刚而昧耻者吾非斯人之徒与谁与公取窃取皆为盗凡公取窃取皆以盗论公取杖七十徒一年半窃取杖六十徒一年仍计赃科罚每一子加三等纂注公取当人前而溷取之也窃取乘人背窃取之也公取甚于窃取故加重然耻莫耻于盗故皆三倍罚之也威力制缚人凡挟威力拆揿人棋而制缚之者杖一百罢局不叙恐吓人者笞四十纂注此与威逼不同威谓威势力谓气力挟者如挟贵挟尊挟长挟泼挟惯挟娇之类拆则不止悔人之棋揿则不待人弈之定制者拘也缚者捆也是必欲以强取胜而拘捆之使不得动也律恶强故杖一百虽胜不叙恐吓人如口称决杀之类亦乱人观听者并笞之奏对不以实凡奏对诈欺不以实告者杖一百纂注奏对即应答也诈欺不以实告谓敌或他有应酬问着何着而故诡言以哄之也此自可耻事查出杖以一百亦痛快人心矣诈为瑞应凡诈为端应诈称死亡诈喜诈悲诈惊诈乞暗邀人心者各笞五十纂注瑞与遂同诈为遂应原不欲应之而故为应状以误其着也诈称死亡原未必即杀而故云已杀以懈其着也诈喜者未胜而贺诈悲者未失而预愁诈惊者有陡然一悟之意诈乞者有无故索怜之情是数者心甚苦劳态俱鄙猥然诈伪与强窃有间故仅笞以五十也那移出纳凡将出纳之子暗中那移者杖六十隐蔽者罪同夹带飞诡者杖八十徒二年纂注出纳之子即在局中之子也那移则非其原着矣隐蔽者或以袖遮或以手影俱系弊端故俱杖以六十至夹带飞诡即亡而为有东而或西弊大而为盗矣故当杖八十徒二年也教唆词论凡教唆者杖八十把持喝令扛帮扶同者杖九十罢局中叙愿终者听该着立案不行纂注弈如两家之论久之曲直自见乃旁观人代为之弈何为也教唆以言语把持喝令则以强力扛帮扶同则以串谋矣故杖有不同罢局则一愿终者听听被害之人愿终也所教之着断然不许依用也诈教诱人犯法凡诈教诱人犯法至死者杖九十若左使杀人者杖一百纂注诈教与左使情同而事异诈教则可信而可疑稍惊觉则不堕其术中左使则为彼而为此至死亡则犹不知其就里故一杖九十而一杖一百也庸医杀伤人凡庸医见人棋子有病初无故害之情不按方术强为针刺因而致死者杖六十终身不许行术纂注庸医乃低棋之别名方术即棋谱之正法虽有救人之心而甚有杀人之着杖以六十而禁其终身弈棋尝自谓不冤也术士妄言祸福凡旁观原无确见而恣口得失代人惊喜者笞五十纂注得失者其口之妄也惊喜者其色之妄也劳而取厌忠而被侮何赧如之当笞五十漏泄军情大事凡旁观将机密重情及紧关事务漏泄而又代为打点者杖一百隐相告语者杖九十隐者杖八十以手足声气者杖七十色目者杖六十纂注重情则系一局之利害紧关则系一着之存亡岂宜泄漏而又代为打点是既为之开提又为之画策则对局者难堪故杖一百显相告语如云某处当补某处当弃公然无惮岂可为训隐者如西南紧且管自家之类言虽含煳大要点破矣故杖八十至于手足声气色目之类犹有畏心故因其浅深而分杖之多寡也同行知有谋害凡同行知他人有谋害而辄相告诫者杖六十纂注此条重同行二字与旁观不同曰谋害则着中已见以其同行也故罪止于杖六十而杖止于告戒也告戒如泛云详慎从容之类宫内忿争凡对局时两相忿争者各杖七地下本日罢局不叙纂注弈本雅戏而忿争则恶道矣本日不叙所以冀两家之悔悟而平其他日之情也立子违法凡下子须正大明白若翻混起倒观望者俱以违法论笞五十纂注翻者翻安其上而不落混者混界其中而不明倒者既放复取而不决观望者察言观色而不定皆陋品也笞五十宜矣嘱託公事凡嘱託人代谋代数者笞四十代者罪亦如之纂注此条明显骂人由骂人者笞一十互相骂者各笞一十纂注骂人者骂局也如云臭矢之类搬做杂剧凡弈时腐吟优唱手舞足蹈观听狂惑者俱笞五地下纂注数者不惟扰乱人心抑且抑荡己志故笞之守支留难凡弈棋久持不下令人闷待过一刻者笞一十若本当拟议未及半刻而故催促以乱之者笞二十纂注笞久持所以创滞腻也笞催促所以警聒闹也冒支凡正着官着须一递一着敢有乘忙冒支多着者杖八十纂注此条明显得遗失物凡数棋误将棋道遗失者即当白还违者笞五十纂注如棋块散碎或花做误遗应当明白说还岂可隐昧此条为数五数十而设收留迷失子凡数棋偶然迷失一子许收留作数不许径起违者笞三十纂注迷失自当留算径起则图幸少故笞之此条为一子而设公事失错由因公事偶错即自觉举许纪过罚二子改正其已经应决者不许改换纂注公事突忙岂无错失即刻检举方许罚二子改正然此为敌人未应者言也若已经应决则不听其换矣是亦两平之道检踏灾伤凡局中检起死子须面同清理违者杖六十若非死子而作死子本九子而作十子者杖八十被伤人愠惭不肯看拾者杖七十纂注面同清理则无有后言子数实责则不敢虚报律意无非所以杜争也事毕不放回凡事毕不即输服而苦留再弈者杖七十纂注事毕即局终之谓再弈乃歪缠之情故当杖七十谋反凡曾经投师输拜而忽然拒敌不肯饶服者以谋反论但列子杖一百总徒四年止系平交昔弱今强者彼此增减勿论纂注律意止重师字如曾经学弈输拜则虽青出于蓝亦当木思其本如辄敢对垒骄抗不须与弈但列势子即当杖一百总徒四年所以惩倍恶而正终身也若平交彼此互饶增减勿论也私和凡弈棋有犯不即举发而同罪相抵以私和者杖八十仍尽本法纂注同罪相抵如各掳一子各悔一着之类禁止迎送凡弈棋不许迎送违者笞一十纂注迎送则心志不专争托有渐故笞之上言大臣德政凡以弈谄事贵长巧为称讼者杖七十或隐忍退敌有所图为者杖一百纂注称颂至巧止欲取人之悦有为诈败则将行己之私一奸一险故分别杖之诓骗凡棋力高出人上而故求对着减饶诓赌人财物者杖六十计饶子之力每一子加一等财物追入官若止求省力匿不尽长者笞二十棋力本低而不服饶及妄欲饶人者各杖八十纂注原可饶而必欲对原可多而必求少诱人轻赌是为诓骗既杖之矣而又计子加等追财物入官庶其罪乃尽也若但求省力而不尽所长虽属诈情犹有谦意仅笞之而已至不服饶与必欲强人饶者皆不量之妄人也故均杖之侵占街道凡棋子不由棋路而欲多挨一子希图算赖者以侵占论杖八十纂注此条明显冒破物料凡敲棋碎子或因争夺而致伤他物者杖六地下责令赔偿系己者勿论纂注此条明显造作不如法凡棋局俱要开阔鲜明故不如法希图溷人者杖六十限三日内改造违者杖一百纂注此条明显辩明冤枉凡弈棋犯罪果出冤枉而旁人不为辩明者杖八十纂注此条重旁人而设或主懦敌强或迹似实非俱要旁人代为伸雪而律之委曲亦至矣起解金银足色凡弈所赌进务要足色足数如抵假短少每三钱徒一年赌饮食者亦如之纂注此条明显市司评物价凡博进不便而以他物抵偿者赴市司评估不实者杖八十强抵者同罪纂注博进不便谓所博之赀不便也他物如书画扇物之类市司即旁人也不实兼低昂而言虚出通关凡银物不持而徒写欠券者杖八十受者减一等若彼此对支者杖六十纂注此条明显贡举非其人凡弈须其人相当若故为贡举而实陷害之者杖六十綦注贡举推逊之意其人即弈棋之人也若大相悬绝而必欲其弈虽未曾诓骗之而亦戏弄之矣况戏弄之久即兴诓骗之心乎故曰陷害之也杖六十宜矣化外人有犯凡弈律颁行天下系我同志者各当遵守如化外人听其有犯不用此律纂注化外人乃负固不服而必犯此律者直纵之麾之而已何足较焉卷十三明三何相河南府志何相寿官坟廊堡人成历间缘恩例给冠带与遥授教官冯维熊为棋友朱应登朱应登万历时人着有胜弈赋序云沃庵以弈称雄一邑得其理矣夫艺之不使可班于人人也譬连鸡之不能俱止于栖也故曰举栖不足不胜其耦然则沃庵子其达定理乎称胜弈赋云览斯戏之元旨会三尺之方局秉二仪之极要列四家之殊俗审吾意之所投乃握手之在掬始周章其未盈终联翩以相属静全神理动则变迁体杀微之奥旨趣众功之至权鉴奇正之两途遂消息乎道问乐每生乎功逸智恒炳乎几先类戏鹤之干霓拟神龙之出渊信尽蠖之已屈迅狡兔之将潜神既周于维防数罔遁于参伍候彼谋之既诎乃怡情于暇豫或设虚而慎乘或寻罅而自补从智力之匪剂故进退之维旅然盛名难居大言不詹即多取而自负必遭衄而速愆或宣辞以扬己亦近夸而非谦故马融以贪作戒陈轸以智自全庶执卑而擅美固明哲之所虔刘仲达刘仲达字九逵宣城人诸生着鸿书一百八卷载有围棋十诀一不得贪胜二入界宜缓三攻彼顾我四争子争先五舍小就大六逢危须弃七慎勿轻带八动须相应九彼强自保十势孤取和高尚正邹铎先武进县志高兰泉名尚正善弈称国工年九十余耳目聪明好弈不倦同时邹元焕名绎先以十三四岁即擅其长后游燕公卿争致与过伯龄盛圣逢同称冯元仲冯元仲字次牧号懒民浙人生神宗时洞悉古今弈流梗概着有弈旦评弈难等篇序云今夫弈之为数小数也然非天子不创非天子而圣人不甚至仙佛尚有劲敌上帝亦取能军弈岂戋戋者事哉吾侪小人上不能交赤松及羡门下不能朋击壤友木石顾惛惛然务方罫之间变唐乱虞使孤山老姥踉跄风驷鸠摩罗什勃窣缁庐王仲宣顾师言辈奇制纹揪上世有韩岳程李以目皮相恐长诃之血雠哉乃退而作弈旦评评曰凡制必原所始不忘本也今追尊陶唐氏有虞氏为弈帝如酒帝之都醉乡草圣之君书苑也丹朱抚军商均监国其为弈王明适统也弈秋通国之善弈者也有吹笙过者不知弈道是语也齐东乎不得不以此道推鼻祖也褚胤七岁入高品弈中天士也王粲复局不误一道弈中神人也王积薪系局马鬛间征道上饼饵弈中魁宿也滑能为上帝所取弈中香案吏也王中郎坐隐支道人手谈陆象山格河图弈中辩才也苏养直今日让夫一着李岩老四脚棋盘人数局我始一局钟山道士持棋隐语彼亦不敢先此亦不敢先及坡公喜败弈中不柱下史漆园吏也班固弈旨皮日休原弈应玚弈势张拟十三经王弇州弈旨弈问详哉乎其言之未尽也王季重弈律其严乎铭则李尤启则任教恭品序则沈约至杜牧元稹张乔刘禹钖以诗着马融蔡洪王粲曹摅梁武梁宣诸人以赋着懿与铄哉言人人殊皆弈中之文人才子也齐高棋图二卷王延昭棋论一卷刘仲甫忘忧集三卷棋势则尹洙二卷徐引七卷王子冲七卷沈敝十卷马朗二十九卷天监棋品一卷则柳恽着也棋势重元图一卷则元机子着也九品序录共六卷则范汪着也金谷九局谱一卷则徐铉着也棋图一卷国手纲格一卷围棋故事一卷则我高皇帝着也他若石室秘传橘叟元谈秋仙遗谱适情录弈萃搜元玉局藏机以及弈微弈选弈正皆弈中之鸿生巨儒也弈中有三老五更如祖纳之忘忧李讷之弄子忘恚陈亚之手寒呵子武陵王晔之破获阮茂弘之局劫亦急袁羌之不辍尹文子之喻智潘茂名之立观到溉之低睡似悬风槌是也弈中有国士如殷仲堪之能看梁武之素工丁晋公之酷好蔡颖叶涛等之妙是也弈中有伉侠如王大令之窥豹何尚之之救褚胤是也弈中有达伯如何戎之视弈阮嗣宗之决赌是也弈中有通人如毛经之目视棋局耳听决狱谢太傅之遏敌赌墅费祎之对戏之倦张茂先之推枰袁羌之答易义是也弈中有枭将杜夫子在西京为天下第一有选首江霖中兴第一有都巨罗腾独步当时有算博士褚思庄迟巧有千里豹王抗带思取势有人中龙则吴之严子卿马绥明尔时唿为弈圣是也乃若不韵则王司空与子争道担夫也沈之才弄经被决累囚也黄鲁直誓黔江乡愿也荆公不如且已羸师也崔慰祖辞拙宿猾也谢弘微投局于地古弼捽刘树头司马行酒曳裴遐钝汉也乃若宵人者流则羊玄保补郡弄臣也王叔王侍东宫妇寺也陈遂偿博僮仆也候算路如安重霸贾竖也乱局如陈保极守财虏也伪输如李道古故拙如孔熙光不死不生如贾元唼佞子也乃若五禁者管子投具者陶荆州迷风者贾谊见智者淮南旷日者韦曜役心者李畋惜寸阴者王隐之不解着棋担粪者林和靖非撮囊则朽人非白丁则吠夜犬也是皆俗物来败人意者也乃若方外张倩永嘉山二道士橘中二叟孤山老姥妇女二童烂斧柯仙乎弈也鸠摩罗什空处起子作龙凤形法远禅师升座说法禅戏弈法张清精敏龙吐棋经锐牙龙角弈之鬼董孤也评止乎未也于古吾更得二十四人于明吾得二十有九人名不可得而闻者二人不落姓氏者一人汉末则冯翊山子道王九真郭凯曹太祖也晋季则王敬豫也宋则宋文徐羡之也齐则柳世隆萧晔竟陵王子良也梁则朱异王休仁夏赤松及湘东王也魏则范宁儿李彪也吴则严武棋与皇象书赵达数等辈为八绝也北燕则乐杪也唐则顾师言在大中初行子至三十三着胜神头国王今所传镇神头是也宋则刘仲甫祝不疑晋士明与李局憨王憨也此吾得二十四人于古者也明兴江阴相子先楼得达开其源而正德之李文正杨文襄乔庄简士大夫中之冠军者也当其时吾四胆范洪称国手而至所称永嘉派者有鲍一中李冲周源徐希圣等数人为之冠新安派则有汪曙程汝亮方子谦等数人为之冠京师派则有颜伦李釜等数人为之冠釜即时养颜即决局不差一道者也八闽有蔡学海四明有岑小峰及六合之王元所广陵之方谓津此其人俱入夜台矣最后无为州则有雍皋如能以收着胜人新安则吕存吾苏具瞻雅熟局势而许敬仲乃与苏称敌手宣州则李绍梅永嘉则僧郑野雪三楚则李贤甫及宗室朱玉亭吴则范君甫范在王元所下其局极大弃取变幻为诸人冠惜哉收局无成耳王局小但善守而通收局王乃极高之低手范及极低之高手也凡此数人惟方范朱以资得方朱巧而善战颇屈于大局盖巧可加于不己若至遇大敌则巧无所施矣其余皆以苦心钻仰熟势而成虽工亦小大都人工有余天巧不足皆第二流人也而林符卿遂出而为诸人冠符卿尝与予言四海之内不知几人称帝几人称王非徒胜我者不可得即论敌手阒其无人吾不取法于人与谱而以棋称为师即神仙复出自三子而上不敢多让矣雍与林吾见人矣吾闻其语矣他则未见其人也此吾得二十九人于明者也琅牙宛委载有闽陈生扬方生或不甚表着此二人者吾得其姓矣名不可得而闻也有游僧与楼同时能胜江阴相子先不落姓氏于人间者也是皆弈中之散圣无所庸吾评者也评止矣前吾而起者吾得而评之后吾而起者吾不得而评之复有弈难引云弈难设为问答而寓言焉如客难宾戏乌有亡是类也然者仿诸难经盖答曰也末俱殿棋中语作后颈则余窃取之矣难曰从前十九路云何而有所住然余其返这太素且道黑白未分时一着落在什么处难曰方四聚五花六持七云何肇于一然余其太虚为室着时自有输赢着子无一物难曰举棋不定作伏抵巘何以披之然余亦乌难知林麓隐隐星汉离离入类狡兔之绕丘乍似戏鹤之干霓难曰子胡不精而狠登绝巘驰峻坂然余损之又损宁学步蹇归效颦丑女难曰子胡不脱胎换骨逼人咄咄然余不知四伐九伐饰遯伪疑声手俱发难曰子胡这突围横行乘快指挥然余不发杀机只解闭门作活不解夺角冲围难曰子胡不深其垒伏蒿矢出不出止不止然余幸逃于东奔西靡胜固欣然败亦可喜难曰子胡不设诈坑屈人兵然余不操奇赢与世争惟其无所争故能入于不死不生难曰子北矣胡不仰人鼻息大唿求救然余不近岁胄怯诃诟宁当机不让频战累斗难曰子胡不工十三篇妙借手传然余何暇焉混沌谱但欲眠昔与边韶敌手今被陈博饶先难曰子胡不扫尔轨塞尔兑闭目不视然余行行且止不有博弈者乎为之犹贤乎已秦科简阳县志秦科善着象棋精手谈天下无敌黄旦登州府志黄旦者登州文登县村发也未尝学弈自幼即能之既长挟艺行游遂称国手陈际儒陈际儒字仲醇松江华亭人幼颖异能文章年二十九取儒冠焚弃之隐居山之阳草堂数掾焚香晏坐意豁如也工诗善文短翰小词皆极风致兼能绘事又博闻强识经史诸子术伎稗官二氏家言靡不较核或刺取琐言僻事诠次成书远近竞相购写征请书文者无虚日暇则与黄冠老衲穷峰泖之胜吟啸忘返屡奉诏征用皆以疾辞卒年八十二遗着十余种有狂夫之言三卷狂夫之言者用汉晁错传中语也书中杂论古今得失才辨纵横有二则以弈理概古今者其一说云刘元城曰棋中有一事昔有低棋曰梁武帝方侯景以穷来归遽裂地而封之其后凡景所需辄痛挫抑之故景反而梁亡此后着为先着也又有高棋曰汉高帝方黥布以穷来归故洗足不起以挫其锐布欲自杀后见帐御从官如汉王又大喜过望此识先后者也又一说曰井田弈局也田猎之阖辟纵横屈伸进退所以按其局而布之为势也后世若柳宗元之封建林勋之政本其井田纯用局者也改阡陌恣游畋是局残势败者也新莽以井田饰乱汉诸帝长扬上林以田猎饰治局非局势非势其不知弈均也方子振方子振神宗时人甲乙剩言人多言方子振小时嗜弈尝于月下见一老人谓方曰孺子喜弈乎诚喜明当俟我唐昌观中明日方往则老人先在老人怒曰曾谓与长者期而迟迟若此乎当于诘朝更期于此方念之曰圮上老人意也方明日五更而注观门未启斜月犹在俄翩然曳杖而来曰孺子可与言弈矣因布局于地与对四十八变每变不过十余着耳由是海内遂无敌者余过清源因觅方问此方曰此好事者之言也余年八龄便喜过弈时已从塾师受书每一地常课必先了竟且语其师曰今当弟子余力请以事弈塾师初亦惩挞禁令后不能复禁日于书案下置局布算年至十三天下遂无敌手此盖专意入神管夷吾所谓鬼神通之而不必鬼神者也子振着有弈微一书憨山梦游集有弈微后序云余少知方子振童年以弈鸣而未见及余乞食长安市所遇靡不亟称之殊无议其短长者私识其人诚若李本宁太史言非特弈也及余被放岭海丙午秋杪子振同萧观察来粤过访曹溪一见居然心镜中人异哉乃出近与黄石甫所布弈微余固不测识及观与萧公对局则知子振之为弈以道而进乎技也尝试论之道在天地凡得其精而神其化者谓之圣道德无论已若夫艺者左马以文圣钟王以书圣芝素以草圣何独艺而技亦然若市僚之丸养由之射与秋之弈诸皆有述焉弈争道也凡争者以名相轧轧则气胜而实德鲜子振独不然循循雅饬不以长自多临局若无意遇敌若不知敌虚而必告以实处胜而若不争意气闲闲啸歌自适胸次翛然局若澄波心如皓月机先而预定神动而天随客往而不追敌来面顺应因是而知其微乎微矣说者以弈喻兵余则谓弈可类禅盖处乎不动而运乎动者也余固谓子振之弈以道而进乎技也余观子振非独技而其人亦然老氏有言夫惟不争故天下莫能与之争斯其品异而技亦神矣彼矜矜操刀而割者又何以称哉予虽不知弈今见子振对萧公局愧不若浮山之对欧阳公因棋而说法也黄道周黄道周字幼平漳浦人学贯古今所至学者云集铜山在孤岛中有石室道周自幼坐卧其中故学者称为石斋先生事具明史本传唐王立衢州以道周为武英殿大学士自请往江西图恢复遇清兵战被执至江宁不屈死吴伟业尝言先生暇辄弈吾产善弈先生强之曰第随吾下子又能绘人物善分书遇山水策杖日数十里不告骫闻微时缘树啖松实累日父觅以归编蓬为室寘天下书穴通饮食三年出应试戊午乙榜天启辛酉连隽殆神人也董中行董中行字与叔松江人不善与人对弈而喜谱弈尝自笑曰余不善兵不似赵括马谡之妄言兵聊以公余布子对谱敲枰思戛戛而韵丁丁此于蚍蜉愧国之终日营营中行曾取陆玄宇父子所辑弈谱携入长安参以苏具瞻弈薮雍穆野弈正朱玉亭手谈选要诸书过百龄对客诸局合陆集损益之名曰仙机武库雠勘者为李伯闇受梓者为张怀玉笔削主裁则过百龄实执牛耳中行自为之序尝曰古今当局家按彼己情形识职舍大势着着居先无贻后悔不屑屑于趋罫作活者能有几人大抵躁而不沉者败懦而无断者败愎而自用者败又曰弈一技也与诸技有异上则名画法书拈词填曲下则调筝弄管舞袖歌喉靡不娇矜掩人之长虽巧拙大较自有定评当其争悬殊于杪忽之间据胜场于蟭螟之睫能安分自抑者盖鲜子敬之捉笔也而子欲过父太宗之运戈也而君欲掩臣岂非伎俩无言随人臧耻棋则不然胜实胜败实败疆场之事一彼一此胜多败少定谢劣名单子半子锱铢不爽斯非大圣人留兹一技以域人夸诩无恒之思消人懻忮予雄之习俾知位置有定如商君法如孙武令断不容少假焉棋不能使人人为国手能使国手不为对局之低手所败不为现局之险手所误并不为不识局之肓于操短长而第高下致为千古复局者所笑又曰惟游局外者能适局中能无以胜为者乃无适不胜阴符之杀机也道德之无事取天下也皆此志也棋乎仙乎非镜于至精达于至变而入于至神者孰知其机乎方渭津汪幼清方渭津扬州人江幼清新安人俱佚其名方注同时而渭津行辈稍先皆天崇间之国弈渭津谱无传幼清着有棋谱新局一卷钱牧斋云渭津为人渊静闲止神观超然对弈时客方沉思努目手颤颊红渭津闭自端坐如入禅定良久客才落子信手敌应两棋子声响铿然目但一瞬尔幼清沉雄精悍绝伦逸群每一遇敌目光迸裂透出方罫间出奇制敌横纵背触譬如骏马追风饥鹰洒血推枰决胜掷帽大唿虽受其攫撇者未尝不拍手叫绝也渭津下一子如钉着局上不少挪动亦未尝有错互如他人按指周哳局罢复数一二多少的怙不为意如未曾措手者幼清累胜轻敌时有一误误后敛手精思少焉出一奇着如乱流而济如斩关而出马不及旋敌不及距自误而得救自救而得胜人谓幼清之棋不畏其不误而畏其误小误则小胜大误则大胜兵家言敌人开户多方以误之用此法也毗陵孙文介公弈品居第二尝谓余曰吾辈下子便是俗着渭津忽漫布子腕下无一俗着殆仙人谪堕尔余谓渭津无俗着无败着幼清有败着亦无俗着余所见国工多矣若文介所云渭津之后必推幼清渭津善用全局以车攻吉日为风声幼清善用败局以一成一旅为能事则亦运者会使然当局者未之或知也余尝记渭津当符卿一着咨嗟爱玩遂不复终局此局若竟未必林果胜方果负渭津心赏神契叹息罢局大人之绝丝辍斤禅家之声前句后其妙不传非庸工所知也幼清一角棋为钖人张以贞截断幼汪有精思救法瞪视移晷缩退一着反接去以贞愕贻叹为神助此局今亦不传矣牧斋又云幼清节侠奇士从余于行营万马之中单骑短棰冲锋突忍以捍余于濒死秋高风紧合围大猎腾跃上马夺取颈弓弦响霹雳箭如叫鸱连贯雉兔掷草地不顾控弦鸣镝者咸为咋舌嗟乎余十指如锥不能弈而能得善弈之幼清出死力以捍余幼清以善弈擅名中华之文弱巧人也顾以长弓大箭横鹜北庭由此观之天下事夫宁有定局耶周懒予弈谱有幼清与懈予对子八局又与汪汉年有对子二局弈选载之吴继善吴继善字志衍山人伟业族兄与伟业同中崇祯庚午举人连捷成进士后授成都府推官张献忠入蜀遇害以骂不绝口遂脔而割之一门四十余人同日并命伟业赠琴者王生序云志衍能诗文善书画弈棋居能品又能投壶蹴踘诸戏其于琴弗肯竟学颇好与其工者游卷十四清一王夫之释惟印王夫之字而农号姜斋衡阳人与兄介之同举明乡试桂王建号肇庆授行人司行人永历覆没隐居石船山筑土室曰观生居晨夕杜门学者称为船山先生所着遗书三百二十四卷自潘宗洛邓显鹤诸人相继表章后清风亮节照耀人寰今湖湘学者殆家奉而人师之父武夷先生家教严座中不许杂陈戏具惟令棋枰黑白两奁竟日听之有元日与子直弈棋诗清史•儒林有传先生好弈有与惟印书惟印者明遗臣曾官沔阳州官国亡为万福千寿两寺之祖书云公以弈为游戏与余品皆最劣然终日欣然对局不倦王积薪必无此乐也一行和尚冷眼觑破又止知着着求先故不能出普寂圈缋中古今人当推我与公为最上国手辄复前韵以一绝终之看局如暝烟下子如流水着着不争先枫林一片紫长沙王先谦有题船山先生书卷诗云双髻峰幽病榻宽卅年情事总心酸云翻雨覆江沉陆赢得闲身局外看不论成败总欣然颇似髯苏对局年眼底河山成破碎一枰何意更争先黄道明吴长蘅魏禧独弈先生传胶山黄氏有隐君子曰在龙性不治生产绝世务而好弈常闭户居户外人闻子声丁丁然窥之则两手各操黑白子分行相攻杀或默然目上视而思或欣然笑也人称曰独弈先生先生与人无争轻财乐施与乡人怀其德常避盗逾岭岭半盗起邀先生先生色不变盗呵曰汝何为者先生曰予黄在龙也盗相顾笑曰毋惊我公送之岭下盗焚邻人居延先生庐盗群起扑火火不灭乃共捶其始祸者先生兄弟三人伯善鼓琴仲好蓺花竹先生独好弈或求对亦不辞也先生开枰布子伯仲常侍局先生微问可否二字各以意对先生曰若长于守若长改然皆偏将材也使握中权决机两阵难哉年七十有七卒其独弈未尝稍衰云魏禧曰或曰古嗜弈者众矣未有独弈者曰有之弈攻围冲劫变化通于兵法诸葛武侯卧隆中时未闻有十夫之众指麾旌帜教坐作也一出而战必胜以仲达之智畏之如虎吾意其独居抱膝时日夜之所思手所经营未尝不在两阵间也非独弈而何哉先生之意其不可测识哉先生名道明仲子庭亦君子也与禧交请为先生传魏禧文集吴长蘅歙人父南岳用积着起家长蘅偕其仲弟力学为诸生家中落复偕仲弟治生计业起逾昔时则益务为施与周人之急筑堤梁捐逋负过千金于宗为祠庙文会之馆教训其子弟之秀者而于诸弟尤笃爱诸弟皆以严父事长蘅仲弗禄视其子与子俱毋较财年八十强敏如四五十人闲居读书不辍时或与亲旧弈棋笑语夜漏下二三十等闻子声丁丁钱谦益钱谦益字牧斋晚号蒙叟明进士官至南京礼部尚书清兵下江南谦益迎降士论少之着有初学集一百十卷有学集五十卷补遗二卷投笔集一卷蒙叟知弈尤好观弈尝曰余不能棋而好观棋又好观国手之棋少时方谓津在虞山与林符卿对局坚坐注目移日不忍去间发一言渭津欣然许可然亦竟不能弈也中华与江幼清游时方承平清簟疏帘看棋竟日夜今皆为昔梦矣集中观弈诗最多观棋绝句六首云当局休论下子迟争先一着有人知由来国手超然处正在推枰敛手时一局分明小劫期余尊尚堪日初移人间多少樵薪子努目仙人为看棋黑白相持守壁门龙拿虎攫财侵分重瞳尚有乌江败莫笑湘东一目人渭津老手解论兵半局偏能让后生弈到将残休恋杀花阴漏日转楸枰冠鹬巾鸿趁劫灰西园谐价笑暄豗白身谁似羊玄保赌得宣城太守回疏帘清簟楚江秋剥啄残丛局未收四句乘除老僧在看他们外水西流后观棋绝句六首云客舍萧辰看弈棋秋风箨响枯枝空庭落叶声如扫争似盘中下子迟一枰荤确竞秋风对局旁观意不同眼底三人皆国手莫将鼎足笑英雄寂寞枯枰响泬漻秦淮秋老咽塞潮白头灯影凉宵里一局残棋见六朝飞角侵边劫正阑当场黑白尚漫漫老夫袖手支颐看残局分明一着难霜落钟山物候悲白门杨柳总无枝残棋正似乌栖候一角斜飞好问谁阅江楼下草迷离江水遥连淝水湄传语八公闲草木谢公无事但围棋京口观棋六绝句云国手今观袖手时三山秋老鬓成丝明灯相照浑如梦空局悠然未有期八岁童伢上弈坛白头旗纛许谁干年来复尽楸枰谱局后方知审局难乌榜青汕载弈师东山太傅许追随风流宰相清平世谁识防边一着棋谓津方罫擅长安纱帽褒衣揖汉官今日向君谈古事也如司隶旧衣冠狼石千年局已陈孙刘只合赌侵分不过几着粗能了赚煞人间看弈人金山战动鼓桴停传酒争夸金凤瓶此日江山纡白发一枰残局两函经武陵观棋六绝句云帘阁萧闲看弈时初桐清露又前期急须试手翻新局莫对残灯复旧棋满盘局面若为真赌赛干坤一番新有客旁观须着眼不衫不履定何人黑白分明下子时局中两兔已雄雌世间国手知谁是镇日看棋莫下棋一着先人更不疑侵连飞角欲何之鸿沟赤壁多前局从古原无自在棋太白芒寒秋气澄楸枰剥啄闪残灯袖中老手还拿撇只合秋原去臂鹰又后观棋六绝云弈棋二十早知名七十于今老更成拂袖登坛尽年少争如宿将解论兵坐隐浑如禅定人世间戏象自争新笑他橘里商山叟老大犹夸赌玉尘初果还来界水清枯棋声间木鱼鸣只应姑妇中宵话也是邻墙环钏声挑灯尽纸已无妻棋局袈裟伴杖藜回首平津开阁地鹅笼何处问鸡栖皓首观棋兴未阑青袍关尹肯休官楚江巫崃多云雨总向疏帘一局看争先一角势匆匆绿湛余尊烛剪红复罢残棋何限意输赢只在纸盘中吴伟业吴伟业字骏公晚号梅村会试第一殿试第二官翰林院编修乙酉南中召拜少詹事先生知天下事不可为归里杜门不通请谒清初搜访文章旧德迫胁入都转国子监祭酒非本意也间一岁奉嗣母丧南还卒年六十三属疾时自叙事略曰吾一生遭遇万事忧危实天下大苦人后死葬邓尉灵岩间题曰诗人吴梅村之墓足矣着梅村诗文等集有观弈诗云深院无人看剧棋三郎胜负玉环知康猧乱局君王笑一道哥舒布算迟小阁疏帘枕簟秋昼长无事为忘忧西园近进修官价博进知难赌广州闲向松窗复旧图当年国手未全无南风不竞君知否抉眼胥门看入吴碧殿春深赌翠钿寿王游戏玉床前可怜一子难饶借杀却抛残到那边玄黄得夫有谁凭上品还推国手能公道世人高下在围棋中正柳吴兴莫将绝艺向人夸新势斜飞一角差局罢儿童闲数子不知胜负落谁家杜濬杜濬字于皇号茶村初名诏先黄冈人明壬午两中副车鼎革后隐居钟山名公臣卿不识茶村之面者自以为赧诗文豪健自辟畦町有变雅堂集茶村好弈有甲子仲春饭寿福精舍诗云隔宿观云物行将戒弈棋坚然辞显者一意赴幽期又有观棋行云倪生周生居此屋秋凉赌酒凭棋局布子浸多胜负分倪生黑子弥方幅周生暗数色沮丧细语微闻五十六安排今夕周作东溪蟹香醪入吾腹俄顷局中忽大噪喜者却惊愁者笑地覆天翻一着差可怜官着还难料老夫赌此惆怅不能餐棋乎棋乎何足叹盛年盛年字大有苏州人有弈府阳秋行世与过百龄同为清初弈家前辈考其遗局有与江汉年对子四局周懒予吴瑞征李祈年李元兆各二局过百龄周东侯李心雪各一局徐星友多不满意之评然与百龄同开有清一代弈家先河数典亦不可忘祖也过文年秦松龄苍岘集•过文年传无钖固多佳山水间生瑰闳奇特之士尝以道艺为世称述若倪征君云林以画华学士鸿山以诗王签事仲山以书乃令过处士百龄者则以弈其为道不同而其声称足以动当世则一世百龄名文年为邑名家子生而颖慧好读书十一岁时见人弈则知虚实先后进退击过之法曰是无难也与人弈辄胜于是闾党间无不奇百龄者时福清叶阁学台山先生弈品居第二过钖山求可与敌者诸乡先生以百龄应召至则尚童子也叶公已奇之及与弈叶公辄负诸乡先生耳语百龄曰叶公显者着当阳负阿屡胜百龄愤然曰弈固小技然枉道媚人吾耻焉况叶公贤者也岂以此罪童子耶叶色果益器之欲与俱北以学未尽辞自是百龄之名噪江以南益殚精于弈不几年学成曰可以应当世矣会京师诸公卿闻其名有以书邀致者遂至京师有国手曰林符卿老游公卿间见百龄年少意轻之一日诸公卿会饮林君谓百龄曰吾与若同游京师未尝一争道角技即诸先生何所用吾与若耶今愿毕其所长博诸先生欢诸公卿皆曰诺遂争出注约百缗百龄固谢不敢林君益骄益强之遂对弈枰未半林君面颈发赤热而百龄信手以应旁若无人凡三战林君三北诸公卿哗然曰林君向固称霸今得过生乃夺之矣复皆大笑于是百龄棋品遂居第一名噪京师当是时居停某锦衣者以事系狱或谓百龄曰君为锦衣客须谨避不然祸将及百龄毅然曰锦衣遇我厚今有难而去之不义且吾与之交未尝干以私祸必不及时客锦衣者悉被系百龄竟免已天下多故百龄不欲久留遂归隐钖山日与一二酒徒狂啸纵饮不屑屑与人弈独征逐角戏以为乐百龄素贫出游辄得数百金辄尽之博塞其戚党诃谯百龄百龄曰吾向者家徒辟立今所得赀俱以弈耳得之弈失之博夫复何憾且人生贵适志区区逐利者何为噫若百龄者可谓奇矣以相国之招而不去以金吾之祸而不避至知国家之倾覆而即归为公卿门下客者垂四十年而未尝有干请若百龄者仅谓之弈人乎哉百龄着有四子谱行于世于倚盖梁诸法压颇称尽变又与陆元宇同辑有仙机武库八卷年八十余卒江用卿婺源县志江用卿字君辅婺源江湾人时见对弈者乐观之厌未数月才布棋即能预料局终胜负乃挟策游吴会荆楚足迹几半天下卒无有敌者大学士芝岳何公挹斋周公皆晋接手谈局中不知有相国局外亦不自诧为相国客也两公益相引重左司马皖桐孙公赠以诗曰座上无非且无刺酒中能狷亦能狂或谓用卿少游天台遇异人传授故弈法不依傍故谱奇创变幻有神助云柳轩丛谈相传君辅幼即工弈称国手年十七忽一人扣户称江北某家延请角技君辅幞被随之往月余抵中州某宦宅其人先入内见某宦诈云吾途穷鬻吾子为归计既得金立券复涕泗曰父子情不忍面别请从后出免吾子牵衣惨状也宦信之君辅方久坐堂上讶无出肃客者忽一鬅头婢肩水桶目江大声曰尔新来仆速出汲江惊异厉声争之宦从内出持券示曰尔父卖尔夫复何云江曰异哉君数千里遣人迎我手谈反为此不轻语乎谁为吾父出所着弈谱呈宦证之宦大惊曰汝果能胜我言即不谬甫对着君辅连胜数局宦爽然深相礼敬其地有国手从无出其右宦请对局君辅又连胜宦大喜待为上客盘桓数月作书叠荐好弈巨公处获金数百归张山来归此当是某宦故作此狡狯耳不然卖子为仆岂不睹面而遽成交耶释雪野贯如雪野蜀僧以弈着名遗局无多与江君辅有对子一局弈艺稍逊于江又与周懒予有对子二局越百年有僧贯如弈格亚于雪野雪野居第一品贯如弈品在二三手之间与施定庵有受二子五局受三子五局又与顾审音对局一卷越五十年有僧愿船另有传陈洪绶王基陈洪绶字章侯浙江诸暨人年四岁就塾妇翁家翁方治室以粉垩壁洪绶累案登其上画汉前将军关侯像长十尺余拱而立翁见之大惊下拜遂以室奉侯既长师事刘念台先生讲性命之学已而纵酒挟妓自放头面或经月不沐客有求画者虽磬折足恭勿与酒间召妓辄自索笔墨小夫稚子无弗应也既遭乱溷迹浮屠自称老莲亦称悔迟语及身世乱离辄痛哭不已事具无奇龄陈老莲传洪绶能弈尝绘仙弈图自题一绝云深山欹石须叟事下界千年尘世非我欲从之白云里游心方罫顿忘机沧桑之感情见乎词长沙周寿昌思益堂集有戏题陈老莲仙弈图云似惜饶人一着强倚枰敛手费商量狂奴心比神仙淡胜负年来已渐忘闻见偶录康熙中吴君画人物名手称王基为第一王字太御号梅庵乃顾云程见龙之高弟更喜画马兼能音律围棋为人潇洒出尘不趋荣利与人交极其诚信年六十余而卒不娶无后惜哉后世欲求如此之艺如此为人不可得也李渔李渔字笠翁钱塘人流寓金陵着一家言能为唐人小说吴梅村所称精于谱曲时称李十郎有风筝误待传奇十种及芥子园画谱行世渔能弈所着闲情偶寄一书有听琴观弈一则云弈棋尽可消遣似难借以行乐弹琴实堪养性未易执此求欢以琴必正襟危坐而弹棋必整槊横戈以待百骸尽放之时何必再期整肃万念俱忘之际岂宜复较输赢常有贵禄荣名付之一掷而与人围棋赌胜不肯以一着相饶者是与让千乘之国而争箪食豆羹者何异哉故喜弹不若喜听善弈不如善观人胜而我为之喜人败而我不必为之忧则是常居胜地也人弹如缓之音而我为之喜人弹噍杀之音而我不必为之凶则是常为吉人也或观听之余不无技痒何妨偶一为之但不寝食其中而莫之或出则为善弹善弈者耳渔又极倡女子研习弈艺尝云以闺秀自命者书画琴棋四艺均不可少然学之须分缓急必不可已者先之其余资性能兼不妨次第并举不则一技擅长才女之名着矣琴列丝竹别有分门书则前说已备善教由人善习由己其工拙浅深不可强也画乃闺中末技学不学听之至手谈一节则断不容己教之使学其利于人己者非止一端妇人无事必生他想得此遣日则妄念不生一也女子群居争端易酿以手代舌是喧者寂之二也男女对坐静必思淫鼓瑟鼓琴之暇焚香啜茗之余不设一番功课则静极思动其两不相下之势不在几案之前即居床第之上矣一涉手谈则诸想皆落度外缓兵降火之法莫善于此但与妇人对垒无事角胜争雄宁饶数子而输彼一筹则有喜无嗔笑容可掬若有心使败非止当下难堪且阻后来弈兴矣纤指拈棋踌躇不下静观此态尽色销魂必欲胜之恐天地间无此忍人也周嘉钖周元服许在中姚吁儒戴臣埜郑谷耕李元兆周筼采山堂集•周懒予传懒予余宗人今弈所称国手名嘉钖字览予曰懒声讹也后遂因之其大父慕松善弈懒予五六岁时辄从旁观解攻守应变之法数年间遂臻神妙郡国公卿好事者出金缯延四方高手与对每弈辄胜橐金缯归上父母父母悦不禁其出稍长善稗官小说家言常乘人握子布算时出以观之既下辄应应已复观当交征危迫之际其人或汗流浃背而懒予则暇豫从容如故也局甫半辄语人曰若负几路矣及竟如其言人以此奇之梁甫半辄语人曰若负几路矣及竟如其言人以此奇之梁溪过百龄氏弈家前辈所至无抗衡懒予坚不为下当弈时观者如堵墙懒予较胜焉即今所传过周十局是也懒予弈品由是出百龄上后数年山阴唐公九经会海内名弈于武林西湖上至十数辈以懒予名高约共折之旬日间更番先后懒予终无所诎其争皆在几微毫发之间究其所以胜者持一先而不失也懒予自幼出游未尝问学然当王公大人恒矜慎发语无过差世益以见重兰溪范高士路问之曰子于弈至矣乎对曰今之弈者虽不见加我然竟局复观颇尚有所悔至者当无此也范叹以为名言懒予家故贫视金钱不甚惜所获百千尝唿卢一掷尽之徒手至他郡累所获散尽如初尝慨然曰天下大矣弈讵无尽于此者吾将遍遐荒万里求之一日拜其亲而行更数载不返人传在西部为王者遮留娶妇有子矣或曰东海岛彝其君长崇以师礼而教其国人是二者未知其孰信也周筼曰庖丁有言所好者道也进乎技矣夫解牛贱业也尚有道焉而况十君子之所习乎懒予于弈深矣犹不自满假若此彼为学而不务勉于道乃窃窃然漫自以为是抑又何哉周元服扬州人懒予弈谱载乃懒予对子七局互有胜负弈悟评元服着法曰变动可取又曰紧细不古编载与汪汉年对子二局许在中未详里居懒予弈谱载与懒予对子二局许周分先其一局周先许后弈逸评曰伏犀举鼎之雄转战遍天下而穷于一角何异垓下壁观其二局许先周后秋仙遗谱评曰空中楼阁通局两家咸臻其妙在中遗谱仅此二局此外不概见姚吁孺未详里居徐星友评谓吁孺所学尚远出盛大有之下安能与懒予抗衡然周姚对垒十局胜负颇亦相当东侯言懒予对局后未旬日而下世盖神明已亡也戴臣埜与懒予有对子二局皆戴受先步伐极整殆亦同时齐名者郑谷耕未详里居懒予弈谱载与懒予对子二局其遗谱仅见于此金楙志曰谷耕性至孝其父澹于荣利不屑一切独于弈有孳孳不舍焉者欲其子之以弈成名不啻世人之欲其子之富且贵也谷耕之精于弈亦可谓能养亲志以成其孝者欤李元兆苏州人徐星友曰昔百龄屡负于懒予元兆取其成局揣摩久之曰可以胜懒予矣遂直走嘉兴对垒凡十局李胜其六因语人周怯野战吾故以野战胜之然校其成局则野战之言未尽符也周勋周西侯周勋字东侯安徽六安人清初与周懒予盛大有汪汉年对局最多而与龙士对垒尤曲尽其妙东侯尝言局中义理之所在务须推移尽变若稍存余蕴必不能淋漓酣畅高手以胜负泥于胸中故往往中止又言善弈者在未落子先至落子经营又入第二法门况半局而经营惨淡岂上乘见解乎弈选小传则谓人称龙士如龙东侯如虎其为弈淋漓尽致不可方物非同辈诸人比了民弈理析疑载东侯龙士一局计三百二十二着无半子胜负吴修圃评云国初时名手如林龙士最幼诸家遇之辄望风而靡惟东侯刻意追新喜出偏锋屡胜不屈此局如春秋晋楚主盟不相上下可称颈敌修圃又有评云周黄对垒如兵家以奇胜面衅端起自东侯往往失利此局自首至尾机趣横生有一波未平一波复起之妙彼此出奇是谓奇而法徐星友亦有评云是局黄白周黑白固游刃有余然不以局胜而不尽变黑不以败局而气馁各穷其至而后已如此对局失着似不必穷追输赢又当别论不泥于一端则得其大意也安邱王彦侗刊有六家弈谱以东侯居首龙士次之梁程施范又次之彦侗谓东侯虽先龙士而霸而往往败于龙士且败于周懒予汪汉年之俦其技似稍逊者然纯以偏锋从事不计胜败一往直前必期尽变而后已此亦阅者之所快而学者之所不当废也邓元鏸评弈谓东侯如急崃回澜奇变万状可以知其弈品矣东侯着有二子谱三十局四十谱八局附刊弈悟后主范施二子四子谱之精然批评甚详亦足益人神智已周西侯不知其名弈选小传云疑为东侯弟兄行弈品亦与东侯相伯仲有与黄龙士对子三局徐星友对子八局汪汉年吴孔祚委心雪汪汉年佚其名歙人平湖陆烜云朱太史尝作序赠之称其小诗详雅中律谓天下是非毁誉有一定而不可淆者莫如弈方其胜负决于前某也一品某也二品三品较然论定既极其诣则其人虽吾所恶但可诟及其人终不得诟其艺之未至噫古今成败得失大抵如弈其赞测臧否安能尽如弈之一一有定评耶兼山堂谱载其与周东侯对子十六局周懒予六局盛大有四局过百龄一局余散见各谱者汪幼安季心雪周元服各二局吴孔祚一局而汉年与东侯尤为劲敌星友云昔汉年东侯初遇广陵旗鼓相当自以为雄视一世后皆负于懒予始翻然易辙又云狭巷短兵不苦逼窄当此境者惟汉年最为擅长又云汪周初到家时对局精悍之气逼人极淋漓磅礴于有用之用未臻无用之用也又云汉年之着洒然自得独运神明脱略形骇虽非极致之处然规模宏远矣邓元鏸亦称其如凛羲之染翰挥洒自如是其弈格别有一种风趣已着弈悟一卷有过周倚盖十局余二十余局皆汉年同时诸国工之弈又着眉山墅隐一书有盛周倚盖之局未见传本吴孔祚新安人兼山堂选其与汉年对垒一局徐评颇多不满之语盖未免清初名手习气也孔祚遗谱尚有与周东侯一局吴瑞征二局季心雪扬州人兼山堂载其与汉年一局殊多贬词遗谱无多尚有与盛大有对子一局董耀董耀字巢云直隶朝阳人自署印章曰家在燕南赵北之间髫年嗜弈时与二三知己横枰快聚几忘岁月康熙初宦游江西以一枰自随着弈学会海一书分为元亨利贞四集元集全局五十式亨集边角图二百二十五式利集侵分官子图二百式贞集残局一百七十三式盖汇辑有明一代弈谱及清初各家汇纂而成者也耀自标六诸名家选目如秋仙遗谱弈学指南石室秘传吕氏遗谱手谈萃要棋源统汇消长八谱燕间四适岑氏棋谱橘海蜃变围棋机轴玉局藏机烂柯经决胜图册燕谱会弈道四子谱不古编楚府适情录弈微弈选弈旨弈正坐隐弈墨弈悟弈慧弈诀诸书不辞物色之劳即王事鞅掌无不留心采集十有余年所获盈几更证诸四方国手正其舛讹删其繁蔓别类分门无法不备此弈海所由名也耀自谓是帙珍之几二十年每于闲愁岑寂之时或旅况凄清之际相对一枰尘襟顿失至于机神暗合得心应手之妙又恍如衲子参禅举身心识界俱融洽于悠然自得之会亦可谓嗜之笃矣耀有起手势说云三六起手在角可以飞跳在外可以关折任敌多方着法而此子无伤故起手多从此倚盖乃用紧制敌之法受子者借以自固最妙若对子不可轻用以其欠松也压梁亦用强制敌之着然未免太迫受子犹可对子起手非所宜也镇神亦倚压之意而用松也对子受子俱宜以其应着地步玲珑可取三七立子所以避倚压镇而用松以乘敌者之隙施于受子尤宜四六起亦避倚压镇之意但与势子相远较之三六则无关折飞之便途甚狭矣若受子则可以伺其识力不到对子则不宜轻用又尝撷张拟十三篇之精英撰为棋经捷要云夫棋始以正合终以奇胜最要变通不宜执一下子布势务相连接自始至终着着求先宁失数子莫失一先击左则视右攻后则瞻前欲强外先攻内欲实东则击西绪勿欲多多则势分而难救投不欲迫迫则使彼实而我虚择地而侵无碍则进路虚而无眼则先觑无害于他棋则做劫粘子勿先弃子思后两生勿断俱活勿连两势相围先促其外彼众我寡先谋其生我众彼寡务张其势势孤授寡则勿走机危阵溃则勿下与其恋子以求生不若弃之而取势与其无事而强行不若因之而自补沿边而走虽得其生者败意旁通者高必执一者卑高者在腹下者在边中者在角赧莫赧于易妙莫妙于松沉思而远虑因形而用权神游局内意在子先则攻必胜战必克矣近时弈家谓董谱甚古不行于今惟其中高浑之处最宜领略亦插架不可少者然搜辑明谱颇备后人借此以溯有明一代棋式抑考古家所欣许者与卷十五清二黄霞娄子恒凌元焕谢友玉程仲容张吕陈江天远黄霞字龙士一字月天年十八即成国手清初东侯为冠龙士以幼年一出而驾乎其上艺之妙殆天授云昔阎百诗以龙士为十四圣人之一与黄南雷顾亭林诸大儒并称平湖陆烜谓康熙年间变学之盛从来未有同时国工有黄月天徐星友周东侯周西侯何闇公周懒予汪汉年程兰如娄子恒梁魏今赵两峰卞邠原吴来仪周元服汪幼清凌元焕江天远黄稼书张吕陈姚吁孺盛大有蒋再宾过百龄戴臣埜许在中吴孔诈季心雪李元兆张继芳谢友玉僧雪野诸人中以黄君月天为冠大约可让诸家一先其弈则冲和淡泊好整以暇虽他人奇兵异阵于彼应之恬如也龙士之言曰龙姑之口弈已失其传而其所攻守防援之路予以得为揣摩始也辟疆启宇廓焉无外傍险作都扼要用塞十九道之纵横是即二十八宿之分野也此起后之概要壤趾相借锋刃连接周宅中土为四战之地秦号金城得二百之险战则单师独前无坚不拔守则一夫当关七雄自废此边腹攻守之大势也地均则得势者强力竞则用智者胜着鞭羡祖生之先入关耻沛公之后此图先之要也至于虚虚实实之间正正奇奇之妙曹公以荆为饵而渔中原亚夫以梁为委而罢吴楚项羽以正兵救赵而先破秦孙膑以奇兵救韩而直走魏此审于弃取之宜明于彼此缓急之情也着弈括一书崇川吴时亮为之刊行盖时亮尝延龙士于家教弈因手授而付梓嘉庆时游艺居士重刊序云近世谈弈之书首推施定庵弈理指归范西屏桃花泉骎骎乎家有其书矣独怪施范与程梁并称四家皆导源于黄子龙士施范着作盛行于世而龙士弈括外间知者颇少蒙尝谓施范二家神明变化于是事几于推阐无遗要是前人已到竿头更加推步较易为力耳龙士此编涵浑淡泊一切转斗攻劫之道引而不发而神明变化已莫逾此洵所谓百家腾跃尽入寰中者原序称其引绳切墨寓巧于法因取商书往省括于度之义以颜其出后学舍此不求遽从事于指归桃花泉二书何异论诗者诵李杜而遗陶谢谈制艺者竞祖海阳临川而欲祧荆川震泽耶邓元鏸亦谓弈为数学之一我朝数学极精弈理愈显范施后起而最着周黄实为之先声周为东侯黄即龙士并称绝艺擅名国初东侯所诣殊高喜出新奇略谦偏僻龙士用思尤密深入奥窔别具聪明神乎其技若楮叶之夺真妙极自然似兰亭之恰好或当危急存亡之际群已束手智穷能尽于潜移默运之间益见巧心妙用空灵变化出死入生试披对局之图尽是惊人之作可谓得未曾有然则龙士之弈上掩过周下启施范为有清一代弈家之正宗矣歙鲍鼎云我朝国工如周懒予汪汉年周东侯诸人固已上掩往哲迨黄龙士出其落子布算如飞仙剑侠令人莫测端倪同时国手咸为所败因而群焉忌之诱以声色瞀乱其精遂因之致疾卒杜濬变雅堂文集有送黄童子序云泰州黄童之虬年十一即以善弈称下弈秋一等耳甲辰之岁余客江都童子之父忽率童子来谒皂绨短衫质犹婴孩余顾之而笑别去五年余客泰兴童子之父又率童子来谒则其年已逾成童与之语敏颖可喜问其弈既成然秋矣察其意若亲余者余甚异之坐甫定其父为余述别后尝携童子北走燕市挟其妓谒名王将军有某将军爱童子厚赍金帛留居毳幕日为湩酪之饮居一年童子思母欲南归将军不忍违听之而丁宁童子明春必再至其爱之至于如此方其娓娓陈述时余左右顾若无闻者语既毕良久余顾童子而叹座客或戏余何叹嗟乎此岂客所尝知哉昔先王爱人必自童子始故七岁入小学教之以入孝出弟之节洒扫应对之事十五入大学教之亲师取友离经辨志得闻修齐治平之道是以成就人材非后世可及即降而至于汉唐宋以来之盛世虽不能一如先王之教然童子受书父师课其颂习为之讲究不见异物不事佚游以须其通达强立往往亦得伟人为世道之赖今童子彬彬儒雅有可以学问之质然其生也仅十六年则其所习见习闻者可知矣又以其善弈也为之父者以贫故不得已而鬻童子之技夺其入学之时出门而交千里始发轫而其所与游处已如此语云童而习之则从此以往吾恐虽有大贤将不能挽回童子面这谈邹鲁也其可谓之幸与不幸与夫士生而不幸天也然志士伤之矣而凡今之人乃或不知为不幸又甚至以不幸为幸有之颜过乎吾前者无足责焉耳独惜童子有可学之资当入学之年猥来亲余而余竟无益于童子昔之人一遇郭泰辄折节向学卒为名士岂皆虚言哉童子自此将南渡江复北之淮则其所遇又可知吾滋为童子惧焉而莫能挽也于其行也聊述吾所以深惜童子之意且崖略举先王之教以告之使志之于心庶几童子虽不暇从事于学而尚知我生之前固尝有是说不致汨没讫无所闻而懵然于孰为幸孰为不幸然后知余向者之一叹为可思也娄子恒一名子恩与龙士有对子五局徐星友对子四局龙士对局载于围棋近谱星友对局兼山堂载之凌元焕与龙士对子四局近谱及弈妙载之弈选小传云元焕与龙士同时至精深峭刻则固远逊龙士云又与徐星友有对子二局谢友玉兼山堂载其与龙士对子一局星友谓龙士友玉于壬子岁对垒十一局友玉多负此局多清脱故录之弈选小传亦谓其为当时名手程促容新都人弈理析疑载仲容与龙士一局仲容掌先或言龙士掌先未知孰是张吕陈松江人近谱弈妙各载吕陈与龙士对弈一局近谱之局吕陈掌先弈妙之局龙士掌先兼山堂载有张继芳与龙士一局弈选小传疑继芳即吕陈不知确否江天远未详里居与龙士有对子一局近谱载之何闇公何耕书何闇公一名翰公未详里居与黄龙士徐星友皆有对子四局龙士对子兼山堂载其二局闇公受先其一局胜半子星友评之称为精妙入神且于龙士有贬词谓为中途图活极其惨淡经营适足为取败之道枯窘中从何得有佳境固知善战而胜曷若不战而屈人况不能胜耶写心集张国泰履安致何闇公书云足下甫弱冠耳遂能悟河洛之奇为当代领袖其颖悟固不让象山先生也敝友张驾部弈中射雕手闻足下名急欲一当旗鼓围场九级未知鹿死谁手足下其能跃马挥戈拔其树帜乎然此公虚声借借足下握中不妨多挟数子以避其锋也复有保耕书为范西屏弟子未知系闇公后人否耕书尝言欲成国弈者不必出而问世可自知之悟得路路皆通始是妙境若三四手惟于边角则明而中幅尚恐未能了了此诚见道语也吴贞吉高钦如蔡四德吴贞吉字瑞征新安人着有不古编弈谱不古者以见弈艺日新不以古囿之也每局皆有评语极见精当与黄龙士有对子三局一局黄先二局吴先又与程仲容高钦如吴孔祚萧幼白杨汝炯诸人对局瑞征皆让一先盖亦清初翘楚也高钦如渔阳人不古编载其与张吕陈吴瑞征各对子一局瑞征评其有轻裘缓带之妙非管窥蠡测所能探其底蕴亦可知其弈品矣蔡四德字邻卿温陵人为吴瑞征高弟怡怡堂谱载其与程兰如对弈一局思力精悍惜传世者无多耳徐远黄稼书吴来仪苏揆之姚文侯范胜林谭揆士徐远字星友浙江钱塘人康雍间往来大江南北足迹半天下着有兼山堂弈谱绘声园受子谱平湖陆烜称星友评核精当谓其用虚不如用实用巧不如用拙制于有形不若制于无形臻于有用之用不若臻于无用之用斯言何其隽永邓元鏸云黄龙士与星友十局名血泪篇是时徐已成二手黄故抑之以三子其间各竭心思新奇突兀乃前古所未有十局终后遂成国弈可见心机愈逼愈妙抑之者正以成之也乃近人谭和伯弈选小传谓星友受龙士三子后足不下楼者三年由是深嫉龙士因延龙士至家供奉备至阴使恣情声色不数年龙士以瘵卒而星友遂为第一矣清朝野史谓黄故负气徐一日遍延高手于厅事置弈局三谓黄能同时敌三人乎黄奋然曰何不可之有东西顾而弈弈竟黄胜是夜遂呕血死尝考徐之生平范世勋西屏施绍闇定庵髫龄颖格对局争先遇星友皆受三子极倾爱之授以兼山堂谱范施潜玩数年成国弈翁嵩年则谓余自髫龄与星友交晚岁落拓往还更密乐数晨夕不独技艺精也道气迎人迥出尘俗绝无浮夸矜胜之习以表异于众不求名而愈着夫以嵩年当日亲知称扬懿行倾佩如是则其为人忠诚和蔼自在后人想象之中岂有因小技而陷害友朋地得是必近日一得小夫以己度人遂至诬蔑古人以快一时议论自来弈品之高者心细手和方臻绝诣如抚琴然见螳螂即知有杀声故魏今之凝静西屏之粹均为当时贤士所称道星友先于梁范决知其为超逸君子能善诱逊己者必其敬爱胜己者也故野史谓弈家积习类好抑人扬己与人对局刊谱时必掩其败而着其胜今观徐所着兼山堂弈谱于黄推挹备至不类忌刻者之所为或黄死后徐以国手名者四十年忌之者又造为是语诬之以致沿讹过甚俊故为之龂龂辨正人以技重欤技亦以人重也黄稼书未详里居兼山堂载其与星友对子二局星友评之曰应法干净曰攻逼得宜又曰全局闲谈整密大方派固应如是其见推重如此吴来仪未详里居与星友有对子六局魏今对子八局定庵对子一局星友评云吴于艰深峭刻极为擅长而中正和平未臻妙境盖中无不正和无不平如专恃此为长城救败不暇何能制胜耶苏揆之未详里居与星友有对子一局弈品第二姚文侯未详里居星友授以二子围棋近谱载其七局又与娄子恒有对子一局范胜林谭揆士星友皆授二子近谱皆载其二局星友授二子也则有朱缵公尤子成唐汝玉唐景于程九仪马又白陆韶九张兼善张履贞等数人授五子则有徐星周沈子尚谭夔士邵次珩赵端木等数人程骏刘大櫆文集樵髯翁姓程氏名骏世居桐城县之西鄂性疏放无文饰而多髭须因自号樵髯云少读书聪颖拔出凡辈于艺术匠巧嬉游之事靡不涉猎然皆不肯穷尽其学曰吾以自误而已尤嗜弈棋常与里人弈翁不任苦思里人或注局凝神翁辄颦蹙曰我等岂真知弈者聊用为戏耳乃复效小儿辈强为解事时时为人治病亦不用以为意诸富冢尝与往来者病作欲得翁诊视使童仆侯之翁方据棋居晓晓竟不往也翁季父官建宁翁随至建宁官廨得以恣情山水其言武夷九曲幽绝可爱令人遗弃世事欲往游焉刘子曰余寓居张氏勺园中翁亦以医至余久与翁处识其性情翁见余文亟求余书其名氏以传于无穷余悲之而作樵髯传程可则吴文炜程可则号周量广东人举顺治壬辰进士第一人科场议争指摘周量乃被黜用阁试擢阁试擢中书舍人可则嗜弈渔洋诗集有周量近耽弈诗以调之云画省垂鞭薄暮回文楸方罫镇常开知公欲厌承明直径赌宣城太守来吴文炜字山带南海人清初岭南诗人陈恭尹屈大均梁佩兰王隼世所称四大家者也而程周量与山带亦与四人不相上下陈恭尹作吴山带行状山带放意诗酒画竹石鸟兽以寄兴天性萧散出或不告家人所往遇弈即留连忘返癸酉闱事既届犹买舟将山行同人力劝乃就试试之前每夜棋战至晓未尝一展卷也及榜发隽第三人尤侗彭孙遹尤侗字同人更字展成晚号西堂长洲人试博学鸿词科授检讨着有西堂杂给西堂诗集侗好弈有与一乘上人弈偶成四首云拈子寻思且吃茶手谈殊胜话周遮休疑山里樵柯烂残局才完日已斜漫争得失似长安赢得旁人袖手看一着错成千遍悔收奁犹喜是空盘赌墅围棋是谢公时乎不竞惜南风局间劫急君休问夺角冲关满眼中世途黑白混难分翻覆输赢总未真记得浮山曾说法从来此路误多人又棋赋云棋之为物也体方而用圆方法地圆效天干坤二策当期之日而挂一焉四方列国千亩井田角立五岳脉贯三川白帝蕞尔黑子弹丸本由平路遂起争端若乃一局开疆两军对垒揖让既终征诛伊始弱肉强食远交近攻秦人连横六国合从四面重围双劫互打汉奔鸿沟楚奔垓下连冈忽断死地重生新莽篡窃建武中兴此界肥边彼疆瘦腹吴魏巴蜀三分鼎足南北并吞东西割据反复六朝纷坛五季大势已定余着余填唐宋一统闰以蒙元至如李靖七军孔明八阵太公六韬武子三令击首击尾得尺得寸先下为强多算必胜又如智斗苏张力争廉蔺牛李倾危洛朔构衅贪多患得行险侥幸闻道长安斯言益信故其狭如鸟道曲如羊肠尖如牛角斜如雁行咸阳阡陌矍相堵墙南风日竞北斗夜横朱耶独眼或雄沙部项羽重瞳反败乌江阮籍双眸能分青白湘东一目岂辨玄黄掉头生杀弹指兴亡推枰而起满纸沧桑于戏世有骚人忧心如死梦醒拊床酒阑隐几愁鼓瑶琴懒挥麈尾与客手谈聊复遣此试观一十九行胜读二十四史子曰不有博弈者乎为之犹贤乎已彭孙遹字骏声号羡门浙江海盐人进士与侗试博学鸿词科以第一人授修官至吏部右侍郎总裁明史着有松桂堂集羡门有与客围棋赌荔子戏作诗云清簟抛书午梦短二屦初来叩空馆相将移席就蕉阴蕉影频移声子缓须臾敛局罢相持绀房仙实纷离离君看此手欲何作太守不如噉荔乐赵执信汉廷櫆赵执信字伸符号秋谷山东益都人进士官至左春坊左赞善着有饴山诗集秋谷以小过罢官江湖浪迹其感慨无聊抑郁不平之概时见于诗同时学者方奉王士祯阮亭为山斗秋谷晚出不肯为之下着谈龙录以见意嗜弈棋有观弈歌云高堂昼闲棋局陈隐然左右敌国分主人与客据四角宛若势子何停匀微风动窗日光入帘影欲乱楸枰文未知失鹿向谁手但其眼底生纷纭乍如青天敛余霭一南一北行秋云又如残日堕西极大星小星耿不昏丰隆驱雹撒沙落毛仲牧马云锦屯肃肃鱼丽就行阵翻翻鸟散随飞尘观者坐久失向背目瞠舌桥伤心魂良工运斤色不动森然万枝同一根攒眉思出九天上奋袖气夺千人军少焉胜负判然决谁与戚戚谁欣欣古来两贤不相厄何况同道犹一身寻仇伺隙有何故日斜人散宁复论嗟乎世间强弱无终无据空遣旁人笑相语又戏孙子未检讨疾瘖学弈云孙郎甚口如虫鸣嘈嘈颇为流俗憎冬来肺病渐作哑与雷鼓齐收声齿牙翕张不达意翻怪宾客皆重听身手虽好欲安试寒天瑟缩闲无营今晨书来语刺刺终逊舌本上掀腾假我棋局破岑寂何异膑脚初修兵北风激箭射窗纸黑白在手如凝冰短烛前头置酒盏夜长啄木闻丁丁吾党耽弈独冯子凌厉同辈夸最能闭门今知勇可习便拟齐晋相代兴劝君且止勿自苦料理药具兼茶铛弛弓櫜矢备不用蹔依律吕调箫笙他日临敌战偶胜高歌奏凯喧鼙钲有时意外值强悍一叱可使楼烦惊冯廷櫆字大木德州人与秋谷乡试同年进士官内阁中书朝士有得诸葛铜鼓者大木与秋谷各赋长歌于时名辈自渔洋而下莫不敛手渔洋遂欲裒两人酬唱之篇为二妙集着有冯舍人遗诗大木嗜弈秋谷所谓吾党耽弈独冯子凌厉同辈夸最能者也舍人有弈棋戏赠友人云春寒作雨晨纤纤有客访我停羸骖下帘欣然拈弈具搘颐相对成幽探我生百艺了不谙谁为第一谁第三看君颇解习常势开场虎视何眈眈十道经营卒未定穷边奚事烦夷芟万一腹心更受敌要厄相劫将奚堪我宁斗智不斗力计出攻守常相兼未云制胜在守静庶几悔祸在惩贪项籍重瞳乃自暴湘东一目谁能砭人生失计不自量往往嗜好殊酸咸宣城一郡讵易得乞取别墅亦所甘一局输赢虽小道古来成败由天监罗罗从前十九路试举禅语还当参丁凝顾陈垿丁凝字静者浙江长兴人举人官国子监学正荐举博学鸿词科凝为沈三曾宫赞之女夫与竹溪诸沈酬唱最密有观弈诗云月色隐青萝廊栊隐青栝文窗理弈旨不惜烛见跋布席意飞腾开奁气轩豁得计则扬眉蓄疑亦蹙额有客敛衽观忽焉忘饥渴借筹谢不敏云欲议其末发端网一面列阵衢九达黑山拔地雄白水浮天阔北伐距孱颜南窥连壅阏扼险得龙蟠捣虚追兔脱摩空万骑驰伺隙千枪拶悍如捷牛虻捷若祭鱼獭横行绥欲交直上帜能拔勿戢且自焚无备故可夺壮志失吞吴虚怀昧事葛骑兵久在原颈敌忽排闼不患蔓难图而惧本先拨弭乱视腹心兴戎兆萌枿勖哉因苞桑陋矣争圭撮审视法建翎藏机效省括羸师随始张整旅密终遏邛笮远必通巫黔近莫割国手有良规愚者多乖刺小道不足为新诗成叩钵顾陈垿字玉亭江南太仓人举人官行人善弈有偕王树先观察渡钱塘舟中对弈诗云问渡携棋局忘言到夕曛星辰两手握吴越一江分小壶劫中隐余音掳外闻机心浑不用仍可狎鸥群张鹏翀柏谦张鹏翀字天扉号南华嘉定人进士官至詹事府詹事善诗画弈棋着有南华诗集沈德潜为作行状云先生生平喜游历未遇时常泛沅湘涉洞庭望九嶷衡山遍览楚中名胜因作画辛亥请争归常之采石敬亭登黄山上白岳所到必穷其巅至猿鸟绝迹乃返故寄之诗画者能脱寻常蹊径寓京邸老树瘦屋空亭修竹亦有林壑间意与客弈隔院闻丁丁落子地怕客请作画兴到半日可得数幅或竟岁一得一二纸盖取适也人因其洒落越俗又修髯鹤立或比之东方曼倩或比之东坡居士而先生自谓南华散仙具仙骨有仙气云柏谦字蕴高崇明人雍正庚戍进士官编修邵齐焘为作行状云先生乞养归里家居垂二十年弈棋赋诗种果栽花文人胜流谈宴弥日或时与田父野老共语稼穑翛然自得无复荣进之意志乐山水常熟跨山为城岩壑幽胜春秋令节烟景清淑探选泉石登常靡倦尝岁除独游虞山迨暮从容步归默于途中制经义一篇其襟度闲适如此张辂扬州画舫录张辂字朴存江都布衣少简静不修边幅孤直自喜有雄才伟略善草书丧妻不再娶购一美人画悬帐中夜则相对人自炊寄食乡党中虽一面之识造其庐饮啖自若工诗年六十作落花诗江外女子见之而死时卢公见曾为两淮转运修禊红桥作诗和者殆遍惟惠栋不与辂不和韵并称于时辂名由是大起辂善弈其友戒之曰与转运弈须胜其一负其二略许之及入四局皆胜座客为之色弈萧燕公子幼白萧燕公晋江人着弈镜一书子幼曰幼闻庭训吴瑞征亟称其弈慧惜其遗局不多仅不古编载其与瑞征对子一局弈镜亦未见传本沈赋沈赋字相如杭州人着居易堂围棋新谱六卷刻于卷首载马融围棋赋张拟棋经卷一释例取名数卷三十二名而为图以明之也卷二曰让路式卷三卷四曰解围部卷五卷六曰得隽部徐星友名之曰弈理金针并为序云余向所着兼山堂全局然皆为登堂者说法初学者未能领悟也每思集一册指以六四九三之步位教以夺角争边之成法使初学一目了然无棋路生蔬之诮风尘碌碌南北奔驰未暇捻管丙申夏于沈君案头见其所集棋经及诸套势法皆删除繁奥专取成法列以步伍标以名目大为初学裨益是沈君先得我心也余取阅反复检讨不禁喟然叹曰鸳鸯绣出从教看莫把金针度与人此集出殆金针度与人矣因名曰弈理金针道光时丹阳刘福山之谱盖袭用其名耳金楙志兄恒夫甥李组江金楙志自号弈民着有围棋近谱初集二集三集四集初集对子二十六局受子十四局二集对子八局受子十二局三集对子二十局四集对子二十局又辑周懒予弈谱楙志自谓与伯兄恒夫于舞勺之岁即好弈棋迄今五十余年老至而耽弈仍如少时亦可谓癖于此者矣余兄弟尝事远游岁丙申伯兄馆于皖江余独里居无所事事每过李甥组江斋头谈弈少陵有句云且将棋度日其余之谓与组江多弈兴时方炎夏出所藏近谱百许局相与朝夕研悦借以避暑视河朔十日之饮较更清胜夫楙志初集成于康熙丙申时范施年皆未逾十龄四集则载西屏十三局定庵十二局盖已至雍正中叶楙志年齿益高所谓老而耽弈其搜讨之勤亦诚不可几及矣梁魏今梁魏今佚其名山阳人与程兰如同时齐名世称梁程施范然梁实施范之前辈有受范西屏三子三局庚戍魏今与兰如同客湖州唐堂使君署中定庵来游对弈受先十年壬子魏今偕定庵游乌程之岘山见山下出泉定庵闻魏今言有悟遂与诸先辈分先角胜时魏今已耄矣定庵尝言余幼时获交梁程两先辈受先数局获益良多鲍鼎云程梁对局最为细腻风光不必标新立异而落落词高令人有白雪阳春之叹郑燮板桥有赠魏今诗云坐我大树下清风飘白髭朗朗神仙人闭息敛光仪小妇窃窥廊红裙飏疏篱黄精煨正熟长跪奉进之食罢仍闭目鼻息细如丝夕阳上树杪落叶满身吹机心付冰释静脉无横驰养生有大道不独观弈棋程慎诒韩学元黄及侣程慎诒字兰如号钝根安徽新安人兰如遗谱与徐星友有对子十局星友行辈最先年已老耄兰如正在壮龄是时海内推星友第一尝弈于某处主者忌星友盛名嗾众国手阴助兰如星友屡北遂归武林不复出又与梁魏今有对子二十三局施定庵对子五局余则娄子恩赵两峰吴来仪冒湘舟蒋再宾蔡邻卿诸人皆有对子之局惟与西屏无局留谱故邓元鏸集梁程施范四大家弈谱思觅范程对局迄不可得亦缺典也歙鲍鼎国弈初刊序云范程毕生独少对局者则以兰如昔争天下国手于某藩邸同时十七人西屏年最少兰如已胜其十六人未至西屏心二日而局未终通盘筹画总输半子会范酒后公官子误一道反负半子某藩遂定兰如为天下大国手一时卿缙绅具币争迎声名借甚西屏闻而悔之欲出争胜痁三载不果往及愈而程已耆老归谢绝人事矣故无程范对局之谱兰如着有晚香弈谱兰如偕韩学元黄及侣自扬州谒高东轩于晚香亭三人对弈共十五局兰如评骘为晚香亭谱又弈理妙悟一书汪秩的辑而为兰如所评平江毛孝光谓晚香亭谱成于仓卒犹有未经体认处妙悟一编盖兰如晚年所取同人成局反复研讨得失不爽圭黍令人有观止叹其精深可知矣韩学元扬州人扬州画舫录画舫多以弈为游者李啸村贺园诗序有云香生玉局花边围国手之棋可想湖上围棋之风景矣扬州国工只韩学元一人而已黄及侣失其里居与学元均与兰如对子惟受先耳晚香亭十五局计韩程二局黄程五局韩黄八局则二人分先高东轩云予观三子之弈兰如固老手矣与予旧识三十余年今寿逾花甲丰神闲静如曩时韩黄二子则年方及壮颇能相颉颃观其静对之余矜心既平躁心悉化拟之而后应审之而后成可谓慎之又慎之传曰苟错诸地而可矣借之用茅慎之至也慎斯术以往其无所失矣予嘉二子能效兰如静而慎也于是书之冒湘舟冒湘舟未详里居与梁魏今有对子二局一掌先一掌后与程兰如有对子一局载有弈理析疑吴氏修圃评左顾右盼游行无碍其佳处正多非凡手可及长白松龄氏记之云湘舟论弈甚精余于遇湘舟于山左时年已七十据云伊十六七时即与兰如对子此局精锐有余必其少年作也惜其对局多不传世此得于圃书簏中虽片鳞残甲不足以神龙变化然亦略见一斑云尔杭世骏杭世骏字堇浦亦字大宗仁和人召试博学鸿词科授编修先生少负异才于书无所不读着道古堂集生平好博弈主讲粤秀书院着岭南集有步入华林寺方丈有僧善弈与对两局诗云短屐何辞远江村有夕晖爱闲经野市乘兴入禅扉茶灶烟初直棋僧貌不肥终然争一劫未肯竟忘机咏棋诗散见集中者甚多如送姚主事入都云棋耽萧寺雨酒渍玉河冰题赵叟新居云帖写新霜报园叟棋贪残劫坐深更和阮检讨移居云黄羊枰下翻新局白玉堂中识旧巢谢郡司马张铎惠茗云高斋轴帘清昼树底选石安棋枰甲子书怀云闷即捉棋招橘叟痒思搔背倩麻姑秦蕙田秦蕙田字树峰号味经金匮人宋学士观二十六世孙进士官至刑部尚书谥文恭着五礼通考二百六十二卷少好弈笠夫杂录无钖秦蕙田在金陵通志馆缮书昼夜围棋老仆不服使令责之仆对曰主家世宦未至薪水乏绝太夫人以志馆可养静读书围棋中岂出状元宰相乎若专攻经史服勤不敢少违诘朝召仆谓曰夜来思汝言大有理请屏去围棋不复戏矣未几以探花及和经授编修今官刑部尚书朱秋甫谢堃文集朱秋浦徽之黟人隐者也与先君子有抚尘交精诸葛武侯术尝与先君子弈言弈之道与行军法无异四角即四境也战者守者诱者伏者力完气锐彼战我守彼守我诱然后攻其无备使皮易破而难守中腹最为要害当先败之若彼先战于四达之境则易窜而难防须坚固中防左角争当避其锋以右角应之屯其要害以为救兵他角有警则连络而往救卷甲而直趋俟彼凋敝不足恃急攻之彼必有自乱之势矣先君子聆其所论知怀才不遇益器重之秋浦见侍侧乃请八字推排之良久谓先君子曰此日禄归时格也文昌贵人坐命且耳白于面其名未可量也惜磨蝎旺于身宫惟小人不足傥能知止忍辱一生温饱可冀中寿圣人云故大德者必得其名想先世必有隐德者方能使子孙享名不朽昔贤云上苍之所最靳者名耳其所以与小人不足者四柱多阳阳属刚刚则无媚难乎免于所嫉然人生宁刚无媚则乃阳质尝闻贵阳而贱阴信刚则绌柔者天地之道而人之所以为德者也圣人云吾未见刚者曾子曰士不可以不宏毅任重而道远圣人论人重刚而不重柔取宏毅而不取巽顺且匹夫能尽忠于君者刚也匹妇能全身于翁姑父母夫婿者刚也取道之源六经其至极也而论其从入之途则公羊国策贾谊太史公皆深得乎阳刚之微者仆因观其四柱是知名之不朽夫名之不朽必借于文文之不朽必在于至大至刚之概可以塞乎天地之间也哉言毕复弈先君子曰斯言近道小子当拜受其赐卷十六清三钱长泽钱长泽字东汇华亭人自号笙雅老人生平笃嗜弈棋自少至老无间昕夕座客尝满山阴俞永嘉长侯率其弟子范世勋西屏施绍闇定庵游松江晤长泽共研弈理其后范施已成国手数来云间交情益笃长泽与西屏晨夕参究成残局类选一书又与定庵研穷奥旨为演弈理指归图张梦喈凤于谓吾郡钱先生东汇以名家子抱经世才而赋性恬淡不乐仕进惟于百家杂艺朝夕研讨而尤莫工于弈吾闻梨轩曼衍云弈初非人间事乃仙家养性乐道之具观王质卞子京所遇载诸简册不尽无征而先生一枰坐对百事俱忘真有仙而不凡之概矣先生弈学既高从游日众虽不屑以阿堵角胜负等博塞戏故四方善弈者争游其门浙右范君西屏施君定庵幼时谒诸先生闻先生指论靡不悦服以去后二君名噪天下遇日以隆先生实与有功焉而先生绝无矜伐之意年近大耋精神益强每欲手制一谱以公同好因循未果忽睹定庵弈理指归因于养生之暇按诀绘出盖长泽于雍干间主盟弈坛者数十年弈品虽居三四手而提倡风雅奖许后进学者仰之如祥麟威凤焉俞永嘉俞永嘉字长侯浙江山阴人范世勋西屏施绍闇定庵幼时从之学弈范施成童又尝随之游弈各地有与西屏对子七局长侯皆负自是师弟不复对局怡怡堂载长侯与定庵二局皆受四子浮昙末斋谓长侯为范施少小之师终身严事范尚受先施何至授以四子此必好事者所为例以师弟之谊斯言诚足征信盖彼时风俗淳厚重道尊师非如近世学子逐本忘末稍有成京反眼即不相识虽世风升降之忧抑道艺授受之耻也范世勋李步青童和衷吴凤来周春来黄贤书陈苑游有清弈国手曰范西屏父某以好弈破其家弈卒不工西屏生三岁见父与人弈辄哑哑然指画之十六岁以第一手名天下当雍正干隆间天下升平士大夫公余争具采币致劲敌角西屏以为笑娱海内惟施定庵一人差相晋也然施敛眉沉思或日失未下一子而西屏嬉游歌唿应毕则咍台鼾去袁枚简斋尝见其与施相对西屏全局僵矣隅坐者群测之靡以救也俄而争一劫则七十二道体势皆灵呜乎西屏之于弈可谓圣矣尝考西屏生平髫年学弈于山阴俞永嘉长侯居里中时林凤溪宰其邑尝邀至官阁决胜弱冠以后往来南北各行省年二十四游京师有先范得名者曰黄某久游公卿间称国手诸巨公设采会二人一争其胜局未分以一角决上下黄握子未落竟变色倒地死又尝游松江主钱长泽家长泽与西屏晨夕参究成残局类选一书游太仓主毕见峰家见峰之孙沅与西屏弈受三子作秋堂对弈歌赠之游沪江主西仓桥潘氏时沪上倪克让弈品居第一次如富嘉禄辈数人皆精其技沪人士恒局设豫园范至局众初不知为西屏也轻视之与博采众败延富富败延倪倪至乱其枰曰此范先生也请受四子观者按局成图名四子谱游扬州主运使高恒幕中卞文恒从之学弈着桃花泉弈谱李石松云范之于弈如将中之岳武穆不用古法战无不胜藏念宣云西屏受子灵奇变化莫测端倪如武侯八阵图五花八门入其中莫能自免袁枚又谓西屏为人介朴弈以外虽訹以千金不发一语遇窭人子显者面不换色有所蓄半以施戚里余不嗜弈而嗜西屏初不解所以后接精髹器者卢玩之精竹器者李竹友皆淡泊如西屏然后叹艺果成皆可以见道岂不亮哉毕沅弇山亦谓西屏倜傥任侠潇洒不群艺以道成有自来已西屏名世勋海宁人赘于江宁无子李步青佚其里居吴修圃云忆三十年前步青遇西屏于金陵受二子共六局胜负参半越二年步青复于吴中对弈四局受先亦互有胜负近来所诣益深未知视西屏何如而其着法精悍西屏曾谓入角受逼非予当此必为黑攫取盖步青亦骎骎角西屏矣歙鲍鼎云任渭南尝从步青游步青谓之曰君等于弈只一面予尚有两面若西屏先生则四面受敌者也同时惟施定庵差相亚耳故鼎所辑国弈三刊八十局中以李步青为最云童和衷佚其里居衷一作中鲍小舟云胡敬之笔记称和衷有童金刚之目与胡铁半均为一时健将年十四五范施即仅授二子后与西屏对局甚多有受二子十一局散见各谱又有对子十局与范分先载海昌二妙集吴凤来字冠三亦字莼圃安徽人弈品第二与西屏有受三子二局受二子一局定庵有受二子五局周春来佚其里居弈口第二与西屏有受二子八局思虑绵密与李步青用意相同黄贤书字友功与西屏有受三子五局弈品在二三手之间陈苑游一作远游佚其里居梁魏今授以二子施定庵有让先一局西屏有受二子四局又有对子分先十局则弈品固已递进矣施绍闇李良赵两峰施绍闇字襄夏号定庵海宁人秉性纯孝父病刲股沈德潜归愚以二十五孝褒之少与范西屏同里西屏幼颖悟定庵性拙喜静羸弱多病时西屏人俞永嘉长侯学弈年十二与师齐名定庵慕之亦从学焉不一年与西屏对子争先童时遇徐叟星友受三子得兼山堂谱潜玩数年又从长侯偕西屏谒钱东汇于松江参考弈学由是海内推为国工范施并峙定庵自言非弈人海昌备志称其工诗善琴二十以后壮游四方游湖州得遇梁魏今程兰如两前辈皆受先获益良多与西屏同适京师对弈十局同游当湖对弈十三局胜岁均颇相当今所传范施十一局以两地之对局为多游扬州客户雅雨都转署中旅扬最久前后来去几十余年教授诸弟子成弈理指归游苏州成弈理指归续编授李良晚年数游松江主张世达恪宾家故世达序指归谓乙酉之春海昌施定庵先生馆于我家出弈理指归授余其书内分十门门编歌诀以四言分纵横定部位胪胜负以四声代方隅列左右冠正局于首章退子为变自一变至百千变一气贯注不容间断其于弈也精矣初先生年甫舞象闻吾郡钱丈东汇嗜弈从其师俞君长侯来游未数年遂成当代第一手自后先生数至郡中与钱丈交日笃其讲弈益深以邃茗碗香炉口授指画先生每谓余曰是书变局内或将黑白撤去再按歌诀重置则劳且十门不能一时看尽稍有间断接续尤难盍为补图以便学者余谢不敏钱丈概然任之凡遇一变即绘一图录歌于上系图于下盖指归图即指归注也续编所撰盖定庵囊括全局大意包孕前人之枕秘诂以十数语指点之其要在错综变化先领虚神始而艰涩继而熟滑终乃涣然冰释特录其要指三篇其凡遇要处总诀云起手据边隅逸已攻人原在是入腹争正面制孤克敌验于斯镇神大而含笼制虚宽攻为妙尖路小以阻渡避坚紧处方宜关胜长而路宽须防挖断飞愈挺而头畅且避连扳形方必觑跳托递胜虎接头软须扳退虎任易长关逼孤占地拆三利敌角犹虚阻渡生根托二宜其边已固夺路压扳长胜退顶断须防争根点立渡输尖立扳顶占互关兼镇必关任择飞尖与托两打同情不打推敲扳虎兼长隔二隔三局定飞边行乃紧拆三拆四分势关腹补为良象眼尖穿忌两行飞柔制劲马步镇逼常单跨软扳硬冲并二腹中堪折二须防关扭双形见定敌单乃令粘重阴虎扁输阳虎畅小飞窄逊大飞宽拆三利敌虚高一隔二攻孤慎落单立二拆三三拆四攻虚宜紧紧宜宽两番收腹成犹小七子沿边活也输两处有情方可断三方无应莫存孤精华已竭多堪弃劳逸攸减少亦图滚打包收俱谨避反敲盘渡并宜防静能制动劳输逸实本攻虚柔克刚台象生根点胜托矩形护断虎输飞觑敲有变宜从紧刺引无更可待几凡义当争一着净诸般莫待两番清逸劳互易忙须夺彼此均先路必争二网张边侵共逼两花争角逸兼攻后先有变机从紧左右无孤势即空局定飞边根欲足势分入腹路皆公休贪假利除他病莫恋呆棋受敌童刂取重舍轻方得胜东敲西击定成功当枰默会诸般诀万法先机一顾中其攻角总旨云关拦大飞角须悉六般攻点惧立攻外侵嫌盖应中下侵关地损上扭右边穷贴胜关无变退输扳有功长舒盖不易扳险断通融夹避无征怯敲逢有拆雄逢征或遇拆碍北与伤东就此无征拆终归吃庸其四子总指云六三六四七三逢应法渊源四五间四着大飞如拆二强边顾角逸而攻敌孤不敢侵分角左畅犹含制右边破拆虽关援预绝顶防扭活变无迁一角飞逢两大拦不堪盖压实其边拆飞兼逼须先据侵点加临制亦便无端二网终成病退补何如进拆便漫道飞尖能保角机松地拆不争边学者此此揣摩娴熟于弈学思过半矣岂仅入门妙诀也哉李良字宁士苏州人从定庵学弈定庵特撰弈理指归续编授之良自谓予发始燥即嗜弈晦明寒暑愁苦欢愉未尝少辍废每对局辄移日胜固可喜败亦不厌也庚午冬吾郡蒋昂霄先辈学弈于海宁施定庵先生与予友善招往因得同事先生经年讲论先生每进予以沉谋深算而先括以大意虚神然境熟手滑无得也先生恚甚因作指归续编授予曰但熟此即少算亦可得三昧矣今先生下世忽忽数年予亦头颅半白顾以半生嗜好得先生心法置之高阁何以慰先生乃检兹成帙付之剞劂既以贻好事者并志予蹉跎岁月云赵两峰佚其名弈选小传或云官翰林未详与定庵有对子六局考两峰遗局与徐星友对子一局程兰如对子三局与施对垒时则赵年已耄矣附浮昙末斋范施二先生年谱康│己丑│西屏生西屏名世勋父│海昌备志袁随园西屏墓志熙││以好弈破其家弈卒不工│四│庚寅│定庵生定庵名绍闇字│海昌备志定庵弈理指归十││襄夏父工诗文擅书法│自序八││兼画兰竹晚岁家居常│指归自序云西屏长子一岁张年││焚香抚琴对客围棋│世达指归图序云先生扑甫舞象│││闻吾郡钱丈东汇嗜弈│││从其俞君长侯来游张梦喈序谓定│││庵幼时谒东泯据此则定庵甫十五岁│││即游松江其年在以此│││逆推盖生于西屏长一岁│││生于己丑扬州画舫录云定│││庵父殁从母改适范氏生西屏案│││西屏长定庵一岁据墓志及自序│││二先生幼时其父均尚存乌有从母│││改适之事此必忌诬蔑之词不可不│││辨│││海昌备志称定庵父病刲股其事│││在何年惜不可考墓志││辛卯│西屏三岁定庵二岁西屏││││见父与人弈辄哑哑然指画││││之│││壬辰│西屏少颖悟自少年爱习前│灵岩山人诗序桃花泉谱自序││贤之谱罔不究心││癸巳│││甲午│││乙未│││丙申│是年徐星友着兼山堂弈谱│兼山堂弈谱│││成星友名远钱塘人│杭州志稿│││时年逾七十金楙志辑刻││││围棋近谱初集│近谱序││││││丁酉│定庵秉性纯孝自幼入塾│海昌备志││戊戍│性拙喜静羸弱多疾先琴│指归自序││己亥│后复学嗜弈│││││││庚子│西屏十二岁定庵十一岁││││西屏幼从俞长侯学弈是││││年与师齐名定庵慕而亦││││从学焉长侯名永嘉山││││阴人│││││││辛丑│西屏十三岁定庵十二岁│指归自序弇山诗序谓范年十三成││定庵与西屏争先遇徐叟│国工智过其师故是时有国工之目││星友受三子得兼山堂│其大成当在十六岁│││谱潜玩数年│││壬寅│││雍正│癸卯│西屏十五岁定庵十四岁│相传西屏与长侯弈受先十局长侯│元年││西屏与长侯对弈受先│皆北│││累局皆胜│自是师弟不复对垒││││范西屏稍出与人弈所向无前今所│││传俞范七局即其遗图也其事当在│││西屏将成第一手之前今姑系之是年│甲辰│西屏十六岁定庵十五岁│墓志│││西屏成第一手西屏定庵│张梦喈指归图序谓西屏定庵││从长侯游松江│幼时谒钱东汇案定庵十五岁从│乙巳││长侯游松江西屏至松江当亦在是│丙午││年故张序并云幼时││││张世达指归图序云定庵甲辰来│││游未数年遂为当代第一手是定│││庵成国工当在此数年间但遇梁│││程尚受先耳││丁未│定庵成第一手│││戊申││││己酉││││庚戍│西屏二十二岁定庵二十一│指归自序││││岁││││定庵游湖州于唐堂使君││││署中遇梁魏今程兰如两前││││辈定庵受先│││辛亥││││壬子│西屏二十四岁定庵二十三│指归自序案岘山在乌程南││岁│此数年中定庵常客吴兴故游迹至││定庵偕魏今游岘山见山下│此非荆州之岘山也自序又云三││出泉闻魏今言有悟与诸│十年来薄游吴楚其游楚何时不│││前辈分先角胜时魏今年已│可考矣│││耄矣│鲍鼎国弈初刊序引胡敬夫说│癸丑││范施当湖十局惟所闻定庵忌害西屏干隆│甲寅││疑系传闻之过辨见会录国弈初│元年│乙卯│西屏定庵俱游京师│刊序后墨余录亦云范生│丙辰││二十余年至都与黄某弈是二先生游│丁巳││京师当在此数年间││戊午││││己未│西屏三十一岁定庵三十岁│近谱国弈初刊序│││西屏定庵对弈于当湖凡││││十局胜负相当│││庚申│西屏三十二岁定庵三十一│钱长泽残局类选云││岁│获交徐星友程兰如略为研论后││西屏游松江钱长泽与西屏│二十年与西屏晨夕参究迄今又三十││晨夕参究成残局类选│年矣钱序作于庚寅合前后推之│││正在是年││辛酉││││壬戍││││癸亥││││甲子││││乙丑││││丙寅│西屏三十八岁定庵三十七││││岁││││西屏游太仓主毕见峰家│灵岩山人诗序弇山毕公年谱││见峰之孙弇山尚书与西屏││││弈受三子时弇山年十七││││岁│││丁卯││││戊辰││││己巳││││庚午│西屏四十二岁定庵四十一││││岁││││毕弇赋秋堂对弈歌赠西屏│灵岩山人诗序年谱追纪其事││松江蒋昂霄招李良同学弈于│李良指归续编序│││定庵│││辛未││││壬申│西屏四十四岁定庵四十三││││岁││││定庵游扬州八月与黄及侣│施黄对局传钞本│││弈于卢雅雨运使署中及侣││││受二子│││癸酉││││甲戍│西屏四十六岁定庵四十五││││岁││││是年程兰如偕韩学元黄及│高东轩晚香亭谱序传钞本││侣自扬州谒高东轩于晚香亭││││三人对弈共十五局兰││││如评骘为晚香亭谱如兰││││新安人名慎诒字钝根││││时年逾六十│││乙亥││││丙子│西屏游江宁与李步青弈六│弈理析疑吴修圃评云三十年│丁丑│局步青受二子│前步青遇西屏于金陵受二子六局│戊寅││胜负参半越二年复于吴趋对弈│││受先四局亦互有胜负案松龄序│││谓庚戍新正属修圃推勘是评语所│己卯│西屏五十二岁定庵五十一│云三十年前当即在此数年间││岁││││定庵复客扬州教授诸弟子│卢雅雨指归序││庚辰│西屏至苏州复步青弈四局│案此四局遗谱惜未见││辛已│步青受先│││壬午│西屏五十四岁定庵五十三││││岁││││定庵客扬州四年着弈理│卢雅雨指归序│││指归成│││癸未│西屏五十五岁定庵五十四│扬州画舫录载施范尝与村塾││岁│童子弈皆不胜又游甓社湖与担草││卢雅雨序弈理指归为│者弈不胜问姓名不答曰今盛││刊行之│称施范然第吾儿孙耳云云钱泳│││取其说入履园丛话案毛孝│││先称施范弈艺神化诸凡负时名者│││当之无不披靡此等谰言必妄人│││被创怀愤所为可发一噱两书定│││庵皆作本庵亦误││甲申│西屏五十六岁定庵五十七│卞文恒弈卒序吴駉弈妙序││岁│弈妙题签│││西屏客扬州卞文恒学弈于││││二先生以定庵指归布衍与││││西屏参阅西屏拣择变化││││着桃花泉谱是年无钖││││吴氏选刻弈妙定庵鉴││││定│││乙酉│西屏五十七岁定庵五十六││││岁││││高立斋为西屏刊行桃花泉│桃花泉自序高恒序张世达││棋谱是年以后定庵屡│指归图序│││游松江常主张世达家定│弈理通会序│││庵游金阊主汪秩似园家数││││月为校订弈隅通会二││││卷│││丙戍││││丁亥│西屏五十九岁定庵五十八│李良指归续编序│││岁││││定庵客苏州着弈理指归││││续编授李良│││戊子││││己丑││││庚寅│西屏六十二岁定庵六十一│张世达指归图序云图成而施先生已││岁│逝│││定庵卒钱长泽演弈理指│李良指归续编序云先生下世││归续编两年而成至是│忽忽数年│││刊行并以残局类选付│张序作于庚寅仲冬李序作于戊戍││梓│相距九年李序云下世数年似至│辛卯││入不及十稔疑定庵卒在庚寅春夏间│壬辰││也││癸巳││││甲午││││乙未││││丙申││││││││丁酉│平湖张氏刻三张弈谱│三张弈谱序││戊戍│李良序刻弈理指归续编│李良指归续编序│西屏卒年无考墨余录云嘉庆初范曾至沪计是时范年当近九十然随园卒于嘉于庆二年其文集生前早经刊行第五卷已有西屏墓志是墨余录之误之疑朱雨苍附评又谓西屏晚年仙曾与弈以呕血死则与扬州画舫录所载同为妄诞不经之谈附范施二先生对局名人表范西屏│对│施定庵梁魏今程兰如臧念宣童和衷陈苑游俞永嘉施定庵│子│范西屏梁魏今程兰如赵两峰吴来仪蒋再宾陈苑游││胡肇麟范西屏│受│胡肇麟李步青周春来童和衷陈苑游吴凤来│二│胡肇麟僧贯如黄及侣朱天直朱天叙吴凤来郑连漪│子│钮亮周范西屏│受│李步青童和衷顾审音吴凤来张廷彦黄贤书姚聘三│三│僧贯如朱天直朱天叙郭璜友陈九如金在田张振│子│西张元若洪羽翔范紫纶李景文钮亮周施定庵││范西屏│受│张延彦陈耆年巴德符陈九如洪羽翔倪克让钱东汇│四│卞立言张丹九张振西邵冀圣姚聘三│子│张丹九张振西张元若洪羽翔卜沧如李景文钱东汇施定庵││邵含章张大雄刘继武胡位三张公书王性有姚聘三││俞永嘉范西屏│受│卞立言韩柱臣萧洛理黄金文钮亮周施定庵│五│钱东汇韩柱臣汪掌纶裴景云黄友南李义宾│子│范西屏│受│陈廷桂王月山施定庵│六│王山宋鸣岐李临庄黄友南梅赤抒│子│施定庵│受│陆士经云脉李临庄刘金声│七││子│范西屏│受│王景云│八││子│施定庵│受││九十│绣琴│子一│右附范施二先生对局名人表据海昌二妙集及各家弈谱编次其与范施对局诸公多为作传受三四子以下诸人里居言行多不可考其姓氏仅附范施遗局以传抑亦人之幸也他日或有采录当补入焉陕西僧梦园丛说予每招承甫至待月謻弈一日告余曰要州故多国手前有施襄夏范西屏近则有陈子仙杭州狗儿山茶社向设棋局干嘉间公延范西屏至局教弈范或一月一至或数月一至其中受三子四子者居多惟某生受两子为范门高足一日棋客毕至忽来一僧问范先生在否众答以未来询其觅范何事曰欲求对弈耳众视僧貌不扬轻之曰范先生久未来杭今有范之高弟某生在此试着一枰何如僧曰诺某以白子让僧受之不辞某心窃不平下数十子某始惊异勉力搘住神色徬徨僧则挥洒自如行所无事阅两时许大局甫定某通盘筹算黑子将负汗流浃背亟啮指尖咯血于地曰今日病矣不获终局明日再战可乎僧曰可其归乘肩舆疾驰至海昌二更抵范家谒范乞援范曰得毋与和尚对局乎某曰然曷为知之范曰是僧先到予家予诡为西屏之弟不知弈彼自陕右访弈而来其为高的和无疑汝何孟浪至此姑饮餐再作计较耳饭毕布局范视之曰负矣幸尚有救收官时汝由某处先下手至某处扑一子打劫可胜半子某恍然大悟夜即归杭翌午抵家僧已在社矣某与重布前局迨收官下一扑子僧拱手起立曰无有面再着我负半子我不远千里而来得领教范先生一着棋亦可无憾一笑而去某归之次曰施过范家棋局犹在几上范清视之施曰黑子负矣范问可救否范审视良久乃曰只有一法可胜半子一如范言施范齐名迟速之间微分高下矣徐璇父培云小仓山房集•徐星标墓志余尝铭弈国手范西屏之墓矣今又得一人焉于吴江梨曰徐君星标名璇生有心计以羸废书性独好弈父培云故国手也四方弈者争来相角星标衣文襁梳双鸦髻哑哑然旁立谛视竟日不去亦不言父奇之微哂而已居无何有江西棋客来值培云外出乃抱星标膝上戏曰若能代而翁与我弈乎应声曰唯客怜其幼问让子若干星标跽而进曰儿主人也客远来愿让客先客笑而从之甫数着觉有异势不能休攒眉苦思裁下一子星标随手支应即往阶下抛堶嬉戏客惧损名佯作便旋状遁去当是时星标年裁十有一其布局审势虽本家法而常出意外之奇或敌人坚壁高垒万无破法星标强投数子于闲处若慝人姗笑者俄而近联远映若火生积薪中燎原莫遏又如降兵内应伏甲四起观者且惊且喜且叫绝而卒莫测其所以然古称人能遍数天星则尽知棋势星标其庶几乎余按六朝人主好弈有围棋大小中正之官有以弈得太守者使星标生其间当如何荣宠而竟没没然抱技以终终则天下事有遇不遇类皆如弈耶唿呜悕矣星标有子达源能诗能书偏不能棋星标亦不教也铭曰天之所相其生不偶以故駃騠生七日而超其母吁嗟徐君世罕有能向弈秋借其手坐隐一枰消永昼天年终时六十九我为之铭葬高阜棋之艺一日不绝君之名一日不朽胡肇麟胡肇麟扬州人鹾商性酷嗜弈弈品第二清朝野史云梁程施范皆授二子每对局负一子辄赆白金一两肇麟弈好浪哉所谓不大胜则大败者也同人称为胡铁头然遇范施辄败每至数十百子局竟则朱提累累盈几案矣胡一日与范弈至中局窘甚乃伪称疾罢弈而急图局势使急足求救于施施时客东台二日夜始矣胡乃称愈出与范续弈如施所教以应范笑曰定庵人未至弈先至耶胡大惭胡受二子与范施弈三十余年然终不能成对手胡谓国弈实由天授云北平李汝珍辑受子谱选肇麟之局最多与梁魏今八局程兰如十六局施定庵十一局范西屏十一局皆受二子汝珍谓范于弈如将中武穆战无不胜肇麟乃百占百胜之健儿同辈诸人无不退避三舍唿为铁头勇可知也而范授以二子每每制胜盖能以弈为取以屈为神失西隅补以东隅屈于此即伸于彼时时转换每出意表局中之妙胡固了然而范则取法于弈之外者也肇麟与范及施程梁各十余局皆极尽生平之力盖历来善弈之士莫不奉为师资焉卞立言卞邠原父子兰卞方言字文恒扬州人其先世有邠原者康熙时与黄霞有对子十局徐远一局父子兰着有起手侵分角图诸法十余门与邠原皆称第一手立言幼从施绍闇定庵范世勋西屏学弈先从定庵弈理指归布衍与西屏参阅西屏为之拣择变化着桃花泉谱授之立言取二师传授之秘及子兰庭训之精细加揣摩将其间繁冗者释之简略者补之自起手布置侵分攻补推至中局虚实向背以及终局官子精巧汇为二卷名曰弈萃立言论弈尤注重官子其言曰大局既定之候名守疆界之着也然大局虽定而胜负未分全凭官子前局逐块成形即有存留官子着法至于活者死之死者活之或成持或成劫或便宜数子皆有定理着着务须详细使彼无变然后谓之算路清准施范下世立言主持东南棋坛者数十年负弈学盛名年八十余卒倪世式墨余录倪世式字克让上海人居邑北郭生有夙慧儿时读书过目成诵稍长即能属文而性不善之每见人谈制艺辄避去父载若授徒乡里颇好弈尝与人对局克让从旁观即知虚实先后进击退守之法曰是无难也人戏与弈辄为所胜遇疑难处每翘首观天及着子而人皆不能应其技盖由天授非学力所致也时都中盛行此戏公卿亦多能手有某阁部者弈品称第一过云间闻克让名与弈竟日终二局而阁部连负倪之名乃更大噪然赋性特异既不屑治生亦终不娶家室所居仅一木榻日惟危坐对客尝不交一言人遂目之为痴唿为倪痴幕年技益精大江以南无与敌迹其操行孤洁岂非奇士哉童菽原曰弈虽小数而精能之至通乎神明然有绝艺者必有畸行倪之孤洁尚矣余尤服其与阁部弈而竟不稍让近人岂易得此袁枚刘霞裳袁枚字子才号简斋钱塘人进士官江苏沐阳江宁等县知县年三十余弃官告养筑随园钟山下着书六十余种年八十二卒人称随园先生先生好弈为国弈范西屏徐星标志墓诗集有观弈云悟得机关早都缘冷眼清代人危急处更比局中惊张步临奔悔陈宫见事迟分明一着在未肯告君知肯舍原非弱多争易受伤中间有余地何必恋边旁又观弈云清簟疏帘弈一盘窗前便是小长安不关我事眉常皱阅尽人心眼更宽黑白分明全局在输赢终觉自知难凭君遍着飞棋好老谱还须仔细看其门人刘霞裳茂才亦嗜弈尝从薄游四方先生有飞泉亭观霞裳与澄波上人对弈云棋局临流瀑棋声与瀑分下山千尽雪背水两家军风里叶如斗窗前鸟不闻浑疑仙子戏橘叟与桐君又霞裳舟中和诗云饭后围棋例几回私心不敢把窗开昨宵底事输先着为有奇峰数杂来乙巳元日舟中与霞裳联句云代鼓儿童竞敲棋师弟同又送霞裳之九江云新共扬州看明月谁知转眼赋西征残棋再着知何日怕听秋藤落子声钱选陈真濂随园诗话余少时游吴山见道士才八九岁踞案上与五六十翁下棋辄胜心怪而问之或曰此天生次国手也姓钱名选字仲举后此余官京师与道士别六十余年矣今年重游吴山道士亦白发苍苍出诗见示寄张处士云闻悦先生负郭居小桥曲港路何如稻花蟹大客常满竹叶酒香诗有余九月山中秋水落三年海上雁声疏知君自是神仙裔何日来看玉局书有陈道士名真濂者来访赠句云花影不愁双履破江光都被一窗收咏棋云始交犹两立既接不俱生余谓此二道人俱善弈又工诗亦奇毕沅母张太夫人王宸毕沅字缞攘蘅一字秋帆镇洋人自号灵岩山人少颖悟六岁母张太夫人手示毛诗离骚过目成诵太夫人工诗能弈着有培远堂集其小园诗云小园半亩近西城每到春深信有情花里帘栊晴放燕柳边楼阁晓闻莺汉书旧读文犹熟晋帖初临手尚生自笑争心犹未忘闲招邻女对棋枰干隆二十五年沅以殿试第一人及第官至湖广总督着灵岩山人诗集四十卷中为范处士西屏作秋堂对弈歌云明轩洞豁筠帘遮众宾环堵且勿譁东西对垒建旗鼓圜奁方局无参差五岳不动四岳动死灰藁木形神竦冥茫淬厉炼心兵多自少自务持重战国纵横术细论车箱井栏旧谱存日月九天黄赤道风云八阵生死门初投数子绝跬步中边错落晨星布玉滋霞岛冷暖殊手落纹楸后先互俄焉两敌渐纷争虚堂杀气霄腾腾每于袖手旁观暇如听金戈铁马声暗伏明挑先冥索出入神鬼煎精魄九边飞角取远势一着攻心乃上策淮阴将兵信指挥鉅鹿破楚操神机鏖战昆阳雷雨击虎豹股栗屋瓦飞鸟道偏师方折挫余子纷纷尽袒左忽讶奇兵天上来当食不食全局破虎斗龙争古战场嬴颠刘蹶势靡常到底输赢归小劫烂柯人已阅沧桑坐隐仙家借养性君今海内推棋圣奇童争并邺侯称常势真堪各薪竞元玉文犀照短檠眼中成败最分明夜半局中凉月上满窗花影复棋枰又观棋诗云水晶帘卷午风清两客无言对石枰冷眼不难分黑白当场终自恋输赢收容我觉先机好见劫人俱末路争指与偏旁休念念可知余子本来轻观棋绝句四首云清簟疏帘坐隐偏参差月落不成眠珠尘万斛浑输却止失枰中一着先胜固欣然败勿嗔几番落子费逡巡旁观尽有高明手白眼看他当局人国手须知审局先进攻退守议纷然西南一角斜飞去急劫分明在那边客散闲居稳据梧身如蜩甲化枝枯输赢成事无成局懒向灯前覆旧图后观棋绝四首云纵横布势阵图工思入风云绝又通今古龙争蜗战局纷纷总在一枰中夜雨秋灯悄掩关忙中日月费偷闲终年仰卧看棋局妙悟终须让象山难操胜算枉劳神岂是中郎坐隐伦我本旁观袖手客到来偏作局中人小阁疏帘花影移忘忧忧觉转难支算来一着关全局郑重开奁落子时梦厂杂着王宸字蓬心太仓人为少司农麓台孙少登贤书由中翰历官永州知府工诗书山水承家学笔力雄浑沉着年七十余致仕湖北毕抚军延之作画主宾款洽雅好弈而不工遇宴会喜与人拇战世俗拇战无论胜负率以三数而止蓬心若负其二则不终数且毕席不与其人战弈胜可终日不倦负亦即止门客属吏或故为败北则诩诩色喜此亦其生平之小疵也卷十七清四张永年子世昌世仁张永年字丹九号月骞平湖人长子世昌字振与敩坡仲子世仁字元若号香谷着有三张弈谱三卷其孙诚诰论诚校刻卷一丹九弈谱受子七局范二局施五局对子一局卷二振西弈谱受子十局范一局施九局卷三元若弈谱受子十局皆与施弈盖张氏素为平湖儒雅世家己未永年曾延西屏定庵在家研究弈理故有三张受子之局施范当日亦自对弈十三局世所传当湖对局者是也故张氏裔孙金坼诗云当湖客舍十三局旁观当作传灯录念我先人雅好棋棋中授受见而知济南朱攸谓月骞先生为宋南先生远裔少读书有志于世交游皆时闻人晚乃杜门托于弈以自误而敩坡香谷并有学能文着有对床吟行世怡怡色养终身不远游惟月骞喜弈则亦喜弈而辄造其妙于是有柘湖三张之目虽世所称国手不多让余于弈绝不晓所为二十局希微之趣奇正之情静合道而动适变者无得而窥之而庸以知先生之致之高敩坡香谷两君偕隐乐志之风足尚也袁枚亦称敩坡香谷最友爱此可知永年父子之高风已程孝思冒祥珠阅微草堂笔记程念伦名孝思甲戍间来游京师弈称国手如皋冒祥珠曰是与我皆第二手时无第一手遽自称耳一日门人吴惠叔等扶乩问仙善弈否判曰能问肯与凡人对弈否判曰可时念伦寓余家因使其弈初下数子念伦茫然不解以为仙机莫测也深恐败名凝思冥索至背汗手颤始敢下一子意犹惴惴稍久似觉无他意乃放手攻击乩仙意全局覆没满室哗然乩忽大书曰吾本幽魂暂来游戏托名张三丰耳惠叔慨然曰长安道上鬼亦诳人余戏曰一败即吐实犹是长安道士钝鬼也陈五近湖南通志陈五近攸县人精于易与长沙陈子良齐名幼时梦至一所有二老人对弈见五近者一老者曰子知弈乎试与吾对才着左角数子曰吾授子以布局之法自是无敌矣醒而与同辈弈无对者臧念宣吴修圃朱绶汪秩毛孝光臧念宣佚其名通州人着有弈理析疑三卷长松龄谓范子桃花泉谱分门别类变化无穷予始玩之未识其要念宣善弈丙午岁谒余于邗偶与论弈知其确有心得尝云桃花泉变化虽多其实每类正变不过一二不得其要则疑将转滋因删繁举要或有未备为之补入正变予复按之觉蹊径稍可寻也其所评近谱尤为细密详尽近闻念宣即世殊深悲悼披读一过如晤帮人其生平精力尽在于斯念宣遗局有与程兰如受二子一局范西屏对子受先一局授刘宽夫八子一局吴修圃佚其名无钖人干隆时举人臧念宣着弈理析疑修圃为之校定松龄谓修圃善弈公车北上与予相聚有年课徒之暇评定近谱颇有得于理数会通之妙向予索臧谱详加推勘合范说而折其衷又谓修圃深藏若虚不欲以余技问世其所评定实可与臧说并行知修圃于弈学深矣朱绶字广溪无钖人绶与修圃同乡同旅京师性好弈习闻绪论故钭臧吴二子所评共二十局合抄成帙名其编曰弈理析疑广溪跋后谓余少嗜弈遇新谱无不手录年伯松公藏有臧念宣先生评定弈谱久欲为之表扬新岁属修圃吴先生重加厘定余备闻其说随附增解数条公因取吴评全局命余汇抄成帙适友人索阅愿捐赀助予公诸同好予窃幸得附名于后然则析疑一书臧吴评之而实广溪成之耳汪秩字似园海阳人弈理析疑一书原刻于清朱绶刊本重刻于汪秩刊本先列边角图势十门后列全局对子十五局每局皆有评语朱氏原刻本除修圃增附之外皆属之念宣初印极精汪氏重刻本似园自序谓是谱刻于都门外间流传绝少余向从友人处抄得附本暇日展玩细加复按全局中评语凡程兰如原评悉系之以臧念宣而序中亦无一字提及意臧君平昔手抄程评未及汪明后遂误认俱为臧君所着容或有之因就和平可考者直书程兰如原评末系以念宣抄其无从考者仍并入臧评俾识所自来庶几不没人之善云似园籍海阳而家金阊施定庵往来折苏扬宁之间晚年尝主其家似园着弈隅会通二卷定庵留数月为之校正选择最精毛孝光字初文苏州人汪秩重刻弈理析疑系孝光所校孝光又与秩同辑受子谱一百三十局以范施为主采录最多孝光谓弈棋一道毫厘千里心力所限莫能逾越求其两相对垒年力相当各极所长绝无遗憾上下古今殊不易得暇日因与似园汪君荟萃受子诸局自二子至六七子不等施范两先生外间附梁魏今程兰如诸公十数局以备参玩会心人自能领略其妙也李汝珍沈谦李汝珍字松石大兴人着受子谱二卷上卷受子一百八局下卷受子一百四局末附公弈一局此谱与汪秩所刻之谱相去仅数年用意命名不谋而合范施同时受子诸人不及汪刻之备而自黄龙士徐星友以至干嘉诸名手饶子诸局蒐辑较多汝珍撰有凡例节录以见弈家次序焉一曰受二子受二子与对子相去几希名虽二子而授之者占先其实仅受一子与对子一间耳然此一间竟有终身望之而不能至者犹之穰侯之智得之在后祖生之鞭着之在先其二子与国手之别与一曰受三子四子升三子较三子升二子稍易盖角仅固一隅中子则兼照中面最异者两角虚而中央实局面之变无过于此受子以此为升降之阶信然一曰受四子弈至四子便许称手盖俗唿四手棋也已入国弈门户渐可升堂入室凡国弈之攻杀固守四手悉能窥之所以逊其四子者只在孰先孰后当弃当取四手所见在百着之内国弈则通盘筹算然实际得而虚灵亦可由斯进取矣一曰受五子何耕书尝言欲成国弈者不必出而问世可自知之悟得路路皆通始是妙境若三四手惟于边角则明而中幅尚恐未能了了此诚见道语也可见中幅乃公共之地非力大者不能据之故受之以中子为重四子五子之阶不得同日语矣一曰受六七八九了受子自六子以下黑白不尽可法只宜截取盖白受子太多若照常布置则大势必失不能不以偏锋从事固非中庸之道然每出奇制胜履险如夷是亦一法也即黑子中偶有深思妙运弃取得宜亦未尝不有一二可观许乔林谓松石博工雅多能不屑以弈名而通国之善弈者咸推重之许祥麟亦谓松石博物君子而精于弈尤系音韵之学着有李氏音鉴一书又传说部名镜花缘亦为汝珍所撰兄佛云弟宗玉皆能弈沈谦字橘夫浙江吴兴人干隆乙卯谦与萧兰浦黄典林颜鉴塘程时斋李佛云松石宗玉及吴云门云石诸兄弟十人者聚为公弈盖是时萧兰浦黄典林皆为当代名手于东海尤推第一李松石颜鉴塘俱受二子李佛云吴云门受五子程时斋李宗玉次之吴云石与谦皆受十三子又其次也十人每逢对弈恰分五局悉属劲敌因无参差爰有公弈之举焉李汝珍曾记其事云公弈一局同人偶于晌阳对局也其弈之初始则拈阄各分先后如沈拈第一则十一以及百一皆沈落子余悉如之是局妍媸迥异高下悬殊原不堪付梓贻笑大方第以一日之久而十人各竭心思惨淡经营共斯一局忽得忽失变迁莫定补苴既难而尤妙者意见纷岐彼东此西悉出萧黄二公意表抑且约法綦严授意无从虽弈秋在座亦当束手布置未半通盘零碎彼此势如破竹几至不可终局岂如漏下二鼓官子甫毕及判黑白两无胜负耶夫以二人终年对弈纵使千局亦难一和而况十人高下错落心思之不同乎斯亦奇乎俗传神仙过则有和棋故东海善弈之士莫不以为若有神助至今传为美谈焉沈谦曾咏其事云旃蒙单阏春余闰花朝再过花无信不浮绿蚁醉红裙青琅琳馆开棋阵轩窗尽拓飘和风楸枰滇字安当中两人对局客旁视其间劳逸胡不同广陵萧子今名手创言公弈于先后暗藏黑白判东西明指高低均好丑迟迟暖日正当天十客徘徊棐几前吴氏招要双道子李家驰骋两青莲颜程力学承先泽闲抱遗经穷考核偶然饱食倦春晴心无所用来为弈沈郎腰瘦棋偏分鹿阄拈第一心先输起手忽从三七下九人掩口笑胡卢角旁数子双飞燕按谱平分边半面云翁二四竟斜飘施范程梁无此变单关一破断难连白势畸零黑势全何意相逢程不识片长不值半文钱晨星几点看分布巧者安全拙者怒就中年少数三郎仿佛邯郸曾学步斯时四座悄无言惟听丁丁落子繁竹韵清于秋雨夜帘旌轻似水花翻须臾鼓作军威壮奖励先登嗤退让昆阳争道出偏师鉅鹿重兵严保障无端顽敌坠其谋辙敌旗靡士卒愁竖子何能环甲胄全军空自逞戈矛戈矛失利曳兵走主军攘臂声如吼帜易空营不厌奇外增虚灶何妨诱置之死地而后生连环急劫功垂成贾以余勇再接一始信中权纪律精黄公江夏本无双大力群推鼎可扛坐拥貔貅机默运每临鹅鹳气难降丁东宵漏听三滴弛弓櫜矢销锋镝老眼摩挲约略看谓予胜负应相敌短长肥瘦致难齐火齐玫瑰糅瓦泥山下惟闻柯可烂座间岂是路相迷先生复局如王粲自剪灯花重倚案排成笑指众人观黑白居然成一半吁嗟乎胜固欣然败亦佳一时和议最难谐得无海上仙人过月底嬉春到小斋张雅博张雅博字又村号敦古佚其里居着有弈程初刻续刻雅博自谓予素好弈然好而未精但知老子退一步法为弈中三昧予于署之东偏作室三楹题以退一步山房良有以也初刻凡三十有二局自受七子以至对子无一不备续刻有施定庵所批十八局为千古弈谱之冠后列残局十势名得心编以退一步法冠其首所谓弈程者盖取行远自迩登高自卑之意云尔吴峻吴駉吴峻字黼仙无钖人着有弈妙初编黼仙谓百家众技今不如古独弈不然山谷云弟子高师一着方可对着推此而言以今之国手视弈秋不知居何等矣又尝论清代弈流谓国初时东侯为首龙士以幼年一出而驾乎其上其艺之妙殆天授也时同星友西侯虽曾与龙士对局尚为未达一间近日兰如先生体大思精而西屏襄夏二先生尤称神化譬之于诗黄则摩诘也范则太白也施则子美也余则如张王元白各以其妙孤行而均为艺事之不可少评骘精当足为弈家之定衡矣吴駉字与参无钖人着有弈妙一编殆峻之弟或子侄耳初编刻于干隆初元二编则刻于与参序谓自百龄弈谱流传弈悟继之大半平实朴老以云艺臻绝妙则未也厥后不古编兼山堂与夫围棋近谱等集愈出新样论诸公手笔惟龙十超轶绝尘令学者豁然快意近有人自浙来携施范二先生新谱相示神机妙算迥出寻常议外脱与龙士对局应亦旗鼓相当其评论与峻如出一辙殆家学之渊源耳王友亮张问陶郭麟陈用光王友亮字景南晚号葑亭婺源人进士官至通政司副使所着古文曰葑亭集诗曰双佩斋集葑亭善弈有观弈二首云半窗花影拂楸枰兀兀终朝太瘦生君自局中能斗智我方纸上爱谈兵偶然逐兔夸先得等尔亡羊莫苦争一笑闲身难拨遣风帘聊喜听丁丁又无多得失费商量检点机心了未忘小劫脱身从虎口半途失足到羊肠两军荼墨形何侈八阵风云气莫当不用烂柯山下去眼前残局即沧桑张问陶字仲冶自号船山遂宁人进士寂山东莱州知储与友亮为至交着船山诗草二十卷船山知弈有观弈诗云散漫空闻落子声看他庸手较输赢无聊一着尤堪笑黑白模煳死尚争又朴园斋中即事云生涯久已付楸枰制胜无奇不在争十日平心坐燕赵疏帘朝暮隐棋声郭麟字祥伯吴江人嘉庆贡生着灵芬馆诗集有棋奁诗云文楸暖玉各纵横争地如君置不争偶尔胸中分黑白萧然局外见输赢裼裘客到姜芽敛清簟人间酒榼并数着未终残劫在旁观着眼尚分明陈用光字硕士新城人进士官至礼部侍郎着太乙舟诗文集梅曾亮伯言志其墓云官编修时贫甚人劝其出游公曰吾近臣也又为人客奈何尝有贷于友人至则赋诗弈棋尽日暮忘所事而返又曾亮祭陈硕士先生文云我初见公棋局之侧谓为达尊长揖自摄又云囊棋提局命择幽敝酬答累公我得恣览阳湖陆继辂有寄怀硕士诗重归东观罢南台帝意三长重史才未碍退之耽杂戏棋奁研匣一时开董文艺董文艺字鹿泉武进人寿至七十余嘉道间弈中之佼佼者遗谱有与戴秋士周星垣周小松各一局李海门陈子仙各二局张介轩三局其弈有太原公子裼裘而来之概弈家称为大雅品周小松尝言同时对手鹿泉先生齿最长由扬客游甘肃余与分手后遂不复相见闻其投谒定制军几至不遇幸晋见后定公念旧甚笃资送颇丰然归不数年清贫如故易篑之日四壁萧然抚览遗局为之泫然任丙张介福子春林王至淳程国贤任丙字渭南江宁人嘉道间设局秦淮畔秦淮自雍干来多有国手设局河畔以助江山游客雅兴如姜楚老陈东山杨岐昌辈流风余韵渭南犹承袭之寿至八十余弈艺亦为同辈诸人首屈一指惜其遗谱不多今所传者惟与张介轩对子三局潘星见对子二局而已张介福字介轩未详里居与渭南有对子三局董鹿泉潘星见皆有对局子春林与父齐名弈均称无敌与周小松有对子一局程国贤字德堂歙人道光中与渭南对弈秦淮河畔由是知名后举于乡官知县莫愁湖志隐仙庵羽士王至淳号朴山善写梅能书工诗词围棋潘耀远楚桐隐吴中汉申立功金秋林陈胜林潘耀远字景斋号星鉴又号星见宜兴人清道光时曾设局京师悬采者以五两为度不及此则不落子年甫四十旅殇于京着有潘景斋弈谱约选一卷楚桐隐章芝楣合评对子八局与申立功四局陈胜林三局黄贤书一局皆潘掌后受二子十三局受三子三局则陈育琪陈复初永治庵德乐庵等数人受四子八局则刘馨斋刘克有僧广智严弈山杨介亭宋致堂善庆庵等数人又皖游弈粹载有与任渭南对子二局潘任分先今复其遗局神思尚轩轩矣周小松评棋尝言潘景斋任渭南金秋林申梅溪四君余未及见皆一时名手虽棋路不同同归于善但千虑之中不免五失义求至当不厌索瘢固非余好訾先辈也楚桐隐大兴人与李海门黄晓江各有对子二局吴中汉未详里居弈汇载其与景斋对子一局此外不多见申立功号梅溪苏州人为施省三之师与景斋有对子四局又与金秋林有对子二局金秋林吴县人陈胜林未详里居有与景斋对子三局弈选小传疑即为陈苑游金春亭郭谦金春亭佚其名江宁人郭谦字地山亦字自牧山西人春亭足迹半天下所至辄以善弈称与谦友善旧藏徐星友受子谱批评精确谦人梓之名绘声园弈谱谦序谓甲子乙丑间春亭游章武一见如生平欢冷暖两奁匪伊朝夕日者以所藏徐星友受子谱十九局示余曰此伎揣摩便有握龙牙而决胜负者自是风日清美稽布一二局风具见向背先后之宜大意虚神之要洵足谓中正和平不战屈人者矣余更商榷于先生分其瑕瑜而甲乙之庶后来有门径可循耳长洲潘景斋国弈也岁戊寅舟出丁沽枉顾于绘声园手谈间余执此谱就正大为许可虑其久而散佚欲索去付梓社友王虎文孝廉亦从而赞成之而先生拒之力似歉其所评辑未尽精当是以未果殆先生之道愈高而心愈下与后先生归江宁卒于瓜州景斋落魄长安亦相继下世展观此卷感慨系之今以诸梨枣虎文为之校勘余乃志其颠末以慰地下故人抑寿公海内之同好云尔李湛源李湛源字海门江南通州人弈选小传海门当道光时与僧秋航及沈介之当时号称京师三国手而海门居京最久衣敝履穿不修边幅王公贵人乐与之游清朝野史云湛源性疏放而桀骜咸同时弈风犹盛王公大人每邀致高手以为娱乐而高手与此等贵官弈亦辄优假之盖利其贿不得不尔也湛源独不肯与王公大人弈科头跣足如平时贵官或屡负使人阴贿之求其让一二局以全名誉湛源阳诺之及对局取胜如故更使人诘之大声曰我故不贪尔贿也故所如不合世称弈后其不借弈为稻粱谋者惟湛源一人云则其奡岸孤峭之风可知矣沈琦沈琦字介之江宁人为周文勤公门客美姿容其于弈思致敏捷落子如风雨为任渭南高足弟子年十六即成国手至京师以弈得官部诠广西巡检殁时年仅四十余释愿船释愿船号秋航仪征人与沈琦介之同为周文勤公门客居京师梁家园寿佛寺以弈为禅夜则跏趺入定不枕不卧性和易弗与人竞以惜字纸为事募人捐赀焚化方濬颐都转曾且之暇尝招饮秋航亦茹荤酒清朝野史云秋航振奇人也尝及与范施弈皆受二子范施殁遂以国手闻同治癸亥年百十九矣金陵陈伯敏奉命知衢州府秋航心乐西湖景物与俱至杭明年正月忽遍辞同人云将西归且促为饯行诸相知乃于元宵前一日肆筵饯之秋航故饮酒食肉无异平人是日欢唿畅饮亦与常时无异且与一人对弈弈竟敛子入枰曰今日之会难再即此局亦是绝着也众不解所谓叩之不告而去明日则报秋航跌坐逝矣唐滏唐淦唐滏字鑫门唐淦字金生兄弟也江西万载人同辑有怡怡堂弈谱怡怡堂者金生悯其兄鑫门抱心疾以为非静养不瘳爰贷金制山庄一所日与其兄莳花养鸟琴棋书画于其中山庄外颜曰白云端取王摩诘酬扬员外诗羡君栖隐处遥望白云端之意也内额曰怡怡堂言其兄弟二人性情嗜好自大端以至技艺之博综无不皆同真如孔子所谓怡怡也谱分三卷卷上受子百二十局卷中受子百二十八局卷下对子百二局不用向来棋谱之式别撰春夏秋冬四大景词共三百六十字以当棋局四角之三百六十道而以心字当全局中心之一道依所着某道之先后录其所当之子编次为谱若熟记四景词任举一字便知为某角若干道否则瞠目相对如读异书通州李湛源海门谓道光甲辰余在京都阅贤士大夫多矣独喜江西唐鑫门先生性情真挚待人无伪因遗贵人之宅而徙宜万分馆共处焉及观其弈朴实老到不尚欺巧亦与其人相似久之因悉其令弟金生之为人与鑫门等而其棋之姿尤过之鑫门尝出其与金生所选怡怡堂谱商正于余余阅之其鉴别甚精其采取甚富其出新见以诱后学又甚当而易明学者可以劳而得奇效是谱出弈之道灿然大备从前诸谱可置之高阁矣鑫门亦谓金生质厚于我而性聪于我尝见余在怡怡堂中翻阅古今弈谱金生以诸谱不尽可法欲于各家择其尤精者以四大景盘字刊出之庶谱皆取法乎上且易于翻阅也于是金生汇选大概而余辅成之携稿至京师质之大国弈李海门先生海门略为鉴定而叹金生之善于抉择为弈谱之大观焉林越山林越山侯官人幼时父与世父弈从旁指着辄胜年十八遂以国弈名时薛生白久盛名于闽中林与对局将负其徒皆失色林拈子沉思得一劫遂转败为胜薛亦倾服曰君真天才也有任惠南者宜兴人亦十八国手之一也客粤抚幕与越山弈观者如堵墙局未半任有窘色数目林林乃故为拙行遂负数子或问之越山曰惠海素称国手且为诸侯上客予安可败其名谓予不信请复之然惠南与越山同客粤一年亦迄不复弈矣傅延焘傅延焘字松泉韩山人弈品第四与李琳周鼎李湛源皆对弈受四子着有尊天爵斋弈谱分为弈存弈录弈存三十二局弈录二十八局松泉尝言弈技也古乃谓仙家事斯技也而进于道矣尚何待存之录之而始有此弈乎此又局中人知之不足为外人道也松泉寄意高远斋名所谓天爵之尊可知其人矣刘福山刘左泉朱暄之刘福山佚其名丹阳人着有弈理金针一书长乐梁僖年氏刻于如皋官廨前列对子十六局均从兼山堂弈理析疑弈理妙悟三谱先出后列对子十三局多系当时达官与僧秋航黄晓江施省三及福山诸人对弈之谱而梁氏一门为尤多受子三局末附公弈一局名东皋雅集图又附河洛天空图僖年序谓福山先生以弈名世先大父中丞公招致幕中迄戊申岁先大夫改官来苏时大父就养杭州先生往返于江浙间因得见其风采今夏摄篆蠙山回首典型方叹老成半谢乃扁舟来访矍铄依然并偕其弟子刘君左泉至三世交游廿年阔别先生以一篇见示谓毕生精力具有于斯中有先代数局喜心传之有得念手泽之犹存爰捐鹤俸俾获鸠工属左泉襄校之朱暄之谓福山与李海门陈子仙周小松名噪一时予十五年前旧交也今复客皋邑年已七十有九而精神如旧弈之工处未尝稍懈足征福山之梗概已刘左泉不详里居为福山弟子校定弈理金针者有与邵星甫对子一局朱暄之字丽中如皋人尝序弈理金针其言曰世之不知弈者尝借东坡语以笑之彼曾不及东坡之万一不特益为东波笑抑且为知弈者笑也然天下知弈者多而精于弈者不数数觏丹阳刘福山先生余十五年前旧交也初识荆钦其风度品格迥异尘嚣秋雨春风一枰契合予初知弈远不及先生久乃悟此中之妙非一言所可尽也东皋雅集图公弈十人丽中与焉余为周秋垣项伟人张钖九顾骑岚许书田僧石桥刘献卿王文基顾树人卷十八清五梁章鉅恭辰俦年僖年梁章鉅字茝林晚号退庵福州长乐人翰林官至江苏巡抚引疾归历主各书院讲席着述甚富于经史皆有撰述尤精文选旁及艺文杂记着书四十五种茝林嗜弈弈品在三四手之间丹阳刘福山其幕中之弈客也弈理金针载茝林与黄晓江刘福山各对子一局有北东园日记诗云老来博弈岂荒耽饱食终赚不用心借免出门憧扰扰犹胜午枕梦沉沉归田琐记有清客一则云都中清客最多然亦需才品稍兼者方能自立有编十字令者曰一笔好字二等才情三斤酒量四季衣服五子围棋六出崑曲七字歪诗八张马钓九品头衔十分和气有续其后者曰一笔好字不错二等才情不露三斤酒量不吐四季衣服不当五子围棋不悔六出崑曲不推七字歪诗不迟八张马钓不查九品头衔不选十分和气不俗则更进一层矣程春庐曰果能如是虽近今翰苑诸公何以加此然吾见罕矣可见当时之习尚云子恭辰号敬叔着有池上草堂杂记孙俦年字筱湾僖年字梅湾皆能世其弈学弈理金针均有遗局何绍基汤鹏何绍基字子贞晚号蝯叟道州人道光丙申进士官编修书法为有清二百余年一人诸城刘墉昆明钱澧差与鼎立着东洲草堂诗文集绍基喜弈官京时尝与汤鹏等对局平生好游山水以棋局相随有丹中即景八首伏案围棋诗云篷底秋枰乍合围送春天气汗沾衣晴村野鸟时窥局静夜江神许叩扉云意懒时人意捷雨声喧处子声稀凡才是逐中原鹿从古边隅好建畿绍基尝督四川学政幕中有弈友顾幼耕其次幼耕寒棋韵云炎夏临平冷玉胜暖玉岂知寒斋夜开枰手先声拈子将十年指尖瘦成竹无知手腕低不堪入品目偶逢大敌至变阈先几烛有如百败人且逐中原鹿今与严寒鏖盛气焉肯伏风雪天上来项背潜起粟胜负虽已明敛退难终局是谓战交绥急展重衾宿又不晴不雨闷甚与幼翁棋罢忽闻雨声喜而成句云静院嘉州润上衾江山虽好苦长阴快拚打下棋敲碎喜听阶前雨滴深南北捷音犹缓缓春秋佳日易沉沉草堂诗老缘何事夔梓淹留费苦吟汤鹏字海秋益阳人道光癸未进士官户部郎中着有浮邱子及海秋诗集鹏知弈有柳阴对弈图诗云剪纸铺何处清阴不上斜忽闻棋子落惊起白杨花又杨柳正青青儿童一局横东风差解事吹絮上棋枰方濬颐方濬颐定远人道光甲辰翰林官御史简放广东高雷廉道署广东布政使着有梦园丛说待月謻棋谱其言曰天下事譬之于弈局中人不明取舍不知死活而杀机一动孟浪进攻弃可守之地好为野战立足不安坐致倾覆在局外旁观者咸为危之而不敢出诸口也即偶言之而彼方梦梦置若罔闻必待全军败绩残局既终始恍然曰吾误矣吾误矣何其不度德不量力若此哉吾故曰善弈者以能守为上也又曰题襟馆之名着于扬州宾谷先生有邗上题襟之刻予追步后尘亦刊唱和诗数百首乃自筑仪董轩而诗朋反不如题襟之多遂贪弈焉弈主战每局必有胜负其知者千百中无一二惟周东侯与黄龙士有之其受子谱之十人公局装点而成殊不可信予与冕卿三叔公弈受五子一日夜半刘宙又旁观曰和矣次日复之果然历亟登之待月謻棋谱俗名和局曰神过其殆真有神仙过此耶黄冕余金诏黄冕字南坡长沙人由两淮盐大使擢江都县洊擢知府权常州镇江府事江督裕廉荐其才大可用办理洋务英人犯镇海裕谦殉难冕论戍新疆寻赐环咸丰壬子补吉安知府旋授云南迤东道加布政使衔卒年七十六冕善弈称二手吾湘弈学异源于冕冕之弈传于余金诏遂大一工湘弈之风今其孙钅英曾孙鸿绪辈皆能弈余金诏金坛人黄冕妻侄幼孤贫依冕从之学弈承其流风弈品至三手光绪中叶主持湘中弈坛垂三十年凡流寓湘中及湘中能弈者莫不师金诏大兴则有俞明震俞明颐其人青浦则有沈德宽沈湘生其人阳湖则有姜汝谟姜汝济其人闽则葛怡年上元则王瑞生武进则吕子宾宁乡则张芝年长沙则朱定奎善化则熊延钧武陵则刘泰元时海宇粗平名流雅集弈会称盛每注小采赌胜负金诏借供日炊然取之綦廉无伤雅韵至今弈流犹称道之金诏耳聩人唿为余聋子云周鼎周鼎字小松扬州人与海宁陈子仙齐名弈家于施范以后所称为陈周者是也平易近人如老学究年至七十有余邓元穗谓小松如金丹九转炉火纯青吕书舲谓小松如名儒硕学经明行修均称定论着有餐菊斋棋评鼎自序谓庭梧斗风篱菊逞艳睹鸷鸟之奋击听候虫之争鸣岁云秋矣其为气也可悲其为物也可喜古之人有以秋名者意其深得于秋之旨乎吾尝读史矣方其战河山于一枰决利钝于俄顷或佹得复失或转败为胜失有由于数奇胜有出于天幸而深识之士辄能表其操算之赢捐其致衄之衅何昭昭然若黑白分也岂非局外之见易明事后之论乃定乎行箧中藏有棋谱三十局皆并时对垒之作固工力相当亦瑕瑜不掩尝以此意取而评之矣天高日晶重事商榷假乐此不疲之癖谢无所用心之机爰灾枣梨以公同嗜者赏析焉虽然古人不可见矣往日胜游亦成陈迹同时健者皆为异物牙琴谁弹郢斤奚斫甚矣秋之可悲也又着皖游弈萃一书凡五十二局弈者二下八人道咸之间作手皆备曰国手者十七人任丙潘耀远李湛源董文艺周兆奎李琳赖琛程德堂僧秋帆沈琦申立功施曾传陈毓性张春林黄晓江金秋林钱贡南曰二手者十人小松皆授二子松茂亭何勖庵刘云峰方秋客朱锦川郑液池戴星门郭云海丁剑侯汪叙诗又着新旧弈谱汇选四卷旧谱自清初周东侯汪汉年以迄施范新谱自嘉道间潘任以迄陈周搜采颇称精备海宁钱保塘谓往在都门见周小松极言子仙之弈之工问近时棋谱何家为最善则以桃花泉对问二君于本朝诸国手何如则曰如遇施范不能敌余皆抗行耳其自负如此周兆奎字星垣江南通州人殚精学弈不下楼者期有六月遂成国弈后殁于皖与小松有对子二局又与施省三董鹿泉李海门皆有对局李琳字瑜丹徒人年六十殁于泰兴与小松有对子二局又与李海门徐耀文陈子仙赖秀三皆有对局赖琛字秀山闽之侯官人施曾传字省三崇明人程陶轩字德堂扬州人钱贡南镇江人黄晓江江都人二人皆佚其名郑液池盐城人年七十余终于乡松茂亭名桂满洲人刘云峰直隶人朱锦川苏州人郭云海丁剑侯戴星门皆镇江人汪叙诗江夏人陈毓性方元陈毓性字子仙海宁人西屏先生之流亚也父某最好弈家小康以弈倾其赀晚至栖身破庙中而好弈如故旧时同辈怜之相约每赌采胜者必十之一与之子仙年十三见其父与客弈将负为指客瑕遂转败为胜由是以弈知名弈亦日进或有赏其慧者劝使读乃大钝遂仍业弈卒成国手其父携之至常州与国手董六泉对弈董须发皤然而陈尚以红丝饰发一时传为佳话云与江都周鼎小松齐名当咸同之交子仙交游特遍与诸名手董鹿泉施省三李昆瑜柳春圃之流驰骋酣战而与小松对弈尤多载在皖游弈萃小松尝言同时对手子仙年最少知名亦最早余长之不及十年少时即与剧棋不下百数十局今都无存者庚午同客皖上重得交手盖别已二十年矣相聚甚欢辛未各以事归省比余重来方日盼其至乃竟以滞下疾于是秋下世年未五十惜哉独弦哀张抚局陨涕又与沔阳徐耀文对弈晴川阁两局皆让一先故当时目子仙为大国手耀文为黑国手海宁钱保塘言往在都门见周小松亟言之仙之弈之王汪宁常仲卿则谓刘文枬刻弈萃云陈周分先十数局不在施范之下斯言可为寻绎考核者道难与不学而有成见者言假令陈周自论亦必谓施范过我方是尊贤虚己之心在绎核者固有定论陈则生知周则学与年进又不可不考也无钖戏氏谓子仙如剑客侠士饶有奇气遗谱有陈子仙百局方元字秋客阳羡人家以银工为业乡人皆以高棋细银工唿之时当癸丑之际足迹未逾省惜年不永咸丰十年殁于苏垣江宁常仲卿为刻遗谱曰陈方七局附周方一局秋客皆受二子陈即子仙周为小松仲卿谓复其盘着着紧峭各极其妙其中黑之强项岂让胡铁头擅美于前耶徐德焕徐德焕字耀文湖北沔阳人与陈子仙有晴川对弈二局脍炙人口第一局陈胜八子半二局徐胜二子半其时八月子仙来游汉上下榻程寅谷家程善弈受三子因言徐耀文在余寓数月亦受三子于是汉上嗜弈之士沈吉田安鸾声郑文轩邓筱珊刘海珊萧健堂吴爱之蔡善堂张寿山诸君延二公于晴川住持绘空之所于时微雨初晴天空云净远蕴借近水清澄名流雅集至比之当湖之盛各有诗纪事郑筱珊诗云千古河山战一枰而今江汉喜澄清当湖以后无斯盛鹦鹉洲前雨乍晴一天霁色为谁开国手相逢旷世才我欲烂柯学王质隔江黄鹤也飞来蔡善堂诗云才子怜才自古同楚江浙水竟相通不矜智巧名儒派别具英奇健将风海内千秋传二局阁中一日薄三公半生好弈空依傍此遇天教启聩聋惟张寿山七古诗长不备录又着国朝弈汇三卷附稼书楼手谈一卷所采之谱凡十一种卷上三种曰兼山堂对子十四局曰弈理析疑对子四局曰李刻受子谱受子十二局卷中四种曰围棋近谱对子十局受子二局曰弈妙对子十局受子二局曰弈录对子六局受子四局曰弈存对子二局受子四局卷下四种曰弈程对了八局曰绘声图受子六局曰弈理妙语受子十二局曰贯如弈谱对子十二局至稼书楼手谈则对子十八局受子三十四局为耀文之局居多并州张振新谓楚北徐君耀文弈国手也余前在冀北即耳其名岁甲寅侨寓太谷适徐君以避兵北游于晋相晤于吾友员君兰岩程君梧冈之稼书楼徐君语余曰国朝之弈始以过周数人为最迨施范出而错综变化愈出愈奇于此道称绝技此外骚人逸士以弈名家者复不下数十家诚数百年之一时矣是不可不厘而定之以使之有所统汇也余顷有国朝弈汇之选所以集其谱并汇其人是选也以为局戏之郛廊也可即以为一代润色鸿业之小补当无不可论者谓耀文为清代弈家国手之殿观振新言不其然与㼜公棋国阳秋㼜公不知何许人背一㼜腰一布囊乞食金陵市或畀之饭自㼜出并菹啖之淡已探囊出纸局陈市门囊中累累皆棋子也有好者辄与弈以数十钱为一局胜负无不偿得钱则买菜实其㼜其弈固不高一日而得之或一日而失之故频日乞而㼜公无戚容人曰子独不可去此求食乎何自苦㼜公曰天下求活之途皆在苦境宁独吾耶吾自视苦为乐去苦以就苦智者尚不为况去乐以就苦耶人曰子有家乎曰有往者吾叔仕于闽召吾为主计簿书出纳手笔烦劳吾期月而去之从兄为京曹荐吾于藩邸衣冠进退背若负芒三月而去之妻父为淮商挟盐筴为胜薮吾偕妇往省见共骄蹇侈汰颇不善之彼亦厌予之放旷也曰是有穷骨予三日而逃之因以弃妇今无家矣兄姊之庐岁一过从先人之墓岁一扫谒死则恃为殓葬耳君视天下之大惟二途求人与给人之求耳求人而不谐则忮生给人之求而不至则怨生忮怨相互险阱以乘吾宁以一瓮之菹售当道之荆棘哉市人曰此子非人情不可信洪杨入金陵㼜公遁为定林僧不知所终张金圻张金圻字兰修平湖人自号鷇音吟客邑之名诸生高祖永年曾祖世昌曾叔祖世仁弈家所称平湖三张是也祖春农父定闰皆承家学嗜弈群从伯叔兄弟子侄辈无不知而好之诚可谓弈世家矣金圻生丁离乱咸同之间避兵沪上奔走吴楚庸蜀间亦乱世忧愤之世也着有诗集曰入山吟停云集联吟集轮蹄录杂俎录学古录梦痕草等集又着有如是观园记及园居录诗鉴一种俶诡离奇亦离骚之苗裔蒙庄之支流已记中有云左曰梦草烟舍疏帘卷起遥对池塘盖取谢康乐春草池塘之句右曰坐隐居予先世精于弈着三张弈谱问世以故好手谈者造予辄与之对有坐隐居谈弈理诗云南宋棋师刘仲甫乩书后人不如古惟有弈棋胜古人后人巧夺古人真宋元健者差堪匹后来居上益严密弈隅通会弈中仙江东独步三百年洎我国初着辈出超群绝类黄月天清新俊逸真无敌诗中有似李青莲周汪盛朱徐继品评对垒着新编弈墨弈逸兼弈悟官子受子受撮其要摇落缤纷满地英凿开浑沌先天窃高宗首出亶聪明万几余暇资谈笑海内承平尚手谈内延供奉蒙恩诏干隆中叶数梁程堂堂正正陋奇兵干隆之季施范鸣条理始终集大成地灵人杰主宗盟神乎技矣四筵惊瞬息万变斗机巧疾逾鹰眼健鹰爪以正解征洵奇观借劫酿劫谁分晓有时虎踞奋威雄有时免脱逞轻狡三江两浙数十州大开旗鼓东南陬斩关夺隘谁为优一间未达胡铁头当湖客舍十三局旁观当作传灯录念我先人雅好棋棋中授受见而知三张弈谱经兵燹劫后还须寿枣梨我祖作图为废弃知音寥落感今昔我父髫年负棋癖局中妙悟闲中益愧余生在古人后大敌当前曳兵走渊源家学争一先通盘打算识枢纽周围子数象周天受子一抵一十九始一终九数之原阴阳消息微分别薪尽火传于何征海昌国手天下称子仙常冠江南席不让毗陵一老僧又有坐隐居观弈诗云园居寂寂雨初晴松楸夹道阴交清客来深院对棋枰日长一局响丁丁手谈岂必计输赢聊凭坐隐以忘情须知内算要深闳能盘只在一先争譬如画龙贵点睛又似饥鹰羽翮轻不求大胜是持平偶逢小挫神不惊脱有劲敌逞纵横独能整暇谈笑迎观棋仿佛如观兵骈罗列布费经营有时席卷如云行有时坚守如长城此中妙技本难精不数方圆与死生怯与贪者功无成往往当局不能明我今五内何所萦袖手旁观不作声王先谦王先谦字益吾长沙人晚年自号葵园老人翰林官国子监祭酒江苏学政移疾归主讲城南岳麓书院二十余年国变后窜迹平江山中自号遯叟谢绝人事又徙长沙东乡之凉塘生平事迹详钱塘吴庆坻所作墓志先生着述宏富流离转徙中尚手注旧唐收日夜不倦先生殁而东南文献尽矣先生能弈有观弈次子粹韵诗云早岁识小数骛惊绝尘营迩来息心机敛手对空枰本无尔我见黑白胡太明抵掌山河裂扪腹戈矛生先生晚耽道意态犹纵横我如东坡翁有味在无争敲门嗔俗客啄木故丁丁胡鸿泽胡鸿泽字陶轩泾人官江西知县素耽弈不轻与人对局无事则以谱自娱取坐隐斋弈谱次其先后删其重复得百四十四式仍名曰摘星谱陶轩自谓古人之心思寄之于弈因弈而寄之于谱弈一日不亡则谱一日不废弈小技也所以能长寄于天地间者尤必有真精神寄之其子桢跋谓吾乡遭乱典籍图书尽化灰烬同治甲子从兄鼎自申江归独检得此谱脱去数纸而原本又无从购置家君以其不全置之武进蒋和甫鹾尹藏有坐隐斋谱家君假归将向所脱去者补之乃为完本桢因请刊以流布失示在谱中理在弈外惟专故精惟变故神天下事独弈也乎哉邓元鏸吕耀先邓元鏸字纯丰无钖人自号弈潜与归安毛彭龄长景星斋德化吕书舲为弈中四友元鏸年十九始解弈研精旧谱至忘寝食年少气锐窃欲颉颃古人初喜过百龄谱用强好战英气咄咄逼人厥后出入各家研求局面又极深微高浑不屑屑斗巧争奇盖功候愈深锋芒愈敛矣光绪中叶官四川长宁知县十年调开县时海内承平政简多暇取廿四史中弈事随笔甄录镇有历朝弈事辑略考核遗经正伪纠失补校张拟棋经十三编征文考献搜辑残丛着有前代变谱目录国朝弈谱目录阐扬绝艺表章名流辑有黄龙士棋谱六十一局施范十局梁程十四局范梁七局施梁三局施程五局又梁程施范四先生与同时诸名手对子二十局又着国朝弈家姓名录详论清代弈家分为五等曰大家得九人曰名家得五十六人曰第二手得四十一人曰第三手得二十八人曰第四手得三十五人又撰弈评其说曰施定庵如大海巨浸含蓄深厚范西屏如崇山峻岭抱负高奇程兰如如齐楚大国地广兵强梁魏今如鲁灵光殿岿然独存黄龙士如天仙化人绝无尘想徐星友如白傅吟诗老妪都解周东侯如急崃回澜奇灵万状偏师驰突是其所长陈子仙如剑客侠士饶有奇气周小松如金丹九转炉火纯青过百龄如西楚霸王力能扛鼎周懒予如百战健儿老于步伍汪汉年如羲之染翰挥洒自如何闇公如灵运入山穷极幽邃徐耀文如名医视疾脉络分明国朝弈家甚多此评其最着者余友吕书舲以所论为是惟云梁魏今如幽燕老将神完气壮黄龙士如淮阴用兵战无不胜周小松如名儒硕学经明行修余亦深以其言为是可谓精矣元鏸尝曰予既癖此客有过予见而眉蹙曰暑夕篝灯汗涔涔如雨下而之子劬苶于此不稍勌味安在乎予然而答曰客亦知乎民食刍豢麋鹿食荐蝍且甘带鸱鸦嗜鼠四者孰知其味哉亦各从其所好而已又曰二三同好春雨虚窗翻复弹校贤于饱食聊以忘忧而已然而吾曹昂藏一身未能操尺寸进立修名乃退而隐于一枰坐消岁月抑又何也元鏸亦弈癖哉吕耀先字书舲德化人与邓元鏸为数十年弈友有吕邓对子九局行世元鏸尝谓书舲之弈精细深稳如其为人又寄赠书舲诗云旧谱商量费苦辛沉迷方罫似前因闭门莫谓无知己默对雍干一派人又一局文楸寄此身与君同好故相亲范施妙处无人识待证围棋老斫轮耀先答诗一局钻研忘苦辛野狐招诮果何因半生心力谁知己只有潜公是解人又且从人海寄闲身屈指惟君气味亲车笠旧盟犹记否廿年光景似奔轮徐芝郭泽春绮霞江馆集徐芝字石泉晚号实铨湘潭人由举人民湖北兴国州知州有惠政归田后主讲昭潭书院士心翕服善琴嗜弈喜为诗沈璠子粹曾从芝于鄂归后尝往其家听琴或与之弈芝卒子粹挽以联云自从公游洞庭江汉而归棋一局酒一瓢昨日犹来听琴去能随处尽父母师儒之责民有碑邑有乘先生原不借诗传绮霞江馆集郭泽春字午谷湘潭人光绪初副贡生保举通判午谷喜阅王益吾祭酒东华续录坐客常满日与人弈而无高着通方术有禅悟时与沈璠子粹相参证泽春卒子粹挽之云近来数典熟干嘉神情似侠材干宜官坐客尽轩渠百事优为棋品每为寻君入城郭医理同参禅锋相对故人如木叶三秋摇落雨声悲英星垣赵毓甫英星垣忘其名旗人弈至二手亡友刘烟竹先生语余英本圬工幼嗜弈每值工作亦携弈具于隙间谱之同光间京师惟孙莱山相国善弈苦无敌手一日退食余闲闻屋上丁丁声询左右以圬工理瓦对公曰棋声也唿之下问能弈乎英瑟缩良久始云工余习古谱耳孙命对局连战孙皆北亟赏之为之延誉留居邸中暇则手谈及相国下世英设局琉璃厂博采以资生计弈流唿为小英云扬州周鼎小松晚年游京师曾与英弈英尝告人曰吾与小松变受二子每局对时始毕由辰至亥大局始定迨官子终局已次日晌辰矣周弈一局必憩自三五日始再弈故吾不克与之恒弈最后一局因争腹地吾竭尽心思得一妙着周自是不与吾弈而吾弈亦止于是不能成国手矣又云吾少时每弈罢尝记某局何以失败当着某路方可致胜徘徊思索竟至头触墙壁而不觉其专心致志如此赵毓甫忘其名亦京师之善弈者与英弈受二子阳湖姜汝翼作梅以弈雄于湘中光绪末捐知县赴京引见时善化熊廷钧迪鲁旅京姜久耳英名时英已殁觅英之对局者惟赵尚存一日偕熊访赵于琉璃石甫相晤亟询小英受君几子答二子姜趣之弈亦受二子毓甫年已七十余白髯苍颜谦让未遑唯唯受子而已第一局赵胜七子二局则姜已负至三十余子熊归语人作梅亦太莽裂恐对子尚负于赵何自夸轻量若是乎及余丁未莅京而赵已先年卒矣林开谟黄寿尧林开谟字诒书长乐人光绪甲午进士官编修弈至三手家有老仆传者忘其姓氏随其祖宦游南北足迹几遍天下开谟童时老仆年已衰耄一日谓开谟曰官人好嬉戏耶仆有绝艺环顾无可传人惟官人聪颖能从而习之乎开谟诺即授以布势拓局攻守进退弃取大小疾徐诸法仅月余未竟其奥老仆遽卒开谟出与人弈无敌者乡举后北上道出沪江时周小松暮年留沪开谟谒与弈请对子小松曰初至此未有不受子者乃受二子初局林负七子二局争一劫逾时过久罢局竟未终林时仅弱冠周已耄矣未几周即下世要官亦师尝与英星垣弈林掌先黄寿尧字锦堂南城人官刑部主事嗜弈与开谟过从甚密无三日不对局也寿尧与开谟对子掌先英则受二子亦官贫甚尝借棋博采英则年获数百金寿尧可获二百余金吾友刘昂谨安其父某官户部亦嗜弈尝往来于林黄之间与林黄弈受三子今三君皆古人矣谨安幼学弈于寿尧林仆逸事谨安为余言系得之于寿尧云刘泰元弈髯幼孤贫长从军尝往来秦陇天山南北之间归筑小室颇精雅莳花蓄鱼以自娱酷好弈光绪初湘中弈家以余金诏称高手髯与长沙朱定奎诸人学弈于余余卒髯哭之痛髯日非弈不乐尝不调精馔招邀弈友惟恐友之不至至无不留且久髯无余赀每饷客多方筹措或出之典质亦畸人已予与髯邻居三载髯引为忘年交二人者晨夕对弈寝食俱废两家人甚苦之某岁除夕弈至人日未休时余母健在谓子曰宁独忘岁首耶余始罢局出谒亲友而髯兴犹未降也髯预知死期先年躬择窆地延予代书墓石赵岁果卒年八十五髯姓刘氏名泰元自号弈髯武陵人刘鉅熊运昌有笃行君子姓刘氏讳鉅字笏云善化人光绪戊子举人官国子监助教截取江西饶州府同知奉母讳归里监督湖南优级师范学堂先生幼即端重长窥先儒性命之旨言笑不妄盛暑不袒博极群书于经史百家文章流派不逮书画医弈之末靡不探其源而抉其精国体改革窜迹乌溪自号溪桥散人旋徙万寿乡之烟竹冲又号烟竹老人学圃课农超然物表尝终日危坐日对古人乘兴或谱弈或写山水以寄意性耐饮虽醉不乱即久无饮亦不强索盖胸有主宰怡然有以自得也予于湘城之南筑楼三楹避世终老先生题曰黄楼又曰弈楼黄以着予姓弈以从予好也又为予绘松泉坐隐图以寄予二人对弈之意趣并题诗云泉响松涛塞耳聪四山寂寂万缘空纷纷黑白人间事都在相逢一笑中每莅城主予黄楼予不能饮为沽酒招老友熊运昌共饮之饮罢对弈三人者相视而笑也先生官京久搜购名家弈谱颇备其弟铎贻之予丹墨淋漓批评详析每一展玩如与先生把晤烟竹之中山静日长树林掩映一枰相对时也今距先生之殁五年矣抚其手泽泫然者久之熊运昌字润生长沙人与余同举癸卯乡试弈品不高而酷好之对局穷日夜不倦卒年五十九余有联挽之云将宇宙万事视为尘垢秕糠田数亩屋数椽相约耦耕黑麋麓联道义卅年爱若弟昆骨肉酒一壶棋一局从今惨对野狐禅宋家轼周绍邰先生姓宋氏讳家轼字慕苏亦字牧叟为同邑名诸生父修藩周治癸酉举人官澧州学正先生随之官署澧诸生某善弈来学于学正与先生同读由是知弈成癖好焉学正卒先生授徒自难居求忠书院十余年足不出院阈性孝友一家数十人恃先生笔耕为养先生渊博精深于汉宋学术古今文体流派皆能穷源竟委独有心得门弟子获其一艺多有发名成业者俊年十四随先仲兄伟从之受业先生每与人弈忘寝废食穷日夜之力以极其乐俊时旁睨领其概略然嗜痂即种子此矣邑人周绍邰同居斋舍先生与之晨夕对局食时左手捧盂右持箸且注楸枰案无蔬菜曰吾以棋子伴食而已不舆不饮惟恐一着之耽误某夜漏四下喧呶殊甚予披衣起视争易着毁枰黑白子离离掷满地互相争执俄而理枰拾子欢然复弈矣每至晨光微曙予与塾友朝兴诵读而残灯未灭犹闻子声丁丁也卒年四十三怀才未遇借棋消块可哀已子式骉亦知弈周绍邰字寿梅浑朴笃空喜释家言嗜弈棋与予同举癸卯乡试予之知弈宋先生导之寿梅成之也礼闱罢归闲居无俚寿梅尝来予家强之对弈初饶七子不逾月与之对子且让先焉寿梅凡事让人惟弈则一着必争好之笃故体之真也宣统末年官山东郓城知县国变弃官归道出汉皋忽失踪或云恸时事不可为投汉江死或云已雉发为僧溷迹浙之某寺云黄铭功铭功姓黄氏字琴苔选拔贡生晚号弈叟自撰弈叟传云弈叟湘阴人三十始学弈癖之至废寝食与交者皆弈友也友或不来则闭户展局左执白右执黑冥心苦思寻绎其投布攻守腾挪避就之法家人诮其痴因自号曰弈痴年四十颔上鬑鬑者旋雉而施生若不可禁则留之而称叟五十后购宅雁峰东众山宫之窗南向下临小池莳蘘荷菰菱后列蔬圃竹木交映夏凉而冬不寒室庋图书三万卷叟日坐其中唿儿侄令读读罢辄教之弈因颜其室曰枰斋近六十则鬑鬑者白其半叟恶欲去之友曰先生老矣困心于无益之戏须乌不白叟曰诺当节之友退忘其言盖叟因病健忘者幼习举业久而厌其腐弃之治经史百家言天象地文政法名物文字金石之学略有得亦随得而随忘之乃至家之丰啬身之饥饱逋负之多寡友朋之姓字里居人之颂誉讥笑呵斥皆对之若忘或问曰亦有不忘者乎曰有之余昔过保定遇普陀僧游五台归车中为吾说法深印脑海一不忘也舟过蓬莱东遂丧其稿二不忘也偕友人游金焦乘马鞅懈鞍出马惊逸坠地乃以友马负两鞍归三不忘也一友自郴归遗净钖壶一杯一宝之若吉金日不去手此不得忘其他或弈而忘之或不弈而亦忘之矣叟对家人仆婢终岁不闻呵斥声一日怒其妻则取酒樽棋局而匿之也嗜酒有乞书者索酒为贽日饮十觞不醉筵宴辄禁人豪饮议论庄谐杂出衣垢或经月不浣身垢旬日不浴遇公卿贵人下至厮养舆台等视之论学不主故常亦不轻诋古人或劝以余力着书则曰极吾心思才力假以大年不足揜有清一代学者而今人且不能读吾将拾其唾乎论诗推船山谓姜斋自定稿怀麓之亚也雁字诗杜陵之余绪也理趣幽微独辟畦径前无古人后无来者矣叟自作诗少壮多忠厚悱恻老多悲愤顾无穷愁知遇之感论者谓其遇世似姜斋故诗格亦似姜斋云又着棋国阳秋一卷述弈艺多名理子皆能弈有雅操技出叟上叟老营棺待死习于叟者谓其寿尚无量也论曰叟其今世之赘人耶耸其肩不足荷天下之重张其喙不足发天下之蒙于世无怨亦无德或指为狷士或目为狂夫叟皆颔承之弈故不高然湘中知弈者多出其门人又号为弈隐隐亦天下之赘人也矣着有棋国阳秋枰斋诗集星繇等书卒年六十有四子默庄侄绍琼侄孙格非皆能弈卷十九仙异三国南斗北斗搜神记管辂至平原见颜超貌主夭亡颜父乃求辂延命辂曰子归觅清酒鹿辅一斤卯日刈麦地南大桑树下有二人围棋但酌酒置脯饮尽更斟以尽为度若问汝汝但拜之勿言必合有人救汝颜依言而往果见二人围棋颜置脯酌酒于前其人贪戏但饮酒食脯不顾数巡北边坐者忽见颜在叱曰何故在此颜惟拜之南面坐者语曰适来饮他酒脯宁无情乎北坐者曰文书已定南坐者曰借文书看之见超寿止可十九岁乃取笔挑上语曰救汝至九十年活颜拜而回管语颜曰大助子且喜得增寿北边坐人是北斗南边坐人是南斗南斗注生北斗注死由人受胎皆从南斗过北斗所有祈求皆向北斗晋仙馆大夫搜神后记嵩高山北有大穴莫则其空尝有一人误坠其中寻穴而行计可十余日忽见草屋中有二人对坐围棋局下有一杯白饮坠者告以饥渴棋者曰可饮此遂饮之棋者曰从此西行有天井但投身入井自当出若饿取井中物食坠者如言半年许乃出蜀中归洛下问张华华曰此仙馆大夫所饮者玉浆也所食者龙穴石髓也郗鉴纪闻荥阳郑曙着作郎郑虔之弟也尝因会客言及人间奇事曙曰诸公颇读晋书乎见太尉郗鉴事迹否晋书虽言其人已死今则存坐客惊曰愿闻其说曙曰某所善武威段扬为定襄人令扬有子曰少好清虚慕道不食酒肉年十六请于父曰愿寻名山访异人求道扬许之赐钱十万从其志卷二十列女汉戚夫人西京杂记戚夫人侍高帝于八月四日出雕房北户竹下围棋南北朝娄逞南齐书•崔慧景传东阳女子娄逞变服诈为丈夫粗知围棋解文义遍游公卿仕至扬州议曹从事事发明帝驱令还东逞作妇人服而去叹曰如此伎还之为老妪岂不惜哉五代黄崇嘏玉溪编事黄崇嘏临邛人周庠知邛州崇嘏上诗称乡进士年三十许祇对详敏复献长歌庠益奇之召与诸生侄同游善琴弈妙书画翼日荐摄府司户参军胥吏畏服案牍一清庠美其风采欲以女妻之崇嘏袖封状谢仍贡诗曰幕府若容为坦腹愿天速变作男儿庠览诗惊骇召见诘问故黄使君女也乞罢归临邛不知所终宋胡夫人齐东野语黄子由尚书夫人胡氏元功尚书女也俊敏强记经史诸书略能成诵善笔札时作诗文亦可观于琴棋写竹等艺尤精自号惠斋居士时人比之李易安云邵安人宝庆四明县志安人邵氏道冲字用之武经郎林延龄之室家定海母朱氏方娠梦丹书金篆在霄汉间生而敏慧未龀知书稍长观叹书资治通鉴至成诵归于林姑嫠居亡爱子斥奁具营丧葬无靳色姑疾经年医禬备至人称其孝延龄仕不进一间十三年邵安之觞咏琴弈以相娱喜繙内典手书法华圆觉金刚等经沈姑姑太平清话钱塘为宋行都男女尚妩媚号笼袖娇民当思陵上太皇号孝宗奉太皇寿一时御前应制皆女流也棋则沈姑姑为一时之选严蕊齐东野语天台严蕊字幼芳善琴弈歌舞丝竹书画色艺冠一时间作诗词有新语赵总怜向子諲酒边词赵总怜能着棋分茶写字弹琴以扇头乞词于芗林向子諲戏赠浣溪纱云艳赵倾燕花里仙乌丝栏写永和年有时间弄醒心弦茗碗分云微醉后纹楸斜倚髻鬟偏风流模样总堪怜宋瑶柳塘词话谢无逸弟薖字幼槃有竹友词赠宋瑶减字木兰花云风篁度曲倦倚银屏初睡足清簟疏帘金鸭香消懒去添纤纤露玉风雹纵横飞钿局频敛双蛾凝伫无言密意多宋瑶当时善弈女子也沈赛娘赵师侠坦庵词有同曾无玷观沈赛娘围棋作点绛唇云衣袅娉娉可人尤赛娘风韵花娇玉润一稔春期近占路藏机已向棋中进但休问酒旗花阵早晚争先胜王排岸女孙贵耳集庐陵王排岸之女孙眉目秀丽能琴棋善翰墨失身富家常郁郁不乐慕名胜而终焉郡有朱渊未第其室寝废家事不治经宫颇久难其人邻媪云排岸女孙归久若与官人谋之朱笑曰恐无此理及女一至其家内外之事皆若索定八岁女粤诗蒐逸宋刘镇有八岁女善棋诗云慧黠过男子娇痴语未真无心防敌手有意恼诗人得路逢师笑输机怕父嗔汝还知世事一局一回新惜未知此女是何名氏也元吴氏女春梦录延祐间永嘉城西有吴氏女生长儒家才色俱丽琴棋书画靡不究通人多称之其父早逝治命宜以为儒家室女亦自负不凡郑生僖字天趣戏赋木兰花慢一阕媒妪达女女和词心许之有周氏子挟财媚吴母母纳礼许周女发愤成疾卒范秋蟾涌幢小品范秋蟾者台州塘下戴氏妻也琴棋书画靡所不精尤工音律一日其夫与客同赋诗吊褚不华未就秋蟾出一律曰江头沙碛正交舟江上人怀百战忧力屈杲卿生骂贼功成诸葛死封侯波涛汹汹鲸横海天地寥寥鹤怨秋若使临危图苟免读书端为丈夫羞明唿举图绘宝鉴续篡唿举字文淑号素蟾姊归孝廉王追美画兰与妹齐名自文墨以至棋画无不精晓吴小坤图绘宝鉴续篡吴小坤绍兴人书画琴棋无不精晓梁昭识小录吴姬梁昭字道昭故以善歌名为人仪度澹雅绰约若仙习琴能棋作小楷有东方赞曹娥碑笔法沙才板桥杂记沙才善弈棋吹箫度曲长面修容留仙裙石华广袖衣被灿然后携其妹曰嫩者游吴郡卜居半塘一时名噪人皆以二赵二乔目之清陈麟瑞妇人集海盐陈若兰名麟瑞着闺词一百首中有一篇云垂柳依依绿影生芰荷亭上设棋枰局中弹出纵横势笑问檀郎若个赢麟瑞能弈可知其概所着诗集名绿窗闲咏汤淑英妇人集汤畹生名淑英长洲人适休宁吴工诗善弈年三十六夭有暮春南乡子云天气最无凭乍雨还晴又做阴时候因人三月也清明暗买韶光柳醵金杯酒恣闲吟寂寞春庭斗草心院落黄昏帘静深深独坐谯门又起更王西樵为予言畹生词佳者最多见燃脂集龙夫人魏叔子文集龙夫人姓贺氏孝廉科宝之母也善绘事所绘大士像最工且多其夫攸令君率簉室课耕凫溪山中夫人犹居龙溪构竹影楼与孝廉赋诗弹棋子母相唱和无虚日或手调丝桐以自陶写攸令君岁时过从夫妻相敬如严宾焉严曾抒撷芳集严曾抒小名蘩仁和人禹航都谏颢亭女沈长益室工花草烟云点染善弈棋能诗着素窗遗咏倪宜子撷芳集倪宜子仁吉侄子天资颖异机警灵巧凡琴棋靡不通晓徐幼芬渔洋诗集有读闺秀幼芬遗诗王士祯自注幼芬七岁能与父弈诗云昭阳北望景依依江柳微黄燕雁飞空忆谢家才调美青丝曾解小郎围又自来学得谢公棋博士风流幼妇词未免有情看不得桥南荀令断肠诗石学仙陶姬随园诗话如皋女子石氏学仙戊辰进士石公为崧女也适彰德太守沙公次子又文善书画工琴棋皋挹剪彩帖绒花鸟自学仙始着有冰莲绣阁诗抄过故居云风回玉笛夕阳斜谁傍山阳谱落花喜得春回梁上燕不曾飞到别人家答吴门女子感怀云兰思蕙怨惺惺语柳絮春风字字新自古伤心同此病深愁多付有才人小仓山房诗集有哭陶姬诗云开箱遗墨剩簪花不见弹棋指爪斜惟有帨鞶针线迹压郎腰下尚鲜华袁枚自注姬毫州人工棋善绣癸亥来归生一女名成儿今年八月四日病亡王采薇王采薇字玉瑛武进人父光燮进士年十九适阳湖孙星衍二十四以疾卒着有长离阁诗集采薇能弈星衍亡妻王氏行状云既婚数日夫人属余填词并约围棋余皆未学颇心愧之后遂为小词酬夫人而卒不能对弈长离阁集山斋病起忆亡姊诗云竹院弹棋断松房沸药闻艳妹朝嘉风月记艳妹不知其姓氏或曰既濮小姑之妹恣态丰艳举止蕴借颇有小姑风浙人沈静常赠以诗云兰汤试罢倚新妆回忆巫云几断肠宝树自归珊网后一枝红艳独凝香生平不谙弦歌酷喜弹棋客至其舟有善弈者即煮茗对局终日不倦静常每劝其脱籍而妹不悟因题诗棋枰以寄之残棋一局费思量小劫频惊未散场困到垓心才回首满坪花影已斜阳妹得诗泣下曰静常真爱我也敬当什袭无负明训然同心难得至今尚在曲中盛畹香吴门画舫录盛畹香行大居城中瘦削娟楚善歌辞能弈棋曲瓦低几清簟疏帘往来多知名士未几为郡吏计赚去随风飞絮无力自持邯郸才人竟归厮养石城朱伫芬懊恨欲绝赋计寄怀云邀得月来应是姊化为云去只愁卿石小宓吴门画舫续录石小宓行四向居永宁巷翠羽楼名姝也宛如清扬延颈秀项腰如约素发似盘鸦状其形者惜无陈思妙笔续赋之能琴诗兼善围棋以及口技觞政皆出人头地不自炫露绣琴金陵绣琴尝学弈于施绍闇定庵定庵遗谱有绣琴受十一子一局受九子一局或曰绣琴姓张氏号芳林行二南北曲皆臻上乘秦淮画舫录七夕生所谓笃于情而深于旧者蔡韵卿陈文玉张若涛海陬冶游录蔡韵卿所识多名士秦次游姚梅伯皆眷之韵卿长身玉立工弈善弹琴茶经酒谱无不精晓所居楼阁枕溪每当柳阴蝉静帘月如水琴声辄发然不屑轻见人为客一抚也于云间胡公寿独以知音许之值梅伯绘忏绮图成乞诗公寿思久未属倩李君纫秋捉刀纫秋曰非得韵卿捧砚不可胡即与同访韵卿亲为和墨拂笺纫秋题二绝云难子茫茫兰絮因剧怜清净女儿身尽教红粉归香界大向花丛展法轮又忏绮何如不忏便绮情深处即真禅阿难不入摩登席那得楞严第一篇诗成为奏塞鸿之曲音调遒逸噫嘻此中雅韵今无继声矣海陬冶游附录陈玉卿名文玉维扬人父本儒者爱玉若掌珠年九岁唐宋诗词略皆上口父殁母教之一如父间为吟咏若有夙悟十三岁母又殁育于叔母叔母遇之虐货于娼转徙之沪藏娇小东门外其地湫隘嚣尘不可居有文士往访谓枳棘非鸾凤所栖王应曰鸾凤非敢当君不闻鹦鹉之困樊笼乎玉能吟咏善弈棋感怀诗云看破烟花事渺茫锦衣顿改昔时妆可怜绣阁名门女流落青楼暗自伤又设帨当年岂不祥飘零申浦泪千行飞花误我桃源路羞见刘郎与阮郎花国剧谈张若涛字薛仙丰姿娴雅吐属温柔弹琴赋诗敲棋度曲无一不臻精妙书法尤工簪花小格艉骨天成为闺阁中所仅见芙卿棋国阳秋八旗贵人之居京师者无他业一演剧二饲雀三弈棋其女子梳高髻着屐游都市与人酬接无避忌有宗室某善弈女曰芙卿传其艺及笄未字媒至皆不许问其意曰有弈胜吾者愿事之而亦师之能弈者颇伙一日有三人至与其父弈皆胜之三人者一一齐侍郎子一金孝廉一僧秋航也秋航弈最高齐次之金又次这约翌日女与弈僧齐复胜与金得和局女曰齐大非吾偶禅心本自空金兰如有契白首一枰同父遂受孝廉聘女归后琴瑟甚笃尝一枰相对其乐有甚于画眉者至其以弈自择同心之好尤为人所艳称云