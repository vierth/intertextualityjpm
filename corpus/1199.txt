幸鲁盛典提要钦定四库全书史部十三幸鲁盛典政书类二提要等谨案幸鲁盛典四十卷国朝袭封衍圣公孔毓圻等撰进先是康熙二十三年圣祖仁皇帝临幸阙里亲祀孔庙行九拜之礼特命留曲柄繖于庙庭复亲制碑文遣官勒石于孔庙大成门左周公孟子诸庙咸䝉制文刋石并録圣贤后裔给世官以奉祠祀鉅典矞皇薄海忻舞毓圻以圣天子尊师隆轨超迈古今宜勒为成书垂示来叶二十四年疏请纂修并举进士金居敬等八人司其事得㫖俞允至二十七年成书十八卷奏进䝉指示应改正者二十八条及臣工诗文尚有应遴选録入者谕毓圻等覆加校定㑹诏发帑金重建庙庭御制奎章摹镌乐石尊崇之典视昔弥加毓圻等乃续事编摩増辑完备凡修成事迹二十卷艺文二十卷刋刻表进即此本也洪惟我圣祖仁皇帝统接羲轩心源洙泗褒崇圣教典礼优隆为亘古所未有非区区管闚蠡测所可形容然文物典章毓圻等得诸见闻颇能胪具伏读是编大圣人崇儒重道之至意犹可想见其万一是固宜蔵诸金匮以昭示无极者矣干隆四十三年十月恭校上总纂官纪昀陆钖熊孙士毅总校官陆费墀序钦定四库全书御制幸鲁盛典序朕惟自古帝王声敎翔洽风俗茂美莫不由于崇儒重道典学右文用能发诗书之润泽宣道德之阃奥推厥渊源皆本洙泗以故追崇之典厯代相仍或躬诣阙里脩谒奠之仪洁志肃容尽诚备物其间礼数随世损益至于希风服敎百代式型异世同揆莫之或二猗欤盛矣朕临御以来垂三十载溯危微之统绪念生安之圣哲恒虑凉薄未克祗承用是夙夜亶心孜孜不倦惟我至圣先师孔子配天地参阴阳模范百王师表万禩朕毎研捜至道涵泳六经觉宪章祖述删定赞脩之功日星揭而江河流私心向往窃有愿学之志焉乃者东巡踰泰岱渉泗沂遂过阙里亲行释奠得瞻庙貎仰圣容以为德盛功隆钦崇宜极凡厥典礼有加前代又亲制文辞手写以树之贞石务用导扬至敎风示来兹夫𬗟怀曩哲继躅前贤犹思覩其物采接其居处况先师遗风余烈乆而弥新重以朕之寤寐羹墙僾乎如见及过杏坛相圃之间山川俨然桧楷如故彷彿金石絃诵之声闻于千载而上流连往复不能自己也衍圣公孔毓圻上疏陈谢且以礼仪隆重非直一家荣遇请脩幸鲁盛典一书朕既可其奏乆之书成复请叙言以冠其端朕万几余晷敦勉弗遑实欲黙契先师尊闻行知于以阜物諴民风同道一庶几跻世运于唐虞登治术于三古是书也岂徒使天下后世知朕于先师钦慕无已如此且愈以见圣人之道覆帱羣伦苞毓万象即凡车服礼器之遗皆足令人感发而兴起也故赐之序康熙二十八年四月初二日进表幸鲁盛典进表孔子陆拾㭍代孙太子少师袭封衍圣公孔毓圻恭承敕㫖编刻幸鲁盛典今已成书奉表上进者毓圻诚惶诚恐稽首顿首上言伏以帝德崇儒特举隆文于阙里皇仁重道首颁异数乎尼山开局命官裒洙泗希逢之典超前轶后成古今未有之书宫墻尊万世之师礼制立百王之法敬陈蒇事上冒宸严钦惟皇帝陛下圣神广运天地同流履中蹈和体博厚髙明之藴祖尧述舜接危微精一之传乆道化成大猷光被一人有庆四海同风犹乃崇礼先师褒扬圣学值上元之甲子日转一阳幸东鲁之庙庭星联五曜四方观化夹道而瞻六飞万乘诎尊升堂而行九拜献爵奏太常之乐纯乎玉振金声迎神读祝版之辞讵数歌风扢雅皇心致悫降辇辂而奠林垧天语如春望羮墻而瞻象设徘徊车服留御葢于庙堂想像金丝题奎章于门额援珠毫而作赋桧树向荣濡玉砚而制诗杏坛増色架穹碑于霄汉石採西山镌睿藻于櫺星文从北极至若召诸生于讲幄经义昭明授博士于翰林圣慈优渥钖礼乐诗书之额蓬藋焜煌题松筠节寿之坊凤鸾飞舞恢宏林地则十一顷有奇优恤子孙则千万年无算许守坟之百户亦𨽻夏官合在籍之四司皆霑朝命赐书赐服不但家蠲税蠲粮遍于通邑及念殿寝之隳敝更𤼵内府之金钱堂庑焕然仍宗庙百官之富碑亭屹若颁庖羲一画之文大工既成鸿仪肇举特命皇子昭告鼎新祼献加䖍获人豫神欢之庆始终卒度昭礼明乐备之休载勒贞珉复䝉宸翰对峙之奎文阁后如日东而月西屹立于大成门前并天长而地久崇师褒圣过分逾涯欃枪扫而告成工瀚海清而修祭典乃至贤如述圣代鲜专祠鲸栋虹梁赐堂基而崇祀春尝秋禴允缔造以陈祠且使孟庙重新姬祠复葺齐颁御制并建丰碑仲由闵损之门俱沐旌贤之典东野端木之胄咸霑尚德之恩下至濂洛后昆闗闽远裔莫不身膺命服名厯淸班昔汉髙之祀太牢唐皇之经东鲁迨至宋室复遇真宗亲制赞辞勅留祭器莫不传为盛事加以特书然而典礼未全仪文弗备未有隆规咸五旷典登三如今日者也葢惟同心同理道大而德隆故兼作君作师礼优而泽洽虽千载自炳于起居之注而一时不可无纪盛之书伏䝉圣恩准吁请就庙开裒辑之局拜疏荐纂修之员首炳宸章胪陈典制皇仁临幸之俞㫖羣工奏对之昌言扈从入庙之班联族受恩之始末一一恭纪事事详编加以僚应制之作卿士颂圣之词亦奉纶言增诸末简谨同纂修诸缉成正文二十卷诗文二十卷名为幸鲁盛典实则集圣大成恭荷御笔制序并䝉钦定批签一经笔削于九重弥增光熖于万丈则又词苑未叨之异数书局希遘之洪慈也窃按圣门纪载之书多存厯代经籍之志盈箱累箧唯传泗水之遗文纪事考言未入朝家之大典孰若熙朝之盛事聿垂万代之章程永同帝典王谟并垂千古将与鲁论家语齐炳九垓谨装潢成帙斋沐恭进性资弇鄙问学空疎守祀祖庭率履恐贻陨越祗承休命编摩未敢怠遑虽复暝写晨书不无挂一漏万借一蠡以测海岂能扬扢鸿猷握寸管以窥天何足铺陈盛烈伏愿显仁藏用富有日新道造逢源之深德跻极天之峻文明大启无庸渭水求师正学丕昌不向峒山问道则弥纶无外厯乆远而愈光法制昭垂绵继承而勿替无任瞻天仰圣激切屏营之至谨表随进以闻奉㫖览卿奏幸鲁盛典编辑有年兹刋刻告成装潢来进知道了该部知道书留览康熙五十年三月孔毓圻谨上表︵字位过密无法显示职名幸鲁盛典职名总裁官太子少师袭封衍圣公孔毓圻副总裁官翰林院五经博士加五级孔毓埏纂修官乙丑科进士授山西大同府灵邱县知县金居敬乙丑科进士授直𨽻大名府元城县知县俞兆曾勅封翰林院编修丁巳科举人候补内阁中书舍人丛克敬戊午科举人戊辰科进士授翰林院庶吉士孙致弥辛酉科副榜贡生叶湜候选小京职陞贵州都匀府知府沙汝洛候选知县章纬增广生员曹晃校阅官候选知县张拱枢候选州同张元炜收掌官四氏学学録孔尚侃候选典簿授光禄寺典簿程士琏誊録官候选州同许永候选州同授刑部主事河工効劳程兆彪候选州同呉道行候选县丞张廷玟四氏学敎授沙潢贡生今考授通判孔衍溥监生今考授州同冯暹凡例幸鲁盛典凡例恭惟圣天子致治太平举时廵之旷典望秩岱宗观风吴㑹清跸南还宠临阙里礼隆乐备恩覃泽洽仰见皇上同揆接统尊师重道非前代帝王所可几及书之方策事体重大等未敢轻易属藁谨先定凡例如左御制诗文为经作则如日星云汉昭囘在上如天球河图永为传寳惟有仰瞻珍袭莫能赞叹颂扬独标卷首炳然万古典礼崇隆恩泽优渥节目繁多年月相间是书彷记事本末之体事为起讫各自编年庶可一览暸然仍以大书为纲而章奏档案细书为目焉是书惟志幸鲁而事有原始义有连及例当备书昔杜预谓左氏传或先经以起事或后经以终义敢窃取之以为凖的首纪巡幸次及临幸庙林典礼次及加恩圣裔推恩五氏子孙次及遣祭元圣推恩后裔次及开扩林地议通璧水次及赐碑次及修庙次及皇子告祭次及再赐修庙碑文次及推恩先贤先儒子孙而终之以纂修事宜至于臣僚颂言皆以送到职衔为序其地方职官及等诗文附于末卷法驾省方敷天裒对实惟里倍极光荣亿万斯年流徽载籍粤自前世元后幸临正史特标纲要乃其恩施曲被散见于祖庭广记孔门佥载等书讨论故事莫有盛于今日採摭附录以类相从正如繁星之丽天百川之归海云尔皇上圣徳神功登三咸五峻极于天名言莫罄等缀以案语附于本条于以志感激恩施欣戴遭遇虽复殚思竭虑无能拟诸其形容顾惟蠡测管窥抑亦畧陈其考质踊跃凫藻不知所裁臣僚恭遇盛典朝野洋溢颂声或身亲扈从或出入禁近喜起赓载述作斐然与纂修诸亦不敢以浅陋自解各摅悃愊裒集衆体彚为一编袭封衍圣公孔毓圻恭纪幸鲁盛典卷一钦定四库全书幸鲁盛典卷一御制至圣先师孔子庙碑朕惟道原于天𢎞之者圣自庖牺氏观图画象阐干坤之秘尧舜理析危微厥中允执禹亲受其传汤与文武周公递承其统靡不奉若天道建极绥猷敻乎尚矣孔子生周之季韦布以老非若伏羲尧舜之圣焉而帝禹汤文武之圣焉而王周公之圣焉而相也岿然以师道作则与及门贤喆绍明絶业教思所及陶成万世是伏羲尧舜禹汤文武周公之统惟孔子继续而光大之矣间尝诵习诗书之所删述大易之所演系春秋之所笔削礼乐之所修明本末一贯根柢万有殆与覆载合其德日月竝其明四时寒暑协其序焉故曰仲尼之道一天道也朕敬法至圣景仰宫墙向往之诚弗释寤寐嵗甲子十有一月时迈东鲁躬诣曲阜展修祀事复谒圣墓循抚松栝仪型在望僾乎至德之亲人也朕忝作君启牖下民深惟夫子师道所建百王治理备焉舎是而图郅隆曷所依据哉因勒文于石彰朕尊崇圣教以承天治民之意系以辞曰遐哉三五维辟之式于皇尼山师道允植天畀木铎觉彼羣生百行以正六籍以明贤迈唐虞圣则河洛绥和动来文博礼约性天峻极伦教孔彰学昌洙泗统归素王炎汉崇儒少牢用飨厥后贤君高山是仰予怀至圣涖彼东方音徽云邈道德弥光郁郁茔林峩峩祠殿企慕安穷羹墙如见泰岱匪高东海匪深敬扬懿轨终古式钦至圣先师孔子赞盖自三才建而天地不居其功一中传而圣人代宣其藴有行道之圣得位以绥猷有明道之圣立言以埀宪此正学所以常明人心所以不冺也粤稽往绪仰遡前徽尧舜禹汤文武达而在上兼君师之寄行道之圣人也孔子不得位穷而在下秉删述之权明道之圣人也行道者勲业炳于一朝明道者敎思周于百世尧舜文武之后不有孔子则学术纷淆仁义湮塞斯道之失传也久矣后之人而欲探二帝三王之心法以为治国平天下之凖其奚所取衷焉然则孔子之为万古一人也审矣朕巡省东国谒祀阙里景企滋深敬摛笔而为之赞曰清浊有气刚柔有质圣人参之人极以立行着习察舍道莫由惟皇建极惟后绥猷作君作师埀统万古曰惟尧舜禹汤文武五百余岁至圣挺生声金振玉集厥大成序书删诗定礼正乐既穷象系亦严笔削上绍往绪下示来型道不终晦秩然大经百家纷纭殊途异趣日月无踰羮墙可晤孔子之道惟中与庸此心此理千圣所同孔子之德仁义中正秉彜之好根本天性庻几夙夜朂哉令图溯源洙泗景躅唐虞载厯庭除式观礼器摛毫仰赞心焉遐企百世而上以圣为归百世而下以圣为师非师夫子惟师于道统天御世惟道为寳泰山巖巖东海泱泱墙高万仞夫子之堂孰窥其藩孰窥其径道不逺人克念作圣祭至圣先师孔子文仰惟先师德侔元化圣集大成开万世之文明树百王之仪范永言光烈㒺不钦崇朕丕御鸿图缅怀至道宪章往哲矩矱前模夕惕朝干覃精思于六籍居今稽古期雅化于万方繄惟典训之功实覩乂安之效兹者巡省方国至于岱宗瞻望鲁邦爰来阙里空堂至止恍闻丝竹之声旧寝徘徊喜动宫墙之色车服礼器宛然三代遗风几杖册书夐矣千秋盛蹟忾明灵之俨在文治遐昌肃禋祀以惟䖍精忱庶格重修阙里孔子庙碑朕惟大道昭埀尧舜启中天之盛禹汤文武绍微危精一之传治功以成道法斯着至孔子虽不得位而赞修删定阐精义于六经祖述宪章㑹衆理于一贯为往圣继絶学为万世正人心使尧舜禹汤文武之道灿然丕着于宇宙与天地无终极焉诚哉先贤所称自生民以来未有盛于孔子者也往岁甲子朕巡省东方躬诣阙里登圣人之堂祇将祀事覩其车服礼器金石絃歌葢徘徊久之不能去焉顾圣庙多厯年所丹雘改色榱桷渐欹用是惄然于心特发内帑专官往董其役鸠工庀材重加葺治经始于辛未之夏事竣于壬申之秋庙貎一新观瞻以肃盖深惟孔子之道垂范今古朕愿学之志时切于怀每考天人性道之原修齐治平之要思以逺绍前绪牖迪生民凡所以尊崇褒显者靡不隆礼竭诚以将景行仰止至意而况庙庭之地尤为圣人神明所凭依者哉今者登堂而陈俎豆入室而习礼仪营搆既坚采章弥焕庶几于朕心深有慰焉用是特遣皇子𦙍祉敬展禋祀以告落成凡我臣民瞻仰宫墙倍增严翼尚益思敦崇德义砥砺伦常以不负朕尊师重道之意岂不休欤因勒贞石系以辞曰麟书启瑞素王挺生上律下袭玉振金声范围百代陶甄万类道备中和德参天地立型垂训师道昭宣象悬七曜海纳百川曩巡东鲁临河登岱峩峩尼山羹墙斯在䖍恭展谒至德是钦宗风溥博教泽闳深洙泗之阳殿寝奕奕上栋下宇神灵安宅冬官特饬缔造维新宏规大启肃奉明禋圣人之居永以观德千载传心四方式则祭启圣公文维公系本神灵生称瓌伟勇力闻于鲁国皆道德所𤼵皇政事纪于鄹邦悉文章所宣着笃生圣子代为帝师寰宇崇嵗祀之仪不先父食古今奉斯文之统共指家传兹値东巡特临曲邑溯二千年之教泽孰非厚德燕贻垂七十世之孙谋如见神明陟降用修彜祭之典代以扈从之臣泗水环流知发源之有自防山耸峙占积庆之无疆牲醴式陈尚其歆格阙里古桧赋孔子手植桧在杏坛之侧金贞祐间无复存矣元至元三十年再茁故处明𢎞治间又燬于火今所遗者不枯不荣屹立霜露而秀色独异抚摩久之乃作赋曰维槎枒之灵质实钧化之所钟标扶舆之奇特峙先圣之故宫涵元气以不朽与至道而俱崇尔其黛干苍苍孤柯濯濯鹤骨初扶霜鳞未作俨茁轧以方舒类鸿荒之忽凿谢缛采于春华完淳风于太朴夭矫拂勃星临露滴枝无取于樛樛叶全稀于摵摵夕飈度兮弗惊朝旭烘兮如涤伊间气之潜滋惟神爽之咸集徘徊延却宛转断连蟠屈兮若佾羽之在列耸削兮若簨簴之待悬则有筑以崇封沃以膏壌方以周阑角以文磉足缩心㱆目给神赏萝烟夺翠松籁失响于是楷因之而擢颖蓍感之而抽茎争葳蕤于絃诵之里齐扶疎于礼乐之庭朝惭兮一旦大椿譲兮千龄上泝眞宰之功远契无为之代均云行兮雨施等干始兮坤载畴则出混茫之中而居耳目之外与三才以竝植绵厯禩其长在亦有扶桑海表若木山巅东瀛西极揭日摩天迹虽夸于神异植非出于文宣宜瞠乎其后矣邈无得而称焉孟子庙碑自王迹熄于春秋圣人之道或几于泯灭卒之晦而复明厯千百世而不敝者恃有孔子也孔子没百有余年浸假及于战国杨墨塞路祸尤烈于曩时子舆氏起而辟之于是天下之人始知诵法孔子率由仁义斯道之有传至于今赖之是以后世学者如韩愈苏轼之徒咸推其功以配大禹而闽洛之儒咸尊为正学之宗传乌虖盛已夫洪水之祸止于人身已尔杨墨之祸隠然直中于人心不有孟子使杨墨滥觞于前释老推波于后后之人虽欲从千载之下探尼山之遗绪其孰从而求之因推述厥义刻文于石俾揭于邹之庙其文曰尼圣既往夐矣音徽后百余嵗圣绪浸微尚异实繁杨墨竞煽陷溺之祸酷于昏垫惟子舆氏距诐放淫以承先圣以正人心述舜称尧私淑孔子正学修明百世以俟不有是者斯道孰传宇宙晦霿万物狂傎我读其书曰仁曰义遗泽未湮闻风可企岳岳亚圣巖巖泰山功迈禹稷德参孔颜刻石兹文于祠之下诵烈扬休用告来者泉林记朕被服至道诵法孔子于诗书简册之中羹墙载见如闻其言论而接其声容者匪伊朝夕矣尝以不得一登阙里之堂观其车服礼器山川风物慨然至圣之音徽每低徊于中而不能自已迺者在廷之臣咸谓古者天子巡省方岳观察民俗朕俞其请因念岱宗在望于迈鲁郊夙昔所怀今兹可慰嵗之冬月舆卫北还抵于泗水东境距其县治五十里陪尾山之阳衆泉出焉石窦㟏岈清流荡潏下合沂泗逺波悠然相传为子在川上处云旁有古寺厥名泉林坡陁幽旷树木茂密虽古今异时陵谷不改去圣人之居如此其近意者当日杖履所经周览原泉黙契道体喟然发水哉之叹者其即斯地耶于是停骖弭节瞻眺乆之恍乎如有所得殆移晷而后去也夫天地无终穷流水之出于天地者亦无终穷圣人之道川流敦化万古不息与天地流水同其无终穷焉其何能已于予怀耶孔子系易其言天也曰行健言地也曰无疆孟子之言水也曰盈科而后进君子之于圣人之道也溯源穷流学水至海亦若是焉而已矣朕既幸宫墙亲觌至止非遥而又喜泉源胜地圣迹所存而得游厯其处也遂为之记祭元圣周公文惟公丕承圣绪懋叙人伦光烈觐扬成一家之继述官礼制作垂万世之经常道阐图书探六爻而易贡心传精一兼三代以訏谟启东鲁之典型犹存故泽入尼山之梦寐未坠斯文朕稽古省方瞻言至止郊原纵目遥深松桷之思庙貌崇观爰切羹墙之慕特申祗荐代以亲藩惟冀神灵尚克歆飨周公庙碑世运代嬗隔越千载则必有神哲挺生其间以承大统以作名世惟公体上圣之质绍祖考之德孝友笃仁左右宁王厥勲烂矣及乎负扆能以勤劳寅恭惇大忠信之道翼赞其君太和洽而颂声作焉夫功莫大于致治绥邦业莫隆于制礼作乐公身兼数器开物成务其龎鸿炳烁之烈既已载于诗书志诸史册至于系爻辞定官礼撰尔雅出言为经又何博奥难穷也昔孟子论列古帝王至于公曰兼三王施四事而韩愈亦厯数尧舜禹汤文武以至公盖道统之传如此岂仅以治理之彰彰者与遥想风徽官公遗嗣俾昭世泽于无穷既命有司新公庙貌希慕之余勒石颂德而系之以诗诗曰邃古民朴混混茫茫列圣经纶肇轩迄商叙厥伦纪贲以采章公监二代揆时立制有因有除礼明乐备体国经野成理万彚集武之勲绍文以孝代成諴民竝孔立敎为子为臣是则是傚宗邦绵厯忠厚所贻贞珉载镌作颂致思凫绎同峙亿禩为期圣庙落成遣皇子祭告文朕惟道统与治统相维作君与作师竝重先师孔子德由天纵学集大成综千圣之心传为万世之师表故庙祀乆逺垂于无穷朕御㝢以来立纲陈纪彰敎敷治咸奉至圣为法程凡典礼追崇竭诚致敬自京师下逮郡邑辟雝泮水建庙释奠㒺不修举况兹阙里乃圣人钟毓之乡车服礼器于斯藏守曩者东巡展拜之余仰观庙貌多厯年所渐有頽敝深厪于衷用是命官董理重加修葺栋宇维新以妥圣灵兹当告成特遣皇子𦙍祉致祭俎豆肃陈恍乎接至圣之音容以将朕俨恪钦崇至意陟降在兹尚祈歆飨克捷告祭阙里庙文朕服膺圣训殚究遗文凡兹六籍所垂惟以安民为要临御以来孜孜图治绥乂蒸生逺迩中外视同一体乃有厄鲁特噶尔丹荒陬狡冦肆虐跳梁扰毒边方稔恶已极朕亲统六师三临絶塞𢎞彰挞伐克奏肤功逆孽就俘兇渠殄灭遐荒番部㒺不归诚自兹永靖边尘咸安生业惟是至圣先师黙相启佑特遣专官敬申禋祀祗告成功伏惟昭鉴尚飨颜子赞圣道蚤闻天资独粹约礼博文不迁不贰一善服膺万德来萃能化而齐其乐一致礼乐四代治法兼备用行舎藏王佐之器曾子赞洙泗之传鲁以得之一贯曰唯圣学在兹明德新民止善为期格致诚正均平以推至德要道百行所基纂承统绪脩明训辞子思子赞于穆天命道之大原静养动察庸德庸言以育万物以赞干坤九经三重大法是存笃恭慎独成德之门卷之藏密扩之无垠孟子赞哲人既萎杨墨昌炽子舆辟之曰仁曰义性善独阐知言养气道称尧舜学屏功利煌煌七篇竝垂六艺孔学攸传禹功作配过阙里銮辂来东鲁先登夫子堂两楹陈俎豆万仞见宫墙道统唐虞接儒风洙泗长入门抚松柏瞻拜肃冠裳阙里古桧干耸朱甍外根蟠碧殿阿奇文成左纽元气挺孤柯瑞与龟龙竝传来岁月多徘徊看手泽不共劫灰磨幸鲁盛典卷一幸鲁盛典卷二钦定四库全书幸鲁盛典卷二康熙二十三年甲子春二月翰林院编修曹禾吏科掌印给事中王承祖各疏请皇上东巡命廷臣集议翰林院编修曹禾题为恭请皇上登封岱宗以告成功以昭盛德事闻祀典国之大事帝王事天明事地察于是乎神祗降福人民悦豫庆流久逺古者有常祀有特祀礼曰天子祭天地四方山川五祀岁徧焉此常祀也四时举行之礼也书曰岁二月东巡狩至于岱宗柴望秩于山川此特祀礼司马迁所谓每世之隆则封禅答焉者也三五以来昭姓考瑞必以其成功告于上帝考封禅书及班固应劭服䖍诸儒所言泰山五岳之长神灵所聚因髙崇天谓之封就广増地谓之禅明受天地之所命功成事遂有益于天地若髙者加高厚者加厚隂阳和万物序刻石纪号髙世比德于九皇甚盛典也逮秦汉唐宋之主有事岱宗者皆勒兵十数万创立宫殿更起明堂辟雍劳民费财失对越之意后世议者遂不敢申明其礼独详于一岁中祈年报赛之常祀不知事天一也而礼有大小帝王受命于天左右相之黙成其功业故因名山升中与天相见报受命之无负因之燔柴肆祀以答幽赞明欲其精神通于眞宰使神祗各率其职佑我皇极光我泰阶天人之际感召甚微其为典礼至尊至重洪惟我太祖高皇帝诞膺图箓太宗文皇帝受宝握符世祖章皇帝抚有区夏大命虽定而天下未宁人心未靖三孽伏于方镇海冦跳梁东南此乃上帝神灵眷顾笃佑皇上留遗艰难昭宣至德神功开大一统之业垂裕于万世也伏见皇上睿谋独运动与天契决机制胜扫荡都尽台湾逋冦詟威归化纳土稽颡穷海万里廓清无外皇上圣德髙深期臻上理虽六合同风而孜孜不已政化翔洽流于无垠三光五行昭精布序年谷顺成声敎四讫闾阎安生乐业共见太平而奉琛职贡梯山航海而来者不可胜数猗欤盛哉古帝有功德者莫过于黄帝黄帝上元甲子贞元运㑹考定星厯建天地神祗物类之官制作度数合符造化由是封峦勒成遂开宇宙文明之象汉武帝不得其时则以十一月甲子朔冬至应之而数千年之景运适协于今日功成治定之后则统天之纪应地之时而立人之极端在今日矣愚窃谓皇上以精一执中为奉若岂乐于泥金刻石铺张扬厉之文然而上帝之命不可不报山川百神之助不可不答而运世之本开基之功德不可不纪诚宜稽古礼文润色鸿业勿惮登陟之劳亟议告成之典考汉唐之仪注行之简易顺承大庆维新庶政为生民钖福为奕叶储庥光昭祖宗之洪烈休德将见瑞应洊臻颂声洋溢与黄帝之时同其盛美矣于岁首即怀此念虑蹈越位之罪既而惟之受恩深重报称无由而敷陈经史导扬德化之职也拳拳之诚冒凟宸听奉旨九卿詹事科道㑹议具奏吏科掌印给事中王承祖题为请倣古帝之巡狩以勤民事以光圣治事仰见我皇上乗泰运之始出维新之治屡颁上谕戒饬臣工疏通仕路皆轸念民生期登熙隆至意也诚德嫓尧舜功迈汉唐矣方今四海昇平要荒向化正观风问俗劝课农桑之时读舜典所载岁二月东巡狩至于岱宗柴望秩于山川肆觐东后窃惟其意岱宗居五岳之首东方为生气之先二月乃东作之始燔柴祀天因所至而祭告之至其协时月正日同律度量衡盖皆为民事也故载之于书令后世倣其意而行之我皇上念切民瘼求登殷阜必以农功为先务请倣虞帝之制巡幸东方察闾阎之利病问风俗之厚薄设祭方岳以祈年丰又闻泰山出云不崇朝而雨天下是圣帝一祷即泽沛万方矣诗云以祈甘雨以介我稷黍以谷我士女此之谓也且东岳密迩孔里见史册所载汉髙至鲁以太牢祀孔子后世美其开一代之文治倘御辇所届观其车服礼器亦古今鉅观而皇上右文至意载之史册诚千古不易见之盛事读史记封禅书内云上古封禅者七十二君皆荒唐无稽至秦皇汉武倣而行之不过耀德张功后世鄙焉我皇上德接精一之传博稽羣书上法虞帝行燔柴之礼不袭封禅之事是圣德神功光昭万世矣奉旨九卿詹事科道一併㑹议具奏礼部为恭请皇上登封岱宗以告成功以昭盛德事等㑹议得翰林院编修曹禾疏请三五以来昭姓考瑞无不以其成功告于上帝逮秦汉唐宋之主有事岱宗者类皆创立宫殿更起明堂辟雍劳民费财失对越之意后世议者遂不敢申明其礼洪惟我皇上睿谋独运动与天契决机制胜扫荡都尽上帝之命不可不报山川百神之助不可不答运世之本开基之功德不可不纪宜亟议告成之典等语又科臣王承祖疏称巡幸东方察闾阎之利病问风俗之厚薄设祭方岳以祈年丰又闻泰山出云不崇朝而雨天下圣帝一祷即泽沛万方矣且东岳密迩孔里见史册所载汉髙至鲁以太牢祀孔子后世美其开一代之文治倘御辇所届观其车服礼器亦古今鉅观而皇上右文之至意载之史册诚千古不易见之盛事读史记封禅书内云上古封禅者七十二君皆荒唐无稽至秦皇汉武倣而行之不过耀德张功后世鄙焉我皇上德接精一之传博稽羣书上法虞帝行燔柴之礼不袭封禅之事是圣德神功光昭万世等语伏察封禅之説不着于经书传言舜至岱宗燔柴以祀天原非封禅唐虞三代以前实无登封故事科臣王承祖疏称封禅之礼后世鄙焉编修曹禾请封禅以告成功之处无庸议又王承祖疏称请倣虞舜巡幸东方察闾阎之利病问风俗之厚薄设祭方岳以祈年丰汉高至鲁以太牢祀孔子后世美其开一代之文治恭惟我皇上博综经学𢎞阐心传重道崇文千古莫竝且轸念民依省方问俗銮舆所至训饬官方特加蠲赈此皆勤民重农至意如皇上巡问民俗经过泰山阙里应倣行虞舜燔柴汉高祖祀孔子礼致祭等因奉旨着候旨行应行典礼该部即详察具奏钦此钦遵等查虞书舜典载岁二月东巡狩至于岱宗柴望秩于山川肆觐东后礼记王制所载与虞书同俱无燔柴致祭礼仪唐开元礼载有修坛设位奠玉帛进馔赐胙等仪明㑹典内载永乐六年至北京经过处所遣官祭陵祭淮祭泰山阙里嘉靖十八年南巡所过岳渎山川有望祭及遣官致祭礼亦未详载礼仪伏查见行典礼冬至大祀天于圜丘燔柴作乐奠玉帛进俎行三献礼饮福受胙撤馔望燎俱有定仪又查史鑑纪汉高祖十二年自淮南还过鲁以太牢祀孔子未载致祭礼仪明帝至鲁诣孔子宅御讲堂章帝祀孔子于阙里及七十二弟子作六代之乐大㑹孔氏男子二十以上者六十三人命儒者讲论语安帝祀阙里孔氏亲属诸生悉㑹赐帛有差北魏孝文帝唐高宗明皇皆亲祀孔子后周太祖谒孔子庙又拜孔子墓俱未载有礼仪宋眞宗备礼谒文宣王庙孔氏宗属竝陪位帝再拜行酌献礼又幸叔梁纥堂命官分奠七十二弟子先儒洎叔梁纥颜氏亲制赞刻石庙中复诣孔林以树拥道降舆乘马至文宣王墓设奠再拜脩饰祠宇给便近十户奉茔庙命宰相等撰颜子以下赞留亲奠祭器于庙中从官立石刻名赐孔氏钱帛录亲属五人竝赐出身又赐太宗御制御书一百五十卷银器八百两伏查顺治九年世祖章皇帝行幸学礼康熙八年皇上行幸学礼释奠讲书传制加恩俱有定仪在案等钦惟皇上敬天勤民励精宵旰凡銮舆巡厯所至之地辄谘询吏治延访舆情轸念㷀黎加恩蔀屋此即帝舜省方觐后考绩问俗之至意也车驾行经泰岱燔柴之礼自应详备伏稽虞书传註未经载有仪节无从考据其后世登岱祀天多因封禅费繁仪缛一无可採今应照见行圜丘大祀礼参酌举行择祭所于泰山不必筑坛设牌位及配位应设幄具品物祭日燔柴作乐奠玉帛进俎读祝行三献礼饮福受胙等仪俱如圜丘礼文武从官及朝见官员俱照例按品陪祀其泰山之神应照祭五岳礼遣官致祭至于阙里亲祀孔子自汉高祖以下见于史册者凡九帝我皇上天纵徇齐懋勤典学穷六经之奥义𢎞百代之心传以及广厉师儒振兴文教允矣垂休奕禩度越百王已兹车驾经过阙里特行亲祭尤为盛事伏考前代礼仪俱未详备今应照康熙八年幸学释奠礼参酌举行祭日用太牢作乐奠帛献爵等仪俱如释奠礼其启圣祠四配十哲两庑亦照例遣官分献文武从官及朝见官员俱按品陪祀孔氏及五氏宗属应陪祀者亦照例陪祀其乐工乐器祭品祭器一切应用等项俟奉旨举行之日行各该部院衙门备办如有未尽事宜部临期另行请旨可也康熙二十三年三月十二日题本月十五日奉旨依议礼部等衙门题为请旨事据太常寺呈称该本寺等衙门题前事内开倣照圜丘大祀竝幸学释奠例祭祀应用乐器祭品器皿等物俱关营造典礼寺应㑹同礼工二部议覆可也等因奉旨依议钦此钦遵该等㑹议得皇上銮舆巡厯行经泰岱照圜丘大祀礼燔柴祭天应用乐器祭器等物若俱叧行修造恐致糜费钱粮难以猝办且系一时举行之礼应将天坛见用乐器祭器酌量带去应用内有物件难以运送者应于该地方备造其可减省者酌量减去今将应带应造应减器物逐一明晰开列应造者于该地方营造备办其泰山之神原有祭告旧例应用祭品祭器行文该抚照例备办至阙里孔子庙启圣祠四配十哲两庑现有祭祀器皿乐器今应照康熙八年释奠礼开写数目行文衍圣公备办其祭上帝位前祭孔子庙祭品等物俱行文该抚备办所有营造备办器皿等物候命下举行之日差部寺官各一员前徃㑹同该抚动支正项钱粮营造备办可也等因康熙二十三年五月十七日题本日奉㫖依议钦此钦遵到部该等㑹议得今应差礼部工部太常寺官各一员工部笔帖式一员匠役头目带领钦天监相度地方官员前徃㑹同该抚于泰山下閲选洁净寛平致祭之处即行修理营造其该地方应造器皿等物亦差礼部工部太常寺官各一员笔帖式各一员㑹同该抚速行备造其祭祀孔庙所用器皿乐器等物虽行文衍圣公将现有者令其备办但恐有悞应差太常寺官一员笔帖式一员将祭祀应用器皿乐器等物查阅备齐所有前往官员应照例骑驿马前去可也康熙二十三年九月初七日题本日奉旨依议礼部等衙门题为钦奉上谕事康熙二十三年九月初八日大学士勒德洪明珠奉上谕朕今东巡应行典礼着九卿詹事科道太常寺官员㑹议具奏钦此钦遵查得先经九卿詹事科道㑹议覆科臣王承祖条奏内称皇上巡问民俗经过泰山阙里应倣行虞舜燔柴汉髙祀孔子礼致祭等因礼部议覆皇上銮舆巡厯所至之地谘询吏治行经泰岱燔柴之礼自应详备应如见行圜丘大祀礼参酌举行车驾经过阙里应照康熙八年幸学释奠礼参酌举行等因具题在案该等㑹议得虞舜东巡狩至于岱宗燔柴致祭汉髙过鲁以太牢祀孔子俱系巡厯所至乘便致祭原非特行往祀今皇上圣德神功同符尧舜倣古之制爰事东巡銮舆经过泰山阙里亦应致祭泰山照祀五岳礼致祭孔庙照本处祀典致祭其前议备办一切应用等项俱应停止可也康熙二十三年九月初十日题本月十三日奉旨依议附録唐虞五载一巡狩羣后四朝岁二月东巡狩至于岱宗柴望秩于山川肆觐东后协时月正日同律度量衡修五礼五玉三帛二生一死贽五月南巡狩至南岳八月西巡狩至西岳十一月朔巡狩至北岳皆如岱宗之礼归格于艺祖用特夏后氏因之周制十二年一巡狩天子将巡狩类乎上帝宜乎社造乎祢职方氏先戒四方诸侯曰各修平乃守考乃职事无敢不敬戒国有大刑及王之所行先道帅其属而巡戒令大驭掌犯軷之礼土训氏夹王车而行以待王问九州形势山川所宜诵训氏亦夹王车以上古久远之事告王又掌道方慝以昭辟忌以知地俗乘金辂建大旗岁二月东巡狩至于岱宗柴而望祀山川觐诸侯其方之诸侯先于境首待所过山川则使祝宗先以三等璋瓒皆以黄金为鼻流酌郁鬯以礼神次乃校人杀黄驹以祭之每宿舍掌舍设梐枑再重其外则土方氏又设籓篱既至方岳先问百年就见之若未满百年八十九十者路经其门则见之不然则否天子乃令太师採人歌谣赋诗以乐播而陈之以观人风俗以审其善恶命典祀纳贾陈百物之贵贱以观人之所好恶又命典礼之官考校四时节气月之晦朔甲乙等日及候气之律吕所用礼乐宫室车旗等制度君臣上下衣服皆以王者所颁制度考校之诸侯封内有名山大川不举而祭之者为不敬不敬者君削其地有祭宗庙不顺昭穆者为不孝不孝者君绌以爵变礼易乐者为不从不从者君流革制度衣服者为畔畔者君讨有功德于人者加地进律其诸侯待王之牢礼以一犊既黜陟诸侯乃与之相见于方岳之下筑坛与觐礼坛制同诸侯既朝见王讫乃退其余五月南巡狩至于南岳如东巡狩之礼八月西巡狩至于西岳如南巡狩之礼十有一月北巡狩至于北岳如西巡狩之礼巡狩讫却归毎庙用一牛以告至汉髙帝十二年十一月行至淮南还过鲁以太牢祀孔子光武建武五年冬十月征董宪遂幸鲁使大司空祀孔子中元元年正月丁卯东巡二月己卯幸鲁进幸泰山明帝永平十五年二月庚子东巡耕于下邳至鲁幸孔子宅祀仲尼及七十二弟子章帝元和二年正月丙辰东巡狩耕于定陶柴告岱山祀明堂三月己丑进幸鲁庚寅祀孔子于阙里及七十二弟子安帝延光三年二月丙子东巡狩辛卯幸泰山柴告岱宗壬辰宗祀五帝于汶上明堂癸巳告祀二祖六宗戊戌祀孔子于阙里北魏世祖太平眞君十一年车驾南伐宋自东平趋邹山十一月进至鲁郡以太牢祀孔子孝文帝泰和十九年夏四月如鲁城亲祀孔子唐髙宗干封元年正月丙戌车驾发泰山辛卯至曲阜赠孔子太师以少牢致祭明皇开元十二年十一月封泰山还车驾诣孔子宅亲设奠祭后周太祖广顺二年亲征慕容彦超兖城将破夜梦一人状甚魁异被王者服谓太祖曰明日当得城及觉因躬率将士力攻至午城陷车驾既入过夫子庙帝豁然曰昨梦殆夫子乎不然何路与庙㑹因驻跸升堂瞻像一如梦中感喜下拜遂于六月朔亲诣阙里致祭宋眞宗大中祥符元年十一月勅告报皇帝封禅毕车驾至兖州曲阜县谒先圣庙取十一月初一日备礼躬谒金天㑹七年睿宗为都元帅统大军入兖州抚定退师命曲阜知县衡雄引诣宣圣庙时値建炎冦氛殿火犹未息元帅乃登杏坛奠拜讫复诣圣林熙宗皇统元年二月戊午亲诣阙里致祭按巡狩之礼唐虞三代行之六艺之文可考信也盖圣人继天立极临御万方当其垂拱九重既已明目达聪畴咨交儆百揆时叙咸熙庶绩以覆斯民于乐利之天而跻一世于仁寿之域矣然犹虑四海之广五服之遥或有德意弗克下䆒民隠壅于上闻者所以舜典期于再闰周官更以星终时迈方岳言巡所守于以听採舆诵观风察俗宣布德泽加惠元元凡以为民事而已而必至于四岳者盖一方之诸侯各聚于方岳之下以觐天子诗所谓裒时之对是也后世方士迺有七十二君封禅之説诸儒又缘饰以书之柴而望秩诗之陟其髙山以纬解经承譌袭谬二千年来莫有起而正之者皇上建中祗德时敏缉熙如天之仁覆露庶物文敎以纪之声灵以震之灵台偃伯三方底定奉琛输賮重译来賔老稚讴歌闾阎清晏夐哉三五之隆无以过也而迺勤恤民隠惟恐一夫之不获特于农隙展时巡之典布德行庆悉凖圣经唯以敬天之实心行勤民之实政至于封禅不经之説祠官聚讼之议数千年相沿之陋习得我皇上直斥其非以解万世之大惑而复覩唐虞三代之盛典焉大圣人之宸断岂不伟哉又按开元礼有皇帝巡狩仪其目有銮驾出宫燔柴告至銮驾还行宫望秩山川肆觐东后考制度六条又有皇帝封祀泰山仪有銮驾进𤼵斋戒制度陈设省牲器銮驾上山荐玉币山下封祀坛进熟燔燎封玉册銮驾还行宫朝觐羣后考制度十四条葢巡狩封祀判为二事其治道起坛攻石刻玉皆特遣将作劳费吏民良以缛节滋于汰心弥文徇乎曲説异于古者从简尚质之义矣我皇上鉴古制惜民力足以告䖍无取乎侈足以成礼勿务乎华一切仪器毋有营作且减舆卫免供亿戒俶扰国不加费民不知劳不踰时銮舆巡厯布德行庆徧于直𨽻山东江南矣凡我臣民何其多幸欤秋九月皇帝稽古东巡十九日壬午昧爽𤼵德音肆赦天下诏曰帝王诞膺景命统御万邦道重观民政先求瘼是以虞廷肆觐肇举省方周室怀柔式歌时迈诗书具在典制丕昭朕仰荷天庥缵承祖烈抚兹兆庶期底时雍夙夜孜孜懋求治理以富以教靡敢怠遑犹虑蔀屋艰难罔由上达故于直𨽻郡县周览巡行勤施补助更念山左等处土宜俗尚不加循省曷克眞知矧厯逢甲子世际昇平聿图泰运之恒新在措芸生于豫大乘时命驾咨彼民依但乐利祗慰夫一方而德泽未敷于九有朕心歉焉用是特昭公普以𢎞仁庶奏諴和之盛治一江南浙江江西湖广省分自用兵以来供应繁苦宜加恩䘏康熙二十四年所运漕粮着免三分之一一自康熙十三年起至二十二年拖欠漕项钱粮着自康熙二十三年起每年带征一年以免小民一时竝征之累一东巡经过地方宜俱加恩䘏着将康熙二十四年应征丁银尽行蠲免一泰山经过致祭其四岳四渎等祀应遣官致祭察例举行一凡官吏兵民人等有犯除谋反叛逆子孙杀祖父母父母内乱妻妾杀夫奴婢杀家长杀一家非死罪三人採生折割人谋杀故杀蛊毒魇魅毒药杀人强盗妖言十恶等眞正死罪不赦外其谋反谋叛犯人妻妾子女家产应入官及父母祖孙兄弟应流徙及脩造宫殿陵寝冒破钱粮工程不固脩筑河工不行坚固失陷城池行间获罪官吏衙役枉法受赃监守自盗叛逆财产人口侵蚀入已诬告叛谋发掘坟冢略卖人口及光棍亦俱不赦外其余自康熙二十三年九月二十四日昧爽以前死罪军罪以下已发觉未𤼵觉已结正未结正咸赦除之有以赦前事告讦者以其罪罪之一直𨽻各省脩理文庙银两照旧存留以供整葺一直𨽻各省解费脚价银两仍复存留照额支给一祭祀行香习仪及祈晴祈雨乡饮酒礼等项银两仍复存留以供支用一岳鎭四渎庙宇倾頺者该地方官设法脩葺以昭诚敬一内外文武官员现应议处者俱着寛免一内外文武大小各官除各以现在品级已得封赠外凡授职陞级及改任者着照新衔封赠一各处孤贫口粮已复存留经管地方务须从实给散以赡穷独于戏时臻熙皥弥隆寛䘏之恩户乐淸宁丕笃绵长之庆布告天下咸使闻知附録汉元和二年东巡诏曰朕巡狩岱宗柴望山川告祀明堂以章先勲其二王之后先师之裔东后蕃卫伯父伯兄仲叔季弟幼子童孙百僚从臣宗室衆子要荒远服沙漠之北葱岭之西冒耏之类跋渉悬度陵践阻絶骏奔郊畤咸来助祭祖宗功德延及朕躬予一人空虚多疚纂承尊明盥洗享荐慙愧祗慄诗不云乎君子如祉乱庶遄已厯数既从灵燿着明亦欲士大夫同心自新其大赦天下诸犯罪不当得赦者皆除之复博奉髙嬴无出今年田租刍槀又告东平王手诏曰朕惟巡狩之制以宣声敎考同遐迩解释怨结也今四国无政不用其良驾言出游欲亲知其剧易前祀园陵遂望祀华霍东柴岱宗为人祈福今将礼常山遂徂北土厯魏郡经平原升践隄防询访耆老咸曰往者汴门未作深者成渊浅则泥涂追惟先帝动天之德底绩远图复禹𢎞业圣绩滂流至于海表不克堂构朕甚慙焉月令孟春善相邱陵土地所宜肥田尚多未有垦辟其悉以赋贫民给与粮种务尽力农勿令游手所过县邑听半入今年田租以劝民夫之劳唐高宗幸曲阜祠庙诏曰朕闻德契机神盛烈光于后代化成天地元功被于庶物鲁大司冦宣尼父孔某资大成之材属衰周之末思欲屈已济俗𢎞道佐时厯聘周流莫能见用想乘桴以永叹因获麟而兴感于是垂素王之雅则正鲁史之繁文播鸿业于一时昭景化于千祀朕嗣膺宝厯祗奉睿图宪章前王规矩先圣崇至公于海内行大道于天下遂得八表乂安两仪交泰功成化洽礼备乐和展采东巡囘舆西上途经兹境抚事兴怀驻跸荒区愿为师友瞻望幽墓思承格言虽宴寝荒芜余基尚在灵庙空寂徽烈犹存孟轲曰自生民以来未有孔子者也微禹之叹既深褒崇之道宜峻可追赠太师庶年代虽远式范令图景业维新仪刑茂实其庙宇制度卑陋非宜更加脩造仍令三品一人以少牢致祭褒圣侯德伦既承𦙍嗣有异常流其子孙竝免赋役宋眞宗幸阙里诏曰朕以纪号岱宗观风广鲁久怀先圣实主斯文矧尼山毓秀之区光灵可挹而曲阜奉祀之地庙貌犹存将伸欵谒之仪用表钦崇之志宜取十一月朔日幸曲阜县备礼躬谒仍付所司详定车驾至曲阜县谒文宣王庙内外量设黄麾仗袭文宣公亲伯叔兄弟竝许陪位按古者天子所至称幸谓必有恩泽及于臣民也然或于乘舆所驻赐复宥眚或因巡行所过得免田租传诸史册辄称盛举未有巡行一方而普天率土竝得邀浩荡之恩者也我皇上乘上元泰运肇举东巡而覃敷德音徧及于薄海内外若减免四省之现漕带征十年之漕欠全蠲所过之正供恤民力也举岳渎之祀典饬祠庙之修葺答神贶也赦罪重民命也复修理文庙及祭祀行香乡饮各项之公费重文敎也给解费苏民困也寛吏议惜人材也推封典广孝治也䘏孤贫惠㷀独也仁至而义尽博施而济衆敎养兼资神人胥悦如春风之无不被焉如甘雨之无不润焉如日月之无不照焉诚所谓乐以天下泽及万方者也又宁独一人之称幸已耶等遭逢圣明沐浴膏泽唯有懽忭踊跃于尧天舜日之下而已矣幸鲁盛典卷二幸鲁盛典卷三钦定四库全书幸鲁盛典卷三九月二十四日丁亥圣驾𤼵自京师衍圣公孔毓圻率五经博士孔毓埏等迎驾至齐河恭请圣安毕上问衍圣公孔毓圻曲阜有何古蹟毓圻悉数奏闻上谕衍圣公孔毓圻归待于境毓圻等遵㫖辞归遣太常寺寺丞张量馨鸿胪寺鸣赞铅布赍香帛至阙里饬执事有司演习礼乐并携国学所用乐舞袍服以往十月初七日己亥张量馨等至阙里先是礼部等衙门题为请㫖事先经礼部等衙门题前事内称九卿詹事科道太常寺官员㑹议具题皇上东巡銮舆经过泰山阙里致祭泰山照祀五岳礼致祭孔庙照本处祀典致祭等语查康熙八年皇上幸学致祭前一日在宫内斋戒亲王以下多罗贝勒以上部院侍郎品级官员以上武官都统精奇尼哈番以上汉文官三品以上武官二品以上翰林院七品以上俱在本家斋戒一日其不陪祀固山贝子以下满洲䝉古汉军汉人文武各官皆穿朝服于皇上往来俱跪候过皇上朝服出宫卤簿大驾俱行陈设迎神送神俱行两跪六叩头礼四配十哲两庑启圣祠俱遣官分献孔子启圣公俱未用祝文该等㑹议得今皇上东巡经过阙里皇上敬祀先师应于致祭前一日于行宫斋戒穿补服带数珠行礼所带行在仪仗俱应陈设迎神送神俱行两跪六叩头礼今圣驾亲诣阙里致祭尊师重道有关盛典应用祝文读祝文毕于跪处行三叩头礼其配位十哲两庑启圣祠应遣官分献扈从内大臣侍卫文武三品以上官员该地方现在彼处所有文官知府以上武官副将以上及衍圣公五氏现有官职者俱斋戒一日陪祀其不斋戒文武各官并现在彼处地方官员于圣驾往来俱穿补服带数珠在行宫前两傍列跪候过皇上亲诣孔庙致祭闗系大典若用本处之乐与典礼不符相应停用本处乐器祭毕候皇上还行宫令衍圣公竝五氏现有职官品级者谢恩俟命下之日孔子启圣公祝文由翰林院撰拟可也奉旨着㑹同内阁议奏钦此该等会议得皇上东巡经过阙里致祭孔庙皇上行礼陈设仪仗迎神送神俱行两跪六叩头礼用祝文读祝文毕就于跪处行三叩头礼遣官分献内外大小官员陪祀列跪候过停用本处乐器衍圣公五氏现有官职品级者谢恩祝文交翰林院撰拟等因俱照礼部等衙门所议既系巡厯之所皇上前一日不必斋戒于所到次日致祭可也康熙二十三年九月二十四日题本日奉旨尊礼先师应行三跪九叩头礼亦应用乐着察例详议具奏钦此该等会同再议查汉髙帝光武幸阙里致祭礼仪史册未经开载汉章帝宋眞宗幸阙里致祭礼俱再拜今皇上圣学髙深神功炳奕阐百王之道统绍千圣之心传尊礼师儒懋昭文治规模迈于前代宪章垂于来兹大礼攸关特加隆重皇上经过阙里致祭先师迎神送神俱行三跪九叩头礼其彼处所用乐章虽与国学所用乐章稍有不同亦皆尊崇师道之词应仍用彼处乐章但彼处乐工未谙礼仪由太常寺量𣲖官员人役骑驿马前往阙里指示至彼处乐工袍服恐陈旧不堪应用将太学所用乐工袍服带往暂用余俱照前议可也康熙二十三年九月二十六日题本日奉旨依议谨录世祖章皇帝顺治九年九月二十二日颁定幸太学仪注皇上前一日在宫斋戒一日和硕亲王以下多罗贝勒等以上在部院衙门满洲䝉古汉军侍郎等官以上及武官都统精奇尼哈番以上汉文官三品以上武官二品以上及内院翰林官七品以上各在家斋戒一日工部先期将皇上御幄设于文庙大成门东傍南向设立皇上御椅一张彜伦堂内正中设黄御幄设皇上御椅鸿胪寺官设经书黄案一张于堂内傍设讲书案二张两傍相向安设国子监祭酒将所讲经书于本日设于桌上是日早和硕亲王以下公等以上穿朝服于午门内齐集满洲䝉古汉军汉文武斋戒各官先赴文庙丹墀下两傍相向排立其不赴祀王等以下文武各官俱穿朝服在午门外齐集毕礼部官奏请皇上出皇上具礼服陞辇各様卤簿大驾全设出时午门鸣钟斋戒王等以下公等以上在内金水桥两傍排立候过随行去在午门外齐集衆皆跪候驾过皇上至文庙东成贤街国子监满汉祭酒司业率诸监生于成贤街左边跪候过皇上至櫺星门在门外降辇由中门至大成门入御幄少息由大成门中入进时先入排班官员立候驾过皇上陞中阶进庙诣孔夫子位殿内正中立王贝勒等入两傍门升东西阶殿外台上排立各官在台下排立引礼官引皇上行二次跪六次叩头诸王贝勒等併陪祀释奠行礼各官亦二次跪六次叩头作乐供帛官跪在皇上右傍献帛皇上接立望上鞠递与供官供官跪接起供于位前毕供酒官在皇上右傍跪献酒皇上接立望上鞠亦递与供官供官跪接起献于位前毕送神皇上行二次跪六次叩头各官俱二次跪六次叩头毕驾出进幄少歇坐诸五贝勒出大成门外候皇上诣讲书彜伦堂释奠行礼各官衍圣公五经博士祭酒司业敎官监生先赴太学门内阶下两傍排立礼部官奏请诣讲书彜伦堂皇上换具常服在櫺星门外陞辇来时王贝勒等随至彜伦堂太学门将入两傍排班文武各官衍圣公祭酒司业学官诸监生俱跪候过皇上陞彜伦堂陞坐诸王贝勒等在堂内各官在堂外台下两傍排立听鸿胪寺赞礼官赞衍圣公祭酒司业学官五经博士五氏子孙及诸监生在台下三跪九叩头立皇上谕坐诸王等叩头坐文武各官都统大学士尚书精奇尼哈番以上及衍圣公俱分翼入彜伦堂叩头坐侍郎等官在彜伦堂外台上叩头坐祭酒司业官监生仍于原处立鸿胪寺鸣赞赞讲经满汉祭酒从东边门入满汉司业从西边门入俱北面立鸣赞赞起案执事官将东傍经书案擡至正中黄幄门前安置皇上谕讲书官坐满汉祭酒在东边案前满汉司业在西边案前各就案叩头坐满汉祭酒讲易经满汉司业讲书经四品以下内院官执事官五经博士学官诸监生俱在行礼处排立听讲讲毕鸣赞赞起案执事官二员举经案于原处安置祭酒司业俱出于原班排立处立礼部一官入于彜伦堂内东傍西向跪奏请传旨鸣赞赞跪祭酒司业学官率诸监生跪礼部一官在中外檐下东傍西向立宣谕旨宣毕听鸣赞赞祭酒司业诸监生就跪三次叩头二次跪六次叩头赞退出两傍门成贤街在西大路排立皇上饮茶赐诸王等以下各官俱饮茶毕礼部官跪奏礼毕皇上陞辇出国子监门来时作乐在成贤街大路排立祭酒司业学官诸监生跪候驾过其不赴陪祭各官仍在午门外跪候驾过诸王贝勒等随至候皇上还宫衆皆退次日行进表礼是日早卤簿大驾全设衍圣公祭酒奏表照常置于黄案上和硕亲王以下辅国公以上穿朝服于常朝处齐集民公侯伯以下满洲䝉古汉军有顶带官以上各监生等俱穿朝服于常朝处齐集礼部官奏皇上具礼服出宫陞武英殿坐位内大臣下内院礼部都察院鸿胪寺官先不赞行三跪九叩头礼续听鸣赞赞和硕亲王以下文武各官行三跪九叩头礼叩头毕王等以下公等以上各归原班立衆官亦归旗下处立续听鸣赞赞衍圣公祭酒司业学官五经博士五氏子孙诸监生等俱排班跪鸣赞赞奏表宣表官将衍圣公奏表从案捧于殿檐下门外东边西向跪宣续宣祭酒奏表宣毕鸣赞赞叩头衍圣公祭酒司业学官五经博士五氏子孙诸监生等跪三叩头再听鸣赞赞二次跪行六次叩头礼王等以下衆皆各照坐处坐饮茶毕皇上还宫衆皆退本日赐衍圣公博士族人及执事内院礼部太常寺光禄寺鸿胪寺国子监等官宴于礼部命内大臣辅国公三院大学士六部尚书左右侍郎九卿科道都察院等官待次日午门前颁赐皇上龙飞康熙八年四月十五日幸太学照顺治九年仪注附录汉章帝元和二年东狩过鲁祀孔子及七十二贤作六代之乐帝时升庙西面立羣臣中庭北面皆再拜帝进爵而后坐后周太祖广顺二年至兖州入夫子庙再拜近臣或谓天子不当拜异代陪臣帝曰夫子圣人也百王取则安得不拜因幸阙里复再拜及幸孔林又再拜宋眞宗大中祥符元年东封礼毕如曲阜谒先圣庙帝具靴袍行酌献礼有司定仪止肃揖帝特再拜以申崇奉之意仁宗天圣二年庆厯四年两幸国子监谒孔子有司言旧仪肃揖而帝特再拜哲宗元祐元年幸国子监行释奠礼一献再拜金熙宗皇统元年帝谒庙奠祭北面再拜顾儒臣曰为善不可不勉孔子虽无位以其道可尊使万世髙仰如此章宗明昌四年八月丙午谕旨宣徽院曰明日亲释奠有司议肃揖朕以宣圣万世帝王师恐汝等未喻可备拜裀朕将拜焉丁未上谒北面再拜明太祖洪武十四年脩太学成十五年五月十一日祀先师以太牢十七日上躬诣庙礼行酌献再拜而退成祖永乐四年三月将幸太学命礼部详议礼仪尚书郑赐言宋制谒孔子服靴袍再拜成祖曰见先师礼不可简必服皮弁行四拜礼汉章帝幸阙里作六代之乐奏黄钟歌大吕舞云门奏太簇歌应钟舞咸池奏姑洗歌南吕舞大韶奏蕤賔歌函钟舞大夏奏彜则歌小吕舞大濩奏无射歌夹钟舞大武宋文帝元嘉二十二年皇太子释奠舞六佾设轩县之乐从裴松议也齐武帝永明三年正月诏立学设轩县之乐六佾之舞牲牢器用悉依上公从范宣议也北齐天保元年制春秋二仲释奠用轩县舞六佾隋文帝赠孔子为先师尼父制国子寺每嵗以四仲月上丁释奠州县学以春秋仲月释奠乐奏咸夏唐太宗贞观二年升孔子为先圣以颜子配备干戚俎豆之容髙宗显庆三年诏孔子庙用宣和之舞国子博士范頵撰乐章明皇开元二十二年撰释奠乐用姑洗之均三成二十七年封孔子为文宣王被王者衮冕二京之祭特用太牢乐用宫县舞八佾颁四厢金石二十四架代宗永泰二年脩国学祠堂成行释奠礼奏宫县于祠堂宋太祖建隆二年有司请改乐章窦俨上一十二乐曲文宣王庙用永安之曲仁宗景祐元年诏释奠用登歌徽宗大观三年更撰释奠乐章四年大晟府拟撰释奠十四章衍圣公孔端友奏朝廷稽考三代制礼作乐乞颁降大晟新乐许内族人及县学生咸使肄习并乞降礼器以备释奠及家祭使用乃遣孔子四十七代宣敎郎若谷押赐堂上正声大乐一副礼器一副罍一洗一勺全帨巾二篚全尊壶二龙勺羃各全毛血盘一象尊一牺尊一簠簋并盖登瓦并盖箱篚并竹各一铏鼎三并盖杓三笾十全豆十篚全胙桉八爵三玷全已上礼器也柷一椎全敔一籈全编钟编磬各一架栒虡崇牙流苏等各全搏拊鼓埙箎笛箫巢笙和笙一絃至九絃琴瑟二已上大乐也天下节镇州县学皆赐堂上乐一副正声乐曲十二章春秋上丁释奠则学生登歌作乐金世宗大定十四年正月国子监言春秋仲月上丁释奠于文宣王兖国公邹国公每位笾豆各十牺尊一象尊一簠簋各二俎二祀版各一皆设案七十二贤二十一先儒每位各笾一豆一爵一两庑各设象尊二礼行三献乐用登歌章宗明昌四年八月上亲释奠初议不用牲牢既而礼官云笾豆脯醢之数既系中祀若止用二笾二豆似太疎简礼体未备拟全用十笾十豆于是备数五年六月礼官议曲阜夫子庙脩盖已毕自来祭享行三献礼其献官衍圣公止用公服亲族二人各用儒服及别无音乐即用国学释奠依古礼用法服及登歌雅乐宋政和间曾赐本庙三献官祭服及登歌之乐令族人及学生阅习今尊崇圣道度越前昔而三献止用常服及无雅乐恐未相称六年四月乃勅赐衍圣公以下三献法服仍给登歌一部元太宗九年衍圣公孔元措奏燕京南京等处尚有太常礼乐官及乐工人等乞行拘刷奉诏若有前项人等及家属用舖马头口起移赴东平府地方住坐分付孔元措收管令本路课税所量给日粮养济就于本庙阅习听候朝廷不测用度并自来有底辞章乐器钟磬等物尽行拘刷见数申奏成宗大德十年命江浙行省制宣圣庙乐秋八月用于庙祀其歌乐仍宋之旧元史有新撰乐章因循未用武宗至大三年冬十月置曲阜宣圣庙登歌乐明太祖洪武四年更定释奠孔子祭器礼物先是孔子之祀像巍然高坐而礼器陈于坐下弗称其仪改为高案其笾豆簠簋悉以磁代牲用熟乐舞生择监生及文武大臣子弟在学者预敎习之洪武七年十一月奉旨造送宣圣庙乐器祭器法服各给一副四时祭祀合用乐舞生于府州县儒学生员内选或于民间俊秀子弟内选用备行准取到济宁曲阜等州县乐舞生张涛陈庆等一百二十余名内将二十名起送太常寺协律郎处习演乐舞熟钦赐寳钞𤼵囘在庙应充前役俱照廪膳生员例除本身优免仍免本人户二丁洪武十年奉旨孔氏庙乐舞生衣冠官府做与他并做籥翟应鼔等项洪武二十六年诏定文庙祭祀设髙案颁大成乐器于天下令如式制造其制楹鼔一执事一人编钟一执事八人编磬一执事八人壎二箎二执事共四人凤箫二执事二人笛笙箫各执事六人琴六瑟二执事共八人歌六人搏拊二柷一敔一麾一共五人舞三十六人宪宗成化十三年祭酒周洪谟言孔子称大成至圣文宣王冕十二旒衮十二章既服天子之衣冠当用天子之礼乐拟合加十笾豆为十二笾豆六佾为八佾乃增国学之祭为八佾十二笾豆郡县用六佾八笾八豆遣翰林学士王献诣阙里祭告又添乐舞生八十名孝宗𢎞治元年三月帝将幸学释奠太子太保礼部尚书王恕言仪注分献官始终不拜非礼臣以为分献官拜位当在殿陛之下列于陪祭官之前迎神送神上拜于殿陛分献陪祭官拜于殿阶似为近礼臣读礼记有曰凡学春官释奠于其先师秋冬亦如之此言主于行礼非报功也故无币又曰凡始立学者必释奠于先师先圣及行事必以币此言立学事重故释奠必以币今皇上初幸太学即所谓始立学也臣以为释奠当用币爵亦当三献今仪注内无献币之礼似为未安奉旨分献官拜礼准行余照旧恕复疏请乃令廷臣会议欲行奠帛三献之礼须读祝饮福受胙始为全备难以更改请于圣驾幸学之前致斋一日至期加帛一段余仍其旧奉旨尊先师当以礼只孔子前加币用太牢改分献为分奠其余俱照旧例行世宗嘉靖元年幸学谒先师庙至櫺星门外即降辇歩入礼毕仍歩出櫺星门外升辇嘉靖九年从大学士张璁议釐正祀典改大成至圣文宣王曰至圣先师尽去封爵减国学十二笾豆为十笾豆天下府州县八笾豆乐舞止用六佾世祖章皇帝顺治九年幸太学孔子庙乐章仍旧制至顺治十三年钦颁国子监文庙大成歌章皆用黄钟宫迎神咸平之曲无舞其辞曰大哉至圣峻德𢎞功敷文元化百王是宗典则有常昭兹辟廱有虔簠簋有严鼔钟奠帛初献宁平之曲有舞其辞曰觉我生民陶铸前圣巍巍泰山实予景行礼备乐和豆笾惟静既述六经爰斟三正亚献安平之曲有舞其辞曰至哉圣师天授明德木铎万年式是羣辟清酒惟醑言观秉翟太和常流英材斯植终献景平之曲有舞其辞曰猗与素王示予物轨瞻之在前神其宁止酌彼金罍惟清且旨登献惟终弗遐有喜彻馔咸平之曲无舞其辞曰璧水渊渊崇牙嶪嶪既歆先圣亦仪十哲金声玉振告兹将彻鬷假有成羮墙靡愒送神咸平之曲无舞其辞曰煌煌学宫四方来崇甄陶胄子暨予微躬思皇多士敷奏厥功佐予永清三圣是隆按释奠之礼见于周官戴记注疏家大抵皆言设荐馔奠酌而已无食饮酬酢之事而郑康成以王制之释奠为释菜奠币以文王世子之释奠者必有合为与邻国合祭孔颕达以学记之释菜为释奠其説相混齐尚书令王俭言释菜礼废金石俎豆皆无明文而车陆二范议亦互异欧阳脩作谷城夫子庙记直谓释奠释菜皆礼之畧释奠有乐而释菜无乐陈旸乐书则谓学校礼乐之所自出小有释菜而以食为主大有释奠而以饮为主其习舞与声而大合六代之乐一也旸之兄祥道作礼书考据诸经言之最详以为古者释奠或施于山川庙社或施于学周官大祝大㑹同造于庙宜于社过大山川则用事焉反行舍奠甸祝舍奠于祖庙祢亦如之此施于山川庙社者也礼记文王世子凡学春官释奠于先师秋冬亦如之凡始立学者必释奠于先圣先师及行事必以币凡释奠必有合也天子视学大昕鼔征乃命有司行事兴秩节祭先圣先师焉有司卒事返命适东序释奠于先老王制出征执有罪返释奠于学以讯馘告此施于学者也贾公彦曰非时而祭曰奠此为山川庙社而言之也学之释奠则有常时者四时之释奠也有非时者始立学天子视学师还献馘之释奠也释奠有牲币有合乐有献酬㑹同出征返而释奠告祭也曾子问凡告必用牲币文王世子凡始立学释奠行事必以币此有牲币之証也文王世子凡释奠必有合也此有合乐之証也聘礼行释币返释奠席于阼荐脯醢三献此有献酬之証也非时之祭释奠于先圣先师四时则先师而已此二陈之説也然则祭先圣为重故礼加详而必有币祭先师为轻故礼稍畧而不必有币审矣而古之所称先圣先师者亦不一其人周有天下立四代之学虞庠则以舜夏学则以禹殷学则以汤东胶则以文王自鲁哀公十七年立孔子庙于故宅解经者即所见闻云先圣周公若孔子唐显庆二年长孙无忌之议云汉魏以来取舍各异颜囘夫子互作先师宣父周公迭为先圣求其节文递有得失所以贞观之末亲降纶音正夫子为先圣加衆儒为先师其周公仍依别礼配享武王葢自是始罢竝祀而专祠夫子其后配哲贤儒以次侑享而先圣先师咸定于一尊矣然而古之释奠常时则所敎之官为祭主非时则有司行事而已未闻以天子而亲祭也汉髙过鲁太牢躬祭可谓卓然独见为万世作则而大合六代之乐惟一举于章帝之时论者盖惜其当时之臣未能以古时释奠之礼而推广之且亦惜其不定着为律令致使古乐自此而絶响也魏之正始释奠始行于辟雍率太常行事厥后间有亲承而礼殊隆杀乐异盈减厯数幸鲁十数君屈尊申敬则有之矣亦未知考信于古而釐定夫释奠之礼也宋眞宗天禧元年尝诏崇文馆雕印释奠仪注及祭器图颁行天下诸路而其书不传无从考质明臣王恕亦曽上疏请行奠帛三献之礼须读祝饮福受胙礼始为备而议弗尽行仅诏加币而已我朝临雍典例迎神送神俱二次跪六次叩头尊师重道已至于无可加乃我皇上幸曲阜一准临雍仪注复亲定行三次跪九次叩头礼而释奠之礼于斯为极盛仰见我皇上至圣至神与天同体与圣合一故尊之如此其至行之如此其决非祠官之故事曲台之旧文所可同年而语矣若乃乐悬舞列阙里相沿与太学小殊兹经旷典所司恐有纰缪议停本处乐器皇上特遣太常赴阙里庙庭指导肄习者四十余日然后击拊俯仰秩然伦次五色成文八风从律此则古者合声习舞之遗义皇上所以脩明先王之敎于千百年废坠之余者岂复前代之所得而及也哉幸鲁盛典卷三幸鲁盛典卷四钦定四库全书幸鲁盛典卷四十一月十二日癸酉乘舆自南还至宿迁衍圣公孔毓圻率博士孔毓埏等奉迎上方御舟渡河顾视毓圻等拜伏于河干命侍衞传旨谕衍圣公孔毓圻曰知尔不善骑不能随朕同行可先归于曲阜伺候今日尚早犹可䟎行不必至行宫请安矣毓圻等叩谢遵旨先归曲阜候驾十六日丁丑驾至费县谕内阁等衙门曰阙里系圣人之地秉礼之乡朕幸鲁地致祭先师特阐扬文教鼓舞儒学祀典告成讲明经书文义穷究心传符合大典应行事宜内阁各部院等衙门㑹同议奏议上乃遣翰林院掌院学士常书侍读学士朱玛泰至曲阜㑹同衍圣公孔毓圻于孔氏子弟内选举讲书二人令撰次应讲经书讲义进呈孔毓圻举监生孔尚任举人孔尚鉝应诏讲书内阁等衙门题爲钦奉上谕事该等㑹议得皇上躬行至德潜心典学兼具百王之道义永埀至圣之政敎今皇上躬诣阙里致祭先师敦崇典礼超轶往古仰见圣主重道右文守德敷敎泽被羣儒化及四海此非古帝王之所能及也宜行讲书之例皇上祀礼告成讲书令讲四书易经内二章将讲书之人员交与衍圣公于五氏内不论有无品级选择学深讲书明白者二人应讲书节令翰林院拟定具题请旨查康熙八年皇上临雍讲书毕宣勅谕于国子监官员及监生等在案今讲书毕亦宣勅谕于衍圣公及五氏官员子弟可也勅谕汉语宣读汉大臣内何人宣读伏乞钦㸃勅谕令翰林院缮写进呈御览所行礼仪礼部议定具题扈从文官大学士以下京堂科道等官以上地方官巡抚以下道员以上及衍圣公五氏名列官籍者随皇上进讲堂其余文武官员免进可也奉㫖勅谕着王熙宣读应讲书节着翰林院衍圣公㑹同选出讲书人员拟定具题余依议上自费县至泗水东境经泉林寺驻跸观泉久之乃行御制泉林记附录通志泗水源流考云泗水县城东五十里陪尾山下泉四源并出故曰泗水即所谓泉林也陪尾山之东为漏泽湖地在费县亦谓之雷泽水经注曰鲁国汴县东南桃墟有泽方十五里渌水澂渟三丈如减泽西际阜俗谓之嬀亭山阜有三石穴广圆三四尺穴有通否水有盈漏数夕之中则倾波竭泽矣居民识其将漏预障穴口鱼鼈曝鳞不可胜载自此连冈通阜四十里许冈之西际便得泗水之源盖谓陪尾山矣山下有仁济侯庙以祀泗水之神庙前石穴吐水数泉俱导其间有寺深林茂树蔽亏萧森寺之左右大泉十数泓渟澄澈互相灌输会而成溪是爲泗水西南经卞城城东有桥曰卞桥水经卞县南有姑蔑城水出二邑之间是也自卞桥而西至于邑城复有大泉数十南北交㑹入于泗水以达曲阜大抵邑境数十里内泉如星列皆泗水也明汤节疏凿泉林记云距泗水邑东五十里许陪尾山之阳有庙曰仁济庙之西有寺曰泉林其殿宇岿然林木蓊郁鸟声樵唱杂焉于中旁有珍珠趵突诸泉环绕映带寺之左右而西南经卞桥桥之西复有泉数十合流于泗㑹于曲阜之沂河转于天井闸㑹通河沿淮达海永乐己亥工部主事顾大奇等徧厯山川疏濬泉源以通水利正綂以后复疏导之戴璟有本亭记云泗水滨其泉最着者曰泉林即禹贡所纪陪尾山者泉出山下相传爲子在川上处也按道体无穷而与道爲体者天与圣人而已矣维天于穆不已维圣人纯亦不已易曰天行健健则天之性情也盖合此则爲天徳推此则为王道圣人所以教人之法此以自强者其情恒见乎辞而其自得之微妙不可得而窥也昔吾夫子辙环斯暇逍遥水滨有感于逝者之如斯而孟子徐辟亦有仲尼亟称水哉之问此其畱连咏叹杖履所及触境于俯仰而非兴怀于津梁可知矣泉林在邹鲁之间相沿以爲即其地或者鲁谓之川上而邹谓之原泉或春秋时谓之川上战国时谓之原泉亦未可定也圣师既往二千余年登临者或等于濠濮之观疏导者或资爲转漕之利缀文之士感物造端托于知者之乐而止耳皇上睿学渊深同符先圣上律下袭时出皆宜动察静存混含太极回銮江表至于陪尾因泉流之不息契道体之无穷爰着圣谟发皇天载子思子之赞至诚曰茍不固聪明圣知达天德者其孰能知之然则昔者吾夫子不传之意不尽之言固有待于今日也十七日戊寅皇上幸曲阜衍圣公孔毓圻率博士孔毓埏等诸职官及其族人五氏子孙年十六以上山东巡抚张鹏率司道以下及本处守令属员登州总兵官林宗率沂州协守都督佥事霍维鼐等于东郊跪迎士庶观者以数万计皇上按辔徐行天颜霁悦因见人衆恐拥挤毓圻命侍衞以鞭辟人又谕毓圻曰尔可起随行朕后从人多虑或挤尔也毓圻叩谢随行至城南行宫驻跸命侍衞分守曲阜城各门不许一人入城扰民鸿胪寺咨爲公务事蒙礼部札开据衍圣公府咨称宗族人等有承袭世职有考授职衔有未授职衔者应否接驾等语查衍圣公宗族人等有已经承袭世职及现授职衔者令其接驾其未经承袭与凡有职衔者亦令其接驾又称世袭五经博士并学录管勾典籍司乐等官应否接驾等语查世袭五经博士各官年十六岁以上已经承袭授职者俱令其接驾至一应接送朝见之处系鸿胪寺职掌相应札行鸿胪寺速行查明移覆衍圣公可也等因到寺查得文武官员接送本寺具题奉㫖着五十里以内官员接送钦此相应咨㑹衍圣公府率领宗族各官预寻鸿胪寺报名接送可也衍圣公孔毓圻谨奏为恭进世传古器墨蹟仰祈睿鉴事䝉圣恩守祀祖庭恭遇皇上东巡銮舆经过阙里释奠先师真天下万世所罕遘获邀宠荣庆幸靡涯仰见皇上睿知天纵博物宏览惟是阙里之庭所遗车服礼器世逺年湮存者实少媿无彝器古蹟进呈御览以昭家世守之遗秪有二十代族祖孔融汉末爲北海相性好琴理曾蓄雅琴一张厯世宝守更有周簠一执王羲之乐毅论墨蹟册页一本文与可山水画卷一幅及宋榻圣敎序墨刻一本刘松年画养正图手卷一轴皆系家藏旧蹟微愚昧不识妍秪因世传之久谨以恭进御前伏乞皇上俯赐鉴览则荣荷无既矣奉㫖衍圣公孔毓圻所进书字等项俱畱览该部知道十七日夜始分礼部太常寺鸿胪寺官㑹集庙庭庀其执事比其位次申戒所司省牲币眂涤濯陈设祭器祭品展乐悬整舞列张御幄寘讲筵于诗礼堂令进讲者肄习进讲仪节其执事官赞引内阁学士席尔达对引太常寺卿葛思泰典仪太常寺读祝官张达唱乐太常寺赞礼郎法山读祝文鸿胪寺少卿和西奉御拜褥太常寺赞礼郎沙拜献孔子位帛太常寺典簿穆察献爵太常寺赞礼郎韩布颜子位分献内阁学士麻尔图导引太常寺寺丞张量馨献帛钦天监博士三保献爵圣庙司乐王国光曾子位分献翰林院学士常书导引太常寺赞礼郎华善献帛国子监助教费扬古献爵圣庙典籍石琚子思子位分献都察院副都御史孙果导引太常寺赞礼郎常禄献帛礼部员外郎郭世隆献爵四氏学敎授沙潢孟子位分献翰林院学士孙在丰导引太常寺七品笔帖式察尔器献帛国子监助教黒雅图献爵圣庙管勾王自庄东哲闵子等五位分献内阁侍读学士徐廷玺导引太常寺七品笔帖式金泰献帛礼部七品笔帖式朱鲁献爵礼部郎中观音保西哲冉子等五位分献翰林院侍读学士朱玛泰导引太常寺七品笔帖式罗奇献帛礼部七品笔帖式佛保献爵钦天监笔帖式李闻东庑位分献太仆寺少卿杨舒导引太常寺八品笔帖式硕塞献帛候选县丞王自恭献爵候选州同桂枝茂西庑位分献钦天监正安泰导引礼部员外郎哈尔吉布献帛候选县丞星永禄献爵曲阜监生张𢎞勷捧举馔盘数帛礼部八品笔帖式雅尔布盥洗赞礼生赵承璧李荣先陈设大成至圣先师位前其器读祝案一篚一爵并坫三豋一铏二簠二簋二笾十豆十俎三罍一虚罇三案一因其故又罇并案一香罏烛台并几案二重其品帛一端檀香一盒大烛二对小烛四对酒三罇牛一羊一豕一大羮一登和羮二铏黍饭一簠稷饭一簠稻饭一簋粱饭一簋榛一笾菱一笾芡一笾鹿脯一笾形盐一笾槀鱼一笾枣一笾栗一笾白饼一笾黒饼一笾韮菹一豆芹菹一豆菁菹一豆笋菹一豆醓醢一豆鹿醢一豆兔醢一豆鱼醢一豆豚胉一豆脾析一豆复圣颜子宗圣曾子述圣子思子亚圣孟子位前其器篚一爵并坫三铏二簠二簋二笾八豆八俎三香罏并几一烛台大小八东西罇并案各一其品帛一端檀香一盒烛二酒东西各一罇羊一豕一和羮二铏黍饭一簠稷饭一簠稻饭一簋粱饭一簋榛一笾菱一笾芡一笾枣一笾栗一笾鹿脯一笾形盐一笾槀鱼一笾韮菹一豆菁菹一豆笋菹一豆醓醢一豆鹿醢一豆兔醢一豆鱼醢一豆芹菹一豆各四坛东哲先贤位五同一坛其器同篚一献爵并坫三香鑪并几一大烛台二罇并案一各铏一簠二笾四豆四牲盘一各小烛台二香鑪一其品同帛一端大烛二檀香一盒酒一罇黍饭稷饭各一簠各枣一笾栗一笾各鹿脯一笾形盐一笾各菁菹一豆芹菹一豆各鹿醢一豆兔醢一豆各豕肉一盘小烛一对西哲先贤位五其器其品如之东庑先贤先儒位四十七同一坛二位爲一筵其器同篚一献爵三香盒一大香鑪一大烛台二罇并案一罍并案一各供爵一牲盘一筵各簠二笾四豆四小烛台一香鑪一其品同帛一端酒一罇檀香一盒大烛一对筵各黍饭一簠稷饭一簠栗一笾枣一笾鹿脯一笾形盐一笾菁菹一豆芹菹一豆鹿醢一豆兔醢一豆各豕肉一盘小烛一对西庑先贤先儒位四十八同一坛二位爲一筵其器其品亦如之启圣公位其器篚一爵并坫三铏二簠二簋二笾十豆十俎二香盒一香鑪并几一烛台大小六罇罍并案各一其品帛一端檀香一盒酒一罇烛大小各一对羊一豕一和羮二铏黍一簠稷一簠稻一簋梁一簋榛一笾菱一笾芡一笾枣一笾栗一笾鹿脯一笾槀鱼一笾形盐一笾白饼一笾黑饼一笾菁菹一豆韭菹一豆芹菹一豆笋菹一豆醓醢一豆鹿醢一豆鱼醢一豆兔醢一豆豚胉一豆脾析一豆启圣东配先贤位二位为一坛其器同篚一献爵并坫三罇并案一香鑪并几一大烛台二香盒一各供爵并坫一铏二簠二笾四豆四牲盘一小烛台二其品同帛一端酒一罇檀香一盒大烛二各和羮一铏黍一簠稷一簠栗一笾枣一笾鹿脯一笾形盐一笾菁菹一豆芹菹一豆鹿醢一豆兔醢一豆豕肉一盘小烛一对启圣西配先贤位二位为一坛其器其品如之启圣东西从祀先儒位二位为一坛其器其品亦如之凡先师位献爵三羮次之大羮居中和羮居其左右黍稷次之黍左稷右稻粱次之稻左粱右笾之实居左形盐槀鱼枣栗一行榛菱芡鹿脯一行白饼黒饼一行豆之实居右韭菹醓醢菁菹鹿醢一行芹菹兔醢笋菹鱼醢一行脾析豚胉一行香烛在其前币奠于篚在香烛之前太牢又在其前牛居中羊左豕右牛解五体羊豕全体大香鑪又在其前左右大烛读祝案又在烛之左四配位减大羮一铏白饼黒饼二笾脾析豚胉二豆少牢在其前羊左豕右馔盘在其右香烛在其前东西各重设小几置香烛奠币于其上十哲位各供爵前列和羮一铏次之黍稷次之黍左稷右豕肉次之当其中笾之实形盐栗在黍之左枣鹿脯在豕肉之左豆之实菁菹芹菹在稷之右鹿醢兔醢在豕肉之右香烛在其前坛同豕首一当五位之中重设几奠币献爵置香烛馔盘在帛之右两庑位各供爵前列筵同黍左稷右次之形盐栗在黍之左少次之枣鹿脯又次之菁菹芹菹在稷之右少次之鹿醢兔醢又次之豕肉二又次之各于其筵供香烛东西坛同豕首四各重设一几奠帛献爵置香烛馔盘在帛之左右启圣位视庙祭去大羮用少牢其行列同启圣四配位视十哲亦东西各豕首一从祀位视四配减豕首其行列同凡酒罇五三在殿之东南隅二在殿之西南隅献先师酌东第一罇献东配酌东第二罇献西配酌西第一罇献东哲酌东第三罇献西哲酌西第二罇张乐于露台之上楹鼓在东南隅编钟在东偏之南编磬在西偏之南东西各三次面北鳯箫埙箎东西各一次面北洞箫东西各三次面北瑟东西各二次面北琴东西各三次面北柷在东北敔在西北田鼓东西各一在其北东西面麾旛在柷之北西面节一东西导引进止文舞籥翟三十六舞列在中道之东西退则立于乐悬之东西乐悬既正俾乐工各执其器麾旛一人节二人田鼓二人柷敔二人瑟四人琴六人洞箫六人鳯箫埙箎六人六人笙歌十二人编钟磬二人楹鼓一人幸鲁盛典卷四幸鲁盛典卷五钦定四库全书幸鲁盛典卷五十八日己夘昧爽礼部乃至行宫奏请皇上诣先师庙行礼上御辇设卤簿文武从官不陪祀者皆补服于行宫前跪送驾由曲阜南门入陪祀官皆跪迎于櫺星门外驾由櫺星门入大中门至同文门于奎文阁前降辇诣斋宿所御幄内少憩赞引官内阁学士席对引官太常寺卿葛思泰奉引上由奎文阁下步入大成门迺由甬道中行至大成殿各官由东金声门西玉振门趋而入俟于两阶之下巡抚张鹏布政使黄元骥按察使吴毓珍济东道陈俞侯兖东道李梦庚提学道唐赓尧运使胡瑾兖州知府张鹏翮衍圣公孔毓圻五经博士孔毓埏孔毓瑛颜懋衡曾贞豫孟贞仁仲秉贞直𨽻口北道孔兴洪曲阜县世职知县孔兴认四氏学学录孔尚侃等班在阼阶下诸武臣班在西阶下各以序立候随班行礼上升大成殿赞引官对引官引驾至拜褥前站立典仪官唱乐舞生就位执事官各司其事唱毕赞引官赞就位皇上就拜褥上站立典仪官唱迎神唱乐官唱迎神乐奏咸和之曲唱毕乐作无舞其辞曰大哉宣圣道德尊崇维持王化斯民是宗典祀有常精纯并隆神其来格于昭圣容赞引官赞跪叩兴上及王以下四配十哲两庑分献陪祀各官俱行三跪九叩头礼立典仪官唱奠帛爵行初献礼捧帛爵官就前在上右边站立唱乐官唱初献乐奏宁和之曲唱毕乐作有舞其辞曰自生民来谁底其盛惟师神明度越前圣粢帛具成礼容斯称黍稷非馨惟神之听捧帛官以帛捧举跪赞引官赞献帛上立接拱举授捧帛官捧帛官跪接捧举至先师位前奠毕行一跪三叩头礼退捧爵官以爵捧举跪赞引官赞献爵上立接拱举授捧爵官捧爵官跪接捧举至先师位前立献毕退读祝官至安祝文桌前行一跪三叩头礼将祝文捧起乐止赞引官赞跪上及王以下分献陪祀各官读祝官乐舞生俱跪赞引官赞读祝读祝官读御制祝文读毕立将祝文捧至先师位前安于盛帛盒内行一跪三叩头礼退乐舞生立奏乐赞引官赞叩兴上及王以下分献陪祀各官俱行三叩头礼立四配十哲两庑分献官各依序引至各位前站立捧帛爵官跪递分献官分献官立接拱举献毕各复位乐毕典仪官唱行亚献礼捧爵官就前在上右边立唱乐官唱亚献乐奏安和之曲唱毕乐作有舞其辞曰大哉圣师实天生德作乐以崇时祀无斁清酤惟馨嘉牲孔硕荐羞神明庶几昭格捧爵官以爵捧举跪赞引官赞献爵上立接拱举授捧爵官捧爵官跪接捧举至先师位前立献于左毕退分献官照初献礼献毕退乐毕典仪官唱行终献礼捧爵官就前在上左边立唱乐官唱终献乐奏景和之曲唱毕乐作有舞其辞曰百王宗师生民物轨瞻之洋洋神其宁止酌彼金罍惟清且㫖登献惟三于嘻成礼捧爵官以爵捧举跪赞引官赞献爵上立接拱举授捧爵官捧爵官跪接捧举至先师位前立献于右毕退分献官照亚献礼献毕退乐毕乐舞生执旌节引退至两列站立典仪官唱彻馔唱乐官唱彻馔乐奏咸和之曲唱毕乐作无舞其辞曰牺象在前笾豆在列以飨以荐既芬既洁礼成乐备人和神悦祭则受福率遵无越乐毕典仪官唱送神唱乐官唱送神乐奏咸和之曲唱毕乐作无舞其辞曰有严学宫四方来崇恪恭祭祀威仪雝雝歆格惟馨神驭还复明禋斯毕咸膺百福赞引官赞跪叩兴上及王以下分献陪祀官俱行三跪九叩头礼立乐毕典仪官唱捧祝帛各恭诣燎位唱毕捧祝帛官至前行一跪三叩头礼将祝帛捧举出中门诣燎位上向左边站立俟祝帛过毕上就位站立焚帛赞引官赞礼毕上退诣斋宿所凡陪祀亲王拜于殿门之外分献官拜于杏坛之下献帛爵乃登殿庑已献还拜于下诸文武官各拜于其班次先是太常寺卿葛思泰于本月十五日与奏事禅岱转奏祭孔庙仪注本日奉㫖事关与先师行礼尔衙门与内阁各部院㑹议具奏钦此大学士明珠王熙学士麻尔图席尔达尚书介山学士常书孙在丰侍读学士朱玛泰副都御史孙果太常寺卿葛思泰㑹议得详看太常寺所题与先师孔子行礼之典俱已相符无庸改议等因説与奏事禅岱转行口奏本月十七日奉㫖知道了内阁等衙门题爲奏闻事礼部等衙门题前事内开先经部等衙门题称皇上东巡銮舆经过阙里孔庙应照彼处祀典致祭等语查康熙八年皇上幸学致祭不曾用祝文每年春秋二季遣官致祭孔庙祝文内不写御名止写遣官之名今皇上亲祭孔庙祝文内亦应不写御名等因于本月十五日题本日奉㫖祭祀先师孔子之礼关系甚大尔部寺与内阁各部院衙门㑹同议奏钦此该等㑹议得皇上轸恤生民巡厯地方访问民俗经过阙里祭祀先师此实圣世之鸿典上古从无之隆事但查顺治九年世祖章皇帝幸学致祭康熙八年皇上幸学致祭时俱照㑹典不曾用祝文且每年春秋二季遣官致祭祝文内止写皇帝遣某人从无塡写御名之例令皇上亲祭孔庙祝文内亦应停其塡写御名十六日内阁大学士明珠王熙学士麻尔图席尔达礼部尚书介山翰林院学士常书孙在丰侍读学士朱玛泰副都御史孙果太常寺卿葛思泰等㑹议写折子与奏事禅岱转奏本日奉㫖依议附录宋眞宗至兖州曲阜县取十一月初一日备礼躬谒是日庙内外量设黄麾仗帝诣位行酌献礼宰臣亲王而下文武百官各立班于殿庭其文宣公伯叔兄弟子姪及孔氏宗族长者竝许陪位翼日遣吏部尚书张齐贤以太牢致祭明年八月诏车驾幸曲阜谒文宣王庙扈从臣僚于庙内立石刻名车驾谒庙扈从臣僚并陪祀官静海朔州等军节度使检校太𫝊同中书门下平章事宁王臣元偓宣德保宁等军节度使检校太𫝊同中书门下平章事舒王臣元偁平海军节度使检校太𫝊同中书门下平章事广陵郡王臣元俨鎭安军节度使检校太尉同中书门下平章事驸马都尉臣石保吉殿前副都指挥使振武军节度使检校太保臣刘谦武成军节度使检校太𫝊驸马都尉臣魏咸信武胜军节度使检校太𫝊驸马都尉臣吴元扆摄太𫝊吏部尚书臣张齐贤摄太常卿太常少卿臣陈象舆监祭使侍御史臣李虚已摄光禄卿尚书兵部员外郎直史馆臣张复摄监礼博士祕书丞臣初暐叔梁父献官祕书丞臣张檝十哲献官祕书丞臣涂餗十哲献官祕书丞臣蘓国华七十二弟子献官殿中丞臣陈延赏七十二弟子献官殿中丞臣赵遂良七十二弟子献官殿中丞臣张延熙左监门卫大将军臣德雍右神武军将军臣德文右骁衞将军臣德存左监门衞大将军臣惟正右监门衞大将军臣惟忠左衞将军臣惟叙右衞将军臣惟和左羽林军将军臣惟宪右领军衞将军臣允升左监门卫将军臣允言右监门衞将军臣允成右千牛衞将军臣允宁右千牛衞将军臣允贞右内殿崇班臣守节永州团练使臣德彝四十四代孙太常寺博士知县庙事臣朂立石翰林待诏朝散大夫国子博士司正骑都尉臣裴瑀奉勅书御书院沈庆潘进王衍庆刻字唐高宗干封元年幸曲阜追赠孔子爲太师遣司稼正卿扶余隆祝告其文曰皇帝遣司稼正卿扶余隆以少牢致祭于先圣孔宣父曰惟神玉钩陈贶灵开四时之原金鼐流祯庆传三命之范神资越诞授山岳以腾英天纵攸高蕴河海而标状折衷六艺宣剏九流睿乃生知灵非外奖于是考三古裒一言刋典谟定风什庄敬之容毕备钟鼓之音载和父子爰亲君臣以穆荡乎焕乎乐正雅颂各得其所可不谓至圣矣乎朕以凉德嗣膺神器式崇祗祀展义云亭感周礼之尚存悲素王之独往杼轴洙泗如挹清澜畱连舞雩似闻金奏昌门曳练徒有生刍之疑汉曲移舟非复祥萍之实慨然不已爰赠太师堂宇卑陋仍命脩造褒圣子孙合门勿事庶能不遗百代助损益之可知永鑑千年同比肩而爲友聿陈菲奠用旌无朽梅曙霞梁松春月牖德音畅而无斁形神忽其将久傥弗殊于生前亦知荣于身后宋眞宗谒宣圣庙翼日遣吏部尚书张齐贤致祭其文曰皇帝某遣推诚保德功臣光禄大夫行礼部尚书上柱国清河郡开国公食邑一千五百戸食实封八百戸张齐贤致祭于元圣文宣王曰朕以有事岱宗毕告成之盛礼缅怀阙里钦设敎之素风躬谒奠于严祠特褒崇于懿号仍令旧相载达精诚昭荐吉蠲用遵典礼以兖国公颜子等配飨仁宗嘉祐六年赐飞白书殿榜遣官致祭仍䧏祭文其文曰皇帝遣兖州通判田洵敢昭告于至圣文宣王曰惟王渊圣难名诚明易禀敷厥雅道大阐斯文生民以来至德莫二敎行万世仪比三王阙里之居祠宇惟焕遐瞻墙仞逖迎门扉奋于飞染之踪新兹标榜之制命工庀事推策涓辰敢议形容盍申崇奉仰惟降格遥冀鉴观明宪宗成化十三年加崇孔庙笾豆佾舞遣翰林院学士王献致祭出御制祝辞其文曰皇帝遣翰林院学士王献敢昭告于大成至圣文宣王曰惟王生知之资天纵之圣道德配于仁义傚法昭于万世缅怀功烈宜极褒扬顾冕服之章数虽隆而祀飨之仪物弗称爰考彜章参合舆论增乐舞爲八佾加笾豆爲十二盖用祭天飨地之礼乐庶副尊师重道之本意也特遣儒臣逺诣阙里用申祭告孝宗𢎞治十七年重建孔庙落成御制祝文遣内阁辅臣李东阳诣阙里祭告其文曰皇帝谨遣太子太保戸部尚书兼谨身殿大学士李东阳致祭于先师大成至圣文宣王曰惟我先师代天立教礼严报祀四海攸同岳降在兹庙貌自古顷罹灾变实警予衷爰勅有司命工重建越既五载厥功告成栋宇毕新器物咸备光昭儒道用妥圣灵特遣辅臣逺将祭告按圣庙祀典厯代递有加増至我皇上而鉴古从宜畴咨详愼至再至三凡诸礼乐之修明皆禀宸衷之裁定然后至隆极盛蔑以加焉盖祀先圣备四代之礼乐记曰夏后氏尚明水殷尚醴周尚酒备酌也有虞氏祭首夏后氏祭心殷祭肝周祭肺备物也泰有虞氏之尊山罍夏后氏之尊着殷尊牺象周尊备器也抟拊玉磬戞击大瑟中瑟小瑟大琴中琴小琴备乐也元和间于庙作六代之乐元嘉时司徒吴雄设百石卒史掌礼器此时庙庭犹存古之礼乐也晋魏以降大率颁自天子而子孙世守之矣自开元制文宣被衮冕正南面之坐而后用王者礼乐故唐以后至今所以祀孔子者皆本于开元礼以增益之然开元礼无亲祀仪但载有皇太子释奠仪及州郡有司学官之祭祭孔子爲笾豆十簠簋㽅铏俎三七十二弟子为笾豆二簠簋俎一而后笾豆之数备至明成化加十二笾豆而亦旋设旋罢于是十笾十豆之数厯代相因按开元礼用笾豆十则笾减糗食粉食豆减食糁食今孔子之祭是也用笾豆八则笾减白饼黒饼豆减脾析豚胉今四配之祭是也用笾豆四笾实食盐干枣栗黄脯豆实芹菹兔醢菁菹鱼醢今两庑之祭是也周礼小胥掌乐悬之位王宫悬诸侯轩悬大夫判悬士特悬宫悬四面皆悬如宫有墙轩悬去其南面以避王也判悬又去其北面以示其德半于君也特悬又去其西面以示特立之义也宋齐五代皆设轩悬之乐六佾之舞唐开元中释奠用宫架之悬而不详佾数之八与六大厯之初脩复盛事仍设宫悬宋设登歌之乐不用轩架而用判架有歌而无舞非古人习舞合乐之意元人因之明初协律郎冷谦考正雅乐并乐舞之制洪武二十六年始定舞用六佾乐用登歌成化间增八佾嘉靖间复议改用六佾而阙里仍沿旧制其所用乐章实宋大晟乐府而元袭之明亦採用之者也祝文则始于贞观二十一年至德宗春秋释奠祝版御署讫北面致恭后世遣祭用祝文书皇帝谨遣而亲祀无读祝仪我皇上之祭也有行古释奠之礼者有事于先圣先师必合乐是也有行古幸宅之礼者许孔氏子孙陪位及説经是也有行今辟雍之礼者酌献奠帛及分献官随拜于阶墀是也有从其乡之礼者祭器乐章许从其旧是也若拜行九叩祭用祝文此幸学典礼之所未有出自睿裁本于圣敬以创非常之典仁至而义尽礼周而意洽底于无可尚尊于莫可加矣祭之日当严冬沍寒之际昧爽向明之初而阳和照燠瑞霭茏葱煖律如吹坚冰立散圣人所至则天地之气应之皇上端肃之容俨乎如有所接也陟降之承洋洋乎如在其上也聆赞唱于杏坛如登清庙奏云韶于路寝恍设钧天凡厥庶民靡不感激欢欣觐光恐后而百辟万骑之云屯璧水桥门之观听礼既叙矣乐既成矣至矣哉中和之极矞皇之观也又按汉高亲绌万乘临幸阙里祀以太牢事既创见史乃特书东京三帝唐宋两朝率循有加旷典时举然自建武以后其不杂出于登封下禅明堂五帝之余者希矣皇上稽古验今援据经传有事泰山告至而已尔乃回銮泗水驻跸稷门盛礼隆文必躬亲于酌献説书讲艺复延访于儒生宠光逮其后人恩数加于前古昭垂简册不敢邀爲私家之荣仰颂圣神庶几可见道揆之一云尔遣国子监祭酒阿礼瑚祭启圣公祠导引太常寺赞礼郎铁图对引汶上县监生郭璇典仪太常寺八品笔帖式桑格读祝太常寺读祝官雅奇献帛赞礼生田智德献爵赞礼生李敬先李芝芳东从祀分献曲阜县候选知县吕坊之西从祀分献曲阜县候选县丞郭懋德照应行仪注行礼御制祝文先是太常寺题爲请㫖事皇上巡厯山东等处经过阙里銮舆所到之次日祭祀先师庙其祭祀启圣公应派承祭官一员于十一月十五日将祭酒阿礼瑚职名写绿头牌太常寺卿葛思泰与奏事禅岱转奏本日奉㫖遣阿礼瑚行礼附录宋眞宗谒庙毕幸叔梁大夫堂封文宣王父爲齐国公母爲鲁国太夫人制曰朕以祗陟岱宗亲巡鲁甸永怀先圣之德躬造阙里之庭奠献周旋钦崇备至惟降神之所自亦钖命之有初像设具存名称斯阙宜加追封遣都官员外郎王励精䖍祭告元文宗至顺三年加封圣父为启圣王圣母为启圣王夫人制曰阙里有家纟出神灵之胄尼山请祷天启圣人之生朕聿观人文敷求往哲惟孔氏之有作集羣圣之大成原道綂则尧授舜传之周文王论世家则契至汤下逮正考父其明德也逺矣故生知者出焉有开必先克昌厥后如太极之生天地如沧海之有本原云仍既袭于上公之封考妣宜视夫素王之爵于戏君子之道考而不缪建而不悖于以惇典而叙伦宗庙之礼爱其所亲敬其所尊于以报功而崇德尚笃其庆以相斯文齐国公叔梁纥可加封启圣王鲁国太夫人颜氏可加封启圣王夫人主者施行明世宗嘉靖九年从张璁议去封爵仍称启圣公令国子监并天下学宫皆建启圣祠祀叔梁父而以颜无繇曾㸃孔鲤孟孙激配飨程珦朱松蔡元定从祀神宗朝增周辅成从祀按启圣之封肇于眞宗临幸自是建祠于殿之右报本崇始其义大矣明制学宫皆立启圣祠定以配飨从祀之数子虽齐圣不先父食以妥以侑盖在此矣我皇上亲祀阙里启圣祠遣官分祭同时并举而祝文褒崇宸章焜燿所以尊圣人之亲者可不谓隆焉幸鲁盛典卷五幸鲁盛典卷六钦定四库全书幸鲁盛典卷六礼部官奏请皇上御讲筵上由奎文阁东入承圣门歩升诗礼堂御幄升座鸿胪寺卿移成格少卿何玺引大学士明珠王熙吏部尚书伊桑阿礼部尚书介山工部尚书萨穆哈内阁学士麻尔图席尔达翰林院掌院学士常书孙在丰内阁侍读学士徐廷玺翰林院侍讲学士朱玛泰高士奇都察院左副都御史孙果国子监祭酒阿礼瑚太仆寺少卿杨舒光禄寺少卿胡什图鸿胪寺少卿西安吏科掌印给事中费扬古陜西道御史喇占山东巡抚张鹏等各官于左翼排立衍圣公孔毓圻引翰林院世袭五经博士孔毓埏颜懋衡曾贞豫孟贞仁仲秉贞原任五经博士孔毓瑛口北道孔兴洪曲阜知县孔兴认候选通判孔兴谟孔兴询候选䕃生孔兴滋候选知县孔兴言颜光昌候选州同孔贞垣孔尚钰颜绍徽颜文豹仲应甲仲承烈候选州判孔衍釨孔兴运仲缵绪候补敎谕孔尚铣候选训导孔贞鑑孔尚琯孔兴珩孔兴侗孔贞耿孔衍玺孔尚让孟𢎞伟四氏学学录孔尚侃尼山书院学录孔毓玺洙泗书院学录孔贞爝举人孔兴琏孔毓德孔兴瑄孔兴祥颜光是颜光斆敎习贡生曾闻进贡生颜光岳颜伯珣曽闻迪讲书举人孔尚鉝监生孔尚任等各官于右翼排立司道府县官俱候于门外班既定上谕兖州府知府张鹏翮为官清正亦准听讲遂传入列于巡抚之下鸿胪寺鸣赞唱赞衍圣公孔毓圻率五氏职员等行三跪九叩头礼毕鸣赞唱讲书孔尚任孔尚鉝由西阶上行一跪三叩头礼于讲案西偏立孔尚任先至讲案前北面对御陈书进讲大学圣经首节毕退孔尚鉝进讲易经系辞首节毕退下阶归右翼班次先是礼部题请讲书礼仪前期陈设桌案将讲章勅谕安设皇上致祭先师孔子礼毕部堂官二员导引皇上御更衣所少歇讲书处大学士以下京堂科道等官以上巡抚以下道员以上于左翼排列衍圣公五氏有职及讲书人员于右翼排列毕礼部堂官奏诣讲书所导引官引皇上诣讲书所皇上升御座毕鸿胪寺鸣赞唱赞衍圣公五氏有职及讲书人员行三跪九叩头礼毕鸣赞唱讲书讲书人员由西边至讲案前行一跪三叩头礼毕讲书讲毕退就原立处鸿胪寺堂官于东边向西跪奏请宣勅谕鸣赞唱衍圣公五氏有职及讲书人员俱跪宣勅谕大臣就案捧勅论于东边向西宣勅谕毕衍圣公五氏有职及讲书人员就于跪处行三叩头礼兴复行二跪六叩头礼毕鸿胪寺官引出大门外排立礼部堂官奏礼毕皇上还行宫衍圣公五氏有职俱跪送候过爲此题知康熙二十三年十一月十八日题本日奉㫖依议礼部尚书介山説与禅岱口奏皇上祀孔庙毕讲书宜在孔庙大成门东诗礼堂内讲书康熙二十三年十一月十七日启奏本日奉㫖依议孔尚任进讲大学圣经首节大学之道在明明德在亲民在止于至善讲义曰此一章书是言脩已治人内圣外王之要道乃大学一书之纲领此一节又圣经一篇之纲领也孔子意谓大人綂天下国家以立极其爲学之道有三一在明明德德者命于天而赋于人至虚至灵具衆理而应万事本明者也但爲气禀物欲所拘蔽则明者有时而昏然其本体之明未尝或息必因其善端之𤼵而遂明之以复其初此大学之所以立体也一在亲民德者人人所同得大人既自明其德矣又必推以及人鼓舞振作使凡具是德者皆有以去其旧染之汚而嘉与维新此大学之所以致用也一在止于至善明德新民皆有至当不易之则则纯乎天理而毫无人欲所谓至善也大人于己之德必无一理之不明于民之德必无一人之不新皆造于至善之域而主适不迁此大学之所以体圣功而该王道也孔子发明宗旨溯千圣之心传开百王之治綂其纲领条目灿然毕具心法治法悉备于此钦惟皇上睿谟炳照圣学缉熙精一远溯唐虞性道亲承洙泗翠华时迈懽腾万姓之心玉轴宏开义畅六经之㫖固已诞敷文德垂裕丕图矣愚伏愿天保升恒日跻豫泰弥纶无外羣瞻四表之光法则于昭永耀千秋之镜则盛业同参天地而大猷允越皇王矣孔尚鉝进讲易经系辞首节天尊地卑干坤定矣卑高以陈贵贱位矣动静有常刚柔断矣方以类聚物以羣分吉凶生矣在天成象在地成形变化见矣讲义曰此一节书是孔子从有易之后原未有易之先见天地有自然之易也孔子意谓易之有干坤而干坤之有贵贱刚柔吉凶变化岂自易始哉天以阳处上地以隂处下一尊一卑有健顺之理而干坤已定于此矣自是地与万物之卑者陈于下天与万物之高者陈于上而卦爻之上者贵下者贱已位列于此矣天与万物之阳者性常主动地与万物之隂者性常主静而卦爻之阳爲刚阴为柔已剖断于此矣人心一念向善而衆善咸集一念向恶而衆恶皆归以类聚也人事善与善交而不入于恶恶与恶交而不与于善以羣分也聚分而善则吉应之聚分而恶则凶应之而吉凶之理已生于此矣在天而日月星辰有成象在地而山川动植有成形而易中之隂变为阳阳化为阴者已见于此矣造物自然之易如此盖六十四卦止一干坤干坤止一易简之理有亲有功可久可大皆从此出此易所以与天地凖也钦惟皇上至德体干圣功开泰省方观民以敷治敎思容保以求宁固已广运无方极效天法地之量太平有象𢎞开物成务之图矣愚伏愿得一以贞兼三而运法天时御大化云行而雨施率土承流至治日晅而风动则中和洋溢宇宙而位育参两干坤矣谨录世祖章皇帝顺治九年幸学释奠礼毕升彝伦堂谕讲书官坐满汉祭酒在书案东满汉司业在书案西各就案叩头坐满汉祭酒讲易经满汉司业讲书经四品以下内院官执事官五经博士学官诸监生俱在行礼处排立听讲皇上龙飞康熙八年幸学讲书俱照顺治九年仪注附录汉明帝永平十五年三月东巡至鲁诣孔子宅祀毕亲御讲堂命皇太子诸王説经章帝元和二年三月过鲁诣阙里命儒生讲论晋元帝大兴二年皇太子讲论语通释奠太学穆帝升平元年帝讲孝经通释奠如故事唐贞观十四年释奠于国子学诏祭酒孔颖达讲孝经毕颖达上释奠颂有诏褒美二十年诏皇太子于国学释奠既而就讲司业讲孝经忠孝之义许敬宗上四言诗以美其事开元七年命皇太子齿胄子学谒先圣诏右散骑常侍褚无量讲孝经礼记文王世子篇宋太宗端拱元年八月车驾幸国子监谒文宣王礼毕升辇将出西门顾讲坐左右博士李觉方聚徒讲书上即召觉令对御讲曰陛下六飞在御臣何敢辄升高坐上因降辇令有司张帝幕设别坐召觉讲周易之泰卦从臣皆列坐觉乃述天地感通君臣相应之旨上甚喜赐帛百疋至道三年御书六经以赐之元祐六年十月谒孔子庙礼成幸太学诏博士皆升堂坐诸生两庑下命国子祭酒讲无逸终篇明洪武十五年建庙学成上躬临庙酌献乃幸学学官率诸生进拜堂下博士执经祭酒讲经毕颁勅谕太学生徒永乐四年三月上谒庙礼毕驾幸太学赐祭酒司业坐讲文武三品以上及翰林儒臣皆赐坐听讲鸿胪寺官奏请宣勅谕衍圣公孔毓圻率五氏有职及讲书人员俱跪大学士王熙宣圣谕谕衍圣公孔毓圻等曰至圣之道与日月并行与天地同运万世帝王咸所师法下逮公卿士庶罔不率由尔等逺承圣泽世守家传务期型仁讲义履中蹈和存忠恕以立心敦孝弟以修行斯须弗去以奉先训以称朕怀尔等其祇遵毋替特谕衍圣公孔毓圻率五氏子孙叩头谢恩附录宋眞宗幸庙立殿之西召孔氏子孙抚谕明洪武元年十一月十四日祭酒孔克坚诏对谨身殿上曰老秀才近前来你多少年纪也对曰五十三岁上曰我看你是有福快活的人不委付公事勾当你常常写书与你的孩儿我看他姿质也温厚是成家的人你祖宗畱下三纲五常垂宪万世的好法度你家里不读书是不守你祖宗法度如何终你老也常写书敎训者休怠惰了于我朝代里你家里再出个好人可不好是月二十日孔克坚于谨身殿西头廊房下奏曲阜进表的回去臣将主上十四日诫谕的圣㫖备细写将去了上曰道与他少喫酒多读书洪武元年仍封孔子五十六代孙孔希学爲袭封衍圣公制曰古之圣人自羲农至于文武法天治民明并日月德化之盛莫有加焉然皆随时制宜世有因革至于孔子虽不得其位会前圣之道而通之以垂敎万世爲帝者师其孙子思又能传述而明言之以极其盛有国家者求其綂绪尊其爵号盖所以崇德而报功也厯代以来膺袭封者或不能绳其祖武朕甚悯焉当临御之初访其世袭者得其五十六代孙孔希学大宗是绍爰行典礼以致褒崇尔其勤敏以进学恭俭以成德庶几领袖世儒益展圣道之用于当世以副朕之至意岂不伟欤洪武六年八月二十七日上御端门百官早朝上召衍圣公孔希学问曰尔年几何对曰臣今年三十有九上曰今去尔祖孔子厯年几何对曰仅二千年上曰年代虽远而人尊敬如一日者何也惟尔祖明纲常兴礼乐正彝伦所以为帝者师为常人教传至万世其道不可废也且尔祖无所不学无所不通故得爲圣人如问礼于老聃学琴于师襄之类此谓学无常师非特如此楚王渡江得一物其大如斗其赤如日其甜如蜜衆皆不知遣使问于尔祖尔祖曰此萍实也问何以知之尔祖曰昔吾闻诸童谣云童子之言尔祖尚记之不忘况道德之奥者乎今尔爲袭封爵至上公不爲不荣矣此非尔祖之遗䕃欤朕以尔孔子之裔不欲于流内铨注以政事烦尔正爲保全尔家也尔若不读书辜朕意矣且人生年自八岁至弱冠多昏䝉未开不肯向学自冠至壮年有室血气正盛百为营营亦无暇好学尔年近四十志虑渐凝定见识渐老成正好读圣人之书亲近名师良友蚤夜讲明道义必期有成学成之后四方之人知尔之能俱来执经问难且曰此无媿孔氏子孙岂不美欤然四体之动乃德之符步履进退亦必用安详不可欹斜飞舞久久习熟遂爲端人正士朕今婉曲教尔尔其自绎还家亦以此教子孙可也勉之哉勉之哉洪武十年中书省官传旨孔袭封教他每年来走一遭洪武十二年谕衍圣公孔希学曰卿家昭明厯代不朽富贵永张天地间乃由阴隲之重云何以其明彝伦攸叙之精微表万世纲常于不泯也故若如卿当思祖道可动人天朕闻卿来朝已勅中书下礼部使所用如意未知给否虽从行者务要懽心故兹勅谕谕衍圣公孔希学曰昔卿之祖能明纲常以植世敎其功大矣哉故其后世子孙相承凡有天下者莫不优礼今卿每岁来朝不避严冻可谓笃于君臣之大义而不咈于祖训者矣已勅中书下礼部赐卿日用故兹勅谕按自古帝王幸宅临雍储贰入学齿胄讲经説书见于前史者唯汉永平元和晋大兴升平唐贞观开元宋端拱元祐明洪武永乐数朝而已恭遇我世祖章皇帝顺治九年暨我皇上康熙八年乃复举行焉然永平之説经者皇太子诸王也元和之讲论者儒生也大兴以皇大子讲论语通而释奠升平以帝讲孝经通而释奠非因释奠而讲故不着讲者何人也贞观十四年之讲孝经者祭酒二十年之讲孝经者司业开元之讲孝经礼记者右散骑常侍褚无量端拱之讲周易泰卦者博士李觉元祐之讲无逸者国子祭酒自明洪武以后幸学讲书率命祭酒司业矣元和之幸阙里孔僖实从孔氏男子会者六十三人而未闻命讲贞观之命孔颖达讲孝经乃因颕达适官祭酒而非以其爲孔氏也自古及今未有命孔氏子孙进讲者皇上特恩异数选孔氏子孙充讲书官而且圣谕煌煌勉以弗坠先训所以鼓励造就之者又如此其至仰见我皇上重道崇儒之心推及苖裔度越曩代直接心传于先圣而极光荣于圣族矣鸿胪寺官引各官出俟于东毓粹门外候送驾礼部官奏礼毕请皇上还行宫上谕大学士明珠王熙等曰孔尚任等陈书讲説克副朕怀着不拘定例额外议用又谕朕初至阙里祀典既成意欲徧览先圣遗蹟着衍圣公孔毓圻山东巡抚张鹏口北道孔兴洪讲书官孔尚任孔尚鉝引驾于是驾由承圣门出复入大成门附录水经注云洙泗二水交于鲁城东北阙里背洙泗墙南北一百二十步东西六十步四门各有石阃北门去洙水百步后汉初阙里荆棘自辟从讲堂至九里鲍永爲相因脩飨以诛鲁贼彭丰又云孔庙即夫子之故宅也宅大一顷所居之堂后世以为庙庙屋三间夫子在西面东向颜母在中间南面夫人隔东一间东向献帝时庙遇火烧之魏黄初二年文帝令郡国脩起孔子旧庙庙有夫子像列二弟子执卷立侍穆穆有询仰之容汉魏以来庙列七碑二碑无字栝栢犹茂阙里志今至圣先师庙在县城中央中为正殿九间宋徽宗崇宁元年诏殿名大成殿牓御书也先圣南面四配十哲分侍左右后为寝殿七间祀夫人亓官氏寝殿之东为祠三间西向以祀伯鱼寝殿之西爲祠三间东向以祀子思又后爲圣蹟殿壁上皆石刻也正殿之前爲杏坛即讲堂遗址汉明帝御此説经坛左右为两庑东西皆五十间祀先贤先儒坛前为宋眞宗御赞殿今废但存御赞刻石十有二碑又前为大成门门凡五间旁有掖门左曰金声右曰玉振大成门之外有唐宋金元碑各覆以亭碑亭之左爲居仁门又左爲毓粹门碑亭之右为由义门又右为观德门碑亭之前为奎文阁阁凡五间亦谓之藏书楼东西列明御制碑亭楼之左右各爲掖门三间掖门东爲衍圣公斋戒所掖门西为有司斋戒所楼前爲门五间汉唐古碑在焉门之前爲大中门三间门牓宋仁宗御书大中门之前有门三间故金之旧制也三门之前爲石桥三以跨璧水桥之前复为大门五间门圆洞如城门制东西各为一坊曰德侔天地道冠古今其前有石坊曰太和元气前爲櫺星门东西大道也左右各竖下马牌金章宗明昌二年立南有石坊镌金声玉振四字坊与城南门相直门上镌万仞宫墙四字庙之西偏爲启圣公庙庙前爲金丝堂三间以贮乐悬宋时建五贤堂于此𢎞治间改建也堂前爲启圣门庙之东偏为家庙五间孔氏子孙私庙也家庙之前为诗礼堂五间宋眞宗曽驻跸于此既而去鸱吻使为斋室堂前为承圣门四隅爲楼如王公之制庙左为衍圣公第第前为阙里坊古阙里也自汉建宁四年鲁相史晨修广宅庙厯魏晋南北朝唐宋改筑维新必加爽垲金贞祐之乱庙貌尽燬皇统大定间制乃大备元至元丁夘大德戊戌至正已夘凡三修焉明洪武永乐再修焉成化十八年始广十楹之制𢎞治十二年灾奉诏大作新之为费一十五万有奇越五年新庙成遣大学士李东阳祭告嘉隆以后代有修葺前后各有碑记按圣庙由鲁哀公十七年始立其从凡有隳废必官爲缮修汉魏以降亦代有增饰孝建褒述视诸侯之礼开元册命同王者之制名数既备庙貌斯𢎞矣若乃展采东巡悼荒芜于燕寝观风广鲁加恢廓于儒宫则干封之诏遐慕犹存天僖之勅特赐斯纪则又于岁修常典之外而以崇峻爲广厉者矣自时厥后一厄于金之贞祐而鼎新于元之大德再灾于𢎞治之己未而落成于𢎞治之甲子今之庙制则犹是𢎞治所重建者也由二百年以后溯二千年以前读列代御府之文览遣告穹碑之记南面之坐正于唐宗大成之额钖于宋帝门㦸二十有四政和之所命也黉舍四百余楹明昌之所拓也以至碧瓦丹櫺之璀璨蛟龙蟠螭之镂错庙门下马之碑城南待幸之路致饰尽美踵事增华岁月已遥规模未改我皇上停舆兹土亲祀礼成躬举玉趾周厯廊庑徘徊路寝俨对越之思致羮墙之慕于大成承圣诸门出而复入者三此即峒山问道渭水求师轨辙斯遐流连罕觏自非夙契道妙亲接心传奚以俯诎宸严徧承堦墄有如斯也自有斯庙以来曾未尝降至尊以周览眄庭庑而永日由是御盖天章之钖穹碑圣制之文超轶百王增高万仞诚与道德而常新竝干坤而永大矣幸鲁盛典卷六幸鲁盛典卷七钦定四库全书幸鲁盛典卷七上入大成殿诣先师神座前命侍衞启帷拂尘肃瞻塑像顾问衍圣公孔毓圻曰此像造于何年毓圻奏曰相传东魏兴和三年兖州刺史李珽始塑圣像以次观颜子曾子子思子孟子像附录碑记君姓李字仲琁赵国柏仁人也其先帝高阳之苗裔左车之绵绪瑶光休彩赫奕于上龄若水嘉祥扶疎于季叶君以资解褐奉朝请俄除定州平北府法曹参军仍厯郡功曹谘议参军事定相雝三州长史东郡汲郡恒农三郡太守司徒左长史中散大中大夫营搆都将雝兖二州刺史其𨽻兖部也当未浃旬言觐孔庙肃恭致诚敬神如在遂轫车曲阜饮马沂流周游眺览尚想伊人乃命工人脩建容像孔子曰从我于陈蔡者皆不及门也因厯叙其才以为四科之目生既见从没侍故颜氏庶几着系于易辞起予者商纷纶于文诰是则大圣人之道须辅佐而成故曰吾有由也恶言不闻于耳所以雕塐十子侍于其侧今于设像圣容仍奉进儒冠于诸徒亦青衿青领虽逝者如斯风霜骤谢而沦姿旧训暧似还新庙宇凝静灵姿严丽夫道系于人人亡则道隐斯大义以之而乖微言以之而絶今圣容肃穆二五成行丹素陆离光辉清映似微笑而将言左右若承颜而受业是以睹之者莫不忻忻焉有入室登堂之想斯亦化行乎一隅也天诞圣哲作民师表休风流阙里播洙泗至于叹鳯鸟之寂寥伤河图之莫出屡应聘而不遇知道德之不行而乃正雅颂脩春秋刋理六经悬诸日月千载之后莫不得其义以述作服其训以成身兹可谓开辟之儒圣无穷之文宗者矣此地古号曲阜是唯鲁都虽宫观荒毁台池芜没然其庙庭也蔚丛林于九冬罩脩柯于百仞类神栝之侵汉同梧宫之巨围至夫鸿随秋下则月秀霜枝燕逐春来而风开翠叶既以丕壮观瞻亦足以安乐圣灵是以无代不加脩缮謶亿载以宁神君清明在躬精思入微功被人神德贯幽显岂惟营饰宣质经创贤容如䖍脩岱像崇奉元宗敦素剪华兴存废絶视民如伤跻之仁寿体亡怀以幽诣任万物以为心爰自刺举未或斯同然丹青所以图盛蹟金石所以刋不朽文章不鑴珉瑶焉述畧序义目树碑庙庭俾后来君子知功业之若斯焉唐开元八年司农李元瓘言七十子之像文翁之壁尚不阙畧岂有文庙遂无图绘自是颜子等十哲皆为坐像曾参以孝特为塑像坐十哲之次七十二子俱图壁上开元二十七年追谥孔子为文宣王仍出王者衮冕之服以衣之宋太祖建隆元年诏增葺祠宇塑绘先圣先贤之像眞宗幸庙时帝歛袵北面式瞻睟容仍顾庙制度嘉叹乆之至大中祥符二年春加先圣冕服桓圭冕九旒服九章先是以木为圭至是始易以玉徽宗崇宁四年诏太常考正文宣王庙像冠服制度用王者冕十二旒衮服九章画图镂版印赐仍颁降天下州县学咸使依图改正高宗绍兴十四年幸太学祗谒先圣内降玉圭金世宗大定十四年考正周礼王者之服圣像冕十有二旒其服十有二章兖国公邹国公像九章九旒明洪武十四年建太学于南京定文庙之制自孔子以下尽去塑像用木主嘉靖九年诏两京国学及天下儒学文庙俱撤塑像易以木主按明臣邱濬言像设起于佛敎又云自唐设塑像其实不然上古帝王圣贤皆有图画遗像殷宗梦説肖象旁求既有图画则金石土木为踵事矣越勾践以黄金写范蠡之状而周太庙已有缄口铭背之金人夫岂待休屠祭天之神乎战国策之言土偶木偶则固已神而明之矣岂非抟土刻木爲之乎朱子白鹿礼殿塑像説云成都府学先圣先师像文翁琢石所爲皆席地跪坐文翁去古未远彼时佛教未入于中土也朱子初意欲不爲塑像临祭设位其后但以为当倣成都之制未尝以塑像为必不可也先圣四十九表赖端木氏以传而像设则相沿谓昉自元魏兴和彼时像敎固盛行矣迄今详其碑记云乃命工人脩建容像雕塐十子侍于其侧设像圣容仍奉进儒冠于诸徒亦青衿青领曰脩曰仍则是前此已有之也又云营饰宣质经创贤容明是圣像但加脩饰十子乃经创雕塑耳谓昉于兴和者尚未深考也谓自唐设塑像可乎此濬之失也若宋濂以为因开元八年之制则尤爲失之逺矣开元八年准李元瓘之奏改颜子等十哲爲坐像又特塑曾子像坐于十哲之次前此先圣之有坐像甚明也至开元乃改衮冕之服耳宋濂又谓开元二十七年迁神于南面失古者神道尚右之义而未考诏文所谓昔周公南面夫子西坐今位既有殊岂宜依旧之语盖贞观永徽先圣之位迭更显庆二年别祀周公而西牖之位未改至是乃正南面之位非以西坐爲尊也然此据京师及天下学校而言若故宅之庙则水经注云庙屋三间夫子西面东向颜母在中间南向夫人隔东一间东向亦是以南面爲尊故启圣夫人南向也汉明帝时犹未改筑宗祊故西面再拜耳则是濂所着夫子庙堂议皆未必为考古者所据依也濂与濬之失且如此若张璁则不足道矣要之古人祭祀有主有尸像设事神在尸礼既废之后尸以其气类像以其仪刑其于求诸髣髴之义一也尸既不可复则像亦不可废明太祖惟建国学用木主成祖迁都燕京国子监塑像仍元之旧改物创制之时亦何难如我意而尽更之而因循若此者夫亦爲数千百年神灵之所凭依天下之所瞻仰帝王之所北面一旦决然尽易之而有所不忍也至世宗更制定礼通行学校尽撤其旧而独阙里之像存而不议庙殿之号沿而弗改以至于今恭遇我皇上亲祀肃观遗像徘徊叹慕羮墙如见之思亲承于陟降中像之废而仅存以待圣主之瞻顾者盖有天焉自此于万斯年莫敢有议之者矣又按碑文引从我陈蔡之语而云大圣人之道须辅佐而成所以雕塐十子侍于其侧则是四科配享始于兴和此碑而十哲之称乃见于开元追封之诏所云门人三千见称十哲者也仲琁东魏世家魏书有传附李顺传后北史有传作旋皆不着其字碑云字仲琁当是名与字同故部民但举其字阙里志不知何据以为名珽未敢定也魏书天平初迁都于邺以仲琁为营构将作衞大将军出除车骑大将军兖州刺史以孔子庙墙宇颇有頺毁遂脩改焉还除将作大匠仲琁所厯竝着清勤守𢎞农以威惠伏宫牛二姓具有文武而脩缮庙庭一事史载弗遗上观礼器有犠象云雷三罇问何代法物衍圣公孔毓圻奏曰汉章帝元和二年亲祀阙里所畱祭器按牺象周尊也云雷着尊南尊也先儒之释牺象异义诗正义云犠尊之字春官司尊彝作献尊郑司农云献读爲牺牺尊饰以翡翠象尊饰以象鳯凰或曰以象骨饰尊毛传曰牺尊者沙羽饰与司农饰以翡翠意同则皆读爲娑传言沙即娑之字也阮谌礼图云牺尊饰之牺牛象尊饰以象于尊腹之上画爲牛象之形王肃谓太和中鲁郡于地中得齐大夫子尾送女器有牺尊以犠牛爲尊然则象尊尊爲象形也今以庙器证之则王肃之説是已特陈祥道所谓背上负尊者失之耳盖被以鞍韀故曰牺范铜为之穴其背以受酒有盖有项项有欵环之云汉元和二年孔子庙祭器也云雷今以贮初献酒犠象今以贮亚献终献酒上观石刻吴道子画鲁司寇像出殿北扉过寝庙至圣蹟殿周览图画石刻及凭几像行教小影立像行像诸石刻顾问衍圣公孔毓圻曰何像最眞毓圻奏曰惟行敎小影颜子从行者爲最眞乃当年端木赐传写晋顾凯之重摹者上爲拂拭凝视遂由左堦出附录明张应登圣蹟图记曰阙里故有圣蹟图若干幅在枣梨亦散在各籍巡按御史何出光裒四千缗辟殿后之隙爲殿图圣蹟入于石爲久逺不磨计知曲阜事𢎞复实肩厥役壬辰十月朔应登按部而来释奠告成仍商之𢎞复增旧图所未有者定爲百十二图列之俎豆之上可瞻而谒可搨而传升堂入室开卷观德庶几有儆若圣不在图亦不在殿则何以见之羮墙乃作殿碑复当图叙元司居敬尼山孔子像记曰设像祀神非古也其尸礼既废之后乎汉文翁立学官成都蜀有文翁石室设孔子坐像其坐歛跖向后屈膝当前上古以来君臣及七十二弟子绘两旁晋王右军尝简蜀守写倣之有宋嘉祐中王公素为礼殿图此像之最古者然皆汉衣冠也居敬学制邹邑迁学舍于城西建孔子庙时孔颜孟三氏敎授张䇓习于礼者也因问立像之制曰古人席地而坐高台隆扆既已失之冕服之度传讹甚矣阙里行敎像颜子从后者顾凯之笔杏坛小影像吴道子笔及近司寇像皆汉晋衣冠耳礼记儒行篇孔子自言少居鲁衣逢掖之衣长居宋冠章甫之冠此孔子衣冠也逢掖深衣是己章甫元冠是已慿几像先圣凭几坐手执尘尾侍十弟子顾凯之画黄伯固云圣像无须髯惟家庙小影为眞行教小影衣燕居服颜子从行孔庭纂要称其于像最眞亦顾凯之画也凯之去古未逺孔圣全书谓孔子存日尝冩小影或有所本也唐刘禹钖新州庙碑载尧颈禹耳华冠象珮取之自邹鲁者即此像宋时刻石立像吴道子笔行像米芾笔也以上诸图俱在圣蹟殿内上问西偏是何处毓圻奏曰前爲金丝堂后爲启圣公叔梁父祠上歛容驻望久之附录宋仁宗庆厯八年孔彦辅以齐国公像尚循旧制公卿服乞正之命九章之服仍请齐国公与鲁国太夫人同迁于殿后立庙奉安上复南入大成殿北扉至殿前左扉南向立召孔氏及五氏子孙有顶带者皆入跪陛上上谕曰至圣之德与天地日月同其高明广大无可指称朕向来研求经义体思至道欲加赞颂莫能名言特书万世师表四字悬额殿中非云阐扬圣敎亦以垂示将来随命侍衞捧出卷轴展开御书万世师表四字羣臣欢欣踊跃同声颂扬衍圣公孔毓圻跪接捧安先师座前上复命大学士明珠宣谕曰厯代帝王致祀阙里或畱金银器皿朕今亲诣行礼务极尊崇至圣异于前代所有曲柄黄盖畱之庙中以示朕尊圣之意谕毕命以御前常用黄繖畱供庙庭四时飨祀陈之五经博士孔毓埏起接恭置殿中衍圣公孔毓圻率五氏职官及陪祀听讲人等叩头谢羣臣皆唿万岁附录后周太祖广顺二年幸阙里畱所奠祭器银炉于庙宋眞宗大中祥符元年遣内侍殿头张文质赍勅赐太宗皇帝御制书五百十七轴九经书及疏释文三史书并昨赴文宣王庙祭祀器物金镀银香炉盒并香药绯罗绡金袱黄袱等畱于庙中勅曰国家尊崇师道启迪化源睠维邹鲁之邦是曰诗书之国尼山在望灵宇增严朕登岱告成回銮欵谒期清风之益振举缛礼以有加式资诲诱之方更尽阐扬之旨宜以所赐太宗皇帝御制御书并正义释文及器物等并置于庙中书楼上收掌委本州长吏职官及本县令佐等同共检校如有讲説释奠并须以时出纳勿令损汚此勅文仍刋之于石昭示无穷是年又降曲阜庙桓圭一按自开元追谥易侯而王释章逢而服衮冕嗣后宸章宝翰钖自内庭祭器宫悬出于天府惟名与器虽邀荣于厯代然未有如我皇上时巡还跸舍奠説书礼成之后殊恩异数优渥频烦徘徊景慕诚敬尊崇务极于无可加实前古之所未有盖以在昔先圣立人之极为法于天下后世是以有御书万世师表之赐也素王无位而祖述宪章得其正綂是以有曲柄御盖之赐也斯其心通黙契发挥表章备物典册矞皇宣着诚哉有其德位作之君师而当议礼制度考文之时也而先圣后圣心源相接若合符节亦见于此矣猗欤盛哉上出殿至陛上问大成殿牓衍圣公孔毓圻奏曰此牓宋徽宗御书飞白字也上抚视盘螭石柱移时始下阶至杏坛衍圣公孔毓圻奏曰此先圣讲道之所上览金臣党怀英篆杏坛二字碑上步下杏坛玩坛前石鑴龙炉毓圻奏曰此金章宗时巧工所制附录宋仁宗嘉祐六年赐孔庙飞白御书殿牓併金字篆庙碑至庙日设祭奉安帝写牓时必巾栉而书转运使直秘阁校理张师中进宝奎辉文歌降诏褒美孔舜亮宰乡邑亦进诗百韵陈谢徽宗政和四年命后苑制造御前生活所造碑御书大成殿额颁降本庙从舒州司曹事孔若谷之请也及太学辟雍先圣殿皆御书元成宗大德六年修庙殿七间转角复檐重址基高一丈有奇内外皆石柱外柱二十六皆刻龙于上神门五间转角周围亦皆石柱基高一丈悉用琉璃沿裹碾玉粧饰焕然超越前代明𢎞治重建大成殿九间殿前盘龙石柱两翼及后檐俱鑴花石柱杏坛在大成殿前即先圣教授堂之遗址汉明帝幸宅亦尝御此命皇太子诸王説经于堂上后世尝以爲殿宋天圣中孔道辅监修祖庙增广殿庭移大殿于后讲堂旧基不欲毁折因甃爲坛环植以杏金天㑹七年兵徇东鲁兖州坚壁而守时睿宗爲元帅帅师次城下谕以祸福戒军士先圣所生地不得剽夺城定命曲阜尹衡雍引诣宣圣庙庙皆灰烬殿火犹未灭元帅乃登杏坛奠拜金学士党怀英承安二年立杏坛二字碑于亭内明隆庆三年工部请修孔庙兖州府通判许际可以杏坛狭小廓而新之金开州刺史高德裔杏坛铭曰周室下衰王纲解纽非大圣人狂澜莫救天挺夫子生民未有立言范世木舌金口三千之徒义由此受我瞻遗坛实爲教首万代护持天长地久上览宋臣米芾所书桧树赞碑及宋眞宗君臣所制孔子与七十二弟子赞附录宋眞宗大中祥符二年诏曰朕乃者封峦禅社昭列圣之洪庥崇德报功广百王之彝制洎言旋于阙里遂躬谒于鲁堂瞻河海之姿睟容穆若出泗水之上高风凛然举茂典之有加期斯文之益振由是推恩世胄併钖宠章祗事祠庭增其奉邑复念性与天道德冠生民议兹元圣之名冀广严师之礼兼朕亲爲制赞以表崇儒至于四科鉅贤并起五等七十达者俱增列侯仍命寀寮分纪遗烈式尽褒扬之㫖庶资善诱之方宜令中书门下枢密院三司使两制丞郎待制阁馆直馆校理分撰赞以闻眞宗御赞云若夫检玉岱邱回舆阙里缅怀于先圣躬谒于严祠以为易俗化民既仰师于彝训崇儒重道宜益峻于徽章增荐崇名聿陈明祀思形容于盛德爰刻镂于斯文赞曰立言不朽垂教无疆昭然令德伟哉素王人伦之表帝道之纲厥功茂实其用允臧升中既毕盛典载扬洪名有赫懿范弥彰七十二弟子赞羣臣分撰同勒石上前至大成门门左观先师手植桧上问此树未朽何以无枝衍圣公孔毓圻奏曰自故明𢎞治十二年庙燬于火御赞殿大成门俱被焚桧在门殿之间经火枝叶尽脱孤干独存今又二百年矣不枯不荣其坚如铁色亦如之俗唿爲铁树上命侍衞入栏抚摩良久称其神异御制阙里古桧赋附录手植桧三株其二在御赞殿前高数丈余围一丈四尺纹左者左纽石者右纽其一在杏坛东南隅高五丈余围一丈三尺枝盘屈如虬龙世谓之再生桧五十一代太常博士衍圣公孔元措记曰贞祐二年甲戌正月兵临曲阜焚我祖庙延及三桧幸收灰烬之余携至阙下至大甲申内省知事除开封府李世能令工刻为先圣容及从祀贤像召元措瞻仰谨再拜以识岁月云元三氏教授张铭序曰阙里手植桧毁于甲戌之火根或戕之岁久无遗后八十年岁在癸巳是爲至元三十年导江张来为敎授甲午春仲东庑頺阯甓隟间茁焉其芽躬徙复于故处矢之曰此桧日茂则孔氏日兴明年春翠色葱然又明年丙申秩满去喜矢言之有征也铭以识之孔泾记曰手植桧厯周秦汉晋几千年至怀帝永嘉三年己巳而枯枯三百有九年子孙守之不敢有毁至隋恭帝义宁元年丁丑复生生五十一年于唐高宗干封二年丁卯再枯枯三百有七年至宋仁宗康定元年再荣金宣宗贞祐二年甲戌罹于兵燹枝叶无遗后八十载癸巳是爲元世祖至元三十年故根复发至明洪武二十有二年己巳凡九十七年其高三丈有奇围四尺纹仍左旋与故本无异庙中古桧殊多惟是本异于寻常圣人手泽盖有系于纲常名敎芘覆斯文甄陶万品感导江张之言有征也因识之明学士李杰弔手植桧辞序云𢎞治己未岁六月十六日阙里孔庙灾先圣手植桧燬焉京师士大夫闻之罔不惊惋且曰庙貌修复我朝崇儒右文谅不容缓但兹桧不可复得惜哉予考志书手植桧枯于晋复荣于隋又枯于唐复荣于宋元初紫阳杨奂东游记云金贞祐兵火焚撅无复孑遗好事者或爲圣像或爲簪笏而香气特异是则宋时复荣之桧至是又不存矣后八十一岁爲至元三十一年复生于故处敎授张爲铭以识之今所燬者即此是也然则他日之复生其可必也夫按先师手植之桧迄今二千余年遗根重萌枯槎不朽左旋右纽不改其故考祖庭之纪载既祥异之屡书与夫蓍草丛生荆棘自辟实至诚之道可以赞化育参天地之一端也儒生学士低佪瞻相起敬起爱形诸诗笔匪直比于甘棠之勿剪嘉树之封殖而已自圣制既出而苞符启祕天文垂象而奎娄增辉䌷绎圣神之几深阐发干坤之灵奥宫商经纬极赋家之晖丽琢磨斧藻发道体之英华故使萤爝因之失照抑亦朽株从此向荣矣幸鲁盛典卷七幸鲁盛典卷八钦定四库全书幸鲁盛典卷八上出大成门问汉碑所在衍圣公孔毓圻奏曰汉碑在奎文阁前因引驾过唐碑亭观唐干封碑上嘉赏前至奎文阁衍圣公孔毓圻奏曰此阁乃藏厯代书籍之所皇上颁赐之书皆谨藏其上附录唐干封元年赠泰师鲁国孔宣公碑文曰臣闻形气肇分宗匠之涂遂广性情已着名教之理攸兴是故雕刻为妙物之先粉泽成眞宰之用若其语弃智则圣非攘臂之端庄寄齐谐则礼必因心之范虽九流争长百家竞逐而宗旨所归典坟攸系夫轩羲已谢子姒迭微步骤殊方质文异辙及流漦起譟箕服传訞宪章板荡风雅沦丧然而千龄接圣崇朝可期五百见贤伐柯未远粤唯上哲降生圯运理接化先德克造物财成教义弥纶之迹已周组织心灵范围之功且峻利仁以济幽显垂训以霑动植自叹起临川道穷反袂西峯琰玉几烬苍山东野柔桑多尘碧海属混元再造休明一期雅颂之音复闻郊禋之礼还缉跨巢胥之逸轨迈龙鸟之遐风瞻白云而升介邱翼苍螭而过沂上而令千祀之外典册遂隆九泉之下哀荣方缛斯乃命爲罕説道不预谋岂如箕山之魂空成寂寞信陵之墓徒复经过将知龙蛇之蛰潜契于天壤圣智所游高悬于日月言不可极其惟孔泰师乎泰师讳邱字仲尼鲁国鄹人有殷之苗裔也分于宋则孔父嘉爲大司马弗父何以国让其弟厉公正考父佐戴武宣而受三命居于鲁则有防叔伯夏叔梁纥纥生泰师若夫天命元鸟玉筐隆其濬哲瑞启白狼瑶台繁其钖类武王覆夏仍迁象物之金有客在周复奏桑林之乐滋恭喻尸臣之鼎高让挹延吴之风令绪昌源焕乎已逺至如象纬凝质则傅説巫咸嵩华降神而申伯吉甫在于郊临巨蹟郁符中野之祥水带邱阿遥均返宇之庆韫干坤之精粹陶隂阳之淑灵度九围十河目海口放勲文命有喻于仪型子产臯繇微详于具体孟孙言其将圣太宰辨其多能神关系表性与道合时初撰屦已训鲁乡年未裘裳先窥周室犹且学期上达业遵下问龙如藏史或访礼经碧准苌𢎞言询易象曲台相圃广陈揖让之容师挚师襄屡辨兴亡之极网罗六艺经纬十伦加以思入无方情该至赜陈庭矢集悬验逺飞季井泉开冥占幽怪新萍泛日能对于楚宾旧骨沦风旋训于吴使藏往知来之际微妙元通之旨不可以龟䇿求不可以筌蹄得及其誉闻曲阜南宫展师资之敬应务中都西邻化诸侯之法冬官效职五土得其攸宜秋令克宣两观展其刑政沟疏墓道但抑季桓田归汶阳遂陵齐景尊君卑臣之训自家刑国之术每惆怅于兴周亦畱连于韶管然而高是不惠彼日寖微起哀怨于王风絶归飞于鸣鸟是邦可化斯道欲行暖席兴忧问津匪倦俎豆尝説空及三军之容季孟有言不接双鸡之膳晏平推士尚或相排子西让王终成见拒亦有宋朝司马乔木难休衞国匡人逆旅焚次荷蒉微者翻嗟击磬之心仪封细人潜明木铎之意既而在斯兴感用辍栖遑狂简斐然弥嗟穿凿旋骖旧馆扫筵阙里杏坛居寂缁林地幽知十稽微得二承妙科斗所载方閲旧文睢鸠在篇徧详雅什河汉鞉鼔铿锵之响复传宗庙衣裳升降之仪还序博约无倦诱喻多方后稷躬耕近关励物伯夷馁死犹可激贪周公其人则神交于梦想管仲小器叹微之于征伐信立德立言太上谓之不朽曰仁与义前哲以之周旋覆篑爲山喻天阶而不陟读易无过假日蚀以鸣谦茨岭峒山寄言于独善岐情风御未涉于通庄妙臻数极作侔易简是知缝掖乃兼济之途华衮非为政之要及其愚智齐冺椿菌如一南楚狂狷旧辨鳯衰东鲁陪臣奄成麟毙晨兴负杖知命发于话言夕寐奠楹将萎伤其溘虑崇山化谷小天下而无由殒石沉星架大梁而何有门人议服俱纒至极之哀国史制词永钖慭遗之诔及埏深夏屋树列远方五胜迭迁六籍无准席间初閴已舛微言入室且分遄乖大义秦人蛙沸遗烬翳然汉代龙骧挟书未剪元封有述残缺载陈甘露嗣踪搜扬复起舂陵受命先访于胶庠谯郡膺符多招于文学逮江马南渡泉鵞北飞鸮入环林鲸冲圣海有隋交丧中原剪覆东序南雍鞠爲茂草六乐五礼皆从燬室钦若皇唐肇膺明命祖武宗文之业天成地平之勲图书因乐推重干戈由乱集宁刳舟创浮芹藻之诗先逮戎衣初卷羽籥之节旋兴皇上以圣敬而抚璇图文明而膺宝厯夏启挹其光兆姬诵让其惟清化入龙沙风移鳀海金丘展賮琼田荐賝潜马饰黄芝之封浮龟吐绿文之籒虞庠殷塾广宾龎叟蓬岭石渠朋延敦诲垂衣裳而凝思虚旒纩以永怀至于大道寖微流风遂往嬴讥紫色胶践云阿刘风白金徒遵高里黄初正始时多间然建武永平业非尽善而迺作乐崇德殷荐之礼毕陈有孚载颙观下之训齐设肆类羣望孝享之义益隆归功三后尊祖之诚愈切诏寰中而征万玉译荒外以召百灵一茅分茹双鹣共羽翠华逺昇秸席虚位上帝储祉泰壹有晖山祗传声海神㑹气九皇之况荣可嗣三代之阙典还属迺使朱鸟详日苍威戒路七萃腾景八鸾锵风过大庭以省方掩洙上而观艺晏居莫辨祠堂岿然见马鬛于荒坟识欃檀于古隧叹重泉之可作闻盛德而必祀言敷训典广命杍材赠以泰师式旌幽壤改制神宇是光令德于时皇唐之御天下四十有九载即干封之元年也摄提处岁勾芒献节兖州都督霍王元轨大启籓维肃承纶诰庀徒揆日疏闲薙远接泮林之旧壝削灵光之前殿徂徕新甫伐乔木而韵流嘤岱畎泗滨採怪石而喧浮磬頳紫施绚黝黛飞文沓拱重栌春秋幌隂櫩积雾复阁怀烟几仍度室席遵函丈寿宫澹然睟容有穆至如襄城有访七圣接其騑骖汾水言游四子冥其衡轭将谓布衣黄屋名器则殊卷领素王感召宜一颜子侍侧似发农山之谈季路承闻如兴浮海之説西华束带尚以要宾言偃裼裘犹爲得礼避席延其不敏舍瑟睠其幽情共列昇堂齐参睹奥岁时苹藻复杂菖蒲平日絃歌还闻丝竹皇储一德聿隆三善博望邀裾肃成讲义发挥镕造照赞事业而以周穆之觞王母尚勤西弇汉帝之展稷丘因书东岳遂迺思建隆碣上闻天扆言由国本理㑹沖情副震宫之德声命芸阁以䌷颂元堂辟兮神灵僾扬敎思兮两仪配煽皇纲兮融帝载尧可履兮舜爲佩昼而明兮夜而晦吁嗟业兮丽万代其辞曰赫赫上帝悠悠天造神集鸿名圣居大宝循性称敎率性爲道政若镕金化侔偃草爻画先起律吕创陈礼节天地乐和人神成期用简业尚日新绎无声臭隲有彝伦水火朝变宪章时革周庙伤禾殷墟悲麦褒艶纰雅嬴荷沦赜散乱纪言支离方册自天生德由纵成能宾筵恪嗣铭鼎家承蹲龙运舛振铎冥膺阙典攸缉斯文载兴广训三千徧于七十厯阶东㑹藏书西入楚将分社齐闻与邑接舆自狂长沮空执在智伊妙惟神乃几羊因鲁触鸟向陈飞耼传颂管编照书韦卜商承绚颜子参微尧则不追昌亦遂往名教潜发心灵泛奖德配干坤业晖辰象麟悴遥泣山隤夐仰三綂昌日千龄圣期禋宗有昊展礼崇基觐宣时迈神缄孝思绛螭承轭翠鳯翻旗上浮龟蒙遥集邹鲁翘勤眞蹟惆怅今古旧壁迷字荒坟翳斧纶贲宗师诏缉灵宇虹梁野构翚翼林舒雕栊绣桷圆井方疏沂童浴早泮鸟鸣初俎豆蠲洁丹青蔼如墨检前踪庄放遗辙于昭遐训允归圣烈肃穆仁祠阴沉象设随四序以潜运悬三光而不跌祕书少监通事舍人内供奉臣崔行功奉勅撰文奉勅直祕书行祕书省书学博士臣孙师范书金学士党怀英修庙碑记畧云庙有层阁以备庋书愿得赐名揭诸其上以观示四方诏以奎文名之而命臣怀英记其事明大学士李东阳重搆奎文阁赋曰阙里宣圣庙旧有奎文阁以贮古今图籍在大成殿之前杏坛之南金章宗重建规制颇精国朝置衍圣公府其属有奎文阁典籍一人凡朝廷有事于庙则礼迓香帛庋于阁中以俟行事𢎞治己未庙灾而阁存工既就绪殿庑闳丽皆加于旧按察佥事黄君绣谓阁独弗称欲撤而新之衆议譁然以爲故物不可废黄执之益力巡抚都御史徐公源实主之阁成高八丈有奇畧与殿等栋宇相埒金碧交映向之譁者始翕然归之称全功焉东阳奉勅祭告乃登于兹阁欲赋其事未暇也徐公既购书数百卷付衍圣公闻韶令典籍孙世忠守之四方藩郡闻而致者日益富徐公使告于予曰阁不可负也乃爲之赋令刻石立于阁中辞曰伟新庙兮既宫突高阁兮丽空海之右兮山之东极灏溔兮争巃嵸纳沆瀣兮超鸿蒙表日观兮来天风怱秋令兮始肃见奎星兮正中初徙倚兮栏前暂徘徊兮戸外殿庭兮巍峩与兹阁兮相对亭碑矗兮林立坛屋隐兮如盖昔金元兮始搆几岁序兮更代叹轩楹兮未烬纷瓦砾兮浮濭及轮奂兮鼎成蔼冠裳兮咸萃览旧蹟兮无余抚孤根兮一桧吁嗟乎靡丽兮娉婷彼齐云兮落星怅望兮怔营或筹边兮见京夫岂若覩羮墙兮故宅诵典则兮遗经宛蝌蚪兮孔壁恍金丝兮鲁声感春秋兮絶笔忆诗礼兮趋庭存奇文兮籒史脱虐燄兮秦坑借神鬼兮呵䕶閟山川兮精英乃有韦编兮竹简石墨兮溪藤汗牛充栋兮不可以数计又奚问乎何名幽并兮青兖渺宫墙兮在眼景行兮高山每爲憾兮不浅金书兮玉节幸吾生兮未晚遡秋霄兮愈泬恨夏日兮犹短仰圣道兮弥高思古风兮渐逺閲千载兮一时曾一慨兮不满睠逸驾兮可攀尚頺波兮在挽噫嘘嚱灵有地兮杰有人贤有象兮国有宾下有土兮上高旻轶倒景兮离尘氛博典册兮穷皇坟厉夕惕兮求朝闻岂徒析虫鱼兮隐义辨豕亥兮疑眞讶雨粟兮天半降青藜兮夜分盖方舞干羽兮七旬徧絃歌兮八垠占聚纬兮周髀听圜桥兮成均殆将兴兮吾道庶不朽兮斯文巍乎高哉势不可以极兹阁之名兮竝列宿而俱存按明洪武间祕书监发下奎文阁书籍经止于易书诗春秋礼记周礼史则资治通鑑及元史古文左传而外惟韩桞文视宋金元所颁九经三史爲少其时庶事草创书版未行中书省咨送内开元史一部别科印造未完候装潢完备另行发付可知也以后奎文阁重建正德十五年山东巡按御史熊相巡抚都御史王珝相与谋广其藏与提学副使江潮等醵金购书以实阁记云凡若干金市之于四方以庚辰九月至又云经书与诸子百家稗官尔雅皆备惜二百年以来篇章残缺而其籍不存又按御制书惟宋有赐太宗御制御书共五百十七轴仁宗累赐三圣御书然孝经而外多呗诵之言及法帖飞白诗卷棊谱之类卷帙已湮徒其目在耳至我皇上亶聪迪哲体道性成而撰𫐠𢎞博仰见宸翰之所临摹与内府之所刋刻皆经史之要传心之录篇帙浩瀚富有日新今四子五经日讲诸书既宣赐庙庭圣制降于纂修之馆御书奉于宸翰之楼题额庙碑卷轴辉丽尚冀金匮石室之藏兰台西清之本颁降自天流光亿禩不敢冒昧实所仰望云尔上由奎文阁西偏门出阅永乐𢎞治碑前至同文门观门右汉碑孔尚任奏曰此汉元嘉三年鲁相乙瑛始置卒史碑今谓之百戸碑上问何爲百戸碑尚任奏曰厯代优崇之典于庙庭设官四员典籍以敎习礼仪司乐以典司乐舞管勾以经理屯田百戸以守衞林庙谓之礼乐兵农四司衍圣公孔毓圻奏曰今典籍司乐管勾皆奉朝选惟百戸止由札委于典制未全伏望皇上特恩一体选设上命毓圻具疏上请是月诏复设圣庙百戸与典籍管勾司乐一体咨部题授吏部题爲钦奉上谕事据衍圣公孔毓圻奏称孔庙设立百戸一员掌管祭器及洒扫守衞典籍一员掌管书籍及礼生司乐一员掌管碑刻及乐舞生管勾一员掌管祭田及祭品谓之礼乐兵农四科至故明洪武年间典籍司乐管勾俱由部选其俸禄在衍圣公祭田支给而百戸止由衍圣公委用竝未达部至今相沿礼乐兵农未全诚爲缺典今现有供事之人但求职名达部而祀典有光矣奉上谕交与吏部议奏钦此钦遵该等㑹议得查吏部定例内衍圣公所属应补官员照咨补授今衍圣公既称百戸姓名达部而祀典有光等语应将现在供事百戸姓名咨送兵部註册所给俸禄照别官员于祭田内支给可也奉㫖依议兵部咨为钦奉上谕事职方清吏司案呈奉本部送准衍圣公咨开将现在供事百戸陈治世姓名咨请具题给札前来查孔庙百戸先经吏部㑹同本部覆准将现在供事百戸姓名咨部註册在案今衍圣公既将现在供事百戸陈治世姓名咨部无庸具题相应将百戸陈治世註册给与札付可也附录汉鲁相置孔子庙百石卒史碑其文曰司徒臣雄司空臣戒稽首言鲁前相瑛书言诏书崇圣道勉六艺孔子作春秋制孝经删述五经演易系辞经纬天地幽赞神明故特立庙褒成侯四时来祠事已即去庙有礼器无常人掌领请置百石卒史一人典主守庙春秋飨礼财出王家钱给大酒直须报谨问太常祠曹掾冯牟史郭元辞对故事辟雍礼未行祠先圣师侍祠者孔子子孙太宰太祝令各一人皆备爵太常丞监祠河南尹给牛羊豕鸡各一大司农给米祠臣愚以爲如瑛言孔子大圣则象干坤爲汉制作先世所尊祠用衆牲长史备爵今欲加宠子孙敬恭明祀传于罔极可许臣请鲁相爲孔子庙置百石卒史一人掌领礼器出王家钱给大酒直他如故事臣雄臣戒愚戅诚惶诚恐顿首顿首死罪死罪臣稽首以闻制曰可元嘉三年三月廿七日壬寅奏雒阳宫元嘉三年三月丙子朔廿七日壬寅司徒雄司空戒下鲁相承书从事下当用者选其年已上经通一艺杂试通利能奉𢎞先圣之礼爲宗所归者如诏书书到言永兴元年六月甲辰朔十八日辛酉鲁相平行长史事卞守长叩头死罪敢言之司徒司空府壬寅诏书爲孔子庙置百石卒史一人掌主礼器选年以上经通一艺杂试通利能奉𢎞先圣之礼为宗所归者平叩头叩头死罪死罪谨按文书守文学掾鲁孔龢师孔宪戸曹史孔览等杂试龢修春秋严氏经通高第事亲至孝能奉先圣之礼爲宗所归除龢补名状如牒平惶恐叩头死罪死罪上司空府赞曰巍巍大圣赫赫弥章相乙瑛字少卿平原高唐人令鲍曡字文公上党屯畱人政敎稽古若重规矩乙君察举守宅除吏孔子十九世孙麟廉请置百石卒史一人鲍君造作百石吏舍功垂无穷于是始孔门佥载云按此文盖鲁相乙瑛上书请置卒史一人典主守庙司徒吴雄司空赵戒以闻制从之乃在元嘉三年三月后鲁相平补以孔和上书于司空府则永兴元年六月也考之范史桓帝纪元嘉惟有二年碑云元嘉三年三月者盖是年五月始改永兴至十月而雄戒亦罢免矣初公府止设掌书一人书籍音乐无专司元仁宗延祐间孔思晦请用辟雍故事置管勾典籍司乐三人分掌之中书集贤吏礼部胄监往复谘问数年始得置设元仁宗延祐七年六月十八日中书礼部准戸部关承中书省判送戸部呈准吏礼部关袭封衍圣公申照得至大四年省部降到庙庭登歌乐及献官法服并执事乐艺人等礼服缘爲本庙别无设立乐师就选到国子陪堂生员白惟潜充乐师本部议得合依国子学例设司乐一员敎习生员以备春秋祭祀令司乐白惟潜于延祐六年八月十三日公参勾当外本人合得俸给比依国子监司乐俸例给降相应奉都堂钧㫖付蒙古笔且齐房依例出给札付议得先圣祖庙既已降登歌雅乐依准所拟设立司乐一员比依国子监司乐出身又议得先圣祖庙司乐白惟潜虽是札设縁系敎习生徒春秋祭祀人员吏部照勘参详所索俸给依所指国子监司乐月支俸至元钞一十六两六钱六分自呈准月日爲始令济宁路支付覆奉都堂钧㫖依例施行除已行下济宁路依上施行合下照验下袭封衍圣公府札到奉行至大二年三月中书礼部承奉中书省札付本部呈袭封衍圣公申朝廷降到书籍数多缺人掌管选到本学生员任性善权行掌管如蒙照依国子学例就将见管生员任性善设充典籍通行掌管送据吏部呈参详如准礼部所拟相应覆奉都堂钧㫖连送吏部依上施行奉此本部议得袭封衍圣公申保生员任性善充庙学典籍既已依准勾当本人例受都省札付给降相应具呈照详得此除外合下都省仰照验依上施行元欧阳𤣥林庙剏设管勾序曰曏余读鲁相置孔子庙卒史碑载司徒臣雄司空臣戒言鲁相瑛书称孔子庙褒成侯四时来祠事已即去庙有礼器无常人掌领请置百石卒史一人典守之此元嘉中事也余顷代国子博士中春秋祀上丁中书奉上命代祀御史二人纠仪物礼部主符戸部器皿兵部车驾工部帟幄光禄醴齐宣徽兔鹿脯脩畱守燎烜芗宗正卒徒大兴尹粢盛牺牲事视古加详礼器则常置管勾一人司其事实与百石卒史同方是时衍圣公言曲阜祠事倣辟雍独器服无常职请用辟雍故事置管勾中书集贤吏礼部胄监往复咨问数年始决于是朝士大夫㑹辞荐蜀士简君当其选简名实理又诗歌以送之明洪武七年二月二十二日礼部尚书给事御史等官于奉天门东板房奏衍圣公合设官属孔颜孟三氏子孙敎授一员学录一员属官管勾一员典籍一员司乐一员又掌书一名书写一名奏差一名知印一名学司一名尼山洙泗二处各设敎谕一员奉旨您写出汉唐宋待孔氏子孙典故将来我就定夺将去本月二十四日各官于武英殿将汉唐宋待孔氏子孙典故进奏议得衍圣公府属内掌书一名前元照依六部令史月给禄米二石俸钞一百二十五两典吏知印奏差共三名俱系创设属官典籍管勾司乐三员各给月米一石俸钞八十两元设孔颜孟三氏子孙敎授学录并洙泗尼山书院设立敎谕等四员上项敎官止于赡学田内所收籽粒养赡奉旨孔颜孟三氏敎授其余所属官吏着衍圣公孔希学保举来准用月俸就于免粮田内自行量拨按卒史碑宋张稚圭据图经定爲魏钟繇书𨽻释考钟繇之卒去永兴七十八年图经非也碑中间行布空处有文二行云司徒公河南字季高司空公蜀郡成都字意伯其缺文皆当是人字也稚圭云雄与戒俱未载姓考之汉书雄乃吴雄戒乃赵戒赵明诚金石录云按华阳国志后汉书注皆言赵戒字志伯而此碑乃作意伯疑其避桓帝讳故改焉今按碑文是前相瑛实始其事既得请而去官后相平乃牒补孔龢是相平亦有功于圣门者而不与乙君并列于后遂逸其姓亦不知其何处人爲可惜也又按元嘉始置百石卒史其职掌领礼器黄初之诏则云令鲁郡修起旧庙置百石卒史以守衞之盖以汉之制禄秩自二千石至百石百石以下爲斗食碑文是百石非百戸而其职则今之百戸职也厯代复民供洒扫守衞率百戸有差卒史初置选于孔氏子弟其后选于诸儒生𢎞治十一年准于洒扫尸才德兼优者委用其职掌专司林庙戸籍训以武事守衞林庙司扫除启闭收掌礼器凡祭祀则造酒饲牲燎烜涤濯陈设省眎至期充监宰官瘗埋毛血其服如各衞所百戸其禄与管勾同在免粮田内支给盖本于汉魏之百石卒史以其管洒扫百戸之人故亦谓之百戸云我皇上考古验今𨽻其籍于司马重其职于朝选责以游徼干掫之任礼乐兵农烂然并例而祠官无不备之物所以尊我夫子者百代莫与京也已幸鲁盛典卷八幸鲁盛典卷九钦定四库全书幸鲁盛典卷九上以次观汉永寿二年韩勑造礼器碑汉永兴二年诸郡史孔谦碑魏黄初元年宗圣侯孔羡碑附录汉永寿二年鲁相韩勑造立礼器碑其文曰维永寿二年青龙在涒滩霜月之灵皇极之日鲁相河南京韩君追惟太古华胥生皇颜育宝俱制元道百王不改孔子近圣爲汉定道自天王以下至于初学莫不思叹仰师镜颜氏圣舅家居鲁亲里亓官圣妃在安乐里圣族之亲礼所宜异复颜氏亓官氏邑中繇发以尊孔心念圣厯世礼乐陵迟秦项作乱不尊图书倍道畔德离败圣舆食粮亡于沙丘君于是造立礼器乐之音符钟磬瑟皷罍洗觞觚爵鹿俎豆笾柉禁壶脩饰宅庙更作二舆朝车威熹宣抒元污以注水流法旧不烦备而不奢上合紫台稽之中和下合圣制事得礼仪于是四方士人闻君风燿敬咏其德尊琦大人之意卓弥之思乃共立表石纪传亿载其文曰皇戏綂华胥承天画卦颜育空桑孔制元孝俱祖紫宫太一所授前闿九头以升言敎后制百王获麟来吐制不空作承天之语干元以来三九之载八皇三代至孔乃备圣人不世期五百载三阳吐图二隂出䜟制作之义以俟知奥于穆韩君独见天意复圣之族卓越纪思脩造礼乐胡辇器用存古旧宇慇懃宅庙朝车威熹出城造作漆不水解工不争贾深除元污水通流注礼器升堂天雨降㴻百姓䜣和举国蒙庆神灵祐诚竭敬之报天与厥福永享年寿上极华祀旁脩皇代刊石表铭与干煇燿长期荡荡于盛复授赫赫罔穷声垂亿载按永寿桓帝纪年也桓帝永兴三年正月戊申改元永寿明年丙申曰岁在涒滩也霜月之灵皇极之日欧阳修云疑是九月五日也碑正面及碑隂俱列姓名出钱若干韩明府名勑字叔节勑音赉与劳徕之徕同答勤曰劳抚至曰勑示有节也故字叔节魏立孔子二十一世孙羡爲宗圣侯碑其文曰维黄初元年大魏受命𦙍轩辕之高踪绍虞氏之遐綂应厯数以改物扬仁风以作敎于是揖五瑞班宗彝钧衡石同度量秩羣祀于无文顺天时以布化既乃缉熙圣绪昭显上世追存二代三恪之礼兼绍宣尼褒成之后以鲁县百戸命孔子廿一世孙议郎孔羡爲宗圣侯以奉孔子之祀制诏三公曰昔仲尼负大圣之才怀帝王之器当衰周之末而无受命之运乎鲁衞之朝教化乎洙泗之上栖栖焉皇皇焉欲屈已以存道贬身以救世于是王公终莫能用乃退考五代之礼脩素王之事因鲁史而制春秋就太师而正雅颂俾千载之后莫不采其文以述作仰其圣以成谋咨可谓命世大圣亿载之师表者已遭天下大乱百祀堕坏旧居之庙毁而不脩褒成之后絶而莫继阙里不闻讲诵之声四时不睹烝尝之位斯岂所谓崇化报功盛德百世必祀者哉嗟乎朕甚闵焉其以议郎孔羡爲宗圣侯邑百戸奉孔子之祀令鲁郡脩起旧庙置百石吏卒以守衞之又于其外广爲屋宇以居学者于是鲁之父老诸生游士睹庙堂之始复观俎豆之初设嘉圣灵于髣髴想贞祥之来集乃慨然而叹曰大道衰废礼学灭絶世余年皇上怀仁圣之懿德兼二仪之化育广大苞于无方渊深沦于不测故自受命以来天人咸和神气烟熅嘉瑞踵武休征屡臻殊俗解编髪而慕义遐方越险阻而来宾虽太皥游龙以君世虞氏仪鳯以临民伯禹命元宫而爲夏后西伯由岐社而爲周文尚何足称于大魏哉若乃绍继微絶兴脩废官畴咨稽古崇配干坤况神明之所福祚宇内之所欢欣岂徒鲁邦而已哉尔乃感殷人路寝之义嘉先民泮宫之事以爲高宗僖公盖嗣世之王诸侯之国耳犹着德于三颂腾声于千载况今圣皇肇造区夏创业垂綂受命之日曾未下舆而褒美大圣隆化如此能无颂乎乃作颂曰煌煌大魏受命溥将继体黄虞含夏苞商降釐下土上清三光羣祀咸秩靡事不纲嘉彼元圣有邈其灵遭世雾乱莫显其荣褒成既絶寝庙斯倾阙里萧条靡歆靡馨我皇悼之寻其世武乃建宗圣以绍厥后脩复旧堂丰其甍宇莘莘学徒爰居爰处王教既新羣小遄沮鲁道以兴永作宪矩洪声登假神祗来和休征杂沓瑞我邦家内光区域外被荒遐殊方慕义搏拊扬歌于赫四圣运世应期仲尼既没文亦在兹彬彬我后越而五之垂于亿载如山之基按此碑张稚圭以为曹植撰词梁鹄书钟繇刻又于门左观汉建宁二年史晨祀庙碑汉永寿三年韩勑脩墓碑及汉泰山都尉孔宙博陵太守孔彪墓碑附录鲁相史晨奏出王家谷祀孔子庙碑其文曰建宁二年三月癸卯朔七日己酉鲁相臣晨长史臣谦顿首死罪上尚书臣晨顿首顿首死罪死罪臣蒙厚恩受任符守得在奎娄周孔旧㝢不能阐𢎞德政恢崇壹变夙夜忧怖累息屏营臣晨顿首顿首死罪死罪臣以建宁元年到官行秋飨饮酒泮宫复礼孔子宅拜谒神坐仰曕榱桷俯视几筵灵所冯依肃肃犹存而无公出酒脯之祠臣即自以俸钱脩上案食醊具以叙小节不敢空谒臣伏念孔子干坤所挺西狩获麟爲汉制作故孝经援神契曰元邱制命帝夘行又尚书考灵燿曰邱生苍际触期稽度爲赤制故作春秋以明文命缀记撰书脩定礼义臣以爲素王稽古德亚皇代虽有褒成世享之封四时来祭毕即归国臣伏见临辟雍日祀孔子以太牢长吏备爵所以尊先师重敎化也夫封土爲社立稷而祀皆爲百姓兴利除害以祈丰穰月令祀百辟卿士有益于民矧乃孔子元德焕炳光于上下而本国旧居复礼之日阙而不祀诚朝廷圣恩所宜特加臣寝息耿耿情所思维臣辄依社稷出王家谷春秋行礼以共禋祀余胙赐先生执事臣晨顿首顿首死罪死罪臣尽力思惟庶政报称爲效增异辄上臣晨诚惶诚恐顿首顿首死罪死罪上尚书时副言太傅太尉司徒司空大司农府治所部从事昔在仲尼汁光之精大帝所挺颜母毓灵承敝遭衰黑不代苍辙环应聘叹鳯不臻自衞反鲁养徒三千获麟趣作端门见征血书着纪黄玉应主爲汉制道审可行乃作春秋复演孝经删定六艺象与天谈钩河摘雒却揆未然巍巍荡荡与干比崇其碑隂云相河南史君讳晨字伯时从越骑校尉拜建宁元年四月十一日戊子到官乃以令日拜谒孔子望见阙观式路䖍跪既至升堂屏气拜手祗肃屑僾髣髴若在依依旧宅神之所安春秋复礼稽度元灵而无公出享献之荐钦因春飨导物嘉㑹述脩辟雍社稷品制即上尚书参以符验乃敢承祀余胙赋赐刋石勒铭并刻本奏大汉延期弥厯亿万时长史庐江舒李谦敬让五官掾鲁孔畅功曹史孔淮戸曹掾薛东门荣史文阳马琮守庙百石孔赞副掾孔纲故尚书孔立元世河东太守孔彪元上处士孔裒文礼皆㑹庙堂国县员吏无大小空府竭寺咸俾来观并泮宫文学先生执事诸弟子合九百七人雅歌吹笙考之六律八音克谐荡邪反正奉爵称寿相乐终日于穆肃雝上下蒙福长享利贞与天无极史君飨后部史仇誧县吏刘耽等补完里中道之周左墙垣坏决作屋涂色脩通大沟西流里外南注城池恐县吏敛民侵扰百姓自以城池道濡麦给令还所敛民钱材史君念孔渎颜母井去市辽逺百姓酤买不能得香酒美肉于昌平亭下立㑹市因彼左右咸所愿乐又勅渎井复民饬治桐车马于渎上东行道表南北各种一行梓假夫子冢颜母井舍及鲁公冢守吏凡四人月与佐除按汉元嘉永夀建宁及魏黄初碑各缺数字余皆完好可读至永寿三年脩墓碑乃鲁相韩勑脩孔子墓碑也碑隂载输钱人名及孔子冢下复民吴仲初等十余人字差可辨欧阳脩录林庙汉碑皆有䟦尾此碑独无则在宋时已无完本其碑在墓前久仆地今移置同文门又汉泰山都尉孔宙碑文云宙字季将孔子十九世孙北海相融之父汉博陵太守孔彪碑文云彪字元上孔子十九世孙颍川君之元子盖鲁相晨碑所云河东太守孔彪元上者也与汉诸郡史孔谦碑皆自林中移至同文门宙碑㸃画完者尚多彪谦二碑剥落不可次第上閲碑竟问门外尚有古蹟否孔尚任奏曰前仰高门有璧水一曲无源易涸若导城东文献泉西北入城以注之斯璧水常盈藻芹有託但未奉明㫖不敢疏凿上曰此有何妨顾大学士王熙曰衍圣公孔毓圻等所奏曲阜城外泉水既不关系运河着准其开通入城交与该抚遵行驾自同文门回閲洪武永乐碑复由奎文阁东偏门入观宋金元脩庙碑行数武问庙基广濶何处是先师故宅衍圣公孔毓圻奏曰皇上所御讲筵之后有鲁壁遗址乃先师燕居之所复入承圣门观堂前太初石唐槐及银杏树由中阶升诗礼堂衍圣公孔毓圻奏曰此当日夫子独立伯鱼趋庭得闻诗礼之处附录诗礼堂初名寿堂藏夫子衣冠车服礼器诸儒讲礼饮射于中旧制甚狭宋眞宗幸阙里改建驻跸便殿帝还次兖州有司奏令撤毁命去䲭吻爲孔氏延宾斋于东偏别设屋以藏礼器李东阳诗礼堂铭云阙里孔庙之东有诗礼堂盖旧名也尝闻故衍圣公𢎞泰言金章宗谒庙时爲行幄以驻跸比去有司请撤之章宗云畱孔氏爲延宾斋遂止勿撤近毁于火今稍移而东南数武许加崇广焉因爲铭以遗今衍圣公闻韶俾识之铭曰惟孔有庭圣训攸在父立子过其徒是赖其训维何维诗及礼手所删定敎自家始圣不可作庭名固存万世是师矧惟子孙有斋延宾金所驻跸新庙既辟新堂亦迁有来绳绳世守勿愆太初石在诗礼堂前高丈余唐槐在其傍又银杏一株亦千余年树也按诗礼堂藏车服礼器祥符明昌皆于此驻跸恭逢我皇上临幸设黄幄御讲筵端拱穆若威颜下霁论説从容观听竦肃皇上周视庙庭凡三履其地徘徊慨慕有无穷之思而胪唱班联之盛都俞拜飏之隆皆在此堂千载而下闻风赞叹况生逢其㑹者乎今恭悬圣谕于上而奉万世师表碑石立于中圣谟祖训咸式临焉登兹堂者益肃然起敬而仰颂圣泽之宏深无尽矣上于堂后观孔宅遗井慿栏叹羡衍圣公孔毓圻奏曰此祖当年所饮之井也上命汲水尝之附录夫子旧宅在大成殿之东偏宅大一顷今毓粹门外南向小门夫子旧宅门也井在诗礼堂后明兖州府知府童旭䕶以石栏上问鲁壁遗址孔毓圻奏曰昔秦始皇焚诗书九世祖孔鲋预藏尚书论语孝经诸书于壁中至汉鲁恭王欲毁祖故宅以广其宫闻壁中有金石丝竹之声发之得竹简古文故后世名其堂曰金丝附录明李东阳金丝堂铭曰金丝堂旧在孔庙左庑之东东直井前直诗礼堂尝掘地得石刻知爲孔子故宅盖世所传鲁恭王闻金石丝竹之声者也故厯代之乐器藏于其间比者庙燬而堂犹存新庙之辟堂地皆入左庑金丝则移而西与诗礼堂正相直东阳既爲篆额复爲铭金丝之铭曰惟孔有宅曰惟圣门鲁恭何人欲坏更存维壁有书四代之文维堂有声八音是闻此事茫昧书则眞有有堂载新宅固其旧闻乐知德斯言已久金丝在焉名不可朽昔堂在东今堂在西欲究厥初观我铭诗上顾衍圣公孔毓圻曰尔家古蹟看完未毓圻等奏曰先圣遗蹟湮没己多不足当皇上御览但经圣恩一顾从此祖庙增辉书之史册𫝊之万世仰颂皇上尊师重道匪直一家之荣幸大学士王煕翰林院学士孙在丰侍讲学士高士奇咸跪奏曰毓圻言是上微笑颔之又登诗礼堂升御幄衍圣公孔毓圻等出候承圣门外上取圣制过阙里诗命大学士王熙捧出赐衍圣公孔毓圻毓圻等跪接展读读毕咸叩头谢恩奏曰从古帝王过阙里惟唐明皇有诗一章不过感慨嗟叹之言并无尊崇圣学之意伏覩御制新诗超今轶古景仰圣道不啻羮墙家何幸膺兹宠钖谨奉爲子孙世世永宝羣臣咸曰天章睿藻云汉昭回洵非开元一诗所可几及也附录唐明皇过鲁祭孔子庙而叹之诗云夫子何爲者栖栖一代中地犹鄹氏邑宅即鲁王宫叹鳯嗟身否伤麟怨道穷今看两楹奠当与梦时同张説应制奉和诗曰孔圣家邹鲁儒风蔼典坟龙骖过旧宅鳯德咏余芬入室神如在升堂乐自闻悬知一王法今日待明君张九龄应制诗曰孔门泰山下不见登封时徒有先王法今爲明主思恩加万乘幸礼致一牢祠旧宅千年外光华今在兹汉孔安国明达渊博雅学絶伦少学诗于申公受尚书于伏生长则博览经传问无常师年四十爲谏议大夫虽与羣臣并参侍武帝爲侍中见待崇礼迁博士后鲁恭王坏孔子故宅于壁中得古文虞夏商周之书及传论语孝经乃不坏宅悉以书还孔氏安国承诏作书传又着古文孝经论语训解孔霸治尚书汉昭帝时爲博士宣帝时爲大中大夫以选授皇太子经迁詹事爲高密相元帝即位征拜太师赐爵关内侯食邑八百戸号褒成君赐黄金二百斤第宅一区徙名数于长安霸上书求奉先圣祠诏令以所食邑祀孔子故霸子福名数于鲁奉孔子祀孔光霸少子汉成帝时爲光禄勲领尚书凡典枢机十余年守法度脩故事上有所问据经法以心所安而对时有所言辄削藁以爲章主之过以干忠直人臣大罪也有所荐举惟恐其人知之沐日归休兄弟妻子燕语终不及朝省政事或问光温室省中树皆何木也光黙不应更答以他语平帝年少太后称制徙爲太师称疾辞位太后诏曰太师光圣人之后先师之子德行纯淑道术通明居四辅职辅帝于道今年耆有疾其令太师毋朝十日一赐餐赐太师灵寿杖光凡爲御史大夫丞相各再一爲大司徒太𫝊太师厯三世居公辅前后十七年孔僖与崔骃因游太学习春秋隣房生梁郁阴上书告骃诽谤先帝刺讥当世事下有司骃诣吏受讯僖以吏捕方至恐诛乃上书自讼诣阙待罪诏勿问拜僖兰台令史元和二年春帝东巡狩还过鲁幸阙里僖因自陈谢帝曰今日之㑹宁于卿宗有光荣乎对曰臣闻明王圣主莫不尊师贵道今陛下亲屈万乘辱于敝里此乃崇礼先师增辉圣德至于光荣非所敢承帝大笑曰非圣者子孙焉有斯言遂拜僖郎中诏从还京师使校书东观孔损爲褒成侯汉章帝东巡狩损助祭唐孔颕达太宗朝爲文学馆学士封曲阜县男转给事中数以忠言进帝问孔子称以能问于不能以多问于寡有若无实若虚何谓也对曰此圣人敎人之谦耳已虽能仍就不能之人以咨所未能已虽多仍就寡少之人更咨其多内有道外若无中所实容若虚非特匹夫君徳亦然若其据尊极之位衒聪辉明恃才以肆则上下不通君臣道乖自古灭亡莫不由此也帝称善除国子监司业岁余以太子右庶子兼司业与诸儒议厯及明堂事多从其説皇太子令颖达撰孝经章句因文以尽箴讽帝知数争太子失赐黄金一斤绢百疋久之拜祭酒侍讲东宫帝幸太学亲释奠命颖达讲经毕上释奠颂有诏褒美颖达先与颜师古司马才诸儒受诏撰定五经义训凡一百八十卷名曰五经正义太宗降诏曰卿等博综古今义理该洽考前儒之异説符圣人之幽旨实爲不朽付国子监施行赐颖达物三百段五代孔仁玉九岁通春秋爲人严整临事有断后唐明宗长兴元年爲曲阜主簿三年迁龚邱令袭文宣公晋高祖天福五年改曲阜令后周太祖广顺二年幸曲阜拜孔子庙及墓召仁玉赐五品服复以爲本县令宋孔宜举进士不第干德中诣阙上书述其家世诏以爲曲阜主簿厯迁司农寺丞掌星子鎭市宜上言星子当江湖之㑹商贾所业请建爲军诏以爲县就命宜知县事后以爲南康军宜代还献文赋数十篇太宗览而嘉之召见问以孔子世嗣谓左右曰家世之逺有如此者乎因下诏曰素王之道百代所崇传祚袭封抑存典制文宣王四十四代孙司农寺丞宜服勤素业砥砺廉隅承厯官联洽闻政绩圣人之后世德不衰俾登朝伦以光儒胄可太子右赞善大夫袭封文宣公复其家太平兴国八年诏脩曲阜孔子庙宜贡方物爲谢诏褒之宜弟朂进士及第厯官五十年博学能文尤工于诗任曲阜县令初眞宗东封谒庙求孔氏子孙令主庙事有司言朂即文宣公宜之弟谨愿可任诏以殿中丞知仙源县兼检校先圣庙赐绯鱼袋后以工部侍郎告老孔延世爲许州长葛令至道三年眞宗谕侍臣令访先圣子孙吕端奏有世嫡延世见任长葛令宣赴阙询以家门故事授曲阜令袭封文宣公制曰叔敖阴德尚继絶于楚邦臧孙立言犹有后于鲁国岂圣人之后可独逺于陵庙许州长葛令孔延世钟裔孙之庆仕文理之朝能敦素风甚有政术宜在桑梓之地以奉烝尝之仪上亲谕之曰汝宜精心以典祖庙无惰面赐白金束帛及太祖御书并九经书延世子圣祐景德初始九岁赐同学究出身大中祥符元年东封泰山特赐圣祐衣绿陪位缀京官班还至兖州幸曲阜擢爲太常寺奉礼郎后袭封文宣公改名祐又录其近属进士渭同三传出身习进士延佑习学究延渥延鲁延龄并同学究出身共赐银一百两绢三百疋以充奉祠庙延鲁大中祥符五年复举进士及第后改名道辅爲御史中丞孔宗翰知仙源县爲治有条理王珪司马光上章论荐由通判知䖍州时章贡两江岁爲水啮宗翰伐石爲址冶铁锢之由是屹然诏书褒美哲宗初立求言吏民上书以百数诏司马光閲其可用者十五人独称奖其二乃宗翰王巩也元祐初诏爲司农少卿迁鸿胪卿言孔子之后自汉以来有褒成奉圣宗圣之号皆赐实封或缣帛以奉先祀至于国朝益加崇礼眞宗东封临幸赐子孙世袭公爵然兼领他官不在故乡于名爲不正请自今袭封之人使终身在乡里诏从之改衍圣公爲奉圣公不领他职给庙学田万亩赐国子监书立学官诲其子弟元孔思晦资质端敏受业于导江张讲求义理举茂材爲范阳宁阳两地敎谕于是族人议思晦适长且贤宜袭封爵奉祀事状上政府未决仁宗在位雅尚儒道一日问孔子之裔今几世袭爵爲谁廷臣具对曰未定帝取孔氏谱牒观之曰以嫡袭封者思晦也复奚疑特授中议大夫袭封衍圣公月俸一百缗加至五百缗赐四品印泰定三年山东廉访使王鹏南言袭爵上公而阶止四品弗称且失尊崇意明年陞嘉议大夫至顺二年改赐三品印孔克坚至元时授嘉议大夫袭封衍圣公至正八年朝廷谓公爵与阶不称制授中奉大夫赐以银章十五年平章荐克坚明习礼仪征爲同知太常礼仪院事摄太常卿遂拜治书侍御史辞归拜山东廉访使又辞㑹山东乱北行抵藁城召入爲直贤学士十九年迁礼部尚书国子祭酒谢病归有明定鼎太祖屡诏促入觐待以宾礼而不名赐廪禄慰劳甚至郊社必致膰肉上尝谓曰尔有福快活人也政事不以烦尔明孔希学朝谒行在太祖问民利病希学条对有序上甚嘉纳赐杂綵六端命回守祖庭岁入觐始至中使慰劳赐予稠叠馆餽至仆𨽻累勅礼部用意礼待岁旦朝贺班亚上相孔讷丁父忧以马后丧赴京祭陵既竣事入觐太祖顾谓廷臣曰孔讷眞圣人子孙也赐膳光禄命馆于太学遣尚书刘仲质劳问日继庖廪赐衣物钞锭将使袭封以居丧辞乃止服除朝京师上喜命礼官择日授爵拜命之日大廷百僚班列勅敎坊乐送至太学学官率诸生二千余人迎于成贤街初行诰词吏部请用资善阶上曰既爵公勿事散官但诰以织文玉轴爲异耳遂爲故事孔泾仕元爲翰林简閲洪武时以公事至京师上问袭封与世职相应典故衆皆失常泾独出班应对敷奏详明上喜赐燕及楮币及回赐藤柺遣吏部尚书王昻赍勅谕之曰到家好生管理族属务要遵守祖训着将这柺令后世子孙以爲故事孔彦缙其名仁宗爲太子监国时所命也永乐八年袭封年尚幼成祖观其言动进退从容喜谓侍臣曰眞圣人裔也馆之太学礼待甚厚洪熙元年赐第于东安门北景泰二年视学陪祀赐三台银印玉带织金麒麟服孔谔永乐六年举人明年㑹试副榜第一时太宗行在北京仁宗以太子监国事谓近臣曰我朝孔子子孙未有出仕者今有此一人何不取进士对曰考试至公虽父子不容私吏部欲除谔敎官仁宗召见曰孔谔少年伟俊务着中进士命冠带送国子监肄业未几左春坊左中允员缺仁宗顾谓东宫官曰春坊中允几品对曰正六品曰着孔谔做敎皇子诸王赐宅一区及器皿诸物谔严正不阿后转大理评事改监察御史孔𢎞绪年八岁景帝遣使驿召之陛见之日赐冠服于东角门俾袭封爵𢎞绪进止应对如成人帝见其垂髫命中官即庑下赐膳使归遗母又赐玉带以其躯小去二銙授之又赐金图书印其文曰谨礼崇德念𢎞绪穉幼勅戒族人共保䕶之如有恃强挟长以陵害者许具实以闻令悬之公堂永爲法守命吏部特简敎授一员诲之天顺丁丑英宗复辟𢎞绪入觐上召见便殿亲握其手置膝上与语久之赐白金綵帛以𢎞绪赐第湫隘易以大第凡南城赏花西苑较猎皆从亲祀郊坛亦与分献孔公恂景泰朝进士比殿试闻母疾遂不入上知之问礼臣孔公恂何爲不入对礼臣具实以闻上曰闻疾未有讣音可召入对遣锦衣赍金牌召之比入日已晡矣试卷弗及备命礼官赐以纸笔恂条对详明赐进士出身服阕擢礼科给事中天顺癸未东宫缺左右詹事员上遂以孔公恂司马恂超授少詹事拜命之日上入宫谓孝肃皇后曰朕爲尔子得二好先生尔知喜乎后问爲谁上曰孔公恂圣人之后也司马恂贤人之后也二人故家后裔且有才名斯授之耳后敛容谢懽宴乐作夜分始罢中贵喧传以爲太平美事公恂在东宫讲明圣学开陈善道辅导有成凡三入詹事称名臣焉孔𢎞泰入朝宪宗见所佩玉带遣人问焉泰对曰臣家门故事累朝恩数不敢废也再値郊坛上亲定命爲分献及辞归上曰卿其进学循礼表率宗族无忝圣裔以副朕怀孔闻韶袭爵方弱冠陛见仪度秀整称上意面赐玉带麒麟服兼赐制诰曰尔闻韶儒宗正嫡嗣膺封命茂年美质足绍前休尔尚克勤进脩永终令誉以副四方之观礼以光百代之宗祀武宗改元幸学礼成命坐彝伦堂听讲御赐回文诗以宠其行毓圻按家传汉时自褒成君霸至议郎昱厯东西京爲卿相牧守者五十三人列侯七人自后宗子之承恩贤达之遇主列朝具有不可胜载述其尤着若亲幸阙里得膺宠眷者汉肃宁时爲临晋令僖褒成侯损周太祖时爲曲阜令仁玉宋眞宗时爲侍郎朂文宣公佑司谏道辅至于释奠太学讲经上颂者则爲唐国子监祭酒颖达皆辉映家乘以爲美谈然求其遭逢之异礼数之隆则未有过于毓圻者袭爵时年甫十二即蒙皇上召入瀛台命坐赐茶问年几何师事何人时应对多有失措皇上曲赐涵容慰劳轸恤德意优渥嗣后毎岁入朝必蒙垂问尝随御仗皇上问家传世绪谕令向学自媿愚昧荒落无以仰答圣恩今恭遇銮舆临幸阙里亲承圣谕谆谆训勉且获侍皇上厯览庙庭天颜怡悦温旨优容凡有顾问令从容奏对霁堂陛之威严等君臣于父子即虞廷之都俞飏拜成周之来游来歌亦无以方斯恩遇之隆匹此宠光之渥也敢不夙夜黾勉训导子姓相与策砺驽钝仰思祖徳以上答圣恩于万一耶幸鲁盛典卷九幸鲁盛典卷十钦定四库全书幸鲁盛典卷十圣驾出承圣门大学士王熙宣谕曰圣驾即日幸孔林仍着衍圣公孔毓圻及口北道孔兴洪讲书官孔尚鉝孔尚任引驾于是上由毓粹门出御凉辇卤簿前导经袭封第门上谓衍圣公孔毓圻曰此尔家耶尔可进去恐人多拥挤毓圻叩谢驾遂东过鼓楼北从陋巷街出曲阜城北门万姓喜见天颜夹道懽唿有周公后裔东野沛然扶掖其父东野云鹏匍匐道左上疏请得以世官奉先庙如四氏上曰周公姬姓尔疏称东野何也沛然奏曰昔伯禽之季子鱼食采于东野因以爲姓上问周公庙何在沛然奏曰东望高阜松柏郁然者即鲁公世庙也上问曰此老人谁也沛然奏曰父东野云鹏年七十有五特来瞻仰天颜上曰尔族衆几何沛然奏曰族人不及百丁上览奏讫付侍衞交部即议前行一里至圣林门命从臣皆下马又半里入观楼门衍圣公孔毓圻等跪迎道左上顾笑曰尔等已先到此耶毓圻奏曰等从间道先来伺候驾至洙水桥即命降辇毓圻奏曰此去先师墓尚逺又引驾前至墓门上降辇步入诣先师墓前北面跪大学士明珠捧金椀酒上三酹酒毕行三叩头礼恭亲王及诸大臣衍圣公孔毓圻等皆陪位行礼附录先圣林在今县城北二里许背泗面洙林门直县北门夹道桧树林地围径数里缭以周垣林中无荆棘鸟巢古木千章多有莫能名者礼记檀弓孔子之丧有自燕来观者舍于子夏氏子夏曰圣人之葬人与人之葬圣人也子何观焉昔者夫子言之曰吾见封之若堂者矣见若坊者矣见若覆夏屋者矣见若斧者矣从若斧者焉马鬛封之谓也今一日而三斩版而已封尚行夫子之志乎哉史记孔子葬鲁城北泗上弟子心丧三年相诀而去子贡庐于冢上凡六年弟子及鲁人从而家者百余室鲁世世相传以岁时奉祀孔子王充论衡曰孔子当泗水而葬泗水爲之却流皇览曰孔子冢去鲁城一里冢茔百亩冢南北广十步东西广十三步高一丈二寸如鸟卵马鬛今増周围五十步高一丈五尺茔中不生荆棘刺人草树以百数皆逺方弟子各持乡土异种所植惟楷木爲多余则柞枌雒离女贞五味毚檀之木也先圣没弟子于冢前以瓴甓爲坛方六尺至汉永寿元年鲁相韩勑易之以石方三尺纵横各七石上刻出钱人姓名今犹隐隐可见墓前一室东向相传子贡庐墓处也外有壖垣环之墓之东南爲享殿三间殿前翁仲二左执笏右带剑石麟石虎四华表二汉永寿元年鲁相韩勑建殿之前有门三间门之左爲思堂壁上石刻唐宋时物也有宋眞宗驻跸亭门之前爲洙水水上有桥桥东有辇路路南爲观楼楼在周垣之上鲁故北城也楼南爲林坊扁曰宣圣林坊之前爲大石坊五洞鑴万古长春四字万厯二十二年建孔圣全书曰孔子葬鲁城北公西赤爲识注云识音志后世墓志之祖伯鱼墓在先圣墓东稍南相去仅数步墓前有碑鑴泗水侯墓孔子商人盖尚右也子思子墓在先圣墓南相去数十步墓前有碑鑴沂国𫐠圣公墓汉桓帝永寿三年鲁相韩勑脩孔子墓复民吴仲初等若干家给扫除灵帝建宁二年鲁相史晨置夫子守冢吏四人宋文帝元嘉十九年诏曰昔之贤哲及一介之善犹或衞其土壠禁其刍牧况尼父德表生民功被百代而坟茔荒芜荆棘弗剪可蠲墓侧数戸以掌洒扫并栽种松栢六百株后魏孝文帝太和十九年幸鲁城命兖州起围栽柏脩饬坟壠唐明皇开元十三年给近墓五戸洒扫懿宗咸通四年给洒扫五十戸周太祖广顺二年幸林拜奠勅所属以时脩葺墓所祠宇宋眞宗大中祥符元年帝拜文宣王墓给近便十戸以奉茔域眞宗幸孔林以林木拥道降舆乘马以后驰道遂名辇路皆甃以石兖州府志曰洙水出泰山盖县临乐山西南流于卞城西泗水乱流至鲁县东北分爲二水西北流至孔里又南经瑕邱城东而南入石门又西南经平阳县又南洸水注之洸水出东平上受汶水于冈县西阐亭西南流经盛乡城又南经宁阳县城西又东南流注于洙水按瑕邱石门今府城东金口坝也明世宗嘉靖二年御史陈鳯梧重脩洙水桥创建洙水石坊三架按鲁哀公葬孔子于鲁城北泗上即所居之堂立庙厯代致祭咸在庙庭罕有幸林者唯周太祖诣林再拜勅禁樵採宋眞宗亲降銮舆兴嗟展敬寂寥千祀遐哉尚矣虽松楸动色犹存驰道之碑而典册靡征莫悉当时之礼皇上释奠告成勾陈式道抚故封于马鬛忾遗表于龙蹲降辇徐行备爵登拜圣心致悫圣容有严顿使幽壤一抔酹沃上尊之醖清洙一曲周环七萃之屯宜乎臣庶师儒之感颂咏歌不能自己也上瞻仰墓碑问墓上是何草木衍圣公孔毓圻奏曰孔林草木皆当年羣弟子各自其国徙植种类繁多不能悉辨其最着楷木蓍草二种上问楷木何所用之毓圻奏曰楷木可爲杖又可爲棋其萌可爲蔬又可爲茶其瘿可爲瓢其子榨油可爲膏烛附录墓碑书大成至圣文宣王墓永嘉黄养正书楷木纵横有纹可爲手板及杖宋濂楷杖铭云托根兮孔林有纹横横兮如玉如金千载寂寥兮孰白尔扶持之心又铭曰生孔林承圣泽文庚庚光绎绎扶顚持危资尔德楷木一名文木唯孔林及南海有之上又问有蓍草否取来朕看衍圣公孔毓圻自墓侧取蓍草一茎进呈御览上曰大衍之数五十其用四十有九蓍草一丛五十茎者以筮方验今果有否毓圻奏曰林中虽多蓍草其丛生五十茎者谓之瑞草不能常有今䝉銮舆经过瑞草必生有则即驰进附录洪范五行曰蓍之爲言耆也百年一本生百茎此草木之寿亦知吉凶者圣人以问鬼神逸礼曰天子之蓍九尺诸侯七尺士三尺淮南子曰上有丛蓍下有伏龟説文曰蓍蒿属也生千岁三百茎可以爲卜䇿蓍草唯产伏羲陵及孔子墓乃灵上由圣墓西偏至先贤端木赐庐墓处有奉祀生端木植端木谦跪庐外上疏请得比四氏以博士侍祠上问子贡后人何以在此衍圣公孔毓圻奏曰委系端木嫡支今奉此处香火上览奏毕手付侍衞附录庐墓处在圣墓西南后人建堂其上上过宋眞宗驻跸亭徘徊良久命侍衞登高逺眺按眞宗驻跸亭在圣墓东南相传眞宗奠谒毕坐此地宣两府及两制赐茶见墓傍古碑命词臣拂藓辨认此其处也我皇上躬亲至此徘徊凭眺既而衍圣公孔毓圻请建皇上驻跸亭以纪隆遇今建于古亭之南虽圣德峻极不借土木之崇闳神功巍焕不假雕镂之饰美而气象峥嵘俯窥前制丹青炳蔚逺盖旧观矣上见树上蔓草亲摘一叶问此草何名衍圣公孔毓圻奏曰此名文草冬夏不凋根叶花实具五色五味附录文草生圣墓上蔓生柔细如络石叶出似十字冬夏不凋深秋结子累累五色具五味得五行之正也上至楷亭衍圣公孔毓圻奏曰此端木赐手植楷木枯而不朽后人建亭其傍附录古楷在圣林东南享殿后高四丈五尺围一丈枯而不朽水经注孔子既葬弟子异国各持其土所宜植于墓前此盖子贡植也上又问有蓍草生地上者可更觅一观衍圣公孔毓圻遂引驾至楷亭之西冈陇崎岖榛莽深密披丛指奏曰此即蓍草上亲摘一茎玩其枝干又採子盈掬辨其气味曰细嗅之亦有异香上遂亲採三株付近侍携归又问此大树爲何木毓圻奏曰此皆橡树上笑曰本名槲树乃木傍加斗斛之斛上瞻眺过午出享殿至阶下南面立衍圣公孔毓圻等叩头奏谢大学士明珠王熙等跪奏曰先师孔子道大徳隆为万世师为百王法然犹有其德而无位我皇上德位兼隆心契圣学躬备至道作君作师以立人极是以尊圣重道典礼隆备度越前古凡厯代帝王幸阙里者其仪文之盛皆未有如我皇上者也等遭逢圣明备员扈从不胜欣忭掌院学士孙在丰侍读学士高士奇等跪奏曰至圣之道昭垂万世而振兴文教实赖一人皇上躬诣阙里盛举仪章正以宣扬圣化烝育羣生凡有血气莫不感发诚海内向风之自亿载太平之基不独孔氏子孙感沐皇恩已也衍圣公孔毓圻等跪奏曰从来临幸之君但诣庙庭若幸林则秖有宋眞宗已爲古来希觏之事皇上祀庙之后临御林垧酹酒亲拜周览良久咨访陈蹟爱及草木仰见体道之诚尊圣之至海隅日出无不感慕兴起以副文明之化不独等忝爲圣裔感戴高厚之无涯也上观亭前石仪翁仲华表角端文豹附录自林门折而西渡洙水桥有石坊其北即墓门三间门内列石仪华表二角端二文豹二又名金光兽翁仲二左执笏右带剑石鼎一皆宋时造宋宣和五年立石仪碑曰孔子旧墓无石仪有司请于朝命工鑴造已成委林外汚泥中一日通判袭庆府王衣衍圣公孔端友与庙宅族人同议揆日卜地立于宣圣坟前实雅奉朝廷尊师重道之意也上于墓门竚立东望问是何所衍圣公孔毓圻奏曰家春秋祭扫族姓燕㑹之所名曰思堂上入思堂问壁上有何名碑衍圣公孔毓圻奏曰皆宋元题名上周览讫在堂中南向坐问曰此林周围几许衍圣公孔毓圻奏曰共地十八顷今二千余年族人日繁袝葬无所上曰何不开扩毓圻奏曰皇上垂问及此圣恩高厚逺逮家百世子孙但林外皆版籍民田欲扩不能尚望皇上特恩赐给上曰即具本来毓圻等叩头谢恩上步出思堂升辇出林门即西𤼵幸兖州府衍圣公孔毓圻等跪送道左是日申刻命内务府大臣偕礼部尚书介山等于诗礼堂颁赐赐衍圣公孔毓圻五经博士孔毓埏颜懋衡等及曲阜县知县孔兴认日讲四书易经书经解义各一部赐衍圣公孔毓圻狐腋蟒服一领黒貂挂一领表里各五疋赐五经博士孔毓埏等曲阜县知县孔兴认及四氏子孙在仕籍者蟒服有差赐孔氏子孙进士举人贡生袍服有差赐孔氏子孙监生生员白金各五两赐曲阜县康熙二十四年地丁银尽行蠲免先是内阁等衙门题爲钦奉上谕事等伏惟皇上典学右文崇儒重道绍唐虞之治綂接洙泗之心传车驾东巡躬诣阙里致祭先师祀礼告成所有应行事宜及颁赐衍圣公等仪物命等集议者谨议得厯代帝王致祀阙里或亲制赞文及四配十哲命宰相等分撰赞词勒石庙中或赐书籍银币器皿或牓书御笔或加恩孔氏子孙不等我皇上至德在躬尊崇先圣睿学缉熙天章炳焕所有日讲四书易经书经解义应行颁赐衍圣公曲阜县知县及四氏博士等并恭请御制先师孔子赞勒碑庙庭或宸翰刻石或赐衍圣公御书至于加恩赐物出自圣裁非等所敢擅议奉旨日讲四书易经书经解义着翰林院预备赍往赐给朕所制先师孔子赞勒石庙中及朕所书字刻石竝赐与衍圣公书字俱在内颁发其应作何赏赉之处尔等定议具奏钦此钦遵仰见我皇上文治诞敷圣泽𢎞被躬行至道学契先师宠临礼义之邦恩及圣贤之胄光生简册喜溢簪绅今等议得衍圣公拟赐狐腋蟒袍一件貂挂一件表里各五疋曲阜县知县五经博士孔氏及四氏子孙名列仕籍者拟赐羊皮蟒袍各一件蟒绵挂各一件孔氏子孙进士举人贡生拟赐镶领袖绵缎袍各一件绵缎挂各一件孔氏子孙监生生员拟赐银各五两曲阜阖县康熙二十四年地丁银两拟赐恩免等未敢擅便谨题请㫖奉㫖依议附录汉高祖自淮南还过鲁谒孔庙封九代孙孔腾爲奉圣君光武东巡诣孔子旧宅赐酒肉章帝大㑹孔氏男子年二十以上者六十三人令以儒者巾服见赐孔氏男女钱帛畱祭器于庙安帝幸阙里命孔氏宗族荣以衣冠悉㑹赉帛有差唐高宗诣孔子庙免孔氏子孙赋役明皇诣孔子宅诏孔氏子孙并免赋役周太祖至阙里诏畱所献银酒器及炉于庙中访孔子四十三代孙孔仁玉爲曲阜令宋眞宗谒先圣庙诏文宣公伯叔兄弟子姪及孔氏家族长者并许陪位以御香一盒竝银炉祭器皆畱于庙赐其家钱三十万帛三百疋大学士明珠王熙等奏曰等叨随法驾屡奉纶音仰惟我皇上缵承洪绪綂御万方圣德诞敷逺至迩安兴礼乐明敎化允釐庶绩表章六经至治再见唐虞心传上接洙泗固已躬备至德丕扬圣教兹者临幸阙里尊尚先师万乘之尊特行九拜礼牲牢乐舞隆举仪章谒林奠爵拜跪致敬周览庙庭车服礼器缅然长想牓书御笔悬额殿中圣制诗章宠钖宗胄撤銮仪曲盖畱置殿庭永光俎豆进生徒于诗礼堂讲説经书宣传天语煌煌训诫颁赐讲筵经书解义及袍服文绮白金蠲复曲阜租徭旷典殊恩超轶前古汉高之祀太牢明皇经邹鲁赋诗宋眞宗制赞词畱祭器虽传爲盛事礼犹阙畧孰有如今日者哉等恭逢鉅典不胜踊跃庆幸之至孔子六十七代孙太子少师袭封衍圣公孔毓圻等康熙二十三年十一月十八日恭遇圣驾临幸阙里释奠先师等四氏子孙赴庙陪祀观礼恩赉备至谨奉表称谢者等诚惶诚恐稽首顿首上言伏以声敎诞敷虞廷勤省方之驾文明震耀汉世隆幸宅之仪玉辂临而洙水流光銮舆降而尼山焕彩旷典幸逢颛蒙罕觏兹盖伏遇皇帝陛下执中布度得一含眞文武圣神协车书于海澨寛仁哲惠沛雨露于寰区一綂隆无外之规犹轸民瘼而巡草野万国仰同文之治弥尊至道以御宫墙循过鲁诣宅之蹟举太牢亲祀之仪五色彩云双鳯夹炉香而旋绕九天瑞霭六龙䕶衮冕以亲承隆仪肇举肃瞻北面之崇雅乐初闻颁习太常之奏髦士奉璋以景从野老扶藜而观化一十四君之驻跸无此显懿二千余载之𢎞规始爲峻极等质惭樗栎学愧箕裘恭迎法驾于层霄欢唿相庆亲近天颜于咫尺悚惕靡宁膺御赐之殊荣率贤裔而沾被圣恩优渥感戴无涯伏愿念典愈勤宏文日焕亲接羮墙道脉奚止礼乐三千聿开奎璧光华永奠河山百二四海倾诚祝地久天长之福万邦拭目仰王驰帝骤之勲等无任瞻天仰圣激切屏营之至谨奉表称谢以闻幸鲁盛典卷十幸鲁盛典卷十一钦定四库全书幸鲁盛典卷十一衍圣公孔毓圻谨奏爲恭谢天恩高厚逾涯事于本年十一月十八日恭遇皇上临幸阙里释奠先师按史册及阙里志自宋真宗临幸以后旷典久虚懿轨难再我皇上降万乘之尊而俨然亲临鉅礼隆仪出于创举御御书赐悬庙庭自古以前尊师重道之君未有如此之显懿昭烁者也而何幸遇之祀典既竣侍皇上周閲宫墙稽询旧蹟仰见天颜嘉悦容次第奏对抚恤顾复至再至三眞如家人父子之谊即古都俞之朝君恤其臣亦未必有如此之深至也而又何以当之荷蒙圣谕训诫令祗承祖徳以克副圣训又宠以圣制诗篇睿藻奎章如日星之昭回云汉之炳耀敢不时刻奉持如日觐天颜圣恩无已颁赐讲义诸书与蟒袍貂裘加赐身及五氏子孙伏念圣恩隆重优渥等生生世世感戴不忘非陈谢之所可罄也爲此具本恭谢奉㫖览卿奏谢知道了该部知道按从来幸宅俱承恩赉或赐酒肉钱帛或畱香炉祭器陪位一见于宋世赋役仅免其子孙未闻优渥并乎数者浩荡均乎一邑也乃若临雍典制钞锭衣冠溥及四氏者始于明之孝宗然綵缎表里听自裁造非出上方制度自世祖章皇帝释奠太学赐先蟒袍貂㡌博士族人赐袍㡌白金赉予已踰旧制洎我皇上临雍循例有加兹遇临幸释奠祀事告成大泽攸降毓圻既受貂裘之钖有职俱邀蟒服之荣御笔爰勒贞珉经义复颁祕本朱提白镪徧逮胶庠夏税秋粮全邀蠲贷隆施殊赏稠叠溥徧岂特幸宅之典所莫兼实乃临雍之恩所鲜遘爲圣人之乡之民亦相与式歌且舞况爲其后嗣者宜何如感激也哉上驻跸兖州府是日申刻于行宫御书节并松筠坊额赐衍圣公孔毓圻祖母陶氏先是衍圣公孔毓圻奏爲上吁圣恩题赐御书表扬母寿事闻立身始于事亲显亲在于扬名伏念祖母诰封一品夫人陶氏作配祖克相厥家勤俭温和洁蠲苹藻国恩优渥延及三世蒙皇上勅命守祀祖庭年甫成童一事未谙实赖祖母及母诰封一品夫人吕氏提携䕶持以至于今今祖母年齐七十恭遇皇上东巡临幸里祖母及踊跃欢唿共爲庆幸岂非千载适逢旷世罕觏之微忱欲恭吁圣恩钦赐御书题字表扬母寿自行建坊以光皇上孝治钖类之仁以慰显亲扬名之至愿则生生世世啣感天恩于无疆矣奉㫖朕今既来阙里这所奏俱准行该部知道衍圣公孔毓圻奏爲恭谢天恩事于本年十一月十八日伏蒙皇上颁赐御书赐祖母陶氏节寿坊额节并松筠四大字谨祗领于行宫叩头谢恩随于十二月初一日亲捧至第率族属人等恭设香案望阙叩头随捧至宅内中堂侍祖母陶氏母吕氏及妻叶氏恭设香案望阙叩头祗受讫惟立身之义在于显亲扬名然自古迄今从未有邀天书睿藻以荣其亲者恭遇我皇上纯孝性成钖类广爱特俯俞请立赐龙章题奖节寿丹诏擎来焜耀日星之彩黄封贲处辉煌蓬藋之门祖母及阖家族属老幼欢唿踊跃庆出非常即普天之下见获受异数殊恩无不惊羡感激动其忠孝之心何以仰答高厚惟日侍祖母叩祝皇上万寿无疆以抒感慕之诚而已爲此具本恭谢奉㫖覧卿奏谢知道了该部知道按厯代贤君谊辟推恩臣下多手诏褒美飞白章草往复报可唐太宗好右军书御府临本辄以赐人宋仁宗以各种御书赐圣庙明宣宗出御制猗兰操招隐诗赐廷臣史册往往传爲盛事若夫闺帏之德上彻主知彤管之芳邀荣宸翰则自古迄今未之前闻我皇上永言孝思𢎞于钖类广敬博爱推于采蘩嘉其家壸之能循法度喻以松筠之晚节贞恒大书坊额旌厥徽音维天泽之高深实爲人伦之劝励矣若乃寸管之中四时之气皆备尺幅之上万有之象胥涵则昔人所谓干坤之容日月之光难以绘画是岂百王所能彷彿亦非观者所得名言也衍圣公孔毓圻谨奏爲恭进摹石御书圣制仰祈睿鉴事窃恭遇皇上临幸赐圣制阙里诗一轴经天纬地之𢎞文鳯翥龙骞之鉅笔荣被毕生光辉蓬室当即恭捧卷轴安于第㕔事时刻敬奉随于第之东建造宸翰阁一座已经起工俟工完之日捧安阁上以庆遭际之宠荣以永子孙百世之瞻仰今先购良工钩勒副本鑴石竖碑于诗礼堂内以便四方人士之快覩皇上御笔结撰浑成如天球拱璧斗转星回岂临摹所能彷彿实滋惧今将鑴就御书摹搨恭进伏祈皇上睿览鉴宥又蒙赐庙庭牓额万世师表四大字已经镂匾悬设大成殿正中一面仍在勒石尚未竣工俟刻成摹搨另疏恭进又蒙赐祖母陶氏节并松筠坊额安于内宅堂中阖家恭奉拟建立石坊于第之西南在古阙里坊之北以肃万䙫之观瞻其林内皇上驻跸之所拟建驻跸亭一座俱经择吉起工至庙中䝉钦畱御谨制橱一座安设殿内每逢丁祭之期遴员捧张以昭皇上尊师重道鉅典相应一併奏明奉㫖该部知道摹搨畱览康熙二十三年甲子十一月命以孔尚任孔尚鉝为国子监博士吏部题爲钦奉上谕事康熙二十三年十一月十八日奉上谕举人孔尚鉝监生孔尚任既经讲书应给官职着交与吏部议奏钦此钦遵查定例内举人㑹试三科不中式情愿就敎职者以州学正县敎谕用如五科不中式者拣选以知县用监生期满之日考试以州同州判县丞等缺挨次录用等语该等议得恭遇皇上法驾时巡躬诣阙里致祭先师孔子庙大礼告成命讲经义阐扬圣敎振起儒宗诚旷古之希逢爲盛朝之鉅典而举人孔尚鉝监生孔尚任陈书讲説克副圣衷应将伊等不拘定例俱从优额外授爲国子监博士查定例内例监未经保举者不准陞转正途今监生孔尚任因讲绎圣经既不拘定例即从优陞授国子监博士陞转时应停其保举照常陞转可也奉旨依议按纪载幸鲁录用孔氏者于后魏文帝太和元年诏拜孔氏四人颜氏二人官是也于宋眞宗大中祥符元年录孔氏近族进士孔渭同三传出身习进士延佑习学究延渥延鲁延龄并同学究出身是也别代幸鲁无闻我皇上特用监生孔尚任举人孔尚鉝爲国子监博士使圣裔得备员成均而陞转复停其保举以优异之恩至渥也乙丑礼闱尚任尚鉝俱入外帘办事时孔氏举子例回避不与试以台臣洪之杰言诏以后孔氏博士不必开列入帘以便计偕之入试者仰见我皇上于孔氏人材尤加意焉康熙二十四年乙丑六月诏议叙圣庙陪祀人员以五氏生员孔衍溥等十五人送监读书口北道孔兴洪以应陞之缺先行陞用候选廕生孔兴滋通判孔兴谟等知县孔兴言等州同孔贞垣等州判孔衍釪等敎谕孔尚铣等以应选之缺先用举人孔毓德等以应得知县之缺先用贡生颜光岳等监生孔尚琨等以考职之日先用五经博士孔毓埏等曲阜知县孔兴认四氏学敎授沙潢学录孔尚侃等各加一级衍圣公孔毓圻奏为恭逢圣驾临幸典礼重大上吁特恩以优圣裔以邀异数事于本年十一月十八日恭遇皇上临幸阙里释奠先师隆礼既出非常殊恩尤为浩荡伏按从前临幸共一十四君未有如是之显懿昭烁者我皇上生知安行接千圣之心传重道崇儒超百王之懿轨精微独契礼数攸崇创制显庸诚亘古所未闻奚独一时之遭际叨沭宠荣感戴靡涯何敢再有陈请惟是銮舆亲幸千载希遘所以族望泽弥切特爲吁请如族及五氏族属应否容选择学行兼优者照陪祀例邀恩准其送监读书其族见任及世职官员并候补候选未经考职举贡人员在庙陪祀听讲者其异姓职官监生在庙分献执事者应否一体邀恩从皇上临幸旷典起见不敢不备陈旧例仰冀新恩伏乞皇上睿鉴奉㫖该部议奏衍圣公孔毓圻奏前事康熙二十四年三月十六日准到部咨开查康熙八年皇上幸学陪祀人员俱有加恩赐袍㡌银两现任候补官员监生等曾经议叙陞补今康熙二十三年皇上东巡躬诣阙里释奠先师崇儒重道诚旷古之希逢实盛朝之鉅典应将孔氏族属及五氏族属照康熙八年临雍陪祀例请刺下衍圣公选择学行兼优生员十五名将姓名开列到部之日送监读书其孔氏等族陪祀听讲异姓分献执事等官并举贡监生人员亦应照例俱准加恩但未经开列职名难以悬议俟命下之日行令衍圣公将实在陪祀听讲异姓分献执事各职名详查分晰造册具题到日再议可也奉旨依议钦此钦遵备咨到仰惟皇上临幸阙里千古罕逢今将族及五氏族属并异姓在庙陪祀听讲分献执事人员部议查照康熙八年皇上临雍盛典行将实在各职名详查分晰造册具题谨遵将实在陪祀听讲分献执事各职名核造清册进呈御览并送吏礼二部外更有请者查在庙陪祀执事属现任曲阜县知县管勾典籍司乐俱系七品职衔并四氏学敎授学录等官例由选择贤能咨部题补之员实非世袭可比现与有司一例考成似宜同其陞转厯来原有陞转之例而铨政未载遂使任职者由壮至老竭蹷供职而陞转无阶今遇皇上临幸阙里典礼隆重既际昌期又逢旷典请勅下该部将曲阜县知县及管勾典籍司乐并四氏学敎授学录等官既在陪祀执事之列应与陪祀现任各官一体邀恩应否准照有司一例陞转则现在者既蒙不次之格将来者益勉上进之阶再查候选候补官员往例俱得遇缺先补内有应补知县吕坊之系久应顶补之员今复遇皇恩应否准其遇应陞之缺补用凡此等执事人员皆遴选以供骏奔合无免其保举与正途一体陞转出自睿裁以光大典奉旨该部议奏吏部题前事查得康熙八年皇上幸学将圣贤后裔陪祀各官议叙具题现任候选候补考职等官俱准先用及四氏学学录准加一级各在案今亦照康熙八年例将现任直𨽻口北道孔兴洪遇应陞之缺先行陞用候选廕生孔兴滋知县孔兴言颜光昌通判孔兴谟孔兴询州同孔贞垣孔尚钰颜绍徽颜文豹仲应甲仲承烈州判孔衍釪孔兴运仲缵绪训导孔贞鑑孔尚琯孔兴珩孔兴侗孔贞耿孔衍玺孔尚让孟𢎞伟候补敎谕孔尚铣等俱应遇伊等本项应得之缺先用举人孔兴琏孔毓德孔兴瑄孔兴祥颜光是颜光斆等亦以伊应得知县之缺先用贡生颜光岳孔尚琨孔兴滨孔兴谦孔兴论孔毓埅孔毓壎孔毓玠孔毓堦颜懋循孟贞佩等俟考定职衔后亦以伊应选之缺先用至疏称在庙陪祀执事属曲阜县知县及管勾司乐典籍并四氏学敎授学录等官由选择贤能题授之员实非世职可比既在陪祀之列似宜照现任有司一例陞转等语查品级考内衍圣公所属官员原无陞转之处应照康熙八年例将在庙陪祀听讲世袭官五经博士孔毓埏颜懋衡曾贞豫孟贞仁仲秉贞学录孔毓玺孔贞爝执事官曲阜县知县孔兴认管勾王自庄司乐王国光典籍石琚四氏学敎授沙潢学录孔尚侃等各准其加一级又疏称异姓执事官内有应补知县吕坊之系久应顶补之员今复遇加恩应否准其遇应陞之缺补用至于分献执事人员皆遴选以供骏奔合无免其保举与正途一体陞转等语查得康熙八年异姓人员并无给赏议叙之处相应将异姓执事官候选小京职沙汝洛等照正途一体陞转加恩之处均无庸议奉㫖依议谨录世祖章皇帝顺治九年幸学诏圣贤后裔陪祀生员十五人俱送监读书仲氏族人向无陪祀至是一体选入改观礼刑部员外郎孔𦙍樾为礼部员外郎刑部主事孔自洙爲兵部主事从衍圣公孔兴燮之请也皇上康熙八年幸学诏陪祀生员孔兴询等十五人俱送监读书观礼中书舍人颜光敏以应陞主事同知缺先用运同孔贞来县丞孔尚义遇缺先用监生孔𦙍璐俟考定职衔先用附录明世宗幸学诏衍圣公四氏博士陪祀日选取老成族人五人颜曾孟族人二人至期陪祀熹宗时诏以生员孔闻范等三人爲恩生余二人照恩贡例送监从礼部侍郎署祭酒事蔡毅中之请也时行人司行人孔闻謤吏部进士孔闻诗呈请观礼闻謤授南礼部主事闻诗授吏科给事中怀宗幸学以生员孔闻俊等四人准入监余三人给冠带行人司孔闻籍咨请观礼授主事十四年再幸学始诏四氏族人亦得一体送监按从来临雍释奠必推恩孔氏备载往牒至我朝而加隆矣伏自皇上临雍典制尤盛恩监先止及孔氏今则五氏子孙彬彬十五人皆得鼓箧而入成均矣观礼先止及京官今则外吏及监生皆得观光而邀先用矣至幸鲁亲祀则非常之恩无微不逮既特赐孔尚任孔尚鉝为京官而五氏族属一命而上得即陞选者二十四人举贡而下得即授职者二十人而加级者不在焉猗欤盛哉爲圣人之后者其思报称读圣人之书者可相劝勉矣幸鲁盛典卷十一幸鲁盛典卷十二钦定四库全书幸鲁盛典卷十二圣驾发曲阜晚驻跸于兖州府之西关谕大学士明珠曰周公古大圣人制礼作乐垂示万世今庙在曲阜应行致祭此系重大典礼尔衙门㑹同礼部翰林院详议来奏各该衙门议得道统之传上自尧舜逮于周孔我皇上备尧舜之德明周孔之道躬祀阙里复命致祭周公庙庭礼仪隆盛洵为万世章程应令该衙门即撰祭文遣官致祭上曰致祭周公礼宜隆重其遣恭亲王长宁及礼部尚书介山偕往以见朕尊崇先圣之意十九日庚辰驾至汶上县驻跸李家庄是日命和硕恭亲王长宁礼部尚书介山往曲阜周公庙致祭御制祭元圣周公文附録孔庙东北三里许有周公庙盖鲁太庙故基宋眞宗大中祥符二年十月勅中书门下曰方岳盛仪克脩于封谥古先茂烈允尚于追甄周公昔在宗周蔚为上圣营鼎邑之宅王制建中秘金縢之书忠规盖世诰东征而法正辅南面以道尊创礼乐之懿文配日月之久照姬诵所倚宣尼式瞻焕乎旧章垂之千载今以详求古典昭报元休陟降告成抚巡问俗弭节岱宗之域鸣銮少皥之墟逖览遗风缅怀前哲始公胙土实惟是邦故其嗣君得用王祭而祠宇未构阙孰甚焉特议褒崇以申旌显盛德不冺载钦可久之贤列爵有加爰晋通王之号式宣殊礼永耀鸿徽可追封为文宪王于曲阜县建庙春秋委本县致祭按周公以元圣成文武之德易象之演上继羲文官礼之垂范围万世治綂集三王之盛道綂开尼山之先其庙而祀之宜也唐显庆以前与夫子竝祀学宫开元以后别祀配享武王而追封建庙则自宋之大中祥符始相传其地即鲁之太庙以地势度之理或然也歳久倾圯祀事渐缺祼荐仅属其云仍俎豆几委于草莽歴有歳年罔或计及皇上深宫宵旰励精政治与兼三施四仰思坐待之勤有黙契潜通焉者过少皥之墟揽大庭之库瞻言启宇眷念硕肤特命亲王精意致享宸章云烂辉映几筵乐备礼隆度越前轨数千年废坠之典一旦得圣天子修举之岂非亘古未有之盛事哉康熙二十四年乙丑二月命以周公后东野沛然为世袭五经博士礼部题为吁恩求録乞赐袭封以培圣脉以补缺典事据周公七十三代嫡孙奉祀生员东野沛然奏前事奉㫖交与吏部钦此该等议得据周公嫡孙奉祀生员东野沛然奏称切惟尧舜禹汤文武之道传之周公自周公而传之孔子至于颜曾孟仲得圣道之传皆有世袭博士以优其后宋儒程朱有表章圣道之功子孙亦得以博士世其官祖周公以元圣之德制作经纬固与孔子竝列久矣而今祠宇颓坏拜谒寂寥主鬯仅一青衿祭田不及百畆不惟不能竝尊于孔子而且不得比备于颜曾孟仲之班倘蒙垂念周公传道之功斟酌于颜曾孟仲之间稍加优隆等语查得㑹典内开载周公于歴代帝王庙配享凡系配享前代帝王功臣后裔竝无承袭博士之例且查东野沛然所奏东野志内至东野沛然已经七十三代以上厯代竝无议有承袭之处相应将东野沛然奏请照颜子等先贤承袭之处无庸议奉㫖周公承接道綂继往开来功德昭着其子孙应否给与职衔着九卿詹事科道㑹同确议具奏礼部等衙门题前事等议得仰惟皇上道兼君师徳隆今古嫓唐虞之勲业接周孔之心传治定功成礼明乐备创垂无前之盛烈肇举未有之隆规周公兼三王而施四事承武烈而显文谟其后裔古来虽无给有官职恭遇我皇上崇文重道之时周公后裔应授官职拨给祀田修葺庙宇以彰皇上之殊恩旷典俟命下之日行文该抚详查周公嫡𣲖取具各结併东墅氏宗谱送到之日礼部查明将应授之人题请授为世袭五经博士祀田照颜子祀田例由户部拨给庙宇交与该抚设法修理可也奉㫖依议附录汉东野环撰东野氏世系曰昔吾先祖后稷姬姓讳弃始封于邰后稷生不窋失其官守不窋生鞠陶鞠陶生公刘克脩先业往迁于豳公刘生庆节庆节生皇仆皇仆生差弗差弗生毁隃毁隃生公非公非生高圉高圉生亚圉亚圉生公叔祖类公叔祖类生太王徙都于岐太王生王季王季生文王作邑于丰文王生周公受封于鲁周公生伯禽袭封至国伯禽生鱼受东野田一成以自养鱼生宗世居东野因以为姓宗传至质计一十八世矣时当战国遭楚灭鲁幸而天意不絶惟质得存以免祸自窜东吴至秦末而还鲁于是惧其绵远失其眞传特命环考订谱牒编为世系俾本宗支庶秩然不紊为后世子孙者奚可不知所重耶按东野环所撰东野谱序推本周家始封迄于文武周公世次秩然又志载祥符间眞宗适鲁祀孔子以东野氏数世同居诏旌其门闾方是时帝勅中书门下追封周公为文宪王令曲阜建庙祀之仍令有司备仪礼择日册命若东野氏得以公裔沾一命备祠官恩至便也而竟絶不闻岂非前代之缺畧耶我皇上幸鲁亲祀先师而东野以三千年后之余裔得以邀纂组之荣循世禄之例恩出非常典斯鉅矣康熙二十四年乙丑八月诏增广孔林地一十一顷有奇免其税粮衍圣公孔毓圻奏为遵㫖奏明增扩林地事祖赐茔在曲阜县城北即古鲁城北泗上也子孙例得祔葬林内查孔林原额地一十八顷俱系厯朝赐地相沿至今狭隘殊甚恭遇皇上銮舆亲临林内俯轸情形面奉恩㫖准赐増扩仰见我皇上优䘏圣林泽及绵远阖族人等世世衔感但林以外除南一面近城无可增廓其东西北三面为地不等有祭田在内者亦有自置之地现在行粮者亦有民间之地参错在内者除地自应併入林内其民间之地恭候皇上俞㫖允行愿自备价值㑹同地方有司酌照时价交易置买俟陆续置买之后容彚齐造册及所扩林地一併奏请钦赐豁粮可也奉㫖该部议奏户部题前事该等查得衍圣公孔毓圻疏称等因前来查先师孔林地一十八顷亦为不少但孔毓圻面奉恩㫖准赐增扩相应行令该抚将孔林之地一面增扩几大此增扩内有民地若干之处确议具题到日再议可也奉㫖依议户部题前事该等议得该抚张鹏疏称孔林东西北三面酌量增扩地一百五十五丈七尺共一十一顷一十四畆九分零内除孔毓圻自置地一顷一十亩零不议价外孔氏竝百姓地一十顷四亩零每亩价银二两一钱五分共价银二千一百五十八两八钱零孔毓圻自照数给价至于应征银米每年共该征银二十四两五钱零共该征米二石五斗零相应声明听候部议等因前来查增扩林地一案既经该抚酌量増地一十一顷一十四亩零俱系孔毓圻给价置买无容议每年应征银二十四两零米二石五斗零相应豁除可也奉㫖依议附录明洪武间衍圣公孔希学增广林田记曰曲阜祖林郁然在鲁城龙门北缭以周垣代禁樵採盖将二千年于兹矣嗣续繁衍祔葬累累而东西形势渐狭方议规斥以广其地邑人居文约等闻其有是举佥言曰凡吾徒日用之间父父子子夫夫妇妇懽然有恩粲然有文而能弗畔道者宁可不知其所自耶愿以各家世业广袤若干亩永为来云甫竁之所核其地五十大亩入林内永乐间孔谔创建林围墙记曰祖林一区周迫居民烟㸑千家樵青採绿薪干槱腐日不絶蹟虽申之以禁戒然难于防虞曲阜世尹孔克中捐已赀万缗传集耆老乘此农隙创建围墙以孟冬朔旦起工至其日邑之父老各率子弟千余人悉荷版锸圣公亦以庙丁百余人来㑹日不弥旬千堵皆兴于是检族属验佃力复得坚薪千余车併工聚力刻日以完崇祯间衍圣公孔𦙍植重修林垣碑记曰茔自春秋以至于今几厯三千之岁族属蕃畅林垣浩大岁月经久不无颓废思更新之而独力难肩此任赖诸宗人共襄其事陶瓦甓勤垣墉一时百堵俱兴焕然新矣按宋鸿胪卿孔宗翰状云夫子坟林今一千六百余年子孙皆葬其间周围十余里可见宋时规制已大但厯朝增广与孔氏子孙所自恢扩者家乘畧而不书以至于今狭隘滋甚自非我皇上亲幸俯轸情形特颁涣号而欲式廓往古之封上损国税下易民田不亦难乎前代加意林庙辄增置守户命有司禁樵牧以时修饬而止若其中广狭从未有过而问者皇上敦崇先圣而念及其子孙泽逮于泉壤衍圣公孔毓圻犹逡巡未敢陈乞而皇上亲发德音准其增扩蠲其常赋所广地一十一顷有竒较之于旧又十之六七矣盖三千年以来未逢此旷典七十世以上未沐此殊恩虽沧溟峻极无以喻其崇深圆象方仪难以形其高厚者矣山东巡抚张鹏疏请停止开濬渠河诏从之山东巡抚张鹏题为钦奉上谕事据布政司呈称蒙抚院张案验康熙二十三年十一月十八日上亲祭至圣先师孔子行礼毕该衍圣公孔毓圻等奏称圣庙前有桥池中无水曲阜城外有泉可以开通引入城内庙前池中奉谕准其开濬入城交与该抚遵行钦此等因到院案行到司蒙此久经檄行曲阜县钦遵开通去后又蒙抚院案验康熈二十五年五月初四日准衍圣公咨据曲阜县世职知县孔尚愉呈详前事详称据阖县绅衿耆老孔衍埥孔衍标等呈为开河工大难就民房拆毁宜筹恳申酌夺以重地方以祈善后事呈称恭照圣庙渠河引泉灌注奉有成命钦遵在案现延堪舆踏勘形势虽称风水无碍方向但按水道由城外文献泉开濬入城以注庙河复由庙西出水以滙入沂河开濬数里之遥城内居民房屋当其冲者势必拆毁且城当高阜泉在下洼激使上流大费工力而尤可虑者一当霪雨连绵山水暴涨之际泉流横溢入城势所必至则目前既有荡析之苦日后能无泛滥之虞地势民居俱有未便伏乞俯顺舆情转申抚院为民请命则地方有善后之图而民生戴安全之德矣据此该曲阜县世职知县孔尚愉看得櫺星门内渠河向来干涸于康熙二十三年圣驾临幸阙里释奠先师驻跸渠旁衍圣公孔毓圻等拟欲嫓美圜桥泮水之隆因有导泉入河之对荷蒙俞㫖允行实为万世光荣宫墙旷典卑职履任以后叠奉檄催日在相度形势酌议兴工今据绅衿耆老等具呈前来职复核水源自城东文献泉入城自城入庙河自河又西流以滙于沂开凿数里之遥虽据堪舆元氏县生员平章等谓无碍方向但民居稠密关厢庐舍当由冲掘者不下数百余家一旦尽令折毁老幼失所栖止无地情实可矜且城在高阜泉在下洼引之上流大费工力使当霪雨水涨势必横溢入城诚为可虑事关城社民生卑职身任地方之责鉴此舆情敢不鳃鳃过计随于本月具详各宪去后蒙抚院批据详有碍民舍仰即就近㑹商妥确详报缴又蒙布政司批仰侯移明衍圣公咨覆到日转详抚院批夺缴各等因批行到职蒙此合具详本府裁酌转咨等情到府据此查得此案于康熙二十三年十一月内恭遇圣驾临幸阙里释奠先师驻跸渠边亲承天语垂问渠水因而启奏开濬城外文献泉可以入渠奉㫖准行钦遵在案本府踊跃从事延请堪舆相度形势至再至三务求有禆祖庙无害地方庶为不负圣恩而形家议论不一所以斟酌踏勘多费时日今拟引城外文献泉由东而入另凿水门一座开濬入城迤西而行引入渠内又自渠内西流出水以归注沂河无碍方向业经檄行该县报明院司今该县据阖邑绅衿耆老人等具呈称目前有碍民房久后恐虑水患等情本府又延老成堪舆复勘形势城内街道窄狭而民居稠密当水道之冲房屋必须拆毁且开濬水道延袤数里亏额之地税无从办纳民间之车毂难以行走此阖邑人民所以有切肤之吁也至称当霪雨连绵之际水势暴涨惟恐横溢入城此虽该县过虑及此但为地方城社起见自应详慎本府既经覆核伏念圣天子尧舜在上重道与爱民之心时厪圣念中为臣子者敢不仰体但因有碍地方而请停开濬本府即有负圣恩若果毁折民房诸所不便不为酌议万全又非仰体皇上尧舜之心以为心也拟合移咨等因到院案行到司该本司布政使黄元骥查看得曲阜县开濬文献泉水导之入城引注圣庙池中原系衍圣公奏准已奉有俞㫖钦遵在案本司日事督催聿观厥成今蒙院准衍圣公咨据阖邑绅衿耆老之呈请停开濬既经衍圣公覆核以圣天子重道与爱民之心无二今据咨有拆毁民房后来霪雨水溢不无意外之虞酌议万全仰体皇上爱民之心不欲以私废公斟酌于利害轻重之中请停前来皆为地方城社永远所关似应允行题请以听部覆遵行者也等因呈详到该看得曲阜县城外泉水开通入城一案原系衍圣公孔毓圻奏奉上谕允行到随檄布政司遵行去后今据布政使黄元骥详称衍圣公移据阖邑绅衿耆老人等公呈佥称若开引文献泉水由城外入城以注庙河复由庙西出沂经过城内街道窄狭居民稠密当水道之冲房屋必须折毁且城外延袤数里有亏额内民地税无从办更虑往来车毂难以行走且城高泉下大费工力尤虑霪雨水涨横溢入城有关城社民生经衍圣公咨覆核仰体皇上爱民之心不敢以私废公请停开濬既据布政司呈详前来理合具题伏乞皇上睿鉴勅部议覆施行奉㫖该部议奏工部题前事查该抚既称阖邑绅衿耆老人等俱称若开泉水必致房屋拆毁有亏民地车毂难行衍圣公孔毓圻亦仰体皇上爱民之心不欲以私废公请停开濬等语应如所题可也奉㫖依议按辟廱泮宫皆取诸水以为名者也圆则为辟半之为泮以止观听者于水南非仅沟而环之也班固之诗曰乃流辟雍辟雍汤汤圣皇涖止造舟为梁辟雍得有舟梁盖非一勺而已金宣宗于洛立宣尼庙尚书省委袭封衍圣公董其役未几告成命导蔡水以圜其庙其取于水之有源审矣阙里之南溪为鲁泮宫故址亦可舟可梁水落之际未之竭也我皇上驻跸桥门从容谘访有考于古辟泮之制业奉俞㫖许凿文献之泉以通庙渠矣迺鲁城形势连冈纡回故名曲阜城高泉下难于疏导郭外四山环匝水潦灌河奔泉引之入城为虑不细所勘开濬之路应毁居人庐舍不下数十百家皇上重地方即所以重林庙崇圣道正所以卫民生俯察情形即囘成命于兹益见圣听之转圜睿谟之周至焉幸鲁盛典卷十二幸鲁盛典卷十三钦定四库全书幸鲁盛典卷十三康熙二十四年乙丑二月诏以御书万世师表扁额摹搨颁天下文庙康熙二十四年正月左副都御史张可前题为圣德远迈千古睿谟宜昭亿祀请勅编辑成书以丕示遐迩式训臣民事窃惟古帝王建非常之功德者必备非常之法守用以启迪海内臣民俾遵循于至善也伏见皇上盛德巍巍参天两地事郊庙则致敬奉两宫则尽孝蠲租省刑之诏屡下经筵讲学之勤弗辍神谋独运文武遐昭犹复宵衣旰食安不忘危谘诹民隐肃清吏治却登封而罔举让尊号以弗居凤辇东巡闾阎被德恩加前代之园陵泽逮先师之苖裔乃至一动一言无不仰企天心俯协舆望固已光辉史册美不胜书然非彚辑成编颁布海内则率土臣民有身被生成而未能仰体制作之精意者矣谨按明太祖洪武七年日歴告成承㫖詹同侍讲学士宋濂请将当日圣政辑成一书分为四十类名曰宝训传示天下夫明祖以武功开国其所行政事犹且允臣下之请编为宝训况我皇上合创守而同揆裕文武而兼济超越明祖万万哉今起居注诸臣虽已详记圣绩而金匮石室之藏人间无由窥测即近者奉诏纂修方畧然止载伐叛之武功而未纪歴年之仁德窃谓宜勅内阁翰林院诸臣备辑皇上御极以来睿谟圣政彚成一书分条编类如宋濓等所集宝训例刋布寰宇一以迪四海之臣民一以垂亿祀之法守煌煌乎竝二典三谟而焜燿于覆载间矣抑更有所请者驾幸阙里御书万世师表四字悬额孔庙旷典盛事振古所无竝请勅部勒石徧颁各省悬之学宫不独尊师重道之盛德昭示士类更见龙飞凤翥之宝篆光垂寰区也奉㫖朕御极以来孜孜图治勤政爱民日理万几常怀兢业虽海宇底定渐致昇平但风俗人心未臻上理这所请将歴年政事彚集成书是否可行内阁翰林院㑹议具奏内阁等衙门题前事等伏惟皇上德隆广运化洽时雍言与道俱动与法合自御极以来敬天法祖勤政爱民极两宫孝养之隆着万几明作之实典学是懋以法古圣贤为心巡省时勤以问民疾苦为事用致百僚慎宪九有承风三方梗化之臣仗渊谟而献馘跨海逋诛之宼服骏畧而输诚道冠百王功被六合诚宜俯从所请彚辑歴年政事编纂刋布以慰中外臣民想望之忱等伏查明洪武时日厯告成命词臣编辑宝训一书随命礼部刋刻颁布凡以修明典法垂示子孙意至深远也我皇上神功圣烈逺超前代无一念不切于苍黎无一事不原于坟典缉熙懋学懿烁鸿猷传之天下为丕显之圣谟垂之万世即不刋之法鑑允宜特启纂修之局勒成圣代之书昭宣海宇颁示臣民者也一切应行事宜伏祈勅下该部详查典例具覆举行至于驾幸阙里御书万世师表题额圣教自此益光儒风于焉丕振龙章凤藻光腾泗水之滨铁画银钩彩耀尼山之上一时风声之所树四海观感之所生宜徧掲于黉宫使士子咸知瞻仰相应亦如所请勅部勒石颁给直𨽻各省府州县儒学悬置扁额可也奉㫖九卿詹事科道㑹议具奉礼部等衙门题前事等伏惟皇上御极以来劳心敷治锐意图安仰体上天仁爱之心俯答下民敉宁之望孝养两宫爱育兆姓此诚治超三代法垂万年者也迩来遐方向化薄海来同问俗观风崇师重道中外瞻依臣民踊跃应照内阁等衙门所议将歴年政事彚辑成书宣布中外并将御书万世师表之字勒石颁给直𨽻各省府州县儒学悬置扁额俟命下之日将纂修开馆及应行事宜该部详查典礼具奏可也奉㫖依议礼部题前事等议得歴年政事彚辑成书所𣲖监修总裁副总裁官纂修收掌誊录官员书办等役彚辑事宜及开馆之所俱听内阁翰林院议覆开馆吉期部由钦天监选择开馆所有监修等官员相应照监修圣训官员筵宴之例遣内大臣一员主席在部筵宴一次桌饭银两内阁具题到部移咨该部照例支给其每月公用钱粮应行停止所遣内大臣一员之处应交与领侍卫内大臣彚辑告竣进呈之日再为刋刻印刷宣布中外其御书万世师表之字应勅下该抚在阙里勒石印刷送至部颁发各直省巡抚转行各府州县学宫悬置扁额可也奉㫖依议衍圣公孔毓圻题为宸翰同天摹搨恭进仰祈睿览事康熙二十三年十一月十八日恭遇皇上临幸阙里释奠先师御笔亲题万世师表四字扁额谨制扁涓吉躬捧悬设大成殿正中率领族属恭设香案望阙叩头谢恩讫一面选工礲石摹搨于恭进摹石御书圣制一疏内已经题明今旋里亲督工人摹刻万世师表四字告成谨装裱卷轴恭进睿览仰瞻皇上御笔字画端劲戈法浑成挫万象于毫端合位育中和而立极调元化于行墨覩日星河汉以为文光彩肆映而莫测其端结撰天然而莫窥其蹟以颁天下则合臣民向往如亲云日以观摩以设庙庭当与泰岱宸章同亘干坤而永奠体制卓越大矣至矣此岂临摹之所能彷彿即亲督镌勒犹恐失真恭进之际实滋惶惧仰祈皇上鉴宥奉㫖该部知道摹搨留览按史臣之赞舜曰帝乃诞敷文德其赞禹曰文命敷于四海圣王致治未有不以文先天下者也我皇上典学右文逊志时敏日就月将圣躬率先㝢内共遵文教兹允廷臣请以御书万世师表扁额悬置天下学宫使遐陬僻壤之民无不晓然于天子崇师重道如此而仰法我皇上则古称先之圣心以共臻一道同风之雅化洵乎得振兴文治之本焉昔明太祖读汉书谓侍臣宋濂孔克仁曰汉治何以不比隆三代孔克仁对曰以其杂霸耳明太祖曰然高祖创业未遑礼乐孝文时当制作复三代之旧乃逡巡未遑使汉治终于如是三代有其时而能为之者也汉文有其时而弗为者也然明太祖虽为斯言乃洪武之治絜诸三代以上犹有不醇不备之憾岂若我皇上缅考百王之迹深明致治之原凡所建立创制无不损益质文尽美尽善可为万世法程建皇极之师表文德之敷文命之被曷以过此阅邸抄读诸省抚臣建置悬额之疏天下蒸蒸然向风矣康熙二十五年丙寅正月上亲于西山选孔子庙碑材特发内帑鸠工採运二月碑成运至通州水次命内务府广储司员外郎皁保工部都水司员外郎卞永式运送御碑于阙里特赐衍圣公孔毓圻广储司库银六百五十两为运碑旱船之费上谕皁保曰圣庙碑事关大典以尔任事谨慎特遣尔去务期敬慎运至济宁暂置在彼尔可囘都俟冬天地冻再往以旱船运至曲阜先是御史任玥题为阙里既蒙临幸万国咸仰文明特请御制碑记改正墓号以光典册以垂不朽事恭惟我皇上神明天纵文德武功直绍唐虞三代兹当普天率土文教覃敷之日犹深已治已安一夫未获之虑迩者车驾东廵惟一一以洞悉民隐为念因思二帝三王治民之道至孔子而益彰乃于尼山毓粹之区特行尊师重道之礼入庙而躬亲九拜仪既备矣当祀而宠颁御繖礼更渥焉此虽一时异数实系万世同风盖自汉唐以来临幸阙里之盛未有隆于今日者也考宋真宗祥符元年临幸阙里具有碑记垂诸阙里志书况我皇上道合勲华心传洙泗既蒙御书扁额赐悬庙庭必赖宸翰制碑光垂万代恳皇上撰立碑记勒之贞珉庶鉅典与日星同耀而睿藻竝云汉为昭矣抑更有请者孔子称号自唐开元时追谥为文宣王宋真宗加至圣文宣王元武宗加大成至圣文宣王推崇不为不隆但文宣仅一节之谥法而大成亦借乐之偶称且孔子以尼山一布衣为万世帝王师原以德不以位似非仅爵位所能扬扢也明嘉靖九年釐正祀典定为至圣先师孔子诚名正言顺万世不可易之论矣我国朝定鼎以来自国学及天下郡县州卫儒学所设孔子牌位皆称至圣先师孔子亦以斟酌既定可无容损益于其间也乃牌位皆称至圣先师孔子而孔林墓前所立之石犹称文宣王墓岂所以妥神灵昭画一乎今皇上亲临圣林隆礼既出于创举名号实赖以钦定请勅谕将文宣王墓改正为至圣先师孔子墓竝请于圣制碑记中详载改正绿由则万代瞻仰益与天地同其无疆矣奉㫖该部议奏礼部题前事等议台臣任玥疏内称皇上神明天纵文德武功直绍唐虞三代普天率土文教覃敷迩者车驾东巡洞悉民隐特行尊师重道之礼宠颁御繖自汉唐以来临幸阙里之盛未有隆于今日者也既蒙御书扁额赐悬庙庭必赖宸翰之碑光垂万代恳皇上撰立碑记勒之贞珉等语钦惟皇上睿藻焕于日星宸翰灿若云汉新经临幸阙里恩礼咸隆允宜勒诸贞珉以垂永久俟命下之日将碑文交与翰林院撰拟碑文撰出之日交与该抚刋勒建立又疏称牌位皆称至圣先师孔子而孔林墓前所立之碑犹称文宣王墓皇上銮舆亲临圣林隆礼既出于创举请勅谕将文宣王墓改为至圣先师孔子墓竝请于圣制碑记中详载改正缘由等语查孔林墓前文宣王碑系从来所有且改文宣王为至圣先师以来竝无改立墓碑之处应无容议奉㫖孔子圣集大成道隆德备参两天地卓冠古今歴代帝王咸所师法朕研精经籍志切钦崇应勒庙碑朕俱亲行撰文书写以昭景行尊奉至意余依议工部㑹同内务府衍圣公题为请㫖事该等㑹议得先经衍圣公孔毓圻议此碑以我力量运送恐有疎虞惟过闸时令地方官同看协助过去可到济宁从济宁运至曲阜恐力不能运送等语到冬十月内内务府工部差官支取广储司银两节省钱粮修造旱船运至曲阜县等因议奏奉㫖㑹同衍圣公议奏钦此钦遵伏念皇上尊崇先师御制碑文亲洒宸翰重道右文自古以来未有之盛典也其沿途运送碑石恐劳民力给发内帑僱夫运送应于过闸之处行文直𨽻山东巡抚行令所属闸口官员同看协助过去其从济宁州至曲阜县百里有余此运送脚价修造旱船搭桥修路共银六百五十两于广储司支取给发衍圣公孔毓圻运去可也康熙二十五年三月三十日题于四月初四日奉㫖依议着差工部内务府官各一员前往敬慎运送四月庚午御碑自通州发遵运河而南直𨽻巡抚于成龙令所过之处协助牵挽山东巡抚张鹏令济宁以北沿河州县有司诣河干协运闰四月二十一日乙巳衍圣公孔毓圻率僚属迎御碑于张秋越三日丁未御碑至于济宁钦使员外郎皁保卞永式同衍圣公孔毓圻及济宁道董安国兖州知府祖允图济宁州州同张仲达相度置碑之所于济宁城南五月丙申碑登于陆构厰䕶之使人司巡徼焉是月钦使驰还复命衍圣公孔毓圻既领内帑以备冬运乃令轮人度碑制为负重之车四乘所谓旱船也车既成乃除道成梁方轨广涂咸俾如砥十一月钦使复至衍圣公孔毓圻率纂修官金居敬俞兆曾丛克敬孙致弥叶湜沙汝洛章纬曹晃博士孔毓埏等驰迎济宁州试演车牛覆视道路用戒储备无有不供以候起运十二月朔辛亥大雪地冻始发碑借茅东絙衍圣公孔毓圻乃偕员外郎皁保卞永式总督河道靳辅济宁道董安国及地方各官亲督人役升碑于车碑身长一丈八尺广六尺五寸厚一尺七寸重七万觔有竒聨二乘以载赑屃长一丈一尺五寸广于碑三寸重四万觔有竒亦载以两车水盘石二各重万觔有竒别载二车碑身凡用牛二百五十头赑屃半之水盘石又半之辰而驾及午而税午而驾及酉而税一牛一圉五圉一仆建斾于前执绥于后防闲左右鸣金以节之前驱具脂秣缮屝屦糇粮共用人六百余牛五百余皆佣之民间而酬其直凡运十有五日二十日庚午御碑至曲阜衍圣公孔毓圻率纂修诸臣及族属官生具朝服张乐叩迎于南郊遂导以入安置于庙庭孔子六十七代孙太子少师袭封衍圣公孔毓圻奏为恭谢天恩事伏蒙皇上颁赐至圣庙碑石命内务府员外郎皁保工部员外郎卞永式赍运遵将内库发给银两奉㫖内事理先期备造旱船搭桥修路于康熙二十五年十二月初一日自济宁州起送钦差与同随碑后敬慎督理安车徐行不烦民间一夫一役于本月二十日抵阙里城南遂率领纂修诸臣及阖属官员绅衿族人等张乐建旗郊外跪迎请入祖圣庙是日也云开雪霁日暖风和观者遮道欢声彻天无异曩者我皇上驾幸阙里时此固钦差调度之宜实皆皇上尊师重道之诚有以格天心洽舆情也敬慎安置稳妥即于诗礼堂前恭设香案望阙叩头谢恩讫因思祖庙内帝王碑记厯代不乏要不过近境开山有司砻石从未有凿贞珉于神京发朱提于内帑而烦皇华命使厯水陆阅寒暑如今日者也而且碑石之耸崒敦龎甲衆碑以独尊石理之精莹细润较他石而增美真可竝牺象瑚琏用垂不朽矣况行将洒宸翰而焕天章者乎当此恩复加恩之代无以答我圣不自圣之君惟有效万寿嵩山之唿祝一统磐石之奠而已为此具本恭谢奉㫖览卿奏谢知道了该部知道按由济宁至曲阜地仅百里而陆运之艰非三冬严冻不能负重以致远也故舟行则乘水盛碑由通达济宜于夏车行则恃冰坚碑由济至阜利于冬而以农隙休暇之月庀材斵轮以待临事仰见圣心之律天时袭水土而恤人力即一事也睿思周至若此碑行顺适入庙之日风日晴和霱云五色阖邑抃舞四方之人亦有重趼来观者莫不懽忻凫藻称希觏矣二十七日丁丑员外郎皁保卞永式囘京复命并呈圣庙图请立碑之所上命廷臣集议立碑于圣庙大成门左发内帑银五百两建造碑亭仍命员外郎皁保卞永式监造广储司员外郎皁保转奏衍圣公孔毓圻奏称观圣祖庙内自古至今碑石虽多从未有壮丽坚致如御赐之碑者今蒙皇上颁下御笔山东亦无名手堪任摹勒求皇上御前选择良工发下䥴刻方称皇上非常之恩典等语奉㫖公言甚是尔与内务府工部㑹同将凿碑刻字盖碑亭之人带去之处㑹议具奏钦此钦遵该内务府工部㑹议应将刻字人并凿碑盖碑亭各人役令皁保带往曲阜可也奉㫖依议员外郎皁保又奏汉唐以来厯代帝王在圣庙立碑甚多俱未按朝代次序今皇上所立之碑应在何处以图様进呈奉㫖立碑事宜重要有关典礼着内阁大学士翰林院掌院学士礼部工部内务府㑹议面奏工部等衙门题为遵㫖㑹议事奉㫖立碑事宜重要有关典礼着内阁大学士翰林院掌院学士礼部工部内务府㑹议面奏钦此该等㑹议得自古帝王褒崇先圣或车驾临幸释奠或儒臣撰文立碑垂之简编已不多见我皇上以勲华之上圣契洙泗之心传临幸讲堂瞻谒林庙礼隆九拜事轶千秋躬制碑文亲洒宸翰发金砻石遣官董治此百王希觏之盛事史册未有之隆规也兹以立碑处所令等酌议谨考前史实录阙里志诸书及庙堂图绘厯代建碑惟择寛适之地非有前后次第今相度得大成门外左厢金声门之右高明爽垲可以建立碑亭昭垂来许伏候命下遵行入宫墙者逾生严敬陟庙庭者益肃观瞻请动内帑五百两差内务府广储司员外郎皁保工部都水司员外郎卞永式督修带刻匠二名石匠四名给驿前往悉如前议奉㫖依议衍圣公孔毓圻题为请㫖事前閲邸抄礼部题覆台任玥疏奉㫖孔子圣集大成道隆德备参两天地卓冠古今厯代帝王咸所师法朕研精经籍志切钦崇应勒庙碑朕俱亲行撰文书写以昭景行尊奉至意余依议钦此钦遵今碑石运至庙内则夫颁降御书圣制以光宠庙庭者业有成命无容㣲再请矣但天章宸翰之重必得琢月镂金之手方能摹勒山左僻陋实无其人而又尠见寡闻知识短少敢不预行题请至于御碑建立处必择和㑹爽垲之地始足以焕日星而式观仰此皆事出特典非微所敢擅专谨题请㫖奉㫖已有㫖了该部知道康熙二十六年丁卯二月十二日庚戌广储司员外郎皁保率匠役至曲阜兴工葢造碑亭五月初六日癸亥完工皁保囘京覆㫖上以御书圣庙碑文发出令皁保率刻字人往曲阜勒碑皁保请赍捧御书仪注并请碑亭用琉璃瓦皆命廷臣㑹议皁保等求列名碑阴上许之又命皁保于山东採周公孟子二庙石碑员外郎皁保以五月十六日启奏上谕曰尔来正好圣庙碑适书就尔可先带䥴字人往䥴刻朕于周公孟子庙亦欲立碑此二庙碑石尔可就近在山东採取俟採得碑石凿成之时再来请碑文谕毕上将书就孔庙碑文付皁保领出皁保又奏云观圣庙中自古帝王多有碑刻然如今日皇上御制御书之碑乃从来所未有应作何请去请定仪注又碑亭盖完应用琉璃瓦山东竝无烧造之人一并请㫖奉㫖琉璃瓦着该部即速烧造于囘空粮船带去其作何请去之处着与内务府礼部工部㑹同议奏皁保又奏云见汉唐以来圣庙碑刻监造之臣俱得列名碑阴今等遭逢圣世亲见旷典真乃人臣罕有之竒遇等名字应否亦附刻碑阴奉㫖尔等名字准刻于碑阴皁保奏曰皇上御制御书昭垂万古与天地同久小臣何幸附刻姓名亦得随皇上御笔永远不朽不胜感激谨奏谢恩奉㫖是工部等衙门题为请㫖事本年四月二十二日广储司员外郎皁保将孔子庙碑亭图様恭呈御览口奏山东地方无烧造琉璃瓦之土亦无㑹烧之人奉㫖琉璃瓦料从此带去之处与工部㑹议钦此钦遵该等㑹看孔庙图様厯代建立碑亭俱用绿瓦建造碑文勅令文臣撰拟今皇上躬制碑文又亲洒宸翰勒诸贞珉为万世法宝合用黄瓦以崇盛典相应照依建造碑亭官员所估数目此处速烧黄色瓦料交与造碑亭官员可也奉㫖仍用緑琉璃瓦工部等衙门遵㫖㑹议得康熙二十六年五月初三日广储司员外郎皁保奏周公孔子孟子庙碑文皇上御制文章亲洒宸翰关系重大一应颁行御书仪制礼部应有定例合行请㫖奉㫖工部内务府㑹同议奏钦此钦遵该等议查典礼颁送御书应用黄繖御仗等执事皇上御制周公孔子孟子碑文赍去应用仪仗照例迎送奉㫖依议幸鲁盛典卷十三幸鲁盛典卷十四钦定四库全书幸鲁盛典卷十四五月二十六日癸卯命广储司员外郎皁保恭赍御书圣庙碑文设御仗黄盖鼓吹率鸿胪寺序班朱圭赴阙里䥴刻六月初六日壬子衍圣公孔毓圻率纂修诸臣五经博士孔毓埏及属员师生人等兖州府知府祖允图率该属有司奉迎于汶上县二十二日戊辰御书至于阙里于是山东巡抚钱珏布政使黄元骥济东道陈俞侯提学道宫梦仁督粮道胡介祉兖东道李炜盐运使鲍复昌济宁道董安国及各属文武官员咸赴阙里瞻仰御笔员外郎皁保令朱圭等即摹御书勒石山东巡抚钱珏题为恭报微出省日期等事惟前者圣驾东巡亲诣阙里尊崇至圣兹接邸抄奉㫖差广储司员外郎皁保赍捧御制碑文驰到曲阜随于康熙二十六年六月初二日单骑减从前往曲阜瞻仰龙翰至泉林周孟二庙造碑今亦亲往督令如式置造理合题报奉㫖该部知道七月二十四日庚子御碑告成广储司员外郎皁保恭赍摹搨様本进呈御览二十八日甲辰工部笔帖式昻机图运送绿琉璃瓦一万五千至于庙庭衍圣公孔毓圻奏为恭谢天恩事切蒙皇上钦赐圣庙碑石本年二月内工部等衙门㑹议得大成门外左厢金声门之右高明爽垲可以建立碑亭动支内帑五百两差内务府广储司员外郎皁保工部都水司员外郎卞永式督修等因奉㫖依议钦此钦遵随于二月二十八日砻石盖亭一体兴工复蒙皇上命内务府广储司员外郎皁保带领鸿胪寺序班朱圭前来勒石于五月二十五日竖碑于七月初十日䥴完讫复蒙皇上赐到绿琉璃瓦一万五千于九月二十八日碑亭俱已完工仰惟皇上圣明天纵学问性成观风广鲁既肇称亲祀之仪眷注尼山复重以穹碑之钖凿翠琰于恒岳秀韫崑冈腾宝气于端门瑞符黄玉爰贲龙章直探星宿竝挥凤藻上轹琼霄至言浩瀚𢎞道德之五千妙楷端严本羲畴之一画发明纲常彝教若布帛菽粟之竝陈昭示㑹极臣民化偏党竞絿而遵路千年祠宇昭圣撰而重光厯代文章待宸篇而立极睠兹碑制之隆已逾前古迩者碑亭之建复费天心屡颁内府金钱制其经费仍勅皇华修建董以成功特遣名手以临摹法传钟鼎载命尚方而烧造瓦致瑠瓈跪诵御书之搨适逢杰构之成重檐复栱辉于大成之门碧甃丹櫺坐镇奎文之后遐迩咸观曩今共仰考明堂辟雍之制树𢎞规于兴圣之区即鼔钟彝鼎之间敷宝训于观摩之地一夫不役自仰体于圣衷两载经营顾犹烦乎天使轶前王之制作炳焕千秋冠庙寝以巍峩垂休百代谨以报成恭陈奏谢奉㫖览卿奏谢知道了该部知道附录唐高宗干封元年赠孔子为太师是年封岱车驾幸阙里驻跸谒先圣祠庙皇太子𢎞上表乞树碑以彰圣德曰臣闻周师东迈商闾延降轼之荣汉跸西旋彝门致抱关之想况泣麟曾躅歌凤遥芬被缛礼于昌辰饰殊荣于穹壤者伏惟陛下资灵统极禀粹登枢乃圣乃神体阴阳而不宰无为无事均雨露之莫私六符荐而泰阶平百宝臻而天祚永灵台所以偃伯延阁由其增绚尚齿尊贤迈鸿名于万古兴亡继絶腾峻轨于千龄大矣哉茂实英声固无得而称矣日者封金岱畎会玉梁阴路指沂川途经阙里囘銮驻跸式鑑尧禹之姿辟纩凝旒载想温良之德于是特纡宸涣赠以太师爰命重臣申其奠醊庙堂卑陋重遣修营褒圣侯德伦子孙咸蠲赋役臣恩均扈从迹滥抚军旧烈遗尘躬陪瞻眺雩坛相圃欣觌前闻又昔岁承恩齿胄胶塾厯观轩屏具列门徒想仁孝于颜曾弥深景慕採风猷于竹帛冀启颛蒙所以轻敢陈闻庶加褒赠天慈下济无隔异时咸登师保式光泉夜敢以前恩重兹干请窃谓宣尼之庙重阐规摹桂殿兰羞永传终古崇班峻礼式贲幽埏而翠琰莫题言猷靡畅询诸故实有所未周且将圣自天惟几应物拯人伦于已坠甄礼乐于既倾祖述勲华三千励其瞻仰宪章文武亿兆遵其藏用岂可使汾川遗碣独擅于无惭岘岫余文孤标于堕涙伏见前件孔庙营搆毕功峻业增徽事资刋勒敢希鸿泽令树一碑但辽海清平久无征发山东丰稔时踰恒岁况邹鲁旧邦儒教所起刋勒之费未足为多许其子来不日便就乞特矜照遂此愚诚臣识昧恒规言惭通理尘黩听览追增竦战勅㫖依请明太祖洪武元年二月遣祭酒孔克坚致祭阙里勅谕曰仲尼之道广大悠久与天地相竝故后世有天下者莫不致敬尽礼修其礼事朕今为天下主期在明教化以行先圣之道今既释奠于国学仍遣尔修祀事于阙里尔其敬之成祖永乐十五年九月御制孔子庙碑文曰道原于天而畀于圣人圣人者继天立极而统承乎斯道者也若伏羲神农黄帝尧舜禹汤文武周公厯圣相传一道而已周公没又五百余年而生孔子所以继往圣开来学其功贤于尧舜故曰自生民以来未有盛于孔子者也夫四时流行化生万物而高下散殊咸遂其性者天之道也孔子参天地赞化育明王道正彝伦使君君臣臣父父子子夫夫妇妇各得以尽其分与天道诚无间焉尔故其徒曰夫子之不可及也犹天之不可阶而升也又曰仲尼日月也无得而踰焉在当时之论如此亘万世无敢有异辞焉于乎此孔子之道所以为盛也天下后世之蒙其泽者实与天地同其久远矣自孔子没于今千八百余年其间道之隆替与时陟降遇大有为之君克表章之则其政治有足称者若汉唐宋致治之君可见矣朕皇考太祖高皇帝天命圣智为天下君武功告成即兴文教大明孔子之道自京师以达天下竝建庙学徧赐经籍作养士类仪文之备超乎往昔封孔氏子孙世袭衍圣公秩视一品世择一人为曲阜令立学官以教孔颜孟三氏子孙尝幸太学释奠孔子竭其严敬尊崇孔子之道未有如斯之盛者也朕缵承大统丕法成宪尚惟孔子之道皇考之所以表章之者若此其可忽乎乃曲阜阙里在焉道綂之系实由于兹而庙宇厯久渐见堕敝弗称瞻仰往命有司撤其旧而新之今年毕工宏邃壮观庶称朕敬仰之意俾凡观于斯者有所兴起致力于圣贤之学敦其本而去其末将见天下之士皆有可用之材以赞辅太平悠久之治以震耀孔子之道朕于是有深望焉遂书勒碑树之于庙并系以诗曰巍巍元圣古今之师垂世立言生民是资天将木铎以教是畀谓欲无言示之者至惟天为高惟道与参惟地为厚惟德与含生民以来实曰未有出类拔萃难乎先后示则不远日用攸趋敦叙有彝遵于圣模仰惟皇考圣道实崇礼乐治平身底厥功曰予祗述讵敢或懈圣绪丕承仪宪永赖巖巖泰山鲁邦所瞻新庙奕奕饬祀有严鼓钟喤喤璆磬戞击八音相宣圣情怡怿作我士类世有才贤佐我大明于万斯年成化四年御制重修孔子庙碑曰朕惟孔子之道天下不可一日无焉何也有孔子之道则纲常正而伦理明万物各得其所矣不然则异端横起邪説纷作纲常何自而正伦理何自而明天下万物又岂能各得其所哉是以生民之休戚系焉国家之治乱关焉有天下者诚不可一日无孔子之道也盖孔子之道即尧舜禹汤文武之道载于六经者是也孔子则从而明之以诏后世耳故曰天将以夫子为木铎使天不生孔子则尧舜禹汤文武之道后世何从而知之将必昏昏㝠𡨕无异于梦中所谓万古如长夜也由此观之则天生孔子实所以为天地立心为生民立命为往圣继絶学为万世开太平者也其功用之大不但同乎天地而已噫盛矣哉诚生民以来之所未有者宜乎弟子形容其圣不一而足至于中庸一书而发明之无余藴矣自孔子以后有天下者无虑十余代其君虽有贤否智愚之不同孰不赖孔子之道以为治其尊崇之礼愈久而愈彰愈远而愈盛观于汉魏以来褒赠加封可见矣迨我祖宗益兴学校隆祀典自京师以达于天下郡邑无处无之而在阙里者尤加之意焉故太祖高皇帝登极之初即遣官致祭为文以着其盛而立碑焉太宗文皇帝重修庙宇而一新之亦为文以纪其实而立碑焉朕嗣位之日躬诣太学释奠孔子复因阙里之庙岁久渐敝而重修之至是毕工有司以闻深慰朕懐呜唿孔子之道之在天下如布帛菽粟民生日用不可暂阙其深仁厚泽所以流被于天下后世者信无穷也为生民之主者将何以报之哉故新其庙貌而尊崇之尊崇之者岂徒然哉冀其道之存焉尔使孔子之道常存而不冺则纲常无不正伦理无不明而万物亦无有不得其所者行将措斯世于雍熙太和之域而无异于唐虞三代之盛也久安长治之术端在于斯用是为文勒石树于庙庭以昭我朝崇儒重道之意焉系以诗曰天生孔子纵之为圣生知安行仁义中正师道兴起从游三千往圣是继道綂流传六经既明以诏后世三纲五常昭然不替道德高厚教化无穷人极斯立天地同功生民以来卓乎独盛允集大成实天所命有天下者是尊是崇曰惟圣道曷敢弗宗顾予渺躬承此大业惟圣之谟于心乃惬用之为治以康兆民圣泽流被万世聿新报典之隆尤在阙里庙宇巍巍于兹重美文诸贞石以光于前木铎遗响余千万年孝宗𢎞治十七年重建圣庙大学士李东阳疏请刻御制碑曰先该山东巡抚徐源奏阙里孔子庙修建落成续该礼部题请御制碑文及遣官祭告奉㫖是遣李东阳祭告臣窃惟修建孔庙朝廷重事而御制碑文及遣祭祝文尤陛下隆师重道之盛心是宜刻之金石以昭示万世但本庙僻在一方恐无善写楷书之人不能扬励宸章有辜恩典臣奉将使命事体相关乞令制勅房中书舍人乔宗赍捧前项御制文字往彼书写上石仍乞带领工部文思院副使阎杰就彼䥴刻事毕之日即令回京该部通行照例应付廪给脚力制曰可孝宗御制碑文曰朕惟古之圣贤功德及天下后世立庙以祀者多矣然内而京师外而郡邑及其故乡靡不有庙自天子至于郡邑长吏通得祀之而致其严且敬则惟孔子为然盖孔子天纵之圣生当周季圣贤道否之日而不得其位以行乃厯考上古以来圣人之君天下者曰尧曰舜曰禹汤文武已行之迹并其至言要论定为六经以垂法后世自是凡有天下之君遵之则治违之则否盖有不能易者真万世帝王之师也故自汉祖过鲁之后多为之立庙沿及唐宋英明愿治之君屡作益尊而信之孔子之庙遂徧天下爵号王公礼视诸侯而加隆焉盖天理民彝之在人有不能自冺也我皇祖以至神大圣植纲常于沦斁之余武功方戢即遣人诣阙里祀孔子风示天下规度可谓宏远矣列圣相传益严祀事先后一轨暨我皇考宪宗诏增庙之舞佾为八笾豆十二礼乐尽同于天子褒崇之典至是盖无以加我国家百有余年之太平端有自哉阙里有庙建自前代规制尤盛𢎞治己未六月燬于火朕闻之惕然特勅山东巡抚巡按暨布政按察司官聚财庀工为之重建越五年甲子正月工毕巡抚右都御史徐源巡按监察御史陈璘以其状来上宏深壮丽视旧规有加朕怀乃慰既遣内阁辅臣太子太保户部尚书兼谨身殿大学士李东阳往告复具颠末为文俾勒之庙用昭我祖宗以来尊师重道之意并系之诗曰圣人之生天岂偶然命之大君俾赞化权二帝三王君焉克圣继天立极道形于政大化既洽至治斯成巍巍荡荡浑乎难名周政不纲道随时坠孔子圣人而不得位乃稽羣圣乃定六经万世之师于焉足征自汉而下数千余岁褒典代加有隆无替于皇我祖居正体元六经是师卓尔化原列圣相承先后一揆逮及朕躬思𢎞前轨庙貌载崇祀事孔禋经言典训弥谨弥敦俗化治成日升川至斯道之光允垂万世按自黄初俾侯宗圣刻石始承制书干封追赠太师树碑亦奉勅㫖累朝刋勒竝出儒臣撰述厯宋金元但传祥符一赞至明永乐成化𢎞治遂有御制三碑然而视草率由词苑挥毫付之中书岂有天藻宸翰双辉交美肇自亘古实惟今日皇上德跻极天之峻道造逢原之深既博于文复游于艺紫极几暇黄屋务闲纂尧汤之典诰追羲昊之图书孔思周情日新富有而于庙碑亲撰亲书发天地之大文兼古今之至美自有圣庙以来所未觏也而且凿名山之翠珉陶上方之碧瓦既发内府之金重遣皇华之使周爰咨度伻来以图曰止曰时可规可矩乃经始于寅夏爰落成于卯秋碑既屹立亭斯穹盖制作大备如睹赤虹黄玉之文苖裔永存匪同白马丹书之誓紫微悬映轶赐札之十行金薤琳瑯异写经之三体尔乃翼凌云之杰构灵光逊其岿然承应宿之高甍景福惭于竝峙轩车塞路但有拜瞻铅椠徒怀无能仰颂者矣康熙二十六年丁卯五月十五日广储司员外皁保恭赍到御制御书周公孟子庙碑文仍同工部都水司员外郎卞永式监造先是山东巡抚张题为旷典一时竝举孟庙亦应修葺谨一并题明恭请龙章以垂不朽事该准到部咨周公庙宇交与该抚设法修葺等语有请者尧舜禹汤文武之道成于周公集于孔子百余年后百家争鸣圣教几熄赖一人焉起而正之者实惟孟子其着书七篇包罗天地揆叙万类故厯代尊为亚圣者以其大有功于圣教也考孟子庙建自宋景祐四年厯代皆加修葺今则墙垣倒塌殿宇倾圮栖石像于小屋仆断碑于空庭因思皇上阐明道脉远绍心传孔子周公二圣之典礼既崇则亚圣之庙貌宜肃等幸际昌时敢不仰体圣心设法修葺以襄盛典拟与周公庙一併鸠工但扁额碑记非御制宸章无以永垂万世伏冀皇上亲撰颁赐勒之贞珉奕禩取法无穷圣贤光被不朽奉㫖该部议奏礼部题前事仰惟皇上天纵圣明勤学稽古绍唐虞之道綂阐孔孟之心传表章六经垂教万世崇尚德报功之典𢎞承先启后之模天章与云汉同昭宸翰偕日星竝丽今孟庙既称修葺允宜御制扁额碑记永垂不朽俟命下之日交与翰林院将御制扁额碑记发出行文该抚制造悬挂刋勒可也奉㫖依议附录古邹城在今县东南二十五里峄山之阳水经注曰峄周围二十里高秀特出积石相临殆无土壤石间多孔穴洞达相通有如数间屋甚竒观也由山而北羣山络绎直接四基马鞍二山而九龙山之旁有大泽曰溪湖袤广数里流为白马湖西南以达于泗水湖之西孟母泉出焉孟子旧居在此今子孙世居之宋仁宗景祐四年孔道辅守兖州求孟子墓于四基山得之始就山建庙泰山孙复记曰龙图孔公为东鲁之二年公圣人之后以兴复斯文为己任谓诸儒之大有功圣门者莫先于孟子吾当访其墓而表之新其祠而祀之以旌其烈于是符下俾邹之官吏博求之果于邑之东北三十里有山曰四基得其墓焉遂去榛莽肇其堂宇以公孙丑万章之徒配宋神宗元丰六年封孟子为邹国公下制曰自孔子没先王之道不明发挥微言以绍三圣功归孟氏万世所宗厥惟旧邦实有祠宇追加爵号以示褒崇元丰七年始以孟子配享孔庙元文宗至顺二年九月加赠孟子为邹国亚圣公制曰孟子百世之师也方战国之纵横异端之充塞不有君子孰任斯文观夫七篇之书惓惓乎致君泽民之心凛凛乎拔本塞源之论黜霸功而崇王道距诐行而放淫辞可谓有功圣门追配神禹者矣朕若稽圣学祗服格言乃着新称以彰渥典于戏诵诗书而尚友𬗟怀邹鲁之风非仁义则不陈期㡳唐虞之治英风千载蔚有耿光可加封邹国亚圣公宋徽宗宣和四年县尹朱缶始徙庙于南门外道左孙传记畧曰孟子葬邹之四基山傍塜为庙岁久弗治庙距城三十余里先是尝别营庙于邑之东郭以便礼谒元丰七年诏更新庙貌而地颇湫隘宣和三年县令朱缶谋诸邑人诸生咸谓庙濒水亟坏不四十年凡五更修矣若许改卜爽垲之地则愿任其事令许之遂徙庙于邑明孝宗𢎞治九年修复孟庙至熹宗天启二年白莲闻香妖党突起盘据邹滕者半载孟庙及中庸书院断机诸祠悉罹兵燹一切庙庑垣墉无不残毁贼平兖守孙朝肃修复之大学士文震孟为之记邹县治东旧有子思讲堂相传思孟授受于此元成宗元贞间县尹司居敬以县东南隅暴书台处世传为孟子故宅因建子思祠于暴书台东榜曰中庸精舍堂曰渊源实为书院之始张頿记曰邹人相传孟子故宅在县东南隅其宅前临因利沟南揖文贤冈泗川掩抱好事者筑暴书台其间则昔日故有庐舍又县治东隙地旧名子思讲堂谓孟子传道于此受学故当在鲁岂子思时至邹耶今千六百余年邑人犹曰此故宅此讲堂洞洞属属如将见之可不因人心所向以存其蹟乎东阳司居敬来尹兹邑复故宅遗蹟辟门修垣以表之寄讲堂于暴书台旁名曰中庸精舍子思子南面孟子西向侍皆章甫元端危坐俨然昔日授受之容矣司尹既去县尹宋彰继之始建讲堂于渊源堂之后曰率性堂又为学官居室于其左斋舍厨库翼为东西请于朝总名为中庸书院时成宗大德六年也元仁宗延祐二年诏改中庸书院额为子思书院设山长以司祭祀及教事文宗至顺二年封子思为沂国述圣公明武宗正德元年以衍圣公次子袭封翰林院五经博士一员奉子思书院庙事按宋神宗元丰六年朝散大夫吏部尚书曾孝寛上言孟轲氏自古尝以其书置博士朝廷亦以其书劝学取士而未有封爵载于祀典章下礼官礼官言孟子传圣人之道有功天下后世今若止加庙额侯爵恐未尽褒崇检会颜子封兖国公十哲益封郡公欲乞自朝省详酌特封公爵以示褒显天子从之封邹国公七年以孟子配享孔子度宗咸淳三年升曾子子思子竝配孔子位在孟子上初高孝间洪迈尝谓孟子配食与颜子竝而其师子思子思之师曾子皆在其下于礼仪实为未然至是始以四子竝配此封爵配飨之原始也元祐间龙图阁学士孔道辅守兖州求孟子墓于四基山就墓旁立庙元丰七年知兖州军事李梴请曰孟子庙在邹镇东北隅制度极陋下仙源县勘会有室七间皆已倒塌请于修文宣王庙剰钱内支钱三百贯增修孟子庙以称今来爵命朝议从之考邹自熙宁五年地入仙源此时庙犹在墓前至后复为县别营庙于邑之东郭而今南门外之庙则徽宗宣和四年所移置此祠庙更置之本末也子思子中庸书院与孟母断机堂则肇造于元邹尹司居敬夫邹鲁授受之迹逈不可追而讲堂故址于一千六百余年之后人咸称述弗忘于斯见大道之不冺于人心而守先待后闻风兴起之説验矣兖守表祠墓于前邹尹修书院于后桑梓敬止几杖俨然二贤之功其可忘乎二千余年后幸遇我皇上秉大圣之制作明斯道之渊源推之孔子之前之后而周孟二碑同时竝建邹鲁之邦御碑鼎峙如日月之竝行五星之齐耀风声所树已足振起愚蒙渐被九有矧钖之敷言发皇震动凡厥庶民靡不是训是行以近天子之光者矣康熙三十五年丙子六月国子监祭酒孙岳颁司业张豫章疏请皇上以三次亲征勦灭噶尔丹朔漠永清告捷圣庙且请纪圣德神功御制御书碑文勒石国学颁示天下命礼臣议议上制曰可遣大学士张玉书祭吿圣庙翰林院侍读学士史夔祭告阙里礼部题为圣算无遗天威逺震凯旋振旅边徼永清请酌古制告㨗学宫事礼科抄出国子监祭酒孙岳颁司业张豫章题前事内称窃惟自古圣帝明王为国计民生谋久安长治则有负固逆命者必命将出师恭行天讨殱厥丑类以奠安中外然或近在封域之间非尽远踰边庭之界即使躬亲靺鞈亦必岁久成功故汉之武帝唐之太宗未尝不开疆拓宇而不能迅奏肤功明之成祖亦屡出塞征讨地犹未远不宁惟是殷高宗之克鬼方也以三年周宣王六月兴师以伐玁狁亦仅至于太原而已未有亲统大军出险渉远不数十日而大功告成廓清沙漠乂安边境如我皇上之神武首出夐迈百王者也我皇上自御极以来削平三逆扫荡台湾南朔东西竝奉正朔凡戴髪含齿之俦咸思向风而效顺乃有厄鲁特噶尔丹者辜恩背德独自外于声教狡谋出没扰乱边陲逆天虐民罪在不赦皇上念逆寇一日不靖则边氓一日不安非速行勦灭曷由共享太平虽诸王大臣请缓亲征而睿谋独断衆论不挠且军储皆出天庾转饷数十万石时颁赏赉师有余资总以安四海生灵之命绵宗社无疆之庥故不惮六飞远迈身先士卒而天人叶应自誓师以迄大捷仅七十日耳从此边塞不闻金鼓之声斥永无烽火之警胥游化日共乐尧天是从来未有之大仁也师出之日水冻草枯及御跸经临掘地则泉涌牧马则草肥盖天时地脉已早决于宸算之中非臣下所能测识万一且分布诸军为三路调度规画竝出皇上之指授噶尔丹既凛天威之降临复闻大军之四绕釡炊不及餐妻孥不暇顾弃而宵遁自谓可以兔脱不知神䇿秘谟预定于前逆寇西奔天戈东指诸军会合环而击之背水阻山擒斩殆尽余党星散络绎就降子女牛羊俘获无算捣其巢穴沙碛一空是从来未有之大智也巴颜乌喇黑鲁伦河等地最为险远行间持㦸尚惮驰驱乃皇上亲举玉趾栉风沐雨日进一餐劳苦与军士共之率数十万貔貅之衆踰天山渡瀚海如履平地而走康庄莫不忠义激发骁腾百倍兵刃未接先已披靡乘胜穷追摧枯拉朽逆寇既就灭亡塞外诸藩益复畏威怀德是从来未有之大勇也十五日午门宣㨗二十三日又午门宣㨗跪听嵩唿诚懽诚忭凡属臣民举翘首皇上囘銮告成功以彰显烈等一介腐儒荷蒙圣恩简擢不获负弩执殳効力塞外伏查礼记王制曰天子出征执有罪反释奠于学以讯馘告即鲁颂泮水之诗亦曰矫矫虎臣在泮献馘淑问如臯陶在泮献囚是三代时告㨗于学也汉唐以来仅于丹凤楼前及午门外受俘未有告成于国学者似于诗礼为未符皇上建千古未有之功则汉唐未举行之盛事请自皇上始之即圣朝寛仁不必有事于讯馘而专行释奠之礼昭告文庙勒石太学原本六经非由臆説不妨与祭告阙里竝行将见文德武功益光昭史册于无既矣等愚钝无知遭际圣明谨据经生之见仰尘天听因系条陈事宜字多踰格如果言可採伏祈勅部议覆施行康熙三十五年六月二十五日题七月初四日奉㫖该部议奏钦此钦遵于本月初五日到部该等议得国子监祭酒孙岳颁司业张豫章疏称我皇上自御极以来削平三逆扫荡台湾凡戴髪含齿之俦咸思向风而效顺乃有厄鲁特噶尔丹者辜恩背德逆天虐民罪在不赦皇上念逆寇一日不靖则边氓一日不安故不惮六飞远迈身先士卒而天人叶应自誓师以迄大㨗仅七十日耳师出之日水冻草枯及御跸经临掘地则泉涌牧马则草肥盖天时地脉已早决于宸算之中非臣下所能测识万一噶尔丹釡炊不及餐妻孥不暇顾弃而宵遁自谓可以兔脱不知神䇿秘谟预定于前诸军会合环而击之余党星散络绎就降子女牛羊俘获无算捣其巢穴沙碛一空逆寇既就灭亡塞外诸藩益复畏威懐德午门宣㨗跪听嵩唿诚懽诚忭凡属臣民举翘首皇上回銮告成功以彰显烈伏查礼记王制曰天子出征执有罪反释奠于学以讯馘告即鲁颂泮水之诗亦曰矫矫虎臣在泮献馘淑问如臯陶在泮献囚是三代时皆告㨗于学也皇上建千古未有之功则汉唐未举行之盛事请自皇上始之即圣朝寛仁不必有事于讯馘而专行释奠之礼昭告文庙勒石太学原本六经非由臆説不妨与祭告阙里竝行将见文德武功益光昭史册于无既等因前来查祭告阙里部以圣谟广运等事一疏请㫖俟命下举行外其祭酒孙岳颁等所请不必有事讯馘专行释奠之礼查康熙八年四月内皇上亲诣太学举行释奠在案仰惟我皇上亲綂六师将噶尔丹刻期勦灭武功既盛文德益彰应遣大臣一员诣文庙祭告成功自皇上徂征以至回銮一切訏谟胜算及将士之踊跃百神之効灵允宜纂集大纲进呈御览勒石国学更将碑文摹搨颁发各直省总督巡抚转发各府州县学俾万代士子咸知皇上远踰瀚海迥出絶域屏去帏幄昼夜躬擐甲胄身先士卒圣武神谋殄灭逆寇创此开辟以来未有之盛烈也恭候命下䖍办祭品选择吉日遣大臣之处由太常寺衙门启奏其告祭祭文勒石碑文由翰林院撰拟呈览其碑石由工部备办勒石之处交与国子监刋刻俟勒成之日摹搨转送部颁发直省可也等未敢擅便谨题请㫖康熙三十五年七月十五日题三十六年六月初六日奉㫖依议附录诗鲁颂泮宫曰矫矫虎臣在泮献馘淑问如臯陶在泮献囚毛公传曰囚拘也郑康成笺云馘取格者之左耳囚所虏获者僖公既伐淮而反在泮宫使武臣献馘又使善狱之吏献囚孔颕达正义曰释诂云馘获也皇矣传曰杀而献其左耳故云馘所获者之左耳谓临阵格杀之而取其左耳也囚所虏获者谓生执而系虏之则所谓执讯者也礼记王制曰天子将出征类乎上帝宜乎社造乎祢禡于所征之地受命于祖受成于学出征执有罪反释奠于学以讯馘告郑氏于受成于学註曰定其谋也释菜于学二句註曰释菜奠币礼先师也讯馘取生获断耳者孔颕达正义曰受成于学者谓在学谋议兵事好恶可否其谋成定受此成定之谋于学里故云受成于学出征执有罪者谓出师征伐执此有罪之人还反而归释菜奠币在于学以可言问之讯截左耳之馘告先圣先师也又曰案周礼宗伯师还献恺于祖司马职云恺乐献于社此记不云祖及社者文不具周礼不云献恺于学者亦文不具按猾夏之咨征苖之役见于虞书鬼方之伐垂于易象玁狁千襄昆夷之喙荆舒之惩挞伐之绩着于雅颂自古圣帝明王盛德大业昭垂经籍者曷常不以攘外安内为亟亟哉然率由命将徂征未闻亲临絶域亦且积有岁月然后克之不过驱之逺遁受其归欵未闻尽其种类殄灭无遗者至于独断之决料敌之明成功之速战必胜攻必取俘其子息殱厥渠魁一劳永逸而且心切好生恩敷竝育受数百万之降辟数万里之地则自五帝三王以来未有如我皇上亲征之役功最高德最厚者也伏稽释奠于学以讯馘告之文载在王制献囚献馘鲁颂歌之典綦鉅矣而三代以下未有行之者岂惟古礼久湮罕能修举良由后世帝王功烈卑浅不足以称此隆仪也幸遇圣朝剏行此礼讵非超越万古之盛事哉吾夫子自言以战则克而春秋之作尤谨内外之防然则皇上之天威远震建此大功与先圣之心若合符节固有黙契焉者匪独声灵之赫濯而已也等跧伏东鲁俯惭儒懦不能执殳属鞬効力疆场亲见圣天子庙谟之神妙功业之崇隆苐伏读诸臣恭贺大㨗之疏懽忭踊跃不能自禁念自先圣立庙学宫以来数千余年乃得觏兹旷典洵属万世未有之遭逢且仰见我皇上文德武功事事皆传圣人之心法上迈唐虞三代之隆而奎章宸翰亦且与典谟雅颂照耀两间干坤俱永矣幸鲁盛典卷十四幸鲁盛典卷十五钦定四库全书幸鲁盛典卷十五康熙二十八年己巳秋八月诏修阙里孔子庙衍圣公孔毓圻奏为圣主重道极隆吁请勅修阙里圣庙以光盛朝大典事窃惟我皇上以不世出之圣当大有为之时文治炳隆声教翔洽亘古烁今参天两地盖先圣集尧舜禹汤文武周公之道而皇上更统备尧舜禹汤文武周孔之全惟圣知圣惟道重道务极效法敦崇以励世善俗是以恩数超轶百代典章炳焕千秋大矣至矣蔑以加矣而更有请者按阙里圣庙厯代以来凡遇隳敝例由袭封之臣报明上请或撤旧更新或因仍修葺所以厯年逾久庙貌常新今按庙自明季𢎞治十七年被灾重建厯今三百年岁月久远日渐毁敝殿寝多有漏损廊庑皆已倾頽斋舍全荒旧亭废坠迩年以来尤极敝坏不堪及时修理似不容缓伏思天下州县文庙仰赖皇上尽皆修整完备况兹阙里兴圣之区闗系尤重幸遇皇上圣明在上千载一时正庙貌重新之日宫墙完美之期也特敢备悉情形亟行陈请伏乞皇上睿鉴施行康熙二十八年六月二十日题本月二十九日奉㫖该部议奏礼部题前事该等议得衍圣公孔毓圻疏称阙里圣庙加恩圣裔尊崇之典例由袭封之臣报明上请庙自明季𢎞治十七年被灾重建厯今三百年岁月久远日渐毁敝殿寝多有漏损廊庑皆已倾頺斋舍全荒旧亭废坠迩年以来尤极敝坏不堪及时修理似不容缓等因前来窃惟皇上尊师重道驾幸阙里释奠先师厯代以来凡遇隳敝无所不极今衍圣公孔毓圻既称阙里圣庙岁月久逺漏损倾頽等语理应工部差官勘明确估将修理之处议覆但今值大行皇后丧礼工部事务繁多应暂行停止可也康熙二十八年七月二十三日题八月初五日奉㫖阙里圣庙崇奉先师万代瞻仰今既日渐毁敝理宜修葺着差工部内务府官员前往确估到日再议具奏九月遣内务府郎中皁保工部郎中夀鼐赴阙里圣庙估计十二月皁保等赍圣庙估计册囘京复命康熙二十九年庚午工部议以今年不宜盖正请将阙里圣庙修理蹔行停止上命再议工部等衙门为请㫖事阙里圣庙估计修理之处内务府郎中皁保笔帖式王世遵工部郎中寿鼐笔帖式班塔等俱骑驿马前往等因康熙二十八年九月二十三日题本日奉㫖依议工部为请㫖事衍圣公孔毓圻疏称阙里圣庙敝坏等因礼部议覆修理之处暂行停止奉㫖阙里圣庙崇奉先师万代瞻仰今既日渐毁敝理宜修葺着差工部内务府官员前往确估到日再议具奏钦此钦遵随差内务府郎中皁保部郎中夀鼐估计去后于康熙二十八年十二月十三日郎中皁保夀鼐囘来料估之处转奏奉㫖将料估之处交与该部等因到部查得郎中皁保等估内共需用大小松橔木九千八百余件架木一万三千三百余根城砖方砖沙滚子砖斧刃砖共十五万四千二百余件布筒板瓦七万六千六百余件白灰三百九十万四千二百余觔各项匠役九万三千二百余工壮夫四万六千四百余工其大成殿大成门琉璃瓦嵴料全换并换围房嵴料镶边瓦共琉璃瓦二十万三千二百余件等因该等查得郎中皁保等估计内需用琉璃瓦料松橔木植架木之数甚多一时难以挽运且今年不宜盖正将修理阙里圣庙暂且停止俟修理之日将修理之处再行详确估计议覆可也康熙二十九年二月初二日奉㫖明年修造之处再议具奏工部题为请㫖事先经部具奏修理阙里圣庙据郎中皁保等估册内需用琉璃瓦料松橔木植架木之数甚多一时难以挽运且今年不宜盖正将修理阙里圣庙暂且停止俟修理之日将修理之处再行详确估计议覆等因缮冩折子具奏奉㫖将明年修理之处再议具奏钦此钦遵随行钦天监选择明年修理吉期去后据钦天监文内开康熙三十年四月十二日丁卯宜用未时修理阙里圣庙吉先从东南巽方动土起吉等语该等再议得先经部以今年不宜盖正将阙里圣庙修理之处暂行停止等因具奏奉㫖将明年修理之处再议具奏钦此查得郎中皁保等估计带来册开阙里圣庙大成殿等殿五十四间大成门等门六十一间围房八十八间内挑换朽烂柱望板椽子等木拆卸瓦片重照原旧油饰彩画修理等语其修理所需颜料铜铁等项于户部支取不算价值外共用松橔木植九千八百六十八根价银二万四千三百二十四两八钱杉木椴木榆木一百三十根价银一百八十一两五钱琉璃瓦料二十万三千二百九十七件价银三万一千八百四十五两砖瓦二十三万九百二十八个价银三千四百八十九两六钱九分六釐白灰三百九十万四千觔价银四千九百十九两零四分绳觔蓆片家伙等项价银一千七百二十两打造铜铁等项匠役工价併煤炭价银二千七百六十七两四钱各项匠夫工价银一万六千七百七十两零六钱四分五釐以上共需用物料价值银匠夫工价银八万六千零十八两零八分相应差总管内务府官一员部司官一员照钦天监所择于康熙三十年四月十二日开工所用砖灰瓦绳蓆家伙等物煤炭价值併各项匠夫工价银两行文山东廵抚动用司库钱粮交与管工官预行烧造砖瓦灰觔备办物料其匠夫开工之时僱觅修理查先造阙里圣庙碑亭所用琉璃瓦料于囘空粮船装载运至济宁州今修理需用琉璃瓦料松木橔木杉木等木颜料等项预备得日交与仓塲侍郎于回空粮船装载运至济宁州此等物料差出官员前往验收会同济宁道自泗河僱觅运至阙里工所又查得江南江西湖广浙江厯年解京架木各一千六百根此四省所解架木六千四百根行令各该廵抚将康熙二十九年分应解架木照数于本年内送至阙里工所此修理之处令管工官员敬谨坚固修理工完之日将实用过钱粮细数造册到部确查销算具题可也康熙二十九年二月十八日奉㫖修理阙里圣庙所用物料工价不必动支部内钱粮照数发内帑银两採办修理其物料着令回空粮船载运余依议夏六月遣内务府广储司郎中皁保工部虞衡司郎中阿尔粺内务府笔帖式王世遵工部笔帖式查尔竒昻吉图监督修理圣庙八月皁保等至曲阜九月回空粮船运琉璃瓦料松木橔木杉木颜料物料至济宁州江南江西湖广浙江所解架木六千四百根亦至郎中皁保等验收同济宁道韩作栋等由泗河运至兖州府由兖州府起车运至阙里康熙三十年辛未夏四月十二日丁卯郎中皁保阿尔粺督同济南府同知金世扬兖州府通判许嗣华曲阜县知县孔尚愉等起工修理圣庙康熙三十一年壬申秋八月二十日丁酉吿成附录宋文帝元嘉十九年诏鲁郡修孔子庙及学舍齐世祖永明七年诏曰宣尼诞敷文德峻极自天发挥七代钧陶万品英风动举素王谁匹功隠于当年道深于日月前王敬仰崇修寝庙岁月亟流鞠为茂草今学校兴立实禀洪规可改筑宗祊务在爽垲唐高宗干封元年诏大修文宣公庙以兖州都督霍王元轨董其役懿宗咸通七年郓曹濮等州观察使孔温裕上修庙奏状周太祖广顺二年勅兖州修葺孔子祠庙宋太宗太平兴国八年诏近臣曰朕嗣位以来咸秩无文徧修羣祀惟鲁之夫子庙堂未加营葺阙孰甚焉可诏大将作恢敞儒宫真宗天禧五年诏以封禅行宫遗材于转运司支官钱修葺神宗元丰元年诏兖州以省钱修葺宣圣祠庙先是州县惮于申请庙久不修至是始完葺元丰五年诏转运使于丝绢钱内支钱二千贯又赐度牒三十本给兖州重修本庙及于本路杂差役兵士工匠等以四十七代孙孔若升监修徽宗政和元年令运司于系省钱内应付修完本庙及于本路诸州军差杂役兵士工匠和僱百姓修造委四十八代孙孔端友监修金熙宗皇綂元年诏于行台拨钱一万四千贯修理圣庙委四十九代孔环监修并禁官司侵占圣庙地者着为令甲章宗明昌元年诏曰比闻曲阜县孔圣庙兴盖多年庑门位次阨陋极坏盖彼处官提控修补所用钱于泰山香钱内支如以后更有损坏委本县申部支钱修补又令夫子庙系省钱修盖有司出钱七万四百贯有竒择干臣典领匠役制度大备于厯朝元世祖至元四年东平路曲阜县尹兼主祀事孔治请将宣圣庙奎文阁庙学等修盖奏准委官张焕与逹鲁噶齐管民官估计合用砖瓦木植等物价银钱钞五十六锭四十余两又于本路厯日钱内支钞二十锭仍委能干人员与总管府委定官员并曲阜尹兼主祀事孔治等起盖奎文阁杏坛斋㕔黉舍皆即旧而新之而殿庑未及成宗大德元年大中大夫济宁路逹噜噶齐阿勒坦布哈行部至曲阜瞻拜祠下见其荒凉乃上言愿自修葺一切所资首先出备如有不敷劝率好事者捐助申准许令修盖遂自输钱币万缗储材选匠间忽奉御史台参详祖庭林庙与他处不同修理盛事当出自朝廷不可使臣下独专其美奏罢之大德四年工部符下官为给降钱物命阿勒坦布哈诣阙里度工起盖十二月钦奉诏书不急之役停罢五年奉中省判送本部参详济宁路奉诏书时圣庙工役已及八分若今住罢经值霖雨损坏就用元化锭钞僱工修盖于六年九月落成费十万金有竒明太祖洪武七年衍圣公孔希学奏请修理圣庙奉㫖明年时和年丰与他修造洪武十年布政司委兖州判官袁良督所属州邑鸠工修理踰三月而成二十九年谕工部侍郎秦逵阙里先圣降神之地庙宇废而不修何以妥神灵昭来世尔工部即为修理以副朕怀遂差行人张敏引工匠千人修盖一新成祖永乐九年衍圣公孔彦缙咨部以祖庙洪武年间修理经今年久殿宇廊庑楼阁等毁坏共四十六处计二百八十七间工部覆奏于永乐十年拨囚三百三十名遣行人雷迅管领赴庙修理迅核洪武年修庙系孔氏族人孔思用等提领修盖具奏永乐十三年正月奉㫖工部照洪武年间例与他修盖法司里拨一千名囚人着孔家自管原去的行人着回来乃委族人孔思桓督修本年十二月奉㫖孔庙是致敬去处囚人毎作践不便恁毎还着文书舖马里去问工部家怎么只拨这几个囚人去修几时得完便着山东布政司官一员与曲阜知县孔克中𨽻齐民三千人典役于庙仍令囚人聴役于外至永乐十五年毕工英宗天顺八年诏巡抚山东都察院左副都御史贾铨重修阙里先圣庙宪宗成化十九年衍圣公孔𢎞泰因庙制年久请复修广乃命方面官督营造之役孝宗𢎞治十二年六月孔庙灾燬殿庑等处一百二十三间御史余濓题请重修奉㫖该衙门看了来说礼部尚书徐琼等覆奏令巡抚都御史何鑑亲诣灾所相计该造殿宇廊庑碑亭等合用料价工食银两共该一十五万二千两有竒遂将荆州芜湖杭州各抽分厰木植江西九江苏州浒墅并临清钞関船料钱钞及山东起运夏税折钞户口食盐并各司府在库无碍钱粮委官前去提取支用委布政司叅议程愈按察司佥事李宗泗按察司佥事黄绣督工始工于𢎞治十三年二月讫工于十七年正月按水经注孔庙即夫子故宅宅大一顷后世以为庙庙屋三间而已此鲁哀公即孔子宅立庙以祀之遗制也司马迁登夫子讲堂观车服礼器诸生以时习礼于此辄低徊留之不能去祠宇虽隘而去古未远其流风遗敎沦浃于人心者如此其至也汉章帝幸宅祀孔子及七十二弟子作云门咸池韶濩六代之乐于时万乘亲临六军扈跸生徒乐悬毕集于庭则庙寝当己恢廓非复从前朴陋而考汉世别无修庙之文魏黄初二年始诏鲁郡修起旧庙又于其外广为学舍自后代有修葺至唐扩正庙为五间两庑二十余间后为寝庙前为庙门规制寖大洊厯数朝踵事増华至于宋金元明制度𢎞敞已倍于昔后复移城衞庙辟庙以南之隙地入于櫺星门内延袤益广林木蓊郁重门洞达真为万仞之宫墙矣庙制既大易以颓坏列代以来或旷世而一修或数年而辄举载诸庙志釐然可考若夫补塞涂茨随时缮治亦有如孔温裕之自出私财阿勒坦布哈之率先倡助者然元之台臣有言祖庭林庙与他处不同修理盛事当出自朝廷不可使臣下专其美可为独议大体千古不易之正论矣以后庙当修复袭封之臣必以上请明洪武时请者为衍圣公孔希学永乐时请者为衍圣公孔彦缙天顺时请者为衍圣公𢎞泰盖请命于朝所以重圣庙皇上本尊圣之渊衷轸遗祠之隳敝鉴前代修建经费出于杂税工徒役于民间迁延岁月徒循具文责成地方动多草率或旋作而旋罢或工完而辄毁非所以妥神灵昭来世也于是俞衍圣公孔毓圻之请章下所司时部臣请暂停止皇上排衆议而力行遣官估计估计已定又有以天时不宜盖正为言者皇上命钦天监择日于来年起工而先一年预发帑金庀治工料其材木琉璃瓦料及丹漆铜铁诸物皆于漕艘运载至济宁由济而水运至兖由兖而陆运至阙里又截留江楚南浙四省岁输架木同时毕至凡兹擘画之尽善咸本睿虑之周详监督诸臣奉命而行不越二年大工告竣盖维时和年丰雨旸时若故趋事赴工百毁具举不役一夫不扰一物不劳而理不速而成于是四方观化咸仰圣聪率土闻风羣歌帝力盖自有圣庙以来厯经修建从未有特发帑金专官监督刻期竣事尽善极华如今日者矣九月初六日壬子衍圣公孔毓圻率族属翰林院五经博士孔毓埏太常寺博士孔毓琮国子监博士孔尚任国子监博士孔尚鉝候选州同孔闻詝等候选知县孔尚基等举人孔毓荣等岁贡生孔衍经等生员孔闻贤等奉祀生孔尚元等凡一百十六员名赴阙谢恩上命赐宴于礼部衍圣公孔毓圻奏为庙工告成微恭率族属匍匐阙下叩谢天恩事康熙二十八年九月䝉皇上遣内务府广储司郎中皁保工部营缮司郎中寿鼐前赴阙里圣庙估计修葺于二十九年七月奉㫖遣内务府广储司郎中皁保工部虞衡司郎中阿尔粺监督工役于三十年四月起工今于三十一年八月报完讫钦惟我皇上执中立极广运乘时位在德元既参天而两地道综羣圣实作君而作师致郅隆而几刑措上臻熙熙皥皥之风由成功而焕文章端迈荡荡巍巍之盛远人归化徧于日出之区视民如伤屡下蠲租之诏遂使含哺鼓腹之伦咸䝉怙冐海晏河清之宇共乐昇平文治莫备于今日而重道弥勤于圣衷以阙里为毓圣之域固祠宇之宜崇亦宫墙当清跸之临岂污莱之弗剪特遣天使相度工程旋发水衡以为备物朱提十万皆颁内府之金碧瓦千车尽出尚方之赐巨材运以漕艘架木输于外省以至铜铅丹漆咸採厥土之良匠作工徒亦选冬官之胜若夫廪饩僱直之微屝屦糇粮之细悉归经费仰给羡钱纎毫不扰民间地方不知工作凡兹经画之尽善皆本睿虑之周详而皁保阿尔粺等肃将钦命昼夜靡宁监理大工成功甚速由是殿庑轮奂昭车服礼器之遗堂寝深严容宗庙百官之富飞甍杰阁朗耀奎文碧槛层扉増辉鲁壁重光塑像羹墙之色俨临整饬讲坛诗礼之风如溯涂茨丹艧无非见圣之思尽美极华允称妥神之地谒者敛容以对越观者骇瞩而怡愉靡不感仰皇恩欢唿帝德盖自建庙以来从未有完美庄严如今日者洵极天壤之大观亘古今而罕觏者矣生逢圣世厯被宠荣兹更䝉恩修理祖庙大典事闗天下而遭遇幸在微即捐糜顶踵末由仰报高深惟庆作覩重新振儒风于四表贞恒永固祝圣寿于万年率土咸依名言莫罄今当完工落成之日谨率族属翰林院五经博士孔毓埏等匍匐阙下叩谢皇上隆恩为此具本跪捧恭谢康熙三十一年九月初六日题本月初十日奉㫖览卿奏谢知道了该部知道工部题为请㫖事该等查得修理阙里圣庙大成殿等殿五十四间大成门等门六十一间两庑八十八间共房二百零三间櫺星门一座牌坊二座龛案一座原估需用物料匠夫银八万六千零十两八分交与内务府郎中皁保部郎中阿尔粺等修理去后今工完据郎中皁保等造具细册呈报到部照例核算除户部取用颜料铜铁等项及湖广等四省解到架木不算价值并泗河僱觅船车装载木植琉璃瓦颜料等项运价令山东巡抚另行题销外办买用过松橔木植银二万四千三百二十四两八钱杉木榆椴木银一百八十一两五钱琉璃瓦料银三万一千八百四十五两砖料布瓦银三千五百二十一两一钱三分六釐白灰银四千七百十五两八钱八分九釐绳觔苇蓆银一千六百零二两一钱七分六釐家伙苇篾等项银一百零八两三钱打造铜铁物料工银一千九百六十一两六钱四分七釐各项匠夫工价银一万五千八百五十八两零一分五釐共实用过银八万四千一百十八两四钱六分三釐与例相符应准开销节省银一千八百九十九两六钱一分七釐令管工部郎中皁保等缴回内帑余剰松木一百十九根半江米九斗七升二合五勺铁二千三百四十八觔十二两存贮圣庙如有应用之处令其应用其长短架木八千一百八十七根行令山东巡抚速行运至张家湾木厰可也康熙三十二年二月二十二日题本月二十五日奉㫖依议工部题前事该等议得山东巡抚桑格疏称修理圣庙运送物料动用地丁银三千两自济宁运至滋阳水路八十五里运过物料用银一千二百三十三两九钱零自滋阳运送曲阜县陆路三十里用银一千一百二十三两七钱零共用银二千三百五十七两六钱零余剰银六百四十二两三钱零应彚行解部等因造册具题前来查该抚将所用物料陆路水路运送脚银既经查核题明应准开销余剰银六百四十二两三钱零应解户部可也康熙三十二年三月初七日题本月初九日奉㫖依议附录明成祖永乐十五年五月修理孔庙毕工衍圣公孔彦缙率知县孔克中及族人等奏谢命颁膳于光禄复赐宴于礼部仍命衍圣公孔彦缙知县孔克中上殿面对孝宗𢎞治十七年五月重建孔庙成衍圣公孔闻韶上表奏谢曰伏以文敎诞敷离照普临于海宇儒宗大庆鼎新复见于宫墙诚千载之伟观匪一家之私幸光覃邹鲁远迈金元兹盖伏遇陛下体备中和志兼谟烈干纲独运辟四门以广忠言涣号孔扬奉两宫而隆孝治登延耆俊屏斥异端讲籍田之礼以厚民生却贡献之私而恢邦计加崇释奠重师表百王之功常御经筵究删述六经之㫖当庙宇落成之日应治元初纪之期载念先皇举斯盛典屡勤大吏督彼羣工出官帑以佐经营发役人以充输作礼庭中起视昔有加寝殿相高于文斯称像设俨衣冠之肃岁时增俎豆之辉文星远映乎奎壁化雨再沾于洙泗总赖干坤之力致兹轮奂之休爵与上公身叨主祀孔林无恙企闻诗闻礼之风阙里有严愧肯构肯堂之业侍虞庠而观盛举已被鸿恩瞻嵩岳以祝蕃釐载申微悃伏愿配乎天配乎地庆无疆之治于一人作之君作之师享有道之长于万世幸鲁盛典卷十五幸鲁盛典卷十六钦定四库全书幸鲁盛典卷十六康熙二十九年庚午四月世袭翰林院五经博士孔毓埏请创建述圣庙诏许之世袭翰林院五经博士加六级孔毓埏谨奏为述圣未有专庙恳勅鼎建以隆祀典事伏念祖述圣子思子乃至圣之嫡孙家学渊源授受最真且从学于曽子传道于孟子晚年作中庸一书极天人性命之精微与大学论孟竝垂学宫其功较诸贤犹称最着至宋大观二年始从祀孔庙端平二年陞入十哲咸淳三年又陞入四配在颜曽孟三贤之列盖其道德相同则其食报似不可或异今颜曽孟三贤自孔庙配享之外又各有勅建专庙故录其子孙世为五经博士主奉祀事今亦䝉圣恩备员博士而祖子思子独未有专庙每至春秋丁期俎豆阙如备查颜曽孟三庙之制皆前有殿而后有寝列及门之贤于廊庑又别立祠宇竝祀三贤之父若母今子思既无专庙而其父伯鱼以大圣为父以大贤为子乃不得如颜路曽㸃孟孙氏者享一日堂上之尊其母与夫人亦不得各备寝位之荣即门人如孟子者亦不得侍坐于师侧旷古缺典未有如斯之甚者也幸遇我皇上重道崇儒研精经传以治术而阐心法以君道而行师敎凡前代未举之典靡不灿然明备其于鲁之周公庙邹之孟子庙及先儒书院等处既皆修葺一新竝赐勅撰碑文及御书匾额近又䝉特发帑金庀材储料重修始祖先师孔子庙伏考厯代帝王加意圣门隆恩厚赉如我皇上今日者实所罕觏今祖子思子未有专庙是数千年之阙畧留以待今日不于此时恳请更俟何时是以不揣卑微冐昧上凟伏乞皇上垂念子思子传道之功准照颜曽孟三贤祀典许其一体设立专庙其庙基即在阙里孔庙西北之隅衙署之左与颜庙相为辅翼至于建造之资不敢再望内帑亦不敢重烦有司祗用孔庙之残材余料其不足者自行设处积年累岁渐就规模以为奉祀献爵之地但望皇上恩比周公孟子两庙及先儒书院之例亦勅撰碑文御书匾额以照耀四海垂示来兹则述圣之道德弥光而万世之祀典攸赖矣康熙二十九年三月二十六日奏四月初五日奉㫖该部议奏钦此钦遵于本月初六日到部该等窃考子思子从祀孔子庙自宋大观二年始至端平初陞入十哲祀于堂上咸淳初同曽子陞入颜孟之列是为四配而颜子庙初建于兖在唐开元二十七年嗣建于曲阜在元泰定三年孟子庙建于邹县在宋景祐四年曾子庙建于嘉祥县志称剏始无考至明正綂以后屡经修葺惟子思子向未有专庙元元贞初因邹县旧有子思讲堂祠后改称书院明正德元年始以衍圣公次子世袭五经博士奉邹县书院祀事而曲阜之庙祀缺焉今博士孔毓埏疏称数千年之缺畧留待今日乞照颜曽孟三贤祀典一体立庙庙基即在阙里西北隅其建庙之资自行区处应如所请倣颜曾孟三庙规制建立子思子庙春秋致祭载诸祀典至于疏请勅撰碑文御书匾额用以昭示来兹应俟庙宇报竣到部之日部恭请睿裁康熙二十九年四月二十一日题本月二十三日奉㫖依议附录宋马端临经籍考子思子七卷晁氏曰鲁孔伋子思撰载孟轲问牧民之道何先子思子曰先利之孟轲曰君子之敎民者亦仁义而已何必曰利子思曰仁义者固所以利之也上不仁则不得其所上不义则乐为诈此为不利大矣故易曰利者义之和也又曰利用安身以崇德也此皆利之大者也温公采之着于通鑑夫利者有二有一已之私利有衆人之公利子思所取公利也其所引援易之言是也孟子所鄙私利也亦易所谓小人不见利不劝之利也言虽相反而意则同不当以优劣论也杨时曰孔子殁羣弟子离散分处诸侯之国虽各以所闻授弟子然得其传者盖寡故子夏之后有田子方子方之后有庄周其去本寖远矣独曽子之后子思孟子之传得其宗子思之学中庸是也朱熹曰曽子大抵偏于刚毅这终是有立脚处所以其他诸子皆无传唯曽子独得其传到子思也恁地刚毅孟子也恁地刚毅惟是有这般人方始辏合得着惟是这刚毅之人方始立得定子思别无可考只如孟子所称如摽使者出诸大门之外北面再拜稽首而不受如云事之云乎岂曰友之云乎之类这是甚么刚毅黄干曰论道綂至于子思则先之以戒惧谨独次之以智仁勇而终之以诚至于孟子则先之以求放心次之以集义终之以扩充此又孟子之得綂于子思者然也按子思子亲炙圣祖卒业曽门𢎞诗礼之训绍一贯之传阐义利之辨授之孟氏于吾道絶续之闗承先启后以一身任之使圣人之道昭垂万古其功最鉅宋儒杨时称其独得圣学之宗朱熹尤极推其刚毅有以也抑于其居卫一节窥见其学力坚定忠义凛然有非后世慷慨激烈之士所能及者至今读其言曰如伋去君谁与守明乎义之无所逃而节之不可夺也岂非传先圣事君以忠之家法而立万世人臣之鹄者欤顾厯代追崇视诸贤独后且庙貌缺如岂非极盛之举固留以待超越百王之圣主乎今博士毓埏具疏吁恩即奉俞纶准其建造毓埏鸠工庀材者数年矣数千年未举之典礼创见于圣朝而四配之庙乃全备无缺子思子始获有栖神之地而伯鱼始得享推恩之荣于是羽翼圣庙犹四时之成岁序四渎之奠坤舆代嬗无穷流行不息于万斯年圣贤之道綂皆载天泽之汪洋以永垂不朽矣康熙三十二年癸酉冬十月以圣庙告成诏遣皇子𦙍祉至阙里吿祭衍圣公孔毓圻奏为庙工既经告竣遣祭应吁特恩谨据例陈请仰祈睿鉴事查旧例明季𢎞治十七年修建阙里圣庙落成时遣阁臣李东阳前诣祭告厯今三百年来今䝉我皇上鉴庙貌隳敝特发内帑遣官监督修理于康熙三十一年八月内完工经题报在案思前代修建率多因仍旧制涂茨丹艧而已未有鼎新轮奂崇闳美备如今日者也其经费出于地方取于税课而已未有朱提十万特发帑金如今日者也其鸠工董成责于有司办于守土而已未有煌煌圣谕特遣耑官如今日者也其开工修理或时作而时止或经年而累月未有不役一人不扰一物而成工迅速如今日者也然于其落成犹遗大臣以展祭祀告成功况我皇上之旷典隆恩有踰前代而庙庭之辉煌壮丽度越曩时典既尊崇礼宜隆重天下之所钦仰四方之所观瞻以及族衆人无不引领翘首恭候遣祭落成以为圣代之盛典以垂万世之𢎞规特敢循例题请应否照例遣祭出自皇上特恩事闗鉅典不独微之私望而已且自圣庙新成之后未奉恩纶即春秋丁祭未敢入庙供事暂在洙泗书院内致祭拟合一併题明仰祈皇上睿鉴施行谨题请㫖康熙三十二年三月二十八日题四月初七日奉㫖该部议奏礼部题前事该等议得衍圣公孔毓圻疏称皇上鉴阙里庙貌隳敝特发内帑遣官监督修理皇上之旷典隆恩有踰前代而庙庭之辉煌壮丽度越曩时典既尊崇礼宜隆重特敢题请照例遣祭等语查明季实录𢎞治十七年圣庙落成遣阁臣李东阳前徃致祭我皇上之稽古右文崇儒重道治綂立帝王之极心传接洙泗之宗圣域鸠工特重耑员之选良材庀具爰颁内府之金庙貌改观几筵増丽规制倍隆于往昔模楷永着于来兹今当落成之时应遣大臣告祭恭候命下之日其应行典礼再行具题可也康熙三十二年四月二十三日题本月二十五日奉㫖依议礼部题前事该等议得据钦天监囘称本年六月初七日已卯用卯时致祭圣庙等因前来查定例内开文庙春秋二祭开列满汉大学士具题钦㸃一员致祭传心殿开列满汉大学士部院尚书等钦㸃一员致祭等语又查致祭先师孔子阙里应遣大臣开列职名恭候钦㸃差往致祭其祭文由翰林院撰拟木匣罩袱等物由工部预备降真等香由户部预备祭帛由太常寺预备看守祭文香帛𣲖笔帖式一员祭品行文地方官照例备办等语该等议得应照钦天监选择日期致祭其祭文翰林院撰拟香帛等项于该部寺衙门移取看守祭文香帛𣲖部笔帖式一员前往祭品行文该地方官照例备办应遣大臣开列职名具题恭候钦㸃一员祭文香帛由部交付起行先期斋戒三日朝服䖍诚致祭可也康熙三十二年五月初四日题九月二十九日奉㫖阙里圣庙修建鼎新遣皇子前往告祭着再议具奏礼部题前事该等再议得阙里圣庙落成皇上崇儒重道特遣皇子前往告祭今据钦天监回称择得本年十月十五日乙酉宜用卯时皇子起行十一月初六日乙巳宜用辰时告祭等语应照钦天监选择本月十五日卯时起行先期斋戒二日于十一月初六日辰时致祭此致祭时随去大臣侍卫官员地方官员及衍圣公併五氏官员俱随行礼其引礼帛酒等事俱泒太常寺官员其余俱照前议可也康熙三十二年十月初四日题本月初六日奉㫖遣𦙍祉告祭余依议太常寺谨题为皇三子祭阙里孔圣庙仪注祭日辰时皇子穿便服补挂至大门外下马处赞引官引皇子从东边门入至盥洗处赞引官唱盥手盥手毕赞引官引至台堦上行礼处站立典仪官唱乐舞生就位执事官各司其事唱毕赞引官赞就位皇子就位站立典仪官唱迎神唱乐官唱迎神乐奏咸平之曲唱毕奏乐乐毕赞引官赞跪叩兴皇子行三跪九叩礼兴典仪官唱奠帛爵行初献礼捧香帛爵官捧举香帛爵就前向神位站立唱乐官唱初献乐奏宁平之曲唱毕奏乐赞引官赞陞坛引皇子从东边门入就香案前司香官在案左边跪赞引官赞跪皇子跪赞上香皇子将香盒拱举仍授与司香官皇子站立将柱香拱举插炉内又三次进块香上毕捧帛官跪赞引官赞跪皇子跪行一叩头礼兴赞引官赞奠帛皇子站立接帛拱举献于案上毕赞引官引皇子至爵案前捧爵官跪赞引官赞献爵皇子站立接爵拱举献于中间跪行一叩头礼兴赞引官赞诣读祝位引皇子诣读祝位站立读祝官至安祝文案前行一跪三叩礼将祝文捧举就前站立乐止赞引官赞跪皇子跪读祝官亦跪赞引官赞读祝读祝官读祝毕将祝文捧举至帛案前跪安于盛帛盒内毕行三叩礼退奏乐赞引官赞皇子行三叩礼毕兴赞引官赞复位引皇子复位站立乐毕典仪官唱行亚献礼捧爵官将爵捧举就前向神位站立唱乐官唱亚献乐奏安平之曲唱毕奏乐赞引官赞陞坛引皇子从东边门入就爵案前捧爵官跪赞引官赞跪皇子跪行一叩礼兴赞引官赞献爵皇子站立执爵拱举献于左边跪行一叩礼兴赞引官赞复位引皇子复位站立乐毕典仪官唱行终献礼捧爵官将爵捧举过神位前在右边向神位站立唱乐官唱终献乐奏景平之曲唱毕奏乐赞引官赞陞坛引皇子从东边门入过神位至右边爵案就前捧爵官跪赞引官赞跪皇子跪行一叩礼兴赞引官赞献爵皇子站立接爵拱举献于右边毕跪行一叩礼兴赞引官赞复位引皇子复位站立乐毕典仪官唱彻馔乐奏咸平之曲唱毕奏乐乐毕典仪官唱送神唱乐官唱送神乐奏咸平之曲唱毕奏乐赞引官赞跪叩兴皇子行三跪九叩礼兴乐毕典仪官唱捧祝帛馔恭诣燎位唱毕捧祝帛香馔官就前捧祝帛官跪行三叩礼捧香馔官不叩俱跪请接次捧举出中门诣燎位皇子至西边站立俟祝帛馔过毕皇子照旧就位站立焚祝帛赞引官赞礼毕皇子退为此谨题于康熙三十二年十月初九日题奉㫖着穿蟒袍皇子竝不曽祭过在伊府内演礼随去官员亦令皇子认识皇四子皇八子在承祭皇三子后陪祀行礼附录明𢎞治十七年礼部尚书张昇等题覆山东巡抚都御史徐源题为恤灾异以崇正道事一疏本部已经会议题准通行修盖去后今该前因案呈到部看得命官祭告陞擢官员系𨽻吏礼二部掌行合行移咨贵部烦照各官题奉钦依内事理径自查照覆奏施行等因移咨送司案呈到部切照巡抚都御史徐源巡按御史陈璘等题称孔庙落成乞要御制宸章勒之坚珉及命馆阁儒臣捧勅祭告一节臣等看得阙里孔庙自古尊崇厯代修建其创造庙宇严设圣像不知几千百年矣皇上崇重圣道即命修盖大出帑藏之资积至四年之久然后厥工吿成虽仍旧址实乃重建轮奂鼎新壮丽坚致倍蓰往昔非寻常修盖之可伦也仰惟我朝毎岁春秋二丁于在京孔庙犹传制特遣内阁大臣祭祀况东鲁阙里寰宇钦仰兹孔庙新成又天下观望所系旷数百年希有之事理当异其礼仪极其崇重以为一代之盛典垂万世之成规今都御史徐源等所言诚知所重合无允其所请比照在京孔庙时祭事例仍请勅一道命文职大臣一员前往祭告行移翰林院撰御制碑文并祝文太常寺闗领香帛仍行本布政司转属支给官钱买办祭物至期致祭兵部应付船只并扛擡人夫等项所据遣大臣捧勅祭告伏乞圣裁奉㫖是遣大学士李东阳祭告着钦天监择日来看十月十五日乙酉皇子在京起行礼部咨为照皇子于本月十五日起行告祭阙里孔庙所有祭文在皇子前行其经过地方官员照例迎送祭文之处相应知会山东廵抚作速逓传转行祭文所经过地方官员一体遵照可也礼部咨该本部查得康熙二十三年皇上亲祭圣庙穿补挂常服致祭在案今遣皇子前往致祭或穿朝服或穿补服恭候命下交与总管内务府预备可也康熙三十二年十月初七日题本日奉㫖着穿补服钦此钦遵到部其随去侍卫大臣官员及地方官并衍圣公五氏官员俱穿补服可也十八日戊子兵部传皇子谕曰我皇父尊崇先师重新圣庙今告成特遣予等前往恭祭凡一切应用物件俱系皇父耑差官员动支帑银採买一槩不须动用地方沿途地方各官或有不知妄称预备苛𣲖小民或有扈从官员指称我等索求地方官员俱未可定尔等晓谕经过地方官员一切应用物件禁止不须预备倘有扈从人等指称我等索取地方官员者许地方官即行拿送如地方官不行拿送或被傍人首告或被我等访出即将地方官一併指名奏闻至扈从大臣侍卫以下护军当差人等以上所需草料等物俱着用本身银两照依时价採买已经申饬又恐不肖之徒违禁强行勒买耑𣲖官兵严行查拏务使闾阎不扰仰副我皇父加惠元元之至意着通行晓谕沿途村庄人民知悉可也幸鲁盛典卷十六幸鲁盛典卷十七钦定四库全书幸鲁盛典卷十七衍圣公孔毓圻率五经博士孔毓埏等恭迎皇子于德州叩请圣安请皇太后安皇太子安及请皇子安毕皇子赐坐赐茶毓圻等叩谢讫即驰归侯于曲阜十一月初三日壬寅皇子至兖州府衍圣公孔毓圻率五经博士孔毓埏等族属各员五氏子孙迎于境本日皇子抵曲阜县城南安营先遣官分守曲阜县城门不许随从人员入城骚扰毓圻等赴皇子行营恭于皇上钦颁祝文香帛前行三跪九叩头礼毕又于皇子前行二跪六叩头礼皇子赐衍圣公孔毓圻及五经博士孔毓埏太常寺博士孔毓琮国子监博士孔尚任等饮茶毕毓圻启进家藏书画家刻书籍及土产牲只果蔬奉皇子谕止收阙里志书三部蓍草三束初四日癸卯皇子在行营斋戒礼部太常寺官奉请钦颁祝文香帛䖍供于奎文阁上初五日甲辰皇子在行营斋戒传衍圣公孔毓圻博士孔毓埏孔毓琮孔尚任等至行营赐茶是日衍圣公孔毓圻率族属各官会同礼部太常寺官饬礼器演乐舞视濯具省牲牢拂拭陈设咸遵旧典又设皇子拜位于露台之中又设皇三子献帛爵位于神座前以候行礼初六日乙巳辰时皇子皆蟒袍补服诣圣庙行告祭礼至櫺星门下马礼部侍郎席尔逹内务府郎中皁保引导入过奎文阁由大成门东偏门入至大成殿前赞引官赞盥手皇子俱盥手毕赞引官引至堦上行礼处站立典仪官唱乐舞生就位执事者各司其事唱毕赞引官赞就位皇三子及皇四子皇八子各就位站立典仪官唱迎神唱乐官唱迎神乐奏咸平之曲唱毕奏乐乐毕赞引官赞跪叩兴皇子俱行三跪九叩头礼陪祀各官俱行三跪九叩头礼立典仪官唱奠帛爵行初献礼唱毕捧香帛爵各官俱恭捧就前向神位站立唱乐官唱初献乐奏宁平之曲唱毕奏乐赞引官赞陞坛引皇三子从东旁门入将至香案前司香官在香案左边跪赞引官赞跪皇三子跪赞上香皇三子接香盒往上拱举仍逓与司香官皇三子复立将柱香拱举插炉内又将块香三次拱举上毕捧帛跪赞引官赞跪皇三子跪行一叩头礼站立赞引官赞献帛皇三子将帛捧举立献赞引官引皇三子至献爵桌边捧爵官跪赞引官赞献爵皇三子接爵拱举立献于案中间毕行一跪一叩头礼赞引官赞诣读祝位引皇三子诣读祝位读祝官至祝文桌前行一跪三叩头礼毕将祝文捧起就前站立乐止赞引官赞跪皇三子跪读祝官陪祀各官俱跪赞引官赞读祝读祝官读御制祝文读祝毕捧举祝文至献帛案前跪安盛帛匣内行一跪三叩头礼退奏乐聴赞引官赞时皇三子行三叩头礼陪祀各官俱行三叩头礼毕站立赞引官赞复位引皇三子复位站立乐毕典仪官唱行亚献礼唱毕捧爵官捧爵就前向神位站立唱乐官唱亚献乐奏安平之曲唱毕奏乐赞引官赞陞坛引皇三子从东旁门入将至爵案前捧爵官跪赞引官赞跪皇三子行一跪一叩头礼赞引官赞献爵皇三子接举立献于左边毕行一跪一叩头礼赞引官赞复位引皇三子复位站立乐毕典仪官唱行终献礼捧爵就前过神位向上站立唱乐官唱终献乐奏景平之曲唱毕奏乐赞引官引皇三子从东边门入过神位至右边将至爵案前捧爵官跪赞引官赞跪皇三子行一跪一叩头礼赞引官赞献爵皇三子接爵举立献于右边毕行一跪一叩头礼赞引官赞复位引皇三子复位站立乐毕典仪官唱彻馔唱乐官唱彻馔乐奏咸平之曲唱毕奏乐乐毕典仪官唱送神乐奏咸平之曲唱毕奏乐赞引官赞跪叩兴皇三子行三跪九叩头礼陪祀各官俱行三跪九叩头礼礼毕立乐毕典仪官唱捧祝帛馔官恭诣燎位唱毕捧祝帛香馔各官就前捧祝帛官行一跪三叩头礼捧香馔官跪不叩起香馔各依序恭捧由中门出皇三子退就西边站立祝帛馔香过毕复位站立焚祝帛时赞引官赞礼毕皇子皆退出是日赞引官则赞礼郎法山吴逹禅捧爵帛官兼司拜褥则赞礼郎傅尔特太常寺博士𫝊和礼张韬礼生司罇罍乐舞生奏乐用本庙乐器乐章并冠服陪祭皇四子皇八子拜于堦上公福善额驸尚之隆副都綂吴逹禅御前纳尔泰御前侍卫三十余员礼部侍郎席尔达兵部侍郎朱都纳内务府郎中皁保工部郎中阿尔粺户部员外郎登德礼部员外郎晋布等及山东巡抚桑格东兖道涂铨提学道朱雯运使李兴祖兖州府知府祖允图衍圣公孔毓圻五经博士孔毓埏太常寺博士孔毓琮国子监博士孔尚任等率五氏有顶带官生皆拜于殿门之外祭毕皇子就东斋房更衣复入圣庙閲视工程内务府郎中皁保前导至大成殿至圣神座前皇子俱行三跪九叩头礼毕前后阅视良久乃出本日诣孔林𫝊谕曰先师墓道不宜驰骋从官俱于林门外下马皇子至洙水桥下马歩行诣先师墓前行三跪九叩头礼礼部侍郎席尔逹捧爵皇子三酹酒行三叩头礼诸大臣及衍圣公孔毓圻等陪位行礼礼毕衍圣公孔毓圻启曰伏覩前代修葺庙庭经费多出诸有司制度或仍其故旧未有特发帑金十万丹艧焕然聿新如今日者也前代告成释奠不过遣大臣行礼而已从未有皇子亲行百僚陪位礼明乐备万姓耸观如今日者也伏惟皇子行路风霜鞍马劳顿愿攀留一日少憩而行皇子谕云未奉父皇㫖意不敢稽留遂行即日皇子至宁阳南驿下营衍圣公孔毓圻率五经博士孔毓埏太常寺博士孔毓琮国子监博士孔尚任等送至南驿皇子赐坐赐茶谕云初八日仲冬上丁圣庙祀事重大尔等速回祭庙不必逺送孔毓圻等叩谢驰归初八日祭毕衍圣公孔毓圻亲赴阙廷具疏谢恩孔子六十七代孙太子少师袭封衍圣公孔毓圻谨奏为恭谢天恩事康熙三十二年十月䝉皇上以阙里圣庙新成特遣皇子祭告恭赍御颁祝文香帛于十一月初三日至阙里恭率五氏官员及诸生人等迎于境上斋戒三日于初六日辰时致祭于圣庙率五经博士孔毓埏等曲阜县知县孔兴认等咸列陪位礼成谨望阙叩头谢恩讫钦惟我皇上神灵天亶智勇性成日御讲筵契诗书易礼春秋之奥躬亲庶政接尧舜禹汤文武之传德施遍于寰区既风移而俗易声敎讫于四海更近悦而远来诏裁五色云中垂万年之金石制定九重天上焕数仞之宫墙庆溢臣民欢腾裔嗣乃圣心益隆俎豆而宠光遂贲几筵当兹庙貌之维新爰举盛朝之旷典特遣皇子祭告丝纶焕发于彤庭香帛远颁乎阙里皇子肃膺祀事祼献加䖍升降从容欣覩素娴之大礼始终恭恪共钦精白之渊衷维时风清云朗日丽星辉于金声玉振之余获人豫神欢之庆凡夫幽明交感莫非诚敬所孚快兹赞币之追随惬彼圜桥之观望窃惟厯代修庙工成祭告或遣礼官或遣大臣从未有崇儒重道皇子代祭如今日者也仰惟遣告之隆仪实属振古之异数遭逢盛事欢跃难名感戴天恩涓埃莫报伏愿金瓯永固颂昇平于亿万年玉烛常调卜昌炽以千百世为此具本跪捧亲赍诣阙恭谢谨具奏闻康熙三十二年十一月初六日题十二月初五日奉㫖览卿奏谢知道了该部知道按古者有衅庙之礼谓作庙初成则升屋刲牲以衅之所谓血祭也不行久矣左传下管新宫注新宫逸诗篇名谓文王初作丰而考之或曰宫室既成而饮酒以落之谓之考然春秋书考仲子之宫是庙亦有考盖室成而落焉与庙成而祭焉皆可谓之考故唐顾况补新宫诗亦以为新庙成而考之然则庙成告祭其来也尚矣所以妥神灵而昭诚信也至于圣庙告成必行释奠然行事者不过主鬯之孙分符之吏明孝宗以建修孔子庙成特遣大学士李东阳行祭告之礼即已当时侈为盛事后世传为羙谈矣我皇上特发帑金鼎新修建旅楹松桷皆被宠光恩至渥矣当大工既成循例吁恩部臣请照文庙𫝊心殿之例开列大臣恭候钦㸃而皇上乃特命皇子亲行祭告御制祝文内颁香帛备极隆重及祭之日执事有恪礼度克娴对越之间恍闻肸蠁振古未见剏自圣朝圜桥观聴者不啻数万人咸仰皇上尊师之至皇子将命之恭益使圣庙増光儒风振起唐哉皇哉非大圣人其孰能行之至若皇子经临先期传谕自备日用不扰民间亦皆仰体皇上爱民至意使燕齐千余里之民不知有供亿之烦费而但颂典礼之矞皇且自庆其幸生尧舜之世焉幸鲁盛典卷十七幸鲁盛典卷十八钦定四库全书幸鲁盛典卷十八康熙三十八年己卯正月二十八日上命内阁大学士伊桑阿阿兰泰领出御制御书重修阙里圣庙碑文口传上谕圣庙告竣立碑事闗大典仍着皁保带凿字人员前往曲阜䥴碑皁保叩领即奏曰皇上现今亲阅河工令管理夫役愿先扈圣驾阅河俟回銮之日再往曲阜上许之先是重修圣庙告成衍圣公孔毓圻疏请御制碑文得奉俞㫖毓圻即亲赴东山採取碑材斵砻成碑搆亭覆之以待颁发刋刻二月上南廵至德州衍圣公孔毓圻五经博士孔毓埏叩迎恭请圣安是月二十三日纂修官原任庶吉士孙致弥于济宁州叩迎圣驾䝉恩召对皇上垂问修书之事致弥奏曰书稿已完因䝉皇上重修圣庙恩㫖许赐碑文未奉颁发此书中未载此一篇御制大文章所以未敢进呈御览奉㫖碑文已有回宫即发致弥叩谢而退五月皇上回銮衍圣公孔毓圻五经博士孔毓埏迎驾即扈送而北皇上过先贤仲子庙赐匾曰圣门之哲至东昌赐衍圣公孔毓圻匾曰诗书礼乐五经博士孔毓埏匾曰远秀毓圻等叩领归具疏谢孔子六十七代孙太子少师袭封衍圣公孔毓圻谨奏为恭谢天恩事滥膺世职恪守家法自愧庸陋无补圣朝荷䝉皇上殊恩下逮渥宠叠颁天高地厚莫能仰报乃者边隅永靖四海隆平皇上复念黄淮巨浸未遂安澜东南奥壤宜宣德惠特举时巡之典相视河淮巡行江浙翠华所临大小臣工亿万黎庶咸遂就日瞻云之愿于五月初七日恭迎圣驾祗候东昌府境䝉赐御书诗书礼乐四字龙蟠鳯翥焕如日星光照渊源荣及宗世弟世袭五经博士孔毓埏亦䝉钦赐远秀二字凌云埀露超圣入神等何人叨此异数谨率弟肃捧归家拟䥴匾额以昭旷赉随于路次望阙叩头谢恩讫领到原赐字幅什袭敬藏以示子子孙孙永为珍寳理合缮疏奏谢奉㫖览卿奏谢知道了该部知道十七日皇上回宫旋命内务府广储司郎中兼参领佐领皁保工部都水司郎中纪赛及内务府笔帖式王世遵工部笔帖式岳色䥴碑人梅裕鳯等往曲阜刋刻是日设御仗黄盖鼔吹赍送御制御书重修圣庙碑文赴阙里勒碑又奉㫖许皁保纪赛列名于碑隂以六月二十八日至曲阜衍圣公孔毓圻率族属纂修各官迎入圣庙即日钩勒起工八月御碑成郎中皁保搨様本进呈御览并恭缴御笔十月上命郎中皁保赍装成御书圣庙碑文墨蹟一轴特赐衍圣公孔毓圻御碑以八月二十四日吿成郎中皁保遵㫖先搨様本进呈并缴御书时衍圣公孔毓圻口奏皇上御笔乃万世之寳前者御碑真蹟䝉圣恩特赐与宠荣无极今次御笔亦求皇上特赐永为子孙世守皁保为之转奏上命以墨本交南书房校对以真蹟付养心殿装潢用寳赐与毓圻又赐梅裕鳯为序班列名碑隂十月十八日至曲阜衍圣公孔毓圻率族属纂修各官郎中纪赛等及序班梅裕鳯皆叩迎谢恩毓圻即具疏奏谢孔子六十七代孙太子少师袭封衍圣公孔毓圻奏为恭谢天恩事窃惟阙里圣庙仰荷圣恩重建复䝉御制碑文亲洒宸翰命内务府郎中兼佐领参领皁保工部郎中纪赛等赍捧前来监视䥴刻于康熙三十八年八月二十四日告竣摹搨进呈恭缴御书复䝉皇上特用寳玺装潢命内务府即中兼佐领参领皁保于十月十八日颁赐到谨率弟世袭翰林院五经博士孔毓埏竝阖族官员人等郊外跪接到家恭设香案竝阖家老幼望阙叩头谢恩讫钦惟我皇上德懋羲轩治隆尧舜作君宏作师之綂化浃臣民后圣合先圣之符心传精一念尊师而重道必隆礼而竭诚亲驻六飞躬行九拜春生林庙泽被宫墙御书遥映乎奎娄华盖増辉乎俎豆凡兹大典之剏举皆属前代所未闻特发帑金重新圣庙简近臣以董役夙夜惟勤凛天语以鸠工经营尽善当乘舆之临幸己铭圣制于穹碑及新庙之落成更播天章于贞石阐圣贤之精义皆成帝典王谟发天地之大文不异星糺云烂遵道遵路胥瞻皇极之光希圣希天共仰宸修之粹千言书就于顷刻掣电飞云八法变通乎神明超今迈古更遴良工摹勒备传御笔精神洵为万世鉅观弥彰九重旷典爰相度于大成门外仍位置于幸庙碑西若日月之竝明荣光交映与干坤而永奠圣泽常新诚庙庭剏见之殊恩而典册莫传之盛事也何期恭缴御书乃更仰叨天眷特颁真蹟宠钖微钤以金泥彩焕螭蟠之玺装来玉躞珍逾马负之图琅轴精莹如献河宗瑞宝锦褾璀璨疑分织女杼机卷舒而色映云霞瞻仰而光摇金碧殚人工之巧艺成天府之竒珍诚乃振古莫俦岂特当今罕觏恍如虹玉重临阙党之堂直比麟书更吐昌平之里光荣己极抃舞难胜此皆仰荷我皇上褒崇先圣垂有加无己之恩因而施及微膺过分逾涯之宠敢不勉思祖德䖍戴君恩奉为宗祏珍藏重于车服永朂子孙世守寳过璠玙仰惟高厚难名自愧涓埃莫报唯颂太平之有象祝圣夀之无疆而己奉㫖览卿奏谢知道了该部知道十一月十五日山东巡抚王国昌布政使刘暟署按察使事青州道张圣猷东兖道傅作楫兖州府知府李世敬通判许嗣华等恭诣阙里瞻仰御碑兼拜观御笔二十四日郎中皁保等赍奉御碑搨本进京复命初郎中皁保奉㫖将御碑搨二十本时方严冬或以氷冻皲瘃为虞乃自十月十九日始皆和风晴旭盎然春和搥纸上墨竝得其宜每成一幅古香异采晃朗心目从来玉枕银铤号为珍竒者莫能望其万一也至十一月十八日始竣是夕即微霰零而坚氷至矣圣德感召先天而天弗违如此岂非圣神功化之极哉皁保等乃什袭弆藏载以归献于是衍圣公孔毓圻等巡抚王国昌等咸口奏曰皇上此碑乃豆古未有之异寳伏求皇上特恩准等自备工料各搨一本奉以珍藏传之世世子孙永戴天恩于罔极不胜激切屏营之至又纂修官候补内阁中书丛克敬原任庶吉士孙致弥各恭进颂圣诗文册页俱交皁保代奏十二月初五日皁保到京奏闻讫按先圣庙庭碑版林立然罕有出自九重者宋真宗一赞未闻亲书明代三碑虽云御制但多出词臣代言至于挥毫则委诸中书而已我皇上心符前圣天纵多能甲子冬临幸阙里赐匾赐诗皆杼轴于圣衷挥洒于御笔已为古今旷典又赐以庙碑皆御制御书更令奎壁增辉宫墙生色矣至于圣庙鼎新纪厥成绩衍圣公孔毓圻仰荷天宠复丐殊恩拜疏之余实深悚息乃䝉我皇上俯赐寛容曲垂优渥重焕经天纬地之文更运羲画禹碑之笔制作则典坟让古结构与造化争竒犹窥天者时序改而日月长新如观海然挹取多而渊源弥永殷殷乎重道尊师之㫖拳拳乎化民成俗之源大哉王言洵足以超姚姒而轶羲轩矣臣民相庆咸以得瞻拜天章而涵泳圣泽懽忭踊跃不自知其手之舞之足之蹈之也至矣盛矣蔑以加矣幸鲁盛典巻十八幸鲁盛典卷十九钦定四库全书幸鲁盛典卷十九康熙二十五年丙寅四月命以宋儒周惇颐后为世袭五经博士左佥都御史姚缔虞题为圣心重道方殷先贤表彰未尽亟请勅议褒恤以昭盛治之旷典事惟我皇上德盛化神治隆道备崇重先师之典礼録恤周公之子孙恩纶屡沛炳若日星猗欤盛哉真千载一时矣乃有以一人而当理学絶续之关躬继往开来之任上接孔孟下启程朱厥功甚鉅而表扬未及若不及今陈请徒令世逺人湮请得为皇上陈之按道学之传孔孟而后荀杨之徒不精不详洎乎五季昏昧已极宋儒道州周惇颐出直接孟氏之传太极图説阐河洛之精微易理通书辟天人之秘蕴潜修默契闇极而章洛人程珦遣二子颢颐受学焉皆能唱鸣道学以大发有宋一代之盛故朱熹之序惇颐曰世所谓二程先生者其原盖自先生发之也可谓不忘所自矣又按宋嘉定十三年谥惇颐为元公其辞曰先生博学力行㑹道有元脉络贯通上接乎洙泗条理精密下逮乎河洛以元钖名庶几百世之下知孟氏之后明圣者必自濂溪始淳祐元年追封汝南伯元延祐六年加封道国公明正统元年葺理惇颐祠墓优免子孙差役景泰六年查道州周惇颐嫡长子孙一人周冕授翰林院五经博士世袭拨给墓田至明季而遂失其传矣窃念先有惇颐然后有程朱今二氏世袭勿替而惇颐子孙沦落祠地荒圯揆之典章不无挂漏幸逢我皇上崇儒重道理学修明请勅廷臣集议详考惇颐当理学絶续之际启程朱道脉之传即行楚抚查其子孙果否曾世授五经博士特赐洪恩酌加恤録不惟慰先儒于地下亦可以励百世之人心矣奉旨九卿詹事科道㑹议具奏礼部等衙门题前事等议得查顺治十二年礼部题明将朱文公十五代嫡孙朱邦相之子煌承袭博士又查康熙九年据河抚郎廷相题请礼部题覆将程颢程颐之后裔程宗昌程延祀准袭五经博士各在案周惇颐上接孔孟下启程朱其后裔亦应照程朱之例准给博士之职以彰皇上阐明理学之盛典俟命下之日行文该抚详查周惇颐嫡派并取各结及周氏之宗谱一併移送到日由礼部查明将应授之人具题准授世袭五经博士可也奉旨依议附録周惇颐字茂叔号濓溪道州人辅成之子累官至广东转运判官提点刑狱以洗寃泽物为已务寻因疾求知南康军为学不由师传默契道体所着有通书太极图説嘉定十三年赐谥曰元公淳祐元年封汝南伯从祀孔子庙庭按宋儒黄干曰道之正统待人而后传自周以来任传道之责者不过数人而能使斯道之较着者一二人止耳由孔子而后曾子子思继其微至孟子而始着由孟子而后周程张子继其絶至朱子而始着则濓溪处絶续之交能肩荷斯道开辟肇端以待来者诚理学之功臣宋儒之领䄂也我皇上聪明时宪道积于躬秉一中而允执集千圣之大成亦既参天两地穷神知化矣在昔先师钩河摘洛以启苞符之秘而惇颐太极通书阐扬穾奥复乃曲畅旁通皇上万几之暇缉熙亶心统贯于三古四圣之微言而博採于有宋诸儒之绪论伏见往者尝亲书太极图説以赐廷臣盖惇颐之书久矣有当于圣心夫是以加恩后人而钖之世爵也越一年而张载之后亦授官自是濓洛关闽之子孙皆食其旧德而其源流伦叙釐然秩然矣康熙二十六年丁卯五月命以宋儒张载后为世袭五经博士户科给事中汪晋征题为圣心重道日隆先贤表彰有待仰祈勅议褒録以全一代之鸿规以重百世之大典事切于本月二十二日随九卿齐集内阁仰瞻我皇上御撰至圣先师孔子庙碑亲洒宸翰口诵心维其文则日星云汉其词则训诰典谟其书则银钩铁画玉粹珠圆洵足笼罩古今蕴含造化以孔子而得此至文实圣道之大幸等生际唐虞之世得覩光华复旦之章尤等之大幸也总由我皇上天纵圣明于尧舜孔孟之传实有心得故尊崇之典有加无己切思自孔孟以后道学之绪至宋周程张朱而始着此四姓五人者名号并悬于天壤之间学问皆彻乎性天之始以故祀典均昭艺林咸颂乃程朱二氏固己久置世袭博士即周惇颐复䝉我皇上允宪姚缔虞之请録其子孙亦为博士是四姓五人同功一体而四人者俱承雨露世袭勿替独张载一人子孙沦落褒恤未加按张载系陜西凤翔府郿县人学者称为横渠先生其所着正䝉西铭诸书阐往圣之精微为后学之津筏程颢曰西铭之言极纯无杂秦汉以来学者所未到其推重如此且见我皇上颁赐先贤书院学达性天匾额周程张朱邵五人均属一例则知圣心藻鑑原无二视伏乞勅廷臣集议即行秦抚查其子孙特赐洪恩使得与周程朱三氏一体恤録则万年理学之所尊崇即万世人心之所振起矣奉旨九卿詹事科道㑹议具奏礼部等衙门题前事该等㑹议得户科掌印给事中汪晋征疏称皇上天纵圣明于尧舜孔孟之传实有心得故尊崇之典有加无己自孔孟以后道学之统至宋周程张朱而始着此五人者名号并悬于天壤之间学问皆接乎性天之始以故祀典均昭乃程朱二氏固己久置世袭博士其周惇颐子孙亦为博士独张载一人子孙沦落褒恤未加其所着正䝉西铭阐往圣之精微为后学之津筏皇上颁赐先贤书院学达性天匾额周程朱张邵五人均属一例其子孙与周程朱三氏一体恤録等语查顺治十一年八月内据江南布政使司呈请朱熹子孙朱煌承袭博士等因礼部具题授为世袭五经博士康熙九年五月内礼部题覆台臣条奏程颢程颐子孙程宗昌程延祀授为世袭五经博士康熙二十四年四月内九卿詹事科道㑹议都察院左佥都御史姚缔虞条奏周惇颐后周嘉耀擢为世袭五经博士俱在案张载关中大儒与濓洛并重相应将张载子孙亦照周程例授为博士俟命下之日行文该抚详查张载嫡派并取各结及张氏宗谱移覆到日由礼部查明应授之人具题准给世袭五经博士可也奉旨依议附録张载字子厚长安人举进士为祁州司法厯渭州佥判召为崇文殿校书同知太常礼院为人志气不羣初喜谈兵及释老书反而求之六经既见二程子尽弃异学而学焉神宗立诏问治道以渐复三代为对与执政不合告归危坐一室潜心精思教人以礼关西之士翕然宗之所着有东铭西铭正蒙扩圣贤所未发嘉定十三年赐谥曰明公淳祐初封郿伯从祀孔子庙庭按宋代理学启于濓溪盛于二程而横渠起于关中羽翼而倡和之游酢至称其学成德盛比诸孟子非阿所好也观其言曰为天地立心为生民立极为前贤继絶学为万世开太平此其任道之勇救民之切与孟子亦何以异耶周程朱氏皆得世职以奉烝尝而张氏缺焉莫问幸遇我皇上崇礼至圣推及于圣贤先儒而横渠之后始得与诸儒裔一体邀千古未举之典待圣明而乃备焉此则振起文教之大用匪但儒门生色而己也康熙二十九年庚午二月命宋儒朱熹闽派嫡孙朱潆复袭翰林院五经博士福建巡抚张仲举题为恳赐转请题袭以沐圣恩以昭盛典事该窃见宋儒朱熹述圣学之渊源综诸儒之精奥传註同符于删定正诚昭示于来兹其有禆于世道人心者甚鉅是以厯来祀典备极敦崇爰録后裔俾之廕袭盖功既独隆报宜世享乃考其裔派熹祖籍系江南徽州府之婺源自父松厯官闽土遂家于闽熹以理学振起实在闽中长子塾之后世居闽之建安次子埜之后于元至元中诏囘婺源祖籍故有闽徽二派之分查闽派熹之九世孙名梴者明景泰六年诏为五经博士世袭主祀其徽派至熹十一世孙名墅者明嘉靖二年亦以五经博士主婺源祖祀此熹裔原有廕袭博士二员而闽派之録廕居先七传至之儁廕袭则明天启间事也迨至本朝定鼎闽派未邀恩命续有朱潆呈称系熹十八世嫡孙伊父金铉早亡伊祖之儁曾于顺治九年具呈建安县由府转送请给文赴部年老病殂维时潆尚幼稚遂致稽延今吁请袭等情并称徽郡子孙业䝉廕袭之语縁司府县叠加驳覆始为转详行司确覆始则据族邻绅士之佥结再考志乘记载之世系复移咨江南查徽派廕袭原委今查福建通志四十二卷自梴至之儁于顺治九年呈请给文赴京有府存印册可据再准江省咨覆徽派今袭职朱坤呈明闽派之原袭廕可据与志载图结及司详情节相符是朱潆实为闽派应袭之人而前此之稽迟似有由也伏惟我皇上神圣首出重道崇儒迩歳以来驾幸阙里颁额学宫旁及耑祀书院悉蒙宸翰表彰而元圣周公暨宋儒周惇颐诸后裔并邀世职之録此皆前代所未行而皇上行之右文之盛超轶百王真千载一时也思皇上既行前代所未行何敢以己行中缺之典因其稽久冺不上闻况徽派业䝉廕袭而闽地紫阳书院亦荷钦颁匾额是熹裔之有闽派久在皇上睿鉴之中必不令其主祀子孙独遗恩泽之外伏乞勅查旧典熹裔原有博士之例仰邀俞允俾朱濚得叨承袭不独熹之祀典増辉而益昭圣世崇儒之盛矣除图结送部外谨㑹同闽浙督兴永朝合词具题伏乞勅部议覆施行康熙二十九年正月二十四日奉旨该部议奏钦此钦遵该等议得宋儒朱熹祖籍徽州之婺源以父松官于闽遂居闽之建安熹长子塾之后世居建安守熹之墓次子埜之后还居婺源守熹祖墓故熹之裔有闽徽二派明实録开载景泰六年以塾之后梴为五经博士主建安祀嘉靖二年照建安例以埜之后墅为五经博士主婺源祀原有博士二员我朝顺治十二年部覆准朱煌袭五经博士于婺源县奉祀在案今据福建巡抚张仲举㑹同总督兴永朝题称有建安原袭博士朱之儁于顺治九年曽起文赴部因病旋卒而其子金铉又经早亡时其孙潆尚在幼稚致稽请袭至康熈十九年潆始具呈申请叠经移查驳覆志乘宗图悉相符合朱潆实系闽派应袭之人等语仰惟皇上崇奖先儒广励正学以朱熹有功经传特于徽闽二处各赐御书匾额褒崇之典踰于往代熹十八世嫡孙潆既经该督抚查明具题应准承袭五经博士以奉建安祀事恭候命下部转行吏部察例给札可也等未敢擅便谨题请旨康熙二十九年二月初七日题本月十一日奉旨依议附録朱熹字元晦一字仲晦徽州婺源人少依父友刘子羽寓建之崇安徙建阳殁即𦵏焉登第五十年仕于外仅九考立朝仅四十日官至焕章阁待制奉祠谥曰文追封徽国公初父松病亟属熹于胡宪刘勉之及子羽熹皆从之游延平李侗尝学于罗从素熹罢同安主簿归不远数百里徒步往从之其为学大抵主敬以立其本穷理以致其知反躬以践其实而敬又贯乎三者之间所以成始而成终也尝谓圣贤道统之传散在方䇿圣经之旨不明而道统之传始晦于是竭其精力以研穷圣贤之经训所着有易本义启䝉蓍卦考误诗集传大学中庸章句或问论语孟子集註太极图通书西铭解楚辞集註辨证韩文考异所编次有论孟集议孟子指要中庸辑畧孝经小学书通鑑纲目宋名臣言行録家礼近思録河南程氏遗书伊洛渊源録又有仪礼经传通解未脱藁亦在学宫平生为文一百卷生徒问答八十巻别録十巻淳祐元年理宗视学手诏以张周二程及熹从祀孔子庙黄干曰道之正统待人而后传自周以来任传道之责者不过数人而能使斯道章章较着者一二人而止耳由孔子而后曽子子思继其微至孟子而始着由孟子而后周程张子继其絶至熹而始着识者以为知言按朱熹集宋代诸儒之大成上继孔孟不传之道统其所撰集皆足以羽翼圣经阐明正学有大醇而无小疵魏了翁称其功不在孟子下信矣自宋理宗时即己追封从祀而遗墓在闽其长子塾之裔世守焉明景泰时得博士世职在徽派博士之先承袭至之儁而明祚忽诸迨八闽道通之儁将请朝命未行而卒嫡子早世孤孙方乳遂以奉祠生主鬯书院且四十年赴诉大吏莫为陈请幸遇吾皇上亲祭阙里颁赐御书学达性天匾于紫阳书院儒裔朱潆始备陈颠末抚再四查覈据以请命此皆仰沐皇上崇儒右文之德化始能观感奋兴举此旷典而先儒子孙复得叨命服之荣以奉其祠墓九曲巖壑増荣益观直与尼防邹峄同沐恩光遥相辉映猗欤盛哉康熙三十九年庚辰五月命先贤闵子裔闵衍籀端木子裔端木谦俱世袭翰林院五经博士先贤闵损六十四世奉祀嫡孙闵煌谨奏为援例陈情乞赐袭封以光祀典以广皇仁事窃见崇儒固昭于厯代尊圣莫隆于我朝孔颜曾孟以及先贤仲子先儒朱子后裔久膺世袭爵秩我朝复録先儒程子后裔圣驾至鲁録元圣周公后裔近又録先儒周子张子后裔真所谓不朽之盛事而万古为昭者也俯念祖闵损縁系鲁人为圣门高弟德并颜渊有以绍千古之心学孝嫓曾子足以扶万世之名教且其辞费留介介之节侍侧传誾誾之容载在鲁论班班可考是以称为大贤从祀圣殿居十哲之首坛为诸贤之领袖厯代皆有公衮之褒圣朝尤重释奠之典忝系嫡裔世居东鲁承掌宗谱歳赴厯城庙墓躬承祭祀奈贫窭难堪孝思莫展因思圣庙四配以及先贤仲子并先儒后裔皆受翰博之职长为俎豆之光而祖德冠圣门位首羣贤尚以布衣承祀几筵无色此所为日望九重而冀恩荣之下逮也前二十三年冬驾幸圣林同十哲诸贤后裔跪进表章又于二十八年春圣驾南巡复为渎奏皆未得蒙御览今幸天颜再覩千载竒逢不揣愚贱匐匍陈情伏惟圣上德冠古今孝治天下恳乞天恩轸念先贤功德特赐世廕以承俎豆敬君孝祖之忱于焉得尽皇上崇儒重道之典于兹益彰矣草茅下贱不谙朝仪冒渎天颜悚惧待罪伏乞鉴宥施行为此具本并家谱恭进上奏请旨先经礼部题为乞彰功德俯赐袭封以光祀典以广皇仁事据先贤端木子嫡裔奉祀生员端木谦奏前事奉旨交与吏部钦此该等议得据先贤端木子嫡裔奉祀生员端木谦奏称伏见厯代崇儒之盛我朝重道之隆毎于先圣先贤后裔赐予恩礼有加无己祖端木赐负资颖异功德特着不惟不等乎孟仲而且不及乎程朱伏乞特赐爵秩照仲氏子孙程朱后裔一体承袭博士以奉祭祀等语又据先贤端木赐裔孙奉祀生员端木植奏称祖端木赐字子贡聪明特达不亚曽仲羽翼道德远过程朱子孙未沾一命之荣伏乞皇上俯念先贤功德勅部照依仲由程朱之例亦赐恩廕以奉烝尝以光俎豆等语查康熙十三年五月内衍圣公孔毓圻奏请子张子嫡裔颛孙好贤援仲氏例请袭五经博士一疏部议覆内开圣门弟子内厯代俱定有等第授为博士其奏请颛孙好贤授为博士之处应无庸议等因在案查厯代圣门弟子内闵损冉雍卜商冉耕宰予冉求言偃颛孙师俱与端木赐在十哲之列伊等之后亦未曾授为博士之处此端木谦端木植奏请照仲子裔孙例承袭博士之处应无庸议可也奉旨依议至是先贤端木赐七十代嫡孙奉祀生员端木谦谨奏为援例陈情乞赐袭封以崇先贤以广皇仁事窃惟道统之传自孔子而下先贤有四配十哲以传其统先儒有周程张朱以阐其绪此诚有功于天下后世者也厯代莫不尊崇孔颜曾孟之子孙或封于唐或封于宋或封于元明皆赐以世爵主奉烝尝可谓隆矣然数十朝而霑恩者止有四氏若仲由朱熹之后裔则袭封于我朝定鼎之初程颢程颐之子孙则承廕于皇上御极之始且驾幸阙里于至圣孔子则祭以太牢赐以金帛御书万世师表以尊之于元圣周公则封其主祀之人大其栖神之所拨给祀田户人以崇之继此而邀恩者则又有周惇颐之苗裔张横渠之后嗣兼有陪祀恩贡钖予恩礼有加无已是崇儒重道诚为前代之所未有而后世之所莫加者也系先贤端木赐嫡孙前驾幸孔林在庐墓堂叩接圣驾得觐天颜仰承顾问复蒙洪恩准奏章诚千古之罕觏人世之竒逢也草茅下士当此隆遇虽捐糜顶踵犹不能仰报高厚于万一何敢复渎天听但念祖在圣门道传一贯学闻性天承前圣之统绪开后世之心学至于表章圣冶有立道绥动数语可谓传圣人之心法兼得圣人之治法矣在十哲中而诸贤未能或之先也即后世周程张朱或亦莫之及也况三年庐墓实圣门之孝子説楚兵迎解陈蔡之重围其于圣人功匪小矣而后裔未获邀一命之荣是前既不能比于四配后复不克同于五儒即十哲之中更不得并于子路此千百年未举之旷典正留以待今日者也恭遇我皇上修明典礼表章先哲实之幸也但九阍远于万里草野难达枫宸今幸圣驾南巡见銮舆之遥临遂生平之仰望谨修短表匐匍接驾伏乞圣裁俯念先贤之功德照依仲由子孙周程张朱例一体恤録虽一家之私荣实天下万世之同庆道统丕显圣德増辉愚蒙寒贱不谙朝仪冒渎天颜悚息待罪伏乞恩宥施行为此具本跪捧以闻并端木志谱恭呈御览山东巡抚王咨为前事准礼部咨称该礼部等衙门㑹覆山东巡抚王题前事内开该等㑹议得先经礼部议覆闵煌端木谦请给博士之处毋庸议具题奉旨九卿詹事科道㑹议具奏钦此该等议覆恭遇皇上崇儒重道之时两贤后裔似应授与官职以彰旷典但其后裔厯世久远是否嫡派亦未可定应行文该抚㑹同衍圣公确查嫡派将应授之人保送到日再议等因具题奉旨依议钦此钦遵随行文山东巡抚衍圣公去后随据该抚咨称闵煌端木谦寄籍济宁各止五世况直𨽻江南河南皆有宗派东省不便遽为保送前来礼部复行文该抚㑹同衍圣公确查保送去后今据该抚疏称原叩阍之端木谦实系端木子嫡裔其闵子嫡裔闵煌又称伊兄子闵衍籀系长房嫡子闵衍籀应膺廕典闵煌出具甘结等语既经该抚㑹同衍圣公确查将端木谦闵衍籀保题前来相应将端木谦闵衍籀准授为五经博士世袭俟命下之日礼部转咨吏部照例给札其端木谦闵衍籀之宗谱併通族甘结印结仍行文该抚㑹同衍圣公照例送部可也等因康熙三十九年正月二十四日题本月二十六日奉旨依议钦此钦遵到部相应行文山东巡抚可也等因呈堂奉批行送司拟合就行为此合咨前去遵照旨内事理钦奉施行等因到部院案行到司蒙此随行兖州府转行查取去后今据该府申据济宁州申称遵即转行端木谦闵衍籀知照外复移濬县取到端木谦通族甘结濬县印结并将取到闵衍籀通族甘结加具卑州印结同二氏宗谱一併具文申送等情到府据此拟合转送等情到司据此该本司布政使刘暟查得奉院案准礼部咨开端木谦闵衍籀准授为五经博士世袭仍取端木谦闵衍籀宗谱并通族印甘各结㑹同衍圣公照例送部等因当即檄行兖州府查取去后今据该府申送端木谦闵衍籀二氏宗谱并通族印甘各结前来相应呈祈本部院俯赐㑹同衍圣公照例咨送礼部可也等情到部院据此拟合咨送为此㑹同衍圣公合咨贵部烦请查照施行礼部咨同前事祠祭清吏司案呈礼科抄出该礼部等衙门㑹覆山东巡抚王国昌题前事内开该等㑹议得先经礼部议覆闵煌端木谦请给博士之处毋庸议具题奉旨九卿詹事科道㑹议具奏钦此该等议覆恭遇皇上崇儒重道之时两贤后裔似应授与官职以彰旷典但其后裔厯世久远是否嫡派亦未可定应行文该抚㑹同衍圣公确查嫡派应授之人保送到日再议等因具题奉旨依议钦此钦遵随行文山东巡抚衍圣公去后随据该抚咨称闵煌端木谦寄籍济宁各止五世况直𨽻江南河南皆有宗派东省不便遽为保送前来礼部复行文该抚㑹同衍圣公确查保送去后今据该疏称原叩阍之端木谦实系端木子嫡裔其闵子嫡裔闵煌又称伊兄子闵衍籀系长房嫡子闵衍籀应膺廕典闵煌出具甘结等语既经该抚㑹同衍圣公确查将端木谦闵衍籀保题前来相应将端木谦闵衍籀准授为五经博士世袭俟命下之日礼部转咨吏部照例给札其端木谦闵衍籀之宗谱併通族甘结印结仍行文该抚㑹同衍圣公照例送部可也等因康熙三十九年五月二十四日题本月二十六日奉旨依议钦此钦遵到部相应移咨衍圣公遵照旨内事理钦奉施行按四科之目着于汉儒十哲之称见于北魏后世跻颜于于四配而以有若补之其见于孟子之书者或云具体而微或云善言德行或云有圣人之一体或云似圣人或云智足以知圣人皆笃论也顾厯代以来虽膺封爵之荣享堂上之祭而未有録其后裔者唯仲子之后得袭世职于明末相传至今而诸贤皆仅以诸生奉祠殊未称朝廷尊崇之意今我皇上因亲祀孔子而广及先贤子骞子贡乃得与子路一体邀恩泽及苗裔俎豆増光何其盛也且窃溯幸鲁迄今己十有六年而皇上推恩先圣之心久而弥勤若斯岂万古所能几及哉康熙四十一年壬午二月命以先儒邵雍后裔邵文学为世袭五经博士掌江南道监察御史杜之昂谨题为先贤阐明圣学恳祈一视同仁以溥皇恩以光史册事钦惟我皇上崇儒重道讲学右文先圣先贤无不留心表扬曾有御书匾额学达性天四字颁赐周惇颐程颢程颐张载朱熹邵雍六子煌煌宸翰奎璧生光其荣一也是邵雍内圣外王之学与五子同功已在圣明洞鉴之中一介迂儒何能翼赞高深然仰体圣心崇祀先贤表扬圣学有加无已凡先贤子孙均沐隆恩如周程张朱俱有博士以主其祀而邵雍独无博士以及其后因不辞冒昧敢为邵雍博士之请惟恩出圣裁或可与五子一视同仁勅部确查邵雍正支嫡派以承祀典邵雍有灵感恩无既垂之史册光昭千古矣如果言不谬伏乞勅部议覆施行康熙四十年五月二十八日奉旨该部议奏礼部题为先贤阐明圣学恳祈一视同仁以溥皇恩以光史册事礼科抄出掌江南道事河南道监察御史杜之昂题前事奉旨该部议奏钦此该等议得河南道监察御史杜之昂疏称钦惟我皇上崇儒重道讲学右文先圣先贤无不留心表扬曽有御书匾额学达性天四字颁赐周惇颐程颢程颐张载朱熹邵雍六子煌煌宸翰奎璧生光是雍内圣外王之学与五子同功已在圣明洞鉴之中周程张朱子孙俱有世袭博士以主其祀而邵雍独无博士以及其后恩出圣裁或可与五子一视同仁勅部确查邵雍正支嫡派以承祀典等语查顺治十二年八月内据江南布政使呈送朱熹子孙朱煌承袭博士部题覆授为五经博士康熙二十九年二月内部题覆福建巡抚张仲举疏请朱熹子孙朱潆授为世袭五经博士康熙九年五月内部题覆台傅世舟条奏程颢程颐子孙程宗昌程延祀授为世袭五经博士康熙二十四年四月内九卿詹事科道㑹议都察院左佥都御史姚缔虞条奏周敦颐子孙周嘉耀授为世袭五经博士康熙二十七年九月九卿詹事科道㑹议户科掌印给事中汪晋徴条奏张载子孙张守先授为世袭五经博士俱各在案等恭惟我皇上治隆今古学贯天人上接尧舜之心传远承孔孟之道统凡属后裔悉叨圣世隆恩今御史杜之昂条奏周惇颐程颢程颐张载朱熹邵雍俱䝉御赐匾额是邵雍内圣外王之学与五子同功已在圣明洞鉴之中等语相应如其所请一体授与博士以彰旷代之殊恩万年之盛典但其后裔厯世久远无慿稽考俟命下之日行文该抚确查嫡派将应授之人保送到日再议可也六月十八日奉旨依议巡抚河南兵部右侍郎兼都察院右副都御史徐潮题为先儒阐明圣学等事该看得宋儒邵雍阐明道学有功名教台臣杜之昂条奏比例周程张朱世袭承祀部覆行将邵雍嫡派应授之人宗图宗谱印甘各结具题行据布政使李成林详称查明邵雍嫡派二十八代孙邵养醇于明崇祯六年授为博士明末㓂乱养醇故后札付无存养醇之子邵国璋系邵雍二十九代孙但年逾七旬难习礼仪今国璋之子邵文学系应授之人取具图谱各结前来请旨施行奉旨该部知道礼部题为先贤阐明圣学恳祈一视同仁以溥皇仁以光史册事礼科抄出河抚徐潮题前事奉旨该部知道钦此该等议得先经部题覆御史杜之昂为先贤邵雍之后请袭博士一疏令行该抚确查嫡派将应授之人保送到日再议等因具题奉旨依议钦此随行文河南巡抚去后今准该抚徐潮疏称查明崇祯六年邵雍嫡派二十八代孙邵养醇曽授为博士明末㓂乱札付无存邵养醇之子邵国璋系邵雍二十九代长门嫡孙但年逾七旬难习礼仪今邵国璋之子邵文学乃邵雍三十代长门嫡孙系应授之人取具宗图谱印甘各结保题前来相应将邵文学准授为世袭五经博士俟命下之日部转咨吏部照例给札可也康熙四十一年二月初五日奉旨依议附録邵雍字尧夫其先范阳人父古徙衡漳又徙共城雍年三十游河南葬其亲于伊水上遂为河南人事北海李之才受河图洛书伏羲八卦六十四卦图象探赜索隐妙悟神契衍先天之旨着书十余万言事亲尽孝歳时耕稼仅给饮食名其居为安乐窝司马光兄事之嘉祐中诏求遗逸王拱辰以雍应诏授将作主簿复补颍州团练推官皆固辞卒年六十七赠秘书省着作郎元祐中赐谥康节咸淳三年追封汝南伯从祀孔子庙庑按邵雍居河南时程颢与之议论终日叹曰尧夫内圣外王之学也程颐铭其墓曰雍之道纯一不杂就其所至可谓安且成矣朱熹赞之曰天挺人豪英迈盖世驾风鞭霆厯览无际手挥月窟足蹑天根闲中今古醉里干坤其为程朱推重如此宜我皇上学达性天之赐以六子并称讵非千古帝王卓识欤兹可台请允礼议特赐其后裔世袭五经博士与周程张朱之后一体袭职此真圣明浩荡之恩旷古未有之典昔雍精河洛理数遇事前知尝与欧阳棐道其立身本末且曰足下其无忘鄙人于异日雍卒留守韩维请谥于朝棐时为博士作谥议恍忆当时之言落笔如其自序则雍必有以逆知数百年后有大圣人出德位兼隆荣其后裔吾皇上道契先天德符至理岂偶然哉从此海内蒸蒸咸思昌明圣学兴起百世之下吾皇上寿世作人之化洵非百王所能几及矣幸鲁盛典巻十九幸鲁盛典卷二十钦定四库全书幸鲁盛典巻二十康熙二十四年乙丑四月衍圣公孔毓圻疏请纂修幸鲁盛典并请御制古桧赋勒石桧树间诏从之衍圣公孔毓圻奏为请旨纂修幸鲁盛典以昭垂道统敷示臣民事闻帝王膺图御宇以体元出治则为君极圣贤致知力行以继往开来则为道统自古迄今君极与道统合而为一者必至圣而后克全伏遇皇上哲谋天亶敦敏夙成知则生知聪明首出庶物行则安行律度协于中和犹复修来时敏念典愈勤鉴百王之治法阐千圣之微言尧舜禹汤文武周孔之道至我皇上而统㑹焉上有至圣之君则下有王者之民窃见巡跸所至区宇纵观羣黎觐迎欢唿徯应千里攀援即古帝游幸康衢仅一击壤之俦耳而今则处处皆康衢人人为击壤皇上之德盛化神实高于古圣远矣至如临幸阙里典制超越盖惟皇上躬任道统亲接羮墙以是创制矞皇敦崇先圣而见四方人士来登阙里者瞻仰宸章御盖焜燿庙庭无不致敬忭舞导扬又必问以释奠之仪文进讲之大义与夫拜飏之次第赉予之优渥务必细询应对且日不暇给因思圣主隆规自炳于起居之注而尼山道统不可无纪盛之书愚特吁圣恩容裒辑典章胪陈仪制皇上顾问之天语羣僚奏对之昌言族受恩之始末扈从入庙之班聫一一恭纪纂成幸鲁盛典一书以昭示臣民使共获快覩在家则传之子孙与论语家语诸书同垂天壤矣如䝉鉴允即于庙庭设局纂修仍请勅下部衙门将一应临幸阙里事宜圣制圣谕告文祝文礼乐仪制讲章以及扈从入庙陪祀执事诸臣名爵各行颁发到以便彚齐纂入俟刋刻成书另疏恭呈御览则寰宇获覩显懿之盛而尼山永垂鉅典之书矣抑更有请者兹趋贺万寿甫入都门闻有御制古桧赋不胜懽跃即购求抄本薫沐恭诵仰见我皇上圣学渊宏龙章浩瀚妙体裁之独至阐义藴于靡遗伏念自手植桧树以来二千余歳幸邀天颜之顾盻复荷睿藻之褒扬不揣冒昧敢请圣制勒石桧树间垂之永久以为万代观瞻伏乞皇上鸿慈俯允奉旨该部议奏礼部题前事该等议得衍圣公孔毓圻疏称皇上临幸阙里典制超越特吁圣恩容裒辑典章胪陈仪制皇上顾问之天语羣僚奏对之昌言族受恩之始末扈从入庙之班聫一一恭纪幸鲁盛典一书即于庙庭设局纂修仍勅下该衙门将一应临幸阙里事宜圣制圣谕告文祝文礼乐仪制讲章以及扈从入庙陪祀执事诸臣名爵各行颁发以便彚辑等语等仰惟我皇上崇尚师儒修明理学车驾躬临阙里特崇报典屡沛恩光而且宸翰辉煌天章藻丽规模远迈于前王彞训永垂于万世应如衍圣公孔毓圻所请纂修幸鲁盛典一书永垂万世相应将皇上东巡圣制圣谕告文祝文并顾问天语臣僚奏对临幸阙里事宜礼乐仪制讲章启奏等事以及扈从王等内大臣侍卫各部院大臣官员入庙陪祀执事诸臣名爵部行文各部院详查明白开列俱移送部其纂修幸鲁盛典一书永垂万世应将各部院移送礼制事宜彚送翰林院其应行纂修典礼各项详定明白移送部转送衍圣公孔毓圻纂修进呈御览又疏称御制古桧赋请勒碑桧树间垂之永久以为万代观瞻等语相应亦如所请勅下翰林院将古桧赋抄録移送部亦转发衍圣公孔毓圻令其勒碑桧树间可也奉旨依议十二月衍圣公孔毓圻疏举进士金居敬等纂修幸鲁盛典上可其奏勅部咨取金居敬俞兆曾丛克敬孙致弥叶湜沙汝洛章纬曹晃赴阙里圣庙纂修衍圣公孔毓圻奏为纂修仰奉俞纶编辑理难草率恭请颁发礼制事宜咨取应用人员以光盛典事切该恭遇我皇上崇儒重道加恩先师前轶百王后光万禩先经请旨纂修幸鲁盛典以昭埀道统敷示臣民事具奏奉旨该部议奏随经礼部议覆内称相应将皇上东巡圣制圣谕告文祝文併顾问天语臣僚奏对临幸阙里事宜礼乐仪制讲章启奏等事以及扈从王等内大臣侍卫各部院大臣等员入庙陪祀执事诸臣名爵行文各部院详查开明移送部彚送翰林院其应行典礼各项详定明白移送部转送衍圣公孔毓圻纂修进呈御览奉旨依议钦遵在案伏念皇上文治之隆亘古未有年来海外之国皆求遣子入监读书今所请纂修幸鲁盛典之书告成之日外则宣示遐方内则昭垂后世皆仰皇上之崇正道尊先师奕禩永奉典则之贻四海竞切观光之慕所系诚非浅鲜也所有礼制事宜等各项前经部议俟翰林院详定明白移部转发到计词臣必已捜辑考核详备无遗请勅部院迅速颁发以便遵旨开馆纂修但自惟学问固陋尠见寡闻若使独任操觚未免挂一漏万况所裒集者我皇上之文章乃古今莫大之文章所恭纪者我皇上之事功乃古今莫大之事功若草率从事则何敢今纂修盛典一书必须才学鸿赡之人共勷厥事方能扬㩁愉快而诸臣之现任供职者未敢借才拟身总其纲及胞弟翰林院五经博士孔毓埏为副外访得江南蘓州府长洲县乙丑科进士金居敬浙江嘉兴府嘉善县儒学増广生员曹晃嘉兴府海盐县乙丑科进士俞兆曾江南苏州府嘉定县戊午科举人孙致弥苏州府崑山县辛酉科顺天乡试副榜贡生叶湜江宁府江宁县丁巳科举人丛克敬山东登州府莱阳县候选京职沙汝洛浙江杭州府富阳县候选知县章纬此数人者皆人品纯粹学问优长堪任纂修之役恭请俞旨勅部咨取到至于校閲収掌誊録各有攸司书成之日一并列名进呈御览其间傥有未备典礼亦容次第咨部查取务求明备以光盛典奉旨该部知道礼部题前事该等㑹议得衍圣公孔毓圻疏称纂修幸鲁盛典一书自惟学问固陋尠见寡闻若使独任操觚未免挂一漏万必须才学鸿赡之人共勷厥事方能扬㩁愉快而见任供职者未敢借才拟身总其纲翰林院五经博士孔毓埏为副外今访得江南进士金居敬浙江生员曹晃浙江进士俞兆曾江南举人孙致弥江南贡生叶湜江南举人丛克敬山东候选京职沙汝洛浙江杭州府富阳县候选知县章纬此数人者皆人品纯粹学问优长堪任纂修之役恭请俞旨勅部咨取到臣等语应照衍圣公孔毓圻所题将进士金居敬等移咨该督抚速催前赴衍圣公处纂修可也奉旨依议康熙二十五年丙寅七月上命颁降御制文及幸鲁典礼于圣庙纂修馆八月初一日衍圣公孔毓圻同翰林院五经博士孔毓埏纂修进士金居敬俞兆曾举人丛克敬孙致弥副榜贡生叶湜候选小京职沙汝洛候选知县章纬増广生员曹晃等于金丝堂开馆纂修幸鲁盛典礼部咨为移送事仪制清吏司案呈奉本部送准翰林院咨称先经本衙门进呈过幸鲁典礼二本于康熙二十五年七月初四日侍读学士高士竒口传此书御览已完发与衍圣公孔毓圻併御制文章七篇一併发出应移送贵部转发幸鲁典礼二本御制文章七篇移送衍圣公可也衍圣公孔毓圻题为御制天章既焕臣僚撰述宜裒谨报明开读开馆日期再请俞旨事于康熙二十五年八月初一日接准礼部咨称准翰林院咨称先经本衙门进呈过幸鲁典礼于康熙二十五年七月初四日侍读学士高士竒口传此书御览己完发与衍圣公孔毓圻併御制文章七篇一併发出应移送转发等因咨行到即于本日在衙门恭设香案率领纂修各员併属官员族人等望阙叩头行礼当即开读圣制谨亲捧安奉宸翰阁内随率纂修各员敬于圣庙金丝堂开馆讫伏读圣制文明焕彩睿藻扬华言言阐道绍述千圣之精微字字传心糠粃百家之论説稽往古厯代帝王凡孔庙碑记祝词俱出廷臣撰述未闻宝翰亲挥若唐宗幸宅之诗宋帝东临之赞章宗一咏明祖一诗虽洋洋圣谟千秋永宝而寥寥篇什体制未𢎞从未有亲洒宸翰高文大篇如我皇上之文同日月之丽天并行不息若源泉之涌地万派争流浑涵义类陶铸古今庙记溯章述之功能序赞备始终之条理乃至泉林桧树亦摅昭旷之观孟庙姬祠并着发皇之大夐乎莫尚至矣难名愧知识浅陋犹夫窥天测海岂能识其万一惟日与纂修诸臣恭诵体㑹形之抃舞抑更有请者自古都俞吁咈之朝必载赓歌飏拜之盛伏见圣驾巡幸扈从诸臣既有应制之作班聫之上亦多恭颂之词记颂诗赋体制不同皆以赓扬盛美黼黻休明即等愚昧亦思有所撰述以纪希遘之典拟彚辑编为艺文一巻附之集后上採巻阿鱼藻以志喜起之休风旁及夏谚衢謡益见右文之盛治伏乞勅下该衙门凡臣僚一应篇什许其于歳内各自缮冩邮寄到容编辑成书一体进呈御览伏候皇上睿鉴奉旨该部知道礼部题前事该等议得衍圣公孔毓圻疏称伏见圣驾巡幸扈从诸臣既有应制之作班聫之上亦多恭颂之词皆以赓扬盛美黼黻休明即等愚昧亦思有所撰述以记希遘之典拟彚辑编为艺文一巻附之集后等因前来等伏覩我皇上濬哲生知文明应运临幸阙里释奠先师典礼矞皇声名洋溢挥洒宸翰丽焕星云昭揭天章高悬霄汉开读则圜桥观听加恩而泮璧増辉成一代之𢎞规垂千秋之仅事逖稽往籍爰溯曩徽唐虞之君臣赓唱成周之雅颂矢音以及炎汉柏梁初唐应制咸存撰制并有和歌于以黼黻休明发扬嘉美况乎恭逢圣世欣覩熙朝崇儒重道铄古振今凡属臣僚无不乐为宣赞相应如衍圣公所请凡扈从部院诸臣及在廷臣僚其有着为文辞铺扬鸿鉅者无论诗赋颂记俱限于一月内缮冩交与翰林院由翰林院裁订送部转发其衍圣公孔毓圻等有作亦听采録务择其渊粹有禆风雅者为艺文一类附之巻内非特益孔庭家乗之荣实以徴圣代文治之盛如此则我皇上尊崇至圣之意奕禩光昭而臣子颂扬踊跃之情亦得以稍抒万一矣奉旨依议康熙二十七年戊辰四月幸鲁盛典草稿告成计书一十八巻衍圣公孔毓圻具疏进呈御览恭请御制序文上命礼部翰林院㑹议议上制曰可仍以原书发馆遵旨详加增改衍圣公孔毓圻奏为恭呈幸鲁盛典仰祈睿鉴钦定以隆重典事窃惟创非常之典制必在极盛之昌时集道统之大成端赖绥猷之元后考阙里行幸汉高而后一十四君虽载史书从无专録典未鉅也伏惟我皇上体膺上圣道协时中深考于承天治人之故惟斯道之能𢎞博综于前言往行之中以古圣为可法念典时敏既亲载籍以观摩文教诞敷复示尊崇为则傚乃于甲子之冬时迈东巡之驾江淮旋跸洙泗停舆毖祀爰修隆仪肇举陟降在庭俨若羹墙之接徘徊庙寝恭闻金玉之音礼乐焕越于百王恩典普沾于陪祀宸章宝翰芝盖贞珉叠赐屡颁有加靡己集庙庭之典谟未有富于天章之巍焕也溯幸宅之典礼未有加于今日之𢎞鉅也复䝉皇上俯俞请纂修幸鲁盛典一书随举金居敬等题荐纂修至于校閲収掌誊録之司前疏内题明于书成之日一体列名随将校閲张拱枢等咨报吏部註册在案自康熙二十五年八月初一日题报开馆统率各员敬谨慎重纂成书稿一十八巻恭呈睿览伏念等学识浅陋其间裒辑恐有未当微凛凛于心特吁圣恩宥其愚昧俯赐裁定并请御制序文仍行颁发到容遵奉镂板进呈御览即颁行天下庶普天率土咸仰尊师重道之崇闳桑户蓬枢共瞻圣制宸篇之浩博其纂修等员幸际圣朝得逢旷典应否邀恩议叙出自皇上洪恩非所敢仰冀也奉旨这本内事情着礼部翰林院㑹同确议具奏幸鲁盛典併发礼部题前事该等㑹议得衍圣公孔毓圻疏称纂修幸鲁盛典一书自康熙二十五年八月初一日开馆纂成一十八巻恭呈睿览俯赐裁定并请御制序文仍行颁发到容遵奉镂版进呈御览即颁行天下其纂修等员幸际圣朝得逢旷典应否邀恩议叙出自皇上洪恩等语等仰见我皇上崇儒重道迈古轶今典礼逺驾乎百王制作永垂于万世宸章睿藻焕若日星芝盖贞珉昭于云汉兹鉅典已成鸿篇告竣相应俯允所请宠钖序文镂刻颁布斯一代之𢎞章允着而千秋之正学増辉矣至书内批签共三十二条应令遵照改正诗文所载尚少亦今増入其纂修八员应赏给表里各一疋于该部移取可也康熙二十七年十月二十六日题本月二十八日奉旨依议康熙四十年辛巳三月衍圣公孔毓圻恭呈修成幸鲁盛典稿本四十巻孔子六十七代孙太子少师袭封衍圣公孔毓圻题为恭进幸鲁盛典稿本仰祈钦定颁发以隆重典事窃恭遇我皇上钦崇圣学临幸阙里亲祭庙林典礼至隆恩泽至厚皆亘古之所未闻洵足度越百王辉映亿禩先经于康熙二十四年四月间具疏请纂修幸鲁盛典一书昭示天下万世䝉恩俞允随举进士金居敬俞兆曾举人丛克敬孙致弥副榜贡生叶湜候补小京职沙汝洛候选知县章纬增广生员曹晃等同任纂修之役亦䝉恩准咨取到于二十五年八月择圣庙之金丝堂开馆纂修至康熙三十七年告成计正文一十四巻颂扬诗文四巻共计一十八巻进呈御览恭荷皇上宠钖序文并发原书内奉钦定批签三十二条令遵照改正诗文所载尚少亦令増入谨叩头谢恩同弟五经博士毓埏及纂修诸臣等敬谨详慎遵奉御批一一改正并遴选诗文增入外复䝉皇上特发帑金修建祖庙壮丽坚固逺迈前规工成之日又䝉特恩命皇子行祭告礼又䝉御制碑文御笔亲书命官率内府供奉名手钩勒摹搨进呈又䝉以御书墨蹟赐珍藏天恩优渥有加无已皆庙庭从来未有之异数而人不敢冀望之殊恩也抃舞之余屏营弥切谨同纂修诸臣备载入书修完正文二十巻诗文二十巻共计四十巻装潢成帙谨亲捧恭进外伏念圣德崇隆皇恩浩荡等经生之笔岂能测量天地之广大摹写日月之光华讹颣必多疎芜不免伏冀圣恩垂矜庸陋曲赐涵容其中有应改应删之处现带纂修官原任翰林院庶吉士孙致弥在京候旨即令致弥钦遵删改赍囘曲阜当䖍奉刋刻刷印进呈颁行天下俾六合之内万世而遥共仰我皇上尊师重道卓冠古今而文教益振正学弥隆矣至于纂修诸臣朝夕编摩无间寒暑皆因感荷天恩力图报効不敢偷安得借以成书报命皆皇上圣恩所赐也原举纂修官八人今仅存孙致弥丛克敬二人在馆一十六年办事最久近丛克敬又以抱病囘籍其孙致弥曾䝉召对久在皇上睿照之中与共事多年见其学问淹通为人勤慎仰体皇上爱惜人材至意敢为据实奏闻傥䝉皇上格外叙録则又出自高天厚地之特恩非之所敢希望也伏祈圣鉴勅部议覆施行康熙四十年四月初二日题本月初五日奉旨该部知道谨按圣门纪载之书见于厯代经籍之志者有孔志阙里祖庭记东家杂记孔子世家谱孔氏编年孔氏实録孔圣图谱孔氏全书圣门通考圣门人物志阙里志孔子弟子传赞孔庭纂要孔圣全书孔庭佥载诸书篇目殊伙纂辑相沿然非子孙之追述先型即儒生之推尊至圣握铅怀椠多在芸窗襞纸濡毫率由蔀屋且也盈箱累箧惟传阙里之遗文纪事纂言莫载朝家之大典犹且垂诸艺苑播在儒林未有天章宸翰亲挥洒于宝跗帝典王谟颁记注于玉署采兼葑菲奉德音以求才堂启金丝沐天恩而开局圣朝之谟烈乃增光于鲁壁之旁下士之编摩得仰尘于厦㫋之侧如等今日之受恩过望沐宠逾涯者也钦惟我皇上德迈羲轩功高姚姒心符圣道隆恩礼于先师手握化机启文明于寰宇特纪熙朝之盛事聿垂万世之芳模等猥以菲材滥厠载笔非不思铺陈盛烈扬扢鸿猷而一蠡不足测溟涬之深尺管不足量圆穹之大凡厯十六年之久始成四十巻之书幸得载圣德之矞皇庶可掩芜词之弇鄙所冀仰邀睿鉴裁自渊衷一经笔削于九重弥增光焰于万丈则文河学海皆沐恩波经笥书囊咸沾圣泽缥缃辉映时见星云日月之光华琰琬流传永匹虞夏商周之制作矣礼部题前事该等议得衍圣公孔毓圻奏称恭遇皇上临幸阙里亲祭庙林典礼至隆恩泽至厚先经于康熙二十四年疏请纂修幸鲁盛典一书康熙三十七年告成呈览恭荷皇上宠钖序文併钦定批签三十二条今遵照改正诗文所载尚少亦令増入谨同纂修诸臣遵奉御批改正併遴选诗文増入外复蒙皇上念祖庙隳敝发帑金修建又命皇子祭告又蒙御制碑文御笔亲书谨备载入书修完四十巻谨亲捧恭进外其中有应改应删之处现带纂修官原任翰林院庶吉士孙致弥在京候旨钦遵御批删改䖍奉刋刷进呈颁行天下等语等恭惟我皇上治绍唐虞道隆洙泗躬诣阙里亲祭庙林重道崇儒从古未有应如衍圣公所请将幸鲁盛典一书恭候皇上删改刋刻进呈颁行天下垂之万世又称原举纂修官八人今仅存孙致弥丛克敬二人在馆一十六年办事最久近丛克敬又以抱病囘籍其孙致弥与共事多年见其学问淹通为人勤慎倘䝉格外叙録则又出自高天厚地之特恩等语查议叙官员事𨽻吏部其孙致弥议叙之处俟命下之日交与吏部可也本月二十二日题二十四日奉旨依议吏部题前事该等议得礼部咨称衍圣公孔毓圻疏称原举纂修幸鲁盛典原任翰林院庶吉士孙致弥在馆一十六年办事最久学问淹通为人勤慎倘蒙格外叙録则又出自高天厚地之特恩相应将孙致弥议叙之处俟吏部议等因具题奉旨依议钦此钦遵移咨前来恭惟皇上道崇先圣功迈百王省方观民过鲁讲学既亲祠祭重焕宫墙御笔天章光昭星日深恩厚泽庆衍裔孙风教宏施寰海普被今衍圣公孔毓圻因皇上幸鲁盛典告成疏称纂修官孙致弥在馆一十六年办事最久学问淹通为人勤慎题请格外叙録相应将原任翰林院庶吉士孙致弥准其原官用可也等未敢擅便谨题请旨五月二十三日题二十五日奉旨依议幸鲁盛典巻二十幸鲁盛典卷二十一钦定四库全书幸鲁盛典巻二十一扈从圣驾释奠阙里兼幸孔林恭纪百韵太子太傅保和殿大学士兼礼部尚书王熙帝德开尧舜王风懋禹汤渊源归夫子统绪属今皇百代心符契千秋道颉颃临雍隆典礼讲学肃冠裳寤寐亲贤哲甄陶徧党庠覃敷文教逺赫濯武功张参赞通三极含𢎞暨八荒醴泉流浩浩膏露降瀼瀼圃已游麟凤郊真絶虎狼㑹朝班玉瑞垂拱握珠囊泰运占方永干行本自强学惟明体用理必晰毫芒地衍龟龙数天腾奎壁光镜图归掌握山海尽梯航中泽无鸿鴈平畴裕积仓照临俨有赫咻噢视如伤效顺征河岳随时若雨旸蠲租仁自逺解网泽何长风动羣从欲阳和立起僵贞符逢甲子元㑹际陶唐九月宜秋狩豳风正筑场康衢驰凤辇飞骑跃龙骧先问齐吴俗旋临邹鲁乡省耕歌夏后时迈厯周疆泰岱遥重接龟䝉近可望青丘曽毖祀绛节更回翔亲圣观车履严师树表坊物章存掌故考核俾精详集议咨宗伯先期遣奉常乐教曲阜习衣自辟雍将宸断超前古尊崇极帝王遵涂经费邑览胜憩林塘杖履如亲炙川原未𣺌茫涟漪昭大道临眺焕宸章肆觐随行在恭迎侧路旁上公深俨恪万姓竞欢康列幕周环衞斋宫敞御床分曹仪制备序事骏奔忙晓漏筹初唱宵衣夜未央红云纷缭绕黄屋独髙昂玉趾行中道金貂翼两厢升阶容漆漆承祭气洋洋彩碧辉廊庑丹青画栋梁巍峩聫象纬陟降见羮墙我后惟恭黙千官共济跄祝辞亲致奠缀兆俨成行栒簴悬钟鼓形盐间豆觞埙篪兼凤管琴瑟竝笙簧烛影明于昼炉烟细不飏迎神先奏曲奠帛早承筐此日芹为菜当年食必姜牲牷罗鼎实酒醴挹神浆雕绘陈筵几芗萁进稻粱具笾盛枣栗秉籥舞篬筤醢鹿常为脯槀鱼欲胜鲂诸贤洵绍统启圣实开祥殷祀欣同举褒崇可共当精诚交㝠漠明德荐馨香祖烈须扬大孙谋贵用臧承前谁接武考业孰盈缃爰厯奎文阁来登诗礼堂谈经详格致阐易辨阴阳天语何谆笃家声在炽昌存心宜勿替敦行有余庆剑佩容犹昨琴书泽未亡循墙心自切怀古意难忘行敎图传赐云雷制本商额题师表灿盖拂庙庭黄有地坛名杏无枝桧似钢灵根闗气运天赋重琳瑯古石苔斑驳唐槐肄逺扬摩碑知米芾闻敎忆陈亢复壁藏皆出寒泉汲独尝登堂思慨慕拜墓益斋庄树抚欃檀老花搴文草芳丛蓍符易数竒木植诸方华表宁归鹤端门定集凰禽虫咸感格荆棘絶披猖渎伏流穿济山纡翠带防儒风兴奕世大义重三纲博物知萍实先几辨土羊辙常环海内道自任行藏彬郁从周礼裁成抑鲁狂笔真严斧钺歌岂弃沧浪汉祀恒相袭秦灰总不妨赏心时至止抚景越相徉増域余千亩题诗烂七襄赐书篇郑重颁锦色辉煌爵秩恩加厚松筠操比霜一门邀宠钖四野乐仓箱汉代嗤分肉齐侯陋发棠觐光欣蔼蔼受福咏穰穰广运原无外髙深岂易量旦明严对越扈从愧劻勷瞻仰兹何幸趍承恐未遑有怀时抑抑待命实惶惶夙凛心如水还期道胜刚诞登今在望洒扫志初偿书已先呈洛星看早聚房小臣惭献颂拜手庆元良恭纪幸鲁盛典五十韵文华殿大学士兼吏部尚书加一级宋德宜天纵膺图箓皇猷秉宪章钦安侔古帝道德迈前王己契精微统还登诗礼堂琴书贻典则几杖遡津梁遂省词臣奏爰收给事囊龙旂指鲁甸凤辇出东方日观岧嶤甚天齐控驭长升公稽具典建岳镇非常汉检埋何处秦碑蹟己荒惟闻小天下兼亦望余杭泗境平如掌泉林水似汤循环川上意亲切圣人乡行殿衣裳肃斋宫剑珮忙香烟分御鼎玉帛贮承筐奔走东家裔趋跄赞礼郎明禋蠲秬鬯干羽叶笙簧展拜申殊敬鸣谦蹈允臧天颜惟穆穆侍从更煌煌讲幄陈书巻谈经晋秀良系辞宣秘奥大学阐微茫孰许圜桥听惟𫝊循吏当可知邀独赏动念切如伤缝掖谁能画音容俨不忘吴生推妙手顾凯亦专塲寓目𫝊家器旁观韫匮藏尊罍刻牺象斑驳富珩璜壁甃千寻井金丝万仞墙杏坛犹厯厯桧树转苍苍师表新题额松筠复建坊恩波诚浩浩膏露正瀼瀼古宅殊东第佳林异北邙墓门罗瑞草洙水接银潢止辇勤瞻仰升阶布肃将壶倾三岛露杯酹五云浆木亦称端楷蓍能贡吉祥林垧光秀发榛莽色飞扬岂系家行庆端由运际昌牓悬垂日月诗咏勒珪璋赋已挥柔翰碑仍写硬黄君师齐建极性道独提纲上相欣随辇新衔窃望洋跸应临斗分家本住吴阊风景宁殊昨乡闗逺不妨荷留密勿地暂隔御炉香桑梓沾膏雨枌榆喜颉颃礼曽观太学官昔备东厢释奠荣胶序臯比列上庠后先原嫓美闻见协重光巍焕难为述髙深未可量东巡拟有颂簪笔几徬徨上幸阙里释奠恭纪户部尚书管兵部尚书事梁清标元后敷文治贞符启泰年光华凝景庆声教匝垓埏理契轩图始心参姒范先执中皇建极合撰圣希天絶学留洙泗余音被管絃累朝陈俎豆六代备宫县遗泽涵终古宸修叶自然驾从丹陛发诏有紫泥𫝊特举巡方礼亲临释奠筵风雷环梐枑云日绚山川戒事多齐稷斋居致吉蠲舞人张羽葆肉吏荐珍笾酒泛三重酎香浮百和烟羮墙神贶接纶綍国恩偏别贮金茎瑵频颁玉府钱殊荣流后裔旷典及前贤讲席垂清问圜桥领秘诠绂麟征旧蹟鬛马展新阡汛扫皆除赋陪敦更钖田八荒同律度万彚入陶甄睿藻星辰丽鸿章琬琰镌銮舆欣出震龙德喜乗干海岱髙深竝君师道法全名言诚不易徒此测蠡渊再纪二律六龙初驾五云车一路山灵望翠华洙泗歘来天子气图书重启圣人家雍容法从闗星纬烂熳奎章绚海霞诏下蠲租歌舞处九霄春雨徧桑麻其二泰运忻逢肇上元时巡环卫俨云屯皇猷一代崇经术道统千秋属至尊琴瑟错陈天上曲师儒赉予圣朝恩振兴文敎髙今古海岱光生礼乐门大驾幸阙里颂户部尚书陈廷敬康熙嵗甲子皇帝临位二十有三年海㝢宁和黔黎辑乂仁声布流旁畅域外肃肃雍雍咸称圣意于时三事大夫飏言曰昔者刻玉游河披图巡雒襄野之驾涂山之㑹皆能焜燿简籍垂于方来仰惟皇上当位作圣首出建极君师之统千禩一时乃犹屈巳求贤虚怀访道广厦细㫋之上诵吟册书潜神讨研宵旦不辍勤踰儒素遐稽统绪向往孔子思致殊礼肇盛典者久矣今兹万国既同文化懋兴宜遂以时宣省风敎展义鲁邦下塞衆望皇上凝睿思延廷问久之迺诏曰事先师礼重且严惟兹二三辅弼暨廷臣之嫺于制者采择古谊以闻又诏曰汝廷敬实惟予旧讲臣其与议所宜行从诸臣后议具上皇帝曰俞朕慕圣道敬因东巡狩诣先师宅里其毋重烦吾民供亿于是肆赦轸农放税己责𢎞敷恺泽于天下然后乃厯吉日协灵辰野庐警路宫正设跸玉舆晓升帷殿夕御前驱朱旗属车日羽以临乎岱宗是时未臻乎阙里也飞斾淮江观民设敎月届黄钟旋轸南陆聿来圣居览观林庙图书器物之盛严恭将事乐奏礼行光景肸蠁圣歆如答廷敬向以儒学猥䝉擢任又特被勅旨议礼恭睹礼成不胜欢忭震跃伏而思曰前代之崇礼者可纪矣太牢特祀肇自西京褒成祼将爰及东汉贞观定朝㑹之仪开元钖文宣之号器物之赐渥于广顺陪位之班诏始祥符至和加衍圣之称承安世曲阜之令皆名为崇儒重道而备物致诚忘势而希至德惟我皇上为列辟称首以浅识窥较万世师表之称则与干坤同其悠久也六经表章之泽则与日月竝其光华也留凤盖于㦸门车服礼器所未备也颁龙章于乡校普天率土所共瞻也矞矞皇皇莫与京矣谨拜手稽首而献颂曰惟圣体道生民拔萃德踰位兮惟帝则圣统壹万类位斯配兮龙飞于天周览八极嘉凤德兮圣作物覩垂祀万亿视鲁国兮帝开明堂于羮于墙坐则见兮帝㑹方岳东西南朔来殷荐兮銮车戾止锵锵穆穆金丝肃兮驻跸古亭云霞委属清泉澓兮上公稽首笾豆奔走昭世守兮暨四姓后博士童耉恩滂厚兮赐所过租歌腾于涂惠我人兮惟帝福我我神其妥戴大君兮萃萃髦士百尔济济颂声起兮于赫帝功与天比崇无终穷兮圣驾幸鲁恭颂四十韵礼部尚书张士甄道际中天盛文成丽日竒法宫勤丙夜宣室凛晨曦玉镜心同朗珠囊手自披笙簧扬六籍黼黻焕重离纲纪千官饬梯航万国驰凤麟游徳囿龙马告昌期共识君师合谁言政教岐爰因方岳觐恭诣圣人祠城郭鸣鸾动山川簇仗移诸生环豹尾博士拥臯比俎豆彤轩列箫韶翠琯宜以尊还下拜为享更多仪尧禹须眉接颜曾剑珮随巍巍存鲁殿肃肃覩商彝五老迎庭集双螭绕室欹壁疑藏竹册堂隠听金丝黄玉低书案红云傍讲帷考钟兼伐鼓习礼及陈诗岳岳羣摧角忻忻竝解颐恩颁四子后泽被五经司不尽髙山仰来过泗水涯长春留奕叶复旦喜今兹甫柏遥扶辇泉林近绕旗寻行筑室处想像梦楹时履舄看犹见衣冠俨在斯龙蛇盘断碣鸟雀避灵枝异植传梁木殊名辨雒蓍跸亭聊憩息睿藻已淋漓玉版凌云起金声掷地垂典谟真宝训鶱翥见神姿讵数唐宗赞还超汉代碑碧鸡徒遣使青鸟漫衔辞正学悬星日遗书重鼎鼒道风环海畅心月普天窥书载都俞盛易𫝊谦德撝始知元运世应有帝为师河洛浮丹甲堦墀产赤芝六符平似砥五纬合如规间气钟凫峄真儒起洛伊小臣迟扈从献颂效倾葵恭纪驾幸阙里诗经筵讲官吏部尚书熊赐履尼山秉敎铎千秋斯道彰悬象揭中天微言复光昌表章赖哲辟载籍纪前芳汉髙修牢享唐宗荐衮裳褒崇竝祠祀宋制备胶庠岂无右文主沾沾循旧章至理鲜孚契仪节徒铺张我皇天縦圣渊黙接羲黄宸衷太极涵舒巻叶隂阳以兹隆化理一一迈前王甲子贞元㑹薄海庆平康肇举东巡典礼秩崇珪璋帝心尤重道法驾贲宫墙䖍修释菜礼钧奏何洋洋儒生讲席开尊俎倍辉煌万世真师表亲题御墨香天章挥藻翰贞碣亦琳瑯爰逮四氏裔恩泽施无疆隆礼兼异数宣布示周行六宇尽欢唿斯文日月光愚臣慙谫陋叨随太液傍值兹鉅典成拜手事赓飏圣驾临幸阙里释奠先师恭纪经筵讲官刑部尚书张玉书康熙二十有三年嵗在甲子玉书承乏为礼部侍郎㑹朝廷稽古省方将有事于阙里谨从廷臣后蒐讨旧文参预末议比及冬十一月乗舆自南旋轸渡淮入兖遂厯泉林抵曲阜诣先师庙堂降节致䖍礼明乐备复诣孔林临墓再拜逺近瞻仰莫不欣叹时玉书方屏伏垩庐未及恭与陪扈迄丁夘夏以刑部尚书奉命入京师従沂水纡道肃谒圣庙迺获闻车驾临幸隆仪异数之详因得备观留赐曲盖及御书庙额与御制诗赋赞记之文天章云藻照耀宇宙载籍以来所未有也敬赋长句三十韵以志盛典子律新调景德昌干戈载戢惠风翔宸銮已陟天门迥时迈还经鲁甸傍七萃旌麾临阙里八神警跸匝平乡班聨朱紫圜桥盛羽葆丹青夹陛长肃穆升阶严北面拜稽当殿直中央衮旒佩饰彤帷启河海仪形斗曜彰牺象器存三代制宫轩乐具两楹藏渟泓渫井深涵泽嶻奎文烂吐芒杏绕古坛濡雨露桧标孤干老冰霜云盘石栋龙鬐起日射觚稜鸟翼张掌故追探陈典物心传黙契见羮墙峥嵘旧宅金丝壁清切谭经诗礼堂勉孝劝忠宣谕渥赉衣加秩荷恩瀼鸾铃更指茔林路豹尾徐穿栝柏行洙泗合流川效瑞尼防拱峙阜呈祥上尊展酹低徊久玉趾从容顾问详木辨土宜森异种蓍钟灵秀郁竒香栖巢逺避禽知敬丛棘潜除草自芳守衞典祠増卒史陪敦拓地永烝尝诏留曲盖辉车服咏叶宫声戛征商宝额大书悬禹画穹碑矗立焕尧章特崇元圣亲藩荐备録先儒奕叶光盛事允应垂琬琰赓歌岂直徧胶庠微臣近幄尝趋讲末学观澜但望洋真等醯鸡窥凤德傥容樗朽向秋阳缅思缥笔穷终始独抱韦编究否臧董敎每慙耕让畔祥刑仍借礼为防欣开殷后三驱网共赞虞廷五色裳所过赐租人乐恺有年多黍户丰穰上元厯纪中天运帝道休明被八荒东巡雅十三章都察院左都御史徐元文上帝灵鉴贶我皇清我皇秉圣三后遹成克諴九区交畼六英美我皇度翼翼明明维嵗甲子冬日载融皇时省方届于大东銮辂雷野芝旍翳空清济渐车灵岳望风峩峩灵岳表镇曰岱驰走百神苞并万态陋彼升封虞柴是配登览云物郁何霭霭洪河泱漭长江荡潏龙舰星移及吴之域惠彼小民湛我皇德还御六虬衮服是即陪尾之阳四源交泻水哉水哉不舍昼夜皇过川上神契元化瞻望阙里仆臣趣驾麟踪既邈凤德何长敎泽𢎞衍翊我圣皇万乗至止夫子之乡章缝迎路簪黻升堂于赫夫子濯濯厥灵肃将苾芬祀事孔明郁鬯龙勺象彝牺尊八音克谐羣后骏奔寝宫䡾䡾夫子所憩皇陟于庭探索琴佩芳飏猗兰青浮铁桧见于羮墙其容有睟防阜之林百顷交隂异国珍产蔚为同岑文楷轮囷以杖以樽擥其丛蓍穆哉皇心穆哉皇心更御雕几爰命毓圻秩尔孙子肆列组筵进讲以次遗经再展皇心燕喜皇钖毓圻锦衣貂裘庭列曲盖以飨春秋毓圻稽首天子万寿皇诏毓圻保艾尔后东野支封禽父是宗钖之冠带以康周公两圣作师文其在兹敦儒阐道千载一时惟星则煌惟云则烂圣藻光辉辉于天汉懋建有极登道之岸昭示万邦如日斯旦皇帝幸阙里恭纪十章经筵讲官吏部左侍郎兼翰林院学士李天馥我皇临御二纪攸厯治洽泽敷礼昌乐辑函夏无尘薄海有谧迈彼厥初致兹峻极缵古省方乃眷东国贞元㑹符令转娵訾日月载阳蠲戊练时警跸初清期门佽飞黄麾甫戒华毦竞驰爰遵爰軷业业骙骙允犹翕河溯洙达泗龟凫峩峩郁蓊藴异缓驭六龙慿瞩百雉道德薮区絃歌阛阓杏坛在瞻皇情嘉慰畧分崇道殊礼维䖍有严有翼周折中旋万舞九成韶濩云咸陈盈博硕傧殚豆笾彼汉太牢何以称焉有秩者堂桧实蟠止有蔚者林楷实繁止钟鼓载考应和鸾止荆棘攸除启班兰止泮奂优游威仪闲止乃洒宸翰凤翥龙骧乃摅睿藻霞蒸云翔辞原六经义度百王欢溢圣裔庆洽聨行作镇金丝奕禩维彰皇帝曰咨咨尔嗣公勿替厥绪永藩于东𢎞恩用钖溉暨乃宗爰逮三氏俪惠比隆羣拜稽首敬承下风维兹嗣公克钦休命御序碑丰鸿文轴莹集典成书採风作咏发造化微得天地正事絶来贤道光往圣岂曰家乗允属国维𢎞馆肇开羣彦景随匪徒随之乃掞摛之匪徒志之乃讐釐之宸章在望我君我师锦帙告成圣制王纶包含宏大溥洽深仁治统以极道统以真羣䝉式昭四表泽臻亿万斯年振古如新圣驾临幸阙里恭颂四首户部左侍郎蒋𢎞道千秋文教讫遐荒俎豆前陈阙里堂道继唐虞真统绪星躔奎壁大文章銮舆顺动歌时迈玉鬯亲承肃祼将四海望风欣旷典皇猷圣泽两无疆其二璇榜亲题丽景开龙文凤藻掞天才君师道合隆千古雅颂声𫝊动九垓鲁殿金丝宁寂寞镐京云汉重昭回更留芝盖𫝊温诏嵗嵗常如警跸来其三欲隆师道诏崇褒圣敬奚辞九拜劳孤竹管吹鸾舞应两山樽举岳云髙横经入侍依宸幄钖爵推恩逮誉髦臣庶欢唿腾庙庑灌坛遥和有松涛其四真接闻知千载前右文景运竝中天凝旒素切羮墙慕配祀今瞻绘塑全位属师臣门列㦸祭従侯爵乐轩悬何縁鉅典逢昭代如际麟符吐瑞年圣驾幸鲁祭至圣先师恭纪八律礼部左侍郎兼翰林院学士王泽𢎞帝纂三皇统儒遵百世师后先原一揆授受若同时特命汾阳驾遥临阙里祠圣君巡幸日万世仰𢎞规其二汉祖经过后祥符设奠余徒闻飞凤诏无复驻銮舆道合神如接诚通礼不虚一心符往圣㑹见出图书其三停辂怀先范抠衣入圣门帝心惟执敬师道自常尊六代絃歌在千秋俎豆存闻知如觌面效法岂空言其四鲁地留遗墓钦崇亘古今尼防回嶂逺洙泗合流深露浥丛蓍润云含古桧隂攀条摛睿藻如见圣人心其五不独坛名杏兼看草是文四时潜受气五色烂披云圣主垂清问遐陬播异闻应嗤大同殿三秀颂纷纷其六宸翰昭云表先师万古崇凤鶱回映日龙跳直拏空篆刻颁天阙章缝仰泮宫早知海内外文治乐同风其七启圣推隆典姬公溯道源三王兼盛业六学缵微言北极崇时享东蒙等大藩还闻四氏裔簪绂尽承恩其八天纵遥相接心𫝊久不忘一时兴礼乐六合向胶庠帝德河山着宸章日月光臣工懽际㑹拜手庆垂裳幸鲁盛典卷二十一幸鲁盛典卷二十二钦定四库全书幸鲁盛典卷二十二圣驾幸阙里颂经筵讲官礼部右侍郎兼翰林院学士徐干学闻礼乐之祀百世不絶道艺之宗万䙫永守泗水松楸之地殿接灵光稷门丝竹之堂里通归徳玉弩载惊而后俎豆攸崇金书递出以还牲牢无阙我皇上以神圣之姿致雍熙之治两阶乐正箫韶昭秉厯之符三礼秩宗珪璧有成功之瑞山川协应日月光华用徴肆觐之仪遂行时巡之举于时星纪司厯阳灰动管矞云不散荣光竟天驻跸之亭翼如讲树之坛既扫行宫停辇致享灵祠旧宅扪碑式瞻古殿徘徊乎万仞陟降于两楹三献告终六乐具举智源湓涌文桧茏葱集四氏以加恩进诸生而讲艺爰挥睿藻丕焕宸章悬针垂露之书缀玉编珠之句云霞标举星日昭垂加以锦绮紫裘绿函朱额恩施至渥赐赉有差至乃撤羽盖之九斿留诸殿寝损太仓之万廪捐彼田租肃将公旦之祠徧秩羣贤之祀事有旷而特举典无鉅而不修且夫褒扬至道洪业也崇礼先师上仪也万乗屈尊盛节也四方观化极治也于以嫓轨蹟于羲农臻宪度于韶夏含齿戴髪滭浡乎礼乐之中反踵贯胷匝洽乎诗书之泽荣号显名遐不懿哉干学忝窃庸虚叨逢景烈违史谈从岱之愿效吉甫颂周之情谨拜手稽首而献颂曰防隂祥发泗水源分天垂黄玉神降丹文荒涂典籍漆室邱坟谁开雺霿实掲星云大野穷麟幽宫走兔堂閟金丝坑销竹素烬灭江陵波沈底柱五厄频遭六经非故非无显徳亦有干封祥符驻跸建武临雍三牺备具六乐舂容治非极轨礼故殊逢道以人𢎞圣由天授于铄熙朝洪惟我后骊栗扶轮羲轩把䄂乐御徳车礼耕仁耨羮墙至道梦寐微言登山卑垤观海知源时临经席屡幸桥门皇情纡眷圣意逾敦总揽前规旁参故礼议合容台断由绨几推䇿仲冬披图甲子秩于岱宗旋临阙里葳蕤豹尾飒沓龙斿千乗欱野万骑断流山寒树直天濶云稠言停翠盖涖止华辀桧径晨除杏坛夙设璧水鳞纹玉堦肪截趋跄五氏森罗十哲祝史词敶司筵笾洁爰观缀兆乃奏和宁循墙弥肃荐豆维馨昔读其书今陟其庭渊源一气登假无形俯仰松楸徘徊榱桷展敬封茔还披讲幄孝先便便充宗岳岳同异相参精微互驳煌煌典诰烂烂奎章银钩飞动玉轴琳瑯鳯观虎卧鹊顾鸾翔辉流翠栱丽溢缥缃惟兹羽葆实陈卤簿顾谓司仪留诸殿庑有纩皆挟有粟斯雨恩先四姓膏流万户大礼备矣皇曰旋归云回黼帐风卷朱旂瞻言绣壤昔有衮衣苹蘩遣告灵爽斯依钦我圣徳巍乎郁律义峰造天智源盪日登三为四袭六而七小臣作颂摛诸石室恭和圣制甲子冬至幸阙里诗礼部左侍郎严我斯诏下巡东土光生阙里堂右文崇礼乐访道见羮墙遗韵金丝逺清风桧柏长顾瞻宸意肃香绕衮龙裳圣驾幸鲁恭纪二十韵兵部左侍郎张可前贞元时适㑹河洛画重开圣徳由天亶文思出睿才声明昭宇宙濊泽畅埏垓庶草蕃芜起歌风康阜囘爰勤绕日驾特诣望云台气恊三灵集恩昭万象回龙旂髙泰岱豹尾起风雷为道尊非屈隆师礼益培杏坛真肃穆鲁殿更徘徊乐奏云门舞尊传汉代罍生儒环聴覩裔属共趋陪济济桥门盛雍雍讲席恢经从三殿赐篇自五云裁奎壁聨东序蛟螭矗上台赓飏金检秘捧护赤虹来遗宅施黄幄深林扫碧苔荣真逾宋跸光欲涤秦灰旷典人咸仰儒风道已该愈知宗孔孟孰敢望伊莱幸値唐虞际摛毫愧乏才大驾幸鲁恭纪礼部右侍郎兼翰林院侍读学士王飏昌汉帝尊师日轩皇问道年荣光洙水上佳气稷门前祀典千秋盛宫县六代全鸾回东岱后地接鲁宫偏释奠新停跸横经旧讲筵香登山果熟馨荐涧毛鲜湛露流彛鼎文明列豆笾楷枯苍藓坼桧老鐡鳞卷宗庙宫墙富邱陵日月悬神明来陟降帝意愼周旋拜手音容接斋心礼数䖍两楹同肃穆万舞共蹁跹宅兆无荆棘堂基有管絃深林羣鸟避遗壁古书传鳯斾明朝旭龙斿动逺天宸章纷藻缋御墨吐风烟遗爱官宗子推恩赐墓田㣲言非有谛妙契已忘诠至治通三极同文徧八埏崇儒迈今古史馆待斯编大驾幸阙里赋兵部右侍郎张英皇帝御极二十有三载重熙累洽区宇乂安文徳覃敷声教四讫乃稽古时迈肇事岱宗谒祠阙里典礼崇重恩泽优深臣庶懽欣逺迩嘉叹夫元和盛年咸平昌世仅奏六代之乐修再拜之文犹垂式简编流辉今古讵有逺御六龙亲屈万乗展隆仪于稽拜施殊敬于儒先圣徳显隆如今日者焉洵足以超轶徃牒焜燿前纪也幸际昌期得瞻鉅典虽固陋谫劣不足以发挥鸿藻然珥笔承明职兹纪载颂扬休媺敢旷司存谨拜手稽首而献赋曰于烁惟皇继序纂光本仁祖义昭宪考章奠玉衡于神轴握金镜于天阊调四气以通正龡八风而恊祥于是西踰细栁东跨扶桑交河北徼比景南乡靡不丹梯走传碧海浮航输琛太府𨽻名职方耀幽遐以日月袭鳞介而衣裳越万里以入贽重九译而来王是以化洽太和道隆邃古纳九垠之管籥总堪舆之扄户参天地之清宁俪贞明之作覩文轨合而谣俗同跂喙恬而草木庑轶埃壒而苞混茫驾羲轩而凌三五天子乃髙拱垂裳中央运斗容与义林优㳺书牖探珠渊之祕筌陟玉山之髙阜徳荡荡以无名治熙熙而何有既则冲然永念穆然深思曰仪象肇启道法昭垂寖明寖炽惟君惟师羣圣一揆六经同归王泽下竭颂声式微孕星钤于上瑞钖麟绂于昌期毓龙蹲之至徳挺鳯峙之殊姿集大成于千古开絶学于来兹溯平乡之懿躅景阙里之崇规庶㡬哉闻见可接羮墙在斯举时巡之坠典秩释奠之隆仪尔乃乗大辂控金鍐牵翠羽捎文虹属车按节繁吹鸣筩七萃鳞附千官景从驰道则五里十里旌门则一重再重集于泗水之上幸于尼山之宫斯时也清羽司音初阳应律葭管烟飞芸房露茁气不慄以时寒序将周而朔易抚景物之澄鲜揽风云之明瑟旌旂卷而广野囘春帐殿开而暮山凝色遂乃肇举吉祀肃将精禋春卿赞采祠官眡牲朱火西藴元酒东陈嘉笾广豆丰粢洁盛振羽籥之六舞合咸英之九成荐祝号之明信导神纮之降迎穆穆宸容廱廱天縡殊礼展谒隆文钖赉觌灵爽之长存俨哲人之如在感神契以潜孚体道眞而昭对洋洋乎僾僾乎与珠庭月角授受于千载之间玉节金铿酬答于一堂之内也威仪告竣礼度有严登堂入奥规周矩还瞻圣里之屼峍憩广庭之静便布两楹以翼耸峙双阙以星悬借杏坛之修䕃挹璧池之素涟偃息于道徳之府溯泳于图书之渊于是芝盖重葩龙斿曲柄贵儗一人尊侔万乗述素王之嘉赞发五言之睿咏海岳逊其髙深星云并其辉映斯则圣天子藴道之淳风崇儒之殊敬也簪缨陪位衿佩圜桥长𥚑雾会仙组云彯始横经以讐问旋拊石而吹匏诵遗言于姬孔沐雅化于唐姚礼让之容咸近光于黎献岂弟之泽庶作人于誉髦斯则圣天子风声之四讫文治之丕昭也曲阜名区鲁原旧聚陪敦土田复除繇赋増讲肄之常员沛匪颁之异数推恩则徧及师儒钖爵则旁流支庶五经博士不遗凡蒋之封九命上公奚啻褒成之胙斯则圣天子崇徳之盛心兴贤之𢎞务也于是采甸侯卫公卿大夫期门式道执㦸荷殳文学掌故之士垂髫戴白之徒纵观典礼跄济天衢涵濡化泽属厌道腴既雀跃而抃舞亦凫藻而欢愉万人一口声满公车惟我后之东巡修百王之令式答珍贶于三灵聴衢谣于百室却琼检以勿祈屏银绳而讵饰驺从清严仪文简质吏不讥诃民无供亿恊时正律埒虞氏之省方纳贾陈诗俪姬王之述职既陟山以裒对还翕河而问俗採晳阳之旧歌睎荣光之新烛朝宗滙江汉之波玉帛奉涂山之箓非汉日之搴茭乃尧年之刻玉若乃庆惠殷流湛恩四周给租赐帛省刑释囚虚衷清问博延广诹如天光之下霁亦露浓之上浮始汪濊于五土旋奫沦于九州今又茂明至道导扬正学虎炳龙章金追玉琢浴我以诗书𢎞我以礼乐盛徳登闳大猷辉卓幎六合而被英蕤鼓八纮而排氛浊诚振古之隆规开天之伟略也天子方且回舆京室倚佩轩墀道岸先陟徳契自持庀政考业基命勅㡬辨色以临黼扆视夜而启彤帷定仁义中正之极稽因革损益之宜不解氷渊之念弥勤鼗铎之思所以泰阶顺轨干筴迎禧上理隆洽茂化雍熙治方侔于砥属俗已进于循蜚四海夀康恬于鹑居之代万年鼎祚巩于鳌极之仪陪祀圣庙奉命分献述圣恭纪二十韵经筵讲官工部右侍郎兼翰林院学士孙在丰清时崇圣学大礼肃明禋龙衮天颜穆鸡彛礼器陈翠华临杏席燎火彻萧辰典并郊坛重恩从杞宋均奎文宣祝史御手荐溪苹馥馥香吹雾辉辉烛耀银灌先闻郁鬯乐尽奏韶钧瞻仰眞无极趋陪敢不寅圣朝多异数分献命儒臣拜聴胪传唱仪从秩典新缅维麟绂裔直绍鲤庭亲弓冶成家语鸢鱼味道眞他年私淑士此日祼将人一贯传犹在中阶道不湮罇彜昭徃代琬琰列贞珉蝌蚪先秦碣絃歌旧鲁民寳书贻复壁霜桧歴千春道统川无息王风地少垠羮墙知黾勉干籥岂逡巡彻俎随鸾辂红霞映紫宸驾幸阙里扈从恭纪工部右侍郎兼翰林院学士孙在丰玉辂南巡海岳还崆峒问道在尼山朱琴瑶瑟传天语古桧灵蓍识圣颜礼器齐陈双庑下麟书独出五云间自慙章句微臣职手抱遗经缀鹭班皇上驾幸阙里恭纪四律总督仓塲户部右侍郎张集昌平遗蹟想音徽归徳门前玉辇飞陟降羮墙承道统馨香俎豆肃天威细询礼器留黄盖髙掲䄡帷识衮衣齐説至尊亲洒翰夜瞻奎壁倍光辉其二侍从千官肃祼将杏坛碑下拜分行礼同肆觐追虞夏事异登封陋汉唐孝弟承先烦寳训松筠表节烂奎章尼山絶业今重振文教从兹沛万方其三临雍释菜史曾夸阙里难逢驻翠华堂敞金丝时进讲水环洙泗早停车楷林共识千年树文草亲攀五色花尚有永和书法在独存遗泽圣人家其四奎文阁下立移时歴代尊崇百世师眞觉风云流灌莽长悬象纬照坛墀纹呈蝌蚪庭留桧瑞叶河图墓有蓍无限穹碑标绿字岂如御笔独题诗圣驾幸阙里林庙恭纪二首兵部督捕侍郎赵士麟泗水钟灵万世师摄衣再拜俨彤墀亲承鳯辇囘銮处转忆麟书吐玉时列代明禋留劒佩两楹释奠肃威仪当年弟子亲封树古榦乔柯覆墓碑其二礼器衣冠尚可稽郁葱佳气此攀跻北连泰岳朝宗逺东对防山望眼迷云锁长林知是瑞鸟巢别树不闻啼六龙巡幸亲瞻仰百尺穹碑洒翰题幸鲁恭纪经筵讲官刑部尚书王士祯徂徕松下路五色遶龙云阶近停雕辇堂深护寳熏天心归至圣宸藻映斯文明水尊彜泛祥烟玉帛焚冠裳千国拥韶濩八音闻絶业寻秦汉微言贯典坟土田宏钖予草木解欢欣东鲁鹓行末倾葵戴圣君皇帝释奠于阙里颂内阁学士兼礼部侍郎彭孙遹闻三才懋建作极者惟皇六位时成亶聪者惟后故有礼乐刑政以为宰世之权有中正仁义以为绥猷之准自河洛苞符以后暨帝皇禅继之年莫不兼作君师总司治教龙章观象即开道法之宗鳯扆当阳迭启见闻之绪皇皇乎郁郁乎斯无得而喻也周徳既衰典章攸斁夏正归藏之学溯二代而无徴缉熙执竞之心歴数传而寖晦于是玉麟授简洩天瑞于素王珠纬储精吐灵徴于元圣秉觉民之木铎握定世之珍符系易象而作春秋删诗书而正礼乐王事备天徳明轨则咸昭彜伦式叙盖九皇之轨躅独萃平乡七圣之源流同归泗水矣两楹告梦诸子杂兴正学衰微羣言淆乱非无英君谊辟恢大业于方新学士大夫探微言于将坠而道风犹郁治化未醇然则代閲千年绪分百氏而欲六五帝四三王阐虬图揽鳯徳使景星庆霭晖丽于中天玉节金声铿鍧于终古自非圣人而在天子之位其道无由也皇帝纂述丕基抚定方域聪明睿智质亶于生知文武圣神徳全乎广运天䇿内摅而八纮风动威弧外指而六合云行黼幄澄怀则宸镜彻图书之藴彤泥发检则奎章摛日月之华緼瑟而恊气同流垂裳而兆人自理大猷升矣皇风穆焉然后凭轼南巡结旌东迈躬临阙里谒祀尼山诎万乘之尊修严师之敬威仪允秩典礼有加睿藻铺宣大文炳煜襃衣博带之士踊跃而趋风瞻云就日之民咨嗟而观化以谫劣备职禁林遘会休明宜有宣述兹又钦承谕㫖校对幸鲁盛典一书窃以为皇帝徳化嫓于唐虞道统承于洙泗以圣合圣以心契心鸿章鉅典洵简册所希闻而古今之仅觏也敬拜手稽首而献颂曰璇枢启泰琼筴迎长三阶有谧七曜重光丹蓂集陛紫菌生房道洽政治洪惟圣皇上绘下絺左干右羽荟萃礼园翺翔书府衢室採风明堂稽古万彚顺成百昌蕃庑至仁普濩淳化庬鸿受球冀北鸣鸾兖东泛瀛絜广践岳侔崇谒祠宣圣展礼滋共乃戒乃傧乃洗乃盥广乐在悬黄流在瓒荐号几筵登歌絃管俎豆之容愉愉衎衎越若邃古仪象初垂以治以教作君作师羲轩首出勲华代推禹汤文武羣圣同规岳岳尼山洋洋泗水祖述先型宪章徃轨斯理未冺百世以俟道统攸归在今天子河珍剖韫洛宝开键道贶静契徳符动宣光阐经术宠贲儒先声渐教被民陶物甄贞观者天贞明者日炳炳皇猷巍巍圣徳臣厠禁庐丹铅是职稽首颂飏式示无极皇帝亲祠阙里雅一篇内阁学士兼礼部侍郎李振裕岱宗尊圣也皇上文徳武烈震扬域外海隅晏安民有礼乐絃诵之习蒸蒸向风迺循览谣俗还过阙里以太牢祀孔子礼仪致敬赉予有加咏歌其事而作诗以赋也其一岱宗巖巖遐迩具瞻登封受命上帝是监维岳降神笃生尼父大道昭明炳焉终古其二于皇时清继天立极累洽重熙与民休息苞蘖既除干戈永戢偃武修文风行四国其三嵗维甲子歴起上元翠华南指旌轩云屯肆觐东后百辟骏奔頫临日观旁瞩天门其四泰山之阳曲阜之宅万乘回銮里门是式奕奕本支恭迎清跸下辇升堂祀典攸秩其五轩县辏矣乐具奏矣尊罍既陈飨礼侑矣俎孔硕矣天子献之豆孔庶矣天子荐之其六祝史有辞我皇黼藻曰万世师掲此显号华盖九斿于饰于庙姬公孟子亦越奠告其七皇曰噫嘻相予肆祀济济臣工莘莘胄子布席横经披陈奥㫖圜桥肃聴睟容有喜其八皇陟泉林厥流孔滮皇抚桧文厥枝孔虬憩之植之曰惟尼父皇心愉愉爰纪爰赋其九帝恩优渥零露瀼瀼流根润叶受祉无疆匪曰赉之孔氏之光斯文丕显邦家之庆其十泗水汤汤孔林苍苍文草灵蓍辇路之旁樵苏有禁旧不踰顷今也廓之数兼常等其十一奎画有炜垂象神宫取彼琬琰是琢是砻丰碑百尺崒嵂大东歴年亿万与岱比崇其十二维山有岱维天有汉皇徳是峻帝文是焕大道彰矣治化翔矣日月星辰庆重光矣幸鲁盛典卷二十二幸鲁盛典卷二十三钦定四库全书幸鲁盛典卷二十三圣驾幸鲁恭纪一首︵字位过密无法显示李光地燔柴升岱巘舎菜戾宗祊献恺方于泮升中告厥成巾车陈法驾大驭俶行旌望望采风意迟迟问俗程徒遵时迈迹那有登封名岳渎公侯贵山河带砺盟怀柔均载徳设险竟销兵目击波臣顺深懐禹绩宏遂临牛女次还税虎龙城礼致钟陵重心忘磬折轻朔风吹返斾白露湛寒英访道思方切崇儒意独诚宅仍生所里堂俨梦时楹入庙申芹荐隆贤肃鼎烹师存则礼拜帝用作歌声泝统休公旦嗣音喟孟卿丰碑齐屹立巨牓继髙擎先后被明典存亡感至精恭惟天子学实共圣贤并枯植纡皇豫泉源启睿情人如根不朽天与水俱行微义昭云汉贞珉列瑰琼章悬万象仰贶动百神迎匪独斯文焕时当大道亨圣驾幸鲁恭纪二十韵都察院恊理院事左副都御史郑重鱼海弓日龟山植璧年云旗千仗出行殿八风宣肆觐来虞牧封泥陋汉编明堂开左个洙水溯长川景运文昌耀儒宗帝德全宫墙瞻数仞俎豆接羣贤警跸銮舆降威仪玉步䖍百王尊莫尚九顿礼无前鲁殿施宸幄奎文肃讲筵翼经双夹毂辟异独乗权抚桧文仍在披图貌俨然何来云焕栋知是笔如椽邹鲁连山近颜曾列坐先景行光后裔钦命永承干大野初囘辂深宫更丽篇碑当霄汉上气入斗牛邉圣嗣开𢎞馆羣才彚广渊臣邻叨侍从词赋迈甘泉统向中天接文从坠地传作君师亦备王道颂平平圣驾幸鲁恭颂二十韵巡抚河南都察院右副都御史王日藻虞后时巡日周王于迈年声灵弥宇宙文教讫垓埏迺命崆峒驾言探洙泗渊山河齐十二礼乐鲁三千问俗情常切崇儒志更䖍式闾弭绛节入室抚朱絃髣髴仪型遘依稀响籁连宸衷虚受广道岸诞登先眞已窥堂奥宁惟饬豆笾扪碑频徙倚驻跸自纒绵桧老摩挲乆槐踈茇憩便攀条思手植怀古契心传典秩攸隆矣褒嘉孔亟焉天章挥楔额御墨洒云烟赐出瑶函丽悬来铁画妍尼峯増气象璧水益澄鲜师表千秋重威仪万祀沿微臣留汴洛职守在旬宣载述东巡礼欲飏南幸篇欣瞻五辂近赓拜六龙前皇上临幸阙里恭纪巡抚山东都察院右副都御史张鹏发轸乘农隙观风动帝咨受釐登岱后秉箓渡河时连舳旋吴榜鸣葭拂鲁飔六飞臻阙里羣祀首宣尼宅即恭王旧都仍少昊遗彤云大庭库璧玉頖宫池五父衢犹昔千官仗屡移到门纡玉趾清跸展缇帷古桧晴捎阁香云昼满墀骏奔鹓结侣羽葆鳯衔蕤广乐三终曲鸿胪九拜仪酒甘周秬卣俎实汉鸡彜释奠加殊礼升阶重绎思擘窠芝牓字晨露杏坛诗肃肃悬车在亭亭御盖垂讲堂陈几席书壁静金丝大学探精义干行阐系辞治平原有术道徳本无岐俞骑郊垧外前旌洙泗湄流波桥宛转宰木径逶迤璜瘗封中土檀交冢上枝浅沟希伏兔劲草识苞蓍驻䍐邀宸顾承恩拓兆基柞枌弥郁郁羊虎任累累更下蠲租诏均沾濊泽施尊儒情允洽咸秩典攸宜复勅容台议重新文宪祠洪支颁世禄博士补经师纪事増佥载连篇集庶司囘銮敷睿藻伐石辇丰碑守土微臣忝周庐禁马随射曽观矍相履幸拭钟离栋宇诚先务经营敢后期姬公庭孔硕孟子庙兼治丹雘舒民力青霄答主知褒崇逢盛际汗简着隆规皇帝临幸阙里恭纪徘律二十韵太常寺卿胡昇猷鉅典邦之重时巡世所崇阳囘先照乘驾动早唿嵩春入行帏晓云随玉趾东他山总培塿乔岳自穹嶐叠巘鸾旂转遥天海日红独临千仞上髙瞩九霄中旋鼓江淮棹还谘河济工川原敷睿藻草木被和风歴览周民瘼回看望鲁宫冠裳咸肃穆俎豆倍丰融雅志追遗铎虚懐屈圣躬登堂鸣石簴入室抚丝桐鳯徳歌如昨麟书道未穷君师万古合先后一源通碑勒成蝌蚪诗成落螮蝀横经诠妙㫖讲义惬宸衷人拜簪缨美家承雨露洪从知敦礼乐絶胜访崆峒洙泗心传契要荒文治同赫然声教讫百代启颛蒙扈从圣驾幸阙里祀先师恭纪光禄寺卿阎兴邦羽林仙仗拥桥门万姓唿嵩识至尊洙水儒宗流有派杏坛经术语归根临轩自昔求贤切降辇须知为道存曲盖千秋逢异数长教祀典并干坤圣驾幸鲁恭纪二律都察院恊理院事左佥都御史徐诰武蔼蔼千官拥至尊雝雝玉辂发端门右文圣徳惟天授幸鲁虚怀为道存香绕八鸾浮瑞霭霞连三观涌朝暾骏奔终事逾严肃肸蠁遥通静不喧其二宫墙数仞望森森鳯辇遥过意自深至徳后先同作圣执中今古独传心一时芹藻披甘雨四壁金丝起玉音俯仰遗徽眞俨在杏坛风日细泉吟圣驾东巡幸阙里颂日讲官起居注詹事府少詹事兼翰林院侍讲学士归允肃稽古帝王拓迹建统宅中图大奉天地之纪恊神人之灵湛恩鸿龎禔福中外厥有亘古未耀之典大道积而逾光鸿仪郁其有待扩然一振举之以扶持人心震动耳目真觉世之标准君师之极轨也我皇上下武基命绍文开绩徳威遐畅覃及四表凡孽臣违拒么么保聚背恩干纪者皆相继剪除穷山阻海负险介恃之衆无不弭首帖服归命恐后至仁洋溢润溉穹壤烛龙若木之乡条支织皮之旅皆重九译而献图王会而至跂行喙息懽豫顺动域内太和圜草之风滋康衢之谣作天子犹穆然兴思䘏䘏乎忧蒸生之未遂求所以加惠乎穷檐爰命礼官修旧章遵时巡肆觐之制涣汗徳音肆赦蠲责问民疾苦赐所过田租燔柴岱宗黜七十二君矫诬之陋歴视江淮慰亿兆民其咨之愿警跸辍严徒御不饰所至夹道扶老携幼欢声雷殷戒侈靡之习俗奖廉善之吏治明试以功车服以庸以至夏社殷墟并令饬治霑旷泽焉雷雨之施溥矣灌溉之利博矣尔迺属车清尘回銮鲁郊遂辏尼山升阙里之堂下拜登献肇举备礼歴观车服礼器周旋庭庑俛仰墟墓慨然曰渊哉邈乎千圣之道术百王之治法毕萃于兹予一人敢不加䖍遂进四氏学徒执经讲艺谘悉同异称制临决如永平故事仙葩九斿曲茎承芝留贮乎阙庭为万代景仰亲洒宸翰辉禁额金薤玉书炳耀琳瑯囘云汉之章宣图书之藴扬扢风徽润饰道奥龙文琬琰光于不朽复蠲赋瞻田培护松楸遂其繁衍诸在引擢之列者令早试民社各展其所学赉予优洽奖劝谆至煌煌哉崇儒之鉅典振古烁今矣昔汉髙过鲁太牢致祀侈为四百年王业唐宋之君躬奠再拜亲制像赞并事媺一时况乎撷道徳之要阐洙泗之精表章至圣如此其隆重者哉若夫褒姬公之裔聿崇庙貌烝尝世守榱桷几筵观聴一新是又所以隆配天之絶业报制作之成功发皇幽渺亘千禩而未有闻者也微职在珥笔不揆固陋稍摅万一虽不足以飏熙朝之盛事耀孔壁之文彩使微眇姓氏得附大典之末实不世之荣遇也敬作颂曰荡荡由庚底民之生诞作圣兮式我皇度聿徃求寕日跻敬兮峩峩岱宗以表鲁邦灵所钟兮扬扬龙旂亲展盛仪道则充兮我皇于迈拊循万方裒时对兮拜奠泮雝令徳善教秩有位兮日星丽天斯文后先丕光显兮布濩衍溢钖之球璧彰懋典兮龟䝉肇祀聿秉周礼芬晻薆兮大泽之博暨江及淮胥滂霈兮轨䠱所至莫不埏埴福攸同兮圣驾临幸阙里恭颂二十韵日讲官起居注詹事府少詹事兼翰林院侍讲学士翁叔元闻麟绂玉书之瑞徳毓水精龙文金检之符道髙山岳鲁都遗殿绣柱云泗上灵祠朱榱碧瓦汉元帝褒成之诏邑八百家宋太祖展享之文门十六㦸雕篹玉豆自古攸崇竹管匏笙于今为烈我皇上通干象之灵恊坤舆之徳诞膺景命际㑹昌期七政既调罗九賔之玉帛百神允洽舞六代之咸韶埋苍璧以告成功肃碧坛而䖍荐祀于时详徴月令博採明堂用循甲子之期翠舆东狩方値仲冬之月玉琯南浮驻万乘之旌门裁九华之帐殿爰修秬鬯是致苾芬五衢入不壤之宫光余丹瓮两观抚重生之桧隂满璧池乃命乐官按钧天之奏舞干籥之仪金砌鳯箫间朱丝之疏越铜槃龙羃陈翠俎之馨香讲艺霞帷扪碑藓径寒烟射圃旧井犹存暮草书堂故台不废擘花牋之綵赋赐文绮之锦裘丹诏一封户邀蠲税绿绨万卷家承赐书遂使昌平亭下山花拂香辇之傍安乐里中林草映春旗之上诣孔阡而酾酒识藏珠埋玉之乡祠周庙而陈词过巢鳯栖鸾之阁叔元滥名词翰备位辟雍覩盛事于文明蠡筳窃愧拟小言而弇陋梗概微陈海内承平日神京扼建瓴山河钟瑞气珪玉恊英灵礼乐昭三代文章炳六经干符膺大位皇极系明廷释菜歌修徳销戈识缓刑芙蓉通月殿翡翠敞云屏玉诏颁巡狩金舆出禁庭千门仙仗动万骑綵斿停画扇装珠彩香鞯饰翠翎文裘轻雪犯锦褎晓烟零瑶䇿探遗箧雕轮过野垧碧霞明月岭白草绣江亭孔窦灵祠迥防山古树冥甍标承紫闼榱桷隠朱櫺龙勺涵椒液雷尊閟桂醽牲牢凭致享黍稷荐维馨烟折荒碑绿苔延古甃青缁帷瞻气象绣衮覩仪型宸藻蒐东壁天书降北溟四门惊妙笔翰墨动微星恭和圣制甲子冬至幸阙里诗翰林院侍读学士沈上墉洙泗开儒业千秋尚肯堂若非观孔壁谁复忆尧墙车服形声近诗书厯数长见闻俱有託天子正垂裳圣驾幸阙里释奠先师礼成恭纪翰林院侍读学士沈上墉在昔舜东巡二月至岱宗我皇初幸鲁帝车指孟冬岂惟侔辑瑞实欲遡圣踪徘徊曲阜邑陟降夫子宫雍雍冠履泽穆穆俎豆容悠然见意象钻仰表幽通泰山髙无极海水深无穷星辰宿其下日月浴其中斯文厯亿载髙深与之同大哉符元化仔肩赖王躬恭和圣制甲子冬至幸阙里诗日讲官起居注翰林院侍读学士髙士竒百里分圭地千秋习礼堂圣人犹止辇庸贱得循墙簋豆陈仪备笙鼗入奏长崇文修旷典删述佐垂裳御书万世师表四字留阙里恭纪二首日讲官起居注翰林院侍读学士髙士竒数仞宫墙不可梯龙鸾亲见自天题君师作统源相合徳业同符事岂暌肆映雕櫺金碧浅新悬绣栱日星低唐碑宋跸浑堪陋漫説曩篇宝绿绨其二明粢洁鬯礼方殷喜覩宸章簇五云门际和风迎毓粹阁前晴霭动奎文诸生羽籥观型逺四氏絃歌肄业勤争説师儒遭盛代宠光缝掖总同分扈从驾幸孔林恭纪百韵日讲官起居注翰林院侍读学士髙士竒礼乐雍容日车书顺应年两仪辉碧落万纬聚珠躔治洽苞符启心勤警跸宣燔柴青帝右释菜素王前遣祀嗤曩代加封陋徃编罇卣牺象设簨簴鼓钟悬念典多𢎞奖斋诚更洁蠲回镳辞桧殿结轸度松阡罄折诸儒凛趋跄庶尹䖍圭门纡锦辔石表拂华旃境迥神爰宅功髙报迺专絪緼元气毓翕辟太和全灌木千章䕃穹碑百氏鑴迢迢循宝埒肃肃缭周堧陟降方颙若低囘倍僾然峰峦交体势水泽互盘旋野向奎娄指山看凫峄连面离文炳蔚吞巽脉纒绵虹影迎洙跨云冈拥泗眠羣灵咸萃矣至道永藏焉异兆留黄玉新禋郁紫烟虫鱼蟠篆古剑笏卓趺坚翠密层霄翳苍深老榦蜷探蓍占大易扪楷忆名贤坛位星辰灿阶基雨露鲜荆榛从不扰禽鸟亦知迁四顾规模豁千秋统绪延思堂开别寝射圃望遥㕓观以诛奸葺衢因殡母传蜿蜒环旧蹟森错接重枅垄畔班昭穆垣端列后先墓庐茅尚覆享室燎长燃带砺传家乆丝纶钖祉骈瞻崇逾衮冕抚玩及桮桊况値温初转欣逢景最妍晴霞笼瑞辇细霭簇仙軿地籁参差发天香缥缈聨谨恭生近卫俨恪逮中涓鳯徳寰区外龙颜咫尺边精微原合撰造化偶分权慕想宸襟切褒扬睿照渊圣踪常皜皜王道适平平广运祯祥集洪钧品类甄殊疆通羽籥薄海静戈鋋动植皆繁畅隂阳少伏愆三才民纪立五教学宫诠喜遘鸾声哕俄停鹤盖圆横经喧曳踵负耒竞摩肩劝激増缝掖光荣被缦絃雷欢童叟沸雀舞巷涂填粤昔供芹藻尝闻执豆笾隆称虽屡进故事但相沿汉创陈牢制唐余荐醴筵宋亭苔已蚀元碣草徒芊曲阜云凭轼遗墟几控鞭眞邀恩数渥独识眷怀偏肇迹源邹鲁垂型亘幅员殷宗存缵述姬辙挽迍邅吾党谁能赞斯人讵忍捐揽绥遵率土振铎引䝉泉笃信删修敏询疑应对便微词明赏罚善诱取狂獧浩瀚沧瀛际巍峩泰岱顚护呵侔社稷悠乆并坤干慨自淳风邈滋为杂説穿老庄谈未息杨墨焰随煎寂灭求迦叶清虚访偓佺纷岐争欲逞习俗苦难悛正谊于今掲颓流一旦湔仰鑚劳寤寐矜式徧垓埏小子居蓬荜髫龄託椠铅考衷言寡要穷理虑空研略涉笙簧苑粗耘笔砚田审观墙甚短甘守户终键志本箪瓢乐情兼钓弋牵衣冠何朴鄙揖让毎拘挛且谓南栖越安期北走燕纎鳞才溯泳驽足遽腾鶱受禄怀新秩凝绅改旧氊成均曽肄业讲幄又堂铨午给池头鲙宵擎禁里莲珥彤当绣柱繙帙侍花甎浅测慙操蠡庸才逊选钱漫摹壶汁字时擘衍波笺窃叹身縻爵良由士佩瓀服膺惓几席秉训比韦絃既夹双螭案还陪八骏鞯轮蹄偕络绎䍐罼覩飘翩河济银鬉骑江淮画鹢船猗欤林庙迩暂此去来遄徙倚临城阙踟蹰眺桷梴飞轩楹赫赫邃宇谷谸谸器得稽彜鼎铭犹记粥饘附尘奚啻壤归壑颇如川遇主兹堪幸亲师夙有縁懦顽希就准愚贱敢忘筌彩仗寒郊绚璇题杰构搴洵哉敦诵法非直寄游畋语似依梁翼鸣同抱树蝉未工虞监句差拟李丞篇幸阙里赋日讲官起居注翰林院侍读学士髙士竒隆古之世作君作师理同事一三代以还君师之统分矣夫祖述尧舜宪章文武圣人之学本师帝王贵贵贤贤彼此迭尚君师之理何尝不同条共贯哉汉自髙祖逮于建武永平元和延光之世唐则干封开元宋则大中祥符皆降万乘之尊折节韦布议者谓或俭于徳或歉于时元明遣官祭告修举具文而已上以底定之余缉熙勤学诗书之泽蒸于穹壤乃复躬祀阙里昭兹隆轨今古希遘儒生幸焉以陋劣珥笔从六辔之后获观盛典使阙而不书无以昭我皇上右文之治滋愧矣爰拜手稽首而作赋曰嵗纪阏逢月临黄钟三辰恊极四野告丰劳农息力索蜡报功暄将回乎春谷霜不杀乎寒丛天子既飞斾于江淮之表旋轸于济河之封顾瞻鲁邑睪然其宫伊素王之旧宅接青帝之崇墉森亘峙兮南北错相瞰兮西东爰乃翥翠鳯翼苍龙遵修陆景遐踪络绎乎其奔㑹者若趋跄之亚亚疾徐乎其进止者若俎豆之雍雍讵探竒于岣嵝类问道于崆峒时则风伯敛飈雨师收霢碧藓承轮丹枫䕃轭日华于林霞绮于陌天地为之而澄宇山川因之而绚色折冲佽飞之旅执殳而荷戈出警入跸之臣吟鞭而颂䇿罼䍐遥舒箫笳竞集目泝兮洙泗之灵源心游兮金丝之奥室褒成之后夹画辀以拱立四氏之徒罗芳径以通籍结羽葆兮开重闉导鸣鸾兮入圣域陋叔孙之礼仪嗤诸儒之故实启帐殿以斋居进行帷而旰食于是乎筹人戒旦裘人视明祝人洁币宰人刑牲苾芬兮秬鬯匡敕兮粢盛将车服兮在望即履絇兮毕呈焜煌兮碧甃灼烁兮朱楹蔼蔼乎三桧之植赫赫乎七璧之铭歴阶而进焉矩步而行焉盥洗以致乃敬焉释奠以告乃成焉其礼器则有山雷象勺笾实铏羮合萧扬燎髣髴兮神明其乐舞则有朱干玉戚鼖鼓匏笙登歌间咏洋溢兮韶英上乃纾睿虑之干干湛宸容之穆穆九流仰镜万古钦躅银钩铁画掲藻彩于日星珠榜璇题耸嶒于寥廓交窗之楹雾争霏对霤之檐晖欲落肃寝周廊重栌鬭桷仰兮如翚俯兮若啄昼徐徐兮杏坛夕暧暧兮松幄回二气之惨舒驻千年之晦朔言憩乎诗礼之堂载升乎奎文之阁几䇿并陈絃诵可作莫不开龙颜之一霁叹鳯徳之犹昨既徘徊以容与复谘谋而询度迨于缓琴辔回玉轸坐讲堂聨庶尹念儒林之繁会矧圣里之标准诏子弟以修鼓箧之仪俨胶庠而播遒铎之警韦编并启壁书无隠阐大义兮方昭续微言兮未冺琅琅兮天语若钟镛之初叩亹亹兮经生若函丈之羣请周旋中规进退惟谨若夫峄山之傍尼山之畛望五老之峰而回车访坤灵之洞而结靷或起或伏或逺或近抚徃蹟以留连觌遗徽于梦寝于是乎出自北门瞻彼中林想衣冠于马鬛之道数封植于兔沟之浔岱撤壤以培其厚海飞沬以环其深气阡阡而奕奕景郁郁而沈沈其石则有龟趺距丈麟碣摩寻翁仲秉笏华表栖禽其木则有文楷攒绣苍柏接隂欃檀布㦸枌柞抽簪缭樊垣以为卫戒採拾而靡侵荆不芟兮自剪草皆茁兮成琛恍精诚之有格式慿眺之常钦伊神符而道合斯豁目而畅心是日也巽风匝地解泽弥天屯膏勿壅涣号勤宣既省耕而省敛亦议恤而议蠲帝王之辙迥矣圣人之泽存焉爰及苗裔世守土田户复于籍丁免于㕓揽谣俗兮周知乎疾苦歴郡县兮弗改乎贸迁悬寛租于令甲戒索赋于穷堧更乃收白虎之幡树金鸡之竿振鹓鹭之武腾苍黎之欢照曜兮广轮之曦旭霑濡兮率土之垓埏荡荡乎徳乃至巍巍乎功始全粤稽一元肇分三才爰立上下定位尊卑别秩惟驭世之𢎞纲与觉民之懿蹟理并符乎帱载数相嬗乎翕辟缅古皇图咸崇儒术或创绪于兵戈或䝉安于宗祏或希心于汰侈或邀誉于润色纵陟降之在庭未炳蔚乎史册伊昭代之授箓兮踵禹范于羲画维我皇之凝祉兮絜尧樽与舜瑟综性道而焕文章兮建君师之极则幸鲁盛典卷二十三幸鲁盛典卷二十四钦定四库全书幸鲁盛典卷二十四皇帝幸鲁恭纪十六韵日讲官起居注翰林院侍读学士孟亮揆宗风百代尊东鲁阙里堂髙万乘跻泗水波澜无别派尼山草木自成蹊圣朝幸际同文盛师表亲劳当宁题乍报云霄双仗下旋看俎豆两楹齐馨香咫尺神能格舞佾雍容典备稽济济儒官分奠斚荧荧燎火胜然犀色凝帝衮山龙丽光烛天门日月低还御讲筵披载籍直从性学剖端倪六经奥窔资探索一画精微赖唱提清跸再移奎阁上翠华重驻杏坛西鼎彜三代名偏古蝌蚪千秋字不迷车服宛如陈琬琰宫墙真欲拂虹霓菁葱树引仪庭鳯赑屃碑传抉石猊华盖留时多紫气黄封开处灿金泥辉煌赐锦从天降回合祥烟满䄂携释奠礼成超徃躅诞敷文徳徧羣黎恭逢车驾幸阙里述圣政雅日讲官起居注翰林院侍读学士顾汧伏读诗大小雅见周文武成康之盛维时徳政涵濡教化翔洽朝廷清明重译宾服天子端拱穆清之上公卿百职事奋庸于下亦罔不有史臣簪笔执简发扬徽美夫如是故成周之治逺而益彰乆而弥光至今望之若太和在宇宙间是以述君臣燕飨则有桑扈鱼藻述徒御蒐狩则有车攻吉日述安集劳民则有鸿雁黍苗述董正治官则有崧髙烝民韩奕当时诵之奕世传之声光绚赫垂于无穷以雅诗存焉故也伏覩皇上御极二纪之中圣徳神功夐絶千古嘉谟仁政美不胜书迩者运际上元时逢景庆六府修三事治乃犹兢兢业业虑醇化之未逺届而兆民之未尽阜成也遂允礼臣之请倣古巡省之仪于是驾玉辂扬清尘不烦警跸不费刍茭川岳为之壮采草木为之风生至于岱宗祇祓斋宫登坛奠献金石迭奏柴燎升中凝神遐览精诚通格盖唐虞氏之所以巡方岳也幸阙里祀孔林礼严九拜法埀千禩留曲盖以示䖍悬书额以表敬彰教乎邹鲁之邦加恩于圣贤之裔此汉祖唐宗之所以崇道统而未逮也歴郡县省谣俗饬官方恤老幼攸徂之民环讴聚舞万姓纵观千里如堵播深仁于钟山之陵蠲租课于经歴之邑盖三代令辟之所以厚民徳也然后礼备乐和福辏祥集回玉鸾于上都告成事于清庙煌煌乎眞熙朝之鉅典而髙代之盛节矣然而大雅不作是簮笔执简之臣之责也诚不敏窃附侍从之列仰赞鸿猷称述骏业之职也谨撰述圣政雅二篇虽不敢上希穆公吉甫之流登歌庙堂声叶律吕亦庶几对扬休命有以佐皇运之昌明俾耿光大烈埀示于永永无极耳其辞曰维彼东山五岳之伯天帝之孙羣灵之宅皇于时迈考厥故实诞报昊天为民祈福云旂扬扬鸾辂锵锵时乘六龙以幸巽方车毂夹路虎旅前行村落不扰城市依常翠盖涖止祀事孔备因髙崇天就广増地燔柴告䖍以遵古制干符坤珍云合雨㴻陟彼万仞小视寰区东西朔南周览无余天门日观瑶牒宝书玉趾飞举从臣咸趋宸翰挥洒曰惟云峰建亭巉巖百代信崇神祇肸蠁清明在躬祯符萃集庆成报功维彼东山文献之源凫峄嶙峋洙泗潺湲瞻彼宣圣道贯干坤如日经天万古长存庙貌巍巍辉煌阙里我皇至止特隆典礼麟书彷彿桧树有韡载瞻丹壁丝竹在耳猗与孔林楷木森森我皇至止典礼式钦爰扩兆域致敬达诚惟圣作极惟皇树型施及四氏圣贤后昆遘兹旷典濊泽惟均皇命多士讲席横经授为博士稽古之荣灿灿华盖赭质金瑵煌煌天章万世师表贲鼓大镛明堂璧沼遥遥道统钦承匪渺东山十章章八句南风之薰曲奏虞琴阜财解愠式溥徳音谁其嗣之皇仁至深轸念蔀屋千载一心大江之南其水汤汤五湖巨浸泽国水乡淮黄合注泛滥莫当海口既堙田庐混茫清跸躬临在河之浒顾瞻金隄景仰神禹爰命相视大工具举茍利民生不惜积贮厥田下下禹贡恒经赋甲天下后世倍増越至有明重赋厉民江右既蠲江左犹存嗟此江左国之外府民命攸关公帑攸聚皇其念之湛恩诞溥于万斯年受天之祜帝念民依稼穑艰难崇实务本乃克乂安吴俗奢靡伤农之根移风易俗允赖旬宣洁廉为体经济为用牖民有方淳朴风动凡百在位天语日诵比户盈宁聿修职贡宫庭节俭惜费露台化行侯甸民徳归懐田畴日辟邦本益培民气乐康六符泰阶登彼钟山诣奠故陵圮垣凋木有轸皇心毋俾樵牧春秋洁禋皇哉盛举史册流声以励民俗以饬官常虞廷辑瑞周礼省方既洽古典告至建章永清四海骏惠无疆南薫十章章八句圣驾幸阙里颂国子监祭酒曹禾皇帝御极之二十有三年泰阶既平八风时恊徳洋恩溥休气翔洽羣臣推数上元甲子以为贞符运㑹苞维叶契允宜封峦勒成传示无极皇帝谦让稽虞典巡狩礼循省风俗与兆民相见以冬十一月臻乎泰山礼成清问下民及于江淮蠲逋赐复靡隠弗烛老稚嵩唿声辚天地先是命礼臣定幸鲁仪制既上复筹度于圣心典礼加崇轨物具偹于是纡山谷歴险阻过周元公庙命亲藩特祀抵阙里致斋帐殿瞻谒宫墙恭行九拜礼乐舞毕陈奠献加敬是日也日转一阳星聨五纬黄云如幕荣光烛天皇帝御讲堂进四氏子弟説经于庭管絃钟鼓依然见杏坛当日之风遂命复孔氏田租赐诸弟子爵赉予有差圣情优渥复洒宸翰悬书殿楣着桧赋留九斿曲盖为车服礼器之光荣既乃诣孔林酾酒隧道徘徊仰止不忍去焉闻道开于天传于帝王必圣人而在天子位者以心法相授受故道统所归即治统所归三代以后皇纲中絶笃生圣人穷不得位阐微言继絶学集先圣之大成以开后圣盖遥遥三千余嵗始遇我皇上乘玉衡握金镜履中蹈和优入圣域孜孜典学黙契心传接古帝之道统开中天之至治原本承先启后之功不胜重道尊师之念敷天之下同然一辞颂我圣主圣不自圣绍宗渊源文教之讫亦克与永自昔帝王有事泰山因而幸鲁其心未必与先圣亲切相承礼仪疎濶名焉而已从未有精意绸缪情文笃挚如我皇上者也洵乎迈汾水之游轶崆峒之驾皇建有极为亿世作则者也幸际休明职慙文学窃不自揆爰献颂曰天眷皇徳肇起隆平有蛮勿共距阳翘萌帝布圣武涤濯廓清川岳呈瑞河图器车堂陛肃穆雍容雅鱼婉婉赤子以涵以濡载稽典礼乃驾八驺省耕省敛一豫一游臻乎泰山对天之休绳检踰侈七十二君帝为民出夐古畴伦惟虞暨周以时四巡朱绂麟角吐书鄹乡长夜有耀毓我素王郁葱山林轮奂构堂天子至尊降拜其师帝敬在徳羮墙觌之陋彼汉宋夸大史辞经自壁显璧以铭昭一揆同符旷世是遭圣以绍圣音徽匪遥元公经纬洙泗折衷庙貌赫观甫柏徕松徧秩羣儒赐书褒崇懿兹盛典振古未逢民有懿秉士有范模天子于迈流泽则那徳化顺成扶观载途君举则书后世之则道扇八区化被四极万有千嵗永言无斁幸鲁颂左春坊左庶子掌坊事兼翰林院侍读周𢎞皇帝御极之二十有三年海内乂安黎元乐育年谷熟衍符贶委臻廷臣上言自古帝王靡不岳狩由三代降兹礼弗陈钦惟皇上神圣文武治化极天蟠地宜倣虞周省方觐牧天子然之令具仪注依古举行既又谓先师孔子教垂无极宜躬徃致敬巡行典礼莫此为重冬十一月驾幸山东特诣曲阜假于孔林释奠陟讲堂观车服礼器命孔氏诸生説书行殿圜桥观聴济济洋洋耆老叹嗟庶士兴励天子慨然思维至徳御书万世师表以识景仰又制诗及赋用纪厥盛乃沛徳音孔氏子孙与执事者赐官赏赉有差已复允衍圣公孔毓圻请诏选文学士纂志盛典垂不朽𢎞伏在草土窃闻忭舞逾年赴阙道歴青齐所至草野小民额手懽唿咏歌盛徳入朝以来备悉仪制伏念古者巡狩惟是考校度程廉问疾苦崇儒重道之文缺然未详其有右文令主表章絶学又或髙拱深宫时巡弗举临雍视学祇在京圻不克亲诣圣里肇称祀事我皇上圣学宏深心契精一时敏孜孜缉熙罔间故能斟酌古礼丕显文教法驾肃临崇极仪轨振古未有𢎞职𨽻史馆义得推扬鸿业宣示臣庶不揆寡陋伏竭悃忱乃载拜稽首而献颂曰维皇受命神威遐暨靡壤不归靡徳不被声教诞敷鸿文斯贲迺勅廷臣修明古制维古令辟代隆巡狩神徂道塞旷不复遘遥遥千载事忘其旧维皇稽古前猷允茂恢恢皇度翼翼帝容六龙时御至于岱宗顾瞻阙里圣教攸崇驾言徃临和鸾雝雝有郁其林有翼其庙我皇戾止敬将昭报威仪孔嘉万邦式效圣裔稽首臣宗有耀帝曰来前予崇乃先其帅乃宗遗言是宣诸生揖让旧徳俨然陈箧执经辉分璧躔俎豆在旁诗书在列多士钦承帝心嘉悦洒翰挥毫云飞电掣炳蔚其文光于前哲瞻彼庭中嘉树森森黛色霜皮嵗月孔深维皇作赋式昭徳音丽藻云章永表泮林多士倾风皇心未已解泽旁流巽风习起推仁遗胄荣施闾里臣职何堪君恩厚矣殷礼既具宠光既烁万邦有庆歌唿踊跃勉为忠孝毋为浮薄我后仪型于焉昭灼圣有微言我皇彰之圣有孙子我皇扬之圣教丕新闲之匡之维古令辟曷其尚之于维骏业古莫云觏其始自今宜昭示后载编载辑扬辉宇宙王道平平垂为法守眇兹小臣珥笔振缨感遇昌期愿言献诚奕奕显猷厥徽难名恭陈鄙辞用播休声圣驾幸鲁释奠先师恭纪日讲官起居注右春坊右庶子兼翰林院侍讲加二级髙裔旷代逢眞主千秋慰素王省方因展祀望道遂升堂百辟衣冠肃三辰旌斾扬东山瞻企逺泗水溯洄长典礼稽宗伯威仪凛太常至诚亲盥荐惟徳有馨香歆自居天上灵宜格帝傍垂旒如在座入室见于墙老桧承天语贞珉勒御章髙文悬日月大雅振宫商实乃敷天庆非徒后嗣光册书传罔极徳美孰能飏上幸阙里记大理寺左少卿许三礼康熙二十有三年甲子遇易之干溯轩黄制干支前盖歴九百六十年者五之终六之始也子舆氏所谓千嵗日至十五厯元求可坐致者盖实指是考唐开元十二年干甲子至二十七年为先师封王之始从西牖正南面位迄今康熙二十六年建表先师碑亦九百六十余年非偶然也又考干道壬辰宋先贤朱熹倣圣经作纲目年计今嵗在丁夘殆五百嵗有奇御书学达性天扁额于宋六贤周张二程邵朱书院亦儒学明晦之一验也天生圣人应运而起使吾道昌明在此时矣读碑文首曰道原于天𢎞之者圣上自伏羲一画虞廷一中孔门一贯皆不出此二言夫原天之心者何好生是也好生仁也先师上承羲尧下与颜曽诸贤终日讲求无非此志此物且指明万世儒者曰存诚曰主敬曰穷理曰致知以至尊徳性也道问学也又原头在是道岸亦在是岂非四千年所未发之㫖尽开明于今日耶况作君作师其道无两我皇上以天有四府圣有四府之训昭示诸臣乃知赞删作定六经者上备元亨利贞之天徳中集皇帝王霸之治统下包生长收藏天下万世之民物又不止以易诗书春秋礼乐六经法天而已也所以俎豆亿万斯年未艾者至今日愈着总之我皇上之尊圣也旌贤也崇儒也皆所以明道于前古后今也九百六十年甲子又干之际会天道于此再中圣学于此重光幸鲁一举其所关岂浅鲜哉未得侍扈从之班与珥笔诸臣载飏盛事惟考运㑹适符之数而记之若此圣驾幸阙里恭颂二律光禄寺少卿李仙根天亶聪明恊素王斯文寤寐见宫墙即看玉辂临洙水己辟榛芜到讲堂抚柱蛟龙争焕彩陈书蝌蚪自飘香遥知登降千秋契梦奠宗予启圣皇其二若堂若斧正峩峩驻跸髙亭取次过槛外神蓍先应瑞林中文鸟总能歌胜衣子弟陪行幄应调农桑放正科诵法是人含至性皇恩圣泽更如何圣驾幸鲁恭纪十韵兵部督捕左理事官王承祖圣主乘干御宸修集大成省方先辑瑞旋跸遂东行宅里怀芳躅羮墙动圣情儒官陈俎豆古乐备韶韺殿庑亲瞻拜桥门羡宠荣璇题辉路寝芝盖钖金茎辇道巡游辟云亭驻跸名翠珉䥴宝翰碧瓦丽朱甍帝典隆亲祀臣歌喜载赓奎娄増彩耀万世仰文明圣驾幸阙里释奠先师恭赋兵部督捕左理事官陈肇昌省方遵禹迹访道见尧墙不惜崆峒拜爰登洙泗堂君师原一徳冠剑俨分行环沼排仙仗升歌备乐章诸生殷礼服博士骏趋跄彷见商楹梦重开孔壁藏金丝如可聴鳯鸟若为翔斗上飞黄玉坛边拂石床余霞流古桧灰劫耀灵光文物辉齐鲁声名陋汉唐千秋悬日月六籍总笙簧幸际崇儒盛雕虫愧颂扬圣驾幸阙里恭纪五十韵通政使司左参议劳之辨伊姚谁继轨我后集休隆谟烈三朝备车书万国同垂裳恢圣徳辑瑞恊神功泰运元初㑹文明日正中辰居常奠北时迈首巡东农隙乗鸾辂宸游驾玉骢川原敷白露羽盖拂丹枫欲览寰区大爰凌岱顶穹登封云叆叇望海旭曈昽淮甸谘民隠句吴绘土风随刋成绩逺襟带大河雄画舸浮轻鹢金隄落彩虹回銮由汶泗驻跸近龟䝉麟鳯人何在羮墙愿乆通升堂诚感格释菜礼优崇牺象罗彜器衣冠拜閟宫羽干陈八佾鞉磬奏三终遗像追图画家传问冶弓六经抒壸奥万象剖鸿蒙仗自钩陈撤碑从御府砻奎章文炳耀金牓字玲珑入庙思灵爽瞻林羡郁葱幽禽声宛宛嘉卉茁芃芃老桧留孤榦苞蓍发故丛三迁开亚圣九罭溯元公似水分江汉如山列华嵩馨香偕荐几榱桷并鸠工废坠多修举规模尽折衷龙螭朝日丽丹碧晚霞烘道统如薪得心传似雪融貂狐荣圣胄金绮逮成童赐爵恩逾渥蠲租泽更丰环桥盈博士扶杖走村翁宿卫周庐帐从官载笔筩典方成望秩诗欲赋车攻谫劣居卿贰疎庸忝诘戎才原惭绣虎学祇类雕虫盛事光前后鸿文启聩聋求贤符渭水问道嗣崆峒咸五登三颂微臣敢効忠圣驾幸阙里恭颂八十韵日讲官起居注翰林院侍讲王琰周室兵初衅虞阶羽正麾武功宣赫濯文治洽恬熙清问宸游豫虚怀圣徳撝云亭非旧典洙泗饰隆仪省敛推恩日燔柴肆觐时东行勤访道北面切尊师鲁甸郊原古尼山述作垂宫墙犹俨在仰止岂阿私爰指奎娄野言遵济汶涯五云依剑佩七曜傍旌旗沂水苍骊转防山翠辇移堵墙扶耄耋就日有童儿扈跸雄虹绕迎銮绣绂驰天香生旭采地籁息轻飔阙里初承幸斯文实在兹羮墙心夙契宗庙美今窥典礼因时重趋承为道卑尊严劳衮冕肃穆拜坛墀御酒闻陈藻天衣见摄齐山河亲准角尧禹觌须眉门想麟书吐庭怀鲤训贻登堂俨诗礼入室恍金丝鼓箧章缝列谈经讲席施班聨围豹尾黼座设皋比几研云文拭韦编竹素披仪容瞻道子车服问钟离琴磬仍歌咏尊罍旧戯嬉两朝存琖斚六代备咸池漆简虫鱼误丹书䜟纬疑临观深向徃毎事费诹谘删述絃歌地烝尝俎豆祠桧身文甃矗杏榦石坛欹缅想春风舞摩挲手泽遗下垂无复叶左纽尚余枝矍相循遗圃灵光指故基髙门森嶻旧井碧涟漪蓊郁佳城近苍茫后土治鸟禽翔羽葆荆棘避华轙展谒重铺绣馨香更酹巵地灵钟异木幽赞挺神蓍结构曩贤慕跻攀昔代思跸亭花寂歴辇路草葳蕤白石埋秦冢苍苔蚀汉碑停舆还缱绻驻马重嗟咨揽蹟登临胜怀风倚眺迟茒芹还戾止小大毕追随曲盖分仙仗朱絃进绛帷皇情忻款洽御墨洒淋漓四韵藏元气千言发衆词留传方雅颂什袭比宗彜宠赉惊稠叠殊恩迈等差土田宗子钖貂锦上公宜讲义宣𢎞正光荣过孔僖弹冠何绰约结绶并逶迤赐复优仁里蠲租助洁粢汪波均四氏异数及诸姬更许贞珉勒兼承睿藻摛殷盘支可削史籀拙堪嗤琢玉苍崖古摐金紫殿竒负来知赑屃捧至必虬螭木铎声逾振秋阳道未萎龙章方日焕鳯徳讵云衰陋矣巡瑶水荒哉访具茨苞符逢泰运元㑹叶昌期周孔心源接羲轩道法追薪传无熄火铁引恰归磁先后应同揆尊行即见知三千开礼乐十六绍微危河海流方永髙深徳正禆一中惟大宝半部是元龟堂奥今眞到藩篱岂暂闚干封羞执弭建武避交绥长夜浑如旦中天共仰曦微言増皜皜至治益丕丕仁义腴生色诗书味浃肌名家祛杂霸异学杜淫诐望斗光弥灿占兵气益隳驾车闲騄駬脱剑散熊罴未得随彲仗徒然握兔锥右文歌盛事载笔效陈诗甲子冬上幸阙里释奠恭纪二律左春坊左谕徳兼翰林院修撰阎世绳吾皇重道先文治释奠新从阙里还数仞宫墙环泗水双悬日月照尼山生徒携䇿闻天语父老扶笻望圣颜仙桧当年曽手植几经风雨尚斓斑其二登堂礼器垂清问玉辂亲过洙水桥墓上蓍抽先后节林中楷发短长条纂修盛举夸前史给复殊恩咏圣朝世际昇平逢甲子年年玉烛喜常调甲子冬上幸阙里释奠恭纪二十韵右春坊右谕徳兼翰林院修撰李铠泗水流眞气尼山藴化工由来修俎豆未有动昭融甲子符昌运时巡迈古风特纡元后驾亲谒素王宫龙角擕杓北銮舆出震东翠斿松桧外丹扆画图中即次千官列升堂万舞同肃雍称盛礼齐遫秉清衷果见羮墙接仍闻肸蠁通睿文垂景曜宸翰丽髙穹讲幄亲开帙圜桥尽发朦统承轩昊逺典视汉唐崇过墓还瞻仰披林更郁葱石坛留胜蹟蓍草擢寒丛鳯徳歌犹在麟书道不穷六经探鲁壁七圣溯姬公展事祠官领传祧博士充三阶光炳煜八表泽厖洪神贶无疆歴天开不世功微臣慙珥笔拜手颂熙隆幸鲁盛典巻二十四幸鲁盛典卷二十五钦定四库全书幸鲁盛典巻二十五圣驾幸鲁恭纪十律左春坊左中允兼翰林院编修李柟皇帝御极之二十三年海宇清晏雨旸时若文德覃敷声教四讫于是勤法驾幸鲁郊祀先师孔子再移跸展墓亲洒宸翰勒碑颜额制桧赋及诗以垂训来兹传示无极赐东野之爵䘏先儒之裔下至陪祀诸臣无不仰沾圣泽异数隆文具载盛典职忝词苑伏见皇帝崇儒重道稽古好文书契未有宜作为歌诗导扬美善不敢以浅陋不文为辞谨胪叙前事撰五言诗十章以窃附于虞书𢋫载歌之义其词曰明伦三代重视学百王同几见移仙仗亲来祀鲁官雍雍瞻拜肃穆穆悃诚通辇路欢声彻今皇礼数崇其二九仪方告备展墓复停銮文楷干霄直长松倚壑寒风来听丝竹日落想衣冠曲盖留恩宠从今重礼官其三铭功还勒石赑屃讲堂前御笔蛟彲舞高文日月悬硬黄存楷法飞白见真传十字延陵碣辉光相后先其四高楣亲署额挥洒动干坤一覩天章丽羣知师表尊寒光凝璧沼壮采眩桥门万世仪型立微言更讨论其五老桧耸千尺当时手自栽经寒不改操厯久见竒材圣道真如此王言实大哉良辰披巻读云汉互昭囘其六至圣羮墙见题诗志景行微言探玉简条理应金声游夏何由赞臯夔孰敢𢋫宁惟风雅事五字得长城其七官礼元公定贻谋百代遵明堂图自在东野泽将湮天子思功德书生列缙绅鲁源夸父老重见绣裳新其八一中遥授受异代见传心统系存濂洛危微自古今守先家学远启后国恩深四姓齐肩日长听絃诵音其九升堂羣执事拜舞觐天容奠斚两行肃循墙三命恭何当颁爵赏取次到章缝济济欣相告新沾雨露浓其十学竝尼山峙恩随泗水流非成书一代何以法千秋艺苑传歌咏儒林备纂修兴朝典礼在什袭俨共球大驾幸阙里颂右春坊右中允兼翰林院编修胡㑹恩闻德艺之宗均为乐祖道法之萃彚于素王百辟借其师资二仪耀其符采是以昌平诞降瑞应端门曲阜既迁名仍鄹里城北藏经之壁序立钟镛泗滨卧斧之封坛存瓴甓鸿号频加于累代隆文有待于圣朝我皇上干德时乗泰符躬叶霛台偃伯武库韬戈西序东胶夙闻宪乞名山显位亟望升中顾乃典陋金泥文芟玉简嵗维星纪律转黄钟既辑瑞以陈风聿省方而正俗驻銮舆于兖土罗法从于孔林用修释奠之仪丕振右文之治舞陈八佾缀兆咸齐乐奏三终俎殽毕备祼将展恪肃拜加崇于是临丝竹之堂进褒成之裔绎微言于鲁论阐奥㫖于羲爻周览茔林徘徊庙寝象环綦组俨觌衣冠文桧灵蓍如亲手泽宸章遄洒奎画旋昭鸾轩凤翥之炜煌玉振金声之条理固已光悬日月色映球图矣若乃上公紫绮之颁荣分藻火四氏清华之秩宠溢簪裾由兹扫辟榛芜宏开圣域昭囘云汉屹峙丰碑沛蠲租置户之仁举卫道崇儒之事此皆皇上心源独契先后同符统绪相承古今特立之盛轨也小臣弇鄙备职禁林敬播颂声以昭旷典颂曰维皇受命艺极陈常武功用戢文德乃彰纳民轨物养士胶庠覃我圣化敷我王章广厉学宫以𢎞儒术六经煌煌功归删述是集大成教思洋溢帝曰钦哉奉兹表帅爰修肆觐驾言徂东乐御德车肃肃雍雍百尔执事莫不率从宫墙峩峩孔子旧宅有郁者茔徕松甫柏礼器攸存儒风大辟天步式临揽厥胜只载拜展谒必恭敬只洋洋圣泽惟游泳只升堂入室美莫罄只豆豋在列金石在悬仪型载仰有纵自天侑以玉爵肄以朱絃两楹既奠式礼莫愆迺陟讲堂讲堂翼翼迺周官庭宫庭殖殖迺汲甘泉迺抚嘉植草木向荣山川润色有斐天章藻耀高翔有辉宝翰金薤琳琅为典为则于羮于墙钦兹道德世祀弥长迺官圣孙迺録贤系载弁俅俅以绳以继羽葆缤纷以光庙祭文绮丰貂以钖哲嗣廓圣之绪惟帝之功鉅典昌明阙里之宫皇哉湛恩昭哉礼容尼山大宗永绍厥封前有周公后有孟子竝勒碑铭以绥仰止帝纮皇纲载扬休美于万斯年垂光信史皇帝幸阙里释奠恭纪右春坊右中允兼翰林院编修李澄中前年甲子十月时皇帝问俗先尊师诸侯朝㑹泰岳毕翠华更指泗水湄左亳右社两观出层城曲阜何逶迤登堂礼器制度古山罍玉豆兼鼎彝麾旛首尾杂綵绘应鼗响答笙管吹翩翩翟籥自万舞猗那歌颂无参差我皇盥献肃再拜微风不动扬灵旗于昭至圣俨陟降馨香明徳遥相追杏坛卓立怀英字书藏鲁壁闻金丝老桧依稀记手植风霜驳蚀苔藓皮旋纹屈蟠金铁骨苍鳞怒茁虬龙枝更遵辇路谒圣墓石坛一望形累累千章乔木絶鸟雀楷旁剰有藂生蓍真宗东封驻跸处至今亭子留遗规宸章高揭悬日月十行仰睹尔雅辞诗律赋记妙风格天葩灿烂云霞垂凤盖赐出表异数御额题作干年基庙中玉节寒旖旎檐前金薤春葳蕤鬼神嵗嵗共呵护屏除木魅奔妖螭世官博士逮四子元公遗爱分诸姬圣朝名器岂滥与要为吾道存纲维汉帝太牢志过鲁贞观释奠𢎞唐治岂若吾皇阐精一修明经传文在兹幸逢盛典愧扬厉恭颂辟雍明堂诗大驾南巡赋日讲官起居注右春坊右中允兼翰林院编修徐嘉炎粤我皇清之总三才而袭气母兮历三圣而冠百王惟圣主之首出乎庶物兮鼔槖籥而播隂阳当甲子青龙之元㑹兮赫景命而召祯祥诞五德之纯精兮开万禩而煇煌耕猎道德而为苑囿兮驰骋仁义以为津梁光无幽而不烛兮泽无徃而不彰绍盘羲而代嬗兮孕苞符而统混茫旣四海之宁壹兮乃兆人之如伤作雷雨之解而在宥兮象风地之观而省方尔乃建霓旌张凤斾云䍐日斿虹幢羽盖万骑缤纷千乘繁㑹乃先沛膏雨于垓埏集羣生于覆载倣天乙之弛罗仪镐京之大赉蠲南国之仓箱望东州而赈贷推恩数于羣臣宾化育于无外于时背秋涉冬寒气始升焦溪渐涸汤谷将凝水泽之腹旣坚不周之风斯兴木脱叶而童童草解节而稜稜吾皇于是驾云龙之飞辂张秋隼之华旟饰军容于七萃申武衞于三驱隆隆记里之鼓辚辚相风之车散辔于渔阳之野校戎于龙之墟则有屏翳清尘望舒悬象饬驰道之离宫辟修途之榛莽有䡾䡾之攀跻非昈昈之𢎞敞眷北顾而逶迤慿南云而下上值三农之休暇惟六龙之是望极九有之神功爰告成于岱宗嗤齐桓之望瑞陋汉武之干封为民储祉秩叙惇庸望天孙而至止仰日观而雍容爰祗诚而徒步乃独致夫䖍恭乘舆屏其勿御腰褭却而罔从悬崖垂二分之足絶壁俯万寻之松似扪参以厯井若凌虚而御风羾天门而排阊阖经千树而瞰三宫胼胝均勤乎大禹焦劳重见乎神农时则衞士严装从臣启路釐室儆晨斋宫戒暮庆成乎答天之礼敷告乎勤民之故神人允协其休和臣氓式遵夫矩度鵾车东振阘㦸南翔渡沂洸而行迈涉汶泗而飞扬巡河滨而周歴思潄水之沟防玩璇珠于漆泽屯楗石于宣房招河伯以效灵顾海若而望洋南际䢴沟北始汜光嗟泛滥之愁人致汚莱之卒荒经营乎溃决之陂疆理乎横流之塲必凿海而归墟斯我田之既臧何水衡之足惜为当救此一方驾艅艎之乘舟杭一苇而南浮任长风之破浪亦沿波而泝游荡日青龙之舰排云飞燕之楼组练耀昆明之浦帆樯联彭蠡之洲牙旂桂楫赤舳银钩涵泳则羣山遥指溯洄则百川竞流尽干坤于一瞬坼呉楚而为沤缅六代之繁华经千年之建业瞻虎踞于名都指牛头为天阙隘紫盖之偏安狭金车于季叶睠故国之山陵乃追扬其谟烈稽运㑹之始终嘉唐虞之盛节致隆仪于轶代戢军氓之剪伐斯无前之至德实靡有之轨辙惟经纶天下之大经迺旷世同符而莫越南眺呉㑹清嘉之宇俗号秀民地非沃土揽转运之京坻恤烦疲之廪庾襟茂苑于具区带横塘于江浦遡泰伯于千秋起言游于三古稽山在望胥涛惊眼勤望幸于黟江伫况荣而宛转念两宫之暂离遂六龙之旋返植梧鳯于冈陵斮修蛇于坟衍驰延属之纡途陟峛崺之峻坂洒宸章于妙高登浮玉而遐览黄童襁负以待泽黎庶讴吟而送远观乎人文乆道化成景终古之教泽过阙里而式慿大猷是经先民是程尊元公而开元圣由素王以及素臣仰帝师而下拜志重道以𢎞文晰欃檀雒离之木辨鸡彜龙勺之铭翠古桧之菁葱抚楷模之轮囷汤汤乎洙泗之流屹屹乎防阜之城结山河之两戒钟地脉于百灵于是世胄谒礼诸生肃兴倣累朝之宾监荣先圣之云仍制既隆于绍嘉恩更亶乎褒成盛三雍之上仪崇百代之休称是日也天子考五经之统纪思六艺之折衷爰披图而志绩论报德而酬庸笾豆舞佾之繁银镂琬琰之隆是未足以光天德赞圣功乃留曲盖之凝严轶葩瑵之巃嵸属祗寅乎禋祀纷肸蠁而丰融广钖类之孝思𢎞论説之儒风歴汉元以迄今兹谁尊圣之克同爰乃回驾旋轸飞軨整斾鳯辔玲珑麟毫棽丽张广乐于洞庭舞咸池于北冀千钧之虡力洪万石之钟音备赋忠厚于行苇歌太平于既醉千疆靁赴万里星奔东熿沧海西燿玉门奠斗辰于皇极布星宿于崑崙日南则威加穷髪漠北则武震乌孙重舌缓耳之国雕题黑齿之氓莫不来王而慕义稽首而称臣皇帝犹愿时雍之速届俾风动之遄臻乃下明诏励羣臣崇学校饬儒绅道德文章济济振振遐陬密壤过化存神是以敷天之下率土之滨含文抱质履素怀真歌风舞雅蹈德咏仁沐浴乎诗书之泽翺翔乎礼乐之英郊畿父老迓望属车千官纷㑹雁列凫趋怀银黄及玺绂佩玉虎与金鱼颂省耕省敛之举上丰年大有之书猗欤盛哉皇帝王三嬗之运唐虞夏递降之余我皇之至德亘万古而难踰颂曰煌煌圣祖创惟艰兮洎我章皇开八埏兮皇帝圣德宏先业兮既觐文光扬武烈兮三孽既殄毒痡除兮海不扬波同车书兮殊方贡琛入质子兮震叠懐柔百神慰兮思我烝民际太平兮或虞幽隐壅上闻兮省方陈风观我生兮登岱祈天志忧勤兮经纶参赞遵先圣兮道一风同克永命兮有虞五载廵狩徧兮亦越姬周十二年兮我皇法古纯不已兮时迈其邦昊天子兮小臣献颂介景福兮圣子神孙永天禄兮圣驾临幸阙里恭纪左春坊左赞善兼翰林院检讨周清原我皇秉至德时泰玉阶平川岳徧怀柔民思歌被声肃肃宵驾动凛凛天气清青霞杂桂旗朱轩耀金城冠珮相追随驾言远徂征崇山郁嵯峩礼登竚睿情其二岱山饶灵异天路安可穷白云随玉趾皓月鉴丹宫颜晨策寻絶壁平明登云峯下临千仞谷仰聆大壑灇兼烛八纮内托慕九霄中万象咸光昭玉宇来清风其三日观临东溟髙盻𣺌四海襟带尽巖峦崇云临岸骇碑版谁闻传苕苕歴千载㸃翰咏新赏上天垂光彩迢递起朱楼天子命上宰扬銮戾行宫翠山方霭霭其四钦圣若旦暮言论凖宣尼囘轩驻轻盖嘉树下成蹊丛林森如束樛枝耸复低徘徊墟墓间颜闵相与期肃肃广殿隂济济映光仪徳礼既普洽命驾起旋归圣驾幸阙里恭颂国子监司业彭定求闻作君兼统于作师道法实该夫治法微言删述功在六经大义昭垂理归一贯洙泗开百王之范春秋立万世之宗我皇上丹扆凝神细旃味道履仁蹈义优游纯粹之林尽性达天函藴精微之府固己渊衷夙契至德宏昭矣兹值海㝢之昇平当璇宫之清燕时巡方举望秩初修瞻鲁甸以来游访孔庭而涖止登山观海式亲俎豆之容入室升堂益慰羮墙之慕礼加崇于先圣恩遍及于后昆懿典备焉休风尚矣爰徴载籍代有成规建武停銮迄贻讥于䜟纬祥符驻辇终获诮于天书展谒虽隆阐扬未覩惟我皇上折衷礼乐制备宪章游览图畴功兼述作稽古却东封之典尊师修北面之仪心法相承直绍源流于千载音容如觏俨然授受于一堂则傚惟殷步趋罔间所谓臻其阃奥且以证厥津梁也矧复抉天章之丽扬宸翰之辉凡属殊荣尤称仅事从此定百家之轨辙道炳中天扩九有之风声化成率土允矣斯文之庆诚哉大道之光弇陋小儒遭逢斯盛识同窥管何能仰赞髙深职在濡毫窃效咏歌化泽乃拜手稽首而作颂曰景厯贞元㑹乘舆到杏坛省方先海甸返斾自江干统接尼山武源寻泗水澜麟郊屯羽骑鹭序整缨鞶驻跸亭凝紫缭垣旭绘丹晴沙荆避路密䕃桧凌寒吐玉留朱绂枞金降翠銮奎门迎剑珮享殿集衣冠望气祥云拥升馨瑞露漙牲牢踰汉祀纁币肃祠官铎拟周雝振丝听鲁壁弹表章师道重妥侑帝心安远轶崆峒驾真同岱岳观摛词舒睿藻叶律和猗兰翰采霏琼贝文漪簇绮纨行间疑舞凤笔底讶囘鸾华盖膺殊钖神斿喜共㸔传纶天贲宠赐爵主恩寛盛典青编纪穹碑緑字刋小臣司爼豆歌诵託毫端幸鲁颂日讲官起居注翰林院编修励杜讷康熈甲子冬十一月皇帝命法驾诣阙里释奠先师礼肃九拜甚旷典也既进弟子员讲书毕徧观车服礼器抚嘉植閲丰碑忾然遐慕弥切景行爰御书牓额作赋咏诗奎画天章之盛振古如兹洵为剏见云汉昭囘庙堂増重已复谒林展拜游览久之乃撤仗前曲柄留于庙庭赐赉圣裔以下章服币帛有差进讲者二人授以官异数深恩皆徃代所未有是举也不惟东鲁之父老诸生欢声雷动凡在列羣工薄海横经之士仰见圣天子笃学右文崇儒重道如此其懃拳恳摰也相率感奋濯磨蒸蒸向风而宣圣之统绪更极昌明已宁秪典礼炜煌昭垂奕世哉敬拜手稽首而作颂曰羲画肇开𢎞宣至道歴禩哲人执贞藴宝王迹晦㝠几委蔓草崛起尼山澜回既倒彝训修明功逾轩昊燄虐嬴秦簧鼓佛老诗礼之堂鼓钟孰考在昔谊辟间枉鸾旌信道未笃祇循其名洪维至圣首出立极天钖亶聪古训是式亹亹就将干行不息洞彻性天阐扬精一寤寐儒宗俨临鲁邑祭菜升歌心仪至德宸翰充庭辉炳星日圜桥骏奔湛恩洋溢洙泗增流杏坛起色𬗟维隆古以君作师厥统既分我皇一之外王内圣包举𢎞规登三咸五参赞两仪遥遥百世文其在兹小臣载笔恭纪昌时圣驾幸阙里颂日讲官起居注翰林院编修顾藻葢闻河图发苞符之秘太极函阖辟之原画启羲皇筴推轩后神尧之钦明峻德帝舜之濬哲重华夏鼎商盘文谟武烈靡不综该一贯于以统摄万几至若集帝与王而大成㑹性与学而立教恢中天之运则日月相昭垂亿万之传则干坤以位实由宣圣夫子至道斯存焉而自汉唐以还英主亦懋崇儒之蹟宋元而降太常仅申释菜之文黉宫之頖壁藻采虽华阙里之庭阶藓㾗或剥洪惟我皇上性本天知文思天纵聿昭英武海寰悉庆平成右尚鸿文山澨胥归胞与致垂衣之治既老安而少怀陈典学之规更中和而位育挈千圣百王之绪总滙神明抉五经六艺之微咸归陶铸诚圣敬日跻而王风丕着矣乃犹羮墙属望所绍述乎心师以至剑履遗踪必步趋乎圣域爰命观礼式叶健行陟曲阜之故堂鸾旂戾止布杏坛之广席凤盖迟留大礼尊师命舞干而合乐中心为道躬致拜以荐歆当年之车服礼器宛挹遗徽此日之易象春秋大宣精义诏诸生以鼔箧进博士而横经讲席前敷识圣谟之浩大圜桥听集喜天语之炳烺于焉驻跸孔林停舆川上源泉混若千百载不啻亲承古道依然前后圣总靡殊指用洒天章特标宸采诏羣伦之师表留终古之碑题玉振金声数仞之宫墙愈臻轮奂天经地义万年之俎豆益着光华斯固生民含戴以来旷典特殊之盛者也幸遭神圣亲际休明敢持蠡测之愚聊纪斑窥之实谨拜手稽首而献颂曰贞元㑹启景运遐昌显谟骏烈毓祉凝祥握干御坤于致垂裳道统惟圣建极惟皇敦敏狥齐藴隆函翕尧安舜协厥中允执干圣渊源兼综竝立广运惟神文敷武辑圣学日懋圣心日恭乃咨典礼乃访秩宗蠲吉诹时省方于东既望于岱覃御六龙霓旌葳蕤虹旄旖旎诣于杏坛遵于阙里奕奕防山悠悠泗水拱翠含清呈竒效美端门戾止降辂肃趋敬跻圣室歆格用孚既盥既荐奠瓒既俱鸡彝龙勺琮壁盘盂四氏赞币博士迎牲奏以金石合以韶韺天开日舒欣豫皇情黙契灵泉慿弔佳城还御讲堂陈经阐义鼓吹三坟笙簧六艺圣谟洋洋发幽启秘载沛殊恩大被世裔羮墙在念犹未释然龙章亲制寿彼贞珉掞藻宣华炳炳麟麟奎光璧采荣烛高旻唿嵩旋绕欢洽神人于烁我皇维清熙缉作君作师上律下袭圣德神功参三屹立小臣飏言拜稽悚慄皇帝释奠于阙里诗日讲官起居注翰林院修撰蔡升元盖闻羲画禹畴远开道统洙源泗水直接心传唯圣人为百世之师若孔子则生民未有运丁百六身固戹于当时业授三千道实亨于奕禩是以汉高过鲁祭用太牢孔吉绍殷封延苖裔越考延光之嵗祀徧诸贤载稽广顺之年分颁御器开元则诗裁五字至道则书布六经列㦸八双诏增门外御香一合留置庙中然而史载尊师唯遣羣工摄事代夸重道止闻再拜登堂惟我皇上绍精一之传建中和之极圣本天纵尚集笙坟珠典之竒德协大成还罗甲观酉山之秘辑车书于四表同轨同文讫声教于万方是行是训尔迺一元开泰六御乘干当嵗在于阏逢正日躔夫析木翠华南指河岳效灵鸾驭东囘海天徧德乃于省方巡岳之日独励崇儒讲学之风谓前此景道岸于千寻久矣瞻尼望鲁今且见宫墙于数仞岂徒释菜临雍于是驻辇升堂宫悬非旧陈牲献爵俎豆维新屈万乘之尊师臣者帝折九重之节为道而卑秩典既成讲堂斯御启图书于鲁壁圣经可佐治平集观听于圜桥周易实参理数既乃流观䆳宇遐瞩高坟源远流长井华不改本深木茂桧干依然特贲天章森成奎画五言赋就吟来宝玉琳瑯八体书工望去庆云糺缦且也华芝绣赐撤仗前曲盖流苏香飘座右家蒙爵赏羣依天子之光邑免租庸共沐圣人之泽扩幽宫之边幅永断樵苏设守庙之官司常供洒扫肇𢎞模于不世轶隆古而无前陋彼曩规徒借观兵而登曲阜远踰方策岂因封岱以过稷门至治馨香斯文佑启洎乎囘銮告止端拱凝神听政余闲齐居思道濡帝鸿之砚文搆丰碑挥秋兔之毫书悬芝牓鸾停鹄峙纵横于驻跸亭边緑字赤文焜燿于杏坛门外唯君道克光师道斯王言允叶圣言况乎祀秩元公递及于颜曾思孟恩推至圣不遗夫濂洛关闽休哉道洽化成允矣礼明乐备臣智同测蠡技比雕虫豹尾随车有怀扈从螭头载笔愿效𢋫歌敬献巴词敢扬盛事岱郊成礼不封峦问俗江淮雨露寛东望泮林连矍相南来车骑勅祠官衢通五父循墙入诏许诸生夹道看知是王心恒主敬稷门乍到便停銮其二判架轩悬设两隅亲纡玉趾杏坛趋千秋重器元和在九拜新仪广顺殊礼殿奎章先后䧏讲堂经术治平须更留曲瑵分仙仗盛事从稽旧典无其三洙水桥回辇路存大庭云物接松门欃檀树底林无刺瓴甋祠前鸟不喧井税新蠲今嵗赋墓田重拓旧时原自封黄玉千年后未见优崇若至尊其四银牓髙题万世师更礲燕石辇丰碑儒林还録周公后祀典兼修孟子祠桧树清芬敷睿藻川流今古契心期微时螭陛簪毫侍喜覩书成道统垂幸鲁盛典巻二十五幸鲁盛典卷二十六钦定四库全书幸鲁盛典卷二十六圣驾临幸阙里恭纪日讲官起居注翰林院修撰陆肯堂升中日观下星衢辇道风清睿览纡不独方行周海岱须知演孔得真图其二扬葭伐鼔泗源回五色仙云夹仗开鲁国三千圭窦士一时欢沸属车来其三金丝堂近鲁王宫五凤遗甎嵌壁东玉趾升阶陈祝册杏坛进爵恰当中其四牺象山尊自汉时轩悬翟舞奏清诗太牢祠鲁寻常事释奠曾无九拜仪其五上公奉席俨桥衡诗礼堂前讲义呈此日雍容陪劝诵亲聆天语诲诸生其六桧树灵根不作芽琳瑯金石浄苔花圣心饮水寻真乐爱向庭隂汲井华其七曲茎御盖引旌旟日射曈昽树影踈特勅中涓留鲁殿万年长护素王车其八大庭遗库墓门通瓴甋坛前楷木风纵是前朝曽驻驆不闻拓地至千弓其九赐衣赐爵袭恩殊更赐今年一县租博士特官元圣后褒崇盛礼百王无其十因怀礼殿念黉居银牓髙悬暎紫虚不是东巡亲御鲁如何寰海降天书其十一燕山白石白于霜琢就交龙额更长载入檀车来阙里一时奎壁尽腾光其十二书成盛典贮三雍百世长应掌秩宗却笑祥符晏元献仅将灵贶颂东封幸鲁盛典告成㳟纪翰林院编修杨大鹤道统在今皇渊源洙泗长同符千载契盛典一时彰为访尼山蹟言登阙里堂六飞森警跸百辟效趋跄拂路朱旗灿迎銮碧草芳曙晖法驾整暮霭幔城张憩息泉林侧摩挲桧树旁衣冠钦肃肃庙貌郁苍苍礼器犹陈设麟书讵𣺌茫升歌新乐府殷荐旧烝尝仍听金丝响还昭爼豆香俨如亲色笑宁止慕羮墙德意原孚感标题重表扬龙鸾飞夭矫金玉韵铿锵苖裔承恩泽儒臣献颂飏胶宫増气色汗简有辉光未备趋承列深惭侍从行威仪余想象歌诵实徬徨共仰文明治欣逢景运昌普天瞻圣化鸿册布辉煌皇帝幸鲁恭颂四首翰林院修撰沈廷文中天瞻舜日法驾杏坛过扈跸千官拥鸣銮六驭和旌旗连岱色洙泗接天波游豫非无事羮墙思实多其二羽葆临青甸松隂夹道驰壁余丝竹奏碑没汉唐词圣学昭前代文明纪盛时东风犹有颂况复礼先师其三驻跸非行乐崇文世所稀笙镛陈古乐车服识遗徽束帛纷丹素鸾刀启腯肥礼优来肃拜从祀有光辉其四大德垂天壤鸿仪感帝王睿才新石碣天语焕宫墙既钖元公嗣还题亚圣堂盛朝无轶事鉅典备煌煌恭纪圣驾东巡幸阙里诗翰林院编修沈三曾葭琯阳囘大地春为勤清问重时巡岱宗云起随龙驭阙里风清驻玉轮南国讴歌虞后盛东家礼乐素王亲欢唿父老倾齐鲁快覩隆仪在此辰其二尼山衣履焕千秋前代希逢法驾留九拜礼成宫庙肃两楹舞就辟雍求银钩迥照天题切黄长悬御气流不似汉宫虚致敬儒林异数更无俦其三衮冕亲临诗礼堂经书敷讲最精详谁知万乘衣冠㑹宛见三千弟子行竹简韦编陈御座流泉苍桧入宸章显扬文教须臾事已识风行遍四方其四葱郁依然堂斧存还纡玉辂访秋原林禽喜逐鸾声语蓍草灵因瑞气繁欲广道基重拓地不収仁粟共沾恩总将圣域培来厚长与皇图万古尊圣驾幸阙里颂翰林院编修张廷瓒闻在天垂曜三垣联奎壁之辉惟圣崇文百代衍畴图之绪道法即为治法原合政教以同条传政实本传心亦统君师而竝建粤若鸿荒肇厯羲轩初启文明侧陋凝符尧舜先传精一典章象数烂云汉于穹苍礼乐车书播风声于时夏迨幽平而降五霸之世如冬自孔子笃生万古之天不夜文谟武烈纳户牖以同归帝德王功入甄陶而共贯譬彼流分四凟朝宗滙沧海之波曜走双九悬象丽中天之景斯文大矣备道𢎞焉是以三千弟子仰泗水而倾心厯代帝王望尼山而展祀太牢特享汉功成逐鹿之年王爵加封唐运启跃龙之日巍峩衮冕竟同帝座之衣冠峻极庭轩恍若天家之陛阙元音备六代之乐北面修再拜之文自古已然于今为烈钦惟我皇上超轩轶昊咸五登三秉聪明首出之资弥勤宵旰当人文化成之日益事诗书玉几横经璀璨列丙丁之部瑶轩侧席琳瑯光甲乙之科祥烟深护西崑丽景常依东壁听紫禁漏声未歇已见垂衣盻绮疏月影全移犹催传烛厥中允执渊源上接唐虞大义精探图数直窥河洛三纲八目揽修齐治平之全功两地参天包易简清宁之元化用能握干纲而造物宇内咸春秉离照以膺图域中无外风雷应候日月升华泽马飞镳山舆结辙仁声肆讫逺通蟠木之乡义问丕昭直达扶桑之域其稽古也如彼其成化也如此乃犹遐想儒宗缅怀先觉念彼尧封禹甸八荒皆天子之家况兹鲁境齐疆千里即圣人之宅孕星钤于东土钖麟绂于西郊车服图书瞻德容之未逺琴尊钟鼔覩法物之常存赫灵爽于古今壁内犹闻丝竹萃氤氲于天地堦前不产蒿莱斯诚海宇之名区抑亦人伦之师表虽辟雍戾止已闻京师首善之规然阙里亲承益溥四海同文之化矧观风问俗察吏省方採晳阳之旧歌晞荣光之新躅犹足使青圻赤县傍鸾驭以言情白叟黄童望龙颜而拜手岂非达聪明目一道同风者哉于是肆播德音诞敷明诏解泽传来天上巽风降自云中陟巘降原振薄海怀柔之烈翕河乔岳慰敷天裒对之心乃以康熈甲子嵗秋九月二十四日丁亥六戎宵警七校晨罗银箭初収金鍐乃出雨师效职先清紫陌之尘天老呈祥直上觚稜之日飞苍螭而戒道环羽骑以扶辀毂转声腾走雷霆于地上旗开影直翔鸾凤于天边晴郊宵敞帷宫暮山欲曙广野晨开帐殿寒谷生春闾阎为之聚观黎庶因而加额黄龙青雀临呉㑹以耀江干葆羽翠华登泰山而小天下飈飞电掣岳转川回望溟渤以长驱睇防隂而东指于十一月旬有七日戊寅至于曲阜致祭先师礼也尔时青羽司音初阳届节天开翠色结淑气以中停日耀彤精协神光而上烛揽风云之明瑟暖律如吹抚景物之澄鲜坚氷立散宗伯先详故实祠官预肃章程玉戚朱干远移太常之乐舞山罍象勺祗修歴代之宗彝簪𥚑跄济于桥门鸳鹭趋承于广殿越翼日己卯鸡人始唱燎火争辉大辂旋移斋宫早降帝颜肃穆丽晨景以照华旒天表雍容曵清风而鸣苍玉握文履度如见当年凤峙龙蹲不违咫尺牵牲赞祝严登降于三巡献帛陈樽肃威仪于九拜鼔协逢逢之节薪昭晳晳之辉扬登歌而响遏寒云凝肆夏而声飘碧落振钧天之雅奏符圣德之大成煌煌乎僾僾乎与玉振金声酬答一堂之内珠庭日角授受千载之间矣既而礼交乐备列辟方腾跃以扬休席启筵开天子更传宣而讲义辇过奎文之阁裳垂诗礼之堂龙雯则焜耀瑶阶鸡舌则萦旋芝检鱼鳞在列灿黼黻于千官雁序西陈集冠裳于五氏探圣言之秘奥启沃攸资绍家学之源流对扬有本新民明徳总王道之津梁天尊地卑湛六经之膏液精心阐述理晰毫芒正色敷陈声谐金石符昭素之讲干卦五位飞龙同颐正之进禹谟七旬舞羽涓埃罄竭欣邀天听之卑纶綍温文更荷王言之重朂哉多士稽古何荣勉矣羣工面墙其戒斯可谓下収葑菲广育菁莪尊师之道全崇文之事备矣于是周览广庭徧观古蹟架丹梯而插汉烂若神扶攒画栱以窥天巍如岳立华珰凝璧挂明月于崇朝密网连珠缀奔星于长昼缁帷晨启恍闻四壁絃歌绛帐宵悬快覩两楹俎豆仪形筦尔俨泰山梁木之容列侍誾如备沂水春风之致斑剥光腾几上周鼎商彝璘珣影峙阶前唐碑汉篆槎枒古桧标铁干以无枝披拂髙槐傍石峯而垂叶偃龙传熘响清洙水桥边圜玉裁基色映杏花坛上凡此徃蹟曩规之具在皆为宸游睿照之咸周更庆殊荣丕昭崇敬兔豪飞洒擅悬针倒薤之竒璇牓亲题备铁画银钩之势帝歌再作包大道于斯言天藻维彰壮长城于五字碑凌赑屃渺海岳之崇深字勒岣嵝掩日星之光耀撤龙斿以示敬曲茎成形留芝盖以明尊中黄表色虹梁悬处疑云影之将低藻井垂来若莲华之欲落以视彼开元挥翰栖栖发麟凤之歌广顺回銮屑屑给金银之器岂不悬絶宵壤度越迳庭也哉若夫山川奔㑹栝栢苍深孔林匪遥松楸斯在过从陋巷金舆徐动街衢出自北门仙斾平陵城闼指峯峦之曲互眺原野之扶舆叠嶂遥开枕岱宗于北络长襟远映环沧海于东流式瞻幽宅千年致敬遗封三尺醪倾琥珀再陈林垧之尊褥籍氍毹又下墓门之拜昔年蓍楷远从列国移来此日根荄亲荷九重摘下石马屹立若瞻天仗以长嘶翠草何知亦绕御衣而欲舞斯又荣生幽壤光照重泉者矣至于大泽汪洋隆恩优渥土田载钖永充享祀之粢盛国赋新蠲留作耕桑之储积増常员于博士庆流凡蒋之封沛异数于上公宠迈褒成之爵鹰扬武弁复置专官鸿渐诸生竝参华选颁来缃帙扑芳馥于行间赐出丰貂满阳和于袖底绫分鹤顶堪嗤鲛室之绡绵织钿窠若散平陵之彩猗欤盛哉始稽入庙终逮囘骖史不胜书美无弗备一十四君之释菜辉煌远逊熙朝二千余载之传灯契合正逢今日廷瓒十年史职两世词曹握简木天敢望夔龙之武吹藜芸阁竟穷游夏之辞欲由是道以升堂不得其门而入室昌期幸际鉅典欣瞻虽曵珮垂绅未厠骏奔之列而窥天测海窃申雀跃之心珥笔怀慙染毫难已谨拜手稽首而献颂曰惟皇天授濬哲文明厚符地载健比干行万方作覩百度惟贞义林书圃礼耨仁耕席起金华筵罗锦帙法禹寳隂师汤铭日抉奥天根探微理窟朝斯夕斯罔或遐逸圣学弥广圣化弥神车书同轨天下归仁户牖八极管钥九垠悉内悉外欢和以宾时维甲子嵗功方毕远驾六龙言遵广术纳贾陈诗协时正律云行雨施鲁邦驻跸驻驆维何昌平之乡凫绎峩峩洙泗汤汤帝曰钦哉夫子宫墙敢不祇肃蠲饎以将元酒东陈芳薪西树嘉笾广豆和羮秬黍考我鲸钟伐我鼍鼔堂哉皇哉云门大武讲堂翼翼鸾声载临香浮铜鹤霞拥华簪瑶函秘笈孔传羲经敬抒一得仰赞髙深颂发天章牓辉宸翰错落珠玑奔趋神腕虎卧龙跳镂琰䥴琬焕乎大文卿云糺缦天光下济湛露上浮命官钖爵省赋轻繇圣裔圣胄后舞前讴欢唿稽颡无疆惟休于铄兹行风声洋溢琼检勿祈银绳讵饰吏不呵讥民无供亿艺极陈常品物咸秩旌回丹地令布彤墀迎阳履泰受福承禧于万斯年垂拱无为惟师惟帝惟帝惟师恭颂圣驾幸阙里诗四首翰林院编修沈朝初御跸六龙清宫墙曲阜城尊师钦帝则崇道协舆情殷奠两楹肃夔章八佾成欲知数千载圣圣继精诚其二苍桧嵗三千故坛敷讲筵昔人如可作天语早相宣道在虞廷重经由鲁壁传祗今环听者章甫盛翩然其三曲盖飞黄彩山樽绣緑㾗由来三代物赐出九重门肃肃瑶阶静巍巍藻殿尊悉经输府帑薄海识殊恩其四驻跸已云久回銮未即还㑹心原黙契道统况真传过墓抚文楷观澜问古川总令昭万禩琬琰有新䥴驾幸阙里赋翰林院编修曹鑑伦嵗在甲子皇上巡省东方躬幸曲阜登阙里之堂洁斋致祭郁鬯苾芬对越先圣推恩四氏尽诚备物盛事矞皇谨按史传所载自昔帝王崇儒重道之典代固有之其间礼数歴世相仍未臻极盛而流传简册已足昭焕千秋况我皇上道接大成心契絶德渊源洙泗教育羣伦以致太和翔洽海宇昇平道一风同民物諴阜所以钦崇孔子者既用其道以成尧舜之治矣而又亲行释奠典礼特加夐越前规岂非自孔子来千百年所未尝有者哉臣备员珥笔之末窃幸躬逢盛事自惟学殖浅鄙词章芜陋无能发挥鸿业赓颂皇猷辄操短管敬自纂述未窥一二不胜悚惕陨越之至谨拜手稽首而献赋曰猗宝祚之𢎞开膺上天之笃祜拱芝壐于万年轶萝图于三五扬大烈与耿光缵鸿庥于列祖玉衡正而泰阶平圣人作而万物覩于是握金镜挈珠囊修六府育百昌运干纽而行天不息载坤维而应地无疆溯循蜚与疏仡迈沩汭于陶唐旰食宵衣而一人垂拱绥柔怀远而万国梯航跻亿兆于仁寿昭七政之辉光尔乃朗镜万机精研六籍登道岸而从容扩礼园而朝夕见徃圣于羮墙揖前修于几席总玉振与金声厪遥情于亲炙缅维宣圣为万世师启吾道之一贯信斯文之在兹赤雀啣符寄经纶于木铎斑麟吐绂定礼乐于缁帷彼夫太牢祭于东鲁立庙始于西京太师晋三公之秩宣王致南面之荣孔宜袭文宣之爵仁愿易衍圣之名艺祖葺祠宇以绘像仁宗设胶庠以延英皇庆以大成进号嘉靖以木主致诚稽崇儒与重道揭史册而昭明然而成辙相沿𢎞规有待首建极于中和固折衷之斯在天子徇齐合德清明在躬发灵文于委宛访至道于崆峒统圣智之条理独仰止于时中虽嵗时之释奠肃俎豆于雍宫睠车服与礼器常企慕于宸衷乃举时巡诹吉旦衞羽林饬缇幔驱七萃而无声振六飞而如翰则有望舒拥毂丰隆扶轮毕雨先驱而洒道箕风前导而清尘㑹岳牧以问俗省耕歛以勤民父老讴歌于撃壤士女踊跃而吹豳沐皇恩之浩荡聆天语之春温遂观汶济之清涟跂龟䝉之崒嵂瞻圣林之楷模仰尼山之杰出杏坛迢递迎舜日之光华桧纽参差捧尧云之瑞矞导义路与礼门夐登堂而入室爰叶金奏备佾舞撞黄钟和大吕牵牲赞采执瓘荐羞神歌清而上达爟火彻而旁烰壁里之金丝雷动云间之彝鼎霞浮奠三爵于堂上肃九拜于殿头挹皇躬之谦敬肇异数于千秋斯时也聚五经之博士集四姓之小侯莫不効趋跄骏奔走应嵩唿而戴德赓洛诵而扬休玊帛既焚豆笾既撤小大稽首礼仪中节天子顾瞻堂庑褒崇志切举生民之未有将一辞以昭揭尔乃匣启琉璃之砚笔移瑇瑁之床恍龙螭之飞动俨鸾凤之迥翔盖圣人为万世之师表实维四字足罄其揄扬璀璨璇题荧煌银牓傍日月以齐悬干奎壁而直上増异彩于宫墙亘竒观于天壤甫洒藻以扬辉复摛词而振响开浑噩之元音旷古今其莫两乃复扩土田于世泽増㪚秩于冠裳曲盖宠先师之轼御书荣寿母之坊贞珉緑字嵝神章元公钖后子姓扬芳巍乎至德永示辉煌幸际昌明之运滥厠校书之职惟目覩而神怡辄抃舞而手额恭撰短章聊鸣悦怿是犹生虞代者稽首而和景星庆云游尧衢者含哺而歌出作入息云尔颂曰帝德巍巍齐一揆兮登山观海临泗水兮蜺旌羽葆俨戾止兮登堂三献肃拜跪兮瑶椷金薤奎藻洒兮诸生习礼元首喜兮讲席横经百工起兮祖述宪章振前轨兮日光月华今莫比兮彤庭珥笔照青史兮亿万斯年绥厥祉兮圣驾东巡恭纪翰林院编修赵执信圣泽霑濡㑹天王巡幸时岱云迎警跸海日近旌旗万乘殷雷合千官委珮随龟凫争向导洙泗照威仪望秩齐虞典追崇陋汉规定知百川㑹真觉衆山宸翰羣灵护丰碑奕祀垂简书方拜手敬继侍臣诗幸鲁盛典卷二十六幸鲁盛典卷二十七钦定四库全书幸鲁盛典卷二十七圣驾幸阙里恭纪翰林院编修李孚青百代留元气千秋仰素王龟峯钟秀异麟绂启遐昌紫贝开阊阖青霄下凤凰文蓍徴瑞产古桧发新芳典则绳虞夏明禋盛汉唐由来恒祀备未以特诚将礼乐逢斯世钦承独我皇心源传一贯泰运值三阳乍驻泉林跸言登阙里堂旌旗环岱岳俎豆肃宫墙万乘排龙驭千官列㕍行御书颁郑重法物赐辉煌丽日璇题迥祥烟曲葢张云霞飞翰墨珠玉灿文章灔灔仙茎吐荧荧藻火光孙枝䝉雨露舆诵洽冠裳至德高难竝宸游䆳莫量典翰欣贵道珥笔颂无疆圣驾幸阙里恭纪翰林院编修王沛思干行法从拟星陈千里携来浩荡春翠微风回豹尾金衣斜日晃龙鳞岱宗喜得重修祀襄野无劳复问津父老共欣瞻睟穆更于停辇见尧仁其二羮墙夙昔有钦承旷典隆师荐豆豋法部恍闻天乐奏馨香全自睿怀升葳蕤五色金㚇赐灵爽千秋铁桧慿向夕严更氊殿驻六军齐望九华灯其三双阙崇巖閟鲁城乔林防阜有余清因探蠧简寻丹瓮转忆麟书降水精浮磬祇从沙面识丛蓍偏向雪中生鸣銮不觉迟囘久仰止高山系圣情其四笙絃重振旧铿锵雕几亲临讲艺堂九五正中龙在御三千夹侍㕍分行金泥函护昭囘色紫绮裘分藻火光率土应知遭遇日于今文运启当阳圣驾幸鲁恭纪翰林院编修秦宗游皇上御宇之二十三年运启贞元时逢作覩万方顺德四海归忱介黍升馨会乐嵗降康之候陈诗纳贾正圣皇清问之期爰诏省方用昭裒对宣仁展义先化泽于日边导气迎生迓阳和于东岳岂逊虞柴之二月同律齐衡无假汉祀之三巡禅云封岱于焉溯奎躔之故野访绣绂之芳踪地届昌平序当亚嵗皇上驾临阙里释奠孔林荐菜陈牲豆笾咸举备礼和乐律度允煌来万乘以崇儒威仪抑抑集千官以肆祀进止跄跄既而笔扎降自九天句焕云霞之锦图书颁来四库篇搜金石之藏碑篆参穹凤藻阐文明之藴牓纹耀日龙章扬师表之模罗绮组以钖彼子孙鸑鷟桐花倍灿撤翠盖以荣兹寝殿蛟螭云气弥多祀事在古称隆典秩于今为烈小臣恭逢盛事思切赓飏惭无黄绢之词莫效红云之捧敬陈短什以纪宏休元运三辰泰祯图五纬昌珠星躔绛阙璧月耀朱梁顽格阶前羽宾来海外航紫微辉北极翠葆涖东方凤跸临青野鸾舆度碧冈晚霞笼远峤朝旭映扶桑龙吼云巖洞鸡鸣日观乡升禋先岱岳肆觐集纁黄玉女璇池窅天孙石镇昻般歌唿震叠阿咏近颙卬展义皇情切崇儒帝道臧杏坛余俎豆奎阁烂芸缃铎响今犹彻韦编昔未央披帷陈黼黻听壁隐丝簧绍述怀明德删垂仰素王右文圜頖壁讲学贲宫墙经阐羲文秘书诠平治章传心遥可法遗泽𣺌难忘圣祀修芹藻精禋肃桂浆黄流倾瑟瓒朱火灿藜床菜共牲牢设羮同枣栗将枞金香雾合振玉燎烟翔穆穆班罍列辉辉曲盖张礼容羣祗肃师表一追扬琼牓星雯丽璇题日月煌纶言真洒洒宸制自锵锵飞翰低垂露穹碑直倚苍咨询彝器在俯仰玉书藏灵壑荒榛絶封丘珍树防巍巍林殿古济济珮珩庄契悟符轩昊崇规轶汉唐七襄釐胄嗣三钖励官常懿烈因时焕休徴体物彰楷枝标异种蓍草茁新芳桧色含霜老松隂匝地凉良由龙驭止弥见水精祥竞戴王猷塞还钦圣教光裒时诚炳烁释奠愈烝皇不数岐阳驾宁同瑶水觞小臣逢盛典拜手志平康驾幸阙里㳟纪二十四韵翰林院编修孙岳颁五位璇阶正三辰玉厯昌图畴天钖祉麟凤帝凝祥肇举南巡礼来游东鲁乡入门亲却辇引步肃登堂释奠威仪整陈笾黍稷香师臣天子拜赞采百僚将至德真难及无名讵可量圣心原契合旷典迥辉煌访道从容问谈经阐绎详金声扬睿藻铁画焕天章桧树怀先泽章缝识旧藏穹碑临左序曲盖立中央七十贤人列三千弟子行几筵霑雨露髦士奉圭璋钖爵丝纶重推恩世系长观文升杰阁揽胜瞩无疆周厯情何切低徊志不忘林间冬旭暖坛畔庆云翔更覩鸾旂丽弥徴鳯彩光尊崇瞻异数歌颂徧遐荒道法元公阐人心孟氏匡薪传胥秩祀石纪共流芳制作兰台贮编摩虎观襄鸿模恢万古忝窃效赓飏皇帝幸鲁盛典恭纪翰林院编修王九龄闻导懿和之风者必隆文教之事黼休明之运者必遵德艺之途聿自麟纒绣绂诞圣平乡虹流黄玉修经阙里大义揭于穹壤微言炳于星日丝簧琴瑟敬起于闻音车服俎豆道存于观器高帝肇太牢之祀元始建褒成之封唐宋以还尊荣至矣然而循流景躅畧备于曩编符轨合节实由于至圣我皇上躬尧舜之睿姿志周孔之絶学握镜澄物文恬武熙坠礼复章流乐返雅声教所讫莫不验风受吏候月归賮巍巍之德皇哉唐哉宜登岱宗禅云亭掩七十二君之遐蹟而跻其首也然而冲㫖谦让抑而未俞考虞书姬典之篇倣五年时迈之制翠华南指七萃云屯玉舆东幸五营星列顾省方礼毕特念宣圣为万禩之儒宗百王之模楷爰返天跸于江淮遂讲释奠于东鲁夫其洁两楹之簠簋饬彼司筵奏六乐之咸英携从太学万乘屈尊而九顿百寮展采以趋跄此则我皇之䖍祀也披讲幄而进儒生堂开诗礼憩杏坛而怀圣蹟壁叶金丝咨文桧于手植契神蓍于大衍此则我皇之嗜学也华盖九斿留诸殿寝遐阡十顷拓彼祠田文宣遥冑咸増秩而赐金元圣余裔亦荐绅而陪位此则我皇之渥泽也发言为论文律应乎宫商摛翰成章词源滙于河海展银钩而舒铁画舞凤蟠龙悬朱额而敞緑碑烘霞映日此则我皇之丽藻也崇儒重道既休声茂实之兼包展义宣风遂沐浴咏歌之毕効连𥚑如堵跋末光而击辕接袂为帷挹清尘而献祷徃牒所记前史所陈未足以扬盛烈纪灵符也小谫劣无能备员槖笔文学侍从未敢窥左史之编舆人歌诗庶足傋太师之採谨拜手稽首㳟上十二律以抒芹曝之忱焉圣主当阳化日悬车书一统靖烽烟汉廷欲纪登封事虞帝惟陈辑瑞编令节秋清无射管昌期厯启上元年銮舆直指东山路要振儒风徧八埏其二仙仗森严发帝城恩波浩荡起懽声十行凤诏随云下九仞龙旂碍日明海甸寒花迎剑佩雍宫雅乐送韶英上公喜接天颜近屏息徐看法驾行其三淮北霜高万骑回早看阳律动葭灰泉林红日停鞭见阜邑丹虹拂马来东国衣冠争抃舞中天云汉自昭囘皇情是日懽弥甚特许琴书入睿裁其四精禋阙里洁牲牺古庙平明玉辇移百职陪班依豹尾九重加礼献鸡彝阶前磬管宁和曲筵畔钟镛御制词更溯渊源隆报享苹蘩兼荐叔梁祠其五奎文阁下肃钩陈诗礼堂前讲席新御幄岂殊崇政殿儒门还有説经人追思缥笔洪规远细讨韦编奥义申昼漏迢迢羲驭转各収绨帙拜温纶其六遗像清高奕叶传尼山千尺尚巍然衮衣肃穆如今日象佩雍容记昔年汉帝尊罍纷在侧轩皇凖角望中悬虎头妙手丹青絶小影重摹御览偏其七煌煌天语彻轩墀夫子真为万世师书就银钩光焕烂悬将金牓墨淋漓霞蒸大野疑麟见日朗髙冈想鳯仪曲盖亭亭还撤赐山唿声里五云垂其八登临坐憩讲台基尚忆诸生问道时熘雨霜皮存铁树倚云红杏俯缁帷石坛烟袅金根辂丹壁晴飘翠凤旗緑字摩挲游赏徧南宫书赞李邕碑其九飞阁周阿丽碧虚还从旧宅缅端居清流宛对亭前井断简犹传壁里书望远琴心函丈外承家礼教过庭初咏怀古蹟劳宸翰日昃方回北斗车其十防山瑞旭照林邱驻跸亭前晓雾収异木千章萦彩斾天香十里拂珠旒蓍经御手茎逾直楷荷皇情节更遒辇道鹓行齐拜手千秋彤管记良游其十一䝉山泗水接讴吟累叶均霑圣泽深慈母松筠标劲节云孙章服继华簪林垧白壤还増地学舍青𫀆更赐金为念元公祠庙重世官承祀肇于今其十二云汉天章四海知倾都士庶谒穹碑文河锦浪翻千叠艺苑春葩簇万枝郁郁蛟龙盘琬琰苍苍烟霭护琉璃小臣樗质惭东观幸际休明学咏诗圣驾幸鲁释奠先师礼成恭颂翰林院编修史夔省方辑瑞圣心勤泰岱中天曙色分玉辇直追姚姒蹟金泥还陋汉唐文黄童白叟欣瞻日青屋朱旄俨拂云书轨大同琛賮至东廵盛事轶前闻其二旷代心源接素王时从洙泗洁烝尝降舆共识钦师礼备乐咸聆假庙章归德门前停警跸昌平宅畔肃冠裳太牢一祀仪多阙圣主千秋俎豆光其三五氏雍容进讲初天颜喜近圣人居班行倾听还前席𫀆䄂萦香为展书大学三言纲自挈系词数语易无余于今正道昌明日汉室圜桥定不如其四曩代传闻幸鲁仪曽颁祭器列鸡彞宸衷特寓尊师意御常留重道思函盖直超河雒外推崇真与圣神宜尚衣取次闻殊赉玉佩金鱼拜赤墀其五灌鬯精禋谒孔林铿锽四韵睿情深千秋道统羮墙接一代天章日月临丝竹古堂遗响在奎文髙阁异香侵摩挲左纽亲栽桧宛识当时述作心其六孔思周情竝景行衮衣勲业迈阿衡当年礼乐同天子此日牲牢遣上卿访道崆峒齐徃辙登封梁父笑虚名小臣滥厠蓬池侣珥笔无能颂圣明圣驾幸鲁恭颂翰林院编修许汝霖冠盖开王路奎娄接帝星巡游踰旧典封禅薄前型百代兴儒地千秋驻跸亭昇平夸盛事万乘为传经其二玉薤题璇牓风云自卷舒十行嗤汉札四字轶唐书桧入天章重租从手诏除百年惟父老辛苦望乘舆其三文鹤啣书早祥麟降玉迟后先传絶学缺畧创前规载肇周公祀重临孟子祠桥门观听在圣主即明师其四曲盖盘螭凤长留御仗存礼优天子圣道在布衣尊地接淄潍脉天开泰岱门斯文同景运史册炳干坤圣驾幸阙里恭纪二律翰林院编修张廷枢海宇同文景运亨宸游顺动泰阶平千春品物瞻龙采四姓絃歌近凤鸣阙里香浮金殿肃桥门草似玉华清侍臣鹄立谈经处五色云中环珮声其二凤辇翩翩洙水前六龙还驻杏坛边山花晓接金茎露海日晴涵玉殿烟乐奏南薫和舜瑟礼行东岳纪尧年词臣躬际文明盛槖笔书成柱下编圣驾幸阙里致祭先师孔子㳟纪二十韵翰林院编修周金然率土重熙日敷天裒对辰省方修旷典命驾纪时巡轨物超三古君师统一人崇儒心每下望道意弥亲阙里斯文在髙山仰止频杏坛深驻跸松桷肃明禋一德潜孚契千秋实比隣从官罗济济多士赞侁侁合乐笙镛间隆仪俎豆新舞仍八佾奏奠自两楹陈灌献严将事精灵俨格神徘徊观礼器次第降温纶丝竹闻犹昨羮墙见若真奎章悬日月芝盖灿星辰显烁超前代恩荣逮后尘尼山增絶峻泗泽益无垠盛事光书策欢声动缙绅有生皆向化何俗不还淳文运开龙马祯符集凤麟昭垂千禩法焜燿在贞珉幸鲁盛典卷二十七幸鲁盛典卷二十八钦定四库全书幸鲁盛典卷二十八圣驾幸鲁恭纪二十韵翰林院检讨田成玉圣世隆师表明禋绍百王尼山勤景仰阙里溢辉光删述传难罄精微道不忘斯文悬日月于迈见羮墙翠栢桥门外香芹璧水旁鸾旂齐映日鹭序迥凝霜入庙容先穆登阶色倍庄两楹瞻礼乐九拜重纲常异代精诚格诸儒讨论详程朱真入室韩董但升堂旧学絃歌满遗书蝌蚪藏几筵何秩秩钟鼓更皇皇爵钖明廷渥材颁太府良穹碑撑突兀御墨洒琳琅深夜蛟龙舞高天鸑鷟翔赋成垂琬琰诗就叶宫商寤寐思陬邑低徊驻鲁乡扩林增土宇留盖耀巖廊制作经纶逺源流道德长昇平文教洽治化嫓虞唐圣驾幸鲁恭纪十六韵翰林院检讨董誾盛世崇文日熙朝重道年师资表万禩圣脉接中天学古图书满时巡礼数全尼山耸翠岭泗水涣晴川木铎千秋振金声百代宣一人亲释菜九有共闻絃谥号卑唐末威仪陋汉先世家惟旧德宗国仰前贤御盖留香幄宸章映彩椽杏坛滋化雨桧树罩祥烟备物祠官肃加恩中使传列筵辉俎豆掌节涤牲牷陟降神如在羮墙意渺然儒宗褒大业道统继真诠鲁溢鸾旂颂周垂鼍鼓篇欣瞻车服盛珥笔载琅编恭和圣制甲子冬至幸阙里诗翰林院检讨董誾至尊亲降辇闻见尽同堂门列三千士宫高万仞墙德车行自逺儒服被尤长御盖留余䕃千秋拱帝裳驾幸阙里恭纪翰林院检讨汪楫五云纷郁绕行宫瑞霭文光一气中夭矫六龙齐御日腾骧八骏俨追风出同巡幸人争望事异登封礼独隆不是君王传正学岂知吾道果尊崇其二尼山俎豆有辉光典礼今知迈百王净拂云霞飞翰墨高悬日月丽文章交龙额隐千年碣五鳯砖衔数仞墙漫道升阶天尚逺一时钟鼓俨同堂其三三驱四校列云屯九拜浑忘万乗尊特勅中官留御盖传闻紫气满天门赤蛟丹雁俱呈瑞老楷灵蓍尽展恩野叟百年惊未见愿将诗礼朂儿孙其四天临华盖落空青歴歴珠躔曜景星忽奏河清知驻辇羣瞻岳峙拥诸灵欢声又庆蠲租诏盛事还传讲殿经珍重儒臣垂史册彩鸾金匮好藏铭圣驾幸鲁恭颂四十韵翰林院编修畲志贞百王尊至圣亿禩启真诠异质标河岳鸿裁照后先中和参造化述作焕星躔笔削微言在洪纎大义全蓁芜明道术品类荷陶甄哲后昭休烈殊方属庆延武功垂竹帛文教育芝荃左右皆图史羮墙必圣贤尼防高嵂崒洙泗逝潺湲云䍐飞燕地鸾旂指鲁阡扶轮羲驭驶洒道雨师遄䘏隐蠲供亿充庖寄狩田杏坛停法驾阙里肃官联入庙天颜睟登堂玉趾䖍太常咨备物司史命绳愆拜跪褰龙衮趋跄动紞綖芹羮兼黍谷桂酒间牺牷将享逾烝禴寅共有豆笾御厨传腆脯仙奏响钧天古器看彞鼎升歌列管絃衣冠维法象俎豆俨玑璇已晰天人奥还参性命编陈书知训典系易讲坤干峻极勤瞻仰渊深费泝沿钖纶圭璧灿题额日星悬鹤舞鸣珰珮嵩唿溢市㕓恩颁天女织赏给水衡钱御盖芝茎钖宸章琬琰镌松楸风雨老桧栢岁时坚巢树禽争避钩衣草自捐欲寻庐墓处犹记治任年享殿丹青旧思堂翰墨鲜宫墙观烂漫警跸更留连稽古千年溯崇文六籍传临雍卑汉主讲武陋周宣典礼殷廊庙胶庠遍幅献符龙马出御箓鳯凰鶱黼黻黄农代铺陈经史筵矧叨鹓鹭列敢怠典坟研拜手无由颂赓歌天保篇圣驾幸阙里恭纪十二韵翰林院编修呉晟秩秩先师庙巍巍帝德全太牢闻汉祀释奠盛唐编水德祥钟鲁天根震在泉先时咨典礼卜吉歴山川自昔景行切亲临拜谒䖍墙高呈美富诣极识经权绣柱龙雕丽彤墀鹤舞跹霜凌松益茂神护桧逾坚观海难为水秋阳力岂绵升堂俨泰岱入室具坤干圣泽天垂永熙朝文教传微臣逢盛典万载颂平平圣驾幸阙里恭纪翰林院检讨潘应宾皇上御极二十有三年岁在甲子肇举省方之典巡幸东南躬诣阙里祀至圣孔子以太牢礼也入庙屏辇勿御九拜维䖍天颜睟穆从官罔不祗肃礼成上亲洒宸翰为诗纪之复留曲盖以昭优崇集四氏诸生论经史凡圣裔皆赐赉恩叙有差诘朝谒圣林益拓其地真异数也銮回复御制碑文勒石继发帑金葺庙工竣特命皇子亲徃告祭我皇上崇师重道实蔑以加时备员史馆不获侍执豆笾而盛逢大典雀起懽忭且生长邹鲁纪圣德而扬文治职也敬赋五言十章北极丹书出东方翠辂临路迎千仗转山映五云深帝举时巡礼人钦望幸心鲁邦仁域好风动协虞琴其二圣主崇文治心传接大成两楹勤祀事九拜奉仪型俎豆恩光逺宫墙瑞霭生由来端道统不独肃巡行其三至德留遗范王言重表章瑶函腾寳气玉轴散天香睿藻河山秀奎文日月光开元曽有句逺逊圣谟昌其四曲盖严仙仗清尘照翠华威仪天子贵宠钖圣人家礼数原殊絶辉光未有涯从今瞻气象遥映赤城霞其五式覩明禋盛还闻讲幄开上公亲受㫖圣域各抒才泮璧沾天宠桥门禀睿裁试看霄汉上五纬盛昭囘其六宸极瞻云日荣施集圣门蟒衣真异数鹭序拜新恩近识天颜喜方知道范尊熙朝隆景运心法阐长存其七郁郁林中树从前过者稀六飞乗紫气三秀拥朱衣拓地恩多渥升馨露未晞灵蓍方可採先后协天机其八祀典观成后羣工扈跸时山花明羽盖海日丽金羁缓佩轻霞绕鸣镳清漏移邹枚同载笔拜舞咏昌期其九庙貌重经始鸠工不日成金钱颁内府轮奂拟彤庭日傍璇题峻云连桂牖生丰碑真不朽千载颂文明其十丹雘维新日牲牷复告䖍瑞凝仙阙下礼肃杏坛前鳯诏金函启星轺玉节传九重修盛举垂颂万斯年幸鲁盛典古诗四章左春坊左中允兼翰林院编修胡作梅钦惟我皇上御极之七载戊申特遣光禄寺卿杨永宁诣阙里祭告明年己酉四月躬临太学释奠先师天下于兹仰圣德焉二十三年甲子诏南巡行省方恤民诸大政囘銮至曲阜肃谒孔庙及孔林圣墓加惠圣裔四氏子孙隆文异数恩礼备至御制碑文勒置庙内煌煌天语照干坤而悬日月也于是用衍圣公毓圻等奏请命儒臣纂辑幸鲁盛典备载临幸诸典礼永为万禩法程閲几载而书告成作梅得奉而读之伏念孔子心存一贯道在六经而皇上则神明独契于羮墙懿德诞敷于方夏文经武纬伟烈丰功阐绎发皇殆无余藴是则素王擅师道之隆圣皇建君极之懋书传以来未始有后先合撰若斯者也而斯典所载垂为礼经抑万乘之尊隆亲师之义非千百代而仅一觏者欤攷诸史䇿汉唐宋元代祀阙里然或非亲祠或因东封惟东汉明章二帝俱幸孔子宅致祭差为合礼而当时谓于卿门有光亦失尊师贵道之意岂崇礼先师増辉圣德足絜我皇上万一也哉小作梅恭逄盛事踊跃舞抃敬作五言诗四章附于涂歌巷咢之末以备採风者之选择焉羲皇肇一画手为辟鸿蒙延縁三千载踆乌薄西穹水精兆麟绂文明日再中歴年又三千畧与上古同圣人今首出重仰华胥虹大化翔四表合符告成功陋彼七十二玉检紫泥封省方继肆巡临观尼山宫绛衣俨论道冠剑何从容展也先后圣元㑹长昭融其二赤符启金刀发祥过鲁祀说经阙里堂真人征白水奕代加钦崇青史流徽美虽复具威仪未尽谐典礼藐焉永嘉生改秩乃轻儗右文推圣朝泰运周复始萧云霭天衢荣光浮地纪御极如尧龄临雍肃阶戺奕奕罗簪绅秩秩严簠簋琴书非亲承圣心犹未巳其三玺书颁尺一驾幸少昊墟望岱既升禋遂谒先圣居前驱勤七校不惜囘銮纡圣嗣及贤裔迎拜天颜舒却辇进星门玉趾当庭趋上堂拜稽首广乐和笙竽奠币献瑶斚龙蹲来徐徐陈经演坟典列侍森鸿儒桥门耸观听芹藻皆敷腴五纬聚东壁累累合联珠其四睪如堂斧封真气此焉聚鳯德已潜藏龙身永腾翥竒植莫能名一一神灵护化工自囘薄滋生非雨露黄屋天上来丰隆净王路遗蹟徧周咨草木膺眷顾驻跸祥符年荣观秪文具东岱曜扶桑羣岳竞奔赴纶章冠天表河山奠寳祚传为万世经庶嫓方䇿布圣驾幸鲁恭纪翰林院编修尤珍盖闻图畴肇启道已辟于羲轩精一相传教独崇乎洙泗删定六经以后屡絶韦编周流列国之年长鸣木铎信生民所未有集羣圣之大成皇上德备生知学由天纵治登雍动咨儆常闻化洽文明时几弥勅乃举省方之典特详幸鲁之仪驻跸尼山停銮阙里率千官而崇祀襄多士以骏奔门开数仞之宫奠设两楹之阼采芹采藻入庙而俎豆斯陈见羮见墙登堂而琴书宛在摩挲桧树手泽犹存繙阅漆经心传若接覩天颜之有喜知圣道之重光典礼煌哉规模逺矣夫自汉皇过鲁亲祭太牢宋室崇儒特申下拜歴代俱修秩祀累朝递议追崇非无展谒之文未极表章之实孰若我皇上渊源黙契道法亲承追琢云章俨若珠联而璧合淋漓寳翰不啻鳯翥而龙翔授博士之官独褒异数访元公之后同被殊恩洵史册所希闻亦昇平所仅见恭逢盛事幸际昌期愧无史籀之篇窃慕崔骃之颂谬拈弱管敬赞鸿休化洽寰瀛泰恩施㝢县丰苞符千古合玉帛万方同德峻尧阶上心营禹甸中巡行稽帝典时迈颂王功鳯盖飞山左鸾旂指岱东龟蒙停警跸洙泗设斋宫野外銮舆转门前羽仗通风吹沂水緑日照杏坛红释奠尊彞盛明禋簠簋充荐圭五瑞辑奏乐九成终剑珮趋多士簪缨肃百工庙堂观礼器函丈振儒风赋就千言丽诗成五字雄建碑霄汉迥悬牓日星崇道统归昭代心传契圣衷玉麟犹赤绂古桧永青葱景运中天启文明大化融康衢争击壤薄海尽唿嵩幸附词臣末恭逄旷典隆千秋垂盛事不羡访崆峒圣驾幸阙里恭纪翰林院编修许嗣隆刻玉游河岁披图幸洛辰兴朝敦敎化至德布温纯冠冕临双阙梯航彻九垠缥囊缃帙聚泽马器车臻巡守乘苍辂观风出紫宸奎娄星界野洙泗水为隣帝曰宣尼圣祥钟曲阜神壁书传奥博玉简灿㻞璘虞夏商周后东西南北人素王常秉铎司寇暂持钧歴国闻歌鳯传经叹获麟吉蠲瞻硕范牲采奉明禋数仞宫墙见羣公俎豆陈维皇能建极重道则师臣湛湛鸿恩沛煌煌睿藻频挥毫开丽锦落纸勒贞珉虎嵴鸾雯烂银钩铁画匀桧先霑雨露楷亦拂埃尘燕镐篇徒壮横汾什未醇两楹钟皷韵四壁管絃新艺讲函中祕儒崇席上珍趋庭嫺礼乐授简载丝纶法物详彞勺佳时纪甲辛三千颁象管十二钖龙宾盛典爰名鲁丰碑迥异秦君兼师继统治与学同伦太史清千禩文昌耀万春飏言臣忝窃于迈颂尊亲幸鲁盛典卷二十八幸鲁盛典卷二十九钦定四库全书幸鲁盛典卷二十九幸鲁颂日讲官起居注翰林院编修陈元龙岁当甲子㑹合贞元六㝢昇平八埏底定皇上睿周四海念切羣生迺于是岁之冬肇举时巡之典燔柴肆觐名山増日观之辉省敛採风蔀屋散春台之泽恩膏斯溥典礼用成法驾南还星旄北指歴奎娄之野近圣人之居皇上雅尚崇儒虚懐重道高山俨在仰止惟殷驾言徂东爰至于鲁鸾旂风动烟岚缭绕于绸杠羽盖香浮草木葳蕤于绣绂面洙负泗素王阐道之区鳯翥麟游先圣发祥之地越舎郊而齐宿始有事于质明入归德之门閟宫伊迩瞻大成之庙灵殿岿然一人肃穆以天行百辟森环而星从礼隆释菜两楹供芹藻之馨乐奏迎神六合备宫悬之曲因师而屈修降拜于坛墀为道而恭摄衣裳于阶陛覩山河之异彩恍觌音容接尧禹之天姿如亲揖让于是过燕申之室登诗礼之堂剑佩凫趋章缝鳞次臯比独设具讲席之隆仪缃帙初陈发韦编之大义遂乃传观旧蹟歴览遗踪砚几斑稠车琴制古雷尊牺象纵横礼乐之藏漆简竹书隐约金丝之奏杏坛遗树曲栏空文甃之华桧植余根左纽作青铜之色观川波逝尚立空亭习射圃荒犹留故井天语谘询者屡矣皇情眷恋者久之己而泝沂水之阳问昌平之墓鸟禽知敬望綵斾而高飞荆棘避诃近雕轮而欲却树封四尺见堂斧之崇高昭穆三坛表神灵之奠丽寻设䄄而展谒更驻辇以徘徊寻先贤筑室之场惟扪古楷问昔后停车之地更读残碑遂迺旋辔郊原囘銮上序天颜霁怿睿藻纷披四韵铿锵琢玉追金之句数行璀璨银钩铁画之书方夸宸翰之颁更荷殊恩之赐曲茎羽葆分仙仗于中阶文绮金貂贲温纶于甲第土田加钖租赋频蠲辟雍施帐而传经誉髦弹冠而结绶异数均沾乎四氏隆恩旁及于诸姬且也银榜高悬御墨焕虬螭之彩贞珉载勒天章镌赑屃之文颉字龙盘羲图马负永作中天之旦弥增秋日之辉信其伟而夐乎盛矣粤稽史籍代有褒崇不乏美谈迄多遗议汉高亲祀安事诗书光武驾临时崇䜟纬开元有诣宅之祭道举贻讥祥符留驻跸之亭天书获诮仪文备矣实效阙焉惟我皇上徇齐天纵不恃生知逊志敏求惟勤好古研索阐图畴之秘表章传述作之心圣学精矣琱戈初偃木铎弥宣返华靡于朴淳却登封而谦让操觚童子知斥异端挟册小儒能嗤杂霸圣治洽矣寤寐性天依晰仁义陶铸百王之礼乐绍接千圣之心源闻见相承后先同揆圣功懋矣而且日昃不遑望道未见钦圣枉七驺之驾隆师屈万乘之尊仰倣维殷觐宫墙而如遇步趋罔间接薪火以相传固已亲炙其精微岂特暂窥夫堂奥况复发天葩之藻河洛逊其苞符扬奎璧之华星云资其糺缦尤足甄谟陶典驾古铄今洵开辟之鸿庥皇王之极轨也菰芦下走弇陋鄙儒忻盛典之遭逢光荣莫并壮斯文之炳蔚统绪常新蠡测管窥窃自愧于濡毫之列衢歌户颂不敢后于含气之俦谨拜手稽首而献颂曰于皇我后建极用中文谟武烈景铄有融至治烝洽九域既同匪功是代惟道斯崇其道维何生民之始列圣相承几希而已王风寝熄微言中圮天拯颓纲笃生夫子奎娄之精海岱之灵迺传一贯迺定六经身虽潜晦吾道则明皇王万世是宪是程帝念尼山精微之府企懐圣风表厥疆土洙泗一区灵光终古驾方东巡爰税于鲁防山匪高诞圣则尊沂水匪深毓粹则神鸾旂淠淠玉车辚辚百辟咸从瞻望清尘閟宫巍峩天地同寿我皇至止言献其茆登降益䖍循墙而走岂曰为恭隆师惟厚隆礼惟何言登其堂诸生济济说经琅琅咨访遗蹟故府所藏有服有器有图有章爰有灵柯先圣所植摩挲文理缅懐手泽郁郁松楸陟彼林域神风肃然驻辇憩息典礼既崇恩膏斯被帝钖上公土田毎毎绣衣赤舄貂冠文绮洽我宗支遂及四氏倬彼云日敷藻自天煌煌谟训有光熊然既追既琢琬琰是镌屹立阶墄炳焕万年圣道明明长夜方旦我皇体之秋阳弥灿百家腾跃风雨散涣大义昭揭如濯江汉惟皇备道参贰两仪驾姚轶姒追轩蹑羲删述而后统在闻知此心此理黙契者微若火与薪相遇斯接若水与乳注投斯合入室僾然肸蠁如答端拜一堂后先合辙虽有象魏不如鼓钟虽有邮传不如德风依仁蹈义四方景从教思用溥文治弥隆济水洋洋泰宇岳岳俎豆常馨宫墙俨若化协珠囊道隆木铎渐被奕禩颂声是作圣驾幸阙里赋翰林院编修黄梦麟恭惟皇上德乗干曜仁禀地灵景丽祥云彩拂轩辕紫盖图开旦日音挥虞舜薰絃丕哉神圣之姿奥穷六籍允矣帝王之学道贯一中奠寳箓于清宁垂拱二十三载告成功于天地度越七十二家五玉时巡四灵应瑞肆登山而观海流峙合乎高深洵玉振以金声条理集乎终始睠言东国郁彼尼山草木生辉绀碧偏迎雉扇关河壮色云霞故绕龙骖肃万姓之观瞻天颜有喜扬千秋之俎豆圣域维新窃闻鲁颂聿兴史克犹宣其懿晋雍大启王廙实逞其辞凡属侍从之臣率致媚兹之谊况以太平圣主驻警跸以锵锵一统兴朝济冠裳而穆穆皇于时迈民用见休帝庸作歌士知烝敎湛恩毕被元气常调私自媿于臯赓无能掞藻或託言于李赋敢学抽思小谨拜手稽首而献赋曰诞圣厯之当阳方甲子之乗令披舆图而建中旋斗杓以齐政泝河洛之渊源灼日月之衡镜山岳效其灵祥海波旭其澄映濮铅祝栗跨浮尔雅之编析支扶桑旅合山经之賮自生民来未有斯盛迺居高而善下毎谦尊而愈撝缤左图与右史载殷铭与周规拱黙思乎至道恭己正乎无为咨彼素王之位永维帝者之师麟文降于五老日角参夫二仪昼万古之长夜铸五百之昌期刋礼乐而垂榘敦诗书而指迷树四维于寰壤放百家之支离盼楹堦其未逺缅羮墙其在兹尔乃宣太常召典谒万骑从千官列建朱纛之襂纚涖翠华之峍屼南浮江渎而百谷朝宗东指云亭而羣山拱笏父老扶杖以聚观士民举手而加额望我后其来苏胥㑹同之有绎时则黄钟应律玉琯囘阳龙旂电闪鳯辇云翔鞠陵清跸羲和丽光观澜泗水之澳考德昌平之乡上公拥其鱼佩多士肃其鹓行纷此臣庶俨若堵墙霁天和其粹蔼焕衮衣而矞皇于是百司䖍衆典萃八簋舒芬四琏濯器牺象陈尊铏羮染翠牲牢协乎三牺郁鬯调于五齐天子齐宿行宫洁蠲睿志望櫺星而辇降陟奎文而趾贲熊罴朱虎踊跃以趋墀风牧常鸿济跄而奉币道从拾级智崇效天拜绌九旒礼卑法地声容选和崇牙设肄两阶干羽抑扬来鳯之仪九奏韶英振响钧天之制彩眉圩顶近即形容鳯峙龙蹲式承车笥貌同寝庙之观礼得郊丘之次上仪告彻甲帐停驺嵩唿遶幄扈从鸣球开讲筵之玉洁朗音节之虹流三纲总其条贯八卦理其刚柔直探珠于骊海真得窟于㝠摉仰宸聪之注听覃铺对之闳休天子曰都余其思沃圣真神游理轴乃令褒成侍从鲁生前躅旋发龙行纵舒天目周数仞之宫墙抚孤干之竒木文磨屡代之碑器检重茵之椟覩遗像之森严竚皇衷之邃穆趿寝殿之层阶涖大成之广屋赍宸翰兮辉煌展绨缃兮芬馥师表推尊琬琰蜚缛鳯腾日下翅艶左盘龙奋云衢鳞纹右蹙凌苍史而上游走钟王而下伏耸雕甍而壮观灿崇櫩而互瞩曲盖悬庭黄离映煜怳魏阙以争辉浑合宫其并矗尔迺玉墀回武赞殿遥临碣蟠螭而飞动文撰蚪以晶莹摩挲曳其奔电讨鉴明于曙星诹过庭之芳躅聆经壁之徽型疏璧水而枯润潄绮井以霞生天函光而欲笑云拥幄以如帡遂开寳轴特贲瑶琼发宫商之逸响戛金石以成声制赋则卿云烂漫歌诗则寳鼎峥嵘光耀离竒驾轶禹谟尧典琳琅綵缋铺张周颂商铭信超今以迈古喜君拜而臣赓于是驾飞虬驰鸣翙曦赫扬旌飞廉吹桧万姓云屯五陵星㑹洙水停轩墓门郄盖端手率乎羣公馨毖䖍夫三酹顾楷木而辨羣芳掬氷台而占五泰荆芽自剪未劳张伯之除文草辞彫不羡康成之带石仪森立邀清盼以留连文豹隐姿迎芳尘而叆叇尔乃朱毂辗鸿恩漫有号斯涣若露方溥解金貂之外润美粹腋之中单龙文焕其霞绮寳镪蔚其星寒既类族以畀宠复因材而钖鞶家有藏书之赐人沾复赋之寛五姓则齐暄冬日举邑则尽载春盘天子方顾瞻乎矍圃徘徊乎杏坛问石龛于五父记雉门于两观陟高山兮仰止羡逝水兮潆澜特眷言于拭几曽不忍乎回銮懐至人之符梦思姬相之建官胪祀典兮申命绍承休兮履端盖惟先圣崛兴后王是则学开三堂训尽九国薪传诗礼之庭富有道德之域是以㪺鬯凛于着存藻冕修其祗翼飨室闻乎宋仪守戸传于汉式然或备物则常鲜质时绌则难举丰欣逢圣代祗直尧封正学崇乎四术巨典盛乎三雍奕奕崆峒之驾雝雝在镐之钟指南之车兮絶徼金贝之译兮来重畴不列胶宫之子弟袭上庠之雍容尔惟师尹顺成海宇无事戸登滋水之区物藴华胥之意稽古礼文恢皇圣制升灵台而望云开明堂而坐治听华封之三多巩皇图于万禩幸鲁颂翰林院编修张希良皇上御极之二十三年甲子冬际一元之昌期宇内乂安声教肆讫海隅日出之表罔不朝重译效车书遣其子弟受学成均当是时文治烝烝声明黼黻之盛极史册所未有天子乃驾六龙巡省东土沉璧九河复禹旧迹告成岱宗所过饬长吏察风俗之贞淫民生之休戚布德施惠颂声作焉尤念圣人百世之师生民以来孔子为盛予一人学其学心其心景行在望而未尝一造其里于典缺如爰勤銮辂瞻鲁邦而戾止焉是日也城郭欢迎山川开霁天文重丽地轴若囘乃屈九五之尊降辇入门摄衣下拜乐舞备陈牢醴丰洁旋御讲堂命诸生鼓箧陈书解说大义圜桥观听坌若堵墙己而移跸圣林顾瞻松桧经石坛及昔贤筑室处僾如见闻于是特洒宸翰为万世师表四大字揭之殿楣继之以诗歌天章云篆巍然焕然礼成加赐孔氏五经博士二人恩赉各有差越二年复御制孔庙碑文自为书礲西山之珉辇致杏坛下凡宣圣泉林遗蹟皆为碣以表之皇哉自古崇儒重道之典无以加矣惟书曰天佑下民作之君作之师大学之教自格物致知诚意正心修身而推之及于治国平天下内圣外王未有不出于一者也顾自昔帝王既以身兼君师之任矣犹不自满假隆重师儒以助流政教而且以风天下之人若崆峒之勤蒲衣之拜丹书之受洪范之访岂不焜燿史册所屈者在一身而所伸者在千秋万世哉后世不知此义故孔子虽圣而当时君公无能尊显之惟汉高过鲁祀一太牢诏诸侯王卿相至郡先庙谒而后从政先儒以为汉氏四百年基业盖在于此晋唐以下祗循旧典虽文宣有加谥之册大成有追封之诏然未有如我皇上见圣之真味道之切𢎞文异数度越百王如斯举者夫由孔子而上以帝王为师君与师合者也由孔子而下以匹夫为师君与师分者也道统递沿而下其势必还天生我皇上以继二帝三王精一执中之统而合君师之大成夫岂偶然哉小遭逢圣明虽雕朽莫赞而寸草有心谨拜手稽首而献颂曰太极絪緼道源始判圣圣相承同条共贯维姬既东蔓草斯叹不有尼山长夜孰旦删定赞修日星云汉位则人臣百王是冠峩峩阙里圣人所宫讲坛肃穆庙貌穹窿汉牢唐奠其典则崇遥遥间代志趣未同祀柱下宅拜河上公金人结梦瑶母厪躬学杂二氏有圣莫宗瞻尼望鲁畴来自东于烁我皇视道如咫尧羮舜墙左图右史藻斧六经清和万理尼山在心犹勤玉趾柴岱观河雷行风靡豹尾黏天龙旂拂水徂徕犹青凫峄乍紫孔思方兴鲁邦爰底五老迎銮二龙承㫖松桧忽春低枝借履降辇入门肃肃以止乐舞备陈牢醴尽侈俎列云雷尊排山垒穆穆商彞沉沉周锜济济冠裳环阶夹戺再拜升堂为道屈己还看两楹依依昔时壁启灵光堂隐金丝颜曾剑佩尧禹须眉麟书鸟瑞红杏缁帷瓮经汉发砚载隋遗履灰犹焰桧干潜滋百灵奔凑莫不献竒里果何阙文实在兹毖祀既成讲堂爰御博士横经诸生展疏鹄立凫趋恭闻天语充宗夺气戴慿失据三千莫赞七十非助车服具陈礼器咸覩桥门隘观解颐张㰦皇心未巳载瞻圣林跸亭缥缈辇路隂森钩衣鲜棘巢树无禽缅彼良木景兹高岑石坛流憩想像益深治民垂教异代同心白兔起舞赤虹下临有楷自昔有庐至今鱼跃鸢飞皇心蚤契天葩所流遂成巨制猗兰生香龟山扫翳墨海更开飞白以继师表特崇永兹万世翥鳯翔鸾烟霏露缀从臣挢舌但有旁睨碧落高标星辰拱卫煌煌懋典奕奕恩纶汉置百石宋赐出身以方今日夫岂其伦家宗濂洛人识关闽带经脱劒郁郁彬彬珠囊玉镜洛贝河鳞天不爱道地不藏珍登世三古绵厯亿春小臣作颂实愧镂尘甲子冬日上躬祀阙里复亲诣孔林恭纪翰林院编修汪灏大道崇元后斯文重素王三呉回御辔千里望宫墙地溯仙源逺云横泰岱长翠华明晚照陛楯动朝霜跸驻尼山焕旌临阙里光明禋䖍释奠瞻拜肃登堂特勅尊师礼居歆明德香春秋心在望礼乐器还藏御盖留殊钖宸章示表扬徘徊宫殿外指顾寝园旁抚桧思亲植观川悟在梁楷林邀盼睐蓍径被辉煌古井探沉碧霜松赏郁苍皇情真悦怿睿藻更飞翔咳唾倾珠玉铿锵叶羽商一时成鉅典万古振宏纲庙貌几千载登封惟九皇杏坛常寂寂泗水自汤汤不有天章灿谁令圣道彰右文称上治永卜帝图昌圣驾幸阙里颂翰林院编修徐元正皇帝御极之二十有三年甲子寿域遐开仁风丕畅民俗和乐农谷殷昌薄海内外罔不臣顺宾贽稽首来庭文德渐被讫于遐迩巡乔由翕百神懐柔皇帝念至治休明衷乎圣道道统之盛生民迄今莫孔子若神京去曲阜千有余里缅惟风教薰德若邻必秩隆仪修殊典乃可以光四表而型百辟于时霜野获云稼登爰命銮辂发自燕郊从官卫士后先肃伍龙旂鸟旟飞扬晻蔼山氓田叟咸得迎觐清光懽忭率舞于道既诣阙里皇帝将有事于庙堂望见櫺星门即下辇行衍圣公孔毓圻等伏地叩头云天子礼不当如是固请升辇不许遂步入大成殿瞻先师像容下拜行释奠礼豆笾静嘉罇酒㫖洁荐祼降登即事益䖍祀毕御诗礼堂命圣裔进讲称善赐官博士皇帝以圣道至大莫可名言敬题万世师表四字以垂示永永亲洒宸翰银钩烂然又制五言诗书赐毓圻撤卤簿中御盖俾藏诸庙俨翼严尊歴代罕觏仍步出庙门门外故有井汲水亲尝见羮墙也泮池欲涸命工疏之乐芹藻也旋驾更幸圣林祗拜如诣庙时维草则蓍维木则楷离竒葱蒨抚之掇之留憩弥久㑹周公裔孙东野沛然援四氏例请加封爵制曰可皇帝于孔氏既崇其先厥后宜赉特赐衍圣公及博士裘各一袭诸子姓白金各五两尽复曲阜一岁田租于是东鲁父老覩斯盛者莫不欣踊叹嗟佥称圣天子重道崇师推恩及物旷古未有此治与道偕隆君与师兼作盖非孔氏一家之私荣直邦家之庆而史册之光也毓圻等次第其事编辑幸鲁盛典书成元正遭逢圣世父子咸沐鸿恩并列禁近父倬又尝承乏西雝习覩皇上尊师重道之盛遂不自揣其词之猥琐而系之以颂曰于烁景运元㑹维新黄钟回律大辂东巡瞻言泰岱孕灵降神揭揭宣尼秉道师尊庙貌阙里星拱北辰止辇升堂睿容肃温至尊北面而拜哲人释奠有恪洁芼蘩苹璇题藻句皆探本真圣克知圣匪直以文遂洒宸墨烂若星云诣谒林墓徒御星奔灵蓍葳蕤古楷轮菌抚兹卉植手泽未湮崇祀𢎞泽延及后昆蠲租赐复式道推仁周鲁故国姬宗麟振予以世秋实创厥恩举其大者卓于千春士走相告幸遘休明圣作于上愚敢不承敷于四海至治烝烝式昭盛典万禩准绳幸鲁盛典巻二十九幸鲁盛典卷三十钦定四库全书幸鲁盛典巻三十圣驾幸阙里恭纪翰林院编修陈迁鹤鳯辇东临泗水滨千年礼乐应时新未夸我武功堪献祗为斯文道在人统际上元皇甲子秩隆泰岱帝初春灵台太史占星象喜报奎娄映紫宸其二数仞宫墙御幄披登歌列俎展隆仪遥知楹奠宗予日絶胜牢祠过鲁时逸兴深微存活水天文烂熳贲枯枝皇朝典礼光前古正合麟凰启圣期圣驾幸阙里颂翰林院编修李殿邦皇上大圣驭宇承祖宗累叶休烈嗣丕丕厯服海内冠带之民徼外荒裔之族咸共覆载盛徳大业光被宇宙方之三五不是过也仰惟皇上生狥齐长敦敏当冲龄践祚时即懋圣学诵宣圣所修述删赞书缉熙罔间作圣之基肇于此矣廿余年来无宵旦寒燠乐此不倦剖析太极洞彻先后天理数日寻孔颜所乐何事五经四书有讲义矣诸史丹铅通鑑有断矣鉴古有辑览渊鉴有裒録矣方舆有志㑹典有书矣法戒典训有纪矣胜国史有成帙矣煌煌圣制昭日星而烂云汉自古文章之盛道徳之华曷以加焉先是逆藩跋扈天怒赫然取渠魁殱灭之庙算无遗䇿数稔之间中外晏如韬弓矢而舞干羽制礼作乐所在闻弦诵声于是倣古巡狩礼也康熙二十三年岁在甲子一元复始皇上东巡问民疾苦驻跸孔里幸至圣先师庙庭备牢醴奏钧天九拜行释奠礼为道屈也旋命诸生进讲经义旁求四氏裔爵赏之仍谒孔林观石坛抚端木所筑庐低徊流连心焉若契乃发圣藴焕天章题万世师表悬之复制赋成诗异藻缤纷与玉书经传后先掩映一时从官皆欣喜忭跃信斯道有光而东国人士父老扶杖来观者环桥门肩相摩击也踰年又御制孔庙碑文表彰圣绪垂之贞珉自开辟以来崇儒重道莫有若斯盛者昔汉高帝过鲁以太牢祀孔子明帝临雍拜五更三老宋艺祖赞孔颜当时后世犹艶称之而况我皇上聪明天纵合符比德惟圣知圣者乎颂声之洋溢诚不能自己也夫生当尧舜之世亲沐雅化而不能扢扬圣治耻莫大焉且备员词林操觚染翰亦职分也谨拜手稽首而为之颂曰凫峄崇嶐洙泗长道继衰周诞素王易赞书删诗礼彰春秋之作振王纲孝经论语讲学详七十二贤列门墙圣人之后达者昌车服礼器何辉煌诵法折衷歴汉唐阅宋逮明至今皇膺图临驭讫八荒沐仁浴义民和康澹然淳闷物相忘卿云醴泉降衆祥阏逢困敦岁丰穰东巡先登阙里堂宁神稽拜和且庄六佾轩县盛铿锵讲经博士弟子行爵赉圣裔有余庆圣心洪阐为文章元气作轴运隂阳雕龙绣虎刻宫商尧典舜典乃可方抚摩古桧摅琳瑯楷干蓍茎气芬芳精光布濩昌平乡如图如洛尼山傍屈躬崇道叙彞常排老驱释立大防斯道中天日月光凡有气血靡不蘉羣工百尔矢赓飏千禩万祀永无疆圣驾幸鲁恭纪二十韵翰林院编脩甯世簪平成时际泰封濬德成干道在尊师表居看近圣贤龟䝉云叆叇洙泗水潺湲帝运图畴契临雍玉帛䖍豹竿风动处鳯吹日华边石阙仪容备宫墙典祀专室琴存太古庭桧识长年星炯藏书内龙翔驻跸前肃瞻烟漠漠静听鼓鼘鼘鹭序登歌秩鸳行率舞联翠华留曲盖宸翰灿宫笺夏鼎商盘篆黄琮苍璧镌银钩题处湿珠牓看来鲜六艺笙簧奏诸经鼓吹宣礼皆从敬始乐总为和县衍道探河洛微言阐涧瀍文明宣宛委造化合玑璇棫朴菁莪地卿云湛露天纂修垂盛事歌颂载新篇徒沐恩如海惭无笔似椽圣驾幸阙里颂翰林院检讨金德嘉钦惟我皇上运启文思道隆濬哲禹畴羲画先后同符武烈文谟经纬共贯覆载所极云汉为章是以巡狩岱宗瞻言阙里六龙霭集霞葳蕤以建旂万象景从云缥缈而张盖赞牲采之班者濒海之域千里受鬯卤之赐者生民以来一人陟降肃雍金石丝竹之奏宫庭璀灿春秋易象之书抃舞杏坛济济簪缨之博士嵩唿阁道亭亭带砺之上公是日天宇融和皇情豫悦用羮墙二帝之心遥通祖述以范围百代之学遐契儒宗猗欤煌哉休兹盛矣昔汉高过鲁祀以太牢唐帝崇儒加之王爵犹且焜耀简编传闻奕禩若乃放勲光被焕乎尧文六艺表章烂然鲁壁于斯为盛莫之与京恩叨侍从喜切瞻依典礼维新宫墙自古文在兹而未艾道歴久而弥光增益高深懋刚健粹精之学缉熙上理开荡平正直之途徽猷冠乎古今典则垂于天壤而珥笔固陋纪述未遑非所以昭盛美扬景风也谨拜手稽首献颂曰皇帝御极德洋化溥雨润日暄敷天率土东西朔南同文壹矩欵关献琛重译致语车阗槐市肩摩石鼓帝坐明堂曰若稽古巡省方岳时迈东鲁巍巍岱宗漭沆歙吐钟祥毓灵洙泗之浒二仪絪緼三辰枢纽水精素王笃生亶厚唐虞夏商逺宗近守赞修删定除榛薙腐六经昭垂地维天柱业迈伊周道同尧禹秩秩庙庭恢恢坛宇銮辂式临隆仪肇举备汉牲牢兼唐佾舞肃肃雝雝登降拜俯大哉干元龙飞九五寤寐宫墙寅恭簋簠顾瞻左右彬彬廊庑铿锵融谐笙磬柷敔圣道中天日正当午鲁壁横经博士训诂明目达聪翕受俯取如天覆露鸿鳞纎羽如地持载泽珠山瑀容若太仓罔遗区釡沛若洪河勿择溆浦四姓苗裔章缝珪组磅礴沾溉便蕃赉予尚方芝盖留廕庙戸传示来兹与球共伍亹亹御制羲图范谱煌煌宸翰龙翔鳯翥垂诸金石闳亭鉅础日星照临海岳涵负皇帝圣神寰㝢安堵百神懐柔呈符贡祜湛恩汪濊诞被陵薮蠲所过租老嬉穉哺自古在昔属车行部刻玉河漘披图洛渚皇帝曰咨予临天下钦若昊天为生民主重道崇儒修文偃武冶铸八荒甄陶九有皇帝建极天钖纯嘏文明广运与天齐寿小臣鲁钝备员艺圃槖笔敶诗敢告册府圣驾幸鲁恭纪二十四韵翰林院检讨潘麒生至德体天地斯文冠后先累朝尊莫并当代礼尤全翠嶂回金辂朱旗绕玉泉轩裳拥道左衮冕拜阶前降辇趋函丈登歌列豆笾千秋隆保傅九叩独斋䖍临幸宁常数精诚俨事天环桥观听集侍讲奥微宣钩履垂周制尊罍纪汉年遗容钦仰止陵墓倍依然桧老含春露槐疎拂树烟丛蓍何郁郁文草自芉芉览物今犹古游心徃复还睿思川上涌宸翰杏坛悬旭耀光璀灿云铺势蜿蜒租蠲民尽复典旷举无偏夙愿东周切崇祠上相专报功惟尚德翼圣赖诸贤黙识开心学闻知得妙诠宋儒贻䕃逺孔祀受恩绵共戴皇仁大羣沾敎泽鲜君师洵合撰精一果心传幸纪新元㑹不书旧简编清时逢圣泰珥笔献诗篇圣驾临幸阙里恭纪二十韵翰林院检讨呉苑龙旂翔斗北鳯辇驾山东海岳千年㑹车书万国同卿云环帐殿爽籁发行宫日观层霄外尼山灏气中杏坛花烂熳阙里树青葱鹓鹭森多士貂蝉萃上公临雍仪并肃释奠礼尤崇入室瞻遗器圜桥展圣躬宫墙还穆穆琴瑟尚沨沨古物逢皇览方言达帝聪缥囊晨灿緑椽烛夜增红讲易三阳泰赓歌二典隆经帷当玉藻艺圃映璇穹大赉章缝洽殊恩组绶蒙尧文辉鲁壁舜乐鼓齐风洙泗宸章润林亭御碣砻河图呈景运雅颂奏神功精一心源接修和治理融康衢闻击壤阁道听唿嵩簪笔词臣职飏言赞化工幸鲁纪盛诗翰林院检讨王思轼万禩尼山地千秋泗水乡卿云迎玉辇甘露涌琼浆盛典皇心肃时巡帝驭良珪璋呈礼殿俎豆烈烝尝陟降威仪穆尊崇道德彰陵开旂日月庙展珮铿锵桧影晖羲画麟书映舜裳杏坛红烛绕鲁壁赤龙翔矗日垂华盖凌霄翥鳯章陈牲歌律吕释奠悟羮墙雅乐虞韶舞官仪汉奉常上公殊宠钖四姓澟趋跄赉予骈蕃出簪裾次第行横经同璧水鼓箧俨胶庠稽古桓荣贵承家戴圣长羽林窥汗简虎旅袭缥囊敷教陈三极同文徧八荒道原通覆载治欲跻轩皇协气桥门外和风辇路傍小臣恭献颂槖笔侍明光皇上驾幸阙里恭纪四首翰林院检讨孙勷重道多传涖辟雍杏坛几见礼儒宗浮云净现千山月深夜长鸣万石钟崇号仅闻唐代册丰碑徒记汉时封今朝玉辇遥临处应看灵蓍吐锦茸其二万仞宫墙启秘扃宸仪肃穆拜中庭影摇碧落霓旌灿瑞满黄图桧树青玉韵五言歌鳯德珠光四颗压鵞经欣瞻君道兼师道多士圜桥借宠灵其三释奠初成化泽长庭前草木遍含香风云环拱严天仗舄履星陈集讲堂资格不须询圣裔欢唿齐庆仰龙光卿云此日凝华盖五色氤氲覆苑墙其四岱岳名山奠大东昌平韦布配崇穹地盘兖镇寰区小道问尼山迹象空才向天门凌碧汉旋来阙里肃高风虚惭珥笔随文苑奏赋甘泉愧未工驾幸阙里恭纪翰林院检讨梅之珩寰宇崇文治精微契圣衷尼山宗脉在泗水溯源通警跸巡齐甸鸣銮戾鲁宫拜瞻劳万乗奔走肃羣工释奠苹蘩洁明禋俎豆丰标题挥御藻讲义启宸聪后嗣承恩遍儒林服教同诗书增气色钟鼓发鸿蒙太极干坤剖天经日月中汉牢惭不腆唐祀岂加崇扶杖咸观礼端圭尽省躬麟踪堪再觅鳯德岂终穷肆祀仪初毕巡游意转融桧枝当砌古杏蘂拂坛红辇过荆榛辟旗翻鸟蹟空壁书寻故址絇履问遗风制赋铿金石镌碑起瞶聋衆星旋共北千𣲖总朝东今古心常合君师道并隆普天敷化雨奚事访崆峒圣驾幸鲁恭颂翰林院检讨刘坤仙仗临鄹邑瑶笾晋孔墀青云迎辇毂苍玉转阶螭事纪春王笔游同夏禹诗鸿文圭璧重寳翰日星垂直迈唐宗句还凌汉代碑万年铭自此三统盛于兹鉅典宁无述儒臣各有司临雍聊作颂惭媿乏新词恭颂圣驾幸鲁诗八首翰林院检讨王之枢治叶轩虞古天回甲子初万方同礼乐异俗统车书道与干俱健心还谷共虚永懐先圣烈时仰素王居其二诏举东巡狩千官羽卫环紫云连泰岳翠辇指尼山鳯吹灵光侧鸾翔泗水湾诸生齐拜舞咫尺觐龙颜其三释奠崇殊典斋诚式祼将盛仪光俎豆雅乐备宫商叆叇金猊篆氤氲绣衮香丰融通肸蠁九拜荷天王其四雉尾云开扇金舆度孔林碑荒苍藓合桥迥緑波沉寻脉离兼巽封阡古亘今探蓍还抚楷百世景行心其五曷罄羮墙意天章焕陆离吟驱风雅上文萃典谟竒缀墨云凝牓濡毫露浥碑心源应黙契惟帝更兼师其六㦸门留紫盖御气动儒宫仪鳯来丹穴华芝挹阆风乍添车服数还傍冕旒崇一代看殊礼云谁万古同其七炉烟袅帝座几席讲帷陈书启东家旧经谈博士新源流归至道雨露畅皇仁赐锦还加秩恩霑圣裔频其八金从中禁赐旧宅转巍然栋起寒侵斗檐飞迥入天风云雕桷护丹壁绮疏穿圣主崇儒意遥遥轶后先皇帝驾幸阙里亲祀孔子恭颂翰林院编修查嗣韩皇帝万年治迈虞唐泰阶如砥端拱垂裳缅惟先师泽流无疆匪遐伊迩邹鲁之乡乃命巡狩来观庙堂乗舆晓出千里辉煌龙斿耀旭班剑攒霜岳川焕彩卉木依光既至阙里亲诣宫墙屈万乗尊盥荐亲将安安穆穆瞻拜肃庄爰敷圣藻遂丽宸章偃波垂露书轶苍皇工乃礲石卓立中央碑镌珉玟鳌负螭翔荣光烛天上贯文昌崇饰庙貌釦砌雕梁位置从祀济济庑廊寝林万树古桧苍苍抚兹槎枒赋就琳瑯祀典既毕乃坐玉床广布恩纶次第宣扬曰孔氏后世守烝尝秀畀官爵朴赉帛粻曰周元圣祠宇久荒治法道法赖厥匡襄遣肃祀事祀事孔彰曰颜曾思入室珪璋赐爵赐复用俾弗忘曰亚圣功嫓禹回狂赐文赐书齐至圣行曰宋诸儒周程朱张文林龟鑑道圃麟凰则笃其裔线续微茫盛礼既备寰宇告祥卿云蔼蔼甘露瀼瀼普天率土惊喜相望粤自元明前溯歴王亦或崇儒礼乐未遑亦云典学仅拾粃糠未有今日膏泽汪洋旷典殊数中外胥庆奕禩垂裕化浃遐方既付史臣铭之太常小臣珥笔敬效赓飏圣驾临幸阙里释奠礼成随谒孔林恭纪二十韵翰林院编修王奕清帝举时巡典礼严禋祀成事天勤翠葆崇道转霓旌候值缇灰动春从辇毂生郊原欣有色仗卫肃无声门禁传来㫖市人喜不惊质明修肸蠁入庙洁粢盛登降逾前代赓歌备两楹奉璋终灌鬯拥席更谈经徃蹟频垂问古坛屡绕行法书留碣表御盖钖宗祊辇指东郊路林瞻北郭茔儿童齐抃舞草木尽忻荣拜跪仪重展醴酌更盈低徊吾道意顾盼哲人情钖赉蕃孙子谟谋勉国桢予官推旧裔赐复及编氓绍述须齐圣感孚惟至诚臣民沾解泽德位仰离明云日添晴朗风光解送迎小臣惭献颂帝德本难名幸鲁盛典卷三十幸鲁盛典卷三十一钦定四库全书幸鲁盛典卷三十一圣驾幸鲁释奠先师礼成恭演连珠三十首翰林院编修张豫章驾幸阙里亲祀孔子庙林典礼尊隆亘古未有在廷诸臣咸奋毫以扬其盛事备员芸馆驽钝无能仰圣德之高深溯斯文之统绪欣逢盛烈拟纪灵符拜手稽首恭上演连珠三十首窃摅见闻所及蚯蚓微鸣不足以揄扬万一聊附盛典之末简云尔闻瑶枢黙握则应迹无穷金镜朗澄则希光自化是以蒿宫緼瑟天地赖以清宁松栋垂裳尧舜由其笼跨闻綵苞肉角四灵非苑外之禽紫脱頳茎三秀乃池边之卉是以河清海晏不崇玳检之封璧合珠连坐享器车之瑞闻晷纬昭应岁乃叶于上元川岳效贞史必推夫太乙是以虞编辑瑞跻泰岱以升中姬典宣风敞明堂而述职闻襄野载涂钩陈翼卫峒山考道风伯清尘是以荣光蔽天占翠华之南幸矞云沃日知玉辇之东巡闻斗玉征符麟角缠夫绣绂星钳吐耀鳯歌应于素王是以圣主承干必举太牢之祀昌期合牒言登阙里之堂闻乐陈韶夏则珍羽来仪曲奏云和则灵祗是享是以钟镛在列岂乏宫架之悬佾舞有衣更挈辟雍之掌闻帷宫晓设法驾俨其乘龙帐殿宵张侯封洁其膳犊是以云旂涖止森象笏于灵苗绣衮恭迎荐桓圭于华毂闻学归有本故泉之进也必盈科道贵日强故川之洩也无停注是以临流兴叹触逝者之灵机驻跸怡情述水哉于巨制闻循旧典者不能创千秋之举用师心者不能屈万乗之尊是以乐备三终或间书于前史礼䖍九拜则迥轶于常伦闻汪波浴月溯流必讨其源乔木参天蟠根乃蕃其叶惟阙里之岳降翳防山之发祥是以大成祕殿方瞻旒衮之垂启圣灵祠即致粢盛之洁闻金华赐讲班伯宣论语之微崇政说书程颐阐庖牺之奥是以堂开诗礼俾苗裔以横经席敞金丝进章缝而论道闻圣道缉熙树法程于累叶儒门守礼传典训于先人是以萃五氏之衣冠期祗承于无斁揭片言于霄汉凛勅谕之维勤闻丹素陆离光映文翁之壁羮墙恍惚文镌李珽之碑是以觌行教之仪容如亲缥笔揭衣神之帐幙俨拂缁帷闻日月之光非卿云不能黼黻干坤之大惟天汉可以昭囘是以师表万年共仰银钩之灿灿榱题数仞永悬金牓之巍巍闻金袱银炉讵焕宫墙之彩绯罗香药宁增寝庙之辉是以撤华盖之九斿紫雾笼于夕殿耀中央之正色彤精贯于朝扉闻杏匝庄坛端木从游之地桧盘羲画宣尼手植之株是以柯拂红云晃翠绡而驻辇膏流铁树笼綵仗以停舆闻茫茫蝌蚪没汉氏之丹碑翳翳莓苔蔽唐家之緑字是以一经睿赏则旧蹟重光屡奉宸咨则流传勿替闻星辉东壁掌祕室之书林玉积西崑灿仙曹之册府是以删诗定礼彚复壁之遗经视典披图阅奎文而考古闻漆书竹简开礼囿之荒涂石墨谿藤作艺林之鸿寳是以八纮顿网摽籖帙以骈罗五位崇文启缥缃而幽讨闻鲤述二经行咏歌揖让之事鲋藏六籍奏丝簧琴瑟之音是以遗井汲流激清风于俯眺故居展席缅函丈以披襟闻逐鹿开基蔑覩摛文于汉帝伤麟致叹仅传掞藻于唐宗是以道冠昔王陈设两楹之豆德侔上圣铺张数仞之墙闻泗源荡荡环圣域以扬波竒木苍苍拱佳章而送翠是以銮舆展谒前驱奔走于百神仙跸遥临俞骑喧阗于七萃闻林茔百尺常披异彩之花磴道千盘不长钩衣之草是以九重肃拜天香袭于衮衣百职陪班瑞霭凝于绣褓闻文楷千章耸危枝而偃盖灵蓍万本符大易而占爻是以御手摩挲则劲节垂于奕禩宸游徙倚斯祥烟贯于层霄闻摘雒钩河觌姬公于梦寐兴礼立乐𢎞圣相之经纶是以碑版勒文垂万古不刋之制世官承祀沛千秋未有之恩闻缁流沐宠嗤别派于萧梁羽士邀荣误他镳于元魏是以洪绪拜重裘之赐爰思道脉绵长绣圻捐一岁之租益表儒门沾被闻青女霜寒不改贞柯之色绛帷风暖益垂寳婺之芒是以御墨淋漓表松筠之节操宸章刻画悬棹楔以辉煌闻栁下坟茔尚厉採樵之禁信陵墓域犹䖍奉祀之司是以卒史百人被簪缨而汛扫佳城十顷掩骸骼以恢基闻义峯插汉森象纬于奎章词海盪云迅波澜于寳翰是以覩舞鳯蟠龙之圣藻不复尊元帝之书读敲金戛石之睿文咸欲陋真宗之赞闻岱宗特峻絜圣德以斯卑离象允光分帝图之末照是以穹碑巨刻摛千古之大文景运元符赫万年之至教恭纪圣驾幸鲁展谒阙里二十韵翰林院庶吉士范光阳鳯辇巡东国鸾旗指汶阳川原合洙泗日月䕶宫墙文德隆今代儒宗仰素王翠华来驻跸玉珮各分行入室观车器升堂肃酒浆礼行频罄折乐合倍铿锵有恪神如在无言教岂忘圣容瞻睟穆羣哲俨趋跄桧阅风霜古碑看岁月长讲筵陈易象睿藻发天章盛典传宗子髙风激逺方杏坛回霁色芝盖纪恩光路自城隂转林开水曲旁平原崇马鬛密树静乌翔叹息精灵聚摩挲翰墨香楷亭承雨露异木竞芬芳辇路空传宋名封亦陋唐方田广兆域伐石表堂皇事与横汾别仪逾过鲁详作师𢎞敎泽千载颂无疆圣驾幸鲁恭纪一百韵翰林院庶吉士姚士藟圣主垂裳日斯文丕振时传心尊正学慕道重先师早举临雍典䖍修释奠仪羮墙原在望阙里更兴思为访尼山道言遵泗水湄彩云迎鳯辇晴日映鸾旗簪笏千官肃貔貅万马驰封疆齐地近揖让鲁风遗父老观遮路壶浆酌满巵炉烟飘绣陌瑞霭接彤墀登岱初巡狩朝堂正㑹期山高通帝座日出浴咸池岳渎由来重宫墙未易窥微言当絶续大义赖维持不夜天常旦传薪业弗隳春秋严笔削敎铎息淫诐政敎才期月风声讫四陲宪章尊祖考气运值桓僖博学名原大无瑕涅不淄犹传披玉瑞漫作获麟悲至德皆天纵周流岂数竒音徽常仰止车服毎追惟奉引登堂陛鸣銮诣禴祠冠裳人济济舞蹈步迟迟典礼司宗伯箫韶掌后夔篆烟凝翠羽文罽列金支时物胥周备牺尊灿陆离馨香升俎豆对越格神祗涧芷金风飒溪毛玉露滋酿成春在斚粳熟滑流匙苍璧燔柴告黄钟按律知清和调古瑟疏越播朱丝堂上笙镛间阶前戚羽麾泗滨浮磬石嶰谷截筠枝音叶宫商奏歌陈雅颂词聆音浑不倦观礼总忘疲絃诵文禽啭壎篪古柏吹骏奔昭志恪兽舞见情怡九拜将诚敬三唿迓福禧少牢前代事再献昔时规亲祀传天寳躬耕说下邳投戈临太学定谥重宣尼造士犹存制褒成亦允釐美谈虽足纪尊礼岂加兹留盖烟霞䕶悬幡寳络垂似天同覆帱承露荷恩施更启琅函祕还停御帐帷词臣环泮水圣裔拥臯比讲学期明道横经在晰疑毎教人辨论频见帝畴咨明德心常正修身国自治两仪宗易系一画阐庖牺香案天颜喜花砖日影移礼门何竦直周道自逶迤游览离丹墄裴徊俯碧池辉煌新庙貌金碧炫罘罳胶序东西列桥门左右宜坛开安玉几桧老熘霜皮丝竹堂高迥奎文阁嵲峗石虹盘宛转藻井漾涟漪气象诚宏壮规模岂隘卑行行趋墓道望望指坛壝马鬛何年石龙文累代碑地尊关象纬水合导淄潍一脉标中极千盘表四维林无投宿鸟蓍自守灵龟独不生荆棘偏应产瑞芝居庐人想像植楷影嵚﨑乔木多殊种长垣压古陴是山皆拱向无草不葳蕤坤德长钟此奎光更属谁为看松郁郁因念冢累累赐地开阡陌平原达九逵烝尝近南亩黍稷遍东菑颁惠蠲租赋推恩给帑赀登山真小鲁观水叹如斯只欲标麟德宁须惜鳯衰笔牀罗翡翠砚匣展琉璃四字褒崇尽重光宇宙弥题碑还作颂挥赋更成诗睿藻昭云汉鸿文勒鼎彞体追西汉古习陋六朝为垂诫言堪法敦伦俗未漓文章根至理性道本无岐入室先由戸窥籓不碍篱诗书时晤对礼乐尽师资信足风千古谁能赞一词史官书简册扈从快追随喜起同堂盛明良庶绩熙赓歌珠错落卷帙锦纷披纪载了如掌编摩列若眉体裁称美备醇正鲜微疵徃哲型如在来兹学有禆缥缃看日丽云綵自天贻更欲增篇什行将寿枣梨小臣探祕笈珥笔报恩私愿学平生志从龙遇合竒史才慙永叔文笔谢昌黎但觉扬休美浑忘匿影附名应不朽此乐已无涯大驾幸鲁诗翰林院庶吉士王懿万古传道心唐虞洎洙泗先圣与后圣精一原无二谁其集大成于维今皇帝治与中天侔学则尼山配灵爽脉脉通百虑而一致缅想阙里风车服与礼器慇然驾六龙迢迢特临涖卤簿圜宫墙旌旄焕松桧豹尾接鹓班冠裳肃扬对夹道伏诸生六经命讲肄天语连宸翰络绎云章丽一时邹鲁间万姓欢腾地丰碑摩苍穹龙虎纷环卫勒成不刋书盛典垂弈世皇帝幸阙里诗翰林院庶吉士李本涵寰海承流日清宫重道年扬銮遵孔里辑瑞考虞编霜锁期门㦸颷轻岱岳烟泉林闲㸃笔防阜静停鞭插汉开祠庙升堂饬几筵告䖍将玉豆展拜拂彤旃六乐茎池奏千官剑珮联衮衣终祼献鼓箧系词诠瞻仰遗容在摩挲法物传杏坛花自放桧树影犹翩汲井清风激看碑古篆镌南宫余墨蹟北海有琴絃郁郁佳城近纷纷葆吹前天香云共绕异植绮争鲜驻跸思前代居庐记昔贤灵蓍符大衍文草被遐阡延伫斜阳转从容整驾旋千秋经术贵五氏主恩偏章服加身丽松筠励操坚云孙颁位宁绣壤启原田宋代儒门大姬公世胄延圣谟绨几述睿藻綵毫宣玉海流千派银潢泻百川云书森逸态日榜俨高骞採石西山逺观光东鲁阗文章兼道艺礼乐化垓埏迥映奎躔象须陈玉检篇万方同拜手景运正中天皇上幸阙里恭纪四首翰林院庶吉士李斯义时维甲子冬问俗披蒿莱玉辂指东方泱漭洙泗开窈窕桓子井嶐嵸季郈台地接鲁灵光遗础随飞埃左亳右周社两观何崔嵬升堂瞻礼器几筵罗罇罍乔林飒天风龙旗相徘徊荣光结丹霞灵鼍殷若雷染翰摅宸章天汉同昭囘其二缅懐大圣人抱道昌平乡赫赫帝王师千祀炳秋阳崇儒迈前古道统归今皇斯文既在兹瞻拜依宫墙文物洽閟宫氤氲松桧香车服三代制万舞何洋洋斑駮鼎彞姿麾幡鱼龙翔于穆挹圣衷猗那闻乐章彷彿奏钧天登降肃以庄阶下旧杏坛岿然存休光其三古桧若怒虬苍鳞郁嵳峩千载无荣枯风云恣荡磨庙中遗旧琴恍听猗兰歌反鲁乐始正删述亦已多五十学易年白首犹婆娑破壁丝竹音秦火将奈何汉祖祀太牢唐帝还经过夐絶惟我皇建极在中和其四古庙既释奠遗寝亦肃拜步自洙水桥囘流何澎湃窈窈万木声青葱俨如画鸟雀不敢巢苍龙时一挂石坛四十九琳琅倒金薤当年驻跸亭御气发光怪枯楷长孙枝隧道惟所屇仰瞻厪皇情恪恭实匪懈尊师赐田宅茔兆拓昔隘从兹亿万年风雨䕶灵界恭纪皇上躬祀阙里二首翰林院庶吉士凌绍雯宸游趋阙里彩仗自天开扈跸千官拥鸣銮万乗来尼山长崒嵂泗水日潆洄释奠瞻成礼祥风徧九垓其二夫子立人极吾皇迈百王殷勤亲俎豆髣髴见羮墙道启诗书壁光留丝竹堂侍臣亲盛事稽首共赓飏圣驾幸阙里赋翰林院庶吉士彭始抟自羲圣之开天判两间之一画歴坟典而三五皆帝王之盛蹟揭精一之微言文命敷而勿易阐降衷以发祥垂敬义于玉册序道统以源流实御世之专责彼伊莱与望散不过分股肱而羽翼乃尼山之拔萃诗书而襄命讨之职昔者五老来降玉书吐庭𢎞敷四教广宣六经声传木铎万古寐醒汉唐载嗣寻流昧源虽昼而晦如云朝屯有宋诸儒爰启厥门濂洛关闽斗布星繁如有所待以开化元猗欤盛哉我皇上之首出也续二千余年将坠之斯文追舜禹汤文以还之正统接尼防之道脉洵亶聪而天纵迨乎氛埃扫涤宇宙载新八表遐畅海极无尘歌载缵于武功乃壹志于修文日焕彩于中天道既冬而复春探一贯之祕㫖悟性道之奥真懐杏坛之讲席思矍相之比邻彼贞观与建隆徒释奠而骏奔集桥门而听讲仅崇儒之空文望高山而仰止爰命驾以东巡于是黄道辉凝紫宸日拥列缺前驱羣星载拱河岳来从百灵望宠尔乃羣龙夹毂三公扈从引领乎东蒙之里接足乎凫峄之峰于是汶济既涉奎文在望羮墙载见遵彼周行肃仪范以瞻前欢鼓舞其无方观车服与礼器乃入室而升堂曰下拜于礼门俾俎豆以生光爰抒彩笔乃焕云章天语高题御墨飞香树之贞玉以寿无疆覩烟霞之舒卷若鸾鳯之鶱翔标玉书于泰岱挂五云于高冈实千秋之仅事与日月而辉长宜圣神之潜格喜吾道之再昌黙圣学以授受归大统于今皇于烈哉于烈哉盖闻天之生圣人也既与以圣人之德必加以圣人之瑞惟圣人为天子之质即天子为圣人之位自唐虞而夏商至中周而几坠惟尼父之挺生超羣圣而出类久懐情于三代望今皇而乐致斯治统与道统合而为奕禩之昇平萃君师于一身集洙泗之大成圣以遇圣固已超三古而接其统系道以传道盖将与天地而同其贞恒圣驾幸阙里恭纪翰林院庶吉士范光宗警跸临东甸车书集万方时巡追舜帝于迈咏周王肃肃瞻廊庙歆歆荐豆觞铿锵鸣剑珮师济列冠裳快覩圜桥盛荣生璧水光丰碑钩未断桧干色犹苍事业超前古修明俟我皇云霞辉翰藻纶綍焕奎章鉅典龟蒙峻湛恩洙泗长明良赓喜起声敎讫遐荒自愧雕虫技叨陪鹓鹭行敷文当景运寳厯颂无疆圣驾幸鲁记翰林院庶吉士叶渟皇帝御极之二十有三年从臣工请始行东巡狩用察民疾苦勤施补助銮舆经过地方应行典礼无不修举九月二十四日发自京师既登泰山还自江南十一月十八日乙夘遂幸阙里谒先师修祀事先是羣臣议礼谓陈设仪仗迎神送神用两跪六叩礼读祝文毕行三叩礼皇上以先师道冠古今所以尊礼之者犹有未至遂特行九叩礼夫重道尊师王政之本也记曰三王四代惟其师矧先师集千圣心传㑹百王大法其道诚莫之与京累代崇事之文亦不可为不备然要未闻有行是旷典者皇上天纵聪明圣神文武超迈前代独创非常而行千载所未行之典宜矣尝考汉高至鲁不过以太牢祀孔子而仪制不载北魏孝文唐高宗明皇后周太祖皆行亲祀亦未传有仪制惟宋真宗谒庙始用再拜行酌献礼诣孔林降舆乗马然以视今日典礼果孰优而孰诎耶唐明皇过鲁诗止于叹鳯泣麟以视今日御制阐扬道法炳若日星以心印心以道证道使万世永遵而不可易其为精粗得失又不待智者始辨之也先是礼部议巡幸所至凡致祭祝祠翰林官拟撰独祀先师及元圣周公文出自皇上亲裁又圣制孔子庙记遣官勒石典礼益隆昔先臣方蔼久侍讲筵蒙恩至深今又备员史臣之末弟湜又忝与纂修欣覩皇上道法兼统所行典礼足以昭示万世作则无穷用敢忘其固陋拜手而为之记幸鲁盛典卷三十一幸鲁盛典卷三十二钦定四库全书幸鲁盛典卷三十二大驾幸鲁颂翰林院庶吉士潘宗洛皇帝御极之二十有三年仁育义正治功大定丕乃倣巡狩之制下补助之令涉江淮咨民瘼回銮东鲁登孔子庙堂而释奠焉维时圣心黙与道俱神与德合吐辞为经树之以碑伏见自古帝王亦有驾幸阙里者矣然或有事而礼不备备其礼矣而德不洽是以文辞之载道者希传曰茍不固聪明圣知达天德者其孰能知之盖自孔子以来至于今二千余岁圣人之道虽与日月同光而身体力行若揆符契总作述荷君师则素王之志实有待于我皇上而后光也愚不足以窥测万一据所见闻质诸徃古自有载籍曷以加兹谨再拜稽首而献颂曰巍巍我皇与天地京心全太极道贯六经学以中庸治以论语春王孝思夙夜永誉岱宗髙止我皇仰止哲人遐止我皇享止秩秩几筵肃肃豆笾穆穆礼容雝雝乐县入于宫墙作配祖述大哉皇言维心之一列圣大成孔子集之天下孰宗我皇则之庖牺演易孔子系之木铎既振我皇继之巍巍我皇千圣是式继徃开来传于万亿圣驾幸阙里恭纪翰林院庶吉士宋朝楠圣主崇儒术心源见素王銮旂来阙里寳幄集宫墙礼乐千秋盛谟猷百代昌五云悬翰墨八佾奏笙簧讲席天颜喜圜桥士气扬楷林凝瑞霭文草吐竒芳绀碧窥遗井金丝陟古堂泉林昭圣藻桧木被奎章汾水歌凌汉康衢道继唐从兹千万禩驻跸记鄹乡圣驾幸鲁恭颂翰林院庶吉士林文英六龙回岱岳夫子道弥新出处偕天德君师两圣人碑留宫阙壮文重鼎彞珍古桧摩挲处云飞泗水滨其二行宫开讲幄古训揭天中载钖云来典追酬祖述功摛文扬亚圣録后访姬公史册垂新纪千秋仰止同圣驾幸阙里恭纪翰林院庶吉士窦克勤明堂脩辑瑞阙里契薪传辂转风云合旗翻星斗悬彩楹彞器肃鹓序翠华连入室垂龙衮凝旒正讲筵诚通初祼后心契未言先礼乐窥明备行生悉着宣驰驱还可忆删述岂徒然俯仰懐麟鳯音容接豆笾鸿文铺玉藻緑字洒松烟雨润灵坛杏晴薰泗水絃百官仪既备一贯道应全抚桧迟銮驾沿沂憩石泉坎流思至化震出见微权并孔思元圣居邹忆大贤深情新庙貌祇敬洁牲牷歌溢康衢美恩将世泽绵阐经学不异稽古政无偏盛典儒臣笔文明颂万年圣驾幸阙里赋翰林院庶吉士高人龙岁甲子冬皇上御极之二十有三年海㝢乂安国家无事于是稽古巡狩之制省方江淮言迈东鲁登岱宗憩泉林躬诣阙里行释奠礼设讲幄命儒生进讲经书旋幸孔林循览歴代碑文抚摩古桧汲遗井而饮之爰洒宸翰题额曰万世师表撰碑赞记赋暨诗洋洋乎云汉之天章典谟之圣制也幸际昌时获覩盛典敬拜手稽首而献赋曰阏逢之岁厯纪上元日方躔乎星纪葭初动而絪緼仁风遐扇于八表惠泽旁溢乎无垠天子建九斿驾金根鸣八鸾以为节御六龙而高鶱遵大河之曲涉杨子之津观风问俗歴览周原湛恩汪濊沾被黎元于斯时也囘銮返跸陟彼岱宗却金泥之册谢玉检之封正七十二代之譌舛辟百千万䙫之心胸指疋练于呉门升日观之高峯缅哲人兮云邈企大道而攸崇爰顾近臣而诏曰予闻曲阜之墟笃生宣圣百王所师千秋是镜删述六经彞伦以正今也洙泗匪遥宫墙接境朕将脩释奠之礼展如在之敬于以仰止而景行庶几祈天而永命羣臣稽首咸曰休哉迺戒驺御敕左纛拥翠旓以后驰纷羽葆以前导陪尾郁分苍苍泉林滙兮浩浩洑者为澜突者为趵歕者如珠舞者如翿或渟如明镜之初开或激如银潢之乍倒尘壒为之毕澄日月为之回照可以临流而濯缨可以倚石而垂钓天子徘徊移晷黙契道妙感逝者之如斯悟化机于大造既而黄屋徐迈青嶂遥连文草匝地栝柏参天㦸门竦翼辇路如弦碧瓦雕甍松桷兰椽閟宫侐若清风洒然则阙里之庙貌不改而先圣之几筵在焉天子降辇而入宿于斋宫越翌日昧爽有司各庀其事咸雾集而云从济济跄跄告洁告充苾苾芬芬笾豆是供俨神明之来格信肸蠁之感通于焉击灵鼍之鼓考万石之钟奏六代之乐象大成之功金声玉振柷敔笙镛工歌间奏抗坠从容三献既毕八佾方终于是升讲幄召儒生执经而前辩晰研精诸王肃谧百官屏营下迨期门羽林之士莫不识大义而聆天声较诸圜桥之观听亦复更仆而难名既而命圣裔展载籍询遗址稽徃蹟寻诗礼之过庭访金丝之余壁载登玉辂祇诣孔林螭表高峙楷䕃环青蓍茎披拂马鬛峥嵘天子俯而九拜起而巡行汲古井之清冽抚苍桧之葱菁式观歴代之碑靡弗蜚英而茂实彪质而炳文然未若今天子之范百代而铸千君也若夫泉林有记师表有额为碑为赞心源如一旁及诗赋光摩日月东虹蜺以为毫沈云汉以为墨俪羲图匹禹刻鄙汉帝之章草陋唐宗之飞白焜煌仁义斧藻道德昭示来兹永永无极虽使益契陈谟游夏珥笔犹不能彷彿其万一焉至于留曲盖于庙庭颁荣赉于上公爰及四氏之徒姬公之裔莫不复其田赋钖以褒封𢎞施鉅典尤非近古之所得而比隆也维时东日所出西日所入道一风同中和鬯洽君师之任兼治道之统合盖圣人之道惟夫子集其成夫子之道惟我皇㑹其精是故以飨而以祀不啻见墙而见羮识后先之同揆覩礼乐之既兴敬摛毫而志盛飏景烁于千龄圣驾幸阙里恭纪翰林院庶吉士彭殿元圣治文德敷九垓咸洋溢钦明嫓尧云濬哲协舜日道德景前脩诗书崇四术东封告成功南狩问民疾囘銮过阙里跻堂抚琴瑟惟兹鲁一人生民未有匹生当姬周季宪章而祖述删订万禩功制作百王则我皇绍道统异代如一室龙辂驻杏坛圜桥欢耄耋济济趋千官洋洋舞八佾肃拜亲几筵羮墙殆髣髴斯文信在兹日月中天揭访道问崆峒祠真崇太乙何如东鲁尊陋彼老与佛卓哉圣皇轨巍巍洵超越大驾幸鲁恭纪翰林院庶吉士陈綍帝治高千古儒风洽万方泰山迎望峻泗水引源长瞻拜当年旧褒崇此日光玉书征覆䕶桧干尚焜煌师表璇题迥羮墙御墨香道从一贯得圣以大成彰驻辇盱绵邈凝旒溯混茫恩覃车服礼泽浃筦絃堂松牖春常在梅梁日载阳殊荣余桂奠至敬溢椒浆肃肃回銮早依依降轼常穹碑天上钖翠琰济南航盛事真无两鸿猷洵莫量操觚胥踊跃载笔愿趋跄特简儒林秀言从圣裔行编摩罗寳册故实检珠囊缛礼裁今制繁文举大纲颂声腾禹甸文思焕尧章幸被诗书泽叨霑俎豆芳斯文如有待景运正无疆直南书房观御制御书阙里碑文恭纪四首翰林院编修查昇窃惟昌期既遘礼重尊经景运斯开庆流鼓箧日者八纮宁谧六幕绥安西鹣东鲽偃兵气于销锋黑壤朱垠扇儒风于遒铎诗书之泽蒸于穹壤礼乐之盛轶于古初皇上汤敬日跻尧仁广被天开羲画象离照之当空春入虞絃比巽风之拂地三辰协极四序咸和乃复目泝羮墙心游圣域九重旰食功懋缉熙三殿勤思学传精一徃者六飞南涖七萃东巡降罼䍐于朱楹荐牲牢于黼幄璇题珠牓炳曜奎光绣角文櫩缤纷龙采麟书再焕鳯德重辉命彼词臣纪兹盛事共槖荷囊之笔爰成石室之书乃犹睿虑亲营天章手搆金声玉振煌煌典训之音日灿星晖噩噩盘盂之则丽侔云汉珍并球图若其八体精严双钩森洒轻如垂露识羲献之非工劲比折钗笑芝繇之未善镌之寳篆泐在丰碑洵圣里之宠光实儒林之旷典然而宸懐天覆大而益虚圣德川流积而弥让摩厓有待庋阁经时兹焉出珠玉于简编于以询刍荛于工瞽臣得从供奉之末陪直禁廷获于瞻仰之余预窥圣制欢同近日祇切葵倾喜极望洋难胜蠡测自知芜陋窃效赓扬轻尘滴水固无当于高深雀跃虫吟止自抒其鼓舞云尔秘殿花隂转緑苔身随冠珮到蓬莱巍峩鳯阁星辰近烜赫龙函日月开义举六经归典则文成五色象昭囘珠林玉册光千古天上亲曽一覩来其二奎章寳墨洒宫墙制作昭垂迈百王一代儒林増润色两楹俎豆有辉光鸾回御帖晴云湿螭䕶丰碑翠藓香汉跸唐封安足并圣朝文治继轩皇其三宫帘长日午风清缃帙纷披雪茧明楮上虬蟠方诘曲行间鳯舞必纵横银钩铁画神常健抉石奔泉势自成想见御屏宵旰暇麟毫洒落瑞烟生其四列宿中天拱帝车翠华曽幸素王居悬题已赐龙鸾额伐石重镌琬琰书圣学孳孳扶道统儒风习习返皇初微臣幸际休明日拜捧天章近玉除恭纪圣德崇儒颂翰林院编修黄叔琳今天子化成天下尊崇孔子之道于是薄海内外逺近学舍莫不皆立圣庙以岁时修其祀事而阙里之地实为圣人所居尤宜崇饰庙貌以法式天下缅惟讲堂之辟则在建宁之时其后岁时修葺必官为经理汉魏以还代加増饰唐宋而后尤见恢𢎞至于干封有诏天僖有勅则于岁修常典之外别为崇峻广厉之文者也总而论夫儒宫之废兴规模之建立则一厄于金之贞祐而鼎新于元之大德再灾于𢎞治之己未而落成于𢎞治之甲子迄今二百年以后追想二千年以前歴考先代御府之文遐稽遣告穹碑之记如政和所颁门㦸二十有四明昌所拓黉舍四百余楹靡不増高岱岳助广泗流然而丹櫺碧瓦之辉煌蟠螭蛟龙之镂错岁月已遥能无頺圮固有待于崇儒重道之圣人为之増华饰美者也昨者我皇上停舆鲁地亲祀礼成徘徊燕寝之间俯仰廊庑之下周巡徧览从容永日而御书万世师表之钖曲柄御盖之赐自立庙以来所未曾有乃者囘銮以后俨尼山之在望睠堂宇之宜严特发帑金大加脩葺务使栋梁重峙丹雘维新千秋道术尤表于今时万载儒风独隆于此日岂直青衿素领之士鼓箧如归褒衣博带之儒横经有地而已哉昔者鲁颂所载新庙有作则其臣史克有泮水閟宫之诗以扬其休美今我皇上广扬文敎𢎞启儒宫如此其盛莫之能京允宜从史克之后作为歌诗仰宣圣化不敢以初厠词馆文词陋浅为辞乃拜手稽首而献颂曰奕奕新庙尼山所宅天子有命增华于昔经之营之孔曼且硕是断是度丸丸松柏惟此松柏其高参天杏坛之侧泗水之边睠言庙貌灵祠岿然其庭殖殖其楹闲闲銮舆至止大小咸喜劳我圣皇亲举玉趾宫寝廊庑周览环视赫赫严严天颜在咫帝眷圣道尊崇无外褒以云章钖以御盖广运精思以赋古桧凡厥后裔沾恩汪濊惟帝有念念兹儒宫岁时脩葺歴代或崇鼎新革故则待鸠工其涂丹雘以契予衷乃命司天撰辰择吉乃命司空度材营室出自内府朱提万镒刻桷雕甍其成不日庙事既举来觐来斋抠衣屏息歴级升阶士无怠气人无惰懐肃肃雍雍以莫不谐惟我孔子万世之纲惟我天子万方之王阐扬圣教其道大昌作兹新庙巍巍煌煌阙里之泽天下之光恭纪特发帑金重脩阙里庙落成二十韵翰林院编脩黄叔琳惟圣能尊圣君师道并崇鸿钧一气转继曜万方同绣绂神灵回尼山俎豆隆大哉推奕禩高矣眺靡穷条贯兼飞簴精微契合宫翠华巡鲁甸玉帛走寰中歴陛瞻遗像优仪至鞠躬御筵咨大义承㫖震羣蒙植桧霑仁泽仞墙协道风抚楹思奂彩发帑命鸠工断斵徂徕近輓输洙泗通架梁虬偃仰叠戺玉玲珑罘翳藏云白翚飞驻旭红神功真广大士类感帡幪睿翰腾骞古穹碑负赑雄文辉辰极北德峻岱峯东作颂罗时髦书思觐上公天颜知有喜地职已能终肃慎常供矢扶桑永挂弓声名讫无外遐迩尽唿嵩幸鲁盛典诗十二韵翰林院编修觉罗逢泰昭代文明启熙朝道统彰尼山通寤寐阙里待冠裳卜日銮舆出乗风雉尾翔一诚陈俎豆九拜荐馨香睿藻云霞丽宸章日月光丰碑看灿烂曲柄覩辉煌至德隆师表彝伦奉典常灵蓍占地寳古桧纪年芳揽胜劳清问程材集讲堂恢恢儒业重奕奕帝勲长心法承河洛明禋迈汉唐金瓯知巩固咸仰庙谟昌恭纪幸鲁盛典诗十二韵日讲官起居注翰林院侍讲觉罗满保振古传心法尼山集大成当年垂教泽此日际文明洙泗渊源合唐虞道统精金丝谐壁奏诗礼着堂名神桧迎仙仗灵蓍映翠旌停舆亲步入释奠礼躬行翰藻隆千载辉光溢两楹龙蛇银管动鸾鳯彩毫呈盖展云霞色碑流玉石声宫墙瞻美焕草木被余荣史册真希觏臣僚并效赓感恩非一姓率土荷皇情幸鲁盛典卷三十二幸鲁盛典卷三十三钦定四库全书幸鲁盛典卷三十三纂修幸鲁盛典诗翰林院编修文岱闻崇儒重道迺治世之𢎞规释奠临雍为帝王之盛业溯自羲轩而下洎乎书诰以还心传如一俟后圣而不疑斯文在兹推孔子为尤盛庙崇曲阜恒慨思夫玉振金声礼用太牢爰致祭于尼山泗水汉室之特典犹存宋代之亲临足纪自古而然于今为烈钦惟我皇上御厯之二十有三年东巡幸鲁也议礼至隆敷文益逺辇驻奎文之阁见若羮墙步登阙里之堂肃兹拜献既仰瞻乎至圣复旁及于四贤发道德之幽光不惟牺象云雷之末阐性天之竒奥亦观礼器车服之陈画栋雕甍光同云日唐镌汉篆势若蛟螭于焉一时寄览四字加褒翰墨流芬何异银钩铁画锦笺耀彩恍如緑字赤文自一世及万世传之勿替以身表作师表沿及无疆榱桷腾辉还留翠盖檐楹掞藻兼歴讲堂览懐英之篆徃蹟可稽阅杏坛之碑石刻宛在千寻古桧赋成云汉之华丈六灵蓍式表孔陵之异固世守之得以常绵而输将之可以勿事者也更若昌平胜地孔里故居患堂庑之摧頺出储胥而丹雘竹苞松茂规模备美于当年鸟革翚飞气象增荣于昔日或持绛节以飘飖尽玉叶金枝之秀或捧丹书而璀璨皆左辅右弼之贤庙貌日新文明大启推恩广矣録其苗裔递及周程张朱立制昭然表乃前贤奚独颜曽思孟是以纂兹盛典肇自乙丑之年告厥成书迄于辛巳之岁彚为卷帙扬此圣谟昭日星河岳于行间前贤尧后贤舜不啻与二帝为三振金石钟镛于字里礼知政乐知德自可等百王而上臣飏赞莫由舞蹈靡已敬成十律用赓九歌其一圣主修时迈鸿仪定秩宗道尊孔氏学典茂汉皇风翠盖临洙水嵩唿震鲁宫斯文千载贲晓色正曈昽其二步自奎文阁言登阙里堂斚行仪肃肃文告颂洋洋跄济皆鹓鹭笙歌绕鳯凰一时恩意普前后仰龙光其三诗礼堂贻久当阳御讲筵修齐扬祖训彖象阐羲传瑞映龙文丽祥分鳯藻妍大寮欣侍从天语更煌然其四旧得传真像今还笼碧纱式瞻道貌古深忆讲坛华紫气临朝旭文光灿晚霞至尊亲拂拭奕禩重褒嘉其五徃蹟知咸在因观牺象余神传道子画赞出米颠书御览崇朝徧皇情此日舒表扬四字后掞藻满庭除其六黄盖方崇庙佳城复荐巵荣分庐外楷灵动墓前蓍至道古不冺斯文今在兹𢎞膏绵世泽随处沐恩施其七庙貌虽崇焕檐楹赖鼎新采山亲御跸分帑出枫宸日耀丹黄色云开殿庑春几筵瞻拜处长此重明禋其八神功开朔漠衔命纪丰碑耀武包戈甲崇儒尚鼓吹双钩金管出联搨赤文贻桧影遥分彩光同日月垂其九德意何周溥丝纶次第开鲁邹崇庙祀濂洛广滋培寳翰荣三钖鸿文重八垓承恩巍阙下元首咏康哉其十盛事欣初遇还慿歌叙留一编昭史册万载炳皇猷拜舞钦尧典文明启禹畴颂飏靡有罄天地与同流幸鲁盛典十六韵翰林院检讨阿尔赛广运同文治昭囘至徳敷学隆皇极建道在素王扶岱岳尊河洛尼山滙泗洙九重颁典册百世仰师儒邹鲁沿三代絃歌被一隅翠华勤拜访阙里焕规模诗礼观瞻肃金丝气象都讲经隆圣学读易应干符入室臯夔相升堂游夏徒天章飞玉屑御墨散金铺博士褒嘉数文宣礼遇殊诏留芝盖出恩与杏坛俱拓地加增圹蠲粮等复租灵蓍堪揲卦古楷亦成图纪颂纷珠玉赓飏协典谟大成如可作一德主臣孚恭纪圣驾幸鲁盛典四律翰林院庶吉士髙其伟隆仪肇举出承明阙里欣看綵仗迎奎壁星髙环翠辇松楸路迥驻霓旌风和宛宛华钟动日丽遥遥玉磬鸣师表万年殷荐盛颂扬莫罄鲁诸生其二牺象云雷列上台翠微深处讲筵开祥烟散彩盘旋䕶卤簿飘香拜献来碑峙千寻文灿烂墙推万仞日昭囘龙翔鳯翥璇题永先后同钦大圣才其三万国昇平乐凯旋歌功圣庙湛恩偏琅函特并兼金赐文绮还同华衮传电钺亲挥钦武德圜桥沛泽仰尧天杏坛式荐馨香日绣繖留辉耀豆笾其四帝子遥临精意通函香肃穆鳯城东神驰泗水音容近道奉尼山礼秩崇恍听金丝传古壁频瞻俎豆敞斋宫心源㑹得羣贤接恩遇忻沾此日同幸鲁盛典恭纪二十韵翰林院庶吉士耿古德盛典东巡举寰区颂我皇斯文昭炳煜吾道借光昌奥义探洙泗隆仪迈汉唐鸣銮停阙里驻辇过平乡鲁壁寻遗宅缁帷访讲堂音容留徃蹟草木覩余芳恍若羮墙接弥生俎豆光御炉烟缥缈仙乐韵锵洋万乘躬为屈千秋德倍彰宸章垂典诰睿制叶笙簧已觉云霞丽还流翰墨香金书丹碧焕緑字鳯鸾翔天语从容问臣词仔细详推恩皆子姓陪列尽冠裳优厚原田赐绵延带砺长龙颜瞻有喜圣泽溥无疆懽悦盈陬澨声名遍校庠崇儒推哲后典学茂前王棫朴人文盛诗书士气扬所欣逢景运六合庆时康幸鲁盛典告成恭纪二十韵翰林院庶吉士伊太东幸恩膏溥西清纪载详礼因天子议道赖圣人昌居仰尼山近源承泗水长文明开鲁国儒术得周行翠辇乘时动朱旗映日飏回翔瞻入室诚恪俨循墙牲币陈重席苹蘩荐御香爵隆三献礼乐奏九成章器用颁天府工歌叶太常百司陪俎豆四氏効趋跄鉅典何巍焕高文更矞皇龙章垂碧落鳯藻丽穹苍葺宇丝纶重题碑翰墨光乔林看桧楷古壁听笙簧讲艺微言晰推恩异数彰貂裘䝉宠赉羽葆覩辉煌驻跸留余眷编蒲志不忘石渠勤笔札金匮永珍藏颂祝盈闾里都俞在庙堂中天文运盛泰岱共无疆幸鲁恭纪十二韵翰林院庶吉士杨万程帝教隆儒术时巡肃礼门鳯麟辉圣域奎壁印心源陈俎馨香逺升堂律度温钦崇留寳盖帱覆象干元治接唐虞统躬持道德籓桧林开辇路蓍草献仙根美奂流丹雘飞甍耀紫垣仁耕优钖土天爵重褒言睿藻金声戛穹碑玉篆存荡平昭协赞乐育履安敦体极三才备仪超百代尊文光凌泰岱景运叶羲轩幸鲁盛典恭纪二十四韵翰林院庶吉士阿进泰皇巡超万古圣祀肃千秋泰岱飞鸾辂宫墙降冕旒上辛崇俎豆二月觐诸侯阙里青旂绕东山紫气浮太常驰綵币胄子挟鸣球典视唐宗盛仪从汉代优雍雍百官富肃肃两楹镂步辇瞻云峻斋宫望殿幽升堂亲九拜入庙献三酬讲席奎文敞经声鲁壁蒐宸章辉玉牓御藻勒银钩后殿龙车转前林鳯羽游异蓍仙露入神草瑞云收手桧天题咏香泉味𡨕搜蠲租眉耉渥颁爵耳孙周博士添经术旗门护槚楸貂裘频赐赉黄盖命藏留北阙回舆日西山匠石锼穹碑标曲阜大册焕神州特遣虞衡使还将栋宇修朱提颁内府丹桷焕云楼重道书无匹尊师史莫俦江山宣礼乐河岳仰懐柔恭颂神尧德长同泗水流幸鲁恭纪十二韵翰林院庶吉士董泰春满尼山路天临曲阜城爱民勤省问重道启文明泰岱祥云遶东蒙瑞霭迎古书求彖系大乐访咸英珪璧传先蹟宫墙惬圣情缁帷来鳯盖翠辇驻鸾声曲有潜鱼听图因寳马呈杏坛增气象泗水毓华菁玉牓垂三殿金题壮两楹大臣监匠石帝子上粢盛至治隆师范纶言阐道精小臣恭纪载稽古乐光荣幸鲁盛典恭纪二十四韵翰林院庶吉士王士錀天阊开鼎命岱岳拱干阳峻德彰巍焕崇文着矞煌薪传抽锦祕斗极灿龙章道统苞前喆心源印素王禁扃凝眷眷銮辂动锵锵跸驻东山迥恩流泗水长鸟迎仙仗转草傍翠华香特典明禋懋皇仪秩祀庄靁尊亲涖鬯云币觌升堂袅袅萦香篆辉辉丽烛光笙镛盈碧宇纶綍肆圭璋爰启琉璃匣平移玳瑁牀一言昭阐绎四字罄揄扬璀璨璇题耀飞腾奎壁翔土田恢嗣续散秩益冠裳曲盖先师轼宸书寿母坊蠲租敷浩荡赐帑湛汪洋鲁道闳新碣周行暨逺疆元公推钖后子姓复扬芳典礼超前汉规模陋盛唐史臣难赞颂文治乐赓飏怯劘贾生垒恭循考父墙瞻霄忻异数依日爱非常幸际休明代倾葵奉圣皇幸鲁恭纪二十四韵翰林院庶吉士才住阊阖垂衣日寰区击壤时东巡依舜典时迈咏周诗鸾辂乘春发霓旌拂曙驰岱宗瞻峻极鲁殿访陈基爰幸宣尼宅先临阙里祠省牲新荐享释奠旧威仪玉帛陈庭实笙竽奏乐词祥熏飘柱栱明燎映罘罳兴俯将宸敬尊崇仰帝师心源诚黙契道统继闻知鸿笔题银牓龙光照玉墀片辞该已尽万世语非私挺干孤生桧丛茎瑞应蓍上公膺宠钖举族被荣施赐酺欢心洽蠲租惠泽随金钱中禁出文绮尚方贻召对诸生俊恩加好爵縻庙堂留曲盖寿母表华榱已荷皇慈极重看睿藻披千言挥韵赋五字丽穹碑重道能如此斯文俨在兹史官详纪载简册待昭垂愧少班张笔难将雅颂为右文成圣治何幸遇昌期敬读御制御书孔子庙前后碑文恭纪二章兵科掌印给事中加一级宋骏业羲画干坤尧传精一由来上哲定有文章我皇上以仁圣之姿建中和之极学扶正脉道协素王入庙幸林隆规鉅典既旋鸾辂即洒龙章玉振金声聿着大成之颂礼明乐备并嘉元圣之功盖因孔以及周如遡源而竟委自昔未有旷代罕行乃因殿宇之渐欹复动宸衷之眷顾命官庀治发帑鸠工岁逾一周功方告竣循墙拾级磷磷雁齿之阶丹雘塈茨灿灿鱼鳞之瓦典型非逺庙貌聿新式昭景仰之规再制重修之碣幸依禁近臣得预观乃选石于蓝田遂镌文于阙里摹勒告竣搨本进呈拜手载观珍踰緑字爰入内府之帖同编祕笈之藏笔阵云横难拟钗痕于锋颖墨池波溅细求戈法于毫端久垂画一之模永示正心之法昔汉家谊辟妙有歌诗唐代英君神推飞白未有文因重道义起崇儒宣义藴于性天寄楷模于翰墨玑衡在手变化入神臣奉职省垣兼较金石欣逢盛典敢后揄扬坐井观天以蠡测海岂陈梗槩曷罄形容圣学渊源契大成尚然勤止溯先正花迎銮辂临东甸风递絃歌入鲁城三殿礼陈蠲俎豆五云章焕散瑶琼天书亲捧登金石蚉负何当被宠荣其二殿宇穹窿倚日开宸游瞻仰几徘徊冬官新遣鸠工去帝子亲衔鳯诏来再焕丝纶惊异数两经较阅媿非才丰碑交映垂谟诰万世钧陶入化裁圣驾幸曲阜释奠先师恭颂户科给事中赵吉士沙界平成天地功布衣参赞帝王同贤贤函丈神犹宅圣圣传心辇向东典举千秋仪郑重林开五色气葱茏几筵应见临章甫礼数从容沐化风其二冬仲东巡綵仗雄欣传驾幸圣人宫泰山不改巖巖象王者犹瞻皥皥风设几山龙增肃穆升堂丝竹侑丰融牲牢自古多殷荐羽盖尤标礼数崇幸鲁盛典卷三十三幸鲁盛典卷三十四钦定四库全书幸鲁盛典卷三十四圣驾幸阙里祀先师礼成恭纪戸科给事中汪晋征盛世隆文教宸衷叶圣心渊源洙泗逺矩矱帝王钦柴望先东岳观游到孔林龙旗辉绛日鸾辂越青岑燕许夸骖乘邹枚庆盍簪盛仪超徃古旷典耀当今睿藻星辰烂天章日月临云霄颁涣汗典秩叹林壬庭植千年桧堂悬六代音冠裳真肃穆庙貌俨萧森礼器红螭古丰碑碧藓侵羮墙如晤对心性任探寻手泽瞻函丈遗徽在瑟琴干坤同广大海岳并崇深陶后尊师意轩辕问道忱诗书时灌溉丘索益浸淫爵赏恩逾渥牲牷祀必歆匪材同朽栎末学等蹄涔职滞周南地心依凫绎隂抒懐遥献颂仰止思难禁圣驾幸阙里恭赋礼科给事中钱晋钖圣治唐虞接宸衷洙泗传斯文垂斗极吾道絶蹄筌书轨攸同日干戈载戢年盛仪将幸鲁法驾逺从燕万骑闻雷动十官看璧联鸾旗晨卷雾鳯葆夕浮烟宅枕尼山旧星当奎宿躔杏坛流泽逺槐䕃植根先悬瓮留蝌蚪遗书奏管絃泰山亲仰止沧海近囘旋展谒宫墙峻趋跄俎豆䖍尊师心迈古重道礼光前肃拜停銮辂精禋对几筵荐馨修黍稷宿设戒宫悬日月宸章丽云霞御墨鲜湛恩优后裔秩祀徧羣贤镪赐朱提灿碑穹緑字镌帝图真荡荡王路信平平旷典资排纂鸿篇媿穴穿欣逢文教洽拜手颂尧天圣驾幸阙里颂礼科给事中黄六鸿皇上御极二十有三年厯启上元岁逢甲子风薰舜瑟轩开复旦星云壤击尧衢戸仰光天日月集琛球于域外万国咸柔敷礼乐于寰中九州渐被巍巍荡荡至德难名矞矞皇皇𢎞猷具备乃犹踵勲华之絶业时厪羮墙综一贯之心传弥深寤寐谓后先符节统备素王遐迩诗书咸宗阙里省方问俗徃制宜遵重道崇儒圣心尤切爰举时巡之典特隆肆觐之仪维时化日南行玉辇转阳和之候文峯北拱金轮卑丘垤之观指泰岱以鸣銮向昌平而驻跸式瞻古殿煌煌数仞之墙缅想遗徽寂寂千秋之铎牺尊致洁鳯管齐鸣三献既终百礼斯洽进诸生而讲艺天语琳瑯集四氏以横经王言纶綍烟霏铁桧金敲玉戛之章日丽螭碑鳯翥鸾翔之笔睿制昭于星日恩赉荣于绮裘庭楹腾斿盖之辉支庶拜簪缨之宠原田畮畮蠲彼常租髦士峩峩加之异数录裔孙于姬相增博士于尼山邹鲁千村悉附杏坛遗泽江淮万井咸叨枫陛深仁典莫隆焉恩斯溥矣夫运开丰沛肇祀太牢诏赐褒成广封邑戸释奠传于建武太师赠自干封开元晋文宣之称祥符定陪祀之位莫不垂诸简册着为典型然而规制半属相沿恩施鲜能旁及惟是天开有道圣契同心万乘亲临礼隆百代一门瞻戴泽被四方诚仅觏于昌辰实罕闻乎徃牒学惭蠡管职忝班联恭遇鸿规曷胜燕喜谨拜手稽首而献颂曰维皇御宇至治光昌鼚轩雅奏糺缦天章教通槃木化洽扶桑三千玉帛百万梯航启幄右文披图稽古精一传心勲华接武褒对敷天讴思率土泗水絃歌尼山钟鼓睠懐鳯德景企麟踪旁参徃制驾言徂东岁在甲子时维仲冬龙旗耀日豹尾临风凫绎嵳峩龟蒙崒嵂阙里鸣銮行宫驻跸毓粹翚飞奎文鸟革肃庀牲牷䖍修笾食篆烟缥缈萧鬯氤氲靁尊碧醑云币丹雯礼隆祼献乐奏咸云壁琴应响坛杏舒芬俯仰松楸摩挲楷桧御墨鸿轩宸章鳯翙讲幄𢎞开诸儒毕会芸笈敷陈芝函钖赉君恩孔渥圣泽旁流檐辉篆额箧贮绮裘纩温四氏盖赐九斿爵崇东野膏溢西畴坊斧扩封田租诏免木鳯春囘金鸡日转润浃江淮懽腾青兖矞矣隆规皇哉旷典载稽前史讵乏崇儒櫺门列㦸衮冕凝珠润饰𢎞业表章遗书虽尊麟绂未枉銮舆何幸昌期圣人首出九野霑仁八纮徧德性道常辉文章共式图箓万年与天无极大驾幸鲁恭颂掌河南道事江南道监察御史严曾榘寳箓端皇极璇图握紫枢同书奄九有至化洽三无邹鲁言为法君师德不孤昌期崇大道旷代祀先儒北拱罗星斗东巡协典谟龙旂观胜蹟凫绎号名区阙里絃歌奏斋宫礼数殊圜桥増博士讲席召生徒木铎升堂振金丝降辇趋恩留芝盖在诏与杏坛俱古桧犹存干文禽自引雏从来跻圣域况乃接天衢特重兼金赐全寛一岁租成珠落咳唾勒石纪都俞师表悬文庙仁风徧舞雩侍臣多献颂末技愧操觚圣驾东巡幸阙里释奠先师恭赋河南道兼察御史赵廷珪圣徳超千古皇风遍九州星回移阙里花合驻宸旒双鳯扶雕辇羣工从彩斿水通洙泗近云接岱宗浮肃穆瞻遗像羮墙动㝠捜礼严崇俎豆泽逺敬松楸道统三皇接心传六字留俨然周礼乐邈矣鲁春秋山木懐前哲风云入睿谋碑穹持地轴墨润洒天球凫绎成竒观崆峒岂易俦小臣逢盛典簪笔纪巡游圣驾东巡幸阙里释奠先师恭赋江西道兼察御史钱三钖化洽琱戈偃时熙玉瑞陈轩皇看受箓阙里表传薪矢德𢎞文运𡨕心契道真渊源洙泗接典礼汉唐因嗣庙牲牢盛宫墙展谒亲珠旗初北发銮辂遂东巡壤接青畴古山开翠嶂新奎躔光灿烂尼阜势嶙峋瓮着丹书异音留素壁神徘徊趋鲤处彷彿绕龙辰雷动停千骑云开列九宾宫悬聆法乐俎豆见精禋象纬宸章丽琳瑯御墨珍万年辉剑珮五字耀贞珉体挟蛟龙舞声调金石均隆仪陪祀肃宠赉湛恩频大义重昭揭微言讵郁堙编摩垂简册抃舞溢簪绅君极天同峻王风日返淳小臣来絶徼拜手属车尘大驾幸鲁恭纪三十韵陜西道兼察御史刘维祯景运上元年文明化八埏省方遵鲁甸望秩考虞编鳯盖霜林贲虹旗画谷鲜八神森列帐七萃肃中权日丽奎娄野星陈济汶边岱云朝送翠坛燎昼扬烟奏乐升歆毕崇儒夙驾前端门真屹若孔里独巍然遗庙层霄矗中阶列宿悬缁帷仍象佩丹壁自琴絃宗伯处罍洗从官饬几筵九重亲献爵两庑特加笾龙衮星辰耀鹓行劒佩联㦸门麾纛拥宫架鼓钟县华胄皆承诏云孙悉听宣胜衣颁绣段赐讲立彤旃进秩隆恩溥陪班渥泽沿援毫深睿想洒墨焕奎躔文挟长河注书垂霱露妍璠玙鳌背现琬琰鳯形镌万古穹碑耸千秋丽制传谒林逾肃穆驻跸屡回旋彩雾笼仙仗天香绕玉鞭灵蓍符大衍文楷忆前贤洙水遥源合防山夕照连摩挲余桧树眺览及林泉并展银钩字俱成瑞锦篇六飞囘辇道百里赐祠田永覩儒风振从教治化全小臣长拜手快覩日中天圣驾幸鲁恭纪戸部江西清吏司郎中张琦卿云欣覩九天开寳鼎香随玉辇来振鹭羣飞周佾舞翔螭双绕汉尊罍甘泉试汲渊源逺铁桧重邀雨露培雕辇更移防阜畔文孙亲为扫莓苔其二诗礼堂前警跸传鲤庭瓜瓞正绵绵牙籖捧出云霄上组席移来日月边灵雀飞飞迎辇路丰貂郁郁惹炉烟馨香此际邀亲荐迥异瞻风过鲁年圣驾幸鲁恭纪户部贵州清吏司郎中陈斌如夙驾熙朝出鸣銮阙里来星辰舒雁翼日驭控龙媒紫盖留金节黄流捧玉罍一牢隆汉祀六籍灿秦灰肃穆疑天表流连厪睿裁杏隂留几席桧纽护风雷座想三千列时逢五百囘至文昭日月重为圣君开圣驾幸鲁恭赋刑部福建清吏司郎中邵延龄郅治隆巡幸鸿文备训谟燔柴䖍始告释奠典𢎞敷里谚歌游豫嘉禾协瑞符夔龙骖后乘方虎为前驱日射牙旗灿云随玉仗纡衣冠风竞古父老杖相扶文教明三德仁声溢九区缀班齐鹄立止辇受嵩唿帝则初何异天章回自殊夜珠香篆吐晓露墨池濡别殿迎仙幄行宫指海嵎省方先问俗访道独崇儒洙水分源委鲤庭识步趋景行千载合瞻仰一心孚异蹟思麟绂祥征忆鳯图粢盛光俎豆轩盖壮车徒宸翰标题切丰碑剞劂摹由来崇爵秩新得见规模盛事传昭代羣情洽彼都恩荣遐迩遍纪载古今无寳箧缥缃贮瑶函锦绣铺小臣膺珥笔拜手志黄虞圣驾幸阙里释奠先师恭纪刑部广东清吏司郎中胥琬阙里风云㑹文明海域同霓旌万树外鳯辇百花中礼乐兼前代车书列上公天恩深泗水飏拜尽唿嵩其二日暖迎銮地云高驻跸亭水连沧海碧山接岱宗青圣道通三极天文焕六经臣邻喜起颂簪笔直櫺星圣驾幸阙里释奠先师恭纪刑部贵州清吏司郎中姚士暨玉烛调元化华平集百祥武功逾镐洛文德绍虞唐风教通重译车书暨八荒渐摩民俗古景仰圣情长诹吉当严节乘舆发未央江淮浮綵鹢邹鲁肃条狼疾苦谘田父恩膏被井疆观风临泰岳重道诣宫墙渊湛洙河水崇闳阙里堂炉烟霏辇路卤簿晃朝阳严翼貔貅旅雍容鹓鹭行鸾声传哕哕鳯吹叶锵锵鼓伐灵鼍动旗翻翠鳯扬一人䖍盥荐羣辟盛趋跄礼物陈三代精忱迈百王管箫歌备举都荔散羣芳交畅牲烟达嘉虞福醴将孔林瞻瑞霭讲席吐琳瑯父老圜桥听旌麾向夕张囘銮松幄畔驻跸杏坛傍忾慕思弥切低徊眷不忘葳蕤留寳盖霏结洒宸章捧去蛟龙护悬来日月光尊师情缱绻延世泽汪洋胄子承天顾诸生被绣裳主恩真莫并圣德有余庆钖帛卑安帝陈牲陋武皇寒辰风习习枯谷露瀼瀼彤管宣扬盛尼山草木香小臣甘菲质秋署备官常读律遵先训挥毫愧俊良欢唿逢旷典拜手効赓飏幸鲁盛典卷三十四幸鲁盛典卷三十五钦定四库全书幸鲁盛典卷三十五恭遇驾幸东鲁释奠先师礼成御制诗篇勒石垂示永久敬赋七言律三首戸部河南清吏司员外李振世漫道穆王驰八骏还轻夏后御双龙岂如帝德崇师范直以天颜挹圣容嶻宫墙瞻美富渊源洙泗见朝宗宸章亲洒由来少迥出东山第一峯其二玉辇东巡谒素王千官拜舞和龙章杏坛雨露天恩逺轩架金丝圣治光自有平成关述作不将封禅溯羲黄同文海宇胥归极应比尼山日月长其三甲子鸣銮下孔林有虞东狩又逢今九成乐备明禋志五字诗传精一心御盖留时光俎豆宸章题处重球琳尊师旷典真堪纪万岁千秋颂德音恭颂皇上驾幸曲阜祀至圣先师孔子十章戸部河南清吏司郎中庄名弼维皇承运上元甲子武功既成敷文伊始旧染维新民宁干止海晏河清轩舞再起其二维天爱道图书以宣肇启羲皇一画开先黄帝尧舜道乃递传作君作师二典有编其三放勲钦明重华是述允执厥中危微精一禹汤文武基命宥密爰逮尼山道髙上律其四大哉孔子天纵作圣删定赞修六经是正生民以来未有其盛立道绥和万古胥庆其五帝曰钦哉圣居近止梦寐羮墙登堂乃是八鸾锵锵遥指阙里龙旗十乘圣心则喜其六帝曰钦哉有严有翼宗庙百官美富是式乃命秩宗惟寅惟直䖍修祀事恪共尔职其七有严天子穆穆皇皇得门而入数仞宫墙孙枝奕叶济济跄跄金声玉振兽舞鳯翔其八惟圣契圣千载同堂乃挥宸翰钖宠扬光万世师表棹楔垂芳唐宗汉祖陋无文章其九泰运方开文德是畅虞庭喜起夔拊臯飏亦越成周卷阿继唱于斯为盛万代企仰其十天章焕乎光昭宇宙人文化成千载莫遘小臣备员粗知句读天子万年弼拜稽首恭颂圣驾幸阙里诗戸部江南清吏司主事裘充珮光被隆唐帝薪传绍素王肃将殷盥荐謦欬恍宫墙俎豆方陈设图书并矞皇彞伦欣秩叙昭格在馨香今古微言契云孙奕叶昌殊荣邀晋钖宸翰洒奎章玉帛颁羣后声灵动八荒古皇齐轨辙后圣借津梁大驾幸鲁恭纪戸部山西清吏司主事张天觉圣学千秋重君恩百代先皇躬亲俎豆仙仗耀山川华盖尊师表鸿文纪道传湛恩兼鉅典东鲁戴尧天圣驾幸鲁恭纪一章戸部浙江清吏司主事方伸上元甲子应期昌揆文奋武靖八荒在廷稽首咸拜飏登封告类宜肃将我皇谦让曰未遑粤稽古典载省方金舆翠辇南东行盱睢童叟跂踵望聿崇圣道先阐扬钟鼓殷訇日观旁森森灵爽桧栢苍朱檐碧瓦数仞墙素王俨在情洋洋抠衣祗肃登陛堂车服礼器何荧煌诸儒导前后趋跄一人俯仰度穆皇潜通肸蠁俨衣裳僊韶缥缈翕天阊四氏子弟峩奉璋沛以殊恩露零瀼蔚哉睿藻摛奎章昭囘屈注连天潢舂金撞玉嫓铿锵丰碑赑屃高且昻阶戺炯炯星日光缅邈秦灰鲁壁藏微言榛塞黯不茫亦有祀祠汉及唐列代缵承称贤王羣言龎杂间老庄清虚苦空递颉颃畴秩厥礼轶殊常一归正学簸粃糠惟皇心源洙泗长手障东川澜不狂诞敷声教讫四疆上作下应网在纲鳯凰鸣矣于高冈八风吹出宫与商小臣词劣汉田郎秋吟蟋蟀沿栢梁渺希风雅颂泱泱高深万一讵能当靖共祇勉庶事康卿云载赓歌明良圣驾幸鲁恭纪戸部福建清吏司主事王谷韦省方勤夏载问俗继虞巡峻拒云亭议䖍过洙泗滨千官陪法驾万骑歴城闉鄹邑传仙跸尼峯驻玉轮旗翻桧树影佩拂杏坛尘车服升堂见几筵入庙亲宸躬方穆穆胄子复诜诜壁访藏经处书稽吐玉晨德馨传俎豆旷典举明禋执鬯心逾肃披帷意自真礼成欣鼓箧乐奏恍闻钧四姓皆沾泽诸生更赐缗天章辉日月奎翰灿星辰楷法龙文丽诗篇鳯藻新纶言诚博大贞石亦嶙峋徃者王风寝因之至教湮老庄淆列代杨墨煽先秦絶续忧吾道匡扶仗圣人谦懐昔未覩大义此重伸树鹄惟謩训程材但洛闽功超三代上治比百王醇浩荡逢昌运迂疎愧小臣望洋空致叹入室竟无因幸戴尧天化宁愁颜巷贫康衢聊击壤盛世仰垂绅应识今皇德真将造化均恭纪驾幸阙里诗礼部仪制清吏司主事邓性百代斯文振羣方雅化同崇儒循逺绪阐道振宗风已自羮墙见何须梦寐通宸章显褒赞今古辟鸿蒙恭纪圣驾幸鲁诗刑部云南清吏司主事王谦阊门晓启出銮舆勅戒前驺下兖徐乐道顿忘天子贵崇儒愿近圣人居鲁生献赋登髙日卫士歌风脱剑余快覩宸游光鉅典五云长护玉麟书皇帝幸鲁躬祀阙里诗内阁撰文中书舎人陈悦旦巍巍帝德大无疆效法由来自素王方幸岱宗隆望秩旋临阙里肃冠裳明经须近龟蒙地观礼爰登邹鲁堂欣覩龙旗徐至止式瞻鹭序凛趋跄杏坛雨露重沾润泗水星辰益焕光乐奏九成谐舞蹈祀陈三爵荐馨香喤喤大吕明堂下隐隐洪钟辇路傍道貌久知亲梦寐德容仍喜见羮墙讲筵更覩威仪盛侍从皆聆训诰彰御笔余辉腾日月睿思雅韵叶宫商遥驰法驾山川奠崇竖丰碑松栢芳允矣休风超汉宋猗欤旷典继虞唐大驾幸阙里赋内阁撰文中书舍人于汉翔粤稽虞后四巡天王时迈诗书之文可考而知也继此或有事登封或循行阡陌不过问俗省方陈诗纳贾而已其于崇师重道之典无闻焉即汉高过鲁祀以太牢史特书之用志美也然其时礼制缺如儒风未振识者惜之岂如我皇上契危微精一之传建礼乐中和之极左图右史日就月将绍千圣之芳型为百王之懿范者哉彼夫文宣之号钖于开元器物之颁优于广顺又瞠乎后已岁在甲子律叶应钟乃肇举东巡禋祀泰岱既而过曲阜谒孔林且亲诣其宅里焉为之赋以抒其所见为之诗以致其所尊又御书万世师表四字用光圣教遂使尼山木铎复响于车尘马足之余璧水宗风特焕于珠牓璇题之下臣弇鄙无文安能扬扢高深于万一然而躬逢鉅典其能已于鼓吹哉爰拜手稽首而为之赋曰惟道法之相续亘今古而无垠伊祁以上气象浑敦鸿蒙肇启司教惟人皇极攸建钖福臣民治化翔洽俗茂风淳自时厥后君师统别大道同涂遂分畛域曲学繁兴王泽下竭不有圣作而物覩曷克使君极以尊师道以立维我皇之景烁兮教讫于万方际河流之効顺兮海波不扬偃武而益修文兮舞干羽而垂裳运神谟而授方畧兮捎夔魖而靖欃枪扩禹贡之版图兮重九译而辟八荒天子方拥图书研经史探珠渊之祕藏阐酉山之奥㫖既游心于简册欲访道于崆峒应上元之甲子遂启驾乎苍龙倣古巡狩至于岱宗爰是云䍐举翠盖擎阿曳缟而御轭朱鸟舒翼而倚衡蚩尤秉纛勾陈靡旌千旗谷转四牡风轻瞰日观歴云亭燔柴瘗璧献币陈牲海若因之动色山灵为之唿声是时犹未临乎曲阜也乃曵虹霓净氛埃涉河济踰江淮鲛人贡篚以承露冯夷击鼓以鸣雷衔枚而鸡犬昼息弭节而黍谷春囘戒秋毫其无犯布阳和于方来草何知而欲结民有感而胥懐既乃景行念切仰止欲抒谓是行也非徒揽乎游观之胜岂聊逞乎心目之娯顾瞻孔林勒辔停舆景昌平之芳躅幸阙里之名区其山则逶迤襟带凫绎龟蒙崱屴崒霞蔚云封有似乎双阙之耸峙而树圣人之文峯其水则泗洙萦绕道脉源长沦瀺灂澄流泝光沐浴日月激盪隂阳有似乎濯文河而波濶倬云汉以成章其石则瑊玏碔砆陆离歴落古篆螭蟠丰碑藓剥有似乎繁星之丽天纷垣野其相错其木则文楷挺秀翠栢摩寻桧雾晴暝松风昼隂苍鼠窜逐以敛迹良禽容与以栖音有似乎三千士之环罗而济济七十子之拱立而森森于是肃明禋䖍昭对诗歌三章礼严九拜庭燎荧煌炉烟叆叇肸蠁丰融鼓箧祭菜玉瓒黄流缤纷藻缋俎豆诚贯乎升中笙镛响逸乎云外覩其殿宇轩楹恍梁木之未壊观其车服礼器俨哲人之如在固大成之圣宜崇实右文之主是赖斯时也一阳初动万彚昭苏飞霰绚乎榱桷卿云覆乎葭莩和鸾鸣而应律冷风拂而吹枯日角珠庭光乎十哲金声玉振彻乎两庑焕文章于鲁壁陋绵蕞之汉儒典礼既成工歌已毕树长旓以前行敛曲盖而不饰匪直过里以式庐乃遂登堂而入室望峻宇之兮类帝阍之岌嶪排深闼之幽邃兮翳仙居其髣髴缭象纬于周垣匝卉木于粉堞聚奎斗于崇墉落文虹于丹壁对几杖户牖之在前抚劒佩琴书之在侧若函丈之匪遥庶羮墙之可接启五经而悟薪传进诸生而开讲席赉之以缣缃钖之以品秩推恩以旁逮乎宗祊勒石以永留乎胜蹟诚旷代之隆施洵盛朝之极则天子于是睿思泉涌洒洒洋洋振千言之宸咏焕万仞之宫墙星辰糺缦乎砚匣风雨驰骤乎笔床体制逺驾乎栢梁之上光芒直射乎杏坛之旁屹然银钩兮铁画配夫山高兮水长若夫惠风遐畅甘露覃敷既省耕而省敛亦赐复而赐除劝稼穑于阡陌勤慰劳于农夫审肥瘠于原隰辨燥湿于方隅盼属车之一至乐丰年之多稌久已心周于广野今复身歴乎康衢皥皥乎民登于袵席春台之上喁喁然风进于循蜚疏仡之初凡此深仁与厚泽皆由厌饫乎道腴于是乎儿齿鲐背之叟含哺鼓腹之俦相与喟然而歌曰望翠华兮六素虬建鸾旗兮薄天游扬淑问兮桑田稠沛膏泽兮颂声流安得税驾兮岁时巡乎九州而巖穴之士窃闻幸鲁之盛仪快覩崇师之旷典莫不抃舞而起曰瞻彼东山兮玉露盘桓登其堂奥兮想像衣冠聆天语之煌煌兮树立山寒诵宸章之炳炳兮云灿星攒揭大道于中天兮下际上蟠振微言于千载兮玉检金函翳儒林之繁㑹兮争欲慿轼结靷圜桥门而听观所以际乎昇平前代未足方其至治契乎心源徃圣洵有资夫大义即列辟临雍释奠之典章无踰我皇之诚挚又何况七十二代封禅之文安得颉颃而相嫓然而天子犹孜孜靡暇嘉意芸编酌前谟而为宪味至道而为言谘典故则慎简夫硕彦参政治则特拔乎遗贤凡因革损益之允当信圣神文武之兼全故能録书出于河源醴泉涌于池圃丹鳯集于髙梧嘉穗呈于率土天休调剂乎五行坤维顺应乎六府膺卜年有道之长受百世无疆之祜簪笔而纪者方将载鸿烈于无穷故盛事特书于东鲁幸鲁盛典卷三十五幸鲁盛典卷三十六钦定四库全书幸鲁盛典卷三十六圣驾幸鲁恭颂四首内阁撰文中书舍人宋志梁文教开东鲁崇儒自圣朝仙源停日驾阙里揽云翘丝竹声飘缈龙蛇影动揺九仪隆灌献观听肃圜桥其二缇室灰初动天心转一阳豹车承桧露龙衮带芹香两庑冠裳肃千秋爼豆长太平崇礼乐艺苑借笙簧其三堂畔穹碑在丝纶沛九天王言云汉丽宸翰日星悬疑有蛟螭动眞堪琬琰䥴摩挲钦墨宝珍重越珠蠙其四元圣功勲逺名儒理学深遗风传奕世特典赐华簪文德渐天壤恩荣轶古今万方亲盛化歌诵溢儒林圣驾幸鲁恭纪行人司司正程兆麟葭管飞灰日昌平驻跸时云阴移雉尾树影抱龙旗万乘躬勤学千秋自得师巍巍瞻阙里肃肃拜阶墀謦咳眞如在羮墙恍见之心源全黙契俛仰有余思鳯翰星辰丽鸾章琬琰垂十行香烂熳五字墨淋漓直拟探三昧何能赞一辞蛟螭纒古鼎神鬼护穹碑击拊声谐律周旋歩中规禋䖍接爼豆肃穆对盘匜统绪尊姬旦薪传溯洛伊承恩多异数赐爵荷荣施榱桷云霞灿松楸雨露滋遭逢良不易踊跃庆昌期圣驾东巡幸鲁恭颂国子监监丞陆鸣珂函夏昇平日深宫暇豫辰六飞勤法驾百辟望清尘虞典燔柴旧轩皇问道新岱宗崇秩祀阙里覩明禋车服先型古馨香御气亲大官供爼豆仙乐奏伶伦拜舞分丹陛趋跄接绛宸圣情余缱绻睿藻焕丝纶翠葢分天上穹碑立泗濵徘徊虬桧健俯仰壁经湮爵土褒宗子恩施逮庶人道心千载合元会两仪淳望气奎光聚观风盛事陈太平欣有象至治快无垠幸际斯文启咸瞻吾道伸东巡告成礼奕禩颂皇仁驾幸阙里释奠恭纪二律中书科中书舍人朱云玉辂时巡过泗沂奎娄旧㝢有光辉千秋契合君师统九献精禋咫尺威焕烂天书垂丽藻葳蕤御盖拂烟霏鲁邦今日沾恩泽父老扶藜觐六飞羽衞钩陈指圣林榛芜自辟待天临皇情俯察神蓍瑞法曲相和文鸟音马鬛旧封增式廓衮衣新庙荐时歆穹碑霄汉咸瞻仰絶胜金泥梁父阴驾幸阙里释奠恭纪中书科中书舍人汪以澄圣德光天壤遐陬淑问扬法干行不息绳武道弥昌精一传心学羮墙见古皇讲筵勤访落经术重陈常主敬㡬康饬存诚逸豫防挥毫珠错落掞藻玉琳瑯问寝慈闱切展亲一体彰郊坛时肃穆祀典乆辉煌屡有蠲租诏时颁泣罪章讼庭春霭霭蔀屋福穰穰俗易干坤辟兵销日月光车书同万国琛賮贡遐荒瑞应先禾黍休征若雨旸勤民尝旰食底绩恊垂裳脱剑崇文治尊经契素王修明昌正学笔削挈𢎞纲事业贤尧舜闻知埒禹汤三才堪竝立百禩赖胥匡庙貎昌平旧衣冠阙里藏谓宜亲释奠岂特礼胶庠日丽秋前树天融霁后霜霓旌拂晓曙仙仗动巖廊气挹东山秀源寻泗水香宣尼如觌面颜孟恍同堂遗制仪曹备隆文睿虑详兴朝瞻异数师表有余芳嵩岳懽唿遍刍荛恩泽长巡行当此日共庆乐无疆圣驾幸阙里释奠先师礼成恭记中书科中书舍人徐树谷窃以姬王建学棫朴兴歌汉后临雍明堂作颂凡兹臣庶共覩鸿庥茍具心知宜申踊抃譬彼康衢田父能言帝力之𢎞栢梁小臣得与赓飏之末斯实普天之同庆抑亦载籍之光华也钦惟皇上学贯一中道隆三极禀徇齐之睿质更懋缉熈奏耆定之神功益勤宵旰肆经纶乎宇宙尤研极乎㡬微越三代而上法陶唐旷百世而独师孔子遂因东狩特幸鲁邦登阙里之堂龙蹲如在问洙源之域马鬛依然双阙遗坛犹傍大庭之库重垣旧宅尚接灵光之宫爰进祠官恪修旷典咸平奏曲备六代之宫悬肃拜将诚荐两楹之雕爼辨欃檀雒离之种徧歴金门求紫麟赤雀之踪遥寻防阜将昭圣徳致烦璇牓之题拟导䖍衷遂辍金㚇之盖既乃旋麾肃仗移跸讲堂进五氏之誉髦析六经之奥义三英有粲羣霑安吉之温两塾无譁竝拜绨缃之赐复有丰碑洒藻优诏蠲租赤舄灵祠苾芬创举白云封检爟火遥通皆一代之鸿猷歴千秋而罕遇粤自轩辕命驾襄野洎乎颛顼求师绿图盛德冲怀后先辉映若汉髙之特牢致享宋祖之列㦸施门以拟我皇瞠乎后矣微臣冗陋幸际昌期敬献芜章聊申葵志辞曰圣主垂裳㑹薰风满帝寰河山朝虎观日月近龙颜䕫乐箫韶正虞禋瑞璧颁碧霞遗庙曲玉女旧池湾探䇿开金箧扪碑叩石关东巡修典礼左顾切痌瘝暮草青川驿寒云白下山雕轮从电去绣骑逐飈还归德灵祠閟昌平古木环琴台麟迹杳露井凤仪篹豆椒馨荐雷牺藓色斑一诚宸藻焕三礼睿躬赐锦天袍耀封书玉轴圜云楼尧日静射圃孔堂闲金勒穿林外珠斿映水间九华舒帐殿七宝饰刀镮雪扇欺银雀霜鞲亚白鷴须旃光转緑毳幕彩微殷鲁国亲龙衮鄹乡觐鹭斑文明传盛事万古莫跻攀圣驾幸阙里释奠先师礼成恭颂中书科中书舍人臧眉钖至圣髙千圣今皇迈百王升堂如授受入室仿羮墙宸翰风云丽龙文日月光中天逢盛典从此道弥昌圣驾东巡幸阙里恭纪行人司行人徐炯武库挥戈日灵台偃伯时敷文求至道秩礼重先师昭代鸿基创今皇雅化随春秋当厯序甲子㑹昌期南纪巡非逺东封事尚疑观河思大禹望岳想宣尼赤羽旗方转黄麾仗更移斋存两楹奠敬过一牢祠丽景笼车服清霜耀㦸枝尊罍堂上旧丝竹壁中遗六佾陈笙籥三牲荐鼎鼒祼将循古制肃拜迥常仪布席俄倾耳谈经实解頥大宗恩屡及举族赏还推旁瞩兼茔兆周行歴庙墀樵苏无径入洒扫有人司宝翰千秋迹丹纶五字诗云章悬棹楔奎画峙丰碑金版非为瑞银绳未足竒心源契邹鲁治统接轩羲圣驾幸阙里恭纪四首太常寺愽士戴璠中天文运启盛世泰阶平礼乐光谟烈诗书翊圣明八荒归化育万彚庆生成此际皇心豫銮舆发鳯城其二昌平佳气遶遐企翠华临庭燎辉钟簴炉香拂剑琴君师眞合契今古此传心不识宫墙峻安知帝泽深其三铁画摹璇牓鸿文焕綵毫图球分睿藻江汉濯词涛共仰千秋颂还同一字褒从官稽史册旷代此恩膏其四况复瞻榱桷岿然庙貎新松楸生气色苗裔半朝绅至德思歌鳯文书遡吐麟微臣遥拜手感激颂鸿钧皇上东巡行幸先师阙里恭赋有序国子监博士陆德元闻虞廷玉厯肆觐羣侯姬室丹书各朝方岳盖端拱而𢎞覆载固肃纪纲于堂陛之中省方以焕声灵亦咨疾苦于闾阎之下况夫崆峒访道河洛呈图藴借宝华恢𢎞蟠际实足薰蒸雅化鼓舞儒林岂若勒石之罘陈诗汾鼎无关睿学徒侈宸游者乎我皇上德恊元贞运当三五问安视膳孝治皇唐复税赐酺恩膏浃洽扫欃枪而洗兵歌复旦以解愠车书玉帛六合为家文物声名百昌在宥谓游仁义之薮泽必酌其源採典谟之芬腴必穷其奥溯自尼山耸峙泗水深涵删述六经罔不日月丽天而江河应地陶镕万物有如宫商从律而黼黻成章虽璧水笙镛昔曾临祀而杏坛松栢尚阙告䖍爰驾六飞瞻言数仞特申九拜躬奠两楹大道正中天非冉闵游夏之辞能赞至尊犹北面较汉唐宋明之礼尤加子姓祼将贤材秩序于是加恩四氏大赉诸生瞻栋梁以留题抚手植以作赋凡此仪文之盛皆为纪载之光更有笃棐元公多材家相几几待旦衮衣之德依然穆穆迓衡赤舄之徽邈矣迺修祠宇钖之土田载访世昆列于缨绂盖以镐丰钟鼓发夣素王山榛隰苓怀音西土岂非传心千载合撰两仪者哉于斯时也广漠清和九垓沐浴父老腾欢于黄幄风云结霭于翠华茂对者三灵蕃庑者庶草安澜清晏植圭而答天庥含哺嬉游扶杖而歌帝力乃神功不有大德不居重轮五色之祥屏除弗奏玉检金绳之蹟谦让未遑盖天子唯求千八百国之盈宁奚暇考七十二君之封禅也渺见寡闻至愚极陋幸逢郅代忝属成均末邀太乙之光辉尝执上丁之笾豆望金门而待漏摇摇于星稀露浥之交考石鼓以探竒昧昧于车攻马同之际佩兹秋实顾恧春华似彼夏虫有怀冬曝云尔辞曰元㑹承熈洽祥和普万方武功当赫濯文命聿辉煌学海宗洙泗封山陋汉唐时巡届辇辂于迈及舟梁穆穆云霄迥雍雍剑佩锵观云正日至望岱浑毫芒圣域停清跸神臯憩上襄陈书怀鲁壁契道见虞墙建极敷隆化乘干振大纲经传资黼黻义举叶珪璋木铎当年振金声亘古扬颜曾方入室由赐仅升堂百氏鸣其説诸儒愼厥防共知同爝火安敢比秋阳道统因时贵师仪踵事详至尊今一顾正学益重光爼豆三登献宫县万舞翔冕旒躬磬折琮璧告馨香顾问颁黎老诹询遍庙廊章缝传法服几杖列周行球瑟分韶武尊彛问夏商流风逾皜皜肸蠁信洋洋殊得天颜喜还教异数将金貂元子钖玉醴四门尝古桧摛文藻轻毫饱墨霜霞雯惊烂缦骥势看腾骧钩画云根緑飘飖羽葆黄深林瞻不逺若斧兆相望荆棘宁潜伏松楸尽老苍圣情弥眷恋睿语倍和庄拓壤参涂外周庐禁籞旁麟游嗟旷野鳯翙待髙冈南国思乔木东山想绣裳诏司修祀典访裔列官常周孔情同接君师道竝昌尊经昭海甸黜异信遐荒大礼垂千禩淳风越百王介邱符岂探梁父斾空飏巍焕功丕显谦冲德更长永依熈皥日保泰颂无疆皇上东巡幸鲁恭颂四十韵国子监愽士王吉武武烈光三象文风洽九州时巡恩自溥望秩典初裒钦圣心源接崇儒礼数周山川隣故里道法景前修向往劳千乘逶迤度七驺循濵过汶济望野接奎娄云气銮舆动天香羽盖浮飞翔怀鳯翥草木记麟游沂水闻仙跸防山飏綵斿閟宫还颂鲁旧宅尚传鄹爼豆千秋在宫墙数仞优尊师隆磬折为道頫宸旒芹藻登堂献衣裳入庙抠须眉瞻舜禹冠剑想求由讲席闲居启韦编大义搜宫悬兼濩夏礼器列尊卣车服形犹古金丝响更幽遗綦司马劫断简祖龙讐射圃平芜满经坛老树抽皇情深缱绻天语每谘诹囘眺冈环拱旋看泗却流神臯驱枳棘灵域闭松楸封树仍三板干坤此一抔设裀重展谒驻辇更迟留共仰天颜喜还叨宠赉稠曲茎分羽葆上服解貂裘云缦摛辞丽银钩结体遒乌丝挥玉茧贞石负灵虬恩礼宗支洽光荣祖德酬遍教沾四氏不独钖元侯异数隆谁竝斯文炳未休秋阳逾皜皜长夜岂悠悠揖让如神遇羮墙与道谋贞元当甲子心法在春秋日月谟方显皇王德孰侔受书荒赤水刻石陋之罘教泽深沦髓风风声㨗置邮诐辞祛顿息兵气洗全收占象知昌运观光及逺陬濡毫赓盛事惭愧採风讴幸鲁盛典卷三十六幸鲁盛典卷三十七钦定四库全书幸鲁盛典卷三十七圣驾巡幸阙里恭颂八首理藩院知事张英虞巡先岱岳汉祀肃洙阴盛典前无古流辉直到今思回天子驾道契圣人心岂羡登封出书功上翠岑其二偃武皇风遍崇儒圣治光劳谦勤玉趾明德荐馨香礼乐还三统渊源证一堂微臣稽往牒此日最辉煌其三金奏髙轩发缁林古殿开天行星骑拥人望日车来多士陈经席元公捧御杯凝旒闻有赋不数大风才其四素王遗手泽古桧有崇柯表瑞神蓍竝论年汉栢多自邀天藻及长遣地灵呵嶻南山石琅琅字不磨其五御盖黄金织星文紫极悬柄囘如斗曲影动觉天旋旧卓螭头上新移豹尾前诏留旌圣域垂宪忆千年其六千官回瞩处佳气满松扄金榜齐楣起银钩运腕灵光芒星日彩波磔虎龙形天语关元化煌煌似六经其七幸宅恩原渥荣宗数更殊褒封先四氏延赏及诸儒樵牧初悬禁轩车日载途不烦梅尉请睿鉴百王无其八昇平多制作动辄掩前修青鸟何劳致金仙岂待求九衢悬正学万禩仰鸿庥国史行传信时维甲子秋圣驾东巡行幸阙里恭赋光禄寺典簿孙宝仍帐殿遥临泗水间銮舆侵晓向尼山千秋典秩增殊钖四氏衣冠识圣颜度越百王眞剏举事兼三代喜追攀小臣童丱游东鲁鼓吹休风舞末斑皇上幸阙里释奠纪盛光禄寺珍羞署署正李文逺玉厯膺符日璇舆出狩时燕郊鸣象辂鲁甸仰龙旗恍贲峒山驾言遵汶水湄帷宫凝紫雾帐殿晃彤牺曲阜遥相望端门俨在斯奎垣临庙寝斗曜映坛墀五位严抠拜千官尽摄齐斋明陈爼豆肃穆献尊彛乐奏安和曲筵申奠祝词圣经搜戴礼易象阐庖羲遂掲凌云榜亲题万世师瑶光浮宝宇瑞色耀华榱鳯盖还留赐鸾旌更逺移石坛盈翠霭辇路转凉飔林木千章绕天香十里吹九重滋渥泽累叶拜荣施秩赐元公裔恩从辟里推上元开甲子珠纬叶昌期大驾东巡幸阙里恭纪史馆纂修官黄虞稷圣主垂衣景运昌白狼槃木逺来王嵗逢甲子晨颁朔律应黄钟驾省方世际雍熈人在宥泰居九五帝当阳风行海澨恢区宇顺助天时若雨旸地迩陬城怀仰止源探洙水得津梁森森松栝干霄耸采采苹蘩挹袖香旧宅灵光殊霭霭孤峯歴下自苍苍桥门制度推宗国礼殿崇闳象帝阊羽衞乍临仪郑重祠官夙戒事周详伶伦戞石来清禁佾舞分麾出太常欝欝青槐舒两腋荧荧朱火烂中央㡬行绣黼排鸳鹭千队霞旌控骕骦卤簿齐驱容赫奕箾韶恊奏韵铿锵尧云冉冉开金幄舜日曈曈映玉缰半畆讲坛依杏树九重仙仗骤龙骧灵威陟降轻烟遶肸蠁昭融纯席光镛鼓并悬辉簨簴尊罍互列宝虞商燎余熖入庭阶栢祀罢从登丝竹堂陶项禹腰思肖貎大缝章甫见冠裳螭文剥蚀穹碑泐虬干盘回老桧芳鸾辂欲旋犹眷慕孔林渐近更徜徉柞枌细辨诸方植瓴甓遥寻故筑塲罨蔼神蓍躬把玩低囘陈蹟意苍茫一函鳯诏勤宣布百代人师孰颉颃删定诗书垂宇宙监观殷夏盛文章生知独亶天将纵道大难容衆共伤蹙蹙何之歌旷野温温靡试感周行狩从西郭祥麟逝瑞降端门赤雀翔拂几凝旒亲翰墨含毫琢句等珪璋已看圣藻挥宸极更捧璇题署御床铁画银钩神焕发天葩睿制思焜煌荣増陛戺留芝盖宠畀贞珉䕶璧珰万姓同瞻文郁郁中天益叹道洋洋圣惟知圣诚先觉名莫能名信不忘正学咸闻尊峄泗小儒底用説荀杨褒成大赉承恩沃东野疏封钖祜滂时値休和欣有道民恬耕凿乐无疆濊汪沛泽超今古覃被隆施及校庠何幸微臣遭盛美还因珥笔载赓飏聊敷击壤康衢颂快覩髙天万禩庆大驾东巡幸阙里恭纪史馆纂修官姜宸英轩皇垂裳得天纪七曜聚合如璧珠经嵗四千五百六贞元之㑹今同符康熈纪元天子圣二十三年文教敷临雍雷振灵鼍鼓拜洛天浮龙马图舜干乍辉荒服静神鞭再投海水枯爰议时巡降清问礼官具仪帝曰俞德音始涣万物泰所过尽赐明年租礼崇望告首东岱制度一一准有虞简省舆衞止除道奔走父老宁需扶既陋五土事封禅亦笑八骏徒驰驱阙里临幸有故事跨汉轶唐礼数殊泉林游泳证道妙鲁门未到心先输有司宿戒壶濯陈羮铏饭簠笾脯朐笋鳞虚臝编磬备和以琴瑟笙箫竽乐工肄成太常部三十六舞纷萦纡是月仲冬日己卯轸中朗穊明前栌风和气暄翼云䍐冕旒肃穆中殿须云靁之尊牺象二祭器罗列商周模祝辞亲制皇帝献告䖍弊嘉酌清酤赞称九拜献三跪此事今有古所无烟燎既举神洋洋千官竝起锵瑶瑜皇帝更衣御行幄胪传进讲骈生徒如聆金石壁中奏复见诗礼庭前趋缔观象设展图绘始知妙手神明俱帝乃载歌歌五言音成雅颂文典谟摩挲手植生意尽化工回斡欣重苏鸾旗北指庙扉阖羲和停辔俨未晡墓门髙瞰大庭库石梁径渡城阴洙千年隧道絶荆棘四方移种饶檀榆黄玉一閟不复见惟见羣雀鸣相唿举酒三酹复再拜草间翁仲闻都吁灵蓍目击心自契阴阳变化谁能摹六师乆严先辂动皇情欲去增踟蹰青云留拂翠华葆垂露交辉金榜乌四氏承恩拜稽首塡观万姓皆睢盱踰年庙碑复载往睿藻挥洒翰墨濡碑用西山夺玉石白镪赍运出中帑盖用琉璃瓦兼两树之金声门右隅排抉幽扄焕长夜晶晶悬日当天衢百家腾恣仁义塞可怜圣路乆榛芜元和大中祗文具汉䥴唐搨空糢煳我皇好道不旁骛但言鲁国惟一儒岐阳峄阳先后圣嵬峩并列穹龟趺从此胶庠盛经术絃歌讵独邹与邾人文化成休气应阳和鼓动天地炉羣臣不知所报答陛下万嵗长懽愉圣驾幸鲁恭颂山东布政使司布政使黄元骥躬临阙里藻芹香释奠仪成迈汉唐宅奏金丝闻异响壁开蝌蚪现祥光三千礼乐诸生在十二河山后裔长自是褒崇逢圣代中天文治遍遐方其二精一传心绍有虞临雍更进鲁诸儒同尊周孔修经学独御干坤阐易图芹水春风归教育杏坛时雨乐沾濡悬知君道兼师道神圣天开歴代无圣驾幸阙里释奠先师礼成恭颂山东分守济东道兼理驿传事务布政司参议陈俞侯翠盖遥临岱岳东防山泗水即崆峒罇彛位设阶千尺丝竹声飘殿九重特定仪文超汉祖更分芹藻到姬公煌煌明备欣殊典况有奎章照泮宫甲子冬月皇上幸阙里躬祀先圣即事恭纪山东分守登莱道布政司参议丁蕙盛世文明启诗书被八埏尼山垂道统泗水溯灵渊封岱鸾旗贲崇儒玉辂还升堂来万乘驻跸匝平田羽衞钩陈整周庐劒佩阗两楹观坐奠肆祀列宫悬典乐笙镛正司仪灌献便先期严涤濯右享硕牲牷抠拜宸容肃趋跄执事䖍咏歌音要眇翟籥舞翩跹昭格通燔燎馨香溢豆笾羮墙怀仰止车服想当年周览深谘度遗徽独泝㳂横经青玉案席地紫茸氊鹓鹭陪行幄衣冠侍讲筵庭阶曕日近族姓沐恩偏泽沛兼金赐官增博士员圜桥人济济鼓箧士褼褼松栢森苍翠蛟螭攫蜿蜒尊彛牺象列碑碣汉唐䥴展翫稽时代摩挲爱古先杏坛观瑞桧碧甃汲清泉嶻嶪轩墀峻雕锼柱石妍罘罳金缕细榱桷玉题圆绣栱烟霄外虹楼日月边规模诚壮丽俯仰重流连林木龙鳞老幽宫马鬛坚六飞临古隧百畆广新阡葱欝占佳气徘徊驻綵旃摘蓍知异卉入室忆前贤罗繖留天泽金丝勒颂篇奎章辉栋宇睿藻丽云烟琬琰光华灿蛟龙体势鶱鸿图千古焕旷典万年传先后揆眞一髙深恊自然小臣聊献句搦管愧如椽曲阜瞻拜御制至圣先师孔子庙碑恭纪山东督粮道布政使司参议胡介祉圣人统御恊万邦雍熈政治齐虞唐大海偃息波不扬率土宁谧兵戈藏元公调和歌明良学士倚马赋长杨天子好学迈百王穷搜古典手丹黄师儒重道睿智彰东幸阙里祀典光上下千古无与方猗欤盛哉帝德昌复挥云汉洒天章遣官立石垂乆长小臣不才与鹓行五年起草仍含香一麾建节当荆襄济师络绎需舟航日夜鞅掌虽不遑吏民安堵乐且康奉诏旋移海岱乡运筹发粟储天仓欣逢甲子瞻垂裳敬陈兹事终始详于今拜舞丰碑旁银钩御墨纷琳瑯益思圣祚眞无疆猗欤盛哉帝德昌幸鲁赋提督山东学政按察司副使宫夣仁粤自疆分徐兖星次奎娄泰山嵸巃而作镇沧海浩瀚而奔流负龟蒙兮阻河济控鉅野兮跨中牟启雄封兮少昊错绣壤兮东周爰藴精于故鲁遂诞圣于名鄹金管飞声而乐奏玉书吐瑞而麟游其人则东西南北其业则删定赞修传道统兮不冺秉微权兮罕俦挽江河而悬日月兮功垂穹壤建庙祀而献牲牢兮礼重春秋我皇上本天纵以成能恊时中以御宇执精一而四勿端际昇平而九经举盛德洋溢乎歌衢大业恢张乎舞羽铭勲则烟阁云台讲艺则胶宫泮水身已兼夫作君作师心犹企夫问官问礼谓人间无尼阜万古崦嵫而域内有东家千秋崒嵂未能踰阶而升天兮不难登堂而入室前驱厉武兮向广鲁以摐金后乘趋文兮指昌平而驻跸五峯灵毓之地二水圣作之区櫺星参夫象纬奎文接夫璇枢银潢静兮澄鱼藻金薤明兮载龟趺松是秦而不辱栢经汉而犹敷门具宗庙百官之富堂有金丝诗礼之模中为大成之巍焕圣人南靣而端居姿河海兮形山岳服衮冕兮佩珩琚若夫墓上芝灵沟边免白广道重墉文楷翠栢林絶定巢之鸟径罕钩衣之棘三板之土岱岳是同一畆之宫王居攸匹尔乃绛螭停轭翠鳯留踪郊迎前导羽衞蒨葱圣孙贤裔纷其来从绳绳云歩穆穆天容仰明灵之如在俪奠献以升中兴頫兮铿璜珮砰訇兮奏笙镛进铏羮兮蠲洁列爼豆兮丰隆迈遣臣兮建武轶还祀兮干封较祥符兮礼有加于再拜拟广顺兮神非借于夣通颜髙楣兮尊师表留曲盖兮覆儒宗咏数仞之墙兮气吞万象赋再生之桧兮采夺晴虹尔乃载命鸠司逺礲碑制琳珉选夫青荧碝磩懿夫綵致五丁开而斓斒巨灵载而屃奰惟圣知圣宣金声玉振之音以心印心慕期月三年之治炊酌经史兮入道奥之已深镕铸粹精兮等神机于不滓词锋景焕兮规模笔陈纵横兮体势传来天上兮无非翥鳯翔龙流播寰区兮共宝赤文緑字乃更姬宗爵钖孟庙碑新思性天之能达褒理学之名臣肆鸿恩之汪濊宜旷典之修明于是尼防增其崒嵂洙泗益其𢎞深播之遐荒靡不知圣主尊师而重道传之亿禩咸共赞熈朝偃武而修文学谢朱程才慙管乐彤庭猥厠英翘绛帐谬司木铎后期而至兮虽未效夫趋跄衔命而临兮喜获亲夫丹雘杏坛槐市之子竞鼓箧以雍容褒衣愽带之儒悉横经而考索钦盛轨则穹崇乎横廓乎一握文履度之难以援梯也仰玉音则爣阆乎炳麟乎一祖述宪章之莫可臆测也珍宠钖则含盖兮天无不覆屹立兮地无不载一玉壁瓮书之永奠于无穷也实深欢忭敢效赓飏乃为之歌曰鸾辂东巡兮舜日尧天躬祀林庙兮于烁无前运符五百兮道衍三千恢𢎞文治兮濬发王言贞珉磨砻兮奎画盘旋裒缉盛典兮金玉其编水汤汤兮山巖巖圣德皇风兮永具瞻圣驾幸阙里释奠先师礼成恭颂提督山东学政按察司副使唐赓尧文物辉煌汶泗濵唐虞盛事迈时巡金丝壁启诗书古爼豆筵开耳目新奕奕龙旗光映日巍巍麟壤气回春莫惊礼数加无已原有心传接至人幸鲁盛典卷三十七幸鲁盛典卷三十八钦定四库全书幸鲁盛典卷三十八圣驾幸鲁释奠礼成勅修圣庙纪事提督山东学政按察司副使朱雯嵗在甲子上省方回銮躬诣阙里行释奠礼毕亲洒宸翰御制鸿文悬额树碑炳耀千古扩地蠲赋之外赐金赐秩有差越嵗庚午特发帑遣官重新庙貌庀材鸠工靡间寒暑夫屈翠华之驾曲阜亲临给水衡之钱圣祠重葺旷古以来未有尊师重道殊恩异数如此之优渥者也雯浙水竖儒钦承简命视学邹鲁得觐宫墙捧盛典之新编盥手披诵欣鉅功之经始拭目观成恭赋小诗以志荣幸辞曰圣主开文治宏规轶汉唐论思勤讲幄企德见羮墙统绍尼山逺源寻泗水长端居怀阙里望道出天阊后队鲛函簇前驺鳯斾扬珮声驰一路幢影列千行渐近昌平驿俄临道冠坊上公䖍晋谒执事凛趋跄玉振门初启金钟漏未央质明将释奠静夜早垂裳端冕行丹陛凝旒拜素王设县鸣磬筦布席荐圭璋疏勺牺尊旧崇牙翟羽翔萧诚合漠彻爼貌逾庄乐奏三终后烟分两庑傍手摩碑篆古衣借桧阴凉睿藻辉宸翰奎文焕讲堂睟容犹穆穆湛露已瀼瀼赐秩荣先裔调珍给尚方辇金沿户钖御盖守祠藏缓歩还辞出登车尚可望鳯丝移殿壁马鬛指阡冈驻跸亭犹在披榛径未荒楷柯瞻去直蓍草摘来香酒酹霜风急林寒暮色苍傍茔新扩地荷泽永蠲粮旷典知难并天心更不忘学惟宗至圣礼必迈前皇祠宇从明代巍峩压鲁疆陈丹经漶漫暗粉堕微茫庙貌因重葺程工纪土章帑颁元子国糈给大官仓伐石砻堦砌抡材庀栋梁罘罳萦短棁瓴甋遶回廊百度咸釐饬千夫尽蹶蹡层基仍爽垲广厦逾辉煌自顾同窥管深惭叹望洋宠膺天子命得到圣人乡玉轴晴霞丽琳宫奕叶光矢音恭纪盛拜手颂遐昌恭纪圣驾幸鲁八章提督山东学政按察司佥事任塾洙泗昭云汉斯文帝者模省方旋鳯驭望道起嵩唿肃穆天容接髙深圣德符礼成垂盛典至治嫓唐虞其二行幄瞻龙衮升堂引上公共惊天子贵新拜素王崇羽卫千官仗车书百畆宫同符前后际文物喜昭融其三千仞宫墙启龙旗驻跸来告䖍陈玉帛释奠荐尊罍奏乐宫县正横经黼座开争夸两愽士新侍讲筵回其四至道心传契尊崇宝墨宣银钩垂象纬金牓上云烟天藻珠玑落奎章琬琰䥴千秋堂奥在昭示得眞诠其五旅进分多士跄跄列骏奔圜桥盈鹭羽陪祀及云孙顾喜衣冠萃周谘典策存赐金兼赐秩族姓总承恩其六驰道森苍翠亲曕马鬛封乔林寻古干宿草摘香茸酹酒重泉润披榛湛露浓五云松栢路缥缈见眞龙其七泉林怀往躅宝碣照川光碧瓦丹霄外虹桥玉熘傍神机开奥窔天纵焕文章缅想卷阿盛来游颂未央其八异数沾优渥宁夸唐宋年黄罗留御盖翠陌广新阡赞颂金丝恊缥缃日月悬小臣方后至深媿续鸿编圣驾幸阙里恭纪山东盐运使司盐运使胡瑾龙旂冉冉渡江津銮辂雍雍向泗濵方説勤民来肆觐忽缘访道又东巡千秋爼豆推三重万古文明赖一人列拜宫墙称异数金貂辉映杏坛春其二圣学宏深百代师执经亲御孔颜祠德崇天纵维新化道系干元大统垂五氏圜桥承顾问千官入庙见威仪斯文有运惟皇造元㑹于今正及时圣驾幸阙里恭纪二首山东兖州府知府张鹏翮六龙初御展三辰鸾辂时巡万户春世际上元开泰运礼修秩祀出枫宸辟雍已见桥门盛阙里今看雨露新自是规模髙百代诗书泽乆俗还醇其二翠辇龙旂出九重承恩扈跸庆遭逢金吾戒道祥风入羽骑连镳喜气浓四野乆知歌帝力千秋复见振儒宗微臣幸际明良盛愧乏清辞入鼓钟圣驾幸鲁释奠礼成勅修圣庙恭纪五十韵山东兖州府黄河同知朱琦宝厯元开泰丰年物兆康天心崇道统帝德焕文章圣已追尧舜风尤轶汉唐深居常典学端拱恊垂裳敷政勤宵旰论思凛怠荒经筵资启沃治术重劻勷疏瀹萦清虑𤯝灾切视伤德音原秩秩典诰复洋洋偃武烽烟靖修文图史彰蒸黎欣布泽河岳庆巡方北堂青云迥东来紫气翔羽林皆虎旅骠骑尽龙骧鳯辇行齐甸鸾舆幸鲁乡昌平才驻跸阙里又登堂释奠超皇古尊师极素王羮墙瞻拜起爼豆耀辉煌扇影开彤旭星芒拂剑霜尼山名愈烈泗水泽尤长陪祀云孙集明禋世㑹昌絃歌敦象勺题咏式珪璋广额纶音渥丰碑御墨香横经优圣域进讲得书仓争羡儒生业亲依天子光不须嗟豹隠顿已列鹓行授爵荣双被分金宠莫量书颁龙篆紫盖钖鹤云黄入庙神先肃临陵草更芳楷边询手植川上制文扬地扩通隣壤租捐是正粮溪山仍胜赏祠宇乆苍凉不逺灵光殿还修冠道坊遣官驰驿迅发帑庀材良林总工咸集雕镂技毕襄崇墉髙碧落垒石接康庄云汉飞朱栋丹铅遶画廊天恩新庙貎士气感趋跄钟鼓𢎞陈典精诚格上苍竒观峩竝仰瑞霭郁相望轮奂鸾袤丽翚飞鸟革张光华昭黼黻绍述着缥缃盛业原无匹宏规迥异常旁求东野胄表树孟公庠胜事难枚举微臣敢拜飏服官为邑宰再命役河防曾识天颜近同沾零露瀼云屯森羽衞银箭漏铿锵退食颁羣雉烹鲜赐一麞余荣追祖考馨荐洽烝尝未获涓埃报徒深悃愊将千秋铭不朽万寿颂无疆圣驾幸鲁恭纪山东兖州府滋阳县知县王纶部待罪滋阳恭遇时巡驾幸阙里凫蒙夹日欣瞻复旦之辉洙泗迎銮聿被恩波之灏至道契乎先圣续禹汤文而上不传之心礼乐备乎宗周举汉唐宋以来未有之典和鸾既驾犹闻兆庶欢腾六驭初回聿覩鸿文炳耀眞旷古迄今万不一觏之异数也草茅下吏献颂无由敬述芜词曷胜屏息辞曰辇路东风阙皇图北极安洙源亲访道阙里驻鸣鸾雉尾开宫扇龙旂引辅官青阳覃泽溥赤子沸声欢礼器藏宗国春秋祀杏坛閟宫传警跸泮水滙波澜圣像凝神古天颜对越端金丝藏典册章甫觌衣冠舞佾赓鏄磬升馨荐匜盘槐庭施讲席桧殿洒宸翰宗子彤弓赐儒门棫朴繁檐楹曲盖植碑碣冕旒看命驾游封域披榛视郁蟠扪蓍思演易抚楷夣猗兰粹矣心遥契休哉典莫刋文章星日丽气象斗牛干御幄冬常煖恩波嵗不寒卿云千载旦湛露一朝漙末吏遭逢幸微言献纳难永怀歌喜起焉敢颂游观瞻仰御碑颂巡抚山东兵部右侍郎兼都察院右副都御史王国昌我皇上御极之三十有八年夏命官赍御制御书重建圣庙碑文勒石于阙里冬十一月告成王国昌备员东抚得逢盛典不胜忻幸恭率藩臬道府诸臣轻骑星驰前赴瞻仰以是月之望恭叩御碑又得拜观御笔墨蹟于诗礼之堂天章宸翰照耀心目星虹煜爚云霞蔚蒸譬诸天地之广大日月之光华莫可形容无能赞颂等唯有相率懽忭蹈舞自庆遭逢圣主得覩开辟以来未有之隆恩鉅典而已退而思之窃闻帝王出治者也圣人垂教者也自伏羲神农以及尧舜禹汤文武行道于上而治以成孔子明道于下而教以立至其集羣圣之心传垂百世之道统继往开来贯古今而配天地者则孔子为尤盛焉然圣人之道必得帝王尊崇而阐扬之然后其道益明而其教益广汉唐宋明以来非无崇儒重道之君临幸释奠然不过修旧典举常仪缮葺委守土之吏撰述出代言之臣耳未有如我皇上之亲幸林庙躬行九拜赐御书之额留御仗之盖祝文碑赞皆出圣制宠赉渥于世嫡录用逮于圣裔而且推恩元圣施及先贤修庙则特颁内帑董以近臣告成则亲制祭文特遣皇子至于因成新庙重勒贞珉道接羮墙言垂琬琰帝典王谟之体游龙卧虎之书崇礼先师表章圣学以一道同风之㫖为化民成俗之原大哉王言尤亘古所未闻也盖由我皇上圣由天纵德集大成阐泗洙之心源迈唐虞之至治先圣后圣若合符节故能隆尊圣之典笃重道之心如此其至也猗欤盛哉微庸陋仰荷隆恩庆幸之余言不尽意然而瞻云就日恍如身际中天履厚戴髙不禁心驰北阙敢效赓歌之义用抒葵藿之忱爰拜手稽首而献颂曰天生圣人牖民作则继往开来与天无息维我圣皇继天立极逺绍心传同符合德翠华夙驾临幸鲁国九拜告䖍对越降陟万世师表九围是式礼隆恩渥渐濡圣域睠彼宫墻经营是亟特颁帑金罔费民力不日成之新庙翼翼皇子代祭荐馨黍稷璀璨奎章翠珉载勒圣谟孔彰王猷允塞章回云汉宝同球璧彩焕孔林光生鲁壁臣幸遭逢王道正直对扬休命抃蹈匍匐东海汪洋岱宗崱屴君德师教昭垂万亿瞻拜御制御书孔子庙碑恭纪四律山东布政使司布政使刘䁗为觐宸章赴杏坛中宵霜月照征鞍直同待漏天街晓敢避冲寒驿路难圣制矞皇摅鳯藻御书炳焕映龙盘微臣瞻拜昭诚恪日月光华抃舞看其二游夏何能赞一词心源直接帝王师楷模正大古今少义藴宏深天地竒孔子以前无㧞萃圣人之后又生知飏言莫罄臣椎鲁咫尺天颜凛庙碑其三巍巍龙碣见羮墙宝墨云笺尽染香圣蹟圣门传圣裔天心天道焕天章体坚质润萦丹篆铁画银钩灿碧芒匠石万年同不朽近臣从此姓名扬其四琳琅阁帖乆藏珍得见龙章迥絶伦神妙笔心原自正天然戈法更能真金函玉检如云焕宝轴牙籖与日新倘得硬黄颁一纸传家奕叶戴洪钧圣驾东巡亲谒先师于阙里越二年奉勅赍御制碑文复往圣庙建碑刻石欣逢盛典恭纪一章工部都水清吏司员外郎卞永式巍巍尧德不可名天地得一皆清宁櫜弓矢武功定手揭四海开文明图书龙马凌波至玉辂东巡辑五瑞回跸亲登阙里堂道源直濬通洙泗淋漓睿藻何煌煌日星炳曜飞天章龙搴鳯翥洒宸翰登三咸五超前王自愧不才同樲棘口啣尺一来凫峄不刻之罘颂德碑独擕星渚支机石河伯效顺屏翳趋衞河十日长风吹百尺磨崖切云汉千钧厚载连坤维金椎铁画工倕手灵鳌赑屃蟠蝌蚪继往开来鲁素王长与穹碑同不朽忆昔弱冠登王衢委蛇出入承明庐晓日濡毫立螭陛秋风侍猎随鸾旟何缘盛典还躬遇帝德师模两昭布东山嵳峩泰岱髙亿万斯年绵圣祚恭颂皇帝临幸阙里诗山东兖州府城武县署教谕举人赵于京康熈二十三年甲子之冬圣驾东巡道出济南卤簿未设惟马上张九斿华盖中使一人前驱于京得随次蒲伏郊迎上驻驆顾问尔何官谨对济南举人尚未出仕又问何名谨对赵于京快睹天颜有喜须臾扈从豹尾过万马填街巷上幸泺泉召举人从在后未及叨侍宸翰然至今仰瞻激湍诸宝书草茆微犹依依云霄日月之旁不翅如宋臣苏轼所云骊珠之分袖也是日薄暮上安帐殿于齐河之浒由川道陟泰山留题日观峯头望秩毕赐髙年绢迺幸阙里入櫺星门止辇以太牢祀孔子庙庭旷典隆仪古今罕觏滥竽司铎仰荷生成敬制芜章聊申葵献圣代时巡重銮舆发禁城岱宗严秩祀阙里沐恩荣豹尾瞻麾㐲鹓班扈圣明岂知蒲伏下天语问臣名二宸翰留泉上荣光烛岱宗九霄施淑雨十月见飞龙仙仗天门路山唿日观峯百年鸠杖赐童叟遍喁喁三万乘雩台驻真尊帝者师大昕临頖水止辇听金丝粢帛千官肃轩县万舞迟恩波逮东野从此与荣施四百碣维鱼在曾无御墨光笔牀开芍药桧殿起鸾凰思际云霄上神从秋水旁自应声教讫质子集梯航五芝盖方留庙林原又赐田河流襟孔域岳色倚尧天万叶灵蓍直千章古木圆但经行辇处小草亦芉眠六陪尾何年濬登临御览寛山龙分道脉海眼出文澜月影旌旗动霜华騄駬寒渊源今有自星汉五云端七发帑严师庙鸠僝取次新风斤来日下翠甋走天津焕矣劳皇子岿然礼圣人请看松栢径深靓五花匀八盛典垂成日从游夫子宫雨添洙水濶花亚杏坛红海岳沾王化耕桑由帝功小臣叨外翰珥笔效歌风康熈甲子岁驾幸阙里恭纪江西吉安府知府刘德新驻驆东山道泰时煇煌凤德耀龙旗车书一统开天仗爼豆千秋肃圣仪花灿杏坛宸翰丽风飘桧树庆云移小臣忻覩两楹奠仰止斯文已在兹幸鲁盛典卷三十八幸鲁盛典卷三十九钦定四库全书幸鲁盛典卷三十九圣驾临幸阙里恭纪圣恩诗一百韵太子少师袭封衍圣公孔毓圻文治髙千古神功冠百王昭囘储玉斗广运叶珠囊鸿业方频廓丕基卜永臧威弧除䝟貐战舰靖鲸䲔徳比天中盛恩流海外滂车书同朔漠候尉过氐羌瑞兽驯灵囿珍禽献越裳马牛弛服驭琛賮竞梯航至化从箕毕休征备雨旸巍巍难可竝荡荡莫能详沐浴皇风畅讴歌帝力忘郅隆看已治轸念尚如伤旰食恒无逸宵衣每不遑量元齐覆载手自致安攘濬哲谦弥着钦明抑愈彰右文穷学海稽古发书仓逊志期终始虚怀乐就将拜言宗夏姒主善法殷商洙泗儒风在春秋教泽长麟书先纪瑞虹玉晩徴祥汲汲恒忘老栖栖竟舍藏漫占龙徳隠宁问鳯歌狂吾道虽云否斯文幸未亾六经昏室烛一贯济川梁运际千年圣心符数仞墙遂烦天子驾逺过素王乡拜洛堪辉映游河庶颉颃巡行时正泰顺动月逢阳驰道霓旌出期门羽卫强夔龙争扈从褒鄂効劻勷绣陌三驱逺银河一带杭恬波慿竹箭阜俗劝农桑巡歴句吴徧回銮泰岱旁六龙雕玉辔八马赭丝缰帐殿荣光护帷宫瑞霭翔清流经汶济碧嶂指尼防典礼咨宗伯威仪饬奉常先期䖍涤濯经月肄竾簧企望卿云近遥占湛露瀼和风冬晻暧晴旭晓沧凉菡萏金根动葳蕤绣幰张虎贲黄袴褶豹尾绿沉枪㑹弁蠙玑灿华翎孔翠扬兆民欣抃舞五氏竞趋跄鹭序班初合葱珩佩有玱豫游行缓缓宸眷喜洋洋夙戒栖神宇脩诚候帝阊閟宫晨乍启庭燎夜相望月转觚稜黒烟笼玉磶苍导从门左个位设殿中央穆穆天容泰安安帝度庄元臣鸣劒珮髦士奉圭璋奕禩尊罍古千秋俎豆香音容瞻对近左右骏奔忙信以苹蘩荐馨传锜釡湘牲牷昭博硕黍稷告丰穰律应云门奏声和嶰谷篁贯珠成翕绎拊石协铿锵缀兆舒还疾麾幢偃复抗金巵浮桂醑玉瓒酌椒浆大祝陈嘉币司筵荐吉璜初行九拜礼式焕两楹光象设旋披握龙蹲俨在牀画图环辙蹟琬琰抚墙匡旷典崇师表隆规迈汉唐宝跗传结搆银牓倍炜煌恩撤钩陈仗荣留曲盖黄每敎逢盥荐长许侑烝尝更御经筵座还升诗礼堂明新归至善爻象本干刚巽命何谆切臣心倍悚惶遗踪承顾问敷奏指微茫老桧如金铁孤根耐雪霜泉余寒井渫杏傍古坛芳漆简留残壁丹书缺闭房丰碑罗赑屃杰阁秘缥缃仰被龙光渥重临马鬛荒已叨纡日驭更荷酹霞觥俯仰公西志徘徊端木塲灵蓍枝见采文草蔓经量林内禽知避亭边楷不僵欃檀分几种翠栢拥千章丛少豺狼穴衣无棘刺妨一人回顾盼万彚尽殷昌忝主东家鬯频膺北阙庆遭逢真不世优渥愧难当褒宠松筠节辉腾棹楔坊颁诗追雅颂赐赋陋班杨乍捧丰貂笥兼承兽锦筐精镠天地宝秘简日星芒子姓蒙甄录蒐罗到桷杗蠲租先下诏扩地旋除粮颂溢奎娄野恩覃上下庠涓埃何以报髙厚固难偿芹献同田父葵倾祝我皇绵绵增宝厯秩秩衍银潢卦定呈龙马巢应下鳯凰太和盈宇宙景运属明良愿泛千春酒恭称万歳觞谣吟歌有截舞蹈诵无疆圣驾临幸阙里恭纪圣恩诗五十韵翰林院世袭五经博士孔毓埏圣代崇文日儒门拜宠时躬开一统业手定太平基骏业烽烟息鸿猷日月垂要荒均享贡民物尽恬熙万国薰风遍千春湛露滋晞天琼笈启稽古缥囊披精一传虞舜图书溯伏羲眷怀勤赞述仰止在防尼吾道今方振斯文实在兹上元初启运东幸展亲祠吉日金根驾初冬玉勒驰䕫龙陪鳯盖方虎扈鸾旗遂歴奎娄野爰经洙泗湄霓旌来靃靡羽卫过逶迤就日争先睹瞻云不自持龙颜何睟穆蚁悃慰融怡五氏簪缨集千官剑佩随入门停辇毂中道上堦墀明徳馨香荐精诚肸蠁知导和调磬管致悫託罇彝麟寻灵蹟龙蹲忆异姿几年怀杖履此日接须睂符节心原合羹墙见不疑一人新赐额万世共尊师鸾鹊翔银牓蛟龙起墨池却临闻礼处偏与説书宜大学明纲领羲经阐系辞帝谟申紫綍御盖映缁帷已钖千言赋仍颁五字诗图犹䥴琬琰壁尚记金丝比铁当年桧如林厯代碑渊衷深博考清问备周谘堂釜仍崒龟蒙回蔽亏何当劳玉趾重爲酹金巵湛露濡枌柞卿云覆雒离千霄留古楷聚雪採神蓍旷典从来少殊恩望外施荣光腾祖庙流庆及孙枝赐锦荣何极弹冠喜莫支秘书分缥帙大赉发金赀扩地膺皇泽蠲租戴圣慈仰窥崇道徳宁但荷恩私帝力诚难报臣心窃自惟两楹嗟昔梦九拜迈前规唐宋何堪匹羲轩直可追髙应侔泰岱深欲比潍淄葵悃三多颂嵩唿万寿期讴歌腾赤县含哺浃苍黎宝祚緜无极瑶图禄永绥敬抒衔感切善颂愧奚斯圣驾幸阙里乐府十二章纂修进士授山西大同府灵丘县知县金居敬皇帝释奠阙里之明年衍圣公孔毓圻上言请勒成幸鲁盛典一书以诏万世上可其奏又明年乃以居敬等名闻俾司编缉部檄到乡里捧檄惭惶驰诣曲阜祗事閲二年书成将上不揆鄙拙拟爲新乐府起事终义次序铺陈共十有二章一章言皇帝东巡遂幸阙里也二章言旣幸阙里行释奠礼也三章旣释奠命圣裔说书也四章言礼成周览庙庭也五章言复幸圣林也六章言赐御制诗留御仗曲柄盖以隆先师也七章言颁赐于圣裔官陪祀有差免曲阜今年租也八章言制许设官守衞林庙拓其域兆也九章言遣亲王祀周公录其后遂及先儒周张之裔也十章言颁御书万世师表四字于天下文庙也十一章言遣官董治勒碑也十二章言纂修幸鲁盛典告成也诚愚昧不足以庶几古之述者葵藿之忱不能自己或可以继康衢击壤之歌谣云尔圣皇若稽古金辂时东巡望秩礼璋瓒肆觐享桓信采风察幽隠徧徳逮黎民行行指吴㑹设敎天语谆父老扶杖观过化俗已淳扬舲渡大江羽衞转钩陈顾问诵训氏师表志龙蹲还跸经邹峄原泉契道真稷门驻六飞芹藻先知春帝心祗夙夜祠官戒惟寅经籍有典祀释奠先圣师尼山集大成麟端门期宗祊屡改筑睟穆存当时法驾在斋宫宿设骏司仪奉引导卤簿庭燎俨威熹我皇旣下辇从官行如驰有严升献拜兴三肃祗雅乐传登歌礼器列象牺太常读祝版自天亲制辞望瘗神歆歆皇帝受蕃釐典祀已告备还幸诗礼堂欲观圣人后论说宜精详鲁儒悚天威鹄立黄案傍虎贲尽听讲阶序翼冠裳展书命敷陈圣聪逹洋洋三纲具八目十翼披首章体用惟一原内圣而外王典学亶缉熙虚受来赓飏天语如春温嘉奖敎泽长申命诸子弟守先罔不臧礼成诚已格圣心重低徊八音闻鲁壁六籍出秦灰二千有余年泉冽并幕开竒表四十九肖者其谁哉古桧发故根旋纽如手栽摩挲垂睿想作赋耀昭囘祥符诸赞在屹石立崔巍汉魏及隋唐碑刻数枚枚惟圣事师古垂问及尊罍从兹一顾恩旧物拂尘埃天仗出北门云旗映洙水直视若斧封列栢二三里榛芜本自除辇路平如砥至尊拜稽首酹酒爵再洗文鸟雝喈鸣竒木纵横理生蓍自幽赞植楷从弟子山祗欣望幸灿然呈衆美瞻言驻跸亭苔藓上阶戺自从祥符来寂寥向千祀皇徳干比崇高标越前轨大典登矞皇湛恩施汪濊先后其揆一喜起际交泰时迈临鲁邦鸾声载哕哕道古嫓轩羲万年颂嘉㑹琳琅天葩芬葳蕤曲柄盖篇章昔曾有孰似圣谟大麾仗昔曾留孰似今皇赉丹青炳常新函覆极无外荣光烛蓬蓬白云纷霭霭还令望气者瞻仰莫能绘上天降丰泽人待于下流赐书出中秘宝翰焕层楼九章钖上公蒙茸貂鼠裘四姓与执膰金绮沾渥优中以好爵縻组绶若若裒爰进诸父老嘉乃服先畴无出今年租负载休车牛自今劝力穑谨节供旨羞九陌齐欢唿常愿奉宸游与天竝巍巍雨施徧遐陬天子有后命宠光比进律洒扫给百户卒史实统率自从建宁来举废待今日礼乐与兵农一命咸朝秩兔沟虚幽宫马鬛安且吉繁衍祔域兆累累华表密至仁及骼胔顾此宸衷恤制曰增式廓先圣所贻翼传之亿万载特书史臣笔帝纪二十三孔世六十七承祀间平贤继絶大号涣姬爻系干惕圣功勤宵旰太极置御座西铭表宸翰契合今古同殊数自圣断元公启鲁宇末胄负薪叹二儒修烝尝青衿奉荐盥皇情爲轸恻次第天书烂新庙载奕奕睿藻昭云汉世官奉俎豆胥乐式燕衎连及濓与闗颂声溢璧泮惟圣始知圣谥号无庸加开元及祥符制词罄褒嘉天言发要奥纶綍同宣麻奎章效悬象龙虎势攫拏拜手扬天休琢玉笼绛纱恭请诏天下不敢私一家帝乃可其奏置邮环海涯殿版灿金薤重檐标丹霞师儒得纵观轩车塞闉阇中郎太学碑琐细不足夸粤自唐武徳篆刻传赑屃迄乎明三宗制辞属睿思缮写付中书曾未亲书字皇帝崇圣师斋沐撰碑记神腕运八法游艺兼龙穗採山斵贞珉方舟随水致陆载还兼两使华实董治雕䥴出供奉摩画称天意御亭耸霄汉碧瓦上方赐穹嶐映紫微镇鲁俾昌炽千龄表圣瑞九域颂皇猷重道纡帝车紫宸临奎娄中和建有极备至靡前俦草茅充载笔钻仰喟末由邃古纪典谟执简非常流下逮元和中韩柳扬歌讴两仪施莫谢二曜誉难侔含毫几欲腐掩卷徧谘诹揄扬万分一昭掲垂鸿休顾惭多挂漏抚已心怮怮纂修幸鲁盛典告成恭纪纂修官乙丑科进士授直𨽻大名府元城县知县俞兆曾昌平胜蹟杏花坛新有缥缃蔚大观元后典谟垂万禩圣人礼乐肃千官丽天日月开金镜动地风云驻玉銮一自时巡多异数至今洙泗日腾欢其二望秩燔柴动协时瑞占甲子纪干支殊方玉帛聨嘉㑹亘古文章启睿思乍见璇杓刚北指喜闻象辂正东驰岱宗登眺崇禋祀又向尼山敬帝师其三门第东家莫与京高山仰止夙峥嵘生民以后开天纵列圣相传集大成虞夏一中推继统汉唐羣祀笑纷更吾皇文敎𢎞敷日直竝当时峻徳明其四雉尾千霄万乘来龙旗髙展五云开晴融沙草沂流外翠接林亭泗水隈瑞霭已蒸陪尾岫和风自绕舞雩台千行鹓鹭班仍合帐殿前头即上台其五豹尾含风卤簿陈晓光珠斗灿如银迎牲捧帛趋羣辟酌醴添香列近臣诏定典仪䖍九拜礼依赞引献三巡喜看盛事超前古读祝还传御制新其六鼎鼐边傍瑞气多旌旛羽籥自骈罗舞分东列还西列乐奏咸和与景和金石乍宣俱协律笙镛以间各徴歌琴丝静细调堂上答响时闻动玉珂其七六籍居稽奥义宣每从乙夜展瑶编夙徴海宇归文徳又进儒生辟讲筵格致修齐端至治刚柔动静有真诠鲁风旧是明经地却喜赓飏至圣前其八防山毓秀昔曾闻亦有髙祠绕紫云遂以溯源推孝道特令遣祀荐鸿文神明陟降昭歆格家学绵长享苾芬追忆当年鄹邑绩渊源景亳厯传分其九大成门启午风清天子亲瞻庙貌行帷启昌颜人俨在画看行敎影如生衮衣章甫今留绩彩鳯猗兰旧有情道统久从宵旰接宫墙况又覩分明其十奎文杰阁俯苍茫霄汉相连自矞皇耸峙遥观髙泰岱登临不数昔灵光缥缃旧识藏书地丹雘还辉秉礼乡此日九重颁御制更从斗柄仰琳琅其十一鹤舞蛟蟠御墨光捧来合殿乍飞香一人道自相符契万世师承重阐扬得荷褒嘉包衆义羣瞻表率大文章勾摹真本颁黉序万国欣依日月傍其十二睿藻亲裁幸鲁诗光分御幄锦函披似融海日轮初上如握湘兰馥更竒精一微言传授合勲华盛业后先知瑶篇捧诵铿锵处圣学心传庆在兹其十三五色云移赭繖飘钖将曲柄胜琼瑶经颁解义纷缃帙金赉诸儒出绛霄盘就钿窠荣绮毳量来玉尺有丰貂丝纶又见褒贤母节竝松筠御笔邀其十四抃舞欢唿溢圣门又颁特典到诸孙非因陪祀劳宜恤只爲承先道自尊层次班行分简擢连翩官秩拜殊恩正供复有蠲除诏阖邑穷檐尽饱温其十五元公徳业继前徽东野支存久式微苗裔忽敎遵职守馨香自是得慿依旧将絶学承三代新有荣光示九畿别着西铭图太极圣恩一様出纶扉其十六鳯毛熠燿话林形依岳环河识地灵蓍草尚盈墙外壠楷枝还对碣前亭祥云叆叇鸾旗贲佳气巃嵸玉辇停洙水桥边承徳泽思堂享殿展重扄其十七穹碑採石自西山记载亲临宸翰颁词藻回超谟诰外笔锋逺迈晋唐间儒林瞻仰真璀璨勅使传宣数往还别有𢎞文崇亚圣一时有喜动天颜其十八复道层檐制度雄重新殿宇更崇隆特颁内帑当三伏旋起高甍走百工画栋文㮰增灿烂琼窻鸳琐各玲珑谁知玉辇经临后便得昭垂万古功其十九经始才看月五圆告成便尔逹尧天仍修祀典劳麟趾获觏星光焕壁躔洙水沦漪清映月尼山崒嵂翠生烟欣逢梁栋维新处叠奏宫商进豆边其二十帝徳光昭久诞敷式垂令典是崇儒圣神功化真巍焕濬哲文明共感孚四海承风归雅化万年有祜卜祯符小臣珥笔尤蒙泽威鳯遥瞻集帝梧纂修幸鲁盛典告成恭纪四十韵纂修举人候补内阁中书舍人丛克敬道统尊宣圣心源接我皇后先如合节今昔永相望钟鼓斯文振星云世㑹昌絃歌怀往蹟卤簿饬严装遂幸昌平地因来阙里堂从容询牺象俨恪见羹墙抚栢霜花老登坛杏树荒入门趋殿陛启幙识冠裳鉅典咨宗伯隆仪命太常颙然陈俎豆肃若捧圭璋九拜崇师礼千官侍宠光炉烟浮藻火雕管焕龙章已赐天书紫还留御盖黄覆焘干合徳帡庇地无疆古碣寻雷篆丰碑破藓苍西京文忆汉北海字称唐稽古情逾切谈经意转长孔融陪讲席颕逹倒书仓再见祥麟吐疑开旧壁藏诸生仍鲁国六籍总周行更念栖神域旋过封鬛傍故林田复辟幽契礼重将驻跸收名胜摛华集缥缃珊瑚应作架玳瑁合爲牀百尺蟠螭丽连篇绣虎强䥴珉元圣庙镂玉子舆乡大义同谟诰微言剖混茫诗成追雅颂赋就压王杨机杼从仙室烟霞出上方西清饶琬琰东观满琳瑯盛事难枚举休时待拜飏分曹披卷帙珥笔颂君王恍对承明草曾非着作郎校雠穷日夕编次挹芬芳终笑儒冠拙宁将帝徳忘看山惭蚁蛭观海失沧浪入梦随仙仗临风想珮锵芜词抒草莽信史纪巖廊拜手呈中秘斋心进未央小臣依末照衣袖染芸香幸鲁盛典告成恭颂纂修举人候补内阁中书舍人丛克敬钦惟皇帝御极以来六合清宁八荒怀保揆文奋武表大地于同风厚泽深仁广敷天之化雨御经筵而日讲阐十六字之精微分史乘以年编绍千百王之统绪执中建极治轶唐虞讲学明伦道宗邹鲁谓开万古之正学功在尼山集千圣之大成敎尊阙里虽辟雍将享礼时举于春秋然杖履慿依神每栖于洙泗溯龙蹲之遗泽有事观风念鳯徳之余徽因思展义嵗惟甲子序叶应钟诏宗伯以陈仪命廷臣而稽古燔柴而修望秩礼必有加释奠而致亲临典惟求备诹辰叶吉雷动云行紫绶金章捧鸾旗于北斗黄童白叟迎鳯辇于东山欢声溢乎鲁郊瑞霭凝于圣域覩尼防而缓辔勿事传唿观井里而霁颜式昭泮奂不惊徒御止警跸于前驱缅想音徽俨羹墙于行在一人凛夫穆穆齐宿维䖍百职效夫跄跄昕朝匪懈饬先时而习礼官遣奉常壮旷世之闳观器携国学省牲视镬先蒇庀于在官唱乐典仪必靖共而效职备百王之礼器非徒夏鼎商彝奏六代之乐章不啻金声玉振自先师而至四配以等为差由启圣而及诸贤分班以献迨所司之告具慰我后以思成驾步辇而戴星冕旒十二伏行宫而迎日鹓鹭三千觐天子之光鸣銮而肃观听近圣人之地下辇而致䖍恭导从歴阶鸣玉着恪诚之度肃雍就位秉珪昭明信之忱忘万乘之尊礼隆九拜致两楹之奠爵献三浆荐至治之馨香溢于黍稷豆笾之表殚宸衷之蠲洁存乎罇罍牺象之先盖心以传心旣感孚之有本斯圣能格圣俨灵爽之式慿上考汉王惟闻太牢之享递及宋室祗行再拜之文今我皇之殊礼有加视往代之成规独盛传之典册纪创见夫天朝播诸胶庠覩隆仪于泮璧旣享祀而成大典复临诗礼之堂更讲贯而采微言逮及子弟之俊圣经周易契帝徳之高深修行立心拜天言之谆诲研思赞颂聿宣四字王纶昭示臣隣焕发五言睿藻挥宸翰以崇师表庆溢黉门留御盖以奉庙庭光生雕俎覩参天之石碣篆籀攸存倚拔地之桧柯桮桊欲接忾乎挹音容于几席入室登堂僾然观服物于门庭护车拭履已颂龙徳增重宫墙更戒鸾舆载观林寝式行拜酹之礼还申昭假之思蓍草成丛引易而恢义蕴楷株交荫抚木而任摩挲盖由隆礼儒宗故每留心手泽至于佳城郁郁酹樽而壮马鬛之封子姓翩翩赐服而绚龙章之彩褒伊寿母荣重丝纶恤彼云孙广均赉予陪祠子弟叙许从优应讲生徒人咸予秩念圣人之后恩莫隆焉逮羣哲之裔泽斯长矣洎礼成而乐备六御言旋乃典学而右文九重弥切䥴西山之佳石辞炳日星建东鲁之丰碑辇从水陆相阴阳而位置门左耸千仞之峰挥翰墨而表章石上透五花之笔更思道统攸寄必当庙貌维新赐内府之栋梁命官董治美圣人之轮奂择日经营把梓楩楠我任我辇东西南朔是度是京聿成翚飞鸟革之观丹楹刻桷大壮凫绎龟蒙之望射日千云特遣焘土苴茅䖍将圭璧御制赤文绿字代致几筵在圣朝之重道崇师无以加矣而孔氏之戴髙履厚宁有谖焉粤自圣恩巡幸之年䖍申盛典纂修之请深蒙优诏俯慰蠲诚乃命儒生以充纂局给太常之纸笔考古爲荣捧天子之文章成编有耀欣瞻圣藻尽颁示于孔庭恭际皇猷咸大书于史册诚遭逢于不世洵扬扢之无疆克敬猥以菲材荷分讨缉膺兹重任殚厥勤劬心窃愧夫三长颂莫罄乎九陛歳华屡阅惟操椠于杏坛侪侣旣稀谨然膏于泗水载言载事经十五年可法可传成四十卷耳闻目见固已炳蔚简编文徳武功允克昭囘云汉声灵扬于西北沙漠肃清巡狩厯夫东南海隅沾被逺踰天外近在地中无不服敎畏神欢腾万宇亦各歌功颂徳泽徧烝民欣沾无外之皇仁适遇告成夫帝典敢效康衢之击壤敬跻丹陛以陈词颂曰维天眷徳笃生我皇清宁合撰日月齐光声灵赫濯恺泽汪洋尧舜文武祖述宪章钦崇圣道心契素王万邦俎豆羣祀宫墙礼隆北阙圣仰东方秉木铎敎思夫子乡歳届上元辰诹吉日金风初动玉露乍结百谷既坚千耦咸铚巡方有事深宫无逸先颁肆赦广扬大徳夙驾倌人届于鲁国五氏凫迎千官鹄立柴望岱宗奠陈圣域赤刀陈宝天球河图牲牷既卜越席是敷乐传太学庖进御厨庶司百职竭蹶奔趋有荣宗庙襄事庭除观瞻大壮诚信中孚先期涤濯昧爽勤劬前驱鹓鹭扈从銮舆法驾龙飞孔门鳯峙驭止金根步勤玉趾厯阶而升肃恭拜起如在左右如临尺咫礼明乐备谨终慎始有加肃雍无或跛倚庭罗助祭门列观礼祀事孔明莫不悦喜大祭既竣爰启经筵材选孔氏进讲御前理陈格致义阐先天来咨来茹先圣先贤箕裘弓冶探索本源荣分五服职袭万年亲加诫勉均赐陶甄率由祖训恪守家传帝曰臣哉予其告汝凡厥圣王道尊尼父繄惟黄盖留耀东鲁观壮四时光生两庑更挥睿翰悬兹门宇言重丝纶颁行庠序巨笔鸿文黄钟大吕一人立极万邦作覩念尔先泽来汝后人相予流览遗蹟敷陈像瞻赫赫敎溯循循斑烂古碣厯落竒珍经传函大树植嶙峋水流清冽池漾藻苹诞思五老书忆苍麟从容顾问和色怡神巍巍孔林鲁城之北瓴甓攸封深藏虹玉祖徳抱孙家风聚族木有寿瘿草堪筮卜马鬛地增虬枝手掬遇物徘徊推恩肫笃派衍圣门廪赐天禄小大稽首声撼陵谷百礼既至乘舆乃还庙新榱桷帑发金钱木撤殿陛石运镂䥴爰命维城释奠几筵宸章丽日圣徳敷天四氏百族接踵摩肩纂修入告踯躅争先天子曰可尚其勉旃草茅下士书思珥笔学惭固陋敬凛战慄际㑹休明内外宁谧薄伐时巡文谟武烈黼黻太平报称万一多厯歳时差分卷帙煌煌圣恩与天罔极亿万斯年永垂金石幸鲁盛典卷三十九幸鲁盛典卷四十钦定四库全书幸鲁盛典卷四十皇帝幸阙里颂纂修举人中戊辰科进士授翰林院庶吉士孙致弥于惟我皇上之御极也丕振武功聿昭文德平成天地肃穆迩遐握玉镜于九重运金轮乎八表化逹黄支之国威行紫石之区坤载干帱汪洋帝泽贲文涣号彪炳王章顺月令以课三鼓薰风而吹万凡属含灵负气靡不华祝嵩唿驾禹轶汤十尧九舜生斯世者何其幸乎犹念从古圣人敬求民瘼自来谊辟首重时巡迺于今之二十三年甲子粤稽旧制命彼倌人饬卤簿戒轩车石铠犀衣天行而雷动翠华金羽日丽而风髙燕树送旌岱云迎盖碧涨齐南之海青来吴下之山询苦问劳咨寒恤雨百年父老喜覩天颜十月黍苗重吹煖律旋囘銮于东国因有事于泰山制倣圜丘躬行柴望嫓虞书之告祭陋汉代之封泥此已度越百王昭垂万禩者矣若乃厯昌平之里幸洙泗之堂覩车服而神怡抚宫墙而心写䖍修祀典肃若朝常雍雍乎瞻拜之容穆穆乎颙卬之度太常典乐宗伯司仪位列千官喜觐龙光于俎豆礼严九拜兼陈鳯盖于庙庭荣讵止于一家恩竝沾于五氏岂若汉髙幸鲁惟设太牢宋主尊师祗同祭菜至于丰碑刻玉古殿题云铁画银钩映奎娄而耀彩文源学海摘星汉以爲章勒铭元圣之祠洒翰子舆之庙词无假于雕琢义总契于圣贤若夫纪胜泉林波流五色赋成古桧枝润千秋锦回天上之机玉出崑崙之圃盖由圣功渊粹斯泼墨而爲珠加以睿藻夙成自即心而印月草茅下士章句小儒才非博望而泛槎学愧桓荣之稽古谬邀眷注窃附编摩莫伸秣马之忱少效舆人之颂其辞曰赫哉我皇奠兹区宇陟彼泰山驾于东鲁岂曰豫游爰咨疾苦仁被宗邦风渐率土户听絃歌民多含哺世乐羲皇帝思尼父载肃冠裳用陈樽俎释奠一堂分官两庑旷典自今隆仪迈古刻石辉煌援毫飞舞日灿龙章霞凝鳯羽呵叱齐梁鞭笞燕许永勒臣心长怀天语幸际昌期欣瞻盛举迺辑珠林旁搜玉府晨夕校讐错综参伍保世琳瑯醒愚钟鼓天子无疆斯文有主御制赞纂修副榜贡生叶湜窃以结绳既邈书契聿新运辟文明世离草昧或拜图乎姑射或访道于崆峒十六字之相传重华继体五百年而一见三代迭兴然而典谟出自史臣训诰不闻手制秦世徒夸功徳古篆何繁汉宫竞赏文词流风日替千秋响絶畴吹六经百代音遥空悬一线非圣人之首出将道统其终衰钦惟我皇上光丽日精睿涵珠海既登三而咸五复作圣而述明虎观谈经治兼乎敎石渠集讲君即爲师囘气化于中天启昏蒙而复旦昆虫草木均沐光华河岳星辰不踰指掌盖由百世之后仅见一人犹念自生民来未有孔子幸祖庭而释奠挥宸翰而书碑文自天来重见玉书之瑞思由神运逺符丹甓之文勒以贞珉鸾鶱鳯舞载之赑屃斗转星囘若乃诗赋五言念两楹之俎豆额题四字肃万世之观瞻律不数乎三唐法更超于八体宝作西清之本珍爲东观之藏若夫敎孝作忠褒语慰陈情之表溯源推本鸿文陈启圣之筵华衮增荣球图竝贵至于姬公世逺旧止列于功臣孟氏风遥或兴嗟于庙貌皇上则眷怀往圣摛鳯藻以告䖍遐企先贤制龙章而䥴石斯皆右文之至意抑亦重道之深心然复托兴泉林宛若在川之日留情古桧悠然手植之年回绮縠于毫端洒霜花于腕下斯又太微之余照逺彻青㝠学海之波澜皆成紫气者也才惭五至学媿一经念先臣帷盖之恩未谋报効荷圣主菲葑之采窃与编摩瞻依宸翰之楼仰止奎文之阁逐名儒而纪载脱手皆珠珥綵笔以校讐盈箱贮玉弥深赞叹莫罄揄扬乃爲之赞曰一中建极无怠无斁天子之徳柴望岱宗涖于鲁东天子之功鹄峙鹰舒下抑虫鱼天子之书子云才挫马卿却步天子之赋风雅驱驰涕唾浮词天子之诗勒成班史传之阙里光昭万纪恭纪幸鲁八章候选小京职陞贵州都匀府知府沙汝洛嵗在甲子十有一月皇上南巡还过阙里躬谒圣庙释奠礼成遂允衍圣公请倣古左史记事右史记言例纂辑幸鲁盛典一书以纪典礼垂诸万世时以小京职需次铨部谬蒙遴採俾厠编纂之末诚千载一遇也同时内外臣工咸有诗文颂赋斐然成帙窃念先臣礼部尚书澄曾沐两朝知遇典礼明光多厯年所未得躬逢斯盛何人斯乃获亲遘人身与编摩私窃庆幸不揣芜鄙续述五言八章以志遭逢之盛其词曰君师同一揆至道协千秋寤寐羹墙切寅清释奠修黄虞今再见姬汉未堪俦桂海冰天地闻风歌豫游尊师临禹甸稽古省虞方寰宇沾春泽氓黎觐耿光六龙回指顾万国走梯航过化存神处江山气脉长汉祖曾亲祀唐宗亦赋诗礼仪犹阙畧道统未深知后圣遥相待斯文允在兹穆然如感格千载接心期玉振金声地欣瞻贲乘舆槐阴曾拭履桧影忆修书龙鸟殷楹古松楸汉殿虚今朝传警跸万姓喜何如至诚将祼献登降不辞劳旷典欣殊遇隆仪岂易遭捧尊翔剑珮秉翟舞宫袍直是均郊祀何论荐太牢杏坛千古后重覩讲筵开问礼诸儒集传经五氏来璇题云灿烂翰藻景昭囘捧赐成都绮俱由内府裁既展麟书宅仍询马鬛封圣孙皆扈从天语更雍容古楷笼暄日灵蓍秀暮冬恩膏垂注渥草木被尤浓钖爵元公裔题碑亚圣宫宸游时启泰望古意何穷拱极星俱北崇文日正中我皇垂制作圣道万年丰皇帝东巡还幸阙里效栢梁体一首纂修贡生章纬昊穹生民邃古初至治之极称唐虞时迈望秩垂诗书今皇继天膺龙图东西朔南徳诞敷珙球万国归鸿胪么么负固逞斯须以惩弗恪张威弧四表八荒皆宴如昇平嘉㑹赐大酺宸衷犹厪如予辜乃命太驭驾金舆省方观民祗訏谟上升介丘下东吴移易风俗囘藁枯亿兆黎庶兴歌歈法驾幸鲁崇师儒和序礼乐始陈铺戒眎涤濯宿驰趋牲盛醴齐丰天厨豆登铏簋尊勺觚宫悬升歌九奏余兴拜奠献黙契符异数渥恩视古踰清跸昼回临泗洙望幸榛芜㑹自除桂醑三沃马鬛濡说经帝前歌鳯雏骏奔走皆受禄糈拜赐稽首山三唿更瞻大庭念硕肤作庙继世明禋俱云章天藻徳辉舒雕镂刻画如盘盂龙升螭蟠首与趺晖耀万世启蒙愚怀握铅椠常踌躇小才迫窘敢自诬圣驾东巡赋纂修增广生员曹晃嵗当甲子运际上元皇帝御极二十有三载纂承丕基恢张𢎞烈域外同轨逾朔南而暨讫海隅出日奉声敎以来庭寰㝢又安黎庶乐业五兵试而仍戢百工抚而受成勲被隆古至徳无名仁风衍以莫圉大化驰而若神万类咸亨四方从欲画地之令几措生齿之籍日繁皇上犹复宵旰不遑时几待勅念典访落贞宪考度所以一道徳而同风俗者日厪于虑兹鉴虞氏嵗巡之义讽成周时迈之什减省仪卫十月东巡狩至于泰岱爰沂淮沂旋跸京江观风广鲁以次周览山川风物河渠吏民利便窃见垂白之叟抉杖来观攸徂之衆室家相庆竞望尘而拜舞咸拥道以瞻依感激奔迎觐光恐后弥山盈谷千里接蹟此则振古所未有而帝徳之入人者至矣以弇鄙寒生授经孔宅恭逢法驾临幸宫墙慑伏客馆之间景附圜桥之末御炉之香如携满袖胪赞之唱恍隔层霄偕熙皥以神游企都俞而慨慕因念王臣率土孰无爱戴之忱野老山农共效媚兹之祝则夫上纪省方之驾下抒徯后之情以补风谣述盛典毋亦草茅之分谊而稽古者之事也乃拜手稽首而作赋曰粤我皇清之受显命也基积累以函夏握璇符以承干跨八统以宅土规亿载而卜年下武开哲王之运上圣秉天纵之全维我圣皇备五行之秀气迈三皇之英风钖勇智以表正克寛仁以宅衷至徳则包含乎天地文明则晖丽乎日月高世主以爲量间千祀而挺哲致沕沕之上理扇巍巍之茂烈本叡思之昭濬愈兢业以缉熙毖祗台于徳先励明作以图几往敷求于载籍措豫大于规爲而且日旰尚食未明求衣听鸾声于叆叇开阊阖于熹微问寝两宫之上求宁兆姓之依谨杪忽于盘匜瞩幽遐于户庭聦无逺而不察物无细而不呈时下车而解网频蠲租以省耕自文法之易简底王道之荡平清风穆于辰拱淳化希于登闳乃当顺则之年克着诘戎之畧在昔合宫之世而蚩尤弄兵总期之朝而有苗勿格事常见于盛隆功每成于盘错况乎桂林象郡之山川金马碧鸡之疆索迟王㑹于防风阻声灵于庄硚是天所以昭圣武而奠万亿禩丕基于无堮也天子赫焉斯怒清问下氓骧禁旅以张讨阅兰锜以陈兵策虎臣以制阃选彍骑而长征塞滇黔之门户树闽粤之风声云霓万姓之望壶浆千里之迎决机曶霍迅扫軿訇与夫戈船下濑之师鹳鹅横江之阵三千属犀之甲十万迎锋之刄既渡汉而西击复踰湖而南躏举炎火以飞蓬之野殷疾雷而下层云之峻五里之毒雾安施长鬛之余皇不进掩欃枪之星芒筑鲸鲵于一瞬是皆方畧授于圣衷机宜由于庙算息铜鼓于卭𤏡洗兵气于沔汉平淮借韩愈之碑谕蜀有相如之翰洵睿照之如神巩皇图于清晏更若台湾之岛一旅炎海之浪千寻依鼋鼍于浦溆恃窅㝠于山林鼓鲸波而喷薄狎飓风以浮沉自负固于往昔遂偷生以至今尔其乘凯旋之胜势荡廓清之余烈檄偏师以回戈乱衆流而飞雪乘长风以破浪下楼船而横絶挽劲弩以射潮跨沧溟而浴铁将平海若之宫待泣鲛人之穴试昆明之水战夺厦门之壁垒天兵蹙于重围帝徳动其改悔爰率土以来归亦轮诚而自劾免田横之一军释尉佗之前罪祠冠带于春秋纪职方于青海建王官以控扼开文物之洋洋列都城于百雉通潮汐之汤汤一尉候于蒙汜合车书于莽苍截海之外未臣之荒重译侍子稽颡来王愿陈玉帛争效梯航于斯时也载戢干戈载櫜弓矢偃革辞轩销兵罢锜天子欲优柔吾民而登上理也开明堂考辟廱被礼义爲采章徧弦诵于皷钟遥集图书之囿裒益道徳之丛本权舆于宸志自云靡于圣风缃旃午夜之间缇帷清燕之中繙经论治书笏珥彤亲校讐于奥义涣汗简于发蒙徴宇内之散佚辑宝训之龎鸿北门待诏之庐东观论经之室栢梁赓歌之辰西苑从游之日莫不玉润金声披文相质凡以敷岂弟之遗蕴发诗书之华实博求于风雅进退于官聨悬异格以升俊茍寸长之毕甄辟四门之穆穆贲丘园之戋戋诚立贤以无方若取燧而挹渊流湛恩而汪濊被令徳以勤宣庠校蔚兴而广厉桑麻弥望而绵芊户封淳朴之俗野虚亭障之烟清和咸理庶徴靡愆际昌期之希遘更何羡乎尧年若夫醴泉甘露之徴游囿鸣郊之瑞事虽有而莫书不足爲圣朝之异在廷诸臣乃相与考故实尊隆号以歳符元㑹上宜修前代之礼于岱宗以告成功答休美且天下东西朔南望属车之尘者久矣天子却而未俞顾而弥让斥封禅之文夸怀游豫之音旷罢登峦之祯符行觐岳之柴望从省方而採风一衡律与轨量瞻泰岱之巃嵸览河漕之漭瀁试牧伯之敷陈察民艰之情状信銮舆之所经举明禋以答贶复旷古之高躅允皇情之遐畅于是徳音颷发涣号星驰乘舆所过补助勤施东南民力帝曰予咨减于秋税以恤其私维夫行在储偫所资百官服御各庀其司六师于迈民弗与知毋扰秋毫勿避车旗尔乃诹吉日以戒途乘农隙之云暮简七校以前驱肃千官而佩璐结鱼丽于广涂骧龙骥于天步霓旌靡而山摇翠幕蔚其云布凌高衍以轶尘望天门而振辂臻于岱麓爰修毖祀定昭事之上仪答三灵之蕃祉是日也跻云关之轶荡眺日观之崚嶒径路盘纡丹霞初升碧霄疑近羣山若譍慿高而小天下陟岭而懐素王轶浮景而下视洒宸翰于穹苍勅云峯之杰搆表胜迹于层冈既事毕而功𢎞迺辑瑞于东方由是竝河而南泝淮而上纵鹢首以御风抚轻舟而乘涨胥击汰以扬舲亦回波而停仗囘江左之莺花阅南藩之屏障黄龙烟迈青雀云连冰湖流澌寒江澄鲜吴头星纪楚尾衡聨甓社之珠渊滭沸竹西之歌吹骈阗京口之江潮暮暮吴阊之烟月年年邀君王之一顾山川绚其增妍数军实于茂苑萃前驱于白门揽建业之形胜洵既庶而且繁久渐摩于道徳使华靡之渐敦变石城之游冶歇尘尾之清言俯六朝之遗迹展前代之林园迅囘銮以遄行越良常而信宿㑹日月于龙蹑景光于川陆度夕阳于绿畴验豳风于茅屋引高年于外朝察迩言于空谷欲起濒河之田务决下流之渎亟斯人室家之故而图之惟恐不速也南厯江淮东由兖冀于六旬之间迈四州之地猋风云兮景从出尘壒兮遐指属寒卉兮辇道起遥岑兮豹尾囘凛烈兮如春濩轻霞兮似绮探古蹟兮寥廓选名胜兮片晷染柔翰兮御墨香题片言兮烟峦紫校车攻兮蒐苗纬河山兮图史瞻雕舆兮苍螭盻翠盖兮鳯翅望五云兮翘首覩九斿兮辟易咸詟伏奔骇而莫敢仰视兮亦鳞布迅奋而不敢避也劳父老兮缯帛来儿童兮擎跽川原弥兮成尘阛阓溢兮如市纷抃舞而欢唿竞掎裳而连襼彼衢壤兮未闻渺黄轩兮奚致若夫自吴都而旋跸望宗鲁而回舆頫陪尾之清湍经昌平之里闾缅遗踪而仰止弭玉节而囘纡帐殿巍峩以星拱斋宫肃穆以高居日曈昽以始升风翕习而微嘘寂万籁以无声发贲镛而震区鸣和鸾于櫺星之内降玉辂于奎文之庐豆笾之陈旅旅箾籥之侣与与九拜之仪穆穆三献之爵徐徐俨羹墙之若接犹陟降于清虚留芝盖于法座悬中霤之御书焕道徳于亿祀昭显融于庭除祀典斯成圣容既舒于是陟诗礼之遗庭进师儒而命讲设黄幄以深严沛纶音于高朗九宾森其阶列两制肃而咸仰示敦勉于后裔录才隽于草莽钖衮衣于尚方出朱提于内帑举玉趾以循墙溯当年之讲席惝怳兮侍坐之堂晻霭兮燕居之宅杏坛之台弥高丹瓮之书似漆临井干兮苔青漱古泉兮镜碧陈删述兮端门聆金丝兮虚壁列石碣兮如林环缭垣兮树㦸抚遗桧以盘桓景文明于手泽挺坚贞兮凌霜将葳蕤兮化石几徘徊于路寝弥嘉赏于陈迹乃复税驾鲁城之北道经陋巷之门望林垧之蓊郁繄归藏之爰存轣兔沟之古道萦洙流之灵源既杳邈而若谷结神明以爲园僾享堂之肸蠁荐泮水之芹蘩讫礼仪之既具发皇览而靡竟祥符驻跸之亭端木墟庐之径林无宿鸟之鸣蓍有全爻之蕴旷轨辙以时遐建旌旗而山震当至尊之式临焕斯文之景运迨事竣以囘銮答凝承之休命合区宇以咸欢厯曩今而共庆于是含哺鼓腹之俦起而言曰在昔轩辕有襄城之驾帝尧至姑射之阿夐乎邈矣若后世汾阴望幸之年社首登封之事见于载籍未必爲万民也至夫虞氏成周巡狩之仪莫有倣而行之者今我皇上敬天勤民尊圣乐道复旷古之盛典继省方之遐躅生其时游其世获覩天子车旗采章沐浴徳敎恩泽如天之高靡所不覆帱如地之广靡所不含育皇王之迹殊矣神人之愿惬矣过阙里祀孔子亦巡行所及云尔恭纪幸鲁盛典告成十韵钦授二品冠服衍圣公长子孔传铎焚香棐几阅瑶编彷彿金声掷自天绿字赤文成此日翠华仙仗记当年道心想见宸心契祖泽长蒙帝泽宣顾问杏坛频太息手攀遗桧一周旋鸾旂半驻圜桥外讲幄曾开旧宅边採纳遂兼风十五雍容看奏礼三千鹓行鹭序如聨翼圣裔贤孙得竝肩异数特留随辇盖新恩仍扩护林田即今庙貌辉丹雘千古穹碑矗紫烟末系自慙无报答梦魂长遶玉阶前恭纪幸鲁盛典告成二十韵翰林院世袭五经博士加九级孔传鋕神禹观河日虞姚望岳年典非今代始礼迈百王先玉辂来殷地霓旌下蔽天蒙凫增紫气洙泗涌青莲顾问藏经壁亲临释菜笾摩挲坛畔桧泂酌宅中泉圣裔均蒙召贤孙毕至前鹓鸿方肃穆韦布得聨翩讲论干坤辟标题日月悬万邦咸悦矣吾道卜昌焉法驾囘銮去词臣载笔旋汗青当有述金石可胜䥴诏许罗英俊官仍授简牋一堂勤校勘十载费丹铅丽泽言难罄渊衷想粹然唐槐留辇路汉栢拱经筵苗裔沾恩大家门拜赐䖍总敎书万帙难纪礼三千沆瀣研珠滴蔷薇盥手鲜小臣沾帝力拜舞诵瑶篇甲子仲冬圣驾幸鲁恭纪阙里礼成以儒生获侍经筵纪盛排律一章户部广东清吏司员外郎孔尚任鳯厯开先甲葭灰动早阳人歌年豫泰天祚帝遐昌问俗来东土尊师过孔堂风云从剑佩星汉覩文章宛转鸾旗拂容与翠葆张斋宫神静穆露冕意彷徨赞币驰天使酌齐出上方一牢牲比汉九拜礼超唐臣庶陪敷奏曾孙事祼将俨然慿杖几肃尔对冠裳玉斚擎时重衮衣覆处香明庭罗羽籥古壁发笙簧六代宫悬备两阶象舞详升中仪卒度竣事敬无忘荣及羣贤席光生数仞墙昭垂归柱下观听集桥傍殿日红霞丽坛松碧影长经筵亲咫尺讲位出班行盛典逢非偶曲儒喜若狂欲裁三大赋词陋媿抒扬驾诣阙里恭纪候选知县张拱枢盛世绍中天唐虞精一传崇儒超汉代重道述文宣哲后巡方日羣黎戴圣年尧云沂水上舜日杏坛边谒庙隆先圣尊师启后贤松楸沾雨露桧栢起蜿蜒侍从冠裳肃臣工拜舞䖍荣光分七十褒宠竝三千式履絇丝古观车轮辐坚诗书垂逺泽礼乐覩遗编睿制丰碑灿龙章彩额悬芳徽光史册梨枣勒邮篇海宇同文治讴吟叶管絃荪荃迎御辇洙泗出甘泉造化中和赞宸游补助全皇猷难颂述大宝永乘干康熙二十三年十一月圣驾幸曲阜释奠先师恭颂候选州同知许永万乘东巡日隆冬幸鲁时风光迎象辂旭影耀龙旗既陟尼山麓还经泗水湄告䖍瞻阙里夙戒具骍牺清酟烝杯斚和羮列鼎彝笙镛陈雅奏祼献覩隆仪对越千官肃趋跄百辟随月临天仗皎露滴杏坛滋庭燎辉苍栢炉烟散玉墀思成钦止敬终祀不知疲典礼超前代尊崇表帝师銮仪留御盖宸翰洒新诗纪事仍编录鸿章复树碑敷天传翰墨千古仰昭垂睿质惟敦敏深宫备孝慈右文勤宥密至治进无爲道接精微统心传一贯遗巡游施补助政敎凛纲维旷典隆今日愚生洽颂私作人歌寿考重道际昌期驾诣阙里恭纪候选县丞张廷玫圣主崇文治鸾舆涖杏坛尊师超百代陪祀肃千官享荐骍牺洁恩荣雨露溥𢎞规修閟殿睿藻染柔翰华盖彤墀覆香风古桧盘天鸡鸣日下僊乐奏云端御墨传鸿宝丰碑树鉅观阳和随地布父老拥涂看礼洽千秋盛声腾万国欢瞻天齐拜手荡荡颂诚难驾幸阙里恭纪一章候选州同知冯暹銮仪簇仗戾山东共仰龙飞霄汉中漫拟成周歌泮奂逺逾黄帝访崆峒偃戈正值车书盛奠鼎难忘礼乐功紫极崇文真莫尚素王作则自无穷天开甲子逢熙皞地涌尼山见郁葱万乘景从垂化雨一时跄济肃羣工非关菜奠停仙跸爲慕羹墙访故宫古桧千霄摇瑞旭灵蓍傍衮拂仁风恍闻画壁金丝奏如见麟书玉帐通道统千秋遥契合心源万世本和同特修典礼辉前史还许官僚効匪躬皐禹尚难飏至徳邹枚何以竭雕虫伏覩幸鲁盛典恭述监生刘石龄灏穹生民溯古帝我皇至徳符轩羲书集阙庭授赤鸟字浮洛水传灵龟俎豆莘莘盛庠校珠璧灿灿辉长丽维皇廿三歳甲子贞元㑹合当斯时时巡岱宗绍虞舜释奠阙里崇先师原泉憩息见道体冬温藻荇生寒漪奎娄神㝢帝涖止玲珑鳯盖飘鸾旂冬十一月日己卯须明斋宿城南陲由櫺星门降辇入千官景从行如驰乐县先勅太常部八佾舞羽诸侯仪禁壶笾柉豆簠簋云雷之樽象与牺爵登三献肃九拜祝文我皇亲制辞讲筵秩秩设诗礼生儒聚观肃且祗三纲十翼启宸听圣孙论说宏皐比礼成载登大成殿敬瞻像设缁帷披周览古蹟及图画摩挲石柱蛟跜杏坛东南手植桧旋纹左纽承华滋还过旧宅眺遗井壁中隠隠闻金丝帝庸作歌四十字歌成展赐天颜怡万世师表洒宸翰仰视墨沈犹淋漓悬诸中天垂四㝢烛龙衔耀开幽涯曲茎葩瑵留御盖殊胜器皿陈朱提驾出北门幸林墓列栢数里何逶迤林扉正启辇路辟桥边洙水流冰澌兔沟之南封若斧左爲伯鱼前子思堂楹尚记庐墓处逺方珍木蕃孙枝古坛方石四十九汉时篆刻今犹垂亭名驻跸建宋代今皇更自垂鸿规林中交响尽文鸟墓旁枝叶皆神蓍奉引既毕乃先路翠华北指重迟迟二千余年附域兆诏增式廓千畆奇蠲租给复出异数四氏爵赏各有差又明年春颁御制褒崇至圣先师碑西山琢石航济水官窰烧瓦铺琉璃宸章更述先后圣世官东野宗周姬皇皇鉅典昭万世右文无有逾今兹袭六爲七事非细直爲圣道存纲维咏仁蹈徳溢絃诵皇帝万寿膺蕃釐野人作歌同击壤惭愧清庙明堂诗恭纪幸鲁诗二十韵世袭太常寺博士加一级孔毓琮崇儒闻往辟特典创熙朝运转堪舆泰天回斗极昭时巡开爽籁于迈戒严宵沉璧观河竣鸣銮望岱遥法宫悬象魏玉帐仰魁杓正值阳晖丽弥瞻圣徳劭麟游知警跸鳯舞感咸韶升降繇中闑趋跄凛外僚诚孚元醴溢意洽太羹调閟殿䕫司磬丹楹旷引箫覩兹呈万舞曾用格三苗命讲金声协留题玉筯琱诸生颁绮纩宗子赍文貂泂酌泉何幸游歌桧亦邀宸章铭石匮仙仗倚松乔楷荫仍纡辔蓍丛复驻轺千秋洙水上一旦翠华飘道统尊尼父心传属帝尧成由羣圣集礼视百王超埃壒慙奚补颙情叩紫霄恭纪幸鲁盛典诗二首翰林院世袭五经博士颜懋衡万乘霓旌下拂天哲王亲视圣人筵因知盛代修文物不减虞廷奏管絃遍厯林茔因访道下询草野爲褒贤存神过化今如此疑是唐尧甲子年其二桧楷多年圣泽新宸游厯厯动谘询抚摩彝器千秋碧顾盼图书四壁春自是庙庭留曲盖即看碑版勒王纶缥缃文绮同时赉更沐兴朝一视仁恭纪幸鲁四律翰林院世袭五经博士曾贞豫洙泗清源濬尼防紫气高亲师隆典举访道圣躬劳鲁殿看仪鳯殷阶集舞翿礼成懽子姓况复沛恩膏其二终古宫墙閟谁能罄所窥至尊游览徧百辟肃雍随汲井尝泉脉观文搨汉碑谒林还奠斚游豫到洙湄其三汉祖曾亲祀唐宗着咏篇道虽崇万古典莫盛今年御榜龙螭护宸章琬琰䥴圣心犹企恋日暮未言旋其四几筵颁赉泽礼视幸成均末裔沾殊宠青云悉致身家曾传圣脉谊敢后王臣讲义型仁训千秋谨志绅恭纪幸鲁诗二首翰林院世袭五经博士孟贞仁霭霭鸾旗贲鲁疆杏坛冬日转曦阳唐槐阴下千官列汉栢林边六驭翔考击钟镛陈古乐昭囘云汉发天章羹墙后圣亲先圣一体君师道脉长其二东封自古问尼山累代崇师只等闲辑瑞逺因巡狩届释芹初自省方还麟书有待增宸翰章甫遥疑揖圣颜何幸礼庭宣宝训小臣犹得侍鹓班恭纪幸鲁诗二章翰林院世袭五经博士仲秉贞祀岱千秋协量衡观河九有阅平成圣心直与天心接君道还兼师道明鲁国山川祥霭合灵光宫殿惠风清吾皇一展崇儒礼穷海遐陬仰治平其二章缝剑履圣人居拭笥修书荆棘除贲祀每传来玉册巡游曾几驻金舆登堂释奠陈瑶簴入庙谘询启石渠楷桧自从经御览更延精采万年余幸鲁纪恩诗二章翰林院世袭五经博士东野沛然翠羽东巡过岱宗回銮特幸伯禽封金丝再奏新韶濩诗礼重开古辟廱率土竞瞻天子气渊衷如觌圣人容君师一徳千秋合载笔赓飏愧莫从其二天行干健孰跻攀父子扶携觐帝颜齿及元公亲裔胄恩加禽父旧河山閟宫始覩龙光耀下士叨升鸳鹭班旷古未逢斯典盛黄农虞夏溯洄间恭纪幸鲁盛典告成敬赋四十韵翰林院世袭五经博士仲承述运际昇平日鸾回齐鲁乡循途云骑盛蔽野彩旗扬万姓咸嵩祝千官列鹭行喧阗遮御道拜舞近龙光筹报三更月令严五夜霜卿云笼泗水晓日荐扶桑仪卫排仙仗尚衣进衮裳崇师亲几席重道入宫墙释菜仪崇重焄蒿气审详尊亲前莫比神化世难忘肥腯牲牷硕粢盛黍稷香两楹陈整肃八佾舞回翔匜爵班文灿罍樽宝篆彰雝雝鸣管籥嘒嘒奏笙簧豫顺八音协调和六律良太羹留淡味旨酒载醇浆对越加诚敬骏奔慎济跄仪容称穆穆感格觉洋洋宗伯聨班次鸿胪执赞襄杏坛开灿烂阙里动辉煌天岂穷周士世犹奉素王丹甍含日月碧瓦砌鸳鸯仰视环堦级溯洄依栋梁纶言闻逊顺玉趾仰端庄受贺奎文阁经筵诗礼堂修齐阐治化翕辟论阴阳帝眷干坤表天威咫尺傍裁诗垂鳯藻制赋焕龙章盘舞宸翰丽飞腾御墨苍圣孙争踊跃贤裔尽光昌蟒服云垂体琅函锦满箱蒙恩曾未巳荷宠更非常过鲁还轻汉临廱逺迈唐依然辑玉帛犹自奉圭璋雅范超千古嘉猷振八方俗成修五敎民化正三纲光被山河泰休明社稷长高深穷极至精妙探微茫合徳追尧舜传心绍禹汤𢎞名垂简册永保庆无疆圣驾临幸阙里恭纪一律歳贡生王时鸿时巡旷举㑹冠裳释奠亲临旧讲堂齐拜恩波孙子庆欣瞻仗衞庙林光当年道徳传缝掖今日师儒在帝王千古渊源同作述仰窥宵旰蚤羹墙幸鲁盛典卷四十