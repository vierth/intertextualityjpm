中山世谱目录正卷首卷中山世谱序凡例十条当官姓氏中山世鑑原序中山世谱原序琉球舆地名号会纪历代国王世统总图卷一历代总纪历代总论卷二中山万世总纪卷三天孙纪舜天王舜马顺熙王义本王英祖王大成王英慈王玉城王西威王察度王武宁王卷四尚思绍王尚巴志王卷五尚忠王尚思达王尚金福王尚泰久王尚德王卷六尚稷王尚圆王尚宣威王尚真王卷七尚清王尚元王尚永王尚宁王卷八尚丰王尚贤王尚质王尚贞王尚纯王卷九尚益王尚敬王卷十尚穆王尚哲王尚温王尚成王卷十一尚灏王卷十二尚育王王世子尚濬卷十三尚泰王王世子尚典附卷附卷序中山世谱附卷序附卷一尚清王尚永王尚宁王尚丰王尚贤王尚质王附卷二尚贞王附卷三尚益王尚敬王附卷四尚穆王附卷五尚温王尚成王尚灏王附卷六尚育王附卷七尚泰王琉球典籍歴代总纪天地未分之初混混沌沌无有阴阳清浊之辨既而大极生两仪两仪生四象四象变化庶类繁颗由是天地始爲天地人物始爲人物时我琉球辟在福州正东偏南三里许而分野与杨州呉越同属女牛星纪之次倶在丑宫福建北极出地二十六度三分偏度去北极中线偏东四十六度三十分琉球北极出地二十六度二分三釐偏度去北极中线偏东五十四度则琉球与福州东西相去八度三十分推算径直海面一千七百里盖我国开辟之初海浪氾滥不足居处时有一男一女生于大荒际男名志仁礼久女名阿摩弥姑运土石植草木用防海浪而岳森始矣岳森既成人物繁颗然当时之俗穴居野处与物相友无有价伤之心歴年既久人民机智物始爲敌于时复有一人首出分郡类定民居者叫称天帝子天帝子生三男二女长男爲天孙氏国君始也二男爲按司始按司即如中朝诸侯之类三男爲百姓始长女爲君君之始君者妇女掌神职者之称也君君者令贵族妇女数十人各掌神职故合称之曰君君康煕之初议减其数而今有数职存焉次女爲祝祝之始祝者亦掌神职者之称也祝祝者诸郡诸村各有妇女掌神职者故合称之曰祝祝至今尚存而伦道始矣于是天孙氏继治之间相厥山川分爲三区一曰中头即中山也一曰国头即山北也一曰岛尻即山南也教民烹饪而民利之教民巣居而民安之方是时也书契未兴望月亏盈以纪时节候草荣枯以定年歳澹泊无爲而俗自化然当时之民未知稼穑逐捕禽兽以爲食拾收菓实以爲饭歴年亦久麦粟黍天然生于久高岛稻苗生于知念玉城始教民耕种而农事兴矣麦春熟稻夏熟是故旧制国君毎年二月幸久高岛四月幸知念玉城亲自致祭以报皇天后土成物之徳也康煕十二年癸丑以道远海阻之故始改旧制遣使代祭着爲定规繇是规模始兴民俗丕变昔之皮草蔽体者今始有巾裳昔之巣居穴处者今始有屋庐亦暴海水爲盐木汁爲酢酿米麪爲酒其味甚薄而民习骎骎乎非复前日之俗矣国俗至此而爲一变爰相厥地始建城都于中山名曰首里次后画野分郡俗唿郡曰间切毎郡置按司奉事于首里而上下安矣当时风俗淳朴民习端悫有神出见而诧游者国人唿之曰君眞物事神之俗自此而始夫诸神诧游必系妇女故国人亦尊之曰女君神以妇人不二夫者爲尸降则数着灵异国有不良神辄告王指其人擒之故国人竦然畏惮不敢侮侵其神不一名亦不同乌富津加久罗神者天神也此神所掌之职今难考焉仪来河内神者海神也此神所掌之职今难考焉君手摩神者天神也此神乃国君登位承统即一代一次出见祝国君万歳之寿二七日诧游至今相传御呗者乃其时之诧宣也新悬神者海神也此神五年一次或七年一次出见凡人心志诚笃者之家此神亲自来格祝寿延年邪诡者之家必不来格亦人之行不善者此神宣言加刑罚此亦二七日之诧游也荒神者海神也此神三十年一次或五十年一次当世道衰微不仁乱逆之徒恣心衡行之时神即出见加刑罚是惩悪劝善之神也二七日诧游必于奥出见故俗云奥之公事浦巡神者天神也此神亦国君一代一次出见徧巡国土而护衞国祚之神也与那原公事者兼阴阳之神也此神于闻得大君初诧之时作诧游亦二七日诧游也于与那原出见故俗云与那原公事月公事者天神也此神毎月一次出见护衞国祚祝国君万歳之寿一日诧游也河内君眞物者海神也此神春三月夏六月秋九月冬十二月一年四次出见是亦护衞国运之神也毎季七日诧游故俗曰七之公事五谷神者护衞五谷之神也节节出见当时之人心志朴实信之极深遗老传有云往昔之世人心笃实神常爲之护衞有感必应间有海寇来侵则神辄化其米爲沙其水爲咸或使寇贼爲盲唖忽然飓风遽起舟皆沈覆崩裂至后世人心机巧临祭懈怠故护衞之神不复常见云尔诧游之俗传至尚丰王世尚有存焉盖往昔之俗以隋书及遗老传而合参考之则男女皆以白纻纒髪从顶后盘绕至额男人用鸟羽爲冠装以珠贝饰以赤毛形制不同妇人以墨黥手爲文以罗纹白布爲帽其形正方皆织树皮并杂色纻及杂毛以爲衣制裁不一缀毛垂螺爲饰杂色相间下垂小贝其声如珮缀铛施钏悬珠于颈又织藤爲笠饰以毛羽猎渔者之家必安兽头于门戸上俗事山海之神祭以酒肴或累石繋幡以爲神主嫁娶以酒肴珠贝爲聘或男女相悦便爲匹偶妇人产后以火自炙令汗出数日便平复凡有宴会止以一盏轮流饮之共饮颇醉一人唱衆皆和音颇哀怨或令女子摇手而舞偶得异味先进尊者而后少者食之其病死者气将絶擧至庭气絶则亲族哭泣相弔后洽其尸去腐收骨以布纒之裹以苇席亲土而殡上不起坟子爲父者数月不食肉国无赋敛有事则均税厥田良沃先以火烧而引水灌之其农器以石爲刄长尺余濶数寸而垦之土宜稻粱黍麻豆赤豆胡豆黒豆等尤多猪鸡王所居之舍彫刻禽兽所乘之簥制爲兽形令左右舆之而行按司所乘亦爲兽形其制稍异君臣上下之节拜伏之礼有之如亡俗无文字国人好攻战人皆骁健郡有按司村有酋长皆以善战者爲之而理民间之事兵器有刀矟弓箭剑铍之属国贫少铁刄皆薄小多以骨角辅之我国不产镔铁之属何以得有兵器耶疑是当时有与他国相通者也欤编纻爲甲或用皮爲之间有乱逆者爲悪则率兵弑之或将所杀人祭其神或悬髑髅于树上以箭射之其甚者共聚而食之仍以髑髅奏功于王王则计功赐冠其功多者使爲队师又用刑无律准皆临事科决其狱讼亦皆断于酋长不伏则上请于王王令群臣共议定之狱无枷锁唯用绳缚轻罪用杖决死刑则铁锥大如箸长尺余钻其顶而杀之其俗习大概如此隋大业元年乙丑海师何蛮毎春秋二时天清风静东望依稀似有烟雾之气亦不知几千里三年丁卯炀帝令羽骑尉朱寛入海访求异俗海师何蛮言之遂与蛮倶抵本国遥观地界于波涛间蟠旋蜿延其形若虬浮水中名曰流虬嗣后改名流求故唐宋之吏皆曰流求言不相通掠一人而返明年帝令朱寛复至抚之不从寛取我布甲等物而还帝复遣武贲郎将陈稜朝请大夫张鎭州等率兵至国其军甚衆时稜将南方诸国人从军其军中有崑崙人颇解我语稜令其军人慰谕之国人拒逆不从终爲逆战我军败走稜大驱军兵进至城都频战又败稜焚我宫室掳男女千余人载军实而返自尔隋遂絶不复遣来时乃天孙氏之裔威徳渐衰四方按司各据其土筑城聚兵以争权威隋氏既亡歴唐至宋尚未尝入贡于中朝唯能过海通诸国而常来往贸易以备国用耳先是我国俗习与中国大异至于唐宋汎与诸国来往俗习日改礼节渐作而政法兴矣国俗至此而爲再变南宋干道元年乙酉鎭西爲朝公随流至国生一子而返其子名尊敦后爲浦添按司淳煕年间天孙氏二十五纪之裔孙爲权臣利勇所灭时浦添按司尊敦倡义起兵来诛利勇国人推戴尊敦爲君是舜天王也舜天登位制度新定国俗大革国俗至此而爲三变在位五十一年薨舜马顺煕立舜天王世子在位十一年薨义本立舜马顺煕王世子灾厄饥馑民不胜忧在位十一年禅位于惠祖世主之长子英祖即是英祖王也英祖登位施仁敷徳恤民进贤刑措不用国人大服西北大岛久米岛等处亦始来朝而国大治矣时宋已亡元定天下至元年间世祖改流求曰瑠求遣兵来征不果元贞之初成宗遣大将率兵来撃国人合力拒战不从元兵擒一百三十余人而返在位四十年薨大成立英祖王世子恭俭求治在位九年薨英慈立大成王第二子在位五年薨玉城立英慈王第四子淫虐无道世衰政废兵乱复兴国分爲三大里按司称山南王今归仁按司称山北王各据兵权騒动不止在位二十三年薨西威幼沖践祚玉城王世子母后乱政用非其人臣民皆畔在位十三年薨诸按司废世子推尊浦添按司爲君即是察度王也察度登位亲贤远侫万民称颂时元已亡明定天下洪武之初太祖改瑠求曰琉球遣使招抚王悦始通中朝入贡以开琉球维新之基国俗至此而爲四变嗣是山南王山北王亦各入贡当与中山争衡不止事闻于朝太祖遣使赐勅三王以罢兵战王愈恭理治南夷宫古八重山等岛皆来称臣由是始筑层楼以爲游观之具在位四十六年薨武宁立察度王世子本国受勅使册封自武宁始奢侈宴游荒于酒色坏覆先王之典刑臣民皆叛在位十年佐敷按司巴志发兵问罪武宁出城伏罪巴志奉父思绍爲君即是尚思绍王也尚思绍登位令巴志起兵亦灭山北山北有国凡四主九十有余年在位十六年薨尚巴志立思绍王世子中朝赐尚姓舜天姓源自英祖至思绍皆无姓氏巴志始有尚姓故追称其父曰尚思绍英明神武雄才盖世诸按司皆服遂灭山南山南有国凡四主一百有余年而琉球复归一统本国有三府及三十六岛总称之曰琉球在位十八年薨尚忠立巴志王第二子仁厚恤民深有作爲惜其享国不永在位五年薨尚思达立忠王世子在位五年薨无嗣尚金福立巴志第六子在位四年薨王弟布里与世子志鲁争立叔姪大战两伤倶絶国人议推越来王子尚泰久爲君尚泰久立金福王之弟在位七年薨尚徳立泰久王第三子耽酒色好杀戮时奇界叛王自往平之由是骄傲愈甚国政日乱御锁侧官金丸极言屡谏皆不听在位九年薨世子将立群臣杀之国人推戴金丸爲君而我中山得开万世王统之基矣天孙氏共二十五纪起乙丑尽丙午歴一万七千八百二十年舜天王舜马顺煕王义本王共三王起丁未尽己未歴七十三年英祖王大成王英慈王玉城王西威王共五王起庚申尽己丑歴九十年察度王武宁王共二王起庚寅尽乙酉歴五十六年尚思绍王尚巴志王尚忠王尚思达王尚金福王尚泰久王尚徳王共七王起丙戌尽己丑歴六十四年歴代总论夫治也者在于擧贤任能恤民重农信赏必罚明礼正俗而教化之道必以身先之使国人知趋向之方而已矣夫有国者得其道则民戴之如父母失其道则民视之如仇敌故舜之命禹曰道心惟微人心惟危惟精惟一允执其中盖十六字之传岂非千万世心学之要也哉窃惟我国天孙氏二十五纪之裔孙徳微政衰爲权臣利勇所簒利勇亦非其徳妄践大位未几月国人诛之自此而下安危不一难以悉擧姑取其最关于纲纪者论之夫舜天以孤穷开基浦添一擧义兵风驱电扫以匡国家非英明豁达之主其孰能之哉惜其孙义本以饥疫之故授鸿业于他人何其资质削弱若斯之甚也尭之水汤之旱皆灾变也圣人尚难免乎灾变况他人也当此之时惟能修徳愈勤理政则灾变可消人心可定岂可以一朝之忧废百世之业也哉然英祖生而圣明登摄国事疫止年丰人心甫安岂大将启英祖之治也欤嗣是承禅宅位四十戴功冠诸王徳溢裔夷西北诸岛始来入贡及其薨也深山穷谷亦皆奔走悲号如丧考妣可谓至徳而已矣数世继治至于玉城政徳复衰国分爲三王室陵夷生民涂炭然而去英祖未远流风遗俗尚有存焉则可与有爲之时也惜哉西威昏愚母后乱政非若宣王中兴之君矣时有察度起布衣爲臣民推戴就位莅政终开琉球维新之基本国通中朝自此始亦希世之贤君也然得南夷称臣而心稍骄奢南方诸岛始来入贡而中山渐强王大喜骄心稍萠建游观之楼而忘忧轻物王造高楼戯言曰予居此楼谁敢加害当夜有蛇咬其手若非英明仁厚之主又乌得有保其终乎武宁嗣立荒于酒色奢侈宴游自絶于天盖其所宗絶祀之祸呜唿俗流之弊其亦可畏也哉盖人主存亡祸福虽曰天所致实所自招也桀纣幽王以圣王之孙而亡汉祖唐宗以布衣之身而兴皆自爲也岂必谓之天也哉故伊尹告大甲曰嗣王祇厥身周公戒成王曰天命自度皆古圣贤而所以启廸其君者如出一口其亦可不思焉哉中山万世总纪大明成化六年庚寅我始祖尚圆王以御锁侧官爲万民推戴即国王位其爲人也寛仁大度徳耀简册而弘开万世维新之业在位七年薨以世子尚眞幼沖之故王弟尚宣威权摄国事而立未几月神有出见奉尚眞就位尚宣威退隐于越来其年卒谥义忠时王歳十三善继父志善述父事亲贤远侫大定政法卒致雍煕之休自天孙氏而下国俗屡变传至此时而大雍变但八重山岛絶贡不朝王发兵问罪在位五十年薨尚清立眞王第五子英明豁达务精于治时发兵讨大岛酋长与湾大亲在位二十九年薨尚元立清王第二子敬天法祖终始如一时大岛叛而不朝王自率军征之在位十七年薨尚永立元王第二子在位十六年薨无嗣尚宁立眞王曾孙尚懿之长子在位三十二年薨无嗣尚丰立元王第三子尚久之第四子仁徳英明政教复兴国俗至此雍变大定在位二十年薨尚贤立丰王第三子会明已亡清定大统而中朝道阻在位七年未受册封而薨无嗣尚质立丰王第四子恭俭修徳克守基业在位二十一年薨尚贞立质王世子温厚其徳社稷奠安始建圣庙于唐荣文风丕振在位四十一年薨世子尚纯性质聪敏重学崇道奈先已辞世由是尚益立尚纯长子在位三年未受册封而薨尚敬立益王世子修徳崇道视民若伤王政咸兴享国平安但见山秀河清君明臣良而麟趾之祥与天地无疆矣在位三十九年薨尚穆立敬王世子天性聪明忠顺最敦孝治丕显尊贤育才且知稼穑之艰常行补助之政举国士民深亲戴焉在位四十三年薨世子尚哲性敏好学器度寛洪奈先已辞世由是尚温立哲王第二子资禀纯粹励精求治而于其仁义礼乐教化之大者尤兢兢焉汲汲焉宵衣而待旦日中不暇食建学立教移风易俗将大有爲之君也惜哉在位八年弱龄而薨尚成立温王世子在位一年未受册封而薨尚灏立哲王第四子性质恭俭尊擧贤能爱恤耄期知农务之艰难助民间之不给后因患症命世子尚育权摄国事在位三十一年薨尚育立灏王世子性质笃厚崇儒重道能继先志建文庙并启圣祠于首里教化大兴在位十三年薨奈世子尚濬先已辞世由是尚泰立育王第二子天孙纪天孙氏乃天帝子之长子始爲国君称天孙氏既而交让相传凡二十五纪起乙丑尽丙午歴一万七千八百有二年皆天孙氏之裔孙也但其间名氏倶不传故曰天孙纪天孙氏继治之间相蕨山川分爲三区中头岛尻国头是也教民烹饪教民巣居及五谷生教民耕种暴海水爲盐取木汁爲酢爰制巾裳构屋庐始建城都于中山名首里又画野分郡俗唿郡爲间切置按司致治皆乃天孙氏承传之间所以继天立极之大功也但世代之初书契未兴治乱盛衰姓名事功之属靡从详考其无如之何而已下至唐宋之代汎与诸国相通则天孙氏裔流之末亦用文字也可知焉然记籍湮没而今有存者鲜矣深可惜也哉南宋淳煕年间天孙氏二十五纪之裔孙徳微政衰其臣利勇专权没遂自弑君簒位由是四方騒动兵乱大兴盗贼蜂起按司酋长各据兵权争雄不息擧国生民涂炭既极先是本国船只有往诸国以致贸易者必奉宪令而后过海洋方是时也皆因兵乱而私窃过海者甚衆故宋史流求传有云淳煕年间流求常率数百辈猝至泉州之水澳头等村肆行杀掠者以此故也时浦添按司尊敦倡义起兵以讨利勇国人推戴尊敦以就大位是爲舜天王舜天王舜天王姓源神号尊敦童名不传宋干道二年丙戌降诞父鎭西八郎爲朝公母大里按司妹名号不传妃不传世子舜马顺煕附纪舜天王之父爲朝公生得身长七尺眼如秋星武勇出衆最善于射乃日本人皇五十六世清和天皇后胤六条判官爲义公第八之子也宋绍兴二十六年丙子和朝保元元年日本神武天皇七十四世乌羽院与太子崇徳院失和构怨各招兵战时爲朝公住于鎭西投崇徳院以助其战寡不胜衆大败被擒诸将受诛公见流于伊豆大岛宋干道元年乙酉公驾舟以游暴风遽起舟人惊恐公仰天曰运命在天余何忧焉不数日飘至一处海岸因名其地曰运天即今山北运天江乃公之所飘至也公上岸徧行国中而游国人见其武勇尊之慕之公通于大里按司妹而生一男居处日久故郷之念自难禁要携妻子还乃至牧港开舟走得数里飓风骤起漂囘牧港閲数月择吉开洋未数里飓风如前舟人皆曰予闻男女同舟爲龙神所崇请留夫人以全性命公不得已乃谓夫人曰吾与汝情缔鸳鸯坚矢金石奈天违人意不能倶还乞汝用心养育吾儿长成之后必可有大爲言毕各涙如雨遂与妻子相别开舟而还夫人携儿前至浦添而居焉儿名尊敦荏苒间尊敦稍长居动异常器量出衆宋淳煕七年庚子尊敦年十五歳才徳兼备国人尊之推爲浦添按司境内大治正会天孙氏二十五纪之裔徳徴政衰有一权臣利勇者深受君恩弱年任近侍官壮年专掌国政从己者赏之逆己者罪之权威尤盛国人畏之如虎一日入内殿乘隙杀君自立称国君时尊敦歳二十二英雄无此倡义起兵四方应之如响尊敦领义兵来围城问罪利勇怒曰先君无徳予奉天命立爲国君汝乃孤穷匹夫岂可敢妄动兵耶尊敦大怒曰汝自幼沖深沐国恩义宜致忠岂有逆天簒位之理耶吾今倡义诛贼以谢天人之怨言毕激励军兵一齐攻城利勇领兵拒战矢石如雨尊敦奋勇攻破城门诸军乘势杀入阙庭利勇无力可施遂杀妻子自刎而死国人大喜皆推尊敦以就大位纪宋淳煕十四年丁未即位辅臣不传舜天王就位政法新定国俗丕变有功必赏有罪必罚徳被万民泽溢四境舜天右鬓上有瘤如角常结髻于右边以掩其瘤及就王位国人皆法之如结欹髻宋嘉煕元年丁酉薨在位五十一年寿七十二舜马顺煕王神号其益美童名不传宋淳煕十二年乙巳降诞父舜天王母妃不传世子义本纪宋嘉煕二年戊戌即位辅臣不传舜马顺煕王续父致治社稷奠安宋淳祐八年戊申薨在位十一年寿六十四义本王童名神号不传宋开禧二年丙寅降诞父舜马顺煕王母妃及世子名号不传纪宋淳祐九年己酉即位摄政英祖本国摄政自英祖始勤职七年受禅就位义本王爲人天资削弱仁而少断就位之后饥馑频加疫疠大作人民半失义本大惊召群臣曰先君之世国丰民安今予无徳饥疫并行是天之所弃也予要让位于有徳而退卿等爲我擧之群臣佥曰恵祖世主之嫡子名英祖生有瑞徴圣徳大着国人敬之义本大喜召英祖摄国事果然疫止年丰摄政七年人心皆归之宋宝祐七年己未义本年五十四在位十一年谕英祖曰予爲天所弃致民半失今汝秉政年丰民泰乃天之所眷也宜承大统为民父母英祖固辞群臣皆劝之义本遂让位于英祖而隐其隐处今无可考故寿薨不传起舜天丁未尽义本己未凡三王七十三年英祖王神号英祖日子童名不传宋绍定二年己丑降诞父恵祖世主母妃名号不传世子大成附纪恵祖世主乃天孙氏后裔也当时恵祖爲伊祖按司行善积徳然结褵之后全无生育至晩年其妻梦日轮飞来入于怀中既而喜酸悪饭恵祖料是前梦有徴月既满足临蓐之日见祥光异彩从屋中直透云端并异香满屋早已生得一男子恵祖满心喜悦爱之惜之如异宝一般当时之人以爲天日之子英祖生而圣明亲贤崇道其徳大着歳二十五会义本之世饥疫并行民不胜忧国势将危英祖奉命登摄国政饥疫倶止人心始安摄政七年国人仰之如父母卒受义本禅爲君纪南宋景定元年庚申即位辅臣不传英祖王登位仁徳恤民刑措不用景定二年辛酉徧巡田野始正经界均民力然后谷禄丰登百度悉擧而国大治王始筑墓于浦添名其山曰极乐山五年甲子久米庆良间伊比屋等岛皆始入贡咸淳二年丙寅大岛等处皆始来朝入贡王曰隔海殊地素非吾政令所及何爲来贡耶对曰近我海岛无烈风勐雨之患五谷饶熟是必王国之善政感于天地故也是以来贡王悦受其贡而厚赏送归次后毎年入贡附东北诸岛入贡之后王命辅臣建公舘于泊村令置官吏治诸岛之事即今泊御殿是也又建公仓于泊御殿之北令收贮诸岛贡物即今天久山圣现寺是也但公舘公仓何年建之并何代以公仓爲寺院倶年代难考故附纪焉附感淳年间王命辅臣建寺于浦添城之西名曰极乐先是一僧名禅鑑不知何处人驾舟飘至那覇王命构精舍于浦添名极乐寺令禅鑑禅师居焉是我国佛僧之始也歴年久远寺既荒坏今无存焉元至元二十八年辛卯世祖灭宋改天下之号曰大元世祖改流求曰瑠求遂遣副万戸杨祥等率六千军给金符赉诏以降我国杨祥行出海洋遽会一山军相战小挫未至我国而引还元贞二年丙申世祖崩成宗嗣立改元元贞福建省平章政事高兴上言瑠求未从宜发兵袭之成宗遣省都鎭抚张浩等率军抵国时我国臣民深沐王化皆有委身爱国之心见元兵来侵国人合力拒战不降张浩无计可施卒掳一百三十人而返元大徳三年己亥八月初五日薨在位四十年寿七十一升遐之日深山穷谷亦皆奔走悲号如丧考妣诚希世贤君也大成王名号不传南宋淳祐七年丁未降诞父英祖王母妃不传有数男第二子曰英慈其余不传纪元大徳四年庚子即位辅臣不传大成王爲人温厚恭俭常以仁义措事以礼让接物国丰民泰坐享大平元至大元年戊申十二月初八日薨在位九年寿六十二英慈王名号不传南宋成淳四年戊辰降诞父大成王母妃不传有数男第四子曰玉城其余不传纪元至大二年己酉即位辅臣不传英慈王谨遵旧章志在致治而无贤佐元皇庆二年癸丑九月二十日薨在位五年寿四十六玉城王名号不传元元贞二年丙申降诞父英慈王母妃不传世子西威附纪大徳十年丙午始领玉城称玉城王子后践祚故国人称玉城王纪元延祐元年甲寅即位辅臣不传玉城王爲人贪酒色好畋猎怠于政务而不行朝觐之礼由是诸按司不朝百姓胥怨延祐年间国分爲三大里按司自称山南王而兼城・眞壁喜屋武摩文仁东风平丰见城具志头玉城知念佐敷东大里等处皆从山南焉今归仁按司自称山北王而羽地名护国头金武及伊江伊平屋等处皆从山北焉中山惟有那覇泊村眞和志南风原西原浦添北谷中城越来读谷山胜连具志川耳三山争衡攻战不息海岛亦絶贡不朝而中山愈衰元至元二年丙子三月十一日薨在位二十三年寿四十一西威王名号不传元致和元年戊辰降诞父玉城王母妃及世子名号不传纪元至元三年丁丑即位辅臣不传西威幼沖践祚时年十歳王母专权牝鸡乱政贤者退隐小人争进时察度爲浦添按司才徳大着诸按司皆服西威在位十三年寿二十二元至正九年己丑四月十三日薨国人废其世子奉浦添按司察度爲君起英祖庚申尽西威己丑凡五主九十年察度王神号大眞物童名不传至治元年辛酉降诞父浦添间切谢那村奥间大亲童名诞寿倶不传母天上神女也察度有一姉一弟姉名不传弟名泰期疑是异母之弟也妃胜连按司之女名号不传世子武宁附纪奥间大亲不知为何人后裔也常以农为业家贫不能娶一日耕田归至森川泉名洗手足见一妇女临泉沐浴容色絶伦大亲意想吾村野中未尝见此妇恐是从都中来耶亦何独身在此沐浴也暗暗歩进从树荫见之其衣悬于枝上亦非常人之衣大亲愈疑窃取其衣藏于荒草内故意走到其处妇女惊慌着裳仍欲穿衣则衣没有妇女掩面而哭大亲问曰夫人自何来也妇女直告之曰妾乃天女也下界沐浴今已飞衣被盗不能上天乞为代寻大亲心悦骗之曰夫人暂坐我屋我往代寻天女喜倶至草屋大亲就把其衣深藏于仓内日去月来歴十余年生一女一男其女子稍长知其藏衣处一日携弟而游且歌曰母之飞衣在六桂仓母之舞衣在八柱仓母闻大悦窥夫亡登仓视之果藏干柜中以稻草蔽之即着飞衣而上天大亲及女儿皆各举面仰天放声恸哭天女亦留恋难舍再三飞上飞下终乘清风而飞去其男子即察度也察度长大先是好渔猎不务农事或游四方不从父教大亲甚忧时乃胜连按司有一女子才美兼备贵族名卿之家媒求者极多父母许之而女子不从察度闻之前至胜连请见按司门上人笑曰尔何人耶岂非乞丐者乎察度曰我特来欲求一事守门人报于按司按司异之令召见之察度直趋大庭言曰吾闻贵女未许嫁今吾特来相求按司及侍士皆掩口笑以为狂癫时女子从缝隙视之见其人恍然若戴君主之盖而徳器俨然更非常人气象女子向父曰此人足配按司怒曰前不许名卿贵族之求人与賎夫岂非见笑于世耶女子曰视此人容貌衣服虽类乎鄙賎实非常人后来必有大福按司平日信服女子才智不敢强矫乃谓女子曰汝意既如此吾卜筮以决吉凶即日卜果有王妃之兆按司大喜因而许之谓察度曰汝择吉迎之察度喜择吉亲迎按司恤其贫苦装途资贿甚盛察度不悦谓妻曰汝生富骄习美饰而吾实贫賎不敢当礼妻曰惟命是从乃悉归侍御服饰即随察度共至草庵只见垣牖倾圯风透雨湿不堪清贫其家焼柴之器纵横尺余上堆灰炭四围潅松油仔细见之乃黄金也妻怪之曰此物从何来亦何为焼柴之器耶察度曰吾田园堆满者皆斯物也倶与行视果堆满者皆金银也夫妻大悦拾收藏之就其地建造楼阁名曰金宫即今大谢那村所谓金宫社是也当时牧港无桥南北之人自金宫前而往还察度视之饥者与食寒者与衣又有日本商船多带铁块至牧港发卖察度尽买收之耕者与铁使造农器百姓仰之如父母推为浦添按司境内大治远近皆慕时西威王薨世子五歳大臣或欲辅立国人佥曰观先君之政残仁贼义暴虐无道臣民敢怨而不敢言今更立幼沖世子则向何图治乎浦添按司仁人也诚足为民父母遂废世子推戴浦添按司察度为君纪元至正十年庚寅即位王相亚兰匏仕至武宁本国掌政柄者称王相自此始法司名氏不传昔者以法司称阿司多部至明末始称法司察度王践大位悉改先朝之虐政以寛治民亲贤远侫仁而威恵而信其妃亦有贤徳而国人大服惟山南山北争衡不从明洪武五年壬子太祖灭元改天下之号曰大明时乃太祖改瑠求曰琉球又遣行人杨戴赉诏至国诏曰昔帝王之治天下凡日月所照无有远迩一视同仁自元政不纲天下兵争者十有七年朕起布衣开基江左命将四征不度西平汉主陈友谅东缚呉王张士诚南平闽越北清幽燕朕为臣民推戴即皇帝位定有天下之号曰大明建元洪武是用遣使外邦播告朕意使者所至称臣入贡惟尔琉球在中国东南远处海外未及报知兹特遣使往谕尔其知之故谕察度王受其诏即遣弟泰期奉表称臣贡方物太祖赐王大统暦及金织文绮纱罗各五疋赐泰期衣币有差由是琉球始通中国以开人文维新之基七年甲寅王遣弟泰期等奉表贡方物并上太子笺及贡物太祖赐王暦及币帛有加又赐泰期衣币靴袜副使惹爬燕芝及通事从人皆有赏赐八年乙卯太祖命附祭琉球山川于福建九年丙辰太祖遣刑部侍郎李浩至国市马及硫黄王遣弟泰期等从李浩往贡方物时国俗市易不贵纨绮惟磁器铁釜是尚李浩归而言之次后市易多用是物十年丁巳王遣弟泰期等表贺元旦贡马及硫黄赐赉如例十一年戊午王遣使奉表贡方物赐赉如例十二年己未王遣使奉表贡方物赐赉如例十五年壬戌王遣弟泰期及陪臣亚兰匏等贡马及硫黄太祖赐王币帛有加更命尚佩监奉御路谦送泰期等返国时我国三王争雄攻战不息路谦归而奏此事十六年癸亥王遣亚兰匏等表贺元旦贡方物兼谢路谦护送之恩时乃山南王承察度亦始遣其臣师惹等奉表入贡山南入贡自此而始太祖赐中山王察度镀金银印一及币帛七十二疋又赐山南王承察度币帛七十二疋而遣中使梁民及路谦赉诏至国令三王息兵战诏中山王曰王居沧溟之中崇山环海为国事大之礼不行亦何患哉王能体天育民行事大之礼自朕即位十有六年歳遣人朝贡朕嘉王至诚命尚佩监路谦报王诚礼何期王复遣使来谢今令内使监丞梁民同前奉御路谦赉符赐王镀金银印一近使者归言琉球三王互争废农伤民朕甚悯焉诗曰畏天之威于时保之王其罢战息民务修尔徳则国用永安矣又诏山南山北二王曰上帝好生寰宇之内生民众矣天恐生民互相残害恃生聪明者主之迩者琉球国王察度坚事大之诚遣使来报而山南王承察度亦遣人随使者入觐鉴其至诚深可嘉尚近使者自海中归言琉球三王互争废弃农业伤残人命朕闻之不胜悯怜今遣使谕二王知之二王能体朕意息兵养民以绵国祚则天必佑之不然悔无及矣中山王察度山南王承察度山北王怕尼芝各受其诏罢战息兵亦皆遣使谢恩太祖赐三王衣币山北入贡自此而始十七年甲子王遣阿布耶等奉表贡方物赐王钞币本年八月二十一日护国寺开山住僧頼重法印入灭盖頼重乃日本人也何年至国以建寺于波上山今不可考然洪武十七年頼重入灭则乃朝之末或明朝之初其至国也无疑焉十八年乙丑王遣使表贺元旦贡方物太祖赐王海舟一而山南王山北王各遣使入贡太祖赐山南王海舟一又补给山南山北二王驼纽镀金银印各一十九年丙寅王遣亚兰匏等贡马一百二十匹硫黄一万二千斤太祖赐宴及钞此时与常贡不同疑是别有縁由而进之今不可考二十年丁卯王遣亚兰匏等奉表具方物并进皇太子笺献马时山南王承察度及其叔汪英紫氏山北王怕尼芝亦各遣使入贡二十一年戊辰王遣甚模结致等贡马表贺天寿圣节本年太祖以所获元主次子地休奴发流于我国二十二年己巳王欲遣子弟入监读书不果二十三年庚午王遗通事屋芝结等表贺元旦贡方物世子武宁亦贡马五匹硫黄二千斤胡椒二百斤苏木三百斤本年宫古八重山始来称臣纳贡于中山先是中山遣使入京其使臣被风飘至彼岛时乃二岛之人见琉球行事大之礼各率管属之岛称臣纳贡由是中山始强二十四年辛未王及世子武宁遣亚兰匏嵬谷致等奉表贡马及方物时山南王叔汪英紫氏亦遣使表贺天寿圣节二十五年壬申王及世子武宁遣使进表笺贡马并遣从子日孜毎阔八马寨官子仁悦慈三人入监读书国人入监自兹而始太祖各赐衣巾靴袜衾褥及钞礼待甚厚时附疏言通事程复叶希尹二人以寨官兼通事往来进贡服劳居多乞赐职加冠使本国臣民有所仰止以变番俗太祖从之更赐闽人三十六姓始节音乐制礼法改变番俗而致文教同风之盛太祖称为礼义之邦程复叶希尹不知何时至国受仕也以今考之疑是入贡之初太祖遣之故程复告老致仕王具疏言之又曰三十六姓或老而返国或留而无嗣今仅存者惟有蔡鄙林梁金五家耳且毎年五月龙舟兢渡是亦闽人至国然后始造但年纪难考故合纪焉本年山南王承察度遣从子三五郎尾及寨官子实他卢尾贺段志等三人入监读书赉如中山例本年王建造高楼以备游观先是中山渐衰自宫古八重山臣服以后国势始强由是王稍骄奢建造数丈高楼以备游观一日登楼戏言曰予居此楼谁敢加害当夜蛇咬王左手其患处肿烂而手终断法司奏曰王手如此何以行礼愿进臣手奏毕割其手献之召医续疗是故察度左手色黒多毛与全体异察度寿影传在于末吉万寿寺万暦三十八年庚戌九月二十二日因寺失火而烧灭矣二十六年癸酉王遣麻州等贡方物又遣寿礼结致等贡马偕寨官子段志莓入监读书太祖命赐如例亦傔从各给布衣嗣是歳必照例赐焉二十七年甲戌王遣亚兰匏等奏乞王位冠带并贡方物太祖赐宴于会同馆赉赐如例时王又具疏言亚兰匏掌国重事乞升授品秩给赐冠带又乞以通事叶希尹等二人充千戸太祖皆从其请并命礼部图冠带之制示之俾亚兰匏称王相而秩同中国王府长史本国专掌国政者称王相自兹而始二十八年乙亥王遣王相亚兰匏等奉表贡方物赉赐如例山南王叔汪英紫氏山北王珉亦各遣使入贡太祖皆赐钞本年十月初五日王薨在位四十六年寿七十五武宁王神号中之眞物童名不传元至正十六年丙申降诞父察度母胜连按司之女名号不传妃及世子不传纪明洪武二十九年丙子即位王相亚兰匏勤职年数不详法司名氏不传武宁爲人言足饰非辩足拒諌奢侈宴游荒于酒色后爲佐敷按司巴志所灭本年中山遣使入贡时未以察度讣告山北王珉薨其子攀安知立受封于朝遣使入贡山南王承察度及王叔汪英紫氏亦遣使入贯时乃太祖诏遣中山官生三五郎亹等归省更赐三五郎亹白金七两綵缎六表里及钞五十锭寨官之子实那卢亹綵缎一表里及钞二十锭是年中山又遣使入贡尚未以察度讣告偕寨官之子麻奢理诚志鲁二人入监就学由是三五郎亹复与倶往请卒业太祖许之仍赐如例三十年丁丑中山两遣便贡马及硫黄时未以察度王讣告山北王攀安知山南王叔汪英紫氏亦各遣使入贡三十一年戊寅中山遣王相亚兰匏等贡马及硫黄世子武宁亦入贡尚未以察度讣告时太祖命以冠带赐王先是王尝遣亚兰匏请中国冠带太祖命礼部图冠带之制示之至是匏等复以爲请故太祖颁赐如例并赐臣下冠服是年太祖崩皇太孙允炆嗣立改元建文明建文元年己卯至于建文四年壬午中朝兵阻不能往来明永乐元年癸未成祖登极改元永乐遗行人边信刘元以登极诏谕王并赐羢锦绮币于是世子武宁遣三五郎亹等始以察度讣告并奉表庆贺及贡方物成祖赐钞币袭衣宴于会同舘本年世子武宁遣长史王茂等奉表贡方物时山北王攀安知遣善住姑那贡方物并乞赐冠带衣服以变国俗成祖许之二年甲申成祖遣行人时中赉诏至国祭赙以布帛并封武宁爲中山王诏曰圣王之治协和万邦继承之道率由常典故琉球国中山王察度受命皇考太祖高皇帝作屏东藩克修臣节曁朕即位率先归诚今既殁尔武宁乃其世子特封尔爲琉球国中山王以承厥世惟俭以修身敬以养徳忠以事上仁以抚下克循兹道作镇海邦永延世祚钦哉附察度王始通中朝自尔而后天使数次来临至于武宁始受册封之大典着爲例以此考之则天使舘武宁王创建之可知矣但迎恩亭何代建之疑是亦有武宁建之欤一曰迎恩亭嘉靖中因册使陈侃却金故建亭以识之一曰天使夏言辞金之所按汪公録云夏言生平歴宦无奉使琉球事由此考之则却金之説倶不足取也本年四月山南王承察度从弟汪应祖亦受封于朝先是永乐元年承察度薨在位年数不详无嗣遗命汪应祖摄国事由是汪应祖遣隗谷结致等贡方物以承察度讣告兼乞袭爵并奏乞如山北王例赐冠服成祖谓礼部尚书蹇义曰国必有统衆必有属既能事大又能抚衆且旧王所属意也宜从所言以安远人遂遣使赍诏至封汪应祖爲山南王赐如所请汪应祖遣使谢恩其使臣擅诣处州市磁器礼部尚书李至刚言其不法成祖曰远人知求利而已朝廷于远人当怀之不足罪之本年暹罗船至国遭风漂抵福建布政司籍记所有请命成祖谕礼部尚书李至刚曰暹罗与琉球通好自是番邦美事岂可乘其危而利之郷有善人犹能济困况朝廷统御天下哉舟若坏爲之修理人乏食给之粟或归国或往琉球俟风便导之去本国自唐宋以来与朝鲜日本暹罗瓜哇等国互相通好往来贸易但世远籍湮往来年月难以悉记即今那覇亲见世者因与诸国交通贸易故建公舘于那覇令置官吏以掌其事名其舘曰亲见世又建公仓于那覇江中以藏贸物名其仓曰御物城然何代建之今难以考故附纪焉三年乙酉王遣三五郎亹等奉表贡方物谢袭封恩成祖赐衣币宴于会同舘又遗养埠结制等表贺万寿圣节进方物时山北王攀安知山南王汪应祖亦各遣使入贡而汪应祖遣寨官子李杰等赴国子监受学成祖赐衣如例四年丙戌王遣使贡方物表贺元旦并遣寨官子石达鲁等六人入监就学赉赐如例又进阉者数人成祖曰彼亦人子无罪而刑之朕何忍焉命礼部还之礼部奏曰若还之恐阻远人归化之心请但赐勅止其再进成祖曰谕之以空言不若示之以实事今不遣还彼欲媚朕必有继踵而来者天地以生物爲徳帝王乃可絶人类乎卒不受时山南王山北王亦各遣使贡方物表贺元旦本年中山爲佐敷按司巴志所灭先是武宁荒淫无度用非其人諌者罪之谀者悦之坏覆先君之典刑国人敢怨而不敢言时佐敷按司巴志继父治民进贤士退不肖有功者必赏有罪者必罸威名大振远近归服是年巴志歳二十二见武宁骄奢无度虐民废政卒起义兵来问其罪武宁慌忙催军拒御奈诸按司闭戸高枕曾莫之救势孤力弱难以扞御悔之无及在位十年歳五十出城伏罪诸按司奉巴志之父思绍爲君起察度庚寅尽武宁乙酉共二王歴五十有六年附武宁谢罪遁隐至今数百年寂然无迹故薨寿不传尚思绍王神号君志眞物童名及降诞不传父母及妃倶不传世子尚巴志其余不传遗老传有云思绍之父名叫鲛川大主乃叶壁人移居于作敷间切新里村场天之地遂娶大城按司之女生一男一女其男思绍也女叫场天祝思绍长成移居于苗代村当时之人称苗代大亲苗代大亲通于佐敷村美里子之女而生佐敷小按司小按司即巴志也又曰美里大亲平田大亲其兄弟也云尔然籍湮世远虚实难辨故遵世谱凡例之定规不敢强记是诚重伦阙疑之义也阙疑之义见于凡例遗老説传之条附纪思绍爲人资质纯厚百性推戴爲佐敷按司时会琉球分如鼎足兵争不息见其嫡子巴志英明神武雄才盖世诚有治世安民之能遂令巴志立爲佐敷按司而自退养老巴志果起义兵讨中山奉父思绍爲君自能辅翼父王发政施仁有功者赏有罪者罚臣民皆悦中山始安纪明永乐四年丙戌即位国相王茂茂任国相兼长史事仕至于尚巴志法司名氏不传当时之人称法司职曰阿司多部至明末改称法司五年丁亥尚思绍自称世子遗三五良亹贡马及方物别遣使以武宁讣告成祖命礼部赐祭赙诏思绍嗣王爵并给皮弁冠服此时成祖不遣使止赐诏封之六年戊子王遣阿勃吾斯等奉表贡方物谢袭封恩时山南王汪应祖亦遣使贡马成祖各赐钞币七年己丑王遣使贡方物表贺万寿圣节山南王汪应祖亦遣使贡马成祖各赐衣币八年庚寅王遣三五良亹等入贡官生模都古等三人入国子监受学时通事林佑本中国人王启请赐冠带成祖从之时山南王汪应祖亦遣使表贺万寿圣节各赐如例是年冬成祖赐琉球官生李杰等冬衣靴袜礼部尚书吕震曰昔唐太宗兴学校新罗百济皆遣子弟入学当时仅闻给廪膳未若今日赉予周备也成祖曰远方慕中国礼义故遣子弟入学必足于衣食然后乐学太祖高皇帝命资给之着于令典所谓曲成万物而不遗者安得违之九年辛卯王遣三五良亹等表贺元旦偕王相之子怀得寨官之子祖鲁古入监受学给赐如例又遣坤宜堪弥等贡马及方物具疏言长史王茂辅翼有年请陞王茂爲国相兼长史事又疏言长史程复饶州人辅臣祖察度四十余年勤诚不懈今年八十有一请命致仕还其郷成祖悉许之时有人匿其方物不尽贡者监察御史廉得其实以闻成祖曰此非国王意也宥之由是王又遣使谢恩及贡方物成祖勅赐王钞及綵币十年壬辰王遣使表贺元旦山南王汪应祖亦遣使入贡并表贺万寿圣节十一年癸巳王两次遣使奉表贡马偕寨官子邬同志久周鲁毎等三人入监受学时山南王汪应祖遣使贡马成祖各赐钞及永乐钱是年模都古等三人奏乞归省成祖曰远人来学诚美事思亲而归亦人情也命礼部厚赐衣币及钞爲道里费以荣之仍命兵部给驿传留学者皆赐冬夏衣十二年甲午王遣使表贺元旦又遗三五良亹等贡马及方物赐钞币如例时皇太子赐琉球官生益智毎等二人罗布衣各一袭及襕衫靴袜衾褥帷帐从人皆有赐成祖赐邬同志久等三人衣钞十三年乙未王及山北王攀安知倶各遣使贡方物世子巴志亦遗宜是结制贡马及方物成祖各赐文绮三十表里本年成祖遣行人陈季芳等赍诏至国封山南王世子他鲁毎爲山南王先是山南王承察度无嗣临终遗命从弟汪应祖以摄国事永乐二年汪应祖受封于朝其兄达勃期心甚痴之永乐十二年谋弑应祖纂位汪应祖在位十一年各寨官并诸按司合兵诛达勃期推应祖之长子他鲁毎摄国事于是他鲁毎表请袭封成祖遣使来封并赐诰命冠服及钞一万五千锭十四年丙申王遣三五良亹等贡马及方物兼谢使臣不谨之罪先是王所遣直佳鲁犯法坐诛成祖勅论王曰此王所遣直佳鲁等来京朕优待之及还至福建乃肆狂悖擅夺海舶杀死官军殴伤中官夺其衣物直佳鲁首罪当寘大辟已命法司如律其阿勃马结制等六十七人与之同悪罪亦当死眷王忠诚特遣归俾王自治自今遣使宜戒约之母犯朝宪本年王遣使奉表贡马山南王他鲁毎亦遗使入贡谢袭封恩本年山北王攀安知爲中山所灭先是攀安知自恃武勇淫虐无道其臣名平原本部人勇力极强其余军士皆勇刚骁健之人亦其城池甚系险阻尤难攻撃由是骄傲日盛常有呑中山之意自受封于朝以来矜肆益甚与平原议攻中山毎日整顿兵马时中山王尚思绍抚民以徳施政以仁羽地按司率兵来降告急曰山北王作乱请先动兵若迟悞悔之无及言未毕国头按司名护按司亦率兵来投报説如此王命世子巴志急整军马往征山北巴志奉旨便将浦添按司越来按司读谷山按司名护按司羽地按司国头按司六路军马分队先往随后官军大发前至寒汀那港拥兵渡江攀安知原是武勇之人兼有平原等协力督军防备甚密巴志催兵攻城城上放箭如雨不可进攻浦添按司大叫曰忠臣委身于国家视死如归岂可拱手而送日乎言毕奋勇先进诸军亦争先攻撃奈北军恃固兼得骁健之兵相助守城攻战数日城不陷巴志曰攀安知淫虐无道虽有千军实非心服其臣平原有勇无谋亦是贪欲之人以计破之何难之有遂召羽地按司等问其地势羽地按司曰此城三面皆险阻难急攻破而坤方尤系险阻料是此处必怠于防备巴志大喜令一人辨给者从坤方处乘夜入城里把币帛赠平原并以利害説之以爲内应次日平原告攀安知曰久不出战敌军必以我爲怯请王与臣更番出战敌必败矣攀安知从之命平原守城自率军先出巴志见北军出城来急传令从坤方险阻处分军攻入却催军兵从平坦处迎敌攀安知武艺絶伦奋勇冲杀官军败走攀安知赶追间忽见城中火起沖天攀安知大惊急慌返兵入城平原提刀来迎大叱曰汝既无道我降于中山攀安知大怒战不数合斫爲两段始知平原心变作叛悔之无及只见官军争先攻入如天摧地塌无力可御时城中有一灵石攀安知常拜爲神石此日智尽力穷叱其石曰予今死汝岂独生挥剑噼石自刎而亡由是山北复归中山至今神石尚存而有十字噼开之迹剑名千代金丸沈在于重间河后叶壁人获之又城门外一大石上有王所乘马蹄之迹皆山北古蹟也附山北王今归仁在位年数不详怕尼芝在位年数不详珉在位五年攀安知在位二十一年起元延祐年间尽明永乐四年丙戌凡四主歴九十余年十五年丁酉王及世子尚巴志并山南王他鲁毎倶各遣使入贡赐赉甚厚十六年戊戌王两次遣使贡方物成祖赐使者冠带钞币有差十七年己亥王三次遗使贡马及方物十八年庚子遣使者佳期巴那通事梁复等到暹罗国以行通交之礼本国与暹罗相通最久往来无数故不悉记焉十九年辛丑薨在位十六年寿不传尚巴志王神号势治高眞物童名不传明洪武五年壬子降诞父尚思绍王母不传妃名号不传王有数男第二子曰尚忠次曰金福次曰布里次曰泰久其余不传附纪巴志生得身体极小长不满五尺故俗皆唿佐敷小按司其幼年尝游于与那原令铁匠造剑匠人急造农器造劒甚迟巴志屡往问求匠人佯爲造剑之状巴志还则止渐渐锻錬三年而后成巴志得此劒一日驾舟游忽然大鳄翻浪跃来舟几覆沈巴志按劒而立鳄鱼畏退不敢侵时有异国商船装载铁块在与那原贸易皆见其劒而要之终以满船所载之铁买之巴志得铁许多散给百姓令造农器百姓感服巴志爲人胆大志高雄才盖世洪武二十五年歳二十一父思绍谓巴志曰昔玉城王失徳废政国分爲三势如鼎足自尔而后殆及百年兵战不息生民涂炭未有若此时之甚者也吾见当时诸按司虽各据兵柄皆守戸之犬不足与有爲也今之世惟汝一人可以有爲汝能代吾爲佐敷按司拯民于水火中吾愿足矣巴志喟然叹曰惟命是从即续父爲佐敷按司调练兵马岛添大里按司召群臣曰今诸按司皆不足惧惟佐敷按司之子巴志英明神武有擎天之翼今续父领佐敷吾甚惧焉况吾与巴志不睦如之何则可乎言未毕喊声大起巴志早已领兵来攻大里按司大惊催兵拒御奈巴志希世英雄兼多勇健之兵无力可御竟爲巴志所灭巴志得大里等处威名大振时乃中山武宁王坏覆先君之典刑臣民遁隐诸按司相谓曰巴志得大里而地与首里甚近今王失徳祸不远矣各散隐不朝巴志谓诸臣曰琉球自开辟以来一王治世山南山北皆假王也今中山王失徳废政何时得平二山而致一统之治乎诸臣皆曰武宁王失徳国势日衰山南山北强暴益甚由此观之武宁王非救民之主乃伤国之螟虫也请先伐中山以建基业然后平二山以安社稷是万民之幸天理之顺也巴志便领大兵来问其罪武宁慌忙催军拒御时诸按司闭戸高枕曾莫之救武宁悔之无及出城伏罪诸按司推巴志爲君巴志固辞奉父思绍爲君自能翼辅父王兴政理治臣民及诸按司皆服后灭山北遂平山南以致一统之治纪明永乐二十年壬寅即位国相王茂在职年月不详怀机宣徳初怀机续王茂任国相仕至尚金福代当时之人尊怀机称国公法司模都古其余不传本年遣第二子尚忠监守山北夫山北城离首里远城在今归仁地系险阻人亦骁健恐其山北复恃崄岨而生变也故令尚忠监守以拒变乱因称之曰今归仁王子本年遣使表贺元旦又遣使贡方物时未以思绍讣告二十一年癸卯遣使奉表贡方物尚未讣告二十二年甲辰春遣使以父王思绍讣闻于朝成祖命礼部遣行人周彝赍勅至国赐祭赙以布帛本年命辅臣创建下天妃庙杜公録云天尊庙昔闽人移居中山者创建庙祠爲国祈福以此考之上天妃庙龙王殿亦此时建之欤叉曰龙王殿旧是建在于三重城经歴既久移建于唐荣上天妃庙前矣明洪煕元年乙巳仁宗登极改元洪煕世子巴志未知改元遣使表贺成祖万寿圣节贡马及方物时仁宗遣中官柴山赍勅至国封世子巴志爲中山王仍赐冠带袭衣文绮由是本国始知改元勅曰昔我皇考太宗文皇帝躬膺天命统御万方恩施均一远近归仁尔父琉球国中山王思绍总明贤达茂笃忠诚敬天事大益久弗懈我皇考良用褒嘉今朕纉承大统念尔父没已久尔其嫡子宜俾承续特遣内官柴山赍勅命尔嗣琉球国中山王尔尚立孝立忠恪守藩服修徳务善以福国人斯爵録之荣延于无穷尚其祇承无怠无忽故兹勅谕本年先已遣阿蒲察度等贡马及方物阿蒲察度归言仁宗崩宣宗登极改元宣徳由是王遣王舅模都古长史郑义才使者实达鲁等随内官柴山至京贡方物谢袭封恩并进香长陵长陵仁宗陵名附奏曰臣祖父昔蒙朝廷大恩封王爵赐皮弁冠服洪煕元年臣奉诏袭爵蒙仁宗皇帝已赐冠带而皮弁冠服未蒙颁赐请恩赐之宣宗谓礼部尚书胡濙曰远人归诚固是美事特赐冠服亦表异恩古人言招携以礼怀远以徳朕与卿等尤当念之卒命礼部稽定制制以赐之时郑义才又具呈言海舟经年被海风坏臣等附内官柴山舟得达乞赐一舟归国且便朝贡宣宗命工部给之宣徳元年丙午王遣佳期巴那等表贺宣宗登极贡马及方物宣宗赐袭衣靴袜有差本年王遣阿蒲察都等奉表贡方物赏赐有差二年丁未王两遣使贡方物时山南王他鲁毎亦遣使进香于仁宗长陵本年夏宣宗遣内官柴山赍勅至国赐王皮弁冠服妃綵币等物勅曰今遣内官柴山前来赐尔皮弁冠服并赍铜钱收买生漆及各色磨刀石勅至尔即领价收买交付柴山进来故谕三年戊申王遣长史郑义才等贡马及方物谢赐皮弁海舟宣宗赐义才等冠带及金织纻丝袭衣余皆给素纻袭衣时宣宗以王朝贡弥谨赐王勅及纻丝纱罗锦缎以劳之本年王命辅臣创建国门榜曰中山旧记云中山二字内官柴山进以爲额本年王遣长史梁囘等贡方物谢恩四年己酉王遣使表贺万寿圣节进方物又两次遣使贡马及方物时山南王他鲁毎亦两遣使入贡倶赐宴及钞币且命山南王使者赍勅及钞绢归赐其王本年山南王他鲁毎爲中山所灭先是他鲁毎受封于朝骄心稍动其后奢侈日加常拒忠諌宴游是好不务政事臣民怨之诸按司不朝他鲁毎发兵问罪诸按司畏惧多投中山他鲁毎怒曰贼奴与巴志同谋倡乱不悉诛灭吾怒不息遂传军令聚整兵马山南騒动事闻于中山巴志曰时至矣遂自率四方按司亲往征之山南百姓喜跃拜迎他鲁毎益怒率军出战大败而走将入门时城上放箭闭门拒御他鲁毎前后受敌无力可施被虏伏诛由是琉球复归一统遗老传云中山王巴志有金彩围屏粧饰甚美他鲁毎要之不止巴志曰吾闻大里有泉名唿喜汀志川泉以此换之如何他鲁毎嘉换之原来是泉涌得极大大里等处百姓皆引此泉爲耕巴志得泉惟从己者与之不从者不许用之由是百姓暗从中山者不可胜数时他鲁毎不务政事游戏无度臣民及诸按司皆怨之卒爲巴志所灭云附山南王大里在位年数不详承察度在位年数不详汪应祖在位十一年他鲁毎在位二十五年起元延祐年间尽明宣徳四年己酉凡四主歴一百余年五年庚戌王遣使贡马及方物并具奏言我琉球国分爲三者百有余年战无止时臣民涂炭臣巴志不堪悲叹爲此发兵北诛攀安知南讨他鲁毎今归大平万民安生伏愿陛下圣鉴宣宗赐诏特嘉其功诏曰尔琉球国分爲鼎足人民涂炭百有余年比尔义兵复致太平是朕素意自今以后愼终如始永绥海邦子孙保之钦哉故谕本年内官柴山副使阮某赍勅至国赐王尚姓并金织纻丝纱罗羢锦先是宣徳三年长史郑义才在京时宣宗以王朝贡弥谨之故深嘉其忠命内官柴山赍勅前往劳之奈何迟延迄于本年而才至国赐王如命时柴山损资建寺于我国名曰大安禅寺并自立碑记景泰七年丙子泰久王铸钟悬寺然寺建何地今不可考柴山碑记云宣徳五年正使柴山奉命远造东夷东夷之地离闽南数万余里舟行累日山岸无分茫茫之际蛟龙涌万丈之波巨鳞涨冯夷之水风涛上下卷雪翻蓝险衅不可胜纪天风一作烟雾忽蒙潮澜渀湃波涛之声振于宇宙三军心骇唿佛号天顷之忽有神光大如星斗高挂危樯之上耿焕昭明如有所慰然后衆心皆喜相率而言曰此乃龙天之庇神佛之光矣何以至是哉是咸頼我公崇佛好善忠孝仁徳之所致也迨夫波涛一息河汉昭明则见南北之峰远相迎卫迅风顺渡不崇朝而抵岸焉既而奉公之暇上择冈陵下相崖谷愿得龙盘虎据之地以爲安奉佛光之所庶几以答扶危之恵于是掬水闻香得其地于海岸之南山环水深路转林密四顾清芬颇类双林之景遂辟山爲地引水爲池捄之陾陾筑之登登成百堵之室辟四达之衢中建九莲座金容于上供南方丙丁火徳于前累石引泉凿井于后命有道之僧董临其事内列花卉外广椿松远呑山光平浥滩瀬使巣居穴处者皆得以覩其光焉此酬功报徳者之所爲也且东夷与佛国爲邻其圣迹海灵钟秀者有素矣此寺宇之建相传万世无穷良有以夫建寺者谁天朝钦命正使柴公也六年辛亥王遣使贡方物又遣使贡马及金银器皿谢遣柴山赐锦币七年壬子王遣漫泰来结制等入贡漫泰来结制具呈言来舟损坏乞赐一舟归宣宗命工部给之是年王遣使入贡者凡四宴赉如例八年癸丑宣宗遣内官柴山赍勅至国赐王衣服文绮以劳之时柴山复自捐资建阁于我国名曰千佛灵阁并立碑记阁建何地亦不可考焉柴山碑记云粤自大明开基混一六合东渐于海西被于流沙声教讫于四海凡在远方之国莫不捧琛执帛而来贡焉时东夷遁居东海之东阻中华数万余里水有蛟龙之虞风涛之悍陆有丘陆之险崖谷之危无县郭之立无丞尉之官汗樽抔饮尽其俗也虽然亦屡贡所产于朝永乐之间亦常纳其贡焉洪煕纪年之初遣正使柴山曁给使中行人等官奉勅褒封王爵颁赐冠冕仍遣祭前王使其知尊君亲上之道笃仁义礼乐之本天朝之恩无以加矣当今圣人继登龙驭率由旧章宣徳二年复遣正使山独掌其事莅临以询之则见其王钦己于上王相布政于下其俗皆循礼法煕煕如也宣徳三年本国遣使归贡于朝迨夫五年正使山复承勅来兹重宣圣化淮海往还沧波万顷舟檝之虞风涛之患朝夕艰辛惟天是頼恩无以表良心遂三军垦地营基建立佛寺名之曰大安一以资思育之勤一以化诸夷之善寺卒既成六年卒事复命迨宣徳八年歳在癸丑天朝甚嘉忠孝特勅福建方伯大臣重造宝船颁赐衣服文物以劳之日夜栖迹海洋之间三军有安全之欢四际息风涛之患或夜见神光或朝临瑞气此天地龙神护佑之功何其至欤于是重修弘仁普济之宫引泉凿井于宫之南鼎造大安千佛灵阁凡在诸夷莫不向化寳阁既成佛光严整八月秋分又有白龙高挂以应其祥此嘉祥之兆良有自也遂立碑记以纪其事使万世之下闻而知者咸仰天朝徳化之盛而同趾美于前人因书爲记建阁者故柴山云本年王遣使入贡者凡二宴赉如例九年甲寅王遣使贡马及方物中道遇风先后至闽已又遣长史梁求保等谢赐衣服海舟宣宗赐使者币有差仍命赍勅及币归赐王十年乙卯王遣长史梁求保通事李敬等谢恩贡方物礼部尚书胡濙奏曰此奉旨节一切冗费以安军民今四裔使臣动以百数沿途疲于供给宜勅诸路总兵官并都布按三司继今审其来者量遣正副使从人十二人赴京余悉留彼处给待爲例宣宗从之本国贡使以二十人入京自此而始明正统元年丙辰英宗登极改元正统时王适遣伍是坚等贡方物英宗颁赐勅及大统暦并白金彩币令伍是坚赍囘赐王勅曰我国家统有天下薄海内外罔不臣服列圣相承无间远近一视同仁尔爲国东藩世修职贡益永益虔王遣使来朝贡马及方物礼意勤至朕嗣承祖宗大寳期与四海群生同乐雍煕矧王笃于事大良可嘉尚使者还特赐王及妃白金彩币以答远意王其钦崇天道仁恤有民永保藩邦以副朕望钦哉故谕本年王遣阿普尼是通事郑长等谢恩贡方物本年王再遣使贡马及方物使者至福建止具贡物以闻其自携螺殻九十海巴五万八千失于自陈有司以漏报没入使者吁请给値英宗谓礼部曰海巴螺殻远人资以货殖取之奚用命悉还之仍着爲令二年丁巳王遣陪臣义鲁结制梁振等贡马及方物附奏曰本国各官冠服皆国初所赐年久朽敝乞更赐之又言本国遵奉正朔而海道险阻受暦之使或半载或一载方返不便英宗命礼部议礼部奏曰冠贩本国可依原制造用大统暦令福建布政司给与之英宗从之礼部又奏琉球国贡马矮小宜令选高大者充贡英宗曰远人慕义入贡不必计物优劣本年王遣通事梁徳使者仲歩马结制等往瓜哇国行通交之礼三年戊午王遣义鲁结制等贡马及方物赐币有差四年己未王遣长史梁求保都通事蔡让使者杨勃布耶等贡方物表贺登极又遣阿普礼是通事程鹏等入贡赐宴币如例先是本国使臣并从人兵二百余人于福建停憩除日给廪米外其茶咸醯醤等物出于里甲相沿有例此时巡按福建监察御史成规具疏改例止日给廪米一切费悉罢之本年四月二十日薨在位十八年寿六十八尚忠王童名神号不传明洪武二十四年辛未降诞父尚巴志王尚忠系第二子母妃不传世子尚思达附纪尚忠王英明仁厚深有作爲永乐二十年壬寅尚巴志王恐山北恃固而复有变特命尚忠监守山北称今归仁王子后尚忠践祚仍遵旧制封子弟于今归仁世世监守着爲定规尚徳王失徳覆宗絶祀由是监守贵族之徒皆遁世而隐即今今归仁间切下运天村所谓百按司墓者其贵族之墓也墓内枯骨甚多又有骨龛数个以木爲之修饰尤美皆铭巴字金纹而一个稍新者之壁有字云弘治十三年九月某日以此考之则其贵族至于尚眞王代而老尽焉此其证也然人没世远墓圯骨露问之则运天村人曰裔孙已絶无有扫祭者纪明正统五年庚申即位国相怀机法司名氏不传本年遣歩马结制等贡马及方物时未以巴志讣闻于中朝宴赉如例先是朝贡者朝参出人皆给马有例至是止给正副使其余皆不给着爲令六年辛酉遣长史梁求保使者杨布明泰通事梁祐等奉表入贡又遣达福期等表贺万寿圣节时未以巴志讣告本年遣通事沈志良使者阿普斯吉等驾船载瓷器等物往瓜哇国市胡椒苏木至东影山遭风桅折进港修船归国七年壬戌世子尚忠遣长史梁求保等奉表入贡并以巴志王讣闻于朝兼请袭封爵英宗命给事中余汴行人刘逊爲册封正副使八年癸亥世子尚忠两遣使贡马并表贺元旦本年英宗遣正使余汴副使刘逊赍勅至国谕祭故王巴志封尚忠爲中山王仍赐王及妃皮弁冠服金织袭衣币布等物诏曰昔我祖宗恭天明命君主天下无间远迩一视同仁海外诸国咸建君长以统其衆朕承大寳祇奉成宪用图永宁故琉球国中山王尚巴志爰自先朝恭事朝廷勤修职贡始终如一兹既云亡其世子尚忠敦厚恭愼克类前人上能事大下能保民今遣正使给事中余汴副使行人刘逊赍勅封爲琉球国中山王以主国事尔大小头目人等其钦承朕命尽心辅翼惇行善道俾国人咸乐太平副朕仁覆苍生之意勅曰尔遣长史梁求保奏尔父王尚巴志亡殁良深悼念特遣使命尔爲琉球国中山王以主国事尔宜笃绍尔父之志益坚事上之诚敬守臣节恭修职贡善抚国人和睦隣境庶几永享大平之福九年甲子王遣使谢恩及入贡者凡四使臣梁囘奏乞给海舟一以便歳时朝贡英宗给之本年十月二十四日薨在位五年寿五十四尚思达王神号君日童名不传永乐六年戊子降诞父尚忠王母妃不传并无嗣纪明正统十年乙丑即位国相怀机法司马权度其余不传本年遣使入贡者凡二时未以尚忠王讣告宴赉如例本年本国商舶漂至广东香山港巡戍欲尽戮冒功海道副使章格不可乃爲辨奏悉还其赀十一年丙寅遣使入贡者凡二时未以尚忠王讣告宴赉如例十二年丁卯遣长史梁球奉表入贡并以父王尚忠讣告兼请袭爵英宗命给事中陈传行人万祥爲册封正副使本年遣通事蔡让等贡马及方物宴赉如例十三年戊辰册封使给事中陈传行人万祥赍勅至国谕祭故王尚忠封世子尚思达爲中山王勅曰尔比遣长史梁球等奏尔父王尚忠亡殁良深悼念特封尔爲琉球国中山王继承尔父主理国事尔宜笃绍先志敬守臣节恪修职贡简任贤良善抚国人和睦隣境以保国土仍以皮弁冠服常服及金织纻丝罗缎等物赐王及妃复诏论其国臣庶尽心辅翼各循理分母或僭踰俾凡国人同乐雍煕副朕一视同仁之意故谕本年王先已遣使贡方物其跟伴与四川长河西番人相殴会同舘门外有重伤者有司以其事闻英宗命殴至死者抵死本年王遣梁同等贡马及方物已又遣王舅马权度等奉表贡方物谢袭封恩王叔尚金福附进方物时福建尤溪沙县方有寇警翌年三月始至京宴赉如例英宗赐马权度衣币冠带仍命马权度赍勅并綵币归赐王王妃及王叔时马权度具呈言以所赐绢匹往苏州府易纱罗纻丝归国服用礼部以闻英宗从之马权度赍勅并綵币而归勅曰朕奉天命祇承祖宗大位主宰生灵夙夜惓惓罹欲天下之人咸得其所惟王远居海外能敬顺天道恭事朝廷恪修职贡遣王舅马权度等奉表并王叔尚金福倶以马匹金银器皿等方物来贡益见诚意朕甚嘉悦今权度等囘特赐王王妃并王叔綵币王其体朕至怀故谕十四年己巳王遣亚间美等奉表贡方物宴赉如例本年十月十三日薨在位五年寿四十二尚金福王神号君志童名不传明洪武三十一年戊寅降诞父尚巴志王金福系第六子母妃不传尚思达王无嗣故金福受遗命嗣大位世子曰志鲁死于兵乱无嗣纪明景泰元年庚午即位国相怀机法司名氏不传本年遣百佳尼等贡方物时未以尚思达王讣告也会景帝登极改元景泰仍命百佳尼赍勅并文绮綵币归赐王及妃时通事程鸿具呈言来船已坏不能返国愿以所赐币帛造船礼部奏允其请移文福建三司听其自造不得扰民本年又遣梁囘等贡马及方物宴赉如例时未以王讣告二年辛未遣亚间美等贡方物时未以王讣告景帝命赍勅并文绮綵币归赐尚思达王及妃勅曰国家一视同仁无间远迩况于谨脩职贡之国尤所当厚尔琉球于中国爲东藩世脩职贡逾久益勤今王遣使亚间美等奉表及进方物礼意勤至朕承列圣嗣登大宝期与四海同乐雍煕王能笃于事大良足嘉尚使还特赐王及妃綵币以答诚意王其钦崇天道仁恤生民永固藩屏以副朕怀故谕本年遣察都等入贡时未以王讣告已又遣通事李敬等入贡想此时始以尚思达讣告不然何能有遣封也时察都以自备工料造船爲请礼部议奏今福建地方被贼乱人民艰窘宜令其候本国进贡通事李敬等囘日附载归国景帝从之本年遣使请封时以那覇阻海往来不便之故命国相怀机筑长虹堤自安里桥至伊边嘉麻桥曰长虹堤筑毕怀机返愿建神社并寺名其寺曰长寿社及寺倶今存三年壬申尚金福表称王叔遣使入贡本年景帝遣左给事中陈谟一作乔毅未知孰是行人董守宏赍勅至国谕祭故王尚思达封王叔尚金福爲中山王颁赐如例四年癸酉王遣使谢恩已又遣使入贡者凡三宴赉悉如例本年四月十八日薨在位四年寿五十六尚泰久王神号那之志与茂伊又称大世主童名不传明永乐十三年乙未降诞父尚巴志王母妃不传有数男第三子曰尚徳次曰尚武其余不传遗老传有云尚泰久王领越来时娶妾名叫世理休既生男子名称江洲按司传説如此然所谓江洲按司者是尚徳也乎是尚武也乎抑亦别有称江洲按司者乎世远籍湮虚实难辨故遵世谱凡例之定规不敢强记是重伦阙疑之义也阙疑之义见于凡例遗老説传之条附纪尚泰久爲人性质重厚宣徳十年乙卯巴志王封泰久于越来爲越来王子景泰四年癸酉会尚金福王薨世子志鲁将立时王弟布里威势甚盛乃言曰吾系巴志王之子宜承父兄业而立志鲁怒曰汝乃王弟非世子也岂可妄夺兄王之业乎布里大怒发兵攻撃志鲁亦拥兵拒战两军混杀满城火起府库焚烧布里志鲁两伤倶絶朝廷所赐镀金银印亦致镕坏国人议推王弟尚泰久就大位纪明景泰五年甲戌即位国相名氏不传法司名氏不传本年尚泰久以布里作乱之事遣使驰奏以闻并请颁赐镀印景帝命礼部给之由是尚泰久自称琉球国掌国事王弟尚泰久而遣使奉表入贡景帝命使者赍勅及綵币归赐王弟尚泰久六年乙亥两遣使奉表入贡时王侄尚伯礼等具呈乞于苏州收买綵币及钉麻等物修葺海船礼部恐其扰民不从景帝曰琉球素遵王化与他国不同特许之且命给事中李秉彜一曰严诚未知孰是行人刘俭爲册封正副使七年丙子遣使奉表入贡景帝遣正使李秉彜副使刘俭赍勅至国谕祭故王尚金福封王弟尚泰久爲中山王并赐王及妃冠服綵币等物诏曰帝王主宰天下恒一视而同仁藩屏表率国中或同气以相嗣朕躬膺天命抚驭诸侯琉球国王尚金福既薨其弟尚泰久性质英厚国衆归心兹特遣使赍勅封爲琉球国中山王凡彼国中远近臣庶宜悉心辅翼罔或乖违长坚忠顺之心永享太平之福故兹诏示咸使闻知勅曰尔自先世恪守藩维传及尔兄益隆继述敬天事上久而愈虔属兹薨逝轸于朕怀尔乃王弟宜绍国封特遣使赍诏封尔爲琉球国中山王并赐尔及妃冠服綵币等物尔尚砥砺臣节怀抚国人钦哉本年王遣使奉表贡方物谢袭封恩又别遣使入贡则英宗复位改元天顺正统十四年英宗退位是年依旧复位故改元本年王命辅臣铸天尊庙之钟附景泰年间一僧至国讳承琥字芥隐日本平安城人也王命辅臣新构三寺一曰广严今存一曰普门一曰天龙倶今不存令芥隐和尚爲开山正住持而轮流居焉王受其教礼待甚优而国人崇佛重僧由是王大喜景泰天顺间卜地于各处多建寺院并铸巨钟悬于各寺朝夕令诸僧谈经説法参禅礼佛以祈昇平之治虽汉明梁武亦无能出于其右焉诚此我国佛法之明君也即今禁中或寺庙所有巨钟乃景泰天顺间尚泰久王所铸也王又命辅臣创建末吉山熊野权现社其余神社何年建之今不可考疑是泰久王之世其亦建之欤明天顺元年丁丑王命辅臣铸天妃二庙及万寿寺等钟二年戊寅王遣使奉表朝贡者凡三本年王遣大城等姓夏名居数其子孙今已繁盛率军马征讨胜连先是胜连按司阿摩和利身居仪宾之贵兼武艺出衆视诸按司如草芥骄傲已极常有弑簒之心时乃中城按司护佐丸姓毛名国鼎其子孙今已繁盛鎭守中城忠义存心英武超伦早已察得阿摩和利有谋叛之心由是护佐丸常整丘马以备拒御之用阿摩和利畏其武威无出师之路一日见王曰护佐丸要聚兵谋饭宜发兵撃傥若迟延悔之无及王曰护佐丸忠义之人岂有作乱乎阿摩和利巧言非之王被谗惑遣人窥看果有整兵之状王大惊便命阿摩和利爲大将急发大军寅夜前往围得中城水洩不通护佐丸仰天叹曰吾何罪如此其臣士等人大怒皆要出战护佐丸止之曰王命也岂可违也自刎而亡时家族及臣士等人相从自死者不可胜数由是阿摩和利得志大整军马密召臣士议攻中山时其夫人夫人名叫蹈扬按司乃王女也有一仆臣名大城武勇无比势如狼虎当时之人号鬼大城大城知其机事密告夫人曰事既如此夫人大惊曰灾祸不远汝爲我计之大城俟夜静时负夫人逃走到首里城天未曙敲门报王王大悔且怒曰逆贼阿摩和利斩爲万段吾怨可解即急传令招聚四方军士时阿摩和利与诸臣议曰机事不密大城逃去若不先动手吾祸难免遂率军兵临首里赶来放火攻城杀战甚急幸得四方军兵皆来相救寡不敌衆阿摩和利大败而走王命大城爲大将率领大军往征胜连大城奉旨前临胜连进发阿摩和利闭门坚守官军争先攻城阿摩和利亦是武勇之人或出城杀战或闭门拒御大城大怒分兵攻撃鋭气甚炽阿摩和利智力既穷遂爲大城所灭大城奏凯囘日有诸神贺大平三年己卯王遣李敬等贡马及金银器皿并上疏言本国王府失火延烧仓库铜钱请炤永乐宣徳间例所带货物以铜钱给价礼部奏言铜钱系中国所用难以准给宜移文福建布政司以所贮丝纱罗绢布等物依时値关给英宗从之本年王遣亚罗佳其等奉表入贡宴赉如例本年王命辅臣铸巨钟悬于临海寺寺何年建之今不可考焉四年庚辰王遣使奉表入贡宴赉如例本年六月初五日薨在位七年寿四十六尚徳王神号八幡之按司又称世高王童名不传明正统六年辛酉降诞父尚泰久王尚徳系第三子母妃及世子名号不传纪明天顺五年辛巳即位国相名氏不传法司王察都其余不传尚徳王爲人聪明勇勐才力过人知足拒諌言足饰非放辟邪侈略无忌惮群臣畏惧而不敢言但御锁侧官金丸极言屡諌本年遣汪察等奉表贡马及方物时未以尚泰久讣告宴赉如例六年壬午遣程鹏等奉表贡方物时未以讣闻于中朝宴赉如例本年世子尚徳遣使入贡并以尚泰久王讣告由是英宗命史科右给事中潘荣行人司行人蔡哲爲册封正副使七年癸未正使潘荣副使蔡哲赍诏至国谕祭故王尚泰久封世子尚徳爲中山王仍赐王及妃皮弁冠服綵币等物诏曰朕绍帝王之统纉祖宗之绪主宰天下一视同仁抚驭华夷靡间遐迩惟尔琉球国僻居海岛密迩闽中慕义来庭受封传业盖有年矣故国王尚泰久克笃勤诚敬天事大甫余六载倏尔告终先业攸存可无承继其世子尚徳性资仁厚国衆归心兹特遣正使史科右给事中潘荣副使行人司行人蔡哲赍诏往封爲琉球国中山王仍赐以皮弁冠服等件凡国中官僚士庶宜同心辅翼作我外藩鸣唿循理谨度永坚率俾之忠亲族睦隣丕冒咸宁之化故兹诏示悉使闻知本年王遣王舅王察都长史梁宾等奉表贡方物谢袭封恩已又遣崇嘉山等入贡宴赉悉如例明成化元年乙酉宪宗登极改元成化王遣王弟尚武长史蔡璟等贡方物表贺登极宴赉如例时使臣在闽始学造暦本国造暦自此而始但年久世远不免有误故康煕六年丁未杨春枝奉命入闽复学暦法二年丙戌王遣正议大夫程鹏长史梁宾等奉表贡马及方物宴赉如例本年王亲自率军征讨奇界先是奇界岛畔而不朝连年发兵屡征无功王怒曰非啻无功反见侮辱吾宜亲领军兵以平贼乱遂率二千余兵路歴安里村见有一鸟飞鸣而过王把弓仰天祝曰若我得平奇界一矢射鸟落若平不得又射不得祝毕絃响矢发早巳鸟落于地王心大喜分驾海船五十余艘二月二十五曰那覇开船行至洋中又见一巨钟在于波面浮沈遂载于船以爲八幡大菩萨之赐二十八日至奇界贼兵于港口立栅筑垒矢石如雨决不可进王大怒令军兵进攻死者无数王愈怒不息老臣一人出班而奏曰贼兵有勇无智破之何难请延数日臣必有破贼之计王从其言俟到三月初五日烟雨霏霏当夜天黒对面难辨老臣令数百军人各驾小舟多带火把佯爲分军之状驾赴彼岛背后贼兵见之果中其计止令老兵守港口皆往背后迎敌王大喜急令诸军一齐上岸放火烧屋喊声振天贼兵大惊魂不附体降者无数贼首力穷被虏受诛王别立酋长令治百姓本月十三日开船而归由是王命辅臣于射鸟处建宫藏钟名八幡宫并构寺名神徳又铸巨钟悬于神徳寺钟今尚存嗣而王骄傲愈盛残害益甚諌者罪之谀者悦之国政日坏臣士遁隐者不可胜计本年王命辅臣创建大宝殿于天界寺先是景泰年间尚泰久王新建天界寺由是尚徳王续父王之志加建大宝殿以祈雍煕之治又铸巨钟挂于天界寺至今尚存三年丁亥王遣长史蔡璟等奉表贡方物宴赉如例本年王遣使往朝鲜呈进鹦鹉孔雀等物使者囘曰朝鲜王李瑈仍以方册藏经亦托使者带囘进王王大喜以爲护国之宝四年戊子王遣正议大夫程鹏等奉表入贡已又遣读诗等入贡倶宴赉如例五年己丑王遣长史蔡璟等奉表入贡已又遣査农是等入贡宴赉悉如例本年王命辅臣铸巨钟悬于相国寺寺今不存本年四月二十二日薨在位九年寿二十九时世子幼沖法司欲奉世子立国人皆叛遂与弑世子推戴御锁侧官金丸爲君而中山开万世王统之基起尚思绍丙戌尽尚徳己丑共七王暦六十有四年附世子及王妃避乱隐于眞玉城兵追弑之后世子尸在巖下或者祷之有应由是岛尻眞壁人窃盗尸骨尊之如神时遗一腓骨故后世人亦奉尊腓骨即今所谓腓城者乃安置腓骨之所也尚稷王尚稷王未尝即位止以王祖正统之重追尊称王故王统图中不敢称王童名及诞寿不传乃叶壁伊是名首见村人也父母名氏不传妃瑞云童名不传洪武二十九年丙子生宣徳九年甲寅二月初二日卒葬于叶壁陵长子曰尚圆次曰尚宣威叶壁遗老传尚圆王有一姊一弟弟名尚宣威又有一叔一姑即今叶壁世称阿武加那志者其姊之后也称茗刈里主者其叔父之后也称多嘉屋田阿武者其姑之后也皆世受袭爵着爲定规然无有典籍可考故註以记焉明宣徳九年甲寅尚稷及妃薨墓在叶壁今称其墓曰玉陵康煕三十八年己卯二月初七日以正统王祖之重追尊称王奉祀于圆覚寺宗庙或曰尚稷乃义本之后或曰天孙氏之裔未知孰是然以王统之所开而考之则先王之后胤或有故而处于彼岛无疑矣不然则弹丸蛟岛安能得有此大福耶尚圆王童名思徳金神号金丸按司添末续之王仁子明永乐十三年乙未降诞王生得徳威俨然有龙凤之姿天日之表并足下有痣色如黄金未即位时有泊村人大安里者一见曰此人可居亿兆之上矣父尚稷母瑞云妃世添大美御前加那志童名宇喜也嘉号月光父名不传始称世添御殿大按司加那志正统十年乙丑生弘治十八年乙丑三月一日薨寿六十一葬于玉陵王有一男一女世子曰尚眞后登王位女子曰闻得大君加那志童名音智殿茂金号月清无后皆月光所生也附纪尚圆王金丸生而有贤徳辅父为耕宣徳九年甲寅金丸年二十歳父母倶丧时弟宣威五歳金丸忧苦以农为业毎遇天旱民田皆涸金丸之田独有水漫漫人皆疑为盗水常与金丸不睦或将害之金丸无言可辨正统三年戊午歳二十四竟弃田园自携妻弟渉海至于国头既居数年亦如此金丸尽心待之终不见容正统六年辛酉歳二十七又携妻弟始至首里托身于王叔尚泰久时泰久为越来王子尚泰久见其居动大异常人荐之于王尚思达王之世始为家来赤头勤职数年同僚敬信景泰三年壬申尚金福王之世歳三十八升黄冠后尚泰久即位景泰五年甲戌任内间领主仅歴一年百姓大服名闻于世天顺三年己卯歳四十五陞御物城御锁侧官敬以事君信以使人赏罚当理言行足法那覇四邑受其教化及海外诸岛莫不感服王素信之凡有政事必召金丸相议天顺四年庚辰王薨世子尚徳立资质敏捷才力过人知谋自用不纳贤諌巧言饰非擅杀良民金丸进諌曰臣闻君王之道持己以徳养民以仁务在于为民父母今王废朝纲坏典法妄防忠諌擅杀无辜恐非为父母之道伏愿广纳忠諌痛革前非擧贤士退不肖兴政施仁视民如子则民怨可弭社稷可安矣王怒曰顺我者赏逆我者罸汝焉敢妄諌我耶拂袖而起厥后王幸于久高遵例致祭还至与那原时随驾者皆有饥色王急促驾不给酒食金丸諌曰先王例幸于久高深念臣士饥劳必于此处赐给酒食然后起驾着为典例乞暂停驾给之王勃然有怒色群臣畏惧不言金丸曳衣哭諌不敢退而后王从之嗣是而王暴虐日甚金丸屡諌不听成化四年戊子八月初九日金丸歳五十四仰天叹息致仕以隐于内间明年己丑四月王薨当时法司欲立世子仍遵典例集群臣于阙庭说知此事群臣皆畏法司权势默而不言忽有一人老臣鹤髪如雪挺身出班高声言曰国家乃万姓之国家非一人之国家也吾观先王尚徳之所为暴虐无道不念祖宗之功徳不顾臣民之艰苦废朝纲坏典法妄杀良民擅诛贤臣国人胥怨天变累加自招灭亡此天之所救万民也幸今御锁侧官金丸寛仁大度更兼恩徳布于四境足为民父母此亦天之所生我君也宜乘此时废世子立金丸以顺天人之望何不可之有言未毕满朝臣士齐声允诺其响若雷贵族近臣见其有变争先逃走王妃乳母拥着世子隐于眞玉城兵追杀之既而群臣捧凤辇龙衣前至内间迎接金丸大惊曰以臣夺君忠耶以下叛上义耶尔等宜归首里而择贵族贤徳之人为君言毕涙流如雨固辞不起又避隐于海岸群臣追从极言力请金丸不得已仰天大叹竟脱野服着龙衣至首里践大位而中山开万世王统之基后名其岸曰脱衣岩俗唿其岩曰脱御衣瀬且西原间切嘉手刈村所谓内间御殿者乃金丸旧宅也今皆存焉附尚圆王未即位之前屡有奇事王年二十歳一时失父母孤穷甚极是一奇事也民田旱涸王田水盈是一奇事也岛民嫉忌屡欲杀之王虽孤穷终不能加害是一奇事也至国头亦如此是一奇事也受仕于尚徳之朝者多被杀戮王独屡諌不见杀是一奇事也鸣唿非天命之主乌能如是也哉纪明成化六年庚寅即位国相不传法司武实其余不传尚圆王践大位次月有神出见进号曰金丸按司添末续王仁子除其虐政改定善法以寛治民以仁施政于是先朝遁隐之士欢欣愿仕君子进小人退风俗雍变百姓乐业且遵巴志王之制遣大臣监守山北以致升平之盛本年遣正议大夫程鹏等奉表贡方物福建按察司奏言琉球贡使程鹏至福州与委官指挥刘玉私通货贿倶应究治宪宗宥之宴赉如例时未以尚徳王讣告于朝七年辛卯遣长史蔡璟使者呉司马益周间宋壁三员通事梁应等奉表贡方物并以尚徳王讣告于朝兼请袭爵宪宗命戸科都给事中丘弘行人司行人韩文为册封正副使丘弘行至山东病卒改命兵科给事中官荣时蔡璟等窃以织金蠎罗制为锦衣刑部鞫之蔡璟等固称是国王受赐于先朝者事闻宪宗命礼部稽旧籍有无礼部曰无遂没入内库仍勅谕国王知之八年壬辰遣长史梁应等贡马及方物宴赉如例时福建三司官奏称琉球国人先因进贡潜居内地遂成家业年久不还应尽遣之宪宗命礼部议礼部奏曰其人若承戸部勘合许入籍者依旧令居其余如请宪宗从之本年宪宗遣正使官荣副使韩文赍勅至国谕祭故王尚徳封尚圆为琉球国中山王仍赐王及妃冠服彩币等物勅曰惟尔克世抚有海邦臣事皇明克笃忠敬乃父尚徳绍袭王封曾未数年遽焉薨逝尔为家嗣式克象贤宜承爵命统其国人兹特遣正使给事中官荣副使行人韩文赍诏封尔为琉球国中山王并赐尔及妃冠服彩币等物尔宜永坚臣节益顺天心常怀事大之诚用广承先之志钦哉故谕本年秋王遣王舅武实正议大夫程鹏长史李荣使者明泰通事蔡璋等奉表贡方物谢袭封恩翌年至京宴赉如例武实具呈言国王常遣人往满喇加国収买贡物奈遭风坏船漂至广东有司转送福建愿自备工料修船同囘宪宗许之武实等还次福州修船时其傔从人等杀人劫财事闻宪宗命礼部议礼部奏言琉球毎年入贡故生奸弊乞命二年一贡宪宗从之九年癸巳秋王遣长史蔡璟使者沈满志闇那益沙美倪始等贡方物宴赉如例十年甲午秋王遣正议大夫程鹏长史李荣使者泰罗等贡方物附奏乞如常例歳一朝贡礼部奏曰去年福建守臣言琉球使臣登岸焚劫非法殊甚宜令程鹏等赍勅谕王并定贡期宪宗令程鹏等赍勅谕王追究恶徒依法惩治并定例二年一贡止许百人多不过加五人除正贡外不许私附货物并途次騒扰有违国王忠顺之意本国二年一贡自此而始十一年乙未秋王遣长史梁应使者达鲁通事林茂等谢恩贡方物会宪宗立皇太子梁应因乞如朝鲜安南例赐勅赍囘礼部奏琉球日本占城皆海外国例不颁诏宪宗曰琉球遵化已久特命降勅并以锦币令梁应等赍囘赐王及妃附成化年间王命辅臣建寺名天王而为家庙之备弘治七年尚眞王建宗庙于圆觉寺故以天王寺为王妃庙即今尚稷以下诸妃神主皆奉于此寺节节致祭着为典例王又卜地于泊村东南之间创建中山国王庙而庙侧建寺名崇元其制与家庙大异毎会册封之时则谕祭之礼有行于此庙实非私庙之所较也故是庙也自舜天而下惟即位者必奉安此庙而春秋二仲以中华之礼祭之着为定规或曰本国受册封大典自尚巴志始宣徳年间尚巴志迎接册使由此创建此庙而有行谕祭之礼也欤盖是误也夫本国受册封之典自武宁始非巴志也受谕祭之礼自察度始非思绍也以此考之则自武宁以至尚徳岂可无国庙之设耶况察度之世始通中朝太祖赐三十六姓而礼法咸兴则有国庙之设也明矣岂必为至巴志而后设庙也乎又曰察度寿影传在于万寿寺万暦年间为火灾所失然今察度武宁思绍巴志神主尚且留在于万寿寺则万寿寺乃察度武宁之所建而思绍巴志续以用之也可知矣后至泰久始建天界寺而尚泰久尚徳神主奉安于天界寺又遗老传云昔者诸王以慈恩寺为庙其庙与王城尤近尚徳亡后其贵族入庙不时泣哭其声闻于王官由是尚圆王卜地于泊村改建国庙云以此考之则自武宁以至尚徳皆有各设庙堂而行谕祭之礼也无疑矣毛氏大安里家谱有云尚圆王始建国庙并崇元寺信非诬也又建寺于浦添村名宠福而为歴朝王庙先是元咸煕年间英祖王始建寺于浦添城西名极乐疑是英祖之家庙也欤歴年既久至于荒坏乃移建于浦添城南又为火灾所灭由是尚圆王移建浦添村改名龙福并遵旧制以为歴朝王庙以上三寺皆成化年间尚圆王所建也惟年纪不详故合纪焉十二年丙申七月二十八日薨在位七年寿六十二葬于见上森陵此日百官庶人如丧考妣弘治十四年辛酉尚眞王始筑玉陵而移葬焉本年秋遣长史李荣使者杜那琦通事蔡璋等奉表谢恩先是使臣长史梁应等赍勅及锦币归赐王故遣使谢时未以尚圆王讣告本年秋遣正议大夫程鹏等贡马及方物复奏乞歳一遣使朝贡宪宗不许时未以尚圆王讣告尚宣威王神号西之世主童名不传明宣徳五年庚戌降诞父尚稷宣威系第二子母瑞云妃名号不传附纪尚宣威五歳失父母被兄养育九歳随兄至首里景泰四年癸酉尚泰久世歳二十四陞家来赤头天顺七年癸未尚徳之世歳三十四陞黄冠成化六年庚寅歳四十一因尚圆登王位乃以王弟之贵领越来间切而称越来王子成化十二年丙申尚圆王薨世子尚眞时称久米中城王子年甚幼沖群臣奉王弟尚宣威而就大位纪明成化十三年丁酉即位尚宣威以尚眞幼沖之故权登大位是年二月阳神君手摩出现尚宣威以为庆贺之礼而照例穿衣冠坐于王位尚眞侍坐其侧旧例国君即位君君诸神作贺必自内殿出至奉神门后东面而立奈何此日皆西面而立与旧例异满朝臣士惊疑无措顷间诸神有诧宣以世子尚眞为君尚宣威闻诧言谓诸臣曰尚眞虽幼沖诚是命世之眞主也尔等宜同心辅翼以保邦家我非其命强践大位恐有戻于天遂奉尚眞为君而在位六个月退隐于越来是年八月初四日薨葬地不传寿四十八谥义忠今其子孙世领越来尚眞王童名眞加戸樽金神号于义也嘉茂慧成化元年乙酉降诞父尚圆王母月光妃居仁尚宣威之女生寿并葬地不传有二夫人一曰思戸金按司加那志号华后正徳十一年丙子三月十一日卒生寿不传谢氏知名亲云上成良之女葬地不详一曰茗刈子之女号名不传王有七男一女长子曰尚维衡称浦添王子乃王妃尚氏所生次曰佐司笠按司加那志童名眞锅樽号慈山嫁尚氏朝易茗刈子女所生次曰向朝荣称大里王子无后母亦不传次曰尚韶威称今归仁王子次曰尚龙徳称越来王子倶母不传次曰尚清后登王位夫人华后所生次曰尚享仁称金武王子无后次曰尚源道称丰见城王子无后倶母不传纪明成化十三年丁酉即位国相不传法司马怡世马审礼麻勃都裔孙不存眞牛金称幸地大屋子森见于嘉靖元年壬午石门碑记裔孙不存杨大鹤毛文英马诚骥其余交代者皆不传任职在职年月不详故合纪焉尚眞王性质英明谦己受益及其长成能继先志善述父业务精于治百僚分职群臣授官簪以金银冠以黄赤俗称冠曰八巻而定贵賎上下之分设朝仪于朔望列拜班于左右而定大小朝仪之礼又旧制分地封按司由是各据城池互相争伐兵乱不息王始改制定度诸按司皆聚居首里解散兵柄遥领其地歳遣督官一员治之国以宴然又遣第三子尚韶威遵依旧制监守山北称今归仁王子而其子孙继守山北世受袭爵称按司至康熙年间尚贞王以山北宴宁之故始命移居于首里又藏万劒弓矢之属以为护国之具时宫古岛献寳劒一口名治金丸寳玉一贯名眞珠又令三府及三十六岛重正经界定税纳贡又本国旧制国君葬礼令数人为殉王曰彼亦人也岂可忍哉卒禁之嗣是而治道大明政刑咸备以致雍煕之治所定之条年月不详故合纪焉本年秋王世子尚眞遣长史梁应使者呉是佳通事梁徳等翌年至京以尚圆王讣告并请袭封附奏乞如旧例一年一具部议不可十五年己亥世子尚眞遣长史李荣等奉表贡方物并迎封舟宪宗赐宴及衣币如例仍遣正使兵科给事中董旻副使行人司右司副张祥赉勅至国谕祭故王尚圆封尚眞为中山王并赐王及妃皮弁冠服金镶犀带彩币等物遗老传云忠顺可嘉四字匾额此时赐之勅曰惟尔先世继承王封事我皇明忠敬弥笃乃父尚圆自袭王爵効职良勤胡不永年遽焉薨逝尔为家副国人归心矧克象贤宜膺爵命玆持遣兵科给事中董旻行人司右司副张祥赍诏封尔为琉球国中山王并赐尔及妃冠服綵币等物尔宜俭以脩身懋勤保境安民之道敬以养德笃坚顺夫事大之心作镇海邦钦哉故谕诏曰惟我皇明膺天成命君主华夷德化诞敷无间远迩尔琉球国世居海滨密迩声教慕义称藩盖有年矣故国王尚圆敬天事大保境安民职贡岁脩礼意无忒方隆屏翰之杔岂意计音来闻远臣云薨良用悽怆封建常典在所举行其世子尚眞禀性纯笃素得国人之心奉表请封实谨藩臣之礼玆持遣正使兵科给事中董旻副使行人司右司副张祥赍诏往封为琉球国中山王仍赐以皮弁冠服等物凡国中官僚耆旧尚宜同心翼賛协力匡扶礼度无踰先猷懋纉庶抚一方于宁谧共享多福于久长故玆诏示尔宜知悉本年秋王遣王舅马怡世正议大夫程鹏长史蔡曦等奉表献方物谢袭封恩并附奏曰臣伏读祖训条章许臣国不时朝贡故自臣祖父以来皆一年一贡迩年旧巡抚福建大臣以臣国使有违法窥利者令臣二年一贡此诚臣之罪也然臣祖宗所以殷勤効贡者实欲依中华眷顾之恩杜他国窥伺之患乞如旧制令臣一年一贡以保海邦宪宗不许翌年庚子王舅马怡世囘国之日宪宗仍赐王勅以谕之勅曰曩因尔国使臣入贡往往假馈送为名汚我中国臣工其实以为己利又不能箝束傔从以致杀人纵火强劫民财又私造违禁衣服倶有显迹故定为二年一贡之例朝廷富有万方岂为尔小国而裁省冗费哉此例既定难再纷更特兹省谕王其审之故谕十七年辛丑秋王遣正议大夫梁应长史蔡曦使者泰那等奉表贡马及方物并乞以陪臣子蔡宾等五人于南京国子监读书宪宗曰海南远人向慕文教朕甚嘉之令有司如旧制歳给衣服廪馔母令失所俾通知中国礼仪永遵王化礼部奏曰琉球国进贡旧制到京少则四五十人多则六七十人倶给赏有差尔因各国进贡率多奸弊毎国止许五七人不过十五人到京余倶留边以俟命今该国使臣止容正议大夫梁应等十五人赴京照例给赏其余六七十人倶留边宜勅布政司发官帑以次均给庶不至甚失柔远之意宪宗从之时梁应等又上疏以不时进贡为请礼部又奏琉球其意实假进贡以规市贩之利宜勿听宪宗令梁应等领勅归谕王勅曰朝廷定尔国二年一贡已具前勅臣之事君遵君之勅可也屡违勅奏扰可乎所以固拒者非为惜费盖二年一贡正合中制朕恤小之意实在此王其钦遵母事纷更故谕十九年癸卯秋正遣正议大夫程鹏长史蔡璋等贡马及方物奏言永乐年间所赐海船破坏已尽止存其三乞自备物料于福建补造礼部议许造其一二十一年乙巳秋王遣长史蔡曦等贡马及方物时官生蔡宾等在监肄业已五年王咨礼部请放囘省亲宪宗曰昔阳城在太学诸生三年不归者斥之矧宾等远人岂可长留不遣乎竟命放归以遂定省之私二十二年丙午秋王遣王舅马审礼长史郑玖等贡方物谢恩时会宪宗既崩孝宗登极已四月矣孝宗赐马审礼等冠带衣币有差仍命领诏并锦币赐王及妃明弘治元年戊申孝宗登极改元弘治先是成化二十三年丁未王遣皮扬那通事林荣等贡方物皮扬那从浙江入贡孝宗曰贡道当由福建且贡非其时命却之皮扬那等且以国王咨礼部文言成化二十一年本国正议大夫程鹏等进贡囘国报知皇太子册妃由是王遣使表贺并贡方物礼部奏言琉球入贡虽与例限不合然远人之情可念况笺文方物已至京难于终却请暂赐容纳后仍以旧例裁之或因福建风水不便取路浙江亦令审实奏请方许起送今次所给正副使彩缎等物宜如旧例番伴从人减半以示裁折之意孝宗从之时蔡宾亦随贡使至具呈言成化中宾尝读书南京国子监今吏部侍郎刘宣时为祭酒特加抚恤乞容执贽于宣处致谢孝宗许之二年己酉秋王遣马仁通事蔡实等进大行皇帝香重五十斤别遣王舅麻勃都正议大夫梁徳等三年庚戌至京贡方物表贺孝宗登极麻勃都其呈言本国来贡人员近止许十五人赴京物多人少恐致疎失又言本国贡船抵岸所在有司止给口粮百五十名其余多未得给孝宗命来京许増五人増口粮二十名着为例时有松氏比屋势头者始学烟花药法本国为烟花戏自此而始本年秋王遣长史梁能等奉表贡方物宴赉如例四年辛亥秋王遣正议大夫梁徳长史郑玖等贡方物赐王锦缎并宴赉如例五年壬子王命辅臣创建圆觉寺三年而成并荒神堂延老僧芥隐为开山住持六年癸丑秋王遣正议大夫梁徳长史梁能等贡方物赐王锦币等物并宴赉如例七年甲寅王命辅臣构宗庙于圆觉寺方丈右侧谓之御照堂奉正统昭穆诸位神主而祭焉八年乙卯秋王遣正议大夫郑玖长史蔡宾等贡方物赐王锦缎并宴赉如例九年丙辰王命辅臣新铸巨钟建其楼于圆覚寺而悬钟焉十年丁巳秋王遣正议大夫程连长史梁能等贡方物赐王锦缎及宴赉如例十一年戊午王命长史梁能通事陈义于圆觉寺山门外督造石栏及桥十二年己未秋王遣正议大夫郑玖长史蔡宾等贡方物赐王锦币并宴赉如例十三年庚申王发兵征八重山先是宫古岛八重山自洪武年间以来毎歳入贡往来不绝奈八重山酋长有掘川原赤蜂者心变谋叛两三年间绝贡不朝时宫古岛酋长有仲宗根丰见屋者与赤蜂不睦赤蜂将攻宫古二岛騒动事闻中山由是王命大里等九员为将并拨大小战船四十六以仲宗根为导本年二月初二日那覇开船十三日前至八重山石垣之境大里等上岸只见赤蜂领衆兵背崄岨面大海布摆阵势又令妇女数十人各持枝叶号天唿地万般咒骂似行法术大里等驱军大进贼兵及妇女略无畏惧贼阵开处赤峰首搦战大里大疑曰贼奴锐气不可轻敌遂将四十六艘分为两队一队攻登野城一队攻新河赤蜂首尾不能相应官军乘势攻撃甚急贼兵大败降者无数赤峰被掳伏诛大里等别立酋长抚安百姓奏凯而归嗣后朝贡如例十四年辛酉新筑玉陵奉先王尚圆移葬于玉陵本年秋王遣正义大夫程琏长史梁能等贡方物奏请于福建补造海船以便往囘孝宗许之赐赉如例十五年壬戌王命辅臣于城门外凿地作沼建堂于水中以藏朝鲜国王所进方册藏经先是尚徳王遣使至朝鲜进礼物时朝鲜王李瑈以方册藏经托使者带囘进尚徳王王亡后其经尚存故尚眞王建堂藏之歴年稍久堂坏经朽而成空地天启元年辛酉尚丰王改建辨财天女堂十六年癸亥王遣呉诗等往满喇加国收买贡物遇风漂至广东舟覆上岸呉诗等一百余人为逻卒所获广东守臣以闻孝宗命送呉诗等至福建给粮赡养候本国贡使归之十七年甲子秋王遣正议大夫程琏郑玖长史梁能蔡宾等具奏言前使遇风未囘致失二年一贡之期仍以补贡纳之时会孝宗崩武宗登极命行人左辅颁诏至国明正徳元年丙寅武宗登极改元正徳是年秋王遣王舅亚嘉尼施长史蔡宾等贡马及方物并表贺登极翌年丁卯才至中华附奏乞毎歳一贡以抒微忱礼部议宜勿听武宗曰琉球久守节义特许定一年一贡时长史蔡宾具呈乞自备工料修造贡船二只礼部议奏宜令鎭巡官验实量修不必改造宾复请武宗曰宾善人也特许其请令补造如式二年丁卯秋王遣正议大夫程琏长史蔡栢等贡方物谢恩三年戊辰王命辅臣始造丹墀石栏及龙柱以弘国殿之壮観翌年己巳告成本年秋王遣正议大夫梁能长史蔡迁等贡方物宴赉如例四年己巳秋王遣正议大夫程琏长史陈义等贡方物并请以官生蔡进等五人入监读书武宗许送南监仍给衣廪等物如例五年庚午秋王遣正议大夫梁能长史蔡迁使者佳马度等贡方物宴赉如例六年辛未秋王遣正议大夫梁寛长史陈义使者鸦麻度等贡方物宴赉如例七年壬申秋王遣长史蔡迁等贡方物宴赉如例八年癸酉秋王遣正议大夫梁能等贡方物宴赉如例九年甲戌秋王遣长史陈义等贡方物宴赉如例十年乙亥秋王遣正议大夫梁龙使者麻佳尼等贡方物宴赉如例十一丙子秋王遣正议大夫陈义使者马参鲁等贡方物宴赉如例十二年丁丑秋王遣长史蔡迁使者马加尼等贡方物宴赉如例十三年戊寅秋王遣使者麻美子马五喇通事高义等贡方物宴赉如例十四年己卯秋王遣使者马勃度通事郑昊等贡方物宴赉如例十五年庚辰秋王遣长史金良等贡方物宴赉如例十六年辛巳秋王遣使者椰马度都通事蔡樟等贡方物宴赉如例附正徳年间王命辅臣创建西御殿以为待天使之所又日本僧日秀上人随流至国自建社宫于金武村観音寺何代何年建之今不可考焉明嘉靖元年壬午世宗登极改元嘉靖王遣王舅达鲁加尼等进武宗香并贡方物表贺登极世宗赐王及妃锦币等物仍命礼部遵先朝旧制二年一贡毎船百五十人为限二年一贡亦从此定二年癸未秋王遣正议大夫郑绳长史金良等贡方物谢恩往抵洋中遇风分散金良先至具呈言正议大夫郑绳领谢恩方物渡海风漂未至而表文在此请得先进世宗许之郑绳漂囘舟败人皆上岸翌年乙酉王仍遣郑绳补进方物福建守臣以闻世宗命就彼中宴赉如例遣还方物时王遣官生蔡廷美郑富梁梓蔡浩至闽请就国子监读书福建守臣以闻留二年而后就监世宗令礼部照例给廪米薪炭及冬夏衣服四年乙酉秋王遣长史金良等贡方物宴赉如例五年丙戌十二月十一日薨在位五十年寿六十二葬于玉陵王仁厚英明进贤用能百度悉擧大致昇平尚清王童名眞仁尭樽金神号天续之按司添明弘治十年丁巳降诞歳十一领中城称中城王子父尚眞王尚清系第五子母华后妃思眞钱金按司加那志号月江毛氏兼城之女嘉靖三十三年甲寅六月十三日薨生寿不传葬于玉陵有三夫人城之大按司志良礼童名眞鹤金号瑞室宜野湾间切谢名村新城尔也女新城子孙始用魏姓大按司志良礼童名眞美那古金号后徳乐氏屋宜亲云上昌寔之女大按司志良礼童名眞世仁金号礼室王农大亲之女又有一妻与那原阿呉母志良礼号诚淑那氏坚嘉之妹童名不传王有十男二女长子曰尚祯称中城王子无后夫人后徳所生次曰尚元后登王位妃月江所生次曰尚杨丛称胜连王子次曰尚鑑心称大伊江王子无后次曰阿应理屋恵按司加那志童名不传号徳大无后次曰尚桓称北谷王子次曰尚范国称东风平王子倶母不详次曰尚宗贤称伊江王子夫人瑞室所生次曰尚洪徳称读谷山王子夫人礼室所生次曰尚袭礼称丰见城王子次曰首里大君按司加那志童名不传号桂月无后倶母不详次曰尚悦称羽地王子与那原阿呉母志良礼所生纪明嘉靖六年丁亥即位国相不传法司马诚骥尚眞王代任法司职眞伊久佐称宫平大屋子森见于嘉靖二十二年癸卯嘉田之花碑记其裔孙不存樽金称幸地大屋子森见于嘉靖二十五年丙午继世门碑记裔孙不存眞徳称内间大屋子森眞荣久佐称城间大屋子森但见于嘉靖三十三年甲寅屋良座森碑记裔孙不存麻勃都眞玉法司亦有麻勃都者是两人而非一人也呉启元东元宰殷达鲁封徳新毛龙吟和爲美葛可昌倶十三员任职返职年月不详故合纪焉本年秋世子尚清遣正议大夫郑绳等奉表进贡并请袭封绳等囘至海中遇风溺死八年己丑秋又遣长史蔡瀚使者马吾喇等奉表入贡再申前请礼部以袭封重典命福建鎭巡官査访申报蔡瀚又请许官生蔡廷美等四人归国婚娶世宗许之给赏币布有差十年辛卯秋遣正议大夫金良长史蔡瀚等奉表贡方物并赉国中人民结状复请袭封世宗命吏科左给事中陈侃行人司行人高澄爲册封正副使十二年癸巳秋遣正议大夫梁椿使者马吾喇等奉表贡方物旧制外国贡使至京师皆有防禁五日一出舘令得游観贸易居常皆闭舘不出惟朝鲜琉球防之颇寛十三年甲午夏世宗遣正副使陈侃高澄赍诏至国谕祭故王尚眞封世子尚清爲中山王诏曰朕恭膺天命爲天下君凡推行乎庶政必斟酌夫古礼其于钖爵之典未尝以海内外而有间焉尔琉球国远在海滨久被声教故国王尚眞夙绍显封已踰四纪兹闻薨逝属国请封世子尚清徳惟克类衆心所归宜承国统朕笃念怀柔之义用嘉敬顺之诚特遣使赉诏封尔爲琉球国中山王仍赐以皮弁冠服等物王宜愼乃初服益笃忠勤有光前烈国中耆俊臣僚其同寅翼赞协力匡扶尚殚事上之心恪尽臣藩之节保守海邦永底宁谧勅曰惟尔世守海邦继膺王爵敬顺天道世事皇明尔父尚眞自袭封以来恭勤匪懈比者薨逝良用悼伤尔以冢嗣国人归心理宜承袭兹特遣使封尔爲琉球国中山王并赐尔及妃冠服綵币等物尔宜祇承君命克绍先业修职承化保境安民以称朕柔远之意十四年乙未春王遣王舅毛实长史蔡瀚等贡方物谢袭封恩宴赉如例世宗仍赐王锦币等物先是王以金四十两馈册使陈侃等侃等固辞不受毛实等并以金奏进世宗命侃等受之十六年丁酉春王发兵柾大岛先是大岛有酋长数人而一人叫与湾大亲与湾大亲爲人性资忠孝惟善是务同僚酋长皆是奸侫与与湾大亲不睦其同僚来入贡时奏言与湾大亲有谋叛之意请诛之若迟延必难制焉王以大嶋阻海虚实难辨之故被谗惑是年命将发兵往讨与湾大亲官军上岸与湾大亲仰天叹曰吾无罪而就死知我者天乎自缢而死兵虏其子载军实而还与湾大亲之子名叫糠中城其裔孙姓马至今繁盛本年秋王遣正议大夫陈赋长史蔡廷美等贡方物并进笺方物庆贺皇太子宴赉如例十八年己亥秋王遣长史梁梓等贡马及方物时梁梓等奏请补造海舟四只以便续贡礼部以闻世宗许之宴赉如例梓等于福州造舟如式二十年辛丑春王遣王舅殷达鲁正议大夫蔡瀚等贡方物并庆贺宴赉如例二十一年壬寅福州人陈贵等通番过海至国适与潮阳海船争利互相杀伤长史蔡廷美尽没其赀陈贵等以夜奔爲守臣所捕并多掩杀王命械繋陈贵等七人遣蔡廷美等至福州诬爲寇贼巡按御史徐宗鲁会同三司官译审列奏世宗允部覆治以通番律仍命福建守臣启谕国王无轻与中国商民互市后若不法即絶其朝贡自此而后中国商船终不复来但本国有与诸夷海国交通耳二十二年癸卯春王遣正议大夫陈赋等贡马及方物宴赉如例并以礼币报王时王奏请官生梁炫等就学南监已踰七年赐归娶世宗诏给资粮驿骑并遣人护送二十三年甲辰王谕法司曰王城西北围以二重坚如铁壁但东南一重似不坚牢汝等督工运石于美福门外宜加一重此吾素意也法司奉旨即起工筑雉堞爲二重如西北其高五丈濶二丈长一百十五丈题门曰继世至二十五年丙午告成时法司封徳新樽金呉启元二十四年乙巳春王遣长史梁显等贡方物并遣都通事蔡朝庆等送还朝鲜漂流人口宴赉如例二十六年丁未王命法司新建大美殿先是王爲世子时远在中城自造小殿于首里以便问安及即位乃谕法司曰禁中宫殿时有诸神出现而系清洁之所若子女降生及丧服等事许行于此则似有漫涜神灵且毎春秋二仲夫人女子及宫女等出在菩提寺烧香尤不便焉今宜就旧宅増造殿三而爲降生丧礼及春秋节荐之所法司奉旨是年八月起工越年十二月告成名曰大美殿后有遗旨云永守此制决勿革变本年春王遣正议大夫陈赋长史蔡廷会等贡方物宴赉如例时廷会与给事中黄宗概交通馈谒事觉礼部奏请陈赋等并革其赏世宗曰陈赋无罪赏如例廷会交结朝臣法当治念属贡使姑革赏示罸二十八年己酉春王遣正议大夫梁显等贡方物宴赉如例二十九年庚戌王遣官生蔡朝用等五人至京请入监读书世宗许之诏给如例三十年辛亥秋王遣正议大夫蔡廷会长史梁炫等贡方物宴赉如例三十二年癸丑春王遣长史梁炫使者达鲁嘉尼等贡方物宴赉如例本年王以屋良座森系江口紧要之所创筑雉堞以开邦家之壮観时法司眞荣久佐眞徳东元宰三十四年乙卯春王遣正议大夫梁硕使者马忠章等贡方物具疏言贡舟至港其势必坏不可渉海请令硕等买海上民船驾归世宗诏福建守臣覆状听买不得过大梁硕等又请放官生蔡朝用等归国省亲世宗亦许之遣人送归附嘉靖年间王命辅臣加建国门榜曰待贤后改榜字曰首里嘉靖七年八年两遣使请封疑是此时建之欤本年六月二十五日薨在位二十九年寿五十九葬于玉陵王英明豁达御下有厳爲事必果务精于治附尚清王染疾危甚召法司毛龙吟和爲美葛可昌于龙榻前遗命三人曰孤命将尽汝等奉世子元协力赞翼以保邦家言讫而薨后和爲美葛可昌心志变易谓群僚曰世子尚元爲人柔弱惟尚鑑心宜承国统以就大位诸僚臣谀其议者最衆或心思忠义亦畏其权威而不敢言者有之毛龙吟察知此事大怒曰尚元乃正妃之所生邦家之冢嗣也我闻立长绍世天伦之大顺古今之常道况我等已奉遗命宜竭忠勤保守社稷岂可妄弃遣命而废天伦耶若有执拗而负王命者我必委身于刀锋见先王于泉下然后我志可解矣时诸僚臣内稍存忠义者皆从毛龙吟由是和爲美葛可昌畏惧无言毛龙吟择吉率领群臣奉世子尚元就大位国以安然尚元王神号日始按司添童名不传明嘉靖七年戊子降诞俗称久米中城王子父尚清王尚元系第二子母毛氏思眞钱金按司加那志号月江妃眞和志闻得大君加那志号梅岳万暦三十三年乙巳正月十日薨葬于玉陵童名生寿不传乃广徳寺浦添亲方女孙又有三夫人久米具志川大按司志良礼童名眞锅樽金号雪岭西原间切幸地村翁长大屋子女前东之按司童名眞锅樽金号梅岭毛氏新城亲方安基之女眞南风按司童名眞津比樽号南霜毛氏丰见城亲方盛庸女王有三男一女长子曰尚康伯称久米具志川王子夫人雪岭所生次曰尚永后登王位次曰首里大君按司加那志童名不传号一枝嫁尚懿倶妃梅岳所生次曰尚久称大金武王子夫人梅岭所生纪明嘉靖三十五年丙辰即位国相不传法司毛龙吟和为美葛可昌王即位时俱在法司泽子见于嘉靖四十一年壬戌奉神门堦上石栏之碑记其裔不存穆源徳马顺徳毛廉翁寿祥马良诠马世荣其余不传且各在职年数不详故合纪焉三十六年丁巳春称世子遣正议大夫蔡廷会长史蔡朝器使者尹徳美等入贡兼请袭封并以本国海疆守臣马必度所获中国被掠金坤等六名送还时廷会等具言穷岛远人须乘南风汛始得归国进贡累重乞如三十四年例毎歳自买归舟不候题请世宗嘉其忠顺许之仍赐勅奨谕赏银五十两彩币四表里且马必度及蔡廷会等倶有厚赐三十七年戊午世宗命刑科给事中郭汝霖行人李际春为册封正副使因海寇出没不时未及开洋三十八年己未秋遣正议大夫蔡廷会长史梁炫等奉表贡方物并谢恩时廷会等具言海中风涛回测海寇出没不时恐使者有他虞获罪上国请如正徳中封占城故事赉囘诏册不烦天朝遣封福建巡按御史樊献科以闻世宗命礼部议礼部议奏昔正徳中占城国王为安南所侵窜居他所故令使者赉囘勅命乃一时权宜然占城国王沙古卜洛犹恳请遣使封为蛮邦光重今琉球左海中诸国颇称守礼累朝以来待之优异毎国王嗣立必遣侍从之臣奉命服节册以往着为例且廷会无世子印文若遽轻信其言万一世子以遣使为至荣以遥拜为非礼不肯受封复上书请使如占城将谁任其咎哉乞凡朝贡并册封如例以示大典世宗从之本年法司和为美葛可昌有罪被流和为美流于久米岛葛可昌流于伊比屋三十九年庚申冬遣长史梁炫使者马加尼等迎接封舟四十一年壬戌于奉神门前创立石栏告成时法司泽子毛廉马良诠本年海氛稍靖世宗遣册使郭汝霖李际春赍诏至国谕祭故王尚清封世子尚元为中山王诏曰朕受天命主宰寰宇凡政命之宣佈惟成宪之是循其于钖封之典遐迩均焉尔琉球国远处海陬声教渐被修职效义阅世巳久故国王尚清显荷爵封粤逾二纪兹者薨逝属国请封世子尚元朕念象贤众心归附是宜承绍国统特遣正使刑科右给事中郭汝霖副使行人司行人李际春赍诏往封为琉球国中山王仍赐以皮弁冠服等物王宜谨守礼度益笃忠勤凡国中官僚耆旧尚其同心翼赞以佐乃王饰躬励行用保藩邦故兹诏示咸俾悉知当时天使舘大门内有公堂一座进则寝堂册使二员共焉东西廊二后小堂一仅容从者册使敦公等以海气郁蒸室庐卑隘而忧之大夫蔡廷美以闻王即命廷美鸠工抡材相地后垣约丈余许不日而成结竹篱于两傍植花草于前楹颇有幽雅趣郭汝霖等大喜乃书其扁曰息思其记今存次后毎会册使来临必于寝堂后构小楼二着为例本年秋王遣王舅穆源徳长史蔡朝器等楷册使郭汝霖等入京翌年至京奉表献方物谢袭封恩先是王以金四十两餽郭汝霖等不受穆源徳赍金请命世宗曰朝廷命使无受谢之义诏听汝霖等辞寻以二臣远行着劳各赐银币四十二年癸亥春王遣正议大夫郑宪使者源善等奉表入贡并送还中国漂流人口世宗降勅褒谕赐镪币郑宪因具疏言本国亦有流入中国者乞命守臣恤遣世宗然之下其疏于濒海所司四十四年乙丑春王遣长史梁灼等贡马及方物官生梁炤蔡燫梁烄郑迵四人入监读书并将本国山北守臣郑都所获中国被掠人口送还世宗嘉王恵顺降勅奨谕仍赐王银五十两彩币四表里长史梁灼守臣郑都各赐银三十两币一表里明隆庆元年丁卯春穆宗登极改元隆庆本国未知中朝改元王遣长史蔡朝用使者亚应苏等奉表入贡并谢恩宴赉如例二年戊辰春王遣王舅翁寿祥正议大夫梁炫等献方物表贺穆宗登极又遣使者宗善等进世宗香三十五斤倶宴赉如例三年己巳春王遣王舅毛廉长史蔡朝器等奉笺方物庆贺册立皇太子并遣海境守臣由必都等送还中国被掠人口福建守臣以闻穆宗以王屡效忠诚赏赐银币如前五年辛未春王遣正议大夫郑宪长史郑佑等奉表入谢并送还被掠人口穆宗降勅奨赐如前王又请放官生梁炤等三人归国省亲穆宗许之本年王亲统大军往征大岛先是大岛酋长与湾大亲亡后其同僚等谋反绝贡不朝由是王亲率大军驾船五十余往征大岛贼徒领兵迎敌战未数次大败而走官军深入其境金鼓震天势如雷霆贼徒大惊降者无数贼酋无力可战被缚受诛王命别立酋长抚安百姓时王得疾危甚法司官马顺徳吁天祈代王死王果愈起班师而返是年顺徳卒王命厚葬并以顺徳累世功劳封其子为按司世受袭爵着为例即今按司姓马其裔孙也本年王命辅臣加建一庙于圆觉寺亦谓之御照堂六年壬申四月初一日薨在位十七年寿四十五葬于玉陵王仁爱百姓终始如一不愆不忘遵依旧章尚永王神号英祖仁耶添按司添又称日丰操王童名不传未即位时称阿应理屋恵王子嘉靖三十八年己未降诞父尚元王尚永系第二子母眞和志闻得大君加那志号梅岳妃岛尻佐司笠按司加那志童名眞满金号坤功尚氏北谷王子朝里之女嘉靖四十一年壬戌生崇祯十年丁丑八月二十六日薨寿七十六葬于天山御墓干隆十六年辛未二月初四日移葬于东玉陵有二夫人前东之按司童名眞锅樽金号慈山金氏具志头亲方能安之女西之按司号梅月童名不传葛氏谢名亲方秀信之女王有二女长女曰阿应理屋恵按司加那志童名眞钱金号兰丛嫁尚宁王次曰闻得大君加那志童名思武太金号月岭嫁向氏朝长倶妃坤功所生倶系女息故以尚眞王曾孙尚懿之长子尚宁爲世子纪明万暦元年癸酉即位国相不传法司毛廉翁寿祥马世荣王即位时倶在法司毛元龙金国鼎毛龙文其余不传且六员任职返职年月不详故合纪焉本年神宗登极改元万暦本国未知中朝改元是年春世子遣正议大夫郑宪等奉表入贡并以尚元王讣告兼请袭封又送还被掠人口奨赉如例二年甲戌春世子遣王舅马忠叟长史郑祐使者马南庇等奉表贡方物庆贺神宗登极已又遣使者毛有伦等进穆宗香三十五斤倶宴赉如例本年冬世子以前使正议大夫郑宪等未囘之故遣使者马庆通事郑禧等移咨布司至闽探问三年乙亥冬世子遣长史梁灿使者卫荣等奉表再请袭封本年冬世子遣正议大夫蔡朝器等奉表贡方物除例给外神宗命礼部毎五日别给鸡鵞麪酒果以示优异是年命戸科左给事中萧崇业行人司行人谢杰爲正副使五年丁丑春世子遣正议大夫梁灼等奉表入贡宴赉如例六年戊寅四月世子遣正议大夫梁灿等捧咨文迎接封舟七年乙卯夏神宗遣萧崇业谢杰赍诏至国谕祭故王尚元封世子尚永爲中山王诏曰朕受天明命君临万方薄海内外罔不来享延赏钖庆恩礼攸同惟尔琉球国远处海滨恪遵教世修职贡足称守礼之邦国王尚元绍序膺封臣节深谨兹焉薨逝悼切朕衷念其侯度有常王封当继其世子永徳惟象贤惠能得衆宜承国统永建外藩特遣正使戸科左给事中萧崇业副使行人司行人谢杰赍诏往封爲琉球国中山王仍赐以皮弁冠服等物凡国中官僚耆旧尚其协心翼赞毕力匡扶懋猷勿替于承先执礼益虔于事绥兹有衆同我太平则亦尔海邦无疆之休勅曰惟尔先世守此海邦代受王封克承忠顺迨于尔父元畏天事大益用小心诚节懋彰宠思洊被遽焉薨逝良用悼伤尔爲冢嗣克修厥美群情既附宜绍爵封兹特遣使封尔爲琉球国中山王并赐尔及妃冠服彩币等物尔宜恪守王章遵述先志秉礼守义奠境安民庶几彰朕无外之仁以永保尔有终之誉本年冬王遣正舅马良弼长史郑迵使者马胜先等奉表进方物谢袭封恩又遣官生郑週蔡常郑迪等三人入监读书神宗命送南京国子监给衣粮如例本年首里门易榜曰守礼之邦先是本国自通中朝而来修职入贡读书学礼大祖称爲礼义之邦嘉靖年间礼部奏曰琉球在海中诸国颇称守礼又尚永王受封时制词有云世修职贡足称守礼之邦由是尚永王命法司始用守礼之邦四字爲额然平常止用首里二字毎会册使贲临易以守礼之邦四字爲例康煕年间始定榜字曰守礼之邦九年辛巳春王遣正议大夫梁灿等奉表入贡宴赉如例十一年癸未春王遣正议大夫梁灼等奉表入贡宴赉如例十四年丙戌秋王遣署大夫梁应等奉表入贡十五年丁亥春王遣正议大夫郑礼使者邬寳等奉表谢恩时梁应入贡在京神宗赐王及郑礼梁应等如例十六年戊子十一月二十五日薨在位十六年寿三十葬于玉陵尚宁王童名思徳金神号日贺末按司添嘉靖四十三年甲子降诞父尚永王母岛尻佐司笠按司加那志童名眞满金号坤功附尚宁王乃尚眞王之玄孙也尚眞王长子尚维衡称浦添王子生尚弘业称浦添王子尚弘业生尚懿称与那城王子详载附巻尚懿生尚宁王称浦添王子其母乃尚永王之妹名称首星大君加那志号一枝详载附巻时尚永王无嗣故尚宁王奉命入继大统妃阿应理屋惠按司加那志童名眞钱金号兰丛生寿不传乃尚永王之长女康煕二年癸卯八月七日卒葬于天山御墓干隆二十四年己卯十一月二十一日移葬于极乐陵又有二夫人西之按司童名眞锅樽金号西月传氏佐边亲方厚旨之女安谷屋大按司志良礼童名眞锅樽金号凉月中城间切安谷屋村章氏安谷屋亲云上之女倶无生息故以尚元王第三子尚久之第四子尚丰爲世子纪明万暦十七年己丑即位国相尚宏万暦三十八年庚戌卒在职年数不传其余交代者皆载于纪年之次法司马世荣金国鼎毛龙文王即位时在法司职呉世济向里端在职年数不详故合纪焉其余交代者皆载于纪年之次十八年庚寅本国商船飘至朝鲜舟破朝鲜王遣使解送至京而后囘国本年春遣正议大夫梁应长史郑週使者邬宾等奉表贡方物入谢时未以尚永王讣告于朝宴赉如例十九年辛卯春遣正议大夫郑礼使者马良臣等奉表入贡始以尚永王讣告并言国方多事未暇请封礼部咨言父王既薨宜速请袭爵鎭压国人毋以地方多事爲辞宴赉如例二十年壬辰因法司马世荣致仕而马良弼继任其职二十一年癸巳冬遣正议大夫郑礼等贡方物宴赉如例二十二年甲午冬遣使者于灞等迎接京囘贡臣时于灞等自爲世子尚宁请封福建抚臣许孚远以海氛未息议奏遣使赍勅至福建听来使面领或遣惯海武臣同彼国使臣往尚其无虞神宗曰待世子表请然后如议颁封是年国人哈那等船飘至温州浙江巡抚刘元霖以闻神宗命优恤遣还由是翌年乙未福建抚臣差福州人阮国护送囘国次后阮国奉旨入国受仕二十四年丙申秋遣署大夫金仕暦等贡方物入谢二十七年己亥春遣长史郑道等贡方物入谢请袭封爵礼部议奏今已海氛甚盛但取具该国王舅法司等官印结兴世子奏本到京即颁勅封不必遣官神宗曰琉球既来请宜选廉勇武臣一员同往行礼二十八年庚子秋遣长史蔡奎使者毛如凤等奉表贡方物仍请袭封礼部右侍郎暑尚书事朱国祚奏言琉球国僻处东南世修职贡时当承袭屡遭倭警延逭至今既经世子尚宁奏请相应准封其该用皮弁冠服纻丝等项宜照例应付遣官已奉明旨但据其陈乞情词投引会典必以文臣爲请惟圣明裁定神宗从之命兵科给事中洪瞻祖行人司行人王士祯爲册封正副使但海氛未息而未及开洋瞻祖以病卒命以兵科右给事中夏子阳代之时长史蔡奎等先囘失路由是福建守臣仍遣漳人阮国毛国鼎护送归国次后毛国鼎奉旨同阮国入国受仕二十九年辛丑翁寄松任法司寄松继谁人任法司今难考焉本年秋遣正议大夫郑逅等奉表入贡三十年壬寅秋遣王舅毛继祖长史蔡朝信等奉表贡方物庆贺册立东宫并谢赐还本国漂流人口并各赐衣服帽袜三十一年癸卯僧袋中乃扶桑人至国留三年着神道记一部而还三十三年乙巳神宗命正副使夏子阳等作速渡海以彰大信仍传谕本国以后领封海上着爲定规于时夏子阳等赍勅至国而抚臣徐学聚同巡按方元彦以滨海多事警报不止奏请如前旨遣武臣前往夏子阳等且言属国言不可爽使臣义当有终乞坚成命以慰远人神宗从之本年始以天界寺爲庙止请贵戚可受王荐者而奉安于此庙着爲定规本年法司翁寄松被郑迵谗贬爲百姓翌年丙午郑迵继任其职三十四年丙午神宗遣夏子阳等赍诏至国谕祭故王尚永封世子尚宁爲中山王诏曰朕恭膺天命诞受多方爰曁海隅罔不率俾声教所讫庆赉惟同尔琉球国僻处东南世修职贡自我皇祖称爲礼义之邦国王尚永祇袭王封恪遵侯度倏焉薨逝良恻朕心其世子宁贤足长人才能驭衆间关请命恭顺有如念其国统攸归人心胥属宜膺宠渥固我藩篱特遣正使兵科右给事中夏子阳副使行人司行人王士祯赍诏往封爲琉球国中山王仍赐以皮弁冠服等物凡国中官僚看耆旧尚其殚忠辅导恊力匡襄坚事上之小心巩承先之大业永绥海国共享昇平惟尔君臣亦世世永孚于休勅曰惟尔上世以来建邦海外代膺封爵长固藩维尔父永恪守王章小心祇畏忠诚茂着称我优嘉遽至长终良深悼恻尔爲冢嗣无忝象贤既允羣情宜崇位号特兹遣正使兵科右给事中夏子阳副使行人司行人王士祯赍勅谕封尔爲琉球国中山王并赐尔及妃冠服綵币等物尔宜益处侯度克绍先猷保又人民奠安境土庶几恢朕有截之化抑亦贻尔无疆之休本年冬王遣王舅毛凤仪正议大夫郑道使者芝巴那等奉表进方物谢袭封恩时王赆金不受附奏洪武永乐间赐闽人三十六姓知书者授大夫长史爲贡谢之司习海者授通事总管爲指南之备今世久人湮文字音语海路更针常至违错乞依往例更赐数人礼部以闻翌年丁未神宗仍以阮国毛国鼎二人许入本国臣籍即今唐荣阮毛二姓是也三十五年丁未秋王遣长史郑子孝等奉表入贡宴赉如例三十七年己酉春日本以大兵入国执王至萨州本年冬王遣王舅毛凤仪长史金应魁等驰报兵警致缓贡期福建巡抚陈子贞以闻三十九年辛亥王留萨州二年王言吾事中朝义当有终卒被放囘然后国复晏然本年因法司郑迵有罪被诛而毛凤朝继任其职本年因国相尚宏卒而西来院住僧菊隐国师任相臣加判役在役年月不详本年因法司向里端致仕而毛凤仪继任其职四十年壬子王遣使栢寿陈华等咨言王已被纵归国复安然仍遣修贡神宗命福建布司移咨本国言琉球新经残破财匮人乏何必间关远来还当厚自缮聚俟十年之后物力稍完然后复修贡职未爲晩也遂定十年一贡爲例四十二年甲寅秋王遣王舅呉鹤龄今改姓名曰向光祖长史蔡坚等奉表进马及方物请复贡期仍抒忠款之诚神宗命礼部议礼部议奏宜勿听本年马良弼续法司毛继祖而任其职四十四年丙辰尚丰任国相勤职五年后因尚宁王无嗣入继大统四十五年丁巳王遣王舅毛继祖正议大夫蔡坚等具奏请复贡期部议如前本年以高丽人爲师始造陶器本国治陶自此而始四十八年庚申王染疾八月命辅臣重修浦添极乐山之陵九月十九日薨在位三十二年寿五十七葬于极乐陵附我国土瘠产少国用不足故与朝鲜日本暹罗瓜哇等国尝行通交之礼互相往来以备国用万暦年间王受兵警出在萨州时王言吾事中朝义当有终日本深嘉其志卒被纵囘自尔而后朝鲜日本暹罗瓜哇等国互不相通本国孤立国用复缺幸有日本属岛度佳喇商民至国贸易往来不絶本国亦得頼度佳喇以备国用而国复安然故国人称度佳喇曰宝岛尚丰王童名思五郎金神号天喜也未按司添万暦十八年庚寅十一月十三日降诞父尚宁母阿应理屋惠按司加那志童名眞钱金号兰丛附尚丰王乃尚元王第三子尚久之第四子也尚久暦履见于世谱附巻其母宠氏金武大按司志良礼童名思戸金号一镜母宠氏之事亦见于世谱附巻时尚宁王无嗣故尚丰王奉命入继大统妃我谢上森按司加那志童名思眞钱金号梅岩尚氏具志头王子朝盛之女万暦二十五年丁酉生四十二年甲寅六月二十日薨葬于玉陵继妃君丰见按司加那志童名思眞牛金号兰闺马氏名护亲方良丰之女万暦十六年戊子十一月二十五日生顺冶十八年辛丑六月四日薨葬于父良丰之墓干隆十六年辛未二月初四日移葬于东王陵又有三夫人西之按司加那志童名眞锅樽金号凉月松氏大见武亲云上定昌之女万暦二十五年丁酉生崇祯七年甲戌六月初一日卒葬于山川崎御墓干隆二十四年乙卯十一月二十一日移葬于西玉陵眞南风按司童名乙美金号兰室呉氏幸地亲方宗广之女眞南风按司童名眞锅樽金号南岳乐氏田名掟亲云上昌敷之女又有一妻与那原阿护母志良礼号苑丛与那原村平敷亲云上女童名不传王有四男四女长子曰尚恭事见附巻次曰首里大君按司加那志童名思乙金号彻心嫁向氏朝安嗣后改嫁向氏朝明次曰尚文事见附巻倶王妃尚氏梅岩所生次曰尚贤后登王位次曰泽岻翁主童思眞锅樽金号碧莲嫁向氏朝庸倶夫人松氏凉月所生次曰岛尻佐司笠按司加那志童名眞蜷甲金号刚心嫁向氏朝古夫人乐氏南岳所生次曰尚质后登王位夫人松氏凉月所生次曰与那城翁主童名眞鹤金号玄祯嫁向氏朝诚夫人乐氏南岳所生附纪万暦年间领佐敷四十四年丙辰任国相勤职五年本年领知行高千斛四十七年己未领中城纪明天启元年辛酉即位国相尚盛任至尚质王代而后致仕法司毛凤仪毛凤朝毛继祖其余交代者皆载于纪年之次本年熹宗登极改元天启仍颁登极诏于福建布政司转命卫指挥萧崇基赍诏来谕崇基尚未至国本年世子命辅臣新建辨财天女堂先是尚眞王建堂于沼中藏方册藏经歴年已久经朽堂坏而成空地由是命辅臣改建辨财天女堂二年壬戌春世子遣王舅毛凤仪正议大夫蔡贤等奉表贡马及方物并以尚宁王讣告兼请袭封又具奏乞二年一贡以效忠顺礼部以闻熹宗以本国陈请情切乃定五年一贡爲例时毛凤仪病卒甲子秋蔡坚等同萧指挥归国本年孟归仁继法司毛凤朝而任法司又向鹤龄继法司毛继祖而任法司三年癸亥春遣王舅马胜连长史林国用等奉表方物庆贺熹宗登极时本国始学造黒糖本年冬世子遣正议大夫郑俊使者金城都通事郑子廉等奉表贡方物四年甲子秋福建布司奉旨仍遣卫指挥萧崇基赍登极及大婚之诏偕壬戌使臣蔡坚等至国翌年春萧指挥还朝本年金应照继法司毛凤仪而任法司五年乙丑春世子遣正议大夫蔡廛使者毛凤威等奉表谢赐诏恩并乞封典六年丙寅秋世子遣正议大夫蔡延使者马加美等奉表贡方物宴赉如例七年丁卯毛泰运继法司金应照而任法司附天启年间命辅臣创建南御殿御书阮何代建之不可考焉明崇祯二元年戊辰怀宗登极改元崇祯仍遣指挥闽邦基赍登极诏至国越年己巳四月邦基归朝二年己巳世子遣王舅毛泰时长史蔡锦等奉表方物偕指挥闽邦基入京庆贺怀宗登极并进熹宗香本年马胜连继法司孟归仁而任法司三年庚午春世子遣正议大夫郑俊使者马如麟等奉表贡方物宴赉如例已又遣正议大夫蔡廛使者毛泰世等奏请袭封四年辛未春世子遣王舅毛时辉正议大夫郑子孝等奉表方物入贺五年壬申四月世子遣使英梓等进神宗及光宗香六年癸酉怀宗遣正使戸科左给事中杜三策副使行人司行人杨抡赍勅至国谕祭故王尚宁封世子尚丰爲中山王颁给如例诏曰维我皇明统壹寰海抚有万邦延世树君奉藩司牧于以同仁示无外也朕遵明祖宪绥绥辑遐方命使钖恩彛章具在其有靳焉尔琉球国建邦滨海虔奉正朔沐浴朝化度越殊邻国王尚宁膺爵有年恪脩臣节比闻讣告爰轸朕哀世子丰家嗣称贤群情攸属宜颁新渥俾缵旧封玆特遣户科左给事中杜三策行人司司正杨抡齌诏封为琉球国中山王仍赐皮弁冠服等物国中官僚耆旧尚其协力摅忠保躬赞政弘继世承先之业坚畏天事大之诚永奠炎陬式光南服予一人用征有道之守尔君臣亦有无疆之休特玆诏示咸俾悉知赐国诏书皇帝勅谕琉球国王世子尚丰得奏尔父尚宁示泰昌元年九月十九日薨逝尔为世子理宜承袭特遣户科左给事中杜三策行人司司正杨抡封尔为琉球国中山王嗣理国政併赐尔及妃冠服綵币等物念尔父绍膺国统作镇海邦率职输诚慎终如始中遭邻侮旋致者安克绥提封迄于没世尔以元彻国人归心嗣服之初倍宜兢惕其尚祗循候度恪守王章禔躬以率励民饬政而辑宁邦域绸缪牖户保固藩篱庶无忝尔前人用副予之显命钦故谕颁赐有条式本年冬王遣王舅向鹤龄紫金大夫蔡坚使者栢寿都通事阮士干等奉表方物随册使杜三策等入京谢袭封恩附具奏乞贡期如旧制二年一贡愿罄恭顺之诚怀宗才允其请仍定二年一贡着爲典例又具疏言昔者本国毎会贡期必驾船二近减其一而不便乞増一船以便往来陈请恳切怀宗嘉其忠顺悉许之宴赉如例八年乙亥事竣归国七年甲戌秋王遣正议大夫蔡锦使者毛绍贤等奉表入贡先是谢恩使臣至京奏乞复贡期被允如请由是囘国使臣先以告王王喜遣使入贡宴赉如例二年一贡亦从此定九年丙子冬王遣使支绍哲等奉表贡方物宴赉如例本年向鹤跹继法司向鹤龄而任法司十一年戊寅冬王遣紫金大夫蔡坚使者毛继善今改姓名曰牛似眞都通事阮士干等奉表贡方物併奏乞柔远施恩许本国纳税贸买丝䌷等项以备国用礼部以闻怀宗命经部议许之宴赉如例十三年庚辰春王遣正议大夫郑藩献使者金是寳等贡方物宴赉如例本年五月初四日薨在位二十年寿五十一葬于玉陵王资质英敏仁徳抚民亲贤远侫政教复兴尚贤王童名思松金明天启五年乙丑九月十五日降诞父尚丰尚贤系第三子母西之按司加那志童名眞锅樽金号凉月妃玉寄按司加那志童名眞加戸樽金号花囿向氏越来按司朝则之女崇祯三年庚午十一月十九日生康煕五年丙午正月十日薨葬于父朝则之墓干隆十六年辛未二月初四日移葬于东玉陵妻眞壁阿护母志良礼童名眞加戸樽金毛氏眞壁亲云上盛辰女倶无生息尚贤王升遐之日弟尚质奉遗命为世子附纪崇祯年间领久米中城并知行高五百斛年月不详纪明崇祯十四年辛巳即位国相尚盛法司毛泰运马胜连章邦彦是年章邦彦继向鹤跹而任法司其余交代者皆载于纪年之次十五年壬午春世子遣正议大夫蔡锦使者翁镇等奉表贡方物宴赉如例十六年癸未向国器续法司毛泰运而任法司本年马加美绩法司马胜连而任法司十七年甲申春世子遣正议大夫金应元使者吉时逢等奉表贡方物并以尚丰王讣告兼请袭封时会中朝兵乱四起海贼阻道应元等留滞福州不得归是年世祖皇帝归靖兵乱登皇帝位定有天下之号曰大清建元顺治顺冶二年乙酉明朝族氏弘光据福建称帝遣福州左卫指挥花煾赍勅至国世子尚贤遣使毛大用都通事阮士元等入贺三年丙戌隆武继弘光立复遣指挥闽邦基赍勅至国由是世子遣王舅毛泰允长史金思义等捧表方物入贺时乃清朝大将军贝勒率大兵入福建攻破隆武而天下大定由是王舅毛泰久长史金思义及前使金应元等随大将军贝勒入京投诚礼部奏言琉球国世子尚贤前已遣使请封而今前朝勅印未缴乞遣通事谢必振奉旨往谕世祖从之令本国使臣同谢必振归国四年丁亥九月二十二日薨在位七年寿二十三葬于玉陵尚质王童名思徳金崇祯二年己巳八月十五日降诞父尚丰王尚质系第四子母西之按司加那志童名眞锅樽金号凉月妃美里按司加那志童名眞松金号栢窓向氏羽地王子朝泰之女崇祯二年己巳四月初一日生康煕三十八年己卯十二月二十一日薨寿七十一葬于玉陵夫人眞南风按司童名恩戸金号本空东氏知念亲方政贞之女又有三妻安谷屋阿护母志良礼童名思戸金号本光章氏岛袋亲云上正次女宫城阿护母志良礼童名眞锅樽金号惠室骆氏玉城筑登之亲云上春纪之女诸见里阿护母志良礼童名眞牛金号月岭美里间切嘉手刈村石川筑登之亲云上之女王有七男五女长子曰尚贞后登王位次曰尚弘毅称大里王子次曰尚弘仁称名护王子倶王妃向氏所生次曰尚弘才称北谷王子夫人东氏本空所生次曰安谷屋翁主童名思乙金号玉莲嫁向氏朝智王妃向氏所生次曰诸见里翁主童名思武樽金号寛养嫁毛氏安依妻月岭所生次曰尚弘徳称东风平王子妻骆氏惠室所生次曰兴那岭翁主童名思眞鹤金号梅月嫁向氏朝武妻章氏本光所生次曰大岭翁主童名眞世仁金号善室嫁向氏朝兴夫人东氏本空所生次曰尚弘信称本部王子妻章氏本光所生次曰宫平翁主童名思眞锅樽金号春光嫁尚氏朝嘉夫人东氏本空所生次曰尚弘善称宜野湾王子妻章氏本光所生附纪崇祯十四年辛巳领佐敷并知行高三百斛十五年壬午九月十二日加领知行高二百斛顺治二年乙酉转领中城纪大清顺治五年戊子即位国相尚盛法司章邦彦向国器马加美其余交代者皆载于纪年之次六年己丑秋本国遣通事周国盛等抵闽赍表投诚时会世祖遣通事谢必振赍招抚勅及钦赏物件来临本国事竣还朝之日世子遣都通事梁廷翰等护送至闽由是前使周国盛与谢必振倶入京奉表投诚七年庚寅世子遣王舅阿榜琨正议大夫蔡锦等奉表入贡併贺世祖登极其船漂没未达八年辛卯世祖命通事谢必振全周国盛等赍勅归谕世子并讨还明印然而延至九年壬辰八月始抵国九年壬辰向国用续法司马加美而任法司十年癸巳春世子遣王舅马宗毅正议大夫蔡祚隆等赴京贡方物表贺世祖登极并缴还明朝勅印兼请袭爵且备言前朝所赐诏勅皆随王葬止所赐宁王之勅存而未葬故以其勅赍缴十一年甲午尚亨续国相尚盛而任国相本年世祖命兵科爱惜喇库哈番张学礼行人司行人王垓爲册封正副使张学礼等至福建修造海船因海气未靖还京待命十一年以后本国数次遣使迎接庆贺使臣皆爲海贼所阻故不复遣使本年马逢煕续法司向国器而任法司又向成文续法司章邦彦而任法司十三年丙申本国铸钱名鸠目先是用中华钱后自铸钱通国用之其钱渐灭故是年命复铸焉十七年庚子九月二十七日子时王城囘禄世子尚质移居大美殿康煕二年癸卯海氛稍靖圣祖遣张学礼等奉诏勅及印一缎币五十疋至国诏乃顺治十一年所颁勅则康煕元年所颁也谕祭故王尚丰时尚贤王不与祭焉封世尚子质爲中山王时国殿未有修造故于大美殿行册封之礼勅曰尔国慕恩向化遣使入贡世祖章皇帝嘉乃抒诚特颁恩赉命正使兵科副理官张学礼副使行人司行人王垓赍捧勅印封尔爲琉球国中山王乃海道未通滞闽多年致尔使人物故甚多及学礼等奉掣囘京之日又不将前情奏明该地方督抚诸臣亦不行奏请迨朕屡旨诘问方悉此情朕念尔国倾心修贡宜加优恤乃使臣及地方各官逗留迟悞岂朕柔远之意今已将正副使督抚等官分别处治恃顺恩赉仍遣正使张学礼副使王垓令其自赎前罪暂还原职速送使人归国一应勅封事宜仍照世祖章皇帝前旨行朕恐尔国未悉朕意故再降勅谕俾尔闻知尔其益殚厥诚毋替朕命钦哉故谕诏曰帝王祇徳应治协于上下灵承于天时则薄海通道罔不率俾爲藩屏臣朕懋纉鸿绪奄有中夏声教所绥无间遐迩虽炎方荒略亦不忍遗故遣使招徕欲俾仁风曁于海澨尔琉球国粤在南徼乃世子尚质达时识势祇奉明纶即令王舅马宗毅等献方物禀正朔抒诚进表缴上旧诏勅印朕甚嘉之故特遣正使兵科副理官张学礼副使行人司行人王垓赍捧诏印往封爲琉球国中山王仍钖以文币等物尔国官僚及氓庶尚其辅乃王饬乃候度协摅乃荩守乃忠诚愼又厥职以凝休祉绵于奕世故兹诏示咸使闻知本年冬王遣王舅向国用原姓呉紫金大夫金正春等赴京奉表献方物谢袭封恩併上疏言臣捧读勅谕恭知圣旨因臣使物故甚多滞闽日久将正副使併督抚诸臣处治臣恐惧无地但中外均属臣子臣躬男承天庥不能少爲诸臣之报而反重爲诸臣之累臣何人斯岂能宴然伏乞上命还学礼等原职圣祖嘉王恭顺特赐王缎币二十疋着爲例三年甲辰春王遣王舅英常春正议大夫林有才等奉表献方物庆贺圣祖登极并进世祖章皇帝香品其船至梅花港破坏未达圣祖许其补进仍以钦赏物件令使臣带囘赐王如例四年乙巳毛泰永续法司马逢煕而任法司五年丙午春王遣正议大夫郑思善使者毛荣清等赴京奉表入贡又于常贡外加进红铜六百斤黒漆龙画螺盘十个称爲外贡而钦赏如例外贡例自此始本年向象贤续国相尚亨而任国相又毛国栋困法司向国用有罪被诛而续任其职七年戊申春王遗耳目官呉文显遣耳目官从此而始正议大夫王明佐等入京奉表贡方物时于外贡内减去黒漆龙画盘十而进黒漆瑫螺茶钟一百个圣祖降勅奨谕后毎入贡赐勅爲例及钦赏如例本年十一月十七日薨在位二十一年寿四十葬于玉陵王恭俭修徳克守基业爱恵臣民惟善是务尚贞王童名思五郎金顺治二年乙酉十二月初六日降诞父尚质王母美里按司加那志童名眞松金号栢窓妃闻得大君加那志童名思眞鹤金号月心章氏宜野湾亲方正信女始称奥间按司加那志顺治二年乙酉二月十五日生康煕四十二年癸未三月十二日薨寿五十九葬于玉陵继妃眞壁按司加那志童名眞加戸樽金号慈恩方氏立津亲方全敦之女以其孙向氏毅爲嗣故令别修家谱以纪其事妻武富阿护母志良礼童名恩戸金号仙岳马氏牧港亲云上厚宗女王有四男五女世子曰尚纯未及即位次曰尚经称丰见城王子倶正妃章氏所生次曰尚纲称小禄王子次曰松堂翁主童名思武樽金号花丛嫁向氏朝恒次曰思眞鹤金翁主号窈心无后次曰尚纪称美里王子次曰内间翁主童名思眞世仁金号月桂嫁向氏朝维次曰识名翁主童名思眞锅樽金号瑞嘉嫁马氏正长次曰安室翁主童名思眞松金号坤徳嫁尚氏朝祐倶继妃方氏所生附纪顺治七年庚寅六月二十五日领中城并知行高五百斛康煕元年壬寅七月二十八日加领知行高一千斛纪大清康煕八年己酉即位王殿修造未成故于大美殿行即位之礼国相向象贤其余交代者皆载于纪年之次法司向成文毛泰永毛国栋其余交代者皆载于纪年之次九年庚戌冬遣耳目官富茂昌正议大夫蔡国器等入京奉表贡方物给赏如例本年毛国珍继法司向成文而任法司十年辛亥二月二十五日因按司向嘉续等奉命重修国殿百工告成而王始移于殿十一年壬子命国相法司创建圣庙于久米村先是明万暦间紫金大夫蔡坚始绘圣像自中朝带囘望之俨然令人兴仰止之思是年紫金大夫金正春请立庙王允其议廼卜地久米村十三年甲寅起工越明年塑像于庙告成毎年春秋恭行祭礼着爲定规本年冬遣耳目官呉美徳今改姓向正议大夫蔡彬等入京奉表贡方物翌年癸丑归到苏州时会福建靖南王耿精忠谋叛动兵无路可归留苏州数年其间本国不敢入贡时呉三桂亦谋反起兵安南国从呉三桂十四年乙卯向美材续法司毛国栋而任法司十五年丙辰靖南王耿精忠遣游撃陈应昌至国招之王不肯从本年尚弘毅续国相向象贤而任国相十六年丁巳遣正议大夫蔡国器等探问清朝安否并贡使消息圣祖大悦深嘉琉球忠顺之诚后増船免税并加赏缎等事皆以有此功故也十七年戊午冬遣耳目官陆承恩今改姓名曰向嗣孝正议大夫王明佐等入京奉表贡方物併奏乞増船一只迎接勅书及贡使以便往来圣祖从之接贡船从此始十九年庚申遣耳目官毛见龙正议大夫梁邦翰等入京奉表贡方物併具通国结状请袭爵圣祖曰琉球恪共藩职当耿精忠叛乱之际屡献方物恭顺可嘉仍赐勅褒谕并加赐锦币二十疋着爲例赏缎四十疋自此始又于常贡内免其贡马于外贡内免丝烟及螺瑫茶钟二十一年壬戌遣耳目官毛文祥正议大夫蔡国器等入京奉表贡方物时常贡内加进红铜三千斤圣祖于外贡内以围屏纸磨刀石蕉布悉免之着爲例已又遣正议大夫郑永安等迎接封舟二十二年癸亥夏圣祖遣正使翰林院检讨汪楫副使内阁中书舍人林麟焻赍勅至国谕祭故王尚质封世子尚贞爲中山王併以御笔大书中山世土四字赐王诏曰朕躬膺天眷统御万方声教诞敷遐迩率俾粤在荒服悉溥仁恩変叶承祧并加宠钖尔琉球国地居炎徼职列藩封中山王世子尚贞屡使来朝贡献不懈当闽疆反侧海寇陵梁之际笃守臣节恭顺弥昭克殚忠诚深可嘉尚兹以序当纉服奏请嗣封朕惟世继爲家国之常规爵命乃朝廷之鉅典特遣正使翰林院检讨汪楫副使内阁中书舍人加一级林麟焻赍诏往封爲琉球国中山王尔国臣僚以及士庶尚其辅乃王愼修徳政益励悃诚翼戴天家庆延宗祀实惟尔海邦无疆之休故兹诏示咸使闻知勅曰惟尔远处海隅虔修职贡属在冢嗣序应承祧以朝命未膺罔敢专擅恪遵典制奉表请封朕念尔世守臣节忠诚可嘉特遣正使翰林院检讨汪楫副使内阁中书舍人加一级林麟焻赍勅封尔爲琉球国中山王并赐尔及妃文币等物尔祇承宠眷懋绍先猷辑和臣民愼固封守用安宗社于苞桑永作天家之屏翰钦哉毋替朕命赐王蟒缎锦币三十疋妃二十疋本年冬王遣王舅毛国珍紫金大夫王明佐等入京奉表献方物谢袭封恩先是谢恩例给缎二十疋圣祖恩加十疋共赐缎币三十疋着爲例本年翁自仪续法司向美材而任法司二十三年甲子冬王遣耳目官向世俊正议大夫郑永安奉表入京贡方物先是进贡例给赏缎四十疋圣祖以琉球忠顺恩加十疋共赐缎币五十疋着爲例二十五年丙寅冬王遣耳目官向应伯正议大夫曾夔等奉表入京贡方物并遣官生梁成楫郑秉均阮维新蔡文溥四人入监读书遇风漂至麻姑山郑秉均死翌年丁卯抵闽入京圣祖命工部建书房于监侧令成楫等居又三季给衣服及铺盖口粮日用等项并从人各赐冬夏衣优待甚厚二十七年戊辰冬王遣耳目官毛起龙正议大夫蔡铎等奉表入京贡方物先是接贡船于关上纳税费用甚多且明朝以来所遣贡船二只以百五十人爲定而海濶人少往来不便由是王具疏以乞免其税并加増人数礼部议奏琉球纳税照荷兰国例该应蠲免止贡船人数应遵会典何必更増圣祖曰琉球来享最久且呉大三桂耿精忠谋叛之时安南归呉三桂琉球则耿王遣使招之终不肯服而克笃忠诚恪恭藩职其恭顺之诚深可嘉尚命再下礼部议贡船以二百人爲定并接贡船被免纳税圣祖又以旧制给赏缎疋皆系外库所贮命部换赐内库缎币倶着爲例本年毛国瑞续法司毛泰永而任法司本年向煕续国相尚弘毅而任国相二十八年己巳尚弘才续国相向煕而任国相二十九年庚午冬王遣耳目官温允杰正议大夫金元达等奉表入京贡方物时贡物内被免海螺殻三千个并令官生梁成楫等随贡使归国省婚本年毛见龙续法司毛国珍而任法司三十一年壬申冬遣耳目官马廷器正议大夫玉可法等奉表入京贡方物并谢官生读书优恤遣归时贡物内加进白刚钖一千斤三十二年癸酉马廷骏续法司毛国瑞而任法司三十三年甲戌冬王遣耳目官翁敬徳正议大夫蔡应瑞等奉表入京贡方物给赏如例本年毛克盛续法司马廷骏而任法司三十五年丙子冬正遣耳目官毛天相正议大夫郑弘良等奉表入京贡方物给赏如例本年向世俊续法司翁自仪而任法司三十六年丁丑冬王遣都通事魏士哲使者毛应凤等照例接贡并送还朝鲜漂流人口三十七年戊寅冬王遣耳目官毛龙图正议大夫梁邦基等奉表入京贡方物给赏如例三十八年己卯毛天相续法司毛见龙而任法司三十九年庚辰冬王遣耳目官毛得范正议大夫郑职良等奉表入京贡方物给赏如例时毛得范才至杭州以病卒本年马廷器续法司毛克盛而任法司四十年辛巳四月遣都通事郑士纶副通事红永祺等送还福州漂流商民陈明等本年六月士纶等囘国洋中遇风漂至苏州崇明县船破上岸既至福州越年壬午六月附搭接贡船随正议大夫郑职良囘国又遇飓风覆溺时水手二名拥着三板漂至浙江石浦县而得囘国四十一年壬午冬王遣耳目官毛兴龙正议大夫蔡应祥等奉表入京贡方物给赏如例本年毛起龙续法司向世俊而任法司四十三年甲申冬王遣耳目官温开荣正议大夫蔡肇功等奉表入京贡方物给赏如例四十四年乙酉尚纲续国相尚弘才而任国相四十五年丙戌秋王遣耳目官元勋正议大夫程顺则等奉表入京贡方物并送还漂流商民游顺等给赏如例四十七年戊子秋王遣耳目官向英正议大夫毛文哲等奉表入京贡方物给赏如例时鬼界岛商民漂至浙江舟破上岸送至福州附贡使囘四十八年己丑七月十三日薨在位四十一年寿六十五葬于玉陵王性质温厚好学重礼文风大兴社稷奠安本年王世孙尚益权掌国事遣正议大夫蔡灼搭接贡船捧咨至闽以尚贞王讣闻于中朝时布司问世子尚纯薨时何不遣讣蔡灼答旧例止以王讣纯未即位故不敢擅讣本年十一月二十日丑时王殿囘禄王世孙尚益移在大美殿尚纯王尚纯王以世子薨未及即位止以正统之重追尊称王故王统图中不敢称王童名思徳金顺治十七年庚子正月初五日降诞父尚贞王母闻得大君加那志童名眞鹤金号月心妃闻得大君加那志童名思戸金号义云毛氏座喜味亲方盛员女始称奥间按司加那志康煕三年申辰十二月初五日生雍正元年癸卯七月十六日薨寿六十葬于玉陵有四妻福地阿护母志良礼童名眞钱金号普光惠氏福地亲云上友昌女仲荣眞阿护母志良礼童名眞加戸樽金号桂室贺氏伊集亲方治亮女玉那覇阿护母志良礼童名眞牛金号安室景氏石岭筑登之亲云上好秀女池原阿护母志良礼童名思戸金号实山曦氏金城筑登之茂满女王有三男一女长子曰尚益后登王位妃毛氏义云所生次曰国场翁主童名思眞鹤金号瑞信嫁金氏安当妻贺氏所生次曰尚监称恩纳王子妻景氏所生次曰尚盛称越来王子妻曦氏所生附纪尚纯王性质聪敏好学崇道亲贤重才惜其亨年不永康煕八年己酉二月初六日领佐敷称佐敷王子本年闰十二月十四日加领中城并知行高千三百斛称中城王子十五年丙辰五月初八日加领知行高四百斛并久米具志川二十八年己巳十二月二十八日换佐敷转领久米仲里四十五年丙戌十二月三十日薨葬于玉陵寿四十七以王世子尚纯系王考正统之重追尊称王奉祀于圆觉寺宗庙尚益王童名思五郎金康煕十七年戊午十月二十五日降诞父尚纯王母闻得大君加那志童名思戸金号义云妃闻得大君加那志童名思眞鹤金号坤宏毛氏具志川亲方盛昌女始称野嵩按司加那志康煕十九年庚申八月十七日生干隆三十年乙酉十二月初三日薨寿八十六葬于玉陵夫人西之按司童名眞牛金号淳徳向氏国头亲方朝姿女有二妻宫城阿护母志良礼童名思戸金号慈云詹氏田场掟亲云上兼忠女知念阿护母志良礼童名眞尹金号义徳孙氏崎山筑登之亲云上嗣长女王有二男四女长女曰嘉手刈翁主童名思戸金号泰心嫁毛氏安承次曰古波藏翁主童名思眞鹤金号宏淑嫁毛氏盛邑次曰尚敬后登王位次曰尚彻称北谷王子倶妃毛氏所生次曰富盛翁主童名思武樽金号兰溪嫁翁氏忠喜次曰内间翁主童名思眞牛金号顺徳嫁马氏良隆倶妻詹氏所生附纪康煕二十八年己巳十二月二十八日领佐敷并知行高五百斛称佐敷王子二十九年庚午十二月二十三日加领宜野湾三十一年壬申正月十二日加领知行高五百斛三十二年癸酉十一月二十六日加领知行高五百斛四十二年癸未正月二十五日换佐敷转领读谷山称读谷山王子四十六年丁亥二月二十七日加领中城久米仲里称中城王子纪大清康煕四十九年庚寅即位国相尚纲法司毛天相马廷器毛起龙其余交代者皆载于纪年之次本年冬遣耳目官孟命时正议大夫阮维新等奉表入京贡方物给赏如例本年向元良续法司马廷器而任法司本年马献图续法司毛天相而任法司五十一年壬辰二月二十一日因按司向风彩等重修王殿告成而迁于新殿本年翁自道续法司毛起龙而任法司本年七月十五日薨在位三年寿三十五葬于玉陵本年冬王世子尚敬权掌国事遣耳自官毛九经正议大夫蔡灼等奉表入京贡方物蔡灼至闽病卒并遣正议大夫杨联桂搭驾二号贡船捧咨至闽以尚益王讣闻于中朝本年尚祐续国相尚纲而任国相尚敬王童名思徳金康煕三十九年庚辰六月十九日降诞父尚益王母闻得大君加那志童名思眞鹤金号坤宏妃闻得大君加那志童名思龟樽金号仁室马氏仲里亲方良直女始称佐敷按司加那志康煕四十四年乙酉六月十二日生干隆四十四年己亥十一月二十六日薨寿七十五葬于玉陵王有二男三女长女曰闻得大君加那志童名眞鹤金号寛室嫁蔡氏廷仪次曰闻得大君加那志童名思戸金号顺成嫁向氏朝倚次曰尚穆后登王位次曰安谷屋翁主童名眞嘉戸樽金号寂照无后次曰尚和称读谷山王子倶王妃马氏所生附纪康煕四十六年丁亥二月二十七日领读谷山久米具志川并知行高五百斛称读谷山王子四十八年己丑十一月十五日加领中城并知行高五百斛称中城王子纪大清康煕五十二年癸巳即位国相尚祐其余交代者皆载于纪年之次法司向元良马献图翁自道其余交代者皆载于纪年之次五十三年甲午冬遣耳目官马献功正议大夫阮璋等奉表入京贡方物宴赉如例五十四年乙未冬遣都通事郑士绚使者东永昌等照例接贡并送还朝鲜漂流人口五十五年丙申冬遣耳目官夏执中正议大夫蔡温等奉表入京贡方物兼请袭封圣祖命翰林院检讨海寳翰林院编修徐葆光爲册封正副使并给赏如例本年毛应凤续法司向元良而任法司五十六年丁酉因那覇江泥滞水浅大船难通命按司向文思等决开川源除去烂泥而得大船致来往五十七年戊戌创建启圣庙于圣庙之东春秋致祭着爲例本年秋遣都通事毛士达司赡养大使全文亨等驾海舟至闽送还浙江宁波府漂流人王金枝等本年冬遣耳目官向秉干正议大夫杨联桂等奉表入京贡方物杨联桂至张家湾卒又遣正议大夫陈其湘搭驾二号贡船捧咨至闽迎接封舟五十八年己亥夏册封正使海寳副使徐葆光赍勅至国时测量官平安丰盛额仝册使至谕祭故王尚贞尚益封世曽孙尚敬爲中山王勅曰惟尔远处海隅虔修职贡属在冢嗣序应承祧以朝命未膺罔敢专擅恪遵典制奉表请封朕念尔世守臣节忠诚可嘉特遣正使翰林院检讨海宝副使翰林院编修徐葆光赍勅封尔爲琉球国中山王并赐尔及妃文币等物尔祇承宠眷懋绍先猷辑和臣民愼固封守用安宗社于苞桑永作天家之昇翰钦哉毋替朕命故谕诏曰朕恭膺天眷统御万邦声教诞敷遐迩率俾粤在荒服悉溥仁恩奕叶承祧并加宠钖尔琉球国地居炎徼职列藩封中山王世曽孙尚敬屡使来朝贡献不懈当闽疆反侧海寇陆梁之际笃守臣节恭顺弥昭克殚忠诚深可嘉尚兹以序当纉服奏请嗣封朕惟世继爲家国之常经爵命乃朝廷之鉅典特遣正使翰林院检讨海宝副使翰林院编修徐葆光赍诏往封爲琉球国中山王尔国臣僚以曁士庶尚其辅乃王愼修徳政益励悃忱翼戴天家庆延宗祀实惟尔海邦无疆之休故兹诏示咸使闻知王城有泉名瑞泉又叫龙泉副使徐葆光题曰中山第一本年向和声续法司毛应凤而任法司五十九年庚子春册使海宝等得顺风还朝时遣王舅向龙翼紫金大夫程顺则使者杨天祐等奉表入京献方物谢袭封恩给赏如例本年冬王遣耳目官毛廷辅正议大夫梁得宗等奉表入京贡方物圣祖照安南国例加赏三十疋共给八十疋着爲例时永良部商民漂至台湾府诸罗县舟破上岸送至福州附贡船囘六十年辛丑正月初一日丑时圆觉寺方丈囘禄即命按司向文明等重修方丈及书院庑廊等至本年闰六月告成时御照堂佛殿三门幸免火灾六十一年壬寅尚彻续国相尚祐而任国相又向龙翼续法司翁自道而任法司本年冬王遣耳目官毛弘徤正议大夫陈其湘等奉表入贡并遣官生蔡用佐蔡元龙郑师崇三人入监读书行至洋中冲礁覆溺止有二号船都通事红士显等至闽报明此事时会圣祖崩皇太子登极改元雍正特命福建守臣谕祭贡使毛弘徤并官生蔡用佐等十人又命将二号船内所存方物交付发还准作正贡到京仍赐王罗缎绸锦如例雍正元年癸卯毛承诏续法司向龙翼而任法司本年王遣王舅翁国柱正议大夫曾暦使者马世龙等入京献方物表贺登极并进圣祖香品仍遣官生郑秉哲郑谦蔡宏训三人入监读书六十一年遣官生蔡用佐等入监舟覆未达故复遣入监礼部奏允此事给与口粮食物四季衣服铺盖房屋纸笔银两从人亦给口粮食物衣服铺盖礼待甚优奈蔡宏训入监未几因病而亡礼部奏之皇上深痛命礼部特给蔡宏训三百两内留一百两修理坟墓其余二百两付翁国柱带囘交给蔡宏训之母以资养赡己又以翁国柱系王舅奉旨召见于干清宫拜毕赐座并茶时引礼通事谢道武一员随翁国柱入宫皇上谕翁国柱曰昭徳恤民王者之大规汝囘告王且汝等渉海入贺劳功可嘉国柱跪拜谢恩本日除例赏缎八十疋外加赏国王御书匾额辑瑞球阳四字法瑯炉瓶盒一分白玉盒一对汉玉玦一件白玉鎭纸二件三喜玉盃一件青玉炉一件白玉提梁礶一件汉玉螭虎笔洗一件青玉三喜花插一件自玻璃大碗四个白玻璃盖碗六个磁胎烧金法瑯有盖靶碗六个青花白地龙凤盖碗十二个青花白地龙凤盖钟十个蓝磁碟十二件霁红碟十二件霁红碗十件甜白八寸盘十二件緑龙六寸盘二十个青花如意五寸盘二十个青团龙大碗十二个五彩宫碗十四个緑地紫云茶碗十个紫檀木盒緑端砚一方棕根盒緑端砚一方上用缎二十疋翁国柱出在干清门外一一跪领又加赏国柱银一百两上用缎八疋歴数日又除例宴外恩给翁国柱曽暦等上用餻饼数十品诚是千载之奇遇也翁国柱等囘至福州时本国商船一只二十三名被风飘至闽安鎭蛎螐湾又宫古岛船一只十六名被风至澎湖西屿倶有护送至福州安插舘驿给与口粮银米乙巳夏令难民附搭贡船归国二年甲辰冬遣耳目官毛健元正议大夫蔡渊等奉表入京贡方物宴赉如例三年乙巳冬雹霰大降白鹤三百余只翔集而游越年春梢驾云飞囘国人称贺遗老佥曰往昔之所未闻也王曰见祯祥而不可喜愈勤修徳爲贵见灾异而不可惧改过行善爲要本年爲叩谢格外恩赏事遣紫巾官向得功正议大夫郑士绚等入京谢恩献方物时向得功奉旨在大和殿傍赐宴陪宴官内阁大学士马齐吏部尚书査鼎纳礼部尚书頼都倶满州人宴讫谢恩又蒙召见于干清宫拜毕赐座并茶时引礼通事谢道武一员随向得功入宫皇上特谕向得功曰国王好地方太平么百姓安乐么谢道武代奏蒙皇上洪福国王好地方太平百姓安乐又奉旨一路地方官待他好么谢道武代奏自福建至京一路地方官皆仰体皇上柔远之至意相待甚优感激不尽龙颜大悦既而向得功出在干清宫门外跪拜谢恩本日除例赏外加赏国王物件一一跪领勅曰朕惟昭徳怀远盛世之良规修职献琛藩臣之大节输诚匪懈宠赉宜颁尔琉球国中山王尚敬属在遐方克抒丹悃遣使赍表纳贡忠荩之忱良可嘉尚是用降勅奨谕并赐王文绮玉器等物王其祇承益励忠贞以副朕眷琉球远隔海洋不必专遣使臣谢恩着俟正贡之年一同奏谢钦哉故勅时乃正赐例赏蠎缎六疋青蓝綵缎十疋蓝素缎十疋衣素缎十疋闪缎八疋锦六疋䌷十疋罗十疋纱十疋特赐加赏内造缎二十疋玉方鼎一件玉荷叶盘一件汉玉方壷一件玉五老双寿盃一件玉夔龙水注一件玉异兽花插一件玉龙凤方盒一件玉螭虎双寿碗一件玉云喜巵一件玉罄一架法瑯炉瓶盒一分蓝玻璃盖碗六件青龙红水七寸盘十二件霁红白鱼七寸盘二十件青龙暗水大宫碗十二件霁红盘十二件白玻璃碗四件五彩蟠桃宫碗十四件霁红盖碗十件緑地紫云茶碗十件青花龙凤盖碗十二件青花龙凤盖钟十件红龙高足有盖茶碗六件霁蓝盘十二件青花如意五寸盘二十件紫檀木盒緑端砚一方杏木盒緑端砚一方又加赏向得功内造缎八疋银一百两时奉旨琉球国王只要心知皇上恩典不必贡献礼物谢恩向得功奉旨跪拜既而事竣归国复命时准部咨内奉旨琉球国王因朕颁赐御书匾额及玉器綵缎等件特遣使臣进表谢恩贡献礼仪具见诚悃朕加惠远藩不欲收其贡物但既航海远来不忍令其带囘本国査歴来朝鲜国王进献礼物若不收受有交送内务府存留准作年贡之例今琉球国王所进礼物即照此例存留准作二年一次正贡以示朕体恤远人之至意钦此等因本年毛秉仁续法司毛承诏而任法司四年丙午十月十三日爲巡行山北观风抚民事率领国相王子按司法司紫巾官等撰日发驾巡行有法由是王驾所过处民不劳一力财不费一毛百姓欣欣然佥曰披云雾见青天十一月初三日归都本年冬王遣耳目官毛汝龙正议大夫郑廷极等奉表入京贡方物及送还朝鲜飘民九名毛汝龙奉旨在于大和殿傍座赐宴礼部二员陪宴宴讫谢恩又蒙召见于干清宫拜毕赐座并茶时引礼通事冯西熊一员随毛汝龙入宫皇上谕毛汝龙曰琉球平安汝远出使诚足嘉奨特赐毛汝龙貂鼠皮二十张毛汝宠跪拜谢恩其余钦赏如例且毎日食物除例物外加赐四色毎五日加赐七色礼待甚优又有圣旨除例赏外加赐官生郑秉哲郑谦毎员缎二疋绫二疋跟伴毎名缎一疋附搭毛汝龙船而归时准部咨内雍正四年贡典奉旨存留将进到礼物准作雍正六年正贡其雍正六年应进表文仍令照例遣使赴京恭进且续准部议雍正六年应进表文若令特遣使臣来京恭进相隔海洋路途遥远俟该国王遣使恭进八年正贡时将六年表文一并恭进以示皇上柔恤远人之至意奉旨依议等因本年高奉行武自勇在于山南凿沟引泉注入农田以防天旱先是本国农田毎遇天旱五谷不熟民甚忧之王叹曰国之本在于民民之命在于食国相法司奏曰山南与座村有泉足注万田由是法司向和声奉命前往山南歴见地形令武自勇等凿沟引泉湾湾曲曲引到东风平间切民不忧旱稻谷丰登王喜曰各处有泉处皆令推此类以防天旱之忧六年戊申圆觉寺里改以大殿爲王宗庙先是圆觉寺规模奉佛像于大殿而大殿之侧别构小堂二座名叫御照堂以奉先王神主由是改以大殿爲王宗庙而宗庙之侧别构小堂一座以奉佛像其余则仍旧贯而不改焉本年禁絶巫觋以灭邪术先是本国流俗崇信巫觋之术悉受妖邪之惑俗习既深财费尤甚由是王谕国相法司禁絶巫术而世俗归于正道本年国师蔡温续法司马献图而任法司兼务国师职本年王遣耳目官毛鸿基正议大夫郑秉彜等奉表入京贡方物及奏请按期入贡且谢加赐玉器缎疋时蒙皇上除例赏外加赐国王内造缎贰拾疋白玉方花觚壹件白玉灵芝花插壹件白玉双喜瓶壹件白玉狮子壷壹件白玉六角壷壹件白玉喜寿盃壹件白玉螭虎盃壹件白玉碗壹件白玉花浇壹件白玉花插壹件白玻璃盖碗肆件玻璃菊花式大碗肆件透花边八寸盘肆件白地番花七寸盘拾贰件霁青六寸盘拾陆件霁红五寸盘拾陆件五彩葵花五寸盘拾贰件百福五彩大宫碗碗拾贰件五彩大宫碗拾贰件红地法瑯宫碗捌件五彩莲花茶碗拾贰件翡翠暗花宫碗拾贰件白地蟠桃有盖靶碗陆件白地五彩盖碗十二件吹红盖钟十二件法瑯炉瓶盒一分锦盒白玉砚一方嵌玻璃石盒緑端砚一方且加赐毛鸿基郑秉彜内造缎四疋银五十两鸿基等跪拜谢恩而其余宴赉如例既而事竣归国时准部咨内奉旨琉球地处重洋之外奉表修贡远渉风寿朕心深爲轸念是以从前降旨令将雍正四年该国王谢恩所贡仪物准作雍正六年正贡以示恩眷今该国王以六年正贡之期仍遵定制遣使航海远来奉表进贡情词恳切具见悃忱知道了着将六年进贡之物准作八年正贡若八年贡物已经遣使起程即准作十年正贡着行文该国王知之该部知道钦此等因七年己酉因按司向良显等重修国殿之使奉旨改设玉座于正中先是国殿规模设玉座于偏隅而君臣之分似不得正由是改设于正中而上下之分灿然以明八年庚戌春秋仲月初戊日王遣紫巾官一员前至龙福寺进香先王神主永着爲例本年冬正遣王舅向克济正议大夫蔡文河使者毛允仁等奉表入京贡方物并谢加赐玉器缎疋及官生奉旨归国且疏陈情词乞囘明旨按期入贡且送还异国飘人四名此时那覇小船一只十九名飘至浙江温州府照例送至福州柔远驿给与口粮衣服等项奈船在闽朽烂仍将难民分搭贡船二只而归国又蒙皇上除例赏外加赐克济玉器玻璃等物共计二十五件克济文河等奉旨在昭徳门傍赐宴陪宴官礼部尚书三泰兵部尚书金以担克济等跪拜谢恩其余给赏如例时有八重山船一只四十八名飘至台湾大鼻头冲礁破损但接贡船一只难以难民附搭克济等具呈请乞雇借商船一只令难民坐驾壬子秋随接贡船一齐归国时准部咨内奉旨朕因琉球地处重浮之外奉表修贡远渉风寿深爲轸念会经降旨将雍正八年贡物准作十年正贡今该国王奏请按期入贡情词恳切具见悃诚知道了着仍遵前旨若十年贡物已经遣使起程即准作十二年正贡十一年不必遣使前来将此行文该国王知之该部知道等因十年壬子冬王遣耳目官温恩明正议大夫郑仪等奉表入京贡方物并谢加赐向克济且奏请按期入贡此时给赏如例既而事竣归国时准部咨内奉旨琉球国十年进贡方物会经降旨准作十二年正贡今该国王复行奉请仍遵旧典按期入贡情词恳切具见悃诚着仍遵前旨行该部知道钦此等因本年冬王遣都通事蔡墉等送还僱募海船一只十二年甲寅春王遣都通事郑廷干司养赡大使向元瑞等驾海舟至闽送还朝鲜国难民男女十二名口本年秋王命按司向世恩等改修天王寺以大殿爲王妃庙原是奉佛像于大殿正中坛其左右之坛奉王妃神主今改以大殿爲王妃庙而大殿右地别构小堂以奉佛像而照堂僧居焉左地亦构方丈及厨库且大殿之前新建仪门而其规模壮观与圆觉庙稍有相齐焉十三年乙卯秋王命法司蔡温前至羽地改修其川原是羽地川其曲直与水性相逆毎有大雨渀湃逆流屡坏民田然本国无能知治水之法者徒受其忧耳至于本年七月间暴雨忽与川堤大崩民田尽败其患既极无力可施蔡法司奉命即率官僚前至羽地能从水性改决其川重修民田而县民永安焉本年向汝楫续法司毛秉仁而任法司本年冬王命法司蔡温前至北山始教山林之法原是本国无能知山林之法者而棚原山林已絶北谷读谷山越来美里具志川五县山林殆絶恩纳金武名护本部今归仁五县山林渐衰美材将絶唯羽地大宜味久志国头四县稍有美材耳再歴数十年则一国应用之材必有缺乏焉蔡法司奉命即率官僚巡见各县山林指教其法而后国人始知有山林之法焉干隆元年丙辰冬王遣耳目官毛光润正议大夫郑国柱等奉表入京贡方物时会宪帝崩皇太子登极改元干隆而宴赉如例毛光润至闽病卒二年丁巳夏王命法司向汝楫巡视国中改正田地先是本国虽有均分田地之法立法未正经界变易法司蔡温奉旨始教其正法向法司奉命即率官僚往诸郡邑改正经界均分田亩已定山林原野而民产制法大定焉本年冬王遣王舅向启猷正议大夫金震使者夏瑞龙等夏瑞龙在京病卒入京献方物表贺登极并进宪帝香品向启猷金震奉旨在保和殿傍赐宴蒙召见干清宫赐座并茶时引礼通事谢道武引向启猷等入宫皇上特问曰国王安全百姓安乐年成丰饶向启猷金震跪拜伏对谢恩且皇上除例赏外特赐国王御书匾额永祚瀛壖四大字时蒙勅谕琉球远隔海洋不必专遣使臣谢恩着俟正贡之年一同奏谢既而给赏如例向启猷等囘至福州时有八重山船一只三十六名飘至浙江定海县亦一只三十六名漂到闽省定海县那覇船一只十名飘至浙江象山县亦一只二十九名飘至浙江临海县倶有送至福州柔远驿给与口粮其内一只至浙损破一只在闽朽烂即令难民分搭两船随进贡船一齐归国三年戊午冬王以先王尚圆旧宅之非轻在于西原县嘉手苅村始悬御笔致和二字匾额又立御制宸笔石碑于殿前而永与国祚倶传不朽焉原土人看管此殿今始改令向氏黄冠一员看守此殿又令尚氏王子或按司一员紫冠一员总理其事轮流交代永着爲例本年冬王遣耳目官向维豪正议大夫蔡墉等奉表入京贡方物宴赉如例时永良部商民九名漂至台湾三貂湾舟破上岸送至福州附搭接贡船而囘四年己未冬王遣都通事郑秉哲使者温启恭等照例接贡并命还朝鲜国难民二十名本年冬王命法司蔡温恭测日影改正漏刻原是本国虽有漏刻之设刻分差错殆非正法焉蔡法司奉命即率官僚往至幸地邑帽子峰在西原郡制造器物测量日影参考节候改正刻分即而搬在漏刻门楼永行其法矣五年庚申冬王遣紫巾官翁鸿业正议大夫蔡其栋等蔡其栋至闽病卒奉表入京献方物并谢赐匾额时翁鸿业奉旨在保和殿傍赐宴又蒙召见干清宫赐座并茶时礼部尚书三泰引礼通事谢道武引入于宫皇上谕问曰国王平安国土太平么翁鸿业跪拜伏对谢恩而其余宴赉如例既而事竣归国时奉准依部议将其谢恩礼物仍照雍正四年之例存留准作二年一次正贡等因六年辛酉冬王遣都通事郑士绰使者东崇仁等照例接贡并送还福建泉州府漂流商民王同兴等二十一名七年壬戌春王遣都通事阮爲标司养赡大使谕信等驾海船至闽送还江南苏州府漂流商民徐惟怀等五十三名本年佳节朔望并先王及妃忌日王亲谒圆觉天王二庙烧香行礼永着爲例本年冬王遣耳目官毛文和正议大夫蔡用弼等奉表入京贡方物宴赉如例公事全竣归国时准部咨内琉球国王遣毛文和等赉捧表文方物恭进七年正贡来京应将进到礼物存留准作九年正贡等因十年乙丑向俭徳续法司向和声而任法司本年向得功续法司向汝揖而任法司本年夏王遣都通事蔡宏模司养赡大使向紫琼等驾海船到闽送还苏州府呉县漂流商民游仲谋等八十二名十一年丙寅冬王遣耳目官毛允仁正议大夫梁珍等奉表入京贡方物宴赉如例但归国时陡遭飓风船尾打坏槓椇飘失不能驾囘飘流到闽时蒙钦赐司库银一千两大加修葺未告成而风汛已至呈准换驾进贡头号船先囘本国先是丙寅春有宫古岛船一只共四十名飘至台湾而船破上岸兹蒙台湾府官遣使送到福州发给口粮赏物如例此时在舘身故共七名其余附搭贡船而囘十三年戊辰于玉陵门外左右创建屋宇设置向氏黄冠二员防守毎年交代本年冬遣耳目官向永成正议大夫郑秉哲等奉表入京贡方物给赏如例十四年己巳冬遣都通事阮大鼎使者向克类等照例接贡并送还福建省福州府闽县难商呉永盛等二十八名十五年庚午春遣都通事阮超群司养赡大使东观旭等驾海船到闽送还福建省泉州府同安县难商陈得昌等二十名兴化府莆田县难商黄明盛等三十名江南省苏州府通州难商彭世恒等十四名皇上嘉忠荩之忱赏赐国王蠎缎二疋闪缎二疋锦二疋綵缎四疋素缎四疋本年夏遣都通事陈以桂司养赡大使毛开烈等驾海船到闽送还福建省泉州府同安县难商李顺等十七名泉州府晋江县难商王源利等二十六名漳州府龙溪县难商林顺泰等二十二名江南省苏州府常熟县难商沈惠等十二名苏州府常熟县难商陶寿等十七名直隷省天津府天津县难商田圣思等十九名至于壬申年恭蒙皇上深嘉诚款之心赏赐国王蠎缎二疋锦二疋闪缎二疋綵缎四疋素缎四疋本年毛恭俭续法司向得功而任法司本年冬王遣耳目官毛元烈正议大夫阮爲标奉表入京贡方物宴赉如例毛元烈至闽病卒二号船附送江南苏州府常熟县瞿长顺等十二名福建福州府闽县蒋长兴等二十七名至闽恭蒙皇上嘉恭顺之忱撰人勅内恩赐国王蠎缎二疋闪缎二疋锦二疋綵缎四疋素缎四疋十六年辛未正月二十九日薨在位三十九年寿五十二葬于玉陵王英明豁达好学重礼国俗雍变社稷奠安本年冬世子尚穆权掌国事遣正议大夫郑国桢搭驾接贡船捧咨至闽以尚敬王讣闻于中朝郑国桢至闽病卒尚穆王童名思五郎金干隆四年己未三月二十六日降诞父尚敬王母闻得大君加那志童名恩龟樽金号仁室妃佐敷按司加那志童名思眞鹤金号淑徳向氏高岭按司朝意女始称野嵩按司加那志干隆五年庚申八月十七日生干隆四十四年己亥六月二十三日薨寿四十葬于山川御墓干隆六十年乙卯三月初四日移葬于西玉陵移骨于东玉陵夫人眞南风按司童名眞牛金号仁厚向氏名嘉山亲云上朝应女赐王妹位又有三妻安谷屋阿护母志良礼童名眞锅樽号兰室长氏知念仁也政善之女后赐谱代家谱宫里阿护母志良礼童名眞锅樽号瑞云彦氏宫里筑登之亲云上元恭女与仪阿护母志良礼童名眞加戸樽号清室善氏与仪子宪英女王有五男三女世子曰尚哲未及即位次曰尚图称浦添王子倶王妃向氏所生次曰尚周称胜连王子次日尚容称宜野湾王子倶夫人向氏所生次曰闻得大君加那志童名恩龟樽号法云嫁向氏朝睦次曰尚恪称美里王子倶妻长氏所生次曰小那覇翁主童名思戸金号玉浦嫁杨氏昌本次曰上间翁主童名眞鹤金号高闺嫁向氏朝英倶妻彦氏所生纪大清干隆十七年壬申即位法司蔡温向检徳毛恭检其余交代者皆载于纪年之次・本年向杰续法司蔡温而任法司本年马元烈续法司毛恭检而任法司本年冬遣耳目官向邦鼎正议大夫杨夭壮奉表入京贡方物翌甲戌正月元日皇上见朝太后之时鼎等奉旨太和门外与各官倶行拜礼即而进门内见朝皇上给赏如例十八年癸酉冬遣都通事金安使者翁国材等照例接贡并送还江南通州府飘流难商崔长顺等二十三名本年夏命紫冠翁鸿业创建寝庙于国殿之后本年秋命紫冠翁鸿业创建世添御殿于国殿之后翌年春因翁鸿业出使向嘉猷代他而勤本年夏进贡头号船囘国之时驶过连江县时误冲礁石船已破坏礁叫破荐礁幸在船员伴及御用物件搬载小舟倶已登岸时蒙钦赐司库银一千两折修船只翌年囘国十九年甲戌因那覇江泥滞水浅大船难通命按司向聪等决开川源除去烂泥而得大船致来往本年冬遣耳贝官毛元翼正议大夫蔡宏谟等奉表入京贡方物兼请袭封皇上命翰林院侍讲全魁翰林院侍讲周煌爲册封正副使并给赏如例二十年乙亥冬八重山船只漂至头吊礁遂转至厦门其地方官给发樯舵等翌年二月送至闽省时贡使毛元翼等奉传信牌随令总官梁廷辅等附坐其船先已遣囘报知今夏封使临国之事本年夏命紫冠向职改作奉神门左右三门其制始如中国规模相连嵴梁高増壮观二十年乙亥尚宣谟续国相尚彻而任国相本年毛文和续法司向检徳而任法司本年马宣哲续法司马元烈而任法司二十一年丙子夏册封正使全魁副使周煌坐驾海船二只率领员役等福州开洋因风不顺头号寳船渐到姑米山抛下椗索候风二号宝船飘囘其头号寳船在于彼山不拟遇着飓风触礁破坏钦差亲捧诏勅并节登岸钦赏币帛印篆及随封二百余人悉皆无恙早遣法司官等驾海船迎接护到那覇港即请安天使舘天使撰吉赍捧诏勅谕祭故王尚敬袭封世子尚穆爲中山王将清篆新印换旧印而赐焉时所宣读诏勅记左此时二号宝船尚未来到季冬方得到国勅曰皇帝勅谕琉球国中山王世子尚穆惟尔远处海隅虔修职贡属在冢嗣序应承祧恪遵典制奉表请封朕念尔世守藩服恭顺可嘉特遣正使翰林院侍讲全魁副使翰林院编修周煌赍勅封尔爲琉球国中山王并赐尔及妃文币等物尔其祇承宠眷克懋先猷和辑臣民増修徳政永延宗社之嘉歴长作天家之屏翰钦哉毋替朕命故谕诏曰朕恭膺天眷统御万方声教诞敷遐迩率俾粤在荒服悉溥仁恩奕叶承祧并加宠赐尔琉球国地居炎徼远隔重洋世列藩封屡膺朝命代修职贡恭顺弥昭兹以中山王世子尚穆序当纉服奏讲嗣封朕惟世继爲家国之常经爵命乃朝廷之鉅典特遣正使翰林院侍讲全魁副使翰林院编修周煌赍诏往封爲琉球国中山王尔国臣僚以曁士庶尚其辅乃王愼修徳政益励悃忱翼戴天家庆延宗祀实惟尔海邦无疆之休故兹诏示咸使闻知正使全魁自题云根石髓四字以立于王城龙泉岸上附册封使临国登岸时国王到迎恩亭恭问皇上万福且拜迎诏勅并节又诸礼全竣将囘朝去离舘登船时国王亦到迎恩亭而拜送节国王行此礼此番而始焉迎恩亭本临江南而立不宜于拜礼故设亭于那覇邑前以行国王迎接之礼二十二年丁丑春册使全魁周煌等还朝原是去年冬该还朝困无顺风越年时遣王舅马宣哲紫金大夫郑秉哲使者向廷瑛等赍捧表章贡物坐驾头号贡船与册使宝船一齐至闽入京恭谢册封鸿恩此时皇上行幸于热河九月二十二日囘京王舅紫金大夫恭蒙谕旨率领使者等到于清河地方迎接圣辇礼部率王舅紫金大夫进御前题奏球官行三叩头礼皇上因礼部谕问国王安否紫金大夫囘奏平安皇上闻球官通言语即亲谕问国中太平百姓安乐紫金大夫即亲囘奏全頼皇上徳泽国中太平五谷丰登首姓安乐皇上又谕问国王年纪及王舅之事仍逐一囘奏礼詑囘于公舘尔后照例公务全竣加赏缎疋三十疋共计八十疋且复荷蒙鸿恩浩荡将其礼物准作戊寅年正贡以寛贡期本年春遣耳目官向全才正议大夫阮超羣等坐驾二号贡船与寳船一齐至闽入京原是去年冬该遣中华因无顺风越年奉表贡方物给赏如例丙子年台湾府北淡水后山熟番渔民四名驾小舟漂到除一民病故外实在三名附搭二号贡船至闽如例交卸本年冬遣都通事郑允廸恭接勅书并谢恩使其年那覇商船漂至浙江台州府船破不能驾囘因蒙给船价银五两解送福州附搭谢恩船而囘二十三年戊寅冬王遣耳目官毛世俊正议大夫郑士绰等奉表入贡毛世俊在闽病卒并遣官生梁允治蔡世昌郑孝徳金型四人入监读书随即照例给与日用食物四季衣服铺盖纸笔银两从人亦给口粮食物衣服铺盖礼待甚优奈金型梁允治二人入监未几病故倶蒙皇上特恩各赐白银三百两共计六百两内留各一百两官修营葬以各二百两共有四百两以咨寄赐各家又钦赏国王如例贡使郑士绰等归国准部咨内将进到贡物仍遵旨存留准作庚辰年正贡其庚辰年应进表文行令该国王于壬午年应贡之时一同恭进等因时有太平山粮船四只内麻支宫良船一只共五十名飘至广东香山县山阳西表船一只共三十六名飘至广东潮阳县花城与人船一只共四十一名飘至台州府临海县黒岛首里大屋子船一只共四十二名飘至定海又有中山府商船三只内大城船一只共十七名飘至广东澳门照屋船一只共十三名飘至温州坎门大岭船一只共十二名漂荡洋中迷途不知向去只见一山船近其山抛椗三人上岸未囘船时忽然风暴不意本船扯断椗索随风追浪遂飘至浙江省他三人奈在其山数月待毙之间幸有所飘木板採造小舟放洋竟飘至浙江乍浦由各处遣官护送来闽倶蒙赏造船修船工料白银共三百八十两及给口粮行粮遂配坐接贡船併在闽所造新船及所全难船二只共四只而归国其余三只朽坏不归二十四年己卯尊孔子改其庙号曰文庙又曰至圣庙中华自古不敢如球称孔子庙本年尊启圣王改其祠号曰崇圣祠雍正年间封启圣公爲启圣王又改其祠号爲崇圣祠是以干隆二十一年冬册封副使周煌改立匾额书崇圣祠又以咨告知其事本年夏天妃改称天后曾受封天后然本国不知自此年始称天后二十五年庚辰秋有鹤五只飞来于粟国岛滨村十一月十八日飞去四只有丹顶本年龙福寺山号改称补陀洛山寺原英祖王时有一和尚禅鑑禅师者是不知从何国来王命创建此寺于浦添城之北号曰补陀洛山极乐寺禅鑑乃此寺之开山也至尚巴志王时命迁址前竹林奉安歴代先王神主后不意爲火所烧尚圆王命迁其址于此处改称天徳山龙福寺即命芥隐和尚住持焉然则芥隐只可谓中兴之开山耳禅鑑禅师是始立寺教法于本国者也天徳山亦是圆觉寺之山号也今复仍旧称补陀洛山者不惟分别圆觉寺山号又欲不忘佛教之所自始也本年毛元翼续法司毛文和而任法司二十六年辛巳遣都通事金节司养赡大使武成允等送还福建省兴化府甫田县林四官一名泉州府同安县陈天相一名二十七年壬午冬王遣耳目官马国器正议大夫梁煌等奉表入京贡方物给赏如例并令官生郑孝徳蔡世昌随贡使归国辛巳年有泊村商船四只内大湾船一只人十五名漂浙江乍浦纟数船一只人九名漂浙江定海县喜瀬船一只人十名金城船一只人十一名漂苏州府呉江县又那覇商船一只人九名漂福宁府七都港倶承各地方官给衣食转护来闽其难船四只已坏惟大湾船一只未坏蒙赐修葺并樯槓椇搭其四只人教归国附天朝饬禁丝货出洋等因于干隆二十五年到国知之国王乃陈本国仰頼天朝准买丝绢等项得以供国用备冠服明品制今禁买丝货若此则无以如旧足裕国用等情于二十七年附贡使马国器梁煌等恳求准其配买丝绢等项仰蒙许令歳买土丝五千斤二蚕湖丝三千斤其余未奉明旨准买二十九年甲申冬王遣耳目官向廷器正议大夫郑秉和等奉表入京贡方物附前因圣旨于准买丝斤八千斤之内无缎疋绸绢字様王于是年又以本国縁织纴之不工无以成绸缎爲冠裳明品制别尊卑等情再恳圣恩于准买丝斤八千斤定数之内许令量买缎绸等项三十年乙酉向邦鼎续法司向杰而任法司本年春王命以内府厨房改造两层楼其楼下仍爲厨房使座敷向克寛爲之董率而成焉三十一年丙戌冬遣耳目官阿必振正议大夫阮大鼎等奉表入京贡方物给赏如例阮大鼎在山东徳州病卒三十三年戊子六月二十六日因按司向煕等重修王殿告成而迁于新殿本年遣耳目官毛徳仪正议大夫毛维基奉表入贡宴赉如例三十四年己丑马国器续法司毛元翼而任法司三十五年庚寅尚和续国相尚宣谟而任国相本年遣耳目官毛自焕正议大夫魏献兰奉表入京贡方物赉赏如例己丑年十二月间江南省直隷通州吕四场船戸姚恒顺等十四名飘至八重山原船损坏翌年五月间送来本国养赉如例附搭贡船送还庚寅年有八重山西表首里大屋子船一只人数四十名飘到浙江省三盘与那国目差船一只人数三十二名飘到福建省障州府又有那覇府大城船一只人数二十七名飘到浙江省象山县嘉数船一只人数十九名飘到浙江省太平县倶承各地方官给衣食及槓椇护送到闽该八重山船二只朽坏不能修葺大城嘉数两船修补坚固并赐槓椇其四只人数之内四十一名病故其余配搭进贡船及商船二只勤学魏宪度梁灏爲其通事囘国壬辰年有那覇府翁长船一只人数二十二名飘到福建省福州府给与口粮行粮内有二名病故翁长呈请自行修理勤学郑作霖爲其通事囘国本年有宫古岛假若文子船一只人数一百十八名内男七十一名女四十七名飘到台湾冲礁损坏兹蒙台湾府官给与衣食护送到闽内除男五名女三名病故外先拨男五名女十一名附搭接贡船囘国其余该俟进贡船附搭囘国所有男女九十四名内有男十四名女十六名病故又生下勇女二名共有男女六十六名令配搭贡船二只囘国其内男二十五名女八名附搭二号船而囘其内男二十三名女十名附搭头号船不知下落三十七年壬辰冬遣耳目官向宣谟正议大夫毛景成等奉表入京贡方物赉赏如例癸巳年有久米具志川县马舰一只舵工上村渠等二十九名飘到浙江省宁波府象山县石浦地方蒙承地方官给衣食槓椇等件及杉板一只修理船只护送到闽甲午年有那覇马舰二只其一只舵工西村比嘉等二十一名内有一女飘到温州府蒙承地方官给衣食及槓椇修理船只其一只岛袋筑登之亲云上船只人数二十一名飘到定海地方蒙承地方官给粮米各地遣辨护送到闽岛袋船内一名病故其飘风人数倶蒙布政司给口粮行粮及修理船只但比嘉船只朽坏不能修理将其人数五名附搭久米马舰勤学陈国相爲之通事囘国其人数十六名附搭岛袋船只勤学阮世普爲之通事囘国三十九年甲午冬遣耳目官向崇猷正议大夫蔡懿等奉表入京贡方物赉赏如例蔡懿在闽病卒本年奉上谕毎年冬至元旦上元等日遣御书院奉行诣天王寺烧香行礼永着爲例四十一年丙申冬遣耳目官翁宏基正议大夫郑鸿勲等奉表入京贡方物赉赏如例丙申年有那覇府宫里船一只人数二十五名飘到温州府大金地方蒙地方官给衣服粮米银两修葺船只护送到闽内有三名病故勤学林日新爲其通事坐驾原船囘国又有八重山大滨船一只人数四十七名飘收浙江省鄞县蒙地方官给口粮护送到闽修葺船只勤学郑文雄爲其通事坐驾原船囘国复在洋遭风飘台湾竹堑海防阙打坏船只内有十四名病故且有姑米山具志川县上村渠船一只人数十名飘到台湾破坏船只内有五名病故蒙该地人民发给粮食解送淡水蒙地方官将上村渠与大滨等安顿一所给与衣服粮米一并护送到闽蒙布政司给粮银併行粮一个月配搭贡船两只囘国四十三年戊戌冬遣耳目官金有华正议大夫蔡焕等奉表入京贡方物赉赏如例蔡焕在福建浦城县病卒四十四年己亥有福州府闽县商民三十三名朝鲜国全罗道灵巖郡人民男九名女三名飘来本国养赉如例倶配接贡船只送还福州本年有久米仲里县船一只人数二十五名飘到台湾属县损坏蒙承地方官送到台湾府给日食护送到闽蒙布政司给与口粮行粮翌年附搭贡船二只囘国本年向宏基续法司向邦鼎而任法司四十五年庚子冬王遣耳目官向翼正议大夫毛景昌奉表入京贡方物叨蒙皇上隆恩除正赏外特赐内库缎二十疋砚二方玉器五件玻璃器十件磁器一百件併正副使缎各四疋银各五十两正使副使都通事恭遇皇上祭太庙礼成还宫之时得与朝解南掌暹罗等国使者一同随鹓鹭之班跪接圣驾瞻仰天颜其时叨蒙天语垂问国王平安厥后礼部召正副使入城时有和大人刘大人传谕明日于紫光阁赐宠宴赏品物且于圆明园赏看烟火等因钦此翌日皇上驾临紫光阁之时正副使与朝鲜等国使者一同恭迎圣驾在其露台得随王爷班末蒙赐满州御茶及宠宴且赏正使各様绸缎十六疋烟包十提盃一个赏副使各様绸缎八疋烟包六提盃一个又至上幸圆明园之时正副使既接驾前赴其地赐寓于园外人家数次召入御前蒙颁赐御宴叠霑天家异味又荷赏看演戏烟火等艺得覩生平未有之奇更赏正使綵缎三疋赏副使綵缎二疋洵千古难逢之异数百代无穷之荣光也居于此叨殊恩十有一日方囘公舘其余如例事竣归国毛景昌在福建浦城县病卒辛丑年有泊村知念筑登之亲云上马舰一只黒岛首里大屋子石垣目指配搭其船共计人数二十五名飘到浙江省台州府蒙承地方官给衣食及槓椇修理船只转护来闽又蒙布政司给口粮行粮船上人数内有三名病死其余坐驾本船勤学梁邦弼爲之通事囘国四十七年壬寅向天廸续法司马宣化而任法司本年冬王遣耳目官毛廷栋正议大夫蔡世昌奉表入京贡方物额外叨蒙皇上因除夕宴召入保和殿与朝鲜国使者同在御前赐菓品一卓併奉看诸般技艺又蒙召入中正殿与朝鲜国使者同在御前赐御茶菓品筵宴奉看诸般技艺且赏正使锦三疋各色缎子十三疋绣光荷包五对赏副使锦一疋各色缎子七疋绣花荷包三对又蒙召入中正殿在御前赐御茶菓品猪肉奉看各様灯篭併诸般技艺又召入保和殿在御前赐菓品一卓奉看诸般技艺又蒙召入中正殿在御前赐御茶菓品团子东道盆猪肉等物奉看花砲及诸般技艺如此恩赏计是五次共出乎额外矣又于皇上启銮南巡之时正使副使及都通事同朝鲜使者奉旨在广宁门外恭送圣驾时蒙特遣军机大臣戸部尚书和大人传旨问国王平安此皆千秋之旷典百世之荣光者也其余公务如例全竣囘国壬寅年有那覇府泉崎村崎间子船一只人口共二十九名飘到浙江省宁波府损破船只蒙地方官发赐衣食等件除内一名病故外护送福州又除内一名就地病故外叨蒙布政司发赐粮银併行粮一个月附搭贡船囘国癸卯年有那覇府泉崎村崎间筑登之亲云上船一只人口共二十九名飘入浙江省宁波府定海县蒙地方官发给衣食并槓椇杉板等件解到福州同年又有那覇府大岭筑登之亲云上船一只人口共十七名飘到宁波府镇海县蒙地方官送给衣食并槓椇修理船只解到福州两船人口倶蒙布政司恤赐粮银并行粮各一个月崎间船只以勤学蔡邦宝爲其通事大岭船只以勤学郑世俊爲其通事倶囘本国同年麻姑山船一只人口共三十一名飘入浙江省温州府黄花村荷蒙地方官发赐衣食并槓椇修葺船只除内一名病故外解送福州又除内一名就地病故外叨蒙布政司恤赐粮并行粮一个月以勤学陈宏谟爲其通事驾囘本国同年北山羽地郡呉我村四端帆船一只人口共十一名飘到福建罗湖蒙其辖官发赐养膳除内一名病故外解送闽县叨蒙布政司发赐粮银并行粮一个月附搭贡船囘国四十九年甲辰冬王遣耳目官向猷正议大夫毛景裕等奉表入京贡方物叨蒙皇上隆恩除正赏外特赐御书匾额海邦济美四字如意一柄玻璃器四件磁器四件绢笺四巻砚二方洋磁珐瑯盒四件笔二匣雕漆盘四件王器二件墨二匣皇上祭大庙礼成还宫之时正副使都通事奉旨与百官同跪接圣驾其时在二歩半许暂停圣銮特遣礼部大人传旨问国王平安及年纪子息遵即囘奏托福王歳四十七王子五人即圣銮过行皇上陞保和殿同百官及朝鲜国使者蒙赏赐御酒御茶菓品赏看诸艺皇上驾临紫光阁之时正副使在丹墀前与百官及朝鲜国使者恭迎圣驾蒙赏赐满州御茶克食看演戏盘扛狮舞等艺又赏正使各色缎子十六疋荷包大小五对赏副使各色缎子八疋荷包大小三对皇上驾临圆明园之时正副使都通事在西安门之内同百官及朝鲜国使者恭送圣驾正副使奉旨前赴其地赐寓于园外人家数日赐宴且餽赐公舘平日御食克菓三色皇上幸圆明园同百官及朝鲜国使者蒙颁赐满州御茶并克菓皇上幸山高水长与朝鲜国使者蒙召入御前于三歩许拜礼与百官同赐座左边四歩许赐满州御茶菓品东道盆团子等物赏看相扑烟花诸艺皇上幸圆明园同朝鲜国使者召入御前于三歩许拜礼恭奉谕旨近来赏赐国王品物不必遣使谢恩将此谕该国王知之遵即囘奏使臣归国宣达国王叩头既毕仍赐座左边赐满州御茶东道盆团子赏看诸艺烟花皇上驾临庆丰图之时奉旨同各王爷扈行其处颁赐御茶赏看诸艺而归翌日准囘公舘此皆千秋难逢之异数百代未有之荣光也其余公务如例全竣囘国五十年乙巳十二月有广东省潮州府澄海县船戸陈万金等三十八人飘到伊平屋岛因无港泊船驶到山北今归仁县运天港翌年正月转到中山泊村地方照例养赡又修理原船併赐桅蓬槓椇等件本年三月坐驾原船囘籍又本年十二月宜野湾县谢名具志川洋面有华人四名坐落水柜一个漂来内三人已死一人气息未絶急扶上岸调养无効即死皆移葬于泊村地方树石爲记又本年十二月有福建省漳州府龙溪县船戸金干泰等二十六人飘到徳岛又有龙溪地船戸林长泰等二十六人飘到大岛原船两只倶已损破翌年三月解到中山照例养赡倶配搭接贡船只送还福州五十一年丙午有那覇西村当间马舰一只人数十七名自太平山囘来之时遭风漂流时见久米岛仲里县船一只被波沈溺救上其船人数共计二十五名飘到福州府长乐县冲礁损破幸有渔舟一只救之上岸蒙承地方官给晩饭等护送到闽西村平田马舰一只人数二十三名到大平山之时飘到台湾山冲礁损坏人数上岸寻人家养赡五十余日护送到闽之时蒙承地方官发给粮米粮银以资途食内有一名于中送病故二名到球舘病故其两船人数倶蒙布政司发给口粮行粮附搭接贡船只囘国又有八重山与那国船一只舵工登野城等十九名自中山囘时飘到福州府长乐县蒙承地方官给发粮食原船多有水洩驾坐小舟护送到闽时染痘疮十二名身故其余蒙布政司发给粮米粮银应待原船转来驾坐囘国又有那覇泉崎村崎间马舰一只人数十八名自太平山囘来之时飘到苏州府崇明县船致损坏蒙承各地方官给与衣食舵工崎间于中送病故其余护送到闽应候有便船附搭囘国该与那国船只甚有痛朽不能修葺两船人数倶搭戊申进贡船只囘国五十一年丙午冬遣耳目官翁秉义正议大夫阮廷宝等奉表入京贡方物皇上幸西苑正副使都通事额外奉旨赴西华门外赡仰天颜遵即班礼部徳大人之次圣驾行过之时在二歩许一跪一叩厥时依徳大人谕问国王平安则囘奏托福仍奉旨随入该所而在瀛台颁赐点心赏看诸艺还宫之时随至西华门外幸紫光阁正副使同诸官朝鲜国使者恭接圣驾在于该所赐御食所余满州御茶御馔赏看诸艺入殿赏正使各色缎十六疋大小荷包十个赏副使各色缎八疋大小荷包六个幸圆明园正副使都通事在西安门内同诸官朝鲜国使者接驾正副使奉旨赴圆明园赐寓于围外人家留在数日毎日二次赐六碗煖锅一个幸山高水长同诸官朝鲜国使者召入御前赐团子诸色餻饼东道盆赏看盘扛相扑烟火其外诸艺又幸山高水长同诸官朝鲜国使者召入御前赐满州御茶诸色餻饼诸色炒菜赏看烟火诸艺幸正大光明诸官朝鲜国本国各正使班殿副使班庭赐御食所余满州御茶餻饼赏看诸艺幸山高水长同诸官朝鲜国使者召入御前赐满州御茶赏看相扑盘扛狮舞演戏烟火别赐团子诸色餻饼东道盆棉羊肉降旨朝鲜国使者本国副使作诗遵赋律诗进呈圣心欣然赏正使大缎一疋墨五锭笔一匣五枝笺纸一巻十张赏副使大缎一疋墨十锭笔一匣十枝笺纸二巻二十张又幸山高水长同朝鲜国使者召入御前在二歩许一跪三叩恭谢天恩时谕尔等归国告知国王好生辨事钦此遵即一叩退在左边四歩许班位赐满州御茶团子诸色餻饼东道盆赏看诸艺仍同诸官随入庆丰图赐茶赏看诸艺而囘翌日蒙免囘四驿舘诚千秋稀见之旷典百世无穷之荣光也其余公务如例完竣归国副使阮廷宝行抵山东平原县腰站病故该省抚院嘱曰因使入贡跋渉远来在送遽殒情实悯焉因此恤赏银五百两着将棺柩带本国等因具题允之遵用公夫扛抵福州但因无带柩囘国之例请葬福州随即准之五十三年戊申宫古岛舵工津坚筑登之等十有六名坐驾三端帆船一只装载公布运来中山返棹之时飘到台湾破船通船人数上岸觅村歩行之际十名星散不知去向六名寻着官员驻所经蒙各地方官给以衣食护送至闽蒙布政司给口粮行粮一个月配搭己酉接贡船只归国至其失散十名虽经寻探未有下落想必俟有寻着归国本年本国万机之政虽已完备尚未有赏罚例律之定制照依旧例处行但其例内或有事同刑异轻重不均难以剖决恐致舛误所关匪轻是乃国家之缺典也王上深忧虑焉于是国相尚和法司马宣化向邦鼎马国器会议于四十年乙未题请设职编集赏例科律王上依议命向天迪马克义爲其奉行向天迪等恭视中国诸书本国旧例专要原于经书律意以协人情尽心竭力已歴十有二年编成褒奨条例一本科律十八本法司马国器向宏基向天迪遂一校閲恭呈御覧奉旨从今以后宜依此书处行以助教化法司遵旨饬令该管各官今我王上愼重刑政特命编辑此书必须仰体睿虑辨晰判断以无吹毛求疵惨刻严刑之差爲要至其律书参考中国成法本国旧例协当时宜以爲编定然当临事之时再三确议傥有难以处者应达睿聪务遵经书律书之旨改正处行颁行各处五十二年丁未十二月十四日命法司官当淑顺门开之时不可无守门之人移迁所有右掖门东面跟伴屋于淑顺门前面隙地造作看守屋毎当淑顺门开之时着下库理筑登之役一人看守焉五十三年戊申冬遣紫巾官向处中正议大夫郑永功等奉表入京贡方物并谢加赐御书匾额玉器等物皇上幸瀛台时正副使都通事格外奉旨同诸官朝鲜国暹罗国巴勒布使者跪送圣驾时在一歩许暂停銮驾特遣福大人传旨问国王平安遵即囘奏托福又福大人传旨问正使几品官即囘奏二品官銮驾过行随到瀛台正副使及跟伴在门外长房蒙赐克食三卓餻饼菓子二钵皇上驾临大液池随到该所赏看氷上拉弓抛毬等艺遣天使于四译舘送赐克食秦王鱼复军机内务府等处官员奉旨时常到舘问候皇上临保和殿同王爷朝鲜暹罗巴勒布使者在露台蒙颁赐满州茶併宴欣逢皇上八旬大庆诸官及四国使者同在太和殿丹墀蒙赐满州茶併宴皇上临紫光阁同王爷朝鲜安南暹罗巴勒布使者在露台蒙赐满洲茶併宴宴毕钦派军机大臣于庭监同颁赐国王缎锦纱罗䌷等件又赏正使各色缎子十六疋荷包五对赏副使各色缎子八疋荷包三对皇上幸天坛时正副使奉旨同诸官四国使者恭送圣驾在午门外颁赐克食餻饼菓肴等项礼成还宫之时迎接圣驾随到干清门特赐国王万寿恩诏一道平定金川图五十张皇上幸圆明园之时正副使奉旨预到该地赐寓于围外人家同诸官四国使者恭迎圣驾复在山高水长殿王爷及五国使者同席赐宴复依皇上八旬大庆召入五国正使御前亲赐盃酒时和大人传旨问好饮酒耶即囘奏少饮各退就座副使于座赐酒且遣官员于公舘命副使和御制之诗遵即和韵进呈又蒙召入山高水长殿颁赐国王御笔福字一幅玉如意一柄玉器二件磁器四件玻璃器四件砚二方绢笺大小四巻笔三匣墨三匣福字方一百幅雕漆盘四件复遣和大人传旨问国王会写耶遵即副使囘奏不是好会写然蒙颁赐御笔可以学习仍又五国使者倶候该殿召入御前赏正使缎子一疋绢笺一巻笔一匣墨一匣赏副使缎子一疋绢笺二巻笔二匣墨二匣各退就座赏看相扑烟火诸艺仍赐各使者攅盒一具及餻饼菓子甘物糖圆翌日召入该殿赏看烟火诸艺赐宴同前复在正大光明殿召正使本殿厢内副使于丹墀赐座仍召御前赐宴赏看烟火且餽赐宴品二卓于公舘后召入山高水长殿赏看烟火诸艺赐宴同前且际护国寺开市之时遣提督勅着观看遵到该处以爲观看五国使者仍到该殿伺候和大人于御前传旨兪允归国即于御前叩头又遣和大人勅着传译通事转饬使臣囘国将问国王平安之旨传知国王使臣遵即叩头又和大人传旨问传译通事该使臣晓得官话耶即通事囘奏副使晓得赏看烟火诸艺皇上还殿扈行其中复在庆丰图赏看装扮五国使者之形奏言欣逢万寿昌期恭贺大庆以爲戏舞点照百蝙蝠灯戏舞等艺且奉上谕所进谢恩方物向例准作下次正贡今使臣等恳请礼部代奏恩准赏收下次如期入贡情词恳切诚悃可嘉故着准予赏收下次使臣来京优加恩赉以示怀柔至意等因此诚千载未有之奇遇百世无穷之荣光也其余公务如例全竣囘国五十五年庚戌有那覇西村大岭筑登之亲云上马舰二只内一只人数九名到宫古岛运来多良间岛时遭大风椗索砍断任风飘到江苏昭文县冲礁损破蒙地方官给与粮食蒲团衣服护送到闽一只人数十名往宫古岛时遇逆风损坏舵帆樯任风飘到浙江杭州定海县蒙地方官给与粮食及修葺船只帆樯舵索等件且蒙杭州抚院给发银一百两又蒙地方官给发番钱九十块内一名就地病故其余护送到闽又有泊村比嘉仁屋马舰一只人数二十三名自八重山囘来之时遇着逆风飘到江苏赣楡县蒙地方官给与粮食蒲团衣服船大圯坏悉行折解所载货物共致发卖内二名就地病故一名在途病故其余护送到闽倶蒙布政司给与口粮及行粮银两一个月配搭大岭船只以勤学魏崇仁爲其通事囘国五十六年辛亥向开基坐驾那覇西村大岭筑登之亲云上马舰一只率领人伴水梢共四十五名六月之间航北方时半洋遭飓八月之间飘泊福宁府三砂蒙地方官给赐行粮钱二万二千五百文解交福州蒙布政司发赐粮银粮米併抚恤银九十一两六钱六分是以修理船只五十七年壬子二月之间以游学蔡肇基爲其通事福州开船各处湾泊进到三盘其处开船遭风飘到宁波府石浦蒙地方官毎人日赐粮米五合钱六文共四十七个日此时哨船官曰今有天催大风之势可速转驾金鸡山湾泊云尔是以禀明石浦衙门衙门特差通事正转驾时大风起来甚遭危急损痛船身但于此处不得修理解送宁海县三门蒙地方官发赐粮钱九千五百六十一文解送临海县牛头门亦蒙发赐粮钱一万四千七百二十文解送太平县松门亦蒙发赐粮钱一万文此处再遇暴风修葺船併风帆六月之间见有顺风放洋望国而归不拟亦遭风浪之患驶到伊平屋岛野甫湾泊只因久在海上帆楫共破正紧急修理间陡遇大风搁礁满船发漏人皆上岸逃命公私货物漂没过半捞得只仅八月下旬坐彼岛船归来那覇五十五年庚戌冬遣耳目官马继谟正议大夫陈天龙等奉表入京贡方物叨蒙皇上隆恩今般例赏缎疋比例最好且于正赏外特赐大缎二疋福字方百幅大小绢笺四巻雕漆茶盘四个湖笔四匣砚二方徽墨四匣自正副使至从人赏物比例更好且蒙加増疋数加赏正使金鞘小刀一把囘子缎五疋囘子䌷五疋囘子布二疋加赏副使金鞘小刀一把囘子缎四疋囘子䌷四疋囘子布二疋赏都通事留边通事传译通事囘子缎各一疋囘子䌷各二疋囘子布各一疋赏北京大笔者及从人共三十二名囘子布各一疋且赏正副使魤鱼一尾白葡萄干一袋柑榴交藏四桶又皇上幸瀛台正副使奉旨在西华门外同诸官及安南缅甸等国使者跪送圣驾近丈半许銮舆暂驻特遣军机大臣和大人谕问国王平安即囘奏托幅御銮行过扈到该台同衆官及二国使者蒙赐满席及克食餻饼奉看诸艺还驾之时扈从西华门归至公舘又皇上祭大庙礼成还宫之时正副使都通事奉旨到午门前同衆官及诸国使者恭接銮驾赐餻饼菓子三色棉羊肉一块又召入保和殿恭候皇上御殿行一叩头退就各位同诸官及朝鲜安南缅甸等国使者赏赐筵宴又蒙正副使召陞宝座亲赐盃酒降就原位诸艺看毕准囘公舘送赐宴品二卓又因幸紫光阁同衆官及诸国使者跪迎圣驾因蒙到阁赏满州御茶併宴席克食餻饼各一盘又蒙正副使召陞宝座亲赐盃酒降就原位奉看诸艺赏正使锦三疋漳绒三疋八丝缎五疋五丝缎五疋大荷包一对小荷包四对赏副使锦一疋漳绒一疋八丝缎三疋五丝缎三疋大荷包一对小荷包二对皇上行幸祈谷坛正副使都通事奉命预到午门前同诸官及诸国使者跪送翌日礼成还宫亦于该门跪迎颁赐棉羊肉一盘又因皇上幸圆明园蒙正副使都通事奉命到三座门外跪送圣驾赏赐棉羊肉一盘馒头一盘蒙正副使奉命扈到该园赐寓于园墻近边寺院蒙赐朝夕食卓至于从人赐之蒙在山高水长殿同诸官及诸国使者赐攅盒各一具元宵并鹿肉各一盘并看烟火又蒙在正大光明殿赏筵宴并克菓各一盘召正副使于宝座亲赐盃酒而退赠赐宴品二卓又蒙于山高水长殿赐攅盒各一具元宵并鹿肉各一盘看诸艺烟火准囘公舘嗣后正副使奉命到圆明园蒙宿寓食卓同前翌日在山高水长殿伺候皇上御殿正副使行一叩头召至御前近丈二尺许蒙圣谕汝等囘国将问国王平安谕旨传知之遵即一叩头而退诸官及诸国使者一同颁赐攅盆各一具元宵并鹿肉各一盘看诸艺烟火皇上行幸庆丰图正副使从到该图赏御茶看诸艺皇上还殿准囘公舘副使同诸国使者承命恭赋七言律诗二首进呈赏副使大巻缎一疋绢笺二巻湖笔二匣徽墨二匣赏正使小巻缎一疋绢笺一巻湖笔一匣徽墨一匣且毎日养膳例属礼都衙门掌管今般特命军机大臣和大人总掌因此养膳比例最好又蒙特恩所有四驿舘路远毎値行礼之时因有冒寒劳苦赐舘于西华门外会计司衙门都是出于额外鸿恩也其余公务如例全竣囘国庚戌年有八重山贡米漕船泉崎村新垣马舰一只通船人数共十六名遭风漂流见有一岛即投椗不想土人出来夺取物件且以弓矢打殴由是通船人数四散免死十二名不知去向四名躱入山林无物可食遂归来湾船所在又有四五十名走来夺取衣类想必杀害极爲惊惶彼贼人率到家内使令如奴仆日久因通言语知是台湾好好地方水梢宫平病故葬于该地现在三名蒙知花湾官员差兵五名防护解来地方官日赐粮食三次该地起程行到中途蒙该官给发番钱三块解送把头地方蒙该地老爷恤赐绫袍併袴子钱文等件护送台湾府蒙府官给发白米豚肉羊肉老酎等件护送福州该难人呈请探问离散十二名奉批饬令该管地方若有踪迹应知汝等所有三名蒙布政司给发粮银併行粮一个月附搭头号船囘国壬子年有八重山与那国岛船一只人口共二四十名内女一口漂到浙江省台州府太平县大堂国破船装载物件尽皆失去船上人数或驾杉板或靠着板块共得全命蒙该地老爷毎日赐饭食且恤赐绵衣被袜鞋钱肉烟等件内有波座间染病医治无効而死赐棺埋葬又有二十三名传染疱疮赐医调治奈药治莫效十八名身故蒙照例埋葬所痊五名恤赐钱千文并盐肉等件解送福州蒙布政司给发粮银粮米银行粮银又有那覇泉崎村比嘉马舰一只配搭八重山岛人共三十八名漂到广东省潮州府潮阳县蒙地方官恤赐粮薪因船椇流失蒙给帆索锭水梢知念仲村渠二名染病医治无效身故给棺埋葬实在人数赐下行粮且拨熟海路者代爲引导并拨兵船二只防守护送沿海地官恤赐食物布疋等件解送福州蒙布政司照例给发粮银粮米银行粮银将所有两船人数附搭比嘉马舰令勤学金昇爲之通事囘国五十六年辛亥主上特谕本国八巻从来无缨有所不便相当循依中华之冠设缨可也该司议覆等因饬行法司遵将议得是有允协理应凛遵等因奏覆奉旨依议是以自来年元旦起上下一体设缨奏定主上八巻以黄纟组王子按司以青纟组自法司以至诸士及八重太平两山头目与人壹是以黒纟组无系座敷以下以黒棉组各从宜也五十七年壬子因重修龙福寺命向得功爲其奉行本年遣紫巾官毛国栋正议大夫毛廷柱入京进贡兼谢天恩皇上幸瀛台正副使额外奉旨在西华门外同礼部尚书及诸官赡仰天颜圣驾行过之时在一歩半许跪叩头暂停圣驾遣大学士和大人谕问国王平安遵即副使囘奏蒙皇上之洪福国王平安奉旨随赴瀛台赏赐烧猪一盘醤油渍物四色御饭牛乳砂构粥克食餻饼二色烧棉羊一盘皇上令于太液池氷上爲拉弓抛毬等艺皇上驾船奉命同礼部大人及诸官随近宝船赏看厥艺既毕还宫之时随到西华门外既而囘舘又赐魤鱼一尾又幸瀛台奉旨在西华门外右边同礼部尚书及囘子国正副使土司正使站班瞻仰天颜亦停圣驾遣和大人谕问国王平安并国中年丰遵即副使回奏蒙皇上洪福国王平安年成丰饶随赴该台赏赐同前且赏克食囘子葡萄一袋又谒太庙奉旨在午门外同朝鲜国使者恭送迎圣驾又召保和殿登该露台同王爷及朝鲜国使者班坐皇上御殿倶行叩头随赏满州御茶筵宴并看诸艺且召御前亲赐盃酒且特遣光禄寺衙门署官赏餻饼菓子满席三卓棉羊鹅鸡鱼黄酒等品及柑子柘榴子苹菓交藏二桶又召紫光阁在长房伺候皇上临阁时同朝鲜国使者跪迎圣驾在露台同王爷及该使者蒙赏满州御茶筵宴毕召入御前亲赐盃酒及赏克食餻饼一盘满州御茶看相扑歌舞及诸艺加赏正使棉三疋漳绒三疋八丝缎五疋五丝缎五疋大荷包一对小荷包八个加赏副使锦一疋漳绒一疋八丝缎三疋五丝缎三疋大荷包一对小荷包四个又幸圆明园奉旨同朝鲜国使者在三座门外跪送圣驾还宫之时亦在该门接驾同前又诣祈谷坛奉旨同该使者在午门外跪送圣驾又幸圆明园奉旨同朝鲜国使者在三座门外跪送圣驾时赏克食馒头一盘随赴该园在山高水长殿同朝鲜国使者看跌打相扑烟火及诸艺赏餻饼糖饵各色交盛并糖圆等件赐寓于该殿近所都虞司衙门翌日召入该殿赏赐同前又召正大光明殿亲赐盃酒及赏筵宴看诸艺又在山高水长殿看诸艺亦赏赐同前且和大人奉命传令正副使赋诗恭具睿览遵赋律诗各一首进呈又在圆明园赏国王大巻缎二疋福字方一百幅雕漆器四件大小绢笺四巻墨四匣笔四匣砚二方特赏赋诗正副使大缎各一疋笔各二匣笺纸各二巻墨各二匣陈设跪叩头受又在山高水长殿召御前近令和大人谕晓尔等归国以问国王平安之旨传知遵令阿口通事囘奏叨蒙天语使臣归国宣达国王而退就座赏赐同前又随入庆丰图看诸艺赏满州御茶且奉上谕琉球今般呈进谢恩方物例应抵作下次正贡今使臣等预先呈请所进方物准予赏收免抵下次正贡忠诚可嘉着照所请收其方物下次贡使来朝之时仍当优加钖赉用彰厚往薄来至意此诚无穷鸿恩其余公务如例全竣囘国甲寅年有恩纳间切安富祖村比嘉三反帆船一只人数五人载运柴薪在泊津开船洋中多遭逆风飘到浙江省宁波府象山县蒙地方官给与衣食等件垂念比嘉等所驾小船难以渉洋遂致收买护送到闽又有泊村与仪五反帆马舰一只人数一十二人装运年贡在泊津开船前赴宫古岛洋中多遭逆风飘到浙江省台州府太平县蒙地方官给予衣食等件护送到闽其船年深身弱难以渉洋禀明海防官就地变卖又有与那国岛四反帆船一只人数一十一人航渉石垣该地开船囘本岛时多遭逆风行粮尽食水手七人就饿身故只存四人任风飘到朝鲜国济州海边船只打破幸遇该所渔舟救护登岸蒙地方官给予衣食等件内有一人病故赐棺埋葬现在三人解送其国城都荷蒙该国王颁赐衣服优加赡养送到盛京凤凰城递送到闽至该三只人数荷蒙布政司颁赐口粮银附搭接贡船囘国又乙卯年有春先楷船武良瑞附搭其船人数五十一人到三十六岛内大岛爲求买黒绳棕梠绳装载黒糖那覇开船洋中遇着逆风飘到温州府平阳县蒙地方官给予通船人数衣食等件二人病故禀明辖官就地埋葬其余人数护送到闽荷蒙布政司颁赐口粮行粮银并修葺船只使勤学金选爲其通事囘国五十八年癸丑秋上谕所有杣山固系国要需比年焦枯恐到后年营造贡船王宫何如辨理焉深厪睿虑今番遣法司官一员巡看中头及国头杣山预宜爲经画特命向天迪奉领官僚到于该地巡看天道巡看一一同奏于是饬令各管许爲焦枯并曲木尽行芟除依法栽植培养蕃茂五十九年甲寅四月初八日薨在位四十三年寿五十六葬于玉陵王英明豁达笃忠重孝贤能在位社稜奠安本年尚图绩国相尚和而任国相本年世孙尚温权掌国事遣耳目官向文凤正议大夫郑作霖等奉表入京贡方物并遣正议大夫郑国枢附搭二号贡船捧咨至闽以尚穆王讣闻于中朝皇上幸瀛台正副使额外奉旨在西华门外恭迎圣驾此时圣驾暂停令福大人谕问王世孙平安随依福大人囘奏王世孙托福又奉旨今因琉球使臣服其国丧免赴筵宴併行诸贺礼至其赏赐物件照例赏赉着早囘福州又奉旨扈到瀛台随颁赐烧棉羊各一盘渍物各五色御饭满州御茶且御食所余诸色菓品烧棉羊一盘赏看大液池氷上拉弓抛毬等艺还驾之时扈至西华门外又赏赐鲟鳇鱼一尾野猪一口囘子葡萄一袋柑子二桶柘榴子一桶此诚千秋无穷之荣光也其余公务如例完竣囘国丙辰年有那覇西村大岭马舰一只人数三十名自宫古岛囘国之时洋中叠逢飓风漂近中国地方遇着海贼被夺取衣服细器等项遂漂入浙江省台州府宁海县蒙地方官给口粮衣服钱酒豚肉等物且蒙修葺船只给发槓椇行粮送到闽省又乙卯年有八重山春立地船一只人数四十八名那覇开船风波勐起困大帆吹坏只挂前帆向未申方驶行不知何国见有一岛将近其地不意贼船二只追来约贼徒四五十人飞登本船夺取货物又通船人数内西表仁也一人被贼掠去奈因言语不通多方摇手告求并无放囘比及本船收入港内知是广东澳门即便备前由禀明随蒙地方官恤养且因船身就弱远海难渉故告官变价复蒙拨小舟解送广东省难人等在广之时传染疱疮蒙令医多方疗治不见其验而死者共计三十名蒙给棺埋葬其余解送福州其内八名或在中途或到球舘发病身故随处理葬前项两只难人等在闽之时蒙布政司给粮米银併粮银配搭大岭船令勤学蔡清派爲之通事囘国本年遣大通事蔡世彦送还雇募船只去年四月那覇开船见南杞山渐以驶进奈风波勐起难以驶进福州到北篭边下锭湾泊候风之时有七反八帆船十只前来彦等以爲哨船讵料二只驶近本船七八十人余带万挺鎗飞登本船即夺取公鎗其外大刀等器将大刀背彦等各被打伤自衣服货物以至簪等项悉被夺取且要盗本船着令挂帆起锭之时幸有哨船数十只前来因此贼徒皆移其本船向洋驾去彦等免此危难处处下锭而到闽省随即报明逢贼之由于此代理总督事务特军併署海防官闽县官衙门传召世彦遂一访问悉得情状随恤赐拾分银三贯二百七十八钱五分且将逢贼之事奏闻荷蒙皇上谕旨该被盗货物价银加倍还赐遵海防官饬令世彦被盗诸物倶记价可以禀明世彦遂一记价报明叨蒙发赐十分银四十贯九百六十六钱八分世彦请候正副使之令照各可得之数清算交给且因世彦发病身故将贡船大通事林家椿代理其职公务完竣囘国尚哲王尚哲王以世子薨未及即位止以正统之重追尊称王故王统图中不敢称王童名恩徳金干隆二十四年己卯五月初六日降诞父尚穆王母佐敷按司加那志童名思眞鹤金号淑徳妃闻得大君加那志童名眞锅樽金号徳泽向氏高岭按司朝京女始称汀间按司加那志干隆二十七年壬午正月二十六日生干隆六十年乙卯闰二月二十九日薨寿三十四葬于西玉陵移骨于东玉陵王有四男二女长子日尚法童名思五郎金干隆四十六年辛丑三月初一日降诞干隆四十七年壬寅五月初七日夭亡葬于西森御墓干隆五十九年甲寅四月十三日移葬于玉陵次曰翁长翁主童名思眞鹤金号温徳嫁向氏朝统次曰尚温后登王位次曰尚洽称眞蒲戸金王子干隆五十年乙巳二月初五日生干隆六十年乙卯二月二十一日殇葬于西森御墓移骨于西玉陵次曰仲荣眞翁主童名思龟樽号云峯嫁向氏朝英次曰尚灏称具志头王子倶妃向氏所生后登王位附纪尚哲王性敏好学器度寛洪尊贤礼士惜其享年不永干隆三十三年戊子九月初六日领中城并知行高千五百斛称中城王子三十六年辛卯三月十八日加领久米具志川三十九年甲午十二月十四日加领恩纳五十三年戊申八月二十日薨寿三十葬于玉陵神主三年之内奉安东宫庚戌八月二十日奉移圆觉寺宗庙在傍神坛以王世子尚哲系王考正统之重追尊称王奉祀于圆觉寺宗庙正面尚温王童名恩五郎金干隆四十九年甲辰二月初一日降诞父尚哲王尚温系第二子母闻得大君加那志童名眞锅樽金号徳泽妃闻得大君加那志童名思眞牛金号仙徳向氏国头亲方朝慎女始称佐敷按司加那志干隆五十年乙巳六月二十七日生同拾八年己巳十月二十六日薨寿八十五葬于玉陵世子尚成后登王位附纪干隆五十六年辛亥三月二十五日领中城并知行高千五百斛称中城王子纪大清干隆六十年乙卯即位国相尚图法司马国器向宏基向天迪嘉庆元年丙辰冬王遣王舅东邦鼎正议大夫毛廷柱使者毛思义等奉表入京贡方物兼庆贺太上皇帝传位皇帝登极皇上于例赏外特赏王世孙各色八丝缎二十疋砚二方玉器十件玻璃炉瓶盒一副珐瑯碗六件磁器一百四十件玻璃器十件又特赏正使王舅八丝缎八疋银一百两特赏都通事王舅通事五丝缎各四疋银各三十两且太上皇帝行幸瀛台王舅正议大夫使者奉命在西华门外瞻仰天颜时暂停圣驾谕问王世孙平安随传译通事囘奏恭蒙皇上徳化王世孙平安奉命随赴该台赏烧猪一盘醤油渍物四件御饭牛乳砂糖粥克食餻饼二件烧棉羊一盘赏看太液池氷上拉弓・抛毬等艺还宫之时随到西华门外又送赐魤鱼一尾于公舘且赏克食囘子葡萄一袋且赏柑子柘榴子苹菓交藏二桶且召王舅正议大夫于保和殿在露台赏满州御茶筵宴赏看诸艺召入御前太上皇帝亲赐盃酒且遣光禄寺衙门署官赏赐餻饼菓子各色交盛併满席三卓棉羊三口鵞一羽鸡一羽鱼十尾黄酒一壷且因召正副使于圆明园前日到娘娘庙至日黎明登山高水长殿太上皇帝驾过之时恭迎圣驾随在露台赏满州御茶筵宴召入御前亲赐盃酒且赏餻饼烧棉羊满州御茶赏看相仆唱歌狮子舞其外诸艺加赏正使锦三疋漳绒三疋大巻八丝缎四疋大巻五丝缎四疋大荷包一对小荷包四个加赏副使锦二疋漳绒三疋大巻八丝缎三疋大巻五丝缎三疋大荷包一对小荷包四个归宿娘娘庙且大学士和大人奉命传令正副使赋诗恭具睿览遵赋律诗各一首进呈且召入正大光明殿太上皇帝亲赐盃酒赏筵宴赏看诸艺又在山高水长殿赏看诸艺筵宴同前又因使臣献诗加赏王世孙蟒缎二疋福字方一百幅雕漆器四件大小绢笺四巻墨四匣笔四匣砚二方玻璃器四件且赏赋诗正副使大缎各一疋笔各二厘墨各二厘笺纸各二巻且召山高水长殿进近御前太上皇帝令大学士和大人谕晓尔等归国以问王世孙平安之旨传知遵令传译通事囘奏叨蒙天语使臣归国宣达王世孙而退就座筵宴同前又随太上皇帝入庆丰图看诸艺赏满州御茶囘至公舘且在京之间令大使序班直于公舘更着内务府官等毎日看问膳调毎件点检如此叨蒙例外抚恤优厚此诚无穷鸿恩其余公务如例全竣囘国丙辰年泊村佐久川五端帆马舰一只通船人口二十一名在八重山岛装载年贡彼地开船不料洋中陡遇飓风撩弃货物随风飘流不知其何处所只见贼船三只追来放铜砲打铳鎗贼徒六十余人飞登本船由是翁长一名手忙脚乱落死海中凡船上人口爲贼徒所绑着搬上贼船掠抢簪子衣服货物等项通船人口内有八重山岛桃林寺住持之徒僧走中一名掳留贼船其余人数放囘本船贼奸送与白米用水等件指教内港可以进入而贼船自向洋中驶去本船收入内港繋索之时见有小舟一只拢来访知浙江省温州府随将漂流由来禀明官府官府召入衙门讵想看做安南海贼速即以索绑着此夜被解送乐清县虽禀明琉球国人民遭着逆风漂来等情奈曾因爲贼人被夺簪子皆乱髪异様故疑想海贼不肯听信乃看做贼徒将行死刑之处自县官谕示由是禀明县官若果行罪则福州有琉球通事在请召他问访知之等由即阿口通事来看实是琉球人并无别情等由详禀县官随蒙发给银两及各物项于通船人数内有山饶波一名病故照例埋葬其余人数皆被解送福州更走中掳劫贼船在浙江省之内损坏其船贼匪被缉剿将就斩罪之地贼头禀明走中是爲球人随被解送福州海防官蒙承交琉球舘发给银子等既而修整本船令勤学毛修仁爲其通事丁巳年在闽开驾亦在洋遇暴风去弃货物随风飘到朝鲜国官府问访漂流情状因此摇手相通蒙给饭食衣服等件在彼地开洋转到江南省大仓州崇明县被解送松江府上海县官府听知漂流情由发给衣食时有诘医者仲间跟件池原病故照例埋葬又因船身柔弱蒙准本船变卖给价银护送到闽又戊午年泉崎村阿波根六反帆马舰一只通船人数一十五人要往八重山岛搬运年贡那覇开船奈海洋叠逢兇险损桅去货随风飘到福州将佐久川通船人数一十八人附搭阿波根马舰令毛修仁爲其通事囘国又丙辰年十二月朝鲜人一十人漂到大岛翌年四月解送到国照例养赡配搭进贡船护送到闽三年戊午世孙谕国相法司曰夫国家之治教化为重立教之道在兴学校也本国素崇儒重道康熙年间创建文庙于唐荣雍正年间又建明伦堂但国都未有学校之设也今欲建国学设乡学以大兴教化广育人材而美风俗矣卿等当酌察时冝以兴工可也国相法司钦聆之下不胜感叹之至即行十五人及三平等官长以使会议佥谓主上宪章圣贤之道臣民谁不敢叹服耶但国学者殿庑宫墻不可不臻美备今封典有近国家多事不便急建则宜在旧官署权行教授而俟封典全竢之后兴工可也其乡学者不及广构大厦则宜令三平等各自捐资速致设立可也且于国学则选设讲解师一员而按司亲方各一位为奉行附设中取笔者各二名至于乡学亦各选设讲解师一员更设奉行中取等役皆可以俾督理学务也等因具奏王上见之于是立学校之章程而初学者先教之于乡学其缙绅之子弟则年长得以入国学布衣之子弟则俊秀者得以入国学又御锁之侧日帐主取每月一次在学考试诸生又国相法司等官四时同诣学校稽察诸生勤惰而时有因才举用授任职役主上有时命驾视学而初驾临之时亲制训谕一道赐之其训谕左记之本年秋遣耳目官向国垣正议大夫曽谟等奉表入京贡方物兼请袭封皇上命翰林院修撰赵文楷爲册封正使内阁中书李鼎元爲副使皇上行幸雍和宫还殿之时进贡正副使奉旨于西牌楼门外恭迎圣驾赏赐葡萄一袋又皇上祭太庙之时在于午门外跪迎跪送又蒙赐鹿肉菓品交盛一盘及柑子柘榴交盛四桶又蒙赐正副使及都通事皮袍子各一领自大笔者至从人赐袍子各一领各帽子各一个袜子各一个靴子各一个又因太上皇帝丧服未阕故庚申元旦无有朝见之礼又不赐诸宴又因太上皇帝一周忌日皇帝诣裕陵在齐化门外新桥跪送囘銮之时于东华门外跪迎圣驾又皇上诣祈谷坛之时在午门外跪送圣驾是日赏赐山羊肉一钵又还宫之时恭迎圣驾当经所进太上皇帝御前请安表文礼物因太上皇帝宾天以其表文交使臣带还至其礼物本应带还但因远国带来准留抵下次贡物等因荷蒙上谕又贡使在京之日大使序班直于公舘更有内务府官等毎日看问膳调毎件点检诸凡事情叨蒙抚恤优厚其余公务如例全竣既与封船连䑸囘国戊午年有泊村名城七反帆马舰一只人数三十二名往到八重山岛装载年贡囘国之时在洋逢风伐樯去货任风漂流遂漂到山东省燕兎岛经蒙地方官修理船只并赐樯帆等件护送到闽内一名病故其余人口应勤学陈有宪爲之通事与己未囘国贡船一併囘国但请封蒙准部文尚未下来应俟其下来具报本国是以着令留滞既因部文下来交带其报国文书以致开船该船湾泊烽火门之时难人一口病故其时海贼甚多难以行船既请发出兵船护送随既护送放洋奈风波勐起一同驾归五虎门之时罗湖洋面兵船在先一里许走过贼船三只急追来许多贼徒飞上本船劫了货物并衣服簪子小器等件又把通事併船主及船上人口二人共四名掳过贼船且云若有投纳银子五千两则可以释放若无银子当该通事到福州营求银两带来三砂旧阵就将通事放囘三人掳留盗船于兹难人哀告云许多银数何以营求请将本船送与则该掳过三人释放而船上人数倶上岸逃命等情不肯听信却百般诰讯遂云应纳银子二千五百两以致放囘等由自写约票强交难人乃不得已以其被掳三人留置贼船而本船收囘福州随备前由投禀官府官府以其掳留三人急行拿囘之处经着管官当时该贼人心思难人等不能求来银两就把该掳过三人释放海坛鎭该地方官移送福州奉有布政司宪令被劫货物记价估报等因遵即记价禀报随给纹银玖百捌拾伍两九钱余庚申五月奉海防官宪令把前难人坐驾本船并因封使航海当先捧高脚传牌归国等因遵着总官郑世杰爲之飞船使坐驾本船归国又己未年有西村大岭七反帆马舰一只人数三十一人行到宫古岛装载公布及年贡在岛开船奈因对面风难以行船装到久米岛暂抛椗止要急发小船引入内港难人五人上岸时风波勐荒飘荡洋中幸飘到温州府平阳县属地蒲门时难人一口病故经该地方官护送福州着令勤学郑邦达爲其通事业经囘国又有泊村照屋七反帆马舰一只人数二十名要到麻姑山爲贸易奈在洋遇风甚是艰难任风飘流遂于台湾府三貂洋面船身沈没所驾人口急系帆桁全性命其内一名溺死船上货物尽致流失该地方官将难人等自陆路护送福州将其十人配搭大岭马舰其余九人附搭接贡船只囘国又有渡名喜岛四枚帆船一只人数十名爲商卖到大岛囘本岛时叠逢逆风漂到浙江省蒙山县石浦地方所坐本船既属小舟远海难渉就地变卖该地方官将难人等递送到闽将其九人附搭大岭马舰其一人附搭接贡船只囘国又有久米村崎山五反帆马舰一只人数七名要到八重山岛装载年贡不拟在洋遇风飘到浙江省玉环地方本船圯坏不堪修理就地变卖该地方官将难人等护送福州附搭接贡船只囘国本年尚周续国相尚图而任国相本年马文瑞续法司向宏基而任法司本年毛国栋续法司马克义而任法司四年己未恭蒙大行太上皇帝颁赐遗诰本年秋遣正议大夫梁焕坐驾接贡船捧咨到闽迎接册使搭驾封舟囘国五年庚申夏册封正使赵文揩副使李鼎元捧诏勅御书临国天使撰吉赍捧诏勅谕祭故王尚穆袭封王世孙尚温爲中山王併赐御书海表恭藩四字所其宣读诏勅记左诏曰朕惟抚辰凝绩宅中恢柔远之经继世象贤裕后重承祧之选隷蕃畿于属国鳀壑同风恢图域于遐陬鸿胪献款眷怀雁列律乃有民诞贲龙光昭哉嗣服尔琉球国壤分瀛壖职奉溟疆中山王世孙尚温率乃祖攸行爲前人成烈固圉克坚于申画世守封陲斋心夙拱于辰居遥通象译重洋候律轮年循奉赆之期百宿趋朝菉币効来庭之悃兹以序当纉服奏恳嗣封腾章循览夫疆臣秉节遄驰于海屿特遣正使翰林院修撰赵文楷副使内阁中书李鼎元赉诏往封爲琉球国中山王尔国臣工以曁士庶尚其辅乃王绥宁茅土殚竭葵忱践修厥猷厥邦厥民越时叙毋替朕命朕心朕徳惟乃知于戏踰鲽水以褒封恩垂带砺钖龙纶而式典庆洽屏藩益励忠诚祇承诏示勅曰惟尔远界瀛壖虔修深贡嘉象贤于世守克笃忠贞绵燕誉于藩维夙昭恭顺兹以序膺主鬯表恳承祧赉坏奠以来庭敬疆臣而羾悃念箕裘之立范诒厥孙谋眷带砺之凝禧绳其祖武景风式典俾绥磐石之宗湛露覃煕允叶苞桑之繋特遣正使翰林院修撰赵文楷副使内阁中书李鼎元勅封尔为琉球国中山王并赐尔及妃文币等物尔其敬承渥眷懋绍先猷益毖肫忱弥勤翼戴康乃心而顾乃徳率由典常视尔师而宁尔邦愼固封守向风慕义聿膺褒渥于新纶守典承休遥奉声灵于奕叶钦哉特谕正使赵文楷题瑞泉书旸谷灵源四字献王随设建碑本年冬册使赵文楷李鼎元等囘朝时遣王舅毛国栋紫金大夫郑得功使者向天禧等赍捧表章贡物坐驾头号船与册使宝船一齐开洋至闽入京恭谢天恩兼太上皇帝崩进香皇上谒陵囘銮王舅以下至紫金大夫都通事例外奉旨在东华门外赡仰天颜此时奉命在太和殿侧伺候又奉上谕在寿皇殿谒拜太上皇帝神位随在二门外行三跪九叩头礼且皇上恭谒裕陵该使臣等在朝阳门外跪送圣驾皇上囘銮亦在朝阳门外跪迎圣驾且皇上祭太庙该使臣等在午门外跪送圣驾囘銮之时同朝鲜国使臣跪接圣驾自兹囘舘赏赐克食菓子二盘羊肉一盘且皇上幸圆明园该使臣等奉命伺候三座门外赏赐克食菓子二盘羊肉一盘驾过之时同朝鲜国使臣跪送圣驾且皇上诣天坛斋宿该使臣等与朝鲜国使臣同在午门外站班赏赐克食菓子二盘羊肉一盘驾过之时跪送皇上礼成还宫亦在午门外跪迎自兹囘舘赏赐克食菓子二盘羊肉一盘且皇上陞太和殿该使臣等同朝鲜国使臣附于百官之末行礼且在天安门外颁发册立皇后恩诏该使臣等随班行礼併有跪送圣驾则分人数行之处自礼部序班马老爷闻之该使臣等随于百官之末在于门楼恭闻宣读恩诏行三跪九叩头礼且皇上幸圆明园该使臣等在三座门外跪送圣驾是日在于露台赏赐王舅紫金大夫使者都通事王舅通事大夫通事毎员帽子各一件纱挂子各一领纱袍子各一领两接杉各一领石带各一条缎袜子各一对缎官鞋各一对大文以下至于跟伴赏赐毎人帽子各一件茧䌷袍子各一领茧䌷衫各一领石带各一条布袜子各一对布官鞋各一对该使臣等行一跪三叩头礼又在公舘恭蒙颁发诏勅在礼部衙门蒙赐下马宴在公舘蒙赐上马宴且在京之间着内务府官等直于公舘毎日看问膳调添省物件多蒙格外抚恤且公私有事时沐拨公车至跟伴等各得坐车此诚无穷鸿恩其余公务如例全竣囘国紫金大夫郑得功宫城亲方囘到福州染病身故庚申年有那覇府西村仲地亲云上十二反帆马舰一只通船人数共二十八人爲夏运送到于萨州囘棹之时陡逢逆风折断帆樯漂流无方又被风浪折楫船身就弱难以保久火速把七分板添棚杉板装载白米一担併水壷等项未移时刻本船覆没通船人数共驾杉板任风漂流益逢风波之勐甚是危急乃不得巳所载物件尽行打吊号腹待毙幸见岛屿浮海尽力欲以逃命于此奈被风波吹放不得驶泊失食日久死在旦夕虽各斩髪许愿然十三人既及饿死又不知何处见有一岛此时风雨仍勐所坐杉板搁礁损坏十五人浮扬彼岛之时一人溺死骸骨扬滨即行埋葬而向路上往还之人地方消息把手相通把文相问方知是安南国未几有人十三口来探问漂流縁由言语不通且久饥渇各要昏迷因此其人相携各手到附近庙登时给粥少甦残喘未歴多时又有地方官来问乃将系琉球国之人乞送福州囘籍縁由书记叩恳随给毎人麦各三合以爲粮食令设通事拨小舟解送和义府又有地方官叫召一人即令当间随伴地方通事到官府前官府细问来歴当间写字囘覆奈无赐发粮食毎日随同通事乞食人家且喫草料聊全蚁命常将护送福州縁由托頼通事据覆解送福州是所不能各自可赴等语无奈之何各议不论何方命之所及当自走赴遂致起程处处乞食日喫一次或有絶食渐到会安庯即有官府给米三斗併官照一道于此投照各处乞粮正走路时赴到黎京蒙地方官酌给粮食一日三次且赏毎人布衫各一领布袴子各一腰併赐宴筵令设通事护送谅山城又蒙地方官赏下老酒十硣豚肉十斤鸭二羽白米一斗令设通事护送南海县又蒙县官赏赐毎人济布古马褂各一领豚肉二十斤併盐鱼等项奈在此处病故一名即蒙官府査见赐棺埋葬其余解送赴闽之时二人在老龙长乐等县病故埋葬如前其余解送闽驿淹留之间蒙布政司给与口粮除在舘病故一名其余配搭接囘国使船只囘国本年冬遣耳目官向必显正议大夫阮翼等捧表章方物坐驾二号船与封舟一齐开洋至闽入京皇上祭太庙囘銮正副使额外奉旨在午门外同朝鲜国使臣跪接圣驾囘舘之后赏赐克食菓子二盘羊肉一盘且皇上幸圆明园该使臣等左三座门伺候赏赐克食菓子二盘羊肉一盘圣驾行过之时同朝鲜国使臣跪送且皇上诣天坛该使者等在午门外同朝鲜国使臣站班赏赐克食菓子二盘羊肉一盘銮过之时跪送圣驾皇上囘宫之时亦在该门跪接同前该使者等囘舘之后赏赐克食菓子二盘羊肉一盘且在天安门外颁发册立皇后恩诏该使者等随伴行礼併有跪送圣驾则当分人行之縁由自礼部序班马老爷闻之该使者等附于百官之末在于门楼恭闻宣读恩诏行三跪九叩头礼且幸圆明园该使者等在三座门外跪送圣驾是日在于露台赏赐正副使併都通事凉帽子各一件石带各一条纱褂子各一领纱袍子各一领两接衫各一领缎袷袜子各一对缎官靴各一对又赏赐大文以下随伴凉帽子各一件石带各一条茧䌷袍子各一领茧䌷衫各一领布袜子各一对布官靴各一对该使者等行一跪三叩头礼且幸圆明园囘銮该使者等奉旨在神武门外跪请圣安在二间半许暂停銮驾特令礼部侍郎英大人谕晓尔等归国以问国王平安之旨传知遵即囘奏叨蒙天语使臣归国宣达国王且在京间有公私事之时蒙拨公车至于随伴皆得坐车如此叨沐例外抚恤优厚此诚千载未有之荣光也其余公务如例全竣囘国辛酉年泊村比嘉六端帆马舰一只通船人口一十九名在宫古岛装载年贡彼地开船不料洋中陡逢飓风甚致危急去弃货物漂到浙江省宁波府鎭海县蒙地方官毎人给与粮食及布绵袴各一领蒲团十个併修理船只解送福州令游学郑友义爲其通事囘国又若狡町村具志六端帆马舰一只通船人数一十四名要到宫古岛搬运年贡那覇开船奈洋中多方逢危难飘到台州府太平县蒙地方官毎人给予廪饩及布绵袴各一领蒲团七个併修整船只其人数内一名病故随彼地方官给棺埋葬其余一十三人护送到闽令游学蔡濂爲其通事囘国又泊村松茂良六端帆马舰一只通船人口一十二名要到八重山岛载运年贡泊津开驾讵想在洋逢飓漂到浙江省临海县蒙地方官毎人给予粮米布布袴各一领所有本船在彼地方损坏随赐其价银解送福州其内二名病故其余一十名附搭若狡町村具志马舰囘国又辛酉正月江南省通州商船一只通船人口一十名漂到大岛二月解来泊村照例养赡附搭接囘国使船只送囘原籍庚申年有大岛东间切安庆名村云正三反帆船一只通船人数共是七名既到鬼界买卖囘棹之时陡遇逆风十死一生漂收吕宋国覇端洋面冲礁打坏通船人数浮扬逃命蒙地方官酌赐粮米解送福州除病故二名外其余五名配搭接贡船囘国又辛酉年有那覇府西村知念筑登之五反帆马舰一只人数九名赴宫古岛之时逢着逆风漂收江南省海门地方船身就坏海水浸入且又小船不堪以航远海蒙地方官就地变价夜以继日解送福州又蒙地方官毎日赡养三次且蒙赏赐毎人银子各四两衣袴各一件夏衫各一领帽子各一件蚊帐五架澁扇场子各一握包袜各一张袜子各一对鞋子各一对大碗一付中茶碗一付菜皿一付洗脸盘四个食盘二个蓆子四张护送闽驿附搭接贡船囘国又辛酉年有泉崎村与座筑登之六反帆船一只在宫古岛装载贡米公布人数八人连其公布宰领下地仁屋富盛仁屋二人随伴四人共十四人又有泊村照屋筑登之亲云上三反帆船一只人数六人到国头郡要买火柴泊津开船洋中逢风漂收宫古岛就地装载贡米等件彼船一齐囘棹之时风陡对头不能驾驶振尽心力欲收久米岛兼城津奈难湾收在于其岛洋面两只下碇火速禀明彼鸟在番派拨拉船奈风波勐不得拉进于比贡布宰领二人随伴四人共驾拉船捧贡布而卸岸但渐风波勐荒两只吹断碇绳随风流离彼与座船折断大樯不知何处见有一岛两只抛碇此时幸有钓舟走过问知宁波府象山县内石浦地方起碇进港蒙地方官赡养两只人数且与座船所属人数两次蒙赐豚肉三斤半冬瓜一粒老酒四十硣豆腐五斤自米六升盐二升豚头一块馒头一盘又照屋船所驾人数两次蒙赐豚肉三斤冬瓜一粒老酒三十硣豆腐四斤白米五升盐一升豚头一块馒头一盘又两只难人蒙赐装棉衣各一领银子各四两且两只修整坚固赏下槓绳等件又赐十日行粮配搭通事各一人派拨哨船十五只护送福州之时又三盘温州府哨船官赐与座船人白米一斗照屋船人白米一斗五升且福宁府福鼎县官人赏赐两船槓绳等件护送闽驲留在之间荷蒙布政司给予粮米银与座一船令勤学阮世荣爲其通事照屋一船令勤学染文在爲其通事各共囘国又壬戌年十一月有浙江省杭州府仁和县船戸祝平安等九十三人洋中被风折楫伐樯漂收久志间切庆佐次村洋面奈其处风波勐拉进本部间切大浦港修葺坚固坐驾原船开洋六年辛酉新建国学本年向文龙续法司向天廸而任法司七年壬戌遣耳目官向铨正议大夫梁焕等奉表入京贡方物且遣官生向寻思向世徳郑邦孝周崇鐈等四人入监读书壬戌十月六日开船未到中华会经移咨探问无有踪迹副官生向善荣毛长芳蔡戴圣蔡思恭原是入监肄业官生四人而有跟伴四名兹欲加増人数入监读书以广教化备由咨请礼部官生四人外选官家子弟四人充跟伴之数内名副官生壬戌年西村宫城筑登之亲云上六端帆马舰一只所坐人数共十四人要往宫古岛装运年贡那覇开船在洋遭风漂到浙江省温州府永嘉县蒙地方官妥爲赡养毎人赐衣裳各一领及修葺船只其人数内一人病故彼地方官赐棺及衣裳二领以为理葬其余十三人解送福州随荷布政司发赐粮银粮米折价令勤学郑克明宫城里之子为其通事囘国又泊村名城筑登之七端帆马舰一只人数九人泉崎村富村里之子六端帆马舰一只人数十一人倶要往宫古岛搬运赋税那覇开船洋中遭风飘到浙江省台州府临海县蒙地方官赡养毎人给予衫袴袜鞋子各一件并给槓椇解送福州随蒙布政司发赐银粮折价其内一人在福病故现在人数令勤学陈志源仲本通事亲云上及梁鸿业亀岛秀才两人为其通事分坐原船两只囘国又泊村名城筑登之亲云上六反帆马舰一只人数六人要赴宫古岛载运贡税那覇开船遭着逆风漂到浙江省宁波府象山县蒙地方官抚恤毎人赐衣裳各一领解送福州荷布政司发赐银粮折价其船身弱难以渉洋就地变卖其人数以各二人配搭二号贡船及富村名城等船囘国又癸亥年泉崎村新垣六反帆马舰一只通船人数十一人要到八重山搬运年贡那覇开船奈在洋遇飓断樯折楫任风流荡漂到浙江省定海县蒙承地方官毎人给予廪饩及纩袴各一领毡帽各一件袜子各一对鞋子各一足併补赐所欠槓椇且一名染病身故赐棺埋葬其余人数护送到闽蒙布政司发给廪粮令勤学林兴恭爲其通事囘国之时中洋遭风驾驶此方自此囘国又同年东村我加古筑登之六反帆马舰一只通船人口十人到八重山装载贡赋彼地开驾在洋甚及危急终漂收浙江省定海县蒙承地方官皆爲赡养毎人给与纩袴各一领毡帽各一件袜子各一对鞋子各一足併修整船只更赐所缺槓椇护送到闽蒙布政司发给粮食令勤学陈允恭爲其通事囘国之时不料半洋遇着逆风驾到北方自此囘国又同年西村翁长筑登之亲云上十二反帆马舰一只通船人数三十名爲夏运送那覇开船洋中遇风正在十死一生所载货物过半抛去任风流行飘收江南省崇明县蒙承地方官皆爲赡养併给所欠槓椇护送到闽蒙布政司给予廪粮令勤学陈善继爲其通事囘国又同年夏楷船一只通船人数四十八名那覇开船半洋遭飓断去大小两樯任风流荡飘收浙江省临海县所驾原船遇风就弱是以地方官收买至其人数护送致闽蒙布政司赐下廪饩以其人数分搭接贡船及马舰三只囘国本年爲解送难人事去年十二月有朝鲜国全罗道罗州牛耳岛人数六人漂到大岛损坏船只转送本地照例赡养且有福建省泉州府同安县徐三贯船只人数三十二人漂到八重山岛入表间切多嘉良村洋面打坏船只转送本地照例赡养随遣都通事郑世俊司养赡大使马国轮等坐驾楷船护送该难人入闽本年七月十一日薨在位八年寿十九王寛仁大度好学重礼文风大兴社稷奠安尚成王童名思徳金嘉庆五年庚申十月十八日降诞父尚温王母闻得大君加那志童名眞牛金号仙徳尚成王薨逝即日大臣佥奏奉尚哲王第四子尚灏而就大位纪大清嘉庆八年癸亥即位法司官毛国栋马文瑞向文龙本年秋遣正议大夫梁允功搭接贡船捧咨至闽以尚温王讣闻于中朝本年秋遣才府翁廷柱徳平里之子亲云上大通事阮世晋与古田亲云上脇笔者传国屏田崎里之子亲云上总官毛修仁宇久村里之子亲云上坐驾雇船入闽其爲役也上届壬戌赴闽之二号贡船漂到台湾搁礁损坏所坐人数赤手浮扬护送福州来到舘驿从此告借银两收买公物雇船囘国由是坐驾其船以爲送还上届寅年送还雇船之时只有大通事一员率带直库水梢共二十人载兵器并铁鎗二十根以爲遣发当时遭海贼掠夺货物至今海贼愈繁若人数军器遵照旧例遣发则不虞之时不能防御由是加増员役并五主格者六人及跟伴者共十六人援照上届酉年接囘王舅之例加载人数军器以入闽省内洋驾驶之时偶有贼船三只放砲驶近通船人数皆尽精力以致防御该贼退去不几驾到福州交还其船事务全竣至其人数配搭接贡船及马舰三只囘国本年向大烈续国相尚周而任国相本年毛光国续法司马文瑞而任法司本年十二月二十六日薨在位一年寿四十三年戊辰夏册封正使齐鲲副使费钖章赍捧诏诰临国追封故世子尚成爲中山王复谕祭故王尚温尚成诰曰景风式典绍封兼阐夫幽光湛露覃禧钖类不忘于继序永孝思而请命载鉴葵枕眷忠顺以推恩允绥茅昨尔琉球国权署国事故世子尚成夙孚民望摄守藩疆以禀命之不融致恩纶之未被燕翼衍瀛壖之泽日笃不忘象贤绵带砺之休毋替厥服兹特追封尔爲琉球国中山王钖之诰命于戏龙光宠荷本支慰肯构之思鸿藻荣褒奕叶奉来庭之职克膺茂典永贲遗徽脚註尚灏王童名思次良金干隆五十二年丁未五月二十九日降诞父尚哲王母闻得大君加那志童名眞锅樽金号徳泽尚成王幼沖而薨故尚哲王第四子尚灏入继大统妃佐数按司加那志童名思亀樽金号顺徳始称野嵩按司加那志眞锅樽金次称汀间按司加那志向氏丰见城按司朝兴女干隆五十六年辛亥九月十三日生咸丰四年甲寅正月初十日薨寿六十四葬于玉陵有二夫人具志坚按司童名眞松金向氏名嘉山亲云上朝兴女赐王妹位古波藏按司童名眞锅樽号兰溪向氏伊是名里之子朝猷女又有八妻小那覇阿护母志良礼童名眞牛金号福岩刘氏呉屋子定根女前田阿护母志良礼童名眞牛金号兰室史氏前田亲云上友范女座喜味阿护母志良礼童名眞嘉戸樽号寂照戴氏座喜味子蔡方女又吉阿护母志良礼童名思戸金号雪庭泉氏又吉筑登之亲云上清照女宫城阿护母志良礼童名眞鹤金泉氏又吉筑登之亲云上清照女上间阿护母志良礼童名眞势金顾氏玉城筑登之直丰女仲西阿护母志良礼童名思武樽金号慈观元氏仪保筑登之宜照女谢名堂阿护母志良礼童名思亀樽号贞室任氏谢名堂筑登之昌禄女王有九男十七女长子曰尚育夫人向氏具志坚按司所生后登王位次曰尚膺童名思五良金嘉庆十八年癸酉十月二十八日降诞妃向氏所生同二十年乙亥五月二十四日夭亡葬于山川御墓后移葬于玉陵次曰翁长翁主童名眞锅樽嫁向氏朝武夫人向氏具志坚按司所生次曰识名翁主童名思龟樽号心月嫁马氏良憙妻戴氏所生次曰尚惇称大里王子妻刘氏所生次曰尚怡称眞蒲戸金王子嘉庆二十一年丙子八月二十八日生妻戴氏所生同年十二月十一日夭亡葬于城间之墓次曰闻得大君加那志童名眞鹤金嫁向氏朝敕妻史氏所生次曰尚健称伊江王子妻刘氏所生次曰安室翁主童名眞牛金号春泽嫁蔡氏得宜妻泉氏眞鹤金所生次曰嘉味田翁主童名眞呉势金号慈光嫁向氏朝典妻泉氏思戸金所生次曰思亀樽翁主无后妻泉氏眞鹤金所生次曰嘉手苅翁主童名眞鹤金号善室嫁向氏朝陈妻泉氏思戸金所生次曰小那覇翁主童名眞锅樽号玉莲嫁向氏朝信妻泉氏眞鹤金所生次曰与那覇翁主童名思亀樽号眞水嫁金氏安惟至后来归妻泉氏思戸金所生次曰石岭翁主童名眞麻刈金号秋月无后妻泉氏眞鹤金所生次曰牧志翁主童名思戸金号梅心嫁向氏朝保妻顾氏所生次曰尚谦称义村王子妻泉氏思戸金所生次曰思戸金翁主无后妻泉氏眞鹤金所生次曰安里翁主童名眞牛金嫁向氏朝平妻顾氏所生次曰尚愼称玉川王子妻元氏所生次曰眞锅樽翁主无后妻泉氏眞鹤金所生次曰宫平翁主童名眞嘉戸樽嫁向氏朝敕妻泉氏思戸金所生次曰眞牛金翁主无后次曰尚腆称眞蒲戸金王子道光九年己丑四月二十二日生道光十三年癸巳五月六日殇葬于城间御墓道光十四年甲午六月四日移葬于西玉陵次曰尚脩称名护王子次曰挂保久翁主童名思武太金嫁杨氏昌章倶妻泉氏眞鹤金所生附纪干隆六十年乙卯九月初三日领具志头并知行高三百斛纪大清嘉庆九年甲子即位国相尚大烈法司官毛国栋向文龙毛光国本年遣耳目官毛廷勷正议大夫郑国鼎等奉表入京贡方物并遣正议大夫蔡邦锦附搭二号船捧咨至闽以世子尚成讣闻于中朝又上届壬戌年所遣官生至今未见下落由是再遣官生向邦正毛邦俊梁文翼杨徳昌等入监习业随即照例给与日用食物四季衣服舖盖笔纸墨银两等从人亦给口粮食物衣服舖盖礼待甚厚遣副官生伯恢绪荣景祉孙国栋红泰煕等同于官生入监习业是以行咨闽省随该官具奏达圣聪奉旨遣副官生洵属格外令其归国等因遵丙寅年附搭进贡船囘国皇上行幸瀛台正副使额外奉旨在西华门外恭迎圣驾扈到瀛台在其外颁赐馒头一碟并赏看池氷上诸艺还驾之时扈到西华门外且赏赐鲟鳇鱼一尾且正副使在鸿胪寺衙门演礼之时赏赐囘子干葡萄且于公舘赏赐正副使以下跟伴帽子衣服棉袜官鞋等件且在紫光阁应赐宴莚然因国丧未阕无有赐宴加赏正使各色缎十四疋及荷包三对加赏副使各色缎十疋及荷包三对且皇上幸圆明园奉旨在西三座门外恭送圣驾时蒙皇上暂停御马谕问王世孙平安囘国传知随令传译通事囘奏归国之时宣告谕旨其余公务如例全竣囘国甲子年那覇船一只人数九名漂到江苏上海县该地方官以洋匪未靖恐有不拟之忧起陆伴送闽省而留在之际蒙赐粮银既而因本船解运福州与贡船一同囘国乙丑年那覇府大城马舰一只所坐人数九名漂到浙江宁波府象山县石浦地方蒙该地方官恤给衣食银两其内二人染病即命医疗治然无有效遂致病故随赐棺埋葬又蒙修葺船只并给槓椇等件派拨练熟水程者及遣兵船护送到闽但其船身弱难以渉洋就地变卖附搭便船囘国丙寅年那覇府友寄马舰一只所坐人数共十六名内有女四人漂到台湾淡水冲礁破船通船人数上岸全生惟有一人淹毙又蒙该地方官解送台湾府其染病者共有三人即命医药治然无有效遂以身故即赐棺埋葬其余人数歴府逢县赏赐衣食银两等件解送福州附搭便船囘国本年翁世煌率领跟梢七搭九名坐驾海船一只漂到福建福宁府烽火门随蒙该地方官派拨熟谙水程者并遣兵船伴送起帆毎遇经过之关津赏赐口粮银两并山海美味以到福州随将难民大城友寄二只之人数附搭其船囘国之时陡遭飓风驶到国头郡伊地村洋面冲礁破船当此之时登岸活者四十七名溺水死者翁世煌等五十一名十年乙丑马异才续法司向文龙而任法司本年冬有灰色鹤一偶来游是罕有之瑞禽国人庆颂以爲国家昇平之兆也上闻曰吉凶之兆予罔敢知惟予冲子不明于徳仰体我先王之徳行恐惧修省祇勤于徳十一年丙寅秋遣耳目官杨克敦正议大夫梁邦弼等捧表入京贡方物兼请袭封杨克敦在杭州染病身故皇上命翰林院编修齐鲲爲册封正使命工科给事中费钖章爲其副使皇帝行幸悦心殿副使等额外奉旨在神武门外瞻仰天颜即奉旨扈圣驾奉看太液池氷上之诸艺赏赐克食餻饼羊肉行幸之时跪送跪迎业经五度所赏物件如前又副使以下至于从人加赏衣服帽袜等件又副使赴重华宫入宴奉看诸艺赏赐茶叶及玻璃器等七件又除夕赴保和殿入宴又看诸艺皇上亲赐盃酒又大蒙古包筵宴之时副使入宴又看诸艺皇上亲赐盃酒更加赏锦二疋各色缎子八疋荷包三对又在山高水长看灯戏盒子赏赐菓盒等物又元宵正大高明殿筵宴之时副使入宴又看诸艺皇上亲赐盃酒又在山高水长看灯戏盒子赏赐同前又在山高水长召至副使御前皇上经闻副使梁邦弼憧得官话亲发圣谕访问数次仰答无误但不悉记谕尔等归国将问王世孙平安之旨传知遵即叩头囘奏叨蒙天语使臣归国宣达王世孙而退就座看灯戏盒子赏赐同前又扈入庆丰图赐御茶看诸艺且在京之际额外屡送赐宴卓等于四驿舘宴卓二次菓二次餻饼汉羊鵞鸡鱼酒一次抚恤优厚此诚无穷鸿恩也其余公务如例全竣贡使囘国之时奉礼部咨本部议奏査琉球国将嘉庆九年贡物留抵十一年正贡知照该王世孙在案今该世孙呈进十一年贡品则准作十三年正贡是年应进表文俟十五年应贡时一併恭进是否有当伏候训示等因奉旨依议爲此知照遵行等因业经到国丁卯年有久米岛船一只通船人数共十三人飘到浙江宁波府象山县即蒙该地方官恵赐衣食银两又因本船朽烂难以渉洋赐其船价银其内三人染病身故其余十人解送福州随即二人充爲接封大夫蔡邦锦跟件八人附搭头号及接贡两船囘国十三年戊辰苏州府船其舵工庄蔚廷通船人口共二十名飘至玉城郡奥武村洋面但在其处不便修葺驾运泊港修整船只发给粮食槓椇坐驾原船以归本籍又本年浙江省宁波府邺县船其舵工盛瑞生通船人口共二十一名飘到八重山石垣郡崎枝村照例赡养修整船只发给槓椇而囘本籍又十二年丁卯泊村五端帆船一只通船人口五名飘至浙江省宁波府象山县石浦蒙地方官赏赐衣食银两修整船只发给槓椇又翌年戊辰兼城郡纟满村渔船二只通船人数六名一只飘至该省象山县石浦赏地方官照例赡养赏给银两至于其船就地烧化配搭该泊船派拨兵船几十只解送福州一只飘至台湾府凤山县蒙地方官赏给衣食等项至于厥船就地烧化解送福州之时蒙各地方官赏给银两等项又恩纳郡仲间村二端帆船一只所坐人数六名飘抵台州府临海县蒙地方官赏赐衣食银两其船扁小难渉大洋即就地变卖将前项三只人数附搭谢恩船囘国十二年丁卯秋遣正议大夫蔡邦锦坐驾接贡船捧咨到闽迎接册使搭驾封船囘国十三年戊辰夏册封正使齐鲲副使费钖章赍捧诏勅临国追封故世子尚成复谕祭故王尚温尚成袭封王世孙尚灏爲中山王诏曰朕惟声教覃敷绥远懋柔怀之典藩维永固褒庸励翼戴之忱昭燕誉以凝禧箕裘载纉诣鸿胪而献款纶綍宜颁尔琉球国受职中华符分瀚岛承麻奕叶壤巩瀛壖中山王世孙尚灏廸惟前光用承家以开国绳其祖武能移孝以作忠严申画而拱紫宸金鳌奠海矢寅恭而将丹悃石鮔趋风共球勿懈于朝宗带砺允膺夫疆服兹以序当主鬯表恳嗣符特遣正使翰林院编修齐鲲副使工科给事中费钖章赉诏往封尔爲琉球国中山王尔国臣工以曁士庶其咸辅乃王益励恪恭永延祉祚绥爰有衆望协乎宜民宜人钦乃攸司勋懋乎维屏维翰翊皇图于清晏式孚三钖之崇褒保世守以敉宁长荷九重之渥眷故兹诰示咸使闻知勅曰惟尔世隷藩维职修方贡象贤贞度廸仪矩于觿辰燕誉延光振英声于宝冑兹以系膺绍序诚吁求章敂关遥羾于鸿臣夐赆遄中夫鲽水云疆宅宇虔赉葵表以胪忱水驿宣纶俾绍茅封而衍绪眷忠猷之世笃诒厥孙谋勗宠命以时忱昭哉嗣服特遣正使翰林院编修齐鲲副使工科给事中费钖章勅封尔爲琉球国中山王并赐尔及妃文币等物尔其祗承恩赉敬率典常聿膺荡节之新荣允副枫延之笃眷修其礼物摅夙悃于共球质尔人民廸前光于带砺绳武禀箕裘之训亮釆有邦承祧绥磐石之宗増修于徳钦哉特谕正使齐鲲题于瑞泉书活泼泼地四字献王随镌碑建焉本年冬册使囘朝时遣王舅毛光国紫金大夫郑章观使者毛维新等赍捧表章礼物坐驾头号船与册使宝船一齐开洋至闽入京恭谢天恩嘉庆四年呈进高宗纯皇帝前请安礼物即留抵下次贡物免一贡等旨礼部移来由是再三奏请按期进贡奈縁不准所请钦遵恩旨留止今年进贡皇上诣万寿山王舅以下在枣园门赡仰天颜是日赏赐该使臣羊肉一方奶饼一盘馒首一盘且皇上自园进城该使臣在西三座门外跪迎圣驾是日赴鸿胪寺演礼且皇上恭谒东陵该使臣右齐化门外跪送圣驾谒毕同銮之日该使臣在外东华门内百官之末跪迎圣驾且皇上祭先农坛该使臣在先农坛门外跪请圣安囘馆凡事抚恤优厚此诚无穷鸿恩其余公务如例全竣并带官生向邦正毛邦俊梁文翼杨徳昌等囘国己巳年楷船一只通船人口共五十余二名赴大岛时洋中遭风漂到山东登州府荣成县随蒙该地方官颁赐衣服之外见本船无有槓椇难以驾囘发赐其船价银解送福州之时沿路地方官恤赐衣服其内二名染病身故其余人口搭护送船囘国又泊村船一只所坐人名共一十余六人逢着逆风飘到浙江宁波府定海县随蒙该地方官颁赐衣食之外修整船只解送福州之时在洋破船乃由陆路送到舘驿配搭接囘国使船只囘国又沖永良部岛船一只通船人名共计六名飘收吕宋国马瞻岛地方船只撃碎此时一名淹毙其余人名蒙承送到广东之时各处地方官恤给衣食银两等件转送福州安插舘驿配搭接囘员役船只囘国十四年己巳皇上特赐恩诏一道十五年庚午遣都通事魏崇仁司养赡大使马世倬等坐驾海船护送江南苏州府镇洋县漂来商民一十七名以入闽省本年遣耳目官向国柱正议大夫蔡肇业等奉表入京贡方物併遣官生毛世辉马执宏陈善继梁元枢等四人入监读书随即照例给与日用食物四季衣服舖盖笔纸墨银两等件从人亦给口粮食物衣服舖盖礼待甚厚皇上谒太庙额外奉旨在午门外恭迎圣驾又幸圆明园在西三座门外跪送圣驾又于圆明园召入正副使及都通事赐寓于娘娘庙又入同乐殿听戏赏赐克食猪肉菓子各色东道盆满州御茶茶膏等件又蒙皇上发怀柔远人之至意传旨召入就坐宜位听戏因在上座听戏赏赐克食同前并赏正副使及都通事器物类又逢皇上万寿圣节陞正大光明殿在于庭上遵同王爷及衆官行礼是日扈入同乐殿赏赐克食熟棉羊肉菓子各色御茶等件并赏正副使及都通事缎疋器物等件又入同乐殿赏赐克食羊肉菓子各色东道盆御茶等件又王爷等奉旨捧来缎疋器物等件在于御庭赏赐正副使直引进御前瞻仰天颜时蒙皇上谕问国王好么遵令传译通事囘奏国王叨蒙皇上鸿福平安已而恩准退座囘舘又皇上自圆明园进城在西三座门外跪迎圣驾又诣紫光阁在神武门外跪请圣安时蒙皇上传旨兪允归国在神武门外瞻仰天颜即礼部大人转奏前由该使臣囘舘又在公舘颁赏正副使以下从人帽子衣服袜子靴子等件又在礼部衙门蒙赐下马宴又在公舘蒙赐上马宴此诚千载未有之奇逢百世无穷之荣光也其余公务如例全竣囘国庚午年泊村船一只所坐人数共一十三名飘到江南省杨州府东台县冲礁破船蒙该地方官颁赐衣服由陆路护送福州之时沿路地方官亦给银两等件送到琉舘附搭贡船囘国又名护郡宇茂佐船一只通船人数共计七名飘入山东省胶州地方冲礁损破蒙该地方官颁给衣服银两由陆路解送福州之时沿路地方官亦给棉布各一疋烟包各两个送到琉舘配搭贡船囘国又大宜味郡津波船一只所坐人数共计九名飘收台湾府淡水鸡篭口地方蒙该地方官妥爲赡养之外又见该原船年代歴久难以驾囘发赐其船价银解送福州之时沿路地方官亦给衣服银两等件送到琉舘其内一名染病身故其余人数配搭贡船囘国庚午年有八重山船一只所坐人数共计四十余二名装载年贡运纳本国囘棹之时洋中遇风不知何地高山之下抛椗湾泊此时该处人民结伙成群倶爲异粉携带武器登来船上所有货物及诸器等件尽行夺取而至本船被风波吹流当此之时幸有中国人来到告知此地台湾府四浮銮随求其救助性命由此该人率到村中养赡即而该中国人及该处人民等要解送官府衙门一斋起程奈到半途忽起逆心不肯护送由此不得已自觅道歩行之时又遇着带武器者七八人抢去衣裳簪子等类而又山中失路三四日之间採食树实仍归到中国人所居村落又请养赡并不肯听从由是转到噶玛兰地方请求送到官员衙门该处人要俟翌年三月护送犹爲养赡但因日食缺乏辞其养赡由此各丐食聊延性命之时幸有华船飘到彼处随求搭送奈因人数甚多不许搭送由是其多人数留居彼地方只将伊是名仁屋及其跟件附搭彼船先去凤山县转到台湾府城至其余人数亦禀请解送即蒙该地方官亲往率来妥爲养赡之外又蒙该地方官并凤山县枋寮县厦门等处官员发赐衣服并着物番钱等项彼人数内一十六名病故其六人被生番戕害其四人山中逃去之时身体疲病不能跑走留居山中由此台湾府特遣官员査访不知下落其三人渡溪之时失足淹毙其余人数解送福州配搭接贡船囘国辛未年有泊村七端帆马舰一只所驾人数共十二名要赴八重山载运年贡本港开船逢风去弃货物飘到台湾淡水地方蒙该处地方官妥爲养赡又因其船身弱难以修理赐船价银并所剩货物价银解送福州配搭接贡船囘国同年兼城县纟满村人连缚小船四只所坐人数共计八人要赴久米岛捕鱼本地开船陡遇风波勐起任风飘流收到福州闽安镇地方蒙该地方护送到省安插舘驿其船三只在闽烧化一只载接贡船囘国十六年辛未十月初九日因向文和等重修王殿告成而迁于新殿本年马应昌续法司毛国栋而任法司十七年壬申遣耳目官向谨正议大夫毛廷器等奉表入京贡方物皇上幸圆明园正副使额外奉旨在西三座门外恭送圣驾皇上自园进城亦在西三座门外跪迎圣驾赏赐鲟鳇鱼一尾大蜜柑一桶广澄一桶岗榴一桶又幸祈谷坛在午门前跪送圣驾赏赐克食馒头又自祈谷坛直幸圆明园在午门前跪送圣驾又正副使都通事奉命到圆明园瞻仰天颜赏看跌打相扑烟火诸艺赏赐元宵东道盆赐寓于娘娘庙此时正使患病不赴又叨蒙皇上遣大臣于娘娘庙谕传赏看诸艺遵即副使都通事进到山高水长殿此时召入副使于御前瞻仰天颜并赏看跌打相扑烟火歌舞及诸艺赏赐元宵东道盆又奉旨扈赴庆丰图赏赐满州御茶且囘舘之后自正副使以至从人赏赐帽子衣裳又召入正副使于正大光明殿瞻仰天颜赏赐筵宴赏看诸艺皇上亲赐盃酒又蒙召山高水长殿赏看跌打相扑烟火及诸艺且赏赐元宵东道盆又囘舘之后送赐各色交盛满席碟又蒙召入该殿赏看跌打相扑烟火及诸艺赏赐元宵东道盆棉羊肉又蒙皇上传旨兪允归国仍囘娘娘庙且在该庙蒙赐早饭此诚无穷鸿恩其余公务如例全竣囘国壬申年楷船一只通船人数共三十八名马舰一只所坐人数共二十八人赴大岛时逢着逆风楷船飘到福州竿塘蒙地方官遣拨熟谙水程者解运中澳马舰飘入长乐县蒙地方官妥爲赡养又将其船运到中澳各送交存留官又有久志郡安部村船一只人数三名归本村之时飘到兴化府南日偶逢贼船其所坐船只及货物衣服等件尽被抢夺正在赤体幸华人目撃其危带到衙门蒙地方官妥爲赡养毎人给与袄袴各一领蒲团二个铜钱二千文送到福州海防官转送交领存留官既而三只人数留闽之际蒙布政司发给粮米价银併粮银更所有楷船就弱难修就地变卖其人数分搭马舰併进贡船囘国癸酉年西村八反帆马舰一只通船人数九名要往八重山装运年贡在那覇港开船不料洋中遇着飓风飘到台湾府芝葩里损坏船只空身逃命蒙地方官毎人给衫各一领袴子各一件袜子各一对并给番钱五十员于各人又有久米山人共计三名坐驾小舟赴那覇之时风波怒起吹放外洋任风飘入台湾府金鸡貂至其船只弃于该地蒙地方官毎人给铜钱各二百文番钱各二员鞋子各一对袜子各一对又该两船人数蒙金鸡貂地方官毎人给木棉布各二反番钱各二员并给赐豚一口羊一口鸭四羽鸡四羽于各人一同护送到闽在闽之间荷蒙布政司颁粮米粮银附搭贡船囘国十九年甲戌遣耳目官向斌正议大夫郑嘉训等奉表入京贡方物皇上诣瀛台正副使额外奉旨在西华门外瞻仰天颜赏赐克食菓子一件熟棉羊肉圣驾过时瞻仰天颜随即奉旨扈赴太液池赏看氷上拉弓抛毬诸艺皇上同驾之时亦扈到西华门外赏赐鲟鳇鱼一尾花郷鱼六尾囘子葡萄一袋朱橘一桶广橙一桶岗橙一桶又皇上祭太庙正副使及都通事等在午门外跪送跪迎赏赐克食菓子一钵熟羊肉一钵又在重华宫御庭赏看絃歌跌打等艺併赐菓子各色牛奶一钟又赏赐克食各色交盛菓子又赏赐普泔芽茶二瓶茶钟一个玻璃瓶二个荷包四个鼻烟壷一个广橙五个磁碟一个又召正副使于保和殿御庭赏赐筵宴赏看诸艺召入御前亲赐盃酒併赏赐菓子木实类满席二卓棉羊三疋鱼二十尾鹅一羽鸡一羽黄酒等件又皇上诣祈谷坛在午门外跪送跪迎又皇上诣紫光阁跪迎圣驾赏赐筵宴召入御前亲赐盃酒併赐克食菓子赏看相扑歌舞及诸艺加赏正使各色缎十四疋荷包六个加赏副使各色缎十足荷包六个又皇上幸圆明园在西三座门外跪送圣驾且皇上命正副使恭和御制诗章遵和御韵赋诗各一首进呈御覧又在四驿舘加赏国王缎二走福字方一百幅大小绢笺四巻各色笔四匣墨四匣砚二方雕漆器四件玻璃器四件又特赏和诗正副使缎各一疋绢笺各二巻各色笔各二匣墨各二匣又在圆明园瞻仰天颜赏看相扑跌打絃歌烟火等艺併赏赐元宵熟羊肉一钵又在正大光明殿瞻仰天颜亲赐盃酒併赐筵宴赏看诸艺又在山高水长殿赏看跌打相扑烟火及诸艺併赐筵宴同前又在山高水长殿瞻仰天颜此日皇上特遣穆大人谕晓尔等归国以问国王平安之旨传知遵令传译通事囘奏使臣归国宣达国王即而赏看诸艺烟火併赏赐元宵各色交盛菓子棉羊肉一钵此皆千秋难遇之异宠百世无穷之荣光也其余公务如例全竣併令官生毛世辉马执宏陈善继梁元枢等随贡使囘国癸酉年东三钖向廷材附搭春运送马舰在大岛返棹之时不料洋中逢着逆风飘到八重山岛该向廷材就地病故除本船人数外亦有搭客四名通共三十名该地开船又逢逆风飘到浙江省象山县蒙地方官发给衣服修整船只解送福州荷蒙皇上发赐银两坐驾原船囘国又壬戌年东士亮搭驾春运送马舰通船人数共计四十二名在大岛归国之时不料洋中遇着逆风飘到福建省兴化府蒙地方官给与酒肴及番钱其内一名就地身故蒙赐棺木埋葬其余人数又蒙地方官修葺船只给与槓椇解送福州坐驾原船囘国又有大饨川村船一只所坐人口共计十名飘入浙江省定海县蒙地方官妥爲养赡毎人给与衣服各二领蒲团各一个鞋子各一对袜子各一对其内一名就地身故蒙赐棺木埋葬又其内一名在洋身殁其余人数又蒙地方官修理船只解送福州坐驾原船囘国又有泊村船一只通船人数共计七名飘到台湾府番社幸遇华人一名即求助救性命随给粮米是时暴风大作损坏原船然通船人数共得上岸活命又该华人用心送到台湾府城蒙地方官毎人给与衣服各二领鞋子各一对袜子各一对布各一端番钱各二圆更因原船损坏情实堪怜乃发赐船价银及所废货物价银解送福州又有那覇船一只通船人数共计九名飘收浙江省临海县蒙地方官妥爲养赡毎人给与衣服各二领鞋子各一对更縁原船就弱难以驾囘乃赐船价银及货物价银送到福州该两船人数分搭进贡船併飘风马舰囘国又乙亥年福建省台湾府凤山县商船一只船主呉奈通船人口共计五名飘至八重山岛仲间村随即妥爲养赡修整船只发给槓椇坐驾原船以归本籍乙亥年有西村宫平筑登之亲云上十二端帆马舰一只通船人数共一十三名要赴八重山装运年贡在那覇港开船不料洋中遭着逆风漂到台湾府凤山县属之打鼓地方経蒙该地方官恤给口粮并绫木棉布二十六疋番钱二十六员坐驾原船护送到闽之时湾泊厦门又蒙该地方官颁赐粮钱猪肉老酒等件时因无顺风该难人等禀请所有人数先行由陆护送又该原船接续解送等情随蒙拨熟谙道路者引导解送柔远驿既而留闽之间荷蒙布政使司颁赐粮米粮银续经及船到闽即坐驾原船囘国二十年乙亥向承训续法司毛光国而任法司本年广东省潮州府澄海县商船一只所坐人数共五十八名漂到八重山岛没冲礁破船八名溺死将该活命人等解来中山又朝鲜国全罗道船一只所坐人数六名漂收宫古岛该难人等禀称原船古弱难以驾囘即就地烧化将该难民等解来中山随照旧例养赡该两案难民人等特遣才府马超群大通事王秉干等坐驾楷船一只护送闽省在那覇港开船之后洋中多遭危难砍去桅樯漂到广东省高州府电白县地方即具其由报明地方官随蒙地方官将该难人併其随带货物等件倶已收领乃云本县并无大木桅料运到省城才可造竖既给以兵船桅帆绳椇等件翌年驾到省城虎门地方造竖桅樯转到福州因无顺风越年留闽翌年囘国二十一年丙子有江南苏州府长州县商船通船人数共一百一十三名漂到大岛损坏船只转送本地照例养赡随遣都通事金思明毛元会司养赡大使齐愈辉卫秉衷等派驾海船二只护送入闽本年遣耳目官毛维宪正议大夫蔡次九等奉表入京贡方物皇上幸悦心殿正副使臣额外奉旨在大高殿西边瞻仰天颜赏赐克食菓子一件熟羊肉一钵圣驾过时瞻仰天颜扈赴悦心殿赏看跌打併赐岗榴一桶蜜柑一桶广橙一桶囘子葡萄一袋且皇上祭太庙正副使及都通事等在午门外跪迎跪送赏赐克食菓子一钵熟羊肉一钵又召入使臣于重华宫在于庭前随百官之班赏看絃歌跌打等艺併赐菓子各色二钵牛奶一钟更赐克食各色交盛菓子赏赐正使普泔芽茶二瓶磁碟一个茶钟一个玻璃茶碗二个鼻烟壷一个荷包四个广橙五个赏赐副使普泔芽茶二瓶磁碟一个玻璃茶碗一个茶钟一个鼻烟壷一个荷包二个广橙五个又在保和殿庭前随百官之班恭霑御宴赏看诸艺召入御前亲赐御盃且特遣官赐菓子木实类满席三卓棉羊三疋鸡一羽鵞一羽鱼二十一尾黄酒三瓶又皇上诣祈谷坛在午门外跪送圣驾赏赐羊肉菓子皇上礼成还宫之时跪迎圣驾又皇上幸圆明园在西三座门外跪送圣驾又在圆明园山高水长殿瞻仰天颜赏赐御宴亲赐御盃更赐克食诸色菓子羊肉赏看诸艺赏赐正使各色缎十四疋荷包六个赏赐副使各色缎十疋荷包六个又在山高水长殿赏看相扑跌打絃歌烟火等艺又赏糖圆熟羊肉菓子等件又在正大光明殿瞻仰天颜亲赐御盃併赐御宴赏看诸艺既归舘后送赐其宴余菓子木实二卓又在山高水长殿瞻仰天颜赏看相扑跌打絃歌烟火等艺更赏糖圆熟羊肉菓子等件又在山高水长殿将请安囘国等由详明礼部连大人转达圣聪即行愈允其时叨蒙天语慰问国王平安遵即叩头囘奏托福又赏看相扑跌打烟火等艺赏赐糖圆各色交盛菓子棉羊肉等件此诚无穷鸿恩其余公务如例全竣囘国乙亥年东村船一只通船人数共二十三名要赴宫古岛装运年贡放洋之后多遭危难漂至浙江省宁波府定海县地方蒙地方官护送闽省翌年在五虎门开船驶过竿塘洋面损坏大桅即仍收囘修整以行出洋又复损坏桅樯收泊福宁府霞浦县下浒地方因该原船不行修理难以放洋囘国即吊囘福州而行修葺奈风汛愆期越年留闽之间蒙布政司给发粮米价银併盐菜银等件至其翌年坐驾原船囘国又泊村船一只所坐人数共十九人到宫古岛装载年贡囘籍之时陡遭飓风漂抵台湾府噶玛兰分府地方蒙地方官养赡修船送到淡水地方但因船身古弱难以驾至福州就地变价给领价银将该难民等由水陆送福州蒙布政司给发粮米价银併盐菜银等件分搭进贡船东村船囘国又丙子年泊村船一只赴八重山岛装载年贡配搭该岛在番兼本亲云上及其外人数通船共计二十三人彼岛开船囘国之时洋中多遭危难漂入江南省海州西连口地方蒙地方官护送省城既赐兼本亲云上团羽墨纸笔袜等件更赐其余人数鞋子各一只番钱百块但因原船就弱难驾就地变价给领价银将该难民等由水陆送福州留闽之际蒙布政司给发粮米价银併盐菜银等件分搭进贡船两只护送船三只囘国又泊村船一只抵八重山岛装载年贡配搭该岛人等通船共二十五名返棹之时洋中多遭危难漂收江南省如皐县地方蒙地方官赏给船上人等番钱百块米茶菜肉等件但因原船就弱难驾就地变价给领价银将该难民人等由水陆送福州留闽之际蒙布政司给发粮米价银併盐菜银等件分搭进贡船两只护送船三只囘国又泊村名城马舰一只通船人数一十八名爲夏运送那覇开船洋中多遭艰难飘到浙江台州府蒙地方官修葺船只护送福州即将勤学林奕渊爲其通事在五虎门开船忽逢逆风又复飘收福宁府蒙地方官赏给口粮菜银送到琉舘坐驾原船囘国又丁丑年有久高岛人三名前赴鸟岛配搭该岛人共计七名坐驾连缚独木小舟三只驾到伊良部岛装载米豆等件又要到鸟岛放洋之后多遭危难飘收台湾金包里地方蒙地方官妥爲养赡护送艋舳县当即县官变卖小舟三只给领番银八员又毎人赏给绵袄各一领由陆送到淡水府时有鸟岛人四名传染庖疮即赐医疗治赏给袴子汗褡各一张布团三张更有一名身故即赐棺埋葬其余难民解送琉舘分搭护送船夏运送马舰两只囘国又有泊村喜瀬马舰一只通船人数七名赴八重山岛解运年贡囘籍之时洋中多遭危难飘到浙江台州府蒙地方官养赡修船护送琉舘即将勤学蔡廷佐爲其通事坐驾原船囘国又有泉崎村多嘉良马舰一只所坐人数七名抵八重山岛装载年贡囘籍之时在洋多遭艰难飘收连江县奇达地方蒙闽安镇老爷拨兵四名幇驾该船送到琉舘即将勤学郑士弘爲其通事坐驾原船囘国二十二年丁丑尚容续国相尚大烈而任国相本年直隷省天津府天津县商船一只所坐人数二十各在洋遭风飘到粟国岛冲礁破船即将该难人等解来中山照例养瞻特遣大通事郑世谟官舍蔡谟等坐驾海船一只护送闽省放洋之后多遭危难飘收福宁府霞浦县蒙地方官打拨兵船四只护送望五虎门而去洋中遭风甚及危急但因砍去桅樯竭力操船才凌风涛之险收到连江县蒙地方官恵给番银二十员转送福州蒙布政司将该难人收领又详奏皇上赏大通事十分银十两四钱七分赏官舍十分银五十二钱二分五厘赏小文以下官役十分银各四钱五分六厘更赐十分银一百六十两修理船只翌年囘国二十三年戊寅遣耳目官毛惟新正议大夫郑克新等奉表入京贡方物皇上幸瀛台正副使额外奉旨在神武门外瞻仰天颜扈赴大液池赏看氷上拉弓抛毬诸艺併赐克食羊肉馒首奶饼等件又召正副使于重华宫瞻仰天颜此时叩蒙天语慰问国王平安遵令阿口通事囘奏国王恭頼皇上鸿福平安又逢皇上万寿圣节在礼部衙门颁赐国王恩诏一道之外同诸官及朝鲜国使臣在天安门外恭闻宣读恩诏行三跪九叩头礼讫到太和殿御庭入宴囘舘之后送赐其宴又皇上命正副使恭和御制诗章遵和御韵赋诗各一首进呈御览即在圆明园特赏国王蠎缎二疋福字方一百幅大小绢笺四巻笔四匣墨四匣砚二方雕漆器四件玻璃器四件又赏正副使缎各一疋绢笺各二巻笔各二匣墨各二匣又在山高水长殿瞻仰天颜併同朝鲜国使臣蒙赐御宴又召御前亲赐御盃且赐克食菓子一钵赏看相扑管絃歌舞及诸艺又在山高水长殿瞻仰天颜此时已同朝鲜国使臣将请安囘国等由详明礼部大人转达圣聪即赐兪允且命礼部大人谕晓尔等归国将问国王平安之旨传知遵令阿口通事囘奏使臣归国宣扬圣谕告知国王既而赏看相扑跌打絃歌烟火及诸艺併赐糖圆各色交盛菓子棉羊肉一钵此皆千秋难遇之异宠百世无穷之荣光也其余公务如例全竣囘国己卯年渡地村古波藏筑登之十端帆马舰船一只通船人数八名要往宫古岛装运年贡那覇开船洋中屡次遭难漂收浙江省定海县沈家门蒙该地方官妥爲养赡毎人给与帽子各一顶小袄各一领长袄各一领汗褡各一领袴各一条被各一件且修葺船只给与槓椇打拨兵船护送抵闽又久米岛五端帆船一只所坐人数九名装载贡米赴那覇时洋中屡次遭难漂到台湾鸡篭澳蒙该地方官妥为养赡毎人给与绵长袄各一领绵短袄各一领并给被五张且因该船就弱难以驾囘乃同槓椇货物等项变价给领别配小船委员护至泉州府蚶江登岸由陆送闽即而两船人数留闽之际蒙布政司给发口粮盐菜银以其人数配古波藏船一只令勤学郑兴孝爲其通事囘国本年翁廷栋续法司马应昌而任法司二十五年庚辰遣耳目官向邦正正议大夫蔡肇基等奉表入京贡方物皇上诣雍和宫正副使都通事奉旨在神武门外瞻仰天颜又正副使等将请恭诣仁宗睿皇帝几筵前行礼等由预详礼部大人蒙准于皇上诣观徳殿行五满月礼时行礼等因遵正副使都通事穿着黒棉衣冠在百官之末行礼又叨蒙颁赐崇上恭慈皇太后尊号及仁宗睿皇帝神牌升配圜丘仁宗睿皇帝孝淑睿皇后神牌升阕太庙併册谥孝穆皇后等宝诏四道又正副使往还京师参拜各衙门之礼因国服未阕蒙行停止且总督抚院所赐筵宴下程亦行停正又布政司衙门査核表文贡物例赐筵宴因国服未阕亦行停止只有赐下程其余公务如例全竣囘国辛巳年有大岛东间切油井村六端帆船一只通船人数六名开往住用间切贸易要囘本处洋中陡遇飓风漂收朝鲜国该船破损难渉风涛就地烧化蒙该地方官赏给饮食内一名在途病故其余五名送到盛京地方蒙该地方官赏给衣食护送来闽又有泊村纟数六端帆船一只通船人数六名开往国头郡贸易洋中陡遇逆风漂至大岛西间切西古见村遇有该处民人八名欲往那覇贸易附搭船内一共十四人自大岛开船洋中又复遇逆风漂至山东省胶州府蒙该地方官赏给衣食该州送至菜州蒙该地方官赏给衣服银子该船损破难以驾囘将破坏船只变价承领菜州送至山东省济南府内一名在途患病身故其余十三名蒙该地方官添赏衣被该府护送来闽又有名护间切大兼久村三端帆船一只通船人数三名开往那覇贸易洋中陡遇逆风漂至浙江省象山县潭头山洋面蒙该地方官赏给饮食衣被等项随将本船修整护送来闽其船破坏难以渉海在闽变价该三案漂风难民在闽之时蒙布政司赏给口粮盐菜银附搭护送船囘国本年七月二十五日嘉庆皇帝崩八月二十七日皇次子登极明年改元爲道光道光元年辛巳秋遣大通事王丕烈才府传国屏等坐驾楷船一只护送福建省泉州府同安县难人二十一名入闽其难人即是坐驾船一只客歳漂至八重山船身破坏难以驾囘就地烧化今年五月将该难人等送来泊村照例抚恤送囘本年恭蒙皇上颁赐登极宝诏一道仁宗睿皇帝尊谥诏书一道遣诏一道本年秋遣王舅向廷谋正议大夫郑文洙使者麻克昌等坐驾接贡船入闽赴京奉献方物庆贺皇上登极并进仁宗睿皇帝前香贡皇上祭太庙正副使使者都通事王舅通事额外奉旨在午门前瞻仰天颜又奉旨在寿皇殿行礼又除正赏外加赏玉器十件珐瑯器六件各色八丝缎二十疋磁器一百四十件玻璃器十件石砚二方珐瑯炉瓶盒一副加赏正使王舅一员八丝缎四疋锦三件漳绒三巻五丝缎四疋大荷包一对小荷包四个又加赏缎八疋银一百两加赏副使一员八丝缎三疋锦二件漳绒二巻五丝缎三疋大荷包一对小荷包四个加赏使者都通事王舅通事三员五丝缎各四件银各三十两又皇上出西华门正副使等在西华门外瞻仰天颜此时将请圣安囘国等由详明礼部大人转达圣聪即赐兪允且命礼部大人谕晓尔等归国将问国王平安之旨传知遵令传译通事囘奏使臣归国宣扬圣谕告知国王既而囘舘之后赏赐克食馒首一碟又所有礼部例赐下马宴上马宴督抚两院例赐筵宴下程皆因国服未阕无有赏赐且往还京师参官之礼亦免擧行又囘闽以后颁赐册立皇后宝诏一道加上恭慈康豫皇太后徽号宾诏一道此皆千秋难遇之异宠百世无穷之荣光也其余公务如例完竣囘国癸未年有那覇府船四只漂入中华内一只西村具志坚筑登之亲云上船人数八名又一只宫平筑登之船人数七名共有八重山装载年贡该山返棹又一只宫平筑登之亲云上船人数二十二名赴宫古岛载运年贡在那覇港开驾又一只东村我如古仁屋船人数一十七名在宫古岛装运年贡该岛返棹以上各船在洋遇着逆风具志坚等船三只先后漂到浙江省宁波府定海县蒙该地方官抚恤养赡修葺船只护送到闽独宫平筑登之船一只漂至山东省文登县蒙该地方官抚恤养赡其船伤损不堪变价给领将其人数由陆护送到闽内四名均分配搭具志坚宫平船两只即派拨勤学蔡能述阮士斌金上宝等三名爲各船通事囘国又三名附搭二号船囘国但金上宝所坐船只在五虎门开洋忽然被风吹损大桅囘至定海告官改桅才得返棹本年翁宏烈续法司马异才而任法司本年有福建省泉州府晋江县商船长四丈九尺濶一丈六尺深一丈四尺一只船戸金万顺通船人数七十五名漂至八重山与那国东美崎内一名患病身故该地方官给与饭食併爲修葺船只及发给槓椇桅木等项坐驾原船囘籍二年壬午尚廷范续国相尚容后缺而任国相本年遣耳目官毛树徳正议大夫王士惇奉表入京贡方物叨蒙皇上隆恩除正赏外特赐御书匾额屏翰东南四字又皇上袷祭太庙正副使都通事奉旨在午门外瞻仰天颜正副使即赴重华宫入宴赏看絃歌诸艺併赏赐器物食物等件共计十三件又在保和殿同暹罗国使臣赐宴赏看絃歌诸艺併召入御前亲赐御盃且特遣官赐糕子满席棉羊鱼鹅鸡黄酒等件又在太和殿行朝贺礼朝贺毕在于御庭赐宴且因使臣庆贺元旦加赏正使大巻八丝缎二疋加赏副使小巻八丝缎一疋又皇上幸紫光阁在应宫门跪送圣驾幸时跪迎跪送共计五次是时赏赐糖羔馒首奶子讫在紫光阁赐宴赏看絃歌诸艺且蒙召入御前亲赐御盃加赏正使锦漳绒缎十四疋大小荷包六个加赏副使锦漳绒缎十疋大小荷包六个又蒙召入圆明园奉旨恭和御制诗章各一首进呈御览加赏国王蟒缎二疋福字方一百幅大小绢笺四巻笔四匣墨四匣砚二方雕漆器四件玻璃器四件加赏正副使二员大缎各一疋笺纸各二巻笔各二匣墨各二匣又正副使两次在山高水长殿同暹罗国使臣瞻仰天颜是日赏看絃歌烟火相扑跌打等艺併赏赐糕子肴糖圆熟羊肉等件又在正大光明殿同百官及暹罗国使臣安坐赐宴赏看絃歌诸艺及烟火且蒙召入御前亲赐御盃又在山高水长殿同朝鲜暹罗等国使臣将请安囘国等由详明礼部大人转达圣聪即赐兪允且命礼部大人谕晓尔等归国将问国王平安之旨传知遵即三跪九叩头退去就座赏看絃歌相扑跌打烟火诸艺併赐各色糕子糖圆棉羊肉等件此诚无穷鸿恩共余公务如例全竣囘国癸未年有金广绪坐驾春楷船通船人数五十人那覇开驾洋中陡遇逆风漂至江南省苏州府崇明县冲礁打碎通船人数赤身上岸蒙该地方官赏给衣食由陆护送到闽蒙布政使赏给口粮盐菜银内一名染病身故其余四十九名分搭接贡船一只併护送船二只漂风马舰船囘国又有与论岛船一只通船人数三人往到沖永良部岛囘岛之时有泊村屋比久一名搭船同囘洋中陡遇逆风漂至福建省福宁府霞浦县蒙该地方官赏给饭食其船极就朽破难以渉海就地变价由陆送到福州蒙布政使赏给银两口粮盐菜银内一名患病身故其余三名分搭接贡船併护送船囘国又有泉崎村原国筑登之亲云上马舰船一只通船人数十三名开往国头郡洋中陡遇逆风漂收浙江省象山县蒙该地方官赏给饭食併爲修补船只护送来闽即将勤学王兆椿爲其通事坐驾原船囘国又有久米村仲村渠马舰船一只通船人数十名开赴宫古岛洋中陡遇逆风漂至福州府属白犬洋面送到柔远驿即将勤学郑嘉谋爲其通事坐驾原船囘国又有西村又吉里之子船并泉崎村渡嘉敷筑登之船及国头郡与那村船共三只漂至中华冲礁破船各船人数分搭原国马舰船併仲村渠马舰船两只囘国三年癸未秋遣大通事梁宏业陈启诸官舍毛必昌翁邦柱等派驾楷船马舰两只护送广东省潮州府澄海县难人八十七名入闽其难人原共九十名坐驾商船一只客歳漂至八重山洋面原船沈覆搬坐杉板小船二只漂来上岸随照例抚恤将其杉板就地烧化除难人二名在山染病身故外八十八名今夏送来泊村内有一名在洋病故带来尸身埋葬泊村地方其余照例收养本年秋遣大通事王秉谦才府齐愈辉脇笔者敖秉则总管毛嘉桐等送还雇募船只入闽其般即是客歳有二号贡船驶到福建省福宁府霞浦县属闾头洋面冲礁损坏所坐人数共八十二员名内一十员名淹毙其余赤身上岸蒙地方官给与衣食由闾浃汛护送到闽得生员役除借贷银两置买公物外雇募华船囘国翌年三月十九日那覇开驾二十八日到闽全还其船其原坐人数分搭护送船两只囘国本年毛廷勷续法司翁廷栋而任法司四年甲申遣耳目官向廷楷正议大夫梁光地等奉表入京贡方物皇上袷祭太庙正副使都通事额外奉旨在午门前同朝鲜国使臣瞻仰天颜赏赐克食糕子羊肉皇上还宫后正副使臣蒙召入重华宫赐宴慰问国王平安天语煌煌即正副使拜答国王平安讫在于御庭赏看絃歌诸艺併赐食物器物又召入保和殿同朝鲜国使臣在于御庭赐宴赏看絃歌诸艺召入御前亲赐御盃又在太和殿行元旦朝贺礼讫赐宴又皇上幸紫光阁正副使在应宫门前跪迎圣驾召入紫光阁赐宴赏看絃歌诸艺召入御前亲赐御盃加赏正使各缎十四疋荷包三对副使各缎十疋荷包三对又皇上幸正大光明殿正副使同百官及朝鲜国使臣在西三座门外一跪一叩头赴殿入宴赏看絃歌诸艺召入御前亲赐御盃是日正副使奉旨恭和御制诗章各一首进呈御览加赏王上蟒缎二疋福字方一百幅大小绢笺四巻笔四匣墨四匣砚二方雕漆器四件玻璃器四件加赏正副使二员大缎各一疋笺纸各二巻笔各二匣墨各二匣又皇上幸山高水长殿正副使同朝鲜国使臣在于御庭详明礼部大人转请圣安囘国即赐兪允且命礼部大人谕晓使臣归国传知问国王平安遵即三跪九叩头退去就座赏看絃歌相扑跌打烟火诸艺併赐糖圆各色糕子棉羊肉等件又正副使京囘留闽时当皇太后五旬万寿圣节照例禀官在柔远驿神宫一七日间祈大庆此诚千秋无穷之荣光也其余公务如例全竣囘国乙酉年有泊村比嘉筑登之船一只通船人数四名欲赴国头郡购买柴薪在泊开船洋中遭风针路相失随风漂收山东省登州府文登县属靖海口洋面蒙该处官员按名赏给饭食棉长袄棉袜鞋其船只窄小兼多损坏蒙就地变价由陆路送到福州又有国头郡伊地村海船一只通船人数八名装载公物到那覇府投纳明白在那覇府开驾囘籍在洋遭风漂收姑米山地方湾泊随奉该地方官令装载粮米併附搭宰领人八名客人十四名一共三十名在姑米山开船将到那覇府洋中忽遇飓风大作去弃粮米砍断篷桅随风漂流收入台湾噶玛兰苏马赛地方冲礁撃碎赤身上岸有官吏三名访问来歴言语不通以手比势以笔写字渐供琉球国之人随蒙按名赏给饭食棉袄转护送到福州前项难民等留闽之日均蒙布政司给发口粮盐菜银随护送船二只囘国之便附搭两船囘国又有本国海船四只漂至中华内一只那覇府西村古波藏仁屋船人数六名一只桃原筑登之船人数九名一只大城筑登之船人数十名一只久米府与座仁屋船人数七名古波藏等船三只共在八重山装载年贡该山返棹与座船一只要往大宜味郡买载柴木那覇开船在洋遭风漂到麻姑山该山返棹各船洋中遇着狂风古波藏船漂收浙江省温州府玉环厅地方送到西清浦内一名病故该地方官给棺收埋桃原船漂入浙江省台州府临海县海门汛地方送到临海县大城船漂至浙江省宁波府定海县与座船漂入浙江省北关地方均蒙各地方官赏与衣被抚恤养赡修理船只发给槓椇委员护驾到闽在闽之际又蒙布政司照例赏予廪饩抚恤即将勤学林兴信爲古波藏船通事将蔡文焕爲桃原船通呈将金常顺爲与座船通事将蔡能达爲大城船通事遣发囘国五年乙酉遣大通事红泰煕官舍武弘毅等坐驾海船一只护送福建省泉州府同安县难人吕正一名及广东省潮州府澄海县难人船戸蔡高泰等二十二名入闽其吕正原共三十二名坐驾商船一只该县出口洋中陡遇飓风船只沈覆淹毙舵梢二十六名吕正等六名坐落水柜客歳飘来恩纳郡中泊村洋面内五名已死就地殓埋标记吕正一名枵腹待毙即刻援扶上岸以粥调养方得复苏随由陆路护送来到泊村照例养赡又其蔡高泰等坐驾商船一只客歳飘来伊是名岛属屋那波岛洋面随委员役引导该船送来泊港照例养赡本船甚朽再难渉海即将本船杉板船照例烧化本年秋遣都通事孙光裕官舍吕崇徳等护送福建难人洪得利等三十八名朝鲜国难人黄圣巾等五名坐驾海船一只前诣闽省其洪得利等即系福建省泉州府同安县商民驾船一只漂来山南府喜屋武郡外洋原船破漏沈没即跳上杉板小船随波漂荡渔船护牵登岸该地方官照例收养烧化杉板船送来中山泊村其黄圣巾等即系朝鲜国全罗道海南州济州岛难人驾小海船一只漂至本国属大岛笠利郡须野村洋面该地方官照例收养其船极小兼不知针路据详烧化送来中山泊村倶经照例抚恤送囘六年丙戌遣紫巾官马开基正议大夫梁文翼等进表谢恩皇上祭大庙之时正副使臣北京都通事同朝鲜使臣额外在午门前瞻仰天颜随即召入使臣于重华宫赐宴赏看絃歌诸艺併加赏玻璃器各二件鼻烟壷各一个磁器各二件柑各五枚荷包各二对茶叶瓶各二个且加赏蜂糕馒首柑橙等件又召入使臣于保和殿与朝鲜贡使一同赐宴赏看絃歌诸艺併召御前亲赐御盃又在光禄寺衙门特遣官赐菓子木实满席三卓羊鱼鹅鸡黄酒等件又于元旦照例朝觐讫赐克食羊肉馒首又皇上幸紫光阁在应宫门跪送讫召入使臣于御殿赐宴赏看絃歌诸艺併召御前亲赐御盃且赏赐正使各色缎十四疋荷包六个赏赐副使各色缎十疋荷包六个又皇上再幸圆明园正副使臣北京都通事同朝鲜贡使在西三座门外跪通跪送赏赐克食菓子又皇上幸祈谷坛正副使臣北京都通事同朝鲜贡使在午门前跪送赏赐蜂糕羊肉馒首又蒙召入圆明园同朝鲜贡使在山高水长殿御庭伺候皇上驾临时一跪一叩头赏看絃歌烟火诸艺併赐菓子魤糖圆又蒙召入正大光明殿皇上驾临时正副使臣同诸官及朝鲜贡使等一跪一叩头安坐赐宴既而召御前亲赐御盃併赏看诸艺又召入山高水长殿赏看跌打相扑烟火诸艺又正副使臣奉旨恭和御制诗章各一首进呈御览加赏国王蟒缎二疋福字方一百幅大小绢笺四巻笔四匣墨四匣砚二方雕漆器四件玻璃器四件加赏正副使二员大缎各一疋笺纸各二巻笔各二匣墨各二匣又赴山高水长殿在御庭伺候皇上驾临时即将请安囘国等由详明礼部大人转达圣聪即赐兪允且命礼部大人谕晓尔等归国将问国王平安之旨传知遵即三跪九叩头退去赏看絃歌相扑跌打烟火诸艺併赐各色菓子糖圆羊肉等件其余公务如例全竣囘国丙戌年有那覇船三只一只人数三名漂入朝鲜国船身朽坏就地烧化二只人数共三十八名漂入浙江省又丁亥年有泊船一只人数十三名漂入福州各处官员照例抚养送至福州柔远驿蒙布政司给与口粮衣服等件除二名病故一名搭囘贡船外其余各坐驾原船囘国又丁亥年有大岛船一只人数六人及国头船一只人数五人漂至浙江省又有泊船一只人数七人漂至宁波府各处官员照例抚恤送至福州柔远驿蒙布政司照例抚恤给与口粮衣服等件该大岛船国头船二只船身狭小一共变价其人数派搭泊船及贡船囘国本年毛执功续法司向承训而任法司七年丁亥有江南省商船一只人数二十名漂来今归仁郡即在该处收养抚恤併修理原船自行驾囘本年丁亥有江南省商船一只人数十四名漂到奇界岛船只撃碎转护来到泊村照例抚养特遣都通事魏永昌司养赡大使向徳厚等驾船一只送诣闽省八年戊子三月初八日因尚灏王染病世子尚育摄位本年马徳懋续法司翁宏烈而任法司本年遣耳目官毛世辉正议大夫杨徳昌等捧表进贡有朝鲜国船一只人数十二名漂来西原郡津坚岛转送至泊村照例抚养至于该船极其朽坏就地烧化附搭贡船送还闽省皇上驾莅瀛台还宫之时正副使臣北京都通事额外在西华门外跪迎瞻仰天颜随即遣官赏赐鲟鳇鱼一尾皇上祭太庙之时正副使臣北京都通事同朝鲜使臣在午门外跪送跪迎随即召入使臣于重华宫瞻仰天颜时蒙天语问国王平安遵囘奏国王平安既而同朝鲜使臣在御庭赏看絃歌诸艺併赐各色菓子牛奶等件且赐克食各色菓子又加赏玻璃器各二件鼻烟壷各二个磁器各一件荷包各二对茶叶瓶各二个磁碟各一个又召入使臣于保和殿与朝鲜使臣一同在御庭赐宴赏看絃歌诸艺且召御前亲赐御盃又在光禄寺衙门特遣官赐菓子木实满席三卓棉羊鱼鹅鸡黄酒等件併赐朱橘岗榴等件又于元旦照例朝觐又皇上幸祈谷坛併还宫之时正副使臣同朝鲜使臣在午门外跪送跪迎再赏赐克食羊肉馒首奶子饼又皇上幸紫光阁在应宫门跪迎讫召入使臣于御殿赐宴赏看絃歌诸艺併召御前亲赐御盃且赏赐正使各色缎十四疋荷包六个赏赐副使各色缎十疋荷包六个又于还宫之时跪送又皇上幸圆明园正副使臣同朝鲜使臣在西三座门外跪送又蒙召入山高水长殿同朝鲜使臣在御庭伺候皇上驾临时一跪一叩头赏看絃歌烟火诸艺併赐茶叶菓子魤糖圆又蒙召入正大光明殿皇上驾临时正副使臣同诸官及朝鲜使臣一跪一叩头安座赐宴併赏看絃歌诸艺既而召御前亲赐御盃又蒙召入山高水长殿正副使臣同诸官及朝鲜使臣在御庭班齐皇上驾临时一跪一叩头赏看相扑跌打絃歌烟火併赏赐糖圆热羊肉菓子又正副使臣奉旨恭和御制诗章各一首进呈御览加赏国王蟒缎二疋福字方一百幅大小绢笺四巻笔四匣墨四匣砚二方雕漆器四件玻璃器四件加赏正副使二员大缎各一疋笺纸各二巻笔各二匣墨各二匣又赴山高水长殿在御庭伺候皇上驾临时同朝鲜使臣即将请安囘国等由详明礼部大人转达圣聪即赐兪允且命礼部大人谕晓尔等归国将问国王平安之旨传知遵即三跪九叩头退去赏看相扑跌打絃歌烟火诸艺併赐糖圆各色菓子棉羊肉等件其余公务如例全竣囘国戊子有泊船一只漂至台湾府琅岐山冲礁撃碎通船人数丹身登岸送至本府又丁亥年有沖永良部岛船一只漂至中华外洋不识地名之处船只损破时有倭船一只漂泊该处遇其救护经在该处开洋该船亦撃碎正在万死一生之间幸逢闽省商船救护送至浙江省各处官员照例送至福州柔远驿蒙布政司给粮米粮银等派搭头贰号贡船囘国又己丑年有久米村船一只人数五人漂至浙江省蒙该地方官照例赏给衣食内一名染病身故其余四名送至福州柔远驿蒙布政司给与粮米菜银坐驾原船囘国九年己丑向廷楷续法司毛廷勷而任法司十年庚寅遣耳目官向国璧正议大夫王丕烈等捧表进贡欣遇皇上驾莅北海殿正副使臣朝京都通事同暹罗贡使额外在神武门外跪送又召入使臣于瀛台瞻仰天颜天语问国王平安遵即囘奏国王平安既而同暹罗贡使在御庭赏看相扑絃歌併赐牛奶一钟又在氷上赏看诸艺併赏赐玻璃器各二件鼻烟壷各一个磁器各二件茶叶各瓶磁碟各一个荷包各二对又遣官赐鳇鱼半尾岗榴一桶朱橘一桶又皇上袷祭太庙正副使臣朝京都通事同暹罗贡使在午门外跪送跪迎赏赐克食羊肉一方奶子一盘馒首一盘又召入使臣于保和殿同暹罗贡使在御庭赐宴赏看絃歌诸艺併召御前亲赐御盃又在光禄寺衙门遣官赐菓子木实满席三卓棉羊鱼鹅鸡黄酒等件又逢元旦照例行朝贺礼赏赐克食羊肉馒首又皇上幸紫光阁正副使臣朝京都通事同暹罗贡使在应宫门跪迎即召入使臣于紫光阁赐宴赏看絃歌诸艺併召御前亲赐御盃併赏赐正使各色缎十四疋荷包三对赏赐副使各色缎十疋荷包三对皇上还宫之时亦在应宫门跪送又皇上幸祈谷坛正副使臣朝京都通事同暹罗贡使在午门外跪送跪迎赏赐克食羊肉馒首奶子又皇上幸圆明园正副使臣朝京都通事同暹罗贡使在西三座门外跪送赏赐克食羊肉奶子馒首又召有入使臣于正大光明殿皇上驾临时同诸官及暹罗贡使一跪一叩头安坐赐宴併赏看絃歌诸艺即而召御前亲赐御盃又召入使臣于山高水长殿同诸官及暹罗贡使在御庭班斋皇上驾临时一跪一叩头安坐赏看相扑跌打絃歌烟火併赏赐糖圆熟羊肉菓子又正副使臣奉旨恭和御制诗章各一首呈进御览赏赐王上蟒缎二疋福字方一百幅大小绢笺四巻笔四匣墨四匣砚二方雕漆器四件玻璃器四件赏赐正副使二员大缎各一疋笺纸各二巻笔各二匣墨各二匣又召入使臣于山高水长殿在御庭伺候皇上驾临时同暹罗贡使将请圣安囘国等由详请礼部大人转达圣聪即赐兪允且命礼部大人谕暁尔等归国传知问国王平安之旨遵即三跪九叩头退去赏看相扑跌打絃歌烟火诸艺併赐糖圆各色菓子棉羊肉等件其余宴赉如例事竣囘国辛卯有泊船一只人数三名又有那覇船三只人数三十六名配搭八重山岛人十九名漂到浙江省该处官员照例送到福州柔远驿蒙布政司给与粮米粮银该泊船极其狭小难以驾囘就地变价内一名在洋身故八名派搭头贰号贡船及那覇船囘国其余人数坐驾原船囘国一只漂到日本福岛地方诹访滨该处送到山川其留在之际给与口粮价钱遣发囘国又有那覇船一只人数三十一名漂至浙江省又有泊船一只人数三名漂至朝鲜国又有大宜味船一只人数五名漂至山东省又有宫古岛船一只人数八名漂至朝鲜国该处开洋风汛不顺又漂收江南省内一人有洋身故四人途次病故其四船人数各处送至福州柔远驿即布政司照例抚恤给与粮米菜银该泊船一只已经损壤大宜味宫古岛船两只船身狭小难以渉海就地变价其人数派搭那覇船及接贡船护送船囘国十一年辛卯广东省潮州府澄海县商船人数二十三名去年到天津府贸易该地开船在洋遇风共见船身沈覆移驾杉板小船漂到大岛屋喜内港该处送到泊村照例抚恤又有广东省潮州府饶平县商船人数三十三名去年到上海县发卖糖货该地开船在洋遇风船身损坏内二十三名移驾杉板小船不知其下落十名坐落水柜漂到八重山岛内三名在洋身故一名就地即死其六名送到泊村照例抚恤特遣都通事郑肇业司养赡大使曹国琏等驾船一只送诣闽省本年尚楷续国相尚廷范后缺而任国相十二年壬辰遣耳目官向永昌正议大夫郑择中等捧表进贡朝鲜国船一只漂至伊江岛人数三十三名内六名在洋身故一名在该岛身故其原船失火延烧其人数送到泊村照例收养附搭贡船送囘欣遇皇上袷祭太庙正副使都通事同朝鲜贡使在午门外瞻仰天颜赏赐克食羊肉一方奶饼一盘馒头一盘又召入正副使于保和殿同朝鲜贡使在御庭赐宴赏看絃歌诸艺併召御前赐酒又在光禄寺衙门演礼之时差官赐菓子木实满席三卓棉羊三疋鱼鹅鸡黄酒等件又逢元旦照例行朝贺礼赏赐克食羊肉奶饼馒头又皇上幸紫光阁正副使都通事同朝鲜贡使在应宫门跪迎召入正副使于紫光阁赐宴赏看絃歌诸艺且召御前赐酒併赏赐正使綵缎十四疋荷包三对副使綵缎十疋荷包三对皇上还宫亦在应宫门跪送又皇上幸祈谷坛併还宫时正副使都通事同朝鲜贡使在午门外跪送跪迎赏赐克食羊肉馒头奶饼又皇上幸圆明园正副使都通事同朝鲜贡使在西三座门外跪送赏赐克食羊肉奶饼馒头又正副使召入正大光明殿皇上驾临时同诸官朝鲜贡使一跪一叩头安座赐宴赏看絃歌诸艺併召御前赐酒又召入山高水长殿同诸官朝鲜贡使在御庭班齐皇上驾临时一跪一叩头安坐赏看相扑跌打絃歌烟火赏赐糖圆熟羊肉菓子又正副使奉旨恭和御制诗章各一首呈进御览赏赐王上蟒缎二疋福字方一百幅大小绢笺四巻笔四匣墨四匣砚二方雕漆器四件玻璃器四件赏赐正副使大缎各一疋笺纸各二巻笔各二匣墨各二匣又正副使召入山高水长殿在御庭仰候皇上驾临同朝鲜贡使交递礼部大人转请圣安囘国时蒙皇上命礼部转谕贡使囘国传知慰问国王平安天语煌煌即正副使三跪九叩头而退赏看相扑跌打絃歌烟火诸艺併赐糖圆各色菓子棉羊肉等件又贡使等到京较迟不趁副瀛台筵宴之日而照例补赐正副使玻璃器各二个鼻烟壷各一个茶叶各二瓶磁碟各一个正使荷包二对副使荷包一对併差官赏赐鲟鳇鱼半尾岗榴一桶广橙一桶又囘闽以后颁赐册谥孝愼皇后宝诏一道其余公务如例全竣囘国壬辰年有久米村船一只人数十一名漂至浙江省那覇船一只人数十名泊船一只人数六名漂至福州久志船一只人数四名漂至台湾府冲礁撃碎那覇船一只人数四名漂至朝鲜国二名病故其船就地烧化所有五只人数各处送到福州柔远驿豪布政司照例抚恤给发粮米菜银将其台湾朝鲜送到人数配搭那覇久米泊等船遣发囘国又有朝鲜船二只漂入八重山岛冲礁损坏所坐人数共计二十名内二名在洋身故六名在破船处所淹死三人在舘病故至其原船就地烧化将其现存人数解到中山泊村照例收养附搭接贡船解送闽省又癸巳年有春楷船一只人数五十九名泊村船一只人数四名名护郡船一只人数十二名先后漂到浙江省又泊村船一只人数十二名漂至山东省那覇船一只人数十四名漂至江苏省渡名喜岛船一只人数十名漂至台湾府其六案船只内除二只伤损一只狭小倶已变价一只沖礁撃碎又除难人一名在洋身故十一名沿途病故其余船只难人等先后送到福州即布政司将其难人等安插柔远驿给发口粮菜银抚恤派搭楷船及名护郡船遣发囘国十三年癸巳御寝庙前庭改铺以砂其庭从来铺以石粉但因地幽苔生有妨圣主之过故改之以砂十四年甲午五月二十九日薨在位三十一年寿四十八葬于玉陵王性质恭俭惟善是务社稷奠安本年遣耳目官向如山正议大夫红泰煕捧表进贡天朝并遣正议大夫毛超叙附搭二号贡船捧咨到闽以尚灏王讣闻于中朝皇上驾莅瀛台还宫之时正副使臣在西华门外跪迎圣驾瞻仰天颜向例正副使臣蒙召入瀛台等处赐宴赏看相扑絃歌诸艺乃因有国丧停止送迎入宴而遣官赏赐正使玻璃器二件鼻烟壷一个磁器一件茶叶二瓶磁碟一个小荷包四个赏赐副使玻璃器二件鼻烟壷一个磁器一件茶叶二瓶磁碟一个小荷包二个又遣官赏赐鲟鳇鱼半尾克食葡萄一袋朱橘一桶福橙一桶羊肉一方又在光禄寺衙门遣官赏赐菓子木实满席宴卓三张棉羊三疋鱼二十一尾鹅一只鸡一只黄酒三瓶又逢元旦朝贺照例行礼赏赐克食羊肉一方蒸食一盘奶饼一碟又除正赏外遣官赏赐正使綵缎十四疋荷包六个副使綵缎十疋荷包六个又正副使召入山高水长殿在御庭班齐仰候皇上驾临同朝鲜贡使交递礼部跪请圣安囘国时蒙礼部传知圣谕贡使囘国转知王世子国中的事好好辨天语煌煌即正副使三跪九叩头而退又贡使事竣囘闽之后恭逢皇太后六旬大庆皇上颁赐加上恭慈康豫安成荘惠寿禧皇太后徽号宝诏一道其余公务如例全竣囘国甲午年有八重山船一只人数五名飘到台湾府沖礁打破一人淹毙三人自府解送福州之时沿途身故其余一人送到福州柔远驿又那覇府船一只人数十八名飘到福宁府霞浦县该地方官解送到驿即蒙布政司加意抚恤给予粮菜银其那覇府人坐驾原船八重山人配搭贡船各已囘国又朝鲜国船一只人数九名飘到八重山岛与那国地方船只撃碎三人淹毙六人解到泊村照例养赡附搭接贡船送至闽省转囘本籍乙未年有春楷船一只人数三十七名漂至福建省又大里郡船一只人数十五名漂至浙江省三人在浙病故又久米鸟船一只人数十七名漂至台湾原船冲礁撃碎难人十七名登岸活命内十一人在台逃走不知下落又知念郡船一只人数二十名漂至浙江省三人在浙病故又久志郡船一只人数十四名漂至浙江省原船冲礁撃碎难人一名凫水上岸活命其余十三人散落淹毙又久志郡船一只人数十一名漂至浙江省原船冲礁撃碎难人二名在浙病故又那覇船一只人数十七名漂至江苏省原船损坏水满无方在浙变价各省照例先后送到福州柔远驿均蒙布政司照例抚恤给发口粮菜银将春楷船大里郡船知念都船三案难人坐驾原船遣发囘国将那覇船一只久米岛船一只久志郡船二只各难人配搭接贡船春楷船大里郡船囘国尚育王童名思徳金始称思眞蒲戸金嘉庆十八年癸酉七月二十四日降诞父尚灏王母佐敷按司加那志童名思亀樽金号顺徳附尚育王乃尚灏王长子也所亲生母向氏具志坚按司童名眞松金妃佐敷按司加那志童名思眞鹤金号元贞尚氏丰见城王子朝春女始称野嵩按司加那志嘉庆十九年甲戌十月二十日生同治三年甲子十二月十七日薨寿五十一葬于玉陵夫人眞南风按司童名眞牛金向氏喜名亲云上朝清女王有三男五女长女曰国场翁主童名眞锅樽号妙香次曰尚濬次曰末吉翁主童名眞牛金嫁向氏朝知次曰上间翁主童名恩眞松金嫁马氏正全倶妃向氏所生次曰兼城翁主童名眞鹤金嫁向氏朝常夫人向氏所生次曰尚泰妃向氏所生后登王位次曰照屋翁主童名眞嘉戸樽嫁向氏朝盛夫人向氏所生次曰尚弼称具志川王子夫人向氏所生附纪道光七年丁亥五月十九日领中城郡并知行高千五百斛称中城王子纪大清道光八年戊子因尚灏王染病世子尚育摄位十五年乙未即位法司官毛执功马徳懋向廷楷其余交代者皆载于纪年之次本年尚元鲁续国相尚楷后缺而任国相本年皇上颁赐加上皇太后徽号併册立皇后宝诏各一道本年以尚圆王所用小碟一个奉安内间御殿以存旧蹟原是以尚圆王御枕安之上届申年被盗窃去无踪可寻故以其小碟从权安之本年在首里三平等所属各村设建学校曾自设建国学及三平等学校以来各村或建学或不建学今已助出铜钱併随分褒钱设建学校于各村以兴教化十六年丙申毛惟新续法司向廷楷而任法司本年向寛续法司毛执功而任法司本年特遣耳目官向大烋正议大夫孙光裕等捧表进贡天朝兼请袭封朝鲜国小船一只人数十名漂人本国属久米岛洋面原船沖礁撃碎难人六名被波淹毙其余四名送到中山泊村照例收养附搭二号贡船解送到闽皇上命翰林院修撰林鸿年爲册封正使命翰林院编修高人鑑爲其副使皇上驾莅瀛台正副使臣在西华门外跪送瞻仰天颜随即召入正副使臣于瀛台赐宴又召入重华宫瞻仰天颜时蒙天语慰问王世子平安即令阿口通事囘奏王世子平安既而在御庭安座赏赐各色菓子牛奶且赐克食各色菓子又赏赐正副使臣玻璃器各二件鼻烟壷各一个荷包各二对茶叶各二瓶磁碟各一个又遣官赐鲟鳇鱼一尾朱橘一桶岗榴一桶又皇上袷祭太庙正副使臣曁朝京都通事在午门外跪送跪迎又召入正副使臣于保和殿在御庭赐宴併召到御前亲赐御盃又在光禄寺衙门特遣官赐菓子木实满席三卓棉羊三疋鱼鹅鸡黄酒等件又逢元旦照例行朝贺礼赏赐克食羊肉馒首奶饼又召入正副使臣于紫光阁在御前亲赐御盃併赏赐正使各色缎十四疋荷包三对赏赐副使各色缎十疋荷包三对又皇上幸圆明园竝自园进城正副使臣在西三座门外跪送跪迎又皇上幸祈谷坛斋宿竝礼成还宫正副使臣在午门外跪送跪迎赏赐克食羊肉馒首奶饼又召入正副使臣于正大光明殿皇上临殿时同诸官一跪一叩头安座赐宴併召到御前亲赐御盃又召入正副使臣于山高水长殿同诸官在御庭班齐皇上临殿时一跪一叩头安座赏赐糖圆熟羊肉菓子又召入正副使臣于山高水长殿在御庭伺候皇上临殿时同朝鲜贡使详明礼部大人转请圣安囘国时蒙皇上命礼部大人谕晓贡使归掴传知慰问王世子平安遵即三跪九叩头退去赏赐糖圆各色菓子棉羊肉等件其余公务如例全竣囘国丙申年有久米岛船一只人数三十六名内二名女漂至台湾府噶玛兰冲礁撃碎该地方官照例送到福州柔远驿即蒙布政司照例抚恤给发口粮菜银派搭头贰两号贡船囘国丁酉年有恩纳船一只人数六人漂至江南省其船朽烂难以渉海就地变价又有渡地船一只人数七人漂江南省沖礁撃碎内一人在洋病故六人凫水上岸其二案人数该省地方官送到福州即布政司将其难人等安插柔远驿给发口粮菜银抚恤附搭接贡船遣发囘国本年冬兼城郡兼城村水田之间有大鴈一只飞来色似灰村民获之以献朝廷本年冬久米岛具志川郡大久保地方有鹤一只来栖色似灰本年冬有广东省潮州府澄海县商船一只人数五十名漂入金武郡安富祖村原船冲礁撃碎送到中山泊村照例抚恤给粮收养至翌年春特遣都通事郑元伟官舍马执中等驾船一只接护送到闽省十七年丁酉新建文庙于首里先是先王尚温谕立国学崇圣道育人才又欲设建文庙即卜地于国学左翼缭以周垣筑以砺石以爲经营之基址时因国财不裕遂寛数十年未建庙宇今王特谕国相法司曰朕思继先志建文庙永仰尼山之仪容卿等确议奏覆国相法司将其工料祭料之所由出细加商议奏曰请遵命建庙王大喜发谕兴作诹辰于春三月兴工迄于秋九月告成即将至圣先师神主奉于正中将颜子曾子子思子孟子神主配于左右毎年春秋上丁王亲诣庙祭以大牢又设启圣祠于国学彜伦堂中奉安启圣王叔梁公神位配以颜氏曾氏孔氏孟孙氏神主毎年春秋上丁遣官祭以小牢本年秋伊平屋岛势理客地方有鹤一只飞来栖止土民获之献于朝廷本年秋遣正议大夫郑良弼附搭接贡船捧咨到闽恭迎册使搭驾头号对船囘国十八年戊戌夏册封正使林鸿年副使高人鑑捧诏勅御书临国谕祭故王尚灏袭封王世子尚育爲中山王併赐御书弼服海隅四字诏曰朕惟共球向化荩忱膺丹綍之褒屏翰铭勲世守席黄图之旧嘉象来之致福久备藩封绍燕誉以承庥式颁策命尔琉球国启疆溟岛率职海邦懋奕祀之经纶奉中朝之正朔中山王世子尚育克承先业丕茂嘉猷继堂构以维勤奉币琛而罔懈效朝宗于碧澥风静鲸波肃拱卫于紫宸道通鱼屿兹以序当嗣位表请钖封特遣正使翰林院修撰林鸿年副使翰林院编修高人鑑赍诏往封尔爲琉球国中山王尔国臣民以曁士庶其咸弼乃王益励恪恭长延福祚思其艰以图其易日修庶政以诚和勤于邦复俭于家永矢一心而翼戴纉箕裘于勿替千秋垂骏烈之光巩带砺以久安百世荷龙章之眷故兹诰示咸使闻知勅曰惟尔世宅瀛壖蔚爲国冑承华绮歳不愆视膳之仪主器藩方聿着维城之望兹以茅封嗣守葵向胪忱嘉越雉之遄飞验东鳀之即序云帆转海罗琛赆于十洲星使来王拱宸枢于万里无忝箕裘之绍爵壤宜仍用邀英荡之颁丝纶载钖特遣正使翰林院修撰林鸿年副使翰林院编修高人鑑勅封尔爲琉球国中山王并赐尔及妃文币等物尔其祇承宠命益懋忠猷助宣醲化于鲲溟允答稠恩于凤陛扶桑日丽被衮繍以扬辉析木波平奠藩维而述职勿坠高会之矩俾尔炽昌永惟带砺之传延于苗裔钦哉特谕正使林鸿年副使高人鑑题于瑞泉书源远流长四字飞泉漱玉四字献王随镌碑建焉本年冬册使同朝特遣王舅向寛紫金大夫杨徳昌使者马维兴等赍捧表章礼物坐驾头号船与册使宝船一齐开洋至闽入京恭谢天恩欣遇皇上幸东陵还永定时正副使等在燕郊跪迎瞻仰天颜即蒙天语慰问国王平安遵即囘奏国王平安而及归舘赏赐菓子一钵棉羊肉一钵蒸食一钵又自永定驾莅圆明园在圆明园红桥跪迎又自园还城时在神武门跪迎跪请圣安囘国即赐兪允其余公务如例全竣囘国王舅向寛京务全竣囘到福州染病身故戊戌年有那覇府船一只人数二十一名胜连郡船一只人数十七名知念郡船一只人数五名漂到浙江省又有胜连郡船一只人数十四名大岛船一只人数五名漂至台湾府又有胜连郡船一只人数八名漂至广东省其六案难人内除二名在洋溺死三名在各处病故外其余难人等该各处地方官照例送至福州柔远驿即布政司给发粮米菜银其六案船只内因大岛船一只胜连郡船一只各在漂收处所冲礁撃碎将其二只人数配搭那覇胜连知念等船四只囘国本年遣耳目官章鸿勋正议大夫林奕海等捧表进贡欣遇皇上驾莅瀛台正副使等在西华门外跪迎瞻仰天颜即蒙天语慰问国王平安遵即囘奏国王平安扈赴瀛台御庭赏看絃歌诸艺赏赐筵宴并克食羊肉二方蒸食一盘奶饼一碟又召入正副使于重华宫赐宴看戏赏赐玻璃器各二件鼻烟壷各二个磁器各一件磁盘各一件茶叶各二瓶鳇鱼各半尾蜜食各二碟荷包各六个又遣官赏赐福橘一桶广橙一桶又皇上袷祭太庙正副使都通事在午门前跪迎跪送赏赐克食羊肉一方蒸食一盘奶饼一碟又召入正副使于保和殿在御庭同朝鲜贡使列座赐宴赏看絃歌诸艺併召到御前亲赐御盃又遣官赏赐宴卓三张棉羊三疋鱼鹅鸡黄酒等件又逢元旦照例行朝贺礼赏赐克食羊肉一方蒸食一盘奶饼一碟又召入正副使于紫光阁在御前亲赐御盃併赐筵宴赏看絃歌诸艺赏赐正使各色缎十四疋荷包六个赏赐副使各色缎十疋荷包六个併赏赐正副使羊肉一方又皇上幸圆明园併自园还城正副使在西三座门外跪送跪迎赏赐克食羊肉一方蒸食一盘奶饼一碟又皇上幸祈谷坛併自坛还宫正副使同朝鲜贡使在午门前跪送跪迎赏赐克食羊肉一方蒸食一盘奶饼一碟又召入正副使于正大光明殿仰候皇上临殿时同诸官及朝鲜贡使一跪一叩头安座赐宴赏看絃歌诸艺併召到御前亲赐御盃又正副使奉旨恭和御制诗章各一首呈进御覧赏赐王上蟒缎二疋福字方一百幅绢笺四巻笔四匣墨四匣砚二方玻璃器四件雕漆器四件赏赐正副使大缎各一疋笔各二匣绢笺各二巻又召入正副使于山高水长殿在御庭班齐仰候皇上临殿时同朝鲜贡使交递礼部大人跪请圣安囘国即赐兪允时蒙皇上命礼部转谕贡使囘国传知慰问国王平安天语煌煌遵即三跪九叩头退去赏看相扑跌打絃歌诸艺赏赐各色菓子糖圆羊肉一方蜜食二碟其余公务如例全竣囘国己亥年有渡名喜岛马舰船一只人数十三名漂至浙江省定海县该处地方官恵与该难民人等布棉袄袴各一件鞋袜各一双毛毡帽子各一顶铜钱各千文并修整原船给发桅篷槓椇等件照例送到福州柔远驿即布攻司给发粮米菜银坐驾原船遣发囘国十九年己亥马允中续法司毛惟新而任法司二十年庚子向良弼续法司向寛而任法司本年特遣耳目官向国弼正议大夫林常裕等捧表进贡併遣官生向克秀东国兴阮宣诏郑学楷等四人入监读书随即照例给与日用食物四季衣服舖盖笔纸墨银两等件从人亦给口粮食物衣服舖盖礼待甚厚至于乙巳年该官生等学业已成京囘到闽内向克秀一名染病身故荷蒙皇上特恩赏恤白银三百两以一百两爲营葬之资以二百两附赐其家眷口庚子年有夏运送船一只人数二十六名又东村长岭马舰船一只人数九名共飘到台湾府夏运送船冲礁撃碎其二只人数共蒙该地方官赏给衣食钱文修理长岭船只依照旧例委员送到福州柔远驿又蒙布政司抚恤发给口粮菜银而运送船人数之内十八名配搭头号贡船八名附搭长岭船只囘国欣遇皇上自圆明园驾临大后宫之时正副使都通事额外奉旨在红桥跪迎圣驾瞻仰天颜时蒙天语慰问国王平安即正副使等囘奏国王叨蒙鸿福平安赏赐克食羊肉一方馒首一盘奶饼一碟又皇上依照旧例赏赐正副使以下从人等帽子衣裳又在皇城赏赐国王勅书物件又赏赐正副使都通事等物件又皇上祭大庙之时正副使都通事奉旨在午门前跪迎跪送赏赐克食羊肉一方蒸食一盘奶饼一碟又正副使都通事官生等同到孔子庙以行拜礼官生等叨蒙召入国子监因都通事照例率同官生等在彜伦堂参见所班诸官都通事一揖官生等四拜又皇上幸圆明园之时正副使都通事在西三座门外将请安囘国等由详明礼部大人转达圣聪即赐兪允时蒙命礼部大人谕暁尔等归国将问国王平安之旨传知遵即三跪九叩头退去既而蒙照例在礼部衙门赐下马宴在公舘赐上马宴其余公务如例全竣囘国正议大夫林常裕京务全竣囘到福州染病身故辛丑年有国头船二只人数六人漂到浙江省太平县蒙该地方官赏给楫樯槓椇并毎人衣裳一领袴一件鞋袜一双蒲团三个照例送到福州柔远驿又壬寅年有恩纳船一只人数十人漂入闽安鎭豪该地方官照例送至福州柔远驿即蒙布政司毎名给与口粮菜银又因恩纳般只船身狭小难以渉海就地变续又赏毎名蓝布四疋棉花四斤烟草一斤茶叶一斤灰麺一斤豚羊肉酒各四斤分搭接贡船併国头船囘国本年因有皇上勅谕琉球改爲四年遣使朝贡一次特遣王舅向邦正正议大夫郑元伟等陈请转奏照旧二年一贡二十一年辛丑叨蒙兪允如所请间歳进贡囘国二十一年辛丑有江南省苏州府长州县商船一只通船人数一百零一名要买铜斤驾赴长崎之时遇着飓风飘来奇界岛搁礁撃碎其时三十九名淹毙六十二名得生该地方官派驾海船二只解送中山泊村之时湾泊大岛其内一名染病身故就地埋葬又有朝鲜国全罗道黒山府源县船一只通船人数一十一名漂入叶壁山破船其时男二名女一名被波淹毙其余送来泊村其两船人等照例抚养特遣都通事王兆杜官舍秋文明等驾船一只护送到闽省二十二年壬寅遣耳目官向绍元正议大夫魏恭俭等捧表进贡欣遇皇上裕祭太庙之时正副使都通事额外奉旨在午门前跪送跪迎瞻仰天颜赏赐克食羊肉一方奶饼一碟鲟鳇鱼半尾又召入正副使于保和殿在御庭同朝鲜贡使列座赐宴赏看絃歌诸艺併召到御前亲赐御盃又遣官赏赐宴卓三张棉羊三疋鵞一只鱼二十尾鸡一只黄酒一瓶朱橘一桶岗榴一桶又逢元旦正副使同诸官及朝鲜贡使照例行朝贺礼赏赐克食羊肉一方馒首一碟菓子一碟又召入正副使于紫光阁同朝鲜贡使在御前亲赐御盃併赐宴赏看絃歌诸艺赏赐正使各色缎十四疋荷包六个赏赐副使各色缎十疋荷包六个又加赏王上蟒缎二疋福字方一百幅绢笺四巻笔四匣墨四匣砚二方玻璃器四件雕漆器四件加赏正副使大缎各一疋笔各二匣墨各二匣绢笺各二巻随正副使将向例皇上命卑使等恭和御制诗章进呈御览而后加赏物件今般有何縁故预先赐之之处叩问礼部大人蒙覆皇上加赏前项物件原出于日后召入尔等之时着和御制诗章之至意但政事繁冗不暇御制诗章等因又皇上幸祈谷坛正副使臣同朝鲜贡使在午门前跪送赏赐克食羊肉一方馒首一碟奶饼一碟且自祈还宫亦同朝鲜贡使在午门前跪迎赏赐克食羊肉一方馒首一碟奶饼一碟又皇上幸圆明园时正副使奉旨同朝鲜贡使在西三座门外跪送又召入正副使于正大光明殿仰侯皇上贺临时同诸官及朝鲜贡使等一跪一叩头安座赐宴赏看絃歌诸艺併召到御前亲赐御盃又召入正副使于山高水长殿在御庭班齐仰候皇上驾临时同朝鲜贡使交递礼部大人跪请圣安囘国即赐兪允时蒙皇上命礼部转谕贡使囘国传知慰问国王平安天语煌煌遵即三跪九叩头而退入座赏看相扑跌打絃歌诸艺赏赐各色菓子糖圆棉羊肉一方又在皇城赏赐王上勅书及物件併赏赐正副使物件外依照向例自该使臣以至跟伴赏赐各帽子衣裳即而蒙在礼部衙门同朝鲜贡使赐下马宴在公舘赐上马宴其余公务如例全竣囘国壬寅年有名护船一只人数五名飘到浙江省温州府王环县叨蒙地方官毎名惠给棉袄一领铜钱三百文依照旧例委员送到福州柔远驿又蒙布政司抚恤发给口粮菜银坐驾本船囘国二十四年甲辰遣耳目官毛嘉荣正议大夫郑元伟等捧表进贡癸卯年有久志郡船一只人数九名漂到浙江省太平县又甲辰年泊村具志坚船一只人数七名漂到台湾府噶吗兰原船朽烂难以渉海就地变价又久志郡船一只人数二十一名漂到福建省福宁府烽火营又若狡町村宫城船一只人数二十名漂到山东省胶州府古镇口原船损坏水漏就地变价又东村长滨船一只人数十七名漂到浙江省宁波府象山县其内一名病死又西村当山船一只人数十八名漂到江苏省准安府盐城县原船损坏就地变价又伊平屋岛船一只人数三名漂到浙江省宁波府定海县又乙巳年泊村纟数船一只人数九名漂入福建省海坛其船朽烂损坏难以渉海就地留置该各难人等在于各省均蒙地方官赏给衣食银钱照例先后送到福州柔远驿更蒙布政司照例抚恤给发口粮菜银将久志郡船二只东村船一只伊平屋岛船一只各难人坐驾原船遣发囘国将泊村船二只若狡町村船一只西村船一只各难人派搭进贡头贰两船久志郡船二只东村船一只伊平屋岛船一只囘国额外蒙皇上召入正副使于重华宫瞻仰天颜时蒙天语慰问国王平安遵即囘奏国王平安又蒙赐宴看戏併赏赐玻璃器各二件鼻烟壷各一个磁器各一件磁盘各一件茶叶各二瓶荷包各四个且遣官赏赐鲟鳇鱼半尾又皇上袷祭太庙正副使都通事在午门前跪迎跪送赏赐克食羊肉一方蒸食一盘且遣官赏赐福橘二桶又召入正副使于保和殿在御庭同朝鲜贡使赐宴併赏看絃歌诸艺且召到御前亲赐御盃且遣官赏赐宴卓三张棉羊三疋鵞一只鸡一只鱼二十尾酒一瓶又仍照旧例行朝贺礼赏赐克食羊肉一方蒸食一盘奶饼一碟又召入紫光阁亲赐御盃併赐宴赏看絃歌诸艺且赏赐正使各色缎十四疋荷包六个赏赐副使各色缎十疋荷包六个且仍照旧例赏赐自正副使至跟伴帽子衣裳又皇上幸祈谷坛正副使同朝鲜贡使在午门前跪送赏赐克食羊肉一方蒸食一盘奶饼一碟又皇上幸圆明园正副使在西三座门外跪送赏赐克食羊肉一方蒸食一盘奶饼一碟又皇上睿思日后召入正副使之时着和御制诗章预先加赏王上蟒缎二疋福字方一百幅绢笺四巻笔四匣墨四匣砚二方玻璃器四件雕漆器四件加赏正副使大缎各一疋笔各二匣墨各二匣绢笺各二巻不使奉和诗章又召入正副使于圆明园其前日到大树菴留宿而赴正大光明殿及皇上御殿之时同诸官及朝鲜贡使等一跪一叩头列座赐宴併赏看絃歌诸艺且召到御前亲赐御盃又召入正副使于山高水长殿在御庭伺候皇上驾临而及皇上御殿之时同朝鲜贡使凭礼部大人跪请圣安囘国随蒙兪允时蒙皇上命礼部转谕贡使囘国传知慰问国王平安天语煌煌遵即叩头是时又蒙皇上亲问国王年庚遵即囘奏退座即而赏看相扑诸艺併赏赐各色菓子糖圆羊肉一方又蒙在礼部衙门同朝鲜贡使照例赐下马宴在公舘赐上马宴又贡使等事竣囘闽之后恭逢皇太后七旬大庆皇上颁赐加上恭慈康豫安成荘惠寿禧崇椇皇太后徽号宝诏一道其余公务如例全竣併令官生东国兴阮宣诏郑学楷等随贡使囘国贡使等本应于丙午年一囘国但因乙巳年所遣接贡船只未到闽省丁未年囘国又丙午年有东村船一只漂到福建省通船共四名又有大里郡马舰船一只漂到山东省荣城县通船共八名其原船因有损坏经三蒙该地方官饬行修理在该处开洋复遇飓风漂到苏州府上海县又有恩纳郡马舰船一只漂到山东省海阳县通船共五名又有同郡马舰般一只漂到江南省抚民府通船共八名内一名染病身故又有名护郡马舰船一只漂到江南省通州如皐地方通船共五名该数案难人均蒙各处官员给银两衣食等件依照定例送到福州柔远驿而在驿之际又蒙布政司给口粮菜银而该东村船一只海水透漏投舍海中恩纳郡船两只曁名护郡船一只各在漂入处折价发卖即将其难人派搭大里郡船曁头号贰号贡船等三只囘国本年有福建省泉州府同安县商船一只通船人数三名到台湾府收买风炉要赴和杯地方驶到半洋遇风不顺漂入八重山岛宗纳村港口该村胥役拨出小船驶到该处以行査看并无米水柴薪等件件胥役等意谓其在洋日久以苦饥渇即给汤止渇与粥充饥以救性命更因难人恳请乃酌给柴水米粮令其驾囘其后又遇着逆风漂到玉城郡奥武村洋面遂解来泊村随着照例抚养且见其船甚是窄小所坐人数仅系三名恐难远渉重洋即要使其附搭今秋赴闽贡船以爲解送饬官告知乃曰若遵其令待于秋汛搭驾贡船取道到闽不但留在贵国多浃日数而从闽到郷亦经遥远之涂益苦囘郷之迟今船只离窄人数虽少留心占风戮力操船自应海路无恙早得囘籍请坐驾原船自行囘去等语随即修葺船只复发给槓椇自行驾囘本年秋造广寝庙其庙原有长二文横二丈三尺九寸厢长八尺横四尺但因其狭小改广庙长二丈八尺一寸横二丈八尺五寸其厢仍旧长八尺横四尺二十五年乙巳有江南省海州赣楡县商船一只通船人数八名抵于浙江买载花生青饼等项该地开船要囘本籍驶到洋中遇风不顺漂入八重山辖下与那国岛东美崎冲礁撃碎其时七名淹毙一名凫水上岸得活残生该地方官随即饬令土民率该难人驶到破船处所将淹毙尸身併沈水物件赶紧打捞即捞获尸身一具就地安葬立石表识其余六名尸身并无踪影至其浮来物件交与难人收领将其船板烧化更造给窝舖安顿养赡且因难人破船之时流失衣裳蚊帐乃给棉布汗褡二领袴子二条蚊帐一张嗣后送到石垣照例抚养解来中山泊村至该难人本当依照向例留住御藏敷抚恤养赡但因咈兰哂国人等居住圣现寺择地于泊村中构给茅屋照例抚养更因难人无有夏衣乃给与麻布汗褡二领袴子二条且因冬天难耐寒乃给棉布夹袄一领棉布夹袴一条以御寒气且所剩货物只有花生四包但因湿水霉烂照例烧化将该难人附搭贰号贡船送囘闽省二十六年丙午有咈兰哂国大总兵到来恳求与本国通和结好以做生意併将本国港口爲会船马头随即遣官固辞该总兵不肯听从乃云余囘国后将琉球固辞事情转奏咈国皇上自有定夺谕旨颁降今留咈人二名在于琉球使其于皇谕颁到之时宣传圣谕等语强留二人开船囘去是年又有咭唎国医士携带其妻一名女子一名男子一名曁通事华人一名上岸逗留设局行医由是特遣王舅毛増光正议大夫梁学孔等前抵闽省陈请转奏勅谕咈两国人员罢其通商行医之心而将各所留之人接囘本国王舅毛増光等恭捧咨文前抵闽省投请布政司转详督抚具奏叨蒙皇上愈加怀柔作速降旨令两广总督耆英善加照料谕令各酋撤囘由是署布政司事务按察司将礼部咨文一角并布政司咨文一角共收一缄交给毛増光等又有海防官将布政司咨文一角转交毛増光等内云奉督抚会牌准两广督宪耆咨开请撤囘一款当经照会各酋晓谕知悉等因咨院行司奉此该国王勿须忧虑等语毛増光等恭捧该咨文三道归国梁学孔在闽病故本年遣耳目官向元模正议大夫梁必达等捧表进贡叨蒙皇上隆恩除正赏外赏赐正副使臣玻璃器各二件鼻烟壷各一个磁器各一件磁盘各一件茶叶各二瓶荷包各四个曁鲟鳇鱼半尾又皇上袷祭太庙正副使臣都通事在午门外跪迎跪送时蒙天语慰问国王平安赏赐克食羊肉一方蒸食一盘且依照向例自正副使臣以至跟伴赏赐帽子衣裳且赏赐福橘二桶又召入正副使臣于保和殿在御庭同朝鲜贡使列坐赐宴赏看絃歌诸艺召到御前亲赐御盃且格外赏赐正使诸色缎十四疋荷包六个赏赐副使诸色缎十疋荷包六个且遣官赏赐宴卓三张棉羊三疋鵞一只鸡一只鱼二十尾酒一瓶又逢元旦正副使臣照例行朝贺礼赏赐克食羊肉一方蒸食一盘奶饼一碟又召入正副使臣于紫光阁亲赐御盃赐宴赏看絃歌诸艺赏赐正使诸色缎十四疋荷包六个赏赐副使诸色缎十疋荷包六个又皇上幸祈谷坛正副使臣同朝鲜贡使在午门前跪送赏赐克食羊肉一方蒸食一盘奶饼一碟至于自坛还宫亦同朝鲜贡使在午门前跪迎赏赐克食羊肉一方蒸食一盘奶饼一碟又皇上幸圆明园正副使臣在西三座门外跪送赏赐克食羊肉一方蒸食一盘奶饼一碟又有召入正副使臣于圆明园前一日入宿大树庵翌日赴正大光明殿及皇上御殿之时同诸官曁朝鲜贡使等一跪一叩头列座赐宴赏看絃歌诸艺召到御前亲赐御盃且皇上钦思日后或有乘时命谕贡使恭和御制诗章预先加赏王上蟒缎二疋福字方一百幅绢笺四巻笔四匣墨四匣砚二方玻璃器四件雕漆器四件加赏正副使臣大缎各一疋笔各二匣墨各二匣绢笺各二巻竟无奉和诗章之谕又召入正副使臣于山高水长殿在御庭伺候及皇上御殿同朝鲜贡使依凭礼部大人跪请圣安囘国即蒙兪允时蒙皇上命礼部转谕贡使囘国传知慰问国王平安天语煌煌遵即叩头而退入座赏看相扑诸艺赏赐诸色糕饼及糖圆及羊肉一方又蒙照例在礼部衙门同朝鲜贡使赐下马宴在公舘赐上马宴其余公务如例全竣囘国戊申年有那覇船一只漂到浙江省宁波府定海县通船共六名蒙该地方官发给衣食併毎人惠给铜钱八百文且修葺船只护送到闽又有名护郡船一只漂到浙江省温州府辖下玉环厅洋面通船共五名及到游隍汎蒙地方官发给衣食修理船只且发给用水行粮护送到闽其内一名在闽病故又有久米村船一只漂到朝鲜国辖下全罗道洋面通船共九名蒙地方官发给衣食槓椇行粮在全罗道开洋遇风不顺又漂到江南省淮安府阜宁县蒙地方官发给衣食及铜钱五百文在阜宁县开洋遇风不顺又漂到淮安府盐城县蒙地方官发给粮食安顿公所至其原船船身就弱难以渉闽即蒙地方官就地变价将其价银赏银共计五十余两交给该难人此地起身到苏州府长州县蒙地方官发给衣食不但此也在经过驿亭亦蒙各该地方官发给饭食其内一名到山阳县染病身故即蒙地方官给棺殡葬且将其柩偕该难人等送到福州此数案难人各省照例委员护送先后送到福州安顿柔远驿而在驿之际均蒙布政司发给口粮菜银其内那覇府船名护郡船二案难人坐驾原船囘国久米村船难人配搭接贡船那覇船名护船囘国本年命按司向盛保重修国殿按照旧例重修国殿兴工告成之间国王曁王妃官人移徒城外大美御殿但因此年异国船只到来本国该异人等不时上岸俳徊各处故在城中不迁其殿本年八月二十一日奉安尚濬公神位于天界寺家庙此时庙制未定暂俟贡使在闽学来之后议定施行二十七年丁未毛恒徳续法司马允中而任法司本年九月十七日薨在位十三年寿三十五葬于玉陵王性质笃厚能继先志政教大振社稷奠安本年冬粟国岛有鹤二只飞来一只白色一只灰色至翌年春飞去王世子尚濬童名思五郎金道光十二年壬辰七月十八日降诞父尚育王母野嵩按司加那志童名思眞鹤金附纪道光十九年己亥领中城郡并知行高千五百斛称中城王子二十三年癸卯二月十五日加领久米具志川郡二十四年甲辰八月二十一日薨年十三葬于玉陵其神主三年之内奉安东宫脚註尚泰王童名思次良金道光二十三年癸卯七月初八日降诞父尚育王尚泰系第二子母佐敷按司加那志童名思眞鹤金号元贞妃佐敷按司加那志童名恩戸金号贤室章氏佐久眞亲方正孟女始称野嵩按司加那志道光二十三年癸卯十二月十日诞生同治七年戊辰十一月十四日薨寿二十六葬于玉陵夫人松川按司童名眞鹤金毛氏美里亲方安纲女夫人平良按司童名眞鹤金向氏高宫城亲方朝功女王有四男二女长子曰尚典次曰尚寅次曰眞鹤金翁主但妃章氏所生次曰尚兴童名思亀金同治十年辛未十月十五日生夫人毛氏所生同十一年壬申八月朔日夭亡葬于山川之墓次曰尚顺夫人毛氏所生次曰眞锅樽夫人毛氏所生纪大清道光二十八年戊申即位国相尚元鲁法司向良弼毛恒徳毛増光是年毛増光继马徳懋而任法司本年遣耳目官向统绩正议大夫郑元觐等捧表进贡併遣正议大夫周大光附搭二号贡船捧咨至闽讣闻尚育王丧戊申年有小禄郡船一只漂到浙江省温州府外三盘地方搁礁损坏通船共六名蒙该地方官发给饭食併毎人赏给鞋各一双铜钱各五百文送到永嘉县此地起身在沿途各驿亭亦蒙各该地方官发给饭食又有今归仁郡船一只漂到江南省辖下掘港通船共八名蒙该地方官送到如皐县发给饭食併赏给白银四十两绵被八床袴子八条此地起身送到呉县蒙该地方官发给饭食併给鞋子八双帐子八床至其原船蒙地方官就地变价将其价银三十三两二钱交给该难人收领此两案难人先后送到福州安顿柔远驿均蒙布政司发给口粮并盐菜银其内二名在驿病故择地埋葬其余难人配搭进贡船囘国又己西年有他国船一只漂到八重山岛波照间村川底之浦通船人数八名该浦开船囘去因风不顺又复漂到宫古岛狩俣郡岛尻村姑满沙之滨困其船就伤难渉海洋乃该岛头目着搭驾马舰船送到那覇江奈时逢天晩难以收到该江转到浦添郡城间村洋面因该夷言语不通文字无知乃用手此势访问其国即答説志屋武多良不志屋国人至该难夷本应照例移寓泊村藏籍但此时有夷逗留那覇恐有入该夷之眼以致妨碍乃着在该郡牧港村滨边造给窝铺给食养赡搭驾接贡船解送闽省又有朝鲜国船一只漂到徳之岛通船共七名因该岛头目送来内地乃着在泊村旷宅之中造给窝铺给食养赡叨蒙皇上照二十六年例颁赏物件但因使臣有国丧停止筵宴事竣囘闽正月十四日宣宗成皇帝崩二十六日皇太子登极起自翌年辛亥正月改元咸丰二月十一日使臣等恭悉大丧之信上自官员下至人件依体丧礼仪注慎守丧礼而官员人等素冠素服一连三日毎朝随同诸官于明伦堂擧哀十五日有遗诏颁到闽省即又素冠素服到明伦堂跪迎一连三日毎朝随同诸官恭行拜礼又有颁赐遣诏曁登极宝诏即着存留通事素冠素服到布政司衙门拜领遗诏朝衣朝冠拜领登极寳诏又客歳十二月十一日皇太后崩有遗诏颁到闽省即擧哀行礼併着拜领遗诏但各如前所行又有颁赐皇太后尊谥宝诏即着存留通事朝衣朝冠到布政司衙门拜领宝诏其余公务如例全竣囘国己酉年有八重山岛船一只漂到台湾府冲礁撃碎通船共四十一名内五名溺死其余蒙该地方官照料抚恤送到福州柔远驿又蒙布政司加意抚恤其内八名在台湾府泉州府兴化府福州等处先后身故蒙各地方官就地埋葬又有国头船一只漂到福宁府通船共五名蒙地方官照料抚恤先送福州至其原船就地脩整然后运到福州该八重山难人配搭接贡船及国头船囘国三十年庚戌特遣王舅夏超羣正议大夫毛有増使者向其汉等捧表进贡兼贺皇上登极大庆并进宣宗成皇帝香贡己酉年自徳岛送到朝鲜国难人七名附搭二号船解送闽省庚戌年有那覇船一只人数八名在八重山岛解运年贡囘国之时漂到浙江省宁波府定海厅叨蒙地方官加意抚恤修葺原船送到福州柔远驿又蒙布政司照例抚恤坐驾原船遣拨囘国叨蒙皇上隆恩除正赏外赏赐主上各色八丝缎二十疋砚二方玉器十件珐瑯鑪瓶盒一副玻璃器十件珐瑯孟六件磁器一百四十件赏赐正使王舅各色缎二十二疋荷包六个银一百两赏赐副使各色缎十疋荷包六个赏赐使者都通事王舅通事三员五丝缎各四疋银各三十两且照例赏赐正使王舅各色缎十四疋荷包六个赏赐副使各色缎十疋荷包六个又皇上袷祭太庙正副使臣使者都通事王舅通事等在午门前跪迎圣驾赏赐克食羊肉一方乳饼馒首蒸食各一盘且赏赐使臣黄羊一只野鸡二只氷鱼一尾奶饼一盘万年青一包挂麺二束且赏赐宴卓三张鱼二十一尾鵞一只汉羊三只鸡一只酒三瓶又逢元旦正副使臣使者都通事王舅通事照例行朝贺礼是日例赐克食羊肉菓子等件但因皇上孝服未满不蒙其赐又照使臣奉和御制诗章之例加赏主上蟒缎二疋绢笺四巻笔四匣墨四匣砚二方玻璃器四件雕漆器四件加赏正副使臣大缎各一疋笔各二匣墨各二匣绢笺各二巻此时例赐主上福字方一百幅但因皇上孝服未满无赐此件又皇上幸祈谷坛正副使臣在午门外跪送圣驾时蒙皇上命待额传大人慰问王世子平安即一跪一叩头而退赏赐克食羊肉一方乳饼馒首蒸羔各一盘皇上自坛还宫使臣等跪迎圣驾赏赐克食乳田饽饽一盘又照例赏赐正副使臣及从人等袍袄袴袜靴带帽领等件又皇上幸西陵正副使臣在阜城门外跪送圣驾又在寿皇殿进宣宗成皇帝前香贡皇上自陵还宫使臣等跪迎圣驾又例在礼部衙门赐下马宴在四译馆赐上马宴但因皇上孝服未满将其两宴送赐四译馆又皇上幸社稷坛正副使臣在午门外跪送跪迎又跪请圣安囘国时蒙皇上命礼部转谕贡使囘国传知慰问王世子平安天语煌煌遵即叩头而退使臣等赉捧勅书钦赏囘闽之后恭遇宣宗成皇帝孝穆成皇后孝慎成皇后孝全成皇后升袝大庙礼成颂诏天下到布政司衙门拜领宝诏一道事竣囘国辛亥年有那覇船一只人数十六名漂到浙江省宁波府鎭海又有那覇船一只人数三十二名漂到浙江省台州府大平县松门又有知念郡船一只人数十一名漂到中国其地不识何名共蒙各处地方官加意抚恤将原船修整又有久志郡船一只人数十八名漂到奉天府金州又有那覇船一只人数四名漂到中国其地不识何名共蒙各处地方官加意抚恤併因其船就坏难以驾囘佑变给价又有渡名喜岛船一只人数十四名又有久米岛具志川郡船二只其一只人数二十九名其一只人数十二名共漂到台湾府冲礁碎船其人数内一名淹死四名病故蒙地方官于生者加意抚恤于死者就地埋葬其八起遭风难民共蒙各处地方官送到福州柔远驿又蒙布政司照例抚恤或坐驾原般或搭驾接贡船遣拨囘国咸丰元年辛亥九月粟国岛有白鹤一只飞来二年壬子尚惇续国相尚元鲁而任国相本年章鸿勋续法司向良弼而任法司本年遣耳目官毛种美正议大夫蔡士俊等捧表进贡壬子年有久志郡船一只人共六名漂到中国不知名之洋面冲礁碎船时有华人一名到来即将该人六名送到山东省登州府海阳县叨蒙地方官加意抚恤併因其船损坏恩赐价银五两七钱一分四厘且委员伴送经过水陆两路各处驿亭优赐食物送到福州柔远驿又蒙布政司照例抚恤搭驾飞船遣拨囘国叨蒙皇恩照道光二十二年例颁赏物件事竣回闽之后皇上特赐主上御书同文式化匾额又因上届子年遣拨王舅前诣闽省咨请撤囘留国夷翌丑年値接贡之便咨请撤囘逗遛亚人福建布政司将囘咨二道交给毛种美等其咨云夷久羁琉球该国王世子遣拨使臣求爲请谕当经前督奏请谕旨飞咨两广总督向酋开导去后有呚囒覆称该国不入中国贩图之中而且医生原爲行善起见是以居住彼土琉球国已与该夷本国早有文移并未允行其不能勉强撤囘者并非该酋所能自主等由査该酋系辧理该国公使事务兴各口领事不同如不劝令开导则此外更无可谕之人且去年该国复有亚美理坚兵船络绎到来强留华人亚人该王世子咨请求爲劝导故仍飞咨两广总督相机开导撒囘亚两夷外恭折具奏等因其余如例癸丑年有知念郡船一只人数十一名漂到江南省崇明县搁礁撃碎通船人等上岸活命蒙该地方官加意抚恤送到福州柔远驿又蒙布政司照例抚恤配搭接贡护送马舰等船遣拨囘国又那覇船一只人数七名漂到浙江省宁波府定海县蒙该地方官加意抚恤修理原船遣兵般三只护送开洋驶到半路陡逢贼船掠夺衣服乃与该兵船一同收到石浦湾泊复蒙地方官加意抚恤遣兵六名搭驾本船该处开洋仍见贼船来到即驾囘石浦蒙地方官将该难人自陆送到福州其船只着令华人驾到福州蒙布政司照例抚恤派搭原船接贡船两只遣拨囘国本年爲请撤囘留国人伯徳令事特遣王舅马克承正议大夫梁必达捧咨抵闽上届午年因人伯徳令携带眷人等到国逗遛特遣王舅正议大夫捧咨入闽恳请撤囘厥后毎逢进接贡船入闽之便屡经咨请撤囘叠蒙布政司转详督抚两院奏请皇猷勅谕两广督部堂饬示酋撤囘但至于今尚未彻囘去年有官坐驾火轮船捧来国军机大臣宰相文书内云所留人不可撤囘本年又有该国新任宰相寄送伯徳令转递文书内云琉球务须崇学耶苏教见其行状渐有履霜至坚冰之机非蒙天朝徳威别无撤囘夷之计由是特遣王舅正议大夫捧咨到闽恳请转奏迅俾国拨船撤囘叨蒙布政司转详督抚两院奏奉谕旨妥速饬令两广督部堂向驻粤酋开导饬令将久覊琉球之夷伯徳令撤囘等因当经抄録谕旨移行两广督部堂査照辧理併将谕帖发赐王舅等知悉但未蒙该部堂咨覆该王舅等备由禀催尚未见其覆布政司谕王舅等曰现今风汛届期贡船将归本司除俟该部堂覆文之到别行移知外给咨发付可以囘国遵捧咨文一道囘国三年癸丑叨蒙皇上颁赐宣宗成皇帝神牌升配圜丘孝和睿皇后神牌升袝太庙併册立皇后宝诏三道本年秋拨船二只护送华人到闽旧年漂到八重山岛华人原是搭驾船上岸逗遛若有苟率拨船护送到闽洵恐船重来归罪于本国业经咨请福建布政司使本国护送该华人得以无事随蒙妥爲照料准其所请是以本年特遣都通事郑嘉政王家锦官舍向开元毛成宪等派驾楷船马舰二只前诣该岛配载所留华人一只百四人一只六十八人解送闽省驶到洋中忽逢贼船通船人等励力交战该贼见其势力微弱飞上二只掠夺防船军器及公私银两大小货物簪子衣服咨文等项其一只所带咨文讲情取囘又一只所坐华人在东亀洋面见有异船驾来心甚惊怕恳请借杉板逃去时因都通事等讲理相议二十一名不敢逃去四十七名自驾杉板逃去白犬该都通事等到闽之后即具其由禀报于官公务完竣翌年囘国四年甲寅特遣紫巾官向邦栋正议大夫毛克进等捧表进贡并谢钦赐御书匾额本年有朝鲜国难人六名坐驾小船漂到大岛送来内地即照例养赡搭驾二号船解送闽省时奉布政司宪令今逆氛未靖道阻难行业经督抚两院具奏令贡使暂缓进京一折奉上谕此次勿庸进京等因奉此该贡使等即具此次除正贡外赍捧表章方物恭谢皇上特赐匾额併贺册立皇后庆典实非例贡可比縁由禀请布政司转详代奏照例进京去后布政司令海防官谕贡使等曰督抚两院据情议奏缓至来歳一俟道路疏通令贡使等照例进京皇上依其所奏相应赶紧整束行装以候起程等因奉此但因过京道路贼匪梗阻未便起身伴送官使贡使等尚在馆守候甲寅年有那覇船一只人数二十二名漂到福建省辖沙埕洋面即有华人一名来到本船先将难民五名带到福鼎县蒙地方官加意抚恤至其十七名坐驾本船转到福鼎县均蒙加意抚恤委员送到福州又有大里郡船一只人数十六名漂到浙江省鎭海县船身就弱难以渉洋蒙地方官变卖给价併赐粮米自陆送到福州又有大里郡船一只人数五十六名漂到广东省广州府新宁县下川茅湾蒙该地方官加意抚恤送到广海新宁县衙门赏给旧衣送到香山县衙门赏给长短布袄二件及棉被等项送到厦门同安县蒙地方官赏给粮钱送到兴化府枫亭驿赐饔飱时有夏楷船一只人数三十名漂到广东省文昌府土山洋面搁礁撃碎通船人等凫水上岸即蒙地方官赏给米钱驿送阳江县又蒙赏给衣裳送到香山县衙门蒙地方官赏给马挂棉被等件与该送到枫亭驿难民一同送到福州其四案难民均蒙布政司照例抚恤或驾原船或搭进贡船或搭护送船遣拨囘国翌年八月起程此时往还道路不论水陆蒙各省特遣文武员弁两人兵卒八九人护送又因丹徒县越河以至甘泉县邰伯各处有河贼更经过南京长髪贼所窜近边复蒙加遣参将一员兵卒三十八护送十一月二十三日到京即将例贡谢恩曁庆贺册立皇后大典等方物照例奉纳又逢元旦正副使臣都通事等皆同朝鲜贡使照例行朝贺礼又蒙除正赏外加赏正副使臣缎疋荷包等件此时官员有言如此加赏盖以使臣恳请上京诚切可嘉也又蒙召入重华宫听戏赏赐克食糕饼曁各色器物又照奉和御制诗章之例加赏主上正副使臣物件又在午门外跪请圣安囘国时蒙皇上命礼部转谕贡使囘国传知慰问王世子平安天语煌煌遵即叩头而退又蒙赏赐下马宴上马宴事竣囘闽又五年七月初九日皇太后崩併升袝奉先殿礼成颁诏天下使臣等在布政司衙门拜领遗诰一道宝诏一道其余公务如例全竣囘国本年向统绩续法司章鸿勋而任法司五年乙卯春拨船一只护送华人到闽旧年冬有福建省福宁府霞浦县人民奉海防官谕令坐驾海船一只装运贡米到京投纳事竣返棹之时遇着逆风漂到伊平屋岛搁礁撃碎通船人等共二十五名其一名淹毙就地埋葬又有江南省苏州府大苍州崇明县商船一只人数十一名漂到大岛搁礁撃碎该二起难人送到中山照例抚恤给粮收养特遣都通事郑学楷官舍毛成美等护送到闽本年有大里郡与那原村船一只人数十六名漂到闽省即将其十六名搭驾护送船在五虎门放洋驶到半洋陡逢逆风漂到浙江省东表山外洋搁礁撃碎通船人等共计八十三名其内六十六名不知去向五名各扶船板槓椇等项漂流各处时偶国船只救护上船恤给衣食送到江苏省上海县署夷即递交地方官解送福州十二名或驾渔舟或扶船板漂到浙江省外山一江山东鸡山曁各处上岸活命即蒙各处人民恤给衣食解到太平海门等县又蒙各地方官加意抚恤解送福州又有那覇船一只人数三十八名漂到浙江省宁波府象山县其内六名染病身故即蒙就地埋葬三十二名叨蒙地方官加意抚恤更修葺船只解送福州两案难人蒙布政司照例抚恤翌年或搭接贡船或搭那覇船遣拨囘国本年有朝鲜国难人三名坐驾小船漂到伊平屋岛岛尻村洋面搁礁撃碎该岛将该难人送来中山即照例养赡搭驾接贡船解送闽省六年丙辰特遣耳目官向有恒正议大夫阮宣诏等捧表进贡本年有朝鲜国难人六名坐驾小船漂到鸟岛冲礁撃碎岛民将该难人送来内地随即照例养赡翌年搭驾接贡船解送闽省该贡使等入闽之后起程维迟且因贼匪梗阻绕道行走更留各驿数日是以翌年三月到京此时往还道路不论水陆蒙各省特遣文武员弁两人兵卒八九人护送又因江南省桃源县宿迁县及山东省山贼交起复蒙两县各遣兵卒四十人山东省或遣三百人或遣二百人或遣五六十人护送且除该员弁两人外加添两员率兵护送即将表文方物照例奉进又蒙照例赏赐正副使臣缎疋荷包等件赏赐跟伴人等衣帽等件又蒙照奉和御诗之例加赏主上正副使臣缎疋等件又因皇上大祀天坛正副使臣都通事等在午门前跪送圣驾瞻仰天颜时蒙皇上命喀㕸泌王慰问主上平安又皇上自坛还宫之时使臣等在东阙门迤南跪迎圣驾叨蒙照例赏赐克食各件又皇上陞殿文武百官行谢恩礼该使臣等随班行礼亦蒙赏赐克食各件例无行谢恩礼使臣等着令传译通事转请礼部大人学习其礼意义即日此系诸官叩谢奉公之礼毎年四月二十五十月二十五等日诸官擧行此礼今皇上使琉球使臣随班行礼者盖以琉球代供贡职歴蒙鸿恩且又贡使等到京迟缓不逢元旦也此与元旦典礼相似又在午门前跪请圣安囘国时蒙皇上命礼部转谕贡使囘国传知慰问王世子平安天语煌煌遵即叩头而退又蒙照例赏赐下马宴上马宴其余公务如例全竣囘国丙辰所遣头号贡船翌年闽囘之时驶到洋中陡遭暴风极其危难此时因有荷兰国船只在洋经过贡船水梢二十六名移驾该船即蒙该船人等发给粮食解送苏州府上海县亦蒙地方官加意抚恤解送福州且该水梢一名在苏州身故亦蒙将其棺柩送到福州照例埋葬且其一名在福州身故即蒙照例埋葬又有名护船一只人数九名要运贡赋往赴八重山之时陡遇暴风漂到台湾搁礁撃碎即蒙地方官加意抚恤解送福州两案难人均蒙布政司照例抚恤搭驾接贡船遣发囘国七年丁巳夏据在闽存留通事郑宏猷报称奉海防官晓谕今闽省铜钱缺少将铸铜钱以备其用琉球如有可购铜斤应于贡船入闽之时带来奉卖可也等因奉此随与贡使及各官等相议经陈不得购辨情由令传译通事请辞乃不许其请再三具由饬示等由前来今以如此要用不可固辞乃发存库铜斤併加国中铜器共计二万五千斤装载接贡船到闽咨请布政司饬令査收勿唐给价翌年又据在闽存留通事孙得才报称铜斤一案再三禀请奉献随奉宪批宜当奉卖领价否则于囘国之时载囘缴还等因乃不得己暂储舘驿等由前来今因如此难以咨请奉献又不辞领价则于理不合是以于今年秋饬于贡使等入闽之后宜应禀请俯赐査收勿庸给价若有不蒙允准或收价银乎抑或领物件乎宜当随时施行该贡使等既于入闽之后凛遵宪令频请奉献尚不允准发赐价银至于九年己未闽囘员役带来价银朝廷将其价银分赐国中奉献铜器者以示恩典本年马克承续法司向统绩而任法司八年戊午向汝砺续法司毛恒徳而任法司本年特遣耳目官向俊正议大夫阮孝铨等捧表进贡该贡使等入闽之后起程维迟且因贼匪梗阻绕道行走更留各驿数日是以翌年六月到京此时因各省贼匪交起蒙各省遣拨兵卒或百六十余人或二百余人或三百人护送至于京京囘之时各省肃清护送如例即将表文方物照例奉进此时欣逢万寿大庆正副使臣都通事等叨蒙召入圆明园而正副使臣又蒙召入同乐园瞻仰天颜时蒙皇上命礼部慰问主上平安又蒙同班各官听戏赏赐茶糕克食各件且赏赐正副使臣茶叶各二瓶茶膏各二匣瓷碟各一件正使瓷孟三件副使瓷孟二件都通事茶叶一瓶茶膏二匣瓷孟二伴瓷碟一件至于万寿圣节正副使臣都通事等前赴正大光明殿同班各官行三跪九叩头之礼既而正副使臣叨蒙召入圆明园同班各官听戏赏赐茶糕克食各件且赏正使缎一疋漳绒二疋绸二疋雕漆器二件瓷瓶一件荷包二对鼻烟壷一个副使缎一疋漳绒一疋绸二疋雕漆器一件瓷瓶一件荷包二对鼻烟壷一个都通事缎一疋绸一疋漳绒一疋荷包二对雕漆器一件瓷瓶一件鼻烟壷一个又蒙照奉和御诗之例加赏主上正副使臣缎疋等件又蒙照例加赏正副使臣缎疋荷包等件且赏正副使臣都通事曁从人衣帽等件又在午门前跪请圣安囘国时蒙皇上命礼部转谕贡使囘国传知慰问王世子平安天语煌煌遵即叩头而退又蒙照例赏赐下马宴上马宴又于囘闽之后蒙赐万寿宝诏其余公务如例全竣囘国己未年有久志郡船一只人数七名漂到浙江省即蒙地方官加意抚恤解送福州又蒙布政司照例赏给粮钱又庚申年有太平山船一只人数八名漂到台湾府即蒙地方官加意抚恤解送福州偶値接贡般囘棹之时不便俟候布政司赏给粮钱故自公项发给养赡搭驾久志郡船一同囘国九年己未马朝栋续法司马克承而任法司十年庚申特遣耳目官向志道正议大夫郑徳润等捧表进贡本年有朝鲜国船一只人数九名漂到伊是名岛送来内地乃因泊村与佛人住家相隣故令居住浦添郡牧港村照例养赡而将原船已行烧吊搭驾贡船解送闽省翌年三月十二日将仍赐进京等由禀请布政司奉批日期将定宜预备行装以俟起程等因四月初一日复奉钧谕现今北上道途贼匪肆扰难以往来宜本夏坐驾贡船以囘国等因志力聆令之下不胜惊怕至于初五日志道等奉命入贡乃违例囘国如何得以复命乞准俟道路稍通绕越前进等由具禀恳请随蒙允准正在住馆守候之际九月初三日奉宪谕七月十七日文宗显皇帝崩十月初九日皇太子登极起自翌年壬戌正月改元同治等因随即上自贡使员役下至跟伴水梢依照向例擧哀守丧至其白诏红诏及册谥宝诏着存留官照旧拜领十月二十三日将于年内不上京则不能来夏乘汛开洋乞准及早赴京等由具禀恳请翌年四月二十七日奉宪批客歳十二月初五日巡抚部院将今该琉球使臣因道路梗阻不得进京伏乞例进表文方物暂储司库缓俟道途稍通即行伴送进京併请应颁勅书及钦赏物件照例赐给等由由驿转奏经蒙允准宜遵照施行等因此诚感激不尽者也乃于五月十九日奉宪谕今夏至将届贡船开驾之期已爲迫近若俟勅书降来恐开洋失时宜该使臣等坐驾接贡船先行囘国将来奉到勅书及钦赏物件交与存留官祗领俟下届贡船到闽附搭囘国等因随将若不捧囘勅书等件如何复命乞俯念航海効顺俾道等捧勅囘国以全使节等由再三禀请奈不蒙允准于六月初六日离驿登舟二十一日五虎开洋以得囘国其后二十四日留闽之存留官奉海防官宪令颁球勅书及例赏物件颁赐正副使臣都通事曁跟伴人等物件而亦颁与正副使臣锦小荷包等项共已自京颁来宜前赴布政司衙门顿首祇领遵即到衙禀曰现今留馆人等爲数仅少傥有敝职拜领钦赏物件藏储馆内诚恐或盗贼所夺或暴风所破或洪水所濡曷胜忧虑乞准使敝职只领勅书将该钦赏物件贡使来闽之间暂储司库随蒙允准亦奉海防官宪令皇太后徽号宝诏皇太后升袝大庙宝诏颁给琉球宜前赴布政司衙门顿首祇领遵即赴衙祇领至癸亥年该存留官奉捧勅书宝诏曁钦赏物件囘国己未年有久米村六端帆船一只通船共六人往八重山岛催收税米返棹之时漂到朝鲜国原船损漏不堪修葺就地烧化又有久高岛十二端帆船一只通船共九人赴宫古岛催征粮米囘籍之时漂到浙江省宁波府三砂洋面船沖礁撃破不得驾囘均蒙各地方官加心抚恤伴送到闽又蒙布政司依照向例恤给粮银各附搭接贡船囘国十一年辛酉尚允让续国相尚惇而任国相本年传闻中国贼兵昌炽騒扰不堪况又北京有咈哦三国夷人但振威势闯入城内猖獗不堪等由主上深爲轸念意欲扫尽贼氛除去夷人早享太平之福乃祷告各神此于首里森御岳楚乃比也妇御岳圆觉寺天王寺闻得大君御殿辨财天堂辨之岳末吉识名观音堂等处主上亲率诸官祷告又于崇元寺特遣尚氏玉川王子朝达于龙福寺普天间等处特遣尚氏具志川王子朝敷各率诸官代祷又于御城御火钵御前曁各岳等处特遣紫巾官以下二十一员名于三平等特遣紫巾官以下七员名各祷又于圆觉寺使禅家僧念经祷告又于护国寺使圣家僧念经祷告又于关帝庙天尊庙龙王殿两天后宫等处特遣向氏识名亲方朝显率同诸官代祷又饬行那覇唐荣泊曁诸郡诸岛各行祷告而当祷告之日国中一统禁止杀生同治元年壬戌遣耳目官向启元正议大夫林长隆等捧表进贡贰号贡船湾泊西边洋山偶有贼船到来劫夺兵器货物等项十一月初十日将仍赐进京等由禀请布政司二十日奉批先定参官之日次査表文贡物又将定起程进京之日宜预备行装以勿致迟延正在措辧之秋仄闻上宪闻知道路梗阻不得进京因此议停贡使进京之擧等由曷胜惊恐之至因又禀请俟道路稍通绕越进京至于翌年正月二十九日奉批经蒙奏准停止进京宜抄録原奏知照等因奉此拜读之下讵思期于本夏囘去本国正在惊上加惊之秋至二月十四日又奉宪令所进表文贡物仍旧暂储司库待下次贡使来闽之时一併进京等因奉此由是再三具禀泣请将元等准依照向例滞在闽地俟接贡船之来囘国复命傥或其内有道路稍通更准进京奉批谨奉巡抚部院宪令该使臣等所请忠顺可嘉宣准如其所请滞在闽地相应转饬知悉等因行司到元奉此六月初八日颁赐主上勅书例赏物件颁赐正副使者都通事曁跟伴人等物件而亦颁赐正副使者蟒缎小荷包等项共已自京颁来后闻北上道路贼匪稍静等语又复禀请上京奉批既颁勅书复赏物件今乃起程进京不特不副圣怀洵恐惟返棹之期不准所请随又禀请将上届申戌两年所献表文贡物今般一併进京傥有难允者更乞准再三酌宜只进表文等由甲子年四月初一日布政司交还表文曰今次王舅进京之时一併奉进等因随即将其表文交授王舅妥爲收藏至于上京一款虽经再三泣请不蒙允准乃不得已开洋囘国本年遣都通事梁超羣官舍詹光国等驾船一只护送福建省泉州府晋江县难商五十一人前诣闽省原是难商等去年之冬赴天津府求买药材烧酒等项返棹之时洋中乍逢逆风漂到八重山岛白保村洋面沖礁撃碎将难人等分驾船两只送来浦添郡牧港村时因泊御藏敷迫近佛人舍馆有所妨碍而然照例养赡本年向有恒续法司毛増光而任法司本年九月上旬八重山嶋白保宫良两村有鹤鸟五只飞来飞去至十二月下旬其迹不见二年癸亥遣王舅马文英正议大夫毛克述使者阿士敏等庆贺皇上登极併叩谢勅谕撤囘佛人该王舅等上京一项因俟各处贼匪粛清乃翌年十一月到京此时王舅马文英未上京内染病身故正议大夫毛克述等往来道路不论水陆特遣文武员弁各二名率兵丁二百余名严密护送即将庆贺进香表文方物及上届申戌两年所滞两贡表奏照例奉纳叨蒙皇上隆恩除勅书正赏外赏赐主上各色八丝缎二十疋砚二方玉器十件珐瑯鑪瓶盒一分珐瑯孟六件瓷器一百四十件玻璃器十件瀛壖屏藩匾额赏赐副使各色缎十疋荷包六个赏赐使者都通事二员各色缎各四疋银各三十两且照正贡之例赏赐副使各色缎十疋荷包六个又遇皇上袷祭太庙副使使者都通事等在午门前跪送圣驾时蒙皇上命礼部慰问王世子平安天语煌煌遵即叩头而退赏克食羊肉一方乳饼蒸糕馒首各一盘且赏赐宴卓三张鱼二十一尾鵞一只鸡一只棉羊三口酒三瓶又逢元旦副使使者都通事等照例行朝贺礼赏赐克食羊肉菓子等件且皇上孟春时享大庙副使等在午门前跪送跪迎圣驾赏赐克食羊肉菓子等件又在礼部衙门赐下马宴在四驿馆赐上马宴又蒙召入紫光阁副使等跪迎圣驾是时副使叨蒙在御前亲赐御盃饮毕退更在露台赐筵宴又跪请圣安囘国时蒙皇上命礼部转谕贡使囘国传知慰问王世子平安天语煌煌遵即叩头而退又在风神庙赏赐饽饽卓二张其余公务如例全竣囘国本年秋遣都通事郑秉衡官舍齐思忠等驾船一只护送山东省登州府黄县难商十有七人前诣闽省所驾船只洋中乍逢逆风飘泊于海檀属内竹与口时有贼船盪来夺取兵器而亦挽船于洋外驾驶之时冲礁撃破已沈水中所坐人名或乘钓舟或浮海水到野马山方得活命随蒙解送福州且将飘风华人交与海防官既而该员役等奉借华船开洋囘国原是该难商等去年九月漂到八重山岛入表郡与那国岛大泊洋面原船损漏不得驾归就地烧化送来浦添郡牧港村照例抚恤三年甲子秋大通事孙得才才府齐思忠等因上届亥年护送船员役所驾船只在洋损破拜借福州商船坐驾囘国乃驾其船上前赴福州交还其船翌年附搭头贰贡船囘到本国本年特遣耳目官东国兴正议大夫毛发荣等捧表进贡兼请册封甲子年有久志郡边野古村船一只人数六名漂到浙江省定海县又有该郡川田村船一只人数六名漂到台湾府该处男女约计三十名携兵器来夺取货物亦要打破本船由是该难人等驾杉板上岸亦连随身衣簪等项爲所夺盗即向路所开紧急走去遂到该府沪尾衙门又有大宜味郡喜如嘉村二棚船一只人数三名漂到该府沖礁圮坏此数案难人等均蒙各处地方官赏给衣食银钱先后送到福州柔远驿更蒙布政司照例抚恤给发口粮菜银将损船难人等派搭贡船二只久志郡船一只囘国而久志郡船有通事王恩广将下届寅年赐封咨文捧来该贡使等入闽之后即请遣员赴京乃因蒙闽省辨理军务各属兵差络绎势难兼顾之令翌年十二月到京皇上命翰林院检讨赵新爲册封正使命翰林院编修于光甲爲其副使又该贡使照例奉进表文方物叨蒙皇上照例赏赐勅书正赏又召入正副使于重华宫瞻仰天颜时蒙天语慰问王世子平安既而赐宴看戏併加赏玻璃器各二件鼻烟壷各一件磁器各一件磁盘各一件茶叶各二瓶且加赏正使荷包四个加赏副使荷包二个又皇上袷祭太庙正副使都通事在午门前跪迎跪送毕赏赐克食羊肉馒首奶饼蒸糕等件又召入正副使于保和殿在御庭赐宴赏看絃歌诸艺且召到御前亲赐御盃赏赐克食羊肉且遣官赏赐宴卓三张棉羊三疋鵞一只鸡一只鱼二十一尾酒三瓶又逢元旦正副使照例行朝贺礼又皇上幸大高殿寿皇殿正副使在神武门前跪迎跪送毕赏赐克食羊肉蒸糕奶饼馒首等件又召入正副使于紫光阁亲赐御盃併赐宴赏看絃歌诸艺且赏赐正使各色缎十四疋荷包六个赏赐副使各色缎十疋荷包六个又皇上享太庙正副使在午门前跪迎跪送毕赏赐克食羊肉蒸糕奶饼馒首等件又皇上幸大高殿正副使在神武门外跪迎跪送毕赴保和殿及皇上御殿之时同诸官一跪一叩头列座赐宴併赏看絃歌诸艺且召到御前亲赐御盃又赴中正殿凭礼部大人跪请圣安囘国随蒙兪允时蒙皇上命礼部转谕贡使囘国传知慰问王世子平安天语煌煌遵即叩头退座既而赏看絃歌诸艺併赏赐各色蜜菓糖菓棉羊肉等件其余公务如例全竣囘国乙丑年有久米村船一只坐驾人数二十八名漂到福州府长乐县洋面时有贼船十余五六只盪来多人携带兵器飞到原船夺取货物槓椇等项该难人等投舍原船移驾杉板上岸乃复在岸爲贼所夺取衣服由是难人等相共惊怕随路逃走遂到该县又有那覇船一只坐驾人数七名漂到浙江大平县此时该难人等所有米粮用水在洋吃尽正在万死一生之际矣幸喜有异国船只经过目撃其难发给米水等件才得活命既而驾到该县讵想有贼船三四十只盪来飞到原船夺取货物衣服食器等项该难人等甚爲惊怕时有该处船一只盪来将其原船吊进内港该二只人数均蒙各处官员厚加抚恤送到福州柔远驿又蒙布政司照例发给口粮盐菜银其内投船人等配搭那覇船併接贡船囘国四年乙丑秋遣接封大夫郑秉衡迎接册使翌年搭驾封船囘国五年丙寅夏册封正使赵新副使于光甲赍捧诏勅临国谕祭故王尚育袭封王世子尚泰爲中山王诏曰朕惟典隆圭组千秋垂带砺之盟瑞集共球百世屹屏藩之衞绍箕裘而勿替旧徳克承贲纶綍以崇褒新恩宜沛尔琉球国拓疆东海禀朔中朝庆土宇之久安荷帡幪之广冒中山王世子尚泰夙骞令誉善继先型虔述职于重溟早摅忱于九陛波恬碧澥频输琛赆以效珍星拱紫垣远渉梯航而请命兹以序当嗣爵表吁钖封特遣正使右春坊右赞善赵新副使内阁中书舍人于光甲赍诏往封尔爲琉球国中山王尔国臣民以曁士庶其咸辅乃王溢殚忠悃懋着丰规緜世泽以孔长巩邦基于丕固思裕后光前之匪易勉启乃心念宣猷赞化之宜勤无忘汝翼鸿庥滋至继绳延茅壤之荣龙节载颁申钖拜枫廷之赐故兹诰示咸使闻知勅曰惟尔毓秀海邦蜚英国冑誉隆肯构早骏望之丕昭徳着维城果象贤之无忝兹以承祧衍庆纉业扬庥踰鳌岛以来王航鲲溟而命使瞻云愿切夙勤修贡于东瀛捧日心长弥冀近光于北阙嘉前徽之克绍久静鲸波念崇爵之宜颁载宣凤綍特遣正使右春坊右赞善赵新副使内阁中书舍人于光甲勅封尔爲琉球国中山王并赐尔及妃文幤等物尔祗膺简命溢励葵忱式宏翼戴之勋大启炽昌之绪祚延茅土环紫澥以承流荣被芝泥翊丹宸而布化万里效星辰之拱用扬鸿烈于方来九天钖雨露之恩允荷龙光于靡极钦哉特谕正使赵新副使于光甲同题瑞泉书灵脉流芬四字献王随镌碑建焉本年册使囘朝时遣王舅马朝栋紫金大夫阮宣诏使者向承仪等赍捧表章礼物坐驾头号船与册使宝船一齐开洋到于福州起程进京此时往还道路不论水陆蒙各省特遣文武员弁两人兵卒八九人护送即将表文谢恩方物照例奉进叨蒙皇上隆恩除勅书正赏外赏赐正使王舅各色缎十四疋荷包六个赏赐副使紫金大夫各色缎十疋荷包六个又蒙赏赐正副使臣及从人等衣帽等件又遇皇上袷祭太庙之时正副使臣等额外奉旨在午门前跪迎圣驾时蒙皇上命礼部慰问国王平安天语煌煌遵即叩头而退即而将圣安囘国等由详明礼部大人转达圣聪即蒙兪允且蒙皇上命礼部转谕使臣囘国传知慰问国王平安天语煌煌遵即叩头而退又蒙照例在礼部衙门赐下马宴在于公馆赐上马宴其余公务如例全竣囘国本年特遣紫巾官毛文彩正议大夫魏掌治等捧表进贡并谢钦赐御书匾额乙丑有朝鲜国船一只坐驾人数十五名漂到大岛原船因冲礁损坏不得驾归乃行就地烧化将该难人配驾该岛船三只送来内地乃泊藏敷逢有闽囘贡船与册使宝船连䑸来国朝廷着在该敷爲査验华物之处故将该难人等居住小禄郡赤岭村照例养赡搭驾进贡船解送闽省且正议大夫魏掌治未起程内在于福州染病身故且紫巾官等往还道路不论水陆蒙各省特遣文武员弁两人兵卒八九人护送即将表文方物曁谢恩方物照例奉进叨蒙皇上隆恩除勅书正赏外赏赐正使各色缎十四疋荷包六个又蒙照例赏赐正使曁从人等衣帽等件又遇皇上袷祭太庙之时正使都通事等额外奉旨在午门前跪迎圣驾时蒙皇上命礼部慰问国王平安天语煌煌遵即叩头而退既而将圣安囘国等由详明礼部大人转达圣聪即蒙兪允且蒙皇上命礼部转谕使臣囘国传知慰问国王平安天语煌煌遵即叩头而退又蒙照例在礼部衙门赐下马宴在于公馆赐上马宴其余公务如例全竣囘国丁卯年有久米村座波船一只通船人数八名在于洋中多遇危难砍断帆椇漂入浙江省定海县该难民八名蒙在于该处给发饭食併择船人一名坐驾本船爲之引导护送衙门又蒙地方官日按三次赏给饭食更给衣巾栉梳等件随将本船修补残缺发给帆椇併择船人四名坐驾本船爲之引导更给饭食用水等项开洋送到温州府又蒙在于该处赏给米钱开洋解送福州又蒙布政司照例赏赐粮米银钱等项坐驾原船囘国七年戊辰遣耳目官向文光正议大夫林世爵等捧表进贡且遣官生毛启祥葛兆庆林世功林世忠等入监读书该官生等叨蒙皇上隆恩照例赏赐日用食物四季衣服其跟伴等亦蒙照例赏给衣食且官生毛启祥在途病故叨蒙皇恩赏恤白银三百两其三十两备辨葬事其二百七十两给交该家收领又该使臣等奉进表文叨蒙皇上隆恩加赏国王蟒缎二疋福字方一百幅大小绢笺四巻笔四匣墨四匣砚二方雕漆器四件玻璃器四件加赏正使屯绢四疋羽䌷四件圆金三疋漳绒三疋大荷包一对小荷包四个加赏副使屯绢三疋羽䌷三件圆金二疋漳绒二疋大荷包一对小荷包四个又将正贡方物曁官生入监读书贡物照例奉进又赴鸿胪寺演礼又该使臣都通事官生等一同赴国子监瞻仰文庙礼毕官生等入监读书由是依照向例同都通事在彜伦堂参见各官是时都通事一揖官生等四拜又遇皇上袷祭太庙之时该使臣等奉旨在午门前跪迎圣驾时蒙皇上命礼部慰问国王平安天语煌煌遵即叩头而退赏赐克食羊肉一方馒首一盘奶饼一碟蒸糕一碟又蒙颁赐勅书正赏即而将跪请圣安囘国等由详明礼部大人转达圣主即蒙兪允且蒙皇上命礼部转谕使臣囘国传知慰问国王平安天语煌煌遵即叩头而退又蒙照例在礼部衙门赐下马宴在于公馆赐上马宴其余公务如例全竣囘国戊辰年有首里府鸟小堀村百姓比嘉所有四端篷船一只通船人数一十三名要赴久米岛装运柴薪那覇开船洋中忽逢逆风飘到宫古岛后又要赴久米岛该处开洋驶到半洋风波勐起大篷头篷皆被吹损任风漂流正在万死一生之际幸漂到中国外山之下抛椗湾泊其地不知何名而难人内九名前赴岸上寻到滨边见有人家急急走去问访何处地方奈言语文字互不相通因将漂泊事情曁系何处地方之处挥手比势以爲问访方知系台湾属内后山地方该家主发给饭食一夜留宿至于翌日有容貌非常者五六名携刀走来夺取衣簪等项多致打叱该九名魂飞魄散逃囘船上紧急开船任风飘流送到艋舺地方抛椗湾泊所坐原船损漏将沈船上人等弃船上岸寻访衙门之时该处地方官来到岸边恰有访问来歴之説话该难人等以手比势以爲应答因蒙该地方官带到衙门毎日三次发赐饭食外更颁给番钱以备衣服盘费之需既而送到勐水府城亦蒙该处大老爷颁给饭食番钱送到福州又有大宜味郡根谢铭村六端篷地船一只在八重山岛装载贡米坐驾囘朝在番併其笔者等通船人数二十九名该岛开洋要赴内地海中风波勐起针路失方乃抛弃所装物件任风漂流遂飘到浙江省鎭海县随蒙该处地方官临到船上査看所剩残项而将该在番併其笔者各跟伴等上岸栖居更将银钱颁给通船人等以备菜薪等需亦蒙该处大老爷颁给猪肉羊肉活鸡活鸭等件外修葺原船更发给银钱以备船上菜薪等项既而将通事二名引导一名水主三名搭驾原船并遣拨兵船护送福州两案难人均蒙布政司照例抚恤或坐驾原船或搭驾头号船遣拨囘国九年庚午遣耳目官杨光裕正议大夫蔡皇祯等捧表进贡本年有朝鲜国难人六名坐驾小船漂到久米岛送来内地向例在泊藏籍居住但该藏籍实系耳目之地恐夷船来国之时有所妨碍乃择村内旷宅居住照例养赡搭驾贡船解送闽省本年有知念郡久高村内间船十端帆一只漂到浙江省通船人数共计九名其内一名染病身故八名业蒙解送闽省且己巳年有久米具志川郡本村地船三枚帆一只船戸渡嘉敷兄弟两人坐驾本船漂到台湾属内淡水厅洋面冲礁撃碎共得上岸因无官衙可頼专承土民枝氏之养奈两人患病兄渡嘉数弃世随该枝氏给棺埋葬至于该弟虽欲及早解送因风不顺待到翌午年令土民一名爲之引导驾船放洋送到官衙各地方官厚加抚恤解送闽省当经布政司依照旧例颁赐粮银以致抚养而该内间原船极其损破虽是修葺难渉重洋故就地变价该难人等共得附搭贡船囘国且官生葛兆庆林世忠相继病故均蒙恩赏银三百两以一百两营爲葬事以二百两附归本家该使臣等叨蒙皇上隆恩除例赏外加赏主上蟒缎二件福字方一百张各色绢四巻湖笔四匣徽墨四匣漆盒砚二方红漆盒二件洋漆盒二件玻璃器四件加赏正使圆金三疋漳绒三疋彭缎四疋羽䌷四件大荷包一对小荷包四个加赏副使圆金二疋漳绒二疋彭缎三疋羽䌷三件大荷包一对小荷包四个又皇上亲诣大高殿拈香使臣等赴神武门外瞻仰天颜时蒙命礼部慰问国王平安天语煌煌遵即叩头而退又奉进贡物又皇上亲诣寿皇殿行礼使臣等赴神武门外跪迎跪送圣驾加赏克食羊肉一方蒸糕一碟馒首一碟又皇上亲诣大高殿拈香使臣等赴神武门外跪迎跪送圣驾又皇上亲诣大高殿拈香使臣等赴神武门外跪迎跪送圣驾又瞻仰文庙又赴鸿胪寺演礼是日加赏正副使都通事土通事曁从人等衣帽等件又皇上亲诣大高殿拈香使臣等赴神武门外跪迎跪送圣驾又皇上亲诣大高殿拈香使臣等赴神武门外跪迎跪送圣驾又皇上亲诣大高殿拈香使臣等赴神武门外跪迎跪送圣驾加赏克食羊肉一方蒸糕一碟馒首一碟乳饼一碟又使臣等赴宁寿宫听戏加赏克食菜六碗菜二盘点心二盘糖菓一碟点心二碟水菓一碟乳菜二碗加赏正使天青羽纱一件沈香纱一件三镶玉如意一柄红磁瓶一件玉双环瓶一件洋鼻烟一瓶红帽纬一匣大荷包二对大莲碗二只红磁碗一件五福盘一件茶叶四匣加赏副使天青羽纱一件沈香纱一件三镶玉如意一柄红磁瓶一件玉方瓶一件洋鼻烟一瓶红帽纬一匣大荷包二对大莲碗二只五福盘一件茶叶四匣加赏都通事茶叶三瓶西红碗二件青盘一件又万寿圣节皇上御朝清宫受贺使臣等赴午门前随班行朝贺礼后赴宁寿宫听戏加赏克食菜六碗菜二盘点心二碟糖菓一碟蜜菓一碗红菓一碟乳茶二腕加赏正使蟒缎三疋漳绒三疋红绸四疋通海绸四疋织染局小巻袍褂件如意一柄大荷包三对小荷包四个玉器一件磁瓶一件帽纬一匣鼻烟一壷加赏副使蟒缎二疋漳绒二疋红绸三疋通海绸三疋织染局小巻袍褂一件如意一柄大荷包三对小荷包四个玉器一件磁瓶一件帽纬一匣鼻烟一壷加赏都通事红绸二疋漳绒一疋漆痰盆一件鼻烟一壷小荷包四个又使臣等赴午门前祇领勅书例赏此时将请圣安囘国等由详明礼部转达圣聪即赐兪允且命礼部转谕贡使囘国传知慰问国王平安之旨遵即叩头而退又例在礼部衙门赐下马宴在四译舘赐上马宴此皆千秋难遇之异宠百代无穷之荣光也其余公务如例完竣囘国辛未年有与那原村庐人三男谢敷筑登之亲云上十端帆马舰船一只其年之春要赴宫古岛通船共六十九名内头目胥役五名跟丁四十三名搭客十名舵水二十名那覇开洋陡遇飓风去吊货物析断楫椇任风漂流针程失方万死一生皆共剪髪许愿漂到台湾府生番地方即拨杉板向盪陆路爲勐波所覆没三名淹死杉板流荡难以往还陆路由是原船断锭飘荡滨边人皆登岸虽寻人家茫茫不见走到山林之中遇着人家用手爲様恳乞救命随给粥食等物恍有抚养之况讵想夺其所带布器剥其所穿衣裳由是告暇辞去而有四五人携带兵具随后驱来该难夷歩过一里五合余路惊避条力荘地方凌老先家生番探知云集亦剥身上衣物遂引难夷五十四人在门外致杀害只剩十一人因躱土民杨友旺家里始得保全且一人逃隐山中奈爲生番所捕讨正在就死之秋幸有土民扬阿和杨阿二宗国陞四人闻得其由立即前往将番钱四十五员布六端牛一口发给生番救拔伊十二人迁养杨友旺之家日按三次饶供饮食更给茶叶烟草灯油等件其无袴者皆给袴子各一领即而将伊等送到凤山县衙门均蒙老爷亦赐衣食等件更给棉胎衣各一领转送台湾府安顿均蒙老爷日按两次饶赐饮食并给衣袴各一对不但此也发给铜钱各百五十文以抵下程遣火轮船送至福州又有西村嫡子平安山筑登之十二端帆马舰船一只其春要赴八重山通船共四十六名内头目胥役五名跟丁二十名搭客七名舵水十二名那覇开洋遇飓漂流甚及危难遥有岛屿可见不知何处竟得漂到该处即遣宫良安里两人访问土情讵想该两人被囚不囘俄有耳凿容异者数十人侵乘本船起椗进滨时有凤山县李成忠坐船前近将本地乃系台湾府属内青番若被吊进滨边则逢杀害不得一人保命宜应赶紧扬帆万里可也等由解语用手以谕其意遵即抛弃本船一共空身迁驾伊般湾泊属地其留在之间由伊船主惠给日食烟草灯油曁铜钱千文而拨火输船逢到台湾府即将其来歴禀明官府因蒙老爷颁赐衣袴棉胎衣各一对更给头目大滨搭客边土名两人铜钱各千文给其余人等铜钱各五百文兼之将铜钱七千九百文加给该衆人又难夷五人染患疱疮因请医生及早服药奈一人百药无效遂爲幽人蒙给棺木衣服等件厚行埋葬而迄三七日烧香慰魂又该所遣两人乞探其迹等由具禀详请随准委员探问该两人自船下滨偶有五六十人许携带弓铁炮刀四面爲围势必不能逃去正及杀害之涯幸有郭赞者权寓此地营图生业目撃其危毫无忌惮勇往商议请领该两人深隐其家而转迁尤魁之家其相离之间约有二里之远其转迁之时约有二十余人携带兵具争先驱来该郭赞虽经再三相议不肯听从现有嗜杀之状故用目爲様以谕赶紧逃去之意该两人魂飞魄散只要寻到人家得以活命幸得往到尤魁家庭立即躱在家里该尤魁出外协同郭赞痛絶生番杀害之灾除平日殷勤抚养外更东往西到遂得有人经过府城之便寄报情由时有委员听得其由飞到尤魁家里协同其父子一路之间护保该两人往到二里正要转搬小舟开驾讵思该生番等探知其由携带兵具追到围住将要斩杀该委员等三名频要救命乃尽义竭情再三商议而固执不听该委贯谋絶虑尽遂捐自家番钱一十五员白布一十端交给生番赎囘两人以全性命护送台湾府城安顿既而搭驾火轮船转送福州即蒙颁发银粮以爲抚养时逢痘疮流行八重山人民倶染痘气只有一十三名才得无恙其内五名因曾种牛痘不染痘气其余十名医药无效竟乃身亡前项人数本应搭驾接贡船只得以囘国但因人数许多不便附搭即酌具其人名数目禀明海防厅即蒙如详允准得以囘国十年辛未毛允良续法司马朝栋而任法司本年向麟趾续法司向汝砺而任法司十一年壬申尚健续国相尚克让任国相本年向居谦续法司毛允良而任法司本年遣耳目官向徳裕正议大夫王兼才等捧表进贡辛未年有大里郡与那原村十二端帆马舰船一只人数五十五名覇港开船前赴八重山岛陡逢风波勐起甚及危急去弃货物折断本樯任风漂荡万死一生幸见高山远耸驶到其边上岸活命时有人写字曰此系越南国绥丰属内乐业村随即禀请难民等任风漂荡所有水粮彻底用尽正及饥渇乞将本船吊进内凑发给水米等由即蒙吊进内凑发给大米蔬菜柴薪等件且因该难民内二名病故给棺营葬恤给银两即而将本船转送藩里汛地方修补船身发给槓椇更赐使民富寿银一百四十六员官银九十八两鉊钱五百贯文大米二百方而遣官员坐驾火轮船引导伊船送到广东即蒙赐给白米一千斤麺粉一千斤火腿二十把大绍酒八瓮番钱二百员而拨火轮船引导伊船送到福州奈该难民内三名病故买棺营葬其剩难民等经蒙照例抚恤又癸酉年有若狭町村九端帆马舰船一只人数九名要赴太平山载运贡米覇凑开船途逢逆风针程失方任风漂荡遂到台湾属内生番地方讵有异容异体之人十四五名携带弓刀侵登船上盗夺货物衣服等件更率难民等自船上岸恍有杀害之状伊难民等飞魂逃趱之时幸有华人郭氏指导生路送到凤山县即蒙日赐两次之食更给衣袴各一领番钱各一员而驾火轮船转送福州经蒙照例抚养今年伊两次飘风难民等分乘原船曁两贡船遣拨囘国欣逢皇上恭谒东陵使臣赴到燕郊瞻仰天颜时蒙皇上命礼部慰问国王平安天语煌煌遵即叩头而退既而在朝阳门外跪接圣驾叨蒙皇上隆恩除例赏外加赏主上蟒缎二疋福字方一百副大小绢笺四巻笔四匣墨四匣砚二方黒漆木孟四件玻璃器四件又加赏正使一员片金三疋漳绒三疋大巻八丝缎四疋小巻五丝缎四疋大荷包一对小荷包四个又加赏副使一员片金二疋漳绒二疋大巻八丝缎三疋小巻五丝缎三疋大荷包一对小荷包四个且皇上亲诣大高殿拈香使臣叨蒙在神武门外跪迎跪送圣驾皇上万寿圣节御干清宫受贺叨蒙召入宁寿宫听戏赏赐茶菓燕宴又加赏正使一员茶叶二瓶茶叶二匣瓷孟三件磁碟一件磁瓶一个荷包四个手炉一个玉如意一柄帽纬一匣王笔牀一架䌷缎二巻又加赏副使一员茶叶二瓶茶叶二匣瓷孟二件瓷碟一件磁瓶一个荷包四个手炉一个玉如意一柄帽纬一匣玉笔牀一架䌷缎二巻又加赏都通事一员茶叶一瓶茶叶二匣瓷孟二件瓷碟一件且恭逢皇上万寿圣节叨蒙在午门前随班行礼后入宁寿宫听戏赏赐茶菓燕宴加赏正使一员三镶玉如意一柄双环玉瓶一个白磁瓶一个帽纬一匣手炉一个荷包四个袍褂料一套蟒缎三疋漳绒三疋大巻八丝缎四疋小巻五丝缎四疋大荷包一对小荷包二对又加赏副使一员三镶如意一柄玉瓶一个红磁瓶一个手炉一个帽纬一匣袍褂料一套荷包四个蟒缎二疋漳绒二疋大巻八丝缎三疋小巻五丝缎三疋大荷包一对小荷包二对又加赏都通事一员䌷一疋缎一疋漳绒一疋黒漆木碗一件小荷包二对玻璃鼻烟壷一个且皇上亲入太庙行礼使臣叨蒙在午门前跪迎跪送圣驾加赏克食羊肉一方蒸糕一盘饽饽一盘时蒙赴国子监瞻仰文庙且常雩大祀天于圜丘皇上诣天坛齐宿使臣叨蒙在午门前跪送圣驾皇上礼成还宫又蒙在午门前跪迎圣驾加赏克食羊肉一方蒸糕一盘馒首一盘且皇上亲诣大高殿拈香使臣叨蒙在神武门外跪迎跪送圣驾加赏克食羊肉一方蒸糕一碟馒首一碟且皇上亲诣大高殿拈香使臣叨蒙在神武门外跪迎跪送圣驾且使臣奉献进贡方物而蒙照例赏赐正副使都通事土通事曁从人等衣帽等件且使臣等赴午门前祗领勅书恩赏此时将请圣安囘国等由详明礼部转达圣聪即蒙兪允又蒙命礼部转谕贡使囘国传知慰问国王平安之旨天语煌煌遵即叩头而退又蒙照例在礼部衙门赐下马宴在四驿馆赐上马宴其余公务如例完竣率同官生林世功得以囘国甲戌年有大里郡与那原村庐人谢敷筑登之亲云上马舰一只通船人数一十二名要到八重山载运公米那覇开洋陡遇飓风飘到定海洋面引导到驿叨蒙藩司照例赏赐粮米银钱等项仍驾原船得归本籍十二年癸酉叨蒙皇上客歳颁赐册立皇后併加上慈安皇太后慈禧皇太后徽号宝诏二道本年皇上颁赐亲裁政治併加上慈安端裕皇太后慈禧端佑皇太后徽号宝诏二道本年毛有斐续法司向麟趾而任法司本年有台湾府加义县之船一只长四丈二尺横一丈二尺人数二十六名漂到八重山岛入表郡祖纳村又有该府属内北路噶吗兰厅之船一只长八寻二尺横二寻二尺人数二十一名漂到与那国岛祖纳村随即除准其所请恤给物件外船上应用物件亦行颁给使驾各原船开洋囘国十三年甲戌特遣耳目官毛精长正议大夫蔡呈祚等捧表进贡前到福州欣逢皇太后四十万寿圣节候请海防官宪裁在柔远驿依照旧例一连七日念经祈福且贡使等自闽起程未到京师恭闻十二月初五日同治皇帝宾天正月二十日醇亲王咸丰皇帝之弟之子登极改元光绪等由既而自正副贡使至朝京都通事心丧二十七日自大笔者以下心丧七日且在闽琉球员伴恭悉大丧之信随同诸官在明伦堂擧哀行礼且礼部将同治皇帝宾天白诏光绪皇帝登极红诏各一道颁发琉球随存留通事依照旧例具备仗仪拜领返驿乙亥之年都通事恭捧白诏红诏囘国甲戌年有久志郡大鞁村六端帆马舰船一只人数共十二名要赴宫古岛装运贡米那覇开洋陡遇飓风伐损椇槓去吊货物吃尽米水任风漂流幸漂到江南省崇明县属内堡鎭洋面随蒙地方官除惠给米水外遣发査船二只坐驾老海者导进该县内港就县之后恤给饭粮蔬菜毎人分给袴一领筵一幅更发出査船三只坐老海者引导江苏省属内上海县河口其过洋之时幸逢公差査船二只火轮船一只引导入港就县之后地方官发给粮菜毎人分给棉衣一领其船人一名在彼地方染病身故随蒙赐棺埋葬且蒙修补船只造给樯绳之外发给米菜薪等项遣拨火轮船坐驾知海之辈该地开洋导到福州南台荷蒙布政司照例抚恤该难民等仍驾本船得归本籍又有国头郡边戸村九反帆马舰船一只人数一十名要赴宫古岛载运贡米那覇开洋陡遇逆风楫子杉板被波打漂伐断大樯小樯去吊货物随风漂流船上人等剪髪许愿幸飘到浙江省属内玉环厅随蒙地方官发给饭食毎人分给袴衣各一件修葺船只给帆樯楫给杉板绳子撰老海者坐驾本船该地开洋导到福州南台荷蒙布政司照例养赡该难民等仍驾本船得归本籍且进表已竣皇上赏赐主上蟒缎二疋大小绢笺四巻笔四匣墨四匣砚二方漆器四件玻璃器四件例蒙赐福字方但因皇上孝服未满不蒙其赐赏赐正使片金三件漳绒三件大巻五丝缎四疋小巻五丝缎四件大荷包一对小荷包四个赏赐副使片金二件漳绒二件大巻五丝缎三疋小巻五丝缎三件大荷包一对小荷包四个且皇后二月二十日宾天贡使及员役等依照同治皇帝宾天之例恭服心丧且自贡使至朝京都通事恭蒙恩赐白布各一瑞以爲丧服之备而于四驿馆皆装丧服仰向皇城三跪九叩头行擧哀之礼且除服一款依照前例以爲循行例应待终二十七日除丧但因官员等换顶夏帽减日除服且奉献进贡方物及官生囘国谢恩方物且自贡使至员从恭蒙依照旧例赏赐帽衣且蒙谒瞻文庙且于城内恩赐主上勅书及物件更赐贡使员役等物件且恭逢钦上同治皇帝尊谥礼成蒙颁寳诏诸事已毕贡使等跪请圣安囘国时蒙皇上命礼部转谕贡使囘国传知慰问国王平安天语煌煌遵即叩头而退且蒙遣使官员在四驿馆赏赐羊酒例蒙于礼部衙门赐下马宴于四驿舘赐上马宴但因孝服未满不赐两宴且瞻仰天颜一款密奉礼部钧谕今皇上现戴先皇帝先皇后孝服未行朝见之礼琉球使臣难以瞻仰天颜等因遵即遣拨阿口通事密行奉候奉钧谕今皇上百日孝服尚有未满琉球使臣只于午门之前跪请圣安直行囘国之处商议已悉等因业上京师不得瞻仰天颜心寔难安由是将及百日孝服已终之后奏请瞻仰天颜如何之处又复遗拨阿口通事再行候习密奉钧谕今皇上春秋幼稚虽终百日孝服不知起自何日亲摄政务以行朝见之礼耶兹仰稽天意今不准陪臣仰瞻寔出春秋幼稚未行朝见之礼也然因将其情由难以实谕托爲孝服未满等因夫既如此难以再禀续奉主客司牌今事同礼部所谕情由等因遵即心不得已只于午门之前跪请圣安囘国副使蔡呈祚在于徳州身故且奉海防官钧谕钦上皇后尊谥寳诏已下宜应在布政司衙门恭行奉承等因遵即存留通事依照旧例具备仗仪以行奉承且去年接贡船只未到闽省由是布政司爲其探査事即由漂风马舰船移咨本国知悉先据传译通事口称案査例无布政司爲探査贡船事移咨琉球但去年接贡船只有使臣坐驾其船庆贺皇上登极攸关匪軽是以督抚两阮因其船只未到会议奏闻除饬行布政司移咨琉球确行査探外移咨礼部饬行直隷及沿海各省徧行探査今琉球若无将接贡船只在国淹留之处及早咨覆不知开何事弊等语由是遣拨正使与力毛思聪将其事情逐细转达且今般恭蒙依照旧例颁赐宪书但因接贡船只未到闽省由漂风马舰船只捧带囘国丙子年有知念郡久高岛西铭十二端帆马舰一只通船一十二人要赴八重山装运贡米那覇开洋偶逢雨风勐起针路失方任风漂流幸见南岐外山漂到锭海洋面随陈其来歴报明其官府之外乞赐饭粮即蒙恤赐白米一斗併拨老海者坐驾原船引导五虎门到怡山院蒙闽安鎭老爷恤赐白米三斗送到南台地方随海防官将该难人等接领球官禀请布政司照例抚恤该难人等仍驾原船得归本国光绪元年乙亥毛凤来续法司向有恒而任法司二年丙子因去年接贡船只未到闽省布政司移行探问咨文本国知悉由是遣紫巾官向徳宏行其咨覆都通事蔡大鼎通事林世功评定所笔者主取向有源笔者向文度御物奉行假笔者武爲道亦跟去王世子尚典童名思徳金同治三年甲子八月初二日降诞父尚泰王母佐敷按司加那志童名思戸金号贤室附纪同治七年戊辰十一月十一日领中城郡并知行高千五百斛称中城王子今中城王子虽是领知行千斛而无用度之妨更因改迁殿籍极其浩费由是只赐知行千斛至其余五百斛见察后日而后赐之牟十一年壬申七月二十五日因将有尚典公移徒东宫之擧如前所准颁赐知行五百石十三年甲戌八月十二日加赐久米具志川郡惣地头职脚註尚清王嘉靖年间爲纹船使事遣天界寺月泉长老世名城主良仲到萨州年月不传又爲纹船使事遣薜氏贺章后曰江洲到萨州年月日不传尚永王万暦五年丁丑爲纹船使事遣天界寺修翁和尚到萨州月日不传万暦八年庚辰爲纹船使事遣普门寺和尚到萨州月日不传万暦十三年乙酉爲纹船使事遣天龙寺桃庵长老孟氏安谷屋亲云上宗春到大坂月日不传尚宁王万暦十九年辛卯爲纹船使事遣建善寺大龟和尚茂留味大屋子到萨州月日不传又爲纹船使事遣护国寺快雄座主大里大屋子到萨州年月不传万暦二十一年癸巳爲纹船使事遣天王寺菊隐长老金氏摩文仁亲方安恒到萨州赴京月日不传又爲纹船使事遣蔡氏中村渠筑登之亲云上政茂到萨州年月不传万暦三十七年己酉萨州太守家久公遣师征伐原是本国与萨州爲隣交纹船往来者至今百有余年奈信权臣邪名之言遂失聘问之礼由是桦山权左卫门平田太郎左卫门等奉命来伐小大难敌投诚而降王从彼师到于萨州至辛亥年王已囘国万暦三十八年庚戌爲问安尚宁王在萨州事遣马氏胜连亲云上良继到萨州翌年九月囘国本万暦三十八年萨州太守遣本田伊贺守等都鄙有章上下有分又遣阿多氏等均井地正经界而始爲赋税从此毎年纳贡于萨州永着爲例万暦三十九年辛亥家久公出赐琉球一纸目録此时鬼界大岛徳岛永良部与论始属萨州然彼五岛原系吾国管辖之地故容貌衣服迄今留与吾国无以相异本万暦三十九年爲禀明进贡王舅事竣囘国事遣毛氏池城亲方安頼到萨州又赴骏府其冬囘国万暦己酉安頼扈从尚宁王在萨州家久公遣伊势兵部少辅鎌田左京亮曰中国若闻中山爲我附庸嗣后不可以爲进贡当早遣安頼以爲纳款云由是从尚氏具志头王子朝盛囘国翌万暦四十年正月二十日安頼爲乞体恤遭难兼赎修贡职事奉命爲王舅同长史金应魁使者兪氏重光等坐驾楷船入闽赴京辛亥夏事竣归国即赴萨州复命又赴骏府以闻将军家康公而囘国本万暦四十年爲国质事遣金氏摩文仁亲方安恒六月到萨州翌年安恒沾病囘国嫡子松金安基代父留萨州癸丑十二月囘国松金奉萨州命与父倶赴萨州万暦四十年壬子爲国质事遣向氏伊江按司朝仲向氏羽地按司朝安到萨州至甲寅年囘国万暦四十一年癸丑爲年头使事遣马氏伊计亲云上良徳到萨州本年囘国年头使自此而始本万暦四十一年爲贺家久公诞生男子事遣向氏读谷山按司朝宜到萨州其秋囘国万暦四十二年甲寅爲国质事遣马氏国头按司正弥到萨州翌年大坂城起乱家久公奉将军命发兵征伐时正弥乞随军行即命正弥改爲倭貌赐名国头左马守而授与兵卒且赐甲一具足一大刀一脇指一铁鉋二鞍一镫一辔一行至半途兵乱早治回到麑府照例囘国本万暦四十二年爲国质事遣法司毛氏豊见城亲方盛续到萨州至丙辰年囘国本万暦四十二年爲国质事遣阿氏阿波根亲方守贤到萨州至丙辰年囘国万暦年间爲国质事遣向氏岛尻大里按司朝守到萨州年月不传万暦四十三年乙卯爲禀报谢恩使囘国事遣法司王舅马氏名护亲方良豊到萨州本年囘国本万暦四十三年爲禀明仙寿院住僧争讼事遣马氏中城亲云上良时六月到萨州八月囘国万暦四十四年丙辰爲十年质事遣尚豊公佐敷王子朝昌到萨州其冬任摄政囘国万暦四十五年丁巳爲年头使事遣向氏东风平亲方朝香到萨州事竣囘国本万暦四十五年爲使者事遣向氏具志川按司朝安到萨州不知爲何事而使万暦四十六年戊午爲贺家久公陞宰相事遣尚氏具志头王子朝诚到萨州四月囘国本万暦四十六年爲伸礼意事遣向氏越来亲方朝首春到萨州其秋囘国泰昌元年庚申爲弔祭惟新公薨事遣马氏伊计亲云上良徳到萨州四月囘国本泰昌元年爲弔祭国分御上薨事遣章氏安谷屋亲云上正胜到萨州翌年二月囘国本泰昌元年爲禀报尚宁王薨尚豊王即位事遣法司毛氏读谷山亲方盛韶到萨州翌年囘国尚豊王天启元年辛酉爲谢尚豊王即位事遣尚氏久米中城王子朝贞七月到萨州翌年四月囘国本天启元年爲使者事遣尚氏具志头筑登之亲云上朝寿到萨州月日不传未知爲何事而使天启二年壬戌爲年头使事遣毛氏兼城亲云上荣明到萨州其秋囘国天启三年癸亥爲年头使事遣毛氏豊见城亲方盛良到萨州本年囘国天启四年甲子爲年头使事遣向氏具志川按司朝安正月到萨州五月囘国本天启四年爲年头使事遣夏氏幸地亲方贤盈闵氏喜安入道蕃元等到萨州月日不传本天启四年爲捷报萧指挥来临事遣东氏座波里之氏亲云上政贞到萨州十月囘国天启五年乙丑爲年头使事佐敷理合赴萨州奈指挥未回由是先遣稻福聊抒年头之礼月日未传本天启五年爲年头使事遣佐敷到萨州未传姓名并月日天启六年丙寅爲年头使事遣法司孟氏今归仁亲方宗能到萨州月日不传本天启六年爲禀报贡船囘国海上逃乎贼难事遣才府津花波到萨州未传姓名并月日本天启六年爲国质事遣向氏东风平按司朝易到萨州至戊辰年囘国本天启六年爲恭候家久公久在江府事遣毛氏豊见城亲方盛良到萨州十一月囘国本天启六年爲弔祭西之丸公薨事遣翁氏照屋亲云上盛忠正月到萨州十月囘国本天启六年爲请乞鸠目钱事遣柳氏山城亲云上康延到萨州事竣囘国本天启六年爲禀报滞闽贡船一只囘国事遣阿氏富盛里主守通二月初九日到萨州其冬囘国天启七年丁卯爲年头使事遣向氏眞壁亲方朝长到萨州翌年囘国本天启七年爲贺家久公陞中纳言事遣尚氏金武王子朝贞二月到萨州十月囘国崇祯元年戊辰爲再乞琉球一纸目録事遣波上山頼翁法印年头使向氏玉城亲方朝智二月到萨州十月十八日囘国一纸目録原在本国偶爲逆徒被盗故遣使以请本崇祯元年爲捷报闵指挥来告皇帝登极事遣屋宜到萨州未传姓名并月日本崇祯元年爲恭候家久公在江府事遣客氏仪间金城亲云上义隆到萨州其秋囘国月日不传崇祯二年己巳爲年头使事遣毛氏中城亲方安续春到萨州其秋囘国本崇祯二年爲谢恩事遣尚氏金武王子朝贞到萨州先是琉球总高内现有不足而毎年凑补六千余石之赋税以纳萨州此时被免凑补故遣朝贞以谢月日不传本崇祯三年庚午爲年头使兼三年诘事遣法司向氏国头亲方朝致到萨州至壬申年囘国本崇祯三年爲恭候黄门公请待将军事遣稻福到萨州未传姓名并月日本崇祯三年爲禀报勅使将临本国并贡船货物请乞明春遣和船二只而搬运兼请医师以疗治尚恭公浦添王子之病事遣庄氏幸喜亲云上宗伦到萨州其秋同医师道意囘国崇祯四年辛未爲弔祭尚恭公浦添王子事太守公遣昌林寺和尚赐香奠银三十枚本崇祯四年爲年头使兼贺请待将军并忠元公贺礼且恭候太守公久在江府事遣向氏平安座亲云上朝上到萨州本年秋囘国崇祯五年壬申爲年头使事遣向氏豊见城按司朝荣二月到萨州十月二十九日囘国本崇祯五年爲年头使事遣向氏羽地按司朝泰二月到萨州十月囘国本崇祯五年爲年头使事遣马氏国头按司正弥到萨州翌年秋囘国本崇祯五年壬申爲贺纲久公诞生事遣向氏久米具志川王子朝盈十月到萨州随太守公翌年二月到江府五月回到萨州八月囘国崇祯六年癸酉爲捷报册封使来临事遣钱氏高安筑登之亲云上眞兴四月到萨州本年囘国崇祯七年甲戌爲谢礼待勅使者原出太守公之恩事遣尚文公佐敷王子朝益春到萨州此时太守公扈从将军在二条城即赴京都见朝将军家康公并中纳言家久公礼式全竣其冬囘国本崇祯七年爲年头使事遣尚氏金武王子朝贞二月到萨州随尚文公上京十二月囘国兼任大传本崇祯七年爲恭候太守公在京都兼贺光久公出痘事遣孙氏宇根亲云上嗣盛到萨州本年囘国本崇祯七年爲禀报勅定本国二年一贡事遣仪保到萨州本国往昔毎歳一贡后亦五年一贡去年题请蒙允二年一贡本崇祯七年爲问安尚文公佐敷王子朝益在萨州事遣阿氏津坚亲云上守满到萨州本年囘国崇祯八年乙亥爲年头使事遣毛氏读谷山亲方盛宜到萨州十一月囘国本崇祯八年爲慰问江府火灾事先遣蒙氏纟数里之氏亲云上宗正到萨州月日不传崇祯九年丙子爲年头使事遣向氏奥中村渠亲云上朝守五月到萨州十一月囘国崇祯十年丁丑爲年头使兼候家久公贵恙事遣尚氏具志川王子朝盈三月到萨州十一月囘国本崇祯十年爲贺家久公久在江府回到萨州事遣向氏神谷亲云上朝畅正月到萨州四月囘国本崇祯十年爲禀报贡船未回且明春将遣探船事先遣麻氏仪间筑登之眞时翌年正月到萨州二月囘国本崇祯十年爲护送南蛮人并器物事遣顾氏东风平筑登之亲云上助光同有马左近渡庆次掟并百姓五名到萨州转送长崎翌年囘国渡庆次村有南蛮人一名密密上岸且埋藏器物于水滨而其蛮船竟不知去处崇祯十一年戊寅为年头使事遣金氏具志头亲方朝房正月到萨州十月囘国本崇祯十一年爲问候岛原合战事先遣叶氏浦崎亲云上兼久二月到萨州三月二十一日囘国本崇祯十一年爲恭候家久公贵恙且岛原一战事遣尚氏金武王子朝贞二月十五日到萨州六月囘国本崇祯十一年爲慰问家久公薨事先遣麻氏与仪里之氏亲云上盛庸到萨州十月囘国本崇祯十一年爲慰问并弔祭家康公薨事遣向氏胜连按司朝盈圆觉寺复岩长老四月到萨州十月囘国本崇祯十一年爲庆贺光久公承祧事遣尚氏北谷王子朝秀法司毛氏豊见城亲方盛良六月到萨州朝秀翌年十月囘国盛良公事已多留在萨州至壬午九月囘国时破船而死本崇祯十一年爲禀明中国贸易甚难事遣符氏多嘉良亲云上宗常平氏福地亲云上重陈到萨州十一月囘国本崇祯十一年爲禀明被骗贸易银两事遣向氏岛尻中城亲云上朝寿到萨州即朝寿放于向岛至壬午年薨免囘国丙子崇祯九年正议大夫林国用赴闽上京时朝寿爲贸易事奉使入闽奈是歳大和公银十万两琉球公银二万两共计十二万两令买丝绸等物朝寿预知近来贸易至难而今以白银十二万两令买货物此其非力之所能及再三固辞而不被许带银到闽但见海贼甚多而外国通商亦以严禁当是之时无谋可施其所带银两将就带回司价佥曰琉球官员往商人家密看丝绸寄置牙行当临行时装载贡船事輙可成云由是役与司价自往商人家拣看丝绸明白固封寄在他家其银立券字与商人其丝绸等物渐渐搬移而收三分之一偶有人告状商人被拿捕丝绸被夺皆送收官府故司价遁去以避罪于是要讨収本银留滞于闽然而不能讨収至戊寅崇祯十一六月回国禀明此事本崇祯十一年为禀明宫古八重山法制并査切支丹宗事遣向氏浦添亲方朝利到萨州十二月二十一日回国时破船而死崇祯十二年己卯爲年头使事遣向氏读谷山按司朝宗二月到萨州十月囘国本年崇祯十二年爲进香黄门琴月公家久公一周忌之事遣马氏棚原亲云上良正到萨州九月囘国本年崇祯十二年爲请寛朝寿所带银两讨収以偿还年期事遣马氏大里亲方良安向氏仪保亲云上朝末到萨州朝末十一月初五日病死马氏大里亲方良安其秋囘国本年崇祯十二年爲恭候光久公久在江府事遣毛氏读谷山里之子亲云上盛代五月十八日到萨州其秋囘国本年崇祯十二年爲护送异国人事遣文氏宜寿次亲云上孝兴笔者明氏美里亲云上长治波照间首里大屋子平田与人等六月到萨州翌年三月二十七日囘国异国人二名坐驾小舟一只飘到八重山岛波照间村本年崇祯十二年爲贺太守公囘到萨州事遣红氏我谢筑殿正安六月到萨州八月囘国崇祯十三年庚辰爲年头使事遣向氏豊见城按司朝荣二月初九日到萨州十月十八日囘国本年崇祯十三年爲禀报査明飘至八重山异国人之由事遣向氏贺数亲云上朝充夏到萨州其秋囘国中国人十二名南蛮人六十五名坐驾海船一只飘到八重山纟数村撞巖搁破而淹毙外中国人二名南蛮人三名浮水上岸即遣使査明而事竣归朝本年崇祯十三年爲讣闻尚豊王薨事先遣潘氏伊差川筑殿齐通五月到萨州本年囘国本年崇祯十三年爲禀明尚贤王即位事遣尚氏具志川王子朝盈向氏越来亲方朝上七月到萨州翌年十一月囘国本年崇祯十三年爲进香琴月公三年囘忌事遣阿氏阿波根亲云上守眞四月初三日到萨州十一月二十四日囘国本年崇祯十三年爲护送玄也事遣座喜味到萨州姓名不传萨州人居住球国时有人将玄也学鬼利死丹法告于萨州由是萨州下命审问玄也然而未明白与在番奉行相议而解送焉本年崇祯十三年爲护送飘到南蛮人三名中国人二名事遣冯氏石川筑殿清苗与那岭窃按陶氏家谱本年照屋筑殿全贤爲护送南蛮人事奉命到萨州云尔由是孝之照屋赴萨州时改名与那岭也耶歴代已久不可得而详赴萨州因无顺风滞在大岛再遣智氏船越筑殿武则到彼岛同清苗相议毎小舟乙只装载南蛮人一名翌年二月十五日到萨州转送长崎本年囘国尚贤王崇祯十四年辛巳爲年头使事遣马氏伊计亲方良徳到萨州五月初二日囘国本年崇祯十四年爲捷报飘到八重山南蛮人开洋已去事遣牛氏又吉筑殿秀通到萨州事竣囘国崇祯十五年壬午爲年头使兼三年诘事遣法司章氏宜野湾亲方正成到萨州至甲申冬囘国三司官一员留在萨州三年自此而始本年崇祯十五年爲弔祭岛津式部头卒事遣惠氏久高亲云上友氏到萨州八月初三日囘国本年崇祯十五年爲捷报飘到八重山南蛮人之由事遣广氏友寄筑殿宗报五月到萨州事竣囘国中国人南蛮人坐船一只庚辰年五月飘到八重山数次乞米而不肯给密上田圃盗取稻米等物即令岛人以爲看守焉就掳岛人二名以求米粟无奈之何送米四斛以赎其人即见还免屡上岸騒扰地方由是捷报萨州其冬太守公遣澁谷四郎左衞门喜入吉兵衞同向氏读谷山按司朝宗章氏宜野湾亲方正成马氏大里亲方良安毛氏新城亲云上安成等坐海船赴彼岛本年崇祯十五年七月南蛮人当开船时打杀岛人一名且剏一妇女而开洋已去澁谷氏等辛巳春到彼岛已经査验其夏归回故遣使以禀报本年崇祯十五年爲禀报贡船一只未回且明春将遣探船事遣郭氏津花波筑殿正徳十月初四日到萨州翌年三月囘国本年崇祯十五年爲禀报异国小舟一只飘来宫古岛事遣毛氏泽岻亲方安则到萨州其秋囘国本年崇祯十五年爲谢尚贤王即位事遣向氏久米中城亲云上朝至四月到萨州八月囘国崇祯十六年癸未爲年头使事遣毛氏池城亲方安续到萨州十月二十日病卒本年崇祯十六年爲呈览审问案事遣宜寿次到萨州姓名未传去年有八重山妇女二人毒害汤田长右衞门即放于狱中以便审问今亦令在番并彼岛酋长再爲审问而其妇女一人若无罪由是以审问案呈览本年崇祯十六年爲贺家纲公将军长子诞生事遣尚氏金武王子朝贞五月到萨州随太守公翌年夏到江府其冬囘国本年崇祯十六年爲谢尚贤王即位兼贺又三郎公元服事遣马氏国头王子正则五月到萨州随太守公翌年夏到江府其冬囘国顺治元年甲申爲年头使兼三年诘事遣法司马氏大里亲方良安三月到萨州丙戌十月囘国本年顺治元年爲进香琴月公七年囘忌事遣毛氏保荣茂亲云上盛纪三月到萨州十月囘国本年顺治元年爲禀报大清定鼎事遣向氏摩文仁亲云上朝征七月十五日那覇出船陡逢飓风破船而死顺治二年乙酉爲年头使兼谢将军优待使臣且寄赐品物事遣向氏读谷山按司朝宗四月初十日到萨州转达翰书于江府十月囘国本年顺治二年爲捷报花指挥来临兼请借金银事遣红氏我谢筑殿正安到萨州五月囘国顺治三年丙戌爲年头使兼三年诘事遣法司向氏国头亲方朝季到萨州次年囘国本年顺治三年爲捷报闵指挥来临事遣能氏石川里之子宜秀六月到萨州本年囘国本年顺治三年爲请免八重山在番奉行赋银并法司三年诘兼请运粮船出洋搁破损系萨州事遣向氏平安座亲方朝畅七月到萨州翌年三月囘国王令国相等寄书阿多内膳正以题请而家老不肯听有一日马氏正则侍宴光久公时窃奏公深嘉正则忠顺之诫蒙充此三条事本年顺治三年爲禀明隆武相战未治以止遣发中国贸易银两事遣顾氏具志亲云上助光九月屡次开船因无顺风翌年二月到萨州赴江府九月囘国本年顺治三年爲呈览本国地图事遣李氏与那岭亲云上由恒东氏当山亲云上政尤六月到萨州十一月囘国本年顺治三年爲恭候光久公久在江府囘到萨州事遣石川筑殿到萨州未知姓名并月日本年顺治三年爲禀报进贡费银缺乏事遣比贺子到萨州未知姓名并月日顺治四年丁亥爲年头使兼谢蒙充法司三年诘并八重山在番赋银且粮船搁破损系萨州事遣向氏平安山亲方朝充到萨州翌年夏囘国本年顺治四年爲讣闻尚贤王薨且报贡船未囘事先遣任氏与那城筑殿之忠重到萨州翌年四月二十六日囘国尚质王顺治五年戊子爲年头使事遣阿氏具志头亲云上守满到萨州至庚寅年囘国马氏良益破船而死由是留滞萨州而囘本年顺治五年爲禀明尚质王即位事遣马氏国头王子正则章氏宜野湾亲方正成到萨州九月二十日囘国本年顺治五年爲贺久平公纲久公婚礼并犬追物事遣向氏岛添大里按司朝庸五月到萨州九月二十日囘国顺治六年己丑爲年头使事遣马氏名护亲方良益三月二十九日那覇开洋陡遭飓风破船而死本年顺治六年爲谢尚质王即位于太树公并太守公事遣尚氏具志川王子朝盈五月到萨州随太守公七月赴江府十一月囘到萨州翌年四月囘国本年顺治六年爲禀报大清定鼎事长史金正春照屋亲云上才府柳枝蕃牧志亲云上康延自长崎直赴江府翌年九月二十三日囘国甲申年河南贼李自成聚贼百万攻入京师崇祯皇帝自缢煤山身殉社稷李自成以纂寳位号大顺时山海关总兵呉三桂已借大清兵十万直抵京师杀尽贼类奉弔崇祯皇帝于是大清世祖章皇帝遂登寳位年号顺治弘光定位南京终焉清朝所灭亦隆武定位福建特遣指挥闵邦基诏谕中山因此国王遣王舅毛泰久长史金正春等入闽庆贺公事全竣出在琅崎外候风时闻贝勒将军攻灭隆武金正春同通事郑思善火长陈初源共三员始结发髻前住福州拜谒贝勒将军禀明球国投诚之情而后毛泰久等亦入福州谒见贝勒将军深蒙褒嘉贝勒将凯旋时令球使朝觐至丁亥年起身上京朝见皇帝钦赐袍挂靴等项并盛宴两次且命通事谢必振招抚国王谢必振捧勅书同球使囘到浦城县时山贼蜂起然阻归路且海贼攻入福州不能囘闽至戊子年才到福州己丑年附搭谢必振船五虎开洋陡遭飓风飘到萨州山川即太守公遣平田猎野助桂下记等访问中国革鼎之事又萨州遣官护送长崎査验时金正春与柳枝蕃二员直赴江府悉奏中国革鼎之事次年抵国本年顺治六年爲禀报中国变乱之事遣大夫蔡祚隆平川亲云上才府杜氏小波藏亲云上良盈七月十五日到萨州赴江府翌年四月囘国顺治七年庚寅爲年头使事遣马氏神谷亲云上良理到萨州翌年十月囘国本年顺治七年爲贺纲贵公诞生兼谢将军优待使臣且寄赐品物事遣马氏兼城亲方良正五月到萨州十一月囘国本年顺治七年爲进香琴月公十三囘忌事遣葛氏座喜味亲云上秀名到萨州事竣囘国本年顺治七年爲请寛偿还银两年期事遣法司向氏国头亲方朝季到萨州翌年四月囘国闵指挥偶临本国时无备接待之资无奈之何寄书萨州押当宫古八重山而借得银九千两要期六年以爲偿还然不能如期而还故遣使以爲请寛顺治八年辛卯爲年头使事遣章氏瀬底亲云上正信到萨州翌年冬囘国本年顺治八年爲捷报福建漳州船搁破八重山事遣班氏我那覇筑殿亲云上守荣同花城与人七月二十七日到萨州转送长崎翌年十月二十三日囘国顺治九年壬辰爲年头使事遣马氏名护亲方良纪四月到萨州翌年九月囘国本年顺治九年爲贺光久公陞少将纲久公陞侍从事遣向氏越来按司朝信夏到萨州其秋囘国本年顺治九年爲慰问将军家光公薨事遣金氏金武亲方安实四月二十五日到萨州转达书翰于江府十月囘国本年顺治九年爲庆贺将军家纲公膺袭封事遣尚氏北谷王子朝秀五月到萨州翌年二月二十二日病卒不达又癸巳年遣马氏国头王子正则五月到萨州随太守公九月十九日赴江府翌年三月囘国本年顺治九年爲捷报钦差讨还明印兼请乞遣庆贺使并借金银事遣毛氏泽岻亲云上安定八月到萨州翌年正月囘国十年癸巳爲年头使事遣毛氏保荣茂亲云上盛纪六月到萨州翌年十月囘国本年顺治九年爲禀报庆贺船囘国梅花津外逃乎贼难而归事遣章氏宜野湾亲云上正信同大夫蔡时春安室亲云上才府孙氏屋比久亲云上嗣元到萨州翌年春囘国本年顺治十年爲护送前年飘到八重山漳州人三十六名事遣长史郑思善上原通事亲云上在番笔者曹氏津波古筑殿之亲云上庆均同新纳佐左衞门竹内备前六月二十日到萨州转送长崎十月囘国顺治十一年甲午爲年头使兼谢将军优待使臣并寄赐品物事遣毛氏屋富祖亲方盛代六月到萨州转达书翰于江府翌年十月二十七日囘国顺治十二年乙未爲年头使事遣章氏安谷屋亲云上正房到萨州十月二十二日囘国本年顺治十二年爲谢恩事遣平氏当间亲云上重陈到萨州原是壬辰年重陈寄书于阿多内膳正以题请蒙允修造楷船三只毎年遣萨州月日不传本年顺治十二年爲禀明谢恩贡物军器兼贺纲久公入部事遣孙氏屋比久亲云上嗣元数次开船奈无顺风次年四月初一日到萨州五月囘国向氏朝贤爲贺入部事将到萨州因无顺风越年本国由是先使嗣元以爲恭贺顺治十三年丙申爲年头使事遣马氏国头王子正则到萨州十月囘国本年顺治十三年爲禀报探船到梅花津外闻海贼攻闽而囘事遣曁氏津花波亲云上喜体陈初源东风平通事到萨州十月囘国本年顺治十三年爲贺纲久公入部事遣向氏胜连按司朝贤到萨州十月二十一日囘国本年顺治十三年爲护送飘到八重山中国人男女三十一名事遣长史梁应材大岭亲云上翁氏仲村渠筑登之亲云上重昌同喜岛调兵衞和田甚兵衞八重山头大滨亲云上六月到萨州转送长崎翌年十一月囘国顺治十四年丁酉爲年头使事遣传氏安波根亲云上厚能六月初九日到萨州翌年十月十五日囘国本年顺治十四年爲慰问江府火灾兼贺光久公蒙赐安歇萨州事遣毛氏眞壁亲云上盛有五月到萨州十一月囘国本年顺治十四年荷蒙太守公遣高崎五右衞门山口仁兵衞赐本国掟条书其冬到国翌年六月那覇开洋赴萨州顺治十五年戊戌爲年头使事遣向氏羽地按司朝秀六月初十日到萨州庚子十月囘国顺治十六年己亥爲年头使兼贺纲贵公元服事遣夏氏稻福亲云上贤道六月十六日到萨州十月二十二日囘国太守公在江府贤道等不能交代仍授向氏朝秀而囘来本年顺治十六年爲弔祭纲久公令堂薨事遣马氏新城按司正陈到萨州其冬囘国本年顺治十六年爲谢太守公遣使赐本国掟条书兼请免合力银事遣法司马氏兼城亲方良正五月初十日到萨州九月二十七日囘国顺治十七年庚子爲年头使事遣向氏越来亲方朝诚二月十四日到萨州翌年秋囘国本年顺治十七年爲朝觐事尚贞公中城王子朝周到萨州礼式全竣翌年冬囘国本年顺治十七年爲捷报王城囘禄事遣曁氏津花波亲云上喜体正月到萨州四月囘国本年顺治十七年爲问安尚贞公中城王子朝周在萨州事遣东氏知念亲云上政兴七月十五日到萨州翌年四月初九日囘国本年顺治十七年爲捷报阿兰陀船搁破八重山与那国事遣梅氏长滨亲云上宗重石垣与人川平与人到萨州翌年四月囘国顺治十八年辛丑爲年头使事遣向氏岛尻大里亲方朝诚七月初八日到萨州翌年九月二十八日囘国本年顺治十八年荷蒙太守公深恤王城囘禄以免球国一年赋税于两年本年顺治十八年爲禀报王城囘禄以建宫殿事遣向氏羽地按司朝秀到萨州翌年十一月囘国本年顺治十八年爲问安尚贞公中城王子朝周在萨州事遣东氏座波亲云上政武五月到萨州九月二十九日囘国本年顺治十八年爲运送阿兰陀抛物事遣蔡氏岛袋亲云上政相同笔者大田清右衞门入表首里大屋子到萨州转送长崎九月囘国康熙元年壬寅爲年头使事遣毛氏眞壁亲云上盛有五月到萨州十月二十五日囘国本年康熙元年爲谢尚贞公中城王子朝周入觐蒙礼待甚优并被免球国一年赋税事遣向氏摩文仁亲方朝维五月到萨州九月囘国本年康熙元年爲进香琴月公二十五年囘忌事遣毛氏池城亲云上安宪夏到萨州其秋囘国康熙二年癸卯爲年头使事遣毛氏具志头亲云上安统到萨州翌年九月囘国本年康熙二年爲捷报册封使来临兼请乞贡物并送勅使物件事遣顾氏上江洲亲云上助丰七月二十八日到萨州十月十一日囘国本年康熙二年爲禀明谕祭开读等礼全竣并异国船搁破宫古岛池麻外事遣毛氏保荣茂亲方盛纪八月到萨州十月囘国本年康熙二年爲禀明福建海贼稍靖而庆贺使囘国事遣戴氏前田筑登之亲云上元亲八月到萨州九月十五日囘国去癸巳年庆贺使将归本国时福建贼船乱入港口絶难往来由是逗留中国今年附搭王守备船而归国本年康熙二年爲运送飘来宫古岛物件事遣高氏今归仁亲云上宗将蔡氏小桥川亲云上由政同附衆长仓源次宫古在番乐氏兼城亲云上永昌岑氏与那城筑登之亲云上宗治居氏知念筑登之方常并宫古头平良亲云上七月到萨州转送长崎十月囘国异国船搁破宫古岛池麻西屿而无人死骸但在大炮铁钧等物于水中即令民人捞获以爲运解康熙三年甲辰爲年头使事遣马氏国头王子正则到萨州翌年九月初十日囘国本年康熙三年爲捷报册封使囘去事遣雍氏浦崎亲云上兴宪正月到萨州四月二十一日囘国本年康熙三年爲谢礼待勅使者原出太守公之恩事遣尚氏大里王子朝亮七月十三日到萨州翌年四月十九日囘国康熙四年乙巳爲年头使事遣翁氏与那原亲云上忠义五月十八日到萨州翌年十一月十五日囘国本年康熙四年爲禀报癸卯年谢恩王舅囘国并庆贺船搁破梅花津事遣夏氏具志川亲云上贤忠势头红氏伊野波亲云上正安七月到萨州十月囘国本年康熙四年爲捷报中国船飘到本国事遣眞氏与那覇筑登之亲云上实继到萨州事竣囘国康熙五年丙午爲年头使事遣翁氏小禄亲云上盛仲六月初七日到萨州翌年六月初七日病死本年康熙五年爲贺纲久公翁主出嫁事遣顾氏上江洲亲云上助丰五月二十六日到萨州九月囘国本年康熙五年爲护送庆贺船搁破时盗取金壶以毒人命并系其事者九名事遣翁氏仲地亲云上重昌曹氏津波古亲云上庆均禄氏良安季寛六月到萨州十一月十五日囘国本年康熙五年爲护送系于盗取金壶以毒人命者十名事遣伊氏纟满亲云上忠祐八月初七日到萨州十一月十五日囘国去甲辰年庆贺船搁破梅花津此时有人盗金壶恐将败露竟以毒害人命至丙午年春令进贡使审问其事略知犯法毒害人命者然不可得而详其夏庆贺人员囘来由是忠祐带系其谋事者赴萨州以便审问六年丁未爲年头使事遣毛氏池城亲方安宪六月初十日到萨州翌年十一月初二日囘国本年康煕六年为禀明事遣尚氏大里王子朝亮六月到萨州翌年十月初七日回国本年康熙六年爲读诵中国囘文事遣金元选多嘉良通事到萨州至乙酉年秋囘国本年康熙六年爲慰问江府火灾事遣向氏大工廻亲云上朝位三月到萨州十二月囘国兼任尚氏朝秀附役本年康熙六年爲贺萨州翁主出嫁事遣尚氏羽地王子朝秀因无顺风翌年三月到萨州十二月囘国康熙七年戊申爲年头使事遣夏氏幸地亲方贤道六月初三日到萨州翌年十月初七日囘国本年康熙七年爲贺纲贵公元服并陞四位侍従事遣向氏金武按司朝兴七月十四日到萨州翌年四月囘国本年康熙七年爲讣闻尚质王薨事先遣孙氏屋比久筑登之亲云上嗣满十二月到萨州翌年四月二十一日囘国脚註尚泰王道光二十八年戊申之夏御两殿様遣新纳直助殿安慰王上居丧且赏赐物件其所坐船只四月十四日那覇下碇至六月二十七日那覇开行本年道光二十八年遣向氏翁长亲方朝典庆贺年头兼贺太守公因爲琉球有佛英夷人逗留且巡察其辖下海岸防堵指挥御夷之术蒙详准免赴江府延至今秋又因盛姫君様薨逝安慰太守公少将公又因慈徳院様百囘忌贤章院様二十五年囘忌寳镜院様三年囘忌恭进香仪又谢去年毛氏喜舎场亲云上盛纲所坐船只漂到五岛以爲萨州照料之烦又谢萨州蒙备由详准除鼈爪玳瑁外将其余华物运卖萨州又谢上届戌年册封之时所借银两尚有未还清者蒙太守公着令限于客歳以行奉还更将所剩者俟到今年全数还清六月初十日到萨州翌年九月初三日囘国本年道光二十八年爲禀报进贡全竣囘国事遣耳目官向氏野村亲云上朝宜七月二十五日到萨州九月二十一日囘国道光二十九年己酉遣向氏识名亲方朝显庆贺年头又因寛之助様夭亡慰问太守様少将様御前様安否又因太信院様十七囘忌恭进香仪又谢下届戌年因有遣使于江府之擧叨蒙萨州赐借银子八千两又谢因逗留佛夷摘囘本国遣拨王子以致谢礼乃蒙详准加遣马舰二只又谢因遣使于江府曁近有册封大典爲辨其需除将加烧黒糖二十五万觔如前所许运卖萨州外蒙准起于今年以至前下届五年额外运卖二十五万觔又谢上届戌年册封之时所借银两尚有未还清者蒙着令于去年之内以行奉还将其所剩者起于今年以至下届三年分年奉纳五月十九日到萨州翌年九月十三日囘国本年道光二十九年爲去秋佛夷囘国恭告其由併行谢礼事遣马克仁国头王子正秀五月二十一日到于萨州夫该国头佛夷逗留之时有该国大总兵等领船三只到运天港多方申告値洋难之事正在国家废兴之间王深恐之特降明旨廷议具文使该国头假总理官之名到大总兵船请辞并种种以理告之该大总兵等从其所请一共三只连䑸囘去至于去秋遣拨船只撤囘所留佛夷并无烦难之事由是该国头叨蒙太守公嘉其勤劳面赐小腰刀一把本年九月初五日囘国道光三十年庚戌遣向氏奥武亲方朝昇庆贺年头兼行贺谢典礼併奉候安否奉进香仪等事六月初五日到萨州翌年闰八月二十日囘国本年道光三十年遣正使尚氏玉川王子朝达于江府恭谢准充王上即位兼行贺谢典礼于萨州六月初十日到萨州八月二十一日扈从太守公起程十月三十日到江戸翌年二月十七日囘萨州四月十三日囘国本年道光三十年爲前事遣副使向氏野村亲方朝宜于江府六月初十日到萨州八月二十一日起程十月三十日到江戸翌年二月十七日囘萨州四月十六日囘国本年道光三十年命賛议官毛氏我谢亲云上盛纪兼谢主上居丧以来萨州遣使慰问安否颁赐物件并香银六月初十日到萨州八月二十一日起程十月三十日到江戸翌年二月十七日囘萨州四月十三日囘国本年道光三十年爲禀报贡典全竣囘国事遣耳目官向氏伊是名亲云上朝宪八月初一日到萨州九月十三日囘国咸丰元年辛亥遣向氏垣花亲方朝范庆贺年头兼谢嘱免所加赋米及爲国照料恩典併奉候安否六月十六日到萨州翌年九月初二日囘国本年咸丰元年夏遣向氏高志保亲方朝昌于萨州恭谢去年遣使江戸之事六月十一日到萨州翌年五月十九日囘国咸豊二年壬子遣毛氏胜连亲方盛记庆贺年头兼行贺谢进香等事六月十六日到萨州翌年九月十六日囘国本年咸丰二年爲禀报贡典全竣囘国事遣王舅夏氏摩文仁亲方贤由六月初八日到萨州九月十七日囘国咸豊三年癸丑遣向氏具志川亲方朝副庆贺年头兼行诸凡谢礼併进香等事七月初四日到萨州翌年九月初一日开船驶到洋中船身损漏初三日收到大岛固行修理尚恐船身就弱难以渉洋乃令原船先囘乙卯二月初六日坐驾迎船囘国本年咸丰三年爲禀报赴闽请谕公竣囘国事遣王舅马氏小禄亲方良忠八月十七日到萨州十月二十四日囘国咸豊四年甲寅遣毛氏嘉手纳亲方盛方庆贺年头兼行贺谢典礼併奉候安否等事六月十二日到萨州翌年九月十四日囘国本年咸丰四年爲禀报贡典全竣囘国併请遣使进贡兼谢皇上钦赐御书匾额事遣毛氏谱久村亲云上安章七月三十日到萨州九月十一日囘国咸豊五年乙卯特遣尚氏玉川王子朝达恭贺宰相公告老太守公继统大典五月二十一日到萨州九月二十五日囘国本年咸豊五年特遣向氏高岭亲方朝行详明旧年有亚米理干国提督到国发出箇条强求押印总理官布政官自料固执不允势必害及于国乃不得已押印交之等情二月二十五日到萨州四月十七日囘国使者临行之前萨州移文曰前项事情会已报明不必遣使等因但其文未到朝行先到萨州所捧国翰不行呈进本年咸丰五年遣东氏浦崎亲方政种庆贺年头兼行谢礼併请安进香等事五月二十三日到萨州翌年九月二十四日开船驶到洋中陡逢飓风漂到八重山岛冲礁撃碎丁巳四月十三日坐驾迎船囘国本年咸丰五年特遣武氏渡名喜亲方宗珍详明佛朗西国提督到国发出箇条强求押印总理官布政官具由固辞不肯听从正在执官将斩之际乃不得已押印交之等情奈风尘失期至翌年三月十六日到萨州九月二十七日囘国咸豊六年丙辰遣向氏松岛亲方朝详庆贺年头兼行贺谢併请安进香等事七月十九日到萨州翌年九月十九日囘国本年咸丰六年有进贡兼谢钦赐御书匾额使臣紫巾官向氏久手坚亲方朝救正议大夫毛克进与仪亲云上等事竣闽囘之时因风不顺漂到萨州随即奉命与诸使者一同进城详明使务完竣情由九月二十七日囘国咸豊七年丁巳遣夏氏摩文仁亲方贤由庆贺年头兼行贺谢併请安进香等事闰五月二十日到于萨州翌年九月十四日囘国本年咸丰七年特遣向氏恩河亲方朝恒请宥旧年秋所遣头贰两号贡船自闽囘时偶逢暴风抛弃萨州公项之罪併请购铜觔以辨闽省要用八月二十六日到萨州十月十一日囘国咸豊八年戊午遣向氏嘉味田亲方朝亮庆贺年头兼行贺谢进香等事五月二十四日到萨州翌年十月二十一日囘国本年咸丰八年爲禀报贡典全竣囘国事遣向氏宜野湾亲方朝保所坐船只漂流各处十月十四日到于萨州翌年三月二十五日囘国本年咸丰八年爲贺公方様即位併伸其贺于麑府事遣正使尚氏伊江王子朝忠五月二十七日到于萨州时逢江府多事寛延贺期九月二十六日囘国本年咸丰八年爲贺公方様即位事遣副使马氏与那原亲方良恭五月三十日到于萨州时逢江府多事寛延贺期九月二十六日囘国咸豊九年己未遣马氏宫平亲方良义庆贺年头兼行贺谢请安进香等事六月十四日到萨州翌年九月二十四日到国本年咸丰九年特遣马氏国头王子正秀恭贺太守公继统大典兼行诸凡贺礼六月初十日到萨州十月二十一日囘国本年咸丰九年因顺圣院様薨逝特遣向氏本部按司朝章恭进香仪六月初十日到萨州十月初六日囘国本年咸丰九年因顺圣院様薨逝特遣圆觉寺单传长老奉行祭吊八月二十一日到萨州十一月初二日囘国本年咸丰九年因顺圣院様薨逝特遣向氏喜友名亲云上朝长慰问太守公安否六月初十日到萨州十月十一日囘国咸豊十年庚申遣向氏安村亲方朝昌庆贺年头兼行贺谢进香等事五月二十八日到萨州翌年九月二十四日囘国本年咸丰十年爲禀报贡典全竣囘国事遣向氏兼城亲云上朝义七月二十六日到萨州九月二十七日囘国本年咸丰十年因金刚定院様薨逝特遣向氏大村按司朝宪恭进香仪又遣圆觉寺玉僊长老奉行吊祭又遣马氏边土名亲云上正蕃请问安否五月二十九日到萨州九月二十四日囘国咸豊十一年辛酉遣向氏高岭亲方朝行庆贺年头兼行贺谢併进香等事六月十一日到萨州翌年八月十日在州病故同治元年壬戌遣翁氏伊舎堂亲方盛喜庆贺年头兼行贺谢併候安进香等事六月十日到萨州翌年十一月初一日囘国本年同治元年贡使耳目官向氏奥武亲云上朝康正议大夫郑徳润屋富祖亲云上及护送船员役梁超羣安庆名亲云上銭氏田里筑登之亲云上兼贤等闽囘之时因风不顺漂到萨州而贡使奉命同诸使者进朝禀报中华事务更自备仪物以爲奉献九月初八日各坐驾原船囘国同治二年癸亥遣向氏宇地原亲方朝眞庆贺年头兼行贺谢併候安等事六月十八日到萨州翌年十月初二日囘国本年同治二年爲贺三郎公恭蒙褒赐白劒顺圣院公恭蒙追赐权中纳言从三位等爵併谢俯赐照料撤囘佛人事遣尚氏与那城王子朝纪六月十六日到萨州九月二十三日囘国时有异船七只到来前滨起兵相战乃异人将所漂头号贡船王子所驾船只及春楷船夏运送船放砲打破该各船人等正在惊恐之秋更该异人等坐驾杉一只发棹盪来由是该船人等事系仓卒空身徒手或坐驾杉板或浮去水上迯走矶御茶屋前面方得活命又即该异人将前项贡船等四只放火烧吊使球人失所太守公听其情由惠给造船费需曁货物价金五千两本年同治二年有异人到来萨州起不义之师放火于上町以烧人家且所净光明寺及蒸气公船亦一连延烧太守公甚抱忧虑由是遣飞脚使马氏翁长亲云上良畅奉候安否十二月初六日到萨州翌年三月六日囘国本年同治二年异人有事萨州王上爲萨州得安事命官告祷于七社神宫更将御守札奉献萨州同治三年甲子年遣向氏大宜见亲方朝救庆贺年头兼行贺礼谢礼进香等事六月初六日到萨州翌年九月十六日囘国本年同治三年禀报进贡全竣囘国使者向氏森山亲云上朝昇所驾船只在于那覇港内逢着暴风已沈水中尽失旅装从此欲再辨行装乃俟日延时遂失开洋之期由是着越年赴倭乙丑同治四年五月二十一日那覇港开船至于山川沖礁损坏由陆路到萨州九月十九日囘国同治四年乙丑遣向氏松堂亲方朝宪庆贺年头兼行贺谢进香等事又谢因太子様诞生太守様中将様颁赐物件又谢因佐敷按司加那志薨逝太守様遣使于琉舘赐下香仪银更爲问安否颁给物件翌年十月十日囘国本年同治四年爲禀报庆贺事竣囘国事遣正议大夫毛氏立津亲云上克述七月初六日到萨州九月十九日囘国此时因王舅马氏金武亲方良智在闽病故遣去正议大夫同治五年丙寅遣向氏富里亲方朝显庆贺年头兼行贺礼谢礼进香等事六月初七日到萨州翌年九月二十九日囘国本年同治五年爲禀明册使临国事遣飞船使毛氏新城亲云上安保七月十四日到萨州九月囘国之时漂到久米仲里郡洋面冲礁破船其人数内一人登岸活命其余在洋淹死其十七名因有尸身流来就地埋葬本年同治五年爲禀明谕祭併册礼全竣事特遣使者马氏外间亲方正宪前赴萨州翌年二月二十日到萨州九月十六日囘国同治六年丁卯爲庆贺年头兼谢诸凡恩典奉候安否恭进香仪事遣向氏川平亲方朝范六月十五日到萨州翌年九月八日囘国本年同治六年爲贺天朝赐太守様马匹事遣尚氏具志川王子朝敷六月十三日到萨州九月二十九日囘国本年同治六年爲恭谢册封诸凡典礼全竣事遣尚氏豊见城王子朝尊六月十四日到萨州十月十二日囘国本年同治六年爲禀明进贡事竣囘国事遣贡使东氏津波古亲方政正七月十六日到萨州十月初八日囘国同治七年戊辰因京都边戒不靖主上仰愿萨州永得盘石之治乃降谕旨祷告七社各神其时或有圣驾亲临或有遣王子或有遣按司自各官员至士筑登之座敷共行陪祷又饬禅家圣家僧等告祷佛神且着在于七社宫以行祷告此日停止狱所审问以及杀生等事既而遣向氏幸地亲云上朝常将其所祷之札奉献萨州三月三十日到萨州九月八日囘国本年同治七年遣向氏小波津亲方朝睦庆贺年头兼行贺谢併进香等事七月五日到萨州翌年九月十九日囘国本年同治七年爲禀报谢恩全竣囘国事遣王舅马氏与那原亲方良恭六月十五日到萨州九月十四日囘国本年同治七年爲禀报贡典全竣囘国事遣耳目官毛氏胜连亲方盛珍六月十二日到萨州九月十四日囘国本年同治七年叨蒙萨州永免本国储君入朝萨州其所奉谕旨记之于左谕曰今般琉球国储君例应入朝本州但今该国财乏民劳难备行装故加恩惠一世嘱免其入朝矣宜应克行国政到使国富民安而又待至来夏遣差亲王子代谢免朝且该储君自来年起依照向例奉备书翰庆贺年头实出于怀柔国王之至意宜汝与那原亲方囘国之后传知国王以及官民仰感深仁来夏遣使谢恩一款虽蒙命令但因本国近年屡遣王子多费国项又蒙大开恩路停止来夏遣使延至于下届午年至于庆贺年头之事又蒙延至于其年同治八年己巳遣向氏浦添亲方朝昭庆贺年头兼行贺谢併进香等事六月八日到萨州翌年十月十二日囘国同治九年庚午遣翁氏玉城亲方盛宜庆贺年头兼行诸凡贺谢併因闻得大君加那志薨逝之时从四位様从三位様遣使于国颁赐币银物件慰问主上安否叩谢其礼该盛宜染病身故时因毛氏富川亲方盛奎扈从尚氏今归仁王子朝敷留在萨州补充盛宜后缺翌年九月二十五日囘国本年同治九年遣尚氏今归仁王子朝敷爲中城王子代谢免朝且命法司官向氏宜野湾亲方朝保附从王子六月二十二日到萨州十月十一日囘国本年同治九年爲禀报贡典全竣囘国事遣耳目官向氏富岛亲云上朝直六月二十三日到萨州十月十五日囘国同治十年辛未爲庆贺年头兼行诸凡贺礼事遣毛氏池城亲方安规七月初三日到萨州翌年十月朔日囘国本年同治十年爲贺天朝赐赠权中纳言様从一位事遣向氏与那覇亲方朝完七月初八日到萨州十月十一日囘国本年同治十年爲请禁异人搭驾风帆船来到本国事遣马氏与那原亲云上良杰七月初二日到萨州九月二十二日囘国同治十一年壬申遣毛氏豊见城亲方盛纲庆贺年头兼行贺谢等事六月十四日前赴萨州翌年五月十一日囘国本年同治十一年爲从四位公从三位公蒙宣下且从三位公蒙准分家于御赏典十万石之内颁赐五万石以爲世禄既有私下之贺且有从四位公陞从三位之贺事故遣向氏安室亲分朝蕃六月到萨州十月十四日囘国本年同治十一年停止遣使萨州详报华事之擧本年同治十一年爲倭国因王政一新行贺候安事宜及早代主上遣王子一员法司一员前抵朝廷等因出檄发示故遣正使尚健伊江王子朝直副使向有恒宜野湾亲方朝保七月二十七日到萨州九月三日抵于东京十月二十五日囘到萨州翌年二月初五日囘国同治十二年癸酉爲庆贺年头及天长节事特命马氏与那原亲云上良杰连紫冠充使者三月二十七日到萨州五月初三日到东京此年经命东氏津波古亲方政正充爲年头使者但因御锁官与那原亲云上惯熟东京公务乃命良杰改充其使翌年五月十八日囘国本年同治十二年爲仰请东京官宪主裁事特遣法司官向氏浦添亲方朝昭五月初七日到萨州六月初八日到东京十一月初八日归州十二月初六日囘国同治十三年甲戌爲庆贺年头及天长节事遣东氏津波古亲方政正二月二十三日前赴萨州三月二十六日到于东京翌年五月二十七日囘国光绪元年乙亥因客歳腊月东京政府传召法司官一员及与那原亲方一名遣去法司官毛氏池城亲方安规马氏与那原亲方良杰等本年光绪元年正月二十三日前赴萨州二月十一日到于东京六月初八日囘国此时御锁官向氏幸地亲云上朝常跟去本年光绪元年遣向氏高安亲方朝崇庆贺年头兼贺天长纪元等节三月十八日前赴萨州四月初八日到于东京翌年十月初七日囘国本年光绪元年有朝官来到本国云进贡天朝庆贺登极请封王爵等典概行停止更改革政法等由随将依旧擧行之处频行请辞不得听从因此爲哀请政府事遣法司官毛氏池城亲方安规八月十五日前赴萨州九月初三日到于东京此时马氏与那原亲方良杰度支官向氏幸地亲方朝常御锁官向氏喜屋武亲云上朝扶日帐主取向氏内间亲云上朝直度支官吟味役翁氏亲里亲云上盛英等跟去因有公务马氏与那原亲方良杰向氏内间亲云上朝直子年光绪二闰五月囘国向氏幸地亲方朝常其六月囘国翁氏亲里亲云上盛英其十二月囘国且马氏与那原亲方良杰因有公务其八月又复上京本年光绪元年因日本政府痛恶本国人民漂到台湾受其杀害遣兵征伐遣尚氏今归仁王子朝敷代爲行谢九月二十四日前赴萨州十月二十日到于东京翌年正月二十九日囘国光绪二年丙子爲前赴东京再行哀请事遣拨向氏大宜味亲方朝救三月二十九日前赴萨州四月二十一日到于东京本年光绪二年禀请东京事情不准所请之处报明本国由是爲再请事遣拨法司官毛氏富川亲方盛奎八月初九日前赴萨州九月朔日到于东京此时日帐主取向氏伊江亲云上朝重亦奉命跟去本年光绪二年年头使者曁天长节纪元节庆贺使向氏富盛亲方朝直二月初八日前赴萨州三月二十三日到于东京尚益王康煕四十八年己丑爲年头使事遣马氏与那原亲方良昌七月二十八日到萨州翌年十一月初八日囘国本年康煕四十八年爲讣闻尚贞王薨事先遣温氏森山亲云上绍喜七月二十八日到萨州十一月初一日囘国本年爲慰问将军纲吉公薨事先遣向氏大宜见亲方朝楷七月二十一日赴萨州転达书翰于江府翌年三月二十二日囘国本年康煕四十八年爲慰问浄光院将军纲吉公妃薨事遣毛氏伊良皆亲云上盛诚八月十五日到萨州十一月初六日囘国本年康煕四十八年爲禀明尚益王即位事遣向氏今帰仁按司朝季九月十二日到萨州十一月初六日囘国本年康煕四十八年爲慰问鸟井播摩守殿夫人纲久公女薨事先遣向氏国吉亲云上朝祥八月十一日到萨州十一月初六日囘国本年康煕四十八年爲捷报贡船搁破伊平屋岛事先遣毛氏有铭亲云上盛智八月二十二日到萨州十月二十九日囘国本年康煕四十八年爲捷报玉城回禄兼请借米三千斛事先遣武氏奥原筑登之亲云上崇満十二月初五日到萨州翌年三月二十八日囘国本年康煕四十八年爲禀报已借大岛贡米并偿还年期事遣麻氏田头筑登之亲云上眞仲翌年二月二十三日自大岛直到萨州三月三十日囘国本国大饥遣眞仲等求米道岛已到大岛与彼岛在番相议借得投纳萨州之米而明氏长昌运解其米而来眞仲直到萨州以爲禀报本年康煕四十八年荷蒙吉贵公遣富山清右卫门恤问尚益王丁忧并寄赐品物十一月初三日到国翌年七月初二日那覇开洋赴萨州康煕四十九年庚寅爲年头使并进香太玄院公七年回忌事遣向氏与古田亲方朝上八月十七日到萨州癸巳年三月初五日囘国毛氏安満因无顺风越年本国由是留帯萨州且壬辰年爲副使将赴江府再以逗留而有江府之命延至甲午年赴江府故今番囘国本年康煕四十九年爲禀明玉城回禄以建宫殿事遣向氏伊江按司朝嘉七月十八日到萨州十一月初十日囘国本年康煕四十九年爲赈済饯民事太守公赐白银二万両旧年大风七次十月台风最大国中饥馑王命发仓廪而周済人民然入春饥甚民已饿殍以闻于萨州由是吉贵公赐白银以爲赈済本年康煕四十九年爲庆贺将军家宣公膺袭封事遣正使尚氏美里王子朝祯七月初九日到萨州随太守公十一月十一日到江府翌年二月十六日回到萨州三月二十二日囘国本年康煕四十九年爲贺锅三郎公元服改称又三郎忠休事遣翁氏富盛亲方盛富七月初九日到萨州以赴江府翌年三月二十二日囘国兼任庆贺副使本年康煕四十九年爲谢太守公命中神七右卫门弔祭尚贞王并赐奠仪事遣孟氏志坚原亲云上宗相七月初九日到萨州以赴江府翌年三月二十二日囘国兼任庆贺賛议官本年康煕四十九年爲谢尚益王即位于太树公并太守公事遣正使尚氏豊见城王子朝匡七月初九日到萨州随太守公十一月十一日到江府翌年二月十六日回到萨州三月二十二日囘国本年康煕四十九年爲谢赐银救饿事遣毛氏与座亲方安好七月初九日到萨州以赴江府翌年三月二十二日囘国兼任谢恩副使本年康煕四十九年爲谢太守公遣使恤述问尚益王并赐品物事遣毛氏新城亲云上安房七月初九日到萨州以赴江府翌年三月二十二日囘国兼任谢恩賛议官本年康煕四十九年爲禀报进贡使囘国事遣耳目官向氏福地亲云上朝贵七月十五日到萨州十一月初十日囘国本年康煕四十九年爲禀明法司毛氏池城亲方安倚卒并请补欠员事遣武氏眞境名筑登之亲云上崇信闰七月十七日到萨州九月二十三日囘国时马氏幸地亲方良象将告老致仕毛氏池城亲方安倚病死由是遣使以便请补欠员康煕五十年辛卯爲年头使事遣毛氏嵩原亲方安満那覇开洋陡逢逆风而帰朝翌年五月十五日到萨州十一月二十一日囘国本年康煕五十年爲捷报在番奉行清水弥兵卫卒事遣赵氏山川筑登之宗明三月初六日到萨州四月初八日囘国本年康煕五十年爲贺吉贵公陞中将事遣尚氏与那城王子朝直因无顺风翌年五月十七日到萨州至癸巳三月初五日囘国前遣尚氏美里王子朝祯六月那覇开洋已到読谷山外陡遭飓风破船溺卒而未达复遣朝直康煕五十一年壬辰爲年头使事遣向氏今帰仁亲方朝哲八月初四日到萨州翌年十一月十四日囘国本年康煕五十一年爲贺吉贵公蒙赐安歇萨州事遣向氏前川亲方朝邑八月十三日到萨州十一月二十二日囘国本年康煕五十一年爲请乞改爲元银色兼贺又三郎公出痘事遣毛氏保英茂亲方盛祐七月二十九日到萨州十一月二十一日囘国本年康煕五十一年爲谢将军优待使臣且寄赐品物事遣金氏上间亲方安通六月初十日赴萨州転达书翰于江府翌年三月初一日囘国本年康煕五十一年爲谢将军优待使臣且寄赐品物者原出吉贵公之恩事遣马氏名护亲方良直七月二十三日到萨州十一月二十六日囘国原爲贺又三郎公出痘事到萨州然有家老令転爲谢礼使而贺出痘事授毛氏盛祐其谢礼使自此而始本年康煕五十一年爲慰问并弔祭阳和院光久公妃薨事遣毛氏池城亲方安本七月二十九日到萨州十一月二十五日囘国本年康煕五十一年爲慰问并弔祭智性院光久公女薨事遣夏氏兼城亲云上贤年七月二十九日到萨州十一月二十一日囘国本年康煕五十一年荷蒙吉贵公许国王称中山王本国与萨州爲聘问时自昔以来皆称中山王至崇祯九年奉萨州命改称国司本年康煕五十一年荷蒙吉贵公赐材木壹万九千五百二十五本先年因修造御书院材木欠乏具求买萨州由是吉贵公深恤王城回禄以恩赐焉本年康煕五十一年爲讣闻尚益王薨事先遣向氏玉城亲云上朝薫改名屋嘉部七月二十日到萨州翌年三月初五日囘国明年之秋爲楽主取将赴江府留滞萨州而延至甲午年赴江府由是随朝直而帰本年康煕五十一年爲禀明尚敬王即位事遣向氏玉城按司朝孟八月十三日到萨州十月初三日囘国本年康煕五十一年荷蒙吉贵公遣田仲五兵卫恤问尚敬王丁忧并寄赐品物十一月二十四日到国翌年六月十五日那覇开洋赴萨州尚敬王康煕五十二年癸巳爲年头使事遣向氏富盛亲方朝章七月三十日到萨州翌年当将军家康公百年回忌以爲进香十一月初二日囘国本年康煕五十二年爲贺吉贵公蒙赐安歇萨州事遣向氏平安亲方朝祥六月二十六日到萨州十一月初九日囘国本年康煕五十二年爲贺満君翁主出嫁事遣宣氏盛岛亲方薫通八月十六日到萨州十一月十四日囘国本年康煕五十二年爲谢吉贵公命在番奉行伊地知越右卫门弔祭尚益王并赐奠仪事令护送货物使曹氏岛袋亲云上庆重八月初五日到萨州十一月初九日囘国本年康煕五十二年爲谢吉贵公遣使恤问尚敬王并赐品物兼慰问将军家宣公薨事遣向氏米次亲云上朝斉八月初三日到萨州十一月十四日囘国本年康煕五十二年爲慰问将军家宣公薨事遣毛氏棚原亲方盛福因无顺风翌年六月初五日赴萨州転达书翰于江府至乙未三月二十四日囘国本年康煕五十二年爲禀报进贡使囘国事遣耳目官孟氏佐辺亲云上宗政因无顺风翌年六月初二日到萨州十月二十六日囘国壬辰秋福州开洋陡遭逆风飘到宫古岛翌年帰朝由是今番赴萨州康煕五十三年甲午爲年头使事遣向氏垣花亲方朝理六月初四日到萨州翌年十一月初六日囘国本年康煕五十三年进贡使耳目官毛氏野里亲云上安尊自中国囘国时陡逢逆风飘到萨州直禀报中国事十月初五日囘国本年康煕五十三年爲庆贺将军家継公膺袭封事遣正使尚氏与那城王子朝直副使向氏知念亲方朝上六月初九日到萨州随太守公十一月二十六日到江府翌年二月二十一日回到萨州三月二十四日囘国本年康煕五十三年爲谢尚敬王即位于大树公并太守公且朝祐兼谢太守公寄伊地知越右卫门以赐品物事遣正使尚氏金武王子朝祐副使毛氏胜连亲方盛祐六月初九日到萨州随太守公十一月二十六日到江府翌年二月二十一日回到萨州三月二十三日回国时正议大夫古波蔵亲云上程顺则爲庆贺掌翰史都通事砂辺亲云上曾暦爲谢恩掌翰史赴江府本年康煕五十三年爲谢中国所用银両改爲元银色事遣毛氏佐渡山亲方安村六月初五日到萨州十一月初一日囘国康煕五十四年乙未爲年头使事遣毛氏牧港亲方安政七月初二日到萨州翌年十一月二十三日囘国本年康煕五十四年爲谢将军优待使臣且寄赐品物事遣向氏屋部亲方朝柴七月初二日赴萨州転达书翰于江府翌年四月二十五日囘国本年康煕五十四年爲谢将军优待使臣且寄赐品物者原出吉贵公之恩事遣翁氏佐久眞亲方忠智七月初二日到萨州十一月初一日囘国本年康煕五十四年爲贺継豊公又三郎入観事遣马氏宫平亲方良康七月十二日到萨州十一月初一日囘国本年康煕五十四年爲贺継豊公元服陞侍従改称大隅守事遣向氏仲里按司朝英七月初二日到萨州十一月初一日囘国本年康煕五十四年爲贺吉贵公陞正四位事遣向氏小禄按司朝朗七月初二日到萨州十一月初四日囘国康煕五十五年丙申爲年头使兼贺吉贵公蒙安歇萨州事遣向氏当间亲方朝叙六月初一日到萨州翌年当阳和院七年回忌以爲进香十月初四日囘国本年康煕五十五年爲禀报进贡使囘国事遣耳目官马氏与座亲云上良格八月初九日到萨州十月二十三日囘国本年康煕五十五年爲进香太玄院公十三年回忌事遣向氏松岛亲云上朝亲八月初二日到萨州十月二十三日囘国本年康煕五十五年爲谢赐借请封费用银両事遣毛氏座喜味亲方盛守六月初一日到萨州十月二十三日囘国本年康煕五十五年爲慰问并弔祭満姫翁主吉贵公女薨事遣孟氏宇荣原亲方宗恒七月二十七日到萨州十月二十三日囘国本年康煕五十五年爲贺継豊公剃前髪并定婚事遣向氏仲田亲方朝在六月初一日到萨州十月初四日囘国本年康煕五十五年爲贺信澄院移居萨州并于菟姫翁主吉贵公女定婚事遣金氏久志亲方安当六月初一日到萨州十一月初九日囘国康煕五十六年丁酉爲年头使事遣毛氏识名亲方盛诚六月初六日到萨州翌年十一月初四日囘国本年康煕五十六年爲慰问将军家継公薨事遣孟氏川平亲方宗相六月初六日赴萨州転达书翰于江府翌年三月二十四日囘国本年康煕五十六年爲谢被许国中通用京饯事遣向氏大城亲云上朝序六月初六日到萨州十月初四日囘国康煕五十七年戊戌爲年头使事遣毛氏佐渡山亲方安尊六月十一日到萨州翌年十一月十七日囘国本年康煕五十七年爲禀报进贡使囘国事遣耳目官夏氏兼城亲云上贤年因无顺风翌年五月二十四日到萨州十一月二十四日囘国本年康煕五十七年爲进香寛阳院公二十五年回忌事遣向氏涌川亲云上朝略六月十三日到萨州翌年三月十九日囘国本年康煕五十七年爲庆贺将军吉宗公膺袭封事遣正使尚氏越来王子朝庆六月十五日到萨州随太守公十一月初八日到江府翌年二月初六日回到萨州三月十九日囘国时中议大夫志多伯亲云上蔡渊爲仪卫中议大夫伊良波亲云上梁得宗爲楽师赴江府本年康煕五十七年爲谢许献谢恩贡物军器事遣向氏西平亲方朝叙六月十五日到萨州以赴江府翌年三月十九日囘国兼任庆贺副使康煕五十八年己亥爲年头使事遣马氏宫平亲方良康五月二十六日到萨州翌年十月二十八日囘国本年康煕五十八年爲谢将军优待使臣且寄赐品物事遣翁氏宫城亲方忠恒五月二十六日赴萨州転达书翰于江府翌年三月二十一日囘国本年康煕五十八年爲谢将军优待使臣且寄赐品物者原出吉贵公之恩事遣向氏高良亲方朝隣五月二十一日到萨州翌年三月二十一日囘国本年康煕五十八年爲捷报册封使来临事遣翁氏永山亲云上盛寿六月二十九日到萨州十二月十五日囘国本年康煕五十八年爲禀报谕祭开读等礼全竣事遣向氏与古田亲方朝贵因无顺风翌年五月初七日到萨州十月二十八日囘国康煕五十九年庚子爲年头使并贺吉贵公蒙赐安歇萨州事遣马氏与座亲方良格六月二十四日到萨州翌年十月二十四日囘国本年康煕五十九年爲谢礼待勅使者原出吉贵公之恩事遣尚氏北谷王子朝骑六月二十三日到萨州翌年九月十一日囘国本年康煕五十九年爲谢去歳运送货物和船飘到五岛涜烦叡虑事遣毛氏胜连亲云上盛友五月二十四日到萨州十一月二十八日囘国本年康煕五十九年爲贺継豊公入部事遣向氏摩文仁按司朝寄六月二十三日到萨州翌年四月十三日囘国本年康煕五十九年爲请寛偿还册封时赐借银両之年期事遣法司马氏浦添亲方良意六月二十五日到萨州十月二十八日囘国本年康煕五十九年爲禀报进贡使囘国事遣耳目官向氏当间亲云上朝斉因无顺风翌年六月二十一日到萨州十月二十七日囘国康煕六十年辛丑爲年头使事遣向氏今帰仁亲方朝哲六月二十一日到萨州翌年十月二十二日囘国本年康煕六十年爲谢许寛偿还银両年期事遣翁氏佐久眞亲方忠知六月二十一日到萨州十一月初六日囘国本年康煕六十年爲禀报谢恩使囘国事遣王舅向氏富盛亲方朝章都通事蔡文河新城亲云上六月十五日到萨州十一月初二日囘国康煕六十一年壬寅爲年头使事遣夏氏兼城亲方贤年六月初八日到萨州翌年当阳和院十三年回忌以便进香十月二十一日囘国本年康煕六十一年爲贺吉贵公致仕并改称総州事遣向氏名护按司朝荣六月初九日到萨州十月二十二日囘国本年康煕六十一年爲庆贺継豊公承祧并初到萨州事遣尚氏越来王子朝庆六月初九日到萨州十月二十三日囘国本年康煕六十一年爲贺継豊公陞少将事遣向氏东风平按司朝资六月初九日到萨州十月二十四日囘国本年康煕六十一年爲贺吉贵公蒙赐安歇萨州事遣翁氏伊舎堂亲云上盛伝六月初九日到萨州十月二十二日囘国本年康煕六十一年爲禀报进贡使囘国事遣耳目官毛氏富川亲云上盛喜七月二十四日到萨州十月二十四日囘国雍正元年癸卯爲年头使事遣毛氏友寄亲方安乗六月十九日到萨州翌年十月二十六日囘国本年雍正元年爲贺継豊公婚礼事遣向氏本部按司朝隆六月二十日到萨州翌年四月初七日囘国本年雍正元年爲禀报康煕皇帝崩雍正皇帝登极且今秋遣庆贺使遣贡船赴闽搁破恒山事遣向氏玉城亲云上朝薫七月到萨州九月二十四日囘国本年雍正元年爲贺将军赐肴継豊公事遣阿氏南风原亲方守周六月二十日到萨州十月二十三日囘国本年雍正元年爲贺于喜代翁主吉贵公养女出嫁事遣向氏城间亲方朝昭六月二十日到萨州十月二十三日囘国本年雍正元年爲禀遵再正経界之命并请寛遗发来使年期事遗毛氏田场亲方安政六月二十日到萨州十月二十日囘国雍正二年甲辰爲年头使兼谢许献庆贺贡物军器事遣毛氏伊野波亲方盛祥五月二十六日到萨州翌年十一月初二日囘国本年雍正二年爲贺将军赐鹤継豊公事遣毛氏具志头亲方安亮六月二十日到萨州十月二十三日囘国本年雍正二年爲请寛盛増上纳年期事遣毛氏野村亲方安察五月二十六日到萨州十月二十六日囘国雍正三年乙巳爲年头使事遣向氏当间亲方朝斉七月十二日到萨州翌年当忠久公五百年回忌以便进香十一月十七日囘国本年雍正三年爲谢许寛盛増上纳年期事遗阿氏知花亲方守寿七月十二日到萨州十一月初五日囘国本年雍正三年爲禀明球人犯法私卖纟绸事遣向氏涌川亲方朝略七月初十日到萨州翌年四月二十日囘国本年雍正三年爲禀报庆贺使囘国事遣王舅翁氏伊舎堂亲方盛传都通事郑乗彜大岭亲云上七月十八日到萨州十月二十五日囘国本年雍正三年爲请乞遣使以谢皇上加赐御笔玉器缎疋等物鸿恩事遣毛氏田里亲云上盛僓七月二十四日到萨州十一月初三日囘国雍正四年丙午爲年头使兼谢被许遣谢恩使事遣兼翁氏渡久山亲方忠平六月二十七日那覇开洋飘到五岛八月二十八日到萨州翌年当丹后御局五百年回忌以爲进香十月二十六日囘国本年雍正四年爲禀报进贡使囘国事遣毛氏金城亲云上安承八月二十五日到萨州十一月二十八日囘国本年雍正四年爲进香寛阳院公三十三年回忌事遣毛氏安室亲云上盛亮六月二十七日那覇开洋飘到五岛八月三十日到萨州翌年三月二十五日囘国本年雍正四年爲谢被许球人犯法私卖绸事遣向氏奥川亲方朝亲六月二十七日那覇开洋飘到五岛八月二十八日到萨州十一月二十八日囘国雍正五年丁未爲年头使事遣翁氏伊舎堂亲方盛传六月十三日到萨州翌年十月十九日囘国本年雍正五年爲禀明审问犯法私卖纟绸物者将行问罪事遣向氏安庆名亲云上朝见六月十八日到萨州十月二十五日囘国去年遣毛氏盛邑船覆未达故复遗本年雍正五年爲谢去年翁氏忠平等飘到五岛涜烦叡虑事遣马氏保荣茂亲云上良康六月初十日到萨州十月二十五日囘国本年雍正五年爲慰问瑞仙院継豊公妃薨事遣向氏玉川按司朝雄七月十三日那覇开船因无顺风八月十九日帰朝翌年四月初八日到萨州十月十九日囘国本年雍正五年爲弔祭瑞仙院薨事遣向氏当名腰亲云上朝良七月十三日那覇开船因无顺风八月十九日帰朝翌年四月初八日到萨州十月十九日囘国本年雍正五年爲禀报谢恩使囘国事遣紫巾官向氏米次事亲方朝雅都通事陈以栢幸喜亲云上因无顺风翌年六月初二日到萨州十月十九日囘国雍正六年戊申爲年头使事遣向氏眞玉桥亲方朝近六月初四日到萨州翌年十月二十七日囘国本年雍正六年爲进香大玄院公二十五年回忌事遣翁氏津波亲云上忠喜六月初四日到萨州十月十九日囘国雍正七年己酉爲年头使事遣向氏玉城亲方朝薫七月初五日到萨州翌年十一月十二日囘国本年雍正七年爲贺益之助公弘目事遣东氏天愿亲方政贺七月初十日到萨州十月二十五日囘国本年雍正七年爲禀报进贡使囘国事遣毛氏田里亲云上盛僓七月初七日到萨州十月十八日囘国去年福州开洋陡遭逆风飘到宫古岛翌年帰朝由是今番赴萨州雍正八年庚戊爲年头使事遣向氏末吉亲方朝知七月初六日到萨州翌年十一月初二日囘国本年雍正八年爲贺太守公婚礼事遣尚氏恩纳王子朝直七月初六日到萨州翌年四月十三日囘国本年雍正八年爲贺益之助公爲竹姫君犹子事遣尚氏北谷王子朝骑七月初六日到萨州翌年四月十三日囘国本年雍正八年爲贺太守公陞中将事遣向氏仲里按司朝隆七月初六日到萨州翌年四月十三日囘国本年雍正八年爲禀报进贡使囘国事遣毛氏奥平亲云上安三七月十七日到萨州十一月十二日囘国本年雍正八年爲禀明因寛贡期秋遣王舅奏请照例入贡事遣向氏富名腰亲云上朝良七月二十六日到萨州十月二十一日囘国雍正九年辛亥爲谢将军并大纳言公寄赐品物事遣向氏屋宜亲方朝乔六月三十日那覇开洋飘到肥后天草崎七月二十二日到萨州転达书翰于江府十一月二十二日囘国本年雍正九年爲谢江府寄赐品物原出太守公之恩事遣翁氏佐久眞亲方忠智七月二十二日到萨州十一月二十二日囘国本年雍正九年爲年头使兼贺将军赐御鹰之鹤太守公且谢许遣王舅事遣向氏上间亲方朝雅七月二十二日到萨州翌年十一月初二日囘国雍正十年壬子爲年头使事遣毛氏金城亲方安承闰五月二十五日到萨州翌年九月十四日囘国本年雍正十年爲谢向氏朝乔飘到天草崎涜烦叡虑事遣毛氏米须亲云上安邑闰五月二十五日到萨州十一月十一日囘国本年雍正十年爲捷报谢恩使囘国事遣向氏安和里之子亲云上朝英七月十九日那覇开船枫至诸岛翌年二月二十四日到萨州四月二十四日囘国雍正十一年癸丑爲禀报谢恩使囘国事遣王舅向氏前川亲方朝夷六月初三日到萨州十月十四日囘国本年雍正十一年爲年头礼物奉减件之命情意难止伏乞照例其献事遣毛氏新城亲方安房六月初八日到萨州十月十四日囘国本年雍正十一年爲年头使事遣向氏识名亲方朝荣六月初八日到萨州翌年十月二十八日囘国雍正十二年甲寅爲年头使兼贺将军赐御鹰之鹤太守公并谢年头献物照例准纳事遣毛氏奥平亲方安三六月十三日到萨州翌年十一月十四日囘国本年雍正十二年爲贺菊姫翁主竹姫君女诞生事遣向氏伊江按司朝良六月十三日到萨州十月二十七日囘国本年雍正十二年爲禀明禀遵勅命一期未拨贡船事遣向氏上间亲方朝雅六月十三日到萨州十一月初三日囘国雍正十三年乙卯爲年头使兼贺益之助公及菊姫翁主入観将军并大纳言公且谢准依不拨贡船事遣马氏幸地亲方良友五月二十八日到萨州翌年十月初五日囘国本年雍正十三年爲禀报进贡使囘国事遣耳目官温氏森山亲云上绍高五月二十三日到萨州十一月十四日囘国干隆元年丙辰爲年头使兼谢加赐琉仮屋宅地事遣向氏浦添亲方朝夷六月初七日到萨州翌年十一月初二日囘国本年干隆元年爲进香太玄院公三十三年回忌事遣向氏名嘉原亲云上朝乔六月初八日到萨州十月十四日囘国干隆二年丁巳爲贺又三郎公益之助剃中髪事遣毛氏胜连亲方盛友六月二十一日到萨州十一月初一日囘国本年干隆二年爲谢八重山船飘到肥前涜烦叡虑事遣毛氏座喜味亲云上盛秀六月二十一日到萨州十月初五日囘国本年干隆二年爲捷报雍正皇帝崩干隆皇帝登极且遣庆贺使事遣毛氏滨川亲云上安灭闰九月初八日到萨州翌年十二月初六日囘国本年干隆二年爲年头使事遣毛氏田里亲方盛僓七月二十日到萨州翌年十二月初七日囘国干隆三年戊午爲贺将军太孙竹千代公诞生事遣尚氏本部王子朝隆六月初一日到萨州転达书翰于江府十一月二十八日囘国本年干隆三年爲贺又三郎公入観事遣向氏泽岻亲方朝卫六月初一日到萨州十二月十六日囘国本年干隆三年爲年头使兼谢居献庆贺贡物事遣向氏安庆名亲方朝见六月初一日到萨州翌年干隆三年当瑞仙院十三年回忌以爲进香十一月二十八日囘国干隆四年己未爲年头使事遣毛氏安里亲方安明六月二十四日到萨州翌年十月二十六日囘国本年干隆四年爲谢将军并大纳言公及竹千代公寄赐品物事遣温氏森山亲方绍高到萨州転达书翰于江府六月二十四日到萨州十一月二十一日囘国本年干隆四年爲谢江府寄赐品物原出太守公之恩事遣马氏平良亲方良康六月二十四日到萨州十二月初一日囘国本年干隆四年爲禀报进贡使囘国事遣正议大夫郑国柱屋部亲云上六月十七日到萨州十二月初九日囘国去年自闽开船飘到八重山岛翌年帰朝且耳目官毛光润至闽病卒照例如此干隆五年庚申爲禀报庆贺使囘国事遣王舅向氏富名腰亲方朝良都通事杨大壮名嘉地通事亲云上闰五月二十九日到萨州十一月十二日囘国本年干隆五年爲年头使兼谢吉贵公贺太子降诞寄赐二种一荷及那覇商船漂至日州饫肥领涜烦叡虑事遣夏氏纟数亲方贤厚闰五月二十五日到萨州时当霊龙院一周忌以爲进香翌年十月二十九日囘国本年干隆五年爲弔祭霊龙院薨吉贵公妃并慰问太守公事遣向氏今帰仁按司朝忠闰五月二十七日到萨州十月二十五日囘国本年干隆五年爲请乞遣使以谢皇上赐御笔匾额事遣毛氏涌稲国亲云上安孙闰五月二十四日到萨州九月二十五日囘国本年干隆五年爲贺又三郎公元服并拝领御一字及御道具且陞従四位下侍従改称萨州実名宗信且赐太守公嫡子世称松平事遣向氏名护按司朝荣七月初七日到萨州十月二十五日囘国本年干隆五年爲贺萨州宗信公出痘事遣向氏长堂亲方朝亲闰五月二十五日到萨州九月十九日在麑府舘病卒干隆六年辛酉爲贺萨州公定婚事遣向氏国头亲方朝斉六月初三日到萨州十一月初一日囘国本年干隆六年爲禀报进贡使囘国事遣耳目官向氏津嘉山亲云上朝徳五月三十日到萨州十一月初四日囘国本年干隆六年爲禀报进贡使囘国事遣耳目官向氏津嘉山亲云上朝徳五月三十日到萨州十一月初四日囘国本年干隆六年爲年头使遣谢被许遣谢恩使及吉贵公贺赐酒肴太子且贺将军赐鹤吉贵公事遣毛氏胜连盛友六月初二日到萨州翌年十一月初八日囘国干隆七年壬戊爲年头使事遣杨氏田里亲方晶顺六月二十四日到萨州翌年十月二十九日囘国本年干隆七年爲捷报寛一贡期事遣东氏天愿亲云上政方十月十七日到萨州十一月初七日囘国干隆八年癸亥爲恭贺太守公新禧兼谢准依进贡寛期以不遣使事遣向氏喜屋武亲方朝良五月二十三日到萨州翌年十一月十二日囘国干隆庚申特遣使谢赐御笔之恩将其礼物准作正贡寛期一贡依遵勅旨不遣贡船详见世谱本年干隆八年爲禀明谢恩兼进贡使囘国事理事遣紫巾官翁氏佐久眞亲方忠喜都通事蔡宏谟久高里之子亲云上五月二十日到萨州十月二十九日囘国去年由贡船回遅本年遣赴萨州本年干隆八年爲谢贡船蒙允用庆长正银事遣阿氏南风原亲方守盈五月二十七日到萨州十月二十九日囘国干隆九年甲子爲恭贺太守公新禧事遣毛氏座喜味亲方盛秀六月初七日到萨州翌年十二月十二日囘国干隆十年乙丑爲弔祭月桂院薨吉贵公夫人并慰问太守公事遣向氏与古田亲方朝英六月二十四日到萨州十二月初十日囘国本年干隆十年爲恭贺宗信公入部事遣向氏具志川按司朝利六月二十四日到萨州十二月初六日囘国本年干隆十年爲禀报进贡使公务全竣囘国事遣贡使毛氏小波津亲云上安㵴六月二十二日到萨州十二月十二日囘国去年福州开洋陡遭逆风飘到八重山翌年囘国由是今番赴萨州本年干隆十年爲年头使兼谢马舰一只飘到五岛涜烦叡虑事遣马氏与那原亲方良畅六月二十五日到萨州翌年十一月二十四日囘国干隆十一年丙寅年头使兼贺将军颁赐刀一口肴一箱継豊公宗信公事遣向氏与那覇亲方朝康五月二十五日到萨州丁卯十二月二十二日公务全竣回至山川候风翌年二月二十五日朝康染病而卒其所领翰书赏物等件无人可理将以此事禀明萨州时有王子尚氏朝忠亦回在山川候风由是其惣大亲阿氏南风原亲方守盈代掌其事本年三月二十六日囘国本年干隆十一年爲谢毛氏盛方等运纳货物将回棹时飘到奥州涜烦叡虑事遣向氏港川亲云上朝忠五月二十九日到萨州十一月二十五日囘国干隆十二年丁卯爲庆贺太守宗信公承祧陞少将初到萨州并隅州継豊公致仕事遣尚氏今帰仁王子朝忠六月十一日到萨州翌年三月十六日囘国本年干隆十二年爲年头使兼谢特命免诸庆贺使惟遣王子一员兼贺并所献礼物减半事遣向氏纟満亲方朝乔六月十一日到萨州翌年十一月二十九日囘国干隆十三年戊辰爲庆贺将军家重公膺袭封事遣正使尚氏具志川王子朝利副使马氏与那原亲方良畅六月十六日到萨州随太守宗信公十二月十一日到江府翌年三月十三日回到萨州六月十四日囘国时中议大夫呉屋亲云上蔡宏谟爲仪卫正都通事名嘉地亲云上杨文彬爲楽师赴江府本年干隆十三年爲弔祭浄国院吉贵公薨事遣向氏玉川按司朝计圆覚寺古辙长老六月十六日到萨州十一月二十四日囘国本年干隆十三年爲贺太守宗信公蒙将军家重公寄赐肴且御鹰之鹤事遣温氏森山亲方绍高六月十五日到萨州十一月二十三日囘国本年干隆十三年爲年头使兼谢本国遣使江府因此献太守公之礼物恩减半分事遣阿氏野国亲方守里六月十五日到萨州翌年十二月初五日囘国本年干隆十三年爲进香浄国院吉贵公一周忌事遣翁氏田里亲云上忠原六月十五日到萨州十一月二十三日囘国干隆十四年己巳爲庆贺太守宗信公陞中将事遣向氏名护按司朝宜六月二十四日到萨州翌年正月二十八日囘国本年干隆十四年爲贺太守宗信公定婚事遣毛氏胜连亲方盛友六月三十日到萨州十二月初五日囘国本年干隆十四年爲谢将军优待使臣且寄赐品物事遣向氏与古田亲方朝英六月二十九日到萨州転达书翰于江府翌年三月十六日囘国本年干隆十四年爲谢将军优待使臣且寄赐品物者原出宗信公之恩事遣毛氏小波津亲方安㵴六月二十四日到萨州十二月二十日囘国本年干隆十四年爲禀报进贡使囘国事遣毛氏仲松亲云上盛守六月十四日到萨州八月十八日在彼地病卒本年干隆十四年爲贺隅州継豊公蒙赐安歇萨州且蒙将军家重公大御所公大纳言公赐物件事遣毛氏富川亲云上盛始六月二十四日到萨州十二月二十日囘国本年干隆十四年爲进香浄国院吉贵公三年回忌事遣向氏长元亲云上朝义六月二十四日到萨州翌年正月二十八日囘国本年干隆十四年爲年头使兼谢太平山船漂至肥前国属地平戸时彼地方官赐米薪蔬菜到项事遣毛氏座喜味亲方盛秀六月十八日到萨州翌年十一月二十九日囘国干隆十五年庚午爲庆贺于村様册爲御前様事遣向氏泽岻亲方朝卫六月初九日到萨州十一月二十八日囘国本年干隆十五年爲禀明球人犯法私卖纟绸事遣伊氏豊川亲方忠頼六月十四日到萨州十一月二十九日囘国本年干隆十五年爲慰问太守宗信公薨事遣毛氏大城亲云上盛俶驾楷船五月三十日到萨州十一月二十九日囘国本年干隆十五年爲弔祭慈徳院宗信公事遣向氏美里按司朝昌圆覚寺古辙长老等六月十四日到萨州十一月二十九日囘国本年干隆十五年爲进香慈徳院公一周忌事遣向氏涌川亲云上朝乔六月初九日到萨州十一月二十八日囘国本年干隆十五年爲贺重年公承祧并元服且拝领御一字及御道具又陞従四位下少将改称萨州守実名重年事遣尚氏小禄朝朗六月十四日到萨州翌年十一月二十九日囘国本年干隆十五年爲年头使兼谢尚氏朝朗献上品物半减并贺菊姫翁主継豊公女定婚事遣毛氏山内亲方盛方六月初九日到萨州翌年十二月初二日囘国干隆十六年辛未爲讣闻尚敬王薨事先遣喜屋武亲云上朝美三月十一日到萨州五月十四日囘国本年干隆十六年爲禀明尚穆王即位事遣向氏本部按司朝恒三月十五日到萨州八月十二日囘国朝恒将尚穆即位禀明萨州転以其事要禀江府奈王世子未有称中城王子即于萨州照例称中城王子以便禀明因此五月十九日称中城王子本年干隆十六年爲贺太守公承祧初到萨州事遣向氏浦添按司朝兼闰五月二十九日到萨州翌年四月二十九日囘国本年干隆十六年爲年头使遣谢被许球人犯法私卖纟绸事遣杨氏末吉亲方昌顺六月二十一日到萨州翌年十月十八日囘国本年干隆十六年爲禀报进贡使囘国事遣耳目官向氏源河亲云上朝义闰五月二十一日到萨州十二月初八日囘国本年干隆十六年爲进香慈徳院宗信公三年回忌事遣马氏宫平亲云上良廷闰五月二十九日到萨州十二月初八日囘国本年干隆十六年爲捷报事遣向氏眞玉桥里之子亲云上朝金八月二十四日那覇开船漂到各岛翌年三月十四日到萨州五月初一日囘国素是爲庆贺太守重年公初到国遣向氏浦添按司朝兼赴萨州此时尚敬王薨已讣萨州而蒙允尚穆承祧有奉宪令自兹之后该称尚穆之使行庆贺之礼因此朝兼尚穆已即位禀报其事即要行其礼本国捷遣朝金以回其事尚贞王康熙八年己酉爲年头使事遣金氏上间亲方安时六月初十日到萨州翌年十月十九日囘国本年康熙八年爲禀明尚贞王即位事遣向氏越来按司朝信夏到萨州其秋囘国康熙九年庚戌爲年头使事遣夏氏江洲亲方贤宣六月十七日到萨州翌年十月十三日囘国本年康熙九年爲谢尚贞王即位事遣尚氏名护王子朝元六月到萨州十月十七日囘国本年康熙九年爲谢尚贞王即位事遣正使尚氏金武王子朝兴副使向氏越来亲方朝诚六月二十七日到萨州随太守公翌年七月二十一日到江府九月二十九日囘到萨州十一月初八日囘国本年康熙九年爲贺纲贵公婚礼事遣向氏读谷山按司朝基六月初五日到萨州十月二十六日囘国本年康熙九年爲进香琴月公三十三年囘忌事遣毛氏座喜味亲云上盛员六月到萨州十月二十六日囘国本年康熙九年爲禀报进贡使囘国事遣耳目官呉氏我那覇亲云上宗信都通事金元选浦崎亲云上六月初五日那覇开洋赴萨州初八日破船而死康熙十年辛亥爲年头使事遣翁氏东风平亲方盛方六月初三日到萨州翌年十月二十日囘国本年康熙十年爲贺纲贵公入部事遣向氏北谷按司朝知六月到萨州十月二十八日囘国康熙十一年壬子爲年头使事遣夏氏幸喜亲方贤弘六月二十日到萨州翌年十月十四日囘国本年康熙十一年爲谢将军优待使臣并寄赐品物事遣毛氏保荣茂亲方盛定六月二十三日到萨州转达书翰于江府十月二十日囘国本年康熙十一年爲禀明小贡船赴闽时爲海贼所擒事遣正议大夫蔡国器大宜味亲云上到萨州十一月初六日囘国康熙十二年癸丑爲年头使事遣毛氏恩纳亲方安治六月初四日到萨州翌年十月二十日囘国本年康熙十二年爲谢去年贡船银两爲海贼所夺次后于长崎査明中国商船讨収其银以赐本国事遣马氏平良亲方良义七月初九日赴萨州转达书翰于江府十月二十八日囘国本年康熙十二年爲慰问纲久公薨事先遣蔡氏玻名城筑登之亲云上政眞四月到萨州十月囘国本年康熙十二年爲慰问并弔祭纲久公薨事遣章氏龟山亲方正亲到萨州其冬囘国本年康熙十二年爲慰问并弔祭常照院御新造薨事遣毛氏眞荣里亲云上盛平到萨州其冬囘国康熙十三年甲寅爲年头使事遣顾氏久志亲方助丰六月十三日到萨州翌年十月二十五日囘国异国人飘到八重山上岸吃食时在番同彼岛人密住视之异国人深畏惧焉慌忙上船而囘去但见沙锅水衣服等物弃在于岸边助丰以便禀明此事而其伙器等物令石垣与人庆田城目差以爲解送本年康熙十三年爲贺光久公陞中将兼朝觐事遣尚纯公中城王子到萨州礼式全竣至丙辰年囘国本年康熙十三年爲贺修理大夫纲贵公改称萨摩守事遣向氏摩文仁亲方朝憙六月初八日到萨州十月二十日囘国本年康熙十三年爲进香泰清院公纲久公一周忌事遣毛氏小禄亲云上盛圣六月到萨州十月二十日囘国本年康熙十三年爲禀报靖南王谋叛并读中国回文事遣王可法国场通事亲云上六月到萨州十月二十日囘国康熙十四年乙卯爲年头使事遣毛氏座喜味亲方盛员到萨州翌年十月十二日囘国本年康熙十四年爲贺纲贵公婚礼事遣向氏伊江按司朝敷六月十九日到萨州翌年四月初六日囘国本年康熙十四年爲恭候光久公贵恙事遣向氏屋比久亲云上朝兹五月到萨州十一月囘国本年康熙十四年爲进香泰清院公三年囘忌事遣毛氏野里亲云上安宣六月那覇开船十六日搁破萨州麑笼枕崎而溺死由是仓役戴氏大山亲云上元庆以爲进香本年康熙十四年爲问安尚纯公中城王子在萨州事遣杨氏眞壁亲云上昌敷四月初八日到萨州九月十三日囘国康熙十五年丙辰爲年头使事遣向氏今归仁亲方朝位六月二十七日到萨州翌年十一月初四日囘国本年康熙十五年爲谢尚纯公中城王子入觐蒙礼待甚优事遣法司向氏越来亲方朝诚到萨州其秋囘国本年康熙十五年爲捷报靖南王使游撃来求硫黄兼请今年遣使带回飘到福宁州宫古岛人事遣祖氏高岭亲云上良延七月二十二日到萨州十月初七日囘国十六年丁巳爲年头使事遣翁氏稻岭亲方盛方六月到萨州翌年十月十三日囘国本年康熙十六年爲谢被许献硫黄于靖南王并遣使带囘宫古岛人事遣传氏边名地亲云上厚清五月二十五日到萨州九月二十七日囘国康熙十七年戊午爲年头使事遣翁氏佐久眞亲方忠义六月初五日到萨州翌年十一月初十日囘国本年康熙十七年爲禀报壬子年进贡使去年八月囘国事遣耳目官向氏名嘉眞亲云上朝衆都通事曾黄伊祖亲云上六月二十日到萨州十月十三日囘国毎贡遣使自此而始康熙十八年己未爲年头使事遣毛氏具志头亲方安敦六月到萨州翌年十月囘国本年康熙十八年爲进香泰清院公七年囘忌事遣向氏玉城亲云上朝恩七月初八日到萨州十一月初二日囘国康熙十九年庚申爲年头使事遣夏氏眞壁亲方贤宣六月初九日到萨州翌年十月十三日囘国本年康熙十九年爲慰问萨州火灾事遣向氏中村渠亲云上朝絮四月到萨州九月囘国本年康熙十九年爲禀报进贡使囘国事遣耳目官向氏前川亲云上朝年七月到萨州十二月囘国本年康熙十九年爲禀明异国船飘到伊江岛事遣东氏奥间亲云上政武六月初一日到萨州九月十一日囘国四月二十八日异国船一只飘到伊江岛翌日密上病人二名于沙边而开洋已去即运到那覇几日而死衣服等物亦以解送康熙二十年辛酉爲年头使事遣阿氏伊舎堂亲方守净六月十二日到萨州十月十二日囘国本年康熙二十年爲慰问将军家纲公薨事遣金氏上间亲方安时七月到萨州转达书翰于江府十二月十五日囘国本年康熙二十年爲庆贺将军纲吉公膺袭封事遣正使尚氏名护王子朝元副使毛氏恩纳亲方安治六月二十三日到萨州随太守公翌年四月初六日到江府六月二十三囘到萨州八月二十二日朝元病卒安治十月初十日囘国康熙二十一年壬戌爲年头使事遣向氏大城亲方朝诚六月初九日到萨州翌年九月二十五日囘国本年康熙二十一年爲贺高轮翁主出嫁事遣尚氏大里王子朝亮六月十一日到萨州翌年九月二十五日囘国本年康熙二十一年爲预奏册封诸事以全典礼事遣翁氏稻岭亲方盛方六月初六日到萨州翌年四月初七日囘国本年康熙二十一年爲禀报进贡使囘国事遣耳目官毛氏识名亲云上安依存留通事蔡应瑞高良通事亲云上七月到萨州十月囘国时都通事郑弘良染病不能上国康熙二十二年癸亥爲年头使事遣顾氏久志亲方助丰五月十一日到萨州翌年十一月初九日囘国本年康熙二十二年爲贺菊三郎公弘目事遣向氏浦添按司朝式六月十七日到萨州九月二十七日囘国本年康熙二十二年爲谢将军优待使臣且寄赐品物事遣毛氏野嵩亲方安平六月初五日到萨州转达书翰于江府十月囘国本年康熙二十二年爲慰问并弔祭眞修院薨事遣夏氏幸地亲方贤道五月十七日到萨州九月二十五日囘国本年康熙二十二年爲慰问并弔祭菊三郎公令堂薨事遣向氏名嘉眞亲方朝衆六月十三日到萨州九月二十五日囘国本年康熙二十二年爲慰问酒井靱负佐殿夫人纲久公女薨事遣翁氏当山亲云上忠祐六月十七日到萨州十月初一日囘国本年康熙二十二年爲捷报册封使来临事先遣雍氏平田亲云上兴治到萨州九月二十五日囘国本年康熙二十二年爲禀报谕祭开读等礼全竣事遣向富名腰亲方朝成因无顺风翌年三月十七日到萨州十月初一日囘国康熙二十三年甲子爲年头使事遣马氏与那原亲方良义七月十五日到萨州翌年十月二十七日囘国本年康熙二十三年爲谢礼待勅使者原出太守公之恩事遣向氏豊见城王子朝良七月十八日到萨州十一月初十日囘国本年康熙二十三年爲贺菊三郎公元服改称又三郎事遣毛氏喜屋武亲方盛胜七月到萨州十一月囘国本年康熙二十三年爲慰问将军纲吉公储君薨事遣毛氏保荣茂亲方盛定七月十八日到萨州转达书翰于江府十一月初十日囘国本年康熙二十三年爲禀明壬戌年中国商物价贵事遣夏氏安里亲方贤弘七月十八日到萨州十月二十五日囘国当遣进贡使毛氏小禄亲云上盛圣禀报此事而价银甚贵由是令贤弘以爲禀明康熙二十四年乙丑爲年头使事遣向氏摩文仁亲方朝喜六月初八日到萨州翌年十月十五日囘国本年康熙二十四年爲禀报谢恩使囘国事遣法司王舅毛氏池城亲方安宪都通事曾黄砂边亲云上八月二十五日到萨州十月二十七日囘国本年康熙二十四年爲进香泰清院公十三年囘忌事遣章氏安谷屋亲云上正盛到萨州十月二十七日囘国康熙二十五年丙寅爲年头使事遣向氏今归仁亲方朝位五月二十六日到萨州翌年十一月初七日囘国翌年当中纳言公五十年囘忌期此时向氏朝位染病藏役留氏屋我筑登之亲云上平守以便进香本年康熙二十五年爲贺纲贵公移居下屋敷事遣毛氏具志头亲方安敦五月到萨州十月十五日囘国本年康熙二十五年爲贺又三郎公入觐事遣蔡氏玻名城亲方由政五月十九日到萨州十一月十五日囘国本年康熙二十五年爲捷报小贡船去年搁破八重山事先遣牛氏仲本亲云上秀盈正月十九日到萨州本年囘国本年康熙二十五年爲禀明小贡船搁破八重山事遣阿氏伊舎堂亲方守净五月二十六日到萨州十月十五日囘国本年康熙二十五年爲禀报进贡使囘国事遣耳目官向氏仲田亲云上朝重五月二十七日到萨州十一月初七日囘国去年朝重等公务全竣将开船囘国而无六日顺风逗留福州怡山院地方今番归国由是今年赴萨州康熙二十六年丁卯爲年头使事遣向氏玉城亲方朝恩五月二十七日到萨州翌年十一月初四日囘国康熙二十七年戊辰爲年头使事遣向氏名嘉眞亲方朝衆六月到萨州翌年十月十七日囘国本年康熙二十七年爲贺光久公告老致仕事遣马氏国头按司正美六月初六日到萨州十一月初六日囘国本年康熙二十七年爲庆贺纲贵公承祧事遣尚氏金武王子朝兴六月初六日到萨州十月初三日病卒本年康熙二十七年爲贺太守公陞少将事遣向氏越来按司朝意六月初六日到萨州十一月初四日囘国本年康熙二十七年爲贺虎徳殿诞生事遣向氏平安座亲云上朝由六月初六日到萨州十一月初四日囘国本年康熙二十七年爲捷报中国船飘到胜连郡滨岛事先遣藏役戴氏石川筑登之亲云上元仍四月到萨州至庚午十一月囘国本年康煕二十七年爲解送飘到宫古岛异国人六名并飘来物件事遣温氏佐敷亲云上绍基梅氏长滨亲云上宗亲祝氏竹田筑登之亲云上长良医生蔡氏淳意政憙同与力染郷市左衞门七月初八日到萨州本月十七日即授异国人并飘来物件于长崎使十一月初四日囘国康熙二十八年己巳爲年头使事遣徐氏滨比嘉亲方宗净六月十五日到萨州翌年十月二十九日囘国本年康熙二十八年爲贺虎安殿诞生事遣毛氏松堂亲云上盛福六月十五日到萨州十月十五日囘国本年康熙二十八年爲禀报进贡使囘国事遣耳目官向氏越来亲云上朝盛六月二十二日到萨州十月十三日囘国康熙二十九年庚午爲年头使事遣毛氏小禄亲方盛圣六月二十八日到萨州翌年十月十三日囘国本年康熙二十九年爲贺吉贵公元服并陞修理大夫事遣向氏大里按司朝彜六月二十八日到萨州十一月初三日囘国本年康熙二十九年爲贺吉贵公定婚事遣翁氏安室亲方盛盈六月二十九日到萨州十月二十九日囘国本年康熙二十九年爲贺吉贵公出痘事遣毛氏伊野波亲方盛平七月初一日到萨州十月三十日囘国本年康熙二十九年爲贺萨州翁主出嫁事遣向氏奥间亲云上朝棋六月到萨州十月三十日囘国本年康熙二十九年爲禀报进贡使囘国事遣耳目官毛氏福地亲云上盛命六月二十八日到萨州十月三十日囘国康熙三十年辛未爲年头使事遣马氏伊计亲方良教七月二十六日到萨州翌年十月二十四日囘国康熙三十一年壬申爲年头使事遣向氏仲田亲方朝重六月初四日到萨州翌年十月十六日囘国本年康熙三十一年爲朝觐事尚益公佐敷王子到萨州礼式全竣翌年冬囘国本年康熙三十一年爲贺萨州翁主出嫁事遣尚氏北谷王子朝爱六月初四日到萨州翌年十月十六日囘国兼任尚益公大保本年康煕三十一年爲恭候光久公贵恙事遣向氏眞荣里亲云上朝凉六月初四日到萨州十一月初一日囘国本年康熙三十一年爲护送飘到八重山异国人二名事遣向氏仲村渠亲云上朝絮同附衆椎原弥右衞门李氏川上筑登之亲云上喜孝医生绍益与那国与人六月初三日到萨州十一月囘国本年康熙三十一年爲禀报进贡使囘国事遣耳目官温氏森山亲云上绍基六月二十八日到萨州十月二十七日囘国康熙三十二年癸酉爲年头使兼贺爱寿公诞生事遣章氏野国亲方正恒七月初七日到萨州翌年十月二十日囘国本年康熙三十二年爲问安尚益公佐敷王子在萨州事遣向氏高志保亲云上朝乘五月初十日到萨州九月十九日囘国康熙三十三年甲戌爲年头使事遣孟氏佐边亲方衆茂五月二十九日到萨州翌年十月二十二日囘国本年康熙三十三年爲贺吉贵公婚礼事遣向氏羽地按司朝字五月三十日到萨州十月十五日囘国本年康熙三十三年爲谢尚益公佐敷王子入觐蒙礼待甚优事遣法司毛氏识名亲方安依五月二十八日到萨州十月十五日囘国本年康熙三十三年爲禀报进贡使囘国事遣耳目官马氏田场亲云上良象六月二十五日到萨州十月十五日囘国康熙三十四年乙亥爲年头使事遣温氏森山亲方绍基六月十八日到萨州翌年十一月初六日囘国本年康熙三十四年爲慰问光久公薨事先遣向氏屋嘉比亲云上朝楷五月十七日到萨州十月二十五日囘国本年康熙三十四年爲慰问并弔祭光久公薨事遣向氏伊江按司朝嘉圆觉寺兰田长老六月十九日到萨州十月二十五日囘国本年康熙三十四年爲禀报遣发中国银两于那覇爲贼所盗事遣马氏宇地原亲云上良屋六月十九日到萨州十月二十五日囘国本年康熙三十四年爲进香寛阳院公光久公一周忌事遣毛氏野里亲云上安常六月到萨州翌年三月二十三日囘国康熙三十五年丙子爲年头使事遣毛氏佐渡山亲方安村七月十三日到萨州翌年十月十八日囘国本年康熙三十五年爲贺纲贵公陞中将事遣尚氏恩纳王子朝寄六月二十二日到萨州十一月初六日囘国本年康熙三十五年爲贺吉贵公入部事遣向氏具志川按司朝宜六月二十三日到萨州十一月初六日囘国本年康熙三十五年爲进香寛阳院公三年囘忌事遣毛氏中座亲云上盛富七月二十日到萨州翌年闰三月十四日囘国本年康熙三十五年爲捷报运送货物和船逢火灾事遣麻氏野崎筑登之亲云上眞往到萨州十一月初六日囘国本年康熙三十五年爲禀明运送货物和船逢火灾事遣毛氏富盛亲方盛命八月二十一日到萨州十一月十六日囘国本年康熙三十五年爲禀报进贡使囘国事遣耳目官翁氏佐久眞亲云上忠祐七月十五日到萨州十一月初六日囘国本年康熙三十五年爲慰问麑府城囘禄事先遣向氏今归仁亲云上麻哲八月二十四日到萨州十一月初六日囘国康熙三十六年丁丑爲年头使兼贺徳慈公诞生事遣马氏浦添亲方良意六月初九日到萨州翌年十一月初九日囘国本年康熙三十六年爲禀明元禄银中国难用事遣马氏宫平亲方良教正议大夫蔡应瑞高良亲云上六月初十日到萨州十月十七日囘国本年康熙三十六年爲慰问麑府城囘禄事遣毛氏太古廻亲方盛明六月十一日到萨州十月十八日囘国本年康熙三十六年爲进香泰清院公二十五年囘忌事遣马氏与那原亲云上良昌六月初九日到萨州十月十八日囘国本年康熙三十六年爲谢飘到难人令琉球直送中国事遣向氏摩文仁亲云上朝畅六月十三日到萨州十月十八日囘国康熙三十七年戊寅爲年头使事遣文氏桃原亲方常孝七月二十八日到萨州翌年十一月初三日囘国本年康熙三十七年爲禀报进贡使囘国事遣耳目官毛氏池城亲云上安倚七月十三日到萨州十一月初八日囘国本年康熙三十七年爲禀报飘到八重山异国人并飘到到久米岛朝鲜人附搭贡船以送福建事遣东氏高安亲云上政幸同西铭筑登之亲云上川平与人久米岛宇江城大屋子六月初一日到萨州十月十七日囘国康熙三十八年己卯爲年头使事遣毛氏富盛亲方盛命七月初三日到萨州翌年十月十八日囘国本年康熙三十八年爲贺上野本堂告成事遣向氏津嘉山亲方朝虞七月初三日到萨州十一月初三日囘国康熙三十九年庚辰爲年头使事遣翁氏佐久眞亲方忠祐六月初八日到萨州翌年十一月初二日囘国本年康熙三十九年爲进香寛阳院公七年囘忌事遣翁氏稻岭亲云上盛淳六月初六日到萨州翌年二月初六日囘国本年康熙三十九年爲禀报进贡使囘国事遣耳目官毛氏野里亲云上安常六月到萨州十月十八日囘国康熙四十年辛巳爲年头使事遣金氏与古田亲方安洪五月到萨州翌年十月二十四日囘国本年康熙四十年爲贺龟姫翁主纲贵公女定婚事遣毛氏泽岻亲方盛昌六月初五日到萨州十一月初二日囘国康熙四十一年壬午爲年头使事遣马氏与那原亲方良昌六月十九日到萨州翌年十月二十四日囘国本年康熙四十一年爲请増贡船所带银两时改爲元银故遣使以请事遣翁氏具志坚亲方盛武六月二十日到萨州十月二十一日囘国本年康熙四十一年爲禀报接贡船未囘事遣毛氏安里亲云上清忠七月初四日到萨州十月二十四日囘国康熙四十二年癸未爲年头使事遣毛氏嵩原亲方安满六月初三日到萨州翌年十一月十一日囘国本年康熙四十二年爲慰问江府芝并买添及田町等屋敷囘禄事遣毛氏伊良皆亲云上盛诚五月到萨州十月初三日囘国本年康熙四十二年爲禀明接贡船破于洋中而货物飘到萨州甑浦事遣翁氏富盛亲云上盛富八月初七日到萨州十月二十四日囘国康熙四十三年甲申爲年头使事遣夏氏安里亲方贤清七月十九日到萨州翌年八月二十九日囘国本年康熙四十三年爲贺锅三郎公弘目事遣尚氏美里王子朝祯八月初三日到萨州十一月十一日囘国本年康熙四十三年爲贺纲贵公移从御本丸宅事遣章氏宜野湾亲方正房七月二十七日到萨州十一月十一日囘国纲贵公在江府薨正房无行使礼本年康熙四十三年爲禀报进贡使囘国事遣耳目官毛氏小波津亲云上安之七月二十六日那覇开船破船而死本年康熙四十三年爲慰问纲贵公薨事先遣向氏富名腰亲云上朝兴因无顺风翌年五月二十三日到萨州十月二十二日囘国康熙四十四年乙酉爲年头使事遣向氏喜舎场亲方朝正五月到萨州翌年十一月初九日囘国本年康熙四十四年爲慰问并弔祭纲贵公薨事遣向氏浦添按司朝卓圆觉寺徳叟长老五月二十九日到萨州十一月十一日囘国本年康熙四十四年爲庆贺吉贵公承祧事遣尚氏越来王子朝寄五月二十九日到萨州翌年四月初八日囘国本年康熙四十四年爲贺吉贵公陞少将事遣向氏豊见城按司朝匡五月二十九日到萨州十一月初八日囘国本年康熙四十四年爲贺吉贵公改称萨摩守事遣向氏平敷屋亲方朝姿五月二十九日到萨州十一月十三日囘国本年康熙四十四年爲进香泰清院公三十三年囘忌事遣向氏石岭亲云上朝理五月二十九日到萨州十一月二十三日囘国本年康熙四十四年爲进香太玄院公纲贵公一周忌事遣向氏上与那原亲云上朝克五月二十九日到萨州十一月二十二日囘国康熙四十五年丙戌爲年头使事遣马氏浦添亲方良意七月十二日到萨州翌年愼修院及兰室院当二十五年囘忌期良意以便进香十一月二十日囘国本年康熙四十五年爲贺将军赐殽吉贵公事遣向氏前川亲方朝邑七月初七日到萨州十一月初八日囘国本年康熙四十五年爲谢贡船飘到土佐国涜烦睿虑事遣向氏今归仁亲云上朝哲七月初十日到萨州十一月初九日囘国本年康熙四十五年爲进香寛阳院公十三年囘忌事遣向氏松本亲云上朝资七月初七日到萨州翌年二月十六日囘国本年康熙四十五年爲进香太玄院公三年囘忌事遣毛氏伊野波亲云上盛祥六月到萨州十一月初八日囘国本年康熙四十五年爲慰问并弔祭龟姫翁主纲贵公女薨事遣毛氏热田亲方盛守六月二十一日到萨州十一月初九日囘国本年爲禀报进贡使囘国事遣正议大夫蔡肇功牧志亲云上六月到萨州十一月初九日囘国时耳目官温氏绍长有眼病不能上国康熙四十六年丁亥爲年头使事遣翁氏永山亲方盛武七月初五日到萨州翌年十一月初三日囘国本年康熙四十六年爲贺吉贵公移居御本丸宅事遣毛氏保荣茂亲方盛祐七月初五日到萨州十一月二十日囘国本年康熙四十六年爲贺满姫翁主吉贵公女定婚事遣向氏摩文仁亲方朝畅七月初五日到萨州十一月十九日囘国本年康熙四十六年爲贺满姫翁主纲贵公女定婚事遣向氏仲田亲方朝在七月初五日到萨州十一月十九日囘国本年康熙四十六年爲禀明贡船到迟事遣钦氏米次亲云上清门八月那覇开洋到大岛因无顺风转寄书翰于岛传以达萨州清门自彼岛而囘国本年康熙四十六年爲讣闻尚纯公中城王子薨事先遣昌氏世名城亲云上政秀三月二十七日到萨州九月十六日囘国康熙四十七年戊子爲年头使事遣翁氏稻岭亲方盛淳六月初三日到萨州翌年十一月初七日囘国本年康熙四十七年爲谢吉贵公命在番奉行伊地知八郎兵衞问候王躬欠安事旧年王有病闻于萨州遣东氏高安亲云上政幸六月初一日到萨州十一月初一日囘国本年康熙四十七年爲谢吉贵公命在番奉行伊地知八郎兵衞弔祭先世子尚纯公事遣毛氏安庆名亲云上安乘六月二十九日到萨州十一月初五日囘国本年康熙四十七年爲禀报进贡使囘国事遣耳目官马氏宫平亲云上良康六月二十七日到萨州十一月初一日囘国尚温王干隆六十年乙卯荷蒙太守公遣谷山孙之丞殿慰问尚温王丁忧并寄赐品物闰二月初四日到那覇川六月十三日那覇开洋赴萨州本年干隆六十年爲年头庆贺使兼谢本国近年贮乏上届戌年遣使江府来年亦遣使江戸其费难堪萨州额外垂恤借赐金子预先令备其需事遣向氏与世山亲方朝郁五月十五日到萨州翌年十一月初二日归国本年干隆六十年爲禀报进贡使囘国事遣紫巾官毛氏美里亲方安执六月二十六日到萨州十一月十六日囘国嘉庆元年丙辰爲年头庆贺使兼贺启请虎寿丸公爲御前様御养御嫡子及定婚又谢因闻得大君加那志薨御两殿様遣使球舘寄赐奠仪并慰问丁忧寄赐品物且谢自上届亥年凡使者行兼务及献上物减一半将其年期应至去年止但自本年起至七年是亦照行且谢马舰二只飘到松平土佐守公宗对马守公贵辖烦涜睿虑又本年嘉庆元年进香浄国院様五十年囘忌浄岸院様二十五年囘忌又谢因萨州仓储匮乏着令起自本年以至三年额外加赋米银一切上纳然察本国江戸立后册使临国繁费接踵以行恤免且贺太守公蒙赐御鹰之鹤又请因皇上登极本秋遣庆贺使事遣向氏伊是名亲方朝义七月二十二日到萨州戊午十一月十三日归国新在番向氏田岛亲方朝盈因风不顺在大岛致越年翌年到萨州由是滞在今番归国本年嘉庆元年爲谢王即位于太树公并太守公兼谢御两殿様贺即位寄赐品物事遣正使尚氏大宜见王子朝规七月十七日到萨州本年十一月二十五日赴江戸翌年三月初二日囘萨州四月初六日归国本年嘉庆元年爲谢王即位于太树公事遣副使马氏安村亲方良头七月十七日到萨州本年十一月二十五日赴江戸翌年三月初二日囘萨州四月初六日归国本年嘉庆元年爲兼谢遣谷山孙之丞殿慰问丁忧寄赐品物事遣赞议官向氏奥本亲云上朝宪七月十七日到萨州本年十一月二十五日赴江戸翌年三月初二日囘萨州四月初六日归国本年嘉庆元年爲兼谢寄赐奠仪事遣乐正马氏喜纳亲云上良辅七月十八日到萨州本年十一月二十五日赴江戸翌年三月初二日囘萨州四月初五日归国嘉庆二年丁巳爲年头庆贺使兼贺御台様安产御男子降诞于御三殿様且贺操姫様定婚且谢允准进贡使兼庆贺皇帝登极并其所献兵器等但如所请又谢去年嘉庆元年遣赴江戸使者又因芳莲院様薨慰问御三殿様併进香及一周忌进香又因爲次良様夭亡亦慰问又谢去年嘉庆元年美里王子立津亲云上所坐船只损坏流失货物宸虑江戸使之需难备格外垂恩借赐银两又因乘之助様夭亡亦慰问等事遣向氏田岛亲方朝盈那覇川放船然因风色不顺滞在大岛翌年嘉庆三年七月十七日到萨州己未四月二十七日归国本年嘉庆二年爲谢去歳遣使江府事遣向氏奥平亲方朝昌二月二十一日到萨州翌年十一月十六日归国嘉庆三年戊午爲禀报进贡使囘国事遣耳目官向氏山川亲云上朝矩去年应到萨州奈无顺风本年赴于萨州五月二十四日到萨州翌年五月十六日归国本年嘉庆三年爲年头庆贺使兼贺准御台様陞从三位且准太守公如所请定婚于丹羽左京大夫之妹亭姫様且去年三月御女子诞生名称于隣殿准定婚于种子岛佐渡殿长子鹤袈裟殿遵即移居且进香慈徳院様五十年囘忌并芳莲院様三年囘忌且请自本秋进贡以来献方物于太上皇帝且贺太守公本当于七月内赴都今因所请准于四月赴都事遣马氏仲村亲方良仓六月十一日到萨州翌年十一月十六日归国本年嘉庆三年庆贺使王舅东氏天愿亲方政方都通事梁焕安仁屋亲云上自中国囘国时陡逢逆风飘到萨州奈天愿俄发病同诸使者难禀明中国事因其所请自己进上物在番马氏仲村亲方良仓代爲禀献十月初三日囘国嘉庆四年己未爲年头庆贺兼贺太守公婚姻礼成及禀准蓬之进公排第七子且准雄五郎公御男子省之进殿爲岛津兵库殿长子又八郎殿嗣子又谢入贡天朝之时从今以后献方物于太上皇帝之处蒙准所请且蒙来年嘉庆五年恭请天使则当萨州差来各役而毋庸差来且去年嘉庆三年那覇马舰船及夏立楷船漂到松平右京亮公及大村信浓守公辖下以致萨州之烦又本年嘉庆四年进香玉貌院公二十五年囘忌且因鹤松院様薨慰问御前様安否又贺请准册封礼成遣谢恩使之时献方物于太上皇帝且太守公因呈请随准三中赐暇并赴都又谢呈进水野出羽守公之书翰内有错而宥其有错且册封之时奉献天朝之兵器马具并呈进天使之兵器等项照例允准并挪借公物着令造作以爲发下各事遣向氏小波津亲方朝虎六月二十六日到萨州翌年十一月十一日囘国本年嘉庆四年爲谢天使临国之时准借其应用银两并呈请加借事遣马氏桃原亲方良徳六月二十九日到萨州翌年二月十六日囘国嘉庆五年庚申爲年头庆贺兼贺准雄五郎様继岛津因幡様家统且禀准寛二良様排第三子又进香净信院様十三年囘忌及岭松院様十三年囘忌且因格姫君様薨慰问御三殿様安否又因敦之助様薨及蓬之进様夭亡亦慰问又贺若殿様轻染疱疮及太守様赐御鹰之鹤等事遣向氏宜寿次亲方朝得五月十七日到萨州翌年十一月十五日囘国本年嘉庆五年爲禀明册使临国事遣飞船使向氏垣花亲云上朝贯六月十日到萨州壬戌四月十八日囘国本年嘉庆五年爲禀明册使临国谕祭及封典全竣兼又详请令谢恩使兼谢皇上赐御书匾额事遣毛氏豊见山亲方安弘十月二十一日到萨州翌年四月八日囘国嘉庆六年辛酉爲年头庆贺兼谢因有皇上颁赐御书匾额禀请谢恩使兼奉献金鹤蒙准所请且去年八重山岛人等漂到五岛以致萨州之烦又因五百姫君様薨慰问御三殿公安否又贺准若殿公定婚于松平相模守様之妹弥姫様又因职之助公夭亡慰问安否各事遣毛氏佐渡山亲方安春六月初五日到萨州翌年十一月二十四日囘国本年嘉庆六年爲因册封典礼全竣故到麑府叩谢鸿恩事遣尚氏宜野湾王子朝祥六月十六日到萨州翌年正月二十四日囘国本年嘉庆六年爲禀报进贡兼请封使者囘国事遣向氏立津亲方朝宪八月初八日到萨州翌年三月初四日囘国嘉庆七年壬戌爲年头庆贺使兼谢太守公贲临琉舘且因御部屋様一周忌进香又因筹姫様夭亡慰问又谢太守公曁御隐居公贺王世子降诞颁赐物件等事遣毛氏豊见城亲方盛昌七月十八日到萨州翌年十一月初七日囘国本年嘉庆七年爲禀报谢恩使囘国事遣王舅毛氏嵩原亲方安执都通事郑国鼎宇地原里之子亲云上七月十六日到萨州十一月十九日囘国本年嘉庆七年爲禀报进贡使囘国事遣耳目官向氏伊计亲云上朝祥七月十六日到萨州十一月十九日囘国本年嘉庆七年爲讣闻尚温王薨事遣向氏恩河亲云上朝显七月二十九日到萨州十月十四日囘国本年嘉庆七年爲禀明尚成王即位事遣向氏伊江按司朝郁八月初七日到萨州十一月二十四日囘国尚成王嘉庆八年癸亥荷蒙太守公遣藤野七郎殿慰问尚成王丁忧并寄赐品物三月朔日到那覇川五月十九日那覇开洋赴萨州本年嘉庆八年爲年头庆贺兼务因享姫君様卒慰问御三殿様又因于美寿様夭亡问安又因慈光院様三年囘忌进香又贺若殿様元服行礼御名改称又三郎实御名奉称忠温又贺武五郎殿爲岛津若狡殿嗣子又贺于长殿许嫁于岛津太郎次郎殿又叩谢今年起至五年可遣使者准令兼务及四年之间所运琉舘产物之票银免纳并上届子丑两年褒银倶赐蠲免而所滞银两亦蒙准延年奉纳且因尚温王薨恤赐奠银并遣使问安及赐物件各事遣马氏小禄亲方良和五月二十四日到萨州翌年嘉庆九年十月二十日囘国本年嘉庆八年爲去戌秋赴闽二号贡船损破沈失御银御注文请宥其罪事遣武氏富滨亲方崇任七月十四日到萨州翌年四月初七日囘国本年嘉庆八年上届庚申年册使临国之时其带来评价物件依照先例搬运萨州今逢华物兑卖严行禁止之际不能发卖详请公所奉批所请事情有理可据然有于国禁相应带囘等因遵已带囘由是将军赐金一万两以备其费用尚灏王嘉庆九年甲子爲讣闻尚成王薨逝事早遣翁氏安谷屋亲云上盛纲六月朔日到萨州十月十五日囘国本年嘉庆九年爲禀请尚灏王即位事遣向氏本部按司朝英六月初五日到萨州十月二十一日囘国本年嘉庆九年爲年头庆贺又因舒姫君様薨慰问御三殿公安否又兼谢上届庚申年封使临国之时带来药种等件发卖他国之处禀请公所奉批妨碍国法相应带还原件等因随赐黄金一万两又进香圆徳院様五十年囘忌并浄岸院様三十三年回忌岭松院様及净信院様十七年囘忌又因豹治郎公夭亡慰问安否各事遣马氏与那原亲方良应六月初五日到萨州翌年嘉庆十年十一月十九日囘国嘉庆十年乙丑爲年头庆贺又谢去年本国人民漂到日州涜烦睿虑又恭贺若殿様元服且赐御一字及御道具更陞从四位下侍从改称豊后守实名奉称齐兴公又恭贺若殿様始朝觐将军又恭贺诸之丞様爲有马左兵衞佐様聟养子又谢重出银米延寛下届寅一个年而于册封全完之翌年以准奉纳各事遣翁氏佐久眞亲方盛宁闰六月二十八日到萨州丁卯十一月十一日返棹之时陡遭飓风飘到国头郡伊地村洋面破艘溺死公务全竣丙寅十月二十四日山川开船囘国之时再三遇着飓风漂到中华朝鲜壹岐等国仍囘山川又复在川开船嘉庆十一年丙寅爲谢王即位于太树公并太守公兼谢御三殿様贺即位寄赐品物各事遣正使尚氏读谷山王子朝敕六月二十九日到萨州十一月十三日到江府翌年三月六日囘到萨州四月二十二日囘国本年嘉庆十一年爲谢王即位于太树公事遣副使马氏小禄亲方良和七月四日到萨州十一月十三日到江府翌年三月六日囘到萨州四月二十日归国本年嘉庆十一年爲谢尚成王薨恤赐奠银并遣町田八郎右衞门殿问安及赐物件事遣赞议官金氏久志亲云上安昌六月二十九日到萨州十一月十三日到江府翌年三月六日囘到萨州四月二十二日归国本年嘉庆十一年爲年头庆贺使兼谢因下届辰年册使临国萨州应遣各役已准停止且贺太守様蒙赐御鹰之鹤且谦次郎殿爲岛津玄藩殿养子且启之助殿爲岛津美浓殿聟养子且谢今年加赋之银米已准延年奉纳且因江府上御屋敷失火延烧慰问安否各事遣马氏幸地亲方良辅七月四日到萨州戊辰六月十三日回国本年嘉庆十一年爲禀报进贡事务全竣囘国事遣毛氏池城亲云上安昆七月二十九日到萨州十二月十一日囘国嘉庆十二年丁卯爲年头庆贺使兼贺因去春芝御屋敷囘禄恭荷递寄书翰问候并恤赐金子又叩谢所运琉舘产物之票银并所运之马舰起自今年至于五年仍免纳遣又进香玉貌院様三十三囘忌及慈光院様七囘忌又因前年遣使江府谢恩麑府又拜谢册封之时奉献皇上之武器马器并呈进封使之武器等项照例允准挪借公物着令造作以爲发下又贺于郁殿定嫁于岛津看之进殿等事遣向氏奥平亲方朝宪六月二十二日到萨州翌年十月二十八日囘国本年嘉庆十二年爲谢天使临国之时准借其应用银两又呈请加借事遣武氏渡名喜亲方崇任六月十九日到萨州翌年五月三十日囘国本年嘉庆十二年爲因去年遣使江府故本夏到麑府转谢事遣向氏喜名亲方朝贺八月初四日到萨州翌年四月二十五日囘国嘉庆十三年戊辰爲禀明册使临国事遣飞船使向氏热田亲云上朝长六月二日到萨州九月十一日囘国本年嘉庆十三年爲年头庆贺使兼贺随姫様定婚及太守様今年当赴江府之期但前年率琉球人囘州奉命本年六月内进赴江府又谢令使者兼务及上届寅秋走二号贡船损破沈失御银御注文宥免其罪及去年嘉庆十二年楷船壹只飘到松浦肥前守様属地以烦萨州又进香芳莲院様十三年囘忌等事遣向氏大宜见亲方朝登闰五月十九日到萨州翌年十月三日囘国本年嘉庆十三年爲去卯秋赴闽接贡船冲礁损破沈失御银请宥其罪事遣向氏大山亲方朝常七月三日到萨州翌年三月二日囘国嘉庆十四年己巳爲年头庆贺使兼谢蒙准加赋米二年分至其一半不加利水钱奉纳价银至其一半奉偿册封时所借银两之际延寛年期又谢去年本国人等飘到长崎代官高木作右衞门殿监地以致萨州之烦又因宥邦院様五十年囘忌进香又贺随姫様定婚于于宝殿又因樱田御屋敷遇于囘禄延烧御长屋慰问安否各事遣东氏知念亲方政方六月二十八日到萨州翌年十月十三日囘国本年嘉庆十四年爲贺太守様承祧中将様致仕兼贺太守様陞少将事遣尚氏本部王子朝英六月十日到萨州翌年二月十一日囘国本年嘉庆十四年爲禀明册使临国谕祭及封典全竣事遣向氏松岛亲方朝康七月初六日到萨州十月初四日囘国本年嘉庆十四年爲禀报进贡兼请封使者囘国事遣梁氏亲里亲方邦弼七月初六日到萨州翌年四月初六日囘国时因耳目官杨克敦病故照例遣正议大夫嘉庆十五年庚午爲年头庆贺使兼贺太守様定婚及操姫様出嫁又因于干殿夭亡慰问又谢宫古岛船只飘到秋月佐渡守様属地春运送马舰船飘収长崎御代官鎭地夏楷船飘到松平主殿头様属地以烦萨州各事遣向氏当间亲方朝祥六月十日到萨州翌年十月十日囘国本年嘉庆十五年爲因册封典礼全竣到于麑府叩谢鸿恩事遣尚氏羽地王子朝美六月十六日到萨州翌年三月二十一日囘国本年嘉庆十五年爲禀报谢恩使囘国事遣王舅毛氏佐渡山亲方安春都通事郑氏古波藏亲云上嘉训八月初五日到萨州翌年二月十二日囘国嘉庆十六年辛未爲年头庆贺使兼务叩贺本年太守様承祧初到萨州又贺寛二郎様爲岛津若狡殿嗣子又谢五舛重出米其一半准以价银奉纳又谢去年嘉庆十五年马舰船二只飘到大村信浓守様五岛弹正少弼様属地又前年伊平屋岛人等飘到松平出羽守様鎭地累烦萨州又因富姫様夭亡慰问安否各事遣翁氏玉城亲方盛林六月初九日到萨州翌年十月十八日囘国嘉庆十七年壬申爲年头庆贺使兼谢去年夏运送船飘収松平主殿头様鎭地夏楷船飘到大村上总介様辖下以烦萨州又因芳莲院様十七年囘忌并岭松院様及净信院様二十五周年囘忌进香又因御内证様卒慰问御三殿様安否併进香及因一周忌进香又贺太守様承祧初到萨州蒙赐御肴并御鹰之鹤又谢因朝鲜信使来聘对州所赋国役金已赐豁免及三舛重出米恩准寛年而纳价银及所运琉舘之产物并所赋诸士私物之票银倶赐豁免等事遣向氏伊江亲方朝安六月五日到萨州翌年十月十四日囘国本年嘉庆十七年爲返上物宰领兼务因武五郎殿卒进香并慰问御三殿様安否等事遣向氏内间亲云上朝宜八月二十六日到萨州翌年三月十九日囘国本年嘉庆十七年进贡使耳目官向氏兼介段亲云上朝救正议大夫蔡肇业崎原亲云上事竣工囘国之时因无顺风飘到萨州至于中华事务奉命同诸使者进城禀报十月二十一日囘国嘉庆十八年癸酉爲年头庆贺使兼进香慈光院様十三年囘忌及春光院様三年囘忌事遣毛氏池城亲方安昆七月朔日到萨州翌年十月十六日囘国本年嘉庆十八年爲贺启请若殿様爲长子事遣向氏眞壁按司朝宪七月五日到萨州翌年三月十三日返棹之时大岛湾泊在其地方病故本年嘉庆十八年爲贺启请桃次郎様爲九男兼贺禀准若殿様定婚事遣马氏桃原亲方良光七月五日到萨州翌年正月二十二日囘国嘉庆十九年甲戌爲年头庆贺使兼务萨州临时庆贺外事又谢因闲姫様定婚本宜遣庆贺使者但蒙准贺启请治五郎様爲御二男使者兼务又谢所滞银两三分一既赐蠲及重出米出银恩准寛年奉纳价银又因友松様卒慰问御三殿様及若殿様安否又因丹羽加贺守様卒慰问大御前様安否等事遣向氏松岛亲方朝常七月十五日到萨州翌年十一月十日囘国本年嘉庆十九年爲贺准大御隐居様囘国汤治赏赐物件及自江府发驾之时赐御用羽织事遣向氏识名亲云上朝英七月二十四日到萨州翌年二月初七日囘国本年嘉庆十九年爲贺启请治五郎様爲御二男及闲姫様定婚事遣向氏野国亲方朝宪七月九日到萨州十月二十日囘国本年嘉庆十九年爲禀报进贡使囘国事遣正议大夫毛氏伊差川亲云上廷器时因耳目官向谨病故照例遣正议大夫九月十六日到萨州翌年二月初七日囘国本年嘉庆十九年爲因若君様诞生遣使麑府转贺江府事遣尚氏本部王子朝英七月二十四日到萨州御城公务全竣时因若君様夭亡遂不奉呈御书翰并御献上物于江府十一月九日囘国嘉庆二十年乙亥爲年头庆贺使兼贺启请启之助様爲御七男又贺启请虎之助様爲御十男又谢因太子様诞生蒙太守様及大御隐居様御隐居様赏赐物件又因寿姫君様卒慰问御三殿様及若殿様安否又谢有故遣使于萨州起自今年以至七年恩准一人兼务又谢琉球舘所滞银两所加三刻利银既赐蠲免等事遣向氏涌川亲方朝杰七月二十六日到萨州翌年十月十七日囘国嘉庆二十一年丙子爲年头庆贺使兼贺郁姫様苗姫様顺姫様定婚又因莲亭院様薨及一周忌进香併慰问御三殿様若殿様安否又因于寳殿卒慰问御三殿様若殿様安否又因佐竹右京大夫殿卒慰问太守様安否又谢因太子様夭亡太守様大御隐居様御隐居様慰问安否恩赐物件又贺太守様蒙赐御鹰之鹤併随姫様定婚各事遣向氏阿波根亲方朝救六月二十一日到萨州翌年十月十五日囘国本年嘉庆二十一年爲禀报进贡使囘国事遣耳目官向氏松川亲云上朝易七月二十四日到萨州翌年三月三十日囘国本年嘉庆二十一年爲写字御覧事太守様召郑嘉训古波藏亲云上且奉钧谕酌其厚有功劳陞紫金大夫遣拨遵即如谕陞紫金大夫遣萨州七月二十七日惶到萨州后年四月五日囘国嘉庆二十二年丁丑爲年头庆贺使兼贺太守様受命重修各川因蒙赏赐御时服又若殿様疱疮轻安郁姫様出嫁近衞様因其典礼无碁蒙赐君号尊称郁君様且种姫様定婚又谢去歳马舰船一只漂到长崎代官高木作右衞门殿监地以烦萨州且进香莲亭院様三年囘忌春光院様七年囘忌慈光院様十七年囘忌且因姫君様卒慰问御三殿様若殿様安否又因智姫様夭亡慰问御三殿様御前様若殿様安否各事遣翁氏伊舎堂亲方盛元六月十四日到萨州翌年十月四日囘国嘉庆二十三年戊寅爲年头庆贺使兼贺太守様奉命本年七月出幸江府又启请诸之助様爲御三男且孝姫様丰姫様立姫様倶已定婚併蒙准普之进殿爲种子岛藏人殿嗣子又谢本国各岛同遇凶歳蒙太守様奏明江府赐借黄金又蒙太守様赐借米谷以济蚁命且准赐借黄金谢恩使者待其事务完竣令兼务在番职又因赐借黄金遣使麑府转谢江府等事遣马氏宫平亲方良纲六月十八日到萨州翌年十一月初七日囘国本年嘉庆二十三年爲私示圣旨事萨州召法司官翁氏玉城亲方盛林度支官向氏喜屋武亲方朝郁随即遣拨萨州五月十九日到萨州十月二十九日囘国嘉庆二十四年己卯爲年头使兼贺立姫様婚姻礼成又左近様曾爲有马肥前守様嗣子但因従前身舆疾病难以継承禀准辞嗣复组仍居本宗慰问安否又因达姫君様薨逝清二郎様夭亡慰问御三殿様御前様若殿様安否又谢本国解运琉球舘仓内产物暨诸氏随帯私物所赋票银経蒙一半于去年奉纳项下豁免一半至下届午年蠲免等事遣向氏喜屋武亲方朝郁五月十九日到萨州翌年四月二十三日在该地病故嘉庆二十五年庚辰爲年头庆贺使兼贺大御隠居様见公方様右大将様之时殊蒙丁宁宣示上谕又贺苗姫様定婚又因闲姫様有难措事不得修所定之婚慰问安否又因芳莲院様二十五年回忌浄信院様岭松院様三十三回忌进香又因诸之助様夭亡慰问御三殿様御前様若殿様安否又谢去年马舰船四只漂収水戸様伊东彦松様五岛大和守様各辖下地方以烦萨州等事遣向氏伊志岭亲方朝康五月二十九日到萨州翌年十月二十六日囘国本年嘉庆二十五年爲庆贺太守様陞中将位事遣向氏玉城按司朝昆六月十一日到萨州十一月二十二日囘国去年爲此事遣向氏今帰仁按司朝英前赶萨州但其所坐船只在洋遭风漂到八重山与那国岛不赴庆贺使之期故今行改遣焉本年嘉庆二十五年爲禀报进贡使囘国事遣耳目官毛氏泽岻亲云上安度七月十七日到萨州十月二十五日囘国道光元年辛巳爲年头庆贺使兼贺太守様入観且行若菜之礼及毎进城蒙赐坐位于大廊下下之御休息所又贺大隠居様请退辅佐国政之任恭蒙恩旨至于老年励精辅政殊属可嘉又因苗姫様曾定嫁于立花左近将监様婚姻之期亦已请准但爲有事难措遂退所定之亲慰问御三殿様若殿様苗姫様安否又因浄岸院様五十年回忌莲亭様七年回忌进香又因瑞姫様珍之助様唯七郎様夭亡慰问御三殿様御前様若殿様安否又谢例遣楷船运送船之外准起自今年限定七年遣拨船楫并去年马舰漂到伊东彦松様属地以烦萨州又禀报因嘉庆皇帝崩道光帝登极今秋使庆贺等事遣向氏识名亲方朝英六月二十一日到萨州翌年九月二十六日囘国道光二年壬午爲年头庆贺使兼贺若殿様元服礼成御名改称又三郎実御名奉称忠方様又贺贡姫様春姫様定婚又因元姫様阳七郎様卒慰问御三殿様若殿様安否又谢允准去秋遣使庆贺皇上登极又谢准自本年起至七个年兼务应遣之使者又谢去年马舰船漂至天草併五岛伊贺守様属地以烦萨州等事遣向氏松川亲方朝易六月二十八日到萨州翌年七月二十五日在州病故本年道光二年爲禀报进贡使囘国事遣耳目官富永亲云上朝幸八月十日到萨州翌年三月二十一日囘国道光三年癸未爲年头庆贺使兼贺御台様陞従二位又贺太守様详蒙三月中赐暇并回萨州又贺大御隠居様叨蒙赏看吹上御庭赏赐御宴并御鹰御羽合等件又贺桃次郎様爲松平备前守様之婿养子又因春光院様十三年回忌进香又因佐竹次郎様之妹于利様卒慰问太守様安否等事遣毛氏伊野波亲方盛盈七月十三日到萨州翌年十月二十一日囘国本年道光三年爲禀报庆贺使囘国事遣王舅向氏伊是名亲方朝英本年七月二十七日到萨州翌年四月十八日囘国道光四年甲申爲年头庆贺使兼贺太守様蒙赐御鹰之鹤又贺因御台様自吹上御庭幸神田桥御屋敷大御隠居様出迎慰问安否时蒙厚待且赐物件亦贺大隠居様歳登八十窃祝高寿时蒙公方様御台所様赏赐物件又贺淑姫様聡姫様祝姫様定婚又因玉貌院様五十年回忌进香又谢去年马舰船漂収松浦肥前守様辖下併天草高滨村以烦萨州等事遣向氏小波津亲方朝用七月十二日到萨州翌年十月十九日囘国本年道光四年爲萨州于近年中将有纳金之旨欲预备其需着令本国起自申年以至戌年共三个年无论黒糖金银奉纳垫补禀请纳以黄金减少其数遣毛氏泽岻亲方安度九月十八日到萨州翌年三月二十五日囘国本年道光四年进贡使臣耳目官毛氏武嶋亲云上盛元正议大夫王士惇瀬名波亲云上事竣囘国之时因风不顺漂到萨州奉命同诸使者进城禀报中华事务九月二十五日囘国道光五年乙酉爲年头庆贺使兼报明年遣紫巾官奉献方物恭谢皇上颁赐御书匾额玉器等项兼贺太守様叨蒙恩给先准五节句及八朔于御白书院毎月于御黒书院称贺又准嗣后行其礼节就位称贺又曾蒙毎年三月中赐暇回居萨州但今年详蒙二月中赐暇回居又御台様自吹上御庭幸神田桥御屋形大御隠居様出迎慰问即蒙厚待且赐物件又若殿様元服礼成蒙赐御书一字及器具更陞従四位下侍従且改称兵库头様実名斉彬公并初行朝観之礼又郁君様行婚聡姫様出嫁又启之助殿爲安艺殿长男岛津三次郎殿嗣子兼谢萨州近年将纳金于江戸着令本国奉纳金银黒糖垫备其需但因难力奉纳详蒙自今年至下年纳以黄金五千両仍俟奉到江戸之命酌赋银両又蒙粉朱依旧通用并准私卖兼务贤院章様薨慰问御三殿様若殿様并进香且当其一周回忌及慈光院様二十五年回忌各进香等事遣东氏大山亲方政纲七月二十一日到萨州翌年十月二十八日囘国本年道光五年爲风旱相仍稼穑不登饥馑荐臻人民多及饥饿虽发仓周済国课极乏営求米谷事遣翁氏伊舎堂里之子亲云上盛昆三月二十一日到萨州四月二十日囘国道光六年丙戌爲年头庆贺使兼贺又次郎殿爲岛津出云殿之婿养子闲姫様定婚又进香得佛様六百回忌瑞仙院様百回忌贤章院様三回忌又因松平肥后守様奥方様卒慰问太守様又谢详准贡使兼谢皇上特颁赐御书匾额玉器等件又谢上届卯年所奉借金二千両扣准业経承令宜奉纳金五千両之内等事遣毛氏座喜味亲方盛珍七月初二日到萨州别有公务本年十一月初二日囘国本年道光六年爲禀明进贡事竣回国事遣耳目官向氏盛岛亲云上朝毘七月十一日到萨州时因年头庆贺使毛氏座喜味亲方盛珍别有公务回国充其后缺翌年五月十五日叙紫冠九月十三日回国道光七年丁亥爲年头庆贺使兼贺若殿様行婚丈之助様爲松平上総介様婿养子胜之进様禀爲十男孝姫様出嫁并进香莲亭院様十三年回忌春光院様十七年回忌等事遣马氏与那原亲方良纲六月十三日到萨州别有公务翌年正月二十八日囘国本年道光七年爲禀报帰政事遣尚氏义村王子朝顕七月初一日到萨州九月十二日囘国道光八年戌子尚灏王帰政世子尚育即位旧年王上染成病症遣使具帰政由详请萨州随蒙准世子尚育権闻国政至今即位本年道光八年爲年头庆贺使兼太上王遣年头庆贺使又谢御三殿様若殿様于尚育王爲世子时贺赐太上王物件又王上太上王贺闲姫様出嫁又谢准去年所赋出银寛年奉纳及例遣楷船运送船外准如歴次遣发马舰船一只又因夙之遂様夭亡王上太上王慰问安否又因芳莲院様三十三年回忌王上太上王进香等事遣向氏城间亲方朝平五月二十八日到萨州翌年十月初二日囘国本年道光八年爲禀报进贡谢恩事竣囘国事遣紫巾官马氏幸地亲方良恩八月初二日到萨州十一月十八日帰国道光九年爲年头庆贺使兼谢准自本年至七个年兼务应遣之使者又王上太上王贺种姫様出嫁又因米姫様卒王上太上王慰问御三殿様若殿様安否且因知姫様夭亡王上太上王慰问御三殿様若殿様御前様安否等事遣向氏伊是名亲方朝英六月十九日到萨州翌年十月初五日囘国本年道光九年爲蒙有萨州国用极乏暂时发卖黒糖且借给黄金之令禀请免卖黒糖至于黄金起自本年至三个年恩准分年奉借事遣翁氏安谷屋亲方盛纲六月十五日到萨州十月初三日囘国道光十年庚寅爲年头庆贺使兼因江戸上御屋敷有火之灾即刻消弭既将可否请过之処详明江戸随奉不消请之旨王上太上王贺御三殿様若殿様又谢因蒙奉卖黒糖之令详准不能调弁之由又因蒙奉借黄金七千両之令遣使详请三年分年渐纳又蒙奉借三千五百両其余皆行豁免又因観光院様夭亡王上太上王慰问御三殿様若殿様御前様安否并进香且当其一周回忌进香等事遣毛氏安里亲方安郁五月二十一日到萨州翌年十月二十二日囘国本年道光十年爲禀报进贡使囘国事遣耳目官毛氏我谢亲云上盛保六月二十七日到萨州八月十八日在该地病故道光十一年辛卯夏爲王上太上王谢因蒙帰政即位应赴江戸谢恩使者准延寛下年事遣马氏安室亲方良道六月初一日到萨州翌年三月十八日囘国本年道光十一年爲年头庆贺使兼王上太上王贺祝姫様行婚又进香莲亭院様十七年回忌観光院様三年回忌等事遣向氏野村亲方朝宪六月初三日到萨州翌年闰九月十八日囘国道光十二年壬辰爲年头庆贺使兼王上太上王贺太守様蒙赐御鹰之鹤又贺太守様前年秋本应进赴江府但因有病乃蒙俟球官赴府之时起程进赴又贺报七郎様爲十二男又因涛姫様夭亡王上太上王慰问御三殿様若殿様御前様安否又谢令今年夏赴江府王子兼贺大御隠居様陞三位又谢恩准赴江府正副使所坐船二只併载运正使货物船一只格外遣拨又谢所赋人牛马船税银前准俟遣使江府之后奉纳但因遣使寛期又准俟遣使事竣之时奉纳又谢今般所赋人牛马船税银本应自本年起限定三年奉纳乃准俟前赋税银完纳之次年遂渐奉纳等事遣章氏上间亲方正延六月十四日到萨州翌年十月二十二日帰国本年道光十二年爲谢江府萨州准王上即位併萨州准太上王帰政又谢御三殿様若殿様贺王上即位太上王帰政寄赐物件又贺大御隠居様陞三位等事遣正使尚氏豊见城王子朝春六月十三日到萨州所有萨州公务一概弁理八月二十七日因病而卒翌日讃议官向氏普天间亲云上朝典顶其缺爲正使九月初一日随太守様起程十月十六日到江府公务全竣翌年三月初五日回到萨州四月初五日帰国本年道光十二年爲谢江府准太上王帰政事遣副使毛氏泽岻亲方安度六月十三日到萨州九月初一日起程十月十六日到江府公务全竣翌年三月初五日回到萨州二十二日帰国本年道光十二年爲禀报进贡事竣囘国事遣耳目官向氏宇地原亲云上朝昇八月十一日到萨州时因讃议官普天间亲云上充爲正使即顶其缺前赴江府公务全竣翌年四月初六日帰国道光十三年癸巳爲太信院様薨王上太上王慰问太守様安否事遣向氏手登根亲云上朝用六月初五日在那覇港开船洋中遭风十五日漂到浙江省镇海县転到福州翌年五月初十日开驾十五日回到那覇港本年道光十三年爲太信院様薨王上太上王恭进香仪事遣向氏金武按司朝英六月二十二日到萨州十月二十二日帰国本年道光十三年爲吊祭太信院様事遣圆覚寺白翁长老六月二十日到萨州十月二十九日帰国本年道光十三年爲王上太上王恭贺太守様陞正四位下事遣向氏与那城按司朝宜六月二十四日到萨州十月二十九日帰国本年道光十三年爲庆贺年头併贺刑部大辅様爲松平隠岐守様之婿入継其统典礼全竣又王上太上王贺太信院様寿登八十八庆典全竣又逢慈光院様三十三年回忌王上太上王恭进香仪又谢王世子降诞太守様贺赐王上大刀一把马一疋折银五元干鲷一匣昆布一匣酒二樽贺赐太上王干鲷一匣昆布一匣酒二樽三位様御隠居様若殿様贺赐王上干鲷各一匣昆布各一匣樽酒折銭各五百疋贺赐太上王干鲷一匣樽酒折銭各三百疋又谢去年遣发江府使臣应用银両既有不敷乃在江府给借黄金又谢宇地原亲云上在萨州充爲赴江府讃议官急备行装之时宠赐黄金又谢除例遣楷船运送船四只外恩准自今年起限定三年仍旧加遣运送马舰一只又谢今年应纳人牛马船税银恩准寛延年期自来年追纳又谢公家寄运球舘黒糖及诸官私运黒糖所有単税银両恩准今年奉纳一半又谢去年率领使臣前赴江府等事遣马氏幸地亲方良恩七月初三日到萨州翌年十月二十三日回到伊平屋岛洋面在船病故二十四日収到那覇港本年道光十三年夏爲王上太上王将去年所遣使臣前赴江府一款逓请萨州転谢江府又公用所剰黒糖前此萨州以赋米折価抵买乃奉萨州谕令従今应照年贡之额按数奉纳可也等因恳乞免其奉纳等事遣马氏小禄亲方良纲七月初三日到萨州翌年因年头使向氏古坚亲方朝郁所驾船只搁礁损壊风尘失期不赴萨州代理在番事务乙未九月初五日囘国道光十四年甲午爲庆贺年头併王上太上王贺太守様蒙准六月一个月回留麑府及叔姫様出嫁又王上太上王进香太信院様一周忌又谢本国船只漂到五岛累烦萨州等事遣向氏东风平亲方朝享前赴萨州所坐船只漂到大宜味郡洋面冲礁撃砕使臣东风平亲方被浪淹毙时有遣耳目官向氏古坚亲云上朝郁禀报进贡囘国事理即以朝郁擢紫巾官兼遣顶朝享后欠进赴萨州其船只亦漂到姑米山搁礁打砕偏船囘国风尘失期再难开驾所有庆贺年头仪礼俟至来年再遣古坚亲方弁理其余一切公务令在萨州小禄亲方淹留兼弁乙未闰六月二十五日到萨州九月十四日囘国本年道光十四年爲讣尚灏王薨事遣向氏知花亲云上朝得六月十一日到萨州八月二十八日囘国尚育王道光十五年乙未太守様因王上有大丧特遣関山甚七慰问安否併赐物件正月二十一日到国六月二十一日那覇港开船帰于萨州本年道光十五年爲庆贺年头兼贺少将様初临麑府及寿姫様定嫁又谢少将様陞其少将位之庆贺使准待封典完竣方行遣拨又谢自上届亥年至于午年所赋人牛马船税银准将上届丑年所纳黄金扣算抵収其余悉赐嘱免又谢遣使江府之时所需银両恩准限定其数以便开销又谢自客歳至下届戌年五年之间免灶出银又谢扣抵赋米所纳黒糖毎年限定七十四万六千六百余斛如逢风旱之灾不敷额数则将扣抵加赋併充作船銭之黒糖均算扣减以补额数既而有所不足则纳米谷以充其数至于寄运琉舘黒糖一百五十万斛仍准照例寄运不行扣减又因太信院様三年回忌春光院様二十五年回忌観光院様七年回忌恭进香仪等事遣毛氏谱久村亲方安寅六月二十日到萨州翌年四月十五日在萨州病故本年道光十五年爲押运返上物且因左近様卒恭进香仪併伺问太守様中将様少将様安否又谢太守様因太上王薨逝寄赐香奠银併遣関山甚七赐物件慰问王上居丧安否等事遣章氏外间亲云上正亲八月十八日到萨州翌年四月十九日囘国道光十六年丙申遣翁氏安谷屋亲方盛纲庆贺年头兼贺中将様蒙将军准允回到萨州沐浴赏赐物件及所亲穿羽织併晴姫様定嫁又兼进香于贤章院様十三年回忌又兼谢发借册封应用银両併恩准爲备弁册封应需银両加焼糖贷运卖萨州併因下届戌年将有册封大典蒙停止新遣员役到国併自今年起期定七年嘱免萨州有事时特遣使于萨州併自今年起五年之间仍旧准允遣楷船运送船四只外加遣运送马舰船一只併嘱免毎宅应赋税银五月二十八日到萨州翌年九月二十四日囘国本年道光十六年爲禀明进贡全竣囘国事遣进贡正使耳目官向氏棚原亲云上朝矩六月二十二日到萨州事竣囘国之时到大岛洋面船只沖礁撃砕特遣船迎接于十月二十九日回到那覇港道光十七年丁酉遣杨氏森山亲方昌胜庆贺年头兼贺寿姫様顺姫様出嫁又谢册封之时奉献皇上武器马器併奉进天使武器等件准允照例挪借公项命工制造以赐发下又谢公家寄运球舘黒糖及诸官私运黒糖所有通単税银恩准自旧年起三年间之间一概嘱免又贺麑府因奉献黄金于江府辅弁公用蒙赐鞍铠又谢其献金江府之时不加税银税米于本国又胜姫様许嫁于松平左近将监様后因左近将监様卒请解约盟由是奉问太守様中将様少将様胜姫様安否七月初十日到萨州翌年十月初四日囘国道光十八年戊戌遣阿氏佐久田亲方守祥庆贺年头兼谢贺少将様陞位按司使蒙准遣使江府之时一同遣发又谢封典全竣所有谢礼使蒙令赴江府王子兼务又贺中将様蒙大御所様赐御腰物御肴又因文姫君様卒奉问太守様中将様少将様安否五月初一日到萨州翌年十月初一日囘国本年道光十八爲禀报册使临国事遣飞船使向使富盛亲云上朝英七月二十四日到萨州九月初十日囘国本年道光十八爲禀报谕祭及封典全竣併详请令谢恩使兼谢皇上所颁御书匾额事遣向氏牧港亲方朝昆八月二十二日到萨州十月初六日囘国道光十九年己亥爲庆贺太守様転陞宰相位事遣尚氏大里王子朝教六月初七日到萨州十月初一日囘国本年道光十九年爲封典全竣叩谢麑府鸿恩兼贺若殿様陞少将位等事遣尚氏伊江王子朝忠七月初八日到萨州十月初一日囘国本年道光十九年遣尚氏野村亲方朝厚庆贺年头兼贺太守様蒙赐御鹰之鹤又贺笃之直様爲南部左卫门尉様之婿养子典礼全竣又贺睦姫様出嫁又贺宠姫様定婚又谢皇上颁赐御书匾额其谢礼准令册封谢恩使兼务奉献金鹤又谢少将様陞位其庆贺使准令所遣王子兼务又谢本年道光十九因遣王子准加运地船二只又谢焼制余糖准起自本年以至丑年加运萨州又进香于太信院様七年回忌莲亭院様二十五年回忌六月七日到萨州翌年九月九日囘国本年道光十九爲禀报进贡兼请封使者囘国事遣向氏安室亲方朝昌七月初五日到萨州十月初一日囘国道光二十年庚子遣毛氏座喜味亲方盛普庆贺年头兼贺太守様因江府造作西丸殿时奉献黄金蒙赐剣刀时服又因回禄作灾延焼高轮御屋敷西门长屋廻等処奉问安否又进香于贤章院様十七年回忌又禀报因有皇上勅谕琉球改爲四年一贡遣使陈请転奏照旧二年一贡六月十五日到萨州翌年九月十八日囘国本年道光二十爲禀报进贡全竣囘国事遣章氏金武亲云上正孟八月十九日到萨州十一月十一日囘国道光二十一年辛丑爲禀报谢恩使者囘国事遣向氏国吉亲方朝章都通事郑氏赤岭通事亲云上思恭五月二十六日到萨州公务全竣其时朝章具备王上意愿恩免中城王子入朝萨州等由再三陈情以行耸请叨蒙殊开恩路一次免其入朝十月十一日囘国本年道光二十一叨蒙笑左卫门恭奉谕旨恩免中城王子入朝萨州其所奉谕旨记之于左谕曰中城王子应于近年遵依旧典奏请来朝本州其时费用実属许多该琉球势必不得不先期営殖以致备弁是以该国沥陈其由屡涜朕聡且闻中城王子平常精神不强况又万里海路风波难测中山王自富心懐不安此洵父子深情所不能已者也朕怜其深情殊开恩路一次免其来朝朕念此礼実系旧典本应不可辄免兹破格恩免者実出于绥懐之至意汝笑左卫门宜体朕意暁谕国吉亲方囘国之时传知中山王仰感深仁毋庸备弁其需本年道光二十一遣向氏棚原亲方朝矩庆贺年头兼谢贺陞中将位使者蒙令明年赴江戸王子兼务又谢恩准因有皇上勅谕改爲四年一贡遣使陈请照旧二年一贡又谢除例遣楷船运送船四只外恩准自今年起限定五年仍旧加遣运送马舰船一只又因大御所様薨逝在麑府奉问公方様右大将様安否又奉问太守様中将様少将様安否又谢因大御所様薨逝奉问安否于公所使者蒙令在番职兼务又因邦姫様澄姫様夭亡奉问安否所坐船只五月二十七日在于甑岛冲礁破壊六月五日坐驾小舟到萨州翌年道光二十二九月十八日囘国本年道光二十一爲禀报因有皇上勅谕改爲四年一贡去年特遣王舅陈请照旧二年一贡随蒙兪允事遣王舅向氏恩河亲方朝幸并七月二日到萨州公务全竣十月四日囘国道光二十二年壬寅爲贺公方様即位事遣正使尚氏浦添王子朝熹于江府并兼贺前年大慈院様位六月初五日到萨州八月二十二日随太守様起程十一月初八日到江府公务全竣翌年三月初二日回到萨州四月初六日帰国本年道光二十二爲前事遣副使毛氏座喜味亲方盛普于江府六月初六日到萨州八月二十二日起程十一月初八日到江府公务全竣翌年三月初二日回到萨州四月初十日帰国本年道光二十二爲因大慈院様薨王上恭进香仪事遣马氏国头按司正秀七月十一日到萨州九月二十七日帰国本年道光二十二爲吊祭大慈院様事遣圆覚寺竺胤长老六月十一日到萨州十月九日帰国本年道光二十二遣向氏仲田亲方朝寛庆贺年头兼贺前年大慈院様蒙赏文恭院様遗物脇差一刀又因大慈院様一周忌恭进香仪又谢详准上届戌年所剰货物併亥年帰船先发来船后到未奉萨州明示所运货物在长崎会所照额发卖又谢本年道光二十二因遣使江戸蒙加遣正副使所坐船各一只并寄运正使货物船一只又谢寄运球馆黒糖及诸士私运黒糖所税票银自去年至本年一概嘱免且恩准所焼黒糖过额之数自今年至辰年一连重运发卖又贺广大院様奉旨陞従一位又谢蒙萨州宪令上届戌年册封之时赐借银両分年期定三年遂渐奉纳遵即其二年分本银已完奉纳其一年分本银并其全银利息恩准延至下届巳年奉纳六月初四日到萨州翌年九月初六日帰国本年道光二十二爲谢一次恩免中城王子入朝萨州事遣东氏浦崎亲方政行六月五日到萨州九月二十七日囘国本年道光二十二爲因大慈院様薨奉问太守様安否事遣向氏仲村亲云上朝仪六月四日到萨州九月二十一日囘国本年道光二十二年爲禀报进贡事竣囘国事遣耳目官向氏识名亲云上朝顕七月十日到萨州九月二十一日囘国道光二十三年癸卯遣马氏桃原亲方良辅庆贺年头兼因去年遣使江戸奉谢麑府又贺报七郎殿入継种子嶋伊势殿之统又逢大慈院様三年回忌春光院様三十三年回忌恭进香仪又谢有事应遣使者恩准自本年起以至七年令在番兼务又谢详蒙上届戌年册使临国之时官买薬材运卖长崎又因泰姫君様薨逝奉问太守様少将様安否又因松平伊豫守様卒奉问太守様少将様安否六月十一日到萨州翌年九月二十日回国本年道光二十三爲贺太守様陞正四位上事遣尚氏浦添王子朝熹六月十四日到萨州八月六日帰国本年道光二十三爲禀请麑府転谢去年所遣江戸差使公务全竣事遣马氏大岭亲方正佳六月十四日到萨州翌年四月初八日囘国本年道光二十三叨蒙笑左卫门恭奉谕旨一世恩免中城王子入朝萨州其旨记左谕曰中城王子遵依旧制来朝本州一款已发鸿慈暂行恩免但査庆长年间于琉球兴廃之时家久公率同尚宁王赴骏府及江府使行朝観此来朝之礼所由作也其来歴自中山王至国中臣民所共知也然则琉球太子初入朝之礼関系不軽理应于未膺王爵之内照旧一朝但闻琉球自寛政以来因贺庆谢恩遣使于江戸共已五次清朝册使临国亦已三次除此浩费外屡逢格外吉凶资财之耗尽及许多正在国家困穷之秋等语况又中山王如有太子冒凌风波跋渉远海自应深爲忧虑今朕上怜父子相思之情下察国家穷约之极破格施恩将其中城王子来朝之礼一世嘱免以示恩眷矣汝笑左卫门宜体朕意暁谕浦添王子囘国之时传知中山王仰感深仁俟来年夏稔代遣该王亲弟奉献仪物恭谢其恩至于中城王子亦应着令起自来年遵依旧章奉具书翰庆贺年头併私进仪物奉问安否钦此道光二十四年甲辰遣向氏安室亲方朝昌庆贺年头兼贺太守様蒙赐御鹰之鹤又贺太守様详蒙恩准本年三月进赴江府又谢代世子入朝萨州王子理应禀遵钧命今夏驾赴又谢客歳本国船只漂収秋月筑前守様辖地受其保佑又谢蒙太守様爲球照料务要呈请江府使开运卖华物之禁等因又因正覚院様百日回忌恭进香仪五月二十五日到萨州翌年九月二十九日囘国本年道光二十四爲飞报佛朗西船到来本国强留执事官一名通事华人一名并称日后有大総兵船只到来遂以驾回等由事遣向氏滨比嘉亲云上朝宜六月初五日到萨州七月十九日回国本年道光二十四爲飞报中城王子之丧事遣和氏花城里之子亲云上景典十月初七日到萨州十一月二十二日囘国道光二十五年乙巳遣向氏富岛亲方朝英庆贺年头兼因太信院様十三回忌芳莲院様五十年回忌観光院様十七年回忌恭进香仪又因广太院様薨逝慰问太守様安否又谢因江府改作御本丸命萨州纳金本国奉萨州命加赋银米但因萨州蒙江府应其所収贡赋之数减少纳金之数故本国蒙兪免其赋又谢因尚濬様薨逝蒙御両殿様遣使于琉舘恤赐奠银併慰问王上安否及赐物件又谢客歳马舰船只漂収伊东修理大夫様辖地烦累萨州又谢详蒙上届戌年册使临国之时官买华物发卖又谢本年道光二十五因遣王子于萨州叨蒙恩准加遣马舰船二只且蒙恩准将本国所焼黒糖过额之数自今年至酉年依旧运卖萨州又谢本国原来遣使江府之时既蒙萨州査核所费银数但上届寅年遣使江府之时叨蒙萨州减少其费従此以后永爲定规六月初四日到萨州翌年九月十一日囘国本年道光二十五蒙萨州恩免中城王子入朝萨州既于客歳命尚氏义村王子朝章代中城王子赴于萨州但在琉舘将蒙恩免代遣世子王子曁法司官御马宰领赴于萨州由是题请将该王子改爲谢恩使至其惣大亲小姓等如客歳题准扈従朝章赴于萨州五月二十九日到萨州九月二十九日回本国本年道光二十五爲禀报进贡事竣囘国事遣耳目官向氏伊志岭亲云上朝清六月初二日到萨州九月三十日囘国该岭理应客歳遣拨因无顺风延至今年道光二十六年丙午遣章氏金武亲方正孟庆贺年头兼因广代院様三年回忌进香又贺宠姫様婚姻礼成又谢除例遣楷船运送船四只外恩准自今年起限定五年仍旧加遣运送马舰船一只又谢本国运卖华物已系江府禁止但蒙萨州再密禀请江府恩准起自本年一连五年运卖纟䌷及白纟等项而又萨州爲球国照料务要呈请江府依照旧例恩准运卖华物等因又谢上届戌年册封之时萨州赐借银数偿还不全其所剰本银及其金银利息蒙准今年奉纳一半于下届未年尽数完纳闰五月十日到萨州翌年九月二十三日囘国本年道光二十六爲禀报咈囒哂国大総兵到来要与本国结好交易併将本国港口爲会船马头随饬固辞该総兵不肯许诺乃称其固辞之処余遂细奏闻咈国皇上自有定夺谕旨颁降今留此于咈人二名于皇谕一降之时代爲通传遂留二人取道回去又咭唎国医士携帯其妻一名女子一名男子一名曁通事华人一名上岸逗留由是遣使于闽陈请転奏勅谕该両国人员罢其通商行医之心而将各所留之人接回本国事遣夏氏摩文仁亲云上贤由七月二十三日到萨州九月十二日回国道光二十七年丁未遣孟氏天愿亲方宗政庆贺年头兼贺爲咈夷人逗留本国事本年正月中旬太守公蒙许回守萨州随即详准少将公俟太守公回到州城之后才赴江府且蒙照例赏赐物件又贺爲前项事少将公蒙详准回守萨州且照例赏赐物件又谢爲前项事少将公蒙准帰守萨州又谢爲前项事少将公回守萨州本应遣按司谢恩但以本国有咈夷船屡来烦扰旦年成不淑情由准着年头使兼务谢恩之事又谢爲前项事萨州善加照料遣仓山作太夫殿曁新纳四郎右卫门殿前来本国又谢爲前项事萨州遣仓新両殿前来本国本应遣拨按司谢恩但萨州殊垂仁慈准俾年头使兼务谢恩又谢萨州闻知本国上届辰年以来爲咈夷人事通国困疲兼有莫大浩费穷益添穷情由赏赐大米海帯菜又谢赏赐前件本应遣按司谢恩但萨州厚垂怜恤准着年头使兼务谢恩且至奉献物件亦于七件内除减二件以爲収纳又谢去夏遣使于萨州蒙详准本年秋特遣使于中华陈具咈情状仰请圣谕又谢萨州爲球照料遣使于江府呈请运卖华物随蒙允准所卖华物限定五年运来发卖又谢萨州蒙详准运卖华物本应特遣亲方谢恩但以本国有咈夷船屡来烦扰且逢饥歳情由准俾年头使兼务谢恩又因逢太慈院様七年忌祭莲亭院様三十三年忌祭恭进香仪又因去年指宿二月田御茶屋忽遇回禄慰问安否又因宝镜院様薨逝问安于太守公曁少将公且恭进香仪又因逢宝镜院様小祥祭祀恭进香仪六月初三日到萨州翌年九月十四日囘国本年道光二十七爲禀报赴闽请谕公竣囘国事遣王舅毛氏池城亲方安邑八月初四日到萨州九月初六日囘国本年道光二十七爲禀报进贡全竣囘国事遣耳目官毛氏喜舎场亲云上盛纲八月二十四日到萨州十月十日囘国本年道光二十七爲计闻尚育王薨事遣向氏立津亲云上朝里因风不顺翌年正月十二日到萨州三月十日囘国本年道光二十七爲禀请尚泰王即位事遣向氏摩文仁按司朝健因风不顺翌年三月初三日到萨州四月十一日囘国尚穆王干隆十七年壬申荷蒙重年公遣时任长右卫门恤问尚穆王丁忧并寄赐品物正月初六日飘流八重山四月初九日到国翌年六月初四日那覇开洋回萨州本年干隆十七爲贺将军赐殽太守公事遣向氏大宜味亲方朝和六月十四日到萨州十月二十日囘国本年干隆十七爲谢王即位于太树公并太守公且朝忠兼谢继丰公及重年公寄赐品物事遣正使尚氏今归仁王子朝忠副使毛氏古波津亲方安㵴六月十三日到萨州随太守公十二月初二日到江府翌年三月初一日回到萨州四月初九日囘国时正议大夫郑秉哲根路铭亲云上濬桥爲仪卫正都通事毛维基城田亲云上天祐爲乐师以赴江府本年干隆十七爲谢重年公命在番奉行弟子丸与次右卫门弔祭尚敬王并赐奠仪事令护送货物使翁氏伊差川亲云上忠辰兼务其事六月十七日到萨州九月十九日囘国本年干隆十七爲年头使事遣向氏泽岻亲方朝卫六月初九日到萨州而朝卫有公务十月二十九日囘国本年干隆十七爲慰问将军吉信公告老称大御所公薨事遣毛氏荣野川亲方盛亮六月十八日到萨州转达国书于江府朝卫有公务囘国因此实授年头使事逗留麑府翌年十一月十五日囘国本年干隆十七爲谢太守公遣使恤问尚穆王并赐品物事令蔡氏滨川亲云上廷仪兼理其事六月十三日到萨州翌年四月初九日囘国兼任谢恩赞议官以赴江府干隆十八年癸酉爲年头使兼进香净国院吉贵公七年回忌且贺将军赐鹤隅州继丰公事遣向氏源河亲方朝义六月二十日到萨州翌年甲戌十月十一日囘国本年干隆十八年因册封之时银两不足而蒙许借乃爲谢恩事遣向氏津嘉山亲方朝徳六月二十二日到萨州十月二十一日囘国本年干隆十八年爲禀报进贡使回国事遣正议大夫阮爲标松岭亲云上六月十四日到萨州十月二十一日囘国时耳目官毛元烈于闽病卒照例遣正议大夫本年干隆十八年爲谢将军优侍使臣且寄赐品物事遣向氏凑川亲方朝经六月二十四日赴萨州转达书翰于江府翌年闰四月四日囘国本年干隆十八年爲谢将军优侍使臣且寄赐品物者原出重年公之恩事遣毛氏喜友名亲方盛昌六月十三日到萨州十月二十日囘国干隆十九年甲戌爲慰问智光院重年公妃薨兼进香事遣向氏伊江按司朝倚五月二十六日到萨州十月十一日囘国本年干隆十九年爲贺将军赐鹤太守重年公事遣夏氏兼城亲方贤佐五月二十三日到萨州十月二十三日囘国本年干隆十九年爲禀报进贡使囘国事遣耳目官向氏涌川亲云上朝乔七月二十日到萨州十月二十四日囘国本年干隆十九年爲年头使兼贺太守重年公寛进江府期事遣翁氏佐久眞亲方盛胤五月二十二日到萨州翌年十二月十一日囘国干隆二十年乙亥爲年头使兼进香慈徳院宗信公七年回忌事遣马氏宫平亲方良廷六月十一日到萨州别有公务十月二十日囘国本年干隆二十年爲恭贺题请又三良公以爲长子事遣向氏具志头按司朝宪六月十一日到萨州十月二十日囘国本年干隆二十年爲贺萨州奉命决川全竣事遣向氏城间亲方朝英六月十一日到萨州年头使马氏宫平亲方良廷别有公务囘国朝英代其使职翌年十月二十三日囘国本年干隆二十年爲禀明册封使来夏临国事遣翁氏宜寿次里之子亲云上盛成翌年二月三十日到萨州四月十一日囘国干隆二十一年丙子爲庆贺太守忠洪公承祧事遣尚氏大村王子朝永六月十八日到萨州十月十五日囘国本年干隆二十一年爲贺菊姫君继丰公女出嫁事遣向氏伊是名亲方朝宣六月二十三日到萨州十月二十六日囘国本年干隆二十一年爲因圆徳院重年公薨慰问太守忠洪公隅州继丰公事遣孟氏西平亲云上康陟六月初六日到萨州九月二十日囘国本年干隆二十一年爲弔祭圆徳院重年公薨兼因信证院薨慰问太守忠洪公隅州继丰公事遣向氏豊见城按司朝仪六月十三日到萨州十月十三日囘国本年干隆二十一年爲弔祭圆徳院重年公薨事遣圆觉寺罗山长老六月十三日到萨州十二月初七日囘国本年干隆二十一年爲进香圆徳院重年一周忌事遣毛氏纟洲亲云上盛受六月二十三日到萨州十月二十六日囘国本年干隆二十一年爲捷报册封使来临事遣毛氏安里亲云上安晨八月初二日到萨州九月二十一日囘国本年干隆二十一年爲禀报谕祭封王之礼全竣事遣吉氏港川亲方孟平九月初二日到萨州十月十七日囘国本年干隆二十一年爲年头使兼进香月桂院公十三年回忌及拜谢蒙许进武器马器于皇上并封使而令致制作事遣翁氏宫城亲方盛昌六月初九日到萨州翌年十月二十八日囘国干隆二十二年丁丑爲年头使兼谢那覇马舰飘至五岛涜烦睿虑事遣向氏眞玉桥亲方朝经六月十二日到萨州翌年四月二十日朝经染病而卒本年干隆二十二年爲禀明册封大典全竣事遣尚氏玉川王子朝计六月初九日到萨州十月十一日囘国本年干隆二十二年爲禀报贡使囘国事遣毛氏池城亲方安命六月初七日到萨州十月二十八日囘国去年囘国贡使安命循例可赴萨州奈当册封临国故留之不遣将安命陞紫巾官兹遣萨州焉本年干隆二十二年爲进香圆徳院公大祥兼谢被宥违例事遣向氏眞境名亲云上朝孝六月初十日到萨州十月囘国之时遭风飘至永良部岛冲礁破船其回翰爲波浪所飘而失之乃僱小舟十二月囘国详禀其事己亥秋二号贡船飘至屋久岛例须赴麑府奈直归国是违例也故其员役被流久米岛宜遣使赴萨州以断谢其事辱蒙被宥断谢之恩由是朝孝兼务其事干隆二十三年戊寅爲年头使事遣向氏涌川亲方朝乔六月十六日到萨州翌年十月十九日囘国干隆二十四年己卯爲贺太守公元服且拜领御一字豪字及御道具又陞从四位下少将改称萨摩守实名重豪事遣向氏越来按司朝颕闰六月初二日到萨州十一月初十日囘国本年干隆二十四年爲禀报谢恩使囘国事遣法司王舅马氏宫平亲方良廷都通事毛如苞官里亲云上闰六月二十二日到萨州十月十九日囘国本年干隆二十四年爲年头使兼禀明禀遵勅命一期不遣贡船事遣毛氏池城亲方安命七月初二日到萨州翌年十一月三十日囘国本年干隆二十四年爲贺太守公初觐将军事遣毛氏高宫城亲方盛亮闰六月初四日到萨州十一月初二日囘国本年干隆二十四年爲禀报进贡使囘国遣耳目官向氏小波津亲云上朝昆六月二十三日到萨州十一月初七日囘国本年干隆二十四年爲进香净国院吉贵香十三回忌事遣翁氏伊舎堂亲云上盛敞闰六月初四日到萨州十一月初七日囘国干隆二十五年庚辰爲年头使庆贺使兼谢前年头使毛氏池城亲方安命赴萨州时飘至天草并楷船飘至日向饫肥领涜烦睿虑及许本国遵旨停止进贡一期又兼进香月桂院十七回忌事遣翁氏安谷屋亲方盛孟六月初七日到萨州翌年十一月十三日囘国本年干隆二十五年爲谢贺太子降诞太守重豪公寄赐御太刀一腰马一疋代白银五十两干鲷一箱昆布一箱御樽一荷又隅州继丰公寄赐干鲷一箱昆布一箱御樽代五百疋事遣毛氏津波古亲方盛传六月初七日到萨州十二月初六日囘国本年干隆二十五年爲贺太守重豪公定婚事遣毛氏大城亲方盛泰六月初七日到萨州十一月三十日囘国本年干隆二十五年爲闻阿部伊势守公夫人吉贵公养女实父鸟居伊贺守女讣恭慰问安事遣东氏天愿亲云上政常六月初三日到萨州十一月三十日囘国干隆二十六年辛巳爲年头庆贺使兼因隅州继丰公蒙大御所公恩赐御腰物箱御肴而贺太守重豪公事遣向氏玻名城亲方朝亮六月二十四日到萨州时继丰公既薨因蒙却其礼物翌年十二月十四日囘国本年干隆二十六年爲闻宥邦院公继丰公讣恭慰问安事遣向氏伊良波亲云上朝利驾楷船六月初六日到萨州二十九日病卒本年干隆二十六年爲弔祭宥邦院公继丰公薨事遣马氏国头按司正方圆觉寺住侍湛玄长老六月十九日到萨州十一月二十七日囘国本年干隆二十六年爲进香宥邦院公继丰公一周忌事遣阿氏知花亲云上守亮六月二十三日到萨州十一月二十八日囘国本年干隆二十六年爲贺太守重豪承祧初到萨州事遣向氏喜屋武亲方朝隆六月二十二日到萨州十二月初十日囘国本年干隆二十六年爲禀明进贡使事竣囘国事遣正议大夫郑士绰亲里亲云上六月十五日到萨州时耳目官毛世俊于闽病卒照例遣正议大夫十一月二十八日囘国本年干隆二十六年爲进香圆徳院公重年公七年回忌并慈徳院公宗信公十三年回忌事遣向氏神里亲云上朝孝六月十四日到萨州十一月十三日囘国干隆二十七年壬午爲年头庆贺使兼贺太守公上京正行半途因芝御屋敷回禄恭荷太树公寄与书翰问候又寛上京期又准贷金事遣毛氏滨川亲方盛方八月初四日到萨州翌年十二月初二日囘国本年干隆二十七年爲贺万寿姫君翁主将军女诞生事遣尚氏大村亲方朝永六月初六日那覇开船七月十四日在喜入麑笼浦破船溺卒本年干隆二十七年爲进香宥邦院公继丰公三周忌事遣章氏上闲亲云上正并八月初四日到萨州十二月十四日囘国本年干隆二十七年爲因芝御屋敷回禄恭慰问安事遣翁氏佐久眞亲云上盛长七月二十三日到萨州十二月十四日囘国本年干隆二十七年爲恭贺太树公恩赐御肴太守公事遣向氏仲田亲方朝衡六月间屡次开船因无顺风翌年六月二十一日到萨州十二月初二日囘国本年干隆二十七年爲因惇信院大御所公薨恭慰问安事遣毛氏丰见岭亲方盛幸六月间屡次开船因无顺风翌年六月十三日到萨州翌年三月十九日囘国干隆二十八年癸未爲进香净国院公十七年回忌事遣向氏识名亲云上朝超六月初八日到萨州十一月十八日囘国本年干隆二十八年爲贺万寿姫君诞生事遣尚氏玉川王子朝计六月十四日到萨州转达书翰于江府翌年三月二十日囘国本年干隆二十八年爲贺若君公诞生及太守公婚礼事遣尚氏豊见城王子朝仪六月二十二日到萨州其贺若君公诞生惟以书翰达于江府翌年三月二十日囘国本年干隆二十八年爲年头形庆贺使兼进香灵龙院二十五年回忌及谢楷船一只漂到土佐国并伊平屋岛船一只漂到五岛涜烦睿虑事遣向氏宜野湾亲方朝昌七月初八日到萨州翌年十一月二十五日囘国干隆二十九年甲申爲庆贺将军家治公膺袭封事遣正使向氏读谷山王子朝恒副使向氏涌川亲方朝乔六月二十日到萨州十一月初九日到江府翌年二月初四日回到萨州三月十六日囘国本年干隆二十九年爲贺悟姫翁主太守重豪公女诞生事遣向氏松本按司朝公六月二十日到萨州转达书翰及礼物于江府未进到时而悟姫夭亡遂不达于太守公十一月二十五日囘国本年干隆二十九年爲谢将军及若君公并万寿姫君寄赐品物事遣毛氏大城亲方盛泰转达书翰于江府六月二十日到萨州翌年正月二十七日囘国大城亲方充谢恩使到萨州萨州出令曰其谢若君公之使者宜于在馆衆使之中别派一人爲使可也因令盛岛亲方充作是使本年干隆二十九年爲贺将军赐御鹰之鹤太守公事遣向氏盛岛亲方朝孝六月二十日到萨州翌年正月二十七日囘国谢若君公之使者本是大城亲方兼管之今在萨州蒙派盛岛亲方兼管焉本年干隆二十九年爲年头庆贺使兼谢将军并若君公及万寿姫君寄赐品物又国头间切船一只飘到肥前国属岛生月涜烦睿虑又贺太守公因患寒湿之痛启请先于春月起程蒙充所请事遣向氏小波津亲方朝昆六月十二日到萨州翌年十二月二十七日囘国干隆三十年乙酉爲年头庆贺使事遣毛氏座喜味亲方盛长七月初三日到萨州翌年五月三十日在馆病故本年干隆三十年爲禀报进贡使囘国事遣耳目官马氏与那原亲云上良矩六月二十七日到萨州十二月十五日囘国本年干隆三十年爲弔祭悟姫翁主夭亡并慰问太守公事遣毛氏徳村亲云上盛圣八月初五日到萨州十二月十二日囘国本年干隆三十年爲贺太守公陞中将事遣向氏东风平按司朝宜七月初二日到萨州十二月二十七日囘国本年干隆三十年爲刑部卿公薨慰问御前样事遣向氏玻名城亲方朝亮六月二十九日到萨州十二月十二日囘国本年干隆三十年爲谢去歳遣使江府事遣毛氏胜连亲方盛亮六月二十九日到萨州十二月初七日囘国本年干隆三十年爲谢去歳遣使江府事遣毛氏祢覇亲方盛征六月二十七日到萨州转达书翰于江府翌年三月二十二日囘国干隆三十一年丙戌爲进香宥邦院公七年回忌事遣马氏滨元亲云上良恭六月二十一日到萨州十一月二十四日囘国本年干隆三十一年爲年头庆贺使兼贺太守公本当于七月内赴都今因所请准于四月赴都事遣向氏仲田亲云上朝衡六月二十日到萨州翌年十二月十八日囘国干隆三十二年丁亥爲年头庆贺使事遣翁氏伊舎堂亲云上盛敞七月十一日到萨州翌年十一月三十日囘国本年干隆三十二年爲禀报进贡使囘国事遣耳目官向氏山川亲云上朝孝七月初八日到萨州十二月十八日囘国本年干隆三十二年爲进香圆徳院公十三年回忌事遣向氏田岛亲云上朝季七月初八日到萨州十二月十八日囘国干隆三十三年戊子爲年头庆贺使兼进香月桂院公二十五年回忌及贺将军赐御鹰之鹤于太守公并谢许王子使者之附医生剃髪而上国事遣翁氏宫城亲方盛昌七月十一日到萨州翌年十月二十六日囘国干隆三十四年己丑爲年头庆贺使兼进香正觉院公二十五年回忌遣向氏谱久山亲方朝纪六月十二日到萨州翌年十一月初五日囘国本年干隆三十四年爲禀报进贡使囘国事遣耳目官阿氏知花亲云上守亮六月十二日到萨州十月二十六日囘国干隆三十五年庚寅爲因慈照院公薨慰问太守公事遣向氏伊江按司朝徳六月二十八日到萨州十一月初五日囘国本年干隆三十五年爲进香慈照院公事遣向氏国头亲云上朝卫六月十二日到萨州十一月十二日囘国本年干隆三十五年爲年头庆贺使兼进香慈照院公一周忌事遣向氏与世山亲云上朝昌六月十一日到萨州翌年十二月二十九日囘国干隆三十六年辛卯爲年头庆贺使兼进香灵龙进院公三十三年回忌及慈照院公三年回忌事遣马氏小禄亲方良颕七月三十日到萨州翌年十二月二十日囘国本年干隆三十六年爲庆贺多千姫样册爲御前样事遣毛氏波平亲方盛敷七月十六日到萨州十二月二十九日囘国本年干隆三十六年爲请宥近年自中华买来货物数不充位不好罪事遣翁氏伊舎堂亲方盛敞八月十九日到萨州十二月二十九日囘国本年干隆三十六年为禀报进贡使回国事遣耳目官毛氏仲里亲云上盛全八月初二日到萨州翌年正月二十二日回国本年干隆三十六年爲禀进香净国院公二十五年回忌事遣毛氏美里亲云上安春七月二十九日到萨州翌年正月二十一日囘国干隆三十七年壬辰爲年头庆贺使事遣毛氏具志川亲方盛升六月二十三日到萨州甲午年三月初五日囘国本年干隆三十七年爲谢宥近年自中华买来货物数不充位不好罪事遣尚氏读谷山王子朝恒六月二十四日到萨州十一月二十九日囘国本年干隆三十七年爲摄政及前任摄政三司官谢宥近年自中华买来货物数不充位不好罪事遣毛氏池城亲方安都六月二十七日到萨州十二月初四日囘国本年干隆三十七年爲贺于敬翁主诞生事遣向氏名护按司朝长七月初六日到萨州十一月二十九日囘国本年干隆三十七年爲进香宥邦院公十三年回忌事遣马氏知念亲云上良光六月二十三日到萨州十二月三十日囘国本年干隆三十七年爲进香信解院公事遣金氏久志亲云上安执六月二十三日到萨州翌年正月十二日囘国干隆三十八年癸巳爲朝觐事尚哲公中城王子夏到萨州礼式全竣翌年春囘国本年干隆三十八年爲贺敬姫样爲御前样犹子事遣尚氏读谷山王子朝恒六月二十二日到萨州翌年四月初二日囘国兼任尚哲公大保本年干隆三十八年爲净岸院公薨慰问太守公事遣毛氏龟川亲云上盛喜五月十三日到萨州十一月十七日囘国本年干隆三十八年爲进香净岸院公事遣向氏本部按司朝救六月二十四日到萨州翌年三月初四日囘国本年干隆三十八年爲弔祭净岸院公薨事遣圆觉寺大翁长老六月十九日到萨州翌年三月二十八日囘国本年干隆三十八年爲进香净岸院公一周忌事遣阿氏前川亲云上守郷六月十四日到萨州翌年三月初五日囘国本年干隆三十八年爲进香慈徳院公二十五年回忌事遣毛氏徳本亲云上盛睦六月十二日到萨州翌年三月初二日囘国本年干隆三十八年爲问安尚哲公中城王子在萨州事遣毛氏丰见岭亲云上盛式七月二十八日到萨州十一月十七日囘国本年干隆三十八年为禀报进贡使回国事遣耳目官毛氏佐渡山亲云上安因六月十九日到萨州翌年三月初二日回国本年干隆三十八年爲年头庆贺使事遣向氏山川亲方朝孝六月十二日到萨州乙未年正月初三日囘国干隆三十九年甲午爲贺虎寿丸公太守重豪公长子诞生事遣尚氏豊见城王子朝仪八月初六日到萨州翌年二月初一日囘国本年干隆三十九年爲谢尚哲公中城王子入觐蒙礼待甚优事遣法司马氏与那原亲方良矩十月十九日到萨州翌年三月二十九日囘国本年干隆三十九年爲年头庆贺使事遣向氏高宫城亲方朝敕十月初一日到萨州翌年十一月二十八日囘国本年干隆三十九年爲进香净岸院公三年回忌事遣毛氏野里亲云上安在因无顺风翌年六月二十一日到萨州丙申年四月十四日囘国干隆四十年乙未爲贺启请虎寿丸公爲长子以爲慈照院样嗣子事遣向氏大里按司朝郷八月初一日到萨州翌年正月十一日囘国本年干隆四十年爲贺虎寿丸公定婚事遣马氏热田亲方良隆八月初一日到萨州十一月二十九日囘国本年干隆四十年爲贺太守公出痘事遣向氏稻福亲方朝畅八月初二日到萨州翌年四月十四日囘国本年干隆四十年爲禀报进贡使囘国事遣耳目官向氏津嘉山亲云上朝房八月初二日到萨州十二月二十九日囘国本年干隆四十年爲年头庆贺使事遣向氏喜屋武亲方朝兴七月二十六日到萨州丁酉正月十五日囘国干隆四十一年丙申爲年头庆贺使兼进香月桂院公三十三年回忌及玉貌院样一周忌事遣毛氏池城亲方安都六月十四日到萨州翌年十一月二十日囘国本年干隆四十一年爲进香玉貌院样薨及慰问御两殿样事遣向氏眞壁按司朝义六月二十日到萨州翌年正月十六日囘国本年干隆四十一年爲谢泊马舰一只飘到志州并那覇马舰一只飘到奥州涜烦睿虑事遣毛氏丰永亲云上盛正六月十七日到萨州十二月二十二日囘国干隆四十二年丁酉爲禀报进贡使囘国事遣耳目官向氏国头亲云上朝卫七月二十九日到萨州翌年四月十三日囘国本年干隆四十二年爲贺茂姫翁主拝领婚姻御名事遣向氏与那城按司朝义八月初一日到萨州翌年正月二十二日囘国本年干隆四十二年爲年头庆贺使兼进香玉貌院三年回忌及正觉院三十三年回忌事遣毛氏佐渡山亲方安因七月十六日到萨州十一月初十日在舘病卒本年干隆四十二年爲贺虎寿丸公敬姫翁主婚礼事遣马氏小禄亲方良颕七月十九日到萨州因年头庆贺使毛氏佐渡山亲方安因病卒良颕代其使职翌年十二月十六日囘国干隆四十三年戊戌爲年头庆贺使事遣向氏喜名亲方朝应闰六月二十七日到萨州翌年十一月三十日囘国本年干隆四十三年爲进香净岸院七年回忌事遣向氏宜野湾亲云上朝寛闰六月二十七日到萨州十二月二十六日囘国干隆四十四年己亥爲年头庆贺使事遣马氏滨元亲方良恭七月初十日到萨州辛丑二月初四日囘国本年干隆四十四年爲进香净国院公三十三年回忌并圆徳院公二十五年回忌事遣向氏眞玉桥亲云上朝丽七月初十日到萨州翌年二月初十日囘国本年干隆四十四年爲禀报进贡使囘国事遣耳目官翁氏永山亲云上盛胜七月初十日到萨州翌年二月初五日囘国干隆四十五年庚子爲年头庆贺使事兼贺将军赐御鹰之鹤于太守公事遣向氏城间亲方朝悦七月二十五日到萨州壬寅二月初三日囘国本年干隆四十五年爲因大纳言公薨慰问将军事遣毛氏渡嘉敷亲方盛宪七月二十六日到萨州转达国书于江府翌年二月二十六日囘国本年干隆四十五年爲慰问樱岛燃燬多残居民产物事遣毛氏伊野波亲云上盛邑八月初十日到萨州翌年二月初四日囘国干隆四十六年辛丑爲年头庆贺使事兼进香慈照院样十三年回忌及玉貌院样七年回忌事遣向氏伊江亲方朝庆闰五月二十五日到萨州别有公务翌年正月初三日囘国本年干隆四十六年爲贺将军赐御鹰于太守公事遣向氏天久亲方朝盈六月初七日到萨州翌年二月初三日囘国本年干隆四十六年爲谢因闻得大君加那志薨蒙太守公去冬遣使球舘恤问尚穆王丁忧并寄赐奠仪事遣向氏松岛亲方朝颕六月初四日到萨州年头使向氏伊江亲方朝庆别有公务囘国朝颕代其使职翌年十二月朔日囘国本年干隆四十六年爲请宥不禀八重山歳遇饥馑民人饿死之误事遣毛氏安里亲方安晨六月朔日到萨州翌年三月朔日囘国本年干隆四十六年爲进香慈徳院样三十三年回忌事遣向氏与世山亲云上朝明闰五月二十五日到萨州翌年二月初三日囘国本年干隆四十六年爲禀报进贡使囘国事遣耳目官金氏久志亲云上安执闰五月二十五日到萨州翌年二月二十七日囘国干隆四十七年壬寅爲年头庆贺使事遣毛氏美里亲方安春六月十九日到萨州甲辰正月二十九日囘国本年干隆四十七年爲贺徳川丰千代样爲将军嗣子改称若君事遣尚氏浦添王子朝央六月二十六日到萨州转达书翰于江府翌年四月初二日囘国本年干隆四十七年爲谢太守样贺王世孙降诞寄赐干鲷一箱昆布一箱御樽一荷事遣毛氏具志川亲方盛升六月二十日到萨州翌年三月十六日囘国本年干隆四十七年爲因茂姫样移居西丸改称御縁女贺御两殿样事遣尚氏义村王子朝宜六月二十六日到萨州翌年三月十三日囘国本年干隆四十七年爲谢宥八重山逢灾殃不禀其由之误事遣马氏宫平亲方良恭六月二十日到萨州翌年三月十四日囘国本年干隆四十七年爲摄政三司官谢宥八重山逢灾殃不禀其由之误事遣毛氏屋富祖亲云上盛续六月十九日到萨州翌年三月十六日囘国干隆四十八年癸卯爲年头庆贺使事兼谢因王世孙夭亡蒙太守样恤问事遣向氏国头亲方朝卫七月二十日到萨州己巳正月二十三日囘国本年干隆四十八年爲贺虎寿丸样出痘事遣毛氏富川亲方盛政七月二十一日到萨州翌年正月二十九日囘国本年干隆四十八年爲谢将军及大纳言样颁赐品物事遣毛氏野里亲方安在七月二十七日到萨州转达书翰于江府翌年闰三月十三日囘国本年干隆四十八年爲谢将军及大纳言样颁赐品物事遣蔡氏徳里亲方得兴七月二十七日到萨州翌年三月初九日囘国本年干隆四十八年爲禀明进贡使事竣囘国事遣御锁侧官向氏盛岛亲云上朝朗七月二十九日到萨州时耳目官向氏东风平亲云上朝睦因染病辞职遣御锁侧官翌年正月二十九日囘国干隆四十九年甲辰爲年头庆贺使事兼贺将军赐御鹰之鹤于太守样并因翌年当妙心院样一周忌进香事遣毛氏龟川亲方盛喜七月十八日到萨州丙午三月初四日囘国本年干隆四十九年爲恭贺太守样于田布施加久籐令御赐御鹰御捉饲鹤鴈初献将军事遣毛氏渡嘉敷亲方盛宪八月初六日到萨州翌年正月二十三日囘国本年干隆四十九年爲进香宥邦院样二十五年回忌及净岸院样十三年回忌妙心院样薨事遣向氏当间亲云上朝隆七月二十七日到萨州因八月初四日在舘病卒返上物宰领李氏嘉手纳亲云上由厚代务其职本年干隆四十九年爲返上物宰领兼谢太守样寄赐御猎所获之鹤事遣向氏名嘉山亲云上朝寛七月十八日到萨州翌年正月二十三日囘国干隆五十年乙巳爲年头庆贺使事遣毛氏安里亲方安晨七月二十二日到萨州丁未正月二十九日在舘病卒本年干隆五十年夏爲恭贺虎寿丸样元服改称又三郎样实名奉称忠尧样且凡礼式尽依例擧行事遣翁氏我如古亲方盛纲八月初八日到萨州翌年三月初四日囘国本年干隆五十年爲恭谢太守样贺王世孙降诞随赏干鲷一箱昆布一箱御樽一荷事遣毛氏屋富祖亲方盛续八月初八日到萨州翌年三月初九日囘国本年干隆五十年爲报知进贡使囘国事遣耳目官毛氏丰永亲云上盛正七月二十三日到萨州翌年三月二十日囘国本年干隆五十年因本国饥馑爲营运米谷事遣飞船使孙氏屋我筑登之亲云上嗣将于琉球舘三月二十五日到萨州四月二十四日囘国干隆五十一年丙午爲恭贺太守样荣膺殊恩于毎月朔望及其外一切进城时准赐坐位于大廊下下之御休息所事又爲恭贺太守样重邀殊恩所有御礼席年首准在御白书院毎月准在御黒书院五节句及八朔准在御白书院奉贺行礼事遣向氏大村按司朝计兼焉七月初十日到萨州翌年三月初六日囘国本年干隆五十一年爲年头庆贺使事兼贺太守样蒙将仰御文恩赐大鹰事又因翌年当慈眼院样百五十年回忌爲进香之事遣马氏幸地亲方良笃闰七月十四日到萨州戊申三月十一日囘国本年干隆五十一年爲本国曾因饥荒蒙太守样禀请将军赐借米金遣使萨州转谢江戸事遣毛氏伊野波亲方盛邑七月初十日到萨州翌年三月十四日囘国本年干隆五十一年爲恭谢太守样曾因饥荒设法赈济事又爲恭谢赐借米金以救国庶事遣毛氏仲松亲方盛续兼焉闰七月十四日到萨州翌年三月十三日囘国干隆五十二年丁未爲贺太守样元服且赐御一字及御道具又陞従四位下侍従改称丰后守实名奉称齐宣公事遣向氏今归仁按司朝赏八月初二日到萨州翌年三月十一日囘国本年干隆五十二年爲兼贺太守样荣膺殊恩进城之时御礼席及御休息所如中将样准赐坐位又初朝觐且禀报富之进样爲御二男又爲奥平大膳大夫聟养子事遣麻氏渡庆次亲方眞厚七月十七日到萨州翌年三月十一日囘国本年干隆五十二年爲因将军薨慰问上样大纳言样併御两殿样事遣向氏阿波根亲方朝纪八月初二日到萨州其慰问上样大纳言样事惟以书翰达于江府翌年四月二十一日囘国本年干隆五十二年爲进香圆徳院样三十三年回忌事遣向氏富里亲云上朝永八月初二日到萨州翌年四月初五日囘国本年干隆五十二年爲年头庆贺使兼进香玉貌院样十三年回忌事遣马氏安次富亲方良头七月十一日到萨州己酉三月初八日囘国本年干隆五十二年爲贺将军准中将样汤治萨州及赐品物事遣向氏伊集亲云上朝义八月初二日到萨州翌年三月十一日囘国本年干隆五十二年爲禀报进贡使囘国事遣耳目官向氏盛岛亲云上朝朗八月初二日到萨州翌年三月十二日囘国干隆五十三年戊申爲年头庆贺使兼贺明姫样定婚事遣毛氏丰见山亲方安在本年干隆五十三年爲贺太守样承祧及中将样致仕事遣尚氏大宜味王子朝规因无顺风翌年闰五月十九日到萨州庚戌正月二十二日囘国本年干隆五十三年爲贺太守样陞少将事遣向氏胜连按司朝隆八月初三日到萨州翌年三月初八日囘国本年干隆五十三年爲贺爲禀报雄五郎样爲御三男事遣向氏喜屋武亲方朝昶八月二十日到萨州翌年三月初八日囘国本年干隆五十三年爲贺因将军准中将样汤治萨州自江戸发驾之时赐御召之御羽织事遣马氏平良亲云上良恭八月二十一日到萨州翌年四月初三日囘国之时在大岛洋面破船溺死本年干隆五十三年爲进香净岸院样十七年回忌事遣毛氏仲尾次亲云上盛苗八月二十日到萨州翌年三月初八日囘国本年干隆五十三年爲贺启请姫君样近卫右大臣样养女事遣向氏眞玉桥亲方朝丽八月二十四日到萨州翌年四月初六日囘国本年干隆五十三年爲请乞准进贡使兼谢皇上加赐御书匾额玉器等物事遣马氏喜名亲云上良徳八月二十四日到萨州翌年正月二十二日囘国本年干隆五十三年爲因世子尚哲薨遣飞船讣萨州事遣向氏松田亲云上朝显翌年四月初四日到萨州六月二十六日囘国干隆五十四年己酉爲贺太守样入部事遣向氏小禄按司朝纪七月朔日到萨州翌年正月初九日囘国本年干隆五十四年爲因净信院样薨慰问御两殿样兼进香事遣向氏伊佐亲云上朝寛七月十九日到萨州翌年正月初九日囘国本年干隆五十四年爲年头庆贺使兼进香净信院样一周忌并岭松院样卒且一周忌又谢蠲午年着加赋米并因纳金于江府加赋米谷于国中特蠲加赋本国又谢准遣喜名亲云上请乞进贡兼谢皇上加赐御初匾额玉器等物之使并其献物事遣翁氏永山亲方盛胜七月十九日到萨州翌年六月二十三日在舘病卒本年干隆五十四年爲禀明未年接贡船只赴闽之时冲礁破船流失银两註文事遣向氏宜寿次亲方朝得因无顺风翌年五月初六日到萨州十二月初五日囘国本年干隆五十四年爲禀报进贡使囘国事遣耳目官伊舎堂亲云上盛峯四月十二日到萨州十二月初五日囘国干隆五十五年庚戌爲庆贺将军膺袭封兼贺姫君样出嫁改称御台样太守样荣膺殊恩先准五节句又八朔于御白书院毎月于黒书院称贺又准嗣后行其礼节就位称贺事遣正使尚氏宜野湾王子朝阳六月十四日到萨州十一月二十一日到江戸翌年三月十三日回萨州该地开船望国前来奈无顺风收回萨州十一月十七日囘国本年干隆五十五年爲庆贺将军膺袭封兼贺太守样承祧初到萨州将军赐御肴併御鹰之鹤明姫样出嫁事遣副使马氏幸地亲方良笃七月二十一日到萨州十一月二十一日到江戸翌年三月十三日回萨州该地开船望国前来奈无顺风将回萨州十一月二十一日囘国本年干隆五十五年爲年头庆贺使兼谢因净信院样三年回忌岭松院样三年回忌进香之使又因萨州多有庆事贺喜之使准令遣江戸正副使併年头亲方等兼务至其献物减用旧例之半又因尚哲样薨御两殿样遣使球舘寄赐奠仪併恤问品物事遣向氏松岛亲方朝记进赴麑府遭遇逆风飘泊五岛近江守管地八月十一日收到麑府五十七年壬子三月十九日归国干隆五十六年辛亥为年头庆贺使并贺太守样陞中将且结婚迎娶又贺禀报时之丞样排第四子又谢自本年至卯年五年之间若有遣使之事不必专遣令在番亲方蔵役书役兼摄至于献餽物件减用向例之半又谢去年向氏松岛亲方朝记所坐之船飘到五岛以烦萨州又进香玉貌院样十七年忌辰等事遣向氏盛岛御朝朗兼之进赴萨州之时遭遇逆风飘泊五岛近江守管地该地开船收到脇元地方旱路起程九月初二日到球舘癸丑正月十五日归国干隆五十七年壬子爲禀报进贡兼谢天恩使者囘国事遣发正使紫巾官向氏伊集亲方朝义京回都通事郑作霖伊良皆亲云上去年可往但无顺风至本年往五月二十五日到萨州翌年正月十五日囘国本年干隆五十七年爲年头庆贺使并贺禀报爲次郎样排第五子又谢去年向氏盛岛亲方朝朗所坐之船及夏立小楷船飘泊五岛那覇二端帆船飘泊肥前国以烦萨州又本年进香宥邦院样三十三年忌辰又谢前年遣赴江戸使者经令去年年头庆贺使向氏朝朗兼摄但因江戸回使者尚氏宜野湾王子朝阳沮风去年之冬囘国故令本年年头庆贺使向氏朝昶兼之又详请令进贡使兼谢皇上赏赐御书玉器等件天恩等事遣向氏喜屋武亲方朝昶兼之七月二十三日到萨州甲寅正月二十三日归国本年干隆五十七年爲因前年遣使于江戸府故到麑府转谢事遣阿氏前川亲方守郷其使者经于去年遣赴向氏新垣亲方朝盈涂遇飓台飘到中华不到麑府又江戸府回使者尚氏朝阳因无顺风去年之冬归国兹奉麑府宪令本年之夏遣使谢恩等因更因不知朝盈归国之时故命代守郷七月二十日到萨州翌年四月初三日囘国干隆五十八年癸丑爲年头庆贺使兼谢准允因皇上加赐御书併恩诏器物等件尝遣向氏喜屋武亲方朝昶请乞贡使兼谢并其献上物等件又贺准中将公囘国汤治赏赐物件自江府发驾之时赐御用之羽织且本年进香寛阳院公百年回忌及慈照院样二十五年回忌又贺太守公现在毎月礼典出于御黒书院行礼即其内准行若菜之礼本年正月初七日进城初称贺等事遣翁氏伊舎堂亲方盛峯兼务其事翌年八月十六日到于萨州在舘染病医药无效而卒其所领任职尚氏义村王子朝宜惣大亲夏氏兼城亲方贤増代掌其职寛阳院公百年回忌令伊舎堂亲方兼务备御书翰及奠仪等物听候萨州教令奉令不及进奠仪随将其御书翰及御目録被还焉翌年闰二月二十五日归国本年干隆五十八年爲贺若君公诞生事遣尚氏义村王子朝宜八月十六日到萨州报明此事时因若君公既逝遂不达书翰于江府遵萨州之令不称其庆贺使者只称使者依王子之品分行朝见之礼其余如例勤焉翌年正月二十三日囘国本年干隆五十八年爲报知进贡使囘国事遣耳目官马氏喜名亲云上良徳八月初八日到萨州翌年正月二十三日囘国干隆五十九年甲寅爲年头庆贺使兼谢因纳金于江府令纳加赋米踵续今亦令加赋三年分但因本国累次繁费蒙恩蠲三年加赋又进香净信院样七年回忌并岭松院样七年回忌事遣毛氏伊野波亲方盛邑七月朔日到萨州翌年十月十五日归国本年干隆五十九年爲讣闻尚穆王薨事先遣翁氏玉城亲云上盛林五月二十三日到萨州十月二十九日囘国本年干隆五十九年爲禀明尚温王即位事遣向氏羽地按司朝美五月二十八日到萨州九月二十六日囘国脚註中山世谱附巻序天地之间国土至多或分散东西或列罗南北而大小彊弱不可得而斋也夫爲小国者顺理安分而所以事大之礼不敢废焉则国土自治人民亦安矣孟子曰畏天者保其国诗曰畏天之威于时保之况我琉球国僻处东隅不能自大故自古而来与萨州爲隣交时通聘问纹船往来后亦纳贡于萨州至今数百年不敢少懈而事之可纪者亦最多矣畴昔向象贤奉王命始用国字着中山世鑑蔡铎改以汉字命之曰世谱此时别摭其所系乎萨州之事以附世谱谓之附巻其所编集者多出俗説有以讹谬间有出入兼多缺略欣遇圣主孜孜图治庶政维新特命向文明等官改修附巻秉哲已任编纂职而前代事功使臣姓名经歴久远莫从稽详爰参之典载考之文记去其讹谬补其缺略剧其烦涜阙疑存信以爲成部而缮録以呈圣览伏冀叡虑弥深时务愈精而四时之玉烛常调万禩金瓯永固矣时大清雍正九年歳次辛亥腊月既望唐荣都通事臣郑秉哲顿首谨撰中山世谱序孤闻夏后殷周垂裳莅治而天下称颂及其衰也悖天作弊而万民生怨皆自爲也岂必谓之曰天也哉书曰后克艰厥后臣克艰厥臣诗曰畏天之威于时保之其肻微矣惟我国自天孙氏启宇以来一兴一废安危不一成化年间我始祖以御锁侧官恭承天命创业垂统境内三府三十六岛一视同仁靡间遐迩自尔以来明良协力慎守基业战兢弗懈迨夫皇清定鼎文教益明良臣贤士愈笃忠勤爰得万机之暇纂修国谱以成全部昭穆亲踈足以遡之兴废善恶足以考之矧俾后世披谱而观者竦然存儆戒之心油然兴忠孝之道此承邦家之大鑑也古人曰与治同道罔不兴与乱同事罔不亡盖此一言至矣尽矣尚其仰体雍正三年二月上旬书紫金大夫加授法司品衔现任国师臣蔡温谨启臣温读麟经而知一王之义读诗书而知制作之难夫禹汤文武则创业垂统之大圣也然风化百年而后成制作累世而后备盖制作若斯之难也维我国初天孙氏以无爲辟治而姓名事功莫可稽考者以载记未备之故也自舜天践祚而来国俗革变政法寝具迄我始祖金丸王承天命登大位集前王之大成创万世之鸿业礼乐政刑教化之治灿然大兴而教诸前代规模则天壤悬隔猗欤休矣传至质王恭逢皇清定鼎文明益开卒以历代事功及祖德宗功昭穆亲踈之非轻特命按司向象贤始用国字着中山世鑑一部然前代纪籍颇致湮没象贤深爲之叹既而贞王嗣立斯文大明如中天仍命总宗正尚弘德等改以汉字重修世鑑颜曰中山世谱时臣温之父紫金大夫臣蔡铎奉命手修世谱亦以前代难考而叹焉方今恭遇圣上殿下修德崇道百度悉举康熙己亥受封之时臣温在册封使徐公处获琉球沿革志及使录等书委曲读之始知象贤所着世鑑果有误差兼多缺阙宣非前籍湮没之所致也哉臣温奉命改修是谱盖是谱也缵前谟光后绪而垂鉴于万世诚非臣温樗材之所及然而今不正焉则前代履历之事其何以得明之爰以其所获之书与夫本国之记传及隋唐宋元之史博採旁搜互致参考昔之所误今始正之昔之所缺今始补之以成全部繇是我琉球国自天孙氏启宇以来世统兴废政治美恶及昭穆亲踈之属灿然足遡昭然足稽而谱事全备矣于戏西周之有天下也文武以大圣创业成康以大贤承统然后始称咸正罔缺盖制作若斯之难也伏愿居今稽古综千圣之心以爲心修己治人集百王之善以爲善而政治之美麟趾之祥与天地俱垂矣臣温编辑告成尽缮呈览伏乞上鉴俯赐察夺爲此具启以闻雍正三年二月日凢例十条一世者国王父子兄弟相传之次统者有统无统之别也今悉定图而世统自明使读者披图而昭穆易考故以冠诸卷之首一天孙氏二十五纪相继治国凢历二万七千余年但记籍未备而姓名事功无从考求故历代总图中止书二十五纪是阙疑存信之义也一历代总图中有登中山王位而继大统者皆大书之其或篡位或裂土称王而非中山王统者附细书之以便稽考此所尊大统之义也一自天孙氏至于当今一系相统者见琉球一王之义也然前代诸王或传子或传贤其系不一故天孙氏舜天王英祖王察度王尚思绍王及当今万世之统各分家系而明夫亲踈之所系也一世统图中称王抬头一字者以其即位也书姓不抬头者以其未即位也不书姓者以其爲翁主也一谱中独载庶子而诸孙不载者以诸孙改用向氏而各有家谱之故也是亦尊卑之分定而君臣之义明矣一前代兴废因及所行之善恶至于后世必有论焉者皆指之曰某也正某也邪某也贤某也肖虽世历百年而其所行者难免乎后世公论此则所论之所作也而儆戒之义存矣一总论者自天孙氏至于当今大畧纪年纪事使读者易考焉然天孙氏以下至于尚德名曰历代总纪当今之纪名曰中山万世纪者是亦踈古亲今之义也一附纪者纪即位以前之事也纪者纪即位以后之事也是编则国统之兴废在位之短修及政事之善恶莫不悉纪俾后世有披世谱而存劝征之心者皆在乎是编矣一遗老说传者传以空言说以巧言其间变异无常虚实难辨若以系伦道者轻许载之万有一差则渎冒先王其罪非轻况凣人之情以公卿之裔爲荣以布衣之裔爲辱若一以遗说许之则人人贪荣以虚爲实以诈爲信而谱法必主弊矣故如先王父母兄弟及妃妻子女之属止遵旧谱以纪之其非有典籍昭然而足稽考焉者不敢诈以遗说渎之是诚重伦阙疑之义也附徃昔之制诸郡诸村多置按司治之由是诸按司各据兵柄争雄好战兴亡不常今日布衣明日称按司今日按司明日却无迹况复昔俗无有姓氏讳号人异而名同者不可胜数上自王子下至庶人无不皆然是虚实之所以难辨也故虽公卿之家而父母不详者甚衆唯可爲之叹而已当官姓氏国相尚彻北谷王子朝骑法司马献图浦添亲方良意向和声西平亲方朝叙毛承诏摩文仁亲方安政总宗正尚盛越来王子朝庆向文明玉川按司朝雄毛光弼具志头亲方安亮纂修司蔡温末吉亲方文若顺治庚寅始编番字世鑑当官姓氏国相尚盛金武王子朝贞法司马加美大里亲方良安章邦彦宜野湾亲方正成向钖类国头亲方朝季纂修司向象贤羽地按司朝秀康熙辛巳重修汉字世谱当官姓氏国相尚弘才北谷王子朝爱法司向世俊仲田亲方朝重马廷噐幸地亲方良象毛天相池城亲方安传总宗正尚弘德东风平王子朝春向和礼伊江按司朝嘉傅崇道田崎亲方厚清纂修司蔡铎志多伯亲方声亭中山世鑑原序粤琉球国中山王尚圆公七世嫡孙时王尚质公聪明睿知缵承太祖君鸿基以来孳孳图治恒虑任君师治教之重万机之暇命摄政金武王子朝贞三法司大里良安宜野湾正成国头朝季会博古旧僚取其议论格言以使臣象贤撰自古所无之世系图矣以世鑑名之者非无所由殷以夏爲鑑周以殷爲鑑诗曰殷鑑不远在夏后世后世之君臣以是爲鑑庶几亦有利哉伏惟我君虑此一则先王报本追远之深意也一则要使后世裔知万殊之所以一本而已可谓忠孝之至矣然臣樗栎之材井蛙之见文非半豹字类涂鸦固惭列于章缝幸逢熙洽之时谬忝校劘之任今编辑已成谨誊写进呈此惟不过使旁观者掩口而窃笑而已伏愿当使腹笥五经心贯万古者损益之故今臣不顾才拙与语之俚稽颡顿首撰之以达圣览顺治七年岁次庚寅大吕吉旦按司臣向象贤顿首谨撰中山世谱原序自昔人君膺图命世必以仁孝爲本此三皇五帝之所共由也我先王尚质神明天纵德业日新于万机之暇念及祖宗之功德将几于湮没爲忧随命向象贤以国字着中山世鑑一部而祖功宗德昭然可稽仁孝之源始开于斯焉今国王道高五典学深三坟善继先人之志能贻后人之谋特命尚弘德等以汉文重修世鑑颜曰中山世谱于戏风化百年而后成制作累世而大备岂不云乎丕显哉文王谟丕承哉武王烈佑启我后人咸以正罔缺夫文谟武烈既显且承历成及康觐光扬烈至穆王之世始称咸正罔缺盖制作若斯之难也国朝自舜天王开基历二百八十余年而我始祖尚圆王中兴明王更作历一百有七十余年而吾国王父子相继而立谱事始能咸备而昭穆亲踈灿然一一可遡仁孝之风与三代并隆矣臣铎等奉命来司厥职敢言固陋无文遵依史记通鑑之例编成全部恭备上览伏愿亿万斯年国祚与天地同垂焉旹康熙四十年岁次辛乙九月二十七日紫金大夫现任协理府总理司臣蔡铎顿首谨撰琉球舆地名号会纪三府五州三十五郡俗叫府州曰方又叫郡曰间切中头中山府五州首里三平等那霸泊十一郡西原浦添宜野湾北谷读谷山越来美里中城胜连与那城具志川是也原有八郡康熙年间分爲十一郡岛尻南山府十五郡真和志南风原东风平大里佐敷知念玉城摩文仁具志头喜屋武真壁高岭兼城小禄丰见城是也原有十四郡康熙年间分爲十五郡国头北山府九郡恩纳金武久志名护羽地本部今归仁大宜味国头是也原有五郡康熙年间分爲九郡三十六岛庇郎喇俗叫平良姑李麻俗叫来间乌噶弥俗叫大神伊奇麻俗叫池间面那俗叫水纳伊良保俗叫惠良部达喇麻俗叫多良间以上七岛总称之曰宫古岛又曰麻姑山伊世佳奇俗叫石垣姑弥俗叫古见乌巴麻俗叫小滨阿喇斯姑俗叫新城达奇度奴俗叫武富巴梯吕麻俗叫波照间姑吕世麻俗叫黑岛巴度麻俗叫鸠间由那姑尼俗叫与那国以上九岛总称之曰八重山又曰大平山姑达佳俗叫久高津奇奴俗叫津坚巴麻俗叫滨比嘉伊奇俗叫伊计姑米俗叫久米东马齿山俗叫前庆良间西马齿俗叫西庆良间度那奇俗叫渡名喜阿姑尼俗叫栗国椅世麻一曰椅山俗叫伊江叶壁俗叫伊平屋硫磺岛俗叫鸟岛度姑俗叫德岛由论俗叫与论永良部俗同由吕俗叫与吕乌奇奴俗叫沖野佳奇吕麻俗叫垣路间乌世麻俗叫大岛奇界俗叫鬼界凣管辖之岛星罗碁布环国如藩皆隔海之地也衣服容貌自古至今总受中山一统之制而与他国不类自明以来中华人所称琉球三山六六岛者即是也琉球舆图历代国王世统总图脚註