绀珠集提要钦定四库全书子部十绀珠集杂家类五提要等谨案绀珠集十三卷不着撰人姓名案晁公武郡斋读书志亦载有此书十三卷称为朱胜非编百家小説而成以旧説张燕公有绀珠见之则能记事不忘故以为名其所言体例卷数皆与今本相合则此书当为胜非所撰然书首有绍兴丁巳灌阳令王宗哲序称绀珠之集不知起自何代建阳詹寺丞出镇临汀命之校勘将镂板以广其传云云考丁巳为绍兴七年而宋史胜非以绍兴二年入相寻罢去五年复起知湖州引疾归废居八年而卒是宗哲作序时胜非方以故相里居若此书果出其手不应刋校之人俱不能详知姓氏于情理殊为可疑或公武所纪有悮未可知也其书皆抄撮説部摘録数语条分件系以供獭祭之用体例颇与曽慥类説相近惟类説引书至二百六十一种而此书所引祗一百三十七种视慥书仅得其半然其去取亦颇有同异未可偏废且其所见书尚多古本亦有足与世所行本互相叅讨者如方言奕偞容也一条今本注曰奕偞皆轻丽之貎而此书则註云奕奕偞偞又今本私䇿纎䓲穉抄小也一条此书引作私纎穉抄策小也证之下文策字本次在抄字下则此书所引为长盖虽徴据丛杂而旁见侧出其足资考证者亦多固未可槩以襞积讥之矣干隆四十三年八月恭校上总纂官纪昀陆钖熊孙士毅总校官陆费墀原序绀珠集原序绀珠之集不知起自何代试尝仰观乎天文俯察乎地理凡可以备致用者杂出于诸子百家之说支分派别原始要终粲然靡所不载诚有益于后学然珠之为物生于洲而崖不枯固寳之矣是珠也其色绀然异乎夜光之类惟取其文焜燿而已凡人之思虑有为物所蔽而昏昧者取其珠而玩之则了然心悟涣然氷释固足以开聪明备记遗忘岂小补哉学者于此能勤而熟览之亦若提珠在手厯厯无忘其所能虽相去千百嵗之乆可以坐见其创述之本末则囊括伦类盖无余藴矣以是而名其帙不亦宜乎建阳詹公寺丞出镇临汀仆幸登其门一日出示兹集俾之校勘讹舛将命工镂板以广其传仆因得以详究焉増益其所未能所得多矣扬子不云乎侍君子晦斯光窒斯通其是之谓欤绍兴丁巳灌阳令王宗哲序绀珠集卷一钦定四库全书绀珠集卷一宋朱胜非撰穆天子传烛银玉果穆王至崑崙丘观寳器有烛银玉果烛银银有光如烛玉果者石也皆似美玉八骏赤骥盗骊白义踰轮山子渠黄骅骝緑耳左佩华王赐七萃之士左佩华者至华之佩也珠泽此泽出珠方四十里膜拜如今之礼拜羣玉田山先王之所谓册府载玉万只天子行幸载玉万只乐池王休于𤣥池上奏乐三日名曰乐池瑶池王与西王母宴集于瑶池之上银乌王赐重徭之民银乌一只豪牛又赐文山之民豪牛豪马璧台王为盛姬筑台砌之以璧黄竹诗王游黄之丘猎于苹泽大寒雪冻乃作黄竹诗三章以哀之曰我徂黄竹负閟寒苹泽见上文歕沙歕玉王东游于黄泽宿于曲落时人语曰黄之池其马歕沙皇人威仪黄之泽其马歕玉皇人夀谷古今注青田酒乌孙国青田核大如瓢贮水即成酒刘章得三核供二十人饮不竭号青田酒黍民河内有人常见黍米许大人马满地取火烧皆作蚊蚋飞去因号蚊蚋为黍民三寳刀名吴大帝有寳刀三一曰百鍊二曰青犊三曰漏影六寳剑名又有六剑一白虹二紫电三辟邪四流星五青㝠六百里惊翠眉梁冀妻孙夀改惊翠眉为愁眉扶老钩栏汉顾成庙记扶老钩栏紫塞秦筑长城土色紫号紫塞车辖銕尽周公致治太平越裳氏重译来贡迷其归路周公钖以軿车五乘皆为司南之制使越裳氏载之以南及到车辖銕皆尽丹棘青棠欲忘人之忧则赠以丹棘欲释人之忿则赠以青棠青棠者合欢树也长喙叅军猪髯须主簿羊夜光宵烛萤蝇豹即蝇虎也青弁使者蜻蜓转丸蜣蜋𤣥针科斗仙䑕蝙蝠歌女蚓凤车大蛱蝶鸣砌蛩拥剑即蟹之大螯者𤣥衣督邮龟河伯使者鼈云气金枝玉叶黄帝与蚩尤战常有五色云气金枝玉叶花葩之象集于帝所因作华葢华葢见上秦皇七马名追风白兎蹑景奔电飞翮铜爵晨凫惊㠶曹真有马名惊㠶泽芝芙蕖洞冥记碧玉钟汉武起腾光台台上撞碧玉钟九色凤雏东方朔游房林之埜获九色凤雏含烟舟汉宫含烟舟以木兰文杏为橹连钱荇灵池有连钱荇碧麦酒瑶琨山有草如麦以酿酒一饮三旬不醒韩终李琳国生玉李韩终常食之故号五岳真形图李克负五岳真形图而至号负图先生丹露善语国人饮丹露云日初出时有露如珠却睡草又有草食之令人不眠号却睡草丽娟丽娟善歌尝唱回风曲庭花翻落如深秋神马遶日东方朔游吉云之地得神马乘之遶日三匝朝出暮归闗犹未闭泣珠吠勒国人尝有鲛人宿其舍既去泣别所堕泪皆成珠猗兰殿汉武所生之殿掇月舟龙虬池有掇月舟玉枝东方朔以西那国玉枝进武帝赐近臣年高者云病则枝汗老则折老耼得之七百年不汗偓佺得之三千年不折翻鸡菱𤣥都有翠水水中生菱状如飞鸡谓之翻鸡菱升蕖鸭又有鸭丹毛而轻登于芙蕖唼露而食曰升筑鸭歩景即东方朔所乘遶日之神马也候虫汉元封间勒毕国贡细鸟大如蝇状如鹦鹉以方尺玉笼盛百只善鸣声闻数里国人以此候时故名霜条之箎汉建元中起腾光台台上设乐有县藜之磬吹霜条之箎唱来云依日之曲龟甲屏汉武起神明台台上设金床象席杂玉为金龟屏风蹑空草乌茶国有草如芥叶食之能行空中号蹑空草龙肝瓜氷谷生瓜长盈尺名龙肝五时鸡有鸡夜鸣随鼔节一更为一声号五时鸡玉燕钗青鸟留一钗遗帝宫人欲碎之匣中见白燕升天后作钗名玉燕钗玉螭帝微行时长城见一玉螭游于路神龟出五头黄安坐一龟曰伏羲造网罟此龟一出头余坐此龟以来经五出头矣刀化鹊帝赐东方朔刀后化为赤鹊入云去懐梦草钟火山有香草帝思李夫人东方朔献之帝懐之梦见因名舌耕黄安读书执鞭荆以记一夕地成池时人曰黄安舌耕金楼子梦肠反胃扬雄作赋有梦肠之谈曹植为文有反胃之论酒瓮饭囊祢衡云茍彧可强与言余皆酒瓮饭囊投虎千金不如一豚肩寒者不贪尺璧而思短衣投虎千金不如一豚肩箕舌锯齿箕舌榼耳屩鼻三斗烂膓殷洪逺云周公腹中有三斗烂膓桂华不实桂华不实玉巵无当玉华盐胡中有盐莹彻如水精谓之玉华盐以供王厨月额旦日雨谓之月额雨悬丝细雨织悬丝玉蔬始皇遣徐福入海求金菜玉蔬并一寸椹白鸟蚊也齐桓公卧栢寝谓仲父曰一物失所寡人悒悒今白鸟营营是必饥耳因开翠纱㡡进之蜘蛛隠龚舍初仕楚王非其欲见飞虫触蜘蛛网而死叹曰仕宦亦人之网罗也遂挂冠而退时人谓蜘蛛隠白皮牛大月氐有牛名白皮牛割其肉明日创愈铜奴钖婢铜之精为奴钖之精为婢燃石豫章有石水灌之可以燃鼎虞吏山中寅日称虞吏虎也当路狼也雨师辰日称雨师龙也鲸潮鲸蜺出穴则水溢为潮鲸出入有节故潮有期金盐玉䜴五茄一名金盐地榆一名玉䜴可煮石衆香木南扶国木根栴檀节沉水花鸡舌叶霍胶薫陆采华草太极山有采华草服之能言飞车竒肱之民能为飞车从风逺行至于豫州归则别给不以示民能言鸡罗含之鸡能言西周之犬能语雷门㑹稽城门鼓声闻于洛阳号雷门枣珠扶余国美珠如酸枣天鸡桃都山大树有天鸡日出即鸣天下鸡皆鸣潢池女国有潢池浴之而孕玉李星如玉李月上金波縠雾雾生犹縠河垂似带脩羊公有道者化白石羊题胁曰脩羊公黄妳书卷言怡神如黄妳赵后外传九廻香赵后飞燕名宜主妹婕妤名合徳相继宠盛合徳毎沐以九廻沉水香膏髪慵来粧合徳为薄眉号逺山黛施之小朱号慵来粧温柔乡帝幸合徳唿为温柔乡曰吾老是乡矣不能效武皇帝求访白云乡也披香博士宣帝时披香博士淖方成白首教授宫中唾袖如石上花后与婕妤坐误唾婕妤袖曰姊唾之染绀袖正如石上花衣之以为石花广袖露华粉合徳用露华白英粉傅面寳箑婕妤进后独揺寳箑璧甃帝为温室以璧为甃九鶵钗合徳有紫玉九鶵钗留仙裙帝与后泛舟太液池酒酣风作后扬袂欲轻举帝令左右持其裙乆之风止裙为之绉后曰帝恩我不得仙去宫中襞裙为绉号曰留仙裙通徳拥髻宫妓樊通徳流落人间颇能道二赵时事或问之通徳曰方盛时驰骛嗜慾安知终归草埜因视烛影拥髻而泣杨妃外传七寳杯酌葡萄酒帝与妃赏牡丹命李龟年持金花笺赐李白令进清平调词三篇白援笔立书以进帝命李龟年歌太真以七寳波梨杯酌西凉州葡萄酒饮笑领歌意姿态尤妙避风台帝览汉成帝内传以赵飞燕身轻置七寳避风台谓妃子曰尔则任吹多少妃子对曰霓裳一曲足以高掩千古龙香拨杨妃琵琶以龙香板为拨饮鹿泉金沙洞玉蕊峯皆在骊山上曲终珠翠可埽令宫妓佩七寳璎珞舞霓裳羽衣曲终珠翠可埽颇黎碑骊山筝殿侧有魏温泉堂碑其石莹澈宫中唿曰颇黎石之碑也玉䆗窱金葳㽔迎娘歌喉玉䆗窱蛮儿舞带金葳㽔龙脑蝉交趾贡龙脑香有蝉蚕之状帝以赐妃妃私遗䘵山落妃池贵妃生于蜀尝误堕池中后人唿为落妃池金歩揺帝自以丽水紫磨金琢步揺亲挿妃髻上窃吹玉篴妃窃吹宁王玉笛忤㫖放出已而获召张祐诗云小花静院无人见闲把宁王玉笛吹请纒头宴于清元殿自打羯鼔曲终谓八姨曰乐籍今日有幸得供养夫人请一纒头八姨曰岂有大唐天子大姨无钱用耶出三百万为一局氷晶屏水晶屏上刻美人形可二三寸妃以遗国忠置之楼上尝偃息其下一日国忠独卧屏上诸女悉下各通名曰当垆人也步莲人也桃源人也拾翠人也窃香人也金屋人也解佩人也为云人也画眉人也吹箫人也笑躄人也许飞琼也赵飞燕也金谷人也结绮人也临春人也国忠惊叱皆复归屏上自后不登楼未几果败照夜玑帝赐虢国照夜玑玉环杨妃小字异闻实録长明公杨于昭应寺读书毎见一红裳女子一日诵诗曰金殿不胜秋月斜石楼冷谁是相顾人褰帏弔孤影问其姓氏云逺祖名无忌姓宋十四代祖因显扬释教封长明公开元中明皇与杨妃建此寺立经幢封妾为西州夫人因赐珊瑚寳帐居之自此巽生蛾郎不复强暴矣后验之乃经幢中灯也妾换马酒徒鲍生多声妓外弟韦生好乘骏马经行四方各求其好一日相遇于途宿于山寺各出所有互易之乃以女妓善四絃者换紫叱拨㑹饮未终有二人造席适闻以妾换马可作题共聮赋否乃折庭下旧叶书之一云彼佳人兮如琼之英此良马兮负骏之名将有求于逐日岂得吝于倾城香暖深闺未厌夭桃之色风清广陌曽怜喷玉之声一曰步至庭砌立当轩墀望新恩惧非吾偶也恋旧主疑借人乘之香散緑意已㤀于鬒髪汗流红颔爱无异于凝脂赋文多不载二客自称江淹谢荘也甘棠馆诗㑹昌中许孝广路由甘棠馆逢白衣叟乘马高吟春草萋萋春水緑野棠开尽飘香玉绣岭宫前鹤髪人犹唱开元太平曲许异其诗遂问之忽入一林遂不见竹叶舟陈季卿者江南人举进士至长安十年不归一日于青龙寺访僧不值憩于大阁有终南山翁亦候僧偶坐乆之壁间有寰瀛图季卿寻江南路太息曰得此归不悔无成翁曰此何难乃折堦前竹叶置图上渭水中谓陈曰注目于此如愿矣季卿熟视即渭水波涛汹汹涌一舟甚大恍然登舟其去极速行次禅窟寺题诗云霜钟鸣时夕风急乱鸦又望寒林集此时辍棹悲且吟独对莲花一峯立明日次潼闗又作诗题之末句云已作羞归计犹胜羞不归踰旬至家兄弟妻子迎见甚喜信宿谓其妻曰我试期已逼不可乆留乃复进棹又作诗别其妻云酒至添愁饮诗成和涙吟飘然而去家人辈皆惊为鬼物矣倐忽复至渭水径趋青龙寺山翁尚拥褐而坐僧犹未归季卿谢曰岂非梦耶翁曰他日自知经月家人来访具述所以题诗皆在蚍蜉王渔紫石潭徐𤣥之夜读书见人物如粟米粒数百皆具甲胄拥一紫衣者行案上传唿云蚍蜉王欲观渔于紫石潭渔具数十人入砚中皆获小鱼𤣥之大骇以册覆之照看皆无开元天寳遗事截镫留鞭姚元崇牧荆州受代日阖境民吏泣拥马首截镫留鞭以为遗爱新牧奏之朝廷加奖惭颜如甲进士王光逺干索豪权无厌或遭笞辱亦不愧耻时人语曰光逺惭颜厚于十重銕甲也七寳山座明皇于勤政楼以七寳粧成山座高七尺召诸学士讲论古今胜者得升帷帐张九龄论辨风生首登此座焉楚莲香都下名妓楚莲香者国色无双毎出蜂蝶相随闻其香暖寒㑹巨豪王元寳毎大雪则自所居至坊巷口扫雪开迳迎揖宾客至其居处饮宴谓之暖寒㑹记事珠张说有珠绀色有光名记事珠毎有缺㤀持玩之则洒然而寤游仙枕龟兹国进枕温润如玉制作甚质若枕之而寐则十洲三岛尽见于睡中名游仙枕记恶碑卢奂累任大郡治有异绩人畏之如神凢治姦恶既断罪又以所犯刻石立其门再犯必置之死时谓记恶碑自暖杯内库有酒杯青玉色其薄如纸以酌酒少顷则沸热名自暖杯辟寒犀交趾进犀一株色如黄金盛寒置之坐中一室为之温然交趾人曰辟寒犀飞奴张九龄以鸽传书寄其家虽逺必逹号飞奴唤鐡太白山隠士郭休字退夫所居有白云亭客至有鐡一片则击之其声清逺山中鸟兽闻之羣集亭下以为玩谓之唤銕緑衣使者长安富民杨崇义妻刘氏有色与隣人李弇通共杀崇义遂谋𦵏日将𦵏客集崇义家有鹦鹉谓人曰杀主者刘氏李弇也遂败明皇闻之封鹦鹉緑衣使者后人因以唿之䕶花金铃宁王毎花盛时缀金铃于上掣之以惊禽谓之䕶花金铃妖烛宁王好夜集有人献烛似蜡非蜡似脂非脂每宾妓杂坐酒酣狂作则烛必昏翳否则明谓之妖烛馋灯南方有鱼多脂炼以为油照纺绩则暗照宴乐则明谓之馋灯助娇花御苑千叶桃开帝折一枝挿妃之冠上曰此花能助娇也烛奴申王以龙檀木刻童子緑衣束带毎遇夜集列执画烛谓之烛奴念奴念奴有色善歌宫妓中第一帝尝曰此奴眼色媚人兴庆池醒醉草兴庆池南有草丛生叶紫而有香醉者嗅之即醒谓之醒醉草看花马长安侠少春日结友赏花并乘矮马行花下杯盘从之遇名花即驻立饮之金衣公子明皇毎于禁中见黄莺唿金衣公子花裀学士许慎选豪饮春日聚落花铺地而坐谓之花裀销恨花明皇爱千叶桃尝曰不独萱草㤀忧此花亦能销恨妓围申王毎冬月苦寒令宫妓宻围而坐谓之妓围氷山之喻进士张彖力学能文有逸才方杨国忠用事士争诣门独彖不徃或问之彖曰尔辈以杨公之势可倚如太山耶以予观之乃氷山耳皎日一照须臾即㓕彖后登科为华隂簿喜论事而为守令所抑叹曰大丈夫有凌云盖世之志而拘于下位立身矮屋下使人擡头不得乃弃官而去风流薮泽长安平康坊妓女所居之地侠少萃集号曰风流薮泽知更雀裴耀卿养一雀初夜及逐更必鸣号知更雀移春槛杨国忠子弟春时移名花植木槛中下设轮脚挽以綵絙所至自随号移春槛射团宫中毎端午节造粉角射之以粉团角黍并堆盘中用小箭射之中者方得食为戏探官都城上元麫茧以官位髙下帖子置其中以相胜为笑富窟富人王元寳颇好客宅中起堂甚壮榜以礼贤时唿其宅为王氏富窟龙皮扇元寳家有皮扇盛暑宴集置扇坐间则清风满室盖龙皮所爲也梦笔花李白少时梦所用笔头上生花自是才思赡逸名闻天下蛛丝卜巧华清宫毎七夕陈花果酒食祠牛女以乞巧又聚极小蜘蛛置盒中至晓开视以蛛丝疎宻为得巧多少故也鬼神破胆李杲为洛阳令严毅公正吏民畏之有刘兼者过其境宿于村邸夜深闻户外语声曰古今正人李令是也见其行事令人破胆我辈可于他县血食兼开户视之无物乃鬼神也泥金喜信新进士及第以泥金帖子附家书为报喜信相风旌宫中植长竿挂五色旌缀以金铃占风候谓之相风旌向火乞儿张九龄见朝士趋杨国忠以求官语人曰此曹为向火乞儿一旦火尽灰冷当冻肌裂体暴骨填沟中矣禄山之乱果然向火言附炎也氷筯宫中雪晴檐熘成氷妃子唿为氷筯占风铎宫中悬碎玉片于檐间风揺如环珮声谓之占风铎报时猿商山隠士高太素所居曰清心亭毎一时至则有猿啼于庭下谓之报时猿挿花赏诗长安春时盛于游宴苏颋应制诗云飞埃结红雾游盖飘青云帝甚嘉之亲折花挿其巾以为旌赏张公口案张九龄习事通法律累典刑狱毎有勘鞫口占案牍命吏书之情法悉当时谓张公口案销魂桥长安东灞陵有桥人多于此送别谓之销魂桥金牌断酒安禄山眷宠既深人多嫉之帝恐遇害赐金牌繋背毎王公劝饮则示云准勅断酒文阵雄师张九龄览苏颋文卷曰苏生俊胆无敌当为文阵之雄师传书燕长安富商任宗妻郭绍兰能诗宗贾贩湖湘间乆之未归绍兰视堂中双燕曰我闻尔海东来必曽经湘中为我附书任郎可乎燕即飞下止于膝绍兰写诗一絶繋于燕足燕径去宗在荆州忽有燕遶身而飞止于肩足有小封宗视之乃其妻所书也解语花太液池千叶白莲开帝与妃子共赏指妃谓左右曰何如此解语花也裙幄长安士女游春野歩遇名花则借草而坐解裙四围遮遶如帟幕焉故谓之裙幄文塲元帅明皇谓张九龄真文塲元帅含玉鱼贵妃体丰夏热苦肺渇刻玉鱼含以津液沃肺永新宫妓永新善歌帝曰此人一曲值千金矣肉腰刀李林甫妬贤嫉能潜行谮毁多被其害谓之肉腰刀决云儿申王有高丽赤鹰岐王有北山黄鹘毎至出田猎在驾前赐名决云儿锦雁温泉御汤中有玉莲汤从莲中涌出毎沐以锦绣凫雁浮之又钑镂小舟以为戏玩百枝灯韩国夫人造百枝灯高八十尺毎㸃之光照数十里烛围杨国忠子弟毎上元各人秉千炬烛谓之烛围有脚阳春宋璟爱民所至之处如阳春煦物时谓之有脚阳春粲花论李白天才俊逸与人谈论言皆成文粲若春花醉圣李白嗜酒醉后文尤奇号醉圣走丸之辩张九龄善论议滔滔不竭时称辩説若下坡走丸义竹帝游后苑有竹丛宻笋不出外帝顾谓诸王曰父子兄弟相亲当如此竹因谓之义竹宫嫔呵笔李白于便殿草诏时大寒笔冻帝命宫嫔呵笔授白牵丝为婚张嘉贞有五女皆絶色欲纳郭元振爲壻令五女各持一丝元振从便牵之得第三女宠姐隔障歌宁王有乐妓甚美名宠姐不以示人惟李白至则设七寳幛令隔障歌乌鹊拥车行李元纮治润有惠政代去吏民遮留乌鹊群飞翔集以拥行车凤炭杨国忠家以蜜和炭屑成凤形爇炉中风流阵帝使妃子统宫妓自统中贵以锦帜旗相击败者罚酒号风流阵半僊戏宫中唿秋千为半僊戏红氷杨妃初入宫与父母别泪落冻成红氷凌波曲帝在东都梦一女子髙髻广裳拜而言曰妾凌波池中龙女乆䕶宫苑陛下知音乞赐一曲帝觉为作凌波曲奏之池上神出于波间筯直帝以金筯赐宋璟曰以表汝之直蝶幸明皇春时使嫔妃挿花亲放蝶随其止幸之水西流一行至国清寺闻院僧布筭曰今日有弟子来求吾术门前水合西流而弟子至一行承言趋出门外水本东流忽改而西遂授其术焉花妖沉香亭木芍药朝红暮黄午碧夜白帝曰此花木之妖禽拥车李元佐离润士民遮路鸟鹊之类亦拥行钱径富人王元寳以锦纹石为柱以钱甃花径夜明杖隠士郭休有杖夜光明照数十步肉阵国忠冬日列婢遮风名肉阵吸花露贵妃酒后凌晨攀枝吸花露借其凉红汗贵妃汗出红腻而香以巾挹之色红如桃暖玉鞍岐王有玉鞍坐之如温火气七寳砚炉内中七寳砚炉冬寒氷自销占雨石苏颋有锦纹石笔格欲雨则津出九孔针七夕宫人向月以九孔针穿五色线百寳栏上赐国忠木芍药国忠以百寳为栏绀珠集卷一绀珠集卷二钦定四库全书绀珠集卷二宋朱胜非撰明皇杂録五王帐帝友爱至厚殿中设五幄与诸王更起卧号五王帐薛王病亲设药误爇其须爇帝须见上玉龙子帝为皇孙天皇后竒之曰此儿当为太平天子取玉龙子赐之玉龙长才数寸而精巧异常本太宗晋阳时物帝甚寳惜后因乆旱祠祷之即雨萧嵩虚有其表帝拜苏颋为相命萧嵩草制不工帝欲令换之不欲斥言因制中有云国之瓌寳乃指瓌字曰不可言其父名卿宜易之嵩不悟但改瓌为珍帝见掷于地曰虚有其表以嵩魁伟多髯舞马帝教舞马四百蹄分为左右部各有名称曰某家骄其曲谓之倾杯乐者十曲马皆衣之以锦绣络以金铎乐作奋首鼓尾纵横应节又设三层木榻置马其上周旋益妙禄山入京取数十疋入范阳禄山败入田承嗣军不知其技也一日大飨乐作马闻乐而舞廏人以为妖击之至毙进食使诸公主学琵琶以贵妃为师日㑹宫中各进珍食以中使姚思艺为进食使日至千盘一盘不下千缗戴竿舞帝御勤政楼张乐百技罗列教坊女优王大娘善戴竿舞头戴长竿施木山状如瀛洲方丈命小儿持绛节立其上而舞中音节时刘宴以神童召见楼上命赋诗立进一絶曰楼前百戏竞争新只有长竿妙入神谁谓绮罗翻有力犹自嫌轻更着人妃子甚喜置宴于膝上为傅脂粉雪衣娘岭南进白鹦鹉养之宫中颇驯熟洞晓人言号雪衣娘一日飞上妃子粧台曰梦为鹰鹯所搏妃子授以心经持诵甚精后擕至苑中果为鸷所毙遂立塜鹦鹉塜见上玉叶冠玉真公主玉叶冠虢国夫人夜光枕杨国忠锁子帐皆为竒世之寳也木瓦杨妃妹虢国夫人恩倾一时夺韦嗣立宅以广其居堂成以金盆贮瑟瑟三㪷因以赏匠者后复归韦氏因大风折木坠堂上不损视之瓦皆坚木也笏囊故事朝臣搢笏乘马张九龄体弱常令持之由是设囊雨霖铃帝幸蜀初入斜谷霖雨弥旬栈道中闻铃声帝方悼念贵妃因采其声为雨霖铃曲以寄恨焉时梨园弟子张野狐一人善觱篥因使吹之遂传于世凝碧池诗禄山犯阙王维等数人为贼执拘于僧寺一日逆党㑹饮于凝碧池以梨园数百人奏乐维闻赋诗一絶云万户伤心生埜烟百官何日再朝天秋槐叶落深宫里凝碧池头奏管絃书于壁贼平维以此诗得免谴西宫诗李辅国矫制迁明皇于西宫高力士等悉窜岭表帝戚戚不乐日一蔬食毎吟诗曰刻木牵丝作老翁鸡皮鹤发与真同须臾㺯罢寂无事还似人生一梦中谢阿蛮女伶谢阿蛮善舞凌波曲出入宫中及诸姨宅妃子待之甚厚帝自蜀还过华清宫令召焉阿蛮出金粟背环以献曰此贵妃所赐帝持玩泫然不觉为之堕泪力士荠诗高力士谪巫州地多荠而人不食力士作诗以寄意曰两京作斤卖五溪无人採夷夏虽有殊气味都不改移武陵闻上皇崩北望号唿呕血而卒象笏盈榻崔琳族盛毎羣从内集象笏堆盈榻多田翁宇文融为括田使恃权谮毁不附巳者奏言卢从愿田园数百顷帝闻果不喜唿从愿为多田翁永公后身开元中房琯宰卢氏真人邢和璞来琯敬礼之暇日同出城因至夏谷村一废寺竹间以杖叩地令人掘之数尺得一瓶瓶中皆娄师徳与永公书谓琯曰省此中乎琯即洒然悟其为僧时乃永公后身也因与琯论终身事无不验甘露羮李林甫壻郑平为省郎林甫见其须髪班白因上赐甘露羮俾食之曰此能乌须平食之翌日视两鬓黑如黳舞劎助画吴道𤣥善画将军裴旻请画东都天宫寺壁道𤣥曰闻将军善舞剑愿作气以助挥毫旻欣然为舞一曲𤣥看毕奋笔立成若有神助鼎鬭之异李适之与李林甫同作相为林甫中伤而罢赋诗曰避贤初罢相乐圣且衔杯为问门前客今朝几个来未罢前数日厨中数鼎跃出相撃足耳皆折适之大骇未几罢政继贬宜春旬日之间遂卒䑕化为苍犬李林甫将病一日取书囊讶其重开而视之一大䑕跃出变为苍犬怒目张牙仰视林甫以物撃之应手而毙林甫恶之踰月而卒纸驴张果尝乘一白驴一日行百里夜则叠之置箱中乃纸耳一星诗䜟崔曙明堂火珠诗云夜来双月满曙后一星孤时称佳句未几曙卒无子惟一女名星星盖䜟也进水调歌兴庆宫帝潜邸于西南隅起花萼相辉楼与诸王逰处禄山犯顺乘遽以闻议欲迁幸置酒楼上命作乐有进水调歌者曰山川满目涙沾衣富贵荣华能几时不见只今汾水上惟有年年秋鴈飞上问谁为此词曰李峤上曰真才子也遂不饮而去齿落复生张果有道术帝欲试之饮以堇酒连进三杯醺然如醉曰非佳酒也顷之齿皆焦黑以所执銕如意击齿皆落假寐少时齿复尽生㓗白如玉色孔升真人明皇自为上皇尝玩一紫玉笛一日吹笛有双鹤下顾左右曰上帝召吾为孔升真人未几而崩紫金带高宗破高丽得紫金带开元中使来曰本国亡是带嵗荒民散上遽赐其使小驷木隂上幸绣领宫宫隘而暑使力士觇姚崇报曰方乘小驷按辔木隂下上从之顿㤀烦暑游凉州正月望夜上与叶法善游西凉州灯烛十数里俄顷还而楼下歌舞未终霓裳法善引上至月宫因聆天乐归𫝊其音为霓裳羽衣曲双凤琵琶白秀正自蜀回得琵琶其槽逻逤檀金缕红纹蹙成双凤五色鹦鹉开元中有五色鹦鹉能言而惠玉鱼龙禄山献白玉鱼龙凫鴈及石莲花上陈于华清汤中皆如飞动沈香山又于中叠沈香山为方丈瀛洲瑟瑟三㪷已见上文筭生张说姚崇与说同相屡以事相侵崇病戒诸子以神道碑请于说既获其文登时録进仍速镌刻诸子如戒后数日果使取碑欲重删定诸子告以奏御张咤曰死姚崇能筭生张说开天传信记岳神迎帝将登泰山过华隂见神物迎谒问左右皆不见乃问诸巫有老巫阿马婆云岳神在道左朱鬒紫衣者是也令巫传言神可先归遂不见至庙神复櫜鞬迎立庭下唿巫至问之如所见乃封神金天王贺孚贺知章为秘书监乞归召见甚欵帝问所欲知章曰臣有男未名幸赐以为荣帝曰人无信不立孚者信也可名孚知章既归悟曰帝戏我耶我实吴人孚者𤓰子也紫云回帝梦游月宫闻乐声记其曲而寓之篴名紫云回石文字函谷闗得白石篆文字解者曰四十八也正符帝在位之数麴生风味叶法善有道术一日与朝士数人㑹𤣥真观忽有叩门称麴秀才未及延接已突入坐中少年秀美言语不凡叶疑其非人飞小剑击之应手堕地乃一酒榼中有美醖共饮之同坐曰麴生风味不可㤀扑杀佛子无畏三藏自天竺至依宣律师无畏饮酒食肉言行粗易律师不恱常令宿于户外律师中夜扪虱投之床无畏即唿律师扑杀佛子由是敬而异之那咤太子献佛牙宣律师尝夜行道临堦失足有人捧承之顾见一少年问曰弟子何人少年曰某非常人毘沙王子那咤太子也拥䕶和尚乆矣师曰贫道修行无烦太子威神自在西域有可作佛事者愿太子致之乃献一佛牙今崇圣寺所藏者是也緑玉磬杨妃善击磬乃取蓝田緑玉琢之备极精巧幸蜀还尚在乃送太常藏之剪髪献意杨妃常有语侵帝帝怒召高力士以辎车载之其家妃剪髪授力士曰珍异皆上所赐不足献惟此父母所生可以献妾慕恋之意上得发挥涕遽令力士召归五角六张帝幸华清宫有刘朝霞献赋杂以俳语有云遮莫你古来千帝岂如我今日三郎又有云今日是千年一遇叩首莫五角六张帝览之喜令改五角六张之句朝霞云臣草此赋若有神助自谓文不加㸃不愿改易帝曰真穷薄人也遂薄赏以遣之传神写照吴道𤣥传神写照如欲笑言明珠杨慎矜妾氷兽杨国忠弟子伏日以氷镂凤兽之状以送王公家氷以药固之可数日不消溃玉燕投懐张说母梦玉燕投懐而生张说严公界帝御勤政楼大酺人物阗咽金吾不能制帝召京尹严安之谕令戒约安之于楼下周行广塲以手板指画地为界犯此者死人唿为严公界终日无一犯者照夜白帝所乘马名照夜白朋字未正刘晏七嵗献东封书拜正字上问正得几字对曰天下字正惟朋字未正米㪷三文开元盛时戸管一千余万米㪷三文太平天子上皇为孙尝叱武攸暨则天曰此儿当为太平天子开元字上见华山高秀挿天因欲于峯腹凿开元二字以白石填之使数百里见三絶明皇幸潞州道由金桥羽仪甚盛命图之山川陈宏主之车旗韦之秦主之人畜吴道𤣥主之时谓之三絶游月宫八月上与太真叶法静擕乐游月宫少瞑已见龙楼雉堞金阙玉扉冷气逼人后两川奏其夕有天乐过蜀当归一行临死封一物留与明皇乃蜀当归至西幸乃悟万回阌乡人幼憨痴父母忆兄戍安西万回朝往夕返故名月堂林甫有一堂形如偃月号月堂毎入其中必有灭族者忽有一物如猴从月堂出遇者辄死旬日林甫亦毙崑崙诗苏颋少作奴诗云指头十挺墨耳朶两张匙父见之大惊始教授之后以文章擅天下称小许公神仙传飞仙之印卫叔卿服云母得仙其子名度世遍游山海求见其父一日于山中见之与数人愽戏坐石床度世问愽者为谁曰洪崖先生许由巢父王子晋也我有仙方在所居柱下度世归掘之得玉凾封以飞仙之印乃五色云母也度世服之果亦仙去与汗漫期卢敖见一士深目结喉鸢肩而脩颈丰上而杀下踞龟殻而食蛤蟹谓敖曰吾与汗漫期于九垓之外不可乆留乃去青精先生先生年千嵗色如童子能终嵗不食亦能一日九食白石为粮白石先生尝煑白石为粮故号隠遁仙人彭祖问白石生何不服药仙去对曰天上多有至尊相奉甚难更苦于人间耳时号为隐遁仙人以其不汲汲于仙官常游行四方治人疾百花煎丸凤纲生採百草花煎丸服之后仙去碧落侍郎沈义将飞昇忽有白鹿青龙车羽衣持节以青玉界丹玉版拜为碧落侍郎乃仙去玉壶十二王逺字方平徃蔡经家后去十余年七月七日威仪如大将军持玉壶十二皆以蜡封其壶口真书廓落王逺与书陈尉真书廓落大而不工女子笞老翁汉使过河东见一女子笞一老翁翁受杖甚恭问之云此妾之子也昔舅氏伯山甫以神方教妾妾使服之不精至此衰老故杖之问其年妾一百二十嵗儿才七十余尔聚壤成山刺地成渊刘政有道术能于一人作千人千人作万人能嘘水兴云聚壤成山刺地成渊青赤丸孙博以赤丸投军中须臾火起更投青丸乃㓕引镜为刀博又能引镜为刀屈之复为镜泥马章震号王子能以泥作马日行千里酒驱俗态王子弟子号太阳好酒常醉或问之曰晚学俗态未除故以酒自驱耳龟杯南极子柳融取粉涂杯呪之成龟煮取其肉食之呪其殻复为杯矣唾盘成鲤刘纲唾盘成鲤可食神仙五百年一开王烈得石髓按仙经云神仙五百年一开有石髓出食之者夀与天地等白羊公黄芦子以法授白羊公此公尝乘白羊故号四百嵗小儿李八百唿渉正为四百嵗小儿煮石如芋焦光服白石煮熟与人味如芋时下𤣥洲戏赤城茅盈学道乘赤龙登天先是童謡曰神仙得者茅初成驾龙上天昇太清时下𤣥洲戏赤城继世而往在我盈帝欲学之腊嘉平七试张道陵弟子赵昇七试皆遇乃授肘后丹经八公刘安请致术士于是八公往见化为童子颜如桃花王敬之遂授丹经鸡犬诸物得仙安既仙去药器在庭鸡犬䑛之皆仙去石壁神丹方韦和到西城山事王君令熟视石壁乆之见有文字即得道初一年无所见二年满有文字三年得所刻神丹方及五岳图乃去二十三处见子训蓟子训有道术至京师诸贵人争邀之皆许某日午当往是日二十三处见子训衣服语论皆如一焉九节杖王遥遇雨使弟子以九节杖担箧不沾湿方瞳李根字子源两目瞳子皆方仙经云人八百嵗则瞳子方九节菖蒲九疑山人见武帝云闻有石菖蒲一寸九节可服故来採耳魏伯阳魏伯阳与弟子三人作丹丹成先与犬犬死弟子曰先生可服之否伯阳服之亦死独一弟子曰先生非常人也服丹而死得无意乎服之亦死二人下山求𦵏具伯阳即起再以丹纳犬及弟子口中皆起仙去书以为别落翮山王次中变篆为𨽻始皇召之不至将杀之次中化为大鸟振翼而起使者拜曰无以复命恐见诛乃以二大翮坠与使者始皇乃信因名落翮山碧瓦鳞差瑶堦肪截蔡少霞梦人託书新宫铭曰紫阳真人山𤣥卿撰其畧曰碧瓦鳞差瑶阶肪截珠树规连玉泉矩洩仙翁鹊立道师水㓗三变𤣥云九成绛雪䘮四十九妻失五十四子彭祖年八百嵗䘮四十九妻失五十四子肉芝萧静之掘地得人手润泽而白烹而食之问何物曰肉芝也续仙传渔父词张志和号𤣥真子尝歌渔父词云西塞山边白鹭飞桃花流水鳜鱼肥青箬笠緑簔衣斜风细雨不须归后于湖州刺史颜真卿坐上黄鹤翔集飞昇而去蓝采和蓝采和常着破衫繋六胯黑木带一脚着鞾一脚跣行丐于市歌曰踏踏歌蓝采和世界能几何红颜一春树流年一掷梭古人混混去不返今人纷纷来更多朝骑鸾凤到碧落暮见桑田生白波长景明晖在空际金银宫阙髙嵯峨后于濠梁酒楼腾云上昇遗下衫靴带并所执大拍板童子峯朱孺子幼事道士王元正居大若巖一日汲于溪上见二花犬相趂因逐之入于枸杞丛下而没掘之得杞根形如二犬煮而食之味极甘香忽觉身轻飞于峯上须臾云气拥之而去元正食其余因得不死遂号童子峯空中打麦声王老者村居慕道有老道造之延留月余忽遍体病疮王老为唿医道士曰但得数斛酒浸之即愈如其意置酒道士入瓮中三日方出而须发反黑颜如童子谓王老曰能饮此酒可以仙去时方打麦王老全家饮之并打麦人皆饮之须臾皆醉卧忽风动云蒸一时轻举舍屋鸡犬亦去空中犹闻打麦声龙宫药方孙思邈尝救一青蛇龙子也后为龙王召至水府得龙宫药方三十遂作千金方三十卷毎一卷内隠一方耳道士化酒榼明皇召张果至问其夀曰尧时丙子年人又云尧时为侍中帝赐之酒曰臣有一弟子能饮帝召之俄一小道士自檐而下年十六七美风姿善谈笑帝喜赐饮一斗不醉果曰不可更饮必有所失又逼饮之酒从顶出冠子坠地化为一酒榼视之乃积贤院中榼也拜果银青光禄大夫赐号通𤣥先生殷七七殷七七名文祥毎醉歌曰琴弹碧玉调药炼白朱砂解酿逡巡酒能开顷刻花时鹤林寺杜鹃花甚盛为三春游观之最时将重九花叶已凋或谓七七曰汝言能顷刻花开可能此花否七七曰可九日之赏前二日往宿次日花已发及九日烂漫如春时数日不谢司花女鹤林寺毎花开常见一红裳女子䕶之及殷七七欲开其花忽一女子至曰妾乆司此花今为道者相共开之栗缀鼻七七常为一官僚召饮有佐酒娼优笑之七七取栗散之皆闻异香出自栗中惟笑七七者栗缀鼻中复闻秽气殆不堪忍须臾自起狂舞粉黛狼籍坐皆大惧共为谢过栗乃坠七七酌水为酒削木为脯指船即住唿鸟即下道术甚多身居赤城名在丹台谢自然问道于司马承祯唯唯而已自然叹曰毎登玉霄峯即见沧海蓬莱亦应非逺于是造别就新罗船入海至一山遇道士问何往曰蓬莱寻师道士笑曰蓬莱隔弱水此去三十万里非飞仙不能到天台司马承祯身居赤城名在丹台真良师也自然乃回复见承祯乃传授上清之法蓬莱山在拄杖前谭峭诗云线作长江扇作天靸鞋抛向海东边蓬莱信是无多地只在谭生拄杖前乌龙韦善俊擕一犬号乌龙后化为龙乘之飞昇而去琅玕树谢𤣥卿遇神仙见丹柯碧叶微风时叩五音相节云此琅玕树也又设凤冠粟龙睛稻黒河琅菜素麟脂班螭髓𤣥洲白㮈空洞灵𤓰扶桑丹椹黒河文藻又有琼酒桂脑芸香又弹八琅之璈丛霄之笙击洞隂之磬奏元钧之歌作回鸾转凤之舞空洞灵瓜扶桑丹椹凤冠粟并见于上谷父蚕母三川饥有青衣童子语人曰世人厌弃五谷地司已収五谷之神矣可相率祈谢谷父蚕母当致丰穰睡仙夏侯隠毎登山渡水闭目美睡同行皆闻其鼾声而步不蹉跌所至即觉人谓之睡仙种瓜摸钱马湘字自然有道术尝于江南刺史马植座冬月于酒杯中盛土种瓜须臾引蔓开花生实食之甚美又能遍身摸钱皆青铜钱投之井中唿之其钱一一飞出白云记司马承祯字子美善篆别为一体名金剪书隠居天台山玉霄峯号白云子唐睿宗尝召见既归朝士赋诗送之盈编遂传于世号白云记隔两尘异人丁约隠于卒伍韦子威事之一日辞去谓子威曰郎君得道尚隔两尘子威问其故约曰儒谓之世释谓之刼道谓之尘毛女毛女名玉姜在华山猎人多见之以其遍体生毛故以毛女唿之自言始皇宫人秦亡逃入山遇道人教食松叶遂不饥寒而身甚轻李八百李真多蜀人得仙后常游人间约其年八百余嵗号李八百蝇虎舞韩志和有道术唐宪宗时献一龙床登坐则鳞鬛爪角皆动夭矫如生又于御前以蝇虎子数十枚令分队伍舞梁州曲皆齐一中乐节潄饭成蜂葛𤣥常师事左慈有道术与客对食食毕潄口中饭皆成大蜂飞行有声良乆张口蜂皆复入却成饭粒商芸小说四寳宫汉武以杂寳粧床屏帐等设于桂宫谓之四寳宫三云殿汉成帝设云幄云幕云帐于甘泉宫谓之三云殿弹棊汉成帝好蹴鞠左右以为劳帝曰择似此不劳者奏之乃作弹棊以献或言始于魏文帝时宫中粧奁之戯帝为之特妙能用手巾角拂之有人自言能令试之以葛巾低头拂之更妙于帝天帝面方一尺晋咸康中有士人周谓者死而复生言天帝召见引升殿仰视帝面方一尺问左右曰是古张天帝耶答云上古天帝乆已圣去此近曹明帝也凌云台台上楼观极盛初造时先秤衆材俾轻重相称乃结构故虽高而随风动揺终不坏晋明帝登而惧其倾侧命以大木扶之未几頽壊问沐晋明帝为太子时闻元帝沐上启云沐伏乆想劳极不审尊体何如答云去垢甚佳身不劳也初不择日郑鲜之上启宗武帝云伏承明旦见南蛮是四废日来月朔好未审可从否答曰劳足下勤至吾初不择日帝亲为答尚在其家足下介子推不出晋文公焚林求之推抱木而死公抚之尽哀乃伐木制履毎俯视则流涕曰悲乎足下足下之称盖自此起焉合组歌列锦赋扬雄谓长卿赋不似人间来叹服不已其友盛覧问则何如其佳雄曰合纂组以成文列锦绣以成质雄遂着合组之歌列锦之赋吐凤扬雄吐白凤凰集于𤣥上胡广得姓广以恶月生父母恶之藏之胡卢弃之河流岸侧居人收养之及长有盛名父母欲取之广以为背所生则害义背其所养则㤀恩两无所归以其託葫芦而生也乃姓胡炊饭成糜有客诣陈太丘谈锋甚敌太丘乃令元方季方炊饭以延客二子委甑窃聴客语饭落成糜而进客去太丘将责之具言其故且诵客语无遗太丘曰但糜自可何必饭耶尔汝交祢正平年未及冠而孔文举已逾五十相与为尔汝交若汝之言亦复甚佳司马徽居荆州以刘表不明度必有变思退缩以自全人毎与语但言佳其妻责其无别曰如汝所言亦复甚佳终免祸萦蒲歴城东有蒲台世传秦始皇尝过此萦蒲以繋马至今蒲生犹萦肉翅登台凌云台至高韦诞书榜即日须髪皓然榜有未正募工整之有铃下卒着屐登縁如履平地疑其有术问之云两腋各有肉翅长数许占鼎无足当乘舟孔子使子贡出乆之不返占得鼎卦无足弟子辈皆曰不来矣颜渊曰鼎无足则乘舟来耶果然蔡邕作仙汉王瑗遇鬼物言蔡邕作仙人飞去飞来甚快乐也神驱石始皇作石桥欲过海观日出有神驱石入海石去不速鞭之流血石皆赤色阳城等山皆起立东倾有趋赴之状璠玙之乐琴以七寳饰之名璠玙之乐咽塠有人见刘道真曰此年少甚咽塠道真问此言佳否云佳道真曰若佳言令汝翁咽塠母咽塠一朝科头管宁泛海舟覆乃曰吾尝一朝科头三晨晏起过必在此书诀墨薮八角垂芒蔡邕入嵩山石室中得素书八角垂芒如篆籕画被钟繇教其子曰学书须思吾学三十年坐则画地卧则画被致穿见万类皆倣像之乃能臻妙隼尾波草书须缓前连后字有㸃者字竟乃安㸃𨽻书太急则墨不能入纸𨽻有击石波八分书有隼尾波最为难作銕㸃银钩㸃欲坚直如銕钩欲活而有力如银印泥画沙张长史曰禇河南论书云用笔如印泥画沙初不悟后于江岸见沙地平净以锥画字媚好可爱始信长史之言贵藏锋也婢为夫人梁武帝评羊欣书如大家婢为夫人举止羞澁终不似真金生禇遂良书字里金生行间玉润妙中更妙虞世南书体段遒媚举止不凡能中更能妙中更妙也水砚为城池笔阵图云水砚者城池也纸者阵也笔者刀矟也墨者甲兵也心意者将军也结搆者谋畧也三折笔钟繇弟子宋翼毎画一波三折笔作一戈如百钧弩作一㸃如高峯坠石作一牵如百嵗枯籐作一放纵如惊蛇入草此三折之法墨入七分晋祭北郊文王羲之书已而欲改易命工削去墨皆入木七分许东阳鱼卵王逸少云纸取东阳鱼卵墨取庐阜松烟墨猪又云字多肉少骨者谓之墨猪入神入妙入能张芝书谓之亚圣张昶草入神八分妙入能拊心呕血钟繇见蔡伯喈笔法韦仲将座上拊心三日因呕血苦求之不得及诞死繇令掘其墓得之透过纸背张长史云当其用锋欲透过纸背常侍登床太宗作飞白羣臣就帝手中竞取刘洎登御床得之太宗笑曰昔闻婕妤辞辇今见常侍登床南楚新闻冶银薛昭纬经巢贼之乱流离道途往往絶粮忽遇一旧识银工邀昭纬饮食甚丰昭纬以诗谢之曰一楪氊根数十皴盘中犹更有红鳞早知文字多辛苦悔不当初学冶银通膓米荆南孙儒之乱米斗四十千持金寳换易得一撮一合谓之通膓米言饥人不可食他物惟煎米饮可以稍通膓也孔子庙衙官文徳中赵滔尹平陆有人马逸入孔子庙触倒十哲塑像二座镇将孙恽走报曰马入孔子庙触倒衙官两箇梦虱登第李蠙司空初名虬将赴举梦名上添一画成虱字及寤曰虱者蠙也乃改今名果登第抱芋羮百越人以虾蟇为上味先于釡中置小芋候汤沸投虾蟇皆抱芋而熟谓之抱芋羮又云疥者皮最佳故越人云切不可脱去此锦袄子进士不栉闗图有妹能文毎语人曰家有一进士所恨不栉尔邺侯家传小友李泌㓜时警敏张九龄唿为小友青青东门柳泌赋诗讥杨国忠云青青东门栁嵗宴必顦悴国忠诉于明皇上曰赋栁为讥卿则赋李为讥朕可乎儋耳龙明皇幸蜀徳宗时年十五从行有父老占于衆曰太孙乃儋耳龙何惧贼乎六合大同印肃宗在灵武铸印征兵文曰六合大同印枕天子膝睡泌谓肃宗曰臣絶粒无家禄位茅土皆非所欲收复京师但枕天子膝睡一觉使有司奏客星犯帝座一动天文足矣五不可住肃宗既还京师泌辞去云臣有五不可住臣遇陛下太早用臣太重恩太深功太高而迹太竒力辞而去隔鑪为逺泌与肃宗夹炉而卧恳求退曰今陛下以隔鑪为逺此时若不得请况他日于香案前奏事岂复可得乎瑠璃眼皇孙奉节王好诗初煎茶加酥椒之类求诗泌戏云旋沬畨成碧玉池添酥散出瑠璃眼奉节王即徳宗皇孙也端居室泌得请乃于衡岳隠居诏即所居营建舍宇号端居室鏁子骨泌辟谷身轻能行屏风上每导引骨节珊然有声人谓之鏁子骨以银为信代宗欲相泌元载忌之帝不出泌约曰后召当以银为信忽出银青泌知载必败也已且相矣未几果然醉人为瑞徳宗播迁人多乏食无酿酒者后京师稍宁有一醉人聚观以为祥瑞六押徳宗既相泌欲令以同列分职泌曰不可宰相代天理物辅衮之职不可分也至于给舍乃分司押事故舍人乃谓之六押平章事当共之若各司其局乃司也焉得谓之相帝从之贞元初议改元泌曰本朝之盛无如贞观开元各取一字以为则效乃改号贞元遗补骑驴徳宗之乱郎官乘马遗补骑驴造命者不可言命徳宗以播迁为天命泌曰天子造命不可言命小心乃姦臣之态泌谓卢杞献生子泌以二月一日为中和节人家以青囊盛百谷果实更相馈遗务极新巧宫中亦然故谓之献生子月蚀东壁八月望月蚀东壁泌曰吾当之矣东壁图书之府也且占云大臣有文章者当之今吾为相兼集贤之职开元中张燕公罢相为集贤学士将薨而月蚀东壁况吾为相乎未几果不起鞋者谐也泌未相时宿内院阿足师旦起窃泌鞋送之帝所帝即送泌曰夫鞋者谐也当为弼谐事且谐矣鸣珂游帝郷泌少为诗曰天覆吾地载吾天地生吾有意无不然絶粒升天衢不然鸣珂游帝都安能不贵复不去空作昂藏一丈夫可谓有志矣屏风上立泌儿时身轻能于屏风上立熏笼上行有异人见泌云此儿十五必升天父母恶之闻空中异香必作蒜虀泼之恐其飞升故绀珠集卷二绀珠集卷三钦定四库全书绀珠集卷三宋朱胜非撰抱朴子肉芝万嵗蟾蜍头上有角颔下有丹书重八字名曰肉芝以五月五日取隂干以其足画地即流水带之于身能辟兵若遇人射已得此则矢自还吹龙秦甘宗所奏西域事云有方士能神咒临川禹歩则浮出初长十余丈又作法吹之毎吹辄缩至数寸及取着瓶中闻有旱处则赍龙以往厚歛金帛则投龙于渊复吹之须臾大雨四集矣讁锄芝草蔡诞好道弃家入山不堪苦而还欺其家人曰吾为地仙位卑为老君牧龙因羣仙博戏输一五色斑龙縁此被谪崑崙山下芸锄芝草蚁磨天圆如盖地方如棊局天左行日月右行如蚁之行磨上磨左旋蚁右行磨行速蚁不得已随磨行回甘谷菊水酉阳郦县山中有甘谷谷中皆菊花堕水中居人饮之多夀有及一百五十有余嵗者却鸡犀通犀中一白理如线者置米其上以饲鸡鸡见惊却者为真亦名骇鸡犀刻以鱼形持入水水辄自开饮丹井葛稚川祖为临沅令县民有世年百嵗者因徙居子孙多夭它人居其宅亦世夀云井水色赤葛疑有丹药濬井求之果得丹砂数斛自后水色不复赤千嵗龟千嵗龟五色额上骨起如角解今古巢于莲叶或在松丛之下鱼鲁之讹写字以鱼为鲁以帝为虎紫㣲降光仲尼春秋成紫㣲降光赤灵符以五月五日作赤灵符着心前以辟五兵流霞一杯项曼都脩道山中因逰紫府饮流霞一杯忽思家为上帝所斥河东唿为斥仙人仙茆帝轩候鳯鸣以调律唐尧观蓂叶以知月注云尧时有草夹堦而生随月开落名蓂荚又曰厯荚又仙茆天鼓雷曰天鼔雷公雷神曰雷公润兵出阵雨作霑衣其名润兵菊甘薏苦论物性不同仲能鼠三百嵗名仲能玉销玉为溃金为浆故曰玉七明九光芝七孔者名七明九孔者为九光芝名七明九光者石芝名也威喜樊桃木之名也独摇牛角龙仙皆草芝也无肠公子蟹氷丸霜散立夏日服六壬癸符或𤣥氷丸飞霜散暑不能侵也谪守天厨刘安昇仙见上帝误称寡人谪守天厨朝野佥载驼李后魏时定四姓陇西李氏上姓也恐不得预乘明驼星夜入洛而事已定人谓之驼李緑珠怨武后时补阙乔知之有美妾名碧玉而善歌舞武承嗣借教舞僮纳之不还知之作緑珠怨寄之其末四句云辞君去君终不忍徒劳掩泪伤铅粉百年离恨在髙楼一旦容华为君尽碧玉得诗饮泣而卒承嗣闻之遂杀知之獬豸武后时侍御史侯思止本卖饼人以罗告授五品官乞作御史后曰卿不识字思止曰獬豸不识字但能为国触奸人而已后悦遂授之讯囚名状李嵩武后时为御史鞠狱备诸惨酷其讯皆有名号如仙人献果玉女登梯犊子悬驹驴儿㧞橛鳯皇晒翅猿猴鑚火上麦索下拦单之类𤣥衣素衿人报赦贞观中黎景逸居空青山有鹊巢其庭每以余食饲之甚驯熟后景逸出仕被诬下狱一日有鹊于狱屋气楼中下视景逸喜噪其日传有赦官司诘其来云逢𤣥衣素衿人説之三日而赦果至乃悟鹊所传也斵忩舍人唐阳滔为中书舍人时促命草制而吏持门钥他适无旧本检视乃斵忩取之时号斵忩舍人则天喜伪瑞则天好祥瑞臣下竟作伪有以紫石末填于白石中文曰圣母临人永昌帝业则置永昌县又填曰武兴即置武兴县刑寺苦囚衆于狱外墙作大人脚迹亦云有金人见即赦囚改元曰大足题目人魏光乘好题品人姚元之长大行且速号趂蛇鹳雀王旭长而黒丑号烟薰木枨杨仲嗣躁急号热𨫼上猢狲志射督君谟善射闭目而射志目则中目志口则中口有王灵智者学其妙乆之曲尽其妙欲射君谟杀之君谟时无弓矢执一短刀矢来辄击折末后一矢以口承之遂啮其镝谓灵智曰学射三年但未教汝啮镝法尔系钱靴带唐郑愔为吏部侍郎掌选贪赃不法引铨日有选人以百钱系靴带行步有声愔见问之对曰当今之选非钱不行金牛御史武后时严昇期摄御史巡按江南嗜牛肉而多受人金故号金牛御史鹤鸣鸡树鳯阁侍郎杜景俭文章知识并髙远时号鹤鸣鸡树鸠集凤池王及善才行庸猥为内史号为鸠集鳯也驱驴宰相及善后为右相无甚施设惟不许吏辈将驴入堂终日驱逐号为驱驴宰相霜鹰冻蝇苏味道髙爽王方庆鲁钝同为凤阁侍郎或问张元一曰苏王孰贤曰苏如九月得霜鹰王如十月被冻蝇赐麻唐滕王婴蒋王晖皆贪汚帝闻每赐诸王珍物二王独以麻数车令为索八搨将军滕王为隆州刺史多不法叅军裴聿谏之止王怒令左右掴搨他日聿入计具诉于帝问聿曽被㡬搨聿曰前后八搨即令迁阶聿归叹曰何其命薄若言九搨当入五品矣闻者哂之号八搨将军鸣靴鼻张说谄事王毛仲其拜相王有力焉说往谢之把手而舞鸣其靴鼻孟青侯思止谓决囚大捧为孟青金刚舞夜义歌隋诸葛昻髙瓉争为豪侈昻屈瓉串长八尺饼阔丈余餤麤如柱酒行自为金刚舞以送之瓉复屈昻以车行酒马行肉碓斩脍碾蒜虀自唱夜义歌以送之烹奴蒸婢瓉复屈昻烹一小奴子为馔食讫呈其头颅昻复屈瓉以美妾行酒怒而叱去须臾盘中蒸此妾头粉黛如其故酒濯足马周微时入都至新丰逆旅遇贵公子饮酒不顾周周即市斗酒独饮之余以濯足刺史不守鞋郑仁凯至鄙猥常为密州刺史家奴告以鞋弊仁凯即唿公吏鞋新者令上树探巢俾奴窃其人鞋而去吏下诉之则曰刺史不是守鞋人澁体唐徐彦伯为文多变易求新以鳯阁为鶠阁以龙门为虬戸以金谷为铣溪以玉山为琼岳以刍狗为卉犬以竹马为篠骖以月兔为魄兔以风牛为飈犊后进效之谓之澁体白蜡明经张鷟号青钱学士谓之万选万中时有明经董方举九上不第号白蜡明经与鷟为对补阙连车载武后时官滥謡曰补阙连车载拾遗平斗量把椎侍御史托椀校书郎白版侯武后时封侯者衆铸印不供至有白版侯者焉乌金唐拱州有畜猪而致富因号猪为乌金衞灵公娄师徳长大而貌异于衆又病蹇张元一目为失辙方相又曰衞灵公言护衞灵柩亦方相也鹤樽唐韩王元嘉有一铜鹤樽背上注酒则一足倚满则正立不满则倾侧鹊尾杓陈思王有鹊尾杓直而长置之酒樽凢王欲劝者唿之尾则指其人舞胡子北齐兰陵王有巧思为舞胡子王意所欲劝胡子则捧盏揖之手重五斤陛余庆为洛州长史善论事而谬于判决时嘲之曰説事则喙长三寸判事则手重五斤信有之矣狐蹲雉伏郑愔狐蹲贵介雉伏权门贤圣不过五人殷安常谓人曰自古圣贤不过五人伏羲以八卦穷天地之㫖一也乃屈一指神农植百谷济万民二也乃屈二指周公制礼作乐百代常行三也乃屈三指孔子前知无穷却知无极抜乎其萃出乎其类四也乃屈四指自是之后无屈得安指者良乆曰并安五也不逊如此虎筮有神巫能结坛召虎人有疑罪令登坛有罪者虎伤无罪者不顾名虎筮兔鱼龟符唐初为兔符以兔为瑞也又为铜鱼符以鲤鱼为瑞也武后以𤣥武为姓瑞乃以铜为龟符麒麐楦唐杨烱每唿朝士为麒麟楦或问之曰今假弄麒麟者必修饰其形覆之驴上宛然异物及去其皮还是驴耳无徳而朱紫何以异是手摸床稜苏味道为相或问其燮和之道无言但以手摸床稜时谓摸稜宰相方相姪唐有士人姓方好矜门地但姓方贵人必认为亲或戏之曰丰邑公相何亲遽曰再从伯父戏者笑曰既是方相姪只堪吓鬼丰邑坊造凶器出卖之所也耳冷不知有卿唐孟𢎞㣲对宣宗曰陛下何以不知有臣不以文字召用帝怒曰朕耳冷不知有卿翼日谕辅臣此人躁妄欲求内相黜之琵琶多于饭甑江陵在唐号衣冠薮泽人言琵琶多于饭甑措大多于鲫鱼不伏致仕武后时夏官侍郎侯知一以年老勑令致仕知一乃诣朝堂跳跃驰走以示轻健时谓知一不伏致仕舅得詹事张説女嫁卢氏尝为舅求官説不语他日复问説但指支床龟女欣然告其夫曰舅得詹事后果然熊枕宜男韦庶人妹以豹头枕辟邪白泽枕辟魅熊枕宜男禾头生耳俚语云春雨甲子赤地千里夏雨甲子乘舟入市秋雨甲子禾头生耳冬雨甲子飞雪千里壁龙柴绍弟有力能越百尺楼谓之壁龙鸡肆富人罗会以剔粪致富人谓之鸡肆言跑粪有所得夸父支鼎石辰州东有二山髙数十丈古语云昔夸父与日争至此煑食此支鼎石也初月出云长虹饮涧赵州石桥望之如初月出云长虹饮涧天后时黙啜欲南过至桥忽马不进见龙卧桥上乃去魏丞乌唐魏伶为西市丞养一赤乌每于衆中乞钱衔归号魏丞乌飞坡永昌中秦州敷水店南西坡白日飞四五里直塞赤水波上桑畦麦壠依然不动葬压龙角其棺必斲唐郝处俊为侍中既𦵏有书生过其墓曰𦵏压龙角其棺必斲缩䓗侍郎侯思止食笼饼必令缩䓗加肉因号缩葱侍郎笼饼即馒头也翘闗负乘之讥崔湜为吏部侍郎掌铨有选人白湜曰某能翘闗负乘湜笑曰若壮何不求选兵部答云外议谓崔侍郎下有气力者即选祝蝹祝钦明顽滞多疑人目谓蝹盖蝹者肉多块无七窍秦穆公时野人得之改忌日权龙褒不识忌日何名私忌吏对父母亡日请假至日出牒改到明日好作忌疾从指入崔浑至孝父母不康祈神尝请以身代觉疾从指入俄而徧身不安骑猪武懿宗遇敌弃械而走张元一嘲曰长弓度短箭蜀马临阶骗去贼七百里偎墙独自战甲仗縂抛却骑猪正南窜后曰何不乘马曰骑猪夹豕也㸃鬼簿杨烱文好用古人姓名名㸃鬼簿筭博士骆賔王文好以数对名筭博士神仙童子唐元嘉聪敏年少号神仙童子草里刺史权怀恩荆州刺史令参军脱鞾仆射刘仁轨曰公草里刺史至神州不可参军岂可脱鞾白鸡盏栁亨饮未尝醉有白鸡盏取其迅速牙笔欧阳通自重书以犀牙为笔管貍毛心秋毫覆松烟为墨和以麝方丈镜王幼临造并照人马百宝炉安乐公主百宝香炉辰车十二辰车如正南则午门开人马出之类国史补鼠虎俱为相属陆长源以旧德为宣武行军司马韩愈巡官同事或讥年辈相逺愈曰大虫老鼠俱为十二相属何怪之有妇翁与婿张垍尚主在翰林独赐珎玩常夸于同列张淑曰妇翁与婿非天子赐学士者也裴旻遇真虎裴旻守北平地多虎旻善射一日毙三十余虎意气自若有老父至眎其死虎曰此彪也而非虎若遇真虎无能为也旻曰真虎安在父曰此北去徃徃有之旻跃马而去藂薄问有虎跃出状小而鸷勐据地一吼山石震动旻人马皆为之辟易弓矢偕坠几不自免自是不复射王维窃句王维好佛故号摩诘性致髙远得宋之问辋川别业山水絶胜今清凉寺是也维有诗名然好窃取人句如行到水穷处坐看云起时英华集中诗也漠漠水田飞白鹭隂隂夏木啭黄鹂李嘉祐所作也碧落碑绛州有碑篆字与古文不同颇为怪异李阳氷见而爱之验其文是唐初而不载书人姓名止有碧落二字因谓之碧落碑锦靿致富明皇至马嵬坡驿令髙力士瘗贵妃于梨树下店媪拾得锦靿一只过客借一观玩必湏百钱媪由此遂致富光弼号令精彩皆变郭汾阳自河阳入李太尉代领其兵旧营垒也旧旗帜也旧将士也光弼至镇号令而精彩皆变出家是大丈夫事崔赵公问径山曰弟子出家得否荅曰出家是大丈夫事非将相所为爵位不如族望李酒泉公义琰之后门戸第一而有清名尝谓爵位不如族望官至司封郎懐州刺史与人书惟云陇西李释伽周孔设教同李周与妹书曰释伽生中国设教如周孔周孔生西方设教如释伽天堂无则已有则君子登地狱无则巳有则小人入时以为名谈喜鹊窦参之败给事中窦申拟配流徳宗曰吾闻申欲至人家谓之喜鹊遂赐死佛汗刘元佐守汴或言相国寺佛有汗元佐遽往持金帛以施继遣其家属往礼之翌日复起斋场由此士庶竞集输施甚衆乃令将吏籍其物十日乃闭寺曰佛汗止矣所得数十万尽赡军麻姑送酒李相泌以虚诞自任尝对客曰令家人速洒扫今夜洪崖先生来有人遗羙酒一榼会客至乃曰麻姑送酒来与君同倾倾毕门者乃云某侍郎取榼泌命倒还略无愧色蛇酒李舟之弟病风或説乌蛇可治乃求蛇置之瓮中酿之蛇声数日不絶比及其熟香气酷烈异于常酒饮之须㬰为水惟毛骨存焉论代槐贞元中度支欲取两京道槐为薪别植小者牒南尉张造造曰召伯所憩尚勿剪除先皇旧游岂宜着伐乃止光寺钱韩令为宣武军节度使张元正为邕管经略使王宗为夀州刺史皆自大理评事起拜征光寺钱相继而至皆以为荣准勑恶诗徳宗晚年时诗颇工臣下莫及杜太保在淮南进崔叔清诗百篇帝谓使者曰此恶诗何用进时谓准勑恶诗热风郑云逵与王彦伯邻居尝有客求医误谒逵亦为诊候曰热风颇甚客求药云逵曰药即不如东家王供奉客惊惭而去自是京师有乖谒仪者云热风襄样节度襄州为漆噐天下取法谓襄様及于司空頔为帅名暴虐郑元镇河中亦横暴故人皆唿为襄样节度盖谓此也上不疑我徳宗自复宫阙常恐生事郡镇有兵处必姑息之惟浑瑊奏事不尽从喜谓人曰上不疑我王言不可存于私家髙贞公为中书舍人家无制草或问之曰王言不可存于私家悉焚其草杨穆兄弟优劣贞元中杨氏穆氏弟兄人物俱不相下或云杨氏賔客皆同穆氏賔客各殊以此优劣之笔塜长沙僧懐素好草书自然得草圣三昧以弃笔积堆因𦵏之号笔塜枷有三脱王悦为厔盩镇将军士犯令杖而枷之百日乃脱不百日而脱者有三我死则脱尔死则脱天子命则脱由是不犯令穆氏兄弟穆氏兄弟四人賛贠赏质賛俗而有格比为酪质美而多为酥员为醍醐赏为乳腐茶治热故老云五十年前多患热黄坊曲有専以烙黄为业者灞浐诸水中常有昼坐至暮谓之浸黄近代悉病脚腰者乃饮茶所致也私谒放还李林甫知吏部选宁王私谒十人林甫曰就中乞一人林甫卖之于是榜其人曰据其书判自合得留縁嘱宁王且放冬集儒释同否或问罗浮生为政难易曰简则易又问罗儒释同否对曰直则同钑镂王家四姓荥阳郑岗头卢泽底李土门崔皆为鼎甲太原王亦四姓之匹而唿为钑镂王家喻银质而金饰也萧斋梁武帝时令萧子云飞白大书萧字至今一字存焉李约见之破产买归东洛建一小室以玩之号萧斋妇人之贵苗夫人其父太师也其舅张嘉贞也其夫延赏也其子𢎞靖也其婿韦臯也近代妇人之贵无如此比也沙堤火城凡拜相礼絶班行府县载沙填路自宫城至其第名曰沙堤每元日冬直百官已集而宰相方至珂伞列烛多至数百炬谓之火城至则衆皆灭烛以避之花押宰相判四方事有堂按处分百司有堂帖不次押名曰花押黄勅既下有所异同曰黄帖白袍子纷纷或有朝士问宋济曰近日白袍子何太纷纷曰由绯袍子紫袍化之使然文章风尚元和之后文章则学竒于韩愈学澁于樊宗师歌行则学流荡于张籍诗则学矫激于孟郊学浅于白居易大抵天宝之风尚党大厯之风尚浮贞元之风尚荡元和之风尚怪因人倡之尔第果实名李直方尝第果实名如贡士者以緑李为首楞梨为副樱桃为三甘子为四蒲萄为五或荐荔枝曰寄举之首范晔以诸香品时辈侯朱虚撰百官本草皆此类蛟龙破笛李舟好事尝得村舍烟竹截以为笛坚如銕石以遗李謩謩吹笛天下第一夜月泛舟吹其声韵逸发俄有客舟至登岸请笛吹之其声清壮可以裂石謩甚异之及入破唿吸盘辟笛忽破碎客忽不见疑即蛟龙也相府莲于司空以乐府曲有想夫怜其名不雅将易之客曰南朝相府因瑞莲制曲号相府莲语转讹如此下马陵董仲舒墓门人过必下马以故为下马陵而讹为虾䗫陵西畨论茶党鲁使西畨烹茶帐中畨人问之鲁曰涤烦所谓茶也畨人曰我亦有乃出数品曰此夀春者此谓顾渚者此蕲门者张颠张长史旭书法传崔邈颜鲁公旭自言始闻公主担夫争道而得笔法后见公孙大孃舞剑而入妙旭毎醉书益精或挥毫大呌以头揾墨中号曰张颠王积薪遇棊仙王积薪棊术甚髙初成自谓天下无敌将游京师宿于逆旅夜闻一媪唿其妇曰良宵难遣棊一局乎妇曰第几道下媪曰第几道各言数十媪曰尔败矣妇曰伏局积薪空壁窥之并无灯烛翌日覆其局竟皆不及疑其仙也由此碁益精矣诗擅场唐人燕集必赋诗推一人擅场郭暧尚昇平公主盛集李端擅场送王相镇幽朔韩翃擅场送刘相巡江淮钱起擅场縁撞歌元载乆擅权客有为都卢縁撞歌述其危殆之势以讽载载览之不觉泣下读书不如冩书张参为国子司业手冩九经每言读书不如写书穷兵独舞于頔闻韦臯进圣乐亦撰顺圣乐以进其曲将半行缀皆伏而一人舞于中将进閲之幕客韦绶在其坐乃曰何用穷兵独舞以讽頔一分筝声于頔尝令客弹琴其嫂知音听之曰三分中一分筝声二分琵琶声全无琴韵乌丝栏宋亳间纸有织成界道者谓之乌丝栏诙谐等着名诙谐贺知章轻薄祖咏诨语贺兰广郑涉咏字萧昕寓言李纾隐语张着机警李舟张彧歇后姚岘讹语影带李直方独孤申叔题目曹着也皆着名者博经博徒语曰强名争胜谓之撩零假借分画谓之嚢家什一而取谓之乞头贞元中董叔径进博经一卷灔滪如马水行崃路最险以灔滪为则故曰灔滪大如马瞿塘不可下灔滪大如牛瞿塘不可留灔滪大如幞瞿塘不可触功徳山韩晋公始闻径山以为妖妄既谒之见其形状不觉生敬出妻以拜并乞一号径山曰功徳山后自杭来凢有妇人来乞号皆以此名之埋怀村马燧讨李懐光自太原引兵至宝鼎下营问其地名曰埋怀村燧甚喜果败怀光转逺转髙转近转卑阳城居夏县拜谏议大夫郑纲居阌乡拜拾遗李固南居曲江拜校书郎谓转逺转髙转近转卑陆羽筮姓竟陵僧于水濵得婴児育为弟子及长不知姓自筮得蹇之渐繇曰鸿渐于陆其羽可用为仪乃姓陆名羽字鸿渐所作茶经行于世巩县造甆偶人号鸿渐置茶灶间李载生李载生燕代豪士常唿鹰携妓以猎终不肯仕生子栖筠为御史大夫磊落可观而气不及其父栖筠生吉甫任相国八年多智柔懦公惭卿卿惭长近之也韦山甫韦山甫以石硫黄济人嗜慾其术大行服其药者多暴死其徒言山甫与陶贞白同坛受箓以神其术长庆二年卒于余干江西观察使王仲舒徧告人曰山甫病死死而速朽初无少异于俗人者王彦伯医王彦伯自言毉道将行列四五釡于庭老幼塞门彦伯指曰热者饮此寒者饮此翌日各持金帛来相谢云无不効者卖药宋清宋清卖药长安市朝官出入移贬辄赍药迎送施药甚广人有急难倾财济之嵗计所得之利亦有百余倍长安人言有义者必称宋清白麦麫窦氏子言家方盛时奴歛羣从数宅之资供白麫言白麦性平由是恣食不疑及数嵗后有人告奴妄言所食乃常麦尔诸人暴热一时皆作七贵御史故事殿中得立花塼用紫案褥之类为七贵烘堂御史台官虽共坐絶言笑有不可忍杂端先笑则合笑谓之烘堂飓母南海有飓母四面而吹倒屋抜木每数年一作则多虹蜺虹蚬谓之飓母雷如彘雷州春夏多雷无日无之秋冬则伏也中状如彘人取食之亦有雷斧雷墨可为药用蚊母江南有蚊母鸟夏月夜鸣吐蚊于丛苇间又有蚊树类枇杷树皮裂蚊纹纷然而出流桂泉南中有一泉多有桂叶流出因名流桂泉后乃立屋其上为汉祖庙而祀之又有胥庙者其像兮其须谓之五髭须并有灵应也江心镜扬州有江心镜五月五日扬子江心所铸银鹿颜岘家僮名银鹿后事鲁公终其身登华山絶峰韩退之登华山絶峰不可反乃大恸华隂令令人百计取之始得下毬场草生宪宗问赵宗儒曰闻卿在荆州毬场草生何也对曰虽则草生不妨毬子往来上为大笑堂老宰相相唿堂老省眼比盘吏部为省眼比部得廊下食号曰比盘四军紫贞元中有四行军司马同赐紫登郎署因唿为四军紫雷琴徽蜀中雷氏琴上者玉徽次金徽次螺蚌徽石花紫笋茶名劔南有蒙顶石花湖州有顾渚紫笋崃州有碧涧明月石梁春酒名荥阳之土窟春富平之石梁春麦信风江淮舡泝流而上常待东北风谓之信风七八月有上信三月有鸟信五月有麦信抛云车暴风之候有抛云车舶鸽舶发海路必养白鸽舶没虽数千里亦能归其家沉祝声董庭兰善为沈声祝声皆琴声也斯翁之后李阳氷自言斯翁之后直至小生谈薮诗赋常有生气宋袁嘏少有文才常谓人曰我诗赋常有生气须急捉取不尔便飞去一株桃李王泠然上裴耀卿书曰拾遗补阙宁有种乎仆不佞亦相公一株桃李也丁公藤齐解叔谦母病风闻空中人告云得丁公藤当愈果求得饮之其病顿愈别后䦨干王元景使梁刘孝绰送之泣下元景无泪谢曰卿勿怪我别后当䦨干国史纂异卿自难记唐许敬宗性轻见人多忘之或谓其不聡乃曰卿自难记若遇曹刘沈谢暗中摸索亦可识也取谢灵运须谢灵运羙须临刑施于南海祗洹寺为维摩诘须寺人宝惜中宗时安乐公主五日鬭百草欲广获其物色遂遣人往取之仍剪弃其余玉树云阳县多漠离宫故地有树似槐而叶细土人悉谓之玉树扬子云甘泉赋云玉树青葱而左思以为假称珎怪者实非也似之而已二十八宿笑人贞观中度支令坊州贡杜若本州曹官云本州不出杜若应由谢眺诗误尔华省名郎若如此㫁事岂不畏二十八宿笑人也北斗七星饮酒唐太宗时李淳风奏北斗七星当化人明目至西市饮酒使人候之有僧七人共饮酒二石太宗遣人召之七人笑曰此必李淳风小児在彼言我也忽不见望省楼崔日知恨不居八座为太常卿起楼与尚书省对人谓之崔公望省楼谭賔録着毛萝卜唐率府兵曹参军冯光振入集贤院校文选注蹲鸱云蹲鸱者今之芋子即是着毛萝卜笑中有刀李义甫状貌温恭与人语必嬉怡微笑而褊忌隂贼忤意者必加坑䧟人谓笑中有刀屈宋作衙官杜审言恃才謇傲苏味道为天官侍郎审言参选试判谓人曰苏味道必死人问其故曰见吾判即当羞死矣尝曰吾文章合得屈宋作衙官书迹羲之当北面钱文甲迹钱文如甲迹者因文徳皇后也武徳中废五铢钱行开通元寳钱此四字及书皆欧阳询所为也初进様后掐一甲痕因铸之蒲帆百尺风罗隐下第诗云名惭桂苑一枝緑脍忆松江满箸红惟应鲍叔深知我他日蒲帆百尺风尽该毫末备得精神唐东蛮王入朝颜师古奏昔武王时逺国归欵周史集为王会篇令卉服鸟章备集蛮邸宜图其事贻于后命阎立夲画之莫不尽该毫末备得精神医乃意也许裔宗名医人谓之曰何不着书对曰医者意也脉者深趣也不可言传鸭渌之险元万顷为辽东管记作檄文讥髙丽文云不知守鸭渌之险莫离支服云敬闻命矣移兵守之万顷坐事流窜尚书故实改根为银韩昶愈之子虽教有义方而性颇闇劣尝为集贤校理史传有金根车而昶以为误悉改根为银后除拾遗坐此言罢苏扛佛会昌毁寺分遣使传录金佛宝像有监察者盗取一银佛时号苏扛佛或问温庭筠何以为对曰无过蜜陀僧牛鬭诗魏文帝与陈思王植同出游见两牛在墙间鬭一牛坠井死诏植赋诗不得言牛不得言鬬不得言井不得言死百歩要成四十言不成即加罪植应口即成曰两肉齐道行头上戴横骨行至险上头崛起相唐突二敌不俱胜一肉卧土窟非是力不如盛气不得泄歩犹未竟又作自怨诗三十言曰煮豆持豆萁漉䜴取作汁萁在釜下燃豆向釜中泣本是同根生相煎何太急其敏如此大书台字张景藏诣裴光庭大书一台字裴甚喜数日出为台州刺史三百缣易清夜逰覀园图清夜游西园图顾恺之画唐张周封得之一日凌晨有赍三百缣叩门问曰仇中尉欲以此易其图与之乃诈也王书二千六百纸太宗有大王书二千六百纸皆以丈二尺为轴独有兰亭记玉匣贮之后并藏昭陵五院御史台仪自大夫至监察通谓五院国朝徧厯者三人李商隐张延赏温造绀珠集卷三绀珠集卷四钦定四库全书绀珠集卷四宋朱胜非撰洛阳伽蓝记三三横两两从后魏孝文皇帝尝会羣臣酒酣因举巵曰三三横两两从谁能辨之赐金钟御史中丞李彪曰沽酒老妪瓮注瓨屠児割肉与秤同尚书左丞甄琛曰吴人浮水自云工妓児掷绳在虚空彭城王勰曰臣始解此乃是习字尔怀塼之俗魏荘帝舅李延实为青州刺史陛辞帝谓曰怀塼之俗世号难治舅宜好用心副朝廷所委时黄门侍郎在侧不晓怀塼之义问于温子昇温曰昔彭城王作青州牧问其俗賔客云齐土之民风俗浅薄太守初至皆怀塼叩头以见其意及其代去以塼击之言其始向终背也是以京师语曰狱中无系囚舍内无青州假令家道恶腹中不怀愁事始于此酪奴齐王肃归魏初不食羊肉及酪浆尝食鲫鱼羹渴饮茗汁髙祖问之曰羊肉何如鱼羔茗汁何如酪浆肃曰羊陆产之最鱼水族之长以味言之甚有优劣羊比齐鲁大邦鱼比邾莒小国惟茗不中与酪作奴髙祖大笑彭城王勰谓肃曰卿不重齐鲁大邦而爱邾莒小国明日为卿设邾莒之会亦有酪奴因谓茗曰酪奴水厄王蒙好茶人至辄饮士大夫甚以为苦每欲候蒙必云今日有水厄老妪吹篪后魏河间王有婢曰朝云善吹篪诸羌叛王令朝云假为老妪吹篪羌皆流涕复降语曰快马健児不如老妪吹篪玉鳯衔铃金龙吐珮杜阳编金麦银粟咸通中同昌公主下降珍寳之盛无与为比其异者金麦银粟连珠帐却寒帘犀簟牙席蠲忿犀如意玉九鸾钗辟邪香之类九花虬代宗时范阳节度使李徳山贡马额髙九寸毛拳如麐以身被九花纹故号九花虬后赐郭子仪旌殊勲也輭玉鞭天宝中异国献輭玉鞭屈之首尾相就舒之则劲直如绳乃以联蝉绣帛为袋碧蚕丝为鞘碧蚕丝者弥罗国所贡自然碧色纵之一尺引之一丈诰多珠大歴中日林国献灵光豆形类中国菉豆色红而光芒长数尺有余又名诘多珠同石菖蒲煮之即大如鹅卵食之甚美可数日不饥龙角钗亦日林国所献钗玉绀色刻蛟龙形帝以赐独孤妃一日帝与妃同游龙池有紫云自钗上起命置掌中以水喷之须臾化龙去万佛山新罗国进万佛山雕刻沈檀杂以珠玉成佛像大者逾寸小者数分眉目口耳皆备下有行道僧数千傍有紫金钟径三寸每击钟则衆僧皆礼首至地而起香玉辟邪肃宗赐李辅国香玉辟邪二玉之香可闻数里辅国每置之坐隅一日方巾栉辟邪一忽大笑一悲啼辅国碎之未几果卒芸晖堂元载造芸晖堂于私第芸晖香草也出于阗国其脆洁如氷而入水土不朽为屑以涂壁故以名之金龟印元和中内给事中张维则自新罗使回于海上洲岛间遇神仙遗以宝函中有金龟印龟长五寸上负黄金玉印面方一寸八分其篆文曰鳯芝龙木受命无疆维则具进是月寝殿前连理木生灵芝二株宛如龙鳯上曰鳯芝龙木岂非验于此乎双麐芝宪宗好神仙之术有方士伊祁𤣥解者帝颇敬之因问曰先生春秋既髙颜色不老何也𤣥解曰家于海上尝种灵草食之因令种于禁中一曰双麟芝二曰六合葵三曰万根藤草成帝饵之良騐时西域进方圆二美玉𤣥解见之曰此龙虎玉圆生于水龙宝之方生于山虎宝之遂问所贡之使云果得之山泽间也菩萨蛮唐大中初女蛮国贡献其人皆危髻金冠璎珞被体故谓之菩萨蛮当时因此制曲以为名后人因之常坚氷唐顺宗时拘弥国贡此氷及变书草手谈池大中间日本国贡玉碁子云本国南有集真岛岛上有手谈池池中碁子出焉云谿友议灵彻诗韦丹与林僧灵彻为忘形友丹帅江西寄诗与灵彻曰王事纷纷无暇日浮生冉冉只如云已为平子归休计五老巖前必共君灵彻荅曰年老身闲无外事麻衣草坐亦容身相逢尽道休官去林下何曾见一人郭素拟王轩王轩善为诗尝游苎萝山题西施石曰岭上千峰秀江邉细草春今逢浣纱石不见浣纱人是夕有所遇后有郭素者闻轩之事每于浣纱谿题咏屡吟歌赋诗或嘲之曰三春桃李本无言苦被残阳鸟雀喧借问东邻效西子何如郭素拟王轩韦臯代张延赏韦臯张延赏之婿也臯素贫尚气傲人妻族咸薄之因去为陇右军幕会徳宗幸奉天以功被宠不数年自金吾持节西川与延赏为代张公愧甚不相见而去时无名子有诗云宣父辞周又适秦昔贤谁不困风尘当时甚讶张延赏不识韦臯是贵人剖腹纳书郑圃有列子墓庙里中有胡钉铰者每诣庙祭祷求聪慧一夕梦人剖其腹纳一卷书既觉遂有诗思如喜县尉见访云児童不惯见车马争入芦花深处藏粗有可观皆类此二十八字致上科章孝标好诗元和中下第作燕诗以献主司庾侍郎云旧垒危巢泥已落今年故向社前归连云大厦无栖处更傍谁家门戸飞庾颇怜之会再秉文衡遂擢第时谓二十八字致上科𤣥朗偈蜀僧𤣥朗性理通悟尝作颂云天公未生我冥冥无所知天公忽生我生我复何为无衣遣我寒无食遣我饥还尔天公我还我未生时虞姬壻唐李炀题名于昭应县楼韦蟾留谑曰渭水秦川拂眼明希仁何事寡诗情只应学得虞姬壻书字才能记姓名乌衣人李筌注隂符经至禽兽之制在气经年不能解忽梦乌衣人教之遂通其义乞买山钱符山人以文书抵于頔乞买山钱百万頔与之诗集中日得相见冯道明谒陶公云与员外旧识阍者启之陶言昧平生道明曰诗集中日得相见何隔平生陶善待之迂卒短李白居易诗云闷劝迂辛酒闲吟短李诗言辛丘度李绅也才出墨池便登雪岭崔涯吴楚狂生嘲妓李端端曰独把象牙梳挿髻崑崙山上月初生李氏求改咏乃曰扬州近日浑无价一朶能行白牡丹或戏之曰李家娘子才出墨池便登雪岭何一日黒白不均耶雪山赋平曽逰蜀谒成都李固言献雪山赋言虽洁白而无草木华茂供人採缀以李公罕作文章也裴諴温飞卿艶歌裴諴云不是厨中串安知䏑里心井边银钏落展转恨还深又云不信长相忆擡头问取天风吹荷叶动无夜不揺莲又云簳蜡为红烛情知不自由细丝斜结网争柰眼相钩飞卿云合欢桃核终堪恨里许元来别有人又云玲珑骰子安红豆入骨相思知也无三日拂尘刘梦得贺牛竒章拜相云待公三日拂尘埃摭言金刚杵薛保逊好行巨编自号金刚杵太和中公卿之门贡士卷轴填委率为阍人脂烛之费两相告语求保逊所投进士登科记唐永徽以前俊秀一科犹与进士并列咸亨以后凡由文学举于有司者竟集于进士之列由是赵傪等删去俊秀故目而名曰进士登科记记之名立始于此也英雄入吾彀中唐太宗贞观中私幸端门见新进士缀行而出喜曰天下英雄入吾彀中矣时人语曰太宗皇帝真长䇿赚得英雄尽白头进士谱李肇国史补曰进士为时所尚乆矣其都会谓之举场通称谓之秀才投刺谓之乡贡得第谓之前进士互相推敬谓之先辈俱㨗谓之同年有司谓之座主京兆府考而升者谓之等第外府不试而贡者谓之抜解将试各相保谓之合保羣居而赋谓之私试造请权要谓之闗节激扬声价谓之还往既㨗列姓名于慈恩寺塔谓之题名大宴曲江亭子谓之曲江会此会闗试后亦谓之闗宴宴后分散亦谓之离会籍而入选谓之春闱不㨗而饮谓之打毷氉匿名造谤谓之无名子退而肄业谓之过夏执业以往谓之夏课亦曰秋卷挟藏入试谓之书䇿此其大略也白衣公卿进士科始于隋大业中盛于唐贞观永徽之间搢绅虽为辅相不由此选终不为美其推重则曰白衣公卿又曰一品白衫其艰难则曰三十老明经五十少进士李权责李昻唐俊秀等科初以考功主之开元二十四年李昻员外性刚急集贡士与之约曰文章美恶悉知之矣如有请託当首黜之既而昻外舅与进士李权相善因荐于昻昻怒召权庭诘之又斥权章句之疵以辱之权拱而前曰礼尚往来鄙文不臧既得闻命矣执事昔有雅什愚将切磋可乎昻怒而许之权曰耳临清渭洗心向白云闲岂执事之诗乎昻曰然权曰昔唐尧衰耄厌倦天下将禅位于许由由恶闻其言故洗耳今天子春秋鼎盛不揖让于足下而洗耳何哉昻甚惶骇诉于执政谓李权者风狂不逊遂下权吏后有请嘱无不从者朝廷以郎官权轻自是改用礼部侍郎神州等第録神州解送自开元天寳之际率以在上十人谓之等第必求名实相副者小宗伯选之或至浑化不然十得七八茍被黜者多则牒贡院请落由故有神州等第录以纪得人之盛后多为形势之人所占遂不足贵矣二子矛盾白乐天守杭江东进士多奔杭取解时张祐自负诗名以首冠为己任徐凝后至同会羣中乐天讽二子矛盾祐曰仆为解元宜矣凝曰君有何佳句祐曰甘露寺诗曰日月光先到山河势尽来金山寺诗云树影中流见钟声两岸闻凝曰善则善矣柰何野人有句云千古长如白练飞一条界破青山色祐遂愕然果获首选焉鳌戴顽石卢肇开成中就江西解末送肇有启谢曰巨鳌赑屓首冠蓬山试官曰深惭名第焉得首冠之语肇曰顽石在上巨鳌戴之岂非首冠也期集院事进士榜出谢后便往期集院其日状元与同年相见请一人为录事其余主宴主酒主乐主茶探花之类咸以其日请主乐二人内一人主饮妓大科头两人第一部也小科头一人第二部日至院常宴即小科头主之大宴即大科头主之虽无宴席科头亦日有请给第一部日给一千第二部减半见烛皆倍给逼曲江大会则先牒教坊请奏上御紫云楼垂帘观焉公卿家则以是日择婿车马盛集于彼也䜩名有九一曰大相识主司有具庆者二曰次相识主司有偏侍者三曰小相识主司有兄弟者四曰闻喜勅下宴也五曰樱桃六曰日月灯月灯者合名也又曰月灯者打毬七曰牡丹八曰看佛牙上佛牙楼宝夀定水庄严皆有之宝夀最盛九曰闗宴最大即离宴也录事判罚崔沆为主罚录事同年卢彖者俯近闗宴请假往洛及还同年已宴于曲江亭子彖以雕幰载妓微服纵观为团司所发沆判之曰深搀席㡌宻映毡车紫陌寻春便隔同年之面青云得路可知异日之心遂加以重陌压倒元白宝厯中杨相嗣复具庆下继放两榜时先仆射自东洛入觐嗣复率生从迎于潼闗既回大宴于新昌里第诸生班坐时元白亦预皆赋诗于席惟刑部侍郎杨汝士有诗后成而最佳元白叹服汝士醉归语其子弟曰我今压倒元白其诗中警句云文章旧价留鸾掖桃李新隂在鲤庭闻唤状元声郑合敬先軰及第后宿平康里诗云春来无日不闲行楚润相看别有情好是五更残酒醒时时闻唤状元声楚娘润娘盖妓之尤者也衔得锦标归卢肇袁州人少贱为人所薄后状元及第既归刺史接之甚厚一日延肇以观竞渡肇赋诗曰向道是龙刚不信果然衔得锦标归阿婆三五少年时薛逢晚年厄于宦途尝䇿蹇驴赴朝值新进士缀行而出团司所由軰斥逢令避道逢遣一价语之曰莫乞相阿婆三五少年时也曽东涂西抹来阿房宫赋崔郾侍郎拜命于东都试举人朝士祖于长乐传舍吴武陵任太学博士亦在坐谓郾曰侍郎以俊伟徳望为明天子选才武陵敢薄施尘露向者见太学生读一卷文书就视之乃进士杜牧阿房宫赋其人真王佐才也侍郎官重恐未暇披览于是搢笏朗宣一遍郾大竒之武陵曰请与状头郾曰已有人曰不得已即五人郾未对武陵曰不尔却请此赋郾曰敬依所教也牧果得第五人乐句韩愈皇甫湜贞元中名价籍甚亦一代之龙门也牛僧孺携所业谒之二公会集各以一轴面贽其首篇説乐韩愈见题即掩卷而问之曰且以拍板为什么僧孺曰乐句二公大称赏俟其他适访所居因大书其门曰韩愈皇甫湜同访翌日喧传京师王泠然书王泠然上时宰书曰公有文章时岂不欲文章者见之乎未富贵时岂不欲富贵者见之乎今贵称当朝文称命代见天下有文章未富贵者宜如何哉饭后钟王播少孤贫尝客扬州恵昭寺木兰院随僧粥食乆之僧颇厌一日播出度其未回而先饭讫乃鸣钟鱼后播作镇江都因访旧游所题字皆纱罩之矣因书二絶曰二十年前此院游木兰花发院新修而今再到经行处老树无花僧白头又曰上堂已了各西东惭愧阇黎饭后钟二十年来尘扑面如今始得碧纱笼赵倚楼杜紫㣲读赵嘏早秋诗曰残星几㸃鴈横塞长笛一声人倚楼吟咏不已因目为赵倚楼其喜之如此冬烘郑侍郎薫主文疑颜标鲁公之后时徐方未宁志在激劝忠烈即以标为状元谢日问及庙院标寒进无此始知误取时嘲之曰主司头脑大冬烘错认颜标作鲁公锦禐上蓑衣许孟容进士及第学究登科时谓锦禐上着蓑衣千佛名经张倬者东之孙数举进士不第捧登科顶戴之曰此即千佛经也名纸毛生刘鲁风江西投谒颇为典谒所阻因赋诗曰万卷诗书刘鲁风烟波千里谒文翁无钱乞与韩知客名纸毛生不为通述温宪屈宪庭筠之子光启中及第为山南从事词人李巨川表述宪淹屈曰蛾眉先妬明妃为去国之人猨臂自伤李广乃不封之将缪岛云诗缪岛云工诗尚竒险有云四五岸霞生絶壁两三行鴈过踈松又云抛芥子降颠狒狒折杨栁洒醉猩猩又瀑布诗云白鸟逺行树玉虹孤饮潭胡玢月诗桂根宁有土光外却无尘比红児诗罗虬善诗与宗人隐邺齐名号三罗避乱往鄜州依李孝恭有官妓红児善歌虬为絶句诗百篇令歌之号比红儿诗以百物比拟红儿而作诗大行于时吴子华奠陆龟蒙文文千余言其略云大风吹海海波沦涟涵为子文无偶无邉长松倚云枯枝半折挺为子文直上巅絶风下霜清寒钟自声发为子文锵锵音清武陵深閴川长昼白洞为子文渺茫岑寂豕突鲸狂其来莫当云沈鸟没其去倐忽腻若凝脂软于无骨霏漠漠淡涓涓春秀冶秋鲜妍触即碎潭下月拭不灭玉上烟方三拜方干幼有清才为徐凝所器诲之格律干有句云把得新诗草里论反语云村里老讥凝也干尝谒㢘使连跪三拜孟浩然诵诗襄阳诗人孟浩然颇为王维所知待诏金銮殿私召浩然入忽上幸维所居浩然遽匿床下维不敢隠具以闻上欣然曰朕素闻此人召见索诗浩然对以不携所业上令口诵浩然曰北阙休上书南山归敝庐不才明主弃多病故人疎上曰朕未尝弃人卿自不求仕耳放归南山终身不得仕朱湾别崔使君书唐朱湾有逸才别湖州崔使君书时所传诵其畧云蓬莱之山藏于杳冥之中或可到贵人之门无媒而通不可到骊龙之珠潜于瀇滉之中或可识贵人之颜无因而前不可识某自假道当路问津主人一身孤云两度圆月凡载请执事三趋㦸门门人谓之私来也耶公来耶若言公小子实非公若言私公庭无私不得入以兹交战彷徨于今信知庭之与堂不啻千里况寄食于漂母夜卧渔舟门如龙而难登食如玉而难得食如玉之粟登如龙之门门转深粟转贵实无机心翻成机事汉隂丈人闻之岂不大笑属溪上风便嚢中金乏望甘棠而叹自引分而去进士乘驴咸通末执政病举人车马太盛奏请进士并乘驴郑光业躯榦伟大或嘲之曰今年勑下尽骑驴短辔长秋满九衢清痩児郎犹自可就中愁杀郑昌图十离诗元相公在淛东时賔府薛书记酒后争令掷注子伤公犹子遂出幕既去作十离诗以献十离者犬离主笔离手马离廏鹦鹉离笼燕离巢珠离掌鱼离池鹰离鞲竹离亭镜离台笔诗曰越管宣毫始称情红笺纸上散花琼都縁用久锋头尽不得羲之手里擎竹诗云蓊郁新栽四五行常将直节负秋霜为縁春笋鑚篱破不得垂隂罩玉堂他诗皆类此温八吟温庭筠作赋不起草但笼袖凭鞍每一韵一吟而已故场中谓之温八吟报道金钗落张祐客淮南幙中宴集杜牧之时为度支使同坐牧有属意官妓以骰子与之赌酒因微吟曰骰子逡巡裹手拈无因得见玉纎纎祐应声曰但知报道金钗落彷佛还应露指尖上水船朱梁时姚洎为学士一日梁祖问及裴延祐曰颇知其人聪敏洎曰向在翰林号下水船梁祖曰卿便是上水船也洎甚惭好看客莫倚柁唐令狐赵公镇淮扬处士张祜尝与宴狎公因行令曰上水船风又急帆下人须好立祜即答曰上水船船底破好看客莫倚柁目连变张祜忆柘枝诗云鸳鸯钿带抛何处孔雀罗衫付阿谁乐天唿为欵头祐荅曰公长恨词云上穷碧落下黄泉两处茫茫都不见此即目连访母也谢衣钵状元以下到主司宅主事请谢衣钵谓与主司名第相同者铁跻灯台也胡証与裴晋公会饮犯令者击以鉄跻一字师李相读春秋婼字本勑畧反误读勑晷反有小吏言曰某昔从师误唿字音公检释文云小史之言是因唿一字师腹笥吴子华为赋一夕成于腹笥一谦三十年皇甫湜与李生书曰近风偷薄进士尤甚至有一谦三十年之语诗未有骆賔王一句已唿阮籍为老兵矣有句如此居有何难白乐天以文谒顾况况戏之曰长安物贵居大不易及读原上草诗乃曰有句如此居天下有何难前言戏之耳松围三尺钟辐作松斋手植一松梦朱衣吏曰松围三尺吾子当登第后三十年始成名其松围果三尺五老牓杜徳祥榜放曹松王希羽等五人年俱六十余时谓之五老牓芳林十哲沈云十人交通中贵号芳林十哲芳林名门也白头花钿蒋凝应宏词为赋止及四韵遂出顷刻播传谓白头花钿满面不若徐妃半粧宋五坦率宋济老于场屋尝试赋落官韵抚膺曰宋五坦率矣其名甚着氷魂雪魄刘徳仁苦于诗竟不成名既卒僧栖白以诗弔之云忍苦为诗身到此氷魂雪魄已难招直教桂子落坟上生得一枝寃始销不怨所鄙而喜所诵吴子华以诗百篇示许洞洞称有联絶唱云暖漾鱼遗子晴游鹿引麛子华不怨所鄙而喜所诵蹙金结绣而无痕迹赵牧効长吉为歌诗自谓蹙金结绣无痕迹对酒云云翁耕扶桑种黍养日乌手挼六十花甲子循环落落如弄珠长绳系日未是愚有翁临镜摘白须饥魂弔骨吟古书冯唐八十无髙车人生如雪在须㬰何乃自苦八尺躯裂衣换酒且为娱劝君日饮一瓢夜一壶杞天崩雷腾腾桀非尧是何足凭桐君桂父岂胜我醉里白龙多上昇菖蒲花开鱼尾定金丹始可延君命无尘袖崔鲁莲花诗曰何人解把无尘袖盛取残香尽日怜尺八空喉姚嵒杰与卢肇会饮江亭姚举酒令云逺望渔舟不阔尺八姚遽饮呕哕还令曰凭閳一吐已觉空喉一饼熟成一韵诗段维智性嗜煎饼一饼熟成一韵诗锦绣堆谢廷浩以词赋着名锦绣堆髙轩过李贺七八嵗能文名动京师韩愈皇甫湜谒其父请见之贺敝衣而出靣赋一篇顷刻成即名髙轩过贺集所载是也真珠室皇甫松牛竒章公之甥怨公不荐为谤诗曰夜入真珠室朝游玳瑁宫真珠即公侍妾名也九肋者稀卢肇初赴举先逹问所从来曰某袁州民也先逹曰袁州出举人耶荅曰袁之举人亦犹沅江出鼈甲九肋者稀汗脚踏龙尾顾云欲见刘子长请髙逢休书为先容潜启之但云羊昭业等拟将一尺三寸汗脚踏他烧残龙尾道懿宗皇帝虽薄徳不任被前人罗织云吁叹而藏之银案举人多以白纸煳案子靣郑昌图诗曰新煳案子其白如银入试出试千春万春苦海郑昌图有一巨皮箱凡投贽有可嗤之者即投其中号曰苦海昆季会集舁苦海閲之靡不絶倒原夫之辈贾岛不善文每入试巡舖告曰原夫之軰乞一联潜救八人温飞卿文思甚敏喜为人假手沈侍郎主文移飞卿帘前试之日晚温请先出仍献启千余言或云已潜救八人矣留李端一篇蜀路有飞泉亭诗板数百薛能尽毁之唯留李端巫山髙诗一篇淡墨书牓进士榜头竖连黄纸四张淡墨氊笔书礼部贡院四字赐红笺名字郑镐放榜宣宗以红笺作一名云乡贡进士李某驰使以赐镐缀玉联珠宣宗弔白乐天诗云缀玉联珠六十年谁教冥路作诗仙银饼宣宗赐韦涣孙宏银饼餤啗之甚美皆乳酪膏腴之所为卷有头眼旧语谓投献必得其地也烂银袍李凉公诗袍似烂银文似锦相将白日上青天梦践积木孙握梦木数百践其上自谓必状元居衆材之上也已而果然九重知己刘邺特赐及第韦岫贺之曰三十浮名每年皆有九重知己旷代所无颜回忍饥靣秦韬玉贵公子行云阶前緑莎毯不卷银龟喷香挽不㫁乱花织锦栁捻线粧㸃池台画屏展主人功业传国初六亲聫络驰朝车鬭鸡走狗家世事抱来皆着黄金鱼却笑儒生把书卷学得颜回忍饥靣风骚将杜紫微赠赵嘏诗云今代风骚将谁登李杜坛契分四般同李挚与李敏同姓同嵗同门同年登第挚有诗云因縁三纪异契分四般同犹着麻衣待至公刘虚与裴公早同研席及公主文刘尚举子献诗云二十年前此夜中一般灯烛一般风不知嵗月能多少犹着麻衣待至公金龟换酒贺知章一见李白唿为谪仙人以金龟换酒与之共饮颜氏家训易子而教君子易子而教何也诗有讽刺之辞礼有嫌疑之戒书有悖乱之事春秋有邪辟之讥易有备物之象皆非父子之通言故不亲授尺牍书疏千里面目谚云尺牍书疏千里靣目不可不学亦不可精至为人后乃觉累身王逸少风流才士萧散名人世唯知其学书是以小伎而掩其善邵陵王伪字邵陵王颇行伪字书体猥拙以百念为忧言反为变不用为罢追来为归更生为苏先人为老如此非一甚无谓也鸡口牛后史记载战国䇿语曰宁为鸡口无为牛后案延笃战国䇿音义曰尸鸡中之主从牛子口当作尸后当作从秦称权铭秦始皇本纪二十八年丞相隗林丞相王绾等议于海上诸本皆作山林之林北齐开皇二年长安民掘得銕秤权傍有铜涂镌铭二其一曰二十六年皇帝尽并兼天下诸侯黔首大安立号为皇帝乃诏丞相状绾灋度量不一嫌疑者皆一明之凡四十字其一则二世所刻诏五十八字书兼古𨽻只一字磨灭余皆分明则史记言隗林当为隗状也吹扊扅古乐府歌百里奚词曰百里奚五羊皮忆别时烹伏雉吹扊扅今日富贵忘我为按蔡邕月令章句曰键闗牡也所以止扉谓之扊扅谓其贫无薪以门作㸑耳吹当作炊夜漏以五更为节西都赋曰衞以严更之署必以五为节者言自夕至旦经涉五时虽冬夏之晷长短参差而盈不至六缩不至四进退常在五时之间故谓之曰五更者如此论释氏归心一篇论释氏戒世人不可以耳目不及便为虚诞如山中人不信有鱼大如木海上人不信有木大如鱼汉武不信弦胶魏武不信火布胡人见锦不信有蚕食叶吐丝而成文章三易沈隠侯曰文章当从三易易见事一也易识字二也易诵读三也邢子才谓沈约文章用事不使人觉深以此服之上车着作梁朝全盛时贵游子弟多无学术谚曰上车不落即着作体中何如则秘书莲花骄杂艺篇投壶实以豆恐其矢跃也今则以跃为贵谓之骄乃有倚竿带劔狼壶豹尾龙首之名其妙者有莲花骄又为小障置于外投之骄一作骁猪莼荇菜江南谓之猪莼龙葵苦菜河北谓之龙葵马薤马兰广雅谓之马薤岭表异录鹧鸪南翥鹧鸪虽东西回翔开翅之始必先南翥其名自唿薄社州又本草云自唿钩辀格磔故李羣玉诗云方穿诘曲﨑岖路又聼钩辀格磔声其好诞如此鬼车鹗又名鸺鹠夜飞昼伏能拾人𤓰甲以知吉凶则鸣于其屋上故人除指必藏之为此也又名夜游女好为婴児为祟又名鬼车遇隂晦则飞或云鬼车九首尝为犬㫁其一故闻其声则击犬使鸣吠以厌之故也海镜蟹为腹水母虾为目越絶书云海镜广人唿为膏叶盘盘殻相合以成形外圆而中甚莹洁有少肉如蚌胎中有红蟹子如豆而螯足皆具海镜饥则蟹出拾食蟹饱归腹海镜水母者闽人谓之蚱浑然凝结大如覆㡌腹如悬絮有口而无目常有虾随之食其涎浮泛水上则歘然而没乃虾有所见也舞象蛮王宴汉使于百花楼前设舞象金覊络首锦䄡垂身随指皆合其节奏紫具砑螺谓之紫具雷公墨雷州每大雷雨多于野田得黳石谓之雷墨又于霹雳得楔如斧谓之霹雳楔小児佩之辟恶八寳记五寳八寳唐开元中李氏者嫁于贺若氏夫卒为尼号曰真如其行髙洁天寳元年七月七日忽于寺庭见五色云坠眎之一嚢中有五物真如蔵之禄山乱真如流离楚州安宜县肃宗元年建子月十八夜真如为神人召往化城见天帝投以八寳俾献于朝以消沴气真如乃并前得五寳皆献之𤣥黄天符长八尺阔三寸形如笏上圆下方近圆有孔黄玉也色比蒸栗泽若凝脂可以辟人间兵疫之气玉鸡毛文悉备白玉色王者以孝理天下则见糓璧亦白玉也径五六寸其文粟粒自生非雕镌之迹王者得之则五谷丰稔如意寳珠大如鸡卵而圆正光色极莹置室中明如满月红靺鞨大如巨粟赤烂若朱樱眎之若不可触而触之甚坚不可破琅玕珠形如环四分缺一径可五六寸许玉印大如半手其文如鹿陷之印中着物则形见皇后採桑钩二枚各长五寸其细如箸屈之似金似银又似铜雷公石二枚形如斧长可四寸阔二寸无孔腻如青玉诸寳置之日中则光气连天既进肃宗已被疾召代宗曰汝自楚王为太子今天赐寳于楚州天祚汝也宜保之代宗受赐即日改元寳应既监国赐真如号寳和改县为寳应自是兵革稍息海内小康亦其应也博物志精衞有鸟如乌文首白喙赤足名曰精衞説者谓赤帝之女名女娙往逰东海溺死其神化为此鸟故常取西山之木石以填东海至死不休驼知水脉炖煌西渡流沙千里无水沙下伏流惟驼知之每至泉脉则以足跑地掘之必得水祝融造市祝融造市髙辛臣也蚩尤造兵炎帝臣也挥造弧牟夷造矢仓颉造书容成造厯伶伦造律𨽻首造数捷剟病忽恍善忘皆黄帝臣也仪狄造酒禹时人绵驹善歌即齐人也孟劳寳刀辟闾巨阙寳剑繁弱之弓繁弱之弓屈卢之矛谿子之弩狐父之戈皆古之寳噐北风图刘襃汉桓帝时人曽画云汉圗见者皆热又画北风圗见者皆寒地下柱轴地下有四柱三千六百轴犬牙相牵地以石为骨地以石为骨以川为脉草木为毛羽河精夏禹行河见长人鱼身曰我河精也欧冶五劔纯钩湛卢豪曹鱼肠巨阙五寳劔皆欧冶所铸传于世太阳草天老曰太阳之草服之长生即黄精也江珠琥珀别名羽民羽民国有翼飞不逺虎仆有兽緑毛可作笔名虎仆天孙泰山一名天孙言天帝孙也兔目鼠耳槐生五日曰兔目十日曰䑕耳抟谷尔雅鸠名姉归髙唐赋子归别名田鹘鶗鴂别名庸渠相如赋水鸟名绀珠集卷四绀珠集卷五钦定四库全书绀珠集卷五宋朱胜非撰嘉话録诗用僻字为诗用僻字须有来处宋考功诗云马上逢寒食春来不见饧尝疑此字因读毛诗郑笺説吹箫处注云今卖饧家物六经惟此注中有饧字余作重阳诗欲押一餻字徧寻无据不敢用之三公入市司徒杜公在维扬日尝语賔末曰我致政后着一麤布襕衫跨小驷入市㸔盘铃傀儡足矣后致政果如其言谏官䟽言三公不合入市公曰吾计中矣欲以自汚耳碑流汗蔡州既平宪宗命道士张某至境醮于紫极宫宫本吴少诚生祠裴晋公废以为宫设醮之日霹雳大震少诚徳政碑忽流汗成泥百衲琴李汧公勉取桐孙之精者杂缀为琴谓之百衲琴用蜗殻为徽其间二面尤絶异通名响泉韵磬异丝为絃一上十余年不断狸骨帖荀舆能书尝写狸骨方治劳右军临之世号狸骨帖蜀道易陆畅尝谒韦臯作蜀道易云蜀道易易于履平地臯恱待畅甚厚定秦二字臯在蜀数进兵器多刻定秦二字既死人以此称其罪畅上䟽理之言臣在蜀日见造兵器定秦者乃匠者之名姓耳由是臯得以见释魏碑三絶魏受禅碑王朗文梁鹄书钟繇刻世谓之三絶古人镌须善书者故令繇虎骨致雨南中旱甚即以虎骨投有龙处即雨作能激龙之怒也寳章集武后尝御武成殿阅书问宰相王方庆曰卿家旧法书存乎方庆遂集之自右军以下至僧䖍等二十余人书帖后命崔融作叙赐名曰寳章集相逢说项斯杨祭酒爱才喜推誉赠项斯诗曰度度见诗诗総好及观标格胜于诗平生不解藏人善到处逢人说项斯由此得第飞白书始飞白始于蔡邕在鸿都学见匠人施垩帚遂创意为梁萧子云能之武帝谓曰蔡邕飞而不白羲之白而不飞飞白之间在卿斟酌耳三诗用茱茰工拙茱茰三诗人用亦有工拙杜公云更把茱茰子细看王右丞云徧挿茱萸少一人宋倣云学他年少挿茱茰杜公为优也良马须逸鞅泛驾石季龙少好挟弹其父母怒之曰徤特须走车破辕良马须逸鞅泛驾然后负重致逺言童子不竒慧非异器故也寒具晋书有食名寒具无注解后于齐民要术及食经中见乃是今镮饼借船帖王内史借船帖书之尤工者卢尚书甚寳之张賔䕶致书求假答云只可就看未尝借人后卢公守潞州忽有人持此帖诣张公求售张公惊问之云卢家郎君窃出遣卖耳张叹而却之三台三台送酒盖因北齐毁铜雀台分筑三台每宴集公人拍手唤上台以送酒耳次韵千文千文梁周兴嗣编次而有王右军书者乃梁武教诸王书令殷銕石于大王书模一千字不重每字一纸杂然无序武帝召兴嗣曰卿有才思为我韵之兴嗣一夕编进须发顿白帝恱銕门限右军孙智永禅师住永攸寺积年学书后有笔头十瓮每瓮数石人求覔书请题额者如市所居戸限为之穿穴用銕叶裹之谓之銕门限退笔塜每十瓮笔头作一塜瘗之号退笔塜自作志铭郑䖍三絶郑䖍善书自写所制诗并画同为一卷封进𤣥宗书其尾曰郑䖍三絶名下无虚士阎立本善画至荆州见张僧繇旧迹曰定虚得其名耳明日又往曰犹是近代佳手明日又往乃叹曰名下定无虚士坐卧观之留宿其下十余日乃去宿索靖碑傍欧阳询行见索靖所书碑驻马观之良久而去行数百步复还下马立观疲倦即坐因宿其傍三日而后启行欣然若有所得搊琵琶贞观中裴洛儿者善弹琵琶始废拨用手今俗唿为搊琵琶是也上官仪咏诗髙宗时天下无事上官仪独秉国政尝凌晨赴朝廵洛水隄步月缓辔咏诗云脉脉广川流驱马厯长洲鹊飞山月曙蝉噪野风秋音韵清亮望之若仙东方虬左史东方虬每云二百年后乞尔与西门豹作对不暇唱渭城刘伯刍巷口有鬻饼者每当罏讴歌一旦刘怜其贫贷以万钱自是不闻歌声问之曰本领既大心计转麤由是不暇唱渭城之曲矣诸葛菜诸葛所至即种蔓菁因唿为诸葛菜因话録逓迁月令徳宗常暮秋猎苑中天色微寒谓侍臣曰九月衣衫二月袍与时候不相宜欲逓迁一月如何左右皆贺翌日降㫖议之李吉甫为翰林学士承㫖先进言圣人上顺天时下尽物理宜编之于是李程时亦为内相议曰臣按月令十月始裘月令是𤣥宗所定恐不可易上遽止其议大僚子安得居山武宗时李徳裕荐处士王龟志业堪为谏官帝问龟谁之子对以王超子帝曰凡处士当是山野之人王龟大僚子安得居山耶德裕无对不赏父之都虞候而惜母之阿妳儿郭汾阳在河中禁军无故驰马犯者辄死南阳夫人乳母之子犯禁都虞候杖杀诸子泣告虞候纵横之状王叱之曰不赏父之都虞候而惜母之阿妳儿汝軰奴材也好脚迹门生李逢吉知贡举榜成未放而入相及第人就中书见座主时谓之好脚迹门生也赞招隐寺髙陵府君赵公初至金陵于知府李庶人坐上屡讃招隐寺一日锜宴于寺既归谓赵公曰常夸招隐寺昨游看何殊州中也耶公笑曰某所赏者踈野耳若以逺山将翠幙遮古松用綵物裹腥膻涴鹿瓟泉音乐乱山鸟声此则实不如在叔父大㕔也茶须活火煎李锜嗜茶能自煎谓人曰茶须缓火炙活火煎之活火者盖谓炭之有熖方炽者也晋公不服食裴晋公不信术数不喜服食每语人曰鸡猪鱼蒜遇之则食生老病死时至则行口占进玉带状晋公平淮西赐以玉带公临薨却进口占奏状曰内府之珍先朝所赐既不合将归地下又不可留在人间闻者莫不叹其不乱陆羽歌羽本遗小儿为竟陵龙盖寺僧收养至成人后他适闻所养僧卒作歌曰不羡黄金罍不羡白玉杯不羡朝入省不羡暮入台千羡万羡西江水曽向竟陵城下来和尚教坊元和中有僧文淑者聚衆论说内典託言鄙䙝之事不逞同軰争效其音调为歌曲唿所居为和尚教坊又有僧鑑虚作煑肉法行于世文章託名才命论称张燕公革华传称韩文公老牛歌称白乐天佛骨诗称郑司农后人所託其名非真者也御史三院一曰台院其僚曰侍御史唿为端公知杂事者谓之杂端非知杂事谓之散端二曰殿院其僚曰殿中侍御史新入者知右廵以次左廵号两廵使三曰察院其僚曰监察御史每公堂㑹食皆絶谈笑若杂端失笑则三院皆笑谓之烘堂台中无不揖饮酒无起谢之礼但云揖酒赴朝偃息于待漏则有卧揖上马有马揖他悉以揖为礼诸察院㕔名察院诸㕔各有他名礼察谓之松㕔㕔南有古松也刑察谓之魇㕔寝者多魇兵察谓之茶瓯㕔以其主院中茶茶必以陶器置之躬自缄启故也吏察主朝官名籍谓之朝簿㕔东让客非礼人道尚右以右为尊先賔客故西让客主人在东盖自卑也今人东让客岂礼哉阁下古者三公门有阁而郡守比诸侯亦有阁故有阁下之称前軰与大官书多唿执事或足下刘子𤣥与宰相书曰足下韩退之与张仆射书曰执事即其例也记室本王侯宾佐之称他人亦不泛称惟执亊则指左右之人尊卑皆可通用侍者士子亦可通称非特于道释也又自卑达尊例云座前尤非也阁下降殿下一阶座前降几前一等岂可僭用哉文章李益李益能文多有贵家子同姓名人谓益为文章李益谓贵游为门戸李益七七李汧公妾名七七善琴与筝山公李约有山林之致养一猨目之曰山公孟诗韩笔韩愈能古文孟郊长于五言时号孟诗韩笔属意蜂蝶李贺作歌诗多属意于花草蜂蝶间竟不能逺大时世粧崔枢夫人治家整肃贵贱皆不许时世粧㑹稽二清越州有名僧二人一曰清江一曰清昼故号二清几至失名士皎然以诗谒韦苏州皆效其诗体韦全不见赏明日以旧制投之韦大叹味曰几至失名士何不但以所工见投而猥希老夫意也耶人各有所得非卒能致也南榻北榻公堂㑹食杂端在南榻主簿在北榻乃旧仪也荆楚岁时记郁垒岁旦绘二神贴于门之左右俗説谓之左神荼右郁垒皆谓之门神按括地圗云度朔山尖桃树盘屈三千里下二神一名郁一名垒并执苇索以诃不祥之鬼絷而杀之即无神荼之名爆竹嵗旦爆竹于庭世传以为庭燎之礼非也神异经云西方山中有人长尺余人见之即病寒热名曰山臊以竹着火中熚烞有声则惊遁去秋千每春节悬长绳于髙木士女咸集袨服靓装坐立其上共推引之以为戯曰秋千楚俗又谓之施钩湼盘经又谓之罥索禁烟过冬至后一百五日有疾风甚雨谓之寒食昔介子推三月五日为火所焚并人哀之每嵗春暮为不举火因以寒食谓之禁烟至今晋人重此禁云犯之则有雨雹伤其田杏酪麦粥孙楚祭子推文黍饭一盘醴酪二盂清泉甘水充君之厨今寒食节物有杏酪麦粥即其类也如愿録异记云有商人过清洪君君问所须有人教云但乞如愿君许之果得一婢自是商人有所求如愿悉能致之后因正旦如愿晚起商人挞之走入粪壤中忽不见今人正旦以细绳系偶人投于粪壤中云令如愿七种菜正旦以七日谓人日採七种菜作羮水车竞渡者治其舟使轻利谓之飞凫又名水车又名水马舟为车檝为马楚人以舟为车檝为马长命缕五月五日以五色丝纒臂谓之长命缕豆花雨八月雨为豆花雨南阳菊水源豫章记云南阳有菊水居其侧者多寿刘寛月致三十斛水源芳菊被崖故以名仙木桃者五行精能制百鬼谓之仙木胶牙饧元日食胶牙饧取胶固之义人日正月七日谓之人日者董勋问礼俗曰正月一日鸡二日狗三日猪四日羊五日牛六日马七日人八日谷其日隂晴兆其丰稔辟恶饼伏日食汤饼谓之辟恶饼艾先生端午日以艾为人形置戸上辟恶故师旷占云嵗多病则艾先生蟾蜍辟兵五月五日取蟾蜍辟兵习凿齿集天帝借二万钱下礼道书云牵牛娶织女天帝借二万钱下礼久不还被驱在营室中明皇十七事剪綵颜真卿青衣小鬟曰剪綵真卿地仙颜真卿尝得神仙丹服之后为李希烈杀希烈既平人发真卿棺欲改葬瞋目如生遽掩之隐士曹庸山曰此后三十年能擘裂飞腾而出被羽衣行山泽之间即所谓地仙者也客土无气泓师与张説卜宅戒勿动西北土以损旺气后见气索果掘三坑説欲填之泓曰客土无气与地脉不相连也颜郎衫色如此真卿问范氏尼吾得五品否尼指坐上紫丝布云颜郎衫色如此上清窦参青衣后入掖庭雪参之诬陆九徳宗怒陆䞇曰这獠奴我脱伊緑衫便与紫衫尝唤伊作陆九张果老邢和璞能筭人寿夭使筭果老莫知其甲子师夜光者能眎鬼召果老令宻眎之反问果老安在终莫能见也齿落复生上以堇饮果老连进三巵齿以焦乃以铁如意击落齿傅少药齿复如雪无畏致雨上令求雨云旱数当然召龙适足致暴雨耳乃尽去求雨之具以一钵水以小刀搅之作咒言湏臾有龙如指大入钵中复搅之呪之白气自钵中出如烟出屋如一疋练少顷大风雨震电金瓯上命相以八分书先书名金瓯覆之以饼拭刄肃宗为太子上使割羊臑以饼拭刄徐噉之上喜曰福禄当如是爱惜玉环琵琶睿宗所御上欲西幸独命贺懐智奏之四十年不知酒味上入斜谷韦倜得新酒马前献之上不御倜惧自举之上曰卿谓我疑也吾始即位尝因酒损一人因自戒四十年不知酒味矣兴庆小龙尝出游宫垣后上欲西幸一夕乘云西南去后幸至嘉陵上欲御船有龙夹舟上泫然曰此吾池中龙也以酒酹之南部烟花记司花女帝御女袁寳儿騃冶多态时洛阳进合蔕迎辇花帝令持之号司花女帝谓虞世基曰寳儿多憨态卿试嘲之世基为絶句云学画鸦儿半未成垂肩軃袖太憨生因憨却得君王宠常把花枝傍辇行帝甚悦蛾緑螺鳯舸殿脚女吴绛仙善画长蛾帝怜之由是争为长蛾司宫吏日供螺子黛五斛号蛾緑螺帝每倚帘眎绛仙移时顾内谒者云古人言秀色若可餐若绛仙者可以疗饥也璧月词帝恍忽与陈后主相遇后主左右一人逈美指谓帝曰此丽华也每忆桃叶山前与此子北渡尔时丽华方凭临春阁试东郭紫毫书小砑红绡答之璧月词未终见韩擒虎直来逼人都无去就緑纹测海蠡后主以緑纹测海蠡杯酌洪梁新醖以劝帝舞玉树帝请丽华舞玉树丽华以自井中出腰肢不复往时情态帝持杯再三请之起就一曲春兰秋菊后主问萧妃何如此人帝曰春兰秋菊亦各一时之秀也小窓碧玉词后主送诗数千篇帝独爱小窓一篇云午醉醒来晚无人梦自惊夕阳如有意故傍小窓明又倚侍儿碧玉词云离别膓应断相思骨合销愁魂若飞散凭仗一相招其余皆不复记四寳帐帝建迷楼楼上设四寳帐一曰散春愁二曰醉忘归三曰夜合香四曰迎秋月皆寳所成也来梦儿帝沈湎失度每睡须劳顿揺动方就一梦侍儿韩俊儿尤得意每就枕必令振耸支节常得美睡常唿侍儿为来梦儿此故也女相如帝以合欢水果赐吴绛仙绛仙以红牋小简进诗谢帝曰绛仙才调女相如也宣室志杖化悬崖杨隐之谒唐先生将归先生以杖画地视其庭忽悬崖万仭嵓谷重叠谓隐之曰陵谷遽迁子将安归隐之泣告乃以帚扫之其庭戸如故乃得归梯云挈月周生者有道术中秋夜㑹月色方莹谓坐客曰我能挈月置之懐袂因取箸数百修绳而驾之曰我梯此取月俄以手举衣懐中出月寸许光色照烂寒入于人肌骨焉梦锦半臂窦参为御史中丞梦徳宗以文锦半臂赐之解者曰半臂股肱之衣其遂居其位乎后数日果大拜仙鹿𤣥宗冬狩射中大鹿张果老曰此仙鹿也且千年矣汉武帝时生获之帝纵其去命以铜牌志其嵗月俾验之果于角根得一小铜牌巴西侯猿白额侯虎沧浪君狼鉅鹿侯鹿𤣥丘校尉狐洞𤣥先生龟也昔张鋋遇此六人焉𤣥隂池石宪梦与羣僧游于中云此𤣥隂池觉验之乃羣蛙齐人曹氏之子蛴螬红麸枕韦弇梦游玉清宫玉清女遗以三寳一曰碧瑶杯二曰红麸枕三曰紫玉函清水珠严生得一珠胡人曰此清水珠置之浊流则涣然清澈止戈龙上元初冦天师尝刻石为记云止戈龙意谓武后也柳将军有人于古宅遇柳将军者騐之乃一株枯栁尔絶三彭之仇僧契虚游稚川仙人问曰尔絶三彭之仇乎对以未能曰速归去流花寳爵天帝流花寳爵置于日中则光气连天谢翺遇鬼诗谢翺云斜月照人今夜梦落花啼鸟去年春鬼云愁态上眉凝浅緑泪痕侵脸落轻红平淮西石䜟元和元年九月裴晋公往征吴元济至境上因发地得石刻有鸡未肥酒未熟之语解之者鸡未肥无肉也肥去肉为己酒未熟无水也酒去水为酉破贼之期在己酉乎后果以是日入城虾䗫天使李揆未相前忽见一大虾䗫占之曰虾䗫天使吉兆也未几果拜中书侍郎平章事羯鼔録破空透逺羯鼓尤宜促曲急破㦸杖连碎之声破空透逺特异于衆乐八音领袖𤣥宗曰羯鼓八音之领袖天工帝当初晓景物明媚曰对此景物岂可不与他判断取羯鼓击之自制一曲名春光好曲终柳杏皆坼谓侍臣曰此一事不唤我作天工可乎秋风髙又制秋风髙一曲每奏之则秋风徐来庭叶交坠曲终而花不坠汝阳王琎尝戴砑光㡌打曲上摘红槿花置㡌上二物皆极滑久之方安曲终花不坠上曰花奴资质明莹必是神仙中谪堕来耳阿瞒自是相师上既盛称花奴宁王从而毁之帝曰阿瞒自是相师帝王之相须有英特之气花奴但端秀过人耳羯鼔解秽上尝听琴未终遽止之曰速令花奴将羯鼓来为我解秽南山起云宋开府璟尤善羯皷词云南山起云北山起雨者宋所作也青州石末鲁山花甆帝与宋论皷曰不是青州石末即是鲁山花甆此乃汉震第二皷也头如山峯宋开府曰头如青山峯取其不动手如白雨㸃取其碎急此乃羯皷之最妙处也朋肯声宋谓手拍声二字并去声乐府杂録永新歌诗明皇大酺勤政楼万衆喧哗上令宫女永新歌一曲楼下皆竦听寂无人声记曲娘子张红红善歌每听新声一遍即能记其节奏后入宫号记曲娘子鵾絃銕拨开元中贺懐智善琵琶以鵾鸡筋为絃铁为拨段师教崑崙康崑崙善琵琶开元中号第一手两市结楼鬬技康登东楼弹曲未毕西楼出一女郎名段师下拨如雷市人竦听崑崙叹服师问之段师曰且遣崑崙不近乐器二十年本领纯一然后可以语此曹钢右手兴奴左手曹善运拨疾如风雨兴奴长于拢捻人谓曹钢有右手兴奴有左手㽔賔銕跃乐工㢘郊尝于平泉池上作㽔賔调忽有物铿锵跃出池岸乃㽔賔銕也参差笙一名参差银子管尉迟青善吹觱栗取银字管吹平般涉调氷蚕丝锦唐老子尝买一旧锦后有波斯见之乃曰此氷蚕丝所织暑月陈于座满室清凉河满子白秀才者得一宫人善歌因游灵武刺史李灵曜设筵座中有客姓骆唱河满子皆称妙絶白曰家有声妓能歌此曲音调殊不同乃至令歌发声清越殆非常音骆遽问曰莫是宫中胡二子否妓熟眎曰君岂非梨园骆供奉耶相对为之泣下皆明皇时人也琵琶推手前曰琵引手后谓之琶幽怪録鹦鹉能歌柳归舜至君山忽见鹦鹉羣集皆能人言各相称唿故有武游郎武仙郎阿苏儿者又有自在先生踏莲露鳯凰台戴蝉儿多花子亦有善歌者音调清丽阿春看客鹦鹉见归舜忽唿曰阿春㸔客忽一青衣乘云而下相见郁金檝武游郎言余昔见汉武乘郁金檝泛积翠池吹缥玉长笛玉巵娘子有书生姓崔遇神女因见一胡僧指其女曰此西王母第三女号玉巵娘子也轻红轻素曹惠得木偶人能言语自称轻红轻素因语惠曰鸡角入骨紫鹤喫黄角甲不害五通泉室为六代吉昌且曰晓此者当极贵显中书令岑文本识其三句矣三耳秀才董慎为太山府君唿为録事令决疑狱慎举秀才张审通决之甚当府君喜其聪敏为于额上更一耳既还额极痒踊出一耳尤聡时人曰天有九头鸟地有三耳秀才亦唿为鸡冠秀才耳中天地薛君忽见二青衣驾赤犊出耳中乃别有天地花木繁茂云兠𤣥国威汚蠖隋来君绰夜行投宿野人家主翁曰威汚蠖奴曰蜗儿馆之甚厚翌日眎其处乃陂泽沮洳有蚓蜗螺在焉顾惣是刘桢后身梁顾惣始为县吏日苦其役一夕遇二人自称王粲徐榦且谓惣曰公乃刘桢后身因诵其所为之文惣乃顿悟前事得其遗文数篇投于令令待之甚厚时谓死刘桢犹庇得生顾惣炎沙之罚开元中叶天师讲经于明州奉化县忽一老父来礼自云守藏龙守此千嵗方免炎沙之罚今为僧咒水欲杀幸师以符救之和神国李元之暴卒复生云往游和神之国人寿皆一百二十嵗皆二男二女邻里为㛰姻地产大瓠瓠中皆五谷不种而实水泉皆如美酒饮多不醉气候常如深春树木皆綵丝可以为衣滕六降雪巽二起风晋州刺史萧至忠将以腊日出猎前一日有樵者见禽兽百许祈于𤣥㝠使者使者令老麋祈于东谷严四严四曰若令滕六降雪巽二起风不复游猎矣天未明忽风雪大作刺史不复出也矣橘中之乐不减商山巴卭橘园中霜后见橘如缶剖开中有三老叟象戯一叟曰橘中之乐不减商山但不得深根固蔕尔一叟取龙脯食之食讫余脯化为龙衆乘之而去玉尘九斛橘中叟相谓曰汝输我瀛洲玉尘九斛瘿中琴瑟伶人刁朝俊妻甚美而有瘿瘿中有琴瑟笙竽之声一日忽破裂内一猱跳去瘿乃无四真杨敬真忽有仙乐綵云来迎至一处云云台峯有四人来谒号四真马信真徐湛真徐修真夏守真曰须谒大仙伯问为谁即茅真君也郭登厠神名坤明国顾惣前身是刘桢昔尝为坤明国侍中魏开国邺地也十洲记祖洲瀛洲𤣥洲炎洲长洲元洲流洲生洲鳯麟洲聚窟洲琼田不死草祖洲有不死草火䑕炎洲有火珠山山中有火䑕鳯麟洲鳯麟洲以麟角作胶名集絃胶能属连弓弩断絃又名续絃胶割玉刀流洲以昆吾石作刀冶銕作剑割玉如削泥扶桑木扶桑国东有木如桑实如椹而赤仙人食之以为珎每九千年一实蓬丘蓬莱山也圎海蓬莱别有圎海黒色阆风巅崑崙山三角其一角正北干星辰之晖名阆风巅天墉城崑崙山有积金为城名天墉城其面方千里上有玉楼十二东风入律青云干吕汉武时西域逺夷来贡云常占东风入律十旬不休青云干吕连月不散意中国有好道之君故搜竒藴以神香为献养魄冬至后月养魄于广寒宫神异经银盘北荒异国有银盘大五十丈中有明珠大数丈照千里长男宫东明山有宫阙银榜碧镂字曰天帝长男之宫会风扇郭翰尝遇织女降其室衣𤣥绡之衣霜罗之帔戴翘鳯金冠履琼文九章履张霜雾丹縠之帱施九晶玉华之簟转会风之扇有同心龙枕翊日丹铅书青缣一幅以寄翰牵牛郎何在翰曰牵牛郎何在女曰河汉阻隔不复相闻天酒甘露一名天酒五色露吉云之地云起五色着草木乃成露食邪南方有人长七尺腹围如之朱衣缟带赤蛇绕项惟食恶鬼朝吞三千暮吞三百名曰赤郭又名食邪又名黄父饭鬼又曰黄父以鬼为饭雾为浆唐宋遗史衣锦将军钱镠临安人里中有大木镠㓜时常戯其下后为吴越国王宴父老山林皆覆锦名其木衣锦将军范摅子诗唐末吴人范摅子处士子七嵗能诗赠隐居者云扫叶随风便浇花趂日隂处士方干曰此子必垂名因作夏日诗云闲云生不雨病叶落非秋干曰惜其不寿尔未几果卒金莲烛宣宗将命令狐绹为相前数日夜召更深方归院以御前金莲烛赐以送归院吏望见烛以为驾幸已而绹至时以为荣南楚材妻诗进士南楚材始娶薛氏后游颍川欲别㛰贵族遣仆取琴书以示无归意薛氏善画而能诗知楚材欲见絶乃自图其形题诗其侧以寄之云欲下丹青笔先拈寳镜㸔已惊颜索寞渐觉鬓凋残泪眼描来易愁肠写出难恐君浑忘却时展画图㸔南得诗大惭而退手印屏风明皇所幸美人王氏数梦人招饮宻㑹具言于上上曰必术士所为汝若再往以物志之其夕梦中又往因就砚中濡手印于屏风上既寤即告潜索于外果于东明观中得其手印纹而道士已遁矣赋诗得妓韦应物为苏州守尝赴杜鸿渐宴醉归宿传舍既醒见二妓在侧惊问之乃曰郎中席上与司空诗因遣某等来问其诗言曰髙髻云鬟宫様粧春风一曲杜韦娘司空惯见浑闲事断尽苏州刺史肠侯门深似海崔郊之姑有婢甚美郊尝私之未几婢出再入于頔家郊因寒食出游于车中见之立马徘徊相顾即为诗贻之云公子王孙逐后尘緑珠垂泪裛罗巾侯门一入深如海从此萧郎是路人頔见诗以婢赐郊渠伊钱张崇帅庐州多不法士民苦之一日入觐邦人幸其改任相谓曰渠伊必不复来矣崇归闻其语乃计口率渠伊钱明年再入觐盛传再罢府人亦不敢显言以崇多须皆捋须为庆事崇归又率捋须钱焉如意女子诗如意中有女子七嵗能诗则天召见试之令赋送别兄弟云别路云初起离亭叶正飞所嗟人异鴈不作一行归作敲字佳贾岛苦吟赴举至京师得句云鸟宿池边树僧敲月下门又心欲改敲为推于驴上举首吟哦引手作推敲之势不觉冲京尹韩退之节为左右拥至具述其事退之笑曰作敲字佳乃命乘驴并辔论诗久之黄蛇食藤明皇微时尝至洛阳令崔日用家日用留饮未具明皇寝于书室庭前有藤盛开忽一大黄蛇绕架食其花须臾入明皇所寝室日用逐之不见明皇乃寤曰适饥甚梦採藤花食之甚美玉箫之约韦臯未仕时寓于姜使君门馆姜子曰荆寳待臯甚厚有小青衣曰玉箫美而艶絶即以赠臯凡数年臯归觐与玉箫约七年复来因以玉指环赠之臯踰期不至玉箫叹曰韦家郎不来矣絶食而死后臯镇蜀荆寳往见问玉箫知其已死甚怜之臯诞日东川卢尚书献歌妓为寿名玉箫遽唿视之宛然旧人中指玉环隐起三天子气五代周太祖时有麻衣和尚善望气李守贞叛河中周祖亲征麻衣语赵韩王曰李侍中安得久其城下有三天子气未几城䧟时周世宗与本朝太祖从行龙兴仓沐都兴国寺也旧有龙兴寺周世宗废为仓国初寺僧屡诉求复为寺太宗怒其烦凟遣使封剑诛之且曰惧即斩不惧再奏僧当临刑不惧使以闻太宗甚喜即日如其请复改为寺抱琴踰垣真宗祀汾隂登山望林麓中有亭槛问曰何所乃隐士魏野草堂遣使往召之野方鼓琴教鹤舞闻使至抱琴踰垣遁去使闻上甚叹美之釡中龙南唐时有苍头持龙水图求货或得之将练以服忽釡中云蒸起见二龙腾跃穿壁而去三世男子开寳末神降于鳯翔府张氏家其声如婴儿有祷必应自言上天尊神诏即所居置太平宫严奉之以张氏为羽士掌其宫先是张氏居里中无行人或以为言神曰自陜以西三世为男子者惟张一人乡曲纵逸不足为累清非生太子中允王纶有女年十八一日昼寝若魇有物慿附而语称清非生唿其女为燕华君能三十六体天篆又能诗后数月如故皆不能记矣绀珠集卷五绀珠集卷六钦定四库全书绀珠集卷六宋朱胜非撰列仙传鳯女祠萧史秦人善吹箫秦王有女名弄玉好之遂妻焉教弄玉吹箫作鳯鸣有鳯来止其室乃作鳯台居之一夕吹箫鳯集乗之仙去遂作鳯女祠以事之偃月子许碏遍游名山所至题字云寻偃月子到此忽作一诗云阆苑花前是醉乡误翻王母九霞觞羣仙拍手嫌轻薄谪向人间作酒狂于酒楼乘云而去金牀玉几岱宗石室中上下悬絶中有金牀玉几魏丘君魏丘君泰山下道士曽谓汉武帝东廵拥琴朝谒负局先生谓隐于磨镜玉女洗头盆华山絶顶有石臼号玉女洗头盆中有碧水未尝増减鬒发如鸦太𤣥女行玉子之术鬒发如鸦锦帐堕故宅许真君㧞宅上升惟车毂锦帐堕故宅青鸟衔符吴真君尝遇大风书符置屋上有青鸟衔去风即止昭回之河舜游南方有国曰扬州入十龙之门渉昭回之河有玉城瑶阙曰九嶷之都飈车羽轮王母所居玉楼十二瑶池翠水非飊车羽轮不可到酉阳杂俎蜗迹成文睿宗为冀王寝室壁间蜗迹成天字毁去复成后即位雕玉铸金为蜗形分置道释像前女娲擕鲤肃宗以太子起兵讨禄山至灵武一日黄昬时有妇人携鲤手臂皆鳞甲诣军门曰皇帝安在衆异而叱之即失所在后虢州奏女娲坟像一夕大雷雨失之至晓如故计其日正灵武见异妇疑即其神也玉符古者安平用璧兴事用圭成功用璋边鄙用珩战鬬用城围用环灾乱用嶲大旱用龙龙即节也大丧则用琮却鬼丸梁武每嵗旦赐羣臣嵗旦酒辟恶散却鬼丸纳采九物近世㛰礼当迎妇以粟填臼以席覆井以枲塞窓妇上车壻骑而遶之三匝妇入门先拜灶成礼之明日作黍臛世代相传莫究其义惟纳采九物义乃可见胶漆取其合宻绵絮取其温柔蒲苇惟心可屈可伸也嘉禾分福也双石两固之义也嘉禾分福见上吴刚斫桂旧传月中有桂髙百丈其下有人斫之创痕即合其人姓吴名刚学仙有过或言月中桂地景也空处即水景也本无物此理差近瓮藏北斗僧一行长于数所善王生其子以杀人繋狱求救于一行一行曰吾数推之当有赦矣翌日遣其徒授以布囊七戒令往某处废园伺之有物来其数七共捕之以囊携来勿脱也其徒如言而往至晡时七豕入园尽获之一行填之大瓮中宻覆封以六一泥朱书大梵字志之诘朝明皇御便殿问曰太史奏昨夜北斗不见此何祥也一行奏曰此古所无惟后魏时常失荧惑亦其比也惟施惠可以应之释氏云瞋心壊一切善慈心降一切魔臣谓莫若大赦从之其夕太史奏一星见七日如故闱编郎太极真仙中庄周为闱编郎三尸上尸青姑伐人眼中尸白姑伐人五脏下尸红姑伐人胃命又曰一居人头令人多思欲好车马一居人腹令人好饮食轻恚怒一居人足令人好色喜杀凡庚申日言人过古语云七守庚申三尸灭三守庚申三尸伏木钻穿石傅先生修行在山遇异人授之木钻使钻一盘石石厚五寸许云此石穿当得道积四十九年石乃穿穴下得丹服之果仙去八人过翟天师干祐崃中人常预言事一日大唿于䕫州市曰今夕当有八人过可善待之人莫能晓是夕遗火数百家方悟八人乃火字也月中楼阁尝于江上望月坐客或问曰此中果何有天师曰可随吾指观之恍忽见月规半天琼金楼阙满焉数刻乃如故纸月长庆初杨隐之访道人唐居士因留宿是夜月暗而不设灯唐唿其女曰可将一下弦月子来其女以片纸作月形贴之壁门祝之曰今夕有客可赐光明须臾满室朗然碧筩杯魏悫守济南夏日率僚佐避暑于城北使君林下以大莲叶酌酒以簪刺其心令与柄通屈柄饮之名碧筩杯黥字法晋法奴始亡黥两眼再亡黥两颊三亡黥眼下皆长一寸五分梁法凡盗未断先刻面颊上作刼字借霹雳车介休县百姓尝宿于晋祠夜半闻人叩门曰介休王借霹雳车某日县界收麦祠内即有应者遂见数人持一物如幢环缀旛旂曰可㸃领数其旛十八叶有光如电百姓者翌日告于村落曰可速收麦将有风雨至果然人以为妖讼之于县事见案牍中辱金金曽在丘墓及为钗钏者谓之辱金不可合鍊陶隐居説觉元脑神名𤣥华发神名虚监目神名冲龙鼻神名始梁舌神名天鼓学道必叩天鼓以召衆神谓上下齿相叩又左叩为天钟遇不祥叩之右叩为天罄遇邪僻叩之也天钟天磬并见上自然灰凡雕刻琉璃先以自然灰煑令輭其灰出于南海间湖目袁翻尝于厯城莲子湖上宴集膳夫告欲作血羮不成袁乃令从他所汲水乃成时清河王在坐问之公曰可思湖目王不喻归问其主簿房叔道房曰藕能散血湖目莲也屠马避火徐敬业年十余嵗时善骑英公叹曰此儿相不善将赤吾族一日游猎令独入穷谷逐兽因纵火欲杀之敬业火逼即屠所乗马剖其腹跧伏其中火过浴血而出英公由此竒之争先术一行师本不能奕因㑹张燕公宅观王积薪一局遂与之敌手语燕公曰此但争先术尔若念贫道四句乘除语则人人尽皆为敌手矣疥壁大厯中𤣥览禅师住荆州陟屺寺张璪尝于寺壁间画古松符载为讃卫象为赋名士谓之三絶师见曰何为疥吾壁命加垩焉顾非熊再生顾况只生一子年十七嵗暴卒作诗哭之云老人丧爱子朝暮泣成血老人年七十不作多时别其子精魂不离其家见其父泣誓再作顾氏子已而果然至七嵗能唿其族人小名后名非熊柏敺罔象周官方相氏敺罔象说者罔象好食亡者肝而畏柏与虎故植柏于墓琢石为虎所以敺之崔子洪元魏时菩提寺僧因发故冢得一生人自言姓崔字子洪在地下百余年常如醉人时时游行不甚辨了畏日光及水火兵刀等物又言见地下发鬼兵惟栢棺者皆得免虾䗫油长安宣平坊尝有市油者张㡌驱驴而行或与争道击之应手而倒乃一大菌已折驴负二油囊遽驰去衆逐之一废园至大树下乃发地求之下有大穴有虾䗫如数斗盆大挟二笔錔木津皆满旁有大菌成丛盖变而为怪也所货油价贱而味甘食者多呕白元通开元中长安东市有民丧父乘驴入市欲易之以办䘮驴忽作人语曰我姓白名元通负君家力已足惟欠钱四千五百是可诣某处某家易之如其言而往果如前数因易之后数日往问之驴已死矣物食不同食草者多力而愚食肉者多勇而悍龁吞者八窍而卵生咀嚼者九窍而胎生食叶者有丝食土者不息食而不饮者蚕饮而不食者蝉不饮不食蜉蝣也物鸣不同蜩属旁鸣蜻蛚注鸣发皇属翼鸣蜙蝑股鸣荣原胷鸣鳯皇雄鸣节节雌鸣足足行鸣曰归嬉止鸣曰提扶麒麐雄鸣曰逝胜雌鸣曰归和春鸣曰扶㓜夏鸣曰飬绥初闻杜䳌鸣不祥宜作犬声应之物不同名蔡邕以反舌为虾䗫淮南子以蛩蛩为蠛蠓诗䟽义以蟊为蝼蛄髙诱以干鹊为蟋蟀物有知鹊巢背太嵗燕伏戊巳虎奋冲破干鹊知来猩猩知往物化为人世传蝉化齐后鸟化杜鹃寳苗山上有葱下必有银有薤下必有金有姜下必有铜钖山下有玉者木旁枝下垂谓之寳苗芝屋柱无故生芝者白为丧赤为血黒为贼黄为喜其形如人面者亡财如牛马者逺役如蛇龟之类者田蚕耗乌城贞元中田绪李纳境内羣乌衔木为城髙二三尺方十余里焚之信宿如旧乌口皆流血衔木不息鹘子为鸱世传鹘生二子若三子则为鸱虎威虎脇两旁皮下及尾端有骨如乙特名虎威宜佩以临官犀犀尾一孔三茎其角通者乃其病然其有正挿有倒挿有腰皷挿正者一半已上通倒者一半已下通腰皷者中断不通南人云有鸩必有犀黒暗白暗海贾以象牙为白暗以犀为黒暗明驼世传鸣驼千里脚鸣当作明谓驼卧屈足腹不着地而漏明者最能逺行狼狈狈亦狼之类前足絶短每行必驾两狼无狼则不能行故世传言事乖者谓之狼狈蒙贵猫一名蒙贵一名乌员其目睛旦暮圎日午前如一线凡洗面过耳则有客至赤鯶公唐律捕鱼得鲤即放号赤鯶公輙杀者杖八十断罪以识者言鲤为李也一木五香海南有木根旃檀节沈水花鸡舌叶藿香胶为薰陆昔耶博雅云在屋者昔耶在垣曰垣衣广志又谓之兰香生于乆屋瓦上俗云瓦松魏明帝爱之命于长安故宫殿择取并瓦载入洛以覆屋梁简文帝咏蔷薇诗云縁阶覆壁绮依檐映昔耶崔融作赋云谓之木也访仙客而未详谓之草也验农皇而罕记又曰煌煌特秀状金茎之产霤厯厯虚悬若星榆之种天间紫苔而浥露凌碧瓦而含烟崔公号博洽岂不知瓦松有説垣衣见上水栗武陵记两角曰菱三角四角曰芰通谓之水栗牡丹前史无説谢康乐集有竹水际多牡丹之语非珍玩也隋种法七十卷亦无名至开元末裴士淹为郎官奉使幽冀过汾州衆香寺得白牡丹一株移置长安私第天寳中为都城竒赏当时名士皆有裴给事宅㸔牡丹诗至德中马仆射総镇太原又得红紫二色者今则至多与戎葵比矣兴唐寺昔有一株开花至一千二百朶有正晕倒晕红紫白黄之色各自不同落苏茄子一名落蘓又名崑崙𤓰沈隐侯行园诗云紫茄纷烂漫緑芋郁参差岭南多茄有宿根成树花时取叶布路人践之则实多崑崙𤓰见上虱卜岭南人有病以虱卜之向身为吉背身为凶祀用枭镜傅𤣥赋云荐祀破镜膳用一枭西汉春祀黄帝用一袅破镜以袅食母破镜食父黄帝恶之故每祀必用多杀以尽絶其类罘罳世唿殿榱桷䕶雀网为罘罳误矣礼记疏曰屏天子之庙饰郑注云屏谓之树今罘罳也刻为云气鸟兽之状如今之阙蚁城有冉端者因营𦵏殿地遇蚁城方数丈城垒皆具立若雕刻城内分次街径小垤各有蚁居之中有楼阁二大蚁居之皆长寸余一紫色其足如金一翅有金脉端惧而掩之石桥图李涿性好古常于保寿寺库得一旧图装治以示栁公权权曰此乃张萱所画石桥也后日仇士良至果以勅取去矣物胆象胆随四时在其足熊胆春在首夏在腹秋在左足冬在右足蚺蛇长十丈可吞鹿其胆上旬在头中旬在心下旬在尾䑕胆杀则有自死则无瓦龟术士王琼取一瓦片画作龟甲怀之少顷取出置地则成真龟循行庭下经数日仍成瓦滕王蝶图名滕王画蝶图有数名江夏斑大海眼小海眼村裹来菜花子河伯从事世传乌贼鱼为河伯从事以其含墨也又曰乌贼鱼墨为书岁乆尽脱如空纸无行以用为劵数丸生江岸如彭蜞取泥作丸数至三百则潮至舟人以为候因名之曰数丸也论蒲萄庾信谓魏使尉瑾曰昔在邺食蒲萄殊美陈昭曰作何状徐君房遽曰有类软枣信曰君殊不体物不言似生荔枝舞草出雅州独茎三叶闻人歌动揺如舞王清本有人伐枯木有大黒蛇蟠其下举首曰我王清本也其人畏而掩之后王清往伐得钱盈瓮后因致富焉人面疮有人膊上生疮如人面口鼻皆具以酒饮之则面赤以食物与之则膊胀因歴以诸药试之至贝母则面聚口闭不纳因决口灌之数日成痂遂愈五鬛松松言两粒五粒者粒当言鬛自有一种名鬛皮无鳞甲而结实多新罗多此种世传松千岁方顶平偃盖然有数年偃者乃命根下遇石则偃构楮糓田乆废必生构楮叶有瓣曰楮无瓣曰构通谓之糓书言桑糓即此也梦草汉武帝时异国献梦草似蒲云懐其草则如所思而梦每思李夫人因怀之辄梦书带草郑康成居不其城南山中教授所居山下生草如薤长而纫谓之书带草干雨徐州一士人暴卒复生云初吏召云天使行雨𨽻右落队雨有两种一瓶贮水作人间雨一如销石末名干雨糁熬将军梁韦琳作䱉表云伏覩除书以臣为糁熬将军油蒸校尉臛州刺史色诀周长史善画得色诀尝理采色于霤下旋取飞研之鼻中乐神王布有女甚美鼻两孔各有息肉甚大百治不瘥有一梵僧来治之即以少药吹鼻中须臾摘去相继一少年造门曰适有胡僧来否布具其事少年曰上帝失二乐神我奉命来取今遂为此人先得当获重谴矣金背虾蟇有人八月十五日夜望林中白气如疋练就眎之乃一金背虾蟇疑月中物也修月户郑仁本与其中表游山迷路见一人枕一幞物而坐因问之乃云君知月七寳合成乎常有八万二千户修之我其一也因开幞视之乃有斤斧数事玉屑饭两裹分遗郑曰人食此毕世可以无病矣上帝戏臣邢和璞尝延一客彭髯大笑吻角侵耳与邢剧谈而去或问之曰上帝戏臣也噀壁成象有术士合五色为一器饮噀壁成作维摩问疾象经曰乃灭辟尘巾处士皇甫𤣥真以辟尘巾遗髙瑀因出郊风埃大作髙眎马及左右驺卒并无纎尘白舍人行诗图荆中街子葛清自颈以下皆刺白舍人诗如花中偏爱菊即一人持盃赏菊讫三十余事号白舍人行诗图矣月㸃钱黥媍人面饰用花子因上官昭容用以掩其痣人皆效之有士人妻妬其妾灼面成㸃令用花子掩谓之月㸃钱黥红沬鍊丹砂金色研以染笔书木石皆透谓之红沬汤湖句容有汤湖其热可㵸鸡亦汤泉也逐䑕丸王肃以铜为逐䑕丸昼夜自转化生人大食西有国树上生人首如花不语能笑人视之辄笑笑辄落谓之化生人麒麟函韩公曾令人徧録州界碑内一碑词义笔法最髙常藏枕函韩公小字麒麟因以名函忽雷駮秦叔寳所乘马名肉机明皇时有矮奴颇警惠帝常凭之谓之肉机后因出外陵朝士帝杖杀之梦墨王勃梦人遗一丸墨盈袖自是文章日进太白入月李白闻禄山反作胡无人诗云太白入月敌可摧后禄山死日果见太白蚀月长须国有士人泛海吹至一处问之云长须国也其王以公主妻之公主亦有须士人赋诗云花无蕋不妍女无须亦丑丈人试遣㧾无未必不如揔有后验之乃羣虾所聚七寳砂龙王所居岸砂皆七寳也舞袖弓腰有人卧见古屏上所画妇人悉于牀前踏歌曰长安女儿踏春阳无处春阳不断膓舞袖弓腰浑忘却蛾眉空带九秋霜一人问曰如何是弓腰歌者反首至地腰如规焉叱之皆不见耳碧镂牙筩景龙中赐北门学士口脂盛以碧镂牙筩丹山䰟雄黄青腰女空青北帝元珠消石东华童子青木香灵黄硫黄风狸杖南方有兽名风狸穴有木名曰风狸杖可以蔽形及指取禽兽极难得海神鏁山齐郡歴山上有小山銕索纒绕世传此峯本海中山山神好移徙海神鎻之挽索断飞于此氷夷河伯乘两龙一曰氷夷一曰冯夷形夭舞干戚形夭黄帝臣与帝争神帝断其首乃曰吾以乳为目脐为口操干戚而舞不止莫才人啭明皇时莫才人善秦声号莫才人啭射必溢镝徐敬业射必溢镝越三氊秦叔寳所乘马号忽雷駮者毎月夜设三领氊当前跃而过寒骨白单雄信幼时植一枣年十八琢为鎗榦质坚重无与比者号寒骨白鳯条谓桐枝竒寒梁遣明少遐宴魏使崔劼曰今岁竒寒江淮亦氷竒快梁徐君房劝尉瑾酒一饮而尽称竒快枫脂枫脂入地为琥珀氷为颇梨千岁积氷结为颇梨昆吾月盐昆吾陆盐週十里月满如积雪月亏如薄霜月晦则无烽火树汉宫有珊瑚髙一丈二尺一本三柯上有四百余枝毎遇夜有光焰号烽火树衮衣倚槐唐广阳梦衮衣倚槐元稹占之曰死后当作三公槐本木傍鬼后果然鳞铗星镡郑云达得一剑鳞铗星镡有时鸣吼四明公夏启为东明公文王为西明公邵公为南明公季札为北明公天浆石榴甜者天浆千人揑人面蟹无螯极坚硬名曰千人揑撩风掠草鹰两翅各有复翎左名撩风右名掠草具两翅者猎必多获虾姑虾姑状如蜈蚣蓬山忌䑕金子忌蝨蓬山金子二妓名一忌䑕一忌蝨后当因夜会共徴䑕蝨事多至百条筑糠㧞鼻新罗人泛海漂坠鬼国羣鬼执之曰汝能与我筑糠三版乎汝欲鼻长一丈乎其人请筑糠乆不成乃为鬼㧞其鼻如象驼峯炙将军曲良翰作驼峯炙甚美木饮州珠崖境内有一岛民居甚衆地无井泉海水特醎取草木汁饮之号木饮州馄饨汤㵸茗长安萧家馄饨汤可㵸茗庾家粽子莹如玉粒韩家樱桃饆饠色味不变皆珍食也献娑罗木状西国献娑罗木状隣月中之丹桂对天上之白榆鹳井江淮间鹳羣飞盘旋谓之鹳井俗曰採取鹳天则旱以鹳能飞抟霄汉激散云雨蝗腹梵字蝗腹有梵字云自西天来验其字作本天坛法可禳吏致蝗世传蝗食苗由吏贪残所召故农语云身黒头赤者武官蝗头黒身赤者文官蝗灶马灶马状如促织穴于灶侧俗谓曰灶有马食必足马留马伏波南征有余兵居于岭外夀洽县后为二百余家号马留乡婆侯伎周时西域贡幻伎能兴云喷火或为狮子巨象龙蛇之状中国顿效之其国本名扶娄语讹为婆侯伎尔人腊李章武有人腊长三寸许百骸皆具云是僬侥国人连钱草南方谿间生草叶圆而相连名连钱草草龙珠帐贝丘之南有葡萄谷有僧逰谷食葡萄因折一枝为杖以归挿地遂活明年结实繁盛号之曰草龙珠帐也木威橄㰖独根东向枝曰木威南向枝曰橄㰖冷蛇明皇以申王畏暑赐之冷蛇白色而不伤人冷如氷雪玩之不复有烦热也辟寒金魏时昆明国献嗽金鸟常吐金屑铸之成器名曰辟寒金此鸟不畏寒也韩干马有人牵马访医称患脚医曰大似韩干所画者忽值干干曰真吾设色归眎所画脚有一㸃黒缺信然矣医所得钱成泥吐女子续齐谐志云许彦山行遇一书生共坐吐一女子容貌絶伦女复吐一男子明悟可爱又吐一锦行帐日晚复相吞吐而去营火芝常山有营火芝食一枝心中一孔明食至七枝七窍洞彻能夜书水精盐白盐崖有盐如水精名君王盐桃核扇常见市人以桃核扇量米一升云于九窍溪中得牝牡铜錬铜时与一童一女俱以水灌铜当令分为两叚凸者牡铜凹者牝铜鸟兽长短崔劼云鹊巢避风雉去恶政乃是鸟之一长狐疑犹豫亦是兽之一短琼胎宫老君母曰𤣥妙玉女天降𤣥黄气入口而孕凝神琼胎宫三千七百年诞生青庐北朝昏礼青布为屋庐在门内外河伯小史乌贼鱼名河伯小史金衣素里陈昭问庾信蒲萄味何如橘柚信曰津液竒胜芬芳减之尉谨曰金衣素里见包作贡向齿自消良应不及胜风明皇令裴随哥舒西征常得胜风北梦𤨏言连字句格杜荀鹤曾得一聨云旧衣灰絮絮新酒竹篘篘韦庄闻之曰不如吾印将金鎻鎻帘用玉钩钩东川市令西川人谓东川乃我之草市时桞仲郢为东川节度谓参佐曰吾立朝三十年始得东川市令耳悔读南华令狐绹问事于温岐对以事出南华经因言相公爕理之暇时宜览古绹大怒故岐有诗曰因知此恨人多积悔读南华第二篇朱耶赤子供我之笔卢汝弼为檄云致赤子之流离有朱耶之板荡谓人曰天生朱耶赤子供我之笔此为梁檄言李晋王也自是吴家文字吴融为韦昭度作文韦不如意曰此自是吴家文字非干老夫改之乃惬意破天荒荆州举人多不成名曰天荒刘蜕以荆州解及第号破天荒䑕烧尾窦璠乆不第晚取宇文翃女遂登科时杜尚书宅遗火云因䑕尾曵火而作韦说因谓璠曰鱼将化龙雷为烧尾近日老䑕亦有烧尾者璠甚惭乞食歌姬院裴休常披毳衲于歌姬院持钵乞食曰不为俗情所染可以説法为人摘树叶试草制词李琪毎临流坐石上摘木叶试草制词朱梁时果为翰林学士属对可以衡称郑綮作老僧诗甚得意云此属对可以衡称言其轻重之不偏也诗思在灞桥或问綮近日有诗否对曰诗思在灞桥风雪中驴子上此处何以得之李程赋在李程赋日五色赋登第后试有举人浩虚舟卷中行此赋程虑其轧已取读至末韵云浸晚水以芒动俯寒山而秀发程乃笑曰李程赋且在瑞日何得言晚秀发一片宫商沈光有洞庭乐府韦岫谓朝贤曰此赋乃一片宫商也红篆李渷醮诗云一封红篆书为奏尘寰事间气布衣皮日休傲诞自号间气布衣星辰可摘顾云为髙骈草醮词云天静则星辰可摘贾岛佛李洞慕岛常欲铸其像顶戴之常念贾岛佛山巾子包贺诗云云是山巾子船为水靸鞋舡掠鬓又曰棹揺舡掠鬓风动水搥胷祝鸡翁李徳裕与叚成式书云自到崖州幸且顽健居人多养鸡往往飞入官舍今且作祝鸡翁也手汗糢煳严遵美与一紫衣僧来谢以所谢语书置掌中及取致手汗糢煳文字莫辨但云伏以军容而已累累茧栗祖龙藏杨敬之华山赋云蜂窠聨聨构阿房矣小星奕奕焚咸阳矣累累茧栗祖龙藏矣周礼库李浩博学礼乐之事多咨之人号曰周礼库大像前披剃师鸾自于百尺大像前披剃不肯师常僧也鸦挽铃温璋为京兆尹有鸦三挽铃璋曰此必诉寃遣吏随至城外果有探其雏追其人诣府决之天帝召棊客滑能善奕忽有小子自云姓张请与能对奕思甚精敏能异而诘之曰我非世人天帝召公着棊能忽奄然芦三节李全忠所居忽有芦生一枝盈丈而三节后其家三人秉节钺者聚六州四十三县銕铸不成一箇错罗绍威帅魏愽以牙军骄恣尽杀之由此势弱为梁祖所制竭帑藏以奉之恐其图巳乃谓所亲曰聚六州四十三县銕铸不成一箇错也见李思戒明宗不豫冯道入问因曰寝膳之间宜思调衞因指御前果实曰如食桃不康他日见李思戒有絃即弹有孔即吹温庭筠善皷琴吹笛曰有絃即弹有孔即吹不必柯亭及㸑桐也罢栉缀文庭筠理髪思来即罢栉而缀文梦传天乐王氏女梦授天乐曲名有玉震宫玉震羽红绡商玉仙商之类六甲行厨修道功深者自然享六甲行厨有所须举意即至检谱角觝颜云论兵必奋袂叱咤若对大敌人谓之检谱角觝五綵梯文士冯㳙临终以五綵纒梯具冠带歴梯一级而逝诗思二百里蜀士唐求有诗名然诗思逰歴不出二百里间龙巢翻夷陵江或浮大木蔽塞水面土人谓龙巢翻㳙缕未伸朱朴自博士为相殊无所成云㳙缕未伸勍敌已至书镇石可用为书镇齐山截海天祐中造巨舰名齐山截海喜见未闻新书䇿或问李徳裕所为好对以此吉弔龙生三子一为吉弔多出水与鹿合或遗精水际浮槎遇之即生花如蒲桃名紫稍花大益阳事可以入药烧睡龙江南松江多芦荻冬月纵火焚之多烧起睡龙雷公箓世传雷公箓可受而不可晓画一壮夫以拳扠地为井号拳扠井又画一人负大束薪号一谷柴又一人以七手撮大簸扇之号七山簸其他率类此造榜天陆扆举进士属僖宗幸梁洋是年六月状头及第后在禁林时暑颇盛甚同列戏之曰好造榜天绀珠集卷六绀珠集卷七钦定四库全书绀珠集卷七宋朱胜非撰水衡记凌解水黄河正月水名桃花水二月三月水名麦黄水四月水名𤓰蔓水五月𤓰延蔓故以名矾山水六月水名荻苗水七月八月菼花故以名登髙水九月水名复槽水十月水落复故道蹙凌水十一月十二月水断复结干子短箠画地起草梅权衡入试青玉案赋于庭树下以短箠画地起草快语蠲荡昏蒙使之快语干不爵不觥非炮非炙能説诸心庶乎干之义大郎罢相二郎拜相韦承庆除礼书嗣立作平章事时谓大郎罢相二郎拜相分无堂食张文瓘分无堂食食则伤痛双与张越石楚金同举有同以兄弟不可两收欲俱退李勣叹曰贡举本求荣何妨两双与国㸙窦怀贞娉韦后乳母时号曰国㸙懐贞欣然着毛萝卜萧嵩欲注文选见冯光进释蹲鸱云今之芋子是着毛萝卜嵩大笑班固非孟坚张由古无学业对衆叹班固文章不入文选衆对以两都赋燕然铭等由古曰此是班孟坚非固也长孙欧阳相嘲无忌嘲询曰耸䏝成山字埋肩不出头谁教麟阁上画此一猕猴询应声曰索头连背暖裆畏肚寒只縁心溷溷所以面团团上大笑御史胡则天问张元一外有何可笑元一曰朱前疑着緑逯仁杰着朱闾知㣲乘马马吉甫乘驴将名作姓李千里将姓作名吴栖梧左台胡御史右台御史胡御史胡礼也胡御史蕃人为御史者天后大笑寻除别官奚毒附子也堇乌头也贰负汉宣帝时上郡山崩得一物长数丈髪丈余彷彿状人蠢蠢而动问不答刘向云出山海经此贰负之臣杀窫窳有罪帝楛之于䟽属之山有胎息之术轻红崔氏青衣崔与栁生厚死犹㝠合轻红从焉狐翁何譲之春经原陵见一老翁歌曰野田荆棘春闺阁绮罗新出入头上日死生眼前人欲知我家在何处北邙松柏正为隣又曰洛阳女儿罗绮多无奈狐翁老去奈尔何譲之逐入草中作一狐遁去案上得文字一帖纸如灰过不可晓解有曰何以充喉吐纳太虚何以蔽祼霞裙云袽之语后狐化僧以三百缣求之不与作其弟夺去后内库失缣获于譲之所因坐死太一莆田陈弯生子不慧名智奴杨逷游梁遇一道士曰吾奉天帝使往泰山此东北十里圃田店有太一在焉乃正衣冠而去逷异之询于父老曰店陈智奴十三矣未尝言适道士来谒既去而言河渎亲翁郭汾阳镇蒲欲造浮桥而激流毁墠公酹酒许以小女妻之其夕水平木立墠上遂成桥而小女寻卒因塑庙中人因立公祠号河渎亲翁猖狂之名满天下牛僧孺制科在㨗台参韦干度不知而问之僧孺甚讶韩退之曰公猖狂之名满天下韦尚不知何恠焉银海裴钧仆射大宴巡官裴𢎞泰后至钧不恱𢎞泰曰请在座银器尽斟酒满之随饮以赐𢎞泰可乎钧许之遂竭座上小爵至觥舩凡饮皆竭随即填于怀有银海受一斗以上以手捧而饮尽踏其海卷抱之索马而去钧使人问𢎞泰方箕踞而坐秤所得银器二百余两不觉大笑房琯惟欠不言房琯为冯翊尉事陆象先孔目官党芬相遇避迟琯决之入白象先曰如芬所犯决亦得不决亦得琯谢之公曰谢亦得不谢亦得后值公入召琯相遇留琯琯至黒不言荐为御史曰房琯为人百事不欠惟欠不言矣是堪用也庐山记匡裕先生姓匡名裕殷周之际遯世隠居庐于此山杏林董奉毎治人病病愈即令种杏五株遂成林冷暖泉龙首下有甘泉冷暖与寒暑相变香炉峯孤峭特起气笼其上氤氲若香烟山带天将雨白云冠峯俗谓之山带不三日必雨浪井灌婴所开极深邦人谓之浪井盖以湓江有风浪井水辄动太白诗浪动灌婴井碧虚上监董奉上升号碧虚上监分风宫亭湖神能分风上下船九天採访𤣥宗梦神仙称九天採访巡纠人间欲以庐山作宫基址木彩不求而足神运殿逺法师初至梦神告曰此处幽静足以栖神忽于夜半雷雨明旦视之素沙匝地良木鬰然因作殿名神运龙泉逺师欲作寺苦无水以杖刺地泉即涌出后旱祈之有龙出焉三笑图逺公与陶元亮陆脩静语道不觉过虎溪因相与大笑故世作三笑图虎溪逺公送客过此虎辄号鸣白莲社逺公与十八贤同脩净土虎跑泉逺公与社贤逰此峯虎跑石出泉聪明泉殷仲堪与逺公谈易林间泉傍师爱仲堪辩博乃指泉曰君辩如此泉涌因号聪明泉香谷慧水禅师浴于此有芬馥之气因名辟蛇行者逺公初来山多蛇䖝行者善驱蛇蛇为之尽号驱蛇行者盖山神云逰山虎山有一虎未尝伤人时见行迹因谓逰山虎醉石渊明所居栗里两山间中有大石仰视悬瀑可坐十人墨池归宗寺右军所居中有墨池鸾谿昔人谓归宗有翔鸾展翼之势因名其谿艑底池吴勐乘舡龙负而行舟人闻触林木声惧而窃窥龙遂委去山顶今有败艑玉膏吴勐与弟子度石梁见金阙玉房地皆五色文石一老人以玉杯盛甘露浆授勐又设玉膏弟子取一寳器忽云雾绕梁如指还之得反羣玉洞府秦乱有十三人弃官学道经于此山内三武士唐建威李徳殳宋云刁欲遂栖焉十人曰初志归羣玉洞府岂可中道而辍言讫一夕雷雨化成二溪溪中有盘石上有玉简天篆曰神化灵溪金简标题真人受指玉府潜栖停霞寳辇陆脩静市药京邑文帝作停霞寳辇使徐湛宣㫖留之不可后帝有太和之事崇虗馆明帝强招之作崇虚馆通仙堂以待之使之讲道潮泉鸡笼山下有涧水深一尺余泉涌如潮晷刻不差朔望尤大金门羽客保大中道士谭紫霄赐号金门羽客本闽中人擘流宫亭湖神能分风擘流曹毘诗云分风为二擘流成两庐君主簿昔吴郡太守张公直过神女观侍婢指女戏妃像其妻夜梦致聘怖而遽发中流舡不行阖船惊曰岂爱一女合门受祸公直不忍令其妻下之妻乃以兄女代之公直知下兄女怒曰吾何面于当世复下已女水中将渡遥见二女于岸侧一吏白曰吾庐君主簿敬君之义悉还二女皆无恙江湖桎梏或问周续之时践王庭何也笑答曰心驰魏阙者以江湖为桎梏情致两忘者市朝亦巖谷耳寻阳三隠刘遗民陶渊明周续之禄如腐草衡阳王义季问宗炳曰欲屈先生以重禄可乎曰禄如腐草衰盛几何文房四谱纸为良田刘氏小説秦洪赴洛人问吴中旧业曰纸为良田笔为锄耒墨为稼穑义理为丰年半面啼笑幽㝠録贾弼梦易其头翊曰人见皆惊遂能半面啼半面笑砚冻开崔寔四民月令正月研冻开命童幼入小学十一月砚水氷命读论语天雨降罗牋异苑张仲舒在广天雨降罗牋甚多悲剡溪古藤文舒元舆作悲剡溪古藤文云今之为文者皆夭阏剡藤者也藤生有涯为文者无涯所以弔剡溪藤以寄其悲广州记五羊昔髙固为楚相五羊啣谷至其庭以为瑞因以五羊名其地六国时广属楚水弩水弩虫四月一日上弩射人八月后缷弩定命録肩尾之叹令狐相未达作诗自叹云何日肩三署终年尾百僚伏犀贯玉枕袁天刚相窦轨伏犀贯玉枕当于益州立功名果然龟息袁又相李峤曰睡则气从耳出名曰龟息必贵邺中记莫难扇之竒巧者名曰莫难锦名锦有大登髙小登髙又有大小博山大小茱萸之名鳯诏诏书以五色纸着木鳯口中飞下端门谓之鳯诏也法苑珠林人生如寄支遁在剡谢安与书曰人生如寄耳终日戚戚迟君来晤言消之般若台陈文达持诵金刚经有人入㝠见筑台云名般若台待文达也诸天雨兠率天雨摩尼珠䕶世城雨美膳阿脩罗天雨兵杖阎浮提世界雨清净之水荆州记酉阳逸兴酉阳山石穴中有书千卷世谓之酉阳逸兴分风洞庭湖神过客祈祷必验分风送船潇湘记玉象之玉精曰玉象之枯木精曰李时金杯精曰黄直南山木强人马举镇淮南有一叟谒之称南山木强人能论兵法验之乃一棋局耳北堂书钞絶编折擿孔子晚喜易韦编三絶铁擿三折成都记六诏南蛮六部本无统属天子毎下诏各分一封谓之六诏唐开元末节度使王昱受赂乞合为一乃封大酋蒙归义为云南王始独称南诏既盛乃为邉患河东记常持满汝南王饮叶静能叶曰有一生徒能饮当令来谒翌日有通谒者曰道士常持满见之侏儒也谈胚浑一道饮以酒五斗乃醉倒是一瓮尔启颜録臣卿尚少后魏孙诏为少府少卿帝问卿年何老答曰臣年虽老臣卿尚少遂迁正景龙文馆记脩文馆学士唐中宗景龙二年置脩文馆学士大学士四人象四时学士八人象八节直学士十二人象十二月逰宴悉预最为亲近也造化小儿杜审言好大言临终宋之问等往问之乃曰甚为造化小儿相苦仆在乆厌公等今死固当慰心但恨不见替人尔言讫遂絶闰重九闰九月九日作宴赋诗李峤云闰节开重九栢梁体连句为栢梁体一句一韵緑情红意赵彦若剪綵花云花随红意发叶就緑情新国㸙窦从一为御史大夫中宗谕以卿乆无中馈为卿成礼岁除于守岁殿宴设极盛中席迎其妇与之同坐徐徐却扇去花眎之乃一老妪帝与侍臣皆大笑后知是皇后乳母从一由是曲延中宫之遇有国㸙之号齿録牙绯沈佺期作囘波词云身名已蒙齿録袍笏未复牙绯帝大笑遂赐之蹀马之戯宴吐蕃使作蹀马之戏皆五色綵丝金校具装于鞍上加麟首鳯翅乐作马皆随之蹀足宛转中节胡人甚大骇四部书薛稷知集库马懐素知经库沈佺期知史库武平一知子库通谓之四部书儒首祝钦明赡博号一时儒首后罚三杯宴白鹿观御诗序云人题四韵后罚三杯天欢李宗楚等谢曰既陪天欢不敢不醉天杯又曰敬举天杯饮薜幄宴韦嗣立庄云松门驻旌䍐薜幄列簮裾纶省除中书舍人李乂为学士云纶省推髙文江郑愔聫句云文江学海思济航桃花行李峤作桃花诗帝令择二十篇入乐府谓之桃花行帖綵毬寒食赐饧粥帖綵毬镂鸡子拔河之戏清明节命侍臣为拔河之㑹以大麻絙两头繋十余小索毎索数人执之以挽力弱为输时七宰相二驸马为东朋三相五相为西朋仆射韦巨源少师唐休璟以年老随絙而踣乆不能起帝以为笑乐细栁弮上已祓禊赐近臣细桞弮云𢃄之免虿毒瘟疫文柽绮栢日就殿以文柽绮栢为材合笙歌内殿奏合笙歌其言浅秽武平一諌曰妖胡娼妓街童市女谈妃主之情貌列王公之名质咏歌蹈舞号曰合笙不可施于宫禁也八风舞内宴祝钦明作八风舞以手据地作诸丑状卢藏用曰祝公使五经扫地矣秘掖宋之问曰西域秘掖此禁仙流御史台记痴牀侍御史号杂端最为雄剧台中聚㑹则于坐南设横牀号南床又曰痴床登此床者倨傲若痴焉御史本草唐贾忠言撰御史本草以里行为合口椒最毒监察为开口椒㣲毒殿中为萝卜侍御史为脆梨言渐入佳味迁员外郎号甘草言可以久安故也五墨三仍唐左台御史还南省仍供奉者三墨勑授者五右台讥之以为五墨三仍百官本草唐侯味虗着百官本草谓御史云大热有毒主袪邪佞杜奸囬振寃滞止滛滥尤攻贪浊畏逺使恶襮直忌按权豪外州出者尤良用日炙干硬可用服之长精神减姿媚乆服可以令人冷峭畿尉六道畿尉有六道入御史为佛道入评事为仙道入京尉为人道入畿丞为苦海道入县令为畜生道入判司为饿鬼道三水小牍天柱峯玩月赵知㣲有道术皇甫𤣥真等师事之中秋积隂不解衆惜良辰知微曰可备酒肴登天柱峯玩月既出门天色开晴及登山峯月色如昼㑹饮月落方归下山则悽风苦雨隂晦如前鱼镜元稹登黄鹤楼望江滨有光若星使人就视得一鲤剖腹得古镜如钱大背有双龙其龙口中常吐光焉登莲华峰搆火王𤣥冲欲登莲华峯寺僧笑之𤣥冲曰到峯顶当搆烟为信翌日擕火而登僧候之数日果有烟起留二旬乃复下僧问之峯顶有池适菡萏盛开可爱然于其中又有破銕舟存焉庐山精刘秉仁为江州刺史自京将一橐驼去郡放之庐山下野人见而大惊共射杀之乃以状白州曰获庐山精于某处刘命致之乃所放驼耳岘山张盖雨滂沛安定郡有岘阳峯峯上有池若雨则云起池中若车盖然故其里谚曰岘山张盖雨滂沛淮南子悲丝泣岐墨翟见练丝而悲为其可以黄可以黒杨朱见岐路而泣谓其可以南可以北皆本同而末异也白猨号楚王猎见白猿射之猿善避箭莫能中乃命养由基射之方执弓而猿乃抱树而号始知由基神射也曾泉日临曾泉是谓早食注云早食时也东方多水故曰曾泉髙舂下舂日至于渊虞是谓髙舂至于连石是谓下舂注云未暝时上蒙先㫪曰高㫪欲暝下蒙曰悉㫪曰下㫪桑榆日西垂景在桑端谓之桑榆桐鱼请雨董仲舒请雨用桐木鱼干鹊鹊之别名干音干女夷二月之夕女夷皷歌以司天和女夷神名槐市太学曰槐市孑孑水中倒跂曰孑孑捜神记种玉得妇阳雍伯尝设羲浆以给行旅一日有人饮讫怀中取石子一升与之曰种此可生美玉并得好妇如言种之有徐氏女极美试求之徐公曰得白璧一双即可乃于所种得璧遂娶徐氏赤虹化玉孔子修春秋制孝经既成斋戒向北斗告备忽有赤虹自天而下化为黄玉刻文孔子跪而受之青蚨青蚨似蝉而稍大生子草间如蚕取其子母即飞来以母血涂八十一文以子血涂八十一文毎市物或先子钱或用母钱皆复飞归轮还往来无已鸠化带钩长安民有鸠飞入懐中化为金𢃄钩子孙遂富阿香车有人途次寄宿道傍草舍惟女子居之夜半门外有小儿唿曰阿香官唿尔推雷车女子乃去迨眎其舍乃一古塜耳龙精蚕曰龙精神光照舍应妪者生子而有神光照舍四子皆以才名显审雨堂卢汾梦入蚁穴见堂宇豁开题榜曰审雨堂笑电电曰笑电鹄籥北史禁门籥曰鹄籥长啸唿风赵炳从舟人乞渡不获乃坐水中长啸唿风而济吕氏春秋鸡跖善学者如齐王食鸡必食其跖水云鱼鳞山云草莽水云鱼鳞旱云如烟雨云如波六戚父母妻子兄弟谓之六戚熊席衞公冬凿池言不寒范春曰君衣狐裘坐熊席四隅置火所以不寒委裘尧之官若委裘言少事也夏籥禹立命臯陶作九成以昭其功承云乐颛顼令飞龙作乐效八风之音名曰承云葛天八阕葛天氏之乐三人探牛尾捉足以歌八阕捉足犹蹀足之谓论衡细桞旦出扶桑暮入细桞细栁西方日入之地一角羊獬豸一角羊也性知有罪者即以角触之籥动赦令将至繋室籥动有所感也史匠能雕琢文书者谓之史匠尧何力于我尧时百姓闲暇撃壌于途观者曰大哉尧之徳撃壌者曰吾日出而作日入而息凿井而饮耕田而食尧何力于我腹育蛴螬化腹育腹育化蝉木囚李子长欲知囚情以梧桐为人芦苇为牢当罪木囚不动或寃木囚乃奋原化记栢叶仙人田鸾入华山见黄冠师指树曰此长生药也教以服之法后得道梦朝上清列仙皆唿栢叶仙人松花酒有老人雪中访崔希真希真饮以松花酒老人云澁无味以丸药投之酒味顿美錬白兎王卿为天师守丹灶窃发其封窥之一白兎跃出衆皆曰丹已去矣忽有一道士化为鹤飞去须臾擒兎来遂复投之于灶以珠易饼贺知章尝谒卖药王老问黄白术持一大珠遗之老人得珠即令易饼与贺食贺心念寳珠何以市饼口不敢言老叟乃曰悭吝未除术何由得寳母魏生尝得一美石后有胡人见之云此寳母每月望设坛海邉石上可以集珠寳祸斗义兴吴堪为县吏家临荆汉忽得一大螺已而化为女子号螺妇县令闻而求之堪不从乃以事虐堪曰今要虾蟇毛鬼背二物不获罪之堪语螺妇即致之令乃谬语曰更要祸斗堪不晓又语螺妇曰此兽也须臾牵至如犬而食火粪复为火令取火试之忽遗粪火烧县宇令死焉广异记鞭烂鞍朽有人乗马山行见洞中二老人樗蒲乃以鞭拄地而㸔俄忽鞭烂而鞍朽金羊玉马有积雪乆不消掘地得金羊玉马髙三尺许沙苑射鹤天寳中𤣥宗重阳日猎于沙苑有鹤孤飞帝射中𢃄箭西南而去益州道观第一院有青城山道士徐左卿寄寓一日自外持一箭来曰吾行山中为飞矢所伤已无恙因挂于壁书其日月且言后年箭主到此付之后明皇幸蜀游此观乃见其箭王弼作守门童辰州有人射猪逐入石室见老翁问何射猪曰伤禾即唿一童子责之曰何不谨门令猪出射者问何人童子曰此翁上帝使为诸仙讲易我即王弼受易未通遂罚守门摩顶松𤣥奘往西域于灵巖寺见有松手摩其枝曰吾西去求佛教汝可西长吾归即东囬使吾弟子辈知之既去松枝年年西指一年忽东囬弟子曰教主归矣果还至今谓之摩顶松蛇化铜劔武胜之尝于江滩见雷公逐一黄蛇或以石投之铿然有声雷公飞去乃一铜劔有文云许旌阳斩蛟第三劔鹦鹉唤花开许汉阳舟行迷入一溪夹岸皆花苞忽一鹦鹉唤花开一声花苞皆拆中各有美女长尺许能笑言至暮花落女亦随落水中郁轮袍王维素为岐王所知善琵琶将应举吿王为地王曰子旧诗可録数篇及作一琵琶曲因引维至一贵戚家自弹其曲贵戚问何名曰郁轮袍大爱之因出其诗曰此非伶人乃能文之士遂为夤縁是年为举首玉英粉有道士持汤饼语人曰此玉英粉食之七日必羽化星靥华岳三夫人媚李湜云笑开星靥花媚玉颜蠏螯如山有海贾毎见两山相对于波间各髙数丈已忽不见舟人云此是巨蠏螯也三苗吕筠卿月夜泊君山饮酒吹笛忽一渔舟来相并中有一老人持一篴以示吕大者如合拱曰此天乐也不可吹次者如世所吹者曰洞府仙人乐也小者笔管大此人间之笛也遂吹其小者始一二声波涛沆瀁又三五声舟楫掀舞吕大恐老人止笛朗呤曰湘中老人读黄老手援紫藟作碧草春至不知湖水深日暮忘却巴陵道忽不见神人诗有神人降于郑绛家吟诗云忽然湖上片云飞不觉舟中雨湿衣折得荷花浑忘却空将荷叶盖头归老君剪舌唐䕫州道士王法朗舌长唿字不正乃曰诵道徳经后梦老君剪其舌觉来语言乃正石阿措崔𤣥㣲尝遇美人其一曰石阿措一曰封十八姨封则风神石即石榴也山丈山姑山魈岭南皆有一足反踵手足皆三指雄曰山丈雌曰山姑夜叩人门雄求金缯雌求脂粉敬元颕寳镜名破山劔寳劔名可破山取寳名画记精纸王蒙自言我嗜酒肉好书善画人有美酒珍食精纸何所不可世情未尽戴安道画佛庾道季见之曰神气太俗盖由世情未尽耳画本隋郑法士求田杨画本杨指宫阙人物衣服车马曰此吾画本也练障为衣有人收张藻画松石障既死人购之其妻已练为衣唯得两幅双松一石松存焉传后世以为名笔也廐马师帝问韩干曰内廐马皆臣之师也黄庭经蕋珠阙上清云闲居蕋珠阙作七言注云秘要经仙宫有阳寥之殿蕋珠之阙七缨之房胎仙琴心三叠舞胎仙注云和琴也叠积也存三丹田使和积如一则曰胎仙犹在腹中但有气而无息也神盖注神盖道也三素云上有章注云丹田上中下俱有白气又云日光有紫青绛三色谓之三素云赤珠灵天中章云赤珠灵裙华蒨粲注云此言心神所服之色然也苍华至道章云髪神苍华字太元注云白黒谓之苍首上故曰太元太和官口为章云口为玉池太和官注云为调柔百味和适五脏玉练颜注潄咽灵液则肌肤若氷雪也精根脑神曰精根字泥丸注泥丸脑之象也明上眼神明上字𤣥英注在首上故曰明上玉陇鼻神玉陇字灵坚注隆龙之骨象如玉空闲耳神空闲字幽田注静则能听幽田神所舍也罗千齿神崿锋字罗千注摧衆物之义丹元心神丹元字守虚注心为脏腑之元南方火之色也皓华肺神皓华字虚成注肺为华盖皓白也龙烟肝神龙烟字含明注东方青龙之色育婴肾神𤣥㝠字育婴常在脾神常在字䰟停注脾中央即黄庭之宫曰常在龙曜胆神龙曜字威明注胆色青光故曰龙曜白元君肺部注曰白元君主肺宫之神玉罗心部丹锦绯裳披玉罗注心色青上有白气象玉尺宅脾部尺宅面也桃康脾长章丹田下神名曰桃康玉卢注玉庐鼻也黄野灵台章脾曰黄野三闗三关章口为天关手为人闗脚为地闗琼室骨之象寸田谓三丹田各长一寸故曰寸田五牙当念章存潄五牙不饥渴五牙者五行之生气配五脏六丁老君六甲符图云丁卯神马卿丁丑神赵子玉丁亥神张文通丁酉神臧文公丁未神石叔通丁巳神崔巨卿伏牛五行章伏牛幽闗罗品列注云伏牛肾象肾为幽关雌一父曰泥丸母曰雌一注云明堂中有君神洞房中有夫妇丹田中有父母鬰仪结邻郁仪奔日之仙结邻奔月之仙灵芒口衔灵芒携五星注口吐五行色云气吞日月法吞日法呪曰䰟十六字自有五色流霞入口中吞月法咒曰䰟二十四字自有玉色光入口中绀珠集卷七绀珠集卷八钦定四库全书绀珠集卷八宋朱胜非撰古乐府夕䑓神帐刘绘巫山髙云散雨收夕䑓行云卷神帐鸟封鲤素王瑳长相思鸟封归飞㫁鲤素还流絶犀覊刘孝威骢马行犀覊玉镂鞍寳刀金错鞘镂衢鞍徐陵騘马行云白马号龙驹雕鞍名镂衢清酒特炙陆机百年歌清酒特炙柰乐何葱粲陆机当置酒云三益既葳蕤四始方葱粲后薪前鱼陆机怨诗后薪随后积前鱼复谁怜玛瑙钟湘东王云幄中清酒玛瑙钟裙邉杂佩琥珀龙璇霜王融云珠露春华反璇霜秋照晚三妇兄弟长安侠邪行大妇织绮罗中妇织流黄小妇无所为挟瑟上髙堂大兄珥金珰中兄缨玉蕤小弟无所为鬬鸡东陌逵淫豫大如幞梁简文淫豫歌淫豫大如幞瞿塘不可触淫豫即滟预也黄姑梁武云东飞伯劳西飞燕黄姑阿母时相见曲名东飞伯劳歌三六三五二八二七梁简文等拟古云少年年纪方三六新装年纪才三五年时二七犹未笄今年二八新红脸翩姸徐陵杂曲云歌扇当窓似秋月碧玉宫奴自翩姸鹤尘梁武帝维濵云参差列凤管容与起鹤尘神丘曹植逺逰云灵龟戴方丈神丘俨嵯峨两头纎纎徐朝云两头纎纎月初生半白半黒眼中睛腷腷膊膊鸡初鸣磊磊落落向曙星沈约亦作毎句以上四字为格易下三字要叶韵五杂组沈约云五杂组冈头草徃复还车马道不获已人将老悲歌二篇悲歌可以当泣逺望可以当归思念故乡郁郁累累又云欲归家无人欲渡河无船心思不能言肠中车轮转三叟应璩三叟诗古有行道人陌上见三叟住车问三叟何以得此夀上叟前致词室内妪貎丑中叟前致词量腹莭所受下叟前致词夜卧不覆首木兰促织何唧唧木兰当戸织不闻机杼声但闻女叹息问女何所思问女何所忆女亦无所思女亦无所忆昨夜见军帖可汗大㸃兵兵书十二卷卷卷有爷名阿爷无大儿木兰无长兄愿为市鞍马从此替爷征东市买骏马西市买鞍鞯南市买辔头北市买长鞭旦辞爷娘去暮宿黄河邉不闻爷娘唤女声但闻黄河流水鸣溅溅旦辞黄河去暮宿黒山头不闻爷娘唤女声但闻燕山胡骑声啾啾万里赴戎机闗山度若飞朔气传金柝寒光照铁衣将军百战死壮士十年归归来见天子天子坐明堂策勋十二转赏赐百千强可汗问所欲木兰不用尚书郎愿駞千里足送儿还故乡爷娘闻女来出郭相扶将阿姊闻妹来当户理红粧小弟闻姊来磨刀霍霍向猪羊开我东阁门坐我西阁床脱我战时袍着我旧时裳当窓理云鬓对镜贴花黄出门看火伴火伴始惊惶同行十二年不知木兰是女郎雄兎脚扑朔雌兎眼迷离両兎傍地走焉能辨我是雄雌乐府题解伯牙闻海水得琴妙伯牙学琴于成连先生成连曰吾师子春在海中能移人意与俱往至蓬莱山留伯牙曰此居习之吾将迎师刺船而去旬日不返伯牙但闻水声倾洞山林冥杳禽鸟啼号乃叹曰吾师谓移人意者岂此也援琴而歌顿悟其妙㫖白头吟司马相如将聘茂陵女为妻文君作白头吟云凄凄重凄凄嫁女不湏啼愿得一心人白头不相离示相如以自絶乃不聘雉朝飞齐宣王时牧犊子五十无妻见雉相随而作此曲别鹄操商陵牧子妻五年无子父母将令改娶妻闻之作此曲乌夜啼宋彭城王义康与义庆相见而哭帝怪之徴还大惧妓妾夜闻乌啼叩阁曰眀当有赦乃改南州遂作此曲藁砧今何在藁砧为夫也山上复有山言夫出也何当大刀头问何时还也破镜飞上天言月半时还也围棊烧败袄梁简文风人诗云围棊烧败袄㸔子故依然泰山吟薤露歌一名蒿里行又名泰山吟挽柩歌汉武时李延年分二曲以薤露送王公贵人以蒿里送士庶令挽柩者歌又通谓之挽柩歌乌生八九子古词言乌生八九子端坐秦氏树言乌生子当在巖今来坐树间故为弹所杀陌上桑蒨説邯郸女子姓秦名罗敷为王仁妻仁事赵王为家令罗敷採桑陌上赵王见而恱之置酒将夺焉罗敷善筝作此曲自眀不从东门行古词云出东门不愿归言士有贫不能安者㧞劔将去其妻止之曰时清不可为非愿共餔糜不求富贵君马黄言君马黄臣马苍三马同逐臣马良叹无罪见逐也明君自请往单于明君即昭君避晋文讳改焉琴操载昭君齐人王穣女极美献之元帝数年帝未见之因单于入朝帝宴之禁中后宫执事嫔御皆侍昭君在列酒酣帝曰欲以一女遗单于谁能行者昭君怨帝即出请往帝见悔之旧説不同大垂手言舞而垂手亦有小垂手及独揺手之类坎侯汉武灭南越祠太一后土令乐人依琴造坎言坎坎应节也侯工人之姓因曰坎侯后讹为箜篌也定情篇汉繁钦所作若臂环致拳拳指环致殷勤耳珠致区区香囊致扣扣跳脱致问佩玉结恩皆妇人叙志之词也合欢诗晋杨方所作食共并根穂饮共连理杯衣同双丝绡寝共无缝裯坐必接膝行必擕手如鸟同心如鱼比目利㫁金石宻逾胶漆也大山小山招隠词本楚声淮南王安所作大山小山拟诗之大雅小雅也离合诗孔融作离合其字以成文薤露歌田横门人为之其词曰薤上露何易晞明朝还复落人死一去归何时夏小正雁以北方为居正月雁北乡先言鴈而后言乡者见雁而后数其乡也乡者何其居也鴈以北方为居何以谓其居生且长耳鱼负冰鱼陟负冰陟升也负冰者觧蛰也农纬耒农纬厥耒纬束也俊风时有俊风俊者大也大风南风也何大于南风也曰合水必为南风解水必于南风生必于南风杀必于南风故大之也豺祭兽谓之祭豺祭兽谓之祭獭祭鱼谓之兽祭何也豺祭其类獭祭非其类也小正何以谓之小正以小着名也万用入学二月万也者干戚舞也入学也者太学也谓今时大舍采也鸠言鸠言始相命也祈麦实三月祈麦实麦者五谷之先见者故急祈而记之也执驹攻驹四月始执驹执驹者离之去母也报而升之君也攻驹者教之服车也来降燕乃睇五月燕乙也降者下也言来者何也莫能见始出也故曰来降言乃睇何也睇者盼也盼眎可为室者也百鸟皆曰巢燕言室者操泥而入人之室也斗柄正在上六月初昏斗柄正在上五月大火申六月斗柄正在上用此见北斗柄之不在当心也狸子肇肆七月狸子肇肆肇始也肆遂也言其始遂也㮚零八月㮚零降零而取之非剥也陟𤣥鸟蛰九月陟升也𤣥鸟燕也先言陟而后言其蛰者陟而后蛰故也黒鸟浴十月黒鸟乌也浴也者谓飞乍上乍下也养夜时有养夜养长也王狩十一月王狩者言王之时田冬猎为狩𤣥驹贲十二月𤣥驹贲𤣥驹者蚁也贲者走于地中也輶轩使者絶代语郁悠惟虑愿念思也郁晋宋鲁卫间谓之郁悠犹郁陶也惟凡思也虑谋思也愿欲思也念常思也眉梨耋鲐老也东齐曰眉言秀眉也燕岱北鄙曰梨言面色如涷梨也宋卫曰耋言八十为耋秦晋曰鲐言背皮如鲐鱼也餥飵食也陈楚间相谒而食麦饘谓之餥注云饘糜也楚曰飵上音非下音昨朦厖丰大也秦晋之间凢大貎谓之朦或谓之厖燕赵北鄙凢大人谓之丰故燕记曰丰人杼首长也燕赵度物围大为丰朦音忙红反厖鸱也娃娥窈窕艳美也吴有舘娃宫秦有㯃娥䑓秦晋间羙貎为娥言娥娥也美状为窕言闲都也美色为艳言光艳也羙心为窈言幽静也㯃音七奕僷容也注云奕奕僷僷轻丽貎也自闗以西凢羙容谓之奕或谓之僷又好目谓之顺言流泽也僷与叶同私纤䓲穉杪策小也自闗至梁益间凢物小者谓之私缯帛之细者谓之纤凢草生而初达谓之䓲言锋萌始出也穉年少也木细枝谓之杪燕之北鄙谓之策齐又谓之菱土註云如马騣凶也传曰慈母之怒子也折菱土笞之其惠存焉耳䑓敌东齐海岱之间谓之䑓自闗以西凡物力同者谓之䑓敌餬託媵寄也寓食为餬口传言餬口四方是也凢寄为託寄物为媵釐孳僆子东楚间凢人兽双产者谓之釐孳秦晋间谓之僆子自闗以东谓之孪生女谓之嫁子言往适人也东齐壻为倩言可借倩也宫婢女厮谓之娠女厮言妇人之供给使者也僆音辇孪音近患反娠与振同亭公弩父楚东海间亭父谓之亭公卒谓之弩父言主担弩因以为名也臧获奴婢贱称也淮海间骂奴曰臧婢曰获燕齐间民凢男而婿婢谓之臧女而妇奴谓之获又亡奴谓之臧亡婢谓之获丑称尔褛裂湏捷败也南楚凢人贫衣被丑弊谓之湏捷或谓褛裂注云衣坏貎也左氏曰荜路褴褛以启山林荜路柴车也褛音缕䘪䘿筩褹倒顿䘨秦晋间谓无縁之衣曰䘪䘿江湘之间谓复襦曰筩褹大袴谓之倒顿小袴谓之䘨音皎了屝履屦徐兖间谓之屝音翡自闗而西谓之屦中有木者谓之履舄麻作者曰不借酢镏甑自闗西东谓之甗或谓之或谓之酢镏甗音言音岑镏音霤繘绠闗东谓绠闗西谓之繘繘绠皆汲绳也繘音橘渠拏杷宋魏间谓之渠拏或曰渠䟽又有齿为杷无齿为扒拏音诺诸切特介物无偶曰特兽无偶曰介传曰逢泽有介麋铺颁索也东齐曰铺颁秦晋抖薮铺音旉魏盈怒也燕之外郊朝鲜之间凢言呵叱者谓之魏盈李父陈魏间谓虎为李父江淮谓之李耳言虎食物值耳即止触其讳也又谓之于䖘音乌涂闗西或谓虎伯都䳚鴠鸟似鸡色五色冬亦无毛常赤倮昼夜鸣音侃旦宋魏间谓之定甲或曰独㫪言好自低昻也飞䑕蝙蝠自闗以东谓之鵩翼或曰飞䑕或曰仙䑕北燕谓之蟙䘃音职墨守宫诸名秦晋谓之守宫或曰蠦又曰蜤易又曰蝘蜓其在泽中者易蜴楚曰蛇医又曰蝾螈又曰䗂䗔桂林大者曰蛤蚧卢纒斯侯荣原六音舟楫诸名江湖间大船曰舸小舸曰艖小艖曰艒䑿小䑵䑿曰艇长而薄者曰艜短而深者曰䒀小而深者曰㮪方舟谓之㶇艁舟谓之浮梁䒃楫曰桡或曰櫂所以稳棹曰桨桨揺橹小㭾也所以县櫂曰缉繋缉索也所以刺舟曰篙维谓之鼎系船也首谓之合闾今江东唿船头为飞闾或曰鹢首今舟前所作青雀是也后曰舳今唿为舵舳制水也伪谓之仡仡不安也仡音五忽反伪者言舡揺动之貌也蝼蛄曰社狗南楚间名笛师蠭燕赵间名曰蠓螉其小者螉大而无蜜者曰壶蠭注穿竹木作孔有蜜者谓之笛师鼻祖鼻始也兽之初生谓之鼻人之初生谓之首梁益谓鼻为初或谓之祖巨斧兖豫间谓螗螂为巨斧剧谈録黄中君窦庭芝与卜者胡卢生相善一日谓庭芝曰君家祸将至非遇黄中君鬼谷子不可救庭芝物色求之得李邺侯泌倾家结之未几朱泚之乱庭芝陥贼事平德宗命诛之泌以前事上闻特贷其死徳宗曰疑所谓黄中君盖是朕谓卿为鬼谷子何也白龙皮李德裕当盛暑㑹客以金盆注水渍白龙皮于坐侧湏臾凉飈爽气凛然如髙秋玉蕋真人唐昌观有玉蕊花甚盛一日有女子容色婉丽遶花而行观者如堵忽折花数枝曰昔有玉峯之约自此可以行矣飘然乘空而去錬炭洛下有豪子饮食鲜华有李使君亦尚豪侈为具召之曽不下筯至饭李曰试食此以炭炊豪子勉食一匙曰凢以炭炊先烧熟谓之鍊炭方始无烟气此亦非也白傅舟卢简辞逰伊水别墅忽见二童操篷艇中有白衣人与僧偶坐后以铜甑而炊宛若神仙问之乃白傅舟往行香山也御史滩河南伊阙县前毎僚佐有入䑓者即水中滩出石砾金沙清澈可爱牛僧孺为尉一日报滩出僚共观之有老吏曰此必分司御史若是西䑓当有一双鸂鶒僧孺举杯祝曰既能有滩何惜鸂鶒言讫一双鸂鶒飞下滩中不旬曰间僧孺遂拜察院天津老人裴晋公微时羁逰洛中一日策蹇上天津桥时淮西不庭已数年矣有二老人倚柱立语云蔡州何时得平见晋公愕然而退有仆夫在后闻其语曰适忧蔡州未平湏此人为将仆遽告公曰见我龙钟故相调戱谪仙怨明皇幸蜀妃子既死一日登髙山望秦川谓髙力士曰吾听张九龄言不至此遣使祭之吹笛词号谪仙怨也李贺却元稹元和中李贺以歌诗着名时元稹年已壮以明经中第亦攻篇什硕与贺交执刺谒贺贺见刺却之曰明经及第何事见贺稹惭未㡬制策登科擢为礼部郎官乃议父名晋不合举进士时辈亦排之贺竟不第炙毂子百合履二仪録云大厯中进五朶草履建中间进百合草履八牛弩汉初得八牛弩以射楚军矢达十里外迎春髻汉宫髻名飞仙髻汉武时王母降诸仙髻皆异人间帝令宫中效之号飞仙髻芙蓉髻晋惠时宫中髻様如芙蓉因以名也红蓝二仪録燕脂本阏氏所造而以红花为之中国红花为红蓝水芝莲花厯代画㫁转规成圆吴道子画圆光最在后衆观下茟如风落电扫转规成圆欢唿惊动坊市道𤣥一日之迹明皇令道𤣥往嘉陵观山水囬奏云臣无粉本记在心乃令圗之一日而成是时李思训亦善山水帝复令貎数月方毕帝曰思训数月之功道𤣥一日之迹此并皆佳妙也地狱变相吴道子畵地狱变相都人惧罪两京人屠沽不集应手生枝张藻畵也云应手生枝则润如春泽也长门怨及乞巧图望月图皆是张萱畵也翠彩生动邉鸾善畵花鸟竒蜂异蝶等画孔雀一正一背翠彩生动王墨王伶善泼墨凢作图障先以墨泼脚蹵手扪随成物像皆妙絶故谓之王墨畵辋川图王维画此图山谷郁盘云水飞动意出尘外怪生笔端甞自题诗云夙世缪词客前身应画师通神之佳手开元中诸卫将军李思训得山水之妙明皇令画大通殿壁诏谕之曰卿所畵夜闻水声真通神之佳手拾遗记华胥洲春皇者伏羲之别号所居之都有华胥之洲青虹绕神母神母逰洲上有青虹绕神母即娠厯十二年生伏羲丹渠神农时陆地生丹渠骈生如车盖豢龙圃香露下流成池因为豢龙圃霞浆时有流云洒液名为霞浆九穗禾丹雀啣九穗禾昆䑓黄帝厌世于昆䑓乃鼎湖极峻䖏也沉榆之香诏羣臣受德教者先燃沉榆之香沙澜洹流如沙涌起成澜名沙澜沙海仙人甯封食飞鱼而死二百年后生世唿甯先生其游沙海颂曰青渠的皪千载舒百年暂死饵飞鱼璇宫夜织少昊母曰皇娥处璇宫夜织白帝之子降其室作歌曰驱光逐景穷水域璇宫夜静当轩织浮金钟颛顼有浮金之钟沉明之磬羽毛微物拂之则声闻百里贯月查尧时有巨查浮于西海查上有光若星月常绕四海十二年一週天名贯月查又名挂星查羽仙栖息其上重明集秪支国献重明鸟似鳯而小云能禳妖灾国人毎埽戸以望其集也五老舜时有五老人逰行舜乃作五星祠祭之此夜五大星出珠丘舜葬苍梧之野有鸟如丹雀吐五色气如云名凭霄衔土成坟垒珠成丘垄名曰珠丘玉简量天地禹逰龙门八神探玉简授之长尺二寸可度量天地乗云绕日傅説夣乗云绕日而行嵗余帝聘之蜂旗武王伐纣有蜂如丹鸟集王舟因以绘旗其舟曰蜂舟云实成王时外国献鳯雏载以瑶华之车驾以赤象饮以琼浆饴以云实鹊扇昭王时外国献丹雀拾其脱羽以为扇甚竒丽名鹊扇氷荷穆王列璠膏烛覆以氷荷不使光逺荷出氷壑火不能镕氷桃碧藕西王母见穆天子玉帐髙㑹进万嵗氷桃千年碧藕百子莲又进素莲一房百子静瑟员山有林风振地而林不动以为琴瑟故曰静瑟也解麐绂孔子始生徴在得麟以绣绂系其角而纵之哀公十四年获麟角有绣绂犹在孔子叹之乃作春秋月镜灵王时外方贡月镜其白如月照人寒若氷雪名曰月镜手畵日月朝房异域人能以丹砂书手作日月状光可照见百歩方瞳老叟老耼居山有老父五人方瞳玊面手握青筠杖共谈五地五方五行之相也金壶龙检浮提国献善画人二出肘间金壶四寸上有五龙之检壶中如漆洒地皆成篆𨽻佐老子作道德经数万言老子删除之留五千言也寳井范蠡藏铜銕之䖏也萦尘燕昭王有舞女体甚轻名萦尘指端浮图沐胥国道人尸罗于指端出浮图十层髙三尺人长五六分各执幢葢绕塔而行螺舟宛渠之民乘螺舟而至形似大螺云行海㡳而不湿子午䑓燕昭王起云明殿䑓穷极珍巧子时起工午时成名子午䑓金银凫鴈始皇墓中以金银为凫鴈后或飞出有人得之者云雷室宫成帝造飞行殿其形疾若风雷号云雷殿崆峒灵𤓰明帝时炖煌献异𤓰云崆峒灵𤓰四刼一实焉一土三田安帝时王传穿井得铭曰一土三田军门主簿以亿钱输官得中垒校尉不雨雷光武皇后弟郭况家工冶之声不絶人谓郭氏之室不雨而雷琼厨金穴京师谓郭氏为琼厨金穴经神学海郑康成为经神何休为学海经苑任末好学河洛秘奥皆记于柱壁学者就録谓之任氏经苑书仓曹曾积石为仓以藏书名曹氏藏书仓针神魏文美人妙于针工能暗中裁制号针神机絶针絶丝絶吴王赵夫人能于指间织锦号机絶又能于方尺帛上绣五岳河海之状号针絶又能以神胶续髪织成幔仍一髪析为数缕轻若烟气号丝絶百濯香孙亮为四爱姬造香百浣不歇号百濯香九醖酒张华为九醖酒若饮不醉不呌笑不动则消烂肠脾谓之烂膓酒玉钱晋因墀国献玊钱其文曰天寿永吉侧理纸张华进博物志以于阗青銕砚辽西麟角笔南越侧理纸南人多以青苔为纸其文理纵横因谓之侧理纸耳金苔晋文帝大始中外夷献蔓金苔宫人有幸者以苔赐之光照室中又名夜明苔房老石季伦爱婢名翔风妙别玊声而观金色年三十为新进所排退为房老瑶䑓十二崐崘山有瑶䑓十二各广千步皆五色玉芝田蕙圃瑶䑓第九层有芝田蕙圃皆数百顷尽仙人种植嗅石兽瀛洲有嗅石兽嗅地则知有金玊吹石则开金砂寳璞粲然而可用干将莫耶昆吾山有兽如兎食銕胆肾皆精銕吴武库中兵刃俱尽而识封如故检之得二兎杀之胆肾皆銕因铸以为劔雄者曰干将雌者曰莫耶三壶海中三山其形如壶方丈曰方壶蓬莱曰蓬壶瀛洲曰瀛壶八鸿八方之名鸿大也鼎占休咎禹铸九鼎五者以象阳数四者以象隂法使工师以雌金为隂鼎雄金为阳鼎鼎中水常满以占休咎夏桀之亡鼎水皆沸及周之衰亦感震焉师涓四时乐师涓于卫灵公时四时乐春有离鸿去鴈应苹之歌夏有明晨焦泉朱华流金之调秋有商风白云落叶吹蓬之曲冬有凝河流隂沉云之操消暑招凉珠黒蚌珠能消暑燕昭王得之暑月懐珠体自凉号消暑招凉之珠太乙吹青藜刘向校书天禄阁有老人着衣植青藜杖叩阁见向暗中诵书老人吹杖端熖然因以照坐与向説开辟以前事授以五行洪范之文问其姓氏云我是太乙之精闻天帝卯金之子有博学乃出怀中竹简天文地理之圗书并以授向而去舌耕贾逵口授经传致粟盈仓谓之舌耕甞语人曰人而不学行尸走肉耳望舒草晋武时浮支国献望舒草如荷叶而红月出则舒月没则卷芳尘晋武于太极殿起楼舂杂寳异香屑候风作则吹之故名曰芳尘粘雨又于楼上以酒洒尘名曰粘雨四面风崑崙山有四面风东南西北一时俱作袪尘风又有袪尘风若衣服垢汚吹之则洁金雾岱舆山南有平沙千里色如金风起吹沙名金雾或谓金尘风扇后魏人信都芳造风扇候二十四气每一气至扇举焉龙刍东海有岛曰龙驹川穆天子养八骏处岛中有草名龙刍马食之日行千里语曰一秣龙刍化龙驹绀霜广延国霜色绀碧璇宫后宫曰璇宫续脉周昭王梦羽人论仙欲易王心以手指向前㸃心乃痛于緑壶中取药名曰续脉食之痛止毛车异国入贡乘毛车甚快绀雪周穆王时西王母献嵰州绀雪云薇晋武宁中于金墉城种异菜名云薇云芝颇陵西国菜名僧擕其子入中国讹为波稜八骏名穆天子八骏名絶地翻羽奔霄越影踰晖超光腾雾挟翼大业杂记五色饮仁夀间筹禅师造五色饮以扶芳叶为青饮援稧根为赤饮酪浆为白饮乌梅为𤣥饮江为黄饮五香饮沉丁檀泽兰甘松四时饮谢讽造春以桃夏以酪秋莲房冬枸杞楼阙芝东都生芝状如楼阙又或有如赤子者水饰图经炀帝令杜寳修水饰图经十五卷以上巳日㑹羣臣于曲水有神龟负八卦黄龙负图黄鱼双跃白鱼入舟吕望钓磻溪金人捧劔周处斩蛟许由洗耳荘惠观鱼屈原沉汩罗等凡七十二事并刻木为之绀珠集卷八绀珠集卷九钦定四库全书绀珠集卷九宋朱胜非撰古今诗话杜诗治疟有病疟者杜子美曰诵吾诗可治令诵夜䦨更秉烛相对如夣寐疟如初又令诵手提髑髅血糢煳疾果顿愈苜蓿盘薛令之开元中为右庶子时官僚清淡令之为诗曰朝日上团团照见先生盘盘中何所有苜蓿长䦨干上幸东宫见之题其傍曰若嫌松桂寒任逐桑榆暖令之乃谢病眼中安障龙丘李主簿目有翳方干嘲之曰措大喫酒㸃盐将军喫酒㸃酱只见门外着篱不见眼中安障火䑕氷蚕王贞白寄郑谷诗曰火䑕重烧布氷蚕独吐丝直湏天上手裁作领巾披诗可泣鬼神贺知章见李白乌栖曲曰此诗可以泣鬼神矣与桃源称其吟咏宪宗称戎昱诗曰此人若在可与武陵桃源称其吟咏春日得春衣栁公权从驾上谓之曰我有一憙事边衣久不及时今年二月已皆悉散给可作诗贺公权曰去嵗虽无战今年未得归皇恩何以报春日得春衣探骊获珠元稹刘禹钖韦楚客同㑹乐天舍各赋金陵懐古刘诗先成白曰四人探骊子先获珠乃遂罢作盛小丛李询登越城闻歌声乃崔元范拜侍御史衆饯之令小丛歌询因以赋诗诗瓢唐求喜吟咏捻藁为丸贮之大瓢临死投瓢于江中曰茍不沉没得之者方知辛苦心耳流至新渠有识者曰此唐山人诗瓢取之诗乃传焉无声诗诗人以畵为无声诗得句撞钟唐诗僧赋中秋诗云此夜一轮满来年方得下句云清光何处无喜不自胜夜半起撞钟以惊衆刘採春元稹亷问浙东喜官妓刘採春稹甞题诗云因循归未得不是恋鲈鱼注云恋鑑湖春色耳蛮素白乐天二妓樊素善歌小蛮善舞甞为诗曰樱桃樊素口杨栁小蛮腰素年长而蛮方丰艳因为杨栁词传之乐府宣宗问何人词左右具对诏取永丰栁两枝植禁中冷淡生活裴令公夜宴因赋诗元白颇自得至杨汝士曰昔日兰亭无艳质此时金谷有髙人白知不能加遽曰笙歌鼎沸勿作此冷淡生活元曰乐天可谓能保其名也瑞锦窠礼部郎掌省中文翰谓之瑞锦窠故事必迁词掖故诗有湏知百日掌丝纶之句蹉对假对双声叠韵椘词九歌蕙肴蒸子兰借奠桂酒子椒浆谓之蹉对厨人具鸡黍稚子摘杨梅谓之假对㡬家村草里吹笛隔江声谓之双声月影侵簮冷江光逼履清谓之叠韵古今名贤集正格偏格诗第一字侧入谓之正格如鳯厯轩辕纪龙飞四十春第二字平入谓之偏格如四更山吐月残夜水明楼唐律诗多因正格杜诗侧入十无一二碑㡌子栁子厚谓韩退之平淮西碑犹有㡌子仆若为之便直説用兵伐叛事捉语意合处唐诗僧善论诗尤善捉语意合处张水部一日得句云常因送人处忆得别家时自谓古人未道僧曰亦有道者见他桃李树思忆故园春是也四雨字王荆公甞云梨花一枝春带雨桃花乱落如红雨珠帘暮卷西山雨皆不及院落深沉杏花雨含不尽意于言外也故曰四雨字诗中虎罗邺牡丹云买栽池舘恐无地看到子孙能㡬家人皆谓之诗中虎也调脂弄粉徐雅中李九臯俱善诗徐诗富艳李多用事李谓徐曰公诗如女善调脂弄粉徐曰公诗乃鬻𡨕器但垜叠死人耳银花合苏味道诗有火树银花合张昌龄诗有今同丁令威以银花合对今同丁土山头晋宋以来尚书省置员外郎分判曹事广尤重此选不厯此为郎中者谓之土山头㬌龙间赵谦光自大理为戸部郎中贺陟时为员外郎戏之曰谁言粉署里却着土山头赵答曰为惭员外置不应列星文明河篇宋之问天后朝求为北门学士不许乃作诗以见意云明河可望不可亲愿得乘槎一问津更将织女支机石还访成都卖卜人得猫犬力唐卢延让工诗投谒者甚衆而饿猫临鼠穴馋犬䑛鱼砧及栗爆烧毡破猫跳触鼎翻等句为人见赏卢语所亲云平生刻意乃得猫犬力秋声诗徐锴作秋声诗云井梧分堕砌塞鴈逺横空雨滴莓苔老风归薜荔红曲尘杨巨源诗江邉杨栁曲尘丝三条烛尽唐制举人试日既暮许烧烛三条韦贻永试日先毕作诗云三条烛尽钟初动九鼎丹成灶未开残月渐低人扰扰不知谁是谪仙才迷楼炀帝时浙人项昇进新宫圗帝爱之令如圗营建扬州既成幸之曰使真仙逰此亦自当迷乃名迷楼帝赋诗羣臣皆和之蠒缕世传春江钓叟圗上有李主渔父词二首有蠒缕一钩轻之语三花马韩干画閲马圗并御马皆有三花马剪鬃为三辫也乐天诗云舞衣裁四叶马鬛剪三花清凉丹吕端知安州日忽见碧衣童子曰玉帝南逰炎州命子糺正羣仙炎州苦热赐清凉丹一粒公取而吞之未㡬卒句可呈佛贯休甞得句云清风江上月霜洒月中砧语人曰此句可以呈佛移离毕刁约使虏为诗云押宴移离毕大臣名也㸔房贺拔支使令名也赠行三匹裂小木罂也宻赠十貔狸似䑕而大戎人为食之珍也长年三老川崃唿稍公篙手为长年三老杜诗云长年三老歌声里白昼摊钱髙浪中䴙鹈膏水鸟也其膏涂刀不生绣古诗云马衔苜蓿叶劔莹䴙鹈膏笑是盐交趾有黄帝盐曲乃杖皷曲按唐谱有突厥盐阿鹊盐等曲故施肩吾诗云颠狂楚女歌成雪媚嬾吴娘笑是盐故名此也登庸衣钵和凝第十三名及第后知举取范质第十三名质谢凝谓曰公文合在上选屈就此传老夫衣钵耳未几凝入相后质拜相有诗曰登庸衣钵亦相传黔吻礼部试学究不给茶汤但饮其砚水皆黔其口吻一字不到陈从易舍人偶得杜诗旧本字不尽完送蔡都尉诗云身轻一鸟其下脱一字因送数客各用一字补之或云疾或云落或云起或云下后取完本证之乃过字陈公叹云一字不到也月鍜季鍊唐末诗人无复李杜之豪放然亦务精意有周朴者雕琢号月锻季錬诗多传播梅圣俞论诗梅曰诗以意新语工得前人未达者为善又湏状难写之景如在目前含不尽之意见于言外姚合云马随山鹿放鸡逐野禽栖贾岛云竹笼拾山果瓦瓶担涧泉等是山邑荒僻不如县古槐根出官清马骨髙为工也严维云栁塘春水漫花坞夕阳迟则夭容物态岂不在目前乎温庭筠云鸡声茅店月人迹板桥霜又贾岛云怪禽啼旷野日落恐行人则覊旅愁思见于言外也卑凡厮陶糓诗云尖檐㡌子卑凡厮短靿靴儿末厥兵用当时语而今不晓西崑体杨大年与钱刘数公唱和号西崑体集人争效之或谓用事语癖难晓不知自是学之者之弊大年新蝉诗云风来玉宇鸟先觉露下金茎鹤未知不害为用事又如峭帆横渡官桥栁叠鼓惊飞野岸鸥其不用事者亦自佳矣韩退之木强退之诗尤工用韵其得韵寛则泛入旁韵如此日足可惜之类是其韵窄又或因难出竒不复傍出如病中赠张十八之类是也圣俞曰退之木强可见矣未知得韩意否欧阳永叔江隣几论韩文雪诗以随车翻缟𢃄逐马散银盃为不工以㘭中初盖底凸处遂成堆为胜句未知得韩意否锦瑟李商隠有锦瑟诗莫晓其意或者云是令狐椘之青衣村夫子杨大年学李义山诗体汉武诗云力通青海求龙种死讳文成食马肝待诏先生齿编贝忍令索米向长安此诗过义山甚矣然大年不喜老杜诗甞谓之村夫子未晓其意诗辞微而显唐张籍有谢裴司空马诗云乍离华廏移蹄澁初到贫家举眼惊讥其迟钝而眼多惊畏耳故辞微而显唐酒价真宗甞问近臣唐时酒价皆不能对丁晋公云一斗三百上问何以知之对曰杜甫诗云速冝相就饮一斗恰有三百青铜钱上称善信乎杜诗为诗史也瑞叶海陵人王纶女为鬼所凭自称为诗文仙人有雪诗云何事月娥欺不在乱飘瑞叶落人间说云天上有瑞木其叶六出唿纶为清非孺子赠以诗云君为秋桐我为春风春风㑹使秋桐变秋桐不识春风面鬼去女复憎然也蹴鞠诗颜师古注霍去病传穿域蹋鞠以皮为之实以毛蹴蹋而戏之至唐归氏子弟嘲皮日休云八片尖皮砌作毬火中燂了水中揉一包闲气如常在惹踢招拳卒未休即不用毛实正如今之皮毬也国朝丁晋公好焉作诗述其事云背装花屈膝白打大亷斯又曰进前行㡬歩跷脚立多时花蕋夫人蜀孟昶花蕋夫人善诗王平甫于馆中得七言诗一卷三十余篇大概似王建宫词如云厨传进食旋时新列坐无非侍从臣日午殿头宣索脍隔花催唤打鱼人又云月头支给买花钱满殿宫娥近数千遇着唱名多不应含羞走向御床前与处士作牙前世称驵侩今谓之牙韩退之赠玉川子诗云水北山人得名声去年去作幕下士水南山人又继往鞍马人从塞闾里少室山人索价髙两以谏官徴不起人谓退之与处士作牙以其商量价直也驵侩作牙不晓其意刘道源云本谓之互郎主互市事唐人书互作转讹为牙其説似有理也舞以达欢古人饮酒皆以舞相属长沙王小举袖云国小不足囬旋至唐太宗亦自起舞属群臣曰盖古人淳质舞以达欢不必合度张燕公诗云醉后舞来好全胜未醉时动容皆是舞出语捴成诗野狐落宋次道为西洛诗以野狐落对五鳯楼野狐落唐人宫名宫人所聚也襄阳耆旧传精魂为芝楚襄王逰云梦夣一妇人名曰瑶姬我夏帝之季女也封于巫山之阳䑓精魂为芝媚而服焉则与梦期阿承丑女黄彦承谓诸葛孔明曰闻君择妇家有丑女才堪相配孔明即娶之谚曰莫作孔明择妇正得阿承丑女唿鹰䑓刘表任荆州刺史筑䑓名唿鹰作野鹰来曲牵羊坛南雍州记云襄阳有坛号牵羊坛刺史初至必牵一羊诣坛令绕之以其遭数騐临州之年晋文帝为刺史羊行六遭不止强止之果八年而迁竹罂酌酒南雍州记辛居士名宣仲截竹为罂以酌酒曰吾性甚爱竹及酒欲令二物并耳竟陵王谒之唿儿取豹皮下五文钱买𤓰共饮槎头鳊汉水中鳊鱼甚美常禁人捕以槎头㫁水因谓之槎头鳊宋张敬儿为刺史齐髙帝求此鱼敬児作六橹船置鱼而献曰奉槎头缩项鳊一千八百头玉屐青丝简南雍州记齐建元中盗发楚王塜获玉镜玉屐又得古书青丝简编拜德公诸葛孔明拜龎德公于床下公殊不令止龙种来归龎焕去官还乡里中人曰我家池里龙种来归冠盖里汉末甞有四郡守七郡尉両侍中一黄门侍郎三尚书六刺史一十长史朱轩髙盖㑹山下因名其里曰冠盖里山曰冠盖山九卿山岑山东三峯名三公西九山名九卿次一山名主簿千头木奴襄阳记李衡作宅种橘千株临终勑其子曰吾宅之里有千头木奴㧞十得五龎统为郡功曹所称多过其实或问之龎曰㧞十得五犹不减半纪闻谭辨碧落碑绛有碑篆千余字李氷阳爱之其中有碧落二字谓之碧落碑后有识者云有唐十三祀龙集敦牂哀子李训等为母造道门尊像凤尾诺齐髙帝使江夏王学凤尾诺一学便工帝以玉麒麟赐之盖诸侯牋奏皆批曰诺诺字有尾若凤焉诗语暗合元白酬和千篇元守浙东白牧苏䑓置驿逓诗筒及云有月多同赏无盃不共持其句都是暗合处耳空梁落燕泥隋炀帝作诗有押泥字者羣臣皆以为难和薛道衡后至诗成有空梁落燕泥之句帝恶其出已右因事诛之临刑问道得空梁落燕泥否锦帐三十里京师名倡曰娇陈如姿艺俱美陆州尹一见求纳焉陈如曰得锦帐三十里乃可盖戏之也骰子明皇与杨妃采戏将北惟重四可解连叱之果重上恱顾髙力士令赐绯遂不易胎髪笔南朝有姥善作笔以胎髪作者尤佳又有笔工名銕头能莹管如玉世莫传其法焉金鳌光于頔在海南日一夜方三更忽晓如日初出移时复暗徧岭南悉见复有客言某日夜见海中大鳌浮出目光照耀天地如白昼徐徐复没验其日正同辅唐山太和先生服饵得道请于髙宻牢山合炼明皇许之改牢山为辅唐山令居之定㛰店韦固未娶道遇异叟持婚牍令固以赤䋲系之乃曰此店北卖菜媪女乃公妻后为贵人取妇果然本事诗紫云李司徒宴杜牧之在坐㑹中女妓皆集杜曰闻有紫云者孰是李指示之杜曰名不虚得冝以相惠衆妓皆笑杜朗吟曰华堂今日绮筵开谁唤分司御史来忽发狂言惊满座両行红粉一时回饼师宁王宅前有卖饼者妻甚美而贫宁王厚遗其夫而娶之经嵗因问曰颇忆饼师否特召之使见注视泪下如雨不止结今生縁开元中赐邉衣制自宫中有军士袍中得一诗云蓄意多添线含情更着绵今生已过也重结后生縁持诗白帅帅以闻明皇问之有一宫人自言万死即以嫁得诗者曰与尔结今生縁耳金鏁诗僖宗朝出冬裘以赐邉士或于袍中得一金鎻并一诗云玉烛制袍夜金刀呵手裁鎻寄千里客鎻心终不开帝闻之亦以宫人赐得诗鎻者焉桐叶诗顾况甞于御沟流水上得桐叶有诗云一入深宫里年年不见春聊题一片叶寄与有情人况复题叶于上流泛之后十余日况又得一诗其诗之意若复况者耳红叶诗卢渥于御沟得红叶有诗云流水行太急深宫尽日闲殷勤谢红叶好去到人间卢藏之后宣宗即位放宫女卢得一人见红叶曰当日偶题不忆君得之也胡麻好种朱滔军中有一士人善诗滔令作寄内诗复令作内答诗云蓬鬓荆钗世所希布裙犹是嫁时衣胡麻好种无人种正是归时君不归章䑓栁韩翃得妓栁氏既成名不敢携归留都下三嵗不果迎寄诗曰章䑓栁往日青青今在否纵有长条如旧垂也应攀折他人手与此韩翃德宗择知制诰批曰与韩翃时有同姓名者遂具奏复批曰春城无处不飞花寒食东风御栁斜日暮汉宫传蜡烛轻烟散入五侯家与此韩翃崔䕶崔䕶风姿甚羙清明日逰城外叩一庄门求饮有一女以杯浆遗䕶意属甚厚明年思其人复往叩门乆无人应因书一絶于门云去年今日此门中人面桃花相映红人面不知何处去桃花依旧笑东风后数日复往则闻哭声遂叩门问之一老父出曰子非崔护耶曰是父曰子杀吾女吾女自去年清明后若有所失比见门扉题字遂至絶食而崔亦感恸请入视之因大唿曰护在斯护在斯女遂复生老父即以此女归崔䕶也𤣥都观诗刘禹钖召还作赠㸔花君子诗云紫陌红尘拂面来无人不道看花囬𤣥都观里桃千树尽是刘郎去后栽有言其怨愤者引此诗为证复出为连州再召还又题云贞元二十一年春余为屯田员外郎此观未有花后贬朗州居十年召至京师人言有道士手植仙桃盛如霞遂有前篇旋又出牧于今十四年始为主客重访旧逰无复一株唯兎葵燕麦动揺春风耳因再题云百亩庭中半是苔桃花净尽菜花开种桃道士今何在前度刘郎今又来太痩生李白论诗甞谓五言不如四言七言又其靡也况使束于声调哉故其戏杜甫云饭颗山头逢杜甫头戴笠子日卓午借问别来太痩生只为从前作诗苦青楼薄倖名杜牧之及第后三年狎逰甞为诗曰落魄江湖载酒行楚腰纎细掌中轻十年一觉扬州梦赢得青楼薄倖名盖谓此张好好杜牧赠张好好诗序云牧侍沈公传师幕在江西时好好年十三以善歌入籍后一年公镇宣城复置好好宣籍中又二嵗为沈着作述师以双鬟纳之又二嵗于洛阳东城复见好好感旧作诗三十韵以赠之剪水作花陆畅雪诗云仙人宁底巧剪水作花飞米家荣刘禹钖赠歌者诗云唱得阳闗意外情旧人唯有米家荣近来年少轻前軰好染髭须事后生石头城诗刘禹钖云白二十苦爱我石头城诗云山围故国週遭在潮打空城寂寞回我自知不及韦十九诗云春潮𢃄雨晚来急野渡无人舟自横山海经招揺桂招揺山多桂迷谷有木其华四照名迷谷丹栗矩山丹栗玉荣注云玉之荣华也黄帝取食之宻都青要山号帝之宻都霜鸣钟丰山有九耳钟每霜降则自鸣鸣石长石山石击之可以闻数里三青鸟龟山西王母有三青鸟主为母收食天吴水伯名也九代舞夏后作九代舞九代马名也率然常山有巨蛇首尾九丈物触之中首则尾至中尾则首至中腰则首尾两至名曰率然孙子兵法曰将之三军势如率然者谓此故也五衢花少室山有木其花五衢注云花五出如衢路尔槖羭次山有凫名槖食之不畏雷三辅黄图低光荷一茎四叶实如元珠益脉治病食之口香斗城长安古城南为南斗形城北作北斗形故曰斗城石父词昆明池有二人象牵牛织女立于池之东西今有石父石婆词椽桶化龙凤通天䑓元凤阁自毁椽桶化为龙凤从风飞去氷楼建章宫北积氷为楼属玊观水鸟似䴔䴖因以名观茧馆宫阙䟽云蚕所曰茧馆璧门宫正寝门曰璧门饰以玉璧椒风哀帝时董贤女弟为昭仪所居殿名椒风骀荡宫春色骀荡为名馺娑宫马行疾貎宫中一日可徧也天梁宫言梁木至天彩履昭帝即位更𦵏钩弋夫人棺中但有彩履灵波殿以桂为柱风来自香在昆明池中也十池上林有十池刼灰汉武穿昆明池悉是灰有方士言此天地刼灰之余鹤禁宫阙䟽云白鹤天子所居故曰鹤禁也四寳宫武帝为七寳床杂寳案厠寳屏列寳帐时谓之四寳宫金戺玉阶明光殿金玊珠玑为帘箔金戺玊阶昼夜光明在桂宫中玉戸北宫珠帘玉尸如桂宫玊树甘泉北有槐今谓玊树火齐屏温室椒壁桂柱火齐屏鸿羽帐规地以氍毺紫琉璃帐设紫琉璃帐紫玊为槃如屈龙杂寳饰之玊晶贮水与氷同千涂国所贡弄田在未央宫内天子所戏耳柏叶露邓绍入华山见童子以五綵嚢盛柏叶露含消梨如玉升落地则破号含消石鲸昆明池刻石为鲸长三丈雷雨则吼动双珠武帝梦鱼求去钓池濵得明珠一双环州金峦观饰以衆环火精为日黒玊为乌水晶为月青瑶为兎芸苗如菖蒲食叶则醉食根则醒藏珠有鸟如鳯名藏珠鸣翔吐珠烽火树珊瑚也夜欲燃卢氏杂说鹅腿有举子以诗投汴帅王智兴曰莫有鹅腿子否谓鹤膝句也凉州几遍有别画者见画乐部曰此梁州第几遍召工试之衆指皆同様与前不同有锦工𨽻官锦坊禄山乱后再寻其旧坊不収曰如今花様与前者不同遣之笔管从军行有人于笔管上刻从军行人马毛髪皆备云用䑕牙笔香烟成楼䑓罽賔国者烟成楼䑓涂归诏勑有不便于事者涂归谓涂却进之削寒温李徳裕在相位不以颜色假人及南迁或作诗嘲之内一聫曰目视具僚忘匕筯气吞同列削寒温蒙惠也愚唐有人学作别纸或遗其柴答书云蒙惠也愚若干帝王无德政碑宪宗时中人吐突承瓘为帝立德政碑砻石请文内相李綘奏言大人与天地合其德日月合其明无立碑纪德之事恐贻笑天下遂止之进士不博刺史文宗时进士特盛举子语曰乡贡进士不愽上州刺史诸王修事翰林学士赐食有物若毕罗大而味美谓之诸王修亊述异记龙绡宫水仙织绡处珊瑚市郁林郡市珊瑚处女珊瑚光武时南海献珊瑚其状如妇人故名女珊瑚珠市合浦珠市一日十瑞尧时一日十瑞刍化禾凤止庭龙负诏厯草生宫禽五色乌化白神禾生景星出甘露降箑莆生厨龟础吴王射堂柱础皆刻伏龟橘籍越多橘柚有税戸名橘籍香水溪吴故宫有香水溪云西子浴处也镜湖世传轩辕于此铸镜吐金鄠杜县渡口有黄衣人登舟及岸连唾舟中而去视其唾皆成精金也茧成瓮济阴有园客种五色香草至蚕时有一女子来以草食蚕茧成如大瓮女与客皆仙去茧存焉烂柯信安山有石室王质入其室见童子对棋看之局未终视其所执伐薪斧柯已烂朽遽归乡里已非七尺枣北方有七尺枣元绪永康县有人入山得一大龟擕行夜宿古刹中忽闻桑唿龟曰元绪子死矣龟复唿桑曰子明日亦不免明日擕龟语张华令取其桑以煑龟即立烂也神钲洞庭山有石楼其下有两石叩之其声响如钲因名神钲䑕国西域有䑕国大者有如狗仙杏六出于台献杏花六出五色号曰仙人杏龙肝瓜龙肝瓜长一尺生氷谷中水晶宫阖闾造水晶宫金李杜陵有李名金李缥李中山缥李大如拳両般色十里香千年松香闻十里之外木鹤鲁般刻木鹤可飞数百里重钱苔之别名疗愁花萱草别名桃都桃都山有大桃树上有天鸡天鸡鸣则人间鸡鸣香尉汉雍仲进南海香拜洛阳尉曰香尉雨金翁汉翁仲孺居渭川一日天雨金十斛于其家缋水濉涣二水其波文皆五色名章水又名缋水龟厯尧时得神龟方三尺许背有蝌蚪书记开辟已来事帝命録之号龟厯汉武故事李如瓶李少君言冥海之枣大如𤓰钟山之李大如瓶以速易迟帝作赋即成相如累日方成帝每叹其妙曰以吾之速易汝之迟可乎对曰于臣即可未知陛下如何尔帝亦不责玉杯帝𦵏后茂陵人持玉杯货于市吏捕之忽不见而得其杯乃其随葬具者霍光问持杯人状貎颇类帝焉黄眉翁东方朔生三日而父母俱亡或得之而不知其姓以见时东方始明因以为姓既长常望空中独语后逰鸿蒙之泽有老母采桑自言朔母一黄眉翁至指朔曰此吾儿吾却食伏气三千年一反骨洗髓二千年一剥皮伐毛吾生已三洗髓五伐毛矣吉云朔告帝曰东极有五云之泽其国有吉庆之事则云五色着草木屋室皆如其色𤣥霜仙家上药帝得之兰殿后所居之殿风实云子亦仙家药名凤舄七夕王母降履𤣥琼凤文之舄甲乙帐帝以琉璃夜光珠杂珍寳为甲帐以次为乙帐甲以居神乙自居八字眉宫中皆畵金屋贮阿娇景帝问儿欲得妇否曰欲得长公主指其女曰阿娇好否帝曰好若得阿娇当作金屋贮之三世不遇上至郎暑见一郎须眉皓白问曰何其老耶对曰臣姓颜名驷文帝时为郎上曰何不遇耶对曰文帝好文而臣好武景帝好老而臣尚少陛下好少而臣已老是以三世不遇灵旗画日月斗大吏奉以指所伐国而祈焉青鸟七月七日上于承华殿斋忽见一青鸟从西方来上问方朔何鸟对曰西王母将降宜洒埽以待之夜漏七刻王母米降木帝精王母遣使者致三桃使至而方朔死使曰方朔是木帝精为嵗星下逰人间非陛下臣也朱鸟牖朔于朱鸟牖中窥母母曰此儿好作过然原心无他寻当即还甘泉钟皷帝𦵏后甘泉宫甞有钟皷音又见从官卤簿如天子仪卫承露盘上于未央宫作承露盘仙人掌之以取云表之露和玊屑饮之求长生北里志一鸣先軰名妓莱児唿赵光逺为一鸣先軰竟不第平康三曲平康三曲诸妓所居妓之铮铮者多在南曲香兽新团香兽不禁烟连头眉一画连心细长谓之连头眉又曰仙娥粧绀珠集卷九绀珠集卷十钦定四库全书绀珠集卷十宋朱胜非撰物类相感志灵䕫皷大荒经黄帝以灵䕫为皷声闻百里麝枕置麝枕中可絶恶梦枫人岭南多枫遇雨雷则瘿长或三五尺如人状谓之枫人龙须拂元载得龙须拂置之堂室蚊蚋不敢入金银汗凡山石盛夏必汗出赤黄者金汗白而骍者银汗香雨员峤烂石烧之烟为香云徧空则下香雨阴阳石夷陵有阴阳石阴石常润阳石则常燥旱则鞭阴石必雨乆雨鞭阳石则止投醪越絶书勾践出行有献酒一壶者王曰吾独饮之若三军何廼投于川命三军饮之三军皆告醉树化鸳鸯宋韩朋妻美康王夺之妻自杀王埋之经宿生树枝体相交王欲伐之化为鸳鸯飞去琴瑟幕唐懿宗以赐公主纹如碧丝贯真珠虽暴雨不濡蠲忿犀唐同昌公主有犀如弹丸𢃄之能蠲忿观日玊大如八寸镜明彻如琉璃映日观见日中宫殿玉火唐东夷所贡色赤长数寸积之可以燃鼎置之室中不复挟纩走珠阆风山间出置之于地能自走世谓之走珠九豫章东方有九豫章一树上主一州有九力士操斧伐之占九州吉凶行斫行复有复迟者州伯有病不复者亡水仙树构楼国有水仙树腹中有水谓之仙浆饮者七日醉鸾蜂生吴明国蜜蜂之类身被五彩声若鸾凤嫁茄茄树花开时取叶布于路以灰圏之结子加倍俗谓之嫁茄珠母樊文闰七经义曰珠母者大珠在中小珠圜之续齐谐记茱萸嚢费长房谓桓景曰九月九日汝当大灾令家人作茱萸系臂登髙饮菊酒景如其言至夕还家鸡犬皆死眼明嚢邓佋八月旦入华山採药见一童子执五色嚢盛栢叶上露皆如珠云赤松先生取以明目今近世俗以八月一日作眼明此也吐锦行障许彦山行遇一书生留饮书生忽吐一女甚端丽饮数杯书生醉眠女子又吐一男子明悟甚可爱又吐一锦行障以遮书生至暮书生欲醒女子遽吞男子行障书生复吞女子乃去天台遇仙汉明帝时刘晨阮肇二人同入天台迷道乏食见涧流一杯中有胡麻饭取食之因泝水寻访见二女相顾唿为郎引至所居出胡麻饭山羊脯设酒甚美踰年乃归乡闾皆变推寻得七代孙耳筒糭屈原五月五日投汩罗楚人以其日用竹筒贮米祭之名为筒糭黄雀啣环杨寳见一黄雀为枭所搏置梁上採黄花饲之及羽成数日忽有黄衣童子来曰我西王母侍者往蓬莱不慎承君恩飬流涕辞别以白玉环四与寳曰令君子孙洁白登三事如此环矣后生子震震生秉秉生赐赐生彪四世三公天下莫比织女渡河仙人武丁一日忽谓弟子曰七月七日当织女渡河暂诣牵牛诸仙悉还宫吾向被召不得停与汝别矣三千年后当还石磨转疾则年丰梅溪山有石转如磨声如风雨土人云转疾则年丰迟则年俭隋唐嘉话庭草无人随意緑炀帝为烟歌行羣臣皆以爲莫及王胄独不下帝因此被害帝诵其句曰庭草无人随意緑能复道耶烟一作燕二十为大将英公常言我年十二为无頼贼逢人则杀十四五为难当贼所不快意者杀十七八为好贼上阵乃杀二十为大将使兵以救人也元超三恨薛元超自谓平生有三恨不以进士擢第不得娶五姓女及不得预脩国史沈三第一沈佺期工诗张说曰沈三兄直湏他第一承露嚢八月五日明皇生辰号千秋节王公戚里进金镜士庻结承露丝嚢相遗水调炀帝凿汴河自制水调歌阿婆堂主炀帝宴羣臣以唐髙祖面皱唿为阿婆髙祖归不恱以语窦后曰此吉兆公封于唐唐者堂也阿婆即是堂主髙祖遂大恱焉万钉寳𢃄隋杨素破突厥文帝赐以万钉寳𢃄金虀玉脍吴郡献松江鲈炀帝曰所谓金虀玊脍东南佳味也日蚀镜苏威有镜日蚀既镜亦昏半蚀亦半昏饮乳而美侯君集死其家有二美人容色絶代常饮人乳而不饭金簟君集破髙昌所得甚精御府所无行秘书太宗出请载副书以从上曰虞世南行秘书也火珠状如水晶得于婆利国其人朱髪黒身兽牙鹰爪煳名武后以选人多不实乃令试日自煳其名油筑毬塲杨慎交武崇训以油洒地以筑毬塲异闻集丹丘子唐神尧甞遇老父谓公相非人臣但居丹丘子之后若彼无意扵世则公当得之问丹丘为谁曰鄠杜间隠者也帝问其所居袖剑往见将图之既见望其气貎不觉骇服问以济世之道迄不对帝怅然自失而还他日再谒之室已空矣龙驹持月隋王度有寳镜嵗疫度令其仆龙驹持镜诣里有疾者照之即愈皆云龙驹持一月来光彩被体清凉而愈紫珍龙驹梦一人朱冠紫衣曰我镜神名紫珍邯郸枕开元中道人吕翁常往来邯郸有书生姓卢与翁同止逆旅主人方蒸黄粱共待其熟卢不觉长叹翁问之具言生世之困翁取嚢中枕曰枕此当荣适如愿生俛首即入枕穴中遂至其家未几登髙第厯䑓阁出入将相五十年子孙皆列显仕荣盛无比忽欠伸而寤黄粱犹未熟谢曰先生以此窒吾欲耳自此不复求仕矣韦仙翁代宗时韦侍御奉使往华山拜黄帝坛至山下邸中见一父老问坛所在老人知之且云姓韦家亦仕宦自述世系乃侍御之髙祖行也相与入山老人策杖先行韦鞭马追之每不及至一石室见三老妪曰尔之祖母祖姑也拜坛毕再造其室已不见橘社栁毅求见龙君叩海岸橘树其橘名橘社也雨工毅见泾川妇牧羊问之曰非羊雨工雷霆之类尔织女斜河沈警过张女郎庙作诗云靡靡春风至微㣲春露轻可惜闗山月还成无用明后与女郎遇将别女郎曰姮娥妬人不肯留照织女无赖已复斜河盖谓织女星斜度天河也槐安国淳干棼醉梦二紫衣吏召曰槐安国王致命南柯太守棼为南柯太守后验之乃槐之南枝也三女降星总章中姚氏三子读书中条山忽有老妇唿夫人擕三女配之召宣父指教六籍周公授以𤣥女兵符玉璜秘诀莫不神识开悟学业异常父诘之具以实告疑其妖魅不遣诣访之术士术士矍然曰比见织女婺女须女星无光岂其精降遽遣还山则三女已不相頋夫人饮三子以汤昏顽如故稠桑老人李行修䘮偶得稠桑店王老以术见其妻如平生梦传十曲开成中李偘外妇崔氏女梦其亡姨教以十曲曰我属穆宗时宫中乐坊此皆新翻曲有槲林叹红窓影赏金歌上江䖵之类修文舍人又曰此十曲穆宗令修文舍人元稹撰词甚美月地云阶牛僧孺遇薄后等诗有月地云阶之语钟山圹铭天寳中商洛隠者任昇之甞贻右补阙郑钦恱书云五代祖事梁为太常初任南阳王帐下扵钟山悬岸圮圹中得古铭不言姓小篆文云龟言土蓍言水甸服黄钟启灵趾瘗在三上庚堕过七中已六千三百浃辰二又二九重三四圮文字分明铭时大同四年之秋也寳镜气隋王度家有寳镜大业中有胡僧至其家曰宅上常有碧光连日绛气属月此寳镜气也金烟玉水僧又曰但以金烟薫之玉水洗之复以金膏珠粉拭之蔵之泥中亦不晦矣濯锦小儿龙君女常嫁泾川濯锦小儿风鬟雾鬓毅见龙女风鬟雾鬓元珠阁火经论洞庭君幸元珠阁与太阳道士论火经吾龙君也以水为神道士以火为灵用各异也檀萝国淳于棼为南柯太守檀萝国来伐亦蚁穴也碧玉槲叶李章武与王倡往来死后李经所居见王来同寝将曙取一物绀碧似玉而冷状如小叶赠曰西域玊京夫人所遗靺鞨寳也玉奴不负东昏太后曰今夕谁人伴牛秀才潘妃辞曰东昏以玊奴故身死国除不拟负他戴冠郎鸡封氏见闻记钓鳌客王严光有才不达自号钓鳌客廵逰郡邑求麻铁之资云造钓具有不应者輙録姓名置箧中曰钓鳌时取此等蒙汉为饵其言类如此七过诵万言开元初常敬忠十五嵗上书言能一过诵千言张燕公召问曰能十过诵万言乎曰能以万言试之七过以通熟矣细看亦未能好李邕常不许萧诚书乃诈作古帖令纸故暗持示邕曰此乃右军真迹如何邕看称善诚以实告之复取视曰细看亦未能好伍伯空手严安之崔潭俱为赤尉安之令伍伯执大杖潭亦大甚杖至如椽安之复令执小杖潭亦益小甚杖至如箸安之令伍伯空手乃不复学也孟甞镬青州城南佛寺有二大镬大者容四十石小者容三十石旧传寺即其宅镬用以待食客李伾毁为兵器灵光钓鱼处广德中御史李季卿谒曲阜文宣庙县吏前𨗳每至一处輙指言曰此颜子陋巷也此灵光殿基也至一水池乃曰此是鲁人灵光钓鱼处也李笑曰鲁人败矣乐石峄山碑云刻此乐石人多不晓颜师古谓以泗濵浮磬作碑者也石贤士有田家母扵墓前石人下以肉祭之云此石人能愈疾人皆祷之多愈因号石贤士斛二瘕续捜神记有人能饮茗至一斛二斗忽饮过量数升吐出一物如牛肺以茗浇之容一斛二斗因名曰斛二廏啸十五章啸十五章有深谿虎髙树蝉空林鬼巫崃猿下鸿鹄古木鸢之类娥眉陈道士善长啸作霹雳声坐客皆惊悚顾子畵山水大厯间呉中顾子畵山水甚竒怪先布绢于地研调采色使数人吹角击皷噉呌顾子着锦袄锦纒头饮酒半醉取墨汁写绢上次写诸色以大笔开设为峯峦岛屿之状曲尽其妙也烧尾士人登第必展欢宴谓之烧尾说者谓虎化为人唯尾不化湏为烧去乃得成人又说新羊入群衆羊所触不亲附烧其尾廼定又说鱼跃龙门化龙时必有雷电烧其尾而化伏豹御史旧例初入䑓陪直二十五日为伏豹取不出之义也谓之豹直亦然蕚緑华蕚緑华自云是南山人以昇平三年十一月十日降羊权家緑华诗赠权云所期岂朝华嵗暮扵吾子珠约臂有神女有白珠约臂灵箫九华夏妃安郁嫔字曰灵箫还白法灵箫云眼者身之镜耳者体之牖妾有磨镜之石决牖之术面者神之庭髪者脑之华妾有童面之经还白之法王媚兰阿母第十三女名为云林夫人火枣交梨火枣交梨之树已生君心中为荆棘相杂故二树未可见观香王子乔妹名眉夀观香之兄玉锦轮紫元夫人歌云命驾玉锦轮植灭度根青童大君云欲植灭度根当拔生死栽许玉斧王夫人谓许长史火枣交梨我当与山中许道士不以与人间许长史玊斧者长史之子名也八景舆仙人有玉钺佩金珰以登太极有八景之舆以逰上清之界服日月芒日有九芒月十芒诸公有服日月芒法为道如射箭为道当如射箭直往不顾乃能径造堋垜独飈飞轮车东海君乗独飈飞轮车案行诸洞天含真䑓处女之得道者以居之萧闲堂童男之得道者以居之服雾雾者金石之盈气山泽者水火之精华女真张微子服雾得仙也重思酆都稲名也以供仙官食侍帝晨僊官号素薫许长史女名金条脱蕚緑华降羊权遗以金条脱茶録云脚粥面凢茶少汤多则云脚散汤少茶多则粥面聚茗战建人谓鬭茶为茗战茶名一曰茶二曰槚三曰蔎四曰茗五曰荈扬雄注云蜀西南谓茶曰蔎郭璞云早取为茶晚为茗又为荈候汤三沸茶经凢候汤有三沸如鱼眼㣲有声为一沸四向如涌泉连珠为二沸腾波鼔浪为三沸则汤老秘水唐秘书省中水最佳故名秘水火前茶蜀雅州蒙顶上有火前茶最好谓禁火以前採者后者谓之火后茶五花茶蒙顶又有五花茶其片作五出文火长泉顾况论茶云煎以文火细烟小鼎长泉报春鸟顾渚山茶记山中有鸟每至正月二月鸣云春起也至三月四月云春去也採茶者咸唿为报春鸟酪苍头谢宗论茶岂可为酪苍头便应代酒从事沤花又曰候蟾背之芳香观虾目之沸涌故细沤花泛浮饽云腾昏俗尘劳一啜而散换骨轻身陶𢎞景云苦茶换骨轻身昔丹丘山黄仙服之花乳刘禹钖试茶歌欲知花乳清泠味湏是眠云跂石人瑞草魁杜牧茶山诗云山实东吴秀草称瑞草魁白泥赤印刘禹钖试茶歌云何况蒙山顾渚春白泥赤印走风尘茗粥茗古不闻食晋宋已降吴人採叶煮之曰茗粥幽闲鼓吹长日一局棋令狐相拟李逺为杭州宣宗曰李逺云长日唯消一局棋岂可临郡相曰诗人之言非有实也判状求字张良史为常熟令有父老数求判状公诘之曰实非诉事欲求君墨迹尔公问何以爱书曰先父能书兼有着述取视之天下之善书者张自此书益进乔彞峥嵘甚乔彞京兆府解试渥洼马赋其警句云四蹄曳练翻翰海之惊澜一喷生风下湖山之乱叶欲首送尹曰峥嵘甚乃以觧副荐之投李贺文藁溷中李藩甞欲编集李贺歌诗所得甚富闻贺有表兄与贺笔砚之旧因示之其人甚喜且请借阅乆之不还李公屡索乃曰素恶贺傲尝思报之遗文已投溷中乆矣贺文由是传者少钱至十万通神张延赏闻度支有一寃狱乆不决每不平之后及公判度支期旬日平反视事之日案上有帖云钱三万贯乞不问其狱公怒悉収公吏左右诘之次日扵公盥洗处又一帖子云钱五万贯公益怒幷治其婢妾次日扵寝所又一帖子云钱十万贯公叹曰钱十万贯可以通神矣乃不问一见三百缣潘炎妻刘宴女时京尹某有故伺候遗阍者三百缣刘知之谓潘曰岂有人臣尹京愿一见遗奴三百缣其危可知也勿与少年议事崔咸受知张公公与议行止咸賛成之时无厚善者在上一表允请后门馆閴寂悔戒子弟曰后有大叚事勿与少年议之大中遗事挼叶成钱轩辕先生居罗山宣宗召入禁中能以桐竹叶满手挼之悉成钱气攻髪直先生又能散髪箕踞又用气攻其髪一条条如植对脉唐宫中以诊脉为对脉天子须博览裴恽进诗有太康字宣宗曰太康失邦何以比我宰执奏晋平吴改元太康上曰天子湏博览不然几错罪恽由是耽味经史夜观书不休宫中窃目上为老博士第一骨新罗国记其国王族谓之第一骨余贵族为第二骨望徳寺塔动国为唐建此寺故以为名両塔相对髙十三层忽震动开合如欲倾倒者四其年安禄山乱疑其应也花郎择贵人子弟之美者傅粉装饰之名曰花郎国人皆尊事之也老儒生宣宗夜艾犹观书烛灺委积近侍唿之为老儒生播皇猷上明于音律常制曲曰播皇猷皆方履髙冠连袂而舞有曰葱西踏歌队者大率其词言葱岭之士乐河湟故口归为唐民又有执旛节者如翔云飞鹤之变瓯水为酒上作诸王时常从猎坠马困渇求酒欲饮以水变为醪唐逸史紫素元君有任生者隠居嵩山一夕闻异香一女子至留诗曰我名籍上清谪居逰五岳以君无俗累来劝神仙学任不頋后三日再至又留诗曰葛洪亦有妇王母亦有夫神仙尽灵匹君子意何如任终不顾乃去后任病卒为吏追去道遇旌拥翠辇中一女子吏令任避女子望见唿问之笑曰是嵩山读书薄命汉取吏所持文字曰数虽尽既相遇不得忘情索笔判云更与三年吏与任曰此乃是紫素元君仙官之最贵者有命湏廻生乃寤后经三年果卒掷巾为桥有崔生入山遇仙女为妻久之还家得隠形符潜逰宫禁为术士所知追捕甚急生逃还山中追者在后隔河见其妻告之妻掷其领巾成五色虹桥崔生过后即灭追者遂不及矣箜篌朱字李生者其舅姓卢有道术别久忽相遇邀李诣其居求得一妓善箜篌令侍饮李生视箜篌上有朱字云云中辨江树天际识归舟卢谓曰此人名家莫要昏姻否李莫测而退后娶陆长源女乃所见扵卢处者问何能曰善箜篌取箜篌视之朱字宛然李生具说其事女曰往甞梦至一处亦记见生符作赤龙有李主簿者新婚过金天庙携其妻谒之妻方拜而倒地气絶适遇叶仙师过往告之仙师以墨作符噀之如风而去久无耗又作符声渐大久亦无耗师怒取朱为符叱咤喷水符去声如霹雳少顷李妻乃苏云方拜时闻金天王像有声曰好夫人留取左右遽拥入一院适方㑹集令侍王侧少顷闻敲门声王曰何不逐去又少顷门外閙声有附耳者王曰且未可遣俄有赤龙飞入正扼王喉王连声曰放去放去某遂寤许飞琼许澶者暴卒三日复生问其故乃诵诗曰晓入瑶䑓露气清坐中唯见许飞琼尘心未尽俗縁在十里下山空月明头上焰光江淮间有术士姓吴有应宏词者谒之吴曰公何人头上㷔光髙一丈其人以对曰必登髙第太白酒星成都有一卖酒家每有纱㡌藜杖四人来爱説孙思邈因奏其事明皇问思邈曰此太白酒星尔每逰人间饮酒也眉长数尺唐杨司马至华阳宿于逆旅有老人至杨怜其老年遂招饮以酒问其姓名曰杨因诘其世乃杨六代祖也眉长数尺绾在㡌内秦中嵗时记犦槊金吾杖犦槊前引百司皆避尔雅云犎牛也此兽觝触故雕其像于竿上加龙虎节以油嚢盛之探花使进士杏花园初宴谓之探花宴差少俊二人为探花使徧逰名园若他人先折得名花则探花使被罚也曲江拾菜二月二日曲江拾菜士民逰观极盛玉杯承露慈恩寺有裴潾白牡丹诗曰长安富豪惜春残争赏新开紫牡丹别有玉杯承露冷无人起就月中看无名子嘲诗太和八年放榜有无名子作诗曰乞儿还有大通年二十三人椀杖全薛庶准前骑痩马范鄼依旧盖铺毡扇市端午前两日东市谓之扇市车马于时特盛槐花黄举子忙进士下第当年七月复献新文求拔解故语曰槐花黄举子忙菊花节王维重阳日应制诗云四海方无事三秋大有年无穷菊花节长奉栢梁篇吏部四拗初冬纳文书却谓之选门闭四月事毕却谓之选门开选人名在令史前谓之某家百姓状在判后又却湏粘在判前因名四拗傩翁傩母嵗除日傩皆作鬼神之状内二老人其名傩翁傩母芝田録鸡碑其序云予才惭䑕狱智昧鸡碑元鲁山诔元德秀退居安陆县南独处一室去家数十里值大雨水涨七日不通馁死空室中书舎人卢载为之诔曰谁为府君犬必㗖肉谁为府君马必食粟使我元君馁死空谷乳止讼西蜀有兄弟讼财者毕构侍郎为亷察唿其兄弟三人以人乳饮之皆感而悟遂复同居问米救旱令狐文公除守兖州州境方旱米价甚髙迓吏至公首问米价几何州有几仓问讫屈指独语曰旧价若干四仓各处米若干定价出粜则可以赈救矣左右听之流语逹郡中富人竞发其所蓄物价顿平民欣然得雨遂成丰年矣亡牛在鹊巢贾耽精于术数有一叟失牛诣桑国师卜师曰尔牛在贾相公㡌筒中叟迎公马首诉之公笑取筒中展盘据鞍作卦曰尔牛在安国观三门后大槐鹊巢中叟往探树下见有旁舍繋牛乃其所失者遂获盗也鱼钥钥必以鱼者取其不瞑目守夜之义盘龙斋桓𤣥扵江州造盘龙斋后刘为刺史居之毅小字盘龙杜书记平善牛竒章帅维扬杜牧在幕中夜多微服逸逰公闻之以街子数軰潜随牧之以防不虞后牧之以拾遗召临别公以纵逸为戒牧之始犹讳之公命取一箧皆是街子軰报帖云杜书记平善乃大感服御李子魏武迁献帝于许昌有小李色黄大如桃帝尝食至今号曰御李子善胜寳胜陶贞白二刀一名善胜一名寳胜往往飞腾如二青蛇水逓李德裕取惠山泉自京至常州置逓号为水逓金銮宻记学士试五题偓扵昭宗朝宣入院试学士试文五篇万邦咸宁赋禹拜昌言诗武臣授东川节度使制答佛詹国王进贡书让图形表其缴状云臣才不迈羣器非拔俗待价既殊于椟玉穷经有愧于籯金而乃遭遇清时涵濡睿泽峩冠振佩已尘象阙之班䑛笔和铅更辱金门之侣撃钵谢捷纂组惭工抚已循涯以荣为惧蚰蜒壕汴人列十余栅围岐城掘蚰蜒壕攻城城中大窘烧人粪煮人肉而食昭宗在岐城李茂贞不肯与梁和宣谕曰全忠兵未退城内窘急十六宅兼诸王日奏両人下世皆冻馁所致公主美人一日食粥一日食馎饦今亦竭矣速与梁和传记着缯襌后魏末周齐交争周人贫甚甞获一齐卒喜曰得一将何以知之曰着缯襌与魏公藏拙梁遣徐陵聘齐时魏収文字为北朝之冠録其文遗陵陵过江沈之且祝曰吾与魏公藏拙尔筮言朝龟言市洛阳南市即隋酆都市也掘得一塜棺中有平上帻朱衣铭曰筮言居朝龟言居市五百年间于此见矣按其日月当魏黄初二年为粥燎须李英公为仆射姊病亲为作粥悞燎其须姊止之曰姊老勣亦老虽欲久为姊粥可得乎飞骑贞观中拣膂力骁捷善射者谓之飞骑衣五色袍乘六闲马上出逰幸即从驾行金刚石贞观中有僧言得佛牙所击无坚物𫝊奕闻之曰我闻金刚石至坚羚羊角可破试往击之应手而破门标六阙朱敬则代着孝义自宇文周至唐竝旌表门标六阙焉张底崔湜为中书令张嘉贞为舍人湜轻之常唿为张底后因议事出人意表湜惊谓同列曰张底乃我軰一般人终当坐此湜死后十年张公遂为中书令也解奉先洛阳画工解奉先为嗣江王画过取其直王责之即于佛前作誓曰若负心愿死为王家牛未㡬暴卒而王家适生一骑犊背有白文曰解奉先代面北齐兰陵王长恭白晢而羙风姿乃着假面以对敌数立竒功齐人作舞以效之曰代面舞也金华子来苏徤否杜邠公守扬耽扵逰宴有狱市之誉宣宗闻之除崔铉为代以诗送之有方来苏狱市之句扬州押衙傅希闻御诗即教习来苏舞以迎崔公杜公颇衔之致政归洛每遇维扬人即曰来苏徤否谓傅希也泥楼李景譲为御史大夫有看街楼合皆泥之畏其紏弹也辱䑓御史凡入台已满十旬而犹无章疏上逹者即谓之辱台㸃头崔家崔雍兄弟八人皆登第进士科谓之㸃头崔家改名毕杜牧梦人谓之曰尔改名毕未㡬卒阿婆舞郑傪出妓以宴赵绅而舞者年老伶人孙子多献口号曰相公经文复经武常侍好今兼好古昔人曽闻阿武婆今日亲见阿婆舞龟寳徐太尉彦若赴广南渡小海于浅中得一琉璃瓶中有一龟及寸旋转不停而瓶口极细不知何自而入置之舟中夜半觉舟偏重视之则羣龟层叠绕其瓶子惧而弃之后问舶主曰此乃龟寳也二十五声秋㸃长李郢诗云江风彻曙不成寐二十五声秋㸃长面部三无李寛为常侍有门下姓卢善相或问李公如何曰据其面部所无者无子无宅无塜公有数子皆先公卒有宅未甞还乡居死于池州乘舟归舟破沉其骨孤进还丹许棠晚年登第甞谓人曰自得一第筋骨轻徤愈于少年则知一名乃孤进之还丹白凤雏赤龙子有燕巢长数尺忽羣鸟翔集遂毁巢有白凤雏飞出羣鸟从去又一燕巢中有赤光毁之赤龙子长尺许鳞甲皆具少顷腾而飞去海眼北海县因发地得五铢钱取不尽中得一石记云此是海眼以钱镇之衆惧复以掩之吉留馨胶东有异人不知姓名常舞于市称曰吉留馨后于市中白日乗云而去绀珠集卷十绀珠集卷十一钦定四库全书绀珠集卷十一宋朱胜非撰松牕录内起居注明皇幸宁王宅饮甚欢谓王曰大哥好作主人阿瞒为上客翌日宁王等奏言天子言动虽左右史书之恐不能载闺行之美乞臣与兄弟日轮一人书之以时关送史官从之至天寳末成三百卷经乱失亡木芍药开元花木记云禁中唿木芍药为牡丹当时甚重之命李白为新词有汉宫谁第一飞燕倚新粧之语正封诗文宗常因燕问侍臣曰谁人牡丹诗最好奏云李正封诗云国色朝酣酒天香夜染衣时帝谓杨妃曰粧台前饮一紫金盏酒则正封之诗可以见矣展东封图文宗一日取明皇东封图展示近臣亲为指説叹息久之谓左右曰吾思天下事难理则进浓酒以解之万里桥一行言帝行幸万里及西狩至成都有桥名万里方悟一行言善马经上问黄幡绰谁通马经答云三丞相皆善问其故云臣见沙堤上丞相所乘皆良马因知其善马经紫半臂王后宠衰泣曰三郎不记阿忠脱紫半臂为生日汤饼耶上为戚然阿忠后父号苏瓌有子中宗尝召李峤苏瓌子问通书颋曰木从绳则正李曰斮朝渉之胫剖贤人之心上曰苏瓌有子李峤无儿不事女主狄梁公姨卢氏一子纵猎不仕狄白曰某今为相表弟乐何从愿悉力卢曰相自贵尔姨止一子不欲令事女主夜明帘张説有一门客通説侍儿説竒门客不问后为姚崇所搆书生请以夜明帘结九公主其事遂解夜明帘乃鸡林国物秦淮镜渔者投网秦淮觉异常极力举之得一镜照之厯厯见五脏六腑惊惧失坠后万计终不得苏氏演义蚩尾蚩海兽也汉武作栢梁殿有言蚩尾水之精能却火灾因置其象于上今谓之鸱尾则非也娄罗干办集事之称世传谓娄敬甘罗甚非其理也干没汉书注此二字云得利曰干失利曰没非也此与陆沈之义同龙钟不昌炽不翘举之貎䰐鬖拉搭之类他説皆非也龟骨如银龟经云欲知龟有神相骨白如银觚稜觚者学书之牍或以记事削木为之六面或八面皆可书以有圭角故谓之觚文选云操觚进牍或以觚为笔非也班固赋曰上觚稜而栖金爵此迺阙角也翰林志大小三昧翰苑每下直出门谓之小三昧出银台上马谓之大三昧言去纒缚而就解脱也凌玉清翔紫霄谓登翰苑者为凌玉清翔紫霄光院例旧规云陆展撰光院例牓于院堂云贵调金铉解视草之烦劳出拥碧幢释援毫之羁束固人臣之极致亦翰苑之殊荣至于察风俗于一方掌货泉于三使其为盛也抑又次焉各出金钱用光玉署长借马学士初入院赐马一匹谓之长借马心织盛事云王勃能文请者遗之金帛盈积人谓勃心织而衣笔耕而食也逍遥公韦嗣立退居新丰里中宗尝幸其宅即席拜逍遥公名所居庐源幽谷夺锦袍天后上巳日宴从臣于龙门命赋诗曰右史东方虬诗先成赐以锦袍谢未毕宋之问诗成后览之夺锦袍以赐之问六絶李邕文章书翰正直辞辨义烈英迈皆过人时号六絶千秋观主贺知章解官诏于㑹稽置千秋观命贺主之神仙职续志太宗尝曰词臣神仙职也䕶銮书制学士后唐同光中置此官以赵凤为之三接见而三易称宋真宗一日顾左右宣苏易简来入对讫还未及院上又曰学士来再对方回及院又传圣语宣承㫖来眷注之厚古未有也改殿前承㫖旧官名有殿前承㫖内臣下列之称及苏易简拜学士承㫖太宗以名称混杂改殿前承㫖为三班奉职扑凸竒宋白和苏易简诗曰劳君赠我古风诗逋翁所谓扑凸竒七盛李昉玉堂赐宴诗后序云今日之盛其事有七新除赐衣带鞍马十月朔锦袍特定草麻例物改赐内库法酒俸给钱见给亲事官随从就院勅设凡七盛事足趾复生孟景休至孝大寒葬亲足趾皆堕弟景伟无乳哺公亲乳之累日乳自下足趾复生生祠而醉朱去泰知海运吏人立生祠后奏事忽醉上问之云臣不饮酒当是州人飨臣使覆视果然高逸贺知章时谓高逸新罗师萧颖士有盛名新罗使者请为师含像亭开元中张説等十七人竝写真含像亭御制賛刘冯事始诗三字至八字皆自毛诗三字若鼔渊渊醉言归之类四字若关关雎鸠在河之洲之类五字若谁谓雀无角何以穿我屋之类六字若俟我于庭乎而充耳以青乎而之类七字若交交黄鸟止于棘之类八字若节南山云我不敢傚我友自逸之类曲张续长世本曰挥作弓牟夷作矢皆黄帝臣弓之神名曲张矢之神名续长斋戒六丁春秋合诚图曰黄帝请问太一长生之道太一曰斋戒六丁可功成注云丁取丁宁戒戒慎也神鱼子英祠列仙传子英者舒乡捕鱼得赤鲤爱其色养之经年长丈余角翼皆具子英乗之飞昇而去后归亦乗此赤鲤人为立祠焉童子郎续汉书曰秦征公卿子为诸生有志操者录之号童子郎黄帝六相管子黄帝得六相而天地理风后明天道太常审地理苍龙辨东方祝融辨南方大封辨西方后土辨北方谓之黄帝六相崇𤣥馆学士唐明皇置崇𤣥馆命生徒习道德经庄列文字以门下侍郎陈希烈兼崇𤣥馆大学士检校两京宫观又别置道学𨽻崇𤣥馆课试如明经谓之道举曳白天寳中御史中丞张倚男奭判入高等为人所诉明皇于勤政楼亲临覆试终日不能措一词谓之曳白中书通事舍人魏置通事郎掌诰命晋置中书通事舍人北齐改为中书舍人隋号内史舍人唐初因之龙朔中改为西台舍人光宅中改为凤阁舍人开元中改为紫微舍人复为中书舍人四匦唐天后垂拱二年置匦四枚共为一室以铜铸四面各依方色东曰延思有以养人劝农之事及赋颂求官爵者投之南曰招谏有言时政得失及直言正谏者投之西曰伸寃有披陈屈抑者投之北曰通𤣥象非常灾变及隐秘者投之天寳中以匦音同鬼改为献纳使后又改知匦使掌其四匦门状古者削竹木以书姓名故谓之刺后以纸书谓之名纸至唐时李德裕为相贵盛人务加礼每通谒改具衔起居谓之门状苾蒭尊胜经号僧曰苾蒭比物本草有五义一生不背日二冬夏常青三体性柔软四香气逺胜五引蔓傍布为佛之徒弟理亦宜然故以为之名也僧爵秩后魏太祖以沙门法果为辅国宜城子累加忠信侯卒后赠老寿将军胡灵公隋文以沙门彦琮为翻经馆学士甚宠解脱履单底曰履重底曰舄永嘉中为伏鸠头凤头履梁武帝以丝为之曰解脱履羃䍦唐初以隋制宫人乘马着羃䍦虽为夷服而全障蔽永徽后帷帽施裙渐成为浅露天后朝帷帽大行羃䍦遂废拜帛代香缨古者妇始见舅姑持香缨以拜五色采为之隋牛𢎞议以素绢八尺中擗名曰拜帛以代香缨卷白波古有酒令名卷白波起于东汉初擒白波贼如席卷故酒席言之以快人意耳偏提酌酒器元和间谓之注子后仇士良恶其名同郑注乃去其柄安系名曰偏提白肥修瘠贞元中穆宁为刺史其子列侍方食熊白及鹿脩乃曰白肥脩瘠相资为宜即以白裹脩而进因以杂白为名虎幄云幕説文在上曰幕在傍曰帷女娲作云幕卫侯谓之虎幄幄亦帷帐之类博陆声诺曰博陆采名也六只骰子皆六传竒感甄赋萧旷遇神自云汉甄后慕陈思王为文帝幽死后遇王于洛川王为感赋改曰洛神绛雪丹薛昭遇仙女一曰张云容一曰萧凤台一曰刘翘翘得绛雪丹度世松醪春郑德邻居江上遇一卖菱叟每以佳酒松醪春饮之郑尝悦一大商之女舟泊岸下数调谑之一日舟覆女溺死叟乃水府君活其女以送郑鬻唐韵文萧遇呉綵鸾遂妻之文甚贫呉写孙愐唐韵一部运笔如飞鬻五缗回鴈使者元彻栁实遇水仙既别约曰有信可託回鴈使者后于回鴈峯下得使者庙手语崔生谒一品问疾其侍婢与之手语槐王江叟夜宿阌乡盘豆馆中古槐下闻有神来唿槐王槐应之也蓝桥神仙窟裴航遇云翘夫人刘仙君之妻也因作诗託其侍婢袅烟以达意夫人荅诗云一饮琼浆百感生𤣥霜捣尽见云英蓝桥便是神仙窟何必﨑岖上玉京后航过蓝桥乞浆于居人再过之夫人云有妹云英可以为配乃出一刀圭药云须得玉杵玉臼能碎此药则云英可得航果得之乃聘云英焉红绡大厯中有崔生者其父遣省一品疾既见一品侍婢三人皆絶色生退一品令红绡者送之生回视红绡乃立三指又三反掌指胷前小镜云记取生归大感而莫晓其意家有崑崙奴侠士也生告之乃曰彼有十院三指必第三院也三反掌十五数也指镜言月圆夜也然一品宅重墙复屋且有勐犬噬人惟老奴能徃至夜奴以青绢为衣挟大铁椎以入未旦杀犬负红绡以遗生其奴名磨勒金钗玉龟明皇念杨妃令方士杨什伍求之至蓬莱顶高宫西庑上元女仙张太真者即贵妃谓什伍曰我上帝侍女𨽻上元宫圣上太阳朱宫真人偶以宿缘为侍卫尔乃取开元中所赐金钗钿盒各半玉龟子为信什伍以进上为潸然赐号通幽百花桥元彻栁实渡海风吹船抵孤岛遇玉虚尊师与南冥夫人㑹之二人告求归路夫人曰有百花桥可行俄有长桥上有异花二人乗之遂登岸鲍姑艾崔炜常救一老妪妪曰吾善炙赘疣今有越井岗艾奉赠后炜堕井一蛇载往皇帝庙四女子求鲍姑艾炜不晓女曰即前妪鲍倩女葛洪妻也蛇即龙安期生尝跨之游玉京号玉京子颔有疣因为炙之皇帝庙即尉佗庙是也红拂妓李靖微时见杨素白事有红拂妓目靖久之其夜来奔曰我杨家红拂妓也閲天下人多矣未有如公者松萝愿托故来奔耳龙膏金刚仙于潭畔振钖作法水即涸以瓶置泥中一鳅跃入曰此龙也吾将至海门以药煮为膏以涂足则渡海中若坦途也寿倒三松女仙上元夫人降封陟陟不顾夫人曰我能令君寿倒三松千秋栢子陶太白陟芙蓉峯遇毛女毛发翠润曰我秦宫人饵松脂栢子如此乃以万歳松脂千秋栢子分遗陶太白也斑特斑寅甯茵山居夜有二人来访一称桃林处士斑特一称南山将军斑寅相与论难久之乃去明日见牛虎迹耳甘泽谣花月之妖武三思妓素娥有殊色狄梁公访三思请出之忽失所在于壁隙间闻兰麝芬馥附耳而听则娥在焉细语曰某乃花月之妖上帝遣奉公言笑梁公时之正人某不敢见愿公勉事梁公勿萌他志也三舟陶岘彭泽之后自制三舟一舟自乗一舟载客一舟具酒馔懒残衡岳寺有僧执役性懒而食残号懒残李泌常异之一日徃见正拨火出芋啗之取其半以授泌曰勿多言领取十年宰相圆泽李源与僧圆泽为忘形之友同至三崃次南圃见一孕妇圆泽曰此是某託生之所与源相别约后十二年杭州相见是夕果卒而妇人生一子源如期至杭州访之至天竺寺忽闻牧童菱髻歌竹枝隔溪唿源乃圆泽也歌曰三生石上旧精魂赏月吟风不要论惭愧情人逺相访此身虽异性常存歌毕翻然而去红线唐潞帅薛嵩有妓曰红线当至德之后两河未宁田承嗣有异图欲併潞州募武勇超絶者三千人号外宅男嵩闻以为忧每咄咄独语红线因侍问之嵩具告红线曰此易尔某愿到彼观其形势初夜首途三更可还出户忽不见未晓果复来取承嗣寝所金盒来嵩遣使持送盒诣承嗣书曰有客从彼来云自元帅头边得此金盒承嗣大惧散外宅男河北遂宁许云封验笛乐工许云封善笛自云学于外祖李謩韦应物守任城见之示以家藏古笛云天寳中得于李供奉者云封熟视曰此非外祖所吹笛也公问何以验之云封言取竹之法以今年七月望前生者明年七月望前伐过期则音窒不及期则音浮浮者外泽中干受气不全则其竹夭此笛竹之夭者遇至音必破令试吹之云封举笛吹六州遍一叠未尽笛忽中裂公叹异之乘异记安第三等眼陶谷少时梦为吏追去云奉符换眼吏附谷耳求钱安第一等眼谷不应又安第二等眼又不应吏曰只得第三等眼矣既觉眼睛深碧色后遇善相道士陈紫阳相谷曰一双鬼眼固当清贵然不至大位也论雌雄龙刘洞彻善画龙一日有夫妇二人造门观画因谓刘曰龙有雌雄其状不同雄者角浪凹峭目深鼻豁鬐尖鳞宻上壮下杀朱火烨烨雌者角靡浪平目肆鼻直鬐圆鳞薄尾壮于腹刘不能平作色问何以名之其人曰身乃龙也请公观之遂化作双龙而去沈彬石墓郎官沈彬既葬掘地得石墓中有石莲花灯三碗无他物傍有铭云开成一年开虽开即不埋漆灯犹不㸃留待沈彬来因就葬之化鹤丹许遨有幻术每为人烧丹必厚取其资云市药造炉使其人自守而候之每烧四十九日将成必有犬逐猫触其炉破双鹤飞去屡如此时人唿为化鹤丹青琐高议御爱桧亳州太清宫以真宗将幸宫殿有老桧南枝碍檐将加斤斧一夕大风雷比晓桧枝已转而北矣真宗甚爱之因谓之御爱桧丛乡富郑公于徐州葬遗骸为一大塜曰丛塜后有人过徐夜迷失道入一邨落居民甚衆问之曰此名丛乡富公所建乃其塜也紫府真人韩魏公崑台真人富郑公地羊高言避罪附海舟之大食国国有羊生于地羊将出以墙围之羊出而脐连地必唿噪以惊之脐乃断一捻红骊山牡丹最佳者号杨家红一株盛开杨妃因㸔于花间捻之次年花开果有指痕因谓之一捻红又制一捻红曲焉锦里油西蜀有尼造补鬓香油本州贡之宫中谓之锦里油幸蜀之䜟也巨鼋冠玉钗赵后梦汉帝曰昭仪以累杀吾子罚为巨鼋居北海之隂后大月氐王猎海上见巨鼋首冠玉钗神清之洞欧阳修为西京推官游嵩山见巨崖之上苔藓成文曰神清之洞同游皆不见红叶媒唐于祐尝于御沟得红叶上有诗云殷勤谢红叶好去到人间祐复题一聨投之后祐因娶宫女韩氏暇日閲此取视之乃韩所题而祐所题叶韩得之韩为一絶有须知红叶是良媒之语玉乳梨金槌枣牙様枣半斤李皆炀帝苑中所植也醉妃红牡丹同上解生炀帝时有献巨鲤者帝问渔者何姓曰姓解乃丹书解生二字于额纵之池中后见此鱼益大出于波间解字已不完唯存角字帝恶之欲射而鱼遂没竭池捜之不获乃唐受命之兆也朱浚元有人得朱蛇放之后来致谢称进士朱浚元云姬朱浚元所遗之姬于试闱探得试题遂及第周厚德梁祖梦天下城隍土地神来视其谒云周厚德过湖三升米巢湖间舟人语曰过湖三升米不过三石米言顺善之人过湖甚速而有负于神者百倍不可过也枕龙卧凤地理家云葬地欲得枕龙卧凤来山去水锦羽儿有人夜来一彩禽触马首翌日遇鬼乃庄宗时女乐笛部头云已遣锦羽儿相邀谈苑一佛出世太宗尤重内外制之任尝谓近侍曰词臣之选古今所重朕闻朝廷命一舎人六亲相贺谚曰一佛出世岂容易哉六朝旧本雍熙中太宗以九经多譌谬俾加刋校而史官有宋臧荣绪梁岑之敬等所校左传诸引以为证祭酒孔维上言其本来自南朝不足援据而杜检引贞观四年勅以经借舛讹盖由刘石之季学士率多南迁中国经术寖微今后并以六朝旧本为证维遂无以对金石屯㑹周世宗时王溥荐向拱平凤翔又荐守京兆拱临行问溥所欲溥曰长安石刻悉欲得之拱购至三千本以献溥命分录为琬琰集百卷未成而卒拱之求碑遍及邨落民以为患多潜毁之亦金石之屯㑹也笼罩李沆作相见客寡言或问之曰茍屈意妄言是谓笼罩仆未能也每言居相位无他补唯中外所陈利害一切罢之少以报国耳灰钉徐锴欲注李商隐樊南集悉知其用事有代王茂元檄刘稹书云丧贝跻陵飞走之期既絶投戈散地灰钉之望斯穷独恨不知灰钉事乃后汉杜笃论都赋燔康居灰珍竒椎鸣镝钉鹿蠡商隐之雕锼也如此破瓜年吕洞賔尝谒张洎自言吕渭之后四子温恭谦让让终海州刺史洞賔乃海州裔赠洎诗云功成当在破𤓰年而洎以六十四卒破瓜盖二八是其证也獭祭鱼李商隐为文多检閲书册左右鳞次人戏谓獭祭鱼肆赦用金鸡杜镐言肆赦立金鸡宋孝王尝问司马膺之对以海中星占云天鸡星动为有赦此説非也西方主兑兑为泽而鸡者巽之神巽主号令合是二仪取象掲竿以示衆焉肆赦故立金鸡三多学者当取三多㸔读多持论多着述多三多之中持论尤难为文须辞理相称不然同乎按检不足取也葑田二浙湖上菱葑相结积久厚至尺余润沃可种蔬稻裁割成段可以水中牵引徃来土人谓之葑田畬田江南人多畬田先纵火谓之熂炉俟经雨下种厯三岁土脉竭不可种复生草木宋西阳王子尚云山湖之俗熂山封水以种名疁田即谓此也尔雅田一岁曰葘田二岁曰新田三歳曰畬田凡三岁不可复种故名畬眠儿歌内翰所作文字名目至广唐学士撰宫中眠儿歌即是今之剃胎头文也五禽为客李昉以司空致仕所居有园林畜五禽皆以客名之谓白鷼曰闲客鹭鸶曰雪客鹤曰仙客孔雀曰南客鹦鹉曰陇客辘轳体唱和聨句之起其来久矣自舜作歌臯陶赓载及栢梁聨句至唐始盛元稹作春深题二十篇并用家花车斜四字为韵刘白和之亦同令狐楚所和诗多次韵始于此凡聨句两句或四句亦一对用之或只一句出一句对者谓之辘轳体耳擫押钩格抵唐陆希声得书法凡六字擫押钩格抵又云用笔双钩则㸃遒劲谓之拨镫法言此法传自二王陆以授沙门𧦬光光入长安为翰林供奉希声以诗寄之曰笔下龙蛇似有神天池云雨化逡巡寄言昔日不龟手应念江头洴澼人𧦬光因荐陆江南李主亦得此法书絶劲又増导送二字黒牡丹刘训京师富人梁氏开国尝假贷以给军京师春游以观牡丹为贵而刘氏邀客赏花乃系水牛数百头在前曰此刘家黑牡丹也时牛极贵一头牛不下一百千也造五凤楼手韩浦弟洎皆有学浦善声律洎能古文洎曰五兄为文譬如绳枢草舍聊庇风雨予是造五凤楼手浦闻之因赠洎蜀牋为语曰十様蛮牋出益州寄来新自浣溪头绳枢草舍浑无用助尔添修五凤楼洎大惭焉春明退朝录读文选悟养生任惠恭布晚年康强或问养生术公曰读文选有所悟所谓石韫玉以山辉水含珠而川媚是也压角舍人院知制诰上事必设紫褥于庭面北拜㕔阁长立褥之东北隅谓之压角宋宣宪作掖垣丛语而不载其事按唐惟裴延裕贞陵遗事云舍人上事知印宰相当压角其礼为旧矣子为舍人邵兴宗入院邵不疑为阁长遂压角时议美之南宫舍人唐旧説礼部郎中掌省中文翰谓之南宫舍人百日内须知制诰又谓员外郎为瑞锦窠员外郎㕔前有大石诸州送到废印皆于石上破之又图写祥瑞亦员外郎㕔所掌令狐诗云移石几回敲废印开箱何处送新图今废印宜依故事碎之宫人斜唐内人墓谓之宫人斜四仲遣使祭之见唐人文集冬冬鼓京师街衢置鼓于小楼以警昏晓太宗时张洎制坊各列牌于楼上按唐马周建议置冬冬鼓刘禹钖云鸡人一唱鼔冬冬是也今不闻鼔声金吾之职久废上元然灯上元然灯或云沿汉祠太一自昏至昼故事梁简文帝有列灯陈后主有光壁殿遥咏山灯诗明皇先天中东都设灯文宗开成中建然灯迎太后则是唐以前岁不常设太宗时三元不禁夜上元御干元门中元下元东华后罢中下元而上元游观特为繁盛孤山误为姑宋景文言大小孤山孤独字也有庙江壖乃为妇人葢误以孤为姑龙图陈简夫留诗曰山称孤独字庙塑女郎形过客须知误行人但乞灵草底检凡公文中书谓之草枢密院谓之底三司谓之检秘府有梁朝宣底三卷即正明中崇正院书也过马㕔北都使宅旧有过马㕔按唐韩渥诗云外使进鹰初得试中官过马不教嘶注云上乘马中官驭以进谓之过马既乗之乃蹀躞嘶鸣也唐藩镇僣礼以名其㕔重戴国朝两省尚书省郎官竝出入重戴国初两制亦然王黄州罢内翰知滁州谢表云臣头有重戴身被朝章是也后自祥符间两制竝彻去非故事也葛将军仁宗尝梦至大泽中迷错失道左右侍卫皆不见忽自天际有旌幡乘云下以乘奉帝帝问何人曰葛将军也送帝还宫乃寤因令寻其名称云道笈中奏章图云天门有三人守卫一人云葛将军掌旌遂诏图其象令宫观供事之张安道説此霈宥有三国朝之制凡霈宥有三曰大赦曰曲赦曰德音宋元宪云德音非可名制书乃臣下奉行制书之名天子自谓德音非也唐常衮集赦令一门总谓之徳音葢得之矣聒帐太宗尝谓侍臣曰后唐庄宗湛饮以郑声与胡部合奏谓之聒帐自昏达旦不息半酣之后置畎酒箆沈醉射弓招箭者以物击银器声言中的与俳优结十兄弟每畧与近臣议事必传语伶人叙相见迟晚之由此数事不见书传询故老得之诏勅用黄纸唐日厯上元三年闰三月戊子勅云制勅施行既为永式皆用白纸多有蠧虫自今尚书省颁下诸司及诸下县竝用黄纸书之归田录文中虎谢希深初以启事谒杨文公亿有云曳铃其空上念无君子者解组不顾公其如苍生何大年书此四句于扇上每语人曰此文中虎因此知名也卖油翁论射陈康肃尧咨善射一日射于郊外有卖油翁过而视之公问曰吾射如何公曰手熟尔公怒曰汝能射乎翁曰不能以酌油知之乃取一葫芦以钱覆其口初注之如线入钱孔注毕而钱四边不湿曰此若甚难然亦无他但要手熟尔紫宸非人臣之称丁度罢政除紫宸殿学士议者谓人臣不可加此名乃改为观文观文亦炀帝殿名理宜避之当时不知耳江南勾当回曹武惠王彬既平江南回诣合门求见其榜子云奉勅江南勾当公事回其谦恭如此学士着姓学士札子不着姓但云学士臣某自盛度丁度同在翰苑遂着姓以别之遂为例四色官唐制三卫有司戈司阶执干执㦸谓之四色官令正衙放朝惟金吾一人每日喝不坐谓之四色官可笑笑得面似鞾皮三司举辟库务官而权贵请託甚重田元均寛厚长者在三司深厌于请而不拒人皆强笑以遣之尝曰作三司使数年笑得面似鞾皮薄持薄夜饮食古今不同名汤饼唐人谓之不托今俗唿馎饦晋束晢饼赋有馒头薄持起溲牢九之号惟馒头今存余不晓荀氏谓薄夜亦不晓之叶子格叶子格自唐中世有之唐人藏书多作轴卷其后有叶子其制似金册子以便检骰子格亦以叶子写之因以为名杨大年其门人仲简郑戬亦能之也鹤格大年取叶子格名红鹤皂鹤者别演为鹤格今亦无人晓者翡翠屑金翡翠如琉璃碧为杯罂金磨之则如砚磨墨又云人气粉犀将犀角为小块薄纸裹于怀中煖彻急投臼中捣之即如粉矣金坡遗事一堆灰句张洎文章清赡在江南日将命入贡还作十诗以訾诋京师有风物一堆灰句苏易简得其亲书洎归朝为学士与易简同院争宠不相下易简语同列曰清河更相矛盾将灰堆之诗进呈洎闻为屈灵鹊翰苑有双鹊常栖于玉堂后海棠树驯熟不畏人每鸣噪即有大诏令鼌逈诗曰灵鹊心惊喜钱思公亦有诗云灵鹊先依玉树栖谓此也谈助不语先生牛羊日厯以白居易六帖为不语先生太牢笔少牢口京师语曰太牢笔少牢口南北东何处走太牢牛僧孺少牢杨虞卿也花蕧戴凯之竹谱云竹将枯花蕧乃县注云竹生花实其年必枯蕧实也音福笼钟谱云笼钟之美爰自崑崙笼钟竹名也黄帝使伶伦伐之以作乐一节为船云丘帝竹一节为船扶老笻竹可杖磥砢不凡谓之扶老竹子张华神异经云竹子乃笋也八月春竹根曰鞭賛宁竹谱云鞭多西南行故谓之东家种竹西家理地以鞭行时八月为春三月为秋凡百谷皆以始生为春成熟为秋也煮箦陆云笑林云汉人适呉呉人设笋问何物也曰竹也归煮其箦不熟曰呉人欺我哉炙面女昭君邨生女皆炙其面白居易诗云至今邨女面烧灼成斑痕天河生唐巢县令杨晔膳夫经以芋头为天河生丽情集浣沙桂子霍小玉侍儿之名遗策郎郑生过李妓宅见娃徘徊不能去诈遗䇿以驻马后访之婢唿曰前遗策郎来也卷中人唐裴敬中为察官奉使蒲中与崔徽相从敬中回徽以不得从为恨久之成疾自写其真以寄裴曰崔徽一旦不如卷中人矣寄泪灼灼锦城官妓御史裴质与之善裴召还灼灼每遣人以软红绢聚红泪为寄环者还也崔莺寄张生信有玉指环云环者还也燕子楼集盼盼徐之名倡张建封纳之于燕子楼张卒盼盼思之问者輙答以诗得三百篇名燕子楼集秋云罗帕贾知微曽城夫人杜兰香既别赠贾秋云罗帕裹丹五十粒云此罗是玉女缫玉蚕茧以织成沈翘翘文宗时宫人有白玉方响以犀为椎以紫檀为架后出宫归秦氏秦出翘制曲以寄之名曰忆秦郎非烟咸通中武公妓也善击瓯其邻赵象窥见因门媪以玉叶牋题诗寄之非烟以连蝉锦香囊并碧茗牋赠象以通其意薛琼琼开元中第一筝手中官杨羔潜待崔懐寳饮以薰肌酒曰此常春草所造羔令崔作词方得见琼琼崔曰平生无所愿愿作乐中筝近得佳人纎手子砑罗裙上放娇声便死也为荣栁枝孃洛中里孃也闻诵义山燕台诗乃折栁结带赠义山乞诗香儿元载妓薛瑶英㓜以香杂饮食啖之长而肌香绀珠集卷十一绀珠集卷十二钦定四库全书绀珠集卷十二宋朱胜非撰摭遗乌衣国唐王谢航海为风飘至一洲见一翁曰此吾主人郎延至其家以女妻之问其国名曰乌衣国将归赠飞云轩洒以羽毛池水乘之至其家见梁上双燕顾语乃悟游燕子国也头颅可知陶𢎞景与从兄书云昔仕宦期四十左右作尚书郎即投簪高迈令三十六方作奉朝请头颅可知不如早去题诗得水仙桂阳王㑹客分题作诗𢎞景探题得水仙日窟月阿东卷日窟西骈月阿𢎞景赋词蓬莱都水夕见定箓府丞来日欲以公代蓬莱都水使者洞微志鸡窠中九代祖太平兴国中李守中为承㫖奉使南方过海至琼州界道逢一翁自称杨遐举守中诣其居见其父曰叔连年一百二十又见其祖曰宋卿年一百九十五语次其梁上鸡窠中有一小儿出头下眎卿曰此九代祖也不语不食不知其年朔望取下子孙列拜而已天麦毒显德中齐州有人病狂每歌曰踏阳春人间二月雨和尘阳春踏尽秋风起肠断人间白发人又歌曰五灵华盖晚玲珑天府由来汝腑中惆怅此情言不尽一丸萝卜火吾宫后遇道士作法治之乃云梦中见一红衣小女引入宫殿皆多红名曰紫州小姑令歌道士曰此正犯天麦毒女即心神小姑脾神也按医经萝卜治面毒故云火吾宫即以药并萝卜食遂愈燕奴有术士于腕间出弹子一丸皆五色叱令变即化双燕飞腾名燕奴又令变化二小剑交击须臾复为丸入腕中卢绛梦曲卢绛梦白衣女子以甘蔗两盘遗绛绛食其一女子曰若食尽终享富贵乃歌菩萨蛮曲云玉京人去秋萧索画檐鹊起梧桐落歌枕悄无言月和清梦圆背灯惟暗泣甚处砧声急眉黛逺山攅芭蕉生暮寒绛问何人曰姓白后当于固子陂相见绛后为江南李主将被诛于固子陂其行刑者乃果白姓也石押衙汴都之南百余里有周令公墓前一石人作怪人或遇之称鲁校书石押衙勃贺僧便聪游五台将还京师有老僧託以书其上题云东京城北寻勃贺分付僧窃启封视之云度衆生毕早来茍更强住却恐造业复封之至京寻访不见其人一日于五丈河侧见一小儿逐一大猪名勃贺屠者赵氏子能引羣猪令不乱遂爱婆荷故以名僧试唿其名以书投之猪遽食其书人立而化僧径之五台访其老僧亦化去矣吕口虞部郎中周仁约监永丰仓有通谒者曰进士吕口及见之如十许歳小儿出一启为贽仁约讃之有云庄周之壑已空孔绪之车何适仁约问孔绪之车出何书乃厉声唿仁约父祖名讳仁约叱之遂化为大鼠入仓去妙花有郑超维者洛人赴官西蜀道遇田㕘军与俱行田多声妓临别以一人赠郑名妙花甚美丽郑罢官赴调京师复见田㕘军者问妙花且云居西蜀郑后归里妙花告别曰某非人乃狐耳问田㕘军者亦狐也将复问田君郑送郊外化为狐而去矣败土色卢多逊未第时面极墨有相者告曰此名败土色贵即明润复来必灾后厯贵仕面色甚莹将败前数日忽暗黒如故鸦㹠有人善食野物採鸦雏之未毛者以油涂之复置巢中至大不毛取食之号鸦㹠后其妻产一物正如其形状也青箱杂记金樱蜂糖浙人以钱镠之故唿石榴为金樱江淮以杨行密之故唿蜜为蜂糖野马黄羊杜祁公诗云双凫乘雁常深愧野马黄羊亦过忧人不知下句事乃唐张説传云吾肉非黄羊必不畏其食血非野马必不畏其刺用此事也津步岭南谓水津为步韩退之罗池庙碑云歩有新船是也市虚又谓市为虚子厚诗云绿荷包饭趂虚人是也又有痰市间一日集如痰疟然吞印刘滋未第时梦人携印满篮呑之至十四枚止见印累累出于腹上后登科厯十四任五相一渔翁王禹偁精于四六有同在翰林而大拜者王有启贺之云五神山上曽陪鹤驾之游六学士中独有渔翁之叹葢有白乐天诗云元和六学士五相一渔翁囝哀闽闽人谓子为囝谓父为郎罢唐多取闽奴为宦者顾况有囝哀闽一篇云囝生闽方囝吏得之乃絶其阳为臧为获致金满屋又有囝别郎罢郎罢别囝之语以讽谏碑隂八字义县有汉太尉许馘碑久磨灭许氏诸孙再刻之或题八字刻于碑隂曰谈马砺毕王田数七人莫能晓徐铉父延休一见则解曰谈马即言午许字也砺毕石碑王田即千里重字也数七即六一立字也许碑重立字也繁台天清寺台本汉梁孝王鼓吹台朱梁高祖尝閲武于此因改为讲武台其后有繁氏居侧又号繁台苏台苏有姑苏台故曰苏台相有铜雀台故曰相台滑有测景台故亦曰滑台腰黄本朝知制诰待制止服皂鞓犀带迁直学士始横金燕公肃为待制十年不迁遂作陈情诗曰鬓边今日白腰下几时黄不久果迁也先公谈录照袋以乌纱为之四方有盖并举中贮纸笔等五代时人多用之问三事李昉为相每见客必问三事民间有何疾苦为政有何术业时政有何缺失有可采者即日上闻麤官唐之盛时内重外轻任方面者目为麤材燕公愧无通材供国麤使薛能谢人惠茶诗云麤官乞与真抛却赖有诗情合得尝之句窦氏五龙谏议大夫致仕窦禹钧有子五人仪俨侃偁僖俱以进士及第俱厯显仕俱着清望仪俨尤擅文名于时冯道赠诗云燕山窦十郎教子有义方灵椿一株老丹桂五枝芳故号曰窦氏五龙谏议谓之坡唐谏议大夫班在给舎上一迁为给事又迁为舍人有自它官为谏议者班给舎上班中戏语饶陟上坡却须下坡言迁给舎却在下也尚书里行旧语太常不是卿秘书不是监以其职品清重不与他卿监等李为翰林长以病求大蓬之拜又太常卿在六曹尚书丞郎同幕次谓之尚书里行倦游录瓜虀韩龙图贽山东人喜食瓜虀能论品第赵悦道戏之曰欧阳永叔撰花谱蔡君谟撰茘枝谱请公撰瓜虀谱候柱窠脉孔嗣宗自言善候柱窠脉布指其上即知虚实家鹿岭南人食䑕谓之家鹿陈希夷戒真宗召陈抟至阙下士大夫多谒见求其言告之曰爱好之所无久恋得意之所无再徃如此而已山蓣山药按本草名薯蓣唐代宗名豫改下一字为药本朝英庙讳上一字改为山今合谓之山蓣善谑驿襄州南有驿名善却葢唐之善谑驿乃淳于髠放鹄处也栁子厚集和刘梦得善谑驿奠淳于髠先生是也资暇集行李左传云行李之往来注云行李使人也今人以装为行李非也正当作行使籀文使字作字疑讹为李字药栏今园亭中有云药栏者栏与药是一事非花药之栏也按宣帝诏曰池药未御幸者假与贫民苏林注云以竹为绳相接连绵为禁药使人不得往来耳星货铺市肆以筐筥等鳞次其物以鬻者曰星货铺言罗列繁密如星今唿为星火铺非也蹙戎今人以奕局取一道人以五棋子谓之蹙融非也当谓之蹙戎此戏生于黄帝蹙鞠意在军戎又庾元规着座右方所言蹙戎是也梦谿笔谭视草台学士院玉堂太宗尝幸今惟学士上曰许正坐它日则不故事堂中设视草台草制则具衣冠坐其上今废之矣然牕玉堂东承㫖阁子牕上有火然处太宗尝夜幸苏易简为承㫖已寝遽起无灯宫嫔自牕引烛照俾具衣冠蛾眉班唐制两省供奉官东西对立谓之蛾眉班槐㕔学士院第三㕔阁子前有一大槐号槐㕔旧传居此阁者多入相今入院者争据此㕔校书官称学士开元集贤院故事校书官称学士今三馆皆称学士葢开元故事也一麾今谓守郡曰建麾盖用颜延之与阮始平咸诗云累荐不入官一麾乃出守此皆指麾之麾自杜牧云欲把一麾江海去后人承误用之也马尾胡琴括为西边凯歌云马尾胡琴随汉车曲中犹自怨单于曼卿豪饮曼卿与刘潜为酒友每露顶着械而坐谓之囚饮饮于木杪谓之巢饮以藁席束之引首出饮饮已复缩之谓之鼈饮夜置酒空室中谓之徒饮匿于四旁一人时出饮饮已复匿谓之鬼饮后为海州通判于公舎后营一庵名曰扪虱庵鸡跖集玉虎鸣河图谓雷声雨虎关山图霍山有雨虎如雨则出银湾许洞诗谓银河玉女披衣王采安居记萍乡有玉女岗天将雨则出五色云人谓玉女披衣天乳星列星图曰天乳明则甘露降参旗井钺博奕作参旗井钺十二军号神浆卢思道谓雨曰神浆可挹八穗书韦续云神农因嘉禾作八穗书银浦李贺诗谓天河孤云两角兴元南有路通巴州极高险谓之两角谚曰孤云两角去天一握因谓此尔去天尺五韦曲鄠杜近长安谚云城南韦杜去天尺五浮玉堂太湖记云湖是仙人浮玉北堂鳞屋楚词注河伯以鱼鳞为屋平泉石李卫公诗序曰后世以平泉一石一花移放他处者非李氏子孙交鱼符唐宫殿门给交鱼符金杯玉椀桑道茂谓公卿宅曰永宁坊是金杯破可重制安邑里是玉椀一破不复全矣绿莎㕔河中府旧有绿莎㕔王元之送人诗云绿莎㕔事旧鸣蛩甲乙丙丁名乐天作牛竒章石记曰公嗜石以甲乙丙丁为品太湖为上罗浮次之天竺又次之余为下拒风冠南齐永明中高丽使至冠拒风冠曰古弁之遗象钩络带呉录云革带是也五两北堂书抄候风之羽楚人曰五两妓衣梁夏侯亶妓妾客至令隔帘作乐后以帘为妓衣耳缥瓦刘陶诗云缥碧以为瓦婪尾酒最后饮酒也太平广记虎部申屠证事莼龟酉阳杂俎莼根甚美名莼龟玉笋门生李相知举门生多清秀谓之玉笋门生名在月中㑹稽先贤传阚泽年十三梦姓名炳然在月中云蓝纸段成式与温庭筠诗序云予在九江造云蓝纸辄送五十板诗云三十六鳞充使时数番犹得裹相思雌甲辰裴晋公有遗以槐瘿者郎中庾威在坐见之曰此是雌树生公问郎中年甲对曰与君同是甲辰公笑曰郎中乃是雌甲辰也鍊雪丹二仪录萧史造鍊雪丹与弄玉涂之即今之水银粉是也返䰟榆十洲记以玉釡煮返䰟榆天子南库市舶录金山珠海天子之南库戚闬宋太子妃哀册飞芳戚闬万日坟杜牧作韦温墓志云温疡生于首谓其壻曰予官校书日梦黄衣撮去道逢人告曰彼坟至大功须万日遂寤今万日矣翌日果不救矣呵叱木偶王弼注易刻木为郑𤣥象见其所误辄呵叱之毫锥元白应制用细笔名毫锥作诗云策目穿如札毫锋鋭似锥此地十倍沈约郊居宅成刘杳賛之约报曰惠以二賛词采妍富便觉此地十倍饮墨北齐策秀才有冒滥者饮墨一升尤伯纸萧子良与王僧䖍书尤伯之纸妍妙辉光仲将之墨一㸃如漆尤伯人之名也山庭月角论语象颜渊山庭月角蟹朝魁陆龟蒙蟹志云江东稻初熟蟹率执一穗早夜指江而行名蟹朝魁渔人以萧苇承统取之名蟹断狮子骢隋文时大宛献马号狮子骢隋末不知所在后唐文皇得于麫硙间皮骨悉穿食以钟乳生五驹皆神骏三眠栁李义山赋注云汉苑有人形栁三眠三起旌节花唐王处回家居有道士以花种遗云此仙家旌节花也后处回厯三镇焉瓜葵三辈齐民要术瓜早晚及中三辈又葵稻更生歳终得三軰小门下通典谓给事中宦海仙传拾遗有道士谓颜真卿竒骨可度世不宜沈名宦海象耕鸟耘陆龟蒙曰耕欲深如象之履耘欲疾如鸟之啄他説舜之神怪皆非也法书苑鹤头蚊脚二书皆汉诏板所用各象形葬玉埋香玉溪编事王蜀时秦州节度使王承俭筑城获瓦棺中有石刻曰隋开皇二年渭州刺史张崇妻王氏铭文有深深葬玉郁郁埋香之语也笔虎窦泉谓李阳氷篆屈玉垂金泉又有作小篆賛曰丞相斯法神虑清深钗头屈玉鼎足垂金李阳氷书阳氷李大夫书云某志在古篆于天地山川得方圆流峙之常于日月星辰得经纬昭回之度于云霞草木得霏布滋蔓之容于衣冠文物得揖逊周旋之体于眉目口鼻得喜怒惨舒之分于虫鱼鸟兽得屈伸飞动之理于骨角齿牙得拉摆咀嚼之势随手万变任心所成常痛孔壁遗文汲塜旧简年代浸逺谬误滋多蔡中郎以豊为丰李相府以柬为东使学者无据耳论右军书阳氷又与李嗣真书论王右军体云羲之每不同者以变难俦乐毅论太史箴体皆正直有忠臣烈士之象告誓文曹娥碑容皆惨悴有孝子之象逍遥篇孤鴈赋迹逺趣高有拔俗抱素之象画象賛洛神赋姿仪雅丽有矜庄严肃之象凡所挥染皆见义以成字以得意僧杰隋僧敬脱善作方丈大字号曰僧杰戈法逼真唐太宗学虞监𨽻书每难于戈法一日书遇戬字召世南补写其戈以示魏郑公曰仰窥圣作内戬字戈法逼真帝赏其鉴识伏灵芝唐李邕善书仍自刻多假立刻字人名如伏灵芝黄仙鹤之类是也章草杜操字伯度善草书章帝爱之诏令上表亦作草字谓之章草屋漏痕颜鲁公与怀素同学草书于乌兵曹或问曰张长史见公孙大娘舞剑器始得低昻回翔之状兵曹有之乎怀素以古钗脚对鲁公曰何如屋漏痕懐素抱鲁公唱贼复问师何所得曰观夏竒峯及壁折路常师之手画肚王昭宗云书翰由水墨积习虞七被中以手画肚脞説张红红大厯中才人张红红善歌婉凌华西王母见汉武帝左右侍女四人帝问其名氏曰董双成许飞琼婉凌华段安香令执乐渔童樵青张志和有奴曰渔童婢曰樵青或问其故曰奴使捧钓取纶芦中鼓枻婢使苏兰薪桂竹里煎茶骑上杯海东有姓刘人善作酒盛暑可寄千里人谓之骑上杯广陵散韩臯善琴尝谓广陵散有嵇生之寓意司马懿自诛曹爽逆节已萌王陵王彪毌丘俭诸葛诞皆以扬州都督有匡复之志皆为懿父子所杀叔夜以为扬州故广陵之地彼四人者魏之忠臣皆以散败是可哀耳尚陆陆元和长庆中尚陆陆善觱栗耳谱拍板无谱明皇令黄幡绰造谱乃画一大耳以进曰有耳可听乃不失节湘山野録鹤相丁晋公自称化鹤之裔以为印记时谓鹤相闲忙令真庙时日本国入贡求本国神光寺记舍人辞不工令学士张君房代之张退食多潜饮市楼掖垣求之不获大窘时种放以司谏归华山杨大年为闲忙令云世上何人最好闲司諌拂衣归华山世上何人最好忙紫微失却张君房撒园荽园荽即胡荽世传有布种时口诵䙝语则滋茂故士大夫以秽谈为撒园荽国老闲谈骰子选丁谓㕘政或率杨文公贺公曰骰子选耳何足道哉一条氷陈彭年在翰林兼数职皆文翰清秘之目人谓其衔曰一条氷真盐銕陈恕为三司使长于心计兴革利害太宗亲题殿柱云真盐銕陈恕鱼头公鲁宗道刚直人唿为鱼头公谓其骨鲠故也退思巖宗道为执政营一小室画山水朝退独坐谓之退思巖虽妻亦不许入聚血山真宗在朱邸时造一假山甚工置酒邀侍读官僚姚坦观之曰此用民力聚血山耳帝即删去以其壁写儒行玉堂闲话揖以肩揖人曰音巴讲反轻脱之态也随母范质言驴马随母月初生者在前中旬在傍下旬在后验之不差笙唤风有轻薄子令乐工吹笙曰不须度曲要汝唤风耳吉凶影响录元濬之韦丹未第时于洛阳桥见渔者得一鼋甚大丹心异之赎投于河后有元长史名濬之谒丹即其鼋也武后狱治平中黄靖国死见冥中数狱吏指一所曰此唐武后狱后恶至大方以大瓮贮万蝎螫之也酷吏奸臣皆有狱也幙府燕闲录来和天尊杨砺未第时梦人引升一殿有少年南面而坐引者曰此来和天尊真庙为襄阳王砺除记室入谒见帝貌如梦中所见者孙供奉昭宗播迁随驾伎艺只有一弄猴者其猴颇驯能随班起居昭宗赐以绯袍号孙供奉罗隐下第诗云如何买得胡孙弄一笑君王便着绯是也朱梁僣号取此猴亦令于殿下随班猴望陛见全忠径趋其所跳跃奋击遂令杀之唐臣愧此猴多矣上帝扇题杜诗盛文肃梦朝上帝殿上扇题诗云夜阑更秉烛相对如梦寐意谓天人诗乃记是杜诗尔揠蟫字误杜镐云唐韵䖍部有揠字经部有蟫字揠苗本以轧声讹作干遂入䖍部尔雅蟫白鱼以淫为音讹为泾字遂入经部盖韵中似此之类亦多故也万病丸律有不应为法家易为附丽谓之万病丸御史台试补一吏令断按引法乃写不应为从重问之乃曰中丞要重则上下添杂端要轻则旁边注也驱山铎渔人海濵得一铎击之声如霹雳问之博识云此始皇驱山铎也言行录将相科公为㕘政议以进登科择堂吏公曰我朝设此谓之将相科岂可屈以吏职议乃止槐连理沂公青人郊居门直大路夹以槐两行隔路连理是岁沂公生亦作相之祥耳绀珠集卷十二绀珠集卷十三钦定四库全书绀珠集卷十三宋朱胜非撰诸集拾遗竹约説文竹节曰约竹笑竹得风其体夭屈谓之竹笑芸谷麦足衣韈珠琲珠五百枚为琲霜然月始生之貌不律秦曰笔呉曰不律燕曰弗楚曰聿愁城庾信集攻许愁城终不破荡许愁门终不开闭户欲驱愁愁终不肯去潜藏欲避愁愁已知人处煮愁何物煑愁得熟烧愁能然愁鬼特解寛衣带偏能损面皮谓愁鬼万斛愁且将一寸心能容万斛愁眼缬醉眼缬游月宫明皇中秋夜罗公逺掷杖化为银桥请游月宫见广寒庭女羣仙舞问是何曲曰霓裳羽衣帝记其声回遂制其曲舞往西凉观灯明皇用叶法善术上元夜自上阳宫往西凉府观灯以鐡如意质酒而还遣使取之不诬吉光裘王母遗汉武吉光裘入水火并不濡爇九品丹仙丹九品第四曰碧霞腴解珠佩郑交甫于汉江遇二女与语解所佩六珠遗交甫已而不见视其明珠亦亡矣麟脯汉桓帝时神仙王逺字方平并麻姑降蔡经家食麟脯姑曰自接侍见东海三为桑田方平曰行复扬尘矣姑手似鸟爪爬背必佳方平已知乃诘经而鞭既而曰吾鞭亦不可并得卢杞遇仙杞未第时遇仙妪曰麻婆以葫芦如二斗究令杞乘之腾入霄汉至一处曰水晶宫见太隂夫人问三事曰公有仙相能居此宫乎能为地仙时时到此乎能为中国宰相乎公愿何事曰愿为宰相夫人恨然遣还万回师本姓张始生八岁其兄戍西安去家万里父母念之师请持书朝去暮回始神异之号曰万回师木入斗唐干符中木入南斗术士边冈以为帝王之兆木在斗为朱其应在朱全忠也鼓铸横财卢怀慎与张説同作相卢忽暴亡夫人崔氏不泣谓家人曰公命未尽公清亷而説贪説尚存公应不死已而复生左右以夫人之言告公曰不然适冥间见数十处为张説鼓铸横财我岂可同未几遂卒二韭李崇为仪同性拙俭不肉食其客戏语人曰令公一食十八品问其数二韭耳陆氏一庄荒崔羣知举归其妻乘间劝令求田羣曰予有美庄三十所春榜所放三十人是也妻曰君非陆贽门生乎掌文柄约其子简不令就试如以君为良田则陆氏一庄荒矣羣遂无辞可答稜等登故事放榜毕旅谢时宰榜首致辞有丁稜者语吃欲言稜等登科趋而前连声曰稜等登竟不成言而退韩陵石堪语庾信自南朝至北方爱温子升所作韩陵寺碑或问信北方何如曰惟韩陵寺一片石堪共语余不足若驴鸣狗吠耳㸃鬼簿王杨卢骆齐名人议其疵曰杨好用古人姓名谓之㸃鬼簿骆好用数对谓之筭博士银笔梁湘东王着书笔有三品忠孝以金管德行以银管文章以竹管改国字则天好改新字有言国中或或者惑也乞以武镇之乃改为复有言武在囗中与囚何异乃改作圀字是勿儿明皇问黄幡绰是勿儿得人怜对以自家儿可怜时杨妃以禄山为子肃宗在东宫甚危是勿犹是何也书用叠幅卢光启受知于张濬濬出征并汾光启与书事为叠幅书用叠幅自此始也把麻通事舍人宣诏拾遗㸃句至读时又低声摘句助之故谓之曰把麻纱笼中人李相藩未第有僧相曰公是纱笼中人问其故曰㝠司必立其象以纱笼䕶之后果至台辅也金银榜崔绍暴卒复生云见㝠门列榜人间姓名将相列金榜其次银榜州县小官并列长銕榜李遐周诗䜟李遐周有道行天寳中作题䜟禄山之乱曰燕市人皆去函关马不归若逢山下鬼环上系罗衣妃子小名阿环上清童子岑文本避暑山亭有叩门求见者曰上清童子元寳后验之乃一古钱臼中炊张瞻梦炊于臼中占之丧妻臼中炊言无妇也成得器有人自称成得器从人求酒或系之乃一破酒瓮茅蒙洞仙传云茅蒙字初成盈之髙祖既昇仙有童謡曰帝欲学之腊嘉平始皇乃改腊月为嘉平月菜与阶齐名臣传真宗梦殿下菜苗长与阶齐翌日唱名状元蔡齐召前视之曰得人矣两火为荣李畋为国子直讲求郡晨登讲席诸生见畋巾上两焰火起是日报得荣州种眉蓺须谈薮李庶无须崔谌无眉谌教恕以锥刺頥作数百孔以好须栽之庶曰种眉有效然后蓻须骚裔李贺集杜牧之序曰骚之苗裔理虽不及语或过之仆奴命骚又云逺去笔墨畦径使且未死少加以理仆奴命骚可也油壁车苏小小歌云油壁车夕相待天庙器唐儿歌云头玉硗硗眉刷翠杜郎生得真男子骨重神寒天庙器一双瞳人剪秋水敲日玻璃声秦王饮酒云羲和敲日玻璃声酒酣喝月使倒行楚腰卫鬓洛姝诗云楚腰卫鬓四时芳诗作花骨长鬛张郎三十八天遣裁诗花作骨桂叶眉注口樱桃小添眉桂叶浓腰龟甃银腰龟使甃银风辖李义山玉溪集沃雨津脱风辖乳姐属之乳姐傅以潼母云市风随云市笔狱谓以笔为狱字如车轴黯黑细字如车轴朱居士屩蜀隐士朱桃椎以草屩为业置路隅人识之曰此朱居士屩以米易去虬甲陆机诗评潘尼虽不具美亦得虬龙片甲麒麟一毛风鸣瓢逸士传许由居箕山有一瓢酌水挂树风吹瓢鸣以为烦遂弃之鸠杖续汉仪赐老人杖杖端刻鸠取其不噎斑衣列女传老莱子孝行年七十尝着五色斑衣为小儿戏庭下以娯其亲缩地壶公教费长房乘竹杖缩地至其家九环带隋李德林脩律令讫赐九环带后进平陈之策文帝曰俟功成以七寳庄严公冯衍三同刘孝标云予与敬通三同不遇一同刚直二同冯衍有忌妻自操井臼予亦悍室家道坎坷三同也九疑湘中记九疑山在营道县北九峯相疑似故以名尺木献帝春秋曰龙歇腾翥先阶尺木濯枝风土记谓六月雨也玉契唐崔神庆上言云太子用玉契则天从之龙符六典太子监国为龙符合验内外日观太山记东南峯名日观鸡一鸣时见日昆脚皆头唐逸史杜牧求为小仪小秋皆不遂梦人告曰昆脚与皆头辞春不及秋除比部墙头膳部唐制郎官前行为要后行为闲王上容自侍御史除膳部或戏之曰有意嫌兵部专心取考功谁知脚蹭蹬却落省墙东膳部在省东休休莫莫司空图作休休亭自号耐辱居士作歌书壁曰休休莫莫伎俩虽多性灵恶赖是长教闲处着无恙风俗通曰恙毒虫喜噬人古人草居露宿故相劳曰必无恙乎草占岁大戴礼师旷曰歳欲丰甘草先生谓荠也歳欲歉苦草先生谓葶苈也歳恶则恶草先生恶草谓水藻恶谓涝也嵗旱则旱草先生谓蒺藜也皆以孟春占之王叶梁元帝赋月似金波初映空云如玉叶乍从风五木之祥慕容寳因摴蒱曰若富贵可期愿得三卢于是三掷皆卢人谓五木之祥七入书府唐徐坚多识典故七入书府结隣唐李卫公畜砚至多其妙者曰结隣言与缘结为隣瞿所汉武游上林见一好树问东方朔此何名对曰善哉他日树叶尽落复问之曰名瞿所帝诘之曰凡物长少大小死生荣悴皆异名岂可同哉花王欧阳永叔花谱云洛中花极多他必曰某花至牡丹直曰花俚谚云花王耳铁瓮润州城系孙权筑号铁瓮见杜牧集主簿虫传载浙中旧无蝎因北人为润州金坛主簿用竹筒携数十置于公宇土人遂唿主簿虫青翁莱州经图隋世有二人居牢山食松久之肉色与松同人唿为青翁今山中青翁观乃故居也圣笋岭南诸山谷茅地中生笋甚大箨皆竹而根乃茅也土人食之名圣笋见陈相愚集擘名接脚唐㑹要贞元中吏部奏艰难以来文籍散失人多罔冒吏或诈败分见官谓之擘名承已死者谓之接脚罨画溪刘商隐爱义兴罨画溪乃葺居扶桑蚕四公子记扶桑蚕长七尺卵如燕雷耕投荒录雷州隂晦之夕土人谓之雷耕田必有开垦之迹念珠㕔闻竒录京兆士曹判按至一百八道因谓之念珠㕔僧孺集唐张由古谓同僚曰比买得僧孺集同僚应之曰某亦买得佛袍集棘端猴燕王集巧士有人曰我能棘刺端刻沐猴然王须半年絶酒色方可见王不能从䕫头国史补韩㑹善歌时有四䕫㑹为䕫头水部不数唐人语司门水部入省不数琴名傅𤣥琴赋序云齐桓琴曰号钟楚庄琴曰绕梁相如琴曰绿绮蔡邕琴曰焦尾五夜汉仪中黄门持五夜谓自甲夜至戊夜也鸦舅陆龟䝉诗挑菜云行歇每依鸦舅影挑时频见鹧鸪心筠席葛巾筠席避暑诗也䘨衫渔具总曰笭箵渔服曰䘨衫钓鳌客张祐谒李绅自称钓巨鳌客李怒问之曰既解钓鳌以何为竿曰以虹为竿以何为钩以月为钩以何为饵以短李相公为饵公黙然厚赠之软脚局郭子仪自同州归代宗诏大臣就宅作软脚局人率二百千眼泉鲍溶诗即泪也青松宅天倚杵河图记百代之后地高天下千代之后天可倚杵云舆仲长统诗云春云为舆秋风为驷青士樊宗师绛守居园记栢曰苍官竹曰青士文雾武露春秋佐助期曰文雾沈武露布矞云京房易占曰云二色曰矞瑞云也枰罫文选注碁局线道曰枰道间方目曰罫古买反蕉旗古赋蕉旗竹龟鼎后汉宦者传铸神器曰龟鼎三洒古今舆服志后同蚕礼曰三洒墨兵孙樵谓史书曰墨兵玉科剧秦美新谓刑法曰金条玉科觞政説苑谓令酒曰觞政馔玉骆宾王谓盛馔曰炊金馔玉丹若杂俎榴名日及广志木槿名还年梁肃言却老术曰还年友风荀卿言云友风子雨黄鸎诗疏幽州言黄鸟曰黄鸎毛席汉西域传注毡曰毛席金烱司空图谓镜曰容成侯金烱又曰寿光先生阳马何平叔屋角梁曰阳马欲界仙都陶𢎞景云山林竒处乃欲界之仙都挈贰尔雅蜺为挈贰雌曰蜺雄曰虹凡出必双明虹暗蜺也河阳一县花庾信春赋云河阳一县併是花金谷从来满园树避暑饮魏文帝典论袁绍在河北每遇三伏酣饮云避一时之暑大宅枚叔七启面摠称曰大宅眉目间曰清扬清矑扬雄谓目瞳子曰清矑扬眉曰杨衡竹马鸠车王元长曰小儿五歳曰鸠车之戏七歳曰竹马之戏毡乡刘孝仪谓北狄曰毡乡壶郎陆倕赋掌漏官谓之壶郎虎围王融谓国子学者曰虎围角黍风土记五日以菰叶包黏米谓之角黍灵匹谢惠连七夕诗神鷰庾肩吾嵗朝诗金箔涂神鷰朱泥印鬼丸禆海邹子曰中国者天下八十一分之一耳有禆海环之如此者九又有大瀛海环之总谓之八极金柝潘岳谓刁斗曰金柝夀原文选皇后哀荣曰夷体寿原谓陵孤钩寡饵选七发弓孤子之钩以为隐九寡之饵以为钓取孤寡之物以装琴要有琴声九寡者九为寡妇也羊肠虎臂郦道元水经注江中滩名服翼尔雅蝙蝠别名五湖呉录五湖者太湖之别名以其周围五百余里故名五湖扬州记曰太湖一名宫亭一名震泽一名洞庭荆州记曰宫亭即彭泽也一名青草湖以青草山得名也畧彴尔雅独木桥也猊糖后汉显宗纪注以糖作狻猊形高昌寒食谈苑兴国中高昌入贡言其国无厯有唐勅律为开元九年三月九日寒食至今遵用之木妖唐天寳间中官节将起宅穷极土木识者曰木妖骑诏长庆集骑诏征还便殿与对遗扇㑹稽杂录朱买臣为㑹稽守自怀章绂至舍亭人不知也所善钱某见而劳之遗以纨扇后引为上客分香卖履陆士衡弔魏武序云遗令余香可分诸夫人舍中无事可为履组卖也九饤盘唐御㕑进馔用九盘装饤故也鼔角相南齐时王敬则少贱相者谓有鼓角相后果为大将公者仁德之政号孔融立郑公乡昔太史公廷尉呉公谒者邓公四皓亦称公是则公者仁德之政号不必三事大夫也金衣鹤李白诗东峯金衣鹤衔飞云锦书草钟乳养生决录云韭性暖号草钟乳麦奴磨室中所浮麦尘也子夜歌子夜女子名作此歌杯柈舞手接杯盘反履之汉人唯有柈至晋加以杯又公莫舞者世传项庄舞剑项伯以袖隔之使不及高祖且谓庄公莫幻药太宗时江南李主献画牛昼则啮草栏外夜则归栏中莫晓其理僧賛宁曰此幻药所画南海倭国有蚌泪和色着物昼隐夜见沃焦山有石摩色染物夜隐昼见事见海外记泽鹤世记羊祜镇荆州泽中出鹤取以教舞遁甲开山图此书述天皇兴迹云寿一万八千歳四乳春秋元命苞文王体四乳荣光尚书中候曰尧即位荣光出河三皇垂策陆子曰三皇垂策五帝繁手唐虞鞍辔禹汤驰骤三皇步白虎通曰三皇步五帝骤三王驰五覇骛品字柴头南华僧怀志曰三个柴头品字煨弓䪅蔡邕月令章句春社日祀高禖祈子嫔御等皆带韣弓衣取男子之象三署郎秦初置郎令其属有三署一曰五官中郎将二曰左中郎将三曰右中郎将每署又有郎中侍郎西汉因之唯田蚡少为诸曹郎乃尚书郎其他如冯唐为郎中署长直不疑盗同舍郎金颜驷三世为郎扬雄为侍郎邓通黄头郎以赀为郎父任为郎之类皆是三署也执虎子齐职仪汉侍中掌乘舆物䙝器有虎子之属故世唿侍中为执虎子银甲李义山诗十二学弹筝银甲不曽缷天脔岭表异录卢钧镇南海改蚶子为瓦屋子土人尤重之唿为天脔炙马头孃稽圣集蚕女塜在绵竹县塑女像被以马皮谓之马头孃庙雄田南越志交趾田膏腴号雄田清平官南诏谓词臣曰清平官王老西京记唐王元寳富厚以钱文如其名因以钱为王老野宾王仁裕畜一猿号野宾狐足囊桓温猎得狐其足带绛缯香囊荃芜香燕昭王时波弋国贡此香用以薰物腐草则荣枯骨则肉云程龙行雨所及曰云程见独异志鸣沙灵州有沙践之则有声故曰鸣沙青牛髯奴宗岱着无鬼论所至禁淫祀后遇鬼曰君絶我血食以君有青牛髯奴叛亡得相制也数日暴卒三爵名魏文典论刘表贵骄好酒为三爵大曰伯雅受七次曰仲雅受五升又次曰季雅受三升三钱舞王庭凑尝诣五明道士卜掷卦三钱皆舞见耳目记四法判梦释典以四法判梦一曰无明薰习二曰旧职巡游三曰四大编増四曰善恶先兆西鹣东鲧谢庄请封禅表曰西鹣东鲽之泽而郑𤣥注尚书中候则称比目鱼曰东鲧竿伎西都记曰缘竿之伎有都卢寻橦跟挂腹旋也畅操风俗通曰凡琹曲和乐而作谓之畅因忧愁而作者谓之操今人通唿谓之操即非也琴歌操引古琴曲歌有五如鹿鸣驺虞之类操有十二将归拘幽履霜别鹄之类引有八列女伯姬霹雳思归走马之类又有杂曲二十一章如阳春弄连珠弄蠏行清㸔客清之类便了蜀郡王子泉买奴名便了立劵书百役步义释名受矢器也陶隂刘歆七畧序云古文多误以见为典以陶为隂十十五五江淹兎园赋説水鸟云十十五五合复散渇乌李兰漏刻记铜为渇乌以引水大王灯江淹灯赋有大王灯庶人灯牢丸束晳饼赋春馒头夏薄壮秋起溲冬汤饼四时皆宜惟牢丸乎锦城益州记锦城在州之南笮桥东江南岸蜀时锦宫又号锦里五里香魏文帝书云新城秔熟五里闻香隂威本草菊名瓜名陆机瓜赋云其种有黄㼐蜜筩金钗狸首虎蹯𤣥骭素腕之名相牛经寗戚相牛经云兰株欲大谓尾株丰岳欲高谓膝骨垂星欲高谓蹄上肉方柱欲大谓车骨凤九苞孔演图曰凤有九苞一曰口包命二心合度三耳聪达四舌屈伸五彩色光六冠距丹七距鋭钩八音激扬九腹文户神屋南越志龟甲名𤣥衣宋元王梦𤣥衣丈夫占之龟也珠品珠一寸已上谓之大珠珠大而底平如覆釡曰珰珠次曰走珠次曰滑珠次曰磥砢珠又曰税珠花翁陆龟蒙郁李赋有花翁之语文如元气李义山平淮西碑诗云公之斯文若元气先时已入人肝脾相鹤经鹤阳鸟也禀金火之气以生三年顶赤七年善飞又七年十二时鸣六十年丛毛生泥不能汚一百六十年雌雄相视而孕一千六百年不食而胎生仙人之骐骥也其相以长颈修竦则善鸣龟背鼈腹则能舞经本浮丘公作王子晋得之藏于嵩山石室中六出公太平广记谓雪也羊踏菜园陆云笑林有人尝食蔬茹忽食羊肉梦五脏神曰羊踏破菜园驰道都尉李知微宿都省夜闻人唿驰道都尉司城主簿者见数小人入古槐下一穴明日发视乃䑕耳百两金本草牡丹一名百两金又名䑕姑鸿头芡别名羊负来苍耳别名詅痴符宋景文刀笔云江左有文拙而好刻石者谓之詅痴符也栁条青摠仙记唐大中末有异人号栁条青一日暴卒既葬其塜上常有紫气发视之棺中唯一青杖耳能忍寒桓谭新论元帝时道士王仲都言能忍寒隆冬袒于昆明池环以氷侍者狐裘寒战仲都醺然飞亷神禽能致风身似鹿头如爵有角而豹文虵尾汉以名观白虵剑太上皇有佩刀其铭难识传高宗伐鬼方时所作上皇游沛山中有人欧冶铸云得公佩刀即成神器尅定天下星精为辅因问所得上皇曰秦昭王时野人陌上授予云是殷时灵物剑成上皇得之以授髙祖后斩白虵高祖钟重十二万斤声闻百里云丹以云母饰于鹢首上五事出三辅黄图𤣥冥镜龙老人姓龙名䕶有小童唿𤣥冥至水心铸镜所云老人解造真龙遂令镜龙入炉所三日夜镜已成失龙䕶𤣥冥所在后明皇祈雨不应令叶法善祠镜龙于凝隂殿须臾云起大雨氷䑕神异经北方有层氷厚百丈有䑕在土中食氷下草木重万斤归色战国策苏秦説秦王书十上不用有归色归一读如愧美女破舌荀息引周书云美男破老美女破舌投杼有与曽参同姓名者杀人或以告参母初不信告者三至母不觉投杼神丛范雎説秦王曰有人祝神丛曰请与丛博丛胜困我我胜籍丛三日乃左手为丛投右手自投果胜丛五日而丛枯今国者王之丛势其神也其可籍人乎舆瓢睢又曰百人舆瓢瓢必裂不如一人持之画蛇足有一巵酒令曰画蛇先成者饮一人先成持杯曰吾能为之足后成者曰蛇固无足乃夺其杯一日荐七士淳于髠一日荐七士于齐王王讶其多髠曰今求柴胡桔梗于沮泽则累世不得一及之泽黍梁父之隂则郄车而载矣物各有俦髠贤者之俦也求士如挹水于河取火于燧将复见之而岂但止七士而已耶三当颜斶辞齐宣王曰斶愿晚食以当肉安步以当车无罪以当贵遂不仕问歳齐使入赵书未发威后问歳无恙耶民无恙耶王亦无恙耶使谓所问失次后曰茍无歳何有民茍无民何有王乎食玉炊桂苏秦谓楚王曰国之食贵如玉薪贵于桂谒者难见如鬼见王难见如天帝令臣食玉炊桂因鬼帝不亦难乎绀珠集卷十三