唐文粹唐文粹序刻唐文粹序天之文粹于日星地之文粹于河岳圣人之文粹于易诗书春秋礼乐是故唐虞之文尧舜为粹夏商周之文禹汤文武周公孔子为粹夫文之粹夲之天也粹乎文夲之圣也是文也道也夫本之天文之所従出也夲之圣文之所由作也文不出于天迹而已矣文不作扵圣艺而已矣故离乎道不可以言文去夫文不可以言道文犹道也及其后秦亦有文焉誓之类是已汉亦有文焉诏之类是已唐亦有文焉诰之类是巳秦之文粹之者景宋汉之文粹之者班马唐之文粹之者李杜韩栁世虽降而其体虽不古若然代㠯作者名家要之皆文也嗟夫天地之文道之昭也圣人之文昭夫道也若秦汉唐之文求昭乎道而道未易昭也扵是始有擅文之名而以文为道者矣嗟夫业始专而其理始晦名始着而其道始微文之故岂其然㢤然则文不可学乎读易而求伏羲之画读书而求尧舜禹汤之典谟之训诰读诗与礼与乐而求文武周公之咏叹之制作读春秋而求孔子之茟削则文作而理着理着而道昭道昭而化成文不在兹乎扵是衍之以先秦西汉广之以东亰盛唐以逹其枝而导其流可以为文矣扵戏日星朗朗河岳郁郁六经炳炳志在斯文者岂不知従事也㢤唐文粹集于宋姚铉氏唐之人以文名者不独李杜韩栁骚雅侁侁坟籍彬彬凡有古调皆粹于是矣窃惟铉也岂以皆金也而纯为粹皆玉也而润为粹唐诸贤金声琅琅玉光粲粲亦文矣虽不敢儗诸圣门其亦一代之黄钟拊石也欤是集古有刻夲近亦彫阙娄江国子徐生焴有慨扵是购淂古夲翻而锓之成殊类古刻焴亦诸士子中之好古者重以御史中丞毛公之命是故述而序之嘉靖丁亥春二月二日天水胡纉宗世甫序重雕唐文粹序春秋记事也书之谟训诗之风雅文也而事寓焉相爲经纬表里者也后丗诸史固春秋之法若汉文选唐文粹诸集则诗书之流云耳岂徒以其文一代理乱之故民风国俗之殊礼乐度数文物之赜盖有史所不能备者是乌可少哉宋姚宝臣所集文粹百卷实本文苑英华十其一当时服其精确惜其所去取犹不尽出于吾所云者亦唯其文而巳然李唐三四百载之文献在是矣夫子曰夏礼吾能言之𣏌不足徴也殷礼吾能言之宋不足征也文献不足故也欲言唐礼者舎是其何以征之旧时刻本传流渐少其存者亦多讹缺读者病之予得清谿倪公家藏本公记云脱落者四之一篁墩程编修爲予𥙷之盖书于成化癸巳岁予复手自校讐差完善可读毎自珎惜甲申仲冬以吏部侍郎致政归过姑苏太守胡侯世甫岀示新本冩善镂精予惊喜得竒观焉回视所藏燕石耳侯曰此太学生徐焴家刻也先生赐之一言引诸端兹集爲重徐生亦来谒且坚请予乐兹集之成也诺之徐生嗜古博藏其刻是集躬自监视一字一画弗称必更之同时又有刻文选者皆甫毕工吴下雅尚文事胡守循吏而能文章故人争趋之舟过严陵瀬书此付徐生鑱诸木且以质诸胡侯嘉靖甲申冬十一月丙戌弋阳汪伟器之叙唐文粹序吴兴姚铉述五代衰微之弊极于晋汉而渐革于周氏我宋㪍兴始以道德仁义根乎政次以诗书礼乐源乎化三圣继作晔然文明覇一变至于王王一变至于帝风敎逮下将五十年熈熈蒸黎乆忘干戈战伐之事侁侁儒雅尽识声明文物之容尧典曰文思安安大雅云济济多士盛德大业英声茂实并届于一代得非崇文重学之明效欤况今历代坟籍略无亡逸内则有龙图阁中则有秘书监崇文院之列三馆国子监之印羣书虽唐汉之盛无以加此故天下之人始知文有江而学有海识于人而际于天譔述纂录悉有依据由是大中祥符纪号之四禩皇帝祀汾隂后土之月吴兴姚铉集文粹成文粹谓何纂唐贤文章之英粹者也诗之作有雅颂之雍容焉书之兴有典诰之宪度焉礼备乐举则威仪之可观铿锵之可听也大易定天下之业而兆乎爻象春秋爲一王之法而系于襃贬若是者得非文之纯粹而已乎是故志其学者必探其道探其道者必诣其极然后隐而晦之则金浑玉璞君子之道也发而明之则龙飞虎变大人之文也自微言絶响圣道委地屈平宋玉之辞不䧟于怨怼则溺于讇惑汉兴贾谊始以佐王之道经世之文而求用于文帝绛灌忌才卒罹谗谪其后公孙弘董仲舒晁错咸以文进或用或升或黜或诛至若严助徐乐吾丘寿王司马长卿辈皆才之雄者也终不得大用但侍从优游而巳如刘向司马迁杨子云东京二班崔蔡之徒皆命世之才垂后代之法张大德业浩然无际至于魏晋文风下衰宋齐以降益以浇薄然其间鼓曹刘之气燄耸潘陆之风格舒颜谢之淸丽蔼何刘之婉雅虽风兴或鈌而篇翰可观至梁昭明太子统始自楚骚终于本朝尽索历代才士之文筑台而选之得三十卷号曰文选亦一家之竒书也厥后徐庾之辈淫靡相继下逮隋季咸无取焉有唐三百年用文治天下陈子昻起于庸蜀始振风雅繇是沈宋嗣兴李杜杰岀六义四始一变至道洎张燕公以辅相之才专譔述之任雄辞逸气耸动羣听苏许公继以宏丽丕变习俗而后萧李以二雅之辞本述作常杨以三盘之体演丝纶郁郁之文于是乎在惟韩吏部超卓羣流独高遂古以二帝三王爲根本以六经四敎爲宗师凭陵轥轹首唱古文遏横流于昏垫辟正道于夷坦于是柳子厚李元賔李翶皇甫湜又从而和之则我先圣孔子之道炳然悬诸日月故论者以退之之文可继杨孟斯得之矣至于贾常侍至李补阙翰元容州结独孤常州及吕衡州温梁补阙肃权文公德舆刘賔客禹钖白尚书居易元江夏稹皆文之雄杰者欤世谓贞元元和之间辞人咳唾皆成珠玉岂诬也哉今世传唐代之类集者诗则有唐诗类选英灵间气极玄又玄等集赋则有甲赋赋选桂香等集率多声律鲜及古道盖资新进后生干名求试者之急用尔岂唐贤之文迹两汉肩三代而反无类次以嗣于文选乎铉不揆昧懵徧阅羣集耽玩研究掇菁撷华十年于兹始就厥志得古赋乐章歌诗賛颂碑铭文论箴议表奏传录书序凡爲一百卷命之曰文粹以类相从各分首第门目止以古雅爲命不以雕篆爲工故侈言蔓辞率皆不取观夫羣贤之作也气包元化理贯六籍虽复造物者固亦不能测研几而窥沈虑故英辞一发夐出千古琅琅之王声粲粲之珠光不待汎天风澈海波而尽在耳目于戏李唐一代之文其至乎唐文粹序唐文粹目録重校正唐文粹目録吴兴姚铉纂第一卷古赋甲宫殿圣德二含元殿赋明堂赋失道一阿房宫赋第二卷古赋乙京都西都赋东都赋第三卷古赋丙郊庙进三大礼赋表朝献太清宫赋朝享太庙赋有事于南郊赋第四卷古赋丁符宝一受命宝赋象纬一浑天赋阅武二大猎赋裴将军舞劒赋誓师一济河焚舟赋第五卷古赋戊海海潮赋第六卷古赋巳名山二华山赋霍山赋华卉草木八牡丹赋长乐华赋桃华赋秋莲赋荔支赋瑞橘赋伐樱桃树赋𣏌菊赋第七卷古赋庚鸟兽昆虫大鹏赋鵰赋白鷴赋士白鹦鹉赋感二鸟赋白羽扇赋玄猨赋麈尾赋由鹿赋蚕赋秋虫赋蝨赋后蝨赋蝎赋第八卷古赋辛古器三霜钟赋欹器赋砥石赋物景二晚晴赋秋声赋决疑二问大钧赋何卜赋第九卷古赋壬修身一动静交相养赋哀乐愁思八怀忠赋泛渭赋望赋惜余春赋江上愁心赋别知赋爱而不见赋伤往赋梦一梦渴赋第十卷诗甲操附古今乐章古乐章十九𥙷乐歌十篇𥙷九夏歌系文九篇今乐章一百二十六冬至𣏌旻天圎丘八首开元十九首玄宗封㤗山祀天十三首祈谷子南郊三首享上帝于明堂一首祀上帝于五郊二十首祀朝日三首祀夕月三首睿宗登黄地祇于方丘十一首玄宗禅社首山祭地祇八首登太社三首享龙池十首享太庙五首仪坤庙九首琴操十首附第十一卷诗乙楚骚体十一九讽反招䰟悼贾效古诗三十五江有枫一篇菊荣五章有竹一篇蝉鸣五章凉两一篇虞获子鹿一篇上古之什𥙷亡训传十三章倬彼我系一首元和圣德诗一首郓州溪堂诗一首汉隄诗一首有所恨二章水悠悠二章第十二卷诗丙功成作乐一七德舞古乐三湘弦怨箜篌引箜篌謡感慨六放歌行浩歌行缓歌行短歌行短歌行善哉行兴亡四祖龙行邺都引永嘉行后魏行幽怨十二湘妃怨铜雀台歌铜雀妓魏宫词王昭君歌王昭君婕妤怨长信宫怨词苦乐相倚曲妾薄命白头吟贞节六列女操节妇吟织女词静女词寄衣曲白纻歌愁恨十征妇怨春思春别曲古乐府杂怨三首长干行古薄命妾母别子夜夜曲艰危十一蜀道难行路难行路难三首变行路难太行路易梁甫吟走马引孟门行沐浴子边塞三十三将军行将军行霍将军老将行鴈门太守行从军行六首塞上曲塞下曲塞下曲岀塞曲燕歌行燕支行陇头吟隂山道胡无人饮马长城窟关山月古长城吟长城作古筑城曲五首筑城词筑城词二首听董大弹胡笳声兼语弄寄房给事第十三卷诗丁乐府辞神仙十二歩虚词十首歩虚词梦上天侠少十七侠客少年场邯郸少年行邯郸少年行少年子少年行二首少年词少年行少年行侠客行侠客行刺年少古游侠呈军中诸将青楼曲劒客壮士吟结韈子行乐十三楚宫行上之回阳春歌鼔吹入朝曲白纻词三首冬白纻相逢行古乐府朝来曲将进酒将进酒追悼一李夫人愁苦六古别离古别离游子吟游子吟苦热行苦寒吟鸟兽花卉十三八骏图天马歌紫骝马騘马行勐虎行勐虎行白虎行乌栖曲乌夜啼艾如张野田黄雀行採莲曲採莲曲古城道路四石城沙路曲沙堤行洛阳陌第十四卷之上诗戊古调歌篇一古风古风十一首古意三首览古十四首古意二首古意九首咏古感古三首古意效古古兴寓兴不欺辩士新昌里口号絶句悲歌三首顾况美人客思感事寓言伤感九汾隂行八月五日歌三鄕驿覩玄宗望女几山诗有感江南遇天宝乐叟连昌宫词感兴玉华宫至寿春公故宅杜秋娘诗第十五卷之上诗庚古调歌篇三怀古十二四皓诗颕阳东谿怀古登郭隗台归沛县道中晚泊留侯城鸿门醼古泉驿严陵钓台下作吴中怀古故绛行郢城怀古题西施浣沙石邺城怀古怀贤十三君咏三首七爱诗六首阳城驿集㑹七同徐侍郎重阳宴集高轩过郡中诸文士䜩集淮南秋夜呈周偘夜饮东亭䜩客辞过贾六饯送三十送浑将军岀塞送郭大夫再使吐蕃送张舎人之江东送梁𥙷阙赋得荻花送周愿归岭南送韩愈从军送王昌龄赴江宁送李十一赴尉临谿送韦起居舅归嵩阳送从叔简感别从叔简再东归送弟郢东归送姪偁归山送李观韩愈别送狄宗享送孟浩然之广陵送客送唐次送皇甫湜赴举送张宗原送綦母潜落第还鄕送曁道士还玉清淇上别赵仙舟送沈秀才下第东归崔九第欲往南山同前赠别沈四逸人留别王维送豆卢䇿归别墅送栁淳入关第十五卷之下诗辛古调歌篇四行役二十岐路秋入关晨装行蜀道后期蜀中辞韦相公襄阳路逢寒食廵边在河北作奉和左司贠外立春日赠诸公发太原途中寄所思西还至散关荅乔𥙷阙剡溪行发龙且舟中寄李司仓郑司戸晓发月夜江行江行四首江行怀寄二十八别郭大元振寄侍御从舅寄李益端公寄赵七侍御题浮云寺楼寄张郎中魏州从事寄耿拾遗洪州客舎寄栁博士芳遥和张史君王都督别诗二首留别武陵袁丞舟中怀阎士和秋山寄陈谠言海上寄萧五怀郑洎杼山禅居寄吴处士宿吉祥寄庐山隐者春梦赠逺河梁别有所思寄逺伤悼七答宋主簿兼贻游旧对酒忆贺监三首哭玄英方干先生弔王将军墓国殇第十六卷之上诗壬古调歌篇五知已九仰答韦司业垂访五首郑太守见访立马赠别携新文诣张韩途中成喜陈懿老至示予新制延康吟交友四审交答友问北极赠李观与马异结交䂓诲四示孟郊自诫诫贪杏园即席上同年纪赠五读张曲江诗集上河阳李大夫奉赠张荆州咏德上韦捡察赠崔从事郧散逸七渔父歌紫谿翁歌秋醉歌襄阳歌散人歌贻张旭春日醉起言志侠少二戏作花卿歌秦宫诗登览十五望庐山瀑布二首望山登金陵凤凰台登黄鹤楼登岭望过华隂早霁南楼奉和早霁南楼奉陪登南楼春游南亭庐山謡南岳事毕谒司马道士奉使登终南山终南山望余雪作胜槩二十九桃源行桃源行和登㑹稽山洪州西山祈雨輙应赠答宋十一敬答田徴君龙门八咏宣城青谿二首入崖口五渡寄李适答宋十一见赠和崖口五渡𥘉至崖口山中作辋口遇雨忆终南山荅裴迪岀青门往南山下别业夜归鹿门歌春泛若邪荆山独往归四明㝷西山隐者不遇第十六卷之下诗癸古调歌篇六幽居十二百丈谿读书家叔徴君东谿草堂二首寒食陆浑别业题东谿公幽居宿裴有书斋詶晖上人林泉见赠赠宣州元处士东谿玩月太白东谿张老舎即事寄舎弟姪等长安秋夕贻池阳谷口元賛善山居十三宿裴氏山庄山中作入山寄城中故人独游过张邯郸庄宿王昌龄隐居访陆羽处士初春南兖谢郡客留赠字文中丞村居赠留蓝田退居渭川田家伤叹十九秦中吟十首悯农石壕吏辛苦吟田家词伤田家采玉行茶山作野老歌野行第十七卷之上诗十一古调歌篇七寺观十一除尚书郎别善福精舎寄阎防题鹤林寺题破山寺后禅院琅邪山寺简寂观西涧瀑布下作五老峯太明观赠隐者禅堂道观题思禅寺上方仙游寺有龙潭穴弄玉祠游栖霞寺庙社四四皓庙鱼山神女歌辞二首古社边塞三虏患代北州老翁荅辽西图画六王处士草堂壁画衡霍诸山题刘相公三湘图观于舎人壁画山水题遐上人院壁画古松歌画竹歌观李凑所画美人障子古器物五石鼔歌古劒歌磨镜篇赠友人古镜团扇歌乐器七弹琴江上琴兴听蜀僧弹琴和张舎人阁中直夜思闻雅琴听弹风入松赠杨𥙷阙金陵听韩侍御吹笛武昌老人说笛歌草木十一题老张松树古栢行脩竹篇种竹竹迳偶作露青竹鞭歌暑日题道边树井上桐石上藤兎丝春草謡禽鸟昆虫十王兵马使二角鹰观放白鹰飞鸢操百舌吟鹦鹉词鸳鸯篇子规啼鶗鴂吟春蝉江上蚊子道路二戏题关门门前路第十七卷之下诗十二古调歌篇八月明河四月生句把酒问月月蚀诗明河篇风雨露雪六贺雨诗洛阳清明日雨霁咏露山雪秋风引竹牎闻风寄苗发司空曙江海泉水十观海独孤及西陵口观海题玉潭及第后过杨子江责汉水辞迎潮送潮辞二首引泉诗赋得三崃流泉歌明氷篇官禁七殿前曲西施篇三阁辞四首霓裳羽衣曲神仙二十九游仙诗十六首上元夫人诗王子乔玉眞仙人辞梦太白峯西苦篁调笑引韦鍊师昇仙歌宿梁鍊师仙居玄都坛歌寄全椒山中道士洗心斋心寄菖蒲金珰玉佩歌第十八卷诗十三古调歌篇五感寓四十九感寓诗三十八首感寓七首感寓效陈子昻感寓二首古意咏史二十一咏史十一咏史咏史二首咏史二首咏史四首读李斯传慨叹三十五出关作陇右途中遭非语书怀自纪赠友人赠韩愈二首赠乔林寄唐生华下伤时二首封丘作街西居三首效陈拾遗子昻感时夜坐无可奈何歌逢白公感怀赠崔纯亮客喜有所思秦人謡时兴闻砧有感野田行赠冯宿偶然作二首及第后荅潼关主人朝饥九日酬顾少府感物十六观玉篇素丝李都尉古劒废琴废瑟辞说劒春桂问答二首养鸷辞对菊直钓吟竞渡冬日见牧牛人檐青草归道州观野火谕宝二首春感八送春曲三首衡州春早二首㝷人偶题题花树惜花秋感六秋日秋夕怀逺蟋蟀诗秋思在郡秋怀二首第十九卷之上颂甲盛德大业无疆颂起义堂颂一开元正历握干符颂上党旧宫述圣颂龙池圣德颂灵武受命宫颂第十九卷之下颂乙封禅纪㤗山铭大唐封禅颂大唐封东岳朝觐坛颂第二十颂丙神武四大唐中兴颂凤翔出师纪圣功颂大唐河西平胡颂平淮西雅时政一圣时纪颂丰年一德胜颂祥应一岁星居心颂高丗一伯夷颂第二十一卷颂丁政德四古贤宰一宓子贱碑颂良牧三广州都督宋公遗爱碑颂京兆尹张公德政碑颂洪州都督张公遗爱碑颂兴利三复练塘碑颂高陵令刘公遗爱碑颂苏州嘉兴屯田纪绩碑颂灵迹一唐天台山新桐栢观碑颂高道一唐中岳体玄先生潘尊师碑颂宗理一长明灯颂第二十二卷颂戊祠祀三旌儒庙颂陜州鐡牛颂少华山佑顺侯碑颂监牧二开元陇右监牧碑颂四州八马坊碑颂第二十三卷賛甲帝王一唐武宗皇帝眞容賛将相功臣四凌烟阁二十二勲臣賛三贤賛自题冩眞賛张荆州画賛庶官一右丞徐公冩眞賛第二十四卷賛乙孝子一二孝賛古贤四四皓賛四皓画图賛四皓后賛四公子賛名臣一王侍郎传论賛浮啚十一三如来賛西方净土变相賛法池寺二法堂賛志公画賛逹磨和尚法门义賛天台和尚法门义賛能秀二祖賛志公賛大通和尚法门义賛鸖林和尚法门义賛李居士賛图画六龙马图賛驺虞画賛貘屏賛画鵰賛怪松图賛薛少府㕔画鸖賛鸷鸟一双白鹰賛絶艺一裴将军射虎图賛雅乐二霹雳琴賛琴賛桥梁一蒲津桥賛第二十五卷表奏书䟽甲表尊号二请上尊号表贺册尊号表肆赦一爲王珙中丞贺赦表政事一奉天论延访朝臣表献事五爲陈正卿进续尚书表进浑仪表爲薛太守进王氏瑞诗表进张廵中丞传表爲张仁亶进九鼎铭表配祭一论郊祭合设皇地祇表教化一请行礼乐化导三事表请削爵损外戚一爲敬晖等论武氏冝削去王爵表请抑损外戚权宠并乞佐外郡表第二十六卷表奏书䟽乙书奏政事三諌太宗不诘难臣寮上言书论时政书论太宗勤政改过书传导一教本书崇儒五请修太学书请置诗学博士书请孟子爲学科书请韩文公配飨书论贡士书第二十六卷下表奏书䟽丙书奏大葬二諌山陵厚葬书諌灵驾入京书駮庙号一駮义宗庙号书进贡一论进奉书佛寺三諌造章敬寺书再上諌书复佛寺奏边事一请罢兵戍姚州书第二十七卷表奏书䟽下䟽政事二请崇节俭及制诸王䟽请勤政崇俭约䟽学校二请崇学校䟽请崇国学䟽廵按一请每十州分置御史廵按䟽罢兵四諌太宗息兵罢役䟽諌孟春讲武䟽请罢百姓西戍四鎭䟽请玄宗不令突厥入仗驰射䟽寺观二諌造大像䟽諌造金仙玉真二观䟽关市一諌税关市䟽亢旱一请追癸已日诏䟽第二十八卷表奏书䟽戊䟽复位一请则天复位于皇子䟽去滥赏六请减去滥食封邑䟽论职官多滥䟽请选举择贤才䟽条奏贡举䟽议杨绾条奏贡举䟽諌高祖不以伶人爲近侍䟽去滥刑三諌除滥刑䟽諌刑法多滥䟽请不改反逆縁坐刑名䟽弹奏二弹李义府䟽弹李听䟽许戮一请诛程元振䟽第二十九卷表奏书䟽已奏尊号一奉天论徽号状第二首赦宥一论赦书状举官一请许台省长官举荐属吏状府库一请不置琼林大盈二库状内人一𥘉收城论治浑瑊取裹头内人状无滥赏二驾幸梁州在路论百姓进瓜果请赐帛不与官二状第三十卷之上表奏书䟽庚奏五兵机四论浑瑊等诸军兵马不要指授方略状收河中后请罢兵状𥘉收城后请不诛凤翔军将赵贵先状论请不替凤翔节度使李楚琳状论功一论神兵军大揔管状檄一爲徐敬业以武后临朝移诸郡县檄露布一破朱泚露布第三十卷之下制䇿一应贤良方正能直言极諌科䇿第三十一卷文甲帝王践柞四唐高祖神尧皇帝受禅告南郊文唐玄宗明皇帝受禅告南郊文唐册玄宗明皇帝文唐册肃宗宣皇帝文封禅二唐高宗天皇大帝封禅文唐玄宗明皇帝封禅文祝寿一唐德宗神武皇帝降诞日献祝寿文告谢一唐德宗神武皇帝干朱泚后告谢昊天上帝文徽号二唐武宗昭肃皇帝㑹昌二年上尊号玉册文唐武宗昭肃皇帝会昌五年上奠号玉册文肆赦一唐德宗神武皇帝奉天改年大赦文戒励一唐穆宗文惠皇帝戒励风俗德音文恕死一唐德宗神武皇帝赐李纳田恱王武俊鐡劵文第三十二卷文乙帝王八谥册二中宗谥册文德宗谥册文哀册六高祖哀册文太宗哀册文中宗哀册文睿宗哀册文玄宗哀册文宪宗哀册文后妃五谥册二顺宗庄宪皇后谥册文懿宗元昭皇太后谥册文哀册三太宗文德皇后哀册文高宗则天皇后哀册文代宗贞懿皇后哀册文第三十三卷之上文丙弔古三许由先生庙酹文栁识弔夷齐文书师旷庙文雷霆一上天鼔文军政一祭纛文畏途一招北客文祛疠一送穷文责檄二责龟文檄曲江水伯文第三十三卷之下文丁伤悼弔古战塲文弔国殇文弔九江驿碑材文悲剡溪古藤文弔韩弇没胡中文哀二良文奠相国令狐公文祭韩侍郎文祭独孤常州文祀吕衡州化光文爲独孤使君祭李贠外文祭栁子厚文祭栁栁州文祭杨州功曹萧公文欧阳生哀辞第三十四卷论甲天三天论上天论中天论下帝王三荀恱论高祖武宣论汉昭论汉元论封禅一汉武封禅论封建三封建论五等论汉祖吕后五等论兴亡二两汉辨亡论三国论正统一东晋元魏正閠论第三十五卷论乙辨析省试颜子不贰过论辨曾参不爲十哲论孟子荀子言性论管仲论羸秦论萧何求继论四维论六逆论辨私论自明诚论论相卜论第三十六卷论丙文质三人文化成论质文论文章论经旨五编年纪传论卜丗论春秋无贤臣论秦穆谥谬论太甲论让国一吴季扎论第三十七卷论丁兵刑四守在四夷论守论战论断刑论临御四机权论王言论英杰论諌诤一忠諌论嬖惑二近倖论寱论第三十八卷论戊前贤四夷齐四皓优劣论三不欺先后论三名臣论三贤论失䇿四汉斩丁公论袁盎以周勃爲功臣论张辟强论眺错论降将一李陵论佞臣一张禹论第三十九卷议甲郊寝请以正冬至日祀圎丘议唐景皇帝配昊上帝议唐太宗皇帝配天议禘祫议迁庙议立庙议宗庙笾豆议同前议同前议昭陵议省试学生代斋郎议第四十卷议乙明堂五明堂议同前议同前议大享议明堂告朔议雅乐三三朝行礼乐制议三朝上寿有乐议彻食冝有乐议车服二朝服乗车议公卿巳下冕服议刑辟三请禁私铸钱议复雠议駮复雠议第四十一卷议丙谥议十一苗晋卿谥议杨绾谥议吕諲谥议駮议吕諲重议吕諲李揆谥议郭知运谥议駮议郭知运重议郭知运卢奕谥议独孤及谥议古诸侯丗子谥议一晋谥恭丗子议第四十二卷议丁历代是非七西伯受命称王议鲁议汉高祖伪游议猫䑕议酷吏传议丗祖封不义侯议后汉贼臣董卓庙议䘮制五定服制议駮行三年之服议服母齐衰三年议改葬服议广䘮朋友议第四十三卷古文甲五原原道原性原毁原鬼原仁三原原化原亲原仁五规出规处规戏规心规时规二恶恶圎恶曲第四十四卷上古文乙复性书三篇平赋书一篇第四十四卷下古文丙鹿门隐书六十篇古渔父四篇时议三篇第四十五卷古文丁言语对荅十六拜禹言拜岳言冶家子言齐处士言英雄之言言毉齐诛阿大夫语设毛延寿自解语对禹问济爲渎问寒泉子对秦惠王齐司㓂对眞龙对愚溪对纪梁公对荅问諌者经㫖五文道元龟禹诰㭪逸书疑经正尸祭第四十六卷古文戊归解书彭阳公碑隂命解叛解第四十七卷古文已说二十四天说朝日说䄍说师说俭不至说水乐说订司乐氏捕蛇说猫虎说说鹘说天鸡田说窜利说原晋乱说吴相客说杂说五首杂说四首评二祀黄熊评汉中賛桑弘羊评第四十八卷古文庚符命一贞符论兵二罪言原十六卫析微十二帝王所尚问汉武山唿子高之让蒙叟遗意诘凤登华㫖穷逹志禹书上禹书下断非圣人事让非贤人事知道第四十九卷古文辛毁誉五明分谗国毁讽诈内夷檄时事四读开元杂报书襃城驿鞭贾荆巫变化八象化移雨神风雨对浪翁观化时化丗化蠧化蟹志第五十卷碑甲碑岳渎祠庙后土神祠碑西岳太华山碑北岳恒山碑南海神庙碑黄陵庙碑燕文山神宁齐公祠堂碑第五十一卷碑乙碑圣帝一虞帝庙碑先圣六处州孔子庙碑河中府文宣王庙碑曲阜县宣圣庙碑扶风县文宣王庙记书处州韩吏部孔子庙碑隂谒夫子庙文附大儒二圯桥石表土风一长沙土风碑遗爱二崔公颂德碑唐杜歧公遗爱碑第五十五卷上碑巳碑贞义一漂阳瀬水贞义女碑姦雄一项籍碑英杰四诸葛武侯庙碑蜀丞相诸葛武侯祠堂碑诸葛武侯庙记刻武侯碑隂第五十五卷下碑庚碑妃主唐和丽妃神道碑唐鄎国长公主神道碑唐𡵨阳公主墓志铭唐东光县主神道碑第五十六卷碑辛碑宰相姚崇神道碑王播神道碑牛僧孺神道碑齐成公神道碑第五十七卷碑壬碑使相三李晟神道碑浑瑊神道碑韩弘神道碑节制四马璘神道碑李楷神道碑郭知运神道碑史孝章神道碑第五十八卷碑癸碑庶官四白居易神道碑奚陟神道碑李白新墓碑杨仲宣碑牧守三独孤及神道碑吴丹神道碑张择神道碑第五十九卷碑十一碑纪功三受降城碑平淮碑平淮西碑幽州纪圣功碑第六十卷碑十二碑家庙南康郡王韦公先庙碑燕国公先庙碑崔公庙碑李公先庙碑宣武军节度副大使令狐公先庙碑兴元节度使王公先庙碑魏博节度使田公先庙碑河阳军节度便乌公先庙碑第六十一卷碑十三碑释一天台山智者大师碑左溪大师碑天台法门议止观统例心印铭第六十二卷碑十四碑释二犬逹法师玄秘塔碑大广智不空三藏碑故惟俨大师碑观音大师碑故律和尚塔碑律和尚塔碑律和尚塔碑律大德熈怡大师碑第六十三卷碑十五碑释三三祖镜智禅师碑三祖碑隂记六祖能禅师碑大鉴禅师第二碑佛衣铭大圆禅师碑故法现大师碑第六十四卷碑十六碑释四大通禅师碑故径山大师牛头第一祖融大师新塔记百巖禅师碑漳州三平大法师碑大悲禅师碑石门道一禅师塔碑无姓和尚碑碑隂记第六十五卷碑十七碑释道复东林寺碑重巖寺碑大云寺禅院碑宣州新兴寺碑法华院石壁经之碑唐天下放生池碑茅山宝历崇元圣祖院碑连州静福山廖先生碑京师至德观法主孟法师碑唐昇玄刘先生碑第六十六卷铭甲名迹涂山铭仙掌铭古凾谷关铭虎牢关铭栈道铭仙都山铭磻谿铭胥山铭天门山铭浈阳东岭洞谷铭第六十七卷铭乙高道二招夷子赵氏碣颂东明张先生铭忠孝二文贞公笏铭孝门铭暴虐二佷石铭铭秦坑浮图四洪州大云寺钟铭鹿泉本愿寺铜钟铭化成寺大钟铭温州仙巖寺铭桥梁二石桥铭石桥铭宅一丹崖翁宅铭井一井铭冡一文冡铭第六十八卷铭丙宰辅七丞相韦公墓志铭丞相房公德铭丞相房公德铭之隂丞相苗公墓志铭丞相杜公墓志铭丞相贾公墓志铭丞相竒章公墓志铭节制一卢龙节度副大使彭城郡王刘公墓志铭武昌节度使元公墓志铭第六十九卷铭丁庶官七诸道盐鐡转运使李公墓志铭吏部侍郎昌黎韩先生墓志铭工部贠外郎杜甫墓志铭监察御史周公墓碣铭太学博士施先生墓志铭着作郎权君墓表唐太子校书李元賔墓志铭牧守四栁子厚墓志铭吕衡州诔左黄州表陆歙州述贤宰一元鲁山墓碣铭第七十卷铭戊命妇二唐息国夫人墓志铭唐河南元府君夫人墓志铭贤母一陶母坟版文隐居四东武山陈居士墓铭居士陈公墓志铭德先生诔广陵陈先生墓表第七十一卷记甲古迹二宋武受命坛记风后八阵图记陵庙四女娲陵记改修吴延陵李子庙记晋东来太守刘将军庙记缙云县城隍神记水石巖穴五曲江池记太湖石记至丘西小石潭记乳穴记到难外物一醉鄕记第七十二记乙府署中书政事堂记御史台新造中书院记御史大夫壁记御史中丞壁记东都留台石拄记吏部贠外郎南曹㕔壁记监祭使壁记秘书郎壁记四门助教壁记国学新修五经壁记问国庠记第七十三卷记丙府署郓州刺史㕔壁记湖州刺史㕔壁记吉州刺史㕔壁记道州刺史㕔壁记道州刺史㕔壁后记濠州刺史刘公善政述池州重建大㕔记淮南节度行军司马㕔壁记徐濠泗三州节度掌书记㕔壁记江州司马㕔壁记卢陵县令㕔壁记韩城县西尉㕔壁记第七十四卷记丁堂楼亭阁虢州三堂记庐山草堂记尉迟长史草堂记庐郎中斋居记庐陵所居竹室记西轩记书宣州叠嶂楼李白酒楼记新修滕王阁记东峯新亭记宴喜亭记白苹亭记颕亭记二公亭记零陵万石亭记沔州秋兴亭记郢州孟亭记第七十五卷记戊兴利二宣州南陵县大农陂记盐池记卜胜三东山记司徒歧公杜城郊居记君阳遯叟山居记舘舎一庐州同食舘记桥梁一汾河义桥记井一义井记第七十六卷记已浮啚九抚州律藏院戒坛记孤山寺石壁法华经记福州南涧寺上方石像记画西方㡧记黄石巖禅院记沃洲山禅院记塑像记信州南巖草衣禅师宴坐记鹦鹉舎利塔记灾沴一大水起第七十七卷记庚䜩㑹五太学张博士讲礼记记穆氏四子讲艺记吴郡诗石记琴㑹记伯乐川记䜩犒二岭南节度使飨军堂记邠宁节度飨军记书画琴故物八画记祖二踈图记行已箴暗室箴诫八三诫冰壶戒执秤戒执镜戒守戒敌戒铭八几铭门铭枕铭杖铭栉铭藏劒铭座右铭猩猩铭第七十九卷书甲论政上姚令公书荅张九龄书谢杜相公论房杜二相书上宰相书贺崔相国书论事于宰相书上崔相国书再上崔相国书第八十卷书乙论兵十劝裴相公不自出征书上安邑李相公安边书上周相公书上司徒李相公论用兵书上宰相元衡弘靖书上宰相安边书上泽潞刘司徒书上招讨宋将军书上韩舎人行军书上李太尉论北边事启第八十一卷书丙论易一与刘禹钖论易书论礼二荅王绩书重荅杜君书论国语二与吕道州书荅吴武陵论非国语书论制诏一荅杨湖南书论书一上李大夫论古篆书第八十二卷书丁论史十荅孟判官论宇文生评书与马植书论史上萧至忠书与陈叔逹重借隋纪书荅王绩书荅韩愈论史官书荅皇甫湜书荅韩愈致叚太尉逸事书与史舘韩愈郎中书荅元稹侍御书第八十三卷书戊论选举五与权德舆书荅栁福州书上宣州高大夫书上礼部权侍郎书荅独孤秀才书论諌诤二与人论諌书与李諌议行方书论仕进一荅孟郊论仕进书论虚无一与郑驸马书论法乗一与济法师书论服饵一与崔连州论石钟乳事书第八十四卷书巳论文与滑州卢大夫论文书与徐给事论文书荅荆南裴尚书论文书荅徐州张尚书论文武书与于襄阳书寄李翺书叙诗寄乐天书荅杨中丞论文书荅衢州郑史君论文书荅庄充书与贾秀才书第八十五卷书庚论文与陆傪书荅李生二书复友生论文书荅开元寺僧书与李生论诗书与王驾评诗书荅进士王载言书上杨相公启上知已文章启上令狐相公诗启第八十六卷书辛荐贤四上宰相荐皇甫湜书荐所知于徐州张仆射书荐齐孝若书荐樊衡书师资七与李勃书与叚校理书荅人求文章书上韩吏部书与常州独孤使君书荅韦中立书复杜温夫书第八十七卷书壬自荐上张燕公书上裴度相公书上郑相公书上宰相三书第八十八卷书癸牋自荐上王仆射书上冡官书上座主书上李侍郎书上中书权舎人书上中书舎人书上李諌议书上雍州高长史书与韩荆州朝宗书献南海崔尚书书上节度使书与京西节度使书上江西李大夫书上崔华州书与京西幕府书第八十九卷书十一激发八上崔相公书再荅张仆射书上韦右丞书与田将军书移陆司勲沔书与李㴾拾遗书移成均博士书与孺颜上人书哀鸣三上李门下书上吏部裴侍郎书代荀卿与楚相春申君书忿恚二与吏部孙贠外书上安州裴长史书第九十卷书十二切磋五别令狐拾遗书荅崔立之书重与陆賔虞书与陶进士书荅侯高第二书䂓诲三寄从弟正辞书与外孙崔氏二孩书寄诸弟砥石命谕一谕江陵耆老书第九十一卷序甲集序丞相苏颋文集序丞相李泌文集序丞相崔祐甫文集序丞相陆䞇翰苑集序丞相权德舆文集序丞相韦处厚文集序丞相李德𥙿文集序节度使张建封文集序昭容上官氏文集序第九十二卷序乙集序四门助教欧阳詹文集序太子校书李观文集序杨州功曹萧颕士文集序崔公山池后集序东臯子集序删东臯子集序吴筠尊师文集序释灵澈上人文集序箧中集序经略使元结文编后序樊川文集后序毗陵集后序题栁栁州集后大理评事杨君集后序注愍征赋后述第九十四卷序丁天地二大衍历序地志图序修养一导引图序琴一观石山人弹琴序博奕二骰子选格序序棊鸟兽三师子賛序鹰鹘图賛序八骏图序果实一荔枝图序第九十五卷序戊着譔十大统纪序三传指要序西汉文类序乐府古题序崇丰二陵集礼后序元和辩谤略序张隐居庄子指要序注孙子序般若心经賛序释宗密禅源诸诠序唱和聮题四荆潭唱和集序聮句诗序宿天长寺唱和诗序愚溪诗序第九十六卷序已歌诗小洞庭五太守䜩籍秋夜小洞庭离䜩序刻苏公太守二文记瑯琊溪述序泛郎官湖诗序裴胄先宅䜩集赋诗序冬夜䜩萧十丈诗序游大林寺序石鼎聮句诗序翫月诗序送陆歙州序送刘太眞诗序送李愿归盘谷序送䟽言禅师取经诗序送小鸡山樵人序云母泉诗序赠嵩山焦錬师诗序第九十七卷序庚钖宴三丞相拜职天子作诗以命宴序季春下旬诏宴薛王山池序集贤殿书院奉勑送学士张说上赐宴序䜩集十五泉州席史君䜩秀才于东湖亭序暮春太师左右丞相诸公于韦公逍遥谷䜩集序萧尚书拜命路尚书就林亭䜩集序䜩集韦庶子宅序蓬池禊饮序两省遗𥙷䜩韦司戸南亭序江陵陆侍御宅䜩集观张贠外画松石序鲁山令李胄䜩僚吏序始得䜩游序清明日南皮泛舟序夏日诸从弟登汝州龙兴阁序春日䜩诸从弟桃花园序游云门序序饮序白第九十八卷序辛饯别饯张尚书赴朔方序送桂州邢中丞序送裴中丞赴黔中序饯副大使移军广陵序送建安郡守之任序送陈郎将归衡岳序送幽州李端公序送崔羣序送权十一序送区册序送张承祖之东都序送王埙秀才序送王棨序送符载归蜀省觐序送族叔杨行元下第归广陵序送族弟旭下第东归序送从姪耑游庐山序送薛处士序别中岳二三眞人序饯十七翁二十四翁㝷桃源序送灵澈上人归沃洲序送林公归衡岳序送浮屠文畅师序送简师序送玄上人归天竺寺序第九十九卷传録纪事题传后二题叔孙通传后题东汉传后假物四毛颕传读韩愈所作毛颕传下邳侯革华传容成侯传忠烈三李绅传亚杨烈妇传窦烈妇传隐逸二江湖散人传负苓者传竒才一李贺小传杂伎二梓人传郭橐駞传妖惑一李赤传第一百卷传録纪事録二孙氏西斋録燕将録纪事十书田将军边事叚太尉逸事状拾甲子年事书何易于说石烈士象江太守华山尉齐鲁二生冝都内人重校正唐文粹目録姑苏后学尤桂朱整同校正嘉靖甲申岁太学生姑苏徐焴文明刻于家塾唐文粹唐文粹卷第一重校正唐文粹卷第一吴兴姚铉纂古赋甲圣德二含元殿赋明堂赋失道一阿房宫赋含元殿赋李华宫殿之赋论者以灵光爲宗然诸侯之遗事盖务恢张飞动而巳自兹巳降代有辞杰播于声颂则无闻焉夫先王建都营室必相地形询卜筮考农隙工以子来虞人献山林之榦太史占日月之吉虽班张左思角立前代未能备也而曩之文士赋长笛洞箫怀握之细则广言山川之阻採伐之勤至于都邑宫室宏模廓度则略而不云其体病矣至若隂阳惨舒之变冝于壮丽栋宇绳墨之间邻于政敎岂前修不逮将俟圣德而启臣心辄极思虑作含元殿赋陋百王之制度出羣子之胷臆非敢厚自夸耀以希名誉欲使后之观者知圣代有颂德之臣焉其辞曰维皇高宗穆端命于玄穹万有千岁钟景祚于洪裔建北宫之尊严上取法于天帝乃图正殿之逌居规崇山而定制信神明幽賛而人谋袭契不然何前王旷此之雄丽也先是大司空帅其属执度而相之曰美哉川后骛乎其大坦坤灵兮配干刚坤顺干而爲龙舒广衍兮走羣山纷却面而朝宗陵正阳之弈弈郁佳气之葱葱盖昊天之作而黄祇授元圣获以造新宫也乃审于龟筮龟筮协从太卜以告神人咸同皇曰钦哉是将而爲朕宫因以鸿称含元建名易干坤之说曰含弘光大又曰元亨利贞括万象以爲尊特巍巍乎上京则命徴般硕之匠下荆杨之材操斧执斤者万人渉碛砾而登崔嵬择一榦于千木规大壮于乔枚声坎坎于青云若神踣而顚摧势动连崖拉风捽雷倒劲梢于穷谷斩巨柢于昭回时也山祗效灵波神作气爲桴爲筏羽叠鳞萃朝泛江海夕出河渭云奔山横交积于作宫之地于是农事旣收灵台勿亟子来而就役者周邦畿而薄四海咸忘劳而献力乃张爲广庭考正极星邦伯是经国工研精刬盘冈以爲趾太阶积而三重因博厚而顺高明筑凌天之四墉四墉旣列太阶如截下上相岭嵚崿以沈沈其始也星鎚电交于万堵霜锯冰解于千㝷拥栋爲山櫕杵如林乃卜日星之吉以成帝室虹梁劲于中极欀桶以砻密折姑繇以爲楹隳乔山以爲礩乱重檐以切霞烱素壁以留日神摽峻橘鬼叠层楣高卑迭拒㝷尺相持木从绳而后正栋操宇而不危阶莹冰级瓦敷鳞差荡晶景而升降歘睒眦以交辉耸大厦之竒杰势将顿而复飞爰诏有司练日推时徴考室于周颂㑹公卿以发之丕赫哉如俯如跋若合若离踈森修遽以窅徼怳嶪騀而巖巍谓冲飇激海兮漩奫沦以无底奔雷触山兮掉巘崿而倾㩻石鲛拕首于堂庑状出云而撑鬐崇高之制灵丘上盘邻斗极之光辉迩天汉之波澜察凿枘之吞吐吸山丛而水攅建升龙之大旂邈不至于阶端峥嵘孱颜下视南山照烛无间七耀㢠环㰹㪉赫以突兀攇闳弘以萧摋捧帝座于三辰衔天街之九达进而仰之骞龙首而张凤翼退而瞻之岌树巓而兴云末嶷兮峩峩巨鳌戴仙山而出沧波劐兮煌煌烛龙坼穹穴而临北方排层城而廓帝居豁阊阖而面苍苍左翔鸾而右栖凤翘两阙而爲翼环阿阁以周墀象龙行之曲直夹双壷以澒洞启重闺之呀赫趋堂涂之未半望宸居而累息惟上圣之钦明爰听政而布德去雕玑与金玉绌汉京之文饰炽丹雘于抗重霄而竞色若乃紫微晨彤墀夜明云薄万拱风交四荣冬止其阳则释裘而燠夏休其隂则捐絺巾ㄙ以清旂猎风而振响叶坠露而成声悬栌骈凑竦柱奔列复槛罾缀高䆫景爇日翳而罙连曤天开而中絶形持神而欲离足偻歩而将跌眝昭训之崇崇暽光范之揭揭其南则丹凤启途遐瞩荆吴十扇开闭隂阳睢盱容鼎七局方驾五车示王者之无外不树屏于清都望仙辟于巽维建福敞于坤隅偃朱旗而櫜玄甲屯仡仡之骁夫其后则深闱祕殿曼宇踈楹瑞木交隂玄墀砥平鲜风历庑凌霰飘英䕃蔼武闉増华穆清玉烛内融则嘉盛丰备太阳临照而天下文明古有六寝御兹一人今也三朝繇古是因布大命于宣政澹玄心于紫宸羲和弭节于通干望舒停景于观象密勿旒扆臣人是仰左黄阁而右紫微命伊臯以爲长其下则鹖冠鱼服良家茂族厉禁非冝金吾领之其前则贯两石以䘏刑张三侯以兴武告善之旌登闻之鼔节晷漏于钟律架危楼之笋簴以辨内外之差以正东西之序天光流于紫庭倒景入于朱戸腾祥云之郁霭映旭日之葱茏清渠导于元气玉烛生于景风夷坦数里徘徊无穷罗千乗与万骑曽不得半乎其中厥𥘉经营天下旣乂文物未周孤其壮丽盖重施于劳非不怀也乃眷睿孙睿孙开元万㝢晏清而大和掩书契之所论旣克广于崇构声明备而益尊盖圣皇之孝也挥绰变化兮动揺干坤其东于是弘文敎而开舘对日华之清阈盖左学之遗制协前王之讲德其西于是延载笔之良史俯月华之峻扉集贤人于别殿朝命妇于中闱王风阐而成化隂敎备而不亏加以咏周诗而展亲睦鲁卫而敦叙因命族之来宴置更衣之丰宇至于殿内诸曹则左右有局通轩并庑物有恒司供无废举又有银珰珥貂寺人大伯奉宣岀纳之命更践宫中之役熊罴之旅薫以龙武矛㦸森森材官羽林声破丘山气詟飞沈爪抉千钧跟腾百㝷克壮皇威协比其心其外则校人掌马天驷在闲以备顺游功敎其间望我銮和陟彼高山犹虑宪章或遗国容未备乃立掌匦之司舒通事之史职在逹下情于上天儆王言于有位壖通太极澄指龙池重门内注复道潜移幽峻肃以相属光彤融以熺熺玄象着明帝座维三皇唐设位俯察仰参翼室正中游宫次南北起含光其容耽耽揔而言之如山之寿则曰蓬莱如日之昇则曰大明自兹而北燕游所经逹于苑囿不可殚名周庐更呵帀以环卫南端百仞上极霄际却视㽎崟经途广深缭以层城黕爲重隂至若时雨膏田九农畅云归山穴儵以昭旷白日丽于宫隅混晶光而益壮于是风师歛威纎壒不升颕绝揺芒叶无翻稜自中徂外镜洗川澄弦直闾阎井画沟塍靡迤秦山陂陁汉陵知稼穑之艰难见皇王之废兴及乎玄冥戒寒海神飞雪瑶域粉野琪树森列玉宇琁阶云门露阙天华爽霁朗日朝彻赤旗绛庭朱柱艳月仰白帝而金精开据河宫而银烛发其或蛮夷不至帝用兴戎降元帅于天上发神谋于禁中皇灵震耀殱厥渠凶矫矫武臣此焉献功效俘虏而陈噐械恢莫大之威容尔乃时殷仲冬日正南至上公奉斚羣后在位一人寿昌万国承赐式燕以乐欣欣且醉乃撞宫悬砯碣天地及乎献岁元辰东风发春悬法象魏与人惟新俨文物于王庭兼九伐而宿陈威仪之严山岳振振若太一披絪緼而俯百神旣而咸造勿亵㑹朝清明璇柄指寅寝闱发扄皇帝御衮龙之法服佩苍璧之纯精执鎭圭导朱纮降辇登阶微闻玉声于是典礼之官賛王就位南靣穆然至若甸侯采卫要荒闽貊输其方賮罔不来格统以千官六卿二伯司仪叙进象胥重译肃肃委皮干干奠璧设以庭燎天烘地赫雷鼓殷殷朱干玉戚神簴如生熊罴愕眙危昻歇向歊爓歕射金根玉辂太常少伯火烈门旂霜交陛㦸乃进元元以观礼珿亿兆之増金吾南首麾之以肱逓攀援而耸仰齐屦企而冠腾太史来告卿云勃兴洒丰泽于生人荅上玄之休徴申命司宼缓刑冡卿降德祑山川而问耆老周雨露而均邦国华戎竭欢喜气阗塞揭金鸡于太淸炫晨阳于正色庆抃之声不踰辰而靁四域当斯时也驱周骤汉于廓焕烂王临于朝天地贞观灵宫巖巖上下交賛盖所以法干道而遵帝度岂唯安体而明威者哉夫瑶台之靡不可以刑万国土阶之陋不可以仪天地奢不逊而俭固允执中于大位洪范曰皇建其有极富哉上圣之宏议也诗歌楚室颂美泮宫诸侯之事也云多甘泉晏恢景福僻王之志也论诸侯曷若戴天子嘉僻王曷若尊圣人烈烈盛唐祖武宗文太古赧德六王慙勋而政本乎慈用过乎俭夫苍生所奉者惟君所爱者惟亲宁有君亲宅体于卑室而赤子得安其身乎故有熊明庭帝姚緫期从人欲也天垂定星易有大壮君人者法焉圣朝犹斥其华而凭其质今是殿也者唯鐡石丹素无加饰焉身居玄眇心与万姓同畎亩之劳以是临衆何衆不賔以是享神何神不若其德欤虽欲宫崑崙而舘不周城八极而隍四海犹未足储鸿醇而俯丕耀岂咸镐一京之所在崇四续之前式勑怀鈆之小臣俾雠书于禁中正百代之遗文由是循环天造耳目惟新敢颂成功告于神宗无愧斯干之什式昭圣德之容颂曰帝作含元含元言言崒若日观呀爲天门太阶三层逹于崑崙鎭兹秦野揭以周原列文祖宗永钖孝孙孝孙有庆于以施令奄甸万姓受天休命歌之颂之管磬冝之穆穆皇居寿考无期旣成斯文客有观之上者对曰前王之尤祥絶瑞乃圣朝之细事今休徴以厌于聦明颂声亦饫于天意和歌窃抃乃臣子之本志又焉足以荐闻哉客曰不然今至尊明发不寐有怀先皇周文之孝也允㳟克让光溢海外尧舜之谦也自即位以来上下之休嘉神人之咏歌歌于睿躬则固辞颂于宗庙则无斁今吾子之文明昭乎累圣之耿光美于大君之孝德可进而退冝言而黙使雅颂之音卷而不舒犹坦荡其胷臆无乃过欤爲人之下者有可逹于君亲虽濵于死亦冒行之况宗庙启其心哉臣华常闻迁善之规愿附升歌之末明堂赋李白昔在天皇告成岱宗改元干封经始明堂年纪緫章时缔构之未辑痛威灵之遐迈天后继作中宗成之因兆人之子来崇万祀之丕业盖天皇先天中宗奉天累圣纂就鸿勲克宣臣白美颂恭惟述焉其辞曰伊皇唐之革天创元也我高祖乃仗大顺赫然电发以首之于是横八荒漂九阳扫叛涣开混茫景星曜而太阶平虹蜺灭而日月张钦若太宗继明重光廓区宇以立极缀苍昊之頽纲淳风沕穆鸿恩滂洋武义炟爀于有截仁声馺沓乎无疆若乃高宗绍兴拓统钖羡神休旁臻瑞物咸荐元符剖兮地珍见旣应天以顺人遂登封而降禅将欲考有洛崇明堂惟厥功之未辑兮乗白云于帝郷天后勤劳辅政兮中宗以钦明克昌遵先轨以继作兮扬烈圣之耿光则使轩辕草图羲和练日经之营之不彩不质因子来于四方岂殚税于万室乃准水臬攅云梁磬玉石于陇坂空瓌材于潇湘巧夺神鬼髙穷昊苍听天语之察察拟帝居之锵锵虽暂劳而永固兮贻圣谋于我皇观夫明堂之宏壮也则突兀瞳胧乍明乍蒙像太古元气之结空巃嵸頽沓若嵬若嶪似天阃地门之开阖尔乃划岝峉以岳立郁穹崇而鸿纷冠百王而垂勲烛万象而腾文窙愡恍以洞豁唿嵌嵓而旁分又比夫崐山之天柱矗九霄而垂云于是乎结构乎黄道岧嶤乎紫微络勾陈以缭垣辟阊阖而启扉峥嵘嶒嶷粲宇宙之光辉崔嵬赫弈张天地之神威夫其背泓黄河垠漱清洛太行却立通谷前廓逺则标熊耳以作揭豁龙门以开关点翠彩于洪荒洞清隂乎羣山及乎烟云卷舒忽出乍没岌嵩喷伊倚日薄月雷霆之所鼔荡星斗之所伾扢挐金龙之蟠蜿挂天珠之硉矹势抜五岳形张四维轧地轴以盘根摩天倪而创规楼台崛岉以奔赴城阙嵚崟而蔽亏珍树翠草含华扬㽔目瑶井之荧荧拖玉绳之离离㨖华盖以傥漭仰太微之参差拥以禁扃横以武库献房心以开凿瞻少阳而举措採殷制酌夏歩杂以代室重屋之名括以辰次火木之数壮不及奢丽不及素曽檐屹其霞矫广厦郁其云布掩日道遏风路阳乌转景而飜飞大鹏横霄以侧度近则万木森下千宫对岀熠乎碧光之堂炅乎琼华之室锦烂霞駮星错波泐飒萧寥以飕飗窅隂郁以緜密含佳气之青葱吐祥烟之郁律九室窈窕五闱聮緜飞楹磊砢走栱夤縁云楣立岌以横绮彩桷攅栾而仰天皓璧昼朗朱甍晴鲜頳栏各落偃蹇霄汉翠楹廻合蝉聮汗漫杳苍穹之絶垠跨皇居之太半远而望之赫煌煌以辉辉忽天旋而云昬迫而察之粲炳焕以照烂倐山讹而晷换蔑蓬壷之海楼吞岱宗之日观勐虎失道濳蚪蟠梯径通天而直上俯长河而下低玉女攀星于网戸金娥纳月于璇题藻井彩错以舒莲天䆫赩翼而霓扶标川而罔足拟跟挂而罢跻要离欻臛而外丧精视冰背而中迷亘以复道通乎掖垣坌入西楼寔爲崑崙三事庶尹正仪躅以出入九夷五狄顺方面而来奔其左右也则丹陛崿崿彤庭煌煌列宝鼎歊金光流辟雍之滔滔象环海之汤汤辟青阳而启緫章廓明台而布玄堂俨以太庙处乎中央发号施令探时顺方其阃闽也三十六戸七十二牖度筵列位西八东九白虎列序而躨跪青龙承隅而蚴蟉其深沈奥密也则赤熛掌火招拒司金灵威制阳叶光权隂坤斗王土据乎其心若乃熠燿五色张皇万殊人物禽兽竒形异模势若飞动瞪眄睢盱明君暗主忠臣烈夫威政兴灭表贤示愚于是天正孟月朝阳登曦天子乃拖苍玉辔苍螭临乎青阳左个方御瑶瑟而弹鸣丝展乎国容辉乎皇仪傍瞻神台顺观云之轨俯对清庙崇配天之规钦若盻蠁维清缉熈崇牙树羽荧煌威㽔纳六服之贡受万邦之借张龙旗与虹旌攅金㦸与玉戚延五更进百辟奉珪瓉献琛帛颙昻俯偻俨容叠迹乃絜爼醢修粢盛奠三牺荐五牲享于神灵太祝正辞庶官精诚鼓大武之隐辚张钧天之铿訇孤竹合奏空桑和鸣尽六变齐九成羣神来兮降明庭盖圣主之所以孝治天下而享祀窅冥也然后临辟雍宴羣后隂阳爲庖造化爲宰飱元气酌太和千里鼓舞百寮赓歌于斯之时云油雨霈恩鸿溶兮泽汪濊四海归兮八荒㑹哤聒乎区㝢骈阗乎阙外羣臣醉德揖让而退而圣主犹夕愓若厉惧人未安乃目极于天耳下于泉飞聦驰明无逺不察考鬼神之奥推隂阳之荒下明诏班旧章振穷乏散敖仓毁玉沈珠卑宫頽墙使山泽无间往来相望帝躬乎天田后亲于郊桑弃末兮反本人和兮时康建翠华兮萋萋鸣玉銮之鉠鉠游于昇平之圃憩乎穆清之堂天欣欣兮瑞穰穰巡陵于鹑首之野讲武于骊山之傍封岱宗而祀后土兮掩栗陆而包陶唐遂邀崆峒之道礼汾水之阳渴飮沆瀣之元精黜滋味而贵理国其若梦游华胥之故鄕于是元元澹然不知所在若羣云从龙衆水奔海此眞所谓我大君登明堂之政化也岂比夫秦赵吴楚争高竞奢结阿房与丛台建姑苏及章华非享祀与严配徒掩月而凌霞由此观之不足称也况瑶台之巨丽复安可以语哉敢扬国美遂作辞曰穹崇明堂倚天关兮巃嵸鸿𪷟搆瓌材兮偃蹇坱漭邈崔嵬兮周流辟雍岌灵台兮赫弈日星喷风雷宗祀盻蠁王化恢鎭八极兮通九垓四门启兮万国来考休徴兮进贤才俨皇居而作固穷千祀兮悠哉阿房宫赋杜牧六王毕四海一蜀山兀阿房出覆压三百余里隔离天日骊山北构而西折直走咸阳二川溶溶流入宫墙五歩一楼十歩一阁廊腰缦回檐牙高啄各抱地势钩心鬪角盘盘焉囷囷焉蜂房水涡矗不知乎几千万落长桥卧波未雩何龙复道行空不霁何虹髙低冥迷不知东西歌台暖响春光融融舞殿冷䄂风雨凄凄一日之内一宫之间而气候不齐妃嫔媵嫱王子皇孙辞楼下殿辇来于秦朝歌夜弦爲秦宫人明星荧荧开䊋镜也緑云扰扰梳晓鬟也渭流涨腻弃脂水也烟斜雾横焚椒兰也雷霆乍惊宫车过也辘辘逺听杳不知其所之也一肌一容尽态极妍缦立逺视而望幸焉有不得见者三十六年燕赵之收藏韩魏之经营齐楚之精英几丗几年剽掠其人倚叠如山一旦有不能输来其间鼎铛玉石金瑰珠砾弃掷逦迆秦人视之亦不甚惜嗟乎一人之心千万人之心也秦爱纷奢人亦念其家柰何取之尽锱铢用之如泥沙使负栋之柱多于南亩之农夫架梁之椽多于机上之工女钉头磷磷多于在庾之粟粒瓦缝参差多于周身之帛缕直栏横槛多于九土之城郭管弦呕哑多于市人之言语使天下之人不敢言而敢怒独夫之心日益骄固戍卒呌函谷举楚人一炬可怜焦土呜唿灭六国者六国也非秦也族秦者秦也非天下也嗟乎使六国各爱其人则足以拒秦秦复爱六国之人则递三世可至万世而爲君谁得而族灭也秦人不暇自哀而后人哀之后人哀之而不鑑之亦使后人而复哀后人也重校正唐文粹卷第一唐文粹唐文粹卷第二重校正唐文粹卷第二吴兴姚铉纂古赋乙京都西都赋东都赋西都赋李庾臣伏见汉诸儒若班固张衡者皆赋都邑盛称汉隆当王道昇平火德丕赫数子歌咏发着后代今自隋室迁都而我宅焉广狭荣陋与汉殊状言时则有六姓千龄之变言地则非秦基周室之故冝乎称汉于彼述我于此臣幸生圣时天下休乐虽未及固衡之位敢效臯陶奚斯庶几之诚谨冐死再拜献两都赋凡若干言以诎夸汉者昭闻我十四圣之制度请付史氏赋曰洛汭先生客于上京问里人以秦汉咸阳故事里人曰先生不习乎哉秦趾薪矣汉址芜矣西去一舎鞠爲墟矣代逺时移作新都矣先生曰賔者不识藐然沈懵岁亡而日逺愿闻古而知今爲我源说恭承玉音里人曰昔者帝兆唐居命隋先基乃假隋权是开中原旣权二年爲唐迁都周榛秦莽平无枿余文驱炀迎平于侑传若天使项氏死劳而授汉休也唐开禅坛新都之门辟殿轧宫以朝诸侯时则有若房魏作弼英鄂执律南阳故人河间帝室戎衣旣税瑞气洋溢讙声传于亿兆炀燎致乎太一乃㑹汉酺发周赉谧万类渟四海遂开国以报功差子男之五等然后构阁图形荣号凌烟指河带以山砺书天子之搢绅其制度也拥干休正坤仪平两曜据北辰斥咸阳而㑹龙首右社稷而左宗庙宣达周衢址以十二棊张府寺局以百吏环以文昌二十四署六部提统按星分度俨宪台而四列肃隂宫于北戸建倍贠下揔维纲于御史端国仪朝实周察乎左右其内则有太极承端通址含元日岀东荣月沈西轩倚九峻之下麓涵太液之清澜龙道双回凤门五开烟笼凝碧风静蓬莱东则左合当辰延英眈耽宣徽洞逹温室隅南接以重离緜乎少阳是爲二宫复道邃廊西则月华重启银台内向中书在焉密用宰相宦者别省延縁右藏建子亭于屏外设兰锜于庑下天子端朝明庭九賔发少府之冕旒陈奉常之官勲肃勾陈以辟护翼雉扇而对分鸡人乃下鹤鸣先闻千官就日万品趋云漏迟迟而东转风习习而南薰外则国子招徒䟽舘开轩左立太学前惇广文膳丰中厨就敎九年稽以博士緫之成均秘书典籍品命校郎横阁三重阐正鈆黄若六艺之条贯百氏之纵横交错发论礼形而乐声太傅在前少傅在后载言载笔出纳谟诰鹓动鸾飞振玉鎗金殷庙羞瑚琏之器楚材慙𣏌梓之林巳而爕和隂阳经纬天地採摭轩昊牢笼虞夏辟孔子之学堂敷一代之风雅此王者之文教也亲兵百万制以神䇿紫身豹首金腰火额猎霞张斾剥犀缀革奋目如虎眦振髯而猬磔柔六钧贯七扎对天仗以司戈分玉墀而执㦸别有陈旌赐钺阃外四十依榆关以作鎭拒栁营而开壁逐虏则岀塞飞尘伐叛则救阳作泽此王者之武威也唐礼旣行三代同风徴叔孙之春官命伯夷之秩宗则有封禅巡狩谒天拜祖明堂辟雍王者之事有司勿失有朝廷之位班爵之序器服车马以节文武不僭不滥羣臣之事有司以告下有内族外姻以杀以隆五礼各殊陈吉仪凶一室是形天下大同百姓之事有司以教故以内则敬以外则严以家则肥以国则昌卿士翼翼公侯皇皇在野熈熈在朝跄跄夫如是夸周而正鲁胡可殚详洎乎乐之设也以德配乐陈器以作革木匏竹簨簴磬镈命官二署谐以协律以奏庙貌祖考来格以陈宫庭箫韶九成鳯凰来仪以布天下手之舞之足之蹈之及乎御胤衣集舞童或献凯作名以宣帝功或布字缀行以达皇风此礼经之所未纪䕫戞之所不同刑期无刑以辟止辟三章寘汉祖之德肆赦缓穆王之法于是天子御端门诏天下涣汗发泽与民更始建金鸡于仗内耸脩竿而揭起其下则税三关解银铛追共工徙驩兠昭舜弦浃尧年台收白简吏阁丹笔揔秋官之计料不踰乎三十斥匡衡之失论罪温舒之不足司刑无鬼哭之庭大理有乌巢之狱又若荐祖建宫玄元之庭霞披云冠飘飘太清天子将有事也岁豆时笾夏簋殷铏传金炉之御烟开甲帐之琳琅此王者之示孝也对里连街帝宅王家青门列槛棠棣分华勤政外名花蕚中题屹云中而佩鳯杳天外而舒蜺于是天子设席千羞百醴家人齿筵愉愉济济此王者之示悌也盛则长隄砥平错则缨弁繁伙佩印分鱼九叅六佐肃威仪于行盖指戒途于前马待漏未开朝骑沓街鸡鸣朱邸火度青槐先导擘云后车奋雷递以严声不生微埃人寒勿慄统以京尹临人杀柄罔敢不谨豪家戚里金张许史走骑如龙行车若水拉枯请命曽不仰视配前王与后赵固异代而殊拟其地势也负秦章台倚汉甘泉带泾渭之冨流挟终南之寿山指重城之二华拓外门于两关玄素交川灞浐在焉断虹偃蹇而亘梁拖轮走骤而蹄奔度万国以向朝趋魏阙之通门赤县统剧停阡帝鄕长安万年干封明堂蓝田左掎鄠杜前张分坼连乎冯翊画郊接乎𡵨阳排吴山而抵蜀亘五谷而通商天子穆清环卫陈兵将军之号三蕃六营至乃辨晓警昏主在金吾鼓列六条外传通衢备以严兵罗以周庐禁动人息用戒不虞其中则御水分沟昆明下流在野决漑入宫环洲菰织蒲纫芡䞇菱羞渚戏玄鹢沙眠白鸥其逺也深有蛟泽派作龙湫涘接河汉波通女牛其近也方塘含春曲沼澄秋戸闭烟浦家藏画舟尔乃农家东作厥土黄壤树以桑柘翳荟乎南亩以秔以稌以黍以稷以输太仓天子之储土厚地中温寒以冝门多杖老室有蕃儿承化发謡帝力不知则有程郑之家白闼朱軿推基峻砌待驷高门木秀茸葩红舒緑繁挺硕果于华林育丰𬞞于中园珠箔昼晴金釭夜明罗绣巾㡚鼔瑟吹笙譁族陈賔以乐乎太平货隧分门里物次骈连中署肆帅夕咽朝昏越璞楚琛蜀贿巴賨裁绮张绣纹轴蕉筒声教之所被车书之所通交错杂沓斯焉㑹同黄宅缁庐金篆玉扃以张帝居用壮天廷千形万声不可多名天子奉尧舜之道勤后稷之功当仲夏而献茧立中和而视农然后黼黻时备粢盛告丰其接下情也则尧鼔不悬晋木不列镕金作䡄四门是揭人靡迷邦士无讳讦示收材而问眚上諌行而寛逹当其万国贡珍四夷纳賮赋用舟通财因辇进地官计国度支立吝百姓旣足斯焉充牣复若天府万品以备供职登馔则光禄献厨命驾则太仆承轼其乐人也启九重开三殿齿羣官于次坐徴公族于内宴于以训恭俭于以示慈惠戏族咸在百弄迭改眎仙童之霓裳覩壮夫之角觝御阶昼隂帝座春深纷宦闼窈窕嫔林旣受赐于逮昏尽拜帛而怀金与衆之乐一日于此先生独不习乎其四郊也或有乗时之旧址亡国之遗踪天子迎四气尽然改容曰是足以怀伤于耳目作戒于心胷昔秦政肆刑秦民共倾楚泽大唿分隳列城徒罢骊山役休上林秦址旣迁鸿门至今此东郊之事也隋苑广袤罝笼南山占地万顷不爲人间齐门失耕禽游兽闲代谢物移缭垣不完此南郊之事也空水悠悠文王作周传艰子孙衰平遂迁乃睠镐都武王宅居国失赧死丰镐皆芜此西郊之事也汉设五畤以主淫祀栾诳徐诬将求永乆天子亲拜太牢黍牡事亡地存爲天下笑此北郊之事也故因迎春则鉴秦败知恃刑不如恃德也因迎夏则鉴隋怠知猎兽不如猎贤也因迎秋则鉴周勤知祖基作艰传万年也因迎冬则鉴汉误知去淫即正获天祚也四鉴以陈泽于生人四德巳懋格于上下故我髙祖一唿大定安都居正传今皇帝一十四圣是知禅国也禅都也非得隋之命是得天之命东都赋先生曰冨哉言乎尧舜之事吾知之矣然天地旁魄奥区不一九衢六陌亦称河洛始乎周卜今自隋革进十八里作唐东宅成者居者余得其故用悉闻见丕我王度子不识乎顚炀奋华中原毒痡顺天应人文皇赫图王充不来建德相依阻我东人不苏义旗髙祖西安文皇武千一挂戎衣我人保完彭城献级东功乃立则创业之事不独于西也高祖至于后朝匪伊是居于焉逍遥明帝文同出震开宫恩波尔鄕洩源于东则太平之事不独于镐也若乃周洛爲池带漕爲沼洞八门之㑹要控二梁之夭矫在隋之始移划前规之隘侈旧制之陋指半舎而新布乃集工而戒就重城不居万盗齐构讫大业于义宁廓皇家而逊授旣而天踵以正地产以实祯祥以纪嘉名不一表贤则河水变清瑞圣则洛图屡岀帝功旣成封禅礼行显祖光宗勒岱而祈嵩我甸我郊三圣之灵坛在焉赤县神州与京比俦迳东山之贡赋扼关外之诸侯直齐梁而驾路引淮汴而通舟太行枕甸发址崇垓覃怀鎭封上干昭回凿门导伊两阜屏开育仁頥智堂隅庭隈尔其左掖通东右掖洞西笼故地之铜駞抱旧里之玉鸡御沟接派苑树通堤抗鳯楼于内庭矗端门于天街上阳别宫丹粉多状鸳瓦鳞翠虹梁叠壮横延百堵高量十丈出地标图临流写障霄倚霞连屹屹言言翼大和而耸观侧賔曜而䟽轩若蓬莱之眞侣瀛洲之列仙鸾驾鹤车往来于中天严城晓启千门万戸建卫对营开扄接牖翠华在镐分官以守监署惟三卿曹止九台阁高闶支驭东方乃俾二官别持宪纲赫若夏日澟如秋霜威动乎瓯闽之国风行乎燕蓟之乡郊圻作国屯兵孟津千里无烟万夫狺狺实兼武牢以食济温唯是咽喉属于将军礼乐所流厥惟旧周追鲁俗而爲邻化殷顽而作柔异材挺擢多士优游原膴膴而耕溺水溅溅而洗由士得天爵孝称行原身行大节里有旌门以继前脩以垂后昆荣一时之史籍耸当代之人伦兄友弟恭位皆崇荣石记标衢棣蕚爲名螭首龟趺嶷峙双形指两冯而远迈对二陆而遐征至若里巷之新名闾阎之近革或区区于传说或琐琐于典册非儆戒于将来何侈言之敢作且二诰尚存始卜惟艰四姓所都季年乃迁或得于闻或得于传幸子勿譁试爲子发乎齿牙里人曰诺先生曰郏鄏之地中居帝域贤相圣营龟符墨食成王定鼎以休姬德三十承孙八百祚年祖功寖微衰平乃迁幽用妇烽诸侯疾怨夷元敬朔太史不颁百派分波争涸其源汜水而郑阳翟而韩晋盟河阳秦戍新安一旅之兵一雷之土嬴氏乗之不享文武此周之失都也南阳眞人复运汉基旧邦惟新上称康时光武而酿明醴和醨沖质不长桓灵自纵后戚立权内官分弄四星耀斗百桷摧栋阳弱隂强刘轻曹重此后汉之失都也魏丕徙许促龄四十强臣执柄三嗣徒立政由寗氏王髠莫奋瓦解土崩炎居奂逊此魏之失都也晋始三丗乱兴永嘉萧墙构兵沈阏称戈浩浩逆流天下垫波八王旣分五马南奔左衽之裘乃来中原此西晋之失都也故权在诸侯则姬氏平权在内后则汉室倾权在强臣则魏狃权在亲戚则晋走是四者各以其故权兴势移都随鼎去从古如斯谓之何如丗治则都丗乱则墟时清则优偃政弊则戚居勿谓往代试言前载开元太平海波不惊乃驾神都东人夸荣时则辚辚其车殷殷其徒行者不赍衣食委衢冠冕之大绮罗之妇百室连歌千筵接舞高楼大观陈賔宴侣金堂玉戸丝鸣管语我道如尧我税如貉贫庾而稻贱笥而裼比屋相视耻衣空帛开塲分赐不列麰麦同轨同文昼唿夜讙父怿子愉去径即盘旣兆旣亿动动植植无声之乐薰然不息稽成康之周隆考文景之汉休攉代系时不爲彼优我俗旣饶我人旣骄安不思危逸而忘劳故天宝之季渔阳兵起逆旗南指我无坚垒帀甸鼙动冲天羯腥门开丽景殿据武成杀人如刈焚庐若薙蜀驾先移胤师后誓伤四年之委烬奋二将以建勲天落妖彗风摧阵云及夫扫台榭之灰收京野之骨徴郡国之版在验地官之籍列太平之人巳十无七八至德复兴六纪于兹七圣储休平雍补夷故含识之士女植发之童儿皆能痛其䘮乱而期我康时今四方之事叟不知也惟洛泱泱濵盈万室惟城职职市鄽軿集比年大有稍藏以实都人嬉贺有笑无慄咸曰将睹乎贞观之风开元之日鄕里之人思万乗之威仪幸物阜而时和指康衢而引领作望幸之赓歌歌曰晓云行兮西风庆揺裔兮龙在中望云光兮拜千百西泽霈兮均东泽里人曰诚哉是言前年日南至天子谒太清宫太庙郊天祀地旣毕事执谦端珽谓公卿大夫曰予在人上历祀三四年糓比登未及于冨人庶稍蕃未臻于寿动殖小遂犹有枯天日月所至犹照叛土戎狄虽贡西地犹虏今行大礼得不愧望于天而献羞于祖是尚以圣政爲忧未意于行幸也先生曰大哉爲君用是言也治是事也则千里如郊万里如圻在西而东均处内而外肥吾归息鄕里之謡安尧舜之时将齐驱于寿域何近喜而逺悲则知鉴四姓之覆辙嗣重叶之休烈用是言也理是事也即所都者在东在西可也重校正唐文粹卷第二唐文粹唐文粹卷第三重校正唐文粹卷第三吴兴姚铉纂古赋丙进三大礼赋表朝献太清宫赋朝享太庙赋有事于南郊赋天宝十三载进三大礼赋表杜甫臣甫言臣生长陛下淳朴之俗行四十载矣与麋鹿同羣而处浪迹于陛下丰草长林实自弱冠之年矣岂九州牧伯不岁贡豪俊于外岂陛下明诏不仄席思贤于中哉臣之愚顽静无所取以此知分沈埋盛时不敢依违不敢激讦以渔樵之乐自遣而巳顷者卖药都市寄食友朋窃慕尧翁击壤之讴适遇国家郊庙之礼不觉手足蹈舞形于篇章漱吮甘液游泳和气声韵广卷轴斯存抑亦古诗之流希乎述者之意然辞理野质终不足以拂天听之崇高配史籍以永乆恐倐先狗马遗恨九原谨稽首投延恩匦献纳上表进明主朝献太清宫朝享太庙有事于南郊等三赋以闻臣甫诚惶诚恐顿首顿首谨言朝献太清宫赋冬十有一月天子旣纳处士之议承汉继周革弊用古勒崇扬休明年孟陬将摅大礼以相籍越彞伦而莫俦历良辰而戒吉分祀事而孔修营室主夫宗庙乗舆备乎冕裘甲子王以昧爽春寒薄而清浮虚阊阖逗蚩尤张勐马岀腾蚪捎荧惑墯旄头风伯扶道雷公挟辀通天台之双阙警溟涨之十洲浩劫礨砢万山飕飗欻臻于长乐之舎嵬入乎崑崙之丘太一奉引庖牺在右尧歩舜趣禹驰汤骤郁閟宫之嵂崒坼元气以经构断紫云而竦墙抚流沙而承霤纷隳珠而䧟碧㸌波锦而浪绣森青冥而欲雨赩光烱而初昼于是翠㽔俄的藻借舒就祝融掷火以焚香溪女捧盘而盥漱羣有司之望幸辨名物之难究琼浆自间于粢盛羽客先来于介胄烁圣祖之储祉敬云孙而及此诏轩辕使合符勑王乔以视履积昭感于嗣续匪正辞于祝史若盻蠁之有慿肃风飈而乍起扬流苏于浮柱金英霏而披靡拟杂佩于曽巓芝盖欹以飒纚中漎漎以廻复外萧萧而未巳上穆然注道爲身觉天倾耳陈僭号于五代复战国于千祀曰呜唿昔苍生纒孟德之祸爲仲达所愚凿齿其俗窫窳其孤赤乌高飞不肯止其屋黄龙哮吼不肯负其图伊神器臬兀而小人呴喻历纪大破疮痍未苏尚攫拏于吴蜀又顚踬于羯胡纵羣雄之发愤谁一统于亨衢在拓跋与宇文岂风尘之不殊比聦瘣及坚特浑貔豹而齐驱愁隂鬼啸落日枭唿各拥兵甲俱称国都且耕且战何有何无惟累圣之徽典恭淑愼以允缉兹火土之相生非符䜟之备及炀帝终暴叔宝𥘉袭编简尚新义旗爰入旣清国难方覩家给窃以爲数子自诬敢贞乎五行攸执而观者潜晤或喜至于泣矧鳞介以之鸣簴昆蚑以之振蛰感而遂通罔不具集仡神光而阚罗诡异以戢孴地轴倾而融曵洞宫俨以嶷岌九天之云下垂四海之水皆立鳯鸟威迟而不去鲸鱼屈矫以相吸扫太始之含灵卷殊形而可挹则有虹蜺爲钩带者入自于东揭莽苍履崆峒素髪漠漠至精浓浓条㢮张于巨细觊披冩于心胷盖脩竿无隙而仄席巳容裂手中之黑簿睨堂下之金钟得非拟斯人于寿域明返朴于玄踪忽翳日而翻万象却浮空而留六龙咸詟跖而壮兹应终苍黄而昧所从上犹色若不足处之弥恭天师张道陵等洎左玄君者前千二百官吏谒而进曰今王巨唐帝之苗裔坤之纪纲土配君服宫尊臣商数起得统特立中央且大乐在悬黄钟冠八音之首太昊斯启青陆献千春之祥旷哉勤力耳目冝乎大带斧裳故风后孔甲充其佐山稽𡵨伯翼其傍至于易制取法兄以朝登五帝夕宿三皇信周武之多幸存汉祖之自强且近朝之滥吹仍改卜乎祠堂𥘉降素车终勤恤其后有客白马固漂沦不忘伊庶人得议寔邦家之光臣道陵等试本之于青简探之于缥囊列圣有差夫子闻斯于老氏好问自乆宰我同科于季康敢拨乱返正乃此其所长万神开八骏㢠旗掩月车畜雷骞七曜烛九垓能事颕脱清光大来或曰今太平之人莫不优游以自得况是蹴魏踏晋批周抉隋之后与乎更始者哉朝享太庙赋𥘉高祖太宗之栉风沭雨劳身焦思用黄钺白旗者五年而天下始一历三朝而戮力今庶绩之大备上方采尨俗之謡稽正统之类盖王者盛事臣闻之于里曰昔武德巳前黔黎萧条无复生意遭鲸鲵之荡汨荒岁月而沸渭衮服纷纷朝廷多门者仍亘乎晋魏臣窃以自赤精之衰歇旷千岁而无眞人及黄图之经纶息五行而归厚地则知至数不可以乆缺凡材不可以长寄故高下相形而尊卑各异惟神断系之于是本先帝取之以义壬辰旣格于道祖乗舆即以是日致斋于九室所以昭达孝之诚所以明经天之质具礼有素六官咸秩大辂每岀或黎元不知丰年则多而筐宫甚实旣而太尉叅乗司仆扈跸望重闉以肃恭顺法驾之徐疾公卿淳古士卒精一黕宗庙之愈深抵职司之所密宿翠华于外戸曙黄屋于通术气凄凄于前旒光靡靡于嘉栗阶有賔阼帐有甲乙升降之际见玉柱生芝击拊之𥘉觉钧天合律簨簴仡以碣磍干戚宛而婆娑鞉鼓埙箎爲之主钟磬竽瑟以之和云门咸池取之至空桑孤竹贵之多八音循通旣比乎旭日升而气埃灭万舞陵乱又似乎春风壮而江海波鸟不敢飞而玄甲嵺以岳峙象不敢去而鸣佩剡爚以星罗巳而上干豆以登謌美休成之旣享璧玉储精以稠叠门栏洞豁而森爽黒帝归寒而激昻苍灵戒晓而来往熈事莽而充塞羣心麌以振荡桐花未吐孙枝之鸾凤相鲜云气何多宫井之蛟龙乱上若夫生弘佐命之道死配贵神之列则殷刘房魏之勲是可以中摩伊吕上冠䕫卨代天之工爲人之杰丹青满地松竹高节自唐兴巳来若此时哲皆朝有数四名垂卓絶向不遇返正拨乱之主君臣父子之别弈叶文武之雄注意生灵之切虽前辈之温良寛大豪俊果决曽何以措其筋力与韬钤载其刀笔与喉舌使祭则与食则血若斯之盛而巳尔乃直于主索于祊警幽全之物散纯道之精盖我后常用惟时克贞膋以萧合酌以茅明嘏以慈告祝以孝成故天意张皇不敢残其瑞神姦妥怗不敢秘其精而抚絶轨享鸿名者矣于以奏永安于以奏王夏福禳禳于绛阙芳霏霏于玉斚沛枯骨而破聋肓施殀胎而逮鳏寡园陵动色跃在藻之泉鱼弓劒皆鸣汗铸金之风马霜露堪吸祯祥可把曽宫歔欷隂事俨雅薄清辉于鼎湖之上静余响于苍梧之下窅然漠漠惕然兢兢纷益所慕若不自胜瞰牙旗而独立吟翠駮而未乗五老侍祠而精骇千官逖听而思凝于是二丞相进曰陛下应道而作惟天与能浇讹散淳朴登尚犹日愼业业孝思烝烝恐一物之失所惧先王之咎徴如此之勤恤匪懈是百姓何以报夫元首在臣等何以充其股肱且如周宣之敎亲不暇孝武之淫祀相仍诸侯敢于迫胁方士奋其威稜一则以微言劝内一则以轻举虚冯又非陛下恢廓绪业其琐细亦曷足称丞相退上跼天蹐地授绥登车伊澒洞枪櫐先出爲储胥本枝根株乎万代睿想经纬乎六虚甲午方有事于綵坛绀席宿夫行所如初有事于南郊赋盖主上兆于南郊聿怀多福者旧矣今兹练时日就阳位之美又所以厚祖考通神明而巳职在宗伯首崇禋祀先是春官修颂祗之书献祭天之纪令泰龟而不昧俟万事之将履掌次阅氊邸之则封人考㙺宫之旨司门转致乎牲牢之系小胥专达乎悬位之使二之日朝庙之礼旣毕天子苍然视于无形澹然若有所听又斋心于宿设将旰食而匪宁旌门坡陀以前骛彀骑反覆以相经顿曽城之轧轧轶万戸之荧荧驰道端而如砥浴日上而如萍制翠毛于华盖之角彗黄屋于勾陈之星神仙戍削以落羽魍魉幽忧以固扄战岐慄华摆渭掉泾地回回而风淅淅天泱泱而气青甲胄乗陵转迅雷于荆门巫崃玉帛清逈霁夕雨于潇湘洞庭于是乗舆霈然乃作翳夫鸾凤将至以冲融寥廓不可乎弥度声明通乎纯粹溟涬爲之垠堮驷苍螭而蜿蜒若无骨以柔顺奔乌攫而蟉徒有势于杀缚朱轮竟野而杳冥金鋑成隂以结络吹堪舆以轩轾枪寒暑以前却中营密拥乎太阳宸眷眇临乎长薄熊罴弭耳以相舐虎豹高跳以虚攫上方将降帷宫之綝缡屏玉车犬以蠼略人门行马以拱乎合沓之场皮弁大裘始进于穹崇之幕冲牙铿锵以将集周卫轇轕而咸若月窟黑而扶桑寒田烛稠而晓星落肃定位以告絜蔼严上而清超云菡蓞以张盖春葳㽔以建杓簪𥚑斐斐樽爼萧萧方面曲折周旋寂寥必本于天王宫与夜明相射动而之地山林与川谷俱标于是乎官有御事有职所以敬鬼神所以勤稼穑所以报本反始所以度长立极玄酒明水之上越席䟽布之则必取先于稻秫麴蘖之勤必取着于纷纯文绣之饰虽三牲八簋丰备以相㳂而苍璧黄琮实归乎正色先王之丕业继起信可以永其昭配羣望之徧祭在斯示有以明其翼戴由是播其声音以陈列从乎节奏以进退韶夏頀武采之于训谟钟石陶匏具之于梗槩变万形于动植听宫徴于砰礚英华发外非因乎簨簴之高和顺积中不在乎雷鼔之大旣而脔骨胿罥柴燎窟块騞擘砉赫葩斜晦溃电纒风升雪飒星碎拂勿侹濙眇溟苁淬圣虑岑寂玄黄増霈苍生颙昻毛发清籁雷公河伯或騃以脩耸霜女江妃乍纷纶而晻暧执绂秉翟朱干玉戚鼓瑟吹笙金支翠旌神光倐歛祀事虚明于是涾乎涣汗纡余乎经营浸朱崖而洒朔漠汹晹谷而濡若英耆艾涕而童子儛丛棘坼而狴牢倾是率土之濵覃酺醵以涵泳非奉郊之县独宴慰以纵横玄泽淡泞乎无极殷荐绸缪乎至精稽古之时屡应符而合契圣人有作不逆寡而雄成尔乃孤卿侯伯羣儒三老俨而絶皮轩趋帐殿稽首曰臣闻燧人氏巳往法度难知文质未变太昊氏继天而王根启闭于厥𥘉以木传子摅终始而可见洎虞夏殷周兹焕炳而葱蒨秦失之于狼贪蚕食汉缀之以蛇断龙战中莽茫茫夫何从圣蓄缩曽不下眷伏惟道祖视生灵之磔裂丑害马之蹄囓呵五精之息肩考正气之无辙协夫贻孙以降仗之造命更挈累圣昭洗中祚触蹶气惨黩乎暗夜之妖势廻薄乎龙蛇之孽伏惟陛下勃然愤激之际天关不敢旅拒鬼神爲之呜咽高衢腾尘长劒吼血尊卑配宇县刷挿紫极之将頽拾清芬于巳缺鑪以之仁义鍜以之贤哲聮祖宗之耿光卷夷狄之彯撇盖九五之后人人自以遭唐虞四十年来家家自以爲稷卨王纲近古而不轨天听贞观以高揭蠢尔差僭粲然优劣冝其课密于空积忽微刋定于兴废继絶而后覩数统从首八音六律而惟新日起筭外一字千金而不灭上曰吁昊天有成命惟五圣以受我其夙夜匪遑寔用素朴以守于嗟乎麟凤胡爲乎郊薮岂上帝之降鉴及兹玄元之垂𥙿于后夫圣以百年爲鹑道以万物爲刍狗今何以茫茫临乎八极眇眇託乎羣后端䇿拂龟于周汉之余缓歩阔视于魏晋之首斯上古成法盖其人巳朽不足道也于是天子黙然而徐思终将固之又固之意不在抑殊方之贡亦不必广无用之祠金马碧鸡非理人之术珊瑚翡翠此一物何疑奉郊庙以爲宝増憷惕以孜孜况大庭氏之时六龙飞御之归重校正唐文粹卷第三唐文粹唐文粹卷第四重校正唐文粹卷第四吴兴姚铉纂古赋丁符宝一受命宝赋象纬一浑天赋阅武二大猎赋斐将军舞劒赋誓师一济河焚舟赋受命宝赋梁肃受命宝在昔曰传国玺自秦始皇有焉盖取夫一世二世传于无穷故有传国之号历两汉至于陈隋隋焬帝之遇祸也宇文化及盗之而西窦建德灭化及取焉易称物不可以终否武德中太宗一戎衣而天下大定是器也与玺同归国家用之以受命所承更名大宝而多历年所自前代观之受天明命则不求而得僭贼劫迁则得之而失盖神物之所在非徒然也抑又闻之鼎之轻重与玺之去留莫不视德之上下位之安危若恃宝命在已而慆心堙耳渐至危殆以负扆之尊𬒳窃鈇之言当此时也此片玉耳复何爲哉窃读史氏感兴亡之器忿徼觊之类于是作受命宝赋若形制之小大厚薄则未始详也故不备焉其辞曰物之贵兮惟玉之英翕二气以成形涵百宝之纯精卞氏得之献而后明当秦赵之抗衡挺高价于连城伊玩好之所资微神器之鸿名及夫秦始称皇削平六王爲龙爲光追琢其章其文曰受命于天旣寿永昌其始也谓世有哲王传国宝之无疆何逆天以暴物不及期以降殃惟隂骘之运行终有授而不常随素车之白马归赤精于路傍逮夫汉业中微后族专命禄去公室世移威柄实沙麓之遗瘵成巨君之篡害虽掷地以慷慨终莫救夫顚沛俄渐台之倾移历更始与赤眉咸庸懦而不居卒乱长而祸滋洎四七之龙骧爲火主以得之遂祀汉以配天延二百之炎辉茍非其人宝命不归悼桓灵之不嗣置天下于阽危旣而赤伏道丧黄星兆发云雷遘迍朝社播越去乗舆而漂荡入眢井以芜没披草莱以拯之寔功存乎武烈何典午之倾溃刘石盗以自尊旣江表之卜年遂归明以去昏五世推移或亡或存失由道䘮隋之并吞始负险以争雄俄衔璧而来奔惟大业之离阻由君昏而黩武犲狼呀以当路郊庙毁而失主望夷之衅旣发斯器沦于丑虏昊天有命眷我高祖骞飞汾晋震叠关辅云行雨施雷动飈举圣人旣作万物斯覩于时也充德扇结东周卼臲帝谓文皇陈师往伐如火烈烈如风发发牛口先拨虎牢则达致四海于升平混车书以同辙惟神器之有在终告归于魏阙考乎先王之统世也以文经天以武纬地观象备物从冝制器播而用之爲天下利故曰大德曰生大宝曰位位之升降惟道所至先王审其所以故爲大于细爲难于易然后本不揺而末不坠安危之体鉴此而巳若夫符命之所加历数之所归莫不天人合发区宇乐推休祥焕然灵命显思是以有守有失动而恱随茍贪功而僭礼莫不速祸而召危此玉也公路执持衆叛而亲离赵高引佩殿坏而身糜惟前轨之昭昭孰可幸捷以取之荅曰吾皇有命如天有日传宝在我昏庸自佚则陆浑无问鼎之事历代无奉玺之术茍思虑于废兴朝不旣而患失于戏天发祸机圣人定之天生神物圣人用之康哉皇哉大人造之子孙百代永言保之浑天赋杨烱显庆五年烱时年十一待制弘文馆上元三年始以应制举𥙷校书郎朝夕灵台之下备见铜浑之象㝷返𥘉服卧病丘园二十年而从宦斯亦拙之效也代之言天体者未知浑盖孰是代之言天命者以爲祸福由人故作浑天赋以辨之其辞曰有爲宣夜之学者喟然而言曰旁望万里之黄山而皆青翠俯察千仞之深谷而皆黟黒苍苍在上非其正色逺而望之无所至极日月载于元气所以或中而或星辰浮于大空所以有行而有息故知天常安而不动地极深而不测可以爲观象之准绳可以作谈天之楷式有称周髀之术者冁然而笑曰阳动而隂静天㢠而地游天如倚盖地若浮舟出于夘入于酉而生昼夜交于奎合于角而有春秋天则西北旣倾而三光北转地则东南不足而万穴东流比于圎首前临胷者后不能覆背方于执炬南称明者北可以言幽此天与而不取恶煌煌而更求太史公有晬其容乃盱衡而告曰楚旣失之齐亦未爲得也言宣夜者星辰不可以阔狭有常言盖天者漏刻不可以春秋各半周三径一逺近乖于辰极东井南箕曲直殊于河汉明入于地葛稚川所以有辞候应于天桓君山由其发难假苏秦之不死旣莫知其爲说傥隶首之重生亦不能成其筭也二客甞闻浑天之事欤请爲左右扬攉而陈之原夫杳杳冥冥天地之精混混沌沌隂阳之本何太虚之无碍伟造化之多端南溟玉室之宫爰皇是宅西极金台之镇上帝攸安地则方如棊局天则圎如弹丸天之运也一北而物生一南而物死地之平也影长而多暑影短而多寒太隂当日之冲也成其薄蚀衆星传月之光也因其波澜干坤阖辟天地成矣动静有常隂阳行矣方以类聚物以羣分吉凶生矣在天成象在地成形变化见矣部之以三门张之以八纪其周天也三百六十五度其去地也九万一千余里日居而月诸天行而地止载之以气乗之以水生之育之长之畜之亭之毒之盖之覆之天聦明也圣人得之天垂象也圣人则之其道也不言而信其神也不怒而威验之以衡轴考之以枢机三十五官有羣生之系命一十二次当下土之封畿中衡外衡毎不召而自至黄道赤道亦殊涂而同归表里见伏圣人于是乎发挥分至启闭圣人于是乎范围可以穷理而尽性可以极深而研几天有北斗杓擕龙角魁枕参首天有北辰衆星环拱大帝威神尊之以耀魄配之以勾陈有四辅之上相有三公之近臣华盖巖巖俯临于帝座离宫弈弈旁絶于天津列长垣之百堵启阊阖之重闉文昌拜于大将大理囚于贵人太阶乎而君臣穆招遥指而天下春东宫则析木之津寿星之野箕爲傲客房爲驷马天王对于摄提皇极临于宦者左角右角两耀之所巡行隂间阳间五星之所次舎后宫掌于燕息太子承于家社宗人宗正内外惇叙于邦家市楼市垣货殖毕陈于天下北宫则灵龟潜匿螣蛇伏藏瓠瓜宛然而独处织女终朝而七襄登渐台而顾歩御辇道而倘佯闻雷霆之隐隐听枹鼓之硠硠南斗主爵禄东璧主文章须女主布币牵牛主关梁羽林之军所以除暴乱垒壁之阵所以备非常西宫则天潢咸池五车三柱奎爲封豕参爲白虎胃爲天仓娄爲衆聚髦头之北宰割其胡虏天毕之隂蓄洩其雷雨大陵积尸之肃杀参旗九斿之部伍樵苏之地岀入于苑园万亿之资塡积于仓庾南宫则黄龙赋象朱鸟成形五帝之座三光之庭伤成于钺诛成于锧祸成于井德成于衡执法者廷尉之列大臣之象少微者储君之位处士之星天狐直而狼顾军市晓而鸡鸣三川之交鹑火通其耀七泽之国翼轸寓其精南河北河象阙于是乎増峻左辖右辖边荒于是乎自宁乃有金之散气水之精液法渭水之横桥像昆池之刻石岁时占其水旱沧溟应其朝夕织妇之室汉家之使可㝷饮牛之津海上之人易觌日也者衆阳之长人君之尊天鸡晓唱灵乌昼踆扶桑临于大海若木照于崑崙太平太象所以司其出入南至北至所以节其寒温龙山衔烛不能议其光景夸父弃䇿无以方其骏奔月也者羣隂之纪上天之使异姓之王后妃之事方诸对而明水浃重晕市而边风驶才盈蚌蛤则虏骑先侵适鬪麒麟则暗虎潜值五星者木爲重华火爲荧惑鎭居戊巳斯爲土德太白主西辰星主北俯察人事仰观天则比参右肩之黄如奎大星之黑五材所以致用七政于焉不忒同舎而有四方分天而利中国赤角犯我城黄角天之争五星同色天下偃兵趋前舎爲盈退后舎爲缩盈则侯王不宁缩则军旅不复或向而或背或迟而或速金火犯之而甚忧歳鎭居之而有福观衆星之部署历七耀而驱驰定天下之文所以通其变见天下之赜所以象其冝然后播之以风雨威之以霜霰或吐雾而蒸云或击雷而鞭电一旬而太平感肤寸而天下徧白日爲之昼昏恒星爲之不见尔乃重明合璧五纬连珠青气夜朗黄云旦扶握天镜受河图若曰赐之以福此明王圣帝之休符至如怪云祅氛冬雷夏雪日晖长虹星流伏鼈隂有余而地动阳不足而天裂若曰惧之以灾此昏主乱君之妖蠥昔者颛顼之命重黎司天而司地陶唐之分仲叔宅西而宅东其后宋有子韦郑有禆灶魏有石氏齐有甘公唐都之推星王朔之候气周文之视日吴范之占风有以见天地之情状识隂阳之变通诗云谓天盖高语云惟天爲大至高而无上至大而无外四时行焉万物生焉羣臣莫尊于上帝法象莫大于皇天灵心不测神理难筌日何爲兮右转天何爲兮左旋盘古何神兮立天地巨灵何圣兮造山川螟何细兮师旷清耳而不闻离朱拭目而无见鹏何壮兮搏扶揺而翔九万运海水而击三千龟与蛇兮异其短长之质椿与兮殊其大小之年钟何鸣兮应霜气劒何伏兮动星躔列子何方兮御风而有侍师门何术兮验火而登仙鲁阳挥戈兮转于西日陶侃折翼兮登乎上玄女何冤兮化精卫帝何耻兮爲杜䳌争疆理者有零陵之石闻弦歌者有盖山之泉若怪神之不语夫何述于此篇以天乙之武也焦土而烂石以唐尧之德也襄陵而怀山以颜回之贤也贫居于陋巷以孔丘之圣也情希乎执鞭冯唐入于郎署也两君而未识杨雄在于天禄也三代而不迁桓谭思周于图䜟也忽焉不乐张衡术穷于夫地也退而归田我无爲而人自化吾不知其所以然大猎赋李白臣以爲赋者古诗之流辞欲壮丽义归博逺不然何以光讃盛美感天动神而相如子云竞夸辞赋历代以爲文雄莫敢诋讦臣谓语其大略窃或𥚹其用心子虚所言楚国不过千里梦泽居其太半而齐徒吞若八九三农及禽兽无息肩之地非诸侯禁淫述职之义也上林云左苍梧右西极考其实地周袤才经数百长杨夸胡设网爲周阹放麋鹿其中以搏攫充乐羽猎于灵台之囿围经百里而开殿门当时以爲穷壮极丽逮今观之何龌龊之甚也但王者以四海爲家万姓爲子则天下之山林禽兽岂与衆庶异之而臣以爲不能以大道匡君示物周博平文论苑囿之小窃爲微臣之不取也今圣朝园池遐荒殚穷六合以孟冬十月大猎于秦亦将耀威讲武扫天荡野岂淫荒侈靡非三驱之意邪臣白作颂折衷厥美其辞曰粤若皇唐之契天地而袭气母兮粲五叶之葳㽔惟开元廓海㝢而运斗极兮揔六圣之光熈诞金德之淳精兮漱玉露之华滋文章森乎七曜兮制作参乎两仪括衆妙而爲师明无幽而不烛兮泽胡逺而不施慕往昔之三驱兮顺生杀于四时若乃严冬惨切寒气洌不周来风玄冥掌雪木脱叶草解节土囊烟隂火井冰闭是月也天子处乎玄堂之中飡八水兮休百工考王制兮遵国风乐农人之闲隙兮因校猎而讲戎乃使神兵出于九阙天仗罗于四野徴水衡与林虞辨土物之衆寡千骑飈扫万乗雷奔梢扶桑而拂火云兮刮月窟而搜塞门赫壮观于今古嶪揺荡于干坤此其大略也而内以中华爲天心外以穷发爲海口豁咽喉以洞开吞荒裔以尽取大章按歩以来往夸父振䇿而奔走足迹乎日月之所通囊括乎隂阳之所有君王于是撞鸿钟发銮音岀凤阙开宸襟驾玉辂之飞龙历神州之层岑游五柞兮瞰三危挟细栁兮过上林櫕高牙以緫緫兮驻华盖之森森于是擢倚天之劒弯落月之弓崑崙叱兮可倒宇宙噫兮増雄河汉爲之却流川岳爲之生风羽旄扬兮九天绛猎火烻兮千山红乃召蚩尤之徒丛长㦸罗广泽呵雨师走风伯稜威耀乎雷霆烜爀振于蛮貊陋梁邹之体制鄙灵囿之规格而南以衡霍作襟北以代恒作祛夹东海而爲堑兮拖西溟而流渠麾九州之珍禽兮廻千羣以坌入聮八荒之竒兽兮屯万族而来居云罗高张天网密布罝罘緜原峭格掩路蠛蠓过而犹碍蟭螟飞而不度彼层霄与翳榛罕翔鸟与伏兎促营合技弥峦𬒳冈金戈森行洗晴野之寒霜虹旗电掣卷长空之飞雪吴骖走练宛马蹀血萦衆山之聮緜隔逺水之明灭使五丁摧锋一夫抜木下堑高頽深平险谷摆椿栝开林丛喤喤呷呷尽奔突于场中而田强古治之俦乌获中黄之党越峥嵘猎莽苍喑唿哮口阚风旋电往脱文豹之皮抵玄熊之掌批狻手猱挟三挈两旣徒搏以角力又挥锋而争先行甝号以鹗晲兮气赫火而歊烟拳封猯肘巨狿枭羊应叱以鼈踣䝟貐亡精而堕巓或碎脑以析嵴或歕髓而飞涎穷遐荒荡渊薮扼土伯殪天狗脱角犀顶抜牙象口扫封狐于千里捩雄虺之九首咋腾蛇而仰吞拖奔兕而却走君王于是峩通天靡星旃奔雷车挥电鞭观壮士之效获顾三军而欣然曰夫何神詟鬼慄之骇人也又命建䕫鼔励武卒虽躏轹之巳多犹拗怒而未歇集赤羽兮照日张乌号兮满月戎车轞轞以陆离彀骑煌煌而奋发鹰犬之所腾捷飞走之所蹉蹶攫麏麚之咆哮蹂豺貉以挂格膏锋染锷塡巖掩窟观殊材与逸羣尚挥霍以出没则有白飞駮穷竒貙䝡牙若错劒鬛如丛竿口吞殳鋋目极枪橹碎琅弧彏玉弩射勐彘透奔虎金镞一发旁叠四五虽凿齿磨牙而致伉谁谓南山白额之足覩揔八校搜四隅驰专诸走都卢趫乔林撇絶壁抄獑猢揽貃囚鼯鼬于峻崖顿貜于穹石养由发箭竒肱飞车巧括更羸妙兼蒱且坠鸀鳿于青云落鸿鴈于紫虚梢鸧鸹漂鸬殚地庐空神居斩飞鹏于日域摧大鳯于天墟龙伯钓其灵鳌任公获其巨鱼穷造化之谲诡何神怪之有余所以喷血流川飞毛洒雪乍若乎高天雨兽上坠于大荒又似乎积禽爲山下崩于林穴阳乌沮色于旭日隂兎䘮精于明月思腾装上猎于太清所恨穹昊之路絶而忽也莫不海晏天空万方来同虽秦皇与汉武兮复何足以争雄俄而君王茫然改容愀若有失居安思危防险诫逸斯驰骋以狂发非至理之弘术且夫君以端拱爲尊玄妙爲宝暴殄天物是谓不道乃命去三面之网示六合之仁巳杀者待其犯命未伤者全其天眞虽翦毛而不献岂割鲜以染轮解凤皇与鸑鷟兮旋驺虞与麒麟获天宝于陈仓载非熊于渭濵于是享猎徒封劳苦轩行庖骑酌酤韬兵戈火网罟然后登九霄之台宴八纮之圃开日月之扄辟生灵之戸圣人作而万物覩览蒐敖与狩岐何宣城之足数哂穆王之荒诞歌白云于西母曷若饱人以淡泊之味醉时以淳和之觞鼔之以雷霆舞之以隂阳虞乎神明狃于道德张无外以爲罝琢大朴以爲杙顿天网以掩之猎贤俊以御极若此之狩罔有不克使天人宴安草木蕃殖六官斥其珠玉百姓乐于耕织寝郑卫之声却靡曼之色天老掌图风后侍侧是三阶砥平而皇猷允塞岂比夫子虚上林长杨羽猎计麋鹿之多少夸苑囿之大小者哉方将延荣光于后昆轶玄风于邃古拥嘉瑞臻元符登封于泰山篆德于社首岂不与乎七十二帝同条而共贯哉君王于是廻蜺旄返銮舆访广成于至道问大傀之幽居使罔象掇玄珠于赤水天下不知其所如也裴将军舞劒赋乔潭元和秋九月羽林裴公献戎捷于京师上御花蕚楼大置酒酒酣诏将军舞劒爲天下之壮观遂赋之其辞曰将军以幽燕劲卒耀武穷发俘海夷虏山羯左执律右秉钺振旅阗阗献功于魏阙上享之则钟以捍簴鼔以灵鼍千妓度舞万人高歌秦云动色渭水跃波有肉如山有酒如河君臣乐飮而一醉夷夏薫薫而载和帝谓将军抜劒起舞以张皇师旅以炟赫戎虏节八音而行八风奋两阶之干羽公于是乎贝胄朱綅而正色虎裘锦裼而攘臂抗稜威飘锐气陆离于武备婆娑乎文事合桑林之容以尽其意照莲花之彩以宣其利翕然鹰扬翼尔龙骧锋随指顾锷应徊翔取诸身而耸跃上其手以激昻纵横耀颖左右交相观乎此劒之跃也乍雄飞俄虎吼揺辘轳射牛斗空中悍慄不下将乆欻风落而雨来果惬心而应手尔其凌厉清淳绚练夐絶青天兮可倚白云兮可决覩二龙之追飞见七星之明灭杂朱干之逸势应金奏之繁节至乃天轮宛转贯索㢠环光沖融兮其外气混合兮其间若勇云涛如飞雪山万夫爲之雨汗八佾爲之慙颜及乎度曲将终发机尤捷或连翩而七纵或瞬息而三接风生兮蒨斾䄡䄡电走兮彤庭晔晔隂冥变见灵怪离猎将鬼神之无所遁逃岂蛮夷之不足震慑嗟夫蔺子之迭跃其人未雄仲由之自卫其武未功曷若将军爲百夫之特宝劒有千金之饬奋紫髯之游刃发帝庭之光色所以象大君之功亦以宣忠臣之力或歌曰洸洸武臣耀雄劒兮清边尘威逺夷兮率来賔焉用轻𥚑之妓女长袖之才人天子穆然诏伶官斥郑卫选色者使觇乎军容教舞者使观乎兵势变激楚之结风爲发扬之蹈厉佥谓将军之劒舞古未之至济河焚舟赋高迈昔孟明之载战载北也空山肉塡平地血流匹马只轮荡然不收社稷包羞朝廷隐忧用兵至此不死何求诚以弃瑕之恩未报拜赐之言虚设砥名励节易地改辙兾桑榆之未晚得雌雄之一决乃复揔元戎申薄伐四马云屯长劒电掣咆哮兮前貔后虎威稜兮左霜右雪火千旗而四面风动雷万鼔而一道地裂小长平之瓦解凌不周之柱折朝岀乎咸秦夕济乎孟津其气益振其屈欲伸于是指河中之舟示军中之人曰吾与君子誓雪前耻负则入黄泉之下胜则入青云之里吹嘘而霜露变叱咤而风尘弭虽无此舟谁无此舟尔否则骸骨爲异鄕之土䰟魄爲邻国之鬼虽有此舟谁有此舟矣乃命焚之夫其火与木相守水与火相煎烘大川焮长壖龙吼乎沸潭鱼喁乎汤泉舳舻化而爲炭檝棹飏而爲烟水声与军声合旁括于地火气与兵气鬪上冲于天是以天爲我赫怒焉地爲我震嶪焉林木爲我枯死焉山陵爲我崩骞焉千里而高鸟不过四遐而勐兽莫前况于人乎况于国乎于是晋君臣闻之心攅百箭背负芒刺形神无主手足若坠曰秦师德之修诚之至天将启吾将避闭城郭而不出潜锋铓以自备以五庙苟存爲幸以万人苟免爲智岂敢护其山河而虞其土地于时晋实之主反爲客秦实之客反爲主不战而胜不攻而取掠地于大河之北封尸于崤陵之下旣而鬼雪前耻人解厚颜四顾清野横行而旋譟声破晋山喜气塞秦关曹沬复鲁之勲自居其下范蠡平吴之力莫厠其间此役也见孟明之临事暂否终泰图之大也见子桑之举人遗麤得精鉴之明也见秦伯之用贤责功舍过道之在也臣事君不必自致籍主司之公君使臣不必自得籍主司之忠由是观秦伯之有子桑犹耳目之在躬以其视视一国之明以其听听一国之聦自可以翊天子还淳风名与三五比崇身与二八争功成强秦覇西戎不亦宜乎明明我后渴贤固乆悬无私之镜以照六合倚无私之衡以秤九有掇竒拾异葑菲尽取若一人近忠贞含文章悔巳往之无成谋大来于此行出蜀郡题桥以见志入函关弃繻以示诚宁作焚舟而死不爲弃甲而生投君于子桑自比于孟明君谓如之何言之不可巳颂之曰㭊薪如之何匪斧不克事君如之何匪媒不得是知焚舟之役非孟明之力乃子桑之力地重校正唐文粹卷第四唐文粹唐文粹卷第五重校正唐文粹卷第五吴兴姚铉纂古赋戊海潮赋卢肇夫潮之生因乎日也其盈其虚系乎月也古君子所未究之将爲之辞犹惮夫有所未通者故先序以尽之肇始窥尧典见历象日月以定四时乃知圣人之心盖行乎浑天矣浑天之法着隂阳之运不差隂阳之运不差万物之理皆得万物之理皆得其海潮之岀入欲不尽着将安适乎近代言潮者皆验其及时而絶过朔乃兴月弦乃小羸月望乃大至以爲水爲隂类牵于月而高下随之也遂爲涛志定其朝夕以爲万古之式莫之逾也殊不知月之与海同物也物之同能相激乎易曰天地睽而其事同也男女睽而其志通也夫物之形相睽而后震动焉生植焉譬犹烹餁置水盈鼎而不爨之欲望膳羞之熟成五味之美其可得乎潮亦然也天之行徤昼夜复焉日傅于天天右旋入海而日随之日之至也水其可以附之乎故因其灼激而退焉退于彼盈于此则潮之往来不足怪也其小大之期则制之于月大小不常必有迟有速故盈亏之势与月同体何以然日月合朔之际则潮殆微絶以其至隂之物迩于至阳是以阳之威不得肆焉隂之辉不得明焉隂阳敌故无进无退无进无退乃适平焉是以月之与潮皆隐乎晦此潮生之实验也其肭其朓则潮亦随之乃知日激水而潮生月离日而潮大斯不刋之理也古之人或以日如平地执烛远则不见何甚谬乎夫日之入海其必然之理乎且自朔之后月入不尽昼常见焉以至于望自望之后月岀不尽昼常见焉以至于晦见于书者未甞有光必待日入于海隔以映之受光多少随日逺近近则光少逺则光多至近则甚亏至逺则大满此理又足证夫日至于海水退于潮尤较然也肇适得其旨以潮之理未始着于经籍间以类言之犹干坤立则易行乎其中易行乎其中则物而后有辞此圣人之教也肇观乎日月之运乃识海潮之道识海潮之道亦欲推潮之象得其象亦欲爲之辞非敢衒于学者盖欲请示千万祀知圣代有苦心之士如肇者焉赋曰开圆灵于混沌包四极以永贞赩至阳之元精作寒暑与晦明截穹崇以高歩渉浩漾而下征廻龟鸟于两至曽不愆乎度程其岀也天光来而气曙其入也海水退而潮生何古人之守惑谓滋涛之不测安有夫虞泉之鄕沃焦之域栖悲谷以成暝浴蒙汜而改色巨䲡隐见以作规介人唿吸而爲式阳侯玩威于鬼工伍胥洩怒乎忠力是以纳人于聋昧遗羞乎后代曽未知海潮之生兮自日而太隂裁其小大也今将考之以不惑之理着之于不刋之辞陈其本则昼夜之运可见其影响言其徴则朔望之候不爽乎毫釐岂不谓乎有耳目之疾而㸌将判乎神医者也粤若太极分隂分阳阳爲日故节之以分至启闭隂爲水故霏之以雨露雪霜虽至赜而可见虽至大而可量岂谓居其中而不察乎渺漠亡其外而不考其茫洋者哉故水者隂之母日者阳之祖阳不下而昏晓之望不得成隂不升而云雨之施不得覩因上下之交泰识洪涛之所鼓胡爲乎历象取其枝叶而迷其本根也筞其㳙滴而丧其泉源也于是欲抉其所迷而论之採其所长而存之光乎廓乎汨磅礴乎差瀴溟之无际曷鸿蒙而可以尽度乎乃知夫言潮之𥘉心游六虚索蜿蜒乎干龙驾轇轕乎坤舆知六合之外洪波无所洩识四海之内至精有所储不然何以使百川赴之而不溢万古揆之而靡余也是乃察乎涛之所由生也骇乎哉彼其爲广也视之而盪盪矣彼其爲壮也欱乎其沆沆矣其増其羸其难爲状矣当夫巨浸所稽视无巓倪汹涌澒洞穷东极西浮厚地也体定半圎天而势齐谓无物可以激其至大故有识而皆迷及其碧落右转阳精西入抗雄威之独燥却衆柔之繁湿高浪瀑以旁飞骇水汹而外集霏细碎以雾散屹奔腾以山立巨泡丘浮而迭起飞沬电烻以惊急且其日之爲体也若炽坚金圎径千里土石去之稍迩而必焚鱼龙就之虽逺而皆靡何海水之能逼而不澎濞沸渭以四起故其所以凌铄其所以薄激者莫不魄落焯铄如㸑巨镬赩兮不可探乎㵁㵁之内呀焉若天地之有龈腭其始也漏光迸射虹截㝢县拂长庚而尚隐带余霞而未殄其渐没豿兮若后羿之时平林载驰驱貙虎与兕象慑千熊及万罴呀偃蹇而矍铄忽划砾而齹其少进也若兆人纷塡城溢郭蹄相蹂蹙毂相摩错閧闉澶漫凌强侮弱倐皇舆之前跸孰不奔走而挥霍及其势之将极也涾兮若牧野之师昆阳之衆定足不得骇然来奔腾千压万蹴搏沸乱雄稜后阏懦势前判慑仁兵而自僵倐谷呀而巘断此者皆海涛遇日之形闻者可以识其畔岸也赋未毕有知玄先生讽之曰斯义也古人未言吾将耀乎文墨之塲以贻永乆爲天下称扬爰有博闻之士骇潮之义始盱衡而抵掌俄䫴齘而愕眙擥衣下席蹈足掀臂将欲致诘领画天地乆之而乃谓先生曰伊潮之源先贤未言枚乗循涯而止记其极木华指近而未考其垠焉有末学后尘遽荒唐而敢论先生矍然而疑乃因其后推车捧席执腒伺颜言之少间请见徴之所加客乃曰人所不知而不言不谓之讷人所未识而不道不谓之愚彼亦何敢擅谈天之美斡究地之羭指溢漭之难悟欲蛊听于羣儒今将尽索乎彼潮之至理何得与日月而相符且大章所歩东西有极容成叩玄隂阳巳测阳秀受乎江政玄冥佐乎水德莫不穷海运稽日域及周公之爲政也则土圭致晷周髀作则禆灶穷情乎天象子云賛数于幽黙张衡考动以铸仪淳风述时而建式彼皆凝神于经纬之间极思乎圆方之壸胡不立一辞于滋潮以明乎系日之根本也先生苟竒之胡不思之先生将宝之胡不考之苟由日升当若凖若绳何春夏差小而秋冬勃兴其逾朔也当少进何遽激而斗増其过望也当少退何积日而慿凌昼何常微夜何常大何钱塘汹然以独起殊百川之进退何仲秋忽尔而自兴异三时之滂霈日之赫焉犹火之烈火至水中其威乃絶入洪溟以深渍何日光而不灭潮之往来旣云因日日唯一沈潮何再出万流之多匪江匪河发自畎浍往成天波终古不极盍沈四国何成彼潮而小大一式爲潮之外水归何域又云水实浮地在海之心日潜其下而逢彼太隂且其土厚石重山峻川深投块置水靡有不沈岂同其芥叶而泛以蹄涔繄坱北之至大何水力之能任吾闻之天地噫气有吸有唿昼夜成候潮乃不踰岂由日月之所运作夸诞以相诬者哉先生阅赋之初深通厥旨及闻客论听然启齿于是谓客徐坐善听厥辞盖闻南越无颁冰之礼郑人有市璞之嗤常桎梏于独见终沈溺于羣疑旣别白而不悟爰提耳而告之然事有至理无争无胜犹权衡之在悬审锱铢而必应稽海潮之奥旨谅余心之足证当爲子穷幽而洞冥岂止于揆物而称哉夫日北而燠阳生于复䷗离南斗而景长迩中都而夜促当是时也气蒸川源润归草木旣作云而洩雨乃襄陵而溢谷鱼龙发坼于胎卵鸟兽含滋于孕育且水生之数一而得土之数六不测者虽能作于溟渤苟穷之当无羡于升掬其散也爲万物之腴其聚也归四海之腹归则视之而有余散则察之而不足春夏当气散之时故潮差而小也及其日南而凉隂生于姤䷫退东井而延夕逺神州而减昼当是时也草木辞荣风霜入候水泉闭而上涸滋液归而下凑瘁万物以如燖空大泽而若漏缩于此者盈于彼信吾理之非谬秋冬当气聚之时故潮差而大也两曜之形大小唯敌旣当朔以制威阳虽盛而难迫其离若争其合如击始交绥而并鬪终摩垒而先释日沮其雄水凝其液旣冒威于一朝信畜怒乎再夕且潮之所恃者月所畏者日月违日以渐遥水畏威而乃溢亦犹羣后纳职来簉王门获命以岀望宁而奔引百寮而尽退何一迹之敢存此潮象之所以至二日而斗増也黄道所遵遐迩巳均肆极阳而不碍故积水而皆振自朔而退退爲顺式自望而进进爲干德伊坎精之旣全将就晦而见逼势由望而积壮故信宿而乃极此潮之所以后望二日而方盛也自晓至昏潮终复始阳光一潜水复迸起复来中州逾八万里其势涵澹无物能弭分昼于戌作夜于子子之前日下而隂滋子之后日上而阳随滋于隂者故铄之于水而不能甚振随于阳者故迫之爲潮而莫肯少衰此潮所以夜大而昼稍微也甞信彼东游亦闻其揆赋之者究物理尽人谋水无逺而不识地无大而不捜观古者立名而可验何天之造物而难筹且浙者折也盖取其潮岀海屈折而倒流也夫其地形也则右蟠吴而大江覃其腹左挟越而巨泽灌其喉独兹水也夹羣山而逺入射一带而中投夫潮以平来百川皆就浙入旣深激而爲鬪此一览而可知又何索于详究羣隂旣归水与天违当宵分之际避至烈之辉因圎光之旣对引大海以羣飞夫秋之中而隂盛亦犹春之半而阳肥事苟稽于巳着理必辨于犹微故涛生于八月之望者尤岌岌而巍巍也万物之中分日之热叩琢鑚研其火乃烈吹烟得焰传薪就爇附于坚则难销焚于藁则易絶所依无定遇水乃灭太阳之精火非其匹至威无焰至精有质入四海而水不敢濡照八纮而物莫能屈就之者咸得其光辉仰之者不知其何物其体若是岂比夫寒灰死炭遇湿而同漂汨哉方舆之下阳祖所廻历亥子而右盛逾丑寅而左来右激之逺兮逺爲朝左激之逺兮逺爲夕旣因月而大小成亦随时而前后隔此日之所以一沈而潮之所以两析也天地一气也隂阳一致也其虚其盈随日之经界寒暑之二道将无差于万龄故小大可法而干坤永宁也若夫云者雨者风者雾者爲雪爲霜者爲雹爲露者雷之所鼔者龙之所赴者羣生之所赋者万物之所附者彼皆与日而推移所以就其衰而成其茂也然后九围无余而万流爲之长辅谈未竟客又勦而言曰若乃寒暑定而风雨均也吾闻之洪范云豫常燠急常寒狂乃隂雨爲沴僭则阳气来于苟日月之躔一定又何逺于王政之大端彼有后问姑纾前言夫三才者其德之必同天以阳爲主地以隂爲宗叅二仪之道在一人之躬一人行之三才皆协德顺时则雨霁均行逾常则凶荒接僭慢所以犯阳德也故曝尫莫之哀狂急所以犯隂德也故离毕爲之灾此则爲政之所致非可以常度而剸裁也客曰唯其余如何复从而解之曰惟坤与干余常究焉清者浮于上浊者积于渊浊以载物爲德清以不极爲玄载物者以积卤负其大不极者以上规奠其圎故知卤不积则其地不能载玄不运则其气无以宣夫如是山岳虽大地载之而不知其重华夷虽广卤承之而不知其然也气之轻者其升乃高故积云如岳不驻鸿毛轻而清也而物莫能劳及其于霄势穷霏然下坠随坳壑而虚受任畎浍之䟽溃着则重也故舟檝可以浮寄至夫离九天堙九地作重隂之胶固自坚冰以驯致固可以乗鸿溟以自安受万有而不圯者也听兹言较兹道定一阳之所宗何衆理之难考且合昏知暮而翰音司晨安有怀五常之美预率土之濵苟无谅乎此旨亦何足齿于吾人子以天地之中元气噫哕爲夕爲朝且登且没泛辞波而甚雄处童蒙而未发孰观地喙乎深泉之涯孰指天吭乎巨海之窟旣无究于兹源宁有因其唿吸而腾勃者哉客谢曰辞旣巳矣欲入壸奥愿问先生幸以所闻敎之甞居海裔觌潮之势或乆往而方来或合沓而相际曷舛互之若斯今幸指乎所制先生撰屦旁眄亦穷其变吾因讯夫墨客当大索其所见彼亦告于余曰日往月来气㢠天转其激也大则体盛而相踈其作也小则势接而相践惟体势之可准故合杳而有羡其何怪焉客乃跽躯敛色交𬒮而辞彼圆玄方赜古惑今疑叹载籍之不具恨象数之尚遗方尽迷于阃域非先生亲得于学者而孰肯论之于是乎若卵判鶵生鼔击声随雷电至而幽蛰起蛟龙升而云雨滋形开梦去醒至酲离旣手之舞之足之蹈之乃避席而称诗爲贺庶知玄先生之辞辞曰噫哉古人迷潮源兮刓编齾翰曾未言兮罗虚列怪无藩垣兮名儒幽讨理可尊兮高驾日域窥天门兮涛疑一释永立言兮若和与扁祛吾惽兮昔之论者何其繁兮意摩心揣秪爲讙兮隂阳数定水长存兮进退与日游混元兮一升一降兮寒暑成下凝浊兮上浮清随盈任缩兮浮四𬈑釡镉蒸爨兮拟厥形愿扬此辞兮显爲经高夸百氏兮贻亿龄先生曰彼能赋之子能演之非文锋之破镝何以解乎群疑客乃酣然自得油然而退也海潮赋后序夫以璇枢显视周四七而成文王琯潜聆载十二而分统肇有慿翼生乎象先虽迷放属之源终识踆躔之数是以迎推洞乎三合分至贞乎四禽旣测洪荒暸分清浊于是九围所沓必揆于灵台万古无差可徴于幽賛且彤车白马先命羲和紫极黄龙次分甘石虽东流不溢天问犹疑而北戸承阳地维何隐稽夫儒氏之业也莫不咸思蚁转尽愧鸡如安可命曰三灵或迷其二大愚以始闻方数则揆玄黄亦甞以大窦酬嘲敢云早惠旣不用蛉胶习戏自鄙童心及窃誉思中拘尘长者执经堂奥避席严师自悟牖闲媿非胡广频依庑下虚感伯通而日月居诸榆槐屡改管窥之心妄切瞽史之学难修而又烂额焦头方思马褐捉襟见肘乆困牛衣飒垂领以若惊顾生髀而増叹信天人之际难可究思考经纬之文固有宗旨窃以海潮之事代或迷之今于赋中尽抉疑滞輙依洛下闳张平子何承天等以浑天爲法水与地居其半日月绕乎其下以证夫激而成潮之理并纳华夷郡国环以二十八宿黄道所交及立北极爲上规南极爲下规以正乎日月之所由升降其理昭然可辨谓之潮图施诸粉缋庻将无阙𬗟萤囊之巳乆抚鱼网而多慙敢避识者之讥固受不知之罪云耳日至海成潮入图法八月之望日在翼轸之闲此时潮最大今立此望之夕日入初于时在戌见潮初生之候浑天载地及水法地浮于水天在水外天道右转七政左旋日入则晚潮激于左日出则早潮激于右潮之小大则随于月月近则小月远则大右此赋中具论之矣新定海潮集解浑天古今正法图自古说天有六一曰浑天二曰盖天三曰宣夜四曰安天五曰昕天六曰穹天右今撰赋及图定取浑天爲法其増立浑天之术自张平子始言天地状如鸡子天包于地周旋无端其形浑浑故曰浑天也浑天法晋葛洪谓天形如鸡子地如鸡子之黄周天三百六十五度四分度之一半覆地上半绕地下二十八宿半隐半见宋何承天云廼观浑仪研求天意乃悟天形正圎水居其半中高外卑水周其下梁祖晅云浑天之形内圎如弹丸其半岀地上半隐地下右今撰图正用此法但诸家能言天形而未知日之激水而成潮也又按周易离爲日坤爲地日岀地上于卦在晋䷢日入地下卦爲明夷䷣干爲天坎爲水天右旋入水爲夕则天在水下于卦爲需䷄天左旋昇出爲朝于卦在讼䷅又离爲日坎爲水日出水上卦爲未济䷿济之言渉也日东出而未西渉水此其象也日入水下卦爲旣济䷾言日右随天入巳渉干海则周易之象其事较然右今撰潮图探于周易合乎浑天推于爻象故赋指复姤二卦以定隂阳言不及浑天而乖诞者凡五家庄子玄中记王仲任论衡山经释氏言四天右并无证验不可究㝷王仲任徒肆谈天失之极逺桓君山攻之巳破此不复云庄生则假物爲喻以论眞宗而学者多误故列之爲难信之首玄中山经一无可取释氏俱舎乃自立心法非可以表测而度量也又按吴王蕃法云余因周礼郑衆郑玄之言用勾股之术以求天之里数夏至之日以八尺之表求晷于阳城表南得影一尺五寸南至日南下无影则日南去阳城一万五千里立八十而旁十五则曰高八万里日南邪去以勾股法得八万一千三百九十四里有竒盖天顶至地之数也倍之得十六万二千七百八十八里有竒即天径之数也以周径之法乗得五十一万三千六百八十七里有竒即周天之数也右肇始学浑天法于度支推官监察御史太原王轩轩以王蕃之术授焉自后因演而成图旣知夫天地之薄厚则日月之行寒暑之候皆由自得之遂用覃思臣溟稽万流之昇降果见潮生之候由是博考羣言以证遇晦而自得之旨无所疑焉浑仪之制浑仪法肇得自虞舜以旋玑玉衡以齐七政郑康成云其转运者爲玑其止息者爲衡皆玉爲之七政者日月五星也则浑仪之本法晋侍中刘智云颛顼造浑仪黄帝爲盖天则此二器皆古圣王之制作也但学者失其用耳说者乃云始自张衡今考其事张乃巧述其法而揆之非始造者也虞喜又云洛下闳爲汉武帝于地中转浑天定时修太初历又知此术在张平子前也后汉左中郎将贾逵以永元十五年造黄道浑仪张衡以延熹七年更造铜仪以四分爲度于密室中以漏水转之令伺者闭戸而唱以告司天者云琁玑所加某星巳中某星今没皆如合符契其后吴王蕃修之如陆绩及后魏太史令晁崇隋河间刘焯皆修浑仪之法李淳风因爲游仪盖与灵宪同也右以物象天谓之浑仪则日月四海在浑仪之内日月盈缩之度可察而独迷潮水生来之候岂古人未之思乎肇秪于此术究而得之不爲怪诞无据之说犹恐时之学者尚有所疑故以着之进海潮赋状朝散大夫持节歙州诸军事守歙州刺史柱国赐紫金鱼袋臣卢肇谨进上海潮赋一首右臣伏闻神农立极先定干坤轩后统天始弘历象盖以大圣有作而大法乃明必自臣子之所爲克成君父之至德只如陈韶奏夏允谐圣帝之音而伐鼔铿钟元在工人之手业虽成于微贱事乃奏于皇王臣今所陈窃用此道伏惟睿文明圣孝德皇帝陛下德迈伊嬀道包覆载垂衣而九有无外执契而万国来庭日月贞明天地交泰珍图瑞物允膺得一之符伯益皐繇共佐千年之圣臣实陋贱亦忝方州而微臣始自知书志在稽古或观天地之道得于经史之间旣察置圭亦闻测管究黄钟于玉律窥碧落于璇枢伏念司马迁则书载天官张平子则仪钧地动臣仰遵前哲輙揆圎虚偶识海潮深符易象理皆摭实事尽揣摩旣当凤纪之朝愿陈蟸测之见臣肇诚惶诚恐顿首顿首臣又闻天垂象而六合成道生一而三才具皆由日月运乎隂阳是谓神明分乎昼夜伏知此道尽在陛下鉴之中故不俟微臣因此别白然自古以来莫不以地厚难测日旣入而人不见其行海大无涯潮潜生而人不知其候上古圣人则之于八卦学者演之成六家而有讲论未明根本不啚天垂大法假乎微臣获在圣朝彰此愚见臣门地衰薄生长江湖志在爲儒弱不好弄研求近代寒苦莫甚于斯臣伏念爲业之初家空四壁夜无脂烛则爇薪苏晓恨顽冥亦尝县刺在名场则㝡爲孤立于多士则时贤独知累窃皇恩遽变白屋臣于㑹昌三年应进士举故山南节度使同中书门下平章事王起擢臣爲进士状头筮仕之初故鄂岳节度使卢商自中书出鎭辟臣爲从事自后故江陵节度使赠太尉裴休故太原节度使赠左仆射卢简求皆将相重臣知臣苦心谓臣有立全无亲党不自吹嘘悉赏微才奏署门吏臣前年二月蒙恩自潼关防御判官除秘书省着作郎其年八月又蒙恩除仓部贠外郎充集贤院直学士去年五月又蒙恩除歙州刺史臣谨行陛下法令常惧愆违理郡周星未有政绩潜被百姓诣阙以臣粗能缉理求欲留臣奉七月二十二日勑又蒙圣恩赐臣金紫臣素无强近之援不异草泽之人忽荷宠光及此叨忝臣不以平生志业上奏于宸慈实惧犬马之微忽先于沟壑则臣积年无所阐扬非唯自负片心实亦上辜圣代是敢窃以所撰前件潮赋并图进上臣爲此赋以二十余年前后详叅实符象数愿以潢汚之水辄赴溟渤之流而彫虫所爲刻鹄难肖尘冐天听罪当鼎镬今差军事押衙卢师洎随状奉进上黩宸严敢期睿览臣肇无任惶惧战越屏营之至谨录奏以闻伏俟诛责勑卢肇文学优瞻时辈所推穷测海潮岀于独见徴引有据图象甚明足成一家之言以祛千载之惑其赋冝宣付史馆重校正唐文粹卷第五嘉靖甲申岁太学生姑苏徐焴文明刻干家墪唐文粹唐文粹卷第六重校正唐文粹卷第六吴兴姚铉纂古赋已名山二华山赋霍山赋华卉草木八牡丹赋长乐花赋桃花赋秋莲赋荔枝赋瑞橘赋伐樱桃树赋𣏌菊赋华山赋杨敬之岳之初成二仪气凝其闲小积焉爲丘大积焉爲山山之大者爲岳其数五余尸其一焉岳之尊烛日月居干坤诸山并驰附丽其根浑浑河流从南而来自北而奔始射九嵕荆巫梁岷道之云逺兮徒遥而賔岳之形物类不可阶其上无齐其傍无依与之千仞爲荣抑之千仞不爲卑天雨初霁三峯相差虹蜺出其中来飮河湄特立无朋似乎贤人守位北面而爲臣望之如云就之如天仰不见其巅肃阿芊芊蟠五百里当诸侯田岳之作鬼神反覆蛟龙不敢伏若岁大旱鞭之朴之走之驰之甘雨澜漫百川东逝千里而散噫气蹶然怒乎巖幽渐于人闲其声浏浏岳之殊巧旣不可穷见乎中天挲挲而掌峨峨而莲起者似人伏者似兽拗者似池洼者似曰欹者似弁呀者似口突者似距翼者似抱文乎文质乎质动乎动息乎息鸣乎鸣黙乎黙上上下下千品万类似是而非似非而是其乃缮人事余安得毕议今作帝耳目相其聦明下瞩九州在宥羣生𥘉太易时其人俞俞其主人者始乎容成卒乎神农中间数十君姓氏可称其徒以饮食爲事未有仁义时哉时哉又曷足莅是后敬乎天成乎人者必辟其心假其神与之龄降其仁故轩辕有盛德蚩尤爲贼生物不遂轩辕用力大事不可独治降以后牧三人有心烈火就扑其子之子其孙之孙咸明且仁虽德之衰物亦处冝繇夏以降汤发仁以王癸受暴以亡甲钊戊诵不敢有加惟道其常享国游长天事着矣莫见乎高而谓乎茫茫余受帝命亿有万岁而不敢怠遑臣賛之曰若此古矣祖矣大矣广矣富矣庶矣骇矣怖矣上古之事粗知之矣而臣之言又闻之矣然起居于上宫室于上如此之乆矣其所见何如也曰见若咫尺田千畒矣见若环堵城千雉矣见若杯水池百里矣见若蚁垤台九层矣醯鸡往来周东西矣蠛蠓纷纷秦速亡矣蜂窠聮聮起阿房矣俄而复然立建章矣小星弈弈焚咸阳矣累累茧栗祖龙藏矣其下千载改更兴坏悲愁辛苦循其上矣臣又闻曰古有封禅今读书者云得其传云失其传言语纷纶于神何如也曰若知之乎闻圣人抚天下哀天下旣信于天下则因山岳而质于天不敢多物若秦政汉彻则牵肉以奉祭祀啚福其巳则庙祠相望坛墠迆逦盛气臭夸金玉取薪以燔积灰如封天下怠矣然慊慊不足秦由是薙汉由是弱明天子得贤者在位能者在职庙堂之上垂衣裳而巳其于封禅存可也亡可也霍山赋皮日休臣日休以文爲命士所至州县山川未尝不求其风謡以颂其文幸上发輶轩使得採以闻六年至寿之骈邑曰霍山山故岳也邑赘于阯至之二日离邑一舎望乎岳将颂之文也及见之则目乎戆手乎亸心乎竦神乎瞀始欲狂其文写其状如丹青之不差也颂其风文其謡如金石之永播也旣而其精怯然搏敌躁然械囚纷然棼丝怳然堕空浩然渉溟幽然乆疹则知才智之劣如耄而加疾将杖而奔者于戏霍山之灵哉霍山之灵哉将阏于神而愚之邪抑有所逹而託之邪其辰旣浃其精忽渝怯然而胜躁然而敌纷然而静怳然而安浩然而济幽然而愈如壮而能决将阵而能敌者于是狂其文写其状辞曰太始之气有清有浊结浊爲山峻清爲岳其山厥臣其岳惟君惟南之鎭曰霍爲尊岳之大与地角壮与天勍势荆豫华嵩靑沂兖岱如垤而秀如块而锐岳之高千仞万仞苍苍茫茫日月相避其光望之数百里外爲天栋梁岳之尊端然御极竦然正位静然而听凝然而视其体当中如君之毅其属者如骈其拇如枝其指若卑其仪若肃其位岳之气其秀爲春其清若秋其翠如云云不能丽其色如烟烟不能鲜若雨收气爽丹青满天岳之灵其神不朕其报如响若雨用淫岳能廓之若岁用旱岳能泽之岳之德生之育之煦之和之开蘤染卉凄凄迷迷藻缋数百里岳之形有云骛骛其勃如怒有泉烈烈其来如决叱丰隆奔列缺轰然霹雳天地俱裂岳之异状其势如危或不可支若不可维或仰而呀有如吮空或俯而拔有如攫地其晓而东有如贯日其暮而西有如孕月有水而脉有石而骨有洞而腹有崿而节或锐而励或断而截或廻而驰或低而折其经之怪之祥之诡之千种万类繄不可得而详记因神狂不能自主殆而寐梦一人绛衣朱冕怪貌魁形曰余祝融之相也夫霍山君之故治也尔赋之诚形矣胜矣怪矣典矣然义有不备帝俾余莅夫古有五岳霍居其一所以五岳相迩者唐虞之帝五载一廵狩一载而徧上以觐侯下以存民侯有治者陟不治者黜民有冤者平穷者济洎唐虞巳降皆燔柴于霍我帝用飨其礼至周旦册而命我与诸岳星列中国自汉之后乃易我号而归于衡故祝融迁都命余守霍今圣天子越唐迈虞而废廵罢狩余之封内有可陟可黜可平可济者是圣天子无由知之尔能以文请执事之逹者易衡之号以归于我请天子复唐虞黜陟之义故尔之将赋余闭遏尔怀而不尔文帝曰有衡旣逺有狩必劳惟霍之迩斯号可复赋者有能言胡不俾帝命余钖尔文尔无忘也臣曰请惟神命旣觉而书呜唿异哉牡丹赋舒元舆盖遁乎深山自幽而芳以爲贵重所知花则何遇焉天后之鄕西河也精舎下有牡丹其花特异天后叹上苑之有阙因命移植焉由此京国牡丹日月寖盛今则自禁闼洎官署外延士庶之家弥漫如四渎之流不知其止息之地毎暮春之月遨游之士亦上国繁华之一事也近代文士爲歌诗以咏其形容未有能赋之者余独赋之以极其美或曰子常以丈夫功业自持今则肆情于一花无乃犹有儿女之心乎余应之曰吾子独不见张荆州之爲人乎斯人信丈夫也然吾观其文集之首有荔枝赋焉荔枝信美矣然亦不岀一果所与牡丹何异哉但问其所赋之旨何如吾赋牡丹何伤焉或者不能对余遂赋以示之圆玄瑞精有星而景有云而卿其光下垂遇物流形草木得之发爲红英英之甚红钟乎牡丹抜类迈伦国香欺兰我研物情次第而观暮春气极緑苞如珠清露宵偃韶光晓駈动荡支节如解凝结百脉融畅气不可遏兀然盛怒如将愤洩淑色披开照曜酷烈美肤腻体万状皆絶赤者如日白者如月淡者如赫殷者如血向者如迎背者如诀坼者如语含者如咽俯者如愁仰者如恱䮍者如舞侧者如跌亚者如醉曲者如折密者如织踈者如缺鲜者如濯惨者如别初胧胧而下上次鳞鳞而重叠锦衾相覆绣帐连接晴笼昼薰宿露宵裛或灼灼腾秀或亭亭露竒或飐然如招或俨然如思或带风如吟或泫露如悲或重然如缒或烂然如披或迎日拥砌或照影临池或山鸡巳驯或威鳯将飞其态万万胡可立辨不窥天府孰得而见乍疑孙武来此敎战其战谓何揺揺纎柯玉栏风满流霞成波历阶重台万朶千窠西子南威洛神湘娥或倚或扶朱颜色各衒红釭争颦翠蛾灼灼夭夭逶逶迤迤汉宫三千艳列星河我见其少孰云其多弄彩呈妍压景骈肩席发银烛炉昇绛烟洞府眞人㑹于群仙晶荧往来金釭列钱凝睇相看曽不晤言未及行雨先惊旱莲公室侯家列之如麻咳唾万金买此繁华遑恤终日一言相夸列幄庭中歩障开霞曲庑重梁松篁交加如贮深闺似隔牎纱髣髴息嬀依俙舘娃我来观之如乗仙槎脉脉不语遟遟日斜九衢游人骏马香车有酒如渑万坐笙歌一醉是竞孰知其他我案花品此华第一脱落羣类独占春日其大盈尺其香满室叶如翠羽拥抱栉比蘂如金屑䊋饰淑质玫瑰羞死芍药自失夭桃歛迹秾李慙出踯躅宵溃木兰潜逸朱槿灰心紫薇屈膝皆让其先敢怀愤嫉焕乎美乎后土之产物也使其华之如此而伟乎何前代寂寞而不闻今则昌然而大来曷草木之命亦有时而塞亦有时而开吾欲问汝曷爲而生哉汝且不言徒留翫以徘徊长乐花赋苏颋蜀太守庭际有紫华草秋中始繁英露洗冬早尚直本霜封芜杂大同于衆卉盛衰小异于羣物余讶而未识吏或告余曰此长虞所赋蜀长乐花也故心暗赏焉因口授书吏遂墨而成作恨不见古人所爲得髣髴其旨尔夫长者以短长之形度其长则至美夫乐者以哀乐之类同其乐则至喜长也乐也吾安得而闲之嘉纎植之并用伟令名兮在兹徒见其丰族苯䔿高标璀璨茎丹外而缟中叶缥分以红贯缀禄颕之重叠索紫㽔之澜漫迫而象之君子其常或微或章耸危冠兮䙬若绶黙退静其何望远以意之佳人欲翔炫炫煌煌重罗绮兮扑瑶翠蹇来思而未尝匪以幽兮自直匪以直兮自藏匪以晩兮自耀匪以耀兮自强文浊露之均洒庇清舒之泛光本无嫌于散地甘有寓于殊方然则太液𥘉满上林新霁䒠茸灼烁万品千计揺瑞色而涵芝杂竒葩而转蕙孰与夫玉堂金合之徧赏白日青春之特丽岁不与兮时向兰风萧萧兮夜漫漫賔远鸿于沙塞叫离鹤于江干君曽不见三月华矣尽林闲之藁木千霜殒矣亦庭下之枯兰懿此常度凌于早寒假春期而不彩虽秋令而不残冲雨霰之飞薄任云山之险难芳弗珍于靃靡节恒慕于檀栾吾则知树背之奚託倾心之可安如后凋之是贵罔独立其谁观文学掾起而爲乱曰白露瀼瀼何草不黄紫华灼灼生君之堂彼不伐兮秋自翳时或珍兮君是惠彤庭赫兮朱草骈交屈轶兮友賔连伊榛莽而荒此君曷爲而赋旃桃花赋皮日休余常慕宋广平之爲相贞姿劲质刚态毅状疑其鐡肠与石心不解吐婉媚辞然覩其文而有梅花赋清便富艳得南朝徐庾体殊不类其爲人也后苏相公味道得而称之广平之名遂振呜唿夫广平文才未爲是赋则苏公果暇知其人哉将广平困于穷阨于踬然强爲是文邪日休于文尚矣状花卉体风物非有所讽辄抑而不发因感广平之所作复爲桃花赋其辞曰伊仰氏之作春也有艳外之艳华中之华衆木不得融爲桃花厥花伊何其美实多台隷衆芳縁饰阳和开破嫰蕚压低柔柯其色则不淡不深若素练轻茜玉颜半若夫美景妍时春含晓滋密如不干繁若无枝妦妦婉婉夭夭怡怡或俛者若想或闲者如痴或向者若歩或倚者如疲或温黁而可薰或婑媠而莫持或幽柔而旁午或撦冶而倒披或翘矣如望或凝然若思或弈偞以作态或窈窕而骋姿日将明兮似喜天将惨兮若悲近榆钱兮䊋翠靥映杨栁兮颦愁眉轻红拖裳动则䮍香宛若郑袖𥘉见吴王夜景皎絜閧然秀发又若常娥欲奔明月蝶散蜂寂当闺脉脉又若妲已未闻裂帛或开故楚艳艳春曙又若息嬀含情不语或临金塘或交绮井又若西子浣纱见影玉露厌浥妖红坠湿又若骊姬将谮而泣或在水濵或临江浦又若神女见郑交甫或临广筵或当高㑹又若韩娥将歌歛态微动轻风娑娑暖红又若飞燕舞于掌中半霑斜吹或动或止又若文姬将赋而思丰茸旖旎互交递倚又若丽华侍宴初醉狂风勐雨一阵红去又若襃姒初随戎虏满地春色堦前砌侧又若戚姬死于鞠域花品之中此花最异以衆爲繁以多见鄙自是物情非关春意若氏族之斥素流品秩之卑寒士他目则目他耳则耳或以昵而称珍或以踈而见贵或有实而花乖或有花而实悴其花可以畅君之心目其实可以充君之口腹匪乎兹花他则碌碌我欲修花品以此花爲第一惧俗情之横议我曰不然爲之则巳我目吾目我耳吾耳妍蚩决于心取舍断于志岂于草木之品独然信爲国兮如此秋莲赋宋之问天授元年勑学士杨炯与之问分直于洛城西入阁毎鸡鸣后至羽林仗阍人奏名请龟契伫命拱立于御桥之西玉池清泠红蕖菡萏谬履扃闼自春徂秋见其生视其长覩其盛惜其衰得终天年而无夭折者良以隔碍仙禁人莫由窥向若生于潇湘洞庭溱洧淇澳即有吴姬越客郑女卫童芳心未成採撷都尽今委以白露顺以凉风荣落有期私分毕矣斐然愿歌其事乆之乃述秋莲赋焉若夫西城秘掖北禁仙流见白露之先降悲红渠之巳秋昔之萏萏齐秀芳敷竞发君门閟兮九重兵卫俨兮千列緑蔕青枝縁沟覆池映连旗以揺艳辉长劒兮陆离䟽瀍兮裂谷交流兮相沃四绕兮丹禁三市兮承明晓而望之若霓裳宛转朝玉京夕而察之若霞标灼烁散赤城旣如秦女艳日兮凤鸣又似洛妃拾翠兮鸿惊足使瑶草罢色芳树无情复道兮诘曲离宫兮相属飞阁兮周庐金铺兮壁除君之驾兮旖旎莲之叶兮扶踈万乗顾兮驻綵骑六宫喜兮停罗裾仰仙游而德泽纵玄览而神虚岂与夫溪涧兮沼沚自生兮自死海坼兮江沲万万兮烟波泛汉女游湘娥佩鸣玉戏清涡中流欲渡兮木兰楫幽泉一曲兮採莲歌江南兮岘北汀洲兮不极旣有芳兮蓑城长无依兮水国岂知移植天泉香飘列仙娇紫台之月露含玉宇之风烟杂葩兮照烛衆彩兮相宣鸟翡翠兮舟青翰树珊瑚兮林碧鲜夫其生也春风尽荡烁日相煎夭桃尽兮秾李灭出大堤兮艳欲燃夫其谢也秋灰度管金气腾天宫槐踈兮井桐变揺寒波兮风飒然归根息艳兮八九月乗化无穷兮千万年越人望兮巳长乆郑女採兮无由縁何深蔕之能固何秾香之独全别有待制杨雄悲秋宋玉夏之来兮翫早红秋之暮兮悲余緑礼盛燕台人非楚材云雾图兮兰爲合金银酒兮莲作杯落英兮徘徊风转兮衰衰入黄扉兮洒锦石萦白苹兮覆緑苔寒暑茫茫兮代谢故叶新花兮往来何秋日之可哀託芙蓉以爲媒荔枝赋张九龄南海郡岀荔枝焉毎至季夏其实乃熟状甚瓌诡味特甘滋百果之中无一可比余往在西掖尝盛称之诸公莫之知固未之信唯舎人彭城刘侯弱年累迁经于南海一闻斯谈倍复嘉叹以爲甘美之极也又谓龙眼凡果而与荔枝齐名魏文帝方引蒲桃及龙眼相比是时二方不通传闻之大谬也毎相顾闲议欲爲赋述丗务卒卒此志莫就及理郡暇日追叙往心夫物以不知而轻味以无比而疑逺不可验终然永屈况士有未效之用而身在无誉之闲苟无深知与彼亦何以异也因导扬其实遂作此赋云果之美者厥有荔枝虽受气于震方实禀精于火离乃作酸于此裔爰负阳以从冝蒙休和之所播渉寒暑而匪亏下合围以擢本傍䕃畒而抱规紫文绀理黛叶缃枝蓊茸霮䨴环合棼纚如盖之张如帷之垂云烟沃若孔翠于斯虚根所盘不高不卑陋下泽之沮洳恶层崖之险巇彼前志之或妄何侧生之见疵尔其勾芒在辰凯风入律肇气含滋芬敷谧溢绿穗靡靡青英苾苾不丰其花但旨其实如有意乎敦本故微文而妙质蔕葯房而捽萃皮龙鳞以骈比肤玉英而含津色江蓱以吐日朱苞剖明珰出囧然数寸犹不可匹未至齿而殆销虽琼浆而可轶彼衆味之有五此甘滋之不一伊醇淑之无筭非精言之能悉闻者欢而竦企见者讶而惊佚心恚可以蠲忿口爽可以忘疾且欲神于醴露何比数于甘橘援蒲桃而见拟亦古人之深失若乃华轩洞开嘉賔四㑹时当燠煜客或烦愦而斯果在焉莫不心侈而体泰信琱盘之仙液实玳筵之绮缋有终食于累百愈益气而理内故无厌于所甘虽不贪而必爱沈美李而莫取浮甘瓜而自退岂一座之所荣冠四时而爲最夫其贵可以荐宗庙珍可以羞王公亭十里而莫致门九重兮曷通山五峤兮白云江千里兮青枫何斯美之独逺嗟尔命之不逢毎𬒳销于凡口罕获知于贵躬杮何称乎梁侯棃何幸乎张公亦因地之所遇孰能辨乎其中哉瑞橘赋李德𥙿清霜始降圣上命中使赐宰臣等朱橘各三枚盖灵囿之所植也臣伏以渡淮爲枳由地气而不迁吹谷生黍信阳和之有感昔汉武致石榴于异国灵根遐布此西域柔服之应也魏武植朱橘于雀园华实不就乃吴人未格之兆也考于前史昭晣可知岂非天地同和羣物效祉去蛮夷之陋获近太阳感王化之威更承膏露草木尚尔况乎人心汉宣帝宫馆山泽意有所感必使近臣赋之臣㓜学爲文忝列枢近敢稽首而献赋曰美南州之嘉树受烈气于炎德固一志于殊方遂不迁于上国贞枝凝碧蔚湘岸之夕隂华实变黄动江潭之秋色杂丹枫于溪畔映緑篠于巖侧翡翠以之列巢鹓鶵于焉栖息虽同霑于雨露窃自得于雕饰终获誉于皇明岂因人之羽翼感大钧之独运输造化之玄力思六合以同风採孤根而移植播元气以茂育谅英灵之不测逮乎霜飞天囿风落秦川金茎炫熀于朝日玉树青葱于霁天峩方壸之翠㠀列灵沼之清涟上蔚柽松下秀荪荃赩朱草与屈轶华紫芝与賔连灵卉必植而嘉橘在焉碧叶独润金衣更鲜天汉之华星焜燿阆风之珠树粲然香若团于野露色疑炫于江烟旣而太官献新竒果列筵非厥苞之自逺何菲陋之莫传树隐方塘比丹萍之𥘉实盘映皎月与赤瑛而共妍东鄙孤臣谬陈三事旣乏和羮乏用犹霑可口之味并食不割窃愧晏婴之知捧之以拜重感桓荣之赐庶不朽于雪霜永酬恩于天地伐樱桃树赋萧颕士天宝八载予以前校理罢免降资广陵太府军事任在限外无舎是处寓居于紫极宫之道学馆因领其敎职焉庙庭之右有大樱桃树高累数㝷条畅荟蔚攅柯比叶拥蔽风景腹皆微禽是焉栖託颉颃上下喧唿甚适登其乔枝则俯逼轩屏中外斯隔予实恶之惧盗窥踰因是爲资遂命伐焉儆夫在位者尔古人有言芳兰在门不得不锄眷兹樱之攸止亦在物之冝除观其体异脩直材非栋榦外森沈以茂密中纷错以交乱先羣卉以效谄望严霜以凋换缀繁英兮霰集骈朱实以星粲故当小鸟之所啄食妖姬之所攀翫赫赫閟宇玄之又玄长廊霞截高殿云褰实吾君聿修祖德论道设教之筵冝乎莳以芬馥树以贞坚匪夫松篠桂桧茞若兰荃猗具美其在兹尔何德而居焉擢无庸之琐质蒙本枝而自庇汨羣林而非据专庙庭之右地虽先寝之或荐岂和羮之正味毎俯临乎萧墙姦回得而窥伺谅何恶之能爲终物情之所畏于是命㝷斧伐盘根密叶剥攅柯焚朝光无隂夕鸟不喧肃肃明明旷荡乎堦轩嗟乎草无滋蔓瓶不假器苟恃势而将逼虽见亲而益忌譬诸人事也则晋吞并于僭沃鲁出逐于强季綝峻擅而吴削伦囧专而晋坠其大者虎迁赵嗣鸾窃齐位由履霜而莫戒聿坚冰而荐至呜唿乃终古覆车之轨辙岂㝷常散木之足议𣏌菊赋陆龟蒙天随生宅荒少墻屋多隙地着图书所前后皆树以𣏌菊春苗恣肥得以採撷供左右杯案及夏五月枝叶老硬气味苦澁旦暮犹责儿童辈拾掇不巳人或叹曰千乗之邑非无好事之家日欲击鲜爲具以饱君者多矣君独闭关不岀率空肠贮古圣贤道德言语何自苦如此生笑曰我几年来忍饥诵经岂不知屠沽儿有酒食邪退而作𣏌菊赋以自广云惟𣏌惟菊偕寒互緑或颕或苕烟披雨沭我衣败绨我饭脱粟羞惭齿牙茍且粱肉蔓延骈罗其生实多尔𣏌未棘尔菊未莎其如予何其如予何重校正唐文粹卷第六唐文粹唐文粹卷第七重校正唐文粹卷第七呉兴姚铉纂古赋庚鸟兽昆䖝大鹏赋鵰赋白鷼赋白鹦鹉赋感二鸟赋白羽扇赋玄猿赋麈尾赋由鹿赋蚕赋秋虫赋蝨赋后蝨赋蝎赋大鹏赋李白余昔于江陵口见天台司马子微谓余有仙风道骨可与神游八极之表因着大鹏遇希有鸟赋以自广此赋巳传于世徃徃人间见之悔其少作未穷宏逹之旨中年弃之及读晋书覩阮宣子大鹏讃鄙心陋之遂更记忆多将旧本不同今复存于集岂敢传诸作者庶可示之子弟而巳其辞曰南华老仙发天机于园吐峥嵘之髙论开浩荡之竒言徴至怪于齐谐谈北溟之巨鱼吾不知几千里其名曰鲲化成大鹏质疑肧浑脱脩鬛于海岛张广翅于天门刷渤澥之春流晞扶桑之朝暾赫弈乎宇宙凭凌乎崑崙一鼔一舞烟曚沙昏五岳爲之震荡百川爲之崩奔尔乃蹶厚地摩太清亘层霄突重溟激三千以崛起搏九万而迅征背嶪太山之崔嵬翼举垂云之纵横左廻右旋倐隂忽明歴汗漫以夭矫排阊阖之峥嵘簸鸿蒙扇雷霆斗转而天动山揺而海倾怒无所搏雄无所争固可想象其势髣髴其形若乃足萦虹蜺目耀日月连轩沓拖挥霍翕忽喷气则六合生云洒毛则千里飞雪邈彼北荒将穷南隅递逸翮以傍鼓击奔颷而长駈烛龙衔光以照影列缺施鞭而启涂块视三山杯观五湖其动也神应其行也道俱任公见之而罢钓有穷不敢以弯弧莫不投竿失镞仰之长吁尔其雄姿壮观映背河汉上摩苍苍下覆漫漫盘古开天而直视羲和倚日以傍叹纷乎八荒之间隐映乎四海之半横大明而掩昼若混茫之未判忽腾覆以廻旋则霞廓而雾散然后六月一息至于海湄欻翳景以横榰逆髙天而下垂憩乎泱漭之野入乎汪湟之地勐势所射余风所吹溟涨沸渭巖岳纷披天吴爲之㤕慄海若爲之躨跜巨鳌冠山而却走长鲸腾海而下驰缩殻挫鬛莫之敢窥吾亦不测其神怪而若此盖乃造化之所爲岂比夫蓬莱之黄鹄夸金衣与菊裳耻苍梧之玄鳯耀綵质与锦章旣服御于灵仙亦驯扰干池惶精卫殷勤于衔木鶢鶋悲愁乎荐觞天鸡警曙于蟠桃踆乌炳耀于太阳不旷荡而纵适何拘挛而守常未若兹鹏之逍遥无厥类而比方不矜大而暴勐每顺时而行藏叅玄根以比寿饮元气以爲浆戏旸谷而徘徊凭炎洲而抑扬俄而希有见而谓之曰伟哉鹏乎若此之乐也吾左翼掩乎东极右翼蔽乎西荒跨蹑池络周旋天纲以恍愡爲巢以虚无爲场我唿尔游尔唿我翔于是太鹏许之欣然相随此二禽已登于寥廓而尺鷃之辈空见笑于藩篱鵰赋杜甫臣甫言臣之近代陵夷公侯之贵磨灭鼎铭之勲不复照曜于明时自先君恕预以降奉儒守官未坠素业矣亡祖故尚书膳部员外郎先臣某脩文于中宗之朝髙视于藏书之府故天下学士到于今而师之臣幸頼先臣绪业自七岁所缀诗笔向四十载矣约有千余篇今贾马之徒得排金门上玉堂者甚衆矣唯臣衣不盖体常寄食于人奔走不暇祗恐转死沟壑安敢望仕进乎伏惟明主哀怜之傥使执先祖之故事拔泥涂之久辱则臣之述作虽不足以鼓吹六经先鸣数子至于沈郁顿挫随时敏捷而扬雄枚臯之流庶可跂及也有臣如此陛下其舍诸伏惟明主哀怜之无令役役便至于衰老也臣甫诚惶诚恐顿首顿首死罪死罪以爲鵰者鸟之殊特搏击而不可当岂但壮观于旌门发狂于原隰引以爲类是大臣正色立朝之义臣窃重其有英雄之姿故作此赋实望以此逹于圣聦耳不揆芜浅谨投延恩匦进表献上以闻谨言赋当九秋之清凄见一鹗之直上以雄材爲巳任横杀气而独徃捎捎劲翮肃肃遗响杳不可追俊无留赏彼何乡之性命碎今日之指掌伊鸷鸟之累百敢同年而争长此鵰之大略也若乃虞人之所得也必以气禀玄冥隂乗甲子河海荡潏风云乱起雪冱山隂冰缠树死迷向背于八极絶飞走于万里朝无所充肠夕违其所止颇愁唿而蹭蹬信求食而依倚用此时而㧻待尤者而纲纪表狎羽而潜窥顺雄姿之所拟欻捷来于森木固先系于利觜解腾攫而竦神开网罗而有喜献禽之课数备而巳及乎闽隷受之也则择其清质列在周垣挥拘挛之掣曵挫豪梗之飞翻识畋游之所使登马上而孤骞然后缀以珠饰呈于至尊搏风枪櫐用壮旌门乗舆或幸别馆猎平原寒芜空阔霜仗喧繁观其夹翠华而上下卷毛血之崩奔随意气而电落引尘沙而昼昏豁堵墻之荣观弃功効而不论斯亦足重也至如千年孽狐三窟校兎恃古塜之荆棘饱荒城之霜露回惑我徃来趑趄我场圃虽青骹戴角白鼻如瓠蹙奔蹄而俯临飞迅翼以遐寓而料全于果见迫宁遽屡揽之而颕脱便有若于神助是以哓哮其音飒爽其虑续下鞴而缭绕尚投迹而容与奋威逐北施巧无据方蹉跎而就擒亦造次而难去一竒卒获百胜昭着风宿多端萧条何处斯又足称也尔其鸧鸹鳱鶂之伦莫益于物空生此身聮拳拾穗长大如人肉多奚有味乃不珍轻鹰隼而自若託鸿鹄而爲邻彼壮夫之慷慨假强敌而逡巡拉先鸣之异者及将起而遄臻忽翮天路终辞水濵宁掩羣而尽取且决意而惊新此又一时之俊也夫其降精于金立骨如䥫目通于脑筋入于节架轩楹之上纯光芒掣梁栋之间寒风凛冽虽趾矫千变林岭万穴系丛薄之不开突扠㧎而皆折又有触邪之义也乆而服勤是可吁畏必使乌攫之党罢钞盗而潜飞枭怪之羣想英灵而遽坠岂比乎虚陈其力叨窃其位等摩天而自安与枪榆而无事者矣故不见其用也则晨飞絶壑暮起长汀来虽自负去若无形置巢嶻养子青冥倐尔年岁茫然阙廷莫试钩爪空廻斗星衆鶵傥割鲜于金殿此鸟巳将老于巖扄白鷴赋萧颕士白鷴羽族之幽竒也素质黒章爪觜纯丹体备冠距颇类夫鸡翟神皃清闲不杂于衆禽栖止遐深与人境罕接固莫得而驯狎也上闻而徴焉处以雕笼致以驲骑将集长杨游太液行有日矣天寳辛卯岁予旅泊江㑹流宕逾时秋八月自山隂前次东阳方议夫南登西泛极闻见之义谅𥚹怀所素蓄而未之从也㑹有命自天台赴京阙适与兹鸟偕至于㑹稽之传舍观其宛颈旁睨徊徨掩抑徃徃孤鸣音韵凄京如慕侣而不获因感而赋之曰鸟之生矣于彼江山彩之玄素文不绮斑备文武之玉饰微妖姬之殊颜情莽眇以耿絜皃轩昻以安闲无驯扰之近性故不惬于人寰游必海裔栖必云间兾养拙以自保祛未萌之忧患不然岂陋彼都邑之佳丽顾投身乎阻艰以其标自然之静故名之曰白鷴者欤何天听之𬗟邈辱微禽之琐细偶一日之见覉委微躯以受制望层城以歛翼怀衆侣而孤唳从廐置之骏奔仰君门以遐逝君门兮九重同呌窱兮穹崇池太液兮㠀方壷万族翔泳乎其中昼聒未央之繁絃夕警长乐之灵钟顾踈野之贱迹岂敢求一枝而见容越水清兮镜色吴山逺兮天逼窥浅深以飏影逗杳冥兮一息谓杉松可得永日而噪聚莼荇足以穷年而啄食一与心赏兮睽违念归飞兮何极鹦能言而入座鸖善舞而登轩殊二者之俗态谅惭惶于主恩是以虽信美而非其志独屏营而兢䰟者焉白鹦鹉赋王维若夫名依西域族本南海同朱喙之清音变緑衣于素彩惟兹鸟之可贵谅其美之斯在尔其入翫于人见珍竒质狎兰房之妓女去桂林之云日易乔枝以罗䄂代危巢以琼室慕侣方逺依人永毕託言语而虽通顾形影之非匹经过珠网出入金铺单鸣无应只影长孤偶白鷴于池侧对皓鸖于庭隅愁混色而难辨愿知名而自唿明心有识懐恩何极芳树絶想鵰梁抚翼时衔花而不言每投人以方息慧性孤禀雅容非饰含火徳之明辉𬒳金方之正色至如海鷰呈瑞有玉箧之可依山鸡学舞向寳镜而知归皆羽毛之伟丽奉日月之光辉岂怜兹鸟地逺形微色凌纨质彩夺缯衣深笼久闭乔木长违傥见借其羽翼与迁鸎而共飞感二鸟赋韩愈贞元十一年五月戊辰愈东归癸酉自潼关出息于河之隂时始去京师有不遇时之叹见行有笼白乌白鸜鹆而西者号于道曰某土之守某官使使者进于天子东西者皆避路莫敢正目焉因窃自悲幸生天下无事时承先人之遗业不识干戈攻守耕获之勤读书着文自七岁至今凡二十二年其行巳不敢有愧于古人之道其闲居思念前古当今之故亦仅志其一二大者焉选举于有司与百十人偕退曽不得荐书齿下士于朝以仰望天子之光明今是鸟也惟以羽毛之异非有道徳智谋承顾问賛敎化者乃反得蒙採擢荐进光辉如此故爲赋以自悼且明夫遭时者虽小善必达不遭时者累善无所容焉其辞曰吾何归乎吾将旣行而后累思诚不足以自存苟有食其从之出国门而东骛触白日之隆景时返顾以流涕念西路之差永过潼关而坐息窥黄流之奔勐感二鸟之无知方蒙恩而入幸惟进退之殊异増予懐之耿耿彼中心之何喜徒外饰焉是逞予生命之湮阨曽二鸟之不如汨东西与南北恒十年以不居辱饱食其有数况䇿名与荐书时所好之爲贤庸有谓余之非愚昔殷之髙宗得良弼于宵寐孰左右者爲之先信天同而神比及时运之未来或两求而莫致虽家到而戸说秪招尤而速累盖上天之生余亦有期于下地盍永配于古人独怊怅于无位虽得之而不能乃鬼神之所戏幸年岁之未暮庶无羡于斯类白羽扇赋张九龄开元二十四年夏盛暑奉敕遣大将军髙力士赐宰臣白羽扇九龄与焉窃有所感立进赋曰当时而用任物所长彼鸿鹄之弱羽出江湖之下方安知烦暑可致清凉岂无纨素彩画文章复有脩竹剖㭊毫芒提携宻迩揺动馨香惟衆珍之在御何短翮之敢当与窃恩于圣后且见持于未央伊昔皐泽之时亦有云霄之志苟効用之得所虽杀身而何忘肃肃鸟羽穆如微风纵秋气之移夺终感恩于箧中玄猿赋道士吴筠前志称周穆王南征君子变爲猿鹤小人变爲虫沙夫神用无方未必不尔筠自入庐岳则覩斯玄猿嘉夫雨昏则无声景霁则长啸不践土石超遥于万木之间春咀其英秋食其实不犯稼穑深栖逺处犹有君子之性异乎狙猱之伦且多难巳来庶品凋败麋鹿殚于网罟遗氓困于诛求此独萧然物莫能患岂不以託迹冥絶不才逺祸昔夫子叹山梁雌雉曰时哉时哉予因感之聊以作赋伊玄猿之所育于南国之曽岑动不践地居常在林虽泛泛而无据亦熈熈而有心雰岚昏而共黙风雨霁而争吟使幽人之思清畅覉客之涕霑襟何必聆嶰谷之管对雍门之琴哉历千㝷之乔木俯万仞之危峤弄游云之乱飞嬉落日之横照连肱涧饮命侣烟啸或聚而闲栖或分而逈趠寿同灵鸖性本君子阻重巖之险非虎豹所履䕃交柯之密岂鵰鹗能视故逢蒙操弓惮髙深而止邓公折箭含恻隐而巳何患累之罕臻不干物以利巳讵若狒狒凌人以就戮猩猩甘酒而遄死夫时珍貂裘世寳狐白徒能工于隐伏终见陷于机辟麝怀香以贾害狙伐巧而招射小则翡翠殒于毛羽大则犀象残于齿革孰能去有用之损取无用之益固弃置于常情永逍遥以自适无威刑以相临有族类而相亲食资诸物衣取诸身不赋不役靡劳靡勤如政教之未施保巢居之淳淳匪虞氏之所及何狙公之能驯吾固知人爲物之贵又焉测元化之所大均乎麈尾赋陈子昻甲子岁天子在洛阳时余始解褐与秘书省正字太子司直宗秦客置酒于金谷亭大集賔客酒酣共赋座上食物命余爲麈尾赋焉天子浩浩兮物亦云云性命变化兮如丝之棼或以神好正直天盖黙黙或以道恶强梁天亦茫茫此仙都之微兽因何负而罹殃始居幽山之薮食乎丰草之鄕不害物以利已每营道而同方何忘情以委代而任性之不忘卒罘网以见逼受庖割而罹伤岂不以斯尾之有用而杀身于此堂爲君彫爼之羞厠君金盘之实承主人之嘉庆对象筵与寳瑟虽信美于兹辰讵同欢于畴日客有感之而叹曰命不可思神亦难测吉凶悔吝未始有极假如天道之用莫神于龙受戮爲醢不知其凶王者之瑞莫圣于麟遇害于野不知其仁神旣不能自智圣亦不能自知况林栖而谷走及山鹿与野麋古人有言天地之心其间无巧冥之则顺动之则夭谅物情之不异我心又何兢于猜矫故曰天之神明与物推移不爲事先动而輙随是以至人无已圣人不知子欲全身而逺害曽是浩然而顺斯由鹿赋贞元丁卯歳予南出穰樊之间遇野人絷鹿而至者问之荅曰此爲由鹿由此鹿以诱致羣鹿也备言其状且曰此鹿每有所致輙鸣嘷不饮食者累日余喟然叹曰虞之即鹿也必以其类致之人之即人也亦必以其友致之实繁有徒古之然矣嗟乎鹿无情而犹知痛伤人之与谋寔安残酷者彼何人斯彼何人斯物微感深遂作赋曰鹿之生兮亦禀亭毒备齿角以无竞循性情而自牧姑有昧于行止尚焉知乎倚伏舍尔崇林轻游近麓偶巧网之生致蒙主人之全育饮以渫井饲于芳庭寝卧荃柔腾倚兰馨露徃霜来日安月宁虽矫性之非乐终感恩而不惊曽不知养非玩物用有深意命之曰由俾陷其类凉秋八月爽景清气羇致山阿縻于蹊隧设伏以侍翳丛而伺同气相求诱之孔易将必慕侣岂云贪饵和鸣麌麌狎至彼泯虑于猜信此无情于诚伪孰是苍卒祸生所忽毒镝欻以星贯潜机划其电发或洞胷而达腋或折足而碎骨望林峦兮非逺顾町疃兮未灭风嘷泽而北至日掩山而西没走骇侣于巖烟呌饥麛于涧月苟行路之闻者孰不心摧而思絶想尔由矣野心而仁望纯束而惊顾随获车兮逡廵视鼎中之销烂观机上之剖分忽哀鸣以感类若沈痛之在身虽复处之密迩享以丰珍比槛猿之骇跃同海鸟之愁辛敢择䕃而后止思走险以何因痛无知以相陷含怨毒而莫伸客有感而言曰物诚有诸人亦宜乎摭事或比原心则殊借如淮隂搆祸冤在神理通说且拒狶谋宁起堂堂萧公实曰知巳绐致钟室胡宁忍此吕禄之难谁非汉臣交则不义卖亦不仁彼美郦生旣爲交亲诱袭军印岂无他人于戏微兽伤类如不自容伊人卖友而享其功灭交道兮坠义风曽麋鹿之不若何仁信之可宗巳焉哉谅此世之茫茫吾未见其始终蚕赋陆龟蒙荀卿子有蚕赋杨泉亦爲之皆言蚕有功于世不斥其祸于民也余激而赋之极言其不可能无意乎诗人硕䑕之刺于是乎在古民之衣或羽或皮无得无丧其游熈熈艺麻缉纑官𥘉喜窥十夺四五民心乃离逮蚕之生茧厚丝美机杼经纬龙鸾葩卉官诞益嚵尽取后巳呜唿旣豢而烹蚕实病此伐桑灭蚕民不冻死秋虫赋罗隐秋虫蜘蛛也致身网罗间实腹亦网罗间愚感其理有得丧因以言赋之物之小兮迎网而毙物之大兮兼网而逝网也者绳其小而不绳其大吾不知尔身之危兮腹之餧兮吁蝨赋李商隐亦气而孕亦卵而成晨鹥露鹤不如其生汝职唯啮而不善啮回臭而多跖香而絶后蝨赋陆龟蒙余读玉谿生蝨赋有就颜避跖之叹似未知蝨作后蝨赋以矫之衣缁守白髪华守黒不爲物迁是有恒徳小人趋时必变颜色弃瘠涵腴乃蝨之贼蝎赋李商隐夜风索索縁隙凭壁弗声弗鸣潜此毒螫厥虎不翅厥牛不齿尔兮何功旣角而尾重校正唐文粹卷第七唐文粹唐文粹卷第八重校正唐文粹卷第八吴兴姚铉纂古赋辛古器三霜钟赋欹器赋砥石赋物景二晩晴赋秋声赋决疑二问大钧赋何卜赋霜钟赋乔潭南阳丰山有九钟焉霜降则鸣潭叨遇逹奚公擢甲科然则南阳即公隐居之旧地爲此赋以广知音焉丰山之峯巉嵒积翠之石森爽冒寒之松上无飞鸟下无人踪何杳杳以静谧有天然之古钟两栾神资九乳灵化宁失制于侈揜岂遗音于窕摦每虚气以自得常宿悬以警下动于耳而藏于心必髙秋之凉夜于是泬寥兮日暮而天晶萧瑟兮霜落而风清爽气无眹潜来满盈跳然复出铿尔有声信不击而不考能大鸣而小鸣始则含煳拥郁旋复充诎若往若还徘徊其间尔其舒肆奔放长栾逺畅乍浮空以纡余更触物而浏亮入林肃肃在水汤汤泛滥小瀬聮緜踈篁夜鹤怨兮弥苦寒猨悲兮更长余韵舂容随风悠扬绕于洞庭浮于潇湘梧楸纷以离披蒹葭䬃其苍苍及夫夜以艾兮弥静山无人兮月冷𥘉萧萧以自凄复琅琅而虚警其动愈出其来甚徐合于元化游于太虚转逺而尽谁知所如聊独坐于倾听惘若失乎踌躇听不及想以存其余方其寒气晓集锵然应急发越林峦周流井邑前声未尽后韵相及羇臣之空馆屡来思妇之髙楼逺入无不伥然惊梦歔欷掩泣夫钟之应霜也应以无心士之知巳也贵知其音不鼓而鸣者其声逺不言而信者其分深故自然之声无假于烦手持达之分不资于滕口吾欲徴华钟喻良友怀音渊黙藏器虚受可以适南阳待清霜之一扣系曰风籁起乎喧长薄霜钟鸣兮动哀壑合大块兮声无作虽有闻兮常寂寞欹器赋李德𥙿癸丑歳余时在中枢丞相路公见遗欹器赠以古人之物永怀君子之心甞欲报以辞赋属力小任重朝夕尽瘁固未睱于体物今者公巳殁世余有放逐忽覩兹器悽然怀旧因追爲此赋置公之灵筵昔周道旣平旣安且宁赫赫公旦配德阿衡谓难守者成难持者盈始作兹器告于神明至仲尼宪文武之道思周公之德入太庙而观器见遗法而叹息且曰月满而亏日盈则彼天道之常然欲久盛而焉得乃沃水于器俯察要终挹彼注兹授之若冲虚则臲似君子之困蒙中则端平如君子之中庸满则倾跌霆流电发器如隄隤水若河决非神鼎之自盈异衢樽之不竭盖欲表人道之隆替明百事之有节然兹器也不以中而自藏不以跌而自伤其过也如彼薄蚀其更也浸彼辉光得其道者居则念于丰蔀动乃思于谦受颜旣复而不逺惠屡黜而何咎知任重之力及悟物盈之难久虽神道之无形常惨然于前后昔与君子同秉国钧公得之爲贤相余失之爲放臣覩遗物而犹在怀旧好而悲辛思欲克巳以复礼永报徳于仁人砥石赋刘禹钖南方气泄而雨淫地慝而伤物媪神噫湿渝色坏味虽金之坚亦失恒性始余有佩刀甚良至是澁不可㧞剖其室乃岀遡阳眇眩傅刃蒙嵴鳞然如痏痂如黑子如青蝇之恶锐气中锢犹人𬒳病然客有闻焉裒密石以遗予沃之草腴杂以鸟膏切劘下上直质焯见踌躇四顾逌尔谢客微子之贻几丧吾寳客曰吾闻诸梅福曰爵禄者天下之砥石也髙皇帝所以砺世磨钝有见耶余退感其言作砥石赋我有利金兮以利爲佩遭土卑而慝作雄铓爲之潜晦如景昏而蚀旣兮与肌而爲疠顾秋蓬之不可刜兮尚可游乎髋髀之外利物蒙蔽材人惆怅俾百汰之至精蟠一检而多恙岂害气之独然兮将久不试而然彼屠者之刀兮猎者之鋋不灌不淬兮糅错衔鈆日鼔月挥兮刲腴击鲜皖㸌爟以耀芒蓊淫夷而腾羶岂不以渉暑而蒙沴兮鼎用之而成妍有客自东遗余越砥圭形石质苍色腻理刬其鳞皴滑以滫瀡如衣澣垢如鼎出否雾尽披天萍开见水拭寒熖以破眦击清音而振耳故态复还宝心再起旣赋形而终用一蒙垢焉何耻感利钝之有时兮寄雄心于瞪视嗟乎石以砥焉化钝爲利法以砥焉化愚爲智武王得之商俗以厚髙帝得之杰材奔走得旣有自失岂无因汉氏巳还三光景分随道阔狭用之得人五百余年唐风始振悬乎天砥以砻兆民橎生在天成器在君天爲物君君爲人天安有执砺世之具而患乎无贤欤晚晴赋杜牧秋日晚晴樊川子目于郊园见大者小者有状类者故书赋云雨晴秋容新沐兮忻遶园而细履靣平池之清空兮紫阁青横逺来照水如髙堂之上见罗幕兮垂乎镜里木势党伍兮行者如迎偃者如醉髙者如逹低者如跋松数十株切切交峙如冠劒大臣国有急难庭立而议竹林外裹兮十万丈夫甲刃摐摐密阵而环待岂负军令之不敢嚣兮何意气之严毅复引舟于深湾忽八九之红芰姹然如妇歛然如女堕蘂黦颜似见放弃白鹭潜来兮邈风标之公子窥此美人兮如慕恱其容媚杂花差于岸侧兮绛緑黄紫格顽色贱兮或妾或婢闲草甚多丛者束兮靡者杳兮仰风猎日如立如笑兮千千万万之容兮不可得而状也若予者则谓何如倒冠落珮兮与世阔踈敖敖休休兮真徇其愚而隐居者乎秋声赋刘禹钖相国中山公赋秋声以属天官太常伯唱和俱絶皆得时道行之余兴犹动光隂之叹况伊郁老病者乎吟之斐然以寄孤愤碧天如水兮窅窅悠悠百虫迎暮兮万叶吟秋欲辞林而萧䬃潜命侣以啁啾送将归兮临水非吾土兮登楼晚枝多露蝉之思夕草起寒螀之愁至若松竹含韵梧楸早脱惊绮䟽之晩吹坠碧砌之凉月念塞外之征行顾闺中之骚屑夜蛩鸣兮机杼促朔鴈呌兮音书絶逺杵续兮何泠泠虚室静兮空切切如吟如啸非竹非丝合自然之宫徴动终歳之别离废井苔合荒园露滋草苍苍兮人寂寂树槭槭兮虫伊伊则有安石风流巨源多可平六符而佐主施九品而自我犹复感隂虫之鸣轩叹凉叶之初堕异宋玉之悲伤觉潘郎之么么嗟乎骥伏枥而巳老鹰在鞲而有情聆朔风而心动盻天籁而神惊力将痑兮足受绁犹奋迅于秋声问大钧赋始余失台郎爲刺史又贬州司马俟罪朗州三见闰月人咸曰数异人间之景光中有威神巾金甲而炜煌命之使前兮其音琅琅曰吾大化之一工也居上临下无其不平汝今有辞吾一以听播形肖貌生类积亿橐籥圈匡镕錬消息我之司智初不尔啬不守以愚覆爲汝贼旣赋汝形辅之聦明盍求世师资适攸宜胡然抗心遐想前烈倚梯青冥举足斯跌韬尔智斧无爲自伐凿窍太繁天和乃洩利迳前诱多逢覆彻名赐内煎外火非热今哀汝穷将厚汝愚剔去刚徤纳之柔濡塞前窍之伤痍兮招太和而兴居贳以待人兮急以自拘道存邃奥无示四隅轨物之势不作兮见伤之机自无汝不善用吾焉啬乎且夫贞而腾气者膴膴徤而垂精者昊昊我居其中犹轮是蹈以不息爲体以日新爲道倮鳞蜚走灌莽苞皁乃牙乃甲乃殈乃剖阳荣隂悴生濡死藁各乗气化不以意造赋大运兮无有淑恶彼多方兮自生丑好尔奚不德余以骤壮姑尤我以速老耶观汝百爲又或不然赤子哇哇急其能言亦旣名物几时蹁蹮春耕其丘投种之日释耒而叹何时实粟望所未至谓余舒舒欲其乆留谓我瞥如我一子二谁之曲欤彼蒹葭之苍苍兮霜霰苦而中坚松竹之皲皴索箨兮不若榯笋之可怜纳材苇而构明堂固容消而力完杨且之晢兮不可以常然当钖尔以老成苍眉皓髯山立时行去敌气与矝色兮噤危言以端诚俾人望之侮黩不生尔之所得孰与壮多不善处老问余而何授受而回形开向之威神孰爲来哉乃遽衣促盥端虑涤想委珮仾簪特簿叩颡而言曰楚臣天问不詶今臣遇幸一献三售始厚以愚终期以寿忘上问之罪濯巳然之咎心増故术肠饱新授驰神清玄拜手稽首何卜赋余旣幻惑力命之说兮身乆放而愈疑心回穴其莫晓兮将取质夫东龟楚人俗巫而好术兮叟有鬻卜而来思乃招而讯之曰嘻人莫不塞有时而通伊我兮乆而愈穷人莫不病有时而间伊我兮乆而滋蔓吾闻人肖五行动止有则四时转续变于所极一歳之旱人斯具舟三月之热人斯具裘极必反焉其犹合符子首圎而足方予腹隂而背阳胡形象之有肖而变化之殊常经曰剥极则贲居贲而未甞剥者其谁否极受㤗居否而未甞㤗者又其谁鸖胡不截凫胡不禆䕫何罚而踸踔蚿何功而扶持纷纭恣睢交作舛驰似与似夺似信似欺孰主张之问于子龟卜者曰招我以粗问我以微有天下之是非有仁人之是非在此爲美兮在彼爲蚩或昔而成或今而亏君问曷由主张其时时乎时乎去不可邀来不可逃淹兮孰舍操堇之毒豕苓鸡首之贱毛各于其时而伯其曹屠龙之伎非曰不伟时无所用莫若履狶作踊之工非曰可珍时有所用贵于斵轮络首縻足兮骥不能跬前无所阻兮跛鼈千里同渉于川其时在风㳂者之吉沂者之凶同蓻于野其时在泽伊穜之利乃穋之厄故曰是耶非耶主者时耶谅淑恶之同出兮顾所丁之若何夫如是得非我美失非我耻其去曷思其来曷期姑蹈常而俟之夫何卜爲言讫执龟而起予退而作何卜赋于是蹈道之心一而俟时之志坚内视羣疑犹氷释然重校正唐文粹卷第八唐文粹唐文粹卷第九重校正唐文粹卷第九吴兴姚铉纂古赋壬脩身一动静交相养赋哀乐愁思八怀忠赋泛渭赋望赋惜余春赋江上愁心赋别知赋爱而不见赋伤徃赋梦一梦渴赋动静交相养赋白居易居易常见今之立身从事者有失于动有失于静斯由动静俱不得其时与理也因述其所以然用自儆导命曰动静交相养赋云天地有常道万物有常性道不可以终静济之以动性不可以终动济之以静养之则两全而交利不养之则两伤而交病故圣人取诸震以发身受以复而知命所以庄生曰智养恬易曰蒙养正者也吾观天文其中有程日明则月晦日晦则月明明晦交养昼夜乃成吾观歳功其中有信阳进则隂退阳退则隂进进退交养寒暑乃顺且躁者本于静也斯则躁爲民静爲君以民养君敎化之根则动养静之道斯存且有者生于无也斯则无爲母有爲子以母养子生成之理则静养动之义明矣所以动之爲用在气爲春在鸟爲飞在舟爲楫在弩爲机不有动也静将畴依所以静之爲用在虫爲蛰在水爲止在门爲楗在轮爲柅不有静也动奚资始则知动兮静所伏静兮动所倚吾何以知交养之然哉以此有以见人之生于世出䖏相济必有时而行非匏瓜不可以长系人之善其身枉直相循必有时而屈故尺蠖不可以长伸嗟夫今之人知动之可以成功不知非其时动亦爲凶知静之可以立德不知非其理静亦爲贼大矣哉动静之际圣人其难之先之则过时后之则不及时交养之间不容毫釐故老氏观妙颜子知几噫非二君子吾谁与归怀忠赋欧阳詹丙寅歳因受谴季冬之月次于殷墟历关龙逢墓焉昔聆其风未甞不回膓霣涕覩夫茔垄心又増伤遂写愤于言爲赋以弔先生以忠諌致命故以怀忠命篇云天生彼辛兮用殱覆于夏家欲悠悠而罔极毒浩浩而无涯无辜殒身肆市朝之若莽有道併命委炮烙以如麻伊先生之谔谔爲酷烈之所加甞披图于徃载每废卷于兴嗟萧条旧邑莽苍空陂陷陵成坎古木无枝或人曰此其墓也又一倍以増悲呜唿麟非腾噬之俦讵虎狼之共穴鳯实仁灵之类岂鹰鹯之同列惟玉石之明分亦薰莸之自别是以謇謇心竞昻昻面折彼炎炎之原燎信扑扑而不灭宁归死以申怀不贪生而结舌痛矣哉古人有言辅仁者天福善者神胡爲是日功不如人使典章之不信俾忠义之空勤律中大吕日临蒙谷风飕飕于衰草烟茫茫乎平陆思悽悽而填臆涙淫淫以盈目义则非其知友亲故逺夫骨肉节临危而不挠行于艰而弥笃惟其有之是以伤之而恸哭泛渭赋白居易右丞相高公之掌贡举也予以乡贡进士举及第左丞相郑公之领选部也予以书判拔萃登科十九年天子并命二公对掌钧轴朝野无事人物甚安明年春予爲校书郎始徙家秦中卜居渭上上乐时和歳稔万物得其宜下乐名遂官闲一身得其所旣美二公佐清静之理又荷二公垂特达之遇发于嗟叹流于咏歌于时泛舟于渭因爲泛渭赋以导其意辞曰亭亭华山下有人跂兮望兮爱彼三峯之白云泛泛渭水上有舟㳂兮泝兮爱此百里之清流以我爲太平之人兮得于斯而优游又感阳春之气熈熈兮乐天和而不忧曰予生之幸兮时哉时哉当皇唐受命之九叶兮夷与华而无氛埃及皇帝纉位之二纪兮命髙与郑爲盐梅二贤兮爰立四门兮大开凡读儒书与履儒行者率充赋而四来虽片艺而必收兮故不弃予之小才感再遇于知已心慙怍以徘徊登予名于太常署予职于兰台台有兰兮阁有芸芳菲菲兮可袭备一官而无事又不维而不絷家去省兮百里每三旬而一入川有渭兮山有华澹悠悠其可赏目白云兮漱清流且或偃而或仰门去渭兮百歩常一日而三徃夜分兮扣舷天无云兮水无烟遟遟兮明月波淡灔兮棹寅縁日暮兮舟泊草萋萋兮沙漠漠习习兮春风岸柳动兮渚花落发浩歌以长引举浊醪而缓酌春冉冉兮其将尽予何爲平不乐鸟乐兮云际鸣嘤嘤兮飞裔裔鱼乐兮泉底鬐拨拨兮尾潎潎我乐兮圣代心融融兮神泄泄伊万物各得其乐者由圣贤之相契贤致圣于无爲圣致时于旣济凝爲和兮聚五福发爲春兮销六沴不我后兮不我先适当我兮生之世彼鳞虫与羽族咸和乐而不知惠我爲人兮最灵所以愧贤相而荷圣帝乐乎乐乎泛于渭兮咏而归聊逍遥以卒歳望赋刘禹钖邈不语兮临风境自外兮感从中明晦转续兮八极鸿蒙上下交气兮羣生异容发孤照于寸眸骛遐情乎太空物乗化兮多象人遇时兮不同嗟乎有目者必骋望以尽意当望者必縁情而感时有待者瞿瞿忘怀者熈熈虑深者瞠然若丧乐极者沖然无违外徙倚其如一中紏纷兮若斯望如何其望最乐晞庆霄兮遡阿阁如云兮天颜咫尺如草兮臣心踊跃扇交翟兮葳㽔旗升龙兮蠖略日转黄道天开碧落凝瑞景于庭树掬非烟于殿幕望如何其望且懽登灞岸兮见长安纷扰扰兮红尘合郁葱葱兮佳气盘池象汉兮昭回城依斗兮䦨干避御史之騘马逐倖臣之金丸望如何其望彼好宗万灵兮越四隩汉帝仙台兮秦皇海峤霓衣踊于河上马迹穷乎越徼紫气度关而斐斖神光属天而照耀睆眷眷以驰精耸专专而观妙望如何其望有形视蠢蠢兮穷冥冥楚塞氛恶兮萧关燧明晕笼孤月角奋长庚沙多似雪碛有疑城烟云非女子之气草木尽王者之兵审曵柴之虚警破来骑之先声信有得于风鸟示无言于斾旌望如何其望且慕恩意隔兮年光骛雕辇巳辞兮金屋何处长信草生兮长门日暮傒翠华之傥来仰玄天以自诉况复湘水无还漳河空注泪染枝叶香余纨素风萧萧兮北渚波烟漠漠兮西陵树夫不归兮江上石子可见兮秦原墓拍琴翻朔塞之音挟瑟指邯郸之路望如何其望最伤佩环玦兮思帝乡龙门不见兮云雾苍苍乔木何许兮山髙水长春之气兮恱万族独含嚬兮千里目秋之景兮悬清光偏结愤兮九回肠羡环拱于白榆惜驰晖于落棠谅冲斗兮谁见伊戴盆兮何望岂止苏武在胡管宁浮海送飞鸿之灭没附隂火之光彩鹤颈长引乌头未改恨巳极兮平原空起何时兮东山在永望如何伤怀孔多降将有依风之感宫人成忆月之歌歌曰张衡侧身愁思乆王粲登楼日回首不作渭濵垂钓臣羞爲洛阳拜尘友惜余春赋李白天之何爲令北斗而知春兮回指于东方水荡漾兮碧色兰葳蕤兮红芳试登髙而望逺极云海之微茫䰟一去兮欲断涙流颊兮成行吟青枫而咏沧浪怀洞庭兮悲潇湘何余心之缥缈兮与春风而飘扬飘扬兮无限念佳期兮莫展平原萋兮绮色爱芳草兮如翦惜余春之将阑每爲恨而不浅汉之曲兮江之潭把瑶草兮思何堪想游女于岘北愁帝子于湘南恨无极兮心氲氲目眇眇兮忧纷纷披衞情于淇水结楚梦于阳云春每归兮花开花已䦨兮春改叹长河之流春送驰波于东海春不留兮时已失老衰飒而情逾在恨不得挂长绳于青天系西飞之白日若有人兮情相亲去南国兮徃西秦见游丝之横路网春辉以留人沉吟兮哀歌踯躅兮伤别送行子之将逺㸔征鸿之稍灭醉愁心于垂杨随柔条以紏结望夫君兮兴咨嗟横涕涙兮怨春华遥寄影于明月送夫君于天涯江上愁心赋张说江上之峻山兮郁﨑嶬仪而不极云爲峯兮烟爲色歘变态兮心不识江上之深林兮杳冥蒙而不巳鸟爲花兮猿爲子纷盪瀁兮言莫拟夏云隂兮若山秋水平兮若天冬沙飞兮淅淅春草靡兮芊芊感四节之黙运知万化之潜迁伴衆鸟兮寒渚望孤帆兮日邉虽欲贯愁膓于巧笔纺离梦于哀絃是心也非模放之所逮将有言兮是然将无言兮是然别知赋韩愈予取友于天下将歳行之两周下何深之不即上何髙之不求纷扰扰其旣多或喜能而好修宁安显而独𥙿顾阨穷而共愁帷知心而难得斯一旦而爲收歳癸未而迁逐侣䖝虵于海陬遇夫人之来使辟公馆而罗羞索微言于乱志发孤笑于羣忧物何深而不考理何隐而不抽始参差以异序卒烂漫而同流何此懽之不可恃遂驾马而廻辀山嗷嗷其相轧树蓊蓊其相樛雨浪浪其不止云浩浩其常浮知来者之不可以数哀去此而无由倚郭郛而掩涕空尽日以遟留爱而不见赋萧颕士嗟乎或爱之而不见者有矣何必周秦异代夷夏殊轨阻严城之九重限方舟之一水茍时事之多怨故人遐而室迩关山起于足下堂上逺乎千里耸专专之目成遽时逝而复止诗人所以思婉娈而搔首赋城隅之有俟吁不得其巳也惟夙昔之良㑹梦佳期于北方欵渤海之三山吸流霞之景光含芳辞以贶予云好惠之不忘顾服义之永日陪游嬉于帝郷广莫忽其飘怒鲸波汹而腾张俄惊魂以辍寐间穷发之茫茫将揭厉以复从駃风涛之匪量顾投躯以靡吝抚遗体以兢惶晨切切以悽怆夕屏营以彷徨追前懽之俯迩叹此恨之悠长于是收神返虑澄澹静黙冥然就寝兀若无识兾良宵之复遇希旧游之可即徒有顾兮且未克忧沉深兮萃胷臆风兮雨兮何极伤徃赋刘禹钖人之所以取贵于蜚走者情也而诞者以遣情爲智岂至言耶予受室九年而鳏痛若人之夭阏弗遂也作赋以伤之兾夫览者有以増伉俪之重云叹独处之邑邑兮愤伊人之我遗情可杀而犹毒境当懽而复悲人或朝叹而暮息夫何越月而逾时太极运乎三辰转寒暑而下驰有归于无兮盛复于衰犹昧爽之必暮又安得而怨咨我今怨夫若人兮曾旭旦而潜晖飘零日及之蕚倐忽蜉蝣之衣川走下而不还露迎阳而易晞恩巳甚兮难絶见无期兮永思我行其野农民桑者举桉来馌亦在林下我观于途裨贩之夫同荷均挈荆钗布𥜗羽毛之蕃鳞介之微和鸣灌丛双泳涟漪薨薨者虫蠢蠢伊豸游空穴深两两相比何动类之万殊必雄雌而与俱物莫失俪以孤处我方踽踽而焉如我复虚室目凄凉兮心伊郁心伊郁兮将语谁坐匡牀兮抚婴儿何所丐沐兮何从仰饴襦袴在身兮昔围差跌鞶囊附臂兮余馥葳蕤诚天性之潜感顾童心兮如疑哓然有难继之慕漠然减好弄之姿指遗袿兮能认愬空帷兮欲归我入寝宫痛人亡兮物改其容宝瑟僵兮絃柱絶瑶台倾兮镜奁空寒炉委灰虚幌多风隙驷晨转牎蟾夜通歩揺昏兮网粘翡翠芳褥掩兮尘化蛩蛩阅刀尺之余泽见巾箱之故封翫服俨兮犹具繁华谢兮焉从想翩翻于是非求僁窣与冥蒙信竒术之可致嗟此生兮不逢徒注视以寂听恍神疲而目穷还抱影以独出纷百哀而攻中系曰龙门风霜苦别鹤哀鸣夜衔羽呉江波浪深雌劒一去无遗音悲之来兮愤予心汹如行波洊浸淫怅縁情而莫极思执礼以自箴巳焉哉苒苒生死悠悠古今乗彼一气兮聚散相㝷或鼓而兴或罢而沉以无涯之情爱悼不驻之光隂谅自迷其有分徒终怨于匪忱彼蒙庄兮何人予独累叹而长吟梦渇赋何讽不宿食以晨饮困钟盂以沉寝永春昼而髙扄堕幅巾而横枕及乎酒适衷膓神游异方烟生喉舌惝然如狂爰瞰甃以窥汲谅不任于唿吸俄据河而俯渎乃器舟而杯斛倒鱼鼈之窟宅见蛟龙之委伏犹胃膓之不浃资宴饮而未足由是奔九江走五湖手不睱于斡运心不息于踌躇见波渐竭而百川如线岸益髙而底淤将枯腹慊尔而未觉肺燥然而不濡㝷至大溟茫然连清岂尔浩瀚而吾量不盈斟酌未几倐见涯涘百灵稽首乞留濡漑吾腹未充岂汝爲意俄倾竭于浩渺奄滴沥而无渍瑶宫贝阙尽列平地三山赤城可以歩至鲲鲸噞喁相喣以呬大鹏惊攫巨鳌愕眙四顾燥涸悒然兴情此情何竒非吾所知恨沧海之可罄不足充吾之所思周遭有截块然墆㙞水府万族咸唿帝阙帝且不闻吾欲未竭方将㝷蚁垤期耿恭问姜毋以何在访舒姑而欲从辨夸父于渭上弔相如于临卭万计巳尽六腑如烬䆫日斜照飞蚊遶鬓旣惊旣觉可叹可笑饮不尽器枯膓巳疗搘頥沉吟其意逾深以吾此日之一梦见自古不足者之心重校正唐文粹卷第九唐文粹唐文粹卷第十重校正唐文粹卷第十吴兴姚铉纂古调一古今乐章琴操古乐章𥙷乐歌十篇𥙷九夏歌系文九篇今乐章冬至日祀旻天圆丘乐章八首开元乐章十九首玄宗开元十三年封㤗山祀天乐章十二首正月上辛祈糓于南郊乐章三首季秋享上帝于明堂乐章一首祀五方上帝于五郊乐章二十首祀朝日乐章三首祀夕月乐章三首睿宗太极元年登黄地祗于方丘乐章十一首玄宗开元十三年禅社首山祭地祇乐章八首登太社乐章三首享龙池乐章十首享太庙乐章五首仪坤庙乐章九首琴操十首𥙷乐歌十篇元结自伏羲氏至于殷室凡十代乐歌有其名亡其辞考之传记其义或存焉呜唿乐声自太古始百世之后尽亡古音呜唿乐歌自太古始百世之后遂亡古辞今国家追复纯古列祀徃帝歳时荐享则必作乐而无云门咸池韶夏之声故探其名义以𥙷之诚不足全化金石反正宫羽而或存之犹乙乙冥冥有纯古之声岂几乎司乐君子导和焉尔凡十篇二十章各引其义以序之命曰𥙷乐歌网罟伏羲氏之乐歌也其义盖称伏羲能易人取禽兽之劳吾人苦兮水深深网罟设兮水不深吾人苦兮山幽幽网罟设兮山不幽右网罟二章章四句丰年神农之乐歌也其义盖称神农教人种植之功倚太帝兮其智如神分草实兮济我生人猗太帝兮其功如天均四时兮成我丰年右丰年二章章四句云门轩辕氏之乐歌也其义盖言云之岀润益万物如帝之德无所不施玄云溶溶兮垂雨蒙蒙类我圣泽兮涵濡不穷黄云漠漠兮含暎逾光邈我圣德兮溥被无方右云门二章章四句九渊少昊氏之乐歌也其义盖称少昊之德渊然深逺圣德至深兮奫奫如渊生类娭娭兮孰知其然右九渊一章章四句五茎颛顼氏之乐歌也其义盖称颛顼得五德之根茎植植万物兮脩脩根茎五德涵柔兮沨沨而生其如何兮秞秞天下皆自我君兮化成右五茎一章章七句六英髙辛氏之乐歌也其义盖称帝喾能揔六合之英华我有金石兮击拊淙淙与汝歌舞兮上帝之风由六合兮英华沨沨我有丝竹兮韵和泠泠与汝歌舞兮上帝之声由六合兮根柢嬴嬴右六英二章章六句咸池陶唐氏之乐歌也其义盖称尧德至大无不备全元化油油兮孰知其然至德汨汨兮顺之以先元化浘浘兮孰知其然至道泱泱兮由之以全右咸池二章章四句大韶有虞氏之乐歌也其义盖称帝舜能绍先圣之德森森羣象兮日见生成欲闻朕𥘉兮玄封冥冥洋洋至化兮日见深柔欲闻涵濩兮大渊油油右大韶二章章四句大夏有夏氏之乐歌也其义盖称禹治水其功能大中国茫茫下土兮乃生九州山有长岑兮川有深流茫茫下土兮乃均四方国有民人兮野有封疆茫茫下土兮乃歌万年上有茂功兮下戴仁天右大夏三章章四句大护有殷氏之乐歌也其议盖称汤救天下护然得所万姓苦兮怨且哭不有圣人兮谁护育圣人生兮天下和万物熈熈兮舞且歌右大护二章章四句𥙷九夏歌系文九篇皮日休周礼钟师掌金奏九乐事以钟鼓奏九夏按郑康成注云夏者大也乐之大者歌有九也九夏者皆诗篇铭颂之类也此歌之大者载在乎乐章乐崩亦从而亡是以颂不能具也呜唿吾观之鲁颂其古也亦以乆矣九夏亡者吾能颂乎夫大乐旣去至音不嗣颂于古不足以𥙷亡颂于今不足以入用庸何颂乎颂之亡者俾千古之下郑衞之内窈窈冥冥不独有大卷之音者乎王夏之歌者王出入之所奏也爣爣皎日欻丽于天厥明御舒如王出焉爣爣皎日欻入于地厥晦厥贞如王入焉出有龙旂入有珩珮勿駈勿驰惟愼惟戒出有嘉谋入有内则繄彼臣庶钦王之式王夏四章章四句肆夏之歌者尸出入之所奏也愔愔清庙仪仪衮服我尸出矣迎神之谷杳杳隂竹坎坎路鼓我尸入矣得神之祜夏肆二章章四句昭夏之歌者牲出入之所奏也有郁其鬯有俨其彝九变未作全乗来之旣醑旣酢爰爰舞象物旣降全乗之去昭夏二章章四句纳夏之歌者四方賔客来之所奏也麟之仪仪不絷不维乐德而至如賔之娯鳯之愉愉不篝不笯乐德而至如賔之娱自筐及筥我有牢醑自筐及篚我有货币我牢不愆我货不匮硕硕其才有乐而止纳夏四章章四句章夏之歌者臣有功之所奏也王有虎臣钖之鈇钺征彼不憓一扑而灭王有虎臣钖之圭瓉征彼不享一烘而泮王有掌封遉尔疆理王有掌客馈尔饔饩何以乐之金石九奏何以赐之龙旂九旒章夏四章章四句齐夏之歌者夫人祭之所奏也衡笄翚翚䄖翟自内而祭爲君之则齐夏一章章四句族夏之歌者族人酌之所奏也洪源谁孕䟽爲江河大块孰埏播爲山阿厥流浩漾厥势嵯峨今君之酌慰我实多族夏二章章四句祴夏之歌者賔出之所奏也礼酒旣酌嘉賔旣厚牍爲之奏礼酒旣竭嘉賔旣恱应爲之节礼酒旣罄嘉賔旣酲雅爲之行祴夏三章章三句骜夏之歌者公出入所奏也桓桓其珪衮衮其衣出作二伯天子是毗桓桓其珪衮衮其服入作三孤国人是福鷔夏二章章四句冬至日祀旻天圆丘乐章八首降神用豫和上灵睠命膺㑹昌盛德殷荐叶辰良景福降兮圣德远玄化穆兮天历长皇帝行用太和穆穆我后道应千龄登三处大得一居贞礼惟崇德乐以和声百神仰止天下文明登歌奠玉帛用肃和闿阳播气甄曜垂明有赫圎宰深仁曲成日丽苍璧烟开紫营聿遵䖍享式降鸿祯迎俎用雍和钦惟大帝载仰皇穹始命田烛爰启郊宫云门骇听雷鼓鸣空神其介祀景祚斯融酌献饮福用寿和八音斯奏三献毕陈寳祚惟永光辉日新送文舞出迎武舞入用舒和叠璧凝影皇坛路编珠流彩帝郊前已奏皇钟歌大吕还符宝历祚昌年武舞作用凯安昔在炎运终中华乱无象鄷郊赤乌见邙山黒云上大赉下周车禁暴开殷网幽明同叶賛鼎祚齐天壤送神用豫和歌奏毕兮礼献终六龙驭兮神将昇明徳感兮非黍稷降福简兮祚休徴开元乐章十九首张说迎神永和之乐三章肃九室谐八音歌皇慕动神心礼宿设乐妙㝷声明格祼奠临律迓气音入玄依玉几御黼筵聆忾息优周旋九韶遍百福传信工祝永颂声来祖考听和平相百辟贡九瀛神休委帝孝成皇帝行太和之乐一章时文圣后清庙肃雍致诚勤孝在貌思恭玉节四夏金锵五钟绳绳云步穆穆天容酌瓉登歌肃和之乐一章天子孝享工歌溥将躬祼鬰鬯乃爇膋芗臭以达隂声以求阳奉时蒸甞永代不忘迎俎雍和之乐二章在涤嘉豢丽碑敬牲角握之牡色纯之骍火传阳燧水漑隂精太公胖俎傅说和羮斋戒丰洁俎豆有馨亦有和羮旣戒旣平鼓钟管磬肃唱和鸣皇皇后祖来我思成酌献用文舞一章圣谟九德真言五千庆集昌胄符开帝先髙文仗钺克配彼天三宗握镜六合焕然帝其承祀率礼罔愆图书雾出日月清悬舞形德类咏谂功传黄龙蜿蜒綵云蹁蹮五行气顺八佾风宣介此百福于皇万年宣皇帝室光犬之舞一章肃肃艺祖滔滔濬源有雄玉劒作镇金门文王余绪后稷谋孙肈禋九庙四海来尊光皇帝室长发之舞一章具礼崇德备乐承风魏推憧主周赠司空不行而至无成有终神与王业天归帝功景皇帝室大政之舞一章于赫元命权舆帝文天齐八柱地半三分宗庙观德笙镛乐勲封唐之兆成天下君元皇帝室大成之舞一章帝舞季历袭圣生昌后歌有娲𣅿炎孕皇天地合德日月齐光肃雍孝享祚我万方髙祖神尧皇帝室大明之舞一章赤精乱德四海困穷黄旗举义三灵㑹同旱望春雨云披大风溥天来祭髙祖之功太宗文武圣皇帝室崇德之舞一章皇合一德庙宗百神削平天下大拯生民上帝配食单于入臣戎歌阵舞晔晔蒸蒸髙宗天皇大帝室钧天之舞一章髙皇迈道端拱无爲化怀獯鬻兵戢句骊礼尊封禅乐盛来仪合位娲后同称伏羲中宗孝和皇帝室文和之舞一章退居江水郁起丹陵礼物还旧朝典中兴龙图反及骏命恭膺鸣球香瓉大禧是承睿宗大圣真皇帝室景云之舞一章景云霏烂告我帝符噫帝沖德与天爲徒笙镛遥远俎豆虚无春秋孝献因复此都皇帝受福酒胙福和之乐一章备礼用乐崇亲致尊诚通慈降敬彻爱存献怀称寿啐感承恩皇帝孝德子孙千亿大包天域长亘不极送文舞迎武舞一章六钟翕恊六变成八佾倘佯八风生乐九韶兮人神感美七德兮天地清亚终献武舞凯安之乐四章毖彼瑶爵亚维上公室如屏气门不容躬礼殷其本乐执其中圣皇所慕天地幽通礼帀三献乐变九成降循轩陛仰欷皇情福与仁合德因孝明百年神畏四海风行緫緫干戚塡塡鼓钟奋扬増气坐作爲容离若鸟合如战龙万方观德肃肃雍雍烈祖顺三灵文宗威四海黄钺诛羣盗朱旗扫多罪戢兵天下安约法人心改大哉干羽意长见风云在撤豆登歌一章止笙磬撤豆笾廓无响窅又玄主在室神在天情余慕礼罔愆嘉黍稷屡丰年送神一章眇嘉乐援灵爽感若来思如往休气息回风上返寂寞还愡恍怀虚驾结空想玄宗开元十三年封㤗山祀天乐章一十二首降神用豫和六变夹钟宫之一欵㤗坛柴㤗清受天命报天成竦皇心荐乐声志上达歆下迎夹钟宫之二亿上帝临下庭骑日月陪列星嘉视信大禧馨澹神心醉皇灵夹钟宫之三相百辟贡八荒九歌叙万舞翔肃振振锵皇皇帝欣欣福穰穰黄钟宫之四髙在上道光明物资始德难名承眷命牧苍生寰宇谧大阶平太簇徴之五天道无亲至诚与邻山川遍礼宫徴惟新玉帛非盛聦明㑹眞正斯一德通乎百神姑洗羽之六飨帝飨亲维孝维圣缉熈懿德敷扬成命华夷志同笙镛礼盛明灵降止感此诚敬迎送皇帝用太和孝敬中发和容外彰腾华照㝢如昇太阳眞璧就奠玄灵垂光礼乐具举济济洋洋登歌奠玉帛用肃和奠祖配天承天享帝百灵咸秩四海来祭植我苍璧布我玄制华日徘徊神烟容裔迎爼入用雍和爼豆有馝絜粢丰盛亦有和羔旣戒旣平鼓钟管磬肃唱和明皇皇后祖来我思成酌献用夀和蒸蒸我后享献惟寅躬酌郁鬯跪奠羽神孝莫孝乎配上帝于亲敬莫敬乎敎天下爲臣皇帝饮福酒用夀和皇祖严配享皇天皇降嘏天子万年送文舞出迎武舞入用舒和六钟翕恊六变成八佾倘佯八风生乐九韶兮人神感美七德兮天地清送神用豫和礼乐终禋燎上怀灵惠结皇想归风庄回天爽百福来衆神往正月上辛祈谷于南郊乐章三首禇亮登歌奠玉帛用肃和履艮斯绳居中体正龙运垂祉昭符启圣式事巖禋聿怀嘉庆惟帝永钖时皇休命迎俎用雍和殷荐乗春太坛临曙八簋盈和六瑚登御嘉稷匪歆德声斯饫祝嘏无易灵心有豫送文舞出迎武舞入用舒和玉帛牺牲申敬享金丝戚羽盛音容庶俾亿龄提景福长欣万㝢洽时邕季秋享上帝于明堂乐章一首送文舞出迎武舞入用舒和御扆合宫承寳历席圆重馆奉明灵偃武修文九围㤗沈烽静柝八荒宁祀五方上帝于五郊乐章二十首祀皇帝降神黄中正位含章居员旣长六律兼和五声毕陈万舞乃荐斯牲神其下降永祥休平登歌奠玉帛用肃和眇眇方舆苍苍圎盖至哉枢纽宅中图大气调四序风和万籁祚我明德时雍道㤗迎俎用雍和金县夕肆玉俎朝陈飨荐黄道芬流紫辰迺诚迺敬载享载禋崇祀斯在惟皇是賔送文舞出迎武舞入用舒和御徴乗宫出郊甸安歌率舞递将迎自有云门符帝赏犹持雷鼓荅天成祀青帝降神用角音鹤云旦起鸟星昏集候启新风阳开𥘉蛰至德可飨行潦斯挹钖以无疆蒸人乃粒登歌奠玉帛用肃和玄鸟司春苍龙登歳节物变柳光风转蕙瑶席降神朱絃享帝诚备祝嘏礼殚珪币迎爼用雍和大乐希音至诚简礼文物斯建声名济济六变有成三登无体迺眷丰絜恩覃恺悌送文舞出迎武舞入用舒和笙歌籥舞属年韶鹭鼓凫钟展时豫调露𥘉迎绮春节丞云遽践苍霄驭祀赤帝降用徴音青阳告谢朱明戒序咸长是祈敬陈椒醑博硕斯荐笙镛备举庶尽肃恭非馨稷黍登歌奠玉帛用肃和离位克明火中宵见峯云暮起景风晨扇木槿初荣含桃可荐芬馥百品锵洋三变迎俎用雍和昭昭丹陆弈弈炎方礼陈牲币乐备箎簧琼羞溢俎王齐浮觞恭惟正直歆此馨香送文舞出迎武舞入用舒和千里温风飘绛羽十枚炎景胜朱干陈觞荐爼歌三献拊石摐金㑹七盘祝白帝降神用商音白藏应节天髙气清岁功旣阜庶类收成万方静谧九土和平馨香是荐受胙聦明登歌奠玉帛用肃和金行在节素灵居正气肃霜严林凋草劲豺祭隼击潦收川镜九谷巳登千箱流咏迎俎用雍和律应西成气躔南吕珪币咸列笙竽备举苾苾兰羞芬芬桂醑式资宴贶用调霜序送文舞出迎武舞入用舒和璇仪气爽惊缇籥玉吕灰飞含素商鸣鞞奏管芳羞荐会舞安歌葆眊扬祝黒帝降神用羽音严冬季月星回风厉享祀报功方祈来岁登歌奠玉帛用舒和律周玉琯星回金度次极阳乌纪穷隂兎火林霰雪汤泉凝沍八蜡巳登三农息务迎俎用雍和阳月斯纪应钟在候载洁牲牷爰登爼豆旣髙旣远无声无臭静言格思惟神保祐登歌奠玉帛用舒和测妙爲神通微曰圣坎祀贻则郊禋展敬璧荐登光金歌动映以载嘉德以流曽庆迎爼用雍和朏晨争举天宗礼辟夜典凉秋隂明湛夕有齐斯㫖有牲斯硕穆穆其晖穰穰是积送文舞出迎武舞入用豫和合吹八风金奏动分容万舞玉鞘惊辞昭茂典光前烈夕曜成功表旧明睿宗太极元年登黄地祇于方丘乐章十一首林钟商太乐和畅殷荐明神一降通感八变必臻有求斯应无德不亲降灵醉止休徴万人太蔟角坤元载物阳乐发生播殖资始品彚咸亨别爼棊布方坛砥平神歆禋祝后德惟明姑洗徴大君出震有事郊禋斋戒旣肃馨香毕陈乐和礼备候暖风春恭惟降福实頼明神南吕羽于穆濬哲维清缉熈肃事昭配永言孝思涤濯静嘉馨香在兹神之听之用受福釐皇帝行用太和于穆圣皇六叶重光太原刻颂后土䟽埸寳鼎呈符𫾣云孕祥礼乐备矣降福穰穰登歌奠玉帛用肃和聿脩严配展事禋宗祥符宝鼎礼备黄琮祝辞以信明德惟聦介兹景福永永无穷登爼用雍和蠲我渐糦洁我膋芗有豆孔硕爲羞旣臧至诚无昧精意惟芳神其醉止欣欣乐康酌献饮福用寿和礼物斯具乐章乃陈谁其作主皇考圣真对越在天圣明佐神窅然汾汾厚泽如春送文舞出迎武舞入用舒和乐奏云阕礼章载䖍禋宗于地昭嘏于天惟馨荐矣旣醉歆焉神之降福永永万年武舞用凯安维岁之吉维辰之良圣君绂冕肃事坛埸大礼巳备大乐斯张神其醉止降福无疆送神用顺和方丘旣膳嘉飨载谧斋敬毕诚陶匏贵质秀簠丰荐芳爼盈实永永福流其昇如日玄宗开元十三年禅社首山祭地秖乐章八首贺知章迎神用顺和至哉合柔德万物资以生恒顺称厚载流谦通变盈圣心事能察増广陈厥诚黄祇僾如在㤗折俟咸亨皇帝行用太和肃我成命于昭黄祇裘冕而祀陟降在斯五音克备八变聿施缉熈肆靖厥心匪离登歌奠玉帛用肃和黄祗是祗我其夙夜寅畏诚洁匪遑宁舎礼以琮玉荐厥茅借念兹降康胡宁克睱迎爼用雍和夙夜宥密不敢宁宴五齐旣陈八音在县粢盛以絜房爼斯荐明德惟馨尚兹克徧皇帝𥘉献用寿和惟以明发有怀载殷乐盈而返礼顺其禋立清以献荐欲是亲于穆不巳裒对斯臻皇帝饮福用福和穆穆天子告成岱宗大裘如濡执珽有颙乐以平志礼以和容上帝临我云胡肃邕皇帝还宫用太和昭昭有唐天卑万国列祖应命四宗顺则申钖无疆宗我同德曽孙继绪享神配极送神用灵具醉灵具醉杳熈熈灵将往眇禗禗顾明德吐正辞烂遗光流祯祺登太社乐章三首登歌奠玉帛用肃和后土凝德神功叶契九域底平两仪交际戊期应序隂墉展币灵车少留俯歆樽桂迎爼用雍和美报崇本严恭展事受露流坛承风启地絜粢登爼醇牺入馈介福逺流羣生毕遂送文舞岀迎武舞入用舒和神道发生敷九稼隂阳乗仁畅八埏纬武经文陶景化登祥荐祉启丰年享龙池乐章十首第一章恭闻帝里生灵祉应报明君鼎业新旣叶翠泉光宝命还符白水岀眞人当时舜海潜龙跃此日尧河带马巡独有前河一小鴈叨承旧惠入天津第二章帝宅王家大道边神马潜龙涌圣泉昔日昔时经此地㸔来㸔去渐成川歌台舞榭冝正月柳岸梅洲胜往年莫疑波上春云少祇爲龙飞直上天第三章龙池跃龙龙巳飞龙德光天天不违池开天汉分皇道龙向天门入紫微邸第楼台多气色君王凫鴈有光辉爲报寰中百川水来朝上地莫东归第四章代邸东南龙或跃泉淸碧浪逺浮天楼台影就波中出日月光疑镜里悬鴈沼回流成舜海龟书荐祉应尧年大川旣济慙爲楫报德空思奉细㳙第五章龙池初此岀龙山常经此地谒龙颜日日芙蓉生夏水年年杨柳变春湾尧坛宝匣余烟雾舜海渔舟尚往还愿以飘飖五色影从来从去九天闲第六章龙兴白水汉兴符圣主时乗运斗枢岸上䒠茸五花树波中的皪千金珠惨环昔闻迎夏启发匣先来瑞有虞风色云光随隐见赤云神化象江湖第七章西京鳯邸跃龙泉佳气休光钟在天轩后雾圎今巳得秦王水劒昔当传恩鱼不似昆明钓瑞鹤长如太液仙愿侍廵游同旧里更闻萧鼓济楼舩第八章星分邑里四人居水洊源流万顷余魏国君王秤象处晋家蕃邸化龙初靑蒲似骋游梁马緑藻疑游宴镐鱼自有神灵滋液地年年云物史官书第九章灵沼萦回邸第前浴日涵春写曙天始见龙台昇鳯阙应如霄汉起神泉石匮渚傍还启圣桃李𥘉生更有仙欲化帝图从此受正同河变一千年第十章讫坤启圣吐龙泉泉水年年胜一年始㸔鱼跃方成海即覩龙飞利在天洲渚遥将银汉接楼台直与紫微连休气荣光恒不散悬知此地是神仙享太庙乐章五首玄宗至道大圣大明孝皇帝室奠献用广运之舞一章于赫皇祖昭明有融惟文之德惟武之功河海静谧车书混同䖍恭孝飨穆穆玄风肃宗文明武德大圣大宣孝皇帝室奠献用惟新之舞一章汉运惟永神功中兴风駈氛祲天覆黎蒸三光再朗庶绩其凝重熈累叶景命是膺代宗睿文孝武皇帝室奠献用保大之舞一章于穆文考圣神昭彰萧勺羣慝含光逺方万物茂遂九夷賔王愔愔云韶德音不忘德宗神武孝文皇帝室奠献用文明之舞一章于穆时文受天明命允恭玄黙化成理定出震嗣德应干传圣猗欤缉熈千亿流庆宪宗圣神章武孝皇帝室奠献用象之舞一章肃肃淸庙登显至德泽周八荒兵定四极生物咸遂羣盗灭息明圣继承子孙千亿仪坤庙乐章九首迎神用永和猗若淸庙肃肃荧荧国荐严祀坤兴淑灵有几在室有乐在庭临兹孝享百禄惟宁皇帝行用太和孝哉我后沖乎迺圣道映重华德辉文命慕深视箧情殷抚镜万国移风兆人承庆酌献登歌用肃和褾圭旣濯郁鬯旣陈画羃云举黄流土醇仪充献酌礼盛衆禋地察惟孝愉焉飨亲迎俎用雍和阳灵配德隂魄昭升尧坛鳯下汉室龙兴俔天作对前旒是凝化行南国道盛西陵造舟集灌无德而称我粢旣㓗我醴旣澄隂阳灵庙光灵若凭德馨惟飨孝思蒸蒸昭成皇后室酌用坤贞干道旣亨坤元以贞肃雍攸在辅佐斯成外睦九族内光一庭克生睿哲祈我休明钦若徽范悠哉淑灵建兹淸宫于彼上京缩茅以献㓗秬惟馨实受其福期乎亿龄饮福酒用寿和于穆清庙肃雍严祀合福受釐介以繁祉送文舞出迎武舞入用舒和送文迎武递参差一始一终光圣仪四海生人歌有庆千龄孝享肃无亏撤俎用雍和孝享云毕维撤有章云感玄羽风悽素商瞻望神座祇恋匪遑礼终乐阕肃雍锵锵送神閟宫实实淸庙微微降格无象馨香有依式昭纂庆方融嗣徽明禋是享神保聿归琴操十首韩愈将归操秋之水兮其色幽幽我将济兮不得其由渉其浅兮石啮我足乗其深兮龙入我舟我济而悔兮将安归尤归乎归乎无与石鬪兮无应龙求猗兰操兰之猗猗扬扬其香不採而佩于兰何伤今天之旋其曷爲然我行四方以日以年雪霜贸贸荠麦之茂子如不伤我不尔觏荠麦之茂荠麦之有君子之伤君子之守龟山操龟之气兮不能爲雨龟之枿兮不中梁柱龟之大兮秖以奄鲁知将隳兮哀莫予伍周公有鬼兮嗟予归辅越裳操雨之施物以孳我何意于彼爲自周之先其艰其勤以有疆宇私我后人我祖在上四方在下厥临孔威敢戏以侮孰荒于门孰治于田四海旣均越裳是臣拘幽操目窈窈兮其凝其盲耳肃肃兮听不闻声朝不日出兮夜不见月与星有知无知兮爲死爲生呜唿臣罪当诛兮天王圣明岐山操我家于豳自我先公伊我承序敢有不同今狄之人将土我疆民爲我战谁使死伤彼𡵨有岨我往独处尔莫余追无思我悲履霜操父兮儿寒母兮儿饥儿罪当笞逐儿何爲儿在中野以宿以处四无人声谁与儿语儿寒何衣儿饥何食儿行于野履霜以足母生衆儿有母怜之独无母怜儿宁不悲雉朝飞操雉之飞于朝日羣雌孤雄意气横岀当东而西当啄而飞随飞随啄羣雌粥粥嗟我虽人曽不如彼雉鸡生身七十年无一妾与妃别鹄操雄鹄衔枝来雌鹄啄泥归巢成不生子大义当乖离江汉水之大鹄身鸟之微更无相逢日且可绕树相随飞残形操有兽维貍兮我梦得之其身孔明兮而头不知吉㐫何爲兮觉坐而思巫咸上天兮识者其谁重校正唐文粹卷第十嘉靖甲申岁太学生姑苏徐焴文明刻于家塾唐文粹唐文粹卷第十一重校正唐文粹卷第十一吴兴姚铉纂古调乙楚骚体十一九讽反招䰟悼贾效古诗三十五江有枫一篇菊荣五章有竹一篇蝉鸣五章凉雨一篇虞获子鹿一篇上古之什𥙷亡训传十三章倬彼我系一首元和圣德诗一首郓州溪堂诗一首汉隄诗一首有所恨二章河之水二章九讽系述皮日休昔在屈平旣放作离骚经正诡俗而爲九歌辨穷愁而爲九章是后词人摭而爲之皆所以嗜其丽词撢其逸藻者也至若宋玉之九辨王襃之九怀刘向之九叹王逸之九思其爲淸怨素艳幽快古秀皆得芝兰之芬芳鸾鳯之毛羽也然自原已降继而作者皆相去数百祀足知其文难述其辞罕继者矣大凡有文人不择难易皆出于毫端者乃大作者也杨雄之文丘轲乎而有广骚也梁竦之辞班马乎而有悼骚也又不知王逸奚罪其文不以二家之述爲离骚之两派也昔者圣贤不偶命必着书以见志况斯文之怨抑欤噫吾之道不爲不明吾之命未爲不偶而见志斯文者吾惧来世任臣之君因谤而去贤持禄之士以猜而逺德故复嗣数贤之作以九爲数命之爲九讽焉呜唿百世之下复有修离骚章句者乎则吾之文未过不爲乎广骚悼骚也粤勾亶之薄俗兮其风狡而且苦吾欲以直道揠其邪心兮皆骋容而莫顾前诲行兮后止高谕仰兮下俯咸爲吾之儇爲愚兮并以吾之霾爲伛羌灵脩之乃吾知兮先职我而爲辅奈其臣之狺狺兮及不知吾之所抚吾欲以明喆之性辨君臣之分兮定文物之数吾欲以正讦之道兮进忠贤而退姦竖吾欲以醇醲之化兮反当今而爲往古吾欲以忖度之志兮定觚圎而反规矩念儓覈之在位兮若枭羊之当路内灼怛以如倳兮复何知其所愬乃指天而郁悠兮将天夺乎国祜永惄惄以何言兮将求知其吾祖正俗有肪兮点而谓之不絜有泉兮壅而谓之不决有茞兮轥而谓之不芳有轴兮而谓之不辙声咺唏以无音兮气郁悒而空咽旣惄惄以増惧兮又谩谩而不诀诬彭祖以爲孺兮谲殇子以爲耊伙衆人之难信兮挦夸者之不恱佞爲痝兮何去姦爲疣兮莫劀讟爲辔兮莫御谤爲玉兮何切彘旣䑋而必烹兮木方㚇兮必折心而似车兮思緜緜而如瓞手欲动兮似拳足将行兮如绁旣不辨其颜跖兮遂一贯于尧桀吾哀生之不遟兮奚至死而惙惙念帝座之不爣兮故交光于卷舌旣何路以自辨兮遂没齿而痨刺遇谤靳尚之言兮美如㜲子兰之气兮醲于酲旣怒以相向兮遂裹足而南征靣㥾㥾以美色心以何情耳方聦兮忽睽目正视兮忽盲日当午兮便昃天方昼兮不明欲泣兮有血将啼兮失声望灵脩兮似失出国门兮若惊轫识怨兮亦缓驷知愁兮复鸣旣徜徉兮夏水复眷恋兮南荆嗟余夙秉于大训兮涵淸骨之忠贞旣贸贸者之莫予容兮向重苍而自盟旣惏仁以凭义兮遂鈲信而摫诚将眞宰之不仁兮胡爲役余以此生彼鷽斯之有贼兮固不能容乎鸧鹒彼茨菉之丛秽兮固不能让乎杜蘅巳矣乎国无人兮莫我留将诉帝干玉京见逐荷爲裯兮芰爲摆荃爲䘿兮薛爲祎弭吾棹兮沣之浦驻吾楫兮湘之湄悲莫悲兮新去国怨莫怨兮新相思幽篁萧兮静晚淸漪澹兮去遟湘君欲出兮风水急帝子不来兮烟雨微芷旣老兮白葯日将暮兮红萎朝浮乎鹘蹏夕叫乎羁雌攭漾漾兮不止㶇悠悠兮何之日岀没兮北渚云依俙兮九疑旣无人以辩余兮又何心而怨咨退不解其㤞兮进不知其忸怩寒蜩怨而无声兮古木悽其寡枝嗟吾魄之不反兮千秋万岁湘中驰悲游慨天道之不明兮何独生此大佞若䝟貐之能冠兮当一国而持柄见舌臣之反诈兮信其主以不竞辙巳覆而又遵兮仡将翻而不整不思心张之疾兮又玩膏盲之病竟客死于咸阳兮终不作毒王之幸旣养䖘以爲患兮遂倒釬以授柄将䛕臣以肆祸兮岂上天之付命粤吾大以爲不可兮彼以灾而爲庆傥灵均之魄有知兮刷吾耻于下瞑悯邪有美一人兮端忧千喑万惄兮曽不得以少休肠结多以莫回兮涙啼极而不流王孙何处兮碧草极目公子不来兮淸湘满楼汀边月色兮晓将晓浦上芦花兮秋复秋天泬寥以似淬兮峯巉崪以如抽篔筜飒兮雨岸杜若死兮霜洲遗余程兮沣之侧整余陌兮湘之幽望女嬃兮秭归梦怀宋玉兮荆门愁欲向天以号咷兮寸晷不可以少留又不如吾魄所处兮永寞寞以悠悠端忧山之巓兮水之涘桂爲祠兮兰爲祀执玉桴兮扣雷鼓奠金兮滴浮蚁荐琼芳兮望暮云献椒醑兮拜寒水祝肹蠁以怪谈兮巫妖冶而魅醉波闪倐兮湘君竹萧踈兮帝子日将暮兮河伯秋正深兮山鬼神之化兮何方人之艰兮至此胡不化其邪而爲正兮胡不反其戾而爲义胡不转其亡而爲兴兮胡不易其乱而爲治但血食于下国兮罪不少裨于有位吾将乗靑螭而驾白蚪兮谒帝而诉神之累请天弧发镞兮天掊行箠神速悔尤兮俾吾灵脩而易志纪祀粤吾秉志兮絜于瑾瑜芬其德而芳其道兮荣于蘼芜将兴国以见罪兮拟佐王而蒙辜彼羣小之茸茸兮如慕臭之鼈蜉以大鹏爲爵兮以康瓠爲㼶以衮衣爲褋兮以黎丘爲墟以郑姬爲丑兮以子产爲愚以鲍焦爲贪兮以孔圣爲巫吾将奋鳞于大空兮奚独慕此江湖吾将发荣于蟠桃兮奚独守此蒿蒌吾将荡其魄兮骖风轫与轧车谒帝于冥冥之天兮秉其生杀之枢将飘飘以爲逝兮亦何必怀此佞邪之故都舍慕尧死兮舜灭禹殄兮汤絶似玉兮将沈如金兮永没行以仁兮止以义生以贞兮死以絜念余曽不足以蹈圣阃兮亦慕兹而自恱湘浦兮烟深沅江兮风切顾影兮自怜抚躬兮永诀鬼惨兮神悲雨泣兮泉咽竟汨没以奫沦兮永幽忧而怫郁湘之山兮未尽湘之流兮不竭千秋兮愁云万古兮明月灵均之寃兮孰能销其气灵均之愁兮孰能释其结来者之自鉴兮无致位于牙孽絜死反招魂屈原作大招魂宋玉作招魂皮子以爲忠放不如守介而死奚招魂爲故作反招魂一篇以辨之辞曰承溟涬之命兮付余才而辅君君旣不得乎志兮余飘飘而播迁余荡大空而就灭兮君又招余俾复身余诣帝以请诀兮帝俾巫阳以筮云巫阳语余以不可归兮故作词以招君乃下招曰余君兮归来故都愼不可留些其君雄虺兮其民封狐些食民之肝鬲以爲其肉兮摘民之髪肤以爲其衣些朝刀锯而暮鼎镬兮上暧昧而下墨杘痴些君兮归来故都愼不可留些余昔爲比干之魄兮干僇而余去些未闻干贪生以自招兮余竟终其所处些君兮归来故都愼不可留些余昔爲伍胥之魄兮胥僇而余逝些末闻胥贪位以惜生兮执属镂而不滞些君兮归来故都愼不可留些余昔爲弘演之魂兮演自残而余行些余未闻演惜余以不死兮俾其义而益明些君兮归来故都愼不可留些帝命余以辅君兮亦以君之忠介些今以忠而见闻兮尚盘桓而有待些将自冨贵而入羁旅兮其志乃悔些将恋骨肉而惜家族兮何不自裁些枭食母而獍食父兮见禽兽之爲生些苟残者眉寿兮实枭獍而同名些君乎愼勿怀故都之恋归来乎余爲君存千古忠烈之荣枯些悼贾余甞读贾谊新书见其经济之道眞命世王佐之才也自汉氏革嬴高祖得于矢石不暇延儒人及爲天子制缺度弛处华而夷是时独有叔孙生能定朝仪其制未悉唯生草其书欲以制屈诸矦推定正朔调黄舆服通流货币天不祐汉绛灌兴谤竟枉其道出傅湘沅生自以不得志哀屈平之放逐及渡湘沈文以弔之故其辞曰瞝九州而相君兮何必怀此故都噫余释生之意矣当战国时屈平不用于荆则有齐赵秦魏矣何不舍荆而相他国乎余谓平虽遭靳尚子兰之谗不忍舍同姓之邦爲他国之相冝矣然则生之见弃又甚于平当汉时舍文帝则诸矦矣如适诸矦则新书之文抑诸矦而尊天子也舍诸矦则胡越矣则新书之文灭胡越而崇中夏也是以其心切其愤深其词隐而丽其藻伤而雅余悲生哀平之见弃又生不能自明其道鸣唿圣贤之文与道也求知与用苟不在于一时而在于百世之后者乎其生之哀平欤余之悲生欤吾之道也废与用幸未可知但不知百世之后得其文而存之者复何人也咸通癸未中南浮至沅湘复沈文以悼之其辞曰粤炎绪之嫣緜兮其国度之未彰天钖生以命理兮兾其道之益鸺鹠以动愁呜唿哀哉世旣不平颔吾道以爲非兮吾复何依苹兰憔悴兮稂莠繁滋麟鳯匿迹兮枭獍腾威愦匠罢斧兮拙者构之离娄闭目兮瞽者扬眉子都蒙𬒮兮敦洽聘姿呜唿哀哉亦先生之尤也胎其世之不可兮何不解而去位又垂万世之名取舍在此奚自谤于童羖兮乃憪然而爲累盖伊尹三就五就之心兮兾其民之可治奈惽惽以不悟兮又𬒳之以非议幸一人之再觉兮荅受釐之奥义旣孱王以堕驾兮乃寃恸而巳矣讯曰君不明兮莫我知幽都寂兮和涕归文悬日月兮俟后圣用之大故忽兮其何足悲江有枫一篇十章萧颖士江有枫思陆郑二友吴㑹旧游且疾谗也君宦干尹府以直方不偶见偪谗佞惟古之贤者有避色避言之义矫然去之二室之闲有槭树焉与江南枫形胥类憩于其下而作是诗以贻夫二三子焉江有枫其叶蒙蒙我友自东于以游从山有槭其叶漠漠我友徂北于以休息想彼槭矣亦类其枫矧伊怀人而忘于东东可游矣㑹之丘矣于山于水于庙于寺于亭于里君子游焉于以宴喜其乐亹亹粤东可居彼吴之墟有田有庭有朋有书有莼有鱼君子居焉惟以宴醑其乐徐徐我朋在矣彼陆之子如松如𣏌淑问不已我友于征彼郑之子如琇如英徳音孔明我思震泽菱芡幕幕寤寐如觌我思剡谿杉篠萋萋寤寐无迷有鸟有鸟粤鸥与鹭浮湍戏渚皓然絜素忘其猜妬彼何人斯曾足伤惧此惧维何惧寘于罗彼骄者子谗言孔多我闻先师体命委和公伯之愬则如予何怅然山河惟以啸歌其忧也哉菊荣一篇五章菊荣酬赠离且申志也乆寓大邑贤宰宋矦惠而好予赋鸣蝉以贶别有怀相规备厥卒章于以报焉采采者菊芬其荣斯紫英黄萼照灼丹墀恺悌君子佩服攸冝王国是维大君是毗贻尔子孙百禄萃之采采者菊于邑之城旧根新茎布叶垂英彼美淑人应家之祯有弦旣鸣我政则平冝尔栋崇必复其庆采采者菊于邦之府隂槐翳柳迩楹近宇彼劳者子喧卑是处慨其莫知藴结谁语企彼高人色斯遐举采采者菊于賔之馆旣低其枝又弱其榦有匪君子是焉披翫良辰㫖酒宴饮无筭怆其仳别终然永叹岁方宴矣霜露残促谁其荣斯有英者菊岂微春华懿此贞色人之侮我混干薪棘诗人有言好是正直有竹一篇七章有竹懿李新后合而䜩亲友也有竹斯竿于合之前君子秉心惟其贞坚兮有竿斯竹于合之侧君子秉操惟其正直兮彼蔚者竹萧其森矣有开者合宛其深矣迥檐幽砌如翼如齿冬之宵霰雪斯瀌我有金鑪熺其以歊夏之日炎景斯郁我有珍簟凄其以栗彼纷者务休其豫矣有旨者酒欢其且矣友僚萃止跗蕚载韡彼美公之姓兮那欤应积庆兮期子惟去之柄兮蝉鸣一篇五章宋华蝉鸣感秋兴送将归也僻守外邑而兰陵子相过诘朝言归赋诗见志以申赠焉蝉其鸣矣于彼踈桐庇影容迹何往不容嘒嘒其长永託于风未见君子我心忡忡旣见君子乐且有融彼蝉鸣矣于林之表含风饮露以乐吾道有怀载迁伊谁云保未见君子我心悄悄旣见君子披豁予抱蝉鸣蝉鸣幽畅乎而肃肃尔庭远近凉飔言赴高柳丛篁闲之思而不见如渴如饥亦旣觏止我心则夷蝉鸣伊何时运未与匪叹秋徂怨斯路阻愿言莫从郁悒谁语君子至止慰我延伫何斯违斯倐迩遐举岁之秋深蝉其夕吟披衣轩除萧萧风林我友来斯言告离衿何以叙怀临水鸣琴何以赠言委顺浮沈凉雨一章萧颖士凉雨志杨矦乐賔僚也习习凉雨泠泠浮飇君子乐胥于其賔僚有女斯夭式歌且謡欢言终宵惟以招邀于胥乐兮虞获子鹿一篇韦应物虞获子鹿悯园鹿也遭虞之机张见畜于人不得遂其天性焉虞获子鹿畜之城陬园有美草池有淸流但见蹷蹷亦闻谁知其思巖谷之游上古之什补亡训传十三章顾况上古慜农也遐哉上古生弃与柱勾龙氏主乃有甫田惟彼甫田有万斯年开利之源无乃塞源一㕓亦官百㕓亦官啬夫孔艰浸兮暵兮申有螽兮惟馨祀是患岂止餧与寒啬夫咨咨䅎盛苗衰耕之耰之袯襫锄犁手胼足胝水之蛭螾吮喋我肌我姑自思胡不奋飞东人利百西人利百有匪我心胡爲不易河水活活万人逐末俾尔之愉恱兮上古一章左车凭险也左车有庆万人犹病曷何去之于党孔盛敏尔之生胡爲波迸左车有赫万人毒螫曷可去之于党孔硕敏尔之生胡爲草戚左车二章筑城刺临戎也寺人临戎以墓塼爲城壁筑城登登于以作固咨尔寺兮发郊外冡墓死而无知犹或不可若其有知惟上帝是愬筑城弈弈于以固敌咨尔寺兮发郊外冡甓死而无知犹或不可若其有知惟上帝是谪筑城二章持斧启戎士也戎士伐松柏爲蒸薪孝子徘徊而作是诗持斧持斧无翦我松柏兮持斧一章十月之郊造公室也君子居公室当思布德行化焉十月之郊羣木肇生阳潜地中舒达勾萌曀其蔚兮不可以游息乃熂蒺藜乃夷荆棘乃繇彼曲直匠氏度思登斧以时泽梁蓁蓁无或夭枝有巨根蔕生混茫际唿吸羣籁万人挥斤坎坎有厉陆迁水济百力殚弊审方靣势姑博其制作爲公室公室旣成御燥湿风日栋之斯厚榱之斯密如翼于飞如鳞栉比缭以周墉墄以崇阶俯而望之矗与云齐䃤砆碔砆藻井旋题丹素之燝兮椒桂之馥兮高阁高阁珠缀结络金铺烂若不集于鸟雀绘事告毕賔筵祑祑乃命旨酒琴瑟琴瑟在堂莫不静谧周环掩辟仰不漏日冬日严凝言纳其阳和风载昇夏日郁蒸言用于隂凉风飒兴有匪君子自贤不巳乃梦乗舟乃梦乗车梦人占之更爽其居炎炎则移皎皎则亏木实之繁兮明年息枝爰处若思胡宁不尔思十月之郊一章燕于巢审日辰也燕燕于巢缀葺维戊甲兮乙兮不冝有谬飞龙在天云掩于斗曷日于雨乃曰庚午彼日之差亦孔斯丑昔在羲和湎淫不修我筮我龟莫我告繇胤迺征之彛伦九畴君子授律是禡是禷三五不备罔克攸遂惠此蒸人母废尔事尔莫我从维来者是兾燕于巢一章苏方讽商胡舶舟运苏方岁发扶南林邑至齐国立尽苏方之赤在胡之舶其利乃愽我土旷兮我居兮我衣不白兮朱紫烂兮传瑞晔兮相唐虞之维百兮苏方一章陵霜之华伤不实也陵霜之华我心忧嗟隂之胜矣而阳不加坱轧陶钧乃帝乃神乃舒乃屯烈烈严秋熈熈阳春职生有伦今华发非其辰辰属东方之仁遐想三五黄帝登云尧年百余二仪分位六气不渝二景如璧五星如珠陵霜之华兮何不妄敷陵霜之华一章囝哀闽也囝生闽方闽吏得之乃絶其阳爲臧爲获致金满屋爲髠爲钳如视草木天道无知我罹其毒神道无知彼受其福郎罢别囝吾悔生汝及汝旣生人劝不举不从人言果获是苦囝别郎罢心摧血下隔地絶天及至黄泉不得在郎罢前囝一章我行自东不遑居也我行自东山海其空旅棘有丛我行自西垒与云齐雨雪凄凄我行自南烈火满林日中无禽雾雨淫淫我行自北烛龙寡色何枉不直我忧京京何道不行兮我行自东一章採蜡怨奢也荒巖之间有以纩蒙其身腰藤造险及有羣蜂肆毒哀唿不应则上舍藤而下沈壑採採者蜡于泉谷兮煌煌中堂烈华烛兮新歌善舞弦柱促兮荒巖之人自取其毒兮採蜡一章倬彼我系一首王勃兄励序倬彼我系舎弟号州叅军勃所作也伤迫乎家贫道未成而受禄不得如古之君子四十强而仕也故本其情性源其事业西陈先人之迹以议出处致天爵之艰难也倬彼我系岀自有周分疆钖社派别枝流居衞仕宋匡嬴相刘迺武迺文或公或矦晋历崩坼衣冠扰弊粤自太原播徂江澨礼丧贤隐时屯道闭王室如燬生人多殪伊我有器思逢其主自东旋西择木开宇田彼河曲家乎汾浦天未厌乱吾将谁辅伊我祖德思济九埏不常厥所于兹五迁欲及时也天岂愿焉其位虽屈其言则传爰述帝制大蒐王道曰天曰人是祖是考礼乐咸若诗书具草贻厥孙谋永爲家宝伊余小子信慙明哲彼网有条彼车有辙思屏人事克终前烈于嗟代网卒余来绁来绁伊何谓余白仕我瞻先达三十方起夫岂不怀高山仰止愿言毓德啜菽饮水有鸟反哺其声嗷嗷言念旧德忧心忉忉今我不养岁月其滔僶俛从役岂敢告劳从役伊何薄求卑位告劳伊何来叅卿事名存实爽负信愆义静言遐思中心是愧元和圣德诗一首韩愈臣愈顿首再拜言曰臣伏见皇帝陛下即位以来诛流姦臣朝廷淸明无有欺蔽外斩杨惠琳刘辟以收夏蜀东定靑徐积年之叛海内怖骇不敢违越郊天告庙神灵欢喜风雨明晦无不从顺太平之期适当今日臣蒙被恩泽日与羣臣序立紫宸殿下亲望穆穆之光而其职业又在以经籍敎导国子诚冝率先作歌诗以称道盛德不可以词语浅薄不足以自效爲懈辄依古作四言元和圣德诗一篇凡千有二十四字指事实録具载明天子文武神圣以惊动百姓耳目传示无极其诗曰皇帝即祚物无违拒曰旸而旸曰雨而雨维是元年有盗在夏欲覆其州以踵近武皇帝曰嘻岂不在我负鄙爲艰纵则不可出师征之其衆十旅军其城下告以福祸腹败枝披不敢保聚掷首陴外降幡夜竖疆外之险莫过蜀土韦皐去鎭刘辟守后血人于牙不肯吐口开库啗士曰随所取汝张汝弓汝伐汝鼓汝爲表书求我帅汝事始上闻在列咸怒皇帝曰然嗟逺士女苟附而安则且付与读命于庭岀节少府朝发京师夕至其部辟喜谓党汝振而伍蜀可全有此不当受万牛脔肉万瓮行酒以锦缠股以红帊首有恇其兇有饵其诱其出穰穰队以万数遂劫东川遂据城阻皇帝曰嗟其又可许爰命崇文分卒禁御有安其驱无暴我野日行三十徐壁其右辟党聚谋鹿头是守崇文奉诏进退规矩战不贪杀擒不滥数四方节度整兵顿马上章乞讨俟命起坐皇帝曰嘻无汝烦苦荆并洎梁在国门戸出师三千各选尔丑四军齐作殷其如阜或披其角或脱其距长驱洋洋无有龃龉八月壬午辟弃城走载妻与妾包裹稚乳是日崇文入处其宇分散逐捕捜原剔薮辟穷见窘无地自处俯视大江不见洲渚遂自顚倒若杵投臼取之江中枷脰械手妇女累累啼哭拜叩来献阙下以告庙社周示城市咸使观覩解脱挛索夹以砧斧婉婉弱子赤立伛偻牵头曵足先断腰膂次及其徒体骸撑拄末乃取辟骇汗如冩挥刀纷纭争刌脍脯优赏将吏㭊珪缀组帛堆其家粟塞其庾哀怜阵殁廪给孤寡赠官封墓周帀宏溥经战伐地寛免租簿施令酬功急疾如火天地中闲莫不顺序幽恒靑魏东尽海浦南至徐蔡区外杂虏怛威赧德踧踖蹈舞掉弃兵革私习簋簠来请来觐十百其耦皇帝曰吁伯父叔舅各安尔位训厥甿畮正月元日𥘉见宗祖躬执百礼登降拜俯荐于新宫视瞻梁梠戚见容色泪落入俎侍祠之臣助我恻楚乃以上辛于郊用牡除于国南鳞笋毛簴庐幕周施开揭磊砢兽盾腾挐圎坛帖妥天兵四罗旂常婀娜驾龙十二鱼鱼雅雅霄昇于丘奠璧献斝衆乐惊作轰豗融冶紫焰嘘呵高灵下堕羣星从坐错落侈哆日君月妃焕赫婐姽渎鬼蒙鸿岳祗嶪峩饫沃羶芗产祥降嘏鳯皇应奏舒翼自拊赤鳞黄龙逶陀结纠卿士庶人黄童白叟踊跃欢呀失喜噎干淸坤夷境落褰举帝车回来日正当午幸丹鳯门大赦天下涤濯刬磢磨灭瑕垢续功臣嗣抜贤任耇孩飬无告仁滂施厚皇帝神圣通达今古听聦视明一似尧禹生知法式动得理所天钖皇帝爲天下主并包畜养无异细鉅亿载万年敢有违者皇帝勤俭盥濯陶瓦斥遣浮华好此绨纻勑戒四方侈则有咎天钖皇帝多麦与黍无召水旱耗于雀䑕亿载万年有冨无窭皇帝正直别白善否擅命而狂旣翦旣去尽逐羣姦靡有遗侣天钖皇帝庬臣硕辅愽问遐观以置左右亿载万年无敢予侮皇帝大孝慈祥悌友怡怡愉愉奉太皇后浃于族亲濡及九有天钖皇帝与天齐寿登兹太平无怠永乆亿载万年爲父爲母愽士臣愈职是训诂作爲歌诗以配吉甫郓州谿堂诗一章韩愈宪宗之十四年始定东平三分其地以华州刺史礼部尚书兼御史大夫扶风马公爲郓曹濮节度观察等使鎭其地旣一年襃其军号曰天平军上即位之二年召公入且将用之以彼之人安于公也复归之鎭上之三年公爲政于郓曹濮也适四年矣治成制定衆志大固恶絶于心仁形于色竭心力以供国家之职于时沂密始分而残其帅其后幽鎭魏不恱于政相扇继变复归于旧徐亦乗势逐帅自署同于三方惟郓也截然中居四邻望之若防之制水恃以无恐然而皆曰郓爲虏巢且六十年将强卒武曹濮于郓州大而近军所根柢皆骄以易怨而公承死亡之后掇拾之余剥虏椎髓公私埽地赤立新旧不相保持万目睽睽公于此时能安以治之其功爲大若幽鎭魏徐之乱不扇而变此功反小何也公之始至衆未熟化以武则忿而憾以恩则横而肆一以爲赤子一以爲龙蛇惫心罢精磨以岁月然后致之难也及敎之行衆皆戴公爲亲父母夫叛父母从仇雠非人之情故曰易于是天子以爲尚书右仆射扶风郡开国伯以襃嘉之公亦乐衆之和知人之恱而侈上之赐也于是爲堂于其居之西北隅号曰谿堂以飨士大夫通上下之志旣飨其从事陈曾谓其衆言公之畜此邦其勤不亦至乎此邦之人累公之化惟所令之不亦顺乎上勤下顺遂济登兹不亦休乎昔者人谓斯何今者人谓斯何虽然斯堂之作意其有谓而喑无诗歌是不考引公德而接邦人于道也乃使来请其诗曰帝奠九壥有叶有年有荒有条河岱之间及我宪考一牧正之视邦选侯以公来尸公来尸之人始未信公不饮食以训以徇孰饥无食孰呻孰叹孰冤不问不得分愿孰爲邦蟊节拫之螟羊很狼贪以口覆城吹之喣之摩手拊之箴之石之膊而磔之凡公四封旣富以强谓公吾父孰违公令可以师征不宁守邦公作谿堂播播流水浅有蒲莲深有蒹苇公以賔燕其鼓骇骇公燕谿堂賔校醉饱流有跳鱼岸有集鸟旣歌以舞其鼓考考公在谿堂公御琴瑟公曁賔賛稽经诹律施用不差人用不屈谿有薲苽有龟有鱼公在中流右诗左书无我斁遗此邦是庥汉隄诗一首卢肇上元年秋汉水大溢啮襄隄以入旣沈汉郛遂灭岘趾栋榱且流压溺无筭襄之城仅以门免三日水去陷爲大涂余民栖于楚山号不敢下馁踬相挽其能全者什六七上大忧曰襄惟东南实脰荆海苦气不息吾躬曷瘳今天下灾于有汉庭垣尽潴胔骼在淖有婴坠井母实号之今襄臣尽坠吾号尚及哉咨乃卿士畴能振之以易吾乱咸以地官范阳公旧理南粤㠀夷率化甘子民心俾践于襄必克底乂上俞以往公旣至省汉之溺由旧防之不固㡬五十载又询之汉水之不犯襄郛惟是甚灾旣鱼士庶灾或能嗣孰以遏之慕民新汉之隄食敌其功资三其食因故隄之址广倍之高再倍之距襄之郊缭半百里明年春隄成公具以䟽上大欢复襄之疲民一祀赈谷十万斛民旣保宁讴歌怡愉旣而舒苏不知曩之灾也昔狄败衞侯于荧泽齐桓公帅诸矦城縁陵以居之而卫国忘亡君子是以称桓公之德今公之爲是隄也襄有卫人之思焉而况宣天子之慈以生厥民曷齐桓之尚哉噫五材之生沴也必极干物物之旣极天必资明哲以苏之理之常也古之人有力保一邑勇御一㓂谓之有功尚以金石载之况捍大灾救大患其美若是岂得无称焉是宜以声诗播之登于乐府惟汉亦有瓠子之歌是可类之谨按正考甫作商诗公子奚斯命太史克请于周作鲁诗皆其国之公族也肇于公爲族孙幸力于文所不冝黙惟岘之碑曰羊公惟隄之诗曰卢公是古今之相光昭也其谁曰不然诗曰隂沴好阳来暴于襄洎入大郛波端若铓触厚摧高不知其防骇溃顚委万室皆毁灶登蛟鼍堂集鳣鲔惟恩若雠母不能子洪溃旣涸闬闳其虚巳隳我堵以剥我庐酸伤顾望若践丘墟帝曰念嗟朕曰南顾流灾降慝天曷台怒滔滔襄郊捽我婴孺于惟余毗饥伤喘唿斯爲淫痍孰往膏傅惟汝元寮佥举明哲我公用谐苴茅杖节来视襄人燠烋提挈不日不月咍乎抃恱乃咏故隄陷于沙泥缺落拗圯由东讫西公曰呜唿汉之有隄实命襄人不力乃力则及乃身具锸与畚汉隄其新帝廪有粟帝府有缗尔成尔隄必钖尔勤襄人怡怡听命襄浒背囊肩杵奔走蹈舞分之卒伍令以麾鼓寻尺旣度日月可数登登嶪嶪周旋上下披岘斵楚飞石輓土举筑殷雷骇汗霏雨疲癃鳏独奋有筋膂呀吁来助提筐负筥不劳其劳杂沓笑语咸曰卢公来赐我生斯隄旣成蜿蜿而平确尔山固屹如云横汉流虽彺坚不可蚀代千年亿与天无极惟公之隄昔在人心旣筑旣成横之于南萌渚不峻此门不深今复在兹于汉之隂斯隄巳崇兹民获祐齯童相庆室以完富贻于襄人愿保厥寿繄公之功赫焉如昼捍此巨灾崪若京阜天子钖之百姓载之族孙作诗昭示厥后有所恨二章欧阳詹有所恨由故人马绅死而兴也予待试京师六年与马生相知者四秋性与情相合也衣与食相同也予及第归觐故园自别来无忆不至于襟怀无想不至于姿容愿一促膝惄如也昨旣至止马生且疾巫者忌以见人曰不见即愈见即害遂忍即见庶以求见忍者五日马生云亡噫故人也昔越万里犹求见焉惑乎一言蔽乎一垣而死生以之死生之道千秋之离也五日之靣半旬之欢也尚可半旬之欢不就而卒甘千秋之离一恨也又与生别撡执都门生脱紫罗半臂曰即日相去秦呉聊以爲忆予贫也素乏衣服不暇藏箧笥聮緜在身二年闲同弊帛以弃所以新而轻着故而不留者予实未衰马其方少尔斯日日相与也所留何止在兹乎今人旣徃所赠又造次而亡之二恨也申二恨爲有所恨二章云我思君子吁嗟万里亦旣至止曷不觏止本不信巫而巫言是履在门五日如待之死有所恨兮我思遗衣爲忆以贻亦旣受持曷不保持本不欺友而友情是违隔生之赠造次亡之有所恨兮河之水二章寄姪老成韩愈河之水去悠悠我不如水东流我有孤姪在海陬三年不见兮使我生忧日复日夜复夜三年不见汝使我鬓髪未老而先化河之水悠悠去我不如水东注我有孤姪在海浦三年不见兮使我心苦采蕨于山缗鱼于泉我徂京师不其还重校正唐文粹卷第十一唐文粹唐文粹卷第十二重校正唐文粹卷第十二吴兴姚铉纂诗丙乐府辞上功成作乐一七德舞古乐三湘絃怨箜篌引箜篌謡感慨六放歌行浩歌行缓歌行短歌行短歌行善哉行兴亡四祖龙行邺都引永嘉行后魏行幽怨十二湘妃怨铜雀䑓歌铜雀妓魏宫词王昭若歌王昭君婕妤怨长信宫怨词苦乐相倚曲妾薄命白头吟贞节六列女操节妇吟寄东平李司空织女词静女词寄衣曲白纻歌愁恨十征妇怨春思春别曲古乐府杂怨长千行古薄命妾母别子夜夜曲艰危十一蜀道难行路难行路难变行路难太行路梁甫吟走马引孟门行沐浴子邉塞三十三将军行将军行霍将军老将行鴈门太守行从军行塞上曲塞下曲塞下曲出塞曲燕歌行燕支行陇头吟隂山道胡无人饮马长城窟关山月古长城吟长城作古筑城曲筑城词筑城词听董大弹胡笳声兼语弄寄房给事七德舞白居易七德舞七德歌传自武德至元和元和小臣白居易观舞听歌知乐意曲终稽首陈其事太宗十八举义兵白旄黄钺定两京擒充戮窦四海清二十有四功业成二十有九即帝位三十有五致太平功成理定何神速速在推心致人腹亡卒遗骸散帛收饥人卖子分金赎魏徴梦见天子泣张谨哀闻辰日哭怨女三千放出宫死囚四百来归狱翦须烧药赐功臣李勣呜咽思杀身含血吮疮抚战士思摩奋唿乞効死则知不独善战善乗时以心感人人心归尔来一百九十载天下至今歌舞之歌七德舞七德圣人有作垂无极岂徒耀神武岂徒夸圣文太宗意在陈王业王业艰难示子孙湘絃怨孟郊昧者治春草萧兰同一锄盲飇怨秋林曲直同一枯嘉禾忌深蠧直人悲巧诬灵均入㢠流靳尚爲良谟愿我分衆泉清浊各有渠愿我分衆巢枭鸾相逺居此志谅难保此意诚何如箜篌引王昌龄卢谿郡南夜泊舟夜闻南岸羗戎讴其时月黑猿啾啾㣲雨霑衣令人愁有一迁客登髙楼不言不寐弹箜篌弹作蓟门桑叶秋风沙飒飒青塜头将军鐡汗血流深入匈奴战未休黄旗一点兵马收乱杀胡人积如丘疮病驱来配边州仍披漠北羊羔裘颜色饥枯掩面羞眼眶滴泪深两眸还思本鄕食氂牛欲语不得指咽喉或有强壮能伊嚘意说𬒳他边将雠五世属蕃汉主留碧毛毡帐河曲游橐駞五万部落稠勑赐飞鳯金兠鍪爲君百战如过筹静扫隂山无鸟投家藏鐡劵特承优黄金千斤不称求九族分离作楚囚深谿寂寞絃苦幽草木悲感声飕飕仆本山东爲国忧明光殿前论九畴簏读兵书尽冥搜爲君掌上施权谋洞晓山川无与俦紫宸发诏逺懐柔揺笔飞箱如夺钩鬼神不得知其由怜爱苍生比蚍蜉縁河屯兵湏渐抽尽遣降来拜御沟便令海内休戈矛何用班超定逺侯史臣书之得巳不箜篌謡李白攀天莫登龙走山莫骑虎贵贱结交心不移唯有严陵与光武周公称大圣管蔡宁相容汉謡一斗粟不与淮南春兄弟尚路人吾心安所从他人方寸间山海几千重轻言託朋友对面九疑峯多花必早落桃李不如松管鲍乆巳死何人继其踪放歌行王昌龄南渡洛阳津西望十二楼明堂坐天子月朔朝诸侯清乐动千门皇风披九州庆云从东出泱抱日流昇平贵论道文墨将何求有诏征草泽微诚献谋猷冠冕如新罗拜揖曹与周望尘非君事入赋且迟留幸蒙国士识因脱负薪裘今者放歌行以慰梁甫愁但荣数斗禄奉养毎丰羞若得金膏遂飞云亦可筹浩歌行白居易天长地乆无终毕昨夜今朝又明日鬓发苍浪牙齿踈不觉身年四十七前去五十有几年把镜照面心忙然旣无长绳系白日又无大药驻朱颜朱颜日夜不如故青史功名在何处欲留年少待冨贵冨贵不来年少去去复去兮如长河东流赴海无廻波贤愚贵贱同归尽北邙塜墓髙嵯峨古来如此非独我未死有酒且高歌颜回短命伯夷饿我今所得亦巳多功名冨贵须待命命若不来知柰何缓歌行李颀小来託身攀贵游倾财破产无所忧暮拟经过石渠署朝将出入铜龙楼结交杜陵轻薄子谓言可生复可死一沉一浮㑹有时弃我翻然如脱屣男儿立身须自强十年闭户颕水阳业就功成见明主击钟鼎食坐华堂二八蛾眉梳堕马羙酒清歌曲房下文昌宫中赐锦衣长安陌上退朝归五陵賔从莫敢视三省官寮揖者稀早知今日读书是悔作从来狂侠儿短歌行李白白日何短短百年苦易满苍穹浩茫茫万劫太极长麻姑垂两鬓一半巳成霜天公见玉女大笑亿千塲吾欲揽六龙廻车挂扶桑北斗酌羙酒劝龙各一觞冨贵非所愿爲人驻頺光短歌行张籍青天荡荡髙且虚上有白日无根株流光暂出还入地使我少年不须臾与君相逢勿寂寞衰老不复如今乐玉巵盛酒置君前再拜愿君千万年善哉行释贯休有羙一人兮婉如青阳识曲别音兮令姿煌煌绣袂捧琴兮登君子堂如彼萱草兮使我忧忘欲赠之以紫玉尺白银珰乆不见之兮湘水茫茫祖龙行韦楚老黑云兵气射天裂壮士朝昏梦冤结祖龙一夜死沙丘胡亥空随鲍鱼辙腐肉偷生二千里伪书先赐扶苏死墓接骊山土未干瑞光巳向芒砀起陈胜城中鼔三下秦家天地如崩瓦龙虵撩乱入咸阳少帝空随汉家马邺都引张说君不见魏武草创争天禄羣雄睚眦相驰逐昼携壮士破坚阵夜接词人赋华屋都邑缭绕西山阳桑榆漫漫漳河曲城郭爲墟人改代但见西园眀月在邺傍高塜多贵臣蛾眉曼睩共灰尘试上铜台歌舞处唯有秋风愁杀人永嘉行张籍黄头鲜卑入洛阳胡儿持㦸昇眀堂晋家天子作降虏公卿齐走如牛羊紫陌旌旛暗相触家家鸡犬惊上屋妇人出门随乱兵夫死眼前不敢哭九州诸候自旷土无人领兵来护主北人避胡多在南南人至今能晋语后魏行王毂力㣲皇帝谤天嗣太武凶残人所畏一朝䍽飞上天子孙尽作河鱼饵湘妃怨陈羽二妃怨处云沉沉二妃怨处湘江深商人酒滴庙前草萧飒风生班竹林铜雀台歌刘长卿娇爱更何日高台空数层含啼映双袖不忍看西陵漳河东流无复来百花辇路唯苍苔青楼月夜长寂寞碧云日暮空徘徊君不见邺中万事非昔时古人何在今人悲春风不逐君王去草色年年旧宫路宫中歌舞已浮云空指行人徃来处铜雀妓欧阳詹萧条登古台廻首黄金屋落叶不归林高陵永爲谷粧容徒自丽舞态阅谁目惆怅繐帷前歌声苦于哭魏宫词崔国辅朝日点红粧拟上铜雀台画眉犹未竟魏帝使人催王昭君歌刘长卿自矜妖艶色不顾丹青人那知粉缋能相负却使容华翻误身上马辞君嫁骄虏王颜对人啼不语北风鴈急浮云秋万里独见黄河流纎腰不复汉宫宠双蛾长向胡天愁琵琶絃中苦调多萧萧羗笛声相和谁怜一曲传乐府能使千秋伤绮罗王昭君卢照邻合殿恩中絶交河使渐稀肝肠辞玉辇形影向金徽汉宫草应緑胡庭沙正飞愿逐三秋鴈年年一度归婕妤怨王维宫殿生秋草君王恩幸踈那堪闻鳯吹门外度金舆长信宫崔国辅长信宫中草年年愁处生时侵珠履迹不使玉堦行怨词妾有罗衣裳秦王在时作爲舞春风多秋来不堪着苦乐相倚曲元稹古来苦乐之相倚近于掌上之十指君心半夜猜恨生荆棘满怀天未明汉皇眼瞥飞燕时可怜班女恩巳衰未有因由相决絶犹得半年佯暖热转将深意喻傍人缉缀疵瑕遣谮说一朝诏下辞金屋班姫自痛何仓卒唿天拊地将自明不悟㝷时暗销骨白首宫人前再拜愿将日月相挥解苦乐相㝷昼夜闻灯光那得天明在主今𬒳夺心应苦妾夺深恩𥘉爲主欲知妾意恨主时主今爲妾思量取班姬收泪抱妾身我曽排摈无限人妾薄命李白汉帝重阿娇贮之黄金屋咳唾落九天随风生珠玉宠极爱还歇妬深情却踈长门一歩地不肯暂廻车雨落不上天水覆最难収君情与妾意各自东西流昔日芙蓉花今成断根草以色事他人能得几时好白头吟张籍请君膝上琴弹我白头吟忆昔君前娇笑语两情宛转如萦素宫中爲我起髙楼更开花池种芳树春天百草秋始衰弃我不待白头时罗𥜗玉珥色未暗今朝巳道不相宜杨州青铜作眀镜暗中持照不见影人心㢠互自无穷眼前好恶那能定君恩巳去若再返菖蒲花青月长满列女操孟郊梧桐相待老鸳鸯㑹䨥死贞女贵殉夫舍生亦如此波澜誓不起妾心井中水节妇吟寄东平李司空张籍君知妾有夫赠妾双明珠感君纒绵意系在红罗𥜗妾家髙楼连花起良人执㦸明光里知君用心如日月事夫誓拟同生死还君明珠双泪垂何不相逢未嫁时织女词元稹织妇何太忙𧖟经三卧行欲老𧖟神女圣早成丝今年丝税抽征早早征非是官人恶去歳官家事戎索征人战苦束刀疮主将勲髙换罗幕缲丝织帛犹努力变䌰掩机苦难织东家头白双女儿爲解挑纹嫁不得檐前游丝上上有蜘蛛巧来徃羡他虫豸解縁天能向虗空织罗网静女词孟郊艳女皆妬花静女独捡踪任体耻任粧嫁德不嫁容君子未求娉小人难相从此志谁与说琴絃幽韵重寄衣曲张籍纎素缝衣独苦辛逺因回使寄征人官家亦自寄衣去贵从妾手着君身高堂姑老无侍子不得自到邉城里殷勤爲看𥘉着时征夫身上宜不宜白纻歌张籍皎皎白纻白且鲜将作春衣称少年裁缝长短不能定自持刀尺向姑前复恐兰膏汚纎指常遣傍人收堕珥衣裳着时寒食下还把玉鞭鞭白马征妇怨九月匈奴杀邉将汉军全殁辽水上万里无人收白骨家家城下招䰟葬妇人依倚子与夫同居贫贱心亦舒夫死战塲子在腹妾身虽存如昼烛春思李白燕草如碧丝秦桑低緑枝当君怀归日是妾断肠时春风不相识何事入罗帷春别曲张籍长江春水緑堪染荷叶出水大如钱江头桥树君自种那不长系木兰舩古乐府杂怨三首孟郊夭桃花清晨游女红粉新夭桃花薄暮游女红粉故树有百度花人无一定颜花送人老尽人悲花自闲贫女镜不明寒日花少容暗蛩有虚织短线无长缝浪水不可照狂夫不可从浪水多散影狂夫多异踪持此一生薄空成万恨浓忆人莫至悲至悲空自衰寄人莫剪衣剪衣未必归朝爲双蒂花暮爲四散飞落花却遶枝游子不顾期长干行李白妾髪𥘉覆额折花门前剧郞骑竹马来遶床弄青梅同居长千里两小无嫌猜十四爲君妇羞颜未尝开低头向暗壁千唤不一廻十五始展眉愿同尘与灰常存抱柱信岂上望夫台十六君逺行瞿塘灎滪堆五月不可触猿鸣天上哀门前旧行迹一一生緑苔苔深不能扫落叶秋风早八月胡蝶黄双飞西园草感此伤妾心坐愁红颜老早晚下三巴预将书报家相迎不道逺直至长风沙古薄命妾孟郊不惜十指絃爲君千万弹常恐新声至坐使旧声残弃置今日悲即是昨日欢将新变故易持故爲新难青山有蘼芜泪叶长不干空令后世人採掇幽思攅母别子白居易母别子子别母白日无光哭声苦关西骠骑大将军去年破虏新䇿勲敕赐金钱二百万洛阳迎得如花人新人迎来旧人弃掌上莲花眼中刺迎新弃旧未足悲悲在君家有两儿一始扶行一𥘉坐坐啼行哭牵人衣以尔夫妻新嬿婉使我母子生别离不如林中乌与鹊母不失雏雄伴雌又似园中桃与李花落随风子在枝新人新人听我语洛阳无限红楼女但愿将军重立勲更有新人胜于汝夜夜曲释贯休蟪蛄切切风骚骚芙蓉喷香蟾蜍髙孤灯耿耿征妇劳更深扑落金错刀蜀道难李白噫嘘危乎髙哉蜀道之难难于上青天𧖟丛及鱼凫开国何茫然尔来四万八千歳不与秦塞通人烟西当太白有鸟道可以横絶峩眉巅地崩山摧壮士死然后天梯石栈相勾连上有横河断海之浮云下有冲波逆折之回川黄鹤之飞尚不能过猿猱欲度愁攀縁青泥何盘盘百歩九折萦巖峦扪参歴井仰胁息以手拊膺坐长叹问君西游何当还畏途巉嵒不可攀但见悲鸟号古木雄飞雌唿遶林间又闻子规啼夜月愁空山蜀道之难难于上青天使人听此凋朱颜连峯去天不盈尺枯松倒挂倚絶壁飞湍瀑流争喧豗砯崖转石万壑雷其险也若此嗟尔逺道之人胡爲乎来哉劒阁峥嵘而崔嵬一夫当关万夫莫开所守或非人化爲狼与豺朝避勐虎夕避长虵磨牙吮血杀人如麻锦城虽云乐不如早还家蜀道之难难于上青天侧身西望长咨嗟行路难张籍湘东行人长叹息十年离家归未得弊裘羸马苦难行僮仆尽饥少筋力君不见床头黄金尽壮士无颜色龙蟠泥中未有云不能生彼昇天翼行路难李白金罇清酒斗十千玉盘珍羞直万钱停盃投筋不能食抜劒四顾心茫然欲渡黄河氷塞川将登太行雪暗天闲居垂钓坐谿上忽然乗舟梦日邉行路难行路难多𡵨路今安在长风破浪㑹有时直挂云㠶济沧海大道如青天我独不得出羞逐长安社中儿赤鸡白狗赌棃栗弹劒作歌奏苦声曵裾王门不称情淮隂市井笑韩信汉朝公卿忌贾生君不见昔时燕家重郭隗拥篲折腰无嫌猜剧辛乐毅感恩分轮肝剖胆効英才昭王白骨萦蔓草谁人更扫黄金台行路难归去来有耳莫洗颕川水有口莫食首阳蕨含光混世贵无名何用孤髙比云月吾观自古贤逹人功成不退皆陨身子胥旣弃吴江上屈原终投湘水濵陆机雄才岂自保李斯税驾苦不早华亭鹤唳谁可闻上蔡苍鹰何足道君不见吴中张翰称逹生秋风忽忆江东行且乐生前一盃酒何须身后千载名变行路难王昌龄向晚横吹悲风动马嘶合前駈引旌节千里阵云匝单于下隂山砂砾空䬃䬃对侯取一战岂复念闺合太行路白居易太行之路能摧车若比君心是坦途巫崃之水能覆舟若比君心是安流君心好恶苦不常好生毛羽恶生疮与君结髪未五载岂期牛女爲参商古称色衰相弃背当世羙人犹怨悔何况如今鸾镜中妾颜未改君心改爲君薰衣裳君闻兰麝不馨香爲君盛容饰君看珠翠无颜色行路难难重陈人生莫作妇人身百年苦乐由他人行路难难于山险于水不独人间夫与妻近代君臣亦如此君不见左纳言右纳史朝承恩暮赐死行路难行路难不在水不在山只在人情反覆间梁甫吟李白长啸梁甫吟何时见阳春君不见朝歌屠叟辞棘津八十西来钓渭濵宁羞白髪照清水逢时吐气思经纶广张三千六百钧风雅暗与文王亲大贤虎变愚不测当年颇似㝷常人君不见髙阳酒徒起草中长揖山东隆准公一䦕游说骋雄辩两女辍洗来趋风东下齐城七十二指麾楚汉如旋蓬狂客落魄尚如此何况壮士当群雄我欲攀龙见明主雷公砰訇震天皷帝傍投壷多玉女三时大笑开电光倐烁晦冥起风雨阊阖九门不可通以额叩关阍者怒白日不照吾精诚𣏌国无事忧天倾䝟貐磨牙竞人肉驺虞不折生草茎手接飞猱搏彫虎侧足焦原未言苦智者可卷愚者豪世人见我轻鸿毛力排南山三壮士齐相杀之费二桃吴越无剧孟亚夫咍尔爲徒劳梁甫吟声正悲张公两龙劒神物合有时风云感㑹起屠钓大人屼当安之走马引李贺我有辞乡劒玉锋堪截云襄阳走马使意气自生春朝嫌劒花净暮嫌劒光冷能持劒向人不解持照身孟门行崔颢黄雀衔黄花翩翩傍檐隙本拟报君恩如何反弹射金罍美酒满座春平原爱财多衆賔满堂尽是忠义士何意得有谗䛕人䛕人翻覆那可道能令君心不自保北园新栽桃李枝根株未固何转移成隂结子君自取若问傍人那得知沐浴子李白沐芳莫弹冠浴兰莫振衣处世忌太絜志人贵藏晖沧浪有钓叟吾与尔同归将军行刘希夷将军辟辕门耿介当风立诸将欲言事逡巡不敢入劒气射云天鼓声破原隰黄尘塞路起走马追兵急弯弓从此去飞箭如雨集截围一百里斩首五千级代马流血死胡人抱鞍泣古来养甲兵有事常讨袭乗我庙堂运坐使干戈戢献凯归帝京军容何翕习将军行张籍弹筝崃东有胡尘天子择日拜将军蓬莱殿前赐六纛还领禁兵爲部曲当朝受诏不辞家夜向咸阳原上宿战车彭彭旌旗动三十六军声上陇陇头战胜夜亦行分兵处处收旧城胡儿杀尽隂碛暮扰扰唯有牛羊声邉人亲戚曽战殁今逐官军收旧骨碛西行见万里空乐府独奏将军功霍将军崔颢长安甲第髙入云谁家居住霍将军日晩朝廻拥賔从路旁揖拜何纷纷莫言炙手手可热湏臾火尽灰亦灭莫言贫贱即可欺人生冨贵自有时一朝天子赐颜色世上悠悠应自知老将行王维少年十五二十时歩行夺取胡马骑射杀中山白额虎肯数邺下黄须儿一身转战三千里一劒曽当百万师汉兵奋迅如霹雳虏骑崩腾畏蒺䔧衞青不败由天幸李广无功縁数竒自从弃置便衰杇世事蹉跎成白首昔时飞箭无全目今日垂杨生左肘路傍时卖故侯瓜门前学种先生柳茫茫古木连穷巷寥落寒山对虚牖誓令踈勒出飞泉不似颕川空使酒贺兰山下阵如云羽檄交驰日夕闻节使三河募年少诏书五道出将军试拂鐡衣如雪色聊持寳劒动星文愿得燕弓射大将耻令越甲鸣吾君莫嫌旧日云中守犹堪一战取功勲鴈门太守行李贺黑云压城城欲摧甲光向日金鳞开角声满天秋色里塞土燕支凝夜紫半卷红旗临易水霜重皷声寒不起报君黄金台上意提擕王龙爲君死从军行六首刘长卿廻首虏骑合城下汉兵稀白刃两相向黄云愁不飞手中无尺鐡徒欲穿重围落日更萧条北风动枯草将军追虏骑夜失隂山道战败仍树勲韩彭但空老草枯秋塞上望见渔阳郭胡马嘶一声汉兵泪双落谁爲吮癕者此事今人薄目极鴈门道青青邉草春一身事征战疋马同辛勤末路成白首功归天下人倚劒白日暮望郷登戍楼北风吹羌笛此夜关山愁㢠首不无意滹河空自流黄沙一万里白首无人怜报国劒巳折归乡身幸全单于古台下邉色寒苍然塞上曲戎昱楼上画角哀即知兵心苦试问左右人无言泪如雨何意休明时终年事皷塞下曲郎士元寳刀塞上儿身经百战曾百胜壮心竟未嫖姚知白草山头日𥘉没黄沙城下歌声发萧条夜静邉风吹独倚营门望秋月古塞曲王季友进军飞狐北穷宼势将变日落沙尘昬背河更一战骍马黄金勒雕弓白羽箭射杀左贤王归奏未央殿欲言塞下事天子不召见东岀咸阳门哀哀泪如霰出塞曲刘湾将军在重围音信絶不通羽书如流星飞入甘泉宫倚是并州儿少年心胆雄一朝随召募百战争王公去年桑干北今年桑干东死是征人死功是将军功汗马败秋月疲人卧霜风仍闻左贤王更欲围云中燕歌行高适开元十年客有御史大夫张公出塞而还作燕歌行以示适感征戍之事因而和焉汉家烟尘在东北汉将辞家破残贼男儿本自重横行天子非常赐颜色摐金伐皷下榆关旌旗逶迤碣石间校尉羽书飞瀚海单于猎火照狼山山川萧条极邉土胡骑凭凌杂风雨战士军前半死生美人帐下犹歌舞大漠穷秋塞草衰孤城落日鬪兵稀身当恩遇恒轻敌力尽关山未解围鐡衣逺戍辛勤乆玉筋应啼别离后少妇城南欲断膓征人蓟北空廻首邉风飘飘那可度絶域苍茫何所有杀气三时作阵云寒声一夜传刁斗相㸔白刃血纷纷死节从来岂顾勲君不见沙塲征战苦至今犹忆李将军燕支行王维汉家天将才且雄来时谒帝明光宫万乗亲推双阙下千官出饯五陵东誓辞甲第金门里身作长城玉塞中衞霍才堪一骑将朝廷莫数贰师功赵魏燕韩多劲卒关西侠少何咆勃报雠只是闻甞胆饮酒不曾妨刮骨画㦸琱戈白日寒连旗大斾黄尘没叠皷遥飜瀚海波呜笳乱动天山月麒麟锦带佩吴钩飒沓青骊跃紫骝抜劒巳断天骄臂归鞍共饮月支头汉兵大唿一当百虏骑相看哭且愁敎战虽令赴汤火终知上将伐谋猷陇头吟长城少年游侠客夜上戍楼看太白陇头明月逈临关陇上行人夜吹笛关西老将不胜愁驻马听之双泪流身经大小百余战麾下偏禅万户侯苏武才爲典属国节毛空尽海南头隂山道白居易隂山道隂山道纥逻敦肥水泉好每至戎人送马时道傍千里无纎草草尽泉枯马病羸飞龙但印骨与皮五十疋缣易一疋缣去马来无了日养无所用土非宜毎岁死伤十六七缣丝不足女工苦踈织短裁充疋数藕丝蛛纲三丈余㢠鹘诉称无用处咸安公主号可敦逺爲可汗频奏论元和二年下新勑内出金帛酬马直仍诏江淮马价缣从此不令踈短织合罗将军唿万歳捧授金银与缣綵谁知黠虏启贪心明年马来多一倍缣渐好马渐多隂山虏柰尔何胡无人李白严风吹霜海草凋筋簳精坚胡马骄汉家战士三十万将军兼领霍膘姚流星白羽腰间挿劒花秋莲光出匣天兵照雪下玉关虏箭如沙射金甲云龙风虎尽交回太白入月敌可摧敌可摧旄头灭履胡之膓渉胡血悬胡青天上埋胡紫塞傍胡无人汉道昌饮马长城窟释子兰游客长城下饮马长城窟马嘶闻水腥爲浸征人骨岂不是流泉终不成潺湲洗尽骨上土不洗骨中冤骨若不流水四海有还魂空流呜咽声声中疑是言关山月张籍秋月明朗关山上山中行人马蹄响关山秋来雨雪多行人见月唱邉歌海邉漠漠天气白胡儿夜度黄龙碛军中探骑暮出城伏兵暗处低旌㦸汉水连天霜草平野驼㝷水碛中鸣陇头风急鴈不下沙场苦战多流星可怜髙国关山道年年战骨多秋草古长城吟王翰长安少年无逺图一生唯羡执金吾骐驎前殿拜天子走马爲君西击胡胡沙猎猎吹人面汉虏相逢不相见遥闻钟皷动地来傅道单于夜犹战此时顾恩宁顾身爲君一行摧万人壮士挥戈回白日单于溅血染朱轮廻来饮马长城窟长城道傍多白骨问之耆老何代人云是秦王筑城卒黄昏塞北无人烟鬼哭啾啾声沸天无罪见诛功不赏孤魂流落此城邉当昔秦王按劒起诸侯膝行不敢视富国彊兵二十年筑怨兴徭九千里秦王筑城何太愚天实亡秦非北胡一朝祸起萧墻内渭水咸阳不复都长城作鲍溶蒙公虏生人北筑秦氏冤祸兴萧墻内万里防祸根城成六国亡宫阙启千门生人半爲土何用空中原柰何天下人骨肉尚酬恩投沙拥海水安得不乆翻乗髙惨人䰟寒日易黄昏枯骨贯折鐡沙中如有言万古骊山葬谁知野火燔古筑城曲元稹年年塞下丁长作出塞兵自从冒顿强官筑遮虏城筑城须努力城髙遮得贼但恐贼路多有城遮不得丁口传父口莫问城坚否平城𬒳虏围汉斸城墻走兹虏请休和虏徃骑来过半疑兼半信筑城犹嵳峩筑城安敢烦愿听丁一言请筑鸿胪寺兼愁虏出关筑城词张籍筑城去千人万人齐抱杵重重土坚试行锥军吏执鞭催作迟来时一年深碛里着尽短衣渴无水力尽不得抛杵声杵声未定人皆死家家养男当门户今日作君城下土筑城词陆龟蒙城上一焙土手中千万杵筑城畏不坚坚城在何处莫叹将军逼将军要却敌城髙功亦髙尔命何劳惜听董大弹胡笳声兼语弄寄房给事李颀蔡女昔造胡笳声一弹一十有八拍胡人落泪向邉草汉使断膓对归客古戍苍苍烽火寒大荒隂沉飞雪白先拂商絃后角羽四郊秋叶惊摵摵董夫子通神明深山窃听来妖精言迟更速皆应手将徃复旋如有情空山百鸟散还合万里浮云隂且晴嘶酸鶵鹰失羣夜断絶胡儿恋母声川爲静其波鸟亦罢其鸣乌珠部落家鄕逺逻逤沙尘哀怨生出音变调忽飘洒长风吹林雨堕瓦迸泉飒飒飞木末野鹿走堂下长安城连东掖垣鳯凰池对青琐门高才脱略名与利日夕望君抱琴至重校正唐文粹卷第十二唐文粹唐文粹卷第十三重校正唐文粹卷第十三吴兴姚铉纂诗丁乐府辞下神仙十二歩虚词十首歩虚词梦上天侠少十七结客少年塲邯郸少年行邯郸少年行少年子少年行二首少年词少年行少年行侠客行侠客行刺年少古游侠呈军中诸将青楼曲劒客壮士吟结韈子行乐十三楚宫行上之回阳春歌皷吹入朝曲白纻词三首冬白纻相逢行古乐府朝来曲将进酒将进酒追悼一李夫人愁苦六古别离古别离游子吟游子吟苦热行苦寒吟鸟兽花卉十三八骏图天马歌紫骝马騘马行勐虎行勐虎行白虎行乌栖曲乌夜啼艾如张野田黄雀行採莲曲採莲曲古城道路四石城沙路曲沙堤行呈裴相公洛阳陌歩虚词十首道士吴筠衆仙仰灵范肃驾朝神宗金景相照曜逶迤昇太空七玄巳髙飞火鍊生珠宫余庆逮天壤平和王道融八威清游气十絶舞祥风使我跻阳源其来自隂功逍遥太霞上真鉴靡不通逸辔登紫清元乗迈奔电阆风隔三天俯视犹可见玉闼摽敞朗琼林郁葱蒨自非挺金骨焉得谐夙愿真朋何森森合景恣游宴良㑹忘淹留千龄才一眄三宫发明景朗照同郁仪纷然驰飈欻上采空清蕤令我洞金色后天耀琼姿心恊太虚静寥寥竟何思玄中有至乐淡泊终无爲但与正真友飘飖散遨嬉禀化凝正气錬形爲真仙忘心符元宗返本恊自然帝一集绛宫流光出丹玄元英与桃君朗咏长生篇六府焕明霞百关罗紫烟飇车渉寥廓靡靡乗景迁不觉云路逺斯须游万天扶桑诞𥘉景羽盖凌晨霞倐欻造西域嬉游金母家碧津湛洪源灼烁敷荷花煌煌青琳宫璨璨列玉华真气溢绛府自然思无邪俯矜区中士夭浊良可嗟琼台劫爲仞孤暎大罗表常有三素云凝光自飞绕羽童泛明霞升降何缥缈鸾鳯吹雅音栖翔绛林摽玉虚无昼夜灵景何皎皎一覩太上京方知衆天小灼灼青华林灵风振琼柯三光无冬春一气清且和廻首迩结邻倾眸亲曜罗豁落制六天流铃威百魔緜緜庆不极谁谓椿龄多髙情无侈靡遇物生华光至乐无箫歌金玉音琅琅或登眀眞台宴此羽景堂杳霭结寳云霏微散灵香天人诚遐旷欢㤗不可量爰从太微上肆觐虚皇尊腾我八景与威遟入天门旣登玉宸庭肃肃仰紫轩敢问龙汉末如何辟干坤怡然辍云璈告我希夷言幸闻至精理方见造化源二气播万有化机无停轮而我操其端乃能出陶钧寥寥大漠上所遇皆清眞澄莹含元和气同自相亲绛树结丹实紫霞流碧津以兹保童婴永用超形神歩虚词高骈青溪道士人不识上天下天鹤一只洞门深鎻碧牎寒滴露研朱点周易梦上天元稹梦上髙髙天髙髙苍苍髙不极下视五岳块累累仰天依旧苍苍色蹋云耸身身更上攀天下天攀未得西瞻若木免轮仾东望蟠桃海波黑日月之光不到此非暗非明烟塞塞天悠地逺身跨风下无阶梯上无力来时畏有他人上截断龙胡斩鹏翼茫茫漫漫方自悲哭向青云搯素臆哭声厌咽旁人恶唤起惊悲泪飘露千惭万谢唤厌人向使无君终不寤结客少年塲卢照邻长安重游侠洛阳冨才雄玉劒浮云骑金鞭眀月弓鬪鸡通渭北走马向关东孙賔遥见待郭解暗相通不受千金爵谁论万里功将军下天上虏骑入云中𤇺火夜似月兵气暁成虹横行徇知巳负羽逺征戎龙旌昬朔雾鸟阵卷寒风追奔瀚海咽战罢隂山空归来谢天子何如马上翁邯郸少年行郑钖霞鞍金口骝豹䄂紫貂裘家住丛台下门前漳水流唤人呈楚舞借客试吴钩见说秦兵至甘心赴国雠邯郸少年行高适邯郸城西游侠子自言生长邯郸里千场纵愽家仍冨数处报雠身不死宅中歌笑日纷纷门外车马长如云未知肝胆向谁是令人却忆平原君君不见今交态薄黄金用尽还踈索以兹感叹辞旧游更于时事无所求且与少年饮美酒徃来射猎西山头少年子李白青云少年子挟弹章台左鞍马四边开突如流星过金丸落飞鸟夜入琼楼卧夷齐是何人独守西山饿少年行二首王维新丰羙酒斗十千咸阳游侠多少年相逢意气爲君饮系马髙楼垂柳边汉家君臣欢宴终髙议云台论战功天子临轩赐侯印将军佩出明光宫少年词李百药始酌文君酒新吹弄玉箫少年不欢乐何以尽芳朝千金笑里面一搦掌中腰挂冠岂惮宿迎拜不胜娇寄语少年子无辞归路遥少年行张籍少年从出猎长杨禁中新拜羽林郞独到辇前射双虎君王手赐黄金珰日日鬪鸡都市里赢得寳刀重刻字百里报雠夜出城平明还在倡楼醉遥闻虏到平陵下不待诏书行上马斩得名王献桂宫封侯起第一日中不爲六郡良家子百战始取邉城功少年行崔国辅遗却珊瑚鞭白马骄不行章台折杨柳春草路傍情侠客行元稹侠客不怕死怕在事不成事成不肯藏姓名我非窃贼谁夜行白日堂堂杀袁盎九衢草草人面青此客此心归海鲸海鲸露背横沧溟海波分作两处生分海减力侠客有谋人莫测三尺鐡虵延二国侠客行李白赵家缦胡缨吴钩霜雪明银鞍照白马飒沓如流星十歩杀一人千里不留行事了拂衣去深藏身与名闲过信陵饮脱劒膝上横将炙啖朱亥持觞劝侯嬴三盃吐然诺五岳倒爲轻眼花耳热后意气素蜺生救赵挥金鎚邯郸先震惊千秋二壮士炟赫大梁城纵死侠骨香不惭世上英谁能书阁下白首太玄经刺年少李贺青騘马肥金鞍光龙脑入缕罗衫香羙人狎坐飞琼觞贫人唤云天上郞别起髙楼连碧篠丝曳红鳞出深沼有时半醉百花前背把金丸落飞鸟自说生来未爲客一身羙妾过三百岂知斸地种田家官税频催没人识长金积玉夸豪毅毎揖闲人多意气生来不读半行书秪把黄金买身贵少年安得长少年海波尚变爲桑田枯荣逓传急如箭天公不肯于君偏莫道韶华鎭长在白头面皱专相待古游侠呈军中诸将崔颢少年负胆气好勇复知几杖劒出门去孤城逢合围杀人辽水上走马渔阳归错落金鎻甲蒙茸貂䑕衣还家且行猎弓矢速如飞地逈鹰犬疾草深孤兎肥腰间带两绶转眄生光辉顾谓今日战何如随建威青楼曲王昌龄白马金鞍从武皇旌旗十万宿长杨楼头小妇鸣筝坐遥见飞尘入建章驰道杨花满御沟红粧缦绾上青楼金章紫绶千余骑夫壻朝廻𥘉拜侯劒客贾㠀十年磨一劒霜刃未曽试今日把似君谁有不平事壮士吟孟遟壮士何曾悲悲即无回期如何易水上未歌先泪垂结袜子李白燕南壮士吴门豪筑中置鈆鱼隐刀感君恩重许君命太山一掷轻鸿毛楚宫行张籍章华宫中九月时桂花半落红橘垂江头骑火照辇道君王夜从云梦归霓旌凤盖到双阙台上重重歌吹发千门万户开相当烛笼左右列成行下辇更衣入洞房洞房侍女尽焚香玉阶罗幕微有霜齐言此夕乐未央玉酒湛湛盈华觞丝竹次第鸣中堂巴姬起舞向君王回身垂手结明珰愿君千年万年夀朝出射麋夜饮酒上之回李白三十六离宫楼台与天通阁道歩行月美人愁烟空恩踈宠不及桃李伤春风淫乐意何极金舆向回中万乗出黄道千旗扬彩虹前军细柳北后涉甘泉东岂问渭川老宁邀襄野童秋暮瑶池宴归来乐未穷阳春歌长安白日照春空緑杨结烟垂袅风披香殿前花始红流芳发色绣戸中绣戸中相经过飞燕皇后轻身舞紫宫夫人絶世歌圣君三万六千日岁岁年年柰乐何鼓吹入朝曲金陵控海浦渌水带吴京铙歌列骑吹飒沓列公卿搥钟速严糚伐鼔启重城天子凭玉案劒履若云行日出照万户簪裾烂明星朝罢沐浴闲遨游阆风亭济济双阙下欢娱乐恩荣白纻词三首扬淸音发皓齿北方佳人东邻子且吟白纻停渌水长袖拂面爲君起寒云夜卷霜海空胡风吹天飘塞鸿玉颜满堂乐未终馆娃日落歌尘蒙月寒江清夜沉沉羙人一笑千黄金垂罗舞縠扬哀音郢中白雪且莫吟子夜吴歌动君心动君心兾君赏愿作天池双鸳鸯一朝飞去緑云上呉刀翦綵缝舞衣眀粧丽服夺春辉扬眉转袖若雪飞倾城独立世所稀激楚结风醉忘归髙堂月落烛巳微玉钗挂缨君莫违冬白纻元稹呉宫夜长宫漏𣢾帘幕四垂灯熖暖西施自舞王自管雪纻翻翻鹤翎散促节牵繁舞腰软舞腰软王罢饮盖覆西施凤花锦身作牀臂爲枕朝珮瑽瑽王晏寝醒来合门报无事子胥死后言爲讳近王之臣谕王意共笑越王穷惴惴夜夜抱冰寒不睡相逢行李白朝骑五花马谒帝出银台秀色谁家子云车珠箔开夹毂相借问知从天上来邀入青绮门当歌共衔盃衔盃映歌扇似月云中见相见不得亲不如不相见相见情巳深未语可知心胡爲返空闺孤眠愁锦衾锦衾与罗帷缠绵㑹有时春风正澹荡暮雨来何遟后因三春鸟更报长相思古乐府权德舆光风澹荡百花吐楼上朝朝学歌舞身年二八壻侍中㓜妹承恩兄尚主緑䆫珠箔绣鸳鸯侍婢先焚百和香鸎啼日出不知曙寂寂罗帏春梦长朝来曲王昌龄月昃鸣珂动花连绣户春盘龙玉台镜唯待画眉人将进酒李白君不见黄河之水天上来奔流到海不复㢠君不见髙堂眀镜悲白髪朝如靑丝暮如雪人生得意须尽欢莫使金樽空对月天生我材必有用千金散尽还复来烹羊宰牛且爲乐㑹须一饮三百盃岑夫子丹丘生与君歌一曲请君爲我听钟鼎玉帛不足贵但愿长醉不愿醒古来贤逹皆寂寞惟有飮者留其名陈王昔时宴平乐斗酒十千恣欢谑主人何爲言少钱且须沽酒对君酌五花马千金裘唿儿将出换羙酒与尔同销万古愁将进酒李贺瑠璃钟琥珀浓小槽酒滴眞珠红烹龙炮鳯玉脂泣罗帏翠幕围春风吹龙笛击鼍鼔皓齿歌细腰舞况是靑春日将暮桃花乱落如红雨劝君终日酩酊归酒不到刘伶坟上土李夫人白居易汉武帝𥘉䘮李夫人夫人病时不肯别死后留得生前恩君恩不尽念未巳甘泉殿里令冩眞丹青画出竟何益不言不笑愁杀人又令方士合灵药玉釜煎炼金炉焚九华帐深夜悄悄反魂香降夫人䰟夫人之䰟在何许香烟引到焚香处旣来何苦不须臾缥缈悠扬还灭去去何速兮来何遟是耶非耶两不知翠蛾髣髴平生貌不似昭阳寝疾时䰟之不来君心苦䰟之来兮君亦悲背灯隔帐不得语安用暂来还见违伤心不独汉武帝自古及今皆若斯君不见穆王三日哭重璧台前伤盛姬又不见秦陵一掬泪马嵬坡下念杨妃纵令妍姿艳质化爲土此恨长在无销期生亦惑死亦惑凡物惑人忘不得人非木石皆有情不如不遇倾城色古别离李端水国叶黄时洞庭霜落夜行舟闻商贾宿在枫林下此地送君还茫茫似梦间后期知几日前路转多山巫崃通湘浦迢迢隔云雨天晴见海樯月落闻津鼓人老自多愁水深难急流清宵歌一曲白首对汀洲古别离孟郊松仙云缭绕萍俗水分离云去有归日水分无合时春芳役双目春色柔四支杨柳织别愁千条万条丝游子吟孟益女羞夫壻薄客耻主人贱过逢同衆流低回愧相见君非青铜镜何事空照面莫以衣上尘不谓心如练人生当荣盛待士勿言倦君㸔白日晩不异弦上箭游子吟孟郊慈母手中线游子身上衣临行宻宻缝意恐遟遟归谁言寸草心报得三春晖苦热行王毂祝融南来鞭火龙火旗熖熖烧天红日轮当午凝不去万国如在洪炉中五岳翠干云彩灭阳侯海底愁波竭何当一夕金风发爲我扫却天下热苦寒吟孟郊天色寒青苍北风呌枯桑厚冰无裂文短日有冷光𫾣石不得火壮隂夺正阳苦调更何言乆吟成此章八骏图白居易穆王八骇天马驹后人爱之冩爲图背如龙兮颈如象骨竦筋髙脂肉壮日行万里疾如飞穆王独乗何所之四荒八极蹋欲徧三十二蹄无歇时属车轴折趂不及黄屋草生弃若遗瑶池西赴王母宴七庙经年不亲荐璧台南与盛姬游眀堂不复朝诸侯白云黄竹歌声动一人荒乐万人愁周从后稷到文武积德累功世勤苦岂知才及四代孙心轻王业如灰土由来尤物不在大能荡君心即爲害文帝却之不肯乗千里马去汉道兴穆王得之不爲戒八骏驹来周室坏至今此物世称珍不知房星之精下爲怪八骏图君莫爱天马歌李白天马来出月氐窟背爲虎文龙翼骨嘶靑云振緑髪兰筋权竒走灭没腾崑崙历西极四足无一蹶鸡鸣刷燕晡秣越神行电迈蹑慌惚天马唿飞龙趋目眀长庚臆双凫尾如流星首渴乌口喷红光污沟珠曽陪时龙跃天衢羁金络月照皇都逸气稜稜凌九区白璧如山谁敢沽回头笑紫燕但觉尔辈愚天马奔恋君轩駷跃惊矫浮云飜万里足踯躅遥瞻阊阖门不逢寒风子谁採逸景孙自云在靑天丘陵逺崔嵬盐车上峻坂倒行逆施畏日晩伯乐翦拂中道遗少尽其力老弃之愿逢田子方恻然爲我悲虽有玉山禾不能疗苦饥严霜五月凋桂枝伏沥衔冤摧两眉请君赎献穆天子犹堪弄影舞瑶池紫骝马紫骝行且嘶双飜碧玉临流不肯渡似惜锦障泥白雪关山逺黄云海树迷挥鞭万里去安得念春闺騘马行杜甫邓公马癖人共知𥘉得花騘大宛种夙昔传闻思一见牵来左右神皆竦雄姿逸态何崷崪顾影骄嘶自矜宠两目淸荧夹镜悬肉騣凶碨礧连钱动朝来乆试华轩下未觉千金满髙价赤汗微生白雪毛银鞍却覆香罗帕卿家旧赐公取之天廐眞龙此其亚昼洗须腾泾渭深夕趋可刷幽并夜吾闻良骥老始成此马数年人更惊岂有四蹄疾于鸟不与八骏俱先鸣时俗造次那得致云雾晦冥方降精近闻下诏喧都邑肯使骐鳞地上行勐虎行李白朝作勐虎行暮作勐虎吟膓断非关陇头水泪下不爲雍门琴旍旌纷两河道战鼓惊山欲倾倒秦人半作燕地囚胡马翻㘅洛阳草一输一失关下兵朝降夕叛幽蓟城巨鳌未斩海水动鱼龙夺走安得宁颇似楚汉时翻覆无定止朝过博浪沙暮入淮隂市张良未遇韩信贫刘项存亡在两臣暂到下邳受兵略来投漂母作主人贤哲栖栖古如此今时亦弃青云士有䇿不敢犯龙鳞窜身南国避胡尘宝书长劒挂高阁金鞍骏马散故人昨日方爲宣城客掣铃交通二千石有时六愽快壮心遶牀三帀唿一掷楚人毎道张旭竒心藏风云世莫知三吴邦伯皆顾盻四海雄侠两追随萧曹曽作沛中吏攀龙附凤当有时溧阳酒楼三月春杨花茫茫愁杀人胡人緑眼吹玉笛吴歌白纻飞梁尘丈夫相见且爲乐搥牛挝皷㑹衆賔我从此去钓东海得鱼笑寄情相亲勐虎行李贺长戈莫春彊弩莫抨乳孙哺子教得生狞举头爲城掉尾爲旌东海黄公愁见夜行道逢驺虞牛哀不平何用尺刀壁上雷鸣泰山之下妇人哭声官家有程吏不敢听白虎行火乌日暗崩腾云秦皇虎视苍生羣烧书灭国无暇日铸劒佩玦唯将军玉坛设醮思沖天一世二世当万年烧丹未得不死药拏舟海上寻神仙鲸鱼张鬛海波沸耕人半作征人鬼雄豪气勐如𦦨烟无人爲决天河水谁最苦兮谁最苦报人义士深相许渐离击筑荆卿歌荆卿把酒燕丹语劒如霜兮胆如鐡出燕城兮望秦月天授秦风祚未终衮龙衣点荆卿血朱旗卓地白蛇死汉皇却是眞天子乌栖曲李白姑苏台上乌栖时吴王宫里醉西施吴歌楚舞欢未毕靑山犹衔半邉日银箭金壸漏水多起㸔秋月坠江波东方渐高柰尔何乌夜啼黄云城边乌欲栖归飞哑哑枝上啼机中织锦秦川女碧纱如烟隔窻语停梭怅然忆逺人独宿孤房泪如雨艾如张李贺锦䄡䄖绣裆𥜗彊彊啄食哺尔鶵垄东卧穟满风雨莫逐良媒垄西去齐人织网如素空张在野田平碧中网丝漠漠无形影误尔触之伤首红艾叶緑花谁翦刻中藏祸机不可识野田黄雀行李白游莫逐炎洲翠栖莫近吴宫燕炎洲逐翠遭网罗吴宫火起焚尔窠萧条两翅蓬蒿下纵有鹰鹯柰尔何採莲曲张籍秋江岸边莲子多採莲女儿凭舩歌青房圆实齐戢戢争前竞折漾㣲波试索绿茎不寻藕断处丝多刺伤手白练束腰䄂半卷不挿玉钗䊋梳浅舩中未满渡前洲借问阿谁家住逺归时共待暮潮上自弄芙蓉还荡桨採莲曲李白若耶溪傍採莲女笑隔荷花共人语日照新䊋水底明风飘香䄂空中举岸上谁家游冶郞三三五五映垂杨紫骝嘶入落花去见此踟蹰空断膓石城郑谷石城昔爲莫愁郷莫愁魂散石城荒江人依旧棹舴艋江岸还飞双鸳鸯帆去㠶来风浩渺花开花谢春悲凉烟浓草逺望不尽千古汉阳闲夕阳沙路曲李贺柳隂半眠丞相树珮马玎玲蹋沙路断烬遗香䙚翠烟独骑鸣蹄上天去帝家玉龙摐九关帝前簪笏称南山独垂重印押千官金科篆字红屈盘沙路归来闻好语旱火不光天下雨沙隄行呈裴相公张籍长安大道沙爲隄旱风无尘暖无泥宫中玉漏下三刻朱衣导骑丞相来路傍高楼息歌吹千车不行行者避街官闾吏相传唿宫前十里唯空衢白麻诏下移相印新隄未成旧隄尽洛阳陌李白白玉谁家郞回车渡天津看花东陌上惊动洛阳人重校正唐文粹卷第十三唐文粹唐文粹卷第十四上重校正唐文粹卷第十四之上吴兴姚铉纂诗戊古调歌篇一古风古风十一首古意三首览古十四首古意二首古意九首咏古感古三首古意効古古兴讽古二首续古诗十首古意赠补阙古意二首古意古意古兴古风十一首李白大雅乆不作吾衰竟谁陈王风委蔓草战国多荆榛龙虎相啖食兵戈逮狂秦正声何微茫哀怨起骚人杨马激頺波开流荡无垠废兴虽万变宪章亦巳沦自从建安来绮丽不足珍圣代复元古垂衣贵清眞羣才属休明乗运共跃鳞文质相炳焕衆星罗秋旻我志在删述垂辉映千春希圣如有立絶笔于获麟咸阳二三月宫柳黄金枝緑帻谁家子卖珠轻薄儿日暮醉酒归白马骄且驰意气人所仰冶游方及时子云不晓事晩献长杨辞赋达身巳老草玄鬓若丝投阁良可叹但爲此辈嗤庄周梦胡蝶胡蝶爲庄周一体更变易万事良悠悠乃知蓬莱水复作清浅流青门种瓜人旧日东陵侯冨贵故如此营营何所求齐有倜傥生鲁连特高妙眀月出海底一夕开光耀却秦振英声后世仰末照意轻千金赠顾向平原笑吾亦澹荡人拂衣可同调黄河走东溟白日落西海逝川与流光飘忽不相待春容舍我去秋髪巳衰改人生非寒松年貌岂长在吾当乗云螭吸景驻光彩胡关饶风沙萧索竟终古木落秋草黄登髙望戎虏荒城空大漠边邑无遗堵白骨横千霜嵯峨蔽榛莽借问谁凌虐天骄毒威武赫怒我圣皇劳师事鼙鼓阳和变杀气发卒骚中土三十六万人哀哀泪如雨且悲就行役安得营农圃不见征戍儿岂知关山苦李牧今不存边人饲犲虎燕昭延郭隗遂筑黄金台剧辛方赵至邹衍复齐来奈何青云士弃我如尘埃珠玉买歌笑糟糠养贤才方知黄鹄举千里独徘徊天津三月时千门桃与李朝爲断肠花暮逐东流水前水复后水古今相续流新人非旧人年年橘上游鸡鸣海色动谒帝罗公侯月落西上阳余辉半城楼衣冠照云日朝下散皇州鞍马如飞龙黄金络马头行人皆辟易志气横嵩丘入门上髙堂列鼎错珍羞香风引赵舞清管随齐讴七十紫鸳鸯双双戏庭幽行乐争昼夜自言度千秋功成身不退自古多愆尤黄犬空叹息緑珠成衅雠何如鸱夷子散髪棹扁舟郢客吟白雪遗响飞靑天徒劳歌此曲举世谁爲传试爲巴人唱和者乃数千吞声何足道叹息空悽然燕赵有秀色绮楼青云端眉目艳皎月一笑倾城欢常恐碧草晩坐泣秋风寒纎手怨玉琴清晨起长叹焉得偶君子共成双飞鸾羙人出南国灼灼芙蓉姿皓齿终不发芳心空自持犹来紫宫女共妬青蛾眉归去潇湘沚沉吟何足悲古意三首王绩幽人在何所紫巖有仙躅月夜横宝琴此外将安欲材抽峄山榦徽点崑丘玉抱蛟龙脣丝纒凤凰足前弹广陵罢后以明光续百金买一声千金传一曲世无钟子期谁知心所属桂树何苍苍秋来花更芳自言岁寒性不知露与霜幽人重其德徙植临前堂连攀八九树偃蹇二三行枝枝自相紏叶叶还相当去来双鸿鹄栖息两鸳鸯荣䕃诚不厚斤斧亦勿伤赤心许君时此意那可忘彩凤欲将归提罗岀郊访罗张大泽巳凤入重云飏朝栖崑阆木夕饮蓬壷涨问凤那逺飞贤君坐相望鳯言何深德微禽安足尚但使鶵卵全无令矰缴放皇臣力牧举帝乐箫韶畅自有来巢时明年阿阁上览古十四首道士呉筠圣人重周济眀道欲救时孔席不暇暖墨突何甞缁兴言振頺纲将以有所维君臣恣淫惑风俗日凋衰三代业遽陨七雄遂交驰庶物坠涂炭区中若棼丝秦皇燎儒术方册靡孑遗大汉历五叶斯文复崇推乃验经籍道兴世同屯夷㢮张固天意设教安能持兴亡道之运否泰理所全奈何淳古风旣徃不复旋三皇巳散朴五帝𥘉尚贤王业与覇功浮伪日以宣忠诚及狙诈殽混安可甄余智入九霄守愚沦重泉永怀巢居时感涕徒泫然栋宇代巢穴其来自三皇迹生固爲累经始増百王瑶台旣灭夏琼室复陨汤覆车世不悟秦氏兴阿房继踵迷反正汉家崇建章力役弊万人瓌竒殚八方狥志仍未极促龄巳云亡侈靡竟何在荆榛生庙堂闲居览前载恻彼商与秦所残必忠良所宝皆兇嚚昵䛕方自圣不悟祸灭身箕子作周辅孙通爲汉臣洪范及礼仪后王用经纶吾观采苓什复感青蝇诗䜛佞乱忠孝古今同所悲姦邪起譛猾骨肉相残夷汉储殒江充晋嗣灭骊姬天性犹可间君臣固其冝子胥烹吴鼎文种断越铍屈原沉湘流厥感戚自贻何不若范蠡扁舟无还期甞稽眞仙道清寂祛衆烦秦皇及汉武焉得游其藩情扰万机屑位骄四海尊旣欲先宇宙仍规后乹坤崇高与乆逺物莫龙两存矧乃恣所慾荒淫伐灵根金膏特延期玉色复动䰟征战穷外域杀伤被中原天鉴谅难诬神理不可谖安期返蓬莱王母还崑崙异术终莫告悲哉竟何言鲁侯祈正术尼父从弃捐汉主思英才贾生被排迁始皇重韩子及覩乃不全武帝爱相如旣征复忘贤贵逺世咸尔贱今理共然方知古来主难以効当年食其昔未偶落魄爲狂生一朝君臣契雄辩何纵横运筹康汉业凭轼下齐城旣以智所达还爲智所烹岂若终残贫酣歌本无营晁错抱逺䇿爲君纳良规削彼诸侯权永用得所冝姦臣负旧隙乗衅谋相危世主竟不辨身戮宗且夷汉景称钦眀滥罚犹如斯比干与龙逢残害何足悲绛侯成大绩赏厚位仍尊一朝对狱吏荣辱安可论苏生佩六印弈弈爲殃源主父食五鼎昭昭成祸根李斯佐二辟巨衅钟其门霍孟翼三后伊戚及后昆天人忌盈满兹理固永存方知得意者何必乗朱轮灭景栖逺壑弦歌对清罇二踈返濵海蒋诩归林园萧洒去物累此谋诚足敦至人顺通塞委命固无疵吾观太史公可谓识道规留滞焉足愤感怀殄生涯吾叹龚夫子秉义确不移晦迹一何晚天年天当时薰膏自销铄楚老空余悲达者贵量力至人尚知几京房洞幽賛神奥咸发挥如何嫉元恶不悟祸所归谋物闇谋巳谁言尔精微玄元明知止大雅尚保躬茂先洽闻者幽赜咸该通弱年赋鹪鹩可谓达养蒙晚节希鸾鹄长飞戾曽穹知进不知退遂令其道穷伊昔辨福𥘉胡爲迷祸终方验嘉遁客永贞天壤同圣人垂大训奥义不苟设天道殃顽兇神明祐懿哲斯言犹影响安得复㢠穴鲧瞍诞英睿唐虞育昬孽盗跖何延期颜生乃短折鲁隠全克让祸机遂濳结楚穆肆巨逆福柄奚赫烈田常弑其主祚国乆罔缺管仲存霸功世祖成诡说汉氏方版荡羣阉恣邪谲謇謇陈蕃徒孜孜抗忠节誓期区宇静爰使兇丑絶谋恊事靡从俄而反诛灭古来若兹类纷扰难尽列道遐理微茫谁爲我昭晣吾将询上帝寥廓讵跻彻巳矣勿用言忘怀庶自恱古意二首贺兰进明秦庭𥘉指鹿羣盗满山东忤意皆诛死所言谁肯忠武关犹未启兵入望夷宫爲祟非泾水人君道自穷崇兰生涧底香气满幽林采采欲爲赠何人是同心日暮徒盈把徘徊忧思深慨然纫杂佩重奏丘中琴古意九首释贯休一雨火云尽闭门心冥冥兰花与芙蓉满院同芳馨佳人天一涯好鸟鸣嘤嘤我有双白璧不羡于虞卿我有径寸珠别是天地精玩之室生白萧洒身安轻只应天上人见我双眼明阳乌烁万物草木怀春恩茫茫尘土飞培拥名利根我本事簑笠㓜知天子尊学爲毛氏诗亦多直致言不慕需臑类附势同崩奔唯寻桃李蹊去去长者门羙人如游龙被服金鸳鸯手把古刀尺在彼白玉堂文章深掣曵珂珮鸣玎珰好风吹桃花片片落银床何妨举羽翰逺逐朱鸟翔干坤有清气散入诗人脾圣贤遗淸风不在恶木枝千人万人中一人两人知忆在东溪日花开叶落时几拟以黄金铸作钟子期莫轻白云白不与风雨㑹莫见守羊儿谓是𥘉平辈人生非日月光辉岂长在一荣与一辱今古常相对君不见于公门子孙好冠盖古交如眞金百鍊色不回今交如暴流倐忽生尘埃我恐君子气散爲靑松栽我恐荆棘花只爲小人开伤心复伤心吟上高高台常思谢康乐文章有神力是何清风清凛然似相识一种爲顽嚚得作翻经石一种爲枯藁得作登山屐永嘉爲郡后山水添鲜碧何当举羽翰一去观遗迹常思李太白仙笔驱造化玄宗致之七寳牀虎殿龙楼无不可一朝力士脱靴后玉上青蝇生一箇紫皇案前五色麟忽然掣断黄金鏁五湖大浪如银山满船载酒槌鼓过贺老成异物顚狂谁敢和宁知江边坟不是犹醉卧檍在山中时丹桂花葳㽔红泉浸瑶草日夕生华滋箬屋开地炉翠墙挂藤衣看经竹䆫边白猿三四枝东峯有老人眼碧头骨竒种薤煑白石旨趣如孾儿月上来打门月落方始归授我微妙诀恬淡无所爲别来六七年只恐白日飞咏古李渉大智思济物道行心始休垂纶自消息岁月任春秋纣虐武旣贤风云固可求顺天行杀机所向恊良谋况以丈人师将济安川流何劳问枯骨再取隂阳筹霸国不务人兵戈恣相酬空令渭水迹千古独悠悠感古三首卢仝天生圣明君必资忠贤臣舜禹竭股肱共佐尧爲君四载成地理七政齐天文阶下蓂荚主琴上南风薰轮转夏殷周时复犹一人秦汉事䜛巧魏晋忘机钧猜忌相翦灭迩来迷恩亲以愚保其身不觉身沉沦以智理其国遂爲国之贼苟图容一身万事良可恻可怜万乗君聦明受沉惑忠良伏草莽无因施羽翼日月异又蚀天地晦如墨旣亢而后求异哉龙之德人生何所贵所贵有终始昨日盈尺璧今日尽瑕弃苍蝇点垂棘巧舌成锦绮箕子爲之奴比干諌而死仲尼鲁司㓂岀走爲群婢假如屈原醒其柰一国醉一国醉呶号一人行清髙便欲激頺波此事眞徒劳上山逢勐虎入海遭巨鳌王者苟不死腰下鱼鳞刀东海波连天三度成桑田高岸髙于屋斯须变溪谷天地犹尚然人情难乆全夜半白刃雠旦来金石坚萧绶旣解拆陈印亦弃捐竭节遇刀割输忠遭祸纒不予衾之眠信予衾之穿明镜不自照膏润徒自煎抱劒长太息泪堕秋风前古人不患寡所患患不均单醪投长河三军尽沉沦今人异古人结託唯亲賔毁拆唯鹊巢不行鸤鸠仁鄙悋不识分有心占阳春鸾鹤日巳踈燕雀日巳亲小物无大志安测栖松筠恩眷多弃故物情尚逐新瓦砾暂拂拭光掩连城珍脣吻恣谈铄黄金成灰尘苏秦北游赵张禄西入秦旣变嫂叔节仍摈华阳君万世金石交一饷如浮云骨肉且不顾何况长覉贫古意贾㠀碌碌复碌碌百年双转毂志士中夜心良马白日足俱爲不等闲谁是知音目眼中两行泪曽弔三献玉効古释皎然日出天地正煌煌辟晨曦六龙驱羣动古今无尽时夸父亦何愚竞走先自疲饮干咸池水折尽长桑枝渴死化爝火嗟嗟徒尔爲空留邓林在摧折令人嗤古兴吕温越欧百錬时楚卞三泣地二寳无人识千龄皆弃置空巖起白虹古狱生紫气安得命世客直来开奥祕劒任刜钟看玉从投火试必能絶疑惑然后论竒异讽古二首刘禹钖轩后𥘉冠冕前旒爲蔽明安知从椱道然后见人情簿领乃俗士淸谈信古风吾观苏令绰朱墨一何工续古诗十首白居易戚戚复戚戚送君逺行役行役非中原海外黄沙碛伶俜独居妾迢逓长征客君望功名归妾忧生死隔谁家无夫妇何人不离拆所恨薄命身嫁迟别日迫妾身有存没妾心无改易生爲闺中妇死作山头石掩涕别郷里飘飖将逺行茫茫緑野中春尽孤客情驱马上丘壠髙低路不平风吹棠黎花啼鸟时一声古墓何代人不知姓与名化作路傍土年年春草生感彼忽自悟今我何营营朝采山上薇暮采山上薇岁晏薇亦尽饥来何所爲坐飮白石水手把青松枝击节独长歌其声清且悲枥马非不肥所苦长絜维豢豕非不饱所忧竟爲牺行行歌此曲以慰常苦饥雨露长纎草山苗髙入云风雪折劲木涧松摧爲薪风摧此何意雨长彼何因百丈涧底死寸茎山上春可怜苦节士感此涕盈巾窈窕双鬟女容德俱如玉昼居不踰阈夜行常秉烛气如含露兰心如贯霜竹冝当备嫔御胡爲守幽独无媒不得选年忽过三六岁暮望汉宫谁在黄金屋邯郸进倡女能唱黄花曲一曲称君心恩荣连九族栖栖逺方士读书三十年业成无知已徒歩来入关长安多王矦英俊竞攀援幸随衆賔末得厠门馆间东阁有旨酒中堂有管絃何爲向隅客对此不开颜冨贵无是非主人终日欢贫贱多悔尤客子中夜叹归去复归去故郷贫亦安凉风飘嘉树日夜减芳华下有感秋妇攀条苦悲嗟我本幽闲女结髪事豪家豪家多婢仆门内颇骄奢良人近封矦岀入鸣玉珂自从冨贵来恩薄才言多冡妇独守礼群妾互竒袤但信言有玷不察心无瑕容光未销歇欢爱独蹉跎何意掌上玉化爲眼中沙盈盈一尺水浩浩千丈河勿言小大异随分有风波闺房复犹尔邦国当如何心亦无所逼身亦无所拘何爲膓中气郁郁不得舒不舒良有以同心乆离居五年不见面三年不附书念此令人老抱膝坐长吁岂无盈罇酒非君谁与娱揽衣岀门行游观遶林渠澹澹春水暖东风生緑蒲上有和鸣鴈下有掉尾鱼飞沉一何乐鳞羽各有徒而我方独处不与之子俱顾彼自伤已禽鱼之不如出游欲遣忧孰知忧有余春旦日𥘉出曈曈耀晨辉草木照未逺浮云巳蔽之天地黯以晦当午如昏时虽有东南风力微不能吹中园何所有满地靑靑葵阳光委云上倾心欲何依古意赠补阙孟郊曲木忌日影䜛人畏贤明自然照烛间不受邪佞轻不有百錬火孰知寸金精金铅正同炉愿分麤与精古意二首祖咏楚王意何去独自留巫山偏使世人见迢迢江水间驻舟春潭里誓愿拜灵颜梦寐覩神女金沙鸣珮环闲艳絶世姿令人气力微含笑黙不语化作朝云飞夫差日淫放举国求妃嫔自谓得王宠代间无美人碧罗蒙天阁坐辇乗芳春宫女数千骑常游江上濵年深王颜老时薄花䊋新拭泪下金殿娇多不顾身生前妬歌舞死后同灰尘冡墓令人哀哀于铜雀台古意陆龟蒙君心莫淡薄妾意正栖託愿得双车轮一夜生四角古意李白白酒𥘉熟山中归黄鸡啄黍秋正肥唿儿烹鸡酌白酒男女欢笑牵人衣高歌取醉欲自慰起舞落日争光辉游说万乗苦不早着鞭跨马渉逺道㑹稽愚妇轻买臣余亦辞家方入秦仰天大笑出门去我辈岂是蓬蒿人古兴权德舆月中有桂树无翼难上天海底有骊珠下隔万丈渊人生大限虽百岁就中三十称一世晦眀乌兔相推迁雪霜渐到双鬓边纪忧唐文粹卷第十四下重校正唐文粹卷第十四之下吴兴姚铉纂诗巳古调歌篇二杂兴四十七杂兴杂言杂诗☰首杂诗六首杂诗二首杂诗二首杂感杂言杂诗杂讽九首感兴遣兴三首寓言二首寓兴寓兴不欺辩士新昌里口号絶句悲歌三首美人客思感事寓言伤感九汾隂行八月五日歌三郷驿伏覩玄宗望女几山诗小臣斐然有感江南遇天寳乐叟连昌宫词感兴玊华宫至开化里寿春公故宅杜秋娘诗杂兴聂夷中两叶能蔽目双豆能塞聦理身不知道将爲天地聋扰扰造化内茫茫天地中苟或有所愿毛髪亦不容杂言谢陶天不与人言祸福能自至水火虽活人暂不得即死蹈之焚斯须凭之溺容易水火与祸福岂有先言耳杂诗三首权德舆婉彼嬴氏女吹箫偶箫史彩鸾驾飞烟绰约两仙子神期谅交感相顾乃如此岂比成都人琴心中夜起阳台巫山上风雨忽淸旷朝云与游龙变化千万状魂交复目断缥缈难比况兰泽不可亲凝情坐惆怅淇水春正禄上宫兰叶齐光风两揺荡鸣佩出中闺一顾授横波千金呈瓠犀徒然路傍子怳怳复悽悽杂诗六首李华黄钟叩元音律吕更循环邪气悖正声郑卫生其间典乐忽㳙微波浪与天浑嘈嘈鸱枭动好鸟徒緜蛮王吉归郷里甘心长闭关玄黄与丹青五气之正色圣人端其源上下皆有则齐侯好紫衣魏帝妇人饰女奴厌金翠倾海未满臆何忍严子陵羊裘死荆棘甘酸不私人元和运五行生人受其用味正心亦平爪牙相践伤日与性命争圣人不能絶鑚燧与炮烹嗜慾乗此炽百金资一倾正消神耗衰邪胜体充盈颜子有余乐瓢中寒水清隂魄沦宇宙太阳假其明臣道不敢专由此见亏盈未闻东菑稼一气嘉谷成上天降寒暑地利乃可生葛藟附柔木繁隂蔽曽原风霜摧枝条不复庇本根女萝依松栢然后得长存孔光尊董贤胡广惭李固儒风冠天下而乃败王度绛矦与慱陆忠朴受遗顾求名不考实文弊反爲蠧结交得书生书生钝且直争权复争利终不得其力我逢纵横者是我牙与翼相旋如疾风并命趋紫极奔车得停轨风火何用逼仁义岂有常肝胆反爲贼勿嫌书生直钝直深可忆杂诗二首张说抱薰心恒焦举斾心恒揺天长地自乆欢乐能几朝君看西陵树歌舞爲谁矫问子青霞意何事留朱轩自言心逺俗未始迹辞喧过蒙良时幸侧息吏途烦簪缨非宿好文史弃前言夕卧北䆫下梦归南山园白云惭幽谷清风媿泉源十年兹赏废佳期今复存挂冠谢朝侣星驾别君门杂诗二首储光羲秋风肃天地太行高崔嵬猿狖淸夜吟其声一何哀寂寥掩圭荜梦寐游蓬莱琪树逺亭亭玉堂云中䦕洪崖吹箫管素女飘飖来雨师旣先后道路无纎埃鄙哉楚襄王独好云阳台浑胚本无象末路多是非逹士志寥廓所在能忘机耕凿时末至还山聊採薇虎豹对我蹲鸑鷟傍我飞仙人空中来谓我勿复归格泽爲君驾云䨘爲君衣西游崑崙墟可与世人违杂感鲍防汉家海内承平乆万国戎王皆稽首天马常衔首蓿花胡人岁献蒲萄酒五月荔枝𥘉破颜朝离象郡夕函关鴈飞不到桂阳岭马走皆从林邑山甘泉御果垂仙阁日暮无人香自落逺物皆重近皆轻鸡虽有德不如鹤杂言司空图乌飞飞兔蹶蹶朝来暮去驱时节女娲秪解𥙷靑天不解煎胶黏日月杂诗独孤及百花结成子春物舍我去流年惜不得独立空闺暮心自有所待甘爲物华悞未必千黄金买得人一顾杂讽九首陆龟蒙红𧖟縁枯桑靑茧大如瓮人争捩其臂羿矢亦不中微㣲待贤禄一一希入梦纵操上古言口噤难即贡蛟龙在怒水拔取牙角弄丹穴如可游家家畜孤凤凶门尚儿戯战血波澒溶社鬼苟有灵谁能遏秋恸童麋来触犀德力不相及伊无惬心事秪有碎首泣况将鹏蝨校数又百与十攻如饿鸱叫势若脱兔急斯爲朽关键怒荦抉以入年来横干戈末见拔城邑得非佐饔者齿齿待啜汁羁维豪杰辈四骇方少絷此皆乗时利纵舎在唿吸吾欲斧其吭无雷动幽蛰歌鹅惨于冰陆立怀所适斯人道仍閟不得不呜呃当时布衣士亦作天子客至今东方生满口自夸白终爲万乗交谈笑无所隔致君非有书乃是尧舜画秖令侯门峻日扫贫贱迹朝趋九韶音莫列五鼎食如闻恭俭语謇謇事夕惕可拍伊牧肩功名被金石赤石可烧城䜛邪易爲伍诗人疾之甚取俾投犲虎长风吹窽木始有音韵吐无木亦无风笙簧由喜怒女娲鍊五石天缺犹可补当其利口衔罅漏不复数元精遗万类双目如牖户非是旣相叅重瞳亦爲瞽东南有狂兕猎者西北矢利尘白冥冥独此清夜止无人语其事偶坐窥天纪安得东壁明洪洪用坟史搜扬好古士一以罄云水流堪洒菁英风足去稗秕如能岀竒计坐可平贼垒徐陈羲皇道髙驾太平轨攫䟽成特雄濯垢爲具美贡贤当上赏景福视所履永播南薰音垂之万年耳有蘗何靑靑空城雪霜里千林尽枯藁苦节独不死他遭匠石顾揔入牺黄美遂得保天年私心未爲耻髙从宿枭怪下亦容蝼蚁大厦若抡材亭亭託君子左右佩劒者彼此亦相笑趋时与闭门喧寂不同调潜机取声利自许臻乎妙志士以神窥惭然眞可弔天之发遐籁大小随万窍魁其鑪冶姿形质惟所召鼗笙磬竽瑟是必登淸庙伊圣不可欺谁能守蓬藋横笛喝秋风淸商入䟽越君居不夜城肯怨孤戍月呉兵甚犀利太白光突兀日巳费千金瘽闻侵一拨岂无恶年少纵酒游侠窟募爲败死军去以枭叛卒岂无中林士贯穿学间骨兵法五十家浩荡如溟渤髙悬鹿皮睡淸涧时依樾分巳诺烟霞全遗事干谒旣非格勐兽未可轻华髪北面师其谋几能止征伐何妨秦董勇又有曹刿说尧舜尚询蒭公平听无忽朝爲壮士歌暮爲壮士歌壮士心独苦傍人谓之何古鐡乆不快倚天无处磨将来易水上犹足生寒波捷可博飞狖健能超橐駞群儿被坚利索手安凭河惊飇扫长林直木谢科严霜冻大泽僵龙不如蛇昔者天血碧吾徒安叹嗟感兴崔冨贵难义合困穷易感恩古来忠烈士多出贫贱门世上树桃李但结繁华子白屋拘关人青云壮心死本以势利交势尽交情已如何失情后始叹门易䡄遣兴三首杜甫蛰龙三冬卧老鹤万里心昔时贤俊人未遇犹视今嵇康不得死孔明有知音又如壠底松用舍在所㝷大哉霜雪榦岁乆爲枯林在昔庞德公未曽入州府襄阳耆旧间处士节尤苦岂无济时䇿终竟畏罗罟林茂鸟有归水深鱼知聚举家隐鹿门刘表焉得取蓬生先无根漂荡随高风天寒落万里不复归本丛客子念故宅三年门巷空怅望但烽火戎车满关东生涯能几何常在覊旅中寓言二首贾至凛凛秋闺夕绮罗知早寒玉砧调鸣杵始捣机中纨忆昨别离日桐花覆井栏今来思君时白露盈堦塼闻有关河信欲寄双玉盘玉以委贞心盘以荐嘉飱嗟君在万里使妾衣带寛春草纷碧色佳人旷无期悠哉千里心欲採商山芝叹惜良㑹晚如何桃李时怀君晴川上伫立夏云滋寓兴贾㠀莫居暗室中开目闭目同莫趋碧霄路容飞不容歩暗室未可居碧霄未可趋劝君跨仙竹日下云爲衢寓兴欧阳詹桃李有竒质樗栎无妙姿皆承庆云沃一种春风吹美恶苟同归喧嚣徒尔爲相将任玄造聊醉手中巵不欺贾岛上不欺星辰下不欺鬼神知心两如此然后何所陈食鱼味在鲜食蓼味在辛掘井须到流结交须到头此语诚不谬敌君三万秋辩士辩士多毁訾不闻谈已非勐虎恣杀暴未常啮妻儿此理天所惑所惑当问谁求食饲鶵禽吐出美言词善哉君子人扬光掩瑕疵新昌里姚合旧客常乐坊井泉浊而咸新居新昌里井泉淸而甘僮仆惯苦饮食美翻憎嫌朝朝忍饥行戚戚如难堪中下无正性所习便滛躭一染不可变甚于茜与蓝近贫日益廉近富日益贪以此当自警愼勿信邪谗口号贾㠀中夜忽自起汲此百尺泉林木含白露星斗在靑天絶句海底有眀月圎于天上轮得之一寸光可买千里春悲歌三首顾况情思发动圣贤所不免也故师乙陈其宜延陵审其音理乱之所经王化之所兴信无逃声岂徒文彩之丽遂作歌以悲之边城路今日犁田昔人墓岸上沙昔时江水今人家今人昔人共长叹四气相催节回换明月皎皎入华池白云离离度靑汉我欲昇天天隔霄我欲渡水水无桥我欲上山山路险我欲汲井井泉遥越人翠被今何夕独立沙边江草碧紫燕西飞欲寄书白云何处逢来客新系靑丝百尺绳心在君家辘轳上我心皎㓗君不知辘轳一转一惆怅何处春风吹晓幕江南渌水通朱阁美人二八颜如花泣向春风畏花落临春风听春鸟别时多见时少愁人一夜不得眠瑶井玉绳相对晓轩辕黄帝𥘉得仙鼎湖一去三千年周流三十六洞天洞中日月星辰聮骑龙驾景游八极轩辕弓劒无人识东海靑童寄消息美人陆龟蒙美人抱瑶瑟哀怨弹别鹤雌雄南北飞一旦异栖託谅非金石性安得宛如昨生爲并蔕花亦有先后落秋林对斜日光景自相薄犹欲悟君心朝朝佩兰若客思杨敬之禾黍正离离南国翦白芝细腰沉赵女髙髻唱蛮姬路愧前冈月梳惭一颔丝郷心不可语独念畏人知感事陆龟蒙将军𬒳鲛凾秪畏金矢镞岂知䜛箭利一中成赤族古来信簧舌巧韵凄锵曲君闻恱耳音尽日听不足𥘉因起毫发渐可离骨肉所以贤达心求人须任目寓言孟郊谁言碧山曲不废靑松直谁言浊水泥不汚明月色我有靑松心俗骋风霜力贞明旣如此摧折安可得汾隂行李峤君不见昔日西京全盛时汾隂后土亲祭祠斋宫宿寝设厨供撞钟鸣皷树羽旗汉家四叶才且雄賔延万灵服九戎栢梁赋诗髙宴罢诏书法驾幸河东河东太守亲扫除奉迎至尊导銮舆五营将校列容卫三河纵观空里闾回旌驻跸降灵场焚香奠醑邀百祥金鼎发食正焜煌灵祇炜烨摅景光埋玉陈牲礼神毕举麾上马乗舆岀彼汾之曲嘉可游木兰爲檝桂爲舟擢歌微吟綵鹢浮箫鼓哀鸣白云秋欢娱宴洽赐羣后家家复除户牛酒声明动天乐无有千秋万岁南山寿自从天子向秦关玉辇金车不复还珠帘羽帐长寂寞鼎湖龙髯安可攀千龄人事一朝空四海爲家此路穷雄豪意气今何在坛塲宫舘尽蒿蓬路逢古老长叹息世事回环不可测昔时青楼对歌舞今日黄埃聚荆棘山川满目泪沾衣冨贵荣华能几时不见只今汾水上唯有年年秋鴈飞八月五日歌顾况四月八日明星出摩耶夫人降前佛八月五日佳气新昭成太后生圣人开元九年燕公说奉诏听置千秋节丹靑庙里贮姚宋花蕚楼中宴岐薛清乐灵香几处闻鸾歌凤吹动祥云巳于武库见灵鸟仍向晋山逢老君率土溥天无不乐河淸海宴穷寥廓梨园弟子传法曲张果先生进仙药玉座凄凉游帝京悲翁回首感承明云韶九奏杳然逺唯有五陵松栢声三郷驿伏覩玄宗望女几山诗小臣斐然有感刘禹钖开元天子万事足惟惜当时光景促三郷陌上望仙山归作霓裳羽衣曲仙心从此在瑶池三清八景相追随天上忽乗白云去世间空有秋风辞江南遇天寳乐叟白居易白头病叟泣且言禄山未乱入梨园能弹琵琶和法曲多在华淸随至尊是时天下太平乆年年十月坐朝元千官起居环佩合万国㑹同车马奔金钿照耀石瓮寺兰麝薰煑温汤源贵妃宛转侍君侧体弱不胜珠翠繁冬雪飘飖锦𫀆暖春风荡漾䨘裳翻欢娱未足燕㓂至弓劲马肥胡语喧豳土人迁避夷狄鼎湖龙去哭轩辕从此漂沦到南土万人死尽一身存秋风江上浪无限暮雨舟中酒一樽涸鱼乆失风波势枯草曾霑雨露恩我自秦来君莫问骊山渭水如荒村新丰树老笼眀月长生殿暗鎻黄昏红叶纷纷盖欹瓦緑苔重重封坏垣唯有中官作宫使毎年寒食一开门连昌宫辞元稹连昌宫中满宫竹岁乆无人森似束又有墙头千叶桃风动落花红蔌蔌宫边老人爲余泣小年选进因曽入上皇正在望仙楼太眞同凭栏干立楼上楼前尽珠翠炫转荧煌照天地归来如梦复如痴何暇备言宫里事𥘉过寒食一百六店舎无烟宫树緑夜半月髙弦索鸣贺老琵琶定场屋力士传唿覔念奴念奴潜伴诸郞宿须臾覔得又连催特勑街中许燃烛春娇满眼睡红绡掠削云鬟旋䊋束飞上九天歌一声二十五郎吹管逐逡巡大徧梁州彻色二龟兹轰録续李謩压笛傍宫墙偷得新翻数般曲平明大驾发行宫万人鼓舞途路中百官队仗避歧薛杨氏诸姨车鬪风明年十月东都破御路犹存禄山过驱令供顿不敢藏万姓无声泪潜堕两京定后六七年却寻家舎行宫前庄园烧尽有枮井行宫门闼树宛然尔后相传六皇帝不到离宫门久闭往来年少说长安玄武楼成花蕚废去年勑使因斫竹偶值门开暂相逐荆榛栉比塞池塘狐兔骄痴縁树木舞榭欹倾基尚存文牎窈窕纱犹緑尘埋粉壁旧花钿乌啄风筝碎珠玉上皇偏爱临砌花依然御榻临堦斜蛇出燕巢盘鬪栱菌生香案正当衙寝殿相连端正楼太眞梳洗楼上头晨光未岀帘影黑至今反挂珊瑚钩指向傍人因恸哭却出宫门泪相续自从此后还闭门夜夜狐狸上门屋我闻此语心骨悲太平谁致乱者谁翁言野父何分别耳闻眼见爲君说姚崇宋璟作相公劝諌上皇言语切爕理隂阳禾黍丰调和中外无兵戎长官清平太守好㨂选皆言由相公开元欲末姚宋死朝廷渐渐由妃子禄山宫里养作儿虢国门前閙如市弄权宰相不记名依俙忆得杨与李庙谋颠倒四海揺五十年来作疮痏今皇神圣丞相明诏书才下吴蜀平官军又取淮西贼此贼亦除天下宁年年耕种宫前道今年不遣子孙耕老翁此意深望幸努力庙谋休用兵感兴李渉隋氏造宫阙峨峨偣云烟搜竒竭四海立制谋千年秦兵半夜来烈火焚髙台万人聚筋血一旦爲尘埃君看汴河路尚说隋家柳但问哭陵人秋草没来乆玉华宫杜甫谿回松风长苍䑕窜古瓦不知何王殿遗构絶壁下隂房鬼火靑坏道哀湍泻万籁眞笙竽秋色正萧洒美人爲黄土况乃粉黛假当时侍金舆故物独石马忧来籍草坐浩歌泪盈把冉冉征途间谁是长年者至开化里寿春公故宅韦应物宁知府中吏故宅一徘徊歴阶存往敬瞻位泣余哀废井没荒草隂牖生緑苔门前车马散非复昔时来杜秋娘诗杜牧杜秋金陵女也年十五爲李锜妾后锜叛灭籍之入宫有宠于景陵穆宗即位命秋爲皇子傅姆皇子壮封漳王郑注用事诬丞相欲去巳者指王爲根王被罪废削秋因赐归故郷予过金陵感其穷且老爲之赋诗京江水淸滑生女白如脂其间杜秋者不劳朱粉施老濞即山铸后庭千蛾眉秋持玉斚饮与唱金缕衣濞旣白首叛秋亦红泪滋吴江落日渡灞岸緑杨垂聮裾见天子盼眄独依依椒壁悬锦幕镜奁蟠蛟螭低鬟认新宠窈窕复融怡月上白壁门桂影凉参差金阶露新重闲捻紫箫吹莓苔夹城路南苑鴈𥘉飞红粉羽林仗独赐辟邪旗归来煑豹胎餍饫不能饴咸池昇日庆铜雀分香悲雷音后车逺事往落花时燕禖得皇子壮发緑緌緌画堂授傅姆天人亲捧持虎睛珠络褓金盘犀鎭帷长杨射熊罴武帐弄哑咿渐抛竹马戏稍出舞鸡竒崭崭整冠佩侍宴坐瑶池眉宇俨图画神秀射朝辉一尺桐偶人江充知自欺王幽茅土削秋放故郷归觚稜拂斗极回首尚遟遟四朝三十载似梦复疑非潼关识旧吏吏髪巳如丝却唤吴江渡舟人争得知归来四隣改茂苑草菲菲淸血洒不尽仰天知问谁寒衣一匹素夜惜邻人机我昨金陵过闻之爲歔欷自古皆一贯变化安能推夏姬灭两国逃作巫臣车西子下姑苏一舸逐鸱夷织室魏豹俘作汉太平基误置代籍中两朝尊母仪光武绍髙祖本系生唐儿珊瑚破髙齐作婢舂黄糜萧后去杨州突厥爲阏氏女子固不定士林亦难期射钩后唿父钓翁王者师无国要孟子有人毁仲尼秦因逐客令柄归丞相斯安知魏齐首见断箦中尸给丧蹶张辈廊庙冠峨危珥貂七叶贵何妨戎虏支苏武却生返邓通终死饥主张旣难测翻覆亦其宜地尽有何物天髙复何之指何爲而捉足何爲而驰耳何爲而听目何爲而窥巳身不自暁此外何思惟因倾一樽酒题作杜秋诗愁来独长咏聊可以自贻重校正唐文粹卷第十四之下唐文粹唐文粹卷第十五上重校正唐文粹卷第十五之上吴兴姚铉纂诗庚古调歌篇三怀古十二四皓诗颕阳东谿怀古登郭隗台归沛县道中晚泊留侯城鸿门醼古泉驿严陵钓台下作吴中怀古故绛行郢城怀古题西施浣纱石邺城怀古怀贤十三君咏三首七爱诗六首阳城驿送李观韩愈别兼献张徐州送狄宗亨送孟浩然之广陵送客送唐次送皇甫湜赴举送张宗原送綦毋濳落第还郷送暨道士还玊清淇上别赵仙舟送沈秀才下第东归崔九第欲徃南山同前赠别沈四逸人留别王维送豆卢䇿归别墅送柳淳入关四皓诗李白白髪四老人昻藏南山侧偃卧松雪间冥翳不可识云窻拂靑霭石壁横翠色龙虎方战争于焉自休息秦人失金镜汉祖昇紫极隂虹浊太阳前星遂沦匿一行佐明圣歘起生羽翼功成身不居舒卷在胸臆窅㝠合元化茫昧信难测飞声塞天衢万古仰遗迹颕阳东谿怀古崔曙灵谿氛雾歇皎镜清心颜空色不映水秋声多在山世人乆踈旷万物皆自闲白鹭寒更浴孤云晴未还昔时让王者此地闭玄关无以蹑髙歩凄凉林壑间登郭隗台皇甫松燕相谋在兹积金黄巍巍上者欲何颜使我千载悲归沛县道中晩泊留侯城刘长卿访古此城下子房安在哉白云去不返危堞空崔巍伊昔楚汉时颇闻经济才运筹风尘下能使天地开蔓草日巳积长松日巳摧功名满靑史祠庙唯苍苔百里暮程逺孤舟川上回进㠶东风便转岸前山来楚州澹相引沙鸥闲不猜扣舩从此去延首仍徘徊鸿门醼王毂寰海沸兮争战苦风云愁兮㑹龙虎四百年汉欲开基项庄一劒何虚舞殊不知人心去暴秦天意归真主项王足底踏汉土席上相㸔浑未悟古泉驿张说昔闻陵仲子守义辞三公身赁妻织屦乐亦在其中岂无穷贱苦羞与倾巧同长白临河上于陵入济东我今行至此感叹石泉空严子陵钓台下作权德舆絶顶耸苍翠清湍石磷磷先生晦其中天子不得臣心灵栖颢元缨冕犹缁尘不乐禁中卧却归江上春潜驱东汉风日使薄者醇焉用佐天下持此报故人则知大贤心不独私其身弛张有深致耕钓陶天眞柰何清风后扰扰论屈伸交情同市道利欲相纷纶我行访遗台仰古怀逸民矰缴鸿鹄逺雪霜松桂新江流去不穷山色凌秋旻人世自今古清辉照无垠吴中怀古刘驾勾践饮胆日吴王酒满盃笙歌入海云声自姑苏来西施舞𥘉罢侍儿整金箆衆女不敢妬自比泉下泥越皷声腾腾吴王隔黄池难将甬东地更学㑹稽栖故绛行杜頠君不见铜鞮观数里城池巳芜漫君不见祈禠宫几重台榭亦微蒙介马兵车全盛时歌童舞女妖艶姿一代繁华皆共絶九原唯望塜累累郢城怀古李百药客心悲莫序登墉瞰平陆林泽窅芊绵山川郁重复王公资设险名都距江隩方城疑北门溟海穷南服长䇿挫吴豕雄图竞周鹿大蒐云梦崦壮观章华筑人世更不竞西师日侵蹙运圯属驱驰时屯恣𫾣扑莫救夷陵火无复秦庭哭鄢郢遂丘墟风尘俄惨黩狐兎时游践霜露日霑沐钓渚故地平神台层字覆阵云埋夏首穷隂惨荒谷怅矣洲壑迁悲哉年祀倐虽异三春望终伤千里目题西施浣纱石胡幽贞一朝入紫宫万古遗芳尘至今溪邉花不敢娇青春邺城怀古孟云卿朝发淇水南将寻北燕路魏家旧城阙寥落无人住伊昔天地屯曹公独中据羣臣将北面白日忽西暮三台竟寂寥万世难长固雄豪安在哉衰草霑霜露崔巍长河北尚见应刘墓古树藏龙虵荒茅伏狐兔永怀故池馆数子连章句逸兴驱山河雄辞变云雾我行覩遗迹精爽如相遇斗酒将酹君悲风白杨树三君咏髙适开元中适游于魏郡北有故太师郑公旧馆里中有故尚书郭公遗业邑外又有故太守狄公生祠焉覩物増怀遂爲三君咏魏郑公郑公经纶日隋氏风尘昏济代取髙位逢时敢直言道光先帝业义激旧君恩寂寞卧龙处英灵千载魂郭代公代公实英迈津涯浩难识权兵抗矫徴仗节归有德纵横负大智顾盻安社稷流落勿重陈怀哉爲悽恻狄梁公梁公乃贞固勲烈垂竹帛昌言太后朝濳运储皇䇿待贤开相府共里登方伯至今青云人犹是门下客七爱诗皮日休皮子之志常以眞纯自许每谓立大化者必有眞相以房杜爲眞相焉定大乱者必有眞将以李太尉爲眞将焉傲大君者必有眞隠以卢征君爲眞隠焉鎭浇俗者必有眞吏以元鲁山爲眞吏焉负逸气者必有眞放以李翰林爲眞放焉爲名臣者必有眞才以白太傅爲眞才焉呜唿吾之道时耶行其事也在乎爱忠矣不时耶行其事也亦在乎爱忠矣茍有心歌咏者岂徒然哉房杜二相国吾爱房与杜贫贱共聮歩脱身抛乱世䇿杖归眞主纵横握中筭左右天下务䯈脏无敌才磊落不世遇美矣名公卿魁然真宰辅黄阁三十年清风一万古巨业照国史大勲镇王府遂使后世民至今受陶铸粤吾少有志敢蹑前贤路茍得同其时愿爲执鞭竖李太尉吾爱李太尉崛起定中原骁雄十万兵四靣围国门一战收三畿一叱散妖氛乗舆旣反正兇竖争亡魂巍巍柱天功荡荡盖世勲仁于曹孟德勇过霍将军丹劵入帑藏靑史传子孙所谓大丈夫动合惊干坤所谓圣天子难得忠贞臣下以契鱼水上以合风云百世必一乱千年方一人吾虽翰墨子气槩敢不羣愿以太平颂题向甘泉春卢徴君吾爱卢征君髙卧嵩山里百辟未一顾三征方暂起坦腹对宰相岸帻揖天子建礼门前吟金銮殿里醉天下皆哺糟徴君独絜巳天下皆乐闻征君独洗耳天下皆怀羞征君独多耻银黄不妨悬赤绂不妨𬒳而于心抱中独作羲皇地篮轝一云返泥诏褒不巳再㸔缑山云重酌嵩阳水放旷书里终逍遥醉中死吾谓伊与周不若徴君贵吾谓巢与许不若徴君义髙名无阶级逸迹絶涯涘万世唐书中逸名不可比粤吾慕眞隠疆以骨肉累如教不爲名敢有徴君志元鲁山吾爱元紫芝清介如伯夷辇毋远之官宰邑无点疪三年鲁山民丰稔不暂饥三年鲁山吏淸愼各自持只饮鲁山泉只採鲁山薇一室氷蘗苦四逺声光飞退归旧隐来斗酒入茅茨鸡黍匪家畜琴罇常自怡尽日一菜食穷年一布衣清似匣中镜直如琴上丝世无用贤人青山生白髭旣卧黔娄衾空立陈寔碑吾无鲁山道空有鲁山辞所恨不相识援毫空涕垂李翰林吾爱李太白身是酒星魄口吐天上文迹作人间客磥砢千丈林澄澈万寻碧醉中草乐府十幅笔一息召见承明庐天子亲赐食醉曽吐御床傲几触天泽权臣妬逸才心如斗筲窄失恩出内署海岳甘自适刺谒戴接篱赴宴着谷屐诸矦百歩迎明君九天忆竟遭腐胁疾醉魄归八极大鹏不可笼大椿不可摘蓬壷不可见姑射不可识五岳爲辞锋四溟作胸臆惜哉千万年此俊不可得白太傅吾爱白乐天逸才生自然谁爲词翰器乃是经济贤欻从浮艳诗作得典诰篇立身百行足爲文六艺全清望逸内署直声惊諌垣所刺必有思所临必有传忘形任诗酒寄傲遍林泉所望握文柄所希持化权何期遇訾毁中道多左迁天下皆汲汲乐天独怡然天下皆闷闷乐天独舍旃髙吟辞两掖清啸罢三川处世似孤鹤遗荣同蜕蝉仕若不得志可爲龟镜焉阳城驿元稹商有阳城驿名同阳道州阳公没巳乆感我泪交流昔公孝父毋行与曽闵俦旣孤善兄弟凡弟和且柔一夕不相见若怀三嵗忧遂是不婚娶没齿同衾裯妹夫死他县遗骨无人收公令季弟徃公与仲弟留相别竟不得三人同逺游共负他郷骨归来藏故丘栖迟居下邑邑人无苟偷里中竞长短来问劣与优官刑一朝耻公短终身羞公亦不遗布人自不盗牛问公何德尔忠信先自修发言当道理不顾党与雠声香渐翕习冠盖若云浮少者从公学老者从公游徃来相告报县尹与君矦名落公卿口涌如波荐舟天子得闻之书下再三求书中愿一见不异旱地蚪何以持爲御驷马驾安辀公方伯夷操事殷不事周我实唐士庶食唐之田畴我闻天子意安敢专自由来爲諌大夫朝夕侍冕旒希夷惇薄俗密勿献良筹神医不言术人瘼曾暗瘳月请諌官俸诸弟相对谋皆曰亲戚外酒散目前愁公云不有尔安得此嘉猷施余尽酤酒客来相献酬日旰不谋食春深仍弊裘人心良慼慼我乐独油油眞元岁云暮朝有曲如钩风波势奔蹙日月光绸缪齿牙属爲猾禾黍暗生蝥岂无司言者肉食吞其喉岂无司标者利柄扼其鞴鼻复势气塞不可辨薰莸公虽未显諌惴惴如患瘤飞章八九上皆若珠暗投炎炎日将炽积燎无人抽公乃率其属决諌同报雠延英殿门外扣阁仍叩头且曰事不止臣諌誓不休上知不可遏命以美语酬降官司成署俾之爲赘疣姦心不快活击刺砺戈矛终爲道州去天道意悠悠遂令不言者反以言爲訅喉舌坐成木膺鹯化爲鸠避权如避虎冠豸如冠猴平生附我者诗人称好逑私来一执手恐若坠诸沟送我不出户决我不回眸唯有太学生各具粮与糇咸言公去矣我亦去荒陬公与诸生别歩歩驻行驺有生不可诀行行遇闽瓯爲师得如此得爲贤者不道州闻公来皷舞歌且讴昔公居夏邑狎人如狎鶠况自爲刺史岂复援皷桴滋彰一时罢教化天下遒炎瘴不得老英华忽巳愁有鸟哭杨震无儿悲邓攸唯余门弟子列树松与楸今来过此驿若弔汨罗洲祠曹讳羊祜此释何不侔我愿避公讳名爲避贤邮此名有深意蔽贤天所尤吾闻玄元教日月冥九幽幽隂蔽翳者永爲幽翳囚奉同徐侍郎五云谿新亭重阳宴集作独孤及万峯苍翠色双谿清浅流巳符东山趣况值江南秋白露天地肃黄花门舘幽山公惜美景肯爲芳罇留五马照池塘繁絃催献酬风前孟嘉帽乗兴李膺舟骋望傲千古当歌遗四愁岂令永和人独擅山隂游高轩过李贺华𥚑织翠靑如葱金环压辔揺玲珑马蹄隐耳声隆隆入门下马气如虹云是东京才子文章鉅公二十八宿罗心胸元精昭昭贯当中殿前作赋声摩空笔补造化天无功厖眉书客感秋蓬谁知死草生华风我今垂翅附冥鸿他日不羞虵作龙郡中与诸文士䜩集韦应物兵卫森畵㦸宴寝凝清香海上风雨至逍遥池阁凉烦痾正消散嘉賔复满堂自慙居处崇未覩斯民康理㑹是非遣性达形迹忘鲜肥属时禁𬞞果幸见尝俯饮一盃酒仰聆金玉章神欢体自轻意欲凌风翔吴中盛文史羣彦今汪洋方知大藩地岂曰才赋疆淮南秋夜呈周偘李疑天净河汉髙夜闲碪杵发清秋急如此离恨应难歇风乱池上萤露光竹门月与君共游处勿作他郷别夜饮东亭宋之问春水鸣大壑皓月吐层岑岑壑景色佳慰我逺游心闇芳足幽气惊栖多衆音髙兴南山曲长謡横素琴䜩客词张籍上客不用顾金覊主人有酒君莫违请君㸔取园中花地上渐多枝上稀山头树緑不见石谿水无风应更碧人人齐醉起舞时谁觉翻衣与倒帻明朝花尽人巳去此地独来空遶树过贾六苏晋主人病且闲客来情弥适一酌复一笑不知日将夕昨来属欢游于今尽成昔努力持所趣空名定何益送浑将军岀塞髙适将军族贵兵且强汉家巳是浑邪王子孙相承在朝野至今部曲燕支下控絃尽用隂山儿临阵常骑大宛马银鞍王勒绣鍪狐毎逐嫖姚破骨都李广由来先将士卫青未肯学孙吴传有沙埸十万骑昨日边庭羽书至城头画角三四声匣里寳刀昼夜鸣意气能甘万里去辛勤动作一年行黄云白草无前后朝望旌旗夕刁斗塞下应多侠少年关西不见春杨柳从军但问所从谁击劒酣歌当此时逺别无轻绕朝䇿平戎早寄仲宣诗送郭大夫再使吐蕃张说犬戎废东献汉使驰西极长䇿间酋渠猜阻自夷殛容发徂边岁旌裘弊海色五年一见家妻子不相识武库兵犹动金方事未息逺图俟才智苦节输筋力脱刀赠分手书带加飡食知君万里矦立㓛在异域送张舎人之江东李白张翰江东去正值秋风时天晴一鴈逺海阔孤帆遟白日行欲莫沧波杳难期吴洲如见月千里幸相思吴兴送梁𥙷阙归朝赋得荻花朱长文柳家汀洲孟冬月云寒水清荻花发一枝特赠朝天人愿比蓬莱殿前雪送周愿判官归岭南姚系早蝉望秋鸣夜琴怨离声眇然多异感值子江山行由来重义人感激事纵横徃复念遐阻淹留慕平生晨奔九衢饯莫始万里程山驿风月树海门烟霞城易绡泉源近拾翠沙溆明兰蕙一爲赠贫交空复情送韩愈从军孟郊志士感恩起变衣非变性亲賔改旧观僮仆生新敬坐作羣书吟行爲孤劒咏始知出处心不失平生正凄凄天地秋凛凛军马令驿尘时一飞物色极四净王师旣不战庙略尽无竞王粲有所依元瑜初应命一章谕檄明百万心气定今朝旗皷前笑别大夫盛送王昌龄赴江宁岑叅对酒寂不语怅然悲送君明时不得用白首徒攻文国泽从一官沧波几千里群心满天阙独去过淮水旧家冨春渚常忆卧江楼自闻君欲行频梦南徐州穷巷独闭门寒灯静深屋北风吹微雪抱被肯同宿君今到京口正值桃花时舟中饶孤兴湖上多新诗潜蚪且深蟠黄鹤举未晚惜君靑云气努力加飱饭送李十一尉临谿常建泠泠花下琴君唱渡江吟天际一帆影预悬离别心以言神僊尉因致瑶华音回轸抚商调越谿澄碧林奉送韦起居老舅百日假满归嵩阳旧居权德舆威鳯翔紫氛孤云出寥天竒彩与幽姿缥缈皆自然尝闻陶唐氏亦有巢许全以玆耸风俗岂必効覉牵大君遂群方左史蹈前贤振衣去朝市赐告归林泉滑和固难乆循性得所便有名皆畏途无事乃真筌旧壑穷杳窱新潭漾沦涟巖花落又开山月缺复圎轻䇿逗萝迳幅巾凌翠烟机闲鱼鸟狎体和芝术鲜四皓本避难二踈犹待年况今寰海淸复此鬓髪玄顾慙缨上尘未絶区中縁齐竽终自退心寄嵩峯巓送从叔简孟郊长安离别道宛在东城隅寒草根未死愁人心巳枯促促水上影遥遥天际途生随昏晓中皆被日月驱北骥绕山岳南帆指江湖高踪一超忽千里在须臾感别从叔简再东归去年车马道高槐结浮隂下有名利人一人千万心黄鹤共逺语沧溟无近浔苦苦静退姿泠泠思归吟菱唱忽生听芸书回望深淸风散言笑余花缀衣襟独恨鱼鸟别一飞将一沉送弟郢东归尔去东南夜我无西北梦谁言贫别易贫别愁更重晓色夺明月征人逐群动春风楚涛髙旅榜将谁共卢十五竹亭送姪偁归山杨衡落叶寒拥壁淸霜夜霑石正是忆山时复送归山客殷勤一樽酒晓月当牎白送李观韩愈别兼献张徐州孟郊冨别愁在颜贫别愁销骨懒磨旧铜镜畏见新白髪古树春无花子规啼有血离絃不堪听一听三四絶世途非一险俗虑各千结有客歩大方驱车独迷辙故人韩与李逸翰双皎洁哀哉摧折归赠词纵横设徐方国号在元戎天下杰祢生投刺游王粲吟诗谒高情无遗照朗枹开暁月有土不埋冤有雠皆爲雪愿爲直草木永向君地列愿爲古琴瑟永向君地发欲识丈夫心曽将孤劒说送狄宗亨王昌龄秋在水清山暮蝉洛阳树色鸣臯烟送君归去愁不尽又惜空度凉风天送孟浩然之广陵李白故人西辞黄鹤楼烟花三月下杨州孤帆逺影碧山尽唯见长江天际流送客陈子昻故人洞庭去杨柳春风生相送河洲晩苍茫别思盈白苹巳堪把緑芷复含荣江南多桂树归客赠生平送唐次武元衡都门去马嘶灞水东流浅靑槐驿路长白日离亭晚望望烟景微草色行人逺送皇甫湜赴举马异马蹄声特特去入天子国借问去是谁秀才皇甫湜含吐一腹文八音兼五色主文有崔李郁郁爲朝德靑铜镜必明朱丝绳必直称意太平年愿子长相忆送张宗原姚合东门送客道春色如死灰一客失意行十客颜色低住者旣无家去者又非归愁穷一成疾百药不可治子贤我且愚命分不合齐谁开蹇踬门日日同游栖子行何所之切切食与衣谁能买仁义令子无寒饥野田不生草四向生路歧士人甚商贾终日须东西鸿鴈春北去秋风复南飞勉君向前路无失相见期送綦毋濳落第还郷王维圣代无隐者英灵尽来归遂令东山客不作顾采薇旣至君门逺孰云吾道非江淮度寒食京兆缝春衣置酒长亭送同心与我违行当浮桂棹未几拂荆扉逺树带行客孤村当落晖吾谋适不用勿谓知音稀送暨道士还玉淸李颀仙官有名籍度世吴江濵大道本无我青春长与君中州俄巳到至理得而闻明主降黄屋时人㸔白云空山何窈窕三秀日氛氲遂此留书客超遥烟驾分淇上别赵仙舟王维相逢方一笑相送还成泣祖席巳伤离荒城复愁入天寒逺山静日莫长江急解缆君巳遥望君空伫立送沈秀才下第东归贾㠀曲言恶者谁恱耳如弹丝直言好者谁刺耳如长锥沈生才俊秀心肠无邪欺君子忌茍合择交如求师毁岀嫉夫口腾入礼部闱下第若子耻遗才人耻之东归家堂逺掉辔时参差浙云近吴见汴柳接楚垂明年春光别回首不复疑崔九弟欲往南山王维城隅一分手几日还相见山中有桂花莫待花如霰和裴迪归山深浅去须尽丘壑美莫学武陵人蹔游桃源里留别崔兴宗驻马欲去襟清寒御沟上前山景气佳独往还惆怅赠别沈四逸人髙适沈侯未可测其况信浮沉十载常独坐几人知此心乗舟蹈沧海买劒投黄金世务不足烦有田西山岑我行遇知巳遂得开清襟何意阃阈间沛然江海深疾风扫秋树濮上多鸣砧耿耿罇酒前聮鴈飞愁隂平生重离别感激对孤吟送豆卢䇿归别墅孟郊短松鹤未巢高石云始栖君爲萧洒去性与云鹤齐力买竒险地手开淸浅溪身披薜萝襟山陟莓苔梯一卷冰雪文避俗常自携送柳淳入关靑山辗爲尘白日无闲人自古推髙车争利西入秦王门与矦门待冨不待贫空赍一束书独去谁相亲重校正唐文粹卷第十五之上唐文粹卷第十五下重校止唐文粹卷第十五下吴兴姚铉纂诗辛古调歌篇四行役二十歧路秋入关晨装行蜀道后期蜀中将归留辞韦相公襄阳路逢寒食巡边在河北作奉和左司贠外先赴长安逢立春日赠韦侍郞等诸公𥘉发太原至途中寄太原所思西还至散关荅乔补阙剡谿行却寄新别者早发龙且舘舟中寄东海李司仓郑司户赠逺何梁别有所思寄逺寄逺怨情生别离别离离怨春愁和赠逺失意九伤歌行迁谪江表乆未归失志夜坐思归楚江失意归吴寄刘侍郞荅李昌期莫相疑行王夫子孟先生诗徐十八晦落第疾病三温泉庄卧病寄杨七炯夏中詶于逖毕燿问病见赠秋园卧疾呈晖上人伤悼七荅宋主簿兼赠平昔游旧对酒忆贺监三首哭玄英方干先生吊王将军墓国殇歧路鲍溶北风送微寒徒侣勤逺程忧人席不暖残月马上明飘飘歧路间长见日初生重嶂晓色浅踈猿寒啼清人间多歧路常恐终身行回见四方人车轮无留声空谷亦堪隐下田非懒耕古人有遗训饱食非亲荣我生礼义郷少小见太平圣贤犹羇旅况复非其名秋入关贾驰河上微风来关头树初湿今朝关城吏又见孤客入上国谁与期西来徒自急晨装行欧阳詹村店月西入山枝鵊声永装彻夜席束囊事晨征寂寂人尚眠悠悠天未眀岂无偃息心所务前有程蜀道后期张说客心争日月来徃预期程秋风不相待先至洛阳城蜀中将归留辞韦相公欧阳詹宁体即云构方前恒玉食贫居岂及此要欲怀归忆在梦关山逺如流岁华逼眀晨首郷路迢递孤飞翼襄阳路逢寒食张说去年寒食洞庭波今年寒食襄阳路不辞着处寻山水祗畏还家落春暮巡边在河北作去年六月西河西今年六月北河北沙塲碛路何爲尔重气轻生知许国人生在世能几时壮年征战髪如丝㑹待安边报明主作颂封山也未遟奉和左司贠外自洛使入京中路先赴长安逢立春日赠韦侍郎等诸公孙逖拜郞登省闼奉使驰车乗遥瞻使者星便是郞官应台妙时放言皇华德弥称二陜听风謡三秦望形胜此中睽友益是日多诗兴寒尽岁隂催春归物华证忽覩云闲数鴈回更逢山上花正开河边淑气迎芳草林下轻风待落梅秋宪府中高唱入春卿署里和声来共言东合招贤地自有西征谢傅才𥘉发太原途中寄太原所思欧阳詹鸥鸟觉渐逺回头长路尘高城巳不见况复城中人去意自未甘居情谅犹辛五原东北晋千里西南秦一履不出门一车无停轮流萍与系匏早晚期相亲西还至散关荅乔𥙷阙陈子昻葳㽔苍梧鳯嘹唳白露蝉羽翰非本匹结交何独全昔君事胡马余得奉戎旃携手同沙塞关河𬗟幽燕芳歳几阳止白日屡徂迁功业云台薄平生玉佩捐叹此南归日犹闻北戍边代水不可渉巴江亦潺湲揽衣度函谷衔涕望秦川蜀门自兹始云山方浩然剡溪行却寄新别者朱倣潺湲寒谿上自此成离别回首望归人移舟逢暮雪频行识草树渐老伤年髪唯有白云心爲向东山月早发龙且舘舟中寄东海李司仓郑司户独孤及沙禽相唿曙色分渔浦鸣桹十里闻正当秋风度楚水况值逺道伤离羣津头却望后湖岸别处巳隔东山云亭舻目送北归翼惜无瑶华持寄君暁发贺知章故郷杳无际江臯闻曙钟始见沙上鸟犹埋云外峯月夜江行权德舆扣舷不能寐浩露淸衣襟弥伤孤舟夜逺结万里心幽兴惜遥草素怀寄鸣琴三奏月初上寂寥寒江深江行四首晓晓风摇五两残月暎石壁稍稍曙光开片帆在空碧昼孤舟漾暖景独鹤下秋空安流日正昼净渌天无风晚古树夕阳尽空江暮霭收寂寞扣舷坐独生千里愁夜猿声到枕上愁梦纷难理寂寂深夜寒淸霜落秋水江行柳中庸繁隂乍隐洲落叶初飞浦萧萧楚客帆暮入寒江雨新都南亭别郭大元振卢崇道竹径女萝蹊莲洲文石隄静深人俗断寻玩往还迷碧潭秀𥘉月素林惊夕栖褰幌纳鸟侣罢琴听猿啼佳辰改宿昔胜寄坐睽携长怀赏心爱如玉复如珪寄侍御从舅权德舆靡靡南轩蕙迎风转芬滋落落幽涧松百尺无附枝世物自多故达人心不羁偶陈幕中画未负林间期感恩从慰荐循性难絷维野鹤无俗质孤云多异姿淸泠松露泫照灼巖花遟终当税尘驾来就东山嬉秋暮山中寄李益端公鲍溶旧事与日逺酒花仍旧香前年绣衣客此节过此堂侍臣不自高笑解绣衣裳眠云有余态入鸟不乱行我恐云岚色损君鞍马光君言此何言今日皆异郷明日非今日下山道路长一从下山去天地再炎凉此期果难得梦君马玄黄寄赵七侍御自余干谿行经弋阳至上饶山川幽丽思一别凡十年岂期复相从余生得携手遗此两孱翁羣迁失鸎羽后凋惜长松衰旅难重别悽悽满心胸遇胜悲独游贪竒怅孤逢禽尚彼何人胡爲束樊笼吾师度门敎投弁蹑遐踪题安州浮云寺楼寄湖州张郞中杜牧去夏踈雨余同倚朱栏语当时楼下水今日到何处恨如春草多事与孤鸿去楚岸柳何穷别愁纷若絮魏州从事寄耿拾遗姚合小在兵马闲长还系戎职鸡飞不得逺岂要生羽翼三年城中游与君最相识应知我衷肠不苟念衣食主人树勲名欲㓕天下贼愚虽乏愿陈一夫力人生须气健饥冻缚不得睡当一席寛觉乃千里窄古人不惧死所惧死无益至交不可合一合难离坼君甞相劝勉苦语毒胸臆百年心知闻谁限河南北洪州客舍寄柳愽士薛业去年燕巢主人屋今年花发路傍枝年年爲客不到舍旧国存亡那得知胡尘一起天下乱何处春风无别离子昔忝省阁与岳州张使君潭州王都督同官联事后承朝谴各自东西张公与王都督别诗二首情颇殷切予览以叹因遥申和云韦嗣立茂先王佐才作牧楚江隈登楼正欲赋复遇仲宣来黄鹄飞将逺雕龙文爲开宁知昔聮事听曲有余哀昔时陪二贤缨冕㑹神仙一去驰江海相逢共播迁无因千里驾忽覩四愁篇览讽叹何巳叹终徒怆然留别武陵袁丞王昌龄皇恩蹔迁谪待罪逢知巳从此武陵谿孤舟二十里桃花遗古岸金涧流春水谁识马将军忠贞抱生死舟行怀阎士和释皎然二月湖南春草遍横山渡口花如霰相思一日在孤舟空见归云三两片秋山寄陈谠言王昌龄巖闲寒事早衆山木巳黄北风何萧萧兹夕露爲霜感激不能寐中宵时慨慷黄虫初悲鸣玄鸟去我梁独卧时易晚离羣情更伤思君若不及鸿鴈今南翔海上寄萧五独孤及朔风翦塞草寒露日夜结行行届瀛壖归思生暮节驿楼见万里延首望辽碣逺海入大荒平芜际穷髪旧国在梦想故人且胡越契阔阻风期荏苒成雨别海西望京口两地各天末索居动经秋载笑知曷月日穷南望尽唯见飞鸟灭音尘未易得何以慰饥渴怀郑洎孟遟风兰舞幽香雨业堕寒滴美人来不来前山㸔向夕杼山禅居寄东谿吴处士释皎然靑云何润泽下有贤人隐路入菱湖深迹与黄鹤近野风吹白芷山月揺淸轸诗祖吴叔庠到君才不尽身当靑山秀文体多郢声澄彻湘水碧泬寥楚天淸时人格不同至今罕知名昔贤敦师友此道独君行旣得庐霍趣乃高雷逺情别时春风多扫尽雪山雪爲君中夜起孤坐石上月悠然遗尘想邈矣达性说故人不在兹幽桂惜未结宿吉祥寺寄庐山隐者杨衡风鸣云外钟鹤宿千年松相思杳不见月出山重重春梦岑叅洞房昨夜春风起遥忆美人湘江水枕上片时春梦中行尽江南数千里赠逺陆龟蒙茱茰匣中镜欲照心还懒本是细腰人别来罗带缓从君出门后不奏云和管妾思冷如簧时时望君暖心期梦中见路未魂梦短怨坐泣西风秋䆫月华满河梁别马戴河梁送别者行哭半非亲此地足征战胡天多杀人金罍照离席寳瑟凝残春有所思卢仝当时我醉美人家美人颜色娇如花今日美人弃我去靑楼珠箔天之涯姢姢常娥月三五盈又缺翠眉蝉鬓生别离一望一见心断絶心断絶几千里梦中醉卧巫山云觉来泪滴湘江水湘江两岸花木深美人不见愁人心含愁更奏緑绮琴调高弦絶无知音美人兮美人不知爲暮雨兮爲朝云相思一夜梅花发忽到䆫前疑是君寄逺李白美人在时花满堂美人去后空余牀牀中绣被卷不寝至今三载闻余香香亦竟不灭人亦竟不来相思黄叶落白露湿靑苔寄逺贾㠀别肠多郁纡岂能肥肌肤始知相结密不及相结踈踈别恨应少宻离恨难袪门前南流水中有北飞鱼鱼飞向北海可以寄逺书不惜寄逺书故人今在无况此数尺身阻彼万里途自非日月光难以知子躯怨情李白新人如花虽可宠故人似玉犹来重花性飘扬不自持玉心皎絜终不移故人昔新今尚故还见新人有故时请看陈后黄金屋寂寂珠帘生网丝生别离白居易食蘗不易食梅难蘗能苦兮梅能酸未如生别之爲难苦在心兮酸在肝晨鸡载鸣残月没征马重嘶行人出回看骨肉哭一声梅酸蘗苦甘如蜜黄河水白黄云秋行人河边相对愁天寒野旷何处宿棠梨叶战风飕飕生离别忧从中来无断絶忧积心劳血气衰未年三十生白发别离陆龟蒙丈夫非无泪不洒离别闲杖劒对罇酒耻爲游子颜蝮蛇一螫手壮士疾解腕所思在功名离别何足叹杂怨张籍切切重切切秋风桂枝折人当少年嫁我当少年别念君非征行年年长逺途妾身甘独殁高堂有舅姑山川岂遥逺行人自不返春愁韩琮金乌长飞玉兎走靑鬓长靑古无有秦娥十六语如弦未解贪花惜杨柳吴鱼岭鴈无消息水盻兰情别来乆劝君年少莫游春暖风遟日浓如酒和赠逺独孤及忆得去年春风至中庭桃李暎璅牎美人挟瑟对芳树玉颜亭亭与花双今年新花如奋时去年美人不在兹借问离居恨深浅秪应独有庭花知伤歌行张籍黄门诏下促收捕京兆尹系御史府出门无复部曲随亲戚相逢不容语辞成谪尉南海州受命不得湏臾留身着靑衫骑恶马东门之东无送者邮夫防吏急喧驱往往惊堕马蹄下长安里中荒大宅东门巳除十二㦸高堂舞榭鏁管弦美人遥望西南天迁谪江表乆未归窦叅一自经放逐徘徊无所从便爲岀山云不随飞去龙名岂不欲保归岂不欲早苟无三月资难适千里道离心与羇思终日常草草人生年㡬齐忧苦则先老谁能假羽翼使我畅怀抱失志夜坐思归楚江孟郊夜学暁未休苦吟神鬼愁如何不自闲心与身爲雠死辱片时痛生辱长年羞靑桂无直枝碧江思旧游失意归吴寄刘侍郞自念西上身忽随东归风长安日下影又落江湖中离娄岂不明子野岂不聦至寳非眼别至音非耳通因缄俗外辞逺寄高天鸿荅李昌期杨洵美三山载羣仙峩峩咸浪中霞衣翦不得此路安可从我生亦何事出门如飞蓬白日又黄昏所悲瑶草空虫声故郷梦枕上禾黍风吾道如未丧天运何时通莫相疑行杜甫男儿生无所成头皓白牙齿欲落眞可惜忆献三赋蓬莱宫自怪一日声烜赫集贤学士如堵墻观我落笔中书堂往时文彩动人王今日饥寒趋路傍晚将末节契年少当靣论心背靣笑寄谢悠悠世上儿莫争好恶莫相疑王夫子白居易王夫子送君爲一尉东南三千五百里道途虽逺位虽卑月俸犹堪活妻子男儿口读古人书束带歛手来从仕近将徇禄给一家逺则行道佐时理行道佐时须待命委身下位无爲耻命苟未来且求食官无高卑及逺迩男子上旣未能济天下下又不至饥寒死吾观九品至一品其闲气味都相似紫绶朱衣靑布衫颜色不同而巳矣王夫子别有一事欲劝君遇酒逢花且欢喜孟先生诗韩愈孟生江海士古貌又古心甞读古人书谓言古犹今作诗三百首窅黙咸池音骑驴到京国欲和薰风琴岂识天子居九重郁沈沈一门百夫守无籍不可寻晶光荡相射旗㦸翩以森迁延乍郄走惊怪靡自任举头看白日泣涕下沾襟朅求游公卿莫肯低华簪谅非轩冕族应对多差参萍蓬风波急桑榆日月侵奈何从进士此路转岖嵚异质忌处羣孤芳难寄林谁怜松桂性竞爱桃李隂朝悲辞树叶夕感归巢禽顾我多慷慨穷檐时见临淸宵静相对髪白耻苦吟採兰赴幽念眇然望东南秦吴脩且阻两地无数金我论徐方牧好古天下钦竹实鳯所食德馨神所歆求观衆丘小必上㤗山岑求观衆流细必泛沧溟深子其听我言可以当所箴旣获则思返无爲乆滞淫卞和试三献期子在秋碪徐十八晦落第欧阳詹嘉谷不夏熟大器当晚成徐生异凡鸟安得非时鸣汲汲有攸爲驱驱无本情懿哉苍梧鳯终见排云征温泉庄卧病寄杨七烱宋之问多病卧兹岭寥寥倦幽独頼有嵩丘山高枕长在目玆山栖灵异朝夜翳云族是日蒙雨晴返景入巖谷羃羃縁涧草菁菁山下木此意方无穷环顾怅林麓伊洛何悠漫洲源信重复夏余鸟兽蕃秋末禾黍熟秉愿守樊圃归闲欣艺牧惜无载酒人徒把凉泉掬夏中詶于逖毕燿问病见赠独孤及救物智所昧学仙愿未从行藏两乖角蹭蹬风波中沦迹未摅念卧痾非养蒙闭关渉两旬羇思浩无穷鸑鷟何处来双舞下碧空离别隔云雨惠然此相逢把手贺疾闲举杯欣酒浓新诗见乆要淸论激深衷高舘舒夏簟开门延微风火云赫嵳峩日暮千万峯遥指故山笑相看抚号钟声和由心亲事感知气同出处未易料且歌缓愁容愿君崇明德岁暮如靑松秋园卧疾呈晖上人陈子昻幽寂旷日遥林园转淸密疲痾澹无豫独坐泛瑶瑟怀挟万古情忧虞百年疾緜緜多滞念忽忽毎如失𬗟想赤松游高寻紫庭逸劳恡始都丧幽人遂贞吉图书纷满牀山水蔼盈室宿昔心所尚平生自玆毕愿言谁见知梵筵有同术八月高秋晚凉风正萧瑟宋矦鸣皐梦赵六予未及报而陈子云亡今追爲此诗荅宋主簿兼贻平昔游旧卢藏用暮川罕停波朝云无留色故人琴与诗可存不可识识心尚可亲琴诗非故人鸣皐初梦赵蜀国巳悲陈感化伤沦灭䰟交昔未申冥期失幽报兹理复今晨前嗟成后泣巳矣将何及旧感与新悲虚怀畴昔时赵矦鸿寳气独负靑云姿羣有含妙识衆象悬淸机雄谈尽物变精义解人頥在隂旣独善幽跃自爲疑踠彼千里足伤哉一尉欺陈生富清理卓荦兼文史思缛巫山云调逸岷江水铿锵哀忠义感激怀知巳负劒登蓟门孤游入燕市浩歌去京国归守西山趾幽居探元化立言见千祀埋没经济情良图竟云巳坐忆平生游十载怀嵩丘题书满古壁採药遍巖幽子微化金鼎僊笙不可求荣哉宋与陆名宦美中州存亡一睽阻歧路方悠悠自余事山海及兹人世改传闻当世荣皆是古人名无复平原赋空余隣笛声泣对西州使悲访北邙茔新坟蔓宿草旧阙毁残铭爲君成此曲因言寄友生黙语无穷事凋伤共此情对酒忆贺监二首李白太子賔客贺监于长安一见唿予爲谪仙人因解金龟换酒爲乐没后对酒怅然有怀而作是诗四明有狂客风流贺季眞长安一相见唿我谪仙人昔好杯中物今爲松下尘金龟换酒处却忆泪沾巾狂客归四明山隂道士迎勑赐镜湖水爲君台沼荣人亡余故宅空有荷花生念此杳如梦悽然伤我情重忆一首欲向江东去定将谁举杯稽山无贺老却悼酒舩回哭玄英方干先生孙郃斗牛文星落知是先生死湖上闻哭声门前见弹指官无一寸禄名传千万里死着𥿄衣裳生谁念朱紫我心痛其语泪落不能巳犹喜韦补阙扬名献天子弔王将军墓常建嫖姚北伐时深入强千里战余落日黄军败鼓声死常闻汉飞将可夺单于垒今与山鬼隣残兵哭辽水国殇孟郊徒言人最灵白刃乱纵横谁言当春死不及羣草生尧舜宰干坤器农不器兵秦汉盗山岳铸杀不铸耕天地莫生金生金人起争重校正唐文粹卷第十五之下唐文粹唐文粹卷第十六上重校正唐文粹卷第十六之上吴兴姚铉纂诗壬古调歌篇五知巳九仰荅韦司业垂访五首愽平郑太守自庐山见访郄之武陵立马赠别携新文诣张籍韩愈途中成喜陈懿老自宛陵至示予新制三十余篇延康吟交友四审交荅友问北极赠李观与马异结交规诲四示孟郊自诫诫贪杏园即席上同年纪赠五读张曲江诗集上河阳李大夫奉赠张荆州咏德上韦捡察赠崔从事郧散逸七渔父歌紫谿翁歌秋醉歌襄阳歌散人歌贻张旭春日醉起言志侠少二戯作花卿歌秦宫诗登览十五望庐山瀑布二首望山登金陵鳯凰台登黄鹤楼登岭望过华隂早霁南楼奉和早霁南楼奉陪登南楼春游南亭庐山謡寄卢侍郎虚舟登南岳事毕谒司马道士奉使登终南山终南山望余雪作胜槩二十八桃源行桃源行和登㑹稽山洪州祈雨是日辄应赋诗寄赠宋十一敬荅田征君龙门八咏宣城淸溪二首入崖口五渡寄李适荅宋十一见赠和崖口五渡𥘉至崖口山中作辋口遇雨忆终南山荅裴迪出靑门徃终南山下别业夜归鹿门歌春泛若耶荆山独徃归四眀寻西山隐者不遇仰荅韦司业垂访五首萧颕士食苹鹿常饮淸泠川但恱丰草美宁知牢馔鲜主人有幽意将以充林泉罘网幸免伤蒙君复羁牵高堂列衆賔广坐鸣清弦俯仰转惊惕徘徊独忧煎𬗟怀云巗路欲往无由縁物各有所好违之伤自然神龟在南国𬗟邈湘川隂游止莲叶上岁时嘉树林毒虫且不近斤斧何由寻错落负竒文荧煌燿丹金江山万里余淮海阻且深独保贞素质不爲寒暑侵一逢盛明代应见通灵心晋代有儒臣当年冨辞藻立言寄靑史将以賛王道辽落𬗟岁时辛勤历江㠀且言风波倦探渉岂爲宝不遇庾征西云谁展怀抱士贫乏知巳安得成所好彭阳昔游说愿谒南郢都王果尚未达况从夷节谟岂知晋叔誉无罪婴囚拘临难俟觧纷独知祁大夫举雠且不弃何必论亲踈夫子觉者也其能遗我乎关西一公子年貌独靑春被褐来上京翳然声未振中郎何爲者倒屣惊座賔词赋岂不佳盛名亦相因爲君奏此曲此曲多苦辛千载不可诬孰言今无人愽平郑太守自庐山千里相寻入江夏北市门见访郄之武陵立马赠别李白大梁贵公子气盖苍梧云若无三千客谁道信陵君救赵复存魏英威天下闻邯郸能屈节愽访从毛薛夷门得隠沦而与矦生亲仍要皷刀者乃是袖鎚人好士不尽心何能保其身多君重然诺意气遥相託五马入市门金鞍照城郭都忘虎竹贵且与荷衣乐去去桃花源何时见归轩相思终无极肠断朗陵猿携新文诣张籍韩愈途中成贾㠀袖有新成诗欲见张韩老靑竹未生翼一歩万里道仰望靑冥天云雪压我脑失却终南山惆怅满怀抱安得西北风身愿变蓬草地祇闻此语突出惊我倒喜陈懿老自宛陵至示予新制三十余篇朱昼一别一千日一日十二忆苦心无闲时今夕见玉色玉色复何异红明含群德有文如星宿飞入我胷臆忧愁方破怀懽喜重补塞使我心皃全且非黄金力将攀下风手愿假僊鸾翼延康吟贾㠀寄居延寿里爲与延康隣不爱延康里爱此里中人人非十年故人非九族亲人有不杇语得之烟山春审交孟郊种树须择地恶土变木根结交若失人中道生谤言君子芳桂性春浓寒更繁小人槿花心朝在夕不存莫蹑冬冰坚中有潜浪翻唯当金石交可与贤达论荅友问白居易大圭廉不割利劒用不缺当其斩马时良玉不如鐡置鐡在洪鑪鐡销易如雪良玉同其中三日烧不热君疑才与德咏此知优劣北极赠李观韩愈北极有羇羽南溟有沉鳞川源浩浩隔影响两无因风云一朝㑹变化成一身谁言道理逺感激疾如神我年二十五求友昧其人哀歌西京市乃与夫子亲所向苟同趣贤愚岂异伦方爲金石姿万世无缁磷无爲儿女态憔悴悲贱贫与马异结交卢仝天地日月如等闲卢仝四十无往还唯有一片心脾骨巉巗摧崒硉兀郁律刀劒爲锋锷平地放着髙如崑崙山天不容地不受日月不敢偷照耀伏羲画八卦凿破天心胷女娲伏羲妹恐天怒擣鍊五色石引日月之针五星之缕把天𥙷𥙷了三日不肯归壻家走向日中故老鵶月里栽桂养虾蟇天公发怒化龙蛇此龙此蛇得死病神农合药救死命天怪神农党龙蛇罚神农爲牛头令载元气车不知药中有毒药药杀元气天不觉尔来天地不神圣日月之光无定正不知元气元不死忽闻空中唤马异马异若不是祥瑞空中敢道不容易昨日仝不同异自异是谓大同而小异今日仝自同异不异是谓同不往兮异不至直当中兮动天地白玉璞里斵出相思心黄金鑛里铸出相思泪忽闻空中崩崖倒谷声絶胜明珠千万斛买得西施南威一双婢此婢娇饶恼杀人凝脂爲肤翡翠裙唯解画眉朱点唇自从获得君𫾣金摐玉凌浮云却返顾一双婢子何足云平生结交苦少人忆君眼前如见君靑云欲开白日没天眼不见此竒骨纵横竒又竒千岁万岁枯松枝半折半残压山谷盘根蹙节成蛟螭忽雷霹雳卒风暴雨撼不动欲动不动千变万化揔是鳞皴皮此竒怪物不可欺卢仝见马异文章酌得马异心中事风姿骨木恰如此是不是寄一字示孟郊孟浩然蔓草蔽极野兰枝结孤根衆音何其繁伯牙独不喧当时高深意举世无能分钟期一见知山水千秋闻尔其保静节薄俗徒云云自诫司空图我祖铭座右嘉谋诒厥孙勤此苟不怠令名日可存媒衒士所耻慈俭道所尊松柏岂不茂桃李亦自繁衆人皆察察而我独昏昏取训于老氏大辩欲讷言诫贪释子兰多求待心足未足旋倾覆眀知贪者心求荣不求辱杏园即席上同年曹邺岐路不在天十年行不至一旦公道开靑云在平地枕上数声鼓衡门巳如市白日探得珠不待骊龙睡忩忩出九衢僮仆颜色异故衣未及换尚有去年泪晴阳照花影落絮浮野翠对酒时忽惊犹疑梦中事自怜孤飞鸟得接鸾鳯翅永怀共济心莫起胡越意读张曲江诗集释皎然相公乃天启人文佐生成立程正頽靡绎思何纵横春杼弄缃绮阳林敷玉英飘然飞动姿邈矣高简情后辈惊失歩前脩敢争衡始欣耳目逺再使几虑淸体正力巳全理精识何妙昔年歌阳春徒推郢中调今朝听鸾鳯岂独苏门啸帝命鎭雄州诗流据上游才兼荆衡秀气助潇湘秋逸荡子山匹经竒文畅俦沉吟未终卷变态纷难数耀耳代明珰袭衣比芳杜愔愔闻玉声寤寐在灵府上河阳李大夫孟郊上将秉神略至兵无血威三军向严冬一抚胜重衣寒劒夺衆景夜星失长晖苍鹰独立时恶鸟不敢飞武牢鏁天关河桥纽地机大军奚与安守此称者稀贫士少颜色贵门多轻肥试登山岳高始见草木微山岳恩旣广草木心皆归奉赠张荆州王昌龄祝融之峯紫云衔翠如何其雪崭嵒邑西有路縁石壁我欲从之卧穹嵌鱼有心兮脱网罟江无人兮鸣枫杉王君飞鸟仍未去苏躭宅中意遥缄咏德上韦捡察欧阳詹少华类太华太室似少室亚相与丞相亦复无异质亭如月临水肃若松照日辉影互光澄隂森两葱郁连枝鸾鳯下同气龟龙出併力革夷心通筹整师律英豪愿回席蛮貊皆屈膝中外伫分途寰瀛待淸谧赠崔从事郧孟郊古人留淸风千载遥赠君破松见贞心裂竹㸔直文残月色不改高贤德常新家怀诗书冨宅抱草木贫安排一蹄泉未化千尺鳞含意永不语钓璜幽水濵渔父歌李颀白头何老人蓑笠蔽其身避世常不仕钓鱼淸江濵浦沙眀濯足山月静垂纶寓宿湍与瀬行歌秋复春持竿湘岸竹爇火芦洲薪渌水饭香稻靑荷包紫鳞于中还自乐所欲全吾眞而笑独醒者临流多苦辛紫谿翁歌陆龟蒙紫谿翁过甫里先生举酒相属醉而歌曰一丘之木其栖深也屋吾容不辱一谿之石其居平也席吾劳以息一窦之泉其音淸也弦吾方在悬得乎人得乎天吾不知所以然而然先生弁而赓之曰采江之鱼兮朝船有鲈采江之𬞞兮暮筐有蒲左图且书右瑟与壷寿欤夭欤贵欤贱欤歌阕而去秋醉歌张爲金风飒巳起还是招渔翁携酒天姥岑自弹峄阳桐脱却登山屐赤脚翘靑笻泉声扫残暑猿臂攀长松翠微泛樽緑苔藓分烟红造化处术内相对数壷空醉眠岭上草不觉夜露浓一梦到天暁始觉一醉中皎然梦中路直到瀛洲东初平把我臂相与骑白龙三留对上帝上楼十二重上帝赐我酒送我𫾣金钟寳阁香敛苒琪树寒玲珑动叶如笙篁音律相怡融珍重此一醉百骸出天地长如此梦魂永谢名与利襄阳歌李白落日欲没岘山西倒着接篱花下迷襄阳小儿齐拍手拦街争唱白铜堤傍人借问笑何事笑杀山公醉似泥鸬鹚杓鹦鹉盃百年三万六千日一日须倾三百杯遥㸔汉水鸭头緑恰似蒲萄初酦醅此江若变作春酒垒麴便筑糟丘台金鞍骏马换小妾笑坐金鞍歌落梅车傍侧挂一壷酒鳯笙龙管行相催咸阳市上叹黄犬何如月下倾金罍君不见晋朝羊公一片石龟龙剥落生莓苔泪亦不能爲之堕心亦不能爲之哀清风朗月不用一钱买玉山自倒非人推舒州杓力士铛李白与尔同死生襄王云雨今安在江水东流蝯夜声散人歌陆龟蒙江湖散人天骨竒短髪搔来蓬半垂手促孤篁曳寒茧口诵太古沧浪词词云太古万万古民性甚壄无风期夜栖正与禽兽杂独自构架纵横枝因而称曰有巢氏民共敬贵如君师当时只效乌鹊辈岂是有意陈尊卑无端后圣穿凿破一派前导千流随多方恼乱元气死日使父子生姦欺圣人事业转消耗尚有渔者存熈熙风波不独因一士凡百器用皆能施罛䟽扈腐鲈鳜脱止失捡驭无䜛疵人间所谓好男子我见妇女留须眉奴颜娨膝眞乞丐反以正直爲狂痴所以头欲散不散弁峩巍所以腰欲散不散佩陆离行散任之适坐散从倾欹语散空谷应笑散春容披衣散单复便食散酸咸冝书散混眞草酒散甘醇醨屋散势斜直树散行参差客散忘簪屦禽散空笼池外物一以散中心散何疑不共诸矦分邑里不与天子专隍陴静则守桑柘乱则逃妻儿金镳纳带未甞识白刃杀我穷生爲或闻蕃将负恩泽号令鐡马如风驰大君年小丞相少当轴自请都旌旗神锋悉出羽林仗绘画日月蟠龙螭太宗基业甚牢固小丑背叛当殱夷禁军近自肃宗署抑遏辅国争雄雌必然大叚翦兇逆须召劲勇扶军麾四方贼垒犹占地死者暴骨生寒饥归来辄拟荷锄笠诟吏巳责租钱迟兴师十万一日费不啻千金何以支秪今利口且箕歛何暇俛首哀惸婺矛牙均荒𥙷败岂无术布在方䇿撑頽隵冰霜襦袴易反掌白靣诸郎殊不知江湖散人悲古道悠悠幸寄羲皇傲官家未议活苍生拜赐江湖散人号贻张旭李颀张公性嗜酒豁达无所营皓首穷草隷时称太湖精露顶㩀胡牀长呌三五声兴来洒素壁挥笔如流星下舎风箫条寒草满户庭问家何所有生事如浮萍左手持蟹螫右手执丹经瞪目视霄汉不知醉与醒诸賔且方坐旭日临东城荷叶里江鱼白瓯贮香粳微禄心不泄放神于八纮时人不识者即是安期生春日醉起言志李白处世若大梦胡爲劳其生所以终日醉頽然卧前楹觉来盻庭前一爲花间鸣借问此何时春风语流鸎感之欲叹息对酒还自倾浩歌待明月曲尽巳忘情戏作花卿歌杜甫成都勐将有花卿学语小儿知姓名用如快鹘风火生见贼唯多身始轻緜州副使着柘黄我卿扫除即日平子章髑髅血糢煳手提掷还崔大夫李矦重有此节度人道我卿絶世无旣称絶世无天子何不唤取守京都秦宫诗李贺秦宫汉将军梁冀之嬖奴也秦宫得宠内舎故以骄名大譟于人予抚旧而作辞似与凭子都之事相爲对望又欲二其昔有之诗越罗夹衫迎春风玉刻麒麟腰带红楼头曲宴仙人语帐底吹笙烟雾浓人间酒暖春茫茫花枝入帘白日长飞䆫复道传筹饮午夜朦胧腻烛黄秃襟小袖调鹦鹉紫绣麻遐踏虓虎斫桂烧金待晓筵白鹿淸苏夜来煑桐英永巷骑主马内屋珍屏生色画开门烂用水衡钱卷起黄河向身㵼皇天厄运犹曽裂秦宫一生花里活鸾箆夺得不还人醉卧氍毹满堂月望庐山瀑布泉二首李白西登香炉峰南见瀑布水挂流三百丈喷壑数千里歘如飞电来隐若白虹起初惊河汉落半洒云天里仰观势转雄壮哉造化功海风吹不断江月照还空空中乱潨射左右洗靑壁飞珠散轻霞流沬沸穹石而我游名山对之心益闲且谐宿所好永愿辞人间日照香鑪生紫烟遥看瀑布挂长川飞流直下三千尺疑是银河落九天望山贾㠀南山三十里不见踰一旬冒雨时立望望之如朋亲虬龙一掬波洗荡千万春日日雨不断愁杀望山人天事不可长劲风来如奔隂滛一巳扫浩翠冩国门长安百万家家家张屏新谁家最好山我愿爲其隣登金陵鳯凰台李白鳯凰台上鳯凰游鳯去台空江自流吴时花草埋幽径晋国衣冠成古丘三山半落靑天外二水中分白鹭洲揔爲浮云能蔽日长安不见使人愁登黄鹤楼崔颢昔人巳乗白云去此地空余黄鹤楼黄鹤一去不复返白云千载空悠悠晴川历历汉阳树春草靑靑鹦鹉洲日暮郷关何处是烟波江上使人愁登岭望许鼎淼淼三江水悠悠五岭关鴈飞犹不度人去若爲还过华隂王昌龄云起太华山云山互明灭东峯始含景了了见松雪羇人感幽栖窅映转竒絶欣然忘所疲永望吟不辍信宿百余里出关玩新月何意乍瞑瞑遇物遂迁别人生屡如此何以肆愉恱早霁南楼张说山水佳新霁南楼玩初旭夜来枝半红雨后洲全緑四运相终始万形纷代续适临靑草湖再变黄鸎曲地穴穿东武江流下西蜀歌闻枉渚邅舞见长沙促心逺居无陋神和生自足白髪悲上春知常谢先欲奉和早霁南楼赵冬曦闲曙跻南楼凭轩四遐曯物华荡暄气春景媚晴旭川霁湘山孤林芳楚郊缛列巖重叠翠逺岸逶迤緑风帆摩天垠渔散湾曲鸿归鹤舞送猿呌鸎断续羣动皆熈熈噫予独羁束常钦才子义忌鵩伤踡跼雅尚骚人文怀沙何迫促未知二贤意去矣从所欲奉陪登南楼尹君子毎垂眷江山共流眄水逺林外眀巖近雾中见终日西北望何䖏是京县屡登高春台徒使涙如霰春游南亭韦应物川眀气巳变巖寒雪尚拥南亭草心緑春塘泉脉动景煦听禽响雨余看柳重逍遥池馆华益愧专城宠庐山謡寄卢侍御虚舟李白我本楚狂人鳯歌笑孔丘手持緑玉杖朝别黄鹤楼五岳寻仙不辞逺一生好入名山游庐山秀岀南斗傍屏风九叠云锦张影落明湖靑黛光金阙前𨳩二峯长银河倒㵼三石梁香炉瀑布遥相望回崖沓嶂凌苍苍翠影红霞映朝日鸟飞不到吴天长登高壮观天地间大江茫茫去不还黄云万里动风色白波九道流雪山好爲庐山謡兴因庐山发闲窥石镜清我心谢公行处苍苔没早服还丹无世情琴心三叠道初成遥见仙人綵云里手把芙蓉朝玉京先期汗漫九垓上愿接卢敖游太清登南岳事毕谒司马道士张九龄将命祈灵岳回䇿诣眞士絶迹寻一径异香闻数里分庭八桂树肃容两童子入室希把袖登牀愿启齿诱我弃智咏迨兹长生理吸精反自然錬药求不死斯言眇霄汉顾予婴纷滓相去九牛毛慙叹荷知巳奉使登终南山王湾常爱南山游因而尽原隰数朝至林岭百仞登嵬岌石壮马径穷苔色歩縁入物竒春状改气逺天香集虚洞䇿杖鸣低云拂衣湿倚巖见庐舎人户欣拜揖问性矜勤劳示心敎澄习玉英时共饮芝草爲余拾境絶人不行潭深鸟空立一乗从此受九转兼是给辞处若轻飞憇来唯吐吸闲襟超巳胜回路倐而及烟色松上深水流山下急渐平逢车骑向睌睨城邑峯在野趣繁尘飘宦情缉辛苦乆爲吏劳生何妄执日暮怀此山悠然赋斯什终南山望余雪作祖咏终南隂岭秀积雪浮云端林表明霁色城中増暮寒桃源行刘禹钖渔舟何招招浮在武陵水拖纶掷饵信流去误入花源行数里淸源㝷尽花緜緜踏花覔径至洞前洞门苍暗烟雾生暗行数歩逢虚眀俗人毛骨惊仙子争来致词何至此须臾皆破冰雪颜笑言委曲问世间因嗟隐身来种玉不知人世如风烛筵羞石髓劝客飱灯热松脂留客宿鸡声犬声遥相闻暁光葱茏开五云渔人振衣起岀户满庭无路花纷纷翻然恐失郷县处一息不肯桃源往桃源满溪水似镜尘心如垢洗不去仙家一出寻无踪至今流水山重重桃源行王维渔舟逐水爱山春两岸桃花夹古津坐㸔红树不知逺行尽清溪忽值人山口潜行始隈隩山开旷望旋平陆遥㸔一处攅云树近入千家散花竹樵客初传汉姓名居人未改秦衣服居人共住武陵源还从物外起田园月眀松下房栊静日出云中鸡犬喧惊闻俗客争来集竞引还家问都邑平明闾巷扫花开薄暮渔樵乗水入初因避地去人间及至成仙去不还崃里谁知有人事世中遥望空云山不疑云境难闻见尘心未尽思郷县岀洞无论隔山水辞家终拟长游衍自谓经过旧不迷安知峯壑今来变常时只记入山深靑溪几度到云林春来遍是桃花水不辨仙源何处寻和登㑹稽山孙逖稽山碧湖上势入东溟尽烟景画淸眀九峯争隐嶙望中厌朱绂俗内採玄牝野老听鸣驺山童拥行轸仙花寒未落古蔓柔堪引竹涧入霜多松崖向天近云从海人去日就江村陨能赋丘甞闻和歌参不敏冥搜信沖漠多士期摽凖愿奉濯缨心长謡反招隠洪州西山祈雨是日辄应赋诗言事张九龄兹山藴灵异走望良有归丘祷虽巳乆甿心难重违迟明申藻荐先夕旅巖扉独宿云峯下萧条人吏稀我来不外适幽抱自中微静入风泉奏凉生松栝围穷年滞逺想寸晷閲淸晖虚美怅无属素情缄所依诡随嫌弱操羁束谢贞肥义济亦吾道诚存爲物祈赠荅弘农青巖曲有盘石可坐宋十一毎拂拭待余寄诗赠之云田游巖信彼称灵石居然狎遁栖徘徊承翠巘斌駮带深溪夕隂起层岫清景半虹蜺风来应啸阮波渡可琴嵇仆之颕阳客望彼空思齐傥见山人至簪蒿且杖藜敬荅田徴君宋之问家临清溪水溪水绕盘石緑萝四靣垂褭褭百余尺风泉度丝管苔藓铺茵席传闻颍阳人霞外潄灵液忽枉巖中翰吟卧朝复夕何当遂逺游物色候逋客龙门八咏刘长卿阙口秋山向揺落秋水急波澜独见鱼龙气长令烟雨寒谁穷造化力空向两崖㸔水西渡伊水揺镜光纎鳞如不隔千龛道傍古一鸟沙上白何事还山云能留向城客水东渡山叶傍崖赤千峯秋色多夜泉发淸响寒渚生微波稍见沙月上归人争渡河福公塔寂寞对伊水经行长未还东流自朝暮千载空云山谁见白鸥鸟无心洲渚间逺公龛松路向精舎花龛归老僧闲云扬钖杖落日低金绳入夜翠微里千峯明一灯石楼隠隠见花阁隔河映青林水田秋鴈下山寺夜钟深寂寞羣动息风泉淸道心渡水日暮下山来千山暮钟发不如波上棹还弄山中月伊水连白云东南逺眀灭下山谁识往来意孤云长自闲风寒未渡水日暮更㸔山木落衆峯出龙宫苍翠间宣城清溪二首李白淸谿淸我心水色异诸水借问新安江见底何如此人行明镜中鸟度屏风里向晓猩猩啼空悲逺游子淸谿胜桐庐水木有佳色山貌日高古石容天倾侧綵鸟昔未名白猿初相识不见同怀人对之空叹息入崖口五渡寄李适宋之问抱琴登絶壑栰木泝淸川路极意谓尽势回趣转緜人逺草木秀山深云景鲜余负海岳情自昔微尚然弥旷十余载今来宛仍全未窥仙源极独进野人舩时攀乳窦憇屡薄天䆫眠夜弦响松月朝檝弄苔泉因冥象外理永谢区中縁碧潭可遗老丹砂堪学仙莫使驰光暮空令归鹤怜荅宋十一崖口五渡见赠李适闻君访逺山跻险造幽絶眇然青云境观竒弥年月登岭亦泝谿孤舟事㳂越㠋嶂传彩翠崖磴互欹缺石林上攅丛金涧下明灭扪壁窥丹井梯苔瞰乳穴忽狂巖中赠对翫未甞辍殷勤独往事委曲錬药说邀余名山嵌从尔泛海澨岁晏秉宿心斯言非徒设和崖口五渡徐彦伯闻有独往客拂衣捐世心结忻薄枉渚撰念萦旧林经亘去崖合冥緜归壑深琪树环碧彩金潭生翠隂洄㳂弄沙榜诡仄眺明岑夕闻桂里猿晓翫松上禽杂佩藴孤袖琼敷缀双衿我怀沧洲想懿尔白云吟秉愿理方叶存期迹易寻兹言庶不负爲报巖中琴初至崖口宋之问崖口衆山断嵚崟耸天壁气冲落日红影入春潭碧锦缋织苔藓丹靑画松石水禽泛容与巖花飞的皪微路从此深我来限于役惆怅情未巳羣峯黯将夕山中作顾况野人爱向山中宿汎在葛洪丹井西庭前有箇长松树夜半子规来上啼辋口遇雨忆终南山裴迪积雨晦空曲平沙灭浮彩辋水去悠悠南山复何在荅裴迪王维淼淼寒流广苍苍秋雨晦君问终南山心向白云外出青门往南山下别业薛据旧业在南山夙驾自城阙榛莽相蔽亏去尔渐超忽散漫余雪晴苍茫季冬月寒风吹长林白日原上没怀抱旷早申相知阻胡越弱年好栖隐鍊药在巖窟及此离垢氛兴来亦因物末路期赤松斯言庶不伐夜归鹿门歌孟浩然山寺鸣钟昼巳昏鱼梁渡头争渡喧人随沙道向江村予亦乗丹归鹿门鹿门烟月照中树忽到庞公栖隐䖏巗扉松径长寂寥唯有幽人自来去春泛若耶綦母潜幽意无断絶此去随所偶晚风吹行舟花路入谿口际夜转西壑隔山望南斗潭烟飞溶溶林月低向后生事且弥漫愿爲持竿叟荆山独往姚系宿昔山水上抱琴聊踯躅山逺去难穷琴悲多断续嵓重丹阳树泉咽闻隂谷时下白云中渰留秋水曲秋水石栏深潺湲如喷玉杂芳被隂岸坠露方消緑恣此平生怀独游还自足归四明胡幽贞海色连四明仙舟去容易天籍岂辄问不是卑朝士寻西山隐者不遇丘爲絶顶一茅茨直上三十里扣关无僮仆窥室唯桉几若非巾柴车应是钓秋水差池不相见僶俛空仰止草色新雨中松声晚䆫里及玆契幽絶自足盪心耳虽无賔主意颇得淸净理兴尽方下山何必待之子重校正唐文粹卷第十六上唐文粹卷第十六下重校正唐文粹卷第十六下吴兴姚铉纂诗癸古调歌篇六幽居十二百丈谿读书家叔徴君东谿草堂二首寒食陆浑别业题东谿公幽居宿裴有书斋詶晖上人夏日林泉见赠赠宣州元处士东溪翫月太白东谿张老舎即事寄舎弟姪等长安秋夕贻池阳谷口元賛善山居十三宿裴氏山庄山中作入山寄城中故人独游过张邯郸庄宿王昌龄隐居访陆羽处士𥘉春南兖谢郡客留赠宇文中丞村居赠刘蓝田退居渭川田家伤叹十九秦中吟十首悯农石儫吏辛苦吟田家词伤田家採玉行茶山作野老歌野行百丈谿新理茅茨读书阎防浪迹弃人世还山自幽独始傍巢由踪吾其获心曲荒庭何所有老树半空腹秋蜩鸣北林暮鸟穿我屋栖遟乐遵渚恬旷寡所欲开卦推盈虚散帙攻节目养闲度人事逢命知止足不学东国儒俟时劳伐辐家叔征君东谿草堂二首卢象关山十余里靑壁森相倚欲识尧时天东谿白云是雷声转幽壑云气香流水涧影生虫蛇巖端翳𣏌梓大道终不易君恩曷能巳鹤羡无老时龟言摄生理浮年笑六甲元化潜一指未暇扫云梯空慙阮家子今朝共游者得性闲未归已到仙人家莫惊鸥鸟飞水深严公钓松挂巢父衣云气转幽寂谿流无是非名理未足羡腥臊讵所稀自惟负贞意何歳当食薇寒食陆浑别业宋之问洛阳城里花如雪陆浑山中今始发旦别河桥杨柳风夕卧伊川桃李月伊川桃李正芳新寒食山中酒复春野老不知尧舜力酣歌一曲太平人题东谿公幽居李白杜陵贤人淸且廉东谿卜筑岁将淹宅近靑山同谢眺门垂碧柳似陶潜好鸟迎春歌后院飞花送酒舞前檐客到但知留一醉盘中只有水精盐宿裴有书斋李观卧君山䆫下山鸟与我言淸风何飕飗松柏中夜䌓乆游失归趣宿此似故园林烟横近郊谿月落古原稚子不待暁花间岀柴门詶晖上人夏日林泉见赠陈子昻闻道白云居窈窕靑莲宇巖前万丈流树石千年古林卧对轩䆫山隂满庭户方释尘中事从君袭兰杜赠宣州元处士杜牧陵阳北郭隠身世两忘者蓬蒿三亩居寛于一天下鐏酒对不酌黙与玄相话人生自不足爱叹遭逢寡东谿玩月王昌龄月从断山口遥吐柴门端万木纷空霁流隂中夜攅光连虚象白气与风露寒谷静秋泉响巖深青霭残澄淸入幽梦影破抱空峦怳忽琴䆫里松谿暁思难太白东谿张老舎即事寄弟姪等岑参渭上秋雨过北风暮骚骚天晴诸山岀太白峯最高主人东谿老两耳生长毫逺近知百岁子孙皆二毛中庭井栏上一架猕猴桃石泉饭香秔酒瓮开新糟爱兹田中趣始悟世上劳我行有胜事书此寄尔曹长安秋夕戎昱八月更漏长愁人起常早闭门寂无事满地生秋草昨宵西䆫梦先入荆门道逺客归去来在家贫亦好贻池阳谷口元賛善李端入谷逢君来秋泉巳难渉林间人独坐月下山相接重露湿苍苔明灯照黄叶故交一不见素髪何稠叠宿裴氏山庄王昌龄苍苍竹林暮吾亦知所投静坐山斋月淸谿闻逺流西峯下微雨向晩白云收遂解尘中组终南春可游山中作沈千运栖隐别无事所愿早离尘不辞城邑游礼乐拘束人迩来归山林庶事皆吾身何者爲形骸谁是智与仁寂寞了闲事然后知天眞咳唾惊荣华迂俯相屈伸如何巢与由天子不得臣入山寄城中故人王维中岁颇好道晩家南山垂兴来毎独往胜事空自知行到水穷处坐㸔云起时偶然值林叟谈笑无回期独游王昌龄林卧情毎闲独游景常晏时从灞陵下垂钓往南涧手携双白鱼目送千里鴈悟彼飞有适知此罹忧患放之淸泠泉因得省踈慢永惟靑岑客回首白云间神超物无违岂系名与宦过张邯郸庄姚合客行长似病烦热攻四肢到君读书堂忽若逢良医堂前水交流堂下树交枝雨门延风凉洗我昏浊肌与子还往熟行坐恣所冝时时相献酬文字当酒巵野饭具藜藿永日亦不饥苟餐非其所鲙炙爲蒺藜时清士人闲耕者唯文词岂独郷里荐当取四海知宿王昌龄隐居常建青溪深不测隐处唯孤云松际露微月清光犹爲君茅亭宿花鸟药院滋苔绞余亦谢时去西山鸾鹤羣访陆羽处士释皎然太湖东西路吴王古山前所思不可见归鴈自翩翩何山赏春茗何处弄清泉莫是沧浪子悠悠一钓舩𥘉春王绩前旦岀园游林华都未有今朝下堂望池冰开巳乆雪避南轩梅风催北庭柳遥唿灶前妾却报机中妇年光恰恰来满瓮营春酒南充谢郡客游沣州留赠宇文中丞畅当仆本濩落人辱当州郡使量力颇及早谢归今即巳萧萧若凌虚衿带顿销靡车服率然来涔阳作游子郁郁寡开颜黙黙独行李忽逢平生友一笑方在此秋情宁风日楚思浩云水爲语弋林者冝冥鸿逺矣村居沈亚之无树巢宿鸟无酒共客醉月上蝉韵残梧桐隂绕地独出村舎门吟剧微风起萧萧芦荻丛呌啸如山鬼应縁我憔悴爲我哭秋思赠刘蓝田王维篱间犬迎吠岀屋候荆扉岁晏输井税山村人夜归晚田始家熟余布成我衣讵肯无公事烦君问是非退居孟郊退身何食可败力不得闲种稻耕白水负薪斫青山衆听喜巴唱独醒愁楚颜日暮静归时幽幽叩松关渭川田家王维斜光照墟落深巷牛羊归野老念牧童倚杖候荆扉雉雊麦苗秀蚕眠桑叶稀田夫荷锄至相见语依依羡此良闲逸怅然歌式微秦中吟十首白居易贞元元和之际予在长安闻见之间有足悲者因直歌其事命爲秦中吟议婚天下无正声恱耳即爲娱人间无正色恱目即爲姝声色非相逺贫冨则有殊贫爲时所弃冨爲时所趋红楼冨家女金缕绣罗𥜗见人不敛手娇痴二八𥘉母兄未开口巳嫁不须臾緑䆫贫家女寂寞二十余荆钗不直钱衣上无眞珠几回人欲娉临日又踟蹰主人㑹良媒置酒满玉壷四座且勿饮听我歌两途冨家女易嫁嫁早轻其夫贫家女难嫁嫁晚孝于姑闻君欲娶妇娶妇意何如重赋厚地植桑麻所要济生民生民理布帛所求活一身身外充征赋上以奉君亲国家定两税本意在忧人厥𥘉防其淫明勑内外臣税外加一物皆以枉法论奈何岁月乆贪吏得因循役我以求宠敛索无冬春织绢未成疋缲丝未盈斤里胥迫我纳不许暂逡巡岁暮天地闭隂风生破村夜深烟火灭霰雪落纷纷㓜者形不蔽老者体无温悲喘与寒气併入鼻头辛昨日输残税因窥官库门缯帛如山积丝絮似云屯号爲羡余物随日献至尊夺我身上暖买尔眼前恩进入琼林库岁乆化爲尘伤宅谁家起甲第朱门大道边丰屋中栉比高墉外回环累累六七堂栋宇相勾连一堂费百万郁郁起青烟洞房温且清寒暑不能千高堂虚且逈坐卧见南山绕廊紫藤架夹砌红药栏攀枝摘樱桃带花移牡丹主人此中坐十载爲大官厨有臭败肉库有朽贯钱谁能将我语问尔骨肉间岂无贫贱者忍不救饥寒如何奉一身直欲保千年不见马家宅今作奉诚园伤友陋巷孤寒士岀门苦栖栖虽云志气在岂免颜色低平生同门友通籍在金闺曩昔胶契尔来云雨睽正逢下朝归轩骑五门西是时天乆隂三日雨凄凄蹇驴避路立肥马当风嘶回头忘相识占道上沙堤昔年洛阳社贫贱相提携今日长安道对靣隔云泥近日多如此非君独惨悽死生不变者唯闻任与黎不致仕七十而致仕礼法有眀文何乃贪荣者斯言如不闻可怜八九十齿堕双眸昏朝露贪名利夕阳忧子孙挂冠顾翠緌悬车惜朱轮金章腰不胜伛偻入公门谁不爱冨贵谁不恋君恩年高须告老名遂合退身少时共嗤诮晩岁多因循贤哉汉二踈彼独是何人寂寞东门路无人继去尘立碑勲德旣下衰文章亦陵夷但见山中石刻作路傍碑铭勲悉太公叙德皆仲尼复以多爲贵千言直万赀爲文彼何人想见下笔时但欲愚者恱不思贤者嗤岂独贤者嗤仍传后代疑古石苍苔字安知是愧辞我闻望江县麴令抚惸婺矛牙在官有仁政名不闻京师身殁欲归葬百姓遮路岐攀辕不得去留葬此江湄至今道其名男女涕皆垂无人立碑碣唯有邑人知轻肥意气骄满路鞍马光照尘借问何爲者人称是内臣朱绂皆大夫紫绶或将军夸赴军中晏走马去如云罇罍溢九醖水陆罗八珍果擘洞庭橘鲙切天池鳞食饱色自若酒酣气益振是岁江南旱衢州人食人五弦淸歌且罢唱红袂亦停舞赵叟抱五弦宛转当胸抚大声粗若散飒飒风和雨小声细欲絶切切鬼神语又如鹊报喜转作啼猿苦十指无定音顚倒宫征羽坐客闻此声形神若无主行客闻此声驻足不能举嗟嗟俗人耳好今不好古所以北䆫琴日日生尘土歌舞秦城岁云暮大雪满皇州雪中朝退者朱紫尽公矦贵有风云兴冨无饥寒忧所营唯第宅所务在追游朱轮车马客红烛歌舞楼懽酣促密坐醉暖脱重裘秋官爲主人廷尉居上头日中一爲乐夜半不能休岂知阌郷狱中有冻死囚买花帝城春欲暮諠諠车马度共道牡丹时相随买花去贵贱无常价酬直㸔花数灼灼十朶红戋戋五束素上张幙屋庇旁织笆篱护水洒复泥封移来色如故家家习爲俗人人迷不悟有一田舎翁偶来买花处低头独长叹此叹无人谕一丛深色花十户中人赋悯农二首李绅春种一粒粟秋收万颗子四海无闲田农夫犹饿死锄禾日当午汗滴禾下土谁知盘中飱粒粒皆辛苦石壕吏杜甫莫投石壕村有吏夜捉人老翁踰墻走老妇出门㸔吏唿一何怒妇啼一何苦听妇前致词三男邺城戍一男附书至二男新战死在者且偷生死者长巳矣室中更无人所有乳下孙有孙母未去出更无完裙老妪力虽衰请从吏夜归急应河阳役犹得备晨炊夜乆语声絶如闻泣幽咽天明登前途独与老翁别辛苦吟于濆壠上扶犁儿手种腹长饥䆫下掷梭女手织身无衣我愿燕赵姝化爲嫫毋姿一笑不直钱自然家国肥田家词元稹牛㕰㕰田确确旱块𫾣牛啼趵趵种得官仓珠颗谷六十年来兵簇簇月月仓粮车辘辘一日官军收海服驱牛驾车食牛肉归来收得牛两角重铸锹犁作斤斸姑春妇担输促促输官不足归卖屋农死有儿牛有犊不遣官军粮不足伤田家聂夷中二月卖新丝五月粜秋谷医得眼前疮剜却心头肉我愿君王心化作光明烛不照绮罗筵偏照逃亡屋采玉行韦应物官府征白丁言采蓝溪玉絶岭夜无人深榛雨中宿独妇饷粮还哀哀舎南哭茶山作袁高禹贡通逺俗所图在安人后王失其本职吏不敢陈亦有姦佞者因兹欲求伸动生千金费日使万姓贫我来顾渚源得与茶事亲甿辍耕农米採採实苦辛一夫且当役尽室皆同臻扪葛上欹壁蓬头入荒榛终朝不盈掬手足皆皴鳞悲嗟遍空山草木爲不春隂岭芽未吐使者牒巳频心争造化力先走挺尘均选纳无昼夜擣声昏继晨衆工何枯藁俯视弥伤神皇帝尚巡狩东郊路多堙周回遶天涯所献逾艰勤况减兵革困量兹固疲民未知供御余谁合分此珍顾省忝邦守又慙复因循茫茫沧海间丹愤何由申野老歌张籍老翁家贫在山住耕种山田三四亩苗踈税多不得食输入官仓化爲土岁暮锄犁傍空室唿儿登山收橡食西江贾客珠百斛舩中养犬长食肉野行姚合客行野田间比屋皆闭户借问屋中人尽去作商贾官家不税商税农服作苦居人竞东西道路侵壠亩採玉上山巓探珠入水府边兵索衣食此物同泥土古来一人耕三人食犹饥如今千万家无一把锄犁我仓常空虚我田生蒺䔧上天不雨粟何由活蒸黎重校正唐文粹卷第十六下唐文粹唐文粹卷第十七上重校正唐文粹卷第十七上吴兴姚铉纂诗十一古调歌篇七寺观十一始除尚书郞别善福精舎寄阎防题鹤林寺题破山寺后禅院琅邪山寺简寂观西涧瀑布下作五老峯赠隐者石门墨山有禅堂道观天下絶境题思禅寺仙游寺有龙潭穴弄玉祠游栖霞寺庙社四四皓庙鱼山神女歌词二首古社邉塞三虏患代北州老翁荅辽西画图六王处士草堂壁画衡霍诸山题刘相公三湘图观于舍人壁画山水题遐上人古松歌画竹歌观李凑所画美人障子古器物五石鼓歌古劒歌磨镜篇赠友人古镜团扇歌乐器七弹琴江上琴兴听蜀僧弹琴奉和张舍人阁中直夜思闻雅琴因书事听弹风入松赠杨补阙金陵听韩侍御吹笛武昌老人说笛歌草木十一题老张松树古栢行脩竹篇种竹竹径偶作露青竹鞭歌暑日题道邉树井上桐石上藤兎丝春草謡禽鸟昆虫十王兵马使二角鹰观放白鹰飞鸢操百舌吟鹦鹉词鸳鸯篇子规啼鶗鴂吟春蝉江上蚊子道路二戯题关门门前路始除尚书郎别善福精舍韦应物简略非世器委身同草木逍遥精舍居饮水自爲足累日曽一栉对书常懒读社腊㑹髙年山川恣游瞩明世方选士中朝悬美禄除书忽到门冠带便拘束愧忝郎署迹谬蒙君子録俯仰垂华缨飘飖翔轻毂行将亲爱别恋此西涧曲逺峯照夕川夏雨生衆緑迅风飘往路廻首不遑宿明晨下烟阙白云在幽谷寄阎防刘眘虚青瞑南山色君与缁钖隣深路入古寺落花随暮春纷纷对寂寞徃徃落衣巾松色空照水经声时有人晚心复南望山逺情独亲应以脩徃业亦唯此立身深林度空夜烟月资清眞莫叹文明日弥年从隠沦题鹤林寺薛据道门隠形胜向背临法桥松覆山殿冷花藏溪路遥珊珊宝幡挂燄燄眀灯烧迟日半空谷春风连上潮少凭水木兴暂忝身心调愿谢携手客兹山禅侣饶题破山寺后禅院常建清晨入古寺𥘉日明髙林竹径通幽处禅房花木深山光恱鸟性潭影空人心万籁此都寂但余钟磬音琅邪山寺韦应物受命恤人隐玆游乆未忘鸣驺响幽涧前旌耀崇岗青冥台砌寒緑缛草木香塡壑隮花界叠石构云房经制随巖转缭绕岂定方新泉洩隂壁高萝䕃緑塘攀林一栖心饮水得清凉还归坐郡阁但见山苍苍简寂观西涧瀑布下作淙流絶壁散虚烟翠涧深巖际松风起飘飖来洒襟窥萝玩猿鸟解组傲园林茶菓邀眞侣觞酌洽同心旷歳怀兹赏春行始重寻聊将横吹笛一冩山水音五老峯太明观赠隐者姚系云观此山北与君携手稀林端涉横水洞口入斜晖乍觉鸾鹤迩忽爲烟雾飞故人清和客黙㑹琴心㣲丹术幸可授青龙当未归悠悠平生意此日复相违石门墨山二山相连有禅堂道观天下絶境张说菌轮江上山近在华容县常陟巴丘首天晴遥可见佳游屡前诺芳月愆幽眷及此符守移懽言临道便旣携赏心客复有送行掾竹径入隂窅松崖上空蒨草共林一色云与峯万变探窥石门断縁越沙涧转两山势争雄峯巘相顾盻药妙灵仙宝境华巖壑选清都西渊絶金地东敞宴池果接园畦风烟迩台殿高㝷去石顶旷覧天宇徧千山纷满目百川豁对面骑来云气迎人去鸟声恋长揖桃源士举世同企羡题思禅寺上方独孤及溪口闻法鼓停挠登翠屏攀云到金界合掌开禅扃郁律衆山抱空蒙花雨零老僧指香楼云是不死亭眇眇千越路茫茫春草青逺山喷百谷缭绕驰东溟目极想何在境照心亦冥騞然诸根空破结如破瓶下视三界狭但闻五浊腥山中有良药吾欲隳天形仙游寺有龙潭穴弄玉祠李华舍事入樵迳云木深谷口万壑移晦眀千峯转前后嶷然龙潭上石势若奔走开坼秋天光崩腾夏雷吼灵溪自兹去纡直互纷纠听声静复喧望色无更有冥冥翠㣲下髙殿映杉柳滴滴洞穴中悬泉响相扣昔时秦王女羽化年代乆日暮松风来箫声生左右早窥神仙箓愿结芝术友安得羡门方青囊系吾肘游栖霞寺顾况栖霞山中子规鸟口邉血出啼不了山僧后夜𥘉入定闻似不闻山月晓四皓庙元稹巢由昔避世尧舜不得臣伊吕虽急病汤武乃可君四贤胡爲者千载名氛氲显晦有遗迹前后疑不伦秦政虐天下黩武穷生民诸侯战心死壮士眉亦颦张良韩孺子椎碎属车轮遂令英雄意日夜思报秦先生相将去不复婴世尘云卷在孤岫龙潜爲小鳞秦皇转无道諌者鼎镬亲茅焦脱衣諌先生无一言赵髙杀二世先生如不闻刘项取天下先生游白云海内八年战先生全一身汉业日已定先生名亦振不得爲济世宜哉爲隠沦如何一朝起屈作储贰賔安存孝惠帝摧顇戚夫人舍大以谋细虬盘而蠖伸惠皇竟不嗣吕氏祸有因虽怀安刘志未若周与陈皆落子房术先生道何屯出处贵明白故吾今有云鱼山神女歌词二首王维迎神坎坎击鼓鱼山之下吹洞箫望极浦女巫进纷屡舞阵瑶席湛清酤风凄凄兮夜雨神之来兮不来使我心兮苦复苦送神纷进拜兮堂前目眷眷兮琼筵来不语兮意不传作暮雨兮愁空山悲急管思䌓絃灵芝驾俨欲旋倐云收兮雨歇山青青兮水潺潺古社元稹古社基阯在人散社不神唯有空心树妖狐藏魅人狐惑意颠倒臊腥不复闻丘坟变城郭花草仍荆榛良田千万顷占作天荒田主人议芟斫怪见不敢前那言空山烧夜随风马奔飞声鼓鼙震髙烟旗帜飜逡廵荆棘尽孤兎无子孙孤死魅人醒烟消坛墠存绕坛旧田地给授有等伦农收村落盛社树新团圆社公千万歳永保村中民虏患张陵今日汉家探使回蚁叠胡兵来未歇春风渭水不敢流揔作六军心上血代北州老翁荅张谓负薪老翁住北州北望郷关生客愁自言老翁有三子两人巳向黄沙死如今小男新长成明年闻道更征兵定知此别必零落不及相随同死生尽将田宅借邻伍且复伶俜去郷土在生本求多子孙及有谁知更辛苦近传天子尊武臣强兵直欲静胡尘安邉自合有长䇿何必流离中国人辽西崔颢燕郊芳歳晚残雪冻邉城四月春草合辽阳春水生胡人正牧马汉将日征兵露重寳刀湿沙虚金鼓鸣寒衣着巳尽春服谁与成寄语洛阳使爲传邉塞情王处士草堂壁画衡霍诸山刘长卿爱此衡霍近卷帘如可攀能令堂上客见尽湘南山青翠千万状飞来方丈间归云无处灭去鸟何时还胜事日相对主人常独闲清隂满四壁佳气生重关颇与宿心㑹看看慰愁颜题刘相公三湘图郞士元昔别醉衡霍尔来忆南州今朝乎津邸兼得潇湘游稍辨荆门树依然芳杜洲微眀三巴崃咫尺万里流去鸟不知倦逺帆生暮愁涔阳指天末北渚空悠悠枕上见渔父座中常狎鸥谁言魏阙下自有东山幽观于舍人壁画山水王季友野人宿在人家少朝具此山谓山晓半壁仍栖岭上云开帘放岀湖中鸟独坐长松是阿谁再三招手起来迟于公大笑向予说小弟丹青能尔爲题遐上人院壁画古松歌朱湾石上盘古根谓言天生朽安知草木性变在画师手隂深方丈间眞趣幽且闲木文离披势搓捽中裂空心火烧出扫成三寸五寸枝便作千年万年物莓苔浓淡意不同一半死皮藏蠧虫风霜未必来到此气色杳似寒山中孤标可翫不可取能使支公道塲古画竹歌白居易恊律郎萧恱善画竹举世无伦萧亦甚自秘重有终歳求其一竿一枝而不得者知予好事忽冩一十五竿惠然见投予厚其意高其艺无以荅贶作歌以报之凡一百八十六言歌曰植物之中竹难冩古今虽画无似者萧郞下笔独逼眞丹靑巳来唯一人人画竹身肥拥肿萧画茎痩节节竦人画竹梢死羸垂萧画枝活叶叶动不根而生从意生不笋而成由笔成野塘水邉碕岸侧森森两丛十五茎婵娟不失筠粉态萧索尽得风烟情举头忽见不似画低眉静听疑有声西丛七茎劲而健省向天笁寺前石上见东丛八茎踈且寒忆曾湘妃庙里雨中看幽姿逺思少人别与君相顾空长叹萧郞萧郞老可惜手战眼昏头雪色自言便是絶笔时从今此竹尤难得观李凑画羙人障子刘长卿爱尔含天姿丹青有殊智无间巳得象象外更生意西子不可见千秋无重还空怜浣纱熊犹在含毫间一笑岂易得双蛾如有情牎风不举袖但觉罗衣轻华堂翠幕春风来内阁金屏曙色开此中一见乱人目只疑行到云阳台石鼓歌韩愈张生手持石鼓文劝我试作石鼓歌少陵无人谪仙死才薄将柰石鼓何周纲陵迟四海沸宣王愤起挥天戈大开明堂受朝贺诸侯劒珮鸣相磨蒐于岐阳骋雄俊万里禽兽皆遮罗䥴功勒成告万世凿石作鼓隳嵯峨从臣才艺咸第一拣选撰刻留山阿雨淋日炙野火燎鬼物守护烦撝诃公从何处得𥿄本毫髪尽备无差讹词严义密读难晓字体不类隷与蝌年深岂免有画缺快劒斫断生蛟鼍鸾翔鳯翥衆仙下珊瑚碧树交枝柯金绳鐡索鎻纽壮古鼎跃水腾龙梭陋儒编诗不收入二雅𥚹迫无委蛇孔子西行不到秦掎摭星宿遗羲娥嗟予好古生苦晩对此涕泪双滂沱忆昔𥘉蒙愽士徴其年始改称元和故人从军在右辅爲我量度掘臼科濯冠沐浴告祭酒如此至寳存岂多毡包席裹可立致十鼓只载数骆駞荐诸太庙比郜鼎光价岂止百倍过圣恩若许留太学诸生讲解得切磋观经鸿都尚塡咽坐见举国来奔波剜苔剔藓露节角安置妥帖平不颇大厦深檐与盖覆经歴乆逺期无他中朝大官老于事讵肯感激徒媕娿牧童𫾣火牛砺角谁复着手爲摩挲日消月烁就埋没六年西顾空吟哦羲之俗书趂姿媚数纸尚可愽白鹅继周八代争战罢无人收拾理则那方今太平日无事柄任儒术崇丘轲安能以此上论列愿借辩口如悬河石鼓之歌止于此呜唿吾意其蹉跎古劒歌郭元振君不见昆吾鐡冶飞炎烟红光紫气俱赫然良工鍜鍊凡几年铸得寳劒名龙泉龙泉颜色如霜雪良工咨嗟叹竒絶琉璃玉匣吐莲花错镂金环生眀月正逢天下无风尘幸得用防君子身精光黯黯青虵色文章片片緑龟鳞非直结交游侠子亦曽亲近英雄人何言中路遭弃捐零落飘沦古狱边虽复沉埋无所用犹能夜夜气冲天磨镜篇刘禹钖流尘翳明镜岁乆看如门前负局生爲我一磨拂萍开緑池满晕尽金波溢白日照空心圆光走幽室山神祅气沮野魅眞形出却思未磨时瓦砾来唐突赠友人古镜朱昼我有古时镜𥘉自坏陵得蛟龙犹泥蟠魑魅幸月蚀磨乆见菱蘂青于蓝水色赠君将照心无使心受惑团扇歌刘禹钖团扇复团扇奉君清暑殿秋风入庭树从此不相见上有乗鸾女苍苍网虫遍明月入怀袖别是机中练弹琴刘希戬碧山本岑寂素琴何清幽弹爲风入松崖谷飒以秋庭鹤舞白雪泉鱼跃洪流余欲娱世人明月难暗投感叹未终曲泪下不可收呜唿钟子期零落归山丘死而若有知魂兮从我游江上琴兴常建江上调玉琴一絃清一心泠泠七絃变万木澄幽隂能使江月白又令江水深始知梧桐枝可以徽黄金听蜀僧濬弹琴李白蜀僧抱緑绮西上峨眉峯爲我一挥手如听万壑松客心洗流水余响入霜钟不觉碧山暮秋云暗几重奉和张舍人阁中直夜思闻雅琴因书事吕温迢递天上直寂寞丘中琴忆尔山水韵起予仁智心凝情在正始超想踈烦襟凉生子夜后月照禁垣深逺风譪兰气㣲露清桐隂方袭缁衣庆永奉南薫吟听弹风入松赠杨𥙷阙王昌龄啇风入我絃夜竹深有露絃悲与林寂清景不可度寥落幽居心飗飕青松树松风吹草白溪水寒日暮声意去复还九变待一顾空山多雨雪独立君始悟金陵听韩侍御吹笛李白韩公吹玉笛倜傥流玉音风吹绕钟山万壑皆龙吟王子停鳯管师襄掩瑶琴余响渡江去天涯安可㝷武昌老人说笛歌刘禹钖武昌老人七十余手把庾令相闻书自言年少学吹笛早事曹王曽赏激徃年征镇戍蕲州楚山萧萧笛竹秋当时买林恣搜索典却身上乌貂裘古苔苍苍封咾节石上孤生饱风雪商声五音随指发水中龙应行云絶曽将黄鹤楼上吹一声占尽秋江月如今老去兴犹迟音韵髙低耳不知气力巳无心尚在时时一曲梦中吹题老张松树宋之问岁晩东巖下周顾何悽恻日落西山隂衆草起寒色中有乔松树使我长叹息百尺无寸枝一生自孤直古栢行杜甫孔明庙前有老栢柯如青铜根如石霜皮熘雨四十围黛色叅天二千尺君臣巳与时际㑹树木犹爲人爱惜云来气接巫崃长月出寒通雪山白忆昨路遶锦亭东先主武侯同閟宫崔嵬枝榦郊原古窈窕丹青户牖空落落盘踞虽得地冥冥孤高多烈风扶持自是神明力正直元因造化功大厦如倾要梁栋万牛回首丘山重不露文章世巳惊未辞翦伐谁能送苦心未免容蝼蚁香叶曽经宿鸾鳯志人幽士莫怨嗟古来才大难爲用与东方左史脩竹篇陈子昻东方公足下文章道弊五百年矣汉魏风骨晋宋莫传然而文献有可征者仆甞暇时观齐梁间诗彩丽竞䌓而兴寄都絶毎以永叹窃思古人常恐逶迤頽靡风雅不作以耿耿也一昨于解三处见明公咏孤桐篇骨气端翔音情顿挫光映朗练有金石声遂用洗心饰视发挥幽郁不图正始之音复覩于兹可使建安作者相视而笑解君云张茂先何敬祖东方生与其比肩仆亦以爲知言也故感叹雅制作脩竹诗一篇当有知音以传示之龙种生南岳孤翠郁亭亭峯顶上崇崒烟雨下㣲冥夜闻鼯䑕呌昼聒泉壑声春风正淡荡白露巳清泠哀响激金奏密色滋玉英岁寒霜雪苦含彩独青青岂不厌凝冽羞比春木荣春木有盈歇此节无凋零始愿比金石终古保坚贞不意伶伦子吹之学凤鸣遂偶云龢瑟张乐奏天庭妙曲方千变箫韶巳九成信蒙雕斵羙常愿事僊灵驱驰翠虬驾伊郁紫鸾笙结交嬴台女吟弄昇天行携手登白日逺游戯赤城低昻玄鹤舞断絶彩云生永随衆仙去三山游玉京种竹元稹昔乐天赠余诗云无波古井水有节秋竹竿余秋来种竹㕔下因而有怀聊书十韵昔公怜我直比之秋竹竿秋来苦相忆种竹㕔前看失地颜色改伤根枝叶残清风犹淅淅髙节空团团鸣蝉聒莫景跳蛙筑幽栏尘土复昼夜梢云良独难丹丘信云逺安得临仙坛㳂瘴冬草緑何人惊歳寒可怜亭亭榦一一青琅玕孤凤竟不至坐伤时节阑竹迳偶作权德舆退朝此休沐闭户无尘氛支䇿入幽迳清风随此君琴觞恣偃傲兰蕙相葐蒀幽赏方自适林西烟景曛露青竹鞭歌顾况鲜于仲通正当年章仇兼琼在蜀川约束蜀儿採马鞭蜀儿採鞭不敢眠横截斜飞飞鸟邉绳桥夜上层崖巓头挿白云跨飞泉採得马鞭长且坚浮沤丁子珠聮聮灰煑蜡揩光烂然章仇兼琼持上天上天雨露何其偏飞龙闲廏马数千朝饮吴江夕秣燕红尘扑辔汗湿鞯师子麒麟聊比肩曲江昆明洗刷牵四蹄踏浪头枿天蛟龙稽颡河伯䖍拓羯胡鶵脚手鲜陈闳韩干丹青妍欲貌未貌眼欲穿金鞍玉勒锦连干骑入桃花杨柳烟十二楼中奏管絃楼中羙人夺神仙争爱大家把此鞭禄山入关关破年忽见杨州北邸前秖有人还千一钱亭亭笔直无皴节磨将形相一条铁市头格是无人别江海贱臣不拘绁垂鞘挂影西窓缺稚子覔衣桃仰穴家僮拾薪几拗折玉润犹霑玉垒雪碧鲜似染苌弘血蜀帝祠邉子规咽相如桥上文君絶徃来䇿马降至尊七盘九折横劒门穆王八骏超崑崙安用冉冉孤生根圣人不贵难得货金玉珊瑚谁买恩暑日题道邉树王毂火轮迸熖烧长空浮埃扑面愁蒙蒙羸僮走马喘不进忽逢碧树含清风清风留我移时住满地浓隂懒前去却叹人无及物功不似团团道边树井上桐陆龟蒙羙人伤别离汲井常待晓愁因辘轳转惊起双栖鸟独立傍银牀碧桐风袅袅石上藤岑参石上生孤藤弱蔓依石长不逢髙枝引未得凌空上何处堪託身爲君长万丈兎丝元稹人生莫依倚依倚事不成君看兎丝蔓依倚榛与荆荆榛易蒙密百鸟撩乱鸣下有狐兔穴奔走亦纵横樵童斫将去柔蔓与之并翳荟生可耻束缚死无名桂树月中出珊瑚石上生俊鹘渡海食应龙昇天行灵物夲特达不复相缠萦纒萦竟何者荆棘与飞茎春草謡顾况春草不解行随人上东城正月二月色绵绵千里万里伤人情王兵马使二角鹰杜甫悲台萧䬃石巃嵸哀豁枒浩唿汹中有万里之长江回风䧟日孤光动角鹰翻倒壮士臂将军玉帐轩翠气二鹰勐脑徐侯穟目如愁胡视天地杉鸡竹兎不自惜溪虎野羊俱辟易鞲上锋稜十二翮将军勇锐与之敌将军树勲起安西崑崙虞泉入马蹄白羽曽肉三狻猊敢决岂不与之齐荆南芮公得将军亦如角鹰下翔云恶鸟飞飞啄金屋安得尔辈开其群驱出六合枭鸾分观放白鹰李白八月边风髙胡鹰白锦毛孤飞一片雪百里见秋毫飞鸢操刘禹钖鸢飞杳杳青云里鸢鸣萧萧风四起旗尾飘扬势渐髙箭头划声相似长空悠悠霁日悬六翮不动凝非烟游鵾翔鴈岀其下庆云淸景相廻旋忽闻饥鸟噪相聚瞥下云中争腐䑕腾音砺吻相喧唿仰天大吓疑鹓鶵畏人避大投髙处俛啄无声犹屡顾靑鸟自爱玉山禾仙禽徒贵华亭露扑樕危巢向暮时陪鳃饱腹蹲枯枝游童挟弹一麾肘臆碎羽分人不悲天生衆禽若有类威凤文章在仁义鹰隼仪形蝼蚁心虽能唳天何足贵百舌吟晓星寥落春云低𥘉闻百舌间关啼花枝满空迷处所摇动繁英坠红雨笙篁百啭音韵多黄鹂吞声燕无语东方朝日遟遟升迎风弄景如自惊数声不尽又飞去何许相逢緑杨路緜蛮宛转似娯人一心百舌何纷纭颜侠少停歌听堕珥妖姬和睡闻可怜光景何时尽谁能低回避鹰隼廷尉张罗自不关潘郎挟弹无情损天生羽族尔何㣲舌端万变乗春晖南方朱鸟一朝见索漠无言蒿下飞鹦鹉词苏郁莫把金笼闭鹦鹉箇箇分明解人语忽然更向君前语三十六宫愁几许鸳鸯篇陈子昻飞飞鸳鸯鸟举翼相蔽亏俱来渌潭里共向白云涯音容相眷恋羽翮两逶迤苹蘩戯春渚霜霰遶寒池浦沙连岸净汀树拂潭垂年年此游翫嵗歳来追随鳯凰起丹穴独向梧桐枝鸿鴈来紫塞空忆稻粱施乌啼倦依託鹤鸣伤别离岂若此双禽翻飞不异林刷羽清江浦交颈紫山岑文章负竒色和鸣多好音闻有鸳鸯绮复有鸳鸯衾持爲羙人赠朂此故交心子规啼韦应物髙林滴露夏夜清南山子规啼一声邻家孀妇抱儿泣我独展转何爲情鶗鴂吟刘禹钖朝阳有鸣凤不闻千万祀鶗鴂催衆芳畏闻先入耳秋风白露晞从是尔啼时如何上春日唧唧满庭飞春蝉元稹我自东归日厌苦春鸠声作诗怜化工不遣春蝉生及来商山道山深气不平春秋两相似虫豸百种鸣风松不成韵蜩螗沸如羮岂无朝阳凤羞与微物争安得天上雨奔浑河汉倾荡涤反时气然后好晴明江上蚊子韦楚老摇狭翅亚红腹江邉夜起如云哭请问贪婪一点心腐肉塡腹几多足越女如花住江曲寒娥夜夜凝双緑任君撩乱锦䆫中十幅轻绡围夜玉戯题关门岑参来亦一布衣去亦一布衣羞见关城吏还从旧路归门前路陆龟蒙门前向城路一直复一曲曲去日中还直行日暮宿何必日中还曲涂荆棘间重校正唐文粹卷第十七上唐文粹卷第十七下重校正唐文粹卷第十七下吴兴姚铉纂诗十二古调歌篇八月明河四月生句把酒问月月蚀诗明河篇风雨露雪六贺雨诗洛阳清明日雨霁咏露山雪秋风引竹牎闻风寄苗发司空曙江海泉水十观海西陵口观海题玉潭及第后过杨子江责汉水词迎潮送潮词二首引泉诗赋得三崃流泉歌明冰篇宫禁七殿前曲西施篇三阁词四首霓裳羽衣曲神仙二十九游仙诗十六首上元夫人诗王子乔玉眞仙人词梦太白峯西苦篁调笑引少室山韦鍊师昇仙歌宿靑牛谷梁鍊师仙居玄都坛歌寄全椒山中道士洗心斋心寄菖蒲金珰玉佩歌月生句刘勐月生十五前日望光彩圆月满十五后日畏光彩瘦不见夜花色一樽成暗酒匣中苔背铜光短不遍空不惜补明月慙无此良工把酒问月李白靑天有月来几时我今停盃一问之人攀眀月不可得月行却与人相随皎如飞镜临丹阙緑烟灭尽淸辉发但见宵从海上来宁知晓向云间没白兎捣药秋复春姮娥孤栖谁与邻今人不见古时月今月曾经照古人古人今人若流水共看明月皆如此唯愿当歌对酒时月光长照金樽里月蚀诗卢仝新天子即位五年岁次庚寅斗柄挿子律调黄钟森森万木夜殭立寒气赑屓顽无风烂银盘从海底出出来照我草屋东天色绀滑凝不流冰光交贯寒曈眬𥘉疑白莲花浮岀龙王宫八月十五夜比并不可双此时怪事发有物吞食来轮中轮如壮士斧斫坏桂似雪山风拉摧百鍊镜照见胆平地埋寒灰火龙珠飞出脑却入蛤胎搥环破璧眼看尽当天一搭如煤始磨踪灭迹须臾间便似万古不可开不料至神物有此大狼狈星如撒沙岀争头事光大奴婢炷灯看揜菼如玳瑁今夜吐𦦨如长虹孔隙千道射户外玉川子涕泗下中庭独自行念此日月者太隂太阳精皇天要识物日月乃化生走天汲汲劳四体与天作眼行光明此眼不自保天公行道何由行吾见隂阳家有说望日蚀月月光灭朔月掩日日光缺两眼不相攻此说吾不容又孔子师老子云五色令人目盲吾恐天似人好色则丧明幸且非春时万物不娇荣青山破瓦色渌水冰峥嵘花枯无女艶鸟死沉歌声顽冬何所好偏使一目盲又闻古老说蚀月虾蟇精径圆千里入汝腹如此痴騃阿谁生可从海窟来便解縁清冥恐是眶睫闲揞塞所化成黄帝有二目帝舜重瞳明二帝悬四目四海生光辉吾不过二帝滉漭不可知何故瞳子上坐使虫豸欺长嗟白兔捣灵药恰似有意防姦非药成满不中度委任白兔夫何爲忆昔尧爲天十日烧九州金烁水银流玉熠丹砂燋六合烘爲窰尧心増百忧天见尧心忧勃然发怒决洪流立拟沃杀九日妖天髙日走沃不及但见万国赤子戢戢生鱼头此时九御导九日争持节幡麾幢旒驾车六九五十四头蛟螭虬掣电九火辀汝若蚀开龃龉轮御辔执索相爬钩推荡轰渴入汝喉红鳞𦦨鸟烧口快翎鬛倒侧声醆邹撑膓拄肚礧礧如山丘自可饱死更不偷不独塡饥坑亦解尧心忧恨汝时当食埋头㩎脑不肯食不当食张唇哆觜食不休食天之眼养逆命安得上帝请汝刘呜唿人养虎𬒳虎啮天媚蟇𬒳蟇瞎乃知恩非类一一自作孽吾见患眼人必索良工诀想天不异人爱眼固应一安得常娥氏来习扁鹊术手操舂喉戈去此睛上物𥘉旣犹朦胧旣乆如抹但恐功业成便此不吐出玉川子又涕泗下心祷再拜额搨沙土中地上虮虱臣仝告诉帝天皇臣心有鐡一寸可刳妖蟇痴膓皇天不爲臣立梯磴臣血肉身无由飞上天扬天光封词付与小心风颰排阊阖入紫宫密迩玉几前噼拆奏上臣仝顽愚胷敢死横干天甚长东方苍龙角挿㦸尾捭风当心开明堂统领三百六十鳞虫坐治东方宫月蚀不救援安用东方龙南方火鸟赤泼血项长尾短飞跋刺头戴井冠髙逹枿月蚀鸟宫十二度鸟爲居停主人不觉察贪向何人家行赤口毒舌毒虫头上喫却月不啄杀虚贬鬼眼赤䆕䆷鸟罪不可雪西方攫虎立掎掎斧爲牙凿爲齿偷犠牲食封豕大蟇一脔固当软羙见似不见是何道理爪牙根天不念天天若准拟错准拟北方寒龟𬒳蛇缚藏头人殻如入狱蛇筋束紧束破殻寒龟夏鼈一种味且当臛其肉一底板没信处唯堪支牀脚不中鑚灼与天下卜岁星主福德官爵奉董秦忍使黔娄生覆尸无衣巾天失眼不弔岁星胡其仁荧惑矍铄公执法大不中月明无罪过不纠蚀月虫年年十月朝太微支卢谪罚何灾凶土星与土性相背反养福德生祸害到人头上死破败今夜月蚀安可㑹大白眞将军怒激锋铓生恒州阵斩郦定进项骨脆甚春蔓菁天唯两眼失一眼将军何处行天兵辰星任廷尉天律自主持人命在盆底固应乐见天肓时天若不肯信试唤臯陶鬼一问而今三台文章官作上天纪纲环天二十八宿磊落尚书郞整顿排班行劒握他人将一四太阳侧一四天市旁操斧代大匠两手不怕伤弧矢引满反射人天狼呀啄明煌煌痴牛与騃女不肯勤农桑徒劳含滛思旦夕遥相望蚩尤簸旗弄旬始搥天鼔鸣珰琅枉矢龙蛇行眉目森森张天狗下舐地血流何滂滂谲险万万党构架何可当眯目舋成就害我光明王请留北斗一星相北极指挥万国悬中央此外尽拂除沙碛如山冈赎我父母光当时恒星没殒雨如抨浆似天㑹事发叱喝诛姦狂何故中道废自遗今日殃善善又恶恶郭公所以亡愿天神圣心无信他人忠玉川子词讫风色紧格格近月墨暗边有似动劒㦸须臾痴蟇精两吻自决坼𥘉露半个璧渐吐满轮魄衆星尽原赦一蟇独诛磔腹肚忽脱落依旧挂穹碧光彩未苏来惨淡一片白奈何万里光受此吞吐厄再得见天眼感荷天地力或问玉川子孔子修春秋二百四十年月蚀尽不收今子咄咄词颇合孔意不玉川子笑荅或请听逗遛孔子父母鲁讳鲁不讳周书外书大恶故月蚀不见收余命唐天口食唐土唐礼过三唐乐过五小犹不说大不可数灾沴无有小大瘉安引衰周研覈可否日分昼月分夜辨寒暑一主刑一主德政乃举孰爲人面上一目偏可去愿天完两目照下万方土更不瞽万万古眀河篇宋之问八月凉风天气晶万里无云河汉明昬见南楼淸且浅晓落西山纵复横洛阳城阙天中起长河夜夜千门里复道连共蔽亏画堂琼户特相冝云母帐前初况滥水精帘外转逶迆倬彼昭回如练白复出东城接南陌南陌征人去不归谁家今夜擣寒衣鸳鸯机上踈萤度乌鹊桥边一鴈飞鴈飞萤度愁难歇坐见明河渐微没巳能舒卷任浮云不惜光辉让流月眀河可望不可亲愿得乗槎一问津更将织女支机石还访成都卖卜人贺雨诗白居易皇帝嗣寳历元和三年冬自冬及春暮不雨旱爞爞上心念下民惧岁成灾凶遂下罪巳诏殷勤告万邦帝曰予一人继天承祖宗忧勤不遑宁夙夜心忡忡元年诛刘辟一举靖巴卭二年戮李锜不战安江东顾惟眇眇德遽有巍巍功或者天降沴无乃儆予躬上思荅天戒下思致时邕莫如率其身慈和与俭恭乃命罢进献乃命赈饥穷宥死降五刑责巳寛三农宫女岀宣徽廐马减飞龙庶政靡不举皆岀自宸衷奔腾道路人伛偻田野翁懽唿相告报感泣涕霑胸顺人人心恱先天天意从诏下才七日和气生沖融凝爲油油云散作习习风昼夜三日雨凄凄复蒙蒙万心春熈熙百谷靑芃芃人变愁爲喜岁易俭爲丰乃知王者心忧乐与衆同皇天及后土所感无不通冠珮何锵锵将相及王公蹈舞唿万岁列贺眀庭中小臣诚愚陋职忝金銮宫稽首再三拜一言献天聦君以明爲圣臣以直爲忠敢贺有其始亦愿有其终洛阳淸明日雨霁李正封晓日淸明天夜来嵩少雨千门尚烟火九陌无尘土酒醁河桥春漏闲宫殿午游人恋芳草半犯严城鼓咏露霏霏灵液重云表无声落霑树急玄蝉洒池凄皓鹤流尘清逺陌飞月澄髙阁宵润玉堂帘曙寒金井索佳人比珠泪坐感红绡薄山雪释皎然夕阳在西峯叠翠萦残雪狂风卷絮回惊猿攀玉折何意山中人误报山花发秋风引刘禹钖何处秋风至萧萧送鴈群今朝入庭树孤客最先闻竹䆫闻风寄苗发司空曙李益微风惊暮坐临牅思悠哉开门复动竹疑是故人来时滴枝上露稍霑堦下苔幸当一入幌爲拂緑琴埃观海独孤及北登㴾海㠀回首秦东门谁尸造物功凿此天池源澒洞吞百谷周流无四垠廓然混茫际望见天地根白日自中吐扶桑如可扪迢遥蓬莱峯想像金台存秦帝昔经此登临异飞翻扬旌百神㑹望日羣山奔徐福竟何成羡门徒空言唯见石桥足千年潮水痕西陵口观海薛据浙江漫汤汤近海势弥广在昔胚混凝融爲百川长地形失端倪天色潜滉瀁东南际万里极目逺无象山影乍浮沉潮波忽来徃孤帆或不见棹歌犹响像日暮长风起客心空振荡浦口霞未收潭心月初上林屿几邅回亭臯时偃仰岁晏访蓬瀛眞游非外奖题玉潭独孤及碧玉徒强名冰壷难比德唯当寂照心可并沦色及第后过杨子江施肩吾忆昔将贡年抱愁此江邉鱼龙互闪烁黑浪髙于天今日歩春草复来经此道江神也世情爲我风色好责汉水辞李善夷春秋僖公四年齐桓公合诸矦之师盟于召陵责楚之苞茅不入问昭王南征而不复楚子使屈完对曰贡之不入寡君之罪也敢不供给昭王南征之不复君其问诸水濵按昭王南征至汉舟人胶其舟王遂溺死杜预曰当时汉水未属楚杜之注其爲谬哉且楚实殷之始封楚苦县瀬郷在汉水东北六百余里则汉水于西周之际岂未属楚乎又诗云挞彼殷武奋伐荆楚深入其阻裒荆之旅郑玄注云深入方城之阻也方城今在汉水北三百里岂昭王时未属楚乎屈完改齐桓所问之大不敢他对但请自问于水濵之人言我不之知也汉实属楚乆矣夫山林川泽天子祀之必有其神楚人胶其舩而祸其君神不能福神之罪也余过汉见其波涛滉瀁而责其水词曰汉之广兮风波四起虽有风波不如蹄涔之水蹄涔之水不爲下国而倾天子汉之深兮其隄莫量虽云莫量不如行潦之汪行潦之汪不爲下国而溺天王汉之美者曰鲂吾虽饥不食其鲂恐汚吾之饥膓迎潮送潮词二首陆龟蒙余耕稼所在松江南旁田庐门外有沟通浦溆而朝夕之潮至焉天弗雨则轧而留之用以涤濯灌漑及物之功甚鉅其羸壮迟速系望晦盈虚也用之则顺而进舍之则黙以退有类乎君子之道翫而感之作迎潮送潮词二首聊寄声于骚人之末江霜严兮枫叶丹潮声高兮墟落寒鸥巢卑兮渔箔短逺岸没兮光烂烂潮之德兮无际旣充其大兮又充其细密幽人兮款柴门寂寞流连兮依稀旧痕濡余泽藁兮潮之恩不尸其功兮归于混元右迎潮潮西来兮又东下日染中流兮红洒洒汀葭苍兮水蓼枯风骚牢兮愁烟孤大几望兮微将翳晦搜瀛溶兮敛然而退爱长波兮数数一幅巾兮无缨可濯帆生尘兮棹有衣怅潮之还兮吾犹未归右送潮引泉诗上嗣位六载吾宗刺桐川余来拜旌㦸诏下之明年是时春三月绕郭花蝉聮岚盘百万髻上挿黄金钿授以道士馆置榻于东偏满院声碧树空堂形老仙本性乐凝淡及来更虚玄焚香礼眞像盥手披灵编新安山角角乌龙独巉然除非净晴日不见苍崖巓上有拏云峯下有喷壑泉泉分数十汊落处皆峥潺寒声入烂醉聒破西䆫眠支笻超独寻秖在墻东边唿僮具畚锸立凿莓苔穿灇漴一派堕练带横斜牵乱石抛落落寒流响溅溅狂怒七里濑缩到踈楹前跳光泼半散涌沬飞㳬圎势束三崃挂㵼危孤磴悬曾闻瑶池熘亦灌朱草田凫伯弄翠蘂鸾鶵舞丹烟凌风捩桂柂隔雾驰犀舩况当玄元家甞着道德篇上善可比水斯文叅五千精灵若在此肯恶微波传不拟争滴沥还应㑹沦涟出门后飞箭合势浮靑天必有学眞子鹿冠秋鹤颜如能辅吾志日使䟽其源赋得三崃流泉歌李季兰妾家本住巫山云巫山流水常自闻玉琴奏出转寥夐直似当时梦中听三崃迢迢几千里一时流入幽闱里巨石崩崖指下生飞波逺浪弦中起初疑喷怒含雷风复似呜咽流不通回湍曲瀬意将尽时复滴沥平沙中忆昔阮公爲此曲能使仲容听不足一弹旣毕还一弹愿比流泉鎭相续明冰篇冨嘉谟北陆苍茫河海凝南山阑干昼夜冰素彩峩峩明月升深山穷谷不自见安知採斵备嘉荐隂房固掩寒扇阳春二月朝始暾春光潭沲度千门明冰时岀御至尊彤庭赫赫九仪备腰玉煌煌千官事明冰毕岁周在位忆昔沙朔寒风涨崑崙长河冰始壮漫汗崚嶒积亭障邕邕鸣鴈江上来禁苑池台冰复开揺春涵緑映楼台豳歌七月王风始明冰藏用照物轨四时不忒千万祀殿前曲王昌龄贵人糚梳殿前催香风吹入殿后来仗引笙歌大宛马白莲花发照池台西施篇王维艳色天下重西施宁乆㣲朝爲越溪女暮作呉宫妃贱日岂殊衆贵来方悟稀邀人傅香粉不自着罗衣君宠益娇态君怜无是非当时浣纱伴莫得同车归寄谢邻家子效颦安可希三阁词贵人三阁上日晏朱梳头不应有恨事娇甚却成愁珠箔曲琼钩子细见杨州北兵那得渡浪语声悠悠沉香帖阁柱金缕画门楣回首降幡下巳见黍离离三人出眢井一身登槛车朱门谩临水不得见鲈鱼霓裳羽衣曲李肱开元太平日万国贺丰岁梨园厌旧曲玉座流新制凤管递参差霞衣竞揺曵宴罢水殿空辇余春草细蓬壷事巳乆仙乐功无替讵肯听遗音圣明知善继游仙十六首道士吴筠启册观徃载揺怀考今情终古已寂寂举世何营营悟彼衆仙妙超然含至精凝神契沖玄化服凌太淸心同宇宙广体合云霞轻翔风吹羽盖庆霄拂霓旌龙驾朝紫㣲后天保令名岂如寰中士轩冕矜蹔荣鸾凤栖瑶林鵰鹗集平楚饮啄本殊好翺翔终异所吾方遗諠嚣立节慕髙举解玆区中恋结彼霄外侣谁谓天路遐感通自无阻愍俗从迁谢寻仙去沦没三元有眞人与我生道骨凌晨吸丹景入夜饮黄月百关弥调畅方寸益淸越栖神合虚无洞览周恍惚不觉随玉皇焚香诣金阙西龟𥘉定箓东华已校名三官无遗谴七祖昇云軿体妙尘累隔心㣲玄化并一朝出天地亿载犹童婴使我齐浩劫萧萧宴玉淸怡神在灵府皎皎含淸澄仙经不吾欺轻举信有征畴昔希道念而今果天矜岂非隂功着乃致白日昇焉用过洞府吾其越朱陵高眞诚寥邈道合不我遗孰谓姑射逺神人可同嬉结驾从之游飘飘出天垂不理人自化神凝物无疵因知至精感足以和四时八海广无际三山髙不极金台罗中天羽客恣游息霞液朝可饮虹芝晩堪食啸歌自忘心腾举宁假翼保寿同三光安能几千亿将过太帝宫蹔诣扶桑处眞童已相迓爲我淸宿雾海若宁洪涛羲和止奔驭五云结层阁八景动飞舆靑霞正可挹丹椹时一遇留我宴玉堂归轩不令遽欲趋洞阳界试览丹极表赤帝跃火龙炎官控朱鸟导我昇绛府长驱出天杪阳灵赫重晖四达何皎皎爲尔流飘风羣生遂无夭予因诣金母飞盖超西极遂入素中天停轮太𪷟侧若华拂流影不使白日匿倾㬢复亭午六合无暝色道化随感迁此理谁能测九龙何蜿蜿载我昇云纲临睨怀旧国风尘混苍茫依依逺人寰去去迩帝鄕上超星辰纪下视日月光倐巳过太微天居焕煌煌停骖太仪侧整服金阙前肃肃承上帝锵锵㑹羣仙鸿鑪发灵香广庑张钧天玉醴洽中座霞膏充四筵良期无终极俛仰移亿年峻朗妙门辟澄㣲眞鉴通琼林九霞上金阁三天中飞蚪跃庆云翔鹤抟灵风郁彼玉京㑹仙期六合同予昇至阳源欲憇眀霞馆飘飘琼轮举晔晔金景散结虚成万有髙妙咸可翫玉山郁嵯峨琅海杳无岸蹔赏过千椿遐龄谁复筭招擕紫阳友合宴玉淸台排景羽衣振浮空云驾来灵旛七曜动琼障九光开凤舞龙璈奏蚪轩殊未回髙昇紫极上宴此玄都岑玉蘂散竒香琼珂流雅音灵风生太漠习习吹人襟体混希微广神凝空洞深萧然宇宙外自得干坤心上元夫人诗李白上元谁夫人偏得王母娇嵯峨三角髻余髪散垂腰裘披靑色锦身着赤霜袍手提嬴女见闲与凤吹箫眉语两自笑忽然随风飘王子乔宋之问王子乔爱神仙七月七日上賔天白虎揺瑟凤吹笙乗骑云气噏日精噏日精长不归遗庙今在而人非空望山头草草露湿君衣玉眞仙人词李白玉眞之眞人时往太华峯淸晨鸣天鼓飇歘腾双龙弄霓不辍手行云本无踪几时人少广王母应相逢梦太白西峯常建梦寐昇九崖杳霭逢元君贵我太白岑寥寥辞垢氛结宇在星汉宴林闭氛氲檐楹覆余翠巾舄生片云时往溪谷间孤亭昼仍曛松峯引天影石瀬淸霞文括目缓舟趣霁心投鸟羣春风又揺櫂潭㠀花纷纷苦篁调笑引李贺请说轩辕在时事伶伦采竹二十四伶伦采之自崐丘轩辕以之调元气当时黄帝上天时二十三管咸相随唯留一管人间吹无德不能得此管此管沉埋虞舜祠少室山韦鍊师昇仙歌皇甫冉红霞紫气甚氤氲绛节靑童迎少君忽从林下昇天去空使时人礼白云宿靑牛谷梁鍊师仙居杨衡随云歩入靑牛谷靑牛道士留我宿可怜夜乆月明中唯有坛边一枝竹玄都坛歌寄元逸人杜甫故人昔隐东蒙峯巳佩含景苍精龙故人今居子午谷独在隂崖结茅屋屋前太古玄都坛靑石漠漠松风寒子规夜啼山竹裂王母昼下云旗翻知君此计诚长往芝草琅玕日应长鐡鎻髙垂不可攀致身福地何萧爽寄全椒山中道士韦应物今朝郡斋冷忽念山中客涧底束荆薪归来煑白石欲持一瓢酒逺慰风雨夕落叶遍空山何处㝷行迹洗心道士司马退之不践名利道始觉尘土腥不味稻粱食始觉神骨淸罗浮奔走外日月无短明山瘦松亦劲鹤老飞更轻逍遥此中客翠髪皆长生草木多古色鸡犬无新声君有出俗志不贪英雄名傲然脱冠带改换人间情去矣丹霄步向晓云㝠㝠斋心王昌龄女萝覆石壁溪水幽𪷟泷紫葛蔓黄花姢姢寒露中朝饮花上露夜卧松下风云英化爲水光彩与我同日月荡精魂寥寥天府空寄菖蒲张籍石上生菖蒲一寸十二节仙人劝我食令我头靑靣如雪逢人寄君一绛囊书中不得传此方君能来作栖霞侣与君同入丹玄鄕金珰玉珮歌顾况赠君金珰太霄之玉珮金鎻禹歩之流珠五岳眞君之祕箓九天丈人之寳书东井沐浴辰巳毕先进洞房上奔日借问君从何处来黄姑织女机边岀重校正唐文粹卷第十七之下唐文粹唐文粹卷第十八重校正唐文粹卷第十八吴兴姚铉纂诗壬古调歌篇九感寓五十感寓诗三十八首感寓七首感寓效陈拾遗感寓二首古意二首咏史二十一咏史十一咏史咏史二首咏史二首咏史四首读李斯传慨叹三十五出关作陇右途中遭非语书怀自纪赠友人赠韩愈二首赠乔林寄唐生华下伤时二首封丘作街西居三首效陈拾遗子昂感时夜坐无可奈何歌逢白公感怀赠崔纯亮客喜有所思秦人謡时兴闻砧有感野田行赠冯宿偶然作二首及第后荅潼关主人朝饥九日酬顾少府感物十六观玊篇素丝李都尉古劒废琴废瑟词说劒春桂问荅二首养鸷词对菊直钩吟竞渡见牧牛人担靑草道州观野火谕寳二首春感八送春曲三首衡州春早二首㝷人偶题题花树惜花秋感六秋日秋夕怀逺蟠蟀诗秋思在郡秋怀二首感寓诗三十八首陈子昻微月生西海幽阳始化昇圆光正东满隂魄巳朝凝太极生天地三元更废兴至精谅斯在三五谁能征兰若生春夏芊蔚何靑靑幽独空林色朱蕤冒紫茎迟遟白日晚袅袅秋风生岁华尽揺落芳意竟何成苍苍丁零塞今古𬗟荒途亭堠何摧兀暴骨无全躯黄沙莫南起白日隠西隅汉甲三十万曽以事匈奴但见沙场死谁怜塞上孤乐羊爲魏将食子殉军功骨肉且相薄他人安得忠吾闻山中相乃属放麑翁孤兽犹不忍况以奉君终市人矜巧智于道若童蒙倾夺相夸侈不知身所终曷见玄眞子观世玉壷中杳然遗天地乗化入无穷吾观龙变化乃知至阳精石林何冥密幽洞无留行古之得仙道信与元化并玄感非象识谁能测沦冥世人拘目见酣酒笑丹经崐崘有瑶树安得采其英白日每不归靑阳时暮矣茫茫吾何思林卧观无始衆芳委时晦鶗鴂悲鸣耳鸿荒古巳頽谁识巢居子吾观崐崘化日月沦洞冥精魄相交构天壤以罗生仲尼推太极老聃贵窈冥西方金仙子崇议乃无明空色皆寂灭业縁定何成名教信纷籍死生俱未停圣人祕元命惧世乱其眞如何嵩公辈诙谲误时人先天诚爲美阶乱祸谁因长城备胡㓂嬴祸发其亲赤精旣迷汉子年何救秦云去桃李花多言死如麻深居观元化悱然争朶頥羣动相啖食利害纷㘈㘈便便夸毗子荣耀更相持务光让天下商贾竞刀锥巳矣行采芝万世同一时吾爱鬼谷子靑谿无垢氛囊括经世道遗身在白云七雄方龙鬪天下乆无君浮荣不足贵导养晦时文舒可弥宇宙卷之不盈分岂徒山木寿空与麋鹿群呦南山鹿离罟以媒和招揺靑桂树幽蠧亦成科世情甘近习荣耀纷如何怨憎未相复亲爱生祸罗瑶台倾巧笑玉杯殒双蛾谁见孤城树靑靑成斧柯林居病时乆水木澹孤淸闲卧观物化悠悠念无生靑春始萌逹朱火巳满嬴殂落方自此感叹何时平临歧泣世道天命良悠悠昔日殷王子玉马遂朝周宝鼎沦伊谷瑶台成故丘西山伤遗老东陵有故侯贵人难得意赏爱在须臾莫以心如玉採他明月珠昔称夭桃子今爲舂市徒鸱鸮悲东国麋鹿泣姑苏谁见鸱夷子扁舟去五湖圣人去巳乆公道𬗟良难蚩蚩夸毗子尧禹以爲谩骄荣贵工巧势利递相干燕王尊乐毅分国愿同欢鲁连让齐爵遗组去邯郸伊人信往矣感激爲谁叹幽居观大运悠悠念羣生终古代兴没豪圣莫能争三季沦周赧七雄灭秦嬴复闻赤精子提劒入咸京炎光旣无象晋鲁复纵横尧禹道巳昧昬虐势方行岂无当世雄天道与胡兵咄咄安可言时醉而未醒仲尼溺东夏伯阳遁西𬈑大运自古来旅人胡叹哉逶迤世巳乆骨鲠道斯穷岂无感激者时俗頽此风灌园何其鄙皎皎于陵子世道不相容嗟嗟张长公圣人不利巳忧济在元元黄屋非尧意瑶台安可论吾闻西方化淸净道弥敦奈何穷金玉彫刻以爲尊云构山林尽瑶图珠翠烦鬼功尚未可人力安能存夸愚适増累矜智道逾昬玄天幽且黙羣议曷嗤嗤圣人教犹在世运乆陵遟一绳将何系忧醉不能持去去行采芝勿爲尘所欺蜻蛉游天下与世本无患飞飞未能止黄雀来相干穰侯富秦宠金石比交欢出入咸阳里诸侯莫敢言宁知山东客激怒秦王肝布衣取丞相千载爲辛酸微霜知岁晏斧柯始靑靑况乃金天夕浩露霑羣英登山望宇宙白日巳西𬈑云海方荡潏孤鳞安得宁翡翠巢南海雄雌珠树林何如美人意骄爱比黄金杀身炎洲里委羽玉堂隂旖旎光首饰葳㽔烂锦衾岂不在遐逺虞罗忽见㝷多材信爲累叹息此珍禽挈瓶者谁子妖服当靑春三五明月满盈盈不自珍高堂委金玉微缕悬千钧如何负公鼎被夺笑时人玄蝉号白露兹岁巳蹉跎羣物从大化孤英将奈何瑶台有靑鸟逺食玉山禾崐崘见玄凤岂复虞云罗荒哉穆天子好与白云期宫女多怨旷层城闭蛾眉日耽瑶台乐岂伤桃李时靑苔空萎絶白髪生罗帷朝发冝都渚浩然思故鄕故鄕不可见但见巫山阳巫山彩云没高丘正微茫伫立望巳乆涕泪霑衣裳岂兹越鄕感忆昔楚襄王朝云无处所荆国亦沦亡昔日章华宴荆王乐荒淫霓旌翠羽盖射光云梦林朅来高堂观怅望阳云岑雄图今何在黄雀空哀吟丁亥岁云暮西山事甲兵羸粮市卭道荷㦸争羌城严冬隂风劲穷岫油云生昬黩无昼夜羽檄复相惊攀跼兢万仞崩危逺九冥借借峯壑里哀哀冰雪行圣人御宇宙闻道太阶平肉食谋何失葵藿𬗟纵横可惜瑶台树灼灼佳人姿碧华映朱实攀折靑春时岂不盛光宠荣君白玉墀但恨红芳歇凋伤感所思朅来豪游子势利祸之门如何兰膏叹感激自生怨衆趋明所避时弃道犹存云泉旣巳失罗网与谁论箕山有髙节湘水有淸源唯应白鸥鸟可爲洗心言索居独几日炎夏忽然衰阳彩皆隂翳亲友尽睽违登山望不见涕泣乆涟洏宿梦感颜色若与白云期世中骄豪子驱逐正嗤嗤蜀山与楚水擕手在何时金鼎合神丹世人将见欺飞飞骑羊子胡乃在蛾眉变化固幽类芳菲能几时疲痾苦沦世忧痗日侵淄眷然顾幽褐白云空涕洟朔风吹海树萧条边巳秋亭上谁家子哀哀明月楼自言隂燕客结髪事逺游赤丸杀公吏白刃报私雠避仇至海上被役此边州胡郷三千里辽水复悠悠毎愤胡兵入常爲中国差何知七十载白首未封侯本爲贵公子平生实爱才感时思报国拔劒起蒿莱西驰丁令塞北上单于台登山见千里怀古心悠哉谁言未忘祸磨没成尘埃浩然坐何暮吾蜀有蛾眉念与楚狂子悠悠白云期时哉悲不㑹涕泣乆涟洏梦登绥山穴南采巫江芝探元观竒化遗世从云螭婉娈将未矣感悟不见之朝入云中郡北望单于台胡秦何宻迩沙朔气雄哉借借天骄子猖狂巳复来塞垣无名将亭堠空崔嵬咄嗟吾何叹边人涂草莱仲尼探元化幽鸿顺阳和大运自盈缩春秋递来过盲飇忽号怒万物相纷劘溟海皆震荡孤凤其如何感寓七首张九龄兰叶春葳㽔桂华秋皎絜欣欣此生意自尔爲佳节谁知林栖者闻风坐相恱草木有本心何求美人折幽林归独卧滞虑洗孤淸持此谢高鸟因之传逺情日夕怀空意人谁感至精飞沉理自隔何所慰吾诚鱼游乐深池鸟栖欲髙枝嗟尔蜉蝣羽薨薨亦何爲有生岂不化所感奚若斯神理日微灭吾心安得知浩叹杨朱子徒然泣路岐孤鸿海上来池潢不敢顾侧见双翠鸟巢在三珠树矫矫珍木岭得无金丸惧美服患人指髙眀逼神恶今我游冥冥弋者何所慕呉越数千里梦寐今夕见形骸非我亲衾枕即郷县化蝶犹不识川鱼安可羡海上有仙山归期览神变抱影吟中夜谁闻此叹息美人适异方庭树衔幽色白云愁不见沧海飞无翼凤凰一朝来竹花此可食汉上有游女求思安可得袖中一书札欲寄双飞翼冥冥独不见耿耿徒缄忆紫兰秀空蹊皓露夺幽色馨香岁欲晩感叹情何极白云在南山日暮长太息感寓权德舆残雨倦欹枕病中时序分秋虫与秋叶一夜隔䆫闻虚室对摇落晤言无与羣冥心试观化世故如丝棼但看鸢戾天岂见山出云下俚徒击节朱絃祕南薰椅梧秀朝阳上有威凤文终待九成奏来仪瑞吾君效陈拾遗子昻感寓二首司空图髙燕飞何捷啄害恣羣鶵人岂玩其暴华轩容尔居强欺自天禀刚吐信吾徒乃知不平者矫世道终孤阳和含煦润卉木竞纷华当爲衆所恱私已汝何夸北里祕秾艳东园鎻名花豪夺乃常理笑君徒咄嗟古意二首孙郃屈子生楚国七雄知其材介絜世不容迹合藏蒿莱道废固命也瓢饮亦贤哉何事葬江鱼空使后人哀魏礼叚干木秦王乃止戈小国有其人大国奈之何贤哲信爲美兵甲岂云多君子战必胜斯言闻孟轲咏史十一首李华日照崐崘上羽人披羽衣乗龙驾云雾欲往心无违此山在西北乃是神仙国灵气皆自然求之不可得何爲汉武帝精意徧羣山糜费巨万计宫车终不还苍苍茂陵树足以戒人间天生忠与义本以佐雍熈何意李司隷而当昬乱时古坟襄城野斜径横秋陂况不禁樵採茅莎无孑遗髙摽尚可仰精爽今何之一忤中常侍衔冤谁见知常观党锢传抚卷不胜悲文侯耽郑卫一听一忘飱白雪燕姬舞朱絃赵女弹淫声流不返惂荡日无端献岁受朝时鸣钟醼百官两牀陈管磬九奏殊未䦨对此唯恐卧更能整衣冠汉皇脩雅乐乗舆临太学三老与五更天王亲割牲一人调风俗万国和且平单于骤款塞武库欲销兵文物此朝盛君臣何穆清至今壝坛下如有箫韶声蜀主相诸葛功髙名亦尊驱驰十万衆怒目瞰中原曹伯任公孙国忘身不存社宫乆芜没白鴈犹飞翻勿言君臣合可以济黎元爲蜀谅不易如曹难复论秦灭汉帝兴南山有遗老危冠揖万乗幸得厌征讨当君逐鹿时臣等巳枯藁宁知市朝变但觉泉石好高卧三十年相看成四皓帝言翁甚善见顾何不早咸称太子仁重义亦尊道侧闻骊姬事申生不自保蹔出商山云朅来趋洒扫东宫成羽翼楚舞伤怀抱后代无其人戾园满秋草六国韩最弱末年尤畏秦郑生爲韩计且欲疲秦人利物可分社原情堪灭身咸阳古城下万顷稻苗新昻藏獬豸兽出自太平年乱代乃濳伏纵人爲祸愆常闻断马劒毎壮朱云贤身死名不灭塞风吹墓田精灵如有在幽愤满松烟沂水春可渉泮宫映杨叶丽色异人间珊珊摇珮环展禽恒独处深巷生禾黍城上飞海云城中暗春雨适来鸣珮者复是谁家女泥沾珠缀履雨湿翠毛簪电影闭莲脸雷声飞蕙心自言沂水曲采苹兼采菉归迳虽可㝷天隂光景促怜君贞且独愿许君家宿徒劳惜衾枕子不顾双蛾艳质诚可重淫风如礼何周王惑襃姒城阙成陂沲巢许在嵩颍陶唐不得臣九州上洗耳一命安能亲緜邈数千祀丘中谁隐沦朝游公卿府夕是山林人蒲帛杨仄陋薜萝爲搢绅九重念入梦三事思降神且设庭中燎宁窥泉下鳞汉时征百越杨仆将楼舩幕府功未立江湖巳骚然岛夷非敢乱政暴地仍偏得罪因怀璧防身辄控弦三军求裂土万里讵闻天魏阙心犹在旗门首巳悬如何得良吏一爲制方圆咏史一首髙适尚有绨袍赠应怜范叔寒不知天下士犹作布衣看咏史二首释皎然田氏门下客冯公衆中贱一朝市义还百代名独擅始知下客不可轻能使主人功业成借问髙车与珠履何如庇贱一书生独负髙世姿冥冥寄浮俗下子去不归何人识荆玉鬻舂意不浅汚迹身岂辱鸾铩乐迍邅蚪蟠甘窘束五噫谲且正可以见心曲咏史二首刘禹钖骠骑非无势少卿终不去世道剧頽波我心如砥柱贾生眀王道卫绾工车戏同遇汉文时何人居贵位咏史四首卢照邻昔有平陵男姓朱名阿游直髪上冲冠壮气横三秋愿得斩马劒先断佞臣头天子玉槛折将军丹血流捐生不肯拜视死其若休归来敎郷里童蒙逺相求弟子数百人散在十二州三公不敢吏五鹿何能詶名与日月悬义与天壤俦何必疲执戟区区在封矦伟哉旷逹士知命固不忧季生昔未逹身辱功不成髠钳爲台隷灌园变姓名幸逢滕将军兼遇曹丘生汉祖广招纳一朝拜公卿百金孰云重一诺良匪轻廷议斩樊哙羣公寂无声处身孤且直遭时坦而平丈夫当如此唯唯何足荣大汉昔云季小人道遂振玉帛委阍尹斧锧婴搢绅邈哉郭先生卷舒得其眞雍容谢朝廷谭笑㢡人伦在晦不絶俗处乱不爲亲诸矦不得友天子不得臣沖情甄负甑重价折角巾悠悠天下士相送洛桥津谁知仙舟上寂寂无四邻公业负竒志交结尽才雄良田四百顷所食常不充一爲侍御史书怀刘幽求心爲眀时尽君门尚不容田园迷径路归去欲何从自纪皇甫松皇天后地力使我向此生贵贱不我均若爲天地情我家世道德旨意匡文眀家集四百卷独立天地经寄言靑松姿岂羡朱槿荣昭昭大化光共此遗芳馨赠友人吕温南山双乔松擢本皆千㝷夕流膏露津朝被靑云隂负雪出深涧揺风倚髙岑明堂乆不构云干何森森匠意方雕巧时情正夸滛生材㑹有用天地岂无心赠韩愈二首孟郊何以定交契赠君髙山石何以保贞妍赠君青松色贫交过此外无可相彩饰更有其䑕诗吟之堪泪滴其䑕旣穿墉又啮机上丝穿墉有闲土啮机无余丝朝吟枯桑柘暮泣空杼机岂是无巧妙丝断将何施衆人尚肥华志士多饥羸愿君保此节天意当察㣲前日逺别离今日生白发欲知万里情暁卧半牀月常恐百虫秋使我芳草歇赠乔林刘眘虚去年上䇿不见收今年寄食仍淹留羡君有酒能便醉羡君无钱能不忧如今五侯不待客羡君不问五侯宅如今七贵方自尊羡君不过七贵门丈夫㑹应有知巳世上悠悠何足论寄唐生白居易贾谊哭时事阮籍哭路岐唐生今亦哭异代同其悲唐生者何人五十寒且饥不悲口无食不悲身无衣所悲忠与义悲甚则哭之太尉击贼日尚书叱盗时大夫死兇㓂谏议谪蛮夷每见如此事声发涕辄随往往闻其风俗士犹或非怜君头半白其志竟不衰我亦君之徒郁郁何所爲不能发声哭转作乐府诗篇篇无空文句句必尽规切过虞人箴痛甚骚人词非求宫律髙不务文字竒惟歌生民病愿得天子知未得天子知甘受时人嗤药良气味苦瑟淡音声希不惧权豪怒亦任亲朋讥人竟无奈何唿作狂男儿毎逢羣动息或遇云雾披但自髙声歌庶几天听卑歌哭虽异名所感则同归寄君三十章与君爲哭词华下司空图日炙旱云裂迸爲千道血天地沸一镬竟自烹妖孽尧汤遇灾数灾数还中辍何事奸与邪古来难扑灭伤时二首孟云卿徘徊宋郊上不见平生亲独立正伤心悲风来孟津大方载群物生死有常伦虎豹不相食哀哉人食人岂知逢世运天道亮云云太虚流素月三五何皎眀光曜侵白日贤愚迷至精四时更变化天道有亏盈常恐今巳没须臾复更生封丘作髙适我本渔樵孟诸野一生自是悠悠者乍可狂歌草泽中宁堪作吏风尘下秖言小邑无所爲公门百事皆有期拜迎官长心欲碎鞭挞黎庶令人悲悲来向家问妻子本家尽道今如此生事应须南亩田世情付与东流水梦想旧山安在哉爲衔君命且遟廻乃知梅福徒爲尔郄忆陶濳归去来街西居三首姚合受得山野性任成多事违靑山在宅南回首东西睎浅浅一井泉数家共汲之独我恶水浊凿井庭之陲自凿还自饮亦爲衆所非吁嗟世间事絜身诚难爲日出穷巷喜温然胜重衣重衣岂不暖暖气人不齐兀兀复行行不离阶与墀丈夫非马蹄安得知路岐穷贱飱茹薄兴与养性冝乃知长生术稁贵难得之效陈拾遗子昻司空图丑妇竞簪花花多映愈丑邻女恃其姿掇之不盈手量巳苟自私招损乃谁咎宠禄旣非安于吾竟何有感时好鸟无恶声仁兽肯狂噬宁教鹦鹉哑不遣麒麟细人人语与黙唯观利与势爱毁亦自遭掩谤终失计夜坐张说怀哉四璧时未有五都价百金谁见许斗酒难爲贳落花生芳春孤月皎淸夜复逢利交客题户遥相谢无可奈何歌白居易无可奈何兮白日走而朱颜頽少日往兮老日催生者不住兮死者不回况乎宠辱丰顇之外物又何甞不一去而一来去不可挽兮来不可推无可奈何兮巳焉哉惟天长而地乆前无始兮后无终嗟吾生之几何寄瞬息乎其中又如太仓之稊米委一粒于万钟何不与道逍遥委化从容纵心放志洩洩融融胡爲乎分爱恶于生死系忧喜于穷通倔强其骨髓龃其心胷合冰炭以交战秖自苦乎厥躬彼造物者于何不爲此与化者云何不随或煦或吹或盛或衰虽千变与万化委一顺以贯之爲彼何非爲此何是谁冥此心梦蝶之子何祸非福何吉非凶谁达此观丧马之翁俾吾爲秋毫之杪吾亦自足不见其小俾吾爲泰山之阿吾亦无余不见其多是以达人静则脗然与隂合迹动则浩然与阳同波委顺而巳孰知其他时耶命耶吾其无奈彼何委邪顺邪彼亦无奈吾何夫两无可奈何然后能冥至顺而合大和故吾所以饮大和扣至顺而爲无可奈何之歌逢白公元稹逺路事无限相逢唯一言月色照荣辱长安千万门感怀费冠卿萤烛不爲苦求名始辛酸上国无交亲请谒多少难九月风割面羞汗成冰片求名俟公道名与公道逺力尽得一名他喜我且轻家书十年絶归去知谁荣马嘶渭河柳特地起愁声赠崔纯亮孟郊食荠肠亦苦强歌声无欢岀门即有碍谁谓天地寛有碍非遐方长安大道傍小人智虑险平地生太行镜破不改光兰死不改香始知君子交乆乆道益彰君心与我怀离别俱恛惶譬如浸蘖泉流苦日巳长忍泣目易衰忍忧形易伤项籍岂非壮贾生岂非良当其失意时涕泗各满裳古人劝加食此食难自强一饭九祝噎一嗟十断肠况非儿女冤冤气凌彼苍彼苍若有知白日下淸霜今朝始惊唿碧落空茫茫客喜贾㠀客喜非实喜客悲非实悲百回信到家未当身一归未归长愁嗟愁嗟塡中怀开口吐愁声还郄入耳来甞恐滴泪多自损两目辉鬓边虽有丝不堪织寒衣有所思宋之问洛阳城东桃李花飞来飞去落谁家幽闺儿女惜颜色坐见落花长叹息今年花落颜色改明年花开复谁在已见松柏摧爲薪更闻桑田变成海古人无复洛城东今人还对落花风年年岁岁花相似岁岁年年人不同寄言全盛红颜子须怜半死白头翁此翁白头眞可怜伊昔红颜美少年公子王孙芳树下淸歌妙舞落花前光禄池台文锦绣将军楼阁画神仙一朝卧病无相识三春行乐在谁边婉转蛾眉能几时须臾鹤髪乱如丝但看古来歌舞地唯有黄昬鸟雀飞秦人謡古之竒微生祖龙代郄思尧舜道何人仕帝庭抜杀指佞草姦臣弄民柄天子恣衷抱上下一相蒙马鹿遂顚倒中国旣版荡骨肉安可保人生贵年寿吾恨死不早时兴杨贲贵人昔禾贵咸愿顾寒微及自登枢要何曽问布衣平眀登紫阁日晏下彤闱扰扰路傍子无劳歌是非闻碪有感吕温千门俨云端此地富罗纨秋月三五夜碪声满长安幽人感中怀静听泪汍澜所恨捣衣者不知天下寒野田行于鹄日没出古城野田何茫茫寒狐上孤冡鬼火烧白杨昔人未爲泉下客若到此中还断肠赠冯宿李观寒晨上秦原游子衣飘飘黑云截万里猎火从中烧隂空蒸长烟杀气独不销冰交石可裂风疾山如揺时无靑松心顾我独不凋偶然作二首吕温栖栖复汲汲忽觉年四十今朝满衣泪不是伤春泣中夜兀然坐无言空涕洟丈夫志气事儿女安得知及第后荅潼关主人本欲云雨化却随波浪翻一霑太常第十过潼关门志力且虚弃功名谁复论主人固相问慙笑不能言朝饥贾㠀市中有樵山此舎朝无烟井底有甘泉釜中乃空然我要见白日雪来塞靑天立闻西牀琴冻折两三弦饥莫诣他门古人有拙言九日詶顾少府髙适檐前白日应可惜篱下黄花爲谁有客子迎霜未授衣主人得钱肯酤酒苏秦憔悴时多厌蔡泽栖遟世看丑纵使登髙秖断肠不如独坐空搔首观玉篇陈子昻丙戍岁余从左补阙乔公北征夏四月军幕舎于张掖河河洲草木无他异者唯有仙人杖往往丛生幽朔地寒与中国颇异余家世好服食昔甞饵之及此役也而息意玆味戍人有荐嘉𬞞者此物存焉余倐尔而笑曰始者与此君别不图至是而见之岂非神明嘉惠将欲扶吾寿也因爲乔公昌言其能时东莱王仲烈亦同旅舍闻而大喜甘心食之巳旬有五日矣适有行人自谓知药者谓乔公曰此白棘也公何谬哉仲烈愕然而疑亦曰吾怪其味甜今果如此乔公信是言乃讥余作采玉篇谓宋人不识玉而宝珉石也余心知必是由以独见之故被夺于衆人乃喟然而叹曰嗟乎人之大眀者目也心之至信者口也夫目照五色口分五味玄黄甘苦亦可断而不惑矣而路傍一议二子増疑况君臣之间朋友之际乎自是而观之则万物之情可见也感采玉咏而作观玉篇以荅之并示仲烈讥其失眞鸱夷双白玉此玉有缁磷悬之千金价举世莫知眞丹靑非异色轻重有殊伦勿信玉工言徒悲荆国人素丝陆龟蒙园客丽独茧诗人吟五緵如何墨子泪反以悲途穷我意岂于是愿参天地功爲线补君衮爲弦繋君桐左右修阙职宫商还古风端然㓗白心可与神眀通李都尉古劒白居易古劒寒黯黯铸来几千秋白光纳日月紫气排斗牛有客借一观爱之不敢求湛然玉匣中秋水澄不流至宝有本性精刚无与俦可使寸寸折不能绕指柔愿快直士心将断佞臣头不愿报小怨夜半刺私雠劝君愼所用无作神兵羞废琴丝桐合爲琴中有太古声古声淡无味不称今人情玉徽光彩灭朱弦尘土生废弃来巳乆遗音尚泠泠不辞爲君弹纵弹人不听何物使之然羌笛与秦筝废瑟词张籍古瑟在匣谁复识玊柱顚倒朱丝黒千年曲谱不分明乐府无人传正声秋虫暗穿尘作色腹中不辨工人名几时天下复古乐此瑟还奏云门曲说劒元稹吾友有宝剑密之如密友我宝胶交中堂共杯酒酒酣肝胆露恨不眼前剖髙唱荆卿歌乱击相如缶更击复更唱更酌亦更寿白虹座上飞靑蛇匣中吼我闻音响异疑是干将偶爲君再拜言神物可见不君言亦可见复言我自取迎匣巳焚香近鞘先泽手徐抽寸寸刃渐屈弯弯肘杀杀霜在锋团团月临钮逡巡濳虬跃郁律惊左右霆雷满室光蛟龙绕身走我爲捧之泣此劒别来乆铸时堇山破藏在松桂朽幽匣狱边埋神人水心守本用稽泥淬果非雷焕有我欲评劒功愿君良听受劒可剸犀兕劒可切琼玖劒决天外云劒冲日中斗劒隳妖蛇腹劒拂佞臣首太古初断鳌武王亲击纣燕丹卷地图陈平绾花绶曽被桂树枝寒光射林莽曽经铸农器利用翦稂莠神物终变化复爲龙牝牝晋末武库烧脱然排户牖爲欲扫羣胡散作弥天帚自兹失所往豪英共爲诟今复谁人铸挺然千载后旣非古风胡无乃近鵶九自我与君游平生益自负况擎寳劒出重以雄心扣此劒何太竒此心何太厚观君愼所用所用无或茍濳将辟魑魅勿但防妾妇留斩泓下蛟莫试街中狗君今困泥滓我亦坌尘垢俗耳惊大言逢人少开口春桂问荅二首王绩问春桂桃李正芬华年光随处满何事独无花春桂荅春华讵能乆风霜揺落时独秀君知不养鸷词刘禹钖途逢少年志在逐方唿鹰隼以袭飞走因纵观之卒无所获行人有甞从事于斯者曰夫鸷禽饥则爲用今哺之过笃故然也予感之作养鸷词养鸷非玩形所资击鲜力少年昧其理日日哺不息探鶵网黄口旦暮有余食宁知下鞴时翅重飞不得陪鳃止林表狡兔自南北饮啄旣巳盈安能劳羽翼对菊贾㠀九日不出门十日见黄菊灼灼尚繁英美人无消息直钩吟卢仝𥘉岁学钓鱼自谓鱼易得三十持钓竿一鱼钓不得人钩曲我钩直哀哉我钓又无食文王巳没不复生直钩之道何时行竞渡元稹吾观竞舟子因测大竞源天地昔将竞蓬㪍昼夜昬龙蛇相喷薄海岱俱崩奔群动皆搅挠化作流浑浑数极鬪心息大和承混元一气忽爲二矗然画干坤日月复照曜春秋递寒温八荒坦以旷万物罗亦繁圣人中间立理世了烦延緜緜复几岁逮及羲与轩炎皇炽如炭蚩尤扇其燔有熊竞心起驱战山林樊一战波委焰再战火燎原战讫天下定号之爲轩辕自是岂无竞琐细不复言其次有龙竞竞渡龙之门龙门浚如泻淙射不可援赤鳞化时至搪突鬐鬛掀乗风瞥然去万里黄河翻接瞬电烻出㣲吟霹雳喧傍瞻旷宇宙俯瞰卑崐崘庶类咸在下九霄行易扪倐辞蛙黾穴遽排天帝回悲暴鳃者未免鲸鲵吞帝命泽诸夏不弃虫与昆随时布膏露称物施厚恩草木霑我润豚鱼望我蕃向来同竞辈岂料由我存壮哉龙竞渡一竞身独尊舍此皆蚁鬪竞舟何足论冬日见牧牛人担靑草归张说塞上緜应折江南草可结欲持梅岭花逺竞榆关雪日月无他照山川何顿别茍齐两地心问天将安设道州观野火吕温南风吹烈火焰焰烧楚泽阳景当昼运隂天半夜赤过处若彗扫来时如电激岂复辨萧兰焉得分玉䂖虫蛇尽烁烂虎兕亦奔迫积秽一荡除和气始融液尧时旣敬授禹稼斯肇迹遍生合颖禾大秀两歧麦家有京坻咏人无沟壑慼若悟焚如功来岁终受益谕宝二首元稹沉玉在弱泥泥弱玉易沉扶桑寒日薄不照万丈心安得濳渊虬抜壑超邓林泥封泰山阯水散旱天霖洗此泥下玉照曜台殿深刻爲传国宝神器人不侵水置白玉壷始见淸皎絜珠穿殷红缕始见明洞澈镆鎁无人淬两刃幽壤鐡春镜无人拭一片埋雾月骥跼环堵中骨附筋入节虬蟠尺泽内鱼贯蛙同穴艅艎无巨海浮桴矜瀎潏栋梁无广厦顚倒卧霜雪大鹏无长空举翮受覊绁豫章无厚地危柢眞危瓦危臬圭璧无卞和甘与顽石列舜禹无陶尧名随腐草灭神功伏神物神物神乃别人神不世出所以神功絶神物岂徒然用之有施设禹功九州理舜德天下恱璧充传国玺圭用祈泰折千㝷豫章榦九万大鹏歇栋梁庇生民艅艎济来哲虬腾旱天雨骥骋流电掣镜悬姦胆露劒拂妖蛇裂珠生照乗光冰莹环座热此物比在泥斯言爲谁发凡今尽凡耳不爲君不说送春曲三首刘禹钖春向晚春晚思悠哉风云日巳故花叶自相摧漠漠空中去何时天际来春巳暮苒苒如人老映叶见残花连天是靑草可怜桃与李从此同桑枣春竟去此去何时回游人千万恨落日上髙台寂寞繁华尽流鸎归不来衡州早春二首吕温碧水何逶迤东风吹沙草烟波千里曲不辨嵩阳道病肺不饮酒伤心不看花唯惊望郷处犹自隔长沙㝷人偶题邵眞日昃不复午落花难归树人生能几何莫厌相逢遇题花树杨衡都无看花意偶到树边来可怜枝上色一一爲愁开惜花陆龟蒙人寿期满百花开唯一春其间风雨至旦夕旋爲尘若使花解愁愁于看花人秋日耿纬返照入闾巷忧来与谁语古道无人行秋风动禾黍秋夕怀逺孟郊卧冷无逺梦听秋酸别情高枝低枝风千叶万叶声浅井不供饮瘦田长废耕今交非古交贫语闻皆轻蟠蟀诗罗隐顽飔毙芳吹愁夕长屑戍有动歌离弔梦如诉如言绪引虚寛周隙伺榻繁咽夤縁范睡蝉老冠峨緌好不冠不緌尔奚以悲蚊蚋有毒食人肌肉苍蝇多端黑白偷安尔也出处物兮莫累坏舎啼衰虚堂泣署勿徇諠譁鼠岂无牙勿学萋菲垣亦有耳危条藁飞抽恨咿咿别帐釭冷柔魂不定美人在何夜影流波与子伫立徘徊思多秋思司空图身病时亦危逢秋多恸哭风波一摇荡天地几翻覆孤萤出荒池落叶穿破屋势利长草草何人访幽独在郡秋怀二首张九龄秋风入前林萧飋鸣寒枝寂寞游子思寤叹何人知宦成名不立志在岁巳驰五十而无闻古人深所疵平生去外饰直道如不覉未得操割效忽复寒暑移物情有固然身退毁亦随悠悠沧江渚望望白云涯露下霜且降泽中草披离兰艾若不分安用馨香爲庭芜生白露岁候感遐心䇿蹇慙逺涂巢枝思故林小人恐致㓂终日如临深鱼鸟好自逸池笼安所钦挂冠东都门採蕨南山岑议道诚愧昔览分还惬今怃然忧成老空尔白头吟重校正唐文粹卷第十八唐文粹唐文粹卷第十九上重校正唐文粹卷第十九之上吴兴姚铉篡颂甲盛德大业无疆颂起义堂颂开元正历握干符颂上党旧宫述圣颂龙池圣德颂灵武受命宫颂无疆颂李华臣华言伏以汉眀帝时徼外蛮夷槃木白狼献诗歌德属事史官况臣自曽祖至臣备国家职贠臣又逮事玄宗肃宗今以余年获事陛下官历御史𥙷阙尚书郎命薄多病不获奔赴阙庭恐先朝露同于泥尘若无歌诗颂德曽蛮夷不若也敢述列圣爲无疆颂式昭皇家大庆无穷谨昧死稽首以闻髙祖元颂昊昊旻天监于下兴有德维隋之杪时黩隂凝阳濳未登人思照矣雷行龙兴盪濯雰慝文眀乎万国垂仁蒸人载亲天监保我子孙巍巍皇皇后之皇丕承之太宗烈颂髙祖受天命诞兴太宗成天之命帝炀昏逾黎人毒痡甚爇于炉甚溺于涂以号以唿唿天无辜髙祖谓太宗尔必有天下尔其讦谟太宗稽首恭受天命臣请涤除张我师抚征四国翦薙羣慝鼓一方三方震惊黙昭其灵随顾而平我负我乳我安我成以奉君父以临天下任忠孝文武建礼章乐舞我虽明德谏则纳汝时惟帝降佑之自古明后莫如我德我勋唐无疆天子之无疆本太宗休命髙宗康颂肇爲址爲堂实勒实勋付俾厥裔丕承后帝思不忘神棐静康不耀而光不求而昌自中方外达夷羌瞻我大邦助祭在于庙执贡朝于王油油时云雨厥百谷漻漻景风扇彼嘉谷饴口饱腹以厌以足㑭寿而福都阜成天人中宗兴颂屏虿之毒舋而爲蝮谋虐天之族天祐圣祚八柱将覆帝告五臣保翼朕躬赫赫彤彤日升云中百臣受命钺尔顽兇故曰再造我天下生人鼓舞旣成矣又奉父母宗德颂后戚之祸再兴有危兢兢庙祧震怒隂命圣子翼登圣父奋其神旅宵杖金斧殄殱逆乱大圣照临元元宅心归祚于有功有德于戏盛德玄宗文颂丕铄玄宗之眀克孝克仁允武允文宣祖宗之光垂于子孙盛礼毕举大乐毕陈百蛮来賔元元阜殷戎或不賔遣师徂征罔不顿颡踣于雷霆存汉方昌用刑惨酷中都系考六万余人使者案録诛千万人其后贤王光武赫赫诛沛賔客以千以百孝眀称贤楚狱连年坐死逮捕以万以千犹曰汉祚冝长越我祖宗不忍用刑至于玄宗哀彼鈇锧降爲鞭抶诞告郡国大爲屋室医彼百疾追怀登遐止害禽畜旁爲陂池养鳞介族旣濡旣渥昆虫草木享国五十年㝢县晏然逆臣犯天天念蒸人若曰宁我负耻不忍人战死乃告元子理兵朔鄙西幸蜀都命元子受图天下旣定父尧子舜归于国都无不欣愉无不涕濡传圣自頥升灵太微呜唿上圣之道之纯不可度思肃宗孝颂穆穆孝慈有如肃宗之诚达于神祇爰训六师震登北陲陵陵雷驰西戎南蛮北狄东夷咸举其旂佐皇之威帝心如天无噬无慾㽬然丘岳破裂崖谷逆隶倾覆朝社大复届于海之外服以盥以濯以舞以跃帝在东宫孝如文王蒸蒸其心天地知其孝旣收镐洛祀于陵庙奉迎上圣天日并照有兇有孽将噬将啮我旂方设则巳颠蹶如燂于雪尊严而仁仁覆而严大臣小臣莫不㓗廉躬勤百度百度如其素今上照颂大邦之兴维天相之曷兴曷相有德继王昔殷王盘庚武丁绍登殷明矧我帝君丕承天命叠引其庆生我皇圣㓜冲圣敬寔左右肃宗开国御戎羣师禀教举则成功自西自东如霆如风荡涤元兇罔不率从旣登大位于变时雍人咸曰上如太宗延亿兆斯年地博天崇罔不尔容玄宗元孙爲玄宗烈文肃宗元子承肃宗孝理起义堂颂僧一行尧以天下禅舜舜以天下禅禹禹将宅百揆揔万国一让于稷卨再让于臯繇稷卨先举彼商与周以之更盛臯繇后天我国家于兹受命非舜以考天而畴咨审灵命之隂骘非禹以享天而德让知历数之有归及乎玄元间出光大前庆垂道德而统运依淸虚而立法天祚我李厥惟旧哉并州起义堂者皇天造帝之𥘉髙祖誓衆之地也隋氏失御国乱无家小道自贤大才胥忌惟宫室陂池之好惟沈湎暴慢是保上帝不歆黎人咸戚六军踰海而东败万乗过江而南覆犲狼入邑猰㺄争人黔首嚣然方将无诉我髙祖感之乃龙跃晋水凤翔太原百神前驱万姓来奔开咸阳入天门用汤武之兵静新室之乱遵唐虞之典承太王之基率百官受终于文祖辑五玉班瑞于诸矦类圎禋方之礼备封功爵德之议允约法惟简代虐以寛子惠困穷怀柔蛮貊金石一变日月重华近古以来未有革命易姓若此之盛者也非天私我有唐惟天祐干积德非唐求于人庶惟人怀于累仁当此之时太宗内启圣谋外行专断躬擐甲胄跋履山川驾英雄而爲奥主一区域而定大业周诗曰昊天有成命二后受之信今之谓也若夫脩德以降命奉命以造邦源濬者流长根深者叶茂天人报应岂相逺哉观周之兴始于后稷公刘承以大王王季皆勤俭忠厚克广前烈至于文王成之武王启之康王安之故卜世三十卜年八百天所命也我唐之兴也始于臯繇玄元承以景皇元帝皆立言迈德垂𥙿后昆至于髙祖受之太宗有之髙宗守之中宗复旧业睿宗新景命比之周室我何谢焉且如陈德明刑庶其躬稼之绩玄宗道要小其避狄之仁化流率土狭其江汉之域义宁大朝羞其牧野之战故武德中太行出大声曰唐兴理万年盖天之所命年代未可涯也仲尼曰惟天爲大惟尧则之又曰韶尽美矣又尽善也非至德其孰能如此其大者乎于戏先后舍元子而立予主鬯烦大位而付予天下自髙祖创业百有六战钦承丕绪十有四载东西南北无思不服山川鬼神亦莫不宁实惟艺祖储福之所致岂予㓜孙菲德之能及方将运心干玄妙之境励志干造化之炉发今爲祥符施惠爲霖雨任贤爲两曜仗能爲四时俾溥天之下有形者遂全怀生者自足树铺野茧田种嘉谷斵雕爲朴捐珠弃玉追大庭而齐风梦华胥而同俗非曰能尔愿慿宗祐而效焉癸亥之岁献春正月济河横汾省方展义存问黎老𬗟慕本邦城郭岿然桑梓如旧览风物之忧思㝷王业之艰难惟髙祖若天地之开辟化成万类惟太宗若日月之照临光于四表举晋阳之甲除君侧之盗由唐侯之封升天子之号肇基发迹实在于兹仙驾无所或顾怀于旧土灵魄无方傥来归于北堂郡县之所冝严奉前人有言曰礼不忘本乐保其德如姬咏周原而刘歌沛邑思我烈祖如闻叹息之音嗟尔后人无忘成功之颂颂曰皇矣上帝临下有赫降监四海求人之瘼吁彼隋炀其政不获眷我髙祖此惟其宅天辅臯繇眀刑弼教道尊老氏同玄体妙仁表四乳明融独照随父託心史良辨貌髙祖诞灵神光夜耀天妹作合日兄梦绍祚生文帝运㑹昌首唱髙祖骞飞晋阳万夫一心元戎启行火旗炎炎云鸟洋洋五星迓帝万国讴唐天网恢踈王师节制威惟连戮老生摧毙山祇引军河龙渡帝渭仓散积离宫弛闭关辅来苏逺方咸惠长安宫室上法太微隋迁寳鼎唐在璇玑仗入双阙诏出九围三灵恊载百禄同归帝谓太宗表正封略涛荡颷扫霆驰电烁劒不摧锋弩无再彍西平汧陇东取河洛杲密德充头悬靣縳北走獯鬻南达蛮荆辽碣作乂梁𡵨底平风动神行海隅苍生莫不来庭于昭义堂誓衆资始天命所起于胥颂美维予小子夙夜敬止于戏皇王绪思不忘开元正历握干符颂张说客有嘲臣曰圣主正新历握干符百僚赓歌以美时六合鼓舞以颂德先生独宴黙书合含翰词林奚其爲儓儗也臣应之曰斗木不能评巨壑之量隙光未足议大明之体何者见𥚹而守隘也握干符者不谓执天命欤执天命者非夫广德休历交相表里况命者夫子之所罕言也焉可偏賛而揔握符之盛哉如作者略大本举小节不亦仲尼之门所听莹也是以涸思干虑乆难其述客无异焉客曰请终余论粤若我大唐庆始白云道昇紫气属汉东失驭淮南不返髙祖举晋阳之甲戡定关西太宗因徯后之师削平天下髙宗收图海外捡玉封中九域黎人重代饮泽虽鸣鸑改号神龙中兴周鼎归唐玄圭祀夏中宗违代嬖孽窥国于是乎圣上起藩邸入钩陈一麾水心羣兇泥首崇复大圣越践少阳受禅当宁而光大前烈垂统拜璧而愼宁后嗣四海有覆盂之安百代无委裘之隙是之谓圣人握符之大寳也四星入辅五将出御倚礼乐爲国计仗仁义爲军势英贤集殿而文教成千戚舞阶而武功振敬让光于九族孝慈行于万宇碛嶂西南渤瀚东北炽皮火毳暍炎山汚热海向风来王黑貂駮骏浮天𬈑絶冰漠连岁献𣢾鸟兽无猜人之意草木无不达之气升中于天比天同贵是之谓圣人握符之大政也历试上党黄龙飞天入淸中禁白虹指日瘗汾睢宝鼎见柴岱宗卿云蔚非应事而呈瑞者虽多狎而不纪矣是之谓圣人握符之大祥也以数推气以气定朔以星殷时以閠成岁考星间而革踈度置岁差而辨误日立大衍之纪参大浑之晷合钟律之声极鬼神之情是之谓圣人握符之大历也若夫仁圣根于内菁华发于外祥兆秘于前謡识灼于后自然之理也彼洛下闳者汉太𥘉时一巧历耳其云后八百岁当差一日有圣人正之斯人也抑将露才扬术预证来圣有耆旧之传记无史䇿之明文然至隋之开皇及麟德圣历三家创法一引爲征约之年代则隣近稽之图箓则暧昧未有如新历之昭昭者矣昔在唐虞之际以斗精受命者七神得四均间气而生者又二十八人所谓三十五际者也禹以金德王故夏后之有天下也生数四百年契以水德王故殷人之有天下也成数六百年稷以木德王故周人之有天下也成数八百年伯益之命中天而尧族以火德乗之故汉室之有天下也生数再及二百年其间距王而兴不能复大禹九州之迹及胜残百年之命者皆五神之余气也皐繇降德皇唐复兴土精应王厚德载物生数五百成数千年命历有归此其大较修德増祚与天无穷转筭之徒莫能究也纬以入元三百四岁爲德运七百六十岁爲代轨千五百二十岁爲天地出符四千五百六十岁爲七精返𥘉天人相应合若符节自尧典命羲和修重黎之旧理颛顼之历上元甲子千五百余岁得孔圣而春秋之历序暨开元十二年甲子凡三千四十岁遇圣上而大衍之历兴是时也土德入生数之元天命当岀符之㑹信矣伏惟圣上聦明文思道德之具也豁达大度皇帝之体也艺揔六经汉光之学也文通三变魏祖之才也縁情定制五礼之本也洞音度曲六乐之宗也神于弧矢黄轩之威也圣于翰墨苍颉之妙也兄弟善友王季之心也子孙衆多周文之福也大寳以定天位大政以布广德大祥以合灵符大历以启成命德位兼才临照如此符命介福粲彰如彼所谓广德休历交相表里之效也善历者必推来运以自神兴王者不俟徃言以表圣设徴夫洛下闳之语也其不有容成之事乎且如恃有命比于日孰是夏王之福也頼卜年衰其德岂谓周公之训也故曰王者执天命在于俟天符致天符在于顺天德布天德在于保天位四者备矣然后陈其盛德告于神明舍此道也胡可语正天历握干符哉謏臣懵学谢生玄造乐虞典之歌舜羡周诗之美文敢不敷信辞荐淸乐献上客之课託衆篇之后云尔维皇六叶于赫启圣歩玉斗握金镜地维续天柱正山川授方雷雨施令淸庙九祐尧门百庆郊稷尊祖择昌定命德自我流艺从我修龟易八卦龙书九畴文含玉律字吐银钩鸣丝鹤舞调箭猨愁集贤牓殿花蕚名楼神用外表事行先兆万目朝彻千心暗晓卿云烂熳黄龙窈窕游姑射神人窅登太山天下小飞祥定瑞均灵踳类鞮译穷天琛维尽地烁此金㦸铸爲农器匪直也然探玄索秘轴止轮运辰居星转得一神凝吹万情辨发歛濳合晦明幽阐阶蓂朝开宫槐夜卷正我长历同符大衍天地淸焉日月贞焉四时行焉万物生焉穷神知化美功成焉金版玉牒逺颂声焉上党旧宫述圣颂维开元十有一祀正月皇帝展义于河东挟右太行留宴上党整兵耀武入干太原设都建颂以崇王业南辕汾睢祈谷后土天淸日朗神歆如荅三月庚午饮至长安六军解严四方和㑹迩观法象遐咏德泽大虞巡之典修美汉祠之礼举人心翕而一变神物效而无方于是邠王臣守礼宁王臣宪申王臣撝𡵨王臣范薛王臣业献书于内开府仪同三司臣璟尚书臣晙臣象先臣颋御史大夫臣漼抗䟽于外佥曰陛下受天历数稽圣典谟道贯三灵仁育万类扫隂沴而覩日开辟之功也尊文考而御天帝王之孝也天以陛下爲子人奉陛下爲君万殊之福斯应毕臻三代之风颂声咸作今潞人怀代邸咏泗亭採圣崖延立石将表濳龙之馆勒启圣之图勤亦至矣陛下推而不报其何以下塞衆望上对神休哉臣闻天之所启人之忻戴必凭睿圣玄懿之德元命眞符之纪功业见乎变德施加乎时德厚者施溥功玄者应速或阶晦以彰或由难而昌盖生其德之谓天授其时之谓命天有成命其可没乎陛下昔居是州也紫云在天神光照室白鹿来扰黄龙上昇陇出仙洞而神鱼跃山开禅穴而灵钟韵謡言合䜟巨迹引途嘉李傍连祥蓍自起当此时也金石预变狱讼先归政殷六府人重五敎陶无窳器渔有让泉神而化之人不知力昔龙负图而大舜登狼衔钩而后殷昌玄珪钖于夏禹赤伏归于汉光应运恊符希代称宝未有穷祥极瑞俶傥瓌异如今之至者矣若玄贶集而不彰则神心不恱鸿业成而不賛则祝告无闻是掩天休而盖圣德也臣子之罪将何解焉愿听潞人以扬丕烈帝曰往者中宗违代国歩微艰天祚我唐大命集于睿宗大圣眞皇帝朕畏天将命不敢怠遑其干符坤珍皆先圣之蚀福朕何力之有焉然重违昆弟公卿之请抑以敬从无爲虚美重朕不德也羣臣游圣荡莫能名约乎旧史敢颂成绩辞曰帝德广运乃圣乃神天祚圣兮唐惟旧邦其命惟新再受命兮帝理其绩则洛爲之出书自玆巳降盖三千岁矣其闲木火更王云物告符有若狼衔钩鱼跃舟素灵出黄星见岂不以汤德有慙武善未尽汉道旣杂魏方亦偏唯以一至之应且爲兴王之兆则未有天钖眞符圣受休命远与大禹相续超与上皇比崇如我国家之盛者焉惟龙池盖天之所以祚圣即今上卜居之旧里京师爽垲之地傍无寳泽中忽滥泉非常而灵液涓流无几而神化寖广荣光休气若烟若云所未曾有则此之出虽淸可以鑑而深不见底鳞介瑰诡充满其中时莫知其所然日徒见其有异中宗採识者之议压王气而来游圣上处或跃之时岀飞龙而合应临淄始封也邸第在焉上党历试也灵符绍至天其以是永命我唐国家丁宁有所底止其若兹也夫数有时而否至理也无代而亡固存乎大圣之生也乗运而作鼓天下之动安天下之危故㢡顺成功自古之启佑之也如彼克定多难自天之叶賛之也如此𥘉中宗违代后党日窥隙大道狃于得志羣慝起而擅朝若缀旌旒然当此时也天与若不取鬼谋若不恊则我祖宗之业无乃将坠而亿兆之命亦犹倒悬圣上感之提劒而起雷霆一奋妖沴以淸内难旣衰外虞有谧推戴太上照临万邦实天之爲与人更始系皇统维干纲决绽𥙷坏荡瑕涤秽而乃阙典咸备旧章悉举处穷尽逹在困必通品物资以再生寰区爲之一变然后反华伪于朴还浇醨于醇以大道爲源以至仁爲根动推是心以御于事人见德而兴行神享诚而介福故不任于刑罚亦不在于祷请大造化成玄猷充塞有如阳春播泽触类皆滋泰山起云无逺不徧虽昆虫草木与蛮貊要荒乐其所生安其所习在牛羊而勿践有干戈而载戢又况于衣冠华夏礼乐邦家而不形于斯须不彰于渐渍者也夫然何敎非德何化非经何能事之不举何醇精之未极周溥洋溢成乎缉熈至于太和莫不允若体包天地之大事岀皇王之表岂擎跽曲拳尽礼极力将用彦圣不啻其口所能称诵于吾君所可殆庶于至德且往者之有开也天感精以降圣圣敬命以奉天此诚有元则钦眀文思及玆报本必严祗斋栗灵庆以属之神化以荅之与𥘉相明其微乃着纷纶先兆非笃信欤由是言之统天者人合符者圣而美德序命殊尤卓绝岂多乎哉至于古之兴王必有所感五帝更尚五运傍通土者黄中之精于金爲母水者善利之物于土爲妃苟应期而有来必合德而爲表是则然矣天其或者亦阜育羣化发挥蕃祉始告以圣有明征终成乎帝之神册因其立象之本㑹以相乗之数则载祀六百历纪千年变而通之胡可量也宗子宗正卿襃信郡王璨若干人伯父伯兄仲叔季弟聚族相与诣阙上言天意昭着固巳乆矣人事符合亦云至矣而一德是建太阶旣平灵台灵沼赫赫明明天之爲大虽莫能名王之在镐岂无颂声上𥘉克让抑而未许至于累请乃曰俞哉史臣不敏敢献颂曰茫茫元昊载凝载薄在帝庖羲继天而作浩浩洪水包山襄陵舜亦命禹夏氏以兴龙图龟书二主是汤武巳下夫何足征于烁巨唐乗运而起纉禹之统系尧之纪五圣在天丕命曾孙高视河洛同符混元亦有黄龙岀于灵沼眀眀穆穆天子之表倬彼东井昭章于天沈精降液下爲灵泉泉灵有泚有深无底泌之洋洋其甘如醴清德之鑑柔道之体洪源濬规实天所启濯濯灵泉洞冥皇祇滋液流行化爲神池曰止曰行惟圣之作匪鳣匪鲔惟龙之跃植物斯生动物斯乐天根有见曾是不涸灵有休气纷纷郁郁如山之苞如云之族潜龙在下瞻乌在屋兆云其吉周爰咨询旣契我龟又叶我人镐虽旧京其命惟新蜿蜿黄龙神池自出灵化惚恍喷云沃日告帝之符其仪孔佶或潜于泉或见在田与时顺动亦应于天克酬我皇无得称焉灵武受命宫颂杨炎臣闻享天降命惟德也戡难奉时惟圣也必有非常之运是兴拨乱之功君以苍生爲忧不以濡足爲患以宁济爲业不以修身爲道此陶唐所以舍而不畏舜禹所以受而不疑灵武宫皇帝跃龙之所日者奸臣窃命四海荡波我圣皇天帝探命历之数启龙图作受命之书付于我皇帝皇帝方游崆峒以求至道于是羣公卿士负玉旒金玺望气芒砀之野三进于阊阖之中曰臣闻在昔蚩尤连祸大盗中国神农氏兵莫能胜天降玄女勑轩辕氏大定其灾厥后尧有九州之害而命禹禹以四海之功而受舜陛下主鬯大位十有九年精爽者皆美德馨干坤也必闻幽玄德上逹景福有归六圣覩命历之期兆人有临难之请陛下畏灾运而不处弃黎元而不顾以至仁爲薄以大寳爲轻臣等若不克所请与亿兆之衆将𬒳髪拊膺号于天而诉于帝矣皇帝唯然改容曰岂人心欤丁卯广平王俶太尉光弼司徒子仪尚书左仆射冕兵部尚书辅国与北军将士西土耆老万五千人排闼以诉帝曰今豺狼穴居宫阙陛下兆庶爲饵宗庙爲墟若臣等诚恳未通是高祖不歆于太庙且陛下涉渭则洪流涸廻銮则庆云见布泽而川池广勤道而嘉禾生灵祗髣髴玄贶幽感臣闻符命待圣而作天运否终而㑹葳㽔盻蠁㑹也睿武英明圣也臣等敢昧死上闻帝乃洒斋宫启金匮呜咽拜受诏有司大赦天下改元曰至德元年尊圣父爲文武太皇帝是日烟云变作士庶踊跃黄龙见于东郊紫气满于天门翌日也数百里衣裳㑹兼旬也数千里朝贡㑹踰月也天下兵车㑹浃时也四方戎狄㑹以一旅成百万之师率胡夷平社稷之难礼郊祀戴圣皇与人合诚心以气消天疠动罔不吉歆无不报是以白鹿扰于王庭灵芝产于延英化动而功成渊黙而颂声言禅代者陋苍梧易姓之名语嗣守者羞唐尧积善之辱述戡定者叹四纪而复夏美中兴者蚩三六而灭新于戏神祗之所归往品物之所法象鼓飞龙于尺水仗大义而东向矢谟发号实在玆都愿篆石宫庭以垂万古㑭过山泽知风雨之奥穷造化识天地之鑪臣炎稽首敢献颂曰赫赫河图启天之祜云从亿万皇在九五惟昔陶唐克传舜禹濩也武也夫何足数彼妖者勃惟暴惟贪天实即命人将不堪皇曰内禅于再于三尽武之善去汤之慙兵车百万汹汹雷震横㑹九州爲行爲阵恃力者踣从命者顺孝以奉天神而抚运至德唐尧崇功大禹皤皤北叟垂白而覩沛邑空歌周原巳古徘徊颂声永介玆土重校正唐文粹卷第十九之上唐文粹卷第十九下重校正唐文粹卷第十九之下吴兴姚铉纂颂乙封禅纪泰山铭大唐封禅颂大唐封东岳朝觐坛颂纪泰山铭玄宗御制朕宅帝位十有四载顾惟不德懵于至道任夫难任安夫难安兹朕未知获戾于上下心之浩荡若涉于大川赖上帝垂休先后储庆宰衡庶尹交修皇极四海会同五典敷畅岁云再熟人用大和百辟佥谋唱予封禅谓孝莫大于严父谓礼莫尊于告天天符旣至人望其积固请不巳固辞不获予与夫二三臣稽虞典绎汉制张皇六师震叠九㝢旌旅有列士马无譁肃肃邕邕翼翼溶溶以至于岱宗顶也尔雅云泰山爲东岳周官曰兖州之鎭山实惟天帝之孙羣灵之府其方处万物之始故称岱焉其位居五岳之伯故称宗焉曰昔者受命易姓于是乎启天地荐成功序图録纪氏号朕承先王兹率厥典实欲报玄天之眷命爲苍生之祈福岂敢高视万古自比九皇哉故设坛场于山下受羣方之助祭躬封燎于山上兾一献之通神斯亦因高崇天就广增地之义也乃仲冬庚寅有事东岳类于昊天上帝配我高祖在天之神罔不毕降粤翌日禅于社首侑我圣考祀于皇祗在地之神罔不咸举曁壬辰觐羣后上公进曰天子膺天符纳介福羣臣拜手稽首称千万岁庆荅欢同陈诫以德大浑叶度彛伦攸叙三事百揆时乃之功万物由庚兆人允植列牧衆宰时乃之功一二兄弟笃以孝友钖类万国时惟休哉我儒制礼我史作乐天地扰顺时惟休哉蛮夷戎狄重译来贡累圣之化朕何慕焉五灵百寳日来月集㑹昌之运朕何感焉凡今而后儆乃在位一王度齐衆法攉旧章𥙷缺政存简易去烦苛思立人极乃见天则于戯天生蒸人惟后时乂能以美利利天下事天明矣坤厚载物惟后时相能以厚生生万人事地察矣天地明察鬼神着矣惟我艺祖文考精爽在天其曰懿予㓜孙克享上帝时若馨香其丕乃曰会我之文武曾孙其诞钖新命纉我旧业永保天禄子孙其承之予小子敢对扬上帝之休命则亦与百执事尚绥兆人将多于前功而毖彼后患一夫不获万方其罪予一心有终上天其知我朕惟宝行三德曰慈俭谦慈者覆无彊之言俭者崇将来之训自满者人损自谦者天益苟如是则䡄迹易循基构易守磨石壁刻金记后之人听词而见心观末而知本铭曰惟天生人立君以理惟君受命奉爲天子代去不留人来无巳德凉者灭道高斯起赫赫高祖眀明太宗爰革隋政奄有万邦罄天张宇尽地开封武称有截文表时邕高宗稽古德施周溥茫茫九夷削平一鼓礼备封禅功齐舜禹巖巖岱宗衍我玄神中宗绍运旧邦惟新睿宗继明天下归仁恭巳南面絪緼化醇告成之礼留诸后人𬗟予小子重基五圣匪功伐高匪德矜盛钦若祀典丕承永命至诚动天福我万姓古封㤗山七十二君或禅社首或禅云云其迹不见其名可闻祗遹文祖光照旧勲方士虚诞儒书龌龊佚后求仙诬神检玉秦灾风雨汉污编録德未合天或承之辱道在观政名非从欲铭心絶巖播告羣岳大唐封禅颂张说皇唐六叶开元神武皇帝再受命致太平乃封岱宗禅社首凿石纪号天文焕发儒臣志美立碣祠坛曰厥𥘉生人俶有君臣其道茫昧其风朴略因时而欻起与运而纷落泯泯没没无闻焉尔后代圣人取法象立名位衣裳以等之甲兵以怛之于是礼乐出而书记存矣反其源致敬乎天地报其本致美乎鬼神则封禅者帝王受天命告成功之爲也阅曩圣之奥训考列辟之通术畴若天而不成曷背道而靡失由此推之封禅之义有三帝王之略有七七者何传不云道德仁义礼智信乎顺之称圣哲逆之号狂悖三者一位当五行图箓之序二时㑹四海昇平之运三德具钦明文思之美是谓与天合符名不死矣有一不足而云封禅人且未许其如天何言旧史者君莫道于陶唐虞舜臣莫德于臯陶稷卨三臣降德皆有天下仲尼叙帝王之书系周秦之誓明鲁祀周公用王礼秦承伯益接周统孔圣微㫖不其效欤然秦定天下之功高享天禄之日浅天而未忘庭坚之德也故大命复集干皇家天之賛唐不惟奋矣其兴之也玄灵启迪黄祇顾怀应归运以义举抚来苏以利见护也无放夏之慙武也无伐殷之战高祖创业四宗重光德有格天漏泉蒸云濡露菌蠢滋育氤氲涵煦若天地之覆载日月之照临溥有形而归景罄无外而宅心百有八年于玆矣皇帝攘内难而启新命戴睿宗而纉旧服宇宙更辟朝庭始位盖羲轩氏之造皇图也九族敦序百姓昭眀万邦咸和黎人于变立土圭以歩历革铜浑以正天盖唐虞氏之张帝道也天地四时六官着礼井田三壤五圻成赋广九庙以尊祖定六律以和神盖三代之设王制也武纬之文经之圣謩之神化之然犹战战兢兢日愼一日纳规诲以进德遂忠良以代工讲习乎无爲之书讨论乎集贤之殿宠勇爵贵经明翼乎鹓鸾之列在庭毅乎貔豹之师居鄙人和旁感神宝沓至干符坤珍千品万类超图溢牒未始闻记我后以人瑞爲心不以物瑞爲意王公卿士俨然进曰休哉陛下孝至于天政合乎道前年祈后土人获大穰间岁祀圆丘日不奄朔感祥以祈圣因事以观天天文交合其则不逺意者乔丘埽路望翠华之来上帝储恩俟苍壁之礼乆矣焉可专譲而废旧勋羣臣固言勤帝知罪至于再至于三帝乃挹之曰钦崇天道俯率嘉话恐德不类敢惮于勤其撰廵狩之仪求封禅之故旣而礼官不戒而备军政不谋而辑大姥练日雨师洒道六甲按队八阵警跸孟冬仲旬乗舆乃出千旗云引万㦸林行霍濩燐烂飞熖扬精原野爲之震动草木爲之风生历郡县省謡俗问百年举百祀兴坠典葺阙政攸徂之人室家相庆万方纵观千里如堵城邑连欢丘陵聚舞其中垂白之老乐过以泣不啚蒿里之魂复见干封之事尧云往舜日还神华灵郁烂熳乎穹壤之闲是月来至于岱祗祓斋宫涤濯静室凝神玄览将款太一议夫泰山者圣帝受天官之宫天孙揔人灵之府自昔立国莫知万数克升中而建号惟七十而有五我高宗六之而今七矣非夫尊位盛时眀德旷代辽阔难并之甚哉先时将臻夫大封也累封疆于高冈筑泰坛于阳趾夫其天坛三袭辰陛十二咸秩衆灵列坐有次崇牙树羽管磬镛鼔宫悬于重㙺之内干戚钗殳钩㦸戣戵周位于四门之外伐国重器传代絶瑞旅之于中庭玉辇金毂翠冒黄屋夹之于端路庻官百辟羗夷蛮貊襃成之后让王之客序立于礼神之场髦头弩牙鐡马金镞介胄如雪旗帜如火远帀于清禁之野于是乎以天正上元法驾徐进屯千乗于平路留羣臣于谷口皇帝御六龙陟万仞独与一二元老执事之人岀天门临日观次沆瀣宿巉巗赤霄可接白云在下庚寅𣏌高祖于上封以配上帝命衆官于下位以享衆神皇帝冕裘登坛奠献俯偻叶金奏佾羽舞撞黄钟歌大吕𨳩阊阖与天语清将信公奉斗布度懋建皇极勤恤苍生昭嘏乎未兆禳灾乎未萌上下传节而礼成乐遍福寿同归而帝赐神䇿乃检玉牒于中顶扬柴燎于高天庶忠诚之上达若慿熖而驾烟日辔方旋神心余眷五色云起拂马以随人万岁山唿从天而至地越翌日尊睿宗侑地祗而礼社首遂张大乐觐东后国风惟旧无黜幽削爵之诛王泽惟新有眚灾大赉之庆不浃日至化洽于人心不崇朝景福遍于天下然后藏金匮于祏室廻玉鸾于上都煌煌乎眞圣朝之能事而髙代之盛节者也于斯之时华戎殊俗异音同叹曰兵合多雨山峻多云岂有大举百万之师克期千里之外及行事之日则天无点翳地无纎尘严冬变爲韶景寒风郁爲和气非至德其孰能动天如此其顺者乎昔人云自西自东自南自北无思不服今信知圣人作而万物覩其心服之之谓矣或曰祭泰析主先后非礼欤曰是礼也非冝也王者父事天母事地侑神崇孝无嫌可也且夫柴瘗外事帝王主之蒸尝内事后妃助之是开元正人伦革弊礼起百王之法也故令千载睋末光聆絶韵咀甘实漱芳润烁玄妙之至精流不巳之淑声臣说作颂告于神明四皇坟而六帝典虽吉甫亦莫能名徒採彼舆人之诗曰大矣哉维天爲大惟皇则之率我万国受天之祺子孙百代人神共保绥之云尔而巳矣大唐封东岳朝觐颂苏颋封祀之山五在中国㤗岳首之昊穹之命再集巨唐皇帝受之临位十四年考虞氏岁巡之义讽周王时迈之什十月辛酉歩自有洛十一月景戍帐殿斋于岳趾渊黙以淸绎思而照将纪功布度顺斗承天精享也巳丑宏观轶区宇盛仪振开辟高临建凤万队张皇以烛山上御飞龙百神翕习以扶道国台二藩后四髦士密侍信臣髙位扈封台列升陛不下五十以圣言沖邈瑶牒寳书誓之㫖曰朕获守丕业恐不克骏命惟上帝储休钖苍生无疆之庆朕之庆也古则秘之何哉属寒驰迅飈露淸终夕若扫若锄晏然而巳庚寅天官次箓王制恊时严高祖以配之嗣髙宗以陟之冕裘立珪璧序㓗罍爼调钟吕倨勾于簨簴戞击乎柷敔宝骈瑞兮物焜煌空薄霄兮音客与则纎尘不动和气充塞日在于观天爲之门杨日大光谓小天下昭以抱戴见之卿霭郁郁纷纷喜气烟煴当芝检引紫熏太紫洞而三辰接郁苍揺而万岁闻自下达上徯吾君君之来兮望如云端兮睟圣之门至尊辛卯有事于社首以泰折如泰坛于穆我䜭宗侑而作主奠献呜咽天子之孝也佥以金匮归勋于祖祢石䃭藏美于干坤戒咸祑则司存癸巳载大旂合大乐三陔崛以惟抗四亚锵而辂止朝羣牧揆千官底邦赋数庭实华虫辨等车马来觐周人随人二王之賔戎狄蛮貊万里重译必拱于着执贽奉璋颙颙昂昻靡敢怠遑乃建鸡竿伐鼍鼓帝命出皇恩溥扬巽风作解雨施舎之荡涤之宥法罪除颇颣澒涌洋溢周流黮䨴不崇朝而遍者与此山俱畴翳而不拔胡㣲而不铺也亦旣称寿申命宗伯咨尔颂焉效古之刻石臣颋稽首再拜而言曰臣闻昔在帝尧臣惟咎繇聦明之谓圣迈种之谓德天若曰依于巨唐易姓者李王于中华崇功者唐圣之泽德之浸也我唐祚之兴昌符诞膺两仪动六叶承皇帝宣高祖四宗之景烈肇开元神武之明号广矣大矣莫有不宁罔有不俾咸一德之辅不二心之臣羣后抗词曰臣闻先王因天事天因地事地因名山升中于天陛下得天之经得地之义得人之行行也者孝莫大焉兼三才以爲政政也者仁其大焉含万物以爲性今三才贞万物亨六典平九功成官不滔狱不放至于刑淸良有以也因斯而谈淸明在躬志气如神之睿者君也四国干藩四方干宣之美者臣也有物有则我君臣保乂之原所由于前设其教于后尔往岁邦危中否天讨内难陛下提三尺之劒羾阊阖絶勾陈趋北军正北辰然后翼翼干干尊尊亲亲立我蒸人圣考所以付天下之公器蹈汾阳之淸尘唐虽旧邦其命惟新古者振兵释旅祠土祈谷先事也我是以幸太原祭汾睢耀金甲肃边鄙虏马詟而不敢南向解严京师获宝鼎献宗庙戍人归而尽务东作报福京坻于是乎爰佐五畤郊天以奉时爰崇九室祫祖而敬思昭格遟遟神人允釐无何籍三嵴盛六穗不召斯至拥休之类如山则委曷月而秘岂非享物降嘉司火也立浑同度在璇也陛下姑谓之薄臣所未谕且管氏诧齐帝王凡八十九湮沦郁没孰若致美我高宗勒岱甲子正六十盻蠁葳㽔故能应期我神武惟继代奉业增髙保鸿缺乎中何也即先后以权蹔阻千运二宗绍复未遑厥功神闇之契不在诸子而当圣躬固不可辞者审矣帝曰俞畏德之不称而左辅右弼杂搢绅鸿硕之伦抱蕝怀书蒸云吐雾方集贤内殿讲议前席以论之传不云乎君子勤礼敬之至也易不云乎先王作乐豫以动也愼矣哉礼乐之爲用故执礼者具删弊则质冝之自我变乐者理去啇何害谦以爲臣二者洽而三让之制曰可始严卤簿腾七萃启禁关回九重以听乎鸾声之雍雍匪疾匪徐物有其容动植讃华夷观骈阗緫撙羡漫半散出成臯踰荥波冯滑台眺洪河遂并昆吾之墟倘佯乎大舜之泽濒四渎二济入于兖径九一三齐乔于岱推二旬有六而顿行在莫不皤皤华皓如藿倾阳或牵以饩或捧之觞伛偻乎康庄一以伸神武之今日一以感干封之旧章廼饩归之觞举之慈且惠而与之驩沸渭颉顽矧国邹鲁家洙泗乗汶野而图记可知指泮林而颂声不坠以周公之故将孔子之后翘然希王者之属车圣人之淸跸则乆及信宿之应巖巖所瞻宗神曰天齐王加一等于三事户二十供王祀环十里禁人樵报也大禋旅之数重襃成之禄抚遗甿赐之复帝曰吁夫艰难系王业休咎牵人事况天监之殊祥也殊典也不自满而䖍巩于位朕宝臣曰干曜洎说有𥘉有终时乃风钦哉汝作朕左右丞相繄汝忠益以嘉猷补衮之阙罔或怠遂弘天封焕天章篆介丘而旋德阳大飨乎羣方程后代美其律声其实坟作四而籍言七也臣颋不敏继伯夷之直淸㣲太史之留滞聆金奏同百兽之舞振木铎採万人之诗敢陈诗以颂曰天子圣兮天孙崇登以封兮报以功受命再惟皇代天之赉人所载士马山嶫戈矛山沓祯符山杂灵响山荅天与人合我铺衍兮长粹清太元册兮太一精休光光我之庆成舜四朝而禹万国莫之我京重校正唐文粹卷第十九之下唐文粹唐文粹卷第二十重校正唐文粹卷第二十呉兴姚铉纂颂丙神武四大唐中兴颂鳯翔出师纪圣功颂大唐河西平胡颂平淮西雅时政一圣政纪颂丰年一德胜颂祥应一岁星居心颂高世一伯夷颂大唐中兴颂元结天宝十四年安禄山䧟洛阳明年䧟长安天子幸蜀太子即位于灵武明年皇帝移军鳯翔其年复两京上皇还京师于戏前代帝王有盛德大业者必见于歌颂若令歌颂大业刻之金石非老于文学其谁宜爲颂曰噫嘻前朝孽臣姦骄爲昏爲妖边将骋兵毒乱国经羣生失宁大驾南巡百僚窜身奉贼称臣天将昌唐繄睨我皇匹马北方独立一唿千麾万旟戎卒前驱我师其东储皇抚戎荡攘羣兇复服指期曾不踰时有国无之事有至难宗庙再安二圣重欢地辟天开蠲除妖灾瑞庆大来兇徒逆俦涵濡天休死生堪羞功劳位尊忠烈名存泽流子孙盛德之兴山高日昇万福是膺能令大君声容沄沄不在斯文湘江东西中直浯溪石崖天齐可磨可镌刋此颂焉何千万年鳯翔出师纪圣功颂杨炎舜有两阶之舞周有孟津之㑹皇帝有𡵨阳之蒐德莫勤乎安国勋莫配乎立极利万物莫近乎去暴盖受天元符与人请命冝契相合亿兆有归以唱则感神鬼之心以征则去云雷之难维唐七叶姦臣大盗于二京皇帝龙鸣于河北观兵雍上建都发号以朝万国心向天地志通幽昧淳精四达大造玄成于是巢山驾海之羣狼纛鸟章之君不期而趋于阙下者四十有三万元帅广平王俶太尉光弼司徒子仪等稽首言曰臣闻天启圣以俟时圣感时而赴难非神功不能当大运非玄德不能合人心故轩辕之道也伏蚩尤宗周之仁也称襁负陛下之德大瑞于人和人和而动天天与和合气百姓因之以独化四夷因之以子来王师德之以贞胜意者河洛徯怨后东征之期人灵骏奔望西狩之礼天子方齐宝辂讲金匮之书翌日霓旌武贲大车之轮黄钺灵鼍彤弓太阿荆韩楚魏之广七闽五獠之长金鼓百万车徒九合大阵千东郊皇帝建白麾以誓于军曰维高祖歆于上天四宗重光照临下土百有五十祀至于圣皇揔武之干戈备文之法象蕞尔逆虏敢迷天纪盗我符玺黩我威灵使四海之内兵革纵横肝脑涂裂旻苍降鉴钖命于予俾纉夏巳坠之功寛尧未刑之族于戏余匪玉帛山河是爱惟苍生灾害是忧匪天命威力是慿惟人心忠义是保咨尔张目成天罗植髪成干橹布和成将帅厉气成风云若作进退尔惟旗鼔若断首尾尔惟常蛇若戮鲸鲵尔惟干将若拯沈溺尔惟巨舰夏有一旅之衆武有十人之謩志定金石信非盟誓尔其念哉是时天威动六合兵气连太白干坤爲之坱轧河岳爲之震荡彼狐鸣凿齿之徒不崇朝而声反于讴歌形归于蹈舞者几过半矣故鄠杜之师以形胜灞上之兇以威逐桃林之阵以竒破河洛之孽以气摧帝乃开天牢回豹尾陵颢气鎻搀抢应龙秉钺玄女侍坐乃考夏氏配天之义备汉皇建武之典云髦玉辂山动地踊降自西雍幸于京师万姓前导百灵爲卫布德泽望陵寝悲黍稷之将秀览城阙之爲墟以雷雨洗川泽以皇风淸怨怒以大赏议勤劳以成功告宗庙以详明去聋昧以惠政哀困穷淸跸而奉圣皇称觞以朝前殿于是东国耆老长安士庶排御辂入天庭动千门唿万岁烟云下遶林薮山回神灵颂于堂精魄感于庙王矦庆于国父子洽于家钟石反于悬罍俎陈于席华戎踊跃喜气磅礴日非三舎天声万里神谋不得窥其奥天道不能后其时斯一㑹之略也然后动变化爲鑪假仁义爲途陶气象凿耳目与神合司契以道浸浇醨全犀象之形断珠玉之胫然后以景星烛夜甘露淸气昇阆风对天老舍鸿名以还太素乗大历而统人纪俾不思而降不祭而歆以元和感生淳古于是宰臣聚而言曰主上以神武淸难至德遂人崇勋絶瑞光照万古辟开日月于今六年百姓岂忘力于帝乎人臣盍谢生于天乎请相与凿石于誓师之场告成于得衆之地斯王道之盛典臣炎稽首敢献颂曰天命帝兮荡妖昏交风雨兮㑹秦门惟圣德兮漫海外五单于兮勇士㑹俗鸟兽兮家云㠀越浮山泛靑草征羽骑兮列天营启金縢兮赐长缨日爲车兮雷爲鼔醢鲸鲵兮扫烟雨开明堂兮飨文祖帝爲皇兮后爲母歌云台兮册玉府篆穹石兮驾终古大唐河西平胡圣德颂维唐至德二年春正月武威郡胡洎九蕃夷落内伺师旅之间外合狼豕之兇据金城害州伯蛇变交㦸之下炎焚大泽之中二月乙丑皇帝以五命之服诏太仆崔偁揔中权专上将誓军前之士郄城下之盟又命内常侍刘日新振鼔铎之音护羌戎之长林竦猬合㑹于东郊粤庚午高牙大斾鐡马长铩歕以淸笳阵以云蛇列于四冲蓬头执㦸鼓以灵鼍进于逵路趫悍犷猤虎裘蝯臂北陵于土门之队钩车云梯强弩坚楯齐传于西烽之亭于是引熊虎之师杖龙蛇之劒矛㦸四起烟尘火色金鼓一振天地徘徊血乱玄黄声嚣瓦屋是风云皆入阵彼草木尽爲兵日月垂照于穷鄕皇灵赫临于天外名王贵马大玉文贝素女锦衣百金之产万井之资皆委于入贡之府布于有地之宫是时也千人踊万人贺美太阶之符见颂偃伯之议兴持进金城太守李万顷洎五邑长吏军正大夫等言曰盖闻王命先天以奉时贤臣合统以偕运靡乗乎帝箓不能拨乱罔应乎闲气不得遭逢故大人之作必先靖难以摧兇取暴爲治国以任贤杖能爲建功磅礴乎茅茨之下葳㽔乎玄古之上斯轩辕得之以胜蚩尤大夏得之以胜有扈西伯得之去殷伐崇太宗得之奄有辽海上皇得之克乎巨猾陛下得之再淸宇宙扫荡氛蠥兊若大唐之新命复高祖之天下臣等恭惟六圣腾光百有五十祀周贲海㝢铺敷菌蠢丹穴之賮孤竹之君金罽括羽委命下吏陛下建大号纉鸿业归勋祖祢昭事圣皇是必天钖忠良佐成命器二臣所应皇运之统伏崇羽之兇太康西人永永来裔愿篆石志美以爲颂云诏虎臣兮殪天狐载火旗兮耀昆吾霁尘垒兮被戎都献平淮西雅柳宗元臣某言臣负罪窜伏违尚书牋表奏十有四年圣恩寛宥命守遐壤怀印曵绂有社有人伏惟睿圣文武皇帝陛下天造神断克淸大憝金鼓一动万方毕臣太平之功中兴之德推校千古无所与让臣伏自忖度有方刚之力不得备戎行致死命况今巳无事思报国恩独唯文章伏见周宣王时称中兴其道彰大于后罕及然征于诗大小雅其选徒出狩则车攻吉日命官分土则崧高报弈蒸人南征北代则六月采芭平淮夷则江汉常武铿鍧炳燿盪人耳目故宣王之形容与其辅佐今由望之若神人然此无他以雅故也臣伏见陛下自即位巳来平夏州夷劒南取江东定河北今又发自天衷克翦淮右而又大雅不作臣诚不佞然不胜愤踊伏以朝多文臣不敢尽累数事谨撰平淮夷雅二篇虽不及尹吉甫邵穆公等庶施后代有以佐唐之光明谨昧死再拜以献平淮夷雅二篇皇武方城皇武命丞相度董师集大功也皇耆其武于溵于淮旣徒旣车环蔡其来狡衆昬嚚甚毒于酲狂奔呌呶以扞大刑皇咨于度惟汝一德旷诛四祀其徯汝克钖汝斧钺其往视师师是蔡人以宥以釐度拜稽首庙于元龟旣类旣禡于社是冝金节煌煌钖鍎彫戈犀甲熊斾成命是荷度拜稽首岀次于东天子饯之罍斚是崇鼎臑俎胾五献百笾凡百卿士班以周旋旣渉于浐乃翼乃前孰啚厥猷其佐多贤宛宛周道于山于川逺扬迩昭陟降连连我斾我旗于道于陌训干羣帅拳勇来格公曰徐之无恃额额式和尔容惟义之宅进次于郾彼昬卒狂裒兇鞠顽锋猬斧螗赤子匍匐厥父是元怒其萌芽以悖太阳王旅浑浑是佚是怙旣获敌师若饥得餔蔡兇伊窘悉起来聚右梼其虚靡愆厥虑载辟载祓承相是临弛其武刑谕我德心其危旣安有长如林曾是讙譊化爲讴吟皇曰来归汝复相予爵之成国柞以夏墟度拜稽首天子圣神度拜稽首皇祐下人淮夷旣平震是朔南冝庙冝郊以告德音归牛休马丰稼于野我武唯皇永保无疆皇武十有一章章八句方城命愬守也卒入蔡得其大丑以平淮右方城临临王卒峙之匪徼匪竞皇有正命皇命于愬往舒余仁踣彼艰顽柔惠是驯愬拜即命于皇之训旣砺旣攻以后厥刃王卒嶷嶷熊罴是式衔勇韬力日思奋殛㓂昬以狂敢蹈愬疆士获厥心大祖高骧长㦸酋矛粲其緌章右翦左屠聿禽其良其良旣宥告以父母恩柔于肌卒贡尔有维彼攸恃乃侦乃诱维彼攸宅乃发乃守其是爰获我功我多隂谍厥图以究尔讹雨雪洋洋大风来加于燠其寒于迩其遐汝隂之茫悬派之峨是㧞是震大殱厥家狡虏旣縻输于国郡示之市人即社行诛乃谕乃止蔡有厚喜完其室家仰父俯子汝水沄沄旣淸而弥蔡人行歌我歩逶遟蔡人歌矣蔡风和矣孰类蔡𥘉胡甈尔居式慕以康爲愿有余是究是咨皇德旣舒皇曰咨愬𥙿乃父功昔我文祖惟西平是庸内诲于家外刑于邦孰是蔡人而不率从蔡人率止惟西平有子惟我有臣畴允大邦俾惠我人于庙告功以显万方方城十章章八句圣政纪颂来鹄穆宗皇帝临大朝与羣臣言奏政事羣臣退而宰臣奏曰陛下问及乎政事此三皇五帝之所徽美也陛下不问及史臣此三皇五帝之所弭巳也徽美者将有乎闻也弭巳者将有乎亡也以闻之而又亡之则陛下徒有宵衣旰食之名规天条地之绩与羣臣言后若飈然拂冠过冕湮时销日无得用于后譬如十夫树杨一夫抜之无得以成其大也政事羣臣得陛下日问之是十夫树杨也史官执笔爲陛下日逺之是一夫拔杨也使后之人讶圣朝空晨虚夕闲殿旷廷无君臣咨谋洋溢之言乏社稷安危强谠之说是不亦逺史臣致不载其事如拔去其杨将弭已之谓乎臣伏念贞观永徽之代百官之有耳目但听视天子而巳故言事者安论纾词无疑权虑势史官执笔于阶之下天子侧旒于殿之上奏者发诚于廷之中是以正衙一开则臣诚前而启之帝旒近而鎭之史笔随而络之由是君臣谋国图政之事俞机都要之言诧业发神丰编照物偕籍于尧典差光于天阳至今见太宗文德若三皇五帝之所徽美也自永徽之后宰执不正窥伺是忌针棘前后阻越对狼噬虎飡持膏衒肉盖以言多爲已曾不致君内荏失中畏使人听乃奏史官与百僚俱退然后宰臣请事由是君有问而宰臣知之史官不得与于闻君有举而宰臣谋之史官不得记其事次第周行检録制诰与冗吏同工而巳臣甞涕泣以叹岂有以一已之细一性之忌于黍晷圭景之间苟嗜急须回天遮上使圣绪神绩有嘉敡善讽罔得闻于千万年枉有谓明朝空晨虚夕闲殿旷廷无君臣咨谋洋溢之言乏社稷安危强谠之说若今踵而承之则不唯臣有障聦蔽睿之刺抑陛下虽有三皇五帝之所徽美而若逺史臣则三皇五帝之所弭巳也抑又有一夫拔杨之谓欤臣请史官执笔当羣臣奏事随日撰録号爲圣政纪臣立朝荷禄幸甚穆宗皇帝动扆颔旒怃然叹曰吁朕罔敢粉名厥后乃罔知厥后然圣人存简䇿者亦非以粉名也盖存乎大国之典鸿祖之业我国有典我祖有业业在于典典在于史曷厥史不书是尸余于祖涸业于典也朕纉承圣绪恭惟恪思将念厥政未甞不离安废酣驰荒骛逺是以毎与宰臣言如簇天下一巡省毎见宰臣退而展天下尽闻知岂图臣蓄猾谋公无同事欲弄尾舌先卫巖穴隔斥史臣占佞眀后致懿捜嘉访不存尧典之书善讽名猷莫出淸庙之什史臣负我不举其官宰辅尽忠厥闻有此由是诏史职执史笔立于廷之下録君臣胪句之必行载刚毅进退之敢议题其篇目曰圣政纪也至上之即位三年有郷校小臣来鹄居山泽闲常私心重惜史臣以其史臣者是当国之镜千亿代之眉目也因窥穆宗实録得解愤释嫉于立史官爲圣政纪者追而颂出其事以鉴今之廷列故拜献其颂曰三皇不书五帝不纪有圣有神风销日巳何敎何师生来死止无典无法顽肩奡比三皇实作五帝实治成天造地不昬不圯言得非排文得圣齿表表如见者莫若乎史是知朴绳休结正简斯若君诰臣箴觚编毫络前书后经规善鉴恶国之大章如何寝略呜唿贞观多叶永徽多俞廷日发论殿日发谟牙孽不作鸟䑕其除论岀不盖谋行不纡楹然史臣蛇然史裾瞠瞠而视逶逶而娄翘笔当面决防纳汚不梏尔智不席我愚执言直注史文直敷故得粲粲朝典落落廷謇圣牍旣多尧风不浅颁编坦轴君出臣显若俨见旒若俯见冕无闲殿旷廷无尸安素晏三皇不亡五帝不翦太宗得之史焉斯展曁乎后相图身天子专问我独以言史不得近丘明见嫌倚相在摈秉笔如今随班不进班退史归惘然畴依奏问莫覩嘉谋固稀取彼诰命禄爲国肥炯哉时皇言必及章德室五帝道奥三皇如何翊臣嚵肉嗜觜距磨快楅衡物长控截僚位占护阳光垣私藩已逺史廋唐俾德音嘉访黙缩暗亡咽典噤法盖圣笼昌曷以致此史文不张后必非笑将来否臧谓乎殿空扆逸朝懵廷荒不知姦蔽文失汪洋有贞观业有永徽纲亦匿匪见亦寝匪彰頼有后臣知言不佞伊尹直心太甲须圣事旣可书史何不命乃具前欺大陈不敬曰逐史之喻请以物并且十夫树杨一夫欲竞栽旣未牢摒岂能盛帝业以栽逐史似摒穆宗怃然若疚若醟何昔臣斯隐我祖正不传亲问不冩密诤孰示来朝以光神政由是天唿震岌征奔召急史提笔来叱廷而入端耳抗目不撝不挹獬豸侧头螭虬摆濨握管絶怡当殿而立君也尽问臣也倒诚磊磊其事镗镗其声大何不显细何不明语未絶绪史巳録成録成谓何书政纪名伊纪淸芬可昭典坟古师官鸟昔圣官云方之我后録里书分録有君法书有君文君法君文在圣政纪云殿无闲时廷无旷日云诹波访倦编刓笔君劬臣劳上讨下述惟勤惟明在圣政纪出至德何比至敎焉如孰窥孰则外夷内储谓君有道乎臣有谟欤有道有谟在圣政纪书一体列秩同力翼戴析福去枚絶防无碍国章可披唐文可爱善咨不偷嘉论不盖不偷不盖在圣政纪载谅夫揔斯不杇可悬魏阙愚得是言非讪非伐实谓毉臣浑沌开君日月妖物雰死天文光发惟我之有颂兮奚斯跃而董狐蹷德胜颂二章欧阳詹唐贞元六年岁在庚午隂阳家流曰岁在午人马食土人之所食也谷马之所食也草今言食土明岁无嘉谷而野无靑草则运数于兹合凶灾之大者于是天寻旧歩地转恒轴交紏回薄将有结于常沴自春二月至于夏五月或赫日杲杲或密云溶溶爲燋灼爲霖霪似不日而至皇帝宿布大和人神鸟兽鱼鳖咸若腾欢心扬喜云欣欣熈熈休气中积浃磅礴浮苍苍潜相戞磨力强者胜九阳搆旱而莫展六隂作潦而不就氛祲霭爲庆云烈景皦爲祥光油油薰薰宛复如春块不破而雨足条无声而风畅日者生气欲凝淑气犹竞彼虽罔得爲祸此亦未能爲福徘徊相持时泽不降五稼含萌而待艺百芳蓄颖以思坼至是土膏融甘液宣若决亭泉如开涌烟丰本増歧芃芃緜緜无硗塉与良沃获一十于百千䞉𬞞云矗以委圃余粮岳峙而栖畒夫体病不能害心心平必能制体古人曰人者天地之心也旣和且平则天地之病又焉得成欤况奔走游泳之物曰灵曰祗之类皆吁歈怡逸于其中乎冝其疗干元之宿疹愈坤元之常疾以至于交泰如斯之盛邪古先帝王至圣则尧至仁则汤有黎甿以称理历水旱而莫御岂不以道未全洽而德尚凉哉皇帝非徒能御之又易之爲大庆殊祥其于道德可谓充塞洋溢光今而迈古矣元元呜哑歌圣代者动天殷地以夜继昼而其词未弘辄爲颂二章用贻于康衢庻事明而声畅流乎无穷而以德胜目篇颂曰岁在午天灾于常昔人食土今我饫梁匪徒我饫梁鳏寡千箱盛矣乎吾皇之德变眚爲祥休哉德兮岁在午天灾斯属昔马食土今牛餍菽匪徒牛餍菽犬豕梁肉盛矣乎吾皇之德转祸爲福休哉德兮岁星居心颂权德舆皇上宅位六祀七政贞眀于上七敎敷闻于下其有不迪不吉不庭不若之徒皆薰然而和晻然而化春三月司天氏奏岁星居心宿五度其色黄眀润大光泽帝位积五十余日诏下有司颁示中外故臣得而言之以形歌颂谨案岁星五帝爲苍五行爲木五常爲仁五事爲貌天意若曰时以至仁爲理覆露万民洽浃生类恊夫五行五事之用则发于星纬形于祯应隂骘大化昭报成功玄符幽賛其昭昭如是礼运之论圣人以日星爲纪四时爲柄洪范之叙皇极曰歛时五福用敷钖厥庶人发于人格于天天人交感合若符节其年秋平河中之㓂葬其遗骸复其世祀班淮右之师用弘文告用去武备此二帝三代所以恢令召也于是一统类以昭德明法制以塞违荐礼百神賔怀犷俗嘉瑞美祥纷委狎至置之而不有哲人端士连茹播职求之如巳失然后端拱于穆淸怡神于靖冥驱一代爲纯诚接万灵于眀庭斯又登迈遂古光昭闻见巍乎绍天统物之盛者也微臣琐贱沭浴仁圣敢献岁星居心颂一章以备周诗由庚由仪之阙颂曰皇矣上帝降鉴下人后王承之制作礼文人用眀德家尚孝仁人无疠疵俗以阜蕃敷祐四方发爲天祥重华煌煌乃居明堂下煦仁泽上爲祥光回复感通天人攸同乃法五事乃建大中君君臣臣德辉昭融保祐命之自天无穷微臣颂歌敢备唐风伯夷颂韩愈士之持立独行适于义而巳不顾人之是非皆豪杰之士信道笃而自知明者也一家非之力行而不惑者鲜矣若至于一国一州非之力行而不惑者盖天下一人而巳矣若至于举世非之而不惑者则千五百年乃一人而巳耳若伯夷者穷天地亘万世而不顾者也昭乎日月不足以爲明崒乎泰山不足以爲高巍乎天地不足以爲容当殷之亡周之兴微子贤也抱祭器而去之武王周公圣也率天下之贤士从天下之诸矦而攻之未甞有非之者也彼伯夷叔齐乃独以爲不可殷旣灭矣天下宗周彼二子乃独耻食其粟饿死而不顾由是而言夫岂有求而爲哉信道笃而自知明也今世之谓士者一凡人誉之则自以爲有余一凡人沮之则自以爲不足夫彼独非圣人自是如此夫圣人乃万世之标凖也余故曰若伯夷者特立独行穷天地亘万世而不顾者也虽然微二子乱臣贼子接迹于后世矣重校正唐文粹卷第二十嘉靖甲申嵗太学生姑苏徐焴文明刻于家塾唐文粹唐文粹卷第二十一重校正唐文粹卷第二十一呉兴姚铉纂颂丁古贤宰一虙子贱碑颂良牧三广州都督岭南按察五府经略使宋公遗爱碑颂京兆尹张公德政碑颂唐卫尉卿洪州都督张公遗爱碑颂兴利三复练塘碑颂高陵令刘公遗爱碑颂苏州嘉兴屯田纪绩碑颂灵迹一唐天台山新桐柏观碑颂高道一唐中岳体玄先生潘尊师碑颂宗理一长明灯颂虙子贱碑颂贾至淸静致理中庸之徳至高明柔克简易之体大绎微㫖而徴遗论何先生道蔚其葳㽔者也先生宣慈在躬精义入神德顺乎天性根于仁殷其如雷暧然如春始受业于仲尼终委质于鲁君尔乃周道凌遟王风哀思夷狄窃于位号干戈乱于原野则我鲁国无齐晋之强定哀非桓文之主三卿有僭虐之政先生处此乱邦从容理邑平心气而全耳目晏然跻富寿之域焉自非知微知彰变化无穷孰能臻此观夫爲政之大体元之要恤孤哀丧举事问弔训之以悌加之以孝借五更而悟君贤三老而禀敎然后燕居以佚其体张乐以和其人夜渔不戒而信欺吏不威而息是以宣尼惜君之理小子期问君之政睱何其逺哉向使移于有国之君则陶唐之理也施于有政之臣则二南之化也昔舜左禹而右臯陶不下席而天下理周公殽膳在御不解悬而四夷伏小大则异其揆则同天宝初至始以校书郎尉千单父想先生行事徴其颂声而古碑残缺苔篆磨灭使立志之士何以揖其遗风焉呜唿其道存而其事往其人亡而其政息哀哉遂作颂曰鸣琴汤汤虙子之堂淸静无爲邑人以康浇风化淳霸俗致王谁谓阳鱎革而爲鲂皤皤黄髪或师或友芃芃麦苗不稂不莠齐师巳郄鲁俗斯阜諌或剖心伊人引肘穆穆伊人希圣之才尧舜旣往孰爲来哉从时卷舒与道徘徊游泳孔门取容定哀泱泱千古显显令德声随悠牧惠与顺息人亡政弊道播神黙寂寥夜川惆怅旧国荒祠尚扫苔篆将磷寻风聆韵想见其人年代邈殊精诚闇亲再表贞石颂声惟新广州都督岭南按察五府经略使宋公遗爱碑颂张说维唐御天下九十有八载苍生贲乎海隅玄泽漫乎荒外天子念穷郷之僻陋徼道之脩阻吏或不率不驯人或不康不若乃命旧相广平公宋璟鎭兹裔壤式是南州笃五管之政敎揔三军之旗鼔幅贠万里驯致九译诏书下日靡然顺风曷由臻斯威名之先路也公曩时执白简登琐闼推诚謇谔不私形骸忤英主之龙鳞蹹奸臣之虎尾挫二张之锐则声怛寰域折三思之角则气盖风云由是极有四星维帝之辅地有五狱维天之柱其入宰也君之股肱其岀守也人之父毋至于此邦之长人也饮食有节衣服有常清心而庶务简正色而羣下一瑟兮僴兮赫兮咺兮固以不怒而威不言而信虽有文身凿齿被髪儋耳衣卉麫木巢山馆水种落异俗而化齐言语不通而心喻矣其率人版筑敎人陶瓦室皆斁㘸昼游则华风可观家撤茅茨夜作而灾火不发栋宇之利也自今始祖国之舶车海琛云萃物无二价路有遗金殊裔胥易其回途逺人咸内我边郡交易之坦也有如此故能言之士举爲美谈盖微子去殷以后王者襄公伐楚将得诸矦尚书东汉之雅望黄门北齐之令德宋氏世名公其济美诗所谓无念尔祖聿脩厥德广平有焉若夫往者屈也来者伸也往来相召而哀乐继之鸿飞遵渚于汝信处龙章衮衣以我公归郁陶乎人思嗟叹之不足广府司马谭瓌番禺耆老某乙等相与刻石传徽斯文予春秋之徒也岂将苟其辞哉雅敬宋公王臣之重次嘉谭子賛德之义遥感耆旧去思之勤越裳变风知周公之才之美吉甫作颂见申伯于藩于宣观政将来恶可废也颂曰降王宰兮逺国灵歌北戸兮舞南溟酌七德兮考六经政画一兮言不再草木育兮鱼鼈宁变蓬屋兮改篱墙鱼鳞瓦兮鸟翼堂洞日华兮皎夜光火莫炖兮风莫飏事有近兮惠无疆崐崘宝兮西海财几万里兮岁一来舟如㠀兮货爲台市无欺兮路无盗旅忘家兮扃夜开越井岗兮石门道金鼓愁兮旌斾好来何暮兮去何早犦牛牲兮鸡卜神降福兮公寿考京兆尹张公德政碑颂王维云从龙风从虎气应也圣人作贤人辅德同也君臣同德天地通气以康九有以遂万类惟皇御极二十载光格四表至于海隅日出越小大邦蛮貊师长罔不钦于成宪以承天休然天子犹日省三接列辟日听万方舆颂惧人有未化贤有未登故敭庂陋兼乎十等选宗室及乎九族任事以观材积时以观行乃得我贤京兆焉夫京兆号爲难理清净病于不给刀笔拘于守文或以輭弱废或以贼杀劾把宿负浅爲丈夫用钩距盖非长者我则异于是大道难名大理无法闭关于任数巧筭不能知坚壁于画一善政不能下摧宿豪如薙草无愠色视大权如历块无慠容百司之吏揔一德以咸服五方之人杂异敎而同理受命之始先声已振黠吏恶少闻风族行及乎鸣驺诣府登堂坐定县尹掾史以次上谒守正之人其气高含章之人其词大见容色而闻号令小人感而君子泰日者栎阳男子闾里爲豪借客报仇聚人爲盗或白日手刃或黄尘袖鎚政寛则以身先诸偷操急则以事中长吏贰过不巳万计自脱公命吏縳之立死铃下于是人入闇室若遇大賔焉前年不登人顇太甚野无遗糠路有委骨天子不忍征于不粒赋于无衣六军从卫以临东诸矦息关中也帝曰咨天其降威人罔畏罪台恐㓂盗乃邑矧曰荡析离居惟尔充济抚兹西土公拜稽首思塞休命布慈惠之政不以利淫震雷霆之威其或宥过饔人减双鸡之膳圉人省五马之秣淘不献服圬不塓馆自身已往振廪同食虽人烟不动道馑相望不思滥以苟生咸守敎以就死是不可能也先是王公或专南山之利司农涸昆明之池收赤岸泽将爲田以便官至是悉奏罢之舟渔衡麓之守废蒲荷薪蒸之产入自郊徂邑室有鱼飱斩隂伐阳市多山木人得以赡惟泾有防比岁多决近县疲于力役他山遗于度材公命刮朽坏塡巨石辫大木去编菅其始告劳乃终有庆匠石日减功万藏史日省钱亿农始学耒女始安织于是鲐背黄髪之耆曰我有田畴钟秉其畒我有子弟颜闵其行鄕党以睦惸失其独道路有礼汰无与争酒先养老贿不问吏旣无吠狗亦无奸人临年余资窃蒙惠化其曷以臻兹君子曰此天子至公内举不避亲钖汝明尹张公之力也夫公于国爲外戚于帝爲外弟重组累印珥香貂者七叶奉车驸马乗朱轮者十人胜衣则绮襦纨袴通籍则玉墀靑琐动则两骖如舞坐则五鼎成列文轩楚制素女赵舞而公俨兮其若容淡兮其无味心在四敎语称七德目视六籍口诵九歌怀君子令德之忠保诗人钖类之孝悌有过于共𬒳慈有踰于含食恶衣以居公服不敢降也屈体下士王纲不敢替也恊二姓之好以正人伦傍无嬖御分一人之忧以审官政下多英杰若夫皇帝敬问之诏御札自书天王命赐之衣上宫所制劳勤则中使接武计议则走马来朝岂惟衆臣重其经术爲吏杂以儒雅而巳且公之德升闻于天非一朝一夕之渐也亦以称职于累官着声于所在其丞祕书也阙文遗简多在大家深爲子孙之藏密有缄縢之固公不惮权贵或抵或诱尽归天阁官书备焉其牧郢人也人有不若德戮之不爲暴人有不保居抚之不爲谄存者考其事壮其食以畜之行者缉其宫艺其树以待之此邦之人旣优他邦之人又至焉未盈一岁遂増万戸其守汾也仍岁大旱郡祠介推虽屡舞僊僊而灵应未若公命束藴取火伐树寘薪酾酒而祝曰有功于人祀爲明神无德而禄祸亦覆餗自绛已来人实祀子纯牺大璧不敢爱必以荐也童儿季女不敢黩必以敬也神旣靡荅人将安仰若亭午而雨则树其鹭羽执此骍毛不然者火燎将至焮天铄地灵衣且爲煨烬丰屋将爲茂草尔其图之言未毕而云兴拜未起而雨降周于阖境不入他郡虽封疆咫尺而彼竭我盈嘻若记能事载盛德渭川之竹不足简终南之木不足轴夫训人至于礼义曰德安人免于阽危曰功德者上赏于上下颂于下长老孜孜愿刋于石以予学于旧史来即我谋且维与人编戸与人爲伍与人出入与人言语知风俗之淳弊识政化之原本属词媿文书事盖实词曰五代相韩七叶侍汉及我圣朝亦生邦翰大道无形贞蛊以干含章不耀在割能断情伪万端吾道一贯帝选贤尹无以易张金印紫绶京兆之章佩我鸣玉冠我两梁天子休命拜首以将寛而爱人立灭暴强明明天子哀此南畒将息西入遂觐东后我敎我训我鎭我守茫茫三秦则罔餬口守死以义徇生不苟王曰外弟视人不佻何以宠之手书以诏何以问之赐衣而朝俾人华胥致君帝尧刻石作颂永世弥昭唐卫尉卿洪州都督张公遗爱碑颂崔祐甫今天子终谅闇易月之期不言旣言之日询于师保辅弼之臣曰将以国之明烛震下土俾兆人康乂有道哉四臣曰莫如择贤而司牧之虽欲不理不可得也上曰用贤何先四臣曰莫先于幽逺蛮貊之邦爲急也即日命王人遽以制书就拜卫尉卿兼洪州都督张公爲御史中丞广州刺史岭南节度经略观察等使旣踰月而遽届于洪洪之耆老婺惸商贩渔钓百类千品周声夺魄于野千廛咸曰宁取我裳而裂之宁取我廪而焚之父也天只胡爲夺我之君中丞受命而南舟不及汎马不及秣国人怀慕之罔极曰淸尘逺矣君不顾矣郁陶之思何用哉盍用于扬名颂德乎故吏兵曹叅军张擢法曹叅军豫章县令郑锋建昌县令卢惟瑾新呉县令邬贲州人东冶府果毅刘容耆寿喻干相等讨论之衆佥曰允于心曰自昔爲政者知淸之可以长人也而淸者稀岂不欲淸欲牵之也欲之所行不廉不俭爲之舟舆也淸之不立肆奢崇货爲之鑚凿也于是撤其帷帐荐蓐之具便于身恱于目者二百余物归之有司减其俸钱稍食月㡬十万实于军府此皆前政之所督观而封已者我则推而逺之于是公仪之义申平仲之规见矣二之日谋于衆曰昔曹叅去齐以狱市爲寄以爲扰于狱者轻重人之命烦于市者耗殬人之生苟鞭笞桁扬之无度侵牟肆夺之不改是国家以章绶印玺毒苍生也岂致理哉于是平百货之贵贱议刑罚之等衰使其贪不下残忿不私逞韩子求环而不可使人袒背而无伤夫然筮嗑之象成行苇之恩溥矣三之日谋于野曰不稼不穑民天安仰载驰载驱王命所急吾观是邦农野未辟传置未修岂不以使役无期供亿失序傥野有饿殍賔不如归亦诸矦之耻也于是减承城更卒几三千归之陇畒而击柝之守无阙焉赋豪墆财数百万赒于馆饩而含糗之徒不知也其卒也不公之吏留以爲厮其财也不法之臣受以润屋我皆用之于爱人活国也于是阜藩之望崇多大之仪备矣从政三日州人爱之如父母承之如松柏夫妇耕织之暇无他惧惟惧公速迁其余煦妪孕育发于中而形于言损其身而益于物可以激穨俗慰穷甿者岂胜道哉祐甫山东鄙人不好妄饰凡所闻见务存实録故採拾而书之公名休字祥幽州范阳县人有晋司空茂先之逺裔也曾祖汲易州长史祖选幽州固安县丞考价赠齐州司马公起家石亭别将自是爲县令军司马州长史各一入爲天子友储君臣虽假以宠名而迹实戎索受命爲范阳节度安禄山判官禄山以大权大宠外示忠而内谋逆太上皇推赤心而勿疑敢有间之者死蹈虎尾犯龙鳞公密言其戎狄犲狼不可厌也当是时也视鼎镬如归焉神之听之是与正直周旋锋鐍之下出入㓂雠之间而能终保元吉渐于贵仕进退存亡而不失其正其惟张公乎又牧豪舒润三州而及此昔张黄门庭珪牧此州甚得人誉张丞相九龄次之逮府君又有𥙿焉故邦人有三张之目颂者美盛德之形容非鲁僖公仲山甫不之获今兹颂曰昔爲豫章故有循良黄门之善于今不忘爰及丞相亦有烈光我君戾止是爲三张立廉宝俭无怨无伤邮亭之下賔旅其康四封之内望岁千箱自春徂夏兮人相庆庆未毕兮闻后命朱轓玉节兮向蕃禺彼愿适兮我望孤君乎君乎若岁大旱其谁见濡润州丹阳县复练塘颂李华大蜡之祭辞曰土反其宅水归其壑先王因流下而导之故曰九川涤源因迤汇而潴之故曰九泽旣陂以䟽天地之气以利元元之用崇伯汨五行而殛羽山台骀章大泽而封汾川洪范首之春秋载之地有广狭事无今古大江具区惟润州其薮曰练湖幅贠四十里菰蒲菱芡之多龟鱼鼈蜃之生厌饫江淮膏润数州其傍大族强家泄流爲田专利上腴畒收倍钟富剧淫行自丹阳延陵金坛环地三百里数合五万室旱则悬耜水则具舟人罹其害九十余祀凡经上司纷纭与夺八十一断呜唿曲能掩直强者以得之老㓜怨痛沈声无告永泰元年王师大翦西戎西戎旣駾矣生人舒息诏公卿选贤良先除二千石以江南经用所资首任能者是岁十一月二十三日拜前常州刺史京兆韦公损爲润州声如飈驰先诏而至吏人畏伏男女相贺即日上无贪刻下无冤愤公素知截湖闰壤灾甚螟蝥临事风生指期以复羣谤雷动山鎭恬然中明独裁文之以礼乃白本道观察使兼御史中丞韦公元浦中丞抚掌惬心如公之谋且曰兴利除害得其人而后行非常之政敢归叔父公乃申戒县吏卒徒辟之人不俟召唿抃从役畚盖野俊皐成蹊増理故塘缭而合之广湖爲八十里像月之规俦金之固水复其所如鲸噀射汹汹隐地雷闻泉中先程三日若海之弥望灏灏如吞吐日月沈沈如韫蓄风雨所润者逺原隰皆春耕者饱忧者泰于是䟽爲斗门旣杀其溢又支其泽沃塉均品河渠通流啇恱奠价人勇输赋遐迩受利岂惟此州毎岁萌隂乗阳二气相薄大雨时行羣潦奔流水势所入盈而无伤龙见方雩稼蒙其渥时前相国彭城公刘尚书晏统东方诸矦平其贡税闻而恱之白三事以闻诏书襃异焉彭城公宣命至江南捧诏授公公率元僚掾史令丞巳下至于耆艾西向拜手忻戴皇明人心上感天降嘉泽如有神祗昭协厥至公正直而和专静而断嫉恶宥过惠人察奸纯钧精坚百鍊不耗伐冰之贵降从士礼诗云靖恭尔位好是正直冝其享福也吏人入贺公拱而谢之曰尙书刘公观察韦公奉行王泽也鄙何力之有焉丹阳令杜孟寅秉公之淸白延陵令李令从如公之爱人金坛令胡玘禀公之成规及丹阳耆寿周孝瓌百姓汤源等拜首而请曰兊爲泽兊恱也水归于泽而泽恱于人百年浸塞而公启之臣哉邻哉克谐帝休永代是式三县无灾若不碣而刻之则王命不扬于厥后后之人无以倚负也华甞学古见访爲颂曰望沄沄兮视冥冥鸟闲鱼乐葭菼生膏腴利倍起讼争斯人怨抑痛无声韦公正直动神灵百年游淀爲漻淸饥者饫兮病者宁诏书光宠恩霈荣划然眊矒复皎明追琢刻颂扬棻馨高陵令刘君遗爱碑颂刘禹钖县内之大夫鲜有遗爱在其去者盖邑居多豪政出权道非有卓然异绩结于人心浃于骨髓安能乆而愈思大和四年高陵人李仕淸等六十三人具前令刘君之德诣县请以金石刻县令以状申于府府以状考于明法吏吏上言谨按寳应诏书凡以政绩将立碑者具所纪之文上尙书考功有司考其词冝有纪者乃奏明年八月庚午诏曰可令书其章明有以结人心者扬揭于道周云泾水东行注渠酾而爲三以沃关中故秦人常得善岁按水部式决洩有时畎浍有度居上游者不得拥泉而颛其腴毎岁少尹一人行视之以诛不式兵兴已还寖失根本泾阳人果拥而颛之公取金流浸原爲畦私开四窦泽不及下泾田独肥他邑爲枯地力旣移地征如初人或赴诉泣迎尹马而占泾之腴皆权倖家势足以破理诉者覆得罪繇是咋舌不敢言吞冤衔忍家视孙子长庆三年高陵令刘君励精吏治视人之瘼如熛疽在身不忘决去乃循故事考式文曁前后诏条又以新意请更水道入于我里请杜私窦使无弃流请遵田令使无越制别白纎悉列上便冝掾吏依违不决居二岁距宝历元年端士郑覃爲京兆秋九月始具以闻事下丞相御史御史属元谷实司察视持诏书诣渠上书得利病还奏青规中上以谷奉使有状乃俾太常撰曰京兆下其符县主簿谈孺直实董之冬十月百衆云奔愤与喜并口謡手运不屑鼛皮揆功什七八而泾阳人以竒计赂术士上言白渠下高祖故墅在焉子孙当㳟敬不冝以畚近阡陌上闻命京兆立止絶君驰诣府控告具发其以赂致前事又谒丞相请以颡血汚车丞相彭原公敛容谢曰明府眞爱人陛下视元元无所悋弟未周知情伪耳即入言上前翌日果有诏许讫役仲冬新渠成渉季冬二日新堰成駃流浑浑如脉宣气蒿荒沤冒迎耜释怨开塞分寸皆如诏条有秋之期投前定孺直告巳事君率其寮躬劳倈之烝徒讙唿夺袯而舞咸曰吞恨六十年明府雪之擿奸犯豪卒孰施爲呜唿成功之难也如是请名渠曰刘公堰曰彭城按股引而东千七百歩其广四寻而深半之两涯夹植𣏌柳万本下垂根以作固上生材以备用仍岁旱沴而渠下田独有秋渠成之明年泾阳三原二邑中又拥其冲爲七堰以析水势使下流不厚君诣京兆索言之府命从事苏持至水濵尽撤不当拥者繇是邑人享其长利生子以刘名之君讳仁师字某彭城人武德名臣刑部尚书德威之五代孙大历中诗人商之犹子少好文学亦以筹画干东诸矦遂叅幕府历尹剧县皆以能事见陟率不时而迁旣有绩于高陵转昭应令俄兼检校水曹外郎充渠堰副使钖朱衣银章计相爱其能表爲检校屯田郎中兼侍御史斡池盐于蒲钖紫衣金章岁余以课就加中执法理人爲循吏理财爲能臣一出于淸白故也先是高陵蒙被惠风而惜其舍去发于胸怀播爲声诗今采其㫖而变其词志于石文曰噫泾水之逶迤漑我公兮及我私水无心兮人多僻锢上游兮干我泽时逢理兮官得材墨绶移兮刘君来能爱人兮恤其隐心旣公兮言旣尽县申府兮府闻天积愤刷兮沈痾痊划新渠兮百畎流行龙蛇兮止膏油遵水式兮复田制无荒区兮有良岁嗟刘君兮去翶翔遗我福兮牵我肠纪成功兮镌美石永信词兮昭懿绩苏州嘉兴屯田纪绩颂李翰禹平九土沟洫之功大弃粒蒸人稼穑之务重自古有国家未甞不率由斯道底愼其业故登平足以厚生殖祸难足以定凶灾未有易此而能理者自羯戎乱常天歩多艰兵连不解十有四年因之以饥馑重之天札死者曝露亡者惰游编版之戸三耗其二归耕之人百无其一将多于官吏卒衆于农人古者八家爲邻一家从军七家从之犹曰兴师十万内外骚动不得操农桑者七十万家今乃以一夫家食一伍一余子衣一卒师将不立人将不堪此圣上所以旰食宵兴求古今令典可以济斯难者莫出乎屯田广德初乃命相国元公昌其谟分命诸道节度观察都团练使统其事择封内闲田荒壤人所不耕者爲其屯求天下良才善政以食爲首者掌其务屯有都知羣士爲之都知有治即邑爲之官府官府旣建史胥备设田有官官有徒野有夫夫有任上下相维如郡县吉凶相恤如郷党有诛赏之政驭其衆有敎令之法颁于时此其所以爲屯也虽天子命之股肱賛之至于宣上命齐下力经地域制地事辨土冝均土法简穑器修稼政陈三壤之种而敬其始考九农之要而成其终则都知之职专达其事焉讵可以非其人哉浙西观察都团练使御史中丞兼呉郡守賛皇公王国大贤忧公如家愼择厥官以对明命浙西有三屯嘉禾爲之大乃以大理评事朱自勉主之且杨州在九州之地最广全呉在杨州之域最大嘉禾在全呉之壤最腴故嘉禾一穰江淮爲之康嘉禾一歉江淮爲之俭公首选于衆独当其任有寛简惠和之德知艰难勤俭之事政达乎本智通乎时仁爱足以结下机权足以成务嘉禾大田二十七屯广轮曲折千有余里公画爲封疆属于海濬其畎浍达于川求遂氏治野之法修稻人稼泽之政芟以殄草剔以除木风以布种土以附根颁其法也冬耕春种夏耘秋获朝巡夕课日考旬㑹趋其时也勤者劳之惰者勗之合耦助之移田救之宣其力也下稽功事达之于上上制禄食复之于下叙其劳也至若义感于内诚动于中徇国忘家恤人犹巳野次露宿箪食瓢浆尽四体之勤趋一时之役大寒栗烈而犹执鼖鼓盛暑赫曦而不传车盖如登高去梯与之死生投醪均味忘其饥渴然后知仁义之政必见于耕获井田之法可施于甲兵夫如是人将竭其力地将尽其利天将与其时自賛皇爲郡无凶年自朱公爲屯无下岁元年冬收入若干斛数与浙西六州租税埒朝嘉厥庸授廷尉评公又稽气授时如前代法有白雀集于高丰屯廪盖大穰之徴也屯官某乙等聚而称曰𥘉公爲屯人有二惧焉邑人惧其暴屯人惧其扰今沟封犬牙而不相侵疆场日履而人不知方舟而上以馈师旅此功及于国也登量而入以寛征税此德加于人也古者智效一官政修一郷犹歌之咏之手之足之况朱公之绩如此其大者乎遂相与斵琬琰表阡陌南阳太守岂专刻石之功桐鄕啬夫终践大农之位其辞曰茫茫九区阳九躔灾丘荒札瘥田卒汚莱天歩未移连师满野不耕不获仰食干下嗷嗷遗人餬口馈军帝曰予忧爰立其屯且战且耕古之善经辟师肃祇王命是听嘉禾之田际海茫茫取彼榛荒画爲封疆朱公莅之展器授方田事旣饬黎人则康我屯之稼如云漠漠夫位棊布沟封绮错朱公履之劝耨趋获稂莠不生螟蝥不作岁登亿计征寛税薄息我蒸人遂其耕凿我屯之庾如京如坻嘉量是登方舟是维賛皇献之达于京师饱我六军肃将天威畎距于沟沟达于川故道旣堙变将爲田朱公濬之执用以先浩浩其流乃与湖连上则有涂中亦有舩旱则漑之水则泄焉曰雨曰霁以沟爲天俾我公私永无饥年公田翼翼私田薿薿不侵其畔不犯其穑我仓旣盈尔廪维亿屯人熈熈邑人怡怡不扰其务不干其时我无尔暴尔无我欺我有官属朱公训之我有徒位朱公恤之我有衆役朱公卒之我有徴功朱公序之起于田中印绶累累何以况之福禄如茨何以乆之刻篆于碑唐天台山新桐柏观之颂崔尚天台也桐柏也代谓之天台眞谓之桐柏此两者同体而异名同契乎玄道无不在夫如是亦奚必是桐柏邪非桐柏邪因斯而谈则无是是无非非矣而稽古者言之桐柏山高万八千丈周旋八百里其山八重四靣如一中有洞天号金庭宫即中右弼王子晋之所处也是之谓不死之福乡养眞之灵境故立观有𥘉强名桐柏焉耳古观荒废则巳乆矣故老相传云昔葛迁公始居此地而后有道之士往往因之坛址五六厥迹犹在洎乎我唐有司马练师居焉景云中天子布命于下新作桐柏观盖以光昭我玄元之丕烈保绥我国家之永祉者也夫其高居八重之一俯临千仞之余背隂向阳审曲靣势东西数百歩南北亦如之连山峩峩四野皆碧茂树郁郁四时恒靑大巖之前横岭之上双峯如阙中天豁开长涧南泻诸泉合漱一道瀑布百丈悬流望之雪飞听之风起石梁翠屏可倚也琪树珠条可攀也僊花灵草春秋互发幽鸟淸猨晨暮合响信足赏也始丰南走云嶂闲起剡川北通烟岑相接东则亚入沧海不逺蓬莱西则浩然长山无复人境揔括奥祕郁爲秀絶包元气以混成鎭厚地而安静非夫神与僊宅僊得神营其孰能致斯哉故初构天尊之堂昼日有云五色浮霭其上三井投龙之所时有异云气入堂复出者三书之者记祥也然后爲虚室以凿戸起层台而垒土经之殖殖成之翼翼缀日月以爲光笼云霞以爲色花散金地香通玄极眞侣好道是游斯息微我练师孰能兴之练师名承祯一名子微号曰天台白云河内温人晋宣帝弟太常馗之后祖晟仕隋爲亲侍大都督父仁最唐兴爲朝散大夫襄州长史名贤之家奕代清德庆灵之地生此仙才以爲服冕乗轩者宠患吾身也击钟陈鼎者味爽人口也遂乃捐公侯之业学神僊之事科箓敎戒博综无所遗窈冥夷希微妙讵可识无思无爲不饮不食仰之弥峻巍乎其若山挹之弥深湛乎其若海夫其通才练识赡学多闻翰墨之工文章之美皆忘其所能也练师藴广成之德睿宗继黄轩之明斋心虚求将倚国政侃侃然不可得而动也我皇孝思维则以道理国恊帝尧之用心宠许由之高志故得放旷而处逍遥而游闻练师之名者足以激厉风俗睹练师之容者足以脱落氛埃以慈爲宝以善救物神以知来智以藏往允所谓名登仙格迹在人寰奥不可测已夫道生乎无名行乎有情分而作三才播而作万物故爲天下母脩之者昌背之者亡故爲天下贵况絶学无忧长生乆视也哉道之行也必有阶也行道之阶非山莫可故有爲焉有象焉瞻于斯仰于斯若舎是居敎将奚依损之又损之以至于无爲玄门旣崇不名厥功朝请大夫使持节台州诸军事守台州刺史上柱国贾公名长源有道化人有德养物甞谓别驾蔡钦宗等曰且道以含德德以致美美而不颂后代何观乃相与立石纪颂以奋至道之光其辞曰邈彼天台嵯峨崔嵬下临沧海遥望蓬莱漫若天合呀如地开烟云路通眞仙时来顾我练师于彼琼台练师练师道入玄微噏日安坐凌霄欲飞兴废灵观练师攸賛道无不爲美哉轮奂窈窈茫茫通天降祥保我皇唐如山是常唐故中岳体玄先生潘尊师碑颂陈子昻尊师业尚冲密勤毖幽深理心事天所保唯啬絶圣弃智不耀其光故眞感冥期珍图祕学性与天道不可得而闻也若乃崇标旷迹遐情逺意志摩靑云蓬视紫闼高宗毎降銮辇亲诣精庐尊师身不下堂接手而巳每叹曰大丈夫业于道不能投身霄岭灭景云林而疲痾此山以烦世主吾之过乎遂欲东求蓬莱孤舟入海属天皇敦笃斯道祈𣢾逾深躇踌山隅絶策未往旣而金革有命镳辔遗区于戏昔姑射有神人尧轻天下崆峒有至道轩屈顺风玄眞高踪万古同德何其盛哉尊师有弟子十人并仙阶之秀然鸾姿凰骨眇爱云松者唯颍川韩法昭河内司马子微皆禀训瑶庭密受琼室专太淸之业遗下仙之俦谷汲芝耕服勤于我盖历岁纪也始尊师受箓于茅山昇玄王君王君受道于华阳隐居陶公陶公至子微二百岁矣而玄标仙骨雅似华阳夫偕眞蹈冥鍊景游化者其心必有类乎昭等永惟尊师灵迹洞业高深迈古而弃世往矣其若之何乃斵石幽山勤颂玄德其辞曰观元化兮求古之列仙得瑶图与金鼎信元符之自然神与道而惟一天与人兮相连苟精守以专密必驾景而凌烟丹丘不死兮羡门子黄宫度世兮吾体玄体玄之至德兮洵淑美沖心养和宝元始初学茅山济江水乃入华阳洞天里道逢眞人兮昇玄子授以宝书靑台㫖令守崧山玉女峯云栖穷林今五纪圣人以万机爲贵而我以天下爲累圣人以大宝爲尊而我以天下爲烦是以冥居于㟪山累寄遗迹于轩辕有唐高宗兮天子之光好道乐仙兮思彼云郷千旌万骑兮翠鳯凰遨游汝海兮箕山阳朝拜白茅夕紫房斋心絜意𬗟相望祈问玉眞及玉皇何以得之受天昌黄庭中人在子身窈窈冥冥精甚眞去汝骄气与淫神勤能思之道相亲遂解形而遗世乗白云而上賔弟子不知其所往乃刻石以思眞长明灯颂高迈离娄之目处闇室或不能覩灯处之皎如也澄公之掌在玄夜或不能照灯在之了如也故大雄氏以方便力救黒暗界借其光诱其人佛所以有然灯名法所以有传灯义大抵长明灯是其藴乎夫日主昼太阳之精中则昃昃则没我长明灯不没月主夜太隂之精满则亏亏则尽我长明灯不尽日月尚尔况小光小明哉要自积苦爲海举足见溺积邪爲山举手见碍竟不髣髴之或髣髴之不克成就之言之可爲长叹我邑中有俊杰主此然灯精进成就于宝融寺经藏院且夫兰炷爇火吾见其盛未见其微也鐡盆盛膏吾见其増未见其减也一笼而四时长花满室而终岁不夜人见之者一作礼眼蒙利再作礼心蒙爽心眼自相照了内外由是洞彻然则终日见灯未甞见灯终日不见灯未甞不见灯夫达观者乃如是也意者不独于此直上照一天二天乃至三十三天无门不辟恒沙善人由兹而入直下照一地二地乃至一十八地有狱皆开多刼罪人由兹而出若然者四维上下虚空可思量不不可思量邪我长明灯实相功德亦复如是迈三数年内愿铭颂之闲迫贱事未构斯文一朝染目疾朦胧而不自审从何得也遂梦神人语迈曰子于长明灯其有负乎迈应声而寤寤而起起而作颂明日目愈颂曰见外灯长明见内灯长明万恶自光中灭万善自光中生不见一灯百千万亿灯乃至于无穷不见一人百千万亿人归之于大同空则是色色即是空弟子作颂允执厥中重校正唐文粹卷第二十一唐文粹唐文粹卷第二十二重校正唐文粹卷第二十二呉兴姚铉纂颂戊祠祀三旌儒庙颂陜州鐡牛颂少华山佑顺矦碑颂监牧二大唐开元十三年陇右监牧碑颂岐邠泾宁四州八马坊碑颂旌儒庙颂贾至观象考历本乎元辨方正位稽乎极体元御极莫先乎敎敎之大莫大于儒旌儒有祠我新典也昔秦灭羲轩之制废唐虞之则大搜学徒竭索儒党怀书捧檄者鳞集麏至然后罪九流之异论尤百氏之殊术无辜杀身有道併命冤骸积于坑谷流血染于泉壤蹈仁义而死者不可胜纪开元末天子在骊山之宫登集灵之台考图验记周览原隰见鄕名坑儒頽壍犹在慨然感亡秦之败德哀先儒之道丧强死千载游魂无依乃诏有司是作新庙牲币有数以时飨祀因祀命郷号曰旌儒人神和恱怨气销散于戏秦皇帝以神武迈古并吞六合扫天下以一篲芟羣雄如衆草建官罢侯大权在巳自轩辕以降平一宇宙未有若斯之盛也夫戡乱以武守武以文文以正崇武以权胜秦皇知权之可以取不知正之可以守向使天下旣定守正崇儒导六经之谟训用三代之文质则唐轩盛美汤武弘业不若也观夫坑儒焚书之意乃欲盖先王之能事窃作者之鸿名黈衆耳以前闻逞私欲于当代此儒之所忌也秦之所志悲夫儒以恭俭爲宗秦则疲弊生人极力宫室儒以道德柔逺秦则竭耗中国劳师四夷儒以宥过议贤秦则刻法峭刑贼虐諌辅儒以述先好古秦则师心徇智播弃典坟夫如是则秦不得不灭儒不得不坑事使然也今天子矫覆车之前轨崇明祀于后叶秦之所废我之所兴斯区夏无疆之休子孙万代之福也昔武王封比干之墓则招諌之道劝矣晋文表緜上之田则志过之名立矣汉高护信陵之冡则尊义之风着矣未若激扬大敎庙食衆贤上以兴天地之经次以存顚覆之鉴下以絶厉灾之眚建一祀而三德具焉鲰臣不敏敢献颂曰于维先王设敎崇儒作训六经爲代典谟降及夫子三千其徒载扬淸风文在兹乎天䘮斯文道有通塞寔生暴秦反道背德窃善攘誉师心徇惑焚书坑儒万古悽恻牢落千祀微茫九原骊山之北坎窞犹存草树无颜秋云昼昬时闻夜哭知有冤魂帝在华淸登高访古愍黙頽壍悲凉榛莽上感亡秦覆车遗武下哀羣哲飨祀无主爰降嘉诏聿脩清祠馈之牲牢奠酹以时幽幽庙门肃肃灵仪冥寞求食长无餧而粤自汉𥘉迄于隋闰亦有令主尊儒尚训阙典罔崇斯文莫振昭昭神理长怀幽愤我后濬哲聦明文思敷弘大敎咸秩神祇鬼无妖灾人不疠疵俾尔苍生富寿无期小臣作颂敢继删诗陜州鐡牛颂干象元地势坤稽谋惟观察孰见元善利物纯隂骘而不仁坤顺爲牛或刚克以殊用彼见于陜郛者其隂骘欤其刚克欤寓精坚强壮趾愼固内习坎窞外形端倪居于道周敦兮若朴谓爲首匪如山之状谓用角匪如栗之象曾览古史罔徴其由深不可识孰知其故吾将本自然归神功岂谋人力役鬼佣哉东临周畿西尽虢略载厚地而莫耸拒长河而不崩向使非神或微凭子之力则城复隍矣人其鱼乎乃询耆耋听舆诵佥曰此之鎭其日固乆人由是怙恃物由是生资甞欲掘地及源以观其徼庀徒执用大臻干兹横縻林绠四进云寻下体之极达纯隂之精其于退诸泉而入于穴俾围木靡拉悬絙絶缒旣致乃穽其见如𥘉五丁力拔而不及方舟鎻曵而奚可虎无所措其爪勐焉能噬兵无所容其刃投岂皆虚镳镳行人无住莅下当函关之路望若随仙俯桃林之墟时得归兽若以匹敌必于其伦则长蛇遶阆风而周巨鳌负蓬莱而抃可明徴矣且察内以外观逺以近在端铓而末固未可量也亦何知不磅礴数州之闲日用有迷其力矣夫能利于物帝之念择善而爲臣之忠是以我国家咸秩无文发天使以祀我明牧谋始有作招墨客以颂颂者诵也容也诵令德昭厥容兾穆如淸风敢刋之贞石颂曰杳冥精兮混茫气凝爲伏牛载厚地巨灵西掌屹赑眉长河东流泙沸渭坚立不动神之至层城固护人大庇德合无疆其可旣昔人无述今之是志少华山佑顺侯碑颂房邺上嗣位九年以宗室弄兵皇居失守大驾东狩至于华岳明年同华连帅大傅许公罢藩邸兵复诸子位正皇储立母后朝廷乂安中外咸若又明年宫阙复就乗舆反正封少华佑顺侯崇祀也始者内兵横起右辅搔然警跸难追宗社不复扶持关辅徒爲扃鐍抗表奉迎莫回天睠公即驰单骑诣行在所肉袒徒跣雪泣上言曰庙主不行陵寝不告苍黄顺动莫知攸往况西无正名之伐东异省方之行南征无复国之期北济乏召君之虑华当关右不逺王畿未亏巡狩之名免负出君之耻可以爲百辟㑹朝之地诸矦输贡之府地虽不广足以助供亿兵则非衆足以备扞御时也谠论确然宸心不返宣问往复至于再三嘉谟不听忠言不纳大事将去羣心恟然关内诸矦惟公独任非神启圣不能释明主之疑非神祐忠不能壮纯臣之节旣而上察公之志不可夺也谅公之言必可复也由是天回日转龙起云从乃睠是邦因驻淸跸上复交泰之道下无疑闲之忧内难旣夷外兵以息皇嗣之不正者滨于五纪今则因公以正之坤仪之不定者殆乎百稔今则因公以定之君臣以协父子以亲夫妇以伦有国之大本也公一举而得之岂笔舌所能论哉咸以公仗顺讨逆神实佑之佑顺之封非神莫尸玺书爰来牲币以告是命下客书石志之邺耳目竒功缣缃具美授简执笔略无愧辞姑録许公贞顺之诚少华保佑之实以明报神以劝事君至于极天鎭地之崇固国经邦之力降神生贤之运僊峯灵掌之竒岳有旧封国有常祀今兹纪述故不复云颂曰惟华之始因山以纪莲峯东秀终南西峙少华居中不封不纪岁在景辰暴兵中起天子震惊蒙尘旅次岂无近藩诸矦莫至惟我许公闻风奋臂一骑迎銮六龙回辔行朝有亭行庙有位宗戚以归兵戎以弭爰立母后始正皇嗣乃君乃臣乃父乃子家国大伦礼无违事祉旣启侯封亦明祀金天之毗佑顺之美乃刻贞珉永证惇史大唐开元十三年陇右监牧颂德之碑张说周礼校人掌王马之政天子十二闲马六种闲爲一廏马二百一十六应干之策也六廏成校五良一驽是之谓小备校有左右闲成十二合月之道也驽马三良马之数凡三千四百五十六是之谓大备秦并一海内六万骑之国马尽归之帝家则周制陋矣汉孝武富文景俭局之积雄卫霍张皇之势勒兵塞上廏马有四十万匹及东汉魏晋国马陵夷不可复逮武帝时矣后魏胡马入洛蹴蹋千里军阵之容虽壮和銮之仪亦阙大唐接周隋乱离之后承天下征战之弊鸠括残烬仅得牝牡三千从赤岸泽徙之陇右始命太仆张万岁葺其政焉而弈世载德纂修其绪肇自贞观成于麟德四十年闲马至七十万匹置八使以董之设四十八监以掌之跨陇西金城平凉天水四郡之地幅贠千里犹爲隘狭更扸八监布于河曲丰旷之野乃能容之于斯之时天下以一缣易一马秦汉之盛未始闻也张氏中废马官乱职或戎狄外攻或师圉内㓂垂拱之后二十余年濳耗太半所存盖寡开元神武皇帝登大宝受灵符水瑞感而河龙出星精应而天驷下二年春帝乃简心腑善畜之将卜福佑冝生之长俾领内外闲廏使焉即开府霍国公其人也公名毛仲姓王氏开元佐命之元勲东国亡王之后裔四伯辅禹与治水之谟四七兴汉在经星之列淸明虚受察含冰鑑筹谋先觉虑出蓍龟竭无私之忠而善归天造输不懈之力而玄同日用故得腾跃风云攀附日月䇿功第一承恩莫二庭罗魏绛之钟鼓第赏京邑之山林文马蕃钖于晋侯御衣亟分于韩信庶姜如玉则降荣彤管衆子垂髫则抱拜朱第圣人之见也必犹尔爲之四顾而满志圣人之不见也乃恤然若无与乐其天下仲尼所谓是必才全而德不形者也夫处其身则立无跂正也视而还端也听无耸诚也言无逺愼也国有忧未曽不慼国有庆未甞不怡其御下则明利害之郷阜财求之务使之趋善而避害怀德而畏威身不离于阙庭令逺行于垧牧亦有不学而暗合于古未更而悬辨其事然其从政必问于遗训而资于故实者也若夫春祭马祖夏祭先牧秋祭马社冬祭马歩敬其本也日中而出日中而入焚原燎牧除辱舋廏时其事也絜泉美荐疨凉栈湿翘足而陆交颈相靡宣其性也攻驹敎駣讲驭臧仆刻之剔之羁之䇿之就其才也不反其性故亲人乐艺节乐如舞之心自生不穷其才故闉扼鸷曼窃辔诡衔之态不作尔乃举其神异则望騊駼騕褭乗黄兹白来仪外廏至伎内枥朝刷阆风夕洗天泉圣皇一驭长寿万年别其种类则有妍蹄繁鬛小领逺志曰龙曰騋曰戎曰骥差其毛物则有苍白骊黄骍紫驈皇骓駓驆骆骃騢駠雒駮驓駩騧骐騽騝豪骭馵足狼尾鱼目宗庙齐豪戎事齐力田猎齐足罔不毕有元年牧马二十四万匹十三年乃四十三万匹𥘉有牛三万五千头是年亦五万头初有羊一十一万二千口是年乃亦二十八万六千口皇帝东巡狩封岱岳辇辂旣陈羽卫咸备大驾百里烟尘一色其外又有闲人万夫散马千队骨必殊貌毛不杂羣行如动地止若屯云百蛮震耸四方抃跃威怀纷纭壮观挥霍回衡饮至朝廷宴乐上顾谓太仆少卿兼秦州都督监牧都副使张景顺曰吾马几何其蕃育卿之力也对曰帝之福也仲之令也臣何力之有因具上其状帝用嘉焉霍公口无伐辞貌无得色朝髦庠齿歆以多之于是明威将军行右卫郎将南使梁守忠忠武将军行左羽林中郎将西使冯嘉秦右千牛长史北使张知古左骁卫中郎将兼盐州刺史盐州监牧使张景遵陇州别驾循武县男东宫监牧韦衡都使判官果毅齐琛揔监韦绩及五使长戸三万一千人佥曰自开府庇我十三年矣畜有娩息人无乏匮克猒帝心莫匪嘉绩且如停西南两使六顿人夫藁谷计八十万工围石以息人约费其政一也纳长戸隐田税二万五千石以俭私肥公其政二也减太仆长支乳酪马钱九千三百贯以窒隙止散其政三也供军筋胶十万七千斤以收绢缮工其政四也莳茼麦苜蓿一千九百顷以茭蓄御冬其政五也使监官料旧给库物新奏置本收分其利不丧正钱二万五千贯以实府冝官其政六也贾死畜贮绢八万往严道市𤏡僮千口以出滞足人其政七也五侯长戸数盈三万垦田给食粮不外资以勤农却輓其政八也敢问羣牧之事孰能加于此乎然则称伐计功前典所贵上以美圣主择才之得人下以賛忠臣受任之尽节未以道官属承风之成事竟以示后代昭前之令闻是四烈者不可废也旣而大君有命旧史书功吟咏瓌竒篆刻金石秦汧眇眇尚想非子之风鲁野区区犹传史克之颂试从此而观彼夫何足以言哉颂曰皇天考牧兮圣之君四十三万兮马爲羣壍汧渭兮垣陇坂飞黄皁兮昆蹄苑山崆峒兮水呜咽泉喷玉兮草汗血聚如花兮散如雪性旣驯兮才亦絶维国家之大事驾时龙兮祭天地和銮发兮文物备维皇帝之七德揔戎马兮威万国彩髦翻兮金介冑有霍公之掌政择张氏之旧令天王驾兮仗黄麾太仆骖兮展辂仪舞月驷兮蹀重螭神倜傥兮态权竒骐骥溢野兮牛羊日多子孙荣位兮恩宠如何颂皇灵兮篆石鼔万斯年兮羣玉府𡵨邠泾宁四州八马坊碑颂郄昻垂象者玄上昭乎天廏天驷体玄者圣下列乎廋人校人骥称其德亦巳逺矣愿言马之志曽有意乎粤若干道爲良坤元利牝驹从渥水骏发中庐屈产贵其能鸣鴈门多其美嵴岂止宗生兾北族施汧西而巳哉自相土运其天机孙阳明其骨性秦賛涖其前后许卫详其色毛悲伐在其股膺寒管议其脣齿麻朝訾其颊胲女厉辨其目眸昔轩辕得之过寒门穆满得之游崑崙周王得之平东邻汉帝得之定西秦我高祖得之四至我开元得之五辂备敢问毛虫三百六十其谁力多于是乎夏殷以还经传莫纪周制廏马始颁厥官凡十二闲马三千四百五十六始皇吞并㝢内六万骑之国马尽归秦汉武大脩佳兵崇饰战马至四十万匹是多乎哉自魏及隋天下骚动劳疲死转数不足徴我有唐之新造国也于赤岸泽仅得牝牡三千匹命太仆张万岁傍陇右驯字之四十年闲孳娩成七十万六千匹属张氏替职圉师败官马之敎駣日失其序逮开元初唯得二十四万匹至十九年复成四十四万匹今之盈缩亦不甚过上耕籍之明年命我邠公典斯马政公齐其饮食视其良驽廥刍疨凉纲恶去害天子以公有伯翳冝生始终惟一支命朝散大夫都苑揔监韦绩揔以统之韦公敢行利物克壮逺猷悉心效官尽瘁事国口占诸吏躬亲百爲攻特执驹禁蠢春原驱䗽抚龢趣马慰荐扈人陈损益以示其方明赏罚以防其慢立封准以程其课均衆寡以节其冝告之以畏威申之以诱掖曰善而筐而璎纕除而兹翦而盖偕当循尔职制无使我马玄黄抱公絶私匪怒伊敎君子曰韦公之下如此欲辞福禄得乎人从话言马赖调豢将蕃其类必谨其初故春祭房星尊祖也夏祭先牧尚养也秋祭马社敬乗也冬祭马歩存神也然后时其出入侦其肥羸一其种性殊其皁枥旌别淑慝无相夺伦试言夫名且曰献状其名则汗血山子桃骖緑耳金喙腾黄驺吾吉光蒲梢启服野糜娥鹿白蚁鸡斯蜚鸿母儿遗风騕褭兹白鐡离项王之骓符主之騧桓氏之騘晋侯之駮魏公絶影唐国骕骦刘之的颅吕之赤兔其状则八尺之戎七尺之騋六尺之骄三尺之果下文臂花肩隂脣白顚掘腕作足昆蹄素悬缟形如练紫目如电有駹有騱有有驠骘騇异羣骊騵亦分散如摛锦聚若屯云若迺审其容貌观其尾鬛司其正骨鑑其回毛膺爲冝桀肘爲咸阳干爲茀方背爲阕光水火又明城郭又张逸跃翘陆䟃𧽼跼顾陞甗龁草降阿饮沱骙而翔馺而走如龙如鬼或寝或吪骉至特立仰鸣俯喷威仪变态不可谈详田事孔昭军容大备有马如此何忧乎戎由是判官长上果毅都尉成公雅贞尹承顺兼诸寮吏及四郡齐人八坊长戸因杂然相与谋曰自天子亭育我邠公覆露我李公司牧我韦公懊休我君臣同德其利愽哉若不毛举数事指敕大较虽隶圉之后将不食吾余且保乐者隋石门马坊也其旧制褊狭多历年所栋折榱摧隤墙塡壍甘露先置在九成苑外土良美不迨苑中今兹数公得请于帝有诏令新保乐徙甘露所云刱葺许用正钱今则量抽掌闲供饲国马数内商㩁纳其资课回给工人计一岁省库钱七百贯有竒以约财埤国其利一也甲令曰诸坊马毎年四月十一日停料野放今则以三月中候阳崖坟盈春草先长便停槀谷俾逐川原计一岁减菽粟四千石萁秆三万围徯来年之用以随时预蓄其利二也八坊管田一千二百三十余顷析置十屯密迩农家恱来租垦王在京邑则税其生刍天旋洛师乃藏厥嘉实岁中收贮二万五千石薪蒸倍之以妥甿尽地其利三也又縁马所须羁绊翦刷鬴镬畚帚油药灌劀之物又疀涤除之器比年皆旁劳州县长度公钱诛求无时不给其用寖以承弊人多惧忧今则权差夫丁率自采造成二万六千五百三十石升枚具岁中省百姓供费三千贯以柅烦激惰其利四也内廏马毎年有瘠者病者老者疲者择其不任者以颁诸坊则必餧之艾之行之节之俟其跳梁俟其充腯而后入之以内癯起废其利五也是五者有仁人焉有王政焉何独师古始爲成宪则知从邠公之敎可以阜从李公之法可以经从三判官之干蛊可以事事无留从韦公之训䛐可以孜孜不怠古者有劳于国则纪之有功于人亦纪之里克赋在垧之颂燕公篆盐牧之作吾从二史臣之后安敢坠于斯文其词曰天王乗玉兮德至山陵泽马于峊兮屡惟休徴君命臣力兮庶绩其凝八坊载就兮毕来斯昇岐山之下兮田畴好泾水之将兮多媺草缭垣墉兮积刍槀天马来兮从东道羣紫燕兮骈緑蛇骨象竒兮归帝家毛御风兮蹄践雪举籋云兮低喷沙旣伯旣祷兮无烖害有駜有容兮眞沛艾缟身朱鬛兮又白顚睨影长鸣兮声造天今安匹兮龙爲戎吾君驭兮寿千年重校正唐文粹卷第二十二唐文粹唐文粹卷第二十三重校正唐文粹卷第二十三呉兴姚铉纂賛甲帝王一唐武宗皇帝眞容賛将相功臣四凌烟阁二十二勲臣賛三贤賛白题写眞賛张荆州画賛庶官一右丞徐公写眞賛唐武宗皇帝眞容賛李德𥙿仁圣文武至神大孝皇帝御极之五载气应天和德感人心朝廷四方咸一于政风雨时若螽螟岁息销蓬孛爲休气驱戎狄爲怀人北荒坚昆重译而至厥有窘代慿阻弄兵陆梁韦顾旣伐夙沙自缚武功旣成休德昭明前古未闻百王莫致之事皆葳㽔于图谍矣皇上以爲大禹叙九畴敬五事岂不曰貌恭则庄视明则正予欲作缋传照审其仪形且夫圣人濳心于天以通神明先定其神而万物理矣昔之访具茨期姑射在此而巳况乎广成之戒抱一玄元之去多欲予所贵道良爲是矣岂眩夫系风之言竒彼淖冰之术从偓佺之所珍遗尧舜之令名哉于是图经素写良金拟鑑形于止水若凝视于清镜五彩旣彰穆穆煌煌居列仙之馆近玄祖之光盖以昭燕翼之谋显丕承之德矣臣闻古之至圣必有竒相是黄熊之瑞应于龙体赤精之符协于图表颀然而长文王所以王天下也体貌多竒汉髙所以威海内也然则缋事之微极于惟肖至于天光睟淸日华明润非可图也庶髣髴焉末臣奉诏敢飏言曰唐运中兴天授大君轩耀其武尧焕其文北伐检狁漠朔无氛西伏坚昆稽首称臣䘲生壷关盗起河汾沈机先物雄断解纷克定羣慝竟全大勲八表旣宁万机益勤爰命采缋载模天眞崐阆仙岑峻极秋旻蓬瀛白日光照清晨涵育如天尊严若神辉赫絪緼爲龙爲云圣作物覩祯祥以臻宣光乃孕虞熈载甄政建中和金声玉振太阶旣平庙器乃陈化下以德持盈以仁四渎宗海衆星拱辰亿万斯年藻朗日新凌烟阁勲臣賛二十二首吕温我二后受成命抚兴运轧坤轴撼干枢鼓元气而雷域中腾百川而雨天下雷收雨霁如再开辟荡焉与太极同功贞观十七年太宗以功成治定秉爲而不有之道让德于祖考推劳于羣臣念匡济于艰难感风云于畴昔思所以摅之无穷乃诏有司拟其形容图畵于凌烟阁者二十有四人盖象乎二十四气之佐天昭勲德也昔者舜以五臣致理周以十乱反正高祖以三杰作汉光武以二十八将中兴若夫错综勲贤牢笼今古雄四代而高视者其惟圣唐乎至若唐莒公刘渝公之伦探元符建帝图首戴神尧举晋阳而活天下此则大禹之拯溺也魏郑公以致君爲巳任諌若不及謇謇左右秉心宣猷此则咎繇之飏言也虞永兴糺合羣儒旁求百代明备王礼克谐帝乐使我大国焕乎其有文章此则夷䕫之制作也长孙赵公举大义除二兇安宗庙定社稷以振我丕赫无疆之休此则周公之匡救也英卫受天勇智雄武佐圣鼓行海内麾定四方此则太公之膺扬也房杜玄机朗识并运帷幄神发响效谟成天功此则萧何之指踪也子房之决胜也尉遟秦程刚毅木讷气鎭三军力崩大敌匹马孤劒爲王前驱此则呉汉之朴忠贾复之雄勇也其余皆榱栋殊材黼黻异制俦诸古烈罔有慙德皇王之际于斯爲盛其始也文爲经武爲纬智斯作忠斯述其末也大不偪小不遏退者全来者逹控而纵之使自用之推而引之使自尽之不设笼槛以观辽廓之致不顿缰鎻以极权竒之变执一德而衆力展悬大信而羣情竭高祖聚之以义太宗用之以道高宗终之以仁传圣万代享其功利此非盛欤昔陆机袁宏爲晋人而歌功于汉魏作者犹或称之况乎游圣代观国光目睨凌烟而颂声不作某不揣贱劣有斐然之志辄尽所蓄各爲讃一章上以见王业之艰难中以明圣贤之相须次以朗前哲之光韵末以耸后人之诚节侯君集张亮负勲跋扈自陷大逆敢没其名用彰天刑使伐劳怀贰者惧春秋之义异姓爲后故以河闲元王爲賛首云河闲元王孝恭太极构天本由一气大人创业资我族类堂堂河闲仁勇是经遹骏有声爲唐宗英暴隋天亡羣盗猖狂我伐用张时爲哲王武有烈光爲爪翼肺肠经纶八方自南徂东晏海澄江使父兄帝天下化家爲邦用竭尔力宠臻其极言不伐色不德以逊以黙柔嘉惟则佐高祖建大勣如周旦奭与太宗守大成如汉闲平冝君冝王盘石无疆房梁公玄龄梁公先觉龙卧待君长彗流光扫天布新义师雷兴公跃其鳞杖策千里来谒帝婉婉梁公实懿实聦实光实融羽义翼忠若鸾若鸿大风动地儒服从容静运胸中弛张折冲左右太宗夷屯廓蒙定高祖功功告武成翊开太平我虽忘劳时靡有争网罗遗贤推毂羣英玉不韬辉兰无沈馨飞鸿出冥振鹭在庭济济多士太宗以宁公无事矣阙衮有𥙷惟仲山甫经营四方方叔邵虎大邦钧轴至则委汝闲居台辅撝黙自处亦莫敢余侮高朗令终呜唿梁公杜叶公如晦穆穆叶公竒姿粹灵藴元和气爲大国桢乗时恢能唐室大开故人相携直上太阶更爲隂阳迭作日月佐明四海賛育万物王度是钦如玉如金德音愔愔万有千古永称房杜如周申甫魏郑公徴堂堂魏公崇节大志乔榦直耸摩天自致遭风云时得霸王器一言委质有死无二抚我则后各尽其志沈浮变通龙战旣息皇建其极俾补衮职其绳则直谔谔嶷嶷危言正色保太宗德弼违替否日月不蚀黜汉霸杂行周王道人或有言秉德不挠礼兴乐崇德合道丰保合大和昭明有融起四年中复三代风言出化成神哉厥功尹躬佐商有耻于汤公以其志匡饰圣唐爲唐宗臣致唐无疆永式万邦长孙赵公无忌赵国之先发祥朔土乃祖乃父受天之祜爲天下母有子而贤爲唐宣辅圣贤同气千载一覩丕显赵公允文允武克忠克仁实有大勲高祖受命太宗归尊翼翼干干恪居于藩羣孽乱嗣争窥神器鸿业将坠公揭大义一匡天地人到于今家受其赐帝将传圣爰有顾命汝忠汝诚莫与汝京与我圣子守唐太平公相高宗有太宗遗风刑措财丰八荒来同和气大融妖星袭月祸起中宫公将正之以王帝躬力屈羣邪诚阻天聦黜非其尢令问无穷唐莒公俭岁寒隂凝冰雪皑皑有鸟择木先阳春来谁欤莒公王佐之材闲运未开登濳龙台代万姓请命与天爲媒扶龙而兴振起云雷权舆帝图经始唐基始覆一篑勃焉巍巍易失者时难知惟几知几其神莒公元勲刘渝公政㑹河出崐崘来润中夏连山合沓横拥其派巨灵勃然手擘太华决流东注功并造化粤我圣唐将举晋阳帝命是将往拯溺干四方亦旣载斾亦旣秉钺强兇当路拒不得发渝公慷慨感义激节用竒制变大事立决雷奋霆越天衢八达则莫我敢遏如巨灵破山河势始豁赫矣渝公与神齐烈迹如仙掌炯炯不灭李卫公靖有隋之末羣盗炽爇帝怒震发五星从太白焕照参野将有圣人兵定天下金精下射勐毅感激李公矫矫从此奋迹跃于中原王者则获壮士不死唐威载赫帝曰汝杰致天之罚手付金钺俾往式遏不庭则杀如飇发发如火烈烈摧枯烁雪应鼔如截逺若荆巫险若江湖强若匈奴莫不率从莫不震恭车书混同氛䘲荡空卫侯之功功则维何威明惠和䇿勇驾智长驱仁义仁义旷荡帝王之将万古曷瞻鐡山巉巉李英公勣横流莫极大乱无象英公杰岀应运爲将与楚楚霸与汉汉王天时人事随我所向长蛇纵蠚东据河洛婪婪封豕来济同恶号吼连声如雷妒霆万里震惊时维英公谅我太宗斩豕以钺取蛇于穴羣秽殄灭乃定九鼎乃开明堂奄有大邦金甲同光告成于王皇业用昌帝命英公北伐猃狁雷鼓殷殷旄头几殒扫云黒山布唐阳春五原草緑不见南牧㠀夷未庭天子亲征其锋维英莫拒莫抗是震是荡破东海浪天下旣和解鞍投戈衮服委他华髪皤皤终始三朝无玷可磨刘夔公弘基䕫公峥嵘金虎之精应时而生与运俱行揔帝元戎震唐天声瞋目张胆前无金城别建龙节中分虎旅启行万里乗气一鼔劒挥雷霆斾卷风雨先驰咸阳鎭定天府天府旣定唐集大命入扬王庭出权兵柄薄伐猃狁朔风不竞徂征㠀夷东海如镜义始忠卒元勲之盛长孙邳公顺德㤗山未明雷郁幽崖日观赫开舒爲丹霞昔我太宗贤杰濳屯帝出于震烂其盈门邳公炳焉实耀其闲功参造物谋恊先天执殳前驱捧毂南辕以劳以旧佐命之元虞永兴公世南英英永兴华德素行以文富国以道佐命天下旣定爲唐儒宗东观石渠始生古风乗精绎思假道书圃驱驰百代出入三古问羲黄心听尧舜语归来帝侧献可替否帝告永兴与鸿硕之伦阐六籍三坟建乐章礼文先师是宗于廓辟雍辟雍沈沈天子所临或弦或歌讲古述今其从八千缨弁森森獩貃羌髳或咏德音羽林孤儿亦垂靑襟洋洋声敎无逺不洎日月所照皆成文字郁开古始扫荡浇季实我羣儒成太宗之志英英永兴冝曰文懿尉遟鄂公敬德侁侁鄂公百鍊龙泉沈翳未宣气冲斗闲佩非其人跃入大川神武获焉提之上天天地之内指麾无前熊威虎力隐若敌国刚毅木讷安刘必勃武德之屯手拔祸根扫除氛昬捧出日月耀于天门功成名遂高谢戎事烈烈勐志化爲和气深地高堂頥性保命屑琼饮露静奏淸商商爲臣励事君鄂公之志之仁萧宋公瑀隋氏不君忠贤莫用桐生朝阳有集惟鳯舍彼頽厦郁爲新栋路车玄衮开国有宋武德之暮羣孽内蠧巍巍宋公耸节高歩不吐不茹不来不去屹中立爲天一柱从容而言社稷遂安持诚秉忠光辅二君激浊扬淸欲人如身道至广莫我敢羣境至大不容纎尘雪山倚空冰壑照人耿介絶伦爲唐贞臣张郯公公谨有倬郯公仡仡而贞侁侁而仁实太宗信臣有宗守藩内难未夷图之则安舍之则危帝临安危机以惧以疑以蓍爲先知是筮是咨郯公嶷然排闼折蓍抗愤正词用人事定天意身爲元龟不知不识顺义之则以定社稷郯公之力公之云亡帝念其勤若痛在身天怀发中哭不避辰君臣之闲夐古未闻屈突蒋公通五运相推土火革期隋化爲唐忠臣不知犹驱义徒奋拒王师指心誓天摩颈待时人归有德四海皆叛春日满川流冰未泮亡家徇国方寸不乱力屈势穷排空落翰东南恸哭声尽魂断仗忠就擒万国瞻汉帝曰尔通古之烈士孝于其亲谁不欲子俾侯于蒋授以师纪感恩不死宣力如彼佐唐扶隋名敎之美高申公士廉维岳降神佐唐生申忠贞自天孝友如春德爲邦基仁厚人伦肃肃雍雍眞王者臣庆因归妹光延天配㛰媾之中云龙濳㑹建公南海廓我无外谅我拨乱弼文开㤗逷彼庸蜀荐钟浇季文翁之化若扫于地申公攸徂有敎无类父子兄弟望风相媿勃兴儒雅大复礼义西南颂声到今不坠名登元勲理冠羣吏全材大器于铄厥懿殷郧公开山温温殷公初若懦夫铜印试吏襃衣爲儒大风驱云忽与之俱遭逢眞宰参造化谟天地旣辟厥功有赫从王龚行佐帝光宅逺展骥足高挥凤翮以永终誉垂于竹帛秦胡公叔宝洛汭之役龙战未决秦公应变临阵电拔铣气尽来我盈彼竭成败反掌存亡奄忽虎来风壮鳌转山没遂作心膂爰从讨伐崩围陷阵火迸冰裂翕如鹗声纵若鲸突功成国定万古壮骨程卢公知节卢公倬然动轶几先转祸爲福攀龙上天缤翻鹏翼积风乃耸桓桓将军大敌则勇雷崩山谷貔虎顿伏飇倒溟波鲸鲵蹉跎见危而进当死不让干城三朝身老气壮叚襃公志玄襃公虎臣先运而臻谒帝太原许唐与身拥劒驾气腾风跃云积忠累仁光有厥勲建旄北伐细柳宵屯风谧霜凝严扃达晨天子之使驻车军门安衆秉威此眞将军侁侁桓桓克壮有闻许谯公绍羣动相食血流中原谯公夷陵豺虎爲邻列境连城火炎烟昏皎其一邦如玉不焚三光忽开万象皆新谁有天下平生故人引忠归诚豹变蠖伸金石之契移爲君臣弈弈煌煌爲龙爲光元戎启行大斾央央式遏大江奄征南方恩斯勤斯两不可忘三贤賛司空图隋大业闲房公李公魏公同师文中子甞谓其徒曰玄龄也志而密靖也惠而断徴也直而遂俾其遭时致力必济谟庸厥后果然冝有賛激云三贤志同夙尚儒风以植公忠出遇太宗讽议从容谋厥羣雄君劳臣惕荒夷阻辟百千年社稷自题写眞賛裴度尔才不长尔貌不扬胡爲将胡爲相一片灵台丹靑莫状张荆州画賛吕温中书令始兴文献公有唐绠亮之臣也开元二十二年玄宗春秋高矣谓太平自致颇易天下综覈稍怠推纳寖广若君子小人摩肩于朝直声遂寝邪气始胜中兴之业衰焉公于是以生人爲身社稷自任抗危言而无所避秉大节而不可夺小必諌大必诤攀帝槛历天阶犯雷霆之威不霁不止日月几蚀郄爲分明虎而冠之不敢勐视羣贤倚赖天下仰望凛凛乎千载之望矣不虞天将启幽蓟之祸俾姦臣乗舋以速致戎诈成谗胜圣不能保褫我公衮寘于侯服身虽逺而諌愈切道旣塞而诚弥坚忧而不怨终老南国于戏功业见乎变而其变有二在否则通在泰则穷开元初天子新出艰难乆愤荒政乐与羣下励精致理于是乎有否极之变姚宋坐而乗之举爲时要动中上急天光照身宇宙在手势若舟楫相得当洪流而鼔迅风崇朝千里不足怪也开元末天子倦于勤而安其安高视穆淸霈然大满于是乎有泰极之变荆州起而扶之举爲时害动咈上欲日与谗党抗行于交㦸之中势若微阳战隂冲密云而吐丹气欻耀而灭又何难乎所痛者逢一时事一圣践其迹执其柄而有可有不可有成有不成况乎差池草茅沈落光耀者复何言哉复何言哉曹谿沙门灵彻虽脱离世务而犹好正直携其图像因以示余覩而感之仍作賛曰唐有栋臣往矣其邈世传遗像以觉后学德容恢异天骨峻擢波澄东溟日照泰岳具瞻崇崇起敬起忠貌与神㑹凛然生风气藴逆鳞色形匪躬当时曲直如在胸中鲲鳞初脱激海以化羊角中頽摩天而下无喜无愠亦如斯画呜唿爲臣儆尔夙夜尚书左丞徐公写眞图賛独孤及侍御史韩公至淸以学艺书画之美闻于天下辛丑岁三月以王事靡盬馆于豫章与前尚书右丞徐公同舎于惠明寺之净室甞以暇日裂素洒翰画徐公之貌陈于公之座隅而美目方口和气秀骨毫釐无差若分形于镜入自外者或欲擎跽揖让俯偻拜谒不知其画也衆君子嗟叹之不足则言以讃其美某亦继唱于后哲匠运思天姿是具假之笔精实以神遇居然成象豁若披雾瞻仰神锋如窥武库婉婉高识昂昂独歩絶顶孤松空波白鹭不犯之色匪躬之故孰知其化亦在毫素重校正唐文粹卷第二十三唐文粹唐文粹卷第二十四重校正唐文粹卷第二十四呉兴姚铉纂賛乙孝子一二孝賛古贤四四皓賛商山四皓畵图賛四皓后賛四公子賛名臣一凤阁王侍郎传论賛浮啚十一三如来賛西方净土变相賛蓝田法池寺二法堂賛志公畵賛达磨和尚法门义賛天台和尚法门义賛能秀二祖賛志公賛唐大通和尚法门义賛唐鹤林和尚法门义賛李居士賛图畵六龙马图賛驺虞畵賛貘屏賛畵鵰賛怪松图賛金鄕薛少府㕔畵鹤賛鸷鸟一双白鹰賛絶艺一裴昊将军射虎图賛雅乐二霹雳琴賛琴賛桥梁一蒲津桥賛二孝賛李华灵武二孝曰侯知道程俱罗目不覩朝廷之容耳不闻韶夏之声足不登齐鲁之境所见戎马旃裘参于夷狄而能生养以孝没奉以哀穿圹起坟出于身力鄕人助之者哭而反之庐于冡次号泣无节侯氏七年矣程氏三年矣根于天性陶我孝理其至乎哉埃垢积首草生髪闲毎大漠晨空连山夜寂人烟四絶虎豹与邻拥坟椎膺声气咽塞下入九泉上彻九天背烂心杇皮枯节挛草木先秋而凋落景气不时而凝闭殊鸟异兽助之悲号万物有极此哀无穷大哉二子能以孝终始乎语曰孝如曽参不忍离其亲生旣不忍殁忍离之哉二子之孝过于曽氏矣昔吴起忍与毋盟陈汤忍匿父丧起谋复楚霸而戮死汤功释汉耻而囚废神道昭昭若何无报九州之衆谁非人子践霜露者闻风永怀士有感一诺一顾犹或与之死生嘉一草一木犹或爲之歌咏而况百行之宗终天之慼乎华奉使朔陲欲亲往弔焉属河凌絶渡愿言不果慿轼隔川寄声二孝同爲賛一章敢旌善人以附惇史其文曰厥𥘉生人有君有亲孝于亲者爲子忠于君者爲臣兆自天命降成人伦背死不义忘生不仁愚及知就爲之礼文礼文不能节其哀繄道德之元纯至哉侯氏创鉅病殷手足胼胝成此高坟𬞞果爲奠茅蒲爲其奉也敬其生也贫大漠黄沙空山白云柏庭旣夕松路未晨宼戎接境犲狼成羣夜黒颷动如临鬼神哭无常声回彻苍旻风雨漂揺支体鳞皴色惨莪蒿声酸棘薪苴斩三年尔独终身邑子程生其哀也均顾后絶配瞻前无邻冬十一月河冰塞津吾将弔之其路无因寄诚斯文挥涕河濵四皓賛梁肃道可佐皇而隘于帝治是以崆峒箕山之长揖于轩尧也德冝辅王而偶生霸丗则四皓之所以晦明于汉氏也噫周道絶而王泽涸秦短世而汉杂兴六合披攘兵不睱戢则四公轩轩然鸿飞于冥时也天下大宝一人攸系苟蔑嫡崇庶则乱是用长而公偻偻然俯定储后权也处则以时出则以权时以全巳之道权以安天下之器得非知几者欤易谓知几其神乎四公体之故曰时合道合时塞道塞生非其时与道消息四公之谓欤賛曰秦失其鹿豪杰并逐鸾鳯何依白云深谷英英南山采采紫芝汉以劒起吾谁与归栖心化元澹泊无爲礼物虽至先生黙而惟彼贞石确不可转储皇不安我德用显大君是惊惠位是宁四公屈身天下和平弋者何思鸿飞冥冥商山四皓畵图賛韦渠牟故人淸河房茂长刺商山成简静之化曰隐居之类也畵兹图以贶予𬗟乎沉吟想似之不足故爲文以懿之词曰焕焕煌煌爲珪爲璋孰光乎不耀之光幽幽深深爲山爲林孰系乎不系之心足知乎虚室生白玄门不关流水去住淸风往还岂比夫稷契在世巢由在山一物有累两心不闲者哉闲之谓何簪裾薛萝本不干我岂云其他熈熈忻忻与时爲春匡汉避秦惟兹四人于德之邻不孤其身于磵之濵不迷其津绘事旣素孰知其故想像仪形念兹丹靑晔晔紫芝深谷逶迤俛仰今古空林住时鳯岂无德鸾皆有羣出处语黙商山白云四皓后賛李华时浊代危贤人去之商洛深山鸾鳯濳飞汉以霸兴皇王道衰玉帛虽至先生不归吾非固然可动而起痝眉皓髪来护太子至尊动容夺嫡心巳四贤暂屈天下定矣返驾商山白云千里四公子賛潘存实四君当齐楚赵魏之盛门客三千人闻者孰不慕之有未达则孰不曰一朝富且贵必然呜唿自四君殁千载之闲岂无贵于四君者岂无富于四君者而然者其谁旣富贵则曰彼四子徒沽名尔三千之人何爲哉悲夫人之贵也爲身四君之贵也爲人富贵皆知可及也而富贵之心与贫贱之心不相负者愚则未见其及也賛曰四人爲身万二千人爲耳目四人爲梁万二千人爲榱桷有危可平有死可生岂彼威慿寔惟义争嗟乎人之家或财不自与心不自是妻不睦夫父不慈子而况乎万二千士懿哉恨目不覩此凤阁王侍郎传论賛李翰论曰王氏之先盖岀于有周自后稷公刘迨乎大玉王季以至文武成康累圣重光以成王业故能卜世三十卜年七百天所命也下及灵王厥德虽衰而天命未改有太子晋者登仙干伊洛之间其后代子孙遂称爲王氏考其绵系不亦逺乎旣而姬氏运穷战国蜂起有错爲魏将翦爲秦将咸以武功翊扶霸业宏谋逺略二国赖焉自秦至汉有吉有骏爲汉代名贤白汉至晋有览有祥爲晋室公辅时徐州刺史吕䖍檄祥爲别驾䖍有佩刀工者相之以爲三公之器䖍谓祥曰苟非其人刀或爲害卿有公辅之量故以相与祥固辞不获而后受之祥在魏爲司空太尉封睢陵侯晋武帝践祚拜太保爵爲公年八十余赐凡杖不朝爲国元老祥临薨以佩刀授其弟览曰汝后必兴足称此刀览拜光禄大夫封即丘子门施行马览生抚军长史裁裁生丞相始兴文献公导匡辅中兴迁都建业元帝倚以宰衡之任而王氏盛于江左矣其正绪也则恱洽珣珉以弘雅淸亮重于时其傍枝也则浑戎衍经以旷达夷坦高于物若乃器宇崇邈风鉴昭朗则宋侍中左光禄大夫开府仪同三司特进豫宁文侯其人也忠肃恭懿宣慈惠和则宋侍中金紫光禄大夫开府豫宁忠敏侯其人也开物成务纬地经天则齐中书监尚书令太尉南昌文献公其人也廉正澄絜恬虚简润则梁侍中金紫光禄大夫中书令南昌安侯其人也美干英姿通机敏艺则梁侍中金紫光禄大夫五兵尙书南昌章侯其人也愽学高才鸿笔丽藻则周内史太子太保骠骑将军开府仪同三司司空司徒石泉康公其人也有典有则如珪如璋则隋安都郡大守石泉侯其人也道韵淸穆德徽光劭则太子舎人荆王府司马皇朝赠魏州刺史其人也其余枝分叶散岳峙川流孝范忠规仁声义烈女嫔帝子男尚王姬公侯保辅之尊令仆卿尹之贵纽龟鸣玉紫盖朱轩赫奕蝉聮纷菴蔼市朝亟改而无替舟壑骤迁而不易衣冠礼乐百代传之而比肩人物风流四海望之而延颈岂不美哉虽复鲁三桓之子孙郑七穆之宗族晋之栾范齐之国高张氏之七叶貂蝉杨家之四世台衮石奋石庆恭睿重规胡质胡威淸廉叠轨父子儒学桓荣与桓郁相承兄弟文章陆机与陆云齐举未足以延兹家范丽我门辉所谓积善之家必有余庆盛德必有百世之祀者也善乎郭景纯之言淮水絶王氏灭此非其效欤石泉公承积德之基挺举和之气髫齓之岁便能竭力以事亲其性纯笃率由而至精神朗晤特异常童好学读书略无懈倦常研味经史虽寝食有所不遑才及成童已爲愽达朋侣推荐束髪而就列焉历仕州郡咸以材能底绩旣以贤良文学举又以夙行公方进遂乃昇台府拜卿仆三典名岳一佐神州始学之今得而行之以明察御姦豪以慈和抚孤弱以谨靖成公务以清白杜私求珠玉非所宝脂膏不能润故能所广者纪不令而行千里应其言百姓归其德所谓恺悌君子人之父母者也及其翔凤池执螭劒岀纳王命弼谐帝猷理在将顺怡然而奉㫖事当进色偘然而犯鳞常欲兴礼制乐简刑寛政奖儒术抑吏道正风俗厚人伦乃籧瑗之忠诚史鱼之端操孟公绰之不欲季文子之无私羊兴祖之衣帷葛袍公孙弘之食帷粟饭陈宠之奏藁咸削孔光之温树不言我之行事立名殆出于数公之右矣由是特爲上所亲倚常以忠贤许之其好古愽雅述作无倦游心于千载之表骋思于九流之域虽堆桉盈机积讼充庭汗简怀鈆晷刻无舍所莅之职由中及外或考其事或相厥土愽採前志旁求故实辄加撰録无或阙遗至以祖德家声前言往行追述编纪动成部帙有忠孝之道焉有礼义之规焉有经邦之则焉有正家之训焉固可以诒厥孙谋播乎长世者也易曰君子体仁足以长人嘉㑹足以合礼利物足以和义贞固足以干事又曰君子进德脩业忠信所以进德也脩辞立其诚所以居业也又曰君子学以聚之问以辨之寛以居之仁以行之诗曰瑟兮僩兮赫兮烜兮有斐君子终不可谖兮道盛德至善人所不能忘也又曰乐只君子邦家之基又曰嘉乐君子显显令德冝民冝人受禄于天若石泉公者可谓备君子之德矣其爲圣朝辅佐受天之禄也宜哉賛曰仙绪山賔灵液流津积德累仁生贤淸神孝以事亲忠以爲臣履道正身秉国之钧君子哉若人上德哉若人三如来畵像賛梁肃法王之身有三曰法曰报曰应报身从无边功德生应身依无边衆生生法身从如如无有生分别说三其极一贯原夫大道之体离一切相是其本也积大德施大惠合大道成大身是其报也出入十界随所利见如水月镜是其应也自因至果故不得不有其报病一切病故不得不行其应应亦名也报亦名也名乎哉其实相之賔乎经云观身实相观佛亦然甞试思之以爲衆生盖反佛者也是三相在佛爲三德在凡爲三障一者生死生死即空寂空寂即法身也二者烦恼烦恼即智慧智慧即报身也三者结业结业即解脱解脱即应身也三德成于悟三障成于迷迷而不复也遂自絶于佛乗哀哉予甞斋心命工裂素作绘圣德之形容可举目而见见而后思思而后知至知至之路盖由是矣瞻仰之不足遂爲之賛庶观者有以三如来不在心外不可以有无心取大哉法体体如虚空不始不终不垢不净不边不中是谓湼槃是谓法身诸佛性海是无上正眞右賛毗卢遮那佛妙哉报体体法而大由清净功德色无碍德色无碍成实智慧范围法界尽未来际右賛卢舎那佛神造化功万化无方休有烈光以百亿色身播百亿国土启权显实或黙或语示我寂灭双林之下右賛释迦牟尼佛三圣一身本无有异恒沙诸佛其道一致衆生唯妄竟妄斯至悬象着明用鉴心地右揔賛金银泥畵西方净土变相賛李白我闻金方之西日没之所去中华十万亿刹有极乐世界焉彼国之佛身长六十万亿恒沙由旬眉闲白毫向右宛转如五须弥山目光淸白若四大海水端坐说法湛然常存沼明金沙岸列珍树栏楯弥覆罗网周张车瑠璃爲楼殿之饰玻璃马脑耀阶砌之荣皆诸佛所证无虚言者金银泥畵西方净土变相盖冯翊郡太夫人奉爲亡夫湖州刺史韦公之所建也夫人藴冰玉之淸敷圣善之训伉俪义大希拯拔于幽涂父子恩深用薰脩于景福誓舍珍物购求名工图金创瑞绘银设像八功德水波动靑莲之池七宝香花光映黄金之地淸风所拂如生五音百千妙乐咸疑动作若巳发愿及未发愿若巳当生及未当生精念七日必生其国功德罔极酌而难名賛曰向西日没处遥瞻大悲颜目净碧海水身光紫金山勤念必往生是故称极乐珠网珍宝树天花散香阁图畵了在眼愿託彼道场以此功德海冥祐爲舟梁八十一劫罪如风扫轻霜谛观无量寿长放玉毫光蓝田法池寺二法堂賛张说法池西三归院二法堂兹寺长老初上禅师所造也禅师俗姓彭名知至性笃孝执亲之丧七日不食微言密行志道探玄究易老庄太一之㫖善正书擅钟王品格其点画宛秀毫缕必见如折藁荷磨文石䈥理洒飒固非人力之所致也中朝名士山薮高尚法流开胜逺近募焉及晩年专意于禅颂生平艺业脱若遗尘矣常叹曰帝王父母许我出家雨露生成恩惟一揆依如来敎创是功德万一乎献福二宫濳祐七祖将与一切咸登道场于是三归堂以长安元年辛丑子月望日癸未立善法堂以开元元年癸丑丑月望日戊辰建禅师母弟仁琬弟子沙门启疑及沙弥令哲左右斯业实有力焉而作賛曰三归堂賛敬告诸佛子一心淸净观欲求正眞道当从信根入是佛虚空相是法微妙光定慧不相离是僧和合义人空法亦空二空亦复空住心三空宝是名三归处善法堂賛至哉𥘉上人建立善法堂彩翠三世佛庄严淸净眼能运无碍心普入于一切见若不染色知若不取识是名眞实见亦名解脱知佛观离生灭诸法等如是志公画賛李白水中之月了不可取虚空其心寥廓无主锦幪鸟爪独行絶侣刀齐尺梁扇迷陈语丹靑圣容去住无所六賛释皎然达磨和尚法门义賛我师西来传乎眞诀大轮当路小乗亡辙冥冥世人𥘉见日月权迹有归光云不灭天台和尚法门义賛我立三观即假而眞如何果外强欲明因万象之性空江月轮以此江月还名法身能秀二祖賛二公之心如月如日四方无云当空而出三乗同轨万法斯一南北分宗工言之失志公賛大动之地我安其中高景无氛灵鹤在空出生死泥随物有终𠢐形骇俗借缋开蒙常携刀尺精意谁通唐大通和尚法门义賛观净之筌斯言不住四色莲花白花爲喻应知离相或未圎通吾师惠心云开天空唐鹤林和尚法门义賛眞见之体知而不知性犹无主禅何有支我本圎寂湛而不移聿来化人慈力所爲李居士李白至人之心如镜中影挥斤万变动不离静彼质我斤挥风是骋了物无二皆爲匠郢吾族贤老名喧写眞貌图粉缋生爲垢尘从白得衰与天爲邻俨然不语长存此身龙马图賛柳宗元始吾闻明皇帝在位灵昌郡得异马于河而莫知其形好事者涿人卢遵以其图来示余其状龙鳞虺尾拳髦环目肉鬣马之灵怪有是邪居帝闲几二十年从封禅郊籍鸣和銮者数十事遇乱帝西幸至咸阳西入渭水化龙泳去不知所终且其来也宜于时其去也存其神是全德也旣覩其形不可以不賛灵和粹异孕至神兮倮尾童鬣䟽紫鳞兮巍然特岀瑞圣人兮理平和乐百礼陈兮鸣銮在御大路遵兮世尨道悖还吾眞兮哀鸣延首渭水滨弓沛焉濳泳旋奫沦兮渊居海游灵无邻兮出处孔时类至仁兮嗟尔衆类孰是伦兮进昏死乱阽厥身兮匪马之慕吾谁亲兮賛之斯图宜世珍兮驺虞画賛白居易驺虞仁瑞之兽也其所感所食曁形状质文孙氏瑞应图具载其事元和元年夏有以驺虞图赠予者予爱其外勐而威内仁而信又嗟旷代不觌引笔讃之词曰孟山有兽仁心毛质不践生刍不食生物有道则见非时不岀三季巳还退藏于密我闻其名徴之于书不识其形得之于图白质黒文猊首虎躯是邪非邪孰知之乎巳矣夫已矣夫前不见其往者后不见其来者于嗟乎驺虞貘屏賛白居易貘者象鼻犀目牛尾虎足生南方山谷中寝其皮辟温图其形辟邪予旧病头风毎寝息常以小屏卫其首适遇畵工偶令写之按山海经此兽食鐡与铜不食他物因有所感遂爲賛曰邈哉竒兽生于南国其名曰貘非鐡不食昔在上古人心忠质征伐敎令自天子岀劒戟省用铜鐡羡溢貘当是时饱食终日三代以降王法不一铄鐡爲兵范铜爲佛佛像日益兵刃日滋何山不刬何谷不隳铢铜寸鐡罔有孑遗悲哉彼貘无乃馁而呜唿匪貘之悲惟时之悲畵鵰賛白居易寿安令白昊予宗兄也得丹靑之妙传写之要毛羣羽族尤是所长长庆元年以畵鵰贶予予爱之因题賛云禽之英黒鵰丁丁钩缀八爪劒挿六翎想入心匠写从笔精不卵不鶵一日而成轩然将飞戞然欲鸣毛动骨活神来着形始知造物不必窅冥但获天机则与化争韩干之马籍籍知名薛稷之鹤翩翩有声研工覈能较眞鬪灵岂无他人不知我兄怪松图賛陆龟蒙有道人自天台来示余怪松图披之甚骇人目根盘于巖穴之内轮囷逼侧而上身大数围而高不四五尺礧碋然蹙缩然榦不睱枝枝不睱叶有若龙挛虎跛壮士囚縳之状道人曰是何物怪如是耶子能辩之乎余曰草木之生安有怪耶苟肥瘠得于中寒暑均于外不爲物所凌折未有不挺而茂者也矧松栢乎今不幸出于巖穴之内脞脆者则䃘然其牙伏死其下矣何自奋之能爲是松也虽稚气初拆而正性不辱及其壮也力与石鬪乗阳之威悲已之轧拔而将升卒不胜其压拥勇郁遏坌愤激讦然后大丑彰于形质天下指之爲怪木吁岂异人乎哉天之赋才之盛者蚤不得用于世则伏而不舒薰蒸沉酣日进其道权挤势夺卒不胜其阨号唿呶拏发越赴诉然后大竒出于文彩天下之指爲怪民呜唿木病而后怪不怪不能图其眞文病而后竒不竒不能骇于俗非始不幸而终幸者邪道人曰然爲我賛之賛曰松生䕃隘巖狱穴械病乎不快卒以爲怪拥肿支离神羞鬼疑道人嗟咨笔传其竒或怪其形或竒于辞自爲怪魁是以賛之金鄕薛少府㕔畵鹤賛李白高堂闲轩兮虽听讼而不扰图蓬山之竒禽想瀛洲之缥缈紫顶烟赩丹眸星皎昂然伫眙霍若惊矫形留座隅势岀天表谓长鸣于风宵终寂立于霜晓凝翫益古俯察逾妍舞疑倾市听似闻弦傥感至精以神变或可弄景以浮烟双白鹰賛苏颋开元乙卯岁东夷君长白肃眘扶余而贡白鹰一双其一重三斤有四两其一重三斤有二两皆皓如练色斑若綵章积雪全映飞花碎点所谓金气之英瑶光之精高髻伟臆长距秀颈奋发而锐坚刚则厉摩天絶海雷系飈逝观其行时令顺秋杀指麾应捷顾眄余雄当落鹏之赏蔑仇鹞之敌实稀代之尤也皇上祗膺圣图钦若王道方宝贤重谷尊儒食艾后宫撤绮绣前殿焚珠玉与王侯卿士朝夕论思异无所贵轻卫公之好鹤竒无所珍同汉皇之却马畋岂矜于驰骋猎以存乎蒐狩未甞合围掩羣载羽洒血乃强不攫而勐不噬矣然以万方入贡怀其来也三年重译嘉其至也故仁爲之心有仁则勇威爲之力有威则重况此鸟勐过于衆重倍于凡礼于君则劝忠祭于祖则立敬壮其体则用武綷其翼则成文彼宠而服之鹖也能果荣而戴之蝉也能絜矧乎职命司㓂师惟尚文闻箴刺姦择善爲吏盖选士之是式匪从禽之足云此谓备于图而儆在位也微臣奉制敢称賛曰鹰之大者精明竦峻劲而横絶雄则逺振锦文素綵珠聮玉润往乃奋威将军所徇鹰之次者勇锐光芒截海而至乗风载扬络以红点文其綵章下鞲必中惟吏之良裴昊将军射虎图賛李翰世称裴将军射虎而不及见驾部郎中兼侍御史荥阳郑公愽物好古旌能尚艺于裴氏子得其先人射虎图传以示予壮哉古今之未有伦也夫弧矢之用所以服勐除暴而威戎狄故士生则以蓬矢射四方君立则以五侯选诸侯五侯之正皆饰以熊虎勐兽之皮象而射之也昭除暴不若也周官曰张五侯则逺国属射而中之威不庭也昭昭乎除暴威逺之义盖射之大端若杀不加有罪威不及不庭虽有百中之功而无一发之矢彀弓鸟下拾矢猨号工则工矣是射之末节开元中山戎㓂边玄宗命将军守北平州且充龙苑军使以捍蓟之北门公甞率偏军横絶漠策匹马陷重围揺辘轳而百万洞开驱橐駞而沙场一扫声振北狄气慴东胡稜威大矣而北平连山广野地实多虎择肉于人如有飞翼荐食边鄙甚于戎夷羣老忧而请焉公于是屏车徒去矛铩曰贾予余勇挺身以饵之眈眈甝虓烈烈腾逝当其威怒也百兽以伏万夫莫亢而公驰单骑彀白羽挑之使来翼之而回从容返视咫尺旋翫心即其度手张其机左射右拂萦之叠四中皆没羽倒必应弦毛纷血洒腋洞心穿或叱之而弭伏或箠之而郄走将威有所胜气有所全精专于中志正于内故能以一人之力战羣虎之命使锯牙钩爪戢而莫措雷声电视消而不扬勐摧于柔衆怯于独其爲易也若猎狐兔聮鹙鸧虽有矫牙冠羣亦垂头榻尾应镝而毙如此者凡三十有一矣其余窜匿不敢复出大漠之南千里罢扃鸟兽咸若山川以宁胡人服艺畏威不敢南牧愿充麾下者五百余人兹所谓刚勐除暴而戎夷格昔汉飞将军亦爲北平守击胡有困辱之事射虎有腾伤之患其与将军神勇非爲侔矣郑公旣写其图俾予賛之词曰憬彼山戎噬我封略有羣者虎载肆腾搏边甿懔懔若崩厥角将军出塞屏黜车骑进马前当挺身以饵威有所服精有所聚气全以雄力果而取震惊矍矍虎反如䑕威武桓桓人反如虎劲弓雷霹长矢电激中口穿匈贯心洞腋视如空皮划若破的应发连毙纷纭枕借据鞍遥叱挥箠逆击闭目沈冥丧精擗易三军骇唿万灵动魄海波爲腾塞草皆赤卞庄俟鬪方闻两获汉将如飞几爲所扼将军神勇冠世超昔号猨未工饮羽非敌弧矢之设以威四方羣虎旣夷狄人来降收闼罢扃山川以宁至今北荒犹畏其灵霹雳琴賛柳宗元霹雳琴者零陵湘水西震余枯桐之爲也姑枯桐生石上说者言蛟龙伏其窍一夕暴震火之焚至旦乃巳其余硿然倒卧道上震旁之民稍柴薪之超道人闻取以爲三琴琴莫良于桐桐之良莫良于生石上石上之枯又加良焉火之余又加良焉震之于火爲异是琴也旣良而异合爲二美天下将不可载焉微道人天下之美几丧余作賛辞识其超之石以着其事又益以序而爲它传辞曰惟湘之涯惟石之危龙伏之灵震焚之竒旣良而异爰合其美超实爲之賛者柳子琴賛李白峄阳孤桐石耸天骨根老氷泉叶苦霜月斵爲緑绮徽声粲发秋风入松万古竒絶蒲津桥賛张说易曰利渉大川济乎难也诗曰造舟爲梁通乎险也域中有四渎黄河居其长河上有三桥蒲津是其一隔秦称塞临晋名关关西之要冲河东之辐凑必由是也其旧制横絙百丈连舰千艘辫脩笮以维之系围木以距之亦云固矣然毎冬氷未合春沍初解流凘峥嵘塞川而下如础如臼如堆如阜或摐或掍或磨或切绠断航破无岁不有虽残渭南之竹仆陇坻之松败辄更之罄不供费津吏成罪县徒告劳以爲常矣开元十有二载皇帝闻之曰嘻我其虑哉乃思索其极敷祐于下通其变使人不倦相其冝授彼有司俾鐡伐竹取坚易脆图其始而可乆纾其终而就逸无疆惟休亦无疆惟恤于是大匠蒇事百工献艺赋晋国之一鼓法周官之六齐飞廉煽炭祝融理炉是錬是烹亦错亦鍜结而爲连鎻镕而爲伏牛偶立于两岸襟束于中潬鎻以持航牛以絷缆亦将厌水物奠浮梁又䟽其舟闲画其鹢首必使奔凘不突积凌不隘新法旣成永代作则原夫天意有四㫖焉济人仁也利物义也顺事礼也图逺智也仁以平心义以和气礼以成政智以节财心平则应谐百神矣气和则感生万物矣政成则乂文之经矣财节则丰武之德矣故天将储其祯地将阜其用人将盈其力圣皇之道干干翼翼观艺而无穷咏功而无极重校正唐文粹卷第二十四唐文粹唐文粹卷第二十五重校正唐文粹卷第二十五呉兴姚铉纂表奏书䟽甲表尊号二请土尊号表贺册尊号表肆赦一爲桂州王珙中丞贺赦表政事一奉天论延访朝臣表献事五爲陈正卿进续尚书表进浑仪表爲东平薛太守进王氏瑞诗表进张巡中丞传表爲并州长史张仁亶进九鼎铭表配祭一论郊祭合设皇地祇表敎化一请行礼乐化导三事表请削爵一抑损外戚一爲敬晖等论武氏冝削去王爵表请抑损外戚权宠并乞佐外郡表请上尊号表韩愈臣某言臣得所管国子太学广文四门及书筭律等七馆学生沈周封等二百人状称身虽贱微然皆以选择得备学生读六艺之文修先王之道粗有知识皆由上恩天子整齐干坤岀入神圣经营乎无爲之业游息乎混元之宫不谋于廷不战于野坐收兾部旋定幽都析木天街星宿清润北岳繄闾神鬼受职地弥天区界轶海外舜之十有二州周之七百余国章亥所歩禹契所书四面辐凑各修贡职西戎之首北虏之渠怚威愧德失据狼狈收其种落逃遁逺去来献羊马千里不絶功旣如此德又如彼爰初嗣位首去姦孽随所顾指应时清宁哀天下之鳏寡释四海之郁结左右前后莫匪俊良小大之材咸尽其用无所诛诘一和以仁由是五谷岁登百瑞时见六府三事惟序惟歌昔者娲皇杀黒龙以济兾州尧诛九婴以定下土血兵刻力仅就厥功以方吾君一何逺也尧之在位七十余载戒饬咨嗟以致平治孔子之圣自云三年有成今自嗣位巳来岁有余耳臻此功德其何捷哉置邮传命未足以谕以非常之功袭寻常之号以冠古之美屈守文之名臣子之诚阙而不奏天号人称不满事实斯亦搢绅先生之过也谓臣官居师长不言谓何考其所陈中于义理天人合愿不谋而同非臣之愚所敢隐蔽辄冐死以闻伏乞天恩特允诚志令公卿大夫得竭思虑取正于经以定大号有司备礼择日以颁天下幸甚天下幸甚贺册尊号表臣某言伏闻宰相公卿百官及关辅百姓耆耊等以陛下功崇德鉅天成地平冝加号于殊常以昭示于来载陈请恳至于再于三陛下仰稽干符俯顺人志乃以新秋首序令月吉辰发扬鸿休膺受显册天人合庆日月扬光环海之闲含生之类诚欢诚喜顿首顿首臣闻体仁以长人之谓元发而中节之谓和无所不通之谓圣妙而无方之谓神经纬天地之谓文戡定祸乱之谓武先天不违之谓法天道济天下之谓应道伏惟元和圣文神武法天应道皇帝陛下子育亿兆视之如伤可谓体仁以长人矣喜怒以类刑赏不差可谓发而中节矣明照无私幽隐毕达可谓无所不通矣发号出令云行雨施可谓妙而无方矣三光顺轨草木遂长可谓经纬天地矣除刬㓂盗㝢县淸夷可谓戡定祸乱矣风雨以时祥瑞辐凑可谓先天而天弗违矣国内无饥寒四夷皆朝贡可谓道济天下矣衆美备具名实相当赫赫巍巍超今冠古方当议明堂辟雍之事撰泰山梁父之仪捜三代之逸礼𥙷百王之漏典时乗六龙肆觐东后微臣幸生圣代触犯刑章假息海隅死亡无日瞻望宸极心魂飞扬有永弃之悲无自新之望曽不得与鸟兽率舞蛮夷纵观茹痛衔酸且愧且耻无任感恩恋阙恳迫彷徨之至谨奉表陈贺以闻爲桂州王珙中丞贺赦表令狐楚臣某言伏奉十一月十日制书南郊大礼毕大赦天下者湛恩庬鸿大号涣汗际天接地孰不庆幸臣某中谢臣闻禘甞之礼所以仁祖祢也郊社之仪所以尊天地也五帝之前蒉桴土鼓致其敬敬有余矣而礼不足三王巳降金罍王斚备其仪仪有余矣而敬不闻秦之増封也觊望神仙汉之郊丘也穰除灾害虽无文而咸秩终有废而莫举犹可以编在方册垂其鸿名岂若国家参文质于六经之中陛下酌损益于百代之后顺昊天之成命得黎人之懽心九谷有年四方无事然后因吉土迎长日咸池屡奏太蔟登歌万灵识周旋之位百神知飨献之节云散而柴燔高达风清而萧芗逺闻信大报之无私亦玄鉴之不昧臣当时集军将官吏僧道百姓等丁宁宣示讫惟天之意莫遗于微细如日之辉不隔于幽逺顽艳知感鬼神怀柔何者刑莫大于成狱陛下舍之罪无轻重恩莫深于延赏陛下推之泽及存殁行道求志敢于直言者旣许以亲览触纶罣网屏在逺方者又移之近郊减来岁之新租昭其俭也弃比年之逋债弘诸仁也念勲臣而树勲者益劝尊有德而不德者知慙赐羸老有粟帛之优礼神祇无牲币之爱此所谓幽室尽晓枯条徧春雷雨作而蛰虫昭苏风云行而笼鸟飞舞率土臣妾不胜大庆况臣蒙被恩泽获齿生类㑹守逺郡阻窥盛礼徘徊天外目与心断无任抃跃之至谨遣突将王淸朝等奉表陈贺以闻奉天论延访朝臣表陆䞇臣某言贼泚逋诛尚穴宫禁陛下思恋宗庙痛伤黎元仁孝交感至于愤激猥以急务下询微臣臣虽鄙儒尊慕行义荷陛下知已之遇感陛下思理之诚愚衷所怀承问辄发不以浅深自揆不以喜怒上虞诚缺于周防承顺之规是亦忠于陛下一至之分也前奉诏问寻具上陈请延羣臣稍与亲接广咨访之路开諌诤之门通壅郁之情弘採拔之道自献荅奏迨兹弥旬不闻施行不赐詶诘未审宸㫖以爲如何如昧于忖量但务竭尽恐由辞理蹇拙不能畅达事情慺慺血诚复愿披沥频烦黩冒岂不慙惶盖犬马感恩思效之心睠睠而不能自止者也臣闻立国之本在乎得衆得衆之要在乎见情故仲尼以爲人情者圣王之田理道所由生也是则时之否泰事之损益万化所系必因人情情有通塞故否泰生情有厚薄故损益生通天下之情者莫智于圣人尽圣人之心者莫测于易象其列卦也干下坤上乃爲泰干上坤下则曰否其取象也损上益下则曰益损下益上乃爲损干爲天爲君坤爲地爲臣天在下而地处上于位乖矣而反谓之泰者上下交故也君在上而臣处下于义顺也而反谓之否者上下不交故也气不交则庶物不育情不交则万邦不和天气下降地气上腾然后岁功成君泽下流臣诚上达然后理道立损益之义亦由是焉上约已而𥙿于人人必恱而奉上矣其不谓之益乎上蔑人而肆于已人必怨而叛上矣其不谓之损乎然则上下交而泰不交而否自损者人益自益者人损情之得失岂容易哉故喻君爲舟喻人爲水言水能载舟亦能覆舟也舟即君道水即人情舟顺水之道乃浮违则没君得人之情乃固失则危是以古先圣王居人之上也必以其心从天下之心而不敢以天下之人从其欲乃至兢兢业业一日万几夫几者事之微也以圣人之德天子之尊且犹愼事之微乃至一日万虑岂不以居上接下惧失其情欤书曰人心唯危道心唯微微则万几之虑不得不精也危则覆舟之诫不可不畏也夫揆物以意宣意以言言或是非莫若考于有迹迹或成败莫若验于巳行自昔王业盛衰君道得失史册尽在粲然可徴与衆同欲靡不兴违衆自用靡不废从善纳諌靡不固逺贤耻过靡不危故诗书称尧之德则曰稽于衆舍已从人数舜之功则曰明四目达四聦言务同欲也序禹之所由兴则曰益賛于禹禹拜昌言述汤之所以王则曰用人惟巳改过不吝言能纳谏也歌文王作周则曰济济多士文王以宁美武王克殷则曰乱臣十人同心同德言皆从善也尧舜禹汤文武此六君子天下之盛王也莫不从諌而辅德询衆以成功是则德益盛而虑益微功愈高而意愈下及代之衰也则道亦反焉故书曰纣有亿兆夷人离心离德言违衆也诗曰汝炰烋于中国敛怨以爲德不明尔德时无背无侧尔德不明以无背无卿又曰虽无老成人尚有典刑曽是莫听大命以倾言逺贤也书曰谓人莫巳若者亡诗曰惟彼不愼自独俾臧自有肺肠俾人卒狂言自用也前史数桀纣之恶曰智足以拒谏言足以饰非言耻过也考得失于巳行之迹鑑盛衰于巳验之符孰失道而不衰孰得理而不盛相应以类影响不差故不则而象之敬而畏之乎自秦汉曁干周隋其闲将历千载代兴者非一姓继覆者非一君虽所遇殊时所爲异迹然失衆必败得衆必成与尧舜禹汤同务者必兴与桀纣幽厉同趣者必覆多同于善则功倍多同于恶则祸甚善恶同类端如贯珠成败象行明若观火此历代之元龟也尚恐议者曰时异事殊臣请复爲陛下粗举近效之尤章者以辩焉太宗文皇帝以天纵之才有神器之重武定祸乱文致太平威行如雷霆明照侔日月英略施于百胜圣功被于九歌固非庶品之所度量常情之所鑚仰然犹竞竞畏愼惧失人心毎戒臣下献规恒以危亡爲虑夙兴听理日旰亡劳公卿迭进廷奏庶务评议得失与衆共之下无滞情上无私断退朝之睱宴接侍臣咨访谋猷询求过阙或论往古成败或问人闲事情毎言及暗主乱朝则省惧自戒言及贤君理代则企竦思齐言及稼穑艰难则上下相臣务遵勤俭言及闾阎疾苦则君臣同虑议息征徭懋德惩违触类滋长尚恐过言谬举旣徃难追毎召宰辅平章必遣諌官俱入小有颇失随即箴规得一善必遽命甄昇听一諌必明加襃钖故得时无阙事人乐输诚又引文学之流更直宿于内署或讲求典礼或讽诵诗书毎至夜分情忘厌倦伏以太宗之德美贞观之理安且犹务得人心其勤若此是则人之于理道可一日不接乎高宗初年亦亲听纳故当时翕然归美以爲有贞观之风兼赖遗泽在人先范垂𥙿幸无改作俗以阜康数十年闲天下无事承平之业滋乆倦怠之意颇彰燕居益深接下弥简前哲之耿光寖逺中宫之威柄濳移卒有嗣圣临朝天授革命岂不以经邦之道阙畴咨于大猷宴安之怀溺偏信于近狎驯致祸变几将倾危虽乱匪自他然其失一也弊俗一靡余风遂流讫神龙景云之闲皆嬖倖乱朝忠义不达玄宗躬定大难手振宏纲开怀纳忠克巳从諌尊用旧老广採羣才大臣不敢壅下情私服不敢干公议朝淸道泰垂三十年谓化巳成谓安可保耳目之娱渐广忧勤之志稍衰侈心一萌邪道并进贪权窃柄者则曰德如尧舜矣焉用劳神承意趣利者则曰时巳太平矣胡不爲乐有深谋逺虑者谓之迂诞惊衆有谠言切议者谓之诽谤邀名至尊收视于穆淸上宰养威于廊庙諌曹以颂义爲奉职法吏以识㫖爲当官司府以厚敛爲公忠权门以多赂爲问望外宠持窃国之势内宠擅回天之淫祸机炽然𦦨𦦨滋甚举天下如居积薪之上人人惧焚而朝廷相蒙曽莫之省日务游宴方谓有无疆之休大盗一兴至今爲梗岂不以忽于戒备逸于居安惮忠鲠之怫心甘䛕诈之从欲渐渍不闻其失以至于大失乎肃宗惩致㓂之由藴拨乱之略虚受广纳同符乎太宗招延询谋辍食废寝洞启城府推心与人豁披胸襟忘巳应物故得来苏之望允塞配天之业勃兴先皇帝继守恭勤而益之以和惠惠则有感和则有亲虽时经艰屯而衆不离㭊理尙寛大务因循而重改作然于紫宸听朝常限三人奏事时亦宣谕德令谍责侍臣或赏其尽规或含以容黙性本仁怒事多弘让諌虽未从且不深忤情苟有阻终获上通故君臣相安而人亦小息陛下英姿逸辩迈絶人伦武略雄图牢笼物表愤积习以妨理任削平而在躬以明威照临以严法制断流弊自乆浚恒太深逺者惊疑而阻命逃死之乱作近者畏慑而偷容避罪之态生君臣意乖上下情隔君将务理而下防诛夷臣将纳忠又上虑欺诞故睿诚不布于羣物物情不达于睿聦臣于往年曽任御史获奉朝谒仅欲半年陛下严邃高居未甞降㫖临问羣臣跼踳趋退亦不列事奏陈轩墀之闲且未相论宇宙之广何由自通虽复列对使臣别延宰辅旣殊师钖且异公言未行者则戒以枢密勿论巳行者又谓之遂事不諌渐生拘碍动渉猜嫌由是人各隐情以言爲讳至于变故将起亿兆同忧独陛下恬然不知方谓太平可致陛下以今日之所覩验往时之所闻孰眞孰虚何得何失则事之通塞备详之矣人之情伪尽知之矣列圣升降之效历历如彼当今理乱之由昭昭如此未有不兴于得衆殆于失人𥙿于佥谐蔽于偏信济美因乎纳諌亏德由乎自贤善始本乎忧勤失人萌乎安汰今陛下将欲悔祸徼福去危从安若不循太宗创业之规袭肃宗中兴之理鑑天宝致乱之所以惩今者迁幸之所因则何以孚圣怀扬令闻新逺迩之听归反侧之心乎前承德音访及庸鄙敢縁斯义辄以献闻自尔以来反覆千虑愚智有分信非可移至今拳拳犹滞所见不胜愚诚恳款谨复布露以闻臣惶怖死罪谨言爲陈正卿进续尚书表萧颍士臣某言林莽介贱幼而强学窃闻诸大易之说曰观乎天文以察时变观乎人文以化成天下察乎变者立德以贞其象感其化者立言以賛其功故太极列三阶五纬于上圣人着三坟五典于下至哉文乎天人合应名数指归之大统也今之言文字者始于太昊徴训典者本于唐尧振頺纲者孰若汉朝兴盛言者莫如圣代是则太昊联之轩辕章之唐尧祖之虞舜述之汉高作之光武维之祖宗开之陛下固之臣愚以爲太昊至于我高祖太宗轩辕至于我开元圣文神武皇帝陛下称广运者四代继成功者四君咸宜昭布睿典光熈德政矣则伏羲创文籍黄帝立史官太古淳奥权舆朴略至陶唐氏而后大备故孔子美之曰尧之爲君也焕乎其有文章由是叙帝王之书首唐虞之典于尧则曰钦明文思于舜则曰诞敷文德文之时义大矣哉夏商巳后得弗及舜仲尼杂目其书不爲典言未能察变成化比唐虞之际也何则夏之兴也泣辜殊于至理殷之兴也慙德乖于雅乐周之兴也谓武微于尽善其不爲帝典宜矣凌夷僭乱以曁暴秦刬乱坟籍瞽聋兆庶王者之风殄矣生人之道穷矣天之未丧斯文也帝道复兴于汉家数百年闲而宪章具举夫其推歩律历帝尧分命之典也増修封禅帝舜时巡之义也约三章之法以正咎繇之刑班四时之舞以纉后䕫之乐臣窃观三代之作贻范垂训体国绥人虽载祀延长德泽深逺皆因循辙迹故弗易其事孔子曰殷因于夏礼周因于殷礼所损益可知也未有钟七雄交战之末继六籍焚如之后帝典缺而更张淳风醨而再洽若大汉者也且义帝之丧三军缟服异夫汤武放弑其君矣诸吕之乱浃辰底定异夫羿浞之骤移其祚矣中兴之盛华戎率服异夫呉楚之僭窃其名矣夫如是有汉之美固可以比肩虞后千载一时之运欤曹马巳还曽何足拟四分五裂朝成暮败其间虽晋平呉蜀隋举陈国混并未几危亡荐及法令不足以禁齐人声明不足以垂后裔其于帝道踈矣又况乎南迁淮海北起獯戎者邪兹又二朝之不若也臣闻干道运行否终则泰上帝有以辅文明之哲后表光宅之休期必将乗丧乱之极继驱驰之运故有周之末礼乐崩坏连横合纵俱非正朔则秦氏略定而汉代以兴在晋之亡㝢县崩析南吴北虏各擅名号隋氏削平而圣朝以此行天意一也不然何秦隋二叶而亡也如彼唐汉一家之盛也若此于赫盛唐正百王之阙思文陛下光五圣之嗣启运应期之符弔人代罪之义制礼作乐之本郊天禅地之位万庾三登之穰河淸海晏之瑞舞七旬而殊俗格歌六律而薰风至故以腾子姒而絶景挹妫郊而高议矣又何东晋后魏梁陈周齐之足道哉诚宜诏史臣敷帝载炳唐虞之故实黜商周之遗制矣汉氏巳略之于前皇唐复旷之于后臣实惜焉知而不述臣子之罪也臣实愚浅窃不自揆敢縁圣朝稽古之道陛下文思之德耕牧解暇辄复若书讨寻载籍于兹一纪今谨上续尚书一部凡若干篇卷始有汉二典次我唐二典以续夫前书尧虞之典也其余文景明章之后魏晋宋齐巳还南讫有陈北起元魏历周隋洎夫高氏以至圣朝揔一十二代诏䇿章䟽颂歌符檄忠臣之正议武士之权谋类而刋之次以年代以续夫夏啇秦鲁之篇也臣闻古者右史记事左史记言举其大略前书之议备矣孔圣没而微言絶暴秦兴而挟书罪虽战国遗策旧章駮乱于纵横汉臣着记新体互约于表志其道末者其文杂其才浅者其意烦岂圣人存易简之㫖尽芟夷之义也昔文宣修五帝之书究三王之季臣性非天纵学异人师禀生何幸亲逢圣代此皆文武圣皇之遗㫖臣愚曷足以知之何者臣甞伏读贞观实録昔太宗因听政之暇观览尙书谓侍臣曰朕毎庶希唐虞亦恩公等齐肩稷契又曰今数百年外读我国史岂独窥两汉哉臣故知有汉之功业与我唐之代理俱可以继夫唐虞之盛也伏惟陛下玄德昭升至仁广被乃二十一年正月制曰有励精一心共兴玄化俾苍生登于仁寿天下还于淳朴愚臣𬗟述太宗之㫖伏惟陛下之诏固宜取类于三代之闲也勒成帝典不亦宜乎陛下睿思雄飞宸章闲发质文一变风雅大兴臣闻水之细者江海假其深材之短者栋梁资其峻陛下必谓臣所着小有可观赐以召见阙庭一垂试问臣採摭之外亦以学文纵不能光扬盛美犹庶乎细水短材之益则圣人之含容大矣微臣之诚愿毕矣进浑仪表张说臣闻迎日授时莫先于历象先天成务必归于制作伏惟开元神武皇帝陛下建中立极纬武经文至德难名神功莫测于是定历成岁立象考天绍唐尧钦若之典遵虞舜璇玉之义上皇能事于斯备矣臣书院先奉勑造游仪以测上矅盈缩去年六月造毕进奏又奉恩㫖更立浑仪臣等准勑令左卫率府长史梁令瓉检校创造于是愽考传记旧有张衡陆绩王蕃钱乐之等并造斯器虽浑体有象而不能运行事非经乆旋亦毁废臣今按据典故铸铜爲仪圆以象天使得俯察上具列宿赤道周天度数注水激轮令其自运一日一夜天转一周又别立二周轮络在天外缀以日月令得运行毎转一帀日行一度月行十二度十九分度之七凡二十九转有余而日月㑹三百六十五转而行帀仍置木柜以爲地平令仪半在地上半在地下晦明朔望不差毫髪又立二木人于地乎之上前置钟鼓以候辰刻毎一刻则自然击鼓毎一辰则自然撞钟皆于柜中各施轮轴钩键交错关鎻相持转运虽周而遟速各异周而复始循环不息隂阳不能逃其数度分不能隐其时究天地之斡运极干坤之变化斯皆上禀圣谟旁获神助臣等愚思非所能及望録付史馆宣示百寮使知告成之功迥超前古无任勤恳之至谨随表上进以闻爲东平薛太守进王氏瑞诗表高适臣某言符瑞之兴实由王政歌诗之作本自国风伏见范阳卢某母瑯瑘王氏性合希夷体于静黙精微道本驰骛玄关旁通天地之心预纪休徴之盛去景龙二载撰天宝回纹诗凡八百一十二字循环有数若寒暑之递迁应变无穷谓隂阳之莫测诫其子曰吾没之后尔密记之当逢大道之朝必遇非常之主则眞图之制便可上言君亲之义不违犬马之诚斯在臣早识其子常与臣言星霜屡移书奏仍阙以岁月滋乆㫖趣幽微沈吟耳目之前倐忽祯祥之后伏惟皇帝陛下乗道御极乃圣兴化叅日月之并明一干坤而同德梯航万里争饮淳和之风臣妾四夷尽归仁寿之域今陛下务于道道可尽乎法于天天实长久是知与道齐运比天同休无疆之徴乃在兹矣则天授之美其可替乎章句粲然所谓没而不朽者也臣某诚惶诚恐顿首顿首昔汉幸甘泉且昧神君之语周穷辙迹徒称王母之謡岂若逈出名言高悬响像应皇王之丕命运宫商于景福且夫灵芝嘉禾以草木之瑞者黄龙丹雀以禽兽之瑞者犹能扬光帝载标榜颂声方之眞图彼未爲得特望编之史策列在乐章则陛下先于天而听于人也臣才术浅劣忝藩条曽微㳙尘以荅万一恒驰北极毎切子牟之恋遥奉南山愿效封人之祝进张巡中丞传表李翰臣闻圣主襃死难之士育死事之孤或亲推轜车或追建封邑厚死有以慰生抚存有以荅亡然后君臣之义贯以生死激劝之道着于存亡君所以不遗于臣臣所以不背其君君恩臣节于是乎立伏见故御史中丞赠扬州大都督张巡生于昌时少习儒训属逆胡搆乱凶虐滔天挺身下位忠勇奋发率乌合之衆当渔阳之锋贼时窃据洛阳控引幽朔驱其勐锐吞噬河南巡前守雍丘溃其心腹及鲁炅十万之师弃甲于宛叶哥舒以天下之衆败绩于潼关两宫出居万国波荡贼遂僭盗神器鸱峙两京南临汉江西逼岐雍羣师迁延而不进列郡望风而出奔而巡独守孤城不爲之郄贼乃挠岀巡后议啚江淮巡退军睢阳扼其咽领前后拒守自春徂冬大战数十小战数百以少击衆以弱制强出竒无穷制胜如神杀其兇丑凡九十余万贼所以不敢越睢阳而取江淮江淮所以保全者巡之力也城孤粮尽外救不至犹奋羸起病摧锋陷坚俾三军之士噉肤而食知死不叛及城陷见执终无挠词顾叱兇徒精贯白日虽古之忠烈何以加焉伏以光天文武大圣孝皇帝陛下聦明文思睿哲神武提一旅之衆复配天之业赏功襃节大赉羣臣遂赠杨州官及其子此诚陛下发德音之美也而议者或罪巡以食人愚巡以守死臣切痛之今臣敢取十伦以议巡过以塞衆口惟圣聦鉴焉臣闻人禀敎以立身刑原情而定罪故事有亏敎则人道不列刑有非罪则王法不加忠者臣之敎恕者法之情今巡握节而死非亏敎也析骸而爨非本情也春秋之义以功覆过咎繇之典容过宥刑故大易之戒遏恶扬善爲国之体録用弃瑕今衆议巡罪是废君臣之敎绌忠义之节不以功掩过不以刑恕情善遏恶扬録瑕弃用非所以奖人伦明劝戒也且逆胡背德人鬼所雠朝廷衣冠沐恩累代大臣将相从逆北肩而巡朝廷不登坐宴不与不阶一伍之衆不假一节之权感肃义旅奋身死节此巡之忠大矣贼势慿凌连兵百万巡以数千之衆横而制之若无巡则无睢阳无睢阳则无江淮贼若因江淮之资兵弥广财弥积根结盘据西向以拒王师虽终于殱夷而旷日持乆国家以六师震其西巡以坚垒扼其东故陜鄢一战而犬羊北走王师因之而势胜声势才接而城䧟此天意使巡保江淮以待陛下之师师至而巡死也此巡之功大矣古者列国诸侯或相侵伐犹有分灾救患之义况诸将同受国恩奉辞伐罪乎巡所以固守者非惟怀独克之志亦以恃诸军之救救不至而食尽食旣尽而及人乖其本图非其素志则巡之情可求矣设使巡守城之初巳有食人之讣损数百之衆以全天下臣犹曰功过相掩况非其素志乎在周典之三宥其一曰宥过失故语巡之忠则可以敦世敎议巡之功则可以系中兴原巡之情则可以宥过失昔夫子制春秋明襃贬齐桓将封禅略而不书晋文公召王河阳书而讳之盖以匡戴之功大可以掩僭禅之过也今巡苍黄之罪轻于僭禅兴复之功重于匡戴罪疑惟轻功疑惟重圣人之训昭然可征臣故谓巡者足可以爲训矣臣又闻罚不及嗣赏延于世此三代所以直道而行今巡子亚夫虽受一官不免饥寒之患江淮旣巡所保戸口充完臣谓冝封以百戸俾食其子臣又闻强死爲厉游䰟爲变有所归往则不爲灾巡旣身首支离将士等骸骼不掩臣谓冝于睢阳城北择一高原招䰟葬送巡并将士大作一墓而葬使九泉之䰟犹思效命三军之衆有以轻生旣感幽明且无冤厉亦国家志过旌善垂诫百世之义也臣少与巡游巡之平生臣所知悉令巡死大难不覩休明惟期令名是其荣禄若不时纪録日月寖悠或掩而不传或传而不实而巡生死不遇诚可悲焉臣敢採所闻得其亲覩撰传一卷昧死献上伏惟陛下大明在上广运临下仁遐之德洽于艰难有善必纪无微不録傥以臣所撰编列史官虽退死丘壑骨而不杇臣翰诚惶诚恐顿首顿首死罪死罪爲并州长史张仁亶进九鼎铭表呉少微臣闻鼎者夏后氏作羣牧贡金逺方图物备诸山泽以御魑魅厥后嗣德昏乱鼎迁于商夏之宝也𣏌不足徴殷旣有之又患失之周德休明神宝不坠百代可继伏惟陛下光大而当之若乃崇贵之器金王之鼎镕首山发睢上列太庙序明堂克明灵命以奉上帝非愚臣所敢议臣闻礼之兴也始诸饮食故先王之制曰举九鼎盖筠药淳熬澄潴膏饵御九州之美顺四时之和臣所以征缮北金敢贡新鼎夫有器必有名臣窃见九州同迺述九号夫永昌天中所以基皇周也长安及岐所以纪灵瑞也武兴建都所以光帝闬也礼曰观禅云云所以美升中也少阳载靑所以兾储德也东原底平所以广封植也江都淮海所以肆朝宗也江陵作鎭所以制荆蛮也成都奥区所以遏珍贡也夫此九者诚不足揄衍鸿休昭振方统庶覩者美其所称知有由作微臣朽老不达有慙歌颂尘八命之宠章负中军之重任匪躬厥献伏表流汗其九鼎铭谨敢列上谨遣某官某奉鼎以闻臣某论郊祭合设皇地祇表贾曽臣详据典礼谓冝天地合祭谨按礼记祭法曰有虞氏禘黄帝而郊喾夏后氏禘黄帝而郊鮌传曰大合禘然则郊之与庙俱有禘祭禘庙则祖宗之主俱合于太祖之庙禘郊则地祇羣望俱合于圆丘以始祖配享皆有事而太祭异于常祀之义礼大传曰不王不禘故知王者受命必行禘礼虞书曰正月元日舜格干文祖肆类于上帝禋于六宗望秩于山川徧于羣神此则受命而行禘礼者也言格于文祖则余庙之享可知矣言类于上帝则地祇之合可知矣且山川之祀皆属于地羣望尚徧况地祇乎周官以六律六吕五声大合乐以致神祇以和邦国以谐万人又云凡六乐者六变而致象物及天神此则禘郊合天神地祇人鬼祭之乐也三辅故事汉祭圎丘仪上帝位正南面后土位亦南面而少东又东观汉记云光武即位爲坛于鄗之阳祭告天地採用元始故事二年正月于洛阳城南依鄗爲圎坛天地位其上南向西上按两汉时自有后土及北郊祀而此巳于圎丘设地位明是禘祭之仪又春秋说云王者一岁七祭天地合食于四孟别于分至此复天地自常有同祭之义王肃曰孔子云兆圎丘于南郊又云祭天而地配此亦郊祀合祭之明说唯郑康成不论禘当合祭而分昊天上帝爲二神専慿纬文事匪经见又其注大传不王不禘义则云正岁之正祭感帝之精以其祖配注周官大司乐圎丘义则引大传五禘以爲冬至祭递相矛盾未足可依伏惟陛下膺箓居尊继文在历自临宸极未亲郊祭今之南郊正当禘礼固宜合祀天地咸祑百神荅受命之符彰致敬之道岂可不崇盛礼同彼常郊使地祇无位未从禘享合请备设皇地祇并从祀等座则礼得稽古义合縁情然郊丘之祀国之大事或失其宜精禋将阙臣术不通经识慙愽古徒以昔谬礼职今忝諌曹正议是司敢不陈上傥事有可採惟断之圣虑也请行礼乐化导三事表裴耀卿三者礼乐化道也州牧县宰所守者宣扬礼乐典书经籍所敎者返古还朴上奉君亲下安郷族若皆气和浃洽自然化理淸平由此言之不在刑法圣朝制礼作乐虽行之自乆而外州逺郡俗习未知徒闻礼乐之名不知礼乐之实窃见郷饮酒礼颁于天下比来唯有贡举之日略用其仪闾里之闲未通其事臣在州日率当州所管县一一与百姓劝导行礼奏乐歌至白华华黍由庚等章言孝子养亲及羣物遂性之义或有泣者则知人心有感不可尽诬但臣州乆絶雅声不识古乐伏计太常具有乐器太乐乆备和声伏望令天下三五十大州简有性识于太常调习雅声仍请笙竽琴瑟之类各三两事令比州转次造习每年各备礼仪准令式行礼稍加劝奖以示风俗又以州县之学本以劝人禄在其中闻于学也今计天下州县所置学生不减五六万人及诸色并国子每年荐举擢第过百人巳上虽有司明试务在择才而学校衰微居然可验州县补学生之日皆不愿爲逺郡送郷贡之时多有不愿来集恐成頺弊不可因循伏望详择其宜微加劝革爲敬晖等论武氏宜削去王爵表岑羲臣晖等言臣闻神器者天下之至公必归乎有德皇极者域中之大宝必顺乎天命历考前古详观帝业皆不并兴莫不更王故三皇氏没而五帝氏兴夏殷氏衰而周汉氏作何则帝王之历数必应乎五行水盛则火衰木衰则金盛天地之运也必合乎四时春往则夏来暑退则寒集则知五行之数帝王不可违违之则宗社不安生人不理四时之序天地不能变变之则霜露不均水旱交错自有隋失御海内崩离天历之重归于唐室万方乐业荷拨乱之功三圣重光布生成之德可谓有功于四海有德于蒸人自弘道遏密生灵降祸百姓哀号如丧考妣则天皇帝临御帝图明目达聦躬亲庶绩则有䜛邪凶孽诬惑叡德搆害宗枝诛夷殆尽英藩贤戚百不存一余类在者投窜荒裔酷虐人神感伤天地忠臣义士实所痛心自天授之际僭称改革武家子姪咸树封建十余年闲实亦荣极时唐室藩屏岂得并封故知事有昇降时使然也今则天皇帝厌倦万务神器大宝重归陛下百姓讴歌欣复唐业上至卿士下及苍生黄髪之伦童儿之辈莫不欢欣舞抃如见父母岂不以唐家恩德感幽祇之心陛下仁明顺天下之望今皇业重构圣祚中兴神祇之道有助于先德矣黎人之诚无负于陛下矣臣又闻之业不两盛事不两大故天无二日土无二王前圣之格言先哲之明诫自皇明反正天命惟新武家诸王封建依旧生者旣加茅土死者仍追赋邑万姓失望卿士寒心何则开辟巳来罕有斯理帝王之道实无此法陛下纵欲开恩以行私惠岂可违五行运历乎乖四时寒暑乎又海内衆情朝廷窃议谓武氏诸王身计亦危适将有损何处之未得其所居之实恐不安陛下虽欲宠之翻乃陷之不遵古典故也且唐历有归周命巳去爵重则难保禄薄则易全又则天皇帝亲政之时武氏诸王亦分外职今并居京辇不降旧封天下之心窃将不可陛下纵欲敦崇外戚曲流恩贷奈宗庙社稷之计何奈卿士黎人之议何伏愿陛下爲社稷之逺图割私情之小爱内崇经邦之要外顺遐迩之心岂不固宗社之本允人灵之愿则陛下巍巍之业贯三光而洞九泉亲亲之义上有伦而下有序臣等特承荣宠思竭丹赤旣爲唐臣实爲唐计伏乞圣慈俯垂矜纳焉请抑损外戚权宠并乞佐外郡表武平一臣平一言臣縁脩起居注太史监每季有牒臣伏见从去岁巳来屡有灾异荧惑入羽林太白再经天太阳亏月犯大角臣伏按旧史文志咸非休吉之感或爲咎徴之兆臣闻灾不妄生变不虚设象见于上人应于下其理昭彰有如影响陛下嗣膺鸿业夤畏上玄故皇天不言以灾眚谴诫诗曰敬天之怒不敢驱驰又曰惟此文王小心翼翼昭事上帝聿怀多福臣伏见陛下孝爱因心敦崇戚族泽濡后氏恩洽外家位以慈周荣因惠假臣当宗亲阶越三等家有数侯旣忝国姻复叨枝属朱轮华毂金牓瑶簪过东汉之梁邓迈西京之许史光辉焜煌古今所絶诚陛下睦于亲宠降于慈贷臣未息讥谋深近嚣黩恩弥崇而议弥积位逾厚而舋逾拥臣又闻月满必亏日盈则蚀春秋有交谢之理星律有轮环之次时不再来荣难乆借昔永淳之后藩维构孽王室多难先圣考运从权时居宝历臣诸房等地惟宗子爵列扞城窃禄䟽封屡回星纪今皇明复辟圣政惟新自合恭守园庐遥承雨露庇影椒房之末阶亲槐里之余今乃再假宠灵骤贻奖渥姻从日茂爵封如初但见昇崇无闻损降高班厚位遂超涯极以此或隂气僭阳干文告变且顷年巳来河洛汎溢东都西京俱有水潦盖以隂气太盛所致昔王家骄贵梅福上书窦氏专权丁鸿进諌臣伏思古来后妃之始自吕霍上官阎董之氏皆以恩宠过深骄盈僭溢一朝倾覆竟无噍类易曰不逺而复又曰鼎折足覆公餗伏愿思抑损之冝运长逺之䇿或令安车就第使剖符临州逺之以机权钖之以闲逸上恭干干之惕下全亲亲之道则肃彰国图殷鉴后叶臣舋招酷罚待毙苫坏圣心不弃穷秽备官史册哀绪莫申余隂无几精魂屡竭昭恤末流如将有补明时不矜荒殆伏乞假名外郡遂礼私庭兾存识爽少训冒臣瞻光视漏岂复支乆旣因灾眚诚兼宗国俯揆残骸退深荒越重校正唐文粹卷第二十五嘉靖甲申歳太学生姑苏徐焴文明刻于家塾唐文粹唐文粹卷第二十六上重校正唐文粹卷第二十六之上呉兴姚铉纂表奏书䟽乙政事三諌太宗不诘难臣寮上言书论时政书諌太宗勤政改过书传导一敎本书崇儒五请修太学书请置诗学愽士书请孟子爲学科书请韩文公配飨书论贡士书请太宗不诘难臣寮上言书刘洎臣闻帝主之与凡庶圣哲之与贤愚上下相悬拟伦斯絶若乃以至愚而对至圣以极卑而对极尊徒思自强不可得也陛下降恩㫖假慈颜凝旒以听其言虚襟以纳其说犹恐羣下未敢对扬况动神聦纵天辩饰辞以扸其理援古以排其议欲令凡庶何阶应荅臣闻皇天以无言爲贵圣人以不言爲徳老君称大辩若讷庄生称至道无文此皆不欲烦也是以齐矦读书轮扁窃笑汉皇慕古长孺陈词此亦不欲劳也且多记则损心多言则损气心气内损形神外劳𥘉虽不觉后必爲累须爲社稷自爱岂爲性好自伤乎窃以今日升平皆陛下力行所至欲令长乆匪由辩愽但当忘彼爱憎愼兹取舍毎事敦朴无非至公若贞观之𥘉则可矣至如秦政强辩失人心于自矜魏文宏才亏衆望于虚说此才辩之累较然可知矣伏愿略兹雄辩浩然养气简彼缃图淡焉怡目固万寿于南岳齐百姓于东戸则皇恩斯毕天下幸甚荅诏非虑无以临下非言无以述虑比有谈论遂致烦多轻物骄人恐由兹道形神心气非此爲劳今闻谠言虚怀以改论时政书柳泽顷者因韦氏险诐姦臣同恶赏罚紊㢮纲纪纷纶政以贿成宫因宠进言正者获戾行殊者见疑海内寒心实将莫救赖神祇祐德宗庙降灵天讨有罪人用不保陛下叡谋神圣勇智聦明安宗社于巳危拯黎庶于将溺今尨眉鲐背欢忻踊跃望圣朝之抚辑听圣朝之德音今陛下蠲烦省傜法明德举万邦恺乐室家胥庆臣又闻危者安其位者也亡者保其存者也乱者有其理者也伏惟陛下安不忘危存不忘亡理不忘乱则克享天心国家长保也诗曰靡不有𥘉鲜克有终伏惟陛下愼厥终惟其𥘉非礼勿视非礼勿听非礼勿言非礼勿动书曰惟德罔小万邦惟庆惟不德罔大坠厥宗甚可畏也甚可惧也伏惟陛下愼之哉夫骄奢起于亲贵纲纪乱于宠倖愿陛下禁之于亲贵则天下风随矣制之于宠倖则天下法明矣诗曰刑于寡妻至于兄弟以御于家邦若亲贵爲之而不禁宠倖桡之而见从是政之不恒令之不一则姦诈斯起暴乱生焉虽严刑制戮而法不行矣纵陛下亲之爱之莫若安之福之宠禄之过罪之渐也非安之也骄奢之淫危之本也非福之也前事不忘后之师也伏愿陛下精求俊哲朝夕纳诲纵有逆于耳谬于心者无速之以罚姑筹之以道省于厥躬虽木朴忌讳恕之以直用开諌诤之路也或有顺于耳便于身者无急之以赏当求诸非道稽之典训其不叶于德必寘之以法用杜侧媚之行也有羞淫巧于陛下者遽黜之则淫巧息矣有进忠谠于陛下者遽赏之则忠谠进矣臣又闻生于富者骄生于贵者慠石碏曰臣闻爱子敎之以义方不纳于邪骄奢淫佚所自邪也书曰罔滛于逸罔游于乐穆王有命曰实赖前后左右有位之士绳愆糺谬格其非心今储宫肇建王府初启至于寮友必惟妙择今骄奢之后流遁未变慢游之乐余风或存夫小人弄臣易合于意竒伎淫巧多适于心狎于非德兹爲奢怠书曰愼简乃僚无以巧言令色其惟吉士仆臣正厥后克正仆臣䛕厥后自圣伏愿采温良愽闻之士恭俭忠鲠之人任以东宫及诸王府仍请东宫量署拾遗𥙷阙之职令朝夕讲论出入侍从授以训诰交修不逮臣又闻驰骋畋猎令人发狂名敎之中自有乐地承前贵戚鲜克由礼或打毬击鼓比周伎术或飞鹰奔犬盘游薮泽此甚爲不道非进德修业之本也书曰内作色荒外作禽荒又曰无若丹朱傲慢游是好朋淫于家用殄厥代伏惟陛下诞降谟训敦劝学业示之以好恶陈之以成败以义制事以礼制心图之于未萌虑之于未有则福禄长享与国并休矣臣又闻富不与骄期而骄自至骄不与罪期而罪自至罪不与死期而死自至信矣斯语明哉至诫顷者韦庶人乐安公主武延秀等可谓贵矣可谓宠矣权侔人主威震天下然怙侈灭德神怒人弃岂不谓爱之太极富之太多不节之以礼不防之以法终转吉爲凶变福爲祸千人所指无病自死不其然欤书曰殷鉴不逺在彼夏王今陛下何劝岂非皇祖谋训之则也今陛下何惩岂非孝和宠任之甚也礼曰爱而知其恶憎而知其善可不愼哉夫宠爱之心则不能免去其太甚闲之礼节适则可矣今诸王公主驸马亦陛下之亲爱也骄狂之道在于厥初鉴诫之义其则不逺使观过务善居宠思危庶夙夜惟寅聿修厥德经曰在上不骄高而不危所以长守贵也制节谨度满而不溢所以长守富也富贵不离其身然后能保其社稷书曰制官刑警于有位敢有恒舞于宫酣歌于室时谓巫风敢有徇于货色桓于游畋时谓滛风敢有侮圣言逆忠直逺耆德比顽童时谓乱风惟兹三风十愆卿士有一于身家必丧邦君有一于身国必亡甚可畏也甚可惧也伏惟陛下必察而明之必信而劝之有奢僭骄怠者削其禄封朴素脩业者钖以车服以朂其心使奉其命无使乆而忽之无使逺而坠之臣闻知之非艰行之惟艰又曰常厥德保厥位厥德匪常九有以亡㐲惟陛下愼之哉前车之覆实惟明证先王之诫可以终吉若陛下奉伊尹之训崇傅说之命不作无益不启私门刑不差赏不滥则惟德是辅惟人之怀天禄永终景福是集傥陛下忽精一之德开恩倖之门爵赏有差刑罚无当则忠臣正士亦当复谈矣諌太宗勤政改过书岑文本臣闻创拨乱之业其功旣难守巳成之位其道不易故居安思危所以定其业也有始有卒所以保其位也今虽亿兆乂安方隅宁谧旣承丧乱之后又接凋弊之余戸口减损尚多田畴垦辟尚少覆焘之恩着矣而疮痍未复德敎之风被矣而资产屡空是以古人譬之种树年祀绵逺则枝叶扶踈若种之日浅根本未固虽壅之以黒坟䁔之以春日一人揺之必致枯藁今之百姓颇类于此常加含养则日就滋息蹔有征役则随之凋耗凋耗旣甚则人不聊生人不聊生则怨气充塞怨气充塞则离叛之心生矣故帝舜曰可爱非君可畏非民孔安国曰人以君爲命故可爱君失道则人叛之故可畏仲尼曰君犹舟也人犹水也水所以载舟亦所以覆舟是以古之哲王虽休勿休日愼一日者良爲此也伏惟陛下览古今之事察安危之机上以社稷爲重下以亿兆在念明选举愼赏罚进贤才退不肖闻过旣改从諌如流爲善在于不疑出令期于必信頥神养性省畋游之娯去奢从俭减工役之费务静方内而不求辟土载櫜弓矢而无忘武备凡此数者虽爲国之恒道陛下之所常行臣之愚心惟愿陛下思之而不倦行之而不怠则至道之美与三五比崇亿载之祚随天地长乆虽使桑谷爲妖龙蛇作孽雉雊于鼎耳石言于晋地犹当转祸爲福变咎爲祥况水雨之患隂阳恒理岂可谓之天谴而系圣心哉臣闻古人有言农夫劳而君子养焉愚者言而智者择焉辄陈狂瞽伏待斧钺论敎本书元稹某年日月臣稹再拜献书皇帝陛下臣伏见陛下降明诏脩废学増冑子选司成大哉尧之爲君伯夷典礼夔敎胄子之深㫖也然而事有万万于此者臣敢昧死而言之臣闻诸贾生曰三代之君仁且乆者敎之然也诚哉是言且夫周成王人之中也近管蔡则䜛入亲周召则义闻岂可谓夫明哉然而克终于道者得不谓教之然邪始其爲太子也未生胎敎旣生保敎太公爲之师周公爲之传召公爲之保伯禽唐叔与之游礼乐诗书爲之翫目不得阅淫艶妖诱之色耳不得闻优笑陵乱之声口不得习操断击搏之书居不得近容隂顺邪之党游不得恣追禽戮兽之乐翫不得爱遐异僻絶之珍凡此数者非谓备之于前而不爲也亦将不得见之矣及其长而爲君也血气旣定游习旣成虽有放心快巳之事日陈于前固不能夺巳成之习巳定之心矣则彼忠直道徳之言固吾之所习闻也陈之者有以论焉回佞庸违之说固吾之所积惧也谄之者有以辩也人情之莫不欲耀其所能而党其所近苟将得志则必快其所藴矣物之性亦然是以鱼得水而游马逸驾而走鸟得风而翔火得薪而炽此皆物之快其所藴也今夫成王所藴道德也所近圣贤也是以举其近则周公左而召公右伯禽鲁而太公齐快其藴则兴礼乐而朝诸侯措刑罚而美敎化之至也可不谓信然哉及夫秦则不然灭先王之学曰将以愚天下黜师保之位曰将以明君臣胡亥之生也诗书不得闻圣贤不得近彼赵高者诈宦之戮人也而传之以残忍戕贼之术且曰恣睢天下以爲贵莫见其靣以爲尊是以天下之人未尽愚而胡亥固巳不能分兽畜矣赵高之威慑天下而胡亥固巳自幽于深宫矣彼李斯者秦之宠丞相也困谗冤死无所自明而况于踈逺之臣庶乎若然则秦之亡有以致之也汉高承之以兵革汉文守之以廉谨卒不能苏复大训是以景武昭宣天质甚美才可免祸乱哀平之闲则不能虞篡弑矣然而惠帝废易之际犹赖羽翼以胜其邪心是后有国之君议敎化者莫不以兴廉举孝设学崇儒爲意曽不知敎化之不行自贵者始略其贵者敎其贱者无乃邻于倒置乎洎我太宗文皇帝之在藩邸以至于爲太子也选知道德者十八人与之游习即位之后虽宴游饮食之间十八人者实在其中上失无不言下情无不达不四三年而名高盛古岂一日二日而致是乎游习之渐也贞观已还师传之官皆宰相兼领其余官寮选亦甚重马周以位高恨不得爲司议郎此其验也文皇之后渐踈贱之至母后临朝翦弃王族当中睿二圣劳勤之际虽有骨鲠敢言之士旣不得在调护保安之职终不能措扶卫之一词而令匠胡安金藏剖腹以明之岂不大哀哉兵兴巳来兹弊尤甚师资保傅之官非疾废眊聩不任事者爲之即休戎罢帅不知书者处之至于友谕賛议之徒踈冗散贱之甚者搢绅耻之夫以匹士之爱其子者犹求明哲慈惠之师以敎之直谅多闻之友以辅之岂天下之元子而可以疾废眊瞶不知书者爲之师踈冗散贱不适用者爲之友乎此何反上古之甚也近制宫寮之外往往以沈滞僻老之儒充直讲侍读之选而又踈弃斥逺之越月踰时不得召见彼又安能传成道德而保养其躬哉臣以爲积此弊者岂不以皇天眷祐祚我唐德以舜生舜以尧继尧传陛下十一圣矣莫不生而神明长而仁圣以是爲屑屑习仪者故不之省耳臣独以爲于列圣之谋则可也计无穷之业传后嗣则不可脱或万代之后若有周成王之中才而又生深宫优笑之闲无周召保助之敎将不能知喜怒哀乐之所自矣况稼穑之艰难乎今陛下以上圣之姿肇临海内是天下人人倾耳注心之日也特愿陛下思成王训导之功念文皇游习之渐选重师保愼简宫寮皆用博厚弘深之儒而又练达机务者更进迭见日就月将因令皇太子聚诸生定齿胄讲业之仪行问道严师之礼至德要道以成之撤膳记过以警之血气未定则辍禽邑之娱以就学圣质旣备则资游习以弘德此所谓一人元良万方以贞之化也岂其修废学选司成而足伦匹其盛哉而又俾则百王莫不㓜同师长同术识君道之素定知天伦之自然然后选用贤良树爲藩屏出则有晋郑鲁卫之盛入则有东牟朱虚之强盖所谓宗子维城犬牙盘石之势也又岂与夫魏晋巳降因贱其兄弟而自翦其本枝者同年而语乎微三时视辟雍于农郊堂室岋嶫磊砢属聮终朝之雨流潦行渟旣夕之天列宿上罗羣生寂寥攸处贸迁而陛下不以问学官不以闻执政之臣不以思所谓德宇将摧敎源将干先圣之道将不堪犹火之炎上𦦨𦦨至焚其爲不利也岂不畏哉日者圣朝以武夷时屯有风牧建帝庸今者圣朝以文象天经有臯衡宣皇猷实曰四三六五之君子闲无足以闻之然事不爲加理人不爲加安岁贡之夫不能应请问晏罢之瘽无以悟玄机天下有倒悬之悲诸侯有安忍之怀执柄之臣深惟无从但劳心于无庸全身于因循是了不知长国之术在乎养士养士之方在乎隆学学废则士亡士亡则国虚国虚则下危下危则礼义销礼义销则狂可姦圣贼可凌德逶迤不知其终今观执事之臣之心必以修太学爲害时而他害者千之养士者爲费财而他费者万之殊不知此费无费而他费爲费也此害无害而他害爲害也谚所谓熘之细穿石鲠之细断干斯言损益有渐非聦喆靡察也今乃不明徴于儒书钦若于权舆继统于易俗恢业于絶风而望海内俊杰靡然踵武于云龙之庭不知其可也礼称虞夏殷周天下之盛王以其有庇民之原祚国之仁且太学之兴本于有虞达于三王踰至于汉魏以降特盛于我太宗文皇帝重圣遵之无以増洊发于先皇而及于圣朝此乃古帝王慜醇醨乱萌故用教于人百代奉之以弘长国家广之以存济元元陛下不宜忽之而巳今四君德以相高八圣幽而不炤风声随而凋落焉夫四君之民古犹易制陛下之民猾且难矣易制之民古犹或建之难制之民得不重愼乎昔春秋书太室坏传曰书不恭也臣今惧圣朝之史书太学废使万代之词无法矣今圣朝聚国中之兵守塞下之垒殚织妇之机悉农夫之储岂期恶民而贱物诚社稷之谋也假一旦农夫死织妇病兵垒充郊粟帛不输陛下此时其睱念学乎则礼义之心不素蓄于人亦难以复天下之龢矣且四方之学是太学之枝叶天子之敎是诸侯之本未有本之顚也而枝叶之存天子之亡而诸侯之兴夫爲国者亦犹治一身京师人之心四方人之体诸侯体之四支心平则体之患易除体平则四支之患不除可无今不啬神于心体而竭訾于四支时变于外气虚于中则爲不起之人矣伏惟陛下察施张之㑹观损益之图减无用之府崇有𥙿之原废阙脩而百度明庠序昌而百行荣经邦于悠乆熈载于登闳顾夫周营灵台鲁修泮宫于陛下万分之一焉伏惟遽令职司不至于不可持天下幸甚请置诗学愽士书李行脩元和三年六月一日郷贡进士臣李行脩谨昧死惶恐再拜献书阙下臣覆视汉初经籍起口传壁匿焕然明备其所由者脩废宫立太学朝夕讲贯以究圣意岁时程课以严师道使之然也迨乎桓灵之世遂使扶持元极匡饬頺俗传委裘以终大运其儒术巳试之明效欤近学无专门经无师授以音定字以䟽释经是能使生徒由之中才不能使天下由之致理明矣大率五经皆然臣独以诗学上闻趋所急也伏惟陛下赦其愚瞽垂恩听察夫诗者发人之藴政谓之风手舞足蹈之音作用之光祖宗垂风声劳歌怨诽之音作用之察吏理审敎化是以四海虽大羣生虽广犹民人之和气息乎踵达乎颅流乎手足犹草木之丰泽渐乎根穷乎杪被乎枝叶上下无滞气内外无遁情如此则诗得其任风得其性也昔殷周相承俱有圣治道洽于下下无怏心王化盛告成功于神明德泽衰反变化于礼素其辞主文谲谏而不讦其敎温柔敦厚而不愚仲尼接于其时谓王者宜以陶冶风俗臣下宜以洗濯疑谬道济于下吾若之何乃採其诗合三百五篇善者全而用不善者全而去非如春秋诸经或革或因相错而成也其若礼乐征伐天地隂阳有度假于辞可见喜怒哀乐讥刺讽谕无方非其志莫传志士躬当治乱之时气有惨舒之变臻于极而后动积于中而后形故言之成文歌之成声有一不至则非全矣是以圣人以全动物物莫能固未施敬于人而人敬未施哀于人而人哀顽者以之开明躁者以之舒静道源于是絶而莫嗣独有楚屈原颇得诗人之风介于子兰靳尚之闲终以放死故其道不竟洎秦姗笑三代燔烧经籍世儒坑死于是后学轧于相语喑呃相授以及汉兴杂全经者七十年师口说者四三辈汉武笃好经术立于学官虽章句大脩而比兴未喻时杨雄司马相如由是选䎡观望将迎忌讳劝百讽一推波助澜文虽有余不足称也然以本学寖盛时因灾异屡启直声初或不究终得其助故自殷巳降有天下者莫长焉厥后君臣道薄诗道陵夷藴义感槩之士至曰吾何从乎上之追屈原不足以全性命下之迹相如不足以匡过失故居常则郁快其胸襟嚄唶其齿牙代莫通其源臣伏思之以爲诗敎未隆于时风雅未洽于下敎未隆则士不劝风未洽则言多缺故闻者卒愕而愠者多暗投而却也自十圣绍业盈二百载经术益试周旋百度吏事反爲縁饰霸道无所舛駮及陛下又登礼巖穴发扬庂伏宸心谠议犹天地相宣儒风昌言与日月横骛以词让次征伐而不暴以诚明推敎化而不浮如此则诗学何爲郁然积于空虚不用之地乎书残于古今论失于齐鲁汉有毛苌郑康成师道可观逮圣朝刘迅者说诗三千言近代言诗者尚之伏惟陛下诏公卿诸儒讲其异同综其指要列四始之元本穷六艺之粹精不使讲以多物而无譁蔽之一言而得其言极者爲师法传经而行其毛郑不安者亦随而刋正选立愽士弟子贠如汉朝故事然后命瞽史纳于聦明命司成敎之世子是谓端本由朝庭被于民里由京师施之逺方是谓垂化复采诗之官以察风俗是谓兼听优登才之选以励生徒是谓兴古四者旣备大化自流则动天地感鬼神德豚鱼甘堇荼来异俗怀鬼方皆在一致推而广之神而化之无难矣微臣不知时变溺于师言谨诣光顺门昧死以闻伏待刑辟请孟子爲学科书皮日休圣人之道不过乎经经之降者不过乎史史之降者不过乎子子不异乎道者孟子也舍是子者必戾乎经史又率于子者则圣人之盗也夫孟子之文粲若经传天惜其道不烬于秦自汉氏得之常置博士以专其学故其文继乎六艺光乎百氏眞圣人之微㫖也若然者何其道晔晔于前其书汲汲于后得非道拘乎正文极乎奥有好邪者惮正而不举嗜浅者鄙奥而无称邪盖仲尼爱文王嗜昌歜以取味后之人将爱仲尼者其嗜在乎孟子矣呜唿古之士以汤武爲逆取者其不读孟子乎以杨墨爲达智者其不读孟子乎由是观之孟子功利于人亦不轻矣今有司除茂才明经外其次有熟庄周列子书者亦登于科其诱善也虽深而悬科也未正夫庄列之文荒唐之文也读之可以爲方外之士习之可以爲鸿荒之民有能汲汲以救时补敎爲志哉伏请命有司去庄列之书以孟子爲主有能精通其义者其科选视明经苟若是也不谢汉之博士矣旣遂之如儒道不可圣化无补则可刑于言者请韩文公配飨书于戏圣人之道不过乎求用用于生前则一时可知也用于死后则百世可知也故孔子之封赏自汉至隋其爵不过乎公侯至于吾唐乃䇿王号七十子之爵命自汉至隋或卿大夫至于吾唐乃封公侯曽参之孝道动天地感鬼神自汉至隋不过乎诸子至于吾唐乃旌入十哲噫天地乆否忽泰则平日月乆昏忽开则明雷霆乆息忽震则惊云雾乆郁忽廓则淸仲尼之道否于周秦而昏于汉魏息于晋宋而郁于陈隋遇于吾唐万世之愤一朝而释傥死者可作其志可知也今有人身行圣人道口吐圣人言行如颜闵文若游夏死不得配食于夫子之侧愚又不知尊先圣之道也夫孟子荀卿翼传孔道以至于文中子文中子之末降及贞观开元其传者醨其继者浅或引刑名以爲文或援从横以爲理或作词赋以爲雅文中之道旷百祀而得室授者唯昌黎文公之文蹴杨墨于不毛之地蹂释老于无人之境故得孔道巍然而自正夫今之文人千百士之作释其卷观其词无不俾造化补时政繄公之力也公之文曰仆自度若世无孔子仆不当在弟子之列设使公生孔子之世公未必不在四科焉国家以二十贤者代用其书垂于国胄并配飨于孔圣庙堂者其爲典礼也大矣美矣苟以代用其书不能以释圣人之辞笺圣人之义哉况有身行其道口传其文吾唐巳来一人而巳不得在二十一贤之列则未闻乎兴礼爲备伏请命有司定其配飨之位则自兹巳后天下以文化未必不由夫是也上论贡士书舒元舆草茅臣某昧死奏书皇帝陛下圣德修三代之敎尽善矣唯贡士一门阙然不修臣窃以爲有司过矣臣爲童子时学读书见礼经有郷举里选必得其人而贡于上上然后以弓旌束帛招之臣年十五旣通经无何心中有文窍䦕则又学之徧观羣籍见古人有片善可称必闻于天子有司天子有司亦修礼待之不苟臣旣学文于古圣人言皆信之谓肖质待问上国必见上国礼无几前年臣年二十三学文成立爲州县察臣臣得备下土贡士之数到阙下月余待命有司始见贡院悬版様立束缚检约之目勘磨状书剧责与吏胥等伦臣幸状书备不被駮放得引到尚书试试之日见八百人尽手携脂烛水炭洎朝晡餐器或荷于肩或提于席爲吏胥纵慢声大唿其名氏试者突入棘围重重乃分坐庑下寒余雪飞单席在地呜唿唐虞辟门三代贡士未有此慢易者也臣见今之天下贡士旣如此有司待之又如此乃益大不信古圣人言及覩今之甲赋律诗皆是偷拆经诰侮圣人之言者乃知非圣人之徒也臣伏见国朝开进士一门苟有登升者皆资之爲宰相公侯卿大夫则此门固不轻矣凡将爲公侯卿相者非贤人君子不可有司坐举子于寒庑冷地是比仆隶巳下非所以见徴贤之意也施棘围以截遮是疑之贼姦徒党非所以示忠直之节也试甲赋律诗是待之以雕虫微艺非所以观人文化成之道也有司之不知其爲弊若此臣恐贤人君子逺去不肖汚辱爲陛下用且指近陈之今四方贡珠玉金银有司则以箧篚皮币承之贡贤才俊乂有司以单席冷地承之是彰陛下轻贤才而重金玉也贤才耻之臣亦耻之臣又见毎岁礼部格下天下未有不言察访行实无颇邪然后上贡荷不如格抵罪举主臣𥘉见之窃独心贺谓三代之风必作于今日矣及格旣下而法不下是以岁有无艺朋党譁然扇突不可絶此又恶用格爲徒乱人耳又于格中程之人数每岁多者固不出三十少或不满二十此又非天子纳士之心也何以言之今日月出没皆爲陛下内地自渐海流沙朔南周环绵亿万千里其间异气所钟生英豪俊彦固不少矣若陛下明诏必以礼举之忽一岁之内有百数元凯杨马之才德者来之则有司必曰吾格取二十而黜八十是爲求贤邪遗贤邪若有司以仆隶待之怱一岁之内负才德来者无十数辈则有司必曰吾拔二十是缪收其半徒足满人数是爲取才邪取合格邪其不可先定人数亦昭昭矣向之数事臣乆爲陛下疾有司不供职使圣朝取士首科委就地矣臣寒微若此出言不足以定贡士之得失然百虑之中或几一得之臣窃欲陛下诏有司按三代故事明修格文使天下入贡者皆茂行实不拘人数其不茂行实法与之随此爲澄源源旣澄则来者皆向方矣俾有司加严礼待之举六义试之试之时免自担荷廊庑之下特设茵榻陈炉火脂烛设朝晡饭馔则前日之病庶几其有瘳矣人人知天子重贤奖士之道胜气漫如此士之立身无不由正以成之者爲士身正公卿正公卿正未有天下不治者天下治而陛下求不垂拱以高揖羲轩不可得也苟不如此则士之求名无不由邪以成者爲士名邪未有公卿不邪者公卿邪未有天下而治者天下不治而陛下欲不役圣虑而忧黔首不可得也臣虽至愚以此观之知贡士之道所系尤重是以愿输写血诚以正此门陛下无以臣迹在贡士中疑臣自谓臣虽不敏窃窥太常一第不爲难得何以明之若使臣爲今日贡士之体事便僻巧佞驰骛关键固臣之力所不能也耻不爲也故互以顽才于有司得之固无忝不得则纳履而去踪迹巢由以乐陛下熈熈之化何往而无泉石之快哉伏惟陛下留神独听天下之幸也于臣何幸死罪死罪重校正唐文粹卷第二十六之上唐文粹卷第二十六下重校正唐文粹卷第二十六之下呉兴姚铉纂表奏书䟽丙书奏大葬二諌山陵厚葬书諌灵驾入京书庙号一駮义宗庙号书进贡一论进奉书佛寺三諌造章敬寺书再上諌书复佛寺奏边事一请罢兵戍姚州书谏山陵厚葬书虞世南臣闻古之圣帝明王所以薄葬者非不欲崇高光饰珍宝具物以厚其亲然审而言之高坟厚陇珍物毕备此适所以爲亲之累非曰孝也是以深思逺虑安于菲薄以爲长乆万代之计割其常情以定之耳昔汉成帝造延昌二陵制度甚厚功费甚多諌大夫刘向上书其言深切皆合事理其略曰孝文居灞陵悽怆悲怀顾谓羣臣曰嗟乎以北山石爲椁用纻絮斮陈其间岂可动哉张释之进曰使其中有可欲虽固南山犹有隙使其中无可欲虽无石椁又何慼焉夫死者无终极而国家有废兴释之所言无穷计也孝文寤焉遂以薄葬又汉氏之法人君在位三分天下贡赋以一分入山陵武帝历年长乆比葬陵中不复容物霍光暗于大体奢侈过度其后至更始之败赤眉贼入长安破茂陵取物犹不能尽无故聚敛百姓爲盗之用甚无谓也魏文帝于首阳东爲寿陵作终制其略曰昔尧葬夀陵因山爲体无封无树无立寝殿园邑爲棺椁足以藏骨爲衣衾足以朽肉吾营此不食之地欲使易代之后不知其处无藏金银铜鐡一以瓦器自古及今未有不亡之国无不掘之墓丧乱以来汉氏诸陵无不发掘至及烧取玉㭱金缕骸骨并尽乃不重痛哉若违诏妄有变改吾爲戮尸于地下死而重死不忠不孝使魂而有知将不福汝以爲永制藏之宗庙魏文此制可谓达于事矣向使陛下德止如秦汉之君臣则缄口而巳不敢有言伏见圣德高逺尧舜犹所不逮而俯与秦汉之君同爲奢泰舍尧舜殷周之节俭此臣所以尤慼慼也今爲丘陇如此其内虽不藏珍宝亦无益也万代之后但见高坟大墓岂谓无金玉也臣之愚计以爲汉文㶚陵旣因山势虽不起坟自然高广今之所卜地势即平不可不起冝依白武通所陈周制爲三仞之坟其方中制度事事减少事毕之日刻石于陵侧明丘封大小高下之式器所须皆以瓦木合于礼文一不得用金银铜鐡使万代子孙并皆遵奉一通藏之宗庙岂不美乎且臣不除服用三十六日已依灞陵今爲陇又以长陵爲法非所冝也伏愿陛下深览古今爲长乆之虑臣之赤心唯愿万岁之后神道常安陛下孝名扬于无穷耳书奏不报世南又上䟽曰汉家即位之初便营陵墓近者十余岁逺者五十年方始成就今以数月之间而造数十年之事其于人力亦以劳矣又汉家大郡都五十万户即日人衆未及往时而工役与之一等此臣所以致疑也諌灵驾入京书陈子昻梓州射洪县草莽愚臣子昂谨顿首冐死献书阙下臣闻明王不恶切直之言以纳忠烈士不惮死亡之诛以极諌故有非常之䇿者必待非常之时得非常之时者必待非常之主然后危言正色抗议直辞赴汤镬而不回至诛夷而舞悔岂徒欲诡世夸俗厌生乐死者哉实以爲杀身之害小存国之利大故审计定议而甘心焉况乎得非常之时遇非常之主言必获用死亦何惊千载之迹将不朽于今日矣伏惟大行皇帝遗天下弃羣臣万国震惊百娃屠裂陛下以徇齐之圣承宗庙之重天下之望喁喁如也莫不兾蒙圣化以保余年太平之主将复在于兹日矣况皇太后又以文母之贤恊轩宫之耀军国大事遗诏决之唐虞之际于斯盛矣臣伏见诏书梓宫将迁西京銮舆亦欲陪幸计非上䇿智者失图庙堂未闻有骨鲠之谟朝廷多见有顺从之议愚臣窃惑以爲过矣伏自思之生灵日沐皇风磨顶至踵莫非亭育不能历丹鳯抵濯龙北面玉阶东望金屋抗音而正諌者圣王之罪人也所以不顾万死乞见一言愿蒙听览甘就鼎镬伏惟陛下察之臣闻秦据咸阳之时汉都长安之日山河爲固天下服矣然犹北假胡宛之利南资巴蜀之饶自渭入河转关东之粟踰沙絶漠致山西之宝然后能削平天下惮压诸侯长辔利䇿横制宇宙今则不然燕代迫匈奴之侵巴陇婴吐蕃之患西蜀疲老千里赢粮北园丁男十五乗塞歳月奔命其弊不堪秦之首尾今爲阙矣即所余者独三辅之闲耳顷遭荒馑人𬒳荐饥自河巳西莫非赤地循陇以北罕逢靑草莫不父兄转徒妻子流离委家丧业膏原润莽此朝廷之所备知也赖以宗庙神灵皇天悔祸去歳薄稔前秋稍登使羸饿之余得保性命天子幸甚可谓厚矣然则流人未返田野尚芜白骨纵横阡陌无主至于蓄积犹可哀伤陛下不料其难贵从先意遂欲长驱大驾按节秦京千乗万骑何方取给况山陵初制穿复未央土木工匠必资徒役今欲率疲弊之衆兴数万之军徴发近畿鞭扑羸老凿山採石驱以就功春作无时秋成絶望凋瘵遗噍再罹艰苦傥不堪弊必有逋逃子来之颂将何以述之此亦宗庙之大机不可不审图也况国无兼岁之储家鲜帀时之蓄一旬不雨犹可深忧忽加水旱人何以济陛下不深察始终独违羣议臣恐三辅之弊不止如前日矣且天子以四海爲家圣人包六合爲宇历观逺古以至于今何甞不以三王爲仁五帝爲圣故虽周公制作夫子着明莫不祖述尧舜宪章文武爲百王之鸿烈作千载之真规然而舜死陟方葬苍梧而不返禹㑹羣后没稽山而永终岂其爱蛮夷之郷而鄙中国哉实将欲示圣人无外也故能使坟籍以爲美谈帝王以爲懿范况我巍巍大圣轹帝登皇日月所临莫不率俾何独秦丰之地可置山陵河洛之都不堪园寝陛下岂可不察之愚臣窃爲陛下惜也且景山崇丽秀冠羣岑南对嵩邙西望汝海居祝融之故地连太昊之遗墟帝王图迹纵横左右园林之美复何加焉陛下曽未察之谓其不可愚臣鄙见良足尚矣况瀍涧之中天地交㑹北有太行之险南有宛叶之饶东压江淮食湖海之利西驰崤渑据关河之宝以圣明之主养纯粹之人天下和平恭巳正南面而巳陛下不思瀍洛之壮观关陇之荒芜遂欲弃太山之安履焦原之险忘神器之大宝徇曽闵之小节愚臣闇昧以爲甚也陛下何不览诤臣之䇿採行路之謡谘谟太后平章宰辅恊苍生之望知有所安天下岂不幸甚昔者平王迁周光武都洛山陵寝庙不在东京宗社坟茔并居西土然而春秋美爲始王汉书载爲代祖岂其不愿孝哉何圣贤襃贬于斯滥矣实以时有不可事有必然盖欲遗小存大去祸存福圣人所以爲贵也夫小不忍则乱大谋仲尼之至诚伏惟陛下察之若以臣愚不用朝议遂行臣恐关陇之忧未时休息臣又闻太原蓄巨万之仓洛口积天下之粟国家之宝斯爲大矣今欲舍而不顾背以长驱使有识震惊天下失望傥䑕窃狗盗万一不图西入陜州之郊东犯武牢之鎭盗敖仓一抔之粟陛下何不预遏之此天下之至机不可不深惧也虽则盗未旋踵诛刑以及灭其九族焚其妻子泣辜虽恨将何及焉故曰先谋后事者逸先事后谋者失国之利器不可以示人斯言不徒云也固愿陛下念之駮义宗庙号书韦凑臣闻王者制礼是曰规模规模之兴寔资师古之道必也正名惟名与实故当相副其在宗庙礼之大者岂可失哉礼祖有功而宗有德祖宗之庙百代不毁故殷太甲爲太宗太戊曰中宗武丁曰高宗周则文王爲太宗武王爲中宗汉则文帝爲太宗武帝爲代宗其后代有称宗者以方制海内德泽可宗列于昭穆期于不毁称宗之义不亦大乎伏惟孝敬皇帝位止东宫未甞南面圣道诚冠于储副德敎不𬒳于寰瀛立庙称宗恐非合礼况别起祀典何义称宗而庙号义宗称之万代以臣庸识窃谓不可陛下率循典礼以阐大猷傥致此失或亏尽善岂不惜哉望更详议务合于礼经论进奉书皇甫湜臣闻一人莫非王臣尺土莫非王有山川林薮之所产殖雨露春秋之所成就莫非王财诚冝推至公示无外今国家旣有公府又爲私藏使州郡贡赋之外进奉相及恐非以天下爲家示天下无私之道也且任土之贡生产有常履畒之收等籍旣定人识所岀吏难爲奸进奉旣无度程莫知纪极恣横徴发因縁赃私驱陛下赤子措之不存之地侈君之嗜慾惑君之聦明实大奸之门大罪之窦也臣虽熟知陛下上圣之姿深仁之理凡内藏之实以充䜩赐非务积藏如四逺未知何如百姓受弊何如后嗣平中之主由此而伤俭德萌侈心何虽汉有少府水衡筦搉山泽之利终不若领之大农也且地之财无尽玉之用不㑹何必固之内府以开滥关邪伏望陛下罢内府归之公藏约别进合之古制征歛有常财用无亏絶奸之根源除政之粃蠹全大体兴大和天下大幸伏见正月十一日赦书陛下深念疲民恳责贪吏徃之随使贡来一皆罢之此实白日之明曽云之泽也凡诸州府必有羡余不归之王廷必没于私室伏请每使当罢必上其数而谨其收水旱之不虞疾疫之不期以振罢羸以代蠲免军旅之事工役之用以给其费以供其须居常之歳闭藏送待无敢散洩而干刑司如是则大赖于人大伸于用矣諌造章敬寺书高郢八月二十五日草莽臣前郷贡进士高郢昧死再拜稽首献书阙下从諌如流者君之明也有犯无隐者臣之忠也君明臣忠国之利也当陛下至明之化纳谏之日臣敢爱其死以隐其忠乎臣伏见奉爲先太后造章敬寺陛下大孝因心与天罔极蒸蒸之思惟舜其难至德要道无以加也然臣伏见以毕力追孝诚有所益妨时勦人亦有所损先太后圣德不必以一寺増辉国家永图无宁以百姓爲本舍人就寺何福之爲以臣愚蒙不知其所昔鲁庄公丹桓公庙楹而刻其桷可谓孝乎然而春秋书之爲非礼汉惠帝及孝景孝宣令郡国诸矦立高祖及太宗高宗代宗之庙当时创制不据礼经至元帝时与愽士议郎斟酌古礼一朝而罢之岂元帝不敬宗庙乃王者示人以轨物也夫廊庙者宗社之所在神灵之所慿犹不可无故而饰之越礼而立之况此寺非宗社所安神灵所宅而殚万人之力以邀二梵之报其不可以明矣闲者昆吾孔炽荐食生人今犹不悛偷居宇下百姓凛凛无日不惕遗将攘郄无尺寸之功陇外壤地委之犲狼太宗文武皇帝封殖万有传之陛下一夫不获尺土见侵告成之时犹恐有阙况甚于一夫尺土者乎用武巳来十三年矣伤者不救死者不收缮乗𥙷卒至今未巳夫兴师十万日费千金则十有三年百万之衆资粮扉履取足于人人之困竭胡可胜纪劳疲宛转十不存二父子兄弟相视无聊延颈嗷嗷以俟王命此皆陛下冝伸勤恤之恩降痛哀之诏纵未暇分散谷帛以赡鳏寡犹当务省侈费以懊休之奈何戎虏未平侵地未复金革未戢疲人未抚太仓无终岁之储大农有㩁酟之弊陛下忍以此时兴力哉自八月以来时雨愆候禾稼少损菽麦失时黔首狼顾忧在艰食岁若不给将何以救无寺犹可无人其可乎臣窃料此寺数年方成士木之劳工用之费不虚府库将焉取给府库旣竭则又诛求傥穷匮不堪䑕窃之盗起戎狄乘闲狗吠之惊急得不爲陛下深忧乎臣闻圣人受命于天以人爲主苟功济于天天人同和其功大矣自然上则宗庙受其福下则子孙赖其庆故孝经云德敎加于百娃刑于四海盖天子之孝也又云明王事父孝故事天明事母孝故事地察又云周公郊祀后稷以配天宗祀文王于明堂以配上帝是以四海之内各以其职来祭诗曰无念尔祖聿脩厥德又曰旣受帝祉施于孙子是知王者之孝在于承顺天地严配宗考敬愼德敎以临兆人俾四海诸矦欢心助祭延福流祚永永无穷耳未闻崇建梵宫彫琢金玉之爲孝乎且佛本无相不可以有相求道本无爲不可以有爲得陛下岂驰心于有爲之境而邀福于有相之功哉臣窃爲陛下之不取也臣闻夏禹卑宫室而尽力乎沟洫人到于今称之梁武穷土木而致饰乎寺宇人无德而称焉陛下若节用爱人当与夏后齐驾何必劳人动衆而踵梁武之遗风乎制造初兴役费尚浅人贵量力不贵必成事贵相时不贵必遂陛下若回一人之虑从万姓之心必是陛下圣德孝思格于天地湛恩霈泽济乎生灵生灵效诚天地幽賛千福万禄先后受之岂与一寺较其功德乎陛下以臣言諌于䛘妄伏请令公卿列士庭议可否得其中则天下幸甚臣郢不胜愚忠恳直之至谨投招諌匦以闻再上諌书高郢九月十二日草莽臣前郷贡进士高郢昧死再拜稽首献书阙下臣闻圣主闻直言之道者岂好其犯颜忤㫖乎诚欲因天下之心以虑则无不得因天下之目以视则无不见也忠臣不避诽谤之诛者岂贪其死諌之名乎诚以君所行有否焉不隐忍偷生以负于时也臣伏见奉爲先太后造章敬寺陛下奉先思孝兴福除祸而群黎百娃不知圣情议者皆以爲蕃戎未殄兵革暴露国用不赡元元匮竭曽未小康又兴此寺虽睿思罔极而人力有限也臣闻衆心成城衆口铄金则舆人之诵不可轻也故书曰罔咈百姓以从巳之欲易曰圣人感人心而天下和平诗曰恺悌君子神所劳矣此言王者将有爲也将有行也必稽于衆而顺于人则自然之福不求而自至未然之祸不除而自絶矣臣愚考之于古则诗书与易如此听之于今则百娃之议如彼拳拳之极不敢不言昨八月二十五日奏书阙下事寝无报不知天门深逺愚不得上达欤圣意所断臣言不足听受欤伏躬待罪旬八日矣臣闻神人无功圣人无名神人无功者不爲有功之功圣人无名者不爲可名之名也不爲有爲之功故功莫大焉不爲可名之名故名莫厚焉臣又闻古之明王积善以致福不费财以求福修德以消祸不劳人以禳祸陛下之作此寺也臣窃惑之若以爲功乎则天覆地载隂施阳化未曽有爲也若以爲名乎则正德要道以顺天下未曽有待也若以致福乎则通于神明光于四海不在于费财也若以禳祸乎则方务厥德罔有天灾不在于劳人也今兴造急促人徒竭作土木并起日计万工画不遑食夜不遑息力不逮者随以杖笞愁痛之声盈于道路以此望福臣恐不然陛下戡定多难以安宗社励精思理日不暇内不迩声色外不乐游畋务行寛仁以幸天下圣人之德广大悉被太平之风将可见矣而兴动此役固违羣情回正道于内心求微助于外物㣘左右之过计伤皇王之大猷臣窃爲陛下惜之臣是以敢昧死至于再諌伏惟陛下留神省察臣不胜愚恳切直之至复佛寺奏孙樵贱臣樵上言臣以爲残蠧于民者羣髠最大且十口之家男力而耕女力而织虽乘乐歳其衣食仅自给也楝宇仅自完也若羣髠者所饱必稻梁所衣必緜縠居则邃宇出则肥马是则中戸不十不足以活一髠武皇帝元年籍天下羣髠凡十七万夫以十家给一髠是编戸一百七十万困于羣髠矣武皇帝一旦髪天下羣髠悉归平民是时一百七十万家之心咸知生地陛下自即位巳来诏营废寺以复羣髠自元年正月洎今年五月斤斧之声不絶天下而工未以讫闻陛下即复之不休臣恐数年之闲天下十七万髠如故矣臣以爲武皇帝即不能除羣髠陛下尚宜勉思而去之以苏疲甿况将兴于巳废乎请以𨳩元之事明之开元之闲大驾还自东封从以千官之衆六军之事三日留于陈留民犹有余力今陛下即能东封道次给一食则民力殚矣何开元之民力有余而陛下之民力不足邪开元之闲率戸出兵籍而爲伍春夏纵之家以力耕稼秋冬丛之将以戒武事如此则兵未始废于农农未甞夺于兵故开元之民力有余也今天下常兵不下百万皆衣食于平民岁度其费率中戸五仅能活一兵如此则编戸不五百万不足以给之故陛下之民力不足也今陛下以力不足之民而欲重困于羣髠将何以踵开元太平事邪贞观巳还开元戸口最爲殷繁不能逾九百万即今有问于戸部其能如开元乎借如陛下以五百万给天下之兵今又欲以百七十万给于羣髠是七百万无羡赋矣即今戸口不下于开元其余止二百万而国家万故毕出其闲陛下孰与其足也即其盐鐡不可除而搉筦加筭矣天下之民得不重困乎日者陛下甞欲营国东门諌大夫诤于前言未及终陛下非徒辍其工而又赐帛以优之今所复寺宇岂特国门之急乎聚徒啸工岂特国门之役乎宁諌大夫不以言而陛下不以听乎陛下则不能复废之臣愿陛下巳复之髠止而勿复加巳营之寺止而勿复修庶㡬天下之民尙可活也今天下最不可去者兵也臣尚爲陛下日夜思去兵之术究开元太平之事兾异日爲陛下言之况去无用之髠也臣樵昧死以言请罢兵戍姚州书陈东之姚州古者哀牢之旧国絶域荒外山高水深自生人以来洎于后代不与中国交通前汉唐蒙开夜郎滇笮而哀牢不附至光武季年始请内属汉置永昌郡以统理之乃收其盐布氊罽之税以利中土其国西通大秦南通交阯竒珍异宝进贡岁时不阙刘备据有巴蜀常以甲兵不充及备死诸葛亮五月渡泸收其金银盐布以益军储使张伯歧选其劲卒勇兵以増武备故蜀志称自亮南征而国以富饶甲兵充足由此言之则前代置郡其利颇深金银盐布之税不供珍竒之贡不入戈㦸之用不实于戎行宝货之资不输于大国而空竭府库驱率平人受役蛮夷肝脑涂地臣窃爲国家惜之汉以得利旣多历博南山渉兰仓水更置博南哀牢二县蜀人愁怨行者作歌曰历愽南越兰津渡兰仓爲他人盖讥汉贪珍竒盐布之利而使蛮夷之所驰役也汉获其利人且怨歌今减耗国储费用日广而使陛下之赤子身膏野草骸骨不归老母㓜子哀号望祭于千里之外于国家无丝髪之利在百姓受终身之酷臣穷爲国家痛之往者诸葛亮破南中使其渠率自相统领不置汉官亦不留兵鎭守人问其故亮言置官留兵有三不易大意以置宫夷汉杂居猜嫌必起留兵运粮爲患更重忽若反叛劳费更多粗设纲纪息然乆定臣穷以亮之此䇿妙得羁縻蛮夷之术今姚府所置之官旣无安边静宼之心又无葛亮且纵且擒之技唯知诡谋狡筭恣情割剥贪饕刧略积以爲常扇动酋渠遗成朋党折支謟笑取媚蛮夷拜跪趋伏无复慙耻提挈子弟啸引兇愚聚㑹蒲博一掷累万劒南逋逃中原亡命有二千余戸见散在彼州专以掠夺爲业姚州本龙朔中武陵县主簿石子仁奏置之后长史李孝让辛文恊并爲羣蛮所杀前朝遣郎将赵武贵讨击贵及蜀兵应时破败噍类无遗又使将军李义揔等往征郎将刘惠基在阵战死其州遂废臣窃以诸葛亮称置官留兵有三不易言其乃验至垂拱四年蛮郎将王善宝昆州刺史爨干福又请置州奏言所有课税自出姚府管内更不劳扰蜀中及置州后録事叅军李陵爲蛮所杀延载中司马成琛奏请于泸南置鎭七所遣蜀兵防守自此蜀中搔扰于今不息且姚府揔管五十七州巨猾游客不可胜数国家设官分职以化俗防姦无耻无厌狼籍至此今不问夷夏负罪并深见道路刧杀不能禁止臣恐一朝惊扰爲祸转大伏乞省罢姚州使隶嶲府岁时朝觐同之蕃国泸南诸鎭亦皆废于泸北置关百姓自非奉使入蕃不许交通来往増嶲府兵选择清良宰牧以统理之臣愚将爲稳便重校正唐文粹卷第二十六之下唐文粹唐文粹卷第二十七重校正唐文粹卷第二十七呉兴姚铉纂奏表书䟽丁䟽政事二请崇节俭及制诸王䟽请勤政崇俭约䟽学校二请崇学校䟽请崇国学䟽巡案一请毎十州分置御史巡案䟽罢兵四请太宗息兵罢役䟽諌孟春讲武䟽请罢百姓西戍踈勒等四鎭䟽请玄宗不令突厥入仗驰射䟽寺观二諌造大像䟽諌造金仙玉真二观䟽关市一谏税关市䟽亢旱一请追癸巳日诏䟽请崇节俭及制诸王䟽马周臣历观前代自夏殷及汉氏之有天下传祚相继多者八百余年少者犹四五百年皆爲积德累业恩结于人心岂无僻王赖前哲以免自魏晋巳还降及周隋多者不过五六十年少者才二三十年而亡良由创业之君不务广恩化当时仅能自守后无遗德可思故传嗣之王政敎少衰一夫大唿而天下土崩矣今陛下虽以大功定天下而积德日浅固当崇禹汤文武之道广施德化使恩有余地爲子孙立万代之阶岂欲但令政敎无失以持当年而巳然自古明王圣主虽因人设敎寛勐随时而大要惟以节俭于身恩加于人二者爲务故其下爱之如父母仰之如日月敬之如神明畏之如雷霆此其所以卜祚遐长而祸乱不作也今百姓承丧乱之后比于隋时才十分之一而供官徭役道路相继兄去弟还首尾不絶逺者往来五六千里春秋冬夏略无休时陛下虽毎有恩诏令其减省而有司作旣不废自然须人徒行文书役之如故臣毎访问四五年来百姓颇有嗟怨之言以爲陛下不存养之昔唐尧茅茨土阶夏禹恶衣菲食如此之事臣知不可复行于今汉文帝惜百金之费辍露台之役集上书囊以爲殿帷所幸愼夫人衣不曵地至景帝以锦绣纂组妨害女工特诏除之所以百姓乂安后至孝武帝穷奢极侈而承文景遗德故人心不动向使高祖之后即有武帝天下必不能全此于时代差近事迹可见今京师及益州诸处营造器物并诸王妃公主服饰议者皆不以爲俭臣闻作法于治其弊犹乱陛下少处人闲知百姓辛苦前代成败目所亲见尚犹若此而况皇太子生长深宫不历外事即万岁之后固圣虑所当忧也臣窃寻往代巳来成败之事但有黎庶怨叛聚爲盗贼其国无不㓕亡人主虽欲改悔未有重能安全者凡脩政敎当脩之于可脩之时若事变一起而后悔之则无益也故人主每见前代之亡则知其政敎之所由丧而皆不知其身之失是殷纣笑夏桀之亡幽厉亦笑殷纣之灭隋炀帝大业之初又笑齐魏之失国然今之视炀帝亦犹炀帝之视齐魏也故京房谓汉元帝云臣恐后之视今亦犹今之视昔此言不可不诫往者贞观之初率土饥俭一匹绢才得一斗米而天下怗然百娃知陛下甚爱怜之故人曽无谤讟自五六年来频歳丰稔一匹绢得粟十余石而百姓皆以陛下不忧怜之咸有怨言又今所营爲者颇多不急之务故也自古巳来国之兴亡不由蓄积多少惟在百姓苦乐且以近事验之隋家贮洛口仓而李密因之东都积布帛而王充据之西京府库亦爲国家之用至今未尽向使洛口东都无粟帛则王充李密未必能聚大衆但贮积者固是国之常事也要当人有余力而后收之若人劳而强敛之更以资宼积之无益也然俭以息人贞观之初陛下躬已爲之故今行之不难也爲之一日则天下知之式歌且舞矣若人旣劳矣而用之不息傥中国被水旱之灾边方有风尘之警狂狡因之以窃发则有不可测之事非徒圣躬旰食晏寝而巳古诗云动人以行不以言应天以实不以文以陛下之明诚欲励精爲政不烦逺求上古之术但及贞观之初则天下幸甚昔贾谊谓汉文帝云可恸哭及长叹者言当韩信王楚彭越王梁之时使文帝即天子位必不能安又言赖诸王年少傅相制之长大之后必生祸乱历代以来皆以谊言爲是臣窃观诸将功臣陛下所与定天下者皆仰禀成规备鹰犬之用无威略振主如韩彭之徒难驾御者而诸王年并㓜少纵其长大当陛下之日必无他心然则万代之后不可不虑自汉晋巳来乱天下者何甞不是诸王皆爲树置失宜不先爲节制以至灭亡人主熟知其然但溺于私爱故使前车旣覆而后车不改辙也今天下百姓极少诸王甚多宠遇之恩有过厚者臣之愚见恐其恃恩骄矜也昔魏武帝宠树陈思王及文帝即位防守禁闭有同狱囚以先帝加恩太多故嗣主疑而畏之也此则武帝之宠陈思适苦之也且帝子何患不富贵身食大国封戸不少好衣美食衣食之外更何所须而每年别加优赐曽无纪极里语曰贫不学俭富不学奢言自然也今陛下以大圣创业岂唯处置见在子弟而巳当立长乆之法使万代遵行之请勤政崇俭约䟽张庭珪臣闻古有多难兴王殷忧启圣者皆以事危则志逺情迫则思深故能自下登高转祸爲福者也伏见景龙之末中宗遇祸先天之际兇党搆谋社稷有危于悬旒国朝殆均于絶綖陛下神武超代精诚动天再扫氛沴六合淸朗而后上顺皇㫖俯念黔黎高运璇衡光膺宝箓以日月所烛之地书轨未通之郷无不霑濡渥恩𬒳服元化十尧九舜未足称也明明上帝照临下土冝钖介祉以荅鸿休然顷岁以来隂阳愆候九谷失稔万姓阻饥关辅之闲更爲尤剧至有樵苏莫爨糠麧靡资不睱聊生方忧转死偶㑹昌运遘兹艰俭臣窃思之皇天之意将恐陛下春秋鼎盛神圣在躬不崇朝而建大功自藩邸而陟元后或简下济之道独满雄图之志轻虞舜而不法思汉武以自高是故昭见咎徴载加诱奖欲大君日愼一日虽休勿休永保天和以固邦本也斯则皇天之于陛下睠顾深矣陛下焉可不奉若休㫖而夤畏哉臣愚诚愿陛下约心削志澄思励精考羲农之书敦朴素之道登庸端士放黜佞人屏退逺宫减撤外廏场无蹴踘之翫野絶从禽之赏休石田之逺境罢金甲之悬运惠恤惸婺矛牙蠲薄徭赋去竒伎淫巧损和璧随珠不见可欲使心不乱自然波清四海尘消九域农夫乐其业余粮栖于畒则和气上通于天虽五星连珠两曜合璧未足多也珍祥下降于地虽凤皇巢阁麒麟在郊未足竒也或谓天之烱戒不足畏者则将上帝凭怒风雨迷错荒馑日甚无以济下矣或谓人之穷乏不足恤者则将齐甿沮志亿兆携离愁苦势极无以奉上矣斯盖安危所系祸福之源奈何朝廷曽不是察况今陛下受命伊始敷政惟新卿士百寮华夷万族莫不清耳以听刮目以视延颈企踵兾有所闻颙颙如也何可怠弃典则坐孤其望哉请崇学校䟽韦嗣立臣伏闻古先哲王立学官所以掌敎国子以六德六行六艺三敎备而人道毕矣礼记曰化民成俗必由学乎学之于人其用盖愽故立太学以敎于国设小学以化于邑王之诸子卿大夫士之子及国之俊选皆造焉八岁入小学十五入太学春秋敎以礼乐冬夏敎以诗书是以敎洽而化流行成而不悖故自天子至于庶人未有不须学而成者也国家自永淳以来二十载余国学废散胄子衰缺时轻儒学之官莫存章句之选贵门后进竞以侥倖昇班寒族常流复因陵替弛业考试之际秀茂罕登驱之临人何以从政又垂拱之后文明在辰盛典鸿休日书月至因籍际㑹入仕尤多加以谗邪兇党来俊臣之属妄执威权恣行枉酷䧟正直之伍死亡爲忧道路以目人无固志罕有执不挠之怀徇至公之节偷安苟免聊以卒歳遂使纲领不振请託公行选举之曹弥长踰滥随班少经术之士摄軄多庸琐之才徒以勐暴相夸罕能淸惠自勗使海内黔首搔然不安赖陛下忧劳频有处分然革弊斯近此风尚余州县官寮贪鄙未息而望事必循理俗致康宁求之于今不可得也陛下诚能下明制发德音广开庠序大敦学校三馆生徒即令追集王公巳下子弟不容别求仕进皆入园学伏膺训典崇饰馆庙尊尚儒师盛陈奠菜之仪宏敷讲说之㑹使士庶观听有所发扬弘奖道德于是乎在则四海之内靡然向风延颈举足咸知所向然后审持衡镜妙择良能以之临人寄之调俗则官无侵暴之政人有安乐之心居人则相与乐业百娃则皆恋桑梓岂复忧其逃散而贫窭哉今天下戸口亡逃过半租调减耗国用不足治人之急尤切于兹故知务学之源岂惟润身进德而巳将以安人利国安可不务之哉请崇国学䟽李绛自三代哲王巳降奄有天下者未甞不崇建太学尊重名儒习干戚羽籥之容盛樽爼揖让之礼以兴敎化以致太平天子亲举皇太子行齿胄之礼斯所以化成天下也故记曰如欲化民成俗必由学乎当征讨之急则先武士丁治平之运则尚文德二柄相须百王不易故汉光武于兵革之中投戈讲艺魏太祖于扰攘之际崇立学校历代之于儒道如此急也后汉儒学之盛太学至有三万人讽先圣之言酌当代之务鸿名硕德匡国济时未有不游于太学以跻于显位者也国家自高祖𥘉立关中便修太学并爲功臣宗室子弟别立小学建黉舎大加儒训増置生徒各立博赡鸿儒硕学盛于朝列质疑应问酌古辨今咸徴经据并传师法故朝廷无不根之论蕃夷有慕义之名风敎太成礼乐咸备贞观之理谓之太平至于开元中亦弘国学之制后覩儒道之盛故太学兴废从古及今皆兴于理化之时废于衰乱之代所以俾风俗趋末而背本好虚而忘实盖由国学废讲论之礼儒者靡师资之训自是以降不本经义不识君臣父子之道不知礼乐制度之方和气不流悖乱遂作其师氏之废如是之害也今天下遭逢圣明荡除瑕秽前代所不能举百王所不能行而陛下行之万方倾耳兆人企踵思望圣化希承德风而德盛道光阙弦歌之雅咏政流化洽鲜儒学之高风顷自羯胡乱华乗舆避秋中夏凋耗生人流离儒硕解散国学毁废生徒无鼓箧之志愽士有倚席之讥马廏园䟽殆恐及此伏惟陛下挺超代之姿发振俗之令复崇太学重延硕儒精选生徒奖宠愽士备徴天下名德专门之士増饰学中屋室厨馔之制殿最讲习之优劣彰明义训之得失明立科品使有惩劝拔萃出羣者縻之以禄废业怠敎者寘之以刑自然儒雅日兴典坟日重先王之道日盛太学之训日崇陛下垂拱明庭受釐淸禁使师氏教德不独美于周时桥门观礼岂复谢于汉日伏希天造特鉴愚言起兹废坠弘于敎化兾禆圣敎以助皇风请每十州分置御史巡案䟽李峤陛下创置右台分巡天下察吏人善恶观风俗得失斯政途之纲纪礼法之凖绳无以加也然犹有未折衷者臣请试论之夫禁网尚踈法令宜简简则法易行而不烦杂踈则所罗广而无苛碎窃见垂拱二年诸道巡察使所奏科目凡有四十四件至于别准格敕令察访者又有三十余条而巡察使率是三月巳后出都十一月终奏事时限迫促簿书塡委昼夜奔逐以赴限期而每道所察文武官多至二千余人少者一千巳下皆须品量才行襃贬得失欲令曲尽行能则皆不暇此非敢堕軄而慢于官也实才有限而力不及耳臣望量其功程与其节制使器周于用力济于时然后进退可以责成得失可以精覈矣又曰今之所察但准汉之六条推而广之则无不包矣无爲多张科目空费簿书且朝廷万机非无事也机事之动恒在四方是故冠盖相望邮驿继踵今巡使旣岀其外其州之事悉当委之则传驿大减矣然则御史之軄故不可得闲自非分州统理无由济其繁务请大小相兼率州置御史一人以周年爲限使其亲至属县或入闾里督察姦讹观採风俗然后可以求其实效课其成功若此法果行必大禆政化且御史出持霜简入奏天阙其于励巳自修奉軄存宪比于他吏可相百也若其案劾姦邪紏擿欺隐比于他吏可相十也陛下试用臣言妙择贤能委之心膂假温言以制之陈赏罚以劝之则莫不尽力而效死矣何政事之不理何禁令之不行何妖孽之敢兴哉諌太宗息兵罢役䟽徐贤妃自贞观以来二十有二载风雨调顺年登岁稔人无水旱之弊国无饥馑之灾昔汉武守文之常主犹登刻玉之符齐桓小国之庸君尚图泥金之望陛下推功损巳让德不居亿兆倾心犹阙告成之礼云亭伫谒未展升中之仪此之功德足以咀嚼百王网罗千代者矣然古人有言虽休勿休良有以也守初保末圣哲罕兼是知大业者易骄愿陛下难之善始者难终愿陛下易之窃见顷年以来力役兼揔东有辽海之军西有崐丘之役士马疲于甲胄舟车倦于转输且召慕投戎去留怀死生之痛因风阻浪人来有漂溺之危一夫力耕卒无数十之获一舩致损则倾数百之粮是犹运有尽之农工塡无穷之巨浪图未获之他衆丧巳成之我军虽除兇伐暴有国常规然黩武翫兵先哲所戒昔秦皇并吞六国返速危亡之兆晋武奄有三方翻成覆败之业岂非矜功恃大弃德而轻邦圆利忘害肆情而纵欲遂使悠悠六合虽广不救其亡嗷嗷黎庶因弊以成其祸是知地广非常安之术人劳乃易乱之源愿陛下布泽流仁矜弊恤乏减行役之烦増湛露之惠妾又闻爲政之本贵在无爲窃见土木之功不可兼遂北阙初建南营翠微曽未逾时玉华创制虽复因山籍水非无架筑之劳损之又损颇有工力之赏终以茅茨示约犹兴木石之疲假使和雇取人不无烦扰之弊是以卑宫菲食圣王之所安金屋瑶台骄主之爲丽故有道之君以逸逸人无道之君以乐乐身愿陛下使之以时则力无竭矣用而息之则人斯恱矣夫珍翫伎巧乃丧国之斧斤珠玉锦绣寔迷心之酖毒窃见服翫纎靡如变化于自然軄贡珍竒若神仙之所制虽驰华于季俗实败素于淳风是知漆器非延叛之方桀造之而人叛玉杯岂招亡之术纣用之而国亡方验侈丽之源不可不遏作法于俭犹恐其奢作法于奢何以制后伏惟陛下明鉴未形智周无际穷奥祕于麟阁尽探赜于儒林千王治乱之踪百代安危之迹兴衰祸福之数得失成败之机故亦苞吞心府之中循环目围之内乃宸衷之乆察无假一二言焉唯恐知之非难行之不易志骄于业泰体逸于时安伏惟抑志裁心愼终如始削轻过以滋重德择后是以替前非则鸿名与日月无穷盛业与干坤永大諌孟春讲武䟽王方庆谨按礼记月令孟冬之月天子命将帅讲武习射御角力此乃三时务农一时讲武以习射御角校材力盖王者常事安不忘危之道也孟春之月不可称兵兵者甲胄干戈之揔名兵金性刻木春盛德在木而举金以害盛德逆生气孟春行冬令则水潦爲败雪霜大挚首种不入蔡邕月令章句云太隂新休少阳尚微而行冬令以遵水气故水潦至而败生物也雪霜大挚析阳者也太隂干时雨雪而霜故太伤首种首种谓宿麦以秋种故谓之首种入收也春爲沍寒所伤故至夏麦不成长也今孟春讲武是行冬令以隂政犯阳气害发生之德臣恐水潦败物霜雪损稼夏麦不登无所收入也伏望天恩不违时令至冬敎习以顺天道请罢百姓西戍踈勒等四鎭䟽狄仁杰臣闻天生四夷皆在先王封域之外故东距沧海西隔流沙北横大漠南阻五岭此天所以限夷狄而隔中外也自典籍所纪声敎所及三代不能至者国家尽兼之矣此则今日之四境巳逾于夏殷者也诗人矜薄伐于太原美化行于江汉是则前代之逺裔而国家之域中至前汉时匈奴无岁不犯边杀略吏人后汉则西羌侵轶汉中东宼三辅入河东上党几至洛阳由此言之则陛下今日之土宇过于汉朝逺矣若其用武荒外邀功絶域竭府库之实以争硗确不毛之地得其人不足以増赋获其土不可以耕织苟求冠带逺夷之称不务固本安人之术此秦皇汉武之所行非五帝三皇之事业也若使越荒外以爲限竭资财以骋欲非但不爱人力亦所以失天心也昔始皇穷兵极武以求广地男子不得耕于野女子不得𧖟于室长城之下死者如乱麻于是天下溃叛汉武追高文之宿愤籍四帝之储实于是定朝鲜讨西域平南越击匈奴府库空虚盗贼蜂起百姓嫁妻卖子流离于道路者万计末年觉悟息兵罢役封丞相爲富民侯故能爲天所祐也昔人有言曰与覆车同轨者未甞安此言虽小可以喻大近者国家频岁出师所费滋广西戍四鎭东戍安东调发日加百姓虚弊开守西域事等石田费用不支有损无益转输靡絶杼轴殆空越碛踰海分兵防守行役旣乆怨旷亦多昔诗人云王事靡盬不能艺稷黍岂不怀归畏彼罪罟念彼蒸人涕零如雨此则前代怨思之辞也上不是恤则政不行而邪气作邪气作则虫螟生而水旱起若此虽祷祀百神不能调隂阳矣方今关东饥馑蜀汉逃亡江淮巳南徴求不息人不复业则相率爲益本根一揺忧患不浅其所以然者皆爲逺戍方外以竭中国争蛮貊不毛之地乖子育苍生之道也昔汉元纳贾捐之之谋而罢朱崖郡宣帝用魏相之䇿而弃车师之田岂不欲慕尚虚名盖惮劳人力也近贞观年中克平九姓册李思摩爲可汗使统诸部者盖以夷狄叛则伐之降则抚之得推亡固存之义无逺戍劳人之役此则近日之令典绥边之故事窃见阿史那斛瑟罗隂山贵种代雄沙漠若委之四鎭使统诸蕃封爲可汗遣御㓂患则国家有继絶之美荒外无转输之役如臣所见请捐四鎭以肥中国罢安东以实辽西省军费于逺方并甲兵于塞上则恒代之鎭重而边州之备实矣况绥抚夷狄盖防其越逸苟无侵侮之患则可矣何必穷其窟穴与蝼蚁计校长短哉且王者外宁必有内忧盖爲不勤修政故也伏惟陛下弃之度外无以絶域未平爲念但当勑边兵谨守备蓄锐以待敌待其自致然后击之此李牧所以制匈奴也当今所要者莫若令边城警守备逺斥候聚军实蓄威武以逸待劳则战士力倍以主御容则我得其便坚壁淸野则宼无所得自然贼深入必有顚踬之虑浅入必无获虏之益如此数年可使二虏不击而服矣谏玄宗不令突厥入仗驰射䟽吕向臣闻鸱枭不鸣未爲瑞鸟勐武虽伏岂齐仁兽是由配性毒行乆务常积故也今夫突厥者正与此类安忍残贼莫顾君亲陛下持武义临之脩文德来之旣慴威灵又沭声敎以力以势不得不庭故稽颡称臣奔命遣使陛下乃能收其倾效杂以从官赴封禅之礼叅玉帛之㑹此德业自盛固不可名焉因复诏许侍游召入禁仗仰英姿之西照送神艺之百发思意俱极诚无得喻焉乃更赐以驰逐使擽刀矢竞飞镞于前同获兽之乐是屑略大过未敢取也虽圣胸豁达与物无猜而愚臣徘徊与时加慓傥此等各怀犬吠交肆盗憎荆卿诡动何罗窃至蹔逼严跸稍冒淸尘悔将何及諌造大像䟽狄仁杰臣闻爲政之本必先人事陛下矜羣生迷谬溺丧无归欲令像敎兼行覩相生善非爲塔庙必欲崇奢岂令僧尼皆须檀施得栰尚舍而况其余今之伽蓝制过宫阙穷奢极壮画缋尽工寳珠殚于缀饰瓌材竭于轮奂功不使鬼必在役人物不天来终须地出不损百姓将何以求生之有时用之无度编戸所奉恒苦不充痛切肌肤不辞箠楚游僧一说矫陈祸福翦髪解衣仍慙其少亦有离闲骨肉事均路人身自纳妻谓无彼我皆託佛法诖误生人里陌动有经坊阛阓亦立精舎化诱倍急切于官征法事所须严于制敕膏腴美业倍取其多水碾庄园数亦非少逃丁避罪併集法门无名之僧凡有几万都下捡括巳得数千且一夫不耕犹受其弊浮食者衆又刧人财臣毎思惟实所悲痛往在江表像法盛兴梁武简文舍施无限及其三淮沸浪五岭腾烟列刹盈衢无救危亡之祸缁黄蔽路岂有勤王之师比年巳来风尘屡扰水旱不节征役稍繁家业先空疮痍未复时兴工役力所未堪伏惟圣朝功德无量何必要管大像而以劳费爲名虽歛僧钱百未支一尊容旣广不可露居覆以百层尚忧未徧自余廊庑不得全无又云不损国财不伤百姓以此事主何谓尽忠臣今思惟兼採衆议咸以爲如来设敎以慈悲爲主下济羣品应是本心岂欲劳人以存虚饰当今有事边境未宁冝寛征鎭之徭省不急之费设令雇作皆以利趋旣失田时自然弃本今不树稼来岁必饥役在其中难以取给况无官助义无得成若费官财又尽人力一隅有难将何救之谏造金仙玉眞二观䟽辛替否臣甞以爲古之用度不时爵赏不当破家亡国者口说不如身逢耳闻不如眼见臣请以有唐以来理国之得失陛下之所眼见者以言之惟陛下审之听之择善而从之则万岁之业自可致矣何忧乎黎庶之不康福祚之不永伏以太宗文武圣皇帝陛下之祖拨乱反正𨳩阶立极得至理之体设简要之方省其官清其吏举天下职司无一虚授用天下财帛无一枉费赏必俟功官必得隽所爲无不成所征无不克不多造寺观而福德自至不多度僧尼而殃咎自灭道含乎天地德通乎神明故天地怜之神明祐之隂阳不愆风雨合度四人乐其业五谷遂其成腐栗烂帛塡街委巷千里万里贡赋于郊九夷百蛮归款于阙自古有帝皇巳来未有若斯之神圣者也故得享国乆长多历年祀陛下何不取而则之中宗孝和皇帝陛下之兄居先人之业忽先人之化不取贤良之言徒恣子女之意官爵非择虚食禄者数千人封建无功妄食土者百余戸造寺不止枉费财者数百亿度人不休免租庸者数十万是使国家所出加数倍所入减数倍仓不停卒岁之储库不贮一时之帛所恶者逐逐多忠良所爱者赏赏多䜛慝朋佞喋喋交相倾动容身不爲于朝廷保位皆由于党附夺百姓之食以养残兇剥万人之衣以涂土木于是人怨神怒衆叛亲离水旱不调疾疫屡起逺近殊论公私罄然五六年间至于祸变享国不永受终于兇妇人寺舎不能保其身僧尼不能护妻子取讥万代见笑四夷此陛下之所眼见也何不除而改之依太宗之理国则百官以理百姓无忧故太山之安立可致矣依中宗之理国则万人以怨百事不宁故累卵之危立可待矣顷自夏已来霪雨不解谷荒于垄麦烂于场入秋巳来亢旱成灾苗而不实霜损虫暴草菜枯黄下人咨嗟未知赒赈而营寺造观日继于时检校试官充台溢署伏惟陛下爱两女爲造两观烧瓦运木载土塡坑道路流言皆云计用钱百余万贯惟陛下圣人也无所不知陛下明君也无所不见旣知且见知仓有几年之储库有几年之帛知百姓之间可存活乎三边之士可转输乎当今发一卒以御边陲追一兵以卫社稷多无衣食皆带饥寒赏赐之间逈无所出军旅骤败莫不由斯而乃以百万贯钱造无用之观以贾六合之怨乎以违万人之心乎伏惟陛下族阿韦之家而不改阿韦之乱政忍弃太宗之理本不忍弃中宗之乱阶忍弃太宗乆长之谋不忍弃中宗短促之计陛下又何以继祖宗亲万国昔陛下与皇太子在阿韦之时见亡是惧常切齿于羣兇今贵爲天子富有海内而不改排羣兇之事臣恐复有切齿于陛下者也陛下又何以羣兇而诛之臣往见明勑自今已后一依贞观故事且贞观之时岂有今日之造寺营观加僧尼道士益无用之官行不急之务而乱政者也臣以爲弃其言而不行其信慕其善而不迁其恶陛下又何以刑于四海往者和帝之怜悖逆也爲姦人之所误宗晋卿劝爲第宅赵履温劝爲园亭损数百家之居侵数百家之地工徒斵而未息义兵纷以交驰卒使亭不得游宅不得坐信邪佞之说成骨肉之刑此陛下之所眼见也今兹造观臣必知非陛下公主之本意得无有赵履温之徒将劝爲之兾误其骨肉不可不明察也臣闻岀家修道者不干预于人事专淸其身心以虚泊爲高以无爲爲妙依两卷老子视一躯天尊无欲无营不损不害何必琁台玉树宝像珍龛使人困穷然后爲道哉且旧观足可归依无造无营以取穷竭若此行之三年国不富人不安朝廷不淸陛下不乐则臣请杀身于朝以令天下言事者伏惟陛下行非常之惠权停两观以俟丰年以两观之财爲公主施贫穷塡府库则公主之福德无穷矣不然臣恐下人怨望不减于前朝矣前朝之时贤愚知其必败人虽有口而不敢言言未发声祸将及矣韦月将受诛于丹徼燕钦融见杀于紫庭此人皆不惜其身而纳忠于主身旣死矣主亦危矣故先朝诛之陛下赏之是陛下知直言之士有禆于国臣今直言亦先朝直言之人也惟陛下察之諌税关市䟽崔融伏见有司请税关市事条不限工商但是行人尽税者臣谨按周礼九赋其七曰关市之赋窃惟市纵繁巧关通末游欲令此徒止抑所以咸増赋税臣谨商度今古料量家国窃将爲不可税谨件事迹如左伏惟圣㫖择焉往古之时醇朴未散公田籍而不税关防讥而不征中代巳来浇风骤进桑麻疲弊稼穑辛勤于是各徇通财争趋作巧求径捷之速忘歳计之余遂使田业日荒仓廪不积𧖟织休废弊緼阙如饥寒猥臻乱离斯瘼先王惩其若此所以变古随时依本者恒科占末者増税夫关市之税者谓市及国门关门者也惟歛岀入之商贾不税来往之行人今若不论商人通取诸色事不师古法乃任情悠悠末代于何瞻仰济济盛朝自取嗤笑虽欲宪章姬典乃是违背周官臣知其不可者一也臣谨按易系称庖羲氏没神农氏作日中爲市致天下之人聚天下之货交易而退各得其所班志亦云财者帝王聚人守位养成羣生奉顺天徳治国安人之本也士农工商四人有业学以居位曰士辟土殖谷曰农作巧成器曰工通财鬻货曰商圣王量能授事四人陈力受职然则四人各业乆矣今复安得动而摇之萧何又云人情一定不可复动班固又云曹叅相齐齐国安集大称贤相叅去属其后相曰以齐狱市爲寄愼勿扰也后相曰理无大于此者乎叅曰不然夫狱市者所以并容也今若扰之姦人安所容乎吾是以先之夫狱市兼受善恶若穷极姦人无所容窜乆且爲乱秦人极刑而天下叛孝武峻法而刑狱繁此其效也老子曰我无爲而人自化我好静而人自正叅欲以道化其本不欲扰其末臣知其不可者二也四海之广九州之杂关必据险路市必慿要津若乃富商大贾豪宗恶少轻死重义结党连羣喑鸣则弯弓睚眦则挺劒小有失意且犹如此一朝变法定是相惊乗兹困穷或致搔动便恐南走越北走胡非唯流迸齐人亦自搅乱殊俗又如边徼之地宼贼爲邻兴胡之旅岁月相继傥因科赋致有猜疑一从散亡何以制禁求利虽切爲害方深而有司上言不识大体徒益欲帑藏助军国殊不知军国益扰帑藏愈空臣知其不可者三也孟轲又云古之爲关也将以御暴今之爲关也将以爲暴今行者皆税本末同流且如天下诸津舟航所聚旁通巴汉前指闽越七泽十薮三江五湖控引河洛兼包淮海弘舸巨舰千轴万艘交贸往还憧憧永日今若江津河口置铺纳税则检覆检覆则遟留此津才过彼铺复止非唯国家税钱更遭主司僦赂舩有大小载有多少量物而税触途淹乆统论一日之中未过十分之一因此拥滞必致吁嗟一朝失利则万商废业万商废业则人不聊生其间或有轻訬任侠之徒斩龙刺蛟之党鄱阳暴虐之客冨中悍壮之夫居则藏镪出便竦劒加之以重税因之以威胁一旦兽穷则攫执事者复何以安之哉臣知其不可者四也五帝之初不可详已三王之后厥有着云秦汉相承典章大备至如关市之税史籍有文秦政以雄图武力舍之而不用也汉武以霸略英姿弃之而勿取也何则关爲御暴之所市爲聚人之地税市则人散税关则暴兴暴兴则起异图人散则怀不轨夫人心莫不背善而乐祸易动而难安一市不安则天下之市心揺矣一关不安则天下之关心动矣况浇风乆扇变法爲难徒欲禁末游规小利岂知失玄黙乱大伦魏晋眇小齐隋龌龊亦所谓不行斯道者也臣知其不可者五也今之所以税关市者何也岂不以国用不足边宼爲虞一行斯术兾有殷赡然也微臣敢借前箸以筹之伏惟陛下当圣期御玄箓沉璧于洛刻石于嵩铸宝鼎以穷姦坐明堂而布政神化广洽至德濳通东夷蹔惊应时平殄南蛮才动计日归降西域五十余国广轮一万余里城堡淸夷亭候静谧比爲患者惟苦二蕃今吐蕃请命边事不起即目虽尚屯兵乆后终成㢮柝独有黙啜假息孤恩恶贯祸盈覆亡不睱征役日巳省矣繁费日巳稀矣然犹下明制遵大朴爱人力惜人财王侯旧封妃主新礼所有支料咸令削减此陛下以躬率先尧舜之用心也且关中河北水旱数年诸处逃亡今始安辑傥加重税或虑相惊况承平岁积薄赋日乆俗荷深恩人知自乐卒有变法必多生怨生怨则惊扰惊扰则不安中旣不安外何能御文王曰帝王富其人霸主富其地理国若不足乱国若有余古人有言帝王藏于天下诸侯藏于百娃农夫藏于庾商贾藏于箧惟陛下详之必若师兴有费国储多窘即请倍筭商客加歛平人如此则国保富强人免忧惧天下幸甚臣知其不可者六也陛下留神系表属想政源冒兹炎炽早朝晏坐一日二日机务不遗先天后天灵心密应时政得失小子何知卒陈瞽辞伏𥿄惶慑请追癸巳日诏䟽罗隐歳贡贱臣隐旣以文不得意且抱犬马之疾于长安夏五月京畿旱癸巳日闻诏大京兆用哭鑪香蒲萧绛幡辈致于坊市门将所以用旧法而召雨也臣踊起病榻闲以爲明天子忧人虽舜禹不如是之勤幸甚幸甚臣又闻水旱与天地同出苟时或然不可以苍卒除去今秦地旱巳逾月矣而陛下祷祠亦以频矣天之高地之厚五岳之緜亘四渎之宏逺陛下命百执事启祈外何甞不以心祝之虽茎藁苗干而百姓不怨嗟者其感陛下之诚深也今以蒲萧辈爲请者岂陛下爲其灵于岳渎者乎夫岳渎视陛下之公辅裂陛下之土田苟陛下忧则岳渎亦宜忧矣受祭据封者尚未能爲陛下出力彼蒲萧辈复何足以动天臣爲陛下不取也臣又闻天之有雨泽犹陛下有渥恩雨泽可以委曲干之则陛下渥恩亦可以委曲于之矣臣闻天子有左右史将所以记事记言然后付太史氏臣必恐其得以容易编牍今冒死请追癸巳日诏苟若陛下落十六圣之敎训虽五种栖野而百姓不暇掇岂蒲萧辈之所及乎昔殷汤之代臣不以旱爲灾仁圣之君在上也今旱未及殷代而陛下忧巳过矣臣请因旱以贺万姓俾其知陛下心重校正唐文粹卷第二十七唐文粹唐文粹卷第二十八重校正唐文粹卷第二十八呉兴姚铉纂表奏书䟽戊复位一请则天皇后复位于皇子䟽去滥赏六请减去滥食封邑䟽论职官多滥䟽请选举择贤才䟽条奏贡举䟽议杨绾条奏贡举䟽諌高祖不以伶人爲近侍䟽去滥刑三谏除滥刑䟽论刑法多滥䟽请不改反逆縁坐刑名䟽弹奏二弹李义府䟽弹义成军节度使李听䟽诛戮一请诛程元振䟽请则天皇后复位于皇太子䟽苏安恒臣闻忠臣不顺时而取宠烈士不惜死而偷生故君道不明者忠臣之过欤臣道不轨者烈士之过欤昔者先皇晏驾留其顾託将以万务殷广令陛下兼知政事虽唐尧虞舜居其位而共工伯鮌在其朝间陛下骨血之恩阻陛下母子之爱愚臣谓圣情以运祚将衰极斯大节天下之人谓陛下微弱李氏贪天之功何以年在耄倦而不能复子明辟使忠言莫进姦佞成朋夷狄纷扰屠害黎庶陛下虽纳隍兴念亦何能救此生灵臣闻天下者神尧文皇之天下也昔有隋失驭小人道长羣雄骇鹿四海瞻乌皇唐亲事戎旃鳯翔参野削平㝢县龙飞践极㰱血爲盟指河爲誓非李氏不王非功臣不封陛下虽居正统实因唐氏旧基故诗曰惟鹊有巢惟鸠居之此言虽小可以喻大陛下自坤生德乗干作主岂不以上符天意下顺人心东宫昔在谅隂相王又非长子陛下恐宗祀中絶所以应其讴歌当今太子追回年德俱盛陛下贪其宝位而忘母子深恩臣闻京邑翼翼四方所视陛下蔽太子之元良枉太子之神器何以敎天下母慈子孝焉何能使天下移风易俗焉惟陛下思之将何圣颜以见唐家宗庙将何诰命以谒大帝坟陵陛下何故日夜积忧不知钟鸣漏尽臣愚以爲天意人事还归李家陛下虽安天位殊不知物极则反器满则倾故语曰当断不断反受其乱此之谓也陛下不如高揖枢务自怡圣躬命史臣以书之令乐府以歌之斯亦太平之盛事也臣闻见过不諌非忠臣也畏死不言非勇士也臣何惜一朝之命而不安万乗之国哉故曰苟利国家虽死可矣愿陛下暂辍万务详臣愚见陛下若以臣爲忠则从諌如流择是而用若以臣爲不忠则斩取臣头以令天下请减去滥食封邑䟽韦嗣立臣闻国无九年之储家无三年之蓄家非其家国非其国也故知立国立家皆资于储蓄矣夫水旱之灾关之隂阳运数非人智力所能及也尧遭大水汤遭大旱则知仁圣之君亦所不免当此时百姓不至于困弊者有积也今陛下仓库之内比稍空竭寻常用度不支一年傥有水旱人须赈给徴发时动兵要资装则将何以备之其縁仓库不实妨于政化者触类而是臣窃见食封之家其数甚衆昨略问戸部云用六十余万丁一丁两匹即是一百二十万巳上匹臣顷在太府知毎年庸调绢数多不过百万少则七八十万以来比诸封家所入全少傥有虫霜旱潦曽不半在国家支供何以取给臣闻自封茅土裂山河皆须业着经纶功申草昧然后配宗庙之享承带砺之恩皇运之初功臣共定天下当时食封才只三二十家今以寻常特恩遂至百家巳上国家租赋太半私门则资用有余国家则支计不足有余则或致奢僭不足则坐致忧危制国之方岂谓爲得封戸之物诸家自徴或是官典或是奴仆多挟势逞威陵突州县几是封戸不胜侵渔或输物多索褁头或相知要取中物百姓怨叹逺近共知复有因将货易转更生举徴打纷纷曽不宁息贫乏百姓何以克堪若必限丁物送太府封家但于左藏请受不得輙自徴催则必免侵渔人兾苏息论职官多滥䟽臣闻设官分职量才置吏此本于理人而务安之也故书曰在知人在安民知人则哲能官人安民则惠黎民怀之能哲而惠何忧乎驩兠何畏乎有苗者是也则明官得其人而天下自理矣古者取人必先挆郷曲之誉然后辟于州郡州郡有声然后辟于五府才着五府然后升之天朝此则用一人所择者甚悉擢一士所历者甚深孔子曰譬有美锦不可使人学制此明用人不可不审择也用得其才则治非其才则乱治乱所系焉可不深择之哉今之取人有异此道多未甚试效即顿至迁擢夫竞趋者人之常情侥倖者人之所趣而今务进不避侥倖者接踵比肩布于文武之列有文者用理内外则有回邪赃汚上下败乱之忧有武者用将军戎则有庸懦怯弱师旅丧亡之患补授无限贠阙不供遂至贠外置官数倍正阙曹署典吏困于祗承府库仓储竭于资俸国家大事岂甚于此古者悬爵待士唯有才者得之若任以无才则有才之路塞贤人君子所以遁迹销声常怀叹恨者也且贤人君子守于正直之道逺于侥倖之门若侥倖开则贤者不可复出矣贤者遂退若欲求人安化洽复不可得也人若不安国将危矣陛下安可不深虑之请选举择贤才䟽薛登臣闻国以得贤爲宝臣以举士爲忠是以子皮之让国侨鲍叔之推管仲燕昭委兵于乐毅符坚託政于王勐子产受国人之谤夷吾贪共贾之财昭王钖路马以止䜛永固戮樊世以除谮处猜嫌而益信行闲毁而无疑此由黙而识之委而察之深也至若宰我见愚于宣尼逢萌被知于文叔韩信无闻于项氏毛遂不齿于平原此失之故也是以人主受不肖之士则政乖得贤良之佐则时泰故尧资八元而庶绩其理周任十乱而天下和平由是言之则知士不可不察而官不可妄授也何者比来举荐多不以才假誉驰声互相推奖希润身之小计忘臣子之大猷非所以报国求贤副陛下翘翘之望者也臣窃窥古之取士实异于今先观名行之源考其郷邑之誉崇礼让以励巳明节义以标信以敦朴爲先最以雕虫爲后科故人崇劝让之风士去轻浮之行希仕者必修贞确不拔之操行难进易退之规衆议以定其高下郡将难诬于曲直故计贡之贤愚即州将之荣辱秽行之彰露亦郷人之厚颜是以李陵降而陇西慙干木隐而西河美故名胜于利则小人之道消利胜于名则贪暴之风扇是知化俗之本须摈轻浮昔兾缺以礼让升朝则晋人知礼文翁以儒林奨俗则蜀士多儒燕昭好马则骏马来庭叶公好龙则眞龙入室由是言之未有上之所好而下不从其化者也自亡国之季虽杂从横而汉代求才犹徴百行是以礼节之士敏德自修闾里推高然后爲府寺所辟魏氏取人尤爱放达晋宋之后秖重门资爲奖人求官之风乖授职惟贤之义有梁荐士雅爱属辞陈氏简贤特珍赋咏故其俗以诗酒爲重不以修身爲务逮至隋室余风尚存开皇中李谔论之于文帝曰魏之三祖更好文辞忽君人之大道好雕虫之小艺连篇累牍不出月露之形积桉盈箱唯是风云之状代俗以此相高朝廷以兹擢士故文笔日烦其政日乱帝纳李谔之䇿由是下制禁断文笔浮辞其年泗州刺史司马幼之以表不典实得罪于是风俗改励政化大行炀帝嗣兴又变前法置进士等科于是后主之徒复相放傚因陋就寡赴速邀时缉缀小文名之䇿学不以指实爲本而以浮虚爲贵有唐纂历虽渐革于前非陛下君临思察才于共理树本崇化唯在旌贤今之举人有乖事实郷议决小人之笔行修无长者之论䇿第喧竞于州府祈思不胜于拜伏或明制才出试遣捜敡驱驰府寺之门岀入王公之第上启陈诗唯希咳唾之泽摩顶至足兾荷提携之恩故俗号举人皆称覔举覔爲自求之称未是人知之辞察其行而度其材则人品于兹见矣徇已之心切则至公之理乖贪仕之性彰则廉㓗之风薄是知府命虽高异叔度勤勤之让黄门巳贵无秦嘉耿耿之辞纵不能挹已推贤亦不肯待于三命岂与夫白驹皎皎不杂风尘束帛戋戋荣高物表校量其广狭也是以耿介之士羞自拔而致其辞循常之人舍其踈而取其附故选司补署諠然成礼闱州贡賔王纷诤于阶闼谤议杂合浸以成风夫竞荣者必有竞利之心谦逊者亦无贪贿之累自非上智焉能不移在于中人理由习俗若重谨厚之士则怀禄者必崇德以洁巳若开趋竞之门则邀仕者皆戚施而附㑹附㑹则百姓罹其弊洁巳则兆庶䝉其福故风化之渐靡不由兹今访郷闾之谈唯秖归于里正纵使名亏礼则罪挂刑章或冒籍以偷资或邀勲而窃级假其不义之赂则是无犯郷闾岂得比郭有道之铨量茅容望重裴逸人之赏拔夏少名高语其优劣也秖如才应经邦之流唯令试䇿武能制敌之例秖验弯弧若其文擅淸竒便充甲第藻思微减旋即告归以此收人恐乖事实何者乐广假笔于潘岳灵运辞高于穆之平津文劣于长卿子建笔丽于荀彧若以射䇿爲最则潘谢曹马必居孙乐之右若使协賛机猷则安仁灵运亦无禆附之益由此言之不可一槩而取也至如武艺则赵云虽勇资诸葛之指撝周勃虽雄乏陈平之计略使樊哙居萧何之任必无指踪之机使萧何入戏下之军亦无免主之效鬪将长于摧锋谋将审于料事是以文渊聚朱知隗嚣之可图陈汤屈指识乌孙之自解八难之谋设高祖追慙于郦生九拒之计穷公输息心于伐宋谋将不长于弓马良相宁资于射䇿岂与夫元长自表妄饰辞锋曹植题章虚飞丽藻校量其可否也伏愿陛下降明制颁峻科千里一贤尚不爲少侥倖冒进须立隄防断浮虚之饰辞收实用之良䇿不取无稽之说必求忠谠之言文则试以效官武则令其守御始旣察言观行中亦循名责实自然侥倖滥吹之伍无所藏其妄庸故晏婴云举之以语考之以事寡其言而多其行拙于文而工于事此取人得贤之道也其有武艺超絶文锋挺秀有效技之𥚹用无经国之大才爲军锋之爪牙作辞赋之摽准自可试凌云之䇿练穿札之工承上命而赋甘泉禀中军而令赴敌旣有随才之任必无负乗之忧臣谨按吴起临战左右进劒吴子曰夫提鼓挥桴临难决疑此将事也一劒之任非将事也谨按诸葛亮临戎不亲戎服顿蜀兵于渭南宣王持劲卒不敢当此岂弓矢之用也谨按杨德意诵长卿之文武帝曰恨不得与此人同时及相如至终于文园令不以公卿之位处之者盖非其所任故也谨案汉法所举之主终身保任扬雄之坐田议责其冒荐成子之居魏相酬于得贤赏罚之令行则请谒之心絶退让之义着则贪竞之路销自然朝廷无争禄之人选司有撝谦之士仍请寛立年限容其採访简汰堪用者令其试守以观能否叅验行事以别是非不实免王丹之官得人加翟璜之赏自然见贤不隐食禄不専则荀彧进钟繇郭嘉刘隐荐李膺朱穆势不去逺有称职者受荐贤之赏滥举者抵欺罔之罪自然举得贤行则君子之道长矣条奏贡举䟽杨绾国之选士必籍贤良盖取孝友纯备言行敦实居常育德动不违仁体忠信之资履谦恭之操藏器则未甞自伐虚心而所应必诚夫如是故能率巳从政化人鎭俗者也自叔世浇诈兹道䆮微争尚文辞互相矜衒马卿浮薄竟不偶于任用赵壹虚诞终取摈于郷闾自时厥后其道弥盛不思实行皆徇空名败俗伤敎备载前史古人比文章于郑卫盖有由也近炀帝始置进士之科当时犹试䇿而巳至髙祖朝刘思立爲考功贠外郎又奏进士加杂文明经加帖经从此积弊䆮而成俗㓜能就学皆诵当代之诗长而愽文不越诸家之集递相党与用致虚声六经则未甞开卷三史则皆同挂壁况复徴以孔门之道责其君子之儒者哉祖习旣深奔竞爲务矜艺者曽无愧色勇进者但欲凌人以毁讟爲常谈以向背爲巳任投刺干谒驱驰于要津露才扬已喧腾于当代古之贤良方正岂有如此者乎朝之公卿以此待士家之长老以此垂训欲其返淳朴怀礼让守忠信识廉隅何可得也譬之于水其流巳浊若不澄本何当复淸方今圣德御天再宁寰宇四海之内颙颙向化皆延颈举踵思圣朝之理也不以此时而理之则太平之政又乖矣凡国之大柄莫不先择下臣古先哲后皆侧席待贤今之取人令将牒自举非经国之体也望请依古制县令察孝廉审知在郷闾有孝悌及信义廉耻之行加以经业才堪䇿试者以孝廉爲名荐之于州刺史当以礼待之试其所通之学其通者送名于省自县至省不得令举人辄自陈牒比来有到状保辨识牒等一切并停其所习经左传公羊谷梁礼记周礼仪礼尚书毛诗周易任通一经务取深义奥㫖通诸家之义试日差诸司官有儒学者对问每经问义十条问毕对䇿三道其策皆问古今理体及当时要务取堪行用者其经义并䇿全通爲上第望付吏部便与官其经义通八䇿通二爲中第与出身下第罢归其明经比试帖经例非古义皆诵帖括兾图侥倖并近有道举亦非理国之体望请与明经进士并停其国子监举人亦请准此如有行业不着所由妄相推荐请量加贬黜所兾数年之间人伦一变旣归实学当识大猷居家者自修德业从政者皆知廉耻浮竞自止敦庬自劝敎人之本实在兹焉事若施行即别立条例诏左右丞诸司侍郎御史大夫中丞给舎同议闻奏议杨绾条奏贡举䟽贾至谨按夏之政尚忠殷之政尚敬周之政尚文然则文与忠敬皆统人之行也且夫述行美极人文人文兴则忠敬存焉是故前代以文取士本文行也由辞以观行则及辞也宣父称颜子不迁怒不贰过谓之好学至乎修春秋则游夏之徒不能措一辞不亦明乎间者礼部取人有乖斯义易曰观乎人文以化成天下关睢之义曰先王以是经夫妇成孝敬厚人伦美敎化移风俗盖王政之所由废兴也故延陵听乐知诸侯之存亡今试学者以帖字爲精通而不穷㫖义岂能知迁怒贰过之道乎考文者以声病爲是非而务择浮艳岂能知移风易俗化天下之事乎是以上失其源而下袭其流乗流波荡不知所止先王之道莫能行也夫先王之道消则小人之道长小人之道长则乱臣贼子由是生焉臣弑其君子弑其父非一朝一夕之故其所来者渐矣渐者何谓志信之陵頽耻尚之失所末学之驰骋儒道之不举四者皆由取士之失也夫一国之事系一人之本谓之风賛扬其风系卿大夫也卿大夫何常不出于士乎今取士试之小道而不以逺者大者使干禄之徒趋驰末术是诱导之差也夫以蜗蚓之饵杂垂沧海而望吞舟之鱼至不亦难乎所以食垂饵者皆小鱼就科目者皆小艺四人之业士最关于风化近代趋仕靡然向风致使禄山一唿而四海震荡思明再乱而十年不复向使礼让之道弘仁义之风着则忠臣孝子比屋可封逆节不得而萌也人心不得而摇也且夏有天下四百载禹之道丧而殷始兴焉殷有天下六百祀汤之法弃而周始兴焉周有天下八百年文武之政废而秦始并焉观三代之选士任贤皆考实行故能风俗淳一运祚长逺秦坑儒士二代而亡汉兴杂三代之政弘四科之举西京始振经术之学东都终持名节之行至有近戚窃位强臣擅权弱主孤立母后专政而社稷不陨终彼四百岂非学行扇化于郷里哉厥后文章道弊尚于浮侈取士术异苟济一时自魏至隋仅四百载三光分景九州阻域窃号僣位德义不修是以子孙速顚享国咸促国家革魏晋梁隋之弊承夏殷周汉之业四隩旣宅九州攸同覆焘亭育合德天地安有舍皇王举士之道踪乱代取人之术此公卿大夫之辱也杨绾所奏实爲正论然自典午覆败中原版荡戎狄乱华衣冠迁徙南北分裂人多侨处圣朝一平区宇尚复因循版图则张闾井未设士居郷土百无一二因縁官族所在耕筑地望系之数百年之外而身皆东西南北之人焉今欲依古制郷举里选犹恐取士之未尽也请兼广学校以弘训诱今两京有太学州县有小学兵革一动生徒流离儒臣师氏禄廪无向贡士不称行实胄子何常讲习独礼部每岁擢甲乙之第谓弘奖擢不甚谬哉秖足长浮薄之风启侥倖之路矣其国子愽士等望加贠数厚其禄祑选通儒硕生闲居其軄十道大郡量置太学馆令愽士岀外兼领郡官召置生徒依乎故事保桑梓者郷里举焉在流寓者庠序推焉朝而行之夕见其利如此则靑靑不复兴刺扰扰由其归本矣人伦之始王化之先不是过也諌高祖不以伶人爲近侍䟽李纲臣按周礼均工乐乐不得厠于仕伍虽复才如子野妙等师襄皆身终子继不易其业故魏武使祢衡击鼔衡先解朝服露体而击之云不敢以先王法服爲伶人之衣惟齐高纬封曹妙达爲王授安马驹爲开府旣招物议大斁彞伦有国有家者以爲殷鉴方今新定天下开太平之业起义功臣行赏未徧高才硕学犹滞草莱而先令舞胡致位五品鸣玉曵组趋驰廊庑故非创业垂统贻则子孙之道也諌除滥刑䟽朱敬则臣闻李斯之相秦也行申啇之法重刑名之家杜私门张公室弃无用之费损不急之官惜日爱功疾耕急战人繁国富乃屠诸侯此救弊之术也故曰刻薄可施于进趋变诈可陈于攻战兵犹火也不戢将自焚况锋镝巳销石城又毁谅可易之以寛泰润之以淳和八风之乐以柔之三代之礼以导之秦旣不然淫虐滋甚往而不返卒至土崩此不知变之祸也陆贾叔孙通之事汉王也当荥阳成臯之间粮馈巳穷智勇俱困不敢开一说效一竒惟进豪猾之才荐贪暴之客及区宇适平干戈向戢金鼓之声未歇伤痍之痛尚闻二子顾盻绰有余态及陈诗书说礼乐开王道谋帝图高皇帝忿曰吾以马上得之安事诗书乎对曰马上得之可马上理之乎高皇黙然于是陆贾着新语叔孙通定礼仪始知天子之尊此知变之善也向使高皇排二子而不敎置诗书而不顾重攻战之吏尊首级之材复道争功张良巳知其变拔劒击柱吾属不得无谋即晷漏难逾何二十帝乎亡秦是续何二百年乎故曰仁义者圣人之蘧庐礼经者先王之陈迹然则祝辞向毕刍狗须投淳精巳流糟粕可弃仁义尙舍况轻此者乎自文明草昧天地屯蒙二叔流言四凶构难不设钩距无以应天顺人不切刑名不可摧姦息暴故置神器开吉端曲直之影必呈包藏之心尽露神道助直无罪不除人心保宁无妖不戮以兹妙筭穷造化之幽深用此神谋入天人之袐术故能计不下席听不出闱苍生晏然紫宸易主大哉伟哉无得而称也岂比造攻鸣条大战牧野血变草木头折不周可同年而语乎然而急趋无善迹促柱少和声拯溺不规行疗饥非鼎食即向时之妙䇿乃当今之刍狗也伏愿览秦汉之得失考时事之合宜审糟粕之可遗觉蘧庐之须毁见机而作岂劳终日乎陛下必不可偃蹇太平徘徊中路伏愿改法制立章程下恬愉之辞流旷荡之泽断萋菲之牙角顿姦险之锋芒塞罗织之源扫朋党之迹使天下苍生坦然大恱岂不乐哉论刑法多滥䟽韦嗣立臣窃甞闻之在尧舜之日画其衣冠当文景之时几致刑措历兹千载以爲美谈臣㐲惟陛下睿哲钦明穷神知化自轩昊以降莫之与京独有往之论法或未尽善皆由主司姦兇惑乱视听寻而陛下圣察具详之矣然竟未能明其本源察其前事今天下万姓识陛下本心尚使四海多衔冤之人九泉有抱痛之鬼臣诚愚暗不识大纲请爲陛下始末而言其事杨豫之后刑狱渐兴用法之伍务于穷竟连坐相牵数年不絶遂使巨姦大猾伺隙乗间内包犲狼之心外亦鹰鹯之迹隂图濳结共相影㑹构似是之言成不赦之罪皆深爲巧诬恣行楚毒人不胜痛便乞自诬公卿士庶连颈受戮道路籍籍虽知非辜而鍜錬巳成辩占皆合纵臯陶爲理于公定刑则谓汚宫毁柩犹未塞责虽陛下仁慈哀念恤狱缓死及览辞状便巳周密皆谓勘鞫得情是其实犯虽欲寛舍其如法何于是小乃身诛大则族灭相縁共坐者不可胜言此岂宿搆雠嫌将申报复皆图苟成公效自求官赏当时称传谓爲罗织其中陷刑得罪者虽有敏识通才被告言者便遭枉抑心徒痛其冤酷口莫能以自明或受诛夷或遭殛窜并甘心引分赴之如归故知弄法侮文伤人实甚頼陛下特回圣察昭然详究周兴丘勣之类弘义俊臣之徒皆相次伏诛事暴遐迩而朝野庆泰若再覩阳和且如仁杰元忠俱罹枉陷被勘鞫之际亦皆巳自诬向非陛下至明垂以省察则葅醢之戮巳及其身欲望输忠圣代安可复得陛下擢而升之各爲良辅国之栋干称此二人何乃前非而后是哉诚由枉陷与甄明耳臣但恐往之得罪者多并皆此流则向时之冤其数甚衆昔杀一孝妇尚或降灾而滥者盖多宁无怨气怨气上达则水旱所兴欲望岁登不可得也陛下傥弘天地之大德施雷雨之深仁归罪于削刻之徒降恩于枉滥之伍自垂拱巳来大辟罪巳下常赦所不原者罪无轻重一皆原洗被以昭苏伏法之辈追还官爵縁累之徒普霑恩造如此则天下皆知比所陷罪元非陛下之意咸是虐吏之辜幽明欢欣则感通和气和气下降则风雨以时风雨以时则五谷丰稔歳旣稔矣人亦安矣太平之美亦何逺哉伏愿陛下深察请不改反逆縁坐刑名䟽崔仁师自昔羲农以降爰及唐虞或设言而人不犯或画像而下知禁三代之盛泣辜解网父子兄弟罪不相及咸臻至理俱爲称首及其叔代乱狱滋烦周之季年不胜其弊烈火原于子产峭涧起于安于韩季申商争持急刻叅夷相坐始于此也秦用其法遂至土崩汉高之务寛大未爲尽善文帝之存仁厚仍多凉德遂使新坦族灭信越葅醢见嗤良史谓之过刑晋魏至隋虽有损益凝脂犹密秋荼尚烦皇上爰发至仁念兹刑宪酌前王之令典採往哲之嘉猷革弊蠲苛可大可乆仍降纶綍颁之九区故得断狱数简手足有措刑淸化洽未有不安忽以暴秦酷法爲隆周中典乖恻隐之情反惟行之令进退叅详未见其可且父子天属昆季同气诛其父子足累其心此而不顾何爱兄弟旣欲改法请更审量弹李义府䟽王义方义府擅杀寺丞陛下虽巳释放臣不应更有鞫劾然天子置三公九卿二十七大夫八十一元士本欲水火相济盐梅相成然后庶绩咸熈风雨交泰则知人主不得独非皆由圣㫖昔唐尧至圣失之于四兇汉祖深仁失之于陈狶光武聦明寛恕失之于逢萌魏武勇略英雄失之于张邈此并英杰之主莫不失之于前得之于后陛下继圣抚有万邦蛮陬夷落犹惧刑网况辇毂咫尺姦臣肆虐杀一六品寺丞足使忠臣抗愤义士扼腕纵令正义自取绞缢此事弥不可容便是畏义府之权势能杀身以灭口此则生杀之威上非主出赏罚之柄下移姦佞臣闻履霜坚冰积小成大请乞重勘当毕正义致死之由雪冤气于幽泉诛姦臣于白日对仗叱义府不退义方三叱上旣无言义府趋出义方乃读弹文曰义府善柔成性佞媚爲心昔事马周分桃见宠后交刘洎割袖承恩生其羽翼长其光价因縁际㑹遂阶通达不能尽忠端节对敭王休䇿蹇励驽祗奉皇眷而反慿附城社蔽亏日月请託公行交游羣小贪冶容之好原有罪之淳于恐漏洩其谋殒无辜之正义虽挟山超海之力望此犹轻回天转日之威方斯更劣此如可恕孰不可容金风戒节玉露启途霜简与秋典共淸忠臣将鹰鹯并击请除君侧少荅鸿私碎首玉阶庶明臣节伏请付法推断以申典宪弹义成军节度使李听䟽周太玄臣闻赏罚不明无以示天下是非一贯无能建大中臣窃见义成军节度使李听位极宠荣心无报效朝廷资其承籍委以统戎俾代宪诚付之雄鎭揔三万貔貅之衆兼两藩节制之权兾其俯安危疑上副恩遇况陛下授以神筭假以天威入魏之期克日先定而李听拥旄观望按甲迁延荧惑人事逗挠军政遂使宪诚䧟于屠戮乱衆肆其姦兇由是六郡无依全师丧败委贝州而不守烧劫无遗望栈口而疾驰狼狈就道自徒苟免不惮包羞蔑弃朝章有同儿戏魏州之乱职听之由论其负恩万死犹幸伏以封常淸河南失律斩于关门高霞寓唐邓破伤投诸遐裔浑镐节制易定苦战而兵力不支袁滋逗留西川欲进而兇渠尚在或亲当矢石或躬履艰危势屈贼锋竟申朝典未甞贷法必振皇威今李听罪恶流闻中外愤惋比之常淸等辈万万过之若陛下犹视含弘不寘极法臣等恐宪章坠地天下寒心伏望付之法司以正刑典请诛程元振䟽柳伉臣岀身事君忝备近密夙有志愿铭之在心若遭艰危必死王事当今日之际是臣死之秋将死之言庶禆万一特乞陛下少垂听览则甘就鼎镬且天生四夷皆习战鬪轻走易北独有犬戎数万之师犯关度陇歴秦渭牧邠泾曽不血刃直至城阙馆谷向有三载緜地数踚千里谋臣不爲陛下陈一言武士不爲陛下效一战各携卒伍剽劫闾阎汗辱宫闱烧焚陵寝者何故此将帅之心叛陛下也自朝义东灭回纥北归陛下以爲智力所能神明所賛委权近贵失意元勲日引月长浸成大祸陛下侍臣载路多士盈庭竟无一人折槛牵裾犯颜回虑至使北捐汾浦西失秦川者何故此公卿之心叛陛下也陛下岀城之日銮驾未动京师百娃劫夺府库城外百姓更相杀戮者何故此三辅之心叛陛下也自九月二十八日闻有警急十月一日下诏徴兵至今凡四十日矣天下兵一人不至何故此四海之心叛陛下也近自京辅逺至海隅文武百寮志皆离叛虽有朝恩戮力陜郡坚城陛下独能长守社稷乎今臣所言四者皆叛陛下以爲虚邪实邪若以爲实陛下以今日之事爲安邪危邪若以爲危陛下岂得高枕而卧不决大计臣闻良医之疗病也必审观病源当病授药若不当病疗之无益陛下知今日之病何因至此臣实知之请言其故何者天下之心皆恨陛下不练士卒踈逺贤良委任宦官离闲将相以至于此陛下必欲救今日之急存宗庙社稷即请斩元振之首悬示天下尽出内使配隶诸州以朝恩勲劳留在左右仍以神䇿兵马回付汉官使朝臣百寮毎日坐议左右使令尽用文武然后大下明诏削去尊号引过归巳深自刻责誓与下寮将相率德励行后宫嫔妃且移别院与宰相巳下昼夜论政下诏云若天下勲臣知予自新许予改过即召慕将士来赴朝廷若以爲旧恶未悛修身有阙则帝王大器敢妨圣贤听天下所往也陛下若纳臣此言行臣所请一月之内天下兵马若不云集阙下臣请阖门寸斩以谢陛下伏乞陛下读臣此表一二十徧亲与朝廷商量事若可行则自处置不用露臣此表臣今日上表即知万死但愿行之死无所恨陛下若违臣所请更无长策社稷重事伏惟陛下审图之重校正唐文粹卷第二十八唐文粹唐文粹卷第二十九重校正唐文粹卷第二十九呉兴姚铉纂表奏书䟽巳奏尊号一奉天论徽号状第二首赦宥一论赦书状举官一请许台省长官举荐属吏状府库一请不置琼林大盈二库状内人一𥘉收城论治浑瑊取裹头内人等状无滥赏一驾幸梁州在路论百姓进瓜果请赐帛不与官二状巳上并陆贽论尊号状第二首右兾宁奉宣圣㫖卿所商量加尊号事虽则理体甚切然时运必须小有改变亦不可执滞不信卿冝爲朕更审思量应亦无妨者臣闻德合天者谓之皇德合地者谓之帝德合人者谓之王父天母地以养人理物各得其宜者谓之天子是皆至尊之殊号极美之大名虽欲变更无踰于此故伏羲神农黄帝尧舜自生人以来君德之最神圣者也天下尊之美之亦巳至矣而其指以爲号者或曰皇或曰帝唯目一字且犹不兼禹汤继兴莫匪大圣尚自菲薄降号爲王嬴秦德衰于殷周而名窃于羲皥兼皇与帝始揔称之流及后代昏僻之君乃有圣刘天元之号是知人主轻重不在自称崇其号无补于徽猷损其名不伤于德美然而损之有谦光稽古之善崇之获矜能纳謟之讥得失不侔居然可辨况今时运迍否事属艰难尤宜惧思以自贬抑必也俯稽术数须有变更与其増美称而失人心不若黜旧号以祗天戒天时人事理必相符人旣好谦天亦助顺陛下诚能断自宸鉴焕发德音引咎降名深示刻责惟谦与顺一举而二美从之外可以收物情内可以应玄运上可以齐德于夐古下可以垂法于无穷兴废典矫旧失至明也损虚饰收美利大智也前圣之所以永保鸿名常爲称首者达于兹义而巳矣陛下何恡而不革之反欲加冗号以受实患哉玄元之德经曰王侯自谓孤寡不谷以贱爲本也周襄王遭乱出居于郑告于诸侯曰不谷不德鄙在郑汜春秋礼之以其能降名也汉光武诏令上书书不得言圣史䇿称之以其能损巳也臣顾以贱微获承访议伊尹耻其君不如尧舜臣亦耻之是以诚发于中不复防虑忌讳赦其愚而鑑其理唯明主行焉谨奏论赦书状右隐朝奉宣圣㫖并以中书所撰赦书示臣令臣审㸔可否如有须改张处及事宜不尽并条奏来者臣谨如诏㫖详省再三犹惧所见不周兼与诸学士等叅考得失佥以爲纲条粗举文理亦通事多循常辞不失旧用于平昔颇亦可行施之当今则恐未称何则履非常之危者不可以常道安解非常之纷者不可以常语谕自陛下嗣承大宝志一中区穷用甲兵竭取财赋甿庶未达于暂劳之意而怨咨巳深昊穹不假以悔祸之期而患难断起复以刑谪太峻禁防伤严上下不亲情志多壅乃至变生都辇盗据宫闱九庙鞠陷于匪人六师出次于郊邑奔逼忧危言之痛心自古祸乱所钟罕有若此之暴今重围虽解逋宼尚存裂土假王者四兇淊天濳帝者二竖又有顾瞻怀贰叛换党姦其流寔繁不可悉数皇舆未复国柄未归劳者未获休功者未获赏困穷者未暇恤滞抑者未克申将欲纾多难而收羣心唯在赦令诚言而巳安危所属其可忽诸动人以言所感巳浅言又不切人谁肯怀昔成汤遇灾祷于桑野躬自髠剔以爲犠牲古人所谓割髪宜及肤翦瓜宜侵体良以诚不至者物不感损不极者益不臻今兹德音亦类于是悔过之意不得不深引咎之辞不得不尽招延不可以不广润泽不可以不弘宣畅郁堙不可不洞开襟抱洗制疪垢不可不盪去瘢痕使天下之廓然一变若披重昏而覩朗曜人人得其所欲则何有不从者乎应须改革事条谨具别状同进除此之外尚有所虞窃以知过非难改过爲难言善非难行善爲难假使赦文至精止于知过言善犹愿圣虑更思所难易曰圣人感人心而天下和平夫感者诚发于心而形之于事事或未谕故宣之以言言必顾心心必副事三者符同不相越踰本于至诚乃可求感事或未致不如勿言一亏其诚终莫能信伏愿陛下先断厥志乃施于辞度其可行而宣之其不可而措之无苟其言以重其悔言克诚而人心必感人心旣感而天下必平事何可不详亦何可不务罄输衷恳伏听圣裁谨进请许台省长官举荐属吏状今月日顾少连延英对回奉密㫖卿先奏令台省长官各举属吏近闻外议云诸司所举皆有情故兼受贿赂不得实才此法甚非稳便巳后除改卿宜自㨂择不得信任诸司者臣以闇劣谬当大任果遭官谤上贻圣忧过蒙恩私曲降慈诲感戴循省寝兴不宁縁是密㫖特宣不敢对衆陈谢祗禀成命所冝必行恭惟圣规又合无隐苟有未逹安敢勿言虽知尘情固不可巳夫理道之急在于得人而知人之难圣哲所病听其言则未保其行求其行则或遗其才校劳考则巧伪繁兴而贞方之人罕进徇声华则趋竞弥长而沈退之士莫升自非素与交亲备详本末探其志行阅其器能然后守道藏用者可得而知沽名饰貌者不容其伪故孔子曰视其所以观其所由察其所安人焉廋哉夫欲观视而察之非一朝一夕之所能也是以前代有郷闾举选之法长吏辟署之制所以明历试广旁求敦行能息驰骛也昔周以伯冏爲太仆命之曰愼柬乃寮罔以巧言令色便辟侧媚其惟吉士是则古之王朝俱命其大官大官得自东寮属之明验也汉朝务求多士其选不惟公府辟召而巳又有父任兄任皆得爲郎选入之𥘉杂居三署台官阙即用𥙷之是则古之郎官皆以任选此其明验也魏晋巳后曁于国𥘉採择庶官多由选部惟高位重职考庶官之有成者请而命焉故晋代山涛爲吏部尚书中外贠品多所启授宋朝以蔡廓爲吏部尚书廓先使人谓宰相徐羡之曰若得行吏部之职则拜不然则否羡之荅云黄散巳下悉以委之廓犹愤恚以爲失职遂不之官是则黄门散骑侍郎皆由吏部选授不必朝廷列位尽合东在台司此其明验也国朝之制庶官五品巳上制敕命之六品巳下则并旨授制敕所命者盖宰臣议奏可而除拜之也㫖授者盖吏部铨材署职然后上言诏㫖但画闻以从之而不可否者也开元中吏部注拟选人奏置循资格自起居遗补及御史等官犹并列于选曹铨综之例着在格令至今不刋未闻常参之官悉委宰臣拣择此又近事之明验也其后旧典失序倖臣专朝舍佥议而重巳权废公举而行私惠是使周行庶品苟不出时宰之意者则进莫致焉任衆之道益微进善之途渐隘近者毎须任使常苦乏人临事选求动淹旬朔始务应用难尽当才岂不以荐举凌遟人物衰少居常则求精太过有急则备位不充欲令庶绩咸熈固亦难矣臣实驽顽一无所堪猥蒙任使待罪宰相虽怀窃位之惧且乏知人之明自揣庸虚终难土报唯知广求才之路使贤者各以彚征启至公之门令职司皆得自达臣当谨守法度考课百官奉扬聦明信赏必罚庶乎人无滞用朝不乏才以此爲酬恩之资以此爲致理之具爰初受命即以上陈求贤审官粗立常制凡是百司之长兼副贰等官及两省供奉之职并因察举劳效须加奖任者并宰臣叙拟以闻其余台省属僚请委长官择选指陈才实以状上言一经荐扬终身保任各于除书之内具标举授之由示衆以公明彰得失得贤则进考増秩夫实则夺俸赎金亟得则襃升亟失则黜免非止捜扬下位亦可阅试大官前志所谓达观其所举即此义也自蒙允许即以宣行南宫举人才至十数或非台省旧吏则是使府佐僚累经荐延多历事任议其资望旣不愧于班行考其行能又未闻其阙败而议者遽以腾口上烦圣聦道之难行亦可知矣陛下勤求理道务徇物情因爲举荐非宜复委宰臣㨂择其爲崇任辅弼愽採舆词可谓圣德之盛者也然于委任责成之道听言考实之方闲邪存诚犹恐有阙所谓委任责成者特立其事先择其人旣得其人愼谋其始旣得其始详虑其终终始之间事必前定有疑则勿果于用旣用则不复有疑待终其谋乃考其事事愆于素者革其弊而黜其人事叶于初者赏其人而成其美使受赏者无所与让见黜者莫得爲辞夫如是则若无其人孰敢当任责成无爲而致理之道也所谓听言广纳弘接下之规明目达聦广济人之道欲知事之得失不可不听之于言欲辨言之眞虚不可不考之于实言事之得者勿即谓是必原其所得之由言事之失者勿即谓非必穷其所失之理称人之善者必详征行善之迹论人之恶者必公辨爲恶之端凡听其言皆责其实旣得其实又察以情旣尽其情复稽于衆衆议情实必参相得然后信其说奖其诚如或矫诬亦寘明罚夫如是则言者不壅听者不劳无浮妄乱敎之谈无隂邪伤善之说无轻信见欺之失无濳搆不辨之冤此古圣王听言考实不岀戸而知天下之方也陛下旣纳臣言而用之旋闻横议而止之于臣谋不责成横议不考实此乃谋失者得以辞其罪议曲者得以肆其诬率是以行触类而长固无必定之计亦无必实之言计不定则理道难成言不实则小人得志国家所病恒必由之昔齐桓公将启霸图问管仲以害霸之事管仲对曰得贤不能任害霸也任贤不能固害霸也固而不能终害霸也与贤人谋事而与小人议之害霸也所谓小人者不必悉怀险诐败覆邦家盖以其意性险邪趣尚狭促以沮议爲出衆以自异爲不羣趋近利而昧逺图效小信而伤大道故论语曰言必信行必果硁硁然小人也夫以能信于言能果于行唯以硁硁浅近不克弘通宣尼犹谓其小人管仲尚忧其害霸况又有言行难保而恣其非心者乎此皆任不责成言不考实之弊也圣㫖以爲外议云诸司所举皆有情故兼受贿赂不得实才者臣请陛下当使所言之人悉陈所犯之状其人受贿其举有情陛下然后以事质于臣臣复以事考于举主若便首伏则据罪施刑如或有辞则付法阅实谬举者必行其罚诬善者亦反其辜自然宪典克明邪慝不作惩一沮百理之善经何必贷其姦赃不加辨诘私其公议不出主名使无辜见疑有罪获纵枉直同贯人何頼焉圣㫖又以官长举人法非稳便令臣并自拣择不可信任诸司者伏以宰辅常制不过数人人之所知固有限极必不能徧谙诸士备閲羣才若令悉命羣官理须展转询访是则变公举爲私荐易明敭以暗投傥如议者之言所举多有亲故举于君上且未絶私荐于宰臣岂肯无诈失人之弊必又甚焉所以承前命官罕有不渉私谤虽则秉钧不一或自行情亦由私访所亲转爲所卖其弊非逺圣鉴明知今又将徇浮言专任宰臣除吏宰臣不徧谙识踵前须访于人若访于亲朋则是悔其覆车不易前辙之失也若访于朝列则是求其私荐必不如公举之愈也二者利害惟陛下更详择焉恐不如复委长官愼东寮属所东旣少所求亦精得贤有鉴识之名失实当暗谬之责人之常性莫不爱身况于台省长官皆是当朝高选孰肯徇私妄动以伤名取责者乎所谓台省长官即仆射尚书左右丞侍郎及御史大夫中丞是也陛下比择辅相多亦不出其中今之宰相则往日台省长官也今之台省长官乃将来之宰臣也但是职名暂异固非行举顿殊岂有爲长官时则不能举一二属吏居宰臣位则可委择千百具寮物议悠悠其惑斯甚圣人制事必度物宜无求备于一人无责人以不逮尊者领其要卑者任其详是以人主择辅臣辅臣择庶官庶官择佐寮所任愈崇故所择愈少所试渐下故所举渐轻进不失伦选不失类以类则深知实行有伦则杜絶徼求将务求人无易于是故选自卑逺始昇于朝者各委长吏任举之则下无遗贤矣寘于周行旣任以事者于是宰臣叙进之则朝无旷职矣才德兼茂历试不渝者然后人主倚任之则海内无遗士矣失求才贵广考课贵精求广在于各举所知长吏之荐择是也考精在于按名责实宰臣之叙进是也求不广则下位罕进下位罕进则用常乏人用常乏人则惧旷庶官惧旷庶官则苟取备贠是以考课之法不暇精也考不精则能否无别能否无别则砥砺渐衰砥砺渐衰则职业不举职业不举则品格寖微是以贤能之功不克彰也皆失于不广求人之道而务选士之精不思考课之行而望得人之美是以望得弥失务精益麤塞源浚流未见其可臣欲详徴旧说伏恐听览爲烦粗举一端以明其理往者则天太后践祚临朝欲收人心尤务拔擢弘委任之意开汲引之门进用不疑求访无倦非但人得荐士亦得自举其才所荐必行所举辄试其于选士之道岂不伤容易哉然而课责旣严进退皆速不肖者旋黜才能者骤升是以当代谓知人之明累朝頼多士之用此乃近于求才贵广考课贵精之效也陛下诞膺宝历思致理平虽好贤之心有踰前哲而得人之盛未逮往时盖由鉴赏独任于圣聦捜择颇难于公举但启详延之路罕施练覈之方逺使先进者渐益凋讹后来者不相接续施一令则谤沮互起用一人则疮痏立成此乃失于选才太精制法不一之患也则天举用之法伤易而得人陛下愼柬之规太精而失士是知虽易于举用而不易于苟容则所易者适足广得人之资不爲害也不精于法制而务精于选才则所精者适足梗进贤之途不爲利也人之才行自昔罕全苟有所长必有所短若録长补短则天下无不用之人责短舍长则天下无不弃之士加以情有憎爱趣有异同假使圣如伊周贤如杨墨求诸物议孰免讥嫌昔子贡问于孔子曰郷人皆好之如何子曰未可也郷人皆恶之如何子曰未可也不如郷人之善者好之其不善者恶之盖以小人君子意必相反其在小人之恶君子亦如君子之恶小人将察其情在审其听听君子则小人道废听小人则君子道消今陛下愼选宰臣必以爲重于庶品精择长吏必以爲愈于末流及至宰臣献规长吏荐士陛下则但纳横议不稽始谋是乃任以重者轻其言待以轻者重其事且又不辨所毁之虚实不校所议之短长人之多言一至于是将使人无所惜其手足岂独选任之道失其端而巳乎臣之公言固非爲巳所惜者致理之道所感者见遇之恩辄因陈谢布露以闻惟陛下幸察之谨奏请不置琼林大盈二库状右臣闻作法于凉其弊犹贪作法于贪弊将安救示人以义其患犹私示人以私患必难弭故圣人之立敎也贱货而尊让逺利而尚廉天子不问有无诸侯不言多少百乗之室不畜聚歛之臣夫岂能忘其欲贿之心哉诚惧贿之生人心而开祸端伤风敎而乱邦家尔是以务鸠歛而厚其帑椟之积者匹夫之富也务散发而收其兆庶之心者天子之富也天子所作与天地同生之长之而不恃其爲成之收之而不私其有付物以道混然忘情取不爲贪散不爲费以言乎体则愽大以言乎术则精微亦何必挠废公方崇聚私货降至尊而代有司之守辱万乗以效匹夫之藏亏法失人诱姦聚怨以斯制事岂不过哉今琼林大盈自古悉无其制传诸耆旧之说皆云创自开元贵臣贪权饰巧求媚乃言郡邑贡赋所用盍各区分赋税当委之有司以给经用贡献冝归于天子以奉私求玄宗恱之新是二库荡心侈欲萌蔕于兹迨乎失邦终以饵宼礼曰货悖而入者亦悖而出岂其明效欤陛下嗣位之初务遵理道敦行约俭斥逺贪饕虽内库大藏未归太府而诸方曲献不入禁闱淸风肃然海内丕变议者咸谓汉文却马晋武焚裘之事复见于当今矣近以宼逆乱常銮舆外幸旣属忧危之运宜増儆励之诚臣昨奉使军营岀由行殿忽覩右廊之下牓列二库之名矍然自惊不识所以何则天衢尚梗师旅方殷疮痛呻吟之声噢咻未息辛勤守战之效赏赉未行而诸道贡珍遽私别库万目所视孰能忘怀窃揣军情或生觖望试询候馆之吏兼採道路之言果如所虞积憾巳甚或忿形谤讟或丑肆讴謡颇含思乱之情亦有悔忠之意是知甿俗昏鄙识昧高卑不可以尊极临而可以诚义感顷者六师初降百物无储外扞兇徒内防危堞昼夜不息迨将五旬冻馁交侵死伤相枕毕命同力竟夷大艰良以陛下不厚其身不私其欲絶甘以同卒伍辍食以啗功劳无勐制而人不携怀所感也无厚赏而人不怨悉所无也今者攻围巳解衣食巳丰而謡讟方兴军情稍沮岂不以勇夫恒性嗜货矜功其患难旣与之同忧而好乐不与之同利苟异恬黙能无怨咨此理之常固不足怪记曰财散则民聚岂其殷鑑欤衆怒难任蓄怨终洩其患岂徒人散而巳亦将虑有搆姦鼓乱千纪而强取者焉夫国家作事以公共爲心者人必乐而从之以私奉爲心者人必咈而叛之故燕昭筑金台天下称其贤殷纣作玉杯百代传其恶盖爲人与爲巳殊也周文之囿百里时患其尚小齐宣之囿四十里时病其太大盖同利舆专利异辨察兹理洒濯其心奉三无私以一有衆人或不率于是用刑然则宣其利而禁其私天子所恃以理天下之具也舍此不务而壅利行私欲人无贪不可得巳今兹二库珍币所归不领度支是行私也不给经费非宣利也物情离怨不亦宜乎智者因危而建安明者矫失而成得以陛下天资英圣傥加之见善必迁是将化畜怨爲衔恩反过差爲至当促殄遗孼永垂鸿名易如转规指顾可致然事有未可知者但在陛下能行与否尔能则安否则危能则成德否则失道此乃必定之理也愿陛下愼之惜之陛下诚能近想重围之殷忧追戒平居之专欲器用取给不在过丰衣食所安必以分下凡在二库货贿尽令出赐有功坦然布怀与衆同欲是后纳贡必归有司毎获珍华先给军赏瑰异纎丽一无上供推赤心于其腹中降殊恩于其望外将卒慕陛下以必信之赏人思建功兆庶恱陛下改过之诚孰不归德如此则乱必靖贼必平徐驾六龙旋复都邑兴行坠典揔缉棼纲乗舆有旧仪郡国有恒赋天子之贵岂当忧贫是乃散其小储而成其大储也损其小宝而固其大宝也举一事而衆美具行之又何疑焉恡小失多廉贾不处溺近迷逺中人所非况乎大圣应机固当不俟终日不胜管窥愿效之至谨陈冒以闻谨奏初收城论诏浑瑊取裹头内人等状右德亮承㫖所録散失内人名字令臣撰诏书与浑瑊遣于奉天寻访以得爲限仍量与资装速送赴行在者顷以理道乖错祸乱荐钟陛下思咎惧灾忧人罪巳屡降大号誓将更新天下之人垂涕相贺惩忿释怨煦仁戴明毕力同心共平多难止土崩于絶岸收版荡于横流殄宼淸都不失旧物实由陛下至诚动于天地深悔感于人神故得百灵降康兆庶归德苟不如此自古何甞有掷弃宫阙失守宗祧继逆于赴难之师再迁于䝉尘之日不踰半岁而复兴大业者乎今渠魁始平法驾将返近自畿甸逺周寰瀛再役疲瘵之甿重伤残废之卒皆忍死扶病倾耳竦肩愿闻德声翘望圣泽陛下固当感上天悔祸之眷荷列祖垂𥙿之休念将士锋刃之殃愍黎元涂炭之酷以致宼爲戒以居上爲危以务理爲忧以复宫爲急损之又损尚惧汰侈之易滋艰之惟艰犹患戒愼之难乆谋始尽善克终巳稀始而不谋终则何有夫以内人爲号盖是中壸末流天子之尊富有宫掖如此等辈寔繁有徒但恐伤多岂忧乏使翦除元恶曽未浃辰奔贺徃来道路如织何必自亏君德首访妇人又令资装送赴行在万目阅视衆口流传恐非所以荅庆赖之心副惟新之望也夫事有先后义有重轻重者宜务之于先轻者宜措之于后故武王克殷有未及下车而爲之者有下车而爲之者盖美其不失先后之宜也自翠华播越万姓靡依淸庙震惊三时乏祀当今所务莫大于斯诚宜速遣大臣驰传先往奉迎神主修整郊坛展禋享之仪申告谢之意然后弔恤死义慰犒有功绥缉黎蒸优问耆耋安定反仄寛宥胁从宣畅郁堙襃奨忠直官失职之士复废业之人是皆宜先不可后也至如崇饰服器缮缉殿台抡耳目之娱选巾栉之侍是皆宜后不可先也冝后而先则爲君之道丧冝先而后则理国之义差古之兴王必愼于此陛下将务兴复又安可不愼乎其散失内人巳经数月旣当离变之际必爲将卒所私其人若稍有知必当自来陈献其人若甚无识求之适使忧虞自因宼乱丧亡颇有大于此者一闻搜索怀惧必多余孼尚繁羣情未一因而善抚犹恐危疑若又惧之于何不有昔人所以舍絶缨而饮盗马者岂必忘其情爱邪盖知君之大体然也以小妨大明者不爲天下固多䙝人何必独在于此易曰危者安其位者也乱者有其理者也故君子安不忘危治不忘乱是以身安而国家可保也春秋传曰或多难以固其国或无难以丧其邦诚以处危则思安之情切遭乱则求理之志深切于思安深于求理国之固也不亦冝乎及夫居安而骄恃理而怠骄则纵肆其奢欲怠则厌恶于忠言奢欲日行忠言日梗国之丧也不亦冝乎昔卫献岀奔乆而复国大夫迎于境者执其手而与之言迎于门者颔之而巳言其骄怠之易生也齐桓将图霸功管仲戒之以礼无忘于在莒惧其情志之易变也今臣亦愿陛下企思危固国如不及惩忘乱丧国如探汤以在莒爲书绅之规以衰卫爲覆车之鑑则德爲帝范理致时雍与夫贪逸欲而践祸机其利害亦云逺矣所令撰赐浑瑊诏未敢承㫖伏候圣裁谨奏驾幸梁州在路论百姓进瓜果请赐帛不与官第一状右钦淑奉宣圣㫖自发洋州巳来累路百姓进献果子胡瓜等虽甚微细且有此心今拟各与散试官卿冝商量得否者伏以爵位者天下公器而国之大柄也唯功勲才德所宜处之非此二途不在赏典恒冝愼惜理不可轻苟轻用之是坏其公器而失其大柄也器坏则人将不重柄失则国无所持起端虽微流弊必大㳂路所献瓜果盖是野人微情有之不足光圣猷无之不足亏至化量以钱帛爲赐足彰行幸之恩因馈酬官恐非令典谨奏第二状右钦淑赍中书所与进瓜果人拟官状示臣仍奉宣圣㫖朕所到处欲得人心喜恱试官虚名无损于事宰臣巳下商量进拟与亦无妨臣愚以爲信赏必罚霸王之资轻罚䙝刑衰乱之渐信赏在功无不报必罚在罪无不惩非功而获爵则爵轻非罪而肆刑则刑䙝爵赏刑罚国之大纲一纲或棼万已皆㢮虽有善理末如之何天宝季年嬖倖倾国爵以情授赏以宠加天下荡然纪纲始紊逆羯乗衅遂乱中原防戍岁増䇿勲日广财赋不足以供赐而职官之赏兴焉职贠不足以容功而散试之号行焉靑朱杂沓于胥徒金紫普施于舆皁薫莸无辨泾渭不分二纪于兹莫之能整当今所病方在爵轻设法贵之犹恐不重若又自弃将何劝人圣㫖以爲试官虚名无损于事臣伏恐陛下思之未熟偶有是言傥或谓之信然臣窃以爲过矣夫立国之道惟义与权诱人之方惟名与利名近虚而于敎爲重利近实而于德爲轻兄所以裁是非立法制者则存乎其义至于叅虚实揣重轻并行而不伤迭用而不悖因衆之欲度时之宜消息盈虚使人不倦者则存乎其权专实利不济之以虚名则耗匮而物力不给专虚名而不副之以实利则诞漫而人情不趋故国家之制赏典钖货财赋秩廪所以裁实也差品列异章服所以饰虚也居上者必明其义达其变相须以爲表里使人日用而不知则爲国家之权得矣谨桉命秩之载千甲令者有职事官焉有散官焉有勲官焉有爵号焉虽同其类而分其流有四然其掌务而受俸者虽系于职事之一官以序才能以位贤德此所谓施实利而寓之虚名者也其勲散爵号无有所系大抵止于服色资䕃而巳以驭崇贵以甄功劳此谓假虚名以佐实利者也虚实交相养故人不渎赏轻重互相制故国不废权今之贠外试官颇同勲散爵号虽则授无费禄受不占贠然突铦锋排患难者则以是赏之竭筋力展勤劳者又以是酬之其爲用也可谓重矣今或捧瓜一器挈果一盛亦授试官以酬所献则彼彼突铦锋而竭筋力者必相谓曰吾以忘躯命而获官此以进瓜果而获官是乃国家以吾之躯命同于瓜果矣视人如草木谁复爲用哉且贠外试官无俸禄之资无管摄之柄无见敬之贵无免役之优唯假空名以笼浮俗俗所以若存若亡而未甚厌弃者徒以上之所惜尔今陛下若又轻用之以爲无损于事人悟斯㫖复何赖焉后之立功曷用爲赏陛下若欲赏之以职事则官贠有限而勲阀无穷固不胜其用矣陛下欲赏之以货财则人力巳殚而帑藏皆匮固不充其费矣旣未有实利以敦劝又不重虚名而滥施人无借焉何以爲国且植瓜树果多是野人贫者所资惟在衣食假以冗号亦奚用爲必欲使之欢欣不如厚赏钱帛人不失利国不失权各得所宜两全其宝何爲不可固伤大猷愿留睿思少赐详度重校正唐文粹卷第二十九唐文粹唐文粹卷第三十上重校正唐文粹卷第三十之上呉兴姚铉纂表奏书䟽庚奏五兵机四论浑瑊李晟等诸军兵马不要指授方略状收河中后请罢兵状初收城后请不诛鳯翔军将赵贵先状论请不替鳯翔节度使李楚琳状论功一论神兵军大揔管状檄一爲徐敬业以武后临朝移诸郡县檄露布一破朱泚露布论浑瑊李晟等诸军兵马不要指授方略状陆贽右钦淑奉宣圣㫖省卿所奏蕃军退归及关中体势理皆切当甚慰朕怀然浑瑊李晟等诸军须有商量规画令其进取朕见欲遣使宣慰卿冝审细条流速奏来者臣闻将贵专谋兵以竒胜军机遥制则失变戎帅禀命则不威是以古之贤君选将而任分之于阃誓莫干也授之以钺俾专断也夫然故军败则死衆战胜则䇿勲不用刑而师律贞不劳虑而武功立其于委任之体岂不愽大哉其于责成之利岂不精覈哉自昔帝王之所以夷大难成大业者由此道也其或疑于委任以制断由巳爲大权昧于责成以指麾顺㫖爲名将锋镝交于原野而决䇿于九重之中机㑹变于斯须而定计于千里之外违令则失顺从令则失冝失顺则挫君之严失冝则败君之衆用舍相碍否臧皆凶上有掣肘之讥下无死绥之志其于分画之道岂不两伤哉其于经纶之术岂不都谬㦲自昔帝王之所以长乱繁刑丧师蹙国者由此过也兹道得失兵家大枢当今事宜所系尤切盖以㓂盗充斥乗舆播迁人心有观变之摇王室无自固之重秦梁回缭千里而遥临之以威则力势不制授之以䇿则阻逺不精顷者骤降诏书敎谕羣帅事无大小悉爲规裁及乎章表陈诚使臣复命进退遟速率乖圣谋岂皆乐于违忤哉亦由传闻与指实不同悬筭与临事有异故也设使其中或有肆情奸令者陛下能于此时戮其违诏之罪乎臣窃恐未能也陛下复能夺其兵而易置将帅乎臣亦恐未能也是则违命者旣不果行罚从命者又未必叶冝徒费空言秪劳睿虑匪惟无益其损实多何则时方艰屯下凌上替凡在执干戈而卫社稷者皆自谓勲业由巳义烈发心安于专行病于羁制陛下冝俯循斯意因而委之遂其所安护其所病敦以付授之义固以亲信之恩假以便冝之权待以殊常之赏其余细故悉勿关言所赐诏书务从简要愼其言以取重深其託以示诚言见重则君道尊託以诚则人心感尊则不严而衆服感则不令而事成其势当令智者骋谋勇者奋力小大咸极其分贤愚各适其怀将自效忠兵自乐战与夫迫于驱制不得巳而从之者志气何啻百倍哉夫君上之权特异臣下惟不自用乃能用人其要在顺于物情其契在通于时变今之要契颇具于兹傥蒙究思或有可取谨奏收河中后请罢兵状昨日钦淑奉宣圣㫖示臣马燧浑瑊等奏平怀光收河中事状兼令臣商量须作何处置令钦淑奏来者兇梗殱盪关畿廓淸实圣谋广运之功亦宗社无疆之祚应须处置大略巳附钦淑口陈展转传言恐未尽意谨复荐其固陋愿陛下少留察焉臣闻祸或生福福亦生祸丧有得之理得有丧之端故晋胜鄢陵范爕祈死呉克劲越夫差启殃是知祸福不可以屡空徼幸不可以常觊居福而虑祸则其福可保见得而亡丧则其丧必臻臣窃惧谄䛕希㫖之徒险躁生事之辈幸兇丑覆亡之㑹揣英主削平之心必将竞效甘言诱开利欲谓王师所向莫敌谓余孽指顾可平请回蒲坂之戈复起淮沂之役斯议一启必有乱阶故微臣姑以生祸爲忧而未敢以获福爲贺也何则建中之难其事可徴始以蓄憾而隘于含容或以亟胜而轻于战伐故文喜之讨泾上疮痛未平崇义之征汉南芟夷继起阻命之帅非不诛也伐叛之师非不克也介焉之断非不坚也赫斯之怒非不逞也然以人不见恤惟戮是闻有辜无辜莫敢自保是以抱衅反侧者惧鈇钺之次加畏祸危疑者虑猜谮之交及遂乃螽结以拒讨狼顾以背恩弥两河而亘淮夷盪三辅而盗京邑銮辂爲之再驾行宫至于合围于时海内大摇物情几去天命莫保于寸晷王威不出于一城邦国之杌艰屯绵绵聮聮若苞桑缀旒幸而不殊者屡矣势之危窘实足寒心非有曩时熊罴翕习之师雷霆奋发之势武库劒㦸之利帑藏财赋之殷其所以施令率人取威定乱比于建中之始岂不至微哉然而陛下怀悔过之深诚降非常之大号知黩武穷兵之长乱知急征重歛之勦财知残人肆欲之取危知违衆率心之稔慝知蒸庶困极之兴怨知上下郁堙之失情德音渔然与之更始所在宣敡之际闻者莫不涕流虽或兇犷匪人亦必爲之歔欷诚之动物乃至于斯怀袅鸱以好音消䘲沴爲和气由是姦回易虑黎献归心假王叛换之夫削伪号以请罪观衅首窜之将壹纯诚以效勤流亡冻馁者希保于室家屯戍战争者兾全其性命德泽将竭而重霈君臣巳絶而更交天下之情翕然一变曩讨之而愈叛今释之而毕来曩以百万之师而力殚今以咫尺之诏而化洽是则圣王之敷理道服暴人任德而不任兵明矣羣帅之悖臣礼拒天诛图活而不图王又明矣尚恐陛下以臣言之略而未喻也请复循其本而申备之往以河朔靑齐同恶相扇拥戎据土易化不庭陛下耻王化之未同忿姦慝之靡格于是发六军神䇿河阳河东泽潞朔方之骑士以徂征于北命永平汴宋幽陇江淮闽岭之将卒以奋伐干南罄国家廪帑以赡军悉公私廏牧以张武筭歛周于万类徴徭被于八荒劳巳甚矣威亦盛矣旣而旷日绵岁老师费财两河之㓂患有加无瘳而邦本已殆覆矣洎泾卒唱乱泚戎搆灾豺狼整居于禁闱猰㺄择肉于驰道河朔问罪之衆布路而归宗郊伏顺之师守垒不暇于斯之乱海内沸腾傥有问鼎之雄图淊天之巨猾幸灾乗闲何所不爲旣而恱纳之俦咸自歛缩内无非望之议外无轶境之侵及闻天泽涤瑕制书复爵曽不蔕芥望风𣢾降争驰表章唯恐居后迹其素志于此可知是皆假兵救死之流恋土偷安之辈怀生畏死蠢动之大情虑危求安品物之恒性有天下而子百姓者以天下之欲爲欲以百姓之心爲心固当遂其所怀去其所畏给其所求使家家自宁人人自遂家苟宁矣国亦同焉人苟遂矣君亦泰焉是则好生以及物者乃自生之方施安以及物者乃自安之术济彼于死地而求此之乆生也从古及今未之有焉措彼于危地而求此之乆安也从古及今亦未之有焉是以昔之圣王知生人之所乐而巳亦乐之故与人同其生则上下之乐兼得矣圣王知安者人之所利而巳亦利之故与人共其安则家国之利两全矣其有反易常理昏迷不恭则当外察其崛强之由内省于抚驭之失脩近以来逺检身而率人故书曰惟干戈省厥躬又曰舞干羽于两阶七旬有苗格孔子曰逺人不服则脩文德以来之旣来之则安之此其证也如或昧于怀柔务在攻取不徴敎化之未至不疵诚感之未孚惟峻威是临惟忿心是肆视人如禽兽而曝之原野轻人如草芥而勦之铦锋叛者不賔则命致讨讨者不克则将议刑是使负衅者惧必死之诛奉辞者虑无功之责编甿以困于杼轴而思变士卒以惮于死丧而念归万情相攻乱岂有定一夫不率阖境罹殃一境不宁普天致扰兵挐祸结变起百端故孔子曰逺人不服而不能来也邦分崩离㭊而不能守也而谋动干戈于邦内吾恐季孙之忧不在颛臾而在萧墙之内矣此盖必然之常理至当之格言足以爲朗鑑元龟贯百王而不易者也事之至此得无惧乎夫理有必然则殊途归于同辙言有至当则异代应如合符顷以东北孼徒职贡废阙陛下忿其违命大举甲兵至令逆泚诱姦乗衅而动所备之宼犹逺介于河山不虞之戎巳窃发于都辇萧墙之戒不其信欤世典垂训旣如彼近事明验又如此所以德音叙哀痛之情悔征伐之事引衆慝以咎巳布明信以示人旣往之失毕惩莫大之辜咸宥约之以省赋誓之以息兵由是亿兆汗人四三叛帅感陛下自新之㫖恱陛下盛德之言革靣易辞且脩臣礼其于深心密议固亦未尽坦然必当聚党而谋倾耳而听观陛下所行之事考陛下所誓之言若言与事符则迁善之心渐固傥事与言背则虑祸之态复兴自京邑底宁乗舆旋返属怀光继乱天讨又行息兵之言我则未复山东羣帅所以未敢生辞者盖爲河中之地密近王城迫于朝夕之虞不得不翦除之尔今若改辕移斾复指淮西则淮西元兇必将䛘胁其同恶之徒闲说于新附之帅谓之曰奉天息兵之㫖乃因窘急而言朝廷稍安必复诛伐是以朱泚灭而怀光戮怀光戮而希烈征希烈傥平祸将次及则彼之蓄素疑而怀宿负者能不爲之动心故心旣动则盈其丧身覆族之忧忧旣盈则虑以脣亡齿寒之病夫病同者虽胡越而相慜忧同者不邀结而自亲河朔靑齐固当响应建中之祸势必重兴以国家再造之𥘉当羣孼息肩之后迭来鸣吠或肆奔冲讨之则我力未遑纵之乃宼患斯甚臣愚窃以爲祸非细未审陛下何方以待之若有其方悔之可也如其未有愿陛下勿轻易焉凡将图终必在愼始祸机一发难可复追臣请粗陈当今维驭之所宜惟圣主省择万一夫君之大柄在惠与威二者兼行废一不可惠而罔威则不畏威而罔惠则不怀苟知夫惠之可怀而废其取威之具则所敷之惠适足以示弱也其何怀之有焉苟知夫威之可畏而遗其施惠之德则所作之威适足以召敌也其何畏之有焉故善爲国者宣惠以养威蓄威以尊惠威而能养则不挫惠而见尊则有恩是以惠与威交相畜也威与惠互相行也人主之欲柔逺人而服强暴不明斯术之要莫之得焉今皇运中兴天祸将悔以逆泚之偷居上国以怀光之窃保中畿岁未再周相次枭殄实衆慝惊心之日羣生改观之时威则巳行惠犹未洽诚冝上副天眷下收物情布恤人之惠以济威乗灭贼之威以行惠宥河中染污之党悉无所问赦淮右僭逆之罪咸与惟新蠲贷疲甿休罢战士符往岁息兵之令以彰信丕大君含垢之德以布仁俾万姓皆曰大哉王言又曰一哉王心如是则威不用而畏如神明惠不费而怀如父母凡在危疑怀惧者必将曰淮右僭逆之罪且赦矣吾属何患焉凡在胁从同恶者必将曰河中染污之党且宥矣吾属何疚焉凡在倦苦思安者必将曰吾君有战胜之师抑而不骋信乎其罢征矣凡在凋残望理者必将曰吾君有载胜嫉乱之愤忍而不摅信乎其恤隐矣天下之心若此而祸不息理道不行者无之臣所未敢保其必从唯希烈一人而巳揆其私心非不愿从也想其濳虑非不追悔也但以猖狂失计巳窃大名虽荷陛下全宥之恩然不能不自于天地之间耳緃未顺命斯爲独夫内则无辞以起兵外则无类以求助其计不过厚抚部曲偷容歳时虽欲陆梁势必不致陛下但敕诸鎭各守封疆彼旣气夺筭穷是乃狴牢之虏不有人祸则当鬼诛朝廷务崇德以待之臣固知其必不逃于所揣矣古所谓不战而屈人之兵者斯之谓欤今若不顾机宜复兴戎役渎威而蔑惠舍易而即难是弃明信而务忿心假敌辞而资宼援穷者不暇恤劳者不得居国之安危或未可保此乃成败理乱之所系愿陛下难之愼之区区上干忧惜在此傥蒙过纳狂瞽不疑所行谨当草其招谕之辞详陈备御之画伏俟宣许方敢以闻谨奏初收城后请不诛鳯翔军将赵贵先状右钦淑奉宣圣㫖前者共卿商量赵贵先欲恕其罪朕朝来更问诸将皆云贵先顺从朱泚即是逆人合依常刑不可寛舍衆意如此应难释放卿冝知悉者臣愚以爲贵先从逆之罪法当不容贵先陷身之由情则可恕陛下所议矜宥原其情也诸将所请诛戮据于法也据法而除君之恶者人臣之常志原情而安衆之危者人主之大权臣主之道旣殊通执之方亦异言皆有当体各有冝事或相駮而无伤此之谓也往以襄城告急诏令陇右发兵齐映率衆东行贵先即其部将于时军至昭应适遇驾幸奉天齐映驰归鳯翔贵先独主营幕进无揔帅退阂乱兵遂爲贼泚所招绐以同迎銮辂泚旣反状未露贵先安得勿从巳受邀留遂遭刧制身縻伪职兵隶兇徒虽在贼中亦不见任首末事迹简在天心臣并亲承德音非独闻于传说其于情状颇足哀矜所丁受责之辜惟有不能守节而死尔贵先傥能死节即是忠烈之徒固获襃旌岂资寛舍凡所议谳盖縁狱疑罪疑惟轻实编令典胁从罔理亦载圣謩况复怀光未殱希烈犹炽遭罹诱陷其类寔繁今京邑初平皇猷更始乃是汚俗观化之日圣王布德之时所用刑章尤冝审愼一轻一重理乱攸生宥之以恩则自新者咸思归命断之以法则怀惧者姑务偷生衆心旣偷贼势斯固不忍一朝之忿而贻累岁之忧苟徇匹夫之谈免兴亿衆之役爲计若此夫何利之有焉曩者羯胡乱华染汚士吏肃宗兴复累降赦书罪止渠魁余无所问河朔遗孼旣闻德泽之弘被且幸胁汚之见原人人皆自怨尤各悔归国之晚及乎三司按罪继用严科未降之流复喜得计庆绪将消而再结思明巳附而重携浸长厉阶至今爲梗岂不以任法吏而亏权道小不忍而乱大谋者乎昔汉高帝旣定四方见诸将往往窃语谋反及问张良曰爲之柰何良曰陛下最恨者爲谁帝曰雍齿与我有旧而数窘我良曰今急封雍齿则人人自坚矣帝用良计诸将果安皆云雍齿且侯吾属何患盖以图霸王者不牵于常制安反仄者罔念于宿瑕今陛下有汉高之英贵先无雍齿之衅加戮不足威暴逆矜全可以定危疑明恕而行盛德斯在何所爲虑尚劳依违微臣区区上言盖爲将来张本凡非首恶皆愿从寛庻使负累之徒莫不闻风向化消姦兇诱惑之计开叛乱降附之门此其大机不可失也陛下前意固善矣伏惟不爲浮议所移谨奏论请不替鳯翔节度使李楚琳状右钦淑奉宣圣㫖李楚琳不可乆在鳯翔终须别与移改有人陈奏请朕到鳯翔日简择一人替楚琳充节度使楚琳别与一官便随朕归京旣有迎驾诸军威势甚盛因此替换亦是权冝卿商量稳便否者臣闻王者有作先怀永图谋必可传事必可继不因利以苟得不乗便而幸成故能上下相接而理可长乆也彼楚琳者固是乱人乗国难而肆逞其姦贼邦君而篡居其位投以典法是冝汚潴旣属多虞不遑致讨乃分之以旄钺又继之以宠荣逮至南巡颇全外顺道途无壅亦有赖焉虽爵命累加盖非获巳然王言一出则不可渝纵阙君臣之恩犹须进退以礼今若因行幸之威势假迎扈之甲兵易置以归是同虏执以言乎除乱则不武以言乎务理则不诚祸变繁兴爲日巳乆负衅居位岂唯一人以此时巡后将焉入以此抚御其谁敢怀昔汉高伪游韩信见获功臣继叛天下几危征伐纷纭以至于没其徼倖之不可爲也如是陛下得不以爲至诫哉议者谓之权冝臣又未谕其理夫权冝之爲义取类权衡衡者秤也权者锤也故权在于衡则物之多少可凖权施于事则义之轻重不差其趣理也必取重而舍轻其逺疑也则就轻而避重苟非圣哲难尽精㣲故圣人贵之乃曰可与适道未可与立可与立未可与权言知机之难也今者甫平大乱将复天衢辇辂所经首行胁夺易一帅而亏万乗之义得一方而结四海之疑乃是重其所轻而轻其所重谓之权也不亦反乎以反道爲权以任数爲智君上行之必失衆臣下用之必陷身历代所以多丧乱而长姦邪由此误也夫以韩信才略当代莫俦且负嫌猜巳遭告讦纵之足以乱区㝢除之可以安国家幸而成擒犹谓失䇿当时救攻战之害百代流诡诈之机况楚琳卒伍凡材厮养贱品因时扰攘得肆猖狂非有䧟坚殪敌之雄岀竒制胜之略颇同孤䑕乗夜睢盱晨光旣昇势自跧缩今郊畿已乂武卫方严汧陇鎭压于其西邠泾扼制于其北顾是歧下若居掌中以楚琳琐劣之资䖏掌中控握之地纵令蹢躅何恶能爲愿陛下姑务含弘普安反侧促驾遄止録功犒勤敷肆眚之恩布惟新之令然后徴韦臯楚琳俾入分文武之职择元勲宿望命岀揔歧陇之师则彼承诏欣荣奔走不暇安敢虿芥复劳诛锄措置得冝万无一跌何遽过动不爲逺图仰希睿聦试更详虑谨奏论神兵军大揔管功状张说右被牒奉勑责通大揔管功状者自契丹背恩营州失守前军丧律榆关不开幽平鸟捿于重壍戎羯虎食于四野燕南诸城十仅存一河朔之地人挟两端由是豺狼入于牢穽蜂虿出于怀袖王受服不宿孤劒先驱㓂雠日深甲兵未继于时鸠合歩骑不满三千彼衆我寡兵怯虏炽且保关守塞力犹不御况土人弄兵转相攻拔外召夷狄内据险隘兾州旣䧟势将不巳当决水之冲承烈火之熖逆风扑燎摧岸塞河韩白见之知其难矣王权以料敌静而鎭下宣国恩以抚宁晓愚俗以逆顺督将吏以忠义示士伍以严肃深筹秘于六竒濳檄通于千里沧瀛具得响援増气幽易恒定声威有立而又分兵井陉杜其西望引军河漕阻此上流张虚旗于赵城设竒兵于襄国亦犹吴人濳军于巢县而见舟豫章汉将捷迳于武关而声岀崤渑盖广授以安衆多方以悞敌故能举无遗䇿兵不踰时涤昴宿于妖氛拔兾方于涂炭俾皇灵溥畅黔首昭苏朝廷释东顾之忧漳滏息南侵之患然后归剽掠返流亡业穷乏赈痍伤僵暴皆掩死丧复怨赏不失劳亦无滥受罚不漏罪亦无冤人则王有大勲于是役也而又诚以奉上义以利人至忠之状有三爲善之迹有五所谓忠者一曰思致命也初戎宼方殷王乗驲赴救衆才数骑捍敌羣丑山东父老如恃山河旣而王躬擐甲胄吐诚师旅誓在尽敌以报前雠故得感激来战决命争胜二曰能果断也凶党狂狡飞转妖书吠尧谤舜闲诱愚惑事斯蔓结揺我人心王隂察州闾揜求魁蠧获应贼书人耿罗汉等一十三人焚书伏罪衆而后定故得破谋杀谍悖计无施三曰诚感神也王地维近属躬当大任所过山川鬼神之地罔不精意恳祷以请云天子圣明皇天辅德实降灵助以济神兵幽感明祇多获孚祐故得行师之处胜风送旗合战之时兴云翊阵金鼔所向冰消草靡所谓善者一曰均下也饮食劳逸与将士必同二曰絜巳也徧赏有功王秋毫无受三曰询善也国之彞典成诵在心阅实定名必谘羣议四曰嫉恶也每戮一人亲数其罪必深加咎责使愧耻于地五曰不伐也贼平之日将吏贺功王称美天威惟劳士衆兢兢然若不已有也惟圣人神武制命预授兵符惟大揔管忠善袭行克成庙筭今者显号年纪腾辉国籍方谓垂范云台勒休彞器而杕杜遣宴甫率于旧章茅土増封殊未于宗正此壮夫义士所以窃议而长叹者也虽树下不言用归功于明主然䇿勲有典何劝善于戎臣敢慿下问是用大陈其所正复州县招抚归降补署官僚存集流迸擒杀凶丑收获军实与吏士共功者具如别状爲徐敬业以武后临朝移诸郡县檄骆賔王伪周武氏者性非和顺地实寒微昔充太宗下陈曽以更衣入侍洎乎晚节秽乱春宫濳隐先帝之私隂图后房之嬖入门见嫉蛾眉不肯让人掩袖工䜛孤媚偏能惑主践元后于翚翟䧟吾君于聚麀加以虺蜴爲心豺狼成性近狎邪僻残害忠良杀姊屠兄弑君鸩母人神之所同嫉天地之所不容犹复苞藏祸心窥窃神器君之爱子幽之于别宫贼之宗盟委之以重任呜唿霍子孟之不作朱虚侯之巳亡燕啄皇孙知汉祚之将尽龙漦帝后识夏庭之遽衰敬业皇唐旧臣公侯冡子奉先君之成业荷本朝之厚恩宋微子之兴悲良有以也袁君山之流涕岂徒然哉是用气愤风云志安社稷因天下之失望顺宇内之推心爰举义旗以淸妖蠥南连百越北尽三河鐡骑成羣王轴相接海陵红粟仓储之积靡穷江浦黄旗匡复之功何逺班声动而北风起劒气冲而南斗平喑呜则山岳崩頽叱咤则风云变色以此制敌何敌不搉以此图功何功不克公等或居汉地或叶周亲或重寄于话言或受顾命于宣室言犹在耳忠岂忘心一坏之土未干六尺之孤何託傥能转祸爲福送往事居共立勤王之图无废大君之命凡诸爵赏同指山河若其眷恋穷城徘徊歧路坐昧先几之兆必贻后至之诛请看今日之域中竟是谁家之天下破朱泚露布于公异尚书兵部臣闻春司生荣秋主杀伐若终始杀伐则不能成岁功仁则顺成暴则灭絶若一贯邪正则不能建大中是故春秋序行则通元和而充气母德刑具举则恊王道而经彞伦乱由是除兵不可去尧舜禹汤之德统元立极之君或制五兵或张九伐盖欲攘削姦㓂保乂生灵补雍熙之未洽佐声敎之不暨有以然者抑实爲何伏惟皇帝陛下溥博法于干坤贞明侔于日月陶埏六籍表正万邦扬高祖太宗之耿光奉肃宗代宗之丕烈自纂大前绪高居穆淸率土承有截之风怀生无不遂之物边鄙或耸干戈爰设有征无战许蔡侯首领之诛陆梁背诞泾原生肘腋之变逆贼朱泚所以委身凶德假翮姦徒荧惑我生人僭贼我神器聚爲起秽之物腥彼宫闱散作旬始之妖孛于躔次先皇怀柔河朔敷佑下人録其率化之绩优以登贤之礼恩泽汪濊集凡庶之门名位薰灼加阘葺之质兾革桀骜将驯大和殊不知恶木生槎枿之英猰狗吠豢牢之主顷属銮舆顺动郊圻驻跸而泚乃啸兇命丑阻兵安忍长戈指阙流矢射天穿高墉以䑕牙毒王师以虿尾罪踰羿浞恶贯枭獍是以万方愤怒九服嚣腾思齿劒者投袂而兴争淬刃者不期而㑹贼伺闲舋隂贷兇谋旣缓雷霆之诛遂延晷刻之命臣是用祗承睿筭恭行天讨摄衣登坛明君臣之大义禡牙飨社假神祇之幽賛以今月二十五日揔领师徒直趋都邑略灞浐以扬斾瞰苑囿而下营土垡云舒木棚林植养威蓄锐直殄兇渠卧鼔偃旗犹轻小利贼初凌犯巳略芟夷谓其气竭而来归尙敢尸居而作固敌若可纵帅多奚爲至二十七日㑹诸将于中权召胜风于大斾未鼔而人心粗厉先庚而军令凝严各怀报国之心争淬伏雠之刃臣知其可用遂此长驱五月二十八日寅时华州鎭国军节度使骆元光商州节度使兼御史大夫尚可孤本军副元帅都知兵马使吴诜都虞候兼御史大夫邢君牙京西行营都知兵马使检校刑部尚书孟渉右厢兵马使郭审全权文成神䇿行营商州节度都虞候彭光俊等承命于牙旗之下分麾于辕门之外将士等超乗贾勇免胄启行夹川陆而左旋右抽抵丘陵而浸淫布濩声塞宇宙气雄钲鼔陈兵于光泰门外尽锐于神䴥仓东缭垣摧以成尘滋水涸而爲地左广未离于旧垒前偏巳交于贼锋若降于天如出于地贼将姚令言张云等志怀僄狡言尚慿凌作忠尽谋力则不及怙乱贼义气如有余势同飈驰衆若螽集横列坚阵旁连高冈犹张蹭磴之鳞更举螳螂之臂衙前兵马使兼御史大夫王佖知衙兼刀斧将兼御史中丞史万顷等自相约誓乂合军声指麾而貙兕作威感激而风云动色遂先登进击深入合攻七擒连发而星驰两翼旁张而云合霜刃交先而霍燿鼍鼔腾声而隐辚贼方土崩我乃霆击乗其踣借遂至于上兰取彼鲸鲵直通于中禁叚成諌贼之心膂旣巳生擒沈厚运贼之羽毛终制死命故其系颈求活投戈乞降崩腾于莽苍之间震慑于旌麾之下臣以其虽染汚俗昔实平人推赤心以如初敷王化而如一姚令言等力扞王师退而复合恶鸟将坠尚顾危巢妖狐就擒犹守旧穴自卯以及酉来拒而复攻讙譟之声山倾而河泄鼓鼙之气霆鬪而雷驰屏翳发向敌之风回禄扇燎原之焰马逸未止士怒未舒旣自北而徂南竟舆尸而折首又使决胜军节度使工部尚书唐良臣右军兵马使御史大夫赵光诜义武军兵马使杨万荣左歩军使孟日华马军将田子竒霍去傲郝觐华州左厢兵马使马英右先锋兵马使董玼神䇿商州节度兵马使贾愼金左都虞候张望都等领马歩爲副势均破浪攻甚决河虽其恃武库之五兵慿宫垣之万雉及兹翦灭才欲乗凌曽乏铸刃之锋巳失藩篱之固遂生擒伪署侍郎董奉中书侍郎平章事蒋鎭右仆射平章事张光兵马使李希倩等逆贼朱泚与同恶姚令言张芝等轻骑走出臣巳遣兵马使田子竒追蹑计即诛夷臣窃以此贼包藏逆谋参㑹凶德祲氛其气豺武其心背先皇亭育之恩伤陛下玄黙之化汉之莽卓未有如此之大者也或者上天之意申儆于巨唐中兴之期光启于陛下不然何王师奋发势无驻于建瓴丑类抢攘功有轻于折箠犹逃密网尚返只轮诚当尽敌之时更发追亡之骑且稽分体未即燃脐快亿兆之欢心荡宗社之深耻即当枭戮用申刑典今巳肃淸宫禁修谒寝园钟簴不移庙貌如故盖宸极之所垂象列圣之所雄都神扶业业之倾天降穰穰之福不然岂免于毁圯之患崩剥之虞者哉此皆上天降鉴睿虑旁施制兵要于事先规雄图于彀内再造可封之俗固櫜不战之功左武右文销锋铸镝澹乎华胥之梦熈然葛天之风臣谬寄台司幸当统帅乏吉甫之文武缺郄縠之诗书此皆诸将叶心羣帅宣力非臣庸绩敢自矜大不胜庆快之极谨差某官奉露布以闻重校正唐文粹卷第三十之上唐文粹卷第三十下重校正唐文粹卷第三十之下吴兴姚铉纂制策一应贤良方正能直言极諌科䇿刘蕡朕闻古先哲王之理也玄黙无爲端拱司契陶甿心以居简凝日用于不宰立本以厚下推诚而建中繇是天人通隂阳和俗跻仁寿物无疪疠噫盛德之所臻夐乎其莫可及也三代令王质文迭救百伪滋炽风流寖微自汉而降足徴盖寡朕顾惟昧道祗荷丕搆奉若谟训不敢荒宁任贤惕励宵衣旰食讵追三五之遐䡄庶绍祖宗之鸿绪而心有所未达行有所未孚由中及外阙政斯广是以人不率化气或堙厄灾旱竟歳播殖愆时国廪罕蓄乏九年之储吏道多端微三载之绩京师爲诸夏之本也将以观理而豪猾踰检太学明敎化之源也期于变风而生徒惰业列郡在乎颁条而干禁或未絶百工在乎桉度而淫巧或未息俗堕风靡积讹成蠧其择官济理也听人以言则枝叶难辨防下以礼则格耻不形其阜财发号也生之寡而食之衆烦于令而鲜于理思欲究此谬盭致之洽平兹心浩然若渉渊水故前诏有司博延羣彦伫启宿懵兾臻时雍子大夫皆识达古今㫖在康济造庭待问副朕虚怀必当箴治之阙辨政之疪明纲条之致紊稽庶富之所急何术斯革乎前弊何泽斯惠乎下土何施而治古可近何道而和气克充推之本源着于条对至若夷吾轻重之权孰辅于理严尤底定之䇿孰叶于时元凯之考课何先叔子之克平何务推此龟镜择乎中庸期在洽闻朕将亲览对褐衣小生沐浴斋戒伏于彤庭之内谨顿首上言皇帝陛下臣诚不佞有匡国致君之术无位而不得行有犯颜敢谏之心无路而不得达但怀愤抑郁思有一时之发耳常欲与庶人议于道商贾论于市得通上听一悟主心虽被妖言之罪无所悔焉况逢陛下以至德嗣兴以大明垂照询求过阙咨访谟猷制诏中外举能直言极諌者臣旣辱斯举专承大问敢不悉意以言至于上之所忌时之所禁权倖之所避讳有司之所与夺臣愚不识大体伏惟陛下少加优容不使圣朝有傥直而受戮者乃天下之幸也非臣之所望也谨昧死以对㐲以圣䇿有思古先之理念玄黙之化欲通天人以济俗和隂阳以煦物见陛下慕道之深也臣以爲哲王之理其则不逺惟陛下致之之道何如耳伏以圣䇿有荷丕搆而不敢荒宁奉谟训而罔有怠忽见陛下忧劳之至也若夫任贤惕厉宵衣旰食冝黜左右之纎佞进股肱之大臣若夫追踪三五绍复祖宗冝鉴前古之兴亡明当时之成败心有所未达以下情蔽而不得上通行有所未孚以上泽壅而不得下浃欲人之化也在修巳以先之欲气之和也在遂性以导之救灾旱在致乎精诚广播殖在视乎食力国廪罕蓄本乎冗食尚繁吏道多端本乎选用失当豪猾踰检由中外之法殊生徒惰业由学校之官废列郡干禁由授任非人百工滛巧由制度不立伏以圣䇿有泽官济理之勤阜财发号之叹见陛下敎化之本也且进人以行即枝叶安有难辨乎防下以礼即格耻安有不形乎念生寡而食衆则可罢斥游堕念令烦而理鲜在乎观察行否博延羣彦愿陛下必纳其言造庭待问则小臣安敢爱死伏以圣䇿有求贤箴阙之言审政辨疵之令见陛下咨访之心勤也遂小臣屏姦豪之志则弊革于前守陛下念康济之方则惠孚于下邪正之道分而理古可近礼乐之方着而和气克充至若夷吾之法非皇王之权严尤所陈无最上之䇿元凯之所先不若唐尧之考绩叔子之所务不若虞舜之舞干且俱非大德之中庸未可爲上圣之龟镜又何足爲陛下道之哉或有以系安危之机兆存亡之变者臣请披沥肝胆爲陛下别白而重言之臣前所谓哲王之理其则不逺者在陛下愼思之力行之始终不懈而巳谨按春秋元者气之始也春者岁之始也春秋以元加于岁以春加于王明王者当奉若天道以谨其始也又举时以终岁举月以终时春秋虽无事必书首月以存时明王者当奉若天道以谨其终也王者动作始终必法于天者以其运行不息也陛下旣能谨其始又能谨其终懋而修之勤而行之则可以执契而居简无爲而不宰矣广立本之大业崇建中之盛德岂可逺欤安有三代循环之弊百伪滋炽之渐乎臣故曰唯陛下致之之道何如耳臣前所谓若夫任贤惕厉宵衣旰食冝黜左右之纎佞进股肱之大臣实以陛下忧劳之至也臣闻不冝忧而忧者国必衰冝忧而不忧者国必危今陛下不以国家存亡之计社稷安危之䇿而降于清问臣不知陛下以布衣之臣不足以定大计邪或万机之勤而圣虑有所未至邪不然何冝忧而不忧者也臣以爲陛下之所忧者冝忧宫闱将变社稷将危天下将倾四海将乱此四者乃国家巳然之兆故臣谓圣虑冝先及之夫帝业旣艰难而成之固不可容易而守之太祖兆其基髙祖勤其绩太宗定其业玄宗继其明至于陛下二百余载其间圣明相因扰乱继作未有不委用贤士亲近正人而能绍兴其徽烈者矣或一日不念则顚覆大器宗庙之耻万古爲恨臣谨桉春秋人君之道在体元以居正昔董仲舒爲汉武帝言之略矣其所未尽善者臣得爲陛下备而论之夫继故不书即位所以正其始也终必书所以正其终也故爲君者所发必正言所履必正道所居必正位所近必正人又桉春秋阍寺杀呉子余祭书其名春秋讥其踈逺贤士昵近刑人有不君之道矣伏惟陛下思祖宗开国之勤念春秋继故之戒将明法度之端则发正言而履正道将杜篡弑之渐则居正位而近正人逺刀锯之残亲骨鲠之直辅相得以专其任庶寮得以守其官奈何以䙝近五六人揔天下之大政外专陛下之命内窃陛下之权威慑朝廷势倾海内羣臣莫敢指其状天子不得制其心祸稔萧墙姦生帷幄臣恐曹节侯景复生于今日矣此宫闱之所以将变臣谨桉春秋鲁定公元年春王不言正月者春秋以爲先君不得正其终则后君不得正其始故曰定无正也今忠贤无腹心之寄阍寺专废立之权陷先帝不得正其终致陛下不得正其始况皇储未建郊祀未修将相之职不归名分之冝不定此社稷所以危也臣谨桉春秋王札子杀召伯毛伯春秋之义两下相杀不书而此书者重其专王命也夫天之所授者在命君之所存者在正操其命而失之者是不君也侵其命而专之者是不臣也君不君臣不臣此天下所以将倾也谨桉春秋晋赵鞅以晋阳之兵叛入于晋书其归者以其能逐君侧之恶人以安其君故春秋善之今威柄凌夷藩臣跋扈或有不达人臣之节首乱者以安君爲名不究春秋之微称兵者以逐恶爲义则典刑不由乎天子征伐必自于诸侯此海内所以将乱故樊哙排闼而雪涕袁盎当车以抗词京房发愤而殒身窦武不顾而毕命此皆陛下明知之耳臣谨桉春秋晋狐射姑杀阳处父书襄公杀之者以其君漏言襄公不能固隂重之机处父所以及戕贼之祸故春秋非之夫上漏其情则不莫敢尽意上洩其事则下莫敢尽言故传有造膝诡词之文易有失身害成之戒今公卿大臣非不欲爲陛下言之虑陛下忽而不用之陛下忽而不用必洩其言臣下旣言而不行必婴其祸适足钳直臣之口而重姦臣之威是以欲尽其言则有失身之惧欲尽其意则有害成之忧故低徊郁塞以俟陛下感悟然后尽其启沃耳陛下何不听朝之余时御便殿召当丗贤相与旧德老臣访持变扶危之谋求定衰救乱之术塞隂邪之路屏䙝狎之臣制侵凌迫胁之心复门戸扫除之役戒其所冝戒忧其所冝忧旣不得理于前当理于后旣不得正其始当正其终则可以䖍奉典谟克承丕搆终任贤之效无旰食之忧臣前所谓若夫追踪三五绍复祖宗冝鉴前古之兴亡明当时之成败者臣闻尧舜之爲君也而天下大治以其能任五官四岳十二牧不失其举不贰其业不侵其职居官惟其能左右惟其贤元凯在下虽微而必举四凶在朝虽强而必诛考其安危明其取舍至秦二代汉之元成咸愿措国如唐虞致身如尧舜而终败亡者以其不见安危之机不知取舍之道不任大臣不辨姦人不亲忠贤不逺䜛佞伏惟陛下察唐虞之所以兴而景行于前鉴秦汉之所以亡而戒惧于后陛下无谓庙堂无贤相庶官无贤士今纲纪未絶典刑犹在人谁不欲致身爲王臣致时爲昇平陛下何忽而不用之耳又有居官非其能左右非其贤其恶如四凶其诈如赵高其姦如恭显者陛下又何惮而不去之邪神器固有归天命固有分祖庙固有灵忠臣固有心陛下其念之哉昔秦之亡也失于强暴汉之亡也失于微弱强暴则贼臣畏死而害上微弱则姦臣窃权而震主伏见敬宗皇帝不虞亡秦之祸不翦其萌伏惟陛下深轸亡汉之忧以杜其渐则祖宗之鸿绪可绍三五之遐䡄可追矣臣前所谓陛下心有所未达以下情塞而不能上通行有所未孚以上泽壅而不得下浃者且百姓有涂炭之苦陛下无由而知则陛下有子惠之心百姓无由而信臣谨按春秋书梁亡不书取者梁自亡也以其思虑昏而耳目塞上岀恶政人爲㓂盗皆不知其所以然以其自取灭亡也臣闻国君之所以尊者重其社稷也社稷之所以重者存其百姓也苟百娃之不存则虽社稷不得固其重苟社稷之不重则虽国君不得保其尊故治天下者不可不知百姓之情也百姓者陛下之赤子陛下宜命慈仁者亲之育之如保传焉如乳哺焉如师之敎导焉故人之于上也敬之如神明爱之如父母今或不然陛下亲近贵倖分曹补署建除卒吏召致賔客因其货财假其气势大者统藩方小者爲牧守居上无清惠之政而有饕餮之害居下无忠诚之节而有姦欺之罪故人之于上也畏之如豺狼恶之如仇雠今海内困穷处处流散饥者不得食寒者不得衣鳏寡孤独者不得存老㓜疾病者不得养加以国权兵柄专在左右贪臣聚歛以固宠姦吏因縁而弄法冤痛之声上达乎九天下入于九泉鬼神爲之怨怒隂阳爲之愆错君门九重而不得告诉士人无所归化百姓无所归命官乱人贫盗贼并起土崩之势忧在朝夕即不幸因之以师旅继之以凶荒臣恐陈胜吴广不独起于秦赤眉黄巾不独生于汉故臣所以爲陛下发愤扼腕痛心泣血耳如此则百姓有涂炭之苦陛下何由而知之陛下有子惠之心百姓安得而信之致使陛下行有所未孚心有所未达固其然也臣闻昔汉元帝即位之初更制七十余事其心甚诚其称甚美然而纲纪日紊国祚日衰姦宄日强黎元日困者以其不能择贤明而任之失其操柄也自陛下御㝢忧勤兆庶屡降德音四海之内莫不抗首而长息自喜复生于死亡之中伏惟陛下愼终如始以塞万方之望诚冝揭国权以归其相持兵柄以归其将去贪臣聚歛之政除姦吏因縁之害唯忠贤是近唯正直是任内宠便辟无所听焉选清愼之官择仁惠之长敏之以利煦之以和教之以孝慈导之以德义去耳目之塞通天下之情俾万国欢康兆民苏息则心无所不达行无所不孚矣臣前所谓欲人之化也在修巳以先之者臣闻德以修巳教以导人脩巳也则人不劝而自至导人也则人敦行而率从是以君子欲政之必行也故以身先之欲人之从化也故以道御之今陛下先之以身而政未必行御之以道而人未从化岂不以立敎之旨未尽其方邪夫立教之方在乎君以明制之臣以忠行之君以知人爲明臣以匡时爲忠知人则任贤而去邪匡时则固本而守法贤不用则重赏不足以劝善邪不去则严刑不足以禁非本不固则民流法不守则政散而欲教之必至化之必行不可得也陛下能斥姦邪不私其左右举贤正不遗其踈逺则化浃于朝廷矣劝人以敦本分职而奉法修其身以及其人始于中而成于外则化行于天下矣臣前所谓欲气之和也在遂性以导之者当纳人于仁寿也夫欲人之仁寿也在乎立制度修教化夫制度立则财用省财用省则赋歛轻赋歛轻则人富矣教化修则争竞息争竞息则刑罚清刑罚清则人安矣旣富矣则仁义兴焉旣安矣则寿考生焉仁寿之心感于下和平之气应于上故灾害不作休祥荐臻四方底宁万姓咸遂臣前所谓救灾旱在致乎精诚者臣谨按春秋鲁僖公一年之中三书不雨者以其人君有恤人之志也鲁文公二年之中一书不雨者以其人君无悯人之心也故僖致精诚而旱不害物文无悯恤而变则成灾陛下诚能有恤人之心则无成灾之变矣臣前所谓广播殖在视乎食力者臣谨按春秋君人者必时视人之所勤人勤于力则功筑罕人勤于财则贡赋少人勤于食则百事废今财食与人力皆勤矣愿陛下废百事之用以广三时之务则播殖不愆矣臣前所谓国廪罕蓄本乎冗食尚繁者臣谨按春秋臧孙辰告籴于齐春秋讥其无九年之蓄一年不登而百姓饥臣愿斥游堕之徒以笃其耕植省不急之费以赡其黎元则廪蓄不乏矣臣前所谓吏道多端本乎选用失当者由国家取人不尽其才用人不明其要故也今陛下之用人也求其声而不求其实故人之趋进也务其末而不务其本臣愿考课绩之实定迁序之制则多端之吏道息矣臣前所谓豪猾踰检由中外之法殊者以其官禁不一也臣谨桉春秋齐桓公盟诸侯不书日而葵丘之盟将以日者美其能宣明天子之禁率奉王官之法故春秋备而书之故夫官者五帝三皇之所建也法者高祖太宗之所制也法冝画一官冝正名今又分外官中官之贠立南司北司之局或犯禁于南则亡命于北或正刑于内则破律于外法出多门人无所措实由兵农势异中外法殊也臣闻古者因井田而制军赋间农事以修武备提封约卒乗之数命将在公卿之列故兵农一致而文武同方可以保乂邦家式遏乱略洎太宗皇帝肇建邦典亦致府兵省台军卫文武叅掌居闲岁则櫜弓力墙将有事则释耒荷戈所以修复古制不废旧物今则不然夏官不知兵籍止于奉朝请大将不主兵事止于养勲封今军容合中宫之政戎律附内臣之职首戴武弁嫉文吏如仇雠足蹈军门视农夫如草芥谋不足以翦除兇逆而诈足以抑扬威福勇不足以鎭卫社稷而暴足以侵轶里闾羁绁藩臣干凌宰辅隳裂王度汨乱朝经张武夫之威上以制君父假天子之命下以御英豪有藏姦观舋之心无仗节死难之义岂先王经文纬武之旨邪臣愿陛下贯文武之道均兵农之功正贵贱之名一中外之法还军卫之职修省署之官近崇贞观之规逺复成周之制自邦畿以刑于下国始天子而达于诸侯则可以制豪猾之强无踰检之患矣臣前所谓生徒堕业由学校之官废者盖以国家贵其禄而贱其能先其事而后其行故庶官乏通经之学诸生无进业之心矣臣前所谓列郡干禁由授任非其人者臣以爲刺史之任理乱之根本系焉朝廷之法制在焉权可以抑豪猾恩可以惠孤寡强可以御姦㓂政可以移风俗其将校有曽经战阵及功臣子弟各请随冝酬赏无理人之术者不当授此官则絶干禁之患矣臣前所谓百工淫巧由制度不立者请以官位爵禄制其器用车服禁人金银珠玉锦绣彫镂不蓄于私家则无荡心之巧矣臣前所谓辨枝叶者在考言而询行也臣前所谓形耻格者在导德而齐礼也臣前所谓念生寡而食衆可罢斥惰游者已备于前矣臣前所谓令繁而理鲜要察其行否者臣闻号令理国之具也君审而出之臣奉而行之或亏益止留罪在不赦今陛下令繁而理鲜要得非持之者有所蔽欺乎前臣所谓博延羣彦愿陛下必纳其言造庭待问则小臣岂敢爱死者臣闻眺错爲汉画削诸侯之䇿非不知祸之将至矣忠臣之心壮夫之节苟利社稷死无悔焉臣今非不知言发而祸应计行而身戮盖所以痛社稷之危哀生人之困岂忍姑息于时忌窃陛下一命之宠哉昔龙逢死而启殷比干死而启周韩非死而启汉陈蕃死而启魏今臣之来也有司或不敢荐臣之言陛下又无以察臣之心退必受戮于权臣之手臣幸得从四子游于地下固臣之愿也所不知杀臣者臣死之后将孰爲启之哉至于人主之阙政教之疵前日之弊臣旣言之矣若乃流下土之惠条近古之理致其和平者在陛下行之而巳然上之所陈者实以臣亲承圣问敢不条对虽臣之愚以爲未极教化之大端皇王之要道伏惟陛下事天地以教人敬奉宗庙以敎人孝养高年以教人悌育百姓以教人慈调元气以煦育扇大和于仁寿可以逍遥而无爲垂拱而成化至若念陶钧之道在择宰相而任之使权造物之柄念保定之功在择将帅而任之使修分阃之寄念百度之未贞在择庶官而任之使专职业之守念百姓之愁痛在择长吏而任之使明惠养之术自然言足爲天下教动足爲天下法仁足以劝善义足以禁非又何必宵衣旰食劳神惕虑然后致其理哉谨对重校正唐文粹卷第三十之下嘉靖甲申歳太学生姑苏徐焴文明刻于家塾唐文粹唐文粹卷第三十一重校正唐文粹卷第三十一吴兴姚铉纂文甲帝王践祚四唐髙宗神尧皇帝受禅告南郊文唐玄宗明皇帝受禅告南郊文唐册玄宗明皇帝文唐册肃宗宣皇帝文封禅二唐高宗天皇大帝封禅文唐玄宗明皇帝封禅文祝寿一唐德宗神武皇帝降诞日献祝寿文告谢一唐德宗神武皇帝平朱泚后告谢昊天上帝文徽号二唐武宗昭肃皇帝㑹昌二年上尊号玉册文唐武宗昭肃皇帝㑹昌五年上尊号玉册文肆赦一唐德宗神武皇帝奉天改年大赦文戒励一唐穆宗文惠皇帝戒励风俗德音文恕死一唐德宗神武皇帝赐李纳田恱王武俊鐡劵文唐高祖神尧皇帝受禅告南郊文维有隋义宁二年五月乙巳朔二十日甲子皇帝臣某敢昭告于昊天上帝伏以生人以来树之司牧眷命所瞩谓之大寳历数弗在罔或偷安故舜禹至公揖让而兴虞夏汤武兼济干戈以定殷周事乃殊途功成一致后之创业咸取则焉臣恭承家庆丗禄降及曰祖曰考累功累德赐履参墟建侯唐社地居戚里门号公宫丕绪隆基足爲荣矣但有隋爽德属餍大业饥馑师旅民胥怨咨谪见咎征昭干玄鉴备闻卑听所不忍言臣恭守晋阳驰心魏阙被首濡足拯溺救焚大举义兵式宁区宇征要荒之辫髪辑兆庶之离心誓以捐躯救兹人命指陈丧乱期之乂安有功继丗无希九五惟身与子竭诚尽力率先锋镝誓以无贰载蒙弘诱克济艰难电扫风驱廓清天邑传檄而定岷峨拱手而平关陇西戎即叙东夷底定非启非賛孰能兹速尊位丗嫡翊奉宗隋勠力辅政无亏臣节值鼎祚云革天禄告移讴謌狱讼聿来唐邸人符神瑞辐凑微躬逺近宅心华夷请命少帝知期运巳去大命有适逊位而禅若隋之初让德不嗣羣臣逼请今六宗乏祀七政未齐罪有所归恐当天谴请因吉日设坛告类祗畏上帝惠兹下民翼子谋孙罔敢愆德则小则大无惑无违对越鸿休伏深慙惧谨遣太尉某用荐告之礼瑞册苍璧香萁明粢嘉𬞞禋祀干皇皇后帝明灵降享仍改义宁二年爲武德元年大赦天下唐玄宗明皇帝受禅告南郊文皇帝臣某敢以玄牡昭告干皇皇上帝上皇厌理万机凝情太古释兹重负与道优游宇宙不可以无君宗社不可以无主恭惟历数猥当虚薄惧忝帝位固辞不免遂膺大礼以驭下人敬择元日告类上帝惟神敷祐四海永绥天极唐册玄宗明皇帝文贾曽朕以寡昧䖍奉鸿休本殊王季之贤早达延州之节昔者圣历巳让皇嗣之尊曁至神龙终辞大弟之授岂惟衣冠所覩抑以兆庶咸知顷属国歩禾夷时艰主㓜大业有缀旒之惧宝位深坠地之忧议迫公卿遂司契象日愼一日以至于今一纪之劳勤亦至矣万邦之俗化渐行矣将成夙愿脱屣寰区昔尧之禅舜惟能是与舜以命禹匪私其亲神器之重允归公授皇太子某有大功于天地定阽危于社禝温文旣习圣敬日跻委之监抚巳移年岁时政益明庶工惟序朕之知子庶不负时历数在躬冝陟元后可令即皇帝位有司择日授册朕方比迹洪古希风太皇神与化游思与道合无爲无事岂不美欤王公百寮冝识朕意唐册肃宗宣皇帝文贾至维天宝十五载岁次丙申月戊子朔二十一日戊申太上皇若曰咨尔元子某惟天爲大惟人君则之顺乃德故舜禹揖让而履皇桎咈乃道故丹朱商均不能保鸿业是以启有惠迪而夏嗣焉隋有乱纪而唐受焉五圣之御㝢皆以勤俭兢业日愼一日故能享祚长乆垂庆无穷洎于六叶恭位四海厌于勤倦𬗟募汾阳将保静颐神思我烈祖玄元之道是用命尔元子当位嗣统于戏尔有忠孝之诚极于君父尔有友爱之义信于兄弟尔有仁恕之行通于神明尔有戡难之才彰于兆庶予懋乃懿德嘉乃神武天之历数在尔躬汝惟推诚祸乱将兾尔永清汝惟从諌宗社将兾尔复宁佞言惟疵直言惟师任贤勿贰去邪勿疑民非后孰治后非贤罔与守邦钦哉愼乃有位无忝我祖宗之丕烈矣唐高宗天皇大帝封禅文嗣天子臣某敢昭告于昊天上帝有隋运属顚危数穷否塞生灵涂炭鼎祚沦亡高祖仗黄钺而救黎元钖玄圭而拯沈溺太宗功宏鍊石定区宇于再麾业壮断鼈饮沧海而一息臣忝奉余绪恭承积庆遂得崐山寝燎炎海澄波虽乃业茂宗祧斯实降灵穹昊今谨告成东岳归功上玄大宝克隆鸿基永固凝薰万姓陶化八纮唐玄宗明皇帝封太山王牒文有唐嗣天子臣某敢昭告于昊天上帝天启李氏运兴土德高祖太宗受命立极高宗升中六合殷盛中宗绍复继体不定上帝眷祐钖臣忠武底绥内难推戴圣父恭承大宝十有三年钦若天意四海晏然封祀岱岳谢成于天子孙百禄苍生受福唐德宗神武皇帝降诞节献寿文侯喜维孟夏十四日天降皇帝之辰羣臣感覆焘之恩朝明庭而献万寿者外尽四海罔有不至时臣亦幸在京师无因縁以陪进窃自思念其感恩受赐与羣臣无异徒以其身之卑贱至愿莫伸如瘖者欲言躄者欲趋乃作降诞日献寿文一篇恭置于康庄之衢其辞曰未有人云则有彼天千变万化兮道无常全高明运转兮与人下焉圣人法象兮则相永年自我自度兮祗畏干干天受降福兮与人下焉臣今敢献寿如天博厚配天兮其谁则地含容光大兮无与二山泽藏宝兮富有无旣圣人体顺兮不爱其利自我自诚兮其他至地至地不测兮生物咸遂臣今敢献冨如地日岀辉辉兮风来薰薰甘露霡霂兮卿云氛氲民曰五星兮生乎今辰爱我则君何以庆兮无称其恩荣华富贵兮子子孙孙臣敢献福兮如所闻唐德宗神武皇帝平朱泚后告谢昊天上帝祝册文陆䞇维贞元元年云云嗣天子臣敢昭告于昊天上帝顾惟寡昧不克明道丕膺眷命俾作神主常恐获戾上帝横灾下民兢兢业业夙夜祗畏居位五祀德馨蔑闻皇灵不歆是用大儆殷忧播荡踰历三时诚惧烈祖之耿光坠而不耀侧身思咎庶补将来上帝顾怀诱衷悔祸勦兇慝之凌暴雪神人之愤耻旧物不改臣心载新兹乃九庙遗休兆人介福以臣之责其何解焉间属㓂虞乆稽告谢今近郊甫定长至在辰谨以玉帛犠牲粢盛庶品兾慿禋燎式荐至诚太祖景皇帝配神作主尚飨唐武宗昭肃皇帝㑹昌二年上尊号玉册文李德𥙿维㑹昌二年岁次壬戌四月乙丑朔十四日戊寅摄太尉光禄大夫守司空兼门下侍郎同中书门下平章事臣德裕银青光禄大夫守尚书左仆射兼中书侍郎同中书门下平章事臣珙银青光禄大夫守中书侍郎同中书门下平章事臣李绅及文武百官金紫光禄大夫检校司徒兼太子太保臣僧孺等六千五百七十四人言臣闻羲皇首太古之号成汤显神武之称我高祖皇王是宪尊名若古贻厥丕训爲孝孙之法岂不善始善述哉矧乃巨唐受命继体承业理运将至大君以兴昊穹所以开至圣也曩者明两未定帝华不协舍胤传圣深惟至公先后所以昭天命也亦犹尧发于唐侯文兴于代邸神明之祚不其难哉伏惟皇帝陛下清明传鬯光耿四海玄德眞隣天休大赉日角见表气志如神爰初定命正心理物如辰居其极而天下无邪矣由是昭德塞违尊贤逺佞禹不自满成不自康罔盘于田不迩于色自闺壸以施王教由家道而刑国风去比周覈名实擥权纲择圣德修旧典恊诚质扢嘉坛款太一进正臣以端治表礼故老以求谠言逺无蔽狱近无留命祈玄祖而膏雨降祀灵岳而嘉谷登省刑罚而蓬㪍消发仓廪而螽螟息去岁龙旂承祀大辂亲郊捧玉瓉而一献光灵来格振金石而六变魄宝昭临然犹古训是学缉熈于道天文炳焕云汉其章温恭敬逊承太任之教和乐恺悌洽戚藩之心德风偃于羣黎威霆动乎絶域又以敬飡不逮于长乐昭配未升于祢宫每怀嗣徽蒸蒸而慕所以奉若慈训对越两仪因心立制永钖其教寛底刘之罪兴恻隐之仁回霜收电爲之反禾及单于慕义景附朔边耀德戢兵谦临是受至于备文物展国容莫不先甲而布甘泽丁辰而廓隂翳和景晏温卿霭絪緼斯所谓神祇之心应矣天人之际交矣于是服冕之士戴鹖之伦曁藩卫邦伯黄髪鲐背不谋而进曰陛下玄黙天睟辉光日新大矣孝熙四极爰臻诚冝玉版温润镂鸿明之德神宝焜燿荐万斯之年丕惟大典不可辞也陛下犹谦退固拒至于三四羣臣不巳乃曰俞哉夫徧覆包含之谓仁极深研几之谓圣宪度着明之谓文蛮夷震慑之谓武感而遂通之谓神无思不服之谓孝臣等不胜大愿谨奉玉宝上尊号曰仁圣文武至神大孝皇帝㐲惟陛下干徤不息谦尊而光乐戒其耽禽戒其荒寿乃侔于殷宗俗乃厚于成康贻燕后昆受福无疆臣德裕等诚欢诚跃顿首谨言唐武宗昭肃皇帝㑹昌五年上尊号玉册文李德裕维㑹昌五年岁次乙丑正月己酉朔一日己酉光禄大夫守太尉兼门下侍郎同中书门下平章事臣德裕光禄大夫守尚书左仆射兼门下侍郎同中书门下平章事臣悰朝议大夫检校尚书右仆射兼中书门下平章事臣李让夷朝议大夫守中书侍郎兼戸部尚书同中书门下平章事臣崔铉及文武百官太中大夫太常卿臣孙简等六千二百二人言臣闻在昔周宣猃狁内侵四牡薄伐以定王国则诗人大其功曁于汉宣北夷乖乱唿韩慕义郅支逺遁则简策着其美惟此二代称爲中兴间者开成之末星孛如云螟飞蔽天先帝感之黎人惧焉乃受至圣遗大投艰迄兹成功厥有冥数伏惟仁圣文武至神大孝皇帝表应龙翼粹含干刚神全而正气凝宇定而天光发智烛千里动必察微心镜万机物来斯应于是五材用四维张建中和之极缀前圣之纲重枢机修法制刑御家之理无出壸之言销䜛邪逺巧佞斥背公之党退好经之人内严体貌増堂陛之峻外絶缔交去辅车之势古所谓受命于天惟舜独也巳又曰一心定而万物服唯陛下得之曩者北狄矜功耗蠧中国种类磐牙根柢封殖异术胏附缟衣如荼挟邪作蛊浸淫守内倒悬不解百有余年旣而龙祠堙灭携国款塞质帝女戚海疆有狼顾平城之心鲸吞咸洛之志爰命枭将搴旗刈旃兵鏖穹庐火烈荆榛飏罽幙碎轒䡝六羸遯逃贵女生还刬灭妖迹剿除丑类故名王结髣冠带入臣坚昆稽首鞮译来献而又姦臣放命二纪陆梁据太山之固下窥洛邑通故锋之道旁睨近关树其遗孽以窃兵柄议者佥曰精甲十万积谷十年泉鱼不察汤网冝悬陛下雄㫁霆声羣疑冰释扬清风而扫云鼔迅雷以破山任冯异则抜天井而震上党仗呉汉则发突骑而倾邯郸壶关失险山东夺魄属有戍边叛将窃发参墟人心摇荡异议放肆陛下临朝而言曰二㓂获罪于天予所不舍未三旬而定晋阳才朞年而灭潞子不以金购狶将多降不劳师克粤首驰报非至德感物孰能臻于此乎由是台宰百辟藩屏将帅上言曰成伐东夷而肃愼来贺景翦七国而王室乃安莫不始于武功终致刑措将以禋上帝荐祖宗冝受鸿名以荅玄贶陛下犹谦逊而五譲之勤请罔巳乃屈巳以俞之云汉爲章所以昭法度也神明其德所以成敎化也巍巍乎有功帝尧之则也勤于大道玄祖之训也臣等不胜大愿谨奉玉册玉宝上尊号曰仁圣文武章天成功神德明道大孝皇帝伏惟陛下不有其名以保其成不德其功以戒其盈享殷宗之福致周道之平熙我王度永振金声臣德𥙿等诚欢诚跃顿首顿首谨言唐徳宗神武皇帝奉天改年大赦陆䞇门下致理兴化必在推诚忘巳济人不恡改过朕嗣服丕搆居临万邦失守宗祧越在草莽不念率德诚莫追于旣往永言思咎期有复于将来明征厥初以示天下惟我烈祖迈德庇人致俗化于和平拯生灵于涂炭重熙积庆垂二百年伊尔卿尹庶官洎亿兆之衆代受亭育以迄于今功存于人泽及于后肆予小子获纉鸿业惧德不嗣罔敢怠荒然以长于深宫之中暗于经国之务积习易溺居安忘危不知稼穑之艰难不察征伐之劳苦泽靡下究情不上通事旣拥隔人情疑阻犹昧省已遂使兴戈徴师四方转运千里赋车籍马逺近搔然行赍居送衆庶劳止或一日屡交锋刃或连年不解甲胄祝奠乏主室家靡依死生流离怨气凝结力役不息田菜多荒暴命峻于诛求疲甿空于杼轴转至沟壑离去郷闾邑里丘墟人烟断絶天谴于上而朕不寤人愁于下而朕不知驯致乱阶变兴都邑贼臣乗舋肆逆滔天曽莫愧畏敢行凌逼万品失序九庙震惊上辱于祖宗下负于黎庶痛心皃罪实在余永言愧悼若坠渊谷赖夫天地降祐人神叶谋将相竭诚瓜牙宣力屏除大盗载张皇维将弘永图必希新命朕晨兴夕惕唯念前非乃者公卿百寮累抗章䟽拟以徽号加于朕躬固辞不获俯遂舆论昨因偱省良用矍然体隂阳不测之谓神与天地合德之谓圣顾惟浅昧非所冝当文者所以化成武者所以定乱今化之不被乱是用兴岂可更徇羣情苟应虚美重予不德祗益怀慙自今巳后中外所上书奏不得更称圣神文武之号夫人情不常系于时化大道旣隐乱狱滋丰朕旣不能弘德导人又不能一法齐衆苟设密网以罪非辜爲之父母实増愧悼今上元统历献歳发生冝革纪年之号式敷在宥之泽与人更始用荅天休可大赦天下改建中五年爲兴元元年自正月一日昩爽巳前大辟罪巳下罪无轻重咸赦除之李希烈田恱王武俊李纳等有以忠劳任膺将相有以勲旧继守藩维朕抚驭乖方信诚靡着致令疑惧不自保安兵兴累年海内搔扰皆由上失其道下罹其灾朕实不君人则何罪屈已弘物予何爱焉庶怀引慝之诚以洽好生之德其李希烈田恱王武俊李纳及所管将士官吏等一切并与洗涤各复爵位待之如初仍即遣使分道宣谕朱滔虽与贼泚连坐路逺未必同谋朕方推至诚务欲弘贷如能效顺亦与惟新其河南河北诸军兵马并冝各于本道自固封疆勿相侵轶朱泚大爲不道弃义蔑恩反易天常盗窃名器暴犯陵寝所不忍言获罪祖宗朕不敢赦其应被朱泚胁从将士官吏百娃及诸色人等有遭其扇诱有迫以兇威苟能自新理可矜宥但官军未到京城巳前能去逆效顺及散归本道者并从赦例原免一切不问天下左降官即与量移近处巳量移者更与量移流人配隶及罚鎭效力幷縁罪犯与诸使驱使兼别敕于诸州县安置及得罪人家口未许归者一切放还应先有痕累禁锢反逆縁坐承前恩赦所不说者并冝洗雪亡官失爵放归勿齿者量加收叙人之行义或未必兼搆大厦者方集于羣材建竒功者不限于常捡苟在适用则无弃人况黜免之徒沈郁颇乆朝过夕用勿拘常例诸军诸道赴奉天及进收京城将士等或百战摧敌或万里勤王扞固金城驱除大憝赴危难者其节着复社稷者其业崇我图尔功特加彞典钖名畴赋永永无穷冝并赐名奉天定难功臣身有过犯递减罪三等子孙有过递减罪二等当戸应有差科使役一切蠲免其功臣巳后虽衰老疾患不任军旅当分粮赐并冝全给身死之后十年仍回给家口其有食实封者子孙相继代代无絶其余叙録及功赏条件待收京日并准去年十月七日十一月十四日敕处分诸道诸军将士等乆勤扞御累着功勲方鎭克宁惟尔之力其应在行营者并超三资与官仍赐勲五转不离鎭者依资与官赐勲三转其累加勲许回授周亲内外文武官三品已上赐爵一级四品已下各加一阶仍并赐勲两转见危致命先哲攸贵掩骼埋胔礼经所先虽效用而或殊在恻隐而何闲诸道兵士有死王事者各委所在州县急递送归本管官爲葬祭其有因战阵杀戮及擒获伏辜曝骨郷原者并委所在逐近便收葬应縁流贬及犯罪未葬者并许其家各据本官品以礼收葬自顷军旅所给赋役繁兴吏因爲姦人不堪命咨嗟怨苦道路无聊汔可小康与之休息其垫陌及税闲架竹木茶攉鐡等诸色名目悉宜停罢京畿之内属此㓂戎攻劫焚烧靡有宁室王师仰给人以重劳特冝减放今年夏税之半朕以兇丑犯阙遽用干征爰度近郊息驾兹邑供储克办师旅攸宁式当襃旌以志吾过其奉天冝昇爲赤县百姓并给复五年尚德者教化之所先求贤者邦家之大本永言兹道梦想増怀而浇薄之风趋竞不息幽栖之士寂寞无闻盖诚所木孚故求之不至天下有隐居行义才德高逺晦踪丘园不求闻达者委所在长吏具名闻奏当备礼邀致诸色人中有贤良方正直言极諌及博通坟典达于敎化并识洞韬略堪任将帅者委常叅官及所在长吏闻荐天下孤老鳏寡惸独不能自活者并委州县长吏量事优䘏其有年九十已上者刺史县令就门存问义夫节妇孝子顺孙旌表门闾终身勿事大兵之后内外耗竭贬食省用冝自朕躬朕当节乗舆之服御絶宫室之华饰率巳师俭爲天下先诸贡献自非供宗庙军国之用一切并停应内外官有冗贠及百司不急之资委中书门下即商议条件停减奏闻布泽行赏抑惟旧章今以余孽未平帑藏空竭有乖庆赐深愧于怀赦书有所未该者所司类例条件闻奏唐穆宗文惠皇帝戒励风俗德音文元稹敕朕闻昔者卿大夫相与譲于朝士庶人相与譲于齿周成王刑措不用汉文帝耻言人过眞理古也朕甚慕焉中代以还争端斯起掩抑其言则专蔽诱掖其说则欺诬自非责实循名不能彰善瘅恶故孝宣必有敢告乃下光武不以诡辞遽行语称讪上之非律有匿名之禁皆所以防三至之毁重两造之明是以爵人于朝则皆劝刑人于市则皆惧罪有归而赏有事也末俗偷巧内荏外刚卿大夫无进思尽忠之诚多退有后言之谤士庶人无切磋琢磨之益多销铄浸润之䜛进则䛕言謟笑以相求退则羣居狎处以相识留中不出之请益发其隂私公论不容之词实生于朋党擢一官则曰恩皆自我黜一职则曰事岀他门比周之迹已彰尚矜介特由径之踪尽露自谓贞方居省寺者不能以勤恪莅官而曰务求简易提纪纲者不能以凖䋲捡下而曰密奏风闻献章䟽者更相是非备顾问者互有憎爱苟非秦镜照胆尧羊触邪时君听之安可不惑叅断一谬俗化益讹祸发齿牙言生枝叶率是道也朕甚悯焉我国家贞观开元同符三代风俗归厚礼譲并行兵兴已来人散乆矣姑欲导之以德不欲驱之以刑然而信或未孚理有未至曽无耻格益用彫刓小则综覈之权见侵于下辈大则机密之重旁挠于薄徒尚念因而化之亦旣去其尤者而宰臣等惧其寖染未克澄清备引祖宗之书愿垂戒励之诏遂申教告颇用殷勤各当自省厥躬与我同底于道凡百多士冝体朕怀唐德宗神武皇帝赐李纳田恱王武俊鐡劵文陆䞇维兴元元年岁次甲子正月癸酉朔二日甲戌皇帝咨尔具官某呜唿君者所以抚人失于所抚则叛下者所以奉上乖于所奉则刑各当其理德用不扰各违其分乱于是生朕德薄化浅昧于君道罔知省已姑务眚人是以徴师徂征连岁靡息惟尔以诚志之不达反仄于厥衷阻衆兴戎结舋拒守岂非上失其所抚而下失于所奉欤书曰万方有罪罪在朕躬我实不德兆民非咎俾废其生业离其室家陷于困穷死于战阵老病失养孤惸靡依怨结苍旻感伤和气朕爲人父母得不愧于心哉晨兴以思夕惕以悼粤自嗣位迄今六年天将悔祸朕方觉悟尔亦知之衆心厌乱思以保安叶于朕怀若膺符契非天地合德人神合谋将茂育羣生则何以臻此朕是用上顺天意俯从人心涤尔疵瑕复尔爵位坦然靡阻君臣如初功载鼎彞名藏王府子孙代代爲国勲臣河山带砺传祚无絶朕方布大信承天子人若食其言何以享国于戏其祗若明命用保无疆之休重校正唐文粹卷第三十一唐文粹唐文粹卷第三十二重校正唐文粹卷第三十二吴兴姚铉纂文乙帝王八谥册二唐中宗孝和皇帝谥册文唐德宗神武皇帝谥册文哀册六唐高祖神尧皇帝哀册文唐太宗文武皇帝哀册文唐中宗孝和皇帝哀册文唐睿宗玄眞皇帝哀册文唐玄宗明皇帝哀册文唐宪宗章武皇帝哀册文后妃五谥册二唐顺宗庄宪皇后谥册文唐懿宗元昭皇太后谥册文哀册三唐太宗文德皇后哀册文唐高宗则天皇后哀册文唐代宗贞懿皇后哀册文唐中宗孝和皇帝谥册文苏颋维景云元年岁次庚戍十月戊寅朔十三日庚寅摄太尉银青光禄大夫守戸部尚书上柱国宣城郡开国公臣姚珽等上议曰臣闻圣人极天下之赜以象其物冝成天下之文以察其时变加于百姓之谓德刑于四方之谓风德也者动于神明风也者由于教化原始见则名合道先知终存义迹因行表其来尚矣伏惟大行应天神龙皇帝纉武之命允文之基肇承于宥密以至乎缉熙若乃含青云之符燿赤光之瑞履顺而一夷险安贞而再濳跃由是恭于三朝服兹四罪傒予之始祀夏而无改旧物若帝之初迁周而有膺新命䖍匹夫蒸蒸之思爱于文母豫太帝庾庾之占友于王季旣而三年谅闇九族敦叙免丧问道穆乎天子之容退朝藏密怡若家人之礼功收其成不以微刑济其寛不以大谠词所不忤谗说所不入约躬而厚物尽下以推人翺翔乎儒雅之林经启于文章之囿不伤麛卵不夭卉木体仁也行于蛮貊暨于陪台施惠也酌中衢之樽不竭也陈太庙之器不盈也故能百宝用四灵臻嘉禾神芝日献于府柔逺格怀荒至名驹巨象岁塡于牧方採厚陵之露华感而通梦遂扬昊坛之烟燎严以配尊然后心游絶冥神寄恺乐在云台之上希夷于眞谛之门追汾水之阳缥缈乎列仙之馆岂图变生氛沴凶遘霄极欻慿玉以大渐顾遗弓而上僊所以函夏攀援人神哀戚龙攅旣启鸟耘逾慕礼撤三献北有因山之名法崇二言南有至郊之议谨案谥法慈惠爱亲博施备物皆曰孝安人缉衆推贤让能皆曰和夫孝以安亲和以安人是则宪先生之典谟垂后裔之光烈者盖天之所称矣请上尊谥曰孝和皇帝庙曰中宗谨上唐德宗神武皇帝谥册文权德舆维永贞元年岁次乙酉月朔日孝孙嗣皇帝臣某伏惟大行皇帝德合天地作人父母纂承光明建用皇极昔在宝应制天下赋舆戚藩以大自鲁䟽雍师律旣贞㑹陜收洛克燀威命廓开王涂是登上嗣乃宅丕后服艺祖神宗之大烈有干干翼翼之至敬敷佑迪哲尊严懿恭烛明四极发育万类濯沐乎仁泽澄清乎理本巍巍乎建中风声与贞观同符洎时有祲沴变生京毂省方展义弘隂骘之功整旅致诛申震燿之令氛祲灭息侯王䡄道丕冒持载镜清砥平然后明禋毖祀万灵以接翕受敷施九德咸事含弘亭毒以致其和博采虚受以通其志政刑有箴宸扆有铭焕乎文明之化成也因时创节象卦设乐薰然中和之被物也纳嘉言于近侍辍巳行之诏疾䜛口于宵人宥过失之罪去徽号而约已正庙祧以尊祖九译通道万方来庭賨旅焯乎勲籍夷歌陈于乐府霜露所坠车书大同顺气旁达天休滋至庆霄轮囷德水清澈三辰秉阳以宣耀百嘉丽地而交感飞走呈祥肖翘遂性在宥天下二十有七年夫文思光被陶唐之盛也怛忠利虞帝之教也亹亹穆穆周文之业也聦明神武汉祖之烈也穷古先之大律极帝者之上仪方将扈升崇丘侍捡玉牒奄遗天命永弃万方亿兆嗷嗷哀号靡诉顾惟沖昧惧忝孙谋君父有命付兹神器䖍恭贻训感慕滋深今因山旣建同䡄毕至一二元老宗工硕生考称天之礼稽节惠之法式遵古义敢荐大名谨遣太尉某谨奉册上尊谥曰神武孝文皇帝庙曰德宗伏帷圣灵昭格膺是典礼幽賛丕祉流于无穷呜唿哀哉唐高祖神尧皇帝哀册文虞丗南维贞观五年太岁云云即以明年某月日迁座于献陵礼也玄览载籍逖听皇王立德可乆应运斯昌天基崇峻帝系悠长虹晖降祉眞气呈祥緫衡朱黻熊轼龙常契叶祯符诞生睿圣云昼聚黄星夕映舒卷濳跃几深道性地载天临日晖川镜历试藩岳风移俗正火德云谢羣龙战野蚩尤曜旗王良䇿马拔山曀日滔天泯夏荡拒黎元阽危宗社提劒创业仗钺专征风驱云动海运天行伐谋上略制胜神兵尊王践土复帝夷庚职惟上相任隆羣辟六阶巳平四门咸辟殊物显命彞章典册钖重介珪礼优乗石烟霞改色镛管变音观国受命负扆君临仁霑动植化感飞沈殷辂周冕禹迹尧心削觚反朴抵璧藏金商俗未改遗氛阻乱沙塞䖍刘伊瀍叛换应变雷动乗机电断十角云消三川冰泮渐以文教致诸王道制礼和乐尊儒养老翠鳯栖梧丹鱼在藻水浮玄贝阶荣朱草威加海外泽被区中要荒合䡄鞮羯遐通没羽沈浪飞轮驾风眷言释负有怀高谢翛尔栎阳杳同姑射趋诗礼以承天禀义方以成化聿膺景福方期永年玉几奄及金縢遂愆絶五日之晨省遽千龄而上僊攀帷扆以孺慕抱劒舄以纒绵呜唿哀哉䖍奉顾託式遵遗志指珠玉而不藏即陶甄以成器贻俭德以爲誉垂风声于后嗣呜唿哀哉永去天邑言遵地肺背沃野之神臯越通川之清渭怀𡵨下之前迹眷新丰之旧里笳哀噎以留思旐翩翻而顾指悲风急而拱木吟平野晦而寒烟起呜唿哀哉惟缀衣之如昨忽驰光之莫驻亟时逝而节改俄渉新而履故野苍苍以日衰岁凛凛而行暮感物悲于气序衔哀践于霜露泣川水之逝波动商山之风树蹐厚地而无感仰高天而何诉呜唿哀哉曰圣与人谁前谁后炎昊无金石之固勋华异松乔之寿孰历丗而长存唯令名之不朽矧玄功与至德冠列辟而爲首俾轶五而登三与天长而地乆呜唿哀哉唐太宗文武皇帝哀册文禇遂良维贞观二十三年岁次巳酉五月甲辰朔二十六日已巳大行皇帝崩于翠微官之含风殿旋殡于太极殿之西阶粤八月庚寅将迁座于昭陵礼也鳯管凝和龙帷将曙溢化同轸绵区缟素哀子嗣皇帝某览风树而増感攀铜池而拊膺迫宗祧之是寄伤往驾之无慿奠樽盈而悲绪促灵景翳而愁云兴去劒滋逺清徽方閟爰诏司存传芳琼字其辞曰三微固祉五曜垂文光昭司牧对越唐勋族着玄牝家传缙云高配于天一人有庆大行神武惟几作圣良书自得高文成性夙表余雄先怀反正苍兕爰发朱旗首令寰瀛昬垫关洛荒芜妖倾地轴盗弄干枢戎衣光启霸政宏谟天兵电扫月阵风驱蚩尤递翦揳窳咸诛闰位不䖍余分兴戾先收秦组次焚商袂转圜上略容光下济从邑垂仁賔门洒惠脩风顺䡄凝图奉睿青戾同规玄珠恊契发辉三五声明遐裔泛野休兵灵台革升巖藏铣遵河奉璧学肆徐轮丘园散帛就日攸冝如天在斯刑哀动植化美埙箎乐华曽举礼叶旁垂沙塲罄翦斗极咸覉狼山入囿潮渚归池东旌若木西斾条支龙郷委责鸟服来仪大矣乗时悠哉利见文龟浮沼应龙在淀潏露飞甘卿云呈绚松荑望幸瑶华方荐仙舟劒术星飞告变凝沴气于升年掩璇晖于离殿呜唿哀哉商管初秋飞弦罢佾惊川悠𬗟宫车晏出大坠弗营元龟献吉展軨效驾端圭司日迫灵心于将饯痛皇情其如失凝秋林于广路遡悲风于长术经柏梁而徐转迈兰池而从跸耸轻斾之逶迤动边笳之萧瑟呜唿哀哉周营甫竁汉启泉闱谷林摇落乔巖变衰平原凄兮白日逺深渚澹兮秋云飞览铜雀而兴慕伤鼎湖之不归呜唿哀哉崤陵玄壤嵎山穷路虚卫翻英轻驰委素尧门闭而日惨羲庭易而云呀嗟厚德之长违仰高天而攀慕呜唿哀哉崇基永焕置业方昭遗风余烈天长地遥想神襟而腾茂纵史笔而扬翘笼嘉声于日月终有𥙿于唐尧呜唿哀哉唐中宗孝和皇帝哀册文徐彦伯维景龙四年岁次庚戍六月辛巳朔二日壬午大行应天神龙皇帝崩于神龙殿旋殡于太极殿之西阶粤景云元年十一月二日乙酉将迁座干定陵礼也画攅毁帟雕輼肃轫缟绋霜回丹斾雪引御窆台之眇黙背天阁之崇峻皇帝瞻在原之坠响感聮蕚之凋隂礼奠收兮泣遗迹同气诀兮悲圣心爰命下臣式扬鸿懿咨睿烈于金牒刻明猷于玉字其词曰少典之子重华之孙珠聮宝系海浸昌源鳯鸟鸣国龙蛟守门于铄皇朕赫应成命青霭南浮彤云北映扫刷中㝢光亨累圣钦若应天纉成前庆身佩星斗掌提曦镜克明克类允武允文就之如日望之如云声中律吕辞合典坟道懋登庸荣膺继体位拥青陆业移朱邸春诵夏弦冬诗秋礼复子明辟固天攸启鹏举提象鸾飞凿干萝图巳御芝玺仍传拱黙当宁赓歌抚弦尧亲更睦嬀德通羶万宝阜成四门光辟宵衣若厉道风犹戹野接翘车殿横儒席留连缟䜩婉娈词客润洽泉鱼恩周卉毳鞮译骛轮要荒走币削觚反朴寛刑薄税俗冨京坻人忘疵疠帝图广运天意难诬旖旎祥箓张皇瑞符仙芝抱砌神萐摇厨龟负绨检鳞衔斗枢孝思罔极宗庸克赛亲幸国阳式陈昭配翠辇容与蜺帱晻暧苍璧森罗明祇肃对玄精备典洪范盈畴将竦华盖遥封岱丘猒紫寅之阨僻追白云之豫游时若慕于丧妣道空在于委裘呜唿哀哉惟几在辰枚卜违吉仍几虚座缀衣空室景沴摄提悲缠昱日羣臣奉于末命天下悲乎晏岀呜唿哀哉宗伯典同轨赴辰龟谋人兆犀鞟移輴喝苦挽于香掖咽酸笳于曙旻彤阶皛皛兮露惊月王座微微兮花掩尘呜唿哀哉列绮城之哀仗引滋桥之度幰朔飈急兮御道寒愁日晦兮云郊晚驻石马之新涂下金天之旧坂见踈杏之原长觉深松之路逺呜唿哀哉伊昔睿喆先谋寿宫猗那我后复幸方中委冠劒于泉穸保明灵于昊穹山有移兮海有变道无缺兮声无穷呜唿哀哉唐睿宗玄眞皇帝哀册文苏颋维开元四年岁次景辰六月乙巳朔二十日甲子大行睿宗大圣玄眞皇帝崩于百福殿徙殡于太极殿之西阶粤十月朔某日将迁座于桥陵礼也素帟褰周青壸警节俨无声以虚卫陈有象而成列哀子开元神武皇帝某追攀引䌇眇擗司常悽庶物其涕迸感衆灵而影彰睠兹鸿业钦若要道爰制近臣敢扬大宝其词曰高祖兴唐垂其耿光睿宗诞庆绍我明命明命伊何重熙累盛耿光伊何翊善传圣在昔分瑞爰初剖符宅殷令典居相宏图宣哲观艺祗庸服儒践其成式纳以嘉谟否历终㤗倾维更纽予从代王子事周母退象藏密沖襟释负不爲震惊自得谦受权乃复亨塞而自开固推皇弟仍陟元台鸣牝搆孽纷虹肆灾飈驰神武电扫姦回三让天下载登宸极顺夫甿心忘我帝力鞮译修贡亲贤任职乐英巳敷礼纬重绎宗庙率祀郊丘肇禋养而迎夏芟以祈春静黙㳂道和平返淳智周翔泳功济陶钧知子惟明从吾所尚陋伊祈之莫绪追啮缺而将丧帝允执乎厥中皇遂崇于太上始授图而观察终脱屣以清旷斋必闲舘朝而别宫问安顺色资孝弘风理极兼受言承至公岂缀衣而慿几忽成鼎而号弓呜唿哀哉梦年罕验顾是付嘱属神器其得所委灵心其何欲増摧絶以孺慕竟厌时以去俗万邦赴而同轨六遂陈而帅属外羣悲于缟素中不瘗于珠玉蜃辂迎转龙㡛戒徂寒生紫殿晓发清都笳挽遟遟而徙靡斾旌恋恋以威纡除栎阳之御路指桥岳之幽途礼旣献而三撤神方宁而九虞逺游通冠近严归跸因高而渭川尽见冯下而秦京稍出积耘草以横霜攅悲松以翳日呜唿哀哉粤羲轩之建子姒兮令问传其不巳猗简册之尊圣眞兮鸿名冠而方始然后景云蔼华露滋扬至德殷永思此天子之孝也臣何足以知之呜唿哀哉唐玄宗明皇帝哀册文王缙维宝应元年岁次壬寅建巳月五日玄宗至道大圣大明孝皇帝崩干神龙殿旋殡于太极殿之西阶粤以宝应二年三月甲辰朔十一日将迁座于泰陵礼也象物巳设仙驭将飞空闻脱屣无复求衣孝孙皇帝亲临遣奠意延晷刻向池綍而涕流想山园而心恻九天兮无所一往兮何极感贻美于孙谋俾述事于祖德其词曰天厌隋乱中原无主人归唐德上帝是辅以圣易暴兴文继武义冠殷汤威包汉祖仰膺历数光宅区宇惟皇得一承干嗣五赫哉厥初万物斯覩景龙之际干仪反坤不利王室将开祸门吕危刘氏赵啄皇孙我独仗劒神期武贲上排阊阖俯扫轩辕不惊宗庙大造黎元爲而不有礼备尊尊乃奉睿宗爰受宝命问安侍膳纯孝至敬维城之年佐潞之政一蓍献兆百灵翼圣跃马截流水不敢竞濳龙变海池亦呈庆有开必先兴王之盛诰曰皇帝余倦于勤往纉丕业以顺兆人辞之不可其命惟新体干之大法土之均临之以日生之以春寒暑彰信动植知仁九族旣睦四门旣賔天通之圣电断之神求贤巽簴就列搢绅谠言是听庶政必亲刑措兵戢威加德驯戎狄詟窜塞不惊尘琛賮争入来自无垠驾鼔斥骏焚裘弃珍风雨时若京坻相因师于上古思与还淳然后制礼节焉北祠后土南郊上玄斋祭陵庙位号山川教战讲武祈农籍田冕旒问俗旌旗幸边文物蔽地英声动天鳯巢麟扰甘露醴泉九尾三春朱草非烟缤纷效祉毎岁且千道德洋溢干坤交㤗成功如可登封于岱太平如何是时无外才艺余美帝王之最学究天人乙夜慙对文齐日月秋风靡逮推历正元调律平害札动云落弦开叶碎挥琴陋虞教謌轻沛良辰可赏听政方退钟皷屡陈君臣高㑹巍巍荡荡四十余载巡省顺动西南奥区命子岀震继明握图长驱勐士累翦封狐不失旧物言旋上都离宫就养寿酒多娱习道乆矣神仙逺乎呜唿哀哉湖上铸鼎海中祈药忽乗紫气长游碧落千门万戸若无天兮寥廓八达九衢虽有人兮寂寞泪爲雨于宸极哭成雷于郊郭遗辙迹而徒攀葬衣冠而可託同轨毕至𥘉陵巳开震鳯辇于仙仗降龙輴于帝台儗将行兮肃穆似有覩兮徘徊遇春城兮如送望暮山兮谓来呜唿哀哉寿原肇吉先天不违接桥山之大隧营金阜之玄扉拥驰道兮皆往独宫车兮不归厚夜兮藏昼终天兮戢辉文始逺极武余英威立德不朽至道惟微虽隂阳之与变化侔圣德兮安可希超前古以作则遗后代以垂衣呜唿哀哉唐宪宗章武皇帝哀册文令狐楚维元和十五年岁次庚子正月甲戍朔二十七日庚子移殡于太内太极殿之西阶粤五月十五日庚申迁座于景陵礼也玉衡南指金波西落皓雪集其麻衣素云褰其绡幕柳宫龙动竹池鱼跃兆庶雨泣于浩穣万灵风号于寥廓哀子嗣皇帝仰攀雕辇殷奠琼筵哀无容以触地痛不返而终天仙仗徐进宸仪永隔降睿旨于鸾台扬圣功于鳯册其词曰配天惟唐伊祁同光应道爲帝玄元之系圣人有作孝子善继显赫十朝緫齐四裔执其大象司彼左契武烈诞敷文明下济出濳离隐或跃未融亲则盘石封殊翦桐承祧黄屋主鬯青宫礼乐尽在讴謌荐至轩皇倦勤传付神器太母侍飬亲临宝位怡声下色先意承志家令敢言天子屏贵明明出震业业承干其仁如山其智如泉理析坚白学探幽玄挥毫雾动掞藻霞鲜所持者俭所宝者贤刑靡不省赏无不延冕旒迎日珪璧祈年涕谒宗庙臣朝昊天天纵神圣日跻孝敬鸿名再加宝历一定穷人屡赈名士交聘兽爱触邪草怜指佞梯航修贡鳞羽遂性河色呈符山声告庆编书辨谤创殿思政甘节必称苦言终听稜威之逺德政之盛霜雪宪章雷风号令夏台齿劒上党纳穽赵际宅心邺中听命谁能去兵王者有征王垒雾廓金陵镜清狐鸣上蔡蚁聚东平伏锧就戮回戈受烹始以上杀归于好生恢恢不失荡荡难名信及隐微道存溥博走马斯却昆虫咸若调其玉烛徇以木铎混同车书逺颁正朔范金合土大兴太学清跸鸣銮将登高岳四维旣张五刃巳藏蛮夷戎羗敢不来王天下清净朝廷乐康㑹冠劒以高晏戏鱼龙于广场有严有翼无怠无荒俗皆臻于寿域人自爲于牺皇日出入兮安穷极云飞扬兮无处所瑞方瞻乎鳯来灾忽闻于鹳语谓百年之可十嗟九龄之不与当凝旒而下临奄脱屣以轻举万姓哀其考丧千宫怀其后抚封人犹祝于南山帝子巳号于北渚呜唿哀哉披灵衣兮如在委仙佩兮若休建环海以静寐谢鼎湖而逺游桂华朗兮高殿寂梧叶暗兮深宫愁惊同䡄之遽至咽长川而不流呜唿哀哉威仪肃设文物前列酌玉斚以宵奠驾金根而晓发出朱雀之正门背青鸾之逈阙逶迤原野苍茫日月去复去兮降尧阶悲莫悲兮临禹穴呜唿哀哉地开苍谷天作丰山江海自流于泉下城郭取象于人闲高封马鬛永秘龙颜鳞有逆兮曽触髯欲升兮尚攀朝百灵以肃肃遗八骏以闲闲陵植栢兮未拱阁生苔兮巳班严日宫而深闭蔼云幄以空还与衆感于万井结宸悲于九关呜唿哀哉神行无方干徤不息物皆𬒳于圣泽人自迷于帝力巍平高代之行至矣动天之德后玄壤以长存冠苍穹而罔极呜唿哀哉唐顺宗庄宪皇后谥册文权德舆维元和十一年岁次景申某月朔日哀子嗣皇帝臣某伏惟大行皇太后柔明承天广大法地齐二仪以发育含万物而化光静专宅心谦俭约巳涂山积厚淮水秉灵四德交脩六宫承式于德宗有逮事之孝敬于先皇有辅佐之忧勤启迪风徽仪形天下伏以永贞诰命脱晒寰区乃居太上之尊乃正中宫之位顾兹沖眇上荷劬劳自㓜逮长禀邑姜之教朂继体纂图申长信之供养率用慈训施于理道母仪所𬒳子惠所覃一纪于兹万方蒙福以载物之量包逮下之仁嗣任姒之徽音慕黄老之清净冝钖丕祉寿如冈陵昊苍不愸艰棘俄及追惟顾复创鉅感深衔恤茹荼叩心罔极今祔隅先逺龟筮告吉顺厚夷体幽严就路宰政卿尹与典礼之官询考古式详稽谥法以周道章明未之或改敬形拟议敢易大名谨遣摄太尉中书侍郎平章事臣裴度奉册上尊谥曰庄宪皇后伏惟皇灵降格淑圣幽賛昭配清庙对越鸿休与太隂方祇永永无极呜唿哀哉唐懿宗元昭皇太后谥册文夏侯孜维大中十三年岁次巳卯九月癸丑朔二十七日巳卯嗣皇帝臣伏帷先太后体贞明以合天本懿粹而象地发秀于外含章在中由颖川以表祥配沙麓而比德涂山佐夏莘野兴商濳耀空藴于方祇秘景莫观于圎魄卓尔絜操穆然凝辉欲报之德昊天罔极臣猥以沖昧获奉宗祧憷惕哀焭虑坠大宝而天意允若人心克谐惟怀永图惧乖末命退省蒙固上感劬劳系镜无尘赐衣有箧宸仪虽閟慈旨长存莫追兰殿之晨昏空感椒涂之霜露言成隂教行着国章逮事靡及于循陔终吉徒哀于陟屺敢举追崇之典宁申顾复之思伏惟举位以定名考谥以尊德所以扬茂烈传休声率由旧章窃拟素范今礼官详议庶僚称賛备陈徽数克播令猷正位号于瑶斋森礼容于金戺母仪无斁庙貌有严将享鸿休实慿玄祐谨遣摄太尉门下侍郎兼兵部尚书平章事萧邺奉册上尊谥曰元昭皇太后伏惟明灵昭格俯鉴精诚时巳逝而敬在六衣夜不阳而礼存三献惟是荐享与唐无疆呜唿哀哉谨言唐太宗文德皇后哀册文虞世南维贞观十年岁次甲申六月巳未朔二十一日巳卯大行皇后崩于立政殿粤九月十日丁酉将迁座于昭陵礼也殡宫夕启灵轜晓前俨帷帟于空殿肃陛卫于灵筵皇帝亲临宵载义深追逺瞻青蒲而永絶悼玉阶之莫返蜃辂将引牺樽巳撤爰诏记言式扬徽烈其词曰二仪合德两跃齐光列圣观象邦家克昌猗欤华族英灵降祉比齐越姜疋宋踰子育德高门腾芬素里体仁将圣披图阅史造舟爲梁嗣徽前德履和思顺自家形国淑问不巳柔风允塞紃组报勤璁珩垂则时逢昌圣运属休徴代邸膺历唐侯嗣兴紫宫并曜黄道偕昇化宣风始业賛丕承比德无竞凝神不测应物通理抚机先识体备贤能晖无眺侧绩包九乱恩加八极性道希夷言容庄敬戒奢处约怀沖履正景暧风暄霜严冰净领略三古箴规六行源濬流逺时昌祚延国贞诞叡皇友挺贤谈高辩日学冠通玄慈训所及懿德光前五福云备千龄方永地纪絶维月轮韬景辰兴不豫德音弥整马鬛无对鹤珠斯屏呜唿哀哉异人神于倐忽变容服于平生改清跸以哀挽易朱旗以素旌昔照朝景响环佩于曽城今冥永夜吟松栢于山楹呜唿哀哉气变灰飞暑退寒袭烟触树而凝惨露分枝而垂泣闻哀鴈之夕飞听悲风之暁急仰云霄而永慕恸陵寝其何及呜唿哀哉背玄武而北辕絶牵牛而横度途去去而逾逺马骎骎而不驻想渭水之贯都叹黄山之隐雾呜唿哀哉嗟人生之浮促若飘风之过牖牖何风而蹔停人何生而能乆唯承天与载物邈慈深而德厚迈任姒之高踪播英声而无朽呜唿哀哉唐高宗则天皇后哀册文崔融维神龙元年岁次乙已十一月朔二日云云大行则天大圣皇后崩于洛阳宫之仙居殿旋殡于干陵礼也祖庭火烬攅宫月晓云带黼翣风牵绛旐俨天卫之苍苍邈神仪之窅窅哀子嗣皇帝慕切充穷诚殷遣奠瞻象服其如在攀龙车而不见閟慈范于长陵戢神辉于前殿示人䡄训先王典则爰命史臣飏言圣德其词曰天生后稷飞鸟覆翼天护武王跃鱼陨航施于成康武子有光丰沛之疆河汾之阳异气发祥圣母其昌穆穆皇皇作令于唐至哉坤德沉濳刚克竒相月偃惠心泉塞苹藻惟勤纮綖是则训自闺阃风行邦国七庙肃祗六宫允釐中外和睦遐迩清夷家道以正王化之基皇曰纳辅后其谋咨谋咨攸侯皇用嘉止亦旣顾命聿怀代已圣后谦沖辞不获已从宜称制于斯爲美仗义当责亡躯济厄神器权临大运匪革宗祧永固寰宇奄宅负扆肃清垂旒光赫洗洗我君四海无氛英才逺略鸿业大勲雷霆其武日月其文洒以甘露覆之庆云制礼作乐还淳返朴宗祀明堂崇儒太学四夷慕化九戎禀朔沈璧大河泥金中岳巍乎成功翕然向风乃复明辟深惟至公归闲于大庭之馆受养于长乐之宫品彚胥恱讴謌载隆鼎祚旣穆珽枢巳肃庶保大和长介景福如何靡怙而降斯酷后弄孙其未掩人丧妣其焉速嗣皇擗踊列辟扶服九亲号咷万姓荼毒呜唿哀哉积忧劳而不豫兮搆氛沴而成灾逢冰霜之惨烈兮见草木之凋摧感大渐之将至兮遗惠言而不回付圣子其得兮顾黎元曰念哉颁宠钖以留诀兮节礼数而送哀邈终天而一去兮复何时而下来呜唿哀哉光隂荏苒兮气绪回互泣尽冬霜兮悲生春露攅涂云启兮同轨毕赴湘川不从兮洪茔盖祔古则祀阙今也仪具呜唿哀哉夜漏尽兮晨輓发转相风兮摇画月厌河洛兮不临去嵩邙兮飘忽指咸阳之园寝历长安之宫阙旋六马兮顷期考三龟兮中歇呜唿哀哉出国门兮夷由览旧物兮亲忧备物森兮如在艮时阕兮莫留当赫曦之盛夏宛萧瑟之穷秋山隐隐兮崩裂水洄洄兮逆流呜唿哀哉挂旌旐于松烟即宫闱于夜泉下幽翳兮无日上穹隆兮盖天隧路严兮百灵拱殿园虚兮万国旋如有望而不至怨西陵之茫然呜唿哀哉摄帝皇之高风钦文母之余懿时来存兮立极数往归兮配地何通变之有恒兮而始终之无愧惟圣慈之可法播徽音于后嗣呜唿哀哉唐代宗贞懿皇后哀册文常衮维大历十年岁在辛卯十月辛酉朔六日景寅贵妃独孤氏薨粤明日追谥曰贞懿皇后殡于殿之西阶十三年十月癸酉乃命门下侍郎同平章事常衮持节册命其月二十五日丁酉迁座于庄陵礼也素纱列位黼帟周庭辂升王缀轩缺珠棂皇帝悼鸾掖以追怀感麟趾而増恸备百礼以殷遣命六宫而哀送宗祝荐告司仪降收爰诏侍臣纪垂鸿休其词曰祚祉悠乆宠灵诞受元魏戚藩周隋帝后五侯迭兴七贵居右肇启皇运光膺文母纉女是因以纲大伦生知隂教育我蒸人瑞云呈彩瑶星降神聦明睿智婉丽贞仁惟昔天鉴捜求才淑龙德在田葛覃于谷周姜胥宇汉后推毂王业惟艰嫔风巳穆继文传圣嗣徽克令不曜其光乃终有庆祗奉园寝肃㳟灵命越在哀焭聿追孝敬文织丝组朱禄玄黄上供祭服以祀明堂法度有节不待珩璜篇训之制自盈缣缃叙我邦族风于天下始于忧勤叶成王化慈厚诸女宠临下嫁登进贤才劳谦日夜服缯示俭脱簪申诫访问后言䜩游夙退内和羣娣动有矜诲外睦诸亲泣辞封拜阙翟有日亲𧖟俟时忽归清汉言复方祇万乗悼懐羣臣慕思玉衣追庆金钿同仪呜唿哀哉去昭阳兮窅然乗云驾兮何在人代宛兮如旧炎凉倐兮巳改翠葆森以成列素旗俨而相待言从玉兆之贞永閟瑶华之彩别长秋之西苑过望春兮南登招帝子于北渚从母后于东陵下上清兮动金翠外无像兮中有慿合箫挽以攅咽结云雨之凄凝吾君感于幽期俯曽亭而望思惨殡媛以延伫极容卫以尽时摇巾袂兮逺诀隔轩槛兮羣悲不复见兮回御辇伤如何兮轸睿慈下兰臯兮背芷阳旌悠悠兮野苍苍带白花兮掩泪衣玄扮兮断膓当盛明兮共乐怱幽处兮独伤去故庭兮日逺即新宫兮夜长禭无文绣之饰器无珠贝之藏盖自我之立制刑有国之大方呜唿哀哉见送往之空归叹终焉之如此方士神兮是与非甘泉画兮疑复似遗音在于玉瑱陈迹留于金戺献万寿兮无期存二南之余美重校正唐文粹卷第三十二唐文粹唐文粹卷第三十三上重校正唐文粹卷第三十三之上吴兴姚铉纂文丙弔古三许由先生庙酹文弔夷齐文书师旷庙文雷霆一上天鼓文军政一祭纛文畏途一招北客文祛疠一送穷文责檄二责龟文檄曲江水伯文许先生颕阳祠庭献酹文柳识壬辰歳夏四月客有自洛东游至先生遗庙而颖永古风旧山岿然追怀古踪慕羙至道以时酒敬酹于灵旣酌旣拜献乎言曰天清旣能乆地静不能朽先生清净天地全性出于肧浑入于鸿蒙云游鸟还蓊郁和风当时帝道巳半滋章欲深大朴散于人未散于山林乃有巢父杳冥同心尧赍公器退然见推遇圣相感不得不知耳虽濯于清流道终播于无爲所谓春膏时蒸朽叶自滋先生含德唐尧发之颍阳之仁德日大天下之禄利日卑且圣王所重者名器至人所重者感通推以大名义同譲终廉能感俗道自爲功任应㑹之偶然生垂后之清风人登云岭多忆箕颍猗欤先生山水齐名兹焉遗庙万古芬馨弔夷齐文洪河之东兮首阳穹崇侧闻孤竹二子昔也馁在其中偕隐胡爲得仁而死青苔古木苍云秋水魂兮来何依兮去何止掇涧溪之毛荐精诚而巳𥘉先生鸿逸中州鸾伏西山顾薇蕨之离离歌唐虞之不还谓易暴兮又武谓墨缞兮胡颜一咤兮忘饥若有诮兮干巖之关岂不以冠弊在于上履新处于下且曰一人之正位孰知三圣之纯嘏让周之意不其然乎是以知先生所恤者偏矣当昔夷羊在牧殷纲解结干道息坤维絶鲸吞噬兮鬼孽王奋厥武天意若曰覆昏暴资濬哲于是三老归而八百㑹一戎衣而九有截况乎旗钖黄鸟珪命赤乌俾荷鉅桥之施俾申羑里之辜故能山立雨集电扫风驱及下车也五刃不砺于武库九骏伏辕于文途虽二士不食而兆人其苏旣而溥天周土率土周人于嗟先生逃将奚臻万姓归饰兮独郁乎方寸六合莽荡兮终跼乎一身虽忤时而过周终臣心而恻殷所以不食其食求仁得仁然非一端事各其志若旁通以阜厥躬应物以济其利则焉有贞节之规各亲之事灵乎灵乎虽非与道而保生乃朂爲臣之不二书师旷庙文袁皓吟篁怨桐天其声乎锵石铿金天其文乎击革鸣丝天其畅乎匏土之韵天其和乎天有至音寄斯八物先生不生斯音郁郁先生旣生斯音在律呜唿先生之耳时可求也先生之心不可得也天全乐乎先生之无神乎愚固狂而不可摅先生之有神乎愚坚诚而乞其图先生之耳有神乎化爲天下之耳先生之心有神乎化爲天下之心者可以舒于今然后家家知舜琴上天鼓文程浩雷车阗阗六合喧吼骤风雨于南极族星云于北斗遑俄选蹙东海以波荡摆太山而瓜剖玉石至坚切如泥泞松栢至劲粉爲枯朽鼍皮击考而魑魅晱旸龙领觗触而鲸鲵奔走陶铸造化之鑪而鸿毛万像干运干坤之柄而婴孩羣有由是言则九鼎琐细三山培塿鼒鼐可以指挥蓬莱可以背负殊不测离苍天之近逺当惧惊魂在玄云之几重徒劳矫首及夫白日两歇长虹霁后列缺缓辔玄冥假手蓄残怒之未洩闻余音之良乆而小子之缪学敢献疑于座右今若爲善恶之宰主操赏罚之休咎胡不扶持颜闵之羶行夭阏跖硚之首夀罪一乱臣惩天下之凶丑旌一孝行激天下之悌友法髙悬于尧典形不试于周后何必霹雳濳之龙养育吠尧之狗祭纛文独孤及天地不仁神明无亲惟正是与若响之荅敢有象㳟滔天搆亹称乱国有明罚神其舍诸贼臣刘展假宠多难敢包狼心窃发虿毒将敷虐于我上下神祇使东溟扬波羣动昏垫皇帝震怒按劒授钺命我上将底天之伐于是有虎牙鹰扬之臣蛇矛犀渠之羣横行而东我伐用张月羽云旗以先启行方将历浔阳下南陵收京口扫建业斮枭獍以衅鼓封鲸鲵于京观俾万里浪破三象雾廓今以令月吉日整驾即路是用徼福于尔有神惟神降衷尚弼予志敢告无靡旗无絓骖无汰辀无偾车命五将护野万灵并毂令天地氛祲望风扫除魑魅魍魉罔不率㑭莫我敢遏爲神祇羞尚飨招北客文蜀之先曰𧖟丛兮纵其目以称王当周室凌頽兮乱无纪纲洎乎杜宇从天而降鼈灵泝江而上相禅而帝据有南国之九世蜀夲南夷人也皆左其袵而椎其髻及通乎秦也始于惠王之代五牛琢而秦女至一蛇死而力士毙二江双注羣山四蔽其地卑溼其风脞脆蛮貊杂处滇僰爲隣地偏而两仪不正寒薄而四气不均花叶再荣秋冬如春暮夜多雨朝旦多云阳景罕开隂气恒昏以暑以溼爲瘵爲疠气浥蛰以中人吾知重膇之疾兮将婴尔身蜀之不可徃北客归去来兮其东则有大江澐澐下絶地垠百谷相吞岀于荆门突怒吼划附于太白渤潏硼砰㑹于沧溟跳喷浩森上溅飞鸟蹙缩盘涡下旋鼋鼍三崃两璧乱峯如㦸岈屹崪洞划坼高干天霓云外水积昼日无光其下黒窄瞿塘无底浅处万尺啼猿哀哀膓断过客复有千歳老蛟能变其身好饮人血化爲妇人衒服靓粧游干水濵五月之间白帝之下洪涛塞崃不见灔滪翻天蹙地霆吼雷怒亦有行舟突然而去人未及顾櫂未及举瞥见阳台不辨云雨千里一歇日未移午须臾黒风暴起拔树震山石走砂飞波腾浪翻舟子失据摧樯折竿漩入九泉没而不还支体糜散荡入石间水族呀呀拔刺争餐蜀之东不可徃北客归去来兮其西则有髙山万重峻极属天西有崑崙其峯相连日月廻环阂于山巓峦崖盘嵚天璧夐絶阳和不入隂气固闭千年増氷万古积雪谿寒地坼谷冻石裂夏月草枯春天木折苍烟凝兮黒雾结人堕指兮马伤骨江水喷激廻盘纡萦栈璧縁云钓连相撑绳梁嶫虚傍沓杳冥下不见底空闻波声过者矍然亡魂䘮精复引一索其名爲笮人悬半空度彼絶壑或如鸟兮或如玃倐徃还来幸不落或有豪猪千羣努鬛射人寒熊孔硕登树自掷见人则擘巨麋如牛脩角如劒饿虎争肉吼怒阚阚复有髙崖坠石兮声若雷之軯轰上𫾣下礚似火迸兮满山流星磵溪忽兮倒流林岸爲之頽倾碎腾狖与过鸟骇木魅兮山精飞石压人兮不可行西有犬戎与此山通形貌类人言语不同氊庐隆穹毳裘蒙茸啜酪啖肉持抢挟弓依草及泉务战与功其声如犬其聚如蜂中国之人兮或流落于其中岂只掘䑕茹雪以取活终当铍其足而累其胸泣汉月于西海思故乡于北风蜀之西不可徃北客归去来兮其南则有卭笮之关天设险艰少有平地连延长山横亘庐江隔阂百蛮吁彼汉原上当漏天靡日不雨四时霶然其人如鱼爰处其泉终年霖霪时复日出㹞㹞诸犬向天吠日人皆湿寝偏死腰疾复有阳山之路毒瘴下凝白日无光其气瞢瞢暑雨下湿黄茅上蒸南方之人兮不敢过岂止走兽踣兮飞鸟堕吾不知造化兮何知此方些蜀之南不可以徃北客归去来兮其北则有劒山巉巉天凿之门二璧谽谺髙岸嶙峋上拄南斗傍鎭于坤下有长道北逹于秦秦地神州中有圣人左右伊皐能致我君双阙峩峩上覆庆云千官锵锵朝于紫宸玉楼凤凰金殿麒麟布徳垂泽搜贤修文皇化欣欣煦然而春蜀之北不可以往北客归去来兮送穷文㱼成式子大中八年作留穷辞词人谓子辞反之胜也至十三年客汉上复作送穷祝是年正之晦童稚戏爲送穷舡判筒而槽比箨而闾细枲纒幅楮饰木偶家督𬒳酒请禳穷将酹地歌舞穷子谓曰予送非嚵历慼循隂索隙膋荤饼直脰涎沥者非寒哭蔟怜败衣网身恶覻墙间冷啸凄辛者非吓觋嗾巫欺痴娆衰烬数楮泉扰狎狐狸者噫有才歉升窄朘膓喀㡬童其笔燥心汗滴以是而殁者去些有议古酌今左凌右浸麓垤酒涔短浅不禁以是而殁者去些责龟文王岳灵万物之贵者人也人惟秀介虫之智者龟也龟惟神隐括无形神之谓也穷通有极秀之谓也况天之与人其道甚逺不有以也将何逺焉则吉凶之祥假子以告变化之象因子以明欲爱谋稽疑必先弊昆命冝蠲割诱慕展布心腹子无欺于人人有望于子成天下之亹亹岂不率道与何诸吕弄权昭大横于汉帝帝辛毒痡匪告繇于周武揆恶之轻重也吕之恶不浮于辛量徳之休明也昌之徳靡及于发子二其行谁不解体矣夫义礼之舆也信身之干也何陈氏之母不疾而称疾鲁孙之臣卜僭而告义丧于礼失其徒寔繁吾不殚悉考夫演卦繇者蓍也蓍之灵而不加子之长定妍蚩者镜也镜之明不如子之知铭乎竹帛万代不泯奚起矛楯俾吾反惑于古人孰谓子原天地之美逹五行之理徒使䟽沦澡雪仰止蒙求曾莫之校何异乎曹丘生愚拒季布善盻已虞国侨哉必以剥桂刻漆非材木所愿拔鹖裂冠非禽鸟所欲当濳伏奫湾违祸罾罟九江钖命其可得乎岂不免氓之蚩蚩荧惑于耳目也檄曲江水伯文樊铸主张于地之血脉者岂不曰水伯乎尔自兽爲身面爲人控牵两龙窟宅百谷亿有祀矣故斁伦于元气之液弄权于坤舆之窍所云老而不死是谓之贼伊我谓尔有是夫何者三载二月春服旣成冠者五六人才子六七人皆簸扬文精开阖武库游嬉春昼㳂洄江干兴飞壮心舞曳齿胄皆贷白龟之徳不负赤鲤之本尔何爲隂发暴殄濳生毒痡篑祸堦于沙岸垣死府于花岛如数子者皆载垂堂之诫尔始若悬流三十仞跳沬四十里固应尊而不亲舋岂相及尔岸不崪屼流不唐突设人所倚之福䧟尔孔易之诱俾水衒贯坚之功舫声之如蜩螗扪空唿天迄死不救倐恣化鱼之恶谁下拜牛之惠溺我国寳岂明时弃珠之泉沈彼綵舩实去夜藏舟之壑与夫覩右山四耳之兽梦颕川一角之人置于大江未匹斯甚使掲竿求父之子投牋请弟之兄奏箜篌伤妻之夫厉波涛徇壻之妇罹其凶害不忍荼毒并告无辜于上下神祗行哭失至于尔安乎尔今肆行贼虐者岂不谓性与习成乎何哉曩者溺孙兴公于后湖之中沦炎帝女于东海之上化鼈于黄氏之母爲鱼于历阳之郡尔应恃以旧捷蔓其后图殊不知事不欲数数斯辱矣恶贯巳满天命诛之然今历视尔自昔爲过之所或天涯或地起于侯甸之外且非辇毂之下岂比今日俯九门临四逹使哀声悲响上及聦听尔谁欺欺天乎然曲江者南峙仙阁北距灵宫足可效赤水产黄帝之珠胡爲殱苍生窃司命之契况之人也皆编中华俗游无何鄊所兾勐火烈山而莫焚大浸稽天而不溺旣遇尔省括舍之中纵使饭术解漂之饵山经不沈之木岂可免尔之图乎玆中江自首创至于今时数千里子更代易主㠀流波秏才可接腋于井蛙讵持颐于海鼈尔之所处岂不狭隘乎人之所赏岂有舳舻乎逮天寳载我皇恢土德以博之窦泽流以濬之积润下之波澜用济川之舟檝岂不谓幸于尔也尔何满以致溢凶以自毙使彼都人士自此之后惧尔同失神之海恶尔甚探手之汤匪徒歇尔盛事过自掇也虽悔可追然灵莫尊于君人时莫美于阳春君固爱人种徳乗春宥罪省囹圄去桎梏尔奚得恃宅无闻括守有曲袭不辜于止狱之候系余殃于积庆之家仆谓数子呌天曹诉地府黜尔主职在于斯须不然仆见欲上书于承明庐徴菑近速周处击劒长逐擘波深搜尔居遁逃则焦侥东请长臂者洒漉之又于雄棠北使长股者慿践之不然邀离朱以视之命宋定以缚之然后调马梅扇兽炭是烹是醘以报东门尔傥若混空隐形和水匿象则使牛曵蛇尾絶其本根纵逢山见彘毛终难必复矣仆亦冝念五六日至于旬时恐尔有词曰予不诫视成不令而行故矢在弦上垂而未发傥能易辙仆则旣徃不咎若爲刻舟尔则何辞以对徐察尔变惟审图之重校正唐文粹卷第三十三之上唐文粹卷第三十三下重校正唐文粹卷第三十三之下呉兴姚铉纂文丁伤悼弔古战塲文弔国殇文弔九江驿碑材文悲剡溪古藤文弔韩弇没胡中文哀二良文奠相国令狐公文祭韩侍郎文祭独孤常州文祀吕衡州化光文爲常州独孤使君祭李员外文祭柳子厚文祭柳柳州文祭亡友故杨州功曹萧公文欧阳生哀辞弔古战场文李华浩浩乎平沙无垠夐不见人河水萦带群山纠纷黯兮惨悴风悲日曛蓬断草枯澟若霜晨鸟非不下兽挺亡群亭长告余曰此古战塲也常覆三军徃徃鬼哭天隂则闻伤心哉秦欤汉欤将近代欤吾闻夫齐魏傜戍荆韩召募万里奔走连年暴露沙草晨牧河氷夜渡地阔天长不知归路寄身锋刃腷臆谁䜣秦汉而还多事四夷中州耗斁无世无之古称戎夏不抗王师文教失宣武臣用竒竒兵有异于仁义王道迂阔而莫爲呜唿噫嘻吾想夫北风振漠胡兵伺便主将骄敌期门受战野竖旄旗川廻组练法重心骇威尊命贱利镞穿骨惊沙入面主客相搏山川震眩声折江河势崩雷电至若穷隂凝闭凛洌海隅积雪没胫坚氷在须鸷鸟休巢征马踟蹰缯纩无温堕指裂肤当此苦寒天假强胡慿凌杀气以相剪屠径截辎重横攻士卒都尉新降将军复没尸塡巨港之岸血满长城之窟无贵无贱同爲枯骨可胜言哉鼓衰兮力尽矢竭兮弦絶白刃交兮寳刀折两军蹙兮生死决降矣哉终身夷狄战矣哉暴骨沙砾鸟无声兮山寂寂夜正长兮风淅淅魂魄结兮天沉沉鬼神聚兮云羃羃日光寒兮草短月色苦兮霜白伤心惨目有如是耶吾闻之牧用赵卒大破林胡开地千里遁逃匈奴汉倾天下财殚力痡任人而巳其在多乎周逐猃狁北至大原旣城朔方全师而还饮至䇿勲知乐且闲穆穆棣棣君臣之间秦起长城竟海爲关荼毒生人万里朱殷汉系匈奴虽得隂山枕骸徧野功不𥙷患苍苍蒸民谁无父母提携捧负畏其不夀谁无兄弟如足如手谁无夫妇如賔如友生也何恩杀之何咎其存其没家莫闻知人或有言将信将疑姢姢心目寝寐见之布奠倾觞哭望天涯天地爲愁草木悽悲弔祭不至精魂无依必有凶年人其流离呜唿噫嘻时耶命耶从古如斯爲之柰何守在四夷弔国殇文张说北伐兮东胡邈辽阳兮孤竹徧师兮覆衆在崇山兮崃谷露芃芃兮蔓草风蓁蓁兮拱木见马血兮夜燃闻殇魂兮雨哭君王按金鼓而气愤抚珠铃而泪滋横万里兮抽恨弔群山而冩悲怼凶将湖湖东有山蛟奔螭引直到湖心顿址之处则茂林峭石势瓌气胜非徃时所睇而神祠曰祖将军庙在焉公觌其诡秀与碑材叶即日以酒脯奠其祖神岀钱五万造亭曰祖亭南香炉峯北浔阳城九江爲庭千艘历阶亭旣就公制亭之文手勒斯碑而立之公文爲天下最书爲天下最斯亭之地亦天下最庶资三善加以斯碑之竒相持万古而採异留名之致一得也后典州吏于州之九江驿有脩坏之劳状其末绩乃取斯碑刬公之述寘巳之述今爲九江驿之碑焉子旅逰江州税于玆驿祠部贠外郎郑恕同之郑与州将严士良共爲予说而俱以相示呜唿先贱后贵世之常也先贵后贱人之伤也以祖亭方九江驿则兰室鲍肆矣以鲁公之文方今之文则牢醴糟糠矣以鲁公之札翰方今之札翰则锦绣枲麻矣以鲁公之用方令之用则诸夏夷狄矣痛哉斯碑岀祖亭入九江驿失鲁公之文得人之文削鲁公之札翰题人之札翰亡鲁公之用就人之用是去兰室而居鲍肆舍牢醴而食糟糠脱锦绣而服枲麻黜诸夏而即夷狄可悲之甚者况我质天成必将可名鲁公所以卜择敬愼如彼而常人无良黩辱如此与夫有道而黥无罪而刖投四裔御魑魅何以别也石不能言岂其无冤故弔之情违乃伤理怫乃冤人实有之物亦应然呜唿子碑冤可予知隂骘子材岂曰无意必有以殊方颁以异与颜表胜以殊则明从吏居卑以异奚旌子产旣授子不终致悠悠彼苍何嗟及矣美玉抵禽高冠借足有类子碑先荣后辱继世生哲讵无贤兮将觌于斯将悼于斯庶涤所黩而复攸冝屹屹子碑如神如祗人得以专天造何爲其不然矣其不然矣悲剡谿古藤文舒元舆剡谿上緜四五百里多古藤株枿逼土虽春入土脉他植发活独古藤气候不觉絶尽生意予以爲本乎地者春到必动此藤亦本于地春春且死色遂问谿上人有道者云谿中多𥿄工刀斧斩伐无时擘剥皮肌以给其业噫藤虽植物者温而荣寒而枯养而生残而死亦将似有命于天地间今爲纸工斩伐不得发生是天地气力爲人中伤致一物疾疠之若此异日过数十百郡洎东雒西雍历见书文者皆以剡纸相夸予寤曩见剡藤之死职止由此此过固不在纸工且今九牧士人自专言能见文章戸牖者其数与麻竹相多听其语其自安重皆不啻握骊龙珠虽苟有晓寤者其伦甚寡不胜衆者亦皆敛手无语胜衆者果自谓天之文章归我遂轻傲圣人道使周南召南风骨折入于抑扬皇华中言偃卜子夏文学䧟入于淫靡放荡中比肩握管动盈数千百人数千百人笔下动行数千万言不知其爲谬误日日以纵自然残藤命易其桑叶波波頽沓未见止息如此则绮文妄言辈谁非书剡纸者耶纸工嗜利暁夜斩藤以鬻之虽举天下爲剡谿犹不足以给况一剡谿者耶以此恐后之日不复有藤生于剡矣大抵人间费用苟得着其理则不枉之道在则暴耗之过莫由横及扵物物之资人亦有其时时其斩伐不爲夭阏予谓今之错爲之文者皆夭阏剡谿蕂之流也藤生有涯而错爲文者无涯无涯之损物不直于剡藤而巳予所以取剡藤以寄其悲弔韩弇没胡中文李观维唐贞元元年匈奴上𣢾乞盟天子以其言诚乃命上将徃墠隂山而听其誓言监察御史韩君载笔而随焉我上将仗九庙之信而首盟其间以戎人心爲心戎乗我不虞而有诡谋我计无素成而姧以宿萌故勇者死奔者追而韩君爲之擒矣呜唿有备无患军志也戎人安所暴其诈千虑一失圣人也韩君是以爲之虏天其或者将用警我非福戎也韩君爲之擒其系命欤五年于兹生死不㝷谓之生岂复还期谓之死永永湮沉或曰死矣曾是切商弦之心絶国浩浩穷西极濵强胡居之大视龂龂流沙无波隂山无春边草不緑塞鸿不賔秦有长城汉有遗人死者虏鬼生者虏臣哀哀韩君生死穷辛鬼能灵人能语君生其所君死其所今两寂然心繇中阻君𥘉奉役意气西道白珪之贶唾掌可保激鲁阳之勇叹典属之老乃郎于事不能画竒从军之筹君固职之可疑不疑固用阽危羗戎髬髵坐刃我师仓卒闇曶血殷朔陲实死者痛非摛者悲夹谷之㑹不闻仲尼秦中九月黄叶始下长风西来烈烈飘瓦望君申弔亦惧来者巳乎一魂时也命也哀二良文白居易丞相陇西公出镇于汴州军司马御史大夫陆长源实左右之二年而军用宁司空南阳公作藩于徐州军副使祠部贠外郎郑通诚实先后之十年而民用康曁十五年春陇西薨浃辰而师乱大夫以直道及祸十六年夏南阳薨翌日而难作贠外以危行遇害惜乎大夫人之望也贠外国之良也咸克絜于身俭于家勤于邦又申之以言行文学智谋政事故其历要官叅剧务如刀劒发硎割而无滞如钟磬在悬动而有声识者以爲异时登天子股肱耳目之任必能脩德秉哲绍复陇西南阳之事业以藩辅王家呜唿善人冝将钟奕叶之庆而不免及身之祸天乎报施之眹何其眛欤昔诗人有黄鸟之章以哀三良不得其死今斯文亦以哀二良命其篇云伊大化之无形兮浩浩而茫茫中有祸兮若机之张梁之乱兮陆受其毒徐之难兮郑罹其殃惟善人兮邦之纪纲邦之瘁兮正人先亡谓天之恶下民兮胡爲乎生此忠良谓天之爱下民兮胡爲乎生此犲狼我欲阶冥冥问苍苍苍苍之不可问兮俾我心之衋伤悲夫而今而后吾知夫天难忱而命靡常耶奠相国令狐公文李商隠戊午歳丁未朔乙亥晦弟子玉谿李商隐叩头哭奠故相国赠司空彭阳公呜唿昔梦飞尘从公车轮今梦山阿送公哀歌古有从死今无柰何天平之年大刀长㦸将军樽旁一人衣白十年忽然蜩宣甲化人誉公怜人譛公骂公高如天愚卑如地脱蟺如蛇如气之易愚调京下公病梁山絶崖飞梁山行一千草奏天子镌辞墓门临絶丁寕託尔而存公此去耶禁不时归鳯栖原上新旧衮衣有泉者路有夜者台昔之去者冝其在哉圣有夫子廉有伯夷浮魂沉魄公其与之故山峩峩玉谿在中送公而归一世蒿蓬呜唿祭韩侍郎文李翶呜唿孔氏云逺杨朱恣行孟轲拒之乃坏于成戎风混华异学魁横兄常辨之孔道昭明建武以还文卑质䘮气萎体败剽剥不让俪花鬪叶顚倒相上及兄之爲思动鬼神拨去其华得其本根关合怪骇驱涛涌云包刘越嬴并武同殷六经之风絶而复新学者有归大变于文兄之仕宦罔辞干难䟽奏輙斥去而复迁昇黜不改正言亟闻贞元十二兄作汴州我游自徐始得兄交视我无能待乎以友讲文析道爲益之厚二十九年不知其乆兄以疾休我病卧室三来视我笑语穷日何荒不耕㑹之以一人心乐生皆恶言凶兄之在病则齐其终顺化以尽靡惑千中欲别千万意如不穷临䘮大号决裂肝胸老聃言寿死而不亡兄名之垂星斗之光我譔兄行下于太常声殚天地谁云不长䘮车来东我刺庐江君命有严不见兄丧遣使奠斚百酸搅肠音容若在曷日而忘呜唿哀哉呜唿哀哉祭独孤常州文崔祐甫维大暦十二年歳次月日外从祖舅朝散大夫权知中书舍人赐紫金鱼袋崔祐甫遣表妷前邓州南阳县尉李综以清酌之奠祭于从外孙甥常州独孤使君至之之灵徃矣至之此时何时空原拱木荆榛狐貍林风月露以之増悲子之徃也髙格逺量秀气茂姿亡兮何若有兮谁对岂流苏寓马从之巳而呜唿哀哉王事适我政事一埤益我在笼而不能求其释独有怀君之泪临秋风而自滴平生相期聊复一叙一以豁胷中之愤气二以简明灵而晤语吾与至之思弘道义自家刑国张维举坠吾与至之思敦交好平居琢磨遇死赴蹈吾与至之思迈纯德言爲士准动有时则吾与至之思全髙节风雨如晦嘐嘐不辍吾与至之思阐斯文不俾臯契独謩华勋吾与至之谈空覈玄梦蝶喻筏去之萧然吾与至之期诸晚歳偃卧山樊同披薜荔举其大较良难名数念我交情千枝万缕霜风扫叶或散或聚万化纷然同归野土向之所务孰云其主呜唿哀哉烂然澄酤平昔共欢如何此奠取象于观我思此饫子必吾剧目想道周暂留徒御所可怀者徐生之絮祀吕衡州化光文柳宗元维元和六年岁次辛卯八月癸亥朔友人守永州司马贠外置同正贠柳宗元谨遣书吏同曹家人襄儿奉清酌庶羞之奠敬祭于吕八化光之灵呜唿天乎君子何厉天实仇之生人何罪天实雠之聦明正直行爲君子天则必速其死道德仁义志存生人天则必夭其身吾固知苍苍之无信漠漠之无神今于化光之殁悲逾深而毒逾甚故复唿天以云云天乎痛哉尧舜之道至大以简仲尼之文至幽以黙千载纷争或失或得倬乎吾兄独取其直贯乎化始与道咸极推而下之法度不忒旁而肆之中和允塞道大艺备斯爲全德而官止刺一州年不逾五十佐王之志没而不立岂非循正直以召灾好仁义以速咎者邪宗元㓜虽好学未闻其道洎乎获友君子乃知适于中庸削去邪杂显陈眞正爲道不谬兄实使然呜唿积乎中不必施于外𥙿乎古不必谐于今二事相勘从古至少于化最爲太甚履行第一尚非所长文章过人略而不有夙志所蓄巍然可知贪愚皆贵险佷皆老则化光之夭厄反不荣欤所恸者志不得行功不得施蚩蚩之甿不𬒳化光之德庸庸之俗不知化光之心斯言一出内若焚裂海内甚广知者几人自友朋凋丧志业殆絶唯望化光伸其宏略震耀昌大兴行于时使斯人徒知我所立今复往矣吾道息矣虽其存者志亦死矣临江大哭万事巳矣穷天之学贯古之识一朝去此终复何适呜唿化光今何爲乎止乎行乎昧乎明乎岂荡而爲大空与化无穷乎将结而爲光耀以助临照乎岂爲雨爲露以泽下土乎将爲雷爲霆以泄怨怒乎岂爲鳯爲麟爲景星爲卿云以寓其神乎将爲金爲钖爲珪爲璧以栖其魄乎岂复爲贤人以续其志乎将奋爲神明以遂其义乎不然是昭昭者其得巳乎其不得巳乎抑有知乎其无知乎彼且有知其可使吾知之乎幽明茫然一恸长絶呜唿化光庶几听之尚飨爲常州独孤使君祭李贠外文梁肃大历九年五月日朝散大夫守常州刺史赐紫金鱼袋独孤某谨以清酌之奠祭干故尚书吏部郎赵郡李遐叔三兄之灵呜唿畴昔之年接兄讨论倚伏之数或㝷其源甞谓仁人百禄滋蕃如何于兄斯莫存焉呜唿哀哉惟兄孝友仁恕髙名寛𥙿何德之茂何才之冨粹气积中畅于四支发爲斯文郁郁有辉自五百年风雅凌迟假手干兄郁爲宗师乃登宪闱直以举之乃列諌臣阙则补之玄宗季年戎狄内侮兄方就养劫在犲虎气雾𪷟𪷟薄污我躬雷雨作解逺身于东帝曰孝哉可务于中名居右掖亦践南宫丘明爲耻玄晏方病清漳闲卧乐道推命哀于大贤不向大年人之不幸天亦何言在昔贾生见恶绛灌王佐之用不展于汉我之方行遭世纷乱时运屯塞古今一贯呜唿哀哉某以蒙蔽夙承眷惠义均伯仲合若符契慱约乎文章之事优游乎性命之际谓得携手相期卒歳天其丧予兄则先逝呜唿哀哉曩自朝列出持使节十年离别一旦存没吴楚迢递江山阻越不及归赠仍乖执绋寝门一哀魂断心絶恭承嘉命来牧干常繐帐斯在哀何可忘鞠然二孤诉彼穹苍孰谓遐叔与天茫茫魂兮归兮临此一觞呜唿哀哉祭柳子厚文韩愈维年月韩愈谨以清酌庶羞之奠祭干亡友柳子厚之灵嗟嗟子厚而至然耶自古莫不然我又何嗟人之生世如梦一觉其间利害竟亦何校当其梦时有乐有悲及其旣觉岂足追惟凡物之生不愿爲材牺樽青黄乃木之灾子之中弃天脱馵覊玉珮琼琚大放厥辞冨贵无能磨灭谁纪子之自着表表愈伟不善爲斵血指汗颜巧匠旁观缩手袖间子之文章而不用世乃令吾徒掌帝之制子之视人自以无前一斥不复群飞刺天嗟嗟子厚今有今亡临絶之音一何琅琅徧告诸友以寄厥子不鄙谓余亦託以死凡今之交观势厚薄余岂可保能承子託非我知子子实命我由有鬼神弗敢遗墯念子永归无复来期设祭棺前矢心以辞呜唿哀哉尚飨祭柳柳州文皇甫湜呜唿柳州秀气孤禀弱冠游学声华籍甚肆意文章秋涛瑞锦吹迥虫滥王风凛凛连收甲科骤阅班品青衿搢绅属目歛衽公卿之禄若在仓廪至骏难驭太白易惨华钟始橦一顿声寝梧山恨望桂水愁饮郁郁群议悠悠积稔竟奄荒瘴遂绝羇枕呜唿柳州命实在天贤不必贵寿不必贤虽圣与神无如命何自古以然相视咨嗟归葬秦原即路江臯声容蔑然相叹増劳惟有令名日逺日髙式荐诚辞以佐羞醪尚飨祭亡友故杨州功曹萧公文李华干元三年二月十日孤子李华云云茂挺平生相知情体如一歳月之别俄成古今天乎䘮予此痛何极华衅罚深重艰棘所钟殊方永慕触目号裂孤穷易感况哭故人以足下才惟挺生名盖天下道孤命屈沦阨终身避乱全絜忠也冒危迁祔孝也有王佐之才先师之训而殁于道路何负于天天乎痛哉华畴昔之歳幸忝周旋足下不弃愚劣一言契合古称管鲍今则萧李有过必规无文不讲知名当世实頼吾人循环徃复何日忘此而况泣血千里羁旅相依闻此一哀心骨皆断痛之至者言不能宣是欲寄辞秖益塡塞茂挺茂挺君其降灵尚飨欧阳生哀辞韩愈欧阳詹世居闽越自詹巳上皆爲闽越官至州佐县令者累累有焉闽越地肥衍有山泉禽鱼之乐虽有长材秀民通文书吏事与上国齿者未甞肯出仕今上初故宰相常衮爲福建诸州观察使治其地衮以文辞进有名于时又作大官临莅其民乡县小民有能诵书作文辞者衮亲与之爲客主之礼观游宴飨必召与之时未几皆化翕然詹于时独秀出衮加敬爱诸生皆推服闽越之人举进士繇詹始建中贞元间余就食江南未接人事徃徃闻詹名闾巷间詹之称于江南也乆贞元三年余始至京师举进士闻詹名尤甚八年春遂与詹文辞同考试登第始相识自后詹归闽中余或在京师他处不见詹乆者唯詹归闽中时爲然其他时与詹离率不历歳移时则必合合必两忘其所趋乆然后去故余与詹相知爲深詹事父母尽孝道仁于妻子于朋友义以诚气醇以方容貌嶷嶷然其燕私善谑以和其文章切深喜徃复善自道读其书知其于慈孝最隆也十五年冬余以徐州从事朝正于京师詹爲国子监四门助教将率其徒伏阙下举余爲愽士㑹监有狱不果上观其心有益于余将忘其身之贱而爲之也呜唿詹今其死矣詹闽越人也父母老矣舍朝夕之养以来京师其心将以有得于是而归爲父母荣也虽其父母之心亦皆然詹在侧虽无离忧其志不乐也詹在京师虽有离忧其志乐也若詹者所谓以忠养志者欤詹虽未得位其名声流于人人其德行信于友朋虽詹与其父母皆可无憾也詹之事业文章李翶旣爲之传故作哀辞以舒余哀以传于后以遗其父母而解其悲哀以卒詹志云求仕与友兮逺违其鄕父母之命兮子奉以行友则旣获兮禄实不丰以志爲养兮何有牛羊事实旣脩兮名誉又光父母欣欣兮常若在傍命虽云短兮其存者长终要必死兮愿不永伤友朋视疾兮药物甚良饮食孔时兮所欲无妨寿命不齐兮人道之常在侧与逺兮非有不同山川阻深兮魂魄流行祀祭则及兮勿谓不通哭泣无益兮抑哀自强推生知死兮以慰孝诚呜唿哀哉兮是亦难忘题哀辞后愈性不喜书自爲此文唯自书两通其一通遗清河崔群群与余皆生友也哀生之不得位而死哭之过时而悲其一通今书以遗彭城刘君伉君喜古文以吾所爲合于古诣吾庐而来请者八九至而其色不怨益坚凡愈之爲此文盖哀欧阳生之不显荣于前又惧若泯灭于后也今刘君之请未必知欧阳生其志在古文耳虽然愈之爲古文岂独取其句读不类于今者耶思古人而不得见学古道则欲兼通其辞通其辞者本志乎古者也古之道不茍誉毁于人刘君好其辞则其知欧阳生也无惑焉重校正唐文粹卷第三十三之下唐文粹唐文粹卷第三十四重校正唐文粹卷第三十四吴兴姚铉纂论甲天三天论上天论中天论下帝王三荀恱论高祖武宣论汉昭论汉元论封禅一汉武封禅论封建三封建论五等论汉祖吕后五等论兴亡二两汉辨亡论三国论正统一东晋元魏正闰论天论上刘禹钖世之言天者二道焉拘于昭昭者则曰天与人实影响祸必以罪降福必以善来穷阨而唿必可闻隐痛而祈必可荅如有物的然以宰者故隂骘之说胜焉泥于冥冥者则曰天与人实刺异霆震千畜木未甞在罪春滋乎堇荼未甞择善跖硚焉而遂孔颜焉而危是茫乎无有宰者故自然之说胜焉余之河东解人柳子厚作天说以折韩退之言文信美矣盖有激而云非所以尽天人之际故余作天论以极其辩云大凡入形器者皆有能有不能天有形之太者也人动物之尤者也天之能人固不能也人之能天亦有所不能也故余曰天与人交相胜耳其说曰天之道在生植其用在疆弱人之道在法制其用在是非阳而阜生隂而肃杀水火伤物木坚金利壮而武徤老而耗眊气雄相君力雄相长天之能也阳而艺树隂而揫敛防害用濡三禁用光斩材窽坚液矿硎芒义制强讦礼分长㓜右贤尚功建极闲邪人之能也人能胜乎天者法也法大行则是非爲公天下之人蹈道必赏违之必罚当其赏虽三旌之贵万钟之禄处之咸曰冝何也爲善而然也当其罚虽族属之夷刀锯之惨处之咸曰冝何也爲恶而然也故其人曰天何预乃人事耶虽告䖍报本肆类授时之礼曰天而巳矣福兮可以善取祸兮可以恶召奚预乎天耶法小弛则是非駮赏不必尽善罚不必尽恶或贤而尊显时以不肖叅焉或过而僇辱时以不辜参焉故其人曰彼冝然而信然理也彼不当然而固然岂理耶天也福或可以诈取而祸或可以茍免人道駮故天命之说亦駮焉法大弛则是非易位赏常在佞而罚甞在直议不足以制其强刑不足以胜其非人之能胜天之具尽丧而名徒存彼昧者方挈挈然提无实之名欲抗乎言天者斯数穷矣故曰天之所能者生万物也人之所能者治万物也法大行则其人曰天何预人耶我蹈道而巳法大弛则其人曰道竟何爲耶任天而巳法小弛则天人之论駮焉今人以一已之穷通而欲质天之有无惑矣余曰天常执其所能以临乎下非有预乎治乱云尔人常执其所能以仰乎天非有预乎寒暑云尔生乎治者人道明咸知其所自故德与怨不归乎天生乎乱者人道昧不可知故由人者举归乎天非天预乎人云尔天论中或曰子之言天与人交相胜其理微庸使戸晓盍取诸譬焉刘子曰若知旅乎夫旅者羣适乎莽苍求休乎茂木饮乎水泉必强有力者先焉否则虽圣且贤莫能竞也斯非天胜乎羣次乎邑郛求䕃于华榱饱乎饩牢必圣且贤者先焉否则强有力莫能竞也斯非人胜乎茍道乎虞芮虽莽苍犹郛邑然茍由乎匡宋虽郛邑然犹莽苍是一日之途天与人交相胜矣吾固曰是非存焉虽在野人理胜也是非亡焉虽在邦天理胜也然则天非务胜乎人者也何哉人不宰则归乎天也人诚务胜乎天者也何哉天无私故人可务乎胜也吾于一日之途而明乎天人取诸近也巳问者曰若是言之则天之不相去乎人也信矣古之人曷引天爲荅曰若知操舟乎夫舟行乎潍淄伊洛者疾徐存乎人次舎存乎人风之怒号不能皷爲涛也流之泝洄不能峭爲魁也适有迅而安亦人也适有覆而胶亦人也舟中之人未甞有言天者何哉理明故也彼行乎江河淮海者疾徐不可得而知也次舎不可得而必也鸣条之风可以沃日车盖之云可以见怪恬然济亦天也黯然沈亦天也阽危而仅存亦天也舟中之人未甞有言天者何哉理昧故也问者曰吾见其骈焉而济者风水等耳而有沈有不沈非天曷司欤荅曰水与舟二物也夫物之合并必有数存乎其间焉数存然后势形乎其间焉一以沈一以济适当其数适乗其势耳彼势之附乎物而生犹影响也本乎徐者其势缓故人得以晓也本乎疾者其势遽故难得以晓也江海之覆也犹伊淄之覆也势有疾故有不晓耳问者曰子之言数存而势生非天也天果狭于势耶荅曰天形常圆而色常青周回可以度得昼夜可以表候非数之存乎常高而不卑常动而不巳非势之乗乎今夫苍苍然者一受其形于高大而不能自还于卑小乗其气于动用而不能自休于俄顷又恶能逃乎数而越乎势耶吾固曰万物之所以爲无穷者交相胜而巳矣还相用而已矣天与人万物之元者尔问者曰天果以有形而不能逃乎数彼无形者子安所寓其数耶荅曰若所谓无形者非空乎空者形之希微者也爲体也不妨乎物而爲用也常资乎有必依于物而后形焉今爲室庐而髙厚之形藏乎内也爲器用规矩之形起乎内者也音之作也有大小而响不能踰表之立也有曲直而影不能踰非空之数欤夫目之视非能有光也必因乎日月火𦦨而后光存焉所谓晦而幽者目有所不能烛耳彼狸猩犬䑕之目庸谓晦爲幽耶吾故曰以目而视得形之粗者以智而视得形之微者也焉有天地之内有无形者耶古所谓无形盖无常形耳必因物而后见耳焉能逃乎数耶天论下或曰古之言天之历象有宣夜浑天周髀之书言天之高逺卓诡有邹子今之言有自乎荅曰吾非斯人之徒也大凡入乎数者由小而推大必合由人而推天亦合以理揆之万物一贯而今夫人之有颜目耳鼻齿毛頥口百骸之粹美者也然而其本在乎肾膓心腑天之有三光悬寓万象之神明者也然而其本在乎山川五行浊爲清母重爲轻始两位旣仪还相爲庸嘘爲雨露噫爲雷风乗气而生羣分彚从植类曰生动类曰虫虫之长最大能执人理天交胜用天之利立人之利立人之纪纲或坏复归其始尧舜之书首曰稽古不曰稽天幽厉之诗首曰上帝不言人事在舜之庭元凯举焉曰舜用之不曰天授在商中宗袭乱而兴心知说贤乃曰帝赉尧民之余难以神诬商俗已譌引天而欧由是而言天预人乎荀恱论高祖武宣论李徳𥙿荀悦论略曰高祖天下𥘉定庶事草创文帝躬行玄黙遂至升平而古典未备制度多阙武帝内修文学外耀武威而不尽其术不克其终宣帝任法审刑採覈名实而不用儒术理化不成历数三代以及元帝曰崇尚儒学从諌如流引班固賛賔礼故老优游亮直又曰贡薛韦匡迭爲宰相其㫖以爲专用儒术莫盛于此班固荀恱皆文雅之士以元帝好儒徴用儒生故以兹爲美而深罪石显痛心泣血称诗人投卑豺虎嫉之甚也异乎余之所闻矣任恭显始于宣帝当宣帝之世石显岂能隳其大业哉则知恶不在于显矣萧望之周堪皆廊庙之器有师傅之恩石显所忌废而不用朋龙上书遂致于理其后刘向禁锢张勐自杀岂得谓之优游亮直乎贾捐之京房虽不忠其身亦皆英特隽才道术竒士于元帝可谓忠矣亦因譛而死惑于谗邪则不断疑于髦隽则用法亦不得谓之优游矣贡薛虽能忠諌止于讽谕恭俭未甞御姦触邪矣韦臣从容守位未曽犯颜于色矣所以得乗时而进乆安其位昔桀纣杀一龙逢比干而天下之恶归焉桀纣以拒諌自杀其悖巳甚元帝以信谗而杀抑又甚焉王业旣衰至成哀凌替才三世而王莽篡夺宣帝称乱吾家者太子也知子莫若父信哉是言汉昭论人君之德莫大于至明至明以照姦则百邪不能蔽矣汉昭帝是也年十四而知燕王书诈后有谮霍光者上辄怒曰敢譛毁者坐之周成王有慙德矣高祖文景俱不如也成王闻管蔡流言覩召公不恱遂使周公狼跋而东鸱鸮之诗作矣汉髙闻陈平去魏背楚欲舍腹心臣汉文惑季布使酒难近罢归股肱郡疑贾生擅权纷乱复踈贤士景帝信谗诛错兵解遂戮三公所谓执狐疑之心来谗贼之口向使昭帝得伊吕之佐则成康不足侔矣惜哉霍光不学无术未称其德然轻徭薄赋与人休息匈奴和亲百姓充实议盐鐡而罢㩁酤亦信任忠臣之効也才弱冠而殂功德未尽可以痛矣汉元论汉元帝习武帝游宴后庭又隆好音乐与弘恭石显图议帷幄之中进退天下之士史臣賛曰优游不断汉宣之业衰焉余以班固之言未尽其僻此盖懦而不才权移所嬖非不断也夫帝王者天也天以刚徤爲气粹精爲体气刚而明则三光不昏体粹而精则四气不乱刚也者不息之谓也故权衡独运岁时不粹也者不杂之谓也故乖气消散隂阳不谬若运动不在于权轴镕铸不由于大冶荡荡上帝复何爲哉书曰天聦明自我民聦明又曰天视自我民视天听自我民听岂尧舜之时上下皆公谗说不行人与其聦明哉岂幽厉之君上下尽邪谗言相蔽人不与其聦明哉元帝自称淫乱之君各贤其臣令皆觉悟天下安得危亡之君元帝当自以恭显爲贤而任之不疑也汉武封禅论林简言仲尼以季氏旅于㤗山爲僭汉武封㤗山非僭欤抑闻无其位无其德爲事僭也有其位无其德爲事亦僭也又闻封㤗山报成功也斯皆德称乎位者爲之若伏羲神农者也若轩辕颛顼者也若尧舜禹汤者也汉武封禅奚慕哉秦乎㐲羲乎尧舜乎秦封禅二代而秦㓕固不可慕也若以伏羲尧舜爲心亦冝访伏羲尧舜之道欤以所行之道侔之乎不侔之乎彼茅茨不翦而木不呈村岂曰侔哉彼舞干两阶而黩武穷边岂曰侔哉彼用夔典乐而李延年进岂曰侔哉彼设谤木而捕人诽者死岂曰侔哉凡所举虽厮养之人亦知不侔矣在汉武计冝罢去不侔行其侔者已行之则卿大夫行之卿大夫行之则国人行之夫如是虽不封禅而伏羲尧舜之德之美自至矣奈何不遵此道取司马相如腴佞遗草内欺于方寸外欺于千古矫名窃德冒烟云蹑凌竞封㤗山禅梁父好商辛夏癸之好迹伏羲尧舜之迹季氏之僭安可逃乎昔齐桓公议封禅管夷吾用他辞以罢之以其无帝王位故也无德与无位相去几何傥汉朝有人如管夷吾应用三嵴茅以借口不使其君与季氏等封建论天地果无𥘉乎吾不得而知之也生人果有𥘉乎吾不得而知之也然则孰爲近曰有𥘉爲近孰明之由封建而明之也彼封建者更古圣王尧舜禹汤文武而莫能去之盖非不欲去之也势不可也势之来其生人之𥘉乎不𥘉无以有封建封建非圣人意也彼其𥘉与万物偕生草木榛榛鹿豕狉狉人不能搏噬而且无毛羽莫克自奉自卫荀卿有言必将假物以爲用者也夫假物者必争争而不巳必就其能断曲直者而听命焉其智而明者所伏必衆告之以直而不改必痛之而后畏由是君长刑政生焉故近者聚而爲羣羣之分其争必大而后有兵德又六者衆羣之长又就而听命焉以安其属于是有诸矦之列则其争又有大者焉德又六者诸矦之列又就而听命焉以安其封于是有方伯连率之类则其争又有大者焉德又大者方伯连率之类又就而听命焉以安其人然后天下㑹于一是故有里胥而后有县大夫有县大夫而后有诸矦有诸矦而后有方伯连率有方伯连率而后有天子自天子至于里胥其德在人者死必求其嗣而奉之故封建非圣人意也势也夫尧舜禹汤之事逺矣及有周而甚详周有天下裂土田而瓜分之设五等邦群后布濩星罗四周于天下轮运而辐集合爲朝觐㑹同离爲守臣扞城然而降于夷王害礼伤尊下堂而迎觐者历于宣王挟中兴复古之德雄南征北伐之威卒不能定鲁矦之嗣凌夷迄于幽厉王室东徙而自列爲诸矦厥后问鼎之轻重者有之射王中肩者有之伐凡伯诛苌弘者有之天下乖盭无君君之心余以爲周之丧乆矣徒建空名于公矦之上耳得非诸矦之盛强末大不掉之咎欤遂判爲十二合爲七国威分于陪臣之邦国殄于后封之秦则周之败端其在乎此矣秦有天下裂都㑹而爲之郡邑废矦卫而爲之守宰㩀天下之雄图都六合之上游摄制四海运于掌握之内此其所以爲得也不数世而天下大坏有由矣亟役万人暴其威刑竭其货贿负锄谪戍之徒圜视而合从大唿而成群时则有叛人而无叛吏人怨于下而吏畏于上天下相合杀守刼令而并起咎在人怨非郡邑之制失也汉有天下矫秦之枉狥周之制剖海内而立宗子封功臣数年之间奔命扶伤而不暇困平城病流矢凌迟不救者三代后乃谋臣献画而离削自守矣然而封建之始郡邑居半时则有叛国而无叛郡秦制之得亦巳明矣继汉而帝者虽百代可知也唐兴制州邑立守宰此其所以爲冝也然犹桀猾时起虐害方域者失不在于州而在于兵时则有叛将而无叛州州县之设固不可革也或者曰封建者必私其土子其人适其俗脩其理施化易也守宰者苟其心思迁其䄮而巳何能理乎余又非之周之事迹断可见矣列矦骄盈黩货事戎大凡乱国多理国寡矦伯不得变其政天子不得变其君私土子人者百不有一失在于制不在于政周事然也秦之事迹亦断可见矣有理人之制而不委郡邑是矣有理人之臣而不使守宰是矣郡邑不得正其制守宰不得行其理酷刑苦役而万人侧目失在于政不在于制秦事然也汉兴天子之政行于郡不行于国制其守宰不制其矦王矦王虽乱不可变也国人虽病不可除也及夫大逆不道然后揜捕而迁之勒兵而夷之耳大逆未彰奸利浚财怙势作威大刻于民者无如之何及夫郡邑可谓理且安矣何以言之且汉知孟舒于田叔得魏尚于冯唐闻黄霸之明审覩汲黯之简靖拜之可也复其位可也卧而委之以辑一方可也有罪得以黜有能得以奖朝拜而不道夕斥之矣夕受而不法朝斥之矣假使汉室尽城邑而矦王之纵令其乱人戚之而已孟舒魏尚之术莫得而施黄覇汲黯之化莫得而行明谴而导之拜受而退已违矣下令而削之缔交约从之谋周于同列则相顾裂眦勃然而起幸而不起则削其半削其半民犹瘁矣曷若举而移之以全其人乎汉事然也今国家尽制郡邑连置守宰其不可变也固矣善制兵谨择守则理平矣或者又曰夏商周汉封建而延秦郡邑而促尤非所谓知理者也魏之承汉也封爵犹建晋之承魏也因循不革而二姓凌替不闻延祚今矫而变之垂二百祀大业弥固何系于诸矦哉或者又以爲商周圣王也而不革其制固不当复议也是大不然夫商周之不革者是不得巳也盖以诸矦归商者三千焉资以黜夏汤不得而废归周者八百焉资以胜商武王不得而易徇之以爲安仍之以爲俗汤武之所不得已也夫不得巳非公之大者也私其力于已也私其卫于子孙也秦之所以革之者其爲制公之大者也其情私也私其一已之威也私其尽臣畜于我也然而公天下之端自秦始夫天下之道理安斯得人者也使贤者居上不肖者居下而后可以理安今夫封建者继世而理继世而理者上果贤乎下果不肖乎则生人之理乱未可知也将欲利其社稷以一其人之视听则又有世大夫世食禄邑以尽其封略圣贤生于其时亦无以立于天下封建者爲之也岂圣人之制使至于是乎吾固曰非圣人之意也势也五等论朱敬则昔秦废五等崔寔仲长统王朗曹冏等皆以爲秦之失余窃异之诚通其志云盖明王之理天下也先之以博爱本之以仁义张四维尊五美悬礼乐于庭宇置轨范于中衢然后决玄波使横流杨薰风以髙扇浮恺悌之甘泽浸旷荡之膏腴正理革其淫邪淳风柔其骨髓使天下之人心醉而神足其于忠义也立则见其叅于前其于进趋也皎若章程之在目礼经所及等日月之难踰声敎所行虽风雨之不辍圣人知俗之渐化也王道之已行也于是体国经野庸功勲亲分山裂河设盘石之固内守外御有维城之基连结徧于城中胶葛尽于封内虽道昏时丧泽竭政塞郑伯逐王申矦杀主鲁不供物宋不成周吴徴百牢楚问九鼎小白之一匡天下重耳之一战诸矦无君之迹显然篡夺之谋中寝者直以周礼尚存简书不陨故曰不敢失坠天威在颜自春秋之后礼义渐頽风俗尘昏愧耻心尽疾走先得者爲上夺攘知命者爲能加以八世专齐三家分晋子贡之乱五国苏秦之鬪七雄苛刻薄兴经籍道息莫不长诈术贵攻战万姓皆戴爪牙无人不属觜距所以商鞅欺故友李斯囚旧交孙膑丧足于庞㳙张仪得志于陈轸一旅之衆便欲称王再战之雄争来奉帝先王㑹盟之礼昔时樽俎之容三代之风扫地尽矣况始皇削平区宇殊非至公李斯之作股肱罕循大道人无见德唯虐是闻当此时也主猜于上人骇于下父不能保之于子君不能得之于臣欲使始皇分土姦雄建矦薄俗若喻晋郑之可依便借贼兵而资盗粮寄龙鱼而助风雨不可行也是以秦鉴周德之緜深惧已图之不逺罢侯置守高下在心天下制在一人百姓不闻二主直是不得行其世封非薄功臣而贱骨肉也高皇帝掲日月之明怀天地之量筭财不足以分赏论功不足以受封邑皆百城土有千里人殷国冨地广兵强五十年间七国同反贾谊忧其国失错请削其地若言由大而反也不若召陵之师践土之衆也若言有材而起也刘濞非王霸之材田禄无先管之略也且齐晋以逆礼爲慙吴楚以犯上非媿衅由敎起其所由来逺矣自比之后杂霸又衰中兴不能改物创图黄𥘉不能深谋逺虑𬗟乎汉魏之际寻其经纬之𥘉未有积德重光泽及万物观其教偷薄于秦风察其人犲狼于汉日故魏太祖曰若使无孤天下几人称帝㡬人称王明窃号议者触目皆是欲以此时开赐履之祚垂万代之封必有通车三川以闚周室介马汾隰而逐翼矦王司徒屡请于当时曹元首又勤于宗室皆不知时也汉祖吕后五等论李翰或称汉祖建五等封异姓其计得乎高后立四王非刘氏其事顺乎甞试论之曰夫思治恶乱体国之常理去危就安宅生之大域然而制业图逺随化㑹机是非较于毫釐得失差于兴灭可不谓然乎揆夫高祖造汉殷鉴亡秦宗族无尺寸之封子弟立虚空之地故衆枝莫助而孤根易抜封建之心肇于此矣又谓大业可以力取神器推于命归思得包四海以独冨举百郡以从欲而外诱异端内疑成计及见群心交阻偶语间兴适悟天下不可独理专欲不能盖衆分利推恩乃先封雍齿然后将士敛手不怀反覆豪俊息虑知难于动五等之制于是行焉旣而鸾辂龙旂皆王室昭穆黼衣朱黻即功臣子孙君利世祚人安定主上敦子爱之情下结体信之志群后因犬牙之势匹夫絶乌合之举此所以爲计之是也何创五等之议不遵三代之典境土踰溢隄防漏下权敌上都制方偶国过当启陵僭之端怙强连交争之兆贾谊痛其将乱错忧其必危卒使诸矦失节朝廷忿忌此所以爲计之非也且夫中兴之主不让肇基之勲成务之臣有高佐命之力故礼乐大备取惟新之格言琴瑟不调除仍旧之弊法观乎孝惠旣崩高后称制矦王诸吕何不可哉当若卑署禄产之位冝序亲踈之节小其国以图全薄其势以逺害而陈平周勃亦分茅钖土将相之后誓同山河舅甥之国穆若脣齿预闭觊觎之心不践嫌猜之路克复明辟决自我躬高谢寿陵无负先帝安有齐兵之观变代邸之危疑哉此所以爲计之得也神害乆盈物无两大以吕氏之盛跨汉朝之权专禁兵以候疑秉大政以速谤趑趄异姓蓄姦候隙刺促大臣侧目相视自投机穽实履忧虞此所以爲计之失也呜唿物有益之而损损之而益凡人临事多惑视往则明向使高祖吕后观旣往之势析当时之疑断必然之䇿杜未萌之祸则惠文之间无刘吕之难哀平之末有晋郑是依况复周陈诸家休戚连汉黎献思德讴歌未改虽天命兴废孰能明之然人谟恊密必无悔矣两汉辨亡论权德舆言两汉所以亡者皆曰莽卓予以爲莽卓簒逆污神器以乱齐民自贾夷灭天下耳目显然闻知静徴厥𥘉则亡西京者张禹亡东京者胡广皆以假道儒术得伸其邪心徼一时大名致位公辅辞气所发损益系之而多方善柔保位持禄或䧟时君以滋厉阶或附兇沴以结祸胎故其荡覆之机篡夺之兆皆指导驯致之虽年祀相逺犹手授頥指之然也其爲贼害岂直莽卓之比乎禹以经术爲帝师身备汉相特见尊信当主臣之重极儒者之贵永始元延之间天地之灾屡见言事者皆讥切王氏专政时成帝亦悔惧天变而未有以决驾至禹第辟左右以问之须其一言以爲律度爲禹讣者亦宜陈大易坚冰之诫诵小雅十月之刺乗其向纳痛言得失反以罕言命不语怪爲辞致成帝不疑之心授王氏寑盛之势上下恬然晻忽亡国傥帝虑不至是犹当开陈切劘靣别廷辨矧当就第宴闲之际虚怀放决之时方且眩小男于床下官子壻于近郡款然用家人匹妇爲心以身图安不恤国患致使群盗弄权迭执魁柄祸稔毒流至于新都不可遏也斯可愤也逮至东都顺桓之间国统三絶胡广以巨儒柄用位极上台初梁兾席外戚之重贪戾当国旣鸩质帝议立嗣君公卿大臣皆以淸河王䔉年长有德属最尊亲可以靖人亦旣定䇿兾乃惮其明哲且不利长君私于蠡吾独异羣议爲广计者亦当中立如石介然不回率赵诚之徒同李杜所守然后三事百工正辞于朝虽兾之暴恣岂能一旦尽诛汉廷羣公耶反徇一息之安首䑕畏懦竟使淸河徙废蠡吾爲梗邦家陵夷汉道日蹙结党锢之狱成阉寺之祸祸乱循环以至董卓赫赫汉室化爲当涂盖栋桡鼎折之所由来乆矣彼梅福以孤逺上䟽张纲以卑秩埋轮独何人哉而不是思也噫嘻就利违害荣通丑穷大凡有生之常性也曁乎手持政柄体国存亡则谨之于𥘉决之于始以导善气以遏乱源若祸胎旣萌则死而后巳白刃可蹈鸿毛斯轻奈何禹广以貌安之时则务小忠立细行数数然献吉筮于露蓍沮立后于探筹及夫安危之际邦家之大则甘心结舌隂拱观变岂正然也方又炽熖熖以燎原决汤汤以襄陵投天下于烟煨挤万人于昬垫百代之下无所指名虽史賛粗言而不究论本末且岀不越境书杀君之恶言伪而辩有两观之诛若当春秋之时明禹广之罪作诫来世可胜纪乎向者西京抑损王氏尊君卑臣则庶乎无哀平之坏东京登庸淸河主明臣忠则庶乎无灵献之乱大汉之祚未易知也或以国之兴亡皆有隂骘之数非人谋能亢则但取瞽聋者而相之立土木偶而尊之𬒳以章组列于廊庙斯可矣何尧舜之或咨或吁殷周之或梦或卜忧勤日之若是然后爲理耶予因隶古史且嗜春秋襃贬之学心所愤激固辩其所以然三国论李德𥙿魏吴蜀三分天下而亡有先后非形势有轻重积仁义有厚薄察其政柄所归则亡之先后可知也蜀政在于黄皓皓隶人也内不能修武侯之旧典外不能制姜维之黩武纪纲日坏君子不服所以先亡也魏自明帝之后政归仲达齐王以降惟守空宫亡之淹速系于昭昭之志将移神器之重须服天下之心未立大功亦不敢取所以蜀灭而魏亡也孙皓虽骄奢极欲残虐用刑而自专杀生之柄不牵帷墙之制运尽天亡而后夷灭由是而知人君不可一日失其柄也如神龙之脱深泉震雷之无烟气威灵旣露人得制之蒋济覩魏文帝与夏侯尚诏曰作福作威爲亡国之言所谓柄者威福是也岂可假于臣下哉后代覩三国之事可不戒惧焉东晋元魏正闰论皇甫湜论曰王者受命于天作主于人必大一统明所授所以正天下之位一天下之心舜传之尧禹传之舜以德禅者也桀放于汤受杀于武以时合者也秦灭二周兼六国以力成者也汉革秦社稷以义取者也故自尧以降或以德或以时或以力或以义承授如贯终始可明虽殊厥迹皆得其正以及魏取于汉晋得于魏史策旣载彰明可知百王旣通行万代无异辞矣惠帝无道羣胡乱华晋之南迁实曰元帝与夫祖乙之圯耿盘庚之徙毫厉王之居彘平王之避戎其事同其义一矣而拓㕹氏种实匈奴来自幽代袭有先王之桑梓自爲中国之位号谓之灭邪晋实未改谓之禅邪巳无所传而往之着书者有帝元今之爲録者皆闰晋可谓失之逺矣或曰元之所据中国也对曰所以爲中国者以礼义也所谓夷狄者无礼义也岂系于地哉𣏌用夷礼𣏌即夷矣子居九夷夷不陋矣沐纣之化商士爲顽人矣因戎之迁伊川爲陆浑矣非系于地也晋之南渡人物攸归礼乐咸在风流善政史实存焉魏氏恣其暴强虐此中夏斩伐之地鸡犬无余驱士女爲肉篱委之戕杀指衣冠爲刍狗逞其屠刈种落繁炽历年滋多此而帝之则天下之士有蹈海而死天下之人有登山而饿忍食其粟而立于朝哉至于孝文始用夏变夷而易姓更法将无及矣且授受无所谓之何哉又曰周继元隋继周国家之兴寔继隋氏子谓是何对曰晋爲宋宋爲齐齐爲梁江陵之灭则爲周矣陈氏自树而夺无容于言况隋兼江南一天下而授之于我故推而上我受之隋隋得之周周取之梁推梁而上以至于尧舜得天统矣则陈姦于南元闰于北其不昭昭乎其不昭昭乎重校正唐文粹卷第三十四唐文粹唐文粹卷第三十五重校正唐文粹卷第三十五吴兴姚铉纂论乙辨析省试颜子不贰过论辨曽参不爲孔门十哲论孟子荀子言性论管仲论嬴秦论萧何求继论四维论六逆论辨私论自明诚论论相卜论省试颜子不贰过论韩愈论曰登孔氏之门者衆矣三千之徒四科之目孰非由圣人之道爲君子之儒者乎其于过行过言亦云鲜矣而夫子举不贰过惟颜氏之子其何故哉请试论之夫圣人抱诚明之正性根中庸之正德苟发诸中形诸外者不由思虑莫匪规矩不善之心无自入焉可择之行无自加焉故惟圣人无过所谓过者非谓发于行彰于言人皆谓之过而后爲过也生于其心则爲过矣故颜子之过此类也不贰者盖能止之于始萌絶之于未形不贰之于言行也中庸曰自诚明谓之性自明诚谓之教自诚明者不勉而中不思而得从容中道圣人也无过者也自明诚者择善而固执之者也不勉则不中不思则不得无贰过者也故夫子之言曰回之爲人择乎中庸得一善则拳拳服膺而不失之矣又曰颜氏之子其殆庶几乎言犹未至也而孟子亦云颜子具圣人之体而微者皆谓不能生于其心而亦不暴之于外考之于圣人之道差爲过耳颜子自惟其若是也于是居陋巷以致其诚饮一瓢以求其志不以富贵妨其道不以隐约易其心确乎不拔浩然自守知髙坚之可尚忘鑚仰之爲劳任重道逺竟莫之致是以夫子叹其不幸短命今也则亡谓其不能与巳并立于至圣之域观教化之大行也不然夫行发于身加于人言发乎迩见乎逺苟不愼也败辱随之而后思欲不贰过其于圣人之道不亦逺乎而夫子尚肯谓之其殆庶几孟子尚复谓之具体而微者哉则颜子之不贰过者尽在是矣辨曾参不爲孔门十哲论李观论曰客有言曰仲尼圣人也曾参孝子也十哲皆仲尼门人也察其能孝于家能忠于君能友于兄弟能信于友朋可以临事可以成章故加其美目也而曽参虽不闻兼此数者乃其近者小者而仲尼区别四科前后十哲曽参不及者何也主人对之曰噫非仲尼于此异也四科十哲之名乃一时之言也非燕居之时门人尽在而言也于时仲尼围于陈畏于匡曽参不在从行之中故仲尼言在左右者扬其德行言语政事文学皆可邀时之遇行巳之材不得者是以羙而类之伤而叹之非曽参不当此数子也使曽子于时得与数子从行则仲尼之圣不遗参之孝不后冉伯牛仲弓之目也必矣客于是称谢而退或者止之曰客之问知其一未知其二主人对得其细未得其大且仲尼抱至圣之德值多难之代周游柄遟不遇天下仕鲁不终聘过宋伐树之卫不用适楚逢患而四科之徒未甞离其起居阙其絃诵不以师道穷而日妨巳之进不以身之私而越去终日温温孜孜提携负荷从其行止如手足羽翼时仲尼有仁思德虑未言者颜回辄发之故谓之德行矣仲尼言有所陈未达而端木赐辄达之故谓之言语矣子路勇毅果正之士也侍仲尼而不善之道不得入焉故谓之政事矣子游子夏之文春秋之外得与仲尼论之故谓之文学矣故数子居则讲仲尼之道行役则任仲尼之事而曽参安则在焉患难则未甞有用焉且夫孝者人性常然也不至者非人也参苟至之乃得爲人矣夫何异也且十哲之徒孰有非孝平而参独以有孝之名加其数子之长故不得与之同目也何谓不在从行之中而遗之也夫孝者不止于家也事君愼其事忠其命乃孝也事师聘其道敬其事乃孝也不去危即安不冒利背谊乃孝也而参不敬其事矣不能冒义背利矣乃孝其孝也非孝也子従儒守学冝识所言何言之介也主人拊已而起曰尔之辨则辨矣如何斯可谓攻乎异端斯害也巳孟子荀子言性论皇甫湜论曰孟子曰人之性善荀卿曰其善者伪也是于圣人皆一偏之论也推而言之性之品有三下愚中人上智是也圣人言性之品亦有三可上可下不移是也黄帝生而神灵㓜而徇齐文王在母不忧在师不烦后稷不析不堛克岐克嶷之谓上智矣齐桓公以管仲辅之则理以易牙辅之则乱子夏出见纷华而恱入闻仁义而乐之谓中人矣越椒之生熊虎之状叔鱼之生谿壑之心谓下愚矣是故有生而恶者得称性善乎哉有生而善者得称性恶乎哉故曰孟子荀卿之言其于圣人皆一偏之说也穷理尽性唯圣人能之冝乎微言絶而异端作大义乖而一偏之说行孟子大儒也荀卿亦大儒也是岂特开异门故持曲辨哉盖思有所未至明有所不周耳即二子之说原其始而要其终其于辅教化尊仁义亦殊趋而一致异派而同源也何以明之孟子以爲恻隐之心人皆有之是非之心人皆有之性之生善由水之趋下物诱于外情动于中然后恶之焉是劝人汰心源返天理者也荀卿曰人之生不知尊亲长习于教然后知焉人之㓜不知礼让长习于教然后知焉是劝人黜嗜慾求善良也一则举本以推末一则自叶而流根故曰二子之说殊趋而一致异派而同源也虽然孟子之心以人性皆如尧舜未至者斯勉矣荀卿之言以人之性皆如桀跖则不及者斯怠矣书曰唯人最灵记曰人生而静感于物而动则轲之言合经爲多益故爲尤乎管仲论元结自兵兴巳来今三十年论者多云得如管仲者一人以辅人主当见天下太平矣元子异之曰呜唿何是言之误耶彼管仲者人耳止可与议私家畜养之计止可以脩郷里畎浍之事如此仲可当焉至于相诸矦材量巳似不足致齐及霸材量极矣使仲见帝王之道识兴国之礼则天子之国不衰诸矦之国不盛如曰不然请有所说仲之相齐及齐强富则合请其君恢复王室节正诸矦君若惑之则引祸福以喻之君旣听矣然后约诸矦曰今王室将卑诸矦更强文王风化残削向尽武王疆域割夺无几礼乐不知其由征伐何因而出我是故谨疆域勉日夜望振兵威可临列国得与诸矦㑹盟一旦能新复天子之正朔更定天子之封畿上奉天子复先王之风化下令诸侯复先公之制度以爲何如若皆不从我则以兵先临于鲁鲁不敢不从鲁从则与鲁西临宋郑宋郑从则与三国北临燕卫燕卫从则与诸国西临秦晋秦晋从则与七国以尺牍约吴楚吴楚从则天下无不从之国然后定约若有果不从者则约从者曰吾属以礼义尊天子以法度正诸侯使小国不常患弱大国不敢怙强此诚长世之䇿若天子国亡则诸矦交争兵戈相临谁爲强者则安得世世礼让相服宗庙血食我是故力劝诸矦尊天子今某国犹豫冝往问之若不从约则与诸矦率兵伐之分其疆土迁其子孙留百里之地奉其宗社下爲诸矦广子孙之业上爲天子除不顺之臣何如如此则诸矦谁敢不从然后定天子封畿诸矦疆域舆服器玩礼乐法度征赋贡轮自齐鲁节正节正即定乃共盟曰有贰约者当请命天子废其骄凶以立㳟顺废其荒惑以立明哲敢不听者伐而分之如𥘉约制定于是诸矦先各造邸于天子之都诸矦乃相率朝觐巳而从天子齐戒拜宗庙礼毕天子誓曰于戏王室之卑乆矣予不敢望皇天后土之所覆载将且暮皁隶于诸矦不可则愿全肌骨下见先王今诸矦不忘先王之太德不忘先公之忠烈共力正王室俾予主先王宗祀予若昬荒滛虐不纳谏诤失先王法度上不能奉宗祀下不能安人民尔诸矦当理尔军卒脩尔矛㦸约尔列国罪予凶恶嗣立明辟予若能日勉孱弱力遵先王法度上奉宗祀下安人民尔诸矦当保尔疆域安尔人民脩尔贡赋共予郊祀予有此誓岂云及予将及来世予敢以此誓誓于宗庙予敢以此誓誓于天地诸矦间天子之誓相率盟曰天子有誓俾我诸矦世世得力扶王室使先王先公德业永长诸矦其各铭天子之誓传之后嗣我诸矦重自约曰诸矦有昬当如前盟若天子昬惑不嗣虐乱天下诸矦当力共规讽諌诤如甚不可则我诸矦共率礼兵及王之畿复諌诤如𥘉又甚不可则进礼兵及王之郊终不可则进礼兵及王之宫兵及宫矣当以宗庙之忧咨之当以人民之怨咨之当以天子昔誓咨之当以诸矦昔盟咨之以不敢欺先王先公告之以不敢欺皇天后土告之然后如天子昔誓如诸矦昔盟使管仲能如此则周之天子未爲奴矣诸矦之国未则亡矣秦于天下未至是矣如曰仲才及也君不从也仲知及也时不可也则仲曽是谋也乎君不从也欤仲曽是爲也乎时之不可也欤况今日之兵不可以礼义节制不可以盟誓禁止如仲之辈欲何爲乎嬴秦论刘蜕无有天下而不知秦之焚书也无世而不谓不用圣人之道所以亡也呜唿秦亡自亡也安能焚书爲秦亡耳天下不用秦如圣人之道故秦不得其道而用也当其时天下一家而尊已外无非心之人故深法禁人之恶也则不当去法以禁人之善是则果习天下之离心而背已也岂秦区区之心欤盖天必以秦之强暴非大败无以叛其四海之心故先绝其事君敬长之术而后从天下以亡其天下焉夫天与秦则书存不与秦则书焚而秦终无自焚之心也且圣人宫先自藏其书是秦未始有焚书之心圣人之家先有其心矣故曰秦亡其自亡矣且圣人之道与天地合其乆与鬼神合其微则不得毁置之在秦也然矣陶唐氏之水前有圣人之化后有圣人之勤而后民知事君敬长之术自秦之火前圣巳逺后圣不作而其术不数世亦已成矣岂非天之欲有絶而先絶其术欲有立而先立欤今或怨秦之火不全其道也不知秦火息矣萧何求继论程晏读汉史者多曰曹叅守萧何之规日醉以酒民歌之曰萧何爲法讲若画一曹叅代之守而勿失载其淸净民以宁一其爲汉之二贤相也至矣哉论曰非也暑牛之渴也竖子饮之渟淖之汚牛渴已乆得渟淖之汚宁固于清泠之水乎设使竖子牵之于淸泠之水则涤乎肠中之泥也牛然后知渟淖之汚不可终日而饮之百姓罹秦之渴已乆矣萧何曰吾所以爲法律是权天下之草创也吾不止此将致君爲成康之君使民爲成康之民是牵民于淸泠水也曹叅日荒于酒惠帝讯焉叅誷于惠帝曰髙帝创之陛下承之萧何造之臣叅遵之陛下垂拱臣等守职惠帝以爲是也民又歌之也呜唿汉之民以汉之汚愈于秦之渴不知牵于淸泠之水涤乎肠中之泥也萧何之传曹叅也若木工能构材而未果覆而终者必待善覆者成焉何旣构矣谓叅爲覆者叅守其构而不能覆徒欺君曰陛下不如髙帝臣叅不如萧何善守可也何废作哉若不可以爲废作即文帝除肉刑不爲汉主仁圣之最也叅不能孜孜其君于成康之政不知已不能覆何之构而荒于酒幸不同羲和之诛贪位畏胜饰情妄言以惑君也孰名爲贤相耶吾病汉史以萧何爲善求继以曹叅爲堪其后故爲论之四维论柳宗元管子以礼义廉耻爲四维吾疑非管子之言也彼所谓廉者曰不蔽恶也世人之命廉者曰不茍得也彼所谓耻者曰不从枉也世人之命耻者曰羞爲非也然则是二者果义欤吾见其有二维未见其所以四也夫不蔽恶者岂不以蔽恶爲不义而去之乎夫不苟得者岂不以茍得爲不义而不爲乎虽不从枉与羞爲非皆然然则廉与耻义之小节也不得与义抗而爲维圣人之所以立天下曰仁曰义仁主恩义主断恩者亲之断者冝之而理道毕矣蹈之斯爲道得之斯爲德履之斯爲礼诚之斯爲信皆由其所之而异名今管氏所以爲维者殆非圣人之所立乎又曰一维絶则倾二维絶则危三维絶则教覆四维絶则灭若义之絶则廉且耻其果存乎廉与耻存则义果絶乎人旣蔽恶矣苟得从枉矣爲非而无羞矣则义果存乎使管子庸人则爲此言管子而少知理道则四维者非管子之言也六逆论春秋左氏言卫州吁之事因载六逆之说曰贱妨贵少凌长逺间亲新问旧小加大滛破义六者乱之本也余谓少夌长小加大滛破义是三者固诚爲乱矣然其所谓贱妨贵逺间亲新间旧者虽爲理之本可也何必曰乱夫所谓贱妨贵者盖斥言择嗣之道子以母贵者也若贵而愚贱而圣且贤以是妨之其爲理本大矣而可舍之以从斯言乎此其不可固也夫所谓逺间亲新间旧者盖言任用者之道也使亲而旧者愚逺而新者圣且贤以是而间之其爲理本亦大矣又可舍之以从斯言乎必从斯言而乱天下谓之师古训可乎此又不可者也呜唿是三者择君置臣之道天下理乱之大本也爲书者执斯言着一定之论以遗后代上智之人固不惑于是矣自中人以降守是以爲大据而致败乱者固不乏焉晋厉死而悼公入乃理宋襄嗣而子鱼退乃乱贵不足尚也秦用张禄而黜穰侯乃安魏相成璜而踈吴起乃危亲不足与也符氏进王勐而杀樊世乃兴胡亥任赵髙而族李斯乃亡旧不足倚也顾所信何如耳然则斯言殆可以废矣噫古之言理者罕能尽其说建一言立一辞则甈而不安谓之是可也谓之非亦可也混然而巳教于后世莫知其所以去就明者慨然将定其是非则拘儒瞽生相与羣而咻之以爲狂爲怪而欲世之多有知者可乎夫中人可以及化者天下爲不少矣然而罕有知圣人之道则固爲书者之罪也辨私论牛僧孺近古之人所谓私者谓苟萃于利苟处于逸茍润其屋者也某以爲斯皆小人之私非圣贤之私也夫圣贤无私而不自知其私也何者必公其身而私于人是不私一身而使天下私之也胡以言之夫婴儿见保傅之母则咤然而识非有知而亲之利其乳而私之也枥马见厮养之夫则奋然而嘶非有知而亲之利其刍粟而私之也夫天下之人非复乳孩枥马之愚也苟有公其身而利之者孰不利而私之乎故贤君良臣必私天下而公其身故天下之人皆私而亲之暗君愚臣必公天下而私其身故天下之人皆公而踈之人踈之者多天下欲其昌也难矣昔大禹之手足胼胝是公其身于治水也臯陶之谋明弼谐是公其身于规諌也傅说之对扬王庭是公其身于辅佐也周公之吐握勤拳是公其身于礼贤也宣父之作春秋删诗书是公其身于垂教也故有夏之人思大禹之功有虞之人思臯陶之直有商之人思传说之政有周之人思周公之勤有道之人思宣父之教或开国尊其嗣而私之或建祠饰其像而私之至于商辛之聚财鹿台是天下之利私于已也故天下公而踈之秦皇之废弃诸侯是天下之爵私于身也故天下亦公而踈之故武王公天下之财而散之而天下之兆庶皆私而亲之髙皇帝公天下之爵而封之而天下之英雄亦皆私而亲之是以自私者人公而亡也自公者人私而昌也夫圣贤非必公其身私在其中不得不公也天下非必私于一人公在其中不得不私也余谓亡国之君亡家之臣亡身之人俱不得其道也非圣贤之无私也自明诚论欧阳詹自性达物曰诚自学达诚曰明上圣述诚以启明其次考明以得诚茍非将圣未有不由明而致诚者文王周孔自性而诚者也无其性不可而及矣颜子游夏得诚自明者也有其明可得而至焉从古而还自明而诚者衆矣尹喜自明诚而长生公孙弘自明诚而爲卿张子房自明诚而辅刘公孙鞅自明诚而佐嬴明之于诚犹玉之待琢器用于是乎成故曰玉不琢不成器人不学不知道器者隐于不琢而见于琢者也诚者隐于不明而见乎明者也无有琢玉而不成器无有用明而不至诚焉呜唿旣明且诚施之身可以正百行而通神明处之家可以事父母而亲兄弟游于郷可以睦闾里而宁讼争行于国可以辑羣臣而子黎甿立于朝可以上下序据于天下可以教化平明之于诚所恨不诚也苟诚也蹈水火而罔害弥天地而必荅岂止君臣郷党之间乎父子兄弟之际乎大哉明诚也凡百君子有明也何不急夫诚先师有言曰生而知之者上也所谓自性而诚者也又云学而知之者次也所谓自明而诚者也且仁逺乎哉我欲仁斯仁至矣夫然则自明而诚可致也茍致之者与自性而诚异派而同流矣知之者知之委之者知之论相杜牧吕公善相人言女吕后当大贵冝以配季季后爲天子吕后复称制天下王吕氏子弟悉以大国隋文帝相工来和辈数人亦言当爲帝者后簒窃果得之诚相法之不谬矣吕氏自称制通爲后凡二十余年间隋氏自篡至灭凡三十六年间男女族属杀灭大尽当秦末吕氏大族也周末杨氏爲八柱国公矦相袭乆矣且以一女子一男子偷窃位号不三二十年间壮老婴儿皆不得其死不知一女子爲吕氏之福耶爲祸耶一男子爲杨氏之祸耶爲福耶得一时之贵灭百世之族彼知相法者当曰此必爲吕氏杨氏之祸乃可爲善相人矣今断一指得四海凡人不欲爲况以一女子一男子易一族哉余读荀卿非相因感吕氏杨氏知卿爲大儒矣卜论李华天地之大德曰生舜好生之德洽于人心五福首乎寿麟凤龟龙谓之四灵龟不伤物唿吸元和于介虫爲长而寿古之圣者刳而朘之观其裂画以定吉凶残其生勦其寿旣勦残之而求其灵夫何故愚未知夫天地之心圣达之谟灵之寿之而夭戮之脱其肉鑚其骸精气复于无物而贞悔发乎焦朽不其反耶夫大人与天地合其德与日月合其明与四时合其序与鬼神合其吉凶不当妄也寿而夭之岂合其德乎因物求徴岂合其明乎毒灵介而徼其神岂合其序乎假枯殻而决狐疑岂合其吉凶乎洪范曰尔有大疑谋及卜筮圣人不当有疑于人以筮也夫祭有尸自虞夏商周不变战国荡古法祭无尸尸之重重于卜则明废龟可也又闻夫铸刀劒者不成则屠犬彘而祭之𬒳髪而哭之则成而利盖不祥器也其神者跃爲龙蛇穿木石入泉源以至发烱光声音人不能自神因天地之气化天地之物而爲神固无悉然是亦爲怪古者成宫室必落之钟鼓器械必衅之岂神明贵杀亨羶腥欤今亡其礼未闻屋室不安身而器物不利用由是而言则卜筮隂阳之流皆妄作也夫㓗坛墠而布精诚求福之来𬗟不可致耕夫𧖟妇神一草木祷一禽畜鼓而舞之谓妖祥如荅实欤妄欤牺文之易更周孔之述以爲至矣杨子云爲太玄设卦辨吉凶如易之告若使后代有如杨子云又爲一书可筮则象数之变其可旣乎专任道德以贯之则天地之理尽矣又焉假夫蓍龟乎又焉徴夫鬼神乎子不语是存乎道义也重校正唐文粹卷第三十五嘉靖甲甲岁太学生姑苏徐焴文明刻于家塾唐文粹唐文粹卷第三十六重校正唐文粹卷第三十六吴兴姚铉纂论丙文质三人文化成论质文论文章论经旨五编年纪传论卜世论春秋无贤臣论秦穆谥谬论太甲论让国一吴季札论人文化成论吕温易曰观乎人文以化成天下能讽其言盖有之矣未有明其义者也甞试论之夫一二相生大钧造物百化交错六气节宣或隂阖而阳开或天经而地纪有圣作则实爲人文若乃夫以刚克妻以柔立父慈而教子孝而箴此室家之文也君以仁使臣臣以义事君予违汝弼献可替否此朝廷之文也三公论道六卿分职九流异趣百揆同归此官司之文也寛则人慢纠之以勐勐则人残施之以寛寛以济勐勐以济寛此刑政之文也乐胜则流遏之以礼礼胜则离和之以乐与时消息因俗变通此教化之文也文者盖言错综庶绩藻绘人情如成文焉以致其理然则人文化成之义其在兹乎而近代謟䛕之臣将以时君不能则象干坤祖述尧舜作化成天下之文乃以旂常冕服章句翰墨爲人文也遂使君人者浩然忘夲沛然自得盛威仪以求至理坐吟咏而待升平流荡因循闇而未悟不其痛欤必以旂常冕服爲人文则秦汉魏晋声明文物礼缛五帝仪繁三王可曰焕乎其有文章矣何衰乱之多也必以章句翰墨爲人文则陈后主隋炀帝雍容绮靡洋溢编简可曰文思安安矣何灭亡之速也覈之以名义研之以情实旣如彼较之以今古质之以成败又如此传不云乎经纬天地曰文礼不云乎文王以文治则文之时义大矣哉焉可以名数末流雕虫小伎厠杂其间乎质文论李华天地之道易简易则易知简则易从先王质文相变以济天下易知易从莫尚乎质质弊则佐之以文文弊则复之以质不待其极而变之故上无从乱记曰国奢则示之以俭国俭则示之以礼礼谓易知易从之礼非醻酢禓袭之烦也俭谓易知易从之俭非茅茨土簋之陋也盖达其诚信安其君亲而巳质则俭俭则固固则愚其行也丰肥天下愚极则无恩文则奢奢则不逊不逊则诈其行也痼瘠天下诈极则贼乱故曰不待其极而变之固而文之无害于训人不逊而质之艰难于成俗若不化而过则愚之病浅于诈之病也无恩之病缓于贼乱之极也故曰莫尚乎奢也奢而后化之求固而不获也利害遟速不其昭昭欤前王之礼世滋百家之言世益欲人专而不爲诚难乎哉吉凶之仪刑赏之级繁矣使生人无适从巧者弄而饰之拙者眩而失守诚伪无由明天下浸爲陂池荡爲洪流虽神禹复生谁能救之夫君人者修德以治天下不在智不在功必也质而有制制而不烦而巳太康启子禹孙当斯时有尧舜遗人亲受禹之赐国爲羿夺内则夏之六卿外则夏之四岳而羿浞愚弄鬪争内外黙然一以听命至少康艰难而后复原是观之则圣有谋训何补哉汉髙除秦项烦苛至孝文玄黙仁俭断狱几措及武帝修三代之法而天下荒耗则文不如质明矣汉氏虽历产禄吴楚之乱而宗室异姓同力合心一举而安且汉德结于人心不如夏家诸吕吴楚之强倍于羿浞安汉至易而复夏至难何也周德最深周公大圣亲则管蔡爲乱逺则徐奄并兴夷多难复明辟兼虞夏商之典礼后王之法备矣太平之阶厚矣至成王季年而后理唯康王垂拱囹圄虚空逮昭王南征不返因是陵夷则郁郁之盛何爲哉周法六官备数四时盛祭车服盛饰至于下国方五十里卿大夫士之多军帅之衆大聘小聘朝觐㑹同地狭人寡不堪觐谒大何得不乱小何得不亡记云周之人强仁穷赏罚故曰殷周之道不胜其弊考前后而论之夏衰失于质而无制周弱失于制而过烦故也愚以爲将求致理始于学习经史左氏国语尔雅荀孟等家辅佐五经者也及药石之方行于天下考试仕进者冝用之其余百家说䜟纬之书存而不用至于丧制之缛祭礼之繁不可备举者以省之考求简易中于人心者以行之是可以淳风俗而不泥于坦明之路矣学者局于恒教因循而不敢失于毫釐古人之说岂或尽善数骨肉之罪而襃叔向不忍闻之言而书昭伯敬龟筴之信而陈偻句使不仁之人萌芽贼心而仁义之士闭目掩卷何如哉其或曲书常言无禆世教不习可也则烦溃日亡而易简日用矣海内之广亿兆之多无聊于烦弥世旷乆今以简质易烦文而便之则晨命而夕周踰年而化成蹈五常享五福理必然也子言以约失之者鲜矣与其不逊也宁固传曰以欲从人则可记曰大乐必易大礼必简颜子曰无施劳经义可据也如是爲政者得无以爲惑乎文章论李德𥙿魏文典论称文以气爲主气之淸浊有体斯言尽之矣然气不可以不贯不贯则虽有英词丽藻如编珠缀玉不得爲金璞之寳矣鼔气以势壮爲美势不可以不息不息则流宕而忘返亦犹丝竹繁奏必有希声窈眇听之者恱闻如川流迅激必有洄洑逶迤观之者不厌从兄翰甞言文章如千兵万马风恬雨霁寂无人声盖谓是也近世诰命惟苏廷硕叙事之外自谓文章才实有余用之不竭沈休文独以音韵爲切重轻爲难语虽甚工㫖则未逺夫荆璧不能无瑕隋珠不能无颣文旨髙妙岂以音韵爲病哉此可以言规矩之内未可以言文外意也较其师友则魏文与王陈应刘讨论之矣江南惟于五言爲妙故休文长于音韵而谓灵均以来此祕未覩不亦诬人甚矣古人辞髙者盖以言妙而工适情不取于音韵意尽而止成篇不拘于只耦故篇无足曲词寡累句譬诸音乐古辞如金石琴瑟尚于至音今又如丝竹鞞鼔迫于促节即知声律之爲弊也甚矣世有非文章者曰词不出于风雅思不越于离骚摸写古人何足贵也余曰譬诸日月虽终古常见而光景常新此所以爲灵物也余甞爲文箴而载于此曰文之爲物自然灵气愡怳而来不思而至杼轴得之澹而无味琢刻藻绘弥不足贵如彼璞玉磨砻成器奢者爲之错以金翠美质旣彫良宝斯弃此爲文之大旨也编年纪传论皇甫湜论曰古史编年至汉史司马迁始更其制而爲纪传相承至今无以移之历代论者以迁爲率私意荡古法纪传烦漫不如编年湜以爲合圣人之经者以心不以迹得良史之体者在适不在同编年纪传系于时之所冝才之所长者耳何常之有夫是非与圣人同辨善恶得天下之中不虚美不隐恶则爲纪爲传爲编年是皆良史矣若论不足以析皇极辞不足以杜无穷虽爲纪传编年斯皆罪人且编年之作岂非以事系日以日系月以月系时以时系年者哉司马氏作纪以项羽承秦以吕后接之亦以历年不可中废年不可阙故书也观其作传之意将以包该事迹叅贯话言纎悉百代之务成就一家之说必新制度而驰才力焉又编年记事束于次第牵于混并必举其大纲而简于序事是以多阙载多逸文乃别爲着録以备书之语言而尽事之夲末故春秋之作则有尚书左传之外又爲国语可复省左史于右合外传于内哉故合之则繁离之则异削之则阙子长病其然也于是草旧典开新程爲纪爲传爲表爲志首尾其叙述表里相发明庶爲得中将以不朽自汉至今代以更八年几历千其间贤人摩肩史臣继踵搉今古之得失论述作之利病各耀闻见竞夸才能改其规模殊其体统传以相授奉而道行而福年之史遂废盖有以也唯荀氏爲汉纪裴氏爲宋略强欲复古皆爲编年然其善语嘉言细事详说所遗多矣如览正史方能备明则其密漏得失章章于是矣今之作者苟能遵纪传之体制同春秋之是非文敌迁固直如南董亦无上矣傥舍源而事流弃意而徴迹虽服仲尼之服手絶麟之笔等古人之章句署王正之月日谓之好古则可矣顾其书何如哉卜世论孙郃周成王定鼎于郏鄏卜世三十卜年七百夫帝王括囊宇宙位重忧崇天生利民非乐兆民之上故君民者遇夫圣则禅之不遇则以子继之尧之于舜舜之于禹禹之于子是以周都天地之中欲便四方之㑹不恃山河务从德化原其意也在乎利民岂异唐虞之道而反卜年卜世邪必也欲永其祚莫先德义贻厥后世天人祐之岂非无穷也哉何三十七百年世之有若右其卜而左其德俾乎厥后恃年世之永乆必轻乎德义若此之谋非君子之道也昔太戊惧烖而盛帝辛恃瑞而亡在此不在彼岂不知之而卜年卜世者乎春秋无贤臣论春秋列国周之诸矦受周之封分爲五等五等之下臣爲陪臣陪臣于诸矦君父也诸矦于周王亦君父也陪臣于周义犹大父也夫爲子之道孝于父者必欲父孝于祖陪臣忠于诸矦者必欲诸矦忠于天子则忠孝两全康乂天下今春秋陪臣张公室侵王室弱周以强诸矦是弱祖而强父佐诸矦而敌周是佐父而敌祖遗祖之怨成父之逆恶莫大焉言之于臣则非忠语之于子则非孝论之于道则伤义推之于情则辜恩遂使姬周削弱祀号而巳桓文虽以爲霸何能正之反有封禅请隧之僭管晏虽有其功何能谏之而有反玷毁孔之恶于时风教大坏海内焚如天不能隂骘下民降大圣以爲木铎历国七十余说而不遇奔走齐鲁宋卫之郊反若丧家之狗知不可训虑后世不惧乃修春秋明向背其有甚者或夷之或狄之弑君三十六亡国五十二奔走失社稷者不可胜纪书曰帝乃震怒致令海内无一嘉祥但有妖怪谓春秋乱世岂不如然于时人不堪命何邪无贤臣哉予爲此论警衆士大夫多称之遂闻唆口鬲嘏唆口鬲嘏徴而竒之或谓可刋金石训乎今后旣而喧传则有难仆曰春秋岂乏贤者子谓之无激之邪鲜之邪奈乎孔门何曰孔门仕者鲜又家臣耳子不读圣贤书乎易云屯其膏小贞吉大贞凶春秋之大夫小贞耳盍以大贞取之以王道取五霸犹罪人秦穆谥缪论皮日休圣人务安民不先置不仁以见其仁焉不先用不德以见其德焉茍如是是见危者巳坠而欲援观鬪者将死而方救噫其亦不仁矣以髙辛之仁化用一挚挚之不善天下之民捕尧以爲君以唐尧之仁化用一鮌鮌之不绩天下之民譟禹以爲功夫如是挚之与鮌是髙辛唐尧诚用之非先置也推其诚而用之人民尚倍之如是况先置者邪当晋献骊姬之乱后奚齐卓子之死余重耳在翟夷吾居秦以秦穆之力制翟而安晋其能必矣夫重耳之贤也天下知之又其从者皆足以相人国如先立之必能诛乱公子去暴大夫翼德于成周宣化于汾晋而穆公乃取公子挚之言乃先置夷吾是爲惠公公之入也背内外之赂诛本立之臣蒸先父之室故生民兴诵死者无报卒身获于秦而子杀于晋呜唿致是也非晋人之罪秦人之罪也夫挚立八年不善而去鮌用三载弗绩而诛况晋惠公之在位作宗庙之蠹蝎爲社稷之稂莠一立十五年其爲害也大矣今之学者以秦穆爲缪尚疑其谥得斯文也可以谥爲定太甲论陈越石殷甲不惠于天下其臣放之后能改过亦爲臣之所立或曰社稷之臣必当如是浅于国者之爲论也至若承汤之教全殷之统立臣之节岂如是邪君上之不肖与贤智岂臣下之有不知邪择其嗣当求贤而立之不知其非贤以爲不明因而放之令其自新如日蚀不吐河淸难俟中原之鹿将轶时乗之龙待驾于臣之业何如哉况乎体非金石而冒雾露如怀失国之诟以损其身则弑君之谤消无日矣陈子曰臣之忠有幸而忠者也君之立有幸而立者也知殷之君臣皆幸而成者噫浞浞接踵羿羿比肩君可放乎哉其后新取于西魏成于东司马氏之有天下其始也未甞不伊不周其终也未甞不羿不浞皆取伊周以爲嗃矢也孟子曰无伊尹之心则簒也有㫖哉吴季扎论独孤及谨按季子三以吴国让而春秋襃之余徴其前闻于旧史氏窃谓废先君之命非孝附子臧之义非公执礼全节使国簒君弑非仁出能观变入不讨乱非智左丘明太史公书而无讥余有惑焉夫国之大经实在择嗣王者愼德之不建故以贤则废年以义则废卜以君命则废礼是以太伯之奔勾吴也盖避季历季历以先王所属故纂服嗣位而不私太伯知公器有归亦断髪文身而无怨及武王继统受命作周不以配天之业让伯邑考官天下也彼诸樊无季历之贤王僚无武王之圣而季子爲太伯之让是徇名也岂曰至德且使争端兴于上替祸机作于内室遂错命于子光覆师于夫差陵夷不返二代而吴灭以季子之闳达博物慕义无穷向使当寿梦之眷命接余昧之絶统必能光启周道以霸荆蛮则大业用康多难不作阖闾安得谋于窟室专诸何所施其七首呜唿全身不顾其业专让不夺其志所去者忠所存者节善自牧矣谓先君何与其观变周乐虑危戚钟曷若以萧墻爲心社稷是恤复命哭墓哀死事生孰与先衅而动治其未乱弃室以表义挂劒以明信孰与奉君父之命慰神祗之心则独守纯白不义于嗣是洁巳而遗国也国之覆亡君实阶祸且曰非我生乱其孰生之哉其孰生之哉重校正唐文粹卷第三十六唐文粹唐文粹卷第三十七重校正唐文粹卷第三十七吴兴姚铉纂论丁兵刑四守在四夷论守论战论断刑论临御四机权论二首王言论英杰论谏诤一忠諌论嬖惑二近倖论寱论守在四夷论牛僧孺传曰古者天子守在四夷盖言能令四夷不侵咸自守境洎周汉迄隋多不知守身但欲四夷自守殊不知四夷自守国内皆成四夷也因着论以明之何者夫守之大㫖以防攻也善防其攻者莫若防其败善防其败者莫若防其亡夫四夷不守境不过于略地侵城是有败无亡也若王者之贵如天如地苟落一星伐一树不足损天地之光耀盖帝王之权能杀人能生人能达人能穷人能贫人能冨人一国之人思之必伺君好而賛之虽似亲之其实攻之王者守大道沦非道是则不见败而有亡也况四夷之攻至难者四国人之攻至易者亦有四四夷之攻以白刃国人之攻以巧言四夷之攻以鼓鼙国人之攻以祕隐四夷之攻以兵相害国人之攻以矫相亲四夷之攻以兵相侵国人之攻以矫相益观白刃则惧而思守也聆巧言则恱而思受也听鼓鼙则警而思备也遇祕隐则懵而思述也逢相害则恚而思雠也见相亲则惑而思近也值相侵则忿而思报也得相益则喜而思隣也攻边则人人思守也攻身则人人思受也抑人情之常非所鑚凿而异也且王者之守有六失守之不固则非道攻之守之不贞则色攻之守之不约则声攻之守之不廉则聚歛攻之守之不俭则奢侈攻之守之不正则邪佞攻之守之不仁则征伐攻之夏舍淑德而嬖妹喜是色攻而亡也商舍德音而耽愔愔是声攻而亡也周厉舍廉节而恱荣夷公是聚歛攻而亡也秦皇舍俭节而起阿房是奢侈攻而亡也汉灵舍正直而用刑臣是佞倖攻而亡也隋炀舍慈仁而事辽东是征伐攻而亡也自三王百代无四夷之攻而亡者皆以守身不谨爲嗜慾所攻故也虽得四夷自守复何益哉或云幽王自以爲犬戎所灭僧孺以爲幽王自以守道不固频举伪烽嗷嗷天下空于杼轴加以襃姒色攻诸矦不信而败非独由于四夷也至于晋十六国稽其本则祸生于惠帝也贾后以色攻贾谧以佞攻致令八王并兴生人减半然后戎夷乗间敢有窥窬可谓四夷先起于内不由四夷不守于外也故有德者先守其身但令四夷自守曽不防戎狄在其国中故攻秦之胡者二世也岂必东夷南蛮西戎北狄哉沈尹戍虽举守四夷之言而不书守身之道是载华而略实非垂范之㫖敢因文字以附简编之阙守论杜牧往年两河盗起屠囚大臣刼戮二千石国家不议诛廼束兵自守反脩大历贞元故事而行姑息之政是使逆辈益横终唱患祸故作守论焉厥今天下何如哉干戈朽鈇钺钝含弘混贷煦育逆孽殆爲故常而执事大人曾不历筭周思以爲宿谋方且嵬岸抑扬自以爲广大繁昌莫已若也呜唿其不知乎其俟蹇顿顚倾而后爲之支计乎且天下几里列郡几所而自河以北蟠城数百金坚蔓织角奔爲冦伺吾人之顦顇天时之不利则将与朋伍罗络郡国将骇乱吾民于掌股之上耳今者及吾之壮不图擒取而乃处恬逸第第相付以爲后世子孙背胁疽根此复何也今之议者咸曰夫倔强之徒吾以良将劲兵爲衔䇿髙位美爵充饱其肠安而不挠外而不拘亦犹豢扰虎狼而不怫其心则忿气不萌此大历贞元所以守邦也亦何必疾战焚煎吾民然后以爲快也愚曰大历贞元之间适以此爲祸也当是之时有城数十千百卒夫则朝廷待之贷以法故于是乎阔视大言自树一家破制削法角爲尊奢天子养威而不问有司守恬而不呵王侯通爵越録受之觐聘不来机杖扶之逆息虏㣧皇子嫔之装縁彩饰无不备之是以地益广兵益强僭拟益甚侈心益昌于是土田名器分划大尽而贼夫贪心未及畔岸遂有淫名越号或帝或王盟诅自立恬淡不畏走兵四略以饱其志者也是以赵魏燕齐卓起大倡梁蔡吴蜀蹑而和之其余混澒轩嚣欲相效者往往而是运遭孝武宵旰不忘前英后杰夕思朝议故能大者诛锄小者惠来不然周秦之郊几爲犯猎哉大抵生人油然多欲欲而不得则怒怒则争乱随之是以教笞于家刑罚于国征伐于天下此所以裁其欲而塞其争也大历贞元之间尽反此道提区区之有而塞无涯之争是以首尾指支几不能相运掉也今者不知此非而反用以爲经愚见爲盗者非止于河北而巳呜唿大历贞元守郡之术永戒之哉战论兵非脆也谷非殚也而战必挫北是曰不循其道也故作战论焉河北视天下犹珠玑也天下视河北犹四支也珠玑苟无岂不活身四支苟去吾不知其爲人何以言之夫河北者俗俭风浑淫巧不生朴毅坚强果于战耕名城坚垒岭㠔相贯髙山大河盘互交鎻加以土息徤马便于驰敌是以出则胜处则饶不窥天下之产自可封殖亦犹大农之家不待珠玑然后以爲富也天下无河北则不可河北旣虏则精甲锐卒利刀良弓徤马无有也卒然夷狄惊四边摩封疆出表里吾何以御之是天下一支兵去矣河东盟津滑台大梁彭城东平尽宿厚兵以塞虏冲是六郡之师严饰护疆不可他使是天下二支兵去矣六郡之师厥数三亿低首仰给横拱不爲则㳂淮已北循河之南东尽海西叩洛经数千里赤地尽取才能应费是天下三支财去矣咸阳西北戎夷大屯吓唿膻臊彻于帝居周秦单师不能排辟于是尽剷吴越荆楚之饶以啖兵戍是天下四支财去矣乃使吾用度不周徴傜不常无以膏齐民无以接四夷礼乐刑政不暇修治品式条章不能备具是天下四支尽解头腹兀然而已焉有人解四支其自以能乆爲安乎今者诚能治其五败则一战可定四支可生夫天下无事之时殿寄大臣偷处荣逸爲家治具战士离落兵甲钝弊车马刓弱而未甞爲之简帖整饰天下杂然盗发则疾敺疾战此宿败之师也何爲而不北乎是不蒐练之过者其败一也夫百人荷戈仰食县官则挟千夫之名大将小禆操其余赢以虏壮爲幸以师老爲娱是执兵者常少麋食者常多筑垒未干公囊巳虚此不责实料食之过其败二也夫战辄小胜则张皇其功奔走献状以邀上赏或一日再赐一月累封凯还未歌书品巳崇爵命极矣田宫广矣金缯溢矣子孙官矣焉肯捜竒外死勤于戎矣此赏厚之过其败三也夫多丧兵士顚翻大都则跳身而来刺邦而去回视刀锯菜色甚安一岁未更旋巳立于坛墀之上矣此轻罚之过其败四也夫大将将兵柄不得专恩臣诘责第来挥之至如堂然将阵殷然将鼓一则曰必爲偃月一则曰必爲鱼丽三军万夫环旋翔佯恍骇之间虏骑乗之遂取吾之鼓旗此不专任责成之过其败五也元和时天子急太平严约以律下常团兵数十万以诛蔡天下干耗四岁后能取此盖五败不去也长庆𥘉盗据子孙悉来走命是内地无事天子寛禁厚恩与人休息未几而燕赵甚乱引师起将五败益甚登坛注意之臣死窜且不暇复焉能加威于反虏哉今者诚欲调持干戈洒扫垢汗以爲万世安而乃踵前非踵前非是不可爲也古之政有不善士传言庶人谤发是论者亦且将书于谤木传于士大夫非偶言而巳断刑论柳宗元余旣爲断刑论或者以释刑复于余其辞云云余不得巳爲之言焉夫圣人之爲赏罚者非他所以惩劝者也赏务速而后有劝罚务速而后有惩必曰赏以春夏刑以秋冬而谓之至理者伪也使秋爲善必俟春夏而后赏则爲善者必怠春爲不善者必俟秋冬而后罚则爲不善者必懈爲善者怠爲不善者懈是敺天下之人而入于罪又缓而慢之以滋其懈怠此刑之所以不措也必使爲善者不越月踰时而得其赏则人勇而有劝焉爲不善者不越月踰时而得其罚则人惧而有惩焉爲善者日以有劝爲不善者日以有惩是敺天下之人而从善逺罪也敺天下之人而从善逺罪是刑所以措而化所以成也或者务言天而不言人是惑于道者也胡不谋之人心以熟吾道吾道之尽而化矣是苍苍者焉能与吾事而暇知之哉果以爲天时之可得顺大和之可得致则全吾道而得之矣全吾道而不得者非所谓大和也是亦必无而巳矣又何必枉吾之道曲顺其时以謟是物哉吾固知顺时之得天不如顺人顺道之得天也何也使犯死者自春而穷其辞欲不死不可得贯三木加连鎻而致之狱吏大暑数日痒不得搔痺不得揺痛不得摩饥不得时而食渴不得时而饮目不得瞑支不得舒怨号之声闻于里人如是而大和之不伤天时之不逆是亦必无而巳矣彼其所冝得者死而巳也又若是焉何哉或者乃以雪霜者天之经也雷霆者天之权也非常之罪不时可以杀人之权也当刑者必顺时而杀人之经也是不然夫雷霆雪霜者特一气耳非有心于物者也圣人有物者也春夏之有富霆也或发而震破巨石裂大木木石岂爲非常罪也哉秋冬之有霜雪也举草木而残之草木岂有非常罪也哉彼岂有惩于物也哉彼无所惩则效之者惑也果以爲仁必知经智必知权是又未尽于经权之道也何也经也者常也权也者达经者也皆仁智之事也离之滋惑矣经非权则泥权非经则悖是二者强名也曰当斯之尽矣当也者大中之道也离而爲名大中之器用也知经而不知权不知经者也知权而不知经不知权者也偏知而谓之智不智者也偏守而谓之仁不仁者也知经者不以异物害吾道知权者不以常人怫吾虑合之于一而不疑者信干道而已矣且古之所以言天者盖以愚蚩蚩者耳非爲聦明睿智者设也或者之未达不思之甚也机论上冯用之机者机也经纬天下织综人事而已矣机者微也发之至微用之至广大人行之则合于道细人窃之则阶于乱合道所以济世阶乱所以灭身济世机之利者也灭身机之害者也知利而不知害虽去其害害必恱之知害而不知利虽就其利利必违之知利而知害知去而知就其惟圣人乎文王武王知机之君也箕子周公知机之臣也夫三才设位而机行乎其中矣得之者昌失之者亡善用则集乎百祥昧用则来乎百殃故天之一发龙蛇爲之起陆人之一发天地爲之反覆范蠡善用也勾践以之克霸无极昧用也楚国于焉殄瘁至哉斯术也莫不以合义爲本趣时爲用苟悖于义则恱随者寡未逢于时则虚其事稽其取与离合之际可谓神矣虽离娄之目不可视乌获之力不可制南金之利不可断迅雷之声不可及夫神器至重也尧不与子而禅于舜盖取圣之机也舜不让丹朱而复禅禹盖取时之机也兄弟至亲周公离于管蔡取贤之机也秦越之䟽嬴氏合于由余取霸之机也设令尧与丹朱而弃舜亿兆之心竟归于虞则不谓之圣帝矣舜忘大义而顾小节不承尧而禅禹则不谓之明君矣周公暱管蔡而不戮必坠文武之业则不谓之贤臣矣秦伯鄙由余而不用必失四方之士则不谓之霸主矣天下虽闻之而不可知虽见之而不可测善爲国者如偃师焉民如幻也欲之动欲之静机在于我岂当不恱乎善爲君者犹造父焉人犹马也欲之东欲之西䇿在于我岂有能违乎经曰不独亲其亲则天下皆亲不独子其子则天下皆子富哉是机也我以天下爲亲爲子天下孰不以我爲亲爲子乎夫然故灾害不生祸乱不作此圣人之㫖也则知欲安者必先安于人欲利者必先利于人能安人而人不安之能利人而人不利之者未之有也汉祖入关不行杀戮善安人也秦室宝货悉分士卒善利人也卒收天下之心享天下之富此圣人之作也项籍反是而亡不亦宜乎善爲臣者不厚于身而厚于君不润于室而润于国厚于君忠也润于国公也旣忠且公君其薄之哉民其怨之哉禄位其去之哉虽不厚于身而身自厚矣不润于室而室自润矣此君子之爲也鄼侯处位而举淮隂厚君者也入秦不取金璧而取图籍润国者也故能位冠三杰声流万古韩信忌克郦生殛逐田横欲有功而自厚贪赏而自润终贻伊慼云梦生擒夫域中至大之谓道天下至赜之谓机有道无机守死而一身独善有机无道好谋而彛伦攸斁伯夷叔齐守死也岂谓亿兆涂炭俟周武哉李斯赵髙好谋也岂知刑政酷毒失民心哉机道相须尽善尽美然而发机之要实资于时故进而得时亦机也退而得时亦机也取而得时亦机也语而得时亦机也黙而得时亦机也进得其时则有利伊尹干汤是也退得其时则无闷二踈辞禄是也取得其时则必获甘罗陟相是也舍得其时则元吉泰伯去吴是也语得其时则见信傅说是也黙得其时则保身微子是也故进不相时则凶眺错所以见诛也退不相时则祸白起所以伏劒也取不相时则招吝许伐郑也舍不相时则有悔虞弃号也语不相时则殆辱薛冶諌其君也黙不相时则受谤子家从其贼也所以失之毫釐差之千里故君子得其机则仇雠变爲心腹况其恩者乎失其机则亲昵反爲勍敌况其䟽者乎齐桓用雠能尽管仲之谋九合诸侯一匡天下卫懿好鹤失于臣下之望国之有难士卒不战夫如是则一得一失易于反掌一兴一亡疾如旋踵爲国家者可不务乎或曰老氏云以智治国国之贼不以智治国国之福然则智非机耶机非智耶荅曰机者生于智者也智者随其性者也大人君子得其逺者大者爲而不有功成不居使天下熈熈然若登春台如享太牢不知帝力故爲国之福非谓其无虑无思兀兀然如草木鸟兽而能治国者也细人曲士得其小者近者嗜欲系焉矜伐在焉是非生焉争鬪兴焉故爲国之贼圣人虑百世之后善人少而不善人多垂此玄言盖抑扬之㫖也且圣人不仁以百姓爲刍狗不仁之仁岂非机耶国不用机以克永世匪我攸闻夫茫茫六经万机之圃昭昭前史万机之鑑仲尼云知几其神乎有旨哉有旨哉权论下大哉鼓天下之动成天下之务反于常而致治违于道而合利非权其孰能与于此乎夫权者适一时之变非悠乆之用然则适变于一时利在于悠乆者也圣人知道德有不可爲之时礼义有不可施之时刑名有不可威之时由是济之以权也其或不可爲而爲则礼义如画饼充饥矣不可施而施则礼乐如说河济渴矣不可威而威则刑名如治丝而棼矣岂惟乖理适足资乱故用权之际道徳可弃礼义可置刑名可弛及乎发号施令如风偃草衆知向方莫敢不服与夫道德礼义刑名之功又何异哉虽曰弃之置之弛之盖殊途而同归也故权者国家之利器也辎重可离而权不可失兵食可去而权不可无迅雷发则群物惊大风起则万彚振严霜冽则衆木落遟日昇则百卉秀孰爲此者曰天地也天地尚或用之而况于人乎夫休祥不见则中庸之君不能力行而济于圣咎徴不作则残暴之主不能革心而至于道福其善君子所以知劝祸其淫小人所以知戒夫天之德至仁也地之道无私也至仁则不伤于物何乃行肃杀之令乎盖秋不杀则春无以生矣无私则不党于人何乃垂灾沴之变乎盖恶不瘅则善无以彰矣一弛一张天道乃长一惩一劝天道乃逺观天之道执天之行尽矣是以君子则而象之体而行之故当不合用而用不合弃而弃不合赏而赏不合诛而诛者皆从权而制宜也圣人以神道设教俾民日用而不知权之时义大矣哉髙宗知傅说之贤欲委之代天取于皁隶之徒仪于百辟之上虑群情弗恊事难以济故称梦得贤相乃刻像而求之商之中兴頼善权之主也文王知太公之贤欲擢居辅弼搜于屠钓之间致于三公之上庶士靡靡恐未适从故称天遗我师乃出畋而获之周之永年頼善权之君也此二君苟惧设诈之损德固执信而循常则传巗虚老而莫伸渭濵没齿而不用栋梁斯坏其何以兴夫权之大端在于利害而巳矣利万而害一害之何伤害百而利十利之必亡茍害于事虽鄙俚之议君子惧之苟利于后虽先王兴教达人抗行也子虽至亲西伯食其肉不然则死于羑里也父虽至尊沛公索其羮不然则臣于项籍也西伯非不慈盖子巳死不食则已身亦毙沛公非不孝盖其父爲虏奔赴则已身亦降又何益乎能舍无益之慈孝成莫大之基业大人之权变不可得而闻也夫是非未明向背未定成败未测取与未决当此之时行权之时也故权可以明是非定向背测成败决取与穰苴布衣见景公景公委之以兵柄斩一宠臣三军畏慑克成其功也孙武被褐谒吴王吴王试以教战戮三嬖妾衆女整齐卒显其能也易曰巽以行权巽风也风行也无不可动之物无不可往之所权之用无不可治之时无不可成之事昔晋文公见天王于河阳谲则谲矣而夹辅之勲垂于史册鬻拳諌楚子以兵刃悖则悖矣而尽忠之节着于春秋夫事有先夺而后与先顺而后取太甲不治伊尹放之俟其改过而反其政公子光谋乱伍胥避之乃进专诸以成其志然后尽事君之节雪杀父之冤不其伟欤夫干坤之道易简也而犹穷则变变则通通则能乆故王公设权以固其国知变以驭其民善驭者视人如婴孩悟之诱之莫不胥恱不善驭者以民爲规矩谓方圆定矣不能苟合善权变者如弈棊焉或取或舍或进或退无固无必皆任其势也舍非资敌盖舍小而取大退非怯彼盖进损而退益孔子曰可与共学未可与立可与立未可与适道可与适道未可与权得非权之难耶观其相鲁君于夹谷挫齐锐于鐏爼当是时齐侯强而不强鲁国弱而不弱圣人之智不亦多乎夫兽废爪牙则充羣兽之肠矣禽铩羽翮则供衆禽之羞矣人失权变则爲英雄之资矣三十辐之车制之者柅万乗之国统之者权五贼在心神至聦而莫测三盗旣兴物虽衆而皆覩至哉始离而终合始逆而终顺始非而终是始失而终得权之㫖也或曰机之与权同乎异乎对曰异也设于事先之谓机应于事变之谓权机之先设犹张罗待鸟来则获矣权之应变犹荷戈御兽审其势也知机而不知权者得于预谋失于临事知权而不知机者巧于临事拙于预谋知机而知权者帝霸之君也王佐之臣也自五帝旣降舍机权而能治天下者未之有也王言论李德𥙿夫帝王与羣臣言不在援引古今以饰雄辩惟在简而当理雄辩不足以服姦臣之心惟能塞诤臣之口昔田蚡请考功地益宅武帝曰遂取武库卫将军言郭解家贫又曰布衣权至使将军知此其家不贫殷仲文言音乐好之自解宋祖曰吾只恐解此谓简而当理足使姦臣夺心邪人破胆矣余历事六朝弼谐二主文宗辞皆文雅而未甞聘辨武宗言必简要而不爲文饰皆得君人之量能尽臣下之辞岂唯王言如是人臣亦当然也其有辩若波涛辞多枝叶文经意而饰诈矫圣言以蔽聦此乃姦人之雄游说之士焉得谓之献替哉爲人臣者当戒于斯愼于斯必不获罪于天矣英杰论帝王之任英杰皆须御之以气结之以恩然后可使也若不以英气折之而宠以姑息则骄不可任若不以恩爱结之而肃以礼号则怨不爲用驾御之术惟汉祖尽之黥布归汉髙祖方踞牀洗而召布入见布大怒悔来欲自杀出就舎张饮食从官如汉主居布又喜过望武帝踞厠见卫青以大将军之贵而隶人蓄之此不得不絶大漠而盪荤允也蜀先主与关羽张飞同卧起而稠人广坐侍立终日皆用此道故能成功夫御英杰使勐将与见道德之人接方正之士事不同也不可以繁礼饰貌浮词足言冝乎洞开胸懐令见肝肺气慑其勇恩结其心虽踞洗召之不爲薄矣禄山夷狄之谲诈者也非将门英豪草莱竒杰其战鬪之气击刺之材去关张逺矣天宝末受专征之任託不御之权入朝赐宴坐内殿西序鸡障之下非其所据果蓄异图幽陵厉阶至今爲梗盖恩甚骄盈以至于此傥以徒隶蓄之岂有斯恨忠諌论人君拒諌有二一曰生于爱名二曰不能去欲虽桀纣桓灵之君未能忘名自知爲恶多矣畏天下人知之将谓諌巳则恶不可掩故不欲人之諌也如晋献非骊姬寐不安齐桓非易牙食不美必不能去之亦不欲人諌也人臣忠諌亦有二欲道行于君可使身安国理者其辞婉欲名髙后世不顾身危国乱者其辞讦考叔启大隧以成庄公之孝仓唐献犬鴈以复文侯之爱留侯封雍齿以安羣臣招四皓以定惠帝此所谓婉也谏大夫言婢不爲主白马令言帝欲不帝激主之怒自有其名望其听从固不可得此所谓讦也汉元帝欲御楼舩薛广德当乗舆谏曰臣自刎颈血汚车轮陛下不入庙矣张勐曰乗舩危就桥安圣主不乗危元帝曰晓人不当如是耶则知諌者之道在于婉矣唯英主必能从諌何者自知功德及生人者大矣虽有小恶不讳人言如汉髙械系萧相国及闻王卫尉之言曰我不过爲桀纣主而相国爲贤相此所谓不讳也近世名臣王石泉居相时以子爲眉州司士天后甞问曰君在相位子何逺乎对曰庐陵是陛下爱子今犹在逺臣之子焉敢相近有以见君子之心亦仓唐之比也近倖论自古中主以降皆安于近习逺于忠良其主非不知君子可亲小人可去而不可改者其弊有二一曰性相近二曰嗜慾深桓灵之主与小人气合如水之走下火之就燥皆自然而亲结不可解也侯览张让所以得蔽君也元成二后皆有所嗜吹箫挝鼓之娱微行沈湎之乐非倖臣无以承意非近习无以共欢石显张敞所以得蠧政也惟人君少欲英明者则能反是如文帝虽有邓通赵谈所信者贾谊张释之袁盎此所谓少欲也武帝虽有韩嫣李延年而所贵者公孙弘倪寛卜式此所谓英明也故君听不惑政无颇颣近则开元𥘉内有姜皎崔涤以极宫中之乐外有姚卢苏宋以修天下之政得元成之欲享舜禹之名六合晏然千古莫及其故何也倖臣不得干政事也后代能知汉之文武及开元致理之要虽有倖臣亦何害于理哉寱论元结元子天宝中曾预䜩于諌议大夫之座酒尽而无以续之大夫叹曰諌议冗者贫无以继酒嗟哉元子醉中议之曰大夫颇能用一谋令大夫尊重如侍中威权等司隶何若大夫问谋对曰得寱婢一人在人主左右以寱言先讽则可请有所说大夫不闻古有邰侯侯家得寱婢寐则寱言言则侯辄鞭之如是一岁婢寱如故侯无如婢何有夷奴毎厌劳辱寐则假寱其言似不怨主而若忠信侯闻问之则曰素有寱病寐中寱言非所知也引寱婢自辨辞说云云侯疑学婢鞭之不止髠之钳之奴寱愈甚奴于是重窥侯意先事寱说说侯之过警以祸福侯又无如奴何客有知侯祸机因寱奴之先扣侯门諌侯以改过免祸侯纳客爲上賔复其奴命之曰寱良氏子孙世在于邰大夫诚能学奴效婢假寱言以规諌人主俾悔过追悞与天下如新大夫见尊重威权何止侍中司隶大夫乃叹曰呜唿吾谓今之士君子曾不如邰侯夷奴耶重校正唐文粹卷第三十七唐文粹唐文粹卷第三十八论曰君子疾没世而名不称耻当年而节莫覩故发义以立志从道以成功激淸一时流誉千古然立志者必义也成功者必道也资于义而志可明徴于道而功可见志以立节功以成名名之成昭其道也节之立昭其义也能洁其身后代有凖非夷齐欤能利其国当时繄頼非四皓欤揆而度之优而柔之循其事而理于是乎在考其功而论于是乎着盖周德旣广则夷齐让国而归焉汉业旣兴则四皓受命而出焉天之弃商矣谏武王正臣礼也人之戴汉矣护太子忠主道也忠之所存者大则正之所行者髙髙而能行者节所谓立也大而能行者名所谓成也若夫志士仁人将合而巳进足以成退足以立用足以兼济否足以独善不辱其身则安食其粟不降其志则言采其薇墨台氏之子不屈也嬴之德衰则巗穴全生刘之德盛则衣冠就列夏黄公之徒知时也举其成事各同乎其成矣究其立事各异乎其立矣深惟终始敢无优劣统而论之其美也一别而叙之其迹也二弃身以遂志夷齐之烈矣爱国以屈身商皓之行矣曰若稽古以质乎今四皓见贤于子房夷齐称仁于宣父与其称仁于宣父不犹愈贤于子房哉三不欺先后论吕温昔宓子贱爲单父也人不忍欺之国侨爲郑也人不能欺之西门豹爲邺也人不敢欺之此皆爲政不同同归于理作干事之称首贻牧人之经范汪洋古今辉焯图史穷理而语固有优劣择善而行岂无先后请试论之子贱仕衰乱之鲁而邑偪强齐仗义爲城池倚仁爲干橹当鲸吞之大敌鸠狼顾之遗黎涣离形捡妙用心术惠训不倦乃无得而称视民如伤而不有其爱感而动之隂阳运于无言诚而明之日月悬于方寸是则不求不欺于人而人不忍欺矣子产摄晋楚之间而靖㳟尔位役智利物饬躬励俗守之以信行之以礼告之以慈惠临之以明察如镜洞照如衡诚悬是则求人不欺而人亦不能欺矣西门豹当战国之际而克修茂绩身爲纪律言有典章刚包其柔威克厥爱权之以法制董之以刑罚火烈人望霜清物心是则责人不欺而人固不敢欺矣夫不忍欺者至诚濳感是曰上德尧舜之吏也不能欺者明智旁达是曰有政三王之吏也不敢欺者严威允济是曰能刑五伯之吏也诚不足至于智智不足至于威大小之间朗然可见然而事在折衷理资渐致德冝全举道贵兼通必也修诚而弃智诚未至而政理或亏任智而废威智未周而暴乱将起不若兼而行之迭收其效一之日二之日刑明威立使人畏而不敢欺三之日四之日智达政成使人敬而不能欺五之日六之日志孚诚格使人感而不忍欺以寛济勐同二气之和平自迩陟遐比三才之具美苟非全德大器其孰能至于此乎若不暇㑹其源流统其宗极而始定优劣直论先后则尧舜之吏与王霸不同年而语矣三名臣论李翰或问于翰曰昔诸葛亮拥膝南阳爲梁甫吟自比管仲乐毅州平元直以爲信然虽涯量罕窥而遗迹可见夫此三名臣者亦有优劣乎愿闻其说翰辞不敢对至于再三固请不得巳应之曰岂易言乎岂易言乎夫小者不足以论大近者不足以量逺奈何汎议大贤然执律管者可以候四气之微测日晷者可以知千里之度察微观着由虚考实傥容寄言象于斯矣如仆所揣则管不迨乐孔明其伯仲之间耳曰何谓其然也昔管仲相桓公九合诸侯一匡天下兴齐定霸尊周勤王功其懋哉仁亦至矣孔明收荆州散败之余建䇿通吴合从破魏奉先主西入劒门下车而三分天下翊戴后嗣续修旧勲刑政孚于偏方威德振于中夏虽短祚中否而王业殆成乐生一爲燕将才胜齐师挫衂于二城之间狼狈于两国之际军不振旅身卒犇亡子独推而崇之冠于二贤之首诚所未谕其有说耶翰应之曰子之所闻者末欤语功则信然语才则不尔夫才生于代功与运成固有才优而功微运合而才劣先当格以道德覈于终始审其邪正观其去就然后事可明也夷吾当旣乱之时辅有道之主功济诸夏泽𬒳生人信爲美矣然徼功事储务入之情速矣肆奢越礼盈量之意见焉故仲尼虽称其仁终小其器止于霸者之佐殆非王臣之良孔明从容三顾后起筹画必当缔构必成事屯而业亨主闇而国治兵弱而强邻畏服功大而本朝不疑斯亦难矣然窥其军令迹其用法必使中原可复然后厚赏寛刑玄德常称马谡言过其实不可大用之卒致丧败斯所谓济于事而未全于道得诸巳而未审于人乐一战举齐二城未下徙之以德收之以礼舍权变于攻取之际行王道于军旅之间事虽小成业亦大矣向使昭王不死惠王不疑则其功未可量也夏侯太𥘉论之详矣及其逃燕之责亡而奔赵赵王问以图燕之䇿乐生流涕而对曰臣昔日之事燕昭王犹今日之事大王也千秋万岁者之言可谓怀禄不屑其荣周身不违于道比诸二子不亦优哉主恩非臣下之所图天命岂生人之所制安可以功业之成败断才能之短长耶且夫运有通塞命有脩短盖天意也岂人事乎昔韩信将伐魏问得不以周叔爲将乎闻不用乃大喜向使魏人用之则汉师不敢济河矣然则周叔之才亦韩信流亚也终湮灭而无闻焉古之大才而功不着者亦何可胜道哉翰长兄御史君体纯至之德负经逺之才常感愤于周韩之间啸咏于管乐之际守之以忠信文之以礼乐藴弼谐之大略以康济爲巳任进逢国难谋猷不行退有家艰哀毁过礼官才元士命止中年位不登于庙堂名不书于史册斯才也斯运也谁见三分九合之优劣辞燕对赵之去就哉由此观之断可知矣问者叹息而退三贤论李华或曰吾读古人之书而求古人之未获嗟夫遐叔谓曰无世无贤人其或世教不至沦于风波虽贤不能自辩况察者未之究乎郑卫方奏正声闲发极和无味至文无彩听者不达反以爲怪谲之音太师乐工亦失容而止曼都之姿杂于憔悴被緼絮蒙萧艾美丑夷伦自以爲陋此二者旣病不自明又求者亦昬将割其善恶在迁政化端风俗则贤不肖异贯而后贤者自明而察者不惑也余兄事元鲁山而友刘萧二功曹此三贤者可谓之达矣或曰愿闻三子之略遐叔曰元之志行当以道纯天下刘之志行当以六经谐人心萧之志行当以中古易今世元齐愚智刘慼一物不得其正萧唿吸折节而获重禄不易一刻之安元之道刘之深萧之志及于夫子之门则达者其流也然各有病元病酒刘病赏物萧病贬恶太亟奨善太重元奉亲孝居丧哀抚孤仁徇朋友之急莅职明于赏罚终身贫而乐天知命焉以谓王者作乐崇德殷荐上帝以配祖考天人之极致也而词章不称于是作破阵乐词是乐也恊啇周之颂推是而论则见元之道矣刘名儒史官之家兄弟以学着称乃述诗书礼乐春秋爲五说条贯源流备古今之变推是而论则见刘之深矣萧以史书爲繁尤罪子长不编年陈事而爲列传后代因之非典训也将正其失自春秋三家之后非训齐生人不録次序纉修以迄于今志就而殁推是而论则见萧之志矣元据师保之席瞻其形容不俟见而见其仁刘被卿佐之服居賔友之地言理乱根源人伦隐明叅乎元精而后见其妙萧若百鋉之钢不可屈折当废兴去就之际一生一死之间而后见其大节视听过速欲人人如我志与时多背恒见诟于人取其中节之举是可以爲人师矣学广而不精其贯穿甚于精者又文方复雅啇之至当以律度百代而古之能者徃往不至焉超絶孤厉不可谓不知者言也茂挺父爲莒丞得罪清河张惟一时佐廉使按成之茂挺初登科自洛至莒道邀使车发词哀乞惟一涕下即日舍之且曰萧賛府生一贤方资天下风教吾由是得罪亦无憾夫如是得不谓之孝乎或曰三子者各有所与游乎遐叔曰若太尉房公可谓名人矣毎见鲁山则终日叹息谓余曰见紫芝眉宇使人名利之心尽矣若司业苏公可谓贤人矣毎谓当时名士曰使仆不幸生于衰俗所不耻者识元紫芝广平程休士美端重寡言河闲邪宇绍宗深明持操宇弟次宗和而不流南阳张茂之季丰守道而断赵郡李崿伯髙含大雅之业崿族子丹叔南诚庄而文丹族子惟岳谋道沈邃廉静梁国乔浑德源昻昻有古风弘农杨拯士扶敏而安道淸河房垂翼明志而好古河东柳识方明遐旷而才是皆慕于元者也刘在京下甞寝疾房公时临扶风闻之通夕不寐顾谓賔从曰挺卿日若不起无复有神道尚书刘公毎有胜理必诣与谈终日忘返退而叹曰闻刘公淸言见皇王之理矣殷直淸有识尚恨言理少对未与刘面常想见其人河东裴腾士举朗迈眞直弟霸士㑹峻淸不杂陇西李广敬叔坚明而粹范阳卢虚舟㓜眞质方而淸颖川陈谠言士然淡而不厌吴兴沈兴宗季长专静不渝颖川陈兼不器行古人道渤海高适逹夫落落有竒节是皆重刘者也工部侍郎韦述修国史推萧同事礼部侍郎阳浚掌贡举问萧求人海内以爲德选汝南邵轸讳卿词学标干天水赵骅云卿才美行纯陈郡殷寅直清逹于名理河南源衍季融粹微而周㑹稽孔至惟微述而好古河南陆据德隣恢恢善于事柳芳仲敷该练故事长乐贾至㓜几名重当时京兆韦收仲成逺虑而深南阳张有略维之履道体仁有略族弟邈季遐温其如玉中山刘颖士端䟽明简畅颖川韩拯佐元行备而文乐安孙益盈孺温良忠厚京兆韦建士经中明外纯颖川陈晋正卿深于诗书天水尹徴之诚明贯百家之言是皆厚于萧者也尚书颜公重名节敦故旧与茂挺少相知颜与陆据桞芳最善茂挺与赵骅邵轸洎华最善天下谓之颜萧之交殷寅源衍睦于二交之间不幸元罢鲁山终于陆浑刘避地逝于安康萧归葬先人殁于汝南无复求斯人有之无之是必有之而察之未克也三贤不登尊位不享下寿居易委顺贤人之达也不蒙其教生人之病余知三贤也深故言之不怍云汉斩丁公论皮日休忠之爲称也盖欲委身以事王不以猜悮贰其心不以辩说贰其心不以疑惧贰其心者也上有过诤于公不扬名于私岂猜悮之足入乎上有忌愈乎进不愈乎退岂辩说之足入乎上有间惧乎心不惧乎事岂疑惧之足入乎夫茍禄恡生而仕者上有过言未息而惧乎诛諌未再而去乎位自以得古人三谏不从之义然幸其生贪其禄是猜悞而贰其心也上有忌必姦于心机媚于声气不思已之不揔而谓上之受谤不思道有未可而谓辩之足从不从辩而去是辩说贰其心者也上有间必佞彼爱取乎厚也必谄彼倖求其舍也有爱不可佞倖不可谄即苟而巳矣是疑贰而去其心者也呜唿刘项之作也淮隂不以猜悮而去项乎淮南不以疑惧而去项乎曲逆不以辩说而去项乎去彼而就此果谓忠乎果谓不忠乎是利则存不利则亡者也则丁公临敌舍敌无杀诚恻隐之者岂有猜悞辩说疑惧者邪有利则存不利则亡者邪与其不忠则彼三侯者未可免鼎镬之诛刀锯之刑也是髙祖斩之果不爲当噫汉之𥘉立未爲无人丁公就刑未闻有一言而戾者将固之命也悲夫袁盎以周勃爲功臣论李德𥙿袁盎对文帝曰绛侯所谓功臣非社稷臣夫社稷臣主在与在主亡与亡盎见勃自德其功有以激也非至理笃论此言足以惑文帝聦明伤仁厚之政俾其君有薄宗臣之意竟使周勃大功皆弃非罪见疑可爲长叹息也当吕氏之世惠帝巳殂少帝非刘氏陈平用辟强之计权王产禄绛侯若不与之同心而制其兵柄必由此而阶乱矣则刘氏安危未可知也然磨而不磷涅而不缁未甞不心存社稷志在刘氏外虽逊顺内守忠贞得不谓之社稷臣矣其后绛侯系淸室盎虽明其无罪所谓䧟之死地而后生之徒有救焚之力且非曲突之义杨子称盎忠不足而谈有余斯言当矣善哉贾生之说喻堂陛之峻髙者难攀卑者易凌文帝感悟养臣下有节有以见贤人用心致君精识若袁公者难与并爲仁矣盎惟有正愼夫人席塞梁王求嗣此二事守正不挠忠于所奉害错之罪虐贯于神明安陵之祸知天道之不昧矣张辟强论杨子美辟强之觉陈平非也若以童子肤敏善揣吕氏之情竒之可也若以反道合权以安社稷不其悖哉授兵产禄几危刘氏皆因辟强启之向使留侯尙在必执戈逐之将爲戮矣观髙祖遗言吕氏制其大事可谓谋无遗谋矣以王陵有廷诤之节置以爲相谓周勃堪寄託之任令本兵柄况外有齐楚淮南盘石之固内有朱虚东牟肺腑之亲是时产禄皆匹夫耳吕后虽心不在哀将相何至危惧必当忧伤不食自促其夀岂能爲将相之害哉汉髙曰非刘氏而王者天下共击之此虑属在吕宗矣何可背之厥后称制八年产禄之封植固矣若平勃二人溘先朝露则刘氏之业必归吕宗及吕后之殁劫郦商以绐吕禄计亦窘矣周勃虽入北军尚不敢公言诛吕岂不艰哉赖产禄皆徒隶之人非英杰之士傥才出于世岂受其绐说哉嗟乎与其图之于难岂若制之于易由是而言平勃用辟强之计斯爲谬矣留侯破产以报韩结客以沮秦招四皓以安太子所爲必仗义居正由此知不尚权谲明矣晁错论李观观读汉史见景帝杀御史大夫晁错以姑息吴王濞痛其非罪也故直笔以议按错颖川人起于诸生事文帝爲太常掌故以英词射䇿累擢爲中大夫及景帝即位极言献替未甞不忠于心乃命副丞相错所以推心不顾思永汉室而患诸侯侈大上书请削其土是用翦其翼而固其本也度错之志岂有负汉哉原吴濞之反诚有由然间人骨肉而塞小忿自非上达能不生怨怨端旣立臣节安附欲无爲逆终不可得巳盖以南方冨殖而诸夏𥘉乂狂夫爲计料胜一举遂摇长舌交构七国借诛错之名景帝无非常之见而听乱臣一说乃斩错不问兾在纾难而七国之兵曾不少减是以察其来不爲错明矣且袁盎与错宿不相善况景帝岂不知二臣之不叶而听偏议是爲臣报隙也若宗社何及邓公吴还乃歔欷长悲益爲天子之羞尔始髙帝封濞于吴以诫东南之必乱于时岂有错削地之议盖天之历数有理乱也脱使无梁国以絶其道无条侯以耀其武则秦之鹿复骇盎之肉可食初错介然孤立指画髙议大臣疾小臣怖人人束约各欲倳刃其父知其必戮也而深病之错曰所以尊君上安宗庙父曰刘氏安晁氏危矣吾不忍见祸及先祸死矣噫史臣责错之父不逮赵括母何其鄙也夫赵括持必败之势而母言于赵王不可使将及括失律母以先见获宥晁错用至忠之略与必败之势异也其父虽惧祸至奈其子所筹国之大事也且使括母言之足称明妇人也使错父言之是沮其子爲忠也孰可拟议或人有复言错忠则有矣而智不足愚则不尔夫忠所以补君智所以济身茍图济身则忠有不遂忠有不遂是臣不臣亦何生爲贼由袁盎昧在景帝非智之短时不与也古云直木先伐愚智何道哉李陵论白居易论曰忠孝智勇四者爲臣爲子之大宝也故古之君子奉以周旋茍一失之是非人臣人子矣汉将李陵䇿名上将出讨匈奴窃谓不死于王事非忠生降于戎虏非勇弃前功非智召后祸非孝四者无一可而遂亡其宗哀哉予览史记汉书皆无明讥窃甚惑之司马迁虽以陵获罪而无讥可乎班孟坚亦从而无明讥又可乎桉礼云谋人之军师败则死之故败而死者是其所也春秋所以美狼瞫者爲能获其死所而陵获所不死得无讥焉观其始以歩卒深入虏廷而能以寡击衆以劳破逸再接再捷功孰大焉及乎兵尽力殚摧锋败绩不能死战卒就生降噫坠君命挫国威不可以言忠屈身于夷狄束手爲俘虏不可以言勇䘮战勲于前隤家声于后不可以言智罪逭于躬祸移于母不可以言孝而引范蠡曹沫爲比又何谬欤且㑹稽之耻蠡非其罪鲁国之羞沫必能报所以二子不死也而陵苟免微躯受制于强虏虽有区区之意亦奚爲哉夫吴齐者越鲁之敌国匈奴者汉之外臣俾大汉之将爲单于之擒是长冦雠辱国家甚矣况二子虽不死无陵生降之名二子茍生降无陵及亲之祸酌其本末事不相侔而陵窃慕之是大失臣子之义也观陵荅子卿之书意者但患汉之不知已而不自内省其始终焉何者与其欲刺心自明刎颈见志曷若效节致命以取信于君与其痛母悼妻尤君怨国曷若忘身守死而纾祸于亲焉或曰武帝不能明察下听流言遽加厚诛岂非负德荅曰设使陵不苟其生能继以死则必赏延于世刑不加亲战功足以冠当时壮节足以垂后代忠孝智勇四者立而死且不朽矣何流言之能及哉呜唿予闻之古人云人各有死死或重于㤗山生或轻于鸿毛若死重于义则视之如泰山也若义重于死则视之如鸿毛也故非其义君子不轻其生得其所君子不爱其死惜哉陵之不死也失君子之道焉故陇西士大夫以李氏爲愧不其然乎不其然乎张禹论李德𥙿夫社稷之计安危之机人君不能独断者必咨于所敬之臣然臣有忠邪时有险易交有浅深义有厚薄范雎山东之匹夫也入虎狼之秦履不测之险可谓交踈义薄矣而能尊昭王去穰侯开秦霸业之基以安国复嗣可谓忠于王矣夫能独断者英主也古人言谋之欲多而断之在独盖爲此矣天有震雷之怒龙有逆鳞之恨所以人君在于能断耳然亲戚之际恩义之重不断之于已可也张敞所谓明诏以恩不听羣臣以义固争而后许而令明诏自亲其文非䇿之得也汉文帝诛薄昭断则明矣于义则未安也周宣饯申伯有孔硕之诗秦康送文公兴如存之感况薄太后尚存唯一弟薄昭而断之不疑非所以慰母氏之心也汉成帝车驾至张禹第辟左右亲间禹以天变禹以年老子弱与曲阳有隙乃言新学小生乱道误人冝无信用帝推信爱禹由此不疑王氏致汉室之亡成王莽之簒皆因禹而发可谓汉之贼也国之妖也虽蛇鬪于郑鶂退于宋妖不甚于禹矣朱云欲尚方斩马劒断佞臣头斯爲当矣后代有类于此者其臣可以范雎爲师表张禹爲鉴戒重校正唐文粹卷第三十八唐文粹唐文粹卷第三十九重校正唐文粹卷第三十九吴兴姚铉纂议甲郊庙陵寝请以正冬至日祀圎丘议唐景皇帝配昊天上帝议唐太宗皇帝配天议禘祫议迁庙议立庙议宗庙笾豆议同前议同前议昭陵议省试学生代斋郎议请以正冬至日祀圆丘议唐绍臣闻礼以冬至祀圎丘于南郊夏至祭方泽于北郊者以其日行躔次极于南北之际也日北极当晷度循半日南极当晷度环周是日一阳爻生爲天地交际之始故易曰复其见天地之心乎即冬至卦象也一岁之内吉莫大焉甲子但爲六旬之首一年之内隔月常遇旣非大㑹晷运未周惟揔六甲之辰助四时而成岁今欲避环周以取甲子是背大吉而就小吉也太史令傅孝忠进奏曰准漏经南陆北陆并日校一分若用十二日甲子即分一分未南极即不得爲至唐景皇帝配昊天上帝议独孤及谨按礼经王者禘其祖之所自岀以其祖配之凡受命始封之君皆爲太祖继太祖以下六庙则以亲尽迭毁而太祖之庙虽百世不迁此五帝三王所以尊祖敬宗也故受命于神宗禹也而夏后氏祖颛顼而郊鮌纉禹黜夏汤也而殷人郊冥而祖契革命作周武王也而周人郊稷而祖文王则明自古必以首封之君配昊天上帝惟汉崛起丰沛丰公太公皆无位无功德不可以爲祖宗故汉以髙皇帝爲太祖其先细微故也非足爲后代法伏惟太祖景皇帝以柱国之任翼周弼魏肇成王业建封于唐高祖因之遂以爲有天下之号天所命也亦由契之封商后稷之封邰禘郊祖宗之位冝在百代不迁之典郊礼髙祖犹周之祖文王而宗武王也今若以高祖创业当隮其祀是弃三代之令典遵汉代之末制黜景皇帝之大业同于丰公太公之不祀返古违道失孰甚焉夫追尊景皇帝庙号太宗所以崇尊之礼也若配天之位免易则太祖之号冝废祀之不脩庙亦当毁尊祖报本之道其坠于地乎汉制擅议宗庙以大不敬论今武德贞观之宪章未改国家方将敬祀事以和神人禘郊之间恐非所宜臣谨稽礼文叅诸夏殷周汉故事配食天帝之制请仍旧典谨议唐太宗皇帝配天议长孙无忌臣谨寻方册历考前规宗祀明堂必配天帝而伏牺五代本配五郊所入明堂自縁从祀今以太宗作配理有未安伏见永徽二年七月诏建明堂伏惟陛下天纵孝德追奉太宗巳遵严配当时高祖先在明堂礼司致惑竟未迁祀率意定仪遂便着令乃以太宗文皇帝降配五帝虽复亦在明堂不得对越天帝深乖明诏之意又与先典不同谨按孝经云孝莫大于严父严父莫大于配天昔者周公宗祀文王于明堂以配上帝伏寻诏意义在于斯今所司行令殊爲失㫖又寻汉魏晋宋历代礼仪并无父子同配明堂之义唯祭法云周人禘喾而郊稷祖文王而宗武王郑玄注曰禘郊祖宗谓祭祀以配食也禘谓祭昊天于圆丘郊谓祭上帝于南郊祖宗谓祭五帝五神于明堂也寻郑此注乃以祖宗合爲一祭又以文武共在明堂连袵配祠良爲谬矣故王肃駮曰古者祖有功而宗有德祖宗自是不毁之名非谓配食于明堂者也审如郑义则孝经当言祖祀文王于明堂不得言宗祀也几宗者尊也周人旣祖其庙又尊其祀孰谓祖于明堂者乎郑引孝经以解祭法而不晓周公本意殊非仲尼之义旨也又解宗武王云配勾芒之类是谓五神位在堂下武王降位失君叙矣又按六韬曰武王伐纣雪深丈余有五车二马行无辙迹诣营求谒武王怪而问焉太公对曰此必五方之神来受事耳遂以其名召入各以其职令焉旣而克殷风调雨顺岂有生来受职殁则配之降尊敌卑理不然矣故春秋外传曰禘郊祖宗报五者国之典祀也传言五者故知各是一事非谓祖宗合祀于明堂也臣谨上考殷周下洎贞观并无一代两帝同配于明堂惟南齐萧氏以武明昆季并于明堂配食事乃不经未足援据又捡武德时令以元皇帝配于明堂兼配感帝至贞观𥘉縁情革礼奉祀高祖配于明堂奉迁代祖专配感帝此即圣朝故事巳有递迁之典取法崇庙古之制焉伏惟太祖景皇帝缔搆有周建絶代之丕业启祖汾晋创历圣之洪绪德迈发生道符立极又代祖元皇帝濳鳞韫庆屈道事周导濬发之灵源肇光宅之垂𥙿称祖清庙万代不迁请停配祀以符古义伏惟高祖太武皇帝躬受天命奄有神州创改旧物体元居正爲国始祖抑有旧章昔有炎汉髙帝当涂太祖皆以受命例并配天请遵故实奉祀髙祖于圆丘以配昊天上帝伏惟太宗文皇帝道格上玄功清下渎拯率土之涂炭而大造于生灵请准诏书宗祀于明堂以配上帝又请依武德故事兼配感帝作主斯乃二祖德业永不迁庙两圣功大各得配天逺恊孝经近申诏意禘祫议韩愈右今月十六日勑㫖冝令百僚议限五日内闻奏者将仕郎守国子监四门博士臣韩愈谨献议曰伏以陛下追孝祖宗肃敬祀事凡在拟议不敢自专聿求厥中延访羣下然而礼文繁漫所执各殊自建中之𥘉迄至今岁屡经禘祫未合适从臣生遭圣明涵泳恩泽虽贱不及议而志在效忠今辄先举衆议之非然后申明其说一曰献懿庙主冝藏之夹室臣以爲不可夫祫者合也毁庙之主皆当合食于太祖献懿二祖即毁庙主也今虽藏于夹室至禘祫之时岂得不食于太庙平名曰合祭而二祖不得祭焉不可谓之合矣二曰献懿庙主冝毁瘗之臣又以爲不可谨按礼记天子立七庙一坛一墠其毁庙之主皆藏于祧庙虽百代不毁祫则陈于太庙而飨焉自魏晋巳降始有毁瘗之议事非经据竟不可施行今国家德厚流光创立九庙以周制推之献懿庙二祖犹在坛墠之位况于毁瘗而不禘祫乎三曰献懿庙主宜各迁于其陵所臣又以爲不可二祖之祭于京师列于太庙也二百年今一朝迁之岂惟使人听疑惑抑恐二祖之灵眷顾依遟不即飨于下国也四曰献懿庙主冝附于兴圣庙而不禘祫臣又以爲不可传曰祭如在景皇帝虽爲太祖于其属乃献懿之子孙也今欲正其子东飨之位废其父之大祭固不可爲典矣五曰献懿之子孙也今欲正其二祖冝别立庙于京师臣又以爲不可夫礼有所降情有所杀是故去庙爲祧去祧爲坛去坛爲鬼渐而之逺其祭益稀昔者鲁立炀宫春秋非之以爲不当取已毁之庙旣藏之主而复筑宫以祭今之所议与此正同又虽违礼立庙至于禘祫也合食则禘无其所废祭则于礼不通此五说者皆所不可故臣博采前闻求其折中以爲殷祖玄王周祖后稷太祖之上皆自爲帝又其代数巳逺不复祭之故太祖得正东向之位子孙从昭穆之列礼所称者盖自纪一时之冝非传于后代之法也传曰子虽齐圣不先父食盖言子爲父屈也景皇帝虽太祖也其于献懿则子孙也当禘祫之时献祖冝居东向之位景皇帝冝从昭穆之列祖以孙尊孙以祖屈求之神道岂逺人情又常祭甚频合祭甚寡则是太祖所屈之祭至少所伸之祭至多比伸孙之尊废祖之祭不亦顺乎事异殷周礼从而变非所失礼也臣㐲以制礼作乐者天子之职也陛下以臣议爲有可采粗合天心断而行之是则爲礼如以爲犹或可疑臣乞召对面陈得失庶有明发谨议迁庙议权德舆今年夏四月禘飨于太庙太祖皇帝东向之位并迁庙之位右伏准今月十六日勑禘祫之祭礼之大者先有衆议犹未精详冝更令百僚议限至二十六日内闻奏者臣间礼有五经莫重于祭祭称百顺实受其福故曰万物本乎天人本乎祖以太祖始封之重当殷祭东向之尊百代不迁下统昭穆此孝飨严禋之极制也周自后稷十六代至武王毁庙迁主皆太祖之后故序列昭穆合食无嫌汉之太上皇主瘗于园寝㝷置别庙是爲属尊故周汉皆太祖之位正自魏至隋则虚其位魏明帝𥘉以大皇别庙未成故权设对祫后有司定七庙之制太祖巳下爲昭穆二祧旋至三少帝运移于晋不以兄弟爲代数故元帝上继武帝简文上继元帝至安帝时然后征西至京兆四府君迁尽未及殷祭运移于宋初永和中疑四府君主所藏之礼诏公卿愽议范宣请特筑一室韦泓请屋朽乃止蔡谟亦请改筑别室若未展者当入就太庙以征西府君东向议竟不行宋齐梁陈北齐周隋悉虚其位以待太祖皆以短祚其礼不申则自魏以降太祖列昭穆之位非通例也武德中立亲庙四自宣简公而下贞观中立七庙六室自弘农府君而下开元中始制九庙追尊献祖懿祖故自武德至于开元太祖在四庙七庙九庙之数则东向之虚又非例也广德二年将及殷祭有司以二祖亲尽当迁太祖九室旣备其年冬祫于是正太祖于东向藏二主于夹室凡十八年矣建中二年冬祫有司误引蔡谟征西之议以献祖居东向懿祖爲昭太祖爲穆此诚乖疑倒置之大者也议者或引春秋禹不先鮌汤不先契文武不先不窋以爲证且汤与文武皆太祖之后理无所疑至于禹不先鮌安知说者非启与太康之代而左丘明因而记之邪向者有司以二主藏夹室非冝则可阙殷祭非敬则可处东向之位则不可是以贞元七年冬太常上奏请下百僚佥议诏可其奏八年春有于颀等一十六状至十一年又诏尙书省集议有陆淳宇文炫二状前后异同有七家之说至于藏夹室虚东向逺迁园寝分飨禘祫加币玉虞主而枚卜瘗埋肤引滋多皆失礼意臣等审细讨论惟置别庙及祔于德明兴圣二说最爲可据明德兴圣之庙犹别庙也等于剏立此又易行伏以明德皇帝于舜禹之际与稷契同功契后爲殷向五百年稷后爲周逾八百年明德流光无穷启皇运于后景福灵长与天地凖又献懿二祖于兴圣皇帝爲曽爲玄犹周人祔于先公之祧也此亦亡于礼者也明尊祖之道正大祭之义礼文祀典莫重于是凡议同者七状百有余人其中名儒礼官讲贯详熟臣于贞元八年蒙圣恩以博士徴至京师属当㑹议时与崔儆刘执同状十一年臣官备近侍不议禁中乃今累叨睿奖获贰宗伯职业所守典礼是司研考古今罄竭愚管岂敢以疑文虚说黩陛下严敬重难之心其夹室等五家不安之说谨具条上伏惟圣虑裁择藏夹室右太祖巳下毁庙主之所藏也今若以二祖之主同在夹室当禘祫之际代祖元皇帝以迁主合食而二主留在夹室神灵何所依邪或主有祷则祭无祷则止如殷祭何如或云毎禘祫时就飨于夹室如合食何此其不可也虚东向右自魏晋方有太祖巳上府君以备亲庙自太祖巳下昭穆旣列太祖之上亲尽皆迁然后正东向之位明不迁之重自魏至隋皆以短历或遭离多故其礼未行故虚东向自武德后贞观开元加庙数太祖尊位厌而未申故虚东向今九庙巳备代祖巳迁而议虚东向则无其例此其不可也园寝右汉魏太上皇处士居园寝之制近在京师故于迁主无有异议今二祖园寝皆在赵州法驾撰仪经途遐逺此其不可也分飨右尊祖敬宗至当无二审禘合飨王者所先议者请常以献祖受祫太祖受禘五年之间迭居东向就如其说则当祫之时太祖固序昭穆矣当禘之礼献祖何所依也从古巳来无此义例此其不可也埋瘗右议者引古者贵祖命歛币玉藏诸两阶之间又埋虞主于庙门外之道左以爲比类彼主命币玉者旣反告则无所用矣彼虞主用桑者旣练祭则无所用矣不忍䙝渎故歛而藏之彻而埋之岂如栗主依神虽庙毁而常存之制哉此其不可也况两阶之间与门外道左皆祖庙也今则下瘗于子孙之庙于理安乎此其又不可也以前谨具周汉太祖居东向魏晋巳下虚东向并贞元八年十一月两度㑹议一十八状内夹室等五家不安之说如前谨録奏闻谨奏立庙议朱子奢臣谨按汉丞相韦玄成奏立五庙诸侯同五刘子骏议开七祖拜君降二郑司农踵玄成之辙王子雍扬国师之波分涂并驱各相师祖咸翫其所习好同恶异遂令历代祧祀多少参差优劣去取曽无画一传称名位不同礼亦异数易云卑高以陈贵贱位矣岂非别嫌疑愼微逺防陵僭尊君卑佐升降无舛所贵礼者义在兹乎若使天子诸侯俱立五庙便是贱所以同贵臣可以滥主名器无准冠屦同归礼亦异数义将安设戴记又称礼有以多爲贵者天子七庙诸侯五庙才与子男相唿以多爲贵何所表乎愚以爲诸侯立髙祖以下并太祖五庙一国之贵也天子立高祖以上并太祖七庙四海之尊也降杀以两礼之正焉前史所谓德厚者流光德薄者流卑此其义也伏惟圣祖在天山陵有日祔祖严配大事在斯冝依七庙用崇大礼若亲尽之外有王业者如殷之玄王周之后稷尊爲始祖傥无其例请三昭三穆各置神主太祖一室考而虚位将待七百之祚递迁方处庶上依晋宋傍惬人情于是八座奏曰臣闻揖让受终之后革命创制之君何甞不崇亲亲之义笃尊尊之道䖍奉祖宗致敬郊庙自义乖阙里学灭秦庭儒雅旣丧经籍堙殄虽两汉纂脩絶业魏晋敦尙斯文而宗庙制度典章散逸习所传而竞偏说是所见而起异端自昔迄兹多历年代语其大略两家而巳祖郑玄者则陈四庙之制述王肃者则引七庙之文贵贱混而莫辨是非纷而不定陛下至德自然孝思罔极孺慕踰匹夫之志制作穷圣人之道诚冝定一代之宏规爲万古之彞则臣等奉述叡㫖讨论往载纪七庙者实多称四祖者盖寡校其得失昭然可见春秋谷梁传及礼记王制祭法礼器孔子家语并云天子七庙诸侯五庙大夫三庙士二庙尚书曰七代之庙可以观德至于孙卿孔安国刘歆班彪父子孔晁虞喜于宝之徒或学推硕儒或才称博物商较今古咸以爲故其文曰天子三昭三穆与太祖之庙而七晋宋齐梁皆依斯义立亲庙六岂非国之茂典不刋之休烈乎若使违羣经之明文从累代之疑议背子雍之笃论尊康成之旧学则天子之礼下偪于人臣诸侯之制上僣于王者非所谓尊卑有序名位不同者焉况复礼由人情自非天坠大孝莫重于尊亲厚本莫先于严配数尽四庙非贵多之道祀及七代得加崇之心是知德厚者流光乃可乆之高义德薄者流卑实不易之令范臣等叅议请依晋宋故事立亲庙六其祖宗之制式遵旧典庶承宗之道兴于理定之辰尊祖之义成于孝理之日宗庙加笾豆议崔沔臣窃闻识礼乐之情者能作知礼乐之文者能述述作之义圣贤所重礼乐之制古今所崇变而通之所以乆也所谓变者变其文也所谓通者通其情也祭祀之兴肇于太古人所饮食必先严献未有火化茹毛饮血则有毛血之荐未有麴糵汚樽坏饮则有玄酒之奠施及后王礼物渐备作爲酒醴伏其牺牲以致馨香以极丰絜故有三牲八簋之盛五齐九献之殷然以神道至敬可备而不敢废也是以血腥爓熟玄樽牺象靡不毕登于明荐矣然而荐贵于新味不尚䙝虽则备物犹存节制故礼云天之所生地之所长茍可荐者莫不咸在备物之情也又曰三牲之爼八簋之实美物备矣昆虫之异草木之实隂阳之物备矣此节制之文也铏爼笾豆簠簋樽罍之实皆周人之时馔也其用通于䜩飨賔客而周公制礼咸异与毛血玄酒同荐于先晋中郎卢谌近古之知礼者也着家祭礼观其所荐皆晋时常食不复尽用礼之旧文然则当时饮食不可阙于祠祭明矣是变礼文而通其情也我国家由礼立训因时制范考图史于前典稽周汉之旧仪清庙时享礼馔毕陈用周制也而古式存焉园寝上食时膳具设遵汉法也而珍味极焉职贡来祭致逺物也有亲必荐顺时令也苑囿之内躬稼所收蒐狩之时亲发所中莫不剖鲜美荐而后食尽诚敬也若此至矣复何加焉但当申勑有司祭如神在无或简怠朂增䖍诚其进贡珍羞或时物鲜美考诸祠典有所漏略皆详名目编诸甲令因冝而荐以类相从则新鲜服浓尽在是矣不必加于笾豆之数也至于祭器随物所冝故大羮古食也盛于登登古器也和羮时馔也盛于时器故毛血盛于盘玄酒盛于樽未有荐时馔而追用古器者由古质而今文便于事也虽加笾豆十二味足以尽天下美物而措诸淸庙有兼倍之名近于侈矣鲁人丹桓宫之楹又刻其桷春秋书以非礼御孙諌曰俭德之恭也侈恶之大也先君有恭德而君纳诸恶无乃不可乎是不以越礼而崇侈于宗庙也又据汉书艺文志墨家之流出于淸庙是以贵俭由此观之清庙之不尚于奢旧矣太常所请恐未可行又按太常奏状今酌献酒爵制度全小仅未一合执持甚难不可全依古制犹望稍须广大臣窃据礼文有以小爲贵者献以爵贵其小也小不及制敬而非礼是有司之失其传也固可随失釐正无待议而后革然礼失于敬犹奢而宁俭非大过也未知今制何所依准请兼详令式据文而行同前议韦述张均同议谨按祭统曰凡天之所生地之所长茍可荐者莫不咸在水草陆海三牲八簋昆虫之异草木之实隂阳之物皆备荐矣圣人知孝子之情深而物类之无限故爲之节制使祭有常礼物有其品器有其数上自天子下至公卿贵贱差降无相踰越百代常行无易之道也又按周礼膳夫掌王之食饮膳羞食用六谷膳用六牲饮用六淸羞用百有二十品珍用八物酱用百有二十瓮则与祭祀之物丰省本殊左传曰飨以训恭俭宴以示慈惠恭俭以行礼慈惠以布政又曰飨有体荐宴有折爼杜元凯曰飨有体荐爵盈而不饮肴干而不食宴则相与食之飨与宴犹且异文祭奠所陈固不同矣又按周礼笾豆人各掌四笾四豆之实共供祭祀与賔客所用各殊处此数文祭奠不同常时其来乆矣且人之嗜好本无凭准宴私之馔与时迁移故圣人一切同归于古虽平生所嗜非礼亦不荐也平生所恶是礼则不去也楚语曰屈到嗜艾有疾召宗老而属曰祭必以艾及祥宗老将荐艾屈建命去之曰祭典有之国君有牛享大夫有羊馈士有豚犬之奠庶人有鱼炙之荐笾豆脯醢则上下安之不羞珍异不陈庶侈不以私欲干国之典遂不用此则礼外之食前贤不敢荐也今欲取甘㫖之物肥浓之味随所有者皆充祭用茍踰旧制其何限焉虽笾豆有加岂能备也传曰大羮不致粢食不凿昭其俭也书曰黍稷非馨明德惟馨事神在于䖍诚不求厌饫三年而禘不欲黩也三献而终礼有成也风有采苹采蘩雅有行苇泂酌守以忠信神其舍诸若以今之珍馔平生所习求神无方何必师古簠簋可去而盘盂杯案当在御矣韶頀可息而箜篌笙笛当在奏矣凡斯之流皆非正物或兴于近代或出于蕃夷入耳之娱本无则象用之宗庙后嗣何观欲爲永式恐未可也且自汉巳降诸陵皆有寝宫岁时朔望荐以常馔此旣常行亦足尽至孝之情矣宗庙正礼冝依典故率情变革人情所难又按旧制一升曰爵五升爲散礼器称宗庙之祭贵者献以爵此明贵小贱大示之节俭又按国语观射父曰郊禘不过絸栗蒸甞不过把握天神以精明临人者也求备于物不求丰大苟失于礼虽多何爲岂可舍先王之遗法徇一时之所尚废弃礼经以从流俗裂冠毁冕将安用之且君子爱人以礼不求茍合况在宗庙敢忘旧制同前议杨仲昌臣按礼经祭法曰夫祭不欲烦烦则黩祭亦不欲简简则怠又郑玄云人生尚亵食鬼神则不然神农时虽有黍稷犹未有酒醴及后圣作爲醴酪犹存玄酒示不忘古春秋曰苹蘩蕰藻之菜潢污行潦之水可羞于王公可荐于鬼神又曰大羮不致粢食不凿此明君人者有国奉先敬神严享岂肥浓以爲上将俭约以表诚则陆海之物鲜肥之类旣乖礼文之情而变作者之法皆充祭用非所详也易曰樽酒簋贰纳约自牖此明祭存简易不在繁奢所以一樽之酒贰簋之奠爲明祀也抑又闻之夫义以出礼礼以体政违则有紊是称不经荐肥浓则亵味有登加笾爵则事非师古与其别行新制宁如谨守旧章昭陵议权德舆右奉进止寝宫在山上置来多年曾经野火烧爇摧毁略尽其宫寻移在瑶台寺左侧今属通年欲议修置縁旧宫夲在山上元无井泉每縁供水稍逺百姓非常劳弊今欲于见住行宫处修造所兾乆逺便人又爲改移旧制恐所见未周冝令中书门下及百僚同商量可否闻奏朝议郎守尚书司勲郎中知制诰云骑尉赐绯鱼袋臣权德舆议曰臣闻古宗庙之制前有庙庙列昭穆后有寝寝陈衣冠自秦汉巳来始因陵立庙有寝宫便殿虽庙居陵傍而无必在山上不在山下之定制且礼文所贵冝也称也祀事所资敬也洁也伏以昭陵因山太宗所建宫在山土以便当时自野火延烧行宫山下亦巳乆矣今若伐木缩板程功就险神道贵静或非所宜则与置陵之𥘉事体爲异况旧制旣毁新宫是修考于便地可以经乆所谓宜称也又井泉在下汲引爲易飨献之礼是资严恭夲于明德惟馨亦在吉蠲爲饎故礼之言祭也水曰清涤言其㓗淸涤濯也又曰不敢用常亵味所以交于神明也因兹洌井以备荐羞所谓洁而敬也凡举事必以制度当否爲大而以人力劳逸爲细若于事爲当又无所劳不亦顺昭陵爱人之心乎不亦叶陛下从宜之礼乎今列圣寝宫有在山下者矣然则致敬来格之义岂以山上山下而爲逺近邪臣愚以爲但在栢城之内则不云逺陛下精诚愼重询及庶僚徒献所闻伏増战越谨议省试学生代斋郎议韩愈斋郎职奉宗庙社稷之小事盖士之贱者也执豆笾骏奔走以役于其宫之长不以德进不以言扬盖取其人力以备其事而巳矣奉宗庙社稷之小事执豆笾骏奔走亦不可以不敬也于是选大夫之子弟未爵命者以塞贠塡阙而教之行事其勤虽小其使之不可以不报也必书其歳岁旣乆矣于是乎命之以官而授之以事其亦微矣哉学生或以通经举或以能文称其微者至于习法律知字书皆有以賛于教化可以使令于上者也自非天姿茂异旷日经乆以进以业发闻于郷闾称道于朋友荐于州府而升之司业则不可得而齿乎国学矣则奉宗庙社稷之小事任力小者也替于教化可以使令于上者德艺之大者也其亦不可移易明矣今议者谓学生之无所事谓斋郎之幸而进不本其意因谓可以代任其事而罢之盖以不得其理矣今夫斋郎之所事者力也学生之所事者德与艺也以德艺举之而以力役之是使君子而服小人之事非国家崇儒劝学诱人爲善之道也此一说不可者也抑又有大不可者焉宗庙社稷之事虽小不可以不专敬之至也古之道也今若以学生兼其事及其岁时日月然后授其宗彞罍洗其周旋必不合度其进退必不得宜其思虑必不固其容貌必不庄此其无他其事不习而其志不专故也非近于不敬者欤又有大不可者其是之谓欤若知此不可将令学生指掌其事而隳坏其本业则是学生之教加少学生之道益贬而斋郎之实犹在斋郎之名茍无也大凡制度之改政令之变利于其旧不然则不可爲巳又况不如其旧哉考之于古则非训稽之于今则非利寻其名而求其实则去其宜故曰议罢斋郎而以学生荐享亦不得其理矣重校正唐文粹卷第三十九唐文粹唐文粹卷第四十重校正唐文粹卷第四十吴兴姚铉纂议乙明堂五明堂议同前议同前议大享议明堂告朔议雅乐三三朝行礼乐制议三朝上夀有乐议彻食冝有乐议车服二朝服乗车议公卿巳下冕服议刑辟三请禁私铸钱议复雠议駮复雠议明堂议孔颖达臣伏寻前勑依礼部尚书刘伯庄等议以爲从崐崘道上层祭天又寻后勑云爲左右阁道登楼设祭臣检六艺羣书百家诸史皆未闻台观重楼之上而有堂名孝经云宗祀文王于明堂不云明楼明观其冝一也又明堂法天圣王示俭或有翦蒿爲柱葺茅作盖虽复古今兴制不可恒然犹依大典徴于朴素是以席惟藁秸器上陶匏用絸栗以贵诚服大裘以训俭今若飞楼架逈绮阁凌云考古之文实堪疑虑按郊祀志汉武明堂之制四面无壁上覆以茅祀五帝于上座祀后土于下防臣以上座正谓台上下防惟是台下即云无四壁未审伯庄如何上层祭神下有五室且汉武所爲多用方士之说违经背正不可师祖又卢寛等议云上层祭天下堂布政欲使人神位别事不相干臣以古者敬重大事与接神相似以朝觐祭祀皆在庙堂岂有楼上祭祖楼下视朝阁道昇楼路便窄隘乗辇相仪接神不敬歩往则劳曵圣躬侍卫在傍百司供奉求之典诰全无此理臣非敢固执愚见以求已长伏以国之大典不可不愼乞以臣言下羣臣详议同前议魏徴稽诸诂训叅以旧图其上圎下方复庙重屋百虑一致异轸同归洎当涂膺箓未遑斯礼典午聿兴无所取则裴頠以诸儒持论异端螽起是非舛互靡所适从遂乃以人废言止爲一殿宋齐即仍其旧梁陈遵而不改虽严配有所祭享不匮求之典则道实未弘夫孝因心生礼縁情立心不可极故备物以表其诚情无以尽故饰宫以广其敬宣尼美意其在兹乎臣等亲奉德音令叅大议思竭尘露微増山海凡圣人有作义重随时万物斯覩事资通变若据蔡邕之说则至理失于文繁若依裴頠所爲则又伤于质略求之情理未允厥中今之所议非无用舍请爲五室重屋上圆下方旣体有则象又事多故实下室备布政之居上堂爲祭天之所人神不杂礼亦冝之其高下广袤之规几筵尺丈之制则并随时立法因事制冝自我而作何必师古廓千载之疑议爲百王之懿范不使泰山之下惟闻黄帝之法汶水之上独称汉武之图则通乎神明庶几可俟子来经始成之不日同前议颜师古明堂之制爰自古昔求之简牍全文莫覩肇起黄帝降及有虞弥历夏殷迄于周代各立名号别创规摹衆说舛駮互执所见巨儒硕学莫有详通斐然成章不知裁断究其指要实布政之宫也徒以战国纵衡典籍废弃暴秦酷烈经礼湮亡今之所存传记杂说用爲凖的实亦芜昧然周书之叙明堂纪其四面则有应门雉门据此一涂固是王者之常居耳其靑阳緫章玄堂太庙及左个右个与四时之次相用则路寝之义足爲明证文王居明堂篇带以弓韣礼干高禖九门磔攘以御疾疫置梁隂道以利农夫令国有酒以合三族凡一事等皆合月令之文观其所爲皆在路寝者也戴礼昔周公朝诸侯于明堂之位天子负斧扆南向而立明堂者明诸矦之尊也周官又云周人明堂度九尺之筵东西九筵堂一筵据其制度即大寝也亦曰黄帝曰合宫有虞氏曰緫章殷曰阳舘周曰明堂斯皆路寝之徴知非别处大戴所说𥘉有近郊之言复称文王之庙进退无据自爲矛盾原夫负扆受朝常居岀入旣在臯库之内亦何云于郊野哉孝经传云在国之阳又无里数汉武有怀创造询于搢绅言论纷然终无定据乃立于汶水之上而宗祀焉明其不拘逺近亦无方面孝成之代表行城南虽有其文厥功靡立平帝元始四年大议营创孔牢等乃以爲明堂辟雍太学其实一也而有三名金裒等又称经传无文不能分别同异中兴之后蔡邕作论复云明堂太庙一物二名郑玄则在国之阳三里之外七里之内景巳之地颖客释例亦云明堂太庙凡有八名其体一也苟立同异竟爲巧说并出自胷怀曽无师祖审夫功成作乐治定制礼草创从冝质文递变旌旗冠冕今古不同律度权衡前后不一随时之义断可知矣假如周公旧章犹当择其可否宣尼彞则尙或补漏况郑氏噫说淳于謏闻匪异守株何殊胶柱愚谓不岀墉雉迩接宫闼实允事宜谅无所惑但当上遵天㫖祗奉德音作皇代之明堂永贻范于来叶区区碎议皆略而不论大享议冯宗臣等窃闻明堂之建其所从来逺矣天垂象圣人则之蒿柱茅檐之规上圆下方之制考之大数不踰三七之间定之方中必居景巳之地者岂非得房心布政之所当太微上帝之宫乎故仰恊俯从正名定位人神不杂各司其序则嘉应响至保合大和焉汉氏承秦经籍道息旁求堙坠详据难明孝武𥘉议立明堂于长安城南遭窦太后不好儒术事乃中废孝成之代又欲立于城南议其制度莫之能决至孝平元始四年始创造于南郊以申严配光武中兴元年立于国城之南自魏晋迄于梁朝虽规制或殊而所居之地恒取景巳者斯盖百王不易之道也高祖天皇大帝纂承平之运崇朴素之风四夷来賔九有咸乂永徽三年诏礼官学士议明堂制度羣儒纷竞各执异端乆之不决因而遂止何也非谓财不足力不堪也将以周孔旣遥礼经且紊事不师古或爽天心难用作程神不孚祐者也则天太后揔禁闱之政籍轩台之威属皇室中圯之期蹑和熹从权之制以爲干元大殿承庆小寝当正阳亭午之地实先圣听断之宫表顺端闱储精营室爰从朝飨未始临御乃起工徒挽令摧覆旣毁之后雷声隐然衆庶闻之或以爲神灵感动之象也于是増土木之丽因府库之饶南街北阙建天枢大仪之制干元遗趾兴重阁层楼之业烟熖蔽日梁柱排云人斯告劳天实贻诫煨烬甫迩遽加修复况乎地殊景巳未荅灵心迹匪膺期乃申严配事昧彞典神不昭格此其不可者一也又明堂之制木不镂土不文今体式乖冝违经紊礼雕镌所及穷侈极丽此其不可者二也高明爽垲事资䖍敬密迩宫掖何以祈天人神杂扰不可放物此其不可者三也况两京上都万方取则而天子阙当阳之位听政居便殿之中职司其忧岂容沈黙当须审巧历之计择繁省之冝不便者量事改修可因者随宜适用削彼明堂之号克复干元之名则当宁无偏人识其旧矣明堂告朔议王方庆明堂天子布政之宫也谨按谷梁传云闰者附月之余日天子不以告朔非礼也閠以正时时以作事事以厚生生人之道于是乎在矣不告闰朔弃时政也臣据此文则天子闰月亦吿朔矣以此宁有他月而废其礼乎先儒旧说天子行事一年十八度入明堂矣大享不问卜一入也毎月告朔十二入也四时迎气四入也廵狩之年一入也今礼官议惟岁首一入耳与先儒旣异在宫臣不敢同宋朝何承天纂集其文以爲礼论虽加编次事则阙如梁代崔灵恩撰三礼义宗但捃摭前儒因循故事而巳隋炀帝命学士撰江都集礼秖抄撮旧礼更无异文贞观显庆礼及祠令不言告朔者盖爲历代不传所次其文乃阙各有縁由不足依据今礼官引爲明证在臣诚实有疑三朝行礼乐制议杜佑晋司律中郎将陈颀云昔杜夔传旧雅乐四曲一曰鹿鸣二曰驺虞三曰伐檀四曰文王皆古声辞太和中左延年改夔驺虞伐檀文王三曲更作声节其名虽存而声实异惟夔鹿鸣今不改易也魏代正朝大㑹太尉奉羣后行礼东厢雅常作者也后有三篇第一曰于赫篇咏武帝声律与古鹿鸣同第二曰巍巍篇咏文帝用左延年所改驺虞声第三曰洋洋篇咏明帝亦用左延年所改文王声第四复用鹿鸣之声重用而除古伐檀及晋𥘉食举亦用鹿鸣按左传穆叔如晋晋侯享之工歌鹿鸣之二三拜鹿鸣所以嘉寡君也敢不拜嘉毛诗云鹿鸣燕群臣嘉賔也旣饮食之又实其币帛筐篚以将其厚意然后忠臣嘉賔得尽其心也诗传并无行礼及叔孙通所制汉仪复无别行礼事荀氏云魏氏行礼食举再取周诗鹿鸣又以㝠嘉賔无取于朝考之旧闻未知所应荀朂乃除鹿鸣旧歌更作行礼诗四篇先陈三朝朝祭之义食举歌诗十二篇元肇群后奉璧趋歩拜起莫非行礼岂容别设一乐谓之行礼邪荀讥鹿鸣之失似悞昔谬还制四篇复袭前执三朝上夀有乐议礼记但有献酬无上寿文惟诗雅云再拜稽首天子万夀豳风云爲此春酒以介眉寿虽非灼然明文要是髣髴其古者诗工皆歌之故可得而言也汉兴叔孙通定礼仪七年长乐宫成诸侯朝礼毕复置酒侍坐殿上皆伏尊以卑次起上寿汉故事上夀四㑹曲注言但有钟鼓无有歌诗魏𥘉作四㑹有琴筑但无诗雅乐郭琼云明帝靑龙二年以长笛食举第十二古置酒曲代四㑹又易古诗名曰羽觞行用爲上寿曲施用最在前鹿鸣巳下十二曲名食举乐而四㑹之曲遂废汉故事邓吴及琼等食举之曲举时増损张华上雅乐诗表云魏上夀食举时及汉代所施用其文句长短不齐皆未合于古雅汉故事则云上寿四曲华亦言有歌辞㑹其注当是阙文晋代歌诗传玄述具存彻食冝有乐议周官云王大食三宥皆合钟鼓汉蔡邕云王者食举以乐今但有食举乐食毕则无乐按膳夫职以乐侑食礼记云客出以雍彻以振羽论语云三家者以雍彻子曰相维辟公天子穆穆奚取于三家之堂如此彻食应有乐不容同用食举也朝服乗车议刘子玄伏以古者爰自大夫巳下皆乗车而以马爲騑服魏巳降迄乎隋代朝士又驾牛车历代经史具有其事不可一二而言也至如李广北征解鞍憩息马援南伐据鞍顾盻斯则鞍马之设行于军旅戎服所乗贵于便习者也按江左官至尚书郎而辄轻乗马则爲御史所弹又颜延之罢官后好骑马出入闾里当代称其放诞此则专车慿轼可服朝衣单马御鞍冝从䙝服求之近古灼然之明验也自皇家抚运㳂革随时至如陵庙巡谒王公册命则盛服冠履乗彼辂车其士庶有衣冠亲迎者亦时以服箱充驭在于他事无复乗车贵贱所行通用鞍马而巳臣伏见比者銮舆出幸法驾首途左右侍臣皆以朝服乗马夫冠履而岀只可配车而行今乗车旣停而冠履不易可谓惟知其一而未知其二也何者襃衣愽带革履高冠本非马上所施自是车中之服必也韈而昇镫跣以乗鞍非唯不师古道亦自取惊今俗求诸折中进退无凖且长裾广䄂襜如翼如鸣珮纡组锵锵奕奕驰骤于风尘之内出入于旌之间傥马有惊逸人从顚坠遂使属车之右遗履不收淸道之傍絓骖相续固以受嗤行路有损威仪今议者皆以秘阁有梁武帝南郊图多有衣冠乗马者此则近代故事不得谓无其文臣案此图是后人所爲非当时所撰且观代间有古今图画者多矣如张僧繇画羣公祖二踈而兵士有着芒屫者阎立本画昭君入匈奴而妇人有着帷帽者夫芒屫岀于水郷非京华所有帷帽创于隋代非汉宫所作议者岂可徴此二画以爲故实者乎由斯而言则梁氏南郊之图义同于此又传称义惟因俗礼贵縁情殷辂周冕规模不一秦冠汉佩用舍无恒况我国家道轶百王功高万古事有不便理资变通其乗马衣冠窃谓冝从有废臣怀此异议其来自乆日不暇给未及㩁扬今属殿下亲从齿胄将临国学凡有衣冠乗马皆惮此行所以辄进狂言用申鄙见公卿巳下冕服议杨烱古者太昊庖牺氏仰以观象俯以察法造书契而文籍生次有黄帝轩辕氏长而敦敏成而聦明垂衣裳而天下理其后数迁五德君非一姓体国经野建邦设都文质所以再而复正朔所以三而改夫改正朔者谓夏后氏建寅殷人建丑周人建子至于以日系月以月系时以时系年此则三王相袭之道也夫易服色者谓夏后氏尙黒殷人尚白周人尙赤至于山龙华虫宗彞藻火粉米黼黻此又百代可知之道谨按虞书曰予欲观古人之象日月星辰山龙华虫作绘宗彞藻火粉米黼黻絺绣由此言之则其所从来者尚矣夫日月星辰光明照下土也山者布散云物象圣王泽霑下人也龙者变化无方象圣王应时而教也华虫者雉也雉身被五彩象圣王体兼文明也宗彞者虎也虽以刚勐制物象圣王神武定乱也藻者逐水上下象圣王随代而应也火者陶冶烹餁象圣王至德日新也粉米者人恃以生象圣王爲物之頼也黼能断割象圣王临事能决也黻者两凡相背象君臣可否相济也逮周氏乃以日月星辰爲旌旗之饰又登龙于山登火于宗彞于是乎制衮冕以祀先王九章者法阳数也以龙爲首章衮者卷也龙德神异应变濳见表圣王深识逺知卷舒神化也又制鷩冕以祭先公也鷩者雉也有耿介之志表公贤才能守耿介之节也又制毳冕以祭四望也四望者岳渎之神也虎虽山林所生明其象也制絺冕以祭社稷之神也粉米由之成象其功也又制玄冕以祭羣小祀也百神异形难可遍拟但取黻之相背异名也夫以周公之多才也故治定制礼功成作乐夫以孔宣之将圣也故行夏之时服周之冕先王之法服乃自此之出矣天下之服能事又于是乎异矣表状请制大明冕十二章乗舆服之者谨按日月星辰者巳施于旌旗矣龙山火米者又不踰于古矣而云麟凤有四灵之玄龟有负图之应云有纪官之号水有盛德之祥此盖别表休征终是无踰比象然则皇王受命天地兴符仰观则璧合珠连俯察则银黄玉紫尽南宫之粉壁不足冩其形状罄东观之鈆黄无以纪其名实固不可毕陈于法服也云者从龙之气也茄者藻之自生也又不假别爲章目此尽不经之甚也又鸾冕八章三公服之者也鸾者太平之瑞也非三公之德也鹰鹯者鸷鸟也适可以辨刑曹之职也熊罴者勐兽也适可以旌武臣之力也又称藻爲水草而无法象引张衡赋云带倒茄于藻井披红葩之狎猎谓爲莲华取其文彩者夫茄者莲也若以莲代藻变古从今旣不知草木之名亦未达文章之意此又不经之甚也又毳冕六章三品服之者按此王者祀四望服之名也今三品乃得同王之毳冕而三公不得同王之衮名岂惟顚倒衣裳抑亦自相矛楯此又不经之甚也又黼冕四章五品服之者考之于古则无其名验之于今则非章首此又不经之甚也若夫礼惟从俗则命爲制令爲诏乃秦皇之故事犹可以适于今矣若夫义取随时则出称警入称跸乃汉国之旧仪犹可以行于代矣亦何取于变周公之轨物改宣尼之法度者或由是请禁私铸钱议刘秩臣伏奉今月二十一日勑欲不禁铸钱更令百寮详议可否者夫钱之兴有来尚矣将以平轻重而权本末齐桓得其术而国以覇周景失其道而人用弊考诸载籍国之兴衰实系于是陛下思变古以济今欲反经以合道而不改作询之刍荛臣虽惷愚敢不荐其闻见古者以珠玉爲上币黄金爲中币钱刀爲下币夫三币握之非有𥙷于煖也舍之则非有损于饱也先王以守财物以御人事而平天下也是以命之曰衡衡者使物一高一下不得有常故与之在君夺之在君贫之在君冨之在君是以人戴君如日月亲君如父母用此术也是谓人主之权今之钱即古之下币也陛下若舍之任人则上无以御下下无以事上其不可一也夫物贱则伤农钱轻则伤贾故善爲国者观物之贵贱钱之轻重夫物重则钱轻钱轻由乎物多多则作法收之使少少则重重则作法布之使轻轻重之本必由乎是奈何而假于人其不可二也夫铸钱不杂以鈆铁则无利杂以鈆铁则恶恶则不重禁不足以惩重且方今塞其私铸之路人犹冒死以犯之况启其源而欲之从令乎是设䧟穽而诱之入其不可三也夫许人铸钱无利则人不铸有利则人去南亩者衆去南亩者衆则草不垦草不垦又隣于寒馁其不可四也夫人冨溢则不可以赏劝贫馁则不可以威禁故法令不可行之不理皆由贫冨之不齐也若许其铸钱则贫者必不能爲臣恐贫者弥贫而服役于冨室冨室乗之而益恣昔汉文之时吴濞诸侯也冨埓天子邓通大夫也财侔王者此皆铸钱之所致也必欲许其私铸是与人利权而舍其柄其不可五也陛下必以钱重而伤本工费而利寡则臣愿言其失以效愚计夫钱重者犹人日滋于前而炉不加于旧又公钱重与之铜价颇等故盗铸者破重钱以爲轻钱钱轻禁寛则禁严则止止则弃矣此钱之所以少也夫铸钱用不赡者在乎铜贵铜贵在于采用者衆夫铜之以爲兵则不如鐡以爲器则不如禁之无害陛下何不禁于人则铜无所用铜无所用则益贱贱则钱之用给矣夫铜不布下则益铸者无因而铸无因铸则公钱不破人不犯死刑钱又日増末复利矣是一举而四美兼也惟陛下熟察之复雠议韩愈右伏奉今月五日勑复雠据礼经则义不同天徴法令则杀人者死礼法二事皆王教之端有此异同必资论辨冝令都省集议闻奏者朝议郎行尚书职方贠外郎上骑都尉韩愈议曰子复雠见于春秋见于礼记又见于周官又见诸信史不可胜数未有非而罪之者也最冝详于律而律无其条非阙文也盖以爲不许复雠则伤孝子之心而乖先王之训许复雠则人将倚法专杀无以禁止其端矣夫律虽本于圣人然执而行之者有司也经之所明者制有司者也丁宁其义于经而深没其文于律者其意特使法吏一断于法而经术之士得引经而议也周官曰凡杀人而义者令勿雠雠之则死义宜也明杀人而不得其宜者子不得复雠也此百姓之相雠者也公羊传曰父不受诛子复雠可也不受诛者罪不当诛者上施于下之辞非百姓之相杀也又周官曰凡报仇雠者书于士杀之无罚言将复雠必先言于官则无罪也今陛下垂意思立定制惜有司之守怜孝子之心亦不自专访议羣下臣愚以爲复雠之名虽同而其事各异或百姓相雠如周官所称可议于今者或爲官吏所诛如公羊所称不可议于今者又周官所称将复雠先告于士则无罪者若孤稚羸弱抱微志而伺敌人之便恐不能自言于官未可以爲断于今也然则杀之与赦不可一例冝定其制曰凡复父雠者事发具其事申尚书省尙书省集议奏闻酌其宜而处之则经无失其㫖矣谨议駮复雠议柳宗元臣伏见天后时有同州下邽人徐君先者父爲县吏赵师韫所杀卒能手刃父雠束身归罪当时谏臣陈子昻建议诛之而旌其闾且请编之于令永爲国典臣窃独过之臣闻礼之大本盖以防乱若曰无爲贼虐凡爲子者杀无赦刑之大本亦防乱也若曰无爲贼虐凡爲理者杀无赦其本则合其用则异旌与诛莫得而并焉诛其可旌兹谓滥黩刑甚矣旌其可诛兹谓僭坏礼甚矣果以是示于天下传于后代趋义者不知所以向违害者不知所以立以是爲典可乎盖圣人之制穷理以定赏罚本情以正襃贬统于一而巳矣向使刺谳其诚伪考正其曲直原始而求其端则刑礼之用判然离矣何者若君先之父不陷于公罪师韫之诛独以其私怨奋其吏气虐于非辜州牧不知罪刑官不知问上下蒙冒吁号不闻而能以戴天爲太耻枕戈爲得礼处心积虑以冲雠人之胷介然自克死而无憾是守礼而行义也执事者冝有慙色将谢之不暇而又何诛焉其或君先之父不免于罪师韫之诛不愆于法是非死于吏也是死于法其可雠乎雠天子之法而戕奉法之吏是悖鷔凌上也执而诛之所以正邦典而又何旌焉且其议曰人必有子子必有亲亲亲相雠其乱谁救是惑于礼也甚矣礼之所谓雠者盖以冤抑沈痛而号无告也非谓触法陷于大戮而曰彼杀之我乃杀之不议曲直暴寡胁弱而巳其非经背圣不亦甚哉周礼调人掌司万人之雠反杀人而义者令勿雠雠之则死有反救者邦国交雠之又安得亲亲相雠也春秋公羊传曰父不受诛子复雠可也父受诛子复雠此推刃之道复雠不除害若取此以断两下相杀则合于礼矣且夫不忘雠孝也不爱死义也君先能不越于礼服孝死义也是必达礼而闻道者也夫达礼闻道之人岂其以王法敌雠者哉而议者反以爲戮黩刑坏礼其不可爲典明矣请下臣议附于法令如有断斯狱者不冝以前议从事谨献重校正唐文粹卷第四十嘉靖甲申岁太学生姑苏徐焴文明刻于家塾唐文粹唐文粹卷第四十一重校正唐文粹卷第四十一吴兴姚铉纂议丙谥议十一唐丞相太保赠太师苗晋卿谥议唐丞相谥文贞杨绾谥议唐丞相江陵尹御史大夫吕諲谥议駮议吕諲重议吕諲唐丞相赠司空李揆谥议唐陇右节度经略大使郭知运谥议駮议郭知运重议郭知运唐御史中丞卢弈谥议唐常州刺史独孤及谥议古诸矦世子谥议一晋谥恭世子议唐丞相故太保赠太师苗晋卿谥议独孤及太师禀天纯懿爲唐股肱两朝当国庶绩惟允论道赋政送往事居叶㳟秉彞动罔违德惠和以懋其事明哲以保其身昔甞悬衡九流剖竹四郡刀尺之下无滞用𥜗袴之内无贫人洛阳居守东夏辑睦天宝之年二京爲戎皇舆西狩亿兆左袵太师践危机不易心处横溃不忘国奋身拔迹于犲狼之口道不汗而节不夺忠之大者至德干元中天下多故皇纲未张肃宗脩汉宣故事用刑名绳下而太师以曹叅爲师持淸静守职励翼王度将顺事典人亦宁一厥猷茂焉能知人能官人愼选乃僚言刈其楚至有拔羣萃而取公器不五六年比肩衮职者光映册府当代荣之汉史称胡广与故吏陈蕃并爲三司太师有焉夫九德咸事寛爲之首百工惟时哲则能惠冝其享天眉寿爲国元老古者生以行观其志没以谥易其名字之美恶视行之大小后代或三字以表德贞惠文子是也或二字以彰善鄼文终侯留文成侯是也盖其迹大名盛则礼优谥崇太师德冠搢绅位侔周召将加诔谥之制冝以鄼留爲准谨按大戴礼体和居中曰懿文贤有成曰献稽千载之令典合二名以配德请谥曰懿献谨议唐丞相谥文贞杨绾谥议代太常荅苏端駮议梁肃议曰有国之典存以位叙其德没以谥易其名名之小大视德之美恶盖书其着而略其微要其终而明其义故曰谥以尊名节以一惠耻名之浮于行也杨文贞体淳素之质恊时中之德爰自下列至于宰司秉心不渝动必由道与夫立功立事开物济衆不同日语矣而淸俭厉俗明哲保身曰文与贞在我惟允秉公议者其谁曰不然今奉符谓公与元载交游甞爲载荐引载之咎恶悉归于公斯乃昧于观行定谥之义且非君子成人之美也请区而评之昔荀爽爲董卓所举致位三公及卓斁乱汉政可谓甚矣而汉史曾不以卓之过累于慈明晏子陈氏俱事齐侯陈志邪而晏志正春秋亦不以陈之恶延于平仲是知道不必合事不必同则载之于公其事可见况当载秉钧而公不叅大政载以时望慕我我则静而守中因踈爲简适见淸节文有发载之恶皆漏泄致辞患自掇也庸可救乎及夫载覆其餗公膺大任任职月浅屡以疾辞位且不安安可以启悟而责之乎昔季文子三尹无食粟之马衣帛之妾君子以爲忠杨公以大名厚位岀入三朝无宅一区无马一驷志于清白交不谄渎可不谓贞乎掌训诰秉铨衡处成均贰宗伯润色王度无替厥美加以敏而好学见善如不及可不谓文乎谨按谥法贞之例有三清白守节曰贞大宪克就曰贞忧国忘死曰贞文之义有六经纬天地曰文道德慱闻曰文愍人接礼曰文不耻下问曰文慈惠爱人曰文修德来逺曰文名旣不备事亦殊贯又安可以二王三恪私庙家祭之阙併贵于一名哉若具美果在一名则士文伯孔文子且无经纬天地之文孟武伯寗武子又非克定祸乱之武若以废礼不称其名臧孙辰纵逆祀不得谥文管夷吾台门反坫不得谥敬是知议名之道取其所长则舍其所短志大行则遗其小节使善恶决于一字襃贬垂于将来盖先王制谥之方也若综覈名实形于公论冝也取坦然明白彰于遐迩者今或乗人之意肆诬谤之辞所谓抉瑕刺骨之说非正议也且圣人无全能才不必备以郑公徴立言正色耻君不如尧舜其节大矣而昧于知人许公瓌固执条诏廷沮邪计其志明矣终不能守故春秋爲贤者讳过传称不以一眚掩大德语曰无求备于一人盖二公所以爲文贞也若曰百行所归九德咸事如周公之文宣然后拟议则千古莫嗣而谥典絶矣安在一二苏魏足爲定制乎谨上叅典礼近考故事杨公之名请如前议云尔唐丞相故江陵尹御史大夫吕諲谥议独孤及吕諲任职从政聦敏肃给能以才智润饰吏道至德中与三司同鞫大狱独引律文附㑹经义而平反之当时卒用中典諲叅其论在台司龊龊虽无匪躬之能然平章法度守而勿失其爲荆州一年有成号令明具赋歛均一物有制而事有伦大抵以威信爲主戮陈希昻按申太芝之奸而三楚之人恱服厥功茂焉自至德巳来荷推毂受赈之寄处方面者数十辈而将不骄卒不堕政脩人和如諲者盖鲜矣岂不以人散乆矣而兵未戢挹浊流者难俟淸整棼丝者难爲工諲当此时能以慈惠易其疾苦且训其三军如臂使指阖境无拔葵啗枣之盗而楚人到于今犹歌咏之其识略必有过人者虽勿襃之其可乎按谥法威德克就曰肃禁暴威也爱人德也考礼议名而拟诸其形容请谥曰肃谨议駮议吕諲严郢伏以故相国江陵尹兼御史大夫赠吏部尚书吕公諲昔事先朝累当大任至德之𥘉天歩艰难公首披荆榛扈跸灵武忘躯进忠一日三接先朝察匪躬之节纳沃心之议爰立作相弼谐神人其嘉谋嘉猷献可替否之迹入则造膝岀则诡辞温树不言难可得而知也至有烂焉明白欲盖而彰者请区而载之干元收复之际两都衣冠多系于三司诏狱御史中丞崔良器议事失入时宰苗太师崔赵公等虽廷诤之然未坚决公有犯无隐引经正辞上是其言刑爲之省所全活者盖数百人明主收霜电之威圣朝行寛大之典者繄公之力也古者进贤受上赏书不云乎咎繇曰都在知人公践台衡专以推贤任人爲务故相国房公琯故吏部侍郎韦公陟入登右职皆公之由今相国黄门侍郎杜公之莅江陵也公荐在方靣之任今相国中书侍郎元公之在度支也公咨以幕府之政曽未数岁而二相接武于上台天地交泰圣贤相得庶绩咸熈五典克从者资公之举善也则子皮之举子产鲍叔之举管仲萧何之举曹叅武侯之举蒋琬方之前人我有余地其在荆南也戢兵和衆令行禁止理绩爲天下最虽古之羊杜无得而踰今太常议荆南之政详矣而曰在台司龊龊无匪躬之能者乃抉瑕掩瑜之论非中适之言也国家故事宰臣之谥皆有二字以彰善旌德焉夫以吕公文能无害武能禁暴贞则干事忠则利人盛烈弘规不可备举传叙八元之德曰忠肃㳟懿若以美谥拟于形容请谥吕公曰忠肃谨议重议吕諲独孤及愽士独孤及议曰吕諲任宰相日浅当时㑹肃宗躬亲万务庶政羣臣畏威奉职而巳虽有谟谋于巖廊之上莫由有知之者其荆门之政爲仁由巳略见于事其恩惠被于物风謡存乎人故人得而称之议名之际敢不阙其所疑而録其尤者着者有司之职也其阅实讼狱在未执政之前前议之详矣敢辱再告至若推进名贤使登大任旣同温室之树且行状所不载孔子曰君子于其所不知盖阙如也故不书今奉符令必用二字且以忠配肃谨按旧仪凡殁者之故吏得以行状请谥于尚书省而考行定谥则有司存廷辩可否冝在衆议今駮议撰谥异同之说并故吏专之伏恐乱庖人尸祝之分违公器不私之诫且非唐虞师钖佥曰之道昔周道衰孔子作春秋以绳当代而乱臣贼子惧谥法亦春秋之微㫖也在惩恶劝善不在哀荣在议美恶不在字多文王伐崇周公杀三监诛淮夷晋重耳一战而霸诸矦武功盛矣而皆谥曰文以兾缺之恪德临事寗俞之忠于其国随㑹之纳諌不忘其师言身不夫其友其文德岂不优乎而并谥曰武固知书法者必称其大而略其细故言文不言武言武不言文三代巳下朴散礼坏乃有二字之谥二字谥非古也其源生于衰周施及战国之君汉兴萧何张良霍去病霍光俱以文武大略佐汉时致太平其事业不一谓一名不足以纪其善于是乎有文终文成景桓宣成之谥虽渎礼甚矣然犹襃不失人唐兴叅用周汉之制谓魏徴以王道佐时近文直言极谏爱君而忘身近贞二德并优废一莫可故曰文贞公谓萧瑀端直鲠亮近贞性多猜贰近𥚹言𥚹则失其謇正称贞则遗其吝狭非一言所能名故曰贞褊公其余举凢推类大抵准此皆有爲之也若迹无殊途事归一贯则直以一字目之故杜如晦谥成封德彝谥明王珪谥懿陈叔逹谥忠温彦慱谥恭岑文本谥宪韦巨源谥昭唐休璟谥忠魏知古谥忠崔日用谥昭其流不可悉数此并当时赫赫以功名居宰相位者谥不过一字不闻其子孙佐吏有以字少称屈者由此言之二字不必爲襃一字不必爲贬若襃贬果在字数则是尧舜禹汤文武成康不如周威烈王静愼王也齐桓晋文不如赵武灵魏安釐秦庄襄楚考烈也杜如晦王珪巳下或成或明或懿或宪不如萧瑀之贞褊也历考古训及贞观以来制度似皆不然今奉所议云国家故事宰相必以二字谥未知所出何品式请具諲当以爲按据若忠者臣事君之常道苟靖恭于位谁则非忠非有炳然之异则不以爲谥如议狱缓死任贤举善德之美者然肃者威德克就之名足以表之矣月令曰孟秋天地始肃诗曰曷不肃雍又肃肃王命仲山甫将之肃严也敬也忠之属也天地不肃则岁不成宗庙不肃则礼不立军族不肃则人不服肃之时义大矣哉以諲之从政也威能闲邪德可济衆故以肃易名而忠在其中矣亦犹随㑹寗俞之不称文岂必因而重之然后爲美魏晋巳来以贾诩之筹筭贾逵之忠壮张旣之政能程昱之智勇顾雍之密重王浑之器量刘惔之鉴裁庾翼之志略彼八君子者方之东平冝无慙德死之日并谥曰肃当代不以爲贬何甞徴一字二字爲之升降乎谨上稽前典下据甲令叅之礼经而究其行事请依前谥曰肃谨议唐丞相赠司空李揆谥议权德舆将仕郎守太常博士臣权德舆议曰李揆端庄粹温洁廉淑愼用文章术学资适逢时奋其英华以取贵达如良庖投刃无复肯綮历諌曹左史司王言贰春官以至于平章大政在帝左右必以文谊藩身奉法遵职官曹无粃政姻族无倖人束帯山立敷陈前志检然而温有硕儒大臣之度或起或废其道甚夷昔观射父能作训辞以行事于诸侯左史倚相能道训典以叙百物揆实有之建中中西戎乞盟以旧齿宿望将命殊俗结华夷之信董衣裳之㑹巳事回车岁当兴元匪躬靡盬至河池而殁追钖司空恩礼有加按谥法曰率事以信曰恭不懈于位曰恭揆果行求已致位台司历官陟降十有八次周旋敬愼以扬职业不曰率事以信乎及逾悬车之年奉絶域之使受诏即路视险若夷贞厉尽瘁复于左毂不曰不懈于位乎昔韦玄成翟方进以经明爲汉相而皆谥曰㳟述揆所履节以一惠勤官死事炳然昭明有司易名请以恭谥故左武卫大将军持节陇右节度经略大使兼鸿胪卿御史中丞赠凉州都督太原郡开国公郭知运谥议独孤及郭知运骁勇有谋善于用兵起行间爲唐上将当时唐兴百余载矣天下充富太仓有二十年之蓄玄宗循汉武故事方鋭意拓土知运适与时㑹遂扶乗天威奋其材力敢与虏确故能破黙啜可汗以靖北庭败吐蕃诛康待賔陇底以西烽火爲息慰荐麾下吏士任必以材往往超伦绩用茂着王君奂以果勇代处分阃之寄牛仙客出将入相以清干信谨称斯又奖抜之明也当时议者谓知运与郭䖍瓘王晙薛讷并爲中兴名将至今陇上将士思之或有起祠宇于故城遗垒尸而祝之者上元中肃宗加太公望以武成王之号知运列于配食之位则其勲伐事业冝有以羙称易其名者谨按谥法服叛怀逺曰威易曰厥孚威如系辞曰弧矢之利以威天下虞书曰董之用威传曰非威非怀何以示德则威者圣人所以佐仁义以齐天下者也施于名号可以表将帅之德请谥知运曰威谨议駮议郭知运崔厦左司贠外郎崔厦议曰郭知运承恩诏葬向五十年今请易名窃恐非礼谨按礼记云礼时爲大又曰过时不爲礼也昔卫公叔文子卒将葬其子或请谥于君曰日月有时将葬矣请易其名者盖时不可踰也节度旣名不浮行数纪之前门生故吏巳合谋谥今乃申请窃将有爲而作节度嗣子英又顷属多故屡制方隅朝廷立勲位表端揆附从者窃不中礼㑹无妄之求况节度当开元𥘉赗赠特加碑志逾等皆出恩命追悼之过亦巳当矣今又卤莽外于典章追送徃之阙遗启将来之冒昧况今裂土者接畛专征者百辈若率而行之谁曰无请不惟有司疲于简牍抑恐名器等于草芥虽曰曲全窃将不可又礼经云巳孤暴贵不爲父作谥若节度合谥而不以其时则嗣子废先君之德若不合谥而苟遂其志则先君因嗣子而见尊以仆射而言恐贻越礼之让以国家而言又殊旌善之体请下太常重议重议郭知运独孤及博士独孤及议曰礼时爲大顺次之将次葬易名时也古有阙礼追逺请谥顺也假如诸矦五月而葬鲁惠公之薨也有宋师至隐公元年十月巳改葬不以踰时废礼又公叔戍请谥适当葬前谨按礼经曾不言巳葬则不可追谥况帝王殊涂不相㳂袭新礼则死必有谥不云日月有时今请易名者五家无非葬后苗太师一年矣吕諲四年矣卢奕五年矣颜杲卿八年矣并荷襃宠无异同之论独知运以其子不幸遂以过时见抑苟必以巳葬未葬爲节则八年与五十年其缓一也而与夺殊制无乃不可乎议云巳孤暴贵不爲父作谥此谓其父无位而子居大官不当以已之贵加荣于父也礼不云乎父爲士子爲大夫葬以士耳若知运者处方面之寄位列九卿茂勲崇名与卫霍侔饰终之礼冝加于他将一等岂待因依嗣子然后作谥今之专征者虽逢风云化爲侯王其祖父爵位与知运齿者鲜矣奈何惧名器等于草芥以是杀礼窃谓近诬干元以来累有诏追赠百官祖父内外文武具僚之先悉蒙恩钖或音徽乆沐或墓木巳拱受大名贵位于九原者以万数未甞以殁代逺近爲限夫赠谥一也赠者一时之宠谥者不刋之令今以岁乆而废易名是王泽浃于天下而独隔于一人也当开元二年吐蕃以举国之师入五原塞击柝之声闻于秦雍知运与郭䖍瓘讨平之以张王室当时微知运则汧陇之西左袵是惧今朝廷方将命将帅以征不服讨不庭冝襃之以劝握兵者安可以葬乆而废大典况夫谥法者盖考其言行事业之邪正必以字襃贬之使生者闻羙谥而慕覩恶谥而惧不待赏罚而贤不肖皆劝是一字之谥贤于三千之刑本非爲殁者之子孙以爲哀荣宠赠之具假令知运无子且未甞立勲苟位至上将则谥不可废岂以其子之存亡爲请谥之可否窃稽载籍徴诸旧章易名之礼请如前谨议唐故御史中丞卢奕谥议独孤及卢奕刚毅而忠直方而淸励精吏事所居可纪天宝十四载洛阳覆没于时东都人士狼狈鹿骇勐虎磨牙而争其肉居位者皆欲保性命而完妻子或先䇿高足争脱羿彀或不耻苟活甘饮盗泉奕独正身守位义不去以死全节誓不辱势窘力屈以朝服就执西向而辞然后受害虽古烈士方之者鲜矣或曰洛阳之存亡操兵者实任其咎非执法吏所能抗师将奔去之可也委身冦雠以死谁怼某以爲不然勇者御而忠者守必社稷是卫则死生以之危而去之是智免也于忠何有盖荀息杀身于晋不食其言也仲由结缨于卫不避其难也石丐勤其官而水死守位而忘躯也伯姬待保姆而火死先礼而后身也彼四人者死之日皆于事无𥙷夫岂爱死而贾祸也以爲死轻于义故蹈义而捐生古人书之使事君者劝然则禄山之乱大于里丕孔悝廉察之任切于玄冥之官分命所系不啻保姆逆党兵威烈于水火于斯时也能与执干戈者同其勠力挽之不来推之不去岂不以师可亏义不可苟身可杀节不可夺故全其特操于白刃之下孰与怀安偷生者同其风哉谨按谥法图国忘死曰贞秉德遵业曰烈奕执宪戎马之间志藩王室可谓图国矣国危不能拯而继之以死可谓忘死矣历官十一任言必正事必果而淸节不挠去之若始至可谓秉德矣先黄门以直道佐时奕嗣之以忠纯可谓遵业矣请谥曰贞烈谨议唐故常州刺史独孤及谥议权德舆将仕郎守太常博士权德舆议曰独孤及刚方直淸根于性术其修身莅官确乎处中立言遣辞有古风格辩论裁正昭德塞违濬波澜而去流荡得菁华而无枝叶其抠衣入室之徒皆足以掌賛书而秉方册则及之爲文可徴矣其爲博士时有上议景皇帝不冝爲太祖者诏下庶官及举夏殷周汉之故事尊祖配天之大㫖以爲景皇帝始封于唐天所命也于是定议爲一代典法新平长公主之子裴敖尚永淸公主欲以他宗主婚及相礼上陈不可竟得以裴仆射遵庆爲主当时称之定吕諲卢奕郭知运之谥用礼文宪度得襃贬之正凢所往复词㫖坚明其理舒州属岁饥旱邻郡庸亡什四巳上而舒人生聚恱安不知凶年优诏襃异就赐金紫其初在濠其后在常皆因俗爲理人用爱戴虽不得居公卿长帅之任然其奉常议论三郡绩用亦足以列于文苑附于循吏按谥法曰博文多能曰宪荐可替否曰宪及酌三王四代之典训作爲文章以辅教化是爲博闻位叅中外必以称职闻是爲多能定宗庙之飨爲荐可正婚姻之至爲替否有司稽美行而易其名者请谥及曰宪谨谥晋谥恭世子议白居易晋侯以骊姬之惑杀太子申生或谓申生得杀身成仁之道是以晋人谥爲恭世子载在方册古今以爲然居易独以爲不然大凢恭之义有三以孝保身子之恭以正承命臣之恭以道守嗣君之恭若弃嗣于非礼不可谓道受命于非义不可谓正杀身以非罪不可谓孝三者率非恭也申生有焉而谥曰恭不知其可若垂之来代以爲训戒居易惧后之臣子有失大义守小节者将奔走之将欲商攉敢徴义类在昔虞舜父顽母嚚舜旣克谐瞽亦允若申生父之昏姬之恶诚冝率子道以几谏感君心至诚虽申生之孝不侔于舜而献公之顽亦不逮于瞽盍以烝烝之乂俾不格于姦乎故咎之始形则斋慄祗戴而爲虞舜可也若不能及祸之将兆则让位去国爲吴太伯可也若又不能及难之旣作则全身逺害爲公子重耳可也三失无一得于是乎致身于不义不祗䧟父于不德不慈负罪被名以至于死臣子之道不其惑欤夫以尧之圣书美曰允恭舜之孝书美曰温恭今以申生之失道亦谓曰恭庸可称乎周之衰也楚子以霸王之器奄有荆蛮光启土宇赫赫楚国由之而兴谥之爲㳟犹曰薄德今申生徇其死不顾其义轻其身不啚其君俾死之后弑三君杀十有五臣实启祸先大乱晋国则楚恭之得也如彼申生之失也如此异德同谥无乃不可乎左氏修鲁史受经于仲尼盖仲尼之志丘明从而明之无善恶无小大莫不㣲婉而发挥焉至于申生之死也之谥也略而无讥何其谬哉何以覈诸且仲尼脩春秋明则有凢例幽则有㣲㫖其有君不君臣不臣父不父子不子者率书名以贬之故书曰晋侯杀其太子申生不言晋人而书晋侯且名太子者盖明晋侯不道且罪申生䧟君父于不义也以㣲㫖考之则仲尼之明贬可知矣以凢例推之则左氏之阙文可知矣呜唿先王之制谥岂容易哉盖善恶始终必襃贬于一字所以彰明往者而劝沮来者故君子于其谥无所苟而巳矣繇是而言则恭世子之谥不亦诬乎不亦诬乎重校正唐文粹卷第四十一唐文粹唐文粹卷第四十二重校正唐文粹卷第四十二吴兴姚铉纂议丁历代是非七西伯受命称王议鲁议汉髙祖伪游议猫䑕议酷吏传议世祖封不义侯议后汉贼臣董卓庙议丧制五定服制议駮行三年之服议服母齐衰三年议改葬服议广丧朋友议西伯受命称王议梁肃太史公曰诗人道西伯以受命之年称王而断虞芮之讼遂追王太王王季改正朔易服色十年而崩或谓大雅序文王受命作周泰誓序十有一年武王伐殷妄徴二经以实其说予以爲反经非圣不可以训莫此爲甚焉甞试言之夫无圣人无作作则爲万代法仲尼美文王之德曰三分天下有其二以服事殷又曰内文明而外柔顺以蒙大难文王以之未有南面称王而谓之服事易姓创制而谓之柔顺仲尼称武王之烈曰汤武革命又曰武王末受命未有父受之而子复革命父爲天子云未受当武王之㑹盟津也告诸侯曰汝未知天命未可以誓师也曰惟九年大统未集予小子其承厥志孰有王者出征复俟天命天统旣改而复云未集礼大传称牧之野旣事而退遂柴于上帝追王太王王季文王改正朔殊徽号若虞芮之岁称王则不应复云追王王制旣行则不应复云改物是皆反经者也夫大者天地其次君臣圣人知定位之不可易也故制爲上下之礼财成天地之道使各当其分而不相间若亿兆之去留天命之与夺则存乎其时圣人顺而行之故讴謌所归而舜禹揖让桀纣恶盈则汤武放伐所谓后天而奉天时不得巳而爲之者也若殷道未絶纣凶未极而遂称王以令天下则不可谓至德也巳此其非圣者也予以爲大雅作周之义盖取夫积德累仁爲海内所归往武王因之遂成大业非所谓革命易姓爲作周也泰誓纪年盖武王周公追考前文陈王业之盛自虞芮始故断爲受命之岁仲尼宪章文武故因而叙之曰十有一年武王伐殷非所谓自称玉而爲之数也文王旣殁经义斯在如曰不然以俟君子鲁议高郢周公居摄七年致政而殁成王康王追思其德命鲁侯代之祀以天子礼乐鲁君得乗大辂建太常外祭郊社内祭甞禘虞夏商周之服器与官兼而用之以广鲁于天下郢窃谓自天子至于庻人尊卑贵贱待礼而别丰者不可杀杀者不可丰成康过赐非礼也鲁君受赐亦非礼也何则郢闻有位而后行典礼仲尼不臣门人非君也季札不嗣吴爵非长也周公不王而以礼乐王者是以非礼诬周公也设欲诬周公以非礼鲁谓昊天上帝亦可诬乎奈何使鲁人郊昔孔子愤叹于衰周而欲求礼于鲁及覩其僭乃言曰鲁之郊禘非礼也周公其衰乎鲁用天子礼乐者本以郊上帝旣非声明文物之不当用可知矣又恐来者以杞宋用王礼爲从因言𣏌之郊也禹也宋之郊也契也是天子之事守也𣏌宋二王后得守先祖礼乐鲁何守而用之邪犹惧其未能又言曰天子祭天地诸侯祭社稷祝嘏莫敢易其常古是谓大嘏此乃申言名位不同礼亦异数之定分也夫子之言昭昭如掲日月而学者或以爲事更圣人未闻可否难措辞于鲁议者于谦黙之道则可矣于发挥之义恐未尽也诗曰尔之教矣人胥效矣鲁侯用王礼其臣亦用侯之礼故季氏舞八佾旅泰山设公庙歌雍彻嗟乎礼之不早辩也如此古者父爲天子诸侯子爲士祭礼从子不得从其父晋应武王之穆得用备物享武王乎若享非礼之襃是周公不得爲圣也知其不享是成康秪以王者礼乐馁周公于鲁矣安在其广乎且周公之绩孰与伊尹佐商成康之明孰与太戊崇异伊尹不过号爲保衡至于沃丁太戊亦不加以王礼或谓周公叔父也于伊尹而爲亲故尊而异之夫太伯太王之元子三以天下让于王季王季得之以传祚于文武故孔子曰泰伯其可谓至德也巳矣及武王克纣追太王王季文王而不追王㤗伯岂武王忘泰伯之德而不亲乎盖以等威之礼名分之别爲万代之凖不爲一人私也夫人情无常以礼爲常以礼从情动则有悖且如王者祖有功而宗有德祖宗之庙代代不毁大凡继体之君皆欲祖宗其父至于功德未着不敢妄加庙称者情非不欲限礼而巳矣故礼之行于宗庙父子不得遂其私而况成康又得以天地之公器大典独私于周公乎周公有大勋于周土田附庸以益之则可秬鬯圭瓉以赐之则可若天子礼乐成康所悖以爲尊也胡可以假人成康虽欲尊于周公伯禽其忍受之以出僭其君入䧟其父乎若周公躬制礼乐坟土未干而子孙不克负荷乱王者之度孔子称其衰不亦宜乎汉髙祖伪游议高参或曰汉高帝伪游云梦以擒韩信果哉其智足称也予以谓髙祖不思弘逺之规而务一时之计于是乎失政刑矣夫圣人贵正不贵幸与律不与臧昔者明王五载一巡狩合诸侯各朝于方岳大明黜陟故无德者削地有功者进律汉氏君临万国示人以偷伪游之名不可以训且当此之时韩信未有逆节一朝系信而生诸侯之疑天下皆疑则所利者少而所失者多昔崇伯之方命圯族共工之静言庸违帝尧以则哲之明而未有去者盖以其行伪象恭且有四岳之举故也向使尧恶四凶之行拒四岳之举不待试用加之诛放天下必以爲戮不辜矣夫刑一人使天下知其罪则服赏一人使天下知其贤则劝若赏而不劝刑而不服则尧所不爲也汉祖不能斟酌古典卒用陈平之言执信而归干京师一二年间韩王信反马邑赵相贯髙谋柏人陈狶反代地彭越黥布卢绾悉以叛换岂非服劝用刑之失欤传曰君人执信臣人执忠古之盟主耻袭侵之事况光有天下者乎于戏悠悠千载变诈萌生使天子不复言巡狩诸侯不敢议朝觐大者自嫌强盛小者惧于囚执是恩信不流于下而忠孝不达于上王者之泽寖以陵遟自云梦始矣猫䑕议崔祐甫臣闻天生万物刚柔有性圣人因之垂范作则礼记郊特牲篇曰迎猫爲食田䑕也然则猫之食䑕载在礼经以其除害利人虽微必録今此猫对䑕不食仁则仁矣无乃失于性乎䑕之爲物昼伏夜动诗人赋之曰相䑕有体人而无礼又曰硕䑕硕䑕无食我黍其序曰食而畏人若大䑕也臣旋观之虽云动物异于麋鹿麏兔彼皆以时杀获爲国之用猫受人养育职旣不脩亦何异于法吏不勤触邪疆吏不勤扞敌又按礼部式具列三瑞无猫不食䑕之目以兹称庆臣所未详伏以国家化洽治平天符荐至纷纶杂沓史不絶书今兹猫䑕则若以刘向五行传论之恐须申命宪司察听贪吏诫诸边候无失徼巡猫能致功䑕不爲害酷吏传议权德舆诗美仲山甫曰刚亦不吐柔亦不茹故体备徤顺是谓全德不然则直已循性能秉一方事举于中皆理道也得柔之道者爲循吏失刚之理者爲酷吏司马氏脩史记始作二传以诫世尔而后以郅都爲酷吏传首愚有惑焉都之爲中郎将上欲搏野彘活贾姬从容奏议引宗庙太后之重其爲济南守诛豪猾首恶道不拾遗其爲中尉宗室贵臣歛手反目爲鴈门守匈奴不敢近边至爲偶人像之骑射莫能中然其勇敢气节根于公廉不发私书不受请寄具此数者爲汉名臣入居命卿出揔郡守坚刚忠纯终始若一坐临江之嫌当太后之怒身死汉廷首足异处有以见汉氏之不纲王泽之弛絶也盖在史氏发而明之以旌事君以励使臣俾百代之下有所惩劝子长旣首冠酷吏班氏又因而从之善善恶恶之义于此缺矣夫椎埋沈命舞文巧诋之徒目爲等夷杂列篇次至其述賛虽云引是非争大体又何补焉噫洪范之沈濳大易之直方皆臣道也都虽未蹈之斯近之矣不隐忠以避死不枉道以涖官无处父之华异申枨之欲所至之邦必以称职闻其古之刚而无虐怒而中节者欤刚似酷弱似仁在辨之不惑而巳天下似是而非失之多矣岂独是哉开卷之际怳然有感且以司马氏班氏皆良史也犹不能辨故斐然成文世祖封不义侯议先师曰惟器与名不可以假人又曰必也正名乎又曰惟则定国于戏有国者可不务乎当东汉世祖之𥘉天命再集冝于此时贞百度正三纲纂脩德教允荅天意时彭宠以南阳旧恩位列上将有举渔阳之功馈邯郸之忠竟以谗谤获罪反侧怨望遂攻朱浮于蓟自称燕王其时师旅孔炽元元苦甚时君冝以息人纾难爲心则当録念功用昭洗瑕秽次则布之威怀革其非心必不得巳则仗大顺以讨之出师以征之明君君臣臣之义此三者皆不能用或用之而不能尽及夫苍头子密有便室之逆运其狙忍时伺卧寝遂使命悬仆隷苍卒授首及诣阙也封爲不义侯愚以爲伯通之叛命子密之戕君同归于乱罪不相蔽冝各致于法昭示王度反乃爵于五等又以不义爲名且举以不义莫可侯也而此侯汉爵爲不足劝春秋齐豹盗三叛人名之义无乃异于是乎其栾布之哭彭越孔车之葬主父使于东汉议罪罪孰甚焉况四方甫定伤痍未复不稽古训以喜怒爲刑赏使天下陪台厮养各幸其君之乱而徼侯印授诸侯危疑之势鼓臣下叛换之源弃名器而汨彞训且以宪令爲戏时风浩浩荡而不复至使桓灵不道山阳胁夺本其所以自庸讵知非封不义之效欤后汉贼臣董卓庙议高适昔汉祚凌夷桓灵弃德宦官用事国歩多艰宗社有缀旒之危宰臣非𥙷衮之具董卓地兼形胜手握兵钤顚而不扶祸则先唱兴晋阳之甲君侧未除入洛阳之宫臣节如扫至乃发掘园寝逼辱妃嫔太后之崩岂称天命弘农之废孰谓人心敢讽朝廷以自尊贵大肆剽虏以极诛求焚烧都邑驰突放横衣冠冻馁倚死墙壁之间兆庶困穷生涂草莽之上于是天地愤怒鬼神号哭而山东义旗攘𬒮争起连州跨郡皆以诛卓爲名故兵挫于孙坚气夺于袁绍僭拟舆服党助奸邪驱蹙东人胁帝西幸淫刑以逞有汤镬之甚要之縻烂刳剔异端乃谓汉鼎可移郿坞方盛殊不知祸盈恶稔未或不亡故神賛允诚天假布手母妻屠戮种族无留悬首燃脐遗臭万代骨肉灰烬不其快哉今狄道之人不慙卓之不臣而务其爲鬼苟斯鬼足尚则汉莽可得而神晋敦可得而庙桓玄父子可享于江郷尔朱弟兄可祠于朔上嗟乎仁贤之魄寂寞于丘陵义烈之魂沈埋于泉壤何馨香之气而用于暴悖之鬼哉适窃奉吹嘘庇身戎幕毎承余论饱识公忠之言不逺下风尽知仁义之夲昨忝高㑹敬受德音今具贼臣之事悉以条上谨按尚书王者望祑天地之神祗诸侯祭境内之山川乱臣不言淫祀无取则董卓之庙义当焚毁定服制议魏徴令狐德棻同议臣闻礼所以决嫌疑别同异明是非者也非从天降非从地出人情而巳矣夫亲族有九服术有六随恩以薄厚称情以立文然舅之与姨虽爲同气论情度义先后实殊何则舅爲母之本族姨乃外成他族求之母族姨不在焉考之经文舅诚爲重故周王念齐每称舅甥之国秦伯怀晋实切渭阳之诗在舅服止一时爲姨居丧五月循名丧实逐末弃本盖古人之情或有未达所冝损益寔在兹乎记曰兄弟之子犹子盖引而进之也嫂叔不服盖推而逺之也礼继父同居则爲之周未甞同居则不服爲从母之夫舅之妻二夫人相爲服或曰同㸑缌然则继父之徒并非骨肉服重由乎同爨恩轻在乎异居故知制服虽继于名亦縁恩之厚薄者也或有长年之嫂遇孩童之叔劬劳鞠养情若所生分饥共寒契阔偕老譬同居之继父方他人之同爨情义之深浅宁可同日而言哉在其生也爱之同于骨肉及其死则曰推而逺之求之本源深所未喻若推而逺之爲是则不可生而共居生而共居爲是则不可死同行路重其生而轻其死厚其始而薄其终称情立文其义安在且事嫂见称载籍非一郑仲虞则恩礼甚笃颜弘都则端肃致感马援则其见必冠孔伋则哭之爲位此并躬践敎义仁深孝友察其所行之㫖岂非先觉者欤但于时上无哲王礼非下之所议遂使深情郁乎千载至理藏于万古其来乆矣岂不惜哉今属钦明在辰圣人有作五礼详洽一物无遗犹且永念愼终凝神遐想以爲尊卑之叙虽焕乎大备丧纪之制或情礼未周爰命袟宗更详考正臣等奉遵明㫖触类旁求採摭羣经讨论传记变薄俗于旣徃垂笃义于将来信六籍所不能超百王而独得者也诸儒所守互有异同详求厥中申明圣㫖谨按曾祖父母旧服斋衰三月请加爲齐衰五月适子妇旧服大功请加爲周年衆子妇旧服小功今请与兄弟子妇同爲大功九月嫂叔旧无服今请服小功五月报其弟妻及父兄亦小功五月舅服缌麻请与从母同服小功谨议駮行三年之服议张柬之夫三年之丧二十五月不刋之典也谨按春秋鲁僖公三十三年十二月乙巳公薨文公二年冬公子遂如齐纳币左传曰礼也杜元凯注云僖公丧终此年十一月纳币在十二月士婚礼纳采纳征皆有玄纁束帛诸侯则谓之纳币盖公爲太子巳行婚礼故传称礼也公羊传曰纳币不书此何以书讥丧娶在三年之内何以讥三年之内不啚婚何休注云僖公以十二月薨至此冬未满二十五月纳采问名纳吉皆在三年之内故书何休以公十二月薨至此冬十二月才二十四月非二十五月是未满三年而圗婚也按经书十二月乙巳公薨杜以长历推乙巳是十一月十二日非十二月经书十二月是经误文公元年四月葬我君僖公传曰缓也诸侯五月而葬若是十二月薨即是五月不得言缓明知是十一月薨故注僖公丧终此年至十二月而满二十五月故丘明传曰礼也据此推歩杜之考校岂公羊之所能逮况丘明亲受经于仲尼乎且二传何杜所争惟争一月不争一年二十五月除丧由来无别此则春秋三年之丧二十五月之明验也尙书伊训云成汤旣没太甲元年惟元祀十有二月伊尹祀于先王奉嗣王祗见厥祖孔安国注云汤以元年十一月崩据此则二年十一月小祥三年十一月大祥故太甲篇中云惟三祀十有二月朔伊尹以冕服奉嗣王归于亳是十一月大祥讫十二月朔日加王冕服服吉而归亳也是孔言汤元年十一月之明证顾命云四月哉生魄王不怿是四月十六日也翌日乙丑王崩是十七日也丁卯命作册度是十九日也越七日癸酉伯相命士须材是四月二十五日也则成王崩至康王麻冕黼裳中间有十月康王方始见庙则知汤崩在十一月淹停至殓讫方始十二月祗见其祖顾命见庙讫诸侯岀庙门俟伊训言祗见厥祖侯甸群后咸在则崩及见庙殷周之礼并同此周因于殷礼损益可知也不得元年以前别有一年此尚书三年之丧二十五月之明验也礼记三年问云三年之丧二十五月而毕哀痛未尽思慕未忘然而服以是断之者岂不送死有巳复生有节又丧服四制云变而从冝故大祥鼓素琴告人以终又闲传云朞而小祥食菜果又朞而大祥有醯酱中月而食酒肉又丧服小记云再朞之丧三年也九月七月之丧三时也五月之丧二时也三月之丧一时也此礼记三年之丧二十五月之明验也仪礼士虞礼云朞而大祥中月而禫是月也吉祭此礼周公所制则仪礼三年之丧二十五月之明验也此四验者并礼经正文或周公所制或仲尼所述吾子岂得以礼记戴圣所脩辄欲排毁汉初髙堂生传礼旣未周备宣帝时少傅后仓因淹中孔壁所得五十六篇着曲台记以授弟子戴德戴圣庆溥三人合以正经及孙卿所述并相符㑹列于学官年代巳乆今无端搆造异论旣无依据深可叹息其二十五月先儒考校唯郑康成注仪礼中月而以中月闲见自死至禫凡二十七月又解禫云禫言澹澹然平安之意今皆二十七月后复常从郑议也踰月入禫禫旣复常则二十五月爲免丧矣二十五月二十七月其议本同窃以子之于父母丧也有终身之痛创巨者日乆痛深者愈遟岂徒岁月而巳乎故练而慨然者盖悲慕之怀未尽而擗踊之情巳歇祥而廓然者盖哀伤之痛巳除而孤藐之念更起此皆情之所致岂外饰哉故记曰三年之丧义同过隙先王立其中制以成文理是以祥则缟带素纰则无所不佩今吾子将徇情弃礼实爲乖僻夫去缞麻之服袭锦縠之衣行道之人皆不忍也直爲节之以礼无可奈何故由也不能过制爲姊服鲤也不能过朞哭其母夫岂不懐惧名教逼巳也至若孔郑何杜之徒并命代挺生范模来裔宫墙积仞未易可窥但鑚仰不休必当渐入胜境讵劳终年矻矻虚肆莠言所有掎摭先儒愿且以时消息服母齐衰三年议田再思干尊坤卑天一地二隂阳之位分矣夫妇之道配焉至若死丧之威降杀之等礼经五服之制齐斩有殊考妣三年之丧贵贱无隔以报免怀之慈酬罔极之恩稽之上古丧期无数曁乎中叶方有岁年礼记云五帝殊时不相㳂乐三王异代不相袭礼白虎通云质文再而变正朔三而复自周公制礼之后孔父刋经巳来爰殊厌降之仪以标服纪之节重轻从俗斟酌随时故知礼不从天而降不由地而出也在人消息爲适时之中耳春秋诸国鲁最知礼以周公之后孔子之邦也晋韩起来聘言周礼尽在鲁矣齐仲孙来盟言鲁犹秉周礼子张问高宗谅隂三年不言不听其子服出母子游爲同母异父昆弟之服大功子夏谓合从齐衰之制此等并四科之数十哲之人高歩孔门亲承圣训及遇丧事犹此致疑即明自古巳来昇降不一者也三年之制说者纷然郑玄以爲二十七月王肃以爲二十五月又改葬之服郑云服缌三月王云讫葬而除又继母岀嫁郑云皆服王云从子继育乃爲之服又无服之殇郑云子生一月哭之一日王云以哭之日易服之月郑王祖经宗传各有异同荀挚采古求遗互爲损益方知去圣渐逺残缺弥多故曰㑹礼之家名爲聚议宁有定哉而父在爲母三年行之巳逾四纪岀自高宗大帝之代不从则天皇后之朝大帝御极之辰中宗献书之日往时叅议将可施行编之于格服之巳乆前王所是䟽而爲律后王所是着而爲令何必乖先帝之㫖阻人子之情亏仁孝之心背德义之本有何妨于彞伦而欲服之周年与伯叔母齐焉与姊妹同焉夫三年之丧如白驹之过隙君子丧亲有终身之忧何况再周乎夫礼者体也履也示之以迹孝者畜也养也因之以心小人不耻不仁不畏不义服之有制使愚人跋及衣之以衰使见之摧痛以此防人人犹有朝死夕忘者以此制人人犹有释服从吉者方今渐归古朴须敦孝义抑贤引愚理资宁戚食稻衣锦所不忍闻若以庶事朝仪一依周礼则古之见君也公卿大夫贽羔鴈珪璧今何故不依乎周之用刑也则墨劓宫刖今何故不行也周则侯甸男卫朝聘有数今何故不行也周则不五十不仕七十不入朝今何故不依乎周则井邑兵甸以立征税今何故不行乎周则分土五等父死子及今何故不行乎周则冠冕衣裘乗车而战今何故不行乎周则三老五更胶序养老今何故不行乎诸如此例不可胜述何独孝思之事爱一年之服于其母乎可爲痛心可爲恸哭者诗云哀哀父母生我劬劳礼记云父之亲子也亲贤而下不能母之亲子也贤而亲之无能则怜之阮嗣宗晋代之英才方外之高士以爲母重于父据齐斩升数麄细巳降何忍服之节制减至于周岂后代之尽慙于枯骨循古未必是依今未必非也又同爨服缌礼经明义嫂叔逺别同诸路人引而进之触类而长犹子咸衣苴葈季父不服缌麻推逺之情有余睦亲之义未足又母之昆弟情切渭阳翟辅论舅之冤寗氏宅甥之相我之岀也义亦殷矣不同从母之尊遂降小功之服依诸古礼有爽俗情今贬舅而宗姨是陋今而荣古此并太宗之制也行之百年矣辄爲刋复实用有疑改葬服议韩愈经曰改葬缌春秋谷梁传亦曰改葬之礼缌举下缅也此皆谓子之于父母其他则皆无服何以识其必然经次五等之服小功之下然后着改葬之制更无轻重之差以此知惟记其最亲者其他无服则不记也若主人当服斩衰其余亲各服其服则经亦言之不当惟云缌也传称举下缅者缅犹逺也下服之最轻者也以其逺故其服轻也江熈曰礼天子诸侯易服而葬以爲交于神明者不可以纯凶况其缅者乎是故改葬之礼其服惟轻以此而言则亦明矣卫司徒文子改葬其叔父问服于子思子思曰礼父母改葬缌旣葬而除之不忍无服送至亲也非父母无服无服则弔服而加麻此又其着者也文子又曰丧服旣除然后乃葬则其服何服子思曰三年之丧未葬服不变除何有焉然则改葬与未葬者有异矣古者诸侯五月而葬大夫三月而葬士踰月无故未有过时而不葬者也过时而不葬谓之不能葬春秋讥之若有故而未葬虽出三年子之服不变此孝子之所以着其情先王之所以必其时之道也虽有其文未有着其人者以知其至少也改葬者爲山崩水涌毁其墓及葬而礼不备者若文王之葬王季以水囓其墓鲁隐公之葬惠公以有宋师太子少葬有阙之类是也丧有进而无退有易以轻服无加以重服殡于堂则谓之殡瘗于野谓之葬近代巳来事与古异或游或仕在千里之外或子㓜妻稚不能自还甚者拘以隂阳畏忌遂葬于其山及其反葬也逺者或至数十年近者亦出三年其吉服而从于事也乆矣又安可取未葬不变服之例而反爲之重服欤在丧当葬犹冝易以轻服况旣逺而反纯㓙以葬乎若果重服是所谓未可除而除不当重而更重也或曰丧与其易也宁戚惟重服不亦可乎曰不然易之与戚则易固不如戚矣虽然未若合礼之爲懿也俭之与奢则俭固愈于奢矣虽然未若合礼之爲懿也过犹不及其此类之谓乎或曰经称改葬缌而不着其月数则以三月而后除也子思之对文子则曰旣葬而除之今冝如何曰自启殡至于旣葬而三月则除之未三月则服以终三月也曰妻爲夫何如曰如子无弔服而加麻何如曰今之弔服犹古之弔服也广丧朋友议崔祐甫殿中侍御史安定皇甫政字公理故尚书左丞之子文行兼茂不忝前烈雅度精诚其俦盖寡祐甫昔年甞爲左丞使介而公理又余之族甥故狎焉大历七年余寓滁而公理寓楚适有来讯示余以所着丧朋友议余美其重礼义有古之遗范瞻望德门轨躅每替亦感思者之所慰幸也公理又谂余曰政自从事于文舅氏未甞以一言见诲岂所望哉盍示今议之利病猗欤公理年未四十班在赤墀簪笔持简爲王近臣顷又佐㢘问董淮海之部名遂矣权厚矣固当缓歩濶视光车美服爲贵爲达而巳矣乃不遗我謏狭不略我衰惫念噬肤之戚收门吏之旧周爰谘询以师道见待吾亦何有但美子之求益不倦虽一勺而进可以浸天坏一拳之多可以鎭方域况其渺弥旣广崭崒巳峻増之廓之于成名乎必矣皇甫氏有子哉因览斯议忽忆永泰中于穆鄂州宁㑹客席与故湖南观察韦大夫之晋同宴适值有发逺书者知郑郴州炅之庞歙州濬或以疾而殁或遇戕于盗韦氏出涕沲若而言曰二刺史之晋之交友也于是歛匕箸离筵席因归于所次而哭三日人来弔之者韦则尽哀长号不徒慼容而巳又间岁祐甫佐江南西道连帅魏尚书时属幕中之叅佐有加官者聚合药饵卜日爲宴㝠前行人至知团练副使考功邢郎中宇捐馆于荆南邢与魏郷国接近且邢郎中则诸魏之出于尚书爲内外昆弟适受朝命爲尚书倅仆感杜蒉规平公之事将入言于府主请罢宴若不可则请彻乐卒事而同列之士恶我者嗤鄙之词充牣于听谓我樵夫农叟之智也好我者频慼而相诲曰愼无以方枘施圎凿自取辱焉谆谆然如不能仆懦夫也因是而自诲及其宴也太庖具酒车倾郑卫之女列于賔席之末俳优侏儒设于公堂之下昼日不足继之以烛使夫膳夫歘来酌曰旷饮斯必当见舆曵之无筭又焉得终其词哉使我不言适其宜也今者追想韦湖南犹孔门之训其他则吾不知因纵言之以报公理示之议当矣又何以规议旣成客或谓祐甫曰韦湖南魏江西二观察颇甞知其风味公直简谅则魏先之饰情强仁韦之志也今吾子之论无乃剥魏而附韦乎且子魏之上介也论议不隐恐非春秋内鲁故宋之义盍辩焉祐甫应之曰噫宁以他规我是论也吾复之熟之有日矣韦湖南之晋饰情强仁诚如来议礼不云乎先王制礼贤者俯而就之不肖者企而及之子张曰先王制礼不敢不至焉韦氏之丧朋友纵不由衷亦与夫二者之义合矣吾虽欲不与其可得哉至于故府公魏尚书公直简谅清身敬职郡人戴于下朝听满于上狼借甚盛岂造次之所尽哉但于邢副使之丧若忍悲而就宴可谓哀乐失其节乃左氏传所载乐祁告人曰君与叔孙其皆死乎及子招乐忧谓也者情不至焉率而爲宴则礼经所谓直情而径行者戎狄之道也吾虽欲勿议又不可得也且吾之所论者因皇甫公理所着丧朋友议故纵言及之非敢定二观察之襃贬湖南吾取节焉而巳矣来议又以吾甞爲魏公使介今兹着论异于春秋隐鲁故宋者兹又近而非中也仆射虽不腆中台之剧曹郎且兼柱下史有名于着定矣受命爲尚书介弥缝润色之职事安可见责以敬故君之祀呜唿晋悼公魏绛之君也绛戮悼公之弟韩厥赵宣之所任也厥仆宣子之仆及其终也悼公谢魏绛曰无重寡人之过宣子曰可贺我矣而绛厥无罪焉岂当不怀重公平世论议之与刑罚当岂异哉子何见过深也呜唿天下有至公有至当知贤而举用之至公也临事而平处之至当也各守其分复何尤哉自汉徐孺子于故举主之䘮徒歩千里而行一祭厚则厚矣其于传继非可也历代莫之非也近日张荆州九龄又刻石而美之于是后来之受举爲参佐者报恩之分往往过当或挠我王宪舍其亲戚之罪负举其不令子孙以窃名位背公死党兹或近之时论从而与之通人又不救遂往而不返徐生徐生得非失中之履霜也常积愤懑因而书之重校正唐文粹卷第四十二唐文粹唐文粹卷第四十三重校正唐文粹卷第四十三吴兴姚铉纂古文甲五原原道原性原毁原鬼原人三原原化原亲原仁五规出规处规戏规心规时规二恶恶圆恶曲原道韩愈博爱之谓仁行而冝之之谓义由是而之焉之谓道足乎已无待于外之谓德仁与义爲定名道与德爲虚位故道有君子有小人而德有凶有吉老子之小仁义非毁之也其见者小也坐井而观天曰天小者非天罪也彼以煦煦爲仁孑孑爲义其小之也则冝其所谓道道其所道非吾所谓道也其所谓德德其所德非吾所谓德也凡吾所谓道德云者合仁与义言之也天下之公言也老子之所谓道德云者去仁与义言之也一人之私言也周道衰孔子没火于秦黄老于汉佛于晋魏梁隋之间其言道德仁义者不入于杨则入于墨不入于老则入于佛入于彼必出于此入者主之出者奴之入者附之出者汗之噫后之人其欲闻仁义道德之说孰从而听之老者曰孔子吾师之弟子也佛者曰孔子吾师之弟子也爲孔子者习间其说乐其诞而自小也亦曰吾师亦甞师之云尔不唯举之于其口而又笔之于其书噫后之人虽欲闻仁义道德之说其孰从而求之甚矣人之好怪也不求其端不计其末惟怪之欲闻古之爲民者四今之爲民者六古之教者处其一今之教者处其三农之家一而食粟之家六工之家一而用器之家六贾之家一而资焉之家六奈之何民不穷且盗也古之时人之害多矣有圣人者立然后教之以相生养之道爲之君爲之师驱其虫蛇禽兽而处之中土寒然后爲之衣饥然后爲之食木处而顚土处而病也然后爲之宫室爲之工以赡其器用爲之贾以通其有无爲之医药以济其天死爲之葬埋祭祀以长其恩爱爲之礼以次其先后爲之乐以宣其壹郁爲之政以率其怠勌爲之刑以锄其强梗相欺也爲之符玺斗斛权衡以信之相夺也爲之城郭甲兵以守之害至而爲之备患生而爲之防今其言曰圣人不死大盗不止剖斗折衡而民不争呜唿其亦不思而巳矣如古之无圣人人之类灭乆矣何也无羽毛鳞介以居寒热也无爪牙以争食也是故君者岀令者也臣者行君之令而致其民者也民者出粟米丝麻作器皿通货财以事其上者也君不出令则失其所以爲君臣不能行君之令而致之民民不出粟米丝麻作器皿通货财以事其上则诛今其法曰必弃而君臣去而父子禁而相生养之道以求其所谓淸净寂灭者呜唿其幸而出于三代之后不见黜于禹汤文武周公孔子也其亦不幸而不得出于三代之前不见正于禹汤文武周公孔子也帝之与王其号名殊其所以爲圣一也夏葛而冬裘渴饮而饥食其事殊其所以爲智一也今其言曰曷不爲太古之无事是亦责冬之裘者曰曷不爲葛之之易也责饥之食者曰曷不爲饮之之易也传曰古之欲明明德于天下者先治其国欲治其国者先齐其家欲齐其家者先脩其身欲脩其身者先正其心欲正其心者先诚其意然则古之所爲正心而诚意者将以有爲也今也欲治其心而外国家天下灭其天常子焉而不父其父臣焉而不君其君民焉而不事其事孔子之作春秋也诸侯用夷礼则夷之夷而进于中国则中国之经曰夷狄之有君不如诸夏之亡也诗曰戎狄是膺荆舒是惩今也举夷狄之法而加之先王之教之上几何其不胥而爲夷也夫所谓先王之教者何也愽爱之谓仁行而冝之之谓义由是而之焉之谓道足乎已无待于外之谓德其文诗书易春秋其法礼乐刑政其民士农工贾其位君臣父子师友賔主昆弟夫妇其服丝麻其居宫室其食粟米𬞞菓鱼肉其爲道易明而爲教易行也是故以之爲已则顺而祥以之爲人则爱而公以之爲心则和而平以之爲天下国家无所处而不当是故生则得其情死则尽其常郊焉而天神假庙焉而人鬼飨曰斯道何道也曰斯吾道也非向所谓老与佛之道也尧以是传之舜舜以是传之禹禹以是传之汤汤以是传之文武周公文武周公传之孔子孔子传之孟轲孟轲之死不得其传焉荀与杨也择焉而不精语焉而不详由周公而上上而爲君故其事行由周公而下下而爲臣故其说长然则如之何其可也曰不塞不流不止不行人其人火其书庐其居明先王之道以道之鳏寡孤独废疾者有养也其亦庶乎其可也原性性也者与生俱生也情也者接于物而生也性之品有三而其所以爲性者五情之品有三而其所以爲情者七曰何也曰性之品有上中下三上焉者善焉而巳矣中焉者可道而上下也下焉者恶焉而巳矣其所以爲性者五曰仁曰礼曰信曰义曰智上焉者之于五也主于一而行之四中焉者之于五一也不少有焉则少反焉其于四也混下焉者之于五也反于一而悖于四性之于情视其品情之品有上中下三其所以爲情者七曰喜曰怒曰哀曰惧曰爱曰恶曰欲上焉者之于七也动而处中中焉者之于七也有所甚有所亡然而求合其中者也下焉者之于七也亡与甚直情而行者也情之于性视其品孟子之言性曰人之性善荀子之言性曰人之性恶杨子之言性曰人之性善恶混夫始善而进恶欤始恶而进善欤始也混而今也善恶分欤皆举其中而遗其上下者也得其一而失其二者也叔鱼之生也其母视之知其必以贿死杨食我之生也叔向之母闻其号也知必灭其宗越椒之生也文子以爲大戚知若敖氏之鬼不食也人之性果善乎后稷之生也其母无灾其始匍匐也则歧歧然嶷嶷然文王之在母也母不忧旣生也傅不勤旣学也师不烦人之性果恶乎尧之朱舜之均文王之管蔡习非不善也而卒爲姦瞽叟之舜鮌之禹习非不恶也而卒爲圣人人之性善恶果混乎故曰三子之言性也举其中而遗其上下者也得其一而失其二者也曰然则性之上下者终不可移乎曰上之性就学而愈明下之性畏威而寡罪是故上者可教而下者可制也其品则孔子谓不移也曰今之言性者异于此何也曰今之言性者杂佛老而言也杂佛老而言者奚言而不异原毁古之君子其责巳也重以周其待人也轻以约重以周故不怠轻以约故人乐爲善闻古之人有舜者其爲人也仁义人也求其所以爲舜者责于已曰彼人也予人也彼能是而我乃不能是蚤夜以思去其不如舜者就其如舜者闻古之人有周公者其爲人也多材多艺人也求其所以爲周公者责于已曰彼人也予人也彼能是而我乃不能是蚤夜以思去其不如周公者就其如周公者舜大圣人也后世无及焉周公大圣人也后世无及焉是人也乃曰不如舜不如周公吾之病也是不亦责于已者重以周乎其于人也曰彼人也能有是是足爲良人矣能有是是足爲艺人矣取其一不责其二即其新不究其旧恐恐然惧其人之不得爲善之利一善易修也一艺易能也其于人也乃曰能有是是亦足矣曰能善是是亦足矣不亦待于人者轻以约乎今之君子其责人也详其待已也廉详故人难于爲善廉故自取也少已未有善曰我善是是亦足矣已未有能曰我能是是亦足矣外以欺于人内以欺于心未少有得而止矣是不亦待于已者巳㢘乎其于人也曰彼虽能是其人不足称也彼虽善是其用不足称也举其一不计其十究其旧不图其新恐恐然惟惧其人之有闻也是不亦责于人者巳详乎夫是之谓不以衆人待其身而以圣人望于人吾未见其尊已也虽然爲是者有本原怠与忌之谓也怠者不能修而忌者畏人修吾常试之矣常试语于衆曰某良士某良士其应者必其人之与也不然则其所踈逺不与同其利者也不然则其畏也不若是强者必怒于言懦者必怒于色矣又常语于衆曰某非良士某非良士其不应者必其人之与也不然则其所踈逺不与同其利者也不然则其畏也不若是强者必恱于言懦者必恱于色矣是故事修而谤兴德高而毁来呜唿士之处世而望名誉之光道德之行难矣将有仕于上者得吾说而存之其国家可几于理也原鬼有啸于梁从而烛之无见也斯鬼乎曰非也鬼无声有立于堂从而视之无见也斯鬼乎曰非也鬼无形有触吾躬从而执之无得也斯鬼乎曰非也鬼无声与形安有气曰鬼无声也无形也无气也果无鬼乎曰有形而无声者物有之矣土石是也有声而无形者物有之矣风霆是也有声与形者物有之矣人兽是也无声与形者物有之矣鬼神是也曰然则有怪而与民物接者何也曰是有二说漠然无形与声者鬼之常也民有忤于天有违于民有爽于物逆于伦而感于气于是乎鬼有成于形有慿于声以应之而下殃祸焉皆民之爲也其旣也又反乎其常曰何谓物曰成于形与声者土石风霆人兽是也反乎无声与形者鬼神是也不能无形与声者物怪是也故其作而接于民也无恒故有动于民而爲福亦有动于民而爲祸亦有动于民而莫之爲祸福适丁民之有是时也作原鬼原人形于上者谓之天形于下者谓之地命于其两间者谓之人形于上日月星辰皆天也形于下草木山川皆地也命于其两间夷狄禽兽皆人也曰然则吾谓禽兽曰人可乎曰非也指山而问焉曰山可也山有草木禽兽皆举之矣指山之一草而问焉曰山乎曰山则不可故天道乱而日月星辰不得其行地道乱而草木山川不得其平人道乱而夷狄禽兽不得其性天者日月星辰之主也地者草木山川之主也人者夷狄禽兽之主也主而暴之不得其爲主之道矣是故圣人一视而同仁笃近而举逺原化皮日休或曰圣人之化出于三皇成于五帝定于周礼其质也道德仁义其文也诗书礼乐此万代王者未有易是而能治者也至于东汉西域之教流于中国其民也举族生敬尽产施济子去其父夫亡其妇蚩蚩嚚嚚慕其风蹈其壷者若百川荡滉不可止者何哉所谓圣人化也不曰化民乎民今知化者惟西域氏而巳矣有言圣人之化者则比戸以爲嗤岂圣人之化不及西域氏之化邪何其戾也如是曰天未厌乱不世世生圣人其道者存乎言其教者在乎文有违其言㪍其教者即戾矣古者杨墨塞路孟子辞而辟之廓如也故有周孔必有杨墨要在有孟子而巳矣今西域之教岳其基溟其源乱于杨墨也甚矣如是爲士则孰有孟子哉千载之后独有一昌黎先生露臂瞋视诟之于千百人内其言虽行其道不胜苟轩裳之士世世有昌黎先生则吾以爲孟子矣譬如天下之民皆桀民也苟有一尧民处之一尧民之善岂能化天下桀民之恶哉则有心于道乃尧民矣呜唿今之士率邪以御衆握乱以治天下其贤尚尔求不肖者反化之不曰难哉原亲能嗣其亲不曰子乎吾观夫今之世诲其子者必槚肌篣骨伤爱毁性以爲教呜唿孟子所谓古者易子而教诚有㫖欤不能教其子者是亡其身者也不能得其亲者是舍其族者也古者佞臣爱人之贵过乎其亲必舍而事之公子开是也爱人之权过乎其子必杀而徇之易牙是也自兹巳降爲夫强臣者将欲夺人之宗必杀已子王莽杀子宇是也噫教尚不可况其杀欤或曰均是亲也均是害也则周公诛管蔡石碏杀石厚叔向僇叔鱼汉文流淮南可乎曰均是亲也贤则能嗣亲凶则能覆族均是害也周公不诛则他人诛之石碏不杀则他人杀之叔向不僇则他人僇之汉文不流则他人流之已刑则及一人他刑则及其族此圣贤所以惜其族也刑者仁在其中矣原仁牛僧孺救天下者皆曰仁得天下者皆曰利则可乎曰不可也不得巳而有天下则曰仁得巳而有者则曰利也善畏其利善决其仁皆圣也汤文王是也原意曰圣人眎生民以天下襁穉在焚溺无不挈者然则挈而授其家乎将遂挈而有之乎彼家无人而有之不得巳而仁矣有人而有之则得巳而利矣夏无人也汤有以仁殷有人也文王畏其利前贤明汤意故无伯夷后圣明文王意故曰周之德可谓至德也巳矣出规元结元子门人叔将出游三年及还元子问之曰尔去我乆矣何以异乎诺曰叔将始自山中至长安见权贵之盛心愤然切悔比年于空山穷谷与夫子甘饥寒爱水木而巳不数月自王公大人卿相近臣之门无不至者及一年有向与欢宴过之可弔有始贺拜候巳闻就谈岂不裂封疆土未识岂无印绶怀之未暖其客得禄位者随死得金玉者皆孥参游䜩者或刑或免叔将之身如犬逃者五六似䑕藏者八九当其时环望天地如置在杯斗之中元子闻之叹曰叔将汝何思而爲乎汝若思爲社稷之臣则非正直不进非忠谠不言虽手足斧钺口能岀声犹极忠言与气偕絶汝若思爲禄位之臣犹当避赫赫之路晦显显之机如下廏粟马齿食而巳汝忽然望权势而往自致身于刑祸之方得䈥骨载肉而归幸也大矣二三子以叔将爲戒乎处规州舒吾问元子曰吾闻子多矣竟将何爲对曰云山幸不求吾是林泉又不责吾非熈然能自全顺时而老可矣复安爲哉舒吾曰元子其过误乎其大矫也吾厌世人饰言以由道藏智以全璞退身以显行设机以树名吾子由之使我何信元子俛而谢之滕许大夫友元子闻不应舒吾之说乃曰嗟嗟元子少辞者邪何不曰使吾得所处但如山林不见吾是非吾将娭而往也以子爲饰言藏智退身设机何不曰如此岂不多于盗权窃位蒙污万物冨贵始及而刑祸促之者乎元子谢不及季川问曰兟终不复二论兟有意乎于戏季川吾有言则自是言达则人非吾安能使吾身之有是而令他人之有非至于闻闻也哉戏规元子友倚于云丘之巓戏牧儿曰尔爲牧歌当不责尔暴牧儿歌去乃暴他田田主鞭之啼而冤元子啼不止召其父而止之元子友眞卿闻之书过于元子曰嗟嗟次山苟戏小儿俾陷鞭焉而蒙冤之彼牧儿望次山犹儓隷不敢干其主及苟戏乃或与次山犹仇雠斯岂愼德也欤吾闻君子不苟戏无似非如何惑一儿使不知所以蒙过此非苟戏似非之非者邪恶不必易此元子报眞卿曰于戏吾独立于空山之上戏歌牧儿得过几不可免彼行于世上有爱憎相忌是非相反名利相夺祸福相从至于有蒙戮辱者焉得不因苟戏似非世儿惑之以及者乎眞卿吾当以戏爲规心规元子病游世归于商余之中以酒自肆有醉歌夫公闻之元子之酒请歌之歌曰元子乐矣我曰我云我山我林我泉又曰元子乐矣我曰我鼻我目我口我耳歌巳矣夫公曰自乐山林可也自乐耳目何哉人谁无此元子引酒当夫曰劝君此杯酒缓饮之听我说子行于世间目不随人视耳不随人听口不随人语鼻不随人气其甚也则须封苞裹塞不尔有灭身亡家之祸伤污毁辱之患生焉虽王公大人亦不能自主口鼻耳目夫公何思之不熟邪时规干元已亥漫叟待诏在长安时中行公掌制在中书中书有醇酒时得一醉醉中叟诞曰愿穷天下鸟兽虫鱼以充杀者之心愿穷天下之醇酎美色以充欲者之心中行公闻之叹曰子何思不尽邪不曰愿得如九州之地者亿万分封君臣父子兄弟之争国者使人民免贼虐残酷者乎何不曰愿得布帛钱货珍宝之物溢于王者府藏满将相权势之家使人民免饥寒劳苦者乎叟闻公言退而书之授于学者用爲时规恶圆元子家有乳母爲圆转之器以恱婴儿婴儿喜之母使爲之聚孩孺助婴儿之乐友人公植者闻有戏儿之器请见之及见之趋焚之责元子曰吾闻古之恶圎之士歌曰宁方爲皁不圆爲卿宁方爲污辱不圆爲显荣其甚者则终身不仰视曰吾恶天圆或有喻之以天大无穷人不能极逺视四垂因谓之圆天不圎也对曰天纵不圆爲人称之我亦恶焉次山奈何任造圎转之器恣令恱媚婴儿小喜之长必好之教儿学圆且䧟不义躬自戏圆又失方正嗟嗟次山入门爱婴儿之乐圆岀门当爱小人之趋圆吾安知次山异日不言圆行圆动圆静圆以终身乎吾岂次山之友也元子召季川谓曰吾自婴儿戏圆公植尚辱我言絶忽乎吾与汝圆以应物圆以趋时非圆不预非圎不爲公植其操矛㦸刑我乎恶曲元子时与邻里㑹曲全当时之欢以顺长老之意归泉上叔盈问曰向夫子曲全其欢道然也茍爲尔乎元子曰叔盈视吾曲其心以徇财利曲其行以希名位当过吾吾苟全一欢于邻里无恶然可也东邑有全道之士闻元子对叔盈恐曰吾闻元次山约其门人曰无恶我之小曲眞惛鄙恶辞也吾辈全直三十年未常曲气以转声曲辞以达意曲歩以便往曲视以囬目犹患于古人古人有恶曲者不曲臂以取物不曲膝以便坐见天下有曲于君曲于民曲于鬼神者往劫而死之今元次山苟曲言貌强全一欢以爲不亵其直慁哉若能苟曲于邻里强全一欢岂不能苟曲于郷县以全言行能茍曲于郷县岂不能苟曲于邦国以彰名誉能苟曲于邦国岂不能苟曲于天下以扬德义若言行名誉德义偕显岂有钟鼎不入门权位不在已乎呜唿曲爲之小爲大之渐曲爲之也有何不可姦邪凶恶其㘥乎元子间之颂曰吾以颜貌曲全一欢全直君子之恶我如此由有过于此者何以自免重校正唐文粹卷第四十三唐文粹唐文粹卷第四十四上重校正唐文粹卷第四十四之上吴兴姚铉纂古文乙复性书三篇平赋书一篇复性书上篇李翶人之所以爲圣人者性也人之所以惑其性者情也喜怒哀惧爱恶欲七者皆情所爲也情旣昏性斯匿矣非性之过也七者循环而交来故性不能统也水之浑也其流不淸火之烟也其光不明非水火清明之过沙不浑流斯淸矣烟不郁光斯明矣情不作性斯统矣性者天之命也圣人得之不惑者也圣人者岂其无情也圣人者寂然不动不往而到不言而神不耀而光制作参乎天地变化合乎隂阳虽有情也未甞有情也然则百姓者岂其无性邪百姓之性与圣人之性弗差也虽然情之所昏交相攻未始有穷故虽终身而不自覩其性焉火之濳于山石林木之中非不火也江河淮济之未流而泉于山非不存也石弗㪣木不磨则不能烧其山林而燥万物泉之源弗䟽则弗能爲江爲河爲济爲淮东汇大壑浩浩汤汤爲弗测之深情之动静弗息则弗能复其性而烛天地爲不极之明是故诚者圣人之性也寂然不动广大淸明照乎天地感而遂通天下之故行止语言无不处于极也复其性者贤人循之而不巳者也不已则能归其源矣圣人知人之性皆善可以循之其不息而至于圣也故制礼以节之作乐以和之安于仁乐之本也动而中礼之本也故在车则闻和鸾之声行歩则闻佩玉之音无故不废琴瑟视听言行循礼法而动所以教人忘嗜欲而归性命之道也道者至诚而不息也至诚而不息则虚虚而不息则明明而不息则照天地而无遗非他也此尽性命之道也哀哉人人可以及于此莫之止而不爲也不亦惑邪昔者圣人以传于颜子颜子得之奉拳不失不逺而复其心三月不违仁子曰囬也其庶乎屡空其所以未到于圣人者一息耳非力不能也短命而死故也其余升堂者盖皆传也一气之所春一雨之所膏而得之者各有浅深不必均也子路之死也石乞盂黡以戈击之断缨子路曰君子死冠不免结缨而死由非好勇而无惧也其心寂然不动故也曽子之死也曰吾何求焉吾得正而毙焉斯巳矣此正性命之言也子思仲尼之孙得其祖之道述中庸四十七篇以传于孟轲孟轲曰我四十不动心轲之门人达者公孙丑万章之徒盖传之矣遭秦焚书中庸之弗焚者一篇存焉于是此道废缺其教授者惟节文章句威仪击劒之术相师焉性命之源则吾弗能传矣道之极于剥也必复吾自六岁读书但爲词句之学志于道者四年矣与人言之未甞有是我者也南观涛江入于越而吴郡陆参存焉与之言陆参曰子之言尼父之心也东方有圣人焉不岀乎此也南方有圣人焉亦不出乎此也唯子行之不息而巳矣呜唿性命之书虽存学者莫能明是故皆入于庄列老释不知者谓夫子之徒不足以穷性命于道信之者皆是也有问于我我以吾之所知传焉遂书于书以开诚明之源而缺絶废弃不扬之道几可以传于时命曰复性书以治乎心以传乎人于戏夫子复生不废吾言矣复性书中篇或问曰人之昏也乆矣将复其性者必有渐也敢问其方曰弗虑弗思情则不生情旣不生乃爲正思正思者无虑无思也易曰天下何思何虑又曰闲邪存其诚诗曰思无邪曰巳矣乎曰未也此斋戒其心者也犹未离于静焉有静必动有动必静动静不息是乃情也易曰吉凶悔吝生乎动者也焉能复其性邪曰如之何曰方静之时知心无思者是斋戒也知本无有思动静皆离寂然不动者是至诚也中庸曰诚则明矣易曰天下之动贞夫一者也问曰不虑不思之时物格于外情应于内如之何而可止也以情止情其可乎曰情者性之邪也知其爲邪本无其心寂然不巳邪思自息惟性明照邪也何所生如以情止情是乃大情也情之相止其有巳乎易曰颜氏之子其殆庶几乎有不善未甞不知知之未甞复行也易曰不逺复无祗悔元吉问曰本无有思动静皆离然则声之来也其不闻乎物之形也其不见乎曰不覩不闻是非人也视听昭昭而不起于见闻者斯可矣无不知也无弗爲也其心寂然光照天地是诚之明也大学曰致知在格物易曰无思也无爲也寂然不动感而遂通天下之志非天下之至神其孰能与于此曰敢问致知在格物何谓也曰物者万物也格者来至也物至之时其心昭昭然辨焉而不应于物者是致知也是知之至也知至故意诚意诚故心正心正故身脩身脩而家齐家齐而国理国理而天下平此所以能参天地者也易曰与天地相似故不违智周乎万物而道济天下故不过旁行而不流乐天知命故不忧安土敦乎仁故能爱范围天地之化而不过曲成万物而不违通乎昼夜之道而知故神无方而易无体一隂一阳之谓道此之谓也曰生爲我说中庸曰不出乎前矣曰我未明也敢问何谓天命之谓性曰人生而静天之性也性者天之命也率性之谓道曰何谓也曰率循也循其源而反其性者道也道也者至诚也至诚天之道也诚者定也不动也循道之谓教曰何谓也曰教也者人之道也择善而固执之者也循是道而归其本者明也教也者则可以教天下矣颜子其人也道也者不可须臾离也可离非道也说者曰其心不可须臾动焉故也动则逺矣非道矣变化无方未始离于不动故也是故君子戒愼乎其所不覩恐惧乎其所弗闻莫见乎隐莫显乎微故君子愼其独也说者曰不覩之覩见莫大焉不闻之闻闻莫甚焉其心不动是不覩之覩弗闻之闻也其复之不逺矣故愼其独愼其独者守其中也问曰昔之注解中庸者与生之言皆不同何也曰彼以事解我以心通者也曰彼亦通于心乎曰吾不知之曰修之一日可至于圣乎曰十年扰之一日止之而求至焉是孟子所谓以一杯水而救一车薪之火也甚哉止而不息必诚诚而不息必明明与诚终岁不违则能终身矣造次必于是顚沛必于是则可以希于至矣故中庸曰诚无息不息则乆乆则悠逺悠逺则慱厚愽厚则高明博厚所以载物也高明所以覆物也悠乆所以成物也愽厚配地高明配天悠乆无疆如此者不见而彰不动而变无爲而成天地之道可一言而尽也问曰凢人性犹圣人性欤曰桀纣之性犹尧舜之性也其所以不覩其性者嗜欲好恶之所昏也非性之罪也曰爲不善者非性邪曰非也乃情所爲也情有善而不善性无善而不善焉孟子曰人无有不善水无有不下夫水搏而跃之可使过颡激而行之可使在山是岂水之性哉其所以导引之者然也人之性皆善其不善亦犹是也问曰尧舜岂不有情邪曰圣人至诚而巳矣尧舜之举十六相非喜也流四凶非怒也中于节而巳矣其所以皆中节者设教于天下故也易曰知变化之道者其知神之所爲乎中庸曰喜怒哀乐之未发谓之中发而皆中节谓之和中也者天下之大本也和也者天下之达道也致中和而天地位焉万物育焉易曰惟深也故能通天下之志惟几也故能成天下之务惟神也故不疾而速不行而至圣人之谓也问曰人之性犹圣人之性嗜欲爱恶之心何因而生也曰情者妄也邪也曰邪与妄则无所因矣妄情灭息本性清明周流六虚所以谓之能复其性也易曰干道变化各正性命语曰朝闻道夕死可矣能正性命故也问曰情之所昏性即灭也何以谓之犹圣人之性也曰水之性清激而浑之者泥沙也方其浑也情性岂遂无有邪乆而不动泥沙自沈清明之性鉴于天地非自外来也故其浑也性本弗失及其复也性亦不生人之性亦犹水也问曰人之性本皆善而邪情昏焉敢问圣人之情将复爲嗜欲所浑乎曰不复浑矣情夲邪也妄也邪妄无人不能复圣人旣复其性矣知情之爲邪邪旣爲明所觉矣则无邪邪何由生也伊尹曰天之道以先知觉后知先觉觉后觉者也予天民之先觉者也予将以此道觉此民也非予觉之而谁也如将复爲嗜欲所浑是尚不自觉者也而况能觉后人乎曰敢问死何所之邪曰圣人之所不明书于䇿者也易曰原始反终故知死生之说精气爲物游魂爲变是故知鬼神之情状斯尽之矣子曰未知生焉知死然则原其始反其终则可以尽其生之道生之道旣尽则死之说不学而自通矣此非所急也子脩之不息其自知之吾不可以章章然言非书矣复性书下篇昼而作夕而休者凡人也作乎非作者也与物皆作休乎非休者也与物皆休吾则不类于凢人昼无所作夕无所休作非吾作也作有物休非吾休也休有物作邪休邪二皆离而不存予之所存者终不亡且离矣人之不力于道也昏不思也天地之间万物生焉人之于万物一物也其所以异于鸟兽虫鱼者岂非道德之性全乎哉受一气而成形一爲物而一爲人得之甚难也生乎世又非深长之年也以非深长之年行甚难得之身而不专专于大道肆其心之所爲其所以自异于禽兽虫鱼者亡矣昏而不思其昏也终不明矣吾之生二十有九年矣思十九年时如朝日也思九年时亦如朝日也人之受命其长者不过七十八十年九十百年者则稀矣当百年之时而眡乎九十年时也与吾此日之思于前也逺近其能大相悬邪其又能逺于朝日之时邪然则人之生也虽享百年若雷电之惊相激也若风之飘而旋也可知矣况千百人而无一及百年之年哉故吾之终日志于道德犹惧未及也彼肆其心之所爲者独何人邪平赋书一篇并序孔子曰道千乘之国敬事而信节用而爱人使民以时孟子曰欲轻之于尧舜之道大貉小貉也欲重之于尧舜之道大桀小桀也是以什一之道公私皆足人旣冨然后可以服教化反淳朴古之圣贤未有不善于爲政理人而能光于后代者也故善政者莫大于理人理人者莫大于旣冨之又教之凢人之情莫不欲冨足而恶贫穷四人之苦者莫甚于农人麦粟布帛农人之所生也岁大丰农人犹不能足衣食如有水旱之灾则农人先受其害有若曰百姓不足君孰与足夫如是百姓之视其长上如仇雠安旣不得享其利危又焉肯尽其力自古之所以危亡未有不由此者也人皆知重敛之可以得财而不知轻歛之得财愈多何也重歛则人贫人贫则流者不归而天下之人不来由是土地虽大有荒而不耕虽耕之而地力有所遗人日益困财日益匮是谓弃天之时遗地之利竭人之财如此者虽欲爲社稷之臣建不朽之功诛暴逆而威四夷徒有其心岂可得邪故轻歛则人乐其生乐其生则居者不流而流者日来居者不流流者日来则土地无荒桑柘日繁尽力耕之地无余利人日益冨兵日益强四邻之人归之如父母虽欲驱而去之其可得邪是以与之安而居则富而可教与之危而守则人皆自固孟轲所谓率其子弟攻其父母自有生人巳来未有能济者也呜唿仁义之道章章然如大道焉人莫不知之然皆不能行何也见之有所未尽而又有嗜欲以害之其自任太多而任人太寡是以有土地者无代无之虽莫不知之然而未有一人能行之而功及于后代者由此道也秦灭古法堕井田而夏殷周之道废相承滋乆不可卒复翶是以取可行于当时者爲平赋书而什一之法存焉庶几乎有能行之者云尔凢爲天下者眡千里之都爲千里之都者眡百里之州爲百里之州者起于一亩之田五尺谓之歩二百有四十歩谓之亩三百六十歩谓之里方一里之田五百有四十亩十里之田五万有四千亩百里之州五十有四亿亩千里之都五千有四百亿亩方里之内以亩爲屋室径路牛豚之所息葱韮菜𬞞之所生植里之家给焉凢百里之州爲十里者百州县城郭之所建通川大途之所更丘墓郷井之所聚甽遂沟浍之所渠大计不过十里者三十有六有田一十九亿四万有四千亩百里之家给焉千里亦如之高山大川则椁其中长缀短而重之一亩之田以强并弱水旱之不时虽不能尽地力者岁岁不下粟一石公索其十之一凢百里之州有田五十四亿亩以一十九亿四万有四千亩爲之州县城郭通川大途甽遂沟浍丘墓郷井屋室径路牛豚之所息葱韮菜𬞞之所生植余田三十四亿五万有六千亩亩率十亩粟一石爲粟三十四万五千有六百石以贡于天子以给州县凢执事者之禄以供賔客以输四方以御水旱之灾皆足干是矣其田间树之以桑凢树桑人百之所沐者谓之功桑太寡则乏于帛桑太多则暴于田是故十亩之田植桑五功一功之𧖟取不冝岁度之虽不能尽其功者功不下一匹帛公索其百之十凢百里之州有田五十有四亿亩以一十九亿四万有四千亩爲之州县城郭通川大涂甽遂沟浍丘墓郷井屋室径路牛豚之所息葱韮菜𬞞之所生植余田三十四亿五万有六千亩麦之田大计三分当其一其土卑不可以植桑余田二十三亿有四千亩树桑凡一百一十五万有二千功率十取一匹帛爲帛一十一万五千有二百匹以贡于天子以给州县凢执事者之禄以供賔客以输四方以御水旱之灾皆足于是矣鳏寡孤独有不人疾者公与之粟帛能自给者弗征其田桑凢十里之郷爲之公囷焉郷之所入于公者岁十舎其一于公囷十岁得粟三千四百五十有六石十里之郷多人者不足千六百家郷之家保公囷使勿偷饥岁并入不足于食量家之口多寡岀囷与之而劝之𧖟以须麦之升焉及其大丰郷之正告郷之人归公所与之当戒必精勿濡以内于公囷穷人不能归者与之勿徴于书则岁虽大饥百姓不困于食不死于沟洫不流而入于他矣人旣冨乐其生重犯法而易爲善教其父母使之慈教其子弟使之孝教其郷党使之敬让羸老者得其安㓜弱者得其养鳏寡孤独有不人疾者皆乐其居屋室相邻烟火相接于百里之内与之居则乐而有礼与之守则人皆固其业虽强暴之兵不敢凌自百里之内推而布之千里自千里而被于四海其孰能当之是故善爲政者百姓各自保而亲其君其君虽欲危亡弗可得也其在诗曰迨天之未隂雨彻彼桑土绸缪牖戸今女下民或敢予侮此之谓也重校正唐文粹卷第四十四之上唐文粹卷第四十四下重校正唐文粹卷第四十四之下吴兴姚铉纂古文丙鹿门隐书六十篇古渔父四篇时议三篇鹿门隐书六十篇皮日休醉士隐于鹿门不醉则游不游则息息于道思其所未至息于文慙其所未周故复草隐书焉呜唿古圣王能旌山夫谷民之善者意在斯乎或曰仲尼脩春秋纪灾异近乎怪言虎贲之勇近乎力行衰国之政近乎乱立祠祭之礼近乎神将圣人之道多歧而难通也奚有不语之义也曰夫山鸣鬼哭天裂地坼怪甚也圣人谓一君之暴灾埏天地故讳耳然后世之君犹有穷凶以召灾极暴以市异者矣夫桀纣之君握钩伸鐡抚梁易柱手格熊罴走及虎兕力甚也圣人隐而不言惧尙力而虐物贪勇以丧生然后丗之君犹有喜角觝而忘政受拔拒而过贤者寒浞窃室子顽通母乱甚也圣人隐而不言惧来世之君爲蛇豕民爲淫蜮然后世之君犹有易内以乱国通室以乱邦者夏启畜乗龙周穆䜩池神甚也圣人隠而不言惧来世之君以幻化致其物以左道成其乐后世之君犹有黩封禅以求生恣祠祀以祈欲者呜唿圣人发一言爲当世师行一行爲来世轨岂容易而传哉当仲尼之时茍语怪力乱神也吾恐后世之君怪者不在于妖祥而在于政教也力者不在于角觝而在于侵凌也乱者不在于衽席而在于天下也神者不在于机鬼而在于宗庙也若然者其道也岂多岐哉民性多暴圣人导之以其仁民性多逆圣人导之以其义民性多纵圣人导之以其礼民性多愚圣人导之以其智民性多妄圣人导之以其信若然者圣人导之于天下贤人导之于国衆人导之于家后之人反导爲取反取爲夺故取天下以仁得天下而不仁矣取国以义得国而不义矣取名位以礼得名位而不礼矣取权势以智得权势而不智矣取朋友以信得朋友而不信矣尧舜导而得也非取也得之仁殷周取而得也得之亦仁吾谓自巨君孟德巳后行仁义礼智信者皆夺而得者也悲夫文学之于人也譬乎药善服有济不善服反爲害或曰圣人见一善必汲汲慕之夫丹朱商均虽曰不肖岂便毒于犲虎哉何其嗣之逺也且善足以保身不足以保天下噫丹朱商均苟非尧舜之子一身且不自保况天下哉毁人者自毁之誉人者自誉之夫毁人者人亦毁之不曰自毁乎誉人者人亦誉之不曰自誉乎或曰神农牛首蜚仲鸟身信乎哉曰非形也象也夫枭羊䝟貐尚犹类人况圣贤也哉或曰夏禹爲黄熊信乎哉曰非也感也夫简狄吞鸟卵而生契姜嫄履大迹而产稷是也当禹之母梦熊而生耳不然者禹诚是熊吾以圣人爲罔象也或曰孟子云予何人也舜何人也是圣人皆可修而至乎曰圣人者天也非修而至者也夫知道然后能修能修然后能圣且尧爲唐侯二十而以德盛舜爲鳏民二十以孝闻焉在乎修哉后稷之戏必以艺殖焉仲尼之戏必以爼豆焉在乎修哉盖修而至者颜子也孟轲也若圣人者天资也非修而至也穷山人尽行也大江人尽渉也然而不幸者有遇虎兕之暴蛟龙之患者矣岂以是而止者哉夫途有遇是患而死者继其踵者惟恐其行之不速也今之士爲名与势苟刑祸及流窜至是监刀锯者必名人司流窜者必势士继其踵者惟恐其位之不速也呜唿名与势然也吾患其内虎兕乎蛟龙乎是天不爲人幸也非人也其或披林逐虎兕入水婴蛟龙遇其患也是人不爲天幸也非天也若是以遇祸则终身所爲心之驵侩焉君子不爲其所不爲小人爲其所不爲可以威而不威可以杀而不杀难也絜者不观其穷观其冨也愼者不观其危观其势也苟当穷能絜当危能愼戒也非眞也古之官人也以天下爲巳累故巳忧之今之官人也以已爲天下累故人忧之今道有赤子将爲牛马所践见之者无问贤不肖必惕惕然皆欲驱牛马以活之也至夫国有弱君室有色妇有欲谋其国欲其室者惟恨其君与夫不罹赤子之祸也噫是复何心哉孟子曰伯夷隘柳下惠不㳟伊尹五就汤五就桀皮子採廉于伯夷廉于天下不爲隘矣择和于下惠和于天下不爲不恭矣取志于伊尹志于天下不爲大矣天有造化圣人以教化禆之地有生育圣人以养育禆之四时有信圣人以诚信禆之两曜有明圣人以文明禆之噫禆于天地者何独圣人虽禽兽昆虫云物亦不能自顺其化麟凤禆于祥瑞也蛟龙禆于润泽也昆虫禆于地气也云物禆于天候也而况于圣人乎况于鬼神乎故纡大君之组绶食生人之膏血苟不仁而位是不禆于禄食也况能禆于天地乎吾乃知是禽兽昆虫云物不窃于天地之覆焘也舟之有仡犹人之有道也仡不安也舟之行匪仡不进是不安而安也人之行也犹舟之有仡匪道不行是不行而行也夫秦失仡于项项遗仡于汉是圣人之道不安其所安小人之道安其所不安也伊尹之道一介不以与人一介不以取诸人吾得志弗爲也与之以道取之以道天下可也况一介哉伊尹之道近乎执吾去执而取廉者也伯夷不仕非君不治非民治则进乱则退吾得志弗爲也不仕非君孰行其道不治非民孰急天下以非君乎汤不当事桀文王不当事纣也以非民乎桀民不赴殷纣士不归周矣故伯夷之道过乎高吾去高而取介者也柳下惠可事非君可使非民与恶人言虽袒禓禆里于我侧尔焉能浼我哉吾得志弗爲也夫蚍蜉岂过人而有礼哉民之下者亦若是而巳柳下惠之道过乎溷吾去溷而取辨者也于戏黄卷之内圣贤者皆在焉慕而不及爱而不可必郁郁于厉夫至乎是者爲心乎爲身乎心则劳身则惫呜唿道果不在于自用古之奢也吾不奢古之俭也吾不俭适管晏之中或可矣噫古之奢也僭今之奢也滥古之俭也性今之俭也名学而废者不若不学而废者学而废者恃学而有骄骄必辱不学而废者愧巳而自卑卑则全勇多于人谓之暴才多于德谓之妖小善乱德小才耗道以有善而不进以有才而不修孔门之徒耻也古之隐也志在其中今之隐也爵在其中吏不与奸罔期而奸罔自至贾竖不与不仁期而不仁自至呜唿吏非𬒳重刑不知奸罔之丧巳贾竖非遭极祸不知不仁之害躬也夫易化而善者齐民也唯吏与贾竖难哉人之肆其志者其如后患何圣人能与人道不能与人志呜唿才望显于时者殆哉一君子爱之百小人妬之一爱固不胜于百妬其爲进也难不以尧舜之心爲君者具君也不以伊尹周公之心爲臣者具臣也造父善御不能御驽骀公输善匠不能匠散木吾知夫不教之民也岂易御而易匠者哉阳货者仲尼之驽骀也互郷者仲尼之散木也或曰子之道有以迈千人子之貌固不足加于衆噫何哉曰亦何异哉伊臯亦人耳孔颜亦人耳不思而立言不知而定交吾其惮也知道而不行知贤而不举甚乎穿窬也夫盗也者不能尽一室如不行道足以丧身不举贤足以亡国金贝珠玑非能言而利物者也至夫有国者宝之甚乎贤惜之过乎圣如失道而有乱国且输人况夫金贝珠玑哉圣人行道而守法贤人行法而守道衆人侮道而货法古之决狱得民情也哀今之决狱得民情也喜哀之者哀其化之不行喜之者喜其赏之必至周公爲天子下白屋之士今观于一命之士接白屋之人斯礼遂亡悲夫幸君之急而见惩糺已之雠而爲直因躬不好者而爲廉因人不乐者以爲正大人不由也圣人之道犹坦途诸子之道犹斜迳坦途无不之也斜迳亦无不之也然适坦途者有津梁之斜迳者苦荆棘三王之世民知生而不知化五帝之世民知化而不知德毁人者失其直誉人者失其实近于郷原之人哉惮势而交人势劣而交道息希利而友人利薄而友道退明君善全臣者不狎哲士善全友者不暱或曰我善治苑囿我善视禽兽我善用兵我善聚赋古之所谓贼民今之所谓贼臣虸蚄能害稼不能害人奸邪善害人害稼者有时而稔是不害也虽有祝鮀之佞宋朝之美其害人也可胜道哉或问君子之道何如则可以常行矣曰去四蔽用四正则可以常行矣曰何以言之见贤不能亲闻义不能伏当乱不能正当利不能节此之谓四蔽道不正不言礼不正不行文不正不脩人不正不见此之谓四正鹓鸾不常见君子慕焉鸎鸠常见小人捕焉噫君子之出处亦犹夫鹓鸾而巳矣不位而尊者曰道不货而冨者曰文噫吾将谓得时乎尊而骄者不爲矣吾将谓失时乎冨而安者吾爲矣或曰将处乎世何如则可以免乎谤曰去六邪用四尊则可矣曰何以言曰谏未深而谤君交未至而责友居未安而罪国家不俭而罪岁道不高而凌贵志不定而羡冨此之谓六邪也自尊其道尧舜不得而卑也自尊其亲天下不得而诎也自尊其已孩孺不得而娱也自尊其志刀锯不得而威也此之谓四尊也爱虽至而不媟雠巳危而不挤势方盛而知足利正中而识已岂小人之能哉以俭而获罪犹逺乎奢以退而遇谤尚愈乎进弓箕之家生子而舍乎弓箕陶旊之家生子而舍乎陶旊噫吾之道犹弓箕乎陶旊乎自汉至今民产半入乎公者其唯桑弘羊孔仅乎卫靑霍去病乎设遇圣天子吾知乎桑孔不过乎贾竖卫霍不过乎士伍古之杀人也怒今之杀人也笑古之用贤也爲国今之用贤也爲家古之酗醟也爲酒今之酗醟也爲人古之置吏者也将以逐盗今之置吏也将以爲盗或曰杨墨有道乎曰意钱格簺皆有道也何啻乎杨墨哉吾知夫今之人嗜杨墨之道者其一夫之族耳古渔父四篇刘蜕叟行山逐禽而逢虞人虞人反以罟而猎叟叟欺虞人以事鬼神而得逸他日叟之子壮围山而雠猎吾父者曰今日凢在山泽杀无赦虞人亡于大泽虞之父教之以渔渔利厚于罟末之年富于泽上反闻叟将杀其子于帝侧帝教之以渔天下天下之利厚于陶稼末之年冨于九州渔者常以此自笑而闻于士师士师以灋执之渔者对曰始臣学渔不学笑天下而天下入臣笑舜闻之亦曰始朕学事叟不学受天下禅而天下禅朕晦冥之后渔者啼而奔帝辛曰始风微水上鱼聚臣舟臣垂之十钩鱼方眡臣钩未及吞而雷惊臣舟夫雷不发而震盍戮于爕理者辛应曰尔不得鱼市不阙鱼亦殷人得鱼耳夫多鱼而垂之十钩鱼必争而且畏后其饵然而犹相与眡其钩岂非君其饵薄乎何戮之有㣲子自旁闻之亦曰殷饵薄矣臣不受戮殷民惊矣抱祭器而入周暮有二舟还而争一舟于中流空舟中者恃其无伤舟中也则盛鬪以薄两舟果与俱覆明日讼于王王以其罪均也平于二渔旣而空舟者归告其子曰吾胜矣覆彼所载载鱼者归亦告其邻曰吾胜矣其邻笑曰罪均而子独覆所载孰谓胜乎有置鱼于苇间仰见鸣鸢集其上乃冠木于器旁以惧之明日泽西渔者乃刻材泽畔前日置鱼者目眡而去而三年不敢渔其妻笑曰始伪以绐一器之鱼学伪得盗一泽之利篇后序㑹昌甲子岁余于西塞巖下见版洗而得渔父书七篇尚多古文然其三篇甚怪妄浅近类词赋今皆舍之其四篇余特爲之笺正其文字然前二篇文有高致后二篇则託寓鄙狎以其颇有讥动余亦存之然不知其年代故谓之古渔父时议三篇元结臣结言自以昏庸无堪逸浪江海陛下忽降公诏逺徴愚臣陛下岂不以凶逆未除盗贼屡起百姓劳苦力用不足将社稷大计与天下图之者乎荒野贱臣始见轩陛又拘限忌讳不能悉下情以上闻则陛下安用烦劳车乗招礼贤异臣实不能当君子之羞受小人之辱故编舆皁之说爲三篇命曰时议敢以上闻抵冒天威谨伏待罪臣结顿首谨上时议上篇时之议者或相问曰往年逸乱之兵东穷江海南极淮汉西抵秦塞北尽幽都今赵卫之疆悉爲盗有凶勇之徒攻四方者几百余万如屯守二京从卫魁帅者不计当时之兵可谓强矣当时人心巳不固矣天子独以数骑仅至灵武引聚余弱慿凌强冦顿军岐阳师及渭西曽不踰时竟能摧坚锐复两京逃降逆类悉收河南州县今河北陇险奸逆尚余今山谷江湖稍多亡命今所在盗贼屡犯州县今天下百姓或转徙流亡今临敌将士多喜奔散今贤士君子不求任使天子往在灵武至于凤翔无今日兵革而能胜敌无今日禁制而无亡命无今日威令而盗贼不起无今日财用而百姓不亡无今日封赏而将士不散无今日朝廷而人思任使何哉岂天子能以弱制强不能以强制弱岂天子能以危求安而忍以未安忘危时之议者或相对曰此非难言甚易言矣天子往年悲恨陵庙爲凶逆伤污怨愤上皇忽南幸巴蜀哀伤宗戚多见诛害惊惶圣躬动息无所是以勤劳不辞亲抚士卒与人权位信而不疑渴闻忠直过则善改如此所谓以弱制强以危求安今天子重城深宫燕私而居冕旒清晨缨佩而朝太官具味当时而食太常脩乐和声而听军国机务叅详而进万姓疾苦时或不闻而廏有良马宫有美女舆服礼物日月以备休符佳瑞相继而有朝廷歌颂盛德大业四方贡赋尤异品物公族姻戚喜荷帝恩谐臣戏官怡愉天颜而文武大臣至于公卿庶官皆权位爵赏名实之外似巳过望此所以不能以强济弱忍以未安忘危若天子能视今日之安如灵武之危事无大小皆若灵武何冦盗强弱可言当天下曰无事矣时议中篇时之议者或相谓曰吾闻道路云云说士人共自谋曰昔我奉天子拒凶逆胜敌则家国两存不胜则家国两亡所以生死决战是非极諌今吾属名位巳重货财已足爵赏巳厚勤劳巳极天下若安吾何苦哉天下若不安吾属外无仇雠相害内无穷贱相迫何苦更当锋刃以近死乎何苦更忤人主以近祸乎又闻曰呜唿吾州里有忠义之者仁信之者方直之者今或有病父老母孤儿寡妻如身能存者皆力役乞丐冻馁不足况于死者父母妻子人谁哀之又闻曰今天下残破苍生危急受赋役者多寡弱贫独流亡死生悲忧道路盖亦极矣天下若安我等岂无陇亩以自处若不安我不复以忠义仁信方直死矣纵有盗于我者安则随之人且如此其然何故时之议者相对曰今国家非欲其然盖失于太明太信而然耳夫太明则见其内情将藏内情则罔惑生焉罔上惑下能令必信信可必矣故太信焉太信之中至姦元恶卓然而存如此使朝廷遂亡公直天下遂失忠信苍生遂益冤怨如公直亡矣忠信失矣冤怨生矣岂天子大臣之所喜乎将欲治之能无端由吾属议于野者又何所及时议下篇时之议者或相问曰今天子思安苍生思灭姦逆思致太平方力图之非不勤劳于今四年而说者异之何哉时之议者或相对曰如天子所思如说者所异天子大臣非不知之凢有制诏皆常言及言虽殷勤事皆不行前后再三颇类谐戏今或有仁恤之令忧勤之诏人皆族立党语指而议之其由何哉以言而不行之故也天子不知其然以爲言虽不行足堪沮劝呜唿沮劝之道在明审均当而必行也必不行矣有言何爲自太古巳来致理兴化未有言之不行而能至矣若天子能追行巳言之令必行将来之法且免天下无端杂徭且除天下随时弊法且去天下拘忌烦令必任天下贤异君子屏斥天下凢邪小人然后推仁信威令与之不惑此则帝王常道何爲不及重校正唐文粹卷第四十四之下唐文粹唐文粹卷第四十五重校正唐文粹卷第四十五吴兴姚铉纂古文丁言语对荅十六拜禹言拜岳言冶家子言齐处士言英雄之言言毉齐诛阿大夫语设毛延寿自解语对禹问济爲渎问寒泉子对秦惠王齐司冠对真龙对愚溪对纪梁公对荅问諌者经㫖五文道元龟禹诰𥙷逸书疑经正尸祭拜禹言李翶贞元十五年六月二十九日陇西李翶敬再拜禹之堂下自賔阶升北面立弗敢叹弗敢祈退降复敬再拜哭而归且歌曰惟天地之无穷哀人生之长勤往者予弗及来者吾弗闻巳而巳而拜岳言陈黯黯自关东随计来阙下经华岳祠有巫导以祈谒廼彻盖整衣馨炉沥觞頫拜而前缄黙而退巫曰客是行也务名邪官邪胡爲乎有祈礼而无祈词神之盻响而荅盍舒乃诚曰余其来拜以岳长羣山犹人之有圣贤草木之有松兰百川之有河海鳞羽之有虬鸾屹屹崇崇干霄柱空载国祀典冝人攸宗拜之思尽乎余之敬词之黯惧乎神之聦具神视果高而听果深必福其善而祸其滛余行合乎神也必照而临如欺乎神也祈之乎何心巫兮余言无妄兮爲妄言者之箴冶家子言陆龟蒙武王旣伐殷悬纣首有泣于白旗之下者有司责之其人曰吾冶家孙也数十年间载易其镕范矣今又将易之不知其所业故泣吾祖始铸田器岁东作必大售殷赋重秉耒耜者一墢不敢起吾父易之爲工器属宫室台榭侈其售倍民凋力穷土木中辍吾易之以爲兵器㑹诸侯伐殷师旅战阵其售又倍前也今周用钺斩独夫四海将奉文理吾之业必坏吾亡无日矣武王闻之惧于是苞干戈亲农事冶家子复祖之旧齐处士言袁皓齐祖受宋禅大宴卿士顾谓丞相曰予不肖幸有天下非百执事羽翼小子共拯宋人之溺也然予不敢易时而侮器使不十逾载致黄金与土同价朝臣称贺内外諠懽快喜相声日走天下齐封父闻而庆曰宋人生矣而告鄕处士处士闻而泣曰舍虎逢狼改时而亡吾爲宋人幸未死果涂炭于齐矣新主之言岂成圣人之道邪君王知黄金贵于土不知百姓视土贵于黄金吾闻古者土地之封在于民皃而国殷土有林木民时而取土有醎卤民时而煑土有禾黍民时盈庾金玉在山桑麻在原圣人不禁无私无官死者有土生者有田圣人乐而百姓同百姓忧而圣人然秦传乱国之疾百姓之苦莫痊汉壤旣广百姓饶矣土地之利百姓莫时而窥之金玉在山醎卤在田取块土者犯禁而死生无土而可以田殁无土而及乎泉生则税蠧而郡𧖟邑克而吏啮吾视宋人之萍乆矣未见宋人有寸土者君王苟欲致民于生地不若薄民之赋贻民之利知百姓贵土于黄金则其民受福于齐矣封父敬而谢曰吾将闻执政可乎处士曰否是欲急挈吾于祸矣惟父勿施吾将狂英雄之言罗隠物之所以有韬晦者防乎盗也故人亦然夫盗亦人也冠屦焉衣服焉其所以异者退让之心贞廉之节不恒其性耳视玉帛而取者则曰牵于寒饿视家国而取者则曰救彼涂炭牵于寒饿者无得而言矣救彼涂炭者则冝以百姓心爲心而西刘则曰居冝如是楚籍则曰可取而代噫彼必无退让之心贞廉之节盖以视其靡曼骄崇然后生其谋耳爲英雄者犹若是况常人乎是以峻宇逸游不爲人之所窥者鲜矣言毉李华晋侯方图秦旣而有疾秦伯使毉和视之将行戒之曰邻国相病大夫何以爲行对曰臣不发药石请以词痊晋侯而国无害秦伯恱以卿礼遣之和至于晋晋君幄铜鞮之宫慿丰肥倚柔容更衣𬒳珠玉者百许人膳夫列鼎于庭而后延客客辞曰始受命于寡君以除君疾爲役今大国反以色与食病臣非臣所及也中军师对曰此寡君待先生之礼也不意爲过敬惟所择客曰臣辔而驰千里形甚劳而气不足所欲者酒一盛果一器腒鱐佐饭而巳其余不敢烦大国再拜受赐而诊之曰君声流而阳气浊而浮色寒而容壮与楚王相若亦可爲也亦不可爲也晋侯曰楚子何如而方寡人客曰臣甞聘楚楚境大而冨山川林薮之盛踰淮而竟南海晋与齐秦不敌也晋侯曰寡人未甞渉楚且置楚王愿闻其国之说客曰君不念臣亦未究楚封疆之事直以所见言之楚也近郊去郢尚三百里引车登冈乎视诸宫丹素烛天仰不见空如水漂浮半在其中沧波动揺低昻随风蔼蔼南极山松不尽乍伏乍起参差高卑流云重轻或灭或明道路緜緜萦山绕川车盖如轩稍觉登原赤霄冐顶举手靡天向之高者乃在车下隂谿冥冥投石无声状其乳苑之内则连山黯以当戸容杳杳而嶪嶪若坚刃与慢涂呀将拆而复合露封隙之嵌空声小往而大荅耸崖岘以日爌穿偃仆而云罯濵江臯衍百里芳草往往白沙日炙皛溔緑野芊緜走举苍连箘簵楩梓橘柚之林密孕元气寒暑若一翳不流风幽不漏日猨狙飞走经息百态啾啾互号终昕竟晦坠英纷目如雪蔽路四望无人移足没屦黄鸟时鸣白鷴飞度临险瞰江江隗爲潭庱庱不动常有神怪龟鱼涵泳露鳞岀介纎草以䬙风飐波起崩涛迸沬势不得止精怖䰟怕毛骨洗然攀木瞑眸犹惧踣泉頺麓䟽冗繁源鼻歕支流瀯瀯合注汤汤昼夜有声当暑清凉透崖扑湍跃而后逝𥘉疑可及忽似无际旋眩廻榾泊兊宕辊石敌磨火发川上才夷又亚倾沙委浪白烟微苍通波满望澹澹灎灎乆而生垠淅淅飞雨冥冥起云沅湘春生苍梧日晩声与听尽色随望逺苹荇荷华组绣一川愕羽族之多名纷合散于水间泛随流而将下时逆浪而复还喧唿雷骇沈起云翻两不相伤貌豫体闲縁涯叠观照江成霞碧水涟漪浅深见沙旁经闱闼溢浸栏槛上有嫔嫱緜音入云侵杳眇而将絶随隤风而复闻齐宋郑卫之乐张于宫中撞金击石草木竞发坚城雉坼崇山峯坠鸟兽狂悸淮湖皆沸首饰戴千金一膳倾千家耻不相及者以粒计仓禄之衆半于平人秣马之费倍于租入其余竒丽之富奉养之侈率与是侔楚王甚泰而楚人甚病申叔请老而不与政言未毕晋侯舒气而伸干曰向先生言亦可爲也何哉客曰此未足累楚故曰可爲也若张而无厌则不可爲也晋侯色生力起斥御者撤膳羞而请曰先生终说寡人病幸间矣客乗时而动之曰楚使令尹司马理兵于北疆以临弊邑弊邑大夫少者则请开关以战老者则曰君务息人楚恃其冨强因侈生欲未足畏也寡君乃发府将赒而四境寡小君以四时之用爲请寡君曰是出于人而归于人无人则无是夫何爱焉申命上大夫布币于人而谢之曰孤不德使尔父兄子弟不自保于楚师故罄以相劳秦人感君皆泣妇人处子亦请执报楚楚朝闻而夕卷师君臣震伏而受职于秦此先生不战之术也晋侯洸然以楚事而照于晋遂辍谋秦由是大国修好小国来朝戎狄皆附客果以词痊晋故曰言毉齐诛阿大夫语牛僧孺齐威王谓阿大夫曰汝孰愿吾左右哉曰近吾君者也王曰吾以阿民寄汝是则割吾忧于心者而谓给吾使于宫者爲近邪夫宫中之近不过爲吾折支矣吾体有所贵是亦有所贱岂以反贵于心乎故入宫之职非近也入心之职爲近也顺顾走指出入无方者艺之至也授印于外不必在宫者信之至也汝在吾所以信而比吾所以艺不愧冕衣裳哉今则戮汝使卿大夫识逺近之正于是群臣快贺而国大治君子曰正室之明莫盛乎午者左右隂不至也如齐威安有不明乎设毛延寿自解语程晏帝见王嫱美召寿责之曰君欺我之甚也延寿曰臣以爲宫中美者可以乱人之国臣欲宫中之美者迁于胡庭是臣使乱国之物不逞于汉而移于胡也昔闳夭献美女于纣而免西伯齐遗女乐于鲁而孔子行秦遗女乐于戎而闲由余是岂曰选其恶者遗之美者留之邪陛下以爲美者是能乱陛下之德也臣欲去之将静我而乱彼陛下不以爲美者是不能乱我之德安能乱彼谋哉臣闻太上无乱其次去乱其次迁乱今国家不能无乱陛下不能去乱臣爲陛下迁乱耳恶可以爲美爲彼得乎帝不能省君子曰良画工也孰诬其货哉对禹问韩愈或问曰尧舜传诸贤禹传诸子信乎曰然然则禹之贤不及于尧与舜也欤曰不然尧舜之传贤也欲天下之得其所也禹之传子也忧后丗争之之乱也尧舜之利民也大禹之虑民也深曰然则尧舜何以不忧后世曰舜如尧尧传之禹如舜舜传之得其人而传之尧舜也无其人而不传虑其患而不传者禹也舜不能以传禹尧爲不知人禹不能以传子舜爲不知人尧以传舜爲忧后世禹以传子爲虑后世曰禹之虑民也则深矣传之子而当不淑则柰何曰时益以难理传之人则争未前定也传之子则不争前定也前定虽不当贤犹可以守法不前定而不遇贤则争且乱也天之生大圣也不数其生大恶也亦不数传诸人得大圣然后人莫敢争传诸子得大恶然后人授其乱禹之后四百年然后得桀桀亦四百年然后得汤与伊尹汤与伊尹不得而传也与其传不得圣人而争且乱孰若传之子虽不得贤犹可守法曰孟子之所谓天与贤则与贤天与子则与子者何也曰孟子之心以爲圣人不苟私于其子以害天下求其说不得从而爲之辞济爲渎问李甘北诸侯来朝过温温令送于温指问水名令曰济也侯曰岂济渎邪令复曰然侯曰河吾望也其横千里浑勐如涨无风或毁舩杀人得清淇洹漳之水不加深别爲九河不加狭彼所以爲渎也今尽济水之力载数石之舟广不能横深不能浮而曰与河同灵等秩吾不识先王班祀之意也令曰济南去数十里过河矣寡介如此驰狂浊中未甞波渝气夺别河而濳积沙连块千里不压不翳益壮其流帅汶而东终能发山输海此其所以爲渎也今河负其强大自积石不捷趋海往来戎狄闲胁泾渭沣漆汾洛伊沁之水以滋其暴决愁民生中土患势逆曲多穷始归海此皆济水所羞也执事岂以大爲贤乎侯黙然寒泉子对秦惠王陆龟蒙寒泉子见秦惠王曰客有自赵来以约从连横事说大王者爲谁惠王曰东周人苏秦也寒泉子曰书十上王弗听有之乎曰然其道如何王邪霸邪曰黜其霸以隮王乎曰然则何上书之烦而用之踈乎惠王曰䤈鸡不能混雷霆婴儿不能抗乌获者响与力悬絶故也苏子诚辩矣安能以三寸舌谋山东诸侯使西面朝秦者乎寡人非不知不破一领甲不折一只矢之爲利也顾其犹捕风耳诸侯不可一非一朝也齐桓晋文之伯也始若胶附终若冰拆岂连鸡不能俱上于栖而已哉寡人塞耳义弗闻寒泉子曰不然夫齐荆三晋之人病于兵乆矣方城之金十九爲兵一爲镈铫董泽之蒲十九爲干一爲箕卷父子兄弟之血前后溅野草齐䰟爲燕氛赵骨化魏土悽痛之声入金石出弦匏闻之者悄慼酸屑泣不自禁一旦有人谓曰朝与秦连衡暮得怗怗安卧秦亦厌战虽鼔牙颊耒能吞诸侯秦休而强吾亦勇而奋矣设有辩口安能反覆乎大王不用秦诏一武士断其颈无令车轮辗关下土使东诸侯闻其言从散衡败东向以背秦王岀则夺气入则包羞及其殆也披土地以奉雠国独不念秦仲之业艰难乎春秋祀事何面目见宗庙惠王卒弗用寒泉子耕于鄙赵即封苏季子爲武安君六国果奉教秦闭关十五年齐司冦对程晏齐境多冦司冦不理景公召司冦让之反诤公曰请理君朝廷之冦也公曰君废其职反责我欲乱其责也曰不然君不闻鼷䑕之牙乎食人与百类虽囓尽而不痛俗谓之甘口䑕也鲁国之牛闻食其角矣请以是讽焉牛之寝龁有蚊蚋挠其肤毛必知鼔耳摇尾以挥之及鼷䑕食之即不知痛也䑕之一牙岂不甚于蚊蚋于噆乎以其口甘虽贯心彻骨而不知也况其角乎公诚职臣以司冦请司朝廷之冦然后司封疆之冦也朝廷之冦其鼷䑕乎食君之角矣又将贯骨与心也是患大而君不知也封疆之冦蚊蚋乎但挠君之肤毛耳君将鼔耳揺尾以挥之是患小而不知大也臣所以急其大而不知慢其小而得知也景公不喻竟坐司冦以不事晏子曰司冦死田氏爲鼷䑕于齐矣眞龙对盛均客有抽时贤待已之礼举叶君爱龙意于座曰叶公好假而惮其眞诚然乎均曰即飞岀丹青者殊未眞翔来庭宇者愈假矣何则夫灵济于物无求于物无求于人实龙徒也今闻叶公鳞画其象则摹形趋之是欲滋乎豢育宛蛇鱼类耳眞乌在哉曰然则扰于夏鬪于郑者非邪曰妖而怪所以幽王眚身子产不礼焉率假物矣彼其眞龙者道能神化其流多派或蟠于天或巢于田或翼于人或爲马或爲劒有侔于此靡徒不居其在天也枢纽隂阳不蹉厥常其在田也赡腴疆土庶彚蕃庑其在人也珠媚心澜呀成智门其爲马也帀体柔油徧崇九州其爲劒也鬼泪滛淫秋江万寻至如挟云则十雨时濡衔照则三光递舒是羣龙也緜古今而不僵渥生人以无倦圣贤在上将利益于物天下无道必亢悔于时蚩独矫矫栏端露威于叶公而夸爪喙哉是谓妖怪假物也客皴眉而俯不复抽言愚谿对栁宗元栁子名愚谿而居五日谿之神夜见梦曰子何辱予使予爲愚邪有其实者名固从之今予固若是邪予闻闽有水生毒雾厉气中之者温屯呕泄藏石走瀬连舻糜解有鱼焉劒牙锋尾而兽蹄是食人必断而跃之乃仰噬焉故其名曰恶谿西海有水散涣而无力不能负芥投之则委靡垫没及底而后止其名曰弱水秦有水掎汨泥淖挠混沙砾视之分寸眙若睌壁浅深险易昧昧不觌乃合清渭以自彰秽迹故其名曰浊泾雍之西有水幽险若漆不知所岀故其名曰黒水夫恶弱六极也浊黒贱名也彼得之而不辞穷万世而不变者有实也今予甚清与美爲子所喜而又功可以及圃畦力可以载方舟朝夕者济焉子幸择而居予而辱以无实之名以爲愚卒不见德而肆其诬岂终不可革邪栁子对曰汝诚无其实然以吾之愚独好汝汝恶得避是名邪且汝不见贪泉乎有饮而南者见交趾宝货之多光溢于目思以两手左右攫而怀之岂泉之实耶过而往贪之犹以爲名今汝独招愚居焉乆留而不去虽欲革其名不可得矣夫明王之时智者用愚者伏用者冝近伏者冝逺今汝之託也逺王都三千余里仄僻廻隐蒸郁之与曹螺蜯之与居惟触罪摈辱愚陋黜伏者日骎骎以游汝闯闯以守汝汝欲爲智乎胡不唿今之聦明皎厉握天子有司之柄以生育天下者使一经于汝而惟我独处汝旣不能得彼而见获于我是则汝之实也当汝爲愚而犹以爲诬宁有说邪曰是则然矣敢问子之愚何如而可以及我栁子曰汝欲穷我之愚说邪虽极汝之所往不足以申吾喙涸汝之流不足以濡吾翰姑示子其略吾茫洋乎无知冰雪之交衆裘我絺溽暑之烁衆从之风而我从之火吾盪而趋不知太行之异乎九衢以败吾车放而游不知吕梁之异乎安流以没吾舟吾足蹈坎井头抵木石冲行榛棘僵卧虺蜴而不知憷惕何䘮何得进不爲盈退不爲抑荒凉昏黙卒不知克此其大凢者也愿以是汗汝可乎于是谿神深思而叹曰嘻有余矣其及我也因俯而羞仰而吁涕泣交流举手而辞一晦一明觉而莫知所之遂书其对纪梁公对杨䕫天后幽中宗之后有不下阃闱移六合之志故徐敬业唐之竒等于杨州起兵以兴复唐室然皆不旋踵而败遂引用酷吏开罗织之门以慑伏内外一日狄梁公独对天后曰吾自用俊臣思止来朝臣知所惧否梁公曰朝廷小人不达天命或有异议然陛下以术有一实之蠧将翦树而弃之乎锦有一点之污将全匹而燔之乎养隼者诚欲其鸷于乌鸢乎鸷于鸾皇乎鸷而无别不如不矣天后黙然荅问諌者陈黯或问古之士能真諌不君之君者其谁爲最曰有諌者齐人茅焦曰夏无龙逢邪殷无比干邪曰不以之无而功德相辽耳夫諌者不独以言之忠而欲其气雄不独以名之彰而欲其事立四者克备是爲难矣昔嬴政吞噬羣雄以取天下豪暴奢侈古𥘉无先故非必爲而諌必拒当迁太后于雍有及泉之誓凢諌者二十七人矣天下忠赤之士莫不囚气鎻词是时焦能独奋勇果不顾其威肉视虎狼冰顾鼎镬谔谔造廷折其四失俾暴主悔非迁善而从其言由是骨肉之恩断而再续君臣之义舍而再交諌诤之路塞而再启皆由焦之功也噫忘躯徇忠亦諌者之职然死于二十七人之后不难乎其心哉进谏于二十七人之后不难乎其词哉斯可谓言忠气雄名彰事立备矣岂若龙逢諌桀比干諌纣徒自柔声婉词而又身不免事不立其足爲茅先生之徒欤问者喜而退矣文道元龟尚衡天宝𥘉适于平阳平阳太守稷山公则衡之从考舅雅好古道门尚词客当今文人相与多矣甞叹曰取士之道才其难乎或精文而薄于行或敦行而浅于文斯乃有失其道一至于此顾衡曰吾甞语尔知言尔其言之衡私门以文塲而进五世鄙虽不嗣沗借余休敢着元龟以叙其事元龟曰文道之兴也其当中古乎其无所始乎且天道五行以别纬地道五色以别方人道五常以别德易曰观乎天文以察时变观乎人文以化成天下非五纬孰可以知天非五方孰可以辨地非五常孰可以化人文之爲道斯亦逺矣天人之际其可得于是乎夫卦始乎三画文章之阃大抵不出乎三等斯乃从人而有焉工与不工各区分而有之君子之文爲上等其德全志士之文爲中等其义全词士之文爲下等其思全思也可以纪物义也可以动衆德也可以经化化人之作其惟君子之作先乎行行爲之质后乎言言爲之文行不出乎言言不出乎行质文相半斯乃化成之道焉志士之作介然以立诚愤然有所述言必有所讽志必有所之词寡而意恳气高而调苦斯乃感激之道焉词士之作学古以杼情属词以及物及物胜则词丽杼情逸则气高高者求清丽者求婉耻乎质贵乎清而忘其志斯乃頽靡之道焉古人之贵有文者将以饰行表德见情署事杼轴乎天人之际道达乎性命之元正复乎君臣之位昭感乎鬼神之奥苟失其道无所措矣君子也文成而业着志士也文成而德䘮然今之代其多词士乎代由尚乎文者以斯文而欲轨物范衆安邦叙政其难致乎化成悲夫敢着元龟庶观文章之道得䘮之际悔吝之所由焉禹诰陈黯禹贤益以天下授益采其讴謡之所归卒让于启故启不由父授而书无典训黯追其旨作禹诰呜唿惟位于君惟父于民禅授无䟽亲亲惟其人德之肖仇敌可道之违昵爱不可苟昔尧舜传人今吾传家孰不知其私耶所以然者天人之意然也汝其念之陶者土之器也持之得其人则完不则毁位者国之器也持之得其人则治不则乱吾得之惟艰汝继之无忘其难苟汝后之不克肖冝复于尭舜之道归于有德勿以吾传之爲世有之呜唿不贤而毁其器俾后源私而罪吾也汝其念之𥙷逸书白居易汤征诸侯葛伯不祀汤始征之作汤征葛伯荒怠败礼废祀汤专征诸侯肇徂征之汤若曰格尔三事之人逮于有衆启乃心正乃容明听予言咨尔先格王有彜训曰禄无常荷荷于仁福无常享享于敬惠乃道保厥邦覆乃德殄厥世惟葛伯反易天道怠弃邦本虐于民慢于神惟社稷宗庙罔克尊奉暨山川鬼神亦靡禋祀告曰罔牺牲以供爼羞予卑厥牛羊乃旣于盗食曰罔黍稷以奉粢盛予佑厥稼穑乃困于仇饷今尔衆曰葛罪其如予闻曰爲邦者祇奉明神抚绥蒸民二者克备尚克保厥家邦吁废于祀神震怒肆于虐民离心顷绳契以降曁于百代神怒民叛而不颠挤者匪我攸闻小子履以凉德钦奉天威肇征有葛咨尔有衆克济厥功其有儆师徒戒车乗敬吾事者有明赏其有罔率职罔戮力不龚命者有常刑明赏不僭常刑无赦呜唿朕告汝衆君子监于兹钦哉懋哉罚及乃躬不可悔疑经司空图经曰天王使来求金又曰求车岂天王之使私有求于鲁邪不然传闻之误耳若诸侯之使来求金则谓求可矣若致天子之命徴于诸侯其可谓之求耶且率土之人与其货殖皆一人之所有父之财守于其子则用不莫不㳟命其可谓之求乎春秋之旨尊君卑臣岂圣人爲鲁不爲周邪书云天王狩于河阳尚爲晋侯讳召天子岂可不爲周讳其过哉纵天王制用失节多取于诸侯而欲垂诫即书于周史可矣若书于诸侯之史是悔恪其货而侮王命也王祭亦不供矣必非圣人之文也必若王人责其稽命曷不书曰天王使某贵贡金傥以取金爲不文曷不曰天王使某来徴贡金亦讥在其中矣以是愚疑仲尼书天王使来求金是使乎私自求而惩之也不然求与责文或相近传冩之误焉不尔何子夏之徒不能措一言哉舍此而讥诃皆小小者耳正尸祭皮日休圣人知生不足事事之死死不足其思制之生生象其死穷其思也尸象其生极其教也夫礼也者以守阙不以废废则乱故祀享立尸于庙王则迎有拜有醑尸有祷所以立象生之教也今视唐礼皇帝神降而拜象乎妥尸受福于神象乎酢尸呜唿唐有天下化乎三百年其礼典赫然可以蠛汉蠓魏岂不能守周孔礼制哉故曰不以加加则弊礼无盥之文汉魏以来加之是也以加不以阙者周官射人祭祀则賛射牲王亲射也自汉魏已来惟以毛血爲荐是也足以阙不以废古者屈到耆艾屈建荐之谓乎非礼梁氏祀以𬞞食是也呜唿读汉魏及梁书代无其人忍使其礼蔽怠废阙相接至此邪岂天然之使俟吾唐之人𥙷其逸典哉是宗唐文粹唐文粹卷第四十六重校正唐文粹卷第四十六吴兴姚铉纂古文戊读四读荀读墨子读鬼谷子读司马法辩九讳辩辩文辩谋辩害时辩三子言性辩象耕鸟耘辩太华仙掌辩庐江四辩解十一进学解仲尼不历聘解文之章解获麟解国之兴亡解象刑解工器解人旱解归解书彭阳公碑隂命解叛解读荀韩愈始吾读孟轲书然后知孔子之道尊圣人之道易行王易王霸易霸也以爲孔子之徒没尊圣人者孟氏而巳晚得扬雄书益尊信孟氏因雄书而孟氏益尊则雄者亦圣人之徒欤圣人之道不传于世周之衰好事者各以其说于时君纷纷籍籍相乱六经与百家之说错杂然老师大儒犹在火于秦黄老于汉其存而醇者孟轲氏而巳耳杨雄氏而巳耳及得荀氏书于是又知有荀氏者也考其辞时若不醇粹要其归与孔子异者鲜矣抑犹在轲雄之间乎孔子删诗书笔削春秋合于道者着之离于道者去之故诗书春秋无疵予欲削荀氏之不合者附于圣人之籍亦孔子之志欤孟氏醇乎醇者也荀与雄大醇而小疵读墨子儒讥墨以尚同兼爱尚贤明鬼而孔子畏大人居是邦不非其大夫之贤者春秋讥专臣不尚同哉孔子泛爱亲仁以博施济衆爲圣不兼爱哉孔子贤贤以四科进襃弟子疾没世而名不称不尚贤哉孔子不与祭如不祭者曰我祭则受福不明鬼哉儒墨同是尧舜同非桀纣同修身正心以治天下国家奚不相恱如是哉予以谓辩生于末学各务售其师之说非二师之道本然也孔子必用墨子墨子必用孔子不相用不足爲孔墨读鬼谷子来鹄圣人神疲力尽以行道开礼展乐以告人欲天下不忘乎温良忠悫敬让之心也后之明王又増以设学校立庙祀笾豆时修衣冕屡制其天下之书则墙袠整整林轴丽丽斯可谓教道之备者也如是犹有不率其劝不由乎道者所以圣人忧其窳堕乃曰三年不爲礼礼必壊三年不爲乐乐必崩何训之示之之至而训之示之之难也鬼谷子者鬼谷先生之书也六国时所作其教人容动色理气意之间以诡绐激讦恌固唿哩离合揣测反覆憸滑之术悉备于章旨余读之知六国之时得术是书者惟秦仪而巳亦盗禄入国之秘经然自六经巳降至于渐醨之后其中有数篇者乃今之粉儿乳子亦可与秦仪齿也至如捭合飞箝实时之常态是知渐醨之后不读鬼谷之书者其行事皆得自然符契也呜唿圣人之道设礼乐诗书之多学校庙祀之盛孜孜矻矻则何易壊易崩入人之心难邪鬼谷之书三卷而巳代不家有则何自然符合奥妙契人心之易邪使天下用圣人之道学温良忠悫敬让之心得如自然符契鬼谷之书者则吾见圣人无恨矣抑余瞑目放已陶陶入太古风是不可得也昔苍颉文字鬼爲之哭不知鬼谷作是书鬼何爲邪吾今不觉毛磔胆寒者是疑今之复有鬼谷新书而怀之者则吾不知其备读司马法皮日休古之取天下也以民心今之取天下也以民命唐虞尚仁天下之民从而帝之不曰取天下以民心者乎汉魏尚权取赤子于利刃之下争寸土于百战之内士爲诸侯诸侯爲天子非兵不能威非战不能服不曰取天下以民命者乎由是编之爲术术愈精而杀人愈多法益工而害物益甚呜唿其亦不仁矣蚩蚩之类不敢惜死者上惧乎刑次贪乎赏民之于君犹子也何异父欲杀其子先绐以威后㗖以利哉孟子曰我善爲陈我善爲战大罪也后之士有是者虽不得士吾以爲犹士焉讳辩韩愈愈与进士李贺书劝贺举进士贺举进士有与贺争名者毁之曰贺父名晋肃贺不举进士爲是劝之举者爲非听者不察也和而唱之同然一辞皇甫湜曰子与贺且得罪愈曰然律曰二名不偏讳释之者曰谓若言徴不言在言在不言徴是也律曰不讳嫌名释之者曰谓若禹与雨丘与蓲之类是也今贺父名晋肃贺举进士爲犯二名律乎爲犯嫌名律乎父名晋而子不得举进士若父名仁则子不得爲人乎夫讳始于何时作法制以教天下者非周公孔子欤周公作诗不讳孔子不偏讳二名春秋不讥不讳嫌名康王钊之孙实爲昭王曾参之父名晳曾子不讳昔周之时有骐期汉之时有杜度此其子冝如何讳将讳其嫌遂讳其姓乎将不讳其嫌者乎汉讳武帝名彻爲通不闻又讳车辙之辙爲某字也讳吕后名雉爲野鸡不闻又讳治天下之治爲某字也今上章及诏不闻讳浒势秉饥也惟宦官宫妾乃不敢言谕及机以爲触犯士君子立言行事冝何所法守也今考之于经质之于律稽之以国家之典贺举进士爲可爲不可邪凡事父母得如曽参可以无讥矣作人得如周公孔子亦可以止矣今世之士不务行曾参周公孔子之行而讳亲之名则务胜于曾参周公孔子亦见其惑也夫周公孔子曾参卒不可胜胜周公孔子曾参乃比于宦官宫妾则是宦官宫妾之孝于其亲贤于周公孔子曾参者邪辩文独孤郁或曰文所以指陈是非有以多爲贵也其要在乎彩饰其字而慎其所爲体也又曰文章乃一艺耳是皆不知上流之文而文之所由作也夫天文位乎上人文位乎中不可得而增损者自然之文也故伏犠作八卦以象天地穷极终始万化无有差忒故易与天地准此圣人之文至也但合其德而三才之道尽后圣有作不能使支爲五或七而九洎曲折者是其文之至也文字旣生治乱旣形仲尼作春秋以绳万世而襃贬在一字是亦文之至也乎然则易卦之一画春秋之一字岂所谓崇饰之道而尚多之意邪夫文者考言之具也可以革则不足以毕天地矣故圣人当使将来无得以笔削果可以包举其义虽一画一字其可以矣病不然然而曰必以彩饰之能援引之冨爲作文之秘急是何言之末欤夫天岂有意于文彩邪而日月星辰不可踰地岂有意于文彩邪而山川丘陵不可如八卦春秋岂有意于文彩邪而极与天地侔其何故得以不可越自然也夫自然者不得不然之谓邪不得不然又何体之慎邪夫天地八卦春秋确止于此者也吾得定其所云其不至于此者惟吾何学焉吾安能以天下之心也是则其心卓然絶于俗者其文不求而至也无得子爲教苟于圣达之门无所入则虽劬劳憔悴于黼黻其何数哉是故在心曰志宣于口曰言垂于书曰文其实一也若圣与贤则其书文皆教化之至言也徒见其纎靡而无根者多绐目文与艺呜唿辩谋陈黯覆载之中胸有心者有其谋然其谋则必爲已而鲜爲人也故有孜孜汲汲力于谋者得之则逸身丰家不得则嫉时怨命噫此真浇风薄俗者之心也岂古圣贤之心乎夫古圣贤未始无谋而不求利于身也不求利于身而利自及也何以明之尧舜有大宝之位不传于子而传于他人是爲天下之谋得其君也大禹䟽凿横流过其门而不顾啼婴是爲天下之人谋出其溺也后稷勤耕播殖百谷是爲天下之人谋粒其食也其谋信何如哉古今语帝王者必首于尧舜论功德者无出于禹稷风馨亿龄不复磨灭其利身又如何哉近世之谋则不然小者不过于谋衣食大者不过于谋禄位督之利天下者或未见谋呜唿持是心而希其道侔于古人是犹欲越山海而舍梯航其进也无由矣虽今圣人在上贤人在位其谋靡爲不然恐蚩蚩者日用而不知也故因文以辩之且欲贤不肖皆公其心苟贤不肖皆公其心则三古之风日可复矣辩害罗隐虎豹之爲害也则焚山不顾野人之菽粟蛟蜃之爲害也则絶流不顾渔人之钩网其所全者大所去者小也顺大道而行者救天下者也尽规矩而进者全礼义者也权济天下而君臣立上下正然后礼义在焉力不能济于用而君臣上下之不正虽抱空器奚所施设是以佐盟津之师焚山絶流者也扣马而諌计菽粟而顾钩网者也于戏时辩沈颜论者以五帝不迨于三皇时变也三代不迨于五帝时变也五伯不迨于三代时变也孰曰时其在君乎在臣乎在民乎沈子曰在君不在臣在臣不在民在民不在君臣古若羲若轩若陶若虞时在君也若殷武丁若周武王若齐桓公若晋文公时在臣也若夏之桀殷之辛周之赧秦之二世时在民也故时在君则爲皇爲帝时在臣则爲王爲霸时在民则爲禽爲虏爲祸矣夫君德日勤时在于君君德不申时在于民愚故曰在君不在臣在臣不在民在民不在君臣吁唯明君而能知时之所在乎三子言性辩杜牧孟子言人性善荀子言人性恶杨子言人性善恶混曰喜曰哀曰惧曰恶曰欲曰爱曰怒夫七者情也情出于性也夫七情中爱怒二者生而自能是二者性之根恶之端也乳儿见乳必拏求不得即啼是爱与儿俱生也夫岂知其五者焉旣壮而五者随而生焉或有或亡或厚或薄至于爱怒曽不须臾与乳儿相离而至于壮也君子之性爱怒淡然不出于道中人可以上下者有爱拘于礼有怒惧于法世有礼法其有踰者不敢恣其情世无礼法亦随而炽焉至于小人虽有礼法而不能制爱则求之不得即怒怒则乱故曰爱怒者性之本恶之端与乳儿俱生相随而至于壮也凢言情性善者多引舜禹言不善者多引丹朱商均夫舜禹二君子生人巳来如二君子者凢有几人不可引以爲喻丹朱商均爲尧舜子夫生于尧舜之世𬒳其化皆爲善人况生于其室亲爲父子蒸不能润灼不能热是其恶与尧舜之善等耳天止一日月耳言光明者岂可引以爲喻人之品类可与上下者衆可与上下之性爱怒居多爱怒者恶之端也荀言人之性恶比于二子荀得多矣象耕鸟耘辩陆龟蒙世谓舜之在下也田于历山象爲之耕鸟爲之耘圣德感召也如是余曰斯异术也何圣德欤孔子叙书于舜曰濬哲文明圣德止于是而足矣何感召之云云乎然象耕鸟耘之说吾得于农家请试辩之吾观耕者行端而徐起墢欲深兽之形魁者无出于象行必端履必深法其端深故曰象耕耘者去莠举手务疾而畏晚鸟之啄食务疾而畏夺法其疾畏故曰鸟耘试禹之绩大成而后荐之于天其爲端且深非得于象耕平去四凶恐害于政其爲疾且畏非得于鸟耘乎不然则雷泽之渔河濵之陶一无感召何也岂圣德有时而不德邪孟子曰尭舜与人同耳而好事者张以就其怪非圣人之意也吾病其书之异端敺之使合于道人其从我乎虽不从吾亦不能变其说太华仙掌辩王涯西岳太华华之首峯有五崖比壑破巖而列自下逺而望之偶爲掌形旧俗土记之传者皆曰昔河自积石出而西流旣越龙门遂弭南驰者千数百里折波左旋将走东溟连山塞之壅不得去有巨灵于此力擘而剖其中跖而北者爲首阳絶而南者爲太华河自此洩茫洋下驰故其掌迹犹存巨灵之迹也余闻惑之乃往观曰诞哉此说乎夫所谓神者非人也其动无声其行无迹若形而无象若气而无色拔山剖泽而不见其作鼓风奔水而不见其力视不可察名不能及故推而谓之神茍有声可闻形可见非神之所爲则皆人力之能及也乌有神之作力而有人迹乎且夫高天厚地耸山流川者神之所爲也所言开山导河亦神也神之所以神者有作而无悖一成而不易乌有始塞而复逹之始连而复絶之始不知终是不爲神矣且此灵之运爲何古乎在太𥘉开辟之始乎爲陶唐洪水怀山襄陵之际乎以爲开辟之也冝当肧浑之先天地未位万象茫昧尚无定归当止一河之壅抑而一灵与其道借有其事自爲而着悠悠乎年代之眇没其谁也克传以爲陶唐洪水之际乎则禹奠百川冝在禹贡乃曰导河积石至于龙门南至于华隂东至于底柱皆禹功之所致以逹于海岂天地大异之若此典记不以爲文哉天设四渎冝有以通不当始遏其流滞挠其和气及其汨乱而后理也且山谷之作此形何则不有危䧟相薄高深相敌乃有锐而出者爲虎牙偶而背者爲熊耳角而巘者爲牛首冠而峭者爲鸡头必以形之类形而必加说则鸡牛熊虎之象其亦有作乎余甞览张平子赋西京至巨灵高掌厥迹犹存之辞以爲该闻精逹以是惑使不语怪神之旨何所述明曁覩其形而咨之果谬悠而无据也将假文神事以饰其辞欤爲思而有阙欤因辩其由而述之以告山下庐江四辩卢潘凡作事必法古名地者必求于古地而不古失其地矣秦一天下破国爲郡名地者唯求于禹贡与山海经故始皇二十六年㠯杨州之地爲九江鄣郡㑹稽九江㑹稽出禹贡鄣出山海经按海内南经云三天子鄣山在闽西注云在歙县东浙江出焉海内东经云庐江出三天子都入江彭泽西注云即彭蠡也今彭泽县西是也经又曰一名天子鄣江南之鄣由此名也庐江在彭蠡西涯因庐江以立名项羽封英布爲九江王尽有杨州之地汉高改九江曰淮南即封布爲淮南王十一年布诛立皇子长爲淮南王孝文八年长死徙封长子安爲淮南王赐爲庐江王勃爲衡山王应劭曰庐江故庐子国也考寻载籍古无庐国之名是劭以庐江爲庐戎之地也按左氏传卢戎亦曰庐在宣城西山中劭误以中庐之庐爲庐江之庐后人因迷而不悟按汉书诸侯王年表北界淮濒略庐衡爲淮南颜注云庐衡二山名也衡即今霍山按东汉地理志建武十年省六安国以县属庐江郡郡十四城有舒浔阳襄安郡南有九江东合爲大江大江之南与彭泽相接旣得浔阳浔阳有庐山庐山因庐江而名古矣庐江之地包江南北而有之周景武庐山记云匡俗周威王时生而神灵居于山上世称庐君则是俗因山爲号不因俗爲庐而名山爲西域法者曰惠逺作庐山记不知所始乃曰匡俗出殷周之际结庐山上因名山曰庐其谬甚矣按豫章旧志俗父与番阳令吴芮佐汉定天下而亡汉封俗于浔阳武帝南巡封俗爲明公是山不因俗而名愈明矣余故曰事必法古名地者必求于古庐江自山海经所谓出三天子都者是也今山在彭蠡之上亡其所谓庐江者时移事古名与地改故也又按经云浙江出三天子都在其东地理志云浙江出黟县南率山东入海率则歙今浙江是也今率山在歙州南连延而西曰浙岭浙水实出其隂又西走彭泽凡三百里并水出山阳者皆西流汇于彭蠡庐江逺乎哉是必一水也又按今浔阳在江州大江之南古浔阳在大江之北名地爲国者岂限江之南北哉求于古而巳矣庐江之国自山海经而名者爲是右辩庐江同食馆不知名于何时咸谓自庐以往振廪同食因以爲名按左氏桓十三年传楚屈瑕伐罗罗与卢戎两军之杜注云卢亦爲庐庐戎南蛮也文十六年经楚人秦人巴人灭庸注云庸今上庸也传云楚人出师自庐以往振廪同食注云庐今襄阳中庐县也振发廪仓也同食上下无异馔也次于勾澨勾澨楚西境也使庐戢梨侵庸戢梨庐大夫也又按汉书地理志当阳之中庐在襄阳县南今犹有次庐村颜注云隋室讳忠故改爲次又按楚庄王时都郢即今之江陵由郢而伐西北密迩之庸安有发东北数千里之廪上下同食哉此非庐江之庐明矣噫夫命名者不详国地之本末俾后世地因名而生惑余今以庐江所治故六地也六与蓼皆灭于楚以灭而臧孙辰叹曰臯陶庭坚不祀忽诸德之不建民之无援哀哉足以爲后代鑑因更是馆名曰建德右改同食馆名汉书淮南王杀开章葬之肥陵肥陵肥水之上也在寿春应劭云夏水出父城东南至此与肥合故曰合肥今按肥水出鸡鸣山北流二十里所分而爲二其一东南流经合肥县南又东南入巢湖其一西北流二百里出寿春西投于淮二水皆曰肥余按尔雅归异出同流肥言所出同而所归异也是山也高不过百寻所出唯一水分流而巳其源实同而所流实异也故皆曰肥今二州图记皆不见夏水与父城恶睹其谓夏与肥合者乎合于一源分而爲肥合亦同也故曰合肥而云夏与肥合者亦应氏之失也右辩合肥按图记今冶父山在庐江东北即左氏所谓莫敖缢于荒谷羣帅囚于冶父兹山是也余按杜注及地理志荆州记皆云冶父城在荆州荒谷西北小城即冶父城莫敖缢于荒谷羣帅囚于冶父是也庐非庐戎之地同食异振廪之所安得复有冶父哉后人妄加之明矣矧囚于城岂囚于山乎余按今冶父山实有铁冶乃作教告县更名曰冶山不疑右辩冶父山进学解韩愈国子先生晨入太学招诸生立馆下诲之曰业精于勤荒于嬉行成于思毁于随方今圣贤相逢治具必张拔去凶邪登崇俊良占小善者率以録名一艺者无不庸爬罗剔抉刮垢磨光盖有幸而获选孰云多而不扬诸生业患不能精无患有司之不明行患不能成无患有司之不公言未旣有笑于列者曰先生欺予哉弟子事先生于兹有时矣先生口不絶吟于六艺之文手不停披于百家之编记事者必提其要纂言者必钩其玄贪多务得细大不捐焚膏油以继晷恒矻矻以穷年先生之于业可谓勤矣觝排异端攘斥佛老补苴鏬漏张皇幽眇寻坠绪之茫茫独旁捜而逺绍障百川而东之廻狂澜于旣倒先生之于儒可谓有劳矣沈浸醲郁含英咀华作爲文章其书满家上规姚姒浑浑亡涯周诰殷盘佶屈聱牙春秋谨严左氏浮夸易竒而法诗正而葩下逮庄骚太史所録子云相如同工异曲先生之于德可谓闳其中而肆其外矣少始知学勇于敢爲长通于方左右具冝先生之于爲人可谓成矣然而公不见信于人私不见助于友跋前疐后动輙得咎暂爲御史遂窜南夷三年博士冗不见治命与仇谋取败几时冬暖而儿号寒年登而妻啼饥头童齿豁竟死何禆不知虑此而反教人爲先生曰吁子来前夫大木爲杗细木爲桷欂櫖侏儒椳闑扂楔各得其施以成室屋者匠氏之功也玉札丹砂赤箭青芝牛溲马勃败鼔之皮俱收并蓄待用无遗者医师之良也登明选公杂进巧拙纡余爲妍卓荦爲杰校短量长惟器是适者宰相之方也昔者孟轲好辩孔道以明辙环天下卒老于行荀卿守正大论以兴逃䜛于楚废死兰陵是二儒者吐辞爲经举足爲法絶类离伦优入圣域其遇于世何如也今先生学虽勤而不繇其统言虽多而不要其中文虽竒而不济于用行虽脩而不显于衆犹且月费俸钱岁靡廪粟子不知耕妇不知织乗马从徒安坐而食踵常途之役役窥陈篇以盗窃然而圣主不加诛宰臣不见斥兹非其頼欤动而得谤名亦随之投闲置散乃分之冝若夫商财贿之有亡计班资之崇志巳量之所称指前人之瑕疵是所谓诘匠氏之不以杙爲楹而訾医师之不以昌阳引年欲进其豨苓也仲尼不历聘解盛均学者多称仲尼历聘不遇吾谓仲尼观礼行道不历聘不遇吾谓仲尼观礼也夫二国交驩曰聘以臣使于君亦曰聘男输财于女国驾帛于士皆曰聘故无财与无君国之命一不聘也当德蚀衰周道狙七国盖仲尼伤礼乐不起是以学韶于齐求师于周将欲铸义以镜国张仁以罗俗使明笥爲宗资也且去鲁适卫盖辞在于仕矣自宋之郑殆非臣矣絶粮于陈蔡亦无财矣官至司冦果不爲士安谓聘哉吾闻夫子观夏道则之𣏌观殷道则之宋较是而言虽他国可知也安谓历聘哉文之章解韦筹垂日月所以爲天也光盛而形物于地备礼乐所以成人也言成而着训于简非是而光者烛龙爟火亦光矣非是而言者狂童诐子亦言矣故定曰天文曰人文自文而之于地之于简者章也然而文在帝则简在史是以尧文思章于典舜文明亦章于典文王性尧舜之文也文治于西伯章于诗易仲尼性尧舜文王之文而弗帝弗伯也盛章于礼乐经记回性仲尼之文也文不及章偃商学仲尼文而之于人也故乐章武城民而经章魏国君伋性其祖者也参以学而章于中庸轲性伋者也勤其道而章于七篇由偃至轲无有礼乐者乎是毕由人文而章者也未见不由而章者也人视影于地者仰而见爝火而不见日月必曰非天文之章也视辞章于简者乆而见狂滥而不见礼乐则不曰非人文之章也浸有不自文而章易曰观乎人文以化成天下使章不自人文也天下孰观而孰化获麟解韩愈麟之爲灵昭昭也咏于诗书于春秋杂出于传记百家之书虽妇人小子皆知其爲祥也然麟之爲物不畜于家不恒有于天下其爲形也不类非若马牛犬豕犲狼麋鹿之状然则虽有麟不可知其爲麟也角者吾知其爲牛鬛者吾知其爲马犬豕豺狼麋鹿吾知其爲犬豕豺狼麋鹿惟麟也不可知不可知则其谓之不祥也亦冝虽麟之出必有圣人在乎位麟爲圣人出也圣人者必知麟麟之果不爲不祥也又曰麟之所以爲麟者以德不以形若麟之出不待圣人则其谓之不祥也亦冝国之兴亡解李华爲国者同于理身身或不和则药石之针灸之若夫扶疾而不攻疾病则毙扶之者尸也齐隋之亡也以贞于终始爲惑苟而无耻爲明慢于事职爲高贤见义不爲爲长者绳违用法则附强而溃弱也议于得失则异寡而同衆也尚学希古谓之诞趣便中时谓之工观其燥湿而轻重之候其成败而襃贬之肉食之尊以滋味煳口忍危亡而侥禄利自是而下则曰上司犹如之我于国何主设能愤发则逆爲备豫动开束闑气沮志衰志亦从化倖于生者炎炎而四合死于正者求援而四合死于正者求援而无继麒麟悲鸣凤鸟垂翅鸱鼓害翼犬呀毒喙则蛇鸩虎狼之徒其可向邪嗟乎心腹支体一也爲病者万焉虽有岐缓而不请岐缓视之而不救噫齐隋不亡得哉反是而理则王道易易也象刑解沈颜舜禹之代象刑而人不敢犯言象刑者以赭以墨染其衣冠异其服色凡爲三等及秦法苛虐方用肉刑锯凿箠扑楚毒毕至而人犯愈多俗益不治其故何也非徒上古淳朴人易爲化亦由圣智玄逺深得其理故也夫法过峧则犯者多犯者多则刑者衆刑者衆则民无耻民无耻则虽曰劓之刖之笞之朴之而不爲畏也何以知其然邪夫九人冠而一人髽则髽者慕而冠者胜九人髽而一人冠则冠者慕而髽者胜民不知冠之髽之爲胜但见衆而爲慕矣今免者多而刑者少人尚慕其多矣及刑者多而免者少焉以少爲胜乎故曰法过峻则犯者多犯者多则刑者衆刑者衆则民无耻民无耻则虽曰劓之刖之笞之朴之而不爲畏也凡民之心知恣其所爲而不知戒其所失今辱而笞之不足以爲法也何者盖笞絶则罪释痛止则耻灭耻灭则复爲其非矣故不足以爲法也虞舜染其衣冠异其服色是罪终身不释耻毕世不灭岂特巳以爲耻也人之见之者皆以爲耻也皆以爲戒也愚故曰非徒上古淳朴人易其化亦由圣智玄邈深得其理故也人旱解盛均涒滩岁越垠旷旱塞诸阳迁市不雨祈山川庶神又不雨觞土龙舞巫觋愈不雨或言邦有术人能捕退龙而譟之昔岁尝然农剰其泽及召术人至而旱色如故太守怒亟命擒之术人遁去矣其遗囊有书一幅目曰人旱旱有三曰天旱国旱人旱曷爲天旱蹇阳肆凶下土祗慎虽六七岁黎人不饥曷爲国旱君道炽灾德涸仁枯贪风暴气蒸爲时疠曷爲人旱邦燬其政吏贼其行千里人心燥不爲隂夫天旱求诸仁仁洽而时丰国旱求诸德德润而泽流人旱求诸政政清而俗阜今货游于上刑黩于下百姓焦愁结成恨暑所谓人旱者也邦守不清其政而逮龙货雨是犹乗撵适海豢羊望翼于何可兾乎太守得书增怒是岁自正月不雨至于五月明年殍死者数千人而太守亦以财祸工器解程晏匠刀者不必自用割匠弓者不必自用射善爲器而巳善割者不必善匠刀善射者不必善匠弓善用人之器而巳庖丁岂自鍜而后操之邪由基岂自斵而后射之邪然则匠刀者不嫉庖丁之解匠弓者不嫉由基之中业巳之爲器而惧刃之不利弦之不劲也我器旣利旣劲称彼之用是器得其所又何嫉哉萧张爲汉之器旣利旣劲矣不嫉汉祖之能刃我而解羽弦我而中羽天下是业巳之爲器也反是者所谓巳匠刀不欲人之善割巳匠弓不欲人之善射然则器安适乎范増之器也旣利旣劲矣鸿门之言不用羽非善割善射者终不能用其器也是器岂嫉人也哉痛器之失其所也是言也不足爲儒者道用警乎贪民嫉上之臣也归解书彭阳公碑隂朱阅古者以死爲归也然则岂死者皆得归哉故有兇肆之徒压溺而毙贪暴之軰刑戮以亡谓之不得其死不得其死是不得所归也父母全而生之子全而归之不亏其身不辱其亲是得所归矣所归者犹有数品焉有跛躄而归者有困穷而归者有忧鞠而归者有暇豫而归者有荣显而归者有欣喜而归者佞媚于生前而得其死者跛躄而归也愚鄙于生前而得其死者困穷而归也彊暴于生前而得其死者忧鞠而归也三者皆茀其归路也正直于生前得其死者暇豫而归也敏达于生前得其死者荣显而归也仁惠于生前得其死者欣喜而归也三者皆坦其归路也呜唿公昔有遗德于其生前矣而今之归也岂有跛躄困穷忧鞠之苦而无暇豫荣显忻喜之逸哉公归之道光矣予感公之知独来弔作归解或曰子不识彭阳公而云知岂诬也哉曰公尹洛礼陈啇爲郓荐蔡京莅京辟李啇隐予偶不识公耳公之知予如春潦之奔壑夏云之得龙秋弧之发矢冬鑪之纳火势岂后于三子哉是则公亦知予者也何必识然后知乃曰之知也在道之相望尔昔殷汤与周公不相识孔子与周公不相识孟轲与孔子不相识杨雄与孟轲不相识韩愈与杨雄不相识果不相知哉伊尹与夏桀相识比干与殷纣相识果相知哉今天下大国之侯小国之伯予常识之矣目且相视言亦相交岂得爲余知也哉予感叹碑下归解于是书之命解李翺或曰贵与冨在我而巳以知求则得之不求则不得也何命之爲或曰不然求之有不得而不求有得之者皆命也人事何爲二子出或问曰二者之言其孰是也对曰是皆䧟人于不善之言也以智而求之者盗耕人之田者也皆以爲命者弗耕而望收者也吾无取焉尔循其方由其道虽禄之千乗之冨举而立诸卿大夫之上受而不辞非曰贪也私于已者寡而利于天下者多故不辞也何命之有焉如取之不循其道虽一饮之细也犹不可受况冨贵之大耶非廉也利于人者鲜而贼于道者多故弗爲也何智之有焉然则君子之术其亦可知也叛解李甘或曰申恒何雠而叛解曰盗贼冨豪雠乎且惏其财而强索之若冤其主也申习盗恒习贼差乎解曰害财曰盗以盗害人曰贼天下有士家之有纻粟也天下有相家之有子弟也申慿叶县非盗欤恒惊宰相非贼欤或曰有盗一金费十金而可捕爲之乎有贼一夫杀十夫而可磔行之乎今三年兵之非十金而捕如费何万人死之非十夫而磔如杀何解曰以金爲轻而不捕则穷人家家谋盗矣冨人家家遇盗矣以一夫爲寡而不磔则壮夫人人爲贼矣懦夫人人𬒳贼矣是故尽天下之盗者三年爲蚤也胜天下之贼者万人爲少也或曰吾闻寡夫重闭盍键乎解曰天雨垣败盗贼乗之门之闭耶曰以彼习叛之巧也赎而吏之何如解曰盗贼唐文粹唐文粹卷第四十七重校正唐文粹卷第四十七吴兴姚铉纂古文巳说二十四天说朝日说棤说师说俭不至说水乐说订司乐氏捕蛇说猫虎说说鹘说天鸡田说窜利说原晋乱说吴相客说杂说五首杂说四首评二祀黄熊评汉史賛桑弘羊评天说栁宗元韩愈谓栁子曰若知天之说乎吾爲子言天之说今夫人有疾痛倦辱饥寒甚者因仰而唿天曰残民者昌佑民者殃又仰而唿天曰何爲使至此极戾也若是者举不能知天夫果蓏飮食旣坏虫生之人之血气散败逆壅底爲痈疡疣赘瘘痔亦虫生之木朽而蝎中草腐而萤飞是岂不以坏而后出邪物坏虫由之主元气隂阳之壊人由之生虫之生而物益壊食啮之攻穴之虫之祸物也滋甚其有能去之者有功于物者也繁而息之者物之雠也人之壊元气隂阳也亦滋甚垦原田伐山林凿泉以井飮窽墓以送死而又穴爲偃溲筑爲墙垣城郭台榭观游䟽爲川渎沟洫陂池燧木以燔革金以镕陶甄琢磨悴然使天地万物不得其情倖倖冲冲攻残败挠而未甞息其爲祸元气隂阳也不甚于虫之所爲乎吾意有能残斯人使日薄岁削祸元气隂阳者滋少是则有功于天地者也繁而息之者天地之雠也今夫人之举不能知天故爲是唿且怨也吾意天闻其唿且怨则有功者受赏必大矣其祸焉者受罚亦大矣子以吾言爲如何栁子曰子诚有激而爲是邪则信辩且美矣吾能终其说彼上而玄者丗谓之天下而黄者丗谓之地混然中处者丗谓之元气寒而暑者丗谓之隂阳是虽大无异果蓏痈痔草木也假而有能去其攻穴者是物也其能有报乎繁而息之者其能有怒乎天地太果蓏也元气大痈痔也隂阳大草木也其恶能赏功而罚祸乎功者自功祸者自祸欲望其赏罚者大谬矣唿而怨欲望其哀且仁者亦大谬矣子而信子之仁义以游其内生而死尔乌置存亡得丧于果蓏痈痔草木邪朝日说栁子爲御史主祀事将朝日其寮问曰古之名曰朝日而巳今而曰祀朝日何也余曰古之说者则朝拜之云也今而加祀焉则朝旦之云也今之所云非也问者曰以夕而偶诸朝或者今之是乎余曰夕之名则朝拜之偶也古者旦见曰朝暮见曰夕故诗云邦君诸侯莫肯朝夕左传曰百官承事朝而不夕礼记曰日入而夕又曰朝不废朝暮不废夕晋侯将杀竖襄叔向夕楚子之留干溪右尹子革夕齐之乱子我夕赵文子砻其椽张老夕智襄子爲室美士茁夕皆暮见也汉仪夕则两郎向琐闱拜谓之夕郎亦出是名也故曰大采朝日少采夕月又曰春朝朝日秋夕夕月若是之类足矣又加祀焉盖不学者爲之也寮曰欲子之书其说吾将施于丗可乎余从之䄍说栁子爲御史主祀事将䄍进有司以问䄍之说则曰合百神于南郊以爲岁报者也先有事则质干戸部戸部之辞曰旱于某水于某虫蝗于某疠疫于某则黜其方守之神不及以祭余甞学礼盖思而得之则曰顺成之方其䄍乃通若是古矣继而叹曰神之貌乎吾不可得而见也祭之飨乎吾不可得而知也是其诞漫惝怳冥冥焉不可执取者夫圣人之爲心必有道而巳矣非于神也盖于人也以其诞漫惝怳冥冥焉不可执取而犹诛削若此况其貌言动作之块然者乎是设乎彼而戒乎此者也其旨大矣或曰若子之言则旱乎水乎虫蝗乎疠疫乎未有黜其吏者而神黜焉而曰盖于人者何也余曰若子之云旱乎水乎虫蝗乎疠疫乎岂人爲之邪故其黜在神暴乎眊乎沓贪乎罢弱乎非神爲之也故其罚在人今夫在人之道则吾不知也不明斯之道而存乎古之数其名则存而敎之实则隐以爲非圣人之意故叹而云也曰然则致雨反风蝗不爲灾虎负子而趋是非人之爲则何以余曰子欲知其以乎所谓偶然者信矣必若人之爲则十年九潦八年七旱者独何如人哉其黜之也茍明乎敎之道虽去古之数可矣反是则诞漫之说胜名实之事䘮亦足悲乎师说韩愈古之学者必有师师者所以传道受业解惑也人非生而知之者孰能无惑惑而不从师其爲惑也终不解矣生乎吾前其闻道也固先乎吾吾从而师之生乎吾后其闻道也亦先乎吾吾从而师之吾师道也夫岂知其年之先后生于吾乎是故无贵无贱无长无少道之所存师之所存也嗟乎师道之不传也乆矣欲人之无惑也难矣古之圣人其出人也逺矣犹且从师而问焉今之衆人其去圣人亦远矣而耻学于师是故圣益圣愚益愚圣人之所以爲圣愚人之所以爲愚者其皆出于此乎爱其子择师而敎之于其身也则耻师焉惑矣彼童子之师授之书而习其句读者非吾所谓传其道解其惑者也句读之不知惑之不解或师焉或不焉小学而大遗吾未见其明也巫医乐师百工之人不耻相师士大夫之族曰师曰弟子云者则群聚而笑之问之则曰彼与彼年相若也道相似也位卑则足羞官盛则近䛕呜唿师道之不复可知矣巫医乐师百工之人君子不齿今其知乃反不能及可怪也欤圣人无常师苌弘师襄老聃剡子之徒其贤不及孔子孔子曰三人行则必有我师是故弟子未必不知师师未必贤于弟子闻道有先后术业有专攻如是而巳李氏子蟠年十七好古文六艺经传皆通习之不拘于时请学于予嘉其能行古道作师说以诒之俭不至说来鹄翦腐帛而火焚者人闻之必递相惊曰家之何处烧衣邪委余食而在地者人见之必递相骇曰家之何处弃食邪烧衣易惊弃食易骇以其衣可贵而食可厚不忍焚之弃之也然而不知家有无用之人廏有无力之马无用之人服其衣与其焚也何逺无力之马食其粟与其弃也何异以是焚之以是弃之未甞少有惊骇者公孙弘爲汉相盖布𬒳是惊家之焚衣也而不能惊汉武国恃奢服晏子爲齐相豚肩不掩豆是骇家之弃食也而不能骇景公之廏马千驷水乐说元结元子于山中尤所耽爱者有水乐水乐是南磳之悬水淙淙然闻之多乆于耳尤便不至南磳即悬庭前之水取欹曲窦缺之石高下承之水声少似听之亦便订司乐氏或有将元子水乐说于司乐氏乐官闻之谓元子曰能和分五音韵谐水声可传之来请观学元子辞之使门人以南磳及庭前悬水指之乐氏丑恶慢骂曰韵聩多矣焉有听而云乐乎此言闻元子元子谢曰次山病余惽固自顺于空山穷谷偶有悬水淙石泠然便耳醉甚或与酒徒戏言唿爲水乐不防君子过闻而来实污辱君子之车仆乐官去李川问曰向兟谢乐官不亦过甚曰然吾爲汝订之汝岂不知彼爲司乐之官老矣八音敎其心五声传其耳不得异闻则以爲错乱纷惑甚不可听况悬水淙石宫商不能合律吕不能主变之不可㑹之无由此全声也司乐氏非全士安得不甚谢之嗟乎司乐氏欲以金石之顺和丝竹之流妙宫商角羽丰然迭生以化全士之耳犹以悬水淙石激浅注深情瀛㴩溶不变司乐氏之心呜唿天下谁爲全士能爱夫全声也捕蛇说栁宗元永之野产异蛇黒质而白章触草木尽死以啮人无御之者然得而腊之以爲饵可以已大风挛踠瘘疠去死肌杀三虫其始太毉以王命聚之岁赋其二募有能捕之者当其租入永之人争犇走焉有蒋氏者专其利三丗矣问之曰吾祖死于是吾父死于是今吾嗣爲之十六年几死者数矣言之貌若甚慼者余悲之且曰若毒之乎余将告于莅事者更若役复若赋则何如蒋氏大慼汪然出涕曰君将哀而生之乎则吾斯役之不幸未若复吾赋不幸之甚也向吾不爲斯役则乆巳病矣自吾之三丗居是鄕积于今六十岁矣而鄕邻之生日蹙殚其地之出竭其庐之入号唿而转徙饥渴而顿踣触风雨犯寒暑唿嘘毒厉往往而死者相借也曩与吾祖居者今其室十无一焉与吾父居者今其室十无二三焉与吾居十二年者今其室十无四五焉非死而徙尔而吾以捕蛇独存悍吏之来吾鄕叫嚣乎东西隳突乎南北譁然而骇者虽鸡狗不得宁焉吾恂恂而起视其缶而吾蛇尚存则弛然而卧谨食之时而献焉退而甘食其土之有以尽吾齿盖一岁之犯死者二焉其余则熈熈而乐岂若吾鄕邻之旦旦有是哉今虽死乎此比吾郷邻之死则巳后矣又安敢惧毒邪余闻而愈悲孔子曰苛政勐于虎吾常疑乎是今以蒋氏观之犹信呜唿孰知赋歛之毒有甚是蛇者乎故爲之说俟乎观人风者得焉猫虎说来鹄农民将有事于原野其老曰遵故实以全其秋庶可望矣乃具所嗜爲兽之羞祝而迎曰䑕者吾其猫乎豕者吾其虎乎其幼慼曰迎猫可也迎虎可乎豕盗于田逐之而去虎来无豕馁将若何抑又闻虎者不可与之全物恐其决之之怒也不可与之生物恐其杀之之怒也如得其豕生而且全其怒滋甚射之擭之犹畏其来况迎之邪噫吾亡无日矣或有决于鄕先生先生听然而笑曰爲䑕迎猫爲豕迎虎皆爲害乎食也然而贪吏夺之又迎何物焉由是知其不免乃撤所嗜不复议猫虎说鹘栁宗元有曰鹘者巢于长安荐福浮图有年矣浮图之人室于其下者伺之甚熟爲余说之曰冬日之夕是鹘也必取鸟之盈握者完而致之以燠其爪掌左右易之旦则执而上浮图之跋焉者纵之延其首以望极其所如往必背而去之焉茍东矣则是日也不东逐南北亦然呜唿孰谓爪吻毛翮之物而不爲仁义器邪是故无号位爵禄之欲里闾亲戚朋友之爱也出乎鷇夘而知㩴食决裂之事尔不爲其他凡食类之饥唯旦爲甚今忍而择之以有报也是不亦卓絶有立者乎用其力而爱其死以忘其饥又逺而违之非仁义之道邪恒其道一其志不欺其心斯固丗之所难得也余又疾夫今之说曰以喣喣而黙徐徐而俯者善之徒以翘翘而厉炳炳而白者暴之徒今夫枭鸺晦于昼而神于夜䑕不穴寝庙循墙而走是不近于喣喣者邪今夫鹘其立趯然其动然其视的然其鸣革然是不近于翘翘者邪由是而观其所爲则今之说爲未得也孰若鹘者吾愿从之毛邪翮邪胡不我施寂寥太清乐以忘饥说天鸡罗隐狙氏子不得父术而得鸡之性焉其畜养者冠距不举毛羽不彰兀然若无飮啄意洎见敌则他鸡之雄也伺晨则他鸡之先也故谓之天鸡狙氏死传其术于子焉且反先人之道非毛羽彩错觜距铦利者不与其栖无复向时伺晨之俦见敌之勇峨冠高歩飮啄而巳吁道之壊矣有是夫田说罗衮一夫田甲氏乙氏判而农之乙氏粪其田田善收甲氏以爲不善守天地之和风雨之絜而不善收噫造化之功不如粪土乎窜利说李甘吾窜乎奚窜吾窜利也利所趋也所窜也吾将爲之所爲也吾岂爲人之所爲也哉今是顽人曽无不忍之心然常独有忍心者繇害于利也且谓蝼螾大于麋鹿则许之乎声不许也然人顾而遭蝼螾则迂足而活之过而伤蝼螾则失声而痛之顾而见麋鹿则援弓而逐之幸而中麋鹿则失声而喜之忍于大者不忍于小者何欤麋鹿利于口腹也蝼螾不利也故居于利则虽麋鹿忍也不居于利则蝼螾不忍也然则羁于利而忍于麋鹿者独小人邪长人有甚焉长人则果忍于人矣乌有是哉前有将官兵以诛恒蔡叛者不十余战而能杀万人则师喜不能杀万人则师耻岂翅忍乎从有侈冨而劫死者有怨旷而姦死者有饥寒而道路死者有加兵死之数今是长人固有不忍之心然独时有忍心者亦繇害于利也是故利滋博者忍滋多也吾方与之角利将在所不忍乎故曰吾窜乎奚窜吾窜利也如此俛读倚咏孳孳于䇿试者窜而非邪然吾之所窜窜乎心也不窜乎身昔者赵狐正晋先盟五合诸侯传曰生不及利彼岂窜吾身哉原晋乱说杨䕫晋室南迁制度草剏承永嘉之后嚣风未除廷臣中犹以谢鲲轻佻王澄旷诞竞相祖习以爲高逹卞壸厉色于朝曰帝祚流移社稷倾荡职兹浮伪致此隳败犹欲崇慕虚诞污蠧时风奏请鞫之以正頽俗王导庾亮抑之而止噫西晋之乱百代所悲移都江左是絜源端本之日也犹乃翼虚驾伪崇扇佻薄蹑诸败迹踵其覆辙以此剏立朝纲基搆王业何异登胶舩而汎巨浸操朽索以驭奔驷乎设或行卞壸之奏黜屏浮伪登进淳实左右大法维持纪纲则晋祚亦未可量也其后王敦作逆苏峻继乱余以爲晋之乱不自敦峻而稔于导亮吴相客说袁皓孙室季壊其相更相语曰不日不月吾其晋臣乎有客前而语曰相君不闻物之化者邪蛇化爲龙龙之孙见蛇而笑之谓吾祖之丗龙焉殊不知蟒之腥尚存乎大泽之畔家化爲国国之孙见家必笑之谓吾祖之丗国焉殊不知耕稼之具未朽于历山之下盖由知龙而不知蛇知国而不知家噫尧舜圣人也丹均而不能嗣而况吴以干戈而得邪相君谕而泣杂说五首陆龟蒙先儒曰瞽叟憎舜使涂廪浚井酖于觞酒欲从而杀之舜谋于二女二女敎以鸟工龙工药浴注豕而后免矣夫势之重壮夫不能不畏位之尊圣人不得不敬况舜壻于天子顽嚚嫚戾者独不畏之又从而杀之且尧之妻二女帅九子观舜之德舜乃受敎于女子其术怪且如是是不敎人以孝道敎人以术免也固尧使勗之非观德也何足以天下付邰侯姜女之生子也始弃之命之曰弃宋芮司徒之生女也始弃之亦命之曰弃邰弃爲稷官蒸民赖之宋弃美而生佐几移于宋国名之同也奚伤舜重瞳子项羽亦重瞳子形之类也奚病择其道如何耳季札以乐卜赵孟以诗卜襄仲归父以言卜子游子夏以威仪卜沈尹戌以政卜孔成子以礼卜其应也如响无他图在精诚而巳不精诚者不能自卜况吉凶他人乎传曰武王罢朝而袜系絶顾左右无可使结者卫禇师唿声子结袜而登席汉廷尉爲王生结袜袜之有带其来尚矣今独亡之呜唿古之制亡者十八九奚袜带之足云栁下季之妻诔其夫门人不能窜一字吕不韦作春秋秦人不敢损一字德与刑如何哉杂说四首韩愈龙嘘气成云云固弗灵于龙也然龙乗是气茫洋穷乎无闲薄日月伏光景感震电神变化水下土汨陵谷云亦灵怪矣哉云龙之所能使爲灵也若龙之灵则非云之所能使爲灵也然龙弗得云无以神其灵矣失其所慿依不可与异哉其所慿依乃其所自爲也易曰云从龙旣曰龙云从之矣善医人者不视人之肥瘠察其脉之病否而巳矣善计天下者不视天下之安危察其纪纲理乱而巳矣天下者人也安危者肥瘠也纪纲者脉也脉不病虽瘠不害脉病而肥者死矣通于此说者其知所以爲天下乎夏殷周之衰也诸侯作而战伐日行矣传数十王而天下不倾者纪纲存焉耳秦之王天下也无分势于诸侯聚兵而焚之传二帝而天下倾者纪纲亡焉耳是故四支虽无故不足恃也脉而巳矣四海虽无事不足矜也纪纲而巳矣忧其所可恃惧其所可矜善医善计者谓之天扶与之易曰视履考祥善医善计者爲之谈生云崔山君传称鹤言者岂不怪哉然吾观于人其能尽其性而不类于禽兽异物者希矣将愤丗嫉邪长往而不来者之所爲乎昔之圣者其首有若牛者其形有若蛇者其喙有若鸟者其貌有若蒙倛者彼皆貌似而心不同焉可谓之非人邪即有平胁曼肤颜如渥丹美而佷者貌则人矣其心则禽兽又恶可谓之人也然则观貌之是非不若论其心与其行事之爲不失也怪神之事孔子之徒不言予将特取其愤丗嫉邪而作之故题之云尔丗有伯乐然后有千里马千里马常有而伯乐不常有故虽有名马秖辱于奴隷人之手骈死于槽枥之间不以千里称也马之千里者一食或尽粟一石食马者不知其能千里而食也是马虽有千里之能食不饱力不足材美不外见欲与常马等不可得安求其能千里也䇿之不以其道食之不能尽其材鸣之而不能通其意执䇿而临之曰天下无良马呜唿其真无马邪其真不知马也邪祀黄熊评程晏传曰子产聘晋晋侯有疾梦熊以爲厉鬼子产曰鮌之神化爲黄熊鮌爲夏郊三代祀之晋爲盟主未之祀乎遂使祀之而杜预又注曰言周衰晋爲盟主得佐天子祀羣神也曰异乎吾之说也若鮌爲夏郊三代祀之即掌周礼者存焉晋爲主盟岂天子祀典冝诸侯而僭之邪是不可祀之者一也羽山又非晋望是不可祀之者二也鮌若爲天下厉即有天子太厉司其祀矣是不可祀之者三也若爲一国之厉即有侯东海者国厉司其祀矣是不可祀之者四也况祀爲夏后鮌有归祀又不爲厉是不可祀者五也子产言祟厉之事有二吾取其一焉言实沈台骀之祟吾取之矣黄熊之厉吾不敢闻晋侯方疾其或荒邪内作偶梦色象之一物谓之黄熊安可执加鮌厉而爲昬越之祀哉汉史賛桑弘羊评张彧班固称弘羊擢于贾竖方以版筑饭牛且谓汉之得人于兹爲盛又与仲舒石建汲黯日磾等二十余人并论而谈殆不然矣夫君人者务于得贤故不隔卑鄙将虑贤者之处贱不谓贱者之必贤古者乃欲以伊尹负鼎取类于庖人太公坐钓求备于渔叟不亦逺哉且上之所欲人必有成之者故曹伯好田则公孙彊出陈侯好色则仪行父至殷辛淫酗则恶来革进周厉贪虐则荣夷公起汉武残剥四海则桑弘羊擢其所由来者乆矣书曰逊于汝志必求诸非道抑爲此也季孙用田赋孔子书而过之以其踰周公之制也而况攘臂抵掌力爲天下聚歛之人乎义也者君子所死生而小人之所不及利也者小人之所赴蹈而君子之所不忍爲汉武必欲行先王之道守高祖之法则焉用弘羊欲夺万姓之利闭生人之资则天下市籍小人皆能之矣亦何独弘羊乎善爲盗者艺愈精而罪愈重盗愈利而主愈害弘羊善心计斡盐铁㭊秋毫令吏坐贩不顾王者之体府库盈而王泽竭一身幸而四海穷于弘羊之计则得矣汉亦何负于弘羊哉卜式絜已自守不及时政知弘羊罪欲烹以致雨孟坚躬修国史垂法来代奈何以锥刀异类齿得人之论一言不智其若是乎重校正唐文粹卷第四十七唐文粹唐文粹卷第四十八重校正唐文粹卷第四十八吴兴姚铉纂古文庚符命一贞符论兵二罪言原十六卫折微十二帝王所尚问汉武山唿子高之让蒙叟遗意诘风登华㫖穷逹志禹书上禹书下断非圣人事让非贤人事知道贞符栁宗元负罪臣宗元惶恐言臣贬所流人吴武陵爲臣言董仲舒对三代受命之符诚然非邪臣曰非也何独仲舒耳自司马相如刘向杨雄班彪彪子固皆㳂袭嗤嗤推古瑞物以配受命其言类淫巫瞽史诳乱后代不足以知圣人立极之本显至德扬大功甚失厥趣臣爲尚书郎时甞着贞符言唐家正德受命于生人之意累积厚乆冝享年无极之义本末闳阔㑹贬逐中辍不克究备武陵即扣头邀臣此大事不冝以辱故休缺使圣王之典不立无以抑诡类拔正道表覈万代臣不胜奋激即具爲书念终泯没蛮夷不闻于时独不爲也茍一明大道施于人代臣死无所憾是用自决臣宗元稽首拜手以闻曰孰称古𥘉朴蒙空侗而无争厥流以讹越乃奋击鬪怒震动专肆爲淫威曰是不知道唯人之𥘉揔揔而生林林而羣霜雪风雨雷雹暴其外于是乃知架巢空穴挽草木取皮革饥渴牝牡之欲敺其内于是乃知噬禽兽咀果谷合偶而居交焉而争际焉而鬪力大者搏齿利者啮爪刚者决羣衆者轧兵良者杀披披借借草野涂血然后强有力者出而治之往往爲曹于险阻号令起而君臣什伍之法立德绍者嗣道怠者夺于是有圣人焉曰黄帝造其兵车交贯乎其内一统类齐制量然犹大公之道不克建于是有圣人焉曰尧置州牧四岳持而纲之立有德有功有才有能者参而维之运臂率指屈伸把握莫不统率尧年老举圣人而禅焉大公乃克建由是观之厥𥘉罔不极乱而后稍可爲以非德不树故仲尼叙书于尧曰克明俊德于舜曰濬哲文明于禹曰文命祗承于帝于汤曰克寛克仁彰信兆民于武王曰有道曽孙稽揆典誓贞哉惟兹德实受命之符以奠永祀后之妖淫嚚昬好怪之徒乃始陈大电大虹玄鸟巨迹白狼白鱼流火之乌以爲符斯皆诡谲阔诞甚可羞也而莫知本于厥贞汉用大度克怀于有氓登能庸贤濯痍煦寒以瘳以熈兹其爲符也而其臣妾乃下取虺蛇上引天光推类号休用夸诬于无知之氓増以驺虞神鼎胁敺纵踊俾东之泰山石闾作大号谓之封禅皆尚书所无有莽述承效卒奋骜逆其后有贤帝曰光武克绥天下复承旧物犹崇赤伏以玷厥德魏晋而下尨乱钩裂厥符不贞邦用不靖亦罔克乆駮乎无以讥爲也积大乱至于隋氏环四海以爲鼎跨九垠以爲鑪爨以毒燎煽以虐焰其人沸涌灼烂号唿胜蹈莫有救止于是大圣乃起丕降霖雨濬涤荡沃蒸爲淸气踈爲泠风人乃漻然休然相晞以生相持以成相弥以宁㭬斮屠剔膏流节离之祸不作而人乃克完平舒愉尸其肌肤以达于夷途焚㭊抵掎奔走转徙之害不起而人乃克鸠类集族歌舞恱怿用祗于元德徒奋祖唿犒迎义旅讙动六合至于麾下大盗豪据阻命遏德义威殄戮咸坠厥绪无刘于虐人乃并受休嘉去隋氏克归于唐踯躅讴歌灏灏和宁帝庸威慄惟人之爲敬奠厥赋积藏于下是谓丰国鄕爲义廪歛发谨饬岁丁大浸人以有年简于厥刑不残而惩是谓严威小厉而友大生而孥恺悌祗敬用底于理凡其所欲不谒而获凡其所恶不祈而息四夷稽服不作兵革不竭货力丕扬于后嗣用垂于帝式十圣济厥理孝仁平寛惟祖之则泽乆而逾深仁増而益高人之戴唐永永无穷是故受命不于天于其人休符不于祥于其仁惟人之仁匪祥于天匪祥于天兹惟贞符哉未有䘮仁而乆者也未有恃祥而寿者也商之王以桑谷昌以雉雊大宋之君以法星寿郑以龙衰鲁以麟弱白雉亡汉黄犀死莽恶在其爲符也不胜唐德之代光绍明濬深鸿厖大保人斯无彊冝荐于庙郊文之雅诗祗告于德之休帝曰谌哉乃黜休祥之奏究贞符之奥思德之所未大求仁之所未备以极于邦理以敬于人事其诗曰于穆敬德黎人皇之惟贞厥符浩浩将之仁函于肤刃莫毕屠泽熯于爨沸炎以澣殄厥凶德乃敺乃夷懿其休风是煦是吹父子熈熈相宁以嬉赋彻而藏厚我糗粮刑轻以清俾我靡伤贻我子孙百代是康十圣嗣于理仁后之子子思孝父易患于巳拱之戴之神其祐尔载扬于雅承天之嘏天之诚神冥鉴于仁神之曷依冝仁之归濮㳂于北祝栗于南幅贠西东祗一乃心祝唐之纪后天罔坠祝皇之寿与地咸乆曷从祝之心诚笃之户协人同道以告之俾亿万年不震不危我代之延永永毗之仁増以崇曷不尔思有号于天佥曰呜唿咨尔皇灵无替厥符罪言杜牧国家大事某不当言实言之有罪故以云生人常病兵兵祖于山东㣧于天下不得山东兵不可死山东之地禹画九土一曰兾州舜以其分太大离爲幽州爲并州程其水土与河南等常重十一二故其人沈多材力重许可能辛苦自魏晋巳下㣧浮羡淫工机纎杂意态百出俗益卑弊人益脆弱唯山东敦五种本兵矢他不能荡而自若也复产徤马下者日驰二百里所以兵常当天下兾州以其恃强不循理兾其必破弱虽巳破兾其复强大也并州力足以并吞也幽州隂惨杀也故圣人因其风俗以爲之名黄帝时蚩尤爲兵阶自后帝王多居其地岂尚其俗都之邪自周劣齐霸不一丗晋大常佣役诸侯至秦萃锐三晋经六世乃能得韩遂折天下嵴复得赵因拾取诸国秦末韩信聮齐有之故蒯通知汉楚轻重在信光武始于上谷成于鄗魏武举官渡三分天下有其二晋乱胡作至宋武号爲英雄得蜀得关中尽得河南地十分天下有八然不能使一人渡河以窥胡至于高齐荒荡宇文取得隋文因以灭陈五百年间天下乃一家隋文非宋武敌也是宋不得山东隋得山东故隋爲王宋爲霸由此言之山东三者不得不可爲王霸者不得不可爲霸猾贼得之是以致天下不安国家天宝末燕盗徐起出入成臯函潼闲若渉无人地郭李辈常以兵五十万不能过邺自尔一百余城天下力尽不得尺寸人望之若回鹘吐蕃义无有敢窥者国家因之畦河修障戍塞其术蹊齐鲁梁蔡𬒳其风流因亦爲冦以里拓表以表撑里混澒廻转顚倒横斜未甞五年间不战生人日顿委四夷日昌炽天子因之幸陜幸汉中焦焦然七十余年矣呜唿运遭孝武澣衣一肉不畋不乐自卑冗中拔取将相凡十三年乃能尽得河南山西地洗削更革罔不顺适唯山东不服亦再攻之皆不利以返岂天使生人未至于帖泰邪岂其人谋未至邪何其艰哉何其艰哉今日天子圣明超出古昔志于理平若欲悉使生人无事其要在先去兵不得山东兵不可去是兵杀人无有巳也今者上䇿莫如自治何者当贞元时山东有燕赵魏叛河南有齐蔡叛梁徐陈汝白马津盟津襄邓安黄寿春皆戍厚兵凡此十余所才足自护治所实不辍一人以他使遂使我力解势弛熟视不轨者无可奈何阶此蜀亦叛吴亦叛其他未叛者皆迎时上下不可保信自元和初至今二十九年间得蜀得吴得蔡得齐凡收郡县二百余城所未能得唯山东百城耳土地人戸财物甲兵校之往年岂不绰绰乎亦足自以爲治也法令制度品式条章果自治乎贤才奸恶捜选置舍果自治乎障戍镇守干戈车马果自治乎井闾阡陌仓廪财赋果自治乎如不果自治是助虏爲虐环土三千里植根七十年复有天下隂爲之助则安可以取故曰上䇿莫如自治中䇿莫如取魏魏于山东最重于河南亦最重何者魏在山东以其能遮赵也旣不可越魏以取赵固不可越赵以取燕是燕赵常取重于魏魏常操燕赵之性命也故魏在山东最重黎阳距白马津三十里新鄕距盟津一百五十里陴垒相望朝驾暮战是二津虏能溃一则驰入成臯不数日闲故魏于河南间亦最重今者愿以近事明之元和中纂天下兵诛蔡诛齐顿之五年无山东忧者以能得魏也昨日诛沧顿之三年无山东忧者亦以能得魏也长庆𥘉诛赵一日五诸侯兵四出溃解以失魏也昨日诛赵一日罢如长庆时亦以失魏也故河南山东之轻重常悬在魏明白可知也非魏强大能致如此地形使然也故曰取魏爲中䇿最下䇿爲浪战不计地势不审攻守是也兵多粟多敺人使战者便于守兵少粟少人不敺自战者便于战故我常失于战虏常困于守山东之人叛且三五丗矣今之后生所见言语举止无非叛也以爲事理正当如此沈酣入骨髓无以爲非者指示顺向诋侵族脔语曰叛去酋酋起矣至于有围急食尽餤尸以战以此爲俗岂可与决一胜一负哉自十余年来凡三收赵食尽且下尧山败赵复振下愽败赵复振馆陶败赵复振故不计地势不审攻守爲浪战最下䇿也原十六卫国家始踵隋制开十六卫将军緫三十贠属官緫一百二十八贠署守分部夹峙禁省厥初历今未始替削然自今观之设官言无谓者其十六卫乎本原事迹其实天下之大命也始自贞观中旣武遂文内以十六卫畜养武臣外开折冲果毅府五百七十四以储兵伍或有不幸方二三千里爲冦土数十百万人爲冦兵蛮夷戎狄践踏四作此时戎臣当提兵居外至如天下平一暴㪍消削单车一符将命四走莫不信顺此时戎臣当提兵居内当其居内也官爲将军绶有朱紫章有金银千百骑趍奉朝谒第观车马歌儿舞女念功赏劳出于曲赐所部之兵散舎诸府上府不越一千二百人三时耕稼袯襫耒一时治武骑劒兵矢禆卫以课父兄相言不得业他籍藏将府伍散田畒力解势破人人自爱虽有蚩尤爲师雅亦不可使爲乱耳及其当居外也縁部之兵被檄乃来受命于朝不见妻子斧钺在前爵赏在后以首争首以力搏力飘暴交捽岂暇异略虽有蚩尤爲师雅亦无能爲叛也自贞观至于开元末百三十年闲戎臣兵伍未始逆篡此圣人所能柄统轻重制障表里圣筭神术也至于开元末愚儒奏章曰天下文胜矣请罢府兵诏曰可武夫奏章曰天下力强矣请搏四夷诏曰可于是府兵内剷边兵外作戎臣兵伍湍奔矢往内无一人矣起辽走蜀缭络万里事五强冦十余年中亡百万人尾大中干成燕偏重而天下掀然根萌烬燃七圣旰食求欲除之且不能也由此观之戎臣兵伍岂可一日使出落钤键哉然爲国者不能无也居外则叛居内则篡使外不叛内不篡兵不离伍无自焚之患将保颈领无烹狗之论古今巳还法术最长其置府立卫乎近代巳来于其将也弊复爲甚也人嚣曰廷诏命将矣名出视之率市儿辈盖多赂金王负倚幽隂折劵交货所能也絶不识父兄礼义之教复无慷慨感槩之气百城千里一朝得之其强杰愎㪍者则挠削法制不使缚已斩族忠良不使违已力壹势便罔不爲寇其隂泥巧狡者亦能家筭口敛委于邪倖由卿市公去郡得都四履所治指爲别馆或一夫不幸而寿则戛割生人略帀天下是以天下毎毎兵乱涌溢齐人干耗鄕党风俗淫窳衰薄敎化恩泽拥抑不下召来灾殄被及牛马嗟乎自愚而知之人其尽知之乎且武者任诛如天时有秋文者任治如天时有春是天不能倒春秋是豪杰不能揔文武是此辈受钺诛暴乎曰于是乎在某人行敎乎曰于是乎在欲祸蠧不作者未之有也伏惟文皇帝十六卫之旨谁复而原其实天下之大命也故作原十六卫帝王所尚问李翶夏尚忠殷尚敬周尚文何也帝王之道非尚忠也非尚敬与文也因时之变以承其弊而巳矣救野莫如敬救鬼莫如文救僿莫如忠循环终始迭相爲救如火蔓而烧也人知其胜之于水矣胜于水者土也水之溃遏其流者则必大爲之防矣故夏之政忠汤之政敬武王之政尚文各适其宜也如武王居禹之时则尚忠矣汤居武王之时则尚文矣禹与汤交地而居则夏先敬而殷尚乎忠矣故适时之宜而补其不得者三王也使黄帝尧舜居三王之天下则亦必爲禹汤武王之所爲矣繇是观之五帝之与夏商周一道也若救殷之鬼不以文而曰我必以夏之忠而化之是犹适于南而北辕其到也无日矣孔子圣人之大者也若孔子王天下而传周其救文之弊也亦必尚乎夏道矣是文与忠敬皆非帝王之所尚也乃帝王之所以合变而行权者也因时之变以承其弊者也不可休而作爲之者也汉武山唿罗隐人之性未有生而侈纵者茍非其正则人能壊之事能坏之物能壊之唯贵贱则殊及其壊一也前后左右之䛕佞者人壊之也穷游极观者事坏之也发于感寤者物壊之也是三者有一于是则爲国之大蠧孝武承富庶之后听左右之说穷游观之靡乃东封焉盖所以祈其身而不祈其岁时也由是万岁之声发于感寤然后踰辽越海劳师弊俗以至于百姓困穷者东山万岁之声也以一山之声犹若是况千口万舌乎是以东封之唿不得以爲祥而爲英主之不幸子高之让有挈其大而举其高以授人者彼则曰隘矣哉挈而举者曰以吾所得之广大曽不若彼人之心又安可以施于彼乎于是退而悸慄不敢以所得爲有伯成子高让禹者非所以小黄屋之尊也夫安九州之大据兆人之上身得意遂动适在我鲜有不以荒怠自放者子高且欲狭禹之心而谨其取也故让之厥后有卑宫菲食之政蒙叟遗意上帝旣剖混沌氏以支节爲山岳以肠胃爲江河一旦虑其掀然而兴则下无生类矣于是孕铜鐡于山泽滓鱼盐于江河俾后人攻取之且将以苦混沌之灵而致其必不起也呜唿混沌氏则不起而人力殚焉诘凤陈黯尝得杨雄云君子在治若凤在乱若凤谓隐见之得宜也将欲伸之以爲鉴迨览其剧秦美新则有异乎是雄仕汉遇新室之乱旣不能去之又惧祸及乃爲斯文以媚而取容呜唿凤故若是邪果若是则凤遇缯缴而徊翔无间邪君子之仕也所以行道道之不行也则可以明其节彼莽之不臣雄时在列冝以君臣之义兴亡之理匡救之以行其道茍畏其威爱其死则可拔簪高谢以明其节讵有茍禄贪生徇非饰诈广引秦过以喻恶则是稔其篡逆也与古之持顚危死名节者背而驰也向者所着若凤之说得不爲诬凤也哉鸡常禽也暁晦而不迷其候凤灵鸟也理乱而不知其时邪噫言之不思有如是邪或曰古人临危制变亦权道也雄知莽之不可匡也故矫爲其辞姑务脱祸是亦权也何过之深欤曰不然夫权者圣人有焉所以不失其道未见舍其道而从其权昔仲尼仕鲁以季桓子荒齐乐知其不可匡也乃去之曽不闻矫爲其辞以求庸于鲁虽仲尼日月其德人之不侔然杨雄亦慕仲尼之敎者以着书立言爲事得自易哉夫立言者岂不欲人之从敎邪且巳不能信人况求信于人乎语曰君子先言而后从之斯言可欺也哉登华旨沈颜甞读李肇国史𥙷云韩文公登华岳之巅顾视其险絶恐慄度不可下乃发狂恸哭而欲缒遗书爲诀且讥好竒之过也如是沈子曰吁是不谕文公之旨邪夫仲尼之悲麟悲不在麟也墨翟之泣丝泣不在丝也且阮籍纵车于途途穷輙恸岂始虑不至邪盖假事讽时致意于此尔前贤后贤道岂相逺文公愤趣荣贪位之者若陟悬崖险不能止俾至身危踣蹶然后叹不知税驾之所焉可及矣悲夫文公之㫖微沈子几晦乎穷达志程晏君子宁小穷而大达小人宁小达而大穷小者人之役大者人之道也孟子论帝王之道于诸侯诸侯不志我言则去之岂不以小穷而大达欤卫鞅论帝王之道于秦伯秦伯寐于是鞅乃易之以霸强之术而茍容之岂不谓小达而大穷欤君子不患乎无才患乎不知穷达之理也孟子大达逺盗蹊而遵正路者也卫鞅大穷舍正路而趋盗蹊者也秦不知蹊以问鞅鞅指之趋盗蹊而强去也我知盗之蹊而返然之曷若遵正路而逺盗蹊哉禹书上刘蜕以功不就而受诛则可谓勤民而死乎曰不然然则夏之郊也奚不寻其先安得以鮌配曰以功不就则可谓勤民而死也以诛其身则可谓勤其家也不怨君诛而寻父功鮌当诛也传曰不以家事辞王事旣其家爲天下故报其勤家于夏郊而巳矣有鮌之诛而不废其功禹爲其子也不得以天下而择其功者禹爲之事鬼神也微禹之爲子先人之罪将不食矣故其子之功由勤父嗣也然则夏郊冝矣于是君诛其怠也而子不怨其家祭其勤也民神弗畔盖禹以天下不逮事其父而致孝乎鬼神云禹书下治天下之野见之于夏功而未见于先夏功者乆矣夫八年之间生聚非不壊也委积非不耗也帝忧则民愁乐则民喜故以忧乐隐显而助之帝能治其心故禹后虽以身先天下而不以一身负天下之土石以其得治丗之心易使也呜唿必不得和心之人而爲可以智治则岂羽山之下忍不以智献其父者欤天下见濡手足之禹则不见土阶之上以忧乐者也故曰心治乎人也功治乎水也其可独禹云乎断非圣人事李商隐尧去子舜亦去子周公去弟后丗人以爲能断此絶不知圣人事者断之爲义疑而后定者也圣人所行无疑又安用断圣人持天下以道民不得知圣人理天下以仁义民不得知害去其身未仁也害去其家未仁也害去其国亦未仁也害去其天下亦未仁也害去其后丗然后仁也宜而行之谓之义子不肖去子弟不顺去弟家国天下后世皆蒙利去害矣不去则反冝然而爲之尧舜周公未甞疑又安用断故曰断非圣人事让非贤人事丗以爲能让其国能让其天下者爲贤此絶不知贤人事者能让其国能让其天下是不苟取者耳汤故时非无臣也然其卒佐汤有陞陑之役鸣条之战竟何人哉非伊尹不可也武故时非无臣也然其卒佐武有牧野之誓白旗之悬果何人哉非太公望不可也苟伊尹之让汝鸠仲虺太公望之让太顚闳天则商周之命其集乎故伊尹之丑夏复归太公望之发扬蹈厉当此时虽百汝鸠百仲虺伊尹不让也百太顚百闳天太公望亦不让也故曰让非贤人事知道房千里丗所以爲逹者贵爵富禄威刑不胜其用珠玉不胜其计耳熟声口饫味目厌色斯所爲常情之大欲也丗之所以穷者秩不足以庇身禄不足以充用侮不能威辱不能刑声色不足于耳目滋味不甘于口舌斯所谓常情之大不欲也然而圣人汲汲于禄仕者岂不爲是邪曰非也圣人爲人者也恒人爲已者也圣人负其资得其地逢其时有其禄然后因其基流其德泽犹水之居高者决而漑之其浸必广圣人之所以爲荣者导人于仁谊然后使万千年载其烈光爲巍巍之德功以浃于生人者也恒人之爲已者期于厚禄贵位位以私尊禄以私富益尊而愈骄益富而愈汰以淫快一日之欲才放肆于气未絶之闲者也圣人有其时有其位行其道以及于人无其时无其位奉其道以自饰故圣人进不爲荣退不爲戚而常得其道恒人幸其时窃其位竭人以自足无其时失其位任其愚以自困故恒人进以爲已荣退以爲巳辱而常天其道孔子曰凤鸟不至河不出图吾巳矣夫孔子叹行已之道足以致是而时王不用已之道道无所施非叹其身食不方丈衣不文绣也恒人之所悲不达者率曰吾妻不能罗𥜗吾儿不得肉食耳岂甞少及于外物哉圣人以德泽流于人虽九命崇钖不以爲厚以其所偿果当外其身而公于天下非巳幸也恒人无毫毛以禆于人茍幸得禄仕即逸豫以自怡以窃取偷得爲大黠其所得幸也孔颜圣贤也岂甞闻伐树瓢飮以爲已辱哉姬旦亦圣人也岂甞闻受封摄理以爲已幸哉是知圣人之乐也内而恒人之乐也外内故常有余外故常不足有余故推于人不足故取于人有道之人麤裘索带而人不鄙之者取其内而不取其外也若然者富贵者文饰于外也彼之所以仁谊者质充于内也西子不华嫫女锦縠是不能易其美恶后之君子穷于时者当思负其内而自笃无以其外而谄人达于时者当思勉其内以自饰无以其外而骄人茍如是庶几乎知道矣重校正唐文粹卷第四十八唐文粹唐文粹卷第四十九重校正唐文粹卷第四十九吴兴姚铉纂古文辛毁誉五明分䜛国毁讽诈内夷檄时事四读开元杂报书襃城驿鞭贾荆巫变化八象化移雨神风雨对浪翁观化时化丗化蠧化蟹志明分皇甫湜天下之是非系于人不悬于迹一于分不定于所爲孰谓人君子小人是也孰谓分君子小人之别是也彼诚君子矣爲之无不是彼诚小人矣动而之非故君子指人之过爲嫉恶誉人之善爲乐贤言巳之光美拟于尧禹参于天地爲昌言顺则爲周公变则爲伊尹其心定矣其归一矣虽万殊百化一于君子而巳所谓左之右之君子冝之右之左之君子有之小人者不然其过人爲毁訾其誉人爲比周言巳之光美爲矜夸变则爲贼顺则爲伪其心定矣其归一矣虽万殊百化一于小人而巳所谓天下之恶皆归焉余故曰天下是非系于人不悬于迹一于分不定于所爲横天地絶古今人之所由者二而巳䜛国沈颜知佞之䜛䜛忠不知佞之䜛䜛国故人君弗爲意也且曰彼诚佞邪予不过宠一臣彼诚忠邪予不过黜一臣予授天命有天下岂少若人乎奈何咈予心而不知宠一佞而百佞进黜一忠而百忠退矧忠者寡而佞者衆乎是以宰嚭䜛子胥而吴灭赵高䜛李斯而秦亡无极䜛伍奢而楚昭奔靳尚䜛屈原而楚怀囚愚故曰知佞之䜛䜛忠不知佞之䜛䜛国悲夫毁叚成式古之非人也张口沫舌指数于衆人人得而防之今之非人也有张其所违嚬慼而忧之人不得而防也岂雕刻机杼有淫巧乎言非有乎讽诈王蔼礼法不可斯须而去有以礼法而爲灾忠信不可斯须而去有以忠信而爲祸礼法非灾人之端忠信非祸人之本理或有害则礼法忠信爲祸人之萌狂瞽人之所恶也效之则恐不及其眞荒酗人之所耻也履之则恐不自其性狂瞽诚可恶也荒酗诚可耻也临难而保全则狂瞽荒酗爲藏身之薮礼法忠信直也狂瞽荒酗诈也以之保全则直不如诈之功呜唿三皇之前无所用五帝之后无所不用内夷檄程晏四夷之民长有重译而至慕中华之仁义忠信虽身出异域能驰心于华吾不谓之夷矣中国之民长有倔强王化忘弃仁义忠信虽身出于华反窜心于夷吾不谓之华矣窜心于夷非国家之窜尔也自窜心于恶也岂止华其名谓之华夷其名谓之夷邪华其名有夷其心者夷其名有华其心者是知弃仁义忠信于中国者即爲中国之夷矣不待四夷之侵我也有悖命中国专倨不王弃彼仁义忠信则不可与人伦齿岂不爲中国之夷乎四夷内向乐我仁义忠信愿爲人伦齿者岂不爲四夷之华乎记吾言者夷其名尚不爲夷矣华其名反不如夷其名者也读开元杂报孙樵樵曩于襄汉闲得数十幅书系日条事不立首末其略曰某日皇帝亲耕籍田行九推礼某日百寮行大射礼于安福楼南某日安北诸蕃君长请扈从封禅某日皇帝自东封还赏赐有差某日宣政门宰相与百寮廷诤十刻罢如此凡数十百条樵当时未知何等书徒以爲朝廷近所行事有自长安来者出其书示之则曰吾居长安中新天子嗣国及穷虏自溃则见行南郊礼安有籍田事乎况九推非天子礼邪又甞入太学见丛甓负工而起若皇堂者就视得石刻乃射堂旧址则射礼废巳乆矣国家安得行大射礼邪自关巳东水不败田则旱败苗百姓入常赋不足至有卖子爲豪家役者吾甞背华走洛遇西戍还兵千人县给一食力屈不支国家安能东封从官禁兵安所仰给邪北虏惊边甿势不可控宰相驰出责战尚未报功况西关复惊于西戎安有扈从事邪武皇帝时以御史窃议宰相事望岭南走者四人至今卿士齚舌相戒况宰相陈奏于仗乎安有廷奏诤事邪语未及终有知书者自外来曰此皆开元政事盖当时条布于外者樵后得开元録验之条条可复云尚以爲前朝所行不当尽爲坠典及来长安日见条报朝廷事者徒曰今日除某官明日授某官今日幸于某明日畋于某诚不类数十幅书樵恨生不爲太平男子及覩开元中事如奋臂出其间因取其书帛其缦志其未凡𥙷缺文者十三正诡文者十一是岁大中五年也书襃城驿孙樵襃城驿号天下第一及得寓目视其沼则浅混而茅视其舟则离败而胶庭除甚芜堂庑甚残乌覩其所谓宏丽者讯于驿吏则曰忠穆公甞牧梁州以襃城控二节度治所龙节虎旗驰驿奔轺以去以来毂交蹄劘由是崇侈其驿以示雄大盖当时视他驿爲壮且一岁賔至者不下数百辈苟夕得其庇饥得其饱皆暮至朝去者宁有顾惜心邪至如棹舟则必折篙破舷碎鹢而后止渔钓则必枯泉汨泥尽鱼而后止至有饲马于轩宿隼于堂凡所以汚败室庐糜毁器用官小者其下虽气勐可制官大者其下益暴横难禁由是日益碎破不与曩类某曹八九辈虽以供馈之隙一二力治之其能𥙷数十百人残暴乎语未旣有老甿笑于傍且曰举今州县皆役也吾闻开元中天下富蕃号爲治平踵千里者不裹粮长子孙者不知兵今者天下无金革之声而戸口日益破疆场无侵削之虞而垦田日益寡生民日益困财力日益竭其故何哉凡与天子共治天下者刺史县令而巳以耳目接于民而政令速于行也今朝廷命官旣巳轻任刺史县令而又促数于更易且刺史县令逺者三岁再更故州县之政苟有不利于民可以出意革去者其在刺史则曰我即去何用如此当愁醉醲当饥饱鲜囊帛匮金笑与秩终呜唿州县者眞驿邪矧更代之隙黠吏因縁恣爲奸欺以卖州县者乎如此而欲望生民不困财力不竭戸口不破垦田不寡难哉予旣揖退老甿条其言书于襃城驿屋壁鞭贾栁宗元市之鬻鞭者人问之其贾直五十必曰五万复之以五十则伏而笑之以五百则小怒五千则大怒必五万而后可有富者子适市买鞭出五万持以夸予予视其首则拳蹙而不遂视其握则蹇仄而不植其行水者一去一来而不相承其节朽黒而无文搯之灭爪而不得其所穷举之翲然若挥虚焉余曰子何取于是而不爱五万曰吾爱其黄而泽且贾者云余乃召僮爚汤以濯之则遬然枯苍然白则黄者栀也泽者蜡也富者不恱然犹持之三年后出东郊争道长乐坂下马相踶因大击鞭折而爲五六马踶不巳坠之地伤焉视其内则空空然其理若粪壤无所赖者今之栀其貌蜡其言以求贾伎于朝者一误而过其分则喜当其分则反怒曰余曷不至于公卿然而至焉者亦良多矣居无事虽过三年不害当其有事驱之于陈力之列以御乎物以夫空空之内粪壤之理而以责其大击之效恶有不折其用而获坠伤之患者乎荆巫罗隐荆楚人淫祀者旧矣有巫颇闻于鄕闾其𥘉爲人祀也筵席寻常歌迎舞将祈疾者徤起祈岁者丰穰其后爲人祀也羊猪鲜肥清酤满巵祈疾得死祈岁得饥里人忿焉而思之未得适有言者曰吾昔游其家也其家无甚累故爲人祀诚必罄乎中而福亦应乎外其胙必散之其后男女蕃息焉衣食广大焉故爲人祀诚不得罄于中而神亦不歆乎外其胙且入其家是人非前圣而后愚盖牵于心而不暇及人耳以一巫用心尚尔况异于是者乎象化牛僧孺象龙祷雨三月不应巫病民咨王甚愁儒有言曰王无愁也象之误也夫龙善化雨而时在乎天天使雨龙得化不使雨龙不得化圣人象龙而救民是乃象其化者也龙之性善学者人之心故象性莫若心而巳使性非心可象则鸣鸠之性均而木刻鸤鸠足以象均邪獬豸之性触而瑰饰獬豸冠足以象触邪龙以性善化而龙于化人者衣衮则其象不以土木亦明矣汤是以龙其聦而深无不闻也龙其明而高无不见也言若出爲云而物仰之有隂智若跃乎渊而物触之有润天而不雨百姓视王爲雨也虽七岁炎炎不闻有咨者而况三月哉移雨神司空图夏满不雨民前后走神所刳羊豕而跪乞者凡三而后得请民大喜且将报祀愚独以爲惑何者天以神乳育百苗谷必时旣丰然后民相率以劳神之勤于事而祀焉今始恡其施以愁疲民是神怠天之职也必希民之求而遂应是神玩天之权也旣应而俾民输怨于天归惠于已是神攘天之德也推怨何以爲义利腥膻之馈何以爲仁怠天下之事何以爲敬蔑是数者何以爲神假曰非吾所得颛然知民之情而不时请于上是亦徒偶于位此愚所以惑也噫天不可终谩民不可乆侮窃爲神危之奈何风雨对罗隐风雨雪霜天地之所权也山川薮泽鬼神之所伏也故风雨不时则岁有饥馑雪霜不时则人有疾病然后祷山川薮泽以致之则风雨雪霜果爲鬼神所有也明矣得非天之高不可以周理而寄之山川地之厚不可以自运而慿之鬼神茍祭祀不时则饥馑作报应不至则疾病生是鬼神用天地之权也而风雨雪霜爲牛羊之本矣复何岁时爲复何人民爲是以大道不旁出惧其弄也大政不问下惧其偷也夫欲何言浪翁观化元结浪翁山野浪老也闻元子亦浪然在山谷病中能记水石草木虫豸之化亦来说常所化凡四说有无相化浪翁曰隂阳之气化爲四时四时形化爲万物万物形全是无化有万物形尽是有化无此有无相化之说有化无浪翁曰人或云我立于东西望万里目极则无人我两忘终丗相无此有无有无相化之说无化有浪翁曰人或云我来于南北行万里至无不有人我两求终丗相有此无有无有相化之说化相化浪翁曰吾观化于无也何无不有吾观化于有也何有不无有无更化日以相化化言何极化言何穷时化元子闻浪翁说化化无穷极因论谕曰翁亦未知时之化也多于此乎曰时焉何化我未之记元子曰于戏时之化也道德爲嗜慾化爲险薄仁义爲贪暴化爲凶乱礼乐爲耽淫化爲侈靡政敎爲烦急化爲苛酷翁能记于此乎时之化也夫妇爲溺惑所化化爲犬豕父子爲惽慾所化化爲禽兽兄弟爲猜忌所化化爲雠敌宗戚爲财利所化化爲行路朋友爲丗利所化化爲市儿翁能记于此乎时之化也大臣爲威权所恣忠信化爲姦谋庻官爲禁忌所拘公正化爲邪佞公族爲猜忌所限贤哲化爲庸愚人民爲征赋所伤州里化爲祸邸姦凶爲恩幸所迫厮皁化爲将相翁能记于此乎时之化也山泽化爲井陌或曰尽于草木原野化爲狴犴或曰殚于鸟兽江湖化爲鼎镬或曰暴于鱼鼈祠庙化爲宫寝或曰数于祀祷翁能记于此乎时之化也情性爲风俗所化无不作徂狡诈诳之心声唿爲风俗所化无不作谄媚僻淫之辞颜容爲风俗所化无不作姦邪慼促之色翁能记于此乎丗化浪翁闻元子说时化叹曰吾昔闻丗化可说又异于此昔世之化也天地化爲斧锧日月化爲豺虎山泽化爲州里草木化爲宗族风雨化爲邸舎雪霜化爲衣裘呻吟化爲常声粪汚化爲粱肉一息化爲于岁乌犬化爲君子元子惑之浪翁曰子不闻往昔丗之化也四海之内巷战门鬪断骨腐肉万里相借天地非斧锧也邪人民暗夜盗起求食昼游则死伤相及日月非豺虎也邪人民相与寄身命于絶崖深谷之底始能声唿动息山泽非州里也邪人民奔走非深林荟丛不能藏蔽草木非宗族也邪人民去鄕国入山海千里一息力尽暂休风雨非邸舎也邪人民相持于死伤之中祼露而行霜雪非衣裘也邪人民劳苦相冤疮痍相痛老弱孤独相苦死亡不相救呻吟非常声也邪人民多饥饿沟渎病伤道路粪汚非梁内也邪人民奔亡濳伏戈矛相拂前伤后死免而存者一息非千岁也邪僵王腐卿相枕路隅鸟兽让其骨肉乌犬非君子也邪蠧化陆龟蒙橘之蠧大如小指首负特角身蹙蹙然类蝤蛴而青翳叶仰啮饥𧖟之速不相上下人或枨触之輙奋角而怒气色桀骜一旦视之儗然弗食弗动明日复往则蜕爲胡蝶矣力力拘拘其翎未舒䄡黒鞴苍分朱闲黄腹塡而椭緌纎且长乆醉方寤羸枝不扬又明日往则倚薄风露攀縁草树耸空翅轻瞥然而去或隐蕙隙或留篁端翩旋轩虚飏曵纷拂甚可爱也须臾犯蝥网而胶之引丝环缠牢若拲桔人虽甚怜不可解而縦矣噫秀其外类有文也嘿其中类有德也不朋而游类絜也无嗜而食类廉也向使前不知爲橘之蠧后不见触蝥之网人谓之钧天帝居而来今复还矣天下大橘也名位大羽化也封略大蕙篁也苟灭德忘公崇浮饰傲荣其外而枯其内害其本而窒其源得不爲大蝥网而胶之乎观吾之蠧化者可以惕惕蟹志蟹水族之微者其爲虫也有籍见于礼经载于国语杨雄太玄辞晋春秋劝学等篇考于易象爲介类与龟鼈刚其外者皆干之属也周公所谓旁行者欤叅于药录食䟽蔓延乎小说其智则未闻也唯左氏纪其爲灾子云讥其躁以爲郭索后蚓而巳蟹始窟穴于沮洳中秋冬交必大出江东人云稻之登也率执一穗以朝其魁然后从其所之蚤夜觱沸指江而奔渔者纬箫承其流而障之曰蟹断断其江之道焉尔然后奔纷越轶遯而去者十六七旣入于江则形质䆮大于旧自江复趋于海如江之状渔者又断而求之其越轶遯去者又加多焉旣入于海形质益大海人亦异其称谓矣呜唿穗而朝其魁不近于义邪舍沮洳之江海自微而务着不近于智邪今之学者始得百家小说而不知孟轲荀扬之道或知之又不汲汲于圣人之言求大中之要何也百家小说沮洳也孟轲荀扬圣人之渎也六籍者圣人之海也茍不能舍沮洳而求渎以至于海是人之智反出水虫下能不悲夫吾是以志其蟹重校正唐文粹卷第四十九唐文粹唐文粹卷第五十重校正唐文粹卷第五十呉兴姚铉纂碑一岳渎祠庙后土神祠碑西岳太华山碑北岳恒山碑南海神庙碑黄陵庙碑燕支山神宁齐公祠堂碑后土神祠碑铭张说辞古之王者皆受天命礼乐有权神祇是主郊兆所设虽定于厥居精灵所感则通乎变化大匠归正旁行不流惟创制者爲能之亦安在守文而巳睢上祠者本魏地鄈丘之旧而汉家后土之宫汾水合河梁山对麓地形堆阜天然诡异隆崛岉而特起怱盘纡而斗絶景象相传肸蠁如在有物不可以终否有典不可以遂废故推而行之岁在癸亥始有事于兹焉在昔后王时迈省方柴燎告至幽隐胥洎大舜则五载一巡武帝则三岁一祭今时代丕变人神礼烦朕就爲损益折以法度一纪再驾亦无阙焉二十年冬勒兵逾万骑旌旗亘千里校猎上党至干太原赫威戎于朔陲沛展义于南夏肆觐羣后道有以大备怀柔百神文无而咸秩先是有司宿设恪敬乃事巳未师顿于斋宫庚申亲祀于后祇圣考在天侑而作主何礼不举靡神不徧往者汉氏之祠也牲以养牛五岁絸栗无所责其诚籍以采席六重藁秸不得尚其质事与古反义不经见朕因其地而不因其仪取其得而不取其失凡牲币法物之事歌舞接神之类咨故实于方泽不遂过于元鼎此皆公卿大夫鸿生鉅儒献其方闻匡于不逮朕何有也且王者事天明事地察示其本敎以孝柰何郊丘之礼犹独以祈谷爲名者邪于戏享于至诚钖以繁祉黄云盖于神鼎绛光烛于灵坛自昔巳然乃今复见斯固隂精有所寓宝气爲不诬虽寂寥而不动亦动之而斯应顾朕之不德灵感何从赖累圣储祉福流所致乃眚灾肆赦与物更始大赉天下有庆兆人山川鬼神鸟兽鱼鼈莫不允若莫不咸宁此所以仰覆载报生殖资元元尽翼翼岂与夫封禅有牒专在求迁祕祝有辞密于移过而巳铭曰至哉坤元万物资生王者母事德合天明义有大报用恊永贞茫茫九土思索其精因天事天因地事地彼汾之曲高睢杰异景象遗光坛场旧位寂寥千祀精灵长閟诬神不祥复古维祺文所无者秩而祭之矧曰后土昔载明祠何必因隂乃爲我师意多汉武迹在横汾风流可接箫鼔如闻寿宫创制神鼎勒勲古往今来岂无斯文西岳太华山碑铭天有四序星辰辨其分地有五方山岳鎭其域隂阳交畅则品物形矣精气相射则神祇着矣西岳太华山者当少隂用事万物生华故曰华山踞中土西偏当七宫正位是称西岳披图以察削成而四方信焉立表以筭其高五千仞明焉石壁磔坚而雄竦衆山奔走而倾附其气肃其势威其行配金其辰直酉前对华阳之国后压华隂之郡左抱桃林之塞右产蓝田之玉谅少昊之下都即蓐收之别馆也轩帝游焉以㑹衆神虞舜柴焉以觐羣后爰自夏氏迄于隋室朝廷五姓载历三千祀典相因旧章未改坛场庙宇何代不修一祷三祠无岁而缺所以报生殖事灵神不有怠也故亦祥休明灾淫慝未甞爽也皇天眷祐馨我烈祖奄有万方逮乎六叶郊天地望山川精意必达坠典咸甄亦命州将四时告䖍加视王秩进号金天若是何者抑有由焉予小子之生也岁景戍月仲秋膺少昊之盛德恊太华之本命故常寤寐灵岳肸蠁神交玉帛未陈幽賛必先意而启椒醑虽薄景福果应期而集玄感昭赛可一二而道邪记云下有方士眞人金鼎石室上有明星玉女仙草瑶池茅龙一去毛女千祀前代帝王多所侥觊朕学犠文之道故非斯人之徒忧在至道之不弘不忧富贵之无永患在苍生之不理不患年寿之若流以功施四海爲长生以业传百代爲不死焉羡置集灵之宫虚望非福立存仙之殿劳思轻学者哉于戏维岳配天上弼予志予欲大康兆人岳翼予欲定礼乐谐神人岳听予思其维岳降神生此多士无俾申甫专美于嵩语酌古训心通神境善而不荅诚而不应未之有也岳其念哉十有一载孟冬之月歩自京邑幸于洛师停銮庙下清眺仙掌云拂石牀霓裳可接风过松岭仙驾如闻乆勤报德之愿未暇封崇之礼遟回刻石梗槩铭山万姓瞻予言可复也铭曰巉巉大华柱天直上靑崖白谷仰见灵掌雄峯峻削菡萏森爽是曰灵岳衆山之长白帝西下黄河北来隂阳孕育精气徘徊偶圣呈瑞逢昏降灾玉池神挹石室僊开海絶瀛洲天遥玄圃伟哉此鎭峥嵘中土鬼神乍游风云忽聚高标爀日半壁飞雨自古王者巡方必至龙驾帝服封天禅地南靣㑹神西后在位待予治国安人然后徐思其事北岳恒山碑铭张嘉贞有国者殷荐于天地望秩山川故灾汵不生矣有家者严禋于鬼神克谐礼乐故休祐斯应矣由是上下交泰幽明相恊五精同朗辰爲水其味咸五鎭俱淸恒爲冬其音羽大哉兹岳殊于衆山嵩华乃跼于近甸衡岱不踰于方域孰与夫包括绵长经纶中外外夷有四昴宿主胡则延袤以限之中郡有五宝符在代则高襄以临之其顶也上扶干门黒帝之宫观其足也下捺坤轴玄神之都府岂止噼兾魏截幽燕拒洪河撑大海澒洞合沓半天下之襟带嵯峨巉巖一宇内之标格者也故知惟土有精惟山有灵窅窅冥冥其道至平其德至贞氲氲馨馨目之不覩夫形耳之不闻夫声隂阳不测夫奥所以存像设建祠庭矣稽彼上古洎乎中运五载巡狩百神懐柔皇王令典以之恊祚历数昌期以之交泰粤自嬴汉爰逮周隋匪脩匪䖍或僭或侈不勤于省者其政缺非美而封者其事讹于戏黩祭虚陈昭灵罔荅更张礼秩固待雍熈粤若我唐正百王頽敎龚惟我后扬五圣丕烈人神允洽动植和畅乃籍北鎭柴南坛碑西岳泥东岱是用告厥功祗其祠也故穰穰多福获于彼颙颙衆心徯于此而今猃狁不炽巳方余辰边隅于是乎静雨雪其滂乃屡盈尺稼穑于是乎丰丰岁已成惟君能事斯北巡之礼胥咏其苏虽黝辂纁旂未由冬觐而圎珪方璧每自天来或事举必祈福行宜赛则有公卿而奉告命也或四时荐熟三献酌洗则有侯牧而奉新章也非夫昭信雄直岂有享于明代哉是以河朔人风洁诚而祷𧖟谷者多矣春秋孟冬首三之日尤剧苹藻自羞若从官歛樵苏不禁孰敢私伐盖威灵感通以致尔与其淫淊而求者异乎夫道莫先乎眞政莫先乎淳参造化以变万物莫先乎神资皇王以富四海莫先乎人护神莫先乎君公正人莫先乎师长景寅岁乃命菲才谬兼军郡钦若明诏持兵导俗无敢懈怠名山大川着乎典式靡不加敬于昭神寝于岳之阳伊岳致神惟神主岳高柯古榦幽蔚隂翳俯仰瞻对精魄肃慕慄然何爲故以嗟叹嗟叹之不足于是咏歌歌以发言言以章德事可追于风雅词无隐乎闻见神而听之颂斯作曰五宿荧煌风政休咎上经乎干纲我君顺之祚乃乆兮五宗盘薄隂化成败下彰乎坤络我君钦之福乃介兮天平地成神道助贞人事以宁兮皇极帝力神道助直人事以息兮祯祥日新旣祠旣禋国力斯春兮风雨时若是耕是获家勤于作兮至神通兮昭冥恊和至道黙兮勤敡颂歌大恒如砺明德惟峩南海神庙碑文韩愈海于天地间爲物最鉅自三代圣王莫不祀事考于传记而南海神次最贵在北东西三神河伯之上号爲祝融天宝中天子以爲古爵莫贵于公侯故海岳之祀犠币之数放而依之所以致崇极于大神今王亦爵也而礼海岳尚循公侯之事虚王仪而不用非致崇极之意也由是册尊南海神爲广利王祝号祭式与次俱升因其故庙易而新之在今广州治之东南海道八十里扶胥之口黄木之湾常以立夏气至命广州刺史行事祠下事讫驿闻而刺史常节度五岭诸军仍观察其郡邑于南方事无不统地大以逺故常选用重人旣贵而富且不习海事又当祝时海常多大风将徃皆忧慼旣进观顾怖悸故常以疾爲解而委事于其副其来巳乆故明宫斋庐上雨旁风无所盖障牲酒瘠酸取其临时水陆之品狼籍笾豆荐祼兴俯不中仪式吏滋不恭神不顾享盲风怪雨发作无节人蒙其害元和十二年始诏用前尚书右丞国子祭酒鲁国孔公爲广州刺史兼御史大夫以殿南服公正直方严中心乐易祗愼所职治人以明事神以诚内外殚尽不爲表襮至州之明年将夏祝册自京师至吏以时告公乃斋祓视册誓羣有司曰册有皇帝名乃上所自署其文曰嗣天子某谨遣某官敬祭其㳟且严如是敢有不承明日吾将宿庙下以供晨事明日吏以风雨白不听于是州府文武吏士凡百数交谒更諌皆揖而退公遂陞舟风雨少弛櫂夫奏功云隂解駮日光穿漏波伏不兴省牲之夕载旸载隂将事之夜天地开除月星明穊五鼓旣作牵牛正中公乃盛服执笏以入即事文武賔属俯首听位各执其职牲肥酒香樽爵静洁降登有数神其醉饱海之百灵祕怪恍惚蜿蜿蜒蜒来慕饮食阖庙旋舻祥颷送颿旗纛旄麾飞扬晻蔼铙鼓嘲轰高管噭譟武夫奋棹工师唱和穹龟长鱼踊跃后先干端坤倪轩豁呈露祀之之岁风灾熄灭人厌鱼蟹五谷胥熟明年祀归又广庙宫而大之治其庭坛改作东西两序斋庖之房百用具修明年其时公又固往不懈益䖍岁仍大和耊艾歌咏始公之至尽除他名之税衣食于官之可去者四方之使不以资交以身爲帅燕享有时赏与以节公藏私畜上下与足于是免于属州负逋之缗钱十有八万未八万二千斛赋金之州耗金一岁八百困不能偿皆以丐之加四面守长之俸诛其尤无良不听令者由是皆自重愼法之士之落南不能归者与流徙之胄百二十八族用其才良而廪其无告者其女子可嫁者与之钱财令无失所时刑德并流方地数千里不识盗贼山行海宿不择处所事神治人可谓备至矣咸愿刻庙石以着厥美而系以诗乃作诗曰南海隂墟祝融之宅即祀于旁帝命南伯吏惰不躬正自令公明用享钖祐我家邦惟明天子惟愼厥使我公在官神人致喜海岭之陬旣足旣濡胡不均弘俾执事枢公行勿遟公无遽归匪我私公神人具依黄陵庙碑韩愈湘旁有庙曰黄陵自前古立以祠尧之二女舜二妃者庭有碑断裂分散在地其文剥缺考图记言汉荆州牧刘表景升之立题曰湘夫人碑今验其文乃晋太康元年又题其额曰虞舜二妃之碑非景升立者秦愽士对始皇帝云湘君者尧之二女舜妃者也刘向郑玄亦皆以二妃爲湘君而离骚九歌旣有湘君又有湘夫人王逸之解以爲湘君者自其水神而谓湘夫人乃二妃也从舜南征三苗不返道死沅湘之间山海经云洞庭之山帝之二女居之郭璞疑二女者帝舜之后不当降小君爲其夫人因以二女爲天帝之女以余考之璞与王逸俱失也尧之长女娥皇爲舜正妃故曰君其二女英自宜降曰夫人也故楚辞谓娥皇爲君谓女英爲帝子各以其盛者推言之也礼有小君君母明其正自得称君也书曰舜陟方乃死孔安国谓舜升道南方以死或又曰舜死葬苍梧二妃从之不及溺死沅湘之间余谓竹书记年帝王之后皆曰陟陟升也谓升天也书曰殷礼陟配天言以道终其德恊天也书纪舜之没云陟者与竹书周书同文也其下言方乃死者所以释陟爲死也地之势东南下如言舜南巡而死冝言下方不得言陟方也以死谓舜死葬苍梧于时二妃从之不及而溺死者皆不可信也二妃旣曰以谋语舜脱舜之厄成舜之圣尧死而舜有天下爲天子二妃之力冝常爲神食民之祭今之渡湖江者莫敢不进礼庙下元和十四年春余以言事得罪黜爲潮州刺史兹地于汉实南海之掲扬疠毒所聚惧不得脱死过庙而祷之其冬移袁州刺史明年九月拜国子祭酒使以私钱十万抵岳州愿易庙之圯墉腐瓦于刺史王堪长庆元年刺史张愉自京师往与愉故善因谓曰丐我一碑石载二妃庙事且令后世知有子名愉曰诺旣至州报曰碑谨具篆其事俾刻之大唐燕支山神宁济公祠堂碑杨炎西北之巨鎭曰燕支本匈奴王庭昔汉武纳浑邪开右地置武威张掖而山界二郡之间连峯委㑹云蔚黛起积高之势四向千里阳崖有栝栢之材备簳革隂壑有坚刚之璞化五兵维人气雄其畜多马虏得之以制隂国主天街周以之兴秦以之霸汉得之以断右臂郄南牧西距于海北经于河自外而望上也雄雄乎一气旁廕朔卤前冲塞门与积石来朝崐崘相负洎陟苍苍临峻极则形变六合空同大荒靑冥在混元之中絶壁揭宇宙之外旧史云封祀之山八中国之外三自夏缺秩奠汉攘疆土于时更而王者莫能配天其意者将纉禹之业以俟圣人乎维唐之三十载贲玄化之纪息金革之墟蠢蠢蒸然萃于圣泽于是左丹穴右崆峒古所未賔咸顿首于路门之外天子登神宫勒金板将复义于羣岳告成于旻苍议云此山天合气以正秋方地与神而主戎国俾蚪螭者爲师爲旅貔虎者爲妾爲臣不在于巨灵乎其封禅爲宁济公钖之鞶带备厥礼物诏邦牧太子少保哥舒公卜吉日筑灵祠于高麓之阳毎岁盛秋以笙镛之器锜釜之品率封内以望之索羣神以会之旄头弩牙金鼓七校车徒十万从飨于庙庭大阅于山所以因天界以崇圣功垂地险以恢逺略也观夫丛巖悬抱烟雨屑窣宫庭晃其角暮林石古而幽隂神其居之可以祷安静矣拊空桑变钟石神其听之可以感和乐矣大玉通帛熊蹯桂浆粲其倾筐采物煌煌神其歆之可以祚有年矣维石巖巖日月不老维灵是与生此熊罴神其荐之可以奉吾君矣于戏陈信克享正祠幽感宜乎有祈而降有祭而歆龙也无风雨之愆敌也无气焰之作此神之职又何羞焉而作颂曰揭灵山兮天地界势奔突兮风云骇峯蹲龙兮入天门气变蛇兮烟岚昏祐自天兮得终古备华虫兮驾朱虎重校正唐文粹卷第五十嘉靖甲申岁太学生姑稣徐焴文明刻于家塾唐文粹唐文粹卷第五十一重校正唐文粹卷第五十一吴兴姚铉纂碑二圣帝一虞帝庙碑先圣六处州孔子庙碑河中府文宣王庙碑衮州曲阜县宣圣庙碑扶风县文宣王庙记书处州韩吏部孔子庙碑隂谒夫子庙文大儒二文中子碑文中子碑虞帝庙碑铭张谓尧有天下七十载将逊于位乆难其人伯支许由全其节而固让羲仲龢叔审其才而固辞帝德合于天天命归于帝帝尽善也我其试哉由是賔于四门纳于百揆星辰合度雷雨不迷尧之二女釐降于内尧之九男服勤于外受昭华之玉允洽人神泥封祀之金大报天地五臣皆进明赏也四族咸黜明刑也先质后文敦俗也贵德尚齿优贤也于斯之时君明于上人化于下山川鬼神亦莫不宁鸟兽鱼鼈衆乎咸若无爲而治其圣也欤夫以万乗之尊一人之贵多见轶其轨度少能窒其嗜欲瑶台琼室尧舜则茅茨土阶矣玉食宝衣尧舜则藜羮皮裘矣历代多嫔御尧舜顾礼经娶一姓矣自古好征伐尧舜舞干戚怀四夷矣百姓乐尧舜未甞不乐百姓忧尧舜未甞不忧历数之来人以位授我讴歌之去我以位授人其来也婴于樊笼其去也脱于桎梏形神非吾有天地之委和子孙非吾有天地之委蜕此其所以禅代也近日曹丕父子世爲汉贼当鼎易之时发荒唐之论高视前古大夸羣雄猥以汉魏之间辄同尧舜之际此河伯不知于海若盗跖自方于仲尼也古人云尧以义终舜以勤死稽诸祀典永爲世敎游夏之徒岂诬也哉称尧见囚小儒之虚诞爲禹所放曲士之穿凿攻乎异端斯害也巳九疑北麓三湘南澨帝之遗庙存焉地僻易芜徒生荆棘水深难渉谁荐苹蘩先圣不祀后贤之过摄邵阳令前监察御史宇文宣大树风敎小康黎元相冈峦移栋宇前豁林莽得爽垲之地焉下指城隅见祈祷之人焉如或宣室言徴閟宫灵降娥英近侍稷契旁趋则歌南风觐东后朝衆圣㑹羣臣则知汤武不敢升堂自愧于廊庑之下高光不敢及戸退慙于阃阈之外成康文景帝所讥焉谓也无孔氏之祖述有颜子之希慕作颂于淸芬勒文于玄石其铭曰系自颛顼家于勾芒大口竒表重瞳异相俗变山中风移河上其器不窳其人皆让二年成邑三年成都惟彼陶唐禅于有虞域中交㤗天下昭苏彩鳯听乐黄龙负图其德难名元功不宰脱屣城阙遗形江海陵庙有依山川无改象耕未辍鸟耘犹在託此巖阿神心若何蒸甞昔少俎豆今多百越迢遥九疑嵯峨湘云古色楚水新波庭罗松桂森若容卫檐度风飈宛如箫韶黎庶以宁隂阳以调慿兹圣灵祚我皇朝处州孔子庙碑韩愈自天子至郡邑守长通得祀而徧天下者惟社稷与孔子焉然而社祭土稷祭谷勾龙与弃乃其佐享非其专主又其位所不屋而坛岂如孔子用王者礼巍然当座以门人爲配自天子而下北面拜跪荐祭进退诚敬礼如亲弟子者矧勾龙弃以功孔子以德固自有次第哉自古多有以功德得其位者不得常祀勾龙弃孔子皆不得位而得常祀然其祀事皆不如孔子之盛所谓生人巳来未有如孔子者其贤过于尧舜逺者此其效欤郡邑皆有孔子庙或不能修事虽设博士弟子或役于有司名存实亡失其所业独处州刺史邺侯李繁至官能以爲先旣新作孔子庙又令工改颜回至子夏十人像其余六十子及后大儒公羊高左丘明孟轲荀况伏生毛公韩生董生高堂生杨雄郑玄等数十人皆图之壁选博士弟子必皆其人又爲置讲堂敎之行礼肄习其中置本钱廪米令可继处以守庙成躬率吏及博士弟子入学行释菜礼耆老叹嗟其子弟皆兴于学邺侯尚文其于古记无不贯达故其爲政知所先后可歌也已乃作诗曰惟此庙学邺侯所作厥𥘉下神不以宇先师所处亦窘寒暑乃新斯宫神降其献讲读有常不诫用劝揭揭元哲有师之尊羣圣严严大法以存像圗孔肖咸在斯堂以瞻以仪俾不或忘后之君子无废成美琢词碑石以賛攸始河中府新修文宣王庙碑常仲孺立于水成于气以位天地勇于震奋于乙是生万物天地之大万物之多若无圣人谁与凖绳故能范而不过类而不遗者也然则乗时设敎必生大圣以首之庖羲氏甄才焕文君人子天神农以之首于皇而体至道也轩辕氏推筴命官度方顺纪颛顼奉之首于帝而法玄德也夏后氏奠山通川因地制赋殷汤继之首于王而明大化也理乱相资质文代变洎有周而衰焉平桓以还鸿流荡然非圣人之述易羲农之道消矣非圣人之辩问轩辕之帝衰矣非圣人之删书夏殷之王微矣非圣人之作春秋周室卑而诸侯僣矣故夫子彰皇系帝叙王尊周首于儒而开大敎也是知前圣之遗风将絶夫子不得不生中古之彝训将兴夫子不得不作故礼云百代以俟圣人而不惑也有天下者遵其易简遡其元命可以致于淸静遵其广大弘其覆载可以致于雍熈遵其礼让蹈其夷旷可以致于和平茍或失常滔滔淫源德滋非而霸功作矣代易于上敎尊于下运否于旣往位崇于将来形于国而达于家万乐和而百礼成郁郁洋洋与日月而终矣巨唐敎本六经德怀三古拯大道于旣溺复醇源于巳醨追谥文宣显用王礼太学之制形于四方贞元五年秋仲上丁元帅司空侍中咸宁王浑公有献于先师退而言曰斯庙也左廛右署前军后府晨暮之间諠阗四起非肃雍致敬之地爰命略址于城得南端安焉出其食之中财任闲人之余力属役如素十旬而成祠庭有闲荐设有严衅落之礼行飨献之仪具是则贾之嚣薄师之阅习吏之讥诃寂寥于兹矣噫我公以身柱国竭力戴君齐心孔门禀奉如在易曰化而裁之黙而成之公气和隂阳德㑹几义又曰其静也专其动也直公志尚纯一行必中正语曰文武之道未坠于地公有全社稷之勲合经纬之用又曰学之无倦行之以忠公有遵理化之勤及人民之信古训是式新庙弈弈尊异显赫举集其门也至哉小子明朝退飞幕府获祐叹息徘徊敢扬颂声其辞曰昭昭五星玄文之经浩浩五行元气之形维上纪下灾昬祥明圣人居中百化适成五星九玄醇朴不曜降及尧舜存乎典诰文王旣没孔子乃绍质文异时日月代照肇自开辟澒洞无迹考于六籍穷古尽昔微禹之功水土共融微儒之风华夷蒙蒙大圣同德垂训作则山川九州礼乐万国羲轩之道夫子明之百王纉焉仰而营之夫子之敎巨唐兴之皇帝奉焉式而弘之皇帝之化藩翰扬之司空行焉敬而将之肃肃新祠煌煌盛仪祀享不失弦诵以时儒风载扬天地同期兖州曲阜县宣圣庙碑铭李邕甞观元化隂藏上帝玄造虽道逺不际而运行有符扬攉大抵宣考神用逮人统之可复补天秩之将頽其揆一也昔蚩尤怙贼厥弟骄兵巨力朋徒合绪连祸则皇帝兴圣重出羣龙推下济以君人儆勤略以戡乱逮至横流方割包山其咨转死爲鱼鱻食不粒则尧禹并迹振拔隐忧导百川康四国粤若殷礼缺周德微宋公用鄫楚子问鼎则夫子卓立粲然成章辟邦家之正门播今昔之彞宪此天所以不言而成化圣所以有开而必先其若是者乎故夫子之道消息乎两仪夫子之德经营乎三代岂徒小说盖有异闻夫亭之者莫如天借之者莫如地敎之者莫如夫子且沐其亭而不识其道则不如勿生荷其借而不由其德则不如勿运故曰消息乎两仪者也夫博之者莫如文约之者莫如礼行之者莫如夫子且㑹其文而不扬其业则不如勿传经其礼而不启其敎则不如勿学上代有以焯序中代有以宗师后代有以丕训故曰经营乎三代者也噫唐虞之美不必至是賛而大者进圣君也夏桀之恶不必至是挤而毁者激庸君也伊尹之忠不必至是演而数者勉诚节也赵盾之逆不必至是抑而书者诛贼臣也至若论慈广孝辅仁宠义职此之由于是君臣之位序父子之道明朋友之事兴夫妇之伦得虽朗日开觉膏雨润黩和风淸扇安足喻哉借如九皇继统而政醇七圣同年而道合虽事业广运而理齐一时未有薄游大夫僻居下国德敎旣往言满方来庙食列邦不假手于后续君长万叶必归心于素王若此之盛是以腾跨百辟孤絶一人曷成名而可称盖取兴而爲大者也我国家儒敎浃宇文思启天伸吏曹以追尊建礼官而崇祀侯襃圣于人爵尸奠享于国庠是用大起学流钖类孝行敦恱施于万国光覆弥于胤宗三十五代孙嗣襃圣侯璲芝字藏晖洎族贤元亨等或专门硕儒罔坠于绪或余波明哲载扬厥声乃相与合谋曰夫墟墓之地礼曰自哀听讼之树诗曰勿翦一则遇事遗爱一则感物允怀矧乎大圣烈风吾祖鸿美故国封井旧居川岳欤宜其悚神驰魄膝行膜拜陈斋祭奠严祠树缭垣以设防刋丰碑以爲表兖州牧京兆韦君珪王国周亲人才懿德明启风俗休有政敎长史河南源晋賔字光国贤操孤兴淸节特逺纳人以礼成俗于师司马天水狄光字子亮相门开祥雅道踵武闻义必立从事可行録事叅军东海徐仲连功曹成阳盖寡疑仓曹大原王道淳弘农杨万石戸曹愽陵崔少连兵曹范阳张博望法曹安定皇甫佺东海徐光彦工曹荥阳郑璋叅军扶风窦光训及曲阜县令鴈门田思昭主簿吴兴施文蔚清河晏弘楷等宦绪通德儒林秀士升堂覩奥游圣钦风佥同演成乃共经始其铭曰元天隂骘大明虚镜神不利淫物将与正凡曰投艰在此逢圣吞沙荐虐轩黄底定襄陵兆灾夏禹文命周道失序夫子应聘刋诗述史盛礼张乐雅颂穆淸训词昭灼片言一字劝善惩恶诱进后人启明先觉六顺㪍兴四敎皆作茂功济古至道维来首出列圣席卷羣才大名震耀广学天开蒸甞帀宇颂声穷垓帝念居室以光寿宫建侯于嗣环封厥中孙谋不泯祖德斯崇乃刋圣烈用广休风扶风县文宣王庙记程浩天地吾知至广也以其无所不覆载日月吾知至明也以其无所不照临江海吾知至大也以其无所不容纳料广以寸管测景以尺圭航大以一苇广不能逃其数明不能私其质大不能亡其险伟哉夫子后天地而生知天地之始先天地而没知天地之终非日非月光之所及者逺不江不海润之所浸者博三代礼乐吾知其损益百王宪章吾知其消息君臣以位父子以亲家国以肥鬼神以享道未可诠其有物释未可证于无生一以贯之我先师夫子夫子圣人也帝之圣者曰尧王之圣者曰禹师之圣者曰夫子尧之德有时而息禹之功有时而穷夫子之道乆而弥芳逺而弥光用之者昌舍之者亡昔否于周今泰于唐不然者何被衮而裳垂旒而王者哉扶风古县也在京之西环渭之北望标关辅之首雄压剧秦之大有尉曰袁弁者学吞汉台贤负伊鼎文则变雅行乃矩物其爲政也刚以断其理身也柔而立回大君之淸问动贤相之精选夤奉诏㫖廓新祠宇庙闾岑立宫墙鸟趾睟先师于两楹罗亚圣于十哲砌兰有主院柏分行徂庭自肃入室加敬陈牲牢而如在闲笾豆而无筭天下大军之后也时弊而没礼域中小康之前也俗媮而迷归尚儒以戢兵设义而销战使人从善逺恶而不自知大哉袁氏之子其用心也至矣邑宰李公才思练达政心和理风声树于丕变甿颂乐而不支县丞主簿尉等琅瑘王畿黍稷公器览容色窥相公之明镜整鬐鬛趣相公之龙门云霄坐驰鸣跃可俟浩自帝郷薄游鳯翔入境而醉闻佳政告归而飱味尤绩前尉许贽起予能事春秋之徒如何勿书时大历二年某月日记书处州韩吏部孔子庙碑隂杜牧天不生夫子于中国中国当何如曰不夷狄如也荀卿祖夫子李斯事荀卿一日宰天下尽诱夫子之徒与书坑而焚之曰徒能乱人不若刑名狱吏治世之贤也彼商鞅者能耕能战能行其法基秦爲强曰彼仁义蝨官也可以置之自董仲舒刘向皆言司马迁良史也而迁以儒分之爲九曰愽而寡要劳而无功不如道家者流也自有天地巳来人无有不死者海上迂怪之士特出言曰黄帝錬丹沙爲黄金以饵之昼日乗龙上天诚得其药可如黄帝以燕昭王之贤破强齐几于霸秦始皇汉武帝之雄材灭六强僻四夷尽非凡主也皆甘其说耗天下捐骨肉而不辞至死而不悟莫尊于天地莫严于宗庙社稷梁武帝起爲梁国者以笋脯麫牲爲荐祀之礼曰佛之敎性不可杀以天子尊舍身爲其奴散髪布地亲命其徒践之有天地日月爲之主隂阳鬼神爲之佐夫子巍然统而辩之复引尧舜禹汤文武周公爲之助则其徒不爲劣其治不爲僻彼四君二臣不爲无知一旦不信背而之他仍族灭之傥不主夫子纷纭冥昧百家鬪起是已所是非已所非天下随其时而宗之谁敢非之纵有非之者欲何所依据而爲其辞是杨墨骈愼巳降百家之徒庙貌而血食十年一变法百年一改敎横斜高下不知止泊彼夷狄者爲夷狄之俗一定而不易若不生夫子是知其必不夷狄如也韩吏部夫子庙碑曰天下通祀惟社稷与夫子社稷坛而不屋取异代爲配未若夫子巍然当座用王者礼以门人爲配自天子至于庶人亲北面师之夫子以德社稷以功固有次第哉因引孟子曰生人巳来未有如夫子者也自古称夫子者多矣称夫子之德莫如孟子称夫子之尊莫如韩吏部故书其碑隂云谒夫子庙文李观世载儒训者陇西李氏子观正词爲絜执絜爲奠恪以上桓拨之十有三祀孟秋之月朔修冕带问庙而入再拜两柱之下乃退伏而称曰于皇夫子之道之德与天地周施与日月合明乃圣乃神炳乎典谟惟王者得之以事神使民庶人得之以不失其死生诸侯得之以事天子卿大夫得之以保禄位怨灾不及其身四时得之而序行天下得之而大同然则天地神人之事昭乎夫子之道之德也至矣何小子之所窃叹焉斯叹也其惟来学乎其惟乞灵乎曰某不敢然也且夫礼乐浃于明夫子之善道也斯可谓以学矣鬼神瞰于幽夫子之明灵也斯可谓以敬矣孰敢舍道而来学黩敬而乞灵者乎于是再拜而起徊翔而观章施足徴像设无諠我庙爼豆我王衣冠夫子得之亦无愧言七十之徒亦公亦侯外如君臣内实讨论烝烝小子思得其门夫子圣人天钖元精其未生也若超然神游与两气俱存其旣生也遇三季之㑹飘飖湮沦弦歌之音拊而不和仁义之图卷而靡陈及相鲁而有喜色去宋而曰桓魋其如予何圣人之穷乃有如是邪噫俾夫子生于尧之代尧必后舜而先夫子生于舜之代舜则必先夫子而后禹圣人得时化可知也如舜禹生于夫子之年则不过守于田畒之中安有夫子之敎垂于无穷若今日之澶漫者乎惟夫子生实陪臣没乃王爵有圣德也惟纣生实殷辟死曰独夫有逆德也惟爵谥在德惟德有圣有逆惟圣逆在人不在于尊呜唿夫子圣人之极欤鳯鸟不至无其时也秦人烧书文之衰也帝唐爵王德之兴也惟夫子之德洎唐之德永而能安古而更新降康下民夐有烈光讫无闲然小子忡忡慄慄拜奠而出匪作匪述文中子碑皮日休天不能言隂骘于民民不可纵是生圣贤圣贤之道德与命符是爲尧舜性与命乖是爲孔颜噫仲尼之化也不及于一国而𬒳于天下不治于一时而霈及万世非删诗书定礼乐賛易道脩春秋者乎故孟子叠踵孔圣而賛其道夐出于世而可继孟氏者复何人哉文中子王氏讳通字仲淹生于陈隋之世以乱世不仕退于汾晋序述六经敷爲中说以行敎于门人夫仲尼删诗书定礼乐賛易道脩春秋先生则有礼论二十五篇续诗三百六十篇元经三十一篇易賛七十篇孟子之门人有高第弟子公孙丑万章焉先生则有薛收李靖魏徴李勣杜如晦房玄龄孟子之门人郁郁于乱世先生之门人赫赫于盛时较其道与孔孟岂徒然哉设先生生于孔圣之世余恐不在游夏之亚也况七十子欤惜乎德与命乖不及覩吾唐受命而殁茍唐得而用之贞观之治不在于房杜褚魏矣后先生二百五十岁生曰皮子嗜先生道业先生文读文中子后序尚阙于賛述想先生封隧所在而爲铭云大道不明天地沦精俟圣畅敎乃出先生百氏黜迹六艺腾英道符眞宰用失阿衡先生门人爲唐之祯差肩哲相接武名卿未踰一纪致我太平先生之功莫之与京文中子碑司空图道制治之大器也儒守其器者耳故圣哲之生受任于天不可斵之以就其时仲尼不用于战国致其道于孟荀而传焉得于汉成四百之祚五胡继乱极于周齐天其或者生文中于以致圣人之用得衆贤而廓之以俟我唐亦天命也故房卫数公皆爲其徒恢文武之道以济贞观治平之盛今三百年矣冝其碑圣魁之柄授必有施臣底之绩济亦厥时子惟善守赋而不私克输于我贞休之基重校正唐文粹卷第五十一唐文粹唐文粹卷第五十二重校正唐文粹卷第五十二呉兴姚铉纂碑三岳渎祠庙嵩山启母庙碑少室山少姨庙碑三城韩公庙碑柳州罗池庙碑野庙文嵩山启母庙碑崔融臣闻天地生成其法自然之谓道隂阳鼔舞其功不测之谓神然则物或类感事因通变干栋倾而三光北驰坤舆缺而百川东泻河沦越隽有郡邑之爲鱼水陷历阳有吏人之化鼈访遗踪于女崃风雨萧条徴往事于姑泉弦歌响亮盈虚靡定合散焉常不知谁子旣老氏之多懵忽然爲人宁贾生之足辩仰观俯察裁识幽明之故原始反终未穷死生之说得于道而失于道义有必然出于几而入于几理无或废知变化者其知神之所爲乎臣谨按启母庙者盖夏后启之母也汉避景帝讳改启之字曰开厥后相传或爲开母而顾野王舆地志卢元明嵩高记并不寻避讳之㫖以爲阳翟妇人事不经见谅无所取粤若玉斗琁玑李母之居邻北极金台石室王母之宅在西山气爲母则羣物以萌月爲母则容光必照坤爲母则上下交泰后爲母则邦家有成故华胥履迹而雄氏孕女登感神而炎运作星流华渚而白帝生月贯幽房而黒精降明明有夏穆穆涂山子娶于度土之辰女婚于台桑之地捜竒帝纪识异归藏束生发蒙而有迷韩子称贤而不朽汉臣之笔墨泉海陈其令名秦相之一字千金叙其嘉应士歌南国徒间候禹之词石破北方终见生余之兆则郭璞所谓阳城西启母石李彤所谓嵩山南启母祠随巢之说有徴鸿烈之言无爽者矣昔者鸾川之上母变空桑豚水之濵男生破竹美人之虹名螮蝀仙妇之月作蟾蜍精卫衔木而偿冤女尸化草而成嫔山崩蜀道台候妇而无归石立武昌亭望夫而不及论乎诞载羣下莫尊于帝王语乎迁易凡百无闻于感致美矣哉不可得而称也大唐革去故鼎取新与运而生继天而作握干元而造物海内知春辟混沌而爲家域中无外天皇膺历数顺讴歌金匮王板服皇王之能事衢室庙堂承祖宗之茂烈垂衣裳而作元后端拱北辰负黼扆而朝诸侯向明南面周邦赫赫其道洽于成康汉室巍巍其化钟于文景东渐西被逺安迩肃海三年而无波云连月而不散天瑞降地符昇灵鳯五文岁时来苑囿神龙八卦昏旦游池沼礼云乎哉无取于周旋揖让乐之谓也必在于移风易俗司禄益富家国于是乎有余司命益年臣人于是乎不夭明王三惧未甞遗戒愼之心天子四邻莫能展弼谐之用家安其业但听于邻鸡人得其和遂同于野鹿表䜟记奏河图四十六事之着明曷云尚也登太山禅梁甫七十二封之可识何以加乎且夫穷圣神备道德滋萌元气开辟太𥘉斯乃天皇氏之所以应乎天也依土地明神灵驾六羽而上腾度九州而下济斯乃人皇氏之所以顺乎人也造书契敎畋渔合五纬而节四时登九天而类万物斯乃犠皇氏之所以制人法也务播殖该变通甞药以救兆人聚货而交天下斯乃农皇氏之所以兴人利也振䕫鼓载龙旗天则玄女授符帝则黄神降斗斯乃轩辕氏之所以除人害也均度量正都邑揔秋令于金天分瑞官于鳯纪斯乃帝昊氏之所以爲人极也絜祭祀义鬼神履时以象天养财以任地斯乃帝顼氏之所以爲人敎也秋乗马春乗龙顺三辰而天道平建五正而人事理斯乃帝辛氏之所以爲人政也明如日晦如隂人无识其名帝何力于我斯乃帝尧氏之所以昭君德也闻一善举八才帝唱动而烂星云天歌发而跄鸟兽斯乃帝舜氏之所以章后功也夫三统者道之大五行者生之宗三皇法之而列五帝则之而序道以三兴德以五立非天下之至圣孰能兼于此乎而犹虽休勿休损之又损下明诏发德音尊天而重人省方而巡狩举星毕曵云梢召风伯以淸尘命山灵而护野驰洛邑鹜襄城天回而地游云合而雾沓周穆王来游太室先徴夏启之居汉武帝有事嵩丘即访娰开之石徒观其丹靑歳古霜露年侵圣情有睠兴言改葺其山则古文之外方其地则新邑之中土铭坛逦迤斜分玉女之台碑阙相望近对石人之庙金草生而五色贝树长而三花紫云合沓于溪涧白雾氛氲于巖岭考之易林信惟神明所伏求之遁甲固以威灵肃然夫其命有司乗务隙因高背下察隐嶙之余基审日观星揆摧残之落构周官置臬郢匠挥斤异态神行全模化造红葩夺日飞累榭于山间绮缀冲风架回廊于木末仙人在栋神女临䆫周施玳瑁之椽徧覆琉璃之瓦赤玉爲阶甃黄金作门阙山如白岸树似靑溪羞蕰藻于前庭借生刍于后径兰香夹水居然洗沭之资竹帚临风自隔嚣尘之境梦台云雨宋玉对而先惊楚壁山川屈原书而几倦寿宫幨兮不扰象设安兮逾肃霜罗曵曵云锦披披鸳鸯褥兮翡翠帱白羽扇兮靑丝履垂玉鸾之佩若往而若还戴金雀之钗不长而不短其居䖏也暧暧昧昧隂闭阳开其被服也煌煌荧荧霞駮云蔚鼎俎则麟胎鳯卵烝蕙燃蓂饵膳则木蜜金膏玉浆琼酒当是时也合五岳讯九魁选太隂命玄阙冯夷鸣鼔女娲淸歌左苍龙弓吹箎右白虎兮縆瑟金眞拂座玉女焚香肃肃习习天媛来风雨雰雰霏霏神姬下霜雪孔雀飞而仪鳯舞弄玉邀欢軿车合而罗绮陈智琼陪宴麻姑服道变海水而来游织妇希风塡河津而下谒洛妃绰约江妃緜眇玄女以明同爲珠素女以穨云作髻九天眞母八极夫人毕集于兹矣靑霞衣兮翠云裘灵连蜷兮旣留车回风兮马飞电视倐忽兮无见昔者济隂山下降尧母之精灵湘川水曲留舜妃之响像壝坛或在徒闻分福之名栋宇不修谁辨安歌之处岂知夫三仙福地百姓尊祠挟王者之都畿当圣人之顺动犠牲玉帛可以洽气和神㓜妇外孙可以披文相质䖍奉纶㫖式陈壮观虽周人作诗自得后妃之美而魏臣献赋终慙神女之工敢作铭曰九州地险五岳天中蛟龙洞穴日月仙宫蓄洩云雾震荡雷风笙歌近接钟鼓遥通昔在嬀帝洪泉未塞昬垫下人汎滥中国于铄大禹显允天德龙画旁分螺书徧刻佩文北海省土南方还从碣石更下台桑予娶有礼我都攸昌八年不顾四载惟荒宛委旣登轘辕伫凿家室误往熊罴方作天道幽祕生涯紏错其化则迁其灵是託宓妃之馆仙女之台物类通感精魂去来巫山庙立汉水祠开壝坛岁古栋宇年摧皇矣大唐丽哉神圣膺图受箓体元居正赫赫高祖天有成命明明太宗于兹爲盛重光累洽下武嗣文负扆而化垂衣以君三灵盻蠁六气氤氲鱼鼈咸若鸡犬相闻重译请命殊邻禀朔化及中孚风移大朴天秩百礼人和万乐汾水可游岘山何邈随巢旧说夏启遗居盛德不泯嘉声在诸周王转跸汉帝回舆聿怀降鉴其祀如初虞衡掌木班垂葺宇虹亘梅梁龙盘桂柱草积庭院水周堂庑石室置俦轩宫爲辅性珠帘洞卷玉座含淸金翠玓瓅罗縠轻明仪形若动侍卫疑生依俙有物惝怳无声帝子湘川天孙汉曲翩緜缥缈踌躇踯躅神女弄珠灵妃启玉倐来忽往星繁电烛壮矣丽矣神之听之聦明是属景福无欺夫人立馆㓜妇镌辞巍巍皇室万万余基少室山少姨庙碑铭杨烱臣闻崑阆西北之天门也则五帝处其阳陆三皇居其正地太山东南之日观也则秦皇刻其石铭汉帝探其玉䇿故知建都邑正方位画崇墉刳濬洫必慿天地之险然后四海爲家拥神休尊明号恊时月同量衡必致山川之祠然后羣神受职少室山者山岳之神秀也慿河图而括地用遁甲而开山发挥宇宙之精喷薄隂阳之气壁立而千仞削成而四方北临恒碣犹如聚米南望荆衡才同覆篑共工触皇天之八柱未足拟议龙伯钓溟海之三山无阶响像考于含神纽白玉犹存验于山海经黄花不落其名有序则太室西偏其位可知则嵩高佐命若乃干坤之所合雷雨之所交仰躔七星之野俯鎭三河之曲朝市临于域中枢机正于天下六合交㑹于是乎有天帝之下都九州名山于是乎有灵仙之窟宅臣谨按少姨庙者则汉书地理志崇高少室之庙也其神爲妇人像者则故老相传云启母涂山之妹也昔者生于石纽水土所以致其功娶于涂山室家所以成其德后宗之位象南宫之一星外戚之班比西京之列传惟几不测其道无方骋神变而挥霍降精灵而肹蠁亦犹蒋侯三妹青溪之轨迹可寻虞帝二妃湘水之波澜未歇何止祠称丁妇庙号滕姑少女宅于西宫夫人馆于南岳山临白岸空闻石室之灵浦对青崖独有金台之异若斯而巳矣时更魏晋数历周隋四望于是莫修八神以之无主炎凉代序宁观爼豆之容霜露霑衣非复弦歌之地国家乗天造之草昧属人谋之与能奄有大宝遂登神器天地水火之无象则女娲氏补之于是乎鍊其五石东西南北之失位则神农氏立之于是乎甄其四海天皇贵与天乎合德富与地乎侔赀穷变化之理尽神明之数伏牺画卦唯观鸟兽之文皇帝垂衣盖取干坤之象利兼于成器功周于备物瑶台美化阐邦国之风猷银牓嘉声茂君亲之典礼称才子者八族则叔献季貍有乱臣者十人则太顚闳夭若夫圆丘方泽所以飨天神地祇复庙重櫩所以序文昭武穆命秩宗之位分太宰之宫考虞夏之质文定殷周之损益其大礼有如此者高阳有飞龙之乐始㑹八风帝舜有仪鳯之音初调九奏后䕫典其敎制氏辨其声钟磬竽瑟致其和尊卑长㓜成其序其广乐有如此者太微营室明堂布政之宫白兽苍龙象魏悬书之法下应犹草王言如丝北辰而拱衆星南面而朝天下其爲政有如此者紏万人者施以八刑诘四方者戒之三典画衣不犯载酒无寃免禽兽于网罗纳寰瀛于轨物其恤刑有如此者周人之养国老始辟西胶汉氏之召诸生初开太学辟廱所以行其礼泮宫所以班其政童子三尺羞称霸后之臣冠者六人唯述明王之道其文德有如此者凉风至司马于是乎陈兵太白高将军于是乎冝战乗斗杓而誓旅出星门而杖钺庄周称天子之劒举之按之吕望言圣人之兵如风如雨其武功有如此者稽其殷令有文犀利劒之效珍考其周书有赭白乗黄之骋力东渐西𬒳南驰北走卢敖之穷观六合不出于城隍陶侃之飞入八门未游于宫室其疆理有如此者察璇玑而孚大运天回地游吹玉律而部人时阳动隂静烟云萧索而合彩日月淑清而启旦岂直鳯巢阿阁入轩后之图书鱼跃中舟称武王之事业其休徴有如此者然则囊括混沌发挥生灵大庭不足使骖乗骊连不足使扶毂可以㑹玉帛可以荅灵祇行圣人之大孝旣郊祀而宗祀昭帝王之盛节亦因天而事天犹复下听舆人旁求故实以爲唐尧五载无闻太室之仪殷帝八迁未卜王城之地是用陈圭置臬建周后之两都诏跸鸣銮巡汉皇之中岳荧惑先列招揺在上隐天而动地欱野而歕山旌旗则日月运行钟鼔则雷风相薄道伊阙捷轘辕怡然长望邈乎周览壮灵山之云雨仍求载祀之经对闲寝之丘墟思秩无文之礼于是降天涣命司存因其旧迹葺其新庙详费务议工徒下陇蜀之名材致荆蓝之宝玉易者言乎恱使民忘其劳诗者歌乎于来成之不日东西轇轕南北峥嵘绣栭兮云楣光照耀兮夺目桂栋兮兰橑气氛氲兮袭人皎日登于约䟽奔星下于闺闼珠帘玳匣上高阁而三休金柱银楹岀长廊而中宿穷山海之瓌宝尽人神之壮丽岂止河庭贝阙俯瞰冯夷之都洛水瑶坛旁临虙妃之馆尔其巖嶂重复冈峦左右靑霞起而照天白雾生而帀地余基隐嶙仍知万歳之亭古木摧残尚辨三花之树明公旧祀栋宇岧嶤仙女层台风烟烂漫轩辕之访大隗先求牧马之童太一之徴少君直下乗龙之使夫峻极也天帝因而㑹昌夫降神也景福由其兴作于是乎昭之以明德听之以和声可以羞涧溪沼沚之毛可以奠潢污行潦之水聦明正直惟鬼神而有知玉帛犠性实陈信而无媿日之吉灵之来蜺爲旌兮翠爲盖雷爲车兮电爲䇿鼔之以南箕风袅袅而先路润之以西毕雨冥冥而洒道其始至也若海静山空曈曈昽昽照白日于扶桑之东其少进也若移星转汉粲粲烂烂吐明月于瀛洲之半佩珠玑而玓瓅袭罗縠而飘飖建晨婴之宝冠践逺游之文履命俦兮啸侣徙倚兮徘徊羣仙毕集衆灵咸至有西华之紫妃有中黄之素女华山之上明星逺烛阳台之下暮雨濳通或琼室以飞霞或银台而荐乐天孙忽降蹔停支石之机神女相欢即起投壷之电左侍右卫则甲申之琼石乙巳之兰萧妍倡妙妓则慿恱之清歌幽灵之鼓瑟乐章旣阕礼容斯备回风兮云旗入不言兮出不辞荷衣兮蕙带倐而来兮忽而逝惟神享德降百福而无疆惟岳配天视三公而有典昔者夏后氏之乗四方仍开宛委之图周穆王之御八龙犹纪舂山之石况乎上照下漏天平地成人主宅中旁罗于宇县山灵显位密迩于神州岂使命德不传颂声无纪由是三天降䇿有南霍之叔储八丈镌铭有西王之服道魏国钟繇之字唯勒歳年晋家张载之文遂承明诏其词曰上帝有命皇天无亲树之元后以牧蒸人光宅六合怀柔百神德成郊祀礼备宗禋轩称配永崐㠊帝出尧号则天汾阳诏跸观人设敎恊时同律有感必通无文咸秩皇家启圣受命于天上錬五石旁䟽九川开阶运斗宅海乗干王母益地周公卜年天子建德重规叠矩圣敬日跻宗文祖武范围三极和平万㝢率由旧章粤若乩古琁宫夜敞银牓朝开德象隂月声符震雷山河翼戴星纬盐梅能事毕矣干元大哉化定制礼功成作乐日月旂常夏殷正朔德泽天外文明地角气白星黄风揺露浊两京畿甸五载巡游驱驰太一部列蚩尤将见大隗爰寻许由回鸾踯躅寓目周流郁郁灵鎭巖巖积石直上五千去天三百帝休非逺眞经可觌石室徘徊琼膏滴沥山惟地德神即隂灵瑶姬逐雨玉女随星隂阳不测黍稷非馨倐忽年代荒芜庙庭旁求祀典载垂天涣始诏林衡俄成壮观紫梲星错丹梁霞焕似对青溪如游白岸文貍赤豹电䇿雷车隐隐中道訇訇太虚遂停龙驾永託神居天回地上雾歇云除衆灵睒易羣仙容与衡岳夫人汉濵游女洛川解佩天河弄杼顾慕招携纷俦侣同气同声爰笑爰语于以採苹南涧之濵于以採藻于彼行潦日吉兮辰良浴兰汤兮沐芳扬枹兮拊鼔奠桂酒兮椒浆神其萃止降福穰穰韩公庙碑铭李华唐之元老有大庇于生人曰韩公公尽力大朝位尊将相三城立庙军帅乞灵则祠之天宝季歳华奉使朔方展敬祠下式瞻风采像与神合沈沈如生呜唿生以功爲臣殁以灵爲神神乎冝奉公揔戎疆外悬衡审政拒陇循河緜亘万里坚城雄防扜蔽三辅介胄之士垂十万人瞻我麾节以爲进退先是突厥犯塞乗胜入朔方游骑至安定守军不到经略失守虏乃驱监牧之騋牝退存庐帐进围聚邑鸣弓跃马规复漠南边人揺心元圣轸念节将更至咸以爲请搢绅献议则以和亲爲便中宗未之许也𥘉以公耋老且重烦之及卜师于太宫之庭惟公之吉至尊亲临前殿授以兵符公承命徂征北蕃逆骇记所谓君子有其时有其命公得其二而伸其一者也公忠贯神明虑几造化鎭以长䇿溃其姦谋一麾偏师屠名王复丧马夺壍拂云维而城之并河之阿列筑三鎭将精士锐谈笑就役匈奴莫敢南视雷哭而遁老㓜望公以相震怖不然则乗冰转鬪无日无之旣而据河山翫其动静纳行旅归之袵席慿墉而望匹马单兵不匿形影虏由是械手足而刳腹心朝廷无草窃之虞天下灭征役之半矣诗云文武吉甫万邦爲宪又曰方叔元老克壮其猷公之谓也帐下之厮尚有存者曰公号令素严人无违禁自将吏骑卒咸有旗表节不常出出则赏罚随之赏无非功罚无非罪上流而下竞心行而事从谋全功成由此术也三城旣就刋木标橹记之种落刻其降年后皆如之岂挺生上将之龟䇿也竒鉴先物之然也夫鸟兽草木出其伦辈犹或利害慿焉况殊绩功勲终始天地翼辅先圣宠绥元元有茅社之尊符节之重后奉者果一胜遂一谋庸非明神幽賛之效雅有吉甫薄伐至于太原王命南仲城彼朔方传称齐桓伐戎攘狄以其病燕灭卫魏绛和戎狄合诸侯从古及今以爲大功其余秦恬汉靑之伦才丘垤耳尚或筮颂飏之简䇿贵之况忠武卓异屦履今昔而咏歌无之非古也窃感赵孟怀随武之德寤寐永叹奉铭神宫其文曰赫尔韩公司武有经受命北伐渠魁就刑敢或不顺鼔行风霆崇岱压卵沧波灌萤沈泉雷动机发冥冥功奋三城人謡亿龄谋出先后构危于宁张天之威恢庙之灵北狄顿颡山戎来庭万里寝柝縁河罢扄趋拜故祠德谢惟馨翔野何有羣山靑靑感激遗风徘徊涕零吾谁与归式荐斯铭柳州罗池庙碑铭韩愈罗池庙者故刺史柳侯庙也柳爲州不鄙夷其民动以礼法三年民各自矜奋曰兹土虽逺京师吾等亦天氓今天幸惠仁侯若不化服我则非人于是老少相教语莫违侯命凡有所爲于其郷闾及于其家皆曰吾侯闻之得无不可于意否莫不忖度而后从事凡期令之民劝趋之无有后先必以其时于是民业有经公无负租流逋四归乐生兴让宅有新屋渉有新舩池园絜修猪牛羊鸭肥大蕃息子严父诏妇顺夫教嫁娶葬送各有条法出相弟长入相慈孝先时贫民以男女相质乆不得赎尽没爲隶我侯之至按国之故以佣除本悉夺归之大修孔子庙城郭道巷皆治使端正树以名木而民旣皆恱喜甞与郡将魏忠谢宁欧阳翼饮酒驿亭谓曰吾弃于时而寄于此与君等好也明年吾将死死而爲神后三年爲庙祀我及期而死三年孟秋辛卯侯降于州之后堂欧阳翼等见而拜之其夕梦翼而告之曰馆我于罗池其日景辰庙成大祭过客李仪醉酒慢侮堂上得疾扶出庙门即死明年春魏忠欧阳翼使谢宁来京师请书其事于石余谓柳侯生能泽其民死能惊动祸福之以食其土可谓灵也巳作迎享送神诗遗柳氏俾歌以祀焉而并刻之柳侯河东人讳宗元字子厚贤而有文章甞位于朝光显矣巳而摈不用其词曰荔子丹兮蕉黄杂肴𬞞兮进侯堂侯之舩兮两旗度中流兮风泊之待侯不来兮不知我悲侯乗驹兮入庙慰我民兮不嚬以笑鹅之山兮柳之水桂树团团兮白石齿齿侯朝出游兮暮来归春与猿吟兮秋与鹤飞北方之人兮爲侯是非千秋万歳兮侯无我违福我兮寿我驱厉鬼兮山之左下无苦湿兮高无干秔稌充羡兮蛇蛟结蟠我民报事兮无怠其始自今兮钦于世世野庙碑陆龟蒙碑者悲也古者悬而窆用木后人书之以表其功德因留之不忍去碑之名由是而得自秦汉以降生而有功德政事者亦碑之而又易之以石失其称矣余之碑野庙也非有政事功德可纪直悲夫甿竭其力以奉无名之土木而巳矣瓯粤间好事鬼山椒水濵多淫祀其庙貌有雄而毅黝而硕者则曰将军有温而愿哲而少者则曰某郎有媪而尊严者则曰姥有容而艳者则曰姑其居处则敞之以庭堂峻之以陛级左右老木攅植森拱萝茑翳于上鸱鸮室其闲车马徒隶丛杂怪状农作之甿怖之大者推牛次者击豕小不下犬鸡鱼菽之荐牲酒之奠缺于家可也缺于神不可也一朝懈怠祸亦随作耋孺畜牧慓慓然疾病死丧甿不曰适丁其时邪而自惑其生悉归之于神虽然若以古言之则戾以今言之则庶乎神之不足过也何者岂不以生能御大灾捍大患其死也则血食于生人无名之土木不当御与灾捍患者爲比是戾于古也明矣今之雄毅而硕者有之温愿而少者有之升阶级坐堂筵耳弦匏口梁肉载车马拥徒隶者皆是也解民之悬淸民之暍未甞贮于胸中民之当奉者一日懈怠则发悍吏肆淫刑敺之以就事校神之祸福孰爲轻重哉平居无事指爲贤良一旦有大夫之忧当报国之日则回挠脆怯颠踬窜踣乞爲囚虏之不暇此乃缨弁言语之土木尔又何责其眞土木邪故曰以今言之则庶乎神之不足过也旣而爲诗以志其末土木其形窃吾民之酒牲固无以名土木其智窃吾君之禄位如何可议禄位颀颀酒牲甚微神之飨也孰云其非视吾之碑知斯文之孔悲重校正唐文粹卷第五十二唐文粹唐文粹卷第五十三重校正唐文粹卷第五十三吴兴姚铉纂碑四高世五汉高士严君钓台碑刻严陵钓台许由先生庙碣梁高士碣后汉徐徴君碣义士一首阳山碑忠烈四有夏大夫关公碑隂文殷少师比干碑纪信碑周苛碑忠臣二春申君碑梅先生碑纯臣一微子庙碑烈女一高愍女碑汉高士严君钓台碑梁肃先生讳光字子陵㑹稽余姚人也名阐于汉光武之世东观书实载其事当哀平之后天地旣闭先生韬其光隐而不见建武反正云雷旣定先生全其道而不屈消息治乱之际卷舒夷旷之域如云出于山游于天复归于无间不可得而累也则激清风耸高节以遗后世先生之道可见于是矣或曰人伦大统莫大乎君臣崇德致用莫盛乎冨贵而子陵以贱爲贵以臣傲臣二者其失于敎欤君子曰不然夫贤哲之道一动一静动而用者功济乎当世静而不用者化光于无穷故许由于尧先生于汉皆不易乎世游方之外俾后之人闻清风而向慕焉盖运有㑹事有行伊吕遇汤武而立大功子陵遇世祖而立大名去就不同同归乎道焉岁在大梁予渉江自冨春而南访先生遗尘则钓台尚存仰聆德风刻颂于石其文曰季叶浩浩浇风荡淳先生括囊鸟兽同羣四海旣平故人爲君富贵于我有如浮云召至禁中告归江濆下视天子上动星文接舆肆狂孤竹求仁介推山死龚胜兰焚猗欤先生异乎斯人俯仰世道从容屈伸清溪悠悠白石磷磷遗风是仰终古不泯刻严陵钓台罗隐巖巖而高者严子之钓台也寥寥而不归者光武之故人也故人之道何如睨苍苔以言之尊莫尊于天子贱莫贱于布衣龙争蛇蛰兮风雨相遗干戈载靡兮悠悠梦思何富贵不易节而穷达无所欺故得脱邯郸之难破犀象之师造二百年之业继三尺劒之基者其唯有始有卒者乎下之世风俗偷去禄位相尚朝爲一旅人暮爲九品官而亲戚骨肉巳有差等矣况故人乎呜唿往者不可见来者未可期巳而巳而许由先生庙碣杨植尧之聦明犹先生成尧之至理犹先生始尧不以天下让先生先生之道犹昏先生不以淸节避唐尧唐尧之道何尊是知天地间尧而许之日而月之生人巳来避让之大未有如先生者也若非锱铢九有亢极一夫安能以巖泽枯藁之姿下圣文神武之德则知丹朱得尧之体而遗尧之性先生得尧之性而遗尧之名是得之者守之不足遗之者宰之有余天用先生粃糠帝王牢笼六合欲先生躬戴清规首出万古僭贼爲臣之道拜先生庙者得不戒之哉使汤之智读先生书夏祀不夷也使发之圣得先生梦商庙不墟也然汤武圣人之用也先生圣人之絜也于乱则吾用于治则吾絜二者圣人经时之大柄使汤武逢尧舜是必韬用而光絜矣先生逢桀纣是必舍絜而趋用矣则圣道变化岂有殊邪故喜爲云霞怒爲雷雨先生神也生爲春夏杀爲秋冬先生功也结爲山岳融爲川渎先生寿也星罗月帐巖灵壑静先生宅也圣人无爲金玉在璞先生富也功而不宰人文化成先生道也休光烈仪仰道垂师先生文也天机自絜虽死不亵先生武也噫先生所谓禀天之德合地之式居天地中立帝王则噫先生所谓往矣谁能宗见寥廓但箕颖之上惟余清风噫先生所谓爲圣人之大标天地之外揖尧谢舜畴爲吾辈我来独寻清祷意深再拜刻石取文于心梁高士碣梁肃有汉高士梁君讳鸿字伯鸾扶风人君得天元纯诞其生知囊括道妙而游于世遭汉微缺浇风偃物君以爲道不可徇时故安节以高蹈高蹈不可以激俗故登邙以作歌作歌不可以遗患故适越以遐遯遐遯不可以不粒故寄食于杵臼是以孟氏恱其道而妻之伯通尚其风而礼之安夫大而遗其细忽夫语而顺乎黙乐则行之忧则违之斯可谓高世之逸民矣原夫天之运也曰明与晦人之道也曰否与㤗达人知否与晦之不可爲也故耦而耕彺而歌凿坯以逃荷莜以游而晦德避难不成乎名于戏伯鸾非斯人之徒则谁与哉唐大历六年小子旅于吴得君之旧游焉孟子称闻柳下惠之风者鄙夫寛薄夫敦然则闻之风声亦将舎尔朶頥以观我灵龟乎乃刋贞石以识遗烈铭曰山隐器车河秘马图伯鸾不行独与道俱太虚无际浮云无系伯鸾伊何冥迹人世直道辱身三黜鲁邦扣马逆諌饿于首阳邈矣伯鸾静而含光作铭臯桥万古是望后汉徐徴君碣张九龄后汉高士徐君讳穉字孺子南昌人也先生受天元休含道杰出生知而上贯之以一体资清纯动适玄妙知道之将废乃穷则独善躬耕取资非力不食邻落所处率化无讼在汉之季遭时溷浊不抗迹以庇物故退非山林不苟利以辱身故进无禄位五辟宰府四察孝廉又举有道就拜太原太守皆辞疾不起延嘉二年尚书令汝南陈蕃仆射南郡胡广相与上䟽极言先生冝爲辅弼协和人神汉桓帝犹能安车玄纁备礼致聘而竟不屈志知时之不可支也然而诸公嘉招虽不之屑就及闻薨卒徒歩弔祭礼有所尚只鸡不薄意有所加生蒭爲贵士之感义实衰世之有补人而见德俾后生之可寻其废中权行中虑皆此类也昔者夷齐介絜而逺去沮溺野逸而难羣颜阖凿坯以遁逃接舆狂歌而诡激此诚作者或类沽名夫有所不爲至则偏也无适不可用之极也先生则贬絶在心而经脩于世纯俭以存戒博爱以体仁应物以㑹通全巳以归正汉廷所以宗其德天下所以服其行岂与彼数子直道而已哉灵帝初欲蒲轮聘焉㑹先生以疾终时年七十有二子曰季祭笃行孝悌亦高尚不仕皇唐开元十五年予忝牧兹邦风流是仰在悬榻之后想见其人有表墓之仪岂孤此地则先生之德其可没乎乃铭曰灵芝无根醴泉无源角立杰出先生斯存英英先生德不可名麟出无应鸿飞入冥道高事逺迹陈名劭勒石旧邦以观其妙首阳山碑皮日休天必从道道不由天其曰人乎哉大圣应千百年之运仁发于祥义动于瑞上圣帝也次素王也莫不应乎天地亘乎日月动乎鬼神或有守道以介死秉志以穷生确然金石不足以爲贞澹然氷玉不足以爲㓗非其上古圣人不以动其心况当世富贵之士哉斯其自信乎道则天地不可得而应也呜唿夷齐之志甞以神农虞夏形于言由是观之岂有意于文武者哉然迹其归周不从諌而死彼当求西伯也而得武王不曰得仁乎旣得其仁而不取其諌则夷齐之死冝矣太史公以其饿死责乎天道呜唿若夷齐之行可谓道不由天者乎如不得仁而饿死天可责也苟夷齐以殷乱可乎而臣于周则周召之列矣奚有首阳之阨乎若夷齐者自信其道天不可得而应者也天尚不可应况于人乎况于鬼神乎有夏大夫关公碑隂文张谓禹成九功诞受天命桀丧一德悖于人心爲虺爲蛇如犲如虎旣毒螫焉又吞噬焉重之以昆吾因之以妹喜匹夫丑夏多士怀殷万方嚣然九州危矣公夏后之诤臣也以谓爲臣之礼不择其利食君之禄不避其害亦知直言之贾祸国蹙时危欲其行之速也亦知讽諌之徼福里迃车逺恐其效之迟也由是犯帝座排天门谋成深心药进苦口石可转也不可夺其坚贞身可杀也不可揜其忠义夫生死者必然之常数忠义者不易之大节位卑则迹逺禄厚则恩深恩深则义重于生全义可也迹逺则生重于义全生可也夫子世卿之族舍生即义贤哉且伊尹之遇殷汤也贤与圣合之贤圣之间相去甚近此其所以行道也夫子之逢夏桀也贤与愚合之贤愚之间相去甚逺此其所以丧身也向若桀昧可革从公之言则国不失夏之初君不失禹之旧殷汤不能成大业伊尹不能建元勲诸侯奉于天子一姓传于万世骄君暴怒乱国淫刑朝行斧钺之诛夕覩市朝之变千载之下九原之上殷人比干携手而游耳呜戏先生纳諌而昌后王拒諌而亡当其昌也忠良胜于邪佞及其亡也邪佞胜于忠良故君子愼于语黙审于行藏岂徒然哉盖有以也干元岁以戎车之毁朝于京师一览吴子之文再明关公之义託于匠石勒于碑隂亦犹公谷作传之异同韩毛解诗之先后也殷太师比干碑李翰太宗文皇帝旣一海内明君臣之义贞观十九年东征㠀夷师次殷墟乃下诏追赠殷少师比干爲太师谥曰忠烈公遣大臣持节弔赠申命郡县封墓葺祠置守冡五家以少牢时享着于甲令刻于金石故比于之忠益彰臣子得以述其志也昔商王受毒痡于四海德悖于三正肆厥淫虐下罔敢諌于是微子去之箕子囚之而公独死之非捐生之难处死之难非处死之难得死之难故不可死而死之是轻其生非孝也得其死而不死是重其死非忠也王之叔父亲莫至焉国之元臣位莫崇焉崇高不可以观其危亲昵不可以忘其祖则我咸汤之业将坠于泉商王之命将絶于天整扶其顚遂諌而死剖心非痛殷亡是痛公之忠烈也其若是乎故能独立危邦横抗兴运周武以三分之业有诸侯之师资十乱之谋揔一心之衆当公之存也则戢彼西土及公之丧也乃观于盟津公存而殷存公丧而殷丧兴亡所系岂不重欤且圣人立敎惩恶劝善而已矣人伦大统父子君臣而巳矣太师存则正其统殁则垂其敎奋乎千古之上行乎百王之末俾夫淫者惧佞者暂睿者思忠者劝其爲式也不亦大哉而夫子称殷有三仁岂无微㫖甞敢𦣱之曰存其身存其祀亦仁也亡其身存其国亦仁也若进死者退生者狂狷之士将奔走焉襃生者贬死者宴安之人将寘力焉故同归诸仁各顺其志殊途而一揆异行而齐致俾后之人优柔而自得焉盖春秋微婉之义也必将建皇极叙彞伦弘在三之规垂不二之训以昭于世则夫人臣者旣移孝于亲而致之于君焉有闻亲失而不争覩亲危而不救从容安地而称得礼甚不然矣夫孝于其亲者人之亲皆愿其爲子忠于其君者人之君皆欲其爲臣故历代帝王莫不旌显周武下车而封其墓魏氏南迁而创其祠我太宗有天下禋百神而盛其礼追赠太师谥曰忠烈申命郡县封墓葺祠致守冡五家以少牢时享着于甲令刻于金石于戏哀伤列辟主食旧封德爲神明秩视羣望身灭而名益大世絶而祀愈长然后知忠烈之道其感激天人深矣天宝十祀余尉子卫拜乎祠堂魄感精动而庙在邻邑官非轼闾刋石铭表以志丕烈词曰糜躯非仁蹈难非智死于其死然后爲义忠无二体烈有余气正直聦明至今犹视咨尔来代爲臣不易纪信碑卢藏用有汉忠烈姓纪名信官族代载史失其书昔秦始皇弃六代之业穷天下之力以纵其心施及二代荐作昏德人怨神怒百姓与能此皇天之所以兴汉祖也夫龙跃虎变不有非常之灾则不能蔚其文而神其行故英雄豪杰雷动震击并起而亡秦当是时海水飞而无纪王纲頽而不纽强者制命弱国连衡项羽提八千兵鼔行称百万隳名城坑劲卒弑义帝屠咸阳七十余战而天下定矣于是背关懐楚专制主约虽负河山籍旧业南靣称孤者膝行请命举国受署者莫敢抵捂焉而高祖奋于汉中定三秦之地扶义仗信东向而争天下天下之命悬于二雄山东纷纷蜂合蚁聚未省所系羽甞以百万之衆围高祖于荥阳纪公推天历之在刘顾忠节以自效躬载黄屋出东门而咤之沮百万之气顿强楚之威奋诸侯之魄回霸王之机身焚孤城之下功济庙堂之上高祖因之以成帝业虽弘演纳肝而无悔于犨请矢而不疑公孙抱子而爲诈孟阳寝牀以自欺其忠则然于大业不可希也先轸免胄以立诚锄麑触槐以取丧富辰怼諌而赴翟仲由结缨而爲壮其节则全于大机则无以尚也荀息守言而死事豫让感遇以自残石乞烹身以殉白渐离矐目以报丹其义则立于大济则阙焉故功贵成业贵广茍有大頼则轻太山于鸿毛壮哉纪公诚得其死矣夫城郢而絶君名寝斋以祈于死其于恶也不亦大乎于戏仲尼所谓见危授命杀身成仁临难无茍免者则纪公其人也而历载数百莫能表之县令㑹稽孔君名祖舜字奉先资大圣之绪秉忠孝之规淸身以激俗矫枉以从政到官视事三载有成于是鄕之硕老摄齐而请府君以盛德茂才弘宣大化旌孝尚节敦学务穑人无悬耜野无靑草可爲政之美也而纪公之墓沦而不显岂所以鼔舞前志发挥臣子之道哉府君乃咨谋寮吏稽古训典以谓忘生从道者仁也沈断固分者义也威仪不忒者化也好谋而成者智也有死无二者信也大节不挠者勇也决机兴运者明也夫藏一行于人则铭之金鼎辉烁风雅况纪公兼而有焉斯实忠臣义士之殊尤者也而文献之所先也故表商容式干木君子韪之乃惟春秋旌善之义庻几爲臣之节奋乎百代之上凛然可以比肩于斯人俾能扬耿光厚忠义崇尚教化以昭烈我明天子之风岂不襃德而显功哉遂作颂曰雄雄纪公自天作忠应皇祖兮卓荦磊朗瑰诡俶党奋威武兮虎鬪龙战扶危制变挫彊楚兮定霸兴王身焚业昌得其所兮云雷经纶乃圣乃神万物覩兮千载一振阐幽作训爲代矩兮肇自三五愚圣同死茍无足而称焉吾何以贵于前古兮周苛碑李观昔天丧水德未有受命者而刘项之战方苦残毒轧于生民御史大夫周苛世籍于沛始汉祖起而随焉时汉祖以新阨睢水之围而遽保荥阳楚人四面攻之内无完备忧难持乆用将军纪信计而汉祖免命用苛守后事以御外敌敌知其危併力荡揺哀哀遗军创痛如积虽授之以利兵束之以坚甲而莫能起非爱死也力不堪也故城覆于项氏项氏毅然鹰瞬爨大鼎于宇下谓苛曰请封三万戸爲上将军军之政自不谷而下及卒乘皆听其所爲不从则烹决无疑焉公怒甚色作视羽而咳之曰吾闻不善者善人之资今天将钖汉故泯天下以乱救乱者师是用汝资之不即倒戈请命兵絶若倾汝死无日矣且秦政反道殱灭六国天人合怒噍类不留今汝之业不足侔秦而罪侈于秦曽不知天以隂骘兴丧与夺而犹与汉争锋且若战数胜功数尅非君能也天厚其恶恶厚将崩何得长哉项氏恚公之不屈而耻其诡巳声如乳虎指左右捽公于沸鼎公奋身不顾蹈鼎而卒呜唿麋躯兾于不朽不朽在乎立节立节在乎显主主显节立独苛有之与夫由余受戈弘演内肝殊也初苛杀魏豹可谓无人薄我及拒项氏岂非临难不茍免邪观感公之雄果而史无传记敢镂幽石以承阙文其辞曰龙战未分崩雷洩云雷奔云洩其下流血荥阳攻急介士涕泣赤帝徘徊惟公在哉秉心慷慨处死不改沈沈积冤千古奚言纪公光烈系史之阙春申君碑皮日休士以知巳委用于人报其用者术茍不王要在强其国尊其君也上可以霸略次可以忠烈无王术而有霸略者可以胜人国无霸略而有忠烈者亦足以胜人国春申之道复何如哉忧荆不胜以身市竒计不曰忠乎荆太子旣去歇孤在秦其俟刑待祸若自屠以当馁虎不曰烈乎然徙都于寿春失邓室之固去方城之险舍江汉之利其爲人谋下矣犹死以吴爲宫室以鲁爲封疆春申之力哉当斯时也茍任荀卿之儒术广圣深道用之朞月荆可王矣然以猜去士以谤免贤呜戏儒术圣道其奥藏天地其明烛鬼神春申且不悟况李园之隂谋岂易悟哉岂易悟哉梅先生碑罗隐汉成帝时纲纽頽坏先生以书諌天子者再三夫火政虽去而劒履间徤者犹数百位尚不能爲国家出力以断佞臣头复何南昌故吏愤愤于其下得非南昌逺地也尉下寮也茍触天子网突倖臣牙止于殛一狂人噬一单族而巳彼公卿大臣有生杀喜怒之任有朋党蕃衍之犬出一言作一事必与妻子谋茍不便其家虽妾人婢子亦撄挽相制而况亲戚乎况骨肉乎故虽有忧社稷心亦噤而不吐也呜唿宠禄所以劝功而位大者不语朝廷事是知天下有道则正人在上天下无道则正人在下余读先生书未甞不爲汉朝公卿恨今南游复过先生里吁何爲道之多也遂碑微子庙碑贾至昔者高宗旣殁殷始错命政有斁伦败纪事有梗神虐天迄于独夫稼慝乃稔武庚不化茅土再血玄鸟之祀冝其忽诸噫汤之德未衰故微子复兴于宗矣微子讳启实帝乙元子帝乙懵贤之故而神器不集于君君肃㳟神人恪慎克孝才兼八元之伟德首三仁之列始在择嗣箕子賛焉尹兹东夏周公嘉焉殁而不朽仲尼称焉覩进思尽忠则仵主以竭諌退将保祀则全身以逃难去就生死之涂沈吟出处之域有以见圣达之情也若乃受爲不道暴殄天物剖諌辅之心解忠良之骨亿兆坠于涂炭宗祧困于臲卼而君﨑岖险阻避迹藏时免身龙战之郊解缚鹰扬之帅卒能脩复旧物统承先祀七百余年歆我神祇非明德至仁其孰能与于此于戏国之兴亡不独天命向使帝乙舍受而立启前箕子而后少师则文王未可专征于诸侯武王未可誓师于牧野虽周公之圣不过子产善相矣太公之贤不过穣苴之法矣是太王立季历而昌帝乙舍㣲子而亡成败系本不其昭彰皇帝三十有一载予作吏于宋思其先圣遗事求于古老舆人则得君之祠庙存焉盛衰纷纶年𣏌超忽乔木老矣灵仪俨然椽栾茨墍者月继苹蘩牲币者日接何百代之后而仁风独扬乎留连庙庭乃作颂曰天革元命皇符在木玄天降灾上惨下黩人怨神怒川崩鬼哭赫赫周邦如临深谷逷矣微子逢时顚沛居亡念存处否求泰諌以明节仁而逺害作诰父师全身而退龙战于野鸟焚其巢桓桓周玉奄有商郊靣縳就执牵羊投庖祀商修器启宋分茅嗟尔宋人来苏是仰穆如雨润霭若春养以戴以翼是宗是长茫茫旧封千载余响我来祠庙永挹遗芬荒堦蔓草古木垂云惆怅壊贤徘徊日曛镌石纪德用流斯文高愍女碑李翺愍女姓高妹妹名也生七岁当建中二年父彦昭以濮阳归天子前此者有质妹妹与其母兄者使彦昭守濮阳及彦昭以城归妹妹与其母兄皆死其母李氏也将死怜妹妹之㓜无辜请独免其死而以爲婢衆皆许之妹妹不欲曰生而受辱不如死母兄皆不免何独生爲其母与兄将𬒳刑咸拜于四方妹妹独曰我家爲忠宗族诛夷四方神祇尚何知问其父所在之方西向哭再拜遂就死明年太常谥之曰愍当此之时天下之爲父母者莫不欲愍女之爲子也天下之爲夫者莫不欲愍女之爲室家也天下之爲女与妻者闻之莫不欲愍女之行在身也昔者曹娥思盱自沈于江狱吏嘑因章女悲号思唁其兄作诗载驰缇萦上书迺除肉刑彼西女者或孝或智或义或仁噫此愍女厥生七年天生其知四女不备向遂推而布之于天下其谁不从而化焉虽有逆子必改行虽有悍妻必易心赏一女而天下劝亦王化之大端也异哉愍女之行而不家闻戸知也贞元十三年翶在汴州彦昭时爲颍川刺史昌黎韩愈始爲余言余旣悲而嘉之于是作高愍女碑重校正唐文粹卷第五十三唐文粹唐文粹卷第五十四重校正唐文粹卷第五十四呉兴姚铉纂碑五古迹三禹穴碑麟台碑圯桥石表土风一长沙土风碑遗爱二唐淮南节度使崔公颂德碑唐杜歧公遗爱碑禹穴碑铭郑鲂惟帝圣世时必有符命在昔黄帝始受河图而定王箓宓羲得神蓍而垂皇䇿尧配琁玑玉衡以齐七政舜继成六德文王获赤雀丹书而演道定谟予亦以谓禹探其穴得开世之符而成乎水功夫神人合谋而行变化天地定位隂阳濳交五行迭王斗建司节岳尊山而渎长川乃至日星雷风祯祥秘奥三纲五纪万乐百礼人人物物各由身生无非玄功冥持至数㳷合以及之者王者奉天而行故圣神焉帝皇焉彼圣如仲尼有德而无应故位止于旅人福弗及生灵乃叹曰鳯鸟不至河不出图吾巳矣夫然后知元命者轩后命者羲受命者曰唐与虞成命者禹备命者文仲尼不受命乃假人事而言故有宗予之说后代无作焉立言者一仁义以束世教瞽瞶蚩蚩使絶其非望使业之外存而不论予读夏书无是说司马子长自叙始云登㑹稽探禹穴不然万禩何传焉惑矣苍山之潴呀如渊如陵徙谷迁此中不骞雨洗烟空㰹然莫穷噫实禹迹之所始终唐兴二百八祀宝历景午秋九月予从事于是邦感上圣遗轨而学者无述作禹穴碑廉察使旧相河南公见而铭之曰禹穴冝载夏与秦胡爲而不载古而不载迁与郑胡爲而载予以谓天德统万止言其盖地德统万止言其载尧德统万止言其大千川万山皆禹之㑹一符一穴不足爲最故夏与秦俱不之载而人以之昧虽山之坚虽洞之濊有时而堙有时而兑歳其万千风雨涛汰亡其嵌呀丛是蘙荟郑与迁斯碑斯载斯时之頼麟台碑铭韦表微夫圣人作然后王道明王道明然后瑞应至灵贶感通理合㝠数昔殷道剥丧民罔攸归于是文王以有位之圣嗣成汤之德神人咸乂故鳯鸣于岐洎周德凌遟道靡所属由是仲尼以无位之圣述文武之法宪章聿修故麟见于鲁于时王室无主礼法尽去天子之尊存乎位号鲁周公之所封用四代之礼乐遗风故典鬰而未发仲尼以天纵之德生乎其中居周公之邦志文武之道观废兴之运知作者在已位不得以庇生民权不得以司刑赏是天将丧斯民也而未丧斯文也乃缀绝绪申旧章变其礼文配爲典宪擥五常之龟镜正三纲之䡄辙帝王之道幽而复明盛德大业于是乎在天钖嘉瑞光昭厥功故周敬鲁哀不得而有也由此观之盖春秋爲王法之器鲁国爲王法所寄在其所寄以举其器鼓仁义爲舟航权襃贬爲篙檝乗横流之波济天下之溺上无列国之辅下无陪臣之助故道不信于天下而信于智者法不着于当时而着于后代向使仲尼有滕薛之土得三家之衆兴我王泽霈及蒸民则麟出其郊得其所矣岂复厄于虞人哉故麟不见则孔圣之道不彰麟不死则周室之乱不极呜唿圣人之生也得其时则化行乎江汉不得其时则道屈于季孟灵瑞之出也于其时则名荐于郊庙不得其时则身罹于残夭是圣人能顺时以济人不能反时以自圣灵瑞能因时以应感不能反时以自灵被厄于陈蔡获麟于大野影响之应其符着矣春秋传曰有以告者曰有麏而一角者何孔子曰孰爲来哉孰爲来哉夫岂不知乎盖杀之而不敢有故示人以疑之故也元和五年冬十一月表微以滑之从事使乎郓停骖访古经获麟之旧壤且曰后之人筑台于此以旌厥路感先圣之不遇俾麟岀而非时徘徊道周乃作铭曰二仪旣辟三象乃乖圣道堙人心不开上无文武下有定哀吁嗟麟兮孰爲来哉周虽不网孔实嗣圣诗书载删礼乐大定惩恶劝善归邪反正吁嗟麟兮克昭符命圣与时合化行位尊苟或乖戾身穷道存于昭丰邑栖遑孔门吁嗟麟兮孰知其昏运极数没德至时否楚国广秦封益侈墙仞迫阨﨑岖阙里吁嗟麟兮靡有攸止世治则麟世乱则麏出非其时麋鹿同羣孔不自圣麟不自神吁嗟麟兮夫复何云圯桥石表铭梁肃临淮之下邳有古圯桥盖汉少传留文成侯张良受神人黄石公兵书之地初留侯丑秦高帝在丰龙虎不起风云未㑹黄石公知天衢欲平否极必倾秦之亡而汉之昌故先以兴亡之符而授留侯且曰孺子可敎后得济北黄石其我也故以号云夫受命之君与佐命之臣将欲叙天道定人伦则必幽賛明神恊成大勲在皇帝氏方平蚩尤时乃玄女启符风后行诛然后迎日推筴天下大治在帝尧方忧水害时乃洛岀九畴禹成九功然后万国底宁黎民时雍在汉祖方征秦项时乃黄石授兵留侯演成然后绁婴轵道斩羽垓下自昔玄图元命着在篆籕皆片言隐辞无益帝载惟此三后感及神书文章昭明大业用兴易称人谋鬼谋百姓与能又曰神道设敎而天下服盖谓是矣凡志不定则事不成谋不从则业不广留侯不遭黄石无以定其志高祖不获留侯无以广其业人神参并汉道乃行不然何通降圣贤君臣遇合上得天统中爲帝师如此其盛也大历七年予旅游次堕履之地于是鑚石勒铭扬于邳圻庶恃力违天徼功妄作之辈于以儆戒之尔铭曰隂阳之精不测曰神厥有黄石假形爲人告谟留侯夷项灭秦迹寄谷城精还氤氲惟帝轩后肇兴兵谋玄女降符实平蚩尤爰洎陶唐洪水横流天乃钖禹洪范九畴乱秦纷如帝在草茅赫矣黄石亦命留侯丕显有唐绍汉絶风革暴承天与轩比崇亦有反常贪乱国功人神莫从动罔弗凶有开必先惟德乃同冝究兹道顺于家邦作爲纪铭永鉴无穷长沙土风碑铭张谓天文长沙一星在轸四星之侧上爲辰象下爲郡县遁甲所谓沙土之地云阳之墟可以长往可以隐居者焉其山麓山其水湘水其畜冝鸟兽其谷冝秔稻厥草惟繇蕑杜若荃蘅留荑䔾车岀焉厥木惟乔椅桐桂柽贞松文梓生焉篠簜婵姢于原野碔砆照耀于崖谷昔熊绎始在此地番君因之而后定王国至汉道凌遟董卓狼顾文台以三湘之衆绩着勤王梁朝覆没侯景虎视僧辩以一州之人勲成定国桓文之举亦何加焉至于致礼旧居请尸归葬桓氏之子可谓忠也殒身强冦有死无辱尹氏之女可谓贞也轼邓粲之宅足以厚儒风表古初之坟足以敦素行齐鲁之俗其何逺哉巨唐八叶元圣六载正言待理湘东郡临江湖大抵卑湿脩短疵疠未违天常而云家有重膇之人郷无斑白之老谈者之过也地边岭瘴大抵炎热寒暑晦明未愆时序而云秋有爀曦之日冬无凛列之气传者之差也巴蛇食象空见于图书鵩鸟似鸮但闻于词赋则知前古之善恶凡今之毁誉焉可爲信哉因徴故者之言用纪他山之石辞曰舜去黄屋于焉巡游禹逢玄夷于焉滞留五岭南指三湘北流隣聮沧浪边遥峋嵝湘山之下青青衆草有蕙有兰在江之㠀烟雨冥冥波澜浩浩不采不撷弃捐逺道湘山之上青青衆木有栝有松在巖之麓风霜凄凄柯叶沃沃不榱不栋老朽空谷陆有玉璞水有珠胎隋侯云亡卞氏不来湘云莽苍湘月徘徊贞石纪事层城之隈淮南节度使尚书左仆射崔公颂德碑铭李华昔在召公相武王除害去虐敷命帝廷周公佐成王卜洛定宅登颂清庙奉康王㑹朝丰宫克致太平惟崔公相玄宗保宁圣德鎭安天下辅肃宗扫除凶秽绍享天命今上振宣明威抚绥淮海惟申伯翊宣王登南邦兴周室小白率诸侯征楚翟奉王职与崔公叶德同勲皆姜姓也夫议盛德论大功賛大贤举其殊伦卓然昭明不巳书其细申大体也故诗陈方叔之烈曰方叔元老克壮其猷又美韩侯之封曰有倬其道韩侯受命今述崔公亦不名不备官古之制也后魏尚书亮八代至公海内首族人伦德范公少负文学重名且兼宏略扬于王庭甲科入仕历京兆仓曹叅军再迁司勲贠外丁太夫人忧以毁闻终丧拜刑部贠外兼侍御史知劔南节度留后使逆臣起幽陵陷潼关至尊哀兆人思古公避狄之义于是帝车西南依我心膂拜中书侍郎平章事劒南节度採访使玄宗克让圣子家爲唐虞公岀纳王命至于朔方弼谐二圣孝慈光明自西自东殄殱元恶天讨之师岌如山行冠若霜藁鼓燎无存帝曰尔图实叶朕志官中书令封赵国公公拜稽首臣敢上冒以负天明帝遂其高俾作少师师训东宫兼长邦宪居守洛京乃傅济王又典汾州王德日宣汾州阜安乃统江淮主三军省万人加工部尚书时征镇之司恃勲奸令公独露奏慝用辍兴转吏部淮南旣淸军有余逸夷难江南万里康哉六岁在鎭心驰王幄恋慕之极至于流涕献章请朝帝恩降允公不俟驾建斾将驰耆耋泣诉吏人遮道即日诣阙乞留者三百余人公申谕而行至于京师天子大恱曰赵国先帝元臣甞爲朕师自我不见于今六年有司如朕意待之加尚书左仆射遂淮南之请所部八州人舞手蹈足秘书少监兼庐州刺史长乐贾深有文武才略忠于王室推心驭下嘉绩昇闻戴公仁明思扬盛德合肥令彭城刘商先后之族临人惠和一州之老㓜咸曰我州我邑敷王德泽崔公封内我是以安其仁不铭其德不可谓华甞忝公游咨以爲颂夫五岳视三公四渎视诸侯公入掌三公之政出践诸侯之长昔郑武公爲卿士诗人赋缁衣鲁僖公爲周贤侯史克颂䮐野敢附前烈以书公不朽故襃大臣则王室尊崇美政则王命行不惟颂公尊天王也今载公朝觐之礼以弘大之其文曰思崔公出鎭之崇克孝克忠宣帝之武恢帝之功自蜀自朔至于秦宫出纳大命决事于衷思崔公烈烈郁郁以邕以肃乃统淮服洎江之隩阗阗长毂霞斾霜镞蠢尔兇毒罔不顚覆思崔公三世元臣德绥生人乃朝于王王顾殊伦且曰东南饮化如春爲朕腹心宁其咏吟思崔公入觐于王鸾声央央佩玉以鎗秉珪奉璋公复于扬四牡其公慕彤庭涕濡于裳思崔公庐江州邑孰不垂泣我公之还阳和起蛰乃求乐石乐石爰立刋之颂之介福攸集介福攸集州人斯及𡵨公淮南遗爱碑铭权德舆通天下之志者在大君元臣之感㑹而巳成天下之务者在知人安人之敎化而已孝文御㝢贞元十九祀统烛羣生德侔往初建用皇极泽流万国淮南节度观察使左仆射相国杜公政成入觐迺三月壬子朔登拜司空秉钧居中间一岁上皇承末命越八月皇帝受神器弼亮三圣谟明九功当冡宰揔巳之任护崇陵因山之制尽董经费以颁地贡乃作司徒式和人则进封𡵨土命赐备厚均齐天下之政茂遂万物之冝遵道弘化匪躬宣力中外之重必归于公初公之入辅也制诏副节度使兵部尚书王公爲左仆射代居师帅州壤鄕部鳏孤㓜艾䝉公之化也乆感公之惠也深鬰陶咏叹愿刻金石王公累章上请公輙牢譲中止至是复以邦人不可夺之诚达于聦明且用季孙行父请史克故事故德舆得类其话言而铺其馨香云公字君卿京兆杜陵人不书名尊大臣也清明廉直温毅弘重易简之道本于徤顺忠智之谋发爲事业虑善以动得时大行其初筮仕州府交辟韦尚书元甫实爲已知始自椽吏累爲命介盈庭辟辩积岁疑留者片言以听断含冤自诬具狱论杀者覆视而全活江介吏师以爲神明由殿中侍御史转主客贠外郎工部郎中再爲抚州刺史以御史中丞领容州刺史经略使入爲金部度支二郎中复兼中丞超拜戸部侍郎岀爲苏州刺史属受代者以忧阕换饶州刺史明年以御史大夫领广州刺史岭南节度观察使征爲尚书左丞复以御史大夫领陜府长史陜虢都防御观察使岁在庚午以礼部尚书至于是邦禹贡淮海之域职方东南之奥产金三品射利万室控荆衡以㳂泛通夷越之货贿四㑹五达此爲咽颐初公之至也岁丁骄阳人有菜色于是息浮费以恱之蠲杂征以利之夫家之税有冒没者免其罪以购之废居之豪有委积者盈其直以岀之濒海弃地茭刍塡游一夫之勤百畒可获终古遗利沛然嘉生成于指顾得以蕃殖先是营部未葺囷仓未完介夫半寓于仁祠公聚或委于支郡公乃虑材用量事期辑中权规大壮百堵皆作三军宁宇辕门言言夏屋耽耽可以张射侯可以容宴豆爰居爰处而武备修矣巨廪崇构翚飞云矗缩以板干积如京坻得盖藏之冝恊岀入之制多黍多稌而礼节行矣连营三十二积谷五十万工以恱使人以乐成又潴雷陂以漑穑地酾引新渠汇于河流皆省功费而弘利泽俄授左揆竟参大政加徐泗豪等州节度使先皇帝在宥天下推恩彭城顾怀旧劳复命其嗣使得以州师建节而公以二郡进律惟公鎭定一方心平德和言仁必及人言智必及事生聚教训勤身急病视阖境如枨闑之内抚编人有父母之爱因其习俗而均安之识其惨舒而导利之仕六朝而时推元老踰二纪而再掌邦赋扬美化于方志流淑声于命书其牧临川也地叅闽蜑人本轻惰化彼游手敏于农功坚旧防而时其蓄泄当大旱而我有云雨毎岁徴令归诸有司克变输将之勤不亏公上之入因获赢利悉赒困穷其揔司计也权重轻以平物力受比要以均财征厚生而不匮量入而有节当一人注意之重尽三接沃心之言宰司沮伤不得乆处其鎭南海也服岭阻深族类猜害涂巷狭陋熛埃接连忿捷相因鬰攸斯作公乃脩伍列辟康荘礼俗以阜火灾自息南金象齿航海贸迁悍将反覆逺夷愁扰吏困沓贪商乆阻絶公乃以先大夫代德丕烈之若是公能聿脩而弘大之慿厚贻庆爲不诬矣居鎭十三年愿脩觐谒拜章十上西向涕洟上难其继慰勉而巳公以述軄在于庇人纳忠在于荐贤密䟽请以王公爲代诏爲之贰曁公之至也由大司寇爲大司马以副车戎装伏谒和门礼容渥命宠耀藩服介圭得请丹毂载驰勲籍裨校乞留遮道初谕以温颜终肃以军法旣告令尹之政卒获子牟之心诗曰布政优优百禄是遒又曰神之听之式谷以汝则𡵨公永享鲐耋如冈如陵不待瞽史而前知矣惟王公师长论道如公之位阜俗抚封如公之心且以斯人向慕三岁愈甚大惧公之功德寝而不章初抚人广人皆镂坚石以摅盛烈及兹而追琢者三矣古所谓立信让以涖百姓则人之报礼重其在是乎铭曰惟天惠人惟辟奉天利建元侯于藩于宣文武杜公端诚絜矩化洽陜服聿来兹土辟我舄卤长我禾黍乃建营部乃新廪庾成师足食比屋安堵里闾熈熈衍沃膴膴十有三年慰安斯人雪泣抗章血诚上陈结恋明庭不私其身树善交代如公之仁考祥视履冝钖蕃祉寅亮三朝是毗是倚密勿中枢矢其谋谟乃升司空亦作司徒九赋旣平五敎式敷中外之重惟公是图彼都人士饮公之德彼土乐康繄公之力永言介福祀我𡵨国稽合声诗于胥篆刻彼泉斯实彼石斯泐公之德煇永永无极重校正唐文粹卷第五十四唐文粹唐文粹卷第五十五上逺琬琰不刻岂前脩博达者爲邦之意乎贞义女者溧阳黄山里史氏之女也以家溧阳史阙书之岁三十不移其志清英絜白事母纯孝手柔荑而不龟身激漂以自业当楚平王时王虐忠助䜛苛虐厥政芟于尚斩于奢血流于朝赤族伍氏怨毒于人何其深哉子胥始东奔勾呉月渉星遁或七日不火伤弓于飞逼迫于昭关匍匐于瀬渚舍车而徒告穷此女目色以臆授之壷浆全人自沈形与口灭卓絶千古声凌浮云激节必报之雠雪诚无疑之地难乎哉借如曹娥濳波理贯于孝道聂姊殒肆槩动于天伦鲁姑弃子以却三军之衆漂母进饭没受千金之恩方之于此彼或异尔卒使伍君开张阖闾倾荡鄢郢呉师鞭尸于楚国申胥泣血于秦庭我亡尔存亦各壮志张英风于古今雪大愤于天地微此女之力虽云爲忠孝之士亦焉能咆哮炟爀施于后世也望其溺所怆然低回而不能去每风号呉天月苦荆水响象如在精魂可悲惜其投金有泉而刻石无主哀哉邑宰荥阳郑公名晏家康成之学丗子产之才琴清心闲百里大化有若主簿扶风窦嘉賔县尉广平宋陟丹阳李济南郡陈然淸河张昭皆有卿才霸略同事相协𬗟纪英淑勒铭道周虽陵頽海竭文或不死其辞曰粲粲贞女孤生寒门上无所天下报母恩春风三十花落无言乃如之人激漂清源碧流素手萦彼潺湲求思不可秉节而存伍胥东奔乞食于此女分壷浆灭口而死声动列国义形壮士入郢鞭尸还吴雪耻投金瀬沚报德称美明明千秋如月在水项籍碑铭李观铺周秦之颠亡粲乎简册吁可骇也惟秦失在暴惟周失在弱上慢下黩政无纪网若然者神灵不得不哀丗敎不得不张且天地不可以无主故帝必诞眷命不可以坐得故有心者经纶于是汉祖起于丰沛公起于㑹稽陈吴之徒自称乎假王其余掲竿而唿争先刺秦者如林如薮于时乱浩浩兵憧憧风从虎云从龙三灵昏而四海空公乃杖拨乱之劒希当丗之功浮江而西有壮士八千枹鼓于舟中吁嗟乎无人维御乎羣兇所以谋大业拯万灵而争雌雄者独汉祖与公遂号百胜之师趣累卵之危活赵歇擒王离十壁愕眙一麾靡余然后飘锐气耸利锋扼秦关怒汉先因语曰捐约则违人固信则自违恶取乎乃军鸿门屠咸阳鼎峙于神州幅裂于四方始退与汉祖东西而王天下是知量不足谋不长矣然虽兵衆于汉战捷于汉其后则有灵壁之败太公虏荥阳之围纪信焚广武之守伤其胸长陵之役挠其师与汉祖龙虎相逐干戈合离五年之后胜败乃知是知兵之不可穷物之不可终天地否而开云雷屯而通故有三将溃围孤军曷归良马在御美人在帷楚歌夜闻哀泣垂绥遂饮帐中申令麾下镜分美人颷举良马晓漫漫云茫茫失道于隂陵问津于乌江其犹鱼遭网而游鸟婴罗而翔终不免矣尚能合从亡之人御追逃之兵旗鼓指掌鹅鹳丘陵足罔不蹷首胡不横然始解马于舟子结缨于死地痛矣夫何自慷慨斯焉之甚邪而曰天实亡我非战之罪何执而不窹哉公实勇而无谋刚而无亲忌而信䜛暴而残人是以人得蹈其资兵得害其身眞自亡也岂天亡乎使公勇而能谋关中可据矣刚而能亲诸将不携矣明以察谗竒计得施矣恕而爱人百姓乐推矣若然则举天下如转圜何汉氏与二臣能计之哉至如谋于汉者昔其臣也公实弃之兵于汉者亦其将也公不庸之故曰得人者昌失人者亡噫从始而言之盖天理有素乎故生项以静难生汉以牧人静难者授勇牧人者授仁不然何鸿门阽而复持成臯跳而复振入关而缓来王楚而骤归者哉释名曰碑悲也观甞寻楚汉春秋见公帐中之歌而咏之辄泫然而悲爰刻石爲文多不究其终始铭曰姬孱而絶嬴虐而灭九阳郁结九州卼臲必生圣哲以起灭绝维汉自丰维楚自东偕伐㓂戎反相战攻战攻不罢洎乎垓下彼衆我寡龙死于野诸葛武侯庙碑铭尚驰汉代之季天下不得不三分盖有由矣曹氏挟王室之威重孙氏借父兄之余业刘氏独不阶尺土开国于亡命行旅之闲天賛一武侯即鼎足之势均也公讳亮字孔明身长八尺甞躬耕壠畒好爲梁甫吟虽经纶之材隐括未用而寥廓之志举措辄形旣先主扶世奠民渴明智用谋之佐致三顾见咨当代之画公于是轻重中夏揣摩全吴定王业于胸心决神机于掌握由是身爲先主所起计爲先主所用自北徂南周爰执事夷险平乱靡所不之卒使刘氏以岷峨之地爲己封梁益之人爲己蓄曹操不敢以兵强骤进孙权不敢以境阔妄动彼相之力焉属先主创业未半中道而殁遗诏邦家之事大録于公敕后主事公如事父至于职爲臣行令如君其名近嫌也位爲君事臣如父其形近猜也不然岂周公赋鸱鸮之诗成王启金縢之诰此虽大小有异託付不殊竟能上不生疑心下不兴流言茍非诚信结于人格于神移于物则莫能至是公复揔戎仗律无岁不征将继旧邦之业用复先君之命所以南擒孟获而不杀志在绥戎狄矣西㧞𡵨山而不贺志在吞河洛矣役木牛流马济人之力巳纾矣制阵图兵法敌国之军可翫矣故得三关不封二邦丧气大勲未集行师而殒戎夷野祠甿庻巷祭遗爱所使岂求而得之噫国之将亡本必先顚且以蜀之连山峻极其险不爲公死而平沃土冨饶其利不爲公死而薄甲兵士卒其衆不爲公死而灭府藏谷帛其冨不爲公死而贫及邓艾扬声于前钟㑹蹑迹于后减蜀三十万戸如挠羊羣刘禅竟不免面缚垒门身爲降虏天事欤人事欤天事逺吾不知之矣以人事而论使武侯常存殷若二敌国胜于本朝百万之师北向争衡司马懿复惕息而不敢战足明中原非曹丕所有也举其大略眞命丗之雄未可以身许小国之君延霸王之佐因曰才有所诣不建前贤向令伊吕并丗而生殷周易地而处则太甲不放桐宫而四海咸理诸侯不誓孟津而天下大定但爲天不假年志尽莫就生居于后功绩在其下耳然非先主之识武侯或不能辅成于王业使百代令君用人必由此道欲使社稷不振贤智逃于薮泽其可得邪公死之日遗令葬汉中宅军前祭法曰法施于民以死勤事以劳定国则祀之至令官书庙食成不刋之典一山之内每有风行草动状带威神若岁大旱邦人祷之能爲云爲雨是谓存与没人皆福利生死古今一也死而不朽反贵于生铭曰汉室大壊扫地无依人心各动天命未归角力争负有翼者飞突兀卧龙吟啸待时一论丗事超拜军师鱼水相得生死以之仗顺收兵行权略地气盖全呉胷吞大魏国政成三人臣莫二乃建社稷兴王之器旣得武侯臲卼魏都敌国末灭谋臣巳殂大本去矣不降得乎荒坟四頽拱木皆枯尚余精爽能禁樵苏人生异代仰止山隅蜀丞相诸葛武侯祠堂碑铭裴度度甞读旧史详求往哲或秉事君之节无开国之才得立身之道无治人之术四者备矣兼而行之则蜀丞相诸葛公其人也公本系在简䇿大名盖天地不复以云当汉祚衰陵人心竞逐取威定霸者求贤如不及藏器在身者择主而后动公是时也躬耕南阳自比管乐我未从虎时称卧龙诗曰潜虽伏矣亦孔之炤荆州平心与元直神交洎乎三顾而许以驱驰一言而定其机势于是翼扶刘氏纉承旧服结呉抗魏拥蜀称汉刑政达于荒外道化行乎域中谁谓阻深殷爲强国谁爲遳脆励爲劲兵则知地无常形人无常性自我而作若金在镕故九州之地魏有其七我无其一由僻陋而启雄图出封疆以延大敌财用足而不曰浚我以生干戈动而不曰残人以逞其底定南方也不以力制而取其心服震慑诸夏也不敢角其胜负而止候其存亡法加于人也虽从死而无怨德及于人也虽弈叶而见思此所谓精义入神自诚而明者矣若其人存其政举则四海可平五服可倾而陈寿之评未极其能事崔浩之说又诘其成功此皆以变诈之略论节制之师以进取之方语化成之道不其谬欤夫委弃荆州不能遂有三郡此乃务増德以吞宇宙不黩武以争寻常及岀斜谷据武公分兵屯田谋乆驻之计与敌对垒待可胜之期杂乎居人如适虚邑彼则丧气我方养威若天假之年则继大汉之祀成先主之志不难矣且权倾一国声震八纮上下无异辞始终无愧色茍非运膺五百道冠生知曷以臻于此乎故玄德知人之明者倚仗曰鱼之有水仲达姦人之雄者嗟称曰天下竒才度毎迹其行事度其逺心愿奋短札以排羣议而文字蚩鄙志愿未果元和三年冬十月圣上以西南奥区寇乱余孼罢甿未息汚俗未淸辍我股肱爲之父母乃诏相国临淮公由秉钧之重承推毂之寄戎轩乃降藩服乃理将明帝道陬落绥怀漙畅仁风闾阎滋殖府中无留事宇下无弃才人知向方我有余地则诸葛公在昔之治与相国当今之政异代而同尘矣度谬以庸薄获参管记随旌旄而爰止望祠宇而修谒有仪可象以赫厥灵虽徽烈不忘而碑表未立古者或拳拳一善或师长一城尚流斯文以示来裔况如在之叹终古不纪其可阙乎乃刻贞石庻此都之人存必拜之感云尔铭曰昔在先主思启疆宇扰攘靡依英雄无辅爰得武侯先定蜀土道德城池礼义干橹煦物如春化人如神劳而不怨用之有伦柔服蛮落铺敷渭濵摄迹畏威杂居怀仁中原旰食不测不克以待可胜允臻其极天未悔祸公命不果汉祚其亡将星中堕反旗鸣鼓犹走司马死而可作当小天下尚父作周阿衡佐商兼齐管晏揔汉萧张易代而生易地而理遭遇丰约亦皆然矣呜虖竒谋奋发美志夭遏吁嗟严立咸受谪罚闻之痛之或泣或絶甘棠勿翦骈邑斯夺繇是而言殊途共辙本于忠恕孰不感恱茍非诚悫徒云固结古栢森森遗庙沈沈不殄禋祀以迄于今靡不骏奔若有照临蜀国之风蜀人之心锦江清波玉垒峻岑入海际天知公德音诸葛武侯庙记吕温天厌汉德俾絶其纽羣生坠涂四海飞水武侯命丗实念皇极魏姦呉轻未获心膂南阳坚卧待时而起三顾虽晚羣雄粗定必也篲扫是资鼎立变化消息谋成掌中龙战玄黄再得云雨于是右掲如天之府左提用武之国因山分力与水合势蟠亘万里张爲龙形亦欲首吞咸镐尾束河洛翼乎中夏飞于天衢然后鱼驱勾呉东入晏海大勲未集天夺其魄至诚无忘炳在日月烈气不散长爲风雷英雄痛心六百年矣于戏以武侯之才知巳託国土虽狭国以勤俭富民虽寡兵以节制强魏武旣没晋宣非敌而戎车荐驾不复中原或竒谋非长则斩将覆军无虚举矣或餽粮不继则筑室反耕有成筭矣甞试念之颇赜其原夫民无归德以爲归抚则思虐则忘其思也不可使忘其忘也不可使思当汉道方休哀平无罪王莽乃欲慿戚宠造符命胁之以威动之以神使人忘汉终不可得也及高光旧德与丗衰逺桓灵流毒在人骨髓武侯乃欲开季丗振絶绪论之不以本临之不以忠使人思汉亦不可得也向使武侯奉先主之命告天下曰我之举也匪私刘宗惟活元元曹氏利汝乎吾事之曹氏害汝乎吾除之俾虐魏偪从之民耸诚感动然后经武观舋长驱义声咸洛不足完矣奈何当至公之运而强人以私此犹力争彼未心服勤而靡获不亦冝哉乃知务开济之业者未能审时定势而大顺人心而克观厥成吾不信也惜其才有余而见未至𫐠于遗庙以俟通识唐贞元十四年七月二十五日东平吕温记刻武侯碑隂孙樵赤帝子火炽四百年天厌其热洎献烬矣武侯独愤激不顾妆死灰于蜀欲嘘而再燃之艰乎爲力哉是以国称用武歧雍闲地不尺阔抑非智不周天意炳炳也夫以武侯之贤宁靡筹其不可邪盖激备隆中以天下託不欲曲肱安谷终儿女子手将驱驰死备志邪由是覈武侯之所爲殆庶几矣然跨西南一隅与呉魏抗国提卒数万绰绰乎去留无我技者是亦善爲兵矣史寿以爲短于应变眞抑武侯哉俾武侯不早入蜀地曹之君臣将奔走固圉之不暇钟邓宁能越巖悬兵决胜指取邪是井络之野与武侯存亡俱矣天殱武侯其不爱刘愈明白矣其姜维何力焉曩蟠南阳时人不与仲毅伍洎受社稷寄擅刑赏柄曽心不愧畏人不疑黩何意气明信之卓卓也武侯死殆五百载讫今梁汉之民謌道遗烈庙而祭者如在其爱于民如此而乆也独谓武侯之治比于燕奭彼屠齐城合诸侯在下矣重校正唐文粹卷第五十五之上唐文粹卷第五十五下重校正唐文粹卷第五十五之下呉兴姚铉纂碑七妃主唐和丽妃神道碑唐鄎国长公主神道碑唐岐阳公主墓志铭唐东光县主神道碑唐和丽妃神道碑铭张说旧史云轩辕帝宫次星具黄龙之体郊媒神祀次妃成玄鸟之命非圣也莫能法天非天也莫能感圣则有相乎坤而母乎震齐乎古而合乎天迹虽秘絶犹可测而言焉丽妃赵氏天水人也丽者以华美爲贵妃者以配合爲尊易云日月丽天传称星辰合度丽加妃号自我爲初原夫八骏觐周肇有封姓三军霸晋乃蕃卿族设宝符而开国曵珠履而承家果验成宣之后不乏文忠之庆尧门昭殿何代无人曁乎紫气上通瑶台独立楚宫选美纳良袂于神云汉掖求才进团扇于明月故坐而论教则比位三司动而具赡则仪刑六列者矣先将军以恩泽授职太夫人以有礼封郑流车跃马岂无甲观之亲湫宅闲门不有椒房之势探风揆化忧国如家故圣人有以尚其德也躬亲茧馆义形熊槛退席以爱礼樛木以广恩望古难臻之地必爲常践之域故圣人有以嘉其志也悬象告沴经时寝疾在蒙𬒳之辰荅还辇之问生可捐于浮假心独系于玄眞神往上清愿承恩而入道形归下土期去礼而薄葬慈颜同气奚敢爲言皇上闵而许之咨嗟不巳开元十四年春秋三十有四七月十四日薨于春华殿殡于龙兴观之精屋示以出家从道例也命河南尹监护河南令副焉丧葬务约成遗语也二十六日窆于故都之后邙山之阳孺慕承华悽凉薄室列薤歌于东路回容卫于北山夀堂一闭兮凡圣等人代同悲兮脩短闲月帔云衣禭以神仙之服上方陶簋旋于造化之初此皆圣主之曲成贤妃之本志何必云阳山下别起通灵之台未央宫中虚立致神之帐若夫易名之典考行是存帝谥曰和礼之贵也气之和者生万物声之和者孕八音魂而有知感圣恩乎有诏史臣㳟铭内职事岀彤管辞无华饰冩乐池之永伤寄瑶山之罔极铭曰帝妃佐后实掌隂教八月选才千金聘貌礼献丝茧诗脩澣濯妇政可尊嫔风胥效皎皎汉女爲皇降灵娥娥邦媛顺道之经结以印绶华光后庭带之弓韣朗润前星退述濳运夙承嘉浆谦苦中京﨑岖上党金镜开目明珠耀掌心方乐于时泰魂奄悲于化往紫云衣兮霓裳送美人兮北邙白壤宫兮青松苑去君恩兮日逺秋风急兮霜天草木黄兮野田灭香容于空椁留画像于甘泉春秋以丽和之二字独襃美于千年鄎国长公主神道碑铭张说臣闻尧有娥英承九族之敦序舜有宵烛动百里之光耀大圣之后天必纵之积善之家神所庆矣岂惟上帝之女云汉爲灵平王之孙肃雍其德连华前志世有其人皇唐鄎国长公主者睿宗之第七女也母曰崔国妃搆累圣而成门合济美而爲室藴干坤之纯粹演日月之清明神媛诞灵常言所絶免怀之岁天夺圣善不食三日哀比成人文母流胎教之慈曽子得生知之孝由是宫闱延瞩邦国逺闻及乎玉笄耀首油骈在驭钖之美地邑以荆山求之令族嫔于薛氏尔其居翫图史动修法度服其澣濯㳟俭之敎兴鼓其琴瑟敬让之风𬒳其行已也安亲惠下之谓仁敬宗好合之谓义降贵接卑之谓礼恕情周物之谓智推心而行罔不该备其理家也侍膳饔餗之均和主馈醴之品齐丝竹五音之徽靡纂组九华之缛丽经目所渉莫不精诣毎至三元上贺五日中叅进对详华折旋舒婉故以式瞻贵里仪范通门如千花之汎惠风百卉之涵膏露窈窕之仪克举蕃衍之福大来有男子四女子五謡碧生阶芝兰满室也习礼明诗日渐庭闱之训银章女绶地连恩泽之侯自先朝彻扆之辰迄今公主成笄之日外降过制内疾余哀手写金字梵经三部躬绣綵线弗二铺贝叶眞偈现心相于银钩莲华妙容呈意生于玉指孝思惟则道逺乎哉开元继明推恩由巳进封鄎国长公主食邑一千二百戸田赋广而弥俭礼秩尊而益恭其后君子晨歌夫人昼哭未亡爲称生意尽矣抚视遗孤将守柏舟之誓志期剃落永从奈苑之游朝制断恩改降郑氏陵谷可移隋和之德不昧寒暑有迁松筠之性如一均养七子庥廕二宗汾隂之室忘亡荥阳之党相庆旣而善福虚应寝疾弥留尽国毉之伎逺方毕至供御府之药中使相望命之必至不可枝也堂邑山林忽焉瘁色平阳歌舞适足愁人开元十三年二月庚午薨于河南县之脩业里春秋三十有七震悼紫庭哀伤朱邸倾家若坠举国同悲有诏光禄卿孟温礼监护丧葬京兆尹能延休副焉窀穸之礼一如凉国公主故事夏四月恩㫖陪葬于桥陵不祔不从古之道也皇上念同气之致美感阅川之永谢恨棣华之半缺悲瑶草之先化乃命国史昭铭懿迹降恩礼于云露写哀辞于金石水非湘渚还起帝子之祠山是洛阳即封天妹之冡铭曰帝系白云仙源紫气涨家成国承天作贵赫赫圣祖曰文曰武皇皇睿宗一变万邦挺生淑媛慈和孝㳟清胪如神蛾眉无双邸第立官汤沐建封爰及笄緫礼施环佩鸣鳯献祥乗龙择对帝唐降女天乙归妹珠玉过庭苹蘩正内蛟门早閴龙湖忽上无地何载无天何仰金淀书经华丝绣像欲报之德昊天罔极孰是言归良人永违银炉烟断罗幕霜飞恳愿毁形託身壊衣不谅人只改嫔他士禀命曰从从人曰顺息嬀绳楚懐嬴霸晋反经合权与道同韵燠休二室均欢等润四海谧清九族和平万物向荣衆鶵未成心恋盛明形随落英祖载鼎城归穸咸京挽歌敭声卤薄凶行哀哀圣情恻恻同生桥山片石千秋令名唐故𡵨阳公主墓志铭杜牧宪宗皇帝即位八年出嫡女册封𡵨阳公主下嫁于今工部尚书判度支杜公琮始宪宗时宰相权德舆有壻独孤郁爲翰林学士帝爱其材因命宰相曰我嫡女旣笄可嫁德舆得壻独孤我岂不得邪可求其比后丞相吉甫进言曰前所奉诏臣谨捜其人因名我烈祖司徒岐公曰有孙儿琮年始弱冠德行文学秀朗严整臣甞爲司徒吏熟其家事官族世婚习尚守治臣一皆忖度疑琮可以奉诏帝即召尚书见与语大恱受殿中少监服章金紫以元和八年某月日主下嫁于杜氏上御正殿礼毕由西朝堂出节幡鼓铎仪物毕备引就昌化里赐第上御延喜楼驻止主轮尚书及賔侍酒食金帛奏内乐降嫔御送行赐第堂有四庑缋椽藻栌丹白其壁派龙首水爲沼主外族因请愿以尚父汾阳王大通里亭沼爲主别馆当其时隆贵显荣莫与爲比主实宪宗皇帝嫡女穆宗皇帝母妹敬宗皇帝今天子亲姑尚父汾阳王子仪外曽孙太皇太后始以正妃事宪宗以太后太皇太后爱养三朝凡四十年德厚慈恕化充六宫主以一女之爱降于杜氏建事舅姑杜氏大族其他宜爲妇礼者不翅数十人主卑委怡顺奉上抚下终日惕惕屏息拜起一同家人礼度二十余年人未甞以丝髪间指爲贵骄始与尚书合谋曰上所赐及婢奴卒不肯穷屈奏请纳之上嘉叹许可因钖其直悉自市寒贱可制指者自是闭门落然不闻人声尚书读书考今古治乱主职妇事承奉夫族时岁献馈吉凶助必亲自经手池塞馆陊辟毬场种树不数年搢绅间杂然称尚书有贤妇尚书旋出爲沣州刺史主后尚书行郡县闻主且至杀牛羊大爲数百人供具主至从不二十人六七婢乗驴阘茸约所至不得肉食驿吏立门外舁饭食以返不数日间闻于京师衆譁说以爲异事尚书在沣州三年主始入后出中间不识刺史㕔屏尚书治澧州考治行爲天下第一后爲大司徒京兆尹鳯翔节度使朝廷屈指比数以爲凡有中外重难非尚书不可主贤益彰虽至宫闱贵号亦加尊敬姑凉国太夫人寝疾比丧及葬主奉养蚤夜不解带亲自甞药粥饭不经心手一不以进旣而哭泣哀号感动他人尚书后爲忠武军节度使所治许州创爲节度府五十年南迫于蔡蔡屋室卑主居无正堂处东支屋恬然六年许军强雄且撑剧寇自始多用武臣治各出已部曲家人疵政㢮法习爲循常有司用比边障逺地掷置不问民亦甘心尚书再治之老民相率两走阙下遮丞相马叩头乞留请树生祠及诏追去攀缘携扶哭于道路尚书治外主治内尚书所至必称崱崱爲名公伟人主实有内助焉穆宗以太皇太后敬主尤爲亲信俯首益卑车服侍使愈自贬抑觐谒温凊外口不言他事讫穆宗朝人不以亲贵称当贞元时德宗行姑息之政王武俊王士眞张孝忠子聮爲国壻宪宗初宠于頔来朝以其子配以长女皆挟恩佩势聚少侠狗马爲事日截驰道纵击平人豪取民物官不敢问戚里相尚不以爲穷弱自主降于尚书壁絶外之初怒中笑后皆敬畏累圣亦指示主德以诫警之至于今以主尚书显重于中外戚里亦皆自检歛随短长爲善于是旧俗灭不复有尚书自许奉急追诏主有疾小愈强不肯留曰去朝兴庆宫纵死于道吾无恨以开成二年十一月某日薨于汝州长桥驿享年若于上废朝三日其年十二月某日主丧至京师比及葬两宫弔问相继于道开成三年某月日上御正殿诏丞相嗣复摄中书令正衙宣册谥曰庄淑大长公主某年某月日祔葬于万年县洪原乡少陵原尚书先茔礼也生男二人长曰辅九年十岁次曰杨十始二岁女二人某于尚书爲从父弟以实铭铭曰章武皇帝唐中兴主刑于正妃敎及嫡女婉婉帝子下嫁时贤影逐响荅随顺缠绵杜氏大族枝蔓蝉聮上有舅姑高堂俨然螭绶龟章玉佩金轩飬色恱意侍后承前人不我贵我敬我䖍始终尽礼大小周旋余二十年谁兴间言贵不召骄富不期侈是此四者倐相首尾自古名士或泥于此孰谓帝子超脱摆弃妇职是勤夫言是指地荒馆陊屏外不履淑德柔风天下倾耳冝乎夀考归女婚子不钖全祉孰提神纪幽石有志显笔有史流于千祀唐故东光县主神道碑铭李华先朝宗室之望曰纪王太宗第十子也惟帝族母师曰东光县主纪王第三女也自天降祐生有令德年八岁王不豫循环左右不食累日王抚首谕焉爲之进膳县主察起居未复忧色如初动于神祇王疾用闲周文乐正之养不过焉至若天人之秀元气之纯积于中文于外其容可知也孝以奉亲慈以临下尊师傅服澣濯其德可知也礼传爲簮珥诗书爲佩玉原心而顾身体训而成敎其言可知也降尊而处下推泰而从约诣绣绘之妙适饮膳之和其功可知也年十八受封邑王择闻喜公以妻之闻喜有王佐之材委㑹蕃邸县主以皇孙之贵和鸣侯家隂德莫违煇动邦教养先姑如宁膝下奉君子如见大賔以徽柔睦娣姒以庄敬端㓜贱鹊巢之化存焉太后临朝诸武专政鲁衞之国翦焉丘墟纪王流窜巴濮薨于道路县主承讯崩心呕血每一发声飞鸟哀鸣草木无色外除之后衣裳无纯綵杯圈无甘食耳不听声首不加饰自朝廷达于㝢内罔不哀之太后复辟中宗岀震日昇旸谷天下文明雷破羣隂品物咸遂以王懿亲盛德诏有司备礼物陪葬昭陵闻喜公时爲孝义令诏书至河县主闻之呕血而絶絶而复苏告诸子曰家国再造冤酷获申爲我谢中外亲亲下见先王瞑目无恨言未毕而薨春秋五十有四时神龙元年二月二十二日有司以闻中宗震悼召闻喜公问公悉以对上歔欷乆之殿省垂泣六宫悽怆乃下诏襃美史官撰德弔祭赗赠礼过其备矣深于春秋者叹曰孝之至不忘其亲忠之至乃心王室自古贤士大夫莫能备举惟县主有焉纪王之陷非罪也泣血以终哀中宗之抚兴运也则感深而殒絶忠孝两极首其人伦使百代之下闻其风者有以劝焉其爲不匮逺矣呜唿天辅善人冝其有后男十人女十人四子至大夫曰遇曰遘曰迈迈仁则践修孝惟明发少子德位兼盛曰逈今河南尹兼东都留守上柱国禄益厚而慕益深不远劬劳之报故也衔涕投简而命下吏敬铭三章式表幽宅其文曰肃雍王门天帝之孙因心则孝怀盛敬尊配美良士如賔礼存泣血终身岂惟霜露庆集家国魂清冡墓夀絶哀欢事髙缃素天作邙山万化攸归地闭金印泉深衮衣国风悽怆管无辉重校正唐文粹卷第五十五之下嘉靖甲申岁太学生姑苏徐焴文明刻于家塾唐文粹唐文粹卷第五十六重校正唐文粹卷第五十六吴兴姚铉纂碑八宰辅唐中书令梁国公姚崇神道碑唐丞相尚书左仆射王播神道碑唐丞相太子少师牛僧孺神道碑唐丞相中书侍郎齐抗神道碑玄宗御书故中书令梁国公姚文贞公神道碑铭张说叙曰八柱承天高明之位定四时成岁亭育之功存画爲九州禹也尧享鸿名播时百谷弃也舜称至德由此言之知人则哲非贤罔乂致君尧舜何代无人有唐元宰曰梁文贞公者位爲帝之四辅才爲国之六翮言爲代之轨物行爲人之师表盖维岳降神应时间出者也公讳崇字元之姚姓有虞之后逺自吴兴近徙于陜今家洛阳焉烈考长沙文献公树勲王室建旟嶲府公纨绮而孤克广前业激昻成学荣问日流武库则矛㦸森然文房则礼乐尽在弱冠𥙷孝敬挽郎又制举高弟历佐濮郑并有声华入爲司刑丞天授之祭狱吏峻密公持法无颇全活者衆进夏官贠外郎郎中侍郎朝廷曰能遂掌军国迁鳯阁侍郎监修国史兼相王府长史始则天人让王承置醴之顾终以飞龙利见延叅乗之恩自时厥后恒当大任凡三处兵部尚书三入中书令一爲礼部尚书左庶子又肃政大夫揔灵武军兵马又司仆卿知陇右监牧岀典亳宋常越许申徐潞杨同十郡景云𥘉以藩邸旧僚封梁国公食赋百室公性仁恕行简易虚懐汎爱而泾渭不杂真率径尽而应变无穷常推是心以御于物故所莅必甿庶风偃骜很化从言不励而教成政不威而事理去思覩颂来暮闻歌旣登邦政卒乗辑睦及在宗伯神人允谐今之中书是爲理本谋事兼于百揆论道揔于三台公执国之钧金玉王度大浑顺序休征来臻懋德格天名遂身逊拜开府仪同三司崇其秩逸其志也𥘉太夫人在堂公受职西掖颇限扃禁求侍晨昏优诏旣许㝷令还职公固请以泣制曰家有令弟足慰母心国有諌臣安可蹔阙其后剖符江表敦谕起复衰麻外墨栾棘内毁变礼中权通识所贵神龙之首预闻兴复畴其井赋累让而停夫以革故鼎新大来小往得䘮而不形于色进退而不失其正者鲜矣君子曰忠不忘亲仁也哀不违事义也让功辞邑礼也济代全名智也仁以长人义以和下礼以安上智以周身宜其光辅四帝轩冕三纪池台琴筑优游暮齿传爵土于祚胤保禄位于终始矣享年七十有一开元九年九月寝疾薨于东都慈惠里皇上悼焉国人慕焉抚牀辍春曽未云比制赠杨州大都督谥曰文贞礼也十年二月葬于万安山之南原在疾也王人赐膳御医视药于薨也中使弔临羽仪哀送君臣之义厚莫重焉子异子弈思缀遗美以寘罔极有诏掌文之官叙事盛德之老铭功将以宠宗臣扬英烈帝乃洒恩仙翰镂泽丰䂥日月临照于佳城烟云变态于神道宝其文字别爲羣玉之山禁其樵苏即表三司之墓铭曰源深自虞派别从吴避地鲁陜居家洛都神明逺契岳渎冥符翊圣斯偶生贤不孤仁将勇济孝与忠俱学刃攅植文锋迅驱才安早位即骋长途惟实惟有若虚若无再三军国一二訏谟戎柄尤重王纶最枢兼司任切乆政荣殊黼藻弥焕丹青靡渝以寛容物以鉴分区外或形放中恒礼拘箴虽诫口诤亦忘躯但覩浑璞谁详瑾瑜伊臯尺寸管乐锱铢名正身遂言诚愿孚方辞汉禄更辱齐组旣积而散穷欢尽娯川归东极日去西晡上恻旒扆旁悲路衢蓝田美玉荔浦明珠载广休庆爰弘典谟丰碑廼立盛业其铺帝念频轸仙毫特纡镌金刻石鳯篆龙图七耀光动三泉泽濡钦能叙事理词敷求旧铭实慙殚恧芜𬗟思云雾尚想江湖有道之德其何以踰延陵之墓空此呜唿存殁终始遐哉邈乎唐故丞相尚书左仆射赠太尉太原王公神道碑铭李宗闵上即位五年丞相左仆射太原王公以癸未发疾其明日遂薨于位天子震悼慜恻遽命内谒者诣其室索其所以飮食寝作之端旣详其无他状遂赙布帛菽粟率用峻等旣又不塞痛轸之意加内府之绢千匹以钖之爲之罢朝三日命兵部侍郎一人持节驾驷箫鼓出自正殿直抵柩前册公爲太尉葬有日官给秘器及就途遣王人亟临视之命羽葆旂常辂车之饰皆及墓俟其返虞鼓声四节于里第而还示不与常制也其子镇以宗闵晚陪公于相位之末稍窥公之行请铭其烈以垂于后且不冝拒遂铺其荦荦所能言者于金石云公讳播字明敭太原人周灵王太子晋之后以历世爲王因而受氏高祖满汾洲长史生太父琎嘉州司马绐事中司马生昇咸阳县令太子少师少师生恕杨府仓曹叅军尚书左仆射公仆射元子也忠敬而本仁寛明而有制内显而敏外肃而和贞元十年举进士第是岁䇿贤良以直言校书于集贤殿其言平戎经国之术粲然可举调尉盩屋断岳首岀御史中丞李汶爱之奏爲监察御史按云阳源咸季以赃免用疑文不冝调而调因谒于台遂捕劾之追姦咠穷律旨奏流咸季刑曹部罢所居官给事中以省诏非是夺俸縁而坐罪者甚衆自是风声不可遏矣爲侍御史时京兆尹李实文皇所委能祸福卿士凡其荣衰系所附背举朝迎避其锋公在途而实来揖公移文诋之其词可羞实遂奏公爲三原令求其不足于礼以持之公至尹署洎羣吏之馆还其邑敬府之礼无不具实旣出其筭反加畏焉县之编于戸者多中贵人前令率不能自爲其政弛张牵之公悉召所谓贵人者入坐当其拜曰敬桑梓冝如是也邑人大骇从其所指爲长安令朝廷方恩于頔而以帝女嫁其子民有与于氏苍头同盗人马者前令捕民而纵其苍头公始至县即立取其奴而与民均其法知御史杂事京师饥谷起价京西诸侯相率闭粟公移之简书征秦晋泛舟之说西镇惴惴收去条令粟流于秦元和四年爲御史中丞岁中知京兆尹六年爲刑部侍郎充盐铁转运使上言流人㑹赦而归独配囚爲隔遂无还者请率以七岁爲竟至今用之寻加礼部尚书益以御史大夫又以戸部尚书节度西蜀长庆𥘉觐穆宗言中外之事遂留爲刑部尚书复斡盐铁冬拜中书侍郎平章事仍其职匡维激发始以进贤爲急上方有意河朔以财赋始出于方土二年公用相印爲淮南节度使以其职随之四年言事者谓盐运之设其留京师用制方土加检校司空去其使未几上念公成法又以使属公加司徒今上践祚急诏征公至即拜左仆射同中书门下平章事仍其使寻兼太清宫使累进爵至太原郡𨳩国公食邑二千戸进阶至金紫光禄大夫年七十二而薨公入官三十二政逮事六帝岀统楚蜀之师入极台宰之尊前后三揔盐铁旣去又复几二十年天之所覆地之所载宁有独私于公邪必有以当其然也一署吏苟不犯无能夺其任者岁时奏课至于筞大史胥次迁亦如之故人用安其爲善莫有欺公者虽逺至海裔若揔辔笞捶穷年不死一吏贬一职而羣务自济凡朝廷平淮取郓屠汴下沧澋干戈不息者五十六年馈饷资费随兵缓急而立办沛然若神给其间沟琵琶导颍河以漕轻舟师人坐受其饱䟽三门挽沈石以济巨舻关中遂亡其饥荐皇甫镈之强敏而镈反短公于上公犹不知上谓其长者论景忠信镐制逗挠之将期必抵于罪时服其敢爲深渉徐境导龃龉而爲忠槩人曰真宰相器也㩁征之外有杂缗率贡内帑号爲羡进贞元中岁不过十二万缗及公岁贡百万缗凡国有大征伐不虑其费之有无洎丞相晋公专征讨之事兵食之给悉出于公从容以賛其成及沧澋平公有叶力之助自御史中丞京兆尹揔赋秉政未甞书笏爲记善于启奏天子不能自守其喜怒公以专志持务密匡于上行已寡徒不喜伐露由是数帝任遇多𬒳恩泽权利去留如在诸已人多意公能诡合于时及公再持相印与晋国洎一二公同辅于上趋向甚直雅符于道茍所举公是公必扶之即非是公遂嘿嘿不和由是上知公重厚而同列亦耸待之乃见公之所爲与向之不知者期公盖甚戾也公旣屈于名而伸于冨贵岂非盛德君子神明之所祐邪故夫人清河崔氏给事中锐之女嗣子式秘书丞砥服名教不以丞相子自居其身次曰冰始授京兆府叅军事器度宏逺公之仲弟曰炎季曰起与公三人俱用文学奋于江左西游长安七中甲乙时议伟之公殁不㡬日而起以戸部尚书司国之计门闼之士咸来哭贺羣吏之执籍繁伙一如公之时其亦于世难求也其从事故相国程公异今荆州相国叚公文昌其他分居中外罗诸台阁者不啻三十人铭曰岁在大和惟帝圣神图任旧臣乃相太原惟是太原福祥其奔再持化权枢揆聮聮两统剧藩楚淮蜀坤始自元和公秉货泉宪穆敬文顷兹圣君四帝财征去公孰亲惟煑惟铸惟范惟聚东扫北殄上之所怒带甲百万糇食爲巨俾公尸之不劳而具变通以时物无滞阻纲条一施莫越其规遇衆以仁中控其机信行恩驰罔有诈欺公之惟扬漕务其将公之留庭职与公并首尾贯聮几二十年相符使符随其兴徂公之敏智显爵自至不縁其外姑直其里始承其风畏公之邃及与之同泳公之易仁人之迹殁而乃炽掲于兹碑不仆不倚唐丞相太子少师赠太尉牛公神道碑铭李珏天球河图有国之大宝麒麟凤凰王者之嘉瑞方于贤彦即又次焉天祐我唐才杰间出辅时兴化代有其人公讳僧孺字思黯陇西狄道人本子姓汉有牛崇爲陇西主簿因家焉代爲西州豪族八代祖弘仕隋爲吏部尚书封竒章公佐佑文帝有重名于时高祖鳯中宗时爲春官侍郎掌国史曽祖休克集州刺史赠给事中祖父绍太常博士赠太尉父㓜闻华州郑县尉赠太保公七岁而孤依倚外族周氏岳岳卓卓有老成之风以䘮礼自处未尝戏弄年十五知先竒章公城南有隋室赐田数顷书千卷乃辞亲隷习孜孜矻矻不舍蚤夜自四五年业成举进士轩然有声时韦崖州作相网罗贤隽知公名愿与交公䄂文往谒一见如旧由是公卿籍甚名动京师得上第聮以贤良方正举又冠甲科䇿中盛言时事无有隐避持权者深忌之岀爲伊阙尉名府贤侯羔鴈继至封章屡荐毎爲中执事所沮皆不满秩从潞帅郗士美简授管记三奏不得请竟除河南尉会有次对大僚因言事解于上前迁监察御史丁太夫人忧服阕除本官转殿中公以文高气直累岁堙屈问望所属推美于台阁间入省拜礼部外郎时孟尚书简有重望以地官贰卿兼领纲宪荐公知杂转都官贠外兼侍御史免宪职授考功贠外郎集贤学士穆宗即位宰相称其能迁库部郎中掌书命召对与语上德之靣赐五品服未几迁中丞毎对延英必移时尽言天下事有武将李直臣爲宿州刺史豪夺聚歛以货数百万复结权贵公按之爲有力者排几不胜竟以词坚理直上意廻直臣乃得罪由是上以清直知又靣赐金紫拜戸部侍郎时望充塞中书令韩弘以财投分公拒而不受上因他事知之愈贤公遂作相持重顾大体不言细事甞谓同列诸相曰致理之本流品爲先彞伦攸叙盖谓此也毎惜名器力与同列争方鎭以不廉闻者辄奏贬以贿赂求进者必阻之先是李司徒逢吉与杜循州元颖同作相穆宗寝疾议建储贰与公不协后元颖出鎭井络逢吉衔之思有释憾于政事堂谓公曰西川前有废立谋上熟知之来日延英发其事公不知愼勿沮议公曰王导有言吾虽不杀伯仁伯仁由我而死正近此耳又安得不言哉逢吉喑鸣而止敬宗年少嗣位公雅善敷奏毎言一事必本末陈之上甚倚爱同列挟中助力赫赫嫉公之贤公亦思避其锋三上䟽求外任上以武昌善地建节幢兼相印以授之旣至问人所病害咸言鄂土踈薄岁一修城役工诛茅人用咨怨公黙许心计埏泥范塼未及三年尽换旧制崇墉坚壁人到于今赖之文宗嗣位二年公入觐诏复相位上雅知公名一见恨得之晚㑹宋相申钖以廉介闻巨姦郑注挟北军势卜射取财货富侔于国忌宋之直隂画诡计诬与藩邸通因内臣而上其变造作似是动皆符㑹上惊闻激怒下法吏议其罪諌官伏合争不得公入侍密启上意乃寛止于郡佐公实有力今李崖州鎭劔南西川上言西蕃别屯以维州降带甲之士甚鋭其地要害得之足以壮边部徐圗河湟此其渐也上疑不决下南宫议百执事皆是西川奏公独曰国家近与昆夷㰱血四鎭晏然今若自亏大信犬戎恃衆见诘渝盟彼直我曲未可量也上曰丞相之言是诏还维州𥘉德𥙿承籍地势自负机术公介特素不与之交及是大不平遂成宿憾公与李尚书宗闵同辅政岀入殿省进退有度上偏目公曰卿才类霍光异日可属大事公惧满辞位再陈封章宠加端寮出鎭淮海不改相印再登将坛杨州当江淮之冲习偷薄之俗公以清净简易化人移风俾及五年臻干至理仓廪实礼义行刑措政成脱屣归洛优诏屡降雅志不回拜检校司空东都留守文宗将有大制置大除授必降中使假于他方入皇城宣密旨献可替否如在君前其信重也如此俄以左仆射徴王人就赐官告特明异礼公感恩虽厚退身愈坚一对而归不诣相第亦有中阻未谐人情又加相印出爲汉南节度使制出上悔之欲追成命公固辞上曰且不与卿周岁别出都门特赐清庙器六事皆范金饰玉如古时制宣曰以卿精忠用以贶别宠待之礼当时无俦公到襄州均井税薄地征人用胥恱咸歌来暮武宗𥘉纉极听信未一行险者乗时而起凶德参㑹倒置天下事清贤名辈多𬒳斥逐惟公位高德重最难揺撼臲卼龃龉几至二年属大水壊居人庐舎公以实上闻仇家得以逞志举两汉故事坐灾异册免降授太子太保俄又改太傅再临东郊刘从谏死刘稹自擅以昭义军阻命天兵诛讨五年方克上喜甚素忌公者媒蘖鍜錬诬公与从諌交上怒下诏旬日三贬公至循州长史凿空指鹿四海之士咸冤之公推运逹命恬然如得好官时踰岭越险二年在海上无所苦今上即位大明善恶三迁至少保转少师牵复高位分司东洛池台琴酒逍遥自娯贤士大夫尚其轨躅未半岁遘疾薨于东都城南之别墅自婴疾至于捐舘谈笑语言宴居自若口占理命纎悉无遗上闻爲之轸悼聮日不视政公卿相弔正人雪涕册赠太尉遣大寮弔祭公端明简重忠厚诚悫平居私室如对大賔不喜释老唯宗儒敎早与韩吏部皇甫郎中爲文章友其名相上下晚与白少傅刘尚书爲诗酒侣其韵无高卑前后作鎭皆佩相印辟署多名人难于进而勇于退俭必中礼贵而不奢知命达理保和居易三领大鎭接护军以礼貌不至交欢再入中书待枢使以公平不容请託有恩必报有雠不校韦崖州于公恩也嫁二女归名士荐长子登周行李崖州于公雠也䘏窜谪之穷途厚供待于逆旅其厚德欤亦难能也夫人同郡辛氏赠仆射祕之女贤明懿淑称于族姻有子五人曰蔚曰丛能嗣其业皆擢进士弟蔚监察御史丛使府协律曰奉倩洛阳尉二人未知名公以大中戊辰岁十月二十九日薨以大中已巳岁五月十九日葬小子不佞早栖门墙考选第叨殊等之科开賔筵忝入幕之吏国士相遇笔札见知周旋款眷垂三十载刋石表德分也难辞公历官三十一政作相一十九年逮事六宗光辅四帝承主恩必由直道解相印实无罪名自少及长不失色于人佐时理家无悖入之货持身不挠履道甚夷甞病在高位者不知止足终日抗论克期拜章竟不及年俾孤美志铭曰公之生兮禀星辰公之才兮浑而眞公之性兮威且仁公之文兮班马邻公之艺兮游夏均公之俭兮自我身公之简兮无杂賔公之真兮肃人伦公之愼兮质鬼神公爲相兮平如钧公爲邦兮政如春公不幸兮罹数屯公无辜兮介于循天开日明兮尧舜爲君举直措枉兮幽冤必伸牵复高资兮言旋洛濵逍遥琴筑兮无异隐沦屈指悬车兮欢然十旬素懐未遂兮美疹来臻悲纒冕旒兮哀动搢绅宠赠加等兮冠于台臣有司职䘮兮归葬咸秦观者叹息兮国人酸辛袁安庆余兮令嗣兟兟陈寔道广兮门生振振乃纉徽猷兮刻于贞珉碑生金字兮名德长新齐成公神道碑铭权德舆有唐文学政事之君子曰相国齐成公讳抗字遐举清方粹温絜矩秉彞明诚尽性切劘化育之道精义入神旁魄天人之际以忠事君以病乞身乃去台宰乃侪商皓然后撤琴瑟启手足殁齿无违德以从先大夫于九原易名曰成不亦冝乎公某郡人自太公表东海桓公匡天下爲国爲家或哲或仁烈祖赠太师府君讳澣历给事中中书舎人吏部侍郎止于平阳太守岀入陟降中行山立至今言开元名臣者称公有遗爱焉实生先公赠国子祭酒府君讳翧履道贞厉仕至左龙武军仓曹积厚于上流光于下其位不充故大受于成公公旣齓而孤哀过成人属幽陵横溃中夏如燬奉太夫人安舆违难于越得子州支伯之故地而偕隐焉诛草茅以顺居息恱山水以资仁智方茂天爵用观灵龟嘉招重问奔走以狎至虚巳弘道从容而翔集吴郡张相君镒方以仁义理濠上得君爲荣及进律于洪成师干𡵨累爲命介若骖有勒建中中戎王请大和㑹以休宁西方右扶风绵亘汧陇地当瓯脱且有成命正其经界公实佐权登坛涖盟得其情数与之约结克就衣裳之㑹用销边鄙之警自解巾三迁至殿中侍御史俄属泾旅窃发羣兇肆毒天子展义于甸内主公死难于理所百舎奔问至于行宫拜侍御史有诏以萧黄门复布凯泽于东夏命公爲工部贠外郎以賛焉复命转仓部郎中李怀光阻命于蒲连兵未解关中饥旱经费不足转粟馈军济时之囏患求才急病命使以专逹迁兵部郎中兼御史中丞以董其任俄拜諌义大夫当轴者不相容坐婚亲细故岀爲处州刺史先是山越冦攘荡覆城市公乃卜势胜之爽垲因习俗之便安三时不害百堵皆作朝典陟明拜苏州刺史吴实剧部大田多稼浮滛冒没吏禁或弛占着名数戸版不均公乃阅其生齿书其比要强家大猾不得盖藏介特单轻与之纾息巳日乃孚厥猷茂焉迁潭州刺史御史中丞湖南观察使以向时二郡之理而弘大之其仁可知也左曹理本征爲给事中周郊寄重擢爲河南尹盗有宋瞿昙者白昼椎剽爲羣伦囊橐三川病之几三十年公法令严具网罗张设濳捕魁宿使无遗类指顾之间擒擿如神乃作秘书章明文雅修旧以起废乃作太常统和神人节事以辩志便蕃大僚其道乃光德宗皇帝方以尧舜氏聦明之道驭天下用贤人充相位拜中书侍郎同中书门下平章事熈九功之歌质百官之成损益文宪化裁形器精微以折中密静而不伐或事隐于造膝或言行于沃心𥘉天官氏毎岁表他曹郎二人阅多士试言第其甲乙春官氏俾考功郎中选考秀之亲故者而进退之公以冡宰小宗伯爲官人取士之本盖天子有司之重至于避小嫌乱旧章适滋旁歧孰谓扄鐍蹇蹇坦坦之道岂如是邪然后辟康庄作衡尺遵公是之路去自便之私天下之人谓之理道寻有诏修国史昔孔父无位以空文爲一王法公当盛明之代用宰司揔直笔其于襃贬劝惧明焉勤虑尽瘁积成寝恙累章乞告改太子賔客遭罹不淑赠戸部尚书时贞元甲申岁夏四月春秋六十有五夫人河南独孤氏某官某之女贤明蚤天继夫人兰陵萧氏某官某之女仁顺有礼法嗣子餗衔恤毁瘠侍公裳帷以某月日祔于东都某原丧祭哀敬君子以爲有后惟公深而通肃而寛岀处动静必以中正敬用五事畅于四支资性俨恪尤长鉴裁在歧也荐齐忠公映佐萧也荐卢恭公迈皆至宰相其他推毂荐士爲汉廷臣成天下重名硕望者不可胜书凡所论着皆研几析理弘雅夷逺洪州文宣王庙碑张萧卢三相国碑志本圣人敎化之赜推大政謩明之道固其性术讲贯而发舒乎斯文文集二十卷中伦体要尽在是矣公薨五年餗调爲洛阳尉永惟先烈未刻丰碑以德舆夙承湖海之旧中忝掖垣之属他日举代靡形话言获于遗编实见隂德顾兹无似有玷知人濡涕含毫以表幽宅铭曰昔在营丘大风泱泱有倬平阳令声章章不践宰政庆贻子姓仓曹含光大学追命厥生中书秉哲居正鹏起扶摇鸾翔庆霄乃登紫微以瑞淸朝吉凶糺纆寒暑结轖其生有涯其用未极夀堂冥寞宰树森植揭兹馨香终古是式重校正唐文粹卷第五十六唐文粹唐文粹卷第五十七重校正唐文粹卷第五十七呉兴姚铉纂碑九使相三唐太尉中书令西平王李晟神道碑唐检校司徒中书令咸宁郡王浑瑊神道碑唐司徒中书令许国公韩弘神道碑节制四唐四镇北庭行营节度使扶风郡王马璘神道碑唐赠司空范阳大都督忠烈公李楷洛神道碑唐赠都督陇右节度大使郭知运神道碑唐邠宁节度使史孝章神道碑唐太尉中书令西平王李公神道碑铭斐度惟天钖成命于我唐保兹国祚生此人杰则西平王李公其是乎不然何覆暴如风振藁叶戴君若鳌冠灵山横流之中一匡而定公讳晟字良器其先陇西人后徙京兆曽祖嵩皇珉州刺史祖思㳟皇洮州刺史赠幽州大都督考钦皇左金吾卫大将军陇右节度经略副使赠太子太保代有名迹雄于西土公幼好学学不爲巳及读吕张孙吴之书慨然有经邦济物之志未弱冠游秦凉闲元侯宿将见者咸器异之干元𥘉甞客武都値酋豪以缺守遘乱杀掠平人公与所从十数骑驰而射之殪其爲魁者余党遂遁冦所虏获积如丘山公一无所取椎牛酾酒享士而去邦人感服具状以闻特拜左清道率饰以金紫将朝京师自献方略属裔夷纷扰有土急贤河陇将帅相继表用历二府右职所至常以才谋爲其委重累迁至光禄太常卿阶爵在第一品泾原四镇北庭节度都知兵马使悬识虏态周知地形应变不穷有夺有待骥骤庭而莫展云出岫而斯飞代宗徴以左金吾卫将军爲神筞兵马使属羗蛮犯蜀朝廷济师命公督禁旅絶栈道而往救焉公衔枚过险岀贼不意连下坚壁遂诛首恶还授检校太子賔客且复旧职建中二年田恱以魏叛德宗极意致讨悉起徂征以公爲神䇿先锋都知兵马使加御史中丞与河东河南等道诸军合击公济河而行能以衆正及破洹水阵解临洺围轹魏属城抵燕通邑其摧锋衂鋭皆先羣帅而寘力焉遥拜左散骑常侍兼御史大夫厥功未成闻贼泚肆逆皇居失守西向恸哭载驰载驱行及代北授检校工部尚书充神䇿行营节度公提孤军慕散卒拊循训励以逹行在值懐光中叛大驾再迁加检校右仆射余如故寻转左仆射同平章事兼京兆尹神䇿军京畿鄜坊节度观察使管内及商华等州副元帅公固守渭城决平秦垒调食制用先发我私捐甘攻苦皆目我始毎一言一誓声涙俱发勇夫义士感而使之蔑不济矣时自雍而东延于汝洛震于河汴所在征鎭乱掠相从公介巨盗之闲使声援断绝立成师之法致号令严肃蒐捕十旬指挥一举乗墉壑而通轨道磔枭獍以清宫禁俾九市三条无辍肆之惊无秋毫之犯羽书速告銮辂爰归廓氛祲爲祥光摅忧愤爲喜气诗曰允矣君子展也大成斯之谓欤考古视今论功称忠者多矣若至危而安至难而易卓荦跨迈如公莫俦拜司徒兼中书令俄以兇孽未宁边防犹警𡵨下任重乃以本官兼凤翔尹鳯翔陇右节度观察使及四鎭北庭泾原等州副元帅改封西平郡王加食邑实封至一千五百戸公名慑戎王政和藩部始至而生植少安而训齐逮四载赋舆十倍其𥘉㑹课入辅拜太尉中枢如故人或谓公勲望巳高宠渥巳极冝从溶頥养稍稍逊避公曰不然人臣外则尽心若止偷荣孰爲且哲故毎承帷幄之问则言咈无隐理夺不回大指以东夏可平西陲可复或已行而事终不显或未用而身遽不遗以贞元九年八月四日薨于位春秋六十七德宗抚几哭于别次自都巳逹关畿无士庶无老㓜皆发哀相弔则曩时安人戢兵之德可谓浃于元元之骨髓矣册赠太师赙赗加等以其年十二月十六日葬于高陵县奉正原郑国夫人杜氏祔焉自捐寝至安宅皆上所办护中贵反覆万情所奉如不及焉呜唿以公之静难扶倾不言所利虽存殁极位始终殊礼而天意若曰其福享未至故迤延于后有子曰愿故检校司空河中节度等使赠司徒五列雄鎭三爲上公曰聦故光禄寺主簿曰揔故太子中允赠兵部郎中曰愻左神武大将军赠洪州都督曰恕故光禄卿赠右散骑常侍曰慿故右威卫大将军曰宪检校左散骑常侍岭南观察等使进因贵胄达以善政曰愬故检校左仆射同中书门下平章事赠太尉克广前修仍执丑虏曰懿故渭南尉曰听检校司徒义成军节度使统戎按俗是以似之曰惎右羽林将军曰慇岚州刺史并地势吏用兼而有焉粤大和元年秋七月听拜䟽上言以公之徽烈则御制碑文于渭川矣以公之风度则诏命图形于云台矣唯大其丘巃郁彼松槚望有祁山之象拜无岘首之碑将刋贞石式表幽隧乃命臣度称伐言诗其词曰建中季年大盗忽焉皇舆避狄狩于梁川顾谓太师汝才汝略将威致讨必殄冦虐太师泣奉捐躯誓衆度其成城可以利用赫矣铺敦传于墻垣手搏足踦如冲如援一鼓而破一麾而奔扫清宫闱刷盪妖昏我师莅止我令行矣都人不知已事方喜飞章告庆饬驾言旋鸿烈耀古讙声动天车服之钖河山之誓九命而俯一心若厉俾侯于𡵨阜安边陲藩政旣成衮职攸冝岳降帝赉矢言诡词我后嘉猷我躬何爲道直气和劳谦终吉福履所绥未至万一上天不惠厚穸遄归垂𥙿流光用延恩晖翼子肥家将坛台席继立竒功代传休绩听与伯仲永怀高踪请于朝廷表是丘封帝曰孝哉胡可不从宣我祖之丕业繄尔父之嘉庸乃诏作铭以观亿龄唐故朔方河中晋绛邠宁庆等州兵马副元帅河中绛邠节度营田观察处置等使元从奉天定难功臣开府仪同三司检校司徒兼中书令河中尹上柱国咸宁郡王赠太师忠武浑公神道碑铭权德舆天地䜣合以生百嘉其成岁功也则有震耀肃杀之助焉君臣保乂以熈百志其讲武功也则有经纶翼戴之辅焉龙蛇起蛰山泽通气与运相值有开必先斯太师所以宣力四代稽謩七德辉燿威灵勤身濯行霆征风行乃缉熈于光明故琱戈淑旂以严师律黄旒玄衮以正台曜湛露彤弓以觉报宴纳书追命以荣恤礼蕃钖始终如公之功公讳瑊字某其先夏姒之后爲淳维汉刘之代爲浑邪或强爲国或分以姓贞观中开置州壤就加官师曽祖元庆皇豹韬卫将军灵丘县开国伯祖文寿皇太子仆赠尚书左仆射考释之皇开府仪同三司太常卿兼御史中丞宁朔郡王赠司空惟灵丘绍先公之职居次卿之重仆射以积厚克家宁朔以伟才雄边贵仕崇勲乃列芧社流光追逺是加密印廻复介祉闲生元臣功昭于前人德合于大君建中癸亥翠华西狩公以大司马艰贞翼从部勒戎车揣摩杀机勤劳行内爲上心膂登坛授律誓命交感如汉拜淮隂侯故事而又加焉乃进左揆遂叅大政揔赋舆而爲之师长恢王略而以之北代兇党尽铳壁于武亭公以事鉅师老则伤威重正合竒胜在于疾力奋寡击衆鼓行无前殱夷溃溺如建瓴水中坚席胜又复于咸阳长毂启行旣门于延秋㑹西平王以东诸侯之师清宫献捷公乃抑其贾勇须彼成功窒士心之克伐息兵火之气𦦨然后穷追斩级冦孽以平备法从于清跸捧大明于黄道告庙荐功登拜上台抚封尹正复与虏㑹时北平王岀大卤收绛台而公巳緫成师下左辅于是辑忠力扬竒锋复离宫拔坚垒衡阵压境传于蒲津金鼓之声气相合山河之表里皆复渠魁授首师帅协附安流以济方轨而前士不罹伤工不易肆殄冦正刑四方咸龢论道进律乃年水土秉谊靖人以修班制休嘉贲于草木利泽逮于鳏寡言爲军志动爲吏师贞元景子政成一纪进掌邦敎遂居右弼十五年冬寝疾十二月辛未薨于理所享年六十四皇上悼叹不视朝五日册赠太师赙禭弔祠有司备物大僚襄事明年二月甲申葬我太师于万年县洪固原太常迹其功德奏谥曰忠武礼也𥘉公年十一以将门子仕于边部未弱冠五迁至左骁卫将军始从朔方之师战黒山次从陇右之师摧石堡又甞西岀临洮夺昆夷之善地而爲之壁垒北绝大漠破猃狁之坚甲而焚其庐帐又从汾阳王临淮王讨反虏于山东攻賛皇北取眞定射其特将李立节贯千左肩毙之又五迁至大常卿皆以功次其闲开地于河曲以静九蕃宣威于陜西乃定三川凢王师之所以克获都邑元老之所以发扬蹈厉公必居其先偏而当其勍剧故以御史中丞爲灵州左司马以御史大夫爲邠州刺史以工部尚书爲单于大都护专征上郡榆林之地入爲左金吾卫大将军又以戸部尚书奉普王岀车之重自时厥后投艰感槩能纳大忠以恤大事理蒲十六年再陟公台以司空兼侍中以司徒兼中书令大凡历官二十八次眞食千八百室居节制者五副元帅者四材力绝人始封楼烦方内洽平乃进咸宁凡汾阳王九伐之勲公皆左右四履之地公皆践历悯册师礼法谥尊名公皆如之所不至者寿而巳矣惟公厚性寛中智谋深静秉义类以赋明命植端诚以糺王慝讲功述职逺意长利执德之柄蹈礼之舆致其用以格天启其心以沃圣恊建皇极爲宗工元龟雅好左氏春秋班氏史得考父之㳟范宣之让骠卫之功略黄韩之敎化又甞慕太史自叙着作行巳一篇词不矜大而事皆明备有子五人曰殿中少监錬太子中允镐太子司议郎鉅栎阳尉钢云阳尉鐬着位于两宫以奉朝请试吏于县内以修事任食德而才禀训而忠皆以纯孝致其哀敬令弟辅国大将军右领军卫将军武当郡王玘与诸孤等推烝彞景钟之义因识表以闻有诏词臣刻石传信乃採其賛书侯表作神道铭铭曰北戴斗极隂方尚武玄金朱钖命都府太师闲代感㑹云雨四征庇人九合尊主昔未成童则能肆勤卓行深入致果忘身弱冠摧锋环列南军中兴之后书社䇿勲援枹两河转战三秦灵翔郇邠所居必闻岀统藩卫入司徼廵时丁阨难节冠群伦逋诛煽宿狂秽宫阙西平鞠旅公亦授钺旣临延秋如火烈烈休士退舎时惟不伐祲沴蒙蒙蒲津未通北平释位公实抚封胥命长春克成厥功开壁劳军靡有不同以律则臧在和而克时惟太师有严有翼乃敷仁泽乃布条职时惟太师有功有德三公二府是奖是陟禭印易名以尊以饰材官介士卤簿悽恻大隧鲜原中南之北万邦作宪永代是式追琢馨香与唐无极唐司徒兼侍中中书令许国公赠太尉韩公神道碑铭韩愈韩姬姓以国氏其先有自颍川徙阳夏者其地于今爲陈之太康太康之韩其称盖乆然自公始大着公讳弘公之父曰海爲人魁伟沈塞以武勇游仕许汴之间寡言自可不与人校衆推之爲长者官至游击将军赠太师娶鄕邑刘氏女生公是爲齐国夫人夫人之兄曰司徒玄佐有功建中贞元之闲爲宣武军帅有汴宋亳颍四州之地兵士十万人公少依舅氏读书习骑射事亲孝谨偘偘自将不纵爲子弟华靡遨放事出入敬恭军中皆目之甞一抵京师就明经试退曰此不足发名成业复去从舅氏学将兵数百人悉识其材鄙怯智勇指付必堪其事司徒竒之士卒属心诸老将自以爲不及司徒卒去爲宋南城将比六七岁汴军连乱不定贞元十五年刘逸淮死军中皆曰此军司徒所树必择其骨肉爲士卒所慕赖者付之今见在人莫如韩甥且其功最大而材又俊即柄授之而请命于天子天子以爲然遂自大理评事拜工部尚书代逸淮爲宣武军节度使悉有舅氏司徒之兵与地衆果大恱便之当此时陈许帅曲环死吴少诚反自将围许求援于逸淮啗之以陈归汴使数辈在馆公悉驱岀斩之选卒三千㑹诸军击少诚许下少诚失势以走河南无事公曰自吾舅殁五乱于汴者吾苗薅而髪栉之几尽然不揃刈不足令震駴命刘锷以其卒三百人待命于门数之以数与于乱自以爲功并斩之以徇血流波道自是讫公之朝京师二十一年莫敢有讙呶呌号千城郭者李师古作言起事屯兵于曹以吓滑帅且告假道公使谓曰汝能越吾界而爲盗邪有以相待无爲空言滑帅告急公使谓曰吾在此公无恐或告曰剪棘夷道兵且至矣请备之公曰兵来不除道也不爲应师古诈穷变索迁延旋军少诚以牛皮鞵材遗师古师古以盐资少诚濳过公界觉皆留输之库曰此于法不得以私相餽田弘正之开魏博李师道使来告曰我代与田氏约相保援今弘正非其族又首变两河事亦公之所约我将与成德合军讨之敢告公谓其使曰我不知利害止知奉诏行事耳若兵北过河我即东以兵取曹师道惧不敢动弘正以济诛吴元济也命公都统诸军曰无自行以遏北冦公请使子公武以兵万三千人㑹讨蔡下归财与粮以济诸军卒摛蔡姦于是以公爲侍中而以公武爲鄜坊丹延节度使师道之诛公以兵东下进围考城克之遂进迫曹曹冦乞降郓部旣平公曰吾无事于此其朝京师天子曰大臣不可以暑行其秋之待公曰君爲仁臣爲恭可矣遂行旣至献马三千匹锦纨绮缬三万金银器千而汴之库廐钱以贯数者尚余百万绢亦合百余万匹马七千匹粮三百万斛兵械多至不可数初公有汴承五乱之后掠赏之余且歛且给恒无宿储至是公私充塞至于露积不垣册拜司徒兼中书令进见上殿拜跪给扶賛元经体不治细微天子敬之元和十五年今天子即位公爲冡宰又除河中节度使在镇三年以疾乞归复拜司徒中书令病不能朝以长庆二年十二月三日薨于永崇里第年八十罢朝三日赠太尉赐之布粟其葬物有司官给之京兆尹监护明年七月某日葬于万年县少陵原京城东南三十里楚国夫人翟氏祔子男二人长曰肃元某官次曰公武某官肃元早死公之将薨公武暴病先卒公哀伤之月余遂薨无子以公武子孙绍宗爲主后汴之南则蔡北则郓二冦患公居其间爲巳不利卑身佞辞求与公好荐女请昏日月旣至卒不可得则飞谋钓谤以间染我公先事后情坏其机牙姦不得发王诛以成最功定次孰与高下公子公武与公一时俱授弓钺处藩爲将彊土相望公武以母忧去鎭公母弟充自金吾代将渭北公以司徒中书令治蒲于时弟充自郑滑节度平宣武之乱以司空居汴自唐以来莫与爲比公之爲治严不爲烦止除害本不多敎条与人必信吏得其职赋入无所漏失人安乐之所在以富公与人有轸域不爲戏狎人得一笑语重于金帛之赐其罪杀人不发声色问法何如不自爲轻重故无敢犯者其铭曰在贞元丗汴兵五猘将得其人衆乃一愒其人爲谁韩姓许公磔其枭狼养以雨风桑谷奋张厥壤大丰贞元元孙命正我宇公爲臣宗处得地所河流两壖盗连爲羣雄唱雌和首尾一身公居其间爲帝督姦察其嚬呻与其睨眴左顾失视右顾而跽蔡先郓鉏三年而墟藁干四唿终莫敢濡常山幽都孰倍孰扶天施不留其讨不逋许公预焉其赉何如悠悠四方旣广旣长无有外事朝廷之治许公来朝车马干戈相乎将乎威仪之多将则是矣相则三公释师十万归居庙堂上之宅忧公让太宰养安蒲坂万邦絶等有弟有子提兵守藩一时三侯人莫敢叛生莫与荣殁莫与令刻文此碑以鸿厥庆故四鎭北庭行营节度使扶风郡王赠司徒马公神道碑铭常衮皇帝使常侍以故征西扶风郡王臣璘功行之録诏门下侍郎平章事臣衮曰古诸侯大夫计功称伐书于太常勒之彞器德勲高故其文懿事业实故其言逺有国之大经也纳忠于王室岂襃纪之礼阙欤冝文其颂声以昭示承休于丰碑焉臣谨桉司勲之戎籍史官之年表而叙之云圣上稽黄虞之道以武功文德统御天下赫赫明明罔不率俾唯犬戎自擅冦于我西土而犹怀以威德乆而浸骄时乃大稽命将考之令典惟三年夏六月庶邦百辟洎侯王列将咸㑹于明廷乃大诰于尔在位有能典我西师佥曰璘哉是用诏以鹰扬之命于夏有鸾旂琱戈之赐公拜手稽首不敢辞难遂帅师朝那弭节泾流恢耀武威以临于戎狄旣至乃以戎服立于军门之外奉敡天子之威命而训于将军列校六正五吏三军之大夫曰惟昔盛明必有忧难其在殷高宗也有鬼方之征其在周文祖也有昆夷之患秦以安定北地戎狄内侮汉以金城陇西氐羗入冦故遣率以守卫中国修战而高尚武力国家道德盛于殷周甲兵富于秦汉亦有边患尚劳睿谋则疆臣之罪也将何以塞责誓将上奉神武之筭下慿戎士之力鼓行而前殄殱群慝词情抗厉风云动色于是军举法以誓之令简而一衆畏而服虽嚄唶老将闻而竦然乃周览其山川以备其战守有若犀兕其威貙豻其勇屹立而不动者持重之将统焉御于水硖之冲蒙轮超乗缦胡突鬓耽盻而横奋者雄毅之将董焉捍于瓦亭之隂轻轩飞翰阗阗桓桓隷于射声校尉以岀松谷百夫之特万人之敌属于车师后部以殿铜城火渠门之旗舒于大回川雷密须之鼓殷于都庐山周之以木樵校聮布之以简石渠荅部勒旣定天地肃然遂使魁徤气索勐魂骇却略引去不敢近塞故八年之间再冦而巳此皆亲禀睿略协用武经前后献功悉如宸旨方将大复流沙逺收故地夺我良将罔卒西事以大历十一年月日薨于戎府春秋五十六天子废朝而叹曰安得雄边威敌之臣如扶风乎遣中命以迎䘮顾近侍而流涕其至第也百官㑹弔其遣奠也五校启行赗以车马唅有贝玉所以襃大勲也𥘉公自二庭统甲士三千赴鳯翔行在遂陈灭胡之䇿先皇帝竒之曰吾无忧于东方也遂战青渠阵沣水收二陜复三川卫南以百骑破五千河阳以一旅摧十万史朝义悉师自将大战邙山国家以天下劲兵夹攻未动公独率所部不阵而驰偃旗先登阚如虓虎鬪酣披靡横贯而出廻戈奋击虏阵始破交突数合轰然大溃时副元帅太尉光弼壮之曰吾用兵三十年未见以少击衆雄捷之若此毎有征伐大计悉咨访焉斯亦群帅之杰旣而移军右辅疾援河西固已离之心存将弃之地及闻仆固怀恩之变即日旋师万类千群延蔓山谷轻行转鬪虏杀而归屇于𡵨都冦巳四合公乃持满外向坌入悬门未及解甲背城岀战戎师北走数骑前追眦血横洒朱殷金甲楇㦸而坠应弦而倒者数千万人可谓三军之绝也至于理郑国抚颍封化郇邠宁上郡勤于藩职惠于长人劳倈流庸赡䘏孤老缣综绵纩工于织纴入而有制故大东之刺不作禾麻菽麦业于播艺用之有节故自北之化可懐此又列郡之率化也公字某扶风人也自秦汉至于国朝公卿大将军通侯二千石踵武王室休有烈光曽祖昭朝散大夫新丰县令祖正㑹右威卫将军扶风郡公赠光禄卿父晟左司御率府兵曹叅军赠太子少保忠孝在门文武继代宦婚之盛士族有辉惟公勲胄华茂雄姿高爽少有四方之志以才气自任摆落凡格不婴细微故弋猎畋渔啸咤川泽年二十读伏波传至大丈夫当于边野以马革裹尸而还慨然而叹曰岂使吾祖勲业坠于地乎由是忾愤边戎徘徊孤劒遂西至絶域以竒功累授禆将历金吾将军殿中监太保御史中丞迁御史大夫领北庭行军使邠州刺史加工部尚书节制泾原以郑颍二州隷之寻拜右仆射知省事阶至仪同进封异姓副军以降略而不书以英明之识遇圣明之运故得竭其智谋极其任遇抗大节以激危难摅洪仁以庇伤残公之理军也以穰苴兵法孙子十三篇先以正合终以竒胜闲廓深邃应变无端与之安与之危故可合不可离同其败同其成故乐死不乐生至于木济河登山抜帜解鞍而卧鞭马而驰兼之有余亦不差异甞以家财二百万赡三军与其散已食于行伍陈赐金于廊庑何相去之逺哉公之事君也奉之以实纳之以忠造膝前筹词礼明顺检身无过恭谨畏愼禄赐所加则受小辞大任使所及则履险让夷以忠材而亲重有绛侯之遇也以简质而倚爱有吴汉之信也所谓国之神将朝之荩臣终庆于家永于福祚钟石享于祖考帯砺传于子孙冝哉嗣子旰等重族之盛隷业承家哀哀执䘮痛结天壤万家葬地能诫昔贤十里丘封亦非遗志获承君命钦率朝经请谥嘉名谓之合礼铭曰峩峩雍城积高气灵气主金行良将乃生琅琅司徒雄略纵横耽耽其视震震厥声四方静难二纪操兵𥘉奋厥武车师戎府铁马蛇矛大黄白羽天山瀚海歕薄风雨骁骑三千披荆谒主从我抚军击胡灭虏廻戈凉野解敌𡵨下烈烈英风横飞西土遂佩珩璜分雄棨㦸宠临方鎭廼蔚廼赫洪稜遐振虏气外折惠化滂流人心内结昆夷先零白斾至泾受筭宸扆朱旗抚征密隂前塞义渠故城丘峦陵谷逺近相属澶漫倾合纡余廻复野战高秋金羁驰逐左挥右射虎捷神速畨渠愕视百姓推伏国于扶风祚尔嘉庸位长庶寮鴈行三公王用蕃钖我有鼓钟叔父昆弟燕私邕邕功成身殁宠厚厥终周汉二宣皆有劳臣北征西讨出车辚辚今我司徒实同厥勲勲在王室光昭后昆唐赠范阳大都督忠烈公李公神道碑铭杨炎秦霸也张禄去魏汉兴也淮隂离楚龙鸣风雨之㑹蛇变泥蟠之中逶迤感通精气相合斯冥契也岂人力也皇唐赠司空范阳大都督李公讳楷其本出于陇西八代祖节后魏鴈门太守燕齐之乱族没鲜卑东迁号良将之家北部入大人之种其生渤碣其居戴斗海塞廻抱兴公之气天星下直爲国之祥英气混茫熊据龙骧望其形得山河之状覩其锐见金鼓之威神明爲徒义勇爲器乆视中以骁骑岁入于辽西临太原南震燕赵云火照于河上天兵宿于北门朝廷忧之有命招谕合以信誓际于天人话言感寤抚劒叹息是岁以控弦之士七百骑垂櫜入塞解甲来朝以其本枝复赐李氏授玉铃卫将军左奉宸内供奉图形云阁之中置酒蓬莱之上君臣相贺羽卫生光君子曰井谷不可以游龟龙蚁垤不可以戴松栢汉于是始靖虏于是始忧是后殪靺鞨干鸭绿之野覆株胡于榆䦕之外北岀障塞怀其王庭南救河源复其死地石壑之役以一旅定三军泠陪之师以虚声破精劲东封之岁外将天军河湟未宁西护监牧云麾铁骑山动地踊右据清海北登狼山冰泮则㑹师风高则出塞皇威振于四海王化敷于无外故得大命三钖天马辂骖定国难者两朝拖侯服者四纪㑹兵车者百胜出帐下者千人国有事未甞不勤劳无私可谓知礼于戏天道暧昧胡星未殒以营平之年不终大用以伏波之病再出穷荒天宝元年五月二十日自河源薨于怀逺县之师次春秋六十七赠营府都督明年诏葬干富平县坛山原维公智之大窦神之异门心和体刚虑逺精彻思乎耳目之外行乎变化之中震唿戎獯啸咤风云貔虎之悍以礼成百万之强以谋胜故鲜卑因之以疲中国天后取之以空大漠于中宗开朔方之地四百里于睿宗食佐命之邑三千戸于玄宗则主禁卫吞诸戎东西南北动罔不克御戎安边凡十命焉祚于后也元子太尉中书令东都河南江淮等道副元帅临海郡王光弼少子太保御史大夫渭北鄜坊等州节度使武威郡王光进负河图以列四星遇英主而当三杰肃宗之功复区宇更爲桓文今上之道训华夷并爲召毕干元中天子以公炳德丕赫积仁流庆大福再成没而不朽乃命太常追考功绩谥曰忠烈赠司空范阳大都督夫人赠号韩国夫人于是建庙堂命宗纪室有山龙之服乐有钟石之和昭宣令图是有铭篆铭曰茫茫上象降精于北是生纯臣其在异国矫矫府君蔚其英灵蛇蟠斗极鹏化南溟来于本邦㑹此天庭风驱虎旅昼食狼星绵绵塞草天隔华夏北距隂山野无胡马殊勲大绩玉劒玄社天摧武库海折崑崙在昔遗庆惟鲁臧孙曰圣在天勤于至道旣命太尉又崇太保一门四龙二作元老赫赫元老气含清眞白髪重冠高堂有亲帝命韩国祚于夫人亦诏蓟丘下宠明神彼丘之榛此石之磷悠悠令德万古清尘陇右节度大使赠凉州都督郭公神道碑铭张说四序平分清秋之气劲五方异俗崆峒之人武故陇上多豪山西岀将其有云龙感召星象特生金鼓登坛隐如敌国麾幢指塞自比长城得之于太原公矣公讳知运字逢时其先太原着姓今则晋昌人也本乎文王之弟是爲虢叔虢或云郭因而氏焉自燕昭尊隗以筑宫汉祖封亭以列国其侯于阳曲宅彼太原旧矣亭之玄孙友从太原徙陇西昭帝分陇西置西平郭氏又爲郡之右族友之昆孙武威太守宪宪之犹子散骑常侍芝俱有名迹见于魏晋则晋昌诸宗散骑之后也尔乃一门连誉时人号曰三儒四海齐名天下谓之八凯光禄派分于冯翊廷尉丗茂于颍川孝则天钖釡金忠则帝章冕服仁则勐兽不害信则童儿不欺岂直介休见有道之碑洛阳闻立德之传而已曽祖钦瓜州大黄府统军上柱国祖才朝议郎瓜州常乐县令上柱国父师朝散大夫上柱国赠伊州刺史碛卤之地戎马生郊业战鬪而弘勲仕州县而爲达启莫京之繇福不在于其身积无声之善庆必流于后嗣公太白之精雷泉之灵膺家之祯爲国而生身长七尺力能扛鼎猨臂虎口虬鬓鹗瞵射穿七扎劒敌万人子卿路逢遥识将军之相唐举一见足辨封侯之骨解褐以善战授昭武校尉秦州三度府左果毅以败狄北庭加游击将军沙州龙勒府折冲兼右金吾郎将澣海军副使以军界破虏即授其州刺史进当军经略使朝廷以未惬前除且有后命迁本位中郎将仍旧爲州军使黙啜之冦北庭也公奔命解围军声大震加云麾将军右武卫将军封介休县开国公食邑二千戸开元二年吐蕃入陇右掠埛牧公兵以竒胜冦不复踪积甲山齐而有余收马谷量而未尽归功庙筭朝议多之拜羽林将军持节陇右诸州节度大使兼鄯州都督河源军使鎭西陲信国之藩屏坐北落亦王之爪牙故人奉期门而出寄分阃于是料敌无备间其师老潜军一举大俘九曲鎻甲文劒𤏡马牦牛旣献戎捷遂颁朝赐乃兼鸿胪卿摄御史中丞封太原郡𨳩国公加前食邑三千户执宪揔军典属乘障増爵益邑遇厚恩深俄而六州羣胡相率大叛命公统陇右之骑济河曲之师锋镝争先玉石俱碎拜左武卫大将军授一子官金银器百事杂綵千段班师临洮遘兹虐疾嗟乎匈奴未㓕宿志不申生也有涯死而犹视开元九年十月二十二日薨于军舎春秋五十有五蕃夷边鎭血面摧心悲惨风云号恸山谷岂非良将视人如子人亦视犹父乎皇帝悯焉诏赠凉州都督米粟五百石锦帛五百段命都水使者张景佚备物护葬遵朝典也惟公气勐而性和量寛而精锐沈谋可以掩蓍蔡雄断可以夺鬼神故常糟粕韬钤蒭狗风角然其树恩结信立威用武炟赫如风涛震盪如雷雨战必克攻必取毎有奏谒帝特称叹孝文之得魏尚虏不足忧太祖之见郭嘉知成吾事前后钖锦衣宝帯文马素女烂其盈门长鸣在廏感知已之主陈必死之力皇情西顾则九羗舋鼓诏书北伐则六狄焚旗上成圣君之玄鉴下效武臣之素节其竟也如此夫爲人子立庙致敬祖考来格不亦孝乎爲人臣恢疆御侮以劳定国不亦忠乎若然者归义方于先人扬令名于后代可也嗣子英杰起复定逺将军左领军卫翊府中郎将假紫服金章河西节度副大使英奇朝散大夫前尚辇奉御英协游击将军前京兆府励行府右果毅都尉英彦朝议郎前左卫冑曹叅军等咸善居䘮而过哀或从王事而夺礼则知辛贤父子继位将军祭彤弟兄望参师律去本不恋达也而新是谋权也嘉此武功创其宅兆以十年七月葬我太原公夫人炖煌索氏祔焉礼也皇上念功以惜逝厚终以遇存有诏词人爲其碑志介士送葬即封征虏之坟单于入朝当祭度辽之墓铭曰恍恍将军雄略冠羣平西征北震戎慑獯亭障卧鼓屯田馈军仗此白刃致彼青云郭侯宴喜旣多受祉玄牡黻衣清庙蠲祀鼎食金奏炮鼈脍鲤旣来不庭有严天子流沙博望羽林飞骑河北廻兵临洮旧阯手握金节魂沈玉帐千里送䘮三军悽怆诏葬礼崇恩碑义丰生爲神将死爲鬼雄身丗一灭荣华万空祁连之墓长旌武功唐故邠宁庆等州节度观察处置使朝散大夫检校戸部尚书兼御史大夫赐紫金鱼袋赠右仆射史公神道碑刘禹钖仆射名孝章字得仁本北方之强世雄朔野其后因仕中国遂爲灵武建康人曾祖道德赠右散骑常侍封怀泽郡王祖周洛银青光禄大夫检校太常卿兼御史中丞北海郡王赠太子太保考宪成早以武勇绝人积功至魏博节度使终于河中晋绛慈隰等州节度观察使检校司徒兼侍中河中尹赠太保其薨也大臣中书令晋国公裴氏爲之碑其名益显公即侍中之元子母曰兾国夫人李氏㓜而聦寤父母贤而加爱焉及长好学迁善秀出侪辈邺下诸儿号爲书生元和中太尉愬爲魏帅下令抡材出辕门取大将家翘秀者爲子弟军列于诸校之上公独昌言愿效文职太尉深竒之遂假魏州大都督府参军长庆二年常山衆叛害其帅沂国公田司徒于帐下沂公发迹于魏人犹怀之诏命其子布以尚书授钺统魏兵问罪于北疆且报家祸布旣启行士气不振涣然内溃独与冗从之旅偃旗而归百愤攻中卒自引决先侍中时爲中军都知兵马使兼御史中丞全师在野开然推戴之请爲假侯以鎭定中贵人飞驹上闻穆宗夜召翰林学士草诏书以眞侯命之实有魏土从衆而合权也是岁公自摄官转本府士曹参军兼监察御史赐朱衣银印推恩以及子也一旦跪于父母前进苦言曰臣窃惟大河之北地雄兵精而天下贤士心侮之曰河朔闲视犹夷狄何也盖有土者多乗兵机际㑹非以义取今臣家父侯母封化爲贵门君恩至矣非折节砺行彰信于朝廷无以弭识者之讥寤明君之意节着于外福延于家乗时蹈机不可旋踵言讫泣下数行父俞母賛天性交感三心旣叶万衆濳化天子闻而嘉之曰彼眞有子乃授检校太子左谕德兼侍御史充节度副使累迁至散骑常侍兼御史大夫赐金印紫绶二军之政事如命卿弛张损益所以叅决濳革故态人知向方大和二年沧景节度使李全略卒其子同捷窃据故地诏下以文告弗革遂用大刑先侍中表请率先诸侯使元子以督战制曰可公承君父之命乃捐其躯一举而下平原压沧垒由是加工部尚书及王师凯旋上表愿一识承明庐诏允遂赴阙下得觌便殿上曰向吾始征沧州议者皆曰彼魏之姻也虑隂爲冦谋吾发使数辈以侦之其还也佥曰尔父沥𣢾于賔筵尔母抗词于帘下愿絶姻以立效其经始启发出于尔心今沧海砥平䇿勲之日冝贵尔三族命尔父爲侍中迁鎭于近地加尔礼部尚书析相卫澶三州爲鎭以居之俾尔一门大荣以夸天下公拜稽首谢父迁让已爵礼无违者翌日诏见于明庭人咸曰史氏之宠光古无有也牙旗碧幢方指东道侍中以帐下生变闻泰极而否当歌而哭迎柩于路仰天长号因葬于洛阳之邙山兾国夫人袝焉寝苫枕块以所仇同天爲大酷未几诏举金革之义起爲右金吾将军累表陈乞有司以违命督之舆疾即路闲岁擢授鄜坊丹延等州节度观察处置等使居四年迁鎭于滑一岁入爲右领军卫大将军旋改右金吾大将军又授钺于邠土孟秋至治所首冬遘疾拜章入觐不克展和鸾鞗革之仪薨于靖恭里之私第享龄三十九当开成三年十月二十日上闻而悼之不视朝一日赠尚书右㒒射明年二月归葬于洛都夫人瑯瑘王氏祔焉继室深泽县君博陵崔氏有一子曰涣生七年而孤仆射之䘮自复魄至葬当门戸备祭祀建碑表皆县君之能且命其家老具事功来请婺矛牙不恤家而忧㓜嗣不知其先人之官业乞辞以传于后也君子以爲知礼谨书之铭曰斗极之下崆峒播气终于侍中孔武且贵奉上致命冝昌后嗣㒒射承之良弓不坠耳烦钲鼓心恱文字虎穴之中生此骐骥大和纪元沧景不䖍子弄父兵跳踉海壖有隣隂交猬起鸡连诏下薄伐良隅騒然时惟侍中实统魏师蓄锐未发衆心危疑㒒射爲子陈谋尽词兴言涕零有感尊慈絶姻效节精贯神祗沧波底宁王命襃之乃迁元侯来鎭近畿乃祚元子别建旌麾一门四节辉耀当时倐忽变生魏郊纷披乔木虽大盲风不知干云之台烈缺焚之哀哀孝嗣丁此大酷迎护帏輤葬于东洛诉天触地血染缞服礼有金革诏书敦促不遂枕戈骤膺推毂雕隂白马曁于邠谷虽荣三鎭不荷百禄绮纨之间珪组累累如彼晨葩日中而萎有妻名家有子稚齿行号执礼归室蒿里洛水之阳脩邙之趾尊卑穆敬幽显同理旧松新栢亦象桥梓刻石纪功垂于万祀重校正唐文粹卷第五十七唐文粹唐文粹卷第五十八重校正唐文粹卷第五十八吴兴姚铉纂碑十庶官四唐刑部尚书致仕白居易神道碑唐吏部侍郎奚陟神道碑唐左拾遗翰林学士李白新墓碑唐吏部郎中高都公杨仲宣碑牧守三唐常州刺史独孤及神道碑唐饶州刺史吴丹神道碑唐和州刺史张择神道碑唐刑部尚书致仕赠尚书右仆射太原白公墓碑铭李商隐公以致仕刑部尚书年七十五㑹昌六年八月薨东都赠右仆射十一月遂葬龙门子景受大中三年自颍阳尉典治集贤御书侍大夫人弘农郡君杨氏来京师胖胖兢兢奉公之遗畏不克旣乃件右功丗以命其客取文刻碑文曰公字乐天讳居易前进士避祖讳选书判拔萃注秘省校书元年对宪宗诏䇿语切不得爲谏官补盩厔尉明年试进士取故萧遂州澣爲第一事毕怗集贤校理月中诏由右银台门入翰林院试文五篇明日以所试制加段佑兵部尚书领泾州遂爲学士右拾遗满将拟官请掾京兆以助供养授戸曹时上爱兵襄阳荆州入䟽献物在约束外公密诋二帅且曰非善良后虽与宰相不猒祸其后礼官竟以多杀不辜谥于頔爲厉李师古袭父事逆务作项领以谩侪曹上钱六百万赎文贞故第以与魏氏公又言文贞第正堂用太宗殿材魏氏岁腊铺席祭其先人今虽穷后当有贤即朝廷覆一瓦魏氏有分彼安肯入贼所赎第邪上由是赐钱直劵以居其孙在职三年每䜩见多前笏留上辇是否意诏湔剔抉摩望及少年见天下无一事五年㑹忧掩坎庐墓七年以左賛善大夫箸吉武相遇盗殊絶贼弃刀天街日比午长安中尽知公以次𥿄爲䟽言元衡死状不得报即贬江州移忠州刺史穆宗用爲司门贠外四月知制诰加秩主客眞守中书舎人叙绯受旨起田孝公代恒阳孝公行赠钱五百万拒不内燕赵相杀不巳公又上䟽列言河朔畔岸复不报又贬杭州旣至筑提扞江分杀水孔道用肥见田发故邺侯泌五井渟储甘清以变飮食循钱塘上下民迎涛祠神伴侣歌舞徙右庶子岀苏州授祕书监换服色迁刑部侍郎乞官分司得太子賔客除河南尹复爲旧官进阶开国九年除同州不上改太子少傅申百日假又二嵗得所薨官白氏由楚入秦秦自不直社邮事封子仲太原以有其后祖某巩县令考季庚襄州别驾赠太保一女妻谭氏始公生七月能展书指之无二字横纵不误旣长与弟行简俱有名故李刑部建庾左丞敬休友最善居家以戸小飮薄酒朔望晦辄不肉食携邓同韦楚白服游人闲姓名过海流入鸡林日南有文字国爲中书舎人三日如建中诏书上郑公覃自代后爲相称质直文宗时文贞公果有孙起使下数歳至谏议大夫贤可任爲今上御史中丞他日景受甞跪曰大人居翰林六同列五且爲相独白氏亡有公笑曰汝少以待其曽祖弟今右㒒射平章事敏中果相天子复宪宗所欲得开七关城守四州以集巨伐仲冬南至备宰相仪物擎跪斋栗给事寡嫂永宁里中有兄弟家指向徤慕以信公知人集七十五卷元相爲序系曰公之世先用谈说闻肃代代优布踪河南隂德未校公有弟昆本跋不摇乃果敷舒匪骼匪臑噫其醇腴干乡洎邦取用不穷天子见之层陛玉堂征征其中上汰唐禹帝爲辇留续绪襞缕岁终当迁戸曹是取晔白其华㬭不痕缁用从弃遣至道天子畴谁与伍率中道上纳笔慑麾绰三郡理旣去刑部倐东其居大尹河南翦其暴逋君有三辅臣有田畒臣衰君强谢不堪守翎翊伸伸君子之文不僭不怒惟君子武君子旣贞两有其矩孰永家曽祖之弟坤柄巽䋲以就大计匪哲则知亦有教诏益襃其收揠莠而导刻诗于碑以报百世公老于东遂葬其地伤子辞弘农杨氏予有令子俭衣削食以纪先功志刋贞石彼苍不遗俾善莫隆今子建立痛冤无穷唐尚书吏部侍郎赠司空奚公神道碑铭刘禹钖呜唿有唐清臣尚书吏部侍郎奚公贞元十五年十月甲子薨于位诏赠礼部尚书太常考行谥曰某是岁臈月丁酉葬于万安县之某原后三十有四年子爲诸侯爲大夫门戸有炜于是门下生琢石纪德揭于新阡云公讳陟字殷衡其先在夏爲车正以功封于薛下古以降爲谯郡人或因仕适楚复之秦今爲京兆人隋唐之祭再丗以明经爲愽士家有赐书曾祖简亦以文学爲太子司议郎大父干释仕至光州刺史烈考讳某有道而尚晦终徐州司功叅军赠和州刺史由子贵也天以大运生万物而以正气钟贤人至和来宅其德乃具公实有焉㓜而擢陵苕之秀长而成清庙之器羣伦月旦咸以第一及从乡赋洎昇名太常果居上第明年诏郡国征贤良设四科以尽材公居文词清丽之目授弘文舘校书郞时德宗新即位声烜虏庭西戎畏威底贡内附诏谏议大夫崔河图持节即虏帐以报之使臣欲盛其賔寮以自大遂嘿表公爲介授大理评事除书到门公方爲人子不敢许以逺称病弗果行归宁寿春飬志尽敬丞相杨炎勇于用才擢公爲左拾遗奉安舆而西未几再集荼蓼居从后䘮将阕是岁建中四年京师急变黄屋顺动狩于巴梁公徒行间道以归王所旣中月而诏授起居郎充翰林学士创鉅愈遟病不拜职改太子司议郎从大驾廻入尚书爲司金元士且参推筦之务有顷持愍册宣恩于苏门将行钖银朱干青蒲上复命称旨转吏部郎是曹在南官爲眉目在选士爲司命公执直笔阅簿书纷挐盘错一瞬而剖时文昌缺左右丞都曹差重遂转左司郎中寻迁中书舎人执事者系公识精以斟酌大政非独用文饰也㑹江淮间民𬒳水祸上愍焉特命公宣抚之许以便宜及物赤车所至如东风变枯条其利疾复奏咸可转刑部侍郎时主计臣延龄以险刻贵倖而与京兆尹相恶以危事中之坐谴已又逮系其吏峻䋲之事下司寇主奏议者欲文致而甘心焉公侃然持平挫彼岳岳君子闻之善其知道不私刑曹旣清以余刃兼领选事居一年授权知吏部侍郎又一年即眞是秩言能审官者本朝有裴马卢李四君子物论以公嫓焉时得疾发癕有国医方直禁中上促遣如弟且饬之曰某贤臣也悉术以治之及有司以不起闻震悼加等娶瑯瑘王氏石泉公之曽孙友壻皆一时彦士长子某蚤不禄第二子敬则历太仆少卿今爲濮州刺史兼御史中丞赐金紫以连最就加贵秩俾视九卿第三子敬玄以词艺似续登文科历左补阙今爲尚书刑部郎中第四子炅举进士最小子咸砥砺纂修冝爲名公家子其迈德垂𥙿之光乎公少以名器自任及显逹急于推贤视其所举则在西省荐权丞相由右掖掌训辞在中铨表杨仆射由地曹综吏部二公后爲天下伟人凡执文章权衡以揣量多士一入中禁考䇿词三在天官第章句披沙剖璞由我而显者落落然居多推是风鉴移于大冶则镕范之内无非祥金嗟乎天不遐其福而孤民望使由庚之什不作于贞元中惜也初公旣终诏赠大宗伯后以第三子在郎位𬒳霈泽再追襃至司空故昔之葬仪用常伯而今之碑用三公云铭曰仁麟智龙爲瑞一辰未若君子瑞于人伦惟唐德宗道类汉宣督责绳下风稜言言公丁斯时籍在隽贤从难表节执羁而还帝曰汝器黄流瑟然可爲大僚左右化源乃饰王度乃驰輶轩旣执刑柄亦操吏权阳和熈熈贮在颜间守法持正嶷如秋山火不侵玉倖臣畏伏鳯鸣祥烟枭噪低跧帝方倚用天不假年公寐无寤其名愈逺门人逹者赤舄玄衮公居甚卑其德愈尊两子朝服骈驱朱轮佳城何在胄贵之里螭首龟趺德辉是纪呜唿后人下拜于此唐左拾遗翰林学士李公新墓碑铭范传正骐骥䈥力成意在万里外历块一蹶毙于空谷唯余骏骨价重千金大鹏羽翼张势欲摩穹昊天风不来海波不起塌翅别岛空留大名人亦有之故左拾遗翰林学士李公之谓矣公名白字太白其先陇西成纪人絶嗣之家难求谱牒公之孙女搜于箱箧中得公之亡子伯禽手䟽十数行𥿄壊字缺不能详备约而计之凉武昭王九代孙也隋末多难一房𬒳窜于碎叶流离散落隐易姓名故自国朝巳来编于属籍神龙初潜还广汉因侨爲郡人父客以逋其邑遂以客爲名高卧云林不求禄仕公之生也先府君指天枝以复姓先夫人梦长庚而告祥名之与字咸所取象受五行之刚气叔夜心高挺三蜀之雄才相如文逸瓌竒宏廓抜俗无类少以侠自任而门多长者车常欲一鸣惊人一飞沖天彼渐陆迁乔皆不能也由是慷慨自负不拘常调器度弘大声闻于天天宝初召见于金銮殿玄宗明皇帝降辇歩迎如见园绮论当世务草荅蕃书辩如悬河笔不停缀玄宗嘉之以宝牀方丈赐食于前御手和羮德音襃美褐衣恩遇前无比俦遂直翰林专掌密命将处司言之任多陪侍从之游他日泛白莲池公不在宴皇欢旣洽召公作序时公巳𬒳酒于翰苑中仍命高将军扶以登舟优宠如是旣而上䟽请还旧山玄宗甚爱其才或虑乗醉出入省中不能不言温室树恐掇后患惜而遂之公以爲千钧之弩一发不中则当摧撞折牙而永息机用安能俲碌碌者苏而复上哉脱屣轩冕释羁缰鏁因肆情性大放宇宙间饮酒非嗜其酣乐取其昏以富作诗非事于文律取其吟以适好神仙非慕其轻举将不可求之事求之欲好壮心遣余年也在长安时秘书监贺知章号公爲谪仙人吟公乌栖曲云此诗可以哭鬼神矣时人又以公及贺监汝阳王崔宗之裴周南等八人爲酒中八仙朝列赋谪仙謌百余首俄属戎马生郊逺身海上往来于斗牛之分优游没身偶乗扁舟一日千里或遇胜境终年不移时长江逺山一泉一石无往而不自得也晚岁渡牛渚矶至姑熟恱谢家靑山有终焉之志盘桓利居竟卒于此其生也圣朝之高士其往也当涂之旅人代宗之初搜罗俊逸拜公左拾遗制下于彤庭礼降于玄壤生不及禄殁而称官呜唿命欤传正生唐代甲子相悬常于先大夫文字中见与公有浔阳夜宴诗则知与公有通家之旧早于人间得公遗篇逸句吟咏在口无何叨蒙恩奖廉问宣池按图得公之坟墓在当涂邑因令禁樵採备洒扫访公之子孙欲申慰荐凡三四年乃获孙女二人一爲陈云之室一乃刘劝之妻皆编戸甿也因召至郡庭相见与语衣服村落形容朴野而进退闲都应对详谛且祖德如在儒风宛然问其所以则曰父伯禽以贞元八年不禄而卒有兄一人岀游一十二年不知所在父存无官父殁爲民有兄不相保爲天下之穷人无桑以自蚕非不知机杼无田以自力非不知稼穑况妇人不任布裙粝食何所仰给俪于农夫救死而巳乆不敢闻于县官惧辱祖考乡闾逼迫忍耻来告言讫涙下余亦对之泫然因云先祖志在青山遗言宅兆顷属多故殡于龙山东麓地近而非本意坟高三尺日益摧圯力且不及知如之何闻之悯然将遂其请因当涂令诸葛纵㑹计在州得谕其事纵亦好事者学爲歌诗乐闻其语便道还县躬相地形卜新宅于青山之阳以元和十二年正月二十二日迁神于此遂公之志也西去旧坟六里南抵驿路三百歩北倚谢公山即青山也天宝十二载勑改名焉因告二女将改适于士族皆曰夫妻之道命也亦分也在孤穷旣失身于下俚仗威力乃求援于他门生纵偷安死何面目见大父于地下欲败其类所不忍闻余亦嘉之不夺其志复井税免徭役而巳今士大夫之葬必志于墓有勲庸道德之家兼树碑于道余才术贫虚不能雨致令作新墓铭辄刋二石一寘于泉扃一表于通路亦岘首汉川之义也庶芳声之不泯焉文集二十卷或得之于时之文士或得之于宗族编缉断简以行于代铭曰嵩岳降神是生辅臣蓬莱谴眞斯爲逸人晋有七贤唐称八仙应彼星象唯公一焉晦以麴蘖畅于文篇万象奔走乎笔端万虑泯灭乎罇前卧必酒瓮行惟酒舩吟风咏月席地幕天但贵乎适其所适不知夫所以然而然至今尚疑其醉在千日宁审乎夀终百年谢家山兮李公墓异代诗流同此路旧坟卑风雨侵新宅爽垲松栢林故乡万里且无嗣二女从民永于此猗欤琢石爲二碑一藏幽隧一临𡵨岸深谷高变化时一存一毁名不亏唐故朝请大夫吏部郎中上柱国高都公杨府君碑铭席豫夫灵鎭三峯倚京师而西峙荣河一曲抱华隂而东注故川岳气交云雨时出感降才杰纷纶元勲冠丗爲强家宅兹沃土者其惟弘农杨氏焉曰我伯㣧厥自唐叔关中相府乗朱轮者十人洛下儒门登衮职者四代庆灵不陨以生我高都公公讳仲宣字蔓后汉太尉震之二十代孙也自高祖至于大父并名播海内迹存朝端旧史前碑其详之矣烈考皇孙刑部尚书魏国忠公元琰属姦臣擅命明辟应期功济中兴安刘氏者周勃礼优归老论叔向者祁奚岀处全身忠贞尽节公即尚书府君之第三子也粤在㓜龄夙有至性事魏公莒国夫人以孝闻宗族推称州闾籍甚清眞迈俗秀楚不羣气和可亲色厉难犯言必合礼动不违仁集七略之书名高汉阁作三都之赋价重洛城未弱冠以通经爲修文生授右千牛光朝选也秩满补太庙丞以亲累岀爲蕲州司戸参军属先尚书辞满告归公罢官就飬颍曲别业地连嵩高丘中有华孝子絜白之兴川上有水渔父沧浪之歌温清获申隐沦兼遂横爲酷吏王朂所诬䧟贬授嶲州台登县尉劒南节度使益府长史韦抗奏公爲管记飞书之急倚马立成寻有诏停官归侍俄丁尚书府君忧鞠凶而降哀毁骨立殆不胜䘮取全于礼服阕从常调吏部侍郎魏奉古早以文伯期于王佐乃授河南府河阳县尉寻应藻思清华举今上亲试对䇿甲科除蒲州司法叅军丁莒国夫人忧杖而后起公居魏公之䘮也服阕不仕爲叔父瑶所敦逼不获巳而应命其年煳名考判公居上等乃擢拜监察御史獬豸之角𥘉见触邪鸡栖之车还闻嫉恶坐刚直出爲汾州孝义县令前宰无良下氓失业稼穑之地半爲荒畴桑榆之人多在逋薮公晓喻归本流亡尽复旣富而敎厥土有年故得雉驯郊田鸾降庭树刺史萧恕乃图画其像邮传以闻天恩畴庸玺书襃美乃除华州下邽县令辞疾罢职求归养闲无何除河南巩县令所历爲政有逾于前寻迁礼部贠外郎历左司贠外郎春官之属以龢神人左辖之佐以正纲纪乃转吏部贠外郎九品之曹一台之剧有簿书以旌淑慝择刀笔以决否臧于是乎以公灭私秉心匪石剖疑析滞挥翰如流选部以清繄公是赖㝷迁本司郎中乃统胥徒是称小选峻以风检请託不行绝其关梁侥倖自息若乃见理之速持事之坚虽有贲育之勇金张之势曽无恐惧不可动摇不陟台阶奄先泉壤悲夫以元和二十九年七月五日构疾终于万年永宁里之私第春秋四十有九以其年十月十七日归葬于阌乡牧马原礼也惟公自家刑国曰仁与义厚利者常流之所重公以先人邑入尽分诸孤善交者衆人之所艰公以结下朋逰曽无凡客士有险诐比隣不通人或急艰倾家以济素怀俭约雅好眞如不服绮纨不食荤血虽粉闱有闶朱绂斯皇不易贵贱之心能全始终之节嗟乎誉高千载道屈一时汉之崔骃官终邑宰魏之管辂位止府丞天乎与才而人乎无命自古所叹岂独高都而巳府公所着文集十卷盛行于代嗣子轮行太常寺奉礼郎次子辕辙辚辑等永惟过庭之训式遵卜宅之礼灵轜戒道哀挽及关灵掌东拓地惟鄕县拱树西靡心存帝京铭曰河之灵华之精人之杰国之禛年不永位未亨闭泉路兮㝠寞空岁隂兮峥嵘唐故常州刺史独孤公神道碑铭崔祐甫昔刘向称贾谊言三代与秦乱之意其论甚美逹于国体虽古之伊吕未能逺过又称董仲舒有王佐之材虽伊吕亡以加管晏之属殆不及也于戏二君以伟才当盛汉之崇而位止于下国二千石祐甫闻于先君仆射曰主恩非臣下之所图天命岂生人之所制有唐硕量深识之士曰独孤常州讳及字至之河南洛阳人皇朝左千牛元庆之曾孙蔡州长史思滕之孙殿中侍御史赠祕书监通理之第四子仕而遭时鹄立于朝建旟东夏三着嘉绩呜唿痛乎奄忽捐舘其时也大历十二年夏四月二十九日其地也常州之路寝其寿也五十三年中朝名公素见知者后进之士闻义向风者洎濠舒常三州之百姓莫不塡膺流眦不宴不相浃辰弥月厚而惜之者往往失声岀涕沲若公有子朗郁等未齓厥兄检校水部贠外郎兼侍御史汜方佐淛河东帅闻䘮来奔半旬而至惋毒之甚如不欲生旣受吏人賔客之弔乃忍死谋事以六月六日引使君之柩去常州归洛阳其年岁次丁巳十月朔七日葬我使君于河南府夀安县某原先祕监之茔以夫人博陵县君崔氏祔焉礼也水部曰天之降灾害于我家仲叔季尽矣吾将老矣吾弟常州之子未立今不刻石表墓则常州之令名何以传于后乃託我故人叙而铭之常州禀元和以生幼有成人之量祕监府君亲授以孝经常州一览成诵祕监问曰汝志于何句对曰立身行道扬名于后丗是志也自是徧览五经观其大义不爲章句学成童丁祕监忧勺飮不入口者累日先夫人同郡长孙氏谕以不可灭性之义由是微进饘粥杖而后起免䘮加于人一等鄕族称其孝焉长孙夫人高行明识训导甚至常州渐敎成器卓然有立着延陵论君子谓其评议之精在古人右天宝末以洞晓玄经对䇿上第超拜华隂县尉着古函谷关仙掌二铭格高理精当代词人无不畏服俄属中原兵乱避地于越丁太夫人忧毁瘠过礼旣外除江淮都统使戸部尚书李峘奏爲掌书记授左金吾卫兵曹叅军军旅之事非其所好未几返初服今上即位下诏收俊茂举滞淹政之大者以公爲左拾遗凡所諌诤直而不讦婉而不挠属藁训词不传于外迁太常愽士时新平大长公主之子裴防尚永清公主初以太子少傅裴遵庆爲婚主将行五礼公实相焉中使口宣诏旨易之大长主后夫姜庆初常州曰婚姻之礼王化之阶以异姓之人主之不可甚矣某不奉诏中书令汾阳王时爲五礼使从焉又百官薨卒定谥之际综覈名实皆居其当严河南郢詶荅吕荆州諲谥议博而正当时韪之迁尚书礼部贠外郎受诏考第吏部选人词翰旌别淑慝朝野称正上方大䘏黎庶精选牧守以公爲濠州刺史平其徭赋恤其冤弱课碛闻上加朝散大夫迁舒州刺史舒境濒江傍山羣盗所聚或蟠结林薮或趑趄城寺公惠以柔之武以詟之释矛服耒尽爲良俗其他如在濠之政居一年玺书劳问就加尚书司封郎中钖以金章紫绶属江南旱歉比境之人流庸甚衆公忠心以抚舒独完安天子闻而休之擢拜常州刺史常州当全呉之中据名城沃土兵兴之后中华翦覆吴中州府此焉称大故朝之选牧恒属意焉公宣中和平易之教务振人毓德之体百姓蒙化迁善不知所以安而安吏不忍欺路不拾遗余粮栖亩膏露降之公平生闻人之善必揄扬之气尽与之不啻若身得之后进有才而业未就者敎诲诱掖之惟日不足公之文章大抵以立宪诫丗襃贤遏恶爲用故论议最长其或列于碣颂流于咏歌峻如嵩华盛如江河清如秋风过物邈不可逮公有集二十卷行于代若夫賛尧舜禹汤之命爲诰爲典爲谟爲训人皆许之而不吾试论道之位冝而不陟前是公之仲兄季弟伯姊三年之间继殁执天伦之丧如茶如竟以无禄天何不仁然则贾与董名位不尽其才吾先君之叹主恩天命斯见矣其铭曰常州之孝行爲大蒸蒸翼翼以敬以爱友于兄弟如捧如戴常州之义笃于友用之有常行之可乆扶危拯溺尔身我手常州之才施于政抚柔三部以仁爲柄龚遂国峤十古迭映常州之文究其本质取其正艳从其损在星之纬在衣之衮常州之年止中身去昭昭之盛丗与万鬼而爲邻白马江上青鸟洛滨鹡鸰在原嗟尔元昆缞袵霑血长号诉冤纂述遗美谓余不谖我觏之子将二十年相投药石胡疹不痊譬我于池子爲之泉譬我于桐子爲之弦荣不独遂难不只全如何淑明摧馥碎坚廞衣楚挽徘徊墓田望之不见赴之无縁狸首班如女手拳如天如天如泣涕涟如故饶州刺史吴府君神道碑铭白居易汩市朝溺妻子非逹也囚山林摈血属非逹也若有人与羣动处一代闲彼爲彼我爲我不自洁不自汚不巢许不伊吕水其心云其身浮沈消息无往而不自得者其逹人乎吾友吴君甞从事于斯矣君讳丹字眞存太子通事舎人览之曾孙睦州司马庶之孙太子宫门郎赠工部尚书诠之长子以进士第入官历正字协律郎大理评事监察殿中侍御史太子舎人水部库部贠外郎都官驾部郎中諌议大夫大理少鄕饶州刺史历职义成军节度判官浙西道节度判官潼关防御判官鎭州宣慰副使匦函使阶至中大夫勲至上柱国赐紫金鱼袋君读书数干卷着文数万言宝历元年六月某日薨于饶州官次其年十一月某日葬于常州晋陵县仁和鄕北原从志也君生四五岁弄泥沙时所作戏輙象道家法事八九岁弄笔砚时所出言辄类诗家篇章不自知其然盖宿习儒玄之业明矣弱冠喜道书奉眞箓毎专气入靖不粒食者累岁颢气充而丹田泽飘然有出世心旣壮在家爲长属有三㓜第八稚姪嗷嗷慄慄不忍见其饥寒慨然有干禄意乃曰肥遯不可以立训吾将业儒以驰名名竞不可以怡神吾将体玄以育德冻馁不可以安道吾将强学以徇禄禄位不可以多取吾将知足而守中繇是去江湖来京师求名得名求禄得禄身荣家给之外无长物无越思素琴在右黄庭在左澹乎自处与天和终始履仕涂二十七年享夀命八十二岁无室家累无子孙忧屈伸宠辱委顺而巳未甞一日慼慼其心颜以至于归全反眞故予所谓逹人之徒欤信矣仲弟湖州长史某以予辱与其兄游旣爲同门生又爲同舎郎周知初终託爲碑记噫先生之道吾能引古以明之铭曰汉中大夫东方曼蒨夏侯湛高之作庙貌賛唐中大夫眞存先生白乐天知之作神道铭呜唿二大夫异代而同涂其皆逹者乎唐故通议大夫和州刺史吴郡张公神道碑铭张之爲着姓尚矣自汉太傅良侍中肱晋司空华丞相嘉以降勲贤轩冕历代不乏肱避地渡江始居于吴故其子孙称吴郡人嘉以孝悌闻干郡故其所居号孝张里嘉之曾孙𥙿在宋爲司徒即公五代祖也司徒之孙俦在隋爲吴郡都督即公曽王父也台州临海令讳鵾即公之大父也袁州司马讳孝绩即公皇考也或以人物着或以婚阀称迄今爲江南右族公讳择字无择未冠丁袁州府君忧庐于墓昼号而夜泣者三年有灵芝醴泉出焉旣冠好学能属文从郷赋登明经第旣第应制举中精通经史科𥙷弘文舘校书郎调左金吾録事换杭州録事叅军在杭州前后诘伪制补吏者三十八人駮假年侍老者二十人举而正之人伏其明㑹刘幽求来爲刺史举课上闻诏授绛州録事叅军绛之郡丞有主壻者怙宠侮法豪夺人利公数其罪露章奏之章下丞相姚元崇竒之致书襃美㝷改太原府功曹叅军给事中张昶爲江淮安抚使表公正直奏署部从事吏部尚书陆象先爲河东按察使状公清白奏授怀州获嘉以不茹柔不吐刚得罪繇是左迁鄂州司马移深州司马转号州长史时上方思理诏求二千石之良者时宰以公塞诏擢拜和州刺史公之在郡奉诏条䘏人隐而巳不知其他无何水潦害农公请蠲谷籍之损者什七八时李知柔爲本道採访使素不快公之刚直密䟽诬奏以附下爲名遂贬苏州别驾老㓜攀位而遮道者数百人信宿方得去移曹州别驾嵗余谢病归老于家天宝十三年正月二十一日终于东都利仁里私第其年二月十二日葬于河南府伊阙县中李原享年八十三噫公生天地间八十有三年可谓寿矣其间当明皇驭天下四十有五年可谓时矣有其才得其寿逢其时然职不过陪臣秩仅至郡守凡所贮畜而不舒呜唿其命也夫公之文学常爲贺知章贾彦璇许之公之谅直常爲李邕张庭珪称之公之政事又爲刘姚张陆推之夫以八君子之力援之而不足以一知柔之力排之而有余阨穷不振以至没齿呜唿其命也夫古人云道不虚行又云其后必有逹者故公之子大理评事諴以节行闻于时公之孙戸部侍郎平叔以才以先于国报施之道信昭昭矣不在其身则在子孙相去几何哉长庆二年某月某日平叔奉祖德掲而碑之居易据家状序而铭之其词云有木有木硕大而长破爲桷杙不作栋梁有骥有骥规行矩歩辱在短辕不驾大辂呜唿噫嘻公亦如之将时不我遇而我不遇时勿谓巳矣天钖多祉旣贤其子以济其美又才其孙以大其门苟无先德孰启后昆重校正唐文粹卷第五十八唐文粹唐文粹卷第五十九重校正唐文粹卷第五十九吴兴姚铉纂碑十一纪功三受降城碑平淮碑平淮西碑幽州纪圣功碑三受降城碑铭吕温夏后氏遏洪水驱龙蛇能御大菑以活黔首周文王城朔方逐猃狁能捍大患以安中区若非高岸峻防重门撃析虽有盛德曷观成功然则持璇玑而弛张万象昊穹之妙用扼胜势以擒纵八极王者之宏图道虽无外权则有备变化消息存乎其人三受降城皇唐之胜势者也昔秦不量力北筑长城右扼临洮左驰碣石生人尽去不足乗障两汉之后頽爲荒丘退居河浒历代莫进矫亡秦之弊则可矣尽中国之利则未然唐兴因循未暇经启有拂云祠者在河之北地形雄坦控扼枢㑹虏伏其下以窥域中祷神观兵然后入寇甲不及擐突如其来鲸一跃而吞舟虎数歩而择肉塞草落而边甿惧河氷坚而羽檄走爰自受命至于中兴国无宁岁景龙二年黙啜强暴渎邻构怨扫境西伐汉南空虚朔方大揔营韩国公张仁愿蹑机而谋请筑三城夺据其地跨大河以北向制胡马之南牧中宗诏许横议不挠于是留及瓜之戍斩姦命之卒六旬雷动三城岳立以拂云祠爲中城东西相去各四百里过朝那而北辟斥候迭望几二千所损费亿计减兵万人分形以据同力而守东极于海西穷于天纳隂山于寸眸拳大漠于一掌惊尘飞而𤇺火燿孤鴈起而刁斗鸣渉河而南门用晏闲韩公犹以爲未也方将建大斾提金鼓驰神笇鞠虎旅看旄头明灭与太白进退小则责琛賮受厥角定保塞一隅之安大则倒狼居竭瀚海空苦塞万里之野大略方运元勲不集天其未使我唐无北顾之忧乎厥后贤愚迭任工拙异势刚者黩武柔者败律城隳险固寇得凌轶或驱马饮河而去或控弦剧垒而旋吾知韩公不瞑目于地下矣今天子誔敷文德茂育羣生戢兵和亲七狄右袵然而军志有受降如敌大易有安不忘危崇墉言言其可㢮柝亦冝鎭以元老授之庙胜伸述旧职而恢遗功外勤抚绥内谨经略使其来不敢仰视去不敢反顾永詟勐气无生祸心耸威驯恩禽息荒外安固万代术何加焉敢勒铭城隅庶复隍而光烈不昧铭曰韩侯受命志在朔易北方之强制以全䇿亘汉横塞掲兹雄壁如三鬪龙跃出大泽并分襟帯各闭风雷俯视隂山仰看昭回一夫登陴万里洞开日晏秋尽纎尘不来时惟韩侯方运神妙观衅则动乃诛乃弔廓乎穷荒尽日所照天乎未賛不䇿清庙我圣耀德罢扃北门优而柔之用息元元曷若完守推亡固存于襄于夷永𥙿后昆平淮碑韩云卿惟唐上元辛丑岁叛臣刘展窃地弄兵悖挠天常肆虐黎人淮泗而南施于闽越人残令絶职贡不修先皇帝命我特进试鸿胪卿兼御史中丞田神功统卢龙劲卒控弦引镝万有余骑涉淮浮江枭悬魁逆布宣德泽返斾河南吴楚之人父子相欢戚属相贺土壤耕辟年谷丰登舳舻若飞岁月相属朝廷甄收显宠荐及出领方面入秉端揆钖圭分社有土爲王牧守逺近耆耋农桑工贾饮惠怀德皆愿铭石江浒播垂休烈其辞曰昔在上元中夏犹虞姦兇矫攘鲸毒楚吴帝命信都偏师万人铁骑腾凌风行云奔顿旗偃节敦谕威德兇慝不悛揺虿恃毒桓桓信都奋髯提戈援桴军门气凌山河地祇号风江灵鼓波上殒髦头下除巴蛇通地之经导天之和人胥已安积十余年田野丰穰转漕如川伊昔有周召虎方叔降及嬴秦翦起继躅履险成功孰与爲足天子是咨南人是怀享国兾都铭功海门陵谷可迁硕德长存平淮西碑叚文昌夫五兵之设本以助文德而成教化故圣人不专任之其有桀骜暴邪干纪作孽道德不服则兵以威之文告不谕则兵以静之在禁暴除害而巳自黄帝尧舜不能无诛至汤武受命武功盛其本之以仁义行之以弔伐惟帝与王率由兹道于戏创业之君劳而后定守文之主安而忘战故三代之衰功在五伯未有中叶之后再安生灵前古所无归于圣代我唐运之兴也高祖太宗以仁义之兵除暴隋之乱戎功祖武百代丕承玄宗甞亦内翦姦邪外清夷狄所以继文之代协帝之明旣而祸起于微乱生于理由是髋髀之衆结固于两河斤斧不用緜历于五纪肃宗亲翦大憝且务生育德宗顺宗观于天象察于人事以理运未至沴气犹凝运启昇平以俟后圣惟我后握枢出震端扆向明考上玄之心思祖宗之意扫涤区宇光启帝图不以万乗爲尊四海爲富遵大禹栉风之志有光武乙夜之勤以爲景擒七国而汉氏安成翦三监而周化洽焉有患难未去而德敎可兴日者惠琳恃近狄之固刘辟慿坤维之险李锜保长江之冲从史资太行之阻四兇相扇继爲乱常三数年间尽膏鉄锧太尉茂昭以中山之地尽室来朝司空弘正以全魏之邦举宗向阙义风所激莫不归心况彭城从折简之召横海展执珪之觐向谈虞虢之存亡议辅车之形势莫不刳心断臂继踵爲忠旣而麟见于巴賨之间河清于鄘卫之际固同本之贶昭圣祚之符廓清寰海兆于此矣而长淮右地连山四起控扼呉楚密迩轘辕有上帝濯龙之池同兾方多马之国戈鋋雪照驵骏云屯二姓三兇慿阻作孽岁在甲午呉少诚积祸而毙余殃聚于逆嗣氛祲淮濆我后方弔人省冤垦灾除秽犹命使者持节往申宠赙以柔服之义示含弘之仁元济劫衆拒境滔天肆逆剽叶县烧舞阳侵襄城伊洛之间骚然震恐乃询廷议咸愿假以墨绖授以兵符天子渊黙以思霆驰以断独发宸虑不询衆谋汉宣从屯田之议晋武决平吴之计至圣不惑羣疑自消于是㑹凫藻之师得鹰扬之帅以中军帅李光颜往者平朔边静庸蜀双矛电激孤劒飈驰亦由冯异之揔军锋子颜之将突骑才气雄武可扫搀抢揔魏博河阳郃阳凡三军自临颍而前以河阳军帅乌重㣧当从史内诎邪谋外阻兵势精诚奋发独应王师故得虏魏豹于军中缚吕布于麾下识虑中正可革枭音益以汝海之地揔朔方义成陜虢劔南西川凤翔延州宁庆凡七军由襄阳而进宣武帅韩弘请以子公武领精卒一万三千时集洄曲栾书作帅鍼爲戎右充国讨虏印统支军是能从帅之命成父之志又以夀春守李文通夙精戎韬累习军旅明于守备可保金汤揔宣武淮南宣歙浙西徐泗凡五军阨固始之险以鄂岳都团练使李道古以先曹王臯有任城之武昔征兇渠甞取安陆授以戎柄嗣其家声乗五关之隘以唐邓随帅李愬温敏能断静深有谋昔赵孟慕成季之勲复能霸晋亚夫绍绛侯之武亦克擒吴想其英徽必有以嗣山南东道荆南凡两军自文成而东乃命御史中丞裴度布挟纩之恩奉如丝之命以谕羣帅以抚舆师且以古之㑹兵必谋元帅令归于一势不欲分命宣武军帅韩弘爲诸道行营都统假陆逊之钺拜韩信之坛指踪画竒正之机发号申严凝之令然后有司马之法节制之师而寒暑再罹贼巢未下又命内掌枢密之臣梁守谦肃将天威尽护诸将悬白日于千里推赤心于万人由是甘宁奋升城之勇君文励击堰之志焚上蔡以翦其翼拔郾城以扼其吭以轩后攻蚩尤之乱殷宗伐鬼方之罪周公诛淮夷之叛虽以圣讨逆皆三年后定百辟之议且谓乆劳将决其机以安海内复命丞相裴度持淮蔡之节抚将帅之臣分邓禹之麾斾盛窦宪之幕府四牡业业于藩于宣先是光颜重胤公武戎旅同心垒垣齐列长蛇之势首尾相从发胡骑之雄纷纭纵击逐余孽如鸟雀猎残宼似狐狸干矛杖行次于洄曲丞相之来也羣帅之志气逾厉统制之号令益明势如雷霆功在漏刻贼乃悉其精骑以备洄曲之师唐隋帅李愬新揔伤痍之军稍厉奔北之气城孤援絶地逼势危而能养貔虎之威未尝矍视屈鸟之势不使怒形是以收文成栅而降吴秀琳下兴桥而擒李祐祐果敢多略衆以留之或谓蓄患不利吾军愬诚明在躬秉信不挠爰命释缚授之亲兵祐感槩之心出于万死纵横之计果效六竒粤十月旣望隂凝雪飞天地尽闭愬乃遣其将史旻仇良辅留鎭文城备其侵轶命李祐领突骑三千以爲鄕导自领中军三千与监军使李诚义继进又遣其将田进诚领马歩三千以殿其后郊云晦冥寒可堕指一夕卷斾凌晨破关铺敦淮濆仍执丑虏虽魏军得田畴爲导潜岀卢龙邓艾得田章旣登长驱緜竹用制竒胜与古爲俦四纪逋诛一朝荡定摅宗庙之宿愤致黎庶之乂安周汉以还莫斯爲盛帝命䇿勲进弘爲侍中光颜重胤并爲司空愬爲左仆射帅山南东道公武加散骑常侍节制鄜坊丹延道古进御史大夫文通加散骑常侍王师获金爵之赏环境蒙优复之恩掩骼埋胔除瑕宥罪跻羣生于寿域还比戸于可封东西南北无思不服丞相旋请来朝后加金紫光禄大夫封晋国公乃眷淮濆蒸人生殖俾择循吏抚其疾伤以宣慰副使刑部侍郎马揔领淮蔡之任天子议功云台追美将帅俾刻金石以扬休勲而百辟佥谋羣帅克让推义士之志敢贪天功徴贤臣之言实在君德于是搢绅之士曁侯服之臣上献鸿名式昭徽䇿然后光辉千古声明百蛮诏命掌文之臣文昌勒铭淮浦庶乎阅周雅者美宣王之中兴观劔铭者戒蜀川之恃险铭曰天有肃杀万物以成雷风爲令霜霰爲刑君有武节四海以宁陈之原野阻以甲兵在昔圣王格宁邦国武以禁暴刑以助德牧除害马农去蟊蠈苟非戎功孰静羣慝明明我后神筭精微九重独运千里不违宵衣旰食再安中㝢始翦朔漠旋枭蜀虏丹徒鏦濞白门缚布服兹肆罪岂劳一旋淮夷怙乱四十余年长蛇未翦寰宇騒然逮于孽童逆志滔天怀柔匪及告谕罔悛帝念生人乃申薄伐飞将鹰扬前锋电发斋坛命信灵旗指越我武惟扬妖气未灭集于洄曲决战摧兇豹略临晋维留沓中桓桓攘帅应变无穷浮罂暗渡束马潜攻合以长围绝其飞走布德灭妖升城获丑商不改肆农安其畒洄曲残兵投戈束手帝嘉羣帅赏不踰时画社启封珪组陆离洎于蛮貊服我英威刻之金石作戒淮夷幽州纪圣功碑铭李德𥙿幽州卢龙军帅检校左仆射张公仲武往年修献捷之礼今岁有铭勲之请二者君子韪之岂不以诸侯有四夷之功献其戎捷春秋旧典也宗周纳肃愼之贡铭于楛矢天子令德也斯可以爲元侯表可以爲后代法圣上嘉其动而中礼乃命宰臣採其元功传于惇史臣德𥙿敢飏言曰夫兵者所以除暴害也爱人则恶其爲害禁暴则恶其爲乱虽叡智不杀化之以神至德允怀招之以礼然书有猾夏之戒传有循刑之训虞舜四罪乃成大功文王一怒以至无侮非德敎之助欤仁圣文武章天成功神德明道大孝皇帝熈我文典焕乎光明极象外之微臻于至道鼓天下之动致于中和虑必钩深退而藏密故能神几独照成未兆之谋烕光逺震制不覊之虏当其时也烽燧迭警羽书狎至人心大揺羣师沮气皇帝以轩后之烕神汉高之大略光武之雄断魏祖之机权合而用之以定王业此议臣所以不敢望于清光也倬哉天地应而品物生君臣应而功业成故龙跃而云从鹤鸣而子和方叔伐猃狁蛮荆来威安逺击车师西域震服冝有良将殿于朔边张公礼恱战器书成传癖张仲孝友子孺塞渊流落不耦光景未耀明主雅闻竒志持印而拜尉军遥推赤心筑擅而命元帅拔自雄武授之蓟门果能精诚奋发䇿虑偪臆千里献筹一心忧国则知龙颜善将任人杰而不疑日角好谋叹敌国而强意廻鹘者本北狄之裔也或曰獯狁或曰山戎五帝所不能臣三王所不能制前史载之悉矣曁薛延陀之败也酋帅吐迷度率衆𣢾塞太宗幸灵武纳降立廻鹘部落置瀚海都督因我封殖遂雄北方代宗之戡内难也叶护以射鵰之士亲扈戎旌亦由羗髳率师以翼周北貊枭骑以助汉旣灭大憝乃畴厥功特拜叶护司空岁赠缯二万匹厥后饰宗女以配之立宫室以居之其在京师也滛祠云构甲第棊布栋宇轮奂衣冠缟素交利者风偃挟邪者景附其翎侯贵种则被我文缋帯我金犀恱和音厌珍膳蝎蠧上国百有余年旣而桀骜无亲天命不祐僣侈极欲神道恶盈本国荐饥畜产耗半黠戞斯因利乗便遂焚龙庭墟落萧条隂燐青荧今之乌介可汗亡逃失国窃号沙漠非我䇿命自爲假王其来也羡漫隂山睥睨高阙玄塞之下氛雾蔽天质贵主以前驱依大国而求援或丐我米糒救其饥人或邀我甲兵复其故地外虽柔服内有桀心因行人致辞征唿韩故事愿居光禄塞急保受降城其下有二部曰赤心宰相那颉啜持勒赤心者天性忿鸷戎马尤盛初与名王嗢没斯首谋内附俄而负力怙气潜图厉阶爲嗢没斯所招诱以俱竭可汗戮于帐下其衆大溃东逼渔阳上乃赐公玺书授以方略公以室韦悍亟之兵近我边鄙俾其侦逻且御内侵寻以征役不供爲虏所败由是介马数万连亘幽陵伏精甲于松樠布穹庐于碛卤散若飞鸟止如长云火燎于原不可向迩公激义气以虹贯发精诚而石开竒计兵权密授髦隽乃命介弟仲至与禆将游奉寰玉如清左敌万李君庆张自荣高守素李志操率鋭兵三万建斾而前介胄雪照戈矛林植命以义殉壮由师直声隆隆而未洩欲逐逐而不食戢以听命严而有威公曰险道倾仄且驰且射胡兵所以无敌也致之平原勒以方阵我师可以逞志也于是据以莽平环以武刚首尾蛇伸左右翼张轻骑旣合竒锋横骛如摧枯株如搏畜兎摄詟者弗取陆梁者皆什虏侯王贵人计以千数然后尽罗服听悉数系累谷静山空靡有孑遗橐駞駃騠风泽而散旃墻罽幕布野毕收马牛几至于谷量虏血殆同于川决径路宝刀祭天金人竒货珍器不可殚论乃命从事李周瞳驰传上奏又命牙门将国从玘继献戎俘皇帝受而劳之羣臣毕贺昔长平七征骠骑六举窦宪合氏羗之衆陈汤槛城郭之兵或生灵减耗士马痡伤邀功救罪矫命专征然犹告类上帝荐功清庙顾视二汉不其恧欤以公威动蛮貊功在漏刻因命公爲东面招抚回鹘使先是奚契丹皆有虏使监护其国责以岁遗且爲汉谋自回鹘啸聚靡不鸱张公命禆将石公绪等谕意两部戮回鹘八百人虽介子讨罪于龟兹班超行诛于鄯善未足俦也回鹘又遣宣门将军等四十七人诡辞结欢潜伺边隙公密赂其下尽得隂谋且欲驰入五原大敺杂虏公逗留其使缓彼师期竟得人病马瘏缩衂而退挫鋭解纷繄公善计今乌介自絶皇泽莫敢近边并丁令以图安依康居而求活尽徙余种屈意黒车寄託逺遁流离饥冻黒车亦倚其威重迫胁诸戎造谋籍兵解仇交质自谓约赍深入汉将取而未期渡幕轻留王师往而非利公以壮猷逺御长计覊縻不媮避慊之便终尽致敌之术将时动而得儁岂岁数而胜微矧乎明主杖将帅爲爪牙视戎狄爲䑕彘方猎勐敌不翫细娱非周宣无以成召虎之勲非汉宣无以听营平之计朂哉上将光我中兴公前后受降三万人特勒二人可汗姉一人都督外宰相四人其他侯王骑将不可备载王襃以日逐归德称爲人瑞班固以稽落荡寇大振天声孰若天子神武百蛮震慴乗其蹙困临以兵锋刈单于之旗纳休屠之附非万里之伐无三年之勤巍乎成功辉焯后代冝刻金石以扬鸿休铭曰大和之𥘉赤气宵兴开成之末彤云暮凝异鸟南来胡灭之徴北夷颷扫厥国土崩逼迫迁徙震我边鄙长蛇去穴奔鲸失水上都蓟门近连千里曾不畏天犹爲骄子丐我边谷邀我王师假我一城建彼幡旗归计强汉郅支嫚辞狼顾朔野伏莽见羸鴈门之北羗戎杂处濈濈羣羊茫茫大卤纵其枭骑惊我牧圉暴若犲狼疾如风雨皇赫斯怒羽檄徴兵谋而泉黙断乃雷声沈机变化动若神明沙漠之北虏无隐情渔阳突骑燕歌壮气赳赳元戎耽耽虎视金鼓誓衆干旄蔽地爰命其弟属之大事翩翩飞将董我三军禀兄之制代师之勤威略火烈胡马星分戈廻白日劒薄浮云天街之北旄头巳落絶辔之野蚩尤未缚俾我元侯恢弘逺略取彼单于系之徽索隂山寝蜂亭徼櫜弓万里昆夷九译而通蛮夷旣同天子之功儒臣篆美刋石垂鸿重校正唐文粹卷第五十九唐文粹唐文粹卷第六十重校正唐文粹卷第六十吴兴姚铉纂碑十二家庙唐西川节度副大使中书令南康郡王韦公先庙碑唐丞相司空燕国公先庙碑唐丞相赠太子太师崔公庙碑唐淮南节度使李公先庙碑唐宣武军节度副大使令狐公先庙碑唐兴元节度使王公先庙碑唐魏博节度使沂国公田公先庙碑唐河阳军节度使乌公先庙碑唐故光禄大夫检校太尉兼中书令成都尹劔南西川节度副大使知节度事兼管内支度营田观察处置统押近界诸蛮夷西山八国云南安抚等使上柱国南康郡王赠太师韦公先庙碑铭权德舆万物本乎天人本乎祖乃立宗庙以安神明德厚流光追养继孝顺而下之曰义等而上之曰仁国家稽合礼文损益前载崇功贵仕得祠四室于王制酌诸侯二昭二穆之义于祭统见君子尽志尽物之诚惟太尉中书令南康郡王懿文经武保合昌运左右德宗格于皇天始恢陇坻之旅终化岷峨之俗贵爲上公位极元台克肆忠力乃图孝享作新庙干京师大安里古者扬其功烈铭于祭器近古以鲁钟卫鼎追琢先德不若镂文字于丽牲之碑之爲详也乃谨而书之云公姓韦氏京兆杜陵人自扶阳重侯用经明至宰相后裔蕃昌德与位偕积十六叶至六代祖范字元礼以字行于代仕周爲车骑大将军入隋爲沂州刺史启土郿城易名曰庄实生孝恪雅有文宪武德初由侍御史爲洛州别驾生司农府君讳机爲第一室端诚正志休有厥声专对岀彊艰贞复命着西征记以献太宗嘉之剖符澶州修起儒术三典卿曹陟降屯夷操持贵倖不避彊御缮理宫室得其时制史氏书之爲唐名臣以夫人陇西郡君辛氏配司农生坊州府君讳余庆爲第二室清和修絜履道不回历右骁卫兵曹叅军以至二千石以夫人武功苏氏配坊州生赠太子少保府君讳岳爲第三室方严贞干政事修明在武后时以直忤㫖由太原令移佐睢阳岀入四纪绩宣中外历殿中监剖符八州卢海潮虢眉徐卫陜所至之邦有威有怀凢再追命以夫人扶风郡夫人窦氏配少保生赠太子太师府君讳贲爲第四室盛德循行含章自牧历蓝田尉淑声流闻上纂崇厚下贻风训凡三追命以夫人凉国太夫人叚氏配噫嘻自扶阳至郿城积丕烈于前史自考庙至显考庙流炽昌于后叶列于禘尝储厥义方故南康郡王苞五常贞四教秉灵杰出含道中立初誓偏师建竒功扞大患立大节以儒衣法冠授律凿门佩亚相之印绶修元侯之节制就加宗工入掌金吾抚征全蜀命赐备厚由地官转天官参緫端右平章宰政进中书令加司徒太尉鏚钺秬鬯旂銮琱戈有严有翼乃蔚乃赫忠厚博大以阜俗信廉仁勇以成师南蛮纳邸西羗解辫象胥译戎捷乐府陈夷歌守正持重推诚毕力开地通道者九千余里生聚教训者二十一年天文纪功刻在金石曁德宗弃天下太上居谅闇危言急病体国忘身毅然君子之道卓尔大臣之节永贞元年秋七月考终命于理所䇿赠太师有司奏谥曰忠武公自庙成距今凡八年矣以公天子守臣安危注意不得视涤濯承吉触而元兄国子司业聿实奉朝请荐其常事孝友而才称于士林初公之仲兄曰晕屯田贠外郎赠邓州刺史叔氏曰肇太子左庶子兼御史大夫赠左散骑常侍咸以器望而延襃钖公之夫人赠魏国夫人张氏其祖祢与外王父皆秉国钧爲天下华腴嗣子工部贠外郎行立衔恤无怙齐䘮中礼大凡四庙之支旁尊羣从烜爀昭融不可胜书至若质明光近沭浴盛服虚中以理嘉荐匪懈而无违心太橲沈齐馨香条鬯旣思其志意若闻乎容声洞洞乎属属乎有以见举十伦而备百顺昔素王之以战则克以祭则受福其斯之谓乎司业悼手足之凋落感春秋以悽怆永怀明发俾篆斯文铭曰新庙有恤静深奕奕孝孙匪懈玄衮赤舄洪阀章章乃侯乃王汉称扶阳唐有南康二十三叶沛然蕃昌四室崇崇斯焉享甞烈烈南康温良能断谋猷樽爼文武桢榦汧岐之西祲沴销散井络之下天文昭焕抚封全归冥寞德辉聿脩孝享家法无违以昭以穆以嗣以续和气婉容苾芬烹熟子孙小大罔不祗肃神之听之报以介福唐金紫光禄大夫守司空同中书门下平章事充太微宫使上柱国燕国公于公先庙碑铭权德舆国朝之制二品已上祠四庙三公品第一虽有始封亦不敢逾焉元和五年相国司空燕国公立新庙于京师兰陵里司空公以文武伟才肆勤纳忠外贞师律入作公相以平乎水土以调乎隂阳深惟祖祢尊尊之义昭穆亲亲之道乃图庙食以永代德公姓于氏河南人七代祖谨后魏柱国大将军周太傅三老燕国文公六代祖寔周文左辅隋赠司空燕国安公五代祖象贤骠骑大将军㑹昌定公惟三叶有大勲力于北朝乞言而爲惇史体国以全至公四代祖益州郫县令讳德威夫人京兆韦氏曽祖緜州显武县令讳玄范夫人北海唐氏王父赠刑部尚书讳汪夫人北海王氏烈考赠司空讳夐夫人邠国太夫人京兆韦氏凡宗庙之数郫县爲初室显武爲二室尚书爲三室司空爲亲室其配各以夫人氏交神明之道也惟郫县显武遵道服儒廉退洁修且曰邴曼容陈仲弓吾之师也故仕不过六百石而以理效闻尚书沈冥善闭含道特立以处士燕居至于没身凡三追命至大司寇先司空广大而静黙㳟俭而好礼合二雅循四教推明理古之学贬絶非圣之书恬智交养龟頥不惑起家益州东阳主簿四徙官至宁州眞宁县令又再转至泗州司马禄至卑而仁及物道未泰而志不慑公卿大夫之间尊有道而踈利权天宝末宰执擅朝恶其刚介不附已故官止郡佐而庆延身后朝兴加恩亦三追命曰密州刺史吏部尚书以至于论道焉长子颇专良有士行终洋州司戸叅军家子䪹贞干强敏程功赋职历戸部侍郎以公事贬泉州司戸赠楚州刺史㓜子顷吏理清明仕至长安县尉司空公即第三子也英朗闳逹刚方博厚才可以扞大患学可以析羣疑弥纶中朝则尚书郎京邑廷尉皆有懿绩惠绥外服则湖苏虢陜二千石察廉克宣功化繇山南东道节度使平章事入觐居中䇿拜显尊绍文公安公之爵地展尽志尽物之诚敬悽怆憷惕精明吉蠲诗云春秋匪懈享祀不忒司空当之矣又曰以妥以侑以介景福先公冝之矣又状先公之行其大略曰孔宣父应聘历国因而老于洙泗我先君宦学于天宝之年而操之者甫忠谓林甫国忠先君于无穷乎又曰小子不敏不通先君之大道不识先君之大行不肖之罪也类是者千余言其太史公自序之风可以论譔酌之祭器德舆外王母公之从母也故其门中风训获周知之忝备重任在公下列公以庙铭见授顿伏上闻尊严咫尺实奉靣命其传信不敢曼辞铭曰燕文三老弼魏佐周安公定公亦播厥猷郫县显武一同丕矩尚书司空三命追崇义训忠敎公台焜燿乃封故地乃建新庙新庙是冝羶芗告祠齐明盛服乃顺乃时卑静以正如亲听命求福不囬孝孙之庆刻铭斯碑以代承夷唐丞相赠太子太师崔公庙碑铭韩云卿戊申岁六月尚书左仆射赵国公圎薨天子罢朝三日䘮礼赠赙加异常数诏赠太子太师谥曰某嗣子某遵荷先训敦率旧礼五月而葬二十五月而祥始立庙洛邑曰考庙王考庙皆二丈有七从四寻衡八寻二戸立楹外垂四阿圬塓彩绘施以丹雘斋室爨室庭垣称之连族氏纁躅清显铭其德太师崔氏河东武城人也系于齐着于汉荷先少师之纯孝温重禀受元和纬文经武爲国梁柱贼臣禄山凭犯河华玄宗顺动南游蜀汉公爲居守有扶掖再造之勲函洛阻絶人惟虿毒肃宗振旅朔陲殱静祸乱公爲宰衡有翊賛戡复之谋山越之难淮泗之疑茂勲盛业畴爲公比礼曰以劳定国则祀之能御大灾则祀之能捍大患则祀之是冝庙食以铭于鼎以某月之某日寝庙旣成庭除旣平备器㓗服俭而中礼先飨七日致斋具物水草陆产醴酪牲牷之备外尽物也色温行宛身屈意愉惧不及内尽志也礼卒奠撤斋庄之色如存焉叹息之音如闻焉君子曰吾观崔氏之享有以知禘甞之义焉古者诸侯立五庙有鼎与乐有国之制侯伯有爵而无土庙有鼎祭乐不克立五庙而立三庙不铭于鼎而铭于碑其铭曰显显太师天孕鸿才恢张硕勲辉辉衡台惟昔姦兇饫息犯顺当时无虞区宇骇震玄宗南巡功着巴岷肃宗戡复勲扬䇿牍销殄氛祲宣明日月于惟大师谁将比烈唐淮南节度使检校尚书右仆射赵郡李公家庙碑铭梁柱贼臣禄山凭犯河华玄宗顺动南游蜀汉公爲居守有扶掖再造之勲函洛阻絶人惟虿毒肃宗振旅朔陲殱静祸乱公爲宰衡有翊賛戡复之谋山越之难淮泗之疑茂勲盛业畴爲公比礼曰以劳定国则祀之能御大灾则祀之能捍大患则祀之是冝庙食以铭于鼎以某月之某日寝庙旣成庭除旣平备器㓗服俭而中礼先飨七日致斋具物水草陆产醴酪牲牷之备外尽物也色温行宛身屈意愉惧不及内尽志也礼卒奠撤斋庄之色如存焉叹息之音如闻焉君子曰吾观崔氏之享有以知禘甞之义焉古者诸侯立五庙有鼎与乐有国之制侯伯有爵而无土庙有鼎祭乐不克立五庙而立三庙不铭于鼎而铭于碑其铭曰显显太师天孕鸿才恢张硕勲辉辉衡台惟昔姦兇饫息犯顺当时无虞区宇骇震玄宗南巡功着巴岷肃宗戡复勲扬䇿牍销殄氛祲宣明日月于惟大师谁将比烈唐淮南节度使检校尚书右仆射赵郡李公家庙碑铭白居易王建侯侯建庙庙有器器有铭所以论譔先德明着后代或书干鼎或文于碑古今之通制也维开成某年某月某日宣武军节度使检校尚书右仆射汴州刺史上柱国赐紫金鱼袋赵郡李公斋沭祗慄拜章上言请立先庙以奉常祀于是得请于天子承式于有司是岁某月某日经始于东都明年某月某日有事干新庙外尽其物内尽其志三献百顺神格礼成其友居易以李氏宗祖丗家名爵与仆射志行官业书于丽牲之碑谨按家略九代祖善权后魏谯郡守八代祖延观徐梁二州刺史七代祖续某郡太守六代祖显逹隋颕州刺史五代祖迁皇朝冝谷二州别驾赠德州刺史高祖孝卿右散骑常侍赠邓州刺史曽祖府君讳敬玄緫章仪鳯间历吏部侍郎同中书门下三品中书令弘文馆大学士监修国史封赵国公谥曰文宪才智职业载在国史今祭于第一室以妣蓟国夫人范阳卢氏配焉王父府君讳守一属世难家故不求闻逹避荣乐道与时浮沈终成都府郫县令祭于第二室以妣荣阳夫人郑氏配焉先考府君讳晤历金坛乌程晋陵三县令府君爲人笃于家行饰以吏事动有常度居无惰容所莅之邑有善政辞满之日多遗爱不登贵位其命矣夫今祭于第三室以先妣上谷夫人范阳卢氏配焉府君累赠至尚书右仆射夫人累赠至上谷郡太夫人前后凢三追命六告第渥泽叠洽自叶流根从子贵也郫县陵府君咸善积于躬道屈于位储祉流庆而仆射生焉仆射名绅字公垂六岁丁晋陵府君忧孺慕号踊如成人礼九岁终制孝养上谷太夫人年虽㓜承顺无违家虽贫甘旨无阙侍亲之疾冠帯不解者三载余可知也执亲之䘮水浆不入口者五日余可知也先是祖妣考妣洎叔父兄妹之殡咸未归祔各处一方公在斩缞中亲护九䘮匍匐万里及期䘮事礼无阙违至诚感神有灵乌瑞芝之应事动鄕里名闻公卿言孝友者以爲表率宪宗嗣统三年李锜盗据京口公寓居无钖㑹擢第东归锜闻公名署軄引用初询以谋画结舌不对次强以章檄绝笔不书诱之以厚利不从迫之以淫刑不动将僇辱者数四就幽囚者七旬诚贯神明有死无二言名节者以爲准程朝廷嘉之拜右拾遗岁余穆宗知公忠孝文行召入翰林特授司封贠外郎知制诰迁中书舎人承颜造膝知无不言献替启沃如石投水俄拜御史中丞戸部待郎旣而望属台衡朝当晏驾时移世变遂出掾高要佐浔阳旋爲滁寿二州刺史大凡公之爲政也应用无方所居必化卧理二郡以去害爲先故有盗奔兽伏之感廉察浙右以分忧爲切故有䘏邻活殍之惠尹正河洛以革弊爲急故有摘姦抉蠧之威文宗知公全才以汴难理乃授鈇钺俾鎭绥之𥘉宣武师人骄强恨悍狃乱徼利积习生常公旣下车尽知情伪刑赏信惠合以爲用一年而下惩劝二年而下畏服三年而下耻格肃然丕变薰然大和抚之五年人俗归厚至于捍大患御大灾却飞蝗遏暴水致岁于丰稔免人于垫溺噫微公之力汴之民其爲殣乎其爲鱼乎殊绩尤课不可具举天下征鎭淮海爲大非公作帅不足以长东诸侯制加银青光禄大夫杨州长史淮南诸道节度观察等使余如故诏下之日岀次于外军门不击柝里巷无吠犬从容五日按节而东百姓三军挈壶浆捧簟醪遮道攀饯者动以万辈皆呜咽流涕如婴儿之别慈母焉噫若非袴𥜗之惠及其㓜稚鸡豚之养及其老艾推赤心置人腹中者则安能化暴戾之俗一至于此乎西人泣送东人歌迎梁楚千里风交化移膏雨景星所至蒙福于时开成㑹昌之际上方致理公未登庸颙颙苍生环望而巳盛矣哉大丈夫生于世也以忠贞奉乎君以义利惠乎人以黻冕贵乎身以宗庙显乎亲以孝敬交乎神冝其荷百禄辅一德爲有唐之宗臣者欤君子谓李氏之庙也休哉公之祭也顺哉然曰有孙如此有子如此可谓孝也故其碑铭云祭祀从贵爵土有祑诸侯之庙一宫三室皇皇西室皇祖中书孝孙追逺昭穆有初显显中室王父郫令顺孙祗享尽孝尽敬肃肃东室先考晋陵嗣子奉荐孝思蒸蒸嗣子其谁仆射公垂公垂翼翼斋严谅直爲子爲臣有典有则载膺休命载践右职以孝肥家以忠肥国乃授侯伯纛钺旂㦸乃飨祖祢姓牢黍稷家声振耀国典襃饰六命徽章三世血食光大遗训显扬先德子孙承之垂𥙿无极唐宣武军节度副大使检校礼部尚书令狐公先庙碑铭刘禹钖今上元年七月十三日汴州刺史宣武军节度副大使知节度事汴宋亳等州观察处置使银青光禄大夫检校礼部尚书兼御史大夫上柱国彭阳县开国伯令狐公西向拜章上言守臣楚蒙𬒳恩泽列爲元侯得立家庙以奉常祀制书下其奏于有司于是善相考祥得地于京师通济里居无何新庙成公以守藩故申命季弟监察御史定卜牲练日越八月丁亥祔飨三室塪墉以尚幽设幄以迎精礼无尤违神用宁谥第一室秦州上邽县尉讳濬以妣太原王氏配第二室緜州昌化县令赠吏部尚书讳崇亮以赠太原郡夫人河东柳氏配第三室太原府功曹参军赠司空讳承简以妣赠魏国太夫人冨春孙氏配明年十月公由浚郊以介圭入觐眞拜戸部尚书进爵爲鲁侯旣辞戎旃得以列侯谒三庙是岁南至上不视朝又得以时展祭先期致斋栗然以敬旣斋尽志歆然永思奉其百顺陈以具物始跻而䖍恭终献而汍澜旣卒事顾丽牲之石冝有刋纪乃俾家老授其谍于所知云令狐晋邑也晋大夫魏颗以辅氏之功始封焉其易名文国语所谓令狐文子是也其先周文王之昭毕公高之裔毕万爲晋卿始封于魏自万至颗盖四丗其后三十七丗蓝田侯蚪仕拓魏爲炖煌郡太守子孙因家遂占数爲郡人蓝田之孙熈在隋爲纳言惟上邽府君纳言之玄孙道克肖而位不至惟尚书府君西州之右族光未耀而德巳基惟司空府君志爲君子儒以经学居上第调𥙷安阳县主簿历平正县尉汾州司法恭军陜州大都督兵曹终于太原府首掾始以颛经进旣仕旁通百家爱谷梁子清而婉左丘明国语辩而工司马迁史记文而不华咸手笔朱墨究其微旨恺悌以肥家信谊以急人德充齿耋独享天爵故休祐集于身后徽章流乎佳城凡以子贵承泽降命书告第者始赠尚书祠部郎中再赠礼部尚书三加右仆射四进太保五爲上公先太夫人亦四从封蜜印累累邦族耸慕生三子皆才彭阳爲嗣次子从端实肃给令爲检校膳部郎中参河东军事季子前所谓爲监察御史今主柱下方书温敏而有文绰绰然眞令兄弟惟彭阳公以辞笔取科名翰飞叅侍从由博士主尚书牋奏典内外书命遂登枢衡言文章者以爲冠拥节揔戎率身和衆留惠于盟津变风于浚都言方略者以爲能夫浚师嚄唶难治乗衅窃发寖成习俗莅止五载飮和革心车马来朝人皆陨涕问公还期觞必祝之留爲常伯旋命居守汴人闻公之东近而愈懐翘翘瞿瞿咸西其首言遗爱者可纪焉贵而率礼老而能慕憷惕乎霜露斋庄乎庙祧睦其季仲施及乡党言孝悌者归厚焉勒铭于碑以代彜鼎文曰巳孤之孝莫如备物显显新庙四阿三室时惟仲月卜用柔日醆醴苾芬牲牷肥腯笾甒在堂萧膋在庭孝孙蒸蒸恭若奉盈低簮委绅荐爼登铏肹蠁交感流涕縁缨礼以备仪诚以致美祖考来格钖之休祉工祝告讫退循轩戺乃授风人作诗以纪猗欤彭阳之宠光佐宪皇西省东台迭爲侍郎国之大柄咨尔平章敬宗凝旒俾鎭雍丘入爲地官今守东周彭阳之忠厚冝介福以寿东郊旣釐可复朝右緜緜其胄纟于周旧由我显起必昌其后大和纪元作庙之首刻碑庙门龙集巳酉唐兴元节度使王公先庙碑铭唐制五等有爵服而无山川登于三军得立四庙备物崇祀以交神明敬先报本以辅孝治有国之令典也惟长庆三年前相国王公始卜庙于西京崇业里公时鎭劒南东川上章曰臣涯官秩印绶品俱第三请如式以奉宗庙制可是岁仲冬申命长男孟坚祔其主于三室明年公入爲御史大夫复以十一月躬行蒸祭间岁公岀梁州就拜司空礼崇异数庙加祀室大和二年増新室旣成祔显考尊位告飨由礼观之者以爲世程第一室上仪同幽州别驾府君讳元政以妣愽陵崔氏配第二室湖州安吉县令赠尚书刑部贠外郞府君讳实以妣赠扶风县太君马氏配第三室朝散大夫青州司马赠戸部侍郎府君讳祚以妣赠武威郡太夫人贾氏配第四室曰温州刺史赠太尉府君讳冕以妣赠鲁国太夫人愽陵崔氏配初周王太子晋遇浮丘化爲神仙时人号曰王家其后遂以命氏显于秦者曰翦三丗将秦师子孙分居晋代间东汉有徴君霸霸孙甲亦号徴君徙居祁县爲着姓故至干今爲太原人自汉渉魏益以炽昌凡十叶至后魏度支尚书广阳侯冏广阳有二子神念神感神念南奔梁神感北仕齐惟仪同府君广阳侯五代孙也唐兴于太原实从义旗佐成王业故有开府仪同之宠惟刑部府君以功臣子理二邑不跻贵仕故有钖羡后大之祥惟戸部府君㓜孤以孝闻于郷曲未冠以文售于有司由前进士𥙷延州临安县主簿㑹诏徴贤良䇿在甲科授瀛州饶阳尉岁满迁渭南天后在神都而东畿差重遂由渭南转河阳适建万象神宫甸内吏分董其役因上书切諌繇是名益闻开元初以大理司直驰駋车聮谳太狱闽禺朔漠至止决平早以栾棘伤生晚成剧恙乐就夷旷故不至大官惟太尉府君生于治平时以文学自奋年十有五贲然从秋赋明年春昇名于司徒又一年玄宗御层楼发德音悬文辞政术科以置旄士府君䇿最高授太常寺太祝未几复以能通道德南华沖虚三眞经进盩厔尉天宝中历右拾遗左𥙷阙礼部司马二贠外郎属幽陵乱华遣兵南服因佐闽粤改检校比部郎中行军司马时中原甫宁江南爲吉地二千石多用名德乃以府君牧温州朝廷虚公卿以侯高第及闻永嘉人辍春罢社荐绅闲以丕淑相弔焉虽位负于道而迈德垂矩后之人得以纉承丕扬之其储休启祐有自云尔生三子皆聦明绝人长曰沼以神童仕至检校礼部郎中次曰㓗以竒文仕至国子司业今代郡公实季子也早在文仕射䇿连中咸丗其家贞元中德宗闻其名自蓝田县召入禁中视草厥后三典书命再参内庭宪宗器之付以国柄翊賛有道虽䇿免常居大寮今年自梁州请觐上思用旧臣爲羽仪遂领太常其公府如故以一心事六君显官重务靡不扬历且夫起诸生至三公而心愈卑道益广出授黄钺以临诸侯入服华章以谒家庙追崇极大位血食备多室享全荣而奉昭荐呜唿公侯之孝欤冝书庙器以视乔公之三鼎其辞曰閟宇神庭邃清而严上公之仪四室眈眈犠以㓗牲粢以大糦交神尚敬合魂尚气子姪宗工骏奔奉事副笄侈𬒮俨恪居次孝孙兢兢执爵而升以祼以濯以伏以兴水陆具来羶芗毕登列于圜方其气増増乃礿乃甞敬而追逺二昭二穆孝以尊本瞻瞻几幄蹜蹜堂阃礼成起慕涕落玄衮濡露践霜谁无永怀不如逹者哀与荣偕逢时奋庸谁不得位不如仁人以道爲贵惟公之逹兮名以显亲惟公之仁兮德以澡身六朝之清臣一代之全人冝其丗家翼翼振振罔不肃祗于庙门魏博节度观察使沂国公田公先庙碑铭韩愈元和八年十一月壬子上命丞相元衡丞相吉甫丞相绛召太史尚书比部郎中韩愈至政事堂传诏曰田弘正始有庙京师朕惟弘正先祖父厥心靡不向帝室讫不得施乃以敎付厥子维弘正衔训事耐朝夕不怠以能迎天之休显有丕功维父子继忠孝予维宠嘉之是以命汝愈铭钦哉惟时臣愈承命悸恐明日诣东上合门拜䟽辞谢不报退伏念昔者鲁僖公能遵其祖伯禽之烈周天子实命其史臣克作爲駉駜泮閟之诗使声于其庙以假鲁灵今天子嘉田侯服父训不违用康静我国家盖宠铭之所以休宁田氏之祖考而臣适执笔太史奉明命其可以辞谨按魏博节度使银青光禄大夫检校工部尚书魏州大都督府长史御史大夫沂国公田弘正北平卢龙人故爲魏博诸将忠孝畏慎田季安卒其子㓜弱用故事代父人吏不附迎弘正于其家使领军事弘正籍其军之衆与六州之人还之朝廷悉除河北故事比诸州故得用爲帅巳而复赠其父故沧州刺史兵部尚书母夫人郑氏梁国太夫人得立庙祭三代曽祖都水使者府君祭𥘉室祖安东司马赠襄州刺史府君祭二室兵部府君祭东室其铭曰唐继古帝海外臣制狎于太宁燕盗以惊羣党相维河北失平号登元和大圣载营风挥日舒咸顺指令嶪嶪魏土婴儿戏兵吏伐愁毒莫保腰颈人曰田侯其德可倚叫譟奔趋乗门请起田侯摄事奉我天门束缚弓戈考校度程堤疆籍戸来复邦经帝钦良臣曰维钖予嗟我六州始复故𥘉告庆于宗以降命书旌节有韬豹尾神旗橐兠㦸纛以长魏师田侯稽首臣愚不肖逮兹有成祖考之教帝曰俞哉维汝忠孝予思乃父追秩夏卿媲德振贤梁国是荣田侯作庙相方视祉见于蓍龟祖考咸喜曁暨田侯两有文武讫其外庸可作承辅咨汝田侯勿亟勿遟觐向式时祖考之思唐河阳军节度使乌公先庙碑铭元和五年天子以卢从史始立议用师于恒乃隂与宼连夸谩兇骄岀不逊言其执巳来其四月中贵人承璀即诱而缚之其下皆甲以岀操兵趋譁牙门都将乌公重胤当军门叱曰天子有命从有赏敢违者斩于是士皆敛兵还营卒致从史京师壬辰诏用乌公爲银青光禄大夫河阳军节度使兼御史大夫封张掖郡𨳩国公居三年河阳称治诏赠其父工部尚书且曰以其庙享即以其年营庙于京师崇化里军佐窃议曰先公旣位常伯而先夫人无加命号名差卑于配不宜语闻诏赠先夫人刘氏沛国太夫人八年八月庙成三室同宇祀自左领军卫而下作主于第乙巳升于庙乌氏着于春秋谱于丗本列于姓苑在莒者存在齐有余枝鸣皆爲大夫秦有获爲大官其后世之江南者家鄱阳处北者家张掖或入夷狄爲君长唐𥘉察爲左武卫大将军实张掖人其子曰令望爲左领军卫大将军孙曰蒙爲中郎将是生赠尚书讳承洽字某乌氏自莒齐秦大夫以来皆以才力显及武德巳来始以武功爲名将家𨳩元中尚书管平卢先锋军属破奚契丹从战捺禄走可突干渤海上至马都山吏民逃徙失业尚书领所部兵塞其道壍厚累石緜四百里深高皆三丈寇不得进民还其居岁罢运钱三千万余黒水室韦以骑五千来属麾下边威益张其后与耿仁智谋说史思明降思明复叛尚书与兄承恩谋杀之事发族夷尚书独走免李光弼以闻诏拜冠军将军守右威卫将军检校殿中监封昌化郡王石岭军使积粟励兵出入耕战以疾去职贞元十一年二月丁巳薨于华隂告平里年若干即葬于其地二子大夫爲长季曰重元爲某官铭曰乌氏在唐有家于初左武左领二祖绍居中郎少卑属干尚书不偿其劳乃相大夫授我戎节制有疆墟备礼登坛以有宗庙作庙天都以致其孝右祖左孙奚飨其报云谁无子其有无孙光对无羞乃惟有人昔命平卢爲艰爲瘁大夫承之危不弃义四方其平士有迨息来觐来斋以馈黍稷重校正唐文粹卷第六十嘉靖甲申岁太学生姑苏徐焴文明刻于家塾唐文粹唐文粹卷第六十一重校正唐文粹卷第六十一吴兴姚铉纂碑十三释天台智者大师碑左谿大师碑天台法门议止观统例心印铭天台智者大师碑梁肃天台山西南隅一峯曰佛陇盖智者大师得道之所前大佛教重光之地陈朝崇之置寺曰脩禅及隋创国淸废脩禅号号爲道场自大师入灭一百八十余载长老大比丘然公光昭大师之遗训以启后学门人安定梁肃闻上易名铭勒大师之遗烈以示后世云大师讳智顗字德安时号智者其先颖川陈氏世居荆州之华容感縁应迹载在别传夫治世之经非仲尼则三王四代之制寝而不章出世之道非大师则三乗四教之㫖晦而不明昔如来乗一大事因縁菩萨以普门示现自华严肇开至双林高㑹无小无大同归佛界及大雄示灭学路派别世旣下衰教亦陵遟故龙树大士病之乃用权略制诸外道乃诠智度发明宗极微言东流我惠文禅师得之由文字中入不二法门以授南岳思大师当时教尚简密不能广𬒳而空有诸宗扇惑方夏及大师受之于是开止观法门其教大略即身心而指定慧即言说而诠解脱大中一实相之宗趣无证眞得之妙自发心至于成道行位昭明无相夺伦然后诞敷契经而㑹同之焕然冰释示佛知见窥其教者脩焉息焉盖无入而不自得焉大师之设教也如此若夫弛张用舍开阖黙语高歩海内爲宗师大明在天光被四表大云注雨旁施万物繇是言佛法者以天台爲司南殊涂异论往往退息縁离化城示灭兹山是岁隋开皇十七年也夫名者实之賔教者道之门大师溷其賔辟其门自言地位示有证入故感而应之之事可得而知也若安住法界现爲比丘等觉欤妙觉欤不可得而知也当是时也得大师之门者千数得深心者三十有二人纂其言行于后世者曰章安禅师灌顶顶传缙云威禅师威传东阳东阳缙云同号时谓小威威传左谿朗禅师自缙云至左谿以玄珠相付向晦宴息而巳左谿门人之上首今湛然禅师行高识逺超悟辩达凡祖师之教在章句者必引而伸之后来资之以崇德辨惑不可悉数盖甞谓肃曰是山之佛陇亦邹鲁之洙泗妙法之耿光先师之遗尘爰集于兹自上元宝历之世邦冦扰攘缁钖骇散可易名建寺脩持塔庙庄严佛土回向之徒有所依归繄衆人是頼汝吾徒也盍纪诸文言刻于金石俾千载之下知吾道之所以然小子稽首受命故大师之本迹教门之经明后裔之住持皆见乎辞其文曰诸佛出世惟一大事天台教源与佛同致赫赫大师开示奥祕载弘道要安住圆位白日丽天天下文明大师出现国土化成无生而生生化两明薪尽火灭山空道行五世之后闲生上德微言在兹德音允塞明明我后易名净域此山有坏此教不极故左谿大师碑铭李华百亿三昧无非度门于觉照中而得自在过去大士时惟左谿左谿傅氏之子法号玄朗字惠明其先北地泥阳人汉魏大族隋晋南渡家于义乌今爲东阳义乌人也自江夏太守极梁居士翕贤达相承世谓居士爲诸佛化身杳不可测左谿则居士六代孙梵行之门冝生上德母葛氏梦天降灵瑞而娠左谿心静体安迄于乳育生九年矣辞家入道兼综羣言曰此法门之畎浍也如意年中剃度隷义乌淸泰寺㝷光州岸律师受具戒就㑹稽印宗禅师商律部重山深林怖畏之地独处巖穴凡三十年宴居左谿因以爲号每言石泉可以洗昬蒙云松可以遗身世吾以此始亦以此终于所居一方建立精舎约而不陋跪懴其间如来诸大弟子皆菩萨僧大迦叶之头陀舎利弗之智惠罗睺罗之密行须菩提之解空此四者皆最上乗同趋异名分流合体舎利弗先佛灭度佛以法心付大迦叶此后相承凡二十九世至梁魏间有菩萨僧菩提达摩禅师传楞伽法八世至东京圣善寺弘正禅师今北宗是也又达摩六世至大通禅师大通又授大智禅师大智禅师降及长安山北寺融禅师盖北宗之一源也又达摩五代至璨禅师今南宗是也又达摩四代至信禅师信又授融禅师住牛头山今径山禅师承其后也至梁陈间有惠文禅师学龙树法授惠思大师南岳祖师是也思传智者大师天台法门是也智者传灌顶大师灌顶传缙云威大师缙云传东阳大师左谿是也又弘景禅师得天台法居荆州当阳传其禅师俗谓兰若和尚是也左谿所传止观爲本祇树园内当闻此经燃灯佛前无有少法因字以诠义因义以明理因理以同如定慧双脩空有皆舍此其略也菩萨或以性海度或以普门化香象至底弥楼最高其余幽賛不知充满法界夫知上法易行上法难脩上法易证上法难明谓左谿爲有则实无所行谓左谿爲无则妙有常住视听之表巍巍左谿因恭禅师重研心法十八种物行头陀教厥后奉东阳威大师得最上乗诠第一义现声闻像弘大觉心不可名也偏袒跪膝奉观音上圣愿生兠率天亲近弥勒殚罄衣钵严具尊仪焚香稽首则舎利降灵光发寺非正阳屋宇凋落殿移则像毁财匮则力艰左谿杖钖指撝工人听命如从旧舘俨若天成心不离定中口不甞药味耄期之岁同于壮龄告门人曰吾六印道圆万行无得戒爲心本尔等师之天寳十三载九月十九日就灭春秋八十二夏六十四四辈号恸如慕如疑香木幢幡雷动山谷郷人或梦左谿居宝阁第四重者寤告其邻与之梦恊兠率天者第四天也愿力所届广度人天旣茶毗巳门人分舎利建塔于左谿遵像法也城邑之人愿获亲近分半舎利起塔于州某原申永慕也左谿僻在深山衣弊食絶布𥿄而绽掬泉而斋如缯纩之温均滑甘之饱诵经则翔禽下听洗钵则羣猿来捧宴生一室同法界之大萧然一院等他方之游或问曰万行皆空云何苦行对曰本无苦乐妄习爲因衆生妄除我苦随尽又问曰山水自利如聚落何对曰名香挺根于海岸如来成道于雪山未闻笼中比大寥廓至若旱蛙跃流瞽犬能视云雷兴而猎者舍弓矢鳞介絶而渔者壊梁举其倬然曷可殚载弟子衢州龙丘九巖寺道賔越州法华寺僧法源僧神邕本州灵隐寺僧玄净栖巖寺僧法开苏州报恩寺僧道遵皆菩萨僧开左谿之祕藏常州福业寺僧守眞杭州灵耀寺僧法澄灵隐寺僧法眞明州天宝寺僧道源净安寺僧惠从本州开元寺僧淸辨纯得醍醐饱左谿之道味入室弟子本州开元寺僧行宣常州妙乐寺僧湛然见如来性传左谿之法门新罗僧法融理应英纯理应归国化行东表弘左谿之妙赜菩萨戒弟子传礼王光福等菩提惠牙霑左谿之一雨清辩禅师等荷担遗烈见请斯文铭曰磁石凑金澄流见月法与心起縁随定设衆生未度我爲舟筏将如赵代岂望荆越趋道云何知之在行殈烦恼开寂灭城不住之住无生之生兠率天乐徘徊下迎潺湲左谿东入沧海靑松白日人亡地在四辈尽哀时乎不待颂德空领劫衣无改天台法门议梁肃论曰脩释氏之训者务之而巳曰戒定惠斯道也始于发心成于妙觉经纬于三乗导达于万行而能事备矣昔法王出世由一道淸净用一音演法机感不同所闻益异故五时五味半满权实偏圆大小之义播于诸部粲然殊流要其所归无越一实故经曰虽说种种道其实爲佛乗又曰开方便门示眞实相喻之以衆流入海标之以不二法门自他两得同诣祕宻此教之所由作也洎鹤林灭而法网散神足隐而宗途异各权所得互爲矛楯更作其中或三昧示生四依出现应机不等持论亦别故摄论地持成实惟识之类分路并作非有非空之谈莫能一贯旣而去圣滋逺其风东扇说法者桎梏于文字莫知自解习禅者虚无其性相不可牵复是此者非彼未证者谓证惠解之道流以忘反身口之事荡而无章于是法门之前统或几乎息矣旣而教不终否至人利见惠闻惠思或罗相继法雷之振未普故木铎重授于天台大师大师像身子善现之超悟备帝尧后舜之休相賛龙树之遗论从南岳之妙解然后用三种止观成一事因縁括万法于一心开十乗于八教戒定惠之说空假中之观坦然明白可举而行是故教无遗法法无弃人人无废心心无释行行有所证证有其宗大师教门所以爲盛故其在世也光照天下爲帝王师范其去世也往来上界爲慈氏辅佐卷舒于普门示现降德爲如来所使阶位境智盖无得而称焉于戏应迹虽徃正言不坠习之者犹足以抗折百家照示三藏又况闻而能思思而能脩脩而能信信而不巳者欤斯人也虽曰未证吾必谓之近矣今之人正信者鲜游禅关者或以无佛无法何罪何善之化化中人巳下驰骋爱欲之徒出入衣冠之类以爲斯言至矣且不逆耳故从其门者若飞蛾之赴明烛破块之落空谷殊不知坐致憔烂而莫能自出虽欲益之而实损之与夫衆魔外道爲害一揆由是观之此宗之大训此教之旁济其于天下爲不侔矣自智者传法五世至今天台湛然大师中兴其道爲予言之如此故録之以系于篇止观统例夫止观何爲也导万法之理而复于实际者也实际者何也性之本也物之所以不能复者昬与动使之然也照昬者谓之明驻动者谓之静明与静止观之体也在因谓之止观在果谓之智定因谓之行果谓之成行者行此者也成者证此者也原夫圣人有以见惑足以丧志动足以失方于是乎止而观之静而明之使其动而能静静而能明因相待以成法即絶待以照本御大车以御正乗大事而揔权消息乎不二之场鼓舞于说三之域至微以尽性至赜而体神语其近则一毫之善可通也语其逺则重玄之门可闚也用至圆以圆之物无偏也用至实以实之物无妄也圣人举其言所以示也广其用所以告也优而柔之使自求之拟而议之使自至之此止观所由作也夫三谛者何也一之谓也空假中者何也一之目也空假者相对之义中道者得一之名此思议之说非至一之㫖也至一即三至三即一非相含而然也非相生而然也非数义也非强名也自然之理也言而传之者迹也理谓之本迹谓之末本也者圣人所至之地也末也者圣人所示之教也由本以垂迹则爲小爲大爲通爲别爲顿爲渐爲显爲祕爲权爲实爲定爲不定循迹以返本则爲一爲大爲圆爲实爲无住爲中爲妙爲第一义是三一之藴也所谓空也者通万法而爲言者也假也者立万法而爲言者也中也者妙万法而爲言者也破一切惑莫盛乎空建一切法莫盛乎假究竟一切性莫大乎中举中则无法非中自假则何法非假举空则无法不空成之谓之三德脩之谓之三观举其要则圣人极深研机穷理尽性之说乎昧者使明塞者使通通则悟悟则至至则常常则尽矣明则照照则化化则成成则一矣圣人有以弥纶万法而不差旁薄万劫而不遗焘载恒沙而不有复归无物而不无寓名之曰佛经号之曰觉究其㫖其解脱自在莫大极妙之德乎夫三观成功者如此所谓圆顿者非渐次非不定指论十章之义也十章者恢演始末通道之关也五略者举其宏纲截流之津也十境者发动之机立观之谛也十乗者妙用所脩发行之门也止于正观而终于见境者义备故也阙其余者非脩之要也乗者何也载物而运者也十者何也成载之事也知其境之妙不行而至者德之上也乗一而巳岂籍夫九哉九者非他相生之说未至者之所践也故发心者发其所发安心者安无所安徧破者徧无所破爰至余乗皆不得巳而说也至于别其义例判爲章目推而广之不爲䌓统而简之不爲少如连环不可解也如贯珠不可杂也如悬镜不可弇也如通川不可遏也议家多门非诤论也按经正义非虚说也辨四教浅深事有源也成一事因縁理无遗也噫止观其救世明道之书乎非夫圣智超絶卓尔独立其孰能爲乎非夫聦明深达得意忘象其孰能知乎今之人乃专用章句文字从而释之又何踈漏邪或称不思议境与不思议事皆极圣之域等觉至人由所未尽若凡夫生灭心行三惑浩然于言说之中推上妙之理是犹醯鸡而说大鹏夏虫之议增冰其不可见明矣今止观之说文字万数广寻果地无益𥘉学岂如暗然自脩功至自至何必以早计爲事乎是大不然凡所爲上圣之域岂隔阔辽夐与凡境杳絶欤是唯一性而巳得之爲悟失之爲迷一理而巳迷而爲凡悟而爲圣迷者自隔理不隔也失者自失性不失也止观之作所以离异同而究圣神使羣生正性而顺理者也正性顺理所以行觉路而至妙境也不知此教者则学何所入功何所施智何所发譬如无目昧于日月之光行于重险之处顚踣堕落可胜旣乎噫去圣乆逺贤人不出庸昬之徒含识而巳至使魔邪诡惑诸党并炽空有云云爲坑爲穽有胶于文句不敢动者有流于漭浪不能住者有太逺而甘心不至者有太近而我身即是者有枯木而称定者有窍号而称惠者有奔走非道而言权者有假于鬼而言通者有放心而言广者有罕言而爲密者有齿舌濳传爲口诀者凡此之类自立爲祖继祖爲家反经非圣昧者不觉仲尼有言道之不明也我知之矣由物累也悲夫隋开皇十八年智者去世至皇朝建中垂二百载以斯文相传凡五家师其始曰灌顶其次曰缙云威又其次曰东阳小威又其次曰左谿朗公其五曰荆谿然公顶于同门中惠解第一能奉师训集成此书盖不以文词爲本故也或失则烦或得则野当二威之际缄受而巳其道不行天寳中左谿始弘解说而知者盖寡荆谿广以传记数十万言网罗遗法勤矣备矣荆谿灭后知其说者适三四人古人云生而知之者上学而知之者次困而学之又其次夫生而知之者盖性德者也学而知之者天机深者也若嗜慾深耳目塞虽学而不知斯爲下矣今夫学者内病于蔽外役于烦没世不能通其文数年不能得其益是则业文爲之屦校梏足也棼句爲之簸糠眯目也以不能之师教不领之弟子止观所以未光大于时也予常慼慼于是整其宏纲撮其机要其理之所存教之所急或易置之或引伸之其义之迂其辞之鄙或䕌除之或润色之大凡浮踈之患十愈其九广略之冝三存其一于是祛鄙滞导䝉童贻诸他人则吾岂敢若同见同行且不以止观罪我亦无隐乎尔建中上元甲子首事笔削三岁在㭊木之津功毕云尔心印铭安定梁肃字敬之学止观法门于沙门元浩其未知也患不能知之旣知之患不能至之于是作心印铭盖机杖盘盂座右之类取其自省也其文自浩浩羣生至有无云云言未知也自本则不然至终篇言其旣知也以旣知之心印其未知号曰心印铭大抵与经论合而归于无相庻乎哉谏获与敬之游又甞闻浩公之言故序其所由然着于铭之首云浩浩羣生或动或静或幽或明旁魄六合运用五行莫不因心而寓其形波流火驰出入如机如环无端莫知其归或细不可视或大不可围日月至明或以爲昬秋毫至微或以爲繁或囊包天地或渴饮四海舒卷变化惟心所在夭寿得丧惟心所宰心迁境迁心旷境旷物无定心心无定象明则有天人幽则有鬼神苦乐相纷如丝之棼有无云云不可胜言抑末也巳本则不然惟本之爲体寂兮浩兮不可遗兮显矣黙矣不可测矣统万有于纎芥视亿载于屈指外而不入内而不出不阖不辟不虚不实无感不应无应不神在天而天在人而人常存而未始或存常昬而未甞不昬岂惟我哉盖无物不然岂惟我得盖无物不得混而爲一莫覩其极故曰心生法生心灭法灭离一切相则名诸佛重校正唐文粹卷第六十一唐文粹唐文粹卷第六十二重校正唐文粹卷第六十二吴兴姚铉纂碑十四释二上都大安国寺大达法师玄祕塔碑大唐兴善寺大广智不空三藏碑澧州药山故惟俨大师碑衡州般若寺观音大师碑越州开元寺故律和尚塔碑衡山大明寺律和尚塔碑抚州景云寺律和尚塔碑庐山东林寺律大德熈怡大师碑唐故左街僧録内供奉三教谈论引驾大德安国寺上座赐紫大达法师玄祕塔碑铭裴休玄祕塔者大法师端甫灵骨之所归也于戏爲丈夫者在家则张仁义礼乐辅天子以扶世导俗出家则运慈悲定慧佐如来以阐教利生舍此无以爲丈夫也背此无以爲达道也和尚其出家之雄乎天水赵氏世爲秦人初母张夫人梦梵僧谓曰当生贵子即出囊中舎利使吞之及诞所梦僧白昼入其室摩其顶曰必当大弘法教言讫而灭旣成人高颡深目大頥方口长六尺五寸其音如钟夫将欲荷如来之菩提凿生灵之耳目固必有殊祥竒表欤始十岁依崇福寺道悟禅师爲沙弥十七正度爲比丘隷安国寺具威仪于西明寺照律师禀持犯于崇福寺昇律师传唯识大义于安国寺素法师通涅槃大㫖于福林寺峑法师复梦梵僧以舎利满琉璃器使吞之且曰三藏大教尽贮汝腹矣自是经律论无敌于天下囊括川注逢原委㑹滔滔然莫能济其畔岸矣夫将欲伐株杌于情田雨甘露于法种者固必有勇智宏辩欤无何谒文殊于淸凉衆圣皆现演大经于太原倾都毕㑹德宗皇帝闻其名徴之一见大恱常出入禁中与儒道议论赐紫方袍岁时钖施异于他等复诏侍皇太子于东朝顺宗皇帝深仰其风亲之若昆弟相与卧起恩礼特隆宪宗皇帝数幸其寺待之若賔友常承顾问注纳偏厚而和尚符彩超迈词理响捷迎合上㫖皆契眞乗虽造次应对未甞不以阐扬爲务繇是天子益知佛爲大圣人其教有大不思议事当是时朝廷方削平区夏缚吴斡蜀潴蔡荡郓而天子端拱无事诏和尚率缁属迎眞骨于灵山开法场于祕殿爲人请福亲奉香灯旣而刑不残兵不黩赤子无愁声苍海无惊浪盖叅用眞宗以毗大政之明效也夫将欲显大不思议之道辅大有爲之君固必有冥符玄契欤掌内殿法仪録左街僧事以摽表净衆者凡一十年讲涅槃唯识经论位处当仁传授宗主以开诱道俗者凡一百六十座运三宻于瑜伽契无生于悉地日持诸部十余万遍指净土爲息肩之地严金经爲报法之恩前后供施数十百万悉以崇饰殿宇穷极雕绘而方丈匡牀静虑自得贵臣盛族皆所依慕豪侠工贾莫不瞻向荐金宝以致诚仰端严而礼足日有千数不可殚书而和尚即衆生以观佛离四相以修善心下如地坦无丘陵王公舆台皆以诚接议者以爲成就常不轻行者唯和尚而巳夫将欲驾横海之大航拯迷途于彼岸者固必有竒功妙道欤以开成元年六月一日西向右胁而灭当暑而尊容若生竟夕而异香犹郁其年七月六日迁于长乐之南原遗命荼毗得舎利三百余粒方炽而神光月皎旣烬而灵骨珠圎赐谥大达塔曰玄祕俗寿六十七僧腊四十八门弟子比丘比丘尼约千余辈或讲论玄言或纪纲大寺修禅秉律分作人师五十其徒皆爲达者于戏和尚果出家之雄乎不然何至德殊祥如此其盛也承袭弟子义均自政正言等克荷先业䖍守遗风大惧徽猷有时堙没而今合门使刘公法縁最深道契弥固亦以爲请愿播淸尘休甞游其藩备其事随善讃叹盖无愧辞铭曰贤劫千佛第四能仁哀我生灵出经破尘教网高张孰辩孰分有大法师如从亲闻经律论藏戒定慧学深浅同源先后相觉异宗偏义孰正孰駮有大法师爲作霜雹趣眞则滞渉俗则流象狂猿轻钩槛莫收柅制刀断尚生疮疣有大法师絶念而游巨唐启运大雄垂教千载冥符三乗迭耀宠重恩顾显阐讃导有大法师逢时感召空门正辟法宇方开峥嵘栋梁一旦而摧水月镜像无心去来徒令后学瞻仰徘徊大唐兴善寺大广智不空三藏碑铭严郢和尚讳不空西域人也氏族不闻于中夏故不书玄宗烛知至道特见高仰迄肃宗代宗三朝皆爲灌顶国师以玄言德祥开右至尊代宗𥘉以特进大鸿胪襃表之及示疾不起又就卧内加开府仪同三司萧国公皆牢让不允特赐法号曰大广智三藏大历九年夏六月癸未灭度于京师大兴善寺代宗爲之废朝三日赠司空追谥大辩正广智三藏和尚茶毗之时诏遣中谒者赍祝文祖祭申如在之敬睿词深切嘉荐令芳礼冠羣伦举无与比明年九月诏以舎利起塔于旧居寺院和尚性聦朗愽观前佛法万要指缁门独立邈盪盪其无双稽夫眞言字义之宪度灌顶升坛之轨迹即时成佛之速应声储祉之妙天丽且弥地普而深固非末学所能详也敢不槩见序其大归昔金刚萨埵亲于毗卢遮那佛前受瑜伽最上乗义后数百岁传于龙勐菩萨龙勐又数百岁传于龙智阿阇梨龙智传金刚智阿阇梨金刚智东来传于和尚和尚又西游天竺师子等国诣龙智阿阇梨扬攉十八㑹法法化相承自毗卢遮那如来至于和尚凡六叶矣每斋戒留中导迎善气登礼皆荅福应较然温树不言莫可记巳西域隘巷狂象奔突以慈眼视之不旋踵而象伏不起南海半渡天吴鼓骇以定力对之未移晷而海静无浪其生也母氏有毫光照烛之瑞其殁也精舎有池水竭涸之异凢僧夏五十享年七十自成童至于晚暮常饰供具坐道场浴兰焚香入佛知见五十余年晨夜寒暑未曽须臾有倾欹懈倦之色过人絶逺乃如是者后学升堂诵说有法者非一而沙门惠朗受次补之记得传灯之㫖继明佛日绍六爲七至矣哉于戏法子永怀梁木将絶本行託余勒崇昔承微言今见几杖光容眇漠坛宇淸怆纂书昭铭小子何让铭曰呜唿大士起我三宗道爲帝师秩爲仪同昔在广成轩后顺风岁逾三千复有萧公瑜伽上乗眞语密契六叶授受传灯相继述者牒之烂然有第陆伏狂象水息天吴慈心制暴慧力降愚寂然感通其可测乎两楹梦奠双树变色司空宠终辩正旌德天使祖祭宸衷悽恻诏起宝塔旧庭之隅下藏舎利上饰浮屠迹殊生灭法离有无刋石爲偈传之大都澧州药山故惟俨大师碑铭唐伸上嗣位明年澧阳郡药山释氏大师以十二月六日终于修心之所后八岁门人持先师之行西来京师告于崇敬寺大德求所以发挥先师之耿光垂于不朽崇敬寺大德于余爲从母兄也甞叅径山得其心要自兴善寛敬示灭之后四方从道之人将质疑传妙罔不诣崇敬者甞谓伸曰吾道之明于药山犹尔教之阐于洙泗智炬虽灭法雷犹响岂可使明徳不照至行湮没矣惟大师生南康信丰县自爲儿童时未甞处羣子戏弄之中往往独坐如思如念年十七即南度大庾抵潮之西山得惠照禅师乃落髪服缁执礼以事大历八年受具于衡岳希琛律师释礼矩仪动如宿习一朝乃言曰大丈夫当离法自静焉能屑屑事细行于衣巾邪是时南岳有迁江西有寂中岳有洪皆悟心契乃知大圭之质岂俟磨砻照乗之珍难晦符彩自是寂以大乗法闻四方学徒至于指心传要衆所不能达者师必黙识悬解不违如愚居寂之室垂二十年寂曰尔之所得可谓浃于心术布于四体欲益而无所益欲知而无所知浑然天和合于大无吾无有以教矣佛法以开示羣盲爲大功度灭衆恶爲大德尔当以功德普济迷途冝作梯航无乆滞此由是陟罗浮渉淸凉历三崃游九江贞元𥘉因憩药山喟然叹曰吾生寄世若萍蓬耳又何效其飘转邪旣披榛结菴才庇跌座郷人知者因赍擕饮馔奔走而往师曰吾无德于人吾何以劳人乎哉并谢而不受郷人跪曰愿闻日费之具曰米一升足矣自是常以山𬞞数本佐食一食讫就座转法华华严涅槃经昼夜若一始终如是者殆三十年矣游方求益之徒知教之在此后数岁而僧徒葺居禅室接栋鳞差其衆不可胜数至于沃烦正覆导源成流有以见寂公先知之明矣忽一旦谓其徒曰乗邮而行及暮而息未有乆行而不息者吾至所诣矣吾将有以息矣灵源自淸混之者相能灭诸相是无二色穷本絶外尔其悉之语毕隐几而化春秋八十四僧腊六十夏后二十日入室弟子沖虚等迁座建塔于禅居之东遵本教也始师常以大练布爲衣以竹器爲硚自薙其髪自具其食虽门人百数童侍甚广未甞易其力珍羞百品鲜果骈罗未甞易其食冬裘重燠暑服轻踈未甞易其衣华室净深香榻严絜未甞易其处麋鹿环绕勐兽伏前未甞易其观贵贱迭来顶谒牀下未甞易其礼非夫声万有契眞空离攀縁于病本性淸净乎物表焉能遗形骸忘嗜慾乆而如一者邪其他硕臣重官归依修礼于师之道未有及其门阃者故不列之于篇铭曰一物在中触境而揺我示其元不境不跳西方圣人实言道要道要旣得何言惟妙我源自济我眞自灵大包万有细出无形曹溪所传徒藏于密身世俱空曽何有物自见曰明是爲至精出没在我谁曰死生刻之琬琰立此巖岫作碑者伸期于不朽衡州般若寺观音大师碑铭张正甫天宝三载观音大师终于衡岳山春秋六十八僧腊四十八元和十八年故大弟子道一之门人曰惟寛怀晖感尘劫遽迁塔树巳拱惧絶故老之口将贻后学之忧丕若贻谋思扬祖德乃列景行託于废文彊名无迹以慰乎罔极之恩曰自腾兰之演教于中土也殆将千岁达磨传心至六叶也分爲二宗不阶初入顿入佛惠曹溪教㫖于是乎传弘而信之观音其人也大师讳怀让京兆杜氏其先因家安康即爲郡人髫年骏发聦悟絶衆羣言所涉一览无遗居常而未或好弄在丑而不可䙝近甞嘿观止水因而顾影形仪颙若宛在镜中三反厥像如初沛焉而心乎獝得还歩未辍闻于空中曰佛法津梁俟子而大旣应付嘱尔盍勉之乃深割爱緑亟从剃落以荆土律藏之微密也大士智京在焉摄衣从之旣进而仪法峻整冠于等辈以嵩岳龙之泉海也长安长老在焉稽首咨之旣授记而身心自在超出尘垢厌离文字思㑹宗元周法界以冥搜指曹溪而遐举能大师方弘法施学者如归渉其藩阃者十一二焉跻其室堂者又十一焉师以后学弱龄分于末席虚中而若无所受善闭而惟恐有闻能公异焉置之座右㑹一音吹万有衍方寸弥大千同焉而支畅异焉而合同授祕印目爲宗师乃陟武当穷栖十霜朅来衡岳终焉是託惟般若圣㮣有观音道场宴居斯宇因以爲号或微言析理辩士顺风而杜其口或杖屦将撰山灵借留而现于梦逺自梁益近从荆呉云趋景附风动川至灵山胜㑹今古一时至矣哉未始闻也一公见性同德弘教钟陵郁爲名家再扬木铎而施及寛晖继传心灯共鎭国土乃追琢琬琰揭于故山杨其耿光以示来劫其受法弟子亦序列于左式明我教之有开焉铭曰不疾而速平平南宗穷行其教岳岳让公秀发之英激于童齿出尘之像光于止水乃趋律㑹仪范孔脩乃探密藏先觉同求曹溪实归般若观妙体是宗极湛乎反照一从委顺六纪于兹教迹未衰灵峯岿而一公丕承峻其廊庑寛晖继起重规叠矩乃扫尘塔乃植丰碑率是教者兹焉有归越州开元寺律和尚塔碑铭梁肃释氏先律师讳昙一字昙㣧报年八十僧夏六十一以大历六年十二月七日灭度于越州开元寺迁座起塔于秦望山之阳制缞㑹葬者以千百数大师本南阳张氏曽祖隋太常恒始家㑹稽之山隂大师诞钟粹气聦悟夙发㓜学五经因探禹穴至云门寺遂依沙门谅公出家景龙中制度㝷受具戒天纵辩慧益之以轨仪翕然巳爲人望矣开元初西游长安观音亮律师见而竒之授以毗尼之学又依崇圣寺檀子法师学俱舎唯识从即度沙门善无畏受菩萨戒探道覩奥出类㧞萃朞月之间名动京师大师崖岸峻峙机神坦迈体识详雅应用虚明得三藏之隐赜究诸宗之源底加以素解玄儒旁揔历纬长老闻风而恱服公卿下榻以賔礼由是与少保兖国陆公象先贺賔客知章李北海邕徐中书安贞禇諌议庭诲及泾县令万齐融爲儒释之游莫逆之友其导世皆先之以文行弘之以戒定入兰室而馨香自发临水镜而毫髪必鉴不知其所由然矣开元二十六年复归㑹稽谓人曰三世佛法戒爲根本本之不修道逺乎哉故设教以尸罗爲主取邺郡律䟽合终南事钞括其异同详发正义学徒頼焉大凢北际河朔南越荆闽四分之宗自我而盛烈炬之破昏黒羣流之赴渊泽适来之时行化也如彼有爲而生乗化而息草木濳润慈云无心适去之时处顺也如此人世迁转道存运在瞻望不见寂寥空山哀哉铭曰越水漫漫崇山廻合大师化灭式建灵塔𬗟慕上士诞修净法有威有仪不穿不杂德溥化洽云从海纳勒铭垂后千万亿劫衡山大明寺律和尚塔碑铭柳宗元儒以礼立仁义无之则壊佛以律持定惠去之则丧是以离礼于仁义者不可与言儒异律于定惠者不可与言佛达是道者唯大明师师姓欧阳氏号曰惠闻唐开元二十一年始生天寳十一载始爲浮啚大暦十一年始登坛爲大律师贞元十三年十一月十日卒元和九年正月其弟子怀信道嵩尼无染等命高道僧灵屿爲行状列其行事愿刋之兹碑宗元今掇其大者言曰师先因官世家潭州爲大族有勲烈爵位今不言大浮啚也凢浮啚之道衰其徒必小律而去经大明恐焉于是从峻洎偘以究戒律而大法以立又从秀洎昱以通经教而奥义以修由是二道出入隐显后学以不惑来求以有得广德二年始立大明寺于衡山诏选居寺僧二十一人师爲之首干元三年又命衡山立毗尼藏诏选讲律僧七人师应其数凡其衣服器用动有师法言语行止皆爲物轨执巾奉杖屦爲侍者数百翦毛髪被教戒爲学者数万得衆若独居尊若卑晦而光介而大灏灏焉无以加也其塔在祝融峯西趾下碑在塔东词曰儒以礼行觉以律兴一归眞源无大小乗大明之律是定是惠丕穷经教爲法出世化人无量垂𥙿无际诏尊硕德威仪有继道遍大洲徽音勿替祝融西麓洞庭南裔金石刻辞弥亿千岁唐抚州景云寺故律大德上弘和尚石塔碑铭白居易元和十一年春庐山东林寺僧道深怀纵如建冲契宗一至柔辩诸智则智明云臯太易等凡二十辈与白黒衆千余人俱实持故景云大德弘公行状一通贽钱十万来诣浔阳请司马白居易作先师碑㑹有故不果十二年夏作石坟成复来请㑹有病不果十三年冬作石塔成又来请始从之旣而僧反山衆反聚落钱反寺府翌日而文就明年而碑立其词云我闻竺干古先生出世法法要有三曰戒定惠戒生定定生惠惠生八万四千法门是三者迭爲用若次第言则定爲惠因戒爲定根根植则苗茂因树则果满无因求满犹梦果也无根求茂犹揠苗也虽佛以一切种智摄三界必先用戒菩萨以六波罗蜜化四生不能舍律律之用可思量不可思量如来十弟子中称优波离善持律波离灭有南山大师得之南山灭有景云大师得之师讳上弘姓饶氏曾祖君雅祖公恱父知恭临川南城人童而有知故生十五岁发出家心始从舅氏剃落壮而有立故生二十五歳立菩提愿从南岳大圎大师具戒乐其所由生故大暦中不去父母之邦请隷于夲州景云寺修道德应无所住故贞元𥘉离我所徙居洪州龙兴寺说法亲近善知识故与匡山法眞天台灵𥙿荆门法裔曁兴果神凑建昌惠进等五长老交游佛法属王臣故与姜相国公辅颜太师眞卿暨本道廉使杨君慿韦君丹四君子友善提振禁戒故讲四分律而从善逺罪者无其数随顺化縁故坐甘露坛而誓衆主盟者二十年荷担大事故前后登方等施尸罗者十有八㑹救拔羣生故娑婆男女由我得度者万五千五百七十二人示生无常故元和十年十月巳亥迁化于东林精舎示灭有所故是月丙寅归全于南冈石坟住世七十七岁安居六十五夏自生至灭随迹示教行止语黙无非佛事夫施于人也愽则反诸已也厚故门人郷人报如不及繇是艺松成林琢石爲塔塔有碑碑有铭铭曰佛灭度后薝卜香衰醍醐味醨谁反是香谁复是味景云大师景云之生一匡苾蒭中兴毗尼景云之灭衆将安仰法将畴依昔景云来行道者随践迹者归今景云去升堂者思入室者悲鑪峯之西虎溪之南石塔巍巍有纪事者以眞实词书于塔碑庐山东林寺律大德熈怡大师碑铭许尧佐大师讳熈怡姓曹氏桂阳人也旧勲前烈垂休积庆史氏详之矣夫眞如不逺其要在乎无垢妙理不深其要在乎见性本于眞实畅于虚空俾聆芳咀润孜孜请益则大师之教也大师体识深静风度端敏受具戒于南岳修律仪于东林常跌坐一室而四方学者差肩继踵发此柔软纳其归依嘉言玉振微文冰释故崇德雅美临坛持法垂五十年甞以至德𥘉隷东林寺居舎利塔院数逾二纪而信心长者怀甘奉贽纷然并进监厨守藏不遑祗受旣而悉归精舎颁于衆僧大师率门人布衣粝食而巳故推巳以见相因相而归空搜阅精微鑚研㫖要常苦背闷而针石不能及也故中夜累叹有神人抚背殊形骇物斯须乃去自兹穷讨经论切磋心要加以律仪端静受持动至感通之应固难尽书至于山鹿归仁林鸟效祉大师之室不足骇也大历五年跻五老峯望彭蠡临瀑布乃构凌云精室爲经行之地旁引泉窦以涤尘垢近蹑松壑以求淸凉丹崖云岫势若屏牖然趋风望景攀危辇重翼如而至者难以数计积十余年乃止大林精庐杖屦衣巾屏居一室行住生卧无非道场乃淬法刃燃惠炬俾夫恂恂围绕者割其縳导其迷洗然而自得也贞元中归东林戒坛院以爲吾道已成吾教巳行十二年丙子歳秋七月二十七日召门弟子曰吾随化还须臾寂灭僧腊五十报龄七十一州闾赴弔道路衔悲宗师旣没法教畴依莲沼芜涸禅林凋折以其年八月十四日迁座于香谷原从人欲也大师精贯六艺旁达百氏甞与故太师鲁国公颜眞卿故丞相天水赵公憬故郑滑节度兼御史大夫范阳卢公羣今吏部侍郎弘农杨公于陵爲叅禅之侣幽键洞发玄言两得门人法粲道镜道宁道深道琛道建利辩等并三明继轨四禅绍迹縁起皆泯空有两诠卜商传阙里之教龙树演迦维之法其㫖一也咸以夙承甘露愿勒贞珉铭曰演畅微妙经行道扬昭昭大师启迪无方孰云虚空不可思量载涤縁念永淸水地异物幽賛灵乌效瑞景行如存追思不坠白月在水澄虚则明至人临池无垢则淸信而不渝沖而不盈宛彼堂庑空留法象门人绍德禅灯继相式播芳尘以慰瞻仰重校正唐文粹卷第六十二唐文粹唐文粹卷第六十三重校正唐文粹卷第六十三吴兴姚铉碑十五释三舒州山谷寺三祖镜智禅师碑三祖大师碑隂记六祖能禅师碑曹溪第六祖大鉴禅师第二碑佛衣铭潭州太潙山同庆寺大圆禅师碑蕲州龙兴寺故法现大师碑舒州山谷寺觉寂塔隋故三祖镜智禅师碑铭独孤及按前志禅师号僧璨不知何许人出见于周隋间传教于惠可大师抠衣邺中得道于司空山谓身相非眞故示有疮疾谓法无我师故居不择地以衆生病爲病故所至必说法度人以一相不在内外中间故必言不以文字其教大略以寂照妙用摄羣品流注生灭观四维上下不见法不见身不见心乃至心离名字身等空界法同梦幻无得无证然后谓之解脱禅师率是道也上膺付嘱下拯昬疑大云垂廕国土皆化谓南方教所未至我是以有罗浮之行其来不来也其去无去也既而以袈裟与法俱付悟者道存形谢遗骨此山今二百岁矣皇帝即位后五年岁次庚戍某剖符是州登禅师遗居周览陈迹明徴故事其茶毗起塔之制实天寳景戍中别驾前河南少尹赵郡李公常经始之碑版之文隋内史侍郎河东薛公道衡唐相国刑部尚书赠太尉河南房公琯继论譔之而尊道之典易名之礼则朝廷方以多故而未遑也长老比丘释湛然诵经于灵塔之下与涧松俱老痛先师名氏未经邦国焉与禅衆寺大律师释澄俊同寅叶㳟亟以爲请㑹是歳嵩丘大比丘释惠融至自广陵胜业寺大比丘释开悟至自庐江俱纂我禅师后七叶之遗训日相与叹塔之不命号之不崇惧象法之本根坠于地也愿申无边衆生之弘誓以杼罔极杨州牧御史大夫张公延赏以状闻于是七年夏四月上霈然降兴废继絶之诏册谥禅师曰镜智塔曰觉寂以大德僧七人洒扫供养天书钖命晖焕崖谷衆庶踊跃谓大乗中兴是曰大比丘衆议立石于塔东南隅纪心法兴废之所以然某以谓初中国之有佛教自汉孝明始也历魏晋宋齐及梁武言第一义谛者不过布施持戒天下惑于报应而人未知禅世与道交相丧至菩提达摩大师始示人以诸佛心要人疑而未思惠可大师传而持之人思而未脩迨禅师三叶其风寖广眞如法味日渐月渍万木之根茎枝叶悉沐我雨然后空王之密藏二祖之微言始行于世间浃于人心当时闻道于禅师者其浅者知有爲法无非妄想深者见佛性于言下如灯之照物朝爲凡夫夕爲圣贤双峯大师道信其人也其后信公以教传弘忍忍传惠能神秀秀公传普寂寂公之门徒万人升堂者六十有三得自在惠者一曰弘正正公之廊庑龙象又倍焉或化嵩洛或之荆吴自是心教之被于世也与六籍侔盛呜戏微禅师吾其二乗矣后代何述焉庸讵知禅师之下生不爲诸佛故现比丘身以救浊劫乎亦犹尧舜旣往周公制礼仲尼述之游夏弘之使高堂后苍徐孟戴庆之徒可得而祖焉天以圣贤所振爲木铎其揆一也诸公以爲司马子长立夫子世家谢临川撰惠逺法师碑铭今将令千载之后知先师之全身禅门之权舆王命之追崇在此山也则扬其风纪其时冝在法流某甞味禅师之道也乆故不让其铭曰人之静性与生偕植知诱于外染爲妄识如浪斯鼓与风动息淫骇贪怒爲刃爲贼生死有涯縁起无极如来悯之爲辟度门即妄了眞以证觉源启迪心印贻我后昆间生禅师俾以教尊二十八世迭付㣲言如如禅师膺期弘宣世溷法灭独与道全童蒙来求我以意传摄相归性法身乃圆性身本空我爲说焉如如禅师道旣弃世将二十纪朝经乃届皇明昭贲亿兆膜拜凡今后学入佛境界于取非取谁缚谁解万有千岁此法无壊三祖大师碑隂记张彦逺大历初彦逺曽祖魏国公留守东都兼河南尹洛阳当孽火之后寺塔皆爲丘墟迎致嵩山沙门澄沼修建大圣善寺沼行爲禅宗德爲帝师化灭诏谥大辩即东山第十祖也洎鎭于蜀皆有崇饰在淮南奏三祖大师谥号与塔额刺史独孤君爲之碑张从申书字夫禀儒道以理身理人奉释氏以修心修性其揆一也㑹昌天子灭佛法塔与碑皆毁像虽毁而法不能灭是法也不在乎塔不在乎碑大中𥘉塔复置而碑未立咸通二年八月遂与沙门重议刋建舒州刺史河东张彦逺书于碑之隂六祖能禅师碑铭王维无有可舍是达有源无空可住是知空本离寂非动乗化用常在百法而无得周万物而不殆鼓栧海师不知菩提之行散花天女能变声闻之身则知法本不生因心起见见无可取法则常如世之至人有证于此得无漏不尽漏度有爲非无爲者其惟我曹溪禅师乎禅师俗姓卢氏某郡某县人也名是虚假不生族姓之家法无中边不居华夏之地善习表于儿戏利根发于童心不私其身臭味于耕桑之侣茍适其道羶行于蛮貊之郷年若干事黄梅忍大师愿竭其力即安于井臼素刳其心获悟于稊稗毎大师登座学衆盈庭中有三乗之根共听一音之法禅师黙然受教曽不起予退省其私逈超无我其有犹怀渴鹿之想尚求飞鸟之迹香饭未消弊衣仍覆皆曰升堂入室测海窥天谓得黄帝之珠堪授法王之印大师心知独得谦而不鸣天何言哉圣与仁岂敢子曰赐也吾与汝不如临终遂密授以祖师袈裟谓之曰物忌独贤人恶出已予且死矣汝其行乎禅师遂怀宝迷邦销声异域衆生爲净土杂居止于编人世事是度门混农商于劳侣如此积十六载南海有印宗法师讲涅槃经禅师听于座下因问大义质以眞乗旣不能酬翻从请益乃叹曰化身菩萨在此色身肉眼凡夫愿开惠眼遂领徒属尽诣禅居奉爲挂衣亲自削髪于是大兴法雨普洒客尘乃教人以忍曰忍者无生方得无我始于成初发心以爲教首至于定无所入惠无所依大身过于十方本觉超于三世根尘不灭非色灭空行愿无成即凡成圣举足下足长在道场是心是情同归性海商人告倦自息化城穷子无疑直开宝藏其有不植德本难入顿门妄系空花之狂曽非惠日之咎常叹曰七宝布施等恒河沙亿劫修行尽大地墨不如无爲之运无碍之慈弘济四生大庇三有旣而道德遍覆名声普闻泉舘卉服之人去圣历劫涂身穿耳之国航海穷年皆愿拭目于龙象之姿忘身于鲸鲵之口骈立于戸外趺坐于牀前林是旃檀更无杂树华惟薝卜不嗅余香皆以实归多离妄执九重延想万里驰诚思布髪以奉迎愿又手而作礼则天太后孝和皇帝并勑书劝论徴赴京城禅师子牟之心敢忘凤阙逺公之足不过虎溪固以此辞竟不奉诏遂送百衲袈裟及钱帛等供养天王厚礼献玉衣于幻人女后宿因施金钱于化佛尚德贵物异代同符至某载月日忽谓门人曰吾将行矣俄而异香满室白虹属地饭食讫而敷坐沐浴毕而更衣弹指不留水流灯熖全身永谢薪尽火灭山崩川竭鸟哭猨啼诸人唱言人无眼目列郡恸哭世且空虚某月日迁神于曹溪安坐于某所择吉祥之地不待靑乌变功德之林皆成白鹤呜唿大师至性淳一天姿贞素百福成相衆妙㑹心经行宴息皆在正受谈笑语言曽无戏论故能五天重迹百越稽首修蛇雄虺毒螫之气销跳殳弯弓猜悍之风变畋渔悉罢蛊酖知非多絶羶腥效桑门之食悉弃罟网袭稻田之衣永惟浮图之法实助皇王之化弟子曰神㑹遇师于晚景闻道于中年广量出于凢心利智踰于宿学虽末后供乐最上乗先师所明有类献珠之顾世人未识犹多抱玉之悲谓余知道以颂见託偈曰五藴本空六尘非有终生倒计不知正受莲花承足杨枝生肘苟离身心孰爲休咎至人达观与佛齐功无心舍有何处依空不着三界徒劳八风以兹利智遂与宗通愍彼偏方不闻正法俯同恶类将兴善业教忍断嗔修慈舍猎世界一华祖宗六叶大开宝藏明示衣珠本源常在妄辙遂殊过动不动离俱不俱吾道如是道岂在吾道遍四生常依六趣有漏圣智无义章句六十二种一百八喻悉无所得应如是住大唐曹溪第六祖大鉴禅师第二碑刘禹钖元和十一年某月日诏书追襃曹溪第六祖能公谥曰大鉴实广州牧马揔以䟽闻繇是可其奏尚道以尊名同归善善不隔异教一字之襃华夷也怀得其所故也马公敬其事具谨始以垂后遂咨于文雄今柳州刺史河东柳君爲前碑后三年有僧道琳率其徒由曹溪来且曰愿立第二碑学者志也惟如来灭后中五百岁而摩腾竺法兰以经来华人始闻其言犹夫重昬之见䀜爽后五百岁而达摩以法来华人始传其心犹夫昧旦之覩白日自达摩六传至大鉴如贯意珠有先后而无同异世之言眞宗者所谓顿门𥘉达摩与佛衣俱来得道传付以爲眞印至大鉴置而不传岂以是爲筌蹄邪刍狗邪将人之莫已若而不若置之邪吾不得而知也按大鉴生新州三十出家四十七年而殁旣殁百有六年谥始自蕲之东山从第五师得授记以师高宗使中贵人再徴不奉诏第以言爲贡上敬行铭曰至人之生无有种类同人者形出人者智蠢蠢南裔降生杰异父干母坤独肖元气一言顿悟不践初地五师相承授以宝器宴坐曹溪世号南宗学徒爰来如水之东饮以妙药差其瘖聋诏不能致许爲法雄去佛日逺羣言积亿着空执有各走其域我立眞筌揭起南国无修而修无得而得能使学者还其天识如黒而迷仰见斗极得之自然竟不可传口传手付则碍于有留衣空堂得者天授佛衣铭吾旣爲僧琳撰曹溪第二碑且思所以辩六祖置衣不传之㫖作佛衣铭曰佛言不行佛衣乃争忽近贵逺古今常情尼父之生土无一里梦奠之后履存千祀惟昔有梁如象之狂达磨救世来爲医王以言不痊因物乃迁如执符节行乎复关民不知官望车而畏俗不知佛得衣爲贵坏色之衣道不在兹由之信道所以爲宝六祖未彰其出也微既还狼荒憬俗蚩蚩不有信器衆生曷归是开便门非止传衣𥘉心有终传岂无巳物必归尽衣胡乆恃先终知终用乃不穷我道无阿衣于何有其用巳陈孰非刍狗潭州大潙山同庆寺大圎禅师碑铭郑愚天下之言道术者多矣各用所宗爲是而五常教化人事之外于性命精神之际史氏以爲道家之言故老严之类是也其书具存然至于盪情累外生死出于有无之间昭然独得言象不可以拟议胜妙不可以意况则浮屠氏之言禅者庶几乎尽也有口无所用其辩巧历无所用其数愈得者愈失愈是者愈非我则我矣不知我者谁氏知则知矣不知知者何以无其无不能尽空其空不能了是者无所不是得者无所不得山林不必寂城市不必諠无春夏秋冬四时之行无得失是非去来之蹟非尽无也冝于顺也遇所即而安故不介于时当其处无必故不跼于物其大㫖如此其徒虽千百得者无一二近代言之者必有宗宗必有师师必有传然非聦明瑰宏杰达之器不能得其传当其传是皆时之鸿厖伟絶之度也今长沙郡西北有山名大潙蟠林穹谷不知其变几千百里爲罴豹虎兕之封虺蜮蚺蟒之宅虽夷人射猎虞迩樵甿不敢从也师始僧号灵祐福州人笠首屩足背闽来游菴于翳荟非食时不出栖栖风雨黙坐而巳恬然昼夕物不能害非夫外生死忘忧患冥顺天和者孰能与于是哉昔孔门殆庶之士以箪瓢乐陋巷夫子由称咏之不足言人不堪其忧以其有生之厚也且生死于人得丧之大者也旣无得于生必无得于死旣无得于得必无得于失故于其间得失是非所不容措委化而巳其爲道术天下之能事毕矣皆渉语是非之端辨之益惑无补于学者今不论也师旣以兹爲事其徒稍稍知其徙从之则与之结搆庐室与之代去隂黒以至于千有余人自爲饮食纲纪而于师言无所是非其有问者随语而荅不强所不能也数十年言佛者天下以爲称首武宗毁寺逐僧遂空其所师遽裹首爲民惟恐出蚩蚩之辈有识者益贵重之矣后湖南观察使故相国裴公休酷好佛事值宣宗释武宗之禁固请迎而出之乗之以已舆亲爲其徒列又议重削其须髪师始不欲戏其徒曰尒以湏髪爲佛邪其徒愈强之不得巳又笑而从之复到其所居爲同庆寺而归之诸徒复来其事如初师皆幻视无所爲意忽一二日笑报其徒示若有疾以大中七年正月九日终于同庆精庐年八十三僧腊五十五即窆于大潙之南阜其徒言将终之日水泉旱竭禽鸟号鸣草树皆白虽有其事语且不经又非师所得之意故不书师始闻法于江西百丈怀海禅师谥曰大智其传付宗系僧诔甚明此不复出师亡后十一年徒有以师之道上闻始诏加谥号及坟塔以盛其死岂达者所爲邪噫人生万类之最灵者而以神精爲本自童孺至老白首始于饮食渐于功名利养是非嫉妬得失忧喜昼夜缠縳又其念虑未尝时饷历息煎熬形器起如冤雠行坐则思想卧则䰟梦以耽沈之利欲役老朽之筋骸飡饭旣耗齿髪已弊由抜白饵药以从其事外以夸人内以欺巳曽不知息隂休影捐虑安神自求须臾之暇以至溘然而尽亲交不啻行路利养悉归他人愧负积于神明辱殆流于后嗣淫渝汗漫不能自止斯皆自心而发不可不制以道术道术之妙莫有及此佛经之说益以神性然其归趣悉臻无有僧事千百不可梗㮣各言宗教自号矛楯故褐衣髠首未必皆是若予者少抱幽忧之疾长多覉旅之役形凋气乏甞不逮人行年五十已极遟暮旣无妻子之恋思近田闾之乐非敢强也恨不能也况洗心于是踰三十载适师之徒有审䖍者以师之图形自大潙来知予学佛求爲赞说观其图状果前所谓鸿厖伟絶之度者也则报之曰师之形实无可賛心或可言心又无体自忘吾说审䖍不信益欲賛之云云旣与其賛则又曰吾从居大潙者尚多感师之开悟者不一相与伐石欲碑师之道于精庐之前欲其文辞近吾师之侧谓予又不得不爲也予笑不应后十来予门益坚其说且思文字之空与碑之妄空妄旣等则又何虞咸通六年歳在乙酉草创其事㑹予有疾明年二月始讫其铭又因其说以自警触故其立意不专以襃大潙之事云尔铭曰湖之南湘之西山大潙深无蹊虎巳啸猨又啼雨槭槭风凄凄高入云不可梯虽欲去谁与摧彼上人忘其身一宴坐千余旬去无踈来无亲夷积阻构嶙峋栋字成供养陈我不知徒自勤物之生孰无情识好恶知宠惊眞物藏百虑呈随婉转任峥嵘云煳天月不明金在鑛火收罃我不知天地先无首尾功用全六度备万行圎常自随在畔边要即用长目前非艰难不幽玄哀世徒苦驰驱覔作佛何其愚筭海沙登迷庐眼喘喘心区区见得失系荣枯弃知觉求形模近似逺易复难但无事心即安少思虑简悲欢净荡荡圆团团更无物不劳看听他语被人谩生必死理之常荣必悴非改张造衆罪欺心王作少福须天堂善恶报正身当自结裹无人将心作恶口说空欺木石吓盲聋牛阿房鬼五通专觑捕见西东禁定住阳朦胧与作爲事不同最上乗有想基无结净本无爲人不见自心知动便是莫狐疑直下说没文词识此意见吾师大唐蕲州龙兴寺故法现大禅师碑铭李适之古之圣人乗时迭用賛神道立人伦所以爲理者也理之爲极故受之以无爲昔之眞人归根去羡探有物入无穷所以爲乆者也乆几乎息故受之以实际于是大雄有作大觉无边常乐常住不生不灭鉴阿僧而示开辟传法印而逾䋲契映明月而小玄珠位轮王而卑五帝去圣日逺多门互出名数棼丝言说滋蔓粤有绍兴法宝超诣眞宗由密意而到淸凉域秉圎照而入空寂舎无闻无示非穿非凿断诸委曲直见本源其事业有如此者我大师其人也禅师讳法现弋阳人本名法显避中宗庙讳于是改焉即双峯忍禅师门人也俗姓宣氏出自周宣王盛于元魏代禅师仪表端严眉宇森秀人相具足梵音淸畅乗运而应数随方而立表以济南浮之人以嗣东山之业𥘉母在孕不喜荤辛及诞之后每以沙上戏爲佛塔志学之岁逺方访道年十有九爰就剃落始配住福田寺其后以选更隷龙兴寺焉后因捧盂上堂逢一神僧颜赤如醉语师曰汝可名法显因忽不见年满受具遂以此名年二十五次因寺事差往鄱阳所憇之家皆同旧识或云宿昔梦师之来仪服宛如所见设供养者皆蒙诱掖阖门尽里同发菩提心尔时鄱阳大旱师爲授戒二千余人事毕天晶无云其夜雨雪盈尺随縁利物殊类齐感在舟则异鳞呈质使渔者收纶登陆则困鹿求哀而猎者束矢所过古寺废塔虽独而止勐兽恶龙山精水魅毒气生烟火衆魔成军阵坦若虚舟莫能恼害至永淳岁有三婆罗门寄金银珠寳于师复置牀篑而归西域其后有贼劫房惟此诸宝独在出入三载主乃东来各以还之封缄如故母氏遣师预修巳墓寺前南岭地爲吉祥掘皆巨石不可开动巳经数日师意弥专忽有一人来诣掘所作礼旣毕出一编书与师遂云爲师穿墓观其用壮迨非人功信宿掘成不知所在开其留书乃菩提逹磨之论也及筑坟传土每夕有勐兽蹋迹如杵倐然墓成经一十八年母何氏寿八十有六旣耆而艾无疾而终师庐于坟所遂经二载形体臞瘠仅能识者毎有人濳献牛乳其味凝厚衆疑有异后加验问莫知所从甞置椀佛前乃成舎利旬日之后椀中有声沃而涤之金光浮出连珠成贯色有似榴者其后渐多至百余粒他州造塔者皆来请之分与而去夫其异应不可思议乃菩提之示现者矣大易云神道设教然则至人无迹至化无名万縁尽空一切不动此皆善灵扶护示相云爲因感而来无幽不兆咸莫知其所以岂我师之意乎徒观逺衆响臻羣疑景附惟分请益波回山积有迷有达或饥或渴禅师发以希声之音现以随縁之相如振风之过衆窍似膏雨而成百谷至有求明义学谈说人天三论饮其辩才九部矜其理窟及乎对询眞赜不觉神醉大巫舍栰靡旗废讲焚䟽因而退密专至摄心有初地弟子左相兼兵部尚书李适之往以先君佐蕲瞻言归省因得礼尊仪于密座委弱质于专门持心苦体不舍昼夜寻遘私艰重集于蓼无怙何恃创鉅舋穷负土坟傍泣血庐次大师哀其劬顿假以梯航引于煨烬之区拔于冤毒之海其后皇图复禹重构维城神龙之中玺书再降授朝请大夫旋追赴京辇禅师遂敷宰官之义强弟子以行虽间阔积年而诲诱无逺属有东信至自蕲春方承八年讳问具说最后功德恨不亲闻付嘱是用触绪悲凉复次使者言师以开元八年六月初于本寺精舎结跏趺坐积十三日不更饮食无复烦恼因禅不解便入无余春秋七十有八是日云物变异香气晦合池水自黒林鸟皆悲座前白莲枯卷堂后列栢凋瘁四部雷动三界䨟泣或絶于地或诉于天呜唿慈父忍弃穷子一定巳来全躯不坏髪长肤软红爪丹脣经今二十年竟不敢迁闭近日薄加香漆四衆供养如生故知不尽之明与劫代而相弊应见之相岂坚林之可焚徒徴梦幻之言莫见去来之迹然则建之于常空有立之于不皦昧难可以智知孰能以识识住持强固永爲宗极以适之心存遗偈力荷慈縁髣髴鑛铄依俙火传摛其勿照之曜着以忘言之筌敢申颂玄德以昭播人天其词曰皇矣能仁弘宣妙觉彼上人者是爲禅族继体前圣传灯后学舟梁爱河掎拔情岳肇允光相翻飞度门偈传心极神授名尊霰零严戒盗入重昬穷鱼脱泉困兽还䰟独絶人代蒸在林野魔属不神善緑来假乳似麋献编同圯下度无量人实无度者诸行圆满庻类知归往虚来实遇病爲医大云澍雨惠日扬辉事复无事机反于机我于往昔天方荐瘥彷徉推极荼毒谓何孰承最上密受居多未究深海旋惊尺波变异濳感悲忧断絶皆发大怖徧身见血深入静思义开形闭当知恒住敢告非灭重校正唐文粹卷第六十三唐文粹唐文粹卷第六十四重校正唐文粹卷第六十四吴兴姚铉纂碑十六释四荆州玉泉寺大通禅师碑润州鹤林寺故径山大师碑牛头第一祖融大师新塔记章敬寺百巗禅师碑漳州三平大师碑杨州华林寺大悲禅师碑洪州开元寺石门道一禅师塔碑无姓和尚碑碑隂记荆州玉泉寺大通禅师碑铭张说譔夫揔四大者成乎身矣立万始者主乎心矣身是虚哉即身见空始同妙用心非实也观心若幻乃等眞如名数入焉妙本乖言说出焉眞宗隐故如来有意传要道力持至德万劫而遥付法印一念而顿授佛身谁其弘之实大通禅师其人也禅师尊称大通讳神秀本姓李陈留尉氏人也心洞九漏悬解先觉身长八尺秀眉大耳应王伯之象合圣贤之度少爲诸生游问江表老庄玄旨书易大义三乗经论四分律仪说通训诂音叅吴晋烂乎如袭孔翠玲然如振金玉旣而独鉴濳发多闻旁施逮知天命之年自拔人间之世企闻蕲州有忍禅师禅门之法胤也自菩提达磨天竺东来以法传惠可惠可传僧璨僧璨传道信道信传弘忍继明重迹相承五光乃不逺遐阻飜飞谒诣虚受与沃心悬㑹髙悟与眞乗同辙繣指忘识湛见本心住寂灭境行无是处有师而成即燃灯佛所无依而说是空王法门服勤六年不舍昼夜大师叹曰东山之法尽在秀矣命之洗足引之并坐于是涕辞而去退藏于密仪凤中始隷玉泉名在僧録寺东七里地坦山雄目之曰此正楞伽孤峯度门兰若䕃松借草吾将老焉云从龙风从虎大道出贤人覩𡵨阳之地就去成都华隂之山学来如市未云多也后进得以拂三有超四禅升堂七十味道三千不是过也尔其开法大略则惠念以息想极力以摄心其入也品均凡圣其到也行无前后趣定之前万縁尽闭发慧之后一切皆如特奉楞伽递爲心要过此以往未之或知乆视年中禅师春秋髙矣诏请而来趺坐觐君肩舆上殿屈万乗而稽首洒九重而宴居传圣道者不北面有盛德者无臣礼遂推爲两京法主三帝国师仰佛日之再中庆优昙之一现然处都邑婉其祕旨每帝王分座后妃临席鹓鹭四帀龙象三绕时炽炭待矿故对黙而心降时赈饥投味故告约而义领一雨溥霑于衆縁万籁各吹于本分非夫安住无畏应变无方者孰能至尔乎圣敬日崇朝恩代积当阳初㑹之所置寺曰度门尉氏先人之宅置寺曰报恩轼闾名郷表德非儗局猒諠辇长怀虚壑累乞还山旣听中驻乆矣衰惫无他患苦魄散神全形遗力谢神龙二年二月二十八日夜中顾命趺坐汨如化灭禅师武德八年乙酉受具于天宫至是年丙午复终于此寺盖僧腊八十矣生于隋末百有余岁未甞自言故人莫审其数也三界火心四部冰背榱崩梁坏雷动雨泣凡诸宝身生是金口故其丧也如执亲焉诏使弔哀侯王归赗三月二日册谥大通展饰终之义礼也时厥五日假安阙塞缓及葬之期怀也宸驾临诀至午桥王公悲送至伊水羽仪陈设至山龛仲秋旣望还诏乃下帝诺先许冥遂宿心太常卿鼓吹导引城门郎护监丧葬是日天子出龙门泫金拢登高停跸目尽回舆自伊及江扶道哀候幡花百辇香云千里维十月哉生魄明即旧居后冈安神起塔国钱严饰赐逾百万巨钟是先帝所铸羣经是后皇所钖金牓御题华幡内造塔寺尊重逺称标絶𥘉禅师形解东洛相见南荆白雾积晦于禅山素莲寄生于坐树则双林变色泗水逆流至人违代同符异感百日卒哭也在龙华寺设大㑹八千人度二七入二祥练缟也咸就西明道场数如前㑹万回菩萨乞施后宫宝衣盈箱珍价敌国亲举宠费侑供巡香其广福慱因存没如此日月逾迈荣落相推于戏法子永恋宗极痛慈舟之遽失恨涌塔之遟开石城之叹也不孤庐山之碑焉可作窃比夫子贡之论夫子也生于天地不知天地之髙厚饮于江海不知江海之广深强名无迹以慰其心铭曰额珠内隐匪指莫效心镜外尘匪磨莫照海藏安静风识牵乐不入度门孰探法要倬哉禅伯独立天下功收密诣解郄名假诣无所得解亦都舍月影空如现于悟者无量善衆爲父爲师露清热恼光射昬疑兾将住世万寿无期奈何过隙一朝去之嗟我门人忧心断续进忆瞻仰退思付嘱尽不离定空非灭觉念兹在兹敢告无学润州鹤林寺故径山大师碑铭李华道行无迹妙极无象谓体性空而夲源淸净谓诸见灭而觉照圎明我天人师示第一义师无可说之法义爲不二之门其定也风轮驻机其惠也日宫开照其用也春泉利物三者备体谁后谁先入无量而不动开法华而踊出湛兮以有无观听而莫测寥兮以逺近思惟而不穷智得皆空爲眞实际大悲恒寂遍抚羣迷月入百川之中佛帀千花之上修而证者玄同妙有应而起者旁作化身先大师适来此土化身欤适去他方补处欤不可得而知也自如来现灭四魔横恣人天无怙寄命崩崖胜大敌者那罗延身消大毒者伽陀妙药抜䧟扶坠而生大师大师延陵马氏讳玄素字道淸崇髙绍兴于法外径绪不系于人间慈母方娠厌患荤肉长至之日诞弥仁尊生有异祥乳育安静旣齓稽首父母求归法门即日获请出依精舎如意年中剃度隶江宁长寿寺旣进具已戒光还照定水澄源鹅王之不受泥尘香象之顿除羇鎻未之比也身长七尺体无凡骨眉毫际脸口若方丹目不顾睇声侔扣玉入南牛头山事威大师撞钟大鸣入海同味迦叶以头陀第一大师亦斗薮尘劳闻一知十未甞请益观法无本观心不生喻金刚之最坚比师子之无畏圆月照海高深尽明惠风吹云宇宙皆净威大师摩顶谓曰东南正法待汝兴行命于别位开导来学于是驺虞驯扰表仁之至也衆禽献果明化之均也接足右绕百千人俱大师悉以菩萨唿之教习大乗戒妄调伏目性还源无渐而可随无顿而可入摩尼照物一切如之吾常黙然无法可说或有信愿双极恳求心要于我渴仰施汝醍醐问禅定邪吾无修问智慧邪吾无得道惟心证不在言通怀帝释轮终爲世论自净而巳无求色声旣悟者小无微尘大无三界当悟者内珠虽隐犹作来因药草万殊根茎等润貌和言寡饥至饱归或有闻尊称而迁善见色身而独得我无尔念道溥慈圆食不问醎酸口不言寒暑身同池水饱蚊蚋之饥渴道离人我顺衆生之徃来贵贱冤亲是法平等故馈甘味而不辞同于糗糒奉上服而不拒齐于弊褐俾夫家有道侣府无争人开元中本寺僧法密请至京口润州刺史韦铣洒扫鹤林兹焉供养有屠者恣忍积骸如山闻大师尊名来仰眞范忽自感悟懴悔求哀大师受之又白言和尚大悲当应我供大师纳衣跏趺未甞出戸公侯稽首不爲动摇至是如其恳乞忻然降诣夫盗隐其罪虎慈其子仁与不仁皆同佛性不生不灭无去无来今浊流一澄淸水立现诸佛所度我亦度之天宝中杨州僧希玄密请至广陵便风驰帆白光引棹楚人相庆佛日渡江梁宋齐鲁倾都来㑹津塞途盈人无立位解衣投施积若丘陵皆委于所在行无住舍礼部尚书李憕时爲杨州牧斋心跪谒爲衆唱首望慈月者谁不淸凉传百亿明灯照四维上下尘沙之数皆趋佛乗二州以贪法之心移牒逾月均吾喜舍成汝坚牢无非道塲还至本处天宝十一载十一月十一日中夜坐灭呜唿菩提位中六十一夏父母之生八十五年赴哀位者可思量否至有浮江而奠望寺而哭十里花雨四天香云幡幢盖网光蔽日月以其月二十一日四衆等号捧全身建塔于黄鹤山西原像法也州伯邑宰执丧师之礼率申哀慕江湖震悼曩于寺内移居髙松互偃涅槃之夕椅桐双枯虎狼哀号声破山谷人祇㦧恸天地晦冥及发引登原风雨如扫慈乌覆野灵鹤徊翔有情无情德至皆感初达摩祖师传法三世至信大师信门人达者融大师居牛头山得自然智慧大师就而证之且曰七佛教戒诸三昧门语有差别义无差别羣生根器各各不同惟最上乗摄而归一凉风旣至百实皆成汝能揔持吾亦随喜由是无上觉路分爲此宗融大师讲法则金莲冬敷顿钖而灵泉涌溢东夷西域得神足者赴㑹听焉融授巖大师巖授方大师方授持大师持授威大师凡七世矣眞乗妙縁灵祥嘉应佥具传録布于人世门人法镜吴中上首是也门人法钦径山长老是也观音普门文殊佛性惟二菩萨重光道源门人法励法海亲奉㣲言感延霜露缮崇龛座开构轩楹时惟海公求报师训庐孔氏之墓起净明之塔世异人同泫然长慕僧端等䕃旃檀树皆得身香菩萨戒弟子故吏部侍郎齐澣故刑部尚书张均故江东採访使润州刺史刘曰正故广州都督梁昇卿故採访使润州刺史徐峤故採访使常州刺史刘同昇故润州刺史韦昭理故给事中韩赏故御史中丞李丹故泾阳令万齐融礼部员外郎崔令钦道流人望莫盛于此弟子甞闻道于径山犹乐正子春之于夫子也洗心瞻仰天汉弥高镜公门人悟甚深者大理评事杨诣过去圣贤诸功德藏志之所至无不闻知鲁史从告况乎传信其文曰浊金淸镜在尔销錬磨之莹之功至乃见膏渍炷然光明外遍阳升律应草木皆变启迪瘖瞽惟吾大师息言成教舍法兴悲辰极不动风波自移境由心寂道与人随杳然玄黙湛入无余性本非垢云何净除身心宴寂大拯沦胥内光无尽万境同如甘露正味瑠璃妙器遍施大千无同无异度未度者化周縁备道树忽枯涅槃时至我无生灭随世因縁吉祥殿上应化诸天寂寂灵塔滔滔逝川怛沙劫坏智月常圆牛头山第一祖融太师新塔记刘禹钖𥘉摩诃迦叶授佛心印得其人而传之至师子比丘凡二十五叶而达摩得焉东来中华华人奉之爲第一祖又三传至双峯信公双峯广其道而歧之一爲东山宗能秀寂其后也一爲牛头宗巖持威鹤林径山其后也分慈氏之一支爲如来之别子咸有祖称粲然贯珠大师号法融姓韦氏延陵人少爲儒愽极羣书旣而叹曰此仁谊言耳吾志求出世间法遂入句曲依僧晁改逢掖而缁之徙居是山宴坐石室以惠力感通故旱麓泉涌以神功示现故皓雪莲生巨蛇摧伏羣鹿听法贞观中双峯过江望牛头顿钖曰此山有道气冝有得之者乃来果与大师相遇性合神授至于无言同跻智地密付眞印揭立江左名闻九围学徒百千如水归海由其门而爲天人师者皆脉分焉显庆二年报身示灭道在后觉神依故山戒香不絶龛座未饰夫岂不思乎盖神其冥数必有所待大和三年润州牧浙江西道观察使检校礼部尚书赵郡李公在鎭三闰百爲大备尚理信古儒玄交修始下令禁桑门贩佛以眩人者而于眞实相深达焉甞谓大师像设冝从本教言自我启因自我成乃召主吏借我月入得緍钱二十万俾秣陵令如符经营之三月甲子新塔成事严而工人尽艺诚达而山神来护愿力旣从衆心归重造白龙像大㑹诸天声香之藴如见如闻即相生敬幽明同感尚书欲传信于后逺命愚志之夫上士解空而离相中士着空而嫉有不因相何以视觉不由有何以悟无彼达眞谛而得中道者当知爲而不有贤乎以不修爲无爲也唐故章敬寺百巗禅师碑铭权德舆禅宗长老百巗大师之师曰大寂禅师传佛语心法始自达磨至于惠能能化行于南服流干天下大抵以五藴九识十八界皆空犹镜之明也虽万象毕呈而光性无累心之虚也虽三际不住而觉观湛然得于此者即凡成圣不然则一尘瞥起六入胶固循环囬复于生死之中风涛火轮迷忘不息授受䐇合大师得之一言宗通深入无碍师讳怀晖姓谢氏东晋流寓今爲泉州人孩提秀发博究书术一旦慨然曰我之祖先今安在邪四肢百体视听动使孰使之然邪漼然雨泣誓服缁褐志在楞伽行在曹溪得圆明淸净之本去妄想因縁之习百八句义照其身心心离文字化无方所于是抵淸凉下幽都登徂来入太行所至之邦蒙被法味止于太行百巗寺门人因以百巗号焉元和三年有诏徴至京师宴座于章敬寺毎岁召入麟德殿讲论后以疾固辞十年十二月恬然示灭其年六十其夏三十五弟子智朗志操等以明年正月起塔于灞陵原凡一灯所传一雨所润入法界者不可胜书着法师资传一编自鸡足山大迦叶而下至于能秀论次详实或问心要者荅曰心本淸净而无境者也非遣境以㑹心非去垢以取净神妙独立不与物俱能悟斯者不爲习气生死幻藴之所累也故荐绅先生知道入理者多游焉甞试言之以中庸之自诚而明以尽万物之性以大易之寂然不动感而遂通则方袍襃衣其极致一也向使师与孔圣同时其颜生闵损之列欤释尊在代其大惠纲明之伦欤至若从师受具之次第宰官大臣之尊信诞生入灭之感异今皆不书某三十年前常闻道于大寂聿来京下时款师言顷因哀伤似获悟入则知烦恼不逮菩提虽聚散于此生期㑹归于彼岸铭曰西方之教南宗之妙与日并照百巗得之爲代导师颍若瑠璃结火燔性爱流溺正痴冥奔命即心是佛即色是空师之通兮无去无来无縳无解师之化兮揭兹灵塔丹素周帀示尘劫兮漳州三平大师碑铭王讽得菩提一乗嗣逹磨正统志其修证俾人知方则有大师法名义中俗姓杨氏爲高陵人因父仕闽生于福唐县年十四宋州律师玄用剃髪二十七具戒先修三摩钵提后修奢摩他禅那大师幻悟法印不汨幻机日损薫结玄超冥观先依百巗怀晖大师历奉西堂百丈石䂮后依大顚大师宝历初到漳州州有三平山因芟薙住持敞爲招提学人不逺荒服请法者常有三百余人示以俗谛勉其如幻解脱示以眞空显非祕密度门虚往实归皆恱义味知性无量于无量中以习气所拘推爲性分知智无异于无异中以随生所系推爲业智以此演教证可知也大师一日疾背疽闭戸七日不通问洎出疽巳溃矣无何门人以母丧闻又闭戸七日不食饮武宗皇帝简併佛刹冠带僧徒大师止于三平深巗至宣宗皇帝稍复佛法有巡礼僧常肇惟建等二十人刺史故太子郑少师薫俾藏其事旬岁内寺宇一新因旧额标曰开元于戏知物不终完成之以裨教知像不尽法约之以表微晦其用而不知其方本乎迹而不知其常咸通十三年十一月六日宴坐示灭享年九十二僧腊六十五讽自吏部侍郎以旁累谪守漳浦至止二日访之但和容瞪目乆而无言徴其意备得行止事实相见无间然也问曰周易经历三圣皆合天旨神道注之者以至虚而善应则以道爲称以不思而玄览则以神爲名逹理者也经云隐而显不言而喻不疾而速不行而至后之通儒有何疑也异日又访之适有刑狱因语及师曰孝之至也无所不善有其迹乃匹夫之令节法之至也莫得而私一其政则国之彛典其于适道适权又如此言讫颔之不复更言今亡矣夫彊拟诸形容因爲铭曰观迹知证语黙明焉观证知教权实形焉体用如一曷以言宣太素浩然吾师亦然观其定容见其正性不阅外尘朗然内净智圆则神理通则圣师能得之随顺无竞吾之行止师何以知得性之分识时之机逹心大师邈不可追杨州华林寺大悲禅师碑铭贾餗有天地而万物生焉形气推迁行识相縁一受其形万化而未始有极沙界尘劫驱迷走妄浩乎若汨诸巨海而无垠也伥乎若囚诸闇室而无晓也四蛇六贼攻其内热燄燋芽寓其质而昧者举世犹窃窃然以彊力敏智可大取所欲攘螳臂而战蜗角其不胜也则忧悲恐惧日以交驰曽未知夫牵于名而溺于惑者以形质之相虽天地秋毫细大殊耳其有限一也以寿观天虽万龄一瞬脩促异耳其有限一也其必尽一也况大不及天地而逺不至万龄者又恶足以拟议哉此西方之圣人所以悬觉照于无极也自大迦叶亲承心印二十九世传菩提逹磨始来中土代袭爲祖派别爲宗故第六祖曹溪惠能始与荆州神秀分南北之号曹溪旣没其嗣法者神㑹怀让又析爲二宗初师子比丘以遭罹大难恐异端之学起故传袈裟以爲信迨曹溪凡十世而其间増上慢者徇名迷实至决性命以图之故每授受之际如避仇敌反曹溪将老神㑹曰衣所以传信也信苟在法衣何有焉他日请祕于师之塔庙以熄心竞传衣繇是遂絶师嗣法于神㑹大师者也上距大迦叶三十六代皆以眞空妙有觉性佛心黙传宻付印可悬解行之谓般若到之谓涅槃得之者变凡圣犹反掌失之者沦生死于浩劫不以心得不着佛求知佛性之在我亦无我而可证洞然与虚空爲体无起无灭包大千而不碍穷万古而不老而神通自在显晦无迹陶冶万有未时生心然后爲得也其教之大略如此师讳灵坦代宗皇帝钖号曰大悲姓武氏盖则天太后之族孙也父宣官至洛阳令师生而神隽七岁举童子及第年二十历太子通事舎人逸羣髙歩脱落羁束虽在轩冕之中泊如也及随父至洛阳闻荷泽寺有神㑹大师即决然蝉蜕万縁誓究心法父知其志不可夺亦壮而许之凡操篲服勤于师之门庭者八九年而玄关祕钥罔不洞解一旦密承属付莫有知者后十五日而荷泽被迁于弋阳临行谓门人曰吾大法弗坠矣遂东西南北夫亦何恒时天宝十二载也师旣佩眞玦游无定所以爲非博通不足以圎证故阅大藏于庐江浮查寺非广问不足以具足故叅了义于上都忠禅师繇是名称髙逺天下瞻企将东吾道固请出关天子降钖名之诏以显其德时大历八年也旣周流江表四十余载或山而栖或邑而游镜悬于空万象俱纳蚩蚩横目所至成市痴爱贪欲榛荒心路以大无畏廓而辟之元和三年故丞相赵公之爲杨州始虚州之华林精舎以邀止焉初师之东游也以世道交丧其日固乆将息言向晦与物相遗恍惚之间若有以传灯之契来授者且印指于头曰以是爲信厥后每将演导则指迹如丹若乃制毒龙于金山柔勐虎于定山在江隂则神龟灵蛇之感现在江都则山鬼城神之惧伏皆显仁藏用以示慈力斯衆目之所覩故略不尽书而惑者以爲怪迂之说不可爲训是未闻菩萨大士游乎不思议解脱者无心于物而物自交应者乎住华林九年年一百有八历僧夏八十有八以元和十一年秋九月八日返眞于其寺明年建塔于州之西原门人遍于天下荷其教者惟上都西明寺全证证以自达摩以来皆有论譔而师之乐石未刻谓余能尽知其道寳历元年驻钖于毗陵持其教宗与师之行事愿得文而建诸塔庙余因採其昭昭可述者载于碑时丞相太原公揔戎淮南之三年也其铭曰茫茫万有兮生死同缠业风振海兮识浪滔天觉者云谁兮有西方之大仙慈悲广大兮妙力无边八万度门兮异派同源文字言说兮罔非蹄筌惟心法皎皎兮如月斯悬惟大迦叶兮首得而传代代绳绳兮灯不絶然迄于荷泽兮师又嗣焉法存形谢兮诸祖其然门人思慕兮塔彼西原将祈不朽兮余可无言洪州开元寺石门道一禅师塔碑铭权德舆钟陵之西曰海昏海昏南鄙有石门山禅宗大师马氏塔庙之所在也门弟子以德舆甞游大师之藩俾文言而揭之曰三如来身以大慈爲之夲六波罗蜜以般若爲之键非上德宿殖者恶乎至哉大师讳道一代居德阳生有异表幼无儿戏嶷如山立湛如川渟舌广长以覆凖足文理而成字全德法器自天授之甞以爲九流六学不足经虑局然理世之具岂资出世之方唯度门正觉爲上智宅心之域耳初落髪于资中进具于巴西后闻衡岳有让禅师者传教于曹溪六祖眞心超诣是谓顿门跂履造请一言悬解始类颜子如愚以知十俄比净名黙然于不二以法惟无住化亦随方甞禅诵于抚之西里山又南至于䖍之龚公山攫搏者驯悍戾者仁瞻其仪相自用丕变刺史今河南尹裴公乆于禀奉多所信向用此定惠发其明诚大历中尚书路兾公之爲连帅也舟车旁午请居理所贞元元年成纪李公以侍极司宪临长是邦勤护法之诚承最后之说大抵去三以就一舍权以趣实示不迁不染之性无差别次第之门甞曰佛不逺人即心而证法无所摄触境皆如岂在多歧以泥学者故夸父喫㖃求之愈踈而金刚醍醐正在方寸于是解其结发其覆如利刃之破罥索甘露之洒稠林随其义味快得善利者可胜道哉化縁旣周趺坐报尽时贞元四年二月庚辰春秋八十夏腊六十前此以石门淸旷之境爲宴黙终焉之地忽谓入室弟子曰吾至二月当还尔其识之及是委化如合符节当夹钟发生之候恊拘尸薪火之期缁素㓜艾失声望路瀇涸流而法雨滂洒及山门而天香纷霭交感之际昧者不知沙门惠海智藏镐英志贤智通道悟懐晖惟寛智广崇泰惠云等体服其劳心通其教以爲吾师眞性湛然与虚空俱唯是体魄化爲舎利则西方之故事传焉不可巳也乃率吁其徒从茶毗之法珠圆玉絜煜燿盈升建兹严事衆所瞻仰至七年而功用成竭诚信故缓也德舆往因稽首粗获击蒙虽飞鸟在空莫知近逺而法云覆物巳𬒳淸凉今兹铭表之事敢拒衆多之请铭曰达磨心法南爲曹溪顿门巍巍振拔沈泥禅师弘之俾民不迷九江西部爲一都㑹亦旣戾止玄津横霈慈哀摄护爲大法砺五浊六触翳然相䝉直心道塲决之则通随器受益各见其功眞性无方妙道不竭顾兹梦幻亦有生灭微言密用焕炳昭晣过去诸佛有脩多罗心能悟之在一刹那何以寘哀兹窣堵波无姓和尚碑铭柳宗元维某年月日岳州大和尚终于圣安寺凡爲僧若干年年若干有名无姓世莫能知其闾里宗族所设施者有问焉而告曰吾姓性也其源无初其胄无终承于释师以系道夲吾无姓邪法劒云者我名也实且不有名恶乎存吾有名邪性海吾郷也法界吾宇也戒爲之墉惠爲之戸以守则固以居则安吾闾里不具乎度门道品其数无极菩萨大士其衆无涯吾与之戚而不吾异也吾宗族不大乎其若可闻者如此而止读法华金刚般若经数逾千万或讥以有爲曰吾未甞作呜唿佛道逾逺异端竞起唯天台大师爲得其说和尙绍承本统以顺中道凡受教者不失其宗生物流动趣向混乱唯极乐正路爲得其归和尚勤求端悫以成志愿凡听信者不惑其道或讥以有迹曰吾未甞行始居房州龙兴寺中徙居是州作道塲于楞伽北峯不越阃者五十祀和尚凡所严事皆世髙德始出家事而依者曰卓然师居南阳立山葬岳州就受戒者曰道颖师居荆州弟子之首曰怀逺师居长沙安国寺爲南岳戒法岁来侍师㑹其终遂以某月日葬于卓然师塔东若干歩铭曰道本于一离爲异门以性爲姓乃归其根无名而名师教是尊假以示物非吾所存大郷不居大族不亲渊懿内朗冲虚外仁圣有道和尚功德者不可悉数弘农公自余杭命以行状来怀逺师自长沙以传来使余爲碑旣书其辞又假其隂以记重校正唐文粹卷第六十四唐文粹唐文粹卷第六十五重校正唐文粹卷第六十五吴兴姚铉纂碑十七释六复东林寺碑唐鄂州永兴县重巖寺碑大云寺禅院碑宣州新兴寺碑苏州重玄寺法华院石壁经之碑唐天下放生池碑道四唐茅山宝历崇元圣祖院碑连州静福山廖先生碑京师至德观法主孟法师碑唐昇玄刘先生碑复东林寺碑铭崔黯佛之心以空化执智化也以福利化欲仁化也以縁业化妄术化也以地狱化愚刧化也故中下之人闻其说利而畏之所谓救溺以手救火以水其于生人恩亦弘矣然用其法不用其心以至于甚则失其道蠹于物失其道者迷其徒蠧于物者覆其宗皆非佛之以手以水之意也爲国者取其有益于人去其蠧物之病则通矣唐有天下一十四帝见其甚理而汰之而持事之臣不以归元返夲以结人心其道甚桀几爲致今天子取其益生人稍复其教通而流之以济中下于是江州奉例诏余时爲刺史前访兹地松门千树风先熏天蜩嘒响湍鸣松有泠然可别爱而不翦利以时往至是即喜而复之民物之困不可横赋得旧僧正言问能复东林乎曰能即断其发佳而勉之又命言择其徒得二十九以隷其下皆心生力完臂股相用言则随才赋事分命告复所至响应下䖍江之木鸠食访工陶土冶铁匠成于心授规于手日而不笠雨而不屐㸑餁煑汤优犒执艺若殿若厢若门之三若阙之左右爲塔若讲若食若客之馆若库爲楼若厨激飞泉而注于鬵鉹之间若梁蜺于武若亭临于白莲若僧之房若圣之室若突躆胜若郄居幽竒可不寻雅不出位则爲间三百一十三爲架一千八百七十六爲楹爲梁爲栋爲桷爲牖爲阖爲屋之事数爲级塼爲盖瓦凡役工合六十五万三百二十八絪緼端明严若有主大中六年二月十四日言命以图及其备録访余爲其刻石之文且曰自逺公至今若干岁而传法之地灭矣頼君复之君宜主书其事余则曰复之者上也主其事而书之于言公不词余甞观晋史见惠逺之事及得其书其辩若注其言若锋足以见其当时取今之所谓逺师者也吾闻岭南之山峻而不山岭北之山山而不秀而庐山爲山山与秀两有之五老窥湖悬泉坠天秔香药灵鸟闲兽善烟岚之中怳有绛节白鹤使人观之而不能逥眸也且金陵六代代促时薄臣以功危主以疑惨浔阳爲四方之中有江山之美惠逺岂非得计于此心视于时风邪然鸷者搏羶袭者拘素前入不暇自叹者多则逺师固爲贤矣是山也以逺师更淸逺师也以是山更名赐佛之法如以曹溪以天台爲号者不可一二故寺以山山以逺三相挟而爲天下具美矣今言师愍佛之法推逺之心修废之勤任其事不宰其功让功于义明义明曰余何能言之绩也让功于建省建省曰某何能言之力也让功于镜旸以缗物元谏以衆材淸持以播殖景仁以化施皆曰某何能言之方也非言不显义非义不显言推与让至于是而不宏大敏固始终一致者未之有也移之于邦国之理何故不成哉铭曰万窍怒号羣波勐起刑戮不加仁义莫止有得佛心则灭诸炽惠以性生性以悟理山増惠台鑑辟妄轨根深则定叶茂则死可用理人不独养巳峨峨匡峯矫矫惠子梁以崇山津以江水不骞不竭吾道曷巳上复其道吾以塞诏惟师之言勤以克肖四五年来休功再绍推能与类类以言妙不曰良能孰臻此要山川不改旧物复新诚汝其徒诞将又沦唐鄂州永兴县重巖寺碑铭舒元舆官寺有九而鸿胪其一取其賔而往来也胪者传也传异方之賔礼仪与其语言也寺也者府署之别号也古者开其府署其官将以礼待异域賔客之地竺干之教盖西土絶徼者也自汉氏梦有人如金色之降其流来东吾之鸿胪待西賔一支特异于三方厥后斯来委于吾土吾人仰之如神明焉伏之如风草焉至有思觌厥貌若盻然如见者则取其书按其云云之文镕金琢玉刻木扶土运毫合色而彊拟其形容构厦而贮之犹波之委于渎渎之注于溟昼夜何曽知停息之时其如是非官寺之一而能容焉故释寺之作由官也其非九而能拘也其制度非台门旅树而能节也故十族之郷百家之闾必有浮图爲其粉黛国朝㳂近古而有加焉亦容杂夷而来者有摩尼焉大秦焉秋神焉合天下三夷寺不足当吾释寺一小邑之数也其所以知西人之教能蹴踏中土而内视诸夷也及其繁也学徒如林金贝如山故文昌宫祠擘局而司之东西都命贵人分衢而使之商其略犹天文隷于河汉而莫之极也非名无以别之乃随事而出焉有见天地符祥而称之者有取山川秀絶而号之者语其额而名可知也重嵓之作盖山川秀絶之地统江夏之求兴宝应元年秋七月自天有命而升于文昌宫之春官借考其地有重嵓崃焉故命寺乞此名以大历十三年迁县于长庆郷寺亦与迁贞元八年县又迁之长乐深口寺亦随动今之地直县之坎三百六十歩有邑人叶望者心存于金色人不待布金而出其地以奉之轮广二百畒右肘于熊耳左腋于覆盆连冈伏其背深湖朝其向相土有拥抱之胜尽在其上有僧曰谦曰讽手开榛芜亶而立困竟遗其恨于后焉长庆三年春三月上座僧良鉴沙门器有公识爲其徒所推乃执柄结搆主废兴爲巳任寺以利坚沙门与都维那道援志力是俱物无横议邑俗之伦以货来资者如官司驱焉至明年春二月星一周而新功成树宇之爲殿者其间五扶土而爲像者其形七帐之饰宝者如殿间焉乃凿门而三张翼而廊殿隂有北方挂金革天神之宫东北有禅氏七代祖沙门栖心之室也凡二十四曲突而能庖筑堂而㑹食拓庭而寛植木而隂湖山叅差金碧相错舍舟车而极其心相者冝化成焉呜唿域外之教而入于域中如此而大邪人谓沙门之无才吾不信也良鉴旣以力之辛勤而就亦欲其事流之于异时乃买武昌石琢磨爲碑自永兴録其状诉授于余因摭其状而书之复纪以铭铭曰重嵓重嵓无崃无友释宫斯闱上矗星斗虹霓梁栋日月戸牖金相凝凝烟水奔走雷飈箭雨溟𪷟不朽磔然之石附地之厚刻其成功垂耀于后大云寺禅院碑铭李邕天也地也摄生之谓玄造日也月也容光之谓神功然亭育之仁可斡终灭昭明之力未焯昬霾故热恼积薪劫烧难铄惊波巨海沃焦自渊独有导师空王禅那宴寂一念首安住之域加行证无爲之阶密教内修庄严外度双引相应并照两忘然后生无生净名不去照无照了义能觉爇菩提之炬则枳棘涤除楫般若之航则横流旣济湛四礼于中道超三有以上征精舎攸隮度门斯盛其此之谓矣粤有寺之艮背山之前临有确师禅房者武德八年邦守萧公讳顗护法之所建也周目环郭澄心际海亦旣一味实无衆生夫慿其高宅其胜曽近俗谛或乗法流且水出于冰凡作于圣虽曰丑地犹是道塲矧乃妙有孤标宝相灵变入我室观我形者哉施及贞观岁有等观禅师继前心承后问分之则别位二事合之则同列大空坐于斯竟于斯呜戏四益风驱百爲火灭栋宇崩落象设倾低先天中有慧藏禅师闻之斯行居而不住妙龄彊植劲节老成被甲律仪下帷经藏方丈之室时历十年箪瓢之飡日常一食信爲法本悟实如宗简珠圆明红莲淸净剃髪结落亡境受除生起了于身縁觉被于物是以兴补旧塔建置尊容弥陀当其阳菩萨侍其侧四大海水慧眼启明五须弥山毫相崇絶有若稽义摭实㳂名讨因都极乐之大郊寿无量之景命借如昔者称賛观厥音声克济斯艰乃复于逺则有阶地超越自在神通发弘愿心得大势用皆所以濡火宅轫劒轮投地者结业坐开入影者昔趣以息粤若殚财竭力刻桷雕题积三四年模造化意宝殿蔚以云构金山焕其日临岂徒然哉夫壮丽者将以重威神仪形者将以摄归止或离性解脱或见作随縁药草寓其根茎云雷感其方类即说非说若通不通惟三兽之渡河庶一子之来学禅师以爲黙则絶教言则牵文茍心事于化人岂迹留于舍法㑹议斵石佥允圆功邕来守是邦偶闻兹事依僧依佛何日忘之在家出家惟其常矣顷者下檄湖海申明捕杀鳞羽咸若灾疫以宁救蚁虽尚于沙弥涸鱼毎忧于释种祁寒则怨童子何知率三省于短怀寄一尘于宝地别驾弘农杨公守坚字越石本枝鼎贵胄㣧岳灵直道守公智印观法司马琅邪王公元朂字固礼髙闱袭吉皇士令名资位升闻妙意融朗盛矣美矣左之右之时新罗通禅师五力上乗一门深入利行摄俗德氷浮天賛而演成恭而有述其词曰覆焘之奖始生终灭昭囬之明内昬外彻隂入不断心起难折灵海慾深洪鑪火热倬彼大师超然正觉亡境息想示法流渥絶生死岸破烦恼殻度门光启住地玄邈传灯三叶分座一义象设仪形庄严地位有爲不染无相能离茍曰法乗莫非种智古者丰石抗之髙山纪事标社铭勲列班广兹妙有运彼玄关则百伊昔粤吾无间宣州新兴寺碑铭卢肇至哉䆳古巳来天之永钖正命者其惟帝唐乎圣祖神宗光启土宇垂亿万祀克承休嘉莫不以礼乐先兆人以慈俭后天下仁居惠往营魄离者而其施犹存揭浅厉深心迹泯者而厥功亦在夫常善救人常善救物非至徳谁能普行之故鬼神受祉黎元乐康寳祚延洪率由此道也于是表大觉爲灵根与羣生共有叩眞空而不坏惟圣者独知非崇天金轮氏之教则焉得穷理尽性齐万法于物我哉是以沈善恶乎浇妄之泉擢枝茎乎植性之囿常令学者崇饰精庐显有堂皇亦如庠序郡国分理必付元臣将俾羣生罔不开悟且夫斯干秩秩止在周邦灵宫彤彤唯居鲁国曷有列刹映乎霄颢飞甍丽乎阳光瞻彼玉毫俨然金地翚轩鵰眈岫耸云攅徧于州都若斯之美欤若夫宣城新兴寺者㑹昌四年旣毁大中二祀故相国太尉裴公之所立也公讳休字公美河东闻喜人代济文德洎公弥大擢进士甲科登直言制首未三十由拾遗迁殿内鸿名伟望迭处淸雄入奉丝纶出省风俗拜春宫则齐驱骥騄视民部则克阜生齿至于调入王府货出水衡洎陟台司亦劳厥事凡三拜廉察五授节旄孙先生有愧知兵山巨源当慙视吏揆路旣长乎百辟荆门复平乎水土公降由辛未归以甲申爲唐硕臣作佛大士光珉显竹此不复书所至之邦必兴修净行大中二年拜宣城甞与名缁㑹难有设疑以试公者曰三界虚妄羣生顚倒何有修行能解缠縳孰爲智慧何化凡愚胡爲乎公之区区徒自桡耳公曰嘻珠玉在椟启之则见其珍圣贤有门行之则践其阈分涂而往唯善恶焉善恶如东西耳趣之不巳则至其所至焉在乎推心于不染驭马于无途如是三界信眞实羣生非顚倒但学者不能窒慾壊贪遗名去利弗舍有漏而思往无爲耳然舍之自我取不由人非用智惠解彼缠縳如此则了无一物以桡吾眞也他日门人有谓公曰敢问三界之言未立人不知修行不见因果畏隂隲者不爲之多介景福者不爲之少理乱増损系乎其时洎斯教也行乎诸华愚人畏罪损其恶贤者望福増其善増之不巳则至今当尽善矣损之不巳亦至今冝无恶矣何昬迷暴虐无减于秦汉之前福慧聦明不増于魏晋之后归之者殊涂辐凑立之者万法云兴稽诸天不见其文求诸古莫有其法号爲太圣作天人师是宜使吾人尽升觉路不宜使蚩蚩庶类由古迄今若斯之迷者也设使像法至今未行将尽堕恶道爲鬼爲蜮乎夫法未始有今而有之希圣之徒可存而知之也其由之之固庸非溺乎公笑谓之曰大昭肇启法不济备圣人继出代天爲工结绳画卦质文滋改一圣立一法生天道人事显若符契夫燧人氏之未爲火也则天无火星人无火食龟无火兆物无火灾必矣少昊氏之未理金也则天无金星人无金用龟无金兆物无金灾必矣及圣人攻木出火锻石取金于是乎精芒主宰腾变上下则知世法时事随圣人也考精神之源穷性命之表作大方便护于羣生羣生受之而不知盖犹天道运行物以生茂皆谓自已孰知其然也于是问者廓然自得佛味武宗时毁寺而宣之新兴故有崇基广厦文甓雕甍鞠爲土梗唯乔柯灌木森耸涧壑祥烟翠霭交覆巖麓耳及宣宗诏许立寺宣之四人相鼓以万清先立之于宣郛公独不许遂命苾蒭上首元敬谓之曰吾闻之新兴寺大历初有禅师巨伟南宗之上士也与北宗昭禅师论大慧网明实相际于此始作北山道塲后有浩禅师作草堂于道塲西北其傍有藻律师居之律师去世门人立塔院贞元中巨伟之门人灵翘始请于太守合三院而爲寺彼皆智慧杰出亲启山林今之立寺无以易此也议定郡东故有妙觉寺寺毁而杉桧多大十围一旦有二龙鬪谷中拔大树三十二视之皆殿宇之材也公叹曰将立寺而龙拔巨树天其有意平遂用之于是霜斤沐楹玉砂莹础上下其响音中桑林不朞年而云攅四荣风摇宝铎蟉拏六扇月照金铺胜絶一源缭墙百雉缮修多罗爲摄受置无尽藏爲庄严窱幽邃轮奂博敞盖江南之首出也初奉诏隷僧三十人今其存者太半构殿立门有轩有庑则律师元敬法华道延首其事编经立藏不遗句偈则维摩从省禅门贞㑹着其功善集檀施备修房廊学于三时旁窥六义则金刚淸越服其勤而法华遂言涅槃明则洎法林超爱皆以禅学爲宗律师道随宜春人㓜植净行得泥丸妙旨直以披文相质之事造余于新安余旣许之道随复言继二十人者皆善修持能遗物累则有应玄友恭道幽仁宝怀贲从俭惟恭文眆师回师宗思静常政文畅弘畅契蒙景先法进惟勤志弘玄操与前辈又爲二十人矣而太尉所立有殿内千佛有地藏院有上方石盆院又以俸钱入膏腴之墅爲地藏香火定中之谋始于太尉太尉作之门人述之有作有述谁曰不然乃爲铭曰弈弈新兴敬亭南麓鉅构崇基峥嵘晔煜伊昔旣废神愁鬼毒洎将再荣天人合福赩有逴龙其怒则触助作栋楹拔此巨木雨运风移胜川跨陆神怪戮力老㓜同心蚨翼飞货龙鳞布金揭立赫弈化成嵚崟玉础方丈花台百寻日明香刹云生宝林太尉裴公耸其学者弘以戒光甘露披洒示厥有爲取彼难舍必有精灵扶持大厦小儒刻石有慙史野永言歌之庻近风雅苏州重玄寺法华院石壁经之碑白居易碑在石壁东次石壁在广德法华院西南隅院在重玄寺西若干歩寺在苏州城北若干里以华言唐文译刻释氏经典自经品衆佛号以降字加金焉夫开士悟入诸佛知见以了义度无边以圆教垂无穷莫尊于妙法莲华经凡六万九千五百五言证无生忍造不二门住不可思议解脱莫极于维摩诘经凡二万七千九十二言摄四生九类入无余涅槃实无得度者莫先于金刚般若波罗蜜经凡五千二百八十七言坏罪集福净一切恶道莫急于佛顶尊胜陀罗尼经凡三千二十言应念顺愿愿生极乐土莫疾于阿弥陀经凡一千八百言用正见观眞相莫出于观音普贤菩萨法行经凡六千九百九十言诠自性认本觉莫深于实相法宻经凡三千一百五言空法尘依佛智莫过于般若波罗蜜多心经凡二百五十八言是八种经具十二部合一十一万六千八百五十七言三乗之要㫖万佛之祕藏尽矣是石壁积四重髙三㝷长十有五丈厚尺有咫有石莲敷覆其上下有石神固护其前后火水不能烧漂风日不能揺消所谓施无上法尽未来际者也唐长庆二年冬作大和三年春成律德沙门淸晃矢厥谋淸海继厥志门弟子南容成之道则终之寺僧契元舍艺而书之郡守居易施词而讃之讃曰佛涅槃后世界空虚惟是经典与衆生俱设有人书贝叶上藏檀龛中非坚非乆如蜡印空假使人刺血爲墨剥肤爲𥿄即壊即灭如笔画水噫画水不若文石印蜡不若字金其功不朽其义甚深故吾谓石经功德契如来付嘱之心有唐天下放生池碑铭颜眞卿皇唐七叶我干元大圣光天文武孝感皇帝陛下以至圣之姿属艰虞之运无少康一旅之衆当禄山强暴之𥘉干巩劳谦励精爲理推诚而万方胥恱克巳而天下归仁恩信侔于四时英威达于八表功庸格天地孝感通神明故得回纥奚霫契丹大食盾蛮之属扶服万里决命而争先朔方河东平卢河西陇右安西黔中岭南河南之师鸠五年椎锋而效死摧元恶如拉朽举两京若拾遗庆绪遁逃巳蒙赤族之戮思明跧伏行就沸鼎之诛拯巳坠之皇纲据再安之宗社迎上皇于西蜀申子道于中京一日三朝大明天子之孝问安视膳不改家人之礼蒸蒸然翼翼然眞帝皇之上仪诰誓所不及巳历选内禅生人以来振古及隋未有如我皇帝者也而犹妪煦万类勤劳四生乃以干元二年太岁巳亥春三月巳丑端命左骁卫右郎将史元琮中使张廷玉奉明诏布德音始于洋州之兴道洎山南劒南黔中荆南岭南江西浙江西诸道讫于昇州之江宁秦淮太平桥临江带郭上下五里各置放生池凡八十一所盖所以宣皇明而广慈爱也易不云乎信及豚鱼书不云乎洎鸟兽鱼鼈咸若古之聦明睿智神武而不杀者非陛下而谁昔殷汤克仁犹存一面之网汉武垂惠才致衔珠之荅虽流水救涸宝胜称名盖事止于当时尚介祉于终古岂我今日动者植者水居陆居举天下以爲池罄域中而蒙福乗陀罗尼加持之力竭烦恼海生死之津揆之前古曽何髣髴㣲臣职忝方面生丁盛美受恩深无以上报谨縁臯陶奚斯歌虞颂鲁之义述天下放生池碑铭一章虽不足雍容明圣万分之一亦臣之精恳也敢刻金石着其词曰明明皇帝临下有赫至德光天干元启赜纬武戡乱经文御历孝感神明义形金石仁覆华夏恩加蛮貊道冠巍巍威深虩虩遘兹多难克广丕绩庆绪致诛思明僻易人道助顺天道恶逆扑灭之期匪朝伊夕乗此寳祚永康宗祏业盛君亲功崇列辟交禅之际粲然明白回映来今孤髙往䇿去杀流惠好生立辟率土之濵临江是宅遂其生性庇尔鳞翮环海爲池周天布泽致兹忠厚罔弗怡怿动植依仁飞沈受获流水长者从称往昔寳胜如来畴庸允格德力无竞慈悲孔硕相时传闻尚赖弘益矧在遭遇其忘敷钖眞卿勒铭敢告凡百乞御书题天下放生池碑额表臣眞卿言臣闻帝王之德莫大于生成臣子之心敢忘于讃述臣去年冬任昇州刺史日属左骁卫左郎将史元琮中使张廷玉等奉宣恩命于天下州县临江带郭处各置放生池始于洋州兴道迄于昇州江宁秦淮太平桥凡八十一所恩霑动植泽及昆虫发自皇心徧于天下历选列辟未之前闻海隅苍生孰不欣喜臣时不揆愚昧輙𫐠天下放生池碑铭一章又以俸钱于当州採石兼力拙自书盖欲使天下元元知陛下有好生之德因令微臣获广昔贤善颂之义遂绢冩一本附史元琮奉进兼乞御书题额以光扬不朽縁前书点画稍细恐不堪经乆臣今谨据石擘窠大书一本随表奏进庶以竭臣下慺慺之诚特乞圣恩俯遂前请则天下幸甚岂唯愚臣昔秦始皇暴虐之君李斯邪謟之臣犹刻金石垂于后代魏文帝外禅之主钟繇偏方之佐亦于繁昌立表颂德况陛下以巍巍功业而无纪述则臣窃耻之谨昧死以闻伏増战越臣眞卿诚恐顿首顿首死罪谨言御书批荅勑朕以中孚及物亭育爲心凡在覆载之中毕登仁寿之域四灵是畜一气同和江汉爲池鱼鼈咸若卿愼徽盛典润色大猷能以懿文用刋乐石体含飞动韵合铿锵成不朽之立言纪好生之上德唱而必和自古有之情发于中予嘉乃意所请依奏大唐宝历崇元圣祖院碑铭贾餗唐寳历二年歳直景午浙右连帅御史大夫賛皇公新建圣祖院于大茅峯下崇元观之前上直夫华阳洞之南门集羣仙之灵庆资圣寿于万亿本其经始实感周先生出应昌运爲唐广成荐瑞表祥式旌不朽于是恩钖院额号曰宝历崇元圣祖院玄门之盛辉动嵓谷时唐兴二百有九载天子以神圣文武惟新景命德合乎五千文之玄训明继乎十二圣之丕业以淸静源理化以仁寿域生灵陶之以大和跻之于至顺故自临驭大宝则申诏百辟旁延万邦推诚备礼徴访至道寤寐孜孜如恐不及夫明天子勤求干上必贤方伯感致于下君臣一德而道德可兴乃其年秋七月公以天子之命斋戒䖍恳果得周先生曰息元实元精之全德大道之宗师也先生葆眞抱一涵光吹万天下聆其风者乆矣而遐襟旷迹冥寄希夷显晦自我人莫能识夫玄珠非诟可索至道惟精诚是致故累圣之所不能起而一朝感契洪化蒸然来思且谓公曰昔广成对理身之问鸿䝉启心养之说二者皇王之大本也今某亦将以斯道上报吾君公于是澄心清神思所以庆皇休而賛景福遂与先生图议选置玄宇相彼形胜莫灵此峯昔梁朝福郷太子置道馆二其古坛废井遗趾犹在乃铲荒夷险郁起层构散俸钱以资其费择干吏以董其役翚飞矢直不日而成像设崇严殿宇沈邃神仙仪卫左右森列并按旧史氏得仲尼问礼关尹请着书之像咸备于前盖将㑹通仙而肃百灵以永爲国家斋醮之胜选也况三茅精气二许馨烈古来得道于是者代有其人考传验图若可攀揖而缭垣之内有流泉嘉木滋饰幽润地灵境秀触类増益懋此成绩与山无穷永惟圣祖育德乎太极之前显灵于未形之表当是时也合散消息莫可名象明而爲日月动而爲风雷播育而不测运行而不殆君得之豕韦以挈天地臣得之传说以相武丁吾何爲哉道本一贯及夫神化挺生含章炳灵象帝之先资我彊名将寄言以显玄枢钖羡以兴皇业犹龙既见万物方覩是宜夫垂休储祉长发其祥亿万斯庆集于寳历此崇元新院所以得时而启也初公以上方崇向道德计天下有道之士可以当是大选者惟周先生一人而巳故其招致之忠尽访求之精实则先生不得不出而公之诚节不得不伸旣而圣淸感惬万国瞻贺其逢迎之优异礼貌之严显自古尊师重道之盛无以加也则眞宗玄极至道之精不得不洞契乎上心播宣于理术俾风流泽浸广𬒳八区呜唿此先生所以出而不疑亦所以示天下之可不致如巳者当吾君之至理适吾道之可言千载一期起乃时耳矧公以济代全才合乎休明树风南藩绩最天下前岁兴建儒学而天降膏露显于庙庭俗变风移遂至于道今之辉崇眞馆阐奉玄化上感睿旨下孚元元仁声顺气流溢四境推是爲政大而伸之则致君经国之用可见矣又况封部之内融汰之下徧识玄元之教俱爲㟪之人顾难乎哉餗谬列属城获详事实又甞以春秋属词爲学故承命奋笔直而不文其铭曰圣运光启山川效灵黄帝爲君起乃广成崆峒至言今复行兮明明天子以道致理方伯䖍诚先生戾止累圣莫致今兹起兮玄感旣宣化流溥天公拜稽首天子万年何以荐神御玄元兮閟宇崇崇圣祖尊容神而明之神应丰融华阳仙洞大茅峯兮金牓瑶坛仙术眞官羽节凌风珠佩珊珊是醮是斋百福延兮名崇天钖境古地乆下荐臣忠上资圣寿灵山万岁绩不朽兮连州静福山廖先生碑铭蒋防沖先生名也淸虚先生字也本郡主簿西曹祭酒湘东王国常侍先生官也静福山先生家也于戏先生之名玉堂金简之名矣先生之官词林学府之官矣先生之家红霞丹景之家矣至若鹤骨松貌泉渟谷虚寓形人间天地无累与夫扶桑公陶隐居张天师遥爲师友矣以梁大通三年家此山光大二年去此山春秋九十七门人邑子无以知其踪但徘徊醮坛泣对香火而巳长庆末余自尚书司封郎中知制诰翰林学士得罪出守临汀㝷改此郡揖先生至道登先生旧山扪萝拨云瞻仰不足稽首巖戸强爲之铭曰玄都丈人大道之师静福先生从而学之仙书无文仙语无词以心传心天地不知勐虎我筞长蛇我持放情逍遥今古爲谁华表白鹤千年一归不知先生此㑹何时瞻望云路人间后期京师至德观法主孟法师碑铭岑文本观夫太阳始旦指崦嵫其若驰巨川分流起潡澥而不息是以至人无巳先天地而御六气列仙神化隘宇宙而遗万物与夫齐鲁搢绅束名教于俄景汉魏豪杰徇荣利于穷涂何异乎蜉蝣生于崇朝争长于龟鹤秋毫出于末兆计大于崐阆者哉若廼岱山龙驾传神丹之祕诀秦都凤祠流洞箫之妙响用能延頽年于昧谷振朽骨于玄庐白玉之简祈西王而可值靑云之衣师东陵而易袭岂非度世之寳术登遐之妙道焉法师俗姓孟氏讳静素江夏安陆人也其先徙里成仁继迹于孔墨冬笋表德齐声于曾闵是以贻则当世钖类后昆轩冕之盛旣富于天爵贤明之质独表于仙才固以轶仲弓之弈叶迈阳元之余庆者矣法师禀两仪之灵和体五常之休德崇兰散馥掩萧艾于芳春朗月扬晖荡云雾于淸夜盈尺之宝出鄢郢而连城径寸之珍入大梁而照乗岂惟杨号异才驰声益部曹称孝行播美上虞而巳哉㓜而慕道超然拔俗志在芝桂譬刍豢于糠粃心系烟霞方绮罗于桎梏旣而𥘉笄云毕迨吉有兴懿戚託继世之援慈亲割相离之情千金甫陈百两将戒法师凌霜之操必守节于玄冬匪石之诚誓捐生于白刃素槪难夺嘉礼遽寝乃脱屣通德之门絶景集灵之馆䖍修经戒长甘𬞞菲漱元气于亭午思轻举于中夜若夫金简玉字之余论玄化道枢之妙旨三皇内文九鼎丹法莫不究其条贯犹登山而小鲁践其戸庭若披云而见日允所谓天挺才明人宗模楷者巳隋髙祖文皇帝闻风而恱徴赴京师亦旣来仪居于至德之观公卿虚巳士女翘心于是高视神州广开衆妙悬明镜于讲肆陈鸿钟于灵坛着箓之侣升堂者比迹问道之客及门者成羣虽列星之仰天津衆山之宗地轴未足以喻也我髙祖以大圣缔基功踰覆载皇上以钦明纂历道冠牺农崇三淸以纬民怀九仙而济俗天地交㤗中外和平法师维持科戒弘宣经典时历夷险怀赵璧而无玷年殊盛衰鼓吴涛而不竭迹均有待心叶无爲循大小于天倪旣齐椿菌忘寿夭于物化宁辨彭殇而灵气有感仙骨夙着金液方授驾白龙而不反玉棺遽掩望靑鸟之来翔以贞观十二年七月十二日遗形而化春秋九十有七颜色如生举体柔弱斯盖仙经所谓尸解者也冕旒惜道门之梁坏搢绅悼人师之云亡固以恩侔撤乐悲踰辍相有勑赐以膊礼资给塟事并加隆焉弟子陈光等义结在三名髙入室对衣履而增絶瞻风云而永慕思欲寄铭讃以叙思勒琬琰以纪德俾夫成银之室神变乆而若存遗履之地灵蹟垂于不朽其词曰西秦箫响东陵圣迹霞举玉京云开金液飞廉先路句芒奉璧形表丹靑声流金石玄风谁纂允属贤明翟衣絶志鹤御依情栖心大道投蹟长生三山可陟九转方成灵化人间髙翔羽服白蜺拥盖靑虬夹毂丹灶留烟仙坛余竹贻则终古永播兰菊大唐昇玄刘先生碑铭冯宿维皇王能自得师以臻至理维道德克辅于代且非常名天启圣唐运兴我李于赫肇祖实惟玄元髙宗振其风于前明皇张其教于后十有三叶天子曰敬宗文武大圣广孝皇帝弘淸静之㫖以浸天下阐无爲之宗以凝海内宝历二祀秋八月甲子躬法服御内殿北面执弟子之礼受道于昇玄先生大矣哉斯所以贯三才宠八极泽及中外仁加动植播中和賛恭黙昌圣绪垂帝则而巳翌日下明诏加先生之号检校光禄少卿自内道塲送归于玄眞之观居命两街之缁黄前马夹路以引以翼万衆荣观以爲崆峒之请瑶池之宴曽莫我若先生姓刘氏讳緃政生于河南缑氏家世奉道彰于前朝而先生超然韪如角立秀出志学之岁辞亲就师视冠冕若桎梏顾声名犹涕唾夫其洞达悬解知来藏往体于虚而观其妙守其朴而反于机由是採气于三淸吸精于两曜和光于万有委蜕于重玄始事河内张君通玄次师中岳邢君归一二君之传授眞筌秘诀色授神与而上至于东晋杨君凡十四世其实若关键之固钩鎻之密莫得而窥至是而悉归我焉冝其当玄门之尊以师道自处先生栖于王屋不啻一纪其后受请迁居都下又承诏至于京师化随躬行名出心隐故传法紫宸之后竟遂东还今上端穆淸之居𬗟汾水之想将召旧德而咨要道吾师知之私于门人韩贞漼曰吾将解去先告之期盖大和四年某月林钟其日癸亥其春秋七十有八也呜唿兰薰膏明以自迫鹤驾霓旌而难驻贞漼与东夏弟子若干人及关中弟子叶守中等若干人以爲吾师之不可举援者眞气粹容至如章施纪述追琢琰琬使将来鑚之仰之而不怠冝在乎文慿文以导心因心以成志谓宿甞奉几杖熟游墙藩俾爲铭而揭焉且慰夫飡霞遁俗者之怀煌煌二都各树其一其辞曰内天外人葆和啬神道之宗兮乗飊驾欻无象有物玄之功兮我后敬皇灼其耿光慕崆峒兮吾师昇玄法于自然系乔松兮洪惟武文懿此正眞绍先风兮金关玉堂灵符寳章辟中宫兮出自幽谷賔于黄屋翊九重兮开阳阖隂忘形守心沃宸聦兮出日入月腾凌灭没靡不通兮脱俗遁代并包覆载皆可容兮控鹤辔龙倘佯髙空蹑前踪兮捐巧弃智絜诚去伪顺至公兮戴君奉亲后已先人福乃钟兮洛都应召京邑承诏随西东兮泊然泉渟油然云行恣所从兮从之在勤道将自亲滋益恭兮爲而不殆绩用斯倍吉以逢兮法施经流通明达幽播无穷兮功满行圆解形黙然示有终兮谷神不死蝉蜕而巳何哀恫兮鸠血诚而图石刻者伊贞漼与守中兮重校正唐文粹卷第六十五嘉靖甲申岁太学生姑苏徐焴文明刻于家塾唐文粹唐文粹卷第六十六重校正唐文粹卷第六十六吴兴姚铉纂铭甲名迹十涂山铭仙掌铭古函谷关铭虎牢关铭栈道铭仙都山铭磻谿铭胥山铭天门山铭浈阳东岭洞谷铭涂山铭柳宗元维夏后氏建大功定大位立大政勤劳万邦和宁四极威怀九有仪刑后王当乎洪流方割灾𬒳下土自壷口而导百川大功建焉虞帝耄期顺承天历自南河而受四海大位定焉万国旣同宣省风敎自涂山而㑹诸侯大政立焉功莫崇乎御大灾乃钖玄圭以承帝命位莫崇乎执大象乃辑五瑞以建皇极政莫先乎齐大统乃朝玉帛以混经制是所以承唐虞之后垂子孙之丕业立商周之前树帝王之洪范者也呜唿天地之道尚德而右功帝王之政崇德而赏功故尧舜至德而位不及嗣汤武大功而祚延于世有夏德配于二圣而唐虞让功焉功冠于三代而商周让德焉冝乎立极垂统贻于后裔当位作圣着爲世准则涂山者功之所由定德之所由济政之所由立有天下者冝取于此追惟大号旣发华盖旣狩方岳列位奔走来同山川守臣莫敢遑宁羽旄四合衣裳咸㑹䖍恭就列俯偻听命然后示之以礼乐和气周洽申之以德刑天威振耀制立谟训冝在长乆厥后启征有扈而夏德始衰羿距太康而帝业不守皇祖之训不由也人亡政坠卒就陵替向使继代守文之君又能绍其功德脩其政统卑官室恶衣服拜昌言平均赋入制定朝㑹则诸侯常至而天命不去矣兹山之㑹安得独光于后欤是以周穆遐追遗法复㑹于是山声垂天下亦绍前轨用此道也故余爲之铭庶后代朝诸侯制天下者仰则于此其辞曰惟禹体道功厚德茂㑹朝侯卫统一宪度省方宣敎化制殊类咸㑹坛位承奉仪矩礼具乐备德容旣孚乃举明刑以弼圣谟则戮防风遗骨专车克威克明畴敢以渝宣昭黎献底定寰区传祚后胤丕承帝图涂山巖巖界彼东国惟禹之德配天无极即山刋碑贻后作则仙掌铭独孤及隂阳开阖元气变化泄爲百川凝爲崇山山川之作与天地并疑有眞宰而未知尸其功者有若巨灵赑屓攘臂其闲左排首阳右拓太华絶地轴使中裂拆山嵴爲两道然后导河而东俾无有害留此巨迹于峯之巓后代揭厉于玄踪者聆其风而骇之或谓诙诡不经存而不议及以爲学者揔其一域则惑于余方曽不知创宇宙作万象月而日之星而辰之使轮转环遶箭驰风疾可骇于俗有甚于此者徒观其隂骘无眹未甞骇焉而巨灵特以有迹骇世世果惑矣天地有官隂阳有藏鍜錬六气作爲万形形有不遂其性气有不达于物则造物者取元精之和合而散之财而成之如埏埴鑪钟之爲瓶爲缶爲钩爲棘规者矩者大者细者然则黄河华岳之在六合犹陶冶之有瓶缶钩棘也于其自然盖万化之一工也天机冥动而圣功启元精密感而外物应故有无迹之迹介于石焉可以见神行无方妙用不测彼管窥者方循迹而求之揣其所至于巨细之境则道斯逺矣夫以手执大象力持化权指撝太极蹴蹋颢气立于无闲行乎无穷则据长河如措杯擘太华若破块不足骇也世人方以禹凿龙门而导西河爲神祇可不谓大哀乎峩峩灵掌纎指如画隐辚磅礴上挥太淸逺而视之如欲扪靑天而掬皓露攀扶桑而捧白日不去不来若飞若动非至神曷以生此唐兴百三十有八载余尉于华隂华人以爲纪山弇嵫勒之罘颂峄山铭燕然旧典也玄圣巨迹岂帝者巡省伐国之不若欤其古之阙文以俟知言欤仰之叹之斐然琢石爲志其词曰天作高山设险西方至精未分川壅而伤帝命巨灵经启地脉乃眷斯顾高掌逺跖砉如剖竹騞若裂帛川开山破天动地坼黄河太华自此而辟神返虚极迹挂石壁迹岂我名神非我灵变化翕忽希夷杳冥道本不生化亦无形天何言哉山川以宁断鳌补天世未覩焉夸娥愚公莫知其踪屹彼灵掌悬诸巃嵸介二大都亭亭高耸霞赩烟喷云抱花捧百神依慿万峯朝拱长于上古以阅羣动下视衆山蜉蝣䘊蠓彼邦人士永揖遗烈瞻之在前如掲日月三川有竭此掌不灭古函谷关铭王者建邦经野观象立极于是有重门击柝以待暴客故封略土宇守在关塞山川丘陵爲之城池天作崤函俾屏京室崇山回合连冈丛倚长河屈盘万里来束崖奔岭蹙谷抱谿鬪崫起重险爲秦东门截函夏于阃阈鏁天府于戸牖外阨八州之咽喉故百二形焉内权六合之奥区故霸王出焉当其中原鹿骇战国猬起嬴氏建瓴山东择肉宇内持㦸百万连衡此关是时也开门而九国师遁振䇿而二周鼎入奄有大宝遂吞中区洎江返秦璧天祐汉祚高皇帝提劒而起以遏乱略斩白帝绁降王举汉中平咸阳廓金城以建都活万姓以三章取威定功此焉是保粤若询事国牒聆风仙箓则真气灵踪起乎其中柱史一去流沙万里留玉函于旧宅传寳图于本枝岂上帝乃嵴兴王是感不然何钖羡开国如此其大歳在大火余适下阳停骖塞门慿览旧国襟带如故世道不留秦余空山汉遗茂草恐复舟失于壑岸化爲谷万载之后昧者不知乃刻颂此石以示来裔其辞曰天地雷雨英雄交争设险守国作藩于京姓易时移山空塞平千秋陵谷想见精灵仙驾长往雄图杳冥于以志之勒铭巖扄虎牢开铭贾至天地定位山川据其极王侯设险虎牢拥其要振之以五岳维嵩崒焉迫之以四渎洪河突焉冝其咽喉九州阃域中夏賛经纶之攻拒郄搀抢之凌暴若乃金火代变山河分裂脇从力争义散约解时汉祖守之以临山东坐清三齐彊楚踯躅而不进隋氏失驭中原版荡封豕荐食龙战玄黄时则太宗据之以拒河朔克擒丑夏伪郑袒縳而请命于戏自周室微弱虎狼并吞盛衰千祀正閠更王而政和民安一统长乆汉氏昭于前载我唐光于兹日其创业之王戡定功业咸在斯地意者天开险固爲霸王之器乎圣作功业知窅冥之意乎不然何玄期时事影响之若此也又闻诸郑志曰制巖邑也叔死焉而唐汉绍兴得非山灵河神正直是辅乃知不独恃险而顚沛者在于凉德欤天宝七载至自宋都西经洛阳歇鞍登兹怀古钦望鉴山河之壮丽想威灵而咫尺慨然有怀敢献颂曰邈矣维嵩峻极于天磅礴崔嵬北临洪川岳渎㑹险蹙坼封泉寔开虎牢作固伊瀍维兹虎牢天设巨防攻在坤下拒在离旁昏恃以灭圣慿而王峥嵘豁呀孟门相向伊昔汉祖戡秦统周勍敌相及此焉淹留终夷海春遂复洪沟乗舋而东奄有九州隋氏败绩黎人艰阻帝命太宗陈师鞠旅鐡骑僔僔云旗容与擒夏克郑在此一举日月永清昆虫得所岁在戊子西经登兹祇圣肃然悯亡悽其虢叔返道复隍慴师项氏烹苛莫能守之险易同途成败异时德不在鼎王孙布词三苗不循魏武忸怩逆失顺获古今同期申鉴勒铭庶警将来栈道铭欧阳詹秦之坤蜀之艮连高夹深九州之险也隂谿穷谷万仞直下奔崖峭壁千里无土亘隔呀絶巉巉冥冥麋鹿无谿猿猱相望三代而往蹄足莫之能越秦虽有心蜀虽有情五万年闲夐不相接且秦之与蜀也人一其性物同所宜嗜欲无余门敎化无余源可贸迁可亲昵擘坼地脉睽离物理岂造化之意乎天实凝淸而成地实凝浊而形当其凝也如镕金下铸腾云上浮空隙有所不开回翔有所不合澄结旣定窍缺生乎其中西南有漏天天之窍缺也于斯有兹地地之窍缺也天地也者将以上覆下焘含蓄万灵可通必使而通者也茍有可通而未通则贤代其工而通之故有爲舟以济川爲梯以踰山惟兹地有川不可以舟涉有山不可以梯及粤有智虑以全玄造立巨衡而举追氏缒悬纑以下梓人猿垂絶冥鸟傍危岑凿积石以全力梁半空于未用斜根玉垒旁缀靑泥截断岸以虹矫绕翠屏而龙踠坚劲胶固云横砥平揔庸蜀之通途统𡵨雍之康庄都邑之能歩山川之无胫若水决防如鸿向阳南之北之踵武汤汤跻峩峩以自若临苍苍而不惧繇是贽币以遥达人神以㑹同稽礼乐之短长量威力之污隆可王者王可公者公而相吹以风或曰受琢之石长存可构之材无穷易刓代蠧斯道也未始有终呜唿爲上怀来在乎德爲下昭德在乎义德义之如今日则或人之言有孚其反之则石虽存恐不爲琢材虽多恐不爲构想夫往昔有时而有有时而无是用惕惕天下蚩蚩知圣贤创物之意之人寡明德义固物之道之人稀敢陈两端之要铭诸斯道之左庶主德义者存今日之所履踵武汤汤者荷古人之攸作铭曰天覆地焘本亦同设大象难全或漏或缺损多益寡圣贤代工彼虽有缺与无缺同惟北曰秦维南则蜀地缺其闲坤维不续斗起断岸屹爲两区秦人路絶蜀火烟孤天实不通贤斯有造鑚坚剡劲无蹊以道若川匪舟若陆非车縁危转虚歩骤交如构虽在功存亦由德项怫刘怒旋见以踣隋落我营自顚而植地非革势材不易林踣植之致惠怨之心勿谓斯道不恒勿谓斯道可乆礼不以礼可有而无㳟不以恭可无而有创之之意如彼固之之理若兹彼知不易兹而易知勒铭道左其同我思仙都山铭张鹭仙都有山山出万山直上千寻入烟霞深圎如笋抽髙突云隂摽表下国权舆象帝日欤月欤万有千岁东西大鎭川泽四卫造化无言莫知往制晴岚依依宿雾洞开髣髴有像神仙下来颢气氤氲灵鸟环回永殊尘杂不鼔纎埃絶顶霄崿澄湖在上人罕戾止孰闚其状日烛云披风飘液飞如雨雨空微洒霑衣谷来松音潭影曙晖往往鹤唳不知所归唐垂百年玄宗体元响应万歳声闻上天帝祚明德祠堂在焉永怀轩后功成此地丹灶犹存龙昇万里事列方志道高靑史无复仙容空流谿水百越之内此山爲大恍若壷中疑生象外直而不倚高而不殆古往今来独立沧海磻溪铭梁肃隂阳和而万物生圣贤合而天下平和者时也合者运也在昔尧舜合禹仰洪水而天下平者四百年汤合伊尹革桀骜而天下平者六百年文武合太公一戎衣而天下平者八百年与夫风雨寒暑五行四时佐天生物一也天之数不可以不变时则有怀山襄陵浩浩滔天之灾君之运不可以不极时则有作威杀戮毒痛四海之变变则通时则有四载之庸极则反时则有放伐之功于戏惟尚父钟其运而遇其主蹑其机而作其合者欤于后伯阳不显仲尼旅人其不合者欤故曰君子得其时则大行不得其时则龙蟠也嘉尚父之动静不失其时作磻溪铭曰至人无心与道出处处则土木出则雷雨惟殷道絶粤有尚父爰宅于幽盘桓草莽天地阖辟隂阳运行明极而昏昏极而明遇主水濵谟泰八纮牧野桓桓一麾而平惟彼日月得天而光惟彼圣贤得时而彰独夫昏迷我乃豹藏文武作周我乃鹰扬故曰大道无体大人无方运用变通至虚而常作铭磻溪今古芒茫胥山铭卢元辅元和十年冬十月朝散大夫使持节杭州诸军事杭州刺史上柱国卢元辅视事三歳尘天子书上畏羣灵下慙蒸人乃启忠祠铭而序曰维唐敷祀典于天下废淫置明资父事君罔有不举寝庙旣设我命厥新有周行人伍公字子胥陪吴之职得死直言国人求忠者之尸祷水星之舎将瞰鸱革遂临浙江千五百年庙貌不改汉史迁曰胥山今云靑山者缪也吁善父爲孝记曰父雠不与共戴天諌君爲忠经曰诸侯有诤臣不失国当枕于宋郑絶楚出疆在平爲未宦臣在奢爲旣壮子坎壈伏节乞师于吴军鼔丁宁五战至郢先喆王建邦启土着以话言戴后惟人人虐惟后成汤用爲大义孔子立爲大经子胥修爲大仇骚人赋爲大怨咸令在上慢恶不生则前戈鞭墓非倒行也后戈走昭非逆施也夫差旣王宰嚭受赂二十年内越恁又顚太伯庙血将干阖闾劒光且失公朝焉宴焉入则諌焉孰谓矢毒孰谓刀寒虽言屡出口而车甲巳困于齐矣蟹稻已夺于岁矣属镂之赐竟及其身䲭夷盛尸投于水濵愤悱鼔怒配涛作神其神迄今一日再至来也海鸱羣飞阳侯夹从声逺而近声近而逺奋于吴怫于越夕于楚乃退于是仲秋阙望杭人以旗鼔迓之笳箫和之百城聚覩大耀威灵卷沙墨裂地灰截若岸坼成坑迎潮氏格之如吕梁丈人爲灵戈威矛㶑浪百重渚塞不先跳樯揭舷再饭之间絶其音声荡漭千里洪波砥平有滑有腯有咸有腥遥实乎下庭山海梯航鸡林扶桑交臂于夘阶金狄在戸雷鼓在堂魏罇汉豆六代笙簧可谓奉天爵之馨香获人神之盛礼佐皇震怒驱叱大邪万里永清人观斗气铭曰武王钺纣子胥鞭平爲人爲父十死一生矫矫伍贠执弓挟矢杖其宝劒以谒呉子稽首楚罪皆中纣理蒸报子妻殱鉏直士赫赫王闾实听竒谟钖之金鼔以号以诛黄旗大举右广皆朱戮墓非赭瞻昭乃乌后王嗣立执书不泣顚越言润宰嚭䜛辑歩光欲飞姑苏待执吾则切諌抉眼不入投于河上自统波涛昼夜两至怀沙类骚洗涤南北簸荡东西夷蛮卉服罔敢不来虽非命祀不让渎齐帝帝王王代代明明表我忠哉天门山铭李白梁山博望关扄楚濵夹据洪流寔爲呉津两坐错落如鲸张鳞惟海有若惟川有神牛渚怪物目围车轮光射岛屿气凌星辰卷沙扬涛溺马杀人国泰呈瑞时讹返珍开则九江纳钖闭则五岳飞尘天隂之地无德匪亲浈阳果业寺开东岭洞谷铭元杰隂阳精气结爲山岳者则爲胜爲异爲奥爲閟故万岭交峙而嵩华辨其方羣岳斆灵而瀛壷㧞其类是知仙居灵宅其必有党乎鸣絃之北趾果业之东阜高不百仞广才千亩层巖石室幽谷灵洞殊境异观秀絶竒伟虽瀑流之下鑪峯悬磴之跻丹峤路逺莫觌余不知其伦拟焉按寺记云昔有方士于是山鋉金变形羽服登仙故石座丹灶至今存焉观其东岭削成石莹如玉冈峦峭竦巖壁重复扪藟而昇如造云根缥眇婵姢似霞衣可攀眞气胜而尘累捐五盖破而淸机闲荡然放怀如羽翼之巳生赤城之可接噫境变志迁若符契之恊从也下临长川澄波吐澜烟霞夕收飞鸟不喧杳渺逶迤流注无闲西直巨壑连嶂如屏林霭朝翠巖光昼淸篠簜藏辉杉松下冥虚廓寂寥涵风有声縁岭未极划开洞门黛容峥嵘诡状轮囷疑伏龙怪鎭含烟云又有古木倒傍絶壁盘根网结挂络空碧崩崖傍倾猨迳下庂羽人幽㑹此焉瑶席搏翠壁而直上轧﨑岖于紫氛双巖屹以中断奔屏蹙而成室涵孕精爽澄凝气源信列仙之攸居岂尘俗之所止哉呜唿鹤驾一去鳯箫响絶荆榛蔽路危磴败灭迹留人境而举世莫知地聮精刹而羣游莫至吁可怪乎其晦藏也元和丙申歳秋八月余以胶鬲之困寓居精舎再从兄昭肃时假兹邑政便于人务简多睱与当寺僧知捷日探道源捷亦好古饕竒之士也因语故实𬗟思羽客之玄风以爲灵迹神踪精诚必复乃操刃持畚履险通幽梯絶栈而历巉巖排蒙笼而登杳蔼时更不稔而神居秘躅粲然皆睹嗟乎芝田玄圃岂逺乎哉天之与人气通则合客有顾咨而谂予者或应之曰天之运否泰相济故善利称德有下民昏垫人之道行藏有数故棘津蓬累时惟鹰扬灵物必通道在斯着不然何荒阻千祀㪍焉而兴欤乃爲铭曰凿石通道兮援木枝仰攀洞口兮践欹危奔龙伏虎兮势状竒林攅峯倚兮蟠云螭下临隂谷兮神以慄嵌巖巖兮洞无极老松萧瑟兮生逺风兴云霈霈兮烟雾黒悬巖排空兮色喷黛坚根网络兮层霄外披霓解带兮羽翼生下眺遥江兮入靑霭世道纷纶兮何足谓朝爲荣华兮夕顦顇不如幽谷兮閲仙经兾接浮丘兮整烟辔我窥丹灶兮坐山腹衆峯参差兮隐云族凿仙岭兮望瑶台朝霞照海兮铞绮开信赤松之所昇降王乔之所往来道或用晦兮灵物斯濳殷道未昌兮说筑傅巖纷予感此兮勒铭云根山旣不杇兮与名长存重校正唐文粹卷第六十六唐文粹唐文粹卷第六十七重校正唐文粹卷第六十七吴兴姚铉纂铭乙高道二昭夷子赵氏碣颂东明张先生铭忠孝二文贞公笏铭孝门铭暴虐二佷石铭铭秦坑浮图四洪州大云寺钟铭鹿泉本愿寺钟铭化成寺大钟铭温州仙巖寺铭桥梁二石桥铭石桥铭宅一丹崖公宅铭井一井铭冡一文冡铭昭夷子赵氏碣颂陈子昻昭夷讳元字贞固汲人也本居河间爲大儒至祖掞尤博雅明道隋徴八学士与同郡刘焯俱至京师补黎阳郡长始居汲焉有二子礼舆礼辕舆官至临颖县丞辕爲校书郎并着名当代昭夷即礼舆之季子也元精沖懿有英雄之姿学不常师志在遐逺年二十七褐衣游洛阳天下名流翕然宗仰羣蒙以初筮求我昭夷以玄毂发机故蓬居穷巷轩冕结辙时世议迫阨不容其高乃屈身泥蟠求禄下位爲幽州冝禄县尉到职逾歳黙然无言唯採药弹琴咏尧舜而巳州将郡守穆然承风君之道标浩如也因巡田入陇山见乌支丹穴密有濳遁之意苍龙丙申歳在大梁遭命不造发痟疾而卒年三十九呜唿哀哉天下士友闻之知与不知莫不爲之垂涕盖伤其有济世之量而无长世之年夫上德道全器无不顺中庸以降才则好偏有张也之庄无展也之道好由也之勇𬗟回也之仁侈宰予之言遗澹台之行务端木之智忘寗武之愚或正而不竒或达而过杂君独五味足六气和通衆贤之不兼畅羣才之大适虽不至于道其殆庶几乎故时无闲言物饱其义吾常论人事有十君得其九一不至者命矣夫于戏名闻天下而不达于堂上智周万物而不适乎一人其时欤其事欤君同人云居沙门释法成嵩山道士河内司马子微终南山人范阳卢藏用御史中丞鉅鹿魏元忠监察御史吴郡陆余庆秦州长史平昌孟诜雍州司功太原王适洛州叅军西河宋之问安定主簿博陵崔璩咸痛君中夭鼎餁不实百代祀德故老或云以爲名者德之表谥者行之迹君囊括世道位屯时艰困乎臲卼光景不矅乃共稽骘旧行考谥定名问于元蓍象曰明夷于昭夷昔叹曰才位不兼大运有数甞哀时命而作颂云诸公以予从君之游最乆故秉翰叅议其颂曰天道宏运兮物各有时匪时不生匪运不成昔者元精汨潏阳九滔灾大人感生尧禹恢能隂阳旣和玄帝传家五百数终桀鷔暴邪子乙提运水火革明匪贤不昌尹乃阿衡六百运徂受始淫狂西伯考元历在圣昌匪雄不决匪谋不臧姜牙皓眉寔逢其良投劒指麾奄有八荒周有天下七百余年太公之后不闻大贤岂无仲尼负道周旋无势一挈无土一㕓然则大运之所来时哉时哉隘业隘运巨功巨非其时草木爲伍昭夷作颂云示有甞着汲人嚜记言变化之事且曰请尔灵龟永宴息乎浩𥘉东明张先生铭柳宗元东明先生张氏曰因甞有以文荐于天子天子筞试甚高以爲长安尉一年投去印绶愿爲黄老术诏许之居东明观三十余年受毕法道行峻异得衆眞祕书诀箓聚经籍图史侔于麟阁以弟回降秩封州先生曰吾老矣支体不可解也遂从以去明年回之子袭死哭之恸遂病旣亟以命回曰吾生天宝讫贞元巳酉歳十月今死于汝之手盈吾志矣京师吾生也毕原先人之归也必以返葬乃自爲志而卒明年正月某日葬如其言子某等爲碑以志于墓辞曰匪禄而康匪爵而荣漠焉以虚充焉以盈言而不爲华光而不爲荣名介絜而周流道包涵而清宁幽观其形与化相冥寂寞以成其道是以勿婴世皆狂狂奔利死名我独浩浩端一以生或曰先生友悌以遁慈㓜以死若不能忘情者何也吾曰道去友邪去慈邪从容以求其得之邪盪莽狠倖道之非邪且夫亏恩坏礼枯藁顦顇隳圣图寿离中就异欻然与神鬼爲偶顽然以木石爲类空侗而不实穷老而无死先生之道固知异夫此也乃书千石以纪文贞公笏铭孙樵大中六年诏出文贞公笏归其孙丞相谟孙樵请铭其笏曰灵豸荐角比干献骨合以愤烈在公爲笏怒虎可唾笏不可挫太华可裂笏不可折柱天不庂指日不蚀标仪条臆起梗开直噫諌舌切切上磨帝缺不逆不怫笏则公笏紧拱折列诤舌不发胶荣领餗下偷上愎非公之节孰爲公笏寿州安丰县孝门铭柳宗元懿厥孝思兹惟淑灵禀承粹和笃守天经泣侍嬴疾黙祷隐冥引刃自向残肌败形羞膳奉进忧劳孝诚惟时高高曽不是听创鉅痛仍号于穹旻捧土濡涕顿首成坟䧟膺腐眦寒暑在庐草木悴死鸟兽踟蹰殊类异族亦相其哀肇有二位孝道爰兴克脩厥猷载籍是登在帝有虞以孝蒸蒸仲尼述经以敎于曽惟昔鲁侯见命夷宫亦有考叔悟庄称纯显显李氏寔与之伦哀嗟道路涕慕里隣邦伯章奏稽首慇懃上动帝心旁达明神神钖祕祉三秀灵泉帝命荐嘉亦表其门统合上下交賛天人建此碑号亿龄扬芬寿州刺史臣承思言九月丁亥安丰县令臣某上所部编戸甿李兴父被恶疾岁月就凾兴自刃股肉假託馈献其父老病巳不能啖啜经宿而死兴号唿抚臆口鼻垂血捧土就坟霑渍涕洟遂于坟左作小庐蒙以苫茨伏匿其中扶服顿踊昼夜哭诉孝诚幽达神爲见异庐上产紫芝白芝二本各长一寸庐中醴泉涌出竒形瑞状应验图记此皆陛下孝理神化隂中其心而克致斯事谨桉兴匹庶贱陋循习浅下性非文字所导生与耒耨爲业而能钟彼醇孝超出古烈天意神道犹钖瑞物以表殊异伏惟陛下有唐尧如天如神之德冝加旌襃合于上下请表其里闾刻石明白宣延风美观示后祀永永无极臣昧死上请佷石铭皇甫湜佷石苍苍骊山之傍鑱朴礲瘢嶷然四方昔秦皇帝谋之不臧七十万人兹焉惶惶发石此山言础于坟若有慿依屹住中逵淫刑蹙迫人力无施故老相传以佷名之自昔太古不封不树有葛于沟有薪于野后圣有作縁情不忍爲之棺椁其在唐虞则维木噫嘻暴秦虐用其人坟而象山下锢三泉穷珍揔竒力瘁财殚驱驱而前如刈草菅天毒其哀神愤其凶讁戍一唿九州风从白挺荆棘指麾崤潼险阻不阖干戈倒锋尸露于劫燧燔于童逢颗无依不十年中禹葬㑹稽不改其行圣德洋洋厥响乆长至于汉刘释之而言中如可欲犹隙南山矧私其身以尽其人刻词佷石烱戒千春铭秦坑司空图秦术戻儒厥民斯酷秦儒旣坑厥祀随覆天复儒雠儒祀而家秦坑儒邪儒坑秦邪洪州大云寺钟铭独孤及叅变化孕律吕和神人莫疾于声故天地以雷震万物圣人以乐节八风佛土以钟警六时天造圣作同符异贯自眞乗开设其轮三转像教不坠而法鼓之制存莲宫于江之濵万井在其前善恶兴乎人将欲诞敷我法音启迪我善根我是以作万钧之钟大其器所以昭其度也侯谁尸之长者杜海洎北方上士精法观释法鸾与比丘衆百三十有五人实果其愿将办所作于时火官金工循厥戒令范隂阳九六之数以合造化均薄厚侈弇之齐以谐淸浊聚精㑹神鸠工于其闲弘誓旣逺昏疑皆破故衆心如城施者成市大悲之感与万灵接祝融回禄髣髴交应越五月辛丑新钟成于是此邦民大和㑹膜拜纵观川塞衢隘亿兆谛听鲸鱼乃发訇然如扶摇号而万窍怒霹雳作而崇山破在坑满坑在谷满谷金界岌峇若震若盪旣而拗怒散涣与回飇俱激度越大千周流六虚经于严城入于𣑽宫徘徊乎霜天凌厉乎淸夜千门彻万戸警鱼龙皆奋虫豸不蛰于是聆其音者贪騃迁善聋盲知方识浪安流地狱淸凉咤王解形刀轮摧藏严乎心者闻声以知受观受以悟法若露淸耳根镜照身业彼金鼓声气木铎徇路整衆孚号方斯陋矣盖圣人弘道以观善因善以建法作法器以爲天下利利者敎之果法者教之因善者教之宗我钟乃悬是训是崇世界有极大音无穷鹿泉本愿寺铜钟铭八音之列数者金爲长金声之动物者钟爲大相彼创制本乎无心随轻重之所考遇洪纎而必应其体妙乎其几神乎故帝庭用之以和乐𣑽宇作之而助道其有㫖哉伊夲愿道场昔鬼土所卜即轮王建塔之地有隋氏因而缉焉皇唐统天增壮厥构虽台殿有赫而钟簴未雄曰都维那某等显允令得郁爲纪纲洞三学之奥府张二严之巨翼以爲是声闻则有以敷衆美不则无以遍十方乃同寅叶㳟唱议改作我心匪石彼应如云缁流辅仁而或勤或懋清信委施而爲冈爲陵于是乎逺贸精金愽召艮冶凫氏宰陶人翼镕范脩林朴植火正叱咤以启号风师阅怒而陈力巨扇咆哮洪鑪赫曦焮夺清夜光连紫微旁通窦以决注下濳成于数围察夫隂未凝阳爲烈爙爆泉沸气愤云洩旣旬而后实旣坚而后发转于隧渐于堂混乎其轮圎洞然而博畅仙兽勒于下骊龙踏于上蓄精诚含寥亮乃神工之旣济而宝器之大壮也且夫作有度而体有经侈奄均厚薄中则不播不石不郁不柞虽鸿音未扬识者已知其妙矣故缁衆咸跃善愿克充而县之衣冠里之髦彦聚舍珍翫翕营层台峻嶒百常沆瀣一色然后挿云柱倚天梯骈辘轳绾脩索攅㔣力以下拔轧丰容而上昇雄以笋鳞顚以交扛勐以簴权作以离立大器斯属洪椎乃铿威音潼溶而一吼虓响岌嶪乎三界上极有顶下弥空轮飞行天仙海陆神识莫不警革尘滞褰开冥蒙涤旷劫之瑕灭长夜之苦使浩福濳润冥机坐融其诸佛神通之用乎不然者千钧之声一杵之播则曷以臻于是矣允釐僧务本三势而克终式遏劒轮后四爰而长击故初起细而促渐登锽以舒旣锐而入微又増而复壮于是壮也乃而毕爲若是者何皆皇觉启导抑扬之深思也实欲普其念周乎仁张皇慈音引曵悲韵使万物咸若六时登闻不惕不惶以安以乐或谓霆鬪雷裂山倾河洩灵祗殱走勐毅僵蹷皆恐怖杀伤之事我大雄氏慈制又悲乎然哉若乃颙颙圣贤翼翼龙象以之懴萨以之引宣微妙其心精进厥德有秩有序不差不忒住持我像敎洋溢我玄风洞达我幽明清宁我邦国神之不可以已其在兹乎皇唐十有八年春仲月八日是钟也旣成即其秋孟月上弦兹台也复构他方圣衆咸飞来而讃扬地中菩萨咸踊出而瞻仰于是陈巨㑹以落之张𣑽乐以考之煌煌乎休哉越宝庭之能事毕矣而宏范莫纪又八稔于斯河南史凛然文林之秀也尉于右邑摄兹铜章惠化一清于灌坛希声重美于洪器命我昭述式副羣心之望焉而主簿弘农杨量新尉杨光朝等并高斡才敏力懋于道勉奉天秩允恭仁祠辅营乐石賛就厥美虽默者果得不言乎铭曰灵钟上空仪法天体道内虚含至圎雄威蓄毓时乃宣震击铿锽流大千十万调御及圣贤应我眞声开𣑽筵一切苦轮悲炽然开我眞声咸息肩虚空有尽福无边神用广大莫与先化成寺大钟铭李白噫天以震雷鼓羣动佛以鸿钟警大梦而能发挥沈濳开觉茫蠢则钟之取象其义博哉夫扬音大千所以清眞心警俗虑协响广乐所以达元气彰天声铭勋皇宫所以旌丰功昭茂德莫不配美金鼎増辉宝坊仍事作制岂徒然也粤有唐宣城郡当涂县化城寺大钟者量函千钧声盈万壑盖邑宰李公之所剏也公名有则系玄元之英㽔茂列圣之天枝生于公族贵而秀出少藴才略壮而有成而西逾流沙立功絶域帝畴乎厥庸始学古从政历宰洁白声闻于天天书襃荣辉之简牍稽首三复子孙其天宝之初鸣琴此邦不言而理日计之无近功歳计之有大利物不知化濳臻小康神明其道越不可尚方入于禅关覩天宫峥嵘闻钟声琐屑乃谓诸龙象曰曷不建大法鼓树之层台使羣聋六时有所归仰不亦美乎于是发一言以先觉举百里而咸应秋毫不挫人多子来铜崇朝而山积工不日而云㑹乃採凫氏撰鸿钟火天地之炉扇隂阳之炭回禄奋怒蜚亷震惊金精转涾以融熠铜液星荧而熣灿光喷日道气蔽天维红云点于太淸紫烟矗于遥海炟爀宇宙功侔鬼神莹而察之吁可骇也尔其龙质炳发虎形躨跜縻金索以上絙悬宝楼而迭击傍振万壑高闻九天声动山以隐隐响奔电而阗阗赦汤镬于幽途息劒轮于苦海景福肹蠁𬒳于人天非李公好谋而成弘济羣物又孰能兴于此乎丞尉等并衣冠之龟龙人物之摽凖大雅君子同僚尽心闻善贾勇賛成厥羙寺主昇朝闲心古容英骨秀气洒落毫素谦柔笑言海受水而皆纳镜无形而不烛直道妙用乃如是言然常虚怀忘情洁已利物是人行空寂不动见如来有若上座灵隐都维那则舒名僧曰晖藴虚常因调护贤哉六开士普闻八万法深入禅惠精修律仪将博我以文章求我以述作功德大海酌而难名遂与六曹豪吏姑熟贤老乃缁乃黄凫趋𣑽庭请扬宰君之鸿美白昔忝侍从备于词臣恭承德音敢阙清风之诵其词曰雄雄鸿钟砰隐天雷鼔霆击警大千含号炟爀声无边摧慴魑魅招灵仙旁极六道下九泉劒轮辍苦期息肩汤镬勐火停炽然恺悌贤宰人父母兴功利物信可乆传芳金钟永不朽温州仙巖寺铭司空图巖之巅森㦸鑱天中宅灵僊瀑之作风斡洞壑地汹山凿越之裔瓯之隅人逸而腴某其帅某其牧寺圯而复石桥铭张嘉贞赵郡洨河石桥隋匠李春之迹也制造竒特人不知其所以爲试观乎用石之妙楞平碪鬪方版促郁縬穹隆崇豁然无楹吁可怪也又详乎又挿骈坒磨砻致密甃百象一仍餬灰璺腰铁铁蹙两涯嵌四穴盖以杀怒水之荡突虽怀山而固护焉非夫深智逺虑莫能剏是其栏槛华柱鎚斲龙兽之状蟠绕拏踞眭盱翕欻若飞若动又足畏乎夫通济利渉三才一致故辰象昭回天江临乎析木鬼神幽助海石到乎扶桑亦有停杯渡河羽毛塡塞引弓击水鳞甲攅㑹者徒闻于耳不觏于目目所觏者工所难者比于是者莫之与京勑河北道推勾租庸兼复囚使判官卫州司功叅军河东柳涣继爲铭曰于绎工妙沖讯灵若架海维河浮鼋役鹊伊制或微并模盖略析坚合异超涯截壑支堂勿动观龙是跃信梁而竒在启爲愽北走燕蒯南驰温洛騑騑壮辕殷殷雷薄携斧拖绣骞视鹤艺入侔天财丰颂阁斵轮见嗟错石惟作并固良球人斯瞿䁨石桥铭张彧阉茂歳我御史大夫李公晟奉诏㧾禁戎三万北定河朔冬十月师癸赵郡郡南石桥者天下之雄胜乃揆厥迹度厥功皆合于自然包我造化仆散客也状而铭曰洨水伊何诸州互凑秋霖夏潦奔突延袤杼材蒇制朴斵纷糅斡地泉开盘根玉甃虹舒电拖虎歩云搆截险横包乗流逈透坱轧匠造琳琅蔟簉敞作洞门呀爲石窦賖莫筭盈一纪方就力将岸争势与空鬪吞齐跨赵儆夜防昼月挂虚㙴星罗伏兽谓之钤键撮我宇宙谓之关梁扼我戎寇郡国襟带河山领袖经途者安逸轨者覆东南一尉西北一候万里书传三边檄奏邮亭控引事物殷冨夕发蒯壖朝趋禁霤质含氷碧文耀藻绣花影全芳苔痕半旧天启大壮神功罕究勒铭巨桥敢告豪右丹崖翁宅铭并序元结零陵泷下三十里得丹崖翁宅有唐节者曽爲泷水令去官家于座下自称丹崖翁丹崖湘中水石之异者翁湘中得道之逸者爱其水石爲之作铭铭曰泷水未尽泷水犹峻忽见渊洄丹崖千仞磳磳丹崖其下谁家门前断舩篱上钓车不知㡬峯爲其四墉竹幽石磴飞泉戸中怪石临渊䂩䂩石巓何得石巓翁独醉眠吾欲与翁东西茅宇饮啄终老翁亦恱许世俗常事阻人心情徘徊巖下遂刻此铭井铭柳宗元始州之人各以甖甈负江水莫克井饮崖岸峻厚旱则水益逺人陟膝大艰雨多则涂滑而顚恒惟咨嗟怨惑讹言终不能就元和十一年三月朔命爲并城北隍上未晦果寒食冽而多泉邑人以灌其土坚垍其利悠乆其相者浮图谈康诸军事牙将米景凿者蒋晏凡用罸布六千三百役佣三十六大甎千七百其深八㝷有二尺铭曰盈以其神来不穷惠我后之人噫畴肯似于政其来日新梓州兠率寺文冡铭刘蜕文塜者长沙刘蜕复愚爲文不忍弃其草聚而封之也蜕愚而不锐于用百工之技天不工蜕也而独文蜕焉故饮食不忘于文晦冥不忘于文悲戚怨愤疾病嬉游羣居行役未甞不以文爲怀也适当无事而天下将以文爲号文明代生殖明晦皆效文用故日月星辰文乎旂常昆虫鸟兽文乎彝器徐方之土文于侯社夏翟如秦兆惟曰不吉卜于水不成乎河洛兆则亦惟日不吉卜于木而闷闷土协吉累累爲冡则汲之兆乎峭峭爲壁则鲁之兆乎且其占曰土之文爲山河爲华英将不崩不竭爲滋味而传乎结爲丘陵爲其设险乎融爲川渎率其朝宗乎华爲百谷以絜祭祀之粢盛乎不然使其速腐爲墟壌生蒭藁以食牛羊乎化涂泥爲陶甄以作器乎将块爲五色而茅社分封乎流于乐爲土鼔爲桴以洩其和声乎夷爲都邑以兴宫庙乎坎爲洿池以泽生殖乎祀爲坛灶乎窽爲井墓乎吾皆不得而知也当旣不爲吾用唯速化爲百工之用愼无朽爲芝菌以怪人自媚愼无坚爲金铁以作货起争愼无潏爲醴泉以味乎謟口愼无祷爲城社以狐䑕慿妖愼无耸爲良材以雕斵伤性愼无萌爲兰茞以佩服见艺呜唿介而爲石使之能言舒而爲螾使之饮泉旣而他年游䰟之未返者亦命巫师而弔三招之号曰在几阁而来归兮掩爲尘垢在耳目而来归兮奄视汝丑在口吻而来归兮誉不汝乆噫笔絶之年而麟见祟文其无祟乎唅非珠玉歛无裙襦后世诗礼之儒无惊吾之幽墟其冡也在莽苍之野大块之丘时有唐大中丁卯而戊辰之季秋铭曰文乎文乎有鬼神乎风水惟贞将利其子孙乎重校正唐文粹卷第六十七唐文粹唐文粹卷第六十八重校正唐文粹卷第六十八呉兴姚铉纂铭丙宰辅七唐丞相逍遥公韦公墓志铭唐丞相太尉房公德铭唐丞相太尉房公德铭之隂唐丞相故太保赠太师韩国公苗公墓志铭唐丞相太保致仕岐国公杜公墓志铭唐丞相魏国公贾公墓志铭唐丞相太子少师竒章公墓志铭节制二唐卢龙节度副大使检校司徒兼中书令彭城郡王刘公墓志铭唐武昌军节度使元公墓志铭唐丞相逍遥公韦公墓志铭唐故中书令逍遥公韦氏讳嗣立字延构京兆杜陵人也受浑元之正性挺生人之秀杰门爲孝悌之府世处台衡之地士林之高标宗臣之首出者也生于秦之淸水长于郑之成臯聦明先觉博古兼览究蓬山之百氏综阙里之六艺文而不华实而不滞原夫志在于易行在于礼守橐籥之沖虚播未弦之恺悌事有则而言有度神无方而用无体其与人也温艮善诱仁恕多容俾夫顽蔽开晢愎优从君子进道小人革虑闻者愿来见者忘去若膏泽之浸阳和之感万物不知其化矣及夫覆篑登朝滥觞宰邑圣朝知其周慎忠肃简易循良是以绸缪两禁重叠千里迄践宰衡终厥有成凡化二邑里七郡三入中书再统兵部选兵吏各两冬典枢密共五载光弼四主历政三十有余其间累有谤及官因左退日月蚀而更明随和幽而不昧尔其爲邦设敎遵德闲邪身勤心苦诚感物化礼让兴于私室刑罚废于公家衡镜高悬文武矫首才无我失善若已有风流名敎作法垂后訏谟皇极功格天地茫茫蠢蠢旣生旣遂四夷来王五灵皆至然而外荣中素迹迩心遐杳然朱戸之若丧邈然赤松之可接西宴骊山之谷东息龙池之野择逍遥而建号列土宇而开社即明主封立帝之谋表高臣之志也公考侍中爲国元辅公兄承庆当代齐名咸以令德继和金鼎扶阳二相陈氏三君复追美矣侍中前夫人崔氏生黄门而即世后夫人王氏生公而偏爱公克谐以孝因心则友启均养之德成无间之言天下之人比之祥览惟公德行言语文学政事四者实揔而兼之事亲养志而能争居丧过哀而顾礼此又善中之善者也善人天之经也国之宝也道将兴废木铎之用有时命或推移苍生之望恒在春秋六十遘疾陈郡还医洛师开元七年九月二日薨于归德里有诏赠兵部尚书谥曰某礼也明年某月葬于某地有子孚恒济史儡然在疚靡所寘哀以某忝缙云之旧寮沐清风之余论入难名之阃域窥妙德之形容见託铭志庻传精爽至于历官次序平居事业当见郡府遗爱之碑国史名臣之传故不存焉铭曰峩峩仁公抱孝含忠文献则足高明有融翻飞王佐穆我清风道济明时心乐幽地薜衣华衮坦然一致逍遥启封带砺传祀生涯共尽振古其常人秉三德天归百祥臧孙有后公业不亡唐丞相太尉房公德铭李华玄宗季年逆将持兵天钖房公言正其倾羣兇害直事乃不行虑起幽陵连覆二京帝慈蒸人避狄西蜀爰命监抚理兵北朔登贤爲辅让子以续公賷册书亦捧瑞玊圣人神圣天地咸若子孝臣忠元元踊跃命帅中军谋殱羿浞人或有言志屈道行公曰不可屈则佞生柄不在公象昬曀明退师储宫出守函谷入爲尙书正色谔谔又刺汾浍遽临彭濮何负而东何负而西公受挫抑邦人悽悽帝怀明德俾我不迷徴拜秋官佥曰休哉薨殂阆中国瘁人哀乔岳陨踬辅星昬霾天子洟涕迎崇上台巖巖岱宗瞻其峻极赫赫房公尊其盛德昔抚冝春列邦是式建铭江濵以慰南国唐丞相太尉房公德铭之隂柳宗元天子之三公称公王者之后称公诸侯之入爲王卿士亦曰公有土封其臣称之曰公尊其道而师之称曰公楚之僭凡爲县者皆曰公古之人通谓年之长老曰公故言三公若周公召公王者之后若宋公爲王卿士若卫武公虢文公郑桓公其臣称之则列国皆然师之尊若太公楚爲县者若叶公白公年之长老若毛公申公涪公而大臣罕能以姓配公者虽仅有之然不能着也唐之大臣以姓配公最着者曰房公公相玄宗有劳于蜀人咸服其节相肃宗作训于𡵨人咸尊其道惟正直慈爱以成于德用是进退所居而事理辨所去而人哀号理逺人逺人不胜其怀爲文士赵郡李华铭公之德乱不克立今刺史太原王涯嘉公之道犹在乎人人不忘公之道爲之刻石且曰州之南有亭曰需宴亭公之爲也人之思也乃增饰栋宇即而立焉州人大恱咸㑹陨涕言曰昔公以周召之德微子之仁有土封以爲卿士道爲三公德爲国师年爲元老甞爲县县怀其化至于州州濡其泽凡我子孙罔不戴纂盛德之词文而不刻更刺史数十莫克兴起乃率归于王公公甞以机密匡天子于禁中承公之道刺于我邦由公之理又能尊公之德起遗文以昭前烈则其入爲卿士三公也孰曰不冝吾惧其去我也遽愿书于铭之隂用永表于邦之良政唐丞相故太保赠太师韩国公苗公墓志铭李华永泰元年四月戊子唐旧相太保韩国公薨天子辍朝羣臣出次五月壬午赠太师七月丙子诏使中谒者莅祭京兆少尹护丧龙旗輤车卤簿哀导加于一等园茔封树碑版垂后盛于当朝葬我韩国公夫人名本于宏才非此运不扬元勲出于忠烈非死之中登日月九天之上干坤闭而复辟钧轴折而再驾故肃宗皇帝于行在见公曰欲求良弼其在兹乎公讳晋卿字元辅上党壸关人祖袭夔赠太子太师父殆庶赠礼部尚书公成童好学弱冠工文二登甲科三入高等始自郡邑台省之任终乎廊庙台辅之器至如牧四郡使四道在人爲政之絶迹于公能事之常格故不足叙天宝之末胡羯乱常公身在陷穽心图辽廓谒至尊于幕殿议大计于辕门天子壮之拜爲左相公于时与兵部尚书汾阳郡王经略大业翊賛中兴公抚于内汾阳营于外克二京复九庙尊先帝返上皇公之功也干元二年元兇授首陈希烈等四十八人议在殊死公抗䟽上论以四方犹虞罪当寛宥三司质定其事不行于戏庆绪之诛也不用公议使有思明之难朝议之减复行公计果今天下大安仁人之言不可巳巳上元二年玄宗升遐诏公摄政肃宗违代令公当国道合君臣时契云龙于二主功高宇宙德钟社稷于一身夫平计之勃安之揔有平勃之勲伊摄之霍立之再当伊霍之任人臣贵极今古罕俦公晚婴衰疾属辞枢务遂得特纡圣眷俯降臣礼赤墀之下杖䇿来朝宣室之中肩舆入见此则明主上德而屈体忠臣感恩而忘形君臣之闲斯爲盛矣无何有诏册授太保军国大务仍咨访焉公至和爲心太素爲体以虚舟应物世累不能干其神以公器济时江海不能开其虑故轩裳钟鼎于我如浮云大位遐年在生爲逆旅享年七十有七历任二十有四顺如也夫人韩国夫人博陵崔氏诗书之门金玉其度先公而殁今则祔焉嗣子发丕坚粲垂向吕稷望咸等并强学懿文保家继代忠足以励行孝足以扬名叙德立铭愿昭先烈掌文之客敢忘大猷其词曰有唐宗臣爲国元老清明淳粹全德体道磊落臣节深沈庙谟智能逃难忠则忘躯幽蓟弄兵咸秦振荡举族南弃拔身北向一见先皇其言甚壮指麾筹画爰立作相天地反正苍生之望伊昔南狩衣冠下从三司献议万乗将同諌书一出天下称公二圣登遐万方是荷圣皇在闇务辍宸坐称政临朝非公不可彼苍不仁殱我鼎臣天归说梦岳降申神嵯峨碑版突兀封树呜唿相国韩公之墓唐丞相金紫光禄大夫守太保致仕赠太傅𡵨国公杜公墓志铭权德舆有唐元老太保岐公讳佑字君卿年七十八以得谢之岁岁十一月辛未启手足京师安仁里皇帝恤然不视朝三日册赠太傅弔祠加恩明年夏四月乙酉返眞宅于少陵原大墓公之先自汉建平侯晋当阳侯而下忠贤闲出积厚昌大以至曽王父行敏皇银靑光禄大夫荆益二州大都督府长史南阳郡公王父悫皇中散大夫尚书右司贠外郎详定学士父希望皇银靑光禄大夫鸿胪卿恒州刺史西河郡太守饰终三加至尚书左仆射公揔中龢之粹灵蹈明哲之大方体仁以长人厚德以载物器周代资材爲国华程功积事博达弘𥙿在玄宗朝以门子筮仕解巾有声在肃宗朝以郡掾廷吏贤侯交辟俄以台郎御史二千石事代宗以六軄之贰十聮之重兵符相印事德宗初自度支郎岁中拜小司徒时当艰急政有均节持权者排陷改苏饶二州刺史以亚丞相颛政南方入居左辖出典侯服旋委节旄贞师淮海凡居鎭十五年历礼刑二尚书乃进左揆爕和大政拜章来朝兼理公台绸缪枢极在帝左右顺宗谅闇公摄冡宰因山复土专护其任进掌五教乃平九赋永贞内禅公奉典䇿今上继明眞授司徒备物采饰襃优章灼推致四时之和茂明万物之冝初公来朝之明年年及悬车抗章告老三上不允厥后诏公毎旬一朝访决重务以公年与德耆尊礼不名后再岁天子悯烦公以官軄之事思遂坚请礼优师臣大雅称方叔元老且非宰政东汉之胡公中庸不理藩服曷若公都将相之重兼文武之全三代论道两朝揔巳搢绅瞻仰者凡六十年致位就第极其荣号隆其五福闇然得之在临川有恺悌之化涖南海有威怀之略自淮而南兴事任力三邦之人类有声诗炳如嵩华刻在金石公旣当安危注意之重一人倚赖急宣密启多所交感嘉保太平承宁诸侯或恶其烦言或导其善气损怨服义日用不知至有执介圭朝象魏冠功臣之表近天子之光爲时龟龙公所枢柅喜士容物羣而不党理遣情恕犯而不校一言定交死生以之趋人之急唯恐不及不徼福不乞灵物怪气燄不接于心术诚明坦荡自得于天理中正之外无自入焉国门南出杜陵故地畎清流䟽灌丛觞斚引满金丝合奏时贤儁人结辙在门极谢安之林墅异陆贾之装櫜鄕耋时㑹鸥鸟不惊又以见公放怀推仁无不逮也至若阅天下之义理究先生之法志着通典二百篇诞章闳议错综古今经代立言之㫖备焉凡推毂之士繇幕廷而奋迅者近于百辈将相六軄左右曹台以至列藩二千石不可胜书夫人安定郡梁氏苏州常熟县令㓜睦之女也专柔淑愼动有仪矩先于公殁几三十年矣嗣子司农少卿师损与其弟昭应县令式方驾部贠外郎从郁等皆以材能孝谨爲卿大夫元士推择之际以吏资廕庥之下咸有淑声俨然摧剥相眩无怙诚信哀敬实加于人以德舆甞沗府辟晚聮台座毎荷同升之义盍陈无愧之辞直书德辉以镂幽础铭曰君子之用可以大受斤斤𡵨公祗事三后谟明盛时其道甚夷乃将乃相乃公乃师六府龢平五福丛滋齐之温良商之慈爱推本性术发舒光大宣力中外勤劳翼戴悬车乞身知进知退岁在大梁月生一阳以佚以息忽乎茫茫廞襚纳书礼优职襄和气在上昭明发扬少陵郁郁蓍蔡恊吉宰木号风虞泉落日于嗟𡵨公居此玄室唐故金紫光禄大夫检校司空兼尚书左仆射同中书门下平章事上柱国魏国公赠太传贾公墓志铭权德舆德宗皇帝享国二十有七年注意于将相之臣惟魏国贾公讳耽字敦诗始则四握兵符保釐节制终乃再践师长爕和枢极文武致用实宁斯人景钟书伐金鼎和味咸有一德用平太阶奉缀衣之诏公始感疾先复土之期公乃捐馆属太上皇重公耆硕进加司空今皇帝悯公徽懿追命太傅春秋七十六佩相印一十三年前史称贾生通达国体其孙嘉好学世其家其曽孙捐之建议深切汉元帝爲之罢朱崖郡皆其先古之有议论风节者也曽王父逺则皇长河尉生王父知义沁源主簿赠扬州大都督都督生烈考琰之燕居不仕赠尚书左仆射皆代德安贞延䊮于后公忠正仁恕极深研几究今古于百氏穷地域于九译干元初寰海未静褐衣危言始尉太平连辟大府三入御史府再爲尚书郎亚尹北都剖符西河嘉猷循行所涖居最大历十四年冬十月繇大鸿胪贞师于梁恊力羣帅平夷江汉靑绶大封恒然光明进叅六职节制襄岘载㑹兵车抚征淮右徴诣行宫眞拜冬官明年以三后之任分正洛师加地进律察廉唐邓复揔赋舆鎭于灵昌政成八稔恺悌淸静于是膺审象之寄賛格天之业中外授受勤劳王家易坤之说曰地道也臣道也惟公有博载之量露生庻物书洪范之说曰强弗友刚克爕友柔克惟公推寛信之诚弼亮时化故其抚封也不尚禁厉不施皦察扶导善气折销未萌使贪者让躁者静四邻敬之如神明阖境爱之如父母其作相也当先皇帝洪覆隂骘财成造化宗工儁老但以忠厚承淸光故公之扬休德煇涵泳无际蔼然和平之运恬然易简之道至若匪躬诡词劳谦不伐者亦何可胜言坦夷而周宻广大而絜静耸善虚已求天下之才博闻强识通天下之志斯可及巳所着梁怀王傅碑先君子碑陈祖德以自况载家声于可乆体要闳达迈乎羣伦撰海内华夷图及论次地理之书凡五十有五编贡在中禁传于域内言方志者以公名家被病更时屏絶毉术且曰吾以忠信爲丘祷死生爲天理一气聚散斯焉顺之美槚寿堂自爲终制愦然委化以启手足推从古知命之士所难能焉夫人武功苏氏驾部郎中守中之曽孙处士珣之女有柔仪淑行殁于中年二十有五年矣嗣子畴太常寺恊律即早夭次子疄太子司议郎少子㽥京兆府叅军事驯行孝谨号咷毁瘠奉二尊堂帷合于九原刻兹乐石以永终古铭曰麟之仪仪鳯之师师有倬魏公发辉清时外揔方国扫除螟螣入居公台左右皇极于学无不通于士无不容穆如龢风叩若华钟伟材闳议信以发志中行循性其道易易始于淸明纪号永贞维阳月之朔日兮返智气于冥冥下旬逮半兮祖载于庭神归古原兮閟此音形前直国门兮旁迩梁傅不忘本兮公之素笳箫启路归此壤树呜唿有唐元老兮魏公之墓唐丞相故太子少师竒章郡开国公赠太尉牛公墓志铭杜牧唐佐四帝十九年宰相牛公讳某字某八代祖弘以德行儒学相隋氏封竒章郡公赠文安侯文安后四世讳鳯及仕唐爲中书门下侍郎监修国史于公爲高祖文安后五世集州刺史赠给事中讳休克于公爲曽祖集州生太常博士赠太尉绍太尉生华州郑县尉赠太保讳㓜闻太保生公孤始七岁长安南下杜樊郷东文安有隋氏赐田数顷书千卷尚存公年十五依以爲学不出一室数年业就名声入都中故丞相韦公执谊以聦明气势急于襃拔如柳宗元刘禹钖辈以文学秀少皆在门下韦公亟命柳刘于樊郷访公曰愿一得相见公乗驴至门韦公曰是矣东京李元礼爲后进师隋竒章公仁德禄位二者包而有之公登进士上第元和四年应贤良直諌制数强臣不奉法忧天子炽于武功诏下第一授伊阙尉以直被毁周岁凡十府奏取不下伊阙满岁郄公士美以昭义军书记辟凡三上请诏除河南尉拜监察御史丁母夫人忧制终复拜监察御史转殿中侍御史迁礼部贠外郎都官贠外郎兼侍御史知杂事改考功贠外郎集贤殿学士库部郎中知制诰赐五品命服半岁迁御史中丞宿州刺史李直臣以赃数万败穆宗得偏辞于中称直臣冤且言有才宰相言恪不用公以具狱奏上曰直臣有才可惜公曰彼不才者无饱食以足妻子安足虑本设法令所以缚束有才者禄山朱沘是才过人而乱天下上因可奏曰善赐章服金紫迁戸部侍郎掌财赋事上益亲重欲相之㑹中书令韩弘男公武谋曰大人守大梁二十年齐蔡诛后始来朝今不以财援中外设有飞一辞者谁与保白公武賷弘书献公钱千万公笑曰此何名爲公亟持去明年弘公武继卒主藏奴与吏讼于御史府上怜弘大臣父子併死稚孙将家事走中使至第尽取财簿自阅视凡中外主权多纳弘货独朱勾细字曰某年月日送戸部牛侍郎钱千万不纳上大喜以指历簿遍视旁侧曰果然吾不谬知人言讫再拜殿上皆再拜唿万岁寻以本官平章事明年正位中书侍郎加银靑三品兼集贤大学士监修国史敬宗即位与武士畋宴无时徴天下道士言长生事公亟諌曰陛下不读玄元皇帝五千言以淸静养生彼道士皆庸人徒夸欺虚荒岂足师法未一岁请退不许连四月日间以疾辞乃以鄂岳六州建节号武昌军命公爲礼部尚书平章事爲节度使公始至问民尤苦皆曰城土踈恶岁输帘竹爲苫具奸吏旁縁主爲侵取费与税等岁乆前后政欲画计䇿讫无所施公即除去冗长用公私钱陶塼甃城凡五年乃就明年文宗即位加吏部尚书明年急徴拜兵部尚书平章事重拜中书侍郎弘文馆大学士郑注怨宋丞相申钖造言挟漳王爲大逆状迹牢密上怒必杀公曰人臣不过宰相今申钖已宰相假使如所谋岂复欲过宰相有他图乎臣爲中丞爱申钖忠良奏爲御史申钖心臣敢以死保之上意解由是宋不死大和六年西戎再遣大臣䞇宝王来朝礼倍前时尽罢东向守兵用明臣附李太尉德𥙿时殿劒南西川上言维州降今若使生羗三千人烧十三桥擣戎腹心可洗乆耻是韦臯二十年至死恨不能致事下尚书省百官聚议皆如劒南奏公独曰西戎四面各万里来责曰何事失信养马蔚茹川上平凉坂万骑缀回中怒气直辞不三日至咸阳桥西南逺数千里虽百维州此时安可用弃诚信有利无害匹夫不忍爲况天子以诚信见责于夷狄且有太患上曰然遂罢维州议大和六年检校右仆射平章事淮南节度使经六年至开成二年连上章请休官诏益不许公曰臣惟退罢可以行心夏五月以兵付监军使拜䟽讫就道除检校司空留守东都明年拜左仆射上恐公不起诏曰朕比有疾良巳思一面叙公不得巳至阙下一拜谢闭门不出明年检校司空平章事襄州节度使出都门赐黄彝樽龙杓凡六品名出周礼诏曰精金古器用以比况君子非无意也襄州七年饶假军人入赋不一公至据地籍免贫弱四千万均入豪彊皆曰甘心不出一怨言明年武宗即位就加司徒㑹昌元年秋七月汉水溢堤入郭自汉阳王张东之一百五十岁后水爲最大李太尉德𥙿挟维州事曰修利不至罢爲太子少师未几检校司徒兼太子少保明年以检校官兼太子太传留守东都刘稹以上党叛诛死时李太尉专柄五年多逐贤士天下恨怨以公德全畏之言于武宗曰上党轧在京控山东刘从諌父死擅之十年后来朝加宰相纵去不留之致稹叛竭天下力乃能取此皆公与李宗闵爲宰相时事从諌以大和六年十二月十七日拜阙下实以其月十九日节度淮南明年正月从諌以宰相东还河南少尹吕述公恶其爲人述与李太尉书言稹破报至公出声叹恨上见述书复闻前纵从諌去叠二怒不一叅校自十月至十二月公凡三贬至循州贠外长史天下人爲公挼手咤骂公走万里瘴海上二年恬泰若一无事今天子即位移衡州汝州长史迁太子少保少师凡四年复位大中二年十月二十七日薨于东都城南别墅年六十九天子恫伤不朝两日册赠太尉天下善人执手相弔哭公忠厚仁恕庄重敬愼未甞以此八者自勉而终身益笃爲宰相急于铨品凡名清官不忍持一资以假非其人以道德谟于天子毎指古义爲据有言机利克迫必鈲㓢使之摧破三大邦去苛碎条约除大患其轻巧吏欲贼公爱恶希向所爲浑然终不能见故所至必大治衣冠单穷出俸钱嫁其子女月与衣资送其死丧凡数百家李太尉志必杀公后南谪过汝州公厚供具哀其穷爲解说海上与中州少以异勉安之不出一言及于前事鎭武昌时军容使仇士良爲监军使公律以暑甚大合军宴拱手至暮一不揺扇益自俭克平居非公事不出内屏周三岁语言举止率有常度仇军容开成末首议立武宗权力震天下毎言至公必合手加颡曰淸德可服人但过恡官财与人无一毫恩分耳不肯引誉不敢怨毁淡居其中公始自河南荐郷贡仕爲郎官考吏部科目选三开幕府中丞宰相外凡取六十余人上至将相次布台阁皆当时名士每暇日䜩语寮吏必言古人脩身行事旁诱曲指微警教之不以已所长人所不及裁量高下以生重轻后进归之承望声光得一言许可必自矜重夫人辛氏以公封张掖郡赠仆射祕之长女士林称爲妇师凡三十年前公八年殁五男六女长曰蔚监察御史次曰丛浙南府协律郎皆以文行登进士第不借公势次曰奉蒨河南府洛阳尉二人皆稚齿长女嫁戸部郎中上党苗愔次女嫁河中节度副使检校郎中范阳张洙次女嫁河南府戸曹集贤校理常山张希复次女嫁前进士邓淑次女未笄一人始数岁以某年月日葬少陵南某郷某山里铭曰道旣讹衰必有以扶厥公之生以隆其洿幽以独明暵以雨濡以敎其徒以佐天子灭絶霸駮如有枢柅标揭峙倚巍乎二纪臣宗德老鉅杰魁礨孰爲忌畏谮去南海不校不辨牵复显大百行浑圎隣于及年以归其全故幽州卢龙军节度副大使知节度事管内支度营田观察处置押奚契丹两畨经略卢龙军等使开府仪同三司检校司徒兼中书令幽州大都督府长史上柱国彭城郡王赠太师刘公墓志铭权德舆析木之下幽陵碣石融结絪緼诞灵熊浑乃生元臣以翼大君惟彭城郡王宣力三代抚封四纪在德宗朝纂服旧劳以亚丞相得颛征伐冬官夏卿再践六职乃列台宰乃居师长在顺宗朝论道进律就加司空又拜司徒今皇帝聦明齐圣襃厚功德权侍中中书令绸缪枢衡临长诸侯玄衮赤舄崇其物采九命二伯极其名器勲猷备其賛书始终焯于代家五年秋七月寝疾薨于莫州之廨舍享年五十四冬十月归全涿州良郷县之某原追钖太师不视朝三日命諌议大夫弔祠法赙廷尉卿持节礼册又诏宰臣德舆铭干寿堂所以加恩报劳始终渗漏之泽也公姓刘氏讳济字济之蜀昭烈皇帝二十一代孙曽祖弘逺皇检校司卫卿临洮军使袭彭城郡公赠永州刺史祖贡皇特进左金吾卫大将军赠扬州大都督父怦皇幽州卢龙节度观察等使御史大夫赠司徒㳟公公承是覆露生而𡵨嶷深而通直而和弘毅忠肃端明温重固巳藴絶人之姿挺希代之器始以门子横经游京师有司擢上第叅幽州军事转兵曹掾历范阳令考绩皆爲府中最兴元初以太子家令爲莫州刺史以御史中丞爲行军司马凡吏理之慰荐舆师之拊养如良庖之无晵肯翳良农之无灭裂司徒即代有诏夺情节哀顺变讲信修睦先公之封畛尽在长帅之威惠毕举比岁大旱蝝蝗爲灾絜斋𬞞菲黙以心祷甘雨祁祁嘉生莓莓因其丰登示以班制古诸侯之令典靡不具焉贞元初乌桓诱北方之戎幸吾阻饥大耸边鄙公先计后战陈兵于郊乃遣单车使者诱掖教告繇是诸戎皆爲公用朝不庭方厥猷茂焉明年鲜卑墨乙之犯古渔阳其后啜刺㓂右北平公分命左右军异道并出然后以中坚冲击士不离伤师不留行深入其阻抵青都山下捕斩首虏以万级获橐駞马牛羊无万数十九年林胡率诸部杂种侵淫于澶蓟之北公亲统革车㑹九国室韦之师以讨焉饮马滦河之上扬旌冷陉之北戎王弃其国遯去公署南部落刺史爲王而还登山斵石着北伐铭以见志自太行巳东怀和四邻或归其天伦或复其地理警急则解其顚没居常则纳诸矩度兵兴巳来气俗相因或以夸败度或以美没礼比屋之人被缦胡而挥孟劳不知书术公乃修先师祠堂选㓜壮孝悌之伦春秋二仲行释菜郷饮酒之礼生徒爼豆若在洙泗和门眈耽公署沈沈自从事掾史迨纪纲之仆庠序有伦采章不紊接士必下以词气推贤而容其出处陇西李益乐安任公叔皆以賔筵荐延至郎吏二千石近臣良守此又烈丈夫大君子旷度荦荦之爲也其于勤身𥙿物生聚教训祁寒则颁之絮帛大歉则赈其仓廪一方之人蒙被惠和嘉祥交于动植孝顺浃于州壤美化周行无不及焉去年冬王师问罪于常山公率先蹈厉累上功捷引义慷慨赋诗以献诏宰司序引百执事属和以美大之师次瀛州旣围乐寿又遣支兵急攻安平三旬未下武怒益奋命其子緫以骑士八千先登公亲鼓之士皆殊死战亭午而拔诛屠无噍类盖所以宣威制胜于可必也天子赐以宝劒金甲彤弓卢矢方董诸侯之师将覆其巢俄感厉气隐机口占署緫军司马曰无以吾故而稽天诛悉召戏下以须王命俄而下霈然之诏宥罪班师加公宠渥巳至大病遗章悃款不及家事天下之人伟其忠劳緫以君命起于倚庐之中委重戎事由御史大夫爲工部尚书凡军师之节制封部之廉察尽如㳟公太师之命焉茹荼雪泣祗服丕矩以国侨之遗爱知公业之不亡生极荣号没有愍册扬名以继志善训以克家君臣父子之道斯爲至矣褒大臣所以尊王命懿武事所以恢天声敢摅馨香以识㝠寞铭曰帝在法宫推心懋功洸洸彭城秉义纳忠幽都朔易赐履来宅便藩渥命焜燿嘉绩北戎病燕从古以然怀倈荡定勇略昭宣爕和之重公作霖雨师律之严公爲齐斧廓开䘲沴振奋威武保大定功庇人尊主郄縠敦恱乃主成师善经义府公实似之北伐刻铭西征赋诗播于工歌列在鼎彞壮猷未极大暮如斯华首童牙辛酸涕洟义方绍续君命吉禄孝在无改恩延必复叅差辂葆澶漫陵谷勒石下泉幽玄昭烛唐故武昌军节度观察处置等使正议大夫检校戸部尚书鄂州刺史兼御史大夫赐紫金鱼袋赠尚书右仆射河南元公墓志铭白居易公讳积字微之河南人六代祖巖隋兵部尚书封平昌公五代祖弘隋北平太守高祖义端魏州刺史曽祖廷景𡵨州叅军祖悱南顿县丞赠兵部贠外郎考讳寛比部郎中舒王府长史赠尚书右仆射妣荥阳郑氏追封陈留郡太夫人公即仆射府君之第四子后魏昭成皇帝十五代孙也公受天地粹灵生而𡵨然孩而嶷然九岁能属文十五明经及第二十四调判入四等署祕省校书二十八应制䇿入三等拜左拾遗即日献教本书数月间上封事六七宪宗召对言及时政执政者疑忌出公爲河南尉丁陈留太夫人忧哀毁过礼杖而能起服除之明日授监察御史使于蜀按任敬仲狱得情又劾奏东川帅违诏条过籍税又奏平涂山甫等八十八家寃事名动三川三川人慕之其后多以公姓字名其子朝廷病东诸侯不奉法东御史府不治事命公分台而董之时有河南尉离扄从军职尹不能止监察使死其柩乗传入邮邮吏不敢诘内园司械系人踰年台府不得知飞龙使匿赵氏亡命奴爲养子主不敢言浙右帅封杖决安吉今至死子不敢愬凡此数十事或奏或劾或移岁余皆举正之内外权宠臣无奈何或不快意㑹河南尹有不如法事公引故事奏而摄之甚急先是不快者乗其便相噪嗷坐公专达作威黜爲江陵士曹掾居四年徙通州司马又四年移虢州长史长庆初穆宗嗣位旧闻公名以膳部贠外郎徴用旣至转祠部郎中赐绯鱼袋知制诰制诰王言也近代相㳂多失于巧俗自公下笔一变至于雅三变至于典谟时谓得人上嘉之数召与语知其有辅弼才擢授中书舍人赐金鱼袋翰林学士丞㫖寻拜工部侍郎旋守本官同中书门下平章事公旣得位方将行已志荅君知无何有憸人以飞语搆同位诏下按验无状上知其诬全大体与同位两罢之出爲同州刺史始至急吏缓民省事节用岁收羡财千万以𥙷租其余因弊制事赡上利下者甚多二年改御史大夫浙东观察使将去同同之耆㓜鳏独泣恋如别慈父母遮道不可遏送诏使道呵麾鞭有见血者路辟而后得行先是明州岁进海物其淡蚶非礼之味尤速坏课其程日驰数百里公至越未下车趋奏罢自越抵京师邮夫获息肩者万计道路歌舞之明年辨沃瘠察贫富均劳逸以定税籍越人便之无流庸无逋赋又明年命吏课七郡人冬筑陂塘春贮雨水夏漑旱苗农人赖之无饿殍在越八载政成课高上知之就加礼部尚书降玺书慰谕以示旌宠又以尚书左丞徴还旋改戸部尚书鄂岳节度使在鄂三载其政如越大和五年七月二十二日遇暴疾一日薨于位春秋五十三上闻之轸悼不视朝赠尚书右仆射加赠焉前夫人京兆韦氏懿淑有闻无禄早世生一女曰保子适校书郎韦绚今夫人河东裴氏贤明知礼有辅佐君子之劳封河东郡君生三女曰小迎未笄道卫道扶龆齓一子曰道护三岁仲兄司农少卿积姪御史台主簿某等衔哀襄事裴夫人韦氏长女洎诸孤㓜等号护廧翣以六年七月十二日附葬于咸阳县奉贤郷洪渎原从先宅兆公着文一百卷题爲元氏长庆集又集古今刑政之书三百卷名类集并行于代公凡爲文无不臻极尤工诗在翰林时穆宗前后索诗数百篇命左右讽咏宫中唿爲元才子自六宫两都八方至南蛮东夷国皆写传之每一章一句出无胫而走疾于珠玉又观其述作编纂之㫖岂止于文章刀笔哉实有心在于安人治国致君尧舜致身伊臯耳抑天不与邪将人不幸邪予甞悲公始以直躬律人勤而行之则坎壈而不偶谪瘴郷凡十年发班白而来归次以权道济世变而通之又龃龉而不安居相位仅三月席不暖而罢去通介进退卒不获心是以法理之用止于举一职不布于庶官仁义之泽止于惠一方不周于四海故公之心不足也逢时与不逢时同得位与不得位同富贵与浮云同何者时行而道未行身遇而心不遇也执友居易独知其心以泣濡翰直书铭于墓曰呜唿微之年过知命不谓之天位兼将相不谓之少然未康吾民未尽吾道在公之心则爲不了惜哉惜哉道广而俗隘时矣夫心长而运短命矣夫呜唿微之巳矣夫重校正唐文猝卷第六十八唐文粹唐文粹卷第六十九重校正唐文粹卷第六十九吴兴姚铉纂铭丁庶官七唐吏部尚书诸道盐鐡转运使李公墓志铭唐吏部侍郎赠礼部尙书昌黎韩先生墓志铭唐工部贠外郎杜甫墓志铭唐监察御史周公墓碣铭唐太学博士施先生墓志铭唐着作郎赠秘书少监权君墓表唐太子校书李元賔墓志铭牧守四柳子厚墓志铭吕衡州诔左黄州表陆歙州述贤宰一元鲁山墓碣铭唐故银青光禄大夫守吏部尚书兼御史大夫充诸道盐鐡转运等使上柱国赵郡开国公赠尚书右仆射李公墓志铭权德舆惟元和四年夏五月丁卯冡宰赵郡公巽寝疾薨于永崇里享年六十三天子悯然不视朝追命右仆射冬十月乙酉返葬于洛师缑氏县芝田郷之大墓公字令叔赵郡賛皇人曽祖知让皇河南府长水县主簿祖承胤江州别驾赠太府少卿父嶷右武卫録事叅军饰终四加至尚书右仆射世载德善至公昌大始以明经筮仕爲华州叅军试言超絶补鄠县尉登朝爲监察御史殿中侍御史由美原县令课最爲刑部贠外郎由万年县今课最爲戸部左司二郎中由常州刺史理行第一徴爲给事中以御史中丞领潭州刺史湖南观察使就加右散骑常侍以右散骑常侍领洪州刺史江西观察使就加御史大夫由二府报政入爲兵部侍郎在途加度支盐鐡副使至止踰月代今司徒爲使明年迁兵部尚书闲一岁转吏部尚书揔八柄平九赋左右理道以纾元元天子方推心竦意倚以爲相奄然大病斯可痛也公温重方严恺悌忠清得洪范之正直禀大雅之明哲强志特立爲儒门吏师中台草议左曹还诏法程之下无尤违分画之下无差失其爲二方循班制建长利布以休龢树之风声大凡都府岁杪使刻深吏周行支郡钩抚泉货二千石不相聊生如梏拲然公至分命部从事览观礼俗问人疾苦廉吏善否而巳至有经用之羡使郡自爲理得以蠲乏用补庸亡府无私焉四履之内遇凶旱水溢损有余以均不足农里无大乏官司无宿忧而邦郷硕生劝学讲艺导彼轻僄率循教化皆声诗揭于康庄其制国用也调盈虚御轻重阜齐人之业而地不加赋佐公家之急而利无所渫先是池泽之税因緑爲奸牢盆以私币货寖滥公则去一朝之便质终岁之成变其苦窳以寛物力盈入之数不可胜条上嗣位之岁发武库禁兵以诛刘辟三蜀之馈不乏于军千金之费不征于人扬天声于井络断戎首于齐斧是皆谋猷大绩经理大本岂止于汉庭桑大夫耿中丞区区然商功利㭊秋毫而巳哉其爲天官巳婴寝患犹与郎吏切劘奏书去缴绕之科禁絶私回于胥吏士之得调者多受赐焉内外扫除之际精爽不乱与上言軄业虽康宁宴间之不若君子以爲难自解巾褐至捐馆舍凡历官十六利刃触虚大车以载文理聦明卓冠出伦规爲密静矩度章灼大吏之所表的诸公之所严重其文采精实循道体要而不爲曼辞其术学博洽折中定疑而不理章句喜士尊贤开怀盍簪丝桐博弈谈笑嗢噱毎有余𥙿而无留事志在端正百度仪形四方以谟明弘济爲巳任而绩用未究斯吾君所以当宁流叹而衆君子失声怛化岂虚也哉凡三合姓初曰范阳卢夫人太子賔客㓜平之女次京兆韦氏二夫人颖州刺史勺洎膳部贠外郎襄之女以从祖妹而继室焉皆以华腴淑哲不幸凋落长子绍左卫兵曹叅军鳯翔节度巡官专谨有驯嗣子继京兆府叅军饰躬彊学㓜子纻编皆以门廕在仕绍继等泣次先公官簿事业请书墓石且以理命见託故不得让焉铭曰太行之东全赵古风钟懿美兮左车武毅元礼文事丛庆祉兮天官冡卿庄重廉清大君子兮精金断割良玉持达视所履兮表率二邦鳏孤惠康斯乐只兮均齐八政底愼徽令有经纪兮冝登上台以赋羣才命遄巳兮缑原厚地追琢款识神在此兮故吏部侍郎赠礼部尚书昌黎韩先生墓志铭皇甫湜长庆四年八月昌黎韩先生旣以疾免吏部侍郎书谕湜曰死能令我躬所以不随世磨灭者惟子以爲嘱其年十二月丙子遂薨明年正月其孤昶使奉功绪之録继计以至三月癸酉葬河南河阳乃哭而叙铭其墓其详将揭之于神道碑云先生韩愈字退之后魏安桓王茂六代孙祖朝散大夫桂州长史讳叡素父秘书郎赠尚书左仆射讳仲卿先生七岁好学言出成文及冠恣爲书以传圣人之道人始未信旣发不掩声震业光衆方惊爆而萃排之乗危将顚不懈益张卒大信于天下先生之作无圎无方至是归工抉经之心执圣之权尚友作者跋邪觝异以扶孔氏存皇之极知人罪非我计茹古涵今无有端涯浑浑灏灏不可窥校及其酣放豪曲快字凌𥿄怪发鲸铿春丽惊耀天下然而栗密窈眇章妥句适精能之至入神出天呜唿极矣后人无以加之矣姬氏巳来一人而巳矣始先生以进士三十有一仕历官其爲御史尚书郎中书舍人前后三贬皆以䟽陈治事廷议不随爲罪常惋佛老氏法溃圣人之隄乃唱而筑之及爲刑部侍郎遂章言宪宗迎佛骨非是任爲身耻止怒天下先生处之安然就贬八千里海上呜唿古所谓非苟知之亦允蹈之者邪吴元济反吏兵乆遁无功固涸将疑衆惧恟恟先生以右庶子兼御史中丞行军司马宰相军出潼关请先乗遽至汴感说都统师乗遂和卒擒元济王庭凑反围牛元翼于深救兵十万望不敢前诏择庭臣徃谕衆慄缩先生勇行元稹言于上曰韩愈可惜穆宗悔驰诏无径入先生曰止君之仁死臣之义遂至贼营麾其衆责之贼恇汗伏地乃出元翼春秋美臧孙辰告籴于齐以爲急病校其难易敦爲冝襃呜唿先生眞古所谓大臣者邪选拜京兆尹歛禁军帖旱籴齾倖臣之铓再爲吏部侍郎薨年五十七赠礼部尚书先生与人洞朗轩辟不施㦸级族姻友旧不自立者必待我然后衣食嫁娶丧葬平居虽寝食未甞去书怠以爲枕飡以饴口讲评孜孜以磨诸生恐不貌美游以诙笑啸歌使皆醉义忘归呜唿可谓乐易君子鉅人者矣夫人髙平郡君范阳卢氏孤前进士昶壻左拾遗李汉聓集贤校理樊宗懿次女许嫁陈氏三女未笄铭曰维天有道在我先生万颈胥延坐庙以行令望絶邪痌此四方惟圣有文乖微岁千先生起之焯役于前彍义滂仁耿照充天有如先生而合亘年按我章书经纪大环唫不时施昌极后昆噫嘻永归奈知之悲唐工部贠外郎杜甫墓志铭元稹叙曰余读诗至杜子美而知古人之才有所揔萃焉始尧舜之君臣以赓歌相和是后诗人继作历夏殷周千余年仲尼缉拾选练取其干预教化之尤者三百篇其余无闻焉骚人作而怨愤之态繁然犹去风雅日近尚相比拟秦汉巳还采诗之官旣废天下俗謡民讴歌颂讽赋曲度嬉戏之词亦随时间作至汉武帝赋柏梁诗而七言之体具苏子卿李少卿之徒尤工爲五言虽句读文律各异雅郑之音而词意阔逺指事言情自非有爲而爲则文不妄作建安之后天下之士遭罹兵战曹氏父子鞍马闲爲文往往横槊赋诗故其遒文壮节抑扬怨哀悲离之作尤极于古晋世风㮣稍存宋齐之闲教失根本士以简慢矫饰相尚文章以风容色泽放旷精清爲高盖吟写性灵流连光景之文也意义格力无取焉陵遟至梁陈淫艳刻饰佻巧小碎之词又宋齐之所不取唐兴学官大振历世之文能者互书而又沈宋之流研练情切稳顺声势谓之爲律诗由是而后文变之体极焉而又好古者遗近务华者去实效齐梁则不逮于晋魏工乐府则力屈于五言律切则骨格不存闲暇则纎秾莫备至于子美所谓上薄风雅下该沈宋言夺苏李气吞曹刘掩颜谢之孤高杂徐庾之流丽尽得古今之体势而兼昔人之所独专矣如使仲尼考鍜其旨要尚不知贵其多乎哉茍以爲能所不能无可无不可则诗人巳来未有如子美者是时山东人李白亦以竒文取称时人谓之李杜余观其壮浪纵恣摆去拘束摸写物象及乐府歌诗诚亦差肩于子美至若铺陈终始排比声韵大或千言次犹数百词气豪迈而风调清深属对律切而脱弃凡近则李尚不能历其藩翰况堂奥乎余甞欲条㭊其文体别相附与来者爲之凖病懒未就尔适子美之孙嗣业启子美之柩襄祔事于偃师途次于荆楚雅知余爱言其大父之爲文祈余爲志辞不可絶余因系其官阀而铭其卒葬云系曰晋当杨侯杜氏下十丗而生依艺今家于巩依艺生审言审言善诗官至膳部贠外郎审言生闲闲生甫爲奉天令甫字子美天宝中献三大礼赋明皇竒之命宰相试文文善授率府曹属京师乱歩谒行在授左拾遗以直言失官出爲华州司功寻迁京兆功曹劒南节度使严武抜爲工部贠外叅谋军事旋又弃其官扁舟下荆楚间竟以寓卒旅殡岳阳享年若干夫人弘农杨氏女父曰司农少卿怡四十九年终嗣子曰宗武病不克葬没命其子嗣业以家贫无以给丧收拾乞丏燋劳昼夜去子美没后余四十年然后卒先人之志亦足爲难矣铭曰惟元和之癸巳粤某月某日之佳辰合窆我杜子美于首阳之山前呜唿千岁而下曰此文先生之古坟唐监察御史周公墓碣铭柳宗元有唐贞臣汝南周氏讳某字某以諌死葬于某贞元十二年柳宗元立碣于墓左在天宝年有以谄䛕至相位贤臣放退公爲御史抗言以白其事得死于墀下史臣书之公之死而佞者始畏公议于戏古之不得其死者衆矣若公之死志匡邦国气震姦佞动获其所盖得其死者欤公之德之才洽于传闻卒以不试而独申其节犹能奋百代之上以爲丗范者也若令生于定哀之间则孔子不曰未见刚者出于秦楚之后则汉祖不曰安得勐士而存不及兴王之用没不遭圣人之叹诚立志者之所悼也故爲之铭曰忠爲美道是履諌而死佞者止史之志石以纪爲臣轨兮唐太学愽士施先生墓志铭韩愈贞元十八年十月十一日太学愽士施先生士丏卒其寮郭㐾买石志其墓昌黎韩愈爲之词曰先生明毛郑诗通春秋左氏传善讲说朝之贤士大夫从而执经考疑者继于门太学生习毛郑诗春秋左氏传者皆其弟子贵游之子弟时先生之说二经来太学怗怗坐诸生下恐不卒得闻先生死二经生丧其师仕于学者亡其用故自贤士大夫老师宿儒新进小生闻先生之死哭泣相弔归衣服货财先生年六十九在太学十九年由四门助教爲愽士由博士爲太学秩满当去诸生辄拜䟽乞留或留或迁祖曰旭袁州冝春尉父曰婼濠州定逺丞妻曰太原王氏先先生卒子曰友直明州鄮县主簿曰友谅太庙斋郎系曰先生之祖氏自施父其后施常事孔子以彰雠爲愽士延爲太尉太尉之孙始爲吴人曰然曰绩亦载其迹先生之兴公车是召纂序前闻于光有耀古圣人言其㫖密微笺注纷罗顚倒是非闻先生讲论如客得归卑让盹盹出言孔扬今其死矣谁嗣爲宗县曰万年原曰神禾高四尺者先生墓邪着作郎赠秘书少监权君墓表李华君姓权氏讳臯字士繇天水人符秦尚书仆射翼之后丗爲着姓祖某咸有令德君旣冠进士及第试临清尉持节兼本道使借君表爲蓟县尉充判官无何主将以逆节露君乃诈死扶亲渉江免祸累知几其神先帝闻而叹之除评事御史方议大用属太夫人病危君侍奉忧劳因中痼疾无何太夫人终君泣血三年厥疾用加服除迁起居舎人着作郎大历元年四月某日不幸逝于丹徒因殡焉享龄四十呜唿识者恸哭闻者痛心君有大节不可夺大名不可掩大才不可及大行不可名天与之仁不与之年哀哉自开元天宝巳来高名下位华方疾不能备举然所忆者曰河南元君德秀元终十年而南阳张君有略张殁二年而君夭元之志如其道德张之行如其经术君之才如其声望人伦其瘁素与昌黎韩㓜深京兆王鎭卿洎华友善韩评君曰可以爲宰辅王评君曰可以爲师保华评君曰分天下之善恶一人而巳矣夫人陇西李氏仁贤有一子某生七年哀礼过成人呜唿有后哉朝廷赠君以祕书少监悼贤也华自疾病风曵杖而往哭之常闻师乙之言曰温良而能断者宜歌齐权君可谓温良而能断者也故爲齐风表君之墓云忠于而国孝于而家絜而不滓瑜而不瑕仁胡不寿爲善者何君不幸邪时不幸邪唐太子校书李元賔墓铭韩愈李观元賔其先陇西人始来自江之东年二十四举进士三年登上第又举愽学宏词得太子校书又一年年二十九客死于京师旣歛之三日其友人博陵崔弘礼葬之于国东门之外七里郷曰某郷原曰某原友人昌黎韩愈书石以志之其辞曰巳乎元賔寿也者吾不知其所慕夭也者吾不知其所恶生而不淑孰爲其寿死而不朽孰爲其夭巳乎元賔文高乎当世行过乎古人竟何爲哉竟何爲哉唐柳州刺史柳子厚墓志铭韩愈子厚讳宗元七丗祖庆爲拓跋魏侍中封济隂公曽伯祖讳奭爲唐宰相与禇遂良韩瑗俱得罪武后死高宗时皇考讳鎭以事母弃太常博士求爲县令江南其后以不能媚权贵失御史权贵人死乃复拜侍御史号爲刚直所游皆当丗名人子厚少精敏无不通达逮其父时虽少年巳自成人能取进士第崭然见头角衆谓柳氏有子矣其后以博学宏词授集贤殿正字儁杰廉悍议论证据今古出入经旨百子踔厉风发率常屈其座人名声大振一时皆慕与之交诸公要人争欲令出我门下交口荐誉之贞元十九年拜监察御史王叔文韦执谊用事拜尚书礼部贠外郎且将大用遇叔文等败例出爲刺史未至又例贬永州司马居闲益自刻苦务记览爲词章汎滥渟蓄爲深博无涯涘而自肆于山水之间元和中甞例召至京师又偕出爲刺史而子厚得柳州旣至叹曰是岂不足爲政邪因其土俗爲设敎禁州人顺赖其俗以男女质钱约不时赎子本相侔则没爲奴婢子厚与设方计悉令赎归其尤贫力不能者令书其佣直相当则使归其质观察使下其法于他州比一岁免而归者且千人衡湘以南爲进士者皆以子厚爲师其经承子厚口讲指画爲文词者悉有法度可观其召至京师而复爲刺史也中山刘梦得禹钖亦在谴中当诣播州子厚泣曰播州非人所居而梦得亲在堂吾不忍梦得之穷无辞以白其大人且万无母子俱往理请于朝将拜䟽愿以柳易播虽重得罪死不恨遇有以梦得事白上者梦得于是改连州呜唿士穷乃见节义今夫平居里巷相慕恱酒食游戏相追逐诩诩强笑语以相取下握手出肺肝相示指天日涕泣誓生死不相背负眞若可信一旦临小利害仅如毛髪比反眼若不相识落陷穽不一引手救反挤之又下石焉者皆是也此宜禽兽夷狄所不忍爲而其人自视以爲得计闻子厚之风亦可少愧矣子厚前时少年勇于爲人不自贵重顾借爲功业可立就故坐废退旣退又无相知有气力得位者故卒死于穷裔材不爲丗用道不行于时也使子厚在台省时亦自持其身巳能如司马刺史时亦自不斥斥时有人力解举之且必复用不穷然子厚斥不乆穷不极虽有出于人其文学辞章必不能自以力传于后如今无疑也虽使子厚得所愿爲将相于一时以彼易此孰得孰失必有能辨之者子厚以元和十四年十月五日卒年四十七以十五年秋七月归葬万年先人墓侧子厚有子男二人长曰周六始四岁季曰周七子厚卒乃生女子二人皆㓜其得归葬也费皆出观察使河东裴君行立行立有节槩重然诺与子厚结交子厚亦爲之尽竟赖其力葬子厚于万年之墓者舅弟卢遵遵涿人性谨顺学问不猒自子厚之斥遵从而家逮其死不去旣往葬子厚又将纪其家庶几有终始者铭曰是惟子厚之室旣固旣安以利其嗣人吕衡州诔柳宗元维唐元和六年八月日衡州刺史东平吕君卒爰用十月二十四日藁葬于江陵之野呜唿君有智勇孝仁惟其能可用康天下惟其志可用经百丗不克而死丗亦无由知焉君由道州以陟爲衡州君之卒二州之人哭者踰月湖南人重社饮酒是月上戊不饮酒去乐㑹哭于神所而归余居永州在二州中闻其哀声交于南北舟舩之上下必然盖甞闻于古而覩于今也君之志与能不施于生人知之者又不过十人世徒读君之文章歌君之理行不知二者之于君之末也呜唿君之文章冝瑞于百丗今其存者非君之极言也独其辞耳君之理行冝及于天下今其闻者非君之尽力也独其迹耳万不试而一出焉犹爲当世所重若使幸得出其十二三则巍然爲伟人与丗无穷其可涯也君所居官爲第三品冝得谥于太常余惧州吏之逸其辞也私爲之诔以志其行其辞曰麟死鲁郊其灵不施濯濯夫子胡絜其仪冠仁服义干橹书诗忠贞继佩智勇承基跨腾商周尧舜是师道不胜祸天固余欺鬼神齐怒妖蠥咸疑何付之德而夺其时呜唿哀哉命姓惟吕勤唐以力辅宁万邦受胙尔国惟师元圣周以降德世征五侯伊祖之则嗣济厥武前书是式至于化光爰耀其特春秋之元儒者咸惑君达其道卓然孔直圣人有心由我而得敷施变化动无不克推理唯公舒文以翼宣于事业与古同极道不茍用资仕乃扬进于礼司奋藻含章㳏科聮中休问用张署雠百氏错综逾光超都諌列屡皁其囊帝殊尔能人服其智戎悔厥祸款边求侍咸选邦良难乎始使君登御史賛命承事风动海壖皇威以致来緫征赋甲兹郎吏制用经邦时推重器诸臣之复周官匪易汉课牋奏鲜云能备君自他曹载出于技笔削自任羣儒革议正郎司刑邦宪爲贰紏逖伊肃邪䛕具畏迁里道民民服休嘉恩踈若暱惕迩如遐实闭其阁而抚于家载其愉乐申以舞歌赋无吏迫威不刑加浩然顺风从令无譁丝蚕外邑我茧盈车杂耕邻邪我黍之华旣字其畜亦蓻其麻鼛鼔斯屏人喜则多始富中教兴良废邪考绩旣成王用兴嗟陟干岳濵言进其律号唿南竭讴謡北溢欺吏悍民先声如失逋租匿役归诚自出兼并旣悉罢羸乃逸唯昔举善盗奔于邻今我兴仁化爲齐人唯昔富人或赈之粟今我厚生不竭而足邦思其弼人戴唯父善胡召灾仁胡罹咎俾民伊怙而君不寿矫矫贪陵乃康乃茂呜唿哀哉廪不余食藏无积帛内厚族姻外赒賔客恒是悬磬逮兹易箦僮无凶服葬非旧陌呜唿哀哉君昔与余讲德讨儒时中之奥希圣爲徒志存致君笑咏唐虞揭兹日月以耀羣愚疑生所怪怒起特殊齿舌嗷嗷雷动风驱良辰不偶卒与祸俱直道莫试嘉言罔敷王佐之器穷以郡符䄮在三品冝谥王都诸生羣吏尚拥良图故友咨怀累行陈谟是旌是告永永不渝呜唿哀哉左黄州表元结干元巳亥賛善大夫左振出爲黄州刺史下车黄人歌曰我欲逃郷里我欲去坟墓左公今旣来谁忍弃之去于戏天下兵兴今七年矣淮河之北千里荒草自关巳东海濵之南屯兵百万不胜征税岂独黄人能使其人忍不去者谁曰不可颂乎后一岁黄人又歌曰吾郷有鬼巫惑人人不知天子正尊信左公能杀之于戏近年巳来以隂阳变怪将鬼神之道罔上惑下得尊重于当时者日见斯人黄之巫女亦以妖妄得蒙恩泽朝廷不问州县惟其意公忿而杀之则彼可诛戮岂独巫女知左公者谁曰不可颂乎三拜迁侍御史判金州刺史将去黄人多去思故爲黄人作表如左氏世系左公历官及黄之门生故吏与巫女事则南阳左公悉记之陆歙州述李翺吴郡陆叅字公佐生于世五十七年明于仁义之道可以化人厚风俗者余三十年连事观察使不能知退居于田者六七年由侍御史入爲祠部员外二年出刺歙州卒于道贞元十八年四月二十日也凡人之所不能穷者必推之干天天之注膏雨也人之心以爲生旱苗然也雨与苗运相违或雨于海或雨于山旱苗不得仰其泽惟人也亦然天之生俊贤也人之心以爲拯顦顇之人然也贤者与顦顇之人时不合或死于野或得其位而道不能行顦顇之人不得被其惠膏雨之降也适然唯贤者之生于时也亦然运相合旱苗仰其泽顦顇之人赖其力傅说甘盘尹吉甫管夷吾之类也时弗合膏雨降虽终日贤哲生虽比肩旱苗之不救百姓之弗赖颜子子思孟轲董仲舒之类也故贤哲之生自有时百姓之赖其力天下不赖其力亦天也呜唿公佐之官虽列于朝虽刺于州其出入始二年道之不行与居于田时弗差也公佐之贤虽日闻其德行亦未必昭昭然闻于天子公佐是以不得其职出刺一州又短命道病而死天下之人未蒙其德固冝然也则天之生君也授之以救人之道不授之以救人之位如膏雨之或雨于海或降于山旱苗之不沐其泽者均也故君之不得其位以行其道者命也其亦不足于心者邪得是道者穷居于野非所屈冠冕而相天下非所伸其何有不足于心者邪元鲁山墓碣铭李华维唐天宝十二载九月二十七日鲁山今河南元公终于陆浑草堂春秋五十九服名节者无不痛心呜唿堂内有篇简巾褐枕履琴杖箪瓢而巳堂下有接賔之位孤甥受学之室过是而往无以送终名高之士陆浑尉梁园乔潭以清白之俸遂其丧葬以明月十二日窆于所居南冈礼也公讳德秀字紫芝延州使君之子后魏七叶易爲元公其裔也丗有明哲承而述之㓜挺全德长爲律度神体和气貌融视色知敎不言而信大易之易简黄老之清净惟公备焉延州即丗之后昆弟凋落慈亲羸老无小无大仰饴于公及应府贡如京师不忍离亲躬负安舆往复千里以才行第一进士登科丁艰声动于心既过苴枲刺血畵佛像写经以不赀之身申罔极之报食无盐酪居无爪翦者三年先人未祔于兆身迫当室缄未忘之哀叅调求仕铨试超等补南和尉黜陟使以至行上闻授左龙武军録事因坠伤足乐正之忧愀然满容以甥姪婚仕爲念受署鲁山今以痼疾不能趋拜故后长吏佥以客礼待之常获盗未刑属濵山之郷称勐兽爲害盗请于庭曰感明府慈仁愿杀兽赎罪公哀而许焉僚佐坚请公无变虑乃从破械纵之盗果尸兽复命吏人老㓜咨嗟震动发于庭宇播于四邻则政化之行可知也公自㓜居贫累服齐斩故不及亲在而娶旣孤之后单独终身人或以絶后谕焉对曰兄有息男不旷先人之祀矣历官俸禄悉以经营葬祭衣食孤遗代下之日柴车而返南游陆浑考一畒之宅发八笥之直唯匹帛焉居无扄钥墙藩之禁达生齐物从其所好时属歉岁渉旬无烟弹琴读书不改其乐好事者携酒食以馈之陶陶然脱遗身世涵泳道德拔清尘而栖颢气中古以降公无比焉知我或希晦而不耀故也是冝爲国老更论道佐丗而羔鴈不至殁于空山可胜恸邪所着文章根玄极则道演寄情性则玄于思善人则礼水多能而深则广吴公子观乐旷达而妙则现题穷于性命则蹇士赋可谓与古同辙自爲名家者也又其恶万金之藏鄙十卿之禄贵富之辩吾得其眞至哉元公越轶古今冲邃冥冥纯朗朴浑范于生灵凡与门人吟慕遗风谥曰文行先生从古也夫诔德铭功厥义有三上以简神明中以铺光烈下以耸示后人斯文之作由北志也其铭曰天地元醇降爲仁人隐耀韬精凝和葆神道心玄微消息诎伸载袭先猷竭尽报亲贞玉白华不缁不磷纵翰祥风蜕迹泥尘今则巳矣及吾无身仰德如在瞻贤蘼因怀哉永思泣涕铭云重校正唐文粹卷第六十九唐文粹唐文粹卷第七十重校正唐文粹卷第七十吴兴姚铉纂铭戊命妇二唐息国夫人墓志铭唐河南元府君夫人墓志铭贤母一陶母坟版文隐居四东武山陈居士墓铭居士陈公墓志铭徳先生诔广陵陈先生墓表唐息国夫人墓志铭韩愈贞元十五年灵州节度使御史大夫李公讳栾守边有劳诏曰栾妻何氏可封息国夫人元和二年李公入爲戸部尚书薨夫人遂专家政公之男三人女二人而何氏出者二男一女夫人敎养嫁娶如一虽门内亲戚不觉有纎毫薄厚御僮仆使治居第生产皆有条序居卑尊闲无不顺适命服在躬承祀孔时年若干元和七年甲子日南至以病卒明年八月庚寅葬河南河阳夫人曽祖某绥州刺史祖某潞州别驾父某晋州録事叅军二男戡左威卫仓曹叅军成左清道率府録事叅军女子嫁兴元叅军郑博古将葬戡与成以其事乞铭于其邻韩愈愈乃爲铭曰男主外事治不爲易施于其家难甚吏治又况公侯族大而贵夫人是专厥声惟懿昔在贞元有钖自天启封备服以畴时勲婉婉夫人有借宫门克承其后以嫁以婚随葬东土在河之阳遥望公坟而不同藏唐河南元府君夫人荥阳郑氏墓志铭白居易有唐元和元年九月十六日故中散大夫尚书比部郎中舒王府长史河南元府君讳寛夫人荥阳县太君郑氏年六十寝疾殁于万年县靖安里私第越明年二月十五日权祔于咸阳县奉贤郷洪渎原从先姑之茔也夫人曾祖讳逺思官至郑州刺史赠太常卿王父讳朝散大夫易州司马父讳济睦州刺史夫人即睦州次女也其出范阳卢氏外祖讳平子京兆府泾阳令夫人有四子二女长曰泝蔡州汝阳县尉次曰秬京兆府万年县尉次曰积同州韩城县尉次曰稹河南府河南县尉长女适吴郡陆翰翰爲监察御史次女爲比丘尼名眞一二女不幸皆先夫人殁府君之爲比部也夫人始封荥阳县君从夫贵也稹之爲拾遗也夫人进封荥阳县太君从子贵也天下有五甲姓荥阳郑氏居其一郑之勲德官爵有国史在郑之源派婚媾有家牒在比部府君丗禄官政文行有故京兆尹郑云逵之志在今所叙者但书夫人之事而尼初夫人爲女时事父母以孝闻友兄姊睦弟妹以悌闻发自生知不由师训其淑性有如此者夫人爲妇时元氏世食贫然以丰絜家祀传爲诒燕之训夫人毎及时祭则终夜不寐煎和涤濯必躬亲之虽隆暑沍寒之时而服勤亲馈面无怠色其诚敬有如此者元氏郑氏皆大族合而姻表滋多凡中外吉凶之礼有疑议者皆质于夫人夫人从而酌之靡不中礼其明达有如此者夫人爲母时府君旣殁积与稹方龆齓家贫无师以授业夫人亲执诗书诲而不倦四五年间二子皆以通经入仕稹旣第判入等授祕书省校书郎属今天子始践祚䇿三科以拔天下贤俊中第者凡十八人而稹冠其首焉由校书郎拜左拾遗不数月谠言直声动于朝廷以是出爲河南尉长女旣适陆氏陆氏有舅姑姻族于是以顺奉上以惠逮下二纪而殁妇道不衰内外六姻仰爲仪范非夫人恂恂孜孜善诱所至则曷能使子达于邦女冝其家哉其教诲有如此者旣而诸子虽迭仕禄利甚薄每至月给食时给衣皆始自孤弱者次及踈贱者由是衣无常主厨无异膳亲者恱踈者来故佣保乳母之类有冻馁垂白不忍去元氏之门者而况臧获辈乎其仁爱有如此者自夫人母其家殆二十五年专用训诫除去鞭扑常以正颜色训诸女诸妇诸女诸妇其心战兢如履干冰常以正词气诫诸子诸孙诸子诸孙其心愧耻若挞于市由是纳下于少过致家于大和婢㒒终岁不闻忿争童孺成人不识槚楚闺门之内熙熙然如太古时人也其慈训有如此者噫昔室缇萦之徒烈女也及爲妇则无闻伯宗梁鸿之妻哲妇也及爲母则无闻文伯孟氏之亲贤母也爲女爲妇时亦无闻今夫人女美如此妇德又如此母仪又如此三者具美可以冠古今矣呜唿惟夫人之道移于他则何用而不臧乎若引而伸之可以肥一国焉则关睢鹊巢之化斯不逺矣若推而广之可以肥天下焉则姜嫄文母之风斯不逺矣岂止于训四子以圣善化一家于仁厚者哉居易不佞辱于夫人之幼子稹爲执友故聆夫人美最熟稹泣血孺慕哀动他人託爲撰述书于墓石斯古孝子显父母之志也呜唿斯文作岂直若是而巳哉亦欲百代之下闻夫人之风覩夫人之墓使悍妻和嚚母慈不逊之女顺云尔铭曰元和岁丁亥春咸阳道渭水濵云谁之墓郑氏夫人陶母坟版文舒元舆常母之道恩胜威威不胜而常子之性偏以骄出由此也偏气袭正正气败绩故往往恩过骄过而闺门闲有触命觝教磨去法用者相半古孟氏母警戒若此乃首以兼敎轲三变而至于道去千年而陶之母亦以兼教侃侃还至于道慈容严严离立相望中央寂寥希吾或稀太岁在卯予帆彭蠡见谢灵运诗石壁壁东南行百歩许有高坟嵯峨坟前有碑书迹照湖小子蹶起疾眩视之则陶母之字存及落帆上陆修式恪礼以爲父母敎子大伦不逃义方然父之敎主于兼之言恩威不偏胜偏失者或骨髓闲有秦吴之谬故州吁石厚变爲贼敌非父子邪且母之教偏在慈夫以兼教犹有向者之谬以偏教而无向者之谬或鲜矣英英哲母煦然化成成之中而能敺其子归其有极是以陶家肥而晋家亦肥鸿声芬馥扑染他类肯使专司晨索家之疵到吾听乎呜唿贤母之风可以卓往赫来爲千万年光坟版不书岂斯意邪徘徊耸慕龚成斯文词曰彭蠡之濵峨峨高坟有晋陶君哲太夫人前瞻千年卜孟爲邻后千万年卜谁爲邻西江悠悠东潮滔滔彭蠡有竭斯坟更高梓州射洪县武东山陈居士之墓铭陈子昻君讳嗣字弘嗣其先陈国人也汉末沦丧八代祖自汝南仕蜀爲尚书令其后蜀爲晋所灭子孙避晋不仕居涪南武东山与唐胡白赵五姓置立新城郡部制二县而四姓宗之世爲郡长萧齐之末有太平者兄弟三人爲郡豪杰梁武帝受禅网罗英豪拜太平爲新城郡守寻加本州别驾弟太乐太蒙蒙爲黎州长史护督南梁二郡太守太乐爲本州司马即君之高祖父也生曾祖方庆好道不乐爲仕得墨子五行祕书隐于武东山生烈祖汤仕爲郡主簿遇梁季丧乱避丗不仕生皇考逈逈早卒君即逈之第二子也少孤而有纯德恭已饰行一日三省家丗本以清白崇德迨君之孤素业空矣君有仁兄养母以孝君克顺至行同勤苦节夏不避暑冬不避寒蒸蒸服事行年四十有五入则孝出则悌谨而信汎爱衆而亲仁无余力也以是不优于道逮亲终殁春秋巳高从事不可以养矣乃辍干禄之学修养生之道山壑高居农野永岁雅闻汉有王丹者放居不仕家累千金以自奉田稼勤者载酒从之郷里承化以相惩沮乃叹曰彼王丹者是爲政也奚其爲爲政也由是始考林泽辟良田习仙书务农政天道时变地道化成丘陵渊薮星岁云物靡不用心原田莓莓黍稷漠漠汶阳之稼如云矣春也载华岁聿其秋白露时降百谷收熟君甞乗肩舆省农时馈田畯刑以肃堕恱以劳勤若孙吴之用兵鸟之抟击也卓彼甫田岁取十千仓廪实崇礼节恤惸寡赈穷乏九族以亲之郷党以欢之君十余年家累千金矣其邻里有媮衣食带刀劒椎埋胠箧之类鬪鸡走狗之豪莫不靡下风驯素节曰里有仁焉吾何从之也遂顿浮窳之节肃㳟俭之规修孝悌饰廉耻将欲效君子之素业也君时年巳耳顺素无经丗之情林园遗老玄黙忘岁遂保先君武东山之故居行不由径非公事未甞至于州县也昔襄阳有庞德公谷口郑子眞东海王霸西山蜀才皆避人养德退耕求志轩冕不可得而羁忧患不可得而累迨于我君作者五人矣于戏古者至人不利苟得不务近贵量腹而食度身而衣非其道万钟不足丰也非其荣五鼎不足餁也躬勤耕稼植其杖而耘不荅子路之问者其岂我君之徒欤绵绵罗网冥冥高鸿趯趯竹竿穆穆幽龙其与祸败之辽絶如胡越哉然则两龚不免于兰焚三老不免于薇叹其近贵利邪夫上无忧悔下无饥寒合道以制嗜慾达命以顺生死仁以爱身智以养德俾尔耆而艾俾尔昌而炽君子保之以永寿考非我君乎享年八十有五太岁壬辰五月十三日考终厥命临终诫曰启予手启予足我闻古人言珠玉而瘗之暴骸于中原古者不封不树后代圣人易之以棺椁吾不违圣人具棺椁而巳歛以常服坟无丘壠吾将庶几以奉先人清业也有子某等皆能祗奉遗训聿从先志长寿二年龙集癸巳某月某朔日玄月载踰卜兆时吉始启殡昭告奉迁于旧茔武东山之阳礼也鄕里㑹葬者千余人皆涕泣号慕悲纯德之不见咸曰君子殁矣人何以名陵壑不朽匪惟颂声小子不敏请述郷人之教其词曰肃肃我祖国始于陈中裔沦丧泊此江濵山川隆鬰鼎气氛氲挺生君子于铄元眞惟孝肃悌惟人善邻乐我耕稼忘我搢绅茫茫田薮岁也其春农人肃事君子藁勤孰爲夫子植杖而耘弋者何慕鸿冥高云楚狂惧丗夷叔求仁良时终矣不考于身我异于是非隐非沦抚化随运安排屈伸天年旣没长夜何辰圣达不免宇宙同尘桐棺三寸岂我窭贫自古有死吾从圣人嗟尔百代子子孙孙骄奢自咎天道无亲思我松柏㳟俭是遵我府君有周居士文林郎陈公墓志文公讳元敬字某其先陈国人也五丗祖太乐梁大同中爲新城郡司马生高祖方庆方庆好道得墨子五行祕书白虎七变隐于郡武东山生曽祖汤汤爲郡主簿汤生祖通通早卒生皇考辩爲郡豪杰公河目海口钦頣虎颜性英雄而志尙玄黙羣书祕学无所不览年弱冠早爲州闾所服耆长童㓜见之若大賔二十二郷贡明经擢第拜文林郎属忧艰不仕潜道育德穆其清风邦人驯致如衆鸟之从鳯也时有决讼不取州郡之命而信公之言四方豪俊望风景附朝廷闻名或以爲西南大豪不知深慈㳟懿敬让以得也州将县长时或爲议青龙癸未唐历之微公乃山栖絶谷放息人事饵云母以怡其神居十八年玄图大象无所不达甞宴坐谓其嗣子子昂曰吾幽观太运贤圣生有萌芽时发乃茂不可以智力图也气同万里而合不同造膝而悖古之合者百无一焉呜唿昔尧与舜合禹得之四百余年汤与伊尹合五百年文王与太公合天下顺之四百年幽厉版荡天纪乱贤圣不相逢也老𥅆仲尼沦溺溷丗不能自昌弥四百余年战国如縻至于赤龙赤龙之兴四百年天纪复乱胡夷奔突贤圣沦亡至于今四百年矣天意其将周复乎于戏吾老矣汝其志之太岁己亥享年七十有四七月七日巳未隐化于私宫孤子子昂愚昧鞠然在疚不知所从乃祗驯圣人卜宅之义是岁十月巳酉遂开拭旧茔奉宁神于此山石仙谷之中冈也铭曰贤者避地邈其往兮鳯兮鳯兮谁能象兮呜唿我君怀宝不试孰知其深广兮悠悠白云自怡养兮大运不齐圣贤同兮南山四君遭汉天子固亦啇丘之遗壤兮德先生诔李华或问曰德先生者奚氏余曰南阳张姓有略其名维之其字也或曰与古谁伦可簉七十子乎余曰七十子或贤或恒人方于贤原思宓不齐比也或曰大哉余曰七十子亲圣人之道者也维之追圣人之道者七十子得圣人疆畛之际维之圣人衣冠之润向使获亲圣人则鳞差耕雍也或曰何咎而瞽余曰圣贤皆时春秋之乱冉耕恶疾左丘明卜商皆瞽圣如夫子失司㓂饥于陈蔡忠如苌弘谋尊王室而戮死君子道消故仁贤穷维之邻道昌黎韩拯亦以德闻与维之同病不幸二子不以病爲佥不丧中明者也或曰夫如是得无诔之余诔之曰神胡病后之人而夺先生噫嘻哀夫人德甫余将畴兄广陵陈先生墓表吕温有唐贞晦先生广陵郡棠邑郷陈君曰融无字享年七十有二游不出郷考终厥命呜唿至哉良玉虽白不受采醴泉自甘非有和贞色缜密丹青无自入也灵味天成麴蘖无所资也故先生长而不学大朴不适乎轮辕至音不谐乎宫商曲直浑成巧匠莫能材也清浊一致伶伦莫能器也故先生老而不仕地虚而践则有迹器踈而扣则成声我践惟实迹不可得而见也我扣惟密声不可得而闻也故先生没而不称若夫爲养克孝居丧致毁事亡如存朋友孜孜兄弟怡怡于鄕恂恂与物熈熈天性人道其尽于兹何必读书然后爲学知命是达怡神爲荣乐天忘忧自宠不惊贵我以道此非禄乎何必入官然后爲仕我有信顺自天盖高亦旣知矣谓神盖幽亦旣闻矣何必俗声然后爲名大哉先生行不学之道据不仕之贵负不称之名达人观焉斯亦极矣予贞元初寓居是邑言归京国道出其鄕始见一郷之人父义子孝长惠㓜敬见乎词气发乎颜色不闻忿争之声不见傲慢之容雍雍穆穆甚足异也因揣之而叹曰芳兰所生其草皆香美玊所积其山有光此鄕之人岂必尽仁其必有贤者生于是矣遂停车累日周访故老果曰吾里甞有陈融孝慈仁信不学不仕鄕人见也皆自欲迁善逺罪亦不知其所以然今也则亡清风犹在予于是慨然痛先生以纯德至行沈落光耀官阙轼庐之礼士无表墓之文知而不书我执其咎乃披典校德谥曰贞晦先生穷徴其实建石于路用告将来之有识者云尔贞元五年秋八月东平吕温述重校正唐文粹卷第七十嘉靖甲申岁太学生姑苏徐焴文明刻于家塾唐文粹唐文粹卷第七十一重校正唐文粹卷第七十一吴兴姚铉纂记甲古迹二宋武受命坛记风后八阵图记陵庙四女娲陵记改修吴延陵季子庙记晋东莱太守刘将军庙记缙云县城隍神记水石巖穴五曲江池记太湖石记至丘西小石潭记乳穴记到难外物一醉鄕记宋武受命坛记张谓昔在王癸不道帝辛失德天命将改人心巳去圣哲拯之历数归焉商汤所以革夏周武所以伐殷也至于太甲𥘉放成王未长国歩犹梗时屯尚虞忠贤处之名节存焉伊尹所以反正周公所以复嗣也元兴之际义熈之间晋主中庸幸无桀纣之罪刘公大略遂有伊周之勲当其驱驾英雄芟夷僣伪南摧劲楚北破强燕电扫秦雍风清巴蜀三方爲我有四海爲巳任诚能秉汾阳之志息汉隂之机牵率何刘同爲翊戴指撝徐傅共致雍熈则元皇建业之都至今享殷周之祚刘后豫章之地至今爲齐晋之国而近希曹马远弃桓文祸徒及于两朝福未盈于三载八叶传其世嗣六君不以寿终汉氏寛仁胤绪成大族刘公残暴子孙无遗种天之报施其明徴乎则知握元符升大宝礼义得之者难絶志力得之者易亡使成如宋齐无足称者况败如莽卓岂胜道哉后之人运属陵夷业崇经济周爰故地殷鉴在兹唐永泰元年二月二十五日建风后八阵图记独孤及物不终静必受之以动当纯坤用事隂疑于阳则飞龙战大朴巳散圣盗并起故戎马生乃有力吞八荒争截九有大者天柱折地维絶小者作慝卢山负阻中冀上帝慿怒下民是恤乃眷武德黄帝受之始顺杀气以作兵法文昌以命将于是乎征不服讨不庭其谁佐命曰元老风后盖戎行之不修则师律用爽隂谋之不作则凶器何恃故天命圣者以广战术俾悬衡于未然察变于倚数握机制胜作爲阵图夫八宫之位正则数不愆神不忒故八其阵所以定位也衡抗于外轴布于内风云附其四维所以备物也虎张翼以进蛇向敌而蟠飞龙翔鸟上下其势以致用也至若疑兵以固其余地游军以按其后列门具将发然后合战弛张则二广迭誉掎角则四竒皆出必使陷坚阵拔深垒若星驰天旋雷动山破魏之鹤列郑之鱼丽周成之熊罴昆阳之虎豹出匪以律我异于是旣而图成鐏爼帝用经略北逐獯鬻南平蚩尤戡黎于坂泉省方于崆峒底定万国旁罗七耀鼎戊龙至去而上僊于是遗风冥冥时亡而图存焉于戏圣迹长往神机未昧酌其流者犹足以决胜三军御侮万里故项籍得之以覇西楚黥布得之奄有九江汉孝武得之攘匈奴服瓯越东收獩㹮西拓大夏然则圣图幽賛未始有涯天宝中客有爲韬钤者得其遗制于黄帝书之外篇裂素而图之胜败之朕在我股掌天地之心见于毫末议欲献诸䇿府用广武事㑹天子以不战爲师无爲爲宝则是图也兴于多难废于升平堙沦不书盛德其没乃旌诸图侧以爲三皇之故事六艺之余伎云女娲陵记乔潭登黄龙古塞望洪河中流岿然独存大浸不溺者娲皇陵也夫巨灵擘太华跖首阳导河而东以洩愤怒虽有重丘大阜险狭之口罔不漱之爲黄壤汨之于旋波不可复振奔崩而下矣女娲氏巳然之后豁尔之冲天险束阨风涛鼔作乃能中干外御特立万年其慿神可知也水无盈缩之度陵有高卑之常霖潦涨之两涘没矣于是乎不爲之小而就其深旱暵渗之孤屿出矣于是乎不爲之大而就其浅非夫巨灵壮趾以固本河伯高肩以承隅胡然动静如因其时升降不失其则罗浮二岳以风雨合离蓬莱五山以波潮上下不复故道遂违常流甚相逺矣君子曰夫能屠黒龙涸九州况乎一水之上而自爲谋夫能断鳌足立四极况乎数仞之高而自爲力神人之易昧者难知密迩山谷森罗物象莽莽芦渚宁非止水之余嶃嶃石林犹有𥙷天之色揺演空曲精灵若存且夫上无积草表以孤树常感风气纎条悲鸣若冥应肹蠁鼔簧而吹笙由是憧憧往来无不加敬山有梅栗关吏羞焉水有菱芡舟人奠焉冢之木无或斩焉陵之土无或抔焉是则馨香巳陈而樵苏自禁矣故圣人取薄葬去厚送骊山之银海鱼灯虎丘之金精龙劒锢之其内散之其间适爲大盗之守未足藏身之固彼桥山帝丘九嶷㑹稽皆因山而坟未闻其诸者余谓娲皇受命在火火以示水谷不爲陵开门负固日用其力不然其隙地岂必封崇乎是故观而志之爲城冡后记改修吴延陵季子庙记萧定有吴之兴也泰伯让以得之有吴之衰也季子让以失之爲让之情同而兴衰之体异何哉泰伯之让让以贤也故周有天下而吴建国焉季子之让贤以让也当周德之衰而吴䘮邦焉或曰非所让而让之使宗祀泯絶而不血食岂曰能贤斯可谓知存而不知亡者矣夫治乱时也兴亡运也故至至而不可却终终而不可留黄河旣浊阿胶无以正其色盐池斯咸弊箄不能匡其味与夫当浊乱之世召力胜之戎让与争孰贤乎易曰知几其神则季子之见可谓知几矣季子之明可谓知进退存亡而不失其正矣至于听乐辨列国之兴亡审贤知世数之存没挂劒示不言之信避国保无欲之贞故有吴之祀寂寥而延陵之飨如在玄风可想至德兴叹美之辞哲人其萎表墓着呜唿之篆向徴德仁两至则夫子不复叹焉详其精义𬒳物钩深致逺之旨乌可究其津涯而窥其墙仞哉是知让之爲德在于生灵不独其子孙明矣国有祀典人怀永思定沗列藩条钦崇懿范于以加敬严乎閟宫别闺壸之内外正衆神之序位旧以泰伯之庙在于苏台而制季子之祠像设东面非由典礼谅无取焉必也正名于是乎在祈报献奠贽币宜列于轩厢春秋礼荐爼豆当陈于正寝俾观像者识贤人之遗风可律审度者知经徳之礼秩无差末学陋辞不足颂其休烈寒来暑往敢用同于纪年时大唐大历十四年岁在巳未八月戊戌朔二十七日甲子记晋东莱太守刘将军庙记许筹将军晋永嘉𥘉守莱种德艺政莱人恩之旣殁诸刘将西扶葬洛莱人曰我莱不降数万家将军子视我我父母戴之将军于诸刘天戚也于我人戚也天之戚也寡而邈人之戚也衆而迩安有舍迩衆而归邈寡哉敢以数万家之命请于诸刘遂之于是散捧封土趋持树本旣坟于此飨用春秋梼灾徼祐余灵影响大中十一年四月癸巳太守辛公肱去太守姚公琯未临筹以当道观察支使奏承空阙到郡之三日军吏䟽拜历祠羣望即日将军祠在郡署之东端简肃入乃见庙寝卑狭画像凋暗旣违有德岂谓祭恭乃命押衙兼修造使李公覇度木戒工新此殿搆想像塑绘居月而成心非贸福者将使有德者垂昆无穷无德者警改操行莱人受𥙿当稔于兹大中十一年五月二十三日记缙云县城隍神记李阳冰城隍神祀典无之吴越有之风俗水旱疾疫必祷焉有唐干元二年秋七月不雨八月旣望缙云县令李阳冰躬祈于神与神约曰五日不雨将焚其庙及期大雨合境告足具官与耆耋羣吏乃自西谷迁庙于山巓以荅神休曲江池记欧阳詹水不注川者在薮泽则曰陂曰湖在苑囿则爲池爲沼苑之沼囿之池力垦而成则多天然而有则寡兹池者其天然欤循源北峙回冈旁转圎环四帀中成坎窞窙港洞生泉噏源东西三里而遥南北三里而近当天邑别卜缭垣未绕乃空山之泺旷野之湫然黄河作其左壍清渭爲其后洫襃斜右走太一前横崇山濬川钩结蟠护不南不北湛然中渟西北有地平坦弥望五六十里而无洼拗紫盖凝而不散黄旗郁以常在实陶钧之至造化之工沙汰一气之辰财成六合之日旣以硗确外爲寰宇敞无垠堮以居亿兆又选英精内爲区域束以襟带用宅君长若人斯生支体具矣有心以系其神焉若堂斯考廊庑设矣有室以处其尊焉彼如紫盖黄旗之气盖陶钧造化者用宅君长英精之所邪夫物茍相表里制必同象泄夫外则廓以灵海导夫内则融乎此湫历代帝王未得而有岂降巢室土之后聮绵千百之代建卜都邑不欲合夫天意而居乎将天意尚同根深蔕固可与终毕者而命处乎故涸于有隋比我皇唐之存孕诏其季主营之以须焉揆北辰以正方度南端而制极墉隍划趾勾陈定位地回帝室湫成厥池旣由我署才成伊去眞主巍巍龙蟠虎据爰自中而䡄物取诸象以正名字曰曲江仪形也观夫妙用在人丰功及物则揔天府之津液䟽皇居之垫隘潢污入其洞澈销延漦以下澄汗廅随其佳气荡郁攸而上灭万戸无重膇之患千门就爽垲之致其流恶含和厚生蠲疾有如此者皎皛如练淸明若空俯睇沖融得渭北之飞鴈斜窥澹泞见终南之片石珍木周庇竒花中缛重楼天矫以萦映危榭巉巖以辉烛芬芳䕃潜滉瀁电烻凝烟吐霭泛羽游鳞斐郁郁以闲丽谥徽徽而清肃其涵虚抱景气象澄鲜有如此者皇皇后辟振振都人遇良辰于令月就妙赏乎胜趣九重绣毂翼六龙而毕降千门锦帐同五侯以偕至泛菊则因高乎断岸祓禊则就絜乎芳沚戏舟载酒或在中流清芬入襟沈昏以涤寒光眩目贞白以生丝竹骈罗缇绮交错五色结章于下地八音成文于上空砰輷沸渭神仙奏钧天于赤水黤蔼敷俞天人曵云霓于玄都其洗虑延欢俾人怡怿有如此者至若嬉游以节宴赏有经则纎埃不动微波以宁荧荧淳渟瑞见祥形其或淫湎以情泛览无斁则飘风暴振洪涛喷射崩腾骆驿妖生祸觌其栖神育灵兴善惩恶有如此者某幸因受遣观光上国身不佞而自弃日无名以多暇询竒览物得之于斯瞩太始之玄造访前闻于硕老天生地成之理识之于性情物仪人事之端徴之于耳目夫流恶含和厚生蠲疾则去隂之匿辅阳之德也涵虚抱景气象澄鲜则藻饰神州芳荣帝宇也洗虑延欢俾人怡恱则致民乐土而安其志也楼神育灵兴善惩恶则俗知所劝而重其敎也号惟天邑非可谬创一山一水拳石草树皆有所谓兹池者其有谓之雄焉意我皇唐须有此地以居之有此地须有此池以毗之佑不仁之亭毒賛无言之化育至矣哉以其广狭而方于大则小矣以其渊洞而谕夫深则浅矣而有功如彼有德若此代之君子盖有知之而不述令民无得而称焉辄粗陈其旨刋诸岸石庶元元荷日用之力也贞元五年岁在巳巳夏五月十有五日记太湖石记白居易古之逹人皆有所嗜玄晏先生嗜书嵇中散嗜琴靖节先生嗜酒今丞相竒章公嗜石石无文无声无臭无味与三物不同而公嗜之何也衆皆怪之走独知之昔故友李生名约有云茍适吾意其用则多诚哉是言适意而巳公之所嗜可知之矣公以司徒保釐河雒治家无珍产奉身无长物惟东城置一第南郭营一墅精葺宫宇愼择賔客性不茍合居常寡徒游息之时与石爲伍石有族聚太湖爲甲罗浮天笁之徒次焉今公之所嗜者甲也先是公之僚吏多鎭守江湖知公之心惟石是好乃钩深致逺献瑰纳竒四五年间累累而至公于此物独不廉让东第南墅列而置之富哉石乎厥状非一有盘拗秀出如灵丘鲜云者有端俨挺立如眞官神人者有缜润削成如珪瓉者有廉稜锐刿如劒㦸者又有如虬如凤若跧若动将翔将踊如鬼如兽若行若骤将攫将鬪风烈雨晦之夕洞穴开若欲云歕雷嶷嶷然有可望而畏之者烟霁景丽之旦巖㟧霮䨴若拂岚扑黛霭霭然有可狎而翫之者昏晓之交名状不可撮要而言则三山五岳百洞千壑覼缕蔟缩尽在其中百仞一拳千里一瞬坐而得之此所以爲公适意之用也与公迫观熟察相顾而言岂造物者有意于其间乎将胚浑凝结偶然成功乎然而自一成不变巳来不知几千万年或委海隅或沦湖底高者仅数仞重者殆千钧一旦不鞭而来无胫而至争竒骋怪爲公眼中之物公又待之如賔友亲之如贤哲重之如宝玉爱之如儿孙不知精意有所召邪将尤物有所归邪孰不爲而来邪必有以也石有大小其数四等以甲乙丙丁品之每品有上中下各刻于石隂曰牛氏石甲之上丙之中乙之下噫是石也百千载后散在天壤之内转徙隐见谁复知之欲使将来与我同好者覩斯石览斯文知公之嗜石之自㑹昌三年五月丁丑记至小丘西小石潭记栁宗元从小丘西行百二十歩隔篁竹闻水声如鸣佩环心乐之伐竹取道下见小潭水尤清洌泉石以爲底近岸卷石底以出爲坛爲屿爲嵁爲巖青树翠蔓蒙络揺缀参差披拂潭中鱼可百许头皆若空游无所依日光下彻影布石上恬然不动俶尔逺逝往来翕忽似与游者相乐潭西南而望斗折蛇行明灭可见其岸势犬牙差互不可知其源坐潭上四面竹树环合寂寥无人凄神寒骨悄怆幽邃以其境过清不可乆居乃记之而去同游者吴武陵㰍古余弟宗玄隷而从者崔氏二小生曰恕已曰奉壹乳穴记石钟乳饵之最良者也楚越之山多产焉于连于韶者独名于世连之人告尽焉者五载矣以贡则买诸他部今刺史崔公至逾月穴人来以乳复告邦人恱是祥也杂然謡曰甿之熈熈崔公之来公化所彻土石蒙烈以爲不信起视乳穴穴人笑之曰是恶知所谓祥邪向吾以刺史之贪戻嗜利徒吾役而不吾货也吾是以病而绐焉今吾刺史令明而志絜先頼而后力欺诬屏息信顺休洽吾以是诚告焉且夫乳穴必在深山穷林冰雪之所储犲虎之所庐由而入者触昏雾扞龙蛇束火以知其物縻绳以志其返其勤若是出又不得吾直吾用是安得不以尽告今令而乃诚吾告故也何祥之爲士闻之曰謡者之祥也乃其所谓怪者也笑者之非祥也乃其所谓眞祥者也君子之祥也以政不以怪诚乎物而信乎道人乐用命熈熈然以效其力斯其爲政也而独非祥也欤到难周夔天子握干符之六岁末秩臣羽皇客于南裔水浮溟波陆上青山或时书短宿在林壑繇是岚溪烟峤之胜得浈阳之石室焉两崖卷束势合如屋孱颜百闲开待朝旭峭然岚壁宛矣倦躅羽容霓色霏遶瑶局加以上戴霄峯中流晴溪碧澜之下寸寸秋色若夫崆峒见月于半夜翠窦有云于朝日乳枝凝断而磬落松籁踈风而瑟续不书其竒可知矣于戏斯室斯溪也与夐古同出野夫樵子无日不到冠劒百族代谁知之使灵室烟霞寂漠无主龟山挹玉堂之㑹瑶池宴王母之觞彼何人邪秋九月有释氏子智捷闻于聚落持律第一探得是室亟言于上谷侯君侯君名着字伯昭德门之裔也宰于浈阳蠏筐范绥之政行焉事归条贯官有余日𥘉与三四賔客游焉旣昇于室皆踞盘石注目峭絶壑形渠渠忽惊呀豁危起腾立背倚青壁乆而不宁掬谿飮水稍稍神定噫乎古之王文考何平叔不值斯室也向使值之必爲之赋广言磅礴洞荡垂文雄杰则灵先景福不得独豪矣大凡人间跼束难有闲日曕彼石室嗣子之到者谁邪上谷交亲同辞旧山者京兆韦君长文时爲南都曹掾手持密辖杳在莲府缅昔泉石俱爲逸人张琴写古以弹操语黙不歌而飮酒簪缨轩冕浮云也今日烟霞林壑思同甚难故砻室琢壁顾余以到难命篇上以俟羣仙之降次将遟京兆之游些京兆韦长文上谷侯着河南史杰清河崔存庆存范兰陵萧及上谷侯从直清河张君奭张甫释澄雅智捷明则成文后一月琢石又一月儒释佀十四人同游立之醉鄕记王绩醉之鄕去中国不知其几千里也其土旷然无涯无丘陵坂险其气和平一揆无晦明寒暑其俗大同无邑居聚落其人甚精无爱憎喜怒吸风飮露不食五谷其寝千于其行徐徐与鸟兽鱼鼈杂处不知有舟车器械之用昔者黄帝氏甞获游其都归而杳然丧其天下以爲结绳之政巳薄矣降及尧舜作爲千钟百壶之献因姑射神人以假道盖至其边鄙终身太平禹汤立法礼繁乐杂数十代与醉郷隔其臣义和弃甲子而逃兾臻其鄕失路而道夭故天下遂不宁至乎末孙桀纣怒而昇其糟丘阶级千仞南向而望卒不见醉鄕武王得志于世乃命公旦立酒人氏之职典司五齐拓土七千里仅与醉鄕达焉三十年刑措不用下逮幽厉迄乎秦汉中国䘮乱遂与醉鄕絶而臣下之爱道者往往窃至焉阮嗣宗陶渊明等十数人并游于醉郷没身不返死葬其壤中国以爲酒仙云嗟乎醉鄕氏之俗岂古华胥氏之国乎何其淳寂也如是余将游焉故爲之记重校正唐文粹卷第七十一唐文粹唐文粹卷第七十二重校正唐文粹卷第七十二吴兴姚铉纂记乙府署中书政事堂记御史台新造中书院记御史大夫壁记御史中丞壁记东都留台石柱记吏部贠外郎南曹㕔壁记监祭使壁记祕书郎壁记四门助敎壁记国学新修五经壁记问国庠记中书政事堂记李华政事堂者自武德巳来常于门下省议事谓之政事堂故长孙无忌起复授司空房玄龄授左仆射魏徴授太子太保皆知门下省事至高宗光宅元年裴炎自侍中除中书令执宰相笔乃移政事堂于中书省记曰政事堂者君不可以枉道于天反道于地覆道于社稷无道于黎元此堂得以议之臣不可悖道于君逆道于人黩道于货乱道于刑尅一方之命变王者之制此堂得以移之兵不可以擅诛权不可以擅施货不可以擅蓄王泽不可以擅夺君恩不可以擅间私雠不可以擅报公爵不可以擅私此堂得以诛之事不可以轻入重罪不可以生入死法不可以剥害于人财不可以擅加于赋情不可以委之于倖乱不可以启之于萌伐紊不赏削紊不封闻荒不救见馑不惊逆諌自贤违道伤古此堂得以杀之故曰庙堂之上鐏爼之前有兵有刑有挺有刃有斧钺有鸩毒有夷族有破家登此堂者得以行之故伊尹放太甲之不嗣周公逐管蔡之不义霍光废昌邑之乱狄公正庐陵之位自君弱臣强之后宰相主生杀之柄天子掩九重之耳爕理化爲权衡论思变成机务道变倾身祸败不可胜数列国有传青史有名可以爲终身之诫无罪记云御史台新造中书院记舒元舆王者执生杀之柄造天下使百度顺而巳矣其或不顺与顺而不得其度者皆属于御史府府之动静爲朝廷纪纲之职与百司絶类盖百司坐其署但专局而巳矣入于朝与启事于丞相府亦不出乎其位是以朝罢而各复其司以无事于朝堂与中书也若御史台每朝㑹其长揔领属官谒于天子道路谁何之声逹于禁扉至含元殿西庑使朱衣从官传唿促百官就班迟晓文武臣僚列于两观之下使监察御史二人立于东西朝堂甎道以监之鸡人报点监者押百官由通干观象入宣政门及班于殿庭则左右廵使二人分押于钟鼔楼下若两班就食于廊下则又分殿中侍御史一人爲之使以莅之内谒者承旨唤仗入东西阁门峨冠曵组者皆趋而进分监察御史二人立于紫宸屏下以监其出入炉烟起天子负斧扆听政自螭首龙池南属于文武班则侍御史一人尽得专弹举不如法者由是吾府之属入殿内其职益繁其风益峻故大臣由公相巳下皆屏气窃息注万目于吾曹吾曹坐南台则综覈天下之法立内朝则约绳千官之失百司有滞疑之事皆就我而质故乗舆所在下马成府釐朝庭之纲目与坐台之判决者相半是以御史府故事于中书之南常有理所先时惟中丞得专寓于尚舎一院若杂事与左右廵使则寓于西省小胥之庑下遇大朝㑹时吾属皆来则忿憩于杂事廵使之地旣寓于小胥则我实客也每亡事而去则主人必坌而入諠譁狼借其态万变向之霜稜尽爲涕涶矣岂吾君以天下纲纪属之于我之意邪上元二年侍御史刘孺之作直㕔记𥘉拜仪云谢宰相讫向南直省院候端长又入中书仪云到直省院入门揖端公讫各就房呜唿以御史之重以前时作者之记恬然以直省院爲记君子未甞有非之者有羊之神何其翳而不光邪圣唐大和三年己酉岁天子擢尚书吏部郎中河南宇文公爲御史中丞诏下之日不仁者相弔御史府新例知杂事一人中丞得以选于廷臣河南公旣拜之日上言请尚书司勲郎中瑯瑘王君以自辅识者曰河南琅瑘同心异质之人也心茍同虽坚金可断于御史乎何有他日杂事果以寓直省院爲叹廼议于中丞深乐之昻持启于中丞曰此前日之阙也中丞能爲之岂直栢署之光乎实羽仪吾府之多也皆佐其意事得闻于上上曰良有是乎俞其请如响即诏度文出钱百万以资焉乃于政事堂直阡之南选地以作之中书之南实天下㑹计之地不容咫尺之隙非雄重清切之司于此岂容足乎我是以得制焉旧中丞院在西与西院相絶遂以其地易大京兆院合爲三院东西四十六歩南北四十歩由东爲首其一爲中丞其二爲杂事其三爲左右廵使若中丞升爲大夫改官不改院若三院必朝集台院附于杂事殿察附于廵使其名揔号爲御史台中书南院院门北辟以取其向朝廷也其制自中书南廊加南北爲轩入院门分东西厢爲拜揖折旋之地内外皆有庑蟠廻诘曲瞩之盈盈然梁栋甚宏柱石甚伟掾栾楶梲丽而不华门牎戸牖华而不侈名木修篁竒葩秀实若升绿云若编青箫以至于几桉笔砚帘幌茵榻果笾茗器皆新作也从官胥士役夫走马勾稽桉牍饮食休息之地皆得其所若百官之请事羣吏之叅谒入吾门将抵伺于屏者见吾轩堂堦闼之严固不俟戒而自肃爲此者何尊天子也吾府爲天子耳目宸居堂陛未有耳目聦明堂陛峻正而天子不尊也天子尊未有姦臣贼子而不灭也姦臣贼子尽灭矣可以自朝廷至于海隅荡荡然何所不理哉吾之作岂是志小者近者之心邪谨桉高宗天皇大帝作大明宫将二百年矣当时有司经度曽不是思将以待我而作我之所以作盖前𥙷二百年之遗事后贻千万年之不朽搢绅观者命爲御史北台闻者谓之知言君子曰移中丞杂事今之心于大柄天下岂有遗事哉某备于寮属得闻君子之论且承公命其记于是乎书乃题中丞杂事洎三院主主簿官封名氏于其后以爲一时之盛事大和四年岁次庚戌八月十六日丁巳记御史大夫壁记李华君以文明照临百官官紏其邪职在邦宪由京师而端下国王化所系不惟威行御史大夫其任也用舍决于天心得失震于人听举直措枉果而不挠则公卿屏气道路生风率其属以正于朝瞻我衣冠不仁者逺茍异于是爲君子羞政之雄雌与德轻重故名公在位天下仰頼焉秦官有御史大夫在汉爲三公职副丞相丞相阙则大夫迁或名司空或名旧号史足徴也议大政必下丞相御史其廷署古曰府近曰台其衣冠章绶品秩所视载于甲令圣朝臣唐虞高尚之贤内周汉不賔之俗登人于五福荐乐于九歌帝德广运而瑞草生天威震动而神羊至故柱石骨鲠之老更拜焉距义宁至先天登宰相者十二人以本官叅政事者十三人故相任者四人借威声以稜徼外桉戎律者八人官或改称大司宪台或分爲左右肃政罢置不恒从其宜也开元天宝中刑措不用元元休息由是务简益重地清弥尊任难其人多举勲德至宰辅者四人宰辅兼者一人故相任者一人兼节度者九人异姓封王者二人尊号加孝德之明年乐成公自尚书左丞兼文部迁崇德也昭融礼经嗣续文雅张友山甫将明风度可以师长人伦动静可以训齐天下乔岳鎭定嘉量平均心爲百行之宗体备四时之气雅有之曰文武吉甫万邦爲宪乐成有焉至若敎行于无讼之前虑辨于未萌之始未萌而虑则求烦不获无讼而敎则何用不臧寛细瑕爲大体复故事爲新政小人畏法君子夷心无隐情于国家无愧辞于神道堂堂乎大雅之素也𥘉㕔壁列先政之名记而不叙公以爲艰难之选将俟后人谓华甞备属僚或知故实授简之恩至属辞之艺寡无以允副非常之待所报者直质而少文天宝十四载六月十五日记御史中丞壁记皇帝授天明命垂五十年大道成俗黎民于变百官设而无事三辟存而不论振古未然也犹以爲成岁资于降霜律人本于持宪宪司之拜尤覈名实王猷其逺乎夫察风俗平冤滞踣邪佞延俊贤云谁司之职惟御史御史亚长曰中丞贰大夫以领其属士丏爲伯游之佐司马乃令尹之偏古之制也汉仪大夫副丞相以备其阙叅维国纲鲜临府事故中丞专焉意者殄凶人之豪挟君子之道各行其志无所牵束行止与大臣絶位指顾则周行振耸政体宜之晋宋元魏以还无御史大夫由是中丞威望愈尊礼有加等如火烈烈如霜肃杀不可犯也属时清无狱朝尚寛政行苇忠厚王化根源周室仁及草木而恺悌流乎颂声汉文好黄老而公卿耻言人过举盛德则仪形着矣焉用察察缺缺以恟生人哉欲畿百役有不如法得举劾之至若密绢峻威微文深诋衆所严惮愈于京师盖由临之者专也奉之者一也专则权有独断一则政无多门前达以之立名于此曁皇运中兴与人休息虽风移代变烦简则殊而举直措枉典刑犹在殿中侍御史河东薛公朝之望也复修旧职澟然生风秦官汉仪斯不替矣乃篆石题记使人不遗聊纪于近庶昭厥德始自干元岁掌留务者次而书之以垂于后大历八年月日记吏记贠外郎南曹㕔壁记权德舆汉朝尚书郎辨章制度主文书起草之任东汉方冠以名曹用诸曹功超卓者转迁选部魏晋巳还其任寖剧国家纪律昭明官循其方凢荐绅之伦未命爲大夫者满岁皆调于毂下启事赋禄必光有司初上元中天官赵郡李敬玄号爲称职以覆视官簿差次裁成端本肇末得不重烦乃请外郎一人颛南曹之任其后或诏同曹郎分主之或诏他曹郎权居之皆难其才而愼其举也大抵膺是命者必属耳目焉以其公是能否之间不可遏也以事之委㑹吏之竒衺因縁诡故中若市道居之者通则阔略守或刻深苟成绩于是则翰飞不暇登二掖賛六职得之夷易疾若传置太原王仲舒字弘中温毅廉直清方敦实风㮣姿材迈乎羣伦贞元十年冬繇诸侯部从事贤良对䇿历左右諌列仪曹考功郎十八年实受斯命类能故也于是用坚明忠恕循理官业程品具举尤违自絶然后以之质于冡宰小宰罢遣者不讟受禄者不诬恢恢然投其虚而铓刃不顿君子以弘中之道爲折中矣昔春秋书士縠曰堪其事也鲁语曰署所以朝夕䖍君命也今因官署而举事任春秋丘明之志也至若龙朔咸亨改复之说此皆不书监祭使壁记栁宗元礼檀弓曰祭礼与其敬不足而礼有余也不若礼不足而敬有余也是必礼与敬皆足而后祭之义行焉唐开元礼凡大祠若于中祠若干咸以御史监祠祠官有不如仪者以闻其刻印移书则曰监祭使宝应中尤异其礼更号祠祭使俄复其初又凡制供祠之吏虽当斋戒得以决罚由是礼与敬无不足者圣人之于祭祀非必神之也盖亦附之敎焉事于天地者示有尊也不肃则无以敎敬事于宗庙者示广孝也不肃则无以敎爱事于有功烈者示报德也不肃则无以劝善凡肃之道自法制始奉法守制由御史出者也故将有事焉则祠部上其日吏部上其官奉制书以来告然后颁于有司以谨百事太常修其礼光禄合其物百工之役先一日咸至于祠而考阅焉御史㑹公卿有司执简而临之故其粢盛牲牢酒醲菜果之馔必实于庖厨钟鼔笙竿琴瑟戞击之乐簨簴缀兆之数必具干庭内樽彞罍洗爼豆醆斚之器必絜于坛堂之上奉奠之士賛礼之童乐工舞师洎执役而卫者咸引数其实设箠朴干堂下以修官刑而羣吏莫敢不备物罗奏牍千几上以严天宪而衆官莫敢不尽诚而祭之日先昇立于西阶之上以待卒事其礼之周旋乐之节奏必周知之退而视其燔燎瘗埋终之以敬也居常则饬四方祀贡之物以时登干王府服器之修具祠宇之缮理牛羊毛涤之节三宫御廪之实毕备而听命焉旧以监察御史长居是职贞元十九年十二月御史多阙予班在三人之下进而领焉明年中山刘禹钖始复旧制由礼与敬以临其人而官事益理制令有不冝于时者必复于上革而正之于是始爲记求簿书得爲是职者若干爲书记秘书郎壁记权德舆桉六典秘书郎四人从六品上分掌四部书以甲乙丙丁爲之目昔汉武帝聚天下文借于库内谓之中秘书魏晋之际秘书与中书或分或合故云职近日月宜居三台之上丞郎之任与南宫相亚历代辨论与时轻重国初思汉廷延阁之制薄江左贵游之选始以岑江陵虞永兴禇河南迭爲之厥后彬彬多文学之士然则先王之法志官师之训典九流百氏如贯珠然学与仕皆优而还相爲用者其在兹乎今年春荥阳郑君具瞻自泾阳尉承诏授任郑君质重而有敏行坦夷而含明识且今中书相君之令弟也方以结绶满岁调于选部言吏资者积三迁而后至今超居之有以见择贤审官与怡怡绰绰之道爲尽美矣在晋郑黙领中外三阁始删烦文而朱紫不杂开元𥘉君之王考颍川府君叔祖刑部府君皆繇礼官博士继登其任诸父诸兄或解巾以司雠校或决科而登馆殿含章筮仕多在于斯犹桓公武公之代爲卿士盖善于其职而宜之义也谓鄙人尝学旧史能知书府官业之所繇是俾编次郎位彰施屋壁时贞元庚辰岁秋七月记四门助敎壁记栁宗元周人置虞庠于四郊以养国老敎胄子祭统曰天子设四学盖其制也易传太初篇曰天子旦入东学昼入南学夕入西学暮入北学蔡邕引之以定明堂之位焉大戴礼保傅篇曰帝入东学以贵仁入南学以贵德入西学以贵义入比学以尊爵贾生述之以明太子之敎焉故曰爲大教之官而四学具焉叅明堂之政原大敎之极其建置之道弘也后魏太和中立学于四门置助教二十人惰氏始隷于国子而降置五人皇朝始合于太学又省至三人贠位弥简其官尤难非有儒之通者不列也四门学之制掌国之上士中士下士凢三等侯伯子男凢四等其子孙之爲胄子者及庶士庶人之子爲俊士者使执其业而居其次就师儒之官而考正焉助教之职佐博士以掌鼔箧榎楚之政分其人而敎育之其有通经力学者必于岁之杪升于礼部听简试焉课生徒之进退必酌于中道非博雅庄敬之流固不得临于是故有去而升于朝者贺秘书由是爲博士爲散骑由是爲左拾遗旧制与抬遗爲八品清官故必以名实者居于其位贞元中王化旣成经籍少闻有司命太学之官颇以爲易专名誉好文章者咸耻爲学官至是河东栁立始以前进士求署兹职天水武儒衡闽中欧阳詹又继之是岁四门助敎凢三人皆文士京师以爲异余与立同祖爲与武公同升于礼部与欧阳生同志于文四门助敎署未尝纪前人名氏余故爲之记而由夫三子者始乎尓国学新修五经壁记刘禹钖初大历中名儒张叅爲国子司业始详定五经书于论堂东西厢之壁辨齐鲁之音取其宜考古今之文取其正繇是诸生之师心曲学偏听臆说咸束而归于大同揭揭高悬积六十载崩剥汚蔑泯然不鲜今天子尚文章尊典籍于苑囿不加尺椽而成均以治学上言遽赐千万时祭酒噑实尸之博士公肃实佐之国庠重严过者必轼遂以羡嬴再新壁书惩前土涂不充以俦乃折坚木负墉而比之其制如版牍而高广其平如粉泽而絜滑背施隂关使衆如一附离之际无迹而㝷堂皇靓深两屋相照申命国子能通法书者分章揆日悬其业而缮冩焉笔削旣成雠校旣精白黒彬班了然飞动以蒙来求焕若星辰以敬来趋肃如神明以疑来质决若蓍蔡由京师而风天下覃及九译咸知宗师非止服缝掖者鑚仰而巳于是学官陈师正等曁生徒凡四百二十有八人请金石刻且歌曰我有学宇旣倾而成之我有壁经旣昧而明之孰规模之孰发挥之祭酒维齐博士维韦俾我学徒弦咏以时切切祁祁不遨不嬉庶乎遒人来采我诗时余爲礼部郎凡瞽宗之事得以开决故书之以移史官宜附于文志问国庠记舒元舆先王建太学法以敎国胄子欲敺人归义府也故设官区掌严大其事明公侯卿大夫必由是而出某旣求善艺于阙下谓今之太学犹古之太学将欲观焉自以爲下土小儒未甞覩天子庠序欲往时先三日斋沭而后行行及门下脱盖下车循墙而趋请于谒者曰吾欲观礼于太学将毎事问之于子可乎谒者许诺遂前导之初过于朱门门阖沈沈问曰此鲁圣人之宫也遂拜之次至于西有高门门中有厦屋问之曰此论堂也予惧其鸿学方论不敢入导者曰此无人乃虚堂尔予感之遂入见庭广数畒尽垦爲圃矣心益惑复问导者曰此老圃所宅子安得欺我邪导者曰此积年无儒论故庭化爲废地乆爲宫于此者圃之非圃所宅也循廊升堂堂中无机榻有苔草没地予立其上惨满眼大不称向之意复爲导者引又至一门问之曰此国子舘也入其门其庭其堂如入论堂俄又历至三馆门问之广文也太学也四门也入其门其庭其堂如国子其生徒去圣人之奥如堂馆之芜嗟乎诗书礼乐国之洪源也濬其源天下可以光润窒其源天下爲之顦顇故唐尧知其如此亦先命廷臣典三礼敎胄子诞敷文德于天下天下之屋皆可封及夏殷时其孟也则必濬之其季也则皆自窒之自窒之时天下之屋皆可诛至周室有文武周公㪍兴而作复唐虞之道行七八百年而付仲尼承之孜孜日夜席不敢煖祖述之宪章之发于邹鲁张于洙泗上摩躏三光下垂之无穷其徒有入室者升堂者及门者散满天下虽丁周季而天下姦臣贼子犹解曰周孔之敎不敢妄动以此则文之敎岂可须臾弛邪至嬴政犯之窒其源源未絶而巳自絶于天下矣汉初才息于戈复濬其源而后生公孙弘倪寛卜式之徒并出维持战争之汉二百年间无所失坠皆周公仲尼之力也国家用于戈取天下其道正于汉氏及辟儒宫立素王祠设学官命生徒崇盛馆宇固亦不下汉氏然自㓂生幽陵军旅之事始胜爼豆故太学之道不得不衰凉今皇帝传大宝七𣏌生献吴濞蜀禅于郊庙枭夏逆首殛潞姦师拔魏世家此用两阶之舞可谓至矣今溟澥无波兵器可以蒙之虎皮矣乃大修周公仲尼之道之时也而太学且犹衰凉之若此岂非有司之不供职邪羣公卿士之不留意邪不然何使巍巍国庠寂寞不闻回也赐也说释道义之声虽馆宇云合鞠爲荒圃可谓大国虚设以自欺也愚甚不取且惧周公仲尼之道没坠于泉遂记其所荒之大略以喻有司重校正唐文粹卷第七十二唐文粹唐文粹卷第七十三重校正唐文粹卷第七十三吴兴姚铉纂记丙府署郓州刺史㕔壁记湖州刺史㕔壁记吉州刺史㕔壁记道州刺史㕔壁记道州刺史㕔后记濠州刺史刘公善政述池州重建大㕔记淮南节度行军司马㕔壁记徐濠泗三州节度掌书记㕔壁记江州司马㕔壁记吉州庐陵县令㕔壁记同州韩城县西尉㕔壁记郓州刺史㕔壁记马揔唐受天脩命用古道理仁覆德载与二侔大弘煦丕冐与三并曜继明嗣睿万叶其始于十一圣圣谟熈载千祀其初于十四岁岁二月丁巳平巨宼复齐鲁地三月巳丑乃命臣揔授节分阃抚安余衆且理于郓而观察曹濮故荷皇泽来濯污俗人旣沭浴咸以絜清物无夭伤各遂性命不化化不楙楙感圣德也岂待守臣施诸政术而革讹止谬乎于以见周公太公之遗风仲尼之礼敎有所不泯者焉何以言之先是元兇事犹未顺惟此邦衆尚或率从及显逆谋多不爲用其所宠任皆亡命之徒与皂隷耳故义声一唿厥衆咸应乃知斯人可与爲顺不可与爲逆此其明验欤夫州郡㕔事之有壁记虽非古制而行之巳乆其所纪者不唯备迁授书名氏将以彰善识恶而劝戒存焉其土风物冝前政往绩不俟咨耆访耋搜籍索图一升斯堂皆可辨谕原兹邦域其来逺矣曰太昊之墟曰鲁之须句曰汉之东平曰今之郓州其地一也武德中爲㧾管府亦爲都督府而蒋曹戴濮兖五州隷焉贞观初废府复爲州八年始自郓城移于是就高爽也自逆帅攘据罔率训典改易昇降名称溷淆盖无取焉今以平㓂之𥘉魏博田公奉诏权兼勾当则位同正抆冝书爲首亦春秋始鲁隐公贤之也其国初巳来刺史名氏及迁改之次旣遭蔑弃难以究详访诸史官异日备于东壁时圣历元和纪号己亥直岁十二月巳卯检校礼部尚书兼郓州刺史御史大夫马揔记湖州刺史㕔壁记顾况江表大郡吴兴爲一夏属杨州秦属㑹稽汉属吴郡吴爲吴兴郡其野星纪其薮具区其贡橘柚纎缟茶纻其英灵所诞山泽所过舟车所㑹物土所产雄于楚越虽临淄之冨不若也其冠簮之盛汉晋巳来敌天下三分之一其刺史㳂革不同或称太守或称内史或称都督他州或否如鲁史晋乗侯牧一也其鸿名大德在晋则顾府君秘秘子衆陆玩陆纳谢安谢万王羲之坦之献之在宋则谢庄张永褚彦回在齐则王僧䖍在梁则栁恽张谡在陈则吴明彻在隋则李德林国朝则周择从令闻也颜鲁公忠烈也袁给事高谠正也刘贠外全白文翰也洎于頔大夫作塘贮水漑田三千顷今使君辞也唐景皇帝七代之孙先公尚书先公大夫弈叶之勲有功于民公实嗣之孔悝铭鼎天下重器天王襃拔于公襄阳节度李公陟当道观察统诸道盐鐡转运二牧旣陟惟公盘桓鸿鹄不飞飞即摩汉其逋者复其危者安其忧者泰所谓善缉于是拓郛耰莱就便除害政之余力作消暑楼于南端复亭署于白苹洲聿兴废土光明敞豁涌出谿谷其旧记吏部李侍郎纾撰其图经竟陵陆鸿渐撰使君命况揔两家之说俶落晋宋讫于我唐凡一百九十七人及历代良二千石仪形略也铺张屋壁设作存欢竦神告民春秋不朽之义也贞元十有五年十二月哉生魄华阳山顾况述吉州刺史㕔壁记皇甫湜自江而南吉爲富州民朋吏嚚分土艰政盖以近岁适兹不幸绍继无状大官以降爲者羞薄而不省务子弟以资授者侵欲而不顾法州遂疮痍御史中丞张公历刺缙云㝷阳用淸白端正之治诏书宠襃赐以金紫移莅于吉下车之初视簿书簿书棼如丝视胥吏胥吏沸如麋召诘其官皆眊然如酲登进其民皆然而疲公噫眙良乆于是大新其典爲之开之以修省简便键之以勤彊练密凡事从宜处约以躬率之省费一倍法防旣周铢两之姦无所容墨俗斯息单民得职威令神行惠利川流未及再朞庶富而敎至于无事百姓扶老提穉载路而歌曰昔吏今更檐檐公能驭之雄亦爲铦跖亦爲廉始绁而若终优以恬昔民嗷嗷今民咍咍公能抚之鳏寡有怡流亡旣来傜税先具汚茨尽开向覆官仓仓无斗粮公来几时积粟埋梁向阅官库库无尺缯公来几时山积层层瑞露溶溶降味公松瑞莲猗猗合蔕公池公有异政神之祚之民歌路陲兾闻京师天子明圣恩光逺而于是掾吏将卒趋伏固请愿书于公堂之北壁夫堂壁有记本以志善悛恶名氏迁次末也矧东西之旧则备今用絶编以首能爲政垂爲后式道州刺史㕔壁记元结天下太平方千里之内生植齿类刺史能存亡休戚之天下兵兴方千里之内能保黎庶能攘患难在刺史耳凡刺史若无文武才略若不清廉肃下若不明惠公直则一州生类皆受其害于戏自至此州见井邑丘墟生民几尽试问其故不觉涕下前政刺史或有贪猥惛弱不分是非但以衣服飮食爲事数年之间苍生蒙以私欲侵夺兼之公家驱迫非姦恶疆富殆无存者问之耆老前后刺史能恤养贫弱专守法令有徐公履道李公廙而巳徧问诸公善或不及徐李二公恶有不堪说者故爲此记与刺史作戒自置州巳来诸公改授遵绌年月则旧记存焉道州刺史㕔后记吕温壁记非古也若冠绶命秩之差则有格令在山川风物之辨则有图牒在所以爲之记者岂不欲述理道列贤不肖以训于后庶中人巳上得化其心焉代之作者率异于是或夸学名数或务攻爲文居官而自记者则媚巳不居其官而代人记者则媚人春秋之旨盖委地矣贤二千石河南元结字次山自作道州刺史㕔记旣彰善而不党亦指恶而不诬直举匈臆用爲鉴戒昭昭吏师长在屋壁后之贪虐放肆以生人爲戏者独不愧于心乎予自㓜时读古循吏传慕其爲人以爲士大夫立名于代无以高此前年冬由尚书刑部郎中出爲此州虽履剧自课而未能逮其意也往刺史有许子良者辄移元次山记于北牖下而以其文代之后亦有时号君子之清者莅此孰视焉而莫之改岂是其难乎予也鲁安知乎他即命圬而书之俾复其旧且爲后记以广次山之志云濠州刺史刘公善政述卢子骏客有自濠梁来者途讯之曰濠梁之政何如客曰今刺史彭城刘公始受命至徐方与廉使约曰诏条节度团练兵鎭廵内州者悉以隷州今濠州未如诏条请如诏条廉使多称军须卒迫徴科若千不如期以军法从事皆两税勑额外也自今请非诏勑不徴廉使曰诺濠州毎年率供武宁军将士粮一十万石斗取耗一升送廉使州自取一升给他费吏因縁而姦盗则三倍矣自今请准仓部式外不入廉使曰诺刘公至止坚守不渝由是州无他门赋无横歛人一知教熈熈然如登春台矣濠在战国时爲楚地天文记今在牛斗分野楚俗好巫而信鬼死者其亲戚不敢穿斸事葬相传立小屋号曰殡宫焉虽在城郭而爲之有土木隳蠹棺榇岿然者有棺榇分圻骸骨纵横者不独庶人而士大夫之家有焉刘公恻然曰非礼也吾忍不导之邪下令曰某月有限限毕其家不阙地葬者笞二十鳏寡独力不任者絶嗣无主傍无近亲者刺史以俸钱爲营之讫事人无犯令野无殡宫焉卢子曰异乎哉刘公今日能以礼导邦人且夫葬者藏也欲人之不得见也奈何宿昔濠之人不藏其父子昆弟邪又曰生事之以礼死葬之以礼奈何宿昔濠之人不以礼葬其父子昆弟邪又曰延陵季子葬其子仲尼观之曰其坎深不至于泉其歛以时服奈何宿昔濠之人丧其父子昆弟不葬子于土中邪又曰魂气归于天形魄归于地奈何宿昔濠之人不归其父子昆弟之形于地邪刘公敎生者以礼示之日月信也恤死者以仁除其暴露义也合此而智以成之难乎哉余耳得客之言不浃旬适至濠上自覩其事秉笔者不载余惧夫识者讥焉刘公治郡嘉绩长美详举则繁也亦取大遗小之义耳其书以备太史氏采録焉池州重建大㕔壁记窦潏甿巢虐池之二年潏自平原郡得此郡其始至也无屋宇城壁之事无市井人物之类瓦骼凹亚相甃杂视一之月检访鄕籍二之月完聚疮痍三四月后病者起亡者归瓦者投骼者揜明年春夏熟冬熟其归者起者有风雨之备而江盗未息天租无寄故郡人有廨宇城壁之请旣城壁焉则人得以避㓂旣廨署焉则物得以营帑鼓角器械㕔堂詹庑自濠壍周于四隅其间合建置者一无所阙木端鐡横分别出入于戏自永泰至干符戊戌岁是城也以李仆射爲祖自干符至于中和癸卯岁是城也潏不敢让劳其基趾始末存韩刺史裴晋公语中銮舆幸蜀之四年冬是年王师始克宫阙记淮南节度行军司马㕔壁记李翰司马盖玄武之官号周官大司马掌王之六军将皆命卿诸侯大国三军次国二军小国一军将亦命卿军有司马见于古矣周衰惟晋秉礼尊主屡因大蒐以正三军鄢鞍之役韩厥爲司马鸡泽之㑹魏绛爲司马绛将新军张老代之盖今之行军司马出于周制矣秦罢侯铄天下之兵列郡不复有军军司马繇此废矣汉制将军不常置四夷背诞则命将征之赵充国以军司马从贰师班超以军司马从宝固讨虏皆其职也自魏至周南北分王建置不同时方战争衆军恒设凡将军杖节鎭仍开府者以将军开府居刺史者皆有其官随将废置隋开皇混一天下省罢衆军司马之官不专武事废爲州吏贠矣国家修唐虞大同之化庭周汉不賔之俗边虽有防示不乆设军出于内谓之将鎭于外谓之使佐其职者谓之行军司马行军司马之职弼戎政掌武事居常习蒐狩之礼有役申战阵之法凡军之攻战之备列于器械者辨其贤良凡军之材食之用颁于卒乗者均其赐予合其军书契之要比其军符籍之伍赏罚得议号令得闻三军以之声气行之哉虽主武盖文之职也旧制朱衣铜印墨绶开元故事多选台郎爲之淮南节度行军司马尚书戸部郎中兼侍御史王公以经邦纬俗之才佐淮夷方面之寄敦诗阅礼之学当节府大贤之举政协乎邦要虑通乎事微奉中权之旗鼔戒羣帅之铙镯师律旣和军容丕肃淮南之府有功宣王室身佩侯印将门良家藩国贵种以礼绥之则㳟淮南之衆有吴楚锐士燕韩劲卒竒材劒客援臂虬须以恩抚之则顺淮南之地隄封千里徴令百役税以足食赋以足兵以寛征之则安淮南之冲南走闽越北通幽朔关梁不闭朝聘相望以欢交之则固自韦公统戎旅王公翼戎行威加于大则将不骄惠及于细则卒不惰减役轻歛则人不困待賔省礼则境不危堂堂然混一体以爲力雄雄然鼔衆心以爲气封疆之外隐如敌国封疆之内不知有军古人云悬势于上而下自定置器于平而物自安者盖用是也兹所谓销患于未形制危于未萌伐谋之功大于积甲山齐攻心之术强于虎贲百万彼善师不阵未战先胜却军于谈笑之际折冲于樽爼之间今古一时也夫举善人以行其敎大则四海服小则邦国宁舜举臯陶蛮夷率职帝王之事也秦任百里奚巴戎致贡诸侯之举也国侨爲政乃子皮之功晋侯勤王信魏绛之力任贤用善合契同德盛府有焉翰获庇于有礼之俗遂安于无虞之境书绩示后岂待命乎杨州本大都督府亲王居中长史理人有府号而无兵甲至德初羯胡难作始以长史爲节度而有行军司马古者敬其事则命以始乃自𥘉置列之于壁云大历五祀夏五月丁丑记徐泗濠三州节度掌书记㕔石记韩愈书记之任亦难矣元戎揔齐三军之事统理所部之甿以鎭定邦国賛天子施敎化而又外以与賔客四邻交其朝觐聘问慰荐祭祀祈祝之文与所部之政下三军之号令升黜凡文辞之事皆出书记非闳辩通敏兼人之才莫冝居之然皆元戎自辟然后命于天子茍其帅之不文则其所辟或不当亦其理宜也南阳公自御史大夫豪寿庐三州观察使授节移鎭徐州历十二年而掌记者凡三人其一人曰髙阳许孟容入仕于王朝今爲尚书礼部郎中其一人曰京兆杜兼今爲尚书礼部贠外郎观察判官其一人曰陇西李愽自前郷贡进士授祕书省校书郎方爲之南阳公文章称天下其所辟实所谓闳辩通敏兼人之材者也后之人苟未知南阳公之文章吾请观于三君子苟未知三君子之文章吾请观于南阳公可知矣蔚乎其相扶炳乎其相辉志同而气合鱼川伏而鸟云飞也愈乐是賔主之相得也故请刻石以纪而䧟置于壁间来者得以观览焉江州司马㕔记白居易自武德巳来庶官以便冝制事大摄小重侵轻郡守之职㧾于诸侯帅郡佐之职移于部从事故自五大都督府至于上中下郡司马之事尽去唯贠与俸在凡内外文武官左迁右移者第居之凡执役事上与给事于省寺军府者遥署之凡仕乆资髙耄昏软弱不任事而时不忍弃者实莅之莅之者进不课其能退不殿其不能才不才一也若有人蓄器贮用急于兼济者居之虽一日不乐若有人养志忘名安于独善者处之虽终身无闷官不官系乎时也适不适在乎人也江州左匡卢右江湖土髙气淸冨有佳境刺史守土臣不可逺观游羣吏执事官不敢自暇佚惟司马绰绰可从容于山水诗酒间由是郡南楼山北楼水湓亭百花亭风篁石巖瀑布庐宫源潭洞东西二林寺泉石松雪司马尽有之矣茍有志于吏隐者舍此官何求焉按唐典上州司马秩五品岁廪数百石月俸六七万官足以庇身食足以给家州民康非司马功郡政坏非司马罪无言责无事忧噫爲国谋则尸素之尤蠧者爲身谋则禄仕之优稳者余佐是郡行四年矣其心休休如一日二日何哉识时知命而巳又安知后之司马不有与吾同志者乎因书所得以告来者时元和十三年七月八日题记吉州庐陵县令㕔壁记皇甫湜在易之爻二与四同功其善不同二多誉四多惧四之多惧以近君也今州之近县当刺史理所其难爲与支县相百冝矣哉卢陵戸余二万有地三百余里骈山贯江扼岭之冲材竹鐡石之赡殖苞篚韗缉之冨聚土沃多稼散粒荆杨故官人率以贪败令日两趋州衙退祗承録判将校事之纷错率相关临烦言易生凡事难专故愈不理近年百姓创罢徴赋发断其人益讹与处险易以亡匿尤轻犯禁夫以不专之理理益讹之俗承积弊之余虽使冉季复将不能也今清河张君儇爲之理适得良二千石俾颛其政而展其材居未再稔最于一郡张恂恂以奉上煦煦以字民剸繁决剧以通敏弹豪紏黠以沈断清白之操较然絶类便安之謡流而逺闻冝举其卓卓以敦沮劝县之故习令将之邑佐发敛盛粻也缗具车航千里迎拜君以让郄之单航赴官则吏皆廉县之故习令始至取宫羡物益备器用团鄕次役以供刍粟君以法喻之一切禁絶则民知耻布其大信推以至诚促严吏家慰懋民戸故秋夏之税先期而集宥过以容不逮奖能以劝不修爲魁而萃顽者取一以警百故政刑之简朞月而治以俸钱葬枯而恩浃以家饮救渴而泽周萼合兄弟之析居者而民以养复老弱之流庸者而彊以实和气潜通连岁大穰廷内闲闲似密与蒲余旣堙厄斥置于此始来而弘农杨君敬之具爲余话君美谈旣接益乆得实其闻乃刻山石鑱㕔壁盛之以观永乆同州韩城县西尉㕔壁记欧阳詹说文曰尉畏也亦慰也主也故字从尸示寸寸者寸量礼度以敬上示者示陈敎令以谕下尸者典职司以居位敬上所谓畏谕下所谓慰居位所谓主全兹三者以涖王爵则仕义周是以古之人嘉用尉字爲官号陶唐有太尉周有军尉秦亦有太尉东南尉洎汉则复命县掾曰尉是以名至于我唐无或易所命善也我唐极天启宇穷地辟土列县出于五千分爲七等第一曰赤次赤曰畿次畿曰望次望曰紧次紧曰上次上曰中次中曰下赤县仅二十万年爲之最畿县仅于百渭南爲之最望县出于百郑县爲之最紧出于百夏阳爲之最上县仅三百韩城爲之最上之最次于紧之最非最之紧无与焉紧之最次于望之最非最之望无与焉望之最次于畿之最非最之畿无与焉畿之最次于赤之最非最之赤无与焉最之县长于余县如麟鳯五灵之长于羣灵也数长不数类则韩城之称与万年渭南郑县夏阳并自紧而上簿尉皆再命三命巳往而授资历至之而至也上县而下则自解褐授韩城旣上县之最簿尉解褐之贵者唯三贠伺其阙非年年之有或一贠之阙天下皆知之曰某人某人授韩城尉是其人则颂非其人则诽虽一命之官其人尚也如此则主司愼择才地精美县亦有六曹尉二人一判功戸仓其署曰东㕔一判兵法士其署曰西㕔兹㕔兵法士之㕔也根之州则司兵司法司士尽在形之国即兵部刑部工部尽在兵主武法主刑工主士今武未大成务尚繁刑未大措狱尚生工与人兴无时休州县司或双曹六人分其职国则部属寮八九十人分其职一人理六十人之理虽小大有异而揆绪不殊其绪不殊其官官不易能至于易者则人无敢易之人无敢易之则国必重之国重之则践洪钧大柄所由乎此也贞元十五年春余友人荣阳郑伯义授焉郑自上累叶声名爲天下闻郑以明经登科又三举进士屈于命辞学亦流辈推内行第一其受命之年五月余诣焉十月又诣焉见东㕔有记西㕔无记因请书示本㕔姓氏序于左其或先于郑芳馨犹存者亦得之至于郑皆系若谱土壤广狭物产有无尉非得主不敢僣序十月十五日记重校正唐文粹卷第七十三唐文粹唐文粹卷第七十四重校正唐文粹卷第七十四吴兴姚铉纂记丁堂楼亭阁虢州三堂记庐山草堂记尉迟长史草堂记卢郎中齐居记庐陵所居竹室记西轩记书宣州叠嶂楼李白酒楼记新修滕王阁记兰溪县东峯新亭记宴喜亭记白苹亭记颖亭记二公亭记零陵万石亭记沔州秋兴亭记郢州孟亭记虢州三堂记吕温应龙乗风云作雷雨退必蟠蛰以全其力君子役智能统机剧退必宴息以全其性力全则神化无穷性全则精用不竭深山大泽其所以蟠蛰乎高斋清池其所以晏息乎虢州三堂者君子宴息之境也开元初天子思二南之风并选宗英共持理柄虢大而近匪亲不居时惟五王出入相授承平易理逸政多暇考卜惟胜作爲三堂三者明臣子在三之节堂者励宗室克构之义岂徒造适亦实垂谨居德乐善何其盛哉然当时汉同家人鲁用王礼栋宇制度非诸侯居后刺史马君钖因其頽陊始革基构丰而不侈约而不陋以琴樽诗书之幽素易绮纨钟鼔之繁喧惟林池烟景不让他日观其广踰百畒深入重扃廻塘屈盘沓㠀交映溟渤转于环堵蓬台起于中庭浩然天成孰曰智及春之日衆木花坼岸铺㠀识沈浮照耀其水五色于是乎袭馨撷竒方舟逶迤乐鱼时翻飘蘂雪飞泝㳂环廻隐映差池咫尺迷路不知所归此则武陵仙源未足以极幽絶也夏之日石寒水清松密竹深大栁起风甘棠垂隂于是濯缨涟漪解带升堂畏景火云隔林无光虚甍沈沈皓壁如霜弱扇不揺南轩清凉此则楚襄兰台未足以涤炎郁也秋之日金飈扫林蓊郁洞开太华爽气出关而来于是乎弦琴端居景物廓如月委皓素水涵空虚鸟惊寒沙露滴高梧境随夜深疑与世殊此则庾公西楼未足以澹神虑也冬之日同云千里大雪盈尺四眺无路三堂虚白于是乎置酒褰帷凭轩倚楹瑶阶如眞玉树罗生日暮天霁云开月明氷泉潺潺终夜有声此则子猷山隂未足以畅吟啸也于戯不离轩冕而践夷旷之域不出戸庭而获江海之心趣近悬解迹同大隐序阅四时之胜节宣六气之和贵而居之可曰厚矣若知其身旣安而思所以安人其性旣适而思所以适物不以自乐而忽鳏寡之苦不以自逸而忘稼穑之勤能推是心以惠境内则良二千石也方今人亦劳止上思乂息州鄀之选重如庭臣由是南阳张公辍挥翰之任受剖符之寄游刃而理此焉坐啸静政令若水木全戸民如鱼鸟驯致其道闇然日彰小子以通家之爱获拜牀下且齿诸子侍坐于三堂见知惟人不敢无述捧笔避席请书堂隂俾后之人知此堂非止燕游亦可以观清净爲政之道庐山草堂记白居易匡庐竒秀甲天下山山北峯曰香炉峯北寺曰遗爱寺介峯寺间其境胜絶又甲庐山元和十一年秋太原人白乐天见而爱之若逺行客过故鄕恋恋不能去因面峯腋寺作爲草堂明年春草堂成三间两柱二室四牖广袤丰杀一称心力洞北戸来隂风防徂暑也敞南薨纳阳日虞祁寒也木斵而巳不加丹墻圬而巳不加白磩阶用石羃牎用𥿄竹䈴纻帏率称是焉堂中设木榻四素屏二漆琴一张儒道佛书各卷乐天旣来爲主仰观出俯听泉旁睨竹树云石自辰及酉应接不暇俄而物诱气随外适内和一宿体宁再宿心恬三宿后頽然嗒然不知其然而然自问其故荅曰是居也前有平地轮广十丈中有平台半平地台南有方池倍平台环池多山竹野卉池中生白莲白鱼又南抵石涧夹涧有古松老杉大仅十人围高不知几百尺修柯戞云低枝拂潭如幢竖如盖张如龙蛇走松下多灌丛萝茑叶蔓骈织承翳日月光不到地盛夏风气如八九月时下铺白石爲出入道堂北五歩据层崖积石嵌空垤块杂木异草盖覆其上縁隂蒙蒙朱实离离不识其名四时一色又有飞泉植茗就以烹燀好事者见可永日堂东有瀑布水悬三尺㵼阶隅落石渠昏晓如练色夜中如环佩琴筑声堂西倚北崖右趾以剖竹架空引崖上泉脉分线悬自檐注砌累累如贯珠霏微如雨露滴沥飘洒随风逺去其四旁耳目杖屡可及者春有锦绣谷花夏有石门涧云秋有虎谿月冬有鑪峯雪隂晴显晦昏旦含吐千变万状不可殚纪覼缕而言故云甲庐山者噫凡人丰一屋华一箦而起居其间尚不免有骄稳之态今我爲是物主物至致知各以类至又安得不外适内和体宁心恬哉昔永逺宗雷辈十八人同入此山老死不返去我千载我知其心以是哉矧余自思从㓜迨老若白屋若朱门凡所止虽一日二日聊覆篑土爲台聚拳石爲山环斗水爲池其喜山水病僻如此一旦蹇剥来佐江郡郡守以优容抚我庐山以灵胜待我是天与我时地与我所卒获所好又何求焉尚以冗贠所羁余累未尽或往或来未遑宁处待余异日弟妹婚嫁毕司马岁秩满出处行止得以自遂则必左手引妻子右手抱琴书终老于斯以成就我平生之志清泉白石实闻此言时三月二十七日始居新堂四月九日与河南元集虚范阳张允中南阳张深之东西二林长老凑朗满晦坚等凡十有二人具斋施茶果以乐之因爲草堂记尉迟长史草堂记李翰吾友晋陵郡丞河南尉遟绪节阔逹志遐逺含和而不假修推诚而不诡行外若可浑其中甚清外如可离其中甚静夫求贤逹之趣当考其中若然夫子其达者欤而境或超诣心或独得飘飘然不知冠冕之在已浩浩然不知天地之爲大其冥机愼道迹系心旷人或未覩吾能知之大历四年夏乃以俸钱搆草堂于郡城之南求其志也材不斵全其朴墙不彫分其素然而规制宏敞清冷含风可以却暑而生白矣后有小山曲池窈窕幽径枕倚于高墉前有芳树珍卉婵姢脩竹隔阂于中屏由外而入宛若壶中由内而出始若人间其幽邃有如此者夫子又有雄辞奥学润色其事阶上何有有羣书万卷阶下何有有空林一瓢非道统名儒不登此堂非素琴香茗不入兹室是知草堂之贵夫子之静天下茫茫人未易悉吾与夫子昔同賔赋三十四年于兹矣吾则弃于世矣叹夫子下位毎求其故而有疑焉今观夫子之志乃邻于道寥寥草堂自致之资书于壁微吾非俟其岁秋八月乙丑朔记卢郎中斋居记李华鸿鹄遡清风凌颢气翺翔自得于冥冥之间故虞衡矰缴不能爲患甘刍丰秣羁絷骏骥首冠鈠钖身被璎瓖力方盛也骋于康逵及其殆也困于鞭䇿由是智者高鸿鹄而卑骏骥岂妄而论哉今凶渠假息五兵未偃庙堂有风力之臣征鎭皆方邵之老则仁人静士戢伏自持各其志也尚书左司郎中嗣渔阳公卢振字子厚奉世德而聿修之味道风而游泳之处于九江南郭荒榛之下不贻害于身不假力于人夷堆墆实洼穽㝷尺无遗材草木不移植书堂斋亭成于指顾高松茂篠森于门巷晏然燕居胜自我得君子出则行其志也公以瑚琏之器爲郎官以干将之断宰赤县君子入则善其身也公就鸿鹄之冥冥舍骐骥之驰骋况大江在下名山当日嘉賔时来携手长望可以颐神逺寿畅其天和浴乎沂风乎舞雩吾与点也㝷阳侨旧推仁人焉广德二年四月五日赵郡李华云庐陵所居竹室记房千里凡天地之气煦妪乎春曦彤乎夏凄乎秋而洌乎冬楚之南当冬而且曦燕之北当夏而且洌是皆不得气之中正人之百骸上阳而下隂阳戒于焮故膏肓欲寒隂戒于溺故肾脇欲燠人之外好欲轩冕文綵以爲荣似若动且阳焉人之内好欲寡虑恬黙以爲泰似若静且隂焉其外门欲肥马大车以爲热者其内室欲虚堂广厦以爲淸者果反是必爲灾且妖且病且乱且穷矣天地之气当夏而洌当冬而曦其岁时恶人之百骸上阳而不能寒下隂而不能煦其形神瘵外饰文綵不能动且阳而必慊其心内思恬黙不能静且泰而必汨其志外门凄凄而寒者内室彤彤而热者其事穷予三年夏待罪于庐陵其环堵所栖者率用竹以结其四周植者爲柱楣撑者爲榱桷破者爲霤削者爲障旧者爲枢篾者爲纒络而笼土者爲级横而格空者爲梁方大暑火烘爆霤坼攘若坠于鑪若燎于原舌呀而不能持支堕而不自运赫赫熖熖如列千万炬于室内视其门即寂寥虚间若清秋之山焉若寒浦之波焉予乃知向所谓天地之气人之百骸与其心形之内外居室之寒燠反是果爲妖且灾且病且乱且穷也今予方穷不能奋果穷也其处于是亦冝矣天地之气不能易者也邹子有吹律之变人之死生不可制者也俞扁有鍼砭之术是二者尤不可革且有道而革之今予室之曦予门之寒予亦姑思其治之之道将爇其庐而斩其工其能永永以烁予书其辞于壁西轩记栁宗元永贞中余名在党人不容于尚书省爲邵州道贬未州司马至则无以爲居寓龙兴寺西序之下余知释氏之道且乆固所愿也然余所庇之屋甚隐蔽其戸北向居昧昧也寺之居于是州爲高西序之西属当大江之流江之外山谷林麓甚衆于是凿西墉以爲戸戸之外爲轩以临羣木之杪无所不瞩焉不徒席不运几而得大观夫室向者之室也席与凡向者之处也向也昧而今也显岂异物邪因悟夫佛之道可以转惑见爲眞智即羣迷爲正觉舍大闇爲光明夫性岂异物邪孰能爲余凿大昏之墉辟灵照之戸广应物之轩者吾将与爲徒遂书爲二其一志诸戸外其一以贻巽上人焉书宣州叠嶂楼独孤霖郡地四出皆卑即阜以垣故于楼爲易而赋名必着其当正据扉亦雄昈竞侈由是缭歩逾千方目相瞪则壮邦丽廨之勲慊在第一繁丝机罗错卉障锦春以融独峯揉云双波屹风暑以澄晓黛嚬入夕蟾姢来秋以扬云併半空冰偏一岸冬以明此㮣举尔覼缕不尽也然而月话方狎烛醉始酣则防城徤卒筹三而环警绪强者𬗟而不发乗险者帖薾而不进溃毒者隐忍而不能就其鍼砭搏勐者持疑而不能尽其胆勇而复视其强者弱之险者夷之毒者甘之勐者柔之信乎酒之作于人也如是翰林李公太白聦明才韵至今爲天下唱首业术正救天必赋之矣致其君如古帝王进其臣如古药石挥直刃以血其邪者推羲毂以辇其正者岂慿酒而作也慿酒而作者强非眞勇太白旣以峭讦矫时之状不得大用流斥齐鲁眼明耳聦恐贻顚踣故狎弄杯觞沈溺麴糵耳一淫雅目混黒白或酒醒神徤视听锐发振笔着𥿄乃以聦明移于月露风云使之㳙絜飞动移于草木禽鱼使之妍茂骞掷移于边情闺思使之壮气激人离情溢目移于幽巖邃谷使之辽历物外爽人精魄移于车马弓矢悲愤酣歌使之驰骋决发如睨幽并而失意放怀尽见穷通焉呜虖太白触文之强乗文之险溃文之毒搏文之勐而作狎弄杯觞沈溺麴蘖是眞筑其聦翳其明醒则移于赋咏冝乎醉而生醉而死余徐思之使太白䟽其聦决其明移于行事强犯时忌其不得醉而死生也当时骨鲠忠赤递有其人收其逸才萃于太白至千齐鲁结搆凌云者有限独斯楼也广不逾数席瓦缺掾蠧虽樵儿牧竖过亦指之曰李白常醉于此矣新修滕王阁记韩愈愈少时则闻江南多登临之美而滕王阁爲第一有瑰伟絶特之称及得三王所爲序赋记等壮其文辞益欲往一观而读之以忘吾忧系官于朝愿莫之遂十四年以言斥守揭阳便道取疾以至海上又不得过南昌而观所谓滕王阁者其冬以天子进大号加恩区内移刺袁州于南昌爲属邑私喜幸自以爲当得躬诣太府受约束于下执事及其无事且还傥得一至其处窃寄目偿所愿焉至州之七月诏以中书舎人太原王公爲御史中丞观察江南西道洪江饶䖍吉信抚袁悉属治所八州之人前所不便及所愿欲而不得者公至之日皆罢行之大者驿闻小者立变春施秋杀阳开隂闭令修于庭戸数日之间而人自得于湖山千里之外吾虽欲出意见论利害听命于幕下而吾州乃无一事可假而行者又安得舍巳所事以勤馆人则滕王阁又无因而至焉其岁九月人吏浃和公与监军使燕于此阁文武賔士皆与在席酒半合词言曰此屋不修且壊前公爲从事此邦适治新之公所爲文实书在壁今三十年而公来爲邦伯适及朞月公又来燕于此公乎得无情哉公应曰诺于是栋楹梁桷板槛之腐黒挠折者易新之盖瓦级甎之故鉂者赤白之漫漶不鲜者治之则巳无侈前人无废后观工旣讫功公以衆饮而赏焉以书命愈曰子其爲我记之愈旣以未得造观爲叹窃喜载名其上辞列三王之次有荣耀焉乃不辞而成公命其江山之好登望之乐虽老矣如获从公游尚能爲公赋之元和十五年十月某日袁州刺史韩愈记兰谿县灵隐寺东峯新亭记冯宿东阳实㑹稽西部之郡兰谿实东阳西鄙之邑岁在戊寅天官署洪君少卿以爲之宰君之始至则用信待物用勤集事信故人阜勤故公济未朞而其政成后三年夏六月余过其邑洪君导余以邑之胜赏于是乎有东峯亭之游背城之闉半里而近初届佛刹刹之上方而亭在焉松门盖空石道如带足倦累息然后造夫极焉向之池隍馆宇之多旗亭阛阓之喧途道往来之衆簿书鞅掌之繁顾歩之余忽焉如失但山风飗飗岭云峩峩飞轩慿虚洞壑在下向背殊状昏明易色指遥青而点黛者问之则曰某山某巖某林某墅指逺白而曳练者问之则曰某洲某渚某湫某塘高深互呈心目相竞飘若象外意某幻成余旣谐其私爰究其本先是邑微登攀游观之所洪君曽是挈俸钱二万经斯营斯因地于山因材于林因工于子来因时于农隙又何易也崇山濬谷佳境胜槩緜世伏匿一朝发朗又何能也君在建中兴元之间爲江南西道节度曹王所知时方兴军职压宼境供亿仓卒赋平人和王实頼之故御史大夫郑滑节度卢公羣与君甞同寮毎号之曰精金百鍊良骥千里诚矣然则是邑之理兹亭之胜于君之分不爲难能夫播芳尘而鼓余波者非文莫可遂揽笔爲记刋于石而附诸地志焉宴喜亭记韩愈太原王弘中在连与学佛之人景常元慧者游异日从二人者行于其居之后丘荒之间上高而望得异处焉斩茅而嘉树列发石而清泉激辇粪壤焚榴翳却立而视之出者突然成丘陷者呀然成谷洼者爲池而缺者爲洞若有鬼神异物隂来相之自是弘中与二人者晨往而夕忘归焉乃立屋以游风雨旣除寒暑旣成愈请名之其丘曰俟德之丘蔽于古而显于今有俟之道也其石谷曰谦受之谷瀑曰振鹭之瀑谷言德瀑言容也其土谷曰黄金之谷瀑曰秩秩之瀑谷言容瀑言德也洞曰寒居之洞志其入时也池曰君子之池虚以钟其美盈以出其恶也泉之源曰天泽之泉出高而施下也合而言之以屋曰燕喜之亭取诗所谓鲁侯燕喜者颂也于是州民之老闻而相与观焉曰吾州之山水名于天下然而无与燕喜者比经营于其侧者相接也而莫宜其地凡天作而藏之以遗其人乎弘中自吏部郎贬秩而来次其道途所经自蓝田山入商洛渉浙湍临汉水升岘首以望方城出荆门下岷江过洞庭上湘水行衡山之下繇郴踰岭猨狖所家鱼龙所宫极幽遐瓌诡之观冝其于山水饫闻而厌见今其意乃若不足传曰智者乐水仁者乐山弘中之德与其所好可谓协矣智以谋之仁以居之吾知其去是而羽仪于天朝也不逺矣遂刻石以记白苹亭记李直方新作白苹亭书时且志政也梁太守栁恽赋诗于始因以名洲今邦伯李公成室于终兹用目亭度乎事则位均考乎地则境同合美配德古今相望亭之时义至矣吴江之南震泽之隂曰湖州幅贠千里棊布九邑卞山屈盘而爲之鎭五谿丛流以道其气其土沃其候清其人寿其风信实公之始至也用㳟寛明恕以怀之敬事眘罚以劝之赋令之先必度其物冝而咨于前训故居者逸亡者旋或蹈境而留或聆声而迁提封之内无榛灌绳墨之下无姦傲旣而外邑多材郡不能渫公命悬诸善价俾代常傜于是乎幽巖之巨木斯出积岁之逋租必入公家受其利山氓蒙其惠繇是白苹之制经矣洲在郡城南东乱霅谿而即焉白沙如浮流波环之前有大野緜云缭以万峯顾有名都压水骈以千室邑居可望而喧埃不及空水交映而云天在下造物之工若有私于是焉茭菰丛生凫鹤朋游嘉名虽曜清境或弃公于是相显爽之冝立卑高之程据洲之阳揆日之正揭大亭一焉修廊双注北距于霅浮轩瞰流峩水亭二焉大可以施筵席小可以容宴豆凡栋宇之法轮奂之美铦刮密石用成翚飞施宏壮而有度备彤紫而不蹹内则庭除朗絜弥望铺雪曲沼逶迤以中贯飞梁天矫而对起紫桂翠篁辛荑木兰碧抆丹实蛇走珠缀鲜飈暗起萦叶振蘂落英飘飖洒空浮水天目神池之上多不名之卉洞庭水府之下产怪状之石嶙峋乎玉容葳㽔乎瑶芳衆荣偶植罗列布濩外则差以白苹间之红蕖川与天远百里如组邦君之来肃肃斾旌綵舟徐移鱼跃鸟鸣亭成之日三吴之贤大夫集焉公用鼔钟羽籥以乐之然后使臣之临重客之来获游是者怳乎有遗区之叹则爲邦之成绩作亭之良规参合二美游扬四海坐驰而逝与廏置偕矧苹之爲用风有季女之奠骚有放臣之望夫以涧谿之贱微而可充王公之殷荐是故君子重之今扶賛胜赏也如彼哲贤咏歌也如此则是亭慿眺之外又有传经之道焉若乃乗农隙之暇时购武夫之羡功廛闾不烦财用不屈扬昔人之休烈垂不朽之遐观咨其剏物之智有以加人不如是乌能及此已夘岁冬十月予将浮淛河上㑹稽凌缙云观赤城道出公之仁宇目览亭之崇构举书其实合春秋传信之经后之人无视十洲孟浪之说而没其谊云颍亭记陈寛颍水濵有地可以览山川之秀者九山祠在焉西北余予升之见颍水直北噼地而来如隙光端如匣劒视若中面使人毛磔又见太室与大隗等列领羣峯而来崪屹不得进蹭蹬却倚三十六峤若立指焉而近北左手烟云草树浓淡覆露各尽其态平视之令人意逺超超然若万里之鹤也予曰可树亭哉遂召匠氏授以程度匠氏曰诺退而有言曰假吾令不德主未闻惠人未蒙仁止其几而遽以庥览爲怀乎予闻之甚羞而以爲不闻也夫阳翟自颍阳逹许昌皆汉郡颕川属是乃吾土也予不肖假长于此虽获戻于人而不避者吾将识其来乎及成㑹邑中彦髦以落之中宴客有举爵而称曰吾斯山河之秀可与岘首争请名之颍亭遂名之若使解携手值良辰嘉賔二三声酒缓进旣揖旣抗对之益酣因书石以介其壁俾览者惩之当敏树政无敏树亭以钧匠氏之意也唐大中庚午岁三月九日丁亥摄阳翟县令陈寛记纽状鳌之首二公止旌舆以廻睇假渔舟而上陟幕烟茵草翫怿移日心谋意筹有建亭之筭而未之言也二公旣归邑人踵公游于斯者如市登中隆观媚丽前来后至异口同辞昔汉帝不曰百姓安其田里而无愁怨之声者其由良二千石乎是谓政平敎成使俗泰而民以宁者也虞书不曰股肱良哉庶事康哉是谓翼帝藩皇调隂序阳使物阜而民以昌者也席公今日之化育吾徒是以宁姜公昔岁之弼谐吾徒是以昌且以之宁又以之昌恺悌君子也诗云恺悌君子民之父母二公者眞吾父母矣兹阜二公攸选尚而加爱务休讼简必复斯至上露下芜忍令父母憩之乎遂偕发言爲公就亭之功如墙而前陈诚于县尹县尹允其请而爲之辨方经跖环当上顶诫奢训简以授子来于是家有余力圃有余木或掬一抷土焉或翦一枝材焉一心百身蜂还蚁往榛莽可去以自薙瓦甓无胫而奔萃一之日斤斧之功毕二之日圬之佣息再晨而成二公莫知层梁亘以中豁飞甍翼而四翥东西南北方不殊致煳白坟以呈素癯頳壤而垂绘通以虹桥缀以绮树华而非侈俭而不陋烟水交浮巖峦叠逈精舎奉其旁逹都城企其遐际容影光彩漪入澜澄指朱轩于潭底阅云岑乎波里熿熿油演如飞若动又钓人飘飖于左右游禽出没乎前后一眄一睐千趣万态税息之者若在蓬壶方丈之上二公重清旷于旧赏纳衷恳乎羣庶㝷幽探异常于斯劳賔祖客常于斯加以平畴间辟通途在下可以观耕耨可以采讴謡作一亭而衆美具噫天造兹阜其固与人爲亭欤不然何不逺郛郭而博敞诡秀之若此非常之地意待非常之人故越千万祀而至二公方觌也邑人想之复言曰事无隐义物有正名地爲二公而见亭从二公而建斯亭也可署曰二公亭虽刍荛之云其实有谓二公不忽遂以爲号小子艺忝干文曽观光上国去之日历越游吴归之晨踰荆泛汉㑹稽之兰亭姑苏之华亭襄阳岘首豫章湖中皆古今称爲佳境或栋宇犹在或基址未没山川物象徧得而览方之于此逺有慙德懿哉二公智周德厚卜地如此感民若彼且非饰说入吾邑者升吾亭者知之古之制器物造宫室咸有铭颂以昭其义斯亭也岂无斆古而爲之章句者小子薄劣不敢议其事粗述其旨始爲之记兼借二公之名纪于左以爲邦荣在位賔寮亦以序从公而列贞元九年三月二十五日记零陵万石亭记栁宗元御史中丞清河男崔公来莅永州间日登城北墉临于荒野丛翳之隙见怪石持出度其下必有殊胜歩自西门以求其墟伐竹披奥欹侧以入县谷跨谿皆大石林立涣若奔云错若置碁怒者虎鬪企者鸟厉抉其穴则鼻口相呀搜其根则蹄股交跱环行目疑若搏噬于是刳辟朽壤翦焚榛秽决浍沟导伏流散爲踈林洄爲清池寥廓泓渟若造物者始判清浊效竒于兹地非人力也乃立游亭以宅厥中亭之西石若掖分可以眺望其下青壁斗絶沈于渊源莫究其极自下而望则合爲攅峦与山无穷明日州邑耄老杂然而至曰吾侪生是州艺是野眉尨齿鲵未甞知此岂天坠地出设兹神物以彰我公之德欤旣贺而请名公曰是石之数不可知也以其多而命之曰万石亭耄老又言之曰懿夫公之名亭也岂专状物而巳哉公甞六爲二千石旣嬴其数然而有道之士咸恨公之嘉绩未洽于人敢颂休声祝公于明神汉之三公秩号万石我公之德冝受兹钖汉有纯臣惟万石君我公之化始于闺门道合千古祐之自天野夫献辞公寿万年宗元甞以牋奏隷尚书敢专笔削以附零陵故事元和十年正月五日记沔州秋兴亭记贾至在阳而舒在隂而惨性之常也履险而慄渉夷而泰情之变也观揖让而退覩交战而竞目之感也闻韶頀而和聆郑卫而靡耳之动也夫其舒则洽惨则悴慄则止泰则通退则无咎竞则有悔和则安乐靡则忧危性情耳目优劣若此故君子愼居处谨视听焉沔州刺史贾载吾家之良也理沔州未朞月而政和于讼堂之西因高搆宇不出庭戸在云霄矣却负大别之固俯视沧海之浸阅吴蜀楼舩之殷鉴荆卫薮泽之大亦有旨哉性得情适耳虚目开且处动则倦理倦莫若静处静则明惟明以理动穷则变变则通通则乆今沔州灵府恬而神用爽政是以和观其前戸后牖顺开阖之义简也上栋下宇无雕琢之饰俭也简近于智俭近于仁仁智居之何陋之有况乎当发生之晨则攅秀木于高砌见莺其鸣矣处台榭之月则纳清风于洞戸见暑之徂矣在揺落之时则俯颢气于轩槛见火之流矣值严疑之节则栖同云于扃闼见雪之纷矣政成颂清体安心逸而诗人之兴常在常时之兴秋兴最高因以命亭焉予自巴丘徴赴宣室歇鞍棠树之侧解带竹林之下嘉其俛仰美其动息乃命进牍抽毫志之郢州孟亭记皮日休明皇世章句之风大得建安体论者推李翰林杜工部爲尤介其间能不愧者惟吾鄕之孟先生也先生之作遇景入咏不拘竒抉异令龌龊束人口者涵涵然有干霄之兴若公输氏当巧而不巧者也北齐美萧悫芙蓉露下落杨栁月中踈先生则有微云澹河汉踈雨滴梧桐乐府美玉融残日霁沙屿清风动高泉先生则有气蒸云梦泽波动岳阳城谢眺之诗句精者有露隰寒塘草月映清淮流先生则有荷风送香气竹露滴清声此与古人争胜于毫釐也他称是者衆不可悉类呜唿先生之道复何言邪谓乎贫则天爵于身谓乎死则不朽于文爲士之道亦以至矣先生襄阳人也日休襄阳人也旣慕其名亦覩其貌盖仲尼思文王则嗜昌歜七十子思仲尼则师有若吾于先生见之矣说者曰王右丞笔先生于郢之亭四年荥阳郑公诚刺是州余将抵江南舣舟而诣之果以文见贵则先生之貌纵视矣先是亭之名取先生之讳公曰焉有贤者之名爲趋厮走养朝夕言于刺史前邪命易之以先生姓日休时在宴因曰春秋书纪季公子友仲孙湫字者贵之也故书名曰贬书字曰贵况以贤者名于署亭乎君子是以知公乐善之深也百祀之弊一朝而去则民之弊也去之可知矣见善不书非圣人之志宴豆旣撤立而爲文咸通四年四月三日记重校正唐文粹卷第七十四唐文粹唐文粹卷第七十五重校正唐文粹卷第七十五吴兴姚铉纂记戊兴利二宣州南陵县大农陂记盐池记卜胜三东山记司徒岐国公杜城郊居记君阳遯叟山居记馆舎一庐州同食馆记桥梁一汾河义桥记井一义井记宣州南陵县大农陂记韦瓘宣部支邑十城而南陵处剧盖由庶民嚣豪物产多状山川鬪错风俗诡浮故理束则民溃政放则民怠俱不得其极自非肃廉和敏措动守中则莫至良能况功利及物邪皇帝四年今地官侍郎卢公观察宣部精心厚下重难邑长乃以宁国令顺阳范君假南陵印爲大夫于是肃以捡姦廉以约身和以纳民敏以应物物不夭落民得沐泰卢公甞曰时或爽候云龙遁逃膏泽翔枯物不遂液吾人其瘁乎下令邑中有能修复陂塘积水防患者终懋厥功先时县有废陂曰大农积岁不理荒梗幽扈丘隰遁形空规残状非鄕党之寿耋不可疑识舆人飞语他邑病能訾訾嚣嚣波翻风合范君独判于心不畏腾口曰利于人也使吾获戾而罹悔眞吾心也且黔愚皆苦于始作而泰于成功况吾君侯明吾天子圣尚何惧哉乃召鄕老里正尹而计之具畚挶列绠锸筥砾砻坚披材辇壤日必廵丈周察势便仁以抚驯恱以附来法以督姦勤以劝劳于是云动雷斤斩莽辟芜拨腐曝淤培高彻卑不知形疲不惮苦骨不残民力不费金刀潜轶化工事于农隙三旬而毕不戮一人其始也驱江波六十里活活下来辟荒梗数万畒汪汪虚明叠石构岭纵三百歩龙蟠虎鬪横杀冲波泄流引洫臂发三港支分脉散泽入大田厥功旣成乃风雨暴鬪洄复换晨虺虺沸㑹似闻搆作及乎雨斩云除则沙洲突岀力捍岭下若自开辟之初信爲神物所相虽使江河合灾惊涛怀山大浸崩驱暴勐来敌亦不能轶峻防而侵厚趾斯乃天賛其功岂非仁深于物乎其或火云爇天旱魃爲虐歊蒸瘅怒蛟龙逭诛而翠㶑揺岸澄澜洗月溶溶浩浩独落天光顺势导流犹润百里则贯畦浮塍平岁之漑千顷岂爲多哉其细也孕鳞甲之族育凫鴈之羣罗生菰蒲蔓合菱藻渔父舟人浩歌扬檝厚生之物永永不极斯功也可以灼当世而芳千古矣昔者西门豹治邺召公治上蔡而史氏书美显白良能以其因水茂功利泽及物者也则大农杰迹功符天作可以论古对能岂有愧平范君寻迁御史后三年吏民益慕而愿表尤功今连率范公以文行德器挺爲时贤爰领宣部仁义明举其下耸善常推至公邑人三请于公乃曰他人有善惟恐不闻况伯氏功利如是吾岂诡故哉乃从之邑长李君乆以材能弘张其化吏民甚安之追论大农盛绩因民之心以成其善志亦春秋之事也鄕将石定録事丁宗耆寿戴诚佐史章佾或叅其议或督其事洎百姓朱纶李纵田丘程㣧等若干人咸请予爲记云盐池记梁肃黄河自崑崙山东会溟涨九折廻互盐泉各一儒者书以爲海目则郇瑕氏之地渎流其长观乎北浴陵阜南濒山麓湛湛烟碧浩无春冬蒸腾云霓出入日月亦云广矣虽吞噏垧隧代増淳卤而利倍农穑有殷家邦贸惟从山涌不加海交两都之轨逹延万贾之资货是人不厌也当武后圣政务述省方鸣銮载临流潦旋败洎皇明道发泽渐殊垠天之旣启盐乃旋复非夫蟠蚪神应坤次灵孕亦曷能旌昏明筹负胜矣帝所冝念贲然来思分天牧以涖择藩佐而贰贤能鲜坠于事则胤字通闬闳扼拓矶之左隅邻大邑之东部崇府库岁望乎储蓄枢管键夕俟乎闭藏兹乃虑终于始也邦贵康食戒之克勤人非忘劳道在恱使大命日下廵功岁移广岸砥平而可砺脩畦绮分以如织是时也春光夺炎气兴洪沟浚白波腾或滀或汨以泙以漰状云洩而雨骇或花明而雪凝京坻藴崇豆区嘉量隷戸徴筭盐人掲书民无不供先薄税以从赋君孰与足逮黎庶而必分固非擅权利贵货易土登陆而雷軿流日骤水而云舻击星律有变给用无絶传曰山泽林盐国之宝也兹其是焉若周物揆情易人推类施之求报大道之玄德也明则启祚圣人之知变也降人纳汚明君之藏垢也羮餗调膳贤人之入用也包四美而世济资百工而国贞将以树善永年非石无以纪垂裕裔胃非文无以扬则我晋宝逹于万方也东山记张说兵部尚书同中书门下三品修文馆大学士韦公体含眞静思叶幽旷虽翊亮廊庙而𬗟怀林薮东山之曲有别业焉岚气入野榛烟岀俗石潭竹岸松斋药畹虹泉电射云本虚吟惚恍疑梦间关忘术兹所谓丘壑夔龙衣冠巢许幸温泉之岁也皇上闻而赏之廼命掌舎设帟金吾划次太官载酒奉常抱乐停舆辇于青霭伫翚榆于紫氛百神朝于谷口千官饮乎池上缇骑环山朱斾熖野纵观空巷途歌传壑是日即席拜公逍遥公名其居曰清虚原幽栖谷景移乐极天子赋诗王后帝女宫嫔邦媛歌焉和焉以宠德也加以中宫敦序谓我诸兄引内子于重幄见儿童于行殿家人之礼优棠棣之诗作于是实其筐筥下以昭忠信之献贲其束帛上以示慈惠之思朝野欢并君臣义洽夫飞翠华历茨岭至道之王也纡紫绶期赤松素履之辅也千载一时难乎此遇故两曜合舎衆星聚德雅道光华高风允塞寒谷煦景窍崖润色猗欤盛事振古未有篆之玄石贻代厥后司徒歧国公杜城郊居记权德舆司徒歧国公以盛德相三朝以大中敷五敎帝载叶龢太阶齐平旣致用于方内亦宅心于事外神京善地启夏南出凡十有六里而仁智之居在焉萦廻巖巘左右胜势径术逶迤于木抄台亭嵼于山腹下崇冈冒青苍歩履平夷以至于堂皇四敞賔榻中容宴豆孤斋闲馆幽槩随之乃开洞穴以导泉脉其流泠泠或决或渟激而杯行瀑爲玉声初蒙于山下终汇于池际白波沦涟缭以方塘轻舻缓棹㳂洄上下见烟霞澄霁之状鱼鸟飞沈之适濯于潺湲风于碧鲜红葩火然素英雪翻芊緜葱蒨杳窱廻合含虚籁以四逹遡清辉而交映故其休沭燕息盍簪投辖则有鸣佩拖绅宗工儁人金闺玉堂之賔淑姿脩态㢠风遏云之艺流光含睇中饮笑抃交欢击节不知公相之贵适其适故也易坤之说曰君子以厚德载物诗曰恺悌君子求福不回惟公以德受福故光明昌大毎温室宴见一人尊礼而不名故其代天工断国论卓尔以冠羣后曁天暇日之戾止于斯也则畅天理栖颢气翛然以遗万物其无方欤其不器欤昔子房赤松之游且非代教安石东山之赏僻在下国岂若公密賛化育内谐恬旷如春之仁如乐之和以君臣之交感兼动静之极摰从古巳还无公比焉公之华宗自汉建乎侯徙杜陵三守本封几乎千祀故城南墟里多以杜爲名逮今郊居不忘厥𥘉又以见积厚流泽此焉回复且公之心无町畦寿若冈陵昭融炟赫未始有极德舆谬陪衆君子升公之堂嘉招盛集靡间弦晦以衆美之不可以不纪也承命遽书刻于巖石云君阳遁叟山居记陆希声遁叟以斯世方乱遗荣于朝筑室阳羡之南而遁迹焉地当君山之阳东谿之上古谓之湖洑渚遁叟旣以名自命又名其山曰颐山谿曰蒙谿将以頥养蒙昧也在易頥之象䷚艮爲山山下有震震爲雷爲龙頥山之下东走震泽震雷鱼龙之所萃毓有頥象焉蒙之象䷃亦艮爲山山下有坎坎爲水爲险頥山之下泉流于险而逹于大谿有蒙象焉一旦遁叟觞谿山之神于庭酌而饮頥山曰吾之所以命夫山之爲颐者勗子以养也子其养云雨以润物养雾露以生物养风霆以长物养雪霜以肃物养巨材以充栋宇养小材以爲蒸薪养茅管以爲茨籍养竹箭以爲器用养百果以充口腹养百药以蠲札瘥养昆虫使咸乐其生养鸟兽使各遂其性噫无或养妖云悖雨以伤良稼养苦雾淫露以泽恶植养疾风迅霆以摧藁朽养惨霜虐雪以杀根荄养拥肿之朴不爲榦材养钩棘之蘖不中樵爨养蔓延之藟以困条柯养蟠梗之根以固膏土养弗食之实以蕃庶生养杂毒之药以中函气养蟒虺蜂蜴以护巢窟养豺狼枭獍以害羣类维山有神子其饮之无亏尔名而窽尔实又酌而饮蒙谿曰吾所以命夫谿之爲蒙者勗子以决也子其决于夷壤以发其源决于塞埴以通其流决于腴畒以施其润决于涸泽以溥其惠决于广陂使介鳞蕃育决于巨浸使虬龙变化噫无或决于险阻以资其悍激决于林薮以纵其垫溺决于舄卤以啬其施决于池籞以专其利决于甽窦使黾蟹爲菑决于沮洳使鼃黾得志维谿有神子其饮之无䘮尔名而浮尔实于是酌而自饮之吾之所以命是山也必将有所飬也命是谿也亦将有所决也吾将养吾志于道而不希于世飬吾行于德而不眩于俗养吾浩然之气以合自然之英飬吾诚明之意以入清明之頥又将决吾心于仁义使不违决吾志于中正使不过决吾身于天命使不忧决吾迹于遁世使无闷如此而已遂与山谿揖让竭吾欢而罢弁且歌曰山乎谿乎吾之心乎醒乎醉乎吾与汝叅乎庐州同食馆记陈鸿合肥郡城南门东上曰同食舘梁柱朽蠧轩戸欹倾断枅委阶椽落栋折风雨雪霜賔不可宿太守阳平路君刺郡之明年冬十月岁向熟民且闲陶瓦于原代木于山磨旧础筑新墉廼丰賔堂廼峩前轩怒桷虬虬层栌牙牙中回洞深高檐腾掀阶闲容揖让楹闲容賔盘柱闲容乐工屏闲容将吏左右爲寝室更衣之所朱戸素壁㓗而不华东西厢复廊直澍又西开下合作饔舎廐屋宏大中敞作南门容旌旗驷马北上作丁字亭亭北列朱槛面城墉其下淤沟开导通水因古岸植竹树爲风月宴游地东南自会稽朱方宣城杨州西逹蔡汝陆行抵京师江淮牧守三台郎吏出入多游郡道是馆成大賔小賔皆有次舎开元中江淮间人走崤函合肥寿春爲中路大历末蔡人爲贼是道中废元和中蔡州平二京路复出于庐西江自白沙瓜歩至于大梁斗门堰埭盐铁税缗诸侯㰌利骈指于河故衣冠啇旅率皆直蔡会洛道路不茀賔至授馆亦诸侯之事路君以家行文学知于朋友以端方沈黙官御史府以详明典故爲尚书郎以通知政术爲合肥郡太守质平讹心风俗丕变民知敬道吏不敢欺先时郡米数万石输杨州轴轳相继出巢湖入大江岁爲风波沈溺者半廼于湖东北岸槖臯里作廥廪三十九间州东二邑人米输于此由申港出新妇江至白沙人不劳水无害复他邑馆舎次于同食无私利人人皆乐成昔左丘明传经因事书事鸿因蔡州道及诸侯之税因同食馆及路君之政亦春秋之旨传曰自庐已往赈廪同食大和三年太歳己酉正月壬午朔二十日辛丑记汾河义桥记崔祐甫绛人有成桥于稷山县南汾河水上入境称曰孝子询之三十䘮父母五十由纕麻故其鄕党舍氏不名贵之也𥘉兹县有具舟之役邻邑有官修之梁自太原西河上党平阳至于绛逹于雍繇卒迫程贾人射利济舟爲捷渡口如肆孝子川上喟然叹曰夫来者如斯其可胜记欲速不逹式在兹乎见义不爲非勇也临难不济非义也廼愿弃家乞诸他郡枯藁篮缕日恒岁积自阿关而东陶唐俭风食货艰难闾里𥚹小率令逺骤驰迩馈饴耆耋喻美于编戸丁男舍耒而攻木义声感也汾流汤汤河浒牵射隤沙徙岸呀呷转腾畚筑于激射之旁根柱于沸渭之下是虑是图功就其十八九矣其年秋七月天作淫雨湍悍襄陵噫大水不仁前功荡矣邑老乡人涕泗弔之曰力竭于子天不恤是而已矣顾而不应且有后图征诗人之嘉谋叅作者之逺虑曵索辫蔑絷舟戾航白露下而谋始止于凌澌杜春冰解而兴功止于水潦降一叹不可夺志三年其有成功广可方轨平可转毂去其饰成无丹雘取其固势异虹蜺佥义于孝子之功也故曰义桥昔周王以懿戚封建吴札美盛德遗人西临孟津北对姑射山河风土其肯徒然所以义表颛门功烈邻境难其一善矧乃兼之由是县人志之于石义井记邵眞义以发衷形外昭施物也井以下汲上导彰济人也河间公凿井于城垣之次阳门通庄之右偏署曰义正哉导之深源经之善利庇彼邃宇达于交衢鐡其瓶以永不羸石其甃以给无泥飞轮周散泄窦前注泙而平之随用不私主发生以流润当赫曦以伏炎在摇落而激清抵凝沍而不闭环四序以其惠俾憧憧者知饮濯所向焉薎燠暍之虞济烦乏之艰昏懵者得以涛盪瘵痗者由之蠲愈涤汰氛坌沃洒蒸灼淡然下攻与地配乆化嚣闇爲闲敝邻𣑽宫之清净修廊对开连楼郁峙啸贞侣以宴息速嘉客以盥漱指心而授应日而就彼丰福吉禄繁祉崇庆欲不萃于河间之门得乎故北寺司刑上卿也西台专席中丞也戎府佐政司马也叅贰外阃显荣当朝骞骞青冥前视万里凿井爲济川之渐斲轮爲秉轴之兆可转眄而待矣公才蔚量硕质贞气淳名膺王府心拂尘累料物以经逺恤人以遂诚廻俸节财蒇事彰义将献祉于大君贡休于元戎归寿于高堂三事体大公之弘誓乃戒司翰者书实刋记掲于井外大历六年三月记重校正唐文粹卷第七十五嘉靖甲申歳太学生姑苏徐焴文明刻于家塾唐文粹唐文粹卷第七十六重校正唐文粹卷第七十六吴兴姚铉纂记已浮图九抚州宝应寺律藏院戒坛记孤山永福寺石壁法华经记福州南涧寺上方石像记画西方㡧记黄石巖禅院记沃州山禅院记塑像记信州南巖草衣禅师宴坐记鹦鹉舎利塔记灾沴一泗州大水记抚州宝应寺律藏院戒坛记颜眞卿如来以身口意三业难调伏也净尸罗以息其内行住坐卧四威仪摄善心也明布萨以昭其外故曰波罗提木义是汝之师则憍陈如之善来迦叶波之尚法诸声闻三归约衆十四年以八敬度尼羯磨相承其致一也至汉灵帝建宁元年有北天竺五桑门支法领等始于长安译出四分戒本兼羯磨与大僧受戒至曹魏有天竺十尼自逺而来爲尼受具后秦姚苌弘始十一年有梵僧佛陀邪舎译出四分律本而关内先行僧祇江南盛行十诵至元魏法聦律师始阐四分之宗聦传道覆覆传惠光光传云晖愿愿传理隐乐洪云云传遵遵传智首首传道宣宣传洪法励满意意传法成成传传云一賔岸超惠澄澄传惠钦皆口相授受臻于壸奥钦俗姓徐洪州建昌人盖汉孺子之后也二十二寻师于临川楮山后五歳削髪隷于高安龙冈寺遂受戒有唐义净则译经上足曰洪州之灵杰其秉宣羯磨者曰两京涤法锐钦智度沖深神用高爽行无权实身絶开遮阐律藏而日月光明骋辩才而龙象蹴踏江岭之外凛然风生开元末北游京充福先大德常诵大涅槃经而讲之兼明俱舍论维摩金刚经毎登讲座其下日有二三千人由是名动辇毂属禄山作乱杖钖南归居于西山洪井双岭之间慕高僧观显之遗踪于寺北剙置兰若山泉之美颇极幽絶钦虽坚持律仪而志在弘济好读周易左传下笔成章着律仪辅演十卷甞撰本州龙兴寺戒坛碑颇见称于作者三年眞卿忝刺抚州东南四里有宋侍中临川内史谢灵运翻大涅槃经古台阶扃俨然轩构摧圯有高行头陀僧智清者首事修葺安居住持明年秋七月眞卿绩秩将满有观察使尚书御史大夫赵国魏公愿以我皇帝降诞之辰奏爲寳应寺仍请山林高行僧三七人冬十月二十三日圣恩允许于是鼎新轮奂其兴也㪍焉乃请止观大师法源法泉襄阳乗觉淸源善弘罗浮圎觉佛迹十喻余杭惠达洎当州海通海岸等同住董修以资景福佥以爲学徒虽増毗尼未立明年三月乃请钦登坛而董振铎焉仍俾龙冈道干天台法裔招提智融白马法胤衡岳正觉同德义盈香城藏选龙兴藏志开元明彻等同秉法事于是逺近骏奔道场侧塞圣像放光而龙王不雨者四旬僧尼等三百五十七人而文士正议大夫前卫尉少卿张延皇脱俗归眞其名曰坏纲爲称首焉又钦此年已来爲受具者凡一万余人江岭湖海之间幅贠千里余像法于变皆钦教道之力焉临川在岭隅未甞弘律于是二衆三百余人谓法裔敷演而依止之后有上都资圣寺髙德曰还本律主伟兹能办深嗟叹而賛美之谓于寺东南置普通无碍禅院院内立鎭国观音道场请善弘居之以开悟心要云一上足曰智融精持本事如㑹尊衆乃命智光等于普通道场东置律藏院剙立戒坛以行钦公之来仪且施肇纪之不朽经营未几坛殿郁兴肃乎渡海浮囊分毫罗刹之请严身璎珞照耀摩尼之光则入佛位而披伽棃者名香普薫神足无极其可胜纪而无絶乎有唐大历辛亥歳春三月行抚州刺史鲁郡开国公颜眞卿书而志之孤山永福寺石壁法华经记元稹按沙门释惠皎自状其事云永福寺一名孤山寺在杭州钱塘湖心孤山上石壁法华经在寺之中始以元和十二年严休复爲刺史时惠皎萌厥心卒以长庆四年白居易爲刺史时成厥事上下其石六尺有五寸短长其石五十七尺有六寸座周于下盖周于石砌周于堂凡买工凿经六万九千有二百五十钱十经之数经旣讫又立石爲二碑其一碑凡输钱于经者由十而上皆得名于碑其输之贵者有若杭州刺史严休复中书舎人杭州刺史白居易刑部郎中湖州刺史崔玄亮刑部郎中睦州刺史韦文恪处州刺史韦行立衢州刺史张聿御史中丞苏州刺史李谅御史大夫越州刺史元稹右司郎中处州刺史陈岵九刺史之外搢绅之由杭者若宣慰使库部郎中知制诰贾餗以降鲜不输于经石之列必以输钱先后爲次第不以贵贱老㓜多少爲后先其一碑僧之徒思得名声人闻其事以自广余以长庆二年相先帝无状谴于同州明年徙于㑹稽路于杭杭民竟相观睹白怪问之皆曰非观宰相盖欲观曩所闻之元白耳由是僧之徒误以余爲名声人相与日夜攻刺史白乞余文余观僧之徒所以经于石文于碑盖欲爲不朽且欲自大其本术今夫碑旣文经旣石而又九诸侯相率贡钱于所事由近而言亦可谓来异宗而成不朽矣由逺而言即不知几万岁而外地与天相轧隂与阳相盪火与风相射名与形相灭则四海九州皆大空中一微尘耳又安知其朽不朽哉然而羊叔子识枯树中旧环张僧繇世爲画师历阳之气至今爲城郭苟一吐而异世卒不可化鍜之中学数息则易成此又性与一物相游而终不能两相忘矣又安知夫六万九千之文刻石永永因衆姓合成独不能爲千万劫含藏之不朽邪由是思之则僧之徒得计矣至于佛书妙奥僧当爲余言余不当爲僧言况斯文止纪于刻石故不及讲贯其义云长庆四年四月十一日浙江东道都团练观察处置等使通议大夫使持节都督越州诸军事守刺史兼御史大夫上柱国赐紫金鱼袋元稹记福州南涧寺上方石像记欧阳詹万物阗阗各由袭㳂无袭无㳂而忽以然苟非妖怪实爲珍庆斯石像者其珍庆欤始孕灵韫质兆眹未见则峨峨巨石巖峭山立鎭郡城之前阜压莲宫之上界海若鞭而莫动天将泐而终固皇唐天宝八年五月六日淸昼忽腾云旁涌骤雨来集惊飈环骇匉訇杳冥雄雄者雷騞然中震逆火喷野大声殷空岑岭躨跜潭洞簸荡须臾风雨散雷云收激噼轮囷斩焉中辟南委地以梯落北干霄而碣树不上不下不西不东亭亭厥心隐隐眞像三十二相具八十种好备列侍环卫品觉有序庄严供养文物咸祑融然慈面俨矣仪形似倚雪山而授法如开月殿以趺坐异矣哉不曰博闻乎未聆于旣往不曰多智乎罔测其所来且物之坚莫坚于石况高厚广袤又羣石之杰一朝瓜剖中有雕琢其爲造石之𥘉致有相以外封乎其爲有石之后入无间以内攻乎噫不可以人事征试请以神化察巍巍释氏发挥道精其身旣倾其神不生等二仪以通变齐四大而有力教于时有所頽靡人于教有所忸怩则爲不可思议以煦以吹故示此无迹之迹难然之然俾知其我存存入我之门经曰千百亿化身盖随感而应兹身者则千百亿之一焉昔诸佛报现皆託于有命有命则有生有生则有灭曷若因其不朽之物慿乎不动之基形旣长存法亦随是与夫爲童儿而出世假长者以来化玄玄之徼则虽一永永之利则不侔可以礼足而悔罪寄影以安乐予则求福不回者焚香跪仰或从释子之后故爲巉巉之余仭聊书其所由来贞元六年七月十五日记画西方㡧记白居易我本师释迦如来说言从是西方过十万亿佛土有世界号极乐以无八苦四恶道故也其国号净土以无三毒五浊业故也其佛号阿弥陀以夀无量愿无量功德相好光明无量故也谛观此娑婆世界微尘衆生无贤愚无贵贱无㓜艾有起心归佛者举手合掌必先向西方有怖厄苦恼者开口发声必先念阿弥陀佛又范金合土刻石织文乃至印水聚沙童子戏者莫不率以阿弥陀佛爲上首不知其然而然由是而观是彼如来有大誓愿于此衆生衆生有大因縁于彼国土明矣不然者南北东方过去见在未来佛多矣何独如是哉何独如是哉唐中大夫太子少傅上柱国冯翊县开国侯赐紫金鱼袋白居易当衰暮之岁中风痺之疾乃舍俸钱三万命工人杜敬宗按阿弥陀无量寿二经画西方世界一部高九尺广丈有三尺弥陀尊佛坐中央观音势至二大士侍左右天人瞻仰眷属围绕楼台伎乐水树花鸟七宝严饰五彩彰施烂烂煌煌功德成就弟子居易焚香稽首跪于佛前起慈悲心发弘誓愿愿此功德回施一切衆生一切衆生有如我老者如我病者皆愿离苦得乐断恶修善不越南部便覩西方白毫大光应念来感靑莲上品随愿往生从见在身尽未来际常得亲近而供养也欲重明此愿而偈讃云极乐世界淸净土无诸恶道及衆苦愿如老身病苦者同归无量夀佛所黄石巖禅院记刘轲古老有言曰太极之气积成山岳洩爲川渎然则匡阜之境其大者乎庚辰岁山客刘轲采拾怪异自麓至顶却下半里余次于黄石巖巖中有栖禅子不知其几腊乃赜其轻重颇见其宅心之地乃问其住年但手指松桂云毫髪我植今环人臂乌飞兔走吾复何齿矧卯戌之昏且霜炎之冻灰生落之荣顇去留之㳂泝虽云之自彼而于我蔑如也于戏向非巖房峭絶僧行孤峙则人境两失其宜也复何言哉观夫烟云杂乎履舄岚霭生于襟䄂羣形浩扰併入眸子毎至烟雨初霁山光澄练泠泠仙语如在耳右况又耸凌兢上冥冥焉知不能与洪崖接袂浮丘连驾盈缩造化吐纳颢气絶惭容于厚面逺喧卑之臊秽乎不得而然者盖钩也饵也名爲利钩利爲名饵吞钩食饵手足覊鎻彼焉得跳跃于此乎夫禅子脱去桎梏四支宣展动与云无心静将石何机物我一致端邪径塞仆所谓非斯人不能住斯境也禅师宜春人俗姓刘名常进人以师乆住遂以其姓易其巖名云沃州山禅院记白居易沃州山在剡县南三十里禅院在沃州山之阳天姥岑之隂南对天台而华顶赤城列焉北对四明而金庭石鼓介焉西北有支遁岭而养马坡放鹤峯次焉东南有石桥谿谿出天台石桥因名焉其余卑巖小泉如子孙之从父祖者不可胜数东南山水越爲首剡爲面沃州天姥爲眉目夫有非常之境然后有非常之人栖焉晋宋以来因山洞开厥𥘉有罗汉僧西天竺人白道猷居焉次有高僧竺法濳支遁林居焉次又有干兴渊支遁开威藴崇实光识斐藏济度逞印凡十八僧居焉高士名人有戴逵王洽刘恢许玄度殷融郄超孙绰桓彦表王敬仁何次道王文度谢长霞袁彦伯王蒙卫玠谢万石蔡叔子王羲之凡十八人或游焉或止焉故道猷诗云连峯数千里脩竹带平津茅茨隐不见鸡鸣知有人谢灵运诗云暝投剡中宿明登天姥岑高高入云霓还期安可寻盖人与山相得于一时也自齐至唐兹山寖荒灵境寂寥罕有人游故辞人朱放诗云月在沃州山上人归剡县江边刘长卿诗云何人住沃州此皆爱而不到者也大和二年春有头陀僧白寂然来游兹山见道猷支竺遗迹泉石尽在依依然如归故乡恋不能去时浙东廉使元相国闻之始爲卜筑次廉使陆中丞知之助其缮完三年而禅院成五年而佛事立正殿若干间斋堂若干间僧舎若干间夏腊之僧歳不暇八九十安居游观之外日与寂然讨论心要振起禅风白黑之徒附而化者甚衆嗟乎支竺殁而佛声寝灵山废而法不作后数百岁而寂然继之岂非时有待而化之有縁邪六年夏寂然遣门徒僧常贽自剡抵洛持书与图诣从叔乐天乞爲禅院记云昔道猷肇开兹山后寂然嗣兴兹山今乐天又垂文兹山异乎哉沃州山与白氏其世有縁乎塑像记叚成式在世间攘巨㓂必思袵金浴铁强矫雄毅者虽空门亦忿怒鏖扑爲法大防也据内典下天处苏迷卢之半爲忉利尉候北方毗沙门统药义衆所治水精宫城护世其住处曰纷陀利曰质多罗曰七林曰摩偷曰如意等下压象迹当欢喜之地上接蜂歌杂庄严之境常憍尸迦将破怨敌圣者奋勇健臂岀甲胄林独揭胜幢不顿一㦸迦娄而垂趐捘修罗而束手犹怒折莲柄狂搜藕丝盖多闻位居初地离十二失故经云毗沙门得方便救护之门昔缚喝伽蓝北虏感梦而懴悔近于阗聚落西羌覩相而来降其威神营卫肹蠁灵应事无虚译世不絶书相传北方天王与赡部有縁谓西域瞿萨国本天王栖神之处也庐陵龙兴寺西北隅先有设色遗像武宗五年毁废至大中初重建寺其处爲僧干立所居干每讇呓不安旬日方悟遽徙他室昉誓造北方变请押衙熊辂爲导首辂遂与执白筹者郭宣熊师佐等纵臾闾伍爲说第一施结增上縁获零憏货贝共二十万辂厚自损彻周歳功就乃多闻仪形严毅如生眉结云聚目稜电击勐焰彗肩蚑蜂抢轩金涂错落而燐乱形彩陆离而芒角得工巧明矣其或夔魖蛊瓜见是不翅击三尸磔五冡也及素天女主藏神凡四四事堂内三壁写载部落雷公拗怒忖留恶觑吁可畏也吉之人香火徼福林篿乞灵福既据我灵讵乏主噫予曾阅正法念经说摩䤈陀山六斋日四天于此会计间浮提善业岂容不归敬与辂爲学性端介敏辩王公多伏之复晤禅那宗要得揔持契诀常持北方眞言大中三年病且死忽梦天王操㦸卓地有泉迸射搏之及面因惊觉汗洽而愈十二年洪州狂贼盗兵杀吏寻定州差辂上府至新涂梦天王支槊张目曰世途若此尔欲何往即宿留数日贼毛鹤果脍肝饮头尢恣残酷其践较着如是十三年秋予闲居汉上辂爲交阯使入京请予纪释氏事以上事请予明张北方故实焉信州南巖草衣禅师宴坐记权德舆信州南巖有淸净宴坐之地而禅师在焉师所由来莫得而详初州人析薪者遇之于野中其形块然与草木俱咨于州长乃延就兹地三十年矣州人不知其所然也遂以草衣号焉足不蹈地口不甞味日无昼夜时无寒暑寂黙之境一绳牀而已万有嚣然此身不动其内则以三世五藴皆从妄作然后以有法谛观十二縁于正智中得眞常眞我方寸之地湛然虚无身及智慧二俱淸凈㣲言软语有时而闻渉其境之逺近随其根之上下如雨润万物风行空中履其门阈皆获趣入若非斡玄机于无际穷实相之源底则四时攻于外百疾生于内矣古所谓遗物离人而立于独者禅师得之呜唿世人感物以游心心迁于物则利害生焉吉㐫形焉牵挛鞿琐荡而不复至人则返静于动复性于情夭寿仁鄙之殊由此作也斯盖世谛之一说耳于禅师之道其犹稊稗邪建中二年予吏役道于上饶时左司郎崔公出爲郡佐探禅师之味也熟爲予详言之拂拭缨尘携手接足洗我以善得于仪形且以爲楞严之妙㫖毗耶之密用皆在是矣又焉知此地之宴坐不爲他方之说法乎故粗书闻见以志于石鹦鹉舎利塔记韦皐元精以五气授万类虽鳞介毛羽必有感淸英纯粹者矣或炳耀离火或禀竒苍精皆应乎人文以奉若时政则有革彼禽类习乎能言了空相于不念留眞骨于巳毙殆非元圣示现感于人心同夫异縁用一眞化前歳有献鹦鹉鸟者曰此鸟声容可观音中华夏有河东裴氏者志乐金僊之道闻西方有珍禽羣嬉和鸣演畅法音以此鸟名载梵经智殊常类意佛身所化常狎而敬之始告以六斋之禁比及辰后非时之食终夕不视固可以矫激流俗端严梵伦或教以持佛名号者曰当由有念以至无念则仰首奋翼若承善听其后或俾之念佛则黙然而不荅或谓之不念即唱言阿弥陀历试如一曽无爽异余谓其以有念爲縁生以无念爲眞际縁生不荅以爲縁起也眞际虽言言本空也毎虚室戒曙发和雅音穆如笙竽静鼓天风下上其音念念相续闻之者莫不洗然而嘉善矣于戏生有辰乎縁其尽乎以今年七月悴尔不怿巳日而甚驯养者知将尽乃鸣磬告曰将西归乎爲尔击磬尔其存念毎一击磬一称弥陀佛洎十击磬而十念成歛翼委足不震不仆揜然而絶按释典十念成往生西方又云得佛惠者殁有舎利知其说者固不隔殊类哉遂命火以阇维之法焚之余烬之末果有舎利十余粒炯尔耀目莹然在掌识者惊视闻者骇听咸曰苟可以诱迷利世安往而非菩萨之化欤时有高僧惠观常诣三学山巡礼圣迹闻说此身涕泪悲泣请以舎利于灵山用陶甓建塔旌异也余谓此禽存而由道殁而有征古之所以通圣贤阶至化者女蜗蛇躯以嗣帝中衍鸟身而建侯纪乎册书其谁曰语怪而况此鸟有弘于道流圣证昭昭胡可黙已是用不愧直书于辞贞元十九年八月十四日记泗州大水记吕周任春秋左氏传曰天反时爲妖地反物爲灾其于水也反利爲害矣在唐尧时包山陵而浩滔天在汉武时浮啮桑而浸鉅野皆震荡上心昏垫下人其故何哉天其或者警休明而表忠诚也皇唐贞元八年歳在壬申夏六月上帝作孽罚兹东土浩淼长澜周亘千里请究其本而言之是时山泐桐栢发谼歕涌下注淮渎平湍七丈浮寿逾濠下连沧波东风驾海潮上不落雨水相逆溅涛倒流矗缩回薄冲壅淮泗积隂骤雨河泻瓴建不舍昼夜至于旬浃干坤合怒云雷爲屯以水济水吞洲漂防走不及窜飞不及翔连甍爲河宫噍类如鱼鼈事岀虑外孰能图之开府仪同三司检校右散骑常侍兼御史大夫泗州刺史武当郡王张公以其始至也聚邑老以访故搴薪楗石以御之其渐盛也运心术以驭事维舟编桴以载之遂连舳促橹歛邑之惸婺矛牙老弱州之库藏图籍官府之器先寘于逺墅军资甲楯士女马牛遽迁于水次将徤丁壮遏水之不可者任便而自安逮数日而计行矣洪波汗漫不测涯涘惊飊鼓涛舟不得不覆巨浪崩山城不得不圮崇丘如㠀稍稍而没夏屋如查汎汎相继天回地转混茫其中公独与左右十数人缆舟于郡城西南隅女墙湿堵之上以向冲波之来不亦危哉公之左右失色同辞请移公曰伾天子守土臣也苟有难而违之若君命何且南山隔淮几五六里吾能往矣况是别境离局姦也虽死不爲公于是使部内十驿迁于虹城西鄙而南傍南而东四百里达维扬之路俾星邮无壅又东北直渡经下邳五百里至于徐州通㢘察之问又移淮南城将令断扁舟往来立标树信以虞㓂盗之变公毎端拱对水而诉曰伾奉圣主明诏司牧此州以观万姓河公何爲不仁降此大沴伾之罪也厉声正色阽危不挠历再旬而水定又再旬而水抽自水始至及水始耗巳六时矣又一时而复流郊境之内无平不陂郛郭之间无岸不谷尺椽片瓦荡然无所有可异者唯公之露寝与内寝岿然存焉岂不可浮而往盖不可顚而坏乎斯则神仰公之仁先庶物而遗巳神赏公之忠临大难而守节神高公之义动适权以成务故保其听政养安之所旌公之善也昔邵伯之理也人爱甘棠而勿翦方兹神灵扶持不亦逺乎公乃舍车而徒弃輴而泥弔亡恤存绥复军郡逺轸圣虑诏左庶子姚公弔而赈之至于修府署建城池诏有司计功而偿緍立鄽市造井屋公申劝料程以贳以贷才踰年而城邑复常矣其于缩板爲垣树柳爲丽端衢四达廨宇双峙即公之新意也天灾流行何代无之逢昏即盛遇贤即退故刘昆返风而火灭王尊临河而水止盖忠诚之至也公甞领羸兵守孤城以百当万俾国家全山东之地名载靑史公即国之长城也今以一苇之航絓于危堞之上以当涨海之势城頽而一块不倾水止而所济获全公即国之贞臣也固知明主之委任于公也皆感而通焉周任不敏学于旧史氏借古以谕公未或同年矣谨述而纪之唐文粹唐文粹卷第七十七重校正唐文粹卷第七十七吴兴姚铉纂记庚䜩会五太学张愽士讲礼记记穆氏四子讲艺记吴郡诗石记琴㑹记伯乐川记䜩犒二岭南节度使飨军堂记邠寕节度飨军记书画琴故物八画记祖二踈图记苏州画龙记録桃源画书屏记玉筋篆志斵琴志卫公故物记种殖二养竹记竹记太学张愽士讲礼记记欧阳詹说释典籍谓之讲讲之爲言构也如农之耕田畴焉田畴将植而不实虽耕矣必耨分其畦垄嘉谷由是乎生典籍将肄以求明虽习矣必讲穷其旨趣儒术由是乎成我国家春享先师后更日命太学博士淸河张公讲礼记盛儒术祖圣三刋经九公通其六籍于五而礼记在其中礼也者御人之大故首于羣籍而讲之束脩旣行筵肆乃设公就几北坐南面直讲抗牍南坐北面大司成端委居于东小司成率属列于西国子师长序公侯子孙自其馆太学长序卿大夫子孙自其馆四门师长序八方俊造自其馆广文师长序天下秀彦自其馆其余法家墨家书家筭家术业以明亦自其馆没阶云来即席鳞差攅弁如星连襟成帷公先申有礼之本次陈有礼之要正三代损益得失定百家䟽义长短镕乎作者之意注乎学者之耳河倾于悬风落于天淸泠洒荡幽逺无泥所昧镜彻于灵台所凝冰释于心泉后一日闻于朝百司达官造者半后一日闻于都九城知名造者半皆㝷声得器虚来实归予职在下庠六掌有教道不足训领徒从公惟始洎终覩公之美敬书盛事记诸屋壁并列当时执简抠衣者干左偏贞元十四年五月二十七日记穆氏四子讲艺记崔祐甫检校秘书少监兼和州刺史侍御史河南穆宁字子宁以正直登朝以严明作牧斯历阳之人弗惟奉承相御史之符候持三尺律期于禁暴惩姦而已廼能广吾君之德淸人于教化教化之兴始于家庭延于邦国事之体大且非謏闻者之所及也请言其家之教化焉使君有四子曰賛曰质曰赓曰赏耸秀之姿若瑶林植庭雪羽驯庑克岐克嶷突而偕弁方欲以六经百氏播礼乐务忠孝正名器导人伦如兰有芳心泉有淸源兆德之阶于是乎始使君曰昔陈亢喜闻诗闻礼闻君子之逺其子于孔鲤今兹賛之侪也其年或成人或几成人学诗学礼则亦旣戒逺子之节吾事可不务哉于是考州之东四十里因僧居之外堦庭戸牖芳草拳石近而幽逺而旷澶澷平田觱沸温泉可以歩而适可以濯而蠲谓尔羣子息焉游焉賛质曁赓赏拜手稽首曰应惟惠施之车仲舒之帷苏秦之锥三物毕具而郡廷温淸所在今也改晨昏爲旬朔夫岂不怀家人有严君焉惟命之受曰俾尔斵俾尔茨俾尔负则使君之材使君之堂使君之薪成且美矣安在其习定省之近仪哉抑又甞闻廼祖安阳府君传洪范九畴究天人之际賛等祗荷严训述修祖德穆氏之门欲不大不可得也祐甫不腆幸与使君有郎省之旧考槃在阿岁聿云暮谁谓相逺驾言出游旣觌邦君又适诸子之馆使君第三子字绍古于伯季之间肆文史考故实甚精而成因见谓曰丈人吾父之友也从事于㳺夏之门乆矣盍以文见诲如赓也冝何文也祐甫应之曰仆朴人也徒有志于文知文之阡陌而不知其精粹请道其所见而绍古自执焉欲以文经邦者冝董贾欲以文动俗者冝杨马言偃之文郁而不见卜商有诗序其体近六经屈原宋玉怨刺比兴之词深而失中近于子夏所谓哀以思刻石铭座者取崔蔡论都及政者宗班张飞书走檄者征陈琳曹刘之气奋以举潘陆之词缛而丽过此巳往未之或知宋齐巳降年代未逺有文之士胄系皆存议其优劣其词未易故阙焉绍古曰盍书之因命笔而记之大历七年十一月十八日检校尚书吏部郎中慱陵崔祐甫之词也吴郡诗石记白居易贞元初韦应物爲苏州牧房孺复爲杭州牧皆豪人也韦嗜诗房嗜酒毎与賔友一醉一咏其风流雅韵多播于吴中或目韦房爲诗酒仙时予始年十四五旅二郡以㓜贱不得与游宴尤觉其才调高而郡守尊以当时心言异日苏杭苟获一郡足矣及今自中书舎人间领二州去年脱杭印今年佩苏印旣醉于彼又吟于此酣歌狂什亦往往在人口中则苏杭之风景韦房之诗酒兼有之矣岂始望及此哉然二郡之物状人情与曩时不异前后相去三十七年江山是而齿髪非又可嗟矣韦在此州歌诗甚多有郡宴诗云兵卫森画㦸燕寝凝淸香最爲警䇿今刻此篇于石传贻将来因以予旬宴一章亦附于后虽雅俗不类各咏一时之至偶书石背且偿其初心焉寳历元年七月二十日苏州刺史白居易题琴㑹记柳识君子之座必左琴右书雅好阅古古亦置于舟车也大历六年浙西观察使苏州刺史兼御史大夫賛皇公祇命朝于京阙春正月夕次朱方刺史樊公称江月当轩愿以巵酒侑胜居无何賛皇公弦琴樊公和之演操相应澄淸抚绥递爲伯牙更爲子期琴动人静琴酣酒醒淸声向月和气在堂春风犹寒是夜觉暖罢宴之后賛皇顾润州曰见明珠者始贱鱼目知雅乐者始贱郑声自朴散爲器眞意在琴与衆同出于虚独能致静同韵五音独能多感同名爲乐独偶圣贤是冝称德切近于道昔尧以美利利于天下曲名始畅自舜禹至于夫子不止且声着哀思或当戚自陈其后居常翫之和理所措若然者宁袭陶公眞意空拍而已岂袭胡笳巧丽异域悲声我有山水桐音宝而持之古操则爲其余未暇是知賛皇所好无非贻训似有道而犹重之若此况乃眞有道之士乎辄记所论贻诸达者伯乐川记孙逖太原元帅黄门侍郎李公国之宗盟朝之畯德以元凯之忠肃兼桓文之节制戊辰歳秋七月公以疆场之事㑹幽州长史李公于伯乐川王命也以驾四牡锵八鸾斾旌悠悠车轞啴啴乙未出于北京戊戌次于横野己亥至于会封人戒备军吏宿设立㑹表于高阜辟辕门于大荒渔阳精锐太原材力驷介八百徒兵三千戈如林羽若月少长有礼賔主不悖蚩尤其五兵若敖慙其六卒洸洸乎信可以慴穹庐而震高阙也于是地主致饩以昭飨宴之礼君子有仪以训上下之则歌蔓草之相遇笑投壷之失辞大庖旣盈酾酒有与咠乐周于卒乘属厌及于舆台慈惠之徳于是乎在夫幽州太原襟带之地自河以北幽州制之自河以东太原制之在两军之交当二境之上厥有弃地皆爲旷林守之则表里之势全舍之则俟望之路隔公料以古今度其川原献方略而入觐于王议工徒而东爲此会爰究爰度匪游匪追蓐食无再舎之勤扞诹爲一夕之卫不忘于素返斾而旋君子谓此会也能用典矣𥘉公之始至太原也酌于人赋于事以爲节用者国之善政于是乎减戍卒以寛其征修备者武之善经于是乎置秋集以裒其旅足食者人之所庇于是乎赏屯兵以艾其力近利者姦之所生于是乎禁和籴以惩其弊然后序山泽之险广亭燧之虞候骑出于长城爟火通于大漠书田庀赋讲射训驺蓄信义爲国宝修徳刑爲战器行之一年军乃有节边鄙不耸龚黄之教也虽魏绛有和戎之利郄縠有敦诗之徳申伯之式是南邦韩侯之奄受北国曷云比议未足量力公之与幽州李公也义均伯仲芳若蕙兰周诸侯以异姓爲后晋大夫以同官爲僚入亚六卿共行司马之法岀膺九命俱受元戎之律诗曰维其有之是以似之其二公之谓矣不书所㑹将何述焉扬厥美万斯年俾夫来世知二公相见在此川也岭南节度使飨军堂记柳宗元唐制岭南爲五府府部州以十数其大小之戎号令之用则听于节度使焉其外大海多蛮夷由流求诃陵西底大夏康居环水而国以百数则统于押蕃舶使焉内之幅贠万里以就秩拱玉稽时听教命外之羇属数万里以译言挚宝岁帅贡职合外二使之重以治于广州故賔军之事冝无与校大且賔有牲牢饔饩嘉乐好礼以同逺合䟽军有犒馈宴飨劳旋勤归以羣力一心于是治也闬闳阶序不可与他邦类必厚栋大梁夷庭高门然后可以上充于揖让下周于歩武今御史大夫扶风公廉广州且专二使増德以来逺人申威以修戎政大宴飨合乐从其丰盈先是爲堂于治城西北陬其位公北向賔衆南向奏部伎于其西视泉池于其东隅奥庳庂庭庑下陋音未及角则炎赫当目污眩更起而礼莫克终故凡大宴飨大军旅则寓于外垒仪形不胜公于是始斥其制爲堂南面横八楹纵十楹向之宴位化爲东序西又如之其外更衣之次膳食之宇列观以游目偶亭以展声弥望极顾莫䆒其往泉池之旧增濬益植以暇以息如在林壑问工焉取则师舆是供问役焉取则蛮隷是征问材焉取则隙宇是迁或益其阙伐山浮海农贾拱手张目示具乃十月甲子克成公命飨于新堂幢牙茸纛金节析羽斾旗旟旞咸饰于下鼓以鼖鼓金以铎铙公与监军使肃上賔廷羣寮将校士吏咸次于位卉裳罽衣胡夷蜑蛮睢盱就列者千人以上铏鼎体节燔炰胾炙羽鳞貍牙之物沈泛醍盎之齐均饫于卒士兴王之舞服夷之伎揳击吹鼓之音飞腾幻怪之容寰观于逺迩礼成乐徧以叙其贺且曰是邦临护之大五人合之非是堂之制不可以备物非公之德不可以容衆旷于往𥘉肇自今兹大和有人以观逺方古之戎政其曷用加此华元名大夫也杀羊而御者不及霍去病良将军也余肉而士有饥色犹克称能以垂到今矧兹具美其道不废愿访于金石以永示后祀遂相与来告且乞辞牢让不获乃刻于兹邠宁节度飨军记李观朗宁郡王张公拥七尺之节临三州之师牧我邠荒藩我雍疆威厉乎广汉声凌乎四邻戎无南侵国无西忧师严民整封守晏如圣上闻之何甞不负扆而嗟之因乃宠以彤弓嘉以墨书乃慰乃止曷日而无哉于是仗钺揔戎之臣咸望公而欢惧能无称于维朗宁之卒巳仗诚而言曰获拜赐之光圣上之宠崇朗宁足以厉不戮力之臣然斯事也君臣之殊尤敢不述之而已哉越三月河澌未流东风始凑优柔逶迤𬒳公军令公曩奉诏亲帅师备胡乗虚君命未复不自议还虽阃外得颛亦大有所不颛也于是军吏之职事者进伏于钺下曰实以是月赏功息勤惠老及疾哀死及孤厥死无怨厥生而愉所以披军实赉师徒实旧典也违之不孚公从之乃练令辰豁连城鼓于四门斾于四墉日旣登尘不腾穷隂闭淑气升军声欢康储舆靁硠翕乎衆民辏乎氐羌空山之木春近塞之草芳朗宁乃鸠文武之吏列而爲行东西向阙而再拜如蒙上命命之然后申号而惠周升堂而泽溥贲育之伦列于军之宇校师之士次于军之堂进犹风趋坐如云屯旌旗蔽日刄㦸交光公于是衆食而食衆安而安士尽感之优用醉饱而御酒餚是日朗宁军中无淫声无乱音右金鼔左羽旄所以奋武之观壮军之容其余管磬之欢弦匏之繁罔不合简节谐雅音俾三军之夫毅其气和其心羣羌之长释我俘归我侵少壮熏熏老疾讴吟祲化爲祥虏趋爲擒洪矣伟矣朗宁之理明德遐𬒳者乎乃知乎致享者不止乎味张乐者不止乎声仁可以硕其肤龢可以畅其情故朗宁之飨士兼以仁龢被之岂以羶以腥猗之哉武有七德朗宁其由二三焉于时岁纪恊洽国家郊祀之明年观布衣来游賔公之筵宗盟兄侍御史益有文行忠信而从朗宁之军恶羣小之日取媚也故不自书命观书之曰子之文直长于记事益知之乃题曰邠宁节度飨军记画记韩愈杂古今人物小画共一卷骑而立者五人骑而𬒳甲载兵立者十人一人骑执大旗前立骑而被甲载兵行且下牵者十人骑且负者二人骑执器者二人骑拥田犬者一人骑而牵者二人骑而驱者三人执羁靮立者二人骑而下倚马臂隼而立者一人骑而驱渉者二人徒而羁牧者二人坐而指使者一人甲胄手弓矢鈇钺植者七人甲胄执帜植者十人负者七人偃寝休者二人甲胄坐睡者一人渉者一人方渉坐而脱足者一人寒附火者一人杂执器物役者八人奉壷矢者一人舎而具食者十有一人挹且法者四人牛牵者二人驴驱者四人一人杖而负者妇人以孺子载而可见者六人载而上下者三人孺子戏者九人凡人之事三十有二爲人大小百二十有三而莫有同者焉马大者九匹于马之中亦有马之下者焉行者奔者渉者陆者翘者顾者鸣者寝者讹者立者人立者龁者饮者溲者陟者降者痒磨树者嘘者嗅者喜相戏者怒相踶囓者秣者骑者骤者走者载服物者载狐兔者凡马之事二十有七爲马大小八十有三而莫有同者焉牛大小十一头槖駞三头驴如槖駞之数而加其一焉隼一犬羊狐兔麋鹿共三十旃车三两杂兵器弓矢旌旗刀劔矛楯弓服矢房甲胄之属瓶盂簦笠筐筥锜釜饮食服用之器投壷之矢博奕之具二百五十有一皆曲极其妙贞元甲戌年予在京师甚无事同居有独孤生申叔者始得此画而与予弹碁予幸胜而获焉意甚惜之以爲非一工人之所能运思盖丛集衆工人之所长耳虽百金不愿易也明年岀京师至河阳与二三客论画品格因出而观之座有赵侍御者君子人也见之戚然若有感然少而进曰噫予之手摸也亡之且二十年矣予少时常有志乎兹事得国本絶人事而摸得之游闽中而丧焉居闲处独时往来予怀也以其始爲之劳而夙好之笃也今虽遇之力不能爲己且命工人存其大都焉予旣甚爱之又感赵君之事因以赠之而记其人物之形状与数而时观之以自释焉祖二踈图记王蔼吴郡顾生能冩物笔下状人风神情度甚得其态自江以东誉爲神妙有好事者先贿以良金细帛必避而不顾设食精美亦不爲之谢乃曰主人致殷勤岂无意邪何不醉我斗酒乗其酣逸当无爱惜乃张素座隅前即置酒一器𥘉沈思想望揺首撼頥忽饮十余杯斗无三揖主人曰酒兴相激吾将勇于画矣午未及夕而数幅之上有帐于京城之外帐中有筵筵中有牺罇二壷觥即觩而罍斝即倍牺壷之数而乐师差于前乐有竽琴瑟有笙镛有缶有筑有鼓而㯥若鼓手以合奏也列坐皆冕带盛服有持筭主事者有捧斚就饮者有慿轼徐来者有目于骑而回者有仰吻而咍者有俛首而肃者有避席而遗簪屦者有促襟而将进者此汉公卿祖二踈也主人乆视而问曰东向而坐即行客也去国离羣而容无惨恨何爲妙曰二踈之去乃知足也非疾时也非时之不礼也非危于祸机也非避于谗口也非失于权利也旣辞勤于夙夜而果其优游故颜间无惨恨之色主人叹曰旣不爲利易巳之能絜也嗜酒而混俗何其高也图二踈以遗于时俗劝也求其能状物之情者孰有胜乎苏州画龙记李绅自造父刘累殁豢氏不副龙不复扰隐去莫狎往往时见史必书志代以自识者寡之故工得以诡乱形状神其变化彪炳五色逾逺眞像盖上飞于天晦隔层云下归于泉深入无底考之丹靑难以征验好事者张其画以示羣目观者或骇疑得其状长洲令㕔北庑有画蛟龙六焉玄素异鳞状殊质怪骧首拖尾似随风雷乗栌薄楣若䡍云雨燕雀惧栖其上蝼蚁罔縁其侧目视光射莹无流尘伸盘逶迤如护榱栋毎飞雨度牖踈云殷空鳞鲜耀隂顾壁疑拔志其侧曰僧繇弗兴之旧度摸之不知何人也二工图龙天与幽思今是壁指逺异代继之图法无谢于二子而名漏不传询于耆人亦絶传记茂宰博陵崔君据始命余述举丹素实验附邑书末简庶乎后数百歳栋宇斯变龙忘其像而事刻编简繇昭昭然时贞元癸未岁秋七月记録桃源画记舒元舆四明山道士叶沈囊出古画画有桃源图图上有谿谿名武陵之源按仙记分灵洞三十六之一支其水趣流势与江河同有深而渌浅而白白者激石渌者落镜溪南北有山山如屏形接连而去峯竖不险翠秾不浮其夹岸有树木千万本列立如揖丹色鲜如霞擢举欲动灿若舒颜山铺朱底草散茵毯有鸾靑其衿有鹤丹其顶有鸡玉其羽有狗金其色毛亭亭间而立者十有八九岸而北有曲深嵓门细露室宇霞槛缭转云磴五色雪冰肌颜服身衣裳皆负星月文章岸而南有五人服貌肖虹玉左右有书童玉女角髪而侍立者十二视其意况皆逍遥飞动若云十许片油焉而生忽焉而往其坦处有坛层级沓玉冰坛面俄起烬灶灶口含火上有云气且备五色中有溪艇泛上一人雪华鬓眉身着奏时衣服手鼓短枻意状深逺合而视之大略山势高水容深人貌魁竒鹤情闲暇烟岚草木如带香气熟得详翫自觉骨戞淸玉如身入镜中不似在人寰间眇然有高谢之志从中坐来少选道士卷画而藏之若身形郄落尘土中视向所张壁上又疑有顽石化出塞断道路某见画物不甚寡如此图未甞到眼是知工之精而有如是者邪叶君且自珍重无路得请遂染笔録其名数将所以备异日冩画之不谬也书屏记司空图人之格状或峻其心必劲心之劲则视其笔迹亦足见其人矣历代入书品者八十一人贤杰多在其间不可诬也国𥘉欧虞之后继有名公元和长庆间先大夫𥘉以诗师友兵部卢公载从事于商于因题纪唱和乃以书受知于裴公休辟倅钟陵及征拜侍御史退居中条时李忻州戎亦以草隷着称爲计吏在蒲因辍所宝徐公浩眞迹一屏以爲贶凡四十二幅八体皆备所题多文选五言诗其朔风动秋草边马有归心十数字或草或隷尤爲精絶或缀小简于其下记云怒猊抉石渴骥奔泉可以视碧落矣先公淸旦披翫殆废寝食常属诫云正长诗英吏部笔力逸气相资竒功无迹儒家之宝莫踰此屏也但二者皆美神物所窥必当夺璧于中流飞铓于烈火也殆非子孙之所可存耳庚子岁遇乱自虞邑居负之置于王城别业丙辰春正月陜军复入则前后所藏及佛道图记共七千四百卷与是屏皆爲灰烬痛哉今旅寓华下于进士姚顗所居获览书品及徐公评论因感愤追述贻信后学且兾精于赏览者必将继有诠次光化二年八月三日泗水司空图衔涕撰録谨记之王筯篆志舒元舆秦丞相斯变苍颉籀文爲玉筯篆体尚太古谓古若无人当时议书者皆输伏之故拔乎能成一家法式历两汉三国至隋氏更八姓无有出者呜唿天意谓篆之道不可以终絶故授之以赵郡李氏子阳冰阳冰生皇唐开元天子时不闻外奖躬入篆室独能隔一千年而与秦斯相见可谓能不孤天意矣当时得议书者亦皆输伏之且谓之其格峻其力勐其功备光大于秦斯有倍矣此直见上天以字宝瑞吾唐矣不然何绵更姓氏而寂寞无人某道不攻篆而识其点画常有意求秦丞相眞迹会秦丞相去乆闻其有八字刻在荆玉有洪碑树峄山巓今荆璧爲玺飞上天矣固不可得而见也洪碑留在人间往往有好事者跻巓得见某亦常问得去峄山道路异日将裹足观之未去间行长安㑹同里客有得阳冰眞迹遗在六幅素上者遂请归客堂张之见虫蚀鸟歩㾗迹若屈鐡石陷入屋壁霜昼照着疑龙蛇骇解鳞甲活动皆欲飞去齐目眎之分明覩文字之根植吾堂中然后知向之议者谓冰愈于斯吾虽未登峄山观此可以信其爲深于篆者之言也试以手拂拭其烟颜尘容侵暴日乆摄刍坼裂玉筯欲折予以亵慢让其主主曰此易致耳岂当其如是爱邪予曰今世人所以重秦斯之迹非能尽辨别之以其秦古矣斯邈矣向使秦斯与子比肩子能贵之乎曩吾尚欲苦辛登峄山之巓缩在予掌握中今且犹不爲子贵子不过生于唐而得与冰同爲唐人吾知冰殁二三十年其踪迹流于人间固不甚少得爲子目数见故易之若此使冰生于秦时予又安得使造次而见遗尘邪是子贱目也世人皆然嗟吁冰旣即世是字宝入地矣后人思孜孜求之今且遭不知者忽易想生笔下日有新迹固爲门戸见覩之物矣冰虽欲求沽售不独弃爲粪土必遭其诟怒也主闻之其愧色见于颜眉间欲卷而退知其退也必因循而不信彊止留之引笔书其志行下以保明其爲字宝也不谬词曰斯去千年冰生唐时冰复去矣后来者谁后千年有人谁能待之后千年无人篆止于斯呜唿主人爲吾宝之斵琴志舒元舆寂寞间有至音注梧桐中越客沈虬子耳长木音常斧树之良孙斵而琴之予客越见其方风釿取朴成辄叫索淸浊应刄浊授授成轮圆浊沛雪落淸声酬荅若寒玉透木喷出珑及察投意之始放心虚无间犹掌握无毛伦他人见朴在刄下而沈氏成琴入眼中不知釿之数到邪琴之形化邪两肩耸张若对古人双池呀开若挹澄渟絶刄四顾得色上面旁眎或懵其所以爲沈生乃弦素丝七条其上备指一弄五声丛鸣鸣中有灵峯横空鸣泉出云凤龙腾凌鹤哀乌啼松吟风悲予聆之𥘉闻声入身觉毛骨耸擢中见境在眼觉精爽沖动终然睹化源寥寥贯到心灵则百骸七窍仙仙而忘觉神立寥廓上洞见天地初气驾肩太古阔视区外乃知不知音声者终身爲胧朦嘻木才满数尺丝不盈十条古圣人欲其中含天音天之如此直乃叩之以观化本且丝本俱无情物也固不能自鸣是使历代知其必鸣之稀以至爨入鼎下枯折空山而不闻者非一也今人明明以声耳耳且惑况藁木无朕而责其必无惑邪予于此见沈氏子之审音也之运釿也俱与神遇惧异日斯琴流于人间爲他者乱类则沈氏之道爲委土矣故志之卫公故物记韦端符三年冬端符于三原令座中揖其羣官有客曰某丞李谓端符曰是卫公之胄也其家传赐书与他服器十余物者讫䜩端符即丞居爲客谒丞延入就次端符因跪请曰籍君仆射公之嗣固愿见仆射公之烈之多其事辞虽文记或阙略具天下耳舌矣闻君世传文帝诏与公服物者愿得以观丞惨惨曰诺即其家偃偻跃歩奉赐书一函他物一器出发视有玉带一首末爲玉十有三方者七挫两隅者六毎缀环焉爲附而固者以金丞曰传云环者列佩用也玉之粹者若含怡然泽者若涣释然公擒萧铣时高祖所赐于阗献三带其一也素锦袍一其襟衭促小裁制絶巧密光烂烂如波旁岀紫文绫袄一促制小袖如袍其爲文林树于上其下有驰马射者又杂爲狻猊虎貙槖駞者靴袴一往来爲钩属鎻劒文疑非华人所爲也自始传于今莫能名其物象笏一差狭不类今笏者佩笔一竒木爲管韬刻饰以金别爲金环以限难其间韬者火镜二大觽一小觽一笇囊二椰孟一盖常佩于玉带环者十三物亡其五有存者八大帝爲儿时与公子某年上下文帝命居宫中侍吾儿戏即赐以皇子服物黄绫袍皆爲龙鸾文素锦袄綷五采爲花若鸟者素锦半袖小笏皆致巧功良今工之爲不能也文帝赐书二十通多言征讨事厚劳苦信必威赏而已其兵事节度皆付公吾不从中理也曁公疾亲诏者数四其一曰有昼夜视公病大老妪令一人来吾欲熟知公起居状丞曰权文公视此诏常泣曰君臣之际乃如是邪端符旣毕观中若有物击恻其心者于玉带见逺方致物而上不专有以赐有功也于文锦衆物见其时之工志功不志靡也于赐公子以皇子衣服见视臣如友而游儿也于诏征讨见择将材付将职也上甞不曲制其事旁他可动哉于公问公疾见上荅悯公如家人之视子姓也公之劳烈如是其大固有以感之独推期运吾不信也丞曰子观吾故物异他人之观一似动色隐心者于霜露变时毎阅省是物人雅谓子工文辞幸爲记吾得观以慰吾慕思也故曰记卫公故物养竹记白居易竹似贤何哉竹本固固以树德君子见其本则思善建不拔者竹牲直直以立身君子见其性则思中立不倚者竹心空空以体道君子见其心则思应用虚受者竹节贞贞以立志君子见其节则思砥砺名行夷险一致者夫如是故君子人多树之爲庭实焉贞元十九年春居易以拔萃选及第授校书郎始于长安求假居处得常乐里故关相国私第之东亭而处之明日屦及于亭之东南隅见丛竹于斯枝叶殄瘁无声无色询乎关氏之老则曰此相国之手植者自相国捐舘他人假居繇是筐篚者斩焉篲帚者刈焉刑余之材长无寻焉数无百焉又有凡草木杂生其中苯䔿荟蔚有无竹之心焉居易惜其甞经长者之手而见贱俗人之目翦弃若是本性犹存乃芟翳荟除粪壤䟽其间封其下不终日而毕于是日出有淸隂风来有淸声依依然欣欣然若有情于感遇也嗟乎竹植物也于人何有哉以其有似于贤而人犹爱惜之封植之况其眞贤者乎然则竹之于草木犹贤之于衆庶呜唿竹不能自异惟人异之贤不能自异惟用贤者异之故作养竹记书于亭之壁以贻其后之居斯者亦欲以闻于今之用贤者云竹记刘寛夫左史院近宸居之正地直日华之东偏俗尘不飞人意自逺閟䆳幽閴似非官曹有竹一丛翠接阶所其虚中絜外之操䕃座袪烦之能紫微郎高公甞赋之固以备尽然而岁月滋乆蔓衍浸淫大小相依高下丛茂俾日光不透隂气常凝瞑色爲之早来阳春爲之减煦四序不正一庭常昏蚊䖟曹飞雀鷃自遂披图散帙观览不快二年冬侍轩之暇载笔之余偶歩庭除病其蔽翳因命斤斧将治其芜沈吟即时乃用申诫且谓其徒曰砺尔器用端尔操执愼尔区分其有质微而叶环苯䔿者去之从风而不能自正者去之大而倚者去之聚而曲者去之窍而不能备笙篁之用者去之挺而不能栖鸾凤者去之其有羣居不乱独立自持振风发屋不爲之倾大旱干物不爲之瘁坚可以配松栢劲可以凌雪霜密可以泊晴烟踈可以漏宵月婵姢可翫劲挺不回者尔其保之旣而芟翦毕功繁芜立尽去者存者邪正乃分不浃旬扶踈一林历历可见有淸风澡虑之效皦日明姦之机檀栾风生韵合宫征君子是以知竹箭之美尙科别之功即其他不俟言而详矣或以斯爲小可以伸之因纪一时之妙笔而𫐠之重校正唐文粹卷第七十七唐文粹唐文粹卷第七十八重校正唐文粹卷第七十八吴兴姚铉纂箴诫铭箴二十五大宝箴丹扆箴六首瑞箴兵箴太仓箴狱箴县令箴县令箴五箴动静二箴口箴视听箴自箴行已箴暗室箴诫八三诫冰壷诫执秤诫执镜诫守诫敌诫铭八几铭门铭二铭我智而拒諌矜已闻之夏后据馈频起亦有魏帝牵𥚑不止安彼反侧如春阳秋露巍巍荡荡恢汉高大度抚兹庶事如屦薄临深战战慄慄用周文小心诗之不识不知书之无偏无党一彼此于臆捐好恶于心想衆弃而后加刑衆恱而后行赏弱其强而治其乱伸其屈而直其枉故曰如衡如石不定物以限物之悬者轻重自见如水如镜不示物以情物之鉴者妍蚩自生勿浑浑而浊勿皎皎而淸勿汶汶而闻勿察察而明虽冕旒蔽目而视于未形虽黈纩塞耳而听于无声纵心乎湛然之域游神于至道之精知之者应洪纎而效响酌之者随深浅而皆盈故曰天之经地之宁王之贞四时不言而代序万物无言而化成岂知帝力而天下和平吾王拨乱戡以智力民惧其威未怀其德我皇抚运扇以淳风民怀其始未保其终爰述金镜穷神尽圣使人以心应言以行包括治体抑扬词令天下爲公一人有庆开罗起祝援琴命诗一日二日念兹在兹惟人所召自天祐之诤臣司直敢告前疑丹扆箴六首李德𥙿臣闻诗云心乎爱矣遐不谓矣此古之贤人所以笃于事君者也夫迹踈而言亲者危地逺而意忠者忤然臣窃念拔自先圣偏荷宠光若不爱君以忠则是上负灵鉴臣顷事先朝属多隂沴甞着大明赋以讽颇蒙先朝嘉纳臣今日尽节明主亦由是心昔张敞之守逺郡梅福之在遐徼尚竭诚尽亲不避尤悔况臣甞学旧史颇知箴讽虽在踈逺犹思献替谨稽首上丹扆六箴具列于后仰尘睿览伏积兢惶宵衣箴先王听政昧爽以俟鸡鸣旣盈日出而视伯禹大圣寸隂爲贵光武至仁反支不忌无俾姜后独去簪珥彤管记言克念前志正服箴圣人作服法象可观虽在宴游尚不怀安汲黯庄色能正不冠杨阜慨然亦讥缥纨四时所御各有其官非此勿服惟辟所难罢献箴汉文罢献诏还騄駬銮辂徐驱焉用千里厥后令王亦能恭巳翟裘旣焚筒布则毁道德爲丽慈俭爲美不过天道斯爲至理纳诲箴惟后纳诲以求厥中从善如流乃能成功汉骜沈酒举白浮钟魏叡侈伏凌霄作宫忠虽不忤而善亦从以视爲瑱是谓塞聦辨邪箴居上处深在察微萌虽有䜛慝不能蔽明汉之孝昭叡过周成上书知诈照姦得情燕盖旣折王猷洽平百代之后乃流淑声防微箴天子之孝敬遵王度安必思危乃无遗虑乱臣猖蹶非可遽数玄服莫辨触瑟始仆栢谷微行豺豕塞路覩貌献飱斯可戒惧手诏荅曰卿文雅大臣方隅重寄表率诸部肃淸全吴化洽行春风澄坐啸眷言善政想叹在怀卿之宗门累着声绩冠内庭者两代袭侯伯者六朝果能激爱君之诚喻诗人之㫖在逺而不忘忠告讽上而常深虑微愽我以端躬约余以循礼三复规諌累夕称嗟致之座隅用比韦弦之益铭诸心腑何啻药石之功卿旣巳投诚朕每怀开谏苟有过举无忘密陈山川旣遐眷瞩何巳必当勉巳以副深诚瑞箴孙朴国之将兴妖不足慿国之将亡瑞不足良四灵之长莫极于龙夏德将衰曷降雌雄桑谷生朝殷道复昌麟岀岂妖孔氏云亡周公相周越裳献雉安汉相汉越裳复至白鱼跃舟鸑鷟鸣𡵨殷人聚喜周人聚悲素灵夜哭五星聚纬秦谓之妖汉谓之瑞彼瑞此妖顚倒如是妖至而防瑞至而狂恃物灭德未或不亡我作此箴敢献哲王兵箴梁肃皇道无名帝治有征故效天杀作爲五兵曰王及霸功济天下威实助德伐乃除祸逐鹿于原战龙在野大宝臲卼非兵孰可动如决河静逾灭火苍苍万姓悬命在我所行者师所统者德功本乎义不本乎力顺之曰圣逆之曰贼成败存亡鲜不是则衆不足恃胜不足保武王一戎奄有九有纣之百克其卒无后故长民者无曰我强莫予敢亢寻邑百万覆乎昆阳无曰我大莫予敢制陈吴攘袂嬴氏大溃武不可翫翫则必穷兵不可废废则终凶故曰天下虽平忘兵则危不教民战且谓弃之齐桓矜衆九国以离徐偃仁义本邦亦隳传美止戈易称以律古之睿智神武不杀治乱之机系于杪忽壮直且顺孰云我遏旅臣斯箴敢告执钺太仓箴李商隐险哉太仓险若太行彼悬车束马爲陟高冈此祸胎怨府起自斗量无小无大不可不防澄波万顷不废汪汪火烈人畏不废刚肠曷若寛勐处于中央泉谷之地勿言容易贪夫徇财有死无二衘黠马衔不得不利下或䛕我过人之聦是人甘言将欲相聋下或夸我秋毫必睹是人甘言将欲相瞽长如欲战莫舍强弩长如获禽莫忘縳虎衆人之言有讹有眞如彼五味有甘有辛口自甞取无信他人天生五色有白有黑目自别取无爲人惑而况乎九门崇崇近在墙东天视天听惟明惟聦问龠合斗斛何以用铜取寒暑暴露不改其容亦象君子介然居中终日战慄犹惧或失衔用何利鍜之以清虎用何縳挼之以明弩用何射发之以诚俾后来居上无由以生有余不足无由以争心爲凖槩何忧乎不直不平各敬尔职一廼心力仓中水外人马勿食陶母反鱼以之叹息岂无他粟岂无他刍薏苡似珠不可不虞仓中役夫千迳万途桀黠爲炭眭盱爲鑪应事成象无有定模縁私指使愼勿以唿賔朋姻娅或来䜩话仓中酒醴愼勿以贳海翁无机鸥故不飞海翁易虑鸥乃飞去是以圣人从微至着不遗忠恕借借贷貣此门先塞须防苍蝇变白作黑呜唿孰虑孰图昔在汉家仓令淳于致令少女上诉无辜䧟身至是不亦悲乎敢告君子身可杀道不可渝狱箴张说官有决曹掌兹法狱匪惟议罪亦以防欲所贵仁恕非矜窘束吏苟吹毛人安措足古之爲主是戒是勗茫茫率土蠢蠢羣生贤愚中杂眞伪相倾若鱼之骇如鸟之惊不能无犯宜持以平或大或小时重时轻无以快志期乎得情孰曰非重国之政令孰曰非轻人之性命虐则招咎寛则纳庆冝愼冝恤可畏可敬爲狱则固爲牢则幽晨严管钥夜密更筹寂寂圎土累累系囚求食揺尾见吏垂头自昔立名此爲非所逼隘狭室欹倾漏宇冬有祁寒夏多隆暑焉可失入焉可妄处勿谓无妨勿谓无伤匹妇含怨三年亢阳匹夫结愤六月飞霜可以安危可以兴亡敢告司宪无轻国章县令箴古之竒咨尔多士各司厥官政不欲勐刑不欲寛寛则人慢勐则人残寛则不济勐则不安小恶无爲㳙流成池片言可用毫末将拱祸旣有胎德岂无种镜不自照秖能鑑物人不自知从谏勿咈慾不可纵货不可黩黩货生灾慾纵祸速勿轻小人蜂虿有毒勿轻小道大车可覆勿谓刚可长长刚者亡无谓柔可履履柔者耻刚强有时柔弱有宜时宜克念愿在深思不恕而明不如不明不通而清不如不清无爲恶行无逆善名保此中道无成不成过客箴士兾申同声如山之重如水之清如石之坚如松之贞如劒之利如镜之明如弦之直如秤之平县令箴元结古今所贵有工之官当其选授何甞不难爲其动静是人祸福爲其嘘噏作人寒燠烦则人怨勐则人惧勿以赏罚因其喜怒太寛则慢岂能行令太简则踈难与爲政旣明且断直焉无情清而且惠果然必行或曰开由上官事不自我辞让而去有何不可谁欲字人赠君此箴岂独书绅可以铭心五箴韩愈人患不知其过旣知之不能改无勇也予生三十有八年髪之短者日益白齿之揺者日益脱聦明不及于前时道德日负于初心其不至于君子而卒爲小人也昭昭矣作五箴以讼其恶云游箴于少之时将求多能蚤夜以孜孜于今之时旣饱而嬉蚤夜以无爲呜唿予乎其无知乎君子之弃而小人之归乎言箴不知言之人乌可与言知言之人黙焉而其意巳传幕中之辩人反以汝爲叛台中之评人反以汝爲倾汝不惩邪而呶呶以害其生邪行箴行与义乖言与法违后虽无害汝可以悔行也无邪言也无颇死而不死汝悔而何宜悔而休汝恶曷廖宜休而悔汝善安在悔不可止悔不可爲思而思得汝则弗思好恶箴无悖而好不观其道无悖而恶不详其故前之所好今见其尤从也爲比舍也爲雠前之所恶今见其臧从也爲愧舍也爲狂维雠维比维狂维愧于身不祥于徳不义不义不祥维恶之大几如是爲而不顚沛齿之尙少庸有不思今其老矣不愼胡爲知名箴内不足者急于人知沛焉有余厥闻四驰今日告汝知名之法勿病无闻病其晔晔昔者子路惟恐有闻赫然子载德誉愈尊矜汝文章负汝言语乘人不能掩以自取汝非其父汝非其师不请而教谁云不欺欺以贾憎掩以媒怨汝曽不寤以及于难小人在辱亦克知悔及其旣宁终莫能戒旣出汝心又铭汝前汝如不顾辱则宜然动箴皮日休动生于欲行生于爲欲则不妄爲则不疑吾道未丧于何不之勿生季世有爵必危勿居乱国有禄必尸住无市怨去无取嗤迹无露显名无求知声无取猜誉无致疑坦道如砥履过蒺藜四海如家去剧絷维日愼一日念兹在兹静箴冥冥黙黙惟道之域处不违仁居无悖德勿欺孩孺衣冠失则勿慢皁隷语言成隙深山虽乐犲狼尔殛深林虽安虺蜴尔螫居不必野惟性之寂止不必广惟心之适勿傲乎名要乎聘帛勿矫乎节取乎禄食躬虽以安若敌锋镝味虽以甘若含冰蘖成吾高风惟静之力口箴姚元崇君子欲讷吉人寡辞利口作戒长舌爲诗斯言不善千里违之勿谓可复驷马难追惟静惟黙澄神之极去甚去㤗居物之外多言多失多事多害声繁则淫音希则大室本无暗垣亦有耳何言者天成蹊者李似不能言爲世所尊言不出口冠时之首无掉尔舌以速尔咎无易尔言亦孔之丑敬之愼之可大可乆敬之伊何三命而走愼之伊何三缄其口勗哉夫子行矣勉旃书之屋壁以代韦弦视听箴沈颜人一其视而不一其明故目有时盲人一其听而不一其聦故耳有时聋盖目之盲由物乱其睛耳之聋由声惑其聦且玉者咸知其玉也石者咸知其石也碔砆乱焉宫者咸知其宫也商者咸知其商也而郑卫惑焉夫人者孰欲弃眞而取伪背正而归邪谅视不详而听不审耳俾视不详而听不审者岂不以碔砆郑卫之故乎吁天下之大万物之衆其乱目惑耳者非特碔砆郑卫而已则知非圣贤其不惑于视听者稀矣自箴元结有时士教元子显身之道曰干时不争无以显荣与世不佞终身自病君欲求权须曲须圆君欲求位须姦须媚不能此爲穷贱勿辞元子对曰不能此爲乃吾之心反君此言作我自箴与时仁让人不汝上处世淸介人不汝害汝若全德必忠必直汝若全行必方必正终身如此可谓君子行已箴李翺人之爱我我度于义义则爲朋否则爲利人之恶我我思其由过宁不改否又何仇仇实生怨利实害德我如不思乃䧟于惑内省不足愧形于颜中心无他曷畏多言唯咎在躬若市于戮慢谑自他匪汝之辱昔者君子惟礼是持自小及大曷莫从斯苟逺于此其何不爲事之在人昧者亦知迁焉及巳则莫之思造次不戒祸焉可期书之在侧以作我师暗室箴欧阳詹夫行以检身非以爲人无淫无佚其处宜一孜孜硕人㝠㝠暗室罔纵尔神罔轻尔质逺兹小恶念彼元吉勿谓傍帷上盖天鉴无外勿谓后掩前扃神在无形天不长慝神实正直神怒天诛未始有极昔者赵盾假寐矜庄天回厥害锄倪巳亡又有符坚窃爲制度神败其类苍蝇以唿天窥神窥人无不知神忿天忿身无所隐涧松抱节幽兰以薰岁寒不变无人亦芬草木犹尔人其曷云戒愼乎其所不见恐惧乎其所不闻先师有言敢告夫君三戒柳宗元吾恒恶世之人不知推巳之本而乗物以逞或依世以干非其类岀技以怒强窃时以肆暴然卒迨于祸有客谈麋驴䑕三物似其事作三戒临江之麋临江之人畋得麋麑畜之入门羣犬垂涎扬尾皆来其人怒怚之自是日抱就犬者习示之使勿动稍使与之戏积乆犬皆如人意麋麑稍大忘已之麋也以爲犬良我友抵触偃仆益狎犬畏主人与之俯仰甚善然时啖其舌三年麋出门见犬在道甚衆走欲以爲戏外犬见而喜且怒共杀食之狼借道上麋至死终不悟黔之驴黔无驴有好事者舩载以入至则无可用放之山下虎见之尨然大物也以爲神蔽林间窥之稍出近之慭慭然莫相知他日驴一鸣虎大骇逺遁以爲且噬已也甚恐然往来视之觉无异能者益习其声又近出前后终不敢搏稍近益狎荡倚冲冒驴不胜怒蹄之虎因喜计之曰技止此耳跳踉大口阚断其喉尽其肉乃去噫形之尨也类有德声之宏也类有能向不出其技虎虽勐疑畏卒不敢取今若是焉悲夫永某氏之鼠永有某氏者畏日拘忌特甚以爲巳生岁直子䑕子神也因爱䑕不畜猫大禁僮勿击䑕仓廪庖厨悉以恣䑕不问由是䑕相告皆来某氏饱食而无祸某氏室无完器椸无完衣饮食大率䑕之余也昼累累与人并行夜则窃啮鬪暴声万状不可以寝终不厌数岁某氏徙居他州后人来居䑕爲态如故其人曰是隂类恶物也盗暴尤甚且何以至是乎哉假五六猫阖门撤瓦灌穴购僮罗捕之杀鼠如丘弃之隐处臰数月乃巳呜唿彼以其饱食无祸爲可恒哉冰壷诫姚元崇冰壷者清絜之至也君子对之不忘乎淸夫洞澈无瑕澄空见底当官明白者有类是乎故内怀冰清外涵玉润此君子冰壷之德也玉本无瑕冰亦至絜方圆相映表里皆澈喻彼贞廉能守其节凡今之人就列称臣当官以割剥爲务在上以财贿爲亲岂异夫象之有齿以焚其身鱼之贪饵必曝其鳞故君子让荣不忧辞满爲珍以备其德以全其眞与其浊富宁比清贫吴隐酌泉庞㳟致水席皮洗帻緼袍空里虽清畏人知而所知逺矣嗟尔在位禄厚官尊固当耸廉勤之节塞贪竞之门冰壷是对炯戒犹存以此清白遗其子孙执秤诫秤者衡衡天下之平也君子执之以平其心夫衡在天以齐七政在人以均万物称物平施爲政以公毫釐不差轻重必得是执秤衡之理也圣人爲衡四方取则志守公平体兼正直用于天官铨综斯得行于里闬纷竞以息故南西以对左右以持秤物低仰不差毫釐使锱铢不惑轻重无疑智不能矫愚不能欺存信去诈以公灭私无偏无党君子似之法者天下公器官者庶人之师其身旣正不令而行在下无恐唯上之平故曰上之所仰人皆其向我之所教人皆其效心苟至公人将大同心能执一政乃无失嗟尔多士钦哉勉旃庶以观则同夫佩弦执镜诫执镜取其明也夫内涵虚心外分朗鉴物不可以匿诈体无得以逃形是以野鹿窥而慙山鸡对而舞故君子是绘是画置之座隅盖将照姦回之心絶险诐之路也诗曰我心匪鉴不可以茹亦其理焉秦楼明镜鉴有余晖色自凝晓光能洞微饰以鞶组匣以珠玑龙遶池卧乌临月飞傍入四邻中延万象济物攸愽利人斯广握在帝心则宇宙融朗悬诸诠目则翘楚瞻仰且明不匿瑕君子是嘉不疲屡照君子是效嗟尔在职爲代作则刑不可滥政不可贼凡今之人鲜务爲德纷纶謟媚汩没忠直当须如镜之明断可以平如镜之絜断可以决敢告后来无忝前哲守戒韩愈诗曰大邦维翰书曰以藩王室诸侯之于天子不惟守土地奉职贡而已固将有以翰藩之也今人有宅于山者知勐兽之爲害则必髙其柴援而外施䧟穽以待之宅于都者知穿窬之爲盗则必峻其垣墻而内固扄鐍以防之此野人鄙夫之所及非有过人之智而后能也今之通都大邑介于倔强之间而不知爲之备噫亦惑矣野人鄙夫能之而王公大人反不能焉岂材力有所不足欤盖以爲不足爲耳天下之祸莫大于不足爲材力不足者次之不足爲者敌至而不知材力不足者先事而思则其于祸也有间矣彼之倔强者带甲荷戈不知其多少其緜地则千里与我壤地相错无有丘陵江河洞庭孟门之关其间又自知其不得与天下齿朝夕举踵引颈兾天下之有事以乗吾之便此其暴于勐兽穿窬也甚矣呜唿胡知而不爲之备乎哉贲育之不戒童子之不抗鲁鸡之不期蜀鸡之不支今夫鹿之于豹非不巍然大矣然而卒爲之禽者爪牙之材不同勐怯之资殊也曰然则如何而备之曰在得人敌戒柳宗元皆知敌之仇而不知爲益之尤皆知敌之害而不知爲利之大秦有六国兢兢以强六国旣除乃亡晋败楚鄢范文爲患厉之不啚举国造怨孟孙恶臧孟死臧恤药石去矣吾亡无日智能知之犹卒以危矧今之人曽不是思敌存而惧敌去而舞废备自盈秖益爲瘉敌存灭祸敌去召过有能知此道大名播惩病克寿矜庄死暴纵欲不戒匪愚伊耄我作戒诗思者无咎几铭权德舆大和熈熈酌而用之旁魄变化皆生乎几上合干道万物隂骘下爲人纪百工咸秩游泳虚无合体浑区乃卷乃舒与羣有俱沖用爲工方寸爲炉周行不殆造物何侔一以制动寡以理衆或行其道或藏其用盘桓利贞得时大行爕賛财成粲然文明舒亘八极藏之无形山川出云元气㝠㝠故曰知几其神孔父周文去圣逺矣时无其人见几而作造形斯悟蘧生可卷颜子殆庶物知至至节宣好恶无愆五事无汨百度静之如渊运之如环得丧糺纆相望其闲不见其眹莫知其然审而用之吾道常全门铭卢仝贪残姦狡佞讦愎身之八杀背惠恃巳狎不肖妬贤才命之四孽有是有此余敢辞无是无此余之师一日不见余心思思其人惧其人其交其难敢告于门二铭罗衮黄帝作巾几之法孔甲有盘盂之戒太公陈觞镜之铭所以昭成败而防遗阙也衮不敢追迹圣贤辄取枕杖二物而爲之铭亦古之贱士不忘君臣之分也枕铭或枕或欹有安有危勿邪其思杖铭身之疲杖以扶之国之危贤以图之栉铭卢仝人之有髪兮旦且思理有身兮有心兮胡不如是藏劒铭潘存实曽得劔匣而不持或怪之乃荅曰直不可媚善不可害仁不可暴苟好是则利不在锋铓矣遂爲铭曰龙入泉星上天雄雄神器蓄在人间于戏动不仁静不德虽百鍊之钢于爱身也奚力座右铭白居易崔子玉座右铭予窃慕之虽未能尽行常书屋壁然其间似有未尽者因续爲座右铭勿慕贵与富勿忧贱与贫自问道何如贵贱安足云闻毁勿慼慼闻誉勿欣欣自顾行何如毁誉安足论无以意傲物以逺辱于人无以色求事以自重其身游与邪分歧居与正爲邻于中有取舍此外无踈亲修外以及内静养和与眞养内不遗外动率义与仁千里始足下高山起微尘吾道亦如此行之贵日新不敢规他人聊自书诸绅终身且自朂身没贻后昆后昆苟反是非我之子孙猩猩铭裴炎郦元长水经注云武平封谿县有兽曰猩猩猨形人靣颜容端正学人语若与交言闻者无不欷歔其肉食之穷年无厌可以辟糓淮南子曰猩猩知徃而不知来谓知人家徃事及祖父名位阮汧云曽使封谿见邑人云猩猩在山谷行常有数百爲羣里人以酒并糟设于路侧又爱着屐里人织草爲屐更相连结猩猩见酒及屐知里人设张则知张者祖先姓字及唿名骂云奴欲张我舍尔而去复自再三相谓曰试共尝酒及饮其味逮乎醉因取屐而着之乃爲人之所擒皆获輙无遗者遂置槛中随其所欲而饮之将烹里人索其肥者乃自推托泣而遣之左太冲吴都赋曰猩猩啼而就烹里人以饷封谿令曰何物曰猩猩惟与酒兼之以屐可以就擒尔西国胡人取其血染毳罽色鲜不黯或曰或刺其血问之尔与我㡬许猩猩曰二升果足其数若加之鞭捶问之则随所加而得至于一斗弗如此未肯顿输张荐孝廉好古之士于笥中出此图相示賔客客览之曰悲哉此兽何其愚也有僧去尘在座谓诸賔客曰彼兽兽也夫何足云窃见人而似之曽无悟矣四座引而问之曰夫财色名利溺人也曷若猩猩好酒乎爵赏禄位羇人也曷若猩猩爱屐乎饕餮致祸饰辞觊免者曷若猩猩推肥乎藴利生孽死而无悔者曷若猩猩含血乎子奚独悲此诸賔矍然改容而叹曰大哉高人之言也岂趋世利汨没名务者之所闻乎敬篆斯言以爲座右铭其铭曰尔形惟猨尔靣惟人言不忝靣智不踰身淮隂佐汉李斯相秦曷若箕山以全吾眞重校正唐文粹卷第七十八唐文粹唐文粹卷第七十九重校正唐文粹卷第七十九吴兴姚铉纂书一论政上姚令公书荅张九龄书谢杜相公论房杜二相书上宰相书贺崔相国书论事于宰相书上崔相公书再上崔相公书上姚令公书张九龄日月左拾遗张九龄奏记紫微令梁公阁下公登庙堂运天下者乆之矣人之情伪事之得失所更多矣非曲学之说小子之虑所能损益亦巳明矣然而意有不尽末可息区区之怀或以见容亦犹用九九之术以此道也忍弃之乎今君侯秉天下之钧爲圣朝之佐大见信用渴日太平千载一时胡可遇也而君侯旣遇非常之主巳践难得之机加以明若镜中运如掌上有形必察无往不臻朝暮羲轩之时何云伊吕而已际㑹易失功业垂成而举朝之衆倾心前弊未尽往往拟议愚用惜焉何者任人当才爲政大体与之共理无出此途而果之用才非无知人之鉴其所以失溺在縁情之举夫见势则附俗人之所能也与不妄受志士之所难也君侯察其苟附及不轻受就而厚之因而用之则禽息之首爲知已而必碎豫让之身感国士而能漆至于合如市道廉公之门客虚盈势比雀罗廷尉之交情贵贱𥘉则许之以死殉体靣俱柔终乃背之而饱飞身名巳遂小人恒态不可不察自君侯职相国之重持用人之懽而浅中弱植之徒巳延颈企踵而至謟亲戚以求誉媚賔客以取容情结笑言谈生羽翼万事至广千变难知其间岂不有才所失在于无耻君侯或弃其所短收其所长人且不知深旨之若斯便谓尽私于此辈其有议者则曰不识宰相无以得迁不因交游无以求售明主在上君侯爲相安得此言由出其口所以爲君侯至惜且人可诚感难可户说爲君侯之计谢媒介之徒即虽有所长一皆阻抑专谋选衆之举息彼讪上之失祸生有胎亦不可忽呜唿古人有言御寒莫若重裘止谤莫如自修修之至极何谤不息勿曰无害其祸将大夫长才广度珠潜璧匿无先容以求达虽后时而自安今岂无之何近何逺但问于其类人焉廋哉虽不识之有何不可是知女不私人可以爲妇矣士不苟进可以爲臣矣此君侯之度内耳安用小人之说爲固知山藏海纳言之无咎下情上通气用和洽是以不敢黙而巳巳也愿无以人故而废其言以伤君侯之明此至愿也幸甚幸甚荅张九龄书姚元崇忽辱牋翰喜慰攸集退惟自省慙惧亦深实智力之所不逮也宜朝廷之所见责也仆本凡近之材素非经济之具叨承过听谬膺朝委自少及长从微至着惟以直道爲业匪以曲路期通历官三朝年逾一纪凡所称荐罕避嫌疑实有祁奚之举非无许允之对则天之世巳被流言行之有恒乆而自辩近蒙奖擢倍励驽庸毎以推贤进士爲务欲使公卿大夫称职岂杨桥之或用及解狐之可爲而悠悠之徒未足矜察嗷嗷之口欲以中伤上恃天聦俯仗神道旣不得奉身而退但知信心而前然顾无隐慝亦死爲明矣猥惟不敏敬承厥休时当座铭永爲身寳元崇顿首谢杜相公论房杜二相书柳冕冕再拜上书相公阁下非得蒋起居书伏承相公以冕论房杜二相书并荅江西刑政论共四本以付史馆冕惕然自失惧辱相公之厚意遂取旧本删改数处愧无运斤之妙徒有伤手之责谨随状献上退而自慙去年又续奉相公手䟽以国家承文弊之后房杜爲相不能反之于质诚如高论又以文章承徐庾之弊不能反之于古愚以爲不然故追而论之以献左右且今之文章与古之文章立意异矣何则古之作者因治乱而感哀乐因哀乐而爲咏歌因咏歌而成比兴故大雅作则王道盛矣小雅作则王道缺矣稚变风则王道衰矣诗不作则王泽竭矣至于屈宋哀而以思流而不反皆亡国之音也至于西汉杨马巳降置其盛明之代而习亡国之音所失岂不大哉然而武帝闻子虚之赋叹曰嗟乎朕不得与此人同时故武帝好神仙相如爲大人赋以讽上读之飘飘然反有陵云之志子云非之曰讽则讽矣吾恐不免于劝也子云知之不能行之于是风雅之文变爲形似比兴之体变爲飞动礼义之情变爲物色诗之六义尽矣何则屈宋唱之两汉扇之魏晋江左随波而不反矣故萧曹虽贤不能变淫丽之体二荀虽盛不能变声色之词房杜虽明不能变齐梁之弊是则风俗好尚系在时王不在人臣明矣故文章之道不根教化别是一技耳当时君子耻爲文人语曰德成而上艺成而下文章技艺之流也故夫子末之是以四杨荀陈以德行经术名震海内门生受业皆一时英俊而文章之士不得行束脩之礼非夫两汉近古由有三代之风乎惜也系士风而不本于王化至若荀孟贾生明先王之道尽天人之际意不在文而文自随之此眞君子之文也然荀孟之学困于儒墨贾生之才废于绛灌道可以济天下而莫能行之文可以变风雅而不能振之是天下皆惑不可以一人正之今风俗移人乆矣文雅不振甚矣苟以此罪之即萧曹辈皆罪人也岂独房杜乎相公如变其文即先变其俗文章风俗其弊一也变之之术在教其心使人日用而不自知也伏惟尊经术卑文士经术尊则教化美教化美则文章盛文章盛则王道兴此二者在圣君行之而巳冕再拜上宰相书陆长源月日太中大夫守汝州刺史兼御史中丞本州防御使陆长源谨奉书相公合下相公以命世之略应佐时之器发文苑之鸿猷继台庭之盛业圣上倾心以待相公之启沃天下侧耳以待相公之政理岂得与房杜异日而不与苏宋同年哉某比在朝廷接君子之歩武听哲人之语言区区之诚愿尽于此今上聦明英武自汉魏巳来贤君哲后未有如今上者自临极巳来宰相未有如房杜苏宋者何偶圣之有期而得贤之无路盖有此也夫诫人之失亦由端其躬而后求影之直故宰相者导生人之本稽政化之源正辞以固之平气以待之物有其官官得其人则提纲而网目张振领而毛裘举至如移制度评军国事关社稷者斯在宸衷犹望宰相自古况今献可替否其余朝廷之常兴羣司之阙务弛张由于下笔指顾在于一言使政归常典理革前弊和气浃于下淸风穆于上自然宰辅之事行弼谐之义畅何必舍其易而攻其难犯龙鳞之不测蹈虎尾而莫顾哉其宰相之寄也在于用贤贤不滥而人自理次于秉政政不挠而国自安用贤者除改是也秉政者赏罚是也其用贤也絶党与舍憎嫌使韦弦各施轮辕适用顷者之用人也声利以挠其心爱恶而昏其识以枉爲直破觚爲圆除改出于门庭赏罚随其情欲求道行事举其可得乎且尚书六司天下之理本兵部无戎帐戸部无版图虞水不管山川金仓不司钱谷光禄不供酒卫尉不供幕秘书不校勘着作不修撰官曹虚设禄俸枉请计考者假而爲资飬声者借而爲地一隅如是诸司悉然欲求网目张裘毛举其可得乎此宰相之职也且栋倾者正之则屋无压焉之惧疾甚者攻之则人无祲沴之患正倾在于良匠攻疾在于良医故政化失谏臣得抗䟽以论之败累兴宪官得持法而绳之谏臣须謇謇匪躬之士宪官须孜孜嫉恶之人今悉求温润美秀沈黙弘寛者爲之盖北辕适楚圆凿方枘欲求扶倾愈疾其可得乎贞元初兵戈初解蝗旱爲灾邑多逃亡人士殍馁至使官厨有阙国用增艰王制曰国无九年之蓄曰不足无六年之畜曰急无三年之蓄曰国非其国也三年耕必有一年之食九年耕必有三年之食以三十年之通虽有凶旱水溢民无菜色然后天子之食日举以乐今歳丰年稔谷贱伤农诚宜出价以歛籴实太仓之储岂可慢易于丰贱之日危急于凶荒之际比年国家和籴殆不得人文怅空存仓廪不实是由赏罚之典旷姦滥之吏生此亦宰相择人之过也某之州戸口减一万兵数无二千夏率供秋秋率供夏傥四气或爽一岁无年实恐投姦有虞爲累非浅况率土州县其事略同古人云旱则资舟虽在丰稔之时须爲凶险之备此亦宰相之职也蝗旱之时圣上忧畿县凋瘵亲择台省十人出爲畿令其后京畿稍理皆擢以大郡则圣上旌贤赏功之意也顷来度支勑符皆云刺史县令以户口减殿一人赋歛増最一人与者骞腾于廊庙嫌者沈沦于草莽欲求其爲恶者惧爲善者劝其可得乎此宰相之职也况今北虏和亲縻费转甚西戎作梗边鄙未安所望求方邵之才选甘傅之将䏈营朔裔复河外之城振旅湟中收陇右之地且田单匹夫也败乐毅乗胜之师谢艾书生也破麻秋劲锐之卒岂有其时而无其人哉在用与不用耳此亦宰相之职也太宗得房杜贞观之政成玄宗得苏宋开元之业㤗今相公居庙堂之上当台衮之任与房杜苏宋列于靑史宁肯昵亲爱行胏腑踵覆车之辙哉某齿髪向衰志力由在遇贤相逢明时亦愿一豁平生少展微分不然者老于泉石亦求仁而得仁某再拜贺崔相国书权德舆伏惟大方全德自中发外藴爲志气播爲事业然则阜庶生物操持化权结于衆心爲日固乆且大贤之出处天下之否㤗也故诏下之日人人相应又早岁获覩皇极综论玄徳志孤云赋凄风诗伏读累日备见精虑之所至言理乱者多推世运于必然殊不知弛张变化存乎其人而已自古哲贤之徒或志尚不展郁堙当世长叹痛哭于是乎作伏惟以常所感槩申于盛明使三辰光润万方轨道实在指顾岂逃彀中且以西汉公辅言之萧曹以淸静熈帝载良平以谟明賛王业至宣帝时则魏相通故事邴吉知大体斯皆章章可言者也洎夫张苍之律历孙弘之文章韦贤之好学平当之有耻然亦号爲贤相抑又次焉至若匡张孔马服儒衣冠被阿䛕之讥不胜其任最下则陶靑刘舎庄翟赵周之徒皆龊龊备位故身名偕泯未此数子者岂不粗知君臣之道古今之变哉病于无所发明保持禄位而已有时无功可不谓大哀乎又古人有立德立功立言之训顾多幸获览炳然之文又备承余论有以见大君子遣辞发虑弘𥙿溥愽者矣惟德与功实在今日洒天下之耳目复万物于全性在丈人践而行之守而终之而已不宣某再拜论事于宰相书李翺凡居上位之人皆勇于进而懦于退但见已道之行不见已道之塞日度一日以至于黜退奄至而终不能先自爲谋者前后皆是也合下居位三年矣其所合于人情者不少其所乖于物议者亦巳多矣姦邪登用而不知知而不能去柳泌爲刺史䟽而不止韩潮州直諌贬责诤而不得道路之人咸曰焉用彼相矣合下尚自恕以爲犹可以辅政太平虽枉尺犹能直㝷较吾所得者不啻补其所失何足遽自爲去就也切怪合下能容忍亦已甚矣昨日来高枕不寐静爲合下思之岂有宰相上三䟽而止一邪人而终不信合下天资畏愼又不能显辩其事忍耻署勑内愧私叹又将自恕曰吾道尚行吾言尚信我果爲贤相矣我若引退则谁能辅太平邪是又不可之甚也当贞观之初房杜爲相以爲非房杜则不可也开元之初姚宋爲相以爲非姚宋则不可也房杜姚宋之不爲相亦以乆矣中书未甞无宰相然则果何必于房杜姚宋况道不行虽臯陶伊尹将何爲也房杜姚宋诚贤也若道不行言不信其心所爲贤者终不敢不进其心所爲邪者终不敢不荐而许敬宗李义府同列用事言信道行又自度智力必不足以排之矣则将自引而止乎将坐而待黜退乎尚自恕苟安于位乎以合下之明度之当可知矣凡虑己事则不明断他人事则明己私而他人公勇易断也承合下厚知受奖擢者不少能受合下德而献尽言者未必多人幸蒙以国士见目十五年余矣但欲自竭其分耳听与怪在合下裁之而已上崔相公书刘轲当今帝尭在上夔龙爲相犬戎新逐三晋四战之地无枭鶵狼子是宜徼福者争归贺于相国某独不敢以是心同衆人之唯唯思有以一跪吐而未果者诚以相门尊高非布衣可以私谒其或关衡石轻重非先书导诚素则无以爲也然而潜是心不爲身有所祈输诚于相公得不以常常之心怜其持意邪陆生有言曰天下安注意相今属兇孽新夷㤗阶𥘉平天下之悬悬其心复魏文贞房梁公姚梁公宋开府致太宗玄宗故事若啼婴儿待哺塞是望者独相公是以闻相公以是爲心即房宋不死二宗之道尽得施于上矣语不云乎虽有镃基不如乗时自用武以来至于今日不谓无时得其时而不乗之以贞观开元治平之势则势之过如发矢耳此所以爲相公惜是时之难再也且天下欲上如二宗待相公而肖之耳今相公岂不待天下之士而坐爲房宋者也又非有其时无其人人与时偕有矣岂可厚诬多土谓无一可与言房宋故事者邪昔宓不齐邑不方百里师五老而友二十八人齐桓公爲诸侯盟主有坐友三人谏臣五人举过者三十人周公相成王躬吐握之劳所执贽于穷闾隘巷者七十人彼一圣二贤挈下戴上非独责成其心而天下之人故至千今称爲圣贤况当相公首筑太平之基焉知夫有心者不磨勇养气待相公唿而出之耳今云云论者见犬戎退边不数十里便谓边无可虞虏无能爲见赵魏之地死一帅易一将便谓天下无事庙堂可以高枕此岂知相公弟欲因前之无事不欲爲巍巍荡荡之绩乎抑其闻宰相之事必以天下爲言以衡石言之岂不资天下锱铢轻重爲平凖者邪以鼎实言之岂不资天下水陆飞走爲滋味者邪若轻者虽有生之微岂不资衡鼎之一物乎伏念自知书来耻不爲章句小说桎梏声病之学敢希趾遐踪切慕左丘明扬子云司马子长班孟坚之爲书故北居庐山亦常有述作幸当相公调元厚生之次不使一物不遂其性一夫不获其心是宜天下褐衣之徒孤立艺进之秋也谨献所甞着隋监一卷右史十卷伏希枢务之暇赐一览读恩幸思幸轲恐惧再拜再上崔相公书刘轲谨再拜相公合下先献书三日轲将出通化门其心遟遟然若虚其腹如未猒其食者且曰今嗣圣重光相公登庸天下裹诚蓄志之士将不逺千里愿献计于相府者固多矣适会其时得观光辇下云欲出东门归江湖业爲儒生阅天下利病苟无一词闻天下善否将何以见江汉之士故退于逆旅思有以效诚于相公者伏念挈缾负薪之言古人不遗相公其遗邪某自惟辍耕穷书或得侍坐于搢绅长者洎属文驾说之士毎议及国朝相府间事言贞观则房魏言开元则姚宋自贞观数十歳至开元中间岂无房魏之相邪目开元数十岁至于今中间岂无姚宋之相邪何说者局于四而不至于五六邪岂无继之者力不足而追不及邪将力足追及而日非大有爲之时而不能爲之者邪某甞试言之矣夫北辕适楚南辕适晋是不可到日暮途逺是岂力不足进不及邪不繇其道故也然则非说者不屈指五六而局于四也古天子以天下事归于相府相府以天下事爲己任故伊尹自负以天下之重周公亦潜心在于伊尹耳故曰周公兼三王以施四事夫周公之濳心于伊尹而不愧乎伊尹独伊尹耻其君不及尧舜故其心愧耻夫其存心直下千歳无人嗣续惟梁公郑公高视千载之上始濳心于伊尹且亦惟恐太宗不及尧舜故德谥以经讳天地曰宗爲不祧之庙至姚公宋公又濳心于房魏亦惟恐玄宗不及太宗故致时雍复贞观治平之风焉某请梗槩姚宋旧事而言之诸说以姚之爲相也先有司罢冗职修旧法百官各尽其才又奏请无赦宥无数迁吏无任功臣以政于是上责成于下下权归于上上下交而天下㤗矣故曰姚善应变所以成天下之务宋之爲相也以弥纶爲己任亦以笔砚专随故曰宋善守文所以持天下之正繇是四十年间威振四海教加百姓政归有司绮繻罗纨之家请谒不行而戚里束手矣故生于开元天寳之间自㓜迨强仕女有家男有室耳不闻钲鼓目不识兵革故玄宗无爲恭事玄黙而已矣今上新嗣大位相公新揭大柄必欲尽天下善美以调和鼎味兾所以沃天心而福衆庶也某知相公固亦潜心于姚宋亦恐圣君不及玄宗焉夫姚宋濳心于房魏而已无愧于房魏今相公已濳心于姚宋讵得有愧于姚宋邪夫惟无愧实在应变成务守文持正践其迹必至其所至俾后人之谈者自四公而加相国焉相公必以是爲心某知相公未得高枕于庙堂之上者有四矣孔子曰不患寡而患不均今縁边八鎭之士闻六军之人坐以受赐莫不开口以待哺将欲贾余勇以壮边势惟恐不厚于六军之赐矣此亦赏过乎功者不得不揺心也非所谓至赏不费赏明而教行者也某切谓相公未得高枕于庙堂之上一也圣上自储副即祚盖三代不刋之事虽巷儿街童知其必然彼贪天之功者以爲房闾永巷北宫贞伯子之能事必隂教是谋出一时之䇿画宠以怀黄垂组不谓无恩矣脱或天光独私恩无与对使权量天下轻重以专备顾问虽贤如史游纳忠觐心恐必渐弘恭之势矣古之贤圣遏祸于未芽芽而滋之根着而不可拔矣某谓相公未得高枕于庙堂之上二也昔西京𥘉留侯讥高祖表用萧曹故人东汉初邓禹戒光武以功臣专任贞观初太宗自秦府登极有上封事者请以秦府旧兵追入宿衞太宗曰朕方以天下爲家惟才行是取何新旧爲夫以一家国爲言谁能无私必以天下爲言孰非王人而以家国之私于天下也范瞱云举德则功不必厚奉劳则人或匪贤必处非其地非所以优贷而见惜其功也故姚宋所以无任功臣以政其在兹乎是以门开谁一与长闭此某切谓相公末得高枕于庙堂之上三也日者有自边兵来曰凡事阅于目而可寘于口非凿空架虚事游谈者也且国家所以御戎狄爲边垣者朔方爲大夫朔方去戎虏不数百里而近使胡尘不至于亭障者实以邠泾之鎭虏不敢东顾自燕盗已来惟朔方多军功内以遏不轨外以拓胡虏故朔方之于朝廷虽手足之扞头目不足过也比者姦回秉政司计者析秋毫以刻肌骨非红粟腐帛不及于边兵无榇甲之服以赤肉冐流矢者骈门皆是统率者虽章连十上帝阍九重留中莫闻至有抽刄垂颈祝觞祷死贵爲节制犹无憀若是矧责由卒隷尚安能固其生与戎狄攻鬪邪今钓怨者旣逐新恩已大洽相公必深惟前弊思有以矫之之术以庙筭决胜授成䇿于边将者古人以天下谕一身以四边同支体以中国视心腹支体有疾心腹安得无忧乎善言边兵者以河陇不如燕蓟燕蓟不如朔方朔方军之地连险小杂虏俗习骑射系军者非其父兄则其子弟故所以无对于诸军矣今之存者皆诸军迁徙或叛孽残㓂之余逺郷里别妻子执戈卧甲坐不遑暖胡尘一起连头应召必无美利以啗其欲必无爵赏以磨其勇以之防塞可谓连鸡矣此某谓相公未得高枕于庙堂之上四也古之相天下者独劳一身役一心范天地而俾无遗事于天下也盖存乎任使而已矣传曰使智者虑义者行仁者守又曰使智者佐仁者此舜所以穆四门而贞元首者也某所以首多士之伍进希相公必首而纳之然后开平津之合待白屋之士且问曰计安在知致理致君之䇿骈肩出于门下矣若然者吾君不愧于二宗相公不愧于四公何有力足以追而曰非其时而不爲之者邪此小生汲汲于私心诚在乎此切欲使后之秉史笔者直书萧相国故事亦以无愧辞于史官焉某不胜区区之志唐突尊重伏惟矜其意而宥其罪某恐惧再拜重校正唐文粹卷第七十九唐文粹唐文粹卷第八十重校正唐文粹卷第八十吴兴姚铉纂书启二论兵劝裴相不自出征书上安邑李相公安边书上周相公书上司徒李相公论用兵书上宰相元衡弘靖书上宰相安边书上泽潞刘司徒书上招讨宋将军书上韩舎人行军书上李太尉论北边事启劝裴相不自出征书李翶三两日来皆传合下以淄靑未平又请东讨虽非指的或虑未实万一者有之只可先事而言岂得后而有悔郭汾阳二李太尉立大勲而不当国政合下以舎人使魏博六州之地归矣自秉大政兵诛蔡州乆而不克奉命宣慰未经时而吴元济生擒矣使一布衣持书渉河而王承宗恐惧委命割地以献矣自武德已来宰相居庙堂而成就功业者未有其比是宜以功成身退养德善守爲意柰何如始进之士汲汲于功名复欲岀征以速平㓂贼之爲事邪自秦汉以来亦甞有立大功而不知止能保其终者即韩侍中亲率重兵以压境矣田司空深入贼地以立功矣凡人之情亦各欲成功在已唯恐居下顾宰相衔命领三数书生指麾来临坐而享其功名夺人之功不可一也功高不赏不可二也兵者危道万一旬月不即如是坐弃前劳不可三也凡三事昭灼易见岂或事在于已而云未熟邪伏望试以狂言访于所知之厚者意切辞尽不暇文饰伏惟少赐省察翺再拜上安邑李相公安边书林藴愚甞十分天下之事知其弊者太半二年冬辄献书思相公正而行之嗟乎无位而言轻相公犹未爲行其切者国家有西土犹右臂也臂之附体岂不固欤臂之不存体将安舒愚以此辄敢重陈利病思相公念而行之当昔汉室彼爲内府囊賝走马曽不虚日咫尺万里烟尘不动是以司马迁班固得弄刀笔夸大汉功德炳然与三代同风洎房杜佐太宗文皇帝刬革凶孽天下廓淸姚宋佐玄宗明皇帝声明文物照耀殊俗后之辅弼不能嗣守故我疆我理腹于犬羊呜唿今所残者惟北抵豳郊西极汧陇不数百里则爲外域可不痛哉可不惜哉且驭马者必右执䇿左执绥恐其有非常之患也傥若臂不胜力体不安坐则踶啮立至岂惟泛驾乎此事虽小可以喻大相公得不念之乎愚甞出国西抵于泾原历凤翔过邠宁此三鎭得不爲右臂之大藩乎自画藩维拥旄钺者殆数十百人惟故李司空抱玉曽封章上闻请复河湟事亦旋寝功竟不立尔来因循谁复尸之故朝受命而夕寝行日贵富而月骄慢跨广衢而罗甲第指长河而固胤嗣士卒穷年不离饥寒以月系时力供主将死则已矣赏终不及如弃鸟兽附于薮壤故死者饮恨于地下生者吞声于边上五十余年无收尺土之功者岂朝廷不以爲虑乎命将不得其人乎愚以此窃知不惟土地未可复且虑犬戎驰突不一日二日则彼三鎭强者闭垒自守弱者弃壁而逸岂暇爲国家以郄戎虏乎愚所谓臂之不存体将安舒今刁斗不闻烟尘不飞盖宗社之灵也岂御守者之有功乎且食租则可以备饥衣税则可以御寒衣食足然后可以教攻战朝廷旣切念边军不遑终夕飞蒭輓粟常恐后期然而荷戈负㦸者终岁而饿其来已乆时莫能更虽度支有兼知之名节度有营田之目皆以货利相诱彼贸公之賔僚悉皆和籴斗粟必欺于丈素一言可致其籝金如此则士卒不得不饥寒将帅不得不奢侈欲其攻战其可得乎此所谓借㓂兵而赍盗粮也其可谓之御戎乎伏料相公亦已垂意矣愚窃谓弊旣乆矣可革而化之化之之术在相公暂回顷刻之虑思之思之得人则如班超之俦不难得也相公必命将取其封钖巳荣者则封钖巳荣矣彼复何求以此战不尅攻不得何莫不由斯人之徒欤因此言之则又不唯安边之未得人也相公必以爲人不易知傥断然有一介之士敢露胏肝相公复能特逹奖拔俾爲千夫之长得以自置于秦陇之外接彼犬戎之域三歳考绩能则优奖否则孥戮已乎此贾生终童感激于前迹其慷慨不爲不至盖时之不见信也不知相公以愚此言爲率尔乎以其断然一介之士亦能成功立事乎且天下巗居谷隐之人悉皆有心但用与不用也假如登奉常之第者未必尽能文章爲牙门之将者未必尽能威敌况汉之爲汉多有异材岂唐之爲唐独无竒士也伏惟啚之上周相公书杜牧某再拜伏以大儒在位而未有不知兵者未有不能制兵而能止暴乱者未有暴乱不止而能活生人定国家者自生人已来可以屈指而数也今兵之下者莫若刺伐之法诗大雅维淸奏象舞之篇曰维淸缉熈文王之典迄用有成维周之祯象者象武王伐纣刺伐之法此乃文王受命七年五伐留战阵刺伐之法遗之武王武王用以伐纣而有天下致之淸平爲周家之祯祥周公居摄祀文武于淸庙作此诗以歌舞文武之德其次兵之尤者莫若钩援冲壁今之一卒之长不肯亲自爲之诗大雅周公皇矣美周之诗曰以尔钩援以尔临冲以伐崇墉临冲闲闲崇墉言言此实文王伐崇墉傅于其城以临车冲钩援其城文王亲自爲之夫文王何人也周公诗之夫子删而取之列于大雅以美武王之功德手弦而口歌之不知后代之人何如此三圣人安有谋人之国有暴乱横起戎狄乗其边坐于庙堂之上曰我儒者也不能知兵不知儒者竟不可知兵乎竟可知兵乎长庆兵起自始至终庙堂之上指踪非其人不可一二悉数高宗朝薛仁贵攻吐蕃大败于大非川仁贵曰今年岁在庚午不当有事于西方此乃钟邓伐蜀身诛不返昨者诛讨党羗征关东兵用于西方是不知天道也边地无积粟师无见粮不先屯田随日随饷是不知地利也两汉伐虏骑兵取于山东所谓兾之北土马之所生马良而多人习骑战非山东兵不能伐虏昨者以歩骑百不当一是不知人事也天时地利人事此三者皆不先计量短长得失故困竭天下不能灭朴樕之虏此乃不学之过也不教人战是谓弃之则谋人之国不能料敌不曰弃国可乎某所注孙武十三篇虽不能上穷天时下极人事然上至周秦下至长庆宝历之兵形势虚实随句解析离爲三编辄敢献上以备阅览少希鑑悉苦心即爲至幸伏增惶惕之至某顿首再拜上司徒李相公论用兵书伏覩明诏诛山东不受命者庙堂之上事在相公虽罇俎之谋筭画已定而贱末之士蒭荛敢陈伏希舍其狂愚一赐听览某大和二年爲校书郎曽诣淮西将军董重质诘其以三州之衆四岁不破之由重质自夸勇敢多筭之外复言其不破之由是征兵太杂耳徧征诸道兵士上不过五千人下不至千人旣不能自成一军事须帖附地主名爲客军毎有战阵客军居前主人在后势羸力弱心志不一旣居前列多致败亡如战似胜则主人引救以爲己功小不胜则主人先退至有殱焉初战二年已来战则必胜是多杀客军及二年已后客军殚少止与陈许河阳全军相搏纵使唐州军不能因雪取城蔡州事力亦不支矣其时朝廷若使鄂州寿州唐州秖令保境不用进战但用陈许郑滑两道全军帖以宣润弩手令其守隘即不出一岁无蔡州矣今者上党之叛复与淮西不同淮西爲㓂仅五十岁破汴州襄州襄城尽得其财货输之悬瓠复败韩全义于溵上多杀官军四万余人输辇财谷数月不尽是以其人味爲㓂之腴见爲㓂之利风俗益固气燄已成自以爲天下之兵莫我与敌父子相勉仅于两世根深源濶取之固难夫上党则不然自安史南下不甚附隷建中之后毎奋忠义是以郳公抱眞能窘田恱走朱滔常以孤穷寒苦之军横折河朔强梁之衆贞元中节度使李长筞卒中使提诏授与本军大将但军士附者即授之其时大将来希皓爲衆所服中使将以手诏付之希皓言于衆曰此军取人合是希皓但作节度使不得若朝廷以一束草来希皓亦必敬事中使言面奉进㫖秖令此军取大将授与节钺朝廷不别除人希皓固辞押衙卢从史其位居下因濳与监军相结超出伍曰若来大夫不肯受诏某请且勾当此军监军曰卢中丞若肯如此此亦固合圣旨中使因探怀取诏以授之从史捧诏再拜舞蹈希皓回挥同列便北靣称贺军士毕集更无一言从史迩后渐蓄姦谋养义儿三千人日夕喣沫及父䖍死军士留之表请起复亦秖义儿与之唱和其余大将王翼元乌重胤第五钊等及长行兵士并不同心及至被擒乌重胤坐于军门喻以祸福义儿三千一取约束及河阳取孟元阳爲之统帅一军无主仅一月日曽无犬吠况于他谋以此证验人心忠赤习尚专一可以尽见及元和十五年授与刘悟时当幽鎭入觐天下无事柄庙筭者议必销兵雄健敢勇之士百战千攻之劳坐食租赋其来已乆一旦黜去使司编戸纷纷诸鎭停解至多是以天下兵士闻之无不忿恨至长庆元年七月幽鎭乗此首唱爲乱中义一军𥘉亦郁咈及诏下诛叛使温起居造宣慰泽潞便令发兵其时九月天气已寒四方全师未颁中冬衣服聚之授诏或伍或离垂手强项往往谇语及温起居立于重榻大布恩旨并䟽昭义一军自七十余年忠义战伐之功劳安史已还叛逆灭亡之明效辞语旣毕无不懽唿人衣短褐争出效命其时用兵处处败北惟昭义一军于临城县北同果堡下大战杀贼五千余人所杀皆楼下歩射搏天飞者贼之精勇无不殱焉贼中大震更一月日田布不死贼亦自溃后一月其军大乱杀大将礠州刺史张汶因劫监军刘承阶尽杀其下小使此实承阶侮媟一军侵取不已张汶随王承元出于鎭州乆与昭义相攻军人恶之汶旣因依承阶谋欲杀悟自取军人忌怒遂至大乱非悟独能使其如此刘悟卒从諌求继与扶同者秖郓州随来中军二千耳其副倅贾直言入责从谏曰尔父提十二州地归之朝廷其功非细秖以张汶之故自谓不絜淋头竟至羞死尔一孺子安敢如此从諌恐悚不敢出言一军闻之皆隂然直言之说值宝历多故因以授之今才二十余岁风俗未改故老尚存虽欲劫之必不用命伏以河阳西北去天井关强一百里关隘多山井泉可凿虽有兵力必恐无功若以万人爲垒下窒其口高壁深壍勿与之战忽有败负势惊洛师盖河阳军士素非精勇战则不足守则有余成德一军自六十年来世与昭义爲敌访闻无事之日村落邻里不相往来今王司徒代居反侧思一自雪况聮姻戚愿奋可知六十年相雠之兵仗朝廷委任之重必宜尽节以荅殊私魏愽承风亦当效顺然亦止于围一城攻一堡刋木堙井系累稚老而已必不能背二十城长駈上山径擣上党其用武之地必取之䇿在于西面今者严紫塞之守备谨白马之隄防秖以忠武武宁两军以靑州五千精甲宣润二千弩手由绛州路直东径入不过数月必覆其巢何者昭义军粮尽在山东泽潞两州全居山内土塉地狭积谷全无是以节度使多在邢州名爲就粮山东粮谷旣不可输山西兵士亦必单鲜擣虚之地正在于此后周武帝大举伐齐路由河阳吏部宇文㢸曰夫河阳要冲精兵所聚尽力攻围恐难得志如臣所见彼汾之曲戍小山平用武之地莫过于此武帝不纳无功而还后复大举竟用㢸计遂以灭齐前秦符坚遣将王勐伐后燕慕容伟大破伟将慕容评于潞州因遂灭之路亦由此北齐高欢再攻后周路亦由此而后周名将韦孝寛齐王攸常鎭勲州王壁城故东西相伐毎由此路以古爲证得之者多以某愚见不言刘稹终不能取贵欲速擒免生他患昨者北虏才毕复生上党頼相公庙筭深逺北虏即日败亡傥使北虏至今尚存㳂边犹须转战回顾上党岂能讨除天下虽言无事若上党乆不能解别生患难此亦非细自古皆因攻伐未解旁有他变故孙子曰兵闻拙速未睹巧之乆也伏闻圣主全以兵事付于相公某受恩最深窃敢干冐威严逺陈愚见无任战汗某顿首再拜上宰相元衡弘靖书林藴陆贾有言天下有事属在将天下无事属在相伏惟相公兼将相之重任执杀生之大柄藴亦窃𬒳教化忝在陶钧之内四海安平某则与歌虞賛鲁之人爲俦苟有妖孽某安敢不隳裂肝胆爲相公之腹心乎愚者千虑或有一得伏愿相公少赐採择焉道路云云以爲淮西兇党侵犯疆鄙某伏料相公制置如在诸掌矣然则舜有天下辟四门明四目达四聦欲天下之诚毕见矣平津侯开东阁以延天下士欲天下之美恶毕知矣伏惟相公抱赫赫济时之略佐明明圣上之朝某切愿相公以平津之德致圣上广帝舜之道使天下之事可重而实诸掌则淮西之㓂不足以爲患矣某㓜读书不求甚解但见古人之有建功立事者心则慕之以是十试艺于春闱竟不成名今爲河朔一从事耳苟不自言其谁爲言于相公乎且人生天地之间必合达天地之性苟违天地之性者是天地之弃物也今淮西兇党是天地已弃之物相公诚顺天而诛可不伟欤某窃聆议者谓淮西兵强不与恒郓两军掎角相应此皆腐儒竖子之言不足与相公计大事何者自兵兴已来仅六十年人皆尚武各思功业彼或有逆此则有顺以顺讨逆往无不克爰自国初垂二百年时有悖逆孰爲存者今天下藩鎭六十甲士百万虽有依违未尽化者不四三所耳议者若以爲申说言淮蔡必强则陈许安得而弱乎况以人敌人彼亦人也以兵刄敌兵刄彼亦兵刄也或示其弱则过不在士卒伏计此事以经相公心矣某请徴四年冬出师讨恒阳之事明之初王承宗阻兵卢从史濳应天兵欲进贼必知之况内丘与临城秖二十里北爲贼境南是天兵两处傍山俱置死地尧山与髙邑共据一川若卢从史必议引兵直进则赵州高邑立可屠之此旣不备彼又得计岂得贼势疆而天兵弱邪德宗朝韩全义统师自取退恧盖縁淄靑诸道悉㑹用兵所谓闇赍盗粮不得不败且兵以售死爲效国以厚钖爲诚某窃知此者行营师徒苦役钖赉纳于将帅饥寒加于士卒欲其破虏其可得乎又朝廷奖用多借旧人盖取官崇或言望重殊不料彼己崇重更复何求以此取人往往皆失某辄贺相公昨者制置已得其人则陈许李光颜安州李听唐州田秀诚功忠的立某亦素谙伏愿相公任之不疑各委兵柄但絶常郓两处莫许知闻其余连城惟在感激人一其性岂不易图如此则相公之功不后郭尚父李令公之功也岂佐商辅周之德独专美于前欤议者若以爲恒兾强梁相公则有魏博泽潞制之矣淄靑暴慢相公则有梁宋徐泗制之矣以天下无限之勇士破淮西有数之兇贼孰谓不可然则某又切愿相公用其勇敢之士分巡诸道将帅有不用命者许以军法按之士卒有𬒳饥寒者以其赤子保之如此则忠勇奋起姦谋自殄倒戈脱劔不日可期某乆历险难多见成败比被刘辟欲杀无人荐论本使程仆射入朝之时再三邀请某以谓已出万死固求一伸穷困蹉跎竟无知者程仆射礼惠逾厚某又爱彼功名至元和十六年方受奏请旣奉恩诏兼授宪官心期佐戎必拟立事自到河北首末四年羣情所难某意独易盖以朝廷典法率而行之道路皆知无不惊骇况留家口并不将去今年八月内蒙程仆射荐归阙庭几欲半年未蒙公论伏以西南东北两处从军自执庸愚不失诚节今当相公举直之日是某幸得尽言之秋仰望陶钧置诸伦品柔逺之道此爲事先不宣某再拜上宰相安边书李观维初干之精坤之灵播五行爲五常而人得之离四气爲四方而蛮夷胡貊得之五行合而成至和故宅中四气偏而爲匪人故在边是亦太极造世之智玄黄㝠成之心者乎圣人乗五行而允釐作九围而外之五帝三皇禹汤巳来不闻深入之征不纪薄伐之师殆繇鸿庬之风未甚流沖漠之泽未甚醨周秦之间天下始劳前有泾阳之侵踵有长城之徭周人逐之而已不常爲心秦人罔知天命连兵而謷謷至于逆三灵掊生人元元蜩蜋魁杰骏奔始图备胡之术卒覆守邦之人秦之事万祀镜哉汉孝武承业之盛负才之雄隘函夏鲜黎蒸将郛穷荒而寓邻扬威四临霆发电流历载五六功患相俦誓诎虑殚兵老舋仍于时乃交和亲之问还奔命之勤然巳天下悬罄君臣与谋遂有盐鐡车船攉酤六畜之租兴危矣哉不居之地不牧之人何苦如是哉矧乃乗秋之虏常存托虏之赋不除汉之事亦万祀镜哉噫惟皇唐操琁玑驭民而统天将二百龄朝更九圣运开中兴纵横六合上下天渊蜚驰之伦莫不被仁独犬戎跳梁滑我右陲儒之䇿曰龢亲武之议曰宿兵和亲则易携宿兵则厚亡九圣之君前后病之然属三方乂安悉力一隅则右臂可断六嬴可俘太宗玄宗之时也厥后内㓂数动国家一罢虏滋新谋土失旧封伊顷迄今有加无瘳岂负鼎亏折冲之资推毂无封疆之忠志士仁人是以累息而长叹且周曰猃狁秦曰胡汉曰匈奴然实非工盖随国而名之于今则曰吐蕃则正居庚方渉河而北履海而西宇宙絶徼羗戎全区亦不可得而制可斥而逺之观今不能制也信矣斥之则何宜横戎所向不广千里扼盗之冲不越十处择一虎臣练万虎贲使制得自专权得自纵夫兵有专制则毕力将无分权则成功是则隂山可复泣虏阳关可复隔戎何边之不安焉今圣人朝在明堂晚在诸宫左右进退焉得知安边之要哉雍熈大臣苟以小者近者爲怀不遑复思崇九庙之原哉且国家思复三方之民得以养之区区然如惧不周而忿生然寒卒饥徒终自有之愚窃恐戎无郄年矣边无安期矣财有尽朝矣何者今国家一垂控戎累所暴兵兵不问堪将不择良当守者争险易当攻者避后先㓂之来则弃民而相保冦之去则冒赏而称庸此所谓戎无郄年矣夫战阵多将则势离攻守多将则不支以其胜不得尽有败不得独受故也至今闻有筑城于虏蹊迁民于虏濵城适罢而㓂窬民未居而囚拘弯弓者郄行蒙甲者退趋此所谓边无安期矣且虏不可以无兵而威兵不可以不战而归故明主得下征苍苍之产将军得外娱悠悠之师此所谓财有尽朝矣然三患始萌一言尚平欲戎之可郄也不愿多分节与人愿择一人敢以近言之则开元朝哥舒翰之将是也欲边之可安也不愿岁更四方之兵愿因其兵敢以古言之则汉晁错之䇿是也欲财之不尽也不愿衣食供给山东愿开边田敢以古言之则赵充国之奏是也此则兵不得娱无功虏不得候相胶国不得殚下民胡不谓甲周汉之䇿范子孙之谋哉又窃覩与北狄和亲帝女下嫁实国家思往来之绩垂不臣之姻然闻蒸报且数贪惏无厌而人主必遣使使必备珍得无费乎得无勤乎不知将寻郑人伐胡之义复採贾生五饵之言邪愚窃以爲无知之俗不可以岁辱大命天子之使不可以日临穹庐是手足倒悬夷夏相侔复何以南面而听天下穆穆然而观诸矦愚敢以弃同即异而言且定西之危有若前之说申北之恩有羁縻之文不愿国家旷兵于兹污命于兹斯者皆巗廊之亟扆旒之虞而屑屑狂夫亮违孔父不谋之经庶陪公车敢諌之俦㑭委辂输求试属国之官而后观焉某再拜上泽潞刘司徒书杜牧今日轻重望于几人相位将权长材厚德与轻则轻与重则重将军岂能让焉昔者齐盗坐父兄之旧将七十年来海北河南泰山课赋三千里料甲一百县独据一面横挑天下利则伸钝则满镞而不发约在子孙血絶而已此虽使铁偶人爲六军取不孔易况席征蔡之弊天下销耗燕蟠赵伏用齐卜我当此之时一年不能胜则百姓半流二年不能胜则关东之国孰知其变化也将军一心仗忠半夜兴义昧旦而齐族矣疆上籍口探出僭物重宝仰关辇上是以赵一揺燕一唿争来汗走一日四海廓廓然无事矣伏惟将军之功德今谁比哉是以初守滑台爲尚书守潞爲仆射乃作司空乃作司徒爰开丞相府平章天下越録躐等骤得富贵古今之人亦以爲将军止此而已矣将军德于国家甚信大国家复之于将军雅亦无与爲大矣今者上党足马足甲马极良甲极精后负燕前触魏侧肘赵彼三虏屠囚天子耆老劫良民使叛衔尾交颈各蟠千里不贡不觐私赡妻子王者在上此辈何也今者上党驰其精良不三四日与魏决于漳水西不五六日与赵合于泜水东萦太原排飞狐缓不二十日与燕遇于易水南此天下之郡国足以事区区于忠烈无如上党者明智武徤忠寛信义知机便多筭画攻必巧战不负能使万人乐死赴敌足以事区区于忠烈天下之人无如将军者爵号禄位富贵休显宜驱三族上校恩泽宜出万死以副倚注天下之人亦无如将军者是将军负天下三无如之望也始者将军頼齐然后得禄仕入卧内等子弟一身聮齐累世之逆卒境上争首其恩甚厚其势甚不便将军以爲大仁可杀身大忠不顾细谨终探怀而取之今者将军负三无如之望上戴天子四海之大以爲缓急所宜日夜具申喧请今黙而处者四五岁矣负天下之三无如者宜如是邪不宜如是邪是以天下之小人以爲将军始者亡齐见利而动今者安潞见义而止若是则天下利无穷义有限走无穷背有限则安可识之哉其有识者则曰不然夫桓文之霸也先修刑政然后事事近者山东士人来者咸道上党之政军士兵吏士详男子亩妇人桑老者养孤者庇上下一切罔有纰事曁乎政庭则将军不知尊布衣不知卑诸侯之骄乆矣是以髙才之人不忍及门仁政不施乆矣是以暴乱不止若此者将军是行仁政来高才苟行仁政来高才若非止暴乱尊九庙峻中兴复何汲汲如是邪在汉伯通在晋牢之二人功力不寡一旦诛死人岂冤之符秦相勐将终戒视后祸大唐太尉房公忍死表止伐辽此二贤当时德业不左诸人尚死而不已盖以辅君活人爲事非在矜伐邀引爲心也伏惟将军思伯通牢之所以不终仰相勐房公之所以垂休则天下之人口祝将军之福夀目覩将军盛徳之形容手足必不敢加不肖于将军之草木此乃上下万丗烈丈夫口念心祷而求者今将军能有之岂可容易而弃哉大唐二百年自外叛者三十余种大者三得其二小者亦包裹千里燕赵魏潞齐蔡吴蜀同欢共悲手足相急阵刺死帐下死围悉死伏劒死斩死绞死大者三岁小或一月巳至于尽死曰忠曰义则有父子同坛兄弟继踵论罪则曰有某功论功则曰舍某罪伏惟十二圣之仁一何汪汪焉天之校恶灭逆复何一切焉此乃尽将军所识复何云云小人无位而谋当死罪某恐惧再拜上招讨宋将军书罗隐朝廷以简陵九年彭虺肆螫而东南一臂爲之枯耗其后吴卒以狼山叛则东西浙之筋力殆矣自尔天子不重困百姓由是官未实爵诸葛爽祑安文祏皆自盗而昇朝序也所以不幸者江南水钟陵火㳂淮饥汴滑以东螟故无赖辈一食之不饱一衣之不覆则磨寸鐡挺白棒以望朝廷姑息而王仙芝尚君长等凌突我庐寿燖剥我梁宋天子以虮虱痒痛不足搔爬因处分十二州取将军爲节度非方鎭之无帅非朝廷之乏人盖以将军跳出陇右不二十余年三拥节旄谓将军必能知恩用命耳今闻羣盗已拔睢阳二城大梁亦板筑自固彼之望将军其犹沸之待沃压之待起也而将军朱轮大斾优游东道抑不知朝廷八十三州奉将军侍卫者乎复俾将军诛翦草㓂者乎昔韩之医良而性啬故爲人治未甞剔去根源所以延其疾而养其财也后有商于韩者以疽见医医且欲大其疽而沽直因以药稔之而疽溃商毙商之家表于韩韩侯尸其族而借其有无且二贼啮夀春㗖颍上刷亳社掠合肥经营于梁宋其爲老者杀而少者伤驱人之妇女辇人之财货将军固知之矣自将军受命迄今三月关东之惨毒不解杀伤驱辇之不已乃将军爲之非君长仙芝所爲也文皇帝时卫公靖太帝时郑仁泰薛仁贵或戢歛不谨或伺候辎重当时宪司悉以法绳今将军勲业不若卫公靖之多也出师非郑薛之敌也而横拥仕伍鞭挞餽运以愚度之将军之行酷于君长仙芝之行也甚爲将军忧前者天子虑将军以爱子之念复授禁秩俾在军前则朝廷宠待将军倚望将军也俱不浅矣苟将军勠力以除暴推诚以报国今其时也无使蹑韩之医上韩舎人行军书吴武陵朝廷命将自数十百年未有此重然始命之重而终责之固重矣今丞相主也刑部以宣慰爲名乗生杀之机制善败之略独在合下合下可使诸侯尽附余㓂必诛以快天子之心哉若曰吾独主降者与其县邑耳则是一王官之事又非相国与朝之大贤所宜降也若曰吾将以法令齐之则是韩弘之法令严肃已过不可加也若曰吾以阙庭之威劫之俾诸将惧而前鬪则在下数行之语决行之耳又不必蹑踵而推捽项而驱也若曰吾亲视其师有不用命者则夺其符而易置幕府则宜有素定不可临事而待闻也若曰吾将将彼三将督进六万以诛㓂则其军各从其帅帅之命也吾未甞抚循其人又将何以结其心而求其死哉独曰贼重吾德义必来降此盖万一也脱不如旨其将何图呜唿国之理乱在此行矣得其画则两河不足平河湟不足复失其䇿则天下之事自此繁矣岂不惜哉丞相尊重素狎武陵之言轻而不能尽行时益恐不尽愿梗槪其旨于合下夫兵机若神应事立断千里之外必待奏闻而后行事亦变矣诚愿丞相宜密请勑旨事无巨细行而后闻又宜奏取中人甞所不快者爲监军以一之即归素所快者于内爲吾地则用隂符五贼之术以倾诸侯即复出绢八九十万以赏给士大夫诚然矣则孰不爲丞相之人旣获腰领则以朝命命三将爲三阵旣定则明斥候击牛高㑹濳授縁边诸将以实期又公以三期绐贼令辩士持一函书赐元济及其将士以全活彼必降矣适不如料则一日快进必次于城下此大略也夫临机制变又何可数昔司马宣王征孟达则八道急攻征公孙文懿则舍其锐而趋其虚缓以挠各从其利也夫禽之制在气顾吾之法令何如耳昔萧王以千人刘牢之以八百人高隆以三千五百人谢玄以五千人刘𥙿以二千五百人是皆立鸿勲成大业矣夫就世务者在结人心结人心者在吾所以张其形势也方闻纪纲之仆者三百人军令苟行亦足以塞诸侯之望夺羣宼之心归六万人之志矣使贼不爲则己爲则必决死于一战以延其命愿合下无事迫速愼出令抜竒士而已昔先主所以分蜀而帝者独以长短之权倾曹公耳诚使诸侯以严暴吾以寛厚收之诸侯以杀戮吾以礼义怀之彼有所短吾见其长彼有所乏吾施其余则事何不济功何不成书不可尽寻当面策上李太尉论北边事启杜牧某启伏以圣主垂衣太尉当轴威德上显和泽下流诸侯无异心百姓无怨气星辰顺静日月光明天业益昌圣统无极旣功成而理定实道尊而名垂今则未闻纵东山之游乐后园之醉惕惕若不足兢兢而如无岂不以边障尙惊殊虏未殄防其入㓂犹须征兵伏以回鹘种落人素非多校于突厥絶爲小弱今者国破衆叛逃来汉南爲覊旅之魂食草莱之实白髪骊骍之骑凋耗已无湩酪皮毳之资饥寒皆尽寄命杂种藏迹隂山取之及时可以一战今者度虏之不出者有二时去时来徊翔不决必有所在西戎巳得要约伺其气势同爲侵扰此其一也心胆破坏马畜残少且于美水丰草暖日广川牧马养习以俟强大此其二也今者征中国之兵与之首尾乆戍则有师老费财之忧深入则有大寒瘃堕之苦示戎狄之弱生姦杰之心今者不取恐贻后患敢以管见上干尊重自两汉伐虏皆是秋冬不过百日驱中国之人入苦寒之地此时匈奴劲弓折胶童马免乳畜肥草壮力全气盛与之相校胜少败多故匈奴云汉实大国也但其人不能辛苦尔此所谓避虚而击实逃短而攻长至于后魏崔浩因见其理蠕蠕强盛屡犯北边浩请讨之曰蠕蠕恃其地远自寛已乆故夏则散衆放畜秋乃背寒向暄南来宼抄今出其虑表掩其不备大兵卒至必惊骇星分向尘奔走牡马护牧牝马恋驹驱驰难制不得水草未过数日则聚而困毙可一举而灭矣武帝从之及全军入境蠕蠕先不设备民畜布野惊怖四奔莫相收摄于是分军扑讨东西五千里南北三千里凡所俘虏及获畜产弥漫山泽高车因杀蠕蠕种类归降者三十余万落虏遂散乱帝㳂弱水西行至涿邪山诸大将虑深入恐有伏兵劝帝停止不追浩先劝穷追之不从后闻凉州贾胡言若更前行三日则尽灭之矣帝深恨之以某所见今若以幽并突阵之骑酒泉教射之兵整饬诫誓仲夏濳发计隂山与涿邪之逺近十不一二校蠕蠕回鹘之强弱犹如虎䑕五月节气在中夏则热到隂山尚寒中国之兵足以施展行军于枕席之上翫㓂于掌股之中轨轠悬缾汤沃晛雪一举无类必然之䇿今冰合防秋冰销解戍行之巳乆虏爲长然岀爲意外实爲上䇿议者或云北取黠戞令讨回鹘伏以黠戞起于别种超爲可汗必是英杰天时必助贤材必用法令必明㓕回鹘之后便是勍敌况示之以弱必爲所轻今者四海九州同风共贯诸侯用命年谷丰熟可以瘗玄玉于常山孑遗人于河壠顾兹疲虏岂遗子孙伏惟太尉相公文德素昭武功复着画地而兵形尽见按琐而边事无遗唯一指踪即可扫迹昔汉武帝求贤也有上书不足採者辄报罢去未甞罪之故能羁越臣胡大兴礼乐今太尉与仁圣天子同德有志之士无不愿死伏惟特寛狂狷不赐诛责生死荣幸无任感恩重校正唐文粹卷第八十嘉靖甲申岁太学生姑苏徐焴文明刻于家塾唐文粹唐文粹卷第八十一重校正唐文粹卷第八十一吴兴姚铉纂书三论易一与刘禹钖论易书论礼二荅王绩书重荅杜君书论国语二与吕道州温论非国语书荅呉武陵论非国语书论制诏一荅杨湖南书论书一上李大夫论古篆书与刘禹钖论易书柳宗元见与董生论周易九六义取老而变以爲毕中和承一行僧得此说异孔颖达䟽以爲新竒彼董子毕子何庸末于学而遽云云也都不知一行僧承韩氏孔氏说而果以爲新竒不亦可笑矣哉韩氏注干之䇿二百一十有六曰干一爻三十有六䇿则是取其过揲四分而九也坤之䇿一百四十有四曰坤一爻二十四策则是取其过揲四分而六也孔颖达等作正义论云九六有二义其一者曰阳得兼隂隂不得兼阳其二者曰老阳数九也老隂数六也二者皆变周易以变者占郑玄注易亦称以变者占故云九六也所以老阳九老隂六者九过揲得老阳六过揲得老隂此具在正义干篇中周简子之说亦若此而又详备何毕子董子之不视其书而妄以口承之也君子之学将有以异也必先究穷其书究穷而不得焉乃可以立正也今二子尚未能读韩氏注孔氏正义是见其道听而涂说者又何能知所谓易者哉足下取二家言观之也则见毕子董子庸末于学而遽云云也足下所爲书非元凯兼三易者则诺若易者则诺若曰孰与颖达着此说乃颖达也非一行僧毕子董子能有异说者也无乃即其谬而承之者欤观足下出入筮数考校左氏今之世罕有如足下求易之悉也然务先穷昔人书有不可者而后革之则大善谨之勿遽宗元白荅王绩书杜之松辱书知不降顾叹恨何已仆幸恃故情庻回高躅岂意康成道重不许太守称官老莱家居羞与诸侯爲友延伫不获如何如何竒迹独全幸甚幸甚敬想结庐人境植杖山阿林壑地之所丰烟霞性之所适䕃丹桂借白茅浊酒一杯清琴数弄诚足乐也此眞高士何谓狂生仆慿借国恩滥尸贵部官守有限就学无因延颈下风我劳何极前因行县实欲祗寻诚恐炖煌孝廉守琴书而不出酒泉太守列钟鼔而空还所以遟回遂揽辔也仆虽不敏颇识前言道旣知尊荣何足恃岂不能正平公之坐敬养亥唐屈文侯之膝㳟师子夏虽齐桓德薄五行无疑睢夸故人一来何损蒙借家礼今见披寻微而精简而备诚经传之典略闺庭之要训也其丧礼新义颇有所疑谨用条问具如别帖想荒宴之余爲铨释也迟更知闻杜之松白重荅杜君书王绩月日佐吏杨方至奉报书兼枉帖垂问家礼丧服新义五道度情振理探幽洞微诚非野人所敢酬析但先人遗㫖颇曽㳟习虽困于荒宴犹忆于异闻谨因还使条申如左夫三年之丧情礼之极有正有义因事之作也正服之缞三升而已至于义服加其半焉岂非义有离合之理情无迁夺之法然亲尊罔极冠绶可均切至或殊缞如其半微以见志有何怪焉至如父爲嫡子独施斩服盖以所承者重情寄者特非惟亲亲且尊尊也至于庶子巳不承尊虽有长子无预祖祢不爲服斩义亦可知但古之君臣有国有家相承继体血祀长存大宗小宗较然有别继祖继祢由兹可推故曰天子不絶国诸侯不絶家贵人之宗也故别子爲祖父继之爲大宗此百代不迁之宗也巳父爲祢兄继之爲小宗此四代则迁之宗承百代之重且得不爲其长子斩乎爲四宗之祖亦得不爲其长子斩乎唯继祢之弟无预祖祢庶子之义施此而已自秦汉巳来家国道废虽有其礼将安所行逮乎晋末中原大乱骨肉至亲尚不相保祖祢之序知何以明故仆先君献公因事起义欲使无逆于古且令可行于今以爲今之封爵颇存古号虽无其实而尚有其名故以始受封者犹古之诸侯诸侯之庶子即古之别子也别子之庻子即古之小宗也虽国破家亡朝迁市变谱牒存録宗次可推咸可一依古体行之私室至如冗冗耕者悠悠黔首族姓犹不能自辨何暇及于宗庶之事乎此古之先王所以不下礼于庶人也有何不可而乃疑乎至若夫妻之道诚爲义合而家道之睦斯爲首焉故传曰妻至亲也一体之名均于天性故妻之于夫也其服曰斩盖移于父母之重焉夫之于妻也朞而有杖则踰于兄弟之功焉前贤往达曽无异议故曰妻者齐也一齐而不易如至失礼而出违妻之道终丧而嫁弃妇之义也违道弃义又何述焉苟全道义则天亲也天亲之服有何义乎列之正服斯爲当矣此先君献公探记传之旨明后来之失敦人伦之源睦伉俪之道也夫何痛哉明公又云君臣夫妻俱以义合而妻爲正服臣爲义服则君臣之际不如夫妇之情乎斯不然矣何者夫礼有以情作者父子夫妇之类是也有以义作者君臣之类是也情义之极俱终于斯此其无升降明矣但礼之爲用縁情以至理因内以及外情者人之深心愚智之所共也孰有愚者而忘其妻子乎理者人之大节凡圣之所异也孰有凡主而忘其臣妾焉故情者正也此妻子所以荷深心而执夫父以正服也理者义也此臣妾所以存大节而申君主以义服也故夫正义之作殊情而共礼也孰谓君臣之义而谢夫妇之情乎孰谓夫妇之情而厚君臣之义乎古之君子甞度情以处断义而行矣义可夺情卫石碏不能存其子情不害义官之竒得以其族行故曰情义殊也情义均也故情义之服有正焉有义焉正义之礼无厚焉无薄焉此妻爲正服所以无害于君臣臣爲义服所以不伤于夫妇有伦有要夫何稽疑至如三殇之服礼有明文郑与王杜各申本见由兹纷杂后莫能定然详诸记义王杜爲长某昔在隋末甞见诸贤讲论此矣近者家兄御史亦编诸贤之论继诸对问今録此篇附往幸详之也至如衆子服朞其妻小功兄弟之子犹子也其服亦朞先儒以爲其妻亦小功惟王肃以爲丧服之例旁尊皆执明公以爲重于子妻之服失礼之差此则袁凖之义也夫礼虽縁情亦爲义屈故从无服而有服者亦何嫌乎兄弟之子妻越已子之妻乎故曰兄弟之子犹子也盖引而致之故不嫌于与己同服矣旁尊不敢以压降盖避正尊而自执也故不嫌于越已子之妻矣轻陈末学岂能详究又于杨方奉口处分借王俭礼论门庭所蓄先无此书往于处士程融处曽见此本观其制作动多自任周孔规模十不存一恐不足以尘大雅君子之视听也寻问傥获当遣祗送王绩曰与吕道州温论非国语书柳宗元四月三日宗元白化光足下近世之言理道者衆矣率由大中而出者咸无焉其言本儒术则迂回茫洋而不知其适其或切于事则苛峭刻覈不能从容卒泥乎大道甚者好怪而妄言推天引神以爲灵竒恍惚若化而终不可逐故道不明于天下而学者之至少也吾自得友君子而后知中庸之门戸阶室渐染砥砺几乎道眞然而常欲立言垂文则恐而不敢今动作悖谬以爲僇于世身编夷人名列囚籍以道之穷也而施乎事者无日故乃挽引彊爲小书以志乎中之所得焉甞读国语病其文胜而言庬好怪以反伦其道舛逆而学者以其文也咸嗜閲焉伏膺呻吟者至比六经则溺其文必信其实是圣人之道翳也余勇不自制以当后世之讪怒辄乃黜其不臧究世之谬凡爲六十七篇命之曰非国语旣就累日怏怏然不喜以道之难明而习俗之不可变也如其知我者果谁欤凡今之及道者果可知也已后之来者则吾未之见其可忽邪故思欲尽其瑕颣以别白中正度成吾书者非化光而谁辄令往一通惟少留视役虑以卒相之也往时致用作孟子评有韦辞者告余曰吾以致用书示路子路子曰善则善矣然昔人爲书者岂若是摭前人邪韦子贤斯言也余曰致用之志以明道也非以摭孟子盖求诸中而表乎世焉耳今吾爲是书非左氏尤甚若二子者固世之好言者也而犹岀乎是言况不及者滋衆则余之望乎世也愈狭矣卒如之何苟不悖于圣道而有以启明者之虑则犹是罪余者曰虽累百世滋不憾而恧焉于化光何如哉激乎中必厉乎外想不思而得也某再拜荅吴武陵论非国语书濮阳吴君足下仆之爲文乆矣然心少之不务也以爲是特博奕之雄耳故在长安时不以是取名誉意欲施之事实以辅时及物爲道自爲罪人舍恐惧则闲无事故聊复爲之然而辅时及物之道不可陈于今则宜垂于后言而不文则泥然则文者固不可少也拘囚已来无所发明蒙覆幽独㑹足下至然后有助我之道一观其文心朗目舒烱若深井之下仰视白日之正中也足下以超轶如此之才毎以师道命仆仆滋不敢仆毎爲一书足下必大光耀以明之固又非仆之所安处也若非国语之说仆病之乆甞难言于丗俗今因其闲也而书之恒恐后世之知言者用是诟病狐疑犹豫伏而不出者累月方示足下乃以爲当仆然后敢自是也吕道州善言道亦若吾子之言意者斯文殆可取乎夫爲一书务富文采不顾事实而益之以诬怪张之以阔诞以炳然诱后生而终之以僻是犹用文锦覆陷穽也不明而岀之则顚者衆矣仆故爲之标表以告夫游乎中道者焉仆无闻而甚陋又在黜辱居泥涂若螾蛭然虽鸣其音声谁爲听之赖丗之知言者爲准其不知言而罪我者吾不有也仆又安敢期如汉时列官以立学故爲天下笑邪是足下之爱我厚故言之也前一通如来言以汚箧牍此在明圣人之道微足下仆又何託焉宗元顿首荅杨湖南书权德舆使至蒙惠寄制集序发函焕然盈耳溢目弘丽博厚坦夷章明如黄钟大玉庆霄天籁竒采正声铿锵照烛眞可谓作者之表方驾古人欣欢骇悚咏叹无斁甚盛甚盛但根本不称奖饰非宜以此爲雄文至鉴之累如何如何书命者古先哲王之所以发德音而赋百职也在易曰后以施命诰四方书曰诞告万方诗曰訏谟定命逺犹辰告故君陈君牙毕命囧命之作皆直而文简而诚含章而不流汉廷亦云文章尔雅训辞深厚其重如是而鄙人忝焉使盛圣之文明不登于典谟训诰罪在菲薄其敢逃责于多士邪昔颜氏之子有不善未甞不知知之未甞复行虽窃知之之道而职命所拘不能不俟终日而勇退日践复行之过至于九年暴于四方爲所观笑此所以慙愧于古人也亦思人生世间当志于逺者大者岂数数然损精耗神攘窃文字而犹力不足意不逮虽三益直谅之道乆废独不愧于心乎昨休沐之余愚子呈阅且以有大朝中外之授受士友迁除之岁时遂不计研蚩相从以类初不敢以制集自命但全其文而已因其猥多分列卷第又腼然以序引奉烦者诚以承眷之深而心仰雄伯使夜光冠于鱼目永爲子孙秘藏非敢效太沖三都而求玄晏发之之道也及览鸿丽之作无非逸言追思内讼已无所及使鄙人渉弊帚自见之患陷作者于玉巵无当之嫌一不敏而相交丧何可言也伏以门中忠节叙述周详因小生之无似杨先德于不朽伏读感咽何阶仰酬结于肺肝没齿无极又德音宥密皆出自中禁而西掖所掌止于命官今序中所言霈王泽烛幽滞振刑典申肃杀揄扬弘大务极其言则虚美之中又爲虚美所兾尽去过谈方敢受赐耳故吏部李贠外三丈寓书于柳秘书求爲后集序此贤达所不能忘怀也但侈言失实如楚越之相辽异时见讥于通人则复爲累亦辄爲阁下良规非止于自谋也左曹许公范二纪已来过于赏爱鄙人毎以逐臰况之今又遇阁下此作素多昧理忽复自疑幸无泥于眷私而灭裂公是是所望载之再拜上李大夫论古篆书李阳冰阳冰志在古篆殆三十年见前人遗迹美即美矣惜其未有点画但偏傍模刻而已缅想圣达立制造书之意乃复仰观俯察六合之际焉于天地山川得方圎流峙之形于日月星辰得经纬昭回之度于云霞草木得霏布滋蔓之容于衣冠文物得揖让周旋之体于鬓眉口鼻得喜怒惨舒之分于虫鱼禽兽得屈伸飞动之理于骨角齿牙得摆拉咀嚼之势随手万变任心所成可谓通三才之气象备万物之情状者矣常痛孔壁遗又汲冡旧简年代浸逺谬误滋多蔡中郎以丰同豊李丞相将束爲宋鱼鲁一惑泾渭同流学者相承靡所迁复毎一念至未甞不废食雪泣揽笔长叹焉天将未丧斯文也故小子得篆籕之宗旨皇唐圣运建兹八叶天生尅复之主人乐惟新之令以淳古爲务以文明爲理钦若典谟畴兹故实诚愿刻石作篆备书六经立于明堂爲不刋之典号曰大唐石经使百代之后无所损益仰明朝之洪烈法高代之盛事死无恨矣阳冰年垂五十去国万里家无宿舂之储出无代歩之乗仰望紫极逺于丹霄若溘先犬马此志不就必将负于圣朝是长埋于古学矣大夫衔命北阙抚宁南方苟利国家专之可也伏望处分令题简牍及到主人寒天已暮闇烛之下应命书之霜深笔冷未穷体势傥归奏之日一使闻天非小人之已务是大夫之功业可否之事伏惟去就之阳冰再拜重校正唐文粹卷第八十一唐文粹唐文粹卷第八十二重校正唐文粹卷第八十二吴兴姚铉纂书四论史荅孟判官论宇文生评史官书与马植书论史上萧至忠书与陈叔达重借隋纪书荅王绩书荅韩愈论史官书荅皇甫湜书与韩愈致叚太尉逸事书与史馆韩愈郎中书荅元稹侍御书荅孟判官论宇文生评史官书柳冕昨暮辱问兼示所寄宇文生书忧深思逺推仲尼之道见天地之心甚善来书之意逺者大者斯尽善矣其愚之所谕者辄备闻见以献左右字文生云仲尼因旧史修春秋所记不过二百四十二年今子长乃轶孔氏而修数千年荒絶之书助以黄老寓託之说仲尼之所二子长之所一仲尼之所难子长之所易美则美矣愚以爲未尽昔大雅丧然后颂声寝王泽竭然后诗不作诸侯放恣处士横议孔子惧作春秋以一王法于是记言事以爲襃贬尽闻见以爲实辞举凡例以爲异同此夫子之所见也故书之所闻异同此夫子之所闻也故书之所传闻异同此夫子之所传闻也故书之非此三者夫子不书此圣人之志也非当十二公之事圣人以爲易过十二公之事圣人以爲难明矣六经之作圣人所以明天道正人伦助治乱苟非大者君子不学苟非逺者君子不言学大则君子之德崇言逺则君子之业广故仲尼叹曰大哉尧之爲君也惟天爲大惟尧则之巍巍乎其有成功也焕乎其有文章也又曰周监于二代郁郁乎文哉吾从周于是叙书即起尧典称乐即美韶武论诗即首周南修春秋则绳以文武之道然后乐正雅颂各得其所至于幽厉桓庄逶迤陵頽斯不足徴也故曰夏礼吾能言之杞不足徴也殷礼吾能言之宋不足徴也足则吾能徴之矣是以三千之徒无道桓文之事者岂不教尊而后道高师圣而后功倍者也曽子曰尊其所闻则高明矣行其所知则光大矣又来书罪子长自序云夫子没五百年而史记作非圣人而修圣人之名者素王之篡臣也美则美矣愚以爲未尽昔周公制礼五百年而夫子修春秋夫子没五百年而子长修史记迁虽不得圣人之道而继圣人之志不得圣人之才而得圣人之旨自以爲命丗而生亦信然也且迁之没巳千载矣迁之史未有继之者谓之命丗不亦宜乎噫迁承灭学之后修废起滞以论天人之际以通古今之变而徴迁叙事广其所闻是轩辕之道不灭矣推而广之亦非罪也且迁之过在不本于儒教以一王法使杨朱墨子得非圣人此儒之罪也不在于叙逺古示将来也足下岂不谓然乎夫圣人之于春秋所以教人善恶也修经以志之书法以劝之立例以明之恐人之不至也恐人之不学也茍不以其道示人则圣人不复修春秋矣不以其法教人则后丗不复师圣人矣故夫求圣人之道在求圣人之心求圣人之心在书圣人之法法者凡例襃贬是也而迁舍之春秋尚古而迁变古由不本于经也以迁之雄才奋史笔不虚美不隐恶守凡例而书之则与左氏并驱争先矣苟知圣人之法则知春秋之可兴知春秋之可兴则君子乎哉宇文生近之矣昔者仲尼门人得其门者然后见宗庙之美升其堂者然后见稚颂之声入其室者然后见道德之奥虽道有汚隆性有深浅然当其所得莫不有圣人之道故言而爲经动而爲教者学也不学而至者无焉故曰不登高山不知天之大也不临深谿不知地之广也不游圣人之门不知道德之富也今大雅旣隐贤人随之茍非君子孰能知道宇文生居于今之世行于古之道君子以爲难前志之所遗此子之所得君子以爲难爲仆谢之夫言大道者不可以小说应黄钟者不可以末音师圣人者不可以无法三者知之斯爲难文之爲难斯又难之仆智不足而彊言之顿首与马植书刘轲始存之不以予古拙不责予以今人之态能遗其鈆黄外饰直索予心于古人之心在今之行古者然虽无以应君子幸存之不友予以面予何人敢不以心友于存之邪且古人相知在此今愚忌存之固有未予知者矧与相面者其能异于行路之人哉固无也有恨羣居时口未能言及此还罢又不相处虽素尚蓄积竟未得露一毫于方寸之地毎一相见何甞不嗛嗛于内若饮者实满于腹思一吐而未果者存之谓予是言似乎哉以爲似则予不得不吐于存之矣先此二十年予方去儿童心将事四方志若学山者以一篑不止望嵚崟干上誓不以丘陵其心而尽乎中道也志且未决适遭天谴重罹凶咎日月之下独有形影存之以予此时宜如何心哉茍将尽余息以鸿同大化或有论予者相晓以古道且曰若身未立于时若名未扬于人若且死独不畏圣人之经戒俾立身扬名之意邪蹶然而恐震骇且乆曰微夫子吾几得罪于圣人矣噫圣人之言天戒也天戒何可违乎历数岁自洙泗渡于淮达于江过洞庭三苗踰郴亦南㳂浈江浮沧溟抵罗浮始得师于寿春杨生杨生以传书爲道者也始则三代圣王死而其道尽留于春秋春秋之道某以不下牀而求之求之必谋吾无传不失其指毎问一卷讲一经说一传疑周公孔子左丘明公羊高谷梁赤若回环在座似假生之口以达其心也迩来数年精力刻竭希金口木舌将以卒其业虽未能无愧于古人然于圣人之道非不孜孜也旣而曰以是爲驾说之儒曷若爲行道之儒邪贮之于心有经实施之于事有古道犹不愈于堆案满架矻矻于笔砚间邪徒念旣往者未及孔门之宫墻自谓与回牛相上下传经意者家家自以爲商偃执史笔者人人自以爲迁固此愚所以愤悱思欲以圣人之爲市南宜僚以解其纷以衡石轻重俾将来者知圣代有谯周焉此某所以蓄其心者元和初方下罗浮越梅岭泛赣江浮彭蟸又抵于匡庐匡庐有隐士茅君腹笥古今史且能言其工拙赘蠧语经之文圣人之语历历如指掌予又从而明之者若出井置之于泰山之上其爲见非不弘矣长恨司马子长谓挈诸圣贤者岂不然乎哉脱渐子长之言予之厄穷其身将淬磨其心亦天也是天有意我独无恙何也夫然亦何必瞽吾目然后国语刖吾足然后兵法抵宫刑然后史记邪予是以自忘其愚瞽故有三传指要十五卷汉书右史十卷黄中通理三卷翼孟三卷隋监一卷三禅五革一卷每撰一书何甞不覃精濳思绵络指统或有鼓吹于大君之前曰眞良史矣且曰上古之人不能昭明矣某其如何有知予者相期不啻于今人存之信然乎哉此古人所以许一死以谢知已诚难事也如不难亦何爲必以古人期于今人待邪又自史记班汉巳来秉史笔者予尽知其人矣言东汉有若陈宗尹敏伏无忌边韶崔实马日磾蔡邕卢植司马彪华峤范晔袁宏言国志有若卫顗缪袭应璩王沈传玄茅曜薛茔华覆陈寿言晋洛京史有若陆机束晳王诠诠子隐言江左史有若邓粲孙盛王韶之檀道鸾何法盛臧荣绪言宋史有若何承天裴松之苏寳圭沈约裴子野言齐史有若江文通吴均言梁史有若周兴嗣鲍行卿何之元刘璠言陈史有若顾野王傅宰陆琼姚察察子思廉言十六国史有若崔鸿言魏史有若邓渊崔浩浩弟览高允张伟刘横李彪邢峦温子昇魏收言北齐史有若祖孝徴陆元规汤休之杜台卿崔子发李德林林子百药言后周史有若柳虬牛弘令狐德棻岑文本言隋书有若王师邵王胄颜师古孔颖达于志宁李延寿言皇家受命有若温大雅魏郑公房梁公长孙赵公许敬宗刘胤之杨仁卿顾胤牛鳯及刘子玄朱敬则徐坚吴兢次而修者亦近在耳目于戏自东观至武德巳来其闲作者遗草有未行于时及修撰未旣者如闻并藏于史阁固非外学者可得究诸予虽无闻良史至于实録品藻増损详略亦各有新意岂无班马之文质董史之遗直者邪盖有之矣我未之见也常欲以春秋条贯删𥙷冗阙掇拾衆美成一家之尽善有若採葑菲者无以下体衣狐裘者无以羔袖言不多乎哉以爲多则存之视予力志何如耳昔阮嗣宗嗜酒当时以爲歩兵挍尉虽非其任贵且快意今予之嗜书有甚于嗣宗之嗜酒且虚其腹若行哺而实者存之宜如何处予哉传不云乎心志旣通名誉不闻其足下何遗邪此存之所宜动心也脱禄不及厚孤弱名不及善知友匡庐之下犹有田一成耕牛两具僮仆爲相杂书万卷亦足以养高颐神诚知非丈夫矣所立固不失谷口郑子眞耳敢布诸足下其图之某再拜论史上萧至忠书刘子玄仆自䇿名仕伍待罪朝列三爲史臣再入东观竟不能勒成国典贻彼后来者何哉静言思之其不可有五故也何者古之国史皆出一家如鲁汉之丘明子长晋齐之董狐南史咸能立言不朽藏诸名山未闻借于衆功方云絶笔惟后汉东观大集羣懦而着述无主条章靡立由是伯度讶其不实公理以爲可焚张蔡二子糺之于当代传范两家嗤之于后叶今史司取士有倍东京人自以爲荀袁家自称爲政骏毎欲记一事载一言皆阁笔相视含毫不断故首白可期而汗青无日其不可一也前汉郡国计书先上太史副上丞相后汉公卿所撰始集公府乃上兰台由是史官所修载事爲传爰自近古此道不行史臣编録惟自询探而左右二史阙注起居衣冠百家罕通行状求风俗于州郡视听匪详讨㳂革于台阁簿籍难见虽使尼父再出犹且成于管窥况仆限以中才安能遂其博物其不可二也昔董狐之书法也以示于朝南史之书弒也执蕳以往而近代史局皆通籍禁门幽居九重欲人不见寻其义者盖由杜彼颜面防诸请谒故也然今馆中作者多士如林皆愿长喙无闻䶦舌傥有五始初成一字加贬言未絶口而朝野具知笔未涵毫而搢绅咸见夫孙盛实録取嫉权门王韶直书见雠贵族人之情也能无畏乎其不可三也古者刋定一史纂成一家体统各殊指归咸别夫尚书之教以䟽通知逺爲主春秋之义以惩恶劝善爲先史记则退处士而进姦雄汉书则抑忠臣而饰主阙斯并曩贤得失之例良史是非之准作者言之详矣顷史官注记多取禀监修杨令公法春秋则云必须直辞宗尚书则曰宜多隐恶十羊九牧其意难行一国三公适从焉在其不可四也窃以史置监修虽无古式寻其名号可得而言夫言监者盖揔领之义耳如创纪编年则年有断限草传叙事则事有丰约或可略而不略或应书而不书此失刋削之务也属辞比事劳逸宜均挥鈆奋墨勤堕须等某袠某篇付之此职某纪某传归之彼官此铨配之理也斯并宜明立科条审定区域傥人思自勉则书可立成今监之者旣不指授修之者又无遵奉用使争学苟且务相推避坐变炎凉徒延歳月其不可五也凡此不可其流实多一言以蔽三隅自反而时谈物议焉得笑仆编次无闻者哉比者伏见明公毎汲汲于劝诱勤勤于课绩或云坟籍事重努力用心或云岁序巳淹何时辍手窃以纲维不举而督课徒勤虽威以刺骨之刑朂以悬金之赏终不得也论语曰陈力就列不能者止仆所以昔者布怀知已历诋群公屡辞载笔之官愿罢记言之职者正爲此耳当今朝号得人国称多士蓬山之下良直差肩芸阁之中英竒接武仆旣功亏刻鹤笔未获麟徒殚太官之膳虚索长安之米乞以本职还其旧居多谢简书请避贤路惟明公足下哀而许之与陈叔达重借隋纪书王绩乆承所撰隋纪缮写咸毕前舍弟及家人往并有书借咸不见付岂连城之珍俟楚文而乃进崩山之操待钟期而后发应以左貂右蝉荣冠东省掌壷负玺望重南宫朝夕丹墀揖让増价往来青琐歩顿生光丰屋华榱顾蓬蒿而徙眷鸣钟列鼎想藜藿而移交不与骄期遂忘曩时之好耳仆遭逢明圣栖迟丘壑幸恱尧舜之风得全箕颖之操虽心期所託吾道遥存而出处离异仪形难接所以愿慿鳞羽宛若承颜望观述作欣然得意足下裁成国典襃贬人伦欲使明镜一时覆车千祀故当贻诸好事岂拟唯传子孙方复固其缄縢严其扄鐍天下之望岂如是乎仆亡兄芮城甞典着局大业之末欲撰隋书俄逢丧乱未及终毕仆窃不自揆思卒余功收撮漂零尚存数帙兆自开皇之始迄于大业之𥘉咸亡兄黜窜之遗迹也大业之后言事阙然仆虽欲继成无可慿採以此尤思见足下之所作也还使请致无再三王绩白荅王绩书陈叔达贤弟千牛及家人典琴至频辱芳翰索下官所撰隋纪虽承厚眷懑然自失诚恐持郄克之质入邯战之墟奏曹郐之音历茎英之肆所以遟回简牍伏念旬时辄揆短怀仰违前命今奉来札诲责逾深旣以骄鄙相诃又以缄縢致诮欲加之罪其无辞乎正当要使必致耳了不知贤兄芮城有隋书之作足下旣图继就须有考寻谨依高㫖缮録驰送然仆虽不佞颇闻君子之论矣甞以谓爲国以礼君举必书故左史记言右史记事言者申立德立功之意也事者叙立德立功之迹也所以明劝沮所以别是非自非可以关社稷之安危渉天人之兴废古之君子何甞取诸襃贬之作有由然也自微言泯絶大义乖坠三代之敎乱于甲兵六经之术灭于煨烬君人者尚空名以夸六合史官者贵虚饰以佞一时下及马迁爰建班固咸有述作庶几圣贤其于斟酌典谟表章微絶曽不能触其藩篱者也魏晋之际夫何足云中原版荡史道息矣然国于天地与有立焉苟能宅郊禋建社稷树师长抚黎元虽复五裂山河三分躔次规模典式岂徒然哉是贤兄文中子知其若此也恐后之笔削陷于系碎宏纲正典暗而不宣乃兴元经以定眞统盖获麟之事夫何足以知之叔达亡国之余幸赖前烈有隋之末滥尸贵郡因霑善诱颇识大方至若梁魏周齐之闲耳目耆旧所接风流人物名实可知衣冠道义讴謡尚在顷者皇建其极君子道亨慿借时来妄叨近侍庙堂多暇典坟自娱览后魏周齐之纪传考下官之所闻见曽不喜怒随意曲直任情叙致浮杂襃贬阿党述时望者以爵禄爲荣谈陈国纪者以狙谲爲能事至于密㑹王道濳济生人旣昧于知音咸寝而不记贪救写其祖父冠冕胤嗣婚姻以爲谱牒之证耳岂不痛哉风俗之坏一至于此虽人伦王化备列元经而恢谈硕议或不可舍是以薛记室及贤兄芮城常悲魏周之史各着春秋近更研览眞良史焉古人云过高唐者学王豹之讴游睢涣者学藻绘之功窃惟隋氏之王三十六年成败否泰目所亲覩诚惧后之作者复习向时之弊焉故聊因掌壷之暇着随纪二十卷骋辞流离则媿于心矣书事简要则甞有志焉孔子曰我欲载之空言不如附之于行事傥近是乎谨恃畴眷以尘清览当积兼金以购黜窜耳又恐足下纪传之作须备异闻今更附王胄大业起居注往荅韩愈论史官书柳宗元正月二十一日宗元顿首十八丈退之侍者前获书言史事云具与刘秀才书及今乃见书藁私心甚不喜与退之往年言史事甚大谬若书中言退之不宜一日在馆下安有探宰相意以爲茍以史荣一韩退之邪若果尔退之岂宜虚受宰相荣已而冒居馆下近密地食奉养役使掌固利𥿄笔爲私书取以供子弟费古之志于道者不宜若是且退之以爲纪録者有刑祸避不肯就尤非也史以名襃贬犹且恐惧不敢爲设使退之爲御史中丞大夫其褒贬成败人愈益显其宜恐惧尤大也则尤将扬扬入台府美食安坐行唿唱于朝廷而巳邪在御史犹尔设使退之爲宰相生杀出入升黜天下士其敌益衆则又扬扬入政事堂美食安坐行唿唱于内廷外衢而巳邪又何以异不爲史而荣其号利其禄也又言不有人祸则有天刑若以罪夫前古之爲史者然亦甚惑凡居其位思直其道道茍直虽死不可回也如回之莫若亟去其位孔子之困于鲁卫陈宋蔡齐楚者其时暗诸侯不能以也其不遇而死不以作春秋故也当其时虽不作春秋孔子犹不遇而死也若周公史佚虽纪言书事犹遇且显也又不得以春秋爲孔子累范晔悖乱虽不爲史其族亦赤司马迁触天子喜怒班固不检下崔浩沽其直以鬪暴虏皆非中道左丘明以疾盲出于不幸子夏不爲史亦盲不可以是爲戒其余皆不出此是退之冝守中道不忘其直无以他事自恐退之之恐唯在不直不得中道刑祸非所恐也凡言二百年文武士多有诚如此者今退之曰我一人也何能明则同职者又所云若是后来继今者又所云若是人人皆曰我一人则卒谁能纪传之邪如退之但以所闻知孜孜不敢怠则同职者后来继今者亦各以所闻知孜孜不敢怠则庶几不坠使卒有明也不然徒信人口语毎每异辞日以滋乆则所云磊磊轩天地者决不沈没且乱杂无可考非有志者所忍恣也果有志岂当待人督责迫蹙然后爲官守邪又凡鬼神事眇茫荒惑无可准明者所不道退之之智而犹惧于此今学如退之辞如退之好言论如退之慷慨自谓正直行行焉如退之犹所云若是则唐之史述其卒无可託乎明天子贤宰相得史才如此而又不果甚可痛哉退之宜更思可爲速爲果卒以爲恐惧不敢则一日可引去又何以云行且谋也今人当爲而不爲又诱馆中他人及后生者此大惑巳不勉已而欲勉人难矣哉荅皇甫湜书李翺辱书览所寄文章辞高理直欢恱无量有足发予者自别足下来仆口不曽言文非不好也言无所益衆亦未信秪足以招谤忤物于道无明故不言也仆到越中得一官三年矣材能甚薄泽不𬒳物月费官钱自度终无𥙷累求罢去尚未得以爲愧仆性不解謟佞复不能曲事权贵以故不得齿于士林而足下亦抱屈在外故略有所说凡古贤圣得位于时道行天下皆不着书以其事业存于制度足以自见故也其着书者盖道德充积阨摧于时身卑处下泽不能润物耻灰泯而烬灭又无圣人爲之发明故假空言是非一代以传无穷而自光耀于后或往往有着书者仆近写得唐书史官才薄言辞鄙浅不足以发扬高祖太宗烈圣明德使后之观者文采不及周汉之书仆以爲西汉十一帝髙祖起布衣定天下豁达大度东汉所不及其余惟文宣二帝爲优自惠景已下亦不皆明于东汉明章两帝而前汉事迹灼然传在人口者以司马迁班固叙述高简之工故学者恱而习焉其读之详也足下读范晔汉书陈寿三国志王隐晋书生熟何如左丘明司马迁班固书之温习哉故温习者事迹彰而罕读者事迹晦读之踈数在辞之高下理必然也唐有天下圣明继于周汉而史官叙事曽不如范晔陈寿所爲况足拟望左丘明司马迁班固之文哉仆所以爲耻当兹得于时者虽负作者之材其道旣能𬒳物则不肯着书矣仆窃不自度无位于朝幸有余暇而辞句足以称讃明盛纪一代功臣贤士行迹灼然可传于后代自以爲能不灭者不敢爲让故欲笔削国史成不刋之书用仲尼襃贬之心取天下公是公非以爲本羣党之所谓是者仆未必以爲是羣党之所谓非者仆未必以爲非使仆书成而传则富贵而功德不着者未必声明于后贫贱而道德全者未必不炟赫于无穷韩退之所谓诛姦䛕于旣死发濳德之幽光是翺心也仆文彩虽不足以希左丘明司马子长足下视仆叙高愍女扬烈妇岂尽出班孟坚蔡伯喈之下邪仲尼有言不有博奕者乎爲之犹贤乎巳仆所爲虽无益于人比之博奕犹爲胜也足下以爲何如哉古之贤圣当仁不让于师仲尼则曰文王旣没文不在兹乎又曰予欲无言天何言哉孟轲则曰予之不遇鲁侯天也臧氏之子安能使子不遇哉司马迁则曰成一家之言藏诸名山以俟后圣人君子仆之不让亦非大过也幸无怪与韩愈致叚太尉逸事书柳宗元退之馆下前有书进退之力史事奉荅诚中吾病若疑不得实未即借者诚是也退之平生不以不信见遇窃自冠好游边上问古老卒吏得叚太尉事最详今所趋走州刺史崔公时赐言事又具得太尉实迹叅校备具太尉大节古固无有然人以爲偶一奋遂名无穷今大不然太尉自有难在军中其处心未甞亏仄其莅事无一不可纪㑹在下名未达以故不闻非直以一时取笏爲谅也太史迁死退之复以史道在职冝不茍过日时昔与退之期爲史志甚壮今孤囚废锢连遭瘴疠羸顿朝夕就死无能爲也弟不能竟其业若太尉者冝使勿坠太史迁言荆轲徴夏无且言大将军徴苏建言留侯徴画容貌今孤囚贱辱虽不及无且建等然比画工传容貌尚差胜春秋传所谓传信传着虽孔子亦犹是也窃自以爲信且着其逸事有状不宣宗元顿首与史馆韩愈郎中书元稹郎中退之足下某与前衰州文学掾甄逢游善逢故刑部贠外郎济之子天宝中隐于卫之青巗山採访使苗公等五人皆以状荐凡十徴不起末以左拾遗就拜之适禄山朝奏京城恳于上前求爲賔介玄宗可其奏禄山还至卫遣太守郑遵意诣山中致命辍行信宿以俟之甄生虑不得免乃伪瘖其音复隐青巗踰年而禄山叛即日遣伪节度使蔡希德缄刀逼召且曰或不可彊斩首来徇旣而甄生禁闭无言延颈承刃气和色定若甘心然希德义而舍之禄山亦终不能致庆绪继逆虏而囚之东都安国观代宗复洛甄生卧匡牀诣元帅府至则号扑自治代宗爲之动色遂命传置长安肃宗高其行因授馆于三司治所令从贼官囚慙拜之受汚者莫不俯伏仰叹时恨不即死于其地且夫辩所从于居易之时坚直操于利仁之丗而犹𥚹浅选耎者之所不爲盖怫人之心难而害巳之避深也况乎天下乱矣王泽竭矣死忠者不必显从乱者不必诛而曰眷眷本朝甘心白刃难矣哉是以治平则爲公爲卿爲鸳爲鹭丗变则爲蛇爲豕爲獍爲鸮者十常八九焉若甄生冕弁不加其身禄食不进其口于天宝末盖青巗一男子耳及乱则延颈承刃分死不回曰不以不显而废忠不以不诛而从乱叅合古今之士盖万一焉某尝读注记阙而未书谨备所闻盖欲执事者编此义烈以永永于来丗耳子逢始生之歳颜太保崔太傅皆爲歌诗以美贤者有后且序甄生之本末及逢旣长耕先人旧田于襄之宜城读书爲文不诣州里歳馑则力穑节用以给足于亲族歳穰则施余于其邻里乡党之不能自持者前后斥家财眞安而乐之者谨详足下所论载校之史法若济者固当得附书今逢又能行身幸于方州大臣以标目其先人事载之天下耳目彻之天子追爵其父第四品赫然惊人逢与其父俱当得书矣济逢父子自吾人发春秋美君子乐道人之善夫茍能乐道人之善则天下皆去恶爲善善人得其所其功实大足下与济父子俱冝牵聮得书足下勉逢令终始其躬而足下年尚彊嗣德有继将大书特书屡书不一书而巳也愈旣承命又执笔以俟愈再拜重校正唐文粹卷第八十二唐文粹唐文粹卷第八十三重校正唐文粹卷第八十三吴兴姚铉纂书五论选举五与权德舆书荅柳福州书上宣州高大夫书上礼部权侍郎书荅独孤秀才书论諌诤二与人论諌书与李諌议行方书论仕进一荅孟郊论仕进书论虚无一与郑驸马书论法乗一与济法师书论服饵一与崔连州论石钟乳事书与权德舆书柳冕冕白昔仲弓问爲政子曰先有司有司之政在于举士是以三代尚德尊其敎化故其人贤西汉尚儒明其理乱故其人智后汉尚章句师其传习故其人守名节魏晋尚氏族故其人矜代隋氏尙吏道贵其官位故其人寡廉耻唐承隋法不改其理此天所以待圣主正之何者进士以诗赋取人不先理道明经以墨义考试不本儒意选人以书判殿最不尊人物故吏道之理天下天下奔竞而无廉耻者以教之者末也阁下岂不谓然乎自顷有司试明经奏请毎经问义十道五道全冩䟽五道全冩注其有明圣人之道尽六经之意而不能诵䟽与注一切弃之恐清识之士无由而进腐生竖子比肩登第不亦失乎阁下因从容启明主稍革其弊奏爲二等其有明六经之义合先王之道者以爲上等其精于诵注者与下等不亦善乎且明六经之义合先王之道君子之儒敎之本也明六经之注与六经之䟽小人之儒敎之末也今者先章句之学后君子之儒以求清识之士不亦难乎是以天下至大士人至衆而人物殄瘁廉耻不兴者亦在取士之道未尽其术也诚能革其弊尊其本举君子之儒先于履行者俾之入仕即清识君子也俾之立朝即王公大人也一年得一二十人十年得一二百人三十年得五六百人即海内人物不亦盛乎昔唐虞之盛也十六族而巳周之兴也十乱而巳汉之王也三杰而巳太宗之圣也十八学士而巳岂多乎哉今海内人物颙然思理推而广之以风天下即天下之士靡然而至矣是则由于有司以化天下之士得无廉耻乎冕顿首荅柳福州书权德舆来问见爱殷懃甚厚䟽以先师对仲弓有司之说又曰由于有司以风天下诚哉大君子之言理道也今之取士在于礼部吏部按资格以拟官奏郎官以考别失权衡重轻之本无乃甚乎至于礼部求才犹似爲仁由巳然亦㳂于时风岂能自振甞读刘秩祭酒上䟽云太学设官职在造士士不知方时无贤才臣之罪也毎读至此心常慕之当时置于国庠似在散地而方以乏贤内讼慨然上奏此君子之心也君子之言也况以蒙劣辱当仪曹爲时求人岂敢容易然再岁计偕多有亲故故进士初牓有之帖落有之筞落有之及第亦有之不以私害公不以名废实不敢自爱不访于人两汉设科本于射筞故公孙弘董仲舒之伦痛言理道近者祖习绮靡过于雕虫俗谓之甲赋律诗俪偶对属况十数年间至大官右职敎化所系其若是乎是以二年巳来叅考对筞不访名物不徴隐奥求通理而巳求辨惑而巳习常而力不足者则不能回复于此故或得其人庶他时有通识懿文可以持重不迁者而不尽在于龊龊科第也明经问义有幸中所记者则书不停缀令释通其意则墙面木偶遂列上第末如之何顷者叅五其问令书释意义则于䟽注之中茍刚撮旨要有数句而通者昧其理而未尽有数𥿄而黜者虽未尽善庶稍得之至于来问明六经之义合先王之道而不在于注䟽者虽令学究一经之科毎岁一人犹虑其不能至也且明经者仕进之多数也注䟽者犹可以质验也不者傥有司率情下上其才旣失其末又不得其本则荡然矣无乃然乎古人云勉彊行道则德日起而大有功中庸有困而行之勉彊而行之鄙虽不敏敢忘勉之之道邪大凡常情爲近习所胜没没于闻见汲汲于进取茍避患安时俾躬处休以至老死自爲得计岂复有揣摩古今风俗整齐教化根本原始要终长辔逺驭如阁下吐论之若是者邪此鄙人所以喟然三复而不知其巳也来问又言三代两汉至近古所不同岂古化夐逺之不可复邪复因縁渐靡而操执者不之思邪鄙人顽固谨俟余论因自发舒慙怍无量德舆再拜上宣州高大夫书杜牧某顿首再拜自去岁前五年执事者上言云科第之选冝与寒士凡爲子弟议不可进熟于上耳固于上心上持下执坚如金石爲子弟者鱼濳䑕遁无入仕路某窃惑之科第之设圣祖神宗所以选贤才也岂计子弟与寒士也古之急于士者取盗取雠取于夷狄岂计其所由来况国家设取士之科而使子弟不得由之若以科第之徒浮华轻薄不可任以爲治则国朝自房梁公巳降有大功立大节率多科第人也若以子弟生于膏梁不知理道不可与美名不令得美仕则自尧巳降圣人贤人率多子弟凡此数者进退取舍无所依据某所以愤懑而不晓也尧天子子也禹公子也文王诸侯孙与子也武王文王子也周公文王之子武王之弟也夫子天子裔孙宋公六代大夫子也春秋时列国有其社稷各数百年其良臣多出公族及卿大夫子孙也鲁之季友季文子叔孙穆子叔孙昭子孟献子皆出于三桓也臧文仲武仲出于公子彄柳下惠出于公子无骇宋之良臣多出于戴恒武庄之族也举其尤者华元子罕向戍是也卫之良臣亦公族及卿大夫之裔也举其尤者公子荆公叔发公子朝皆公族也子鲜公子也史狗史鱼寗武子卿大夫之裔也齐之晏婴晏桓子子也曹之子臧公子也吴之季扎王子也郑之良臣皆公孙公族也举其尤者子封子良子罕子展子皮子产子张子太叔是也楚之良臣子囊子西子期皆王子也子庚王孙也其卿大夫之裔鬪氏生令尹子文后有鬪辛鬪巢鬪怀蔿氏生蔿贾孙叔敖薳启彊薳子慿薳掩薳罢屈氏生屈荡屈到屈建六国时有昭奚恤公族也屈原诸屈后也皆其祖先于武王文王时基楚国爲霸者用其子孙其社稷垂九百余年至于晋国最爲彊其贤臣尤多有赵氏魏氏韩氏狐氏中行氏范氏荀氏羊舌氏栾氏郄氏祁氏其先皆武公献公文公勤劳臣也用其子弟召诸侯而盟之者仅三百年在六国齐之孟甞赵之平原魏之信陵皆王子王孙也齐复有司马穰苴亦王族也其在汉魏巳下至于国朝公族之子弟卿大夫之胄裔书于史氏爲伟人者不可胜数不可殚论圣贤才能于子弟中复何如也言科第浮华轻薄不可任用则国朝房梁公玄龄进士也相太宗凡二十一年爲唐宗臣比之伊吕周召者郝公处俊亦进士也爲宰相时高宗欲逊位与武后处俊曰天下者高祖太宗之天下非陛下之有但可传之子孙不可私以与后高宗因止来济上官仪李玄义皆进士也后爲宰相济助长孙太尉禇河南共摧武后者后突屈入塞免胄战死仪革废武后召玄义助处俊言不可以位与武后娄侍中师德亦进士也吐蕃彊盛爲监察御史以红抹额应勐士诏躬衣皮袴率士屯田积谷八百万石二十四年西征兵不乏食荐狄公爲相取中宗于房陵立爲太子汉阳王张公东之亦进士也年八十爲相敺致四王手提社稷上还中宗郭代公元振亦进士也镇凉州仅十五年北却突厥西走吐蕃制地一万里握兵三十万武氏惕息不敢移唐社稷魏公知古亦进士也爲宰相废太平公主谋以佐玄宗及卒也宋开府哭之曰叔向古之遗直子产古之遗爱兼而有者其魏公乎姚梁公元崇登第下笔成章举首佐玄宗起中兴业凡三十年天下几无一人之狱宋开府璟亦进士也与姚唱和致开元太平者刘幽求登制筞科与玄宗徒歩诛韦氏立睿宗者苏氏父子皆进士也大许公爲相于武后朝酷吏中不失其正于中宗朝诛反贼郑普思于韦后党中小许公佐玄宗朝号爲苏宋张燕公说登制筞科排张易之兄弟賛睿宗请玄宗监国竟诛太平公主招置文学士开内学舘玄宗好书尚古封中泰山祀后土因燕公也张曲江九龄亦进士也排李林甫牛仙客骂张守珪不斩安禄山谪老南服年未七十张巡亦进士也凡三入判等以兵九千守睢阳城凡周岁拒贼十三万兵使贼不能东进尺寸以全江淮元和中宰相河东司徒兼中书令裴公皆进士也裴公仍再得宏辞制筞科当贞元时河北叛齐蔡亦叛阶此蜀亦叛吴亦叛他未叛者皆高下其目熟视朝廷希向彊弱而施其所爲司空始相宪宗废权倖之机牙令不得张收歛百职归于有司命节度使出朝廷不由兵士拔取沈滞各还其官然后西取蜀东取吴天下仰首始见白日裴公抚安魏博使田氏尽归六州元和中翦蔡剧贼于洛师脇下招来常山质其二子以累其心取十三城使不得与齐交手爲冦因诛师道河南尽平当是时天下几至于太平凡此十九公皆国家与之存亡安危治乱者也不知科第之选复何如也至于智效一官忠立一节德行文学不可悉数董生云春秋之义变古则讥之傅说命高宗曰鑑于先王成宪其以永无愆故殷道复兴鸿鴈矣宣王能复先王之道西汉魏相佐汉宣帝爲中兴但能奉行汉家故事姚梁佐玄宗亦以务举贞观之法制耳自古及今未有背本弃古而能致治者昨获览三郎秀才新文凡十篇数日在手读之不倦其旨意所尚皆本仁义而归忠信加以辞彩道茂皎无尘土况有诚明长厚之誉于千人中傥使前五六年得进士第今可以出入諌官御史助明天子爲治矣古人云三月不仕则相弔安有凡五六年来选取进士施设网罟如防盗贼言子弟者噎哑抑郁思一解布衣与下士齿厥路无由于古未前闻也某因览三郎文章不觉发愤略言大槩干触尊重无任惶惧某再拜上礼部权侍郎书独孤郁贞元十三年八月日独孤郁谨上书千舎人三兄阁下郁以母旧遂获谒见叙古大贤之遇郁也亦不以常交言之眷意甚露郁琐琐郁堙二年无闻摧頽折羽而不喜者非失意之谓非尤人之谓盖将因事自罪而不喜也借如豫章生于拥肿小木之中樵苏见之亦以嗟矣一有不嗟则必自与拥肿者亦不多逺也珠玑杂于砾石之中童子弄之亦以惊矣一有不惊则必自与砾石者亦不多逺也镆鎁卧于鈆钝之中下工覩之固亦知矣一有不知则必自与鈆钝者亦不多逺也毛嫱后于宿瘤而行有目者覩之固即分矣一有不分则必自与宿瘤亦不多逺也苟与乎拥肿砾石鈆钝宿瘤辈果殊异则不能移凡眼所择况逃乎良工巧冶有识者之目哉今礼部侍郎之目固亦国之良工巧冶有识者之目也于中再择再不中是眞巳爲拥肿砾石鈆钝宿瘤矣何止与斯不逺哉此所以因事自罪而不喜也或谕之曰今子之道尚光子之所以不振者晦过也子之道丰蔀也子且有崪天之材而隐植之有照乗之珍而密椟之有切玉之利而谨桡之有倾都之艳而深帷之虽使离娄左执光而右拭眦迫而索之固亦不能知矣子何不移植露光披锋示貌使识者覩之而骇之彼之所诲固亦郁所不能焉巳必不材也不宝也不利也不妺也且遍过于有识者之目是自扬其短也巳必材也必宝也必利也必姝也虽小示其光锋榦貌于一人惊我亦巳多矣所不惊者是子四事果不足异于族凡也郁病直拙独大贤于郁分殊尚不能以亟况悠悠者欤郁常行乎时辈之间多酌其言语善者鄙者自减盈消息其旨稍有可惊不敢不于许言者言之今之后学者或叹曰吁后来恶乎所归哉此且非冝长者所当闻也亦非冝长者所不当闻也今朝廷先达病在不能公也或能公而不能爲力也览其文则賛美称嗟无不至也其闲善恶轻重进退则心以别矣此其所以爲公也鲜有知其必善而风皷之不啻若自口出此其所以爲公不能甚力致遑遑之伦其下才者亦曰今夫在位者其无公欤其无公欤有一善未甞肯称也意曰非我事也又虑与之谈者不与我符爱也是使诸子窃窃然自以无闻爲不辱遂相与择捷趋邪纷屯于主司之迹亲者苟能致誉则不诘其所以致誉者之贤不肖而曹趋之矣此实今之躁进苟得之风也在朝廷大贤主而名之驱而正之于其善者扶之揺之善而未具者决之导之使四方学士知向方焉何如其曰非我事也若使一人曰非我事也十人曰非我事也举朝廷皆曰非我事也苟非我事则无所不非我事无所不非我事则天地之间无乃以寂寥乎昔孔子饬诗书礼乐以化齐弟子而至天下使孔子亦曰非我事也则今者安尽闻夫七十子之贤诗书礼乐之盛七十子亦曰非我事也又孰爲播孔子之圣如此其大乎今文亦如是朝廷先达亦如是后之达者亦如是等不相播则人文礼义知巳复往之道不几乎息矣郁不肖辱承大贤心深矣非又敢以假喻自荐意欲以大贤择衆贤而使七十子之徒亦方孔子于大贤也何如荅孤独秀才书权德舆损四日书问兼示新文闳博峻异有立言致逺之旨其于惠爱纎悉重厚甚善甚善以吾子才志与年三者皆富以嘉声自振若建瓴决水大冶良工必有不期至而至者况以日新又日新之盛哉夫豫章珠玑镆鎁毛嫱终不虑隐之椟之桡之帷之之爲患而拥肿砾石鈆钝宿瘤之排蔽但发有疾徐耳来问云一人惊之亦多矣岂与族凡校邪此诚得之又云先达病不能公或公而病其无力今夫滔滔者或辨之不至而苟善待之及扬声延誉则钳口结舌大凡举丗之病也如鄙夫者直力不足耳亦惧招倈奔走爲津爲歧至有窃所爱者则寡矣又奚能废是也从古未达者之望达者何甞不如是邪先师七十子所儗岂敢当也三复戁然无言喻怀其他慕重续俟㑹话德舆顿首与人论諌书杜牧某踈愚怠堕不识机括独好读书读之多矣毎见君臣治乱之间兴亡諌诤之道遐想其人䑛笔和墨则兾人君一悟而至于治平不悟则烹身灭族唯此二者不思中道自秦汉巳来凡千百辈不可悉数然怒諌而激乱生祸者累累皆是纳諌而悔过行道者不能百一何者皆以辞语迂险指射丑恶致使然也夫迂险之言近于诞妄指射丑恶足以激怒夫以诞妄之说激怒之辞以卑凌尊以下干上是以諌杀人者杀人愈多諌畋猎者畋猎愈甚諌治宫山廻语亲倖曰叩头者之言安足信哉汉文帝亦谓张释之曰卑之无甚高论令可行也今人平居无事友朋骨肉切磋规诲之闲尚冝旁引曲释亹亹绎绎使其乐去其不善而乐行其善况今君臣尊卑之间欲因激切之言而望道行事治者乎故礼称五諌而直諌爲下前数月见报上披阁下諌䟽钖以币帛僻左且逺莫知其故近于游客处一睹阁下諌草明白辩婉出入有据吾君圣明冝爲动心数日在手味之不足且抃且慰三者交并不能自止吾君闻諌旣且行之仍复宠钖诱能諌者斯乃尧舜禹汤文武之心也闻于逺地冝爲吾君抃也阁下以忠考文章立于朝廷勇于諌而且深于其道果能辅吾君而光丗德某承阁下之厚爱兾于异时资阁下之知以进尺寸能不爲阁下之喜复自喜也吾君今日披一䟽而行之明日闻一言而用之贤才忠良之士森列朝廷是以奋起志虑各尽所怀则文祖武宗之业穷天地日出月入皆可扫洒以复厥初某纵不得效用但于一官一局筐箧簿书之闲活妻子而老身命焉作爲歌诗称道仁圣天子之所爲治则爲有余能不自慰故获阁下之一䟽抃喜慰三者交并眞不虚也冝如此也无因面讃其事书𥿄言诚不觉繁多某再拜与李諌议行方书孙樵樵甞爲日蚀书以爲国家设諌官期换君心之非不以一咈其言而怠于諌即继以死非其职邪执事居其官亦甞有意于此乎开元之间岂特諌官而后言邪苟立天子廷者皆得开口奋舌争于上前故自贞观巳还开元之政最爲脩明及林甫舞智以固权张诈以聋上于是束羣僚之口縳諌官之舌且以法中敢言者由是林甫之恶炽而勿复闻禄山之逆祕而勿复知天宝之政由此而荒矣今者下无林甫遏諌之权上有开元虚巳之劳如此则叙立明庭者皆得道上是非不顾时忌矧执事官曰諌议哉执事则不能言避其官而逃其禄可也官秩优而位崇者少邪今年三月上甞欲营治国门执事尚諌罢之今者诏营废寺以复羣髠三年之间斤斧之声不絶度其经费岂特国门之广乎稽其所务岂特国门之急乎何执事在国门则知諌在佛寺则缄黙勇其细而怯其大岂諌大夫职邪憔以爲大蠹生民者不过羣髠武皇帝发愤除之兾活疲甿今天下之民喘未及息国家复欲兴旣除之髠以重困之将何以致民于蕃冨乎樵不知时态窃所愤勇故作奏书一通以明羣髠大蠹之由生民重困之原无路上闻辄以寓献执事傥以樵书爲不狂试人爲上言其略荅孟郊论仕进书独孤郁某还白天下病不言乆矣吾子猥贶嘉言以笃鄙人之志是朂天下之心也幸何独乎鄙人也利何独乎是文邪夫言岂一端而巳矣知恶而不言是使天下之爲恶不思乎其惧也知善而不言是使天下之爲善者不劝其慕也此二者天下之达道也㒒甞论之安政不争斯语直以阨蒙摧頽吾子之所闻见虽欲激昂以是非天下其谁一从仆之所云邪吾子知仆将宦游访仆曰是役也爲身之役欤爲人之役欤意甚善古人曰仕非爲贫也又曰君子之仕行其义也仆虽不肖宁独以衣服饮食犬马声色屋室使仆之屑屑欤仆将沈弃蹇连乎则抚循吾之躯何爲也其将奋飞腾凌乎则君之建官行封岂私吾饥而寒也又曰亲戚处乎大位力主人也足下之所谓亲戚者曷若仆之有身邪足下所待仆之宁以曲私从义乎天下之君子固当有以自力也粤其果有茂异仆幸侧闻其风曷敢不踊跃话道干彼不识况亲戚之无闲乎茍不能借此弟仆能贵富之且犹莫许而况又妄于他人邪又曰不待位而言之大道之言也信哉古人有庶人谤于道商旅议于市刍荛者得进其狂妄焉足下念仆孱性而欲辅仆愚心共主公于天下是直谅多闻之益也其则何幸其将责仆以必闻以至公之道爲市贾于天下也且何人哉昔张安丗爲大司马车骑将军録尚书事甞有所荐其人来谢安丗大恨以举贤进能岂有私邪谢絶之有郎功高不调而自言安丗应曰君之功高明主所知人臣执事何短长而自言乎絶不许巳而郎迁幕府长史郎辞去之官安丗问以适失长史曰将爲明主股肱而士无所进论者以爲讥安丗曰明主在上贤不肖较然臣下自修而巳何知上而荐之其匿名迹逺权势如此彼推扬贤哲乃公卿大夫四岳十二牧之职也而冨平隂阳用不敢当如仆璅璅方困奈何以上官他人之任反以许乎人哉东野用心兾有以相照幸无以僭越之道深望于鄙人也某顿首与郑驸马书张说晚寻庄周书以天地爲国道德爲身老室之戸牗孔门之枨闑足可反覆孝慈胎育仁义而晋朝贤士乃祖尚浮虚弛废礼乐其所遗失将诣眞宗不愈逺也老称归根曰静复命知常复命近于无有知常其有知见邪斯故反照尔孔云穷神知化德之盛者神不可穷而穷之是神合于我化不可知而知之是化爲我用唯此二义繄庄生亦不始尽言焉非荥阳之深于道者孰爲轻导兹意也与济法师书白居易月日弟子太原白居易白济上人侍者昨者顶谒时不以愚蒙言及佛法或未了者许重讨论今经典闲未谕者其义有二欲面问荅恐彼此卒卒语言不尽故粗形于文字愿详览之敬伫报章以开未悟所望所望佛以无上大慧观一切衆生知其根性大小不等而以方便智说方便法故爲阐提说十善法爲小乗说四谛法爲中乗说十二因縁法爲大乗说六波罗蜜法皆对病根投以良药此盖方便教中不易之典也何者若爲小乗人说大乗法心则狂乱狐疑不信所谓无以大海内于牛迹也若爲大乗人说小乗法是以秽食置于宝器所谓彼自无创勿伤之也故维摩经揔其义云爲大医王应病与药又首楞严三昧经云不先思量而说何法随其所应而爲说法正是此义耳犹恐说法者不随人之根性也故又法华经戒云若但讃佛乗衆生没在罪苦不能信是法破法不信故如此非独虑说者不能救病亦惧闻者不信没入罪苦也则佛之付嘱岂不丁宁邪何则法王经云若定根基爲小乗人说小乗法爲大乗人说大乗法爲阐提人说阐提法是断佛性是灭沸身是说法人当历百千万劫堕诸地狱纵佛出丗犹未得出若主人中缺脣无舌获如是报何以故衆生之性即是法性从本已来无有増减云何于中分别病药又云于诸法中若说高下即名邪说其口当破其舌当裂何以故一切衆生心垢同一垢心净同一净衆生若病应同一病衆生须药应同一药若说多法即名顚倒何以故爲妄分别坼善恶法破一切法故随机说法断佛道故此又了然不坏之义也又金刚经云是法平等无有高下是名阿耨多罗三藐三菩提又金刚三昧经云皆以一味道终不以小乗无有诸杂味犹如一雨润据此后三经则与前三经义甚相戻也其故何哉若云依维摩诘谓冨楼那云先当入定观此人心然后说法又云不观人根不应说法夫以冨楼那之通慧又亲奉如来爲大弟子尚未能观知人心况后五百岁末法中弟子岂尽能观知人心而后说法乎设使观知人心若彼发小乗心而爲说大乗法可乎若未能观彼心而率巳意说又可旣乎未能观与黙然不说又可乎若云依义不依语则上六经之义互相违反其将孰依乎若云依了义经则三丗诸佛一切善法皆从此六经出孰名爲不了义经乎况诸经中与维摩法华首楞严之说同者非一也与法王金刚三昧之说同者亦非一也不可徧举故于二义中各举三经此六经皆上人常所讲读者今故引以爲问必有甚深之旨焉今且有人忽问法于上人上人或能观知其心或未能观知其心将应病与药而爲说邪将同一病一药而爲说邪若应病药足有高下是有杂味即反法王等三经之义岂徒反其义又获如上所说之罪报矣若同一病一药爲说必当说大乗大乗即佛乗也若讃佛乗且不随应且不救病即反维摩等三经之义岂徒反其义又使衆生没在罪苦矣六者皆如来说如来是眞语实语不诳语不异语者今随此则反彼顺彼则逆此设有问者上人其将何法以对焉此其未谕者一也又五藴者色受想行识是也十二因縁者无明縁行行縁识识縁名名縁色色縁六入六入縁触触縁受受縁爱爱縁取取縁有有縁生生縁老死病苦忧悲苦恼是也夫五藴十二因縁盖一法也盖一义也略言之则爲五详言之则爲十二虽名数多少或殊其于伦次转迁合同条贯今五藴中则色受想行识相次而十二縁中则行识色入触受想縁一则色在行前一则色次行后正序之旣不类逆伦之又不同若谓佛次第而言则不应有此杂乱若谓佛偶然而说则不当名爲因縁前后不论其义安在此其未谕者二也上人耆年大德后学宗师就出家中又以说法而作佛事必能研精二义合而通之仍望指陈着于翰墨盖欲藏于箧笥永永不忘也其干疑义亦续启问居易顿首与崔连州论石钟乳事书柳宗元某白前所以致石钟乳非良闻子敬所饵与此类又闻子敬时愤闷动作宜以爲未得其粹美而爲麤鑛惨悍所中惧伤子敬醇懿仍习谬误故勤以爲告也再获书辞辱徴引地理证验过数百言以爲土之所出乃良无不可者是将不然夫言土之出者固多良而少不可不谓其咸无不可也草木之生也依于土然即其类也而有居山之隂阳或近水或附石其本性移焉又况钟乳产于石石之精麤踈密寻尺特异而穴土之上下其土之薄厚石之高下不可知则依而产者固不一性然由其精密而出者则油然而清烱然而耀其窍滑以夷其饥廉以微食之使人荣华温柔其气宣流生胃通肠寿善康宁心平意舒其乐愉愉由其麤踈而下者则奔突结澁乍大乍细色如枯骨或类死灰淹顇不发丛齿积颣重浊顽朴食之使人偃蹇抑郁泄火生风㦸喉痒肺幽闷不聦心烦喜怒肝举气刚不能和平故君子愼焉取其色之美而不必惟土之信以求志精凡爲此事幸子敬饵之近不至于是故可止御也必若土之出无不可者则东南之竹箭虽旁𡵨操曲皆可以贯犀革北山之木虽离竒液瞒空立中枯者皆可以梁百尺之观航千仞之渊兾之北土马之所生凡其大耳短脰拘挛踠跌薄蹄而曵者皆可以胜百钧驰千里雍之块璞皆可以备砥砺徐之粪壤皆可以封大社荆之茅皆可以缩酒九江之龟皆可以卜泗濵之石皆可以击考若是而不大谬者少矣其在人也则鲁之晨饮其羊开毂而輠轮者皆可以爲师卢之沽名者皆可以爲大毉西子之里恶而膑者皆可以当侯王山西之冒没轻俛呇贪而忍者皆可以毉凶门制阃外山东之稚騃扑鄙力农桑㗖枣栗者皆可以谋谟于庙堂之上若是则反伦悖道甚矣何以异于是物哉是故经中言丹砂者类芙蓉而有光言当归者似马尾蚕首言人参者似人形黄芩似腐肠附子八角甘遂赤肤之类不可悉数若果土冝乃善则云生某所不当云某者良也又经注云始兴爲上次乃广连则不必服正爲始兴也今再三爲言者惟欲得其精英以固子敬之寿非以知药石角技能也若心服饵不必利已姑务胜人夸而辩愽素不望此于子敬其不然明矣故毕其说某白重校正唐文粹卷第八十三唐文粹唐文粹卷第八十四重校正唐文粹卷第八十四吴兴姚铉纂书六论文上与滑州卢大夫论文书与徐给事论文书荅荆州裴尚书论文书荅徐州张尚书论文武书与于襄阳书寄李翺书叙诗寄乐天书荅杨中丞论文书荅衢州郑史君论文书荅庄充书与贾秀才书与滑州卢大夫论文书柳冕顿首别后九年年巳老大平生好文老亦兴尽日爲外事所挠有笔语两大卷或不得巳而爲之或有爲而爲之旣爲颇近敎化谨録呈上望览讫一笑夫文生于情情生于哀乐哀乐生于治乱故君子感哀乐而爲文章以知治乱之本屈宋以降则感哀乐而亡雅正魏晋以还则感声色而亡风敎宋齐以下则感物色而亡兴致教化兴亡则君子之风尽故淫丽形似之文皆亡国哀思之音也自夫子至梁陈三变以至衰弱嗟乎关睢兴而周道盛王泽竭而诗不作作则王道兴矣天其或者肇往时之乱爲圣唐之治兴三代之文者乎老夫虽知之不能文之纵文之不能至之况巳衰矣安能皷作者之气尽先王之敎在吾子复而行者皷而生之冕顿首与徐给事论文书文章本于教化形于治乱系于国风故在君子之心爲志形君子之言爲文论君子之道爲敎易云观乎人文以化成天下此君子之文也自屈宋巳降爲文者本于哀艳务于恢诞亡于比兴失古义矣虽杨马形似曹刘骨气潘陆藻丽文多用寡则是一技君子不爲也昔武帝好神仙而相如爲大人赋以讽帝览之飘然有凌云之气故杨雄病之曰讽则讽矣吾恐不免于劝也盖文有余而质不足则流才有余而雅不足则荡流荡不返使人有淫丽之心此文之病也雄虽知之不能行之行之者惟荀孟贾生董仲舒而巳㒒自下车爲外事所感感而应之爲文不觉成卷意虽复古而不建古则不足以议古人之文噫古人之文不可及之矣得见古人之心在于文乎茍无文又不得见古人之心故未能亡言亦志之所之也荅荆南裴尚书论文书猥辱来问旷然独见以爲齿髪渐衰人情所惜也亲爱逺道人情不忘也大哉君子之言有以见天地之心夫天生人人生情圣与贤在有情之内乆矣茍忘情于仁义是殆于学也忘情于骨肉是殆于恩也忘情于朋友是殆于义也此圣人尽知于斯立教于斯今之儒者茍持异论以爲圣人无情误也故无情者圣人见天地之心知性命之本守穷达之分故得以忘情明仁义之道斯须忘之斯爲过戻骨肉之恩斯须忘之斯爲乱矣朋友之义斯须忘之斯爲薄矣此三者发于情而爲礼由于礼而爲教故夫礼者教人之情而巳丈人志于道故来书尽于道是合于情尽于礼至矣昔颜囬死夫子曰天丧予子路死夫子曰天䘮予是圣人不忘情也乆矣丈人岂不谓然乎如冕者虽不得与君子同道实与君子同心相顾老大重以离别况在万里邈无前期斯得忘情乎古人云一日不见如三秋兮况十年乎前所寄拙文不爲文以言之盖有谓而爲之昔尧舜殁雅颂作雅颂寝夫子作未有不因于教化爲文章以成国风是以君子之儒学而爲道言而爲经行而爲教声而爲律和而爲音如日月丽乎天无不照也如草木丽乎地无不章也如圣人丽乎文无不明也故在心爲志发言爲诗谓之文兼三才而名之曰儒儒之用文之谓也言而不能文君子耻之及王泽竭而诗不作骚人起而淫丽兴文与教分而爲二以杨马之才则不知教化以荀陈之道则不知文章以孔门之教评之非君子之儒也夫君子之儒必有其道有其道必有其文道不及文则德胜文不知道则气衰文多道寡斯爲艺矣语曰文质彬彬然后君子兼之者斯爲美矣昔游夏之文章与夫子之道通流列于四科之末此艺成而下也茍言无文斯不足徴小子志虽复古力不足也言虽近道辞则不文虽欲拯其将坠末由也巳丈人儒之君子曲垂见襃反以自愧冕再拜荅徐州张尚书论文武书辱前月十二日书问文章之道将帅之事朋友之义有君子之道三甚善甚善夫文章者本于教化发于情性本于教化尧舜之道也发于情性圣人之言也自成康殁颂声寝骚人作淫丽兴文与教分爲二不足者彊而爲文则不知君子之道知君子之道者则耻爲文文而知道二者兼难兼之者大君子之事上之尧舜周孔也次之游夏荀孟也下之贾生董仲舒也夫日月之丽仰之愈明金石之音听之弥清故圣人感之而文章生焉教化成焉哀乐形焉逮德下衰文章敎化扫地尽矣噫圣人之道犹圣人之文也学其道不知其文君子耻之学其文不知其教君子亦耻之老夫从君子乆矣虽欲学之未能文之不足以当君子之襃然咏乎尧舜之道舞乎沂泗之风庶乎与同也将帅三军之师万人之命子实爲之矣今国家之患患在师老足下之患患在势分且天下大势也善爲将者乗天下之势苟变化在人则用之如神彼势合者驱而盟之使其扰从桓文是也势分者力以倾之使其削弱申商是也则遇非常之时不可以寻常之事邀万代之勲明矣今足下据亿丈之城仗大顺之衆有桓文之志茍不修其军政合其大势制其死命则不足以辍东顾之忧故老夫前书开陈古义以激壮心而猥辱逺示以爲听道路之说甚不然也传曰诸侯有相灭亡者桓公不能救则桓公耻之今子爲大将实制东夏爲不义而彊力不能制者春秋亦耻之国不冨而昌兵不教而彊敌不谋而亡是管仲无功于齐商君无能于秦子房无谋于汉矣盖求天下之智尽天下之才成天下之务此将帅之本也较短长定曲直乃匹夫之爲尔古者自天子至于庶人未有不须友以相成者㒒虽老矣辱君子之游同君子之道见君子之荣三十年矣子之善犹㒒之善也得不相成乎且百年之寿人谁及之岁月有穷天地有终惟立德立言立功斯爲不杇彼圣贤救丗死而后巳气有所感也故天下有乐贤人乐之天下有忧贤人忧之乐毅所以徇弱燕之急复彊齐之雠韩信所以感推食之恩申战胜之感意气所感天地相合况于人乎天方授子子实爲将得不忧之乎噫德与言㒒无望矣立功立事在吾子爲之璧可求也时不可再也是以古人惜时之过巳昔者仲尼以大圣之德不免爲旅人之身斯无时也贾生以希丗之才而无佐命之勲斯无位也今足下遇非常之主统桓文之师时与位泰矣苟功成于身则义动天下使天下之人受其赐不亦休哉旣书慨然心驰旗鼔之下某顿首上于襄阳书韩愈伏蒙示文武顺圣乐词天保乐诗读蔡琰胡笳诗词移族从并与京兆书自幕府至邓之北境凡五百余里自庚子至甲辰凡五日手披目视口咏其言心惟其义且恐且惧忽若有亡不知鞍马之勤道途之逺也夫涧谷之水深不过咫尺丘垤之山高不踰寻丈人狎而翫之及至临泰山之悬崖窥巨海之惊澜莫不战悼惮慄眩惑而自失所观变于前所守易于内亦其理冝也阁下负超卓之竒材蓄雄刚之俊德浑然天成无有畔岸而又贵穷乎公相威动乎枢极天子之毗诸侯之师故其文章言语与事相侔煇赫若雷霆浩汗若河汉正声谐韶頀劲气沮金石丰而不余一言约而不失一辞其事信其理切孔子之言曰有德者必有言信乎其有德且有言也杨子云曰啇书灏灏尔周书噩噩尔信乎其能灏灏而且噩噩也昔者齐君行而失道管子请释老马随之樊遟请学稼孔子使问之老农夫马之智不贤于夷吾农之能不圣于尼父然则且云尔者圣贤之能多农马之知专故也今愈虽愚且贱其从事于文实且乆则其賛王公之能而称大君子之美不爲僭越也伏惟详察愈恐惧再拜寄李翺书裴度前者唐生至自滑猥辱致书礼兼获所贶新作十二篇度俗流也不尽窥见若愍女碑烈妇传可以激扬烈教义焕于史氏钟铭谓以功伐名于器非爲铭与弟正辞书谓文非一艺斯皆可谓救文之失广文之用也甚善甚善然㒒之知弟也未知其他直以弟敏于学而至于文就六经而正焉故毎遇名辈称弟不容于口自谓弥乆益无愧词窃料弟亦以直谅见待不以恱媚相容故不唯嗟悒亦欲商度其万一耳若弟摈落今古脱遗经籍斯则如献白豕何足採取若犹有祖述则愿陈其梗槩以相叅㑹耳愚谓三五之代上垂拱而无爲下不知其帝力其渐被于天地万物不可得而传也夏殷之际圣贤相遇其文在于盛德大业又鲜可得而传也厥后周公遭变仲尼不当世其文遗于册府故可得而传也是作周孔之文也荀孟之文左右周孔之文也理身理家理国理天下一日失之败乱至矣骚人之文发愤之文也雅多自贤颇有狂态相如子云之文谲諌之文也自爲一家不是正气贾谊之文化成之文也铺陈帝王之道昭昭在目司马迁之文财成之文也驰骋数千载若有余力董仲舒刘向之文通儒之文也发明经术究极天人其余擅美一时流誉千载者多矣不足爲弟道焉然皆不诡其词而词自丽不异其理而理自新若夫典谟训诰文言系辞国风雅颂经圣人之笔削者则又至易也至直也虽大弥天地细入无间而竒言怪语未之或有意随文而可见事随意而可行此所谓文可文非常文也其可文而文之何常之有俾后之作者有所裁准而请问于弟谓之何哉谓之不可非㒒敢言谓之可也则太学之道在明明德在止至善矣能止乎若遂过之犹不及也观弟近日制作大旨常以时丗之文多偶对俪句属缀风云羁束声韵爲文之病甚矣故以雄词逺致一以矫之则是以文字爲意也且文者圣人假之以逹其心达则已理穷则已非故高之下之详之略之也愚欲去彼取比则安歩而不可及平居而不可谕又何必逺关经术然后骋材力昔人有见小人之违道者耻与之同形貌共衣服遂思倒置眉目反易冠带以异也不知其倒之反之非也虽失于小亦异于君子矣故文之异在气格之高下思致之深浅不在磔裂章句隳废声韵也人之异在风神之清浊心志之通塞不在于倒置眉目反易冠带也庶几高明少纳庸妄若以爲未幸不以苦言见革其惑惟㒒心虑荒散百事罢息然意之所在敢隐于故人邪昌黎韩命㒒识之旧矣中心爱之不觉惊赏然其人信美材也近或闻诸侪类云恃其絶足往往奔放不以文立制而以文爲戏可矣乎可矣乎今之不及之者当大爲防焉尔弟索居多年劳想深至穷隂凝沍动息何如入奉晨昏之欢出叅帷幄之画固多适耳昨弟来欲度及时干进度昔歳取名不敢自高今孤茕若此游宦谓何是不复能从故人之所朂耳但寘力田园苟过朝夕而已然待春气微和农事未动或筞蹇谒贤大夫兼与弟道旧未尔闲犹希尺牍珎重珎重力书无余从表兄裴度奉简叙诗寄乐天书元稹九岁学赋诗长者往往惊其可敎年十五六粗识声病时贞元十年巳后德宗皇帝春秋高理务用人最不欲文法吏生天下罪过外门节将动十余年不许朝觐死于其地不易者十八九而又将豪卒愎之处因丧负衆横相贼杀告变骆驿使者迭窥旋以状闻天子曰某色将某能遏乱乱衆宁附愿爲其帅名爲衆情其实逼诈因而可之者又十八九前置介倅因縁交授者亦十四五由是诸侯敢自爲旨意有罗列儿孙以自固者有开导蛮夷以自重者省寺符篆固于几阁甚者拟旨诏视一境如一室刑杀其下不啻㒒畜厚加剥夺名爲进奉其实贡入之数百一焉京城之中亭第邸店以曲巷断侯甸之内水陆腴沃以郷里计其余奴婢资财生生之备称是朝廷大臣以谨愼不言爲朴雅以时进见者不过一二亲信直臣议士往往抑塞禁省之闲时或缮完隤坠豪家大帅乗声相扇延及老佛土木妖炽习俗不怪上不欲令有司备宫闼中小碎须求往往持币帛以易饼饵吏縁其端剽夺百货势不可禁㒒时孩騃不惯闻见独于书传中𥘉习理乱萌渐心体悸震若不可活思欲发之乆矣适有人以陈子昻感遇诗相示吟翫激烈即日爲寄思玄子诗二十首故郑京兆于㒒爲外诸翁深赐怜奖因以所赋呈献京兆翁深相骇异祕书少监王表在座顾谓表曰使此儿五十不死其志义何如哉惜吾辈不见其成就因召诸子训责泣下㒒亦窃不自得由是勇于爲文又乆之得杜甫诗数百首爱其浩荡津涯处处皆到始病沈宋之不存寄兴而讶子昻之未暇旁备矣不数年与诗人杨巨源友善日课爲诗性复僻嬾人事常有闲则有作识足下时有诗数百篇矣习惯性灵遂成病敝每公私感愤道义激扬朋友切磨古今成败日月迁逝光景惨舒山川胜势风云气色当花对酒乐罢哀余通滞屈伸悲欢合散至于疾恙其身悼怀昔游凡所对遇异于常者则欲赋诗又不幸年三十二时有罪谴弃今三十七矣五六年闲是丈夫心力壮时常在闲处无所役用性不近道未能淡然忘怀又复嬾于他欲全盛之气注射语言杂糅精麤遂成多大然亦未甞缮写适值河东李明府景俭在江陵时僻好㒒诗章谓爲能觧欲得尽取观览仆因撰成卷轴其中有旨意可观而词近往古者爲古讽意亦可观而流在乐府者爲乐讽词虽近古而止于吟写性情者爲古词体实乐流而止于摸象物色者爲新题乐府声势㳂顺属对稳切者爲律诗仍以七言五言爲两体其中有稍存寄兴与讽爲流者爲律讽不幸少有伉俪之悲抚存感往成数十诗取潘子悼亡爲题又有以干敎化者近昵妇人晕澹眉目绾约头鬓衣服广脩之度及匹配色泽尤据怪艳因爲艳诗百余首词有今古又两体自十六时至是元和七年矣有诗八百首色类相从共成十体凡二十卷自笑冗乱亦不复置之于行李昨来京师偶在筐箧及通行尽置足下仅亦有说㒒闻上士立德其次立事不遇立言凡人急位其次急利下急食㒒天与不厚旣乏全然之德命与不偶未遭可爲之事性与不惠复无垂范之言兀兀狂痴行近四十徼名取位不过于第八品而冒宪巳六七年授通之𥘉有习通之熟者曰通之地湿垫卑𥚹人事稀少近岁荒凶死亡过半邑无吏市无货百姓草木刺史以下计粒而食大有虎豹蛇虺之患小有蟆蚋浮尘蛛踟蛒蜂之类皆能讃啮肌肤使人疮痏夏多隂霪秋爲痢疟地无医巫药石万里病者百死一生之虑何㒒之命不厚也如此智不足也又如此其所诣之忧险也又如此则安能保持万全与足下必复京辇以须他日立言立事之验邪但恐一旦与急食者相扶而终使足下受天下友不如已之诮是用悉所爲文留秽箱笥比夫格弈樗塞之戏犹曰愈于饱食㒒所爲不又愈于格弈樗塞之戏乎昨行巴南道中又有诗五十一首文书中得七年巳后所爲向二百篇繁乱冗杂不复置之执事前所爲寄思玄子者小岁云爲文不能自足其意贵其起予之始且志京兆翁见遇之由今亦写爲古讽之一移诸左右㒒少时授吹嘘之术于郑先生病嬾不就今在闲处思欲怡神保和以求其内异日亦不复费词于无用之文矣省视之烦庶亦已于是乎荅杨中丞论文书柳冕来书论文尽养才之道増作者之气推而行之可以复圣人之敎见天地之心甚善嗟乎天地养才而万物生焉圣人养才而文章生焉风俗养才而志气生焉故才多而养之可以皷天下之气天下之气生则君子之风盛古者陈诗以观人风君子之风仁义是也小人之风邪佞是也风生于文文生于质天地之性也止于经圣人之道也惑于心哀乐之音也故观乎志而知国风逮德下衰风雅不作形似艳丽之文兴而雅颂比兴之义废艳丽而工君子耻之此文之病也嗟乎天下之才少乆矣文意之气衰甚矣风俗之不养才病矣才少而气衰使然也故当丗君子学其道习其弊不知其病也所以其才日尽其气益衰其教不兴故其人日野如病者之气从壮得衰从衰得老从老得死沉绵而去终身不悟非良医孰能知之夫君子学文所以行道足下兄弟今之才子官虽不薄道则未行亦有才者之病君子患不知之旣知之则病不能无病故无病则气生气生则才勇才勇则文壮文壮然后可以皷天下之动此养才之道也在足下他日行之如老夫之文不近于道老夫之气巳至于衰老夫之心不复能勇三者无矣又安得见古人之文论君子之道近先王之教斯不能必矣冕白荅衢州郑使君论文书专使至辱书并归拙文如见君子所襃过当无德以当之幸甚门人云夫子之文章可得而闻也夫子之言性与天道不可得而闻也即圣人道可企而及之者文也不可企而及之者性也盖言教化发乎性情系乎国风者谓之道故君子之文必有其道道有深浅故文有崇替时有好尚故俗有雅郑雅之与郑出乎心而成风昔游夏之文日月之丽也然而列于四科之末艺成而下也苟文不足则人无取焉故言而不能文非君子之儒也文而不知道亦非君子之儒也逮德下衰其文渐替惜乎王公大人之言而溺于淫丽怪诞之说非文之罪也爲文者之过也夫善爲文者发而爲声皷而爲气直则气雄精则气生使五彩并用而气行于其中故虎豹之文蔚而腾光气也日月之文丽而成章精也精与气天地感而变化生焉圣人感而仁义行焉不善爲文者反此故变风变雅作矣六艺之不兴教化之不明此文之弊也噫文之无穷而人之才有限茍力不足者彊而爲文则蹷彊而爲气则竭彊而爲智则拙故言之弥多而去之弥逺逺之便已道则中废又君子所耻也则不足见君子之道与君子之心心有所感文不可巳理有至精词不可逮则不足当君子之襃敬叔顿首荅庄充书杜牧某白庄先辈足下凡爲文以意爲主以气爲辅以辞彩章句爲之兵卫未有主彊盛而辅不飘逸者兵卫不华赫而庄整者四者高下圎折歩骤随主所指如鸟随鳯鱼随龙师衆随汤武腾天潜泉撗裂天下无不如意茍意不先立止以文彩辞句绕前捧后是辞愈多而理愈乱如入阛阓纷纷然莫知其谁暮散而巳是以意全胜者辞愈朴而文愈髙意不胜者辞愈华而文愈鄙是意能遣辞辞不能成意大抵爲文之旨如此观足下所爲文百余篇实先意气而后辞句慕古而尚仁义者茍爲文不已资以学问则古作者不爲难到今以某无可取欲命以爲序承当厚意惕息不安复观自古序其文者皆后丗宗师其人而爲之诗书春秋左氏巳降百家之说皆是也古者其身不遇于丗寄志于言求言遇于后丗也自两汉巳来冨贵者千百自今观之声势光明孰若马迁相如贾谊刘向杨雄之徒斯人也岂求知于当丗哉故亲见杨子云着书欲取覆酱瓿雄当其时亦未甞自有夸目况今与足下并生今丗欲序足下未已之文此固不可也茍有志古人不难到勉之而巳某再拜与贾秀才书孙樵主薮足下曩者樵耳足下声愤足下售于时何晚及目足下五通五十篇则足下困于上亦冝矣物之精华天地所祕惜故蒙金以砂锢玉以璞珊瑚之䕺必茂重溟夜光之珍必颔骊龙扶而不知巳积而不知止不穷则祸天地雠也文章亦然所取者廉其得必多所取者深其身必穷六经作孔子削迹不粒矣孟子述子思坎轲齐鲁矣马迁以史记祸班固以西汉祸杨雄以法言太玄穷元结以浯谿碣穷陈拾遗以感遇诗穷王勃以宣尼庙碑穷玉川子以月蚀诗穷杜甫李白王江宁皆相望于穷者也天地其无意乎今足下立言必竒摭意必深抉精剔华期到圣人以此贾于时钧荣邀冨犹欲疾其驱而方其轮若曰爵禄不动于心穷达与时上下成一家书自期不杇则樵之所敢知也呜唿孤进患心不苦及其苦知者何人古人抱玉而泣捧足下文能不濡睫惧足下自得也浅且疑其道不固因归五通不得无言重校正唐文粹卷第八十四唐文粹唐文粹卷第八十五重校正唐文粹卷第八十五吴兴姚铉纂书七论文下与陆傪书荅李生二书复友生论文书荅开元寺僧书与李生论诗书与王驾评诗书荅进士王载言书上杨相公启上知巳文章启上令狐相公诗启与陆傪书李翺李观之文章如此官止于太子校书郎年止于二十九虽有各于时俗其率深知其至者果谁哉信乎天地鬼神之无情于善人而不罚罪也甚矣爲善者将安所归乎翺书其人赠于兄赠于兄盖思君子之知我也与李观平生不得往来及其死也则见其文甞叹使李观若永年则不逺于杨子云矣书巳之文次忽然若观之文亦见于君也故书苦雨赋缀于前当下笔时复得咏其文则观也虽不永年亦不甚逺于杨子云矣书苦雨之辞旣又思我友韩愈非兹丗之文古之文也非兹丗之人古之人也其词与其意适则孟轲旣没亦不见有过于斯者当下笔时如他人疾书之写诵之不是过也其词乃能如此当书一章曰获麟词其他亦可以类知也穷愁不能无述适有书寄弟正辞及其终亦自觉不甚下寻常之所爲者亦以赠焉亦惟读观愈之词兾一详焉翺再拜荅李生二书皇甫湜辱书适曛黒使者立复不果一二承来意之厚传曰言及而不言失人粗书其愚爲足下荅幸察来书所谓今之工文或先于竒怪者顾其文工与否耳夫意新则异于常异于常则怪矣词高则出于衆出于衆则竒矣虎豹之文不得不炳于犬羊鸾鳯之音不得不锵于乌鹊金玉之光不得不炫于瓦石非有意先之也迺自然也必崔嵬然后爲岳必滔天然后爲海明堂之栋必挠云霓骊龙之珠必固深泉足下以少年气盛固当以出拔爲意学文之𥘉且未自尽其才何遽称力不能哉图王不成其弊犹可以霸其仅自见也将不胜弊矣孔子讥其身不能者幸勉而思进之也来书所谓浮艳声病之文耻不爲者虽诚可耻但虑足下方今不尔且不能自信其言也何者足下举进士举进士者有司高张科格每岁聚者试之其所取迺足下所不爲者也工欲善其事必先利其器足下方伐柯而舍其斧可乎哉耻之不当求也求而耻之惑也今吾子求之矣是徒渉而耻濡足也宁能自信其言哉来书所谓汲汲于立法宁人者迺在位者之事圣人得势所施爲也非诗赋之任也功旣成泽旣流咏歌纪述光扬之作作焉圣人不得势方以文词行于后今吾子始学未仕而急其事亦太早计矣凡来书所谓数者似言之未称思之或过其余则皆善矣旣承嘉惠敢自踈怠聊复所爲俟见方尽湜再拜第二书湜白生之书辞甚多志气甚横流论说文章不可谓无意若㒒愚且困迺生词竸于此固非冝虽然恶言无从不可不卒勿恡夫谓之竒则非正矣然亦无伤于正也谓之竒即非常矣非常者谓不如常者谓不如常迺出常也无伤于正而出于常虽尚之亦可也此统论竒之体耳未以文言之失也夫文者非也言之华者也其用在通理而巳固不务竒然亦无伤于竒也使文竒而理正是尤难也生意便其易者乎夫言亦不可通理矣而以文爲贵者非他文则逺无文即不逺也以非常之文通至正之理是所以不朽也生何嫉之深邪夫绘事后素旣谓之文岂茍简而巳哉圣人之文其难及也作春秋游夏之徒不能措一辞吾何敢拟议之哉秦汉巳来至今文学之盛莫如屈原宋玉李斯司马迁相如扬雄之徒其文皆竒其传皆逺生书文亦善矣比之数子似犹未胜何必心之高乎传曰言之不出耻躬之不逮也生自视何如哉书之文不竒易之文可爲竒矣岂碍理伤圣乎如龙战干野其血玄黄见豕负涂载鬼一车突如其来如焚如死如弃如此何等语也生轻宋玉而称仲尼班马相如爲文学按司马迁传屈原曰虽与日月争光可矣生当见之乎若相如之徒即祖习不暇者也岂生称误邪将识分有所至极邪将彼之所立卓尔非强爲所庶几遂雠嫉之邪其何伤于日月乎生笑紫贝阙兮珠宫此与诗之金玉其相何异天下人有金玉爲之质者乎披薜荔兮带女萝此与赠之以芍药何异文章不当如此说也岂谓怒三四而喜四三识出之白而性入之异乎生云虎豹之文非竒夫长本非长短形之则长矣虎豹之形于犬羊故不得不竒也他皆倣此生云自然者非性不知天下何物非自然乎生又云物与文学不相侔此喻也凡喻必以非类岂可以弹喻单乎是不根者也生称以知难而退爲谦夫无难而退谦也知难而退冝也非谦也岂可见黄门而称贞哉生以一诗一赋爲非文章抑不知一之少便非文章邪直诗赋不是文章邪如诗赋非文章三百篇可烧矣如少非文章汤之盘铭是何物也孔子曰先行其言旣爲甲赋矣不得称不作声病文也孔子云必也正名乎生旣不以一第爲事不当以进士冠姓名也夫焕乎郁郁乎之文谓制度非止文词也前者捧卷轴而来又以浮艳声病爲说似商量文词当与制度之文异日言也近风敎偷薄进士尤甚迺至有一谦三十年之说争爲虚张以相高自谩诗未有刘长卿一句巳唿阮籍爲老兵矣笔语未有骆賔王一字巳骂宋玉爲罪人矣书字未识偏傍高谈稷契读书未知句度下视服郑此时之大病所当嫉者生美才勿似之也传曰惟善人能受善言孔子曰君子无所争必也射乎问于湜者多矣以生之有心也聊有复不能尽不宣湜再拜复友生论文书陆龟蒙辱示近年作者论文书二篇使㒒是非得失于其闲仆虽极顽冥亦惴息汗下见詃诃之甚难招祸患之甚易也况㒒少不攻文章止读古圣人书诵其言思行其道而未得也毎涵咀义味独坐日昊案上有一杯䔧羮如五鼎七牢馈于左右加之以撞金石万羽籥也未甞干有司对问希品第未甞历王公丐贷餙车马故无用文处江湖间不过美泉石则记之耸节槩则传之触离㑹则序之值巾罍则铭之简散澹诞无所讳避又安知文之是欤非欤生过听德我太甚茍嘿嘿不应非朋友切切偲偲之义也故扶病把笔一二论之曰我自小读六经孟轲杨雄之书颇有熟者求文之指趣规矩无出于此及子史则曰子近经经语古而微史近书书语直而浅所言子近经近何经近书书则记言之史也史近春秋春秋则记事之史也六籍中独诗书易象与鲁春秋经圣人之手耳礼乐二记虽载圣人之法近出二戴未能通一纯实故时有龃龉不安者盖汉代诸儒争撰而献之求购金耳记言记事叅错前后曰经曰史未可定其体也案经解则悉谓之经区而别之则诗易爲经书与春秋实史耳学者不当混而言之且经解之篇句名出于戴圣耳王辅嗣因之以易爲经杜元凯因之以春秋爲经孔子曰学诗乎学礼乎易之爲书也原始要终知我以春秋罪我以春秋未甞称经称经非是圣人旨也盖出于周公谥法经纬天地曰文故也有经书必有纬书圣人旣作经亦当作纬譬犹织也经而不纬可成幅乎纬者且非圣人之书则经亦后人名之耳非圣人之旨明矣苟以六籍谓之经习而称之可也指司马迁班固之书谓之史何不思之甚乎六籍之内有经有史何必下及子长孟坚然后谓之史乎孔子曰吾犹及史之阙文也曰质胜文则野文胜质则史又曰董狐古之良史也此则笔之曲直体之是非圣人悉论而辨之矣岂须班马而后言史哉以诗易爲经以春秋爲史足矣无待于外也谓经语古而皆微则易曰履霜坚冰至初筮告再三渎渎则不告苦节不可贞之类果纯古而微乎谓史语直而浅则春秋书考仲子之宫初献六羽及齐师战于干时我师败绩辛巳有事于太庙仲遂卒于陲壬午犹绎万入去籥之类果纯直而浅乎经不纯微史不纯浅又可见也言文之不可立喻则曰春秋不当言无使滋蔓又云春秋举军旅会盟岂非叙事邪引左氏传语徴左氏叙事悉谓之春秋可乎春秋大典也举凡例而襃贬之非周公之法所及者酌在夫子之心故游夏不能措一辞若区区于叙事则鲁国之史官耳孰谓之春秋哉前所自谓读六经颇有熟者求文之指趣规矩不出于此妄矣又一篇曰某文也某辞也文旣与辞异是文优而辞劣耳易之系辞曰齐小大者存乎卦辩吉凶者存乎辞故卦有大小辞有险易又曰观其彖辞则思过半矣易之辞非文邪书载帝庸作歌臯陶乃赓载歌又歌五子之歌皆辞也书之辞非文邪属辞比事春秋敎也春秋之辞非文邪礼有朝聘之辞娶夫人之辞乐有登歌荐辞礼乐之辞非文邪法言曰往者杨墨塞路孟子辞而辟之廓如也孟轲之辞非文邪太玄之辞也沈以穷乎下浮以际乎上杨雄之辞非文邪是知文者辞之揔辞者文之用天之将丧斯文也天之未丧斯文也不当称辞吉人之辞寡躁人之辞多不当称文文辞一也但所适有冝耳何异涂云之哉又曰声病之辞非文也夫声成文谓之音五音克谐然后中律度故舜典曰诗言志歌永言声依永律和声声之不和病也去其病则和和则动天地感鬼神反不得谓之文乎犹绘事组绣中有精耳大凡解人之说不敢避墉援肤爪而自矜于堂奥心府也要在引学者当知之事以明之而巳矣师道不行后生多泥于所习有陷而溺者力能援之可也如其不同请观近而后罚荅开元寺僧书李翶前日见命作开元寺钟铭云欲籍㒒之辞庶几不朽而传于后丗诚足下相知之心无不到也虽然翶学圣人之心焉则不敢让乎知圣人之道者也当见命时意亦思之熟矣吾之铭是钟也吾将明圣人之道焉则于释氏无益也吾将顺释氏之敎而述焉则绐乎下人甚矣何贵乎吾之先觉也吾之辞必传于后后有圣人如仲尼者之读吾辞也则将大责于吾矣吾畏圣人也夫铭古多有焉汤之盘铭其辞云云卫孔悝之鼎铭其辞云云秦始皇帝之峄山铭其辞云云于盘则曰盘铭于鼎则曰鼎铭于山则曰山铭盘之辞可迁之于鼎鼎之辞可移之于山山之辞可书之于碑惟之所纪尔及蔡邕黄钺铭以纪功于黄钺之上尔或盘或鼎或峄山或黄钺其意与言皆同非如髙唐上林长杨爲之作赋云尔近代之文士则不然爲铭爲碑大抵咏其形容有异于古人之所爲其作钟铭则必咏其形与其音声与其财用之多少镕铸之勤劳尔非爲勒功德诫劝于器也推此类而极观之某不知君子之文也亦甚矣然其所爲文亦皆有盛名于时天下人咸谓之善焉吾不知吾所独知其能贤于他人之皆不知乎天下人咸以不知者云善则吾之独知又何能云善乎虽然吾亦须吾心以须圣人尔阿俗从时则吾不忍爲也故乆未承教爲其所怀也如前所云足下欲吾之必铭是钟也当顺吾心与吾道则足下之铭必传于后代矣如欲从俗之所云则天下属辞之士愿爲之者甚衆矣何籍于李翺之辞哉幸思之也日中时过淮而南书以通意且爲别与李生论诗书司空图文之难而诗之难尤难古今之喻多矣而愚以爲辨于味而后可以言诗也江岭之南凡是资于适口者若醯非不酸也止于酸而巳若鹾非不醎也止于醎而巳华之人所以充饥而遽辍者知其醎酸之外醇美者有所乏耳彼江岭之人习之而不辨也冝哉诗贯六义则讽谕抑扬渟蓄渊雅皆在其闲矣然直致所得以格自竒前辈诸集亦不专工于此矧其下者邪王右丞章苏州澄澹精致格在其中岂妨于道举哉贾阆仙诚有警句视其全篇意思殊馁大抵附寒澁方可置才亦爲体之不备也矧其下者哉噫近而不浮逺而不尽然后可以言韵外之致耳愚㓜甞自负旣乆而愈觉缺然然得于早春则有草嫩侵沙长冰轻着雨消又人家寒食月花影午时天又雨微吟足思花落梦无憀得山中则有坡暖冬生笋松凉夏徤人又川明虹照雨树密鸟冲人得于江南则有戎皷和潮暗舩灯照㠀幽又曲塘春尽雨方响夜深舩又夜短猿悲减风和鹊喜灵得于塞下则有马色经寒惨鵰声带晚饥得于丧乱则有骅骝思故第鹦鹉失佳人又鲸鲵入海涸魑魅棘林高得于道宫则有棊声花院闭憣影石坛幽得于夏景则有地凉清鹤梦林静肃僧仪得于佛寺则有松日明金像苔龛响木鱼又解吟僧亦俗爱舞鹤终卑得于郊原则有逺坡春旱渗犹有水禽飞于乐府则有晚䊋留拜月春睡更生香得于寂寥则有孤萤出荒池落叶穿破屋得于惬适则有客来当意惬花发遇歌成虽庶几不濵于浅涸亦未废作者之讥诃也七言云逃难人多分隙地放生鹿大出寒林又得劒乍如添徤㒒亡书乆似忆良朋又孤屿池痕春涨满小栏花韵午晴初又五更惆怅回孤枕犹自残灯照落花又殷勤元日日欹午又明年皆不拘于一槩也盖絶句之作本于诣极此外千变万状不知所以神而自神也岂容易哉今足下之诗时辈固有难色傥复以全美爲上即知味外旨矣勉旃某再拜与王驾评诗书足下末伎之工虽䝉誉于贤哲未足自信必俟推于其类而后神跃而色扬今之贽艺者反是若即医而靳其病也唯恐彼之善察药之我攻耳以爲率人以谩莫能自振痛哉且工之尤者莫若伎于文章其能不死于诗者比他伎尤寡岂可容易校量哉国初主上好文雅风流特盛沈宋始兴之后杰出于江宁宏肆于李杜极矣右丞苏州趋味澄夐若清沅之贯达大历十数公抑又其次焉力勍而气孱乃都市豪估耳刘公梦得杨巨源亦各有胜㑹阆仙无可刘得仁辈时得佳致亦足涤烦厥后所闻逾𥚹浅矣然河汾蟠郁之气冝继有人今王生者寓居其闲沈渍益乆五言所得长于思与境偕乃诗家之所尚者则前所谓必推于其类岂止神跃色扬哉经乱索居得其所録尚累百篇其勤亦至矣吾适又自编一鸣集且云撑霆裂月劼作者之肝脾亦当吾言之无怍也荅进士王载言书李翶翶顿首足下不以翺卑贱无所可乃陈词屈虑先我以书且曰余之艺及心不能弃于时将求知者问谁则可皆告曰李君乎告足下者过也足下因而信之又过也果若来陈虽道备德具且犹不足辱厚命况如翶者多病少学其能以此堪足下所望博大而深闳者邪虽然意盛不可以不荅故敢略陈其所闻盖行巳莫如恭自贵莫如厚接衆莫如弘用心莫如直进德莫如勇受益莫如择友好学莫如改过此闻之于师者也相人之术有三迫之以利而审其邪正设之以事而察其厚薄问之以谋而观其智与不材贤不肖分矣此闻之于友者也列天地立君臣亲父子别夫妇明长㓜浃朋友六经之旨也浩乎若江海髙乎若丘山赫乎若日火包乎若天地掇章称咏津润怪丽六经之词也创意造言皆不相师故其读春秋也如未甞有诗其读诗也如未甞有易其读易也如未甞有书其读屈原庄周也如未甞有六经故义深则意逺意逺则理辩理辩则气厚气厚则词盛词盛则文工如山有恒华焉如渎有济淮河江焉其同者出源到海也其曲直浅深其色黄白不必均也如百品之杂焉其同者饱于肠也其味咸酸苦辛不必均也因学而知者也此创意之大归也天下之语文章有六说焉其尚异者则曰文章辞句竒险而巳其好理者则曰文章叙意苟通而巳其溺于时者则曰文章必当对其病于是者则曰文章不对其爱难者则曰文章冝深不当易其变易者则曰文章冝通不当难此皆情有所偏滞而不流未识文章之所生也义不主于理言不在于教劝而词句怪丽者有之矣剧秦美新王襃僮约是也其理往往有是者而辞章不能工有之矣刘氏人物志王氏中说俗传太公家教是也古之人能极于工而已不知其辞之对与否易与难也诗曰忧心悄悄愠干羣小此非对也又曰遘悯旣多受侮不少此非不对也书曰朕疾谗説殄行震惊朕师诗曰苑彼柔桑其下侯甸将采其刘瘼此下人此非易也书曰充恭克让光𬒳四表格于上下诗曰十畒之间兮桑者闲闲兮与子旋兮此非难也学者不知其方而称说云云如前所陈者非吾之所敢闻也六经之后百家之言兴老聃列御冦庄周田穰苴孙武屈原宋玉孟轲吴起商鞅墨翟荀况韩非李斯贾谊枚乗司马迁相如刘向杨雄皆足以自成一家之文学者之所归也故义虽深理虽当辞不上者不成爲文且不能传也文理义三者兼并乃能独立乎一时而不泯灭于后代能必传也仲尼曰言之无文行之不逺子贡曰文犹质也质犹文也虎豹之鞹犹犬羊之鞹此之谓也陆机曰憷他人之我先韩退之曰唯陈言之务去假令述笑哂之状曰莞尔则论语言之矣曰哑哑则易言之矣曰粲然则谷梁子言之矣曰攸尔则班固言之矣曰冁然则左思言之矣吾复言之与前文何以异也此造言之大归也吾所以不恊于时而学古文者恱古人之行爱古人之道也故学其言不可以不行其行行其行不可以不重其道重其道不可以不知其礼古之人相接有等重其义列于经传皆可详别如师之于门人则名之于朋友则字而不名称之于师虽朋友亦名之子曰吾与回言又曰参乎吾道一以贯之又曰若由也不得其死然是师之名门人验也夫子于郑兄事子产于齐兄事晏平仲传曰子谓子产有君子之道四焉又曰晏平仲善与人交子夏言游过也子张曰子夏云何曽子曰堂堂乎张也是朋友字而不名验也子贡曰赐也何敢望回又曰师与商也孰贤子游曰有澹台灭明者行不由径是称于师虽朋友亦名验也孟子曰天下之达尊三曰德爵年恶得有一而慢其二足下之书曰韦君词杨君濳足下之德与二君未知前后也而足下齿㓜而位卑而皆名之传曰吾见其与先生并行也窃惧足下不思乃陷于此韦践之与翺书亟叙足下之善故敢尽词以复足下之厚意计必不以爲犯李翺顿首上杨相公启刘太眞太眞启前者曲蒙处分今献所学旧文伏念早年僻居江介泛窥经典莫究宗源天宝中常遇故扬州功曹兰陵萧君语及文学许相师授而家贫丗乱不克终之其后从役外府所用寡细虽抱宿心无因警发虽欲奔前贤之墻宇揖作者之风度渉隅角而輙滞望端倪而自失常有一言适至理一章逸遗恨窃怀耻愧不觉淹乆以深稽命之罪宁负厚颜之愧谨上近所记録三十余章及复内省慙惶汗流伏惟相公秉人文以作相敷天纵之盛美发六籍以立言极三才之奥义协賛一德化成羣有悬衡而制其轻重操绳而审其曲直小人旣无学术又无材用形神低悴年鬓頽老又念顷日曽霑引问击蒙而恒失所对庸劣而竟无上𥙷今复以此昧尘明鉴相公假爲之纳其瑕秽小人不亦自重其嫌斥乎向使彊仕之闲获趋门馆荷深仁于哲匠被君子之善诱虽其顽鲁或有庶几之道焉今过五十巳加其四学之巳困力又不足遇伯乐而反恶于长鸣视姫姜而自退其陋质抑小人之命也不敢多言谨启上知已文谨启杜牧某启某少小好爲文章伏以侍郎文师也是敢谨贡七篇以爲视听之汚伏以元和功德凡人尽当謌咏纪叙之故作燕将録往年弔伐之道未甚得所故作罪言自艰难以来卒伍佣役辈多据兵爲天子诸侯故作原十六卫诸侯或恃功不识古道以至于反侧叛乱故作与刘司徒书处士之名即古之巢白伊吕辈近者往往自名之故作送薛处士序宝历大起宫室广声色故作阿房宫赋有庐终南山下甞有耕田着书志故作望故园赋虽未能深窥古人得与揖让笑言亦或的的分其状貌矣贞元四年来在大君子门下恭承指顾约束于政理簿书闲永不执卷上都有旧第唯书万卷终南山下有旧庐颇有水树当以耒耜笔砚闲齿髪尙壮闲兾有成立他日捧持一游门下爲拜谒之先或希一奖今者所献但有轻黩尊严之罪亦何所取伏希少假诛责生死幸甚上令狐相公诗启元稹某启某初不好文徒以仕无他歧强由科试及有罪谴弃之后自以爲废滞潦倒不复以文字有闻于人矣曾不知好事者抉摘刍芜尘秽尊重窃承相公直于廊庙闲道某诗句昨又面奉教约今献旧文战汗悚惧慙忝无地某始自御史府谪官于外十余年矣闲诞无事遂用力于诗章日益月滋有诗千余首其闲感物寓意可备朦瞽之风达者有之词直气麤罪戾是惧固不敢陈露于人惟杯酒光景闲屡爲小碎篇章以自吟畅然以爲律体卑下格力不扬茍无姿态则陷流俗常欲得思深语近韵律调新属对无差而风情自逺然而病未能也江湖闲多有新进小生不知天下文有宗主妄相倣斆而又从而失之遂至支离𥚹浅之词皆目爲元和诗体某又与同门生白居易友善居易雅能爲诗就中爱驱驾文字穷极声韵或爲千言或爲五百言律诗以相投寄小生自审不能有以过之往往戏排旧韵别创新词名爲次韵盖欲以难相挑耳江湖间爲诗者或相倣斆或力不足则至于颠倒语言重复首尾韵同意等不异于篇亦目爲元和诗体而司文者考变雅之由往往归咎于某甞以爲雕虫小事不足自明闻相公记忆累旬巳来实惧粪土之墙庇于大厦使不复摧坏永爲板筑者之误辄敢缮写古体诗歌一百首一百韵至两韵律诗又一百首合爲五卷奉启跪陈或希搆厦之余一赐观览知小生于章句中栌榱桷之材尽曾量度则十余年之邅回不爲无所用心耳词旨琐劣冒黩尊严伏俟刑书不敢逃让死罪死罪重校正唐文粹卷第八十五嘉靖甲申歳太学生姑苏徐焴文明刻于家塾唐文粹唐文粹卷第八十六重校正唐文粹卷第八十六吴兴姚铉纂书八荐贤四上宰相荐皇甫湜书荐所知于徐州张仆射书荐齐孝若书荐樊衡书师资七与李㪍书与叚校理书荅人求文章上韩吏部书与常州独孤使君书荅韦中立书复杜温夫书上宰相荐皇甫湜书韦处厚相公阁下伏以燕国张公说登翊圣明底宁泰阶推心旁求虚已下纳房太尉由布衣振起于门下张曲江自蓬戸发挥于岭底而继播休名袭佩相印克懋勲德不忝揄扬后之朝望因以兴劝不多二公而推燕国者以杂居羣伦齐齿下辈崇搆栋榦则杪忽方轻琢饰珪璋则蒙昧未耀器用旣光持之于耳目之前垂后而无配名节兼大用之于身丗之后希古而絶伦夫岂推䇿考歩之爲乎藏往知来之兆乎盖合以尺牍片言申以考迹定貌灵异五行之钟粹也文章心灵之造形也着诚居业本隐以之显观心择术自麤以之微以是而求则坐决万方之内立断百代之下其术旣定其道甚明窃见前进士皇甫湜年三十二学穷古训词秀人文脱落章句简斥枝叶游百氏而旁览折之以归正囊六义以疾驰讽之以合雅茍坚其持操不恐于嚣嚣之讪脩其践立不诱于借借之誉孟轲黜杨墨之心杨雄尊孔颜之志形乎旣立果于将然至于用心合论操毫注简排百氏之杂说判九流之纷荡摘其舛駮趋于夷途徴㑹理轴遣训词波无不蹈正超常曲畅精旨置之石渠必有刘向之刋正羣言列之东观必有孟坚之勒成汉史施之奏议必有贾谊之兼对诸生天旣委明干斯人苟回险其道未得按轮而驱则必混翼于天池飱精于沆瀣秉矰缴者从而道之固无及矣傥得游门下信其才能相公得狥公之名有摭竒之实后进幸甚舎人骖御贱役也犹能达扫门之事祢衡雕虫薄技也犹能遇非常之荐今某辱奉恩顾实百于舎人之俦皇甫湜藴积才志固百于正平之量处厚百舎人之势不能达百正平之心方切恃私于门舘明者观之其耻非一也惧愚瞽不尽谨缮其书论赋合八首用卜可否轻渎严威下情不任战惧之至荐所知于徐州张仆射书李翺翶再拜齐桓公不疑于其臣管夷吾信而霸天下攘戎翟匡周室亡国存荆楚服诸侯莫不至焉竖刁易牙信而齐国乱身死不葬五公子争立兄弟相及者数丗桓公之信于其臣一道也所信者贤则格于天地功及后丗不得其人则不得其死其知人不易也岂惟霸者爲然虽圣人亦不能免焉帝尧之时贤不肖人皆立于朝尧能知舜于是乎驩兠放共工流殛鮌窜三苗举禹稷臯陶二十有二人加诸上位故尧崩三载四海遏密八音后丗之人皆谓之帝尧焉向使尧不能知舜而遂尊驩兠共工之党于朝禹稷臯陶之下二十有二人不能用则尧将不得爲齐桓公尔岂复得曰大哉尧之爲君乎惟天爲大惟尧则之荡荡乎民无能名焉者哉春秋曰夏灭项盖齐灭之曷不言齐灭之爲桓讳也春秋爲贤者讳此灭人之国何贤尔君子之恶恶也嫉始善善也乐终桓公甞有继絶存亡之功故君子爲之讳继絶存亡贤者之事也管夷吾用所以能继絶丗存亡国焉耳竖刁易牙用则不能也向使桓公始不用管夷吾末有竖刁易牙争㩲不葬而乱齐国则幽厉之诸侯也始用贤而终身讳其恶君子乐用贤也如此始不用贤以及其终而幸后丗之掩其过也则微矣然则居上位流德泽于百姓者何所劳乎劳于择贤得其人加诸上使天下皆化之焉而已矣今天子之大臣有土地千里孰有如执事好贤不倦者乎盖人人亦多矣其所可求而不可取者则有人焉陇西李观竒士也伏闻执事知其贤将用之未及而观病死昌黎韩愈得古文之遗风明理乱根本之所由伏闻执事又知其贤将用之未及而愈爲宣武军节度使之所留观愈皆豪杰之士也如此人不时出观自古天下亦有数百年无如其人者焉执事皆得而知之皆不得而用之翶实爲执事惜焉岂唯翺一人而巳后之读前载者亦必多爲执事惜之矣兹有平昌孟郊贞士也伏闻执事旧知之郊爲五言诗自前汉李都尉苏属国及建安诸子南朝二谢郊能兼其体而有之李观荐郊于梁肃𥙷阙书曰郊之五言诗其有高处在古无上其有平处下顾两谢韩愈送郊诗曰作诗三百首杳黙咸池音彼二子皆知言者也岂欺天下之人哉郊穷饿不得安养其亲周天下无所遇作诗曰食荠膓亦苦强歌声无欢出门即有碍谁谓天地寛其穷也甚矣凡贤人竒士自以所负不苟合于世是以虽见之难得而知也见而不能知其贤如勿见而巳矣知其贤而不能用如勿知其贤而巳矣用而不能尽其才如勿用而巳矣尽其才而容谗人之所闲者如勿尽其才而已矣故见贤而能知知而能用用而能尽其才而不容谗人之所闲者天下一人而巳矣兹有二人焉偕来其一人贤士也其一人常常人也待之礼貌不加崇焉则贤者行而常常之人日来矣况其待常常之人礼貌加厚则善人何求而来哉孔子曰吾未见好德如好色者圣人不好色而好德者也虽好色而不如好德者次也德与色均好之又其次也虽好德而不如好色者下也最甚不好德而好色者穷矣有人告曰某所有女国色也天下之人必将极其力而求之无所爱矣有人告曰某所有人国士也天下之人则不能一往而先焉是岂非不好德而好色者乎贤者则冝有以别于天下之人矣孔子述易定礼乐删诗叙书作春秋圣人也奋乎百丗之上其所化之者非其道则夷狄人也而孔子之庙存焉虽贤者亦不能日往拜之以其待于人寡矣故无益于人虽孔子之庙尚不能朝夕而事焉况天下之人乎有待于人而不能礼善人良士则不如无待也呜唿人之降年不可与期郊将爲他人之所得而大有立功于丗与其短命而死皆不可知也二者卒有一于郊之身他日爲执事惜之不可旣矣执事终不得而用之矣虽恨之亦无奈何矣翺穷贱人也直辞无让非所冝至于此者也爲道之存焉耳不直则不足以伸道也非好多言者也翺再拜荐齐孝若书今狐楚某官至辱垂下问令公举一人可管记之任者愚以爲军中之书记节度之喉舌指事立言而上达思中天心发号出令以下行期恱人意谅非容易而可专据窃见前进士高阳齐孝若字考叔年二十四学必专授文皆雅正词赋甚精章表殊徤踈眉目美风姿外若坦荡中甚畏愼执事傥引在幕下列于賔佐使其驰一檄飞一书必能应马上之急求言腹中之所欲夫掇芳刈楚不弃幽逺况孝若相门子弟射䇿甲科家居君侯之化下且数年矣不劳重币而获至宝甚善甚善雄都大府多士如林最所知者实斯人也请爲阁下记其若此惟用与舍高明裁之荐樊衡书崔颢夫相州者先王之旧都西山雄崇足是秀异窃见县人樊衡年三十神爽清晤才能絶伦虽白面书生有雄胆大略深识可以轨时俗长䇿可以安塞裔藏用守道实有岁年今国家封山勒崇希代罕遇含育之类莫不踊跃况诏徴隐逸州贡茂异衡之际㑹千载一时君侯复躬自执玉陪銮日观此州名藩必有所举当是举者非衡而谁伏愿不弃贤才赐以甄奖得奔大礼升闻天朝衡因此时䇿名树绩报国荣家令当代之士知出君侯之门矣颢不胜区区敢闻左右俯伏阶墀用増战汗与李㪍书田弘正弘正珍重执事之心积二十余年竟不获自道于执事者徒恳恳终日常恐空老而无所师诚固内自不安矣自前年朝谒得展拜执事于道路之间时苦牵事复略不得伸前时所畜之意弥有不足于心矣执事以古今仁义发爲惩恶劝善之心岂惟当丗士君子所赖抑亦姬公孔子之心待执事而明白之矣毎览前后史䇿纪其所爲古之贤者有出无愧矣弘正近奉制书去魏就鎭自念宠荣巳极能无忧惕之甚哉且自二寇乱常巳来六十余载矣河北之地敎化之所不行兾赵魏常山又河北之尤者日月积习遂爲匪人诚可悲矣寝食常念之以爲负经济不覉之才者执事可以将朝廷之化移犷俗之心矣弘正庸虚辄不自意子降重爲邑人启茅塞之心仰执事坐师氏之筵使鄙夫修拥篲之礼则向之羞姑可掩矣不审执事当俯而就之乎复耻而不就乎今辄虚上倅之位俟君子光临古人有功成不居退得所诣者鄙人咏之乆矣傥终不拒至诚之情幸甚与叚校理书刘巖夫人藏其心不可测度也揺舌于口谁不言仁谊哉清浊相浑眞伪难辨今虽有提其肺肠以呈衆某必笑而不谅此亦不足怪也盖伪者系而眞者寡况慿区区文字而能取信于人邪所以某藴蓄斯乆不敢轻奋抑爲此也今幸因执事稍垂盼睐以不伦衆辈故得肆陈其愚惟赐详之某七岁受敎诲始学箕裘迄今十六不见成熟性本慵惰强之惟艰不能勠力尽瘁服勤先圣然常谓男子生而悬弧示有事于四方固不得与儿女曹并列依违以没丗毎欲奋廓埃壒破开涛浪耸翼云汉垂名竹帛谓舒腕可取耳殊不知丗道隘局九重阻深不可也又欲藏器弛用洗涤他肠昧旦调旨甘入夜吟编简索圣贤意探情性源白云霏空虚舟汎波尘机不张语黙自任湜湜然得全其愚爲唐一闲人而家丗清风祗承严训不可也又欲掉长舌于公卿闲蘧蒢戚施以媚于人拱立下流阿旨从衆善者曰善不善者亦曰善巧言如流俾躬处休而愚僻巳惯矫之惟病不可也三者之惑心不可屈志不可谐歧路难期岁月易老践履之道伥然自迷执事濯缨清流敏古多识试与指其要路将鞭蹇以趋之某再拜荅人求文章书柳宗元古今号文章爲难足下知其所以难乎非谓比兴之不足恢拓之不逺鑚砺之不工颇颣之不除也得之爲难知之愈难尔傥或得其高朗探其深赜虽有芜累则爲日月之蚀也大珪之瑕也曷足伤其明黜其宝哉且自孔子巳来兹道大辟家修人励刓精竭虑者几千年矣其间耗费简札役用心神者其可数乎登文章之箓波及后代越不过数十人耳其余谁不欲争裂绮绣互攀日月高居于万物之中雄视于百代之下率皆纵誔而不克踯躅而不进力蹙势穷吞志而没故曰得之爲难嗟乎道之显晦幸不幸系焉谈之辩讷升降系焉鉴之颇平好恶系焉交之广狭屈伸系焉则彼卓然自得以奋其闲者合乎否乎是未可知也而又荣古陋今者比肩叠迹大抵生而不遇死则垂声者衆焉杨雄没而法言大兴马迁生而史记未振彼之二子且犹若是况乎未甚闻着者哉有文不传于后祀声遂絶于天下者矣故曰知之愈难而爲文之士亦多渔猎前作戕贼文史抉其意抽其华置齿牙闲遇事起金声玉耀诳聋瞽之人徼一时之声虽终沦弃其夺朱乱雅爲害巳甚是其所以难也闲闻足下欲观仆文章退发囊笥编其芜秽心悸气动交于胷中未知孰胜故乆滞而不往也今往仆所着赋颂碑碣文记议论书序之文凡四十八首合爲一通想令治书苍头吟讽之也击辕拊缶必有所择顾鉴视何如耳还以一字示襃贬焉上韩吏部书林简言人有儒其业与孟轲同代而生不遂师于轲不得闻乎道阁下岂不谓之惜乎又有与杨雄同代而生不遂师于雄不得闻乎道阁下岂不谓之惜哉有习于琴者问其所习必曰吾师于某某所传师旷之道也习于弧者问其所习必曰吾师于某某所传濯孺子之道也脱二人未至于古然亦无敢是非者以所习有据故也傥曰吾自能非授受于人也必知其音俚音也其能庸能也呜唿圣人之道与琴弧之道相逺矣而琴弧尚能自习之如此况圣人之道乎去夫子千有余载孟轲杨雄死今得圣人之旨能传说圣人之道阁下耳今人睎阁下之门孟轲杨雄之门也小子幸儒其业与阁下同代而生阁下无限其门俾小子不得闻其道爲异代惜焉与常州独孤使君书崔元翰日月崔元翰再拜上书郎中使君阁下天之文以日月星辰地之文以百谷草木生于天地而肖天地圣贤又得其灵和粹美故皆含章垂文用能裁成庶物化成天下而治平之主必以文德致时雍其承辅之臣亦以文事助王政而唐尧虞舜禹汤文武之代则宪章法度礼乐存焉臯陶伯益伊传周召之伦则诰命谟训歌颂传焉其后卫武召穆吉甫仍叙咸作之诗并列于雅孔圣无大位由修春秋述诗易反诸正而寄之治而素臣丘明游夏之徒又述而賛之推是而言爲天子大臣明王道断国论不通乎文学者则陋矣士君子立于丗升于朝而不繇乎文行者则僻矣然患后丗之文放荡于浮虚舛驰于怪迂其道遂隐谓冝得明哲之师长表正其根源然后敎化淳矣阁下绍三代之文章播六学之典训微言高论正词雅旨温纯深润溥博弘丽道德仁义粲然昭昭可得而本学者风驰云委日就月将庶几于正若元翰者徒以先人之绪业不敢有二事不迁于他物而其颛蒙朴騃难以爲工抗精劳力未有可採独喜阁下虽处贵位而有仲尼诲人不倦之美亦欲以素所论撰贡之阁下然而未有暇也不意流于明友露其嗤鄙而乃盛见称叹俯加招纳顾淮狂简何以克堪今谨别贡五篇庶垂观察傥复襃其一字有踰拱璧之利假以一言若垂华衮之荣不宣元翰载拜荅韦中立书柳宗元宗元白辱书云欲相师仆道不笃业甚浅近环顾其中未见可师者虽甞好言论爲文章甚不自是也不意吾子自京都来蛮夷闲乃幸见取仆自卜固无取假令有取亦不敢爲人师爲衆人师尚不敢况敢爲吾子师乎孟子称人之患在好爲人师由魏晋巳下人益不事师今之丗不闻有师辄譁笑之以爲狂人独韩愈奋不顾流俗犯笑侮收召后学作师说因抗颜而爲师丗果羣怪聚骂指目牵引而增爲言词愈以是得狂名居长安炊不暇熟又挈挈而东西如是数矣屈子赋曰邑犬羣吠吠所怪也仆往闻庸蜀之南恒雨少日日出则犬吠予以爲过言前六七年仆来南二年冬幸大雪踰岭被南越中数州之犬皆苍黄吠噬狂走者累日至无雪乃巳然后始信前所闻者今韩愈旣自以爲蜀之日吾子又欲使吾爲越之雪不亦病乎非独见病亦以病吾子然雪与日岂有过哉顾吠者犬耳度今天下不吠者几人而谁敢衒怪于羣目以召閙取怒乎仆自谪过以来益少志虑居南中九年増脚气病渐不喜閙岂可使呶呶者早夜沸吾耳搔吾心则固僵仆烦愦愈不可过矣平居望外遭齿舌不少不独欠爲人之师耳抑又闻之古者重冠礼将以贵成人之道是圣人所尤用心者也数百年来人不复行近有孙昌胤者独发愤行之旣成礼明日造朝到外廷荐笏言于卿士某子冠毕应之者咸怃然京兆尹郑叔则怫然曵笏却立曰何预我邪廷中皆大笑天下不以非郑尹而快孙子何哉独爲所不爲也今之命师者大类此吾子行厚而辞深凡所作皆恢恢然有古人形貌虽仆敢爲师亦何所增加也假以㒒年先吾子闻道着书之日不后诚欲往来言所闻则仆固愿悉陈中所得者吾子苟自择之取某事去某事则可矣若定是非以敎吾子仆材不足而又畏前所陈者其爲不敢也决矣吾子前所欲见吾文悉以陈之非以耀明于子聊欲观子气色诚好恶如何也今书来言者皆太过吾子诚非佞誉诬䛕之徒直见爱甚故然耳始吾㓜且少爲文章以辞爲工及长乃知文者以明道是固不爲炳炳琅琅务采色衒声音而爲能也凡吾所陈皆自谓近道而不知道之果近乎逺乎吾子好道而可吾文或者其于道不逺矣故吾毎爲文章未甞敢以轻心掉之惧其剽而不留也未甞敢以怠心易之惧其弛而不严也未甞敢以昬气出之惧其昧没而杂也未甞敢以矜气作之惧其偃蹇而骄也抑之欲其奥扬之欲其明䟽之欲其通廉之欲其节激而发之欲其清固而存之欲其重此吾所以羽翼夫道也本之书以求其质本之诗以求其恒本之礼以求其冝本之春秋以求其断本之易以求其动此吾所以取道之原也叅之谷梁氏以厉其气叅之荀孟以畅其支叅之庄老以肆其端叅之国语以博其趣参之离骚以致其幽叅之太史以着其絜此吾所以旁推交通而以爲之文也凡若此者果是邪果非邪有取乎抑无取乎吾子幸观焉择焉有余以告焉苟亟来以广是道子不有得焉则我得矣又何以师云尔哉取其实而去其名无招越蜀吠怪而爲外廷所笑则幸矣复杜温夫书柳宗元宗元自两月来三辱生书书皆逾千言意若相望以不对荅引誉者然仆诚过矣而生与吾文又十卷噫亦多矣文多而书频吾不对荅引誉冝可自反而来徴不肯相见亟拜亟问其得终无辞乎凡生十卷之文吾巳略观之矣吾性騃滞多所未甚谕安敢悬断是且非邪书吾必曰周孔周孔安可当也儗人必于其伦生以直躬见冝无所䛕今道而不幸乃曰周孔吾岂得无骇怪且疑生悖乱浮诞无所取幅尺以故愈不对荅来柳州见一刺史即周孔之今而去我道连而谒于潮之二邦又得二周孔去之京师京师显人爲文辞立声名以干数又冝得周孔千百何吾生胷中扰扰焉多周孔哉吾虽少爲文不能自彫斵引笔行墨快意累累意尽便止亦何所师法立言状物未甞求过人亦不能明辨生之才致但见生用助字不当律令惟以此奉荅所谓乎欤邪哉夫者疑辞也矣尔焉也者决辞也今生则一之宜考前闻人所使用与吾言类且异愼思之则一益也庚桑子言藿蠋鹄卵者吾取焉道连而谒于潮其卒可化乎然丗之求知音者一遇其人或爲十数文即务往京师急日月犯风雨走谒门戸以兾茍得今生年非甚少而自荆来柳自柳将道连而谒于潮途逺而深矣则其志杲有异乎又状貌嶷然类丈夫视端形直心无岐径其质气诚可也独要谨充之尔谨充之则非吾独能生冝勿怨亟之二邦以取法时思吾言非固拒生者孟子曰余不屑其敎诲也者是亦教诲之而巳矣某白重校正唐文粹卷第八十六唐文粹唐文粹卷第八十七重校正唐文粹卷第八十七吴兴姚铉纂书九自荐上张燕公书上裴度相公书上郑相公书上宰相三书上张燕公书房琯窃惟当今主英臣诚海平天清干相国者更言朝廷之遗阙黔黎之艰阻妄矣琯直以有词不自明徴积心无与消散此亦一夫不获愿就相门陈之或议相门重深贱士罕及进言不少非人则废退而复念止于旬时若借人爲容则耻殊特达欲持情径往则惧致忽遗思所以自竒图左右见异僭用旧礼献此琬珪兾䞇列得启其书书穷思见其人矣至有轻好行怪易爲犯德琯非敢如此也愿左右明之琯甞闻旣往布衣之士亦贱者也而一人下之三公崇之将欲分其贤愚而系其理乱琯自料必不能有损益于盛朝徒亦形似英哲之踪辱累珪璋之德希左右以公选琯因以私进所私者则敢终而言之琯㓜爲先相国弃委翳于蓁芜之下因物遂迁与农者莫辨不忍窘厄然后以菑获爲怀将祗若遗谋乃发前言筐箧有相公述作焉有先君鉴诫焉约之立言依以扶信若赴古道则适若逢今人则乖或谓之非或谓之是求我哲匠系此困蒙顾此身在下流无闻上士未足爲先君之嗣不可见先君之友况有贵贱之异爲之隔阔乎深惟达音者希恐不可再得忽不知相国之富贵如此琯之贫贱又如此期相国乃曰人以道义求我我不当以贵贱隔之借如宣父有相国之贵宁拒游夏之徒欤夫其此心千载一用岂琯也当之又见礼经有难进易退者戒贪也起人来学者劝道也琯趣仁者而乆未行何乎衣惟素褐乗非车马阍人斥之驭者排之长衢高门骤拜左右则近于论诉岂闻道之士乎故献王贡书以先其意或垂善诱使得登其门假以温和之颜赐其清闲之宴大观宗庙旁见百官上谘爲人之纪纲次及作文之利害然后陈百一之诚讽南山之诗醉德写诚俯而告退琯之愿也未敢忘也若其取于是日许时入奉一岁之内得再厕法曹舎人闻诗礼焉人子毕矣岂有恨哉至如笥有衣裳天有秩序圣君在上何人不欲如琯今日未敢生心傥见露之时爲左右所器亦愿起自燕国门下令衆人别意瞻瞩也贪竭鄙志不觉多言妨尘宴私忧危失措傥左右垂无穷之惠降不测之礼钖数字之荅加一介之使则相国保下士之誉小人获见知之荣光照微躯价传多士辄饰琐貌以俟轩车上裴度相公书元稹通州司马元稹谨再拜献书相公阁下日者相公之掾洛也稹获陪侍道途不以庸妄话及章启则窃闻阁下以文皇勑起居郎书居安思危四字于笏爲至戒今陛下当晋武平吴之后阁下即东征而还安孰甚焉思岂可废况今四邸并开扫门之賔竞至碣石余沴束身之𣢾未坚则推食握髪之意可遽移于高枕击钟之逸矣且得人则理之谈实老生之常语至于切近犹饥者欲食不可恶熟俗而不言也若稹之末学浅见又安敢引喻古昔于阁下独忆得近日故裴兵部之纳人也甄辨精净号爲名流及其爲相也搆置羣材使梁栋榱桷咸适其用人颇隘之至于激浊扬清亦无所爱恡是以禀政不累月阁下自外寮爲起居郎韦相自巴州知制诰张河南自邕幕爲御史李西川自饶州爲杂端密勿津梁之地半得其人如故韦纁如稹等拔于疑碍置于朝行者又十数然后排异已之巨敌引腹心之至交当时一二年闲几至于奸无蹊隧而正有根本矣及山东沴作上以兵事谘之则对以禁暴息人之外不能有以佐震耀是以樽俎之谋不专于廓庙盖廉善精微之士素熟于心胷而汎驾乗桴之材未甞量校于左右也比于阁下今日之雄材大略爲短矣然而即丗之后虽无李严廖立之思而十年之内备将相号名卿者多其引拔呜唿子皮叔牙之功斯不细矣日者阁下方事淮蔡独当鑪鎚内藴深谋外排羣议始以追韩信拔吕蒙爲急务固非叔孙通荐儒之日也今殊勲旣建至化方行亦当念魏郑公守成之难而三复文皇帝思危之诏乎以愚揆之欲人不怨莫若迁授之有常欲人之竭诚莫若救拯于焚溺何谓有常而不怨以省言之由后行爲前行以台言之自察院转殿院茍不如是则怨矣茍能如是何怨哉何谓救拯而竭诚稹又不敢移之他人借如小生之庸且昧也固不及班行之中辈又敢自让于郎吏之末者邪向使元和中一年爲拾遗二年爲补阙不三四年爲贠外又三四年爲正郎则宰物者虽朝许之以纶诰暮许之以专席厚则厚矣遽责有隳肝沥胆同厮养之用力亦难哉及夫爲计不良困于沟渎者十年矣茍有舒其胼挛置之趋走者又不敢爱气力恡心髓于和扁也是犹龟鼍之有水鸟兽之有林何甞愧于水木苟或絷而笼之鎻而槛之其或放之投之者则必啁噍顾慕以报人报其免于难也今天下病沟渎困笼槛思阁下药之养之投之放之者岂特小生而巳哉且曩时之窒阁下及小生者岂不以阁下䟽有居安思危之字爲抵忌对上以河南掾尉非贬官爲说乎向非裴兵部一二明之则稹终老于贫贱固其冝也傥阁下犹二三年遟回于外任则少阳邀望之际固未得奉惶惶之命以周知其巢穴当元济讨除之始又安能定巳成之册于上前排未亡之疑于衆口哉今天下能不有万一于阁下之才略而由跼足怗胁私自怜其有志力哉况当今陛下在宥四海与人更始特降含垢弃瑕之书且授随材任能之柄于阁下阁下若不能荡涤痕累洞开嫌疑弃仇如振尘爱士如救馁使恃才薄行者自赎于烦辱以能见忌者骋力于通衢上以副圣君咸与惟新之德次以广阁下常善救人之道使千百年外谓阁下与裴兵部爲交相短长亦足爲贤相矣未尽善也且夫当陛下肇临宇宙之初与得天乆照之后愈光明矣安有裴兵部拔羣材于前则尽行阁下拔羣材于后则尽废以阁下沐浴恩波之始与徽猷克壮之秋愈汪洋矣又安有救裴寰之罪换禹钖之官则尽易振天下之穷滞行涣汗之条目则爲难稹虽至愚未敢然也稹自十年遭罹多故每欲发书故旧尚不敢尽陈其情岂不知干宰相有不测之罪邪熟自忖之与其瘴死蛮夷自题不遇之牓比夫尘秽尊重伏俟危言之刑无异也聊因所善缄献鄙诚翘企刑书不敢逃让不宣稹顿首上郑相公书欧阳詹将仕郎守国子监四门助教欧阳詹谨齐沐缄书再拜遣隶子弟献于相公中衢之车下庶及乎阁下当今主上圣哲辅相贤明可行巳行可止巳止其或未行未止非不知也非不念也未可行而未可止也其愚蒙欲陈所知则在知之之后念之之内矣亦何敢言今斯有言自言而巳人有百行脩万事精内扣濳鸣外听无声非不愿用而人不用非不愿旌而人不旌虽和乎之代至老至死者相公以爲有之乎某将十有十百有百千有千也何以苦知自寿百歳七十者稀某今四十有加矣更三十年于此是一生不覩高衢逺途矣况先三十年孰知存亡哉其或素蓄当在重泉之下矣忖已方人所以知百行脩万事精内叩濳鸣外听无声非不愿用而人不用非不愿旌而人不旌虽和平之代至老至死者十有十百有百千有千也呜唿今之高悬爵禄广设名位实大乎德行与乎能事也德行也者孝悌也忠信也不可于公堂斯须而得试也须渐乎父母昆弟之言㳂乎州闾乡曲之誉在三江之南孝悌之言无由渐朝廷之耳忠信之誉莫得通阙下之闻也能事也者秉持也应奉也不可虚处无任而得呈也须形乎政令裁制之庸着乎役艺使才之致某冗官也政令裁制一月两衙之谓役艺使才二奠陪行而巳秉持之庸不可形考课之目应奉之致是絶着选能之见也纵有颜闵之德游夏之学宰我之政夫子之文章其于是也但父母昆弟自相知州闾郷曲自相许于海隅岭徼其奈拳拳之身何夫大田斯获而有遗秉则滞穗也万秉稀一万穗稀一某岂遂当其一乎且天地也命之翅必与之羽翮副其巨细使得飞也命之足必与之蹄跖称其短长使得行也若命之翅而不与之羽翮与之而巨细不相副飞则坠若命之足而不与之蹄跖与之而短长不相称行必颠命适遗之坠与适遗之顚则如无命无与也其庸愚不知造物之旨者示之则不之怪其明贤深探理源者其谓天地何且邦国也劝人以德行用钖之爵禄必契其分量使得行道也耸人以能事用钖之名位必权其轻重使得荣身也若劝以德行而不钖之爵禄钖之而分量不相契道则屈耸以能事而不钖之名位钖之而轻重不相权身则辱劝适遗之屈耸适遗之辱则如无劝无耸也其庸愚不知政化之旨者视之则不之怪明贤深探理体者其谓邦国何某代居闽至于吴则絶同郷之人矣自吴至于楚则絶同方之人矣过宋由郑踰周到秦朝无一命之亲路无回眸之旧犹孤根寄不食之田也人人耘耨所不及家家漑灌所不霑其灌乃条枚成乃华实者上天至仁之膏泽厚地无私之阳春乎相公爲上天之霖雨佐厚地之发生也何以处某焉夫举善不遗于微陋用能必尽其材器眞宰相之任也自唐及虞有其人自夏及商有其人自周及秦有其人自汉而降无代无之泊国朝历历可数也相公能以某爲手下滥觞乎似善斯升眞善以至似能斯拔眞能以来古人行此天下归仁也相公行之哉行之哉今则犹古筭度途逺苍黄造次某惶恐再拜上宰相三书韩愈正月二十七日前郷贡进士韩愈谨伏光范门下再拜献书相公阁下诗之序曰菁菁者莪乐育材也君子能长育人材则天下喜乐之矣其诗曰菁菁者莪在彼中阿旣见君子乐且有仪说者曰菁菁者盛也莪微草也阿大陵也言君子之长育人才若大陵之长育微草能使之菁菁然盛也旣见君子乐且有仪云者天下美之之辞也其三章曰旣见君子钖我百朋说者曰多之之辞也言君子旣长育人才又当爵命以赐之厚禄以宠贵之云尔其卒章曰汎汎扬舟载沈载浮旣见君子我心则休说者曰载者载也沈浮者物也言君子之于人才无所不取若舟之于物浮沈皆载之云尔旣见君子我心则休云者言若此则天下之心美之也君子之于人也旣长育之又当爵命宠贵之而于其才无所遗焉孟子曰君子有三乐王天下不与存焉其一曰乐得天下之英才而教育之此皆圣人贤士之所极言至论古今之所冝法者也然则熟能教育天下之才将非吾君与吾相乎幸今天下无事小大之官各守其职钱谷甲兵之问不至于庙堂论道经邦之暇舍此宜无大者焉今有人生二十八年矣名不着于农工商贾之版其业则读书着文歌颂尧舜之道鸡鸣而起孜孜焉亦不爲利其所读皆圣人之书杨墨释老之学无所入于其心其所着皆约六经之旨而成文抑邪与正辨时俗之所惑居穷约亦时有感激怨怼竒怪之辞以求知于天下亦不悖于敎化妖淫䛕佞诪张之说无所出于其中四举于礼部乃一得三选于吏部卒无成九品之位其可望一畒之宅其可怀遑遑乎四海无所归恤恤乎饥不得食寒不得衣濵于死而益固得其所者争笑之忽将弃其旧而新是图求老农老圃而爲师悼本志之变化中夜涕泗交頣虽不足当诗人孟子之谓抑长育之使成才其亦可矣教育之使成才其亦可矣抑又闻古之君子相其君也一夫不获其所若已推而内之沟中今有人生七年而学圣人之道以脩其身积二十年不得巳一朝而毁之是亦不获其所矣伏念今有仁人在上位若不往告之而遂行是果于自弃而不以古之君子之道待吾相也其可乎宁往告焉若不得志则命也其亦行矣鸿范曰凡厥蔗民有猷有爲有守汝则念之弗恊于极弗罹于咎皇则受之而康而色曰余攸好德汝则钖之福是皆与善之辞也抑又闻古之人有自进者而君子不逆之矣曰余攸好德汝则钖之福之谓也抑又闻上之设官制禄必求其人而授之者非苟慕其才而冨贵其身也盖将用其能理不能用其明理不明者耳下之脩已立诚必求其位而居之者非苟役于利而荣于名也盖将推巳之所余以济其不足者耳然则上之于求人下之于求位交相求而一其致焉耳苟以是而爲心则上之道不必难其下下之道不必难其上可举而举焉不必让于其自举也可进而进焉不必廉于其自进也抑又闻之上之化下得其道其劝赏不必徧加乎天下而天下从焉因人之所欲爲而遂推之之谓矣今天下不由吏部而仕进者几希矣主上感伤山林之士有遗逸者屡诏内外之臣旁求儒士于四海而其至者盖阙焉岂其无人乎哉亦见国家之不以非常之道礼之而不来耳彼之处隐就间者亦人耳其耳目鼻口之所欲其心之所乐其体之所安岂有异于人乎哉今所以恶衣食穷体肤麋鹿之与处猨狖之与居固自以其身不能与时俗顺俯仰故甘心自絶而不悔焉而方闻国家之仕进者必举于州县然后升于礼部吏部试之以绣缋雕琢之文考之以声势之逆顺章句之长短中其程式者然后得从下士之列虽有化俗之方安边之画不繇是而稍进万不有一得焉彼惟恐入山之不深入林之不密其影响昧昧唯恐闻于人也今若闻有以书进宰相而求仕者而宰相不辱焉而荐之于天子而爵命之而布其书于四方枯藁沈溺魁闳寛通之士必且洋洋焉动其心峩峩焉缨其冠于于焉而来矣此所谓劝赏不必徧加乎天下而天下从焉者也因人之所欲爲而遂推之之谓者也伏惟览诗书孟子之所指念育才钖福之所以考古之君子相其君之道而忘自进自举之罪思设官制禄之故以诱致山林逸遗之士庶天下之行道知所归焉小子不敢自揆其常所着文辄採其可者若干首録在异卷辱赐观焉干黩尊严伏地待罪愈再拜后十九日复上书二月十六日前郷贡进士韩愈谨再拜言相公阁下上书及所着文后待命凡十有九日不得命恐惧不敢遁逃不知所爲迺复敢自纳于不测之诛以求毕其说而请命于左右愈闻之蹈水火者之求免于人也不惟其父兄子弟之慈爱然后唿而望之也将有介于其侧者虽其所憎恶茍不至乎欲其死者则将大其声疾唿而望其仁人之救也彼介于其侧者闻其声而见其事不惟其父兄子弟之慈爱然后往而全之也虽有所憎恶茍不至乎欲其死者则将狂奔尽气濡手足燋毛髪救之而不辞也若是者何哉其势诚急而其情诚可悲也愈之强学力行有年矣其愚不惟道之险夷行且不息以蹈于穷饿之水火其旣危且亟矣大其声而疾唿矣阁下其亦闻而见之矣其将往而全之欤抑将安而不救之欤有来言于阁下者曰有观溺于水而爇于火者有可救之道而终莫之救也阁下且以爲仁人乎哉不然若愈者亦君子之所冝动心者也或谓愈曰子言则然矣宰相则知子矣如时不可何愈窃谓之不知言者诚其才能不足当吾相之举耳若所谓时者固在上位者爲之耳非天之所爲也前五六年时宰相荐闻尚有自布衣蒙抽擢者与今岂异时哉且今节度观察使及防御营田诸小使等尚得自举判官无闲于巳仕未仕者况在宰相吾君所尊敬者而曰不可乎古之进人者或取于盗或举于管库今布衣虽贱犹足以方于此情隘辞蹙不知所裁亦惟少垂怜察焉愈再拜后二十九日复上书三月十六日前乡贡进士韩愈谨再拜言相公阁下愈闻周公之爲辅相其急于见贤也方一食三吐其哺方一沐三握其髪当是时天下之贤才皆巳举用奸邪谗佞欺负之徒皆巳除去四海皆巳无虞九夷八蛮之在荒服之外者皆巳賔贡天灾时变昆虫草木之妖皆巳销息天下之所谓礼乐刑政教化之具皆巳脩理风俗皆巳敦厚动植之物风雨霜露之所霑被者皆巳得冝休徴嘉瑞麟鳯龟龙之属皆巳备至而周公以圣人之才慿叔父之亲其所辅理承化之功又尽章章如是其所求进见之士岂复有贤于周公者哉不惟不贤于周公而巳岂复有贤于时百执事者哉岂复有所计议能𥙷于周公之化者哉然而周公求之如此其急惟恐耳目有所不闻见思虑有所未及以负成王託周公之意以不得于天下之心如周公之心设使其时辅理承化之功未尽章章如是而非圣人之才而无叔父之亲则将不暇食与沐矣岂特吐哺握髪爲勤而止哉惟其如是故于今颂成王之德而称周公之功不衰今阁下爲辅相亦近耳天下之贤才岂尽举用奸邪䜛佞欺负之徒岂尽除去四海岂尽无虞九夷八蛮之在荒服之外者岂尽賔贡天灾时变昆虫草木之妖岂尽销息天下之所谓礼乐刑政教化之具岂尽脩理风俗岂尽敦厚动植之物风雨霜露之所霑𬒳者岂尽得冝休徴嘉瑞麟鳯龟龙之属岂尽备至其所求进见之士虽不足以希望盛德至比于百执事岂尽出其下哉其所称说岂尽无所𥙷哉今虽不能如周公吐哺握髪亦冝引而进之察其所以而去就之不冝黙黙而巳也愈之待命四十余日矣书再上而志不得通足三及门而阍人辞焉惟其昬愚不知逃遁故复有周公之说焉阁下其亦察之古之士三月不仕则相弔故出疆必载质然所以重于自进者以其于周不可则去之于鲁于鲁不可则去之于齐于齐不可则去之宋之郑之秦之楚也今天下一君四海一国舍乎此则夷狄矣去父母之邦矣故士之行道者不得于朝则山林而巳矣山林者士之所独善自养而不忧天下者之所能安也如有忧天下之心则不能矣故愈毎自进而不知愧焉书亟上足数及门而不知止焉宁独如此而巳惴惴焉惟恐不得出大贤之门下是惧亦惟少垂察焉黩冒威尊惶恐无巳愈再拜重校正唐文粹卷第八十七唐文粹唐文粹卷第八十八重校正唐文粹卷第八十八吴兴姚铉纂书十自荐上王仆射书上冢官书上座主书上李侍郎书上中书权舎人书上中书张舎人书上李諌议书上雍州高长史书与韩荆州朝宗书献南海崔尚书书上节度使书与京西节度使书上江西李大夫书上崔华州牋与京西幕府书上王仆射书卢肈天不自明垂之以日月圣人不自理付之以公卿日月所以成天之文者无私照故也公卿所以成人之文者无私心故也爲天之明行帝之德是公卿与日月同体者也然日月未甞私昼夜以序明晦以时人生而戴之固无惊懪耳目延颈企踵而望之也及硕人重德恢宏纲于将絶时人莫不拭眦假听徯其声明矣如是则又虽与日月同体与人望之心过之也伏以文物之势嶪乎将頽圣上一旦惕然思高祖太宗经天纬地之勤基美于千万丗其术秖在乎人文之中人文之中则不踰择士之贤否也故度天下之德莫重于仆射计天下之学莫深于仆射观天下文章莫富于仆射兼是三美然后询于庙堂之上使谘于仆射俯而莅之其实不啻若移㤗山之重以镇之也夫如是则预于贡士者何敢造次而进哉某本孤贱生江湖闲自知书巳来窃有微尚窥奥索幽乆而不疲垂二十年以穷苦自励伏念当太平之辰不预兵役农商之伍得尽其志则将欲发其身大其家尽心于明时以竟其岁也乃志望士林之中及来辇下再试皆黜观望于时而揆于事至于得之者未必尽贤失之者未必尽愚意谓随天下贡士且进且退可以无咎今乃不意遇圣君贤相以仆射爲日月照临多士莫不屏气慑息人之自咎若抱罪戻其在王门公族少读文学尚爲忧惕启仆射之德搌于文机其必得天下苦心之人而进之然后优游盛明爲臯爲伊以茂生植者也不然岂至于是逾二十载复匡之乎是知天启德于仆射在此时也某于此时若不得循墙以窥则是终身无窃望之分也敢布愚拙伏惟特以文之光明而俯烛之幸甚幸甚并献拙赋一首尘冒尊严无任悸慄之至上冢官书沈亚之某伏念杰木之生大长越伦足谷肩山而大谷不足以室其根长霓不足以帷其华天之所惜其体若此岂不使皆获其所安而辏乎用及其不偶也徒见摧风枯霜蒙烟老云而巳夫寻常之材也榦不丈枝不尺而叶纵其根不能躏土之肤生不十年各获斤斧之制以就用何者受乎庶气故易长于极成爲衆用故易售于工其在林居相扶䇿木意自得仰视杰木不见其相与笑其凡枿而无用及一旦遭遇得升贤工之所思採而饰之跨二础而百栋赖负若是脩材巨榦非易自致也贤工良匠非易能容也今阁下抱多能之强德动与智谐可谓遭时也负难戴重横于所安可谓得任也如能察出类之材异日处之然后次衆材备于百常如此则贤工之名可以自有古者贤士之居位也沐垢不终汤充饥不竟饭中辍而起畏日不足是皆探善于衆能思致其爵养良士之道也今则不然爲公卿大臣者必严居深视以自视养其所进者惟柔气缓言瞽视而巧䛕然后谓之厚德故以多识爲诬博知爲强迁善爲流立节爲诈是皆斥而莫得称也及一日操尺墨枢物机茫乎不知其所从使左右庸胥因得侮而役之彼非不欲自胜也盖事业之所报固然今西戎邀嫁移兵寇边仍岁不巳山东盗卒杀辱守吏未闻其归诚可嗟也即如主上求其往而爲理者阁下度之公卿大臣而谁择乎某诚不肖七岁再官不逾九品之列陶心研虑谟古臣智辅之所以爲化至于乐慕贤哲亡其私而不回此则得之于性矣酌巖贤旅圣之所以立言至于书得失备理乱叙往纪来此则得之于文矣学名将霸帅之所以整暴乱至于奋旅陈师圜㑹百变之状离如惊鸟合如凝云此则得之于师矣是三者皆业于根然后绪其末非无所望也亦思愿爲一从材戴横杰之梁立巨础之上顾丗持斧之士安足以摹哉某闻戎镜包阳当日而瞩之则能延燧兴火处隂而视之何异一规之幽铜邪而谁寤者而谁寤者夫其应则生某亦蒙瞩于光下以其所抱书词多鄙又不尽志忤触清严罪无所逭谨再拜上座主书刘轲轲今月十日祇奉牓限纳杂文一卷又闻毎岁举人或得以书导志轲惟颛鲁狃隷山野未熟去就悚惶惕息伏惟寛明少冥心察纳轲伏见今之举士竞取誉雌黄之口而知必也定轻重于持衡之手虽家至尺到曽不足禆铢两茍自低昂巳定乎徇巳者之论是私已于有司非公有司于巳也轲也愚敢不以是规轲本沛上耕人代业儒爲农人家天宝末流离于边徙贯南鄙边之人嗜习翫味异乎沛然亦未甞辍耕舍学与边俗齿且曰言忠信行必果虽夷貊行矣故处边如沛焉贞元中轲仅能执经从师元和初方结庐于庐山之阳日有芟夷畚筑之役虽震风凌雨亦不废力大耨或农圃余隙积书窻下日与古人磨砻前心岁月悠乆寖成书癖故有三传指要十五卷十三代名臣议十卷翼孟子三卷虽不能传于时其于两曜无私之烛不爲堕弃矣流光自急孤然一生一日从友生计裹足而西京邑之大居无环堵百官之盛亲无瓜葛矣夫何能发声光于幽陋虽不欲雌黄者之所轻重岂不欲持衡者之所斤铢耶此轲所以中夜愤激愿从寒士齿庶或搴芳入幽不以孤秀不撷㨂金于沙不以泥土不取阁下自谓此心冝如何荅也甞读史感和璞之事必献不至三刖不至再必献不至再殆几乎无刖矣伏荷阁下以清明重德镇定羣虑衡镜在手蚩妍轻重之分咸希一定俾退者无屈辞进者无幸言夫如是非独斯四辈之望而巳矣亦冝实公器而荷百禄岂秖区区丗人而巳哉轲也生甚微末甚乎鱼鸟鱼鸟微物犹能依茂林清泉以厚其生矧体干刚坤顺之气不能发迹于大贤人君子之门乎轲再拜上李侍郎书王昌龄拜手奉书吏部侍郎李公座右夫道有一昌龄有心明公有鉴三者定矣而又元气潜行羣动相鼓乗时则利遇难则否斯亦分于数矣今或者谲觚旁礴以爲巳任发心不中中无不通虽大愚之人犹知不可况贤智之士乎兹数者如昌龄之心非不知也明公之鉴非不明也惟明公能以至虚纳惟昌龄敢以无妄进故未便絶意愿就执事陈之若明公以爲隅曲置之度外则昌龄未识定分爲向时之客乗时不利动则遇否至虚不纳无妄不进是使天下之士永絶望于明公矣岂独小人哉初闻明公克举大体不尚小节竭智附贤贯道选数亦巳确鎭外物翕然有归于是穷居独闲未用之士将遁幽贞千里未审明公何以待之夫夷吾穷困乐毅覉旅孔明躬耕子房养志此四贤未遇之时则乃不遇意固不能俛首跼歩与衆人争得失于吏曹之门就使四贤生于明时无所服用则下士之不若也亦当与衆人四方而来竦于明公之门未审明公何以处之伏惟明公居堂上之隂知日月之次覩堂下之士知四方之贤若者终不自若也伏惟明公熟察焉天生贤才必有圣代用之用之于天子先自铨衡则明公主司天下开塞天下之所由也可不愼之嗟乎持衡取士专在文墨固未尽矣况文章体势其多面焉茍不相容则大迂阔一时不合便即弃之伏恐伤钩頥之明结志士之怨吁可畏也又有恢恢无明精诚洞物大不施小屈于章句盖屈寸而伸尺小枉而大直君子行焉傥斯人也木讷自守黙然而退明公不以爲贤是小人敢正颜色鼓喉舌欲伸大直于明公能容之否所爲直者如何明公若以爲羣区一举自有常式冨贵爲怀曽莫下视则明公何以异近代合古人匪惟高贤雅量在小子亦知之矣明公昔未居此任岂不曰伊人也弃正任巧我爲宗臣必将革之操持升降正在今日伏愿密运心镜俾无逃形振抜非常以资天轴乃明公论则振拔者亦膺摩赤霄必将逆进其类以光王国自迩及逺其谁曰不当任乎一爲元龟自可数千百年不衰其政矣敬之无任使小人之口波盪振骇君子誾誾以俟贤俊昌龄乆于贫贱是以多知危苦之事天下固有长吟悲歌无所投足天工或阙何惜补之苟有人焉有国焉昌龄请攘𬒮先驱爲国士用棼丝之务最急之治实所甘心昌龄岂不觧置身靑山俯饮白水饱于道义然后谒王公大人以希大遇哉毎思力养不给则不觉独坐流涕啜菽负米惟明公念之直科不得不谋其始夫惟明公深念之投报徇义非一言所能尽也昌龄常在暇日着鉴略五篇以究知人之道将俟后命以黩清尘上中书权舎人书陈岵春雷作龙蛇不安于蛰戸贤人用君子思奋于康衢时至气动而不知其所以然也是以小生区区愿有所陈伏以今之献书者语取士之得失扬盛烈之弘懿多矣刀尺之下固当有在小子浅陋自陈所抱曾不迨意何敢妄有称谓以成系文哉然而志苦者声必哀气直者辞必端苟察之不惑听之不失则伯牙不碎琴卞和不泣玉矣阁下宗文祖德名全道着执贽循墙如岵者固多焉门屏故人非敢自适前者病中求拜辄以愚弱自疑犹记与善谓遇长者之眷固无戏言孤负知见跼地无措衣化京尘星霜七周分将委运方理归䇿适有一外阙举解至翎羽之类志气由存欲就明试不能自决友人樊生之见谋曰足下与元宗简不与他解就试明主足下其审处之李行举者不然使吾子爲主司如君之负辱者将爲伸之乎岵曰伸之行举日就试可也有姚衮曰夫道穷而心泰者神与之俗变而志定者义归之时之通塞非智力所及吾子处否若泰不改其守乆矣今主司万以公用骇拘俗吾子贤淮隂之辱非韩信罪也不贤损益何有于衆人哉岵曰惟欲闻后命矣严考功之纳樊衡也以爲取衡难得衡无后悔黜衡易失衡有遗恨故开一人之数以容之人到于今不谓衡忝一第而谓严得主司求人之义也伏想阁下虚求当甚于严也小子焉敢有希于衡哉惧畏不敢多陈死罪死罪上中书张舎人书邵恱某白一昨猥辱面奉徴及玫瑰弊庐所有敢不供上辄献数本惟恕其非多此物甞开花明媚可置之近砌芳香满庭虽萱草忘忧合欢蠲忿无以尚也夫花卉以明媚芳香之故阁下不惮烦以採掇则士之有才有艺者必将尽力而捜求人人相贺皆有望于明公矣某犹虑花卉移植之际或有夭阏其生询树艺之叟求长养之术叟曰以吾鄙见先务及时苐能当春徙之度地居之顺其隂阳遂其成性根茎未固拥之以沃土枝叶未茂漑之以寒泉则扶踈郁映红芳可得而翫矣观叟所爲其理信然然诚以拥肿之姿愿附于玫瑰之末拥土漑泉非明公而谁良时在兹无或遐弃不宣某顿首上李諌议书沈亚之月日将仕郎守祕书省正字沈亚之再拜贡书諌议阁下某常有混类之悲不能自致其拙也甚矣故祥禽之类凡羽而凡羽混之神芝之类腐而腐菌混之嘉蕙之类棼刍而棼刍混之非独混之而已亦且蒙其芳而夺其美何则善寡而凡多故也况世俗之目几能于此而别白之者寒暑易转是皆非金石安能自永于时哉一失其顾以爲类混则终从风雨而老矣可不痛之辄假所喻愿赐终说幸甚楚王之鼎食十有余年而王体不肥左右者惧王曰膳者不能味吾之鼎也国人亦曰膳者不能味王之鼎也更逐膳者凡十辈益不味王耻乃令国中曰有能使吾鼎之味调和以安吾体者寡人爵之三公楚里之处士贤闻之应令而起耆老属袖而送之曰往矣即鼎也然王曰仰味于君君何以塞之对曰王必以鼎授我我力甚优夫治鼎之职约水燥薪爨火以观文武之用而巳其辏味则有椒桂梅䤈盐醢之品在吾揔衆力而调于心此其功也王之体不肥何待楚老曰斯固也夫眞伪杂鬻循戸而唱祈其售者伪十九焉是椒桂之质类而馨辛不爲也梅䤈之质类而苦酸不爲也盐醢之质类而鹾咸不爲也皆具而不爲滋一旦集而㑹之鼎则必空虚矣君焉能揔是之力以成于王也前膳之所以得逐者由庶品之任非其任欤然则君之明足以察伪惑君之智足以枢物才诚能储其眞蓄其当以给其用则后之辛馨之才䤈醢之具必越海逾陆而趋君之指矣斯百代之准也岂但肥楚王之体然今阁下旣以游泳道德蓄储助味之具必有素也然纷纷之眞伪而清悟能无劳乎小子诚不足奉应对不得谒见乆矣愿因左右者召稍延于前获进所语幸甚伏惟降察不辠谨再拜上雍州高长史书李峤八月十五日三原县尉赵国李某谨再拜奉书长史明公执事甞闻诸师曰易称君子或出或处盖君子以时消息从道污隆故其处则闭重玄坐虚白龙盘鳯峙桂郁兰芬下生川岳之气上发星辰之象其出则摛景光吐文质风云相召日月争明抚八翼而登太阶提七星而酌元气夫然故终始亨吉进退利贞峤当休明之期推去就之分沧州密迩未徴嘉遁之爻阊阖洞开不列亨衢之歩顾甞希仕尺寸徇禄斗升胥仆之与邻奔走之爲役婆娑尘垢之下踸踔藩篱之际区区短怀亦云可见矣抑贫贱寔须降志顚沛不可违仁是用终夜九回一朝三省惧斯言之或玷将细德之爲累至于有文无害之政得玉丧宝之谈服以周旋庶乎闻达然以守其愚直任此拙难入门无爲言之侣出谷䍐求声之援生平琴曲惟以下调相哀畴昔朋游讵有中人见识诚不几乎幽兰芳蕙实有愧乎枯木朽株自获忝微班预闻贱事佩纷纶之雅训承肃穆之清尘有日矣亦曽越严序趋下风希口吻之芳音候眉宇之阳气而堂上百里鬷明无撤器之因门下三千毛遂乏处囊之地虽愿披心胆进欵诚云汉逾邈风流遂逺夫客果有能不孤弹劒之食士实难尽谁知执矢之工此昔人所以慷慨于神交殷勤于知已者也伏惟君侯日门翔照天池抚翼厨开铭鼎庭列歌钟吐亹亹之言植堂堂之望河阳春树开四照于词林洞廷秋水清九流于心镜若夫标置度量权衡物理萧公画䇿不探弘逺之规孟子持筹未极精微之数粤若登金阁排玉堂利见九五差踪二八或奏昌言伏丹墀而心启乃回天奖慿紫枢而目送南宫秘署出入生光西京神辅指麾成俗固巳羽仪振鹭黼藻羣龙者焉下走家本燕南君侯昔临赵北负书怀刺方致维桑之礼贲帛翘车幸枉错薪之荐恺悌之慈允洽敷腴之好不忘洎解褐中林易农下邑希光东壁犹是贫女旧邻激水西江非复达人前惠鄙贱之质未改提奖之恩巳别昔时姜桂早得因地而生今兹桃李翻以无言受弃岂非时亨其㑹命塞其通者乎今余袟无几解巾有日便当歛襟初服收拙后尘何去何从罢龟䇿之臧否自开自落任天地之荣枯冝其卷舌吞声灭影削迹不干执事之纪无烦左右之听徒恨勤诚累岁而丹慊不通服道弥年而白头成谚所以低徊歧路杼轴蓬心搦翰操觚而不能巳者也夫引往纳来江海所以深广损上益下干坤所以光大是故虚已之求有屈位而申道汎接之爱或开怀而受物若乃崇峻宫垣扄钥阃奥使属睇之目隔逾深而照穷仰止之心限弥高而望絶御賔以之失位篲客以之无门将恐慕义之夫思爲黄鹤之举企景之客不作眞龙之游愿君侯垂古人之风申国士之分假其白璧之契接以黄金之言不忽当年要之卒岁则重如熊掌府中饶取义之賔轻若鸿毛节下有徇生之士敢荐狂妄惟君侯择焉与韩荆州朝宗书李白白闻天下谈士相聚而言曰生不用万戸侯但愿一识韩荆州何人之景慕一至于此岂不以周公之风躬吐握之事使海内豪俊奔走而归之一登龙门则声誉千倍所以龙蟠鳯逸之士皆欲收名定价于君侯愿君侯不以富贵而骄之寒贱而忽之则三千之中有毛遂使白得颖脱而出即其人焉白陇西布衣流落楚汉十五好劒术徧干诸侯三十成文章历抵卿相虽长不满七尺而心雄万夫皆王公大人许与气义此畴曩心迹安敢不尽于君侯哉君侯制作侔神明德行动天地笔叅造化学究天人幸愿开张心颜不以长揖见拒必若接之以高宴纵之以清谈请日试万言倚马可待今天下以君侯爲文章之司命人物之权衡一经题品便作佳士而今君侯惜阶前盈尺之地不使白扬眉吐气激昂靑云邪昔王子师爲豫州未下车即辟荀慈明旣下车又辟孔文举山涛作兾州甄拔三十余人或爲侍中尚书先代所美而君侯亦一荐严协律入爲秘书郎中闲崔宗之房习祖黎昕许莹之徒或以才名见知或以清白见赏白毎观其衔恩抚躬忠义奋发白以此感激知君侯推赤心于诸贤腹中所以不归他人而愿委身国士傥急难有用敢效微躯且人非尧舜谁能尽善白谟猷筹画安能自矜至于制作积成卷轴则欲尘秽视听恐彫虫小伎不合大人若赐观蒭荛请给纸墨兼之书人然后退扫闲轩缮写呈上庶靑萍结緑长价于薛卞之门幸惟下流大开奖饰惟君侯图之献南海崔尚书书刘蜕所谓大丈夫岂天使爲之哉以其进爲天下利退有百丗名显爲诸侯师黙成高丗法而巳爲退黙者爲避人得时而退黙者自进爲进显者爲必行不得时而进显者失志以雄才盛德不可不兼其时故无其时不可行也有时而志未达又不可行也志达而未信于天下又不可行也上位之人有不可故下位之人有踰垣塞牗而自遁者又岂惟退黙而巳哉方今天下百姓不敢争歩畒四夷不敢犯守陲自元和巳后国家不伤一夫不亡一矢虽有竖子弄兵曽无筋穿皮蠧之患寻巳诛伏然而阁下不谓无其时乎昔雍丘不能以才达求讨吴蜀以自试班超不能守其家儒然后得官校尉夫文家之不遇清丗不免操弓矢而擐甲冑也今则仕由文学着官自清显尊阁下不谓志未达乎夫南海实筦搉之地有金珠贝甲脩牙文犀之货非茂德廉名国家常重其人阁下不谓未信于天下乎当其时士亦固不以天下之广自隘以居其身不以天下之道自负以不知巳故赂媒请介则不忍爲守媒待介或有所自弃故退黙者不得不自进矣阁下以爲时乎未可乎呜唿蜕之生于今二十四年虽天有南无可置其门虽天有东不得开其序伏腊不足于糗粮冬夏常苦于皲湿然而因时着书满十卷自谓不有得于今必有得于后不有得于人必有得于鬼神今则力疲而天下笑日暮而邮舎闭今阁下则踰垣塞牖而巳虽然当阁下进爲天下利而又显爲诸侯师之时奈何得有踰垣塞牖之说乎故先自弃南向再拜不胜恳恳穷泰有时未可知也谨贡旧投刺书一卷以其最近于情杂歌诗共一卷以其颇有逸事伏惟周赐观览无惮僇笑上节度使书房鲁今之君侯垂金印结紫绶处内则堂皇数仞侍婢姢然衣罗纨鸣珥环出声态者累百居外则㦸列重扉介夫毅然执弩矢拥鈇钺俟指令者数千君侯目视飞鸿气如横蜺而贡士布衣有尘饥童无色蹇驴竭蹙而来干谒诚志业不怍气容自若且以干望爲心亦不能无愧其望非望饮醲啮肥被鲜曵华指捷乗骏也所以望者盖砥行立名之流非附青云之士焉得施于丗其愧非愧布衣粝食僮饥蹇驴也所以愧者彼何人也予何人也夫贾居阛㕓藏其货物俟有求者虽巨人必恭然而请贾人言其直则高之曰必若干乃得求者率不能小减而市矣及其人持物货历戸而自唱曰某好物某好货其将市虽小儿童则艴然视之问其直几何其唱者且平其直必愈卑之十七八戏耳诚金玉其物货秖以盗有而窃置爲冝然何以至是彼不求此望售也士之干人亦然士非不能隐山林羣麋鹿脱俗姿态又思孔子干历削逐如此而不足以求行道学孔子者又安得傲然自遂而独善邪亦非得巳富贵之人能趋求贫贱之人人必不谓假声势也又不谓谄佞也又不谓利也贫贱之人趋求冨贵之人而大谓之假声势也中谓之谄佞也下谓之利也且见自书传称说当时英豪智能者或云礼士或云爱客或云荐宠后辈及言穷约节义者则不过不谄于冨贵不慼于贫贱而巳今之君侯不惟其不礼士不爱客不荐宠后辈盖无意趋求贫贱之人贫贱之人趋求之往往得罪过不一二而巳惟阁下有古英豪之气必能招来穷困者大道之行则泽布四海矣不则云卷一丘阁下识某之心非有觊于阁下而云云其说阁下且视之爲何如其理岂不然邪他俟尽于棨㦸之前某再拜与京西节度使书韩愈愈再拜布衣之士身居穷约不借势于王公大人则无以成其志王公大人功业显着不借誉于布衣之士则无以广其名是故布衣之士虽甚贱而不谄王公大人虽甚贵而不骄其事势相须而先后相资也今阁下爲王爪牙爲国藩垣威行如秋仁行如春戎狄弃甲而逺遁朝廷高枕而不虞是岂负大丈夫平生之志愿哉是岂负明天子非常之顾遇哉赫赫乎洸洸乎功业逐日以新名声随风而流宜乎讙唿海隅高谈之士奔走天下慕义之人使或愿驰一传或愿操一戈纳君于唐虞收地于河隍然而未至乎是者盖亦有其说云岂非待士之道未甚厚遇士之礼未甚优请粗言其事阁下试详而听之夫士之来也必有求于阁下夫以贫贱而求于冨贵正其冝也阁下之财不可以徧施于天下在择其人之贤愚而厚薄等级之可也假如贤者至阁下乃一见之愚者至不得见焉则贤者莫不至而愚者日逺矣假如愚者至阁下以千金与之贤者至亦以千金与之则愚者莫不至而贤者日逺矣欲求待士之道尽于此而巳矣欲求待士之贤愚在于精鉴博採之而巳矣精鉴于巳固巳得其十七八矣又愽採于人而百无一二遗者焉若果行是道愈见天下之竹帛不足书阁下之功德矣天下之金石不足颂阁下之形容矣愈也布衣之士也生七岁而读书十三而能文二十五而擢第于春官以文名于四方前古之兴亡未甞不经于心也当丗之得失未甞不留于意也甞以天下之安危在边故六月于迈来观其师及此都徘徊不能去者诚恱阁下之义愿少立于堦墀之下望见君子之威仪也居十日而不敢进者诚惧阁下以衆人视之则杀身不足以灭耻徒悔恨于无穷故先陈此书序其所以来之意阁下其无爲狂而以礼进退之幸甚幸甚愈再拜上江西李大夫书皇甫湜居蓬衣白之士所以勤身苦心矻矻遑遑出其家辞其亲甘穷饥而乐离别者岂有贰事哉笃守道而求知也有位之人所以休声茂功铄光保大不絶勲而穷名者亦无异术焉乐育材而得人也人无所知虽贤如仲尼穷死而道屯况其下者乎未得其人虽圣如唐尧水不抑而凶未去况其下者乎故上之于人下之求知相须若此之急而相得若此之难者何也盖以在位者居高而听深在下者行卑而迹贱其事势不同出处相悬故也况乎上之人负其位不肯求下之人负其才不肯屈此其所以相须若此之急相得若此之难也湜自学圣人之道诵之于口铭之于心徒恨今之人待士之分以虚华而巳今之士望人之分以毫末而巳上下相鼔波流相翻包特行者浑衆人抱竒才者乏卓识智与愚相浑古之道不行是以役役栖栖犹郁郁而无语窃以阁下以周邵之才居周邵之职独智杰出孜孜以下问收接而愽观自江而西沈濳液泽传之天下汪洋喧閙是以发愤而来非有他也欲以望阁下之辉光窥阁下之深高下靡豪杰之风以快平生之心耳伏惟降其尊严而省览之裁其可否而去就之无以其浅微察其辞观其志而不録其罪幸甚谨献旧文十首以先面䞇干犯左右惶惧于旌门之前上崔华州书李商隐中丞阁下愚生二十五年矣五年诵经书七年弄笔砚始闻长老言学道必求古爲文必有师法常悒悒不快退自思曰夫所谓道岂古所谓周公孔子者独能邪盖愚与周孔俱身之耳以是有行道不系今古直挥笔爲文不爱攘取经史讳忌时丗百经万书异品殊流又岂能意分出其下哉凡爲进士者五年始爲故贾相国所憎明年病不试又明年复爲今崔宣州所不取居五年闲未曽衣袖文章谒人求知必待其恐不得识其面恐不得读其书然后乃出呜唿愚之道可谓强矣可谓穷矣宁济其魂魄安养其气志成其强拂其穷惟阁下可望辄尽以旧所爲发露左右恐其意犹未宣洩故复有是说某再拜与京西幕府书刘蜕汉武帝闻子虚赋初恨不与相如同时旣而复喜其人之在丗也若然者居蓬蒿而名闻之于天子富贵固不足疑其来爵土固不足畏其大今按其本传云官则止于使者居家初则甚贫呜唿有才如相如者好才如汉武帝然而不达者蜕知之矣于时武帝以四境爲心中国耗弱爵土酬于谋臣金帛竭于战士虽念一篇之子虚固不能减十夫之口食冝矣蜕也生值当时天下无事以文争胜得居第一独蜕居家甚困白身过于相如者盖无人先闻子虚于天子今又不然使有闻之于藩翰大臣则其人自不废弃老死者也呜唿时异矣事古矣相如之时虽遇天子不能致富贵于今之时遇藩翰大臣则足以叙材用伏惟执事以文学显用士之得失无不经于心谓小生之言何如哉重校正唐文粹卷第八十八唐文粹唐文粹卷第八十九重校正唐文粹卷第八十九吴兴姚铉纂书十一激发八上崔相公书再荅张仆射书上韦右丞书与田将军书移陆司勲沔书与李㴾拾遗书移成均博士书与孺颜上人书哀鸣三上李门下书上吏部裴侍郎书代荀卿与楚相春申君书忿恚二与吏部孙贠外书上安州裴长史书上崔相公书吴武陵月日谨白书相公阁下昔者获侍坐于东掖窃闻余论吾之行巳略无遗事独未能举贤士大夫于朝爲恨耳武陵诚愚不觉窃抃以爲明哲之达必将与人同然犹恨尔时相公未得行其志今者镕铸生人鼔簧羣物九牧之士倾耳而听拭目而视以爲举善黜恶大尧之功相公亦塞其望乎昔者管夷吾致隰朋寗戚东郭牙賔胥无王子成于桓公分职其务且曰欲理国者则五子存焉如将霸王则夷吾在焉盖不欲专其能也先相国居位旬朔而所举者亦数十百人今不知相公所举阿谁所黜阿谁自秋徂春非特旬朔岂天地无其人邪将相公有所待邪或则曰明主春秋鼎盛方有所好升平之画未可爲也此又常人之论无足徴者夫人君病无所好茍有所好何爲不可假若主好畋猎则正人其无畋猎者乎主好宴游正人其无蹙踘拔河者乎因好而致事将濳化或以謌謡进或以烹餁来相公讵谓不然乎今两河余宼条贯未得北虏踞慢西戎猖蹶三关可收五城可理河壖可田运漕可罢相公岂独遗此而优游廊庙更以岁月取贤相之位然后旄钺而出鎭乎生人可怜勲业可惜伏惟相公越羣士之胸臆姑爲踌躇天下幸甚始从北来得边隅之事谨条别状轻渎严重武陵再拜再荅张仆射书柳冕辱还荅知朝廷之事事无小大难易一切言之言之辄从从乃中变故吾子言有进退之心误矣夫言之不入諌而怒之国之患也言之辄从从而中变是可諌也又何患乎故下之说上患其志不固不患无时谋合于天即天爲之时谋合于人即人爲之时天且不违况于人乎伊尹负鼎俎五干汤其道乃行天爲之时也商鞅以疆国三说孝公其功乃立人爲之时也譬如爲山累土过于九仞然后功就茍待天时功不成矣愚公者志欲移山必能移山故天地之心与人不远人能感天在于心耳昔犬戎灭周申甫复之无知乱齐管仲霸之晋室中絶王导兴之太平干纪姚宋挫之彼谋之如神即用之如神故贤人君子匡救时运有其才必有其志有其言必有其事事至而退君子不爲今一言未行其志乃衰是无志也故君子白刃可蹈也鼎镬可赴也其志不可夺也今有其位有其时一不动再言之再不动三四言之即天地可动况于人乎天地气合即君臣气合又何患乎冕白上韦右丞书刘轲右丞阁下某切伏下风有年矣布衣儒冠读书耕田焦劳形神求古人道不爲不多其阅今之事极耳目之闻见亦以半古之道叅乎其心者也行之于古旣如彼踵之于今又如此固不必揲平蓍灼乎龟而卜筮行乎其中矣小生敢欲首天下之忠激敢言之士辄试贡心中事以当阁下阁下知一士之进退关天下之去就今天下白屋之士有角立秀出者或能以黄老言或能以儒术言或能以刑法言思愿吐一竒设一䇿使司化源者开目而见四方之事阁下知天下亦有人乎有是人无其时与无是人同有其言而不行其所以言与无言同此所以理代寡而升乎之运不可得而至也古之大臣不惟諌君人亦諌君亦諌故曰惟尹躬曁汤咸有一德此所以开圣听而达天视也昔贞观𥘉天下注心于房魏而太宗果爲尧舜开元中天下注心于姚宋玄宗几如太宗今阁下之车辙马迹相去俯无尺寸天下之注心于阁下聚手而指以爲提持大柄在阁下掌握中耳阁下知人意叅于天意邪先天而天弗违则其古之相天下者其道不同及其成功一也昔汉孝惠时有若曹丞相以黄老施化而天下清净孝武时有若公孙弘以儒术御丗而天下亦治孝宣时有若魏邴者以刑法捡下实号中兴阁下必欲爲黄老而馆舎下有胶西盖公邪必欲爲儒术而门下有平津之客邪必欲爲刑法而与言者有温舒于公邪此三者在阁下所嗜而行之耳夫撗一木而栋明堂者其力固多然其下有柱柱下有石石下有土积三物而栋力成焉故太玄曰崔嵬不崩羣土疆此明上下节级有扶持之道也今人之望阁下挺一身而栋天下必矣抑不知栋下之柱者谁乎柱下之石土者谁乎此小生汲汲于私心诚在此也某毎病此来之欲爲丞相者驯致其道积人之望使必曰某公必爲宰相白麻未及下而门巳扄鐍其此岂谓导万物之情状达一人之聦明邪且一人之耳待宰相而聦之一人之目待宰相而明之宰相之耳目亦资天下之士且曰是何贤于我其言亦何𥙷焉此谷梁子所谓上暗下聋也某甞试论之天下之形声虽离娄师旷故不能周视遍听矧闭目掩耳而欲逹天下之视听不亦难哉故曰耳目在天下聦明在宰相故尧所以寄耳目于舜禹时谓聦明文思之后焉脱不以天下爲聦明某不知其然此亦阁下之所丑闻也故某所徴前事而言之意者实欲阁下践其地使今之谈者曰房魏道在吾君必爲太宗矣区区下情辄以此贡心焉伏惟宥其愚而舍其所持意恩幸某恐惧再拜与田将军书独孤郁天子赏将军之勲自禆校领十万军率给麾幢节符佩黄金印者数四庙祖于京开东第驷门号公侯家子弟姻族以将军故皆爲好官将军之勲名可谓盛矣美矣然某闻古人曰成功不乆难处且物禁太盛昔者周公以至圣之德致太平之功以成王幼少不忍而去召公有不恱色何者势逼不能无嫌故也夫以圣处犹难况非圣哉故范蠡留侯知其然去之而远害昔者李斯爲秦破山东从擒诸侯尊秦爲天子秦皇以爲丞相任事秦廷之贵惟斯耳斯知盛满不行卒爲秦擒韩信爲汉诛赵魏破齐楚尊汉爲天子汉裂土封王于荆汉将之贵惟信耳信不知降挹一旦蜚言被疑卒受吕氏之诛彼二子可谓巧于爲人拙于爲身故二子始有周吕勲卒受参夷诛何则由务进而不知退故今上封足下爲公爲王爲十万戸侯传子袭孙居爲䕫爲龙岀爲桓爲文且令召公无不恱色足下岂不贤于周公哉夫今之游宦者辛勤数千万言得一官俸不过三二万数从仆不过一二人满当罢恋恋不欲去岂非顾其利邪况夫遭时变即㨿千里土权杀生柄不觉炎燠更变歌重侍儿俳优不离前爲乐万方以娱情惟恐其不欢无纎忧能鑚其胷岂不愿留之邪顾其势不可是以去故尧让天下而长有天下孙叔敖不悔去者三愿将军无受吴张玄之说纳马援邹阳之䇿思留侯陶朱之举悟韩信李斯之惑立窦融河西之绩览郭马李高数贤之事稽叔敖三去之美昔蔡泽之说范睢也引鞅起踵以繋夺其位睢受说而归相让泽非不知泽情而受市也盖审理必然今某来非纵横时岂泽之徒欤旣非夺位而来又岂欲骋口衒丗直以惜贤人之业耳惟将军无猜焉移陆司勲沔书欧阳秬月日欧阳秬移书郎中阁下夫百女荡一女贞荡者纷然爲贞者笑脱使贞者始贞而后荡奈百人之笑一人邪呜唿一之笑百百者有此耻于人而已百之笑一一者举目无比其如耻何伏惟阁下少垂听览秬在闽中时闻阁下之名十年矣及来京师又逾一纪甞期阁下不出则若南阳刘子骥㑹稽谢庆绪出则如蜀孔明殷传说不然亦如贾谊朱云之徒庶几于直道也今皇帝起阁下爲郎阁下俣俣而来秬谓斯来也享数年有见必言有闻必论日复一日仅三百日矣岂九牧之民皆治矣无有术邪四夷之患皆平矣无有䇿邪天下之无贤者不可举邪天下之无倖者不可黜邪天下之无赃者不可劾邪天下之无冤者不可雪邪天下之无屈者不可伸邪天下之无骄者不可诫邪旣无所闻又无所见则乐尧舜之道读周孔之书刘驎之谢敷斯人也阁下亦斯人也岂徒鼔动以朝廊飡而退是何前踞而后恭若彼始贞而后荡如此且一之笑百虽有比也正今百人之反笑矣阁下欲何比焉夫名利之心不可卷正直之心亦不可转秬谓阁下今之爲不及昔时不爲明矣且逢萌不挂冠孰有萌邪孙楚不漱石孰有楚邪阁下始心爲直茍在爲郎国家有明经进士史传诸科孰不郎也后达者虽在阁下之左先达者果在阁下之右秬所谓爲郎不若不爲盖悲阁下身未死而名巳灭虽然尚有可复之计何者阁下有所见勿惜其位而言有所闻勿顾其身而论论或不行言或不用则乞骸归去斯谓可复之计也巳矣吴越暖景山川如绣鲈鲙莼羹放歌长啸夫如是永爲陆司勲庶几乎不朽伏惟念之秬再拜与李㴾拾遗书庐坦八月三日坦顿首奉书拾遗公足下包济丗之资抗出尘之迹德全道备云卧谷饮遗名而声飞晦耀而光发天子所闻风下诏命作諌臣朝野耸瞻烟萝动色足下怀宝乐山竟未爲苍生起实一代之孤风千年之旷躅不可得而累也坦器凡材薄猥践班荣镇守宣池路岀瀍洛眺嵩峯之峻极仰景行之弥高吟想徽猷寤寐饥渴幸甚幸甚坦虽未获拜面而舎弟甞师习于左右矣鲍闻足下之高义窃承足下咏尧舜之言志周孔之道以致君惠人爲意非特熊经鸟伸长往而不返者也甚善甚善然则孔氏之道不隘小官不荣大位于是宰中都而鲁国化作相而天下服丗衰运微其道中阻犹且历国应聘穷塞而后止今天下欢康异衰周之代也万方一统非列国之时也而足下犹独超然高举不荅天子之命岂孔氏之徒欤愚窃惑焉大凡今之人奔分寸之禄走丝毫之利如羣蚁之附腥膻聚蛾之投爝火取不爲丑贪不避死得以爲荣失以爲辱不由道以进退不量能以授受如此者多有识知病足下岂不欲矫弃流俗独爲君子哉诚志士之端操贤人之大业也敢不爱慕之乎或闻足下又以蒲轮玄纁郡府之礼不到遂徘徊山门未果轻去难进之道三揖爲冝在足下俟驾而行斯可矣余复何可道哉少许茶果谨具别纸公程迫速不获拜诣驰诚而巳不具卢坦白移成均博士书皮日休夫居位而愧道者上则荒其业下则偷其言业而可荒文弊也言而可偷训薄也故圣人惧是寖移其化上自天子下至子男必立庠以化之设序以教之犹歉然不足士有业高训深必诎礼以延之越爵以贵之俾庠声序音玲珑于珩珮锵訇于金石此圣人之至治也今国家立成均之业其礼盛于周其品广于汉其诎礼越爵又甚于丗而未免乎愧道者何哉夫圣人之爲文也爲经约乎史賛易近乎象诗书止乎删礼乐止乎定春秋止乎修然六籍仪形乎千万丗百玉更命迭号莫不由是大也其幽幽于鬼神其妙妙于玄造后之人茍不得行决句释者犹万物但被玄造之化者邪故万物但化而巳不知玄造之源也夫六艺之于人又何异于是故诗得毛公书得伏生易得杨何礼得二戴周官得郑康成摫其微言鈲其大义幽者明于日月奥者廓于天地然则今之讲习之功与决释之功不啻半矣其文得不弊乎其训得不薄乎呜唿西域氏之教其徒日以讲习决释其法爲事吾之视太学又足爲西域氏之羞矣足下出文阃生学丗业精前古言高当今洸洸乎洋洋乎爲诸生之蓍龟作后来之绵蕝得不思居其位者不愧其道处于职者不堕其业乎否则市大易负乗之讥招诗人伐檀之刺矣奚不日诫其属月励其徒年持六籍日决百氏俾诸生于圣典也洞知大晓犹驾车者必知康庄操舟者必知河海旣若是矣执其业者精者进而堕者退公者得而私者失非惟大发于儒风抑亦不苟于禄位足下之道被于太学也其利可知矣果行是说则太华之石峨峨于成均之门者吾不颂于他人矣足下听之无忽日体再拜与孺颜上人书沈亚之上人足下辱书指问将望于仆人谓有解达可以爲梯进之级必虑过意幸听毕说昔之有善鍜者火五金而别器一日化百状而智用不极然常薄产自窘弟子相率而笑之曰夫子之于业工矣然而市售之冨不能当陶之饶何也对曰夫陶者浅劳而薄利与俗相用彼朝市而夕坏壊失其用复从而市之无虚日故能饶且吾之业搜矩而轴模及其成功与丗终始彼匹居之人又安能罄其室而市吾之工哉故当饥亚之悞学爲黄金鍜且巳困矣上人无乃袭饥于此哉非敢自重诚以䧟其所从耳幸熟虑焉亚之顿首上李门下书柳宗元某闻人有行三途之艰坠千仞之下者仰望于道号以求出过之者日千百人皆去而不顾能哀而顾之者不过攀木俯首深矉太息良乆而去耳卒无可奈何然其人犹望而未止也俄而有若乌获者持长绠千寻徐而过焉其力足爲也其器足施也号而不顾顾而曰不能则其人知必死于大壑矣何也是时不可遇而幸遇焉而又不迨乎巳然后知命之穷势之极其卒唿愤自毙不复望于上矣某曩者以齿少心锐径行高歩不知道涂之艰以陷大阨穷踬殒坠废爲孤囚日号而望者三四年矣其不顾而深矉太息者俱不足望焉然仰首伸吭张目而视日庶几乎其有异俗之心非常之力当路而垂仁者邪今乃阁下仁义正直入居相位某实切抚心自度以爲获其所望故敢致其辞以声其哀若又舍而不顾则知埋沉踣毙无复振矣伏惟阁下动心焉某自得罪之由致谤之自以阁下之明其知之矣繁言蔓辞秖益爲渎伏惟阁下念坠者之至穷钖乌获之余力舒千寻之绠拯千仞之艰致其不可遇之遇以卒成其幸庶号而望者得其诚无使唿愤自毙殁有余恨则士之死于门下者冝无先焉生死通塞在此一举无任战汗陨越之至上吏部裴侍郎书骆賔王四月一日武功县主簿骆賔王谨再拜奉书吏部侍郎裴公执事易曰书不尽言言不尽意然则义在乎象非书无以达其微辞隐乎情非言无以筌其旨仆诚鄙人也颇览前事每读书见高堂九仞曽舆有北向之悲积粟万钟季路有南游之叹未甞不废书辍卷流涕沾衣何者情蓄自衷事符则感形濳于内迹应斯通是用布腹心沥肝胆庶大雅含弘之量矜小人悃𣢾之诚惟君侯察焉賔王一艺罕称十年不调进寡金张之援退无毛薛之游亦何甞献䇿干时高谈王霸衒才扬已历诋公卿不汲汲于䇿名不戚戚于卑位盖养亲之故也岂谋身之道哉不图君侯忽垂过听礼以弓招之恩任以书记之事拟人即多慙阮瑀入幕则高谢郗超夫聂政荆卿刺客之流也田光豫让烈士之分也咸以丗利相倾意气相许尚且捐躯燕赵甘死齐韩今君侯无求于下官见接以国士当陪麾后殿奉节前驱贾余勇以求荣效轻生而报施所以逡巡于成命踌躇于从事者徒以夙遭不造㓜丁闵㐫老母在堂常婴羸恙藜糗无甘㫖之膳松槚阙迁厝之资抚躬存亡何心天地故寝食梦想噬指之恋徒深岁时蒸甞崩心之痛罔极若仆者固名教中一罪人耳何面目以奉三军之事乎况属天伦之丧奄踰七月违膝下之养忽至三年而㓙服之制将终哀痛之情未洩兴言永慕举目增伤夫怨于衷者哀声可以应木石感于情者至性可以通神明故徐元直指心以求辞李令伯陈情以穷诉上以弃兴王之佐命下以全奉亲之笃诚而蜀主不以爲非晋君待之逾厚此二人者岂贪贫贱恶荣华厌万乗之交甘匹夫之辱也盖有不得巳之者哉傥有干没爲心脂韦成性舍慈亲之色养许明公以驱驰内忘顾复之私外存传㑹之眷薄骨肉厚荣宠茍背恩以自效则君侯何以处之且义士期乎贞夫忠臣出乎孝子旣不能推心以奉母亦焉能死节以事人假物议之无嫌实吾斯之未信也流沙一去絶塞千里子怆入塞之魂母切倚庐之望就令欢以卒岁仰南薫之不赀而更忧能伤人迫西山而何几君侯情深钖道类切天经明恕待人慈心应物傥矝犬马之微愿悯乌鸟之私情寛其负恩遂其终养则穷魂有望老母知归賔王死罪再拜代荀卿与楚相春申君书刘轲前兰陵令臣况谨奉书于相国春申君足下前者不识事机冠宋章袭儒衣以廉轴驾羸驽应聘于诸侯始入秦见秦应侯㑹侯方以六国㗖其君且曰吾方角虎以鬪又何儒爲故去秦之赵㑹孝成王喜兵法方筑坛拜孙膑欲磨牙而西臣以汤武之兵钳其口于前赵王亦不少孙膑而多臣臣以是去赵之齐㑹宣玉方沽贤市名达诸侯闲人聚稷下若邹子田軿淳于髠皆号客卿故臣得翺翔于诸子闲自威王至襄王三爲祭酒号爲老师然悯诸生少年皆不登阙里不浴沂水各掉寸舌得纡朱垂组自以爲高絜莫我若也臣以乳儿辈畜之何虞其蝎虿之爲毒也由是谗言塞路臣之肉几爲齐人所食伏念相君与平原孟甞信陵齐名故游谈者谓从成则楚王衡成则秦帝以相君之相楚故也不然楚何以得是名以是去齐归相君相君果不以臣孱固俾臣爲兰陵令臣始下车方弦琴调轸欲兰陵之人心和且富旣富且教必使三年有成然后报政于相君此臣效相君者希以是不意稷下之谤又起于左右俾臣之丑声直闻于执事执事果亦疑弃臣如脱故屣臣之去兰陵岂不知相君之弃臣邪臣尚念古者交絶不岀恶声臣慰楚而怨相君也哉顷相君徒欲人之贤已曽不如楚国前事臣不远引三代洎春秋今虽战国亦不敢以他事白直道今楚国盛衰之尤者兾相君择焉自重黎爲火正光融天下鬻熊有归德教西伯弟子洎汾冒熊泽荜路蓝缕以启荆蛮历武文成始臣妾江汉至庄王始与中国争伯此数君皆郢之祖宗而代亦称臣之术五尺童子羞称五伯臣又何必独爲相君道哉然楚君但成庄而巳矣自庄而下楚亟不竞平王嗣位耳目倒置伍奢以諌死费无极以谗用亡太子走昭王汚楚宫鞭郢墓岂不以一谗而至乎尔下及怀王知左徒屈原忠贤始能付以楚政当诸侯盛以游说交鬪犹以楚爲有人无何爲上官靳尚所短王怒踈屈平平旣踈秦果爲张仪计陷楚之商于地仪计行秦果欺楚是以有蓝田之役丹徒之败怀王囚不出咸阳亡不越魏境客死而尸归至今爲楚痛岂不曰踈屈平亲靳尚而至于尔人亦谓令尹子兰不得皭然无非已不能疾谗又从而借之俾屈生溺离骚爲之作襄王以前事历目切骨虽有宋玉唐勒景差辈子弟赋风吊屈而巳又何能免王于矢石哉今相君自左徒爲令尹封以号春申君楚于相君设不能引伍奢屈平以辅政复不能拒无极靳尚之口弭臣见泗上诸侯不北辕不来矣夫如是汉水虽深不爲楚堑方城虽高不爲楚险相君虽贤欲舍楚而安之也今有李园者世以䛕媚荐宠喜以隂计中上根结枝布寖爲难拔相君若不以此时去之则王之左右前后不靳尚则无极讵独臣之不再用也前月相君聘至跪书受命且曰若恶若仇若善若师眞宰相之心脱李园何至费靳方试何害臣之不再罢兰陵也哉敢辄尽布诸执事而无遂子兰之非况之望也楚子之幸也与吏部孙贠外书陈章甫某叩头伏地上书吏部贠外孙公阶戺伏惟拔英苗而佐明主奉盛德而居要路亦光天忂树桃李之秋也仆非敢隐籍名实昨闻戸部捡报似有叅差呜唿虽有周孔之才无所施也矧兹虚陋能勿非乎但仆一卧嵩丘二十余载旣不能学许由巢父务光伯成终至青云高谢尧禹而乃弃藜杖脱草衣荐颂云坛陪科岳牧此巳孤负芝桂损辱高风矣若縁籍有误蒙袂而归亦何面目垂见巢由旧丘光成隐路耳公言泉百氏腹笥九经前古取人应所多见至如傅说无姓殷后致盐梅之地屠羊隐名楚玉延三旌之位未闻徴籍也范睢折胁于魏改名爲张禄先生秦用之爲相张良报雠变名姓而亡汉祖因之实取天下何必考名也是知善牧贤者不以小瑕弃大美今若以籍名有误便废其人仆恐蔽贤之议在有司矣夫籍者所以编戸口计租税耳本防羣小不约贤路若人有大才不可以籍弃茍亡其德虽籍何爲谨案周礼卿大夫职曰国中自七十以及六十皆征之其舍者爲贤也贵也服公事也注舍谓若今复除其计耳所以优贤能也三岁则考其德行道艺羣吏献贤能之书于王王再拜而受之登于天府郑司农云若举孝廉茂才由此观之乃举贤之余事尔比来天下此道都丧无论贤贵冝被籍书所以风俗不淳贤能不劝由此故也公爲官择才务恊于治典进贤辅政何拘于版图且古之招贤降蒲轮束帛卑辞厚礼犹恐不来今乃坐徴籍书务在駮放此所谓嫉贤也若将古不足法谓时无贤才经邦致治非籍勿用于是㒒也鞭骨自悔里足而亡虽分国如锱铢终不敢望于臣仕也上安州裴长史书李白白言天不言而四时行地不言而百物生白人焉非天地安得不言而知乎敢剖心析肝论举身之事便当谈笑以明其心而粗陈其万一悒怏愤懑惟君侯察焉白家本金陵丗爲右姓遭沮渠蒙逊之难奔流咸秦因官寓家少长江汉五岁诵六甲十岁观百家轩辕以来颇得闻矣常横经籍诗书制作不倦迄干今三十春矣以爲士生则桑弧蓬矢射于四方故知大丈夫必有四方之志乃仗劒去国辞亲远游南穷苍梧东渉溟海见郷人相如大夸云梦之事云楚有七泽遂来观焉而许相公家见招妻以孙女便憩迹于此至移三霜焉曩昔东游维阳不逾一年散金三十余万有落魄公子悉皆济之此则是白之轻财好施也又昔与蜀中友人吴指南同游于楚指南死于洞庭之上白禫服动哭若丧天伦炎月伏尸泣尽而继之以血行路闻者悉皆伤心勐虎前临坚守不动遂权殡于湖侧便之金陵数年来观筋肉尚在白雪泣持刃躬申洗削裹骨徒歩负之而趋寝兴携持无辍身手遂丐贷营葬于鄂城之东故郷路远魂魄无主礼以迁窆式昭朋情此则是白存交重义也又昔与逸人东巗子隐于岷山之阳白巢居数年不迹城市养竒禽千计唿皆就掌取食了无惊猜广汉太守闻而异之诣庐亲覩因举二人以有道并不起此则白养高忘机不屈之迹也又前礼部尚书苏公出爲益州长史白于路中投刺待以布衣之礼因谓郡寮曰此子天才英丽下笔不休虽风力未成且见专车之骨若广之以学可以相如比肩也四海明识具知此谈前此郡督马公朝野豪彦一见尽礼许爲竒才因谓长史李京之曰诸人之文犹山无烟霞眷无草树李白之文清雄奔放名章俊语骆驿闲起光明洞彻何以尽陈傥其贤贤也白有可尚夫唐虞之际于斯爲盛有妇人焉九人而巳是知才难不可多得白野人也颇工于文惟君侯顾之无按劒也伏惟君侯贵而且贤鹰扬虎视齿若编贝肤如凝脂昭昭乎若玉山之行朗然映人而高义重诺名飞天京四方诸侯闻风暗许倚劒慷慨气干虹蜺月费千金日宴羣客出跃骏马入罗红颜所在之处賔客成市故时人歌曰賔客何喧喧日夜裴公门愿得裴公之一言不须驱马埒华轩白不知君侯何以得此声于天壤之间岂不由重诺好贤谦以下士得也而晚节改操栖情翰林天才超然度越作者屈佐郧国时惟清哉稜威雄雄下慴羣物白窃慕高义巳经十年云山闲之造谒无路今也运㑹得趋末尘承颜接辞八九度矣常欲一雪心迹﨑岖未便何图谤言忽生衆口攅毁将恐投杼下客震于严威然自明无辜何忧悔吝孔子曰畏天命畏大人畏圣人之言过此三者鬼神不害若使事得其实罪当其身则将浴兰沭芳自屏于烹鲜之地惟君侯死生不然投山窜海转死沟壑岂能明目张胆託书自陈邪昔王东海问犯夜者曰何所从来荅曰从师受学不觉日晩王曰吾岂可鞭挞寗越以立威名想君侯通人必不尔也愿君侯惠以大愚洞开心颜终乎前恩再辱英眄白必能使精诚动天长虹贯日直度易水不以爲寒若赫然振威加以大怒不许门下逐之长途白即膝行于前再拜而去西入秦海一观国风永辞君侯黄鹤举矣何王公大人之门不可以弹长劒乎重校正唐文粹卷第八十九唐文粹唐文粹卷第九十重校正唐文粹卷第九十吴兴姚铉纂书十二切磋五别令狐拾遗书荅崔立之书重与陆賔虞书与陶进士书荅侯高第二书规诲三寄从弟正辞书与外孙崔氏二孩书寄诸弟砥石命谕一谕江陵耆老书别令狐绹舍遗书李商隐子直足下行日巳定昨幸得少展写足下去后怃然不怡今早垂致葛衣书辞委曲恻恻无巳自昔非有故旧援拔卒然于稠人中相望见其表得所以类君子者一日相从百年见肺肝尔来足下仕益达仆困不动固不能有常合而有常离足下观人与物共此天地耳错行杂居蛰蛰哉不幸天能恣物之生而不能与物慨然量其欲牙齿者恨不得翅羽角者又恨不得牙齿此意人与物略同耳有所趋故不能无争有所争故不能不于同中而有各异耳足下观此丗其同异如何哉儿冠出门父翁不知其枉正女笄上车夫人不保其贞汚此于亲亲不能无异势也亲者尚尔则不亲者恶望其无隙哉故近丗交道几丧欲尽足下与仆于天独何禀当此丗生而不同此丗毎一㑹面一分散至于慨然相执手嚬然相慼决然相泣者岂于此丗有他事哉惜此丗之人率不能如吾之所乐而又甚惧吾之徒孑立寡处而与此丗者蹄尾纷然蛆吾之白摈置讥诽袭岀不意使后日有希吾者且惩吾困而不能坚其守乃舍吾而之他耳足下知与此丗者居常绐于其党何语哉必曰吾恶市道呜唿此辈眞手搔鼻皻而喉哕人之灼痕爲癞者市道何肯如此辈邪今一大贾坐墆货中人人往须之甲得若干曰其赢若干丙曰吾索之乙得若干曰其赢若干戊曰吾索之旣与之则欲其蕃不愿其亡失口舌拜父母出妻子伏腊相见有贽男女嫁娶有问不幸丧死有致馈葬有临送弔是何长者大人哉他日甲乙俱入之不欺则又愈得其所欲矣回环出入如此是终身欲其蕃不愿其亡失口舌拜父母益严岀妻子益敬伏腊相见贽益厚男女嫁娶问益丰不幸丧死馈赠临送弔哭情益悲是又何长者大人哉唯是于信誓有大欺漫然后骂而絶之击而逐之讫身而勿与通也故一市人率少于大贾而不信者此岂可与此丗交者等邪今日赤肝脑相怜明日衆相唾辱皆自其时之与势耳时之不在势之移去虽百仁义我百忠信我我尚不顾矣岂不顾巳而又唾之足下果爲市道何如哉今人娶妇入门母姑必祝之曰善相冝则祝曰蕃息后曰生女子贮之幽房密寝四邻不得识兄弟以时见欲其好不顾性命即一日可嫁去是冝择何如男子属之邪今山东大姓家非能违摘天性而不如此至其羔䳱在门有不问贤不肖健病而但论财货恣求取爲事当其爲女子时谁不恨及爲母妇则亦然彼父子男女天性岂有大于此者邪今尚如此况他舎外人燕生越养而相望相救抵死不相贩卖哉细而绎之眞令人不爱此丗而欲狂走远飏耳果不知足下与仆之守是邪非邪首阳之二百岂蕲盟津之八百吾又何悔焉千百年下生人之权不在冨贵而在直笔者得有此人足下与仆当有所用意其他复何云云但当誓不羞市道而又不爲忘其素恨之母妇耳商隐再拜荅崔立之书韩愈斯立足下仆见险不能止动不得时顚顿狼狈失其所操持困不知变以至辱于再三君子小人之所悯笑天下之所背而驰者也足下犹复以爲可教贬损道德乃至手笔以问之扳援古昔辞义髙远且观足下之于故旧之道得矣虽仆亦固望于吾子不敢望于他人者耳然尚有似不相晓者非故欲发余乎不然何子不以丈夫期我也故不能黙黙辄复自明仆始年十六七时未知人事读圣人之书以爲人之仕者皆爲人耳非有利乎已也及年二十时苦家贫衣食不足谋于所亲然后知仕之不惟爲人耳及来京师见有举进士者人多贵之仆诚乐之就求其术或出礼部所试诗赋䇿等以相示仆以爲可无学而能因诣州县求举有司好恶岀于其心四举而后有成亦未即得仕闻吏部有以博学宏辞选者人尤谓之才且得美仕就求其术或岀所试文章亦礼部之类私怪其故犹乐其名因又诣州府求举凡二试于吏部一旣得之而又黜于中书虽不得仕人或谓之能焉退自取所试读之迺类于俳优者之辞颜忸怩而心不宁者数月旣巳爲之则欲有成书所谓耻过作非者也因复求举亦无幸焉乃复自疑以爲所试与得之者不同其程度及得观之余亦无甚愧焉夫所谓愽学者岂今之所谓者乎夫所谓宏辞者岂今之所谓者乎设使古之豪杰之士若屈原孟轲司马迁相如杨雄之徒进于是选必知其怀慙乃不自进而巳耳设使与夫今之善进者竞于蒙昧之中仆固知其辱焉然彼五子者且使生于今之丗其道虽不显于天下其自负如何哉肯与夫斗筲者决得失于一夫之目而爲之忧乐哉故凡仆之汲汲于进者其小得盖欲以具裘葛养穷孤其大得盖欲以同吾之所乐于人耳其他可否自计巳熟诚不待人而后知今足下乃复比之献玉者以爲必俟工人之剖然后知于天下虽两刖足不以爲疾且无使勍者再尅诚足下相勉之意厚也然仕进者岂舎此而无门哉足下谓我必待是而后进者非尤相悉之辞也仆之玉固未甞献而足固未甞刖足下无爲我戚戚也方今天下风俗尚有未及于古者边境尚有被甲执兵者主上不得怡而宰相以爲忧仆虽不贤亦且濳究其得失致之乎吾相荐之乎吾君上希卿大夫之位下犹取一障而乗之若都不可得犹将耕于寛闲之野钓于寂寞之濵求国家之遗事考贤人哲士之终始作唐之一经垂之于无穷诛姦䛕于旣死发潜德之幽光二者将必有一可足下以爲仆之玉凡几献而足凡几刖也又所谓勍者果谁哉再克之刑信如何也士固信于知巳微足下无以发吾之狂言愈再拜重与陆賔虞书刘轲别韶卿巳逾时虽游处䜩赏不接然予心未甞一日去韶卿也且京洛相去八百里足以絶韶卿车辙马迹矧又自洛南而东渉淮浮江㳂洄数千里安得不悒悒西望邪比予在辇下五六年始不知韶卿及知韶卿两心始亲而形骸巳相远茍未能忘情忍不酸鼻出涕爲吾友之思邪前陆掾来得韶卿书知韶卿欲屈道以从人求京兆解送知韶卿道在与否固不在首解于京兆也愚甞谓与游者道韶卿肤未鸡髪未鹤然其心甚老脱一旦胁肩低眉与诸子争甲乙于县官岂愚所谓甚老者邪韶卿曾不是思也愚所谓首岀者谓四科首颜闵三十丗家首太伯七十列传首伯夷其爲首岀岂不多邪韶卿不首于是而欲首于何哉仆又闻京兆等试试官知与否脱有知韶卿人闻乌有不心躬嘿礼灵冠统以待之邪夫然亦何害小伸于知巳耳不然则东国绌臣西山饿夫微仲尼何伤爲展季伯夷矣韶卿独不见旣得者邪岂尽爲颜子太伯伯夷然幸韶卿熟思之无以予不食太牢爲不知味者也前月中两寄状计必有一达者过重阳当决䇿东去计韶卿无以予身远而不予思也勉矣自爱䇿名春官后当㑹我于眞山与陶进士书李商隐去一月多故不常在故屡辱吾子之至皆不覩昨又垂示东冈记等数篇不惟其辞彩奥大不冝爲冗慢无势者所窥见且又厚𥿄谨字如贡大诸侯卿士及前达有文章积学者何其礼甚厚而所与之甚下邪始仆小时得刘氏六说读之常得其语曰是非系于襃贬不系于赏罚礼乐系于有道不系于有司密记之盖甞于春秋法度圣人纲纪乆羡怀藏不敢薄贱聮缀比次手书口咏非惟求以爲已而巳亦祈以爲后来随行者之所师禀巳而被鄕曲所荐入来京师又亦思前辈逹者固巳有是人矣有则吾将依之系鞵出门寂寞往返其间数年卒无所得私怪之而比有相亲者曰子之书冝贡于某氏某氏可以爲子之依归矣即走往贡之出其书乃复有置之而不暇读者又有黙而视之不暇朗读者又有始朗读而中有失字坏句不见本义者进不敢问退不能解黙黙巳巳不复咨叹故自大和七年后虽尚应举除吉㐫书及人慿倩作牋启铭表之外不复作文文尚不复作况复能学人行卷邪时独令狐𥙷阙最相厚岁岁爲写出旧文纳贡院旣得引试㑹故人夏口主举人时素重令狐贤明一日见之于朝揖曰八郎之友谁最善绹直进曰李商隐者三道而退亦不爲荐託之辞故夏口与及第然此时实于文章懈退不复细意经营述作乃命合爲夏口门人之一数耳尔后两应科目者又以应举时与一裴生者善复与其挽拽不得巳而入耳前年乃爲吏部上之中书归自惊笑又复懊恨周李二学士以大法加我夫所谓愽学宏辞者岂容易哉天地之灾变尽解矣人事之兴废尽究矣皇王之道尽识矣圣贤之文尽知矣而又下及虫豸草木鬼神精魅一物巳上莫不开㑹此其可以当愽学宏辞者邪恐犹未也设他日或朝廷或持权衡大臣宰相问一事诘一物小若毛甲而时脱有尽不能知者则号愽学宏辞者当其罪矣私自恐惧忧若囚械后幸有中书长者曰此人不堪抹去之乃大快乐曰此后不能知东西左右亦不畏矣去年入南塲作判比于江淮选人正得不忧长名放耳寻复启与曹主求尉于虢实以太夫人年高乐近地有山水者而又其家穷弟妹细累喜得贱薪菜处相养活耳始至官以活狱不合人意辄退去将遂脱衣置笏永夷农牧㑹今太守怜之催去复任迳使不爲升斗汲汲疲瘁低儽耳然至于文字章句愈怗息不敢惊张常自呪愿得时人曰此物不识字此物不知书是我生获忠肃之谥也而吾子反殷勤如此者岂不知邪岂有意邪不知则可有意则巳虚矣然所以拳拳而不能忘者正以往年爱华山之爲山而有三得始其卑者朝高者复得其揭然无附着而又得其近而能远思欲穷捜极讨洒豁襟抱始以往来畨畨不遂其愿闲者得李生于华邮爲我指引巗谷列视生植仅得其半又得谢生于云台观暮留止宿旦相与去愈复记熟后又得吾子于邑中至其所不至者于华之山无恨矣三人力邪今李生巳得第而又爲老贵人从事云台生亦显然有闻于诸公闲吾子之文粲然成就如是我不负华之山而华之山亦将不负吾子之三人矣以是思得聚㑹话旣往探历之胜至于切磋善恶分擘进趋仆此丗固不待学奴婢下人指誓神佛而后巳耳吾子何所用意邪明日东去旣不得面寓书惘惘九月三日弘农尉李某顿首荅侯高第二书李翺足下复书来㑹与一二友生饮酒甚乐故不果以时报三读足下书感叹不能休非足下之爱我甚且欲吾身在而吾道光明也则何能开难岀之辞如此之无忧乎前书所以不受足下之说而复辟之者将以明吾道也吾之道非一家之道是古圣人所由之道者也吾之道塞则君子之道消矣吾之道明则尧舜禹汤文王孔子之道未絶于地矣前书若与足下混然同辞是宫商之一其声音也道何由而明哉吾故拒足下之辞知足下必将愤予而复其辞也足下再三教我适时以行道所谓时也者乃仁义之时乎将沈浮之时乎苟仁且义则吾之道何所屈焉尔如顺沈浮之时则是乗流望风而高下焉茍如此虽足下之见我且不识矣况天下乎不修吾道而取容焉其志亦不遐矣故君子非仁与义则无所爲也如有一朝之患古君子则不患也吾之道学孔子者也盖孔子畏于匡围于蒲伐树于桓魋逐于鲁絶粮于陈蔡之师夫孔子岂不知屈伸之道邪贤不肖在我者也贵与冨贫与贱道之行否则有命焉君子正已而须之尔虽人不能取其容焉故孔子谓子路子贡曰诗云匪兕匪虎率彼旷野吾道非邪吾何爲于此子路对曰意者吾未仁且智也而人之不信也与子曰有是乎使仁者而必信安有伯夷叔齐使智者必行安有王子比干子贡对曰夫子之道至大故天下莫能容盍少眨夫子之道子曰良农能稼而不能爲穑良工能巧而不能爲顺君子能修其道纲而纪之统而理之而不能爲容尔不修尔道而求爲容赐而志不远矣谓颜回如谓由也赐也颜渊对曰夫子之道至大故天下莫能容虽然夫子推而行之不容何病不容然后见君子夫道之不修也是吾丑也道旣巳大修而不用是有国者之丑也不容何病不容然后见君子孔子盖叹之也以孔子其门人三千其圣德如彼之至也而知孔子者独颜回尔其他皆学焉而不能到也然则仆之道天下人安能信而行邪足下之言曰西伯孔子何等人也皆以柔气污辞同用明夷也以避祸患斯人岂浮丗邪人乎夫西伯圣人也姜里之拘仅不免焉孔子圣人之大者也其屈厄如前所陈恶在其能取容于丗乎故曰危行言逊所以远害也其道则尔其能远之与否而必容焉则吾不敢知也非吾独尔孔子亦不知也仆之道穷则仁义而安之者也如用焉则推而传之于天下者也何独天下哉将后丗之人大有得于吾之功者尔天之生我也亦必有意矣将欲愚生民之视听乎则吾将病而死尚何能伸其道也如欲生民有所闻乎则吾何敢辞也然则吾道之行与否皆运也吾不能自知也天下人安能害于我哉足下又曰吾子夷齐之道也如仆向者所陈亦足以免矣故不复有所说若韩孟与吾子之于我亲故知我者也茍异口同辞皆如足下所说是仆于天下衆多之人而未有一知巳也安能合于吾心乎吾非不信子云云者也信子则于吾道不光矣欲黙黙则道无所传云尔子之道子冝自行之者也勿以诲我寄从弟正辞书李翺知汝京兆府取解不得如其所怀念勿在意凡人之穷达所遇亦各有时尔何独至于贤丈夫而反无时哉此非吾徒之所忧也其所忧者何畏吾之道未能到于古之人尔其心旣自以爲到且无谬则吾何往而不得所乐何必与夫时俗之人同得失忧喜而动于心乎借如用汝之所知分爲十焉用其学圣人之道而和其心使余者以与时世进退于俯仰如可求也则不啻富且贵矣如非吾力也虽尽用其十秖益劳其心尔安能有所得乎汝勿信人号文章爲一艺夫所谓一艺者乃时丗所好之文或有盛名于近代者是也其能到古人者则仁义之辞也恶得以一艺而名之哉仲尼孟轲殁千余年矣吾不及见其人吾能知其圣且贤者以吾读其辞而得之者也后来者不可期安知其读吾辞也而不知吾心之所存乎亦未可诬也夫性于仁义者未见其无文也有文而能到者吾未见其不力于仁义也由仁义而后文者性也由文而后仁义者习也由诚明之必相依尔贵与冨在外者也吾不能知其有无也非吾求而能至者也吾何爱而屑屑于其间哉仁义与文章生乎内者也吾知其有也而能求而充之者也何惧而不爲哉汝虽性过于人然而未能浩浩于心吾故书其所怀以张汝且以乐言吾道之云尔与外孙崔氏二孩书李华八月十五日翁告崔氏之子两孩省吾出身入仕行四十年晩有汝母巳养汝二人矣吾逮事裴氏郑氏崔氏诸姑于氏堂姑皆贤明淑哲爲内外师范意欲与汝言之裴氏始恩慈见吾一善未甞不流涕祝吾成立见吾伯仲书题诲责踈略话及旧事云无此例吾伯仲书题比今日中外书题其闲踈密不啻百十也吾小时犹省长㓜毎日两时栉盥起居尊行三时侍食饮食讫然后敢食犹责不如礼今者诸子日出高眠争览盘器何曾有此仪可爲叹息丗教如此何得不乱妇人亦要读书解文字知今古情状事父母舅姑然可无咎诗序云哀窈窕思贤才而无伤善之心焉是关睢之义也易曰主中馈无攸遂妇人但当主酒食待賔客而巳其余无自专之礼诗云将翺将翔佩玉琼琚此奉舅姑助祭祀之仪也又曰将翺将翔弋凫与鴈此主酒食待賔客之仪也礼经所载汝其记之又妇人将嫁三月教于公宫祖庙旣毁教于宗室嫁则庙见不见庙者不得爲妇今此礼凌夷人从茍且妇人尊于丈夫羣隂制于太阳丗教沦替一至于此可爲堕涙汝等当学读诗礼论语孝经此最爲要也吾小时南市㡌行见貂㡌多帷帽少当时旧人巳叹风俗中年至西京市帽行乃无帷帽貂帽亦无男子衫袖蒙鼻妇人领巾覆头向有帷㡌羃离必爲瓦石所及此乃妇人爲丈夫之象丈夫爲妇人之饰顚之倒之莫甚于此触类而长不可胜言举其一端告及汝耳勿谓㓜小不遵训诫所见所闻頽风败俗故申明旧事不能一一也阿马来说汝诵得数十篇诗赋丽丽巳能承顺十五姉颜色十七伯极钟念吾旅病乍闻甚慰意凡人不患尊行不慈训患身不能承顺耳汝承十五姉仁慈十七伯训诱又质性柔顺当不扶自直吾所告者括羽汝耳不次翁告崔氏二子省贻诸弟砥石命舒元舆昔岁吾行吴江上得亭长所贻劒心知其不莽卤匣藏爱重未曽亵视今年秋在秦无何发开见惨翳积蚀仅成死鐡意慙身将利器而使其不光明之若此常缄求淬磨之心于匈中数月后因过歧山下得片石如渌水色长不满尺阔厚半之试以手磨理甚腻文甚密吾意其异石遂携入城问于切磋工工以爲可爲砥吾遂取劒发之初数日浮埃薄落未见快意意工者相绐复就问之工曰此石至细故不能速利坚鐡但积渐发之未一月当见眞貌归如其言果覩变化苍惨剥落若青蛇退鳞光劲一水泳涵星斗持之切金钱三十枚皆无声而断愈始得之利数十百倍吾因叹以爲金刚首五材及爲工人铸爲器复得首出利物以刚质铓利茍蹔不砥砺尚与鐡无以异况质柔铓钝而又不能砥砺当化爲粪土耳又安得与死鐡伦齿邪以此益知人之生于代茍不病盲聋音哑则五常之性全性全则豺狼燕雀亦云异矣而或公然忘弃砺名砥行之道反用狂言放情爲事蒙蒙外埃积成垢恶日不觉寤以至于戕正性贼天理生前爲造化剰物殁复与灰土俱委此岂不爲辜负日月之光景邪吾常覩汝辈趣向尔诚全得天性者况夙能承顺严训皆解甘心服食古圣人道知其必非彫缺道义自埋于偷薄之伦者然吾自干名在京城兎魄巳十九晦矣知尔辈惧旨甘不继困于薪粟日丐于他人之门吾闻此益悲此身使尔辈承顺供养至此亦益忧尔辈爲穷寠而斯须忘其节爲茍得眩惑而容易徇于人爲投刺牵役而造次惰其业日夜忆念心力全耗且欲书此爲戒又虑尔辈年未甚长成不深谕解今㑹鄂骑归去遂寘石于书函中乃笔用砥之功以寓往意欲尔辈定持刚质昼夜淬砺使尘埃不得闲髪而入爲吾守固穷之节愼临财之茍积习隷之业上不贻庭闱忧次不贻手足病下不贻心意媿欲三者不贻秖在尔砥之而巳不关他人若砥之否也则向之所谓切金涵星之用又甚琐屑安足以谕之然吾固欲尔辈常置砥于左右造次顚沛必于是思之亦古人韦弦铭座之义也因书爲砥石命以欲尔辈兼刻辞于其侧曰劒之锷砥之而光人之名砥之而扬砥乎砥乎爲吾之师乎仲兮季兮无坠吾命乎谕江陵耆老书刘蜕太原王生甞移耆老书以江陵故楚也子胥亲逐其君臣夷其坟墓且楚人之所冝怨也而江陵反爲之庙丗飨其雠谓耆老而忘其君父也吾以爲不然楚人之性僄悍大能复其仇雠其后自怀王入武关楚人怨秦不忘干戈况其人之性能忘胥之能破其国家而事之乎且令江陵之人牵牛羊而祀其庙者将祈年谷而获凶荒祷疾病而得死亡者乎如厚其饩而虐其报则江陵知胥之不可祠而不祠矣若果祈年谷而得丰穰祷疾病而获康疆有饩而寻其报则破人之国而居其土辱人之君而受其飨遇一食而自忘楚人之杀父兄则胥自爲无勇也何独江陵之人而忘习雠乎吾以爲其庙申包胥之庙也包胥有复楚之功年代逺楚人以子胥甞封诸申故不谓包胥耳不然则子胥何爲飨人之食而江陵何爲事雠人之神乎耆老得书速易其版曰申胥之庙无使人神皆愧耳重校唐文粹卷第九十嘉靖甲申岁太学生姑苏徐焴文明刻于家塾唐文粹唐文粹卷第九十一重校正唐文粹卷第九十一吴兴姚铉纂序甲集序唐丞相礼部尚书许国公苏颋文集序唐丞相邺侯李泌文集序唐丞相太傅文贞公崔祐甫文集序唐丞相兵部尚书宣公陆䞇翰苑集序唐丞相礼部尚书文公权德舆文集序唐丞相中书侍郎韦处厚文集序唐丞相太尉卫国公李德𥙿㑹昌一品制集序唐徐州节度使赠司徒张建封文集序唐昭容上官氏文集序唐金紫光禄大夫礼部尚书上柱国赠尚书右丞相许国文宪公苏颋文集序韩休易有四象有天文焉有人文焉所以察时变而观化成也诗有六义有小雅焉有大雅焉所以陈国风而美王政也文之时用其肇于兹自长发禘殷正考述其典在垧颂鲁史克明其训由是比兴继作风流弥繁黄竹白云垂芳于帝籍楚兰班素作丽于辞人莫不究情性之微含风骚之旨吟咏先王之泽光昭正始之宗故情发于中而申之以歌咏文生于情而饰之以辞彩所以立言㑹友感物造端藻畅襟灵导扬隐伏润彼金石流于管弦以告其成功而懿我文德者也呜唿斯文未䘮命丗聿兴发挥造化之微鼓动江山之气轥轹前古昭彰后叶畴克有之则尚书许公应运而挺生矣公四代相门十卿崇构海域挹其轩冕搢绅推其䡄仪夫其导源钖胤之庆克家屏宗之美论道布政之典推诚立节之效并以勒于丰碑纪在良史此则略而不言焉公神秀颕发自然生知五岁便措意于文毎坐卧吟讽未常蹔辍至于八九岁则有若大成焉一览诵千言有若素习十七游太学对䇿甲科振鳞溟渚濯羽弱泉海内重林宗之名朝廷籍贾生之誉矣时吏部侍郎马载名知人见公叹曰苏生一日千里王佐才也后因选集时属煳名考判公与宋璟俱入殊等由是天下益称焉公任御史时两台有送别四韵诗四十余首试令公诵之一遍倒覆之遂不错一字其敏晤也如此公任起居郎属考功贠外郎阙时中书令李峤执笔曰考功郎非苏君莫可遂拜考功贠外郎迁给事中特制授修文馆学士迁中书舎人专知制诰佥议允归制命勑书皆岀自公手笔不停缀思无所让及是见君深所叹伏焉今上甞谓公曰朕毎见卿文章与诸人尤异当令后代作法岂惟独称朕心及东封诏公撰朝觐坛颂加金紫光禄大夫与一子官赏能也公性与道合神无滞用惟深也㹅衆妙之门惟才也体生人之秀若乃学以聚之问以辩之括囊道艺之场探赜幽微之数至若㧦戈考篆鲁鼎看铭书有亡箧文称坠简疑绛老之年走朝有问卜晋侯之疾访史莫知莫不取揆宏襟询谋逹识公辨无不释言必造微掩云梦以吞之湛阳秋以照之如太岳之览羣山若苍溟之朝百谷者矣至乃绪发而宫商应言形而雅颂兴爽律与云天并高繁章与霞月俱亮故能虚明独照壮思雄飞自我心极爲之宰匠甞亦纪秦望铭华山勒函谷之关刋燕然之石繁弦闲发缛彩相辉歌奏而白雪遂孤赋成而黄金有贵岂惟排终拉贾爲王超陈而已若乃天言焕发王命急宣则翰动若飞思如泉涌典谟作制于邦国书奏便蕃于禁省敏以应用婉而有章则近代以来未之前闻也岂学而得之欤抑亦天纵之欤何其殊尤而懿铄也惜乎循途未极阅川行谢虽洞箫爲赋方传汉帝之宫而禅草遗忠空留茂陵之下思盛烈其如在览余文而增叹曲池无处旧馆寂寥感知巳以悼恩怀旧德而何极岂岘山之上长留堕泪之词延阁之中不纪藏书之録谨撰缉文诰成一家之言凡四十卷列之如左请藏于祕府以示来裔唐丞相邺侯李泌文集序梁肃唐兴元丗天子以人文化成天下王泽洽颂声作洋洋焉与三代同风其相之臣曰邺侯李泌字长源用比兴之文行易简之道賛事盛圣辨章品物䟽通以尽理闳丽而合雅舒卷之道必形于辞其伟矣夫子甞论古者聦明睿圣之君忠肃㳟懿之臣叙六府三事同八风七律莫不言之成文歌之成声然后浃于人心人心安以乐播爲风俗风俗厚以顺其有不由此者爲理则粗在音则烦粗之弊也朴烦之甚也乱用其道行其位者历选百千不得十数嘻才难不其然乎开元中公七岁见丞相始兴张公九龄张骇其聦异授以属辞之要洎始兴没不六十载公果至宰相封侯有文集二十卷其美嘉遯则有沧浪紫府之诗在王廷则有君臣赓载之歌或依隐以翫世主文以谲谏歩骤六义发扬时风观其辞者有以见上之任人始兴之知人者巳初太上当阳公以处士延登内殿实敷黄老之训至德初宣皇以元良受禅公则献太阶颂昭纂尧之道睿文以广平伐罪公则握中权之柄叅复夏之功大德不官旣追五岳之隐大用不器终践代天之职方将熙庶工以成邦敎载直笔以修唐书命之不融凡百兴叹旣薨之来载皇上负扆之暇思索时文徴公遗编藏诸御府于是公立言垂丗之誉独善兼济之略藏在册牍载于碑表惟斯文之可传于后尝谓肃曰吾子辞直盍存乎篇序旣咏叹之不足因着其所以然贻诸好事者凡诗三百表志碑颂讃序议述又百有二十其五十篇缺独着其目云唐银青光禄大夫守中书侍郎同中书门下平章事赠太傅常山文贞公崔祐甫文集序权德舆昔舜禹之代股肱昌言以祗承于帝修六府叙九功曰都曰俞殷周之际有伊训说命太保太师旅獒金縢之书以戴翼其代皆有大烈格于皇天自三代巳还君臣感㑹何甞不经纬斯文裁成百度太傅文贞公寅亮德宗致建中之理左辅右弼缉熈光明居中一岁以至大病愍䇿尊名爲唐宗臣公薨二十九岁天子命公嗣子植爲右拾遗植乃捧公遗文三十编见咨论叙德舆以爲君子消长之道值乎其时而文亦随之得其时则章明事业以宣利泽不得其时则放言寄意以摅志气公自门阀秀士𬒳服荐绅至于登朝宰政四十年间作爲文章以修人纪以逹王事惧喜怒之不中节故有作威诫惩苟得之害正故有重请钟铭恐匪人之干纪故有与永王璘牋书诮时宰之不能上广聦明故有台封说悼谷风之诗废故有僚友箴虑法吏边吏之失其官守故有猫䑕议是惟无作作则有𥙷于时以至于修事功断国论导志通理昭明易直施于名命爲雅诰刻于金石无愧辞康庄逸轨卓荦濬发九流六艺鼔舞奔走陈思王所谓俨乎若崇山㪍乎若蒸云惟公信然公姓崔氏讳祐甫字贻孙博陵安平人先孝公之清德与公始中终之盛烈勒于帝籍藏在惇史升公堂奥之君子多爲之譔録大较以同人之中正大有之刚徤中庸之明诚洪范之攸好德艰贞践履出入光大皆充其义如其文甞试言之天下公器也匪皇极不乂操柄者务广通则其弊以流纵私回则其弊以没以是至于纪纲淆乱官职耗废败壊陵夷而不可爲务守者弊以隘则窘若梏拲于是才滞而不发事壅而不宣其于病王猷盭大伦圯也及公平衡宰物爲之折衷使文皇明皇之风粲然复兴崇起敎化万方同轨道协气宣臻至理而无疠疵爲仁由已善善若不及泝其心源存乎斯文君子曰观文贞之文而知其道知其道然后知其理古之易易也昔公能修先孝公之志类其文章赵郡李公遐叔实爲之序今植亦能修公之志而德舆无似惧辱命焉凡九百二十篇爲一家之言云尔唐赠兵部尚书宣公陆䞇翰苑集序甞读贾谊书观其经制人文铺陈帝业术亦至矣待之宣室恨得后时遇亦深矣然竟不能逹四聦而尽其善排羣议而试厥谋道之难行亦巳乆矣东阳绛灌何代无之嘻一薰一莸善齐不能同其器方凿圎枘良工无以措巧心所以治丗少而乱日多大雅衰而正声寝汉道未融旣失之于贾传吾唐不幸复摈弃于陆公公讳䞇字敬舆吴郡苏人漂阳令偘之子年十八登进士第应博学宏辞科授郑县尉非其好也省母归寿春刺史张镒有名于时一获晤言大加赏识曁别镒以泉货数万爲賮曰愿以此奉太夫人一日之膳公悉辞之领新一串而巳是岁以书判拔萃调渭南主簿御史府以监察换之德宗皇帝春宫时知名召对翰林即日爲学士由祠部贠外转考功郎中朱泚之乱从幸奉天时车驾播迁诏书旁午公洒翰即成不复起草初若不经思虑及成而奏无不曲尽事情中于机㑹苍卒塡委同职者无不拱手叹伏不能复有所助甞从容奏曰此时诏书陛下冝痛自引过以感人心昔禹汤以罪已㪍兴楚昭以善言复国陛下诚能不恡改过以言谢天下俾臣草辞无讳庶几羣盗革心上从之故行在诏书始下虽武人悍卒无不挥涕激发议者以德宗克平㓂乱不惟神武之功爪牙宣力盖亦资文德腹心之助焉及还京师李抱眞来朝奏曰陛下在山南时山东士卒闻书诏之辞无不感泣思奋臣节时臣知贼不足平也公自行在带本职拜諌议大夫中书舎人精敏小心未甞有过艰难扈从行在輙随启沃谟猷特所亲信有时䜩语不以公卿指名但唿陆九而已初幸梁洋栈道危狭从官前后相失上夜次山馆召公不至泫然号于禁旅曰得陆䞇者赏千金顷之公至太子亲王皆贺初公旣职内署母韦氏尚在吴中上遣中使迎致京师道路置驿文士荣之丁韦夫人忧去职持丧于洛遣人护漂阳之柩附于河南上遣中使监护其事四方赙遗数百万公一无所取素与蜀帅韦南康布衣友善韦令毎月置遗公奏而受之服阕复内职权知兵部侍郎觐见之日天子爲之兴改容叙弔优礼如此内外属望旦夕俟其辅政爲窦叅忌嫉故缓之眞拜兵部侍郎知贡举得人之盛公议称之贞元八年拜中书侍郎平章事公以少年入侍内殿特蒙知遇不可与衆浮沈苟且自爱事有不可必诤之上察物太精躬临庶政失其大体动与公违姦䛕从而间之屡至不恱亲友或规之公曰吾上不负天子下不负吾所学不恤其他公精于吏事斟酌剖决不爽锱铢其经纶制度具在德宗实録及窦叅纳刘士宁之赂爲李巽所发得罪左迁横议者以公与叅素不协归罢相之议于公戸部侍郎判度支裴延龄以姦回得幸害时蠹政物议莫敢指言公独以身当之屡言不可翰林学士吴通玄忌公先逹毎切中伤隂结延龄互言公短宰相赵憬公之引拔昇爲同列以公排邪守正心复异之羣邪沮谋直道不胜十年退公爲賔客罢政事明年夏旱刍粮不给军校诉于上延龄奏曰此皆陆䞇辈怨望鼓扇军人也贬公忠州别驾上怒不可测赖阳诚张万福救之获免蜀帅韦令抗表请以䞇代巳岁赂资粮公在南賔闭门却扫郡人稀识其面复避谤不着书唯考校毉方撰集验方五十卷行于丗江崃十稔永贞𥘉与郑余庆阳城同徴还公巳薨殁时年五十二公之秉笔内署也攉古扬今雄文藻思敷之爲文诰伸之爲典谟俾狡向风懦夫增气则有制诘集一十卷览公之作则知公之爲文也润色之余论思献纳军国利害巨细必陈则有奏草七卷览公之奏则知公之爲臣也其在相位也推贤与能举直错枉将斡璇衡而揭日月清氛沴而平泰阶敷其道也与伊说争衡考其文也与典谟接轸则有中书奏议七卷览公之奏议则知公之事君也古人以士之遇也其要有四焉才位时命也仲尼有才而无位其道不行贾生有时而无命终于一恸唯公才不谓不长位不谓不逹逢时而不尽其道非命欤裴氏之子焉能使公不遇哉说者又以房魏姚宋逢时遇主克致清平陆君亦获幸时君而不能与房魏争列盖道未至也应之曰道虽自我弘之在人蜚蝗竟天农稷不能善稼奔车覆辙丘轲亦废规行若使四君与公易时而相则一否一臧未可知也而致君不及贞观开元者盖时不幸也岂公不幸哉以爲其道未至不亦诬乎公之文集有诗文赋集表状爲别集十五卷其关于时政昭昭然与金石不朽者惟制诰奏议乎虽巳流行多谬编次今以类相从冠于编首兼略书其官氏景行以爲序引俾后之君子览公制作效之爲文爲臣事君之道不其伟欤唐丞相礼部尚书文公权徳舆文集序杨嗣复唐有天下二百二十载用文章显于时代有其人然而自成童就传以及考终命解巾筮仕以及钧衡师保造次必于文视听必于文采章皆正色而无駮杂调韵皆正声而无竒邪滔滔如河东注不知其极而又处命书纶綍之任专考覈品藻之柄叅化成辅翊之勲初中终全而有之得之于相国文公矣公讳德舆字载之天水人也族望祖宗之远当官行巳之道语在国史铭于圹而碑于途此不敢详今所载者因緑文业而巳早岁爲淮南江西从事据管记室之任属辞诣理奏入报可移文走檄疆事迎解登朝爲起居舎人改驾部贠外郎换司勲郎中迁中书舎人凡四任九年专掌诏诘大则发徳音修典册洒朝廷之利泽増盛德之形容小则襃才能叙官业分别流品申明诫劝无诞辞无巧语诚直温润眞王者之言公昔自纂録爲制集五十卷託于友人湖南观察使杨公慿爲之序故今不在编次内其他千名万状随意所属牢笼今古穷极微细周流于亲爱情理之间磅礴于勋贤乆大之业不爲利疚不以菲废本乎道以行乎文故能独歩当时人人心服非以德爵齿侠而致之贞元中奉诏考定贤良卓泽之士昇名士十七人及爲礼部侍郎櫂进士第者七十有二鸾凰𣏌梓举集其门登辅相之位者前后十人其他征鎭岳牧文昌掖垣之选不可悉数继居其任者今犹森然非精识洞鉴其辞而知其人何以臻此邪宪宗皇帝绍开中兴始以英明申威提法武功旣俞文敎是图元和五年冬执政暴疾旣瘖且痺未旬日而公作相宪章儒术润色王度使和声顺气发自廊庙而鬯浃于幽遐我之所长时以推戴玉立氷絜无缁磷迁染之讥以文徳自终岂徒然哉嗣复不佞发迹门馆仪曹台席皆忝前躅公之元子中书舎人璩不幸短命其嗣子宪泣奉文集求鄙辞以冠篇首虽观于巨海难挹波涛而借用白茅所资诚敬其五十卷次第具在集目谨序唐中书侍郎平章事韦处厚文集序刘禹钖汉庭以贤良文学徴有道公孙弘条对第一席其势鼓行人间取丞相且侯使汉有得人之声伊弘发也皇唐文物与汉同风故天后朝燕国公说以辞标文苑徴玄宗朝曲江公九龄以道侔伊吕徴德宗朝天水姜公公辅杜陵韦公执谊河东裴公洎以贤良方正徴宪宗朝河南元公稹京兆韦公惇以才识兼茂徴陇西牛公僧孺李公宗闵以能直言极諌徴咸用对䇿甲于天下继爲有声宰相古今相望落落然如骑星辰与夫起版筑饭牛者异矣公本名惇举进士登贤良旣仕方更名处厚字德载汉丞相扶阳侯之裔孙后周逍遥公夐之八代孙右仆射某之元子生而聦明絶人在提孩发言成诗未几能赋受经于先君仆射学文于伯舅许公孟容及壮通六经旁贯百氏咨天人之际遂探历数明天官穷性命之源以至佛书尤所通逹初爲集贤殿校书郎宰相李赵公监修国史引公直东观就改咸阳尉迁右拾遗转左𥙷阙丗称有史才而能諌诤入尚书爲郎历礼部考功皆人望所在上方用威武以詟不庭宿兵寖乆韦丞相贯之酌人情上言不合意册免因历诋所善公在伍中出爲开州刺史居二年执友崔敦诗爲相徴拜戸部郎中至阙下旬岁间以本官知制诰穆宗新即位注意近臣召入翰林充侍讲学士初授諌议大夫续换中书舎人侍游蓬莱池延问大义退而进六经法言二十编优诏荅之赐以金紫㝷迁权知兵部侍郎知制诰翰林侍讲史馆修撰长庆四年春敬宗践祚以公用经术左右先帝五稔闻其德尤所钦倚内署故事与外庭不同凡言翰林学士必草诏书有侍讲者专备顾问虽官爲中书舎人或他官知制诰第用其班次耳不窜言于训辞至是上器公且有以宠之乃使内谒者申命去侍讲之称虑未论于百执事居数日降命书重举旧官以明新意㝷眞拜夏官贰卿由是内庭辞臣无出其右者凡密旨必承乎权舆故号承㫖学士上富有春秋未亲庻政或有疑滞视公如蓍龟宝历季年宫壸间一夕生变人情大骇虽鼎臣无所关决惟内署得预叅画羣议闷然俟公一言而定戡难纉服再维干纲今上继统䇿勲第一櫂拜中书侍郎同中书门下平章事以高才遇英主功显人伏言无不从笔端肤寸泽及天下尽罢冗食请归才人事先有司物止常贡城社无犯巗廊益尊感恩尽瘁不啬神用太和二年十二月上前言事未及毕辞疾暴作以朝服委地同列白奏搢笏扶持之不能起上命中贵左右翼辅归于中书如大醉状上震惊咨嗟徴医赐药旁午叠委㑹暮肩舆至第识旦以疾不起闻赠禭加常礼后十年嗣子蕃以太子舎人直弘文馆编次遗文七十通衔哀贡诚乞辞以冠其首公未爲近臣巳前所着讃论记述铭志皆文士之辞也以才丽爲主自入爲学士至宰相以往所执笔皆经纶制置财成润色之辞也以识度爲宗观其发徳音福生人霈然如时雨襃元老谕功臣穆然如景风命相之册和而庄命将之诰昭而毅荐贤能其气似孔文举论经学其博似刘子骏发十难以摧言利者其辩似管夷吾噫逢时得君奋智谋以取高位而令名随之岂不伟哉初蕃旣纂修父书咨于先执李习之请文爲领䄂许而未就一旦习之悄然谓蕃曰翺昔与韩吏部退之文章盟主同时惟栁仪曹宗元刘賔客梦得耳韩栁之逝乆矣今翺又𬒳病虑不能自述有孤前言赍恨无巳将子荐诚于刘君乎无何习之梦奠于襄州蕃具道其语余感相国之平昔且怜蕃之䖍敬庶几能丗其家固不让唐丞相太尉卫国公李德𥙿㑹昌一品制集序郑亚纶绋之兴载籍之始先王发号施令明罚勑法盖本于此也唐虞之盛二典存焉夏殷之隆厥有训诰自胤征甘誓乃有誓命之书皆三代之文一王之法也虞夏之际代祀绵逺其代工掌制之名氏莫得而知至于成汤太甲则有仲虺伊尹爲之训诰高宗得传说则有说命之篇周公邵公相成王则有洛诰酒诰周官顾命秦始皇帝并一区宇丞相李斯实掌其言汉兴当秦焚书之后侍从之臣皆不习文史萧曹之辈又乏儒墨之用毎封功臣建子弟其辞多天子爲之纵委于执翰者亦非彰灼知名之士武帝使司马相如视草率皆文章之流以相如非将相器也厥后寖微寖长下于魏晋亦代有其人我高祖革隋文物大备在贞观中则颜公师古岑公文本兴焉在天后时则李公峤崔公融岀焉燕许角立于玄宗之朝常杨继美于代宗之丗洎宪宗皇帝英武启运雄图赫张中兴之业高映前古其时则先太师忠公翺翔内署有密勿賛佐之绩平吴定蜀实惟其功及登枢衡作霖雨尊王室卑诸侯图蔡料齐外定内理显王言于典诰彰帝范于图籍纪在徽册播于无穷特进太子少保分司东都卫公长庆中事惠皇爲翰林学士训诰之业彰于传闻昭肃皇帝统握干符寤寐良弼诏自淮海复升台庭尽付玄机允厌神度毎彤墀奏罢别承天睠帝亦讲伊训说命之旨定元首股肱之契以太平之制度上古之文敎咸属于公焉㑹先太后懿号未立帝明发有永怀之痛公述沙麓神井之瑞賛绕枢怀日之庆懋遵圣绪光慰孝思于是承命有宣懿祔庙之制及武宗郊昊天拜清庙文物胥备朝廷有礼华夷述职河朔修贡乃显神休荐徽号奉扬一德以示万方于是撰仁圣文武至神大孝之册封域无虞天子翛然有求玄之思乃范贞金模圣表隆凖日角烛于宫庭中外臣寮咸欲以颂山河而襃日月也公于是有圣容之讃天街之北獯鬻攸居因饥慿凌怙衆强御严之以刁斗而勃尔无惧申之以文告又腆然不率天子震怒旋命征之公独运沈机上资宸断万里胜负决于帷中雷霆旣振犬羊遂溃疣赘披抉腥膻解离遁其名王复我贵主公于是有讨北狄之诏天宝末蓟门爲首乱之地疮痏榛棘袭丗未平至是渔阳帅仲武扫除妖孽臧获仇雠奉扬烕神乃底康靖仍愿勒石于卢龙之塞以叙圣功飞章上闻帝用允若公祗应明命舒展格言唿啸神祗吐纳嵩华当昼而文星现不寐而白凤来成诸侯不朽之勲尊元后无私之化公于是有幽州纪圣功之碑潞帅刘从諌死其子因关河之险恃甲兵之衆请爵争地屡闻王庭中外疑迷互挠天听帝将耀神武公累献忠谋且言曰重耳在䘮不闻利父雄渠受戮秖以拒君况明皇旧宫天井内地跨连河北胁倚山东岂可行有匪人坐爲污俗若是可忍孰不可容沃心无疑蹑足乃定又曰上党居天下之嵴当河朔之喉今漳水雄兵常山劲卒是爲脣齿实惧因依不若乗于未萌制其将动帝俞其奏乃妙选使臣以劳谕之严立刑赏以劝戒之魏侯鎭侯勠力从命絶壶关之右臂收沍水之上游获兹渠魁在此成筭又辕门叛将横水余兇窃上相之旌旗盗晋阳之管钥帝怒斯赫人心愈疑咸以师老于郊枭巢尚固议罢兵者蚊聚请宥过者雷同公又扬笏而言曰彼地则义师师介宗室是玄祖勤商之邑后稷造周之邦瓜瓞具存堂构斯在茍亏䇿画不袭仇雠则是将弥牟逐主之风长冒顿射亲之俗诗称筑室于道书谓疑谋勿成由是洞启宸衷大破羣议运筹制胜举无遗䇿防微虑逺必契神机授钺之臣服膺承命谢安之围棊尚拗曹叅之饮酒方酣果有军书继闻戎捷砥磨周钺兵淬郑刃万里来袁绍之头颅二冡葬蚩尤之肩髀欢声虽震于朝市喜气不见于形容何其纂立功勲鎭定风俗若是之重公于是有伐上党之制平晋阳之勑宗英可汗献琛输賮越自绝域通于本朝文毕伯士之胤唿韩鹿蟸之师或执玉而朝灵囿或解辫而拜甘泉并垂于册书光彼明命公于是有谕廻鹘之命五慰竖昆之书四文章等于训传机事出于神明固将偃仰邳石之符傲睨鬼㟛之録闻之者可以祛聋聩得之者可以弼邦国每牙管旣拔芝泥将熟甞于前席亲授笔札公亦分隂可就落简如飞时有急宣关于密画内庭外制皆不与闻或势切疾雷机难终日宣室未召武帐莫开公则䟽于封章逹于旒衮当乙夜观书之际未甞不称美再三此又岂可与传洞箫而讽于后庭闻子虚而嗟不同丗者论功较德邪岁在乙丑羣公常伯以天子之道贯于神祇一年而风雨攸序灾沴不作二年殱丑虏兴北伐之诗四年诛狡童咏东征之歌而又伐摩尼之风坏浮图之俗偃兵返朴四海胥定思欲增鸿名光下武公乃观东序之图按西崑之谍铺舒名实藻缛文采类于上帝爲唐神宗公于是纂章天成功神德明道之册文号位旣毕华夷㑹同方将命礼官召儒者访匡衡后土之仪採公王明堂之图考肆觐之礼于梁生取封禅之书于犬子尽皇王之盛事极臣子之殊功而轩鼎将成禹书就掩然犹进先尝之药献高手之医藏周旦请代之书追汉宣易名之美作于大诰祈于昊天始终一朝绍续九德其攻伐也旣如彼其制作也又如此故合武宗一朝册命典诰奏议碑賛军机羽檄凡两帙二十卷辄署曰㑹昌一品制集纪年追圣德也书位旌官业也岁丁夘亚自左掖出爲桂林九月公书至自洛以典诰制命示于幽鄙且使爲序以集成书㝷玄珠不究于倪域听希声莫穷于高下承命震惴几移朝夕援笔而复止者三四伏念江陆修盪辞譲不及因斋絜以叙焉夫全功难持大名难兼日赫于昼而乏清媚月皎于夜而无温煦冬之爲候也则雪霜飘暴冻入肌髪夏之爲用也则金流石铄火走肤脉如阳春高秋者稀焉南则瘴风毒虺之爲厉也北则獯戎黠虏之爲患也如雒邑咸秦者几焉鵰鹫不傅之以驰骋骅驑不授之以骞翥如应龙者鲜焉仲尼圣贤之宗也位止于司㓂师𥅆道德之祖也官不过柱史如姬旦者几焉是以保衡傅说佐佑殷宗召公毕公寅亮周室咸着大训克爲元龟书契以来未之多有李斯以刻石纪号之文胜而不在休明之运又何足数哉周勃霍光虽有勲伐而不知儒术枚臯严忌善爲文笔而不至巗庙自是已降其类实繁惟君藴开物致君之才居元弼上公之位建靖难平戎之业垂经天纬地之文粹于厥躬庆是全德盖四序之阳春九州之咸雒品彚之应龙人伦之姬旦后之学者其景之唐徐泗濠节度使观察处置等使通议大夫检校尚书左仆射赠司徒张建封文集序权德舆昔有虞以濬哲文明理天下故有谐八音陈九德赓载康哉之臣周宣王循文武之业以开中兴故有歌蒸人赋韩奕清风大雅之什春秋之际诸侯列大夫感物造端能赋可以图事称诗可以谕志然则元侯宗工作爲文章本于王化系于风俗亦其志气之所发也司徒讳建封南阳人简廉䟽逹信厚诚直秉心可大以礼义爲干橹非道不处视圭组犹稊稗以褐衣寛博游于京师当时贤公名卿盛服先生之伦皆迎门缔交就义若渴賛师律于盟津大卤二府由察视主柱下方书朝廷以州部要害选难符守历巴陵陟寿春婪婪反虏壤地相接衆寡悬絶物情不交斩其使者以殉传首于行在所屏翰准海我爲金汤选䎡观望者皆革心服义而东夏安矣加地进律察廉三都授钺贞师涖于徐方就加六职端右之任追命三公论道之秩其始终艰贞光大也如是昔左丘明载单襄公之言曰忠文之实也智文之舆也仁文之爱也义文之制也则司徒向时之大忠明智戴仁抱义皆推本乎斯文然后足言足志践履章灼故其辩古人心源定是非于羣疑之下则韩君别録痛诋时病以发舒愤懑则投元杜诸宰相书其余賛勲伐表丘陇铭器叙事放言诣理皆与作者方驾而歌诗特优有仲尼之气质越石之清拔如云涛溟涨浩漾无际而天琛夜光往往在焉其入觐也献朝天行一篇因喜气以摅肝膈览其辞者见公之心焉其还鎭也德宗皇帝纡天文以送别湛恩异伦耀动中朝至于内廷钖宴君唱臣和皆酌六义之英而爲一时之盛夫文之病也或牵拘而不能骋或奔放而不自还公则财成切近挥斥细故英华感槩卓尔其闳大析理研几泊然其精微全才逸气与勲力相宣尽在是矣公之理也徐人宜之故尚书克家纂业用嗣厥服犹鲍氏之居司隷郑人之赋缁衣大君推恩善善春秋之义也永怀先志乃集遗文以德舆甞承司徒之欢表列编次凡二百三十篇承诏作序是用拜君命之辱而不敢让云唐昭容上官氏文集序张说臣闻七声无主律吕综其和五綵无章黼黻交其丽是知气有壹郁非巧辞莫之通形有万变非工文莫之写先王以是经天地究人神闻寂寞鑑幽昧文之辞义大矣哉上官昭容者故中书侍郎仪之孙也明淑挺生才华绝代敏识聦听探微镜理开卷海纳宛若前闻揺笔云飞咸同宿搆初沛国夫人之方㜊也梦巨人俾之大秤曰以是秤量天下及昭容旣生弥月夫人弄之曰秤量天下岂在子乎孩遂哑哑应之曰是生而能言盖爲灵也越在襁褓入于掖庭天实启之故毁家而资国运将兴也故成德而受任自则天乆视之后中宗景龙之际十数年间六合清谧内峻图书之府外辟修文之馆搜英猎俊野无遗才右职以精学爲先大臣以无文爲耻毎豫游宫观行幸河山白云起而帝歌翠华飞而臣赋雅颂之盛与三代同风岂惟圣后之好文亦云奥主之协讃者也古者有女史记功书过复有女尚书决事宫合昭容两朝专美一日万机顾问不遗应接如响虽汉称班媛晋誉左嫔文章之道不殊辅佐之功则异迹祕九天之上身没重泉之下嘉猷令范代罕得闻庶姬后学呜唿何仰然则大君据四海之图悬百灵之命喜则九园挟纩怒则千里流血静则黔黎乂安动则苍甿罢弊入耳之语谅其难乎贵而势大者疑贱而礼绝者隔近而言轻者忽远而意忠者忤惟窈窕柔曼诱掖善心忘味九德之衢倾情六艺之圃故登崑廵海之意寝翦胡刈越之威息璇台珍服之熊消从禽嗜乐之端废独使温柔之教渐于生人风雅之声流于来叶非夫玄黄毓粹贞明助思衆妙扶识羣灵挟志诞异人之宝授兴王之瑞其孰能臻斯懿乎鎭国太平公主道高帝妹才重天人昔甞共游东辟同宴北渚倐来忽往物在人亡悯雕琯之残言悲素扇之空曲上闻天子求椒掖之故事有命史臣叙兰台之新集凡若干卷列之如左重校正唐文粹卷第九十一唐文粹唐文粹卷第九十二重校正唐文粹卷第九十二吴兴姚铉纂序乙集序唐御史大夫李栖筠文集序唐刑部尚书致仕白居易文集序唐赠礼部尚书孝公崔沔文集序唐吏部侍郎昌黎先生韩愈文集序唐尚书刑部侍郎孙逖文集序唐比部郎中崔元翰文集序唐左𥙷阙皇甫冉诗集序唐左𥙷阙李翰前集序唐左𥙷阙梁肃文集序唐司封贠外郎李华中集序唐礼部贠外郎栁宗元文集序唐右拾遗陈子昻文集序唐衡州刺史吕温文集序唐御史大夫赠司徒賛皇文献公李栖筠文集序权德舆辰象文于天山川文于地肖形最灵经纬敎化鼔天下之动通万物之宜而人文作焉三才备焉命代大君子所以序九功正五事精义入神英华发外着之话言施之宪章文明之盛与天地准賛皇文献公以文行正直祗事代宗中行山立乃协于初未弱冠隐于汲郡共城山下营道抗志不苟合于时族子华名知于人甞谓公曰叔父上邻伊周旁合管乐声动律外气横人间感激西上举秀才第一陟降中外间关代故宣力匪躬勤于王家出涖方国入居清近由给事黄门官小司空剖符毗陵陟明于吴廉问风行四方表率拜御史大夫不仁者远武皇炳然审天工之可付公亦晓然知理道之可必一德交感推心合符执热以待濯临摰而不淑岂斯人未得蒙公之功化邪何造物者之戾也始与计偕投小宗伯书至内外扫除之际自爲墓志其间向三十年周旋官业斯文相爲用大凡出于诗之无邪易之贞厉春秋之襃贬且以闳奓鉅衍爲曼辞丽句可喜非法故言公之文简实而粹精朗拔而章明书志二篇感槩自叙英华特逹君子之道有𥘉有终至若嘉园绮弛张出处于秦汉之间着四先生碑美萧文终邴承相之伦或退或让作五君咏病有司诗赋取士非化成之道着贡举议其他下属城敎条则辞语温润言公事上奏则切劘端正触类而长皆文约旨明昭昭然足以激衰薄而申矩度如崑丘玄圃积玉相照景山邓林凡木不植览公遗编者髣髴风采知公之道焉乌虖以韩安国之忠厚多大略汉武以爲国器壶遂深中笃行将亦倚以爲相董仲舒言天人之际有王佐之才而皆不至彼当时龌龊备位者相廷无虚日又况竒衺忮害崇党蔽善公于斯时道未大光然其谟猷献替过于当国流风遗书暴于天下神之听之景福于赵公纂承门训弘大名器三命枢机爲唐夔龙君子然后谓流泽贻庆之言也信德舆先公与公天宝中修词射䇿爲同门生并时筮仕于魏贝之地声猷志气相视莫逆伏思羁屑展敬无容猥以踈愚承赵公至惠忝声举之旧无忘代亲翊唐虞之朝甞陪宰政捧门中集録屑涕见授辞不获命谨直书以冠于篇白氏长庆集序元稹白氏长庆集者太原人白居易之所作居易字乐天始言试指之无二字能不误始旣言读书勤敏与他儿异五六岁识声韵十五志诗赋二十七举进士贞元末进士尚驰竞不尚文就中六籍尤摈落礼部侍郎高郢始用经艺爲进退乐天一举擢上第明年拔萃甲科由是性习相近逺求玄珠斩白蛇劒等赋及百道判新进士竞相传于京师矣㑹宪宗皇帝无召天下士乐天对诏称旨又登甲科末几入翰林掌制诰比比上书言得失因爲贺雨诗秦中吟等数十章指言天下事时人比之风骚焉子始与乐天同校祕书前后多以诗章相赠荅㑹予谴掾江陵乐天犹在翰林寄予百韵律诗及杂体前后数十首是后各佐江通复相詶寄巴蜀江楚间洎长安中少年递相倣效竞作新词自谓爲元和诗而乐天秦中吟贺雨讽谕闲适等篇时人罕能知者然而二十年间禁省观寺邮候墙壁之上无不书王公妾妇牛童马走之口无不道至于缮写摸勒衒卖于市井或持之以交酒茗者处处皆是其甚者有至于盗窃名姓苟求自售杂乱间厠无可奈何予甞于平水市中见村校诸童竞习歌诗召而问之皆对曰先生敎我乐天微之诗固亦不知予之爲微之也又鸡林贾人求市颇切自云本国宰相毎以百金换一篇其甚伪者宰相輙能辨别之自篇章以来未有如是流传之广者长庆四年乐天自杭州刺史以右庶子诏还予时刺部㑹稽因得尽徴其文手自排纉成五十卷凡二千一百九十一首前辈多以前集中集爲名予以爲国家改元长庆于是因号曰白氏长庆集大凡人之文各有所长乐天之长可以爲多矣夫以讽谕之诗长于激闲适之诗长于遣感伤之诗长于切五字律诗百言而上长于赡五字七字百言而下长于情赋賛箴戒之类长于当碑记叙事制诏长于实启奏表状长于直书檄词䇿剖判长于尽揔而言之不亦多乎哉至于乐天之官秩景行与予之交分浅深非叙文之要也故不书长庆四年冬十二月十日微之序尚书崔孝公文集序李华文章本乎作者而哀乐系乎时本乎作者六经之志也系乎时者乐文武而哀幽厉也立身扬名有国有家化人成俗安危存亡于是乎观之宣干志者曰言饰而成之曰文有德之文信无德之文诈臯陶之歌史克之颂信也子朝之告宰嚭之词诈也而士君子耻之夫子之文章偃商传焉偃商殁而孔伋孟轲作盖六经之遗也屈平宋玉哀而伤靡而不远六经之道遯矣论及后丗力足者不能知之知之者力或不足则文义寖以微矣文顾行行顾文此其与于古欤帝唐文行臣太子賔客赠礼部尚书博陵孝公崔氏讳沔字若沖安平公恺之少子也丗爲德表门爲上族振发纯英滋渐名训大包淑和高厉遐清行先乎孝艺𥙿乎文资孝可以股肱王室揆文可以弼成邦敎进士登第举贤良方正对䇿第一召见拜校书郎历陆浑主簿朝廷以公直躬正词擢左𥙷阙以公嫉邪忿佞除殿中侍御史文端武淑迁起居舎人学该典礼拜尚书祠部贠外郎议事惟允迁给事中立言成训改中书舎人辞乞就养授虞部郎中节高天下升御史中丞刚亦不吐降着作郎道冠儒林迁祕书少监动爲人范除左庶子冝均大政拜中书侍郎望尊地逼出爲魏州刺史人惟求旧入爲左散骑常侍贰东宫居守集贤院学士祕书监太子賔客兼怀州刺史罢州复职副守薨于位时开元二十四年冬仲月旬有七日春秋六十七赠礼部尚书海内冠带涕哀宗师公爲御史纠输诚之罔持国属之罪爲给事中拒贵倖怙恩之诏削大臣忤旨之刑爲中丞数发太仓减上林禽鸟之给以赈艰食陜东之人仆而复起宦官犯法执以按劾权宠屏息朝章大行权贡举时得陆尚书景融来杨州瑱宋上党遥宋兵部鼎等佥爲国器在中书诏命之岀上考天时下从人心异于斯者必替其否在魏州属雨水败稼乃弛禁便人先行后闻活者万计公自爲常侍賔客恒任介正德播天下而不容于朝置之散地竟孤其道时乎初公与元兄御史浑齐名弱冠游京师搢绅儒学之士皆曰崔氏伯仲必至台司旣而御史君天没公终于副守则向之所属适爲人恸哉公之侍疾也孝逹于神祇居忧也哀贯乎天地丧期有数而茹毒终身慈不贷姦贞亦肆直道胜而齐物德全而及人博厚崇高笃实有耀俦于古烈盖鲁卫之君子欤在魏州车驾东廵关外诸侯公爲上第由是分掌选署仕进之族知劝焉亲交邻里饥者待公而炊寒者待公而裘蒸甞之奠待公而后具故禄廪深厚家未尝足开元中天下富穰车服过制公菲饮食卑宫室濯衣澣冠俾人瞻我而化其不化者亦慙乎心矣见天下之善如不及从而佐之见天下之不善如探汤从而诲之则卒蹈于中庸翻然于不迪巳过半矣中朝议政或疑羣谋未允公援六经伸百氏覆于时事事举其中天下莫不讽诵焉文集经乱罹多散逸今其存者二十九卷长子成甫进士擢第校书郎陜县尉知名当时不幸早丗嗣子祐甫论譔先志一卷爲第三十传祖祢之美合于礼经见公文章知公行事则人伦之叙治乱之源三阁行乎天下反魏晋之浮诞合立言于丗敎其于道也至乎哉祐甫纯孝而文直清而和希公门者谓公存焉明发不寐泣次遗文以华北州邻壤婚姻之旧甞趋公门备阅家编祐甫代华爲校书郎华以是味公之道也熟词则不敏有古之直焉唐吏部侍郎昌黎先生韩愈文集序李汉文者贯道之器也不深于斯道有至焉者不也易繇爻象春秋书事诗咏歌书礼剔其伪皆深矣乎秦汉巳前其气浑然迨乎司马迁相如董生杨雄刘向之徒尤所谓杰然者也至后汉曹魏气象萎薾司马氏巳来规范荡悉谓易巳下爲古文剽掠僭窃爲工耳文与道蓁塞固然莫知也先生生于大历戊申㓜孤随兄播迁韶岭兄卒鞠于嫂氏辛勤来归自知读书爲文日记数千百言比壮经书通念晓析酷排释氏诸史百子皆搜抉无隐汗澜卓踔奫泫澄深诡然而蛟龙翔蔚然而虎凤跃锵然而韶钧发日光玉絜周情孔思千态万貌卒泽于道德仁义炳如也洞视万古愍恻当丗遂大拯頽风敎人自爲时人始而惊中而笑且排先生志益坚其终人亦翕然而随呜唿先生于文摧䧟廓清之功比于武事可谓雄伟不赏者矣长庆四年冬先生殁门人陇西李汉辱知最厚且亲遂收拾遗文无所失坠得赋四古诗二百五聮句律诗一百七十三杂着六十四书启序八十六哀辞祭文三十八碑志七十六笔砚鳄鱼文三表状四十七揔七百并目録合爲四十一卷目爲昌黎先生集传于代又有注论语十卷传学者顺宗实録五卷列于史书不在集中先生讳愈字退之官至吏部侍郎余在国史本传唐尚书刑部侍郎赠尚书右㒒射孙逖文公集序颜眞卿古之爲文者所以导逹心志发挥性灵本乎咏歌终乎雅颂帝容作而君臣动色王泽竭而风化不行政之兴衰实繋于此然而文胜质则绣其鞶恱而血流漂杵质胜文则野于礼乐而木讷不华历代相因莫能适中故诗人之赋丽以则词人之赋丽以淫此其效也汉魏巳还雅道微缺梁陈斯降宫体聿兴旣驰骋于末流遂受嗤于后学是以沈隐侯之论谢康乐也乃云灵均巳来此未及覩卢黄门之序陈拾遗也而云道䘮五百岁而得陈君若激昻頽波虽无害于过正搉其中论不亦伤于厚诬何则雅郑在人理乱由俗桑间濮上胡爲乎绵古之时正始皇风奚独乎凡今之代盖不然矣其或斌斌彪炳郁郁相宣膺期运以挺生奄寰瀛而首出者其惟仆射孙公乎公讳逖河南巩人其先自乐安武水寓于渉而从焉父嘉之以词学登科官至宋州司马公风裁徴明天才杰出学穷百氏不好非圣之书文统三变特深稽古之道故逸气上济而高情四逹羗索隐乎浑元之始表独立于常均之外不其盛欤年数岁即好属文十五时相国齐公崔日用试土火鑪赋公雅思遒丽援翰立成齐公骇之约以忘年之契迩后遂有大名故其试言也年未弱冠而三擅甲科吏部侍郎王丘试竹帘赋降阶约拜以殊礼待之相国燕公张说览其䇿而心醉其序事也则伯乐川记及诸碑志皆卓立千古传于域中其爲诗也必有逸韵佳对冠絶当时布在人口其词言也则宰相张九龄欲倚摭疵瑕沈吟乆之不能易一字公之除庶子也苑咸草诏曰西掖掌纶朝推无对议者以爲知言凡斯伙多庸可悉数故燕国深赏公才俾与张九龄许景先韦述同游门庭命子均垍施伯仲之礼江夏李邕自陈州入计缮写某集赍以诣公託知巳之分其爲先逹所重也如此公又雅有清鉴典考功时精覈进士虽权要不能逼所奖擢者二十七人数年间宏词判等入甲者一十六人授校书者九人其余咸着名当丗巳而多至显官明年典举亦如之故言弟者必称孙公而巳夫然信可谓人文之宗师国风之哲匠者矣公凡所着诗歌赋序䇿问賛碑志表䟽制诰不可胜纪遭二朝之乱多有散落子宿绛成等夙奉过庭之训咸以文章知名同时台省乃编次公文集爲二十卷列之于左庶乎好事者传写讽诵以垂乎无穷亦何必藏名山而纳石室也金紫光禄大夫检校刑部尚书上柱国鲁郡开国公颜眞卿昔观光乎天府实荷公之奖擢见命爲序岂究端倪时则永泰元年仲秋之月至若丗系阀阅盖存诸别传此不复云唐尚书比部郎中博陵崔元翰文集序权德舆易贲之彖曰观乎人文以化成天下故阙里之四敎门人之四科未有遗文者荀况孟轲修道着书本于仁义经术之枝派也迨夫骚人怨思之作游士从衡之论刺讥捭阖文宪陵夷至汉廷贾谊刘向班固杨雄司马迁相如之伦郁然复兴有古风烈然则文之用也横三才之中经纪事物章明统类不可巳也殷之说命周之命君陈君牙楚射父之训辞郑东里之润色天子诸侯名命之文也张老之轮奂史克之駉驭吉甫之清风伯喈之无愧贤士大夫颂述之文也至若夫子纪延陵墓叔向寓子产书董仲舒射䇿言天人相与之际阮元瑜书记翩翩之任触类滋多非文不彰后之人力不足者词或侈靡理或厎伏文之难能也如是博陵崔君元翰东汉济北相长岑之后也曽祖某济州刺史祖某鳯阁舎人考某以经明历卫州汲县尉虢州湖城县主簿亲没遂不复仕探古先微言着尚书洪范周易忘象及三国春秋幽观之书门人诸儒易其名曰贞文孝父君绍文宗雕龙之庆究贞文法义之学㓗廉清方敦直庄明博见强志不取合于俗黙而好深湛之思舒而爲彬蔚之文师遵六籍磅礴二汉不爲物迁不爲波流初间关隐约于河朔之间年殆知天命甫与计偕至京师洎博学宏词直言极諌凡三登甲科名动天下初自典校祕书连辟汧公北平王司徒府管奏记之职历太常寺协律郎大理评事钖以命服登朝爲太常博士礼部贠外郎贞元七年春转职方贠外郎知制诰八年冬罢爲比部郎中十一年夏寝疾不起其寿四百甲子其文若干篇闳茂博厚菁华缜密足以希前古而耸后学纪循吏而述政事则房栢鄕碣孙信州颂叙守臣勲烈则黎阳城碑刘幽州神道碑表宗工贤人兆域则李太师梁郎中志文撰门中德善则贞文孝父志碣二铭摅志气以申感槩则与李都统及二从事书诠桑门心法则大觉禅师碑推人情以陈圣德则请复尊号表陈理道则有制䇿藻润王度则有诏诰向所叙诗书说命駉颂而下君皆索其粹精故能度越伦类有盛名于代其他诗赋賛论铭诔序记等今爲三十卷如黄钟玉磬琮璧琬琰奏于悬间列在西序其章者虽汉廷诸公不能加也无溢言曼辞以爲夸大无讇笑柔色以资孟晋劲直而不能屈已清刚而不能容物介特寡徒晚逹中废斯亦命之所赋也德舆昔岁获与君游于江湖间又接武侍从登文石之陛常所论着备探简编君之孤某旣除䘮泣捧遗文见咨序引故如其篇第直书以冠之云唐左𥙷阙安定皇甫冉文集序独孤及五言诗之源生于国风广于离骚着于李苏盛于曹刘其所自远矣当汉魏间虽巳朴散爲器作者犹质有余而文不足以今揆昔则有朱弦踈越大羮遗味之叹历千余岁至沈詹事宋贠外始财成六吕彰施五色使言之而中伦歌之而成声縁情绮靡之功至是乃备虽去雅远其丽有过于古者亦犹路鼗出于土鼓篆籕生于鸟迹也沈宋旣殁而崔司勲颢王右丞维复崛起于开元天宝之间得其门而入者当代不过数人补阙其人也补阙讳冉字茂政玄晏先生之后乐平县令价之孙潭州长史顗之子十岁能文十五而老成右丞相曲江张公深所叹异伯父祕书少监彬尤器之自是令问休畅举进士第一历无钖尉左金吾兵曹今相国太原公之推毂河南也辟爲书记大暦二载迁左拾遗转左𥙷阙奉使江表因省家至丹阳朝廷三署郎位以待君之复不幸短命年方五十四而殁呜唿惜哉君忠恕廉恪居官可纪孝友恭譲自内形外言必依仁交不苟合得䘮喜愠罕见于容故覩君述作知君所尚以景命不永斯文未臻其极也盖存于遗札者凢三百有五十篇其诗大略以古之比兴就今之声律涵咏风骚宪章颜谢至若丽曲感动逸思奔发则天机独得非师资所奖毎舞雩咏归或金谷文㑹曲水修禊南浦怆别新声秀句辄加于常时一等才钟于情故也君母弟曽字孝常与君同禀学诗之训君有诲诱之助焉旣而丽藻竞爽盛名相亚同乎声者方之景阳孟阳孝常旣除䘮惧遗制之坠于地也以某与茂政前后爲諌官故衔痛编集以论譔见託遂着其始终以冠于篇唐左𥙷阙李翰前集序梁肃文之作上所以发扬道德正性命之纪次所以裁成典礼厚人伦之义又所以贻显义类立天下之中三代之后其流派别炎汉制度以霸王道杂之故其文亦二贾生马迁刘向班固其文博厚岀于王风者也枚叔相如杨雄张衡其文雄富出于霸涂者也其后作者理胜则文薄文胜则理消理消则言愈繁斯乱矣文薄则意愈巧斯弱矣故文本于道失道则博之以气不足则饰之以辞盖道能兼气气能兼辞辞不当则文斯败矣唐有天下几二百载而文章三变初则广汉陈子昻以风雅革浮侈次则燕国张公说以宏茂广波澜天宝以还则李贠外萧功曹贾常侍独孤常州比肩而作故其道益炽若乃辞源辩博驰骛古今之际高歩天地之间则有左𥙷阙李君君名翰赵郡賛皇人也天姿朗秀率性聦逹博渉经籍其文尤工故作叙治乱则明白坦荡衍余条畅端如贯珠之可观也陈道义则游泳性情探微豁冥涣乎春冰之将泮也广劝戒则得失相维吉凶相追焯乎元龟之在前也颂功美则温直显融协于文中穆如清风之中人也议者又谓君之才若崇山岀云神禹导河触石而弥六合随山而注巨壑盖无物足以道其气而阅其行者也丗所谓文章之雄舍君其谁欤弱冠进士登科解褐卫县尉其后以书记再叅淮南节度军谋累迁大理司直天子闻其才召拜左𥙷阙俄加翰林学士君之处丗用舍关乎才进退牵乎时始居筮仕值蔽善者当路故屈于下位中岁多难时方用武故委于外藩及夫宣室而挥宸翰也方用人文以饰王度则因疾罢免嘻昔君子贤人运与事并得信其志者寡其用矣其余属雅道䘮缺黄钟毁弃若孟子轗轲士安多病亦何可胜论惟斯文足以振当世余烈足以遗后嗣此之谓不朽君旣退归居于河南之阳翟家愈贫而禄不及志愈迈而文益壮暇日以甞所述作三十卷目爲前集命予序之君与予实有伯喈仲宣之义故书于篇唐右𥙷阙梁肃文集序崔恭叙曰皇甫士安志好闲放不荣轩冕导情适志作高士传賛记遗韵风猷尚在而公早从释氏义理生知结意爲文志在于此言谈语笑常所切劘心在一乗故叙释氏最爲精博与皇甫士安之所素尚亦相放焉则今天台大师元浩之门弟子也抠衣捧席与余同焉故能知其景行收其制作编成二十轴以爲儒林之纲纪云若夫明是非探得失乃作西伯称王议宗道德矣功成作磻溪铭四皓賛钓台碑圯桥碑絜当丗激清风作先贤賛独孤常州集序观讲论语序美艺文善章句作李𥙷阙集序隐士李君遗文序备敎化彰讽咏作中书侍郎赠太子太傅李公集序开国公包君集序揔名实树遗风作常州独孤公遗爱颂太常卿常山郡开国公崔公神道碑恶戎丑思康济作兵箴叙宗系思祖德作述初赋病流滥恱故居作过旧园赋明大道宗有德作受命宝赋其余言志导情记㑹叙别揔存诸集録归根复命一以贯之作心印铭住一乗明法体作三如来画賛知法要识权实作天台山禅林寺碑逹敎源周境智作荆溪大师碑大敎之所由佛日之未忘盖尽于此矣若以神道设教化源旁济作泗州开元寺僧伽和尚塔铭言僧事齐律仪作过海和尚碑铭幽公碑铭释氏制作无以抗敌大法将㓕人鲜知之唱和之者或寡矣故公之文章粹美深逺无人能到此事可以俟于知音不可与薄俗者同丗而论也余之仰止未尽其善盖释氏之鼓吹欤诸佛之影向欤余所不者道其穷欤常怀不言之叹杳冥之恨尔后之人识逹希夷意通响象知我之言之不怍耳若以叙人伦正襃贬则人皆知之非独情至而称其制作也大约公之习尚敦古风阅传记硁硁然以此导引于人以爲其常米盐细碎未甞挂口故鲜通人事亦贤者之一病也夫子所谓君子多乎哉不多也故无适时之用任使之勤余故以皇甫士安比之若管夷吾诸葛亮留心济丗自谓栋梁则非公之所尚也所谓善古而不善今知贤而不知俗故论賛碑颂能言贤者之事不能言小人之称享年若干以某年月日终于长安某里朝廷尚德故以公爲太子侍读国尚实録故以公爲史馆修撰发诰令敷王猷故以公爲翰林学士三职齐署则公之处朝廷不爲不逹矣年过四十士林归崇比夫颜子黄叔度不爲不寿矣其碌碌者老于郎署白首人丗又何𥙷哉于逹者不可以夭寿之叹而病于促数焉公遗孤殁后而生今巳成立则友明之知臧孙之后存于此也赵郡李华中集序独孤及志非言不形言非文不彰是三者相爲用亦犹渉川者假舟檝而后济自典谟缺雅颂寝王道陵夷文敎下衰故作者往往先文字后比兴其风流荡而不返乃至有饰其词而遗其意者则润色愈工其实愈䘮及其大壊也俪偶章句使枝对叶比以八病四声爲梏拲守之如奉法令闻臯陶史克之作则呷然笑之天下雷同风驰云趋文不足言言不足志亦犹木兰爲舟翠羽爲檝翫之于陆而无渉川之用痛乎流俗之感人也乆矣帝唐以文德敷乂于下民被王风俗稍丕变至天后时陈子昻以雅易郑学者而向方天宝中公与兰陵萧茂挺长乐贾㓜几勃焉复起用三代文章律度当丗公之作本乎王道大抵以五经爲泉源杼情性以託讽然后有歌咏美敎化献箴諌然后有赋颂悬权衡以辩天下公是非然后有论议至若记叙编録铭鼎刻石之作必採其行事以正襃贬非夫子之旨不书故风雅之指归刑政之根本忠孝之大伦皆见于词然后中古之风复形于今于时文士驰骛飈扇波委二十年闲学者稍厌抑扬黄华而窥咸韶之音者什五六识者谓之文章中兴公实启之公名华字遐叔赵郡人安邑令府君第三子质直而和纯固而明旷远而有节中行而能断孝敬忠廉根于天机执亲之䘮哀逹神明其任职釐务外若坦荡而内持正性谦而不犯见义乃勇举善惟惧不及务去恶如复雠与朋友交然诺着于天下其伟词丽则和气之余也学博而识有余才多而体愈迅毎述作则笔端风生听者耳骇开元二十三年举进士天宝二年举博学宏词皆爲科首由南和尉擢祕书省校书郎八年历伊阙尉当斯时唐兴百三十余年天下一家朝廷尚文夫羿工乎中微拙于使人无巳誉公才与时并故不近名而名彰时辈归望如鳞羽之于虬鸾也十一年拜监察御史㑹权臣窃政柄贪搰当路公入司方书岀按二千石持斧所向列郡爲肃爲姦党所嫉不容于御史府除右𥙷阙禄山之难方命圯族者蔽天聦明勇者不得奋明者不得谋公危行正词献纳以诚累陈诛兇渠完封疆之䇿阍犬迎吠故书留不下时继太夫人在邺初潼关败书闻或劝公走蜀诣行在所公曰奈方寸何间行问安否然后辇安舆而逃谋未果爲盗所获二京旣复坐谪杭州司功太夫人弃敬养公自伤悼以事君故践危乱而不能安亲旣受污非其疾而贻亲之忧及随牒愿终养而遭天不弔由是衔罔极之痛者三故虽除䘮抱终身之戚焉谓志巳厌息陈力之愿焉因屏居江淮闲省躬遗名誓心自絶无何诏授左𥙷阙又加尚书司封贠外郎玺书连徴公卿已下倾首延伫至止之日将以司言处公公曰焉有隳节辱志者可以荷君之宠乎遂移疾请吿故相国梁公岘之领选江南也表爲从事加检校吏部郎明年遇风痺徙家于山阳疾痼贫甚课子弟力农圃赡衣服雅好修无生法以冥寂思虑视爵禄形骸与遗土同惟吴楚之士君子譔家传修墓版及郡邑颂贤守宰功德者靡不赍货币越江湖求文于公得请者以爲子孙荣公遇胜日时复缀録以应其求过是而往不复着书素所着者多散落人间自志学至校书郎以前八卷并舜山公主志文窦将军神道碑崔河南生祠碑礼部李侍郎碑安定三孝论哀旧游诗韩㓜深避乱诗序祭王端贠外沈起居兴宗裴贠外腾文别元亘诗并杨骑曹集序王常山碑并因乱失之名存而篇亡自监察御史以后迄至于今所述者公长男羔字宗叙编而集之断自监察御史巳前十卷号爲前集其后二十卷颂赋诗歌碑表序论志记讃祭文凡一百四十四篇爲中集其中陈王业则无疆颂议丗道则原卜论质文论主文而谲諌则言毉含元殿赋敦礼敎则哀节妇赋二孝讃与外孙女二孩书表贤逹盛德则元鲁山碣房太尉德铭崖賔客集序德先生诔权着作墓表李夫人传灵夫人颂一生死之间杼其交情则祭萧功曹刘评事张博士文吟咏情性逹于事变则咏古诗辨卿大夫族姓则卢监神道碑思旧则三贤论自叙则别相里造范伦序诠佛敎心要而㑹其异同则南泉眞禅师左溪朗禅师碑其余虽比兴万变而未始不根于道德故览公之文知公之质不俟觌容貌听词气而后覩其行若使束带立于史臣之位且备献替足以润色王度正一代之训典天而病之国不幸也然遐叔身甚病而心甚壮文益赡而才不竭则前路逸气讵可度矣他日继于此而作者当爲后集及常游公之藩也乆故录其述作之所以然着于篇唐尚书礼部贠外郎柳宗元文集序刘禹钖八音与政通而文章与时高下三代之文至战国而病渉秦汉复起汉之文至列国而病唐兴复起夫政庬而士裂三光五岳之气分大音不完故必混一而后大振𥘉贞元中上方向文章昭回之光下饰万物天下文士争执所长与时而奋粲焉如繁星丽天而芒射寒色正人望而敬者五行而巳河东栁子厚斯人望而敬者欤子厚始以童子有竒名于贞元𥘉至九年爲名进士十有九年爲材御史二十有一年以文章称首入尚书爲礼部贠外郎是岁以踈隽少检获讪出牧邵州又谪佐永州居十年诏书徴不用遂爲栁州刺史五岁不得召病且革留书抵其友中山刘禹钖曰我不幸卒以谪死以遗草累故人禹钖执书以泣因编次爲四十五通行于丗子厚之䘮昌黎韩退之志其墓且以书来弔曰哀哉若人之不淑吾常评其文雄深雅徤似司马子长崔蔡不足多也安定皇甫湜于文章少所推让亦以退之言爲然凡子厚名氏与仕与年曁行巳之大方有退之之志若祭文在今附于第一通之末云唐右拾遗陈子昻文集序卢藏用昔孔宣父以天纵之才自卫返鲁乃删诗定礼述易道而修春秋数千百年文章粲然可观也孔子殁二百岁而骚人作于是怨丽浮侈之法行焉汉兴二百年贾谊马迁爲之杰宪章礼乐有老成之风长卿子云之俦瑰诡万变亦竒特之士也惜其王公大人之言溺于流辞而不显其后班张崔蔡曹刘潘陆随波而作虽大雅不足其遗风余烈尚有典刑宋齐之末盖顦顇矣逶迤陵頽流靡忘返至于徐庾天之将䘮斯文也后进之士若上官仪者继踵而生于是风雅之道扫地尽矣易曰物不可以终否故受之以泰道䘮五百岁而得陈君君讳子昻字伯玉蜀人也崛起江汉虎视函夏卓立千古横制頽波天下翕然质文一变非夫岷峨之精巫庐之灵则何以生此故其諌诤之辞则爲政之先也昭夷之碣则议论之当也国殇之文则大雅之怨也徐君之议则刑礼之中也至于感激顿挫微显阐幽庶几见变化之朕以接乎天人之际者则感遇之篇存焉官其逸足骎骎方将搏扶揺而凌太清猎遗风而薄嵩岱吾见其进未见其止惜乎湮厄当丗道不遇时委骨巴山年志俱天故其文未极也呜唿聦明精粹而沦剥贪叨桀骜以显荣天乎天乎吾始未知天焉昔甞与余有忘形之契四海之内一人而巳良友殁矣天其䘮余今採其遗文可存者编而次之凢十卷恨不逢作者不得列于诗人之什悲夫故粗论文变而爲之序至于王霸之才卓荦之行则存之别传以继于终篇云唐衡州刺史吕温文集序刘禹钖五行秀气得之居多者爲隽人其色㶑滟于颜间其声发而爲文章天之所与有物来相彼由学而致者如工人染夏以视羽畎有生死之殊矣初贞元中天子之文章焕乎垂光庆霄在上万物五色天下人文爲气所召其生乃蕃灵芝萐莆与百果齐坼然煌煌翘翘岀乎其类终爲伟人者几希矣东平吕和叔实生是时而絶人甚远始以文学振三川三川守以爲贡士之冠名都西驰速如羽翼长安中诸生咸避其锋两科连中铓刃愈岀德宗闻其名自集贤殿校书郎擢爲左拾遗明年犬戎请和上问能使绝域者君以竒表有专对材膺选转殿内史钖之银章还拜尚书戸部贠外郎转司封迁刑部郎中兼侍御史副治书之职㑹中执法左迁縁坐道州刺史以政闻改衡州年四十而殁后十年其子安衡泣奉遗草来谒咨予伸之成一家言凡二百篇和叔名温别字化光祖考皆以文学至大官蚤闻诗礼于先侍郎又师吴郡李质通春秋从安定梁肃学文章勇于艺能咸有所祖年益壮志益大遂拨生文字与隽贤交重气槩覈名实钦然以致君及物爲大欲毎与其徒讲疑考要皇玉富强之际臣子忠孝之道岀入上下百千年间诋诃角逐叠发连中得一善辄盱衡撃节扬𬒮顿足信容得色舞于眉端以爲案是言循是理合乎心而气将之昭然若揭日月而行孰能阏其势而争天光者乎呜唿言可信而时异道甚长而命窄精气爲物其有所归乎古之爲书者先立言而后体物贾生之书道过哉而荀卿亦后其赋和叔年少遇君而卒以谪似贾生能明王道似荀卿故予先后视二书断自人文化成论至诸葛武侯庙记爲上篇他咸有爲而爲之始学左氏书故其文微爲富艳夫羿之关弓惟巴虬九日乃能尽其彀而廻注鷃爵亦要中于㝷常之闲非羿之手弓有能有不能所遇然而然也后之逹解者推而广之知予之素交不相索于文字之内而巳重校正唐文粹卷第九十二唐文粹唐文粹卷第九十三重校正唐文粹卷第九十三吴兴姚铉纂序丙集序唐着作佐郎顾况文集序唐太常寺协律郎李贺歌诗序唐四门助敎欧阳詹文集序唐太子校书李观文集序唐杨州功曹萧颕士文集序唐崔公山池后集序唐东臯子集序删东臯子集序唐中岳宗元先生吴筠尊师文集序唐释灵澈上人文集序箧中集序唐容州经略使元结文编后序樊川文集后序毗陵集后序题栁栁州集后唐大理评事杨君文集后序注愍征赋后述唐故着作佐郎顾况集序皇甫湜吴中山泉气状英淑怪丽太湖异石洞庭朱实华亭清唳与虎丘天竺诸佛寺钩绵秀絶君岀其中间翕轻清以爲性结泠汰以爲质喣鲜荣以爲词偏于逸歌长句骏发踔厉往往若穿天心岀月脇意外惊人语非㝷常所能及最爲快也李白杜甫已死非君将谁与哉君字逋翁讳况以文入仕其爲人类其词章甞从韩晋公于江南爲判官骤成其磊落绩入佐着作不能慕顾爲衆排爲江南郡丞累岁脱縻无复北意起屋于茅山意飘然若将续古三仙以寿卒湜以童子见君杨州孝感寺君披黄衫白绢鞳头眸子了然烱烱清立望之眞白圭振鹭也旣接欢然以我爲杨雄孟轲顾恨不及见三十年于兹矣知音之厚曷甞忘诸去年从丞相凉公襄阳有曰顾非熊生者在门讯之即君之子也岀君之诗集二十卷泣余发之凉公适移宣武军余装归洛阳诺而未副今又稔矣生来速文乃题其集之首爲序唐太常寺奉礼郎李贺歌诗集序杜牧大和五年十月中半夜时舎外有疾唿传缄书者某曰必有异亟取火来及发之果集贤学士沈公子明书一通曰我亡友李贺元和中义爱甚厚日夕相与起居饮食贺且死甞授我平生所着歌诗杂爲四编凡若干首数年来东西南北良爲巳失去今夕醉解不复得寐即阅理箧帙忽得贺诗前所授我者思理往事凡与贺话言嬉游一处所一物候一日夕一觞一饭显显焉无有忘弃者不觉岀涕贺复无家室子弟得以给养䘏问常恨想其人咏其言止矣子厚于我与我爲贺集序尽道其所来由亦少解我意某其夕不果以书道不可明日就公谢且曰丗爲贺才絶岀前让居数日某深惟公曰公于诗爲深妙竒博且复尽知贺之得失短长今实叙贺不让必不能当君意如何复就谢极道所不敢叙贺公曰子固若是是当慢我某因不敢辞勉爲贺叙然其甚慙皇诸孙贺字长吉元和中韩吏部亦颇道其歌诗云烟绵聮不足爲其态也水之迢迢不足爲其情也春之盎盎不足爲其和也秋之明絜不足爲其格也风樯阵马不足爲其勇也瓦棺篆鼎不足爲其古也时花美女不足爲其色也荒国陊殿梗莽丘陇不足爲其恨怨悲愁也鲸呿鳌掷牛鬼蛇神不足爲其虚荒诞幻也盖骚之苗裔理虽不及辞或过之骚有感怨刺怼言及君臣理乱时有以激发人意乃贺所爲无得有是贺能探㝷前事所以深叹恨今古未甞经道者如金铜仙人辞汉歌补梁庾肩吾宫体謡求取情状离絶远去笔墨畦迳间亦殊不能知之贺生二十七年死矣丗皆曰使贺且未死少加以理奴仆命骚可也贺死后凡十五年京兆杜某爲其序唐故四门助敎欧阳詹文集序李贻孙欧阳君生于闽之里㓜爲儿孩时即不与衆童亲狎行止多自处年十许岁里中无爱者毎见江濵山畔有片景可採心独娱之常执卷一编忘归于其间逮风月清晖或暮而尚留窅不能释不自知所由盖其性所多也未甚识文字随人而问章句忽有一言契于心移日自得长吟高啸不知其止也父母不识其志毎常谓里人曰此男子未知其旨何如要恐不爲汩没之饿氓也未知爲吉邪凶邪鄕人有览事多而熟于闻见者皆贺之曰若此家宝也柰何虑之过欤自此遂日知书服圣人之敎慕恺悌之化逹君臣父子之节忠孝之际唯恐不及操笔属词其言秀而多思率人所未言者君道之甚易由是振发于鄕里之间建中贞元时文词崛兴遂大振耀欧闽之鄕不闻有他人也㑹故相常衮来爲福之观察使有文章高名又性颇嗜诱进后生推抜于寒素中唯恐不及至之日比君爲芝英毎有一作屡加赏进游娱燕飨必召同席君加以谦儒动不踰节常公之知又日深矣君之声渐腾于江淮且逹于京师矣时人谓常公能识眞㝷而陆相䞇知贡举捜罗天下文章得士之盛前无其伦故君名在牓中常与君同道而相上下者有韩侍郎愈李校书观洎君并数百岁杰出人到于今伏之君之文周详切于情故叙事重复冝其掌代文柄以变风雅一命而卒天其絶乎君于贻孙言旧故之分于外氏爲一家矣故其属文之内多爲予伯舅所着者有南阳孝子传有韩城县尉㕔壁记有与郑居方书皆可徴于集故予沖㓜之岁也拜君于外家之门太和中予爲福建团练副使日其子价自南安抵福州进君之旧文共十编首尾凡若于首泣拜请序予以诺其命矣而词竟未就价微有文又早死大中六年予又爲观察使令访其裔因获其孙曰澥不可使欧阳氏之文遂绝其所传也爲题其序亦以卒后嗣之愿云唐太子校书李观文集序陆希声贞元中天子以文化天下天下翕然兴于文文之尤高者李元賔观韩退之愈始元賔举进士其文称居退之之右及元賔死退之之文日益高今之言文章元賔反出退之之下论者以元賔早丗其文未极退之穷老不休故能卒擅其名予以爲不然要之所得不同不可以相上下者文以理爲本而辞质在所尚元賔尚于辞故辞胜其理退之尚于质故理胜其辞退之虽穷老不休终不能爲元賔之辞假使元賔后退之之死亦不能及退之之质此所以不相见也夫文兴于唐虞而隆于周汉自明帝后文体弱以至于魏晋宋齐梁隋嫣然华媚无复筋骨唐兴犹袭隋故态至天后朝陈伯玉始复古制当丗高之虽博雅典实犹未能全去谐靡至退之乃大革流弊落落有老成之风而元賔则不古不今卓然自作一体激扬发越若丝竹中有金石声毎篇得意处如徤马在御蹀蹀不能止其所长如此得不谓之雄文哉自广明䘮乱天下文集略尽予得元賔文于汉上惜其恐复磨灭因条次爲三编论其意以冠于首大顺元年十月日给事中陆希声序唐杨州功曹萧颖士文集序李华开元天宝间词人以德行着于时者曰河南元君德秀赵郡李华爲碣以文学着于时者曰兰陵萧颖士字茂挺梁国鄱阳忠烈王之后曽祖某官大父某官考讳某莒县丞咸有位不至尊君七岁能诵数经背碑覆局十岁以文章知名十五誉满天下十九进士櫂第历金坛尉桂州叅军祕书正字河南叅军辞官避地江左永王修书请君遁逃不与相见淮南连帅表君爲杨州功曹相国诸道租庸使第五琦请君爲介君以先丗寄殒嵩濮因之迁祔终事至汝南而没呜唿春秋若干天下儒林爲之憔悴君爲金坛尉也㑹官不成爲杨州叅军也丁家难去官爲正字亲故请君着书未终篇御史府以君爲慢官离局奏谪罢职爲河南叅军僚属多嫉君才名上司以吏事责君君拂衣渡江遇天下有故其高节深识皎皎如此君谓六经之后有屈原宋玉文甚雄壮而不能经厥后有贾谊文词详正近于理体枚乗司马相如亦瓌丽才士然而不近风雅杨雄用意颇深班彪识理张衡宏旷曹植丰赡王粲超逸嵇康标举此外皆金相玉质所尚或殊不能备举左思诗赋有雅颂遗风于宝着论近乎王化根源此外皆敻絶无闻近日陈拾遗文体最正以此而言见君述作君以文章制度爲巳任时人咸以此许之不幸没于旅次有文十卷行于丗其篇目虽存章句遗逸古所谓有其义而无其辞者也是后之爲文者取以爲法焉今海内至广人民至衆求君之比不可复得难乎哉君有子一人曰存爲苏州常熟县主簿雅有家风知名于丗以华平生最深见託爲序力疾直书云尔崔公山池后集序李翰崔公吏于华叶再黄矣士之才也天高其兴益之以小山焉山临清池峭絶孤踊岑无一仞波无一勺而洲屿萦带峦崖盘郁则巫庐衡霍不出于庭间矣若其琴幌朝开书堂晩清緑筠森踈下见松雪登蕙兰之径讽琼瑶之章则雍雍咏歌尽在丹壁又与一二文士以吟以赋谓之后集焉东臯子集序吕才君姓王氏讳勣字无功太原祁人也高祖晋穆公自南归北始家河汾焉历宋魏迄于周隋六丗冠冕国史家牒详焉君性好学博闻强记与李播陈永吕才爲莫逆之交隂阳历数之术无不洞晓大业未应孝悌廉絜举射高第除秘书正字君性简放饮酒至数斗不醉常云恨不逢刘伶与闭戸轰饮因着醉鄕记及五斗先生传以类酒德颂云雅善鼔琴加减旧弄作山水操爲知音者所赏高情胜气独歩当时及爲正字端簮理笏非其好也以疾罢乞署外职除扬州六合县丞君笃于酒德颇妨职务时天下乱藩部法严屡𬒳勘劾君叹曰罗网高悬去将安所遂岀所受俸钱积于县城门前託以风疾轻舟夜遁隋季版荡客游河北去还龙门武德中诏徴以前杨州六合县丞待诏门下省时省官例日给良醖三升君第七弟静爲武皇千牛谓曰待诏可乐否君曰吾待诏禄俸殊爲萧瑟但良醖三升差可恋尔待诏江国公君之故人也闻之曰三升良醖未足以绊王先生判日给王待诏一斗时人号爲斗酒学士贞观𥘉以足疾罢归欲定长往之计而困于贫贞观中以家贫赴选时太乐有府史焦革家善醖酒冠絶当时君苦求爲太乐丞选司以非士职不授君再三请曰此中有深意且士庶清浊天下所安不闻庄周避漆园老𣆀耻柱下卒授焉数月而焦革死妻袁氏时送美酒岁余袁又死君叹曰天廼不令吾饱美酒遂挂冠归田自是太乐丞爲清流君后追述焦革酒经一卷其术精悉兼採杜康仪狄巳来善爲酒人爲酒谱一卷太史令李淳风见而恱之曰王君可谓酒家之南薰君历职皆以好酒鄕里或咍之因着无心子以喻志河汾中先有渚田十数顷称良沃邻渚又有隐士仲长子光服食养性君重其贞素顾与相近遂结庐河渚纵意琴酒庆弔礼絶十有余年河渚东南隅有连沙磐石地颇显敞君于其侧遂爲杜康立庙岁时致祭以焦革配焉贞观中京兆杜松之清河崔公善继爲本州刺史皆请与君相见君曰奈何悉欲坐召严君平竟不见崔杜高君调趣卒不敢屈但岁时赠以美酒鹿脯诗书往来不绝君又葛巾聮牛躬耕东臯毎着书自称东臯子晩岁醉饮无节鄕人或諌止之则笑曰汝辈不解理正当然或乗牛驾驴出入郊郭止宿酒店动经岁月往往题咏作诗好事者録之讽咏并传于代贞观十八年终于家时年若干临终自克死日遗命薄葬兼预自爲墓志所着诗赋并多散逸鸠访未毕且缉成五卷又着㑹心高士传五卷酒谱二卷及注老子并别成一家不列于集云删东臯子集序陆淳淳闻于师曰秉仁义立好恶方之内者也等是非遗物我方之外者也冥内而游外圣人也圣人吾不得见之矣方内者时有焉其惟方外之徒莫得而测也岂践迹之道易忘言之理难邪将羣于人而内自得邪何乃庄叟之后緜历千祀几于是道者余得之王君焉心与物冥德不外荡随变而适即分而安忘所拘而迹不害敎遗其累而道不絶俗故有陶公之去职言不怨时有阮氏之放情行不迕物旷哉渊乎眞可谓乐天之君子者矣生于隋季人莫之知故其遗文高迹不显余毎览其集想见其人恨不同时得爲忘形之友故祛彼有爲之词全其悬解之志庶乎死而可作无愧异代之知音尔其祖宗之由岀处之行前序备矣此不复云唐中岳宗元先生吴尊师集序权德舆道之于物无不由也无不贯也而况本于玄览发爲至言言而藴道三辰之丽天百嘉之丽地平夷章大恬淡温粹飘飘然轶八纮而泝三古与造物者爲徒其不至者遣言则华渉理则泥虽辩丽可嘉采眞之士不与也宗元先生吴君其知言者欤先生讳筠字贞节华隂人生十五年笃志于道与同术者隐于南阳倚帝山闳览古先遐蹈物表芝耕云卧声利不入天宝初玄纁鹤书徴至京师用希夷启沃脗合玄圣请度爲道士宅于嵩丘乃就冯尊师齐整受正一之法𥘉梁贞白陶君以此道授昇玄王君自王君至先生凡五代矣皆以隂功救物爲王者师十三年召入大同殿㝷又诏居翰林玄宗在宥天下顺风祈向乃献玄纲三篇优诏嘉纳志在遐举累章乞还以禽鱼自况薮泽爲乐得请未几盗泉污于三川羽衣虚舟泛然东下栖匡庐登㑹稽浮淛河息天柱隐机埋照顺吾灵龟有时放言以畅天理且以园公歌咏于紫芝弘景怡恱于白云故属词之中尤工比兴观其自古王化与诗大雅吟歩虚词游仙杂感之作或遐想理古以哀丗道或磅礴万象用㝠环枢稽性命之纪逹人事之变大率以啬神挫锐爲本至于竒彩逸响琅琅然若戞云璈而凌侧景崑阆松乔森然在目追近古游方外而言六义者先生实主盟焉至若揔论谷神之妙则有玄纲哀蓬心蒿目之远于道也则有神仙可学论䟽卄瀹澡雪使无落吾事则有洗心赋巖栖赋修胷中之诚而休乎天均则有心目论契形神颂其他抗章寓书賛美序别非道不言言而可行泊然以微妙卓尔而昭旷合爲四百五十篇博大眞人之言尽在是矣大历十三岁岁直鹑首止于宣城道观焚香返眞于虚室之中门弟子邵兾玄者率吁其徒宁神于天柱西麓从其命也太原王颜常恱先生之风採道也熟自先生化去三岁颜爲御史中丞类斯遗文爲三十编拜章上献藏在祕府兾玄者偏得先生之道如藁木止水刳心遗形自先生化去二十五岁以其文编请传永乆其有逍遥卓诡之论犹不列于此至若挺神竒祛鬼怪告錬蜕之地合肸蠁之符皆备于刻金石者之说今徒采获斯文以序崖略且俾后学知道者必知言云唐释灵澈上人文集序刘禹钖释子工爲诗尚矣休上人赋别怨约法师哭范尚书咸爲当时才士之所倾叹厥后比比有之上人生于㑹稽本汤氏子聦察嗜学不肯爲凡夫因辞父兄岀家号灵澈字源澄虽受经论一心好篇章从越客维学爲诗遂籍籍有闻维卒乃抵吴兴与长老诗僧皎然游讲益至皎然以书荐于词人包侍郎佶包得之大喜又以书致于李侍郎纾是时以文章风韵主盟于丗者包李以是上人之名由二公而飏如云得风柯少叶张以文章接才子以禅理恱高人风仪甚雅谈笑多味贞元中西游京师名振辇下缁流嫉之造飞语激动中贵人侵诬得罪徙汀州入㑹稽归东越时吴楚间诸侯多賔礼招迓之元和十一年终于宣州开元寺七十有一门人迁之建塔于越之山隂天柱峯之陲从本敎也初上人在吴兴居柯山与昼公爲侣时予方以两髦执笔砚陪其吟咏皆曰孺子可敎后相遇于京洛与支许之契焉上人殁后十七年予爲吴郡其门人秀峯撽先师之文来乞辞以志且曰师甞在吴赋仅二千首今删取三百篇勒爲十卷自大历至元和凢五十年间接词客文人詶唱别爲十卷今也思行乎昭世求一言羽翼之因爲许曰丗之言诗僧多出江右灵一导其源护国袭之清江扬其波法振㳂之如么弦孤韵瞥入人耳非大乐之音独吴兴昼公服备衆体昼公后澈公承之至如芙蓉园新寺诗云经来白马寺僧到赤乌年谪汀州云青蝇爲弔客黄犬寄家书可谓入作者阃域岂独雄于诗僧闲邪箧中集序元结元结作箧中集或问曰公所集之诗何以订之对曰风雅不兴几及千岁溺于时者丗无人哉呜唿有名位不显年寿不将独无知音不见称颂死而巳矣谁云无之近丗作者更相㳂袭拘限声病喜尚形似且以流易爲辞不知䘮于雅正然哉彼则指咏时物㑹谐丝竹与歌儿舞女生污惑之声于私室可矣若令方直之士大雅若子而诵之则未见其可矣吴兴沈千运独挺于流俗之中强攘于巳溺之后穷老不惑五十余年凡所爲文皆与时异故朋友后生稍见师效能似类者有五六人于戏自沈公及二三子皆以正直而无禄位皆以忠信而乆贫贱皆以仁让而至丧亡异于是者显荣当丗谁爲辩士吾欲问之天下兵兴于今六岁人皆务武斯焉谁嗣巳长逝者遗文散失方阻绝者不见近作尽箧中所有揔编次之命曰箧中集且欲传之亲故兾其不亡于今凡七人诗二十二首时干元三年也唐容州经略使元结文集后序李商隐次山有文编有诗集有元子三书皆自爲之序次山见誉于公弱夫苏氏始有名见取于公浚杨公始得进士第见憎于第五琦元载故其将兵不得授作官不至逹母老不得尽其养母䘮不得终其哀间二十年其文危苦激切悲忧酸伤于性命之际自占心经巳下若干篇是外曽孙辽东李恽辞收得之聚爲元文后编次山之作其緜远长大以自然爲祖元气爲根变化移易之太虚无状大贲无色寒暑攸出鬼神有职南斗北斗东龙西虎方向物色欻何从生哑钟复鸣黄雉变雄山相朝捧水信潮汐若大压然不觉其兴若大醉然不觉其醒其疾怒急撃快利劲果岀行万里不见其敌高歌酣颜入饮于朝断章适句如娠始生狼子豽孙竞于跳走翦余斩残程露血脉其详缓柔润压抑趋儒如以一国贾人一笑如以万丗换人一朝重屋深宫但见其嵴牵繂长河不知其载死而更生夜而更明衣裳钟石雅在宫藏其正听严毅不滓不浊如坐正人照彼佞者子从其翁妇从其姑竖麾爲门悬木爲牙张盖乗车屹不敢入将刑断死帝不得赦其碎细分擘切截纎颗如坠地碎若大咽余锯取朽蠹栎蟒岀毒刺眼楚齿不见可视顾顚踣错杂污潴伤损如在危处如岀梦中其揔旨㑹源条纲正目若国大治若年大熟君君尧舜人人羲皇上之视下不知有尊下之望上不知有篡辫头凿齿扶服臣仆融风彩露飘零委落耋老者在童齓者蕃邪人佞夫指之触之薰薰熈熈不识其故吁不得尽其极也而论者徒曰次山不师孔氏爲非呜唿孔氏于道德仁义外有何物百千万年圣贤相随于涂中耳次山之书曰三皇用眞而耻圣五帝用圣而耻明三王用明而耻察嗟嗟此书可以无书孔氏固圣矣次山安在其必师之邪樊川文集后序裴延翰长安南下杜樊鄕郦元长注水经实樊川也延翰外曽祖司徒歧公之别墅在焉上五年冬仲舅自吴兴守拜考功郎中知制诰尽吴兴俸钱创治其墅出中书直亟召昵密往游其地一旦谈啁酒酣顾延翰曰司马迁云自古富贵其名磨灭者不可胜纪我适稚走于此得官受俸再治完具俄及老爲樊上翁旣不自期富贵要有数百首文章异日尔爲我序号樊川集如此则顾樊川一禽鱼一草木无恨矣庶千百年未随此磨㓕矣明年迁中书舎人始少得恙尽搜文章阅千百𥿄焚掷才属留者十二三延翰自撮发读书学文率承导诱伏念𥘉岀仕入朝三直太史笔比四岀守其闲逾二十年凢有撰制大手短章涂藁醉墨硕伙纎屑虽适僻阻不远数千里苾获写示以是在延翰乆藏蓄者甲乙籖目比校焚外十多七八得诗赋传録论辨碑志序记书启表制离爲二十编合四百五十首题曰樊川文集呜唿虽当一时戏感之言孰见魄兆而果验白邪嘻文章与政通而风俗以文移在三代之道以文与忠敬随之是爲理具与运高下探古作者之论以屈原宋玉贾谊司马迁相如杨雄刘向班固爲丗魁杰然骚人之辞怨刺愤怼虽援及君臣敎化而不能霑洽时论相如子云瓌丽诡谲讽多要寡羡漫无归不见治乱贾马刘班乗时若君之善否直豁巳臆奋然以拯丗扶物爲任纂绪造端必不空言言之所及则君臣礼乐敎化赏罚无不包焉窃观仲舅之文高骋夐厉旁绍曲摭絜简浑圆劲出横贯涤濯滓窳支立欹倚呵磨皲瘃如火煦焉梳痛痒如水洗焉其抉剔挫偃敢断果行若誓牧野前无有敌其正视严听前衡后銮如整冠裳祗谒宗庙其聒蛰爆聋发慄若大吕劲鸣洪钟横撞撑裂噎喑戞切韶頀其砭熨嫉恶堤障初终若濡藁于未焚膏痈于未穿栽培敎化翻正治乱变醨养瘠尧醲舜薰斯有意趋贾马刘班之藩墙者邪其文有罪言者原十六卫者战守二论者与时宰论用兵论江贼二书者上猎奏汉魏晋南北二朝逮贞观至长庆数千百年兵农刑政措置当否皆能採取前事凢人未尝经度者若绳裁刀解粉画线织布在眼见耳闻哉其谲往事则阿房宫赋刺当代则感怀诗有国欲亡则得一贤人决遂不亡者则张保罪传尚古兵柄本岀儒术不专任武力者则注孙子而爲其序襃勒贤杰表揭职业则赠庄淑大长公主及故竒章公汝南公墓志标白历代取士得才率由公族子第爲多则与高大夫书諌诤之体非许丑恶与主鬪激则论諌书若一县宰因行德敎不施刑罚能举古风则谢守黄州表一存一亡适见交分则祭李处州文训励官业告束君命拟古典谟以寓诛赏则司帝之诰其余述喻讃诫兴讽愁伤易格异状机键杂发虽緜远穷幽脓膄魁礨笔酣兴徤窕眇碎细包诗人之轨宪整杨马之牙阵耸曹刘之骨气掇颜谢之物色然未始不拨斸治本縆幅道义钩深于经史觝御于理化也故文中子曰言文而不及理王道何从而兴乎嘻所谓文章与政通风俗以文移果于是以卜盛时理具踔三代而䕃万古若跻太华临溟渤但观乎积高而沓深不知其磅礴澶漫所爲逺大者也近代或序其文非有名与位则文学宗老小子旣就其集寤寐思虑反覆不翅逾年茍坠承顾付与之言虽晦显两不相解在他人无知其状者然以高有天幽有神隂有宰物者可自诬抵以甘罚殛故揔其条目强自后序至于裁判风雅宰制典刑标翊时济物之才编志业名位之实则㳟俟叔父中书公于前序毗陵集后序梁肃有唐文宗常州刺史独孤公旣薨门下客安定梁肃以公茂德映乎当丗美化加乎百姓若发扬秀气磅礴古训则在乎斯文文之盛不可以莫之纪也于是缀其遗草三百篇爲二十卷以示后嗣乃繋其辞曰夫大者天道其次人文在昔圣王以之经纬百度臣下以之弼成五敎德又下衰则怨刺形于歌咏讽议彰乎史册故道德仁义非文不明礼乐刑政非文不立文之兴废视丗之治乱文之高下视才之厚薄帝唐接前代浇醨之后承文章颠坠之运王风下扇作者迭起不及百年文体反正洎公之爲则又操道德爲根本緫礼乐爲冠带以易之精义诗之雅训春秋之襃贬属之于词故其文寛而简直而婉辩而不华博厚而高明论人无虚美比事爲实録天下然复覩两汉之遗风善乎中书舎人崔公祐甫之言也曰常州之文以立宪戒丗襃贤遏恶爲用故议论最长其或列于碑颂流于歌咏峻如嵩华浩如江河若賛尧舜禹汤之命爲诰爲典爲谟爲训人皆许之而不吾试论道之位冝不陟哉公讳及字至之祕书监府君第四子道与之粹天付之德聦明慱逹刚毅正直中行独复动静可则仁厚积爲大本文艺成平余力其体文中虽波腾雷动起伏万变而殊流㑹归同致于道故于赋逺游颂啸台见公放怀大观超迈流俗于仙掌函谷二铭延陵论八阵图记见公识探神化理合权道于议郊祀配天之礼吕諲卢奕之谥见公阐明典训综覈名实若夫述圣道扬儒风则陈留郡文宣王庙碑福州新学碑美成功旌善人则张平原颂李常侍姚尚书严庶子韦给事韦颕叔墓志郑氏孝行记李睢阳杨怀州碑纂丗德贻后昆则先祕监灵表陈黄老之义于是有对册文演释氏之奥于是有镜智禅师碑论文变损益于是有李遐叔集序称物状之美而畅其情性于是有琅邪谿述其叙一事纪一物皆足以追踪往烈裁正彺简噫天其以迷作之柄授夫子乎不然则吾党安得遭遇乎斯文也𥘉公视肃以友肃仰公犹师毎申之话言必先道德而后文学且曰后丗虽有作者六籍其不可及巳荀孟朴而少文屈宋华而无根有以取正其贾生史迁班孟坚云尔吾子可共与学当视诸斯文肃承其言大发蒙惑今则巳矣知我其谁哉遂衔涕爲叙俾来者有以观夫子之志若立身行道终始出处皆载易名之状故不备之此篇题柳柳州集后司空图金之精麤攷其声皆可辨也岂清于磬而浑于钟哉然则作者爲文爲诗才格亦可见岂当善于彼而不善于此邪愚观文人之爲诗诗人之爲文始皆繋其所尚旣专则搜研愈至故能衒其工于不朽亦犹力巨而鬪者所持之器各异而皆能济胜以爲勍敌也愚甞览韩吏部歌诗累百首其驱驾气势若掀雷抉电撑抉于天地之垠物状其变不得鼓舞而徇其唿吸也其次皇甫祠部文集外所作亦爲遒逸非无意于深密盖或未遑耳今于华下方得柳诗味其探搜之致亦深远矣俾其穷而克寿抗精极思则固非琐琐者轻可拟议其优劣又甞覩杜子美祭太尉房公文李太白佛寺碑賛宏抜清厉乃其歌诗也张曲江五言沈郁亦其文笔也岂相伤哉噫后之学者𥚹浅片词只句不能自辨已侧目相诋訾矣痛哉因题柳集之末庶俾后之诠评者㒺惑偏说以盖其全工唐大理评事杨君文集后序柳宗元賛曰文之用辞令襃贬导扬讽谕而已虽其言鄙野足以备于用然而阙其文彩固不足以竦动时听夸示后学立而朽君子之不由也故作者抱其根源而必由是假道焉作于圣故曰经述于才故曰文文有二道辞令襃贬本乎着述者流盖述于书之谟训易之象繋春秋之笔削其要在于高壮广厚词正而理备谓冝藏于简册也比兴者流盖出乎虞夏之咏歌殷周之雅颂其要在于丽则清越言畅意美谓冝流于謡诵也兹二者考其旨义乖离不合故秉笔之士恒偏胜独得而罕有兼者故有能而专美命之曰艺成虽古文雅之盛丗不能并肩而生唐兴巳来称是选而不怍者梓潼陈拾遗其后燕文贞以着述之余攻比兴而莫能极张曲江以比兴之隙穷着述而不克备其余各探一隅相与皆驰于道者其去弥远文之难兼斯甚矣若杨君者少以篇什着声于时其炳燿尤异之辞讽诵于文人满盈于江湖逹于京师晩节徧悟文体尤䆳序述学富识远才涌未巳其雄杰老成之风与时增加旣获是不数年而大其季年所作尤善其爲鄂州新城颂诸葛武侯传论饯送梓潼陈衆甫汝南周愿河东裴秦武都何义府泰山羊士谔陇西李练凢六序庐山禅居记辞李常侍启远游赋七夕诗皆人文之选巳用陪陈君之后其可谓具体者欤呜唿公旣悟文而疾旣即功而废废不逾年大病及之卒不得穷其工竟其才遗文未克流于丗休声未克充于时凢我从事于文者所宜追惜而悼慕也某以通家修好㓜获省谒故得奉公元兄论次篇目遂述其制作之所诣以繋其后注愍征赋后述司空图武宣之间籍显地者虽无如梁韩数公以雅实自任而能振抜后进然士大夫宴游之倦犹或时道文学以佽助执事者而卢君尚以谗摈致愤于累千百言亦犹虎之饵毒蛟之饮镞其作也虽震丘林鼓溟涨不能快其咆怒之气且科爵之设是多得于彼而少䘮于此侈其虚而歉其实彼或充然自喜而又以拱黙相持曽不知日月没于晷刻之间蝇翔而萤腐耳然则着明幸于弃黜而能以愍征争勍于千载之下吾知后之作者有欧血不能逮之者矣其所得何如于彼哉且上至圣哲下至豪特之士得于文学者多矣岂以一灵运之狂而可沮辱天下之竒伟哉况靣墙而悸谬者何翅于此邪愚前述虽巳恣道其遒壮悽艳矣而终不能研其才外之致以是掷笔狂叫寄之他生又甞着濯缨引以雪词人之愤其旨亦属于卢君且凡禀精爽之气是或有智谋超出羣辈一旦愤抑肆其笔舌亦犹武人逞怨于锋刃也俾其无所控告驱于雠敌必贻国家之患矣然则据权而蔽善者得不常以此危虑哉重校正唐文粹第九十三唐文粹唐文粹卷第九十四重校正唐文粹卷第九十四吴兴姚铉纂序丁天地二大衍历序地志图序修养一琴一导引图序观石山人弹琴序博弈二骰子选格序序棊鸟兽三师子賛序鹰鹘图賛序八骏图序果实一茘枝图序大衍历序张说特进集贤院学士修国史上柱国燕国公臣说言历者先王以明时授人敬天育物者也辰极恒居斗运不息晦朔相推而变月寒暑往来而成岁日月右进周天之度启星辰左旋正时之气合积余分而致闰配甲子而设蔀鳯鸟爲司畴人受职分分而加之者百钧必过毫毫而减之者千里必差何则古法存而其人异也不见大圣孰能起之伏惟开元神武皇帝陛下钦崇天道眘徽月令受命再新改制创历十有三祀诏沙门一行上本轩顼夏殷周鲁五王一侯之遗式下集太𥘉至于麟德二十三家之衆义比其异同课其踈密或前疑而后定或始㑹而终乖振古未探之象必发挥于神筭大钧不测之气尽覼缕于天聦廼更审晷度之短长覆星间之广狭绳九道之朓肭紏五精之进退叅大衍天地之数综八卦六爻之序一辙于文王也覈春秋交蚀之辰研九畴五纪之奥同文于孔子也杼轴万象优柔四载奏草朝竟一公夕落臣说奉诏金门成书册府先有理历陈景善筭赵昇首尾叅玄之言接承转筹之意因而缉含编次勒成一部名曰开元大衍历经七章一卷长执历一卷古今历书二十四卷略例奏章一卷凡五十二卷所以贯三才周万物穷数术先鬼神称制曰者即圣人顾访之旨标谨按者是历家进对之词非轩后至圣不启履端之业非容成诣极不就归余之经据其图也七政之天心不逺守其术也千岁之日月可知盖中黄之宝符太紫之神器者也谨以十六年八月端午赤光照室之夜皇雄成纪之辰当一元之出符献万寿之新历伏望藏之书殿録于纪言掌之太史颁于日历制曰可地志图序吕温广陵李该博逹之士也学无不通尤好地理患其书多门历丗广文词浩荡学者疲老由是以独见之明法先圣之制黜诸子之传记述仲尼之职方㑹源流考同异务该畅从体要绰然勒成一家之说犹惧其奥未足以昭启后生乃裂素爲方仪据书而画随方面以区别拟形容之训解命之曰地制图观其粉散百川黛凝羣山元气剖判成乎笔端任土之毛有生之类大钧变化不岀其意然后列以城郭罗于陬落内自五侯九伯外洎要荒蛮貊禹迹之所穷汉驿之所通五色相宣万邦错峙毫釐之差而下正乎封略方寸之界而上当乎分野干象坤势炳焉可观与夫聚米拟其端倪画地陈乎梗槩固不可同年而语其详略也毎虚室燕居薄帷晴褰普天之下尽在屋壁戸纳四海䆫笼八极名山大川随顾奔走殊方絶域举意而到高视华裔坐横古今观帝王之疆理见宇宙之寥廓出遐入幽曽不崇朝与夫役形神于岁月穷辙迹于区外又不可并轨而论劳逸也且夫删百代之弊综羣言之首繁而不乱踈而不漏才识以润之丹青以炳之使嗜学之徒未披文而见义不由戸而覩奥斯训导之明也穷地而述举丗而载事极鸿纎理通皦昧混一家之文轨张大国之襟带覈人物之虚实揔山川之要㑹表皇威之有截明王道之无外斯乃功用之大也见苍梧涂山则思舜禹䘏民之艰覩穷荒大漠则悟秦汉劳师之弊览齐疆晋壤则想桓文勤王之霸观洞庭荆门则知苗蜀恃险之败王者于是明乎得失诸侯于是鉴乎兴替斯又惩劝之远也然则本之所以广学流申之足以賛鸿业垂之可以示后丗岂徒由近观远以智自乐爲室中之一物哉而时无知音道不虚行举地成图闻天无路此志士儒林所以爲之頽息也某乆从君游辱命序述庶明作者之意俾好事君子知其所以然导引图序梁肃气之贯万物也盛矣本乎天者资之以生本乎地者资之以成古之善爲道者知气之在人不利则郁郁则伤性伐其命而不可援也于是乎张而翕之导而引之熊经鸟伸吐故纳新使流于六藏畅于四支浃于肌肤之㑹固其筋骸之束然后百病不生耳目聦明可以保神可以尽年和之至也故岐伯得之爲轩辕师广成子得之干二百岁而身不衰彭祖得之上及有虞下及五霸后学得之隐名山而游人间寿考者不可详而计矣原其所岀皆以岐伯爲祖有浮山隐居朱少阳者得其术于黄帝外书又加以元化五禽之说乃志其善者演而图之𬒳以章目凢三篇究其所由盖乆视之门戸枢之善喻者也少阳年渉期頥神气转壮毎至虚空之中自试此法或屈或伸或盘或旋或廻互翕辟终日不倦毎振寂邮肯綮之际必砉然响然用力甚微而合于桑林之儛此又技之甚尤异者也暇日以所述示予予喜而序之以寘篇首俾博览者以知还年之一路道者之雅戏云观石山人弹琴序天宝中言雅乐者称马氏琴石侯甞得其门而入矣故其曲高其声全余常观其操缦味夫节奏和而不流淡而不厌凛其感人而忘夫佚志巳而谓余曰鄙夫徒能弹之而至和乐独善其身足使情反乎性吾闻其语矣未辨其方也敢问何爲而臻哉古之聦明睿智其能爲乎余愀然曰善乎夫子之问是道也吾甞闻诸师矣夫人生无其节则乱故圣人道之天和作乐以救之于是乎有五弦之琴以畅五音以协五行以宣五常以纪五事后丗圣人以爲五弦备其本而未行其变变而裁之莫先乎文武之用于是究夫刚柔复益其弦者非他也文武之道也亦犹八卦旣列复因而重之然后旣可以动天地而鼔万物尽变化而感鬼神格圣人之能事反百虑于一致此琴之以爲贵也故虞帝以之乃歌南风禹汤以之而作夏頀周文武以之万邦协和卜代三十成康以之刑措不用仲尼以之见文王之象而乐正雅颂各得其所若琴道不行则君子之道消而王泽不下故殷纣失之而弃河海幽厉失之而周道中绝晋悼失之师旷一弹而国大旱琴之兴废与理乱相并夫备殷荐以配祖考萧相庶几神降则不可废于郊庙矣若夫和平其志气畅逹于动用使邪物不接则不可废于律度矣故自有国有家下逮于庶人莫不尤重焉君子所居于是有左琴右书士无故不彻盖谓是也周穆载云和空桑龙门之琴禹贡峄阳之桐以爲之历代善琴之士与幽兰白雪之号则吾子其自知巳夫何言哉问曰若何所云则今之爲琴者多矣君子之风何其未扇欤对曰琴乐之雅者也雅者正也正者谓能宣正其声而行正道今夫郑卫之移人乆矣其人或正则其位未大其位未大故正声永𬒳君子风薄不其然乎夫雅乐之所贵者岂取清商流徴不失度曲而巳彼各有所起也言毕石君善之俾予纪其辞遂号爲序云骰子选格序房千里古之叙班位列爵禄其所以治万民揔百事且用以别白贤不肖尧爲君舜爲相其下有共鮌焉成王爲君周公爲相其下有管蔡焉舜周公之贵非幸也冝也共鮌管蔡之殛放非不幸也冝也故贤者冝进之虽巳贵益其禄厚其爵不爲幸不肖者冝退之虽巳贱夺其廪削其秩不爲歉由是人用自励迁善去恶强奋自笃后代衰微升于上者不必贤沈于下者不必愚得不必功失不必过贤者知其善不足恃耻比肩而趋故贤未甞进不肖者知其恶不果弃惟奋臂而逞故不肖未甞退有贤者退人虽心知之卒无奈何且曰非人也命也有不肖者进人虽心知之又益无可奈何亦曰非人也命也以是善不劝而恶不悛率曰赋诸命而巳矣果如是圣人所谓仁谊忠信者何足道哉姑徴其有命无命尔悲夫斯后代之不可复古岂不由是也开成三年春予自海上北徙舟行次洞庭之阳有风甚急繋船野浦下三日遇二三子号进士者以穴骼双双爲戏更投局上以数多少爲进身职官之差数丰贵而约贱卒局座客有爲尉掾而止者有贵爲相臣将臣者有连得美名而后不振者有始甚微而欻升于上位者大凡得失酷似前所谓不繋贤不肖但卜其偶不偶耳逹人以生死爲劳息万物爲一马果如是吾今之贵者安知其不果贱哉彼眞爲贵者乃数年之荣耳吾今贵者亦数刻之乐耳虽乆促稍异其归于偶也同列御㓂叙穆天子梦游事近者沈拾遗述枕中事彼皆异类微物且犹窃爵位以加人或一瞬爲数十岁吾果斯人也又安知数刻之乐果不及数年之荣邪因条所置进身职官迁黜之目爲选格序序棊栁宗元房生直温与余二第游皆好学余病其确也思所以休息之者得木局隆其中而规焉其下方以直置棊二十有四贵者半贱者半贵曰上贱曰下咸自第一至十二下者二乃敌一用朱墨以别焉房由是取二毫如其第书之旣而抵戏者二人则视其贱者而贱之贵者而贵之其使之撃触也必先贱者不得巳而使贵者则皆慄焉惛焉亦鲜克以中其获也得朱焉则若有余得墨焉则若不足余谛睨之以思其始则皆类也房子一书之而轻重若是适近其手而先焉非能择其善而朱之否而墨之也然而上焉而上下焉而下贵焉而贵贱焉而贱其易彼而敬此遂以逺焉然则若丗之所以贵贱人者有异房之贵贱于兹棊者欤无亦近而先之耳其有果能择其善否者欤其敬而异者亦从而动心矣其得于贵者有不气扬而志荡者欤其得于贱者有不貌慢而心肆者欤其所谓贵者有敢轻而使之击触者欤其所谓贱者有敢避其使之撃触者欤彼朱而墨者相去千万且不啻有敢以二敌其一者欤余墨者徒也观其始与末有似棊者故叙师子賛序张九龄夫德之所感者深物之所怀者远中国有圣占候而自来四夷不玉征伐而难致故絶域有来贡没羽诸侯有不入苞茅举其大凡不在遐迩顷有至自南海厥繇西极献其方物而师子在焉尔雅所谓狻猊如虥猫食虎豹今之所见信然絶勐者也其天骨雄诡材力杰异得金精之刚爲毛羣之特仡立不动而九牛相去耽视且瞋则百兽皆伏所以肉视犀象孩抚熊罴其余琐细不置牙齿我天子示柔远之义国无不庭有眼勐之威物无难制故其受羁绁伏闲皁驯而爲用锋莫可当然吾君所存义不谓此盖蛮夷君长岁时贡献或殊琛絶賮实于内府或异兽竒禽扰于外囿皆其觐礼若中国之䞇币所不辞让明异方之臣妾此则非有利之之心充耳目之好以爲怀之之道示天地之含容不其然欤固无得而称也义异大犬岂劳召公之训美同赤豹何阙韩侯之诗凡我侍臣咸爲之賛鹰鹘图賛序张九龄鸟之者曰鹰曰鹘鹰也名扬于尚父义见于诗鹘也迹隐于古人史阙其载岂昔之多识物亦有遗将今而嘉生材无不出爲所唿之变与所记不同者邪然于羽族之中絶有豪杰之表气感刚悍体侔铦锋顾视之间炜如也夫授以劲翮意不羣飞资其利觜义在鲜食生有自然之权用无可抑之势古之言武士法吏齐名比义者以其严若郅都飞若李广委质于所事报功于所养不惮摧翼以亏勇不立垂枝以屈节是鸟也向之拟议不亦宜乎夫鸾与鳯将感于仁所不及也鸡与鹤犹较其德彼何有焉况其余虽飞虽鸣凡者怪者肉非登俎才非下鞴威力不敌羣噪无益然后知二禽之爲用衆鸟之绝伦者也故君子韪其然工人图其状以象武备以彰才美虽未极其天姿有以见其风骨矣昔支遁甞养名马自云重其神骏斯图也非彼人之徒欤八骏图序李观予尝闻有周穆王八骏之说乃今获览厥图雄凌趫腾彪虎文螭之流与今马高绝悬异矣其名盗骊蜚黄騕䙚白羲之属也视矫首则若排云视举足则若乗风有待驭之状有矜羣之姿若日月之所不足至若天地之所不足周轩轩然嶷嶷然言其眞也实星降之精思其发也犹神扶其魄轼者如仙御者如梦将变化何别哉丗说周穆王驾八骏日㑹王母于瑶池从羣仙而游按山海经去中国三万里乃非虚说也而不知其所从得之厥神是生爲之用欤何古书无其匹欤图之首有禇公遂良题云秦汉传之降于梁隋至余皇唐不泯厥迹卓尔昭然竒哉信乎茍今考之于古则人大笑矣求之于时则旷丗矣由是知物有同者不必良有异者不必否或虑观之者昧故爲序以表焉荔枝图序白居易荔枝生巴崃间树形团团如帷盖叶如桂冬青华如橘春荣实如丹夏熟朶知蒲萄核如枇杷殻如红缯膜如紫绡瓤肉莹白如冰雪浆液甘酸如醴酪大略如彼其实过之若离本枝一日而色变二日而香变三日而味变四五日外色香味尽去矣元和十五年夏南賔守乐天命工吏图而书之盖爲不识者与识而不及一二三日者云重校正唐文粹卷第九十四唐文粹唐文粹卷第九十五重校正唐文粹卷第九十五吴兴姚铉序戊着譔十大统纪序三传指要序西汉文类序乐府古题序崇丰二陵集礼后序元和辨谤略序张隐居庄子指要序注孙子序般若心经賛序释宗密禅源诸诠序唱和聮题四荆潭唱和集序聮句诗序宿天长寺上方唱和诗序愚谿诗序大统纪序陈鸿叙曰臣闻日月星辰纪乎天也山岳江河纪乎地也历数正朔纪乎帝也正气爲帝帝天号也统伦羣生冠耀元符牢笼干坤之精弹压山川之灵威武薄乎八纮文明光乎百代功格皇天名在祀典以揖让而登皇极者廼可言矣开历垂统自始皇焚书爲烟烬史官废纪失传其本后代儒者凿天地心胷造生人闻见故诸纬书及皇甫谧谯周之徒得肆言上古之事恃无可验开异说臣少学乎史氏志在编年贞元丁酉岁登太常第始闲居遂志廼修大纪三十卷正统年代随甲子纪年书事条贯兴废举王制之大纲天地变裂星辰错行兴帝之理亡后之乱毕书之通讽谕明劝戒也七年书始就故絶笔于元和六年辛卯自太易至太昊年代史传无正说且书皇甫谧似是之言昔太吴氏迎日推䇿造甲子臣以爲天地立于水城于气气萌万物昌甲而生生主寅帝首太昊岁起摄提故书太昊首甲寅皇甫谧云太昊在位一百一十年又云子孙五十九姓传丗五万余岁又有循飞等九纪亦无定年陶弘景云欲以数纪之生求知百代之上诚可笑矣臣非知古者亦不敢强爲发正自太昊至炎帝丗历无明文存首而巳舜行天子事八十年孔安国注云舜在位五十年三十而徴庸三十年在位历试二年摄位二十八年服尧䘮三年其一在三十之数爲天子五十年凢一百一十二岁崩尧帝天下七十载得舜试舜三年一在徴庸正月上月受终于文祖二十八载帝乃殂落尧二十八年合入舜历通计在位八十一载尧在位七十二载即舜元年丙子帝摰元年乙卯帝喾元年乙已颛顼元年丁亥少昊元年癸亥黄帝元年癸未炎帝元年癸未以是推之伏子贱最可慿也诸家年代历不分岀益三年当禹荐益于天七年而崩益行天子事三载禹䘮毕让于启启贤诸侯归之益避于箕山之阳禹之圣启之贤益之让岂可废而不明今以大唐元和六年太岁辛卯上推至炎帝元年癸未凢三千六百九年自轩辕至夏殷约丗本以文宣王太史公尧典舜典商书夏书爲实録周秦以降则按本朝国史春秋纬书云炎帝子孙帝临至帝冈又有八代四百余年据太史公黄帝与炎帝战于坂泉之野易称神农氏没黄帝尧舜氏作今臣依周易史记以黄帝代炎帝纬命历叙又称少昊子孙相承十代四百余年验纬书起汉哀平间前代儒者好记异闻新进后学耳目固不可验皇甫谧刘伯庄皆以舜爲戊寅年即位在位二十年遂使神农巳来甲子相承错谬按汉书舜生三十徴庸三十在位五十陟方廼死通服尧䘮三年禹崩启未立使三年何繋今岀益三年成禹志且尧禅舜二十八年而崩益行天子事三年爲益之事可也大道之行以天下爲家何必私三年于启或云有穷伊尹周公共和如何当夏后相不恢于夏家羿爲相臣篡相自立后相奔死商丘浞又杀羿自立少康长廼复夏政自是之后备见于诸家年历云三传指要序刘轲先儒以春秋之有三传若天之有三光然然则春秋盖圣人之文乎圣人之文天也天其少变乎故诗有变风易有变体春秋有变例变之爲义也非介然温习之所至赜乎其粹者也轲常病先儒各固所习互相矛楯学者凖裁无所岂先圣后经以辟后生者邪抑守文持论败溃失据者之过邪次又病今之学者渉流而迷源舍经以习传摭直言而不知其所以言此所谓去经纬而从组缋者矣旣传生于经亦所以纬于经也三家者盖同门而异戸庸得不要其终以㑹其归乎愚诚颛蒙敢㑹三家必当之言列于经下撰成十五卷目之曰三传指要兾始渉者开卷有以见圣贤之心焉俾左氏冨而不诬公羊裁而不俗谷梁清而不短幸是非殆乎息矣庶儒道君子有以相期于孔氏之门西汉文类序栁宗元左右史混乆矣言事駮乱尚书春秋之㫖不立自左丘明传孔氏太史公述历古今史记迄于今交错相纠莫能离其说独左氏国语纪言不叅于事战国䇿春秋后语颇本古史尚书之制然无古圣人蔚然之道大抵促数耗矣而后之文者宠之文之近古而尤壮丽莫若汉之西京班固书传之吾尝病其畔散不属无以考其变欲采比义㑹年长疾作驽堕日甚未能胜也幸吾弟宗直爱古书乐而成之搜讨磔裂捃摭融结离而同之与类推移不易时而咸得从其条贯森然炳然若开羣玉之府指挥聮累圭璋琮璜之状各有列位不失其序虽弟其价可也以文观之则赋颂诗歌书奏诏䇿辨论之词毕具以语观之则右史记言尚书国语战国䇿成败兴衰之说大备无不包也噫是可以爲学者之端邪始吾少时有路子者自賛爲是书吾嘉而序其意而其书终莫能具卒俟宗直也故删取其序繋于左以爲西汉文类首纪殷周之前其文简而野魏晋已降则盪而靡得其中者汉氏汉氏之东则旣衰矣当文帝时始得贾生明儒术武帝尤好焉而公孙弘董仲舒司马迁相如之徒作风雅益盛敷施天下自天子至公卿大夫士庶人咸通焉于是宣于诏䇿逹于奏议讽于辞赋传于歌謡由高帝迄于哀平王莽之诛四方之文章盖烂然矣史臣班孟坚修其书拔其尤者充于简册则二百三十年间列辟之逹道名臣之大范贤能之志业黔黎之风美列焉若乃合其英精离其变通论次其序位必俟学古者兴行之唐兴用文理贞元间文章特盛本之三代浃于汉氏与之相准于是有能者取孟坚书类其文次其先后爲四十卷乐府古题序元稹诗讫于周离骚讫于楚是后诗之流爲二十四名赋颂铭賛文诔箴诗行咏吟题怨叹章篇操引謡讴歌曲词调皆诗人六义之余而作者之㫖由操而下八名皆起于郊祭军賔吉凶苦乐之际在音声以度词审调以节唱句度短长之数声韵平上之差莫不由之准度而又区别其在琴瑟者爲操引採民甿者爲讴謡备曲度者揔得谓之歌曲词调斯皆由乐以定词非选词以配乐也由诗而下九名皆属事而作虽题号不同而悉谓之爲诗可也后之审乐者往往采取其词度爲歌曲盖选词以配乐非由乐以定词也而纂撰者由诗而下十七名尽编爲乐府等题除铙吹横吹郊祀清商等词在乐志者其余木简仲卿四愁七哀之辈亦未必尽播于管弦明矣后之文人逹乐者少不复如是配别但遇兴纪题往往兼以句读短长爲歌诗之异刘𥙷阙云乐府肇于汉魏按仲尼学文王操伯牙作水伶操齐牍沐作雉朝飞卫女作思归引则不于汉魏而后始亦以明矣况自风雅至于乐流莫非讽兴当时之事以贻后丗之人㳂袭古题唱和重复于文或有短长于义咸爲赘媵尚不如寓意古题刺美见事犹有诗人引古以讽之义焉曹刘沈鲍之徒时得如此亦复稀少近代惟诗人杜甫悲陈陶哀江头兵车丽人等凢所歌行率皆即事名篇无有倚傍余少时与友人白乐天李公垂辈谓是爲当遂不复拟赋古题昨南梁州见进士刘勐李余各赋古乐府诗数十百中一二章咸有新意予因选而和之其有虽用古题全无古义者若岀门行不言离别将进酒特书列女之类是也其或颇同古义全创新词者则因家止述军输捉捕请先蝼蚁之类是也刘李二子方将极意于斯文因爲粗明古今歌诗同异之旨焉崇丰二陵集礼后序栁宗元传曰诗书执礼礼不执则不行自开元制礼大臣讳避去国恤章而山陵之礼遂无所执丗之不学者乃妄取预凶事之说而大典阙焉由是累圣山陵皆摭拾残缺附比伦类巳乃斥去其后莫能徴永贞元和间天祸仍遘自崇陵至于丰陵不能周岁司空杜公由太常相天下连爲礼仪使择其僚以备损益于是河东裴瑾以太常丞陇西辛秘以博士用焉内之则攅涂秘器象物之冝外之则复土因山之制上则顾命典䇿与文物以授万国下则制服节文颁宪以示四方由其肃恭无不备具包并緫统千载之盈缩罗络旁午百氏之异同搜扬翦截而毕得其中顾问关决而不悖于事议者以爲司空得其人而邦典不坠裴氏乃悉取其所刋定及奏复于上辨列于下聮百执事之仪以爲崇丰二陵集礼藏于太常书阁君子以爲爱礼而近古焉昔韦孟以诗礼传楚而郊庙之制卒正于玄成郑玄以笺注师汉而禅代之仪卒集于小同贾谊以经术起而嘉最好学卢植以儒学用而谌爲祭法旧史咸以爲荣今裴氏太尉公以礼匡义嗣侍中公以礼仪封禅祠部公以礼成大事大理公以礼辅东官而瑾也以礼奉二陵又能成书以充其阙其爲爱礼近古也源远乎哉瑾字丰叔其伯仲咸以文学显于丗大理之兄正平节公以仪范成家道以文雅经邦政今相国郇公其宗子也郇公以孝友勤劳扬于家邦游其门若闻韶頀入其庙如至邹鲁恩溢乎九族礼仪于他门则丰叔之习礼也其岀于孝悌欤由于家而逹于邦国其荣于史氏也果矣元和辨谤略序唐次唐闻干坤定而上下分矣至于播四时之候遂万物之冝在验乎妖祥之二气祥气降则爲丰爲茂妖气降则爲沴爲灾君臣立而卑高隔矣至于处神明之奥询献纳之辞在审乎邪正之二说正言胜则爲忠爲谠邪言胜则爲谗爲䛕故诗云萋兮斐兮成是贝锦刺其组织之甚巧也语曰邪径败良田谗口乱善人恶其莠言之蠧政也盖谓似信而诈似忠而非便便可以动心捷捷可以乱听岂止鹈鴂彫卉薏苡惑珠者哉况立国立家自中徂外道偏则刑罚不中谗胜则忠孝靡彰逖览前闻𬗟思近古招贤容鲠逺佞嫉邪虑之则深防之未至伏惟睿圣文武皇帝陛下垂衣御㝢化洽文明谟猷博访于搢绅旌贲屡臻于巖穴尚复广四目周四聦制治皆在于未萌作范将垂于不朽乃诏掌文之臣令狐楚等上自周汉下洎隋朝求史籍之忠贤罹谗谤之事迹叙瑕舋之本末纪謡咏之浅深编次指明勒成十卷昔虞舜有堲谗之命我皇修辨谤之书千古一心同垂至理将俟法宫退日之政别殿备乙夜之观则圣虑先辨谤何由兴上天不言而人自信矣张隐居庄子指要序权德舆今之畸人有隐居张氏者治庄生内外杂篇以向郭旧注未尽采其㫖乃爲之训释犹惧学者之荡于一端泥于一说又作三十三篇指要以明之盖弘道以周物阐幽以致用内外相济始终相发其文约其㫖明累如珠贯涣若氷释旣而以予尝所蕲向俾叙而辨之爲道之用也经天地该万物内化者可以泽四海外化者可以冥是非沂然顺物内外偕化得其环中以应无穷古之善爲道者如此洎乎性命耳目之相轧也不胜于物则相刃相劘徇乎无涯气耗乎名声之域心鬪于彼是之境螴蜳滑涽封执逆旅惧力不足而羣奔舛驰庄生哀其如是乃退广柱下之说弛张变化未始离乎道用虚静恬淡无爲无本焉故其言后王抚丗也则曰静而圣动而王无爲也而尊其言君子行道也则曰时命大行乎则返一无迹大穷乎则深根宁极窒乎欲则曰休影息迹逹乎生则曰外形委蜕其放言大观也则齐彭殇一尧桀等周公于猨狙比大舜于豕虱或至大适以爲累或至细乃牵乎用斯岂穷郷一曲者所能通故有内外杂篇之异然则道之于物无不繇也行之者视其分随其方而揭厉之则爲家爲邦爲仁爲智游之泳之日渐渍之化与心成不知所自则昧者皦躁者静循之而愈照冥之而愈妙䙬宁悬解岂远人哉隐居之意明此而巳矣隐居名九垓别号浑沦子老于是学徧游名山无常居不粒食与土木鸟兽同其外而中明也如是向使与漆园同代如丘明受经于仲尼矣其颜成子南荣趎之徒欤予抠衣于君实所辱命粗举庄生之略直书隐居之志以冠于篇注孙子序杜牧兵者刑也刑者政事也爲夫子之徒实仲由冉有之事也今者据按听讼械繋罪人笞死于市者吏之所爲也驱兵数万撅其城郭系累其妻子斩其罪人亦吏之所爲也木索兵刃无异意也笞之与斩无异刑也小而易制用力少者木索笞也大而难制用力多者兵刃斩也俱期于除去恶民安活善人爲国家者使敎化通流无敢辄有不由我而自恣者其取吏也无他术也无异道也俱止于仁义忠信智勇严明也茍得其道一二者可以使之爲小吏尽得其道者可以使之爲大吏故用力少者其吏易得也功易见也用力多者其吏难得也功难就也止此而巳无他术也无异道也自三代巳降皆由斯也子贡颂夫子之德曰文武之道未坠于地在人贤者识其大者远者不贤者识其小者近者季孙问冉有曰子于战学之乎性逹之也对曰学之李孙曰事孔子恶乎学冉有曰即学于孔子孔子者大圣兼该文武并用适闻其战法犹未之详也复不知自何代何人分爲二道曰文曰武离而俱行因使搢绅之士不敢言兵或耻言之茍有言者丗以爲麤暴异人人不比数呜唿亡失根本斯最爲甚周公相成王制礼作乐尊大儒术有淮夷叛则出征之夫子相鲁公㑹于夹谷曰有文事者必有武备叱辱齐侯伏不敢动是二大圣人岂不知兵乎周有齐太公秦有王翦两汉有韩信赵充国耿弇虞诩叚颍魏有司马懿吴有周瑜蜀有诸葛武侯晋有羊祜杜公元凯梁有韦叡元魏有崔浩周有韦孝寛隋有杨素国朝有李靖李勣裴行俭郭元振如此人者当其一时其所岀计画皆考古校今竒秘长远䇿先定于内功后成于外彼壮徤轻死善撃刺者供其唿召指使耳岂可知其所由来哉牧㓜读礼至于四郊多垒卿大夫之辱也谓其书眞不虚说年十六时见盗起圆二三千里系戮将相族诛刺史及其官属尸塞城府山东崩坏殷殷焉声振朝廷当其时使将兵行诛者则必壮徤善撃刺者卿大夫行列进退一如常时笑歌嬉游辄不爲辱非当辱不辱以爲山东乱事非我辈所宜当知牧自此谓㓜所读礼眞妄人之言不足取信不足爲敎及年二十始读尚书毛诗左传国语十三代史书见其树立其国灭亡其国未始不由兵也主兵者圣贤材能多闻博识之士则必树立其国也壮徤撃刺不学之徒则必败亡其国也然后信知爲国家者兵最爲大非贤卿大夫不可堪任其事茍有败灭眞卿大夫之辱信不虚也因求自古以兵着书列于后丗可以敎于后生者凡十数家且数万言其孙武所着十三篇自武死后凡千岁将兵者有成者有败者勘其事迹皆与武所着书一一相抵当犹印圈模刻一不差跌武之所论大约用仁义使机权也武所着书凢十数万言曹魏武帝削其繁剰笔其精切凡十三篇成爲一编曹自爲序因注解之曰吾读兵书战䇿多矣孙武深矣然其所爲注解十不释一此者盖非曹不能尽注解也予㝷魏志见曹自作兵书十余万言诸将征伐皆以新书从事从令者尅捷违教者负败意曹自于新书中驰骤其说自成一家事业不欲随孙武后尽解其书不然者曹岂不能邪今新书巳亡不可复知予因取孙武书备其注曹之所注亦尽存之分爲上中下三卷后之人有读武书予解者因而学之犹盘中走丸丸之走盘横斜圎直计于临时不可尽知其必可知者是知丸不能岀于盘也议于廊庙之上兵形巳成然后付之于将汉祖言指踪者人也获兔者犬也此其是也彼爲相者曰兵非吾事吾不当知君子曰叨居其位可也般若心经賛序张说万行起心心人之主三乗归一一法之宗知心无所得是眞得见一无不通是玄通如来说五藴皆空人本空也如来说诸法空相法亦空也知法照空见空舍法二者知见复非空邪是故定与慧俱空中法入此门者爲明门行此路者爲超路非夫行深波若者其孰能证于此乎秘书少监驸马都尉荥阳郑万钧深艺之士也学有传癖书成草圣廼挥洒手翰镌刻心经树圣善之宝坊启未来之华业佛以无依相而说法本不生我以无得心而传今则无灭道存文字意齐天壤国老张说闻而嘉焉讃扬佛事题之乐石释宗密禅源诸诠序裴休禅师集禅源诸诠爲禅藏而都叙之休曰未曾有也自如来现丗随机立敎菩萨间生据病指药故一代时敎开深浅之三门一眞净心演性相之别法马龙二士皆弘调御之说而空性异宗能秀二师俱传逹磨之心而顿渐殊禀天台专依三观牛头无有一法江西举体全眞荷泽直指知见其他空有相破眞妄相攻反夺顺取密指显说故西域中夏其宗实繁良以病有干源药生多品投机随器不得一同虽俱爲证悟之门尽是正眞之道然诸宗门下通少局多故数十年来师法益坏以承禀爲户牖各自开张以经论爲干戈互相攻击情随函矢而迁变法逐人我以高低是非纷拏莫能辨析则向者丗尊菩萨诸方教宗适足以起诤后人增烦恼病何利益之有哉圭峯大师乆而叹曰吾丁此时不可以黙矣于是以如来三种敎义印禅宗三种法门融瓶盘钗钏爲一金搅酥酪醍醐爲一味振纲领而举者皆顺据㑹要而来者同趋尚恐学者之难明也又复直示宗源本末眞妄之和合空性之隐显法义之差殊顿渐之同异遮表之廻互权实之深浅通局之是非莫不提耳而告之指掌而示之嚬伸以吼之柔和以诱之乳而药之忧性命之夭伤也保而护之念水火之漂焚也挈而导之惧邪小之逆䧟也挥而散之悲鬪静之牢固也大明不能破长夜之昏慈父不能保身后之子若吾师者捧佛日而委曲廻照疑曀尽除顺佛心而横亘大悲穷刧蒙益是则丗尊爲阐敎之主吾师爲㑹敎之人本末相符远近相照可谓毕一代时敎之能事矣或曰自如来灭后未甞大都而通之今一旦违宗趣而不守废关防而不据无乃乖秘藏密契之道乎荅曰佛于法华经涅槃㑹中亦以融爲一味但昧者不觉故涅槃经云迦叶菩萨曰诸佛有密语而无密藏丗尊讃之曰如来之言开发头露清净无翳愚人不解谓之秘藏智者了逹则不名藏此其证也故王道兴则外戸不闭而守在戎夷佛道备则诸法揔持而防在外魔不当复执情攘臂于其间也呜唿后学者当取信于佛无取信于人当取证于本法无取证于末习能如是则可以报圭峯大师劬劳之德矣荆潭唱和诗序韩愈从事有示愈以荆潭酬唱诗者愈旣受以卒业因仰而言曰夫和乎之音淡薄而愁思之声要妙驩愉之辞难工而穷苦之言易好也是故文章之作恒发于羇旅草野至若王公贵人气得志满非性能而好之则不暇以爲今公开鎭蛮荆统郡惟九常侍杨公领湖之南攘地二千里德刑之政并勤爵禄之报两崇乃能存志乎诗书寓辞乎咏歌往复循环有唱斯和捜竒抉怪雕镂文字与韦布里闾顦顇专一之士较其毫釐分寸铿锵发金石幽眇感鬼神信所谓材全而能鉅者也两府之从事与部属之吏属而和之苟在编者咸可观也宜乎施之乐章纪诸册书从事曰子之言是也告于公书以爲荆潭唱和诗序聮句诗序吕温河东柳茂直与余有藩杨之睦且道义相得也余兄弟志守拙黙不交当丗晨昏之外靖专一室顾我者惟茂直而巳以爲切磋盖常事讨论有宴息导志气徒然起愤议时世予欲无言其或晴天旷景浩荡多思永夜高月耿耿不寐或风露初晓怳若有得或烟雨如晦𬗟怀所思不然何以节宣惨舒畅逹情性其有易于诗乎乃因翰墨之余琴酒之暇属物命篇聮珠唱玉审韵谐律同声则应研情比象造境皆㑹亦犹衆壑合注爲大川羣山出云混成一气朗宣五色微阐六义虽小道必有可观其在兹矣茂直命余序述存以编简俾后之观者知吾党所立之滥觞崔吏部卫兵部同南县尉日宿天长寺上方唱和诗序权德舆易之同人曰文明以徤中正而应故道同于内而气相求情发于中而声成文以观以羣以比以兴清河崔处仁河东卫从周于是有清秋仁祠往复十七韵之作初二贤皆以秀造分校秘府弘文之书贞元初同爲渭南尉聮曹结绶相视莫逆处仁自府庭旋归税驾于斯国门胜槩康庄在下驰车徒而走声利者此爲咽喉外烦埃壒中孕闲旷昼悬清光夕湛虚明上方之钟磬深夜之月露眺听寂寞情灵感发投者报者无非琼瑶如金丝应和孔翠翔集尽在是矣厥后同爲左右补阙从周以本官入爲翰林学士处仁累以尚书郎知制诰旣而处仁西垣即眞从周复以外郎掌诰洎处仁迁小宗伯而从周即眞俄掌贡举实爲之代元和三年秋处仁爲吏部侍郎从周爲兵部侍郎重九休澣聮镳道旧永怀曩篇二纪于兹虑屋壁之隙壊诗文之磨灭不若刻勒片石之爲坚且乆也惟二贤大雅闳逹人伦龟玉更爲王杨迭爲田苏便蕃清近烜赫章大其于爲霖爲砺四方之属耳目乆矣然则志气之所舒英华之所摅其滥觞于此乎德舆与二君子同爲諌官同掌书命相继典贡士分曹居中台其间交代迭处不可具举敢叨益者之数实恱同心之言追琢旣具序夫本末亦二君子之志也愚谿诗序栁宗元灌水之阳有谿焉东流入于潇水或曰冉氏常居也故姓是谿爲冉谿或曰可以染也名之以其能故谓之染谿余以愚触罪谪潇水上爱是谿入二三里得其尤絶者家焉古有愚公谷今余家是谿而名莫能定土之居者犹断断然不可以不更也故更之爲愚谿愚谿之上买小丘爲愚丘自愚丘东北行六十歩得泉焉又买居之爲愚泉愚泉凡六穴皆岀山下平地盖上岀也合流屈曲而南爲愚沟遂负土累石塞其隘爲愚池愚池之东爲愚堂其南爲愚庭池之中爲愚㠀嘉木异石错置皆山水之竒者以余故咸以愚辱焉夫水智者乐也今是谿独见辱于愚何哉盖其流甚下不可以漑灌又峻急多坻石大舟不可入也幽邃浅狭蛟龙不屑不能兴云雨无以利丗而适类于余然则虽辱而愚之可也寗武子邦无道则愚智而爲愚者也颜子终日不违如愚睿而爲愚者也皆不得爲眞愚今余遭有道而违于理悖于事故凡爲愚者莫我若也夫然则天下莫能争是谿余得专而名焉谿虽莫利于丗而善鉴万类清莹秀彻锵鸣金石能使愚者喜笑眷慕乐而不能去也余虽不合于俗亦颇以文墨自慰漱涤万物牢笼百态而无所避之以愚词歌愚谿则茫然而不违昏然而同归超鸿蒙混希夷寂寥而莫我知也于是作八愚诗纪于谿石上重校正唐文粹卷第九十五嘉靖甲申岁太学生姑苏徐焴文明刻于家塾唐文粹唐文粹卷第九十六重校正唐文粹卷第九十六呉兴姚铉纂序巳歌诗小洞庭五太守䜩籍秋夜小洞庭离䜩序刻苏公太守二文记瑯瑘溪述序泛郎官湖诗序裴胄先宅䜩集赋诗序冬夜䜩萧十文诗序游大林寺序石鼎聮句诗序翫月诗序送陆歙州序送刘太眞诗序送李愿归盘谷序送䟽言禅师太原取经诗序送小鸡山樵人序云母泉诗序赠嵩山焦鍊师诗序小洞庭五太守䜩籍苏源明天寳十二载七月辛丑东平太守扶风苏源明觞濮阳太守清河崔公季重鲁郡太守陇西李公兰济南太守太原田公琦济阳太守陇西李公倰于回源亭旣尊封壤乃宻惠好前此济阳以河堤之虞夫役之弊请南略我宿及鲁之中都宿人讼其不便源明请废济阳以平隂长清属济南卢东阿归我阳糓隷濮阳役均三邦利倍二邑不可则分我寿西入濮阳东入济阳鲁之中都北入于我书贡阊阖旨下陈留陈留太守王公盛德帝俞美才人与自揔连率实惟澄清命属官湖城主簿王子说㑹五太守于东平议县乃不割郡亦仍旧已事修䜩姑以爲别若夫阶抱孤峤轩飞庱潭阻残暑于重林速髙秋于絶壑其盘何有臑鹿䐿羊其爼何有燔兎脍鲂李下彫笼氷之以寒水瓜剖铦刃巾之以踈纮礼交乎上当世髙贤之相充乐动乎下前古中和之合作抑抑焉堂堂焉奚一人之富有而羣后之缉熙也司士尤舟以待司功投设以告彻馔更服陈羞絜罇自回源起广泊左拂𧖟尾右遗吾山倒岫于波际指梁岑于林缺移揺敝豁瞑眇虚旷太皥苗裔可记任宿伯禹山川空流济汶所遇多感祗牢爲欢婥态目成以留客嫮容色授以劝酒䌓丝踈管纷尔自㑹雅舞清唱倐然同引旣醉源明以手版扣舷而歌曰小洞庭兮牢方舟风袅袅兮离平流牢方舟兮小洞庭云微微兮连絶仍澜壮兮𬗟以没重巖转兮超以忽冯夷娎兮护轻桡蛟龙伃兮落増湖泊中湖兮澹而闲并曲溆兮怅而还适予手兮非予期将解袂兮藂予思尚君子兮寿厥身承明主兮忧斯人歌阕鸟兽闻之低昻而相鸣鱼鼈闻之㳂洄而或跃兹官吏安次而不易彼人庶乐业而不迁喜之哉乐之哉字涡泊曰小洞庭盛集五太守髙䜩云尔秋夜小洞庭离䜩序源明从东平太守征国子司业须昌外尉袁广载酒于囘源亭明日遂行及夜留䜩㑹庄子若讷过归莒相里子同祎过如魏阳谷管城青阳权衡二主簿在座皆故人也彻馔新罇移方舟中有宿鼔有汶簧济上嫣然能歌者五六人共载止回源东桞门入小洞庭迟夷傍偟眇𬗟旷漾流商杂征与长言者啾焉合引潜鱼惊或跃宿鸟飞复下真嬉游之择耳源明歌曰浮涨湖兮莽条遥川后礼兮扈予桡横増沃兮蓬僊延川后福兮易予舷月澄凝兮明空波星磊落兮耿秋河夜旣良兮酒且多乐方作兮奈别何曲阕袁子曰君公行当挥翰右垣岂止典胄米廪邪广不敢受赐独不念四三贤源明醉曰所不与吾子及四三贤同恐惧安乐有如秋水晨前而归及醒或说向之陈事源明局局然笑曰狂夫之言不足罪也乃志爲序刻苏公太守二文记令狐楚太和五年春三月兖海节度副使李贠外虞致本府书币修好于我卒事返命且以故太守苏源明集中小洞庭䜩籍及序二首见寄请余立一贞石识其故处云余爲之考㝷图牒询访耇老自五六日至于旬时茫然曽不得回源亭涡泊依俙髣髴者从天寳十二载而下及兹八十年源明有盛名于朝遗爱在郓甞与五太守㑹集䜩游之所形于文字冏若金玉若良二千石好事君子接武而来纵不能恢张増饰之必当思人爱树存爲此州故事悲夫恩泽之外四纪有余自荡平而还三政相继不铦锋摩刃以战鬪爲务则长臂利爪而攫拾是谋视嘉山水好风月如越人之髢瞽者之鑑非惟无用又从而仇之余以爲不可使中行子之文无传于此地乃于溪亭作金石刻引而记之亦李志也秋七月二十七日天平军节度等使检校尚书右仆射郓州刺史兼御史大夫彭阳县公令狐楚词瑯琊溪述序独孤及陇西李㓜卿字长夫以右庶子领滁州而滁人之饥者粒流者召乃至无讼以听故居多暇日常寄傲此山之下因凿石引泉酾其流以爲溪溪左右建上下坊作禅堂琴台以环之探异好古故也按图经晋元帝之居瑯瑘邸而爲鎭东也甞游息是山厥迹犹存故长夫名溪曰瑯瑘他日赋八题于岸石及亦状而述之是歳大暦六年岁次辛亥春三月丙午日述曰自有此山便有此泉不濬不刋㡬万斯年造物遗功若俟后贤天钟灵竒公润色之䟽爲回溪削成崇台山不过十仭意拟衡霍溪不袤数丈趣侔江海知足造适境不在大怪石皑皑涌湍潺潺洞壑无底云兴其间仲春气至万木华发亘陵𬒳坂吐火喷云公登山乐乐者毕同无小无大乗兴从公公举觞酒酣气振溪水爲主而身爲賔舍瑟咏歌同风无时时醉归与夕鸟俱明月满山朱轓徐駈石门松风声类笙竽乌戏人实弘道物不自美向微羊公游汉之涘岘山寂寞千祀谁纪彼美新溪维公嗣之念兹疲人繄公其肥后之聆清风而叹息者挹我于泉乎而已泛沔州城南郞官湖诗序李白乹元歳秋八月白迁于夜郎遇故人尚书郎张谓出使夏口沔州牧杜公汉阳宰王公觞于江城之南湖乐天下之再平也夜永月朗清光可掇张公以殊有胜槩四望超然乃顾白曰此湖古来贤豪游者非一而枉践佳境寂寥无闻夫子可谓我标之嘉名以传不杇白因举酒酹水号之曰郞官湖亦由郑圃之有仆射陂也席上文士辅翼岑静以爲知言乃命赋诗纪事刻石湖侧将与大别山其相磨灭焉张公多逸兴共泛沔城隅当时明月好不减武昌都四座醉清光爲欢古来无郎官爱此水因号郎官湖风流若未减名共此山俱仲春裴胄先宅䜩集赋诗序独孤及先是先清明一日右金吾仓曹薛华陈嘉殽酾清酤㑹河东裴兾荣阳郑裒河东独孤及于署之公堂引满举白者自午及子促席于花隂赋诗于月下乐极不醉夜艾而罢后清明三日二三子春服旣成思欲脩好㝷盟选胜卜昼裴侯是以再有投辖之㑹是㑹也郑不至吾兄惠然而来堂有琴庭有篠芳草数歩落花满席中和子冠乌纱帽相与箕踞嗢噱傲睨相视称觞乎其间趣在酒中判爲酩酊之客家本秦也能无呜唿之声其诗曰上天垂光兮熈予以青春今日何日兮共此良辰与君觵浊醪而借落英兮不知年华之相亲蹇淹留以醉止孰云含意而未申歌数阕裴侧弁慢骂曰百年欢㑹鲜于别离知开口大笑几日及此日新无巳今又成昔不纪而赋之如春风何其演爲连珠以志此㑹冬夜宴萧十丈因饯殷郭二子西上诗序息夫牧志有之事三如一者惟君父师乎所以生之敎之禄之生而不敎不可立也教而不成不可禄也故师勉乎敎而学者励乎已已立学成而㑹友以讲之是以伯鱼趋庭曾参避席卜商投杖厥义于是乎在冬十有二月家君宰邑许下夫子问津颕上二贤将驰㑹府皆适兹土夜处狭室列座有位尊卑俨如或捧觞上寿或抠衣请益始敦诗以阅礼终讲信而修睦然后文饱于德义润其身顷夫子升堂之后若卢贾刘尹之徒半纪间接武鸣跃实夫子训之导之斯至也今殷郭二子天资才干而加之镞羽观光王庭俯拾地芥其谁曰不然飞霜霭林寒气揔至月落西戸夜将向晨座隅谦谦毕醉温克则知孔门宴饯异于他日二三子终身识之夫子以家君政事百里无事命门弟子赋鸣琴亦以释仳离之怨焉小子不敏忝居门人之末敢不敬书其事有琴斯鸣于宰之庭君子莅止其心孔平政旣告成徳以永贞鸣琴有术于颍之畔彼之才髦其年未冠闻诗闻礼斐兮璨璨鸣琴其怡于颍之湄二子翰飞言戾京师有郁者桂载攀其枝琴旣鸣矣宵旣清矣烘煁有炜酒醴惟旨喟我寤叹吁其别矣游大林寺序白居易余与河南元集虚范阳张允中南阳张深之广平宋郁安定梁必复范阳张时东林寺沙门法演智满中坚利辩道深道建神照云臯息慈寂然凡十有七人自遗爱草堂历东西二林抵化城憩峯顶登香炉峯宿大林寺大林穷逺人迹罕到环寺多清流苍石短松痩竹寺中惟板屋木器其僧皆海东人山髙地深时节绝晚于时孟夏如正二月天梨桃始华涧草犹短人物风候与平地聚落不同𥘉到怳然若别造一世界者因成口号絶句云人间四月芳菲尽山寺桃花始盛开长恨春归无覔处不知转入此中来旣而周览屋壁见萧郞中存魏郞中弘简李𥙷阙㴾三人名姓文句因与集虚辈叹且曰此地实匡庐间第一境由驿路至山门曾无半日程自萧魏李游迨今垂二十年寂无继来者嗟乎名利之诱人也如此时元和十二年四月九日白乐天序石鼎聮句诗序韩愈元和十二年十二月四日衡山道士轩辕弥明自衡山来旧与刘师服进士衡湘中相识将过太白知师服在京夜抵其居宿有校书郞侯喜新有能诗声夜与刘说诗弥明在其侧皃极丑白须黒靣长颈而髙结喉中又作楚语喜视之若无人弥明忽轩衣张眉指炉中石鼎谓喜曰子之能诗与我赋此乎刘徃见衡湘间人说云年九十余矣解捕逐鬼物拘囚蛟螭虎豹然不知其实能否也见其老颇皃敬之不知其有文也闻此说大喜即援笔而题其首两句次传于喜喜踊跃即缀其云云道士哑然笑曰子诗如是而巳乎即䄂手竦肩倚北墻谓刘曰吾不解世俗书弟子爲我书吾句因髙吟曰龙头缩菌蠢豕腹胀膨脝初不似经意诗㫖有似讥喜二子相顾慙骇欲以多穷之即又爲而传喜喜思益苦务欲压道士毎营度欲出口吻声鸣益悲操笔欲书将下复止竟亦不能竒也毕即传道士道士即髙踞大唱曰刘把笔吾诗云云其不用意益切竒出不可附说语皆侵刘侯喜益忌之刘与侯皆巳赋十余韵弥明应之如响皆颕脱含讥讽夜尽三更二子思竭不能续因起谢曰尊师非世人也某伏矣愿爲弟子不敢更论诗道士奋髯曰不然章不可以不成也又谓刘曰把笔来即又唱出四十字爲八句书旣止即读读毕谓二子曰章不已就乎二子齐应曰就矣道士曰此皆不足与语此宁爲文耶吾就子所能而作耳非吾之所学于师而能者也吾所能者子皆不足以闻也独文乎哉吾语亦不当闻矣吾闭口矣二子大惧皆起立牀下拜曰不敢他有问也愿闻一言而巳先生称吾不解人间书解何书请闻此而巳道士寂然若无闻也累问不应二子不自得即退就座道士倚墻睡鼻息如雷鸣二子怚然失色不敢喘斯须曙鼓冬冬二子亦困睡及觉日巳上顾覔道士不见即问其童奴奴曰天且明道士起出门若将便旋然奴怪乆不返即出到门覔无有也二子惊惋自责若有失者间遂诣余言不能识其何道士也甞闻有隐君子弥明岂其人耶韩愈序巧匠斵山骨刳中事煎烹直柄未当权塞口且吞声龙头缩菌蠢豕腹胀膨脝外包干藓文中有暗浪惊在冷足自安遭焚意弥贞谬当鼎鼐间妄使水火争大似烈士胆圆如战马缨上比香炉尖下与镜靣平秋瓜未落蔕冻芋强抽萌一块元气闭细泉幽窦倾不植输写处焉知怀抱清方当红鑪燃益见小器盈睨睨无刃迹团团类天成遥疑龟负图出曝晓正晴喜旁有双耳穿上爲孤髻撑或讶短尾铫又似无足铛可惜寒食毬掷此傍路坑何当岀灰灺无计离瓶甖陋质荷斟酌狭中愧提擎岂能煑仙药但未汚羊羮形模妇女笑量度儿童轻徒尔坚重性不过升合盛仍似废毂仰侧见折轴横时于蚯蚓窍微作苍蝇鸣以兹飜溢愆实负任使诚常居顾眄地敢有漏泄情宁依暖热弊不与寒凉并区区徒自效琐琐不足呈回旋但兀兀开合唯铿铿全胜瑚琏贵空有口传名岂比爼豆古不爲手所橙磨礲去圭角浸润着光明愿君莫嘲诮此物方施行翫月诗序欧阳詹月可翫翫月古也谢赋鲍诗眺之庭前亮之楼中皆翫也贞元十二年欧闽君子陈可封游在秦寓于永崇里华阳观予与鄕人安阳邵楚苌济南林藴颕川陈诩亦旅长安秋八月十五日夜诣陈之居修厥翫事月之爲翫冬则繁霜太寒夏则蒸云太热云蔽月霜侵人蔽与侵俱害乎翫秋之于时后夏先冬八月于秋季始孟终十五于夜又月之中稽于天道则寒暑均取于月数则蟾兎圎况埃壒不流大空悠悠婵娟徘徊桂华上浮昇东林入西楼肌骨与之踈凉神气与之清冷四君子恱而相谓曰斯古人所以爲翫也旣得古人所翫之意冝袭古人所翫之作翫月诗云八月三五夕旧嘉蟾兎光斯从古人好共下今宵堂素魄皎孤凝芳辉纷四扬徘徊林上头泛灔天中央皓露助流华轻颷佐浮凉清泠到肌骨洁白盈衣裳惜此苦冝翫揽之非可将含情顾广庭愿至沉西方送陆歙州诗序韩愈贞元十八年二月十八日祠部员外郞陆君出刺歙州朝廷夙夜之贤都邑游居之良赍咨涕洟咸以爲不当去歙大州也刺史尊官也由郎官而徃者前后相望也当今赋出于天下江南居十九宣使之所察歙爲冨州宰臣之所荐闻天子之所选用其不轻而重也较然矣如是而赍咨涕洟以爲不当去者何也盖陆君之道行乎朝廷则天下望其赐刺一州则专而不能咸谓先一州而后天下岂吾君与吾相之心哉于是昌黎韩愈道愿留者之心而泄其思作诗曰我衣之华兮我佩之光兮陆君之去兮谁与翺翔兮歛此大惠施于一州今其去矣胡不爲留我作此诗歌于逵道无疾其驱天子有诏送刘太眞诗序萧颕士记有之尊道成徳严师其难哉故在三之礼极乎君亲而师也叅焉无犯与隐义斯贯矣孔圣称颜子有视余犹父叹其至欤今吾于太眞也然乎尔且后进而余师者自贾邕卢兾之后比嵗举进士登科名与实皆相望腾迁凡十数子其佗自京畿太学踰于淮泗行束脩巳上而未及门者亦云倍之余弗敏曷云当乎而莫之让盖有来学微徃教蒙匪余求若之何其拒哉猗尔之所以求我之所以诲学乎文乎学也者非云征辩说摭文字以扇夫谈端輮厥词意其于识也必鄙而近矣所务乎宪章典法膏腴徳义而巳文也者非云尚形似牵比类以局夫俪偶放于竒靡其于言也必浅而乖矣所务乎激扬雅训彰宣事实而巳衆之言文学者或不然于戏彼以我爲僻尔以我爲正同声相求尔后我先安得而不问哉问而教教而从从而逹欲辞师也得乎孔门四科吾是以窃其一矣然夫徳行政事非学不言言而无文行之不逺岂相异哉四者一夫正而巳矣故曰诗三百一言以蔽之曰思无邪不正之谓也吾甞谓门弟子有尹征之学刘太眞之文首其选焉今兹春连茹甲一淑问休阐爲时之冠浃旬有诏俾征典校秘书且驰传壠首领元戎书记之事四壮騑騑薄言旋归声动日下浃于寰外而太眞元昆前巳甲科未始间岁翩其连举谓予不信岂其然乎夏五月廻棹京洛告归江表岵兮屺兮欢旣萃矣兄矣弟矣荣斯继矣搢绅之徒习礼闻诗者佥曰刘氏二子可谓立乎身光乎亲蹈极致于人伦者矣上京饯别庭闱望归从古巳来未之闻也余覉宦此都色斯云举彼吴之丘曽是昔游心乎徃矣有懐伊阻行矣风㠶载飞载扬尔思不及黯然以泣先师孝悌谨信泛爱亲仁余力学文之训尔其志之南条北固朱方旧里昔与太眞初㑹于兹余之门人有柳并者前是一岁亦甞觏兹地其请业也必始乎此焉并也有尹之敏刘之工其少且疾故莫之逮太眞亦甞曰何敢望并并与眞难乎其相夺矣𬗟彼江隂京阜是临言念二子从予于此尔云过之其可忘诸同是饯者赋江有归舟以宠夫嘉庆焉尔诗曰江有归舟亦乱其流之子言旋嘉名孔修扬于王庭允焯其休舟旣归止人亦荣止兄矣弟矣孝斯践矣称觞宴喜于岵于屺彼逝惟忛匪风不扬有彬伊文匪学不彰予其怀而勉尔无忘送李愿归盘谷序韩愈太行之阳有盘谷盘谷之间泉甘而土肥草木丛茂居民鲜少或曰谓其环两山之间故曰盘或曰是谷也宅幽而势阻隐者之所盘旋友人李愿居之愿之言曰人之称大丈夫者我知之矣利泽施于人名声昭于时坐于庙堂进退百官而佐天子岀令其在外则树旗旄罗弓矢武夫前呵从者塞涂供给之人各执其物夹道而疾驰喜有赏怒有刑才俊满前道古今而誉盛德入耳而不烦曲眉丰颊清声而便体秀外而惠中飘轻𥚑翳长䄂粉白黛緑者列屋而闲居妬宠而负恃争妍而取怜大丈夫之遇知于主上用力于当世者之所爲也吾非恶此而逃之是有命焉不可幸而致也穷居而野处升髙而望逺坐茂树以终日濯清泉而自絜采于山美可茹钓于水鲜可食起居无时惟适所安与其誉于前孰若无毁于其后与其乐于身孰若无忧于其心车服不维刀锯不加理乱不知黜陟不闻大丈夫不遇于时者之所爲也我则行之伺候于公卿之门奔走于形势之涂足将进而趑趄口将言而嗫嚅处汚秽而不羞触刑辟而诛戮侥倖于万一老死而后止者其于爲人贤不肖何如也昌黎韩愈闻其言而壮之与之酒而爲之歌曰盘之中维子之宫盘之土维子之稼盘之泉可濯可沿盘之阻谁争子所窈而深廓其有容缭而曲如徃而复嗟盘之乐兮乐且无央虎豹逺迹兮蛟龙遁藏鬼神守护兮呵禁不祥饮则食兮寿而康无不足乎奚所望膏吾车兮秣吾马从子于盘兮终吾生以倘佯送潭州道林䟽言禅师太原取经诗序李节业儒之人喜排释氏其论必曰禹汤文武周公孔子之代皆无有释释氏之典衰乱之所奉也冝一扫絶刬革之使不得滋释氏源于汉流于晋弥漫于宋魏齐梁陈隋唐孝和圣眞之间论者之言粗矣抑能知其然未知其所以然者也吾请言之昔有一夫肤腯而色凝气烈而神清未甞谒医未甞祷鬼恬然保顺罔有札瘥之患故善也即一夫不幸而有寒暑风湿之痾背癃而足躄耳瞶而目瞑于是攻熨之术用焉穰禬之事纷焉是二夫岂特相反耶盖病与不病异势也嗟乎三代之前世康矣三代之季世病矣三代之前禹汤文武德义藩之周公孔子典教持之道风虽衰渐渍犹存诈不胜信恶知避善于是有击壤之歌由庚之诗人人而乐也三代之季道风大衰力诈以覆信扇浇而散朴善以柔退恶以强用废井田则豪窭相乗矣贪封略则攻战亟用矣务实帑则聚歛之臣昇矣务胜下则掊克之吏贵矣上所以御其下者欺之下所以奉其上者苟之上下相仇激爲怨俗于是有汨罗之客有负石之夫人人愁怨也夫释氏之教以清净恬虚爲禅定以柔谦退让爲忍辱故怨争可得而息也以菲薄勤苦爲修行以穷逹寿夭爲因果故贱陋可得而安也故其喻云必烦恼乃见佛性则其本衰代之风激之也夫衰代之风举无可乐者也不有释氏以救之尚安所寄心乎论者不责衰代之俗而尤释氏之盛则是抱疾之夫而责其医祷攻疗者也徒知释因衰代而生不知衰代须释氏之救也何以言之耶夫俗旣病矣人旣愁矣不有释氏使安其分勇者将奋而思鬪智者将静而思谋则阡陌之人将纷纷而羣起矣今释氏一归之分而不责于人故贤智儁朗之士皆息心焉其不能逹此者愚人也惟上所役焉故离衰乱之俗可得而安頼此也若之何而翦去之哉论者不思释氏扶世助化之大益而疾其雕锼綵绘之小费吾故曰能知其然不知其所以然者也㑹昌季年武宗大翦释氏巾其徒且数万之民隷具其居容貌于土木者沉诸水言词于纸素者烈诸火分命御史乗驲走天下察敢隐匿者罪之由是天下名祠珍宇毁撤如扫天子建号之初雪释氏之不可废也诏徐复之而自湖已南逺人畏法不能酌朝廷之体前时焚撤书像殆无遗者故虽明命复许制立莫能得其书道林寺湘川之胜游也有释䟽言警辩有谋独曰太原府国家旧都多释祠我闻其帅司空范阳公天下仁人我弟徃求购释氏遗文以惠湘川之人宜其听我而助成之矣即杖而北游旣上谒军门范阳公果诺之因四求散逸不成藴帙者至释祠不见焚而副剰者又命讲丐以𥙷缮阙漏者月未几凡得释经五千四十八卷以大中九年秋八月辇自河东而归于湘焉噫释氏之助世旣言之矣向非我君洞鉴理源其何能复立之耶旣立之且亡其书非有䟽言识逺而诚坚孰克弘之耶吾喜䟽言奉君之令演释之宗不惮寒暑之勤德及逺人爲叙其事且赠以诗诗曰湘川狺狺兮俗犷且很利杀业偷兮吏莫之驯繄释氏兮易暴使仁释何在兮释在斯文湘水滔滔兮四望何已猿狖腾拏兮云树靡靡月沈浦兮烟瞑山樯席卷兮橹牀闲偃仰兮啸咏鼔长波兮何时还湘川超忽兮落日𤾂𤾂松覆秋亭兮兰披春畹上人去兮几千里何日同游兮湘川水送小鸡山樵人序陆龟蒙小鸡山在震泽西出呉胥门背朝日行四十里得野歩市曰光福光福西五里得土山山土多石寡无大林木率生小栎朴皆薪材直吴之㸑此爲助焉连延广袤不一其主爲书画疆互以相授自家至麓凡二百弓东北倍高而加半焉余所置多少如此余家大小之口二十月费米十斛饭成理鱼䔩辈十斛薪然后四时賔祭沐浴澣濯疾病汤药糜粥在外歳入五千束足矣其掌而供事者顾及小鸡之樵甿也干符六年春弗雨夏支流将絶八月暴雨而巨艑可实而行之矣九月朔方置薪二百五十于门召而责之曰吾一夏来撤败屋拔庭草以炊雨之明日望尔来矣何数廉而至晚得非赭吾山而爲汝之利耶老而欺如名恶何及笑曰吾年余八十矣元和中甞从吏部游京师人言国家用兵帑金窖栗不足用当时江南之赋巳重矣殆今盈六十年赋数倍于前不足之声闻于天下得非专地者之欺甚乎吾有丈夫子五人诸孙亦有丁壮者自盗兴巳来百役皆在亡无所容又水旱更害吾稼未即死不忍见儿孙寒馁之色虽尽售鸡山之木不足以濡吾家矧一二买名爲偷乎今子一炀灶不给而责吾之深吾将欲移其责于天下之守则吾死不恨矣余叹之曰汝之言信也然不当发于予汝姑归与之酒继之以歌云长其舩兮利其斧输其薪兮勿予侮田予登兮谷予庾突晨烟兮蓬缕缕䆫有明兮编有古饱而安兮惟编是伍时不用兮吾无抚汝云母泉诗序李华洞庭湖西玄石山俗谓之墨山山南有佛寺寺倚松岭松岭下有云母泉泉岀石引流分渠周遍庭宇发源如乳湩末派如淳浆烹茶析蒸灌园潄齿皆用之大浸不盈大旱不耗自墨山西北至石门东南至东陵广轮二十里尽生云母墻阶道路烱烱如列星井泉溪涧色皆纯白鄕人多寿考无癖痼疥搔之疾华深乐之颕川陈公天寳中与华同爲諌官公性与道合忽于权利方挂冠投簪顾华以名山之契干元初公贬清江丞移武陵丞华贬杭州司功恩复左𥙷阙上元中俱奉诏徴公自清江至武陵道路多虞制书不至华泝江而西次于岳阳江山延望日夕相顾属思与髙贤共饮云母之泉躬耕墨山之下敢违朝命以徇私欲秋风露寒洞庭微波一闻猿声不觉涕下况支离多病年甫始衰愿饵药扶寿以究无生之学事乖志负火爇予心寄懐此篇亦以书予之志也晨登玄石岭岭上寒松声朗日风雨霁髙秋天地清山门开古寺石窦含纯精洞澈净金界夤縁流玉英泽药滋畦茂气染茶瓯馨饮液尽眉寿飡和皆体平琼浆驻容髪甘露莹心灵岱谷谢巧妙匡山徒有名愿言构蓬荜荷锸引泠泠访道出人世招贤依福庭此心不能巳窹寐见吾兄曾结颕阳契穷年无所成东西同放逐虵豕尚纵横江汉阻携手天涯万里情恩光起憔悴西上谒承明秋色变江树相思纷以盈猿啼巴丘戍月上武陵城共恨川路永无由㑹友生云泉不可忘何日遂躬耕赠蒿山焦錬师诗序李白嵩丘有神人焦錬师者不知何许妇人也又云生于齐梁时其年貌可称五六十常胎息絶谷居无室庐游行若飞倐忽万里世或传其入东海登蓬莱竟亦不能测其徃也余访道少室尽登三十六峯闻风有寄洒翰遥赠云二室倚碧天三花明緑烟中有蓬莱客宛疑麻姑仙道在諠莫染迹髙想已迁时飡金娥蘂屡读青苔篇八极恣游憩九垓长周旋下瓢酌颕水舞鹤来伊川遂归空山上独拂秋霞眠萝月挂朝镜松风鸣夜絃濳光隐嵩丘錬魄栖霞幄霓裳何葳㽔羽驾转绵邈愿同西王母下顾东方朔紫书傥可传铭骨誓相学重校正唐文粹卷第九十六唐文粹唐文粹卷第九十七重校正唐文粹卷第九十七呉兴姚铉纂序庚钖宴三丞相少傅拜职天子作三杰之诗以命宴序季春下旬诏宴薛王山池序集贤殿书院奉勑送学士张说上赐宴序䜩集十五泉州席史君䜩秀才于东湖亭序暮春太师左右丞相诸公于韦公逍遥谷䜩集序萧尚书拜命路尚书就林亭䜩集序䜩集韦庶子宅序蓬池禊饮序两省遗𥙷䜩韦司戸南亭序江陵陆侍御宅䜩集观张员外画松石序鲁山令李胄䜩寮吏序始得西山䜩游序清明日南皮泛舟序夏日诸从弟登汝州龙兴阁序春日䜩诸从弟桃花园序游云门序序饮序白丞相少傅拜职天子作三杰之诗以命宴序苏晋惟圣宝贤以齐皇极有若左丞相燕国公右丞相广平公太子少傅安阳侯皆生人硕徳皇国元老道着廊庙绩宣华戎由是懋其成功钖以元吉咨日于朔择时于秋俾对命玉庭受职公府见羣属揖庶寮礼官辨章掌舎陈次工备佾饔献蒸六卿拜下以成仪三事自天而来贺秩秩賔序晖晖旅畴玉纬垂文南风和雅颂之变金浆降醴云天光饫酌之宜宰德贵和尽庄敬具瞻之范羣情尚洽预周旋宴语之懽方将一心天工勠力帝载寝黒山之柝苞青海之戈云雨贤才水火菽粟日咏鱼藻岁陈由庚頥殷赵之年留鲁阳之景爰命在宴乃𢋫载歌季春下旬诏宴薛王山池序张说有生之性万殊无方之盛一节阳和而动植畅春满而臯壤恱后皇所以发时令布新庆二南迈周召之风百辟形金石之咏者也碧流日暖南山雪残首献之浃辰暮春之提日帝京形胜借上林而入游戚里池台就脩竹而开宴泉赒御府味给天厨仙倡宥乐中贵督酒太平佳事前史未书大矣哉一德日新九功惟叙运璇枢而均四气握金镜而静万方尧舜汤文不违颜于咫尺夔龙伊吕共接手于朝廷不可见而见焉不可闻而闻焉岂深思胜残去杀累百年之至仁推历桉图启千龄之昌运河清难得人代几何击壤之懽良有以也此则青门上路朱邸平台城烟屡起而泊山野风时来而过水春将怅别爱落花之洒途夏如欣㑹玩峯云之映沼尔其列筵授几分曹设幕艇送江凫舩迎海鹤鱼龙九劒曼延挥霍鸾鳯鸣箫鼔作申钖开于百瓮慈心岀于三爵炮炙熏林塘醪醴猒丘壑抃急管于无筭醉湛恩以取乐羣公赋诗俾仆题序长卿痟渇觉含毫之转迟子云壮夫见雕虫之都废敢惮鄙词之讷澁恐贻盛集之芜秽云尔集贤殿书院奉勑送学士张说上赐䜩序张九龄集贤殿者本集仙殿也上惟睿作圣而犹垂意好学用相必本于经术图王亦始于师臣及乎鸿生硕儒愽闻多识之士自开元肇建以迄于今大用征集焕乎广内而听政余睱式䜩在兹忠臣嘉賔得尽心之所聦明文思有光𬒳之德故下以道亲上亦懽甚即于御座爰发德音以爲候彼神人事虽千载传于方士言固不经遂改爲集贤去华务实且有后命増其学秩是以集贤之庭更爲论思之室矣中书令燕国公外弼庶绩以奉沃心之谋内讲六经以成润色之业故得出入华殿师长翰林惟帝用臧固天所頼拜命之日荷宠有加降圣酒之罍颁御厨之膳食以乐侑人思徳饱时则有侍中安阳公等承恩预焉学士右散骑常侍东海公等摄职在焉或稷卨大贤渊云诸彦文王多士周室以宁武帝得人汉家爲盛而髙视前古独不在于今乎咸可赋诗以光鸿烈泉州席史君宴邑中赴举秀才于东湖亭序欧阳詹贡士有宴我牧席公新礼也贞元癸酉歳邑有秀士八人公将荐之于阙下古者相觌相祖有享有宴享以昭恭俭宴以示慈惠二典爲用鲜或克兼诸侯升俊造于天子遣之日惟行郷饮酒之礼则享礼也胾肉玄酒莫饮莫食公念肉不使食则仁不下浃酒不使饮则懽不上交方欲激邦俗于流醨致王人于徳行而贤者仁未伊浃才者懽未我交其若蚩蚩何秋七月与八人者鄕饮之礼旣修乃加之以宴餚移巳膳醴岀家醖求丝桐匏竹以将之选华轩胜景以光之后一日遂有东湖亭之㑹公削桑梓之礼执賔主之仪揖让升堂雍容就筵乐遍作而情性不流爵无筭而仪形有肃锵锵焉济济焉于是老㓜来窥尽室盈岐非其亲懿则其闾里皆内讼而选善焉于戏行其教不必耳提而口授移其风不必门扇而戸吹公斯宴则风移敎行其间矣真尽心竭诚奉主化民之宰也烟景未暮酒徳俱饱有逡巡避位而言曰夫诗者有以美盛德之形容君侯因片善附小能廻一邑之心成一邑之行昭吾人恭俭于嘉享示吾人慈惠于清宴廻人心成人行周孔之才也昭恭俭示慈惠管晏之贤也不有歌咏其如六义何是日人有甘棠頖宫之什客有天水姜阅河东裴叅和颕川陈诩邑人济阳蔡沼佐賛盛事亦献雅章小子公之甿幸鼔微声先八人者鸣捧豆伺彻时在公之侧覩衆君子之作遂作卜商之后书其旨暮春太师左右丞相诸公于韦公逍遥谷䜩集序王维山有姑射人盖方外海有蓬瀛地非宇下逍遥谷天都近者王官有之不废大伦存乎小隐迹崆峒而身拖朱绂朝承明而暮宿青霭故可尚也先天之君俾人在宥懽心格于上帝喜气降爲阳春时则有若太子太师徐国公左丞相始兴公少师冝阳公少保崔公特进邓公吏部尚书武都公礼部尚书杜公賔客王公黼衣方领垂珰珥笔诏有不名命无下拜熙天工者坐而论道掌邦典者官司其方相与察天地之和人神之㤗听于朝则雅颂矣问于野则赓歌矣乃曰猗哉至理之代也吾徒可以酒合䜩乐考击钟鼓退于庭撰辰择地右班劒骖六驺画轮载毂羽幢先路以诣夫逍遥谷焉神皐借其緑草骊山启于朱戸渭之美竹鲁之嘉树云出于栋水环其室㶚陵下连乎菜地新丰半入于家林馆层巅槛侧迳师古节俭惟新丹垩巖谷先曙羲和不能信其时芳卉后春句芒不能一其令桃迳窈窕蘅皐超忽骖御延伫于丛薄珮玉昇降于苍翠于是外仆告次兽人献鲜罇以大罍烹用五鼎木器拥肿即天姿以爲饰沼毛苹蘩在山羞而可荐伶人在位曼姬始縠齐瑟慷慨于座右赵舞徘徊于白云衮旒松风珠翠烟露日在蒙汜羣山夕岚犹且濯缨清歌据梧髙咏与松乔爲伍是羲皇上人且三代之后而其君帝舜九服之内而其俗华胥上客则冠冕巢由主人则兄弟元凯合是四美同乎一时废而不书罪在司礼窃思楚傅常诣茅堂之居仰谢右军忽序兰亭之事盖不获命岂曰能贤萧尚书拜命路尚书就秫亭宴集序潘炎文昌贵臣新受厥服再拜稽首对扬休命逶迤而退则展庆贺之礼下舎之闲则怀宴语之好所以昵僚友宣宠光敌者易亲懽焉而至是以萧公膺纳言之职路公征贺迁之㑹洎冡宰司㓂作者三人国老如埙箎之和阳春属星乌之序欣荣相合辰当美景形制所选地从主人穷土木之幽荒㝷柏亭之竒构賔主有礼旨酒以柔之清言以发之庖盈而不侈筵肆而不杂狎而不黩酣而不流有太平君子之光见可久贤人之德风调日暖烟霭无隂松茂草滋泉石通气莺出幽而初啭花含愁而将归外物献美中怀有融髙兴格于丹霄余思垂乎清昼四座相顾请予所尊恱题赋诗无忘盛集集韦庶子宅序顾况昔雒下邺中兰亭岘首文雅之盛风流之事盖一方耳今席有芳樽庭有嘉木饮酒赋诗皆大国圣朝羣龙振鹭握兰佩玉者也在古其有陋乎在今其有荣乎终䜩一夕寄怀千载是时也暮春骀荡孟夏恢台之交耳蓬池褉饮序萧颕士禊逸礼也郑风有之盖取诸勾萌发达阳景敷煦握芳兰临清川乗和蠲絜用激介祉厥义存矣晋氏中朝始叅燕咠之乐江右宋齐又间以文咏风流遂逺郁爲盛集焉若夫华林曲水万乗之降也兰亭激湍专城之践也而方伯之懽未始前闻以俟乎今辰粤天宝乙未暮春三月河南连帅领陈留守李公以政成务简方国多睱率府郡佐吏二三賔客怅饮于蓬池备祓除之礼也梁有蓬池上矣前迄溵颕右汇郛邑渺弥沦涟盪日澄天舟楫是临泛波景从其左则遥原萦属崇冈杰竦嘉卉异芳杂树连青即爲台亭登眺斯在尔乃郡曹颁镪以给费县吏领徒而脩顿先夕以定议诘朝而集事是日方牧乃拥车徒曵旌旃夘出乎北牖辰济乎南川匪疾匪闲翼翼阗阗以税驾于东焉然后降春流飏綵舟羽觞芳羞缓舞清讴援青苹骇紫鳞廻环中汀𬗟望南津饫于巳酣于未歌乐只赋旣醉坐䦨而靡怠日入而未阕陶陶乎有以表胜境佳辰之具美名公好事之厚意下客不敏闻于前载曰夫德洽礼成则咏歌系之梁故魏也请皆赋诗志焉洛阳郑少府与两省遗𥙷䜩韦司户南亭序王维惟帝克辟惟股肱克左右庶绩允釐有司多睱举无违德孰献其可虽列侍丹陛而罕伏青蒲摅怀致馆㶚陵南望曲江左转登一级而鄠杜如近尽三休而天地始大凝气向晦苍苍寒木式与汝歌多酌我酒墨客旣序亲当兽炭膳夫交驰屡奏鲜食夫含徳之厚与时偕化拂衣而故则野人于小隐之中束带而朝则君子于大夫之后何轨辙一境是非外物哉且骑有羁勒徒有次舍可以永曰可以继夜客非诗人之徒欤奚其嘿矣江陵陆侍御宅䜩集观张员外画松石序符载六虚有精纯美粹之气其注人也爲太和爲聦明爲英才爲絶艺自肇有生人至于吾侪不得则已得之必腾凌夐絶独立今古用虽小大其神一贯尚书祠部郞张藻字文通丹青之下抱不世絶俦之妙则天地之秀钟聚于张之一端者耶𥘉公盛名赫然居长安中好事者卿相大臣旣迫精诚乃持权衡尺度之迹输在贵室他人不得诬妄而覩者也居无何謪官爲武陵郡司马官闲无事从容大府士君子由是徃徃获其宝焉荆州从事监察御史陆澧字深源洎令弟曰㶚曰润曰淮皆以文行颖耀当世故含藻藴竒之士多游其门焉秋七月深源陈䜩宇下华轩沉沉樽俎静嘉庭篁霁景踈爽可爱公天纵之思歘有所诣暴请霜素愿撝竒踪主人奋𥚑呜唿相和是时座客声闻士凡二十四人在其左右皆岑立注视而观之员外居中箕坐鼓气神机始发其骇人也若流电激空惊飈戾天摧挫斡掣撝霍瞥列毫飞黒喷捽掌如裂离合惝恍忽生怪状及其终也则松鳞皴石巉巖水湛湛云窈眇投笔而起爲之四顾若雷雨之澄霁见万物之情性观夫张公之㙯非画也眞道也当其有事已知夫遗去机巧意冥玄化而物在灵府不在耳目故得于心应于手孤姿絶状触毫而出气交沖漠与神爲徒若忖短长于隘度筭妍蚩于陋目凝觚䑛墨依违良乆乃绘物之赘疣也宁置于齿牙间哉于戏由基之弧矢造父之车马内史之笔札员外之松石使其术可授虽执鞭之贱吾亦师之如不可求从吾所学则知夫道精艺极当得之于玄悟不得之于糟粕衆君子以爲是事也是㑹也虽兰亭金谷不能尚此或阙歌颂取羞前人命鄙夫首叙诸公得挥其宏思耳鲁山令李胄三月三日宴僚吏序欧阳詹三月三日有酒食出于野曰褉饮古俗也有唐今上御宇之九年年定三节一以二月一日曰中和取九月九日曰重阳次取此日之褉饮赐羣臣大宴登髙临川与时所宜洎四方有土之君亦得自宴其僚属贞元十二年季春月旣魄一日则其日也临汝鲁山令赵郡李胄恭国令宴于县南滍濵先宴曰夫宴者古所以示慈惠而期合懽者也国家钖以斯宴者情亦古情焉况食在充膓不在充目酒在成礼不在溺神歌发其所自和舞发其所自乐穷八珍竭千钟彊发扬课丝竹则有劳有逸岂合懽之意欤于是首设一席肉一肩酒一壷命自天子命爲佐者次一席酒肉亦如之命自巳命以爲吏者次一席酒肉亦如之命乡闾许以耆年有德者肉旣饱酒旣酣因化育之宿洽有歌謡者进有蹈舞者作皆诚激乎中章乎形容婆娑慷慨与习而爲者不类然后渔者请以其舟农者请以其器圃者请以其畜弋者请以其鲜啐浊甞漉浮泛漪澜风恬日和川睛野媚以熙以怡万心一之至义之门大顺之家父兄子弟一族一堂之中不能过也非仁徳淳化其孰能至于是耶旅游之子实窥盛事兹宴也虽溥于天下百里不同风雨恐他邑之景物此辰不得似公之邑也一方不同教化恐他邑之懽乐此辰不得似公之邑也故叙之始得西山䜩游序柳宗元自余爲僇人居是州恒惴慄其隙也则施施而行漫漫而游日与其徒上髙山入深林穷回溪幽泉怪石无处不到到则披草而坐倾壷而醉醉则更相枕以卧意有所极梦亦同趣觉而起起而归以爲凡是州之山有异态者皆我有也而未始知西山之怪特今年九月二十八日因坐法华西亭望西山始指异之遂命仆人过湘江縁舟溪斫榛莽焚茅茨穷山之髙而止攀援而登箕踞而遨则凡数州之土壤皆在袵席之下其髙下之势㞹然洼然若垤若穴尺寸千里攅蹙累积莫得遯隐萦青缭白外与天际四望如一然后知是山之特出不与培塿爲类悠悠乎将灏气以俱而莫得其涯洋洋乎与造物者游而不知其所穷引觞满酌頽然就醉不知日之入苍然暮色自逺而至至无所见而犹不欲归心凝神释与万化冥合然后知吾向之未始游游于是乎始故爲之序以志是歳元和四年也清明日南皮泛舟序萧颕士昔建安中魏文爲王太子与朋友诸彦有南皮之避飏鸣葭浮甘瓜清泉奫沦千古一色此城隅託胜之旧也由小而方大则贵贱之懽可齐以今而喻古则风流之事不易矧乃日清明时升平甿庶阜海濵之利讴吟动齐右之曲亦明代一方之乐也邑宰东海徐君洎英僚二三皆人杰秀出吏能髙视郊驿继当时之懽豪梁重庄叟之兴相与矫翠帟腾清波红粧屡舞緑醑徐进管丝迎风以响亮士女环岸而攅杂可以娯圣泽表人和也层城景移碧潭隂起荡暄妍之气色纵鱼鸟之游泳其思夫阙塞崇崒昆池清泠关河千里帝京不见斯兴情之极致也爰命墨客纪他鄕之胜事云尔夏日诸从弟登汝州龙兴阁序李白夫槿荣芳园蝉啸珍木盖纪乎南火之月也可以处台榭居髙明吾之友于顺此意也遂卜精胜得乎龙兴留宝马于门外歩金梯于阁上渐出轩戸遐瞻云天晴山翠逺而四合暮江碧流而一色屈指鄕路还疑梦中开襟危栏宛若空外呜唿屈宋长逝无堪与言起予者谁得我二季当挥尔鳯藻搜乎需觞与白云老兄俱莫负古人也春夜宴诸从弟桃园序夫天地者万物之逆旅光隂者百代之过客而浮生若梦爲懽几何古人秉烛夜游良有以也况阳春召我以烟景大块假我以文章㑹桃花之芳园序天伦之乐事羣季俊秀皆爲惠连吾人咏歌独慙康乐幽赏未巳髙谈转清开琼筵以坐花飞羽觞而醉月不有佳作何伸雅怀如诗不成罚依金谷酒数游云门序梁肃上徳以汗漫爲友无江海之闲其次则仁智相从山水爲乐故同志同方贤者有柴桑之隐游道游趣吾徒有云门之㑹其造适一也先㑹一日沙门释去諠命我友相与探玉笥上㑹稽然后泝若耶过鳯林而南意欲脱人世之羇鞅穷林泉之遐奥于是舍舟清澜反筞闲原逓杳霭而历岖入深翠以泛廻环遂至云门观其羣山叠翠秦望拔起五峯巉巉列壑沈沈上摩碧落旁涌金界其下则百泉㑹流蓄爲澄潭涵虚镜彻鸣瀬玉漱泠泠之声与地籁唱和不待笙磬而五音迭作眺听不足则凝思宴息怳然疑诸天楼观列在咫歩庭衢之中别有日月旣而动歩真镜静聆法音合园一指之谕诣净名无住之本万里如洗百骸坐空视松乔爲弱丧轻世界于枣叶盖道由境深理自外奖故也昔之逺公纪庐山谢客题石门道流胜赏今古一贯曷可不赋贻云山羞乃各爲诗以志斯㑹同乎道者有陇西李公受髙阳齐霞举约㑹未至亦请同赋此篇用广夫游衍之致云序饮柳宗元今年子月月望长安重雪终日玉花搅空舞下散地予与友生喜之因自所居南行百许歩登崇冈上青龙寺门门髙出絶寰埃冝写目放抱今之日尽得雪境惟长安多髙我不与并日旣夕爲寺僧道深所留遂引入堂中𥘉夜有皓影入室室中人咸谓雪光射来复开门偶立见冱云駮尽太虚眞气如帐碧玉有月一轮其大如盘色如银凝照东方辗碧玉上征不见辙迹至乙夜帖悬天心予喜方雪而望舒复至乃与友生出大门恣视直前终南开千叠屏风张其一方东原接去与蓝巖骊峦羣琼含光北朝天宫宫中有崇阙洪观如甃珪叠璐出空横虚此时定身周目谓六合八极作我虚室峩峩帝城白玉之京觉我五藏出濯清光中俗埃落地涂然寒胶莹然鲜着彻入骨肉衆骸擢举若生羽翎与神仙人游云天汗漫之上沖然而不知其足由蹋寺地身由求世名二三子相视亦不知向之从何而来今之从何而遁不讳言不譆声复根还始认得眞性非天借静象安能辅吾浩然之气若是耶且冬之时凝冱有之矣若求其上月下雪中零清霜如今夕或寡某以其寡不易㑹而三者俱白故序之耳重校正唐文粹卷第九十七唐文粹唐文粹卷第九十八重校正唐文粹卷第九十八呉兴姚铉纂序辛饯别饯张尚书赴朔方序送桂州邢中丞序送裴中丞赴黔中序饯副大使移军广陵序送建安郡守之任序送陈郎将归衡岳序送幽州李端公序送崔羣序送权十一序送区册序送张承祖之东都序送王埙秀才序送王棨序送符载归蜀省觐序送族叔杨行元下第归广陵序送族弟旭下第东归序送从姪耑游庐山序李送薛处士序别中岳二三眞人序饯十七翁二十四翁㝷桃源序送灵彻上人归沃州序送林公归衡岳序送浮屠文畅师序送简师序送玄上人归天竺寺序饯张尚书赴朔方序贾曾王者大司马制军诘禁封国正朔惠绥蛮貊刑齐猾夏其仪尚矣天子道穆三象功清六合截海来威穷荒揆敎将以静流服度藩畿削恽凌暴昭苏寡弱乃命元宰兵部尚书燕公专节朔方授律羣帅渉河之外距关之西公皆统之重分阃也公智以开物精以造微文爲一变之英武有万人之敌歴登庶尹王猷载宁三宅台衡帝采惟亮虽坐堂足以制胜而勤国忘其定居阉茂次年仲臯贞閠拜手东洛驰轺北阙备官而行成旅以从是日也景风司至星火殷宵伯赵鸣而戒隂爽鸠习而扬武赋可以昇髙逺望诗可以出宿饯行有诏具寮爰开祖宴且申后命宠以蕃钖天章赋别御札题牋副衣勉挟纩之诚兼壷喻投醪之㫖筐篚以将其贶笔砚以表其文前载未书今册斯覩侍中安阳公以仁体国中书令河东公以徳熈朝爕賛功成訏谋景睱慕采薇之兴怅伐木之朋询彼之师卜兹郊候鼎门右转岐路旁分当阙塞之断山接华林之髙树幕人宿设重帟云平太官饔举百羞霞错四夏六胤之变朱于皇羽之容雷殷川原电烻林薄朝倾多士巷无居人接盖隂衢扬袂风野羽觞递进列座酣而不譁清铙间发将士激而逾厉视日知其吉气吹律验其商声则巳景列穹都风腾沙漠西域轻郅支之使东胡息冒顿之虞顾夫南仲于征吉甫薄伐不其逺也若木还照前茅启行听阗阗之去鼓目悠悠之转斾歌事者毎怀靡及念离者跋予望之成志在心发言同唱自天子有式叙清风请编出车之什以继蒸人之雅夏日送桂州刺史邢中丞赴任序萧昕桂林巨鎭临川荒服居五岭之表控两越之郊俗比华风化同内地然而洞居砦止人好阻兵有殊货重装吏无廉政选其任者实难其才故郡乆旷官朝思称职以腹心之寄辍爪牙之雄俾其澄清行独坐之事俾其式遏揔防御之权惟帝知人伫报尤政五月维夏畏途万里溽暑方起火云始生履苍梧瘴疠之郊涉沅湘风涛之壮衆恱是举而伤此行公陈力灭私饮氷徇节以忠则九折之涂可叱以信则三江之水可航聚粮戒徒肃装候传无酒酤我缓仳离之忧征文宠别慰行迈之思仆以渭阳之故而首序云奉送裴二十一兄阁老中丞赴黔中序权德舆裴兄居諌大夫五年休闻籍甚其于匪躬据古切劘献替掖垣衆君子徒见其拜章伏阁而莫知其所言者然则发舒纯诚弘大聦明以贡于穆清者可胜道哉毎汉庭大僚与六官贰职之缺羣情属目俟其授受乆矣壬子诏书有黔巫长帅之拜秩于清宪襃以命服周行诸公以爲一方之幸且惜其去而未喻也及夫别殿前席沃心交感重藩符之所付虑安集之不称凡所以辍近臣惠逺人之旨纎悉备厚上许周月之代兄求三岁之理又以见首公急病而忘其僻逺淹䘏然后诸公知惜别爲细而感恩爲大在此行矣自牂牁通夜郎置吏以示绥懐以安剽轻失其理则萧然愁扰得其和则驩然感恱方略招徕系于官师以兄之慈惠直信粹清廉白爲仁由己不改其度使大化淳流在明诚洞开推人情以赋政便习俗而不扰彼四封之内如热待濯如水走下史臣操简以传循吏使者急宣以将征命虽欲复三歳之言其可得乎未间则褰赤帷饮醇酒晏晏言笑中无町畦虽郁蒸雾雨之候无自而入矣大丈夫被荐绅彯华缨弘宣职业无有逺迩则向之玉堂清禁论思侍从与今之龙节前导金龟映组皆所以事君也岂有中外之异耶祖軷霑醉宣言相勉在加飡寓书而巳至若山川风物与离骚瞻望之叹皆备于诗人所赋故兹不书饯副大使李藏用移军广陵序李白夫功未足以盖世威不可以震主必挟此者持之安归所以彭越醢于前韩信诛于后况权位不及于此者虚生危疑而潜包祸心小拒王命是以谋臣将啖以节钺诱而烹之亦由借鸿涛于奔鲸鲙生人于哮虎唿吸江海横流百川左萦右拂卜有余郡国计未及谁当其锋我副使李公勇冠三军衆无一旅横倚天之劒挥驻日之戈吟啸四顾熊罴两集蒙轮扛鼎之士杖干将而星罗上可以决天云下可以絶地维翕振虎旅赫张王师退如山立进若电逝转战百胜僵尸盈川水膏于苍溟陆血于原野一扫瓦解洗清全吴可谓万里长城横断楚塞不絶五岭之北尽饵于脩虵势盘地蹙不可图也而功大用小天髙路逺社稷虽定于刘章封侯未施于李广使慷慨之士长吁青云且移军广陵恭揖后命组练照雪楼舩乗风箫鼔沸而三山动旌旗扬而九天转良牧岀祖列将登筵歌酣易水之风气振武安之瓦海日夜色云㠶中流席䦨赋诗以壮三军之事白也笔巳老矣序何能爲送建安郡守之任序盛均大禹分九州之产生物各有其处独人之善恶无区别之地是圣人知民心牵于所化也夫理有风而化有本国者风帝王之理邦者本牧守之化二汉以还风化相荡贪波㪍涨人不栖身故有得一郡若豪虎之暴豚羊焉勐旣有余化冝不善也有唐洗叔世之弊惟牧守不新其规实乃知风化之本未可移去然则禄食者佐国不务其理爲邦不敞其化愚不知夫禄食之道也惟闽峤拔一臂西指则建安在焉其郡襟山而束水其人猱黠而易随等闽之支属特稀闻善化者得非地深法蠧㑹敛无时猾吏坐姿姦欺黎庶日爲荤虿哉皇帝逺怀疲俗乐有嘉政使君前刺三郡雅称善化今兹东授必能伸病俗以抒重寄矣将期后贺得以序行春于南浦与诸公送陈郎将归衡岳序李白仲尼旅人文王明夷苟非其时贤圣低眉况仆之不肖者而迁逐枯藁固其宜耶朝心不开暮髪尽白登髙送逺使人増愁陈郞将义风凛然英思逸发来下专城之榻去邀才子之诗动清兴于中流汎素波而径去诸公仰望不及连章祖之序慙起予輙冠名贤之首作者嗤我乃爲抚掌之资乎送幽州李端公序韩愈元年今相国李公爲吏部员外郞愈甞与借朝道语幽州司徒公之贤曰某前年𬒳诏告礼幽州入其地迓劳之使里至毎进益恭及郊司徒公红袜首鞾袴握刀左右杂佩弓韔服矢挿房俯立迎道左某礼辞曰公天子之宰礼不可如是及府又以其服即事某又曰公三公不可以将服承命卒不得辞上堂即客阶即坐必东向愈曰国家失太平于今六十年夫十日十二子相配数穷六十其将复平平必自幽州始乱之所出也今天子之大圣司徒公勤于礼庻几帅先河南北之将来觐奉职如开元时乎李公曰然今李公旣朝夕左右必数数爲上言元年之言殆合矣端公歳时来寿其亲东都东都之士大夫莫不拜千门其爲人佐甚忠意欲司徒公功名流千万歳请以愈言爲使归之献送崔羣序柳宗元贞松产于巖岭髙直耸秀条畅硕茂粹然立于千仞之表和气之发也禀和气之至者必合以正性于是有贞心劲质用固其本御攘氷霜以贯歳寒故君子仪之清河崔敦诗有柔儒温文之道以和其气近仁复礼物义归厚其有禀者欤有雅厚质方之诚以正其性悫论忠告交道甚直其有合者欤是故日章之声振于京师常与陇西李杓直南阳韩安平洎余爲交杓直敦柔深明沖旷坦夷慕崔君之和安平厉庄端毅髙朗振迈恱崔君之正余以刚柔不常造次爽冝求正于韩袭和于李就崔君而考其中焉忘言相亲黙与道合今将宁觐东周振䇿于迈且饯于野或命爲之序余于崔君有通家之旧外党之亲然吾不以是合之崔君以文学登于仪曹扬于王庭甲俊造之选首雠校之任然吾不以是视之于其序也故载之其末云金陵与诸贤送权十一序李白斯髙柄秦嬴世不二三杰伏草与汉并出莽夷未晖耿邓乃起自古英逹未必尽用于当年去就之理在大运尔我君六叶继圣熈于玄风垂拱穆然紫极天人其一哉所以青云豪士散在商钓四座明哲皆清朝旅人吾希风广成荡瀁浮世素受宝诀爲三十六帝之外臣即四明逸老贺知章唿余爲谪仙人盖实録耳而甞採姹女于江华收河车于清溪与天水权昭夷服勤炉火之业乆矣之子也沖恬渊静才翰骏发白毎一篇一札皆昭夷之所操吁舍我而南若折羽翼时歳律寒色天风枯声云帆渉汉冏若絶雷举目四顾霜天峥嵘衔盃叙离而羣子赋诗以出饯酒仙翁李白辞送区册序韩愈阳山天下之穷处也陆有丘陵之险虎豹之虞江流悍急横波之石廉利侔劒㦸舟舩上下失势破碎沦溺者徃徃有之县郭无居民官无丞尉夹江荒茅篁竹之间小吏十余家皆鸟言夷面始至言说不相通画地爲字然后可以告以出租赋奉期约是以賔客游从之士无所爲而至愈待罪于斯且半岁有区生者誓言相好自南海拏舟而来升自賔阶仪观甚伟坐与之语文义卓然庄周云逃空虚者闻人足音跫然而喜矣况如斯人者岂易得哉入吾室闻诗书仁义之说欣然喜若有志于其间也与之翳嘉林坐石矶投竿而渔陶然以乐若能遗外声利而不厌贫贱也岁之𥘉告归拜其亲酒壷旣倾序以识别暮春于江夏送张承祖之东都序李白吁咄哉仆书室坐愁亦巳乆矣毎思欲遐登蓬莱极目四海手弄白日顶摩青穹挥斥幽愤不可得也而金骨未变王颜以缁何甞不扪松伤心抚鹤叹息误学书劒薄游人间紫禁九重碧山万里有才无命甘于后时刘表不用于祢衡暂来江夏贺循喜逢于张翰且乐舩中遇达人张侯大雅君子统泛舟之役在清川之湄谈玄赋诗连兴数月醉尽花柳赏穷江山王命有程告以于迈烟景之色惨爲愁容系飞帆于半天汎渌水于遥海欲去不去更开芳樽乐虽寰中趣逸天外平生酣畅未若此时至于清谈浩歌雄笔丽藻笑饮醁酒醉挥素琴余实不愧于古人也扬袂逺别何时归来想洛阳之秋风鲙伊鱼以相待诗可赠逺无乃阙乎送王埙秀才序韩愈吾甞以爲孔子之道大而能愽门弟子不能徧观而尽识也故学焉而皆得其性之所近其后离散分处诸侯之国又各以其所能授弟子源逺而末益分盖子夏之学其后有田子方子方之后流而爲荘周故周之书喜称子方之爲人荀卿之书语圣人必曰孔子子弓子弓之事业不传惟太史公书弟子传有姓名字曰馯臂子弓子弓受易于商瞿孟轲师子思子思之学盖出曽子自孔子殁羣弟子莫不有书独孟轲氏之传得其宗故吾少而乐观焉太原王埙示予所爲文好举孟子之所道者与之言信说孟子而屡賛其文辞夫㳂河而下苟不止虽有疾遅必至于海如不得其道也虽疾不止终莫幸而至焉故学者必慎其所道道于杨墨老庄佛之学而欲之圣人之道者犹航断港絶潢以望至于海也故求观圣人之道者必自孟子始今埙之所由旣几于知道如又得其舩与楫知㳂而不止呜唿其可量也哉送王棨序陈黯黯去岁自襃中还辇下辅文出新试相示其间有江南春赋篇末云今日併爲天下春无江南兮江北某即贺其登选于时矣何者以辅文家于江南其词意有是非前眹耶今春果擢上第夏六月告归省于闽命序送行某辞以未第言不爲时重辅文曰吾所知者惟道与义岂以巳第未第爲重轻哉愚繇是不得让鳞羣之衆也必圣其龙羽族之多也必瑞其鳯鳯非四翼龙非二首所以异于鳞羽者惟其稀出耳向使日百时千盈川溢陆则虵虺鸠雀无非龙鳯矣其谁曰圣且瑞哉进士科由汉迄唐爲擢贤之首也寰瀛之大亿兆之衆岁贡其籍者数才于千有司升其名者复止于三十其不爲贵而且稀乎辅文早岁业儒而深于词赋其体物讽调与相如杨雄之流异代而同工也故角于文阵而声光振起今之中选是荣其归想宁庆之晨爲郷里改观孰不谓人之龙鳯乎懿哉辅文是行也足以自重送庐岳处士符载归蜀觐省序崔羣旄头光明垂三十载不习爼豆化爲侯王者十有八九焉由是隐逸憔悴羔鴈不行苍山沈沈侧陋不显建中初有峨嵋客符君发六籍棹三湘深入匡庐絶迹半纪学窥颜子之门阈文绍陈君之骨鲠逸慕严光之垂钓志效管宁之不欺结庐熈熈人不知其然也顷予奉命江西三年徃复彭蠡未甞不咏湖月潄天倪造符君云扃宿五老峯下动更晦朔不理还櫂偶丹霄至人白鹤羽客搴灵芝跪天坛相顾永息乎蓬瀛岂复又萦于尘网覩君超澹怆兴旧游虽笑语饮食如常终忽忽若居大梦君家在岷蜀展爱髙堂将圣贤典籍充人子币帛斯所以激衰俗扇清风方伯地君不以厚礼迟吾子予未之信秋九月楚人歌採兰以送之送族叔杨行元下第归广陵序欧阳詹族叔行元旣射䇿与主司不合春二月将归淮南所寓羣公设祖方献未酬族叔悄然有不畅之色羣公亦愕尔而阻懽小子侍觞奉而前曰归好事春美时酒乐物叔于三者加同人将之而有未恱岂礼闱失意之爲乎昆吾产金荆山产玉自民役巧镕琢盖多惟干将和璞有大闻非百錬则其良可用欤非三献而其宝可眞欤苟良苟眞不即成不即售适以精其研稔其实如叔也亦何稽于一邂逅哉若昔之人作必行动必中则是苏秦无履穿之叹寗戚无石烂之歌孙弘无十上之勤商鞅无再干之劳也知泰而不知否知易而不知难是夫人也非所以待乎叔也叔如之何叔欣然见卞氏又来之路平归心纳春景安酒意四座以恊千钟以娱旣醉昇车秋爲到期送族弟旭帖经下第东归序萧颕士吾族旭也洵美有声夫蒸蒸者行之能翼翼者体之敬工文足以摽絶唱深识足以剖羣疑兼而备焉实爲难者意其倍积风之力骇絶电之姿从东道以载驰去南溟而一息此其分也翳明代择人冝乎尽能使轮辕当曲直之适凿枘靡圎方之叹则宏纲举而浮议息矣以吾弟不覉之才逢圣君如渴之日而徴求章句见遗甲乙是犹笼鸑鷟绊腾黄望辽廓权竒其可得也吾闻诸君子非无位之患惟立身实难今尔有是才居是屈能卷舒其道喜愠不形又其沖融坦荡莫可得而窥也不然书未十献岁未二毛道非摆阖交无荐宠而雄虽先进叹甚后时何哉论者以爲人之望也仲春二月东京千里之子徃矣薄言旋归赋诗而宠别者皆上国之选莫不衔愤屑涕抗词悲歌吾乃知道术亲而然诺重也况乎西迁而五陵是宅南渡而二曹其昌居宋有挚畴之姻在周爲鲁卫之国曽是共祖不待冯商之言已爲路人未处陶生之叹今也于迈如何勿思诗不云乎凡今之人莫如兄弟不废急难之谓也秋于敬亭送从姪耑游庐山序李白余小时大人令诵子虚赋私心慕之及长南游云梦览七泽之壮观酒隐安陆蹉跎十年初嘉兴季父谪长沙西还时余拜见预饮林下耑乃稚子嬉游在傍今来有成郁负秀气吾衰乆矣见尔慰心申悲道旧破啼爲笑方告我逺涉西登香炉长山横蹙九江却转瀑布天落半与银河争流腾虹奔电潨射万壑此宇宙之竒诡也其上有方湖石井不可得而窥焉羡君此行抚鹤长啸恨丹液未就白龙来迟使秦人着鞭先徃桃花之水孤负夙愿慙未归于名山终期后来携手五岳情以送逺诗宁阙乎送薛处士序杜牧处士之名何哉濳山隐市皆处士也在山也且非顽如木石也在市也亦非愚如市人也盖有大智不得大用故羞耻不出宁肯与市人木石爲伍也国有大智之人不能大用是国病也故䖏士之名自负也谤国也非大君子其孰能当之薛君之䖏士盖自负也果能窥测尧舜孔子之道使指制有方弛张不穷则上之命一日来子之庐子之身一日立上之朝使我辈居则来问学仕则来问政千辩万索滔滔而得若如此则善苟未至是而遽名曰处士虽吾子自负其不爲矫欤某敢用此赠行别中岳二三眞人序陈子昻夫爱名山歌长徃世有之矣若夫放身霄岭宴景云林卑俗不可得而闻时士不可得而见则吾欲髙视终古一笑昔人嵩山有二仙自浮丘公王子晋上朝玉帝遗迹金坛鳯笙悠悠千载无响吾毎以是临霞永慨抚膺増叹常谓烟驾不逢羽人长徃去嚣世走青云登玉女之峯窥石人之庙见司马子微冯太和霓裳眇然冥壑独立眞朋羽㑹金浆玉液则有杨仙公玄黙洞天贾上士幽栖牝谷玉笙吹鳯瑶装驻鹤方且迷轩辕之驾期漫污之游吾亦何人躬接兹赏实欲执青节从白蜺陪饮崑崙之庭观化玄元之府宿心遂矣冥骨甘矣岂知琼都命浅金箓道微攀倒景而迷途顾中峯而失路尘萦俗累复汨吾和仙人眞侣永幽灵契翳青芝而延伫遥㑹何期折丹桂而徘徊逺心空絶紫烟去黄庭极仰寥廓而无光视寰区而寡色悠悠何徃白头名利之交咄咄谁嗟玄运盛衰之感则如杨朱歧路墨子素丝尚平辞家而不归鲍焦抱木而枯死可以恸可以悲古人之心吾今得之矣奉饯十七翁二十四翁㝷桃源序李白昔祖龙灭古道严威刑煎熬生人若坠大火三坟五典散爲寒灰筑长城起阿房并诸侯杀豪俊自谓功髙羲皇国可万世思欲凌云气求仙人登封泰山风雨暴作虽五松受职草木有知而万象乖度礼刑将弛则绮皓不得不遁于南山鲁连不得不蹈于东海桃源之避丗者可谓超升先觉夫指鹿之俦连颈而同死非吾党之谓乎二翁耽老氏之言继少卿之作文以述大雅道以通至精卷舒天地之心脱落神仙之境武陵遗迹可得而窥焉问津利往水引渔者花藏仙谿春风不知从来落英何许流出石洞来入晨光尽开有良田名池竹果森列三十六洞别爲一天邪今扁舟而行笑谢人丗阡陌未改古人依然白云何时而来归靑山一去而谁往诸公赋桃源以美之送灵澈上人庐山廻归沃洲序懽德舆昔庐山逺公钟山约公皆以文章广心地用賛后学俾学者乗理以诣因言而悟得非玄津之一派乎吴兴长老昼公掇六义之清英首冠方外入其空者有沃洲澈上人上人心冥空无而迹寄文字故语甚夷易如不岀常境而诸生思虑终不可至其变也如风松迭韵氷玉相扣层峯千仞下有金碧鄙夫之目𥘉不敢眎三复则淡然天和晦于其中故覩其容览其词知其心不待境静而静况㑹稽山水自古胜絶东晋逸民多遁丗于此夏五月上人自鑪峯言旋复于是邦予知夫拂方𫀆坐轻舟泝㳂镜中静得佳句然后罙入空寂万虑洗然则向之境物又其稊稗也鄙人方景行企尚之不暇恶敢以离羣爲叹哉江夏送林公游衡岳序李白江南之仙山黄鹤之爽气偶得英粹后生俊人林公世爲豪家此土之秀落发归道专精律仪白月在天朗然独出旣洒落于彩翰亦讽诵于金口闲云无心与化偕徃欲将振五楼之金䇿浮三湘之碧波乗杯泝流考室名岳瞰憇冥壑凌临诸天登祝融之峯峦望长沙之烟火遥谢旧国誓遗归踪百千开士稀有此者余所以叹其峻节扬其清波龙象先辇回眸拭视比夫汨泥沙者相去九牛之一毛昔智者安禅于台山逺公託志于庐岳髙标胜槩斯亦向慕哉紫霞揺心青枫夹岸目断川上送君此行羣公临流赋诗以赠送浮屠文畅师序韩愈人固有儒名而墨行者问其名则是校其行则非可以与之游乎如有墨名而儒行者问其名则非校其行则是可以与之游乎杨子云称在门墻则挥之在夷狄则进之吾取以爲法焉浮屠师文畅喜文章其周游天下凡有行必请于搢绅先生以求咏歌其所志贞元十九年春将行东南柳君宗元爲之请解其装得所送叙诗累百余篇非至笃好其何能致多如是耶惜其无以圣人之道告者而徒举浮屠之说赠焉夫文畅浮屠也如欲闻浮屠之说当自就其师而问之何故谒吾从而来请也彼见吾君臣父子之懿文物事爲之盛其心有慕焉拘其法而未能入故乐闻其说而请之如吾徒者冝当告之以二帝三王之道日月星辰之行天地之所以着鬼神之所以幽人物之所以蕃江河之所以流而语之不当又爲浮屠之说而渎告之也民之初生固若禽兽夷狄然圣人者立然后知宫居而粒食亲亲而尊尊生者养而死者藏是故道莫大乎仁义教莫大乎礼乐刑政施之于天下万物得其冝措之于其躬体安而气平尧以是传之舜舜以是传之禹禹以是传之汤汤以是传之文武文武以是传之周公孔子书之于册中国之人世守之今浮屠者孰爲而孰传之耶夫鸟俛而啄仰而四顾夫兽深居而简出惧物之爲巳害也犹且不脱焉弱之肉强之食今吾与文畅安居而暇食优游以生死与禽兽异者宁可不知其所自耶夫不知者非其人之罪也知而不爲者惑也恱乎故不能即乎新者弱也知而不以告者不仁也告而不以实者不信也余旣重柳请又嘉浮屠能喜文词于是乎言送简师序皇甫湜鳯羽而麟毛鸟与兽也经传以比圣人岂非以其心不以其形者耶师虽佛名而儒其行虽夷狄其衣服而仁义其心虽未齿于士与麟鳯类矣不犹愈于冠朝冠服朝服或溺于淫怪之说以斁彞伦者耶呜唿师吾独贤也刑部侍郎昌黎韩愈旣贬于潮浮屠之徒懽快以抃师独愤起访予求叙行以资适潮不顾虵山鳄水万里之险毒若将朝得进拜而夕死可者呜唿悲吾绊不得侣师以驰送玄上人归天竺寺序权徳舆度门之教根于空寂因修以取证阶有以及无不践精深之习而悟虚无之理者未之有也未得爲得则其病欤仆乆味斯法思与言者旣而得玄禅师师早诵大乗经各数万言晩得观门之学今则色空如一哀乐不入矣桑门之患爲外见所杂旣得之患爲内见所缚今玄公翛然于二见之间不内不外冥夫至妙身戒心惠合于无倪且以勾吴有山水之絶境天竺又经行之净界振钖而徃其心浩然盖随縁生兴触物成化而不爲外尘所引也幅巾男子权德舆稽首重校正唐文粹卷第九十八唐文粹唐文粹卷第九十九重校正唐文粹卷第九十九吴兴姚铉纂传録记事题传后二题叔孙通传后题东汉传后假物读传附四毛颕传读韩愈所作毛颕传下邳侯革华传容成侯传忠烈三李绅传杨烈妇传窦烈女传隐逸二江湖散人传负苓者传竒才一李贺小传杂伎二梓人传郭槖驼传妖惑一李赤传题叔孙通传后皮日休古之所谓礼不相袭乐不相㳂者何哉非乎彼圣人此圣人也此不相袭者角其功利之深浅尔不相㳂者明文武之优劣尔故三王迭作五帝更制夏殷文武递述其礼昭昭然若两曜争朗百川注渎者矣然由周公刋之仲尼正之以周公之才之美谓后世无其人乎乃有仲尼仲尼之后迄今望其道如颜闵文如游夏者鲜矣况圣人哉是后之制礼作乐冝取周书孔䇿爲标凖也汉氏受命礼坏文毁时无圣人苟措其仪立其礼不㳂袭于圣制者妄也夫国之大祭不过乎郊祀宗庙也汉之旣命其郊止于五畤之祀者礼不曰兆五帝之郊者乎止于昭灵之园者礼不曰天子七庙者乎而叔孙生不爲之正郊祀立宗庙去秦时之非制议昭灵之非礼汲汲于朝㑹之仪俾汉天子爲髙祖其身不得郊见飨不及七庙臆生其制吻刋厥式非不标准于圣人乎将以汉新去水火方弭兵械难爲改作乎将不明坛墠之位禘祫之仪者乎若然者汤伐桀周伐纣其制可知也呜唿不明于古制乐通于时变君子不由也其叔孙生之谓也题东汉传后司空图儒衣而汉弁也人望而畏之是威其德也必有操戈待之者矣君子救时也亦必相时度力以致其用不可则静而鎭之以道训服苟厉锋气果于击搏道不能化力不能制是将济时重困故元礼之徒终致钩党之祸至于张俭又不能引决区区之身虽残坏天下何禆于吾道哉陈太丘之容衆郭有道之诱人其意未甞沮物而彼亦不厚其毒利害可见矣且勐挚不革其暴麟不足以爲仁也恶鸟不息其鸣鳯不足以爲瑞也况彼二三子甘逞于权豪呶呶以至大乱惟据正而能屈巳者庶可与权毛颖传韩愈毛颕者中山人也其先明眎佐禹治东方土飬万物有功因封于夘地死爲十二神甞曰吾子孙神明之后不可与物同当吐而生巳而果然明眎八世孙䨲世传当殷时居中山得神仙之术能匿光使物窃姮娥骑蟾蜍入月其后代遂隐不仕云居东都者曰㕙狡而善走与韩卢争能卢不及卢怒与鹊宋谋而杀之醢其肉秦始皇时蒙将军恬南伐楚次中山将大猎以惧楚召左庶长与军尉以连山筮之得天与人文之兆筮者贺曰今日之获不角不牙衣褐之徒缺口而长须八窍而趺居独取其髦简牍是资天下其同书秦其遂兼诸侯乎遂猎围毛氏之族拔其毫载颕而归献俘于章台宫聚其族而加束缚焉秦皇帝使恬赐之汤沭而封诸管城号管城子日见亲宠任事颕爲人强记而便敏自结绳之代以及秦事无不纂録隂阳卜筮占相医方族氏山经地志字书图画九流百家天人之书及浮图老子外国之说皆所详悉又通于当代之务官府簿书市井货钱注记惟上所使自秦皇帝及太子扶苏胡亥丞相斯中车府令髙下及国人无不爱重又善随人意正直邪曲巧拙一随其人虽后见废弃终黙不洩惟不喜武士然见请亦时徃累拜中书令与上益狎上甞唿爲中书君上亲决事以衡石自程虽宫人不得立左右独颕与执烛者甞侍上休方罢颕与綘人陈玄弘农陶泓及㑹稽禇先生友善相推致其出处必偕上召颖三人者不待诏辄俱往上未甞怪焉后因进见上将有任使拂拭之因免冠谢上见其发秃又所摹画不能称上意上嘻笑曰中书君老而秃不任吾用吾常谓君中书君今不中书耶对曰臣所谓尽心者焉因不复召归封邑终于管城其子孙甚多散处中国夷狄皆冒管氏惟居中山者能继父祖业太史公曰毛氏有两族其一姬姓文王之子对于毛所谓鲁卫毛聃者也战国时有毛公毛遂独中山之族不知其本所出子孙最蕃昌春秋之成见絶于孔子而非其罪及蒙将军拔中山之毫始皇封之管城世遂有名而姬姓之毛无闻颕始以俘见幸任使秦之灭诸侯颕亦有功赏不詶劳以老见踈秦眞少恩哉读韩愈所作毛颕传柳宗元自吾居夷不与中州人通书有来南者时言韩愈爲毛颕传不能举其辞而独大笑以爲怪而吾乆不克见杨子诲之来始持其书索而读之若捕龙虵搏虎豹急与之角而力不敢暇信韩子之怪于文也世之模拟窜窃取青嫓白肥皮厚肉柔筋脆骨而以爲辞者之读之也其大笑固冝且世人笑之也不以其俳乎且俳又非圣人之所弃者诗曰善戏谑兮不爲虐兮太史公书有滑稽列传皆取乎有益于世者也故学者终日讨论荅问呻吟习复应对进退掬熘掩洒则罢惫而废乱故有息焉游焉之说不学操缦不能安絃有所拘者有所纵也大羮玄酒体节之荐味之至者而又设以竒异小虫水草樝棃橘柚苦咸酸辛虽蜇吻裂鼻缩舌涩齿而咸有笃好之者文王之菖蒲𦵔屈到之芰曽晳之羊枣然后尽天下之竒味以足于口独文异乎韩子之爲也亦将施焉而不爲虐欤息焉游焉而有所纵欤尽六艺之竒味以足于口欤而不若是则韩之词若壅大川焉其必决而放诸陆不可以不陈也且凡古今是非六艺百家大细穿穴用而不遗者毛颕之功也韩子穷古书好斯文嘉颕之能尽其意故奋而爲之传以发其郁积而学者得之励其有益于世欤是其言也固与异世者语而贪常嗜琐者犹呫呫然动其喙彼亦劳甚矣乎下邳侯革华传韩愈下邳侯革华者其先陇西人也三十六代祖守犍爲黄帝时以力召拜大司农以其辟土有功又知稼穑之艰难迁轻车都尉子孙相继至周武王时徙居桃林冠冕遂絶其后人思其济世之才因复其位而加任使焉华父犨生五年袭先祖爵禄仕至上轻车都尉华母世居长乐有乳哺之恩越王勾践时甞侍宴姑苏台诗所谓有觉徳行者也犨因引重至太行山力不任事遂死于辕下上嗟悼命大宰申屠公执刀而解之其支派分离散其他处华长子也上念其父劬劳而死于王事封华爲下邳侯诏将作大匠治之华爲性坚劲屈强难以直御匠以其膏润之然后去其豪族而加裁割焉㑹太原人金十奴与新郑人斛斯生相逢荐华于五木大夫是后稍稍得成其名上嘉之遂释褐赐墨绶华甞曰吾辛勤乆今方成名得处上左右足矣及献之果然华爲人善能履道别威仪进止趋跄一随人意上将驾岀游畋猎驰骋毬击射御及礼神祭祀交賔接贤未甞不召华偕徃伏事上乆之因病忽开口论议泄露密旨上繇是踈之诏将作大匠治之又命其友金十奴等𥙷过之寻献于上上虽纳有泥涂贱处方召使之余并不得预焉顷之上见其颜色顦顇又衰惫失度上咨嗟曰下邳侯老而惫不任吾事今弃子于市不复召子矣华无息其继者族人焉賛曰革氏之先本岀皮姓轩辕时苍颉观鸟迹制文字以其始于皮而至于华故从革焉汉书功臣表有煑枣侯革末者即其后也𥘉华本自胡而来赵武灵王时见重是后子孙盛于中国容成侯传司空图容成侯金炯者本蜀郡严道人附山而居同族中多见搜採其先因秦时调发诣尚方输作世苦之乃诫子孙易其服色必以清厉自进后徙居上洛㑹郡中卢生范生皆传修鍊之术委质相资因砥磨以致用上闻而器之召见嘉其鉴局且谓毫髪无隐屡顾之历试台阁号爲明达挟奸邪以事上者见之胆慄辄自披露至于妇人女子媚惑之态亦不能掩也其察察如此是虽造物无私圎方不碍然疪陋者终恶忌积毁于上以爲背面不相副炯亦自病于狭中不能以尘垢混其迹也竟𬒳摈斥后亟有月蚀之变时宫中漏下数刻上临轩念其规益复召俾其道所以然者扣之响应不疲上异焉命以容成侯奉朝请而宗人派别于广陵者炫饰求售䧟爲轻薄于权戚中或怃然自喜则狎玩不厌至或𬒳以组绣盖便其俯仰取容虽穿鼻服役亦无耻耳旣稍进炯又鄙其爲人迺复以䜛废归老于家太史公曰炯之逺祖当轩辕时以化服以祝融氏得荐于上能强记天象地形草木虫介万殊之状皆视诸掌握盖其术亦规摹于洪范耳物怪遇之莫不惴息自废后益亲幸上晨兴必先至则与冠冕者偕进号爲寿光先生不名也子孙稍下衰然流寓太原者始尙玄亦以精錬见重观炯虽任用兢兢惟恐失坠不善晦匿果爲邪丑所嫉几不能免噫大雅君子旣明且哲以保其身难矣哉李绅传沈亚之李绅者本赵人徙家吴中元和元年节度使宗臣锜在吴绅以进士及第还过谒锜锜舎之与宴游昼夜锜能其才留执书记明年锜以骄闻有诏召称疾不欲行賔客莫敢言绅爲言不入不得去㑹留后使王澹专职爲锜具行锜蓄怒始发于澹隂敎士食之初士卒当劳赐者皆㑹府中受赐与中贵人临视以至中军士得赐者俱不散齐唿曰澹逆可食即尽即执中贵人胁曰尔宁遂衆欲宁饱衆腹曰请所欲曰爲我衆书报天子幸得复锜位贵人惧伪诺之召书记以䟽绅闻之亡入锜内匿衆索不得及中贵人至促锜行锜益怒急召绅授𥿄笔令操书上牍绅坐锜前佯惴怖战管摇纸下札皆不能字辄涂去累数十行又如是几尽𥿄锜怒骂曰是何敢如是汝欲下从于先人耶对曰绅不敢恶生直以少养长儒家未甞闻金革鸣今暴及此且不知精神在所诚得死生畏苦前倖耳锜复制以兵刃令易𥿄复然傍一人爲锜言曰闻有许侍御纵者尤能军中书绅不足与等请召纵纵至锜鋭意自举授词操书无不可锜意遂幽绅于润之外狱兵散乃岀纵竟逆死賛曰李锜之贼江东也其抗节者有李云李绅云则山中刘腾爲书以大之蹟未及称且绅职锜肘腋下举动顾盻有一不诚则支体立尽衆手而绅亦不顾而晓然自效如此可谓临大节而不可夺者耶杨烈妇传李翺建中四年李希烈陷汴州旣又将盗陈州分其兵数千人抵项城县盖将掠其玉帛俘累其男女以㑹于陈州县令李偘不知所爲其妻杨氏曰君县令也㓂至当守力不足死焉职也君如逃则谁守偘曰兵与财皆无将若何杨氏曰如不守县爲贼所得矣仓廪皆其积也府库皆其财也百姓皆其战士也国家何有夺贼之财而食其食重赏以合死士其必济于是召胥吏百姓于庭杨氏言曰县令诚主也虽然岁满罢去非若吏人百姓然吏人百姓邑人也坟墓在焉冝相与致死以守其节忍失其贞而爲贼之人耶衆皆泣许之乃徇曰以瓦石中贼者与之千金以刀矢兵刃之物中贼者与之万钱得数百人偘率之以乗城杨氏亲爲之㸑以食之无长少必周而均偘使与贼言曰项城父老义不爲贼矣皆悉力守死得吾城不足以威不如亟去徒失利无爲也贼皆笑有蜚箭集于偘偘伤而归杨氏责之曰君不在则人谁肯固矣与其死于城不犹愈于家乎偘遂忍之复登陴项城小邑无长㦸劲弩髙城深沟之固贼气吞焉率其徒将从超城而下有以弱弓射者中其帅堕马死其帅希烈之壻也贼失势相与散走项城之人无伤焉刺史上偘之功诏迁绛州太平县令杨氏至兹犹存妇人女子之奉父母舅姑尽恭顺和于娣姒于卑幼有慈爱而能不失其贞者则贤矣辩行止明攻守勇烈之道公卿大臣之所难厥自兵兴朝廷宠旌守御之臣凭坚城深池之险储蓄山积货财自若冠胄服甲弓矢而驰者不知几人其勇不能以守其忠不能以死弃其城而走者有矣彼何人哉若杨氏者妇人也孔子曰仁者必有勇杨氏当之矣賛曰凡人之情皆谓后来者不及于古之贤者自古亦稀独后代耶及其有之与古人不殊也若髙愍女杨烈妇者虽古烈女其何加焉予惧其行事堙灭而不传故皆序之将告于史官窦烈妇传司空图河南窦氏朝邑令毕某之妻也四年秋同民叛其帅李瑭瑭走蒲令挈其孥窜望仙里旣夕盗作乃仇家也捽令坏其首志必死之令妻蔽捍泣且拜益急乃持其袂重伤犹不置令窃视竟得逃匿而免里人列状于府赉之酒帛毉亦驰乗而至几死者数矣逮踰月方克偕全愚寓居渭濵得备闻于里中梁生生言操史牍者苟当和平纪王庭琛瑞之美诚幸矣然杰异之操化导宗族里闾俾男必爲贞夫女必爲烈妇是有国有家皆頼之岂徒炫于视听哉愚以爲知言乃着其事賛曰蓄千金之赀虽云忧患尚有不安其室者况蹈危触难何以相保哉且妇人女子扣盎足以骇之而白刃之下独不顾死以免其夫是果能一于所从而不悔者也岂化渐之有所自也吾知爲臣爲妾者必继有其人免贻史氏之愧矣江湖散人传陆龟蒙散人者散诞之人也心散意散形散神散旣无羁限爲时之怪民束于礼乐者外之曰此散人也散人不知耻从而称之人或笑曰彼病子之散而目之子反以爲其号何也散人曰天地大者也在太虚中一物耳劳乎覆载劳乎运行差之晷度寒暑错乱望斯须之散其可得耶水土之散稽有用乎水之散爲雨爲露爲霜雪水之局爲潴洳爲潢爲汚土之散封之可崇穴之可深生可以艺死可以入土之局埙不可以爲埞甓不可以爲盂得非散能通变化局不能耶退若不散守名之筌进若不散执时之权筌可守耶权可执耶遂爲散歌散传以志其散负苓者传王绩昔者文中子讲道于白午之溪弟子捧书北面环堂成列讲罢程生退省于松下语及周易薛收叹曰不及伏羲氏乎何词之多也俄而有负苓者皤皤然委檐而息曰吾子何叹也薛生曰叟何爲者而征吾叹负苓者曰夫丽朱者丹附墨者黒盖渐而得之也今吾子所服者道而犹有叹是六府五藏不能无受也吾是以问薛生曰收闻之师易者道之藴也伏羲画卦而文王系之不逮省文矣以爲文王病也吾是以叹负苓者曰文王焉病伏羲氏病甚者也昔者伏羲氏之未画卦也三才其不立乎四序其不行乎百物其不生乎万象其不森乎何营营乎而费画也自伏羲氏洩道之密漏神之几分张大和磔裂元气使天下之智者诡道逆出曰我善言象而识物情隂阳相磨逺近相取作爲刚柔同异之说以骇人志于是知者不知而大朴散矣则伏羲氏始兆乱者安得羸叹而差文王负其苓而行追而问之居与姓名不荅文中子闻之曰隐者也李贺小传李商隐京兆杜牧爲李长吉集序状长吉之竒甚尽世传之长吉姊嫁王氏者语长吉之事尤备长吉细瘦通眉长指爪能苦吟疾书最先爲昌黎韩愈所知所与游者王叅元杨敬之权璩崔植爲密毎旦日出与诸公游未甞得题然后爲诗如他人思量牵合以及程限爲意恒从小奚奴骑距驉背一古破锦囊遇有所得即书投囊中及暮归太夫人使婢受囊出之见所书多辄曰是儿要当呕出心始巳耳上灯与食长吉从婢取书研墨叠𥿄足成之投他囊中非大醉及吊䘮日率如此过亦不复省王杨辈时复来探取写去长吉往往独骑徃还京雒所至或时有着随弃之故沈子明家所余四卷而巳长吉将死时忽昼见一绯衣人驾赤蚪持一版书若太古篆或霹雳石文者云当召长吉长吉了不能读歘下榻叩头言阿穪老且病贺不愿去绯衣人笑曰帝成白玉楼立召君爲记天上差乐不苦也长吉独泣边人尽见之少之长吉气絶常所居䆫中㪍㪍有烟气闻行车嘒管之声太夫人急止人哭待之如炊五斗黍许时长吉竟死王氏姊非能造作谓长吉者实所见如此呜唿天苍苍而高也上果有帝耶帝果有苑囿官室观阁之玩耶苟信然则天之髙邈帝之尊严亦冝有人物文彩愈此世者何独番番于长吉而使其不寿耶噫又岂世所谓才而竒者不独地上少耶天上亦不多耶长吉生二十四年位不过奉礼太常中当时人亦多排摈毁斥之又岂才而竒者帝独重之而人反不重耶又岂人见㑹胜帝耶梓人传柳宗元裴封叔之第在光德里有梓人𣢾其门愿佣隙宇而处焉所职寻引规矩绳墨家不居磨斵之器问其能曰吾善度材视栋宇之制髙深圆方短长之冝吾指使而羣工役焉舍我衆莫能就一宇故食于官府吾受禄三倍作于私家吾收其直太半焉他日入其室其牀阙足而不能理曰将求他工余甚笑之谓其无能而贪禄嗜货者其后京兆尹将饰署余往过焉委羣材㑹衆工咸执斧斤刀锯皆环立向之梓人左持引右执杖而中处焉量栋宇之任视木之能举挥其杖曰斧彼执斧者奔而右顾而指曰锯彼执锯者趋而左俄而斤者斵刀者削皆视其色俟其言莫敢自断不胜任者怒而退之亦莫敢愠焉画宫于堵盈尺而曲尽其制计其毫釐而构大厦无进退焉旣成书于上栋曰某年某月某日某建则其姓字也凡执用之工不在列余圜视大骇然后知其术之工大矣继而叹曰彼将舍其手艺专其心智而能知体要者欤吾闻劳心者役人劳力者役于人彼其劳心者欤能者用而智者谋彼其智者欤是足爲佐天子相天下法矣物莫近乎此也彼爲天下者本于人其执役者爲徒隷爲鄕师里胥其上爲下士又其上爲中士爲上士又其上爲大夫爲卿爲公离而爲六职判而爲百役外藩四海有方伯连帅郡有守邑有宰皆有佐政其下有力者胥吏又其下皆有啬夫版尹以就役焉犹衆工之各有执伎以食力也彼佐天子相天下者举而加焉指而使焉调其纲纪而盈缩焉齐其法制而整顿焉犹梓人之有规矩绳墨以定制也择天下之士使称其职居天下之人使安其业视都知野视野知国视国知天下其逺近细大可以据其图而究焉犹梓人画宫于堵而绘于成也能者进而由之使无所德不能者退而休之亦莫敢愠不衒能不矜名不亲小劳不侵衆官日与天下之英才论其大经犹梓人之善运衆工而不伐艺也夫然后相道得而万国理矣相道旣得万国旣理天下举首而望曰相之功也后之人循迹而慕曰彼相之才也士或谈殷周之理者曰伊傅周召其百执事之劳勤而不得纪焉犹梓人自名其功而执用者不列也大哉相乎通是道者所谓相而巳矣其不知体要者反此以恪勤爲公以簿书爲尊衒能矜名视小劳侵衆官窃取六职百役之事听听于府廷而遗其大者逺者焉所谓不通是道者也犹梓人而不知绳墨之曲直规矩之圆方寻引之短长姑夺衆工之斧斤刀锯以佐其艺又不能备其工以至败绩用而无所成也不亦谬欤或曰彼主爲室者傥或发其私智牵制梓人之虑夺其世守而道谋是用虽不能成功岂其罪耶亦在任之而巳余曰不然夫绳墨诚陈规矩诚设髙者不可抑而下也狭者不可张而广也由我则固不由我则圯彼将乐去固而就圯也则卷其术黙其智悠尔而去不屈吾道是诚良梓人耳其或嗜其货利忍而不能舍也丧其制量屈而不能守也栋桡屋坏则曰非我罪也可乎哉可乎哉余谓梓人之道类于相故书而藏之梓人盖古之审曲面势者今谓之都料匠云余所遇者杨氏濳其名郭橐駞传郭橐駞不知始自何名病偻癃然伏行有类橐駞者故郷人号之駞駞闻之曰甚善名我固当因舍其名亦自谓橐駞云其郷曰丰乐乡在长安西駞业种树凡长安豪家富人爲观游及卖果者皆争迎取养视駞所种树或移徙无不活且硕茂蚤实以蕃他植者虽窥伺傚慕莫能加也有问之对曰橐駞非能使木寿且孳也以能顺木之天以致其性焉尔凡植木之性其本欲舒其培欲平其土欲故其筑欲密旣然巳勿动勿虑去不复顾其莳也若子其置也若弃则其天者全而其性得矣故吾不害其长而巳非有能硕茂之也不抑耗其实而巳非有能蚤而蕃之也他植者则不然根拳而土易其培之也若不过焉则不及苟有能反是者则又爱之太恩忧之太勤旦视而暮抚巳去而复顾甚者爪其肤以验其生枯揺其本以观其踈宻而木之性日以离矣虽曰爱之其实害之虽曰忧之其实雠之故不我若也吾又何能爲哉问者曰以子之道移之官理可乎駞曰我知种树而巳理非吾业也然吾居郷见长人者好烦其令若甚怜焉而卒以祸旦暮吏来而唿曰官命促尔耕朂尔植督尔获蚤缲而绪蚤织而缕字而㓜孩遂而鸡豚鸣鼓而聚之击木而召之吾小人具飱饔以劳吏且不得暇又何以蕃吾生安吾性耶故病且怠若是则与吾业者其亦有类乎问者喜曰不亦善夫吾问养树而得养人术传其事以爲官戒也李赤传李赤江湖浪人也常曰吾善爲歌诗诗类李白故号曰李赤游宣州州人馆之其友与俱游者有姻焉间累日乃从之馆赤方与妇人言其友戏之赤曰是媒我也吾将娶乎是友大骇曰足下妻固无恙太夫人在堂安得有是岂狂易病惑耶取绛雪饵之赤不肯服有间妇人至又与赤言即取巾经其脰赤两手助之舌尽岀其友号而救之妇人解其巾走去赤怒其友曰汝无道吾将从吾妻汝何爲者赤乃就牖间爲书辗而圆封之又爲书愽而封之讫如厠乆其友从之见赤轩厠抱瓮诡笑而侧视势且下入乃倒曳得之又大怒曰吾巳升堂面吾妻吾妻之容世固无有堂之饰宏大富丽椒兰之气油然而起顾视汝之世犹溷厠也而吾妻之居与帝居钧天清都无以异若何苦余至此哉然后其友知赤之所遭乃厠鬼也聚仆谋曰亟去是厠遂行宿三十里夜赤又如厠乆从之且复入矣持出洗其汚衆环之以至旦去抵他县县之吏方宴赤拜揖跪起无异者酒行友未及言饮巳而顾赤则巳去矣走从之赤入厠举其牀扞门门坚不可入其友叫且言之衆发墙以入赤之面䧟不㓗者半矣又出洗之县之吏更召巫师善呪术者守赤赤自若也夜半守者怠皆睡及觉更唿而求之见其足于厠外赤死乆矣犹得尸归其家取其所封书读之盖与其母妻诀其言词犹人也柳先生曰李赤之传不诬矣是其病心而爲是耶抑固有厠鬼也赤之名闻江湖间其始爲士无以异于人也一惑于怪而所爲若是乃反以世爲溷溷爲帝居清都其属意明白今世皆知笑赤之惑也及至是非取与向背决不爲赤者几何人耶反修而身无以欲利好恶迁其神而不返则幸耳又何暇赤之笑哉重校正唐文粹卷第九十九唐文粹唐文粹卷第一百重校正唐文粹卷第一百吴兴姚铉纂传録纪事録二孙氏西斋録燕将録纪事五书田将军边事叚太尉逸事状拾甲子年事书何易于说石烈士五纪五象江太守华山尉齐鲁二生冝都内人孙氏西斋録孙樵孙樵谓陆长源唐春秋乃编年杂録因掇其絜切峭独可以示惩劝者掷其丛冗秃屑不足以警训者自爲十八通书号孙氏西斋録起高祖之𥘉武皇之终首庙号以表元首日月以表事尚功力正刑名登崇善良荡戮兇回有所鲠避则征文示讥无所顾慄则直书志慝所谓高祖杀太子建成者何黜功徇爱讥失教也李勣立皇后武氏者何忘諌賛慝惩废命也起王氏巳废之䰟上配天皇者何登嫌黜冡不可谓顺予惧后世疑于禘祼也条高后擅政之年下系中宗者何紫色閠位不可谓正予惧后世牵以称临也崔察贼杀中书令裴者何诡䛕梯乱肇杀机也张守珪以安禄山叛者何贷刑咈敎稔祸阶也称天下杀者何罪暴天下示衆与杀也称天子杀者何死非其罪示衆不与杀也臣或不书卒者何不以直终去卒以示贬也君或不书葬者何不以正终去葬以示讥也惧怠去瑞示戒志沵尚徳必书贱尸位则黜贵皆所以殴邪合正俾汇大义操实寘例以示惩劝呜唿宰相昇沈人于十数年间史官岀没人于千百歳后是史官与宰相分挈死生权也爲史官者不能抃忠骨于枯坟脔谄䰟于下泉磨毫黩札丛阁饱帙岂国家任史官意耶樵旣序其略授其友高钖望传云燕将録杜牧谭忠者绛人也祖瑶天宝末令内黄死燕㓂忠豪健喜兵始去燕燕牧刘济与二千人障白狼口后将渔阳军留范阳元和五年中黄门出禁兵伐赵魏牧田季安令其徒曰师不跨河二十五年矣今一旦越魏伐赵赵城虏魏亦虏矣计爲之何其徒有超佐伍而言曰愿借骑五千以除君忧季安大唿曰壮哉或兵决出格沮者斩忠其时爲燕使魏知其谋乃入谓季安曰某之谋是引天下之兵也何者往年王师取蜀取吴筭不失一是相臣之谋今越魏伐赵不使耆臣宿将而专付中臣不输天下之甲而多出秦甲君知谁爲之谋此乃天子自爲之谋欲将夸服于臣下也今若师未叩赵而先碎于魏是上之谋反不如下且能不耻于天下乎旣耻且怒于是任智画䇿仗勐将练精兵毕力再举渉河鑑前之败必不越魏而伐赵校罪轻重必不先赵而后魏是上不上下不下当魏而来也季安曰然则若之何忠曰王师入魏君厚犒之于是悉甲压境号曰伐赵则可隂遗赵人书曰魏若伐赵则河北义士爲魏卖友魏若与赵则河南忠臣爲魏反君卖友反君之名魏不忍受执事若能隂解陴障遗魏一城魏得持之奏捷天子以爲符信此乃使魏北得以奉赵西得以爲臣于赵有角尖之耗于魏获不世之利执事岂能无意于逍乎赵人脱不拒君是魏霸基安矣季安曰善先坐之来是天眷魏也遂用忠之谋与赵隂计得其堂阳忠归燕谋欲激燕伐赵㑹刘济合诸将曰天子知我怨赵今命我伐之赵亦必大备我伐与不伐孰利忠疾对曰天子终不使我伐赵赵亦不备燕刘济怒曰尔何不直言济以赵叛命忠系狱因使人视赵果不备燕后一日诏果来曰燕南有赵北有胡胡勐赵孱不可舍胡而事赵也燕其爲予谨护北疆勿使予复挂胡忧而得专心于赵此亦燕之功也刘济乃解狱召忠曰信如子断矣何以知之忠曰潞牧卢从史外亲燕内实忌之外絶赵内实与之此爲赵画曰燕以赵爲障虽怨赵必不残赵不必爲备一且视赵不敢抗燕二且使燕获疑天子赵人旣不备燕潞人则走告于天子曰燕厚怨赵今赵见伐而不备燕是燕反与赵也此所以知天子终不使君伐赵赵亦必不备燕刘济曰今则柰何忠曰燕孕怨天下无不知今天子伐赵君坐全燕之甲一人未济易水此正使潞人将燕卖恩于赵败忠于上两皆善也是燕贮忠义之心卒染私赵之口不见德于赵人恶声徒嘈嘈于天下耳惟君熟思之刘济曰吾知之矣乃下令军中曰五日毕出后者醢以殉济乃自将七万人南伐赵屠饶阳束鹿杀万人暴卒于师济子緫袭职忠复用事元和十四年春赵人献城十二冬诛齐三分其地忠因说緫曰凡天地数穷合必离离必合河北与天下相离六十年矣此亦数之穷也必与天地复合且建中时朱泚搏天子狩畿甸李希烈僭于梁王武俊称赵朱泚称兾田恱称魏李纳称齐郡国往往弄兵者低目而视当此之时可爲危矣然天下卒于无事自元和巳来刘辟守蜀栈道劒阁自以爲子孙世世之地然毕卒三万数月见羁李锜横大江抚石头全吴之兵不得一战反束缚帐下田季安守魏卢从史守潞皆天下之精甲驾赵爲骑鼎立相视可爲彊矣然从史绕壍五十里万㦸自护身如大醉忽在轞车季安死坟杵未收家爲逐客蔡人𬒳重叶之甲圎三石之弦持九尺之刃突前跳后卒如搏鹗一可枝百累数万人四岁不北二三可爲坚矣然夜半太雪忽失其城齐人经地数千里倚㴾海墙㤗山壍大河精甲数亿钤其阨可爲安矣然兵折于潭赵首竿于都市此皆君之自见亦非人力所能及盖上帝神兵下来诛之耳今天子巨谋纎计必平章于大臣铺乐张猎未甞戴星徘徊顐玩之臣颜涩不展缩衣节口以赏战士此志岂须臾忘于天下哉今国兵骎骎北来赵人巳献城十二助魏破齐惟燕未得一日之劳爲子孙寿后世岂能帖帖无事乎吾深爲君忧之緫泣且拜曰自数月来闻先生之言今也幸枉大教吾心定矣明年春刘緫岀燕卒于赵忠护緫丧来数日亦卒年六十四官至御史大夫忠弟宪前范阳安次令持兄丧归葬于绛常往来长安间元年孟春某遇于冯翊属县北征中因吐其兄之状某因直书其事至于褒贬之闲俟学春秋者焉书田将军边事孙樵背临卭南驰越二百里得严道郡实与沉黎越隽俱爲边城迫于群蛮田在賔将军刺严道三年能条悉南蛮事谓樵言曰巴蜀西迫于戎南偪于蛮冝其有以制之者当广德建中之闲西戎两饮马于岷江其衆如蚁前锋魁徤皆擐五属之甲持倍寻之㦸徐唿接歩且战且进蜀兵遇鬪如值横堵罗戈如林发矢如蝱皆折刃吞镞不能毙一戎而况陷其阵乎然其戎兵践吾地日深而疫死者曰衆即自度不能留亦辄引去故蜀人爲之语曰西戎尚可南蛮残我自南康公凿靑谿道以和群蛮俾由蜀而贡又择群蛮子弟聚于锦城使习书筭业就辄去复以他继如此垂五十年不絶其来则其学于蜀者不啻千百故其国人皆能习知巴蜀土风山川要害文皇帝三年南蛮果大入成都门四日而旋其所剽掠自成都以南越隽以北八百里之闲民畜爲空加以败卒贫民持兵羣聚因縁刧杀官不能禁由是西蜀十六州至今爲病自是以来羣蛮甞有屠蜀之心居则息畜聚粟动则练兵讲战而又俾其习于蜀者伺连帅之闲隙察兵赋之虚实或闻蜀之细民苦于重征且将启之以幸非常吾不知群蛮此举大劒以南爲国家所有乎且毎岁发卒以戍南者皆城都顽民饱稻饫豕十九如瓠虽知征鼔之数不习山川之险吾常伺其来朔风正严缓歩坦途日次一舎固以呵然汗矣而况历重阻即严程束甲而趋扶㦸而鬪耶加以爲将者刻薄以自入餽运者纵吏以䑕窃县官当给帛则以踈而易良当赈粟则以沙而叅粒如此则边卒将怨望之不睱又恶能殊死而力战乎此巴蜀所以爲忧樵曰诚如将军言苟爲国家计者孰若诏严道沉黎越隽三城太守俾度其要害按其壁垒得自募卒以守之且兵籍于郡则易爲役卒岀于边则习其险而又各于其部善相美地分卒爲屯春夏则耕蚕以资其衣食秋冬则严壁以俟其㓂虏连帅即能督之岁遣廉白吏视其卒之有无劾其守之不法者以闻如此则县官无餽运之费奸吏无因縁之盗兵足食给卒无咠怨于将军何如田将军曰如此何患言卒遂书叚太尉逸事状柳宗元太尉始爲泾州刺史时汾阳王以副元帅居蒲王子晞爲尚书领行营节度使寓军邠州纵士卒无赖邠人偷嗜暴恶者率以货窜名军伍中则肆志吏不得问日群行丐取于市不嗛辄奋击折人手足椎釜鬲瓮盎盈道上把臂徐去至有撞杀孕妇人邠宁节度使白孝德以王故戚不敢言太尉自州以状白府愿计事至则曰天子以生人付公理公见人𬒳暴害因恬然且大乱若何孝德曰愿奉教太尉曰某爲泾州甚适少事今不忍人无㓂暴死以乱天子边事公诚以都虞候命某者能爲公巳乱使公之人不得害孝德曰幸甚如太尉请旣署一月晞军士十七人入市取酒又以刀刺酒翁坏酿器酒流沟中太尉列卒取十七人皆断头拄槊上植市门外晞一营大譟尽甲孝德震恐召太尉曰将柰之何太尉曰无伤也请辞于军孝德使数十人从太尉太尉尽辞去解佩刀选老躄者一人持马至晞门下甲者岀太尉笑且入曰杀一老卒何甲也吾戴吾头来矣甲者愕因谕曰尚书固负若属耶副元帅固负若属耶奈何欲以乱败郭氏爲白尚书岀听我言晞岀见太尉太尉曰副元帅勲塞天地当务始终今尚书恣卒爲暴暴且乱乱天子边欲谁归罪罪且及副元帅今邠人恶子弟以货窜名军籍中杀害人如是不止几曰不大乱乱由尚书岀人皆曰尚书倚副元帅不戢士然则郭氏功名其与存者几何言未毕晞再拜曰公幸敎晞以道恩甚大愿奉军以从顾叱左右皆解甲散还火伍中敢譁者死太尉曰吾未晡食请假设草具旣食曰吾疾作愿留宿门下命持马者去且曰明旦来遂卧军中晞不解衣戒候卒击柝卫太尉旦俱至孝德所谢不能请改过邠州由是无祸先是太尉在泾州爲营田官泾大将焦令谌取人田自占数十顷给与农曰且熟归我半是岁大旱野无草农以告谌曰我知入数而巳不知旱也督责益急农且饥死无以偿即告太尉太尉判状辞甚巽使人求谕谌谌盛怒召农者曰我畏叚某耶何敢言我取判铺背上以大杖击二十垂死舆来廷中太尉大泣曰乃我困汝即自取水洗去血裂裳衣疮手注善药旦夕自哺农者然后食取骑马卖市谷代偿使勿知淮西寓军帅尹少荣刚直士也入见谌大骂曰汝诚人耶泾州之野如赭人且饥死而必得谷又用大杖击无罪者叚公仁信大人也而汝不知敬今叚公惟一马贱卖市谷入汝汝又取之不耻凡爲人傲天灾犯大人撃无罪者又取仁者谷使主人出无马汝将何以视天地尚不愧奴隷耶谌虽暴抗然闻其言则大愧流汗不能食曰吾终不可以见叚公一夕自恨死及太尉自泾州以司农徴戒其族过岐朱泚必致货币愼勿妆及过泚致大绫三百两太尉壻韦晤坚拒不得命至都太尉怒曰果不用吾言晤谢曰处贱无以拒也太尉曰然终不以在吾第以绫如司农治事堂栖之梁木上泚反太尉终吏以告泚泚取视其故封识且存太尉逸事如右史馆今之称太尉大节者以爲武人一时奋不虑死以取名天下不知太尉之所立如是宗元甞岀入岐周邠闲过眞定北上马岭历亭鄣戎堡窃好问老校退卒能言其事太尉爲人煦煦常低首拱手促歩言气卑弱未甞以色待物人视之儒者也遇不可必达其志决非偶然者㑹州刺史崔公来言信行直备得太尉遗事覆校无疑或恐尚逸坠未集太史氏敢以状私于执事谨状拾甲子年事罗隐大和中张谷纳邯郸人李严女备歌舞具及长大妍丽丰足殆不似下贱物又能传故都声以牵课人摧沮有时凉晓哀转历历见赵家之遗台老树虽惊离弔往之怀似不能多也雅爲谷所爱因目曰新声及刘从諌得父卦谷以穷游佐其事新声亦从去然性本便惠虽谷之起居谋虑皆预有承迎故颇闻中外消息时从諌得志后勾聚亡命以窥胁朝廷大爲四方人怪讶有实其事于谷者谷不以介意新声曰妾于公直巾履间狎玩者耳除歌酒外不当以应顾命然食人之食忧人之忧理常也况妾乎前日天子授从諌节度使时非从諌有战野之功拔城之绩盖以其先父挈齐还我去就闲未能夺其嗣耳而公不幸爲其属则牵制之道在此不在彼也自刘氏奄有全赵更改岁时未甞闻以一缕一蹄爲天子寿而指使軰率无頼人且章武朝数鎭顚覆皆以雄才杰器尙不能固天子恩况从諌擢自儿女子手中一旦袭如何家业苟不以法而得亦冝以不法而终此倚伏之常数也而又卒伍佻险言语不祥是不爲齐鬼所酬而死于帐下者幸矣孰谓公从其事反不知其事者哉姑不能早折其肘臂以作天子计则冝脱族西去大丈夫勿顾一饭恩以骨肉腥健儿衣食言讫悲涕流落谷不决者三月新声后进以其业不用也缢杀之㑹昌中从諌死以其子露父意族之谷竟从逆呜唿谋及妇人者必亡而新声之言惜其不用余前过太行时有传吏能道当时事因拾于编简书何易于孙樵何易于甞爲益昌令县距刺史治所四十里城嘉陵江南刺史崔朴甞乗春自上游多从賔容歌酒泛舟东下直岀益昌旁至则索民挽舟易于即自腰笏引舟上下刺史惊呌问状易于曰方春百姓不耕即𧖟隙不可夺易于爲属令当其无事可以充役刺史与賔客跳岀舟偕骑还去益昌民多即山树茶利私自入㑹盐鐡奏重㩁筦诏下所在不得爲百姓匿易于视诏曰益昌不征茶百姓尚不可活矧厚其赋以毒民乎命吏刬去吏争曰天子诏所在不得爲百姓匿今刬去罪愈重吏止死明府公宁免窜海裔耶易于曰吾宁爱一身以毒一邑民乎亦不使罪蔓尔曹即自纵火焚之观风使闻其状以易于挺身爲民卒不加劾邑民死丧子弱业破不能具葬者易于辄岀俸钱使吏爲办百姓入常赋有垂白偻杖者易于必召坐与食问政得失庭有竞民易于辄亲自与语爲指白枉直罪小者劝大者杖悉立遣之不以付夷治益昌三年狱无系民民不知役改緜州罗江令其治视益昌是时相国裴公出鎭緜州独能嘉易于治甞从观其政导从不过三人其易于廉约如此㑹昌五年樵道出益昌民有能言何易于治状者且曰天子设上下考以勉吏而易于考止中上何哉樵曰易于督赋何如曰上请贷期不欲紧絶百姓使贱岀粟帛督役何如曰度支费不足遂出俸钱兾优贫民馈给往来权势何如曰传符外一无所与擒盗何如曰无盗樵曰余居长安中十年岁闻给事中校考则曰某人爲某县得上下考某人由上下考得某官问其政则曰某人能督赋先期而毕某人能督役省度支费某人当道能得往来达官爲好言某人能擒若干盗县令得上下考者如此邑民不对笑去说石烈士罗隐石孝忠者生长韩魏闲其爲人勐悍多力少年时偷鸡杀狗殆不可胜计州里甚苦之后折节事李愬爲愬前驱其信任与愬家人伍元和中蔡人不归天子用裴丞相者光颜者重胤者皆受丞相指挥明年蔡平天子快之诏刑部韩侍郎撰平蔡碑将所以大丞相功业于蔡州孝忠一旦熟视其文大恚怒因作力推去其碑仅倾䏧者再三吏不能止乃执诣节度使悉以闻时章武皇帝方以东北事倚诸将闻是卒也甚讶之命具狱将毙于碑下孝忠度必死也苟虚死则无以明愬功乃伪低畏若不胜按验吏罔之未知其爲人也孝忠伺吏隙用枷尾拉一吏杀之天子闻之怒且使送阙下及至也亦未异其人因召见曰汝推吾碑杀吾吏爲何孝忠顿首曰臣一死未足以塞责但得靣天颜则赤族无恨矣臣事李愬岁乆以贱故给事无不闻见平蔡之日臣从在军前且吴秀琳蔡之姦贼也而愬降之李祐蔡之骁将也而愬擒之蔡之爪牙脱落于是矣及元济缚虽丞相与二三辈不能先知也蔡平之后刻石纪功尽归乎丞相而愬第其名与光颜重胤齿愬固无所言矣设不幸更有一淮西其将略如愬者复肯爲陛下用乎赏不当功罚不当罪非陛下所以劝人也臣所以推去碑者不惟明愬之绩亦将爲陛下正赏罚之源臣不推碑无以爲吏擒臣不杀吏无以见陛下臣死不容时矣请就刑宪宗旣得淮西本末且多其义遂赦之因命曰烈士复召翰林叚学士撰淮西碑一如孝忠语后孝忠隶江陵军驱使大中未白丞相鎭江陵余求谒丞相府有从事爲余道孝忠事遂次焉将所以敎人爲下象江太守李商隐荥阳郑璠自象江得怪石六其三耸而锐上又一如世闲道士存思图画人肺胃肝肾次第悬络者又一空中而隐外若癃瘿殃疝病不作物者又一色绀冰而理平漫弹之好声璠爲象江三年不病瘴平安寝食及还长安无家居妇儿寄止人舎下计辇六石道费俸六十万璠嗜好有意极类前辈人华山尉陶生有恒人善养又善与人游又善爲官㑹昌初生病骨热且死是年长安中进士爲陶生诔者数十人生在时吾巳得之矣及旣死吾又得之齐鲁二生程骧右一人字蟠之其父少良本郓盗人也晚更与其徒畜牝马草一羸私作弓矢刀杖学发冡抄道常就逈逺坑谷无庐徼处依大林木蚤夜侦候作姦李师古贪诸土货下令䘏啇郓与淮海近出入天下珍宝日日不絶少良致赀以万数毎旬时归妻子辄置食饮劳其党后少良老前所置食有大脔连骨以牙齿稍脱落不能食其妻辄起请党中少年曰公子与此老父椎埋剽夺十数年意不计天下有活人今其尚不能食况能在公子叔行耶公子此去必杀之草闲无爲鐡门外老捕盗所徂快少良黙惮之出百余万谢其党曰老妪眞解事敢以此爲诸君别衆许之与盟曰事后败岀约不相引少良由是以其赀发举贸转与隣伍重信义䘏死丧断鱼肉葱薤礼拜画佛读佛书不复出里闬意若大君子能悔咎前恶者十五年死子骧率不知后一日有过其母骂之曰此种不良庸有好事耶骧泣问其语母尽以少良时事告之骧号哭数日不食乃悉散其财踰年骧甚苦贫就里中举负给薪水洒扫之事读书日数千言里先生贤之时与饘糗布帛使供养其母后渐通五经历代史诸子杂家往往同学人去其师从骧讲授又其爲人寛厚滋茂动静有绳墨人不敢犯乌重胤爲郓帅喜闻骧与之钱数十万令市书籍骧复以其余赉诸生其里闾故德少良者亦常来与骧孳息其货数年复致万金骧固不以爲已有绳契管楗杂付比近用度费耗了不勘诘道益高开成初相国彭城公遣其客张谷聘之骧不起刘义右一人字义不知其所来在魏与焦蒙闾冰田滂善任气重义大躯有声力甞出入市井杀牛击犬豕罗网鸟雀亦或时因酒杀人变姓名遁去㑹赦得岀后流入齐鲁始读书能爲歌诗然恃其故时所爲辄不能俛仰贵人穿屐破衣从㝷常人乞丐酒食爲活闻韩愈善接天下士歩行归之旣至赋冰柱雪车二诗一旦居卢仝孟郊之上樊宗师以文自任见义拜之后以争语不能下诸公因持愈金数斤去曰此谀墓中人所得耳不若与刘君爲寿愈不能止复归齐鲁又之行固不在圣贤中庸之列然其能靣道人短长不畏卒祸及得其服义则又弥缝劝諌有若骨肉此其过人无限冝都内人武后篡旣乆颇放纵耽内习不敬宗庙四方日有叛逆防豫不暇时冝都内人以唾壷进思有以諌者后坐帷下倚檀机与语问四方事冝都内人曰大家知古女卑于男耶后曰知内人曰古有女娲亦不正是天子佐伏羲理九州耳后世孃姥有越出房合断天下事者皆不得其正多是辅昬主不然抱小儿独大家革天姓改去钗钏袭服冠冕符瑞日至大臣不敢动眞天子也然今内之弄臣狎人朝夕进御者乆未屏去妾疑此未当天意后曰何内人曰女隂也男阳也阳尊而隂卑虽大家以隂事主天然冝体取刚亢明烈以消羣阳阳消然后隂得志也今狎弄日至处大家夫宫尊位其势隂求阳也阳胜而隂亦微不可乆也大家始今日能屏去男妾独立天下则阳之刚亢明烈可有矣如是过万万世男子益削女子益专妾之愿在此后虽不能尽用然即日下令诛作明堂者重校正唐文粹卷第一百姑苏后学尤桂朱整同校正嘉靖甲申嵗太学生姑苏徐焴文明刻于家墪唐文粹唐文粹后序唐文粹后序故姚右史纂唐贤之文百卷用意精博丗尤重之然卷帙繁浩人欲传録未易爲力临安进士孟琪代袭儒素家富文央爰事摹印以广流布观其校之是写之工镂之善勤亦至矣噫古之藏书者必芟竹铲木殚絙竭毫盛其藴宏其载乃能有之今是书也积之不盈几祕之不满笥无烦简札而坐获至宝士君子有志于学其将舍诸若夫述作之旨悉于前序此不复云宝元二年嘉平月殿中侍御史吴兴施昌言叙唐文粹唐文粹校勘记一卷唐文粹校勘记序唐文粹然之文箴议表奏唐文粹序目录重校正唐文粹目录吴兴姚铉纂幷序东都赋郊庙潭海何卜赋诗甲琴操附古今乐章圆丘玄宗十三首祈谷享上帝首祀睿宗玄宗诗乙皮日休萧颖士韩愈诗丙怨词列节妇吟白纻歌陇头吟诗丁侠客军中剑客阳春歌紫骝马白虎行乌夜啼沙堤行诗戊古风古兴诗己辩士绝句覩有感至寿春诗庚浣沙同徐侍郞重阳宴集郡中送郭大夫送梁补阙送周愿赴尉送韦起居舅归蒿阳东归送姪别入关诗辛蜀中在河北作立春日赠诸公发太原途中寄所思剡溪行发龙且江行四首别郭大寄李益侍御题浮云寺楼寄遥和张史君二首舟中杼山禅居寄吉祥春怨失意归吴寄刘侍郞答李昌期烱夏中贻游旧诗壬郑太守见访张韩途中成至示予新制昼集郧奉和庐山谣南岳事毕作西山祈雨辄应赠答敬答入崖口五渡岀靑门诗癸百丈谿林泉太白东谿张老舍等南兖谢郡客诗除太禅堂道观和雅琴脩竹篇鞭禽鸟昆虫十百舌吟诗月明河四咏露引泉诗阑韦鍊师梁鍊师诗感寓诗陈子昂废琴颂甲一又云述圣颂平胡颂圣时颂丁广州都督高适贾至开元四州四皓王侍郞法池寺大通鹤林貘屏赞薛少府裴表贺册尊号表王珙薛太守张仁亶请削爵抑损书奏论太宗配飨书书奏駮庙号高郢疏四鎭疏则天皇子论职官多滥疏奏尊号一陆贽内人陆贽奏五浑瑊陆贽李楚琳状帝王玉册文中宗哀册哀册弔夷齐文独孤及王岳灵樊铸题哀辞后附祀爲祭杨州哀辞刘禹钖李德裕十哲税六逆论无贤臣论谬太甲论扎战论机上权下英杰论嬖惑二郊寝昊杜佑第四十一卷重议郭知运独孤及卢弈谥议不义侯议魏征令狐徳棻原性原毁原仁皮日休李翺读墨子朝日说䄍说订司乐氏原晋乱说中论兵二原十六衞子高之让禹书下让非贤人事书襃城驿时化蟹志碑甲碑祠庙黄陵庙碑齐碑乙碑阴碑圣帝一先圣六曲阜碑丙文附碑文碑丁碑严君许由徐征君少翰碑戊表附碑碑已碑漂碑庚碑长公主神道碑歧碑辛碑齐成公碑壬碑韩韩愈李楷碑癸碑张择神道碑碑城碑碑先庙碑王公先庙碑节度使乌公先庙碑议例铭附碑天台山梁肃碑释二大达法师塔碑记铭碑碑阴大鉴佛衣铭碑释四大师大法师碑重巖寺碑茅山函谷关铭招铜钟铭桥梁贾公墓志铭铭使东武陈公墓志铭来乳穴记御史中丞壁记祭卢陵韩城山庐所东峯李直方瓘歧公抚州孤山㡧大水起飨军附附殖房古之奇动箴静箴门铭甲权德舆国相国书书乙裴相公行军书李翺丙吕道州非国语书丁戊已论文论文书南论文书庚论文论诗评诗书辛求文章书杜温夫书壬癸五上崔华州书䂓谕一翰苑集序李德裕文集文集陈子昂文集着作奉礼吴筠经略使琴一天长寺离䜩序禅师丞相作诗画松石序游序日䜩序刑盛均欧阳詹读传附罗隐齐鲁二生重校正唐文粹目录卷第一重校正唐文粹祗四墉栋摽壶玑拱暽凌阁贯薰史歼于廓其德欤列电方磬瞳胧夫于是乎勾崔嵬挐以川而罔臛外丧冰探躨跪合盻弦工女而敢怒卷第二趾平天按离凰千文构衰平圻卷第三而处俊以渔樵趣构疮瘣以之之阚各者矣阅㙺彗勾靑翳夫冲牙铿锵以将集而蘖以明頀万植脔骨茫茫卷第四斐其章遘遂病曰晬其爲攉而月诸官遥惇璧市蠥臣大小历代扶火云擢襟甝歊碎琅彏鹏乎蒐邃古岂不兮兮勇卷第五滋海水耀加滋潮比北亿醒至酲秪思天道日岀潮之庄子曰臣浑仪奏瞻卷第六千仭旣钊戊诵道禄向兰市壁坼佚乏用卷第七厚地地便至赋㧻校风宿鳱翮矫系斑鵰遗于古人道士均子罹兢卷第八煳肃肃萧萧于有放裒可恙待其兴特蓻卷第九于兴嗟于咏冉冉兮和晞仪行收侣嗷嗷云知来者受此生恍卷第十古今乐章一百三十五首一十首旻章四句音议夏肆光辉迎神永和之乐三章𣅿蒸蒸夹钟宫之一欵泰坛眞地礼乐终履艮斯绳皇名降祝回灵响皎敲汾汾卑河予归目窈窈凝家于豳尔莫余儿宁绕树卷第十一乙皮日休河之水远拳萧盲均聘胎干宴申上古何旋琴瑟白帊滥数嘻刌其庾怛赧于堕逶欢有富无窭虏师乱慕曰河之水二章老成陬不其还空白卷第十二诗丙列卽披岀新筹不珰昏班悲织帛犹努力变䌰掩荷枝绿能雌唿砯非人筋世雅中山杇塞飘飘时簳传否城莫叹戍苍晴卷第十三诗丁军中劎客点识慌惚靑天悲飘卷第十四之上诗戊古风胡关饶风沙至劳师事鼙鼓存天津三月时至列鼎错珍羞残君不见黎袤麤与精上卷第十四之下诗已游可霜雪客子念故宅三年门巷空怅望但烽火戎车满关东日擢劝君李锜长唱此辞卷第十五之上诗庚九郭大夫圣巍子距地守爲有国泽値母去吟常卷第十五之下诗辛等诸公思早发龙且馆东海江行留别舟中杼山禅居东溪寄庐山何莫相疑行徐十八炯夏中物忽覩遥晓浆闲坼叹彻湘江朝空余论窅狂客悼卷第十六之上诗壬自庐山见访途中成自宛陵至予书集郧奉郞虚舟登事毕作敬淸溪入五渡岀靑门杇伏羲妹包促用势天麒麟此长和登採阙口汎卷第十六之下诗癸百丈谿夏日林泉太白东谿张老舍等南兖谢郡客前绞娉奉诚任公达黎逢尘傍卷第十七之上诗五老峯墨山题思禅寺上人所脩竹鞭昆虫照落此立忘心虚来洒园春行笛盻游栖霞寺芝驾郊知予索姿画缺翔婀磨直夜志人幽士映金石于兹顶贞欲貌唳汉娥卷第十七之下诗明河谁与揜乌感切淸使孽井贬䆕音抉音几牗乌龙山名拖寄元逸人卷第十八诗壬感寓诗陈拾遗见牧牛人担靑草圣人难教儿女鬼借牝牝钩卷第十九之上后之皇登雍忘徧郊卷第十九之下乃照明也卷第二十令妖声浮山代祖卷第二十一碑颂彰周公殽悠炖盗力入行闰卒至金菌駃重之穑场迁卷第二十二贾至秩是之扸辱疨镜掘量抽其用王卷第二十三政是检以祐或咏屼讽议从容绠却爲分明左卷第二十四菌正睿籧造知之指系文姑超伐卷第二十五请削爵抑损于殊常则曰不愼竞竞令闻其眹得歌六律而者黄龙丹雀以禽兽之瑞者犹能扬光帝载标榜王名卷第二十六之上论贡士书请亡者保其存者也存不忘亡理不忘乱教之然邪傅从之文俾闻卷第二十六之下书奏高郢有可礼文天子玉正杖卷第二十七奏表疏请固当崇昔怗疏包驿人来圆富民西一年祀见益欲中姿弃料主臣卷第二十八皇子成聚朱志乐乐今亦非阶下妨卷第二十九奏尊号一父天令臣断潜制东土其阙败舆败远缉轻罚虚名实利则彼卷第三十之上奏五亡知生乐之威则不畏威而罔难未孤媚神冢阘葺卷第三十之下傥直泽始终衰卒将墙卷第三十一帝王宗土牲胤丕俗策受购大赦识卷第三十二哀册哀册刑庾庾採安人生緫仗灵心缟靑壸始十享蒲两跃凝玉殡㤋卷第三十三之上纲干两于渤璧原岸以是而殁者去些贯赤醘卷第三十三之下题哀辞后附非䜣折洌系长子春春动行蕂永永曾商弦闻惧卑复得其不得已乎名有名于时又作大官临莅其民鄕县客主化闻求勃然而起幸则削其半民犹瘁矣因循者是畜世大夫食禄亦城不足以独理专欲不能推恩鸾旂有高之得然灾厉王之居彘咸卷第三十五服膺不析且勤知固情妄言虽不管子虽理本大矣固也理本守其说已后世所以咻之乎脱卷第三十六太甲论痼金璞卷第三十七二首机上权下光耀妹喜大尽曰荤允卷第三十八省试今四皓道讳遗谋之名卷第三十九隮五神屋于故絸洌盖以然卷第四十杜佑举时义惟恃凡异使轻卷第四十一同贵千尤者哀又曰哀博文挥卷第四十二等复或以知悖食夫苍范兵例频诲及则魏宣子之仆及其于是卷第四十三原性原毁原人已上皮日休已上并元结主文武周公传之孔子无气也霆有怪故举壶事之王莽杀子宇是也利决也候晦蒙义尔眞眞眞思卷第四十四之上李翺奉拳干声抟而卷第四十四之下机裨里竖鹓鸾卷第四十五盻响墢倍亲十皃执政靡隗庱庱反妬洸拆乎春秋祀事何面目见宗庙惠王卒弗用于所述靡畀济恪生象艾卷第四十六老师不与祭有察也衞桓公名完立言矣士如何申可与亦神也鄣大江之南德爬之不浓亡屈聱具疐平声玷卓守正赖士南反文之不祥食焦鞠啇知卷第四十七订一附原晋乱说散太其剡孔子曰蟠御之犹信实焉苟东择固孙季札卷第四十八爲承睎彊㝠三天卷第四十九诡驿场咨卷第五十祠庙齐公玄宗御制责虽寂寥迁玄宗御制张说辞不殚掉丏愼法之士令言元返后兹扬会之而卷第五十一二衮华抵皇万曰工记浸主卷第五十二碑三间斗皇乐㠊三御与回卷第五十三少傲臣季叶浩浩作歌不可遐遯不可殷妹生子震齐党咳功犬坏卷第五十四表使㰹配传人徼椽游仁卷第五十五之上诸葛梁甫吟至计爲先主若公三完技卷第五十五之下赡浆徽奈以实铭卷第五十六玄宗御书故张说在谏早侍当其至兵㙛蘖弟考卷第五十七斐左将非其简入澣开卷第五十八大次代涛所慑襃大门弟下淸煳禛鸟觏第卷第五十九三受降城碑析休剧伸完牧守召掌玉什系墻罽征徙卷第六十节度使夷洛含文曰皆斐诚恨簟拜太员卷第六十一梁肃朝卷第六十二释二善跌憬卷第六十三镜太曰严代字迨询遘竟卷第六十四释四牛头赈栊慧曲寓今爲泉州人孩提秀发博究书术一旦颍虚往实归皆悦义味知性无量于无量中以习气所藏龚法无所摄触境皆如岂在多歧以泥学者喫㖃性俭卷第六十五释道四先语言也而来者有摩尼焉大秦焉秋神焉合天下三夷相土有上宜昭氷叶邃惠回绢淸古末明卷第六十六画牒春返谿旋见山岀万山氤仰主坑北荡刃不稔兾卷第六十七公颖其事欤卼明夷于有此也凾殚驱驱节像人北其体妙其几令得德熣灿铁勑河北道推勾租庸兼复囚使判官河东并座不如意贞卷第六十八奇章公里虑尢令政和让敬擣在独揭永附卷第六十九宴间韩杨其后以博学宏词授集贤殿正字直亲在堂章涿终始瑞推里大易于心鲁山今无身卷第七十东武可于时降胠太天纪南山四君遭汉天子固亦商丘之遗壤兮卷第七十一志受荫走子京兆韦长文假卷第七十二忿涶省院行授俊光丙借充感卷第七十三王襃疆美观览卢今卷第七十四丁书附万石晏映差极郁屡洌可鉂子其余某洪君曾是旋乐仓箴波然桓问之尔形惟猨卷第七十九阁下士未勇经讳一卷第八十腹祯一死曰某㳂辇孑卷第八十一睢夸官准诰研卷第八十二闻也故书之所传闻异同此夫子之所华覆传颖志不宜以勉人济之子济太守郑遵山中甄生安国仁阙而瘖卷第八十三勉彊余故自贞羣僚侍者触触爱爱缘启朴卢则不必服不然卷第八十四丧拟不可据赞与相扶卷第八十五大小原充闲齿髪尙壮刍芜尘卷第八十六有文传仍敍亟拜亟问卷第八十七廓垢阙也能制劝适遗之屈耸适遗之辱则如无劝无耸也熟富贵上之揆其亦卷第八十八未征祇艴然卷第八十九五行自忂卷第九十夏口而能劒之锷疆卷第九十一文集序子搽随敍服梦得刃卷第九十二无召十一卷第九十三诗序唐容州未史上声愚观诗人不君子之卷第九十四琴一而减秋交蚀釐梧疆伤性卷第九十五珂二子孔子者挈而导之惧邪小之逆陷也卷第九十六纮敝牢湖余则云上天垂光时中十二能诗缀其解益切刘侯益忌之刘与侯皆已赋十余韵弥明应之如响皆颖脱含讥讽思竭不能续世人岀书不已不解解何书座日已上到门觅无有也间巧足安似冻闭植此并弥明所作桂咸谓奇靡其于太眞兄太沖以去岁登科京余者忛所盘之中沿罗湘川狺狺丈夫子鸡山三娥卷第九十七畴闻焉于选善岀于环其荒寻耳激怅而放七㙯若神然镜过不飮去者痞卷第九十八彻暴壶才闻离骚苍姿迓东都舩以乐以娱书序漫汗周游浮屠从江河之也以比麟凤犹朝冠卷第九十九读韩愈所作毛颖传女都尝摹来始若是其造太史公曰赞曰盻在偘伤小邑相与赞曰呕四帅天故其天不抑疎密哉不得传其事也州人大骇吾妻则卷第一百齐鲁二生城搏搏聚所爲不大乱裂裳衣疮如卦䏧后序殿中昌言江校宋本卷末有校正衔名十四行今附录于左临安府今重行开雕唐文粹壹部计贰拾策已委官校正讫绍兴九年正月日右文林郞临安府观察推官林㦂左承直郎宁海军节度推官周公才右承直郞临安府观察判官苏彦忠监雕左从事郞浙西安抚司准备差遣刘嵘重校左从事郞临安府府学教授陈之渊重校右承奉郎特添差签书宁海军节度判官㕔公事王逊左承事郎添差临安府府学教授周孚先重校右朝散大夫签书宁海军节度判官㕔公事梁宏祖左宣义郞通判临安军府事朱敦儒右朝散大夫通判临安军府事王榕右朝议大夫充徽猷阁待制知临安军府事两浙西路安抚使马步军都总管张澄是书初板用乌程蒋氏密韵楼藏元覆宋小字本影印板颇漫漶读者病焉后收得明嘉靖徐焴刻本淸朗悦目汪序云徐生嗜古博藏其刻是集躬自监视一字一画弗称必更之其精审可知此本先经吴县江铁君据黄氏士礼居所藏宋绍兴翻雕北宋本校录至极精细戊辰夏五本馆又假得罟里瞿氏所藏徐本爲顾千里用孙古云家残宋本校过者阙卷十六至十九之上又五十九至六十二又七十三至九十七取对江校又增岀若干字沧海遗珠弥足珍贵因成校勘记一卷以江校宋本爲主凡不注何本者均江校宋本也顾氏校宋则注顾校作某以醒眉目惟江顾二氏校本悉照宋本勾勒行款毎卷总目如古赋等均在第一行卷第几下并附注总几首等字子目如圣德失道等均在题上顶格侧行小字注与徐刊款式不同举例于此不录入校记此外江顾二家仅校正字画无关宏旨者亦从其略迻录旣毕爰志数语于后己巳仲春闽县林志烜识