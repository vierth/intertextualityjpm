序自序余历稽帝业之正莫如我世祖章皇帝也世祖当甲申之变整提一旅戡乱除奸应天顺人承继大统以及今上万国宾服惟台湾郑氏与二三故老遵奉旧朔孤承海外恃波涛之险来往条忽骚扰边疆费朝廷无数金钱以至迁移五省屡勤南顾之忧者四十年其间英杰没于王事者指不胜屈是杀运之未尽故也迨至杀运告终盛世将见天必生散金之姚公以抚之施侯六月兴师果敢在于人谋一战决计见机体乎天意遂将台湾荒服之地为朝廷收入版图四海归一焉但成功髻年儒生能痛哭知君而舍父克守臣节事未可泯况有故明之嘀宁靖王从容就义五姬亦从之死是台湾成功之踞实为宁靖王而踞亦蜀汉之北地王然故就其始末广搜辑成诚闽人说闽事以应纂修国史者採择焉时康熙四十三年岁次甲申冬至后三日九闽珠浦东旭氏江日昇谨识于云阳之寄轩陈序余司译南诏于康熙四十八年己丑春获交珠浦江子东旭盖循循然重厚博物君子也嗣出其所辑台湾外志凡十卷而嘱叙于予予读其书起明季拥众纪我朝归顺垂六十年其间岛屿之阻绝城垒之沿革镇弁营将忠义背逆以至朝廷之征讨招徕沿海之战征区画靡不广罗穷搜了如指掌间洵志乘之大观班马之伦匹也盖尝论之作史有三长曰才日学曰识非具旷世之才者不能旴衡千古驱策百家非负盖世之学者不能参稽明佣讨论精详至英权衡统系斟酌褒讥之得宜尤非抱卓绝之识者不办也故作史难而作偏隅之史为尤难考成功以有明赐姓避窜台湾奉永历故朔三十有七年蹟其仗义执言全发守节庶几齐田横遗风不可谓非伟男子然以我朝视之则固胜国游魏海隅穷魄也律以犯边梗化夫复何辞作史者当圣朝全盛之时记边岛窃据之迹使孤忠遗愤获伸于光天化日之下不戛戛乎其难哉今是编所记郑氏于其不忘故国也如睹间关百奥天威咫尺之诚于其接遇王孙也如见相依为命保护备至之谊忠肝义胆赫赫如在目前至叙今皇帝之殷忧南额议抚议剿六月兴师而郑氏宾服台湾底定殆亘古未有一统之夭下也非江子才学素优而抱卓绝之识者焉能办此哉他如宁睛王之就义从容五姬从死与夫忠臣扩讨义士闺合节烈者尤惓惓三致意焉江子岂独佣史氏之三长抑且有功于名教立顽起儒不巧矣三山弟岷源陈祈永拜题彭序康熙四十七年戊子春正月余游闽峤寓芝山兰若获交山阴余元闻一日论有明崇祯帝谥法遂出其先王文武贞公奏疏暨造稿见示中有辨思烈谥号一书极光明正大而其谥为毅宗正皇帝者是先生一人之硕谕也先生讳煌字武贞登天启乙丑进士为殿试第一人入史馆直谏敢言捧诵之下令人想见古大臣遗风第运丁阳九不获展其大有为之志可叹也元闻手一书其标目曰台湾外志纪我朝新辟台湾海外从来未有之土地也识明季海上郑民事最详笔力古劲雅有龙门班缘风及询作者姓氏里居始知为江子东旭撰余因叹曰江子负如此才不获纂修史馆而乃沦落草野成一家言以自见其亦劳瘁矣乎江子为瓯闽士性嗜古文词不拘章句学幼从其先人游宦岭表悉郑氏行事因编次其所见闻备他日史官採取其用心良苦而因事直书不置褒贬积岁月以成江子原无庸心于其间也按郑芝龙投诚后其子成功据台湾海岛故明王孙相依为命者垂数十年至癸亥归顺又有宁靖王从容就义至五姬偕从之死江子独断以成功台湾之踞是以宁靖王而踞也其卓识宏深且其间忠臣义士孝子慈孙与夫闺合之节烈罔不光如日月即当日公侯将帅出入其门不啻数十辈而郑氏遂应五代诸侯之识可谓奇男子江子今为之表彰不致海外荒服年久湮没人皆谓大有功于郑氏而讵知其有功于忠孝节义者为更多乎哉故读是编者可以教孝可以教忠可以教义即闺阁闻之户亦莫不油然生其节烈之心有功名教良匪浅鲜异日以之登大廷备史氏之阙文江子与是书不朽矣余不敏谨为数语以弁其端汉阳同学弟彭一楷拜手题郑序天之生才岂偶然哉生是才必有所以用是才然生才不一用亦不一或隆以南面百城或置之衡门泌水又甚者拂乱颠连无以自立不可谓如彼者天生之天用之可以见才如此者天生之天未尝用之不可以见才也盖必至是乃所以空乏动忍使之奋发有为名当时传后世加厚之以无容湮没者也吾友江子东旭其先君当胜国之末尝统数万兵见天命有在归诚我朝改武为文授州守之职东旭为幼子最所钟爱晨夕左右不离习知时事强记博闻疏财重义四壁萧然噫以如是之才际用人不次之会咸谓其必有合也奈何命与时违历落牢骚所如不偶行多坎壈缘与友人计画无如数何欲为莺鸣义侠反成雀角谤疑构讼岁月徙倚县庭因着台湾外志一书其书专为郑氏而作始于明太祖非欲着明之始所以着郑之始也首志颜思齐所以志郑芝龙之始又所以志开辟台湾之始也成功赐姓弱冠书生以半旅师踞金厦岛弹光之地抗天下兵可不谓壮乎审时度势效虬髯所为遁蹟台湾存明故朔父子祖孙相继四十年终明之世仅见一人其间立心之诚伪谋略之巧拙部伍之严肃将帅之勇骁贤臣隐士之遗踪胜朝宗室之潜寓义土忠臣烈女节妇凡有所见皆笔于书及至施侯奏功郑氏归诚宁靖王尽节五姬殉难东旭此书以台湾之踞实为宁靖一人而踞宁靖王死而明绝其卓识宏深诚足千古噫使东旭非构讼感愤徙倚县庭安得此书而传于世太史公薄西白演易孔子春秋以及离骚国语兵法吕览说难孤愤诗三百篇大抵圣贤发愤之所为作也东旭具如是才成此一家言岂非天使之名当时传后世加厚之以无欲湮没者乎较之南面百城其见才何何如耶余读是书不能嘿嘿爰叙其所作之之由云阳谊教弟郑应发顿首拜书余序余与江子东旭计别二十有三秋矣一旦既见于鹅城水滨相视其梦乎真耶须已苍发已斑幸颜如昨而力尚壮遂相携登舫市酒痛饮索别后着述出所辑台湾外志一书展阅凡例内有台湾地将灵矣天必先假手颜思齐为之引子红毛为之规模成功为之开辟俾朝廷收入版图设为郡县以垂万世则全部了如指掌又何用细问纪年章节哉但不细加详读不知其盛衰有数忠节有人来脉去路事蹟茫然是以典春衣浮大白竭二日夜之功方悟太史展成先生西堂集中有草鸡夜鸣长尾大耳之识兹卷首应之展售绎之信天有善作文章手段引子者破承也规模者起讲也开辟者二比落题也收为郡县者中股结束也文章成欤何以见天之善作文章当成功舍父君其间诚伪正曹操死于献剑王莽死于下士此固未足深论第其守明故朔避遁台湾与胜国宗室故老相守矢志不贰亦黄冠故乡足以风后世为人臣者且可以佐国朝开辟从未有土地奠安天南牛壁假若犯江南归而金厦平是文章之无作手故战胜于一时是天之正欲起讲也台湾辟矣成功遂死金厦平矣郑经郎遁红毛若不沈舟于普陀港施侯若不遭台于青水墘台湾即得亦是二比之劳将为我国家乎抑还之红毛乎斯时荒芜草创国家未必留之还于红毛台湾乃五省屏藩地方辽远红毛者亦故明之最防范保无有宵小与合为祟沿边故天假之年数俾水土可服耕凿已繁仟陌交罗村落华美圣庙兴矣人物蕃盛况周之仁尚有管蔡汉之德岂无彭陈又仗彼为甲寅变尾耿之后为我国家遏闽浙之炽得复两粤口湖楚滇黔特釜鱼之游耳是文章之顿挫落题也丁巳之败苟若从喇将军之劝摇橹东归退守其间进贡受封亦可则文章淡而无奇必使刘国轩恃其狡黠猖獗于漳泉之间亦灯将灭而光必为燄烈此文章之波澜也意将尽矣自有散金姚督必剿施侯六月风涛自然不兴一战败北束手是听圣朝俎豆未必可毁土地膏腴焉可轻弃担承题留设为郡县诚东南长策文章之结构也将来可与粤琼甲乙文人丘海出为圣朝桂石即郑氏数十载抗逆天威残扰边疆朝廷亦不探求且钖以公爵呜唿招降不从谋擒不得天其相之圣主赦之其亦有深得于忠义二字之报哉外志一书天直假东旭之笔发明彼定位干坤因时显晦之意据事直书而无猥谈琐语窜入其中不致忠孝节烈贤臣隐士年久湮没备採史氏附光盛世则凡耕褥于斯聚族于斯官守于斯知其所自来设置方略毋放僻邪侈弃本就末受天时地利之厚泽期奠安利益节用爱人副朝廷命官致治之深仁实纪事之正有益风化自当垂其不朽余读竟不胜击节爰书数言以弁其端温陵庚弟余世谦子远氏书于鹅拔舟居吴序天下无可轻之人物亦无可弃之上地盖土地与人物相表里人能立节立名则随其所至之处皆成干坤人因地而杰地亦因人而灵如今日之台湾是也台湾本荒服自古以来未有人民居乎其间迨郑成功避遁于此荜路而开斯土子经承其基业志倣田横假明故朔四十余年虽抗逆天威扰害沿海居民然我皇上巍巍至德休休有容怜其忠义弃其小嫌历年遣官招抚义不归诚成功不失为守志之土郑经亦不失为承业之子是台湾因成功父于而重也迨气运告终而胜国子孙有宁靖王朱术桂全家尽节波涛为之叹声风雨为之流泪是台湾文因宁靖王而重也呜唿宁靖王死得其名善矣哉但郑氏握兵权于海隅即前犯江南后犯闽粤是天下只知有成功与经不知有宁靖王朱术桂也设使术桂不死则其名不传亦与败叶腐草同寂寂而无闻不几为台湾之山灵所笑乎惟其从容就义无惭胜国遗风不负成功开辟台湾之壮志亦不负郑经固守台湾之苦心且五姬慷慨轻生气胜男子而台湾之山川草木能不因此而增光乎今东土人心顺天意而归本朝遂将台湾之地收入版图我皇上得此车书一统之盛大沛恩膏深加殄恤俾番汉生灵各得其所是台湾又被帝德之光将来甲于天下而愈添其生色也夫以穷海远裔之区有存诚守义之志士舍生就死之王孙又有英雄豪杰懋建殊勋标名麟阁至于高人隐士闺壸节烈又昭昭在人耳目间则台湾之外志不可不修余与江子东旭本会于西粤苍梧阅其所辑台湾外志其中诛犯顺不屈之人存亡国尽忠眨事不致荒外年久湮没诚圣世之公论也且备录文武职名详载各官事实俾后来稽古儒生知开创台湾者建其业攻克台湾者显其功归顺台湾者识其时死难台湾者彰其节据事直书以外名之深有得于春秋之义正合我皇上劝忠劝孝之大典岂非有助于名教之所为哉则斯志之作堪与经史并传而东旭之才情识力直与左庄班马照映先后同垂不朽余平日以郑经守义羡成功之有子以术桂尽节欣胜国之有孙今览斯志相为符合余与东旭未面而意气相孚既面而倾盖如旧故不禁欢欣鼓舞笔一言而弁其端螺阳洛水庚弟尽臣氏吴存忠拜书于西粤苍梧署内凡例一是编首起明太祖者因郑氏祖墓穴地不毁于江夏侯而有神护推其源也一是编叙李闯陷北京马士英专权误国而又不详其说者自有明更在不过引为接脉作郑氏末节之说一是编多採及故明遗事有郑氏之因也如郑芝龙官南澳时逢宇内扰攘令各府提抚举将才黄道周被擒娶源有争班位陈子壮张家玉犯顺有一介乞援之书粤西争战胜败有太监来往之述故不觉其絮叨亦取元世祖景炎祥兴君臣明太祖录至正以后事实今上亦命博学鸿词纂修明史无避兴朝忌讳诛犯顺不屈之人存尽忠亡国之事诚圣世之公论也一是编原为郑氏应出五代诸侯为故明叹气之前所识其郑氏将帅即为郑氏一时用纪其一时之事或战或败书其实也不似水辩传某人某甲状若何战数十合数百合之类点写模样炫曜人目以作雅观一是编当甲寅之变耿尚吴三家有关于郑氏则为之述如无关于郑氏自有国史在故不预说一是编台湾系海外荒服地将灵矣欲入为中国邦天必先假手一人为之倡率如颜思齐者是为其引子红毛者是为其规模郑氏者是为其开辟俾朝廷修入版图设为郡县以垂万世一是编历有年所加国朝从龙走鼎奉命戡乱诸英杰不为讳名直书倣列国三国体义非敢亵诸公益以重之使着名而垂不朽于万世一是编以外名者郑氏未奉正朔事是化外台湾未入版图地属荒外若以化外荒外弃而弗志恐史氏訾其缺陷兹编而以外名之一以示国家级靖方略修荒服于版图之外一以胡郑氏倾向真诚沾朝廷于教化之内别外以重内法春秋之义也一是编郑氏历有年所所有争战事蹟颇多亦难枚述今就其关要者纂成观者谅之一是编旁用句点人名用旁画地名旁用空昼以便观者之赞一是编于明纪或本末或编年或遣闻以及国朝定鼎名臣奏疏平南实录诸书又就当日所猎闻事之亲身目睹者广为搜而辑成实学疏识浅匪敢言书不过聊以备风採耳江日昇载志郑氏应谶五代记郑芝龙字飞皇福建泉州府南安县石井人封平国公加太师投诚封同安侯其先娶日本翁氏女生成功继娶颜氏生四子恩荫渡袭郑成功芝龙长子原名森字大木泉州府南安学生员芝龙引见隆武赐姓朱兼赐名成功欲令其父顾名思义初封忠孝伯宗人府府正照驸马行事佩招讨大将军印后永历封漳国公继而晋封延平王妻董氏雷廉道董容先长女生十子长经聪明睿智宽裕温柔发年三十九卒于台湾郑经成功长子字元之妻唐氏尚书唐女孙无出陈氏生六子塽以下幼未详年三十九卒于台湾郑克经长子当甲寅之变经乘衅西渡仍踞金厦各岛允陈永华讲令其在台监国大有材能刚正果断见嫉诸叔迨经死冯钖范遂谮诸叔以螟蛉说于董国太共谋杀之年十八兵民叹惜妻陈氏永华女正白旗康熙甲戌科进士官翰林陈梦球之妹正白旗康熙甲辰科进士陈还之姑从容尽节兵民无不叹惜之郑克塽经次子投诚封正黄旗汉军公妻冯氏正白旗汉军伯钖范之女郑芝龙起于天启元年至康熙癸亥克塽归诚共六十三年平彭台湾诸将姓氏福建全省水师提督一等侯施琅署中营参将罗士守备林儒千总林显达庄日超把总朱壹鹏唐启要周起元署左营游击张胜守备陈元千总胡泮把总李瑞署右营游击蓝理守备方却把总陈旺李俊暑前营游击何应元守备刘琯千总蔡琦凤林鹏把总张汝灏唐昇黄崇失龙署后营游击曾成守备沙允新千总高斌把总杨凤陈载陈大勋厦门锁总兵杨嘉瑞中营千总王腾超把总郑义曾斌韩瑛薛永左营进击朱明守备胡元道千总游兆麟把总刘明陈瓒翁英林信右营游击陈兰千总曾义连龙黼把总施为良林钖林闺刘春金门锁总兵陈龙中营游击许应麟守备郭新千总林凤把总游亦绿李承光左营游击陈荣守备原再怀千总游观光曾成勋把总陈彪陈凯王泰左营守备林芳千总林正曾捷把总王栋曾维勋铜山镇总兵陈昌中营游击黄瑞守备林雄千总蔡启东萧子发把总王曰明林佐治邱进左营游击曾春守备董缵千总许龙洪忠把总陈恕施贵右营游击阮钦为守备方水千总施而宽李好把总刘起游大鹏陈启海坛镇总兵林贤中营游击许英守备李琦千总何聚李振把总王名章得贵林凤左营游击吴辉守备胡宗明千总林恭把总林光林应施宗国右营游击江新守备林正春千总杨士晌把总张荣陈聘同安镇总兵吴英城守营游击赵试千总林凤平阳镇总兵朱天贵兴化镇总兵林承千总任国佐把总陈吉左营守备廖国用千总陈和把总张介眉右营把总林禄闽安协副将蒋懋勋中营千总冯正龙把总郑陞倪昌名左营千总何美林信把总王玉右营守备王祚昌千总林生把总陈一高庄国用郑茂振海坛协副将林葵左营游击卓策守备陈聪千总蔡盛右营把总黄崇江东协副将詹六奇浯屿营游击黄朝俊围头营游击陈义平海营游击李全信烽火营游击王昌祚龙江营守备韩进忠灌口营守备黄富随征总兵董义康玉颜立勋李日煜都督陈蟀魏明何义蓝郑兴副将林应元黄昌邹元堂郑章刘沛参将林实郑英许光远陈致远郑云洪云游击林翰方凤施应元李廷彪黄登汤明廖程施世騄陈良弼都司黄勇陆臣扬陈道明林淳守备戴名芳邓茂公施世辅施性忠施世骠李寅陈王路施去骧洪天钖李光琅千总葛永芳米得高邓高第一卷江夏侯惊梦保山颜思齐败谋日本前明太祖朱姓讳元璋字国器濠州人于元至正七年自和阳起兵渡江延揽英杰驱除群豪至戊申岁即位于金陵改称南京一十六载始廓清宇宙方命江夏侯周德兴设立卫所安插有功将士德兴从山东登莱青曹由浙江宁绍台温等处会同有司酌议踏勘设置分封迨入闽至泉州建永宁卫过石井安平地力见龙势飞腾山环而相顾水潮而有信旗鼓显耀印剑生成徘徊瞻玩忆奉命时曾受密旨断沿边孽穴今观此地应为斩断遂传南安知县杨廷志取讨人夫备揪锸是夜德兴忽梦二人跪告曰公奉旨勘踏地脉斩除孽穴适观此处飞腾踊跃疑惑于怀欲为开断以销国患但此地不然发脉于临汀起伏于紫帽蟠腾隐现实归安江其左辅右弼气象万千上帝业命余保护此土以俟后来之有德者葬其中应出五代诸侯为国朝叹气幸勿轻为开断以违帝命谨记谨记德兴惊觉漏方三鼓细思此梦甚异明是此处山神奉上帝命在此守护求我勿得擅开后来当出此五代诸侯为国朝叹气辗转思维当再为审详酌夺次早德兴按夫役亲登岭上遥望波涛汹涌山势嵯峨发迹环遶不但尖圆秀丽气概雄壮及山穷水尽愈玩愈有意味再步山巅见大石鑴海上视师四大字旁宋朱熹书讶曰先贤业有明鑑此乃天数岂可违逆徘徊而下散其夫役至同安县设高浦所濬一井于来龙之白鹤山上深十余丈镕化生铁数千斤倾入井内其所前有大石二十八块每石令匠分噼两片渡江置金门所中左所又建镇海卫以及陆鹅悬钟铜山诸所毕会同军门请旨分给有功将士然后从潮惠粤东建卫所回京覆命后此地被郑达德遇异人廖明师为之指葬名为五马奔江传至曾孙绍祖充泉州库史是年万历甲辰三月初十日春暖融和天气晴明厦门忽尔云雾四合雷电闪烁霹雳一声海渚噼开一石中悉隶篆鸟迹识者文之曰草鸡夜鸣长耳大尾衔鼠干头拍水而起杀人如麻血成海水扬眉于东倾陷马耳生女灭鸡十倍相倚志在四方一人也尔庚小熙皡太平伊始人咸不解其语十八日辰时芝龙生其母黄氏梦三妇人引红霞一片堆于怀徐而採抹地下取名一官越戊申一官五岁绍祖送启蒙取名国柱颇聪明庚戌一官七岁读书放午归于途戏石过墙误中太守蔡善继纱帽继失惊遣人擒入绍祖为免巾请罪善继见一官眉目清秀气宇轩昂赞之曰此宁馨儿也赏而释之天启元年辛酉一官年十八性情荡逸不喜读书有膂力好拳棒潜往粤东香山澳寻母舅黄程程见虽喜但责其当此年富正宜潜心无故远游擅离父母一官诡答以思慕甚殷特候起居非敢浪游程留之至天启三年癸亥夏五月程有白糖奇楠麝香鹿皮欲附李旭船往日本遣一官押去然前日本与今不同今之日本凡船只到港人都入在班中拘束不许四处散歇交易只许六十万两各船匀摊数足将余货发还给水米蔬菜驾回昔之日本最敬唐人船一到岸只有值日库街搬顿公司货物其余搭客暨船中头目伙记货物悉散接居住转为交易妇人虽跣足蓬头而姿色羞花宛如仙女且头发日日梳洗熏以奇楠不似中国抹以香油也客至其家最敬者或茶或酒杯盏必擦以头发然后斟而送客余咏有奇楠气味生余沥芗泽尝黏齿颊芬之句所以抵日本者即沾泥柳絮亦欲逐春风而往况一官正在方刚之年乎亦是天数该然赤绳系足本街有倭妇翁氏年十七夭娇绝俗美丽非常见一官魁梧奇伟彼此神契第不得即为双柶并一耳一官遂聘之合卺后隔冬住下天启四年甲子六月有福建漳州府海澄县人姓颜名思齐字振泉年三十六身体雄健武艺精熟因宦家欺凌挥拳毙其仆逃日本裁缝为生居有年积蓄颇裕疏财仗义遐迩知名是岁唐船贩日本者甚多思齐与大赤般财副杨天生陈德张弘交称最好天生字人英年三十泉州晋江人也算法精敏最熟大刀且言语便捷桀黠多智朝夕盘桓遂成水乳一日偶共饮微酣思齐叹曰人生如朝露耳若不能扬眉吐气虚度岁月羞作肮脏丈夫天生曰舜何人也予何人也有志者亦若是长兄有此雄略何愁久困以余度之此地可图思齐叹曰吾亦有心久矣其奈力微何天生曰先以得人为要弟当凭三寸不烂舌鼓动各船之杰者尊拜我兄为盟主然后徐徐说之则事可成矣思齐曰此非吾弟不可事成富贵与共闻李德船中有一姓洪名陞为人慷慨豪迈甚好藤牌天生曰与弟最厚字杲卿年方二十六系兴化府莆田县人其祖至同安因而在同住家藤牌正跳七尺倒跳一丈思齐思此人当招之天生曰他亦极慕长兄名誉二人谈得投机直至酩酊方别次早天生邀陈勋同到张弘船中弘字子大泉之惠安县人刚直勇敢能举五百觔青石遍行教场一回面不改容故号为铁骨张弘适陈德林福亦在船中福字振祖手足便利浑号深山猴善使标鎗火炮泉之同安人天生叙谈之际就提起拜颜振泉为盟主之事众咸喜焉林福举李英庄桂杨经三人年少义侠陈衷纪举林翼黄碧张煇王平黄昭五人福即同天生往招李俊臣俊臣许诺天生等回于途遇郑一官与何锦天生招之一官举高贯武艺超群并余祖方胜许妈黄瑞郎唐公张寅傅春刘宗赵郑玉等共二十八人于六月十五日大结灯綵香花牲牺列齿序行以郑一官为尾弟祷告天地虽生不同日死必同时之语毕烧化纸钱众拜振泉为盟主大开筵席畅饮而散自此之后亲契友爱胜于同胞惟天生每用言挑拨诸人说日本地方广阔上通辽阳北直下达闽粤交趾真鱼米之乡若得佔踞足以自霸陈衷纪陈勋张弘洪陞高贯五人咸动心向振泉谋曰天生所言诚是大哥不可失此机会振泉曰公等如儿戏然夺人之国岂尔我数人而可洪陞曰非此之谓未知大哥如何大哥意若决则吾会中诸人立唿可就毋烦周折其余当徐徐诱之则大事成矣振泉曰事当密秘观人而言倘一造次性命攸关诸人领诺而去洪陞张弘杨天生既得思齐实意欲往李明船中途从炮台经过见守台倭番整肃罗列火炮齐备天生勐省一惊顾陞与弘曰炮台如此严谨如此整备恐难下手陞笑曰炮台严谨不过见我们船欲起身加意提防耳此何必介意天生曰君既胸有成算试略陈其槩陞曰两台倭兵不过百有余人所恃者惟数门大炮以弟愚见每台只用胆勇者五六十人或清晨或黄昏乘其交换无备时冲入将守炮者砍倒炮车扭转连放数门彼知所恃者已为人夺安有战志另择一位骁勇者统之从中赶杀再分百人两边放火喊杀则可得矣天生点首曰所见略同遂到明船与高贯李英傅春等商议英曰不乘此时齐集举事更待何时弘曰言之诚当不胜于终年波浪驰逐乎天生曰还须与大哥决定众曰然同到思齐寓中天生述众意劝速举事齐曰凡事当料己料人力保万全岂可苟且倘画虎不成反类狗耳天生曰兄所虑者恐人心未一乎齐曰然天生曰俟十二日弟设数席请诸位令其各书名押号并密约策应备敌之计齐曰此最要着贤弟宜亟行之十二日天生治席请二十七人咸至依次而坐酒至数巡天生向陈衷纪曰今岁我们船只不知交易几多货物配搭不知几多篦金计搭几多板银计搭几多何船得利何船亏本衷纪曰别船不知就弟船中计算虚头多大约获利无几天生曰冒波涛而涉风险不能得利亦就难了杲卿曰生理都好奈此中抑勒不与我们亲自交关凭他当事掣肘京客尚有三年不得货者子大突曰我们出于千波万浪之中反为倭奴束缚将几间板屋放一把火大家焚了罢怕他钱粮不是我们的天生只管摇头衷纪曰长兄不用摇头子大之言大都不错弟亦有心久矣恨无首领提调耳今日大哥在此众人协力冲锋破敌之事弟独任之天生曰二位酒言我等至此顶履别人天地休作儿戏思齐曰幸座中都是我们若有外人岂不惹出事来衷纪曰小弟之言实出肺俯并非醉语杲卿曰人贵适志耳碌碌何为凡我在座听弟一言众曰谨听钧谕杲卿曰今日此会实乃天缘生于中国而获聚一岛况大哥德望素为人钦仰共扶为主乘时踞此同享富贵何如众大喜曰是天生杲卿即斟酒一杯祷告天地曰座中诸人苟有异心者天其殛之祷毕又斟酒一杯共扶思齐上座环跪曰今日之事大哥主之富贵与共生死勿替若有违约束者鸣鼓共诛思齐曰诸位莫非醉语否何卤莽若是天生曰大哥勿太执我们所言实从心出今日化家为国在此举取祸杀身亦在此举幸为主决莫作妇人之仁齐曰贤弟今日醉言恐明朝酒醒悉都忘却岂不误事天生曰应立箇规矩方可杲卿曰有单在此众人各书名签号以便调度众欣然曰言甚有理遂各按名下书押毕递与思齐曰愿听约束思齐曰齐实不才因一日之长既蒙推之凡事当听吾言共成富贵众咸曰毋再反悔即赴汤火亦不敢辞饮至三鼓方散甫出门见天昏地黑雨箭风刀飞沙走石鼓浪兴波令人震怖天明闹说海涛中有物长数十丈大数十围两眼光烁似灯喷水如雨出没翻腾鼓舞扬威莫当通国集观咸称异焉阅三昼夜方息空中恍有金鼓声香气达通衢一官妻翁氏正在肚疼昏迷间梦同众人岸上观大鱼跳跃对怀直沖惊倒醒来即分娩一男一官闻之不胜喜跃方扶在毡踏緜上坐忽闻四处吶叫救火一官忙启户视之见众人齐来门首作踌躇状问曰列位火在那里起众曰都见是你家失火故群来救至此又无岂不怪异一官曰我家那有火起或是拙荆临盆灯火射出众人方知翁氏生子俱向一官作贺曰令郎后日必大贵我们眼见光亮达天非恍惚也一官谢不敢众散去翁氏忙问一官曰外面何故这般喧哗一官将众人之出言说了一遍翁氏曰此亦奇异我方才疼绞之时略定睡去如日在岸上看那大鱼一般摇摆腾翻沖我怀中惊倒醒来遂产一官曰想此儿必有好处当祕之善为抚养正秋七月十四合做几路放火的放火占炮台的占炮台几箇倭兵何足介意但儞勿惊慌王氏曰有尔作主我岂惊慌遂与英搥擦昏昏睡去至天明英忘却醉后语梳洗毕出门调理诸事王氏却请伊兄六平到家将英夜间所言一一通知嘱其收拾货物免临时慌张主六平者倭之开巨行有心人也闻此言而自忖度曰此辈做起其害匪浅出首为是就诡应曰我就去收拾忙转身到值日街寻值日何必登六平曰尔可知这些唐人做的勾当么登曰不知汝何这样慌忙六平曰唐人结党约在明朝就欲焚杀併夺登曰汝有何据而知其详六平将李英昨夜醉后对伊妹之言细陈登曰果有是事速同尔去见当事以便启王必登带六平到当事杨复门首问守门者曰里面谁在守者曰翁翊皇在焉登曰可有唐人么答曰无登嘱六平汝且暂站我先去报明才来叫尔六平点首登入杨复望见问曰尔今日值日来此怎么登曰有要话欲回复曰甚么话这样要紧登曰可有唐人在此否复曰只翊皇尔我三人登曰此就说也无妨将六平所言伊妹始末一一陈说复曰王六平呢登曰现在门首复曰叫他进来登出叫六平入见复曰唐人是如何做事尔焉知其详当确实有据不可妄生枝节六平曰我原不知其情因李英是我妹夫昨夜乘醉归家与我妹说其始末嘱勿惊慌故此舍妹早间叫我过去商量我知而不言罪同叛逆特来出首复曰然有之我此数日见唐人备办物件收拾器械与往岁不同今汝妹之言大约不虚此乃土地之灵王上之福翊皇尔且回去别日来清账尔亦外面打听我领他去启王翊皇就辞出来忙奔到家见一官抱孩子同女儿在毡踏緜上顽耍忙曰一官不好了尔们唐人做的勾当被李英妻舅王六平出首才去启王就有兵出来擒拏汝可速下船逃生一官听见魂不附体飞跑出门恰转西涧扑面遇天生杲卿子大三人一官忙于旁曰不好了事已洩漏王兵即出可快传下船逃走我去报大哥三人闻说分头转传各人一官奔思齐寓中正遇陈衷纪庄桂高贯余祖何锦傅春在许计议忙曰我丈人来说王六平出首事已败露王兵即来擒拏快些下船齐曰你们快去传说各人速速下船只陈衷纪傅春二人同一官思齐合执大刀奔至海边见唐人纷纷乱窜正十四日未刻秋潮已涨各船杉板本处花叶悉湾泊岸边思齐忙唤众人下船都各各争先急摇到大舡起碇的起碇起帆的起帆当其慌忙之际遥见倭兵亦四出擒拏乃是必登随杨复启王王传镇国将军到正在疑惑间欲差人来唤李英说实而四处值日见唐人鼎沸飞报造反王随传兵马齐出拨将前去谨守炮台放打唐船岸上有走不及者或至海埏无船者有群争上船而船覆者有得上船而急摇者思齐招吶快来抽起杉板开驶出口思齐一船正要开头炮台上大炮连发倭人亦慌忙兼之潮落风又微顺各船亦悉转头坐潮缓缓而行虽炮声不绝却无坏船一个时辰船咸出口思齐站在尾楼上见将到洲仔尾令人放炮打招旗传令今晚暂泊此处议事但思既倖脱虎口船不急去而就泊港外岂不虞倭人出追乎日本因前犯浙闽粤东三省边界掳掠陷城总制胡宗宪令大将戚继光追捕勦杀殆尽所剩回者可数国王从此将大小船只去舵以绝不肖倭人出洋作反思齐筹之熟矣料他船只缺舵难以追赶正传湾泊诸船闻号炮悉一条鞭停住落碇各摇杉板到齐船中齐接众人上船互相安慰毕乃曰幸脱此险不知诸兄弟可有失落否天生曰都下来了并无失落齐着团坐遂曰只差一日就得成事莫非天意若不是一官通知几乎遭难此亦列位福气但不知何由得知一官答曰是我丈人往杨复班中算账何必登领王六平出首说是李英兄被酒漏言英兄嫂对伊兄六平说嘱其收拾货物因此六平得知正往出首杨复着我丈入且回就去启王我丈人飞跑来家叫我快走出门就遇陞兄他们三位方说与知分头通报因此得脱齐问李英曰汝昨晚如何与弟妇说英曰醉了亦都不知有说甚么话杲卿曰醉后失言往往有之今悔莫及且速商量退步齐曰出来共多少船只天生起来点数共一十三只当各分配支更听吾号炮一齐放洋暂到舟山再作商量衷纪曰舟山何用若到舟山人都散了人散则孤立难以济事依小弟管见将此十三只船乘此秋风直驶台湾安顿天生曰此言有理齐曰就烦衷纪子大二位为头程日陞号带夜放火箭以便观望跟踪天生曰如此却好暂且过船料理众各告别十五日天明思齐船中号炮三响各鱼贯随行计八昼夜方到台湾即安设寮寨抚恤土番然后整船出掠悉得胜焉故闽浙沿海咸知思齐等踞台横行一官父绍祖已死季弟蟒二同其四弟芝豹从兄芝莞附搭鱼船往寻是以声势愈大天启五年乙丑秋九月颜思齐因往猪朥山打围回来欢饮过度随感风寒自知不起与天生诸人诀曰共事二载本欲与诸君取富贵岂期今日染此重病中途分别天生等慰之曰疾病人所难免时加调养自好何必过戚齐曰虽然奈大数已尽难与诸君扬帆波涛中耳言讫呜咽而死天生等随即殡殓设位众军挂孝完百日方祭奠除灵十二月初二日天生集诸位商议再推一人统众方可杲卿曰弟有一言奉告不知列位尊意如何众曰所言合当岂有不遵之理杲卿曰我们这番所为虽未得日本而祸不临身兄弟们又完全此乃皇天庇廕今欲再举一人统领诸军弟恐新旧爱恶不一倘苟且从事自相矛盾反为不妙然统军亦非易事当设立香案祷告苍天将两碗掷下连得圣筊而碗不破者即推之为首管见如此不知有合众意否众曰此论最当庶无后言随排香案众各拈香跪告毕依序向前拜祝两碗掷下粉碎无一完者咸踌躇焉惟一官尚未掷又忽其年轻一官跪祷将两碗掷下恰好一个圣筊碗不破众皆骇然一官取起掷下复如前衷纪曰我不信取原碗当天祷告我等大哥已死欲推一人领诸军天若相一官再赐两筊众愿相扶又连掷两圣筊碗不破间有不信者祷告掷下复如前如是者屡屈指计之共成圣筊三十众齐闹曰此乃天将兴之谁能违之吾等愿倾心矣天生曰当选吉日杨经曰初八日大吉我们尊拜一官为首众欲以初八日扶一官为首一官曰弟年谱在诸兄末岂敢越分天生曰此乃卜之于天岂可逆也一官曰既卜之于天亦当决之于人前大哥在日诸公在上弟不敢置啄今日蒙宁为首应有一番振顿上下分明赏罚虽亲疏无异倘如从前无上下之别无赏罚之令弟决不敢承此座天生曰不意吾弟年纪虽轻议论大有经济杲卿曰经济岂在年纪周瑜十三岁尚为都督迨至赤壁专师程普不服及观其调度甘拜下风今日吾弟所言众愿折节相事拱听约束一官曰既承诸兄以天意相推见许但初八期亦太逼恐备办不及况是戌日与弟命不合我看十八申日申子辰会合且备办物件亦得从容天生曰如此最妙今要备办何物一官曰旗帜者乃军中威仪不可不新当一概更换并中军帅旗一面俾众人咸知所尊粮饷者乃众军命脉不可不积专主要得其人船只器械乃众军卫身以御敌不可不坚利而时为修葺决策取胜须得筹画佐谋之士争先破敌全赖奋勇胆略之夫鼓励则赏罚当明荣辱则升降必慎故令出俾众知所尊然后进可取退可守不但踞此蕞尔之土即横行天下谁敢与敌我今择于十八日承接统领诸军除佐谋督造主饷监守外另选十八位作先锋众曰谨受教十一日一官曰我今为首取名芝龙季弟蟒二为芝虎四弟为芝豹从弟莞为芝鹤族弟香为芝鹏余者芝燕芝凤芝彪芝麒芝豸芝獬芝鹄芝熊芝蛟芝蟒芝鸾芝麟芝鹗等各写就放盒内告天拈着者即名之以应十八日之数天生向众曰据所言井然有条随分遣备各色旗号并收拾器械物件候用十八日金鼓齐鸣三声炮响中军船上竖起帅旗一官即以天生为参谋衷纪子大为总监军陈勋林翌为督造监守杨经李英管理一应粮饷杲卿为左右谋士自名芝龙其胞弟芝虎芝豹大功弟芝莞族弟芝燕余十三芝当天拈就名数各拜天地祭献海岳以及旧主思齐毕三让然后登座曰芝龙菲材既承诸位推举惟天在上可表厥心外则君臣之分不敢借私恩以害公内则兄弟之情亦不敢假公威以背义倘有不及仰赖诸公指示若在行间全仗诸公协力山河带砺富贵与共衷纪曰公帅以正孰敢不正天生曰众人碌碌全赖主公提调芝龙曰凡事豫则立故天时地利人和得一即可以有为众曰然遂设晏庆贺尽欢而散芝龙既为众所推统领诸军即料理船只整顿器械件件完备第二卷蔡善继出海招安卢毓英陆鹅被获天启六年丙寅二月龙集众会议曰今诸务颇已就绪岂可坐老其师我欲领战船十只快哨三只配坐前往金厦一以观边境二可取粮饷不知诸君意下如何衷纪曰主君此举甚是夫人惰则力倦勤则思奋刘先主之所以泣髀肉生也芝龙即令杲卿衷纪调拨船只并选精壮匀配杲卿二人前去派定开单送阅第一号先锋芝虎芝燕第二号先锋芝鹗芝豸第三号援勦芝彪张泓第四号援勦芝獬李明第五号冲锋芝蛟芝鹄第六号中军主帅参谋天生杲卿左右亲军芝豹芝熊第七号护卫芝莞陈衷纪第八号游哨芝麟陈勋第九号监督芝麒吴化龙每船各配六十人第十号哨探艄仔二只芝凤芝鸾各配二十五人悉给发口粮一月择三月初三日出师其余林翌杨经李英高贯方胜傅春等领诸军看守寨栅芝龙看毕曰调拨得宜但不知先往何处衷纪曰今南风已发吕宋船以及暹罗咬吧各港皆同可从澎湖下缓缓坐风半逆半顺挨至甘吉等候芝龙依其议至初三日连䑸出港行二昼夜初五早龙又令人上桅观望望者回报曰看前面的山不是南太武敢是北太武芝龙曰夜来南风驶上为是遂传令各船火炮军器勿得参差初十日犯金门十八日犯厦门四月杪下犯粤东之靖海甲子地方时太平日久人不知兵卫所虽有指挥千百户水澎金门游击钦依把总诸官悉承荫袭宽衣大袖坐享君禄其所辖军士亦应操点卯而已故芝龙得肆志遇船一鼓而擒登岸抢掠殆尽其略有纪律者不许掳妇女屠人民纵火焚烧搾艾稻谷比乘风横行羽檄飞报沿海戒严当事者咄咄一筹莫展惟查郑芝龙系泉州府库史郑绍祖之子六岁时曾受知府蔡善继掷石不责之恩即起善继泉州巡海道招安芝龙善继抵任又奉巡抚朱钦相檄差旗鼓黄昌奇委之赍谕出海招安时郑芝龙统船随风驰逐适逢雨水不顺失于收成富者遏粜米价腾贵游手好闲悉往投之芝龙将夺来船只分配驾驶因而日盛边将望风披靡不敢与敌偶燀洗诸船于湄洲忽报海道差官到芝龙延之上船昌奇曰数载违别果然一表魁梧真将军也龙曰流落海外久离乡井凡诸亲友有失侯问今日何幸逐波涛而屈临至此执手至官厅叙礼献茶毕昌奇曰老拙与令先尊共事时将军才有六七岁顽耍丢石掷耎太守乌纱帽本有自赞将军非凡将军尚能记忆否芝龙曰儿童时事影响略知昌奇曰现任海道即当日将军所掷之太守也龙曰呵海道就是当日太府昌奇曰然知将军扬名海外恐为沉迷专遣老拙前来相劝有谕在此芝龙拆其谕曰自儞髻龄时仪表可爱岂料壮年海滨寄迹使闻之恻然谅情非得已耳今特遣旗鼓黄昌奇前来宣谕及儞部属人等幸勿久恋迷津须当速登彼岸本道当为力请卖刀买犊永作圣世良民从此安插复业归农坐享太平和好室家言出于衷幸其听之此谕芝龙观毕曰海上弄兵原非本意因寄迹东洋受困倭人迫而成之今既承道宪严命岂敢固执以负德意自与诸将领商之芝龙心感善继之德遂傅集众头领曰我想飘飖海外虚度岁月总无了局今道宪招安意欲就抚不知诸位心曲何如衷纪曰主公就抚道宪决然垂青我等并无风昔之交虽今日借主公余庇倘后来道宪陞转官势罗织有用不谅那时进退维豁乞假我船只仍回台湾同李英等观看主公得意纪等再来相寻未迟不知主公允否龙曰衷纪兄所言亦是一着岂有不听之理杲卿天生子大陈勋等一十三人齐向前请命欲与衷纪同去龙即拨大小船六只粮饷薪蔬布帛器械俱各满足分支过台芝龙统船十二只计八百余众同昌奇入泉州港指辕门去衣帽龙与芝虎芝豹等二十人背綑泥首阶下蔡善继令释其缚慰抚之曰儞原是有家子生在公门况又容貌堂堂虽儞父已死汝应立志以图上进光耀门闾何忽作乱阶飘流海外而暴弃至此倘非本道岂能瓦全今既翻然而悟贵于自新木道应为汝详请上宪通行府县安插得所芝龙曰此实迫于倭番不得已也非芝龙敢萌此不肖之心善继曰谁能无过第患知而不改今儞能改自是完人将来功名未可量也龙等叩首称谢出守侯军门安插回文岂料巡抚朱钦相染病甚重一切事务悉暂搁起月余方愈检阅文书见郑芝龙已招安立批该道即为安插并将船只军器追存造册报缴善继见批即着昌奇将郑芝龙所带人众开造籍贯住址以侯发文行县安插一应军器船只另造册以便缴报龙许诺造完郎缴昌奇去芝虎说龙曰虎不可失威人不可失势今当事举动不过欲散我们党羽耳党羽散将来祸福未定不如乘今夜潮退扬帆而去龙闻言俛首不答芝豹曰三哥所言诚是不可错过追悔莫及龙曰难负道宪一片好意芝虎曰不提道宪还可若提道宪早该去了龙曰何说虎曰道宪书獃如此安插我们以为恩莫大矣安望其有格外乎况汝又未授有官职倘后来有事衙门深远那时唿应不灵将奈阿龙顿悟曰若非吾弟提醒几乎为其所误遂嘱芝虎等密传收拾于是夜三更于船上放炮三声随潮而去芝龙部将船只人众驶到围头外湾泊善继闻报知龙仍逸去愤曰这辈小人反覆不测真难凭信既不受德化则当以法处之随发文行各卫所有县整备以防劫掠另具文申请军门时朱钦相内擢起程新抚朱之凭尚未莅任勦抚之议因此耽延郑芝龙得以从容将各船燀洗整顿帆蓆索路军器旗帜八月乘北风下粤之海丰攻打嵌头村又犯甲子靖海二所天启七年丁卯正月芝龙从粤回闽铜山沿海戒严全队泊漳浦之旧镇失之凭檄骁将都司洪先春会把总许心素陈文廉等合勦芝龙侦知令芝豹领船五只敌先春芝虎领船三只敌文廉芝彪领船三只敌心素龙与芝凤等率大队从中接应又着芝鹏各领快哨三只作游兵救援遂进师相遇于连江将军澳先春挥船合进互相攻击白辰至酉冲突数十次未分胜负会潮泛涨风起流逆心素文廉二船被流所脱不能成䑸先春首尾受敌无奈收入旧镇檄铜山悬钟陆鹅镇海指挥千户把总调拨精壮军士前来配驾另调附近沿海乡勇各出备捕芝龙以先春收入旧镇亦不追赶就鸣金收军泊陆鹅外屿忽细作报洪先春调各卫所军士配船并乡勇齐御不日即出兵龙亦整船拣将欲决雌雄芝豹向前献计曰洪先春奉巡抚差遣便于调拨何不将计就计破他龙曰计将安在豹曰乘彼在旧镇调拨军士乡勇我带一旅分为两队登岸扮作乡勇前去策应哥哥即统大队攻击俟将交锋时我在岸上两师杀起彼则水陆受敌一鼓可擒龙曰此计甚妙可乘今夜人静悄悄带众登岸须要小心不可露出圭角豹曰自然相机而行哥哥亦速整舟师来豹将海丰抢的乡壮旗帜竖起挑选二百人乘黄昏带芝麟上岸时洪先春调来铜山悬钟二所军却配在船其附近乡勇令其按队屯札侯齐日则放炮升旗夜则定更伏路提调周密芝豹于是夜领师登岸天明至盐墩造饭食毕缓缓而行至黄昏到旧镇见调乡勇先至者咸安顿无混分其牛与芝麟曰汝往洲尾屯札我在此安营若问你是何乡来的汝可应是浮南桥若再问你镇海卫军可来否汝可应他随后亦来了若问汝姓名说是杨德若问汝同来者是何乡汝说是湖西黄默倘外面有信彼般出港常看我这里连珠火箭起便一齐喊杀寻岸边船只毋谕大小抢併合玫须谨慎在意不可孟浪误事主芝麟依令往洲尾凡所过问者悉照前答之二月先春见船只收拾完备诸军陆续将齐惟镇海途远未到正调拨分配板忽了望炮响快哨飞报贼船至先春即发令各起碇乘潮落沖出再至港口即遇芝虎虎站尾楼上高呻洪先春今日誓必擒汝春见虎船只语言狂妄随趱各船围玫曰先擒此贼以挫其锐指挥间听见岸上炮声不绝响杀连天快哨飞报有贼从岸上杀来先春疑惑未定而芝龙大队至春无奈向前督战芝豹芝麟杀散乡勇抢拼鱼船艋仔摇旗擂鼓从旧镇港出随先春船后合攻杀来春首尾受敌坐潮而遁诸船无帅咸星散焉芝龙大胜会同豹麟亦不追赶鸣金收军令芝虎领船五只湾白石头以作犄角又令芝豹领船五只泊港口以备先春复来自领全队舟师随潮至旧镇犒赏诸军另着芝莞登岸安抚附近乡民禁饬骚晖先春走到甘吉回望芝龙不追其神方定见南风微起即令驶上金门投卢游击再整船勦捕五月巡抚朱之凭接洪先春初败请兵立飞檄令卢游击带船与洪先春合征毓英正在遣员知会忽洪游击奔投哭诉致败情由英曰量此游魂小丑无难平也长兄宽怀随整顿本辖舟师同先春进剿侦者报芝龙龙集诸弟曰卢游击虽称宿将素未逢劲敌况今老矣无能为也谓芝虎曰汝带双帆艍船五只扮作商船陆续寄泊岛美浯屿芝鹏汝带小鱼船三只前往东椗一带钓鱼哨探若卢游击船出即飞报芝虎以便合政分拨去后龙带战船八只出泊陆鹅候敌其余船只令芝鹗芝燕等尽藏散处看我退师出沖击则彼可擒七月毓英自负昔日威名大意欺敌一见芝龙船仅数只即挥军沖击芝豹率二船接敌未几合即退龙鼓全䑸齐进互相玫打来往冲突奈稍硝逆龙亦退下英见其连败乘势追赶芝虎得芝鹏报尾其后顺风而来大叫勿赶有吾在此龙见虎船已到即挥诸船转战英闻后有贼船遂同先春御之芝鹗等见龙师退至港口亦合出齐沖毓英船䑸遂散芝虎芝豹环击英船英身中五箭负疼死战豹将搭钩搭住芝虎一跃过船连砍数人豹亦乘势跳过大喝落舱者不杀毓英遂被芝虎所获龙见二弟俱跳过毓英船随合拢前来鸣金收军龙忙过船喝虎曰休得无礼改容向英揖曰舍弟卤莽误犯威颜冀将军宽宥英曰败将惟有死而已将军何必加礼芝龙曰将军朝延命官龙安敢不敬礼非龙敢拒将军实不得已耳英曰曾闻将军业已招安而又逸出今将军不杀毓英意欲何为龙曰某之受招安者实感蔡道宪前日之恩故不论轻重谕到即归但道宪书獃奖励无别不过分散安插而已因此大众失望不得不逸去英曰以将军之才貌应为干城重寄岂肯碌碌无闻难怪将军其然龙曰苟一爵相加应为朝廷效力东南半壁即可高忱矣英曰英不才无力保奏当为将军荐扬龙致谢带芝虎等过船令众船鸣金鼓送卢将军回师英当被获之际自知必死不料芝龙加礼相待心实感激次日船进厦门见都督俞咨皐陈说战败情由以及芝龙始末衷曲咨皐曰老将军所言虽是但我们武将只管征剿至招安非所职掌况将军被获发回愈难言矣英闻被获放回之语羞愧无地曰末将老而无能故此被获但彼惓惓申意又不得不为之言正古人所谓知而不讳也咨皐曰将军奉令征勦今既如此亦算失机本都督未使擅议应自赴省厅候军处分可也英作谢而起曰谨遵谕退去咨皐即飞移军门敏英亦起身途次泉州时蔡道宪已内转仅留太守王猷毓英谒叙猷问胜负英备述始末称芝龙将才因前受抚无职空为安插恐势官欺凌故此逸去倘当事假以一命决可再招弟细思若招此人年少英勇尽可用也猷点首曰将军所言甚得权宜抚恤用人之要法英遂赴省但朱之凭已接俞咨皐报文内有云卢游击舟师战败被获放回辱身辱国莫此为甚之语八月之凭正欲修文覆咨皐而皐已亲至三山会见之凭凭责皐须会师刻期扑灭岂可延纵贻害地方咨皐即飞檄千户马胜百户杨世爵统船二十前去剿捕胜与世爵出泊镇海卫爵谓胜曰芝龙在旧镇我们二十只分为两队明早我乘潮起直入海内持擣其穴彼必然情急死战俟潮退诱其出港公督十只合击彼必星散一战可以成功胜曰此议甚妙遂与世爵分船各叮照应芝燕芝鸾适在东椗了望镇海有许多战舰却着两箇能干军士作渔父坐小艇带鲜鱼数觔混入䑸内以卖鱼为由侦探消息尚隔里许各相唤争买二人望尾楼上插五方旗者拢卖之故意叫苦海面不宁难作生活今幸大师进剿我们就有性命但不知老爷是谁军士曰我这船是马老爷那船是杨老爷极出名会打仗始末皆说二人听毕收了鱼钱飞驾从连江还旧镇回报芝龙方知是马胜杨世爵奉令前来芝虎闻说大怒曰亦不必烦哥哥动身弟自领舶十只擒此二贼龙曰马杨二人是千户百户中之最骁勇者吾弟未可轻视虎曰哥哥何长别人志气若不生擒此贼誓不为人龙曰吾弟既欲前去须着芝豹同行凡事要相机而动不可徒恃而气之勇虎应诺即领船十只同豹乘潮落山港天明到将军澳前摇旗擂鼓而远马杨二人遇之笑曰狂奴来寻死发令迎敌自已至未火烟蔽空往来沖击不分胜负龙见虎悻然而去虞其有失自带船六只前往观敌马杨二人正在酣战之际忽见虎后添船未知几多遂尔怯战被芝虎沖过持火罐掷去火遂发世爵同军士救无及俱赴水马胜见世爵船中起火转舵欲救芝豹尾后起击虎又迎敌与战发斗头炮将胜舶打穿延着火药桶发火马胜情急抱铜炮沈于海底虎豹挥船攻击龙又合击连沈船二只余舰星奔龙方鸣金收军仍回旧镇马场所统之船烧沈五只败坏六只其余伤残者回报失机情由九月愈咨皐知杨马二将阵没即咨副总兵陈希范刻日进剿侦卒探报芝龙龙曰希范酒徒耳一鼓破之遂整舶出相遇于杏仔芝虎首沖其䑸豹继之人莫敢御范坐潮遁芝莞芝豹等合攻杨六杨七船不敢前百户洪应斗四面受敌势窘发火自灾百户张选举抱熕铳赴水死焉俞咨皐接报飞调闽安兴化永宁铜山陆鹅悬钟镇海金门众指挥千百户诸船齐到听令出师龙侦知集诸弟会议芝蚊劝龙且避粤东龙曰咨皐膏梁纨袴徙读父书虚有其名何必远避芝虎曰弟愿为先锋龙许之整船以待俞咨皐调军已齐以指挥张挺桂千户林盛二人领船各五只为先锋指挥杨国柱李应龙千户吴虎傅圭各领船五只为合后咨皐自坐大熕炉船竖一帅旗为中军提调文令指挥黄胜胡如海黄庭李延圭千户周之士何世雄林勋姚应科百户王飞熊李梦斗等各坐船一只为中护卫沖锋以游击商世禄领船五只为监督接应调拨已定择日祭江出师芝龙在旧镇日则差芝虎芝燕等轮流驾大船十只快哨二只于陆鹅将军澳了望如有敌情即便飞报忽厦门细作探俞都督于六月初八日出师龙印谕诸弟曰明日此敌惟王飞熊林盛李梦斗三人深识水务兼有胆异当先除去其余碌碌翼鸡不足介意令芝虎为副将芝彪驾船十只为先锋又着芝豹芝凤芝豸芝獬芝鹄芝鸾芝颚八将各坐一船乘夜潮驾出青水墘然后回头约明日午时从东椗杀来文令芝莞芝麒芝燕芝蟒四将领船各四只作左右救护自领芝熊芝鸾共船六只居中策应是夜三鼓龙统众出泊陆鹅天明咨皐大队至列阵飘飏炮声振天烟燄如云芝虎恃勇率诸众沖䑸与林盛李梦斗等互相攻击自辰至午虽各损伤却未分胜负芝龙见不能取胜又望芝豹之船未见影响无奈亲督䑸船一齐沖入忽孙雄船被芝熊尾送一炮打沈咨皐见雄船失亦催船齐笼围攻将及酉时芝豹大䑸已过东椗闻炮声不绝顺风潮起来咨皐见后面又有贼船将至急传令与商世禄带领船只分御世禄辞令方指挥转舵欲去迎敌别船诸将不知是要分军误为退师各转舵一时全䑸闹动大乱咨皐制按不住被芝虎芝熊芝莞芝燕四将乘虚奋击王贵林盛二船发火芝豹芝蛟等又从后杀来皐首尾受敌兼之潮起风逆各星散而遁咨皐亦退芝龙挥军急追又连击坏船三只至浯屿天昏方鸣金收军第三卷往旧镇芝龙就抚战赤湖刘香殒命崇祯元年六月九日俞咨皐遁入厦门船不得连䑸而军失纪律快哨又报芝龙大队咸屯岛美浯屿急传指挥傅圭领船十五只前去南山边青崎一带湾泊防其突入厦门百姓惊慌逃窜咨皐亦不登岸即停船水仙宫前芝龙至五更水涨吹角进师圭整船迎敌芝虎擂鼓首沖圭船稍怯龙乘势趱其大队齐攻圭大败皐急催师进接已无及矣悉回舵星奔龙追至海门收军号令不许登岸抢掠即退出厦门港宿夜天明仍将舟师收回旧镇咨皐走至三叉河停泊申报欲再大会师合剿工科给事中颜继祖疏参俞咨皐有曰郑芝龙生长泉州凡我内地之虚实了然于胸加以岁月所招徕金钱所诱饵聚艇数百聚徒数万城社之鼠狐甘为爪牙郡县之胥救尽属腹心乡绅偶有条陈事未行而机先泄官府才一告示甲造谤而乙讹言复以小惠济其大奸礼贤而下士劫富而施贫来者不拒而去者不追故官不忧盗而忧民民不畏官而畏贼贼不任怨而任德一人作贼一家自喜无恙一姓从贼一方可保无虞族属亲故击楫相访虚往皆得实归恍若向现任官抽丰偶或上岸买货讨水则闾阎市里牵羊载酒承筐束帛惟恐后也真耳目未经之奇变古今旷见之元兇也谁酝酿以有今日则大将军俞咨皐无所逃罪矣咨皐七尺魁梧自是将种奔驰水陆效有微劳只因与吴淳夫为儿女婿线索相通狼狈相依遂至藐简书如弁髦视桑梓如秦越丙寅招抚之议实倾贼囊以充私槖敢于孟浪主张尔时按臣周昌晋及藩臬诸臣多讶其非策而旧抚朱钦相怜地方疲困不乐观兵姑听其言收杨六杨七以为用岂知抚寇者必未抚之先晓以利害示以兵威使彼摇尾而乞怜又必既抚之后散以原籍领以保约使之乐业而安生而咨皐招之海仍置之海首从无分别商民任劫掠故今日授抚之职即明日作贼之人且也杀人可以不死家享巨室良田之福而身被黄盖腰金之贵人皆有所利而为贼何所惩而不为贼乎去年春间羽书络绎咨皐抱头三山趦起观望及标船标兵陆续先发咨皐始出副将陈希范嗜酒有癖占风无智泊舟铜陵之内港流连杯酌哨探报警屈被鞭笞贼已迫而缆未解无怪九十余之战舰千余人之壮丁尽投烈燄而葬鱼腹也最可痛者把总洪应斗张选举奋不顾身手刃贼级数十颗贼以火政应斗选举以火攻贼贼锋稍挫奈希范之扬帆远遁杨六杨七之袖手旁观应斗自知不免发火而自焚死选举势穷抱铜铳自沈于海底有心人成为流涕希范既以身免犹诬应斗以未知着落天日在上将谁欺乎此恤典宜急以慰忠魂至抚臣朱之凭严檄杨六杨七而杳然无踪咨皐始缩舌无辞抚臣劾希范并及咨皐人皆谓二将必伏斧钺之诛而财神有灵水山是倚白简已入长安希范尚扬扬白得仪从鼓吹放铳开门咨皐则掩耳偷生听强寇蹂躝内地游戏于同安海澄石码之间以至贼突入镇门离漳郡仅咫尺非县令曹履泰刘斯琜卧薪尝胆保障于外巡道朱大典发令指挥弹压于内斗大孤城几乎断送而漳亦岌岌不保矣闽事尚忍言哉粤艘不通岁荒米贵小民枵腹莫必其命而咨皐反委官驾船买谷名为给食于兵而实则齐粮于盗漳民争欲脔其肉而寝其皮淳夫虽一手障天曲庇咨皐而先帝明旨于抚臣疏中直以政堡烧船伤兵损将诘其招抚之效安在并究其酿祸之责安所逃罪矣后复于按臣疏中专责咨皐以策后效偿前失矣荏再居诸于今八月不闻咨皐有尺寸之树立岂谓贼稍离汛地遂可骄语驱除之功乎贼避北风非慑咨皐闽粤辅卓唇齿之势粤危则闽不得独安贼若再顺风为阵臣必料咨皐之束手无措此在咨皐之罢斥宜早希范之逮问难宽也疏上下廷臣会议俞咨皐即解任陈希范听处分于是芝龙纵横沿海当事者莫敢问焉秋七月新巡抚熊文灿接泉州府王猷条陈时事称郑芝龙两次大胜洪都司而不追获卢游击而不杀败俞都督师于海内中左弃城逃窜约束其众不许登岸不动草木是芝龙不追不杀不掠者实有归罪之萌今一时剿难卒灭抚或可行不若遣人往谕退船海外仍许立功赎罪俟有功日优以爵秩文灿即批巡道邓良知酌议良知接批即传王猷问曰贵有所详招安郑芝龙一事抚台业已批下着本道酌议遣人招安但查旧按前道系差黄昌奇去的今者昌奇已死不知欲差何人猷打恭曰卑府此详原有其故前日卢游击被获郑芝龙业将衷曲一一吐告迨后历观芝龙行事实有受招之意今剿既不能行日见猖獗将为东南所患故卑府详请今抚宪既批允以卑府管见还该令卢游击去的其事方济良知曰贵府所言诚是但卢游击此时在省侯旨如何得去猷曰须宪台禀请一可以救援卢游击之危二可以造生灵无数之福一举两得良知是之随飞禀巡抚文灿文灿接良知禀内称芝龙就招意既已吐露于卢游击之耳今可着其前去成功之日许赎前罪等语文灿立调卢游击面询曰卢毓英查汝履历屡建劳勋堪称宿将为何反遭此小寇所获英禀曰罪弁奉令出征敢不竭力奈郑芝龙年少勐噼船只最坚牢毓英所统军士未经战阵一见即溃故罪弁独力难支所以被获此等情由还求宪天救援文灿曰今有泉州王知府详文招安巡道禀请委汝前去若能招安芝龙本军门目为汝救解英曰招安芝龙固是不难但芝龙以前抚未加官爵恐遭势宦凌辱是以逸去今欲再去招安若无官爵恐不能服芝龙之心宪天为国为民必须酌议妥当庶罪弁好去文灿曰芝龙不过一小寇耳欲加大职难以题请若与之职小他未必如意毓英曰凡事当相经权苟有利于社稜春秋许之今日招安郑芝龙不但安民生且为国家得人用文璨曰本军门给尔令牌前到泉州与道府相议酌量而行毓英叩谢出领文牌下泉州先见知府王猷致谢提拔大恩次及招安事猷曰将军此去自然成功英曰芝龙自然受招第去招抚尚有一事最要者未妥猷曰请明其说英曰前见抚台弟亦面陈若无官职难买芝龙之心抚台着弟前来与公祖并道尊商量猷曰弟前文业已详明着其退师海外将功赎罪俟有功之日另优以爵秩况今李魁奇併了陈衷纪杨六杨七叛去肆行乌洋褚綵老劫掠沿海刘香老扰害惠潮及南澳地方将军此去谕其招安擒灭诸盗抚台自然特本加以重爵为朝廷股肱岂不胜于游荡波涛乎英曰公祖所谕极是足以服芝龙之心遂随王猷谒巡道猷入将所议招安始末陈明良知大喜立传毓英英谢救援毕良知曰抚台发文前来与本道同知府商议壬知府所同之话甚然有理汝可前去事妥之日本道自然申请为解前愆英曰今日得起白骨而肉者皆老大人之赐世世衔结遂辞起身竟往旧镇先差人通知芝龙龙随遣芝鹏引接到船各柑致意龙曰今日何幸得将军驾临实慰芝龙素愿英曰弟老而无能前荷将军不杀回到中左被俞都督申报失机迩蒙泉州王府尊详请抚台抚台委弟前来招安业将将军衷曲一一剖明甚是欢喜着将军退师海外立功之日定然保题决不负将军归诚之意龙拱谢曰此皆将军游扬之德异日自当厚报须烦将军婉回通行各处蔗使将士便于採买粮食英曰此自然之理但将军亦当严饬诸人登岸毋得放纵以累名誉龙曰谨受大教尽欢而散九月芝龙举其众降差芝燕芝凤带金银币帛同毓英入泉州城先见王猷次见邓良知代芝龙陈始末愿拜门下缴上厚礼各大喜即行文本府沿海卫所许芝龙军士登岸採买又为申请军门内称芝龙倾心向化情愿自新立功赎罪从此沿海地方得以宁靖等语交毓英上省英至省投缴文灿文灿即传英进问英一一代芝龙禀上愿充辕门犬马报效所有福建以及浙粤海上诸盗一力担当平靖以赎其罪并呈重礼文灿大喜收之立即通行全省准芝龙招安侯旨定夺遂以义士郑芝龙收郑一官功题委为海防游击又委毓英为监督督芝龙军平诸盗立功之日再为题请毓英斋军门檄谕同芝凤同泉见府道府道亦为英喜嘱其速督芝龙立功英星驰到旧镇会芝龙龙询凤燕同道府口气并观军门题禀大悦致谢毓英即整顿船只以便征剿英曰将军此行先平何人龙曰陈表纪等原有八拜之交今为李魁奇所併当誓师先除此贼则公私可以两尽英曰将军情义深重调度有方真令人感激敬服龙随差快哨出洋侦探魁奇住处崇祯二年四月奇正率诸船在辽罗地方候劫商艘郑芝龙得报令芝虎芝豹为先锋芝彪芝鹏为应援自领芝鹗芝豸等同卢毓英为合后时彪虎燕多四船齐到各逞夙威两相攻打守金门之哨船忽听炮响亦驾般从城仔角出而芝龙大队亦至魁奇寡不敌众就转舵欲遁适南风起龙一船牵舵乘势沖下芝蟒持火罐抛过魁奇忙将木棍打落水中芝豹借风合击赶将搭钩搭住被魁奇一刀洗断开去芝麟又将火烺喷筒烧来魁奇遂将船舵摆开悉为横风吹散不提防芝虎船从后赶杀声如巨雷大喝死贼今日决难饶汝搭钩搭住执牌跃过魁奇接敌互相交闹奇伙合併虎逞力支御势已危迫幸陈霸陈秀亦跳过霸砍散环众秀一鎗刺倒魁奇芝虎乘势连砍二人余悉伏舱或赴水者龙见魁奇被砍遂大唿降者不杀尔等原是良民投顺自然重用是以所有船只咸落头帆降龙收其众令割魁奇首级设位哭祭陈衷纪等然后回师申报军门文灿接捷知龙阵斩李魁奇收其全伙差旗鼓张彬斋谕帖银牌前到辽罗犒赏并许转题参将巡道与泉府亦差知事林旭赍银牌羊酒犒赏并安插魁奇党芝龙大悦各答厚礼具禀伸谢六月芝龙斩叛贼杨六杨七于酒洲港收其众八月褚綵老掠闽安文灿檄芝龙龙追于南日灭之崇祯三年庚午夏五月芝龙因忆火光梦中之异修书遣芝燕驾船往日本迎接翁氏并其子回来日本国王困颜思齐集船谋夺不成从此加意防范唐人而翁氏与芝龙倏尔别去虽屡翘首云山其奈盈盈带水何惟日抚其子喜子颇可人又举止异众一日报唐船到父女正在计念间突闻唿叫之声翁翊皇出接两未谋面询其由来方知为芝龙差欲接其女与甥回也芝燕曰奈与国王再三说无此例岂不徒费其劳翊皇曰国王见书欢喜抑有怒色燕曰国王见书甚喜翊皇曰见书若喜再作商量燕曰自然还要恳求国王难道就回么唤从人将所带物件行李悉迈上翊皇家住下然芝龙自遣芝燕去后偶闲谈间见南风大盛屈指芝燕到日本矣旁有日本旧唐者到芝龙面前言曰到谅到矣恐国王未必允从芝龙曰汝何所见旧唐者曰日本从来未有妇人入我中国国王焉肯特破此例必用一计服他然后可芝龙勐省尔言有理可觅画师画我形图驾统无数艨艟旌旗飞扬军威雄壮令芝鹗带好汉六十名新盔亮甲器械坚利乘此南风尾过去声言若不依允即欲兴师前来鹗领命行八昼夜到日本芝鹗入港将旗帜器械摆列整齐金鼓喧天一时日本骇然恐是侵犯之船炮台预放以观动静迨至落绽其疑方释芝鹗上山将画图送入国王收阅集诸文武会议曰郑芝龙连发两书遣人前来未知作何发付辅国将军启曰迩闻郑芝龙兵船甚盛今连发两旧前来欲依他从从无此例若不依他恐一旦加兵亦是费事以臣管见不如将儿子送还他其妇女说徒无此例则一举可以两得矣国王大喜曰此议甚当立传翁翊皇面谕皇领命回家与燕鹗及女儿说知九月北风起国王同郑芝龙书送其子交芝燕芝鹗载归翁氏临别之际悲喜交集牵衣恸泣芝燕芝鹗共慰之劝曰归去商量自当设法再来迎接随解缆顺风十月到安海芝龙望见其子仪容雄伟声音洪亮屈指已七岁矣追忆生时奇兆甚喜延师肆业取名森字大木读书颖敏但每夜必翘首东向咨嗟太息而望其母森之诸季父兄弟辈数窘之独叔父郑鸿达甚器重焉每摩其顶曰此吾家千里驹也有相士见之曰郎君英物骨格非常对芝龙称贺芝龙谢曰余武夫也此儿倘能博一科目为门第增光则幸甚矣相者曰实济世雄才非止科甲中人性喜春秋兼爱孙吴制艺之外则舞剑驰射楚楚章句特余事耳事其继母颜氏最孝于十一岁时书斋课文偶以小学酒扫应对为题森后幅束股有汤武之征诛一酒扫也尧舜之揖让一进退应对也先生惊其用意新奇崇祯六年癸酉冬十一月刘香老焚劫小埕芝龙统船击之香败遁粤东时诸贼咸称其香老姓刘漳之海澄人五短身材性极骁勇勾引无赖驾小船运金门劫掠商舡突起猖獗聚众数千有船大小百余号杀伤官军横行粤东碣石南澳一带地方崇祯七年甲戌夏五月熊文灿擢两广总督十二月文灿檄惠潮分守道洪云蒸巡道康承祖参将夏之木张一杰亲到香船招安被香留困崇祯八年乙亥春三月文灿会同闽抚邹维琏檄郑芝龙统所辖船收刘香老芝龙将新旧船只分为三程第一程芝虎芝豹为先锋领船十只快哨四只第二程中军坐驾芝龙同卢毓英芝鹏芝蛟等亦领船十只第三程芝彪芝凤芝麟芝豸芝鹤芝鹗芝獬芝鸾等各领船一只为援勦择日祭江出师四月南风已发芝虎等船不顺行稍缓刘香在甲子闻芝龙奉两广令牌统船会粤师不日即到刘香大怒曰一样皮毛素无仇敌何苦为人作鹰犬也他见我们前岁小埕之役稍避其锋锐彼就洋洋得意吾誓必擒此方快我愿即令李虎三扬韬陈玉林武滞船前去用尾洋防御又令其弟金同康钟李飞熊张赋带船来往救援自领大队胁云蒸共船迎敌芝虎船行至十日方到田尾洋与李虎三相遇白已至申互相沖击军士各损伤而未分胜负遂两收金次日又战适香督船至合击芝豹芝虎受困几危幸芝鹏芝豸芝麟芝燕船到沖䑸救出退十里停泊是晚芝龙大队到询问情由天明芝龙率诸船列阵分击香出洪云蒸退敌云蒸大唿曰吾矢死报国亟击勿大亟击勿失香大怒立刃云蒸各飘飏互攻终日会天晚罢战芝龙大队泊赤湖谓诸弟曰今晚我们船泊在下风半夜水转刘香必乘湖水沖来芝豹汝可带船往来飘驶以防不测芝虎汝可带船五只在前椗寄椗如遇有警可放超连珠火箭以便前来接应又发令凡有船只浮水寄椗头帆勿落火炮预备军士衣甲在身刘香船仍收田尾虎三过船见香曰郑芝龙恃强不识水性今晚在赤湖主公可点齐船只多设火器俟夜半水起乘潮顺风沖去芝龙可擒香曰此计甚妙遂各预备至二更时分潮起风果微来香加额曰此天助我诛此狂奴即统全队行甫至半途忽前队了望报曰前面一派黑影恐是船来虎三曰他船泊在赤湖港何得此处有船令各船提防听我炮响一声齐赴杀进芝彪见水涨二分却令椗起浮水徐行而进远望前面摇动似船乃曰不出所料今果来矣椗帆俱起安炮守候听吾掌号一面攻打一面放起连珠火箭虎三一船先到即喝前面何船芝彪不应令掌开炮直沖过去芝虎芝豹望见火箭连起炮声虫天随督䑸前来刘香大队亦至浑杀至日午稍停战芝龙曰刘香满度有法虎三真箇勇瑜芝虎听见大喊曰此贼有甚难破俟吾擒他一船破䑸直入手执藤牌口含大刀爬在船末望香船将近一跃过去乱砍香即接战众又合闹龙遥见忙督船往救芝鹄一船从横沖去被香横身熕发出裂开沈下芝蟒船逼进站在斗头上抛过火罐香船首火虎三好香船发火急来救时不防芝豹从后赶来发一门斗炮竟穿虎三船尾楼打死舵公透入官厅碍火桶而药发直从桅边抖头出其船亦发火虎三救不及情急抱铳耽于海底芝虎与刘香见火炽难以脱身互相乱砍一併焚死芝豹芝彪又连击沈船数只方挥招旗招降遂鸣金收其部众仅走刘金三船投琼州去送康承祖夏之木张一杰等回粤并发还掳掠妇女具文申报大痛哭芝虎芝鹄身亡令人广捞尸首五口不可得停甲子所延僧建七昼夜梁皇宝忏祭奠二人暨阵亡诸将士然后班师刘香既灭海波不兴鲸鲵屏迹实赖芝龙之威制崇祯十一年戊寅五月郑森进南安学弟子员崇祯十二年已卯夏六月荷尔国郎必即哩哥驾大夹板船九只犯闽浙地方郎必即哩哥者荷兰国之健将也力能举鼎兼精剑术英国之人白血红须鹰鼻狂眼原无船只因永乐差太监王三宝下西洋偏历诸国声言取宝实侦建文船到其国国人恳求船式三宝虑其有船则可渡海骚扰边疆故意持一管坏笔画一箇扁圈中间首尾直竖二三节将笔毛刷开乱画几画与他岂知荷尔人性乖巧就里样打造所有笔毛一画安绳一条为船中索路造成船只驾驶比中国船加倍坚牢且火器甚精屡到中国带哔吱哆啰呢等货物贸易同则停舟海中一人坐在桅斗上持千里镜四方远观有商艘则将所佩小船五六只放下每船坐六七人俟船将到围笼如我们伸头御敌他将鸟铳吹打一鎗一箇并无虚发是以海上最畏遇他所谓来商去盗明李之防猫儿眼即此是岁统夹板船九只犯闽浙地方官军屡为所败军门仍檄郑芝龙平复芝龙接叹喫曰卢宁侯毓英惜已死矣使其今日若在则破此易易耳遂着芝豹芝彪为先锋芝凤芝蟒为左右援自领芝麟芝燕陈秀郭仪陈霸等居中调度临时又叮彪豹曰夹板利害非比我们的船凡事当先觑方便可战则战勿得恃勇徒自损灭耳豹领令去至湄洲外洋相遇互相攻击将及申时芝龙船到环围迫战奈夹板船只高大两边遮盖坚固火炮利害无计可施反失芝蟒芝鹤二船伤者甚众方鸣金收军入泊枫亭港口即唤芝豹芝彪等嘱咐曰夹板坚牢难破须用火攻方得取胜汝可选带惯水者五六十人小渔船七八只将大竹锯筒每人腰间带两箇船中麻棕灌油并硝磺引火之物船头以铁鍊带钉他船高炮远渔船小而撑快直沖到彼船边将斧钉住发火人跳下水浮漾走回二人随选惯水好汉备办起火诸物暨小船停当龙即整师出敌往来攻打芝豹即发小船依计而行果夹板船高炮远小船撑快如飞到即钉住发火悉跳下水或沈或浮走回芝彪又令快哨捞救连烧夹板船五只余败遁丢第四卷登煤山明祚攸终定燕都我朝一统崇祯十三年庚辰天下贼寇流横虽每有斩获屡报招降然经略无方不能解散降而复叛故张献忠煽聚于谷城罗汝才并起九营应之合于房州连陷湖南湖北岳鄂等处地方复至澧阳守道周凤岐求救于七省参军陈璸璸即檄蜀镇总兵温如微领本辖兵五千共万余人于十一月十九日进援澧阳与周凤岐共筹制敌之策二十夜忽接常武告急即发凤阳兵三千往救又发卫营游击刘以泗领兵札新州以御水路发茅冈营副将刘时早领兵札公安以拒襄郢分佈已定二十四口张献忠大军至常武温如微不敢守弃城而遁三湘亦随失陈璸等孤军腹背受敌十二月初八日璸将沅标兵三千土司兵五千牙兵五百新募弓弩手六百进复常武初九日过城子鳌山铺献忠用骄兵计凡三战而璸三捷献忠合其众再战璸大败死亡殆尽惟有苍头刘光瑞率兵数十人护璸逃遁六十里而贼又至光瑞同牙兵死战卫璸光瑞被杀璸奔新斗铺为贼所擒澧阳遂陷周凤岐亦被执二十四日解至公安马驿桥孙家园见献忠忠劝璸降璸怒目叱之曰堂堂宪臣肯从反贼献忠大怒断其手足骂民不绝口割舌剖肝凤岐亦大骂贼咸被杀时贼或携药囊着蔡或卖卜星相或为脑流黄冠或为乞丐戏术分佈四方侦觇虚实互为接应流毒焚掠势若燎原过天星等七股尽分道入蜀陷大昌犯州河南瓦罐子一斗栗诸盗尽归李自成有黄梅贡士吴卿上言曰流贼姦宄出没尤甚侦走日驰二百里酗酒耽色渴睡不醒若得能将勇敢衔枚夜袭贼不吸觉也今兵不杀贼反以仇民穷乡男妇匿林逃难割头献功以愚主将主将以愚监纪监纪不知遂奏其功此弊踵行久矣所当痛惩者也崇祯览疏是之令朝臣各省抚按举将才是以芝鹏赍军门荐本至京恰合其机先赂本省势权缙绅如吏部丁启濬者然后关通阁部相互会于崇祯之前准授郑芝龙南澳副总兵以靖海疆崇祯十四年荷兰郎必即哩哥统船前来被郑芝龙烧坏五只其余船率领逃回綑缚见王请罪王曰胜负乃兵家之常卿不必过于自损遂赦其罪有国王之弟揆一王向前启曰我国船只兵粮俱足俟臣带领一旅前去与郎必即哩哥报仇王曰御弟欲领兵前去甚好但唐朝人物不少未可恃勇卿欲去须相机于附近地方先锯一处安顿般只收拾人心庶得通知来往气聚兵粮养精蓄锐窥其虋隙进可攻退可守不致孤单有覆败之余揆一王曰谨领谕教即挑选精壮配驾夹板船十五只辞王出师王率文武饯行临别又属其步步小心唐人多诈揆一王顿首拜命顺南风不论日月而行亦是天意使然一日看前面山甚高揆一王问左右曰不知此处是中国否内有旧跟郎必即哩哥军士答曰看此处水色不是中国我们船尚在洋这边王曰既是这边地方将船驶入去看是何国众船得令乘风而入王持千里镜照观岸上并无城郭嘱咐将船一条边湾住预备火炮以防意外传么予同兰带好汉一百名每人长铳一短锐铳腰各悬剑驾小船巡看侦问是何国么子随带人上岸见鲲身有些旧址却无乡村仍下船过江登岸行里许方见有人蓬头跣足赤身箛肚佩弓负箭么子令人招他他亦就来语言不谙徒以手相比画引到社适通事何斌同李英在澎湖被李魁奇追赶船只走到鹿耳门打破两船人咸淹死仅存何斌与一二水手被水漂至大线头救起身被海石蚝壳伤坏调养才好而又染病在社里随出来与么子相见么子间何斌此处何处斌曰名台湾么千曰有国王无曰无悉是散居么千闲言大悦就邀斌同往船中见揆一王把终始陈说王喜厚待何斌用为通事事无大小悉以谘之又问斌此离中国多远斌曰此处到澎湖四更到厦门七更共十一更王曰如此甚妙此处既无统属我今就安顿在此朝夕与斌踏看地里起筑城池为永远计择于七鲲身首置城一座名安平镇是也又名七星赶月用糯米和灰磨甄堆砌外附炮台对面赤嵌亦起小城王将带来军士悉与新港社土番结姻即差夹板三只回国报命并请给粮饷迨工竣又虑港门觅涧船只易入防患难周随将旧夹板六七只乘巨石湾曲回旋打船沈焉凡船只入台者必由炮台前经过若从别处则触沈坏夹板其船必破余处水浅招多如此策画固若金汤崇祯十五年壬午八月郑森赴福省乡试但台湾乃海外穷岛为荷兰国揆一王筑城所踞未足为奇乃有一座锦绣江山普天人民已受二百七八十年恩泽误用庸臣重文经武门生同年互相表里只知市私恩有家致富那肯佈公心为国培元朋党凌嚼民不聊生致四方盗贼蠭起当事尚不知悔上下蒙蔽有钱贿赂者则保题之当时有出栗赈济者则感指他沽名市义必有异志合疏交政是以最英明之君被几箇草寇摆弄得昏迷大众相视束手而待毙耳时崇祯十六年癸未七月闯贼李自成设酒请草天王贺一龙就席间斩之随驰马至罗汝才营汝才不知就里出来迎接亦被砍死逐得两部人马共有百万据西安府为长安府进攻榆林被庆阳连张献忠为唇齿还师西安过年崇祯十七午甲中正月兵科给事中首应遴荐山东登州副总兵郑鸿达缓急可用诏益南赣兵三千命逵镇守又擢南澳副总兵郑芝龙为福建都督是月贼伙牛金星宋献策李巖等共尊李自成为帝僭号大顺改元永昌遣刘宗敏李过等攻破大同巡抚卫景瑗骂贼被贼碎剐敏驰报李自成成曰此关一破使可长驱直抵留贼党李友等守西安城率众从禹门渡河巡抚蔡懋德领应时盛巷战死临晋何津垣曲绛州皆陷二月十八日进攻代州镇将周遇吉退守宁武辟率二百余人从城上缒下杀入贼营贼大败退二十里相持半月阉宦按兵不救三月初一日城陷遇古统兵民御敌远砍数十余贼力竭被擒劝降不屈大骂遇害妻白氏尽节全城屠戮自成叹曰使守者尽如周遇吉吾安得至此节投牒于兵部约战三月十五目自成至黎城崇祯皇帝征天下勤王御史李邦华劝上南迁帝怒曰朝臣平日所言若何今国家至此无一忠臣义士为朕分忧谋及南迁夫国为死社稷乃古今之正朕志已决毋复多言又请太子抚军江南给事中光时亨大声曰奉太子南行将欲效唐肃宗故事乎诸臣遂不敢言帝复问战守之策众巨无一对者帝叹曰朕非亡国之君诸臣实亡国之臣耳遂拂袖而起钦天监奏帝星下移总兵姜环通叛将白广恩与太监杜勋降贼巡抚朱之凭自刎自成愈逼帝召诸臣相对泣下并无他策忽报昌平失守崇祯色变是夜贼犯平则门早朝帝对诸臣无言惟相向哭泣而已须臾贼大至报过芦沟桥俄报攻彰义门城外三大营皆溃火车巨礮蒺藜鹿角悉为贼有反转礮攻城轰击震地诸臣方侍班襄城伯李国桢匹马驰阙下汗浃霑衣内侍呵止之国桢曰此何时也君臣即求相见不可多得矣召入国桢跪奏守军不用命此城虽守叩头歉歔帝命内臣协力守城内臣咸譁曰诸文武何为我们甲械全无焉能守城军十八日申时彰义门启闯贼率群伙而入帝召阉臣问曰卿等知外城破乎曰不知帝曰事急矣今出何策俱曰陛下之福自当无憾是夕帝不能寐同王承恩幸南管登万寿山望烽火烛天徘徊逾时回干清宫朱书谕内阁命成国公朱纯臣提督内外诸军夹辅东宫命进酒连沃数觥叹曰苦我民耳以太子永王定王分送外戚令妃嫔各自为计忽报皇太后自缢帝搥胸悲楚继报皇后亦自缢入见公主叹曰何生舌家左手掩面右手挥剑断其臂而去少顷去辄换朱援绞械手持二眼锐出中南门至朱纯臣第关人辞坞目仍同宫登万寿山之寿皇亭咬指出血书诏于衣袂曰朕自登极十七年逆贼直逼京师虽朕薄德菲躬上千天咎然皆谙臣之误朕也朕死无面目见祖宗于地下去朕冠冕以发覆面任贼分裂朕尸勿伤百姓一人遂自缢太监王承恩亦缢于旁城陷太监王德化率内宦三百人迎自成于得胜门令仍旧职时有官民进表云比尧舜而多武功迈汤武而无慙德之句自成受朝贺毁太祖庙铸永昌钱不成寻崇祯于煤山命以双扉儿帝后于东门侧殓以柳棺覆以蓬厂莫有敢哭者襄城伯李国桢跟踉跄奔跪梓官前放声大哭贼党执桢见自成桢大哭不止以额触阶流血满面贼众持之自成好言劝降桢曰三事从我即降一祖宗陵寝不可发一葬先帝后以天子之礼一太子二王不可害自成允诺为易梓官帝戴翼善冠衮玉渗金靴后袍服如之以丹漆殡帝以黝漆殡后葬田贵姬墓侧桢一人斩衰徒步扶送葬毕自杀时自成下令搬仓库向户部主事范方取仓钥方怒令斩方方神色不变受刑又拘国丈嘉定伯周奎三夹不死搬出银七十余万陈演献银三万金三千珠三斗其余拷掠凌辱者甚众又胁宁远总兵吴襄写书遣降镇唐通往山海关招伊子总兵吴三桂时三桂守山海关接邸报见陕西总督余应桂上疏言曰贼众百万非天下全力当之不可讲调左良玉吴三桂高杰唐通周遇吉黄得功曹友马科张天禄马岱刘泽清暨王国蛮刘良佐葛汝亮及割将邱磊惠登相王光恩孔希贤金守亮等会师津定之间督辅之外加一督师如史可法王永吉其人者赐以尚方悬公侯之赏以鼓励之庶几可灭之疏吴三桂既见邸报恐不日旨下即欲起行遂操演兵马以俟后又见一报廷议山海关重地若召吴三桂入卫则山海关谁守弃地亦非善策知不果行迨接三月十九日报贼陷京师皇帝死煤山顿足望南恸曰庸儒误国至此谋欲动王四月初二日唐通至出其父襄书并夸奖新命犒赏银四万匹三桂疑惑未定通说以运数既终大事己矣父命当尊且择木而栖择君而事弃暗投明历代有之魏征尉迟皆名臣良将史册昭然非自将军始桂意颇顺送通回自调兵马缓程入京自成望通不至疑三桂违命将吴襄三千余口尽行诛戮仅走其姪吴勋中途传袭凶信三桂悲号切齿遂驻军单骑奔辽东见清世祖章皇帝请师世祖允诺即调摄政王豫王肃王同洪承畴统八旗兵马长驱而进军声大振唐通见李自成言陛下何杀吴襄之太骤也通费多少后舌说其归降业已拔营而来今己杀襄三桂闻之岂肯甘心必定关外乞师将奈之何自成令祕之遣人急促三桂至中途侦知三桂已出关求师遂不敢往驰回告自成成忙令刘宗敏祖光先谷大成自承恩等立十二大营于城外首尾相顾以备御敌又令李巖与唐通李牟等统兵八万迎敌二十一日相遇于一片石通列阵招降三桂咬牙指通骂不绝口参将徐有容出马逼战通迎敌未几合遂被有容刺死李牟见唐通被杀飞马出救被马宝旁射一箭牟伤额几乎坠马贼大败三桂急飞军追赶至永平复职杀贼万余级李巖丧胆奔回宗敏等不敢屯营悉退城内各自为计咸无战志摄政王督诸师环札城外李自成与牛金星宋献策等相议守御金星曰满洲人马强壮弓矢娴熟况吴三桂少年勐勇我师连败两阵已无斗志不如暂退陕西养精蓄锐再来恢复今若迟疑恐变起肘腋悔之莫及其姪李过亦曰丞相之论极是十箇北京不如掩一箇陕西退守为上策自成意遂决二十六日诛陈演朱纯臣诸勋戚空御库珠宝自成先行令祖光先谷大成等断后二十八日大肆掠出城夜焚五凤楼清世祖见远胜两阵又逢初夏恐马力疲倦暂传安养忽见城内火起哭声轰天知是贼溃即令三桂追赶满兵副之亲统诸王额真等分九门入扑灭余火毕下令安民收拾仓库图籍追谥崇祯为怀宗端皇帝皇后为烈皇后吴三桂追李自成至三十里大杀一阵夺其辎车无数谷大成见桂追到布成阵势三柱奋勇沖过大成队乱被杀自成闻大成已死趱军从西北遁去桂至定州报捷京中臣民劝进于五月初一日拥戴世祖皇帝登极国号大清改元顺治元年封吴三桂为平西王洪承畴为经略招抚江南但江南诸臣于三月二十五日闻京师陷帝后殉社稜齐集魏国公徐弘基第以太子二王不知存亡天下岂可一日无君议立亲藩讨贼时潞王福王周世孙各避贼淮上凤阳总督马士英言福王是万历神宗之孙泰昌光宗之姪大行皇帝之兄伦序当立可法大器执不可屡议未决四月二十七日右都御史张慎言户部尚书高弘图詹事府詹事姜曰广吏部给事中李治河南道御史郭维经诚意伯刘孔昭太监韩赞周等会议可法大器后至而孔昭赞周力主如士英言遂迎福王于仪真燕子矶五月朔至江南初四日监国御史邧彪佳曰先受监国其名极正使海内闻之方知无倖位心示谦让也今既发丧宜登大宝佈告天下为先帝报仇诸臣与魏国公皆然其议乃于十五日即位诏以明年为弘光元年上崇祯说思宗烈皇帝后易为毅宗正皇帝弘光设四镇晋黄得功靖南侯驻芦和得功字浒山京营名寺也每战身自冲突劲疾若飞江淮唿曰闯子曾为群商执鞭往都经山东值响马众商俱逃遁得功独手提两驴蹄御贼贼无不披靡其勇如此时高杰兴平伯驻扬滁忌得功威名伏兵劫功于土桥屡战事战以太仆寺少卿万元古监军江北解之始各罢兵按高杰字英吾系降将曾从孙廷傅子曾头破贼越次年郏县溃潼关不支率其部下李成栋杨绳武等十三总兵统众四十万渡河大掠晋中鼓行南下顿师邳泗间既位列四镇忌黄得功威名且得民心率三百精骑袭有功功用至土桥解鞍下马作食杰伏骑猝起功角巾缓装出其不意亟擐甲而飞矢雨集所乘值宙千金俄而矢中蹄腾而上他马驰去杰帅遣兵戒之曰必生擒得功时有枭卒十七骑追之且及得功大喝反鬬发腰间所余七矢杀七人遂挥长刀复砍三人幸共军到获免从行百骑皆攷杰又将千人袭黄义真城被黄守将邱钺马岱设守不得入岱开门出击尽歼之于是怨愈深万元吉偕伊将张文昌李楼凤调停两间意未解会得功母丧元吉乘间说之曰土桥之衅无论智愚俱知其非今将军以国故亲故遂鬬盛怒是归其曲于彼而将军收名于天下得功稍和元吉又令杰出千金为黄母赙二憾之搆始释杰虽为人抗暴然慷慨识机变可说而动平日折节事僧德宗曾问德宗以终身之事宗曰居士起扰攘今师朝廷为大将为通侯此不足为居士重也率众从史居士儒家称圣人我法所谓菩萨居士与之一志併力可谓得所归矣杰之妻邢氏饶有权智一见史公出至诚相待亦劝高杰倾心史公亦喜杰驯扰大事有赖命王相业监其军加李成栋贺大成王之纲李本源胡戎桢为大将连骑之任专制河南高曰杰既以身许公再无乱心封刘良佐广昌伯驻凤泗封刘泽清东平伯驻淮徐又调郑鸿达黄蜚郑彩为总兵加鸿达镇海大将军守镇江彩守三叉河口为彩石芜湖备六月史可法马士英奏北京李贼系吴三桂出关请师攻破遂封吴三桂蓟国公遣中书阮廷扬海运米十万石银五万两济其军继报大清定鼎燕京高弘图等会议为中国复仇宜遣使通好而难得其人应天巡抚左懋第请行加兵部右侍郎以太仆寺少卿马绍愉副之并命懋第经理河北联络关东诸军懋第曰臣此行致祭先帝后梓官访求东宫二王踪迹并通两国之好贵不敢辞至于封疆重寄非使臣之职乞解臣经理职衔且马绍愉前臣曾刻罢今岂可共事请停其行皆不许懋第又讲臣此行生死未卜敢劾一辞臣望者恢复而近日朝端行事似少恢复之气愿陛下时时以先帝仇耻为心瞻高帝之弓剑则思成祖列圣之陵寝何存抚江上之黎民则忠河北山东之赤千谁恤更望廷臣时时以整顿士马为事勿以和议为必成勿以和成为足恃必能渡河而战始能扼河而守必能扼河而守始能画河而安众题其言斋白金十万两币帛百万匹左都督陈弘范带兵三千护行七月报山东济宁薙发归顺马士英荐阮大鋮知兵有旨赐冠带陆见举朝皆骇高弘图请下九卿会议士英曰会议则大鋮必不得用弘图曰吾非阻大鋮旧制京堂必会议于大鋮更光明士英曰吾非受其贿有何不光明弘图曰何必言贿一付廷议国人皆曰贤然后用之土英疏言魏忠贤之逆非闯贼可比弘图曰广诸人护持局面于所爱而登之天者曰先帝原无成心也于所恶而坠之渊者曰先帝定案不可翻也姜曰广疏言臣前见文武纷兢既慙无术调和今见钦案掀翻又愧无能预寝遂使先帝七十年之定力顿付逝波陛下数日前之明诏竟成故纸梓宫未冷增龙驭之怨恫制墨未干骇四方之观听惜哉维新乃有此举臣所守者朝廷之典章所畏者子秋之公议而已郭维经罗万象詹兆恆陈良弼王孙蕃左光先怀远侯常延龄太仆少卿万元吉兵部郎中尹民兴等各疏谏不听大鋮召对陈联络控扼进取接应四策又陈长江两合三要十匹隙称旨用为江防兵部侍郎礼部尚书黄道周请祭禹陵出杭州济宁飞报檄各处地方薙发投诚甚急可法请督师淮扬诏其即行可法抵白洋河行文四镇备御招抚江南副将吉起龙赍摄政王书与可法有云念累世之宿好弃近日之小嫌严整貔貅驱驰枭獍入京之日首崇怀宗皇帝后谥号卜葬山陵悉如典礼郡王将军以下仍其故封恩典有加耕市不惊秋毫无犯拟天高气爽遣将西征传檄江南连兵河朔陈师鞠旅戮力同心以报汝君父之大仇彰我朝廷之厚德不意南中诸君予苟安旦夕不审事机聊慕虚名顿忘实祸余甚惑之夫国家之抚定燕都乃得之于闯贼非得之于明朝也贼毁明朝之主辱及先人国家不惮征缮之劳代为雪耻万世仁人君子当如何感恩报德耶乃乘逆贼稽诛王师暂息即欲雄踞江南坐享渔人之乐岂江淮以南天堑足凭遂不能飞渡耶况闯贼为仇明朝未再得罪于国家也徒以薄海同仇共伸大义今若拥号称夺是天有才一日复为劲敌余将简西征之锐兵且释彼重诛令为前导夫以中华全力受制潢池而以江主一隅兼支大国胜败之数无待蓍龟矣至于南州诸君子贲然来仪则尔公尔侯列爵分土自有平西王之典例在惟执事实图利之史可法得书上闻复其书云突闻我大将军吴三桂借兵贵国破走逆贼殿下为我先帝发丧成礼梓官归葬抚辑群黎且兔薙发之令示不忘本朝此等举动振古铄今凡为大明臣子罔不长跪北面顶礼加额岂但如明谕所云感恩报德已耶谨于八月薄治筐篚遣使犒师并欲请命鸿裁连兵西讨是以王师既发乃辱明诲引春秋大义来相诘责善哉推而言之此为列国君薨世子应立有贼末讨不忍其君之说耳若夫天下共主身殉社稷青宫世子玉石俱焚宫殿飞灰山陵鬼哭宗社苍生数月无主是瞻乌逐鹿睥睨神器者当不知有几人若拘牵不部位之说坐昧大一统之义中原鼎沸仓卒出师何以维系人心号召忠义势不能支乃举祖宗之天下拱手而掷之他人不独上以贻二祖列宗之羞下以决乱臣贼子之志是守经泥古徒为宋襄不擒二毛之仁其重遗贵国之忧当不知又何如也紫阳纲目踵事春秋其间特书莽移汉祚光武中兴丕废山阳昭烈践祚怀愍亡国晋元嗣基徽钦蒙尘宋高钻褚是皆于国仇未复之日亟正位号纲目未尝斥为自立卒以正统与之甚至玄宗幸蜀太子即位灵武议者疵之亦未尝不许以行权幸其光复旧物也又有若乘我国运中微一旦欲移鼎东下而以前导命元兇义利兼收恩仇条忽奖乱贼长寇储不惟孤本朝借力复仇之心亦甚违殿下仗义扶危之初志矣且契丹和宋只岁诸输金绘回纥助唐原不利其土地况贵国笃念世好兵以义动万代瞻仰在此一举兹乃手足之难实同秦越视此幅员为德不卒是以义始而以利终也云云高杰发总兵李朝云防守泗州参将蒋应雄许占魁许茂荣李玉防守徐州九月遣都督陈谦赍剌印封福建都督郑芝龙南安伯十一月豫王进师宿迁史可法赴援拔营去十二月往北使陈洪范南还称清兵旦夕即南下马士英恶之曰有四镇备御何患焉军顺治二年乙酉正月高杰率兵防河至睢州总兵许定国享杰谋杀席上以其众薙发投诚正月十一日高兵至睢州定国匿其军之壮者率赢卒于数十里外跪马首迎高扶起之曰许总兵奈何行此礼定国顿首曰知公怒谓死高曰公累疏指我为贼何也许曰定国目不知书咸假手于记室人公之名定国不知也若以此杀定国不亦冤乎高索记室者姓名许曰彼知公之怒先期已遁寻之不获他先去而定国不知可见易公之名者非定国意也高粗人见其屈服不但不憾且怜之遂信无疑中有千户马说定国有谋高于马前苔五十送许诛之遂杀牲约为兄朔定国饰美妹进高屏不御笑谓之曰军中未可事女子且蓄之俟功成以娱老乎高屯大营离城二十里仅随骁健三百人十三日入城是月定国张灯盛席厚礼兴平伯令其少弟饮诸将于别所妇女宾客杂坐欢饮酒至半酣许弟动静失常众颇疑焉对高密语曰定国有谋高推之以手曰去夫何敢众意亦遂坦然三百人皆醉别所休息寝兴平伯于睢人甲第内夜半壮士数十人踰垣而入杰忽觉索卫身铁杖已失犹夺人鎗力闹伤胁被执定国喋血南坐曰三日来受屈辱于尔今如何杰大笑曰吾为竖子所算唿酒来痛饮而死明日日中城不开李本深王之纲等攻东门入定国已渡河北去吏部闻高实信有中原不可复之痛左良玉愤马士英窃权误国称天子密旨讨之传檄云大义之垂纳于星日无礼之逐严于鹰颤天地有至公臣民不可罔也奸臣马士英根原赤身种类蓝面昔冒九死之罪业已黥面为奴剪发为僧重荷三代之恩从尔狐窟白门狼吞泗上会国家多难之日侈言拥戴劝进之功以今上历数之归为私家携赠之物窃弄威权炀蔽聪明恃兵力以胁人致夫子闭目拱手张伪旨以詟众俾兵民重足寒心本为报仇而立君乃事事与先帝为仇不祇矫诬圣德初因民愿而择主乃事事拂兆民之意何由奠丽民生幻蜃蔽天妖蟆障日卖官必先姻娅试看七十老囚三才败类居然节钺监军渔色罔识君臣托言六宫备选二八红颜变为桑间濮上苏松常镇横征之使肆行檇李会稽妙选之音日下江南无夜安之枕言马家便尔杀人斗北有朝慧之星谓英客实应图识又有皇嗣幽囚列祖怨恫海内怀忠之臣谁不欲食其肉敌国向化之士咸思操盾其家本藩先帝旧臣招讨重任频年满心疾首愿为鼎边鸡犬而无从此日履地戴天誓与君侧豹狼而併命之句随分兵做三队下士英惧调刘良佐黄得功方国安郑彩黄斌卿同刘孔昭阮大鋮朱大典共御于彩石矶史可法疏言良玉原不敢与君父为难岂可调各镇离汛若北兵一至宗社危矣不知士英蒙蔽至此不报四月二十二日豫王会肃王各进兵渡淮史可法请救弘光召诸臣问方略诸臣皆请救淮扬弘光亦以淮扬宜守不可撤江防之兵马士英厉声曰君臣宁死于清不愿死于左良玉之手二十四日豫王师猝至扬州攻新城可法督总兵刘肇基翁万裕杨凤翥等御之二十五日下午撤围退二十余里诈称黄蜚提兵柬援可法缒人出询诡说拨兵一千入保城池余屯外作犄角可法信之开西门遂中计可法自刎时左良玉正挥兵欲前忽病死子梦庚为黄得功所败豫王屯扬州沿江设渡郑鸿达帅水师御于京口豫王令众编筏张灯向镇江别队从老鹳河渡龙潦探马飞报北师编筏将乘风而南又报江中一炮京口城坏四垛杨文骢来报江中有数筏因架炮城下火从后发震倒城半垛早发三炮江筏粉碎矣士英将前二报捆打而重赏杨使臣是警报寂然五月朔日弘光召对诸臣无一言王铎请经筵讲期弘光曰且过端午至夜半有人书一对于长安门之东西柱云福人沈醉未醒全凭马上胡绉幕府凯歌已休犹听阮中曲变初九日豫王令开闸放舟蔽江而南郑鸿达郑彩弃镇江而遁初十日放三官淑女还家午后召优人入内演戏与内宦韩赞周屈尚忠田成等杂坐戏饮至二鼓弘光率一姬韩赞周随之开聚宝门出奔百官无一知者十一早马士英诈称奉太后旨召守陵黔兵自卫奔浙百姓共出王之明于狱即位武英殿十四日豫王至忻城伯赵之龙以之明出降安民毕封之龙为兴国公弘光是夜仓卒至太平府百姓闭城不纳奔芜湖总兵黄斌卿已遁匿于中军翁之琪舟中住就黄得功功泣奏曰陛下死守京城臣等犹可借势作事奈何听奸臣之言而轻出至此今进退将何所据此乃陛下自误非臣等之负陛下也居两日将谋幸浙刘良佐奉豫王命追至且招黄得功降功大怒单骑驰出大骂良佐背主匹夫鼓唇舌以说他人我黄将军头可断而膝不可屈良佐大恨之立令众军发弩中得功喉功叹曰吾恨无力擒尔当为厉鬼以杀贼遂拔剑自刎良左挥军劫其营翁之琪战败投江而死副将田雄挟弘光投诚光至江南豫王置酒于灵璧侯之第坐弘光于太子之下酒半王问弘光曰汝先帝自有子汝何自立既已自立而不遣一兵讨贼于义何居先帝遗体逃难远来既不能让位又磨灭之于心何居光不能答终席俛首汗流侠背六月豫王命世子贝勒罗托同总督张存仁抚院萧启元总兵田元等平浙江马士英奉太后至杭浙抚张秉贞迎太后入城士英屯兵城外潞王谒太后礼甚恭英欲立之潞王辞不可礼部尚书黄道周奉祠禹陵在杭劾马士英疏略云大臣倖从早夜图维宸陛京欢起居定省何至三辆远于六飞龙车遥于凤辇间关载道险阻多尝此诚臣子之积愆黔黎之巨创也自五月十一日距今越二旬矣士林未知行在而首辅马士英拥兵自卫迎憩西湖士民诘问空言圣驾在靖南黄得功军中马辅诚知圣驾所在而轻离左右则有不臣之心诚不知圣驾所在而托言厚载以保其家人则罔上苟偷神人所共愤也太后览表欷歔而已忽报驻防豆腐滨总兵吴志达黄蜚战败被擒俱不屈而死贝世子统兵至江阴进兵嘉湖马士英仍自带黔兵潜奉太后渡江至绍兴原任九江佥事道王忠任请斩马士英疏云士英独掌朝纲知利而不知害知存而不知亡朝廷笃信以至于此也今事急矣政事阁臣可以走乎兵部尚书可以逃乎不战不守而身拥重兵口称护太后之驾则圣驾独不可护耶一味欺瞒满口妄说英雄所以解体豪杰所以灰心也及今犹可唿号泣召之际太后宜速趣上照临出政断酒绝色卧薪尝胆立斩士英之头传示各省以为误国欺君之戒又遗书与士英有叛臣至则束手无策强敌来而先期已走致令乘舆播迁社稷坵墟阁下谋国至此即啄长三尺亦何以自解以今上计莫君明水一孟自刎以谢天下又有吴越乃报仇雪耻之国非藏垢纳污之区也职当先赴胥涛乞素车白马以拒阁下士英得书愧愤不能答贝世子至浙江鼎沸自各为计独潞王不去曰御者无力逃者非策适足以残生灵不如降为上策庶百姓得安六月十三日举城降贝世子厚礼之入城安民率师至江边见波浪滔天而无舟楫难以飞渡徘徊之际见一白须翁手执藜杖竟从水中渡过世子讶曰人既可渡岂我师不用渡耶遣人下探水仅没胫即挥全军渡过登岸往试其深险汪洋弗可言当时有火烧六和搭沙涨钱塘江之谶贝世子遂分兵追赶星散余师绍兴将空其城独郑之尹子遵谦出家帑纠集乡勇会张国维维曰事急矣无主不可以号召天下鲁王在台州宜迎监国遂与方逢年林厦卿宋之普陈函辉熊汝霖孙嘉绩郑之尹等于闽六月望日迎鲁王监国于绍兴府封方国安荆国公守严州张鹏翌永丰伯守衢州郑遵谦义兴伯王之仁武宁伯赐张国维上方剑便宜行事督师江上维见诸师主帅各治其军疏请于王略曰克期会战则彼出此入我有休蕃之逸而攻坚捣虚人无应接之暇此为胜算然必连诸师之心化为一心然后使人人之功罪视为人之功罪遂会方国安率王国赋赵天祥汤斌李应世等与贝世子大战于草桥门忽风雨暴至火炮弓矢俱湿各收兵贝世子沿江筑木找下营对江相拒第五卷唐监国福州假号黄道周南京尽节夏五月大清兵至杭州黄道周曾樱何楷郭朝汾黄景眆蒋德璟路振飞张家玉朱维祚等逃入闽镇海将军郑鸿逵总兵郑彩俱陈师江口而唐藩从河南逃难至逵彩请见语及国难泣沾襟袂二人奇之令副将江美鳌郑陞带兵卫之入关逵彩闻杭城降撒全师回至闽省会巡抚张肯堂巡按御史吴春枝礼部尚书黄道周南安伯郑芝龙议立唐藩监国黄道周执笔为谕曰孤闻汉室再坠大统犹系人心唐宗三失长安不改旧物岂独其风俗醇厚不忘累世之泽哉亦其忠义感愤豪杰相激使之然也孤少遭多难勉事诗书长痛妖氛遂亲戎旅亦以我太祖驱除群雄功在百姓方十三叶而属彝骜然睥睨神器为子孙者诚不忍守文自命坐视其凌迟也二十年来狂寇荐惊孤未尝兼味而食重席而处北方二载两京继陷天下藩服委身奔窜孤中夜卧起尝涕纵横诚得少康一旅之师周平晋郑之助躬率天下以受彤弓岂板荡哉今幸南安定卤二大将军志切匡复共贼无衣一二文臣以春陵邢邢之义过相推戴登坛读誓感动路人呜唿昔光武昭烈皆起布衣所遭绝续与大敌为仇而能正言举义躬承旧业况今神器乍倾天命未改孤以藩服感愤间关逢诸豪杰应节投袂知明赫之际神人叶谟上天眷顾我太祖绍其子孙犹未有文也书曰与治同道罔不兴传曰多助之至天下顺之得道者多助自六月初二日监国伊始一切民间利病许贤达条陈孤将悉与维新总其道揆以副海内喁喁之意焉唐藩监国正议出师有艳翊戴者咸请正位方可号召天下诸臣多言监国名正出关尺寸建号未迟李长倩亦有急出关缓正位示监国以无富夭下心之疏惟郑芝龙郑鸿逵亟请正位不正位无以压众心以杜后起遂定议于闽六月十五口共奉唐藩即位福州改元隆武命礼部尚书黄道周草诏曰朕以天步多艰遭家末造忧劳监国又阅月于兹矣天下勤王之师既已渐集向义之心亦以渐起匡复之谋渐有次第朕方亲从行间鼓舞淬励以观厥成而文武臣僚咸称萃涣之义贵乎立君宠绥之方本乎天作时哉不可失天命靡不胜朕自顾觖然未有丕绩以仰对上帝克慰祖宗而临安委辔尊让无期大小汎汎加河中之水朕敢不黾勉以副众志而慰群望稍稽载籍汉光武闻子婴之信以六月即位鄗南即以是年为建元元年诞膺天命昭烈闻山阳之信以四月部位汉中即以是年为章武元年立宗庙祖稷艰危之中岂利大宝亦惟是与义执言系我臣庶之故也以今揆古即以是年为隆武元年其承天翼运定难功臣悉以次第进爵分茅胙土稍俟恢复以勒勋猷其翊运宣猷守正文臣亦以次第进级别需表章孝秀耆宿军民人等俱依前谕优给所在山川鬼神除淫祠外皆遣官祭告以示朕缵绪为天下请命之意焉以布政司署为大内改福州府为天兴府以黄道周何楷蒋德璟苏观生黄景眆路振飞曾樱陈洪谧林欲楫黄鸣俊朱继祚为大学主入阁办事张肯堂为吏部尚书李长倩为户部尚书曹学佺为礼部尚书吴春校为兵部尚书周应期为刑部尚书郑瑄为工部尚书马思理为通政使郑英为锦衣卫都指挥使郑芝龙为平卤侯郑鸿逵为定卤侯郑彩为永胜伯林察张明振周鹤芝陈霸等各为伯分天建延兴为上游四府汀邵漳泉为下游四府合两浙两粤滇黔晋楚地方隆武凡有批答皆亲为之不假阁臣且曾皇后性亦贤敏颇知诗书群臣每召对輙于屏后听之共决进止隆武同廷臣共议战守定兵二十万自仙霞关起宜守者一百七十虚每处兵多寡不同约计十万其余十万演习操练以便出师遣兵科结事中刘中藻赍诏往浙熊汝霖曰吾知奉吾君而已不受诏国维曰同是高皇子孙当此之际岂可异视而受前龙后虎之迫乎遂勒手疏驰上隆武曰国当大变凡为高皇子孙臣庶所当同心併功成功之后入关者王监国退守藩服礼制昭然若以伦序叔姪定分在今日原未假易且监国当人心奔散之日鸠集为劳一旦南面正朔鞭长不及猝然有变唇亡齿寒悔莫可及臣老矣岂若朝秦暮楚之客也哉隆武览疏虽止问罪之师然闽浙水火矣马士英欲谒鲁王张国维参其误国十大罪英惧不敢入依方国安时张国维督师夺富阳八月复夺于潜虽兵马云集而各治其军地方反受骚扰隆武以翊戴功晋郑芝龙为平国公加太师郑鸿逵为定国公林察周瑞张明振周鹤芝陈霸等各为侯陈秀郭曦杨济时施天福刘全张进等各为伯以御史郭承汾巡按贵州隆武召黄道周何楷曾樱路振飞黄景眆苏观生何吾驺等诸文武入朝会议战守策郑芝龙首站东班楷让之曰文东武西太祖定制今郑芝龙妄自尊大不但欺凌臣等实目无陛下龙曰文东武西虽古来定制然太祖已行之徐达业站东班首道周曰徐达乃开国元勋汝敢与达此乎龙曰以今日较之我从福建统兵恢复直至燕都功亦不在徐达下楷曰俟尔恢复至北京那时首站末迟遂互争殿上隆武亦无奈何各为慰解罢自此文武不睦九月隆武听知于潜富阳之捷即倣淮阴故事令人筑坛郊外拜郑鸿逵为大元帅率周鹤芝张明振杨济时陈秀郭曦陈霸郑陞等领兵五万诸葛倬等为监军出仙霞关往严衢接应张国维方国安等恢复浙东郑彩为副元首率施天福郑联郑赋张进朱寿刘全江美鳌等领兵五万以张家玉为监军道出五福杉关连江抚杨廷麟会楚抚何腾蛟合师同月张国维方国安等与贝世子对江相拒屡战未分胜负王之仁上书监国曰事起日人人有直取黄龙之志乃一败后遽欲以钱塘为鸿沟天下事何忍言臣为今日计惟有前死一策愿以所隶沈船一战今日死敌犹战而死明日即死恐不能战也鲁王览毕计无所出遂遣都督陈谦入闽启称皇叔父不称陛下隆武不悦下谦于狱芝龙力救监察御史陈邦芑密奏谦为鲁王心腹芝龙至交今日若不除恐为后患隆武信之夜半出片纸斩诸于狱郑鸿逵引其子肇基陛见隆武赐姓出芝龙闻知次日亦引其子森入见隆武寄其状问之对答如流隆武抚森背曰恨朕无女妻卿遂赐姓兼赐名成功欲令其父顾名思义也封为御营中军都督仪同驸马宗人府宗正自此中外咸称国姓十月日本国王惧芝龙威权认翁氏为女粧奁甚盛遣使送到安平即成功生母也郑鸿逵郑彩各提师逾关未及百里上疏请饷逗遛不前大学士黄道周何楷因与芝龙争班位不睦楷辞回过乌龙江被劫截其耳而去道周愤诸将不前以其坐而待亡不如身自出关奏请以师相募兵江南江南多臣门生故吏必有肯效死力者且可连杨廷麟何腾蛟等伺动静作进取计隆武允请朝饯启行道周率诸门人中书蔡春濬赖继谨陈骏音兵部主事赵士超毛玉洁等并子弟可千人次芋源作责躬诗一章天地何高深日月犹循环星宿陈其巅动静恆无端举翼不能翔而作醯鸡观大命一以至不能复研钻鬼神欲告之翕吸近古难伤哉草木颓不得留朱颜道周沿途招征至延平乏粮驻军上疏请饷隆武命芝龙助资龙奏曰现今两辆进兵动以千万饷且不足焉有余粮接应此未经操演之众乎不与一粟隆武无奈惟给空札数百道应之道周亦以空札付鼓励劝进又得百人进师建宁札崇安县遣人通杨廷麟万元吉等为声势寻有以外交诸藩蜚书闻于隆武武遣使驰示道周周自陈疏曰臣耕无半亩居只一椽幸以是见悯于主上见信于亲友然不能以是见谅于犬豖豺狼臣于二十九日退居后堂有人持小书云是旧按臣陆清源的呈上手拆臣错愕展玩有云东南立主臣当元勋臣惊欲死念清源生平谨慎何至有此臣行年六十无险心酖语为兇人所仇无奇功异能为要人所嫉独恃一斤肝肠为高皇列宗与天下黎庶共对白日耳臣虽庸下亦读书至老遭逢陛下鱼水相期犹一月之内四疏乞师何至以元勋微腥为狭邪所谤至若子弟慕义勤王虽天性使然亦恐臣孤身只手陷身绝域每一相见涕泗涟洳当二十六日以前溽暑未收毒水四下臣兵自延过宁渴而谷饮病者八九一日下操十队之士唿半不起遂损去健将陈伯舆念其雄略十射九破千觔之力尽于盆水四观环堵何能不哀今稍稍平复遂相对强颜劝臣出关呜唿此喟喟者亦臣子也顾曾读书受朝廷之宠眷而据愤至此今在廷诸臣不涤肠剖胸誓同将卒分胆共薪而蹹蹹訿訿望影射沙欲何为者陛下不屑为昭烈臣亦不屑为孔明陛下不屑为朱高宗臣亦不屑为李伯纪取法不高则庸佞狎来视人太卑则奸豪肆志古今才贼偏中于高明近代人才沈沦于苟贱惟陛下垂察隆武览表驰手札慰之道周逐出崇安分水关秋七月道周师至广信府闻徽州砍遣将守马金岭集绅衿父老谕劝捐助得万人乃整部署分道进兵游击黄奇寿战捷于牛头岭遂营之其出婺源者参将王加封失防伏兵战死游击李忠被擒黄奇寿闻报援之莫及参将李瑛倪彪出童家坊被马步冲突亦溃参将应士瑛从间道出援屯高偃桥道周遂驰疏请兵略曰臣今年六十有二才能智勇不过中人而自请行边拮据关外譬之鸡然风雨如晦鸡鸣不已即有不寐之人起而刀俎亦无可奈何而已臣少而学道于物无竞于人寡尤直以出师之故为异志所排寡识之人群起和之千端百出以阻其成旁勾曲引以幸其败或叩关门数日不达饥疲之众宁死中野臣何所营而坐困于此哉巨遭曹风云甫及一月五疏求去直以皇上英武洞烛遐迩尝鑑臣于言语形迹之外所以荏苒焦哓瘁毛锻羽以为朝廷守一日藩篱非曰能之亦各尽其义而已今敌之来者日以压境众之附者日以携志蠢冥何知惟利是视贪生怖死则前后异致信州板巷鸡犬方集今复翻然欲舍而去已据徽人来者者咸云敌一百六十骑守婺源又五百骑守婺境自海口煖水焚掠殆尽煖水距广信百余里臣师屯八都者仅千五百人皆邨落新募月食一两之卒其东出马金岭者仅七百余人又千二百人西去饶抚驰收未回所余帐下千二百人而已臣自八月以来东弭台宁之衅西消金岭之孽精力疲于文告岁月驰于期会未有一智一谋佐于其内一臂一力助其外空以老瘁一意报主为爱己所怜异己所笑今事势甚急可亟命方国安以一万之众从严州出老竹岭直捣徽州乘其西驰可以破敌即不然亦可解信州之危成牵制之势隆武览表无以应之道周计穷十二月集门人诸将议曰敌人虽众虚声耳若延来春则彼弓弛马懈即可破也奈粮饷不足何与其半途溃散废却前功不如决战以报朝廷相持泣下复进兵攻婺源至童家坊忽报乐平已破信州士大夫各致书通道周道周以成师既出义不反顾遂鼓励诸门人师义师千余人以前次明堂里仅三百人马十匹粮三日又移军婺城之十里天微曙报提督张天禄率兵四至道周策马挥赖继谨等督师鏖战参将高万荣话于道周曰当引兵登山凭高可恃道周从之正移师间一队骑兵从间道突出箭如雨军遂乱道周被执舆至婺源张天禄亲至劝降道周骂不绝口继而门人蔡春溶赖继谨趟士超毛玉洁亦解至道周绝粒断浆作自悼诗八章昔时为柳下今日见薇阳此道原无可于生亦不伤云霓人绝望金石鬼剂香莫信惠连后遂无日月光乐毅未归赵鲁连不入秦两书传白璧只手动青苹行止吾何憾微名世所亲苍茫樵採者不易写啼麐自我甘重茧为谁赋鼓刀全生怜七获结侣失同袍此事不经见于心良独劳长年耽正则垂老重离骚已发英雄叹仍多亲戚怜经营文谢后可在殷房前夫子宁欺我长文尚有天春秋二百载研泪纪新编求仁何所怨失道未忘愁故主日初旭余生乌自投断崖千尺绝一苇大江舟狂稚看吾独驰驱答众尤天步凭谁仗狂澜失一壶麟心冲驷铁凤掌落雕弧干羽柔无力旂常冻自枯逍遥河上老颇忆郑大夫匡坐慙颜闵抒筹负管萧风云豆坐次毛羽合飘飖大厦难栖燕江横却断桥可怜委佩者晏晏坐花朝闻言谁敢信屡卜转多疑截指留军令开心割子期千金修骏家三尺断婺旗射儿当熊意君王安得知左右承贝勒洪承畴命命侍者跪进茶一杯道周接在手踌躇未饮左右恳曰求相国用清茶一杯道周因听清茶二字遂掷杯于地亦周薇周粟之义也原礼部尚书兼文渊阔大学士传冠从江西入闽陛见询方略条陈称旨诏为湖南总督赐上方剑便宜行事督师恢复至邵武五福关饷告匮军不得前屡疏请不报兵部职方清吏司江随疏言傅冠拥兵糜饷玩敌扰民冠连四疏称不才告辞解权隆武诏杖随免冠谢事遂住于泰宁县鲁王大犒将士每早银二钱责限过江攻取杭州强国维方国安王之仁等于五更从朱桥范村六和塔张家山五云山入盘岭等处列队进攻熊汝霖孙嘉绩郑遵谦等从牛头堰列队合进张存仁同抚院萧起元分拨朱马喇脑因多利合托几什哈田雄张杰马得功常进功王进功王之纲巴成功杨佐孟全胜徐登华等分路通敌脑因多利阵斩王明义诸军咸遁豫王遣朱术珣邵承尧陆万治故翰林陈于鼎总兵王所召黄兆龙到浙招抚张国维等张存仁以术珣系明宗室姑不论但观其人才干不足称其使且嫌疑亦不可不慎重其王所召等与之面谈竟无奇谋远大之见尚虑阴怀投闲之宄借端遂其归志纵奸如其所愿倘偾厥事不反贻群逆所笑乎独陈子鼎看破局面仰体天意忠肝义胆足贯金石不特饶苏张之舌而且擅班彪之才使于四方诚可谓不诬其人矣今可将王所召等撤回另用安抚之事留陈子鼎一人任之庶无众多掣肘之虞亦免互相推诿之端语云千人牧羊不如一人驱而走之言其有专责也启豫王王遂召诸人回独子鼎在浙后为浙学院顺治三年丙戌正月贝勒檄至调道周赴江南周复进水浆临发作婺源诗三章示赖敬孺蔡时培火树难开眼冰城倦着身支天千古事失落一时人碧血题香草白发逐钓纶更无遗恨处掺发为君亲搏虎仍之野投豹又出关席心如可卷鹤发久当删怨子不知怨闲人安得闲干坤犹半壁未忍蹈文山诸子收吾骨青天知我心为谁分板荡不忍共浮沈鹤怨空山曲鸡啼中夜阴南阳归路远恨作卧龙吟途至新安上元灯节作三章为世存名教非关我一身冠棠天已定得失事难陈姓氏经书外精神山海滨高悬崖上月偏照夜行人世尽遗君父我何爱此生焚香烧藳本拔剑割薇蘅苦乞西山士远辞东海滨荷锄与卖药难作古人情羹沸犹余鼎鱼空守暮矶依然城廓在髣髴人民非溪浅须眉照山深薇蕨肥黄冠黄海里望望未曾归又见鱼龙百戏世事不竞再绝粒十八日过新岭弔金正希诗四章爱尔才名盛昔时欲依阔共匡持萧萧风雨鸡鸣日千百令人诵饫支续经溪口万重山抹尔尚差旬日间自是岱华须破碎岭霎终古不开颜旋听滩头飞鸟斜伤心何处动悲笳英雄连尽无良算身亦轻来陷左车残棊垂手已难工又是论人成败中但说丹心无所用一时张眼念臧洪众廷臣与诸当道师师不前不但恢复无期且恐失备御蒋德璟疏请行关确察情形相机督战隆武听之璟至关竟以疾去二月隆武下诏亲征以兵部尚书吴春枝留守及部尚书张肯堂与郎中赵玉成同籍金陵疏言臣等生长海滨请以水师千人从海道直抵君山袭取金陵以迎陛下隆武大喜亟催芝龙造艘龙佯诺亦不果隆武行驻跸延平道周至金陵幽于禁城既而改系尚膳监诸当道与做知者悉承贝勒意劝降周曰吾既至此手无寸铁何曾不降劝者曰欲降须薙发周失惊曰君薙发了噫幸是薙发国打来即薙发若穿心国打来汝肯同他穿心否劝者慙退道周闭目次日见玉梅盛开索被袜不得怆然作诗四章示诸子洪承畴承贝勒命亲谙尚膳监请见道周喝曰青天白日何见鬼耶松山之败承畴全军覆没先帝曾设御食十五痛哭遥祭死久矣尔辈见鬼吾肯见鬼么遂闭目有欲南同者蔡赖赵毛各有家报请命道周周不作书但署蔡书皮蹈仁不死履险若夷有损自天舍命不渝又署赖书皮纲常万古性命千秋天地知我家人何忧又断粒计有十四日复进水浆夜闻钟声感诸旧事书十二章吴炳从江西至延平陞见擢吴炳为福建布政司提调棘闱以编修刘以脩为主考诏如两都例各省士子得与试取中举人叶瓒等二百一十七名三月赐姓成功条陈据捡控扼拣将进取航船合攻通洋裕国隆武叹曰骍角也封忠孝伯赐上方剑便宜行事挂招讨大将军印鲁王遣柯夏卿曹维才入聘隆武加夏卿兵部尚书维才光禄寺卿遣都御史陆清源赍手书出浙东报王曰吾无子王为皇大姪同心廖力共拜孝陵吾有天下终致于主取浙东所用职官尽列朝籍无分彼此贝勒诸王见道周抗节不屈益重之令人再劝承畴亦遣门生往劝道周书一联史笔流芳未能平卤忠可法洪恩浩荡不思报国反承畴黏畴署前畴见笑曰庸儒不识时务毋使彼沽名而反累我遂启诸王出道周于曹街周从榕自若望南谢君恩望东谢亲恩坐于旧红毡引颈受刑乃壬子日也同时受难者漳州赖继谨与蔡春溶侯官赵士超六合毛玉洁等贝勒世子大驱舡只开堰入江张国维遣王之仁统水师半渡袭战会南风大起之位扬航奋击国维文督诸军渡江以应大捷适陆清源赍手书报王并赍诏至江犒师时马士英依方国安唆国安杀清源且为檄数隆武罪国维闻之叹曰自相戕毒祸不远矣忠孝伯赐姓成功叩陞辞回安平隆武曰卿当此有事之际何忍舍朕而去成功顿首曰非成功敢轻离陛下奈臣七岁别母去秋接到并未一面忽尔病危为人子者心何安以其报陛下之日长故敢暂为请假稍愈臣即兼程而至隆武允成功驰驿省母准假一月成功谢恩出归安平贝勒因江上之战不得取胜悒悒不已招抚江南经略沫承畴与招抚福建御史黄熙胤献策曰唐藩虽然称帝但兵马钱粮悉出郑芝龙手不如密书赂彼若全举版图许以王爵则彼自弃暗援明福建可不劳一矢浙中诸丑俱散贝勒大喜曰二公所论极高计成开国第一功也宜速行勿滞一面按兵一面着熙胤同承畴修书入闽芝龙因廷争拂意虽奉诏谕口应心违四月隆武见诸师不前责芝龙揽权逗兵龙免冠顿首曰臣武夫赋性憨直不能逢迎今既见疑陛下安敢负此重担情愿角巾私第以终圣世隆武曰朕之大事悉以委卿岂疑卿乎但人有言不得不为卿道耳固留之下诏切责两帅倘畏缩不前有国法在郑鸿逵郑彩虽出关仍上疏请饷逗留如前芝龙接承畴熙胤书许以三省王爵决意投诚不通其弟鸿逵子成功即驰札泉州召熙胤子志美谋复书有遇官兵撤官兵遇水师撤水师倾心贵朝者非一日也之句交志美美密遣老苍头送出浙江与承畴熙胤廷臣会议出江西会杨廷麟未果郑芝龙疏称海寇猝至今三关饷取之臣臣取之海无海则无家非偏征不可拜表却行隆武手敕留之曰先生稍迟朕与先生同行使者奉敕至河芝龙已飞航去矣且密论与守关将施天福郭曦陈秀周瑞等撤关兵贝勒以长江未易渡这一旅从绍兴别道夺盘山关以分其势守关总兵卢若骥会诸将坚壁死守屡攻不下相持两月适韩固山平左梦庚用降将刘孔昭为乡导满汉齐集若骥兵寡粮匮遂议决战大开关门出敌后营副将周茂首先沖杀被箭伤死若骥复收残兵人关诸将见势逼援无请投诚骥忖人心已离夜半率子弟新随三百余骑弃关从温州渡舟山固山统大军定台温福宁会师福州鲁王知国安杀清原恐闽发兵问罪遂抽师令国维西御起礼部尚者余煌兼兵部尚书代国稚督师江上因此江上之师单弱五月招抚经略洪承畴黄熙胤接芝龙复书遂启贝勒贝勒挥南北岸军齐进用火炮攻方国安营垒适国安食一炮击碎其席并厨灶无有完者安叹曰此天夺吾食也又见北岸兵势强盛于五月二十七夜与马士英阮大鋮潜劫鲁王而南次日诸帅闻知各溃散郑遵谦移资入海独王之仁一军不动国维与之仁相议抽兵五千分守各营之仁泣曰坏天下事者方荆国也北岸屯师数十万倏然而渡孤军何以迎敌之仁有舡可入海公兵无舡速白为计国维不得已乃进旅追扈鲁王王为国安士英所困欲挟入关献功适守者病王得脱遇张明振张斌卿安于普陀寺明振等船泊穿山港后被总兵张杰同援剿总兵王之纲所击始扬帆遁入舟山登海舶闻国维至黄石巖傅维遏防四邑维提师行凡欲过之桥业为国安断矣不得进六月贝勒师将至绍兴督师余煌放城中妇女出匿山谷正衣冠北向叩首出东门渡东桥赴水死陈函煇郑之尹王思任吴存鲁陈潜夫叶汝衡高岱等皆死之张国维闻义乌破众劝维入山维曰误天下者文山叠山也一死而已报贝勒师至七里寺国维正衣冠南向再拜曰臣力竭矣作绝命诗曰艰难百战戴吾君拒敌辞唐气励云时去仍为朱氏鬼精灵尝傍孝陵坟从容赴园池死与国公王之仁载其妻妾二子二妇幼女诸孙尽沈于蛟门下捧所封敕印北向再拜投之水独至松江峨冠登岸百姓骇愕聚观之仁从容入见内院洪承畴自称仁系前朝太师不肯身泛波涛愿来投公死于明处劝薙发不从于二十四日慷慨就刑七月贝勒张存仁统满汉平服绍兴诸处有原吏部尚书商周祚兵部尚书邵转忠太仆寺卿姜一洪兵科结事中谢秦宗等薙发投诚惟阁部朱大典据金华府贝勒用元真勾合红衣炮攻击十六早城破大典同其子万化纵火自焚死师至衢州永丰伯张鹏翼守衙州廓将秦应科为内应鹏翼战死乐安王楚王晋平王督学御史王景亮知府伍经正推官邓巖忠署江山知县方召皆被杀马士英阮大鋮方国安方逢年等拥兵数千疏请入关隆武以其罪大不许走台州韩代追之总兵叶承恩李发叩马迎降士英计穷遁入台州山寺为僧阮大鋮方逢年同新建伯王业大总兵陈学贯任和高犹龙黄明卿高懋明徐大锦邵思绩等皆薙发投诚徐而士英被获同总兵趎体元解至与刑部尚书苏壮贝勒俱令随内院办事守关将施天福等芝龙密谕遂声言乏饷枵腹难以御敌尽撤兵四溃掠至建宁按院郑为虹与科道黄大鹏闭城发仓库犒赏欢声而去一郡得全八月十三日挂征南大将军印贝勒罗托总督闽浙张存仁抚院佟国鼐统满汉从衢州拔营平闽师次渔梁郭曦陈秀献仙霞关贝勒从容渡岭郑为虹按浦城百姓请降虹曰不可再请虹执决不可众背虹献城拥为虹见贝勒令之跪虹仰天大笑不屈贝勒嘉其从容节操不忍害劝其薙发为虹曰负国不忠辱身不孝忠孝俱亏生我何为宁求速死发不可薙也明日复令见责其输饷虹曰清白吏何处得金百姓争欲代输虹以民穷财尽答之大骂夺刀自刺胸膛见杀时有民谣曰峻峭仙霞路逍遥单马过将军爱百姓拱手牵山河隆武知仙霞失守芝龙又去独立无靠遂决意幸赣于八月二十一日启行从者惟何吾驺郭维经朱继祚黄鸣俊而已二十三日贝勒至延平知府王士和缢死询土人知隆武由汀州欲遁江右遂遣总兵李成栋领师追之贝勒提大师至福州礼部尚书曹学佺奔鼓山向佛前问休咎甫拜下见绳一条佺急取袖之驰同家将书案四立改为棺整衣寇题壁云生前一管笔死后一条绳投华自缢通政使马思理缢死侯官县贡生元纶不食死闽县民赵节拜辞父母自缢指挥使胡上琛饮药死一妾同死永福武举赵子章死贝勒入城安民毕遣韩代提督赵国祚总兵孟全胜王之刚副将杨佐王进功王邦俊等领兵平兴化泉漳等府守兴泉总兵陈天榜茅一经薙发投诚守漳总兵刘文谦同黄光辉武刚伯陈秀靖安伯郭禧亦薙发投诚独安平为郑芝龙所踞军威甚盛船只齐备不肯投顺有原巡抚刘中藻乘贝勒全师入闽起兵破庆元县声势大振萧起元同提督陈雄知会张存仁仁飞檄驻防总兵马得功副将李荣杨虎合副将袁仲等星驰进剿中藻率总兵叶司孔等列阵三十余里迎敌我师奋勇杀胜追至城下闭门固守得功传令乘其未备攻城城上矢石如雨杨虎袁仲分头夺上城生擒叶司孔中藻自缢黄斌卿乘潮犯宁都东门江口张杰亲督副将常进功参将阎进功自己至西大战未分胜负后因副将李让被杰阵杀遂败遁韩代驰报贝勒遣投诚兵部尚书郭必昌持书招之其略曰吾所以重将军者以将军能立唐藩也人臣事主苟有可为必竭其力力尽不胜天则投明而事乘时建功此豪杰事也若将军不辅主吾何用将军哉且两粤末平令铸闽粤总督印以相待吾欲见将军者商地方故也芝龙得书大喜厚待必昌遣员同必昌进降表其子成功劝曰吾父总握重权未可轻为转念以儿细度闽粤之地不比北方得任意驰驱若凭高恃险设伏以御虽有百万恐一旦亦难飞过然后收拾人心以固其本大开海道兴贩各港以足其饷然后选将练兵号召天下进取不难矣龙曰稚子妄谈不知天时时势夫以天堑之隔四镇雄兵且不能拒敌何况偏安一隅倘画虎不成岂不类狗乎成功曰吾父所见者大槩未曾细料机宜天时地利有不同耳清朝兵马虽盛亦不能长驱而进我朝委系无人文臣弄权一旦冰裂瓦解酿成煤山之掺故得其天时排闼直入剪除兇丑以承大统迨至南都非长江失恃细察其故君实非戡乱之君臣多庸禄之臣遂使天下英雄饮恨天堑难凭也吾父若借其崎岖扼其险要则地利尚存人心可收也龙曰识时务为俊杰今招我重我就之必礼我苟与争锋一旦失利摇尾乞怜那时追悔莫及竖子渺视慎毋多谈成功见龙不从牵其衣跪哭曰夫虎不可离山鱼不可脱渊离山则失其威脱渊则登时困杀吾父当三思而行龙见成功语繁厌听拂袖而起成功出适遇鸿逵于途告以始末逵壮之功遂密带一旅遁金门鸿逵入芝龙语及成功少年狂妄轻躁不识时务始末鸿逵曰夫人生天地间如朝露耳能建功立业垂名异世则亦时不可失也吾兄当国难之际位极人臣苟时事不可为则弟亦不敢虚鼓唇舌况兄尚带甲数十万舳舻塞海饷粮充足辅其君以号召天下豪杰自当响应何必委身于人此弟深为兄所不取也芝龙曰吾弟所言眼前之事非长远计耳甲申之变天下鼎沸亦秦失其鹿故清朝得而逐之业已三分有二若以小丈夫之气振一旅而敌天下兵恐亦不量力也不如乘其招我全军归诚正弃暗投明择主而事古来豪杰亦往往有行之者清朝正未必忍相弃耳鸿逵曰既吾兄志决亦不可不为之虑芝龙曰人以诚心待我我即以诚心应之何疑焉吾弟静听俟吾单骑往会贝勒看他如何相待再作商量鸿逵曰吾兄已有成算弟亦将奈何惟有洗耳听佳音耳龙令李业师周继武等挑选好汉盔甲鲜明者五百人随从刻日往省面贝勒又差往金门寻成功同行功不从上书有从来父教子以忠未闻教子以贰今吾父不听儿言后倘有不测儿只有缟素而已之句芝龙见之嗤其狂悖部唤季子渡同行贝勒得必昌覆命随敕府县接应凡所过驿站供奉威仪甚壮塘汛飞报贝勒即差官过乌龙江递茶远接又令文武郊外相迎龙见贝勒相待慇懃满心欢喜进城见贝勒贝勒握手欢若平生且恨相见之晚龙请以擅立唐藩之罪贝勒再三安慰曰此足见将军之经权有方可为则为之不可为则择主而事况两粤未平海滨地方非仗将军熟识未可一旦而奏肤助今日得见实朝廷之福将军休疑虑焉龙顿首称谢遂薙发大开筵宴赏赐借厚贝勒密与诸内院议曰闻芝龙平生桀黠多智好持两端今大队不来而单骑不来实有观望之意古云擒贼擒首若纵之去恐去意外之虑以始生灵忧不如乘夜召共陛见挟其北上则蛇无首某余碌碌无能为也诸内院曰殿下所见甚明张存仁曰不可四方未定当以诚信待人芝龙今既真心相向一旦挟之北去恐矢后来慕义向化之心贝勒不听命督抚连日筵宴至第三夜内院到郑芝龙寓所传有旨意欲公陛见面询方略以平两广守至天曙即与芝龙同上北京总兵李成栋奉贝勒命领兵追隆武隆武驻跸顺昌侦报延平追骑将至遂率曾后等仓皇上马惟忠诚伯周之藩从驾给事中熊伟率兵五百余随行中途后鞭坠地之藩不令士卒自下马检献亲为帝后前驱帝后不名其官惟唿我儿权同父子适隆武口渴觅茶之藩以小桶汲之进曰愿陞下一统隆武喜饮至袍袖俱湿抵行在二十七日薄暮之藩辞欲出教场提调备敌隆武不允令其护卫至三鼓回宿五鼓上朝到行在门首忽闻嘈咶声未敢突进停足听之方知帝后口角叹曰此何时也倘敌兵突至将奈何天明隆武出视事见之藩勤劳加之藩总督御营问诸辅臣仅黄鸣俊朱继祚二人何吾驺郭维经悉逸去至关帝庙前成栋追兵到群唿间日谁是隆武之藩挺身应曰我即是也问欲何为之藩诡认殆欲脱主难耳群矢齐射之藩鉴战胸膛连中八节随中随拔去手击死数十人忽脑后中两箭坠马被杀时秋暑正盛群尸败腐独之藩越九日夜面如生乡人奇之收葬于汀之罗汉岭隆武与后等奔至三元角成栋追兵又至熊伟抽剑督二十余人向前与斗伟为箭伤喉坠马死隆武与后逃入汀州府堂腹饥从者市汤员二进方举筋成栋领骑兵冲入挥箭齐发隆武与后嫔诸人悉为射死朱继祚黄鸣俊俱遭掳搜龙槓书万余卷而已书内夹有马士英阮大鋮方国安方逢年连名请驾出关欲为内应疏按其月日在已降后驰送贝勒擒士英国安父子与逢年皆斩大鋮时方游山闻信自投崖下死亦戮尸李成栋平汀邵等府示令如有不遵制薙发者灭族傅冠寄泰宁门人江亨龙家龙子养源见示严切劝冠薙发冠不从养源惧百口为冠累遂将傅冠舁出冠自如吟曰愤血已成空往事空回首国难与家仇永诀一杯酒幻影落红尘倏忽成今古名义重如山此身弃如土夜宿溪头冠私起欲投渊为守者觉而止又次石牛关欲抢头死为送者拦护过罗汉岭见新坟问舆者曰忠诚伯周之藩墓下拜之泣曰闻道延津簇羽骑翠花飞越五云迷汀州草色空迎辇谁覆周郎里革尸至汀见李成栋栋亲解其系延之上坐劝曰公大臣也若遵制薙发栋当保公攀麟冠诧曰自冠棠以来曾有秃头宰相否栋曰公发种种与秃何异但稍加剃以掩众目便可报文冠厉声曰汝知千古有文文山乎我乡先进也我头可断而发不可薙也栋自是不复言然礼待甚厚饮食与共广西巡抚瞿式耜与两广总督丁魁楚兵部尚书吕大器李应茂等闻隆武受难报设位以哭并会议立君承继大统式耜曰桂王相貌雄伟举动端严贤而当立于冬十月十四日立桂王监国以肇庆府为行宫丁魁楚兼大学士吕大器兼中枢大学士瞿式耜吏部右侍郎兼内阁大学士掌铨事正会议战守防设险要忽太监王坤趋桂王暂还梧州时有隆武旧相何吾驺苏观生遁至粤东亦闻桂王贤而貌奇欲到粤西以元老共立舟次三水县闻为式耜所立耻不预其议即返掉羊城适辅明侯林察载唐邓诸王航海至广观生与吾驺黄土俊会布政使司顾元镜等共议迎立隆武之弟讳聿入城即位改元绍武颁诏佈告桂王亦遣兵科给事中彭燿至广宣谕观生恶之遂潜杀燿令陈际泰率兵玫肇庆桂王亦遣兵部右侍郎林桂鼎督师出御相遇于三水县战而佳鼎失利是晚韶州兵至合广兵复攻佳鼎鼎平地未有沟栅之固惟与佥事道夏四数分头鏖战全军覆没报到丁魁楚议不即位无以压人心而号召天下乃自梧州迎桂王于十二月十八日部位肇庆府署改元永历以晏清为吏部尚书瞿式耜为吏部尚书兼内阁大学士掌铨事何三省为户部尚书黄奇遇为礼部尚书曹烨桦为兵部尚书黄日晟为刑部尚书井济为工部尚书郭之奇为詹事府正詹加巡抚御史王澄化为兵部右侍郎督师至三水连营守崃口以拒广兵何腾蛟为总督镇衡州吕胤钖为巡抚治长沙焦琏陈邦传各督兵分守粤西孙可望镇守云南李定国镇守贵州太监王坤为司秉笔当芝龙暗撤两关守兵永胜伯郑彩遁踞厦门迨闻隆武亡随率舟师会阁部熊汝霖迎原监国鲁王于舟山王封彩建威侯弟联定远伯进取福宁诸县并陷兴化府王进彩为建国公联为定远侯季弟斌镇南伯建宁乡绅密通接驾踞城起义原吏部主事林垐潜匿山中散家资募兵夺据福清县贝勒遣副将满进忠领兵征探率众迎敌战败奔入城追兵紧门不及闭回身复战中箭数十死立不仆进忠见而奇之拜乃仆平和县人曾庆等与诏安人合议起兵立德化工朱慈烨据将军寨陷大田顺昌将乐三县郑联陷漳浦县知县沫有祯不屈死贝勒督舟师出攻海坛郑彩率众迎敌战北遂奉鲁王退居厦门徐而复上舟山阁部熊汝霖死疑为彩害赐姓成功潜师浯洲闻隆武帝后凶信设位令军民挂孝望北祭继又突报其父被贝勒挟而北上从浯洲回安平会阁部路振飞曾樱万年英等择日起兵誓师有本藩乃明朝之臣子缟素应然实中兴之将佐披肝无地冀诸英杰共伸大义之句用招讨大将军印称罪臣国姓成功勤王出家帑犒师以洪政陈煇为左右先锋镇杨才张进为亲丁镇郭泰余宽为左右护卫镇林习山为楼船镇何宸枢杨朝为参军兼统领围随征杜煇为总协理但时金门乃叔父定纪国公鸿逵所据厦门为建国公郑彩同弟定远侯郑联所据其上侮坛南日有北二茭舟山等岛悉系鲁王遣万安侯周瑞平彝侯周鹤芝定西侯张名振阮美等分守其下诸岛加铜山系南昌伯朱寿所踞南澳系忠勇侯陈霸所踞惟安平块土莫能展其所为徒训练士卒整饬船只飘游于鼓浪屿或入海澄或出镇海卫以观其变第六卷肇庆府桂王僭位曾厝鞍施郎逃生顺治四年丁亥正月路振飞万年英误闻何吾驺黄土俊苏观生顾元镜等同隆武逃遁于粤东辞成功欲泛海往就之功曰先帝当日在汀州业已受难故众散何能脱身至粤恐是好事者假此为名未可深信但公既有所闻而欲去余安可阻以失为臣子一片孤忠热血遂令备资斧船一只送之时同行有北直进士朱昌时原金山卫指挥使常寿宁等后舟次粤之虎门遇辅明侯林察方云是隆武之弟何吾驺等共立为经武被两广总督佟养甲同总兵李成栋由惠州昼伏夜行于去年十二月朔日破城绍武被擒非隆武也振飞等不敢前复随林察回厦门依成功二月韩代奉贝勒世子命统满汉骑步突至安平郑芝豹芝鹏等惧兵威不敢战敛其众挈家资子女于巨舰弃城出泊外海成功生母倭妇翁氏手持剑不肯去强之再四亦不行大兵至翁氏毅然拔剑割肚而死成功闻报擗踊号哭缟素飞师前来而韩代见船只塞海亦不敢守弃之同泉功殓其母收整城池与芝豹芝鹏等守之四月成功复合郑彩杨耿等众入海澄破九都玫漳平龙巖等县孟全胜发都司王玉等进剿大破之彩仍遁厦德化县未剃发千人号义师扶勋西王朱常湷张存仁檄蔡应科堵截遣罗成其剿平之张振仁遣郡司倪鸿出舟山招黄斌卿卿不从查卿兴化人遂拘其眷口交抚院佟国鼎守令人世舟山再招之又接定海总兵张杰报松江提督吴胜兆交通鲁王作叛情形星驰与提督田堆提防宜春主朱议术从江西逃入汀州用李芳泰计结连新建王等众数万据归化清源清源延平诸邑守汀总兵于永绶调兵分途堵截阵斩议术七月鸿逵见成功远去虞有鞭长莫及书说成功曰凡事当先固本而后求末今汝安平弹丸之地无长江险要可恃倘韩代率大队复来一旦反救不及将奈何宜速回师助汝一旅合攻泉州暂作安身然后蓄兵养锐窥其衅隙举兵旁掠成功令其族叔看守海澄石尾港八月从九都回二十二日会鸿逵于泉之桃花山乡绅沈佺期林乔丹郭符甲诸葛斌等相率起兵应之泉州提督赵国祚每轻视成功率骁骑五百步兵一千五百人分为两队一出涂门一出东门直沖营垒成功令洪政陈新二将统众御之自辰至午冲突相拒鸿逵料不能胜遣林顺夹攻功亦令余宽出奇兵截杀祚兵遂溃追至城下鸣金收军成功每合鸿逵众攻城成为熘石寨参将解应龙所援成功请于鸿逵曰解应龙在熘石寨作犄角势此城难玫叔父可督兵攻城应龙必来援姪遣水师一镇桑一筠同杜煇暗袭其寨另着郭新余宽暗伏其寨中途俟彼同救齐起夹攻擒之必矣鸿逵曰可随掌号进兵应龙果来援至中途忽流星马飞报贼玫寨甚紧龙即回师伏起战死而熘石寨亦为杜煇所破军声大振国祚加意防御日夜巡督城内已故乡绅郭必昌之子显欲为内应谋洩国祚差兵往擒惟有空室众骇异显有爱姬春姊利显母黄氏珠珥投国祚乞拣所藏皮箱一愿首告国祚许之遂指后园井中旁石是门祚令人下扳开果一大穴全家在焉共一十三口收而杀之春姊拾皮箱亦为众所杀并累及原阁部黄景眆又西门守将杨义与诸葛斌通为援适国祚召义守东门斌不知是夜率众临城斌与副将蔡参等全军俱没祚于是夜禁益严不敢喘息功督炮环攻又令洪政陈新余宽郭泰等领众架云梯齐上国祚百计御之不得下漳州城守王进闻泉被围继报熘石寨失解应龙战死顿足曰城危矣吾当往救漳州总兵杨佐阻之曰各有汛地且未奉总督令胜败干系是谁担之进曰公言差矣贼今从中截杀制台之檄安能飞过倘徒坐视一旦城玻贼势愈炽吾城其能保乎此谓唇亡则齿寒也公善守城池吾当往救遂将骑兵五百步卒千人分为三队第一队令总领旗赵英同左哨千总杨得功会同安营游击廉郎声言攻取安平安平是彼巢穴势必回救此傚攻魏救韩以分其势吾自领一队相机而动其余一队着右哨千总李玉同游击祈光秋作援兵先遣人称本镇统领大师合潮州援兵数万即日抵泉郡破贼解围并直捣其穴之句成功闻报见鸿逵曰王进接连潮师救援不日即到泉郡坚而未易破倘以一旅扼五陵而攻安平则首尾受敌鸿逵曰如此奈何当且暂退成功曰安可退师可令杨才张进先去莿园守据林习山与杜煇整备舡只泊浔尾以防不测叔父可督林顺洪政等急攻其城姪领郭泰余宽据营五陵作两边救援逵曰可王进至大盈侦知各处联营把守大路不得进进一时计绌继探有小路从南安县出发令遭人夫备草束接应诈称欲取安平着杨德功董之自带马步乘夜由冷水井过何坑出南安突至泉州城下与洪政战政败国祚于城上遥观知救兵到以此亦四面吶喊处作相助势鸿逵心虚急遁金门而成功亦退安平泉州围解入城进见国祚请救迟罪祚谢曰非公来速此城危矣进恐守成功乘势取漳即辞祚回师成功因报鸿逵从浔尾遁亦就不援即将杨才等兵抽罔把守五陵要口自归安平后侦知王进仅以一千五百人解围甚追悔随唤洪政余宽二将领兵从小路埋伏青石宫又令杨才郭新二将领兵埋伏莿园另令张进带兵接应五将去后不日回说王进已过二日矣本年总兵李成栋奉命平粤以李发代之待傅冠亦如礼十一月二十一日冠与发对奕方罢发阀文书谓曰今部文到欲收公冠欣然起曰早毕吾事公之赐也遂整衣冠向南拜曰臣负罪无状死不足赎复回向西拜曰祖父暴骨惟冠之辜羞见先人于泉下取笔题壁曰白发萧萧已数茎孽冤何必苦相寻拚将一副头颅骨留取千秋不贰心掷笔坐地引颈受刑令人执刀无一应者又悬赏例亦不忍下有从征知府李兰友家丁张福出受赏施刃以冠首函寄汀州府狱观者莫不坠泪是夜悲风震瓦暴雨涨河二十二日家人传国祯负骸广葬于汀之罗汉岭与忠诚伯周之藩相对绍武于前岁十二月在明伦堂购书被李成栋率轻骑间道昼伏夜行砍门而入绍武踰墙匿王应华家俄而坠城出为追骑所杀苏观生题诗壁上云人皆受国恩时危我独苦丹心佐两朝浩气凌千古题毕自缢而死何吾驺顾元镜等降总督佟养甲安民毕即令李成栋统骑兵到三水王澄化退守崃口王坤趋永历西走式耜奏曰土地乃祖宗之土地守之则可以设计破敌使英雄志壮若轻弃而走不但上负祖宗且失天下志士之心永历不听遂乘轻舟上西崃而去从行者惟瞿式耜一人成栋至肇庆府进师梧州永历奔桂林巡抚曹熠降瞿式耜请建都设御令丁魁楚屯兵岑溪成栋遣人招之不肯降乃伏兵与战矫败退藤江伏起魁楚中箭死成栋挥军逼桂林王坤请幸楚式耜请驻全州疏略曰半年之内三四迁移兵心民心无不惶惑我进一步人亦进一步我去速一日人来亦速一日若去而不守愚者亦共知拱手送人矣讲以臣留守桂林永历允请李成栋师至值焦琏自全州来督兵合御琏奋勇沖阵栋方退桂林得全焉成功因攻泉不克回安平有原浙江巡抚卢若腾进士叶翼云举人陈鼎俱至谒成功功待以上宾每事必谘之又得海澄人甘煇身材五短勐勇绝翼漳浦人蓝登武艺精熟南安人施郎机略畅晓与其弟显贵及邱缙林壮猷金裕等朝夕操演部伍阵法并令堆积粮饷于安平顺治五年戊子夏五月成功统林习山甘煇等犯同安守将游击祁光秋协防游击辩郎合领骑步会九都乡勇出御甘煇挺身出战守备王廷坐马失脚被斩兵溃成功挥军至城下光秋与郎急抽兵入城与知县张效龄议曰贼兵势大恐孤城难守不如与公今夜乘其无备开门遁丢然后请师恢复公意如何龄曰食君之禄守君之土分所当然今贼虽众吾当与公婴城死守漳泉二处必发兵来救岂可弃城以自取罪郎曰公所言者守经弟所言者行权贼兵势大水陆云至兵伤已过半即有一二健勇亦伤弓之鸟是兵卒不足恃也地方平坦城垣低倭一旦四面环攻炮器火药甚少是城郭不足恃也纵能御之而援兵迟至仓厫无积是粮又不足恃也有此数难当达权暂退再作商量弟岂不知食背之禄守君之土耶效龄闻言如梦方醒曰非公剖皙几乎误矣约二更即率骑兵各饱食同效龄开西门遁百姓知文武弃城去天曙迎成功入城功出令安民不许骚扰民赖以安功以叶翼云为同安知县劝谕追征以助军需陈鼎为教谕传告诸生起义勤王忽报辅明侯林察自广东逃回因与苏观生等共立绍武曾御永历于三水后共镇虎门广东破不敢归永历仍回闽见成功详陈瞿式耜等拥立桂王始末成功加额曰吾有君矣遂设香案望南而拜尊其朔号即修表遣原隆武中书舍人江于灿黄志高二人从海道入广称贺并条陈时势即以邱缙林壮猷金作裕三将守同安自领大队舟师至铜山候永历旨以便会合恢复提督赵国祚知同安陷飞报总督转题奉旨遣佟鼐李率泰陈锦三大人督师恢复各处地方七月初三它檄到邱缙等闻报即与叶翼云陈鼎议战守策翼云曰今新君登极我藩主志存勤王叫以一城托我等自当竭力御守邱林二蒋军可督兵守大盈岭以扼泉师金将军守薴溪岭以扼漳师翼云等督民兵守城一面通知本爵出奇兵于五陵从中截杀以分其势一面飞请藩主回军救援不知诸公意下如何金裕等应曰公等置得宜谨听尊命即出兵要口佟鼐督师而至邱缙林壮猷列阵以待被领旗黄有信率骁骑冲突三大人同提督挥军齐进邱缙中五箭林壮猷独力难支遂遁入城金裕闻邱林败绩空守薴溪岭无益亦敛军回与翼云陈鼎分门死守三大人于八月十六日晓夜攻击雉堞平地城遂破邱缙林壮猷金作裕各巷战力竭死翼云当城未陷时谓陈鼎邱林三将曰余今虽未死于君事却得死于明土亦吾辈之幸也迨至被擒解见从容自若与陈鼎俱不屈被杀三大人以城内坚拒伤上卒甚多发令尽屠戮血满沟渠应同安血流沟之讥安海成平浦之句冻悚奔见成功以志章言上陈功怪其妄不纳冑辞归途次小盈岭暴病而亡功闻之亦为之讶至同安戮屠血流沟渠功颇信之后踞厦门凡有俘者悉断其掌放归以嘉禾断人种欲以压种字识也癸卯十月总督李率泰破金厦提督马得功战死请弃诸岛移民于内地筑限界守之犯者无赦舌而嘉禾果断人种安平地在界外亦遂成平浦焉其谶悉验八月成功在铜山整顿船只训练士卒候广西永历信到忽接叶陈邱林告急请援文即整大队舟师回救奈北风盛发难以驾驶五日方抵金门侦报同安已破诸将战死叶陈不屈被杀全城屠戮功痛哭遥祭情动三军遂移师镇海铜山漳浦守将王起俸谋降事洩弃家从旧镇入铜山成功受降加俸总练使同柯宸枢联络铜山等处募兵措饷诏安县五都八林日灼鼓众拒之功令甘煇往征日灼旋灭十月江子灿黄志高同太监刘玉賷永历诏到晋封成功威远侯功拜受毕厚待刘王遂兴师从云霄白塔登岸守云霄将张国柱迎战被施显贵所杀遂率众攻城中军守备姚国泰拒守城陷国泰巷战重伤被擒功惜其忠勇令医治用为监督粤东原大学士陈子壮兵科给事中陈邦彦同起兵船千艘合攻广东因故指挥杨可观杨景烨为内应谋洩被杀悬首城上邦彦战死子壮遁据高明遣家人陈荣賷书赴成功处请救又原兵部侍郎张家玉会故南海指挥安弘猷训导张治亦起兵袭东莞县杀典史张元鼎知县郑鋈自缢李成栋闻报率兵至击斩安弘猷家玉走龙门纠众遣闽将杨可樑亦賷家书至成功部整师欲从虎门入援至靖海闻二家俱遭难乃止李成栋奉总督佟养甲令提师攻桂林后合平南定南清南三藩劲旅直趋武冈刘承胤令其弟承祖辅永历从间道奔靖州大学士吴炳被执不屈二三藩围武冈折矢招承胤胤举城降部议以其放永历西去杀之永历自靖州奔柳州得何腾蛟郝永忠卢鼎兵俱至防御始安佟养甲督兵攻全州何腾蛟率焦琏郝永忠卢鼎合滇师赵印选胡一清分道夹攻养甲遁永历仍还桂林诸师不和兵譁争构衅成栋侦知乘虚潜师至北门式耜守城腾蛟召诸将合凿栋方退师栋负平粤有功而耻受制于总督偶演戏其妻张氏见而笑焉张氏系陈子壮之妾成栋抄某家见张氏美丽遂娶之相从年余未见欢颜今日之喜必有由也栋诘之氏曰为见台上威仪触目相感栋令人取冠服自穿氏起取镜照之栋跃起曰真威仪可观也遂萌反念密属标兵譁索粮饷齐集教场然后请养甲出城抚辑甲不知是计同栋行甫坐下众兵鼓噪同时剪辫即飞书通粤西巡抚耿献忠亦剪辫江西提督金声桓同副将王得仁杀童巡抚剪辫反应之共尊永历朔声桓得仁咸是左良玉部将李成栋隶高杰标下且交好故片纸至却从永历命兵部侍郎万翔兵部职方司揭重熙监局铸印封成栋惠国公养甲襄平伯声桓豫国公得仁建武侯献忠两广总督成栋遣原翰林院检讨蔡之俊賷表前往桂林请驾幸粤永历下廷臣会议未定瞿式耜疏言有云驾若东幸军中将帅谓朝廷乐新复之土而成栋亦有邀驾之嫌号令既远人心涣取臣恐不能制也遂不果行之俊还报成栋栋具疏再请曰天下乃太祖之天下今日光复旧业何为乐新土陛下若欲中兴须亲统六师行间指挥俾诸将士奋勇戮力四方咸知有君自当响应岂可偏安粤西优游度日令天下豪杰寒心乎此臣鳃鲤至计非冀邀驾之功遂令原给事蒙正发再往南靖请驾永历方至肇庆李成栋率文武跪接如礼永历抚成栋背曰扶今日中兴全赖卿力决不吝分茅列土之封栋叩首曰军旅之事毋烦陛下深忧臣自当竭力前进第运筹帷喔策应粮饷岂可乏人必须元老方可讲召翟式耜永历允奏随加成栋子李元胤为锦衣卫指挥使提督禁旅栋复上疏速当发诏通成功连兵恢复召式耜使者三四去而式耜固辞且连上五疏乞休不允成栋无奈陛辞回粤出师诏至厦门成功拜接遂大整军伍今芝莞统舟师从虎头门进顺冶六年己丑春三月成功留黄廷洪政守浦之罗山岭柯宸植陀盘岭自统兵马下诏安师屯分水关修书遣杨干生入潮州通总兵郝尚久久乃成栋健将郝永忠族姪前因总兵车任重杀惠潮道李光垣知府凌犀渠海阳县桂岳等横苟肆虐百姓怨望成栋侦知密令尚久声言援漳假道潮州屯兵城南时值元旦尚久轻裘缓带从者仅数人入城拜贺任重接见尚失礼益恭尊为前辈并陈闽省求救之切祈为策应夫役己备刻即起行任重许之尚久见任重不为备辞出嘱亲信于寓所之转弯抹角虔礼款散其左右藏甲兵于内整部伍于营约听炮响立即抢门任重果不疑出城回拜中计被擒并其众报成栋栋会总督佟养甲题为朝叫总兵冻反驰封尚久新泰伯久迟疑观望迨干生賷书至尚久拒之成功大怒率众欲攻潮洲值施天福引土着黄海如来见海说成功潮州有备急则难取不如旁掠诸邑以缓其心然后反击一鼓可得功从之分师旁掠有海澄人陈斌率众来降成功授斌为后劲镇合击许龙时张礼踞达濠霞美二寨粮甚足杨广朱尧唐圭劝功舍龙击礼愿为乡导功于是撤师攻礼礼闻大队至弃二寨走青林遣人乞降功允之授为援剿右镇又令黄山为帅督诸军从靖海破惠来县以汪汇为知县正兵镇卢爵守之黄山复破黄山寨成功回揭阳会鸿逵闻逵沈死张礼心甚怜焉以其无罪遭杀载其妻子归安平府中养之顺治七年庚寅正月成功至潮阳知县常望凤投降令洪旭督征粮饷和平寨不服征遣右先锋镇杨才往攻才破其寨屠戮无遗才不日亦暴病死成功以林勇代领其众陈斌引黄亮未来降三月以施郎为左先锋镇弟显贵为右先锋镇黄廷为援剿右镇王秀奇戎旗镇甘煇亲丁镇四月成功复至揭阳攻新埠寨寨长乞输饷许之五月诏安九甲万礼从施郎招领众数千来归六月成功引舟师击苏利风逆反师围潮州陈斌烧断广济桥日夜攻击尚久死守乞救于漳镇王邦俊俊亦奉恢复浦诏檄随统大队骑步至长桥把守罗山岭黄廷洪政不战弃城遁俊安民毕侦知守盘陀贼众据险扼守不得进邦俊以骑兵往来诱敌令副将王之刚从盘龙小路度岭又令游击张胜由杜浔而过云霄合围攻击宸枢分头迎战至炮矢尽全军皆没邦俊复云诏进师黄冈成功得报不恨浦诏之失大伤宸枢之亡知救援至遂退潮阳黄亮未乘虚同陈拔五李英等叛攻行营甘煇迎击斩彩父子与拔五等方定八月芝鹏至潮阳说成功取厦门为家成功曰彼船只倍多部将老练取之不得反结为仇芝莞曰建国远行惟联在厦迩来横征暴敛民不聊生取之正当其时施郎曰征之末见为是当设计图之功曰试陈可图之计郎曰联乃酒色狂徒无谋之辈藩主可领四只巨舰扬帆回师寄泊鼓浪屿彼见船少必无猜疑其余者陆续假为商船或寄泊岛美浯屿或寄大担白石头或从鼓浪屿转入崎尾或直入寄椗厦门港水仙宫前藩主登岸拜谒悉从谦恭然后相机而动此吕蒙赚荆州之计也功曰此计甚当但吾欲善取之庶免杀兄之名芝莞曰不杀之恐其部卒恋主不如杀之为是建成元古岂非亲兄弟乎成功点首选健将五百令甘煇施郎洪政杜煇四将统之配船四只其余依计而行成功于中秋夜舟到鼓浪屿联方宴客于万石巖作彻夜欢次早成功登岸拜谒联尚宿酒未醒迨起梳栉毕出会成功曰师屡败绩赧颜相见倘吾兄见怜以一旅相助得片士栖身终不敢忘大德联曰吾弟何出此言军旅相助分所当然随留小酌快谈雄剧终日无倦成功辞出见联不为备密令诸船陆续进港与联舰比目且约部署听炮为号争先过船成功设酒于虎坑巖还礼联即赴席是日投壶角胜酣畅倍常至戌刻方掌灯回途吹牛山塘杜煇等伏起刺联取其首级匿之飞报成功功于巖顶放炮郎勒兵入城佯搥胸顿足曰谁杀吾兄仇不共戴哭甚悲哀令兵守联与彩宅门云非吾令不许擅入出示晓谕有人报说者赏千金并即安民市井无驾其诸将船业为施郎洪政甘煇等所困知联死陈俸蓝衍吴豪等咸归焉继而彩将杨朝栋王胜杨权蔡新等率全队舟师来降功以栋为义武镇胜为水师统总旧将蓝登来见授为援剿后镇又遣洪政持书折矢出招郑彩当彩欲行时曾嘱联曰国姓航船来住宜备之联曰少年乳臭虚名而已何足介意彩曰弟言谬矣切不可以少年轻之细观调兵甚有经济联掀髯大噱曰吾兄行兵半世何作此儒想兵船粮饷胜彼十倍彼安敢正视彩曰饥虎不可为邻吾提师远出弟当留心防范切不可以为戏迨至接联被杀之报叹曰是吾之咎托非人也迨洪政至彩曰吾年老气衰细观诸子弟能继志业大木耳吾愿全师解付令弟斌同政回厦覆命成功大悦遣官往接及相见欢爱如初言及联事成功大恸彩将兵船悉交成功功见彩诚实永无猜疑待之甚厚卒于厦门苏利侦知功航船回厦率众攻破惠来守将卢爵战死知县汪汇不屈自刎成功差洪政招闽安铜山南澳诸岛咸听约束功以辅明侯林察为左军闽安侯周瑞为右军定西侯张明振为前军平彝侯周鹤芝为后军自为中军元帅用蔡福为内司中军镇每军大小船一百号凡有原镇各分隶之泉州人冯澄世潘庚钟纪举国林俞卿林奇昌蔡鸣雷诸葛倬蒋德璟薛联贵郑擎柱邓会等为参军整备操演以俟进取忽黄文从广西间道賷永历诏至因何腾蛟攻长沙命马进忠由益阳出为李赤心所杀腾蛟不屈死又南昌破王得仁伏诛金声桓赴水死守赣将高进库为前导直趋信丰诸将劝李成栋且退师栋不允相持会久雨多叛去栋愤甚命酒痛饮大醉水涨甚左右挽之上马马失足人马俱沈三日水退栋立泥中始知其死杜永和举全粤投诚广西危迫召成功舟师从虎门入李定国督骑步兵由三水出合攻成功谢恩毕用原总兵黄斌卿将黄大振为援剿前镇守海坛拨水师阮引何德陆师蓝登等属芝鹏镇守厦门自率诸镇配船百余号南下勤王十一月至潮阳时施郎与陈斌不睦功因未进师有首黄海如通尚可喜成功遣林习山袭杀之宥其余党分配各镇一时乃安顺治八年辛卯正月成功舟师回南澳以萧拱宸为中冲镇沈亲为护卫右镇令洪政施邸陈壎郑文星等回厦门二月成功引舟师至白沙湖遇暴风收入盐州港擢蔡进福为内司水师镇旋举为水师右镇三月至大星所杀败惠州援兵攻其域下之时福建巡抚张学圣按泉郡侦知成功往粤束立咨驻泉中路总兵马得功统兵乘虚袭厦门得功随统辖骑兵先从五通渡过水师镇阮引不战而遁芝莞闻报席卷珍宝弃城下船岛中鼎沸成功妻董氏怀神主出步行海滨见船仔招之曰我董夫人也舵工林礼泊岸背夫人落船夫人曰那只船是莞爷的礼指以重载者是夫人令泊其船芝莞见夫人忙请曰此战舰也不便居请夫人到家眷船中有人伏伺夫人知此船系芝莞积藏识破机关乃曰媳妇喜乘此船今战征时侯非此不可莞再三相强夫人坐而不动得功领五百余骑往来驰骋百姓奔窜石洞原阁部曾樱人劝其出遁樱笑曰吾今日犹得正命清波幸也遁何处自缢死张学圣与兴泉道黄澍原同安县张效龄督大队至适潮大涨遂登五通山一望波涛万顷而岛屿孤悬海外险地也顾譁澍曰此乃绝地我若过去船只不继缓急岂能飞渡实用兵之忌即下山引师返得功知后军已退不敢坐镇走实当港遇郑鸿逵将杨杼素吴渤与战得功奋勇射死吴渤杼素不敢迫施郎闻知率陈壎郑文星等从厦门港登岸追赶至得功战少怯计穷遣人驾小船见鸿逵曰虽彼此间隔各尽其职然亦无时不悬念公也今得功奉令过岛未曾扰一草一木奈欲退无舟可渡得功必死于此得功死分所当然但恐此岛人民万不能全耳且公兄在京眷口在安平其能安乎不如宽得功片刻假渡而归一举两得得功幸甚即公亦幸甚乞熟思之鸿逵动昔日之情亦以为然放松高崎守假渔船数只渡得功回泉当得功渡厦时都督郑德副将周王臣坐快哨飞奔大星报成功功即率大队舟师于四月初一日到厦门计得功已去五日矣成功大愤鸿逵卖情令一应镇将下许赴鸿逵衙署逵遂移师出屯金门之白沙成功亲历各要口亲祭阁部会樱改厦门为思明州以郑擎柱为思明知州督民去筑炮台数处拨劲旅防守将董氏所乘芝莞船积榈金银搬充军饷初十日成功大会文武议厦门芽罪赏施郎银二百两陈壎郑文星银各一百两芝莞以失机论罪当斩莞欲辩而成功已冠带请旨出隆武所赐尚方剑斩莞示众诸将悚然顷献首阶下功令悬之街三日方许收葬并有本藩铁面无情尔诸勋臣镇将各宜努力苟不前进怯敌本藩自有国法在虽期服之亲亦难有之谕阮引何德各綑责五十蓝登姑宽其罪立功吴勃遣知州致祭厚恤其家于是众军股慄无敢犯鸿逵在金门见成功举动威严执法无私亦将船只悉付之择白沙地方筑寨广构亭沼艺植花木额曰华觉笙歌唱娱成功见鸿逵谢权归隐擢万礼为前冲镇陈朝为后冲镇洪旭守厦门族兄泰守金门季叔芝豹同施天福守安坪张进代李寿守铜山陈霸守南澳拒南洋许龙碣石苏利五月成功见佈置得宜将师移于金门之后浦操演阵伍整顿船只以俟兴师七月太监刘九皐賷永历诏航海至成功跪接宣读请安毕询帝行在方知驻跸浔州九皐又说去岁曹志建战败新虎关失守马进忠又战败于瓜里师退武冈州桂林大震督师于元华滇镇赵邦选胡一清焦琏在平乐怀私情按兵不前以致全州不能守严关亦失十月宁远伯王永祚与胡一清俱乏饷入桂林榕江一带咸室壁留守瞿式耜命赵邦选出城御敌选不遵再促之挈家去杨国栋马赛麟出小路兵溃一清亦奔窜独式耜危坐署中总兵戚良勋率五骑至劝式耜速出再图后举耜不允曰汝去汝去我去不过多活几日自古及今谁不死挥良勋出总督张同敝亦自灵州逃回闻城空惟留守在入见式耜曰将奈何耜应以封疆之臣当死封疆子无留守责盖去诸同敝愿同死耜回顾左右惟一老兵而已令老兵于城上召中军徐高入将劾印付之令驰行在遂张灯取酒相向而饮天微曙数骑至执耜与同敝去见定南王孔有德德举手问谁是瞿老先生耜曰余是也欲何为城既陷惟求一死德曰吾断不杀忠臣先生何自苦耜曰天朝大臣岂你所可说乎德曰本藩亦先圣苗裔天命所在岂有逆乎同敝厉声曰你不过毛文龙下走耳毋辱先圣德大怒喝左右称之耜曰此官詹司马张同敞不可辱德笑而释之还其衣冠二人坚讲死德令暂出别居遣官劝之薙发二人不屈又令为僧曰为僧乃薙发之渐发短命长不为也绝粒十一月十七日受刑帝闻报自梧州趋浔州陈邦传谋劫驾帝遂冒雨而走诸臣在后多被劫掠至南陵从行者惟严起恆王化澄马吉翔庞天寿等并议调孙可望李定国合师恢复因此特差九皐从龙门渡海来求藩主督全师从虎门而入攻粤东以分其势成功曰君父有厄焉敢坐视郎择日整舟师行甫趋过粤之表里遇台风船各飘散成功收入潮阳港篷索损坏不果行回师金门后浦左先锋施郎从将曾德犯法当死脱逃赂匿成功左右郎侦擒之功驰令勿杀郎曰法者非郎敢私犯法安能逃使藩主自徇某法则国乱矣促令杀之但持令者乃德挚友回而不述执法前言徒诡说尔欲以藩令胁吾面叱杀之之语成功大怒次日传诸将入船令右先锋黄廷收郎并父大宣弟显贵交林习山守于巨舰习山令副将吴芳看之是晚有到船访郎者曰命不保矣随登岸去郎急谓显贵曰危在旦夕兄弟岂可俱毙弟年壮速当计脱贵曰兄雄略胜弟十倍且我有子兄尚无嗣才吾与父当之兄急行勿多语恐有漏洩郎起佯喜语吴芳曰吾以藩主欲杀我谁知欲令我备铠甲此易事也取酒与芳欢饮毕恳芳曰伴我登岸往见当事芳见郎举动雀跃又以父与弟在船遂信焉令人随之登岸郎曰大路恐遇人不便由小径行芳之随者是之至草仔埯郎出铁锥锥死芳之伴者三人走匿曾厝坡石洞中是晚成功闻报大怒綑林习山欲杀拘吴芳妻子令芳侦寻赎罪二十一日出令收大宣显贵斩之严禁船只晓谕搜索郎匿数日饥饿难当乘昏奔其部属左营苏茂署茂方晚食郎见激之曰闻藩主千金高爵购我细思贤弟与我最厚特来相寻免被他人邀功茂曰茂虽不肖岂肯卖镇主以求荣乎且公投生非投死也茂虽死亦不肯为公幸勿疑饬守门者秘勿扬随饮郎藏之次夜令心腹备小船载郎去安平投施天福依芝豹求为排解俄而成功知往召郎已逸内地成功得回报愤其叔父市恩放郎五月成功擢戎旗中协林胜为援剿右镇整大队领中提督甘煇左先锋镇苏茂中冲镇蓝登宣毅左镇杜煇援剿后镇陈魁左冲镇郭义右冲镇蔡禄后冲镇林明前冲镇统领余新奇兵镇杨祖智武镇蓝衍等从南溪登岸漳州总兵王邦俊率骑兵一千步兵二千列阵于磁灶以待杜煇蓝登奋勇夺先卒众用籐牌厝抵箭迎敌骑兵不能胜矢将尽少却余新杨祖出左蔡禄陈魁出右合击邦俊势孤遂溃入城坚闭不出六月成功回厦旧将黄兴投见授兴中权镇平和人黄梧来归即授副将以监督陈六御为北镇管骑兵九月成功复率众入攻漳浦王邦俊来援被甘煇所败追至马口始收军提督杨名高接王邦俊海逆猖獗报统兴泉各镇营进剿成功侦知令蓝衍杜煇为先锋以苏茂郭义私过小盈岭之左埋伏杨祖蔡禄衔枚伏于小额岭之右听号炮三声各抄出夹攻使彼首尾受敌又令甘煇余新为监阵接获陈魁黄梧为救援自领林明刘巧林胜等登山顶观战名高知成功兵屯小盈岭即以骑兵五百为先锋分步兵三千为二队以应之又以骑兵六百作二队为左右救援自领骑步三千迎战时冬十一月天气严寒名高谓诸将曰海贼赤脚可乘今日冻慄击之遂进遇于岭下两相交锋胜负未分成功令林明发炮明连发三炮而杨祖沖出高分兵接御苏茂郭义从后抄杀高队大乱死者甚多名高退同泉州十二月成功乘胜旁掠诸县漳浦守将杨世德陈尧策献城投降授世德英兵镇尧策护卫前镇林其昌为漳浦知县成功见士卒繁多地方窄狭以器械末备粮饷不足为爱遂与参军等潘庚钟冯澄世蔡呜雷林俞卿共会议澄世曰方今粮饷充足铅铜广多莫如日本故日本每垂涎中国前者翁太夫人国王既认为女则其意厚与之通好彼必从藩主何不修书竟以甥礼自待国王必大喜且借彼地彼粮以济吾用然后下贩吕宋暹罗交趾等国源源不绝则粮饷足而进取易矣成功是之令兄泰造大舰洪旭佐之以甥礼遣使通好日本国王果大悦相助铅铜令官协理铸铜熕永历钱盔甲器械等物以原县户椽黄恺为征饷官以督征泉漳福兴沿海地方以资军饷阮骏阮美自舟山来归令原船听用海澄守将郝文兴遣人密款于成功功允之授兴前冲镇第七卷困漳州金砺解围逃舟山鲁王入海顺治九年壬辰春正月初二日成功乘潮大涨航船直抵中权关郝文兴迎成功入城安民以黄维璟知海澄县事有同安浯州人周全斌投谒功问恢复进兵策斌对曰若以大势论之藩主志在勤王必当先通广西达行在会孙可望李定国师连䑸粤东出江西从洞庭直取江南是为上策奈金声桓李成栋已没广州新破是粤西之路未得即通徙自劳也今且固守各岛上踞舟山以分北来之势下守南澳以遏南边之侵与贩洋道以足粮饷然后举兵取漳泉以为基业陆由汀郡而进水从福兴而入则八闽可得矣功大悦曰此诚妙论授全斌房宿锁初十日功遣各镇从江东入玫长泰王邦俊率兵援之相遇于溪西俊失利二十三日俊复来援败回二月初三日功督令攻城游兵镇吴世珍奋勇先登被炮打死城不得下成功密遣火器镇何明凿地道击之甫开凿报总督陈锦提兵至三月初七日功移营江东初十日锦师札牛蹄山相去仅五里锦欲进兵提标右营游系张玉谏曰海贼国姓少年英勇诡计甚多现札江东未可徒进且跼守于此遣人密通漳镇另调一旅由长泰小路出从中沖出使彼首尾不顾锦喝曰皆是尔这班怕死的虚糜君禄养成祸胎这样蝥贼何足挂齿本部院前在小盈岭一鼓破之本该割尔头以敞慢战之罪姑念用人暂且记罪如若再犯决难轻恕锦实狃于同安之胜不以成功为意十三日锦率诸军沖营逼战功令苏茂林胜迎敌杜煇吴豪旁出合击锦军大乱退札于同安之凤尾山羞态愤怒偶食不如意大鞭挞其奴库成栋栋恨夜携匕首刺锦割其首级潜奔献成功功佯喜厚赏之次日会文武令收栋栋称无罪功曰尔杀主求荣天下之大罪人也本藩决不用此不义罪人令斩首示众长泰守将李清闻锦失利被刺十八夜弃城遁功入城安民以冯澄世为知县擢黄廷为前提督黄山为后提督四月成功督大队出围漳州札南院凡各县钱粮征解军前陈锦当被库成栋刺死将首级盗去次早方觉追之不及众军无主各星散回汛抚提会题又得漳州紧报随驰调浙镇马逢知率兵援漳成功会诸将集议甘煇曰逢知至煇愿领兵御之功曰不然凡行兵之道岂可全恃男力当明彼此之情今陈锦新丧提调无人抚提以素称饶勇之逢知着其前来必以一当百勿战纵之入城然后围之城内多添人马粮食易竭外调既迟内势窘促破之必矣诸将拜服即驰令自万松关以及龙江一带悉撤避援兵至勿阻他但扬威而已纵之入城逢知果恃勇勐率精锐马骑一千步卒三千飞驰至灌口深青地方无人敢敌悉避之待欲安营忽四面摇旗吶喊似逼战状终夜如是兵马不敢卸甲后路漫山徧野连营屯札惟有往漳一路无阻甘煇前来邀战逢知因一夜不宁人马咸倦不敢恋战且敌且退走入漳城成功袭其后仍将城围困马逢知退入城养精锐数日领所带精骑开东门直沖成功营垒功令陈胜陈斌苏茂潇泗四将迎战自领甘煇周全斌陈尧策郝文兴等四面云梯临城逢知无心恋战弃阵回衙邦俊出兵接应死伤甚多而外援遂绝势益危蹙成功百计攻击昼夜不绝逢知邦俊悉力堵御功不能克巡抚宜永贵先接塘报屡称马逢知所向无敌统兵入漳以为围解迨后羽檄踵至知成功用赚兵计赚逢知入城连逢知俱围在内攻打甚急永贵遂集船二百余号傚击魏救韩法出攻厦门功令甘煇为帅督水师御之相遇于崇武煇大胜报捷成功急攻城逢知虞内变将所带之兵杂守陴堵随坏随筑功屡犯损伤甚多而计亦拙八月时值秋霖张名振献计曰离城三十里有镇门者两山夹岸可将木石塞满激水灌城功曰此计诚妙今甘煇周全斌陈尧策陈斌等督诸镇监攻四门自领张名振黄廷黄山萧泗等至镇门令兵士将大木于象鼻列栅过狮头用坏船装石沈水堆塞奈溪流澎研终不能蓄水塞此崩彼徒费众力百姓遭苦但城内人民繁众蓄积无备客主之兵既多仓廪之储告匮遂夺民食至不敢举烟徐而各户断粒金珠宝玩贱如瓦砾纸皮树叶寻取殆尽弱肉强食死亡塞户独有一家见城被围不能脱出虞有夺食将所剩米舂粉做成块晒干叠起外抹以泥俟更深人静逻卒巡更过后私敲一块煮烂如煳食之得保焉文有公姑饿甚欲杀其媳食媳知逃归母家其父母间以归之故女述公姑意父母曰吾生汝且不得食反与彼食随杀其女食之九月固山金砺奉命入闽会新任总督刘清泰统满汉宫兵驰救漳围砺屯同安与诸将议曰成功行兵有法若以大队齐进恐坠术中当分一旅由小路出长泰将步卒为先锋从中杀出吾统骑兵从大路攻击彼师已老能略挫其锐气则势如破竹矣此围可解诸将服其论依计而行成功知金砺领兵至攻愈急令周全斌为帅督苏茂吴豪黄梧杨祥等镇前去御敌相遇于龙江之东吴豪黄梧首先沖阵砍杀全斌率诸镇应之忽左右骑兵出箭如雨下全斌分兵而御正酣战间流星马飞报有兵暗渡长泰小路抄出江东矣斌惊为其所截急鸣金收军砺飞卷而追斌退阵乱桥关悉为砺夺成功知全赋败即令甘煇陈尧策杨祖潇酒等守关踞桥甫至瑞香亭接全斌军云关已失煇不敢前急报成功功传令撤围煇殿后屯古县金砺入城见残黎饿莩令守道周亮工发府县仓米煮粥赈济但饿死者十有其三而就赈者下嚥立毙又十有其七枕籍街衢横列板巷发收骸骨计有七十三万余众瘗三大穴一碑同归所一碑万安所一碑万公所其收不尽落沟陷穽及自埋者不可胜计金砺休息数日与马逢知王邦俊议曰郡围虽解而海贼现在古县尚有觊觎之心倘再率众由三叉河截踞江东桥一队从赤岭港登岸岂不复加前辙乎当急除之以复海澄公宿将与士卒同甘苦仍守城池俟吾统一旅之师破之逢知曰公妙算宜速行莫使余灰复燃十月初三日金砺督骑兵作三队而进成功令提督黄山领右先锋镇廖敬护卫右镇洪承宠礼武镇陈俸亲丁镇郭廷等率火攻迎之是早西北风凡火筒喷筒鸟鎗营炮其烟被风回反阵中军士一时眼迷砺乘势沖杀诸军皆没非煇与廷力御几无遗类成功退屯海澄仍以郝文兴王秀奇二将守之成功出厦门金砺同漳郡报捷顺治十年癸已三月成功遣张名振率水师船二百余号北上陈煇等为援四月金砺奉部文取海澄刘清泰调水师出福兴二港合攻成功令林察周瑞周鹤芝阮骏黄大振等前往海坛迎敌察船泊湄州遇台风飘入兴化港被擒二十八日金砺全师出扎祖山头郝文兴飞报成功功率大队于五月初一日至海澄令王秀奇郝文兴陈尧策万礼分守镇远寨甘煇黄廷守关帝庙木栅连接相应就天姬官起将台亲登观兵督战初三日金砺率骑步数万连营与天姬官相对安火炮数百门日夜攻击不绝木栅倒坏土卒损伤后劲镇陈魁后冲镇叶章请成功令领兵沖营功许之初五月辰刻魁等乘炮烟沖出被金砺伏骑齐起叶章奋勇沖击战死陈魁箭伤全军受困甘煇黄廷望见急开栅突围救回功令魁出载厦门医治以杨正暂统其军擢周全斌为后劲镇初八日金砺督众攻营垒炮声振天城垣随坏随筑成功坐将台张盖指挥砺望见令炮对台齐攻诸将见炮如雨点劝功下台功曰炮避吾吾岂避炮又劝功去盖功亦不允甘煇情急亲掖功下甫离台数层而座已被炮碎矣砺欲攻城悉为镇远寨所援议不击镇远其城终难攻随往取镇远王秀奇等死拒之短墙皆陷如平地士卒无可容身奇令掘地窝藏之功乘夜遣火器镇何明率洪善等将河沟边尽掘地道埋火药留药心于外以待砺将老弱者率民夫为势攻击别选精勇二队饱食乘五鼓听营中号炮三声齐攻填濠缘城扳栅成功令按兵守御忽砺营运发三炮郝文兴请曰是欲临城功不信王秀奇曰果是号约宜防备之甫传令而喊声虫雷云集风拥填平沟壕齐倚登城文兴秀奇尧策全斌等勒兵执斧木棍火桶火箭交击凡争先登者悉死城下栅边砺督后者再登时东方将白功令放地道一声霹雳烧死无数砺方退又遇苏茂甘煇等截杀砺弗敢停鞭领师回漳郡自是海澄功守益固十五日成功回厦门大赏有功将士以甘煇为第一六月监督池士绅奉成功令以蜡丸賷帛疏由陆路诣广西行在报杀陈锦败杨名高捷回同兵部侍郎万年芳賷永历诏至晋封成功漳国公功受封毕仍遣士绅与年芳从海道进谢表并请诸将会议恢复功令冯澄世督修海澄城炮台濠沟以便出师七月固山金砺回京成功率船犯海澄用土人杨广为乡导攻乌丁垻寨主陈铁虎者善用兵寨又坚固功督诸将用力填壕为飞弹伤足遂退师出港口见海水红光闪烁有大熕二门浮起功急令捞之名之曰龙熕以副将杨廷统五百人翊卫八月功屯揭阳洪旭遣员报其父芝龙差李德来报封海澄公劝其归降成功回厦九月潮州总兵郝尚久差心腹将杨清时至厦门请救成功恶其前至潮州通伊叔南家侯郝永忠欲令其会师接李成栋而尚久不从致矢机会今一旦无故而杀道府计穷请救意不欲援周全斌请曰倡义原当纳降虽尚久有前日之拒今已悔过来归若不往救恐失大下勤王之心功令陈六御为帅统杨祥江龙黄梧萧泗吴豪等镇先入揭阳港自督大队继进但郝尚久自恃杀车任重有功镇潮而肆行无忌百姓苦之惠潮道沈时潮州知府薛信辰见其凌剥妄为每事与抗久心愤甚迨报刘伯禄代之尚久集诸将议曰本镇屡建奇功而守比城前者国姓来通本镇若稍易念则全粤去矣今日太平文官欺悔我们况本镇世受国恩永历现在广西举义以应岂不垂名万世诸将唯唯毋敢逆者于三月十五日执沈时薛信辰剪辫会黄锦邹鋈梁犹龙等奉永历朔称新泰伯踞潮属各县惟吴大奇许龙各治兵不附之奉旨以平南王尚可喜靖南王耿继茂总兵刘伯禄郭虎班志等合剿尚久侦知虞城中有变大兴土木之工于北之金山城顶再筑一寨高耸坚固中挖两井深百丈源通韩溪可饮万人不竭又起盖仓库堆积粮饷薪炭食物诸类以作永远计平南王尚可喜靖南王耿继茂调高雷廉韶以及南雄肇庆等营暨饶平总兵吴大奇碣石总兵苏利南洋总兵许龙合围潮州尚久见围紧援绝惑信巫术而巫者每降神语自当祐庇会天雨暴涨尚久处灌城请于巫巫者降神当用大铁锁数百觔锁蛟龙则安尚久立令制造铁索巫曰神退诸巫让之曰何事不可言而言此险语汝当自下海勿累他人铁索成尚久呜锣击鼓与诸巫送前巫者沈之江顷而起尚久见令人救之侥倖不死愈深信惑遂疏提防亲信领旗王安邦见尚久昏迷邪术不亲军旅忖其必败密遣人投降约书悉投南门外关帝君袍柚里各以了哨往来相通十一日可再督兵放城夜二更从西南角云梯上城城中大乱尚久知城破急抽兵入寨而大队突至门弗及闭情急跳井其子尧亦随之下潮州平陈六御舟师甫至南澳闻潮已破不敢进援而还十月原浙江监国鲁王逃舟山阁部熊汝霖与建国公郑彩辅之迨汝霖死彩解权周瑞等悉归成功兵微船少而浙江舟师又出张定国纠众与御大败吏部尚书张肯堂巡按朱天祐死之鲁王不敢守与泸溪宁靖王及益王孙等航船至厦遣黄门通知成功成功集冯澄性潘庚钟林俞卿郑肇柱薛联桂邓会诸参军议接鲁王礼庚钟曰鲁王虽曾监国浙右而藩主现奉正朔均臣也未可以监国言成功曰此是朝纲且论今日相见之礼庚钟曰相见不过宾主成功曰不然若以爵位论之鲁王尊也况经监国若用宾主礼是轻之轻之是纲纪紊乱矣吾当以宗人府府正之礼见之则含祖训于礼两全诸参军拜服其论成功坚宗入府府正旗请鲁王相见各安慰叙情出随给尾请住月送俸薪又有乡绅王忠孝张正声郭贞一谢元汴辜朝荐许璟唐额悦张煌言李茂春蔡国光林兰友许吉璟万年英其安插供给与诸宗室礼同悉以前辈重之军国事輙咨间焉成功遣李德回京惟嘱复以不听吾言致有今日然既误之于前本藩岂有明知故蹈再误于后乎德不敢复禀遂行功令甘煇督率诸镇下粤之揭阳以措兵饷以足兵食第八卷国轩合谋归郑藩甘煇用火破仙游顺治十一年甲午正月成功因李德述其父芝龙所属如未投诚先献监国鲁王之故乃令杨致护送鲁王从海道诣广西路路陛见以避之王踌躇不欲行功强之再四王始扬帆至海表遇风回居南澳二月芝龙复遣李德同郑贤二使斋海澄公印敕来闽招抚总督刘清泰亦致书成功其略云幸一时旷荡之恩出自宸聪怀柔之略真千载一时矣今大势所在不待智者而决川湖之捷屡奏两粤之叛尽归近而舟山遁迹远而全姜覆车徒有荆棘在足下以孑然一旅孤悬海外纵使楼橹是凭亦无分茅割地之实际将谓踞岛而守终属依山傍海之游魂今固山开镇于漳滨江南劲旅北地满兵络绎奔赴余波一日不靖全师一日不班无论扬帆击楫可以灭迹犁庭即安坐以折窥岸之谋密布以塞通津之径想足下此中之生聚教养万不得以暂持久以劳待逸以不足待有余不几望洋而成竭泽浇树而致焚林此非不佞震喝之言而确乎理势之谈也若肯乘此毅然来归翻然号泣召族党部曲而论之各鼓化其心以了立命安身之局既不辜令亲万里啣书之苦亦以慰尊公数年欲断之肠上而朝廷之德意下而不佞之苦心可谓不相负矣然更有为足下思者将惧投诚而孤注何妨拥卫其子弟以归倘怀赴阙为畏途何妨请命于桑上而守以不佞半生忠朴久见谅于圣明皆能一一代足下剖心唿吁者从此树奇勋以酬遇拜爵禄而分藩矣殊为足下望之成功至安平款待二使以未有地方安插兵将为辞复二使并不受敕印郑贾回京功乘招抚按兵就福兴泉漳四府征追粮饷备办船料等项三月定西侯张名振忠靖伯陈煇帅舟师突入长江夺船百余只犯天津焚粮艘次金山寺设祭崇祯而回四月有谤黄大振欲献海坛投诚者功信之领甘煇黄廷陈尧策周全斌等镇声言巡视假道海坛大振前接功执之归赐鸩饮不死绞杀之以泉人戴捷为援剿前镇统其众五月督饷官黄恺才能滑稽任意科克沿海受其凌剥百姓情急相率匍控成功功抚慰之立收恺杀以示众众乃安六月大清封郑芝龙同安侯郑鸿逵奉化伯郑芝豹左都督遣内院学士叶成格理事官阿山同芝龙第西子赍四府安插兵将敕命入闽八月总督刘清泰再修书赍到云赍到敕印不佞既庆其事之确遵命尊于君之间父子之际实费大力苦心但敕印久为虚悬其事势既已垂成何必稍存芥蒂且敕中归顺人数具奏安插地方会同督抚详细报闻何不斟酌次第商及乎今一拜诏不但足下可以特疏不佞亦当补牍倘必缓成命以俟议待家书而入告在足下多一番形迹在尊翁多一番畴躇此不佞半夜代筹至愚至笃之论想英雄豁达之见亦不以为其意之迂且浅也不佞濡笔以俟裁决万勿游移耳所言取饷事不佞亦效一得焉今日联异姓于同丹化国家于骨肉则地方者各有关系之地方也人民者各有联属之人民也留得一人他日多一豢养留一土地他日多中生聚况足下于桑梓姻友之间更须调护者又无烦不佞之谆恳矣不佞以侍从之旧人偶莅封疆去就裕如但得始终此事自不贪以为己功但可告无罪于尊翁握手时则厚幸矣余何计哉差官杨茂同李德周继武来厦见成功功询其父平安毕随问此来情由继武曰叶阿赍四府安插部文太师差武等求藩主早归顺一日则太师早受一日安福成功点首而已即差吕太同周继武李德入泉州讲叶阿二大人面议九月初七日渡舍到厦门功出接见抱痛分离之苦自极诚切次早遣渡舍先往安平侯二大人随调甘煇王秀奇陈尧策万礼蓝衍苏茂黄梧周全赋杨文灿吴豪萧泗林明杨祥黄山黄廷萧拱宸黄昭蓝登黄六御郑文蔡禄郭义等镇并水师诸将咸往安平列营数十里旗帜飞扬盔甲鲜明密佈鍫黎鹿角设伏据隘好似铁桶成功同诸参军然后进发十七日叶成格阿山到安平住报恩寺其随从精骑数千步旅万余漫山遍野札营了哨四出各相提防成功请先开读诏书酌议方肯薙发成格与山欲成功先薙发然后接诏互争数日未定二十二月功以叶阿无定见再约二十五日面会确商二十四日清晨兵马悉撤二大人不辞成功而回泉功接报笑曰忽焉而来忽焉而去举动乖张但因一人在北不得不暂作痴呆耳即差林侯同渡舍尾后抵泉请二大人示下并送厚礼成格坚欲先薙发方许接诏未薙发非臣也焉肯轻出诏书功又差史谠入泉再请二大人问其诏书未开未知是何意见且未知诏书中是何说话薙发之事发落岂能易长乎成格立逐史谠出城令拨什库看守郑渡随即取讨夫马上京谠回详陈成功与诸参军议曰观叶阿二使便知清朝无真心待我盖欲傚前日勒太师故态赚吾接旨乘其不意而擒后见本藩佈置周密甲兵雄壮无计可施拙然归去岂真有敕书哉其奉差黄六表闻叶阿二大人已回京即辞成功功亦不留表乞回书功不允六表跪恳再三曰太师朝夕南望岂有表等回都竟无只字可乎功意稍解信笔报其父曰儿戊子年差王裕入京问候父亲福履以致父亲被围王裕被擒从此而后只字不敢相通恐有贻累也至壬辰年杪忽周继武等赍父亲之信儿且骇且疑既而李业师等赍书继至儿疑信参半乃差李德入京实前传闻父亲不讳试往觇之果在与否修禀聊述素志和议非本心也不然岂有甘受招抚而词意如彼岂有欲尽忠而又能尽孝此不待明言而可知矣不意海澄公之命突至儿不得已按兵以示信继而四府之命又至儿又不得已接诏以示信至于请益地方原为安插数十万兵将固图善后至计何以曰词语多乖征求无厌又不意地方无加增而四府竟为画饼欲傚前赚吾父故智不出儿平日所料遽然薙发三军为之冲冠陆嗟自古英雄豪杰以德服其心利不得而动之害不得而憷之清朝之予地方将以利饵乎儿之请地方将以利动乎在清朝罗人才以巩封疆当不吝土地在儿安兵将绥民生将必借土地在清朝总以削发为是在儿总以不剃发为是天下间岂有非其臣而轻从其利者乎天下间岂有彼不以实许而此以实应者乎天下间岂有未相信以心而先信以发者乎天下间岂有事体未明而可煳涂易貌者乎大丈夫作事磊磊落落毫无暧昧清朝若能信儿言则为清人屈于吾父为孝若不信儿言则为明臣尽于吾君为忠人生在世不过此忠孝二字而已此八月十九日在德周继武等自京回至中左诏使抵省渡弟同李德周继武等与叶阿相让欲照前郑贾例俟儿差人去请然后下来正欲差官往省敦请报诏使已于念四日到泉矣侦其到泉的确九月初四日辰时郎差李德同吕太往泉送礼渡弟初七日来见十一日即回儿嘱其致意集阿约期相面而叶阿于十七日随到安平盛设供帐于报恩寺乃叶阿不敢信宿哨马匹出布帐山坡举动十分疑忌敕书委之草莽成何事体且奉敕堂堂正正而来安用生疑彼既生疑儿安能无疑乎儿再差林候送礼回称叶寺阿二大人念五日的的相见继而周继武来报叶阿二位决欲先薙发然后接诏其诏亦安在安平署中且薙发万分大事非容易苟且须与叶阿二位面议十分妥当奉旨命下然后可儿犹恐周继武传述失实各书一藁为据再差史谠同渡弟进城再请叶阿来安平面议念九日叶阿逐史谠等回文接周继武李德来禀云武等念九早见二位大人被他兜留仍差拨什库管押渡弟催迫起身不容刻缓于午刻二大人先出东门立唤德等齐行德等称说夫役未便限三十早起身三十日商时李春吴文榜等来报叶阿二位大人于九月念九午回省去矣盖叶阿身为大臣奉敕入闽不惟传宣德意亦将以奠安兆民今百姓如此困苦将士如此蕃多在泉月余目睹脱巾情形未曾与儿商榷徒以薙发二字相逼挟儿一薙发即令诘将薙发乎即令数十万兵皆薙发乎即令千百万百姓俱薙发乎一旦突然尽落其形能保其不激变乎叶阿二位不为胎终之图代国家虚心相商而徒噪气相加即李德亦儿差也不令之来而挟之去使臣尚如此行动朝廷可知也能令人无危乎能令人无惧乎况儿名闻四海若使苟且从事不特不见重于清朝亦贻笑于天下后世矣大抵清朝外以礼貌待吾父内实以奇货居吾少此番之敕书与叶阿之举动明明欲借父以挟子一挟则无所不挟儿岂可挟之人乎且吾父往见贝勒之时已入彀中其得全至今者大幸也万一父一不幸天也命也儿只有缟素复仇以结忠孝之局耳又据都督府行文各府备办马料策应大兵李德周继武来禀孟兵部领兵已到仙霞此即是前日之部院金固山一攻一和叶阿此番佈置一剃一挟前后同一撒也儿此时惟有秣厉以待他何言哉儿本不敢具禀缘黄六表痛哭流涕必欲得儿一字回覆姑详悉颠末统惟尊慈垂照书毕又与其弟渡书白兄弟隔别数载聚首几日忽然被挟而去天耶命耶弟之多方规谏继以痛哭可谓无所不至矣而兄之忠贞自持不特利害不足以动吾心即斧钺相加亦不能少移吾志也何则决之己早而筹之已熟矣今兄之心绪尽在父亲禀中弟阅之可以了然矣夫凤凰翱翔千仞之上悠悠于宇宙之间任其纵横所之者超超然脱乎世俗之外也兄名闻四海用兵老矣岂有含凤凰而就虎豹者哉惟吾弟善事父亲厥尽孝道从此之后勿以兄为念书毕交黄六表启行功遂添设炮台大整舟师以备征战遣林察督王秀苏茂等五鍊配战舰五十只护送监督林云璇赍动王本从海道诣广西行在竝书会李定国合师十月漳州总兵张世耀当中有楼总刘国轩说其左营游击林世用归海用许之轩至厦门先见参军冯澄世世喜轩材貌雄伟遂留与谈时事大有经济世甚器党之轩感世之知己拜世为义父世引轩见成功功大悦令轩秘之速归看东门浦头若有连珠火箭起便是兵到郎当应之轩回报世用复说合魏其志杨标合谋十一月初一日成功令洪旭甘煇林胜陈尧策陈斌戴捷等坐快哨入海澄连夜至浦头放号箭国轩应之世耀仓卒乃降功得捷报于初四日亲到漳州以刘国轩为护卫后镇魏其志为火武镇林世用为木武镇张世耀为监督礼待知府房星烨龙溪县知县周琼县丞李馥等各原职办事时同知通判缺室后诸县悉附成功功以南靖知县李奇为同知漳浦知县范进为通判成功既得漳州遣甘煇周全斌陈尧策郝文兴诸镇分道统众旁攻属邑诸邑惊惶咸归附焉而泉属诸邑亦望风投降独泉州城守韩尚亮与施郎结为刎颈交即教其开壕筑台拥兵坚守成功令人说之不下郝文兴请为先锋领兵攻击成功戒之曰善战不如善守彼恃其城坚固若使四方悉归谅彼亦在囊中物耳姑置之毋损士卒令甘煇统诸镇取仙游煇至仙游县知县陈有虞与城守率兵民拒之煇令架云梯四面交攻城上用炮石火罐打下一时不能克反伤士卒甚多煇大悒快有神器镇洪善献计曰此城乃葫芦穴也可用滚地龙破之不可以精壮之兵驱之攻城徒损士卒煇大喜即揖问洪善求计善曰乘此年杪元旦在即且缓其攻而懈彼心可令各镇挑壕筑堑隄防周密作久困计此城东门外有三官常一座甚大可以堆积余土就其内暗开地道作葫芦口直通城下安放火乐火桶诸物在内再用大竹通其节目藏药线作心而达于外然后堆上填石以塞其口将兵马撤开烧着火心火然药发城立破矣煇大喜曰此计大妙烦尔监督善领命就于三官堂内调度开凿地道顺治十二年乙未正月初四日洪善回覆地道已经完备请元帅发令煇遣中协陈谦领兵马为先锋看今夜火发城崩其势稍止乘便而入其余将士悉撤开埋伏是夜煇令周围掌号吶喊城内疑为攻城各饱食登城以备守御至二更善烧着火心少顷霹雳一声如天崩地裂烟灰蔽天飞石遍野城裂百有余丈兵民死者不计少顷稍止陈谦督兵进城煇亦领各镇砍四门而入知县陈有虞闻城破自缢而死天明甘煇安民毕先是甲午年十一月朔日有箇不衫不履丐者左手持双筷右手执一碗将筷打碗从东北走过西门又从北门走过南门如此者三日忽然不见人咸不解多以为狂独有林姓一人忙挈家逃匿山中及城破之后方忆前日之丐者乃与人也持筷打碗犹旋东西南北而走者明是指人快快走也但时人愚不知惜哉甘煇既得仙游遣人报捷屯札城中闻油潭里活阎罗王志章有先知识斋戒往谒行弟子礼叩间其平生功名寿算如何志章书一帖示之乃位至崇明转至崇明八箇字煇拜受而宝藏之煇措征粮饷船料携尚书唐显悦全家出厦门二月太监刘玉自安隆所奉永历诏从粤东龙门航海到厦成功率文武恭迎跪接宣读毕遂请帝安并询迩来恢复事体如何玉对曰定南王孔有德征粤西分师从衡州宝庆永州而进旋为李定国所败帝于是稍安但孙可望与李定国二人恃功骄悍不睦终非国家之福成功曰当此之际内无贤相匡其君而运筹帷幄乏其人外有骄将兵无纪律又不积储粮饷以足兵食谋扼险阻以图恢复而乃恃功立党致使英雄失望人心瓦解将何以望中兴哉玉顿首曰藩主所言可谓明见万里功又问龙门一路行走阻滞若何玉曰乘间溃乡人相引尚可往来功时以事系而无专卖随设六官董理用潘庚钟为吏官郑擎柱为礼官洪旭为户官陈宝钥为协理礼官以张光启为兵官程应璠为刑官以冯澄世为工官常寿宁为察言司又设储贤育材二馆令思朋州知州邓会劝学取士得黄带臣洪初辟等四十人次第转六官之内办事或外为监纪或为推官通判不等四月擢郝文兴为左提督万礼为后提督政王秀奇为右提督林胜为戎旗镇黄昌为援剿左镇黄梧为前冲镇筑浯州新城五月南征勤王总督林察周瑞等舟师次虎头门侦知李定国战败梧州失守不敢进兵还师功责其迟滞失策各戴罪立功加都事吴慎为户官议北上恢复拜定西侯张名振为元帅忠靖伯陈煇副之统二十四镇入长江加户官洪旭为水师右军北镇陈六御为五军戎政同行相机进兵又遣中提督甘煇为总督王秀奇副之领二十镇为北上应援前提督黄廷为帅后提督万礼副之领二十镇南下甘煇舟师将至舟山遇暴风收入温台地方台州总兵马信遣心腹将王英驰书币交好约降未果煇仍将舟师出令拱旭于舟山由岑江口登岸守兵无几不敢交战弃垒遁报镇将巴臣功遂分兵守御遣人请援既而张名振阮骏陈六御周瑞等咸顺风毕至分道堵截攻击不息六御遣监督李化龙招臣功臣功忖不能守遂降迨至同师甘煇引见成功功授臣功为铁骑镇改名臣兴接定北将车令陈六御等统师至舟山协守六月孟兵部至福州总督李卒泰遣官赍书至厦门说成功曰激切再书无非早定海上之议早报圣明之念以早结尊公父子忠孝之局耳何足下举动依然毫釐千里耶天下事情理与势耳尊公位列大臣之上令祖母年迫风烛之期念漳泉寸土为足下胞胳所瘗即祖宗庐墓所依足下咫尺弄兵荆棘其上在尊公之魂梦一刻未安令祖母之寝食户刻不乐足下将泰然波凑之间自谓功名富贵之计得乎此情理之绝无者也更有虑者固山枕戈久矣今大师驻马于漳畔劲旅露刃于泉南有不能顷刻待盖不候意主于抚固山力主于攻在足下夸浮恍惚不佞焉敢执为必抚而止于攻倘一攻而缓抚局之成犹可言也一攻而遂成抚局之变则尊公前此之绸谬与不佞后此之挽回俱无所用矣此又势之了然者也足下家报所陈皆足以启群疑之诽而激圣明之怒缮疏而入几费踌躇然一片苦心不得不写足下所言再为披沥所云不知有父久矣此言一出不但伤天性之恩且贻后世之刺尊公身为明季重臣国亡而择主非背国而事仇也足下前无顾命今无共主何得灭不可易之亲而从不必然之议也古之求忠臣于孝予者几无据矣至今犹屡执此三省相畀之说胡为乎来哉今天下中外帖然十载而足下身羁海甸犹欲招徕之以大一统之势谁敢取臣服之版图惟正之赀赋而轻议畀乎且从来无此庙算无此边筹也即如足下所云亦可笑矣无三省则舍我而忠于彼将有三省即弃彼而忠于我此皆拂情影借之言知非足下之心也但念朝廷加恩一番尊公经营一番不佞来此区画一番天下事宁可瓦全勿为玉碎足下或谋之族党或谋之老成务为开心见诚勿得藏头掩面勿再以必不可告之言必不可为之事徒费口舌徒滋议论而终于坐失机会也不佞言至此力已竭矣他日见尊公于斑联之间亦可告无罪矣至进止之事则有固山并诸大人成败之局则关乎足下一门父子兄弟不佞虽膺其职其肯尽任其咎乎惟足下裁之功览毕掀髯而笑曰彼欲以劲旅挟吾吾岂惧一固山哉厚待其使答以曰叶阿二大人至京覆命如何然后再作商量不报书前提督黄廷师从揭阳港登岸屯札桃花山潮州总兵刘伯禄进兵救援列营于鹰嘴浦左戎旗林胜密令军士每人要沙土一袋填塞壕沟砍栅破垒伯禄果无佣二更仓卒而遁廷遂合南澳忠勇侯陈霸等众围揭阳守城知县弃城去普宁亦继陷叶阿二大人至京覆命部议以成功骄兵无状反覆不定置其父同安侯芝龙于高墙戌其胞叔芝豹于宁古塔又令贝勒世子罗托统满汉官兵平海至闽成功侦知遂集参军并诸提镇讲曰今日招抚不就贝勒统兵已到有何良策左提督郝文兴挺身曰自古道水到土压兵来将当此不易之理今贝勒师来焉可坐视兴虽不才愿为先锋前去破敌陈尧策曰策自来愧无寸长既左提督肯去策愿同行立功以图报效冯澄世曰二公所言领兵破敌其气可夺三军固是为将本分但彼弓马娴熟若欲陆战人马驰驱诚恐胜负未卜况彼粮饷充足四方云集万一失其锐气不特人心摇动而且军威难振以世管见不如全师暂退厦门坚守各岛养精蓄锐修备战舰南北巡视以待彼军若论彼兵水战非其所长况波恬浪静之时彼犹有头眩晕吐之苦安望其能御敌此乃保全军土以逸待劳之法也未知诸公以为何如成功曰战者譬如逐鹿未知得于谁手退者可保无虞澄世之言实乃料己料人之至论深合吾意遂飞檄与兄泰先将安平安资尽移週金门安顿毁其居第坠其镇城又令杜辉传谕泉属士民有显相从者悉渡金厦两岛居住令黄昭拨船接应如不愿从者速远避山中恐遭兵马蹂躏高其库藏坠惠安同安诸县城为平地又驰令与林俞卿林世用等移家眷于海澄摧漳州府城成功领兵回厦门仍遣郝文与统其所部守海澄擢海澄知县黄维璟为察言司以丙戌举人林昌为海澄知县差张英督造高崎竹坑一带沿边炮台烟墩修拾熕船战舰通行南澳陈霸防备碣石苏利南洋许龙二处会师又令铜山张进整船宫仔前以作南澳救援令陈六御阮骏张名振等把守舟山乌洋调洪旭甘煇林胜诸提镇回师旭次台州港总兵马胜献城降同旭回见成功功授胜中权镇征卤将军印九月左提督祥符伯郝文兴病故功哭察甚哀厚恤其子令王秀奇代守海澄十月张名振自长江直抵定海关守关将张鸿德降功授德前锋镇十二月贝勒提师至泉大奖韩尚亮坚守功寻而擢尚亮海坛总兵贝勒知成功退守金厦坠倒诸城笑曰海贼无伎俩矣即令府县兼工修筑城池督造战船遣使赍谕到厦招成功功拒而不纳使者回贝勒复易函致书令再往功厚待某使以叶阿前议复之不报书第九卷献海澄黄梧归诚护国岭格商被斩顺治十三年内申正月平南王尚可喜拨左翼镇右营徐有功统步骑合潮镇刘伯禄恢复揭普诸邑师札揭阳城西屡遣骑哨挑战追之即退二十二日援剿右镇黄胜殿兵镇林文灿前冲镇黄梧适在埔上操演伯禄率骑兵过西门左先锋镇苏茂欲出兵与战金武镇郭遂第曰列阵过桥胜则犹可倘若少怯其桥又狭难以退其将如之何黄梧曰战则必胜何用退兵茂以为然发令前进对敌逾峙忽徐有功从旁沖出合击茂阵大乱而溃溺水死者不计其数黄胜林文灿二镇咸亡焉独郭遂第全镇近桥急抽回无失前提督黄延时守东门闻报出兵欲夺伯禄营禄方抽同兵马苏茂黄梧才收残兵廷即申揭阳失机事状于成功功遣兵官张光启按揭察访战败情由二月又令五军总制张英再督杜煇林胜诸镇往助黄廷伯禄闻知乃截港为营严禁各乡接济如违罪同叛逆廷等兵众食难正踌躇间忽成功谕到调苏茂黄梧杜煇回厦门黄廷林胜下粤东往侦永历信以便勤王廷至碣石攻苏利三月陈六御报定西侯前军总督张名振病故成功以陈六御统其众水师前镇阮骏侦定海关造船五只欲攻舟山请援功遣张鸿逵马胜协守四月贝勒得各澳船只已备令韩尚亮为先锋会攻成功令林顺陈等萧泗杨祥林明陈泽七镇领大熕船十四只前往围头坐上风以待又令陈魁苏茂陈煇陈斌四镇共配大熕船十二只出泊辽罗令兄泰率舟师应援再令万礼黄梧黄安蔡文林逊五镇带船十只快哨十只巡哨高崎浔尾及圭屿日带以防海澄诸港仍檄南澳陈霸铜山张进为备又令翁天祐王秀奇巡视厦门韩尚亮等师出泉围头相遇大战援剿左镇王明同信武镇陈等沖䑸入击沉船数只林顺又合攻尚亮急退泊围头贝勒闻尚亮失利亦率诸船而出寄椗于围头是夜忽狂风大作凡满汉配在船者咸受颠播之苦眩晕颠倒支持不住每迫舵工拢船近岸舵工告以海船不比河船况明日就要打仗所有杉板业都佩起今如此波浪虽放得杉板亦拢不得上岸看风若稍止白然无眩吐之苦既而风愈狂大雨又淋漓涛浪滔天船不成䑸或断椗者或拖椗者声遍海上各为飘散船䑸相触损坏过半天曙回南方定贝勒乃率韩尚亮等而退时有船被风飘出金厦各岛被获见成功功令割其耳鼻断其手掌差船渡过沿岸放回盖欲压其嘉禾断人种为断人掌之识也贝勒遭风打回船只损坏而厦门一时不能急攻正在烦躁有为其说者曰金门白沙寨系国姓胞叔鸿逵筑隐之处积蓄甚多可统舟师乘其无备抢夺其寨则金门难守厦门自孤矣贝勒大喜令王进功为帅督舟师出攻进功恐洩其谋傅诸将曰此去攻打白沙寨将士各宜用力争先如得此寨其中子女玉帛咸钖尔等若不用命者斩将士得令个个欢悦奋跃上船扬帆出港甫到洋中适遇洪旭领船巡峭遂相迎敌又遣快哨飞报成功功令林顺杨祥陈斌黄昌陈等蓝衍杨祖八镇出援进功甫与供旭酣战之间忽见贼艘齐至恐被所困随挥诸船退入泉港五月黄廷等至碣石卫攻苏利利据险坚壁廷因粮匮回师六月成功集文武会议揭阳败绩以苏茂擅自出兵不听郭遂第之谏以致黄胜林文灿诸军覆没应以失机论罪当死苏茂斩首示众责杜煇戴罪立功罚黄梧铠甲五百领擢周全斌为先锋镇郭遂第为后冲镇拨黄梧入守海澄代王秀奇出厦门议事茂因纵施郎成功侦知久蓄于怀欲杀之而无由今偶有揭阳之失借此斩之诸将士不知其故咸有微言曰论茂揭阳之败无非天意岂战之罪虽不从郭遂第之言其气可以吞敌何至于死况茂战功难以枚举非他人所可比藩主如此施行岂不令人寒心成功知众心不服即令厚殓设灵养其妻孥自作祭文遣礼官陈瑞龙致祭英文曰维永历十年四月望越二十有七日遣礼官陈端龙谨以柔毛牲仪致祭于统领左先锋苏提督之灵曰王恢非不忠于汉然误国之计虽武帝不能为之赦马谡非无功于蜀然违三军之令虽武侯不能为之改国有常法余无私恩断不敢以私恩而亏国法今发私恩而行国法卷言酬之神其格之哀哉尚飨于是三军始定贝勒虽恢复漳泉诸邑独海澄一县枕山依海炮台坚牢烟墩密佈帆船可援因是屡攻未得下多力诱降而王秀奇等终不受招忽成功以揭阳失利斩苏茂而黄梧虽受错甲之罚于心终不安乘其拨守海澄之便于六月十一日遣心腹将赖玉密通总督李率泰欲献海澄投诚率泰转启贝勒贝勒大善檄提督马得功接应玉回报梧梧因说茂之族弟苏明曰君知危乎明曰不知也梧曰本藩刻薄寡恩百战之功毫无厚赏偶尔失利悬首竿头尔兄揭阳之败实乃天意今已被杀尔能保其无事乎明曰如公所言将奈何梧曰我已差人纳款于总督公若不去祸必旋至为今之计莫若相从投诚方为上策也明曰公戏我耶抑有实事耶梧曰尔不信我免冠示尔明见梧鬓发果剪愕然曰公毋乃太急乎梧曰提督差官昨夜到此我已将印札缴去并当面剪两鬓示信今乘王秀奇往厦之便约今夜四豉马提督到便献城迟则难于下手矣明曰果如是吾当相从但老母在厦今若从公投诚本藩岂肯千休必然累及老母受刑明诚千古罪人也梧曰智者达权不可守经公如不决悔无及矣明见梧左右椎壮似欲相挟状无奈许之同梧回署出其印札亦剪两鬓示信乃诈为巡视城垣勒兵以待至五更城外果报骑兵云集左先锋镇后协康忠领众督御被黄悟一刀砍落城下遂同苏明开门迎降提督总领旗刘进忠带领骑兵首先入城分守四门天曙梧明出见提督马得功功厚礼相待出令安民而市肆不惊飞报贝勒并总督李率泰泰与贝勒各赍袍帽树靴令薙发以待贝勒以既得海澄则厦门可图而收两岛无难事也率泰亦云海澄系成功储蓄粮饷之所为金夏门户今黄梧既弃邪归正而献海澄足孤其势不日漳泉会师以合攻两岛易易也即将前欲封成功海澄公留下之印会题授黄梧命下准授黄梧为海澄公皂旗白钺七月设公标五营驻漳州平海梧荐施郎水务精熟韬略兼优若欲平海当用此人郎遂改名为琅贝勒与率泰合疏保题施琅为同安副将寻而擢为总兵安插苏明于漳平后以明母在海调明入京授精奇尼哈番内大臣成功亦以明为梧所胁非明本心不杀其母且月给以养之当其时王秀奇之领兵张协于晚间见黄梧出伏路之兵悉系贴身亲随而且举动慌张心甚疑之遂乘潮落差快哨往厦密禀王秀奇说梧情状患有外变当速为备秀奇接禀业已三鼓遂袖禀叩辕门请见成功功即遣甘煇林胜陈斌陈鹏黄安杨祥诸镇驾快哨入海澄又令洪旭马信王秀奇陈魁张鸿逵林世用刘国轩等焦赶绘船接应甘煇舟师甫至海门天色微明见沿海人民奔窜顿足曰事不济矣海澄必失时张协等望圭屿一带航船而入急招唿相救煇令拢船张协下船哭诉请速救援五郡土城时土城内副将林明与领兵康熊闻海澄有变坚壁守御忽见满汉齐至进退维谷忽闻甘煇来援却开门接应煇令林胜等分伏要道令陈斌陈鹏二镇列阵侯敌令林明康熊搬运蓄储粮饷下船既而洪旭大队亦至议欲乘彼人心未定进攻夺城得功见海船如叶又合土城余党摇旗吶喊似欲攻城之状遂分遣精骑暨鎗手据险堵御旭与煇曰土城器械粮食既已搬尽咫尺孤寨守亦无益不如乘其潮退督兵出厦门以图后举煇曰此论最当黄梧之谋已久非陡然献降徒伤兵卒无益于事遂鸣金收军下船回厦得功见海船已去亦分兵据守隘口佈伏防范煇等回厦见成功功见土城粮饷搬尽擢林明为右戎旗镇康熊为左戎旗镇又遣兵官张光启兵都事黄璋下狱以其扶同黄梧瞒借杨琦衣甲器械应点之罪后又不能善为抚驭反惊挟他以致心惶叛去七月成功令黄元郭华栋二镇领本部将士下铜山同张进协守遂大会诸提镇参军商议曰本藩正欲刻期北上争衡吴越只因海澄一失遂尔中止现今贝勒与总督咸提师驻漳其省城必然空虚不如乘南风直抵闽安入取福州若得福州则漳泉下游悉为我有他若救应疲于驰驱是彼劳也然后假一旅从中截杀必自乱矣未知诸公以为何如诸将曰藩主神算非诸将所能及即以中提督甘煇为元帅后提督万礼副之统杜煇陈斌陈魁林明巴臣兴林胜蓝衍魏其志杨富黄安刘国轩杨来嘉郭义蔡禄蔡文等一十五镇坐配大熕船四十只快哨二十只北上取闽安煇至湄州戴捷来迎煇命捷为引导进攻闽安闽安守将见海航云集不敢迎战而好煇得闽安勒兵报捷功以前提督黄廷率陈鹏周全斌等守厦门释张光启黄璋仍掌事洪旭同兄泰守金门陈煇领熕船二十只泊南山边圭屿以防海澄舟师之出亲领王秀奇林明张英萧泗林雄黄昭萧拱宸等往闽安值中权镇马信自舟山遁回见成功陈诉定海关出水师船五百双合政信与阮骏陈六御张鸿逵等分䑸与战终日未分胜负是夜二更南风大发水师用火船纵焚阮骏同陈六御张鸿逵咸阵亡焉功大痛哭三将勇烈令优恤其子即将大队舟师入南台夺据其桥进围福州分讲镇东守乌龙江以御泉漳救援之师西据洪塘水口以截延建上游粮米北守连江北岭以遏温台接应之兵淮南面近水不为备拆毁东南隅一带房屋坚栅安置炮台与乌楼相对日夜攻打轰声震天时贝勒与总督之兵在漳州城果益虚兵民人等一时为之震动仅有巡抚宜永贵在内接闽安已破之报正欲请医防范忽而楼船塞港兵临城下与城守副将田胜督兵守御又分一旅出守乌楼以作犄角但城大兵寡乃会绅矜按家甲拣选民壮日夜轮流守御差人飞递贝勒总督回师救援成功一时骤至未知虚实未敢临城只调各镇安营深沟树栅以为久困计每率众倚梯攻城却被乌楼横炮击退功集诸将议曰乌楼乃系城中之犄角不夺乌楼此城离破明日必须併刀攻夺方许收军如退缩者斩是日炮火不绝合攻乌楼楼悉崩坏兵土生精目三遂为成功所夺城内见乌楼已破人心愈惶独有巡抚旗鼓参将张国威请于宜永贵曰威观在城诸将只堪守城至于田副将独自一人焉能分身破敌现有原任布政司周亮工与副将王进缘事在狱宜调此二人出来计议必有方略庶某围可解也贵曰二人乃系钦犯若纵之出倘有他变谁任其咎国威曰亮工王进二人忠心无二威愿以全家四十三口保其无变宜永贵见国威恳切又当危急之际即允其请立召亮工王进入辕门许以立功赠罪二人叩谢而出致谢国威威曰今日之事非市私恩可速登城观敌用计破之亮工与王进忙登商楼遥望毕即回覆宜永贵曰贼势方锐未可与敌虽乌楼被其所夺料贼一时末敢临城俟其稍懈当出奇兵破之宜永贵曰何谓奇兵亮工曰遍观城外营垒相连难以骤破独东市近水一角略尔疏防可令王进带骑兵三百人步卒一千五百人偷过鼓山后转出六通桥沖杀南台焚其船只再令田胜领骑兵一百五十人步兵五百人伏南门李武领骑兵一百五十人步兵五百人伏西门遥观王进出兵二处起伏沖杀其余兵民守城者悉令吶喊助威破之必矣遂戒严防守八月贝勒知成功犯福州与李率泰相议一面拨梅勒章京阿格商统领骁骑救援福州一面遣提督马得功带兵由云霄八尺门渡江袭取铜山傚击魏救韩之法十六夜三更宜永贵依亮工之计令兵衔枚马摘铃开水部门而出王进领兵从鼓山后绕转天色微明鸣螺喊杀城上见王进兵出遂发大炮大声吶喊西南二处伏兵齐起成功诸营不知兵从何处来一时不及列阵各慌忙奔窜相争下船乘潮而去杀伤溺水死者不计其数旗帜器械弃满山海是日围解成功出札闽安度势踞险药炮台围寨并罗星塔亦筑土城令诸镇轮流守御功将大队舟师移屯螺口江定海凤埔九月初六日马得功领兵至八尺门排渡攻铜山张进侦知遣黄元郭华栋统众来敌得功屡挥军欲渡悉被华栋等踞险政击死伤甚众得功见其有备遂抽师周回郭华栋报捷于成功十月成功修表遣太监刘九章同内司镇中营副将江王振航海从粤东龙门间道见永历请会师恢复擢右提督王秀奇为五军总督中权镇马信为右提督礼官陈宝钥假託修茸船只密载眷口入泉州港捷诚以黄开泰为礼官原兵部侍郎王忠孝荐举同安殉难陈鼎之子陈永华有经济之才成功用为参军十二月成功督诸舟师犯罗源宁德等县诸将飞报贝勒贝勒令阿格商巴郡柯如良等率骑兵往援初十日郑芝龙差家人谢表到闽见贝勒佟巡抚李部院欲劝其子成功投诚时总督在漳佟巡抚修书曰我皇上定鼎以来不专用兵德威所迄无远弗届东至高丽漼儿哈鱼皮诸国西至插汉缅甸诸国南至土苗洞蛮诸国北至河套海西诸国率皆慕义向化稽颡恐后至于孔耿尚吴诸藩封躬膺茅土任专一面君臣之情亲于父子迩来惓惓于诈信之间是自疑贰也天时人事侈口而谈骄蹇满纸殊堪愤恨不侵略一析之大凡开创之初久而后定如周武一戎衣犹因小腆未靖作多土多方八篇以晓告之楚越弄兵不过地方杀运未终敢烦王师戡定耳近报执馘献俘风飘箨卷至西人入河州目事全无影响而台台伏处海隅见闻不远一二浮食之辈生事造言以相簧鼓此乃山野村落传说称奇而不知其无稽也至如河北水溢关中地震事实有之董子谓天之仁爱仁主故时出灾异不一以见天之绝爱人君也自古殷忧启圣毋论尧汤之世水旱尤甚汉文帝日中有王字然贞观之治千古最称宣帝时凤五出麟一至究仁慈不振卒以短祚灾兵之验果何如乎从来窃发海上者不乏人矣其不能离于海者犹鱼之不能脱于渊也庙堂妙算以为与师动众于烟波浩渺之中劳民而费财不若收其英杰使相统驭居民得以永逸此不过以海治海之策今恩纶频颁诏使叠至而台台错认以为穷洋孤岛洵足为万里长城艟艨樯橹可作边隅而意益骄念益侈不亦疏乎圣天子车书一统海宇率宾犹温诏慰勉推心置腹台台倔强于鹭岛之中期期不奉诏偃蹇恣肆真夜郎王问汉使者曰汉比我何大也若夫豪杰举动似不如是不佞以为尚可与言者台台不反覆于既抚之后而徘徊于未抚之先洵倔强男子哉今若饮兵而退以待天朝之命不佞亦当代刘制台担某事补牍上请全天伦之恩膺带砺之钖铁券金章如取如携尔公尔侯爰及苗裔不特珥笔文巨不敢望即从龙诸勋策血战数十年未易致者台台一旦得之此诚布衣之极致匹夫之伟业矣若夫拥乌合之众逞膛臂之势九重之上赫然一怒六师南至岂有逆施顺行者哉抑或悬五等之赏以待海滨之士而肘腋之间岂无怀我好音者乎存亡利害间不容发愿高明熟思而审处之语出由衷并无欺饰仰祈裁察不胜企翘差员送谢表至宁德见成功表曰太师受禁无非为藩主不肯薙发耳今天下已定徒劳无益父子天性焉可弃绝若早投诚一日则太师早得一日之安成功喝曰尔辈但知保身岂知误国为大天下事安能逆料滇南川贵楚越荆襄之地豪杰辈出皆怀恢复之心尔辈小人焉敢鼓唇舌而妄谈天数若不急退当枭尔首表悚然不敢复言功恐借抚为由而总督在漳乘间出攻厦门遂令甘煇殿后自领舟师载谢表同差官回厦门二十一日阿格商接侦卒报成功大队已去随挥军追赶至护国岭遥望后军队伍整肃不敢进迫即屯营相对二十二日格商率轻骑突阵甘煇与战终日未分胜负各收军而回骂信曰藩主回厦议抚命公殿后非专于战公何过劳煇曰虽然议抚回师但所积贮实关诸将命脉彼来追迫不得不御信曰素闻公善战明日观公退敌煇曰当先催各营搬运粮米在船然后抽兵遇橘奇兵韩德前冲刘巧二镇可带本部将士埋伏在西北山谷后冲黄昭汝可带本辖军将往桥之东北埋伏火武镇魏进功汝可同中协陈谦前去诱敌轮流接战当徐徐诈败且战且怯赚过桥之东北听连珠炮响齐冲合攻又令金岸康熊领本部偷过西南作欲去攻城之状其余咸下船诸将悉依令于四更造饭五更各衔枚埋伏等候格商回营与众相议柯如良曰甘煇伎俩甚是高强未可轻敌商曰赤脚毛贼有何伎俩除之甚易明日当各用力俟吾擒之次日饱餐结束而出见沿岸群然搬运粮米下船商即挥骑赶杀将近至桥火武镇魏进功接战未及数合而退陈谦出敌而进功已渡桥矣既而谦亦退格商迫之谦分二队伏于桥之左右复出进御格商望见有伏不敢追谦乘疑亦抽过桥商见贼尽渡过桥而去遂尾其后而追之将至东北角忽闻连珠炮响勒骑四望而黄昭突出格商奋勇沖杀昭败走未半里韩德刘巧二伏齐起商又分骑接战德与巧亦略战数合而退商挥诸骑急追柯如良骤马高叫贼兵卖阵当速退勿追商弗听甘煇踞高按刀视格商至从高驰下鬬商煇用金龟脱壳之计格商被杀巴都救之无及煇勒兵转战死失甚多弃马匹布幔辎重不计其数煇收军信迎曰今日始信公之真勇略也巴都飞报贝勒贝勒大怒而抚局又搁矣成功送谢表归表乞回书功不允表叩头流血方取笔援书曰嗟嗟曾不思往见贝勒之时许多好言竟尔不听自投虎口毋怪乎其有今日也吾父祸福存亡儿料之熟矣见其待投诚之人有始无终天下共晓先以礼貌后遂鱼肉总是挟之一字儿岂可挟之人哉固已言之于先而决于早矣今又以不入耳之谈再相劝勉前言已尽回之何益但谢表日夜跪哭谓无可以回覆为忧不得不因前言而详明之盖自古治天下惟德可以服人三代无论矣汉光武恢弘大度推诚窦融唐太宗于尉迟敬德朝为仇敌一见而待以腹心宋太祖时越王俶全家徕朝二月遣还群臣乞留章疏封固赐之皆有豁达规模故英雄感德乐为之用若专用诈力纵可服人而人未必心服况诈力之必不能行乎自入闽以来丧许多人马费许多钱粮百姓涂炭赤地千里已验于往时兹世子倾国来已三载殊无奇谋异能只是补葺破城建造烟墩而已一弄兵于白沙而船只覆没再弄兵于铜山而全军歼灭扬帆所到而闽安便得罗源殿后而格商授首此清朝之尚诈力果有损耶益耶此不待析而明矣今欲别顺逆而不知顺逆在于心不在于形试观姜壤金声桓海时行岂非薙拟之人哉大丈夫磊磊落落光明正大皎如日月肯做诈伪之所为苟就机局取笑蓝时试思今日之域中竟是谁家之天下损无数之兵马费无稽之钱粮死亿兆之生灵争区区数根头发不特大为珠策且亦量之不广也诚能略其小而计其大益地足食插我弁将何难罢兵息民彼无诈我无疑如此则奉清朝为正朔无非为民生计也为吾父屈也文官听部选钱粮照前约又无非为生民计为吾父屈也将兵安插得宜则清朝无内顾之忧海外别一地儿效巢由严光优游山林高尚其志耳儿志已坚而言尤实毋烦再报乞赦不孝之罪书毕付谢表同差官回福州而入京第十卷成功败积于江南甘煇死节于崇明顺治十四年丁西正月成功督舟师北上住三都二月令总制张英后提督万礼统诸镇攻温州金乡卫守将翟永寿降收其粮食而回三月拨万礼韩英洪善扬朝栋等轮守闽安罗星塔寨栅成功舟师至镇下澳遇雨回厦门定国公郑鸿逵卒于金门成功乘丧恐其有变戒严防备四月成功因地方频得频失终无了局何时得望中兴询诸参军吏官潘庚钟曰边地虽得亦不足以号召天下豪杰昔太祖起义濠州若不得俞通海廖永忠等水军安能夺彩石而得金陵以成一统之基以钟管见漳泉沿边数载争战民亦苦极不如将数百号战舰直从瓜镇而入遇取江南南宗一得彼闽粤浙楚以及黔蜀之豪杰志士悉响应矣甘煇曰江浙地广非数十万之师不可倘大队前进而贝勒侦知会合水师出攻两岛岂不危乎不如就退窥其衅隙攻取进可战退可守庚钟曰公所言眼前常见非长久计也今若不取是自老其师倘一旦会天下之兵以窥我两岛岂能独全乎所以未暇全师及此者尚有滇黔粤西孙可望李定国等牵制刻下藩主统貔貅之众入据长江截其粮道则江南半壁悉为我有彼自顾不暇奚暇攻找两岛哉工官冯澄世曰潘参军之论正是舍末而就本若今日坐老其师不取江南清朝之志未必便忘两岛亦理势使然也甘煇坚执以为不可恐邯郸学步反失其旧参军陈永华曰倘徒在闽争野争城而望中兴此亦甚难今日潘冯二参军持论师从江南号召天下其见甚高盖取江南而两岛自安若偷安岁月一旦合攻虽使诸葛复生亦难措手矣成功曰吾亦有心久矣正武俟所言势不两立清朝其肯每饭忘我耶当先遣人从间道抵粤西请旨令孙可望李定国集滇黔粤楚之师出洞庭而会江南以分其势俾天下英雄跂足相从庚钟曰藩主所见最明但恐粤西孙李不睦稽延而未得进可差能员请旨并说孙李忠君爱国之心忘私愤而伸大义分道出师立功者王才可摇动庶得万全成功曰比论最是但苦无人可为使耳永华曰杨廷世极有口才差往决能成事功允华请即修表并书遣杨廷世同刘九皐泛海从龙门问道往粤西四月令水师后镇施举同李顺往浙江招抚松门一带渔船为乡导以便进取长江五月察言司常寿宁启郑泰私盗洋船银一万两成功着六官会议查常寿宁失实以其离间左右亲信之人罪当死覆成功念其起义一家四十余口被杀姑以老耄误事休致之施举至定海关遭风收入港口遇水师力战而死时有台湾通事何斌者因侵用揆一王银二十余万恐王清算谋之小通事郭平平曰不过多开条目而已耳斌曰银至二十万亦非多开可以了当平曰不然将奈何斌曰语云三年水朝东三年水流西所以有桑田变沧海之语我想鹿耳门一带沈坏夹板屈曲之处乃系深港其赤嵌郡边虽沙泥污浅宁无沖崩滩激流水更变汝可密驾小船作钓鱼状顺鹿耳门至赤嵌城边打探水道尚如前浅污或亦有变更移易回来再作商量平即寻小船簑衣斗竺鱼饵钓竿顺流荡漾至潮涨又顺流而入暗将竹篙打探果于污泥中沖流一条港路自赤嵌城直入鹿耳门水深有四尺余归来密报何斌斌大喜曰果有是事此乃天助我也尔淇秘之七月成功以洪旭陈煇督水师诸镇防守金厦自领大队舟师北上初十日至兴化黄石令甘煇驻札涵江征催粮米十三日出屯狼崎坐快哨巡视闽安令黄霆把守霆曰闽安道近内地恐一旦有虞援之不及诸军危矣成功曰尔且暂守当看人代汝功回狼崎拨护卫前镇陈斌神器镇卢谦右提督右镇余程等守闽安罗星塔代黄霆从征八月十二日成功至海门登岸逼政黄巖县守将王戎率兵与战战败议降知县刘登龙劝戎坚守戎执献成功功嘉其节令人说之不从乘守者睡投江而死功怜之葬其尸于江滨十八日进围台州马信单骑招降总兵李泌同知府齐维蕃临海知县黎岳詹献域降九月天台太平诸邑降海门卫坚拒不纳功遣万礼攻之不得下功亲到察阅地势见城坚险遂按兵令监督宗继宁入城劝谕守将张捷从继宁出见成功功优待之乞禁骚扰前所刘崇闻捷献城亦遣人投降永春县林永伪称起义勤王聚众数万余陷永春县总督李率泰征各标兵将平之乘胜议攻闽安密遣标下投诚总兵张蕴玉随征副将刘陞耀带兵三千驾船潜渡长乐港过罗星塔截其归路方进兵合攻贼将余程战死闽安复失陈斌等死守罗星塔待援总兵施琅遣人招赋斌率卢谦等薙发投诚全师至福州泰令大厅按册内花名领赏五人一队从东辕门入由西辕门出即收其器械枭首千有余人斩讫方收赋与谦等併杀之但时唿传甚急有出玩赌博患病者倩人代之尚活有数十余颗成功接陈斌请援文恐闽安有失两岛虽保遂弃台州南下至狼崎报斌已投诚随拨陈尧策守狼崎御闽安水师功回厦门杨廷世刘九皐赍表至粤西时值起冷孟銋为兵部左侍郎王应龙为司空永历忽接成功本称欲躬督舟师从瓜州镇江而入直取金陵请命李定国孙可望等领兵由楚泛洞庭会合恢复以迎圣驾永历随宣杨廷世刘九皐入见问成功兵船钱粮二人对以舳舻千艘战将数百员雄兵二十余万粮饷虽就地设取尚有吕宋日本暹罗咬吧东京咬趾等国洋船可以充继永历大喜下廷臣会议冷孟銋奏曰成功执大义不肯从父授诚远隔海滨岁岁贡问不绝今有大志欲亲统舟师入镇江直取金陵与陛下恢复中兴实有桓文尊周之义宜加封晋秩以鼓豪杰响应之心永历又问成功部下所隶何爵皐奏曰悉系先朝侯伯永历又问尚有宗亲否皐曰有监国鲁王宁靖王泸溪王巴东王益王世子周世孙宗戚甚多永历又问待诸宗亲侯伯之礼如何皐曰凡诸主宗亲成功以先帝所封宗人府府王之礼相见月送棒禄诸难臣逃归者悉以先辈敬之或授以参军预谋军政其侯伯来归者有兵者听其提调执法无私待人不贰不让唐之汾阳也永历顾冷孟銋曰所属部伍尚有侯伯卿当酌议加封何衔銋曰太祖祖训外臣无封王例故徐达以死后追赠王爵今在扰攘之际理应从权不可徒守以经如李定国不过以战胜定南王孔有德之功遂封西宁王爵成功系先帝赐姓其与祖制无违亦应封王以便统表而收人心永历曰卿所奏甚合时宜当议王号孟銋曰当以廷平一府封之俟江南有功日再进封一字亲王方见次第永历依议着礼部铸延平王印并册一道另着杨廷世刘九皐举成功部下将官有功者奏闻以使加爵廷世即举左提督王秀奇右提督马信中提督甘煇前提督黄廷后提督万礼五军都督陈煇兵官洪旭户官郑泰等永历遂寺王秀奇为祥符伯马信为建威伯甘煇为崇明伯黄廷为永安伯万礼为建安伯陈煇为忠靖伯洪旭为忠振伯郑泰加少傅其余侯伯印数十颗以钖有功另以六部郎中各一员随师纪录赐上方剑便宜行事又自书手诏令其速进师江南伸大义于天下号召英雄勤王迎驾遣漳平伯周金汤太监刘国柱赍印册同杨廷世刘九皐从广西间道由粤东龙门航海来厦十月二十八日成功统舟师南下十一月朔日到南澳忠勇侯陈霸曰欲攻惠潮须防苏利许龙不如先取鸥汀此寨粮足当先取之左戎旗林胜愿为先锋功允之令黄廷为帅又分拨诸镇入揭阳潮阳澄海以分其势功遂回厦门时值冬旱壕寨悉干廷令造木牌遮身以铁鍫掘寨脚堆积火药地雷火发寨崩十有余丈林胜督众乘势沖入因恨其屡次率船截劫屠戮殆尽活者仅存百有余人而已二月周金汤刘国柱杨廷世刘九皐等到厦门成功率甘煇等诸文武恭迎海埏拜受延平王册封请安毕厚待周金汤刘国柱详询粤东进取情形金汤曰恢复在于人心苟人人如贵藩之心则中兴指日可俟奈诸将各心其心耳功是之遂拜谢表并会师江南疏差参军徐孚远太监刘之清刘九皐同周金汤刘国柱航海龙门覆命功设长史审理典宝典杖典仪典膳等官悉照王府行事顺治十五年戊戌正月成功调南北征各提镇舟师回厦二月挑选各提督壮勇者为亲军厦门港筑演武亭操演各以五百觔石力能举起遍游教场者五千人画样与工官冯澄世监造坚厚铁盔铁铠及两臂裙围铁鞋等项箭穿不入者又制铁面只露眼耳口鼻粧画五彩如鬼形手执斩马大刀每人以二兵各执器械副之专砍马脚临阵有进无退名曰铁人每人月给饷银三两有功者擢为营将令左虎卫陈魁统之三月遗右虎卫陈鹏统兵船南下攻许龙龙率舟师出御失利鹏掠其边民而回四月擢杨来嘉为亲丁镇属前提督永安伯黄廷统辖同忠振伯洪旭共商机务守金厦擢思明州知州邓会为监督粮饷又以薛联桂为思明州知州修表遣杨廷世往粤西报出师日期独甘煇心中犹豫以其恰封崇明伯今欲往江南必由崇明县地方经过则前日活阎罗所示官至崇明寿至崇明之句不亦有验乎因复请于成功曰煇闻瓜镇限以铁鍊此则船之艰于前进两挺炮台密佈此则陆之难于登岸况江阿地方辽阔以煇愚意未可深入不如俟李定国孙可望二人会师信到然后进兵庶首尾相应战守有方可以一鼓见效功曰会师之举不过欲牵制其势耳岂不会师而即不进兵者乎况兵马云集日费万金岂可稽延自老其师哉遂大整兵船以中提督崇明伯甘煇为前都先锋统左虎卫陈魁铁人五千护卫兵一万并宣毅前镇陈津宣毅后镇英豪前冲镇刘巧右虎镇陈鹏后劲镇杨正左冲镇郭义后冲镇刘进忠水武镇林世用等兵一万配坐大熕船二十只鸟船二十只快哨十只为首程又遣右提督建威伯马信统右先锋镇杨祖援剿左镇林朋殿后镇黄昌亲兵镇黄应智武镇蓝衍木武镇黄昭正兵镇杨世德火武镇魏标等兵二万配坐大战船二十只赶绘船二十只快哨十只为二程接应又令后提督建安伯万礼统援剿右镇贺世明右冲镇蔡禄宣毅中镇李化龙神器镇杨祥援剿中镇蔡文宣毅左镇黄安宣毅右镇巴臣兴奇兵镇张魁等领兵二万配坐大熕船三十只崌船二十只快哨十只为第三程接应成功自领侍卫陈尧策五军都督张英左武卫林胜右武卫周全赋吏官潘庚钟户官林俞卿礼官黄开泰行营刑官程应璠兵官张煌言工官冯澄世闽安侯周瑞辅明侯林察定西侯张名振平北侯周鹤芝忠定伯林习山亲兵镇杨好中权镇李泌祥符伯五军戎政王秀奇援剿前镇戴捷援剿后镇刘猷护卫右镇杨衍参军林奇昌纪许国蔡鸣雷监纪柯平等配坐水师前镇阮美一镇洪善二镇蔡福三镇林德四镇毛玉五镇陈瑞等船共一百二十只兵四万为合后号称舟师一十万众航船北上六月初七日率众登岸犯平阳守将单任暹降十三日瑞安县守将艾诚祥亦献城降宣毅右镇兼管铁骑巴臣兴病故功以黑祥霎统共众十六日成功至温州镇将坚守功细度某城险固惟征木料粮饷出往舟山七月初二日成功问引港官李顺此去羊山多少水路顺曰西南风一日便到其山皆羊故名之山上有大王庙极灵显海中有独眼龙系孙真人医治属其养性勿得劝气故凡过往船只暗献纸钱暗着更鼓不敢放炮鸣锣若惊起发性兴波鼓浪船只难当成功曰此乃里巷之言本藩尚欲驰驱天下百神宾服奚畏此一孽龙乎不听遂传令开船初九日午时到羊山而各提镇咸至随放炮鸣金金鼓响天不移时风声徐起浪叠千层暂尔淜泙忽而波涌翻江之势搅海欲狂船难收䑸互相触坏弃椗破桅遭浪遇礁唿救遍海不可胜计护卫都督陈德太监张忠跪请成功拜祝功笑曰此不过风时偶然耳岂真有龙之发性耶不听奈风愈狂电愈烁忠等再求跪恳藩主祷求再无不息成功方允冠带礼祝曰成功统率三军恢复中原果天命有在登时将诸船沈灭如中兴有日祈即浪恬风静甫福毕随即天色晴朗江山如旧功夫四子睿七子裕八子温暨兵士数千人其所存之船亦各损坏乃收回舟山修葺诸提督咸劝功暂回厦门功以业已出师理无再还九月修葺诸船报竣成功督舟师至象山初十日知县徐福率父老出降功安民毕时各镇兵士逃其众悉系北上新附且讹言北将尽欲投诚故援剿右镇贺世明船桅粧以粉色红色为号功亦疑世明船桅之异遂令姚国泰替世明统其众又遣张英瑜林世魏标李泌张魁悉解兵权为监督世用大愤不届死擢总理监营翁天祐署左提督事十月初二日后冲镇刘进忠率其众入黄巖海门所投诚功闻报驰令周全斌追之全斌督快哨二十只星夜飞赶至海门将城围困攻打进忠御之忠恐成功大队齐至于半夜乘斌无备开西门突围而去斌亦不追拔其城报成功功擢广昭为后冲镇十一月初七日成功破磐石卫分诸提镇就汛养兵十二月成功率众札沙关取粮顺治十六年己亥二月成功仍回盘石卫调各提镇至磐石听令四月成功众至定海关心二十九日入宁波港焚船五月初一日退出初四月抵舟山烈港十八日到崇明县守崇明总兵梁化凤敛兵坚守功欲顺风入瓜州冯澄世曰欲进兵瓜州必当先取崇明庶可流通蓄积以为外援功曰崇明城小而坚取之必迟延日月反使瓜州有备不如先取瓜州镇若得瓜镇则江南门户已破先截其种道是腹心有疾然后乘势取江南则崇明不攻而自破外则修书遣监纪刘澄密通江南提督马进宝又差罗蕴章同张煌言为长江乡道使命顾忠前往探乌喇宁古诸港路随问谁敢领先锋印以取瓜州建威伯右提督马信向前曰信蒙潘主眷颐爵居人上并无寸功今瓜州之地方脸要兵马之多寡虚实颇知其详愿为先锋破敌成功壮其勇喜曰公肯效力此城必破即拨黄安蔡文黄昭蓝衍四将与统辖又分四队周全斌居中甘煇居左翁天祐居右万礼居后陈瑞龙诸镇为接应或取木营或断拦江坝或取谈家州或抄瓜州之后而攻其城六月十四日成功至焦山时有镇江操江军门朱衣佐虽然防范不意功突至又恃江中有滚江龙之拦故马信等一时舟师扬帆吶喊旌旗蔽港金鼓震天惟有标下巡江营都司罗明昇督兵五百守谈家州瓜镇之中列炮与瓜州柳堤炮台相对以待之信督众环攻明昇分头死拒力战至炮尽矢绝全军覆没信拨蔡文守之乘胜合周全斌师飘飏大进悉为拦江坝所阻不得前全斌张亮陈大胜等令善州泗人者十余人漾去斩断遂无阻碍扬帆直进登岸列队朱衣佐闻报海贼至即率游击左云龙出御全斌奋勇沖阵连斩十余人而马信从其后攻城韩英杨祖以藤牌护身首先上梯江防同知徐腾鲸弃城遁衣佐知城已破无心恋战同左云龙欲走扬州陈泽尾追至大表桥下斩云龙活擒衣佐十七日陈端龙督诸镇焚夺木浮营三座长江与共十八日成功移屯瓜州纪马信周全斌第一功押朱衣佐见成功功曰此腐儒也杀之徒污吾剑释之足见我们宏度去缚与衣服放之归周全斌曰今瓜州已得可乘势速取镇江反掌之易倘若迟缓彼得深沟固守徒费士卒成功然之以援剿后镇刘猷守瓜州柯平督理江防事十九日成功亲督诸军进泊镇江南岸七里港二十二夜二更直抵银山下寅时传令列阵分为五队而进陈魁统铁人逼栅守银山将见之骇然不敢出战推齐射之箭不能入铁人冒死而进栅遂破全斌唿曰时不可失乘此破竹之势攻夺其城必可得也即转身首先向前连砍数人众军随之守镇江总兵高谦闻贼攻银山领兵出援遇全斌赶杀势雄不敢战敛兵入城斌见谦怯乘势尾追抢门而入高谦与知府戴可进亦即投降成功入城安民毕加高谦为破虏将军以工官冯澄世为常镇道兵部主事李征为镇江知府监纪林若霖为理刑荆州卫粮船十四只来降功大悦擢其首李文正为卫指挥其余各授以千百户之职太平府守将刘世贤遣人献城功加为镇南将军令罗蕴章带所部去太平协守扬州文武香遁城空百姓綵旗羊酒前到镇江请师功受其款献厚待父老给示严禁与之归六月二十七日成功议兴师取江南参军潘庚钟曰今既一鼓而克瓜镇是则江南门户已破虽军声大振天下摇动未可骤然进兵当暂住瓜镇遣将分据淮阳诸郡扼其咽喉收拾人心窥其衅隙然后大队齐进况北都满汉兵民人等不下百万一旦粮道断绝待哺不足两月之间其兵必溃其民必乱如此可不劳而定此正曹公之所以取胜于官渡也冯澄世曰江南城池广阔进攻不易不如且听庚钟之谋驻札瓜镇据其险要断其粮道一面收拾人心一面遣人从间道报捷请旨命李定国等合师乃为上策成功曰不然时有不同耳昔汉祚政移群雄分据袁曹争胜故曹操常以算胜我明朝历年三百德泽已久不幸而有甲申之变以致百姓遭殃庸臣剥削乡绅欺凌四海鼎沸彼得假其时排闼入关鼠窃乌合狐假虎威今大兵一至自然瓦解若不进兵恢复旧业唿召天下豪杰是自老其师倘征各省兵马齐至首尾合击我势岂不目孤太祖昔日一得廖永忠愈通海等水师乘势夺彩石而併金陵破竹摧枯正贵神速耳遂不听二人之言周全斌同镇江降将高谦守镇江遭人招抚江南江北二十九日义师陈文达等统船二百余号归成功功授以指挥向导使句容仪真六合浦口宁国池州滁州悉遣人纳款七月初二月功用太牢祀天地并告太祖列圣曰成功痛恨中原陆沉不敢偷安请命恢复重兴故土伏祈在天之灵默加祐相初三日祭江初四日扬帆直犯江南初七日至观音门以黄安为水师总督督洪善等船泊三叉河口御芜潮彩石诸隘十一日功由凤仪门登岸领甘煇马信等数十骑侍卫亲随数百人绕观钟山採踏地势潘庚钟曰如此皿川形势龙幡虎踞真帝王之邦太祖所以一得而兴今天资藩主瓜镇神速进兵倘一鼓而下迎驾西来中兴指日功点首曰然我于昔日苟狥诸将臆见日事争战于边海何月得望中兴乎尔等诸将各协力齐心千载一时得此居中调度便可号召天下英杰正所谓不入虎穴焉得虎子十二日成功率诸文武祭太祖哭奠列宗毕令甘煇余新札狮子山万礼杨祖札第二大桥山上以翁天祐为救应御凤仪门要路马信郭义黄昭萧拱宸屯札汉西门中连林明林胜黄昌魏雄杨世德诸营垒又令陈鹏蓝衍陈魁蔡禄杨奸屯札东南角依水为营刘巧黄应杨正戴捷刘国轩屯札西北角傍山为垒连周瑞林察张名振等营又令张英陈尧策林习山屯札岳庙山连诸宿镇护卫成功大营各设鹿角了望深沟木栅防御江南一时震动总督管效忠初闻瓜州失守继报镇江又陷正在调集各处兵马忽闻海寇临境登城观望见旌旗闪烁金鼓闹轰未敢出敌闭门避锋陡报操江军门朱衣佐单骑至城下随开门延入细询始末衣佐曰海贼虽是猖獗其众不过数万其船不过数百瓜镇之失皆由一时无备故遭所破今可速遣人卑辞宽限以骄其志然后设守御之策征援兵破之管效忠然其言即遣能言者前往成功营中限期纳款成功督诸镇据险开壕参军潘庚钟曰细观城内必然空虚可令四面攻击齐倚云梯此城必然可得成功深以为然正发令各提镇预备云梯木牌布袋以便攻城忽报王秀寄送城内纳款人到营请见功令之入其人叩禀曰大师到此即当开门延入奈我朝有例守城者过三十日城失则罪不及妻孥今各官眷口悉在北京乞藩主宽三十日之限即当开门迎降功允其请而厚赏之复谕之曰本藩攻比孤城不过一脚尖耳既然来降姑准其宽限者盖欲取信于天下也若至期不降攻入之时寸草不留差者叩首而去潘庚钟曰此乃缓兵之计不可凭信可速攻之成功曰自舟山兴师至此战必胜攻必取彼焉敢缓吾之兵耶彼朝实有定例尔勿多疑庚钟曰孙子有云辞卑者诈也无约而讲和者谋也欲降则降岂恋内顾决是城中空虚速为进兵攻之乃为上策功曰古者攻城为下政心为上今既来降又准其约若骤然攻之彼心不服俟其不如前约然后急攻莫请城内人心悦服且使天下皆知我行仁义之师况太祖皇陵在此亦不宜震动也功实以江上两次之捷遂不听庚钟之言发令诸提镇严防谨守日则了望夜则伏路金鼓之声日夜不息守困以待其降管效忠得差回报允限之言喜曰此乃朝廷之福随密檄附近救援十八日有漕标副将梁化凤率援剿骑兵五百经过探知海寇犯境遂入城请见愤曰谅此狐鼠之辈妄自猖横且彼孤军深入焉能久住俟其锐气稍懈一鼓破之效忠抚其背曰此贼之破专赖将军化凤跃然曰食君之禄当死王事岂敢临难苟免忠留其协守惟化凤日夜上城观望见其营垒步步相关首尾相应无计可施偶巡到东北角见一营人马屯札在白土山下稍疲可破奈不得节至忽思此处原有城门名曰神策门因出入者少故垒塞之不如将此门乘夜挖开沖出方为胜计二十一夜三更时分化凤率兵挖开城门天色微明率骑兵五百突出果然此营以非冲要之地无甚关防其伏路了望俱各疏略忽轻骑直至疑为天降被挂不及遂大溃化凤率众追杀至余新营前新督兵出战各营列阵以看因前在镇江周全斌夺城各镇争功互相攻计功怒有不得吾令擅自进兵者罪之之语不敢向前对敌俄而新败投萧拱宸凤乘势沖入萧拱宸接战当不得箭如雨下亦败而遁时万妹在桥头山欲来救援而化凤已收兵矣总督管效忠接梁化凤乘夜挖开城门通贼报效忠曰梁将军素心忠贞决无是事其中别有隐情乃差人侦看随即亲率将士登城飞报东北角厮杀随开门接应出札城外二十二日甘煇林胜潘庚钟等劝成功暂抽兵将出观音门相机以图再举功曰小挫锐气便欲思退明日正欲观诸君建功耳令万礼诸军勿动调马信吴豪韩英由水路抄其后姚国泰杨祖蓝衍杨正抽屯山上甘煇张英伏在谷内林胜陈魁列于山下陈鹏蔡禄往观音门接应救援二十三日仁化凤率骁骑直逼左先锋镇杨祖祖奋勇力战诸将见成功张盖在山观敌未有号令不敢擅出俄而祖败蓝衍战死功方令蔡禄陈鹏往援奈山高行迟而化凤又从山上驰下鹏与禄军亦大溃效忠另遗别将绕山之背合化凤之师时甘煇张英伏谷内未得号令遂为所困乃分头御敌英伤箭而死独甘煇力战不退手刃数十人左右咸亡乱箭齐集乃大叫曰我甘国公也勿射可擒去请功遂被擒化凤挥骑乘虚沖杀诸镇营垒咸皆摇动万礼力御被乱箭射死未及战者见山上黄盖尚在不敢救援亦不敢奔走林胜见蔡禄败下遥观黄盖尚在山上又不发号令急唤中协金岸领兵康龙曰敌人虽胜两阵实无多骑藩主之不发号令而郊击者谬也尔二人可统出敌我自督后军接应岸与龙二人飞奔出营与化凤大战未分胜负忽东门骑兵突出合政林胜转头御之而魏雄战死众溃胜不能止全军皆没成功在山上观战见蔡禄等败嘱庚钟曰尔立盖下代吾指麾不可去盖吾下山催本单从后抄杀随带健将十余勐下快哨欲催水军时值潮退无奈驾至江心遥望诸军披靡不堪随飞帆出镇江矣化凤合城内诸军见山上黄盖指曰擒贼当擒王随挥军杀来奈矢石如雨不得上陈魁因林胜受敌抽兵绕道而退见骑兵逼成功营垒即趋援魁中箭死诸军悉赴水死化凤又含师环攻山中四面受敌潘庚钟挥剑督护卫死战亦皆覆没化凤收军奏凯效忠出迎问曰前夜将军挖城出兵何不通知以慰众怀化凤顿首曰成功积寇一时猖獗瓜镇已破人心摇动架点狡狯之徒多有异念安保城内无有为之侦探者故不敢请命者恐洩其机也今日之胜正所谓出其不意而攻其无备也其擅出师之罪望乞赦宥效忠曰古者大夫出使苟有利于国家社稷者专之可也况此大捷自当奏闻但乘摧枯拉朽之势恢复瓜镇非公不可公勿卸甲化凤却领兵而行并请顺途欲归崇明以防余炽效忠然之郎奏江南之捷破成功者乃崇明总兵梁化凤也世祖大悦欲召化凤陆见因海疆未靖命下令画工图形进览即擢为江南提督二十四日功至镇江令全赋驾快哨载败兵捞救残卒再令柯平亦着快哨沿江救载忽报黄安全队至所有残败将士悉赖载归继而马信陈尧策玉秀奇林习山张德周鹤芝张名振周瑞姚国泰刘巧林明黄昭郭义蔡禄杨祖陈鹏吴豪杨正冯澄世萧拱宸黄应程应璠张行李缵元蔡鸣雷蔡政等陆续俱同死事者甘煇潘庚钟万礼张英林胜蓝衍陈魁李泌杨标魏其志林世忠张廷臣洪复吴赐等十四大将其余标下将不可胜计功大恸谓三军曰是我欺敌非尔等之罪也二十六日报骑兵云至沙船亦出功令刘猷与周全斌殿后二十八日功先行出泊排沙屿诸将弃瓜镇或居三碧山或往舟山八月初一日成功师回狼山上沙初四日泊吴松港初八日至崇明港议攻崇明城遂架大炮攻击城崩数十丈镇将梁化凤于随崩处随筑佣御并造木马钉叉排置崩处十一夜齐倚云梯离死正兵镇韩英监督王起俸等数十人方退十三日议欲再攻崇明周全斌曰城小而坚难以骤破虽得亦无用徒损士卒耳适蔡政同马进宝差刘秉忠回师成功见谋不遂乃回师十八日至浙江擢杨富为正兵镇分派各提镇就温台舟山各港地方屯札征饷九月初三日成功开驾初七日到厦门以江南出师损兵折将无尺寸功修表遣李明世从龙门问道达行在自贬王爵仍用招讨大将军印甘煇力战见陈谦等尽亡自称甘国公被擒见总督管效忠忠令煇跪煇不屈效忠责之曰为将自当战死不能战死而被擒即当投顺何敢抗礼岂以吾剑不利乎煇曰吾岂不知大丈夫当死沙场但大厦已倾非一木可支若默默与士卒同偃卧于荒坵是所不愿耳吾今声言而来者正欲知我之死处也效忠见其抗壮勇烈欲其降乃令降将余新劝之煇见新至裂大骂曰余新匹夫枉生天地之间兵败投降有何面目见我尔今虽降亦不能久活我甘国公头可断而志不可易也伸脚便踢骂不绝口遂见杀徐而余新亦被害十月报援剿镇刘猷在温州征饷水退船搁浅被温州总镇督骑兵突至力战全军覆没功大叹惜令恤其家十二月报逮提督马进宝入京勘间又将军达素督三省水师会剿两岛第十一卷何斌献策取台湾黄梧密疏迁五省顺治十七年庚子正月侦者飞报将军达素满骑首程已到福州成功集诸提镇参军议曰彼因江南之败欲乘我喘息未定前来攻击候彼整船调兵必于五月斯时南风正盛江浙沙船未必敢出惟虑粤东而已周全斌曰粤东船只六橹八橹只好守港若出汪洋非彼所长至于碣石之苏利南洋之许龙虽然阳奉亦恋栈之马耳岂敢离其巢穴若漳泉之师分头敌之必可破也功曰尔料诚当随驰檄南澳忠勇侯陈霸准备船只防敌苏利许龙又另檄铜山忠匡伯张进出熕船于官有前游飏以作南澳援师谨守八尺门炮台以备陆路渡江二月成功令工官冯澄世兼工修整诸战舰备敌又调南北汛各提镇到厦门听令三月将军达素到泉州会总督李率泰提督马得功海澄公黄梧就泉漳各港之石码海澄造鸟船熕船捣剿两岛又知会两广总督李栖凤碣石总兵苏利南洋总兵许龙饶平总兵吴六奇又调宁波温台各港船齐下时有总督旗牌张应熊密领率泰孔雀胆一枚往厦门与其小功弟张德因德在成功处为厨子谋欲乘其会诸将议事要用点心时一齐毒死德虽喜富贵之徒然奈心中终坏疑畏遂将其事转託徒弟王四四大喜许之德随告病在家等候王四于成功会议取点心时每欲下药则浑身寒战候捧者环立迫催下之弗及迨其取去则心安如此者屡四甚恐怖乃归告其父耀耀大惊曰事主而害之不忠也受託而背之不信也宁为负信不可不忠覆宗灭嗣岂可为之宜速首无罪即同四持孔雀胆告成功功曰吾乃天生岂人能害重赏耀与四即差护卫擒德全家德到低首无言惟叩首称该死欲擒其兄应熊供称已去三日矣功令发出教场令武士万箭射死后应熊侦知报率泰泰叹曰谋事在人成事在天一果不虚也厚赏应熊火催各港速整船只以候会剿四月成功政建威伯右提督马信为提督骁骑亲军同忠定伯林习山守烈屿以辅明侯林祭为水师总督督中冲镇萧拱宸等往崇武御泉港水师二十六日报泉港水师船二百余号出到祥芝澳陆兵登岸其船傍山边而行来泊围头兵仍札营功随差快哨驰令与林察将所带战船回泊刘五店御止团头水师勿使入同安港戎政王秀奇杨朝栋总督高崎等处宣毅左镇黄安协同兄泰守金门城仔角右虎卫陈鹏游兵镇胡靖殿兵镇陈璋守五通高崎陆路援剿后镇张志为水师应援宣毅前镇陈泽宣毅后镇吴豪守倒流寨中冲镇刘俊守蟹仔寨智武镇颜望忠守赤山坪右冲镇蔡禄守东渡寨仁武镇康邦彦守神前后卫镇黄安左冲镇郭义前冲镇刘巧援剿前镇林明往同安港游飏邀敌闽安侯周瑞忠靖伯陈煇援剿右协杨元援剿右镇林顺正兵镇杨富护卫右镇郑仁泊南山边以防海澄出来之师前提督黄廷右武卫周全斌援剿左镇黄昌率赶绘船十只内装硝磺棕麻火器之类寄泊狗子屿刘石以备烧船着英兵镇陈瑞保护家眷暨诸提督文武眷口又晓谕厦门兵民妇女拨水师洪善等船尽载过烈屿金门而空厦屿功率陈尧策刘国轩洪天祐戴捷薛进思等在鼓浪屿尾观敌发令拨洪旭在镇海旗尾接应时总督李率泰正知会将军达素提督马得功海澄公演梧同安总兵施琅各港齐出师合政两岛忽有伪镇右虎卫陈鹏差人密款奉令守高崎地方欲放空炮接五通师渡过厦门厦门得则成功游魂易于扑灭率泰纳其降即飞催粤师合击五月初八日满汉官兵悉配在船俱约初十日齐出是日黄梧督诸船乘潮落出海门功力遣陈尧策持令箭坐快哨遍传各镇诸船不许擅自起定当看藩主帅船号炮连发方许起椗迎敌如违者斩正传到周瑞熕船而海门师大至尧策不及驰去与瑞督众战战逾时被火药所焚全船沉没继至陈煇煇挥众死拚损伤过半煇见势危情急下舱发火跳过船者适逢舱中火药沖起烧死甚众余卒疑为计也咸不敢过煇乘迟疑砍断椗索逸出成功见周瑞船已焚沉陈煇伤损弃椗而黄梧率舟师云至功执旗剑顾问左右曰流平否左右答曰流已平矣成功曰流平则潮转潮转则风随之速发火炮俾诸船起椗迎敌三遂连发三炮诸船得令尽起各发斗头熕功嘱何义守坐驾自下八桨快哨来往催战时近午潮涌风发四处齐进而郑泰又命水师镇蔡协吉率赶绘船二十只从浯屿继进合马信洪旭黄廷林顺周全斌等诸大船于鼓浪屿后象鼻前横攻焚杀梧船风不利潮又逆互相触坏眩吐昏迷强立不定遂溃僵尸满海有船三只见圭屿欲拢岸舵公不允众疑有异心杀之登岸遥望乃海中孤屿是绝地也欲再下船成功船已蚁至无奈抽矢出刀据岸拒之功见有四百余众遣马信折节为誓招之诸人计穷乃投刀矢降后亦被成功溺于海其出同安港将军达素总兵施琅驾船趋高崎以应陈鹏约但鹏谋投诚全镇部将悉愈名号独不通知其左营陈搽以蟒朴实故也我师恃有约船未到岸各争先上值蟒一队站近水见满汉兵皆已弃船登岸势急不俟号令即率其所部向前我师意为来迎不防蟒发炮死者过半殿兵镇陈璋闻炮响以为陈鹏发令亦喊声合击水师吴豪率船抄其后围攻所有先锋船只悉沈水陷于掉十仅一二归而已鹏愕然计左亦挥领兵林雄领旗协刘雄前冲营刘俊亦从东击下遂大胜报捷成功知陈鹏有谋未敢声破恐其急变反密遣洪旭前去称贺以安其心旭得令挑选健将二十勐坐小快哨一只由竹坑抵高崎离有里许上岸鹏左右报旭至出接见旭从者二人旭又深揖恭贺以得非常勋劳赞其用赚兵半渡而击之计虽古名将不过是也称羡不绝口鹏以为机关未洩谈笑自若设筵款待酒毕旭告辞出而不即行停步营前指其所击之处摇头咋舌称其功真大焉又说藩令不许起椗可致闽安侯五军之死行三五步止又大赞藩主料风起必从潮主问潮平发炮一战遂胜真神算也又行三五步停止回顾鹏左右数十好汉佩大刀随之旭冷笑曰吾与尔镇主交最厚今日到营拜贺大功不过尔镇主见我远来步送江边未尽之谈再为缱绻何用佩刀跟随鹏闻说亦笑退其左右只存管家一人而已旭又行又停步又高谈如泻瓶中之水滔滔不竭直赚至江边作揖相辞而舟中二十勐士飞奔擒鹏下船驾驶而去迨营中望见欲赶来救业到半江军士鼎沸殿后镇陈璋同刑官程应璠至营出成功谕仅数鹏通谋罪状与众无干军乃安旭解鹏至成功问以纵敌渡江若非胜与璋则今日之地已属他人矣鹏哑口成功遂出鹏于教场令寸磔以示众擢陈蟒为右虎衙统其军何义为左虎卫陈璋为宣毅左镇六月发诸镇眷口并百姓妇女回厦门侦报粤师吴六奇遣其左营马嵩带兵至潮洲札于韩祠之主为刺客所杀苏利许龙船虽出港见南澳有备未敢进前惟游飏观望迨报闽师失利亦各敛军还成功虽莒大胜终苦弹丸两岛难以抗天下兵集洪旭马信黄廷王秀奇陈煇杨朝栋林习山吴豪冯澄世蔡鸣雷薛联桂陈永华等商议若得有一处方可以进战退守诸人无以应但持南北固守为对功曰吾闻台湾离此不远意欲整师夺踞何如吴豪曰台湾前乃旷野故太师曾寄迹其间今为红毛所踞现筑城二座一在赤嵌一在鲲身临水设炮台又打沈夹板数只纡回曲折于内港凡船欲入者必由炮台前经过若越此则船必触犯沈夹板而破坚固周密将二十余载取之徒费其力成功闻言亦中止七月成功遣兵官张光启往日本借兵十月将军达素回京成功欲整师下粤报原浙江监国鲁王姐于金门令兵部侍郎王忠孝礼葬于后浦十一月出使日本张光启同称上将军以其前出兵损失坚意不允仅助铜熕鹿铳盔甲倭刀而已顺治十八年辛丑正月徐孚远从滇归而粤东路阻趋龙门之安南安南国王欲孚远以臣礼见孚远说系天朝使者守节不屈国王亦怀成功威不敢加害礼重之置船送孚远回见成功陈说刘九皐刘之清途中阵亡惟周金汤与孚远至永安见帝帝命李定国出师战败孙可望投诚帝被吴三桂所逼议欲走缅甸成功闻之欷歔叹息而心愈烦适台湾通事何斌侵用揆一王库银至数十万惧王清算业令人将港路密探于元夕大张花灯烟火竹马戏綵笙歌妓穷极奇巧请王与酋长卜夜欢饮斌密安双帆并艍船一只泊于附近俟夜半潮将落斌假不胜酒又作腹绞状出如厕由后门下船飞到厦门叩见成功功间其来意斌曰台湾沃野千里实霸王之区若得此地可以雄其国使人耕种可以足其食上至鸡笼淡水硝磺有焉且横绝大海肆通外国置船兴贩桅舵钢铁不忧乏用移诸镇兵士眷口其间十年生聚十年教养而国可富兵可强进取退守真足与中国抗衡也遂出袖中地图以献历历如指诸掌并陈土番受红毛之苦水路变易情形若天威一指唾手可得成功闻其言观其图对如六月中暑得服凉剂沁人心脾满心豁然起抚何斌背曰此殆天之使公授予也自当重报汝勿扬声吾自有成算留斌于内人莫知焉成功既纳何斌之言又详阅其昼图知水路不从炮台前经过胸中已有成算次日大会诸侯伯提镇参军等文武议事功曰自攻江南一败清朝欺我孤军势穷遂会南北舟师合攻幸赖诸君之力虽然已败但恐终不相忘故每夜徘徊筹画知附近无可措足惟台湾一地离此不远暂取之并可以连金厦而抚诸岛然后广通外国训练士卒进则可战而恢复中兴退则可守而无内顾之忧诸君以为何如宣毅后镇吴豪起身对曰前日藩主曾以台湾下问豪已经细禀非豪之不用命怎奈炮台利害水路险恶纵有奇谋而无所用虽欲奋噼而不能施是徒费其力也功曰此常俗之见不足用于今日而佐吾之一臂也黄廷曰台湾地方闻甚广润实未曾到不知情形如吴豪所陈红毛炮火果有其名况船只又无别路可达若必由炮台前而进此所谓以兵与敌也功曰此亦常见耳建威伯马信曰藩主所虑者诸岛难以久拒清朝欲先固其恨未而后壮其枝叶此乃终始万全至计信北人也委实不知但以人事而论蜀有高山峻岭尚可攀藤而业卷毡而下吴有铁缆横江尚可用火侥断红毛虽桀黠佈置周密岂无别计可破今乘将士闲暇不如统一旅前往探望倘可进取则併力而攻如果利害再作相商亦未为晚此信之管见也功曰此乃因时制宜见机而动之论豪复执曰台湾实豪屡经之地岂不知其详既知其详而不阻谏徒附会其说以误沈主大事蒙负罪多矣诸将议论不一陈永华曰凡事必先尽之人而后听之天宣毅后镇所言是身经其地细陈利害乃守经之见亦爱主也未可为不是如建威伯之论大兴舟师前去审势度时乘虚觑便此乃行权将略也试行之以尽人力悉在藩主裁之杨朝栋亦倡言可行功大喜曰朝栋之言可破千古疑惑着礼官择日命世子经监守各岛台湾非吾亲征不可议遂定是夜二更成功祷天效俗出听背后言以决征台吉凶忽闻一妇人唧譨曰国姓好死不死留这一箇长尾星在此害人长尾星是吉兆就于门上留一记号次日差卫兵到号处带其妇人来见妇人惊怖魂不附体功询之方知是出征兵眷慰之曰莫怨藩主此乃天也赏银四两白麻五觔令之去即行檄南澳陈霸防备苏许二处又拨郭义蔡禄二镇带本部兵土前往铜山与张进协守策应南来之师又以参军蔡协吉佐兄泰守金门命洪天祐杨富杨来嘉何义陈煇督船守南曰围头湄州一带接连金门以防北来之师洪旭黄廷王秀奇林习山杜煇林读萧泗郑擎桂邓会薛联桂陈永华叶亨柯平等又擢洪旭子军磊冯澄世之子钖范陈永华之姪绳武三人共辅世子经守厦门调度各岛时经年二十一功自领马信周全斌萧拱宸陈蟒黄昭林明张志朱尧罗蕴章陈泽杨祥薛进思陈瑞戴捷黄白刘国轩洪暄陈广林福张在何祐吴豪蔡鸣雷杨英谢贤李胤并其四弟袭于二月初一日祭江兴师兵部尚书唐显悦兵部侍郎王忠孝浙江军门卢若腾吏部给事中辜朝荐右副都御史沈佺期御史徐孚远光禄寺卿诸葛倬监纪许国进士郭贞一林兰友蔡国光等并宁靖王鲁王世子泸溪王巴东王暨留守各提填参军文武郊饯东征初三日午刻成功舟师齐出辽罗是夜放洋初四早令人上桅看山报曰澎湖山望见至未刻抵澎湖即收入娘妈宫诸船悉到无一失者初六日功祭祷海岳并巡视附近诸屿与众将言曰台湾若得则此为门户保障随拨陈广杨祖林福张在等带兵三千留船十二只守澎湖初七日功下令曰本藩矢志恢复念切中兴前者出师北讨恨尺土之未得既而舳舻南还恐孤岛之难居故冒波涛欲辟不服之区暂寄军旅养晦待时非为贪恋海外苟延安乐自当竭诚祷告皇天并达列祖假我潮水行我舟师尔从征诸提镇营将勿以红毛火炮为疑畏当遥观本藩鹢首所向衔尾而进初八早成功坐驾竖起帅旗旁列五方中悬龙苏发炮三声金鼓震天令洪暄引港船先面东而去诸提镇照序鱼贯至未刻遥见鹿耳门成功命设香案冠带叩祝曰成功受先帝眷顾重恩委以征伐奈寸土未得孤岛危居今而移师东征假此块地暂借安身俾得重整甲兵恢复中兴若果天命有在而成功妄想即时发起狂风怒涛全军覆没苟将来尚有一线之脉望皇天垂怜列祖默祐助我潮水俾鹢首所向可直入无碍庶三军从容登岸祝毕令人于斗头将竹篙探水深浅徐回报曰是藩主弘福水比往日加涨成功复问曰加涨有多少曰加涨有丈余成功大喜放炮擂金鼓打招旗与后面船只好看跟踪又密令何斌坐斗头按图纡回教探水者点篙徐徐照应转舵扬帆吶喊从赤嵌城而进成功部整队登岸斌请曰急围夺仓然后列阵进兵恐其焚毁其守赤嵌酋长猫难实可见成功大队登岸军威赫耀一面遣郎何玑从鲲身请援一面发炮初十日成功令兵士每名草一束围屯赤嵌城遣通事吴万李仲说实叮如不降周围放火焚之实叮惧出降功厚待之令过安平说揆一王成功克赤嵌城加额曰此天哀吾特赐此土以为安命命各镇罗列安营揆一王当于元夕赴何斌之请灯酒笙歌酣乐达且斌虽乘月逸出王以斌为困酒迨次早觅斌无踪方知其遁亦只疑其侵用岂料引师夺国十八日申刻忽风雨骤至潮水沖岸声振云霄闻者惮慄直交子时方息天明王率诸酋长登城望海影见一人头红衣骑长鲸从鹿耳门游漾纡回绕过赤嵌城而没王与酋长面面相觑称异曰岂梦耶迨至三月初十日午后遥闻鹿耳门外炮声轰天急集诸酋长登台持千里镜照见许多船只旌旗飞跃王笑曰唐人不知死活敢犯吾境着炮台上火炮齐备侯船到时接连而发则无遗类矣欢笑自若少顷见首船转头向北而上忽而回东忽而转北从者悉依赏船行尽不从炮台边过王顾左右荷兰曰此港路从来泥沙浅污今日唐船何得无碍岂不异哉一面令主炮者发炮炮远弗能及一面令酋长黎英三带兵落夹板出去截击迨至人齐将申酉起风之时正值潮起风发俄而见大队舟师已达赤嵌兵士登岸列阵军威盛壮王虞其逼城将拨格夹板者吊起即令黎英三从鲲身过援赤嵌甫到三鲲身遇郎何矶曰兵少难援且回见王此兵实天降非倾国往救安能御敌王曰此从何来遂挑选排鎗手来日过赤嵌决战成功早起闻安平荷兰击鼓吹笛功知欲出兵傅诸将谕曰荷兰无别伎惟恃火炮而已黄昭尔可带铳手五百名连环熕二百门分作三队前往鲲身尾列阵以待侯他对攻杨祥尔可带藤牌手五百名从鬼仔埔后绕过鲲身之左横沖截杀萧拱宸尔整艍仔船二十只看彼队伍将过七鲲身欲与我们交锋随朗摇旗吶喊驾驶作过去攻城状彼兵见之自然慌乱不敢恋战破之必矣调拨已定又令诸镇列阵静伏守候荷兰果行至七鲲身尾方欲对垒忽见赤嵌快哨摇动欲过安平攻城心遂虚而杨祥领藤牌又到跳舞横沖荷兰愈慌立阵不住败下死者过半退守其城成功挥军进围王死拒之大炮时打功亦不敢逼虽督兵围困只鲲身硬路其余悉环水而荷兰又不时将百余勐突出打铳诸军多被损伤功令兵士斩竹作除堆土环栅七鲲身设立门户置炮台以防之于是军稍安五月黄安刘俊陈瑞胡靖颜望忠陈璋等六镇统船二十只至台功擢黄安为右虎卫改赤嵌为承天府杨朝栋为府尹又设二县隶之一天兴县以祝敬任之一万年县以庄文烈任之适世子经差兵部主事杨荣押送粮饷军器暨诸食物到台成功闻金厦各马咸宁惟有谣传东山蔡禄郭义暗通黄梧欲投诚功随发密谕交杨荣回厦门与洪旭令行单调二镇带全师过台若遵令则无他意加迟延观望急除之旭接谕差人往铜山传藩令着二镇带本部兵配所坐船只即往台湾郭义遂整船欲东蔡禄与其部将陈华罗栋谋曰不意藩令来如此之急华曰事已八九岂可半途而废栋曰恐二爷不允禄曰二爷是吾事尔可速差人往海澄公处为要华曰今夜即去禄遂藏罗陈二将于内差人讲义义到禄曰国姓信谗以大兄之故怀疑我兄弟二人我业已遣人投诚我去汝能保其无恙乎不如俱去何如义曰大兄虽不死于战而溺于水实亦没于王事非同谋叛者等与汝我何干而相疑至此禄一时无以答其兄万五击榻曰君臣不可相疑疑则必离今者藩令来召是疑之渐也况台湾新辟荒凉之地去者多不服水土此决不可去若召而不往非臣子之礼势雏两立七弟所见甚高宜从之义意尚踌躇道宗复迫之曰自古英雄弃暗投明若当断不断乃妇人之仁也义方决禄即出陈华罗栋二将插刀立誓部将船收回声言槓俱椇不坚难以沖过横洋停泊修整燀洗义禄又将军器密带入城欲谋併铜山虑忠匡伯张进重兵难于下手六月初一清晨禄往关帝庙求签得第十七首诗曰田园价贵奸商量事到公庭彼此伤纵使机关图得胜定为后世子孙殃即唤庙祝张初向前谕曰本镇欲夺一寨不知此签诗意胜负如何尔可解一解初接签读完复曰依此签意随去即得稍迟则有备无济矣禄闻之意遂决传陈华罗栋并钟瑞等率众阅说许龙兵上山义禄分据四门劫隆武学人忠匡伯张进衙乃兄指万礼也进闻城中辍急传亲随欲出而门者奔报目万二万七反了兵已围城进忙坏其印却从后门登山向北而走陈华尾追进回顾曰尔不念房昔乎何相逼也华曰无他意请本爵安民进曰吾将印交汝华得印便回进欲越城见无船只停步而禄又差罗栋至进无奈回见二镇说之曰吾亦有心久欲投诚奈无人为引今既二公举事何不预知使吾忽忙今若不弃愿与偕行禄义大喜随出牌谕安民进曰凡事尊让之可称交善禄义信以为然初四日进託病不出禄促原察言司薛联柱至欲杀之道宗卫救禄虽阳许而心未灰桂惧随道宗住于九仙巖朝夕不敢离后同禄义投诚按江西督粮道初六日吕簇请进曰公既与二镇合心献城投诚亦当整备恐旦夕兵至去无及矣进泣曰进海滨一匹夫耳生逢乱世受先帝恩重位至伯爵复荷藩主深信共事恢复委託土地之寄今日失守罪不容诛尚有何面目与之同行再屈膝于他人簇曰公既如此即当飞通世子用计图之进曰难矣二贼用意深久险阻必周若他人谋洩为祸愈惨为丈夫羞簇曰然则坐以待毙乎进曰惟尔义侠可託吾欲密置火药数十桶环布卧室请二贼入内议事掷火与之偕亡他兵无主必乱尔然后按兵请救簇跪泣受计初七日簇趋谓禄义曰本爵恐厦门南澳闻知合兵前来则甚费力何公爷接应至今未到心甚忧焉奈本爵忽染病畏风尚有机密事不便传述者烦二位将军入内计议禄义闻请即行将至府门小鹿忽跳遂踌躇末前而请者又至禄义愈疑随诡答曰尔代吾转覆本爵原欲入内共商适有紧急军情难缓俟明日来会未迟一即反步回簇急将语覆进进叹曰计不成矣天也吾尽吾心而已叫遂冠带挥吕簇等左右出自投火药发霹雳如雷黑烟满天而衙焚忽进尸自天半下落于街初三日郑经接禄义叛铜山报部戒严整船初九日又接张进赚计不成自焚信遣黄廷杜煇黄元洪天祐何义黄昌杨来嘉等镇下铜山擒禄义南澳陈豹闻禄义变亦亲督舟师会剿禄义知二处师动于八尺门排渡通师过铜山而海澄公黄梧同右路总兵王进功督兵驻札陈康令诏安营副将刘进忠带兵过江接应禄义十九日禄义任众抢掠空其城由八尺门投诚黄廷合陈豹师登岸遣将分道追弗及惟谨守炮台安插余民飞捷报经经令黄廷等回厦陈豹仍归南澳以洪天祐同黄元相继守铜山经自监守各岛仁慈俭恤谦恭爱人虽好学善射但严毅果敢弗如厥父之风也经聘尚书唐显悦长子之女为妻端庄静正而不相得故外多蓄狡童骚妇为乐时经四弟之乳母陈氏年可二十六七岁双眉如远山淡扫不施粉黛光彩可人且窈窕轻挑语言丰韵经见之魂销天外然其母董氏家规严肃末由接语一日经入内候母安适从陈氏卧旁过陈氏初起末粧拨蒙陇眼娇声曰孝哉人子经遂停足窗外曰好似睡起海棠初拭目醉余杨柳不胜衣陈氏娇语答曰未逢恩宠先流盼恐惹梦魂湿泪斑经逼近门首以手招曰人众非言语所下午偷穿到书院一话何如经请其母安出广稠之际惟相视以目传情而已是日经心不能主如痴如醉陈氏亦沾泥柳絮欲逐春风遂素服淡粧下午託抱弟从众于中堂作匿影藏形之戏互相躲避各展其乃陈氏乘便脱空至经处经屏左右候之急搂陈氏于怀抚其背曰真可餐也藏于宝帐共赴高唐之梦恐人觉之急去后愈狎䁥恍如佳偶惟瞒成功一人而已是年世祖章皇帝宾天而今上即位以明年为康熙元年大赦天下诸辅臣以闽疆连年用兵倾费钱粮而两岛何其未平请旨切责总督李率泰与兵部尚书苏纳海会海澄公黄梧一本内密陈灭贼五策一金夏两岛弹丸之区得延至今日而抗拒者实由沿海人民走险粮饷油铁桅船之物靡不接济若从山东江浙闽粤沿海居民尽徙入内地设立边界佈置防守则不致自灭也二将所有沿海船只悉行烧燬寸板不许下水凡溪河坚桩栅货物不许越界时刻了望违者死无赦如此半载海贼船只无可修葺自然朽烂贼众许多粮草不继自然瓦解此所谓不用战而坐看其死也三其父芝龙羁在京成功赂商贾南北兴贩时通消息宜速究此辈严加惩治货物入官则交通可绝矣四成功坟墓现在各处叛臣贼子诛及九族况其祖乎悉一概迁毁暴露殄灭俾其命脉断则种类不待诛而自灭也五投诚兵官散住各府州县虚糜钱粮倘有作祟又贻害地力不浅可将投诚官兵移住各省分垦荒地不但可散其党以绝后患且可蕃众而足国也廷议遣兵部尚书苏纳海来闽勘迁湖广道御史李之芳闻之叹曰自古养兵原以卫疆土未闻弃疆土以避贼也上疏曰为冒死条陈乞俯恤民瘼以固国家事山贼海寇何代无之但当制驭有方使民获宁宇未关堂堂天朝迁民避贼者也夫迁民事势之至不可者今窃为陛下陈之圣朝仁政以得民为本万民归心以输纳为先五省沿海一带遭逆荼毒正供杂派输将恐后此足征顺民之大端而深可怜悯者也梁惠移栗孟子短之今诏谕欲徙五省沿海边民何以垂训后世此臣所谓不可者一也昔日明政不修逆闯犯阙北京沦没我朝兴仁义之师驱除逆党救民水火是以率土归心满汉一家今中左弹丸之地不思征讨遽迁以避其如天朝体统何所谓不可者二也郑成功江南大败胆破心寒今已远遁台湾所有余孽或剿或抚唿吸可定况沿海皆我赤子一旦迁之鸿雁兴差室家靡定或浮海而遁去此归彼是以民予敌所谓不可者三也周成王亦有迁顽民于洛邑当得田宅以优养之设庠序以教育之使其民知礼义而无异心今欲迁沿海一带当日出示谕限数日官兵一到遂弃田宅撤家产别坟墓号泣而去是委民于沟恤也为民父母岂忍若是所谓不可者四也江南薄土一夫受田不满三亩一家聚食尚捕鱼贯贩以补不足圣谕颁下欲酌给田宅安插移民田宅无所措当道者未有处置惟催赶自促使民而逃贫者不过数日之粮富者亦但数月之储逼处内地无家可依无粮可食饿寒道而奸邪生不为海寇笔为山贼一夫持竿四方响应其若之何所谓不可者五也郑成功前年欲抚时求海滨二府驻防文武官长听其选择税赋尽输军国之用尚欲纳东西二洋船饷数万时正以为不可今五省之民沿海已居其半当道者不思制插安民只欲尽以迁移能使贼自毙乎是贼未必能歼灭未必能尽降而国家先弃五省之地土人民所谓不可者六也江南鱼盐为富强之资沿海一带鱼盐之利何啻数千万土产之物百倍其利况乃日用之需盐更五谷之辅一日无盐物将日腐且土产年例解京从此而止所谓不可者七也夫郡县内地亦赖边界以捍御故朝廷设边界为郡县藩篱亦以卫民今兵不守沿海尽迁其民移居内地则贼长驱内地直抵其城邑其谁御之不如分守内地之兵拨一半守边界卫所联络乡民以相助战守使贼不敢睨视边界如是则内地免守所谓不可者八也当道者不为深谋远虑操一朝之权弃百姓过于反贼万一不顺问谁之咎臣今愚忠冒陈天听稍可济元元之命万死不敢辞或以臣言为可採则臣死荣于生倘以臣言无可用虽不死何益于国伏望颁除迁移之令下哀痛之诏使民沾恩惠国享长宁疏上留中七月张志黄明纵管事杨高凌削土番大肚番阿德狗让杀高反成功令杨祖征之祖与让战中标鎗死其锋甚炽欲出援荷兰功复令黄安陈瑞二镇往征安设伏诱战遂斩阿德狗让抚缓余党班师八月揆一王尽出其众分水攻赤嵌陆攻鲲身功令黄安统众御陆亲统陈泽等左右戎旗配船合击尘战终日黄昭获夹板一小艇三荷阑大败仍死守其城兵部尚书苏纳海至闽斥弃海岛令黄梧孥拏大商贾毁郑氏之祖坟惟安海五马奔江水葬者无处寻觅挖起者将大杉木锯开两边中凿孔相连将各尸合在内用铁箍箍上外加封皮沿途递解逢郡县收狱至福州因差者横肆无状威喝县官县官恶之以其未奉旨通详中止十月郑芝龙家人伊大器出首龙与子功不时书信往来谋为不轨遂收芝龙寻而弃龙于燕市并子弟共十一人十一月成功令宣毅前镇陈泽同右虎卫左协陈沖驾小船数十只内装硝磺引火诸物乘北风烧夹板又令黄安督众鲲身夹攻揆一王分众御敌夹板被烧三只死伤甚多王大烦躁功见大胜时荷兰势窘功遣通事李仲入城说揆一王曰此地非尔所有乃前太师练兵之所今藩主前来是复其故土此处离尔国遥远安能久乎藩主动柔远之念不忍加害开尔一面凡仓库不许擅用其余尔等珍宝珠银私积悉听载归如若执迷不悟明日环山海悉用油薪磺柴积垒齐攻船毁城破悔之莫及王与诸酋长闻之悚然愿罢兵约降请乞归国仲出覆成功功允其降许放归国随将王库银两火药火炮照册缴纳其余诸物悉听其搬下夹板十二月初三日成功纵揆一王回国今安平镇城楼相传内有红毛火药库不敢开虑其暗用火石恐一动便发也后被朱一贵打开内系铜熕药铅等项功以荷兰去台湾平遂祭告山川神祇改台湾为东都附红毛城置第宅居焉初六日诸镇兵诸成功辕门告给发月粮扣克用小斗质实杀府尹杨朝栋知县祝敬斗给陈伍等示众以其叔芝莞之长子郑省英为府尹令黄安监守安平镇周全斌总督承天府南北诸路自领何斌马信杨祥萧拱宸等带铳手三百牌手三百弓箭手三百大刀手二百备其口粮十日从新港目加熘湾巡视见其土地平坦膏沃土番各社俱罗列恭迎成功钖以烟布慰以好言各跳跃欢舞观其社里悉系斩茅编竹架楼而居虽无土木巩固实有踩林幽趣计口而种不贪盈余以布作幔不羡繁华诚三代以上人民也由萧垄麻豆大目降大武壠他里雾半线各处踏勘而回次日大会诸提镇参军议事成功曰大凡治家治国以食为先苟家无食虽亲如父子夫妇亦难以和其家苟国无食虽有忠君爱国之士亦难以治其国今上託皇天垂庇下赖诸君之力得有此土然计食之者众作之者寡倘饷一告匮而师不宿饱其欲兴邦固国恐亦难矣故昨日躬身踏勘揆审情形细观土地甚是膏腴当做寓兵于农之法庶可饷无匮兵多粮足然后静观衅隙而进取黄安曰开疆辟土垂业万世诸将自当唯唯但欲寓兵于农之法何如愿请指示功曰古者量人受田量地取赋至商虽变为井田亦是九一之法兵民无分迨至秦井田废兵民始分民任转输兵任征战后汉唐宋元屡年征战兵甲蕃众筹饷者徒为仰屋故善为将者不得不兴屯以富兵如诸葛屯斜谷司马屯淮南姜维屯汉中杜预屯襄阳悉是两敌相对恐转运维艰士有饥色故寓兵于农以备敌若夫元之分地立法太祖设卫安军乃天下已平恐虚糜空乏故以为农者七为兵者三寓农以散兵非无故也今台湾乃开创之地虽僻处海滨安敢忘战暂尔散兵非为安逸初创之地留勇卫侍卫二旅以守安平镇承天二处其余诸镇按镇分地接地开垦日以什一者了望相连接应轮流迭更是无开丁亦无逸民插竹为社斩茅为屋围生牛教之以犁使野无旷土而军有余粮其火兵则无贴田如正丁出伍贴田补入可也其乡仍曰社不必易其敌亦日甲以便耕一甲三十一戈二尺五寸一戈东西南北四至长一丈二尺五寸今归版图亦以此为则照三年开垦然后定其上中下则以立赋税但此三年内收成者措十分之三以供正用农隙则训以武事有警则荷戈以战无警则负耒以耕寓兵于农之意如此马信诸镇咸起谢曰藩主今日不惜辛勤跋涉兴师开辟海外干坤创业以遗子孙诚古来之未有也今又寓兵于农实万世良法自当凛遵而行即日贴分各照地方领兵前去开垦第十二卷入缅甸桂王受辱阅祖训成功归天圣祖仁皇帝康熙元年壬寅正月成功分遣诸将屯田忽报其父芝龙凶信功顿足躄踊望北而哭曰若听儿言何至杀身然得以苟延至今日者亦不幸之幸也令文武官员各挂孝及知毁墓向西切齿而骂曰生者有怨死者何仇敢如此结不共戴倘一日治兵而西吾不寸磔汝尸枉作人间大丈夫每与诸将言及五省沿海人民移徙内地叹曰吾欲留此数茎发累及桑梓人民且以数千里膏腴鱼盐之地百万亿众生灵一旦委而弃之将以为得计乎徒殃民而已吾若不决志东征苟狥诸将意株守各岛岂不笑吾英雄为其束缚今当驰令各处收沿海之残民移我东土开辟草莱以相助耕种养精蓄锐俟有衅隙整甲而西恢复迎驾未为晚也功在台令过于严犯者虽亲信无赦马信谏曰立国之初宜用宽典成功曰此知其一不知其二立国之初法贵于严庶不至流弊俾后之守者自易治耳故子产治郑孔明治蜀用严乎用宽乎信服其论二月成功檄洪旭黄廷同兄泰等陆续载诸眷口过台三月成功以洪旭祁辟等十人分管社事时台地初辟水土不服病者部死故致各岛搬眷供迁延不前有伪言南澳陈豹不遵令已密通平南王投诚功信之随手谕与经并洪旭等令周全斌领大熕船五只过厦门合社煇黄昌等师击豹豹闻之大惊急集诸将议曰必有大奸人反问如之奈何诸将曰请速遣人往辨豹曰辨不及矣诸将曰若不往辨当整船御之豹曰御之则情真矣两虎相斗必有一伤诸将曰不辨不御坐以就擒乎豹曰本爵自从平公数十载一片肝胆惟天可表今既信谗而来辨之弗能及御之非本心此乃藩主相逼自坏长城半面非本爵背恩而去尔等速收拾下船舍此一块土入粤投诚何如诸将咸应曰本爵所见极是豹遂率众踉跄下船从虎头门投诚平南王尚可喜为之题请封豹慕化伯不数月豹双日俱瞑全斌领舟师到宫仔前知豹已去惟空城而已急迫之获其子士鳌并家资报捷于经经令斌安插百姓交护卫左镇杜煇守然后班师经因私通陈氏有娠生男子跪报侍妾所出并陈豹已遁南澳业令杜煇暂守之启功大喜颁赏台湾诸将士暨留守金厦兄泰并洪旭黄廷王秀奇等币帛而又加给其妻董氏金六锭花红六疋子经四锭花红四疋生母陈氏金二锭花红二疋孙赏亦如之四月兵部司务林英削发为僧从云南逃至厦过台克成功功问云南皇上恢复如何英曰当时败军之际李定国请皇上入峒乌峒乌之车里里角诸蛮杂处不相统辖我今临之必无所拒安顿主于峒内我诸将设御于峒口胜则六诏复为我用不胜则境接交趾召暹罗诸船入海航船来厦寻藩主合师进取沐天波坚请当入缅甸缅甸昔宣力于本朝而本朝待之甚厚素怀忠义患难相投必倾心相待且窜处荒外吴三桂未必相逼马吉祥李国泰咸助天波之议皇上意决定国跪泣奏曰一臣不能挽陛下之驾罪该万死请留太子督臣等以牵制缅甸则皇上可安寝于内上犹豫不忍定国拜辞谓天波曰明朝存亡全担在公公其努力愿无生后悔而追忆余言也于是皇上入缅甸司马吉祥来请旨撤去戈殳恐惊百姓天波请留太子入茶山调度兵马庶皇上在缅甸外有盘罗之固内有泰山之安帝与后商不允请英见朝政出于奸辅马吉祥逆戚李国泰故削发为僧逃回甫至粤西闻吴三桂师攻缅甸吉祥等酬唱御营出入无惮缅人见君臣无礼遂炽战心密通吴三桂云已受辱成功顿足曰皇上何如此执迷不从李定国之议马信请曰皇上既然被难理应挂孝去朔功曰不可路途遥远英亦耳闻事迹涉疑今若以譌传妄举倘后来圣驾若在则将奈何仍尊朔号候有日西向询其的确然后佈告中外推有德者立之信英等咸曰藩主所见甚远忽经差赍谢启暨诸王乡绅贺启至功阅及尚书唐显悦内有三父八母乳母亦居其一令郎狎而生子不闻饬责反加赍赏此治家不正安治国乎功登时气塞胸膛立差都事黄毓持令箭并昼龙桶三漆红头桶一过金门与兄泰同到厦门斩其妻董氏治家不严之罪并其子经与所生孙乳母陈氏黄廷洪旭陈煇王秀奇等接令骇然泰与毓旭等相议曰主母小主其可杀乎然藩令到又不得不遵以我愚意可将陈氏并孙杀以覆命至主母小主我等共出启代为请罪不知列位以为何如旭曰此金石至论拜服拜服随将所议启董夫人与经经与董夫人曰此可于法两尽遂出二人斩之将头付黄毓过台报命功不允解所佩剑交黄毓再来金门见泰必当照令而行泰踌躇送毓先过厦门见经经急将毓等拘禁与旭等相议报蔡鸣雷从台湾来经传问台信鸣雷曰藩主曹必尽诛如有违者将及于监斩诸公且有密谕往南澳与周全斌旭曰世子子也不可以拒父诸将臣也不可以拒君惟泰是兄兄可以拒弟凡取粮饷诸物自当应付若欲加兵势必御之遂将此意通郑泰立遣援剿右镇林顺带领兵船出守大担适周全斌征陈豹回归黄廷虑其有受成功密谕为变启经先下手为强全斌不可纵经然之全斌入见执交援剿左镇黄昌监守功接厦门诸将公启内有报恩有日候阙无期之句知金厦诸将拒命心大恚忿即差洪有鼎持谕与周全斌令其回师监杀有鼎到南澳船上铜山闻全斌业已被执不敢前五月朔日成功偶感风寒但日强起登将台持千里镜望澎湖有舟来否初八日又登台观望回书室冠带请太祖祖训出礼毕坐胡牀命左右进酒折阅一帙輙饮一杯至第三帙叹曰吾有何面目见先帝于地下也以两手抓其面而逝左右报其弟袭暨黄安马信入视信令出红缎盖之然后通知各文武祭奠举哀袭始治丧差人往金厦报计十三日马信以哭泣伤怀染病死一时台中皇皇诸将举袭护理以安众心龚心腹蔡云李应清曹从龙张骥四人谋曰护理不过数日而已岂能南面自尊云曰弟承兄业理之最正但苦无援耳骥曰欲举此事当谋之有兵权者方可先达主公然后候吾探各镇说之从龙曰此论诚是四人遂密告袭袭欢然许之骥部往黄安营中见安曰世子乱伦情急于势党众拒父今幸藩主晏驾可以无虑矣安曰年少举动是左右无人耳虎虽恶不伤其子岂可率众相拒骥曰如公所言此乃不孝乌可承统乎安曰比何说子承父业谁敢异心骥见安辞色严厉知不可说佯曰子承父业理之正也吾所言者死恰其时可以解释父子相仇耳遂辞安出往黄昭营中见昭曰护理知公勤劳令骥致意昭曰昭有何能乃荷护理注存若是骥曰护理计台湾战功惟公居最恐世子不知耳昭曰世子远隔乌得而知骥曰藩主之死死恰合时可以免世子拒父之罪名昭曰观其所行真不堪为人上骥曰金厦台湾业成水火昭曰然骥曰公握重兵扶护理于台护理岂肯忘公乎昭曰护理仁慈弟也弟承兄业末为不可我非贪涎爵禄亦择主而事候与中冲合谋骥曰此诚妙算公当速行吾归以公言报护理骥还同启袭袭割衣襟令骥与昭结为姻姬嘱速通中冲举事是夜黄昭到萧拱宸营中对拱宸曰岛中世子可治兵以拒父台湾独不可承兄以继统乎拱宸曰此亦公论世子行既不正护理仁慈承继大统名正言顺遂合谋次早密报袭袭与曹从龙蔡云李应清张骥商议从龙曰可假藩主遗言数世子罪状命弟继统方可以服众袭曰此计诚妙你可速书遗意付昭等行事袭即假成功遗言出告四方黄昭萧拱宸即扶袭为东都主分兵拒经其余诸将阴持两端观望独黄安心忿阳为和悦密遣人坐小哨以报经讲经速治兵过台迟则安固难动也十四日经接讣音随欲设位挂孝洪旭曰国不可一日无君当先嗣位然后发丧经从之洪旭黄廷王秀奇等同诸文武修表达行在请经就厦门嗣位称曰世藩佈告各岛台湾方举哀十八日又得提督建威伯马信因哭泣过伤死报经愈大悲恸厚恤其家二十一日报诸将奉其叔袭护理六月初二日接黄安密陈黄昭萧拱宸二贼假先藩遗言命袭为东都主业分兵拒险启经骇然旭曰事久多变速出周全斌勒兵过台湾正位经是之出全斌为五军都督以陈永华为谘议参军冯钖范为侍卫整兵欲东七月总督李率泰接效用总兵林忠暨沿海塘报咸称成功在台发狂身死随飞请靖南王耿继茂暨安辑投诚郎中贲岱金世德等星驰抵漳共商剿抚事宜继茂立差都司王维明率泰差都司李振华同林忠前往厦门谕以朝廷诚信待人若释疑遂制削发登岸自当厚爵加封招抚之经因而未果行与伯泰洪旭黄廷陈煇王秀奇暨诸参军会议总欲双傚朝鲜例不削发称臣纳贡而已复之送林忠等回漳八月继茂率泰复差林忠等再到厦门谕欲其将所陷州县等印信送还并差员入漳酌议赍本往京请旨经复与泰廷旭等密商议曰东宁初辟先王陡尔仙逝兹又遭萧黄二贼构衅于内藩院闻信频频遣员招抚顺之有负先王宿志逆之则指日加兵内外受困岂不危哉不如暂借招抚为由苟延岁月俟余整旅东平再作区处诸君以为何如旭曰阳和阴违俟靖内患再作筹画藩主所见甚明可令杨来嘉吴荫为使将前日所得各州县学印共一十五颗付来嘉入漳报命茂与泰厚待嘉荫二人泰启茂曰海上屡执朝鲜例迟延观望兹因成功已死叔姪争权势已摇动其佐如郑泰洪旭黄廷等可用反谍计间之使自相猜疑然后剿抚兼用茂曰此诚妙论以所有侯伯印并送回诸印将杨来嘉政作郑泰洪旭黄廷之使密献两岛题报倡扬以乱之继茂首肯而行九月初十日继茂疏曰为驰报海上输诚情由仰祈睿裁事案据沿海镇将塘报称郑成功在台湾发狂身死海上人心摇动等情随经会同督臣具疏题报一面分佈间谍无可招徕维时督臣先赴漳州相机调度臣嗣闻确信于六月初八日带兵自省起行冒暑驱驰至泉州大盈暂驻秣马随准督臣差副将林忠赴臣军前云海上郑泰等令伪总兵卢恩差人陈赞前来据称欲来投诚等语併接督臣手书约臣面商臣随于七月初三抵漳州初十日伪爵郑泰洪旭黄廷差伪中军都督杨来嘉吴荫到漳谒见据其来议多有未谙臣与督臣切直开示遣发后复差伪游击姚万前来求发的当官员到彼愿檄敕印归顺臣与督臣并安辑投诚郎中贲岱金世德会商仰体朝廷德意随差臣下都司王惟明督标郡司李振华同副将林忠前去厦门谕以我朝诚信待人须尽释疑虑遵制剃发缴伪敕印并造投诚各官兵船只器械人民户口文册选差的员一同进京奏请定夺八月二十五日差官回漳据称海上各伪官一时尚未剃发俟奉旨后力行剃发其伪敕印有现管事者未交恐失印难以约兵惟三伪侯先缴伪动敕其官兵船只人民册籍先开总数俟题请命下方备造姓名缴报又据伪建平侯郑泰伪忠振伯洪旭伪永安侯黄廷投到咨呈内称为仰承德意倾心归命披沥真诚恭祈疏请事等情先缴敕三道现任伯爵银印十颗原封公爵银印一颗原取州县铜印一十五颗仍专差挂印都督杨来嘉赴阙待命以彰归命之诚等情臣因全文繁多不便备录该臣看得渠逆郑成功窃踞海岛纵横有年思以台湾为兔窟一旦遽服天刑宜乎人心悔过臣等宣佈皇上德意多方开导今据伪侯郑泰洪旭黄廷具文缴敕差官投诚此皆皇上宝箓诞膺德威遐鬯遂使四海望风群情效顺也臣伏睹国家仁恩浩荡凡属山海余氛果能真心向化即拥一旅尺土来归均荷宠颁爵赏今三伪侯以全海之兵民土地还之皇上据其册开伪爵文武官员二千五百十六员水陆官兵四十余万名大小战船五千余号海上军民籍及流寓人口三百余万果系真实其功甚大所有情节具悉来咨中现呈御前必蒙睿览洞鑑中以安反侧之心而慰归依之望在庙堂自有硕画无候臣愚为之臆揣矣事关至大理合据词奏闻臣拟九月十二日带兵回省谨题率泰之疏称该臣看得逆渠郑成功倚海横行作孽多年一旦天使殒亡正致四海清平之日也适当逆孳报殒之时人心摇动之际臣等仰体皇上德意广布招徕今据伪建平侯郑泰伪忠振侯洪旭伪永安侯黄廷具咨投诚差伪都督汤来嘉赴阙待命此实皇上天威远震庙算遐敷使海岛渠魁咸思归心归命者也臣窃见大清开辟以来凡山海梗化之徒或率大众输诚或献一岛来归者莫不钖之厚爵委以地方今三伪侯统率全海之众据其册开勋爵文武兵民船只器械虽是总约之数未知果否真实亦可谓大伙输诚其功亦甚伟矣所有来咨併原册进呈御览必蒙睿鑑今皇上宾箓初登率土宾服兹伪侯郑泰等闻风效顺皇上必不靳高爵厚禄破格赏钖慰其来归之念用安反侧之心庶氛侵得靖海邦可宁矣同题送杨来嘉入京待命随檄水师提督施琅左路水师总兵李长荣右路水师总兵杜永和福宁总兵吴果福右路总兵王进功同安总兵黄翠暨提督马得功海澄公黄梧各按兵相机密布间谍似乱贼心腹郑经亦乘招抚之暇将金厦各岛交伯泰洪旭黄廷王秀寄等共辖调度另驰谕铜山黄元南澳杜煇谨防许龙苏利并谓旭等曰先王开辟东土以为进战退守曾奈未遂所愿而薨余今欲整旅正位而藩院又惓惓致意故遣杨来嘉前去回日果能息兵安民无坠先王一片孤忠苦节余无不唯唯是从旭曰历计招抚总差削发二字藩主东行克捷则威声复振藩院虽智万难摇动若杨来嘉果有的确旨意准照朝鲜事例旭等自然一面飞报一面料理妥当其各岛防范毋顷藩主过虑焉十月朔日经祭江初六日经同周全斌等舟师东去初七日午刻经从澎湖收入娘妈宫初八日祭祀山祇巡视诸岛毕即欲扬帆永华曰凡事必先以礼然后加兵则师出有名当藩主新丧时国家无人诸将请袭护理弹压军民亦未为非今须先通知退避迎接看各官如何举动方可进兵若不通知骤然进兵举动慌张亦非为人上所宜尔全赋曰陈参军所言诚为至论不通知是无故自生疑忌亦非所以待亲亲以服众心况袭爷明系括将公请护理非其自专虽据黄安片字岂可全信经曰若非二公指示几乎举动轻率贻笑四方节令礼官郑斌斋谕往台佈告不日世藩亲统六师抵台奔丧加各镇分屯守土者就在本处设位等语斌到台诸将观望无敢言独黄昭萧拱宸二人出争曰世子嗣继大统理之正也谁敢背主易言但世子奉命守国而乱伦致先王大怒赐死者再又不能悔过自新而反统兵据国此自古以来亦未有是子使先王日夜搥胸饮恨而死既明知其子之恶难居人上故遗言传位与弟非诸将敢窃萌异念况袭爷仁慈勇敢先王爱惜不离左右今承兄遗命承兄大统亦是守先王之土地煌煌遗言谁敢逆之即将所假造成功遗言书付郑斌回澎湖复经斌到澎出其遗言并陈广昭萧拱宸二将拒命之言全斌曰形已成矣师出有名即命诸镇整旅下船出泊西屿头候风经于十六日开驾东向黄昭萧拱宸既发郑斌同遂会蔡云曹从龙张骥李应清见袭议曰如今势不敌立郑斌此去世子必然整师争位但一不做二不休今既拒绝全肩担子悉在汝我二人成则为功首不成乃罪魁也袭曰军旅之事全赖二公再无敢忘今日昭曰观诸将之心实阴持两端未可重托但世子诸将未谙地理不足为虑惟有周全斌一人曾随师来进剿情形周知大队虽未必从炮台前经过然炮台实系安平要紧不可不预防当此重任者非曹从龙不可龙闻言挺身出曰今日二公不惜身家而扶主从龙又乌敢惜此微劳而不谨守炮台乎随带兵往守安平炮台昭曰安平一带可以无虑矣特全赋必从潦港洲仔尾登岸非我二人御之不可潦港吾带兵往守洲仔尾当仗萧公前去拱震毅然曰吾独当之兵法有云半渡可击将所有大小熕舶尽数列于洲仔尾潦港岸上莫说一箇周全斌即有百十箇周全斌亦不能丧其技也另再将大小熕船令吾左协李成同张骥督从鹿耳门乘潮涨抄入合攻他军若不覆没想所存亦无几矣昭曰此计更妙令蔡云带亲随五百人同李应清在赤嵌一带监督诸镇策应昭与拱宸随带各本部将士分守潦港洲仔尾以待经舟师至鹿耳门问全斌曰诸将士未曾经历此土地方情形有所不知公同先王征战必然暗熟今欲进兵当从何条港路登岸全赋曰红毛所恃者安平炮台今安平一路船只切不可从此入黄昭必遣人把守大队仍从赤嵌那边潦港洲仔尾登岸经曰潦港洲仔尾恐有备将奈何全斌曰黄昭萧拱宸二贼久经历练又从先王征战台湾地方周悉必能设险守固但斌料护理软儒诸将咸系逼从所恃萧黄二贼而已二贼必不托人定然自把守潦港洲仔尾二处今可差快哨赍命谕从安平而入过赤嵌佈告云叔姪至亲并无闻言因黄萧二贼阴谋不轨乘先王宾天遂从中构衅假造遗言离间骨肉煽惑军心尔诸将士悉受先王数十年拳养岂有相从作此背逆明系胁逼之故余自当相谅亟宜悔过倒戈生擒二贼共扶王室名垂竹帛一可以慰众心二可以乱此贼之心曲经从斌议即差兵都事张宸赍谕坐小快哨至安平过赤嵌佈告袭急问黄昭昭曰此不过摇动军心何足介意当严劝部伍以决胜负经船到港不金豉不旌旗寂然寄椗一条鞭湾住十七早大雾蔽天对面不见全斌急请经治兵登岸经曰如此雾安可进兵斌曰此皇天默祐先王神灵故有此雾黄昭机智勇略提防必周沿边设炮半渡而盘安能登岸今乘此雾尽将队伍分散而上昭不及防沈舟背水此其时也经从之因誓师曰今日诸将登岸背水一战誓无生还遂统兵衔枚而上经立阵甫定黄昭闻水声人语百先督众奋勇而前连砍数十经众大溃适全斌至大唿曰后面是水大丈夫宁可死于战不可死于水吾已将船弃掷可速从吾前往全斌夺先破杀诸军闻之悉反助战喊声震天黄昭身中流矢死军士无主大乱而雾遂消天明日朗已亭午矣全斌疾唿世藩已到黄昭已死诸将速倒戈黄安向前曰此子吾主之子当往迎之经免盔相示诸将悉解甲投戈经抚慰之全斌曰且漫慰问急据大营俟斌亲收萧贼经是之全斌率诸将士敌拱宸宸出敌全斌高叫曰罪在萧贼一人与尔诸将士无干悉解散无得助虐宸军闻之果各星散拱宸被擒经令郑斌请袭袭至相抱而哭曰几为奸人离间待袭如初即收蔡云张骥李应清曹从龙等同萧拱宸斩首示众其余不问众大悦服经既靖内难遂各安插于黄昭营中搜出伯泰交通书数封悉系嘱其扶袭拒经金厦他自为之经藏而人毋知焉仍以郑省英为承天知府十一月经同周全斌往南北路巡视抚缓十二月杨来嘉从京回厦报必欲剃发登岸洪旭仍令其镇守崇武地方遣员过台启经招抚不成第十三卷周金斌金厦大战陈永华东宁建国康熙二年癸卯正月经将安平镇交统领颜望忠镇守其承天府暨南北二路兵马地方军务委勇卫黄安提调十一日经率周全斌陈永华冯钖范等大队舟师回厦门诸将迎接暨守各岛将帅咸贺焉独伯泰在金门称病不至经遣礼官郑斌前往金门问病斌回答泰果得寒症未痊经密与洪旭谋曰吾伯称病不来必有觊觎之意金厦咫尺如之奈何旭曰风声勿露他尚狐疑容徐图之未可造次有报守崇武杨来嘉与泰时常餽送往来情甚周密经心愈疑密召周全斌洪旭计议曰吾伯有事在怀难以自安扬来嘉曾为北使今无故亲厚其中决有通谋将何策图之全斌曰彼船只倍多未可轻举徐窥其便擒之急则变矣三月海澄有密献城者经欲亲往接应遂整舟师泰侦知疑为图己将眷口悉下船出港口湾泊有劝泰入厦门见经陈明泰曰吾今日惟自救耳若称兵而入适重吾愆又有劝其如此终难了局不如投诚泰曰先太师业已误矣泰岂再误乎俱不听后海澄事觉经不果行泰仍收回金门终不自安经闻泰举家在船情状心愈惶惑全斌曰事久则变不加用香饵法饵之方可经曰何谓香饵全斌曰藩主可称台湾新创地方无人约束恐生意外之虞欲眷口尽搬过台安插然后西向而金厦各岛暂交伯总制安彼之心再作计较经曰此计甚善遂铸金厦总制印五月率泰以前岁用反间之计无效兹乘安辑投诚郎中贲岱之报复再疏曰为驰报海上情形事康熙二年四月安辑投诚部臣差笔帖式同提臣差官马天禄到省谒靖藩与臣据笔帖武备云现差林怀前去招抚伪郑侯泰等据云必俟藩院字到方为真实等语靖藩与臣密商海上诸伪革面取心难以凭信总以遵旨登岸剃发为凭不妨奉阳朝廷浩荡洪恩以昭诚信靖藩与臣随各修剀切一札付部臣来差转赍去后五月十一日据伪建平侯郑泰差伪总督杨来嘉杨洪赍启书赴靖藩与臣军前阅其书说向化似殷但以人众虑登岸安插难周之意又据榭来嘉等口称三侯遵照前旨登岸剃发面见藩院仍回金门厦门侯旨等语臣等细思三伪侯既已登岸又欲仍回语属游移矧今郑泰率众登舟移泊金门归诚之心似切其洪旭黄廷等或厦门或铜山未必即能齐心一同登岸随面谕杨来嘉等不必拘定取齐如三侯一同登岸剃发固不失前议抑或郑侯先来洪黄二侯陆续而来亦无不可总之郑泰既倾心向化事事恪遵旨意既已率众登岸何必又同厦门若仍如此议论不敢遽以入告必须三侯带领官兵前来安海地方上岸或郑泰先来上岸剃发其香官兵并百姓等但要遵制剃发差验明原住金门厦门的照旧暂住侯旨安插方敢代为会疏题请于投诚有功皇恩浩荡自当不论爵赏抚绥得宜面谕杨来嘉令其回去海上说明订以次月初旬赴省回话缸等一面申饬严防一面整率兵马俟有的期而来登岸毋论一旅或全岛或陆续随到随收次第安插谨将近日情形会同合疏密题若夫海上人情叵测或变幻多端或观望未决臣等所不及料者但固有闻必告尽臣谊之当然六月经令礼官郑斌户官吴慎乔印赍过金门与泰且传命曰先王新辟台湾甫一载即遭凶变今虽底定无人调度为忧意决东行诸岛地方烦伯总制泰喜受印厚待斌终未敢过厦称谢弟鸣骏不知其兄细隐固请曰骨肉至亲受託土地童寄何用如此迟疑而贻笑于人泰稍同意又报初四日经头程载黄安杨祥刘国轩等眷口船过台而鸣骏力劝其行初六日泰往厦见经经待之如常语及成功两相恸哭礼意倍厚且嘱其南北固守泰无疑焉初七日经置酒遨泰议事伏甲兵于内半席经掷杯于地喝左右擒泰泰言何罪经出其与黄昭书泰无可答经令将泰缢死即遣周全赋督大熕船随潮往金门抄泰家鸣骏于是夜三更得其亲随张益同水师镇蔡璋逃回报信知兄泰被执号哭曰吾负杀兄之名时蔡鸣雷同急止骏曰事已至此哭之何益恐覆巢难望完卵速收拾投诚迟则周全斌统师至矣骏顿悟谢曰非先生指迷必遭毒手踉跄举家引舟遁全斌至城仔角知骏逸去追之弗及抚其余众把险报经郑鸣骏称建平侯郑泰子绪昌称永胜伯同忠靖伯陈煇左武卫杨富左虎卫何义左镇陈平右镇许雄前镇黄镐后镇林宗珍水师一镇洪陞二镇蔡璋三镇曾和四镇吴泗五镇张治参军蔡鸣雷雷子协吉陈彭陈佳策暨杨来嘉陈遂等文武大小共四百余员船三百余号众万余人入泉州港投诚李卒泰大喜会同耿继茂合疏题报命下授鸣骏遵义侯绪昌慕恩伯其大小文武各职有差七月经以黄廷子为辉为思明知州八月迁沿海居民入内地九月台湾揆一王欲在海外再觅一岛安身希图恢复但浪游载余无处可以托足后闻成功死通事李瑞献策曰国姓已死诸人不足畏将船驾入福州港投清朝请兵报仇回复台湾王大喜听其谋将船悉入福州港见耿继茂李率泰哭诉始末愿为前矛引攻诸岛然后借大师之力共复台湾故址茂与泰许之即调一应投诚官兵会同红毛夹板平诸岛黄梧施琅在石码海澄督造战舰马得功郑鸣骏陈煇郑绪昌杨富何义杨来嘉等在泉港收拾战船以待会师进剿时有左右逢迎马得功者语得功以郑侯海上简练打造自己坐驾桅舵航蓆坚牢好驶得功遂蓄怀中将欲出军之日得功会鸣骏于船厂大夸奖鸣骏坐驾不去口骏会意曰若不弃鄙陋奉让何如得功谢之将自己坐驾船与鸣骏换得功遂先坐其船往同安港巡视提调郑经因鸣骏率其文武投诚一时乏人忽内地侦报红毛入福州港投靖藩总督愿为先锋引攻两岛然后代彼政台湾各港业整船只不日兴师合击经集洪旭周全斌黄廷王秀寄等商议退敌之策全斌曰红毛在台湾当时先沈施德不杀放彼归国今投耿藩借兵报仇亦是伤弓之鸟斌愿领熕船前往破之旭曰当此劲敌非斌不可经令全斌督诸镇分御斌曰不可当差人入内地探各港分配船只带兵何入然后设计御之经遂从斌请随差侦者入漳泉打听不数日侦者回报红毛已出福州港提督自坐一号大坐驾尾楼后写澄清海宇四大金字郑呜骏坐一号大熕船尾楼后写雄镇金汤四大金字畅来嘉坐二号大鸟船尾楼后写宁海二大金字杨富坐一号大赶缯尾楼后写海晏河清四大金字其余各镇营悉分配船只即出泉州港漳州海澄之师系总督同黄梧施琅统出经问全斌洪旭如此各港齐出当分兵御之全斌曰海澄之师必犹豫未敢前泉州是会夹板合䑸而来其势雄锐若破了泉州师海澄各港自退斌愿领熕船二十只分配各镇敌夹板会泉州之师经令正兵镇栋昇守高崎陆路又令黄廷带船二十只泊南山边御海澄之海门林顺领船十只在高崎一带游飏接应杨祥领船十只在辽罗一带接应旭曰昔先王破达素悉空厦门背城一战今亦当倣先王遗法经然之以陈永华冯钖范二人保护董夫人并诸宗室乡绅暨提镇兵民眷船悉于浯屿湾泊经与洪旭王秀奇等率舟师在大担烈屿观敌接应十月十九日相通于金门乌沙港全斌以红毛船大必在深港督其舟师由边而进互相攻击忽杨富诸船至斌首先直冲䑸内富与战少怯斌喝曰杨富叛贼今日是汝死日逼之富众伤死殆尽情急从舵后扳肚带下水马得功见杨富船被夺随转船来援全斌望其尾楼后写是雄镇金汤四字发令曰前面一船乃是郑开的当为吾擒之遂挥船合攻得功四面受敌火罐药矢咸尽兵士伤死仅存一三片度不能免恐遭擒受辱遂投海死全斌过船问降卒方知是得功叹曰何报者误也吾欲擒狎乃中一虎是此贼之未该死遂反船赶与夹板攻打守高崎将陈昇遣人密献款于黄梧施琅琅梧许之整舟师以待琅谓梧曰潮落矣可督众船出梧曰然琅将船百只先行梧继其后黄廷见琅船出鸡屿亦起椗帆发斗头熕迎敌矢石如雨烟燄蔽天奈风与水俱不顺即退琅得胜率其众夺厦门飞报李率泰大队接应徐而守高崎陈昇亦至林顺正在高崎一带御敌同安各港船忽快哨飞报黄廷败阵陈昇投诚厦门失守无心恋战出与全斌合䑸经见黄廷船失势坐遁欲令王秀奇督熕船往救而水正退风又逆旭曰且浮椗看水转必有风方可进兵未几快哨报高崎守将陈昇投诚厦门已失秀奇曰如此即有风潮亦徙费其劳且暂退铜山再作商量旭亦劝经下铜山经从二人议遂率诸船下铜山而陈永华冯钖范保护董夫人暨诸宗亲绅矜兵民眷口亦到独全斌一旅敌住夹板泉州同安诸师至日将暮二十船无一失者知厦门失守全军从容退泊浯屿林顺寄湾镇海金门亦破夹板与诸船集厦门港率泰方知得功阵亡大恸哭红毛登岸凡庵观庙宇神佛诸像俱被损坏以为鬼也惟有达摩存之二十六日黄梧劝率泰乘得胜令夹板为前导引大队攻铜山则郑经可擒率泰曰虽金厦已破奈昨日之役提督新丧彼师无伤况穷寇勿追追之则逸台湾谅彼此时人心风鹤可差人到铜山宣佈朝廷德意并四处招降以散其党羽倘计穷受抚亦免士卒劳苦如再顽抗移师未迟将所有夹板船只尽停厦门令梧与琅差人往镇海铜山招降郑经知全斌擒得功船又无失遣郑斌赍银牌币帛往浯屿犒赏大加褒奖令其暂守浯屿相机恢复厦门耿继茂李率泰差官咸至铜山传宣朝廷德意招抚又密通忠振伯洪旭若生擒郑经许请封为同安侯镇守泉州加海澄公样旭笑而却之经仍执高丽事例若欲削发登岸虽死不允送其差还康熙三年甲辰正月援剿右镇林顺原与施琅善琅差蔡妈持书招之顺统全镇从镇海投诚二月忽报守南澳护卫左镇杜煇勾通潮州镇海将军王国他从揭阳港投诚洪旭见日报诸将叛去谓经曰金厦新破人心不一铜山必难保守况王院差官仆仆前来非为招抚实窥探以散人心今各镇纷纷离叛日报无宁咎当速週台湾苟迁移时日恐变起肘腋悔无及矣经是之令陈永华冯钖范送董夫人眷口先行然后请宗室暨乡绅商议如欲相从过台者速当收拾拨船护送若不愿相从者听之时有有宁靖王泸溪王鲁王世子巴东王诸宗室等同乡绅王忠孝辜朝荐沈佺期郭贞一卢若腾李茂春悉扁舟从行惟徐孚远驾船归华亭冯澄世船至东碇外有仆利其财谋众船逼澄世赴水死入泉州投诚三月初二日卢若腾至澎湖有微恙不二日死遗命题其墓曰自许先生后人有诗弔之曰世外孤崖托老身从来自许汉朝臣十年后死非无意三代完名信有真避地宁为浮海计绝周不作採薇人残黎在在同声哭想像闲时旧角巾经驰令周全斌黄廷二人断后经同洪旭杨祥等初六夜放洋初七日午到澎湖闻乡绅卢若腾死亲往哭祭遂与洪旭踏勘诸岛旭曰澎湖乃台湾门户上至浙江辽东日本下通广东交趾暹罗必由之路当设重镇镇守不可苟且倘被占踞则台湾难以措手足经然其议就妈祖宫设立营垒左右峙中置烟墩炮台令薛进思戴捷林陞等守之以四阅月更代初十日经率大队过台湾全斌接经论同黄廷断后思与廷旭有宿赚恐过台为其所嫉遂遣心腹将沈吉送其子周智与率泰为质泰许封伯爵吉覆命斌统众从潭浦镇海卫投诚黄廷在铜山接黄梧差陈克竣密书虞台湾新辟荒陬水土不服亦于是日从漳浦云霄投诚耿继茂李率泰合疏题请封周全斌承恩伯黄廷慕恩伯率泰知郑经已遁台湾即移舟师到铜山驰令各岛姓沿边百姓尽移入内地逢山开沟二丈余深二丈余阔名为界沟又沟内筑墙厚四尺余高八尺名为界墙逢溪河用大木桩栅五里相望于高阜处置炮台台外二烟墩二十里设一大营盘营将千把总率众守护其间日则了望夜则伏路如逢有警一台烟起左右各相应营将各挥众合围攻击五省沿边如是时守界弁兵最有威权贿之者纵其出入不问有眦者拖出界墙外杀之官不问民含冤莫诉人民失业号泣之声载道乡井流离颠沛之掺非常背夫弃子失父离妻老稚填于沟壑骸骨暴于荒野六月荷兰揆一王见诸岛既平徙百姓于内地严立界限以守而总督又班师回省是无意渡海攻台一时情急领诸夹板尽入福州港谒耿继茂李率泰陈其有功前导用力争战原约合师代彼恢复台湾今诸岛既平何不合师便尔回兵岂不失信茂与率泰咸覆以平诸岛原议合师但进兵大事出在朝廷非我二人敢专也前会有约自当代尔合疏题诗俟命下之日然后可兴师以慰之水师提督施琅以郑经遁台湾若不早为扑灭使其生聚教训而两岛必复为窃据当乘其民心未固军情尚虚进攻澎湖直捣台海庶四海归一边民无患详请耿继茂李率泰泰与继茂见琅详议妥确筹画有方兼之红毛又议其不合攻台湾爽信遂合疏讲题进剿七月郑经分配诸镇荒地寓兵于农又在承天府起盖房屋安插诸宗室暨乡绅等八月改东都为东宁天兴万年二县为州揆一王守候无期仍率夹板尽上浙江顺次普陀登山入寺见观音菩萨罗汉金相诧曰鬼也开拔所佩剑砍坏群居于内十月揆一王引诸夹板欲去舟山船将出港忽天昏地黑雷电闪烁暴风震雨波涛淜澎海中突出铁莲花将荷兰所有夹板刺沈于海死无遗类十一月部文到允水师提督施琅统诸投诚官郑鸣骏郑缵绪黄廷周全斌杨富陈胜杨来嘉林顺等进攻澎湖琅差快哨于海外寻揆一王夹板为先锋十二月北路土番阿狗让反郑经遣勇卫黄安平复康熙四年乙巳正月郑经率文武朝贺永历于安平镇侦哨回复施琅云夹板因上普陀山获戾观音菩萨菩萨显圣于出港日突出铁莲花刺沈夹板尽没于海琅闻晓异之遂在泉州海澄二港修造船只择日兴师二月侦报施琅将船欲出攻澎湖郑经会洪旭黄安陈永华颜望忠冯钖范杨祥等商议旭曰前者红毛失守因恃其港路纡回炮台可恃而不把守澎湖致先王一鼓而下今日红毛已没诸将未曾经到此地独周全斌两次进剿暗晓情形可速将赤嵌密筑炮台设大熕船十只把守鹿耳门再令一将督舟师往澎湖御之澎湖固守则东宁可以高枕钖范曰督熕船守鹿耳门者非杨祥不可经从钖范请第出御澎湖未有其人颜望忠曰望忠受恩两世当此危急之际敢惜微驱而不向前乎经大悦抚忠背曰今日得公前去余复何虑到澎当相地择险据要设备以待忠领命经令洪旭抽各镇屯田者十之三又拨勇卫侍卫各半旅共万有余人分配大熕船二十只鸟船赶绘各十只合戴捷薛进思林陞林应等舟师御敌又令刘国轩带一旅守鸡笼山何祐带一旅守大线头三月颜望忠至澎湖就娘妈宫屯设大营于左右峙各整炮台令戴捷林陞二镇守之四月施琅见船只已备遂会藩院调诸投诚官郑鸣骏黄廷郑缵绪何义陈煇杨来嘉陈蟒林顺杨富等兵分配飞题报出师日期将大队舟师出铜山十五日开洋是夜三更至清水墘忽烟雾四合飓风大作狂涛叠至横涌冲系琅等舟师不能成棕各飘散靡定天明周全斌陈晖郑钻绪诸船或漂碣石甲子南澳铜山者不一斯役也失船虽少损坏甚多琅等陆续仍收回厦门具文申报请藩督院会题再请宽限俟修葺船只然后兴师五月琅等悉同海澄颜望忠列船澎湖后侦知琅等船只被台风打散仍收回厦门申文宽限亦即报经六月经驰令薛进思同林陞守澎湖各岛调颜望忠所带诸军与戴捷等船只班师回台湾经大犒赏令勇卫侍卫之半旅仍归伍其各镇调拨之三者仍归屯所耕作刘国轩何祐等陆师亦令其回七月勇卫黄安病故经大悲恸厚葬之以其子为婿八月以谘议参军陈永华为勇卫初兵部侍郎王忠孝与谈时事大有经济遂荐于成功功用之迨至败两岛退守铜山遁回台湾患难之际与洪旭筹画相从剖心不贰故郑经毋论大小悉谘之其举止翩翩有轻裘缓带之风迨授任勇卫益加心思不惜劳苦亲历南北二路各社劝诸镇开垦栽种五谷蓄积粮糗插蔗煮糖广备兴贩于是年大丰熟民亦殷足又设立围栅严禁赌博教匠取土烧瓦往山伐木斩竹起盖庐舍与民休息以煎盐苦涩难堪就濑口地方右修筑坵埕泼海水为卤暴晒作盐上可裕课下资民食华见诸凡颇定启经曰开辟业已就绪屯垦略有成法当速建圣庙立学校经曰荒服新创不但地力侷促而且人民稀少姑暂待之将来永华曰非此之谓也昔成汤以百里而王文王以七十里而兴岂关地方广阔实在国君好贤能求人材以相佐理耳今台湾沃野数千里远滨海外且其俗醇使国君能举贤以助理则十年生长十年教养十年成聚三十年真可与中原相甲乙何愁侷促稀少哉今既足食则当教之使逸居无教何异禽兽须择地建立圣庙设学校以收人材庶国有广士邦本自固而世运日昌矣经大悦允陈永华所讲令择地兴建圣庙设学校于承天府鬼仔埔上鸠工筑竖基址大兴土木起盖康熙五年丙午正月建立先师圣庙成旁置明伦堂又各社令设学校延师令子弟读书议两州三年两试照科岁例开试儒童州试有名送府府试有名送院院试取中准充入太学仍按月月课三年取中式者补六官内都事擢用陞转三月经以陈永华为学院叶亨为国子监助教教之养之自此台人始知学六月谣传水师提督施琅船只修葺完备业已咨请靖藩耿继茂总督李率泰又欲出师进攻澎湖郑经令林陞遣侦探入内地细查飞报以便备御七月侦报水师出船日期无定忠振伯洪旭曰南风将过西风迅烈今岁决未敢东顾但诸岛失守幸得东来虽土慌芜赖复甫材干勤督开垦集众煮海调度井井业已就绪兹又建圣庙设学校大兴文教将来之昌盛可指日而待也但文事武备两者不可缺一慎勿以天堑足恃遂尔偷安忘战况琅素抱韬略心怀怨恨加之周全斌两次过台水务地方谙熟必能自请东征当勤训练操演一旦有警便可御敌经曰念尽言出金石自当铭佩随通行各镇营凡农隙时务教习武艺弓矢春秋操演阵法旭曰地方已定船只第一紧要况东来已有数载诸熕熕船战舰悉将朽烂速当修葺坚牢以备不虞经是之即檄南北路各镇着屯兵入深山穷谷中採办桅舵含檀令匠补葺修造旭又别遣商船前往各港多价购船料载到台湾兴造洋艘鸟船装白糖鹿皮等物上通日本制造铜熕倭刀盔甲并铸永历钱下贩暹罗交趾东京各处以富国从此台湾日盛田畴市肆不让内地八月吕宋国王遣巴礼僧至台页问经令宾客司礼待之以柔远人巴礼僧求就台起院设教陈永华曰巴礼原名化人全用诈术阴谋人国决不可许之设教经笑曰彼能化人本藩独能化彼赐以衣冠令巴礼僧去本俗服饰穿戴进见如违枭首巴礼僧更衣入行臣礼经谕凡洋船到尔地交易不许生端勒扰年当纳船进贡或舵或桅一苟背约立遣师问罪巴礼僧叩首唯唯不敢提设教事遣之归忠振伯洪旭偶沾寒疾经令医调治朝夕巡视奈年老忧劳过度遂不起大恸曰经何不幸丧此元老亲为治丧祭奠择葬尽礼以其子磊为吏官永华之姪绳武为兵官杨英为户官叶亨为礼官柯平为刑官谢贤为工官冯钖范为侍卫刘国轩为左武卫薛进思为右武卫柯祐为左虎卫九月陈永华安插已定船只整备又加年丰但寸帛尺布值价甚高皆由设法未稠故不流通启经曰诸岛沿边迁移业已三载清朝亦知我们株守而无西意然台湾远隔汪洋货物难周以致兴贩维艰当令一旅驻札厦门勿得骚扰沿边百姓善与内地边将交便可接济并无侦探边事且澎湖不用重兵把守只留一镇潮防飞报可矣经曰此论诚是第未知差拨何将华曰拨将即当拨兵今日两卫之军不可移动分屯之众恐失农时前有镇海太武山江胜聚集数百人曾差亲信江栋来纳款未曾启请藩主可用此人令镇厦门交通庶免拨将调兵之熕郑经允请即以江胜为水师一镇驻札厦门胜接印札随整船到厦时厦门有陈白骨水牛忠等招纳亡命千人侵掠沿边内地胜令人招架之不从督兵与战胜失利遁泊铜山思难与敌闻粤东之湖阳人邱煇年少勐勇纠众出踞达濠结茅为屋造八桨船舟古艚与蛋家渔船交好引港抢掠潮阳揭阳惠来海丰澄海饶平一带地方乘潮往来出没无常官军莫御人众强盛遂率船往达濠依煇诉告战败请助一旅煇曰当如命安敢辞胜拜谢煇朝夕盘桓情谊相契结为儿女姻十月邱煇整船同胜师至厦门胜从崎尾登岸水牛忠陈白骨共敌胜战未几合忽邱煇大队就水仙宫登岸突出围击白骨同水牛忠大败抢船遁去胜收其众大谢煇煇仍同达濠胜踞厦门斩茅为市禁止掳掠平价交易凡沿海内地穷民乘夜窃负货物入界虽儿童无欺自是内外相安边疆无衅其达濠货物聚而流通台湾因此而物价平洋贩愈兴十二月经撤守澎湖薛进思等兵回台湾开垦第十四卷施提督两疏进剿王巡抚遗疏开界康熙六年丁未正月有河南人总兵孔元章在京候补陈情愿往台湾招抚立功奉旨准其驰驿入闽与藩院商配招抚五月元章至福建航船过台传宣朝廷德意招抚经厚待元章以台湾远在海外非中国版图先王在日亦只差薙发二字若照朝鲜事例则可元章回水师提督施琅愤甚上疏曰为边患宜靖逆贼难容谨陈荡平机宜以效忠款以奠永安事窃照郑贼负嵎海上久阻声教致干剿讨遁窜台湾绝岛恃险负固虽戢翼敛迹而蜂虿有毒沿边将为不轨堂堂天朝万国宾服岂容余灰以滋蔓患日者朝廷广开鸿仁遣官招徕德至宽大兹总兵孔元章招抚回归只称有的确公议臣密询押船官林元勋渡载孔元章往台湾探贼中情形未必归诚实意使果倾心向化则海靖边宁无庸计论今使命两次到彼并无的当伪官同来输诚惟听口传岂可凭信倘复顽梗如故似难中止臣荷恩深重与贼仇不共戴视此逆贼跳梁能无扼腕虽躬履险阻身历波涛亦必灭此朝食伏思贼党盘踞于台湾沃野千里粮食匪缺上通日本下达吕宋广南等处火药军器之需布帛服用之物贸易备具兼彼处林木丛深堪于採造舟揖以致穷岛一隅有熕南顾为今之计顺则抚之逆则剿之若恣其生聚教训恐养痈为患且此时经制船只尚堪远驾过洋舵梢现有可选迟之数年船只久坏再造则损内帑之金舵梢拨散召募安得惯洋之人万一蠢动实费驱除以臣愚见不如乘便进取以杜后患夫兴师所难在于招兵措饷制器造船今欲大举所不庸计虑者闽省水师官兵共一万有奇经制陆师及投诚闲旷官兵为数不少皆为防海而多设也就水师中选拨精锐者可得六七千海澄公臣黄梧标下惯海并壮练者可择选二千有奇乘投诚尚未拨散内多有惯海舵梢及精锐者可选择数千此数若未敷足用就与陆师中酌选凑共二万便可为劲旅兵在精不在多也闽省全辖大小戈船共二百只选拨一百七十只小快哨一百只选拨七十只其余留为防汛及载粮糟传报往来军情之用应再造大水舟居船十余只以充前锋另造渡马船二十余只便于配载计此新造三十余只之船为费不多其经制大小戈船现在题请例应大修伏乞动部给此应修银两发付修茸不用溢额增加舟揖业已坚牢将豫备之兵粮船器充东征之战胜攻取无烦征召不事荡费戮力讨平海甸永清诚长便之举也惟是航海远征后先抵岸各兵凑集非亲征训练临时难以信恃兵额既定分拨八千为水在船以接战一万二千为陆登岸以进取臣将此二万之师分为水陆躬督择练加之数月将得兵心兵如将意方可渡海远征至于选任将领畴堪前矛畴堪后劲必其经历战功身先士卒夙有成效者乃堪委任臣于闽中经制及投诚将领稔知有素另俟命下之日会议选拨定数具册报闻臣矢志报国敢遗余力第思任维艰而责綦重伏乞皇上赐臣稍以便宜得于军中申严号令庶肤功克奏当密敕督抚提诸臣会商妥确催督修造战船备足粮饷选调官兵付臣整练完备相机进取居者行者各尽更力则动出万全前次东征两阻风涛之险逆贼虽末扑灭人谋亦未允臧投诚官兵眷口多在彼处新附人心参差未一鸠乌合之众以事敻海之表其未至误公者诚赖国家之福臣奉有成命勉应击楫固逆知其难也今臣思选拨将士修茸船只操练习熟纪律严明成算在胸故敢虑胜而动盖澎湖为台湾四达之咽喉外卫之藩屏先取澎湖胜势已居其半是役也当剿抚并用舟师进发若据澎湖以扼其吭大兵压近贼胆必寒遣员先宣朝廷德意如大憝熟势穷革心归命抑党羽离叛望风趋附则善为渡过安插可不劳而定倘执迷不悟甘自殄绝乃提师进发次第攻克端可一鼓而收全局矣但远征外岛风信靡常当假以岁月不可限以定期臣整备舟师枕戊待时或急据以掩袭或慎重以制胜奏捷迟速虽难预定然满腔血诚贼一日未灭臣一日未安筹度时势定当扫余氛而拯黎元义不可以贼遗君父之忧且数年以来沿边江浙闽粤弓多设水陆官兵佈置钱粮动费倍增皆为残孽未靖之故如台湾一平防兵亦可裁减地方益广岁赋可望民坐得宁边疆永安诚一时之劳万世之逸也若以臣言可採伏乞皇上勑部议覆施行十月孔元章至京覆命以其无定局而中止十一月十六日施琅讲剿疏上康熙七年戊申正月初十日奉旨渡海进剿台湾逆贼关系重大不便遥定着施琅作速来京面行奏明所见以便定夺并召郑鸿骏郑缵绪周全斌何义等入京分陈煇黄廷杨富陈蟒杨来嘉等于各省兵屯田施琅接报即欲登程第分拨未定志切进剿又尽陈所见密奏密集为遵旨尽陈所见缘系克取海上情形面奏难尽谨详沥披陈仰祈睿鑑事窃照郑成功倡乱二十有年恃海岛为险蔓延鸱张荼毒生灵故当时不得不从灌折地绝其派取之路嗣而皇上广开德意招徕抚馁渐散其党郑成功疑惧乃遁台湾以为兔窟又幸天心厌绝遂促其亡康熙元年间兵部郎中党古里往闽公干臣备将逆岛可取之势面悉代复上疏密陈荷蒙愈旨仰借天威数岛果一鼓而平逆薛郑经窜逃台湾负嵎恃固去岁朝廷遣官前往招抚未见实心归诚从来顺抚逆剿大关国体岂容顽抗而止伏思天下目统胡为一郑经残孽盘踞绝岛而折五省边海地方画为界外以避其患自古帝王致治得一土则守一土安可以既得之封疆而相割弃况东南膏腴田园及所产鱼盐最为财赋之蔽可资中国之用不可与西北长城塞外风土为比倘不讨平台湾匪特赋税缺减民困日蹙即防边若永为定例钱粮动费加倍输外省有限之饷年年协济兵食何所底止又使边防持久万一有惧罪弁兵及冒死穷民以为逃窜之窟遗害匪浅似非长久之计且郑成功其子有十迟之数年长成群强假有一二机觉才能收拾党类结连外国联络土番羽翼复张终为后患而我沿边各省水师虽佈设周密然臣观之亦只区守汛口若使之出海征剿择其精锐习熟将兵实亦无几况后来惯者老练者任何可恃御臣蒙皇上逾格擢用恩泽深重分应图贼以尽厥职每细询各投诚之人及阵获一二贼伙备悉贼中情形审度可被之势故敢具疏密奏蒙旨宣召微臣进京面奏谨将台湾剿抚机宜为我皇上陈之查自故明时原住澎湖百姓有五六千人原住台湾者有二三万人俱系耕渔为生至顺治十八年郑成功新带水陆伪官兵并眷口共计三万有奇操戈为伍者不满二万又康熙三年间郑经复带去伪官兵并眷口约有六七千为伍操戈者不过四干此数年来彼处不服水土病故及伤亡者约有五六千历年过来窥犯被我水师擒杀亦有数千陆续前来投诚者计有数百今虽称三十余镇多系新拔俱非夙练之才或管五六百者或管二三百者不等为伍贼兵计算不满二万之众船只大小不上二百号分为南北二路垦耕而食上下相去千有余里郑经承父余业智勇无备战争匪长其各伪镇亦皆碌碌之流又且不相浃协贼众散处耕凿自给失于操练终属参差不齐内中无家眷者十有五六岂甘作一世鳏独宁无故土之思但贼多系闽地之人其间纵使有心投诚者既无陆路可通又乏舟楫可渡不得不相依为命耳郑经得驭数万之众非有德威制服实赖汪洋大每驻之锢禁如专意差官住招则操纵之权在乎郑经一人恐无率众归诚之日若用大师压境则去就之机在乎贼众郑经安能自主是为因剿寓抚之法大师进剿先取澎湖以扼其吭则形势可见声息可通其利在我仍先遣干员往宣朝廷德意若郑经势穷向化便可收全绩倘顽梗不悔俟风信调顺即率舟师联䑸直抵台湾抛泊港口一股往北路笨港海翁窟港口或用招诱或图袭取使其首尾不得相顾自相疑惑疑则其中有变贼若分则力薄合则势蹙那用正用寄随机调度登岸次第攻击臣知己知彼料敌颇稔卒节制之师贾勇用命可取万全之计倘贼踞险固守则先清剿其村落党羽抚辑其各社土番窄狭孤城仅容二十余人用得胜之兵而攻无援之城使不即破将有垓下之变贼可计日而平矣夫兴师惟虑募兵措饷今沿边防守经制及驻札投诚闲旷官兵皆为台湾而设听臣会同藩公督伯提镇诸臣挑选调拨惯海者拨为舵梢惯战者练为战兵择其精锐有脚跟者方可用充征旅无事征募动费之繁此等兵饷征亦用守亦用与其束手坐食于本汛孰若简练东征于行间至修整船只就于应给大修银两内领修可无额外动支船只未移用则浙粤二省水师亦为防海设立均可选用仍行该督提选配官兵各举总兵一员领驾协剿然远征绝岛所谓浙粤二省船只海船须用惯熟澎湖台湾港路舵梢数人就于福建投诚官兵内挑选分配如投诚兵中选配不足则将投诚兵查其老弱者汰退别募惯洋之人顶补粮领因此现在兵额粮饷不须分外加增无烦夫役輓输安配定妥等候风期毋论时日风信可波立即长驱利便之学诚莫过于此者兹既调用浙粤二省船只则臣前疏请造水艍船十余只渡马船二十余只二项俱就于二省中船只改修应用可省新造之费但水路行兵出海水深则用大船进港水浅则用小哨今当新造小快哨一百只以为载兵进港及差拨哨探之用又当新造小八桨二百只每大船各配一只到台湾临敌之时可以盘载官兵蜂拥而上其小快哨每只新造只用价银四十两小八桨每只新造只用价银十五两二项共该用钗七千两为费不多若台洒一平则边疆宁静防兵可减百姓得亭昇平国家获增饷税沿边文武将吏得安心供职可无意外罪累臣前疏故曰一时之劳万世之逸也臣荷国厚恩职任闽鞋水师平贼报称分所宜然且目击迁民之困心切父弟之仇故靡刻不以灭贼为念少尽臣子之职然航海远征调兵遣将乃国家大事出自皇上睿裁其余兴师应行事宜臣前疏已经奏明仰祈睿鑑俯赐全览施行疏上留中四月部文到闽催施琅进京琅即进京陛见授琅内大臣裁水师提督缺悉焚诸战船设总兵一员镇守海澄以马化骐任之次第催拨各投诚官兵分配外省开垦六月水师提标游学钟瑞见琅留京水师缺裁而移驻信到乃与中军守备陈陞谋劫海澄遣人出厦门通江胜胜代瑞转请于经经接启大喜即遣统领颜望忠带熕船十只到厦门同江胜接应钟瑞瑞谋不密业为陆路提督王进功所知密召骑步星夜来海澄擒瑞瑞知谋洩兵至情急弃妻子只身奔出界外登太武山放火适有透越船载瑞过厦门见江胜颜望忠忠知事不可为同瑞过台湾面经陈其负恩叛铜山之罪经曰此乃万二万七奸谋非尔所能左袒者今诚心来归竭力相助切勿疑二瑞即首称谢经与瑞改其姓为金各汉臣援授剿后镇王进功知钟只身逸去会藩院讳其谋叛报瑞出御海贼阵亡荫其二子守备广东巡抚王来任巡视边海见流民颠沛屡欲会疏开复苦无同心迨病危叹曰此表未尽不但负吾民且深负吾君遂书遗疏曰题为微臣受恩深重捐躯莫报谨将临危披沥一得之愚仰祈睿鑑臣死膜目事臣以一介庸流荷蒙皇上不弃葑菲简拔兹任才不称官事多丛脞顷接邸报蒙部院考臣不能兴利除害奉旨革职臣负委托实当其辜臣接邸报之日正臣沈痾之时臣所患之病在胃不得受食茹则复吐初拟尚可救药少缓须臾之死不意病势日笃危在旦夕生还阙下无得望矣伏念臣蒙世祖章皇帝豢养之恩由通政司参议陞补参政陞补西城监察御史奉差巡视陕西茶马陞大理寺少卿陞顺天府府尹康熙元年二月内蒙皇上陞臣勋襄抚治适值会剿西山房县郝尧寄等贼奉旨敕臣僱夫肩运粮草尔时房竹一带久为贼踞路径不通民夫裹足不前臣躬自开辟山径疏通河路直抵上龛再至砮石安塘传递始得转输接济又兼图穆两将军统领满汉大兵驻发进剿夜以继日了不遑安处遇巖涧险峻之地卒多步行筹虑劳实伤心脾及事竣凯椗臣亦奉命裁缺回京候补即患病卧治数月复蒙皇上补臣粤东力疾赴任自康熙四年八月十三日受事两年钱粮盐课等项俱幸全完地方民生利病虽不能尽除然臣曾陈六大害请旨永禁其有不便于民者臣不惮弹厥心力整剔而安全之而民困若犹未甦者皆短于才耳而心则不敢自安也臣自九月旧病复作因当大计与京察而并举不敢入告由是而病入膏盲至此已追侮莫及矣臣上有六旬之老母下有黄口无知之诸孤均不足念惟臣自勋抚以至今日虚糜大官之俸约四年有余受恩未报死不瞑目臣在粤两载地方之情形臣颇深悉皇上孜孜求治臣有真知灼见至死不言不几仍负罪于地下乎谨披沥为皇上陈之一粤东之兵各宜速裁也省会平藩甲兵与四翼总兵官有城守都司兵丁顺德有水师提督兵又有水师左右二路与高雷潮廉饶琼等各镇兵潮州又有续顺公兵此外各州县又有城守兵丁是无地非兵每年计费粮饷二百四十五万本省起存地丁盐课杂税共计一百二十余万尚需外省协济一百余万是朝廷实有此疆土不能有其赋税而且用他省之银以养兵且养兵不在沿海边界而尽在腹裹之地兵多更无益也臣谓国用耗蚀全在兵而民生困苦亦扰于兵省会之兵既有平藩雄师坐镇已得居重驭轻之势其余九府不过声势犄角酌其要害量设防守如遇小盗窃发城守一旅便叮消弭若山海巨盗有平藩之师可以随时进剿是兵不贵多也廷讲不肯减兵不悉地方情形恐议裁兵一旦有事首尾不应不肩其过今粤东山海之伏莽已靖所有者不过朝聚暮散鸡鸣狗盗之徒耳兵实贵减也一粤东边界急宜展也粤负山面海疆土原不甚广今槩于边海之地再迁流离数十万之民每年抛弃地丁钱粮三十余万两地迁矣又在在设重兵以守其界之地立界之所筑墩台树桩栅每年每月又用人夫土木修整动用不赀不费公家丝毫皆出之民力未迁之民日苦于派答流离之民各无栖止死丧频闻欲民不困苦其可得乎臣谓将原迁之界急弛其禁招徕迁民复业耕种与煎晒盐斤将外港内河撤去桩栅听民採捕将腹内之兵尽撤驻防沿海州县以防外患于国用不无可补而祖宗之地又不轻弃更于民大有裨益也如谓所迁弃之地兵虽少而御侮之患甚大臣思设兵原以扞卫封继而资战守今避寇侵掠虑百姓而资盗粮不见安壤之策乃缩地迁民弃门户而守堂奥臣未之前闻也臣抚粤二年有余亦未闻海寇侵掠之事所有者仍是内地被迁之民相聚为盗今若展其疆界即他盗亦卖刀买犊耳舍此不讲徒聚议以求民瘼皆泛言也一香山之横石矶口子宜撤也当年迁立边界之时以香山不可弃议设官兵防守比土香山外原有澳彝以其言语难晓不可耕种内地既无聚札之地况驻香山数百年迁之更难昨已奉命免迁矣是县与澳皆为内地矣所宜防者防其通外海耳当时奉行者乃于横石矶立一口子食粮米计口而授每几日放一关其一切用物皆借幸禁稽查留难勒扰不许出县与澳共口数万断绝往来生业坐食致困愁苦难言若论其地未迁则为界内之人其横石口子似宜免设使其人得贸易于内以通有无准于澳内设兵防其通海接济庶民彝可以长活若仍立口子即有粮米出曜彼地之人即绝生业何处有银买米臣谓不过数年则其人皆枯褐矣以七三事皆功令所甚严谙臣之所忌讳臣属纩之谋毫无所私总以身在地方目击情形为此仰体皇上子惠元元至意以尽公忠一念之诚不得不沥血上言臣虽生不能报国死亦可以无憾矣伏乞皇上敕即议施行是时四海无事天子厌兵闵王来任遗疏暨李之芳谏勿迁移疏上恻然深知边疆迁斥流亡之惨随差都统特等巡视会勘两广总督周有德同特等睹边民执香跪接道路喜皇仁之踊跃见栖止失所悯流离之颠沛即去溪河桩栅便民採捕资生其近界外之民准出开垦随具疏曰题为展界设防既奉特旨迁民望恩甚切亟恳复业早濡皇仁事窃惟粤东沿海地方设立边界将界外之民迁之界内今蒙特遣都统特等前来会勘海边安设兵将防守封疆粤民闻之远近悦服臣等自潮城抵惠嘉所过都邑黄童白叟无不焚香顶祝迁民千百成群欢唿载道拥臣等马首号诉云自立界以来尽失旧业乞食无路今闻皇恩开界安民小民可望复业有如甦生但恳早开一日早救一日之命立随泣下处处皆然臣喜见其欢唿之情又不忍见其愁苦之状随加意抚慰宣佈朝廷德莫不踊跃臣思前此之界原以绝接济之弊我皇上仁同天地明见万里迁民失业久在睿鑑之中臣今身任地方之责目睹流离之惨若候会勘之后方请安插恐时日尚缓不能待命臣历行界外一望青草径路阻芜即令民皆复业力难一时开垦又须早示招徕预备牛种需之岁月方可资生臣不得不陈情形为民请命伏乞皇上怜悯迁民望恩之切敕下臣等勘过地方安设兵将后一面即同该管府县查照迁民旧籍给与前业亲行安插不许豪强隐佔欺凌亦不许无赖匪类影射混冒及今急为料理明春庶可耕种迁民早还故土即救旦夕之危地方早得安静钱粮亦得起科臣仍申饬郡县严行保甲时加稽察其有官兵设防于外亦不患有奸人交通接济之弊至于无主荒田列册汇报酌议屯兵统候臣等会勘事竣另疏外仰体皇上爱民之心从地方起见特先吁陈伏乞睿鑑採择施行圣祖仁皇帝随允周有德之请并裁二路水师暨饶镇等兵第十五卷明尚书入闽议抚范总督抵任上琉康熙八年己酉二月奉旨展界民赖复业各省督抚虽依例题诗开复然台堡之禁末若粤地之便王来任周有德粤之边民感颂建祠春秋祭祀六月上覆命刑部尚书明珠兵即侍郎蔡毓荣入闽与靖藩耿继茂总督祖泽市议抚齐集泉州府加兴化知府慕天颜卿衔同都督佥事季佺赍诏书往台湾招抚郑经十二日到澎湖守澎总兵刘宪忠安抚司薛常霖将天颜等船移入双头港沟泊飞报郑经二十二日经差銮仪陈庆笃大鸟船来接因阻台风至七月初三日方到澎湖初四日扬帆初六日抵台湾经令协理刑官柯平协理礼官叶亨延接馆驿平曰荒芜海区波浪险恶有辱降临但此番敕书定是孔元章有甚么粧点处颜曰元章覆命力奏台湾风景与内地无甚悬殊且贵藩主向化之心有日所以皇上大悦特命内即重臣赍敕前来泉州遣弟渡海代宣德意以安五省边民诸大人各有书致意平日苟能如老先生所言则百姓幸其着礼官都事黄策奉陪平亨持明珠等书同经经虽礼待二使而不肯接诏惟开明珠书曰尝闻安民之谓仁识时之谓智古来豪杰知天命之有归信殃民之无益决策不疑委身天阙庆衍黎庶泽流子孙名垂青史常为美谈阁下通时达变为世豪杰比肩前哲若易易耳而姓名不通于上国封爵不出于天朝浮沈海外聊且一时不令有识之士为惋惜耶今幸圣天子一旦恻然念海滨之民疮痍未复其有去乡离井远流海屿近者十余年远者二十余载骨肉多残生死茫然以为均在覆载之甲孰非光复之责税车闽甸会同靖藩督抚提赏谕宸衷礼当先之以信耑太常寺卿慕天颜寺都督佥事季佺等闻于左右阁下桑梓之抛无论圣天子痌瘝至意所当仰体不遑即闽之黄童由叟大都阁下之父老子弟而忍令其长相离散耶况我国家与人以诚待人以信德意咸孚遐迩毕达是草书一统之盛振古无俦穷荒绝域尚不惮重译来朝阁下人中之杰反自外于皇仁者此岂有损朝廷哉但为阁下惜之耳诚能翻然归命使海隅变为乐土流离复其故乡阁下亦自海外而归中原不亦千古之大快而事机不可再得者乎我皇上推心置腹具有玺书阁下宣读之余自当仰见圣主至仁至爱之心伫侯德音临颖神往云初七日经大会文武与天颜二使会议曰本藩岂不能战因念生灵荼苦故做张仲坚远避海外一自癸卯东来业已息兵又何必深求耶苟能照朝鲜事例不削发称臣纳贡尊事大之意则可矣天颜曰朝廷频频遣使招抚者亦是怜贵藩忠诚不忘旧君若翻然削发归祯自当藩封永为圣朝柱石不然岂寡楼船甲兵哉经田先王在日前后招抚者亦只差削发二字本藩焉肯坠先王之志住旬日各执意见议未定天颜欲其遣使报命经令礼官叶亨刑官柯平二人齐复明珠书曰盖闻麟凤之姿非藩笼所能囿英雄之见非游说所能惑但属生民之主宜以覆载为心使歧行啄息咸润其泽匹夫匹妇有不安其生者君子耻之顷自迁界以来五省流离万里坵墟是以不谷不惮远隐建国东宁庶几寝兵息民相安无事而贵朝尚未忘情以致海滨之民流亡失所心窃憾之阁下衔命远来欲为生灵造福流亡复业海宇奠安为德建善又所传免削发不登岸等语言颇有绪而台谕未曾详悉唯谆谆以迎敕为辞事必前定而后可以寡悔言必前定而后可以践迹大丈夫相信以心披肝见瞻磊磊落落何必游移其说特遣督理行营兼管刑官事柯平监军兵部郎中叶亨等面南妥当不谷躬承先训恪守丕基必不敢弃先人之业以图中时之利惟是生民涂炭侧焉在怀倘贵朝果以爱人为心不谷不难降心相从尊事大之礼至通好之后巡逻兵哨自当弔回若夫沿海地方俱属执事抚缓非不谷所与焉不尽之言惟阁下教之俾实稽以闻令天颜与季佺渡海入泉州颜与平议见明蔡二位礼天颜见其书出语平亨曰贵藩主书内有麟凤之姿非藩笼所能囿人性天地问惟昊天之子可云不囿若贵藩主不囿于藩笼是台湾尚非其寄托也又云英雄之见非游说所能惑此乃战国之时朝秦暮楚非今日大一统之论也兹九重之上特布恩纶遣大臣费敕前来余又以三品京秩卿命渡海而以游说视之所谓拟人不于其伦也至于通好之后句愈谬矣夫两大相偶力敌势并始可谓之通好通好者议和之实今我朝廷以四海万国之尊九夷八蛮莫不来宾而台湾乃海外一隅欲匹夫行抗强弱之势毋论智愚咸知今形于书内是纸上甲兵夫复何益总之今日之事不成于朝廷无所损成则于贵藩主有所益而明蔡诸大人是善体皇上之心虽不深加过问倘一朝上闻则大事决裂而不可挽回大事不成五省滨民莫不归咎于贵藩主上干天和端在此也平起谢曰老先生所教甚明此掌椽者之过也天颜曰此姑置之然明蔡二位大人钦差入闽虽公督抚提见之皆由角门而入偏坐汝二位报使亦然平曰国有大小使实一体执行客礼如是数日未会天颜乃设议于圣庙相见柯叶二人不敢抗由角门而入明珠大悦天颜有应变之才柯平总执朝鲜事例不肯薙发世守台湾称臣纳贡而已议未成明珠会耿继茂祖泽沛许其藩封世守台湾题请但既受封称臣岂有异其制别共服乎此是彼之使者未通融耳继茂专书有曰国家欲延揽英雄以安边民故不惜诏使前来今既允藩封予守台湾其侈已极殿下既然称臣又何异制大丈夫当诚来诚往不必过于拘泥徒费笔舌仆仆于波涛之间也云云明珠合督抚提共书曰承台教所示及使员所陈并即上达宸衷圣天子明见万里曲体其情但以阁下为中国之人不宜引朝鲜之例阁下以荒外自居朝廷以一体相待九重至意高厚何如恭录颁赐不佞等论旨阁下诚为捧绎岂非大哉皇言千载希遘者乎夫称臣纳贡既已遵国制定君臣之义譬犹父子从无父子而异其衣冠岂可君臣而别其章服此剃发一事所当一意仰从无容犹豫者也况守台湾今恭蒙皇上不吝曲从阁下之孝而尊一王之典制阁下何不随臣子之分忠孝两全在此一举得失利害决于片言我皇上英明神武事无轻发今日之事既允某留住台湾又许以高爵厚禄圣主特出之恩荣阁下以弹丸之地躬逢其盛而不以此时见机速断即循国制以副圣心窃恐坐失机会时不再来不佞等披肝沥胆不惜尽言仍遭太守寺卿慕天颜都督佥事季佺再渡海广宣德意愿加三思临颖翘切仍令慕天颜季佺同柯平叶亭再往台湾劝郑经遵制削发经执不薙发天颜曰贵藩乃遁迹荒居非可与外国之宾臣者比今既欣然称臣又欲别其衣冠制度此古来所未曾有伏冀裁决一时安享万世经曰朝鲜岂非箕子后乎士各有志苟能如朝鲜例则敢从讲若欲削发至死不易事天颜见其辞严切遂辞回经复明珠书曰盖闻兵泵乃不祥之器其事好还是以祸福无常倚张弱无常势恃德者兴恃力者亡曩岁思明之役不佞深悯民生疾苦暴露兵革连年不休故遂全师而远辽绝大海建国东宁于版图疆域之外别立干坤自以为休兵息民可相安于无事矣不谓阁下犹有意过督之驱我叛将再起兵端岂未开陈轸蛇足之喻与养由基善息之说乎夫荷坚寇晋力非不强也隋炀征辽志非不勇也此二事关下之所明知也况我之叛将逃卒为先王抚养者二十余年今其归贵朝者非必尽忘旧恩而慕新荣也不过惮波涛恋乡土为偷安计耳阁下所以驱之东侵而不顾者亦非必以才能为足恃心迹为可信也不遇以若辈叵测姑使前死胜负无深论耳今阁下待之之意若辈亦习知之矣而况大洋之中昼夜无期风雷变态波涛不侧阁下两载以来三举征帆其劳费得失既已自知岂非天意之昭昭者哉予所引夷齐田横等事夷齐千古高义未易冷齿即如田横不过三齐一匹夫耳犹知守义不屈而况不佞世受邀恩恭承先王之训乎倘以东宁不受羁糜则海外列国如日本琉球吕宋广南近接浙粤岂尽服属若虞敝哨出没实缘贵旅临江不得不遣舟侦逻至于休兵息民以兔生灵涂炭此仁人之言敢不佩服然衣冠吾所自有爵禄亦吾所自有而重爵厚禄永世袭封之语其可以动海外孤臣之心哉敬披腹而言仰祈垂鑑复继茂书曰捧接华翰有一诚来诚往延揽英雄之言虽不能从然心异之殿下中国名豪天人合征金戈铁马之雄固自有在然谆谆所言无乃袭游说之侈谈岂犹是不相知者之论乎东宁偏隅远在海外与版图渺不相涉虽泥落即曲口与为邻正如张仲坚远绝扶余以中土让太原公子殿下亦曾知其意乎贵朝宽仁无比远者不问以所闻见之事如方国安孙可望岂非竭诚贵朝者今皆何在往事可鑑足为寒心殿下倘能以延揽英雄休兵为念即静饬即曲慰安边睡羊陆故事敢不勉承若夫疆场之事一彼一此胜负之数自有天在得失难易殿下自知亦毋庸赘也明珠耿继茂等知经恃波涛之险未可招抚遂同蔡敏荣进京覆命九月招抚之议不成江胜据厦门以不骚扰为事辑和边界守将亦以宁静是安虽汛地谨防而透越不时可通有佩鞍穿甲追赶者明是护送即巡哨屡行有耀武扬威绕出者明使回避故台湾货物船料不乏于用时邱煇自踞达濠有年横行无忌官军无奈之何所有掳掠妇女悉系台湾船只贩买因而室家日多煇欲以其众归郑经遣人到厦谋之江胜胜许为汲引煇具启投胜为转陈称邱煇少年勐勇船只广多兵士精壮今踞达濠实为粤东南面之劲旅愿投藩前效力图报经得启下六官酌议陈永华曰招降纳叛自古皆然况邱煇能纠众备船独踞达濠今倾心向化举众来归理应收录庶可以鼓舞豪杰经是之以为义武镇遣人赍印札到达濠据煇挥集广惠亡命以相助且善为交通接济货物兴贩而台日盛康熙九年庚戌三月郑经以厦门铜山达濠诸岛业有镇将而舟山南日一带守者系初附之将惠安人阮钦为但其心未敢深信况乌合而未经操练当遣一将统之方可陈永华举原奇兵镇黄应老练谙熟堪为将以制之经令应统柳索吕胜蓝盛杨正数健将配船前来与钦为协守钦为见应等到阳为交好心实贰焉每欲投诚尚惧吕胜勐勇值会约分船巡哨钦为与其众密计乘清晨胜起梳栉钦为让胜先胜又让钦为先钦为遂起碇帆诈作拖流之状碍胜船众各执器械顶船一鎗刺死胜併收其船入泉州见提督王进功投诚按即札副将移驻四川康熙十年辛亥沿海丰熟而台湾秋未大收郑经饬诸岛守将勿得侵扰百姓与边将相安康熙十一年壬子正月统领颜望忠杨祥会启愿领兵船征吕宋以广地方冯钖范曰吕宋乃黎国埠头其地并无所产况年已纳贡桅舵今若征之有三失焉一师出无名有失远人之心二残扰地方得之不足为吾臂指三欲守之有鞭长不及之势况年来安守幸尔丰熟岂可妄兴无益之兵遂止其议康熙十二年癸丑广东平南王尚可喜疏请归老辽东朝廷允之平西亲王吴三桂靖南王耿精忠亦相继奏请加平南王例俱报可八月精忠密与摩下诸将谋欲于迁行日反密请潭浦人黄镛为翻译賷书过台湾通郑经其书略曰孤忠海外奉正朔而存继述奋威中原举大义以应天人速整征帆同正今日疆土仰冀会师共成万世勋业云云经大喜随整船只调拨各屯屯佃归伍分配十月经舟次澎湖待之时台省言三藩并撤供应浩繁当渐次举行部覆未上而云南钦差大臣与马宝不睦宝性暴杀大人祸及总督抚提三桂遂举兵反长驱至楚楚抚弃长沙湖南郡县望风叛报至京师即停移兵平南靖甫二处诏至精忠与众谋稍定令镛过澎湖止经经亦以其爱嬖死回台湾浙江巡抚范承谟陞福建总督抵任后见闽地百姓无依虽曰开界而堡台限守严禁依然遂上疏曰窃惟古今之时势有常必有变人臣之谋国有经必有权兹当滇南告警变起仓卒一切关系疆场之事有斟酌权宜可济时变者则不得槩执守经之说以疏于事先而忽于未然也臣就闽省目前情形为我皇上陈之闽人活计非耕则渔一自迁界以来民田废业二万余顷亏减正供约计有二十余万之多以致赋税日缺国用不足而沿海之卢舍畎亩化为选外老弱妇子辗转沟壑逃亡四方者不计其数所余孑遗无业可安无生可求颠沛流离至此已极迩来人心遑遑米价曰贵若不安插倘饥寒逼而盗心生有难保其常为良民者矣我皇上停止海界之禁正万民甦生之会而闽地仍生以台寨为界虽云展界垦田其实不及十分之一且台寨离海尚远与其弃为盗薮何如复为民业如虑接济透越而此等迁民从前飘流忍死尚不肯为非今若予以恆产断无舍活计而自取死亡之理即钉麻油铁丝绸布帛皆奸商巨贾势豪土棍有力者之所办穷民亦无此资本何由而济如虑逼近沿海难免寇䑸侵掠夫海贼可以登岸之处不週数所余皆海潮涌入之小港时涌时退不能停泊若设防兵守御要害则寇亦无隙可乘设立水师原为控扼巖疆未有弃门户而反守堂奥之理自今多事之时海逆不无窥伺伏乞皇上允臣相度形势应仍旧者照旧防备应更换者奏请更移务使将领不得偷安自无以粮赍寇之忧无透越接济之弊兵既卫民民不失所此扞外安内之要着也从来富国强兵莫有过于渔盐之利闽自禁海以来利孔既塞是以兵穷民困目下青黄不接之际追唿虽频轮将仍缓兵丁乏授食之需引领协济各省处处添兵在在索饷安能及期协济乎今惟有请照木筏取鱼事例容渔户沿边採捕每十筏联一甲行以稽查连坐之法遇开港之时止许随带干粮不许多携米谷等物令就近将领率防兵巡哨督押渔筏朝往暮归仍照编甲次序湾泊内港聚集一处以便稽察其採捕之鱼十取其一以充国课此项钱粮或接济兵饷或借给迁民如有盈余或存贮备修船只一举而数善备焉事有可行臣则相继设施如不可行决不致贻边疆之患中兵饷裕而国用自足荒佃垦而流离可辑催科缓而人心共安矣十一月因云南贵州四川三省及楚南有事通行各直省督抚增修武备耿精忠心不自安疑有所图况其部下惑于图识之语有曰七星再拜真天子分明火从耳边起杀尽三山牛出血身骑白马军中止之句以惑精忠忠心动意决遂招集亡命积蓄粮糗私造器甲范承谟窥忠有异志业差人往河南聘进士王子玉晓将王进又探寻河南充军进士郭景汾来闽备用王进途次浦城为精忠所知差人截候舆藏藩府谟茫然也第十六卷下漳州启泰死难通海上三藩俱举康熙十三年甲寅二月精忠逆形颇露部曲整齐门守严谨有劝承谟不可同城恐遭其害当借出巡以避之据延建汀邵上游号召七闽之师于崃西可以制之谟曰若如此是逼其反也使彼有名不听三月十五日各官应赴藩衙谟欲託病不去而巡抚刘秉政到署邀同往谟不疑偕行甫入大门炮响甲兵突出执承谟守备廖有功见有变拔刀挺卫独力难支被杀承谟遭擒骂负国逆贼不去口秉政直奔入府内福州知府王之义建宁同知喻三畏闽县知县鞠维谦侯官县知县刘嘉猷一时失驾慌忙无揹欲驰出避难悉为甲兵砍死时精忠有密令凡文武官员走入府内与不动身者活奔出者斩故捷政奔入遂反令军民剪辫自称总统兵马上将军因承谟于幽室四环重壁严兵以守之精忠复差黄镛过台湾请郑经会师且以全闽沿海战舰许之贵藩将水吾将陆江浙唾手可得也经得书以陈永华留守东宁令侍卫冯钖范督诸镇船只先行经统左武卫薛进思右武卫刘国轩同六官等继至厦门精忠以巡抚刘秉政为总制使提学道张文韬为吏曹陈望雷廖廷云为户曹金镜林日光为礼曹蒋得宏王子玉为兵曹李似柱郑章为刑曹夏季旺为工曹萧震为福建承宣佈政使司吕应斗为兵备道以其叔耿继美为左将军星夜兼程趣浦城夺踞仙霞关以曾养性为左军都督出温州以叔耿继善为宣威左将军星夜兼程趣邵武夺踞五福杉关以马九玉为饶骑将军江元勋为中军都督王进为左都尉徐光武为中都尉朱鸿弼为右都尉福州城守副将王可就为前都尉杨明为前将军郭秉兴为总兵原黄巖镇总兵武状元武灏为锦衣卫正堂差官持令箭于十七日到兴化府兴化总兵马惟兴抢掠剪辫反十八日到惠安县守将提标前营守备郭维藩同知县彭翼袁剪辫劫城中百姓反十九日至泉州提督王进功剪辫反纵兵焚劫郡中大乱南西两街并瞧褛搜掠彻夜次日遣标员吕彪赍敕印赴省纳款精忠授进助为平北将军何可化仍为兴泉道王者都仍为泉州知府起南安知县刘祐为行人同用福州隆武举人林之木为晋江县独同安城守张学尧与晋江水师营李尚文约束所部无犯百姓草木亦剪辫反泉属诸邑皆下二十二日到漳州府海澄公黄梧时背生疸汀漳道陈启泰闻之即单骑驰中军吴淑署商议守御之策淑曰有公台在上非弟所能主启泰是之驰见黄梧梧曰兵民嗷嗷思乱恐制驭不得泰会其意知无同志之人遂回衙差役市棺二十二口儿入衙内将二子交託李伦以为宗祧计其妻妾众女婴倖者悉令其更衣自缢有幼女哭不肯死泰抱之上吊且叮曰儿尔先走爷随后就来悉入于棺虚一柩以自待令传漳州知府胡麒琛同知张全通判贾登科龙溪知县利在三等入献琛等以时势使然奉劝老大人姑暂顺从以待时泰笑曰大丈夫苟能竭力与有心人共事是为臣子之职分也既无同志之人而又力不能御惟有各尽其事而已本道无他传尔辈言别令人开川堂门诸属员见其棺横满尾咋舌嗟叹泰从容自若曰诸君姑待之熕为吾收殓望北叩头起以手中绉巾自缢面不敢容胡献琛等哭拜地下为之收殓是日黄梧剪辫反遣员赍印敕赴福州纳款当吴三桂之将反差祝治国刘定先赍书二札一谕二于二十五日到海澄见赵得胜胜开三桂谕有曰将军临行之时所陈言语至今寝寐不忘北方奸谋叵测行调余等归旗内中未免有不善之处特差该员视治国刘定先赍来耿藩书一封郑藩书一封黄海澄札一封兴化总兵马惟与谕一封将军斟酌郑氏之书如何送出耿藩之书如何送投黄海澄之札不妨直与之马惟兴将谕差人送去速会马惟兴起兵会师钱塘耿藩顾恋不决但渠甲兵不愿北行将军一唿自能相应此机不可失将军勇略过人毋庸余之筹渎再酌也胜览毕大喜曰正逢其时但郑藩即欲到厦不须渡海且光往漳州何如治国定先从得胜议随入漳州见黄梧梧阅三桂书有曰柯做一疏议撤所以不敢即撤者以郑人尚在耳清朝非有真心爱公公亦何必恋恋而爱清朝乎赵将军乃不佞心腹旧将忠诚可以贯日月当与之戮力同心共伸大义以享茅土云云梧厚待治国定先亦即送二人抵福州见精忠四月黄梧因前月署中被雷震心不安出居于桥仔头墟园亭入门少顷雷从地又起愈惧不数日背发疸延诸医不能治而疮大溃梧忖不能免令其子芳度拜中军吴淑为叔父曰耿藩复明郑贼寄寓虎视眈眈其实可忧小子年轻借公念见昔之交善为照顾余往九泉亦俱目矣淑顿首曰爵主安心天必多相苟有不幸淑自当披肝沥胆以扶公子爵主穿多虑焉遂与度同拜梧令左右腋淑先起次日梧疸疼发难堪而死淑恐城中乘虚有变严整队伍令其胞弟潜族弟智文友分守四门又令朱武蔡隆陈骥赖陞等敛兵守公署又以黄翌黄芳各带亲信健将腋芳度左右然后发丧而耿精忠以平和公封梧印敕至淑率诸将护芳度拜袭受封统领全军淑又教芳度出家帑招兵收拾城池制器甲蓄粮糗海澄总兵赵得胜漳浦总兵刘炎俱剪辫缴印敕反精忠加得胜为威远将军刘炎为定远将军仍檄炎差员出接郑经炎随遣胞弟煜往厦门接经经虽优礼煜煜见厦门瓦砾满地茅草盈野船只散处停泊民居寂寥心甚轻之归对炎曰海上兵不满二千船不过百只安能济事炎以其弟言报精忠忠信之即通行各沿海边界照前禁例寸板不许下海绝郑经来往祝治国刘定先至福州见精忠忠复书会师令二人归国治国等仍同海澄赍三桂书出厦门见郑经有曰令祖举全闽投诚大有勋劳横遭俎醢此百世必报之仇也令先王存心大义九死靡他诚大丈夫特立独行每言及此未尝不叹为伟人也己亥进围金陵徒以声援不继而还欲扬光人之名雪家门之恨惟此时为然殿下少承先志练兵养威知为观衅而动今天下大举正千载一遇时不可失殿下速整貔貅大引舟师经取金陵或抵天津断其粮道绝其咽喉此奇兵乘虚乃捷奏万全复累世大仇洩神人共愤何快如之经厚赏治国定先答其书曰闻殿下忘家为国不顾其子欲伸大义于天下不禁雀跃既庆朝廷之光复又喜所怀之不谬故献一言自古成天下之大业必先建天下之大义以殿下之忠贞而择立先帝之苗裔则足以号召人心而感奋忠义不佞所以区区道及亦欲依日月之末光早建匡复之业枕戈待旦以俟会师之举尔造监纪推官陈克岐副将陈文焕同祝治国刘定先往湖广报命经遂训练士卒修整舟师密令黄兴杨信入泉漳各处招集以为援又差兵都事李德驾船往日本铸永历钱并铜熕矮刀器械以资兵用户都事杨贤回台湾监督洋船往贩逞罗咬吧吕宋等国以资兵食另论与留守东宁总制便陈永华调土番暨佃丁六分之四前来厦门听用福宁州总兵吴万幅闻精忠反差官至拒之不放入城遂整饬即伍缮修城池以便御敌但万福平日贪克寡恩部卒咸怨之精忠知万福拒使不从遣曾养性统兵攻万幅福登城督御其众鼓噪杀福迎性入于是全闽皆下但精忠欲反时虑漳泉下游文武不服故遣黄镛渡海请郑经以作声援迨见不数日驰数骑片檄而得全闽且曾养性出寇浙右平阳总兵蔡朝佐剪辫反应之共屯兵飞云渡窥瑞安守瑞安副将吴三畏敛兵守备请救于温州总兵祖弘勋奈勋业与养性通按兵不动性据江札营密遣一旅从沙园渡江狂温州祖弘勋闻提督塞白里同黄巖总兵阿尔泰提师至北岸溪灶遂令其众鼓噪乏饷六月朔日集道府厅县登华盖山大观亭议事弘勋曰行兵当以粮饷为先今粮饷不足众譁然而起谁能制之温处道陈丹赤曰贼将临城战则在公饷则在我再不致有一日缺食永嘉知县马玠曰提督现报屯溪灶我们率兵民共守此城俟贼势稍衰窥其隙而破之至于粮饷自当策应毋烦镇台过虑也弘勋曰诸公有所不知今三藩并举四方响应识时务者当体天顺人立功业以垂不朽丹赤以手中扇指曰公出此言岂不负朝廷委託封疆重任乎勋大怒曰竖子无状左右挥刀斩丹赤手从役林义田扶被砍马玠唿曰似比岂不反了遂遭杀二公骂不绝口而死玠姪颖姿家人张亦宝出街俱遇害府厅诸属咸跪下愿从弘勋剪辫反接养性入城飞骑报喻三畏畏计穷遂降养性大合其众寇黄巖黄巖总兵阿尔泰亦剪辫反又耿继善同易明朱飞熊罗尚之等出江西陷广信徽州二府尚之陷徽州骄悍横虐肆恶难堪又强佔民间聘女百姓愤甚遂密请大师乘夜入击尚之势虚弃城遁出仙霞江元勋有江山县之捷迨至衢州府清湖有行家毛念一者凡藩院差官来往悉住行中因而精忠亦知其名癸丑十月精忠密谕毛念一令其招集亡命以作取仙霞翻计未兔招摇杭州将军同知差夸兰大带骑兵五百前来擒拏念一时未知精忠之变精忠虑杭州探知来夺仙霞关即差耿继美同江元勋领金鎗手一千限其十日兼程抢关继美驻札浦城江元勋督众出关至江山县东岳庙前遇我师远望手执排鎗误为红棍直冲而来被元勋发鎗攻打伤失仅存二三勋乘势追至衢州府未敢夺城只踞铜钱岭后将军喇哈达都统赖塔提师到夺回元勋退屯九龙山康亲王驻札金华府元勋屡争铜钱岭哈达与塔力御之后精忠又遗马九玉至衢州与元勋不睦忠以中军都权交九玉以右军都督与元勋召勋带本部兵回闽守兴化拒郑经于是声势大振有悔请经意追接刘炎启云郑氏附居厦门孤悬海外一片荒芜负犁既无其人採樵又乏其山兵不过数千船仅数百只而已借舟楫以为居乘波涛而剽掠安能成其大事当摈绝之切不可与通往来聚集亡命扰我边疆为害不浅云云精忠意愈决通饬边汛不许往来经见精忠禁严差协理礼官柯平入福州见精忠责其背约精忠谓平曰归道尔主各地自守毋作妄想平回报经大怒令侍卫冯钖范督右武卫刘国轩左虎卫何祐戎旗一镇林陞戎旗二镇施陞等攻同安时精忠差员请王进功入省谘询机宜召同安城守张学尧协防泉州又令水师游击华尚兰守同安故钖范至尚兰开城迎降学尧闻报自泉整旅反整不及其眷口已送厦门计穷亦降经经授学尧为左先锋镇挂盪卤将军印以同安知县郑麟彩有糜名复知县事同人施凤亦帅舟师来降经授凤为元宿镇寻而施琅子施齐亦至改姓王名世泽授为女宿镇精忠征兴化总兵马惟兴出仙霞关以右都尉王进代之又征平和公黄芳度兵度遣原同安总兵黄翌率步兵千人应命复征海澄威远将军赵得胜兵胜不应调精忠檄至赵得胜虞有不测差陈自良出厦门降经经令宣毅前镇江胜入海门会得胜表封得胜兴明伯左提督经调刘国轩何祐回以郑畛为思明知州将同安海澄二县属焉王进功至福州谒精忠忠礼待甚厚拨中尉徐光武书室与居周旋缱绻总不令回泉进功思忖忠意不善必欲一网打尽即密买乡民驰书夫人并子藩钖嘱其谨防图谋速当为计尔辈若在吾可不死尔辈若所为失算则无噍类矣夫人与藩钖随谋之总领王如虎虎为夫人计当博五营商议夫人是之密傅五营兼管中营事葛天英右营张汉相前营魏其志后营王耀告以将军来书意天英等虽然阳许心甚狐疑适精忠羽檄征五营兵将出仙霞关文书叠至继报王进领兵即到五营将领意力决协力扶夫人精忠以王进勇略夙望将吴万幅眷口家资配之以结其心命镇守兴化代马惟兴出仙霞关因欲图王进功驰谕令其兼程抵泉与城守赖玉谋抄进功家王进随率所部千人至屯札城内南教场纵横威福朝夕与赖玉戴国用李尚文往来计议甚密葛天英等五营见进有觊觎意亦督兵提防如虎甲不离身率所辖亲随日夜护卫衙门进与玉计五营兵马繁多难于下手又差人飞启精忠忠随拨右都尉朱鸿弼带骑兵五百步旅一千前来泉州接应夫人闻报随请葛天英等因位入内谋曰将军被困在省赖玉与主进二贼共相谋图今又报朱都尉领兵印至其祸不远吾闻先发者制人当速下手不可迟延坐受其害天英曰夫人毋虑筹之熟矣就在明早初一英等上王进衙门回同城守等顺上夫人衙门可令王领旗带兵埋伏左右以炮为号先杀赖玉然后分兵攻王进夫人许之即令出各自为备王进接精忠檄知朱鸿弼领兵将至忙与赖玉议曰五营将士心大疑惑恐朱都骑兵至必生变当先下手为是玉曰兵无主帅五营虽各调遣亦是各自为备无能为也进曰非此之谓也形迹已露若不速举必为所算今朱都尉兵一二日必到可于初二日与公合兵攻之玉曰可六月初一早葛天英等上王进衙门回至南街赖玉欲别英等分路回署葛天英曰可到大衙门走走玉辞不去天英正色曰将军虽不在家夫人小主尚在岂有不投手本之理玉闻天英言揆于礼有缺遂勒转马同天英往提督衙门藩钖知玉到差人出请玉等甫至二门而外炮响伏起砍死赖玉擒戴国用李尚文等即会兵分道攻王进进闻赖玉被杀五营兵至随令除丁搬百姓椅掉门板诸物填塞各巷亲督所带健勇据南教扬与战王如虎首先冲入被王进一箭伤额几乎坠马众军赶上救回其余各将缘督调乏帅而无号令冲突相持至晚按守而已进登涂门楼遥望泉港船只如叶疑请海师来合攻是夜以羊弔之点鼓剪香长短而放炮令军土饱食结束啣枚开涂门逸去朱鸿弼驹步兵将至闻赖玉等被杀王进逸去其队亦各散回六月初二早天英等知王进乘夜逃回省城藩钖遂出戴国用绞于市而将及李倘文泉人感尚文闻变日束兵有法并无扰害齐赴辕门请救夫人从民请释尚文葛天英等恐王进往省必讲师整甲复来随与夫人谋降郑经夫人许之藩钖令监生吴公鸿往厦门纳抉投降第十七卷黄芳度畏迫诈降耿精忠见败修好耿精忠闻同安之失继报海澄复归于郑经即遣冯国铨到厦见郑经索地请和欲以沿边海岛属经不禁往来通商贸易经笑曰天下乃我太祖之天下与尔主柯干况漳泉系本藩父母之邦又是尔主请本藩渡海戮力匡共扶明室故本藩不惜跋涉提师前来岂墨迹未干遂尔背约本藩蓄精锐屡欲西问恨未有便以前日之全盛尚欲与之争衡吴越今尔区区一旅何足道哉国铨无以对议不成铨回省经接公鸿请仍以江胜守厦门令左先锋镇盪卤将军张学尧为帅督角宿镇华尚兰亢宿镇施凤女宿镇王世泽戎旗四镇马威龙戎旗五镇高明等从同安陆路进会师泉州经统侍卫冯钖范左武卫薛进思右武卫刘国轩左虎卫何祐宣毅右镇吴世德戎旌一镇许耀戎旗二镇林陞戎旗三镇林定并六官等从大担由泉州港而入王藩钖闻经提师至亲率葛天英等五营甲兵迎郑经入城经出示称永历二十八年安民表封藩钖为锦衣卫指挥使管理提督事务以何可化王者都林之木仍居原职用漳浦县知县乔甲观为泉州府同知擢魏其志为大监督以王如虎为提督前镇卢仁为提趋中镇戎旗三镇林定为泉州城守其余各官照旧供职次第陞擢又令刘国轩何祐等督兵平七邑忽陈克岐陈文焕同祝治国刘定先使荆州复同其礼曹钱黯回呈上吴三桂书略曰举兵大义进取情形屡书已悉不复赘及兹五月十一日贵使陈好焕等到不佞军前获读华函忠义之气凛然故国之思弥切不佞积愤三十年回心衡虑有不可尽白于人者殿下能洞见本怀万里精神孰意其契合如此先朝盛德何日忘之然借拥戴以唿召人心乃卓创故智不慎于始后必终凶项氏之于义帝诸刘之于更始可鑑也使大势既定亲贤自不乏人与天下议公一德同心宣化之例何必逊古人耶倡义除暴首当削号故改为周且列国即位改元春秋正例师古正名窃附斯义耳经览毕叹曰吴藩萌念已差不但不能取信天下号召英雄实为后世羞耳厚待钱黯令回报命平和公黄芳度虽墨红视事少年勇勐又能推心置腹不吝奖赏故士卒乐为之用见同安海澄二处归郑经遂与吴淑谋曰郑人原系世仇今既逼近未可与绝当暂负屈交好再作南量淑曰此论诚当遣黄恩赍启往厦门修好有曰芳度荷恩早世依荫今兹宜负弩以前驱敢乘尘而后至缘罪在诛极非丧面不得自宽即量加优容然担心安能无愧既为天壤间无所逃之罪窃比鱼鸟之飞潜自计百十口凡有生之年总望雷霆之生育进尽忠退补过岂敢比于事大之小国生捐躯死结草冀稍图乎赎罪之微愆经厚待恩手复慰谕有曰兹际光复事属而父果能倾附当弃前愆之语时精忠以张全为汀漳巡海道全从福省回曾绕道抵厦门谒冯钖范然后到任又与城守副将刘豹善芳度疑全密有所谋召淑议曰豹辖三营同居一城倘有外意将奈之何当急除之绝去内患淑得令越日黎明率赖陞陈骥吴智吴禄吴友翁火孙许连杨仁许开李英等政其营刘豹不及召兵自率亲丁据门与敌手刃十余人众寡不敌被杀淑令割其首而劫其家妻女子妇俱溺园池死并擒其左营游击程士然海道张全斩于市芳度统其众而辖之迨见经入泉州势愈炽心甚爱之吴淑曰郑经之政悉出于冯钖范当多贿赂以结欢心暂且归附徐作后图度从淑议密遣人致意钖范愿附门墙范大悦收纳珠币许之差者回覆芳度方遣朱武赍印敕请降并送钖范厚礼范果为芳度说辞经折矢为信允其降表封芳度德化公加前提督仍镇守漳州范答芳度鹿铳一百门以叶亭为漳州知府潮州总兵刘进忠与续顺公沈瑞同城瑞年十一袭职部议以瑞年幼未谙军旅所有一切诸事暂听副都统邓光明主决俟长成日交与瑞光明秉权骄傲薄视进忠每事相作迨至甲寅正月因吴三桂变各自为备光明全旗居南而进忠与民居北遂于城中立栅为界日则开市夜则关锁拨兵守御平南王尚可喜闻知遣员排解者再虽阳为好阴各怀愤至三月间进忠心腹旗鼓杨希震从福州回于念六日即闻精忠反进忠以漳溯接壤恐有不虞调兵操演光明疑希震回有成约愈提防进忠又以同城不睦终非善计託瑞表兄金四转求瑞之姑为次子媳则两家可以释然瑞母许可与光明言明曰彼一匹夫耳世爵之女安肯与偶遂止进忠闻之心愈恨光明结城守参将张善继领标左营兼管中军游击事李成功二人约于四月二十一日进忠父寿诞无备功同善继欲率兵从北门金山抄进忠衙后放火杀出光明砍栅相应因谋不密为进忠所知而预防于二十日申刻功与善继上晚衙门入川堂坐末茶进忠喝擒之二人称何罪忠曰罪实无汝印与儿子呢二人无以答随禁于幽室令左右看守是晚进忠披甲督兵加意备御光明令甲士饱食选健勇余丁执利斧以待守终夜闇然不见火起至天明探知谋洩张李被擒乘其方开栅挥兵冲杀进忠立斩成功首级号令李云林天贵张煇蔡大茂赵承业曾成洪经邦刘玉郑廷选曹应鸣毛兴等分街与战又令杨希震砍城之北门渡溢溪奔分水关刘炎处请救光明冲杀数十次终在街衢艰于驰射总不能胜至晚各罢兵取百姓椅掉木料堆列栅边防夜间冲突以绊马脚二更刘炎兵至登华架山焚毁店晕炮声轰天次早从北门入城光明势孤自缚同其义子岱子于国琏跟沈瑞露顶捧印敕步行诣进忠辕门投降忠以瑞年幼未谙收其印敕仍尊上座亲与光明解缚罪归国琏令斩首出瑞眷口于韩山从刘炎往漳浦听精忠命进忠遂剪辫反精忠加进忠为宁粤将军其余文武照旧供职平南王尚可喜接潮州反报随饬提督严自明修备训练士卒一面题请进剿进忠知粤省整师即遣人往精忠处请救忽报同安海澄二县归郑经继报漳泉亦降忠思粤师将动闽援已阻如之奈何亦遣葛天魁往泉纳款经表封进忠为定卤伯右提督加潮阳协镇马应龙为殄卤将军黄冈协镇武弘谟为破卤将军马兴隆为潮州城守蔡茂植为澄海镇江德中仍任惠潮道黜知府魏魁祥海防仇昌祚用程乡知县王仕霎为潮州知府镇平知县张弘算为海防擢经历童士超为海阳知县其余原职视事尚可喜以潮州之变题报奉旨着其征剿可喜令次子将军之孝同都统聂包督骑兵二千到惠州会提督严自明调全省绿旗官兵合剿七月师至蔡潭用游击高亮桢为先锋列营揭阳之新墟进忠闻帅将至与诸将商议御敌蔡茂植曰前日郝镇被围因不守葫芦山之故今当竖栅葫芦山以作犄角进忠然之随督众拆西北南三隅民居围栅葫芦山自西至北外开濠二道深一丈涧七八尺设立炮台与城相顾进忠知之孝等云屯新墟令李云带骑兵三百每日了哨伏部兵以待之孝侦其有备未敢突进初十日之孝差人与进忠说广城王爷有信亦欲剪辫都是一家明日斑师进忠赏其使尚在疑信间十一早差李云住探果室其城营垒尚在寂无一人询之附近云夜半去矣云回覆进忠忠亦以为是迨至午刻突见竹嵩山兵马云集炮声不绝进忠方知之孝诡计从枫洋小路偷过即敛众守城十四日进忠令李云赵承业林大贵张煇蔡大茂洪经邦刘玉等督众六千分队而出冲抢营盘奈大雨倾盆水深二尺许之孝以兵营未固恐乘雨冲突不许骑步卸鞍甲远依岸林园圃埋伏虎竖旗帜而李云等率众冲入见是空营知中计遂抽出被之孝挥军合击互柑砍杀云等伤死千有余人收其众入城坚守二十日聂包谓之孝曰欲攻贼城先当夺葫芦山之孝是之包率轻骄十余匹琐视其可破之处以便进攻不虞城北金山上发一门冷炮聂包伤死之孝大悲恸收殓飞报尚可喜喜叹惜之令固山王国栋督兵前来郑经时方与耿精忠争泉州接刘进忠请救即遣殿兵镇杨奕援剿后镇金汉臣航船进援复遣宣毅右镇吴世德来援于八月初二日到札东面燕子山上初四日世德与进忠汉臣约于三更渡河三更劫营忠与汉臣各肃队伍出伏河边以待至三更将尽不见世德至时秋天气凉将士腹饥汉臣会进忠以世德不果来遂抽其众入城世德于是夜宰猪羊犒赏傚甘宁法挑选一百二十人执掌号故失其更约渡河业已三更将尽四更至濠边侦者探回云阒无其人世德疑汉臣从别道先进夺其功不然岂有爵主相约而不出兵之理即着乡导引路越濠砍栅喊杀掌号而入国栋果无备人不及甲马不及鞍连失营盘十余座退至羊披冈之孝大营盘天色征曙骑兵屯集山见贼伙无几齐下御之世德见无兵接应遂不敢前发令曰宜退兵执掌号与失军器者抬有伤军士先行余徐徐而退不可造次世德抖擞精神奋勇接战退则国栋挥骑兵进世德按队止则骑兵亦各犹豫而止城东守将赵承业忽闻西南角有喊杀声驰报进忠忠忙披挂率众开西门欲出应世德退至濠边无失一人国栋见有援师亦即收兵世德此役恨汉臣之卖己也初六日进忠移世德全师入城广东巡抚刘弃权督师至潮巡视诸栅见东南水中央凤凰洲一营截据回谓之孝国栋曰凤洲若不夺东路难围合攻凤凰洲固山汝督一旅御城中出援弟与将军率所有之师併取凤凰洲之孝各自为备刘进忠侦知刘秉权到即会金汉臣吴世德杨奕诸镇议曰秉权素有韬略今统师至此必夺我凤凰洲此洲若为所夺则东路不可通敢烦一位统兵出守方保无虞进忠之言意属世德奈世德因前劫营之役不接应愤于怀默而不答俄而金汉臣起应曰弟愿出守进忠遂揖曰公若去弟诚有幸矣汉臣即带所即众并亲随一营郑廷选二营郑添等出据凤凰洲十六早刘东权乘天微明率倾国之兵渡河抢夺然凤洲沙地竖栅难固权督步兵以不空归抛上一拖即倒汉臣与添等力战死廷选见势不敌忙向南洋脱去凤凰洲遂得进忠见兵夺凤洲亲督精锐骑步出冲数十次总为王国栋劲旅堵御不得救援后见栅破失守即敛众入城续顺公沈端闻之孝督兵至潮州与诏安巨族沈家梓联宗室又密结诏安游击邵良臣欲据诏安县相应瑞提师至黄冈诏安营兵侦知尽披甲上城良臣闻兵擅自登城亦上敌楼喝曰蛮子可恶未得吾令敢擅专披甲上城大旗庄卯应曰贼兵业报到关不得不披挂防守良臣愈怒骂不去口卯愤向前众兵从之良臣遭砍及其家丁王春等都统张梦吉宋文科提兵至知良臣被杀围其城云霄营参将刘成良令千总王一新颁众来援梦吉与丈科抽回据黄冈进兵潮州适郑经又遣右虎卫陈宠航船从拓林登岸遇文科兵于停福舖大战宠少怯退笔架山而破凤凰洲兵又到宠无壕栅不敢据守即抽其众入城进城急断浮桥遂困潮州王进自泉州奔回驻札兴化府飞报精忠以孤军深入众寡不敌为辞请益兵回马九玉取泉州自效精忠许之益骑兵三千步兵二万余又令兵曹王子玉同都尉朱鸿弼统兵一万由汀州入漳会刘炎师克期合攻王进得兵声势大振九月随率众进屯惠安然进素轻南兵以泉州之役孤军城中尚且战终日而逸出况吟兵多将广益骄横无忌任众焚掠郑经闻报遣右武卫刘国轩为帅统兵出御国轩严阵以待相持逾旬忽吴三桂差礼曹员外郎周文骥赍解和书到有曰顷接大章及钱黯回口述知与耿殿下大有异议耿殿下乃殿下后齿之邦辅车之势分兵速进则两相资也持疑拒守则两相毙也释仇人而凌与国忽远虑而争目前利害相悬奚啻什百且大仇未减何以家为以天下之大犁庭漠北之势普天率土皆我辈所并建而宁于擒虎逐鹿之初矰未施遂于门庭先分畛域示仇人以隙耶伏惟殿下鑑我愚忠不佞刻期定荆武本拟誓师北渡但念先朝便当扬帆建业朋与殿下耿殿下缟素三军展拜孝陵一切大计期赐指南者甚多殿下智勇绝伦当不待余辞之毕而两家早为亲睦矣将军赵得胜一生忠直不佞之所深知已谕其善为调停务期两地和好连尔进兵示义于天下后世非浅也经厚待文骥遂之福省见精忠十月王进屡出骑哨侦望国轩营垒见军威严整未敢逼战退屯枫亭列营二十余里作长蛇势轩闻进退兵笑曰王进老无能为非是矫兵实惧敌也自率轻骑往觇令大队继进猝遇于涂领戎旗一镇许耀奋勇与战国轩督所镇分股从中击之进大溃至叮当关复战耀抖数再斗进不能敌奔兴化府轩追至郭外进闭城轩仍引师还屯枫亭报捷以许耀首功擢陞右虎卫十一月经以漳州黄芳度既降潮州围久而漳浦刘炎从中截据不附又结连兵曹王子玉都尉朱鸿弼师欲从中兴兵即令侍卫冯钖范为帅兴明伯赵得胜副之督左虎卫何祐宣毅前镇江胜宣毅右镇许贵前冲镇洪羽元宿镇施凤女宿镇王世泽奎宿镇郑国选戎旗一镇林陞戎旗二镇林应等由海澄进攻漳浦得胜遣赵山到漳浦说刘炎炎不听耿精忠闻王子玉等兵败于平和乃遣蒲日兴到泉州与郑经修好书曰日者讲藩建议之举原从中原大事起见共图恢复以协天人弟之所以勉力与师者虽为吴王亦以践台约也今事当创始而每有争地争城之衅夫闽地纵是殿下父母之邦亦先王世守之土也前以恢复中原为重故彼此曾有成言今中原尚虚逐鹿而衅端突起阋墙殊不可解方今西北运兵望救甚切非我选游移观望之时惟冀殿下俯念吴藩及弟前约捐小忿而图进取勿使海内豪杰谓我辈自相矛盾怯公战而勇私鬬也经厚待日兴而报书曰天下乃我太祖之夭下侈言天下岂不羞乎且请弟渡海者谁令弟毋作妄想者谁绝不与弟来往者谁夫子有云人而无信不知其可也勇私群而怯公战弟亦不得已耳如果欲修好当践前约精忠自知理短又遣董一年王世翰再来泉州修好议未定刘炎知郑师由海澄而来调霎霄营游击刘成良可中营游击冯友魁率众守罗山岭十八日钖范师次不孝岭成良与魁列阵岭下与敌钖范令何祐江胜二将击之杀其千总杜养体戎旗龙得云等大胜祐胜尾追过岭至打石山又败王子玉军直冲至北门门几不及闭刘成良已从东门过渡带所部回云霄矣钖范督众用天炮铳打入三门悉落衙中滚坏房屋数十间炎母大惧逼炎淡无奈请降钖范报捷经授炎前锋镇挂荡虏将军印另修书并币帛遣使到漳浦县令钖泡亲诣灶山聘隐士张若仲併弟若化二人其聘书略曰天地闭而贤人隐时固当然龙细而太公兴会亦无失二深景印紫色蛙声相对宁免穷民之哭云收雾罢作开应启洛阳之颜请同鸿宴以翩来得就龙光而乞言昔段干偃息犹辅魏主子房留侯尚扶淇嗣小子虽臧否之未知先生其教诲之不倦可也二人竟以老辞送钖范下山经擢赵得胜为总督督诸军救援潮州钖范回泉州刘秉权既得凤凰洲随督兵渡河夺笔架山会沈瑞张梦吉宋文科师合困潮州又令潮州知府阎奇英筑炮台河之上下设栅二重拦之并置钩钓于水底提防周密因而焦劳太过不五日得病死王国栋于潮之西南用籧篨堆土遮卫马士上架大炮日夜攻打城崩百余丈进忠与陈宠吴世德杨奕等极力守御随崩随筑国栋架云梯齐上悉被葫芦山上横身炮所打并城上大炮火鎗火箭火桶喷筒齐下死填沟濠伤者不计如此者三四次城终不得破迨报漳浦已降贼援将至国栋提骑步万人同严自明屯札黄冈出迎于石壁庵下得胜令何祐江胜林陞三将出敌祐奋勇争先连砍数人国栋将高亮桢败遁栋遂弃黄冈屯札浮山但以师老援强又虞城内刘进忠出而合攻二十九日弃浮山回潮得胜挥军尾追札黄山坑三十夜之孝与国栋自胡等焚诸营盘遁守普宁县连营新墟十二月初一日潮州围解刘进忠出接赵得胜等军得胜师屯溢溪之后山报捷经得捷调赵得胜提本部军回以刘国轩为刘进忠副允留守东宁总制使陈永华荐聘故明乡绅癸未进士倪俊明壬辰进士李其蔚二人为参军以郑省英为宣慰便督钱粮原昌密道吴慎为屯田道清查屯田等租税炉税渡税酒税猪牙等项又令各县照台湾事例人有丁银每月每人五分名曰毛丁船计丈尺而纳饷名曰樑头以陈廷守督理泉州盐务冯钖圭督理漳州盐务并杂粮以给兵食有永春县马跳寨吕华见其剥削难堪遂杀所差据寨凡避科派者悉往投之用为羽翼经道中提督中镇卢仁同后镇张汉相统兵往剿华设险守御不能破伤失甚多经又遣左武卫薛进思督兵合围未得下续顺公沈端当其与王国栋合兵团潮以其必破故将全旗眷口于诏安搬出随安顿饶平县俟城开日仍回镇守不意赵得胜一到黄冈战北国栋撤围遁去瑞因眷口累不得已遣人诣得胜军前请降胜许之代为请经时饶平土着人詹四原饶镇吴六奇标下为旗鼓狡狯机智恃族人多境连大埔谙熟可通知瑞叔母系平藩尚可喜女遂献策于瑞曰海贼初到潮郡方开欢喜仓忙之际未暇及此况固山驻札新墟计程不远可速差人星夜往省请兵从大埔间道可达此并会新墟之师则潮州仍可围困矣瑞用其谋即差心腹将兼程抵省见可喜又令詹四招健勇充伍修整城池炮台蓄积粮饷进忠果以久围新解兵马云集未暇旁掠诸县后用澄海镇蔡茂植夺澄海县英兵镇李虎夺揭阳县宣毅左镇邱煇夺潮阳县进忠正在犒师之际忽报沈瑞在饶平县招集好汉修整城池必有异谋忠即遣人往饶平请瑞来潮议事并窥探虚实沈瑞礼其差而处应之差者出即薙发据城遣人往广东催援进忠接沈瑞据城报令何祐督施凤郑国选马成龙李云赵承业郑廷选洪经邦等先入攻围又虑新墟进兵令中镇陈琏揭普镇张朝瑞与水师镇毛与守揭阳县杨奕率其即众会达濠丘煇将军马应龙等守潮阳县刘国轩等列营于桃山以左镇何鸣凤右镇曹应鹄同骁骑营张煇领旗营刘承恩亲随营杨樑等守潮州府自督林陞江胜林应武弘谟王世泽王一新刘成良周鹏云朱缵林天贵蔡大茂王继邦等兵继进围如铁桶用天炮铳打入但城中池塘甚多悉打落于水不为害进忠又令于西北西南二角筑台驾炮日夜不绝攻打云梯齐倚悉被梦吉文科督矢石药桶击打不得上方退惟困守而已梦古文科虽得一时获安但救兵不至则将奈何而又每每攻打计绌待救第十八卷授南邦之信遇敌破清漳吴淑献城康熙十四年乙卯正月原任福建总督范承谟被耿精忠禁于幽室骂贼不去口绝粒已十余日守者劝曰公连书明理不见宋丞相文天祥乎徒作小丈夫饿死泯泯无闻何益不如延以待时作郭汾阳李光粥公信以为是强进水浆兹逢元旦身带械索欲寻死而守者谨防遂望北九叩曰臣负罪探矣不即死者正欲图报将来耳起寻无毫楮用炭画壁上诗曰遥瞻北阙申华祝独称南薰忆舜琴弱骨倩人扶拜舞不禁挥泪五云深郑经率文武拜贺于泉之承天寺称永历二十九年耿精忠称乙卯年用福州人项四为总盐商按月按家给监如不领者即以食私论罪又以户曹主事林亦善兼管钱法司铸裕民钱有一文一分者一文一钱者一文一两者数两者且有十两者以充兵用不遵用者斩亦善执法媚权启其姪捷使抗违立斩示众精忠见郑经现据漳泉潮三府兵马强盛而王进又屡败故汲汲求好遣吏曹张文韬抵泉与经贺年并送大战船五只以践前约舟师之助讲和经许之遣礼官郑斌刑官柯平入福州答礼精忠令礼曹金镜林日光接待二使次早斌平欲进谒精忠镜与日光问二使曰今日入见我主欲行何礼平曰非天子不议礼镜与日光无复难之斌平入行客见礼与精忠约从枫亭为界限通商贸易有事相援毋得侵伐议遂定平斌回复从此郑耿交好安捷公尚之信奉可喜令提兵至大埔县用千总朱樑为乡导从扶胶白濠私过平和县进援侦探飞报游忠忠知之信从间道兼程将到随遣应鹄同施凤林陞郑国选王一新林天桂蔡大茂与何祐统领进据百子桥截粤东援师进忠督江胜诸镇日夜攻打梦吉文科率众百计御之死伤过半而城不下尚之信大队绕道已到饶平近境侦报百子桥贼兵列营之信知其有备亦屯札着骑兵四探何祐闻粤师到令王一新出哨相通于百子桥之东交战未分胜负各敛兵回祐发令曰兵贵神速乘其初到土地未熟民情未洽败之必遁若纵其结营深沟个垒则难摇动矣明日施凤蔡大茂尔二人带本即将士埋伏于百子桥左王一新林天桂尔二人带本部将士埋伏于百子桥右国选尔前引战诈败矣骑兵齐至方出合击诸将领命而去祐与林陞曹应鹄等列阵以待次早之信以步兵火攻为先锋骑兵为左右翼进攻百子桥营垒国选接战之信令火攻齐发国选难当退下之信见国选败挥骑兵合左右齐冲祐奔出阵陞舞牌佐之祐连砍数骑骑兵稍怯而王一新从左喊杀出施凤从右喊杀出之信势虚遂溃死骑兵二千余人不敢结营星夜遁大埔县祐追三十余里方鸣金收军后探之信回大埔亦班师经令进忠攻城沈瑞见外援兵不到粮饷已匮杀马掘鼠以食后闻之信败遁计穷仍与梦吉文科商议投降遂遣人诣进忠军中请降忠许之代请于经经以其降而复叛降一等表封沈端为怀安侯徙某家于厦门安插二月郑经毁经略洪承畴祠祀铜陵黄道周江门蔡道宪于内又窜承畴姪士昌士恩暨故明癸未翰林泉州晋江县人杨明琅二眷口共百余人于鸡笼淡水且贵明琅曰尔身为词臣当甲申煤山之变既不能死难反敢于贼队中扬扬得意策马过梓官而复睨视之旬后明琅亦死于窜所永春知县郑时英遣人入马跳寨说吕华许以不死华亦以人众乏食不得已降英代之请经不允磔华一人籍没某家余者令英厚恤之四月刘进忠以平南兵屯普宁实有窥探意我师云集潮州日费数千金与某坐老其师不如进取可广其地启讲经许之授进忠为正总督国轩副之何祐江胜为先锋督诸镇进屯新墟与王国栋营垒相对经又以吏官洪磊为潮州宣慰使李景督理潮州盐政征计军前粮食五月经自泉州回厦门椗又入居海澄黄芳度虽奉郑经约束实出于势之无奈每登城北望叹曰孤军力短何白得伸己怀而傚相彝也即遣黄蓝赍密本从间道入京并书与兄芳世嘱其速为启奏请师出援又差人密持书仙霞关与黄翌令其撤师回漳自卫翌接书不请命于精忠将所部兵从建宁宁洋山道回漳芳度忽闻经回厦门又骤入海澄居住心不宜安密整车旅缮修城池遣其中军朱武赍启海澄接经并请谒见以觇虚实经厚贺武而允芳度入见武回报度益不自安延月余未敢进谒经遣协理礼官郑斌入漳同知府叶亨慰抚之云既不晋谒须出兵从征度礼待斌许即带兵南行而终不遵其令又虑经统师围城与吴淑计议欲率亲信护眷口从小溪平和问道遁粤东淑曰出遁粤东脱离虎口其策甚高但恐兵心利辎重中途不测拟之无及不如连差人往平藩处请援倘有紧急据城坚守以待救援芳度是之遣兄芳泰从平和越大埔抵吾东见尚可喜借兵可喜即令安达公之信整兵往救并令之孝王国栋进兵潮州以分其势刘进忠等列营新墟见之信国栋深沟寨栅设险固守前骑兵精锐未敢进击相持日久可喜以芳度之请再益骑步兵一万与王国栋令其政潮以分贼势庶漳州可援进忠侦国栋进兵恐其逼战与国轩谋曰国栋添兵不日必来吾营但此处平坦非险要之地不可与战且退守潮州以避其锋国轩曰避之诚是若退潮州必不可也进忠曰退而后战不但保城而且可以束兵国轩曰公知其一不知其二也凡事当审时度势今与昔不同昔日之围可救今曰若围必不可援也进忠曰愿闻其说国轩曰去岁之援我师平耿回战而军心雄壮广兵团久师老故望风披靡今日广兵大跌而来必有成算兼之迩来漳州势欲薙发广师一到漳州必应漳州若应福州亦背盟南下四方鼎沸若再围困期不可援也且暂退凤塘寨之左母山列营以待与之决战进忠曰公筹之详拜服遂约是夜退军次早哨探报国栋曰海贼昨夜已退国栋曰乌合草寇必有漳州之信故退宜速追之即率骑步尾后齐进屯札新墟发令曰海寇怯战而退明日当奋勇破之不可畏缩使彼深沟固守以作潮州犄角国轩谓进忠曰王国栋提兵追赶如此之速必有所恃明日当严阵以敌出奇兵破之进忠曰然以何祐江胜为先锋林应林陞为左右伏兵三更造饭四更饱食五更在伍进忠与国轩率曹应鹄李云郑国选施凤王世泽王一新刘成良洪经邦刘成业洪羽周鹏云林天桂曾成蔡大茂朱缵等作长蛇势迎敌国栋以进忠退兵之速疑为漳州信急兼恃兵将众多以骑卒为先锋步旅与乡勇为左右援遍野满山齐进岂期骑兵未到左援步旅从间道山顶先出与氏宿镇万焘相遇火器齐发焘少怯退下我师迫之焘又退又逼之焘遂退山下何祐望见焘败令火攻营万功领众往援军甫出营而进忠业发号炮三声众军齐冲伏兵亦起咸杀轰天左右步旅与乡勇俱星奔骑兵遂无斗志亦遁进忠兵追至二十余里方鸣金收军国栋风声鹤唳直奔至普宁县方收军安营是役也道宗万和尚于战场收尸骇计三千有余葬义冢者五尚有不能遍及者进忠国轩报捷仍进屯新墟六月黄芳度以兄泰入粤请援恐一旦被围外无接应又遣后镇赖陞带兵出守平和小溪一带地方并严谨城门出入虞有细作知府叶享忖芳度有异志借出城拜访遁回海澄度遂薙发据城经接亨面启继报芳度薙发据城笑曰此贼自作之孽死期近矣我师有名也迨进忠国轩鲎母山之捷决意进剿率侍卫冯钖范左虎卫薛进思右虎卫许耀左先锋镇张学尧前冲镇洪羽戎旗三镇林定戎旗四镇董侃宣毅后镇黄云井宿镇江仰圣援剿中镇蔡文金武镇陈侃中提督中镇李印过石尾从万松关而进令兴明伯左提督赵得势督其中镇马腾龙左镇陈昌右镇陈大烈奇兵镇黄韬援剿后镇万宏土武镇黄良骥正兵镇陈梓等从石码古县而进又令安东将军刘炎督其左镇徐德泽右镇陈子龙扬威后镇陈福木武镇冯友魁信武镇张国杰英兵镇刘威良牛宿镇曾伟火武镇施廷等从马口木绵而进俱会师于漳城芳度探知郑经各处调兵虞为所困即令吕孝恐星驰箘东求救经见诸师齐到合围札击芳度吴淑督兵守御经以小溪平和一路尚系赖陞把守应接粤师者驰谕潮州令何祐统施凤郑国选林陞林应等由饶平攻赖陞祐得令兼程进兵赖陞闻祐至率兵屯百松关设伏守御祐知陞备御于关未敢突进令郑国选施凤偷小路绕陞之后合攻陞见祐师不前忖祐地理谙熟必有别谋遂退守平和祐见陞退率军尾追进围陞以城低兵寡又无援师不敢守是夜开北门走据割竹寨祐次早入城安民令郑国选镇守分一军与林陞施凤守小溪以通漳州自领大队围割竹寨伏险要将至五十余日陞粮尽乞降祐许之代为启经经援陞为后冲镇仍令祐圃潮州郑经屯札杨君岭令冯钖范率众屯东岳庙督攻东门赵得胜攻北门刘炎攻南门许耀攻西门掘壕开堑筑垣列栅以为久计芳度以吴淑吴潜戴蟒陈士凯守东门吴文陈骥许毅吴智守西门口朱武洪方名陈献蔡隆守南门黄翌史良臣许元吴友守北门芳度置火药数十桶密环府内苟有不测可以自焚免致遭辱又屯一营于开元山顶甲不离身日夜巡督经令于高埠安沖天炮打入淑传令见炮从天落者避之经以天炮不济令架龙熕攻之发三炮城垣崩百余丈芳度与淑督兵民买土填石立崩立筑以御经令四面环攻云梯齐倚度见势危迫悬重赏以鼓励士卒士卒各殚力用火箭矢石药桶斧凿击烧其缘城者击死援剿后镇万宏并兵将填满沟壕乃退度以援师不到为忧陈骥吴智向前曰骥等受两世恩养并无寸功以报今当此大难敢惜其身与其受困坐毙不如临敌虽战死沙场亦大丈夫也愿与智领一旅密启西门冲杀芳度壮之骥智二将挑选五百健勇衔枚而出智谓骥曰前面营盘是许耀的当先攻之以挫其锐骥与智奋勇齐劫耀营擢忙出敌死者不计数几大北矣忽洪羽秦文二将率众救至骥智不敢贪敌遂收兵入城无失一人芳度大赏陈骥吴智二将勒督诸军甘苦与共日夜提防七月郑经见屡攻不下且损兵将甚多而计谋亦拙又发令诸军四面再协力齐攻有能先登城者以德化公爵赏之炮声不绝杂堞崩坏芳度吴淑百计御之忽报吴智为炮伤甚重芳度亲诣其家令医调治不数日死芳度大为悲协八月淑弟吴潜见城自六月被围粤援绝无影响遂与中营陈士凯谋曰此城虽坚固奈被围日久恐全省悉复明而大埔山道崎岖苟有一旅据其险要援师亦难飞至士凯曰依公所言不如献城潜曰吾亦有心久矣但未知吾兄意如何凯曰汝试往探之潜曰然是夜潜督众巡城至东门见淑按剑踞胡状潜以言挑之曰城围日久广东援师不至军心惶惶然虞有异议淑厉色喝曰谁敢如是汝勿妄言潜遂退复士凯曰吾兄志壮事未可行凯曰且识于心见机而动黄芳世已授为福建中路总兵同将军尼雅汉奉旨至广东欲会平南王尚可喜合兵恢复正逢黄芳泰在粤请援救漳可喜令之信治师九月芳度恐援师迟至粮饷不继征派乡绅富民助饷城内惶惶马辰到广芳泰芳世急询之方知漳城于六月被围望救甚切芳世请命可喜喜令之信兼程而行十月芳度出黄金并环珥作是且兵饷诸军不知以为饷尽各窃窃偶语潜见兵心欲贰乃乘机说淑曰援师如此迟缓月饷已发金与环琅是内帑已匮军心将变兄不可守妇人之仁以祸身淑不应叹气转身而入潜会意是夜即遣人缒下往东岳见钖范约献城范启经经大喜授淑平卤将军后提督潜为戎旗二镇陈士凯为木武镇印札旗帜并金龙黄纛悉藏入城潜将所谋告淑淑骇然潜曰事已成矣约在明晨淑不得已从之初六早潜于东门城上发室炮三声开门迎降钖范挥军分两队入缘城而行又一队从大街进围芳度衙署度忽闻东门炮连善以为贼将临城即披树上马从北门登开元山望之见东南城上悉系经旗号环旋而行知城已破遂跳马下山欲回府自焚方至开元街头突见前面贼旗出不敢前仍转辔奔开元寺内唿左右曰尔辈当杀吾首级以献左右悉泪下芳度曰既不杀我亦当各自为计左右四溃芳度下马扳开元井上横石倒首栽下郑经入城安民出令有藏黄氏一人者灭族寻芳度尸于开元井收其二弟眷属并其将黄翌黄芳名朱武蔡隆陈骥陈猷戴蟒张济等羁海澄县出黄梧尸于棺与芳度尸磔于市报发冢也初十日驰令至海澄斩其二弟暨朱武蔡隆黄芳名黄翌陈骥陈猷戴醉张济等示众抛其各尸于海有讲经发黄梧诸祖茔者经不许曰罪止其身与死者何预寻而勒令芳度妻李氏等自缢发其亲族渡海淡水充军陈绳武曰今者福州业已连和漳州既平宜移镇于此从中调度经从之移嬖倖于黄梧书室居焉黄芳世同尼雅汉尚之信提师至大埔县侦平和业有重兵况山道崎岖险峻车马难行随转从永定大路进次永定兵民闭门不纳之信遣人招之不从婉言招之又不从之信大怒发令攻城芳泰曰漳州被围日久望救切如云霓不如舍此进兵救漳为急之信曰公言差矣岂有提师向前而容贼兵从中隔绝乎此城不顺譬如咽喉生物耳当督兵急政之即分军屯营山顶作疑兵初四日下午架炮攻破其旁寨初五日发各队备云梯以候次早环攻初六日之信挥军以木牌遮矢石贾勇登城城遂破出示安民初八日进兵芳世芳泰由苦竹星夜抵梅垄张窘忽侦者至报漳州于此初六日吴淑兄弟献城公爷阁门死难芳世芳泰闻之僻踊唿天曰是吾二人之罪也遂停师次日之信到芳世芳泰哭陈其事信慰之曰如此前进无益且誓回师世与泰不得已从之信归因恨永定之阻任兵掳掠妇女空其城回粤柬之程乡县郑经允陈绳武之请以漳州居中便于调度遂驻札令赵得胜仍同海澄县遣林陞林应刘炎洪羽许贵黄韬蔡文王德郑国选施凤吴港吴友张国杰冯有魁陆大烈刘成良曾伟马腾龙王一新诸镇次第下潮州隶刘进忠刘国轩二人统辖南征尚可喜接之信飞报知漳州已破芳度死难咨嗟叹息即代为始末详陈题报并驰令芳世芳泰带所部兵回粤东仍檄之信督苗之秀等师从程乡县而进之孝督王国栋严自明等从普宁分道而进合攻潮州又痛漳州救迟致芳度合门遭祸悉系刘进忠反潮从中间隔之故今虽依附海上未知其为人始末即修书遣使至漳见经其书曰不谷闻之择地而处者立身之经择人而与者友侪之义去岁春夏间八闽倡乱将军率台湾之众来据闽土说者谓将军与耿逆争权不意其来我潮援刘进忠也进忠为诏安参将屡以斩将军士卒之功授为潮州专阎不思坚守臣节乃敢附从耿逆撄城据守及遣兵擒剿进忠向不谷请抚遂蒙朝廷恩有又窃将军威福三姓家奴反覆变幻异日探将军之虚寅窃将军之首领又向他处倖功皆其必有之事何将军不察而自残士卒以救仇敌以长肘腋之患耶至耿逆乳臭之子轻率妄躁三世受国厚恩一旦反颜倡乱不忠不孝之尤者初以将军为附庸贤乔梓素抱忠义之名节奈何忍而受之若谓目前诸逆正在云扰不妨乘机煽乱其计尤左自古殷蛋启圣历朝三四十年之内必有变乱征讨之事今禁旅四出捷音频闻将军岂不知乎苟英雄豪杰说时知命于此为一勐省建非常之勋收不次之爵光及先祖荣被子孙讵不伟哉乃将军计不出此窃为将军惜之伏思顺治年间赏爵厚封令先君既纳降而顺受后以要请不谐遂致栖身无地是令先君之负气寡谋也倘一念转移即与不谷会合将军自泉州进发不谷从汀州夹攻则耿逆腹背受敌必不能支八闽之地可指顾而定果有此成议朝廷必深嘉之不谷当极力保奏闽粤封鲤分茅列土永为二姓之欢计无善于此者矣若执迷不悟必欲争衡主客之势强弱之形昭昭在人耳目岂有倖耶令先君在日亦尝破揭阳澄海普宁三县毫未得利而回况昔日口精兵宿将今为我朝公侯其余乌合萍聚未见大敌者安能济事将军年少或未深知其左右旧人可以询问正如知不谷非谩语耳兹因壁叠相对不忍摈绝故屡屡陈之如此统祈鑑照惟望德音经得书笑谓钖范绳武曰老迈昏瞶不知死期之将至赏其使而复以书曰明朝有中兴之神天意当一变之期亦识时应世者之所深知也将军昔与吴藩密约反正诸即君兵将皆有叛志乃衰败昏瞶观望未举不佞正鄙笑之顷者书来窃喜悔心之萌必有成说及发翰大谬不然夫将军固明朝毛帅之役卒也常受国恩下乔入幽甘饮大牢斯亦前事无足责者幸未就木值天清往复正群雄义举之日假令弃邪归正并力王事犹可尽沈前愆生超丑类之名死无背负之恶犹未失计也乃昏耄迷惑恬不知返反责耿刘为叛逆如将军之背明者为非叛逆耶我家世笃忠贞持正朔于不坠亭济之日万代信史难逃董狐之笔分茅列土我自有之无烦将军过计也若邀天之灵我师水陆直捣羊城主将不识避忌将军首级悬之藳街天下闻之谁不欣然将军至老尚未识忠叛顺逆之不识名义亦何足论主客张弱之形势即所云乌合萍聚未见大敌前者黄冈之役鲎母山之战将军自称饶劲一鼓而败衂几尽恨此小敌不能劫耳来书骄谩本不裁答冀有平旦自爱身家故敢矢口以俟后悔幸见原谅十二月郑经屡激催进忠国轩进兵进忠于二十八吐督诸镇出攻王国栋于普宁县时尚可喜年迈兼病目睧瞶人事彷彿又报吴三桂遣将军杨雄郭义等寇广西广西将军孙延烯业已剪辫投降不日即分旅从梧州出击肇庆由高雷廉迫新会因是王国栋与严自明将兵各无战志遂连夜退守葵潭海丰国轩谓忠曰兵贵神速速攻之国栋必走也第十九卷平福省范公死节战龙江许耀逃窜康熙十五年丙辰正月朔清晨原福建总督范承谟被耿精忠禁于幽室身带械索望北九叩起又将炭烬书于壁上题诗曰春回两鬓复霜侵愁病翩翻次第寻餐雪三年如一日倾葵百面结同心遥依北斗同阳雁何日南薰待舜琴拜舞但能长叩首模煳泪眼白云深初三日刘进忠合国轩何祐江胜等军逼战国栋果不敢敌惟有退师而已于是进忠军威大振郑经得进忠两次捷报又令邱煇杨彦敌洪邦柱李虎等水师大小船五十余号扬帆从碣石卫合攻碣石总兵苗之秀奉之信令提师驻札程乡县其守碣石将见之信屡败又舳舻遍海随胁其夫人郑氏降夫人无奈诣进军前纳款进忠允许令夫人驰书以与之秀秀接书举众剪辫降之信遁河源忠请于经经授之秀为灭卤将军程乡一路尽为郑有进忠既得碣石分一旅以吴六奇之三子振义镇吴启镇六奇之六子奋义镇吴启宫为前导引洪羽等从通判府由蛇坑而出合苗之秀师攻兴宁长荣等县同会于惠州府又令何祐一旅从惠来县而进进忠与国轩整大队至海丰国栋闻至师至不敢与敌遂焚营盘即与严自明退守羊蹄岭甫坚栅结寨飞报海船由靖海甲子所登岸欲从平山出抄其后国栋即弃羊蹄岭栅寨与自明星夜遁入惠州府进忠侦知兼程尾追列营将城围困差人说之国栋赏其差者出各分城守御自明守惠州府国栋守归善县列栅安炮于水当街两边堤防玲珑相通忠与国轩亦分诸镇开壕筑炮台日夜攻击但惠州府二面环溪一面是湖惟西南角是路其归善县三面是水一面是山其城环在山上故难攻打况水路可通广省粮饷火药不时接济进忠称轩曰今惠州虽围而水道尚可通须当进攻博罗县若博罗一得断其水路惠州自危也公督诸镇困二城俟弟提一旅渡河攻之轩以为是正欲分师值洪羽苗之秀等由平和连平州龙州河源至惠进忠令羽同行迫至博罗砚其城半枕山牛环溪遂取河州屯众上下以扼往来接应筑炮台攻打令军士齐倚云梯亲随一营黄经邦与火攻营曾大用二将领先锋奋勇夺先鼓众而上被城上矢石药桶打下经邦大用俱为石压死将士填满壕沟乃退吴三桂遣将军马雄郭义率众寇广西总督金光祖纵梧州夜遁报失印尚可喜老病不能主事将兵马军务交子安达公之信信严整军旅修葺城池二月报马堆统众迫新会信遣赵天元谢厥扶率众御之元扶阴纳款屯三水县而邱煇杨彦敌洪邦柱李虎等舟师逼靖海进忠以博罗未下随驰令邱煇以所辖水师由虎头门而进以作声援邱煇皂耆诸船至虎门守东莞总兵张国勋遣人至博罗军前见进忠投降忠大悦令江胜督李云郑国选刘成良等众屯石浓其新安龙门诸县望风悉降进忠飞报郑经经授张国勋为征卤将军檄进忠速攻惠州扑灭此贼庶可水陆并进合击粤东尚之信见吴郑两处之兵合至而郡县兵将咸瓦解叛去欲分兵出御兵寡力单随遣官往三二见马雄郭义愿剪辫归降雄义尤其请按兵三水差人得赍之信印册降书往湖广见三桂三月桂抛封之信辅德公又劝其与郑经连和并谕马雄郭义为两家排解分界各守边疆无事征伐会师齐出江右之信既剪辫降周遂遵三桂之劝令人至惠州檄王国栋严自明撤师回省退让惠州之归善博罗二县与进忠仍遣使通好并餽送马十匹弓百张及币帛马雄将军亦奉三桂令随差官知会尚之信同到博罗军前见进忠国轩传达三桂以东莞新按石浓为界退让惠州归善博罗二县进忠国轩从其议即撤围国栋与自明刻将兵马回广省进忠国轩入城安民秋毫无犯飞捷报郑经经又接马雄诸将军公启暨勇威将军秦彝伯郭义私启有曰铜山当日鹢计业已向东一时忽被所胁而实非己意告罪图报将来云云经答以手札有目铜山之变实非将军之意本藩业已稔知其详览启知忠义之气凛凛故主之恩恋恋当努力驰驱克奏大功其所以报效周王者即所以报敕本藩也勉旃勉旃经即以郑珍英为惠州府盐政使以南靖知县罗士伦为惠州知府江美鳌为连平知州改海阳知县童士超为东莞知县以林良瑞为海阳知县劳清为诏安知县张芳胜为龙州知县余悉原职令国轩守惠州刘进忠同何祐江胜林陞林应洪羽王一新刘成良洪有魁曾伟冯有魁郑国选施凤王世泽刘炎张国杰许贵陈大烈等回潮州侯与吴三桂会师出江西以许曾为漳泉二府学道以潮州知府王仕霎为患潮二府学道且褒仕云有江南宿学岭表名臣之句差礼官都事林肯赍书并币帛倭刀鹿铳入广东答辅德公尚之信礼知会出师日期又修书有曰六军将帅奋力争先固已早褫丑魄矣今既翻然悔悟共伸大义百粤悉入版图兵贵神速未可坐老惟祈殿下统滇黔秦楚劲旅不佞率舳舻入瓜琪道诸将出豫章共清中原同拜孝陵俾史册垂罄河山永奠云云边监督陈文焕往湖广见三桂约会师耿精忠接吴三桂报百粤已平疆界连通速当会师江南之约即令总兵蔡达带其本部兵士往汀州协守代怀远将军五军都督马应麟督出兵攻瑞金与将军朱飞熊杨明等合取竷州并嘱相机图应麟麟见达到遂请入城厚待达暨其所即诸将应麟思精忠不以蔡达劲旅从征而以达代守必有图己之意密布设伏防范周至方率众出寇瑞金又令总管周应时从间道往漳州通郑经欲献汀州经得应麟启与冯钖范陈绳武商议武曰招降纳叛今正其时岂有与而不取者乎经曰业与耿藩和好取之诚恐为天下笑武曰天下乃天下之天下岂耿藩之所自有唯有德者居之今耿藩失望应麟择主而事安可弃之以失天下英雄向慕之心钖范曰得尺即尺时不可失汀州若得便窥取邵武而图全闽也经依一二人议遣都事林贵赍书报精忠曰宇内既平今欲命将分水陆水者由瓜镇陆者从江右大会吴藩共取江南但汀州必经之道愿借以往四月初一日经令吴淑督万人入汀州以观其变淑过永定上杭二县约束部伍草木抚动徐徐而进十三日到汀州驻札东教场声言侯齐出师客主相安周应时得郑经密谕是夜驰应麟营详陈始末时应麟方陷瑞金即于二十八日回兵令黄助赵时可先到汀州报蔡达曰郑师借道恐其有变故将军兼程回师共守城游达曰郑师正是欲与将军同出江右者将军业得瑞金何得撤师而还必有别意随督其即将分兵上城闭门严守不纳五月十八日应麟提师报到知达据城将兵屯罗汉岭谒吴椒请计淑曰将军兵士眷口悉在城内彼孤军决难遏制速攻之必有应也迟恐援师至矣遂约于二十夜励兵郊倚云梯屡攻不得上延至天微曙麟兵环城叫喊唿父唤兄声震云霄忽蔡达前营周云达开门接麟入达闻城破与其右营趟文魁带亲随百余人遁去从黄竹岭奔同福州淑入城与应麟出示安民飞捷报经经封应脏奉明伯前提督仍镇守汀州孟熊臣仍为兵备道擢上杭知县朱廷灿为汀州知府其余照旧供职蔡达奔至福州见精忠哭告应麟密通郑藩郑师非有意出江南实假道图汀州精忠大怒曰本藩之屈意修好者欲全力出攻浙右会师于江南岂期共誓之墨迹未干遂即寒盟背约收我叛将侵我疆土令宣纳司曾福宁同吴三桂礼曹周文骥下漳州见径经曰汀州马应麟原约敝员会师江西不意蔡达突生异念构衅于内若非本藩师旅今日已属他人矣附会其说以答之六月曾福宁回覆经言精忠大悒快其部下在外诸将益忧内顾七月中都尉徐光武见郑师日迫人心皇皇密遣人持书到街州与马九玉令其速请亲王入闽八月九玉遣心腹纳款于和硕康亲王王大喜许保题厚爵九玉得命遂约十五夜退兵十六早探马哨巡九玉营果空报亲王王令宁海将军喇哈达都统赖塔一等侯马三奇总兵李荣随征福建提督段应举等尾后进兵以浙江总督李之芳为援十八日九玉率众不从仙霞回绕道常山玉山由山河口分水关入闽业先遣人并徐光武书通知守兴化后将军马成龙亲王至清湖恐有贼兵未敢突进论喇哈达令巡骄四探探果无备进兵石门次崃口又虞仙霞有守屯札保安摘原渔梁守备把守仙霞总兵王命库原枫岭把守总兵金应虎二人皆薙发出迎喇哈达于关下保安桥哈达用为前导引师过关兴化守将马成龙接九玉书知众共谋请亲王进关即遣人往漳州见郑经献兴化府经接启表封相龙为殄卤伯援剿左提督令许耀驰师入兴化府共守又驰令到潮州调何祐江胜林陞洪羽林应许黄郑国选马腾龙刘成良玉如虎张国杰玉一新陈昌陈侃曾伟陈烈等陆续回漳州听令九月精忠正在忧郁之际有王进王可就二人欲谋福省通于和硕康亲王者命校尉擒杀之广东尚可喜死之信遣使到漳州郑经处报讣并请其妹奔丧经允其请遣回令礼官林桂入粤耳祭吴三桂在衡州闻可喜死晋封之信为辅德亲王吴淑既得汀州与应麟又下诸邑遂沥情飞启云汀州居万汕之中实系赣州广信要隘地方辽阔岐路多杂悉一旅之师不足以守御况迩来侦报仙霞失守亲王大队进关祈迅发重兵前来协守观望倘有别图亦足以进取经令左武卫薛进思督果毅后镇吴禄井宿镇江仰圣女宿镇毛兴奎宿镇郑国选角宿镇吴桂斗宿镇王一新牛宿镇曾伟木武镇冯有魁信武镇张国杰戎旗四镇马腾龙戎旗五镇高明等兵往汀州并谕吴淑加意防守相机而行进思到打分各镇把守隘口出寇温台左军都督曾养性告请粮匮精忠勒令布政司萧震捐银五千前去给散兵食震以贫对精忠大怒初七日令校尉擒震绞于南门瓮城差吏曹郑章同徐鸿弼抄某家搜括银十余万精忠闻报仙霞失守亲王入关延建将危即放平北将军王进功同泉州治兵应援进功至泉往谒郑经经表封进功为匡明伯中提督精忠又与诸将商议若有缓急当航船入海独徐光武以为不可岂有自为王而欲依于王者乎殿下系皇亲倘能悔悟皇上必不见罪不可生疑畏而受祸精忠意尚踌躇光武按兵甚严星驰密启与亲王速进兵恐有变初十日奉精忠命看守原福建总督范承谟禁卒有徐应虎者以谟忠义可嘉百计劝慰待时后又受泰宁许鼎贿託愈朝夕态勤服侍遣闻亲王逾仙霞众议不肯下海欲薙发投诚密通承谟为之喜曰得见天日矣谟笑曰如是吾将不免应虎曰公何出此言三年尚不相害岂至投诚又起杀心谟曰尔有所不知彼必不敢活我以存形迹遂觅炭烬书绝命词于壁曰一笑襟开万愁平龙兴有寺葬真卿执旗厉鬼争前导扫尽穿墻穴壁鼪十一日亲王遣官到省温谕许为保题仍授王爵镇守福建精忠方定议十八日接诏薙发归正但虞承谟乃从龙望族生回阙下必大彰已过不如除之以灭口十六夜二鼓差吕八带人至幽室承谟尚偃卧未睡应虎报知谟笑起曰今日才毕吾事即披衣将行而吕八威喝声厉谟怒目裂眦举手中械索摔之为左右劝开遂望北九叩首曰罪臣奉职不能为国家除此叛贼死己迟矣八愈愤喝从者缢死又往别室勒死谟幕客家人五十三口精忠于十八夜半薙发待罪亲王知忠归正提师十月初四日到洪山桥初五日入城民安传檄各群县其镇守郡武将军杨德刑羽闻仙霞失守九玉退军延平亲王进关耿藩己削发即遣人到汀州通吴淑淑将汀州交薛进思刘应麟镇守淑与弟潜暨诸镇从宁化越望高岭兼程趣邵武与杨德邢羽共守亲王正在抚馁残黎忽报兴化马成龙举城归海继报镇守邵武杨德邢羽亦延贼据城郑经闻精忠薙发与诸文武商议守御吏官兼宣慰使洪磊曰耿藩势逼薙发投诚幸兴化已归顺速当治兵固守乌龙江然当此任者非磊步将许耀不可经曰许耀恐非主帅之才宜令马成龙督兵把守磊曰前者惠安之捷追奔数十里斩馘数千遂使王进之宿将破胆耿藩之强悍乞和今福州兵士闻耀名率皆震恐马成龙乃新附之将心腹未足深信岂可假以重权绳武曰大凡出御将帅当使邻邦畏惧许耀名震福州令之督御乌龙江甚得其人宜委任之经即驰谕兴化以耀为总督督诸镇兵马进屯乌龙江更官都事陈骏音上启有曰耿尚连和漳泉安枕虽未效先王航船入瓜镇而取江南亦当速命将豉勇由兴宁而直捣赣州大会周师以倡义学何得听吴淑煽惑引师借遭信应麟私意反兵据城既败两国之好随失同仇之义致耿藩势窘我师忙蹙不知当事者作何主意不以为怪而反翔翔荣幸骏音恐祸不旋踵而至也经示钖范绳武范武以骏音老朽诞言十一月去耿藩左都督曾养性接精忠缴随剃发撤师自温台航海回闽其部将朱天贵不肯从养性投试将舟师悉附守镇定海奇兵镇黄应与水师一镇萧琛等引众邀击养性归师获船数十号报捷经大喜授天贵为楼船右镇仍协同黄应萧琛等拒守定海分巡喃日乌洋各岛期增师进攻福州康亲王接马成龙献兴化归海之报恐贼兵窥侵福州即会靖嘉王耿精忠将军喇哈达都统赖塔一等侯马三奇都统曾养性江元勋马九玉等暨提督段应举总兵李荣等列营数十里踞守乌龙江之东许耀接郑经令谕督江胜林陞王如虎林应张汉相魏其志李尚文虑仁黄良骥许贵施定华尚兰等十二镇屯札于乌龙江之西营垒相对陈骏音见赞辅荒悖不急时政复上启有曰何其左右无谋听信煽惑欢一时之苟合构衅邻邦弃万载之良策失约周师遂致前门拒虎者灰心薙发今既如此悔莫可及速当命将统貔貅之众借道出邵武督舳舻之师疾迅攻南台然后亲统六师水陆并进临江督战庶可冀成敕若复优游岁月委担他人恐其祸不远经将骏音启示六官陈绳武曰凡为人主者提调六军密授机宜自然决胜千里之外骏音不识大体徒鼓狂言遂出骏音为漳浦所之铜山安抚司将军喇哈达见贼兵乌合兴赖塔段应举会议乘船江炮台未备代木为筏广取船只渡兵过河破敌倘连延日久沿江佈置督一旅水师从闽安而入我师盘势必为彼所分矣赖塔是之令沿江所有船只悉取密藏港内併伐竹木为筷等候渡江许耀泉之惠安人健汉雄声有勇寡谋依从洪磊之势偶同国轩之捷当事者以为天下莫敌盖世谋略迨授任主帅至江边扼营据守夜见东岸连营火光数十毕心怀疑畏适过江探者回报称满汉骑兵步卒十余万首程先锋皆系耿藩诸将领马上金鎗手其次赖塔段应举马三奇李荣等再次将军喇哈达也另有别队欲从南台配船由闽安而过登岸合击耀闻之心愈慌随拨卢仁张汉相二镇带本即兵士前往要口镇守防闽安十道渡载登岸者以王如虎镇骑兵一千为先锋江胜督步旅三千为副黄良骥许贵林陞林应四将带兵八千为左右救援其余防守沿河营垒随启陈敌师十余万非十二镇之力可御速当益兵固守又请辞以材非总督不敢任此重担恐误封疆大事又一启当此大敌非侍卫冯钖范督领诸军亦当道中提督王进功左提督赵得胜纠率劲旅前来相机料敌方可日出启三四接踵告急经示绳武钖范武曰夸张敌势乃边将故套方以显其功耀之辞不敢任总督者示其谦也此敌正欲观耀之雄略迟迟不为意经儒而无断亦为姑息耀见屡讲援师不至外虽夸张在彼前来不足吾一击内实乏策指挥空费踟蹰耳十七夜三更有耿藩随征副将陈英带兵三百余人窃船渡江相投江胜与如虎接之随报耀耀令其众暂过山后屯札俟明晨见之如虎曰本督当此两军相对敌情未晓幸有归诫急当见而询之庶便画策岂可以俟明日乎耀方召陈英入见面询英曰领先锋者耿藩之将金鎗手也其赖喇为二三程不日即欲渡江又有一队从闽安而来所陈与侦者无异耀怀益乱十八日会议沿江设备陈英请曰最重者萧岭脚炮台彼船欲侯流退风顺而齐过此炮城上下可防五里英蒙收录无微劳报效愿领守此城立功耀以初附之将未敢信任随搁之未定二十日四更潮退风顺马九玉等领诸军船筏如叶乘月微明蔽江而下耀得报一面令诸镇至江边御敌一面飞调堵闽安路二镇同师助战九玉等登岸与王如虎江胜等死战虽未分胜负江元勋率金鎗手从萧岭后炮台边登岸横击锐如雨点稍劫徐而江胜被伤倒军遂乱耀见如虎等阵乱急督兵援之亦败退守萧岭日将亭午忽报司下面骑兵飞奔云至是从闽安来者耀急令林陞卢仁等领兵往欢甫离营而九玉江元勋等腾涌前来矢铳交至难当遂大溃曾养性守乌龙江之东清凉山上望骑兵已登岸厮杀喜曰背水阵成矣赋可破也江元勋等追至宏路方收军是役也草木皆兵杀贼六千余级获辎重军器不可胜计许耀等抱头而窜至三更抵渔溪不敢安营掠食而遁天明至涵江神稍定方敢驻足郑经知耀大败即令赵得胜为帅领何祐陈昌陈侃陈大烈等星驰守兴化御敌又驰谕潮州调进忠带兵救援进忠不听命有自踞意康亲王以邵武乃上游要地今为贼所踞若不遣将平复恐从延建煽惑奸民贻害地方令都统穆黑林胡兔同中路总兵刘又昭带骑步兵一万进攻邵武郑经得邵武捷加杨德为平卤将军后劲镇邢羽为折冲镇并谕吴淑善觑方便进取延建以合取福州淑正在抚绥地方分守隘口忽报穆黑林领满汉师进剿十一月二十五日淑率诸镇割长桥以作犄角之势奈雪满山头严冻难堪十二月初三夜侦报穆黑林大队即至淑恐其骤来冲突令兵士据桥守险以待其弟潜请曰水到土压兵来将御尚欲进征今反坐待当抵新亭迎敌淑曰非尔所知也新亭旷野便于驰驱长桥一带有水可恃据险以待我逸彼劳徐观其变用计破之潜不听必欲过新亭时阴风萧飒大雾迷漫潜众渡河河水没烃军士登岸肌肤凛列胡兔领满骑突至冲杀箭如飞煌潜奋勇挥军死战邵武乡导阎进功已先款通于黑林正酣战间率其即伍反攻潜军自乱死伤大半急欲退守长桥天明淑知潜进兵虞其有失遂统军前去接应甫至中途突遇潜败未及述而满骑追至淑兵遂无闹志咸退杨德闻报亦即统众出援悉为败兵冲散不敢进守邵武返据建宁县黑林入城安民其薛进思在汀科敛虐民接报许耀马龙江大败满汉兵十余万追逐甚紧已调趟得胜何祐驰守与化惊疑靡定至初七日申刻塘兵又飞报吴潜兵溃新亭再报淑与杨德等已邵武追师即至进思怆惶急收辎重驰传各守隘诸将士抽回漳州刘应麟闻进思欲去率骑见进思曰本督何忙甚而欲旋师思曰乌龙江大败是长江失恃兴化必难守今邵武又失当速退兵共守漳泉若迟满汉云至行不及矣麟笑曰本督奉令守城敌人离此尚有四日之遥况吴本督踞在建宁县乃万山之中速会师进援固守险要以观其变邵武尚可恢复何本督自为主帅而驾溃若此岂不令三军瓦解弟愿出家资养兵守城倘万一紧急即飞请救援安可未遇敌人而自弃遁乎进思曰公不识时务此城不可守兵心已溃公勿多言应麟见进思言语举动全无大丈夫之气节顿足曰竖子误人吾死无葬地矣不可与伍进思大队乘黄昏出跄踉犹如丧家之犬奔回漳州应麟亦令人备船只将眷口家资载下潮州依刘进忠搥胸嗟叹饮恨气塞数日而死十二日黑林提师至建宁县淑曰城孤不可守明日与之决战倘不能胜然后退保汀洲德是也淑五更率众出云蔽雨霖雪满山头黑林领骑兵已时方至淑守候已久众兵饿而兼冻不敢接战遂退三十里安营炊食淑抚慰诸军曰尔等若再辛苦一夜便到汀州有城可守大会诸师然后设计破之众军欣然食而即行天明至汀州淑望城曰旌旗无色金鼓寂然骇曰守者何在随间乡人方知进思闻战败之信而去业已五日矣淑与德议计绌亦领众军兼赶回漳第二十卷败七府国泰执法入潮州进忠归正康熙十六年丁巳正月赵得胜与何祐奉令守兴化会马应龙许耀议拒敌之策得胜仍令应龙守城自与何祐悉出据险列营作声援耀请曰迩侦有小路可达方口耀愿带原统镇将抄出其后本即镇兵进攻使彼首尾不顾破之必矣得胜许之耀率其众行但山路崎岖适又淋雨日行不过十余里喇哈达接亲王谕其乘势追赶勿使喘息随督赖塔段应举马三奇曾养性江元勋马九玉徐光武等骑步兵至兴化赵得胜急谓何祐曰满汉云至城危旦夕右虎前往之兵已虚其行速当调回合师与战祐曰公见最高须急召之耀接得胜令遂反师时各寨戒严守御因而军士乏食悉有饥色喇哈达见贼分告据守恐有别谋令段应举江元勋等列阵逼战何祐欲出兵迎敌胜戒之曰初到势锐暂守以避其锋候右虎同师方合兵与战祐恃勇不听鼓众而出为曾养性所败胜见祐演急督诸将援之九玉元勋望胜出师引兵合击胜亦败退据其营祐因胜救养性众稍虚乘势併出奔入兴化城胜营被围三匝督众死拒见无援师谓诸将曰吾奉局王之命倾心归藩指望分茅列出谁知中途同此牧竖辈共事征伐劝而不听奔而不援忆天耶命耶大丈夫只可死于沙场岂可摇尾乞怜为天下英雄苇随大开营门督所部愤不惜身首先冲阵左驰右逐不得出围忽坐马中排鎗得胜弃马步战连砍数人人莫敢撄何祐登城遥望挽众不救得胜孤军无援被段应举曾养性元勋三奇等环绕攻击胜左右死伤已尽虽贾男步战身中十余箭力竭遭砍全军覆没祐四门紧闭逃回军卒亦不放入是夜二更祐开南门遁泉州二十九日郑经在漳接兴化赵得胜阵亡何祐弃城敌师将至惠安报与冯钖范陈绳武相顾失色二月朔弛城禁悉放妇女出百姓鼎沸挈男女载道号哭避匿山谷时何祐林陞林应蔡文郑国选沈诚陈昌诸镇澳散无术约束听其所之不敢驻泉或挟旧人数伙从安海贯口沙溪而渡厦门者或招诸党散众入长泰乌山天保而为寇掠者初九日喇哈达大队至洛阳桥参宿镇谢寅统其所部出新铺接战被杀余党四溃追骑抢城而进域守林定走不及匿于人家哈达安民分御隘要初十日未刻经要泉州败绩失城报忙与冯钖范陈绳武登舟顺流出厦门哈达既定泉州谓赖塔曰师不可停宜乘破竹之势下漳州塔曰公论甚高随率马三奇段应举曾养性江元勋等骑兵二十日抵江东桥探无阻即统大队直进甫至关父老綵旗羊泗以迎喇哈达入城达安民三月初二日分师到海澄令马三奇守赖塔督兵南下浦诏二县人民薙发恭迎至章期分水关有连营把守者乃潮州刘进忠别将也塔屯诏安云霄候令进取郑经绳武钖范等到厦门诸文武乘其怀疑未及周防各星散如潮惠道江德中碣石总兵苗之秀潭浦总兵刘炎漳浦营城守张国杰窃船投诚独有建威中营吴桂全师归厦门军威甚壮绳武钖范劝经归东宁经将欲行厦门百姓沿岸哭留声如海涛经亦恻然乃暂住厦迟数日诸镇陆续逃归如泉州城守林定削发为僧亦至江胜被创匿于尸中亦乘夜归又各整队伍人心稍定绳武以吴桂原系漳州守备今兵威太重恐其有变密启经经擢桂为五军都督解其权以其子领兵吴天禄为箕宿镇又调北汛水军黄应朱天贵萧琛萧武等回船防卫经与钖范绳武将辎重玩好络绎载过台湾留守东宁总制使陈永华将败七府始末上陈董国太国太大怒曰竖子无能倾覆桑梓辱及先王下令切责并究丧军之魁者许耀擅弃城池者薛进思斩首示众又追祭赵得胜暨阵亡诸将经拜奉母命欲正许耀等法进思倪首无言耀大唿曰此藩主页耀非耀页藩主耀承委总督恐误军机不得不星夜驰赴迨至乌龙江观敌势浩大力不称职前后共七十二启请兵调将辞职解权藩主默然不应致耀独力败绩今欲斩耀耀罪安辞请出七十二启示众耀死亦暝目经无以难之洪磊出启曰千军易得一将难求耀诚勇将磊愿出家资制甲造器养兵二万与耀恢复漳泉经遂允磊保立功赎罪出进思斩首号令诸将亲诣江边遥祭赵得胜暨阵亡将士遣礼部都事林桂往台湾复国大命耀得不死磊即交银二万二千两招兵制器耀心急气愤忽染痢疾不数日死经闻之亦为惋惜经以百姓攀留且承国太下责与陈绳武冯钖范不敢言归四月诸镇聚集一岛军资不给绳武启经分诸镇沿海驻札就地取粮经允其请分前虎卫林陞驻东石留南地方水师一镇萧武往湄州守兴化地方水师四镇陈陞水师五镇蔡冲琱七镇石主八镇陈胜分拨蚶江祥芝崇武獭窟以隶晋南惠三县沿海地方水师二镇江元勋三镇林瑞骥守海澄芝阴凡福清长荣滨海听其管辖总制亲随协王一鸣守镇横屿楼船中镇萧琛守定海地方危宿镇陈起万守福宁州地方总制后协林日慧前协吴兆纲分札福安宁德地方楼船左镇朱天贵右镇刘天禧督师往浙江宁波温台舟山等处援剿后镇陈起明守同安港洲地方后提督吴淑驻札厦门大石湖兼辖同安扬威前镇陈昌左镇陈福分札谢村澄海地方戒旗一镇林应守井尾连江漳浦地方左冲镇马兴隆昭义银杨德奇兵镇黄应英兵镇李隆杨奕房宿镇杨兴分屯铜山五郡诏安南澳潮州浅山等处宣毅左镇邱煇仍札达濠以遏潮揭惠来地方佈置周密以作声援康亲王以漳泉既平郑经尚在厦门船只一时未得应付况惠潮尚是刘进忠所据遣佥事道朱麟庄庆祚往厦招抚其书曰尝闻大贤有言曰顺天者存逆天者亡又曰识时务者为俊杰我国家定鼎风教所被四海宾服此固历数之有在而亿兆所归心也适因吴耿煽乱贵将军乘间窃据独不思尺土岂能与天下抗衡而执迷绝岛非识天命之君子特遣升员用布腹心倘转祸为福归顺本朝共享茅土之封永奠山河之固传之子孙岂不世世食报无疆哉经礼待朱庄二使答以先王在日屡承招抚只差剃发二字若照高丽朝鲜例则可从议送朱庄二使回并复书曰夫万古正纲常之论而春秋严华夏之辨此固忠臣义士所朝夕凛遵不敢刻忘也我家世受本朝厚恩每思克复旧业以报高深故枕戈待旦以至今日幸遇诸藩举义诚欲向中原而共逐鹿倘天意厌乱人心思汉则此一戎一旅亦可转祸为福何必裂冠毁冕然后为识时务之俊杰哉亲王以其言语狂谬议竟不成遂饬府县取辫船料修整战船以便进剿时有漳州人蔡寅以左道惑人乘郑经漳泉之败收其余党诈称朱三太子交泉州人许挺为内应于三月十九夜半寅领八十二伙头各画符一道潜至泉州城下鱼贯缘堞而上鸣鼓扬旗直至开元寺前将军杨凤翔闻报发令曰此必有奸人作乱各守堆之兵勿动俄而提督中营参将马胜擒挺杀之寅见无应随转身砍西门逸去无一失者自是人益信其术神卢世英纪朝佐郑不越吴金龙欧九玉鼎等群然尊奉众至数万驻南靖长泰同安等县山谷声势益盛其众皆裹白头众威目为白头贼官军屡为所败故此亲王调满汉兵集于贯口而未暇平海潮州总兵刘进忠曾于乙卯年八月单骑至海澄面郑经见经语言人品平常心遂轻之迨乌龙江许耀败归经驰谕调进忠入援忠不听续闻兴泉漳三郡己归正即遣将列营据分水关以自守修书与国轩约束粤东一旅吾弟当之闽省之师愚兄自任国轩应允进忠遣潮州城守陈文嵌入闽谒康亲王及耿藩窥探虚实亲王将军至督抚赏赉加厚独耿藩钖进忠袍挂各一靴一珍珠一颗交文嵌适往随征署福建布政司姚启圣素与文嵌相交最善文嵌劝启圣入潮招抚启圣恐忠心未决难以口舌动之文嵌教以得伊小主马三奇书则事济矣启圣随启亲王王允之以随征通判王纶部为副顺取一等候马三奇书同陈文嵌回潮嵌告启圣耿藩所赐物件始末圣教文嵌匿其珠片做帽一顶加之五月刘运忠正在操演士卒堆积粮饷观望忽陈文嵌从闽回备述亲王之意出马三奇书曰忆昔温陵聚首亲爱弥深缘搆先严之变鸿雁南北揆违已十余载矣每一引领不禁重为悲怅也老兄台智勇绝伦威名远着节钺潮惠原为廊庙之股肱因闽辑兵变以来势孤莫挽遂使封疆重臣俱被屈陷然初心岂敢为从逆而弗顾耶良以一木难支惟有隐忍以图后日之举耳今和硕亲王奉诏抚闽凡一应去逆归顺之人不特尽绎前非更置高爵厚禄必诚必信以待归诫耿藩系首事者也一经悔过即复王爵恩礼更加畴昔下至胁从亦皆照旧供职毫无猜忌况原为王臣因逼于势力不加而闻风惑乱者乎其赦过复用断断无疑者也弟以手足挚情已将兄台诉之亲王前而亲王亦无不谅兄台之心而慕兄台之望者倘得翻然倡顺均有同心必有从风而起者是王师不折一失而成肤功皆兄台一人之倡成王自当特疏题讳破格优录不过一反手之劳而朝廷之爵禄随之矣况兴化邵武先复汀漳泉业已荡平师旅所加无不披靡即不言干戈相向也区区滨海边隅岂兄台展足之地乎以兄台之明成败吉凶洞若观火奚待弟之喋喋但休戚相关之谊不忍漠视故不禁言于兄台之前弟今蒙亲王之命执统前矛则弟非同虚谋之辞罔耸听闻当念今日简命之重并思先严优渥之谊潜布腹心改正归诚为上游之首事是功既优于特等为九重眷注之隆必有过于寻常万万者语云识时务者为俊杰正今日千载一时也愿兄台熟察而果行之弟不胜南向翘瞻之至进忠观毕喜曰吾当遵劝为此方百姓造福死生听朝廷之命文嵌密遣人来漳报启圣即行六月初五日姚启圣王纶即至潮州劝降进忠安二镇于城东韩文公之祠是日诸镇将士群然偶语左镇何鸣凤入见进忠曰兵心未安众口哓哓二使在此恐有不测进忠曰非子言几乎误事即移启圣纶部于潮州府署内令知府王仕云款陪何鸣凤率亲信饶将守护初六早刘进忠薙发归正拜授征逆将军征逆伯遣中镇陈琏带兵星驰往惠州刘国轩闻兴泉漳汀邵连失叹曰岂有前门人为之拒虎可以高枕无虞反轻听左右而为狼假道窃恐失信天下逼人于无可奈何一旦共为瓦解迨接进忠书约共守御惠潮遂饬东莞石浓新安各将加意提防十二日陈琏至惠令军民薙发国轩谓琏曰原与贵爵主共约守土若欲投诚亦当通知同作计较岂有阳为指画而阴谋献地陷人于不义哉今将全城交与贵镇吾单骑东归矣琏曰本爵亦有成言若统领允共归顺则敝爵主当启王飞章题报系出自裁苟若不允欲回台湾亦任统领之意国轩曰多承贵爵主厚道倘异日相逢当避三令以报德随即修启驰辞辅德亲王尚之信并同城诸文武将所有辎重衣甲马匹军器等物悉送陈琏仅带亲信二十余人单骑出城兵民闻国轩欲去俱送之轩下马共相挥泪依依不忍沿途百姓餽魄其食从靖海所下船尚之信接轩告辞启亦差员驾船赶至表里送之二十四日国轩舟到铜山遇何祐从厦来亦到各相候问而叙近事祐入云霄港由下河庵后陷平和县征派粮饷收拾旧党二十七日国轩至厦门面经经大喜曰虞公之难脱虎口也轩曰恃藩主威庇轩处虎口安如泰山忽报吴淑破天成空其寨而回又欲统师前往德化轩启经召淑回共同进取何必滋扰生灵经允轩请驰谕调淑回亲王欲催造船只克平诸岛奈白头贼蔡寅诈称朱三太子煽乱于同安之十八保长泰南靖等处甚是猖獗官军屡为所劫故以郑经之狂悖而寝其议迨查己西年七月间慕天颜曾使台湾招抚欲照朝鲜事例称臣纳页亲王循例遣泉州知府张仲举兴化知府卞永誉各加卿衔会泉州乡绅黄志美监生吴公鸿再申前议令其让回各岛许为题请以息兵安民为词入厦见经经与冯钖范陈绳武刘国轩吴淑等会议钖范执以欲安民必先息兵息兵必先裕饷果能照先藩之四府裕饷则各守岛屿而民自安矣张卞不敢主辞回覆命亲王以其无定局又无报使宁海将军喇哈达曰徒以言语仆仆往返未尽曲折以启其衷会内院觉霍拓修书再差吴公鸿往厦见经其书曰愚闻兴灭继绝者圣世之深仁保国全名者贤豪之至计朝廷定鼎三十余年南徼北塞尽混车书独海滨一带之区未得波恬浪静致使士卒疲战争人氏转沟壑此离愁苦之状惨目伤心伊谁之咎年来使旌往返议抚议贡几于舌敝唇焦矣而至今迄无定论者总由贵君臣挟一尽节为明之见而逆计数年来之汲汲议抚为我朝廷自图便利耳噫窃叹贵君臣之计左也夫议抚者为全贵君臣名节计也非为坠尔君臣名节计也为我国家培万年根本计也非为我国家图一时便利计也愿执事大破拘挛俾得竭殚愚衷听贵君臣之自择可乎夫明季遭闯贼荼毒之后社稜坵墟生民涂炭我世祖章皇帝大兴援师弔民伏罪不数月而国贼授首流寇销亡然则覆明祚者谁乎灭闯贼而殄明仇者谁乎此天下之所知非独执事知之也迨夫有明之天命既去四海人心归于本朝然世祖章皇帝盖尝亲祭明怀宗之墓御撰哀诛洒泪酬觞今我皇上又复大举博学宏词之士纂修明史命执笔之士搜剔褒扬勿避兴朝忌讳此可巍巍圣德度越古今虽征诛而同揖让者矣而贵君臣僻处一隅负固冯陵欲图未尽之天数所云卧榻之侧岂容他人鼾睡命将出征实朝廷应天顺人万不得已之计也天下已定东西南北悉入版图而贵君臣独自窜穷荒守明正朔三十余年不忘旧君此与吴三桂自称大周皇帝为两朝之乱臣贼子异矣我朝日以忠劝天下何忍驱尔君臣豪杰之士尽出于忘君负国之所为所以从来之议抚者必曰削发耳登岸耳背旧主而臣服于朝耳不淮坠尔君臣三十余年尚义之名且损朝廷千百世劝忠之典岂熙朝盛世所喜谈而愿见者哉乃今不忍不披陈利害于执事之前者怜尔君臣之苦节而乐为尔君臣计安全也大凡丈夫之建大功而谋大事也必审时而揆势时势之所可为而纵横四海建非常之业而不为难时势所不可为则当承顺天心为保国全名之计今执事试思两岛之区孰与夫四海之大也乌合之众孰与夫铁骑之雄也滨海渔盐之所出入孰与夫九州田赋之所贡税也谋生求食于风涛之间孰与夫深沟高垒以逸待劳以饱待饥之利也以势不均以力不敌而欲以区区蕞尔之土与天下结怨连兵不已惑乎昔甲寅之变天下骚动当此之时贵君臣有兵十万联郡跨州好乱之民翁然归之然大兵南下旬日瓦解将无鬬心士无战志何则天命有所归而且皇上布昭圣武闽粤秦楚之地复归舆图吴逆以十数万之众尽覆湖南滇黔之余魄望风遂款执事既不能乘风破浪相与拒衡于三吴大江之上而徒沿海剿掠出没无常流殃尔桑梓播虐尔乡邻寡人之妻孤人之子贼人室家戕人坟墓荒人田畴不惟乖我皇上好生之德即尔明三百年流风余惠亦剥削消磨殆尽贵君臣区区忠义恐不足以蔽其暴乱之辜矣尔君臣同心共事中间智谋之士岂无计及此哉然隐忍观望所以迁延未果耳噫此又惑矣昔箕子殷之忠臣也殷祚既灭不得已就封朝鲜以存殷祀田横齐之义士也耻于臣汉与百人刎于洛阳客死岛上夫田横虽义非箕子比也愿贵君臣同于箕子勿徒蹈田横故辙则何不罢兵休士全车甲以归保台湾自处海外宾臣之列其受封爵惟愿其不受封爵亦惟愿我朝廷亦何惜以穷海远适之区为尔君臣完全名节之地执事如果有意于此倾心相告愚虽武人忝为勋戚当为特请于朝命所在有司以岁时护贵君臣之先世坟莹恤其族姓宗支不许兵民侵谋欺暴行三代之矌典成千秋之美谈者此亦我皇上之所不靳也执事如知感朝廷之恩则以岁时通奉贡献加高丽朝鲜故事通商贸易永无嫌猜岂不美哉夫保国存祀至忠也护祖完宗至孝也全身远害至智也息兵恤民至仁也行一物而四善备尔君臣亦何苦而不为此如徒悍然不顾希旦夕之安忘先机之哲一遇议抚则大言夸词要地请饷动云海澄必不可捐两岛必不可弃姑待事穷势蹙然后回台未晚也此皆小人误执事之谋甚不足信夫事穷势蹙之时人心一散事变难防舟中之人皆敌国也执事虽欲全师而归恐不可得且事穷势蹙然后归亦何面目见江东父老乎窃闻执事之臣每及议抚之时推委者多担当者少夫小人当危急唿吸之顷反面图功名如翻覆手宜乎莫以执事之忧为忧也执事宜内断于心与一二亲信有识者计议筑室道旁三年不成大惧身名之俱丧以为执事辱也余蠢直人也开口见心奉命专征义不避难然感执事区区之义又欲为海滨岛上数十万元元生全之计告于神明然后拜书觊悟尊心以回杀运言尽语极愚诚竭矣如终不可复合则请断嗣音一意周旋盛德之事无复望焉惟执事裁之郑经得书大会文武与吴公鸿商议鸿曰亲王将军之意屡着公鸿前来者正所以重藩主之忠义也苟拥兵东归世守边土永为外翰保障不但沿海居民得沐其惠即天下后世无不称羡为明哲见几钖范曰先王在日惟有两岛尚欲督舟师进攻江南况今加之台湾进战退守权可自操岂以一败为嫌若苟以生民为念边所海岛悉为我有资纶粮饷则罢兵息民公鸿见其偏执狂谬即辞回覆命哈达亦以其迷而不悟狂悖无定见真乌合之辈无足计议十月海澄公黄梧子芳世见全闽已平而惠潮粤亦归正以全家惨遭郑经诛戮仇不戴天上陈朝廷怜之遂以芳世袭海澄公爵兼管福建水师提督事平海芳世于陛见之日荐黄蓝谙熟水务特旨授蓝为左路总兵驻札海澄县吴淑以得天成寨之粮饷载归厦门与国轩相机进取轩又启请调何祐等于平和十二月国轩收拾快哨八桨备用又亲往南北汛安设各沿海镇将严防隘口以便进战第二十一卷刘国轩大闹江东段应举被困海澄康熙十七年戊午正月二十二日陆路提督段应举接知贼犯沿海报提师出巡至日湖遇贼将水师四镇陈陞挥骑与战冲突不数合陞大溃死者不计二十三日应举又督骑步至东石攻败贼将前虎卫林陞方同军泉州二十五日刘国轩连接陈陞林陞之报为提督所败轩启经曰前者两次和议不成必会师合攻迩时东石日湖二处连败岂可坐待宜速进兵入漳以观其变经允请调林陞陈陞等回兵以国轩为正总督吴淑副之令统兵进取轩启曰古为将者出师在外必有闽外之寄君命有所不受倘若如前掣肘则轩亦不敢拜命矣经遂表请上方剑与轩得专征伐自副将以下听其处决轩拜受择日祭江出师时总督郎廷相海澄公管水师提督黄芳世副都统胡兔俱按兵驻漳总兵黄蓝驻海澄星罗碁布防把玉洲三叉河福浒陈洲马洲及弯腰树璧湖石码石尾江东桥等处二月初九日未刻国轩辞经登舟初十日与吴淑等督快哨八桨扬帆泊海澄之海门金鼓喧天炮声不绝黄蓝闻报意其将来犯城加意巡防是夜五鼓轩乘潮督船进攻玉洲守将海澄左营游击刘宗邦见兵势强盛不敢战遂降十二日轩令吴淑狥三叉河福浒皆陷分遣屯札十八日轩又乘潮涨顺风扬帆进寇江东至即断桥亲率登岸守将吕韬王重标等出敌国轩挥战标等溃退五里许忽副将朱志麟总兵赵得寿同统兵至标等又合兵转战国轩抖擞精神将士倍勇首先冲杀得寿等遁去轩尾追至万松关关上姚仪望见率骑兵数百飞驰下援得寿重标等又复合战轩遥见骑兵奔涌下关即令后军急退过坡埋伏俟吾接战佯败引彼週岭后冲杀轩遂督众向前迎敌箭如雨点轩且战且退仪以为真败挥骑驰赶不期过岭一军从左冲出一军从右冲出喊杀合攻仪仓皇大溃轩追至关下鸣金收军回踞江东取讨民夫声言欲抢关进攻漳州关上侦知飞报郎廷相相添兵防守二十三夜轩乘潮将涨率其众下八桨三更至石码衔枚登岸倚梯喊杀缘城而上守将海澄镇右营游击刘筏与朱洛杨朝宗等不及衣甲随为所获天明国轩竖栅开壕以窥海澄江东桥烧断漳泉隔绝副都统孟安从潮来援国轩督兵出战未几合安挥骑冲突轩虞其败发令曰当速前进如退缩者斩其领兵苏爵迟延回顾似欲退意轩立斩爵诸将股慄贾勇杀进安遂溃奔入城轩收寻回营大赏将士提督段应举闻报立调马步自泉援漳亲王接郎廷相文即令宁海将军喇哈达率满骑从福州来轩侦知遂撤江东守将让喇哈达大队入漳又平南将军赖塔接郎廷相移文即领骑兵从潮州而来轩计各处援兵咸至随整备八桨快哨挑选健勇乘潮扬帆直入江东攻打营寨忽随潮退进取海澄忽又以潮涨突入镇内鼓噪往漳似欲攻城状忽又银潮落旋泊镇门之东上岸欲去抢关倏水倏陆而满汉官兵疲于应敌又白头贼蔡寅亦乘间率其伙卢世英纪朝佐郑不越吴金龙王鼎欧九等焚掠长泰天保地方海澄公黄芳世接总督咨随领本标步往天保剿捕蔡寅三月初一早卢世英郑不越恃有妖术符验率众前迎芳世挥骑兵冲突不越等遂败纪朝佐出援又为步旅截击亦溃寅见二处俱败踉跄奔窜死千余人芳世进至长泰界方收兵初二日国轩督诸将驾八桨乘潮从赤岭港登岸列阵于赤岭埔哈达耿精忠赖塔郎廷相段应举悉领满汉骑步云集整队相对贼将前虎卫林陞奋勇夺先冲出与满汉骑步鏖战自辰至午未分胜负国轩密约吴淑从左右进兵合击骑兵咸溃伤失甚多轩遂屯营于东岳郎廷相以赤岭之役国轩树栅屯营于双桥一带地方逼城仅数里旗帜耀日金鼓喧天其势强盛心甚悒快随接黄芳世天保杀土贼蔡寅捷报即驰请芳世回师护戊世接收随即班师会赖塔喇哈达廷相等商议战守廷曰城池为重当督兵防哈达曰不可满汉骑兵悉屯城内恐贼势猖獗一旦为其月困将奈何公系闽人地理谙熟音语相通宜在外屯札不但可作声援且可着人四处侦探乘机破贼廷相是之芳世将本标骑步出札水头山弯腰厨御堵石码芳世至环营山顶前标游击吕孝德曰岂可全师悉札山上宜分其半于山下作犄角防贼沖突芳世曰临高御下势如摧枯执而不听廷相又遣一旅屯札镇门设立炮台遏贼船之往来国轩不知水头山是何将领兵屯札即遣细作一漳打听次日回报系海澄公国轩喜曰吾计成矣遂附吴淑耳与议大笑而起十一日黎明国轩发令悉焚所有营寨跄踉撤兵各下快哨八桨芳世于山顶望见以轩为真遁也顷之潮涨有八九分国轩令齐扬帆芳世以为将待潮而出也瞬倏乘风直抵水头汕澄岸国轩挥军徒岭逼战芳世初不以为意而不预防一见蜂拥鹜至遂错愕慌张正欲督兵出御又报贼将陈昌陈福等驾八桨抄其后芳世首尾受敌障乱四溃弃辎重营栅而遁国轩尾后追赶芳世驰忙忽马朱足幸左右扶急换马奔入漳几乎遭擒轩方收军踞水头山所获辎重马匹分赏将士大犒诸军何祐林陞江胜陈昌陈福等称贺并请问其烧燬营寨之故国轩曰初虞安营者别将及探报乃是海澄公吾谅渠素不知兵其可取也必矣故与后提督计议尽焚营栅者安其心也使彼欢喜而懈惰直抵逼战者破其胆也使彼不及于防备令陈昌陈福驾八桨抑其后者乱其阵也使彼兵心无斗志此兵法之所谓不厌诈而声东击西也诸将拜服十二日国轩报捷郑经以国轩江东之役一日三捷赤岭挥军连胜数阵今又用骄兵计夺水头山而捷弯腰树敌人破胆屡有战功擢为中提督仍总督诸军得专征伐差礼官郑斌赍印谕入石码与国轩轩拜受厚待斌具启称谢择日开印段应举因江东桥烧断贼势猖獗自泉州提师入援恐海寇从中堵截海澄粮为其所绝与喇哈达郎廷相相议亲统军列营于祖山头接应海澄来往忽黄芳世水头山被夺应举愈加提防十八日国轩开中提督印旗帜新鲜照耀夺目炮声金钦轰闹如雷各将拜贺络绎不绝轩视事毕即令诸镇营速回整甲为备吾将踱营地诱敌出战各宜奋勇不可疏忽诸将得令急趋回国轩号炮遂响自率骁卒出从祖山头而进应举意其将来攻己随督兵下山迎战正遇贼将卢仁应举挥军箭如飞煌仁抵敌不住沈诚陈起明二镇齐出接御又败下适何祐率众至接战未数合亦稍劫退应举见连胜三阵督骑兵追杀不虞吴淑江胜两军绕祖山之背抢夺营盘国轩遥见祖山头应举营盘被淑胜所夺即催众合攻飞马追赶应举见贼兵上山劫营亦即返救江胜率所部众从山上杀下绕其后喊杀故应举三面受敌军乱自相践踏死伤甚多其漳路业被陈昌陈福林应等把踞不得进遂奔海澄国轩挥众追至普贤栅会日暮鸣金收军回踞祖山头以逼海澄十九日国轩大赏将士责卢仁陈起明沈诚三将退缩不前革职戴罪立功应举于是日入海澄副都统穆黑林孟安与希佛马虎总兵黄蓝等共议战守蓝曰灯火寨乃海澄咽喉宜出兵踞寨不但可作犄角之势且可接应漳州援师倘为贼夺估则海澄危困矣应举曰守城为要何必出据灯火寨蓝曰城小兵多且无蓄积况水路已断若一旦围困粮饷不足将奈可应举曰方今将军总督云集漳郡自当来援内外夹攻徒必走矣何虑此辈一时之猖獗固执不听刘国轩欲逼海澄恐满汉合师救援令昴宿镇张雄同牛宿镇曾伟带所部入攻平和又令副将黄瑞鏖统众攻漳平以分其势雄伟至平和守将与知县闻报弃城遁雄踞某城分伟出小溪其黄瑞鏖亦攻陷漳平因而各县羽毛告急廷相调拨应接不暇但海澄城小而坚半山半水为漳州门户原设水师提督镇守迨因施琅同周全斌攻澎湖遇风打回召琅全斌入京裁易总兵烧燬船只丁已秋黄芳世保黄蓝补其缺前国轩犯江东桥郎廷相恐其来攻海澄遣其中军副将朱应麟同马虎带兵协防至国轩破石码踞水头山愈恐海澄有失再拨副都统穆黑林孟安希佛等往守及段应举祖山头战北奔入共计满汉兵督提三标暨诸镇营骑步计有四万余众应举令知县祝文郁造册报城内居民郁计点百姓胥役仅有八十三家应辜欲将此八十三家逐出土城祝文郁曰设城设兵原以卫民苟无百姓欲城何用提督若欲逐此数伙百姓出居土城须给牌照付郁为执举闻言方止应举又虑兵众粮少令文郁挨查有蓄积米粟者报出以充兵食郁曰当此扰攘之际数伙残黎自食无力安有余栗郁虑兵丁暮夜强搜民家署内立高台望夜间何处喊叫即率役驰卫百姓得安国轩以海澄贼坚急猝难攻度其人众粮少必能冲出虽围半月尚虚西门一道通堑山龙井听其自遁后见应学筑炮台修壕珊是欲待援而无去意方遣林陞守三叉河林应江胜守水头山镇门其余诸镇连营扼守围困亲王以海澄屡战不利令郎廷相单骑入京以署福建布政使司姚启圣为总督又令巡抚杨熙致仕以署按察司吴兴祚为巡抚飞题俱奉旨依议亲王以段应举被围日久黄芳世吓伤未痊乏人料理军务因查江南提旧杨捷原在闽省曾任漳浦总兵历着战功题调入闽平寇启圣在漳催趱粮饷应济军需忽接亲王令谕委署总督随择日上任即广张告示以海逆蔓延压有年所漳泉何地何族无与之为党者岂可以一人而株连无辜亟行禁除以后不许挟怨指称与海上镇营族戚以及瓜葛陷害又搜罗人材凡技勇迈众并前从逆者能弃邪归正悉委以参游都守任管内标统兵或就地御侮或随行征剿推心置腹不似郎廷相之怀疑闽人而不敢用焉是以政令宽宏百姓赖安又计兵马繁多诚恐粮饷一时未至兵食维艰题请设鑪铸钱裕饷便民四月国轩见应举不肯弃城遁去遂督其众重镇复垒结营扼险断其出入屡率众攻城悉被东北八角楼上大炮所击二十八夜轩密遣健将林龙潜入城内将八角楼大炮二门名八面威风者打坏次早报应举举堑放炮五人搜擒奸细四门戒严五月初五日未时轩率诸将用火攻攻夺溶洲码花园栅应举于土城上督黄蓝马虎等兵救援御至三更被轩所砍初六日轩将儒山合浦通亘新渡堑山四旁濬渠与海潮通故应举黄蓝等欲逼战破围不能展其技勇而喇哈达启圣屡欲进援无路可通满汉骑兵步卒惟齐集于笔架山上连幕洪礁龞浦北峙数十里相守而已初八日国轩传集诸将会议曰敌兵屯于笔架山上山南有小寨悬崖如挂灯俗名为灯火寨寨下大溪顺流可达海澄若不守据恐为彼所镇即可援也但此咫尺敌师营垒谁敢前去踞守诸将默然副总督吴淑奋然而应曰淑愿提兵往据轩起谢曰当此冲要重险公肯亲履吾何虑焉淑于是夜令军士各携一铁锄衔枚进寨平明栅垒沟壕完备赖塔韩大任曾养性江元勋等望见骇然初十日酉时塔令养性率连环炮于山上垂下绝力攻打以为无遗类岂知淑令众各穴地藏身无一伤者十一黎明韩大任等领骑兵下山合击夺寨淑率穴中众出栅御战大任方讶其众尚存战未几合即抽兵回淑见大任退师亦不追赶仍收其众入寨严守立差心腹李宏基飞报刘国轩曰终夜攻打炮声不绝今旦黎明即督兵抢寨此是处蓬计恐其意不在灯火寨本督宜迅饬各营堡防备轩是之随遣人转传各镇营既而赖塔韩大任曾养性江元勋等率满汉骑兵数万飞驰齐攻岳庙祖山头贼将张凤率众接战十余合凤被大任所杀众溃大任乘势夺其营垒塔再进兵林彪接战亦退并弃寨栅大任等复合塔师齐攻林陞营盘陞不出战据营死拒国轩遥见连失二营林陞被困亲率骁勇飞马来战未分胜负忽江胜领其众绕道从中冲杀将赖塔韩大任截为两断林陞方开栅合轩胜攻击塔遂失利伤损甚多自是海澄不可救矣段应举屡闻战声欲提兵出救夹攻其奈沟渠重重马陷环埔而中止后阗然不见外援城内乏粮人心皇皇且刘国轩以是日大胜势愈炽而围愈紧二十一日违张应时赍白米一斗西瓜二箇生烟四包酒一罐入海澄说应举举于西门楼见之问应时欲何为应时曰时奉主命以将军之孤城重围援师屡败兵多粮少岂能久守况我藩主仁爱凡北将如马信郝文兴等归顺者悉推心置腹而重用故特来劝降毋自苦焉应举笑曰汝覆汝主食君禄守君土分所宜然是头可断而心不可易也收生烟四包余物劫还挥应时出举谓穆黑林等曰此非餽遗是来探粮饷之有无也守益坚应时出覆曰提督惟有死而已无降意国轩曰城内兵民粮食如何应时曰在西门楼上见提督未曾入城兵民不知但观左右皆菜色轩曰满汉兵马许多谅食亦将尽矣即令应时特奉令箭并谕到各营传示不许透漏粮食暨一应蔬菜如有犯者察出该当一体同罪加意巡防而城愈困二十四日署海澄镇左营游击汪明请其镇主文相公汪定公密议献城定公佯许之归语黄蓝蓝即转告应举举收汪明并其弟辰子集斩育示众与士卒同甘苦竭力守御奈援师无期粮米已匮杀战马而罗雀掘鼠继浸皮煮纸强者食弱饿莩遍户六月初十日轩率众环城攻击众力不支轩排闼从菜港而入计受困八十三日提督段应举知势莫敌与副都统伯穆黑林谋自缢行至关帝庙前举曰庙里去黑林曰帝君在上不便遂同上西门楼举曰守此城死此城宜矣与黑林相向而缢希佛闻城陷发火自焚海澄总兵黄蓝不知所之有传其死于乱军者有传其溺于水者孟安马虎魏赫田香五朱应麟赖陞杨壮猷冯有魁咸投降惟知县视文郁称病不出轩报捷并请示下经得捷令户官杨英载米驰入海澄煮粥赈饥惟孟安马虎田香五魏赫朱应麟等降授衔给札并配眷口其骑兵将士二千余人载过台湾分配屯田并勒知县祝文郁照旧供职郁赂轩左右暨医者报病实重方准其在家调养寻而从官船逃回国轩入城安民毕寻应举黑林尸于西门楼着人解下面不改容轩嗟叹异之备棺厚殓并希佛骸骨设位猪羊仪礼祭奠差人护送应举灵柩至漳州交喇哈达姚启圣圣与哈达重赏其使遣之归启圣见海澄已破会哈达将笔架山各处兵马抽回保守漳郡十六日经令銮仪陈庆抵海澄监斩赖陞杨壮猷冯有魁三人示众黄芳世得病死启圣收其敕印亲王以海澄公原是郑经仇人今若承袭不可令其驻漳题诗移驻汀州后奉旨依议即以黄芳泰袭海澄公爵削去五标移其家于汀州居住第二十二卷国轩率众围泉城启圣具题复迁界六月吴淑以海澄既得劝国轩曰宜乘破竹之势迎刃而下漳城轩曰漳城满汉骑步计有数万况城又坚固未可急围当先剪其手足削腹人自溃也淑曰漳城众虽多然其气已夺胆已破急攻之正如摧枯拉朽耳议未定十三日侦者报浙江援兵已到同安县轩遂与淑分其众十五日轩率何祐等劲旅往同安迎敌淑领一军入攻长泰亲王以海澄之围未解星驰召浙江副都统雅长里提师入闽救援长里至同安接总督主堂笔帖式刚舒报海澄已陷方驻师俄而飞报贼兵大队即至长里会守将冯昭京知县齐宗孔县丞钱钰典史金荣以同安四面受敌不可守十八夜咸遁入泉州轩入同安城飞调水陆齐进合攻泉州水师五镇林日慧接国轩谕即整舟师从泉州港入泊御殿头提标中营马胜闻报督一派出南门又分一旅出涂门互相攻击不分胜负日暮日慧收其众退湾鹧鸪头马胜亦饮兵入城二十一日国轩大队至石头街留石头屯札二十二早政南门插将军杨凤翔令同安副将冯昭京督众御之至未刻方退二十三日轩分兵屯桃花山远营东岳庙直直至清源山二十六日攻夺洛阳桥于是泉州震动亲王接刚舒失海澄之报继闻雅长里退师泉州随飞调浙江提督石调声同副都统吉尔他布带兵入闽业于二十四日至惠安二十五日报洛阳为贼所据不敢前二十八日轩令王一继驾船从涂岭截断兴化援师文令江胜攻南安守南安把总张应虎同知县宋煜率兵民守御胜乘虚攻东北密溃骁将整旅从西南角倚梯喊杀缘城应虎与煜巷战力竭被杀南安陷七月初二日轩令何祐督黄球林万侯高奎方祁陈晏江镇郑士弘等分寇诸属邑永春知县黄宝善典史焦文宝闻贼云至不敢守同千总李德弃城走仙游德化知县王之纪安溪知县李钰同千总黄国栋弃城去调声与吉尔他布于是日午刻接报贼屯盘埔铺西枫亭一带悉系贼艘声随传知县胡云龙速收拾库藏即行云龙曰安可弃城罪在不赦声曰地平城低决不可守如问罪本军门与都统担当龙方随大队于二更退守兴化国轩日夜遣将将攻打城坏百余丈屡欲缘城悉被火桶火罐矢石所击死填沟濠乃退姚启圣初闻十四日长泰县被土人戴苏肪城降冷吴淑继闻二十八夜漳平知县高登联奔龙巖县城遂陷而宁洋亦被围二十九早守宁把总吴应宾设伏击退虑其进攻漳都加意提防后闻轩提师往同安复统水陆泉州乃喜曰贼计绌矣以漳之兵多而泉之兵少故也舍近图远弃瑕攻坚岂能胜乎迨至永春德化安溪南安诸邑俱陷启圣愈喜曰徐当用计破之哈达问曰贼炽盗盛公喜愈甚且言破之见何也愿闻其说启圣曰贼兵不过三万虑某聚而势雄今既得诸邑必当分众把守众分则势弱势弱则破之易也止兵法所谓兵多贵分兵少贵合者哈达服其论国轩得泉属谙邑分其众镇守势稍弱遂启经调乡勇充伍并移乡勇之眷口过台安插庶无脱逃流弊缓急可用亦存寓兵于农之意经允其请一时安土重迁百姓怨望况泉州被围日久水陆齐集公帑不足军需缺乏因而重科民间国轩吴淑同启时弊略曰为请定画一之规以救民生以甦民困事轩等奉令进取就地权宜措饷凡大师之所至则此地即有供应大师之费岂宜重为催科今府县之外设有督粮督粮之外设有饷司饷司之外设有宣慰内差而又加之以卫镇义将出迎合商援泉吴兴祚在兴化见大兵咸集自率一旅同驿传道王国泰随征总兵李懋珠余明杰副将武灏柯俊罗万里等从仙游白鸽寨出永春黄大来率一旅从仙游广桥何市出南安禅布杨捷石调声吉尔他布等满汉骑涉由枫亭大路进兵惠安兴祚又启折令水师总兵林肾督黄镐何应元联络陈子威陈向翌等战舰由海坛水陆合攻十八日刘国轩接侦报各路进兵继而报何祐黄良骥王一鹏等战北叶永春安溪德化诸邑计欲分师而兵势单薄遂传令于二十三日撤围合吴淑师二十五日禅布石调声吉尔他布杨捷等大队至洛阳见有贼船扼断桥守桥之北调声令中营参将王英等从陈三渡河与贼战贼将陈陞挥众死御英连砍数十人陞方遁追杀六百余级溺水者抚数方得渡桥会师泉州其守定海楼船中镇萧琛探知林贤等战船将出闽安镇大会诸将计议御敌之策欲将所有战船尽据上风上流牵制之章元勋曰藩主令我等御敌今反散居上流若林贤船只一朝顺风直下厦门震动是谁之咎且兵法有云先发者制人后发者制于人今乘彼尚未出港勋愿领大队前去寄泊港口迎敌琛曰未可与战彼会水陆欲解泉州团势甚雄壮当避之俟其出港船只飘飏然后从上风冲下一鼓可收全积元勋虽从众议终以萧琛怯敌而计左回船密将所辖船只整顿乘五鼓潮起扬帆直从闽安港进发将至港口忽然转风勋掀髯自如曰萧琛无能此风是天助吾成功也林贤知港口已有贼船分为三䑸乘潮落沖出元勋挥船与战全军覆没萧琛闻元勋不遵议拙船叹曰竖子恃勇必误乃公即整船往援已无及矣退泊海山报经以元勋不遵约束擅自出兵钖范议琛坐视不救故致丧师启经召琛回厦斩之令援剿左镇陈谅援剿后镇陈启隆将朱天贵萧武吴兆纲郭有先等守海山御敌国轩以满汉骑步三路齐至方撤泉围次日至同安县令军士坠其城垣仍札营果堂欧溪江东桥郭坑长泰地方扼漳泉往来喇哈达吴兴祚杨捷师会泉州抚残绥黎饬造同安县城二十二日郑经接侦吴三桂死于衡州诸将立其孙嗣位改为元洪化经向钖范绳武叹曰老宿若死权臣悻悻定不相服稚子安能成大事九月报启圣发令欲攻长泰轩令吴淑督何祐江胜等一十二镇屯浦南国轩督林陞林应吴潜陈昌黄良骥等十七镇列阵溪西直逼至漳之北门外渴马饮泉处交锋自辰至未刻我师稍怯轩等摇旗扬威耿精忠挥江元勋督连环炮同金鎗手从中攻击又分骑兵左右出启圣率其中营副将王英建协右营游击蓝理同龙山营守备韩进忠贯口营守备黄富等夹攻箭如雨下轩四面受敌阵遂溃奔至云英渡无舟可过溺死者万余人旗帜盔甲布幔辎重弃满山野耿精忠等追至浯浦启圣立令海防吴延贵造搭浮桥克复长泰乘胜夺江东桥拨詹六奇札桥之西山上督标前营把总林朝后营把总李近带兵札桥之东山上遂造桥以通漳泉往来又列营于万松关顶国轩于是日奔回石码收拾败军仍扼据澳头三叉河玉洲镇门象鼻狮山石尾一带与韩大任赖塔江元勋杨捷曾养性营垒上下相对不时以大炮互相攻击启圣又以江东重要令王英蒋懋勋詹六奇交相换守启圣以漳泉诸属邑俱下独海澄一县及石码镇门国轩深沟高垒首尾连环难以猝攻乃与赖塔吴兴祚杨捷商议遣漳之进士张雄赍公书出厦门招抚其书曰昔令先王当国家开创之初蓬蒿未尽撰臂奋唿震动天南然终识顺逆之势亦尝慕义向风祇缘群识摇夺终不忍父老嗟怨静处台湾今贵藩能体会先志念井里疮痍翻然解甲解兵纵数千万子弟尽还耕渔之乐身享茅土之对岁时祭器陈于寝庙天和人顺永垂世世岂非千百年巩固之业哉客岁使还往宣朝廷德意已识贵藩仁明独不能详达彼此衷曲致数月以来徒苦士卒涂炭生灵亦何益于贵藩哉在贵藩既不惜此方之民命则国家亦安得不调兵集马劳师动众为耶亦思沿边之岛屿财用民力能与寰宇之生众较长短哉即从贵藩下游者恐今昔人心不同事势难测谁无父母谁无坟墓与其涉波涛争尺寸曷若归乡阎受朝爵乎贵藩宁不顾虑及此哉近即林达还郡传述贵藩大有恻隐桑梓之心故修章布悃惟愿倾心毕谕并遣蘧使偕临漳府经礼待雄而与冯钖范陈绳武等商议必以海澄为厦门门户不肯让还为辞送雄归复启圣书曰顷承明教拳拳以生民为念不佞轸念民瘼甚于麾下正以生灵涂炭不忍坐视故修矛整甲相与周旋诚欲拯民水火之中愈不得不尔夫宴安江陀外视民瘼古人耻之有大不得已于其中者亿万生灵亦所共谅也天心厌乱杀运终回苟可休息罔不如命客岁张卞二使来议曾以肝胆相告兹张中书至前言俱在即与详达必能代布左右也林达奔走末弁踉跄逃去作何模煳无事深求礼应遣员奉教但贵使之缆未解而诸将之戈已挥彼此差池故未奉命伏冀鉴原启圣览毕笑曰真乃无识之夫不足较议夫退守疆土永享藩封岂不全美何执拗若是十月复遣泉绅黄志美赍公书再往厦门劝谕招抚其略曰捧复音知贵藩惓惓以桑梓为念息兵安民实出于恻隐敢不委婉承命在仁人君子披肝露胆毋事繁文永缔于好经仍执前辞送志美归复书略曰事欲图其可久言当慎于厥初所述台意责人以难行之事非安民之实心也惟裁其可行也而再教之启圣以招抚不就查甲辰前例迁徙人民于内地仍筑界墙守望与亲王吴与祚合疏题请十二月奉旨依议惟广东平南亲王尚之信力争不必迁移因而粤东无恙第二十三卷盛天福克监国坂尾寨吴淑丧身康熙十八年已未正月福建上自福宁下至诏安赶逐百姓重入内地或十里或二十里凡近水险要添设炮台星碁罗布稽查防范启圣虽一时迁徙人民入内地终以海澄未复为隐忧坐卧思维大得良策忽有海上投诚道黄性震上书平海内有曰郑经不远木偶皆由左右之绯綵国轩虽然桀黠全赖羽翼以纵横总恃阻隔波涛故历二世即有仪秦莫可鼓其居舌倘能高位厚禄买散人心不用干戈立可收其绩效等语启圣读而奇之与衷相合切中时弊随以漳州卫改为修来馆用黄性震董理招海上文武兵民文官投诚即以原衔题诗准照职推补武官投诚一面题请换札一面保题现任兵民如果头发全长者每人赏银五十两如头发短者每人赏银二十两愿入伍者立拨在营给以战饷愿归农者立送回籍饬府县安插不许豪强欺凌宿怨报仇且有以先长头发投诚领赏者嫖赌已完逃出复以短头发投诚领赏者且有一种屡以短发投诚者骗赏给赏者识之白启圣圣曰非証尔银他肯来就好若责一人则坚彼逃回之心也赏而不问以此投诚者络绎相继又以江东桥为漳泉要道且逼近三叉河而通北溪漳平宁洋等县使无专守恐防范不及为贼所踞遂题设副将一员专镇以詹六奇任之刘国轩自溪西败绩退守观音山扼把各要处迨闻江东专设重兵谓吴淑曰姚启圣足智多谋今既添设重兵扼守江东是有欲从北路而进兵果堂逼近须为预防倘果堂有失则三叉河石尾等处非我们所有淑曰公之料敌审而且详自当留意轩曰不出五日启圣必从此进兵随密授方略与镇将伏众守候启圣果以相对何日得平与赖塔韩大任到万松关顶观敌并巡视各处要口启圣向塔曰贼营处处相连一时未可骤破但观果堂一寨逼近江东桥实为东边之要口若得此寨便可乘势破石尾诸营区塔曰公算极当可驰谕与詹六奇令其驾八桨合攻併夺三叉河圣曰如此水陆齐进可以破贼乃调集骑步听令二月十一日黎明塔与大任率骑兵攻果堂杨捷黄大来率步旅应之而国轩吴淑于初十夜环伏其众于壕底虚掩寨中旗帜塔等以其无备将次寨边寨上方发炮擂鼓旗帜森列四面伏起轩左出淑石出祐胜从中而出林陞陈昌二军从旁冲出似欲去夺关抢桥大任大来虽分兵御战终难取胜又疑抢关遂退伤失甚多詹六奇正督船欲出三叉河合攻忽闻随征守备邓茂公飞马从岸上急止之曰陆师已退不可远离恐贼乘势夺桥六奇是之遂敛其军守伏陈昌等远望江东旗帜知有备不敢前二月间郑经接侦报水师林贤欲督诸船出随委援剿左镇陈谅为帅督陈起明朱天贵等御敌谅用心分佈殚力提防二十九日见南风大盛天色晴明谅令起明硕大赶绘一十五只驶上南日以作回援之师又令朱天贵领鸟船一十五只飏驶围头湄州以作后援谅自率大队熕船进五虎门快哨飞报林贤贤随督战舰并陈子威等联络哨船共一百余号一齐冲出互相政击烟燄蔽江轰声震天未分胜败徐而南风盛发陈谅乘风潮冲入䑸内左右横打贤船回身自相撞冲忽朱天贸顺风而来发炮助威陈起明亦从北逆飏亦至合打贤等失船十余只又被天贵併一只陈谅掷火罐烧一只贤乘潮起仍收入港内陈起明见贤船尽退急于追赶不防礁浅触舵而坏谅望见令快哨往救随鸣金收军回泊海山报捷经差郑斌赍银币到海山犒赏加谅为北路统领余各陞擢有差时水陆浩繁地方窄狭粮饷不足经令思明知州李景议派殷户助饷有孀妇樊门辛氏捐银三百两经嘉奖之其余照上中下均派不等厦门因丁巳岁二月初十日经在漳奔出踉跄不敢喘息即欲登舟东归全岛百姓遮道留之曰且昔先藩在日未有台湾惟金厦各岛尚与抗衡今藩主何去之速而弃我民也经曰欲守两岛恐乏粮饷百姓齐应曰藩主若肯驻札护卫百姓我们每户每月愿输米一斗以佐军食因此径方停驻岂料日久百姓各寻势荫免按月征米无几遂令副銮仪陈庆挨门逐户清查一槩不许影借名色荫免且于是日起每户每月要征米二斗百姓一时怨望道路侧目国轩见军糈不足又屡屡加征百姓随自辞俸禄并请捐资月养辖兵启曰轩谬荷俸禄固出中兴隆典第军糈繁费何敢再金钱请辞月俸愿竭微资自给辖兵三月稍宽百姓万一经允从之于是吴淑何祐江胜林陞等俱上启循国轩例援剿前镇施明良捐银一千两助饷水师五镇蔡仲琱分守惠安沿边以其老耄不能约束经令虚宿镇王杰统其众调仲琱回厦仲琱驾小船入泉州投诚巡抚吴兴祚用之各镇营欲请饷兵又不敢欲捐资养兵又无力是以怀凝观望折冲左镇吕韬率众投诚木武镇陈士恺挈眷入漳州投诚牛宿镇郑奇烈同纪朝佐请入山招募措饷经允之亦率众投诚启圣俱委以随征营将寻而题诗陈士伟为延平副将郑经亦以各镇营分汛横征百姓重困遂通行饬禁略曰水陆镇营分疆固圉就地措饷实出权宜近察尔等暴索横征苦累生灵或借端抗饷焚掠无遗殊可痛恨相应严饬务遵法纪以副勤恤至意敢有仍前害民定以军法从事毋违特谕又仍设监纪一员上目浙江舟山下至广东达濠监察核查各镇营地方大小措饷办船按季造报不许重为科敛郑经自甲寅岁接耿精忠书统众西渡将台湾地方委总制使陈永华留守华胸藏韬略持己廉正法严约束夜不闭门百姓乐业后见经诸弟微有恃势佔夺民田华虽屡遏止似若艰于破面执法遂以元子年登十六聪明特达宜循君行则守之典请元子克监国经尤其请四月初六日遣礼官郑斌赍谕抵台湾同陈永华立克监国永华婿每事悉受华教明敏果断诸叔有欲夺佔事闻让诸叔曰当以国为家百姓足则自足矣何必自有为哉必执不可诸叔不敢横为百姓喜有天日初十日启圣以沿边地方接济皆由台堡疏防议欲设炮台离泉州六十里有东石地方者刻日兴工名日灵水寨百姓虞其界禁悉出东石贩盐藏贮一时盐价高贵至一两二三钱之间十八日屯田道郑时英在东石征饷见盐价高贵启请兼理盐政经允之仍设饷司二员催督官买官卖漏私者罪斩又檄林陞遣其辖下右协副将杨忠往南北盐埕掘盐将行陞戒之曰盐埕逼近竿岭寨乘潮而击乘潮而出方保无虞若停住其间恐生意外悔之无及二十二日忠不遵陞谕船泊深沪督掘二日竿岭寨防飞报泉州提标中营参将马胜二十六日胜卸督骑步千人星夜往剿平明而至四面攻击忠奋勇与战身中数箭且战且退卫其众欲登舟遁去奈马胜逼之紧忠计难脱投海而死诸贼尽没陞闻之叹曰惜乎健将不听吾言宜其死也报经经亦怜惜之遂寝掘盐事调二饷司回责时英多事五月启圣督造堡台严禁接济除国轩所据之处无可奈何其余地力加倍设御防范国轩亦以石码固垒启圣必艰于进兵但同安浔尾与厦门高崎咫尺带水且前岁厦门癸卯之役李率泰提师亦由此入岛宜筑台寨重兵预防此实未雨绸缪至计勿使临时慌张启请经从之令李景抽民夫并取讨砖石揪锄等类驰谕国轩到彼处择筑国轩将石码营盘交吴淑巡督坐快哨至厦门见经带快哨与陈昌黄良骐二旅往筑浔尾塞同安守将知浔尾塞率骑步千人前来攻击轩已分佈埋伏骑兵一到四面齐起杀伤甚众遂退轩亦收军督造石城一座土城一座命将守把又巡至汀州再筑一座时有泉之同安人江机绰号楞子与杨一豹同纠众归耿精忠忠授机左军都督出寇江西迨精忠归正机即统其所部招集余党将万人寇闽浙江右交界之所康亲王及三省督抚屡遣官招之机不从密令其中军杨麟伏行至厦门纳款于郑经经允其降授机为征彝将军机率众欲下海途由建宁守建宁副将刘起龙督兵截杀不期机先分某半欲去攻城起龙恐城有失随领全师回援机见龙兵抽回乘势掩杀起龙兵大乱身中流矢无心恋战回至城中是夜身亡飞报亲王启圣圣驰令各处隘口重兵把截一面差官再招之机见山路遥远而各处守御又紧计绌随率众投诚康亲王见刘国轩佈置周密一时不能即平中书苏矿以边海残黎受困已久欲申前议招抚息兵安民启请亲王亲王许之遂遣使致书于郑经有曰谋发盈庭事归独断既感贵执事之万钧更欲践季布之一诺也惟诚惟决伏侯确示经得书与钖范绳武议曰苏中书欲申前约和议以安边黎诫盛举也复札略云诚决两言予实嘉纳惟以此致意贵亲王若肯降心相从则何犹豫之有矿阅其书有可为之机将回书缴呈亲王并请欲遣其胞姪埕往厦以申所约亲王允请埕从泉卅之安海出厦门见经经集六官埕致亲王之命若贵藩以庐墓桑梓黎民涂炭为念果能释甲东归照依朝鲜事例代为题请永为世好作屏藩重臣经曰当先王在日亦只差削发二字今既亲王能照朝鲜事例不削发即当相从息兵安民也钖范曰海澄实为厦门之户决不可弃今既承亲王之命将海澄为往来公所埕曰欲照朝鲜事例贵藩当退守台湾凡海岛归之朝廷以澎湖为界通商贸易海澄乃版图之内岂可以为公所此不但亲王不敢题请即埕亦不敢代为转启也钖范曰息兵安民地方相守岂有弃现成土地之理乎当照先王所请年纳东西两洋饷六万两埕曰既如此又非埕之所得自专必当再请于亲王看王如何施行须得一人同往福省报命苟有成说亦免于仆仆往返也经是其言令酌举一人为使陈绳武举宾客司傅为霖有材干堪为使者经令为霖同苏埕从安海登岸由泉州入省先见苏矿矿将经书上亲王有曰此苏中书两启欲息兵安民故专一介面商今特遣宾客司傅为霖驰报仰侯明旨亲王待为霖礼甚隆议往来事宜并海澄作为公所为霖曰若千岁永镇闽邦则藩主并行往来倘千岁奉命回京各设官来往亲王以地方重务责任全在总督未可轻为定议令为霖顺途抵漳见启圣圣曰寸土属王谁敢将版图封疆轻议作公所此前院清泰刘公之所谓无此庙算也已遂阻其议但见为霖应对便捷加礼相待且惜其才而不为世用执手恋恋餽赠甚隆为霖感激亦恨其不能执鞭随镫也为霖回厦覆命两寝其议启圣以平海非老宿谙练水务者不可今黄芳世已死水师提督缺现空悬苟非共人而任之难以奏肤功因查历任志切平海者惟有施琅现在京为内大臣当此任非琅不可遂具疏题请保琅为福建水师提督平海奉旨调镇江将军伯王之鼎为福建水师提督以其曾任漳浦总兵谙熟闽地之鼎不敢违旨星驰入闽到任后屡疏题请乞休以未经水战海岛不熟恐误封疆有负朝廷至意请调惯熟能员奉旨改调之鼎为四川提督擢湖广岳州总兵万正色为福建水师提督正色接报遂出谢表并题请随带左部千总署中营守备陈儒等将士共五百员入闽奉旨依议七月启圣以原漳南道陈启泰子汝器奉旨来漳搬运灵柩途次泉州东石地方被劫解厦门屡遣说国轩放汝器轩委之于主命业送之台湾不敢擅请挨延日久而部文催汝器回京叠至启圣计绌集文武捐银一万两赎汝器回轩许之启经留汝器无益经方驰令到台放汝器送之归八月启圣见海贼猖獗终年对垒似非善策一面密咨杨捷暨檄沿边镇将善觑方便疾速进剿一面差杨荣出说国轩曰当夫三藩并倡尔主有七府甲兵纵横之盛乌龙江一旦涂地今何必又力争片土戕害人民使豪杰寒心不如劝尔主全师退保台湾海外自镇为上策苟以区区为得计恐一旦师旅云集楼船合攻斯时欲求自容且不可得岂不令天下后世羞国轩不听九月郑经似各镇营或分南北水汛者或应漳泉守御者乏兵扼把要口虞有不测议调练厦门乡勇自卫得有二千人以总监营康熊同原协理五军都督吴桂分督操练但前癸卯岁亦借乡兵不久而败兹蹈故撤时有识者知其将亡也已而果验东石塞者乃林陞地方国轩调陞攻海澄委其健将惠安人杨忠镇御之迨启圣置灵水寨忠恐启圣乘势来攻启请添兵经仍令林陞回军及杨忠掘盐死于深沪陞又牵调督兵石码委其即将施廷陈申二人共守之因申醉后鞭挞其健卒杨虎李万金金乘夜逃入泉州投诚密禀提督杨捷东石悉系老弱寨内空虚愿为前导立功捷即调骄步共千余人二十六日平明至东石四面环攻填平沟壕自辰至未施廷陈申分头率众力御廷被刺申为流矢所中俱死全军皆没捷得其寨随择地调民夫再筑三寨分兵镇守外汛残卒奔报林陞陞欲反师来援俄报寨已破矣陞乃停英军报经经令各处提防恐杨捷继至十月初二日马虎李时春交结摇艍䑩仔杨阿德乘潮渡二人私从星屿登岸原提标左营游击郭承隆于破海澄时降经经又遣人密入泉州搬其妻子出厦授承隆为监督魏赫谋逃被获经悉徙海澄降将于台湾仅留马虎孟安等迨李时春又逃承隆恐累及于己亦弃其妻子入漳投诚启圣用之刘国轩得东石寨已破之报会集吴淑何祐林陞江胜林应等商议曰东石之破是敌人窥侵之渐但果堂实系扼要重地一寨势孤万一姚启圣统兵云集来攻救应弗及则各处摇动当于果堂后坂尾地方再筑一寨诸君以为何如淑曰坂尾寨筑则果堂有靠公之度势料敌真出万全若欲兴工必须提防启圣必率兵来争轩曰烦公率众督筑弟按兵以待淑曰谨遵令即与江胜领所部众悉带锹锄初六夜至坂尾开基址搬运砖石筑寨初九早工程将半耿精忠喇哈达赖塔姚启圣江元勋曾养性等率满汉骑步万余人冲突併争锋锐极炽吴淑江胜将所部众分首尾鏖战自午至申互相攻击国轩何祐林陞林应见其锋锐稍息方从旁出攻轩又戒令勿追惟依寨拒之耿精忠挥金鎗手齐政轩令各镇火攻营鹿铳对打何祐又远道统率一旅横冲合林陞共击忽章京石兔被炮伤死达见势难争始引师还而日已西国轩亦鸣金收军拨众伏路然后就营安歇初十日轩又分佈以待兼督造寨成吴淑毅然领守轩卒何祐等仍回观音山启圣知守坂尾寨者吴淑也密遣人说之诗其代为题请赦共献漳罪即官以铜山总兵淑曰极感制台厚爱但丈夫遗臭一次岂可再为万世骂名谢绝之启圣知淑志坚非名利可动惟遣将不时攻打炮火如星淑指挥接御无失又逼寨数次亲临御敌身中两矢令医调治晏然自若会雨倾盆连日淋漓其寨新创苟就墻垣不牢随处散崩塌坏淑令军士尽出帐房避之独自不移十一月初八夜二更墙倒压下淑与左右死者七人其部将按兵祕丧飞报郑经国争轩星驰抵寨列阵伏防抱尸号哭三军堕泪遂厚殡脸速回厦门令江胜修筑把守经闻报恸伤减食迨淑柩到亲出海埏接之抚棺痛哭曰天何夺吾辅之速也情甚哀祭葬之以其子天驰为建威右镇统其众郑经以武将不但辞俸而且捐资养兵何文官无一慕义乐输协理礼官杨贤即先上启欲捐资助饷陈绳武闻而恶之从中说迳曰各镇有地方之派米派饷继派杂户故请自养其兵是有所出也文官束手办公勤劳从事虽奉差有限焉得余资捐助经儒而无断遂寝其议启圣屡分兵攻击国轩设伏百计御之相持两载而海澄终不得平因查癸卯岁前院李率泰攻破厦门实有荷兰为前导与兴祚合疏题请欲照前年事例用荷兰为先锋攻克两岛然后合政台湾还荷兰奉旨依议启圣加随征知府江南人刘仔道衔同通事黄镛林奇逢配健卒百名护送敕书前往荷国封王并说其出夹板前来会师合击各岛然后再攻台湾而还王虽拜受诏书而以前岁失约为辞刘仔与镛转请曰当日之克两岛未曾合攻台湾者是揆一王自投请行故前即院未敢担当须当请旨迨奉旨欲共出师而揆一王诸舶已失于普陀港矣致我师独往而未成功岂有部院许而不行乎今系部院题请奉旨专差前来欲与贵国合兵克平诸岛攻还台湾又非昔日可此国王以揆一王已死乏人统兵坚执不出夹板惟厚待刘仔等送之归启圣见荷兰不允请会喇哈达赖塔吴兴祚商议就福州造大战船四百只又往浙江调战舰一百只再令江东副将詹六奇到潮州造䑩艚一百只兼工督成俟万正色抵住大举舟师水陆合攻但陈绳武虽说郑经文官无力捐助而寝其事然于心不安随转嘱协理户官杨英启请生财之道以资军精均养乡兵殷户助饷并月米毛丁以及渡载猪牙酒税铁炭油灰诸类虽孤寡亦不免又令思明知府李景附会其说借加派输百姓怨声载道欲逃无门国轩见经每事昏愦政出左右近又惑于亢宿镇施明良终日驰射酣饮达旦令人密窥所行刻为报知明良业与启圣交通许以公爵欲擒经而狱诸岛故曲意奉媚绳武婉诸钖范二人威喜之屡荐其才是以日见亲幸不离左右明良又荐傅为霖胸藏经略有国土风岂但堪蔚使者不辱君命而已并王世泽为羽翼世泽会为女宿镇施琅养子也因风传施琅仍出为水师提督故解兵权以避嫌疑迨丁已七府俱败世泽叛海投诚从段应举随征举受困海澄城破世津复叛清归经经仍授为监提督与明良二人合密款于启圣圣以其能共擒郑经而献全岛自当保奏封为公侯故明良世泽媚奉慇懃不但郑经堕其术中即钖范绳武亦不自觉也独武平伯刘国轩时刻窥防之第二十四卷刘国轩单骑救主陈永华堕计辞权康熙十九年庚申正月初十日国轩坐快哨到厦门见经备陈缩将已没御敌乏人时事可虑兵力单薄藩主当卧薪尝胆而用全副精神岂可荒嬉以一切政事徒委他人况施明良利嘴剑腹宜远之不可亲幸经曰明良不过一人而已政事之暇聊佐谈论余无他预且明良之忠肝义胆种种可爱君何不相容至此轩曰自古以来大奸似忠轩何不容恐误藩主大事耳经曰我自有主裁君留心军旅厦门之事勿多虑焉轩辞经仍回观音山明良知国轩疑己遂令心腹将士备八浆在所镇之地方高崎欲赚经巡视海口擒载渡海十三日经偶出明良从行乘乌驴甚是雄壮经戏之曰乌驴肉最佳明良归立将驴宰烹进上经大悦留明良共饮饮间说刘总督欲起民夫填平浔尾港进兵良曰浔尾港水退虽狭恐流急难填藩主明早亲到彼地巡勘便知端的经许之明良次早携樽酒并所制乌驴肉脯讲经行经起盥栉不通知诸将即同明良去适是夜国轩随潮出欲入见经左右覆以藩主同亢宿镇去巡海国轩骇然曰藩主何轻许如是随披贴身甲持大刀从者二十勐飞驰追之明良喜经堕术中沿途指挥某处险该设备某处最险该设炮台徐徐而行将至高崎喜经笼中物也忽见一骑飞驰而来英风凛凛近视之乃总督刘国轩也明良失色轩曰巡视边土非藩主所可轻身宜速回驾会议要事经同轩转辔而明良大失所望无奈亦尾随其后时国轩卫经所即不明言会议完即回掉细忖藩主深堕明良术中非口舌所能争必当提其真情方可遂置心腹于厦门各要口盘诘又密令侦者入内地打听倘有风声立刻飞报以便剪除明良被国轩识破追经回心亦惶惶即上启辞退经召明良入慰之曰尔之肺腑本藩深知尔莫过虑安心供职良叩头流血曰深蒙藩主眷顾格外如遇虽肝胆沥地无以报高深经抚明良背曰尔莫过虑明良顿首而起愈加迎媚经愈亲幸之国轩得内地侦报施明良果暗通总督欲献全岛轩卸飞启曰为内患不除国之安危未定事有施明良密通卖国不但明良一人党羽甚多云云经接启示绳武曰明曳不过一人在吾左右而已何中提督之忌刻若是绳武曰明良之忠奸总难逃藩主洞鉴但既然如此势难两全经曰不如暂令明良同王世泽过台湾以塞口舌绳武曰此乃藩主始终覆载之恩武出传经意即拨船载明良世泽眷口遇台轩接报知经不拏明良鞫问反纵之过台随坐快哨到厦面经傅为霖陡然见国轩到疑为底裹尽知恐累及己随出首明良世泽通姚启圣始末情由轩曰不除此贼终为国患经思明良世泽必去投诚差副銮仪卫陈庆带健将三十人坐八桨船追斩明良世泽全家庆得令赶至大担良等因风信未顺暂泊大担守者报陈庆船到明良叹曰吾命休矣庆上船出藩令立斩明良世泽并其子三首级以归报经与轩经亦为之叹息国轩以明良之故顺潮出入今喜内患已除启经宥其同谋重为整顿一番设立防御乃坐快哨安心入观音山启圣闻明良等事露被诛叹曰果谋事在人成事在天也万正色舟师次定海因接上谕欲待荷兰船到然后进攻色曰荷兰无期即有期亦在五六月间南风盛发力得扬帆岂可枕戈以待不如乘势取海坛以挫其锋二月万正色在福州催造船只已完随遣人于漳泉知会喇哈达赖塔姚启圣杨捷诸将率大队舟师出攻金厦其陆师亦各为齐进相应刘国轩在观音山必分兵出敌彼若分兵则势弱势弱攻之必走不但海坛可得即海澄诸处亦可复也海澄复贼心自虚则厦门亦不敢守又对吴兴祚曰弟今督舟师出占其上风贼必返崇武公可督陆路诸将沿海香港驻札施放炮火攻打勿使贼船得以湾泊取水则彼自乱兴祚许之郑经接侦报水师即日欲出福州港随驰谕与国轩调林陞江胜出厦门加陞为水师提督督江胜陈谅朱天贵萧武等北上迎敌万正色督林贤广镐陈龙杨嘉瑞等诸战舰暨陈子威联络哨到海坛港口与林陞相遇各放大炮互相攻击未分胜负忽朱天贵冲入左右横政打沉大船二只我师少怯林贤遥望贼势猖獗率其本标巨舰三只转从上流坐风冲下攻打万正色亦督诸船回头相应合击天贵等方遁出外洋正色鸣金收船入港林陞见正色悉入港内全队欲寄泊围头奈沿边海岸威被吴兴祚率陆路劲旅密布屯札安炮守御无处湾泊随即寄椗传诸镇会议陞曰今者边海地方炮台密布营盘扼守舟师不得湾泊樵汲维艰意欲全䑸暂退守辽罗诸公以为何如天贵曰退守辽罗万万不可今日之战虽未破敌然敌人之胆亦少逊怯岂可反避而自摇动乎可将诸船进泊海坛分一旅把守观音澳再令一旅寄泊石排洋一派地方倘水师出港可以互相牵制不但便于相援而且可以攻击然后密令小哨窥其疏防之处樵汲接应江胜陈谅咸以天贵之论甚高宜从之若退辽罗门恐厦摇动则陆师危矣陞执己为总督当听吾指画不从众议传令全师退泊辽罗天贵辞去仰天叹曰藩主用此辈为帅大事去矣遂谕本部船只为备二十三日林陞率全䑸悉退辽罗湾泊刘国轩据守观音山驰令各营严谨把守如有敌人侵境立即飞报以便提师救应候水师信到日再作计策郑经亦以启圣水陆并进陆有国轩可当一面未知林陞水师如何调遣二十四早忽快哨报林陞全军熘退俱泊辽罗经与钖范绳武等大惊继而陞亦差人齐启至报大胜万正色于海擅地方兹因沿海营垒密布艰于樵汲故暂退守辽罗等语经疑陞为战北借言塞责以安人心厦门一时震动百姓皇皇且诸六官正虑输饷之苦遂各张大其事必是战败若战胜岂肯退守辽罗乎当速为备莫使临时怆惶经是之即遣人驰谕入观音山与刘国轩有曰迩海坛征帆业退辽罗是思明将危海澄何用速当回师以商进止云云轩接谕气填胸臆口不能言半晌方令人传集诸镇将藩谕通示仍相讲退兵之策各镇曰谨听本督之命轩曰既如此不得不回师尔诸镇将当徐徐而退勿得慌张各领命而去独陈昌一镇守谢村鼓浪屿知厦门信危随遣人挤通启圣圣即会喇哈达统满汉骑步分道进兵轩知启圣分道齐来一时军土风鹤无心恋战遂弃诸寨并海澄县城乘夜出厦门见郑经经出林陞启示国轩轩顿足曰右武林陞战胜尚如此惊怖倘若大败将奈何亦当边人细探果否然后发谕无故自生疑畏一旦付之流水诸君辅理赞画者悉如是乎钖范绳武语塞无以对惟曰天意而已二十五日喇哈达赖塔姚启圣杨捷统满使骑步进攻贼将康腾龙献洲二十六二十七两日分道克陈洲玉洲弯腰树福河下浒三叉河石码观音山展旗寨曹门寨澳头象鼻虎头山马洲果堂太平寨观音寨水头狮子山一十九寨并海澄县城出示安民禁止掳掠郑经于二十六日接报康腾龙献洲引姚启圣各道师云集海澄县暨海沧地力不日即会同水师合剿厦门百姓震动轩出示禁止并兼红旗巡缉如有造言煽惑者斩二十七日已刻全岛人民鼎沸携男挈女各自逃窜莫能禁遏经见人心已变即令典宝刘陶銮仪陈庆将演武亭花园所有辎重宝玩悉运过台时陈昌业通姚启圣侦知经已仓皇登舟乘虚无备遣健将杨一彪带勐汉三百名驾八桨五只诈称本镇欲请藩令抽兵同行欲劫经献功适建威中镇黄良骥侍经遥见所来八桨其势兇勐可疑急启经曰陈昌请令用一快哨足矣何用八桨五只其中有诈宜止之不可与之近船经发令开炮鹿铳齐攻沉二只于海三只飞驾而去昌知计不成遂率众投诚而诸六官洪磊杨英谢贤等已扬帆出大担门随经鹢首东向冯钖范陈绳武会刘国轩何祐恳其引军为援踉跄挈眷口嬖倖玩好辎重登舟其百姓无船可渡者遍满海滨号啕之声与淜湃相和焉甚至惨遭掳掠情极赴水者难以指数协理五军都督吴桂同信武镇黄瑞二人见百姓狼狼难堪按其所部分头传谕尔等百姓勿得惊惶各自回家静候本镇自当差人渡海飞请将军部院到厦门抚绥幸赖以安是夜三更启圣接吴柱黄瑞遣人投诚备陈郑经刘国轩已过台湾请大师过厦门安抚百姓启圣立遣陈昌驾八桨先行接应即与喇哈达配师在船二十七日分道出厦门出示安民秋毫无犯百姓乐业启圣又遣官分头驾船招抚余党二十八日经到澎湖无颜即归同钖范绳武国轩何祐等住娘妈宫监国克知其父回师澎湖与留守东宁总制使兼管勇卫事陈永华率诸文武士庶连启接踵请经回台经方领钖范绳武国轩等全䑸而回见其母董夫人夫人责之曰七府连败两岛亦丧皆由汝无权略寒断不能任人致左右窃权各树其党耳经无以对仍令侍卫全旅守安平镇其余诸将各归迅其即卒屯田喇哈达姚启圣咸集海澄飞咨往泉州咨会吴兴祚万正色当乘海贼虚危速出师攻击克复诸岛不可稽迟致死灰复燃以为沿海生灵患但林陞自退辽罗诸将不服各有窃议迨接经谕知国轩十九寨并海澄已去人心虚危厦门难守当令各镇收拾东归俟再后举陞秘之家传其所辖即将于二十八早驾言自统本即船只前往泉州港口巡哨遂遁澎湖吴兴祚万正色二十九日接启圣咨移三月初一日兴祚统师从陆路初二日渡五通抵厦万正色于初一日同林贤陈龙黄镐杨嘉瑞陈子威等出港初二日月到金门会集朱天贵见林陞巡哨末回遣人侦探方知刘国轩已去十九寨并海澄出厦门矣即整备诸船观望英江胜见陞去亦託出哨统其所部船师出飏辽罗外洋朱天贵接侦者来报经弃诸岛国轩何祐等诸镇咸回台湾陈昌投诚吴桂业请将军部院过厦门喜曰国轩若去余者碌碌不足虑也又报泉州水师数百号连䑸出港天贵即将船驾上北截劫东洋船任众剽掠沿海地方才统大队舟师下铜山守将左冲镇马兴隆同昭义镇杨德和中冲镇郑添等初闻国轩弃十九寨出厦遂戒严守望以虞不测继报本藩东回即整备船只以待忽了望者报有巨舰数十号悉系我们的旗帜扬帆而来兴隆立遣快哨前去侦间是何船只一面金鼓旌旗严肃队伍各起头帆浮椗备敌快哨至半洋问来者何船回曰本督下来探哨复问曰系刘本督么贵着人诡应曰是哨探转橹掉飞报曰系刘本督船也兴隆以国轩未从经去来此率诸镇列船往接甫登舟见之乃天贵也兴隆等相顾失色天贵会诸将意曰诸公以天贵有二心乎贵无二心兹因金厦失守藩主东归弟正撤师至此欲会诸公觑方便克复两岛诸公若不信吾只有一子指水与诸公誓兴隆曰本督之心可贯日月勇略素闻不亚武平隆等愿听指挥岂有生疑之理方才错愕者以其报者之误幸是本督苟他人将谁救解俄顷江胜率本部船亦到各相见叙时事悉入铜山澳内湾泊天贵託言船大港路未谙恐犯礁线将所有熕船尽列一字抛椗于港口困诸船于内江胜夜忖天贵举动可疑令诸将士勿弃甲预备炮火天征曙差人坐杉板至天贵船中请令欲乘北潮往南澳达濠寻邱煇贵素与胜善又见其船只坚牢甲土勐勇留之则势敌而艰于下手不如卖个人情许之胜得回报随即起椗飞帆而去贵见胜船出港随传令谙镇将到中军船议事即将马兴隆杨德擒下兴隆大骂曰天贵匹夫负义叛贼吾为厉鬼亦不恕汝天贵又令人擒其予至隆骂不绝口天贵大怒溺兴隆父子于海掠其家禁杨德等于船率众劫诸船暨铜山子女玉帛姚启圣以铜山尚有劲旅镇守又报朱天贵全师亦在铜山征之费力不如遣人抚之为善知会喇哈达吴兴祚万正色差李荣眷吴英子应麟前往铜山招抚天贵大喜厚待应麟等即遣林君宠同朱光祖入见启圣愿献铜山一岛全师投诚启圣谓君宠曰朱将军若能如是本部院自当保题现任总兵君宠回覆天贵贵令另铸振远将军印五月十九日进海澄港薙发投诚请启圣到铜山安抚百姓圣待天贵礼倍厚寻而按天贵浙江平阳总兵时以诸岛既平讲要照前例就界筑壁分兵守御启圣曰诸岛由来悉系版图鱼盐田土年计国赋数十万前日失策轻弃致郑经乘甲寅之变猖獗横行蔓延数载滋害生灵今既借朝廷之威福一旦克复得寸守寸岂可复议轻弃以资贼乎吴兴祚亦曰当留不可弃弃之则贼不日复至矣会喇哈达杨捷万正色合疏题讲展界诸岛奉旨依议自福宁至诏安尽许百姓复业以水师提督守厦门分防沿海裁内地新设如江东诸营者设海坛金门铜山各总兵一员冯钖范同郑经回台见永华把握重权而诸事方正敢为且又屡受微讥心实忌之姑为阳好阴与国轩谋轩教钖范解辞兵权以许之范喜其策善一日会永华于公所范曰自愧扈驾西征寸功俱无归来仍居其位殊觉赦颜诸凡检点明白即当启辞杜门优游以终余年永华信为实焉归来即先上启乞休经不允华再加力陈经意未决范乘间启曰伏甫勤劳数载形神已焦今欲乞休静摄情出于真宜俯从之但其所部将士可交武平伯为是经依钖范议允永华告辞将所辖即旅交刘国轩轩启辞者再经命至三轩始统永华军而钖范仍任侍卫如故华方悟为范所卖悔无及也心大悒快永华退居无事偶尔倦坐中堂左右见永华起揖让进退礼仪甚恭似接客状宾主言语唯唯应诺徐而睡去逮觉即唤左右将内署搬徙让客居左右间其故永华曰瘟使者欲借此屋吾业许之左右曰瘟使者欲何为华曰到此延请诸当事者左右曰谁华曰刑官柯平户官杨英等余尚有不可言者嗟吁而已数日永华死继而柯平杨英等亦死悉如华言四月台湾慧星出在寅申分野一更尽忽生四五脚至夜半一股白气堕下甚长俄复收起如此一月乃灭五月探报启圣修造战舰将有征剿意经与钖范绳武国轩等会议令天兴知州张日曜按屯册甲数每十人抽其一充伍训练以备用得兵三千有余其街市商民十家共输一丁每名折价征银一百两贫富不均民大怨望七月台湾慧星再见于西南庚酉分野有白气一道状如剑甚长冲指东力至十一月方消十月探者报海坛总兵林肾欲领舟师大队从福州港飞渡直过鸡笼山据为老营渐次进兵而攻台湾钖范启经曰鸡笼山在台湾之北乃淡水上游其澳堪泊船百余艘前吕宋用天主教巴礼建院与土番贸易因地生硫磺不产五谷运接维艰故弃而去迨先王得台湾纵红毛归国红毛听通事杨宗九谋将所有夹板驶到鸡笼山重修其院为城意欲窥复台湾后系黄安督兵追攻红毛红毛亦以水土不服之故而无外援弃之是此地最难居也今林贤欲统师从此登岸进兵若遣将固守必当运粮接应不但运粮艰难且虞水土不服不如遣一旅前去巡视将鸡笼山城堕为平地弃而勿守林贤若来使无安身之处徒然上山水土不服然后兴师进攻一鼓而破之经从其议遣林陞带兵北巡兼堕鸡笼山城陞奉令至鸡笼见其形势奇秀峰峦高耸而且土地饶沃谿涧深远是未辟荒芜之膏腴暂为鸟兽之藏窟其土番种类繁多无相统属性甚健勇且山之顶黄金结累人欲取而无路可达惟溪之内流下金沙可取但金寒水冷极雄壮之人入水一二次而已况硫磺所产最盛于夏秋故五谷不生难以聚众陞督兵士将鸡笼山城悉毁为平地而回覆命但前江胜于是早令人卑辞说朱天贵贵以夙好纵之去胜随往达濠依邱煇令䑸犯石井潮阳揭阳澄海饶平惠来等县沿边广东捉督侯袭爵与一等侯潮州总兵马三奇率骑步沿海堵御截杀又差员驾船招抚得曾咸等以散其迈羽迨至天贵投诚启圣与正色大队舟师悉在铜山将欲进剿邱煇向胜谋曰今者铜山粤东虽无舟楫而启圣必移师南澳达濠孤军恐难与敌欲将埠头居民悉移东都何如胜曰此万全之策煇胜席卷而去故达濠南澳咸平袭爵改潮镇中营游击蔡植茂为达濠协以林天贵为左营蔡大茂为右营裁潮阳协镇为游击时邱煇江胜至台见经经各分配屯地安插经以诸老宿如陈永华柯平等相继沦亡不胜感叹遂于洲仔尾泽地令李景监造园亭种植花木一日景报竣张曰曜供设甚奢请经游经同克钖范绳武进功国轩洪磊沈端何祐林陞江胜曾瑞林应陈谅林顺郑省英邱煇吴潜杨德黄良骥郑斌等文士武将围射酣乐继夜而散经就洲仔尾园亭为居移诸娶倖于内纵情花酒下令长子克监国秉政凡文武启章一切事宜悉听克决断既承委任抚缉兵民刚断果决有乃祖遗风经之亲信权倖莫不畏惮经文虑克年轻大得其宜令人默取其所决诸启章断事者阅之条条有绪心大喜悦以其后事倚託有人遂放纵于花酒不预政事而竟卜昼卜夜之欢克既承父命委理政事上至董国太讲叔下及镇将兵民绳以礼法不肯阿容狥纵故兵民感戴权势屏息但李景张日曜诸辈虽各敛迹然终媚奉于经而思甘心焉第二十五卷钖范为婿试克启圣保题请施琅康熙二十年辛曹正月元旦克率文武朝贺于台湾之安平镇然后拜贺董国太方过承天府洲仔尾朝经经大宴饮而归经欲以是月望日大放元宵张日曜即传街市居民构结灯棚悬挂古董竹马故事烟火笙歌以供游玩克闻之上启云偏僻海外地窄民穷屡年征战几不聊生兹屡报清朝整备战舰意欲东征人心汹涌何必以数夕之欢而费民间一月之食伏乞崇俭以培元气以永国祚云云启上经嘉其能固邦本约之即为禁止就于洲仔尾园亭大张灯彩与钖范绳武国轩进功等竟夕欢乐经因纵慾过度痔疮暴胀大肠紧闭医治无效克日夜侍侧衣不解带督视汤药经忖不能起传国轩至牀前指克而言曰与君患难相从意望中兴岂期今日中途而别此子材干颇有所望君善辅之吾死九泉亦瞑目也轩叩首曰藩主偶尔微疾不过理其元气顺则肿自消而愈何用挂怀至于翼赞公子轩自当竭力以佐岂有二心适钖范入经文谓钖范曰吾不免矣诸凡全赖君与武平协力辅此孺子范曰此不过大肠火盛散之则肿消藩主何多虑焉徐而胀痛难堪叫喊遂卒年三十九克躄踊号哭令人飞报董国太国太遂率诸子聪明智柔与次孙克塽等咸至钖范当于国太前谓曰储君宜守礼尽孝视殓节哀克唯唯范着礼官郑斌等办理丧事随密向国轩谋曰监国乃螟蛉子安得承继轩曰此郑氏之家事岂外人所预范曰自有成算公勿左袒轩许之文武各祭奠毕用王礼殡脸六官会议择日嗣位钖范密向聪明智柔诸公子言曰自古承继大统嫡庶尚且有分何况螟蛉郑聪等曰公此言真国之辅佐克李氏之子血抱抚养人所周知独藩主为嬖者瞒抹且此子狂悖刚强苟与嗣位将来有不利于邦家范曰吾正为此不知国太如何聪曰国太吾之事也地方兵民公当主持钖范点首而别聪明智柔共议齐向国太启曰外面镇弁将士以及百姓纷纷鼎沸国太骇然曰何由致此聪曰以监国非郑氏血脉故人心不服耳国太曰监国秉政两载兵民素所悦服焉有是事聪曰监国虽然秉政是藩主尚在借其名耳今藩主仙逝欲承继嗣位人必较正因此不服此乃大事国太不信当召侍卫中提督间之国太随遣人传钖范国轩议事轩以病辞不赴差中举金荣到安平镇谘国太曰凡紧要事要请聪二爷与侍卫酌议钖范正调换镇将更易弁兵虚为声势忽闻国太傅遂趋谒国太询外面事宜钖范曰兵氏嗷嗷者无他以监国非藩主真血脉也语与聪等同国太疑信参半聪与明等又逼之曰国太当速主意倘一旦有变悔之晚矣国太时亦老迈主意不定虞其有变即允易位范会国太意辞出见文武纷纷议论以国不可一日无福况国君晏驾必有嗣位然后发丧岂有殡殓许久尚虚其位明系奸臣秘权当相率启讲国太方可范闻言对众曰业奉国太命令礼官择日奉监国嗣位尔诸公不必多言众乃散范初疑国轩有诈迨接金荣启国太之语意遂无忌复嘱荣曰归覆尔主当秘之勿露于陈氏人前并禁止各镇营诸路兵士离汛金荣回以范言覆国轩轩即按定诸镇营兵将但国太受聪明智柔钖范之惑信以为然令仪宾柯鼎传克入内庭议事钖范密令随协蔡添同聪明智柔等伏于堂之西厢克至大门守者不许其随从总提辖监督毛兴总兵沈诚等入至二门方履中堂而二门已闭矣聪明智柔与蔡添突出各交口数其非郑氏血脉见情势兇勐遂曰此非吾所得知既不是郑氏真血脉愿见国太纳还监国印玺聪明智柔咸笑曰今日正奉国太之命亦不由尔不纳还以日视蔡添添持刀挺身出欲行兇大骂曰蔡添匹夫尔胆敢弒主而刀已刺入腹中矣聪明智柔四人各挥木棍助打立毙于蔡添聪明智柔之手克既死聪即令乌鬼将尸拖于旁院而毛兴沈诚二将在外守候闻内有变即欲率诸骁将夺门救主云已死矣各差恨而散飞报监国夫人陈氏突闻躄踊长号死而复甦者再绳武亦驰至见夫人睧眩倒地慰劝之曰事已至此且缓悲哭夫人曰速护吾进府见国太武曰此是正理并看监国尸在何处夫人曰然绳武令人护送夫人到府直入于内董国太以诸子说克是螟蛉不过欲易其位而已岂意聪等赚入中堂当下刺死正在咨嗟追悔忽见陈夫人悲号于前跪请曰监国何罪至此国太曰事已至此说亦无用我儿毋自苦焉亦因兵民不服以监国乃李氏子非郑家真血脉耳夫人曰既非郑氏血脉孙妇亦安得知既知非真血脉国太应早遣归宗何国太作婆孙一十八载既不是血脉不得承继亦尚可为平民何至赚入刺死国太语塞第以永华素为国望借以慰劝询其所欲夫人叩首长号曰愿请监国收殓相从于地下为郑氏鬼愿毕矣国太允其请夫人遂出见监国尸相抱号哭国太令儿尸同夫人归府收殓殡之中堂遂自绝粒日夜号哭时夫人有孕国太遣老妪劝慰至再俟生男女我自善待之毋徙过戚也夫人曰成立之父尚不能保其七尺躯何况此哌哌那号泣悲咽又对国太曰我今已矣供饭三日聊尽人事我夫妻子母自应相从于地下绳武梦球诸兄弟咸壮之转请国太国太嘉之随遂其志令人结台夫人登受文武祭奠毕与诸兄弟拜别从容投缳颜色如生观者嗟异悉为下泪时有文正公兮文正女之歌褒之余书至此亦为之破涕弔之以四绝曰欲问天高天不知千声血泪暗中啼人间无意心灰甚明月当空照冷闺一盏明灯一篆烟傍徨灯影复相连三朝茶饭尽人事七尺樑间订夙缘虽然日月有时缺难算今朝意外愆自计此身无顿处甘从地下结良缘纵有百年亦是死何如七尺完吾生此生了却人间愿南郭楼台北郭茔冯钖范教郑聪恳国太明克螟蛉难嗣大位状于通衢兵民叹息刘国轩率文武连名请国太命早定嗣位以安民心国太以经次子克塽承继颁谕台湾地方又命经弟聪为辅政公塽以拥立功表封国轩为武平侯仍赞中提督事得专征伐冯钖范为忠诚伯仍管侍卫兼参赞军机其余文武各加一级照衔办事令国太姪戎旗四镇董腾统船一十五只前往澎湖设险镇守不时巡哨防备姚咨圣乘衅东征细作採郑经已死诸子谋杀克钖范立其婿克塽嗣位情由飞报喇哈达启圣正色暨杨捷哈达月占天将亡贼故使内乱可出示前去晓谕以散人心示曰宁海将军喇为闽疆之杀运将除海逆之气数当尽仰遵天讨特布忠言以感民心以彰劝化事照得培国家之元气首在安民起井里之疮痍先于除暴海逆郑氏世为国贼窃永历之虚号实非有心为民窜远屿之穷陬不过仅名为寇寡人之妻孤人之子坏人屋庐荒人田土迨至兴师问罪振旅征伐则正供杂派既困民于追唿而运械餽粮又疲民于奔命颠沛流离几数十年矣此不特南征将士鞍马风霜不无切齿嗟彼穷黎实受荼毒更当仇不共戴者也前者捣其巢穴余氛稍战乃根株未尽萌孽复生遂乘甲寅之变侵凌州郡肆为剽掠天戈所指两岛荡平而远遁台湾魂游釡底终不免有死灰复燃之虞是贼一曰未灭民一日未安本将军之思忧亦一日未已也方今郑经已伏冥诛而嫡庶争立奸党窃权此内乱方深揆之天时人事两端不可不为败亡之兆固不待智者而后知之是以本将军相机度势会同督抚提赴泉商榷共奉论旨同心合意底定海疆正在调遣进发间先委能员前往台湾宣佈威命无非仰体朝廷好生之德凡一切往来招抚常谈皆本将军所不乐道惟有欲锄盘根株为万年长久之计耳但念尔等皆吾赤子岂有生而为逆者况其中不无怀才负异辈倘得展其所长足为天朝佳器而所以失身入海者实非得已或为饥寒所驱或为赋役所迫或因误投于法网苟且逃生或受欺凌于势豪希图报复身虽已辱志实可矜故不吝再四招徕许其自新所可骇者贼非生于室桑不无眷属在于内地乃不知极力劝谕令彼向化顽心竟听其助贼为虐流殃桑梓所称文物礼教之邦当如是耶本将军前驻泉威将及两载其间潜侦密探无不周知不欲株连无辜故隐忍姑待徐施劝谕今当大修战舰纠合锐师不日东征势如破竹正尔民出力报效之时诚恐未喻德意不得不反覆开陈合行晓谕为此示仰滨海百姓并岛上将弁兵民人等知悉凡有亲属陷身海岛者不妨密报本将军给照前去劝其及早效命尚有反邪归正之路何苦背乡井弃坟墓置身于风涛不测之中诚非计之得者如果翻然悔悟慕义前来除将本员立照原衔叙用外其劝化之人功亦难泯定行一体优渥断不尔负若有见机之哲举土地而来归斩巨魁而献馘操舟纳款率众输诚本将军更当分别具疏题请从优录用尔独不闻当年归命人员悉膺显秩甚至有爵至公侯伯者我朝之待投诚不可谓不厚矣往事可征正宜各图功名乘时建业倘犹眷恋蛟官徘徊水国舟师南指玉石俱焚悔何及焉嗟嗟贼气将尽民困已极乘此长风破浪之时直抵岛屿尽扫余灰除东南数十截之杀运救海滨百万户之生灵将见波涛不兴烽烟无惊与尔民共游于光天化日之下岂非一劳永逸得长享太平之福哉本将军灭寇安民苦心至深且切故不觉其言之长也各宜勐省毋违特示遂刻刷张挂沿海地方另装二箱并礼物移文差船送到澎湖一箱交守澎将弁转送到台付刘将军收拆差者果送至董腾行营投交腾礼待其使将文示遂过台与刘国轩轩恶腾多事何不抑之去尚代之转递腾得回报即送其差回厦五月郑明郑智二人欲捐资募兵请于钖范范不允复谋之国轩轩曰公子有志为国捐资募兵此诫盛举有何不有轩当代为转请明智谢之轩启克塽曰屡闻姚启圣欲兴兵东征正臣下效命之日何况至亲骨肉明智招募宜允其请塽从之遂以明为左武骧将车智为右武骧将军但一旅未成骚扰难堪轩与范又启塽止之六月国太以监国死非其罪且非己意辄积郁于怀遂染疾于二十九日卒克塽率文武挂孝兵民莫不叹惜有恶董腾者以前喇哈达差员送告示至台湾时曾餽腾礼物不劫之去反留在澎而为转送又着亲随一营王一豹款待将有一月其中虽无交通情弊然摇动人心其实可恶令右武街林陞往澎湖代董腾镇守着腾回台一豹惧有祸发火药自焚其船而死启圣屡攘台湾侦报知郑经已死群子争立奸党弄权经母亦卒是天之将亡郑氏但平海之将未得其人私计当比任者非施琅不可遂与吴兴祚合疏保题施琅圣祖允之即召施琅陆见密授平海机宜出为福建全省水师提督调昭武将军杨捷仍为松江提督改万正色为福建陆路提督琅遂陆辞出京七月宾客司傅为霖原与施明良共谋欲生擒郑经而献诸岛因见国轩提防周密虑事难成遂先出首以掩己罪迨经奔台独籍永华一人后华解灌经死克遭害陈氏之望稍衰而辅政公郑聪屡向人言传为霖是从鸣骏开爷投诚的人曾授松江府通判今虽来归不念其恶而用之若论藩恩不可谓不厚矣前首施明良是虑事之难成非是本心吾细观此人面带冷笑心藏不测速宜远之为霖闻知心不自安偶与令史陈典挥谈衷曲典挥曰公原任清朝且姚总督又甚重公前谋不成乃天耶何不再密通缱绻令整舟师攻澎以便接应为霖曰吾亦有心久矣因前有破绽不便差人以生疑端公如有心共指天心吾即出禀到省何如典煇首肯遂插剑盟誓霖修禀交煇煇有族姪荣善贸易往来接济甚熟沿边港口周知煇将霖禀交荣荣借生理为名密泊其船于辽罗外洋觅渔船入漳州见启圣圣大悦立传陈荣入见荣叩首具陈为霖与叔典煇仰慕德化欲倾心投诚启圣曰尔叔与为霖悉系文官欲谋举国来碑岂不是难尔既有船在外本部院令人装货一儎并银万两刘付数百张尔可载到台湾密嘱为霖当结有兵符总镇同谋共举方能济事大者公侯次者提镇文职布按随补尔应打扮生意往来传递运载接应功成之日本部院决不尔负荣叩首而出次日即领回谕并札付货物银两到辽罗仍归台湾与叔典煇备述并交所带札付银两为霖大喜随密结副将蔡恺受银札等事恺又招总镇高寿亦受银札佥名画押寿对为霖曰谋人之国大非细事必得同心者西五人方可成事今再当遣荣过厦门通知姚总督令其大整舟师前来台湾闻知必令国轩提兵出守澎湖然后我们方可举事接应此实万全之策霖曰此计甚妙奈无同心可谋将奈何寿曰建威后镇朱友与吾交颇厚俟吾往说之再作商量霖曰若得火烧猪共事何惧不成但当善觑方便不可造次倘有漏洩身家难保一寿曰公且安心自有斟酌是晚寿到朱友家与友谈吐间忽长叹曰昔日先王以礼待士今月以亲用士友曰亲者如果才能甘心拜服悉系庸碌之流徒作威福以祸生灵心实不甘寿曰公之念及生灵真有良将风度但不知生灵何日得脱苦海耳友曰吾和盘打算无一能拯救生灵于苦海者寿曰此惟刘武平一人已耳友曰武平若方正亦不至于此吾思误郑氏者武平也寿曰依公所言生灵终于沈沦公亦当策吉拯救之岂可袖手旁观友闻寿策画拯救之语其中有因遂顺应之曰极欲拯救惜乎无遇与时耳目寿曰公特无真心救民耳若有真心何患无遇与时友起身曰谨奉教寿曰奇遇与时岂易轻道友曰尔我挚交何得作此矫苦寿曰当誓而后言友与寿指天誓毕寿方将交通姚启圣始末情由一一详陈友人悦约明早到为霖家计议寿别去次日寿将昨夜结朱友之事与为霖典煇细述俱各大喜忽守者报友至霖等迎入延之密室各吐衷曲随出单令友佥名画押大设筵宴尽欢而散为霖见事有八九即与典煇商议乘十月小阳春有南风可通知姚总督率师前来典煇然之又令荣过厦门通知友自从是日画押回家细思事成吾与高寿乃清朝平海之第一功臣也日间不敢时常往来恐人生疑每定更后友欲到高寿家至中途似有人推跌在地茫然不得前回去则安如此者三四用夜友自思此必天未灭郑氏之故遂出首为霖高寿蔡恺陈荣等私受姚总督银札买散人心不日舟师到澎为霖等即为内应克塽大怒即遣冯钖范带兵士擒为霖等勘问郑聪曰为霖相貌不出吾之所料也时怀安侯沈端自到台湾闭门静坐因人口浩繁所有粮米养瞻不足其太夫人金氏屡出黄金兑换或出元宝烧錾左右每每密告钖范托以瑞家充裕欲祸之无由承勘间为霖案令霖称谋成欲扶瑞归清瑞有预谋焉冯钖范录为霖供启塽曰怀安侯阴与为霖有谋请下六官鞫问果否有无通谋之事塽信之即令陈庆传沈端暨其胞弟珽交钖范会勘瑞至见霖供曰瑞从到台湾南北音语不通惟有兢业自守并未曾私交一人预谋一事至于结亲特出于先藩主婚非瑞之所敢过求也今日为霖攀扯真觉平空陷害但瑞之生死总出藩恩夫复何言钖范令陈庆带瑞珽出暂看守复与六官议六官以瑞果于外事无预且为霖之供不过云事或之日欲扶瑞为首岂可以莫须有之事而置瑞于死地乎范曰凡事不可参破参破将来必为祟此人将来久必为祸宜除之以绝后患众默然议遂定郑斌启塽曰瑞妻乃斌之女乞藩主恩赦斌女同家塽许之斌驰回令婢妪到瑞附中请夫人回家夫人不知其故即上轿至赋家甫入门见父母咸立堂上即问曰今日何事接儿回家斌将瑞始末细述因念骨肉启藩主有汝故差人接汝回家夫人曰爹言差矣儿虽父母所生但今日之身乃沈门之身非父母所得爱惜者也况当此存亡之际夫叔被戮姑妯在堂儿若偷生岂不被人耻笑生为沈家妇死为沈家鬼理所宜然爹莫爱儿以贻笑即转身欲出父母兄弟以及婢妪挽留不啻三四夫人决意不从毅然随轿而回余书至此拍案赞曰南北姻缘岂偶成死生今日别离情不从父母归宁咏愿赋终天一路行守一会闻保母言不因生死离侯门黄泉旅次暂相待公案共完礼至尊钖范启克塽出为霖高寿寸磔斩蔡恺陈典煇等示众尽收其家属发配独为霖妻蔡氏与子妇黄氏语毕二人各上凳欲投缳而珽在左瑞在右珽慌下凳瑞问珽何为珽曰人以五伦为重今虽就义亦不可以弟而先兄况吾兄身居侯爵又兼兄长岂反居右而灭伦瑞曰当此之际焉用仪文既如此说背礼了珽方上凳兄弟二人相向而缢军民闻之无不流涕夫人抵家见瑞之祖母金代姑太夫人满氏业已就缢死跪哭曰老太太与太太先行媳妇随后即来忽陈庆奉令抄瑞家并持瑞汗巾荷包至述瑞珽遗嘱并传藩令欲将所有家属尽收发配夫人接荷包称谢时瑞之妹大姊三姑娘于氏李氏崔氏咸曰毋被辱愿相从于地下各奔入自缢而死夫人令庆搬尽其家之所有而去乞收瑞珽尸骇克塽允其请夫人与父斌市棺收殓老太太与姑太太并瑞珽及姑姐等柩于中堂另收诸氏柩于别室虚一柩于旁以自待斌夫妻同其妇女眷属咸劝曰夫人孝义备至可谓无愧毋自戚以损其身夫人怒目曰毋乱人意儿己许之久矣岂可辜负地下况儿己无意于人世乞割爱勿以儿为念遂绝粒奉列位饭三日从容谢别父母与兄妹弟姪诸亲眷属而自缢官民无不感叹斌夫妻痛哭收殓与瑞等棺安顿一所十月初六日施琅抵闽视事即咨会姚启圣修造战舰但未知澎湖情形如何忽传闻有同安高浦入陈昂其母在厦迩日从台来十三日琅急召入密室询问澎台情节昂详陈郑经已死长次争立权臣执政悍将恃威自闻大老爷奉旨出京兵士莫不胆战心寒琅曰彼朋得知之速也昂曰八月十五日御筵宠召之日都门侦者星驰胶州决哨飞报业于九月初一日刘国轩已知矣琅日狡贼仗俩可谓精细如今作何防范昂曰将所有熕船战舰一概修整镇将有眷口者着移于安平居住令其统兵来澎御敌其无眷口者拨守不紧要地力且年情欠收米贵如珠灾异频见讹言肆起大兵一临澎湖可取若得澎湖则台湾自危矣又画澎地形势呈上琅曰彼将可湾泊之处设立炮台我师岂不艰于停泊收䑸昂曰刘国轩必紧守娘妈宫东西峙内外堑诸屿至于八罩花屿猫屿等虽有哨船亦是无几之兵大兵一至彼必目走则任我们寄椗收䑸琅曰宜用何风信昂曰澎坐东北当用西南风可去琅见昂主旨语诚恪颇有经济遂用为督理坐驾外委把总昂又学伙长曾福识认澎湖各港礁线翁尾十五日报傅为霖等机谋不密全家籍没累及续顺公沈端等启圣叹曰岂天之未欲滨民安于袵席而使是谍之不成也但澎湖自郑经庚申年回台未曾设御迨经死塽继立虽丛腾林陞不过轮流防守而已因籍没为霖之家搜出与启圣来往密书有陈其澎湖无备呵速督兵前来一鼓可得若得澎湖台湾即虚便当起兵相应之句又探报施琅出为水师提督专征澎湖钖范恐镇守不及则台湾危矣启克塽令国轩出汛澎湖相地设险一时军需战舰未备以水师镇林亮督修改洋艘为战船徐而擢林亮为右虎卫更名曰豪工官杨贤条陈生财裕饷凡所有村落民舍计周围丈量以滴水外每间每丈宽润征银五分克塽允启令李景张日曜清查征比百姓患之毁其居室甚众刘国轩到澎湖驻札妈祖官坐快哨巡视三十六屿租地设险于风柜尾筑炮台一座四角山筑炮台一座鸡笼屿筑炮台一座东峙西峙内外堑炮台各二座牛心湾炮台一座虎井桶盘屿各设炮台一座妈祖宫置城一座外加女墙壕沟安设大炮星罗碁布提防周密其八罩水按澳等有礁石沙线四面受风无水者俱不守御又启荐援剿左镇陈谅为右先锋镇提调各屿与陆路诸师以右武卫林陞为水师总提调左虎卫江胜副之宣毅右镇邱煇援剿后镇陈启明二人为先锋克塽钖范悉如国轩请遂拜轩为正总督督水陆诸军自副将以下许其先斩后奏又以征北将军曾瑞定北将军王顺二人为副共守澎湖应敌轩又以海坛总兵林贤前欲率舟师从鸡笼山登岸进攻台湾今施琅既出为水师提督水务谙熟诡计甚多此处应急为设备切勿疏防以贻后悔启请克塽与钖范商议范举左武卫何祐为北路总督以智武镇李茂为副征守鸡笼山总镇如蔡文郑仁黄良骥沈诚诸宿将不服茂所统范闻之愤甚旋又启塽擢茂为右先锋镇以压之众屈于威不得已从之行祐至鸡笼山与诸将踏勘地势不外旧址会议仍兴工筑城蔡文叹曰以现成金汤永固之城无故毁为平地如儿戏然今又重劳兵民再筑谋国者固如是乎祐立驱土番同诸兵士负土搬石照旧址筑城仍于可泊船只登岸处筑炮台防御祐于旁山上结一大营周围开壕筑短墙以作犄角势但士卒疲劳不服水土兼手足沾横水箇箇发痒抓破即肿糜烂难堪兵士怨望钖范以诸镇或分澎湖或出镇鸡笼山台湾空虚恐一时有变随启克塽抽乡兵令诸监督操演分辖防守要口悉裹粮露宿百姓嗟怨后闻施琅进剿展于来春三四月信稍缓陈绳武启毋失农时请暂撒乡兵以甦民困塽允之各回家安业十二月刘国轩侦知喇哈达吴芳春姚启圣吴兴祚会师于定海琅以北风大硬难以连线各回福省轩遂将水陆事务託交陈谅林陞二人料理自归台湾报郑克塽第二十六卷施提督连疏议勋姚即院遣使再抚康熙二十一年壬戌正月刘国轩以澎湖重地恐乘新春宵小不测有变遂辞克塽初三叮领载粮饷并大队扬帆出守澎湖二月施琅以渡海东征出于乘机便可进取苟事事欲驰会督抚恐失其时忽报翰林学士李光地请假送母回闽琅驰至兴化黄石恭请圣安光地与琅密议机宜逾时而别琅遂密请专征疏曰为密陈航剿海务机宜以收万全事窃照臣鸳骀庸才谬荷我皇上特恩起用以臣深知水性贼情专畀进剿海逆之责臣思滇黔弄兵悉皆底定惟有台湾四十余年残孽逍诛未歼致圣坏臣敢不殚心筹画灭此朝食受事以来练兵整船靡敢刻懈业已就绪然用兵之法不得不熟审详慎即古者行兵多用奇计声东击西兵不厌诈非可直道而行去冬具疏展限请以今年三四月乘北风进兵盖为郑逆奸细颇多使贼知我舟师必用北风而进然后出其不意而攻之臣在在密用间谍乱其党羽自相猜忌白去年逆艘纠集澎湖欲抗我师据险以逸待劳设我舟师到彼必由澎湖西屿头然后转帆向东北而进正值春夏之交东北风为多我船尽是顶风顶流断难逆进贼已先站立于外堑内堑接应娘妈官俱是居我上风上流御敌共势其难冲凿故不可不虑及此也所以前议北风之候犹恐未能万全且水遭行兵专赖风信潮水非比陆路任意驱驰可以定计进止臣日夜焦心熟筹莫如就夏至南风成信连旬盛发从铜山开驾顺风坐浪船得连䑸齐行兵无晕眩之患深有得于天时地利人和之全备使贼纵有狡谋斯时反居下风下流进不得战退不得守澎湖既得便知贼势虚实直取台湾便可克奏肤功倘逆孽退守台湾死据要口我师暂屯澎湖扼其吭拊其背逼近巢穴使其不战自溃内谋有应不然俟至十月乘小场春时侯大举进剿立见荡平此乃料敌制胜所当详细一一披陈者也然臣窃有请者督臣姚启圣调兵制器奖励士卒精敏整暇咄嗟立办捐造船双无所不备矢志灭贼国尔忘身坚图报称非臣所能力企惟是坐长北方虽有经纬全才汪洋巨浪之中总非所长矧抚臣吴兴祚陞任新抚臣初到视事恐未悉闽疆情形臣之鳃鳃谓督臣宜驻厦门店中节制别有调遣臣得专统前进行间将士如有督臣后攒粮运策应则粮无匮乏之患兵有争先之勇壮志胜于数万甲兵今若与臣偕行征粮何以催趱封疆何有仰赖安内攘外非督臣断难弹压臣故密疏入告使督臣闻知必以臣阻其满腔忠尽仰冀皇上密行温谕督臣免其躬亲偕行今臣同督臣操练水陆精锐官兵充足三万分配战舰尽可破贼但臣仅掌有水师提督印信未奉有征剿台湾之敕谕伏望迅赐颁发以副转睫师期俾得申严号令用以节制调度所有督臣题定功罪赏格赐臣循例而行则大小将士咸皆凛遵至于师中参酌见有同安总兵官吴英智勇兼优竭力自许可以为臣之副尤望恩嘉奖又有兴化总兵官臣林承金门总兵官臣陈龙平阳总兵官运朱大贵海坛总兵官臣林贤留闽候补总兵官臣陈昌江东副将臣詹六奇随征左都督臣李日埕等俱堪冲风破浪勇敢克敌共勷捣巢借我皇上天威丕着丑类游魂何难殄歼航海灭贼关系臣之一身承当责任何等綦重以故凡贼之形势风之顺逆事之区画亟当十分详审以图万全况出汪洋大海之外匪敢轻举妄动苟且从事致负眷顾之隆臣当会商将军合词具题而将军海务情形非所暗晓又恐奸细窥探洩漏是以自将战略师期密疏上闻仰听睿鑑三月初一日到京投进按中十五日丑时台湾忽满天昏暗有白气三条从西北直贯东南十八日丑刻又如前昏暗白气从东南运贯入西北出汛鸡笼山诸军士大发疾病五月施琅见船只齐备遂咨谎喇哈达姚启圣至铜山欲乘南风当令进取澎湖启圣曰南风轻歌侯北风方可出师琅曰南风虽软在铜山放洋居于上风上流我舟师可得成䑸兵士又无晕眩之苦势如摧枯朽启圣曰刘国轩久年积寇跪计甚多我师欲据上流上风安知彼不以上风上流而来迎战乎互相争执喇哈达劝曰平海事关重大奉旨督提同心岂可各执己见当请展限以候进取琅不得已听启圣主稿展限琅曰加此相制海寇何日得平边民何日得安无奈仍操演待时鸡笼山因有重兵镇守故起沿途土番搬送粮食土番素不能挑悉是背负头顶军需繁杂不论老幼男妇咸出供役以致失时况土番计口耕种家无余蓄而枵腹趋公情已不堪又遭督运鞭挞遂相率杀各社通事抢夺粮饷竹堑新港等社皆应之塽闻报询钖范范举其左协理陈锋督率将士与宣毅前镇叶明右武卫左协廖进等督兵征剿但土番性情轻佻男妇成群所用镖鎗竹弓而已各社各党无专主约束之人故不敢大敌只于夜间如蛇行偷营冲突一闻进剿各挈家遁入深山吏官洪磊启陈其略曰土番之变情出无奈苟专用威则深山藏匿难捣其巢穴当柔以惠则怀德远来善抚而驾驭之况当邦家有事之秋岂宜震动伏冀遣员招抚云云克塽允从遣各社通事往招并令叶明等进兵谷口抚剿并用通事虽奉令入山说之奈土番各树党羽俱不信其说每突出谷口剽掠明于各隘口树栅日则带铳手巡哨攻打设备困之土番伏则无粮可食出则咸被截杀计穷乞降明转启克塽塽允之再令通事入山领其众仍回原社耕种然后班师七月十一日施琅接邸报读将军喇哈达疏内有提督称南风不如北风之句骇然曰此说何因急富密告十三日遂上疏曰为欲靖海逆根株全在严旨决计剿以收实效事窃惟我皇上御极以来宇宙廓清无思不服惟郑逆抗拒横行深费皇上宵盰南顾之忧臣兹复荷圣恩起用重臣以水师提督之任责臣平台逆之患兼面奉天语温谕谆谆剿灭台湾以免生灵涂炭何等严切故衔命以来兼程疾趋即于去岁十月初六日抵厦门视事点验船兵全无头绪焉敢妄举进剿时欲具疏入告恐伤寅恭和衷故日以继夜发寝忘食一面整船一面练兵兼工制造器械躬亲挑选整顿至今年四月终方称船坚兵练事事全备移请宁海将军臣喇哈达侍郎臣吴芳春到厦门看阅此时将士摩拳擦掌人心思奋将军二臣交口称赞不已臣即于五月初三日会同督臣姚启圣统率舟师骑驾至铜山以俟夏至南风当令联䑸进发第督臣以五月初一日准即咨进与海贼关系重大之旨随转意不前而三军侧听一尽解体臣自初七日起与督臣决计进取力争十余天至十六日将军二臣抵铜山到臣营所臣面恳将军转劝督臣乘南风进剿无不摧枯拉朽之势奈督臣终执旨意以督提同心合意为辞臣不便违抗姑听督臣主疏展期实非臣之本意此二将军臣亲到铜山所目击而共悉臣衷也本月初七日承准兵即札付内开宁海将军喇哈达等疏称总督提督称南风不如北风臣深为骇异窃忠臣当日在铜山与将军二臣并无言及南风不如北风之语日与督臣争执南风进剿不惟三军皆悉其情即通省士庶亦皆俱晓且督臣日遣各总兵海道劝臣权依督臣之议今将军二臣具疏竟不分晰明白一笔混入陷臣推执不前若非皇上宽置不究则臣先后疏章自相矛盾欺诳君父罪当万死矣夫南风之信风轻浪平将士无晕眩之患且居上风上流势如破竹岂不一鼓而收全胜臣见督臣坚意难以挽回故聊遣赶绘快哨三十二只令随征总兵臣董义投诚总兵臣曾成提标暑左营游击事臣阮钦为并各镇千把等官领驾前往澎湖了探贼息据其回称义等奉令领驾遵于六月初四日午刻从古雷洲开船至初五日未时到澎湖猫屿时船未便径进花屿前澳泊至初六日黎明率各船由虎井过西屿头了见刘国轩贼艘尽䑸俱泊娘蚂宫贼见我船大船概起头帆小船尽起大帆贼遂出赶缯三十余只驾出西屿头又有八罩贼船十余只由南面而来我船恐众寡不敌本日未时传炮收回各船归䑸初七日到大担初八日到厦门港归迅等情据此则此行遣发巡哨船只来去无阻现有明据矣若决乘南风进取岂不可见成效乎业将了探情由遂已咨报将军二臣并督臣知照在案乃坐堂笔帖式谭木哈图具题大兵水面度日逆贼探望空隙之疏殊非真知灼见为证臣全不解其故然臣生长海滨总角从芮风波险阻素所履历且荷兰命前任水师提督阅历至今岂有海面形势风信水性犹不畅熟胸中而第帖式乃更识于臣乎盖贼中情形臣有屡得旧时即曲密寄通报有称台湾人心惶惑无定兼以刘国轩恃威妄杀稍有嫌隙全家屠戮人人思危芒刺在背间有慕义内应奈隔绝海洋难以朝唿夕应岂敢公然谋举此便是可破可剿之机又此六月二十八日巡守海口兵丁递送澎湖长发贼柳长胜林斗二人赴臣军前投诚询据林斗等供称原坐杉板头船过来投诚澎湖新旧熕船鸟舶赶绘船双帆船各舶共有一百二十只刘国轩林陞江胜等共计贼众六千余内有家眷旧贼约二千余名其余俱系无眷口新附之众私相偶语提奋不嗜杀人只等大军到便瓦解归顺有伪萧一镇下将领谋议候出娘妈宫操船乘势驾船过来投诚被其知觉登时杀其头目九人因探闻我兵船自铜撤师同汛彼故调贼二千余名同台耕种以作粮食今止留贼四千名在澎湖配船防守等语据此则贼中虚实又得其详矣且臣更以贼中之情形言之昔之伪镇营蚁附胁从皆受郑成功邹经文子结恩旧人笼络相依今刘国轩舛戾操权动辄杀戮以威制人谁肯廿为鱼肉是我舟师末到澎湖权犹在刘国轩一人之主持我舟师若抵澎湖势难遇各汛伪卒之变乱则踞守澎湖逆贼纵有万余内多思叛驱万心之众以抗我精练勇往之师何足比数虽刘国轩轻命死敌于人猜忌之际靡有不溃则可破可剿之机又无过乎是今我皂上若以俟有可破可剿之时温旨下颁则汪洋臣浪之中谁肯效命七尺之驱而殚力三窟之险势必借旨意为居奇迁延岁月虚么浩费所谓筑室道旁三年不成是贼终无可剿可破之日矣矧夫按兵不动若以抚谕刘国轩沐猴鸱张操纵自若志得意满断无输诚向化之念虽其中伪镇营贼众有心归正奈迩来各港严密一船不许出港纵有谋叛隐情亦难通报故非联络进发疾行扑击安有自甘献俘坐待贼亡竟在何时在督臣灭贼之念实切惜乎生长北方水性海务非其所长登舟之际混心呕吐身体惟艰所以前疏恳留督臣居中调度盖为此也中有一二视此畏途未免低回以致督臣疑惑不决臣虽庸愚料敌颇效前于康熙二年间海逆猖獗皇上特差兵即中党到闽间臣机宜当即决意攻厦门时督臣李率泰亦以臣过于担当然两岛竟为臣克平旋于康熙六年十一月为边患宜靖逆贼难容等事具题未奉谕旨乃使逆孽于甲寅年有燎原之变今郑经虽死留此余党负踞绝岛臣丁年六十二血气末衰尚堪报称今不使臣乘机扑灭再加数年将老无能为后更恐无担当之臣敢肩渡海灭贼之任是以臣鳃鳃必灭此朝食惟是台湾残孽末歼故设许多镇营官兵糜费钱粮贻累生民所设水师镇营原为航海捣巢之用今就中挑选精兵二万有奇大小战船三百号尽堪破贼可以无用陆师倘相牵制卒难成功若陆师之中间有勇敢效忠熟练海务能将容臣调选一二以为臂指共勷大举之需伏思臣累受国恩奉召晋京即宠擢内大臣之列豢养十余载今复谬荷起用寸功未效又叨更晋官衔特赐御膳金榻亘古未有受君恩如是也即赴汤蹈火臣志所不辞倘荷皇上信臣愚忠独任臣以讨贼令督抚二臣催趱粮饷接应俾臣整顿官兵时常在海操演勿限时日风利可行臣即督发进取出其不意攻其无备何难一鼓而平事若不效治臣之罪臣朴质武夫一片图报微忱惟知钦遵天语煌煌责臣必破台湾克奏肤功臣以君命为重故当克尽臣节不禁烦琐激切沥陈断无浮言饰辞冒昧于君父之前伏乞皇上睿鑑俯将臣疏留中大赐干断决策严旨速命事必见效民生幸甚封疆幸甚缘系密陈欲靖海逆根株事理字多逾格贴黄难尽伏乞宽恩全览施行为此具本谨密陈请旨十五夜四更台湾慧星再见于申卯方至二十夜方灭八月初六日申刻复现于西方光芒指北至初五日酉刻芒又转指东方初十夜二更大小星数百坠下鸡笼山不日守将总兵郑仁沈诚副将广明等病殁其弁兵士死者过半九月初一日施琅统五营官兵船只就厦门开驾至泉州海口臭涂寄泊操演又咨檄海坛金门铜山兴化各总兵协镇营将以及联络赶绘等船至平海卫会齐进剿十月二十日施琅在平海卫接旨有进剿海逆关系紧要着该督提等同心协力催趱粮饷勿致迟误前姚启圣具题功罪定例交与施琅遵行中二十八日又接旨若有可行机会提督施琅等应遵前旨统伊所派船兵毋失机会而行可也琅连接旨意进剿权威妇己遂咨请启圣剿抚事直以使主决启圣覆以贼之果否诚心投诚难以逆料末便遽行遣官往抚俟有机会之文琅笑曰遣抚既不敢逆料悬揣岂可虚縻钱粮则当决计进剿但平海一澳土地荒芜所有井泉俱被冲坏惟剩一井又淤浅盐涩兵士云集取水惟艰琅思有日耿恭拜井尚得甘泉今我奉天子命平海以救生灵当效恭祷告琅遂虔诚福祝毕令军士将井淘净而泉水突涌尝之其味清廿日夜挑汲不竭三军是赖遂勒石整其井曰师泉赞曰海岛已无泉三军几断烟贞诚虔拜祷汲引任回旋十一月琅因北风太硬未敢进剿令各镇协营暂归汛自统船回厦十二月启圣以琅未敢渡海查兴刘国轩有旧好者革职副将黄朝用即差往台湾招抚许其不削发只称臣纳页照高丽朝鲜事例至澎湖见国轩轩转送过台其冯钖范陈绳武总恃波涛议未定轩侦知琅撤兵各归原汛二十六日亦回台湾第二十七卷克塽信谗敛百姓蓝理负伤攻澎湖康熙二十二年癸亥正月黄朝用见国轩钖范等犹豫无意投诚连日辞回刘国轩启克塽和议大事当遣能员入省报命洪磊举天兴知州林良瑞材堪为使塽加瑞总兵改名林珩同黄学黄朝用往福州见启圣国轩嘱珩密探船只虚实珩二十五日舟次辽罗令快哨入厦报施琅欲进见琅却之二月初一日黄朝用等舶泊惠安县獭窟澳驰报启圣圣令黄朝用同林珩等驰驿初八日到福州见启圣圣与喇哈达金鋐礼待珩会疏题报外另知会施琅遵剿抚之旨以抚为善策琅覆以奉旨专征抚不敢主如果有真诚向化当必遵制削发启圣等亦未能决惟暂留林珩于贡院十三日刘国轩辞克塽仍到澎湖调度防御但启圣欲抚而琅欲剿两议未合启圣遂送黄粤林珩二人回台四月十六日澎湖狂风暴雨涛涌翻天次日波息浪恬一鱼长二丈余四足身上鳞甲金色边有火燄夺目从海登陆兵民见而异之国轩率诸镇暨澎湖安抚司陈谟等各烧献冥宝纸钱金鼓送之下水越三日乘夜登山死于百姓林英之厨下天明报国轩轩令瘗之五月施琅以平海甘泉之涌台湾可收之兆是天之将亡郑氏宜乘机进剿不可违时遂密题疏曰为海逆形势将灭不可少宽自解贼危事窃惟臣奉命专征调集舟师俟机进发总期必灭此贼而后已兹正月十六日准督臣姚启圣送到会题疏稿为选将挑舶安顿上风等事内开选其善识水性勇往敢战挑赶绘船六十只佔踞上风湾泊出其不意直鼓奋击俾其惊疑莫定则洋贩无资糗粮不给一二年间剿抚皆宜等因到臣臣闻之不解其意督臣凡所有会同章疏未尝移稿议定先已列名入告然后知会故臣不得不沥陈缘由照台湾逆孽情形臣筹度之甚悉自去年出海至十一月杪各官兵船只方得齐集平海卫澳取给粮饷仅领至十二月止惟官兵渡海应得俸饷必须预备随带臣在平海舟师时驾出洋操演若风可进即直取澎湖若风未便则仍获收回故于十二月二十三日出洋忽转东南风乃止二十七日开骂至青水墘风轻又转东南顺风再收平海虽未及直抵使官兵屡涉汪洋之中冲风颠浪愈练惯熟贼闻知亦自惊惶不暇盖大䑸之船必借风势顺利自可直捣贼境始克成功若风势未顺零星不齐何能协力扑剿兹于正月初七日据臣署左营中军守备黄复谦报称初二夜有原伪将刘秉忠等在澎湖挈眷八十二名口驾双帆船一只前来厦门投诚等情据此随于正月十二日准同安镇臣吴英咨送刘秉忠等到臣询问据供去年五月间刘国轩知我师往铜山东南风进发甚是惊慌莫措后侦知撤回归汛刘国轩乃放心自回台湾料理要口将大小战艘百号贼众七千余名交镇将林陞陈谅等现在澎湖扼守贼中人人思危多有离叛之心口供在案臣于本月随将刘柬忠洪贵二名转送督抚二臣查讯去后今督臣疏称贼欲改炮船为洋贩聚众耕种请挑赶绘船六十只南北湾泊一二年间自然困疲剿抚皆宜臣不解督臣如此主持不定似非善策臣今日水师齐集在海操演以制贼众譬若人焉有扼其吭气将垂绝一为稍松则其气舒而复起矧以六十船之南北湾泊北风平海可湾南风则将军澳林景屿岂可湾泊之处乎臣之操演所以俟机俟风进发又屡奉温旨进剿海逆关系重大臣所统官兵二万有奇大小战船二百余号责任甚重大䑸舟师渡海宜慎不得不筹出万全岂敢轻举妄动又水师在海操演皆出本分行坐均各给粮船兵又无额外添设之费总以贼一日未灭则臣一白未敢偷安且此贼伎俩臣熟筹深算力任剿灭矢志不移宁敢有片语虚饰于君父之前而督臣止欲仗赶绘船六十只可为困毙贼势诚恐一二年后复张声势其费力尤甚臣素知海逆始终虚实初时犹然疥癣皆因彼时当道泛忽姑息不亟政治养成痈疽溃坏负抗四十余载荼毒数省致烦圣虑屡动大兵征讨縻饷不计今若再一宽纵又蹈前辙故臣惟俟风信之便顺必无不破之理断不复遗此贼以广宸衷缘系密题海逆形势事理贴黄难尽伏乞皇上全览干断敕即议覆施行为此具奏谨密题讲后刘国轩安设澎湖各岛停当药讲将商议战守之策林陞江胜邱煇吴潜等皆愿竭力死守第患粮饷不足耳轩遂公同启克塽塽下六官会议钖范曰有土便有财再匀派百姓车税毛丁等类国轩闻之即飞启云当今百凡皆出民间五谷不登米价腾贵百姓困有极矣若再为搜括恐人心摇动则外侮立至须出内帑或捐助庶可万全启上克塽示钖范范曰兵原以卫民民自应养兵今内帑空虚百僚萧条不取之民将何所出郑聪亦以范之言为是克塽不能主决拱手唯唯而已上淡水运车李沧献策取金裕国安抚司林云为之转启克塽令钖范问沧取金情由沧曰从上淡水坐番邦小船蚊甲向东而行行至方浪石湾转北而南溯溪直进此水路也可取金沙陆路当从卑南觅社而入内有强梁土番拦阻须整师列队护而前行力呵范允其议启塽塽令监纪陈福宣毅前镇叶明统所部护卫入番取金明等至卑南觅社见土番刺身箍肚硬弓操鎗扼险以守不得前进即驱其士魁绕别路到力踞社连杀数番亦不肯指其出金之处无奈引还郑聪与智明等牙爪颜临李郡李静等横为肆虐道路侧目礼官都吏林数地见百姓不堪上启有曰颜临力能回天道路侧目李郡奸能惑主睚眦必报李静财足通神犯之必死等语克塽批与钖范审报虽诸公子关情而惩儆颇各敛迹百姓梢安五月十一十二两夜台湾有大星四五箇从西北坠下又有无数小星随之二十八日大雨倾盆至六月初六日方晴山川崩裂谿涧冲陷田园悉为沙压万年州獭口地方突有水牛一双冒雨奔下海漾过三鲲身登陆由安平镇过海又从柴桥头再跳下海向大港出而死姚启圣与施琅各执剿抚万正色陈三不可行佐启圣当抚同启圣合疏有云一口十年生聚十年教养况于数十年之积寇乎二日汪洋万顷之隔波涛不测之险三日彼船只坚牢水务精熟之语琅见主抚者众遂密陈可取疏曰为海逆有日蹙之势航船有可破之机密陈情形仰祈睿鑑事窃准臣奉命征讨台湾于康熙二十年十月初六日抵任以来一面整顿船兵相机捣巢并遣心腹三四人渐次密往台湾澎湖贼中通达臣之旧部在彼现为镇营管兵令其就申谋叛取事自去年亦有通信数次俟大兵临境之时方敢内乱倒戈迎降至今年正月初三日有伪副将刘秉忠等坐双帆艍船一只带眷八十三口在澎湖前来投诚正月二十二日伪总理李瑞等夺民船一双带兵二十一名亦自澎湖前来投诚三月十一日有伪兵许福等十四名驾小船一只自台湾猴树港前来投诚带有臣前所差之人要紧潜通内有叛乱相应消息并称彼处米贵每担价银五六两七社土番倡反形势甚蹙人人思危此乃天心厌乱明矣臣前差之人尚在台湾谋结党类以待内应其许福等臣只移明督抚前来投诚之辞不敢直言恐洩事机将人现收军中养活又三月十六日有伪民许六吴阿三等夺渔船一只在澎湖带眷一十九口前来投诚四月初三日有海贼郑才等一十八名于四月初一日从淡水港夺破柴船一只前来投诚是此贼中今日之形势灭在旦夕虽刘国轩复差伪官黄学林珩再来言抚致书一封求见于臣臣劫之不见令其自赴督臣辕门主议以么么海贼非可视为敌国哦以彼为输诚彼直以我为和议徒亵国体借此妄称祇安贼心臣惟祇遵奉命捣剿灭逆为念议抚之事臣不敢预及今臣在水陆官兵中挑选二万有奇操练有日可称精熟足以破贼攻澎湖宜水兵波台湾则当用陆兵也但粮最宜预备给足以鼓士气乘夏至南风当令当即进发捣剿盖北风刚硬骤发骤息靡常难以逆料南风柔和波浪颇恬故用南风破贼健为稳当臣大䑸舟师航海责任綦重自当相机度势期出万全以仰慰皇上宵肝之怀臣每自思维膺军旅之任者必虚张贼之声势乃表见己之大功臣愚性戆直荷皇上面谕谆谆从不敢一字粧饰自干欺诳缘系密陈海逆可破之机其中所有来禀关系机密只略陈其概贴黄难尽伏乞崖上睿鑑全览留中勿发恐剿抚之议不相入或有漏洩以害成也为此其本谨密题达六月施琅将大队舟师齐集铜山咨请姚咨圣至共商给发粮饷及犒赏银两十一日琅大会各镇协营守备千把随征诸官将先锋银锭排列传令征剿澎湖谁敢为先锋者领取以便首先冲䑸破敌遍示诸将未有出应独提漂署右营游击蓝理挺身出领先锋银锭琅允许十三日祭江十四日辰时琅统诸船从铜山出师东征于是晚即放洋刘国轩虽各岛筑台提防每与诸将谕六月风波不测施琅是惯热海务者岂敢故犯突然兴师乎不过虚张声势如甲辰年出船复请旨宽限做官而已忽十五日辰时八罩巡哨船了见背水墘一派帆船如叶顺风直向澎湖来想系施琅舟师随飞报国轩轩骇然忙差领兵吴略持令箭与右先锋镇陈谅着其严督陆路诸将谨守遍传守狮屿头戎旗一镇吴潜守风柜尾平北将军果毅中镇杨德守鸡笼山槌兵镇陈明同中提督前镇黄球守四角山果毅后镇吴禄同侍卫后镇颜国祥分守内堑璧宿镇杨章同右先锋镇领兵李钖分守外堑右虎卫领兵江高侍卫殚忠营王鲑守东峙后提督中镇张显守牛心湾前锋镇黄显等各移大炮大熕罗列海岸横截攻打勿使彼得湾泊寄椗又传集水师总提调右武卫林陞督征北将军会瑞定北将军王顺左虎卫江胜援剿后镇陈起明宣毅左镇邱煇护卫左镇黄联后劲镇刘明折卫左镇林顺斗宿镇施廷中提督中镇洪邦柱中提督右镇尤俊中提督后镇杨文炳中提督前镇陈旭中提督左镇李廷桂水师一镇萧武水师二镇陈政水师三镇薛衡水师四镇黄国柱等诸镇营督驾大熕船鸟船赶绘船环泊娘妈宫前口子并内外堑东西峙各要口守候邱煇向前请曰乘彼船初到安澳未定兵心尚摇煇愿领熕船十只同左虎江胜前去冲杀建威中镇黄良骥曰宜毅左镇邱煇此论正合兵法先发制人半渡而击也国轩曰炮台处处谨守彼何处湾泊当此六月时候一旦风起则彼何所容身此乃以逸待劳不战而可收功也诸公勿虑煇等快快而退琅统侍卫吴启爵吴英朱天赀林贤杨嘉瑞陈昌陈龙等各镇营船只至申时方到澎湖地方即令快哨前去探望回报各岛悉有船只把守炮台相望惟猫屿花屿八罩水埯澳贼船无几琅发令天色将晚所有船只分䑸暂寄猫屿花屿诸澳水师二镇前锋营李富同防守猫屿中提督中镇左营王显守水埯澳左虎衙领旗协杨武见琅大队舟师将至寡众不敌随将船驾回娘妈宫报国轩轩知琅船到邱煇复挺身请曰俟今晚潮落沖䑸攻击自然溃散不可使彼窥探形势轩笑曰公堪称勇将竭力报国但我自有成算施琅徒有虚名耳今当此日日飏报之期敢统舟师越海征战遂即发令驰告各守把要口提防如夜半风起则彼无噍类矣次早十六日琅督舟师齐到澎湖国轩坐快哨如飞于娘妈宫前澳内督诸镇迎敌林陞江胜邱煇曾瑞王顺陈起明杨文炳等将熕船战船赶绘船排列攻打我舟师镇营各欲争先互相沖撞不得前会潮落风不顺邱烨江胜首争追击遂少却而退适琅船被流挽下兼遇顶风林陞率前锋镇姚朝玉智武镇陈侃戎旗五镇陈时雨与林顺施廷洪邦柱等船结大队合攻琅琅正在尾楼上督兵御敌伴儅冯苓见战船鹿铳直指琅急唿曰大老爷琅回顾苓已穿胸膛死矣忽流炮过余燄烧着琅右面跌倒子世骥世骠世驿族叔芳弟朝勋姪世忠世骧等大惊琅曰无虞火气耳强起指挥提标署右营游击蓝理望见琅船受困将自坐战船逐浪沖䑸高叫曰将军勿忧蓝理在此遂发斗头熕攻穿陈侃船一只登时沈没又发左边横炮一门攻中提督前锋营陈陞船坏裂半边理入䑸督众挥掷火罐陈时雨船发火咸赴水死故诸船稍退琅令船众击橹略进风微起正转帆行亦发右边横炮攻中侍卫右协蔡智船折头桅方与理合䑸攻打打坏姚朝玉船一只林陞不肯退挥诸船与理死战理正酣战为流炮余燄所伤掩身甲烧透及腹跌倒肉裂见肠共裨将等忙舍战救理理摇手曰不妨令其仲弟瑶督战速进莫因我一人而误大事众急取药敷腹裂旗幅紧裹理起整甲奋唿曰今日诸君不可怯战誓与贼无生还战愈酣陞身连中三箭终不退金门镇千总游观光乘风赶到发一炮贼众死伤甚多忽左腿被理炮所伤遂倒船方散开琅乘势赶入适江胜邱煇督熕船复合琅与理观光等引师还退出外洋国轩望见琅舟师已退而江胜邱煇挥船尾道恐其贪敌遂鸣金打招旗二人闻收金亦即转船仍回娘妈宫前口子下椗各坐杉板见国轩曰正欲乘势追赶何本督鸣金之速也轩曰彼船只众多我恐汝二人贪敌倘有别队舟师乘虚而入岂不欲巧反拙是以收金煇又曰乘彼战北军心必虚煇与左虎今夜督熕船十只直抵猫屿花屿八罩攻打料彼必不自安决然逃回轩曰今日已挫其锐气不必追赶但谨守门户以逸待劳彼船许多所寄泊埯屿悉无遮拦之澳咸是石浅礁线早晚风起定不战而自溃煇曰兵法有云半渡可击立营未定可击乘虚可击今敌人患此三忌而不乘势赶杀若早晚无风合万人一心而死战将奈何轩曰子多虑焉俗云六月三十日有三十六飏今日乃十六明日十七十八九就是观音飓沈蒸笼飓安有无风之理暂且养精蓄锐扼捡守隘以观其败随拨蔡明船载右武卫林陞回台调理炮伤兼报大捷煇胜等虽不敢违令但怏怏而退琅到洋中闻国轩鸣金收船归䑸叹曰何狡狯若是正欲赚散其船出奇兵以旁边沖入直捣其穴岂期其收军也会潮落流急琅问陈昂曰安得收䑸对曰俟晚潮转便可至旁晚昂请曰可传令收䑸矣琅发炮将大队舟师收寄西屿头各照䑸暂泊浮椗不许卸甲弓上弦炮入子另驰令着配坐一号先锋大熕船金门镇左营千总游观光守把中路要口海坛镇中营游击许英配坐三号大熕船守把左路要口同安营右哨千总林凤配坐三号大熕船守把右路要口以防刘国轩夜间乘潮冲出十七日琅号令全䑸仍收八罩水埯澳诸屿方传诸镇协营将千备随征等官到中军船议事吴启爵吴英林贤朱天贵杨嘉瑞陈昌陈龙何义陈蟒林实詹六奇等齐到琅曰贼船无几尔等俱不协力向前互相观望延至潮落使彼纵志攻击若非蓝理本军门岂不危哉令笔帖式常在将钦颁功罪格填明赏蓝理银二千两游观光银一千两余照有功有伤者轻重分赏拨船载蓝埋等并带伤回厦调理次将詹六奇方却许应麟葛永芳方永刘管蔡斌等官一十二员綑缚请王令以临阵退缩斩首示众吴启爵等七人向琅请曰昨日之怯亦由我们船只丛杂各欲争先以致互相沖撞使贼得以肆志用炮攻打非诸将故违军令今在用人之际求宽其罪令彼等立功琅曰赏罚乃朝廷法令本军门安敢自私英等复恳之曰赏罚固出自朝廷而行法者实我公也公苟宽恩使彼立功自必奋勇鼓励以一当百各为恳请琅见诸总镇慇慇求保即曰姑看诸镇情面暂且记过倘仍前观望两罪俱发决不有恕英等拜谢琅令释其缚诸将叩首起琅复面谕用命苟不竭力悔之莫及吴英献策曰国轩所恃者不过数只熕船而已我们船只可分开列阵不必齐进当用五梅花破之琅曰何谓五梅花英曰彼船少我舟多以五船结一队攻彼一只其不结队者为游兵或为奇兵或为援兵悉远驾观望相机而应则无成䑸沖撞之患又可以各尽其能奋勇破敌琅大悦曰据公妙论破之必矣先以三垒浪而进变以五梅花诸镇将得令遂各回船候期出征第二十八卷江胜邱煇双尽节国轩良骥遁台湾康熙二十二年癸亥六月十八日琅与吴英朱天贵等坐快哨从虎井过桶盘屿内外堑遥观贼城各处炮台并贼船湾泊安所未时回䑸奈船多人众咸忧无水偶兵士上八罩就沙中挖开见水尝之味淡遂挖开数窟悉是淡水猫屿等处亦然众大称异遂不乏水十九早北面黑云滚滚而起且风亦微北浪声渰动众各怀疑琅仰天兢曰皇天当怜沿海人民受困已极琅奉命进剿切不可起暴祐琅成功忽然雷震众军大喜琅加额曰皇帝之威灵也琅又带罗士珍张胜何应元刘沛曾成等各坐赶绘船从澎湖外汛由内堑细察形势邱煇江胜见琅船在外飏驶亦即浮椗起头帆琅望见贼船摇动立即转舵放炮收诸船回䑸二十二十一两日琅再申军令令各船将所配坐镇将营备以及随征千把等官姓名大书帆上以便遥观知其进退二十二日琅命令其六子世骠司随征都督陈蟒魏明副将郑元堂同领赶绘双帆艍船共五十只为一股从东畔峙内直入鸡笼屿四角山为奇兵夹攻又令七子世驿同随征总兵董义康玉外委守备洪天钖等领赶绘双帆艍船共计五十只为一股从西畔内望直入牛心澳作疑兵牵制又将大鸟船五十六只分为八股每股七只各作三叠琅自居中以便调度为一股令四子世骥同黄勇陆臣杨林淳程道明等为中股之末作一股同安总兵吴英领一股居左平阳总兵朱天贵领一股居右金门总兵陈龙领一股居次左提标后营游击曾成同提标游击何应元合领一股为次左之右铜山总兵陈昌同提标中营寥将罗士珍合领一股居次左之左海坛总兵林贤领一股居末右厦门总兵杨嘉瑞领一股居末左其余八十只分为二大股以为后援直从娘妈宫前而进国轩闻外堑山顶了望炮连发立即掌号各船齐起帆椗发炮吶喊从娘妈宫前而出迎战互将斗头熕交打飘飏攻击朱天贵站在尾楼上高叫曰亲家汝看我现任总兵尔可弃邪归正速来投诚邱蝉应曰天岂容汝此等背义之人发令施炮直库将左边熕安好喝舵公转舵顺势开打天贵不防被炮穿胁而死林贤在末右之右遥见天贵伤炮船溃遂沖䑸入援正逢刘国轩坐风之上督邱煇陈起明江胜蔡明王隆施廷林应张显林德庄起廖义陈政萧武洪邦柱杨文炳黄良骥陈士勋等船环围攻击其火箭药罐矢石炮火好如星雨贤督众环敌力战逾时左臂贯甲连伤三节将士死者伤者悉无完肤药罐矢石炮子三者咸尽无奈将船中铁锅打碎入炮以御自分必死正在酣战危急之际欲取火掷药自焚幸其中营游击许英左营游击吴煇右营游击江新同随征游击施应元随征游击纪功厅李廷彪远从外攻救贤奋勇督击内外夹攻忽蔡明船被攻沈碎而王隆船又被江新火罐掷过发火诸船方溃散国轩亦退贤力合䑸追杀贤斯役也琅亲登其船视伤痕并询其力战御敌情由抚贤背曰今日得澎湖者公其魁也他日侯伯勋爵琅当让之借其旋师未久即逝赠太子少保世袭国轩见琅等今日战阵诸船各用命争先复令刘明督其右镇尤俊龙骅左镇任用侍卫中镇黄德右镇蔡智骁翊协蔡添领旗镇林亮勇卫前镇曾遂中提督总理陈国俊右武卫随征二营梁麟水师二镇前锋镇营李富左营张钦水师三镇右营许瑞水师四镇右营林耀折冲镇左镇左营陈勇右提督后镇左营王受等战船熕船赶绘船鸟船双帆艍船合䑸齐击正遇在全吴英督一股舟师进英令总领旗黄登副领旗汤明在船头己在尾楼督战力敌明身中数箭而英被鹿铳飞过右耳为火气伤裂负痛死敌忽船旗被潮退搁浅众咸慌焉登等喝无恐急拔㯧连㯧数㯧乘微风船方逐浪移流而邱蝉江胜合诸船亦至锋势愈锐琅见急挥罗士珍曾成何应元陈昌等暨浯屿营游击王朝俊闽安协副将蒋懋勋海澄营副将林葵烽火营游击王祚昌江东协副将詹六奇平海营游凿李全信海澄城守左营游击卓策合陈龙杨嘉瑞铜山镇右营游击阮钦为左营游击曾春龙江东守备韩进忠灌口营守备黄富海坛中营守备李琦提标中营千总林显达提标左营千总胡泮后营守备戴名芳督标左营参将林宝海坛镇中营游击许英提标右营守备方劫金门镇中营游击许应麟金门镇右营守备林芳督标左营署守备千总葛永芳提标右营千总邓高海坛标右营千总林正春提标前营千总林鹏千总蔡琦凤园头游击陈义随征加功守备李光琅随征左都督何义二等侍卫吴启爵随征游击施世騄随征外委守备陈玉路随征副将黄昌都司黄勇外委守备施世䮾随征参将许光远陈致远随征游击方凤外委守备施世骠随征副将汤贵随征参将郑云外委守备施世忠随征参将洪云随征游击廖程外委守备施世骧随征副将林元应外委守备施世辅李云随征参将郑英金门镇左营游击曾荣厦门镇右营游击陈兰厦门镇左营游击朱朋等合攻炮如雨下烟燄蔽天诸船各奋勇围击忽同安城守右营游击赵邦试被江胜一炮碎脑而死胜亦被陈儒廖程朱明林凤等环围伤死者半而陈阑游观光韩进忠黄富合至奋击胜见势危难以脱遁恐遭擒将两边大炮齐发登时沈没陕西愉林总兵玉路漳州人中浙江武进士官湖广副将勇漳之诏安人本性沈官粤东顺德总兵骠字怡园琅之第六子官历闽粤提督云官潼关参将程漳之诏安人字希南官定海镇中营游击明兴化人官南澳总兵按凡水战彼此望见即发斗头熕将近或发左边炮转舵发尾送炮再发右边炮不敢两边齐发如遇紧急左右齐发则船随即沈没矣其陈立林顺陈政黄国助何有德庄用施廷薛衡林德张显廖义杨文炳陈士勋洪邦柱等船我师果以五舶合围一只或被火罐所烧或被炮击沈跳水自焚不可胜计惟邱煇一船往来接应挥炮乱击其势雄勐而江新陈儒曾成陈义施世骠黄勇许英李光琅等合攻儒搭钩钩住煇船煇一刀砍断开去其左足被观光炮打断尚抖擞精神船中跳舞督其左右抛掷火罐火桶火箭矢石以御负痛死战迨见势迫遂自抛火于官舱药桶齐发焚死国轩率曾瑞黄德尤俊林亮吴福吴逊陈陞陈国俊梁麟李富林钦林耀陈勇王受诸船横攻直击往来死拼然琅有令在先遇贼船一只即会数只合政又连打沈曾瑞黄德吴逊吴福王受等船而陈姘郑元堂康玉诸船从东西畔咸进琅复催齐进轩见诸军丧没七八欲乘势冲出遁去我师船只如叶塞满各港即插翅难飞惟吼门一港无船堵截轩合黄良骥洪邦柱林应尤俊林亮等残败船只顺流而退终为死地乃谓舵公杨福曰急走吼门福曰吼门礁线甚多从无船只敢过轩情急免冑跪于战棚上祷曰国轩今日奉命守御澎湖师败不得脱欲从吼门而出果天命有在国轩寿数当终船过立碍礁线登时沈没如有后福乞皇天假我潮水俾轩得以东归祝毕喝舵公从吼门出福见追兵将近势在危急随勒舵向吼门行果水涨风顺无碍黄良骥林应等残败船只余船䑸悉尾后遁台湾琅望而奇之令陈蟒率快哨追擒蟒港路不熟赶弗及遂率众回师时日将西鸣金收军打旗招降并拨小哨沿海捞救跳水未死之贼其守娘妈宫炮城者乃将军果毅中镇杨德游兵镇陈明中提督前镇黄球右先锋镇领兵李钖游兵镇前营薛勇中军施辰前锋镇黄茂游兵镇左营刘斌提督后镇领兵徐其昌等以孤岛无援遂各卸甲投戈出海请降琅望见即令杉板差官持令箭上山招降薙发并造报花名册呈缴又差官坐快哨各持令箭分抚诸岛其守外堑果毅后镇吴禄右镇林韬中军严泽亲随营阮恢管理大炮冲锋营林武中提督右镇右营蔡穆等暨守内堑侍卫后镇颜悯祥果毅右镇左营林新游兵镇中营周烈管理大炮冲锋营吴陞守四角山璧宿镇杨章桶盘屿果毅中镇领兵曾胜以及守风柜尾果毅后镇左营林和内峙果毅后镇领兵洪陞铁线尾征营徐秋将军澳果毅左镇右营邱肤等各竖降旗独有守把西屿头戎旗二镇吴潜遥望众师已败欲率神威营林好管理大炮冲锋营李德等下救又苦无舟楫惟督诸炮手发炮乱打虚作声势而已及见国轩退从吼门遁去满港悉系施琅船只叹曰若听江胜邱煇之言亦不致有今日时林好劝曰事既如此莫非天意潜曰余不恨事之不济恨大丈夫不能死于疆场耳好曰诸岛悉降此处难守速当为计潜曰大丈夫既不能为国驱驰岂可偷生苟活遂拔剑自刎好率其众降于是三十六岛咸归顺焉琅大悦悉令薙发造报伪镇将共一百六十五人赏以袍帽伪兵四千爪百五十三名给以银米出示安民即飞报澎湖大捷于督抚琅缮疏露布遣吴启爵赍驰进京正值八月十五日上大悦遂解所御之衣赐琅又御书于卷一轴曰海氛不靖艨艟出没波涛震惊滨海居民鱼盐蚕织耕获之利咸失其业朕心恆悯侧焉迩者滇黔庞蜀湖湘百粤悉底敉宁蕞尔台湾险阻负固尔施琅衔命但征决策进取楼船所指将士一心遂克岛门逼其营窟勇以夺其气诚以致其归捷书到阙时值中秋对此佳辰欣闻凯奏念瀛堧赤子获登衽席用纾南顾之忧惟尔丕绩即解是日所御之衣驰赐再褒以诗曰岛屿全军入沧溟一战收降帆来蜃市露布彻龙楼上将能宣力奇功本代谋伏波名共美南北尽安流此谕即交吴启爵赍回以赐另赐吴启爵御衣又授琅为靖海将军晋封靖海侯世袭罔替六月二十二日刘国轩等幸脱出吼门又苦风微不顺二十三晚力到台见郑克塽冯钖范陈绳武洪磊等陈其丧败情由台湾兵民闻知各怀戒心市井风鹤钖范即驰令守鹿耳门镇将严加谨防又谕禁不许兵民越出村落大会文武相议战守之策建威中镇黄良骥曰今日澎湖失守台湾势危不如将大小战船暨洋船配载眷口兵士从此山边直下取吕宋为基业提督中镇洪邦柱挺身向前曰建威中镇所言取吕宋者诚当桂与良骥愿领为先锋塽犹豫未决钖范曰以全师取吕宋亦易事但不知人民土地如何中书舍人郑德潇曰议取吕宋以避锋锐此策甚妙有地图在此并陈可取事宜略曰吕宋者南海之外国也横亘数千里当中国丙离之位山川绮丽中包巨湖四序温燠盛夏南风发则微凉田禾四时皆可种亦产木棉其水土和甘人民白哲百姓繁生不亚中国从闽广舟行七十二更顺南北风来往仅七日程耳前代不载王会图至万历三年国王遣其臣隔老察朝贺上嘉纳之闽广人数贸易其地云山有金亦未曾见惟有大小银钱亦佛郎机酋从其祖家千系腊载以来用也其人猫眼鹰准拳发赤须诸国中之最桀黠者四海行贾不至则已至则图谋人国吕宋亦为其阴谋併夺焉用巴礼僧天主教称天曰寥氏用其术鼓煽四方名为化人日本国曾受其害至今国人深恶绝之漳泉逐利之夫多往焉城外仍庐舍置市名曰墹贪色辈亦娶妻置产虽生子不许读中国书禁铁器无深闺高阁三五载借事杀唐人名曰洗街目恐其大盛生事也平时殴詈不敢回手杀伤从无抵偿诸岛番惟吕宋待我中国人最无礼先王在日每欲征之以雪我中国人之恨因开创无暇至世藩业已兴师因接耿藩之变遂移兵过厦细查吕宋其兵众不过千有余人所恃者城上数门大熕而已然佛郎机之得国非有信义守国又无材武徙借巴礼僧广设礼拜寺七日一会男女自赴燃烛罗拜凡七日内所行事及阴私必告不告则瞒寥氏罪在不赦告之则为忏悔名曰解罪初入其教诱以银钱既坠其术惑以登天人死其地者有子则请巴礼僧当面开数财产半入廖氏无子则尽没入礼拜寺耕植虽不征赋税而每丁月有票例是凭无稽之梵呗罔愚蠢之生灵役使如牛乌斩芟又如蓬蒿窃据兹上已百四十余年矣漳泉入积骸其地者何啻数十万羁魂厉魄痛恨何极夫积怨者神人所共愤而丛货者兴盛所取贺也吕宋初无重宝故不炫于外国自千系腊舶银至而后贸贩富饶甲于诸国今之积于公班巴礼者数十百万是皆昔所诱惑贪愚死而括藏之物天下安有久积而不散虐侮而不复之理乎又安知非天之鐍其藏以待兴王之探取也哉观天运自北而南渐启文明之象稽古圣威武四方有截海外之权欲建非常之功当与非常之人谋之昔司马错张仪争论秦惠王前张仪欲攻韩司马错欲伐蜀谓富国务广其地强兵务富其民王者务崇其民德三者备而王随之矣原夫秦之所以雄诸侯由司马错之计得也愚谓今日时势有似于此故以议取吕宋为上策钖范阅其图及其条陈大悦曰公何留心之细且详也即启克塽令郑明同黄良骥洪邦柱姚玉等价前队为先锋其余船只分配眷口陆绩待行何祐守淡水接二十二日失澎湖之报密遣其子何士隆从淡水港坐船往澎湖军前纳款献台不俟克塽令悉彻所统师回其林亮董腾蔡添等亦密与侦者通谋请琅远攻台湾愿为内应第二十九卷武平伯力劝纳款宁静王一门殉烈闺六月初四日冯钖范与诸镇商议欲往征吕宋兵弁遂恃强横为讹言四起当大抢掠而去是以百姓惊惶画夜不安国轩闻知向范曰欲攻吕宋虽是良策可行于澎湖未失之前今澎湖已失人心怀疑苟辎重在船一旦兵弁利其所有而反目夺公之前卓可鑑也范曰如此奈何应分兵死守轩曰众志瓦解守亦实难不如学全地版图以降量清朝恩宽必允赦宥范曰公言差矣我二人受寄託之重一且请降岂不为万世羞轩曰公当细思战则难料降则易安议论未定忽琅遣国轩原副将坐营曾蜚前来招抚许保题轩现任总兵轩意遂决启克塽命礼官郑平英等谙澎湖军前纳款范挠其事者再轩攘之日昔者张卡二使至岛讲抚则议不称臣以致两岛流离今春黄朝用至台再抚则议不削发又致澎湖丧师皆系公之操持不定当此之际尚且狐疑倘一朝变起萧墙将奈何从来识时务者为豪杰大事已去当速顺天钖范无以答一时垂中诸将密纳款献台者不止一二人轩启塽命礼官谓澎湖纳款范挠其议塽曰本藩年穉未谙军旅第承继不久一旦降人扪心歉然揆之天时人事悉已顺于清朝若不见机恐有不测反为大丈夫之羞今全举版图清朝宽恩仁慈未必深加罪谴轩立调郑明等登岸拨兵监守郑氏子姪亲疏恐其漏脱遣祸即令郑德潇修进降表曰延平王佩招讨大将军印臣郑克塽谨奏论域中有常尊历代绍百王为得统知天意有攸属兴朝宅九土以受符诚五德之推移为万汇所瞻仰伏念先世自矢愚忠追怀前代之恩未沾盛朝之泽是以臣祖成功荜路以辟东土臣父经靺韐而杂文身宁敢负固重险自拟夜郎徒以保全遗黎孤栖海角而已兹伏遇皇帝陆下高覆厚载仁育义怀底定中邦如旭日升而普照扫扩六宇虽浮云翳而乍消苟修文德以来远人宁事胜心而焚海国乃者舳舻西下自揣履蹈之获愆念此血气东成无非霜露之所坠颜行何敢再逆革心以表投诚也昔也威未见德无怪鸟骇于虞机今者误已知迷敢后麟游于仁圃伏愿视天地民物为一体合象胥寄棘于大同远柔而迩宁形民固无心于醉饱贰讨而服舍依渔自适性于渊泓夫且问黄耇之海波岂特誓丹诚以皦日已哉臣无任瞻天仰圣激切屏营之至谨奉表称进以闻又修书与施琅曰侧闻大将军擅盖世之名久矣愚懵无从攀仰远避外荒株守先祀初未尝妄生衅端不虞楼船汛烈震我门庭仆知过矣即不敢期将军之深为布护独不为桑梓生灵系念耶顺天之命谨捧国制而遵敕谕永为屏翰盖东宁远在炎荒若服而舍之使守先祀犹足以昭大同而靖南徼兹遣协理礼官郑平英宾客司林维荣赍表赴辕门祈鑑真诚奏达宸聪倘邀俞眷实荷大德更有不逮惟祈指南临楮曷翘瞻刘国轩亦致书与琅曰澎湖之捷已知天意有在矣敝员会蜚荷恩释回诵老亲台盛德谆谆为万灵造福感念不浅今藩主不惮屈折缮表以成鸿勋老亲台标名铜柱其立威甚远而持心甚厚此又伏波所不逮者也兹耑员以听提命其中款曲有未合节熕为指示尤所厚望临楮无任依驰初八日即差郑平英林维荣赍降表暨与琅书刘国轩差朱绍熙曾蜚同行坐双帆艍船二只过澎湖见琅欲削发称臣仍居台湾永为朝廷屏翰琅曰此议若澎湖未战之先倾心向化本军门自当与督抚合疏题请今门户已破势穷事逼始着尔等前来求抚明系诡谲非出真诚况本军门奉命专征进剿汝主果有真心当令刘武平玛忠诚二人亲谙军前将台湾人民土地悉入版图侯旨定夺如有别议惟有誓师而已即将郑平英林维荣咨送督抚立遣曾蜚朱绍熙二人仍回台湾传谕遂上疏曰为伪藩专差赍书求抚据情具题仰祈睿鑑事窃照臣奉命专征整顿舟师于六月十六至二十二日在澎湖连日与贼鉴战炮火雨点仰赖皇上威灵官兵用命渠镇贼伙俱被焚杀殆尽遂克取澎湖三十六岛业于六月二十六日缮疏恭报外拟乘胜长驱捣入台湾如摧枯拉朽惟大小战船被炮打损破坏甚多臣姑将次号之船可以补葺者载送炮伤官兵回厦调理将船整固令其顺载柴米火药弓矢前来澎湖以急军需至打坏鸟船见泊澎湖即当用工修葺所需木料油灰钉铁棕麻等项匠作各项为数不少刻在要需诚难稍缓臣治师远岛低恐唿应不灵随于闺六月初三初六等日移咨督臣亟行採备仍备八桨船料一百只一併檄委漳州海防同知王钖九督运解到澎湖以应整葺制造用济我师到台湾穿浅入港渡载官兵登岸之用至于臣标水陆镇营被炮伤死官兵三百余员名熕伤一子八百余员名阵伤之兵虽给资医治未能痊可荷戈臣计进剿台湾之时宜留大鸟船二十只赶绘双帆艍舶三十只共五十只应用官兵四千员名留守屯札澎湖以为两头声援策应然新附投诚兵众未便遽用而征兵不足御剿乏人业併咨移督臣选调精壮陆师官兵四千员名前来补用听命调遣去后臣虽殚力疾唿尤虑汪洋风涛远隔实为独力难支惟分拨船兵在于八罩将军澳南大屿东西甘吉龙门港吼门吉贝屿等岛倍加巡了以扼其吭乃残孽败遁之余见臣水陆官兵逼临门庭安插投诚抚绥地力民人乐业鸡犬不惊台湾兵民闻之俱各解体此闺六月初八日伪藩郑克塽巨魁刘国轩差伪礼官郑平英伪宾客司林维荣伪员曾蜚朱绍熙等赍具降表一道并与臣书二封另致督臣书二封驾赶绘双帆艍船二只到澎湖臣军前纳款请降待命惟冯钖范与郑克塽欲求原居台湾承祀祖先照管物业恳臣指示臣思此议未妥若在未进师扑剿之时逆孽早归来降当为题请今澎湖既得穷逼之际始差郑平英等前来求抚明系诡谲缓兵之计难以遽信臣任专征止宜主剿不宜议抚将郑平英林维荣二员并书二封咨送督臣看守候旨定夺查郑克塽年尚幼稚未谙大体操纵指挥权皆出于刘国轩冯钖范二人兹特令曾蜚朱绍熙回台湾传谕若果真心投诚必须国轩钖范二人来臣军前面降将人民土地悉入版图共伪官兵遵朝廷安辑若伪藩等悉如臣言臣当体皇上好生之德以拯数十万之生灵具疏题请我皇上赦其前罪界之新恩敕行督抚二臣抚馁安插臣因船只被炮击坏暂在整葺未得乘胜捣剿其所要需船料匠作俟解到即昼夜兼工整造若船只修备风信稍利残孽若不从臣之议即督师进发当此国轩一战败遁魂落魄丧台湾人民风鹤草木皆兵之际无难殄灭净尽根株以慰宸衷谨将伪藩郑克塽原具降表及郑克塽刘国轩致臣原书进上御览恭听睿裁迅赐敕旨其郑克塽所致臣书茫然拆阅乃臣之罪缘系恭报伪藩求抚事宜贴黄难尽伏乞皇上全览施行为此具本谨密题请旨十六日曾蜚朱绍熙二人同帆到台湾见塽国轩钖范备述琅言如有不依惟当誓师决战塽茫然而踌躇七月初五日轩启塽曰人心风鹤守则有变士卒疮痍战则难料当请降听天勿贻后悔塽从之令郑德潇再修降表曰延平王佩招讨大将军印臣郑克塽谨奏为举国内附仰冀圣恩事窃臣生自海邦稚懵无识谬继创垂之绪有乖倾向之诚迩者楼船西来旌旗东指箪壶爱迎于周旅千羽烦舞于虞阶自省重愆诚为莫赎然思皇灵之赫濯信知天命有攸归逆者亡顺者昌乃覆载待物之广大贰而讨服而舍谅圣王与人之甚宽用遵往时之成命爰邀此日之殊恩冀守宗跳以勿失永作屏翰于东方业有降表具奏外及接提督臣施琅来书以复居故土不敢主张臣思既倾心而向化何难纳土以输诚兹特缮具表章并延平王印一颗册一副及武平侯臣刘国轩印一颗忠诚伯臣冯钖范印一颗敬遣副使刘国昌冯钖韩赍赴军前缴奏版籍土地人民待命境上数千里之封疆悉归土宇百余万之户口并属版图遵海而南永息波涛之惊普天之下均霑雨露之濡实圣德之渐被无方斯遐区之襁负恐后独念臣全家骨肉强半孺哌本系南八不谙北土合无乞就近闽地方拨赐田庄庐屋俾免流移之苦且获养胆之资则蒙高厚之生成当誓丹青以啣结至于明室宗亲格外优待通邦士庶轸念绥柔文武诸官加恩迁擢前附将领一体垂仁风昔结怨尽与捐除籍没产业俱行赐复尤当广推宽大之仁明布维新之令使夫群情允握共鼓舞于春风万汇熙恬同泳游于化日斯诚微臣无厌之请邀望朝廷不次之恩者也为此激切具本奏闻伏候敕旨十一日差钖范胞弟兵官冯钖圭工官陈梦炜国轩之弟国昌钖范又遣其胞弟钖韩同曾蜚朱绍熙坐赶绘船再到澎湖时有宁靖王朱术桂字天球原分封荆州因避张献忠乱入闽依成功迨至癸卯年十月两岛俱破又从郑经之铜山继而渡台建府于府西赤嵌城傍人品雄伟美髯弘声善书翰喜佩剑沈潜寡言勇敢无骄郑氏将帅以及兵民咸尊敬之迨闻澎湖败绩仰天叹曰主幼臣强将骄兵悍又逢此荒乱是天时地利人和三者咸失将来托足正不知在于何处迨至议降复叹曰是吾归报高皇之日遂将所有产业悉分赏其所耕佃户所层之府舍与释氏为剎供佛其元配罗氏早逝惟有侍姬袁氏蔡氏荷姑梅姊秀姑五人而已术桂谕五人听其自择配袁氏蔡氏同请曰妾等侍殿下有年殿下既毅然尽忠妾虽妇人颇知大义亦愿尽节相随殿下岂易念矢志乎荷姑梅姊秀姑亦不肯再事他人术桂奇之曰汝等莫非矫言作一时之雅观五姬赍声曰殿下如不信愿先死殿下前九泉相待桂大喜即各制新衣以候十一早见冯钖圭等赍降表出鹿耳门即对五姬曰是死日矣备棺六各沐浴更衣设席环坐欢饮饮毕五姬向桂叩首曰妾等先死以候殿下起而自缢桂各为放下收殓虚一棺以自待冠服乘舆出与郑克塽国轩钖范绳武洪磊等诸当事言别又与左右邻老辞遂大开门户命僧人守侯遂望北叩首二祖列宗起又向东拜谢父母毕援笔书曰余自壬午流贼破荆州携家南下甲申避乱闽海总为几根头发保全遗体远潜外国今已四十余年岁六十有二时逢大难全发冠棠归报高皇生事毕矣无作无愧又题一绝云艰辛避海外总为几茎发于今事已毕祖宗应容纳宣宗九世孙术桂书书毕郑克塽率刘国轩冯钖范洪磊绳武等咸至桂延入谓克塽曰承令先祖先尊之庇有年兹非桂轻尔言别奈天宽海润无可托足不得不回报高皇列圣之在天克塽与国轩等惟咨嗟耳桂又谢曰有劳相送即与塽等作揖投缳颜色如故虽死犹生塽命礼官郑斌并所瞩僧人收殓越十日拟与原配罗氏并殉节袁氏蔡氏荷姑梅姊秀姑葬于竹沪斌以其地窄将袁蔡五人别葬于大林通国闻之悉咨嗟叹息先是初十日夜有星如斗殒东南方十五日琅在澎湖修葺船只以便进剿忽报冯钖圭等船赍降表并书至而何士隆亦到琅细诘情由知其真诚无伪十六日遣侍卫吴启爵笔帖式常在同冯钖圭陈梦炜曾蜚朱绍熙带告示往台湾晓谕伪官兵民等遵制削发并令其赍缴印敕示曰为安抚输诚文武官员兵民以广圣恩事照得圣朝定鼎以来法素从宽恩恆惟厚抚顿剿逆区宇咸宁台湾末靖本提督奉旨专征盖欲拯绝岛之生灵俾海疆于奠安兹伪延平王及武平侯识天意之有在乐皇仁之无偏遣协理兵王二官副使二员赍具表章敕印前来归命土地人民悉入版图本提督体朝廷好生之德念至诚求抚之心现为题请仰邀浩荡洪慈安辑咸宜合就晓谕为此示仰台湾地方军兵士庶等知悉示到各兵民立即削发本提督刻日亲临安插军纪素严秋毫无犯今既革心归诚官则不失爵秩之昇民则皆获绥辑之安兵丁入伍归农听从其便各自安生乐业无事傍徨惊心俞旨下颁新恩遍及本提督言出金石决不尔负须至示者琅即题报台湾就抚疏曰题为恭报台湾就抚事宜仰祈睿鑑事窃照澎湖克捷海逆已失其险康熙二十二年闵六月初八日伪藩郑克塽渠魁刘国轩差伪官郑平英林维荣曾蜚朱绍熙等赍送降表并书来澎湖军前求抚臣虑其诡谲缓兵难以遽信遂令曾蜚朱绍熙回台湾传谕若果真心投诚必须刘国轩冯钖范来臣军前面降将民人土地悉入版图其伪官兵遵制削发移入内地悉听朝廷安辑若伪藩等悉如臣言臣营体皇上好生之德以拯四海之生灵题请赦其前罪抚绥安辑业于闺六月十一日将降表併书具疏进上御览在案兹七月十五日郑克塽复差伪兵官冯钖圭伪工官陈梦炜刘国轩遣胞弟伪副使刘国昌冯钖范遣胞弟伪副使冯钖韩同曾蜚朱绍熙赍送降木稿前来澎湖军前回话一一依臣前言其防守南北淡水伪左武卫将军何祐伪左先锋镇李茂等所带贼众今俱弔回台湾南北淡水已无防守矣何祐等差赍密禀到臣纳款是台湾南北地方俱已效顺又据曾蜚等禀称郑克塽刘国轩及兵民人等咸恳臣发给告示张挂谕令削发俾得遵依早发一日则民早获一日之安臣因仰体浩荡洪慈服舍来安乃敢给示抚绥矧郑逆自来远阻声教未被圣化非如吴耿诸逆受恩背叛者比谅荷皇上广开面网赦其前非俾沽德意即将刘国昌冯钖韩见留军前随于十六日遣侍卫吴启爵六品笔帖式常在同冯钖圭陈梦炜曾蜚朱绍熙带安插告示五张先往台遴晓谕验看各伪官兵民等削发令其催赍伪藩郑克塽刘国轩冯钖范等敕印并缮誊降本前来文缴以便臣代为赍进则此事似可妥当也臣俟各船修茸齐备一面统率船兵亲抵台湾看其形势暂行安辑其所议造八桨船只及再调阵师官兵已移咨督臣停止矣第查台湾土地千余里户口数十万地在敻海之表或去或留伪官兵户口繁多当作何安辑事关重大所当亟请皇上迅赐睿裁敕差才能户兵二部迅速前来会同督抚主裁料理安置得宜毕此大事俾臣得即勾当班师从此金瓯永固玉烛常调可无厪南顾矣此番澎湖克捷台湾就抚实赖皇上洪福齐天威灵远暨乃克见成效但臣卤莽武夫性质愚戆直道行事不肯遗贼以为君父忧荷蒙皇上豢养之恩特加之遇无足称报誓必扫靖海氛少效涓埃耳今臣年逾六十筋力衰迈难胜封疆大任但孤忠独立既不肯苟合又不能弥缝征剿台湾之举乃面奉谆谆俞旨专征是以臣竭力死效坚不可狥务期荡平极知深拂人意灾必逮身兹贼岛既平臣职已尽早不引退将来必为祸阶伏乞皇上恩赐召臣回京俾得时觐天颜臣所深愿也谨将伪藩抄来疏稿恭进御览缘系恭报台湾就抚事宜贴黄难尽伏乞皇上全览干断迅赐敕旨施行为此具本谨密题请旨十八日皇上接督提捷报大悦敕兵即停天下选期与征剿澎台有功者先选十九日吴启爵同冯钖圭到台湾郑克塽率刘国轩冯钖范等诸文武齐集海埏迎接相见各致意外启爵曰诸公识时顺天我皇上宽仁大德自当高爵厚禄以为国家柱石且提督誓为安辑得宜保举重用决无负诸公之一片真诚归顺也遂出提督告示五张递与克塽塽交国轩通衢张挂于二十二日克塽令兵民悉遵制削发塽与国轩等诸文武官候面琅削发姚启圣于六月十四日在铜山送施琅出师随回漳州越三日往福州甫至南台即接澎湖大捷之报顿足曰皆林宝之误我也迨至郑平英等至省城见启圣请愿就抚圣大悦与巡抚金鋐计议檄参将洪范同传宣杨俊功赍咨文到澎湖与琅将督标左营参将林宝所带官兵配坐船只悉行弔回又差候选同知林昇同抚标官头郑端生游击孙熙驾船二只从福州港放洋直过奈南风顶头延至二十日申刻方到台湾而郑克塽已令兵民于是日向午剃头矣克塽国轩亦厚待督抚各使二十七日塽差冯钖圭陈梦炜吴启爵常在赍降本并缴延平王册一付金印一颗辅政公郑聪印一颗及武平侯忠诚伯左武卫等印前到澎湖见琅琅细询启爵与常在在台湾情形二人一一详陈果兵民真诚无伪又备述督抚差林昇郑瑞生孙熙三人于二十日下午到台见兵民悉剃头发矣各嗟叹悔迟琅叹曰均是为朝廷办事何不通知而直往岂不贻笑于刘国轩乎从来大将不能成功于外者即此可知也今台湾得平实我朝威灵与生民之福即将斋到册印咨移督院主稿转缴又密嘱启爵常在曰本军门有一另疏汝等同刘国昌至省倘督院固执己见不肯代缴汝等即将本疏速赍进京其疏曰为恭报台湾兵民削发伪藩斋缴册印事缘照伪藩郑克塽差伪兵官冯钖圭工官陈梦炜刘国轩遣其胞弟副使刘国昌冯钖范遣其胞弟副使冯钖韩赍降本稿到澎湖军前一一悉听臣言臣察其真诚向化于本年七月十六日差侍卫吴启爵笔帖式常在前往台湾看验伪兵官削发业将情由併将伪藩本稿于七月二十四日具题缴报外此番伪藩差官求抚盖因澎湖失险故革心归诚臣就近差遣看验剃发无非毕此剿抚大事乃吴启爵等于七月十九日到台湾而督臣亦差候选同知林昇抚臣差官头郑瑞生游击孙熙驾船二只于二十日到台湾并无到澎湖知会枉道直去台湾恳其就抚是将军国之事故作两途歧视毋乃有轻国体而贻笑于逆众者乎且臣于闺六月二十一日因伪官郑平英林惟荣到处张盖乘轿自尊无忌咨移督臣有摇尾乞怜袒肉求降等语督臣所差之员将此公文并督臣自题疏稿抄送台湾与伪藩等看阅致使贼众危疑抱恨于臣其台湾地方形势兵民削发安辑事宜应去应留头绪多端不便繁入疏稿吴启爵常在亲履其地俱悉其情兹专差二员赴阙披陈面奏本月二十七日伪藩郑克塽复差冯钖圭陈梦炜同吴启爵常在赍具降本二道及缴延平册一副印一颗辅政公郑聪印一颗武平侯刘国轩印一颗忠诚伯冯钖范印一颗左武卫将军何祐印一颗伪藩郑克塽拟将所缴印册令伪副使刘国昌亲赍进京臣即令同吴启爵一赍登程其冯钖韩适值抱病不得就道臣留在军前因见督臣如此争执是以将郑克塽奏本一封册一付印五颗发交吴启爵常在送赴督臣衙门听其主稿具题赍缴去后倘督臣不为代缴臣一面嘱吴启爵等即行赍进臣当即亲临台湾先将要紧之人载入内地安插但伪官兵民户口繁多祈皇上迅差户兵二即前来主裁料理得宜臣奉命专征剿业已勾当仰侯俞旨以便班师其安插事宜悉交督臣自行料理郑克塽尚有招讨大将军印一颗据称有户口兵马各项册籍俱未攒造因暂留用候缴合将伪藩郑克塽所具兵民削发奏本一道缴进御览其郑克塽刘国轩冯钖范何祐等及文武大小各伪官俱在候旨削发缘系伪藩缴印事理贴黄难尽伏乞皇上俯赐全览并祈敕旨施行刘国轩知督提二人各执己见争功不睦恐台湾新附心怀危疑若有一十二宵小从中鼓煽其咎谁归一面差红旗官巡辑密布提防一面遣曾蜚同何士隆过澎潮请琅速到台湾弹压琅接轩书即整备船只令何士隆曾蜚回覆郑克塽刘国轩预接王师第三十卷施将军议留台湾大清国四海太平八月初九日琅拜疏曰题为恭报微臣先抵台湾安辑仰祈睿鑑事窃惟澎湖克捷台湾求抚兵民俱己削发臣业经前后具疏赍缴伪藩郑克塽降表进上御览应当候旨钦遵奉行兼以出征官兵所需粮饷督臣即于六月十一日回省悉皆臣拨船过洋来往载运发给今各镇营官兵秋季粮饷过四十余日倘未运到故未得前去台湾如督标所拨付朱天贵等坐赶绘船双帆艍船于六月二十二夜内朱兴即带一十三只径不请令私自逃回尚有五十一只配载官兵二千二百五十六名督臣于阐六月十二日差参将洪范传宣杨俊功赍咨文到澎湖守侯尽行弔回矣兹本月初八日伪藩郑克塽修书差副使何士隆同曾蜚赍送前来伪武平侯刘国轩伪忠诚伯冯钖范各致书一封到澎湖臣军前称说台湾兵民数十万恐人心危疑不一事久生端请臣速去安辑臣立即会同行间各镇臣酌派各船留守澎湖以为接运粮糈之用臣统率水陆官兵船只拟于十一日开驾前抵台湾弹压暂行安辑将要紧之人先载入内地仍移咨督抚或亲临安插或酌委有司前来料理仰候敕差户兵即臣到时与督抚二臣商酌安插得宜臣到台湾察阅人民土地情形另疏题报更有请者臣右眼自六月十六日冲击贼䑸被铳打伤医治至今两月有余犹昏昧未明勉强在军调度剿抚之事勾当臣职已尽伏乞俞旨准臣班师回汛调治俯赐睿裁施行为此具本谨密题请旨十一日琅统吴英林贤陈昌扬嘉瑞陈龙等镇协营守备配坐船只从澎湖开驾进发郑克塽得何士隆曾蜚回信知琅将到乃差士隆同礼官郑斌暨父老綵旗鼓乐坐小船出鹿耳门迎接克塽率国轩钖范绳武洪磊何祐黄良骥等文武俱列队并番民等齐集海挺恭迎王师琅等诸船因风轻微至十三日方到但鹿耳门港路纾回自相撞冲触坏船十有余只塽令何祐飞驾快哨引港祐即随其转湾处树青为号方进台湾登岸札营会克塽国轩等欢爱倍加禁止搔扰百姓士民安堵乐业长不易亩工不闭肆与国轩等谈竟日夜各恨相见之晚随分送克塽国轩等诸文武官员袍褂靴帽择吉于十八日薙发所有各社土番接踵而至皆悉赏其袍帽银牌及烟布之类皆欣然踊跃安插已定遂恭报入台湾日期疏曰题为恭报舟师已抵台湾投诚官兵急需粮饷伏乞敕旨应给事缘照臣总统水陆官兵船只于本年八月十一日自澎湖开驾进发业已题报在案其澎湖地方臣酌拨水陆官兵共三千员名大小船三十余只留守山海防御臣于本月十三日到台湾鹿耳门伪藩郑克塽遣小船前来接引入港伪侯刘国轩伪伯冯钖范率领各伪文武官员到军前迎接急随于本月十八日削发臣逐一分发袍帽外套靴全副其各乡社百姓以及土番壶浆迎师接踵而至臣宣佈皇仁酌量给赏银牌袍帽靴烟布疋悉欢欣踊跃其故明监国鲁王世子朱桓呈缴金册一副同泸溪王朱慈爌巴东王朱江乐安王朱濬舒城王朱奉南王朱熺益王宗室朱镐等亦赴军前投见询称宁靖王朱术桂闻大师克取澎湖即全家自缢而死臣就朱慈爌等追取各原受册印据称流落多年贫窘销用见各住草地耕种度活兹朱桓等宗室数人应载入内地移交督抚听其主裁安插惟臣舟师今抵台湾细阅港道纡回地势窄狭波涛湍息可谓至险至固臣虽用兵颇能筹度及至此观看周详若非皇上威灵远震未可力斗取胜也顾输诚向化之举在各伪文武官员悉怀疑畏独伪侯刘国轩决意倾心以生死听命于朝廷免贻生灵涂炭此其人毅然慷慨见机力主归命遂使我师不用战攻而得全国其功不少倘荷皇上宽恩授以爵秩当有可效之才也又阅土地肥饶出产五谷沃野千里人民土番杂处甚为稠密应去应留臣经具疏题讲未奉敕旨仰冀迅赐睿夺俾得钦奉遵行更有请者台湾伪官兵听其归农者甚多而入伍者亦不少当即暂给粮食以安新附者之心若承交接管此项粮饷何从以应臣于本年八月初八日承兵即札付覆奉俞旨其愿入伍投诚兵丁着即补经制缺额数内钦遵在案第查此时额缺零星查补无几再四筹维闽粤江浙四省溢设营兵盖因台湾负抗飘突靡常故增添堵御今台湾既平海外可以无患请就福建内地阵营先行酌量裁撤将所裁溢额之粮饷暂给投诚之兵需可无外费公帑赤移缓就急一时权宜策应之计也臣一面题请一面挪废发给俟凯旋之日应撤应留以听部议定夺臣现今出师台湾船只来往越过两重海洋水程辽远值兹秋冬北风盛发阻滞难行动经匝月不等非比春夏可以计期而至伏乞皇上睿鑑迅饬部议或如臣所议裁汰或应就何项措给敕下督抚着令作速遵行以应发给投诚兵需庶免悬空矣兹在台湾如鹿耳门大港隙仔港马沙港蛲港打狗港上下淡水等处俱已调拨船兵分佈守御臣带水陆镇营官兵一半登岸驻札一半在船至伪藩郑克塽伪侯伯刘国轩冯钖范等及各眷口应即一併载入内地缘此时风劲浪狂舟楫难行容俟九月炒风浪稍平即拨载移送督抚安插所有伪官印札兵民户口等项繁多一时汇造夫得就绪俟其造明交缴到臣即具疏赍进缘系恭报舟师已抵台湾事理贴黄难尽伏乞皇上俯赐全览施行谨密题请旨二十二日施琅奉牲币祭告成功之庙有曰自南宏侯入台台地始有民居逮赐姓启土世为巖疆莫可谁何今琅赖天子威灵将帅之力克有兹土不辞灭国之诛所以忠朝廷而报父兄之职也但琅起卒伍于赐姓有鱼水之欢中间微嫌酿成大戾琅于赐姓剪为仇敌情犹臣主芦中穷士义所不为公义私辟如是而已祭毕泪下二十三日琅率吴英国轩等踏勘南北二路见其山川峭峻土地膏腴茂林修竹人烟辐辏且番民杂处耕种实海外之雄镇若弃而不守则将来不但宵小窃据亦必为红毛所图其贻害地力又不仅吾闽一省自当请留以作边海屏藩二十六日琅回二十八日即将朱桓等诸宗屋拨船载过厦门咨交督抚安插九月初一日国轩面琅请曰台湾业已安平交公料理轩岂可久居于此以生外议宜单骑进京陛见生死付之朝廷琅是之即拨船与之初六日国轩辞克塽钖范等先渡海至省见启圣金鋐驰驿进京琅一面发还各省难民又拨船护送郑克塽冯钖范洪磊陈绳武刘国昌何祐林陞李茂等诸文武眷口过厦听启望安插国轩至京陛见圣祖大悦即授为天津卫总兵迨郑克塽冯钖范到京陛见授克塽正黄旗汉军公钖范正白旗汉军伯赐第宅居京师十一月琅见诸凡业已就绪遂将台湾地方交吴英总统把守二十二日班师至澎湖巡视调理二十五日亲祭阵亡诸将士二十六日开船是夜放洋二十七日午刻到厦门十二月初一日琅往福省与部堂苏督抚会议台湾弃留众以留恐无益弃虞有害各议不一琅遂决意主留题疏曰题为恭陈台湾弃留之利害仰祈睿鉴裁夺事窃照台湾地力北连吴会南接粤峤延表数千里山川峻峭港道纡回乃江浙闽粤四省之左护隔离澎湖一大洋水路三更余遥查明季设水澎标于登门所出汛至澎湖而止水道亦有七更余遥台湾一地原为化外土番杂处未入版图也然其时中国之民潜至生聚于其间者已不下万人郑芝龙为海寇时以为巢穴及崇祯元年芝龙就抚将此地税与红毛为互而之所红毛遂联络土番抚纳内地人民成一海外之国渐作边患至顺治十八年为海逆郑成功所踞绅集亡命挟诱土番荼毒海疆窥伺南北侵犯江浙传及其孙克塽六十余年无时不厪宸衷臣奉旨征讨亲历其地备见野沃土膏物产利溥耕桑并捐渔盐滋生满山皆属茂林遍处俱植修竹硫磺水藤糖蔗鹿皮以及口切日用之需无所不有向之所少者布帛耳兹则木棉盛出经织不乏且舟帆四达丝缕踵至饬禁虽严终难杜绝实肥饶之区险阻之域逆孽乃一旦凛天威怀圣德纳土归命此诚天以未辟之方舆资皇上东南之保障永绝边海之祸岂人力所能致哉夫地方既入版图土番人民皆属赤子善后之计尤宜周详此地若弃为荒陬复置度外则今台湾人居稠密户口繁息农工商贾一行徙弃安土重迁失业流离殊费经营实非良策况以有限之船渡无限之民非阅数年难以报竣使渡载不尽苟且塞责则该地之深山穷谷窜伏潜匿者实繁有徒和同土番从而啸聚假以内地之逃军闪民急则走险纠党为祟造舟制器剽掠滨海此所谓借寇兵而赍盗粮固昭然较着者甚至此地原为红毛聚处无时不在涎贪亦必乘隙以图一为红毛所有则彼性狡黠所到之处善能鼓惑人心重以夹板船只精壮坚大从来海外所不敌未有土地可以托足尚无伎俩若再得此地数千里之膏腴复附依泊必倡合党伙窥窃边场逼近门庭此乃种祸后来沿海诸省断难晏然无虞尔时复动师远征两涉大洋汪波不测恐未易再建成效如仅守澎湖而弃台湾则孤悬海中土地单薄界于台湾远隔金厦岂不受制于彼而能一朝居哉是守台湾即所以固澎湖也台湾澎湖一守兼之沿边水师汛防严密各相犄角声气关通应援易及可以宁息况昔日郑逆之所以得负抗逋诛者以台湾为老巢以澎湖为门户四通八达游移肆虐任其所之我之舟师往来有阻今地方既为我得在在官兵星罗碁布风期顺利片帆可至虽有奸萌不敢复发臣业与即臣苏拜抚臣金镕等会议之中部臣抚臣以未履其地未敢造次臣阅历周详不敢遽议轻弃者也伏思皇上建极以来仁风遐扬威声远播四海宾贡万国咸宁日月所照霜露所坠凡有血气莫不臣服以斯方拓之土奚难设守以为东南之藩篱且海氛既靖内地溢设之官兵尽可陆续汰减以之分防台湾澎湖两处台湾设总兵一员水师副将一员陆师参将二员兵八千名澎湖设水师副将一员兵二千名通共计兵一万名足以固守又无添兵增饷之费其防守总兵副将参游等官定以三年或二年转陞内地无致久任永为成例在我皇上优爵重禄推心置腹大小将弁谁不勉励竭忠然当此地方初辟该地正赋杂饷殊宜触豁现在一万之兵食权行全给三年后开征可以佐需抑且寓兵于农亦能济用可以减省无庸尽资内地之转输也盖筹天下之形势必求万全台湾虽属外岛实关四省之要害勿谓彼中耕种犹能少资兵食固当议留即为不毛荒塽必借内地輓转运输亦断断乎其不可弃惟弃留之际利害攸关恐有知而不言之惫如我朝兵力比于前代何等强盛当时封疆大臣无经国远猷矢志图贼狃于日前苟安为计迁五省边地以避寇患致贼势愈炽而生民颠沛往事不臧延祸及今重遗朝廷宵旰之忧臣仰荷皇恩天高地厚行年六十有余衰老余生频虞报称末由熟虞该地形势而不敢不言盖臣今日知而不言至后世万干滋蔓难图窃恐皇上责臣以缄默之罪臣又焉所自逭故当此地方削平定计去留莫敢担承臣思弃之必酿成大祸留之诚永固边圉会议之际臣虽谆谆极道难尽其辞在部臣抚臣等耳目未经又不能尽悉其概是以臣于会议具疏之外不避冒渎以其利害日行详细披陈但事关朝廷封疆重大弃留出自干断外台湾地图一张附马塘递进御览绿系备陈台湾去留事宜贴黄难尽伏乞皇上睿鑑全览施行圣祖览琅疏下部议议台湾伪为承天府万年州天兴州今改为台湾府辖三县以附郭为台湾县南路为凤山县北路为诸罗县仍设道官一员兼辖区门地方又在于一万额制兵内拨出五百多名守备一员辖之为遭标其营制陞转额设悉依施琅所议议上奉旨依议遂收入版图设置学官教化永为海外文物富饶之邦矣台湾外纪本书说明