宋诗纪事总目钦定四库全书集部九宋诗纪事总目诗文评类卷一太祖皇帝太宗皇帝真宗皇帝仁宗皇帝神宗皇帝徽宗皇帝髙宗皇帝孝宗皇帝光宗皇帝理宗皇帝度宗皇帝瀛国公宪圣慈烈吴皇后恭圣仁烈杨皇后郓王楷卷二范质王溥赵普李昉王易简陶谷曹翰张昭符彦卿卢多逊李涛杨昭俭赵逢王着许仲宣苏徳祥赵文度郭从义何承裕贾玭李铸师颃李若拙梁周翰韩浦周渭宋白安鸿渐毕士安李九龄柴成务孙光宪王绅欧阳詹耿仙芝谭用之栁开张观刘能王嗣宗刘兼李至黄台吕端范杲杨徽之卞震孟贯窦仪卷三幸夤逊徐铉吴淑秦南运张洎张佖邵拙刘吉龚颖潘慎修罗颖孟归唐黄夷简钱惟治张在傅霖陶彞张齐贤吕蒙正李虚已曹衍何蒙韩丕田钖王旦李沆苏易简乐史向敏中宋湜戚纶刘昌言李巽李建中赵昌言臧丙郑起马去非王承衎陈文颢颖贽宋温舒李颂卢岳许道宁陈省华夏侯嘉正卷四姚铉欧阳程王禹偁罗处约郑文宝曽致尧寇准李含章何承矩王操潘若沖王周钱熙陈彭年刘师道陈世卿钱若水孙冕焦宗古朱严李拱赵复陈诂胡则陈尧叟曾㑹盛度陈尧佐刘少逸孙周翰张秉巻五陈从易梅询吴简言古成之杨正伦孙何赵湘张士逊钱昆吕言谢涛高绅郭震路振危拱辰王嵒田霖贾黄中王钦若胡旦滕白钱昭度范唐公王着曾琏吕文仲吕祐之杨允元潘阆汤悦李度郭忠恕陈抟杨朴葛守忠伍彬凌景阳巻六西崑体杨亿钱惟演刘筠李宗谔陈越李维丁谓刁衎任随刘隲张咏舒雅钱惟济晁迥崔遵度刘秉薛映巻七孙仅李庆孙钱易李堪陈尧咨邵焕李永郑戬许式王曙许洞王曾陈亚章得象李冠王贻永李廸晏殊晏颖张及郎简鲍当江任黄觉周启明戚维孙元方钱丕盛元青阳楷髙觌巻八杜衍毕世长冯平王涣朱贯曹修古曹修睦葛宫萧贯程琳司马池燕肃蒋堂蔡齐黄鑑谢绛范仲淹滕宗谅王益詹中正田况种放黄康弼李湛龙昌期苏为贾同方仲荀陈纲赵宗万巻九苏耆王初任玠鲁宗道贾昌朝王贽苏绅王逵郑修余弼曹汝弼宋绶薛奎庞籍陈执中夏竦张瓌毕田穆脩张观薛田王随掌禹钖王洙吕夷简范雍王奇杨偕巻十李淑朱巽成锐林垧李畋程戡靳宗王景解程黄垍姚涣田瑜髙惟几张靖范讽石延年狄遵度魏野林逋唐异韩退黄亢令狐揆髙言段全张仲威廖齐周序巻十一宋庠宋祁吴感吕造胡宿尹洙曾易占谢伯初叶清臣余靖曾公亮黄孝先孙甫周元明张方平王琪余良肱韩琦包拯吴奎赵抃王陶龚宗元丘濬吴育王含章孙抃彭应求巻十二阮逸张维唐询王拱辰欧阳脩颜太初章傪叶纲何永钖陶伯宗梅挚富弼文彦博席汝言王尚恭刘几冯行已赵丙王谨言楚建中张焘张问刘槩张望刘沆陈希亮魏兼毕京曹经陆轸鲁交齐唐张先李之才孙复石介巻十三元绛刁约朱公绰蔡襄王素彭思永赵师民范师道滕涉孔道辅唐介李师中魏瓘熊知至赵槩郭稹陆经周镛曾谔郭亢张唐卿杨察郑伯玉何剡程师孟丁宝臣栁永马遵吕璹仲讷杨谔吴中复陈荐刘述葛宻元积中董渊刘嗣隆巻十四苏舜钦江休复李绚王益柔张羣鲜于侁吕溱范镇苏缄司马光石扬休吕公着吕公弼赵衆张征吴充宋敏求薛利和栁应辰邵必裴若讷巻十五李大临周孟阳阎询林亿张宗永雷简夫元居中苏颂王安石栁瑾陈洙毛维瞻王珪石象之石声之黄庶韩钦圣句龙纬贾宗谅巻十六苏寀吕夏卿陈襄连庠李观许当石苍舒胡恢姚嗣宗俞汝尚贾黯季康伯张去惑王介刘敞刘攽裴煜钱顗刘彞胡楚材杨蟠孙永袁陟谢景初巻十七强至句士良陈舜俞王存韩绛韩维韩缜邵亢张掞丁偃郏修辅张师钖杨备张俞苏麟王沖霍交任大中邢梦臣白贽石景立刘孝孙张球郭从周郏侨陈翥巻十八冯京沈遘祖无择沈逊陈诜萧亢宗张徽罗诱阎珣宋摅陈阐张公庠卢秉孙觉李育钱公辅冯浩吕诲赵君钖姚辟范纯仁王霁冯介杨希元张湍薛繗杨咸章杨损之任杰杨武仲吕陶葛琳周敦颐郭獬王吉周圻安昌期赵巻十九杨绘谢景温吕大防李觏张唐英裴大亮郑炎郑獬滕元发陈汝义韦骧蒲宗孟钱藻李先吴处厚李常马云顾临胡瑗王畴陈洎苏舜元陈侁管师复巻二十傅尧俞李清臣蔡挺章望之苏洵胡归仁李宗易张伯玉张铸梅尧臣张献民吴季野栁绅陈若拙曾巩曾布曾孝寛马端祖世英巻二十一苏轼苏辙苏随方仲谋黄履蒋之翰蒋之奇丁隲吕惠卿许广渊王韶张载林希冯山赵衮邓润甫田开赵挺之范百禄杨寿祺李时亮巻二十二王观李渤郏亶王囘吕大钧黄通刘煇丰稷朱长文胡宗愈章惇张刍陆伸徐徽蔡确杨杰刘祕李颙闗景仁李定邵雍张嵎曹确程珦程颢颜复刘挚王巖叟王俊民乔孝本孔文仲朱伯虎曾宰许将沈括袁默苏唐卿龚敦邵忱史辞张颂巻二十三范祖禹孔武仲郭附周邠曹辅陈轩马默王临潘兴嗣胡宗炎李中师陈大雅陈知默张洵尚用之吕源李彦叶宗向崔唐臣章友直陈烈蔡准彭汝砺舒亶游师雄孙升练毖罗适孔平仲葛闳常秩许安世张景修蒋槩徐积章楶杨怡邹极江公着胡时中陈绎罗尚友毛渐郑侠曾肈何平仲刘恕费琦巻二十四周延隽王诜章岘蔡觌满执中马道薛唐萧介夫钱忠钱信王安礼王安国沈辽王钦臣安焘韩忠彦许遵沈立张舜民陶弼王令文同钱勰刘淑王仲敏崔静叶祖洽巻二十五晁端友齐廓李奉世李行中韩宗文苏梲晁端佐关景山毋沆王觌胡宗师徐彦孚吴师孟徐介胡璞陆佃邓忠臣蔡京蔡卞汪泌钱暄晁端礼晁端受晁端彦晏几道贺铸邬柄王雱袁点蓝奎周谞周述关澥曾旼龚程常安民孙谔刘泾朱服葛书思丁注巻二十六蒋之美吴栻刘次庄崔峄吕大临孔宗翰毕仲游邢恕秦观张亶张耒刘纯臣张芝鲁有开陈师钖程建用吕南公李复圭杨适李新李孝博张师正王世宁刘叔赣张唐民李之纯梁焘刘奉世周商李师徳李阶吴安持毕仲愈孔舜思王延禧巻二十七郭祥正李公麟吕希纯林迥俞充仇伯玉王翰陈易杨时求仲弓陈觉民姚孳李格非叶涛张介钱景谌杜默廖正一蔡肈华镇陈瓘沈偕周锷龚原陈偁巻二十八李昭玘刘弇刘跂黄裳晁说之晁补之余干耿南仲栁子文商倚李之仪赵徳儒王巩杨天惠刘拯张商英吴与邹浩游酢钟伷仵盘陈辅周邦彦翟嗣宗陈传魏泰邵缉王无咎刘谊赵彦若周寿徐嘉言赵大成巻二十九杜常刘吉甫陈一向黄夷仲杨损彭次云彭渊材张绎张励钱祈父李彦弼张吉甫王仲修赵汝砺曾孝宗王仲甫苗时中毛滂蔡载盛次仲陈律楼异强渊明薛昻陈祐朱京俞紫芝饶竦龙太初王邦宪王复李愿王忠玉朱光庭吴雍巻三十刘季孙贾收舒焕颜几袁毂许仲蔚何去非何颃之邵迎王祐朱炎刘宾朱适侯穆陈智夫刘郛胡志道胡份李士举郭瑄叶集之李膺仲王山王崇王禹钖李孝伯唐默黄嗣徽方泽张轸巻三十一吕川张颂徐璹薛绍彭王谹蒋扩吕由庚郑景望郑周卿杨万毕史骧令狐挺鲁千之许元祐周弁阎钦受阎伯才张冕元溥徐范晁元忠徐评周式查许国王观国陈古王润之王子思陈逺曾晦之苏文饶傅子容郑犹宋翰傅翼史沆李沖元房伟马彞栁伯达何泳范祥蔡若水王子韶阎伯敏陈纯饶师道阎孝忠查仲本巻三十二许景衡鲁百能李廌刘延世王履喻陟王纯臣郑至道王公亮范子正范致虚赵宗印刘焘郭三益马存孙发太史章张宗泽朱之纯欧阳辟杨朏秦觏鲍慎由周行已周之深郑居中崔鶠黄葆光晁咏之岑象求程颐司马槱司马棫赵鼎臣马玿梁君贶吴则礼仰忻林放范纯粹林旦苏元老冤亭卞蔡安持李周巻三十三江西派黄庭坚陈师道潘大临谢逸洪朋洪刍徐俯林敏修洪炎汪革李錞韩驹李彭晁沖之江端友杨符谢薖夏倪林敏功王直方髙荷吕本中巻三十四任伯雨林积徐大正邢居实葛敏修李才甫苏迈陈复常苏过刘发王雍髙茂华周焘王澧田望孙竢周沔米芾孔夷李孝先许觉之刘珵刘韐曾纡余爽毕渐李朴江公望赵旸徐迪范沖吕颐浩陈旸吴幵葛胜仲蒋璇胡直孺胡安国翁彦国周仲仁葛次仲巻三十五陈汝钖叶梦得刘安上寇国宝周知微姚舜明王元甫黄大临黄叔达刘光李元膺李釡张劝安惇向子諲石曾诚田昼邵伯温姚舜陟吕希哲杨道孚李甲刘定刘彦祖张镆申屠炯封万里陈肃张怀翁纬林子来杨槱陶应岑硕章造胡融郭挺程之邵巻三十六张守蔡佃曾开朱胜非李鞉李弥大唐庚蔡薿赵鼎梅执礼成无玷廖刚吴倜龚况史徽李光李邴方惟深王寀汪藻王云徐文巻三十七曾几程堂翟汝文张扩蔡居厚宋肈宋京徐遹蒋存仁葛繁王叡栁交侯彭老李夷行潘良正江贽邓春卿周彦质陈虚中陈恬江暐周子雍王寘王安中冯熙载王汉巻三十八毛友卢襄宇文虚中吴敏李邦彦刘才邵贾安宅王珩倪涛章夏余安行张正已白子仪杨齐孙觌胡舜陟左誉景敦复沈汝谐李弥逊李元亮赵企王震郑滋莫俦谭知柔赵野辛次膺翁彦约罗汝楫李纲李正民胡松年汪思温杨景陈公辅陈与义李乘洪兴祖谢彦黄伯思杜子民巻三十九姚孝钖张纲朱粹胡景裕何㮚潘良贵沈与求洪皓刘无极秦桧叶廷珪翁采郭印傅崧卿王珉何大圭薛朋龟郑瑴张浚郭奕王庭珪滕茂实宋之才朱松朱橰张叔夜谢举廉尹焞喻汝砺傅察王仲嶷朱载上朱翌王庭秀朱筠巻四十李保盖屿元勋吴沆吴涛吴洸徐端崇方元脩翁挺曾续曾绎左纬孙邦何宏中程俱胡珵张致逺胡寅刘一止李质曹纬曹组邵彪范宗尹张邵张嵲马扩王次翁傅墨卿曹勋沈晦邵棠王洋李长民祖秀实綦崇礼巻四十一王晞韩张阐王之道詹度蔡柟陆元光郑强程瑀李芬黄次山赵良嗣刘佖李处权吴可赵季西章宪连南夫许安仁周邦范周范公称燕照邻范仲温陆宰崔子方田亘张茂宗李先辅苏庠张彦智薛然杨轩郑钢巻四十二陈序方千里钱惟岳胡致隆罗从彦熊蕃何麒董瞿老杜柬之李祁张师中徐忻周李晁载之刘旦祖徳恭翟望李怤晁贯之晁谦之章縡范季随吕知止许彦国叶大年李逺陈君向李若水毛宝富直柔邓肃曾如骥何迂叟王以宁熊彦诗司马朴季炳余淳礼颜博文宋齐愈张澂贺允中李俦上官仲恭吕渭老巻四十三朱弁陈东欧阳澈曲端岳飞毛国英李易俞处俊胡铨陈宗古邓柞陈刚中阮阅胡峄黄大舆王铚周芑郑昺李宏许顗秦湛蔡向闻人偲张琼颜岐李方敬陈石斋徐月溪唐观陈贯道程宿唐耜令狐庆誉巻四十四何薳何藗张图南郑魁庄绰姜光彦周莘康与之李唐张九成施徳操杨璇刁文叔陈棠郑仲熊郑刚中王伯庠陈栖筠谢伋陈用中陈述董颖髙登刘仪凤李衡薛靖孙雄飞杨愿汪应辰汤莘叟孙起卿吴咏鲁訔沈作喆郑若谷关注朱敦儒孙松寿王灼巻四十五陈渊秦梓郑樵黄公度陈俊卿方翥龚茂良王之望陈长方葛立方李焘陈巖肖范正国王逵洪适洪遵洪迈向方云翼李端民叶南仲胡宪胡宏李侗李缯张元干郑汝谐苏云卿米友仁司马端衡吴芾熊克沈枢仲并唐文若陈世守巻四十六周紫芝关耆孙刘僩陈鹏飞唐仲友折彦质何耕李彚郑昌龄吴冈顿起范浚马纯吕愿中蒋璨丁宣胡升程元祜张表臣郑望之何偁䝉与义李弥正徐作程敦厚曾惇向滈陈仲平叶黯张昌郭浩陈涣李若川司马伋陈克姚寛姚宏钱端礼刘岑李茂之刘韫刘子翚陈晋钖巻四十七杨由义李浩陈知柔魏杞李庚刘珙留正史浩王淮莫济郑耕老汤思退林仰邹定汪大猷杨偰王刚中杨汝南黄彻郑伯熊周麟之董徳元尤袤雍有容陈天麟叶衡石才孺莫汲芮晔芮煇巻四十八朱子张祁田如鳌沈少南胡叔豹欧阳鈇晁公休晁公武晁公遡吴说吴环曾慥郭章方丰之章渊曾协康执权曾季貍韩元吉髙元之曾逮王鈇李牧刁麟游张尧臣何昞朱谦之姚述尧顾发巻四十九林季仲刘无降闻人武子王镐叶采陈光道刘士季刘王孟曾揆林歆朱明之胡循毛幵蔡隽郑子覃周仲卿王崈许志仁俞似王度王菉漪李朴李似权俞畴柴中守宗道传马益蒲瀛许尹吴谨微杨咸亨沈东沈长卿柴援张頔邵稽仲许表史干巻五十陆永仲骆适正刘博文刘棐刘敬薛扬祖薛居实仲昻何钖汝刘望之白麟任续强彦文李璜唐悊裴相如龚明之苏籀苏简吴璋胡仔左鄯赖铸龚相邵博王汶张子文陆士规周必大萧德藻查籥郭知运林桷方汝疆陈居仁史正志宋翔程大昌刘知过秦熺林之奇黄巨澄巻五十一张孝祥张坚虞允文钱良臣梁安世何异范端臣范成大马大同甄龙友徐梦莘杨万里惠迪王十朋吴已正何德献赵十朋姜大吕刘镇唐立夫孙皜王秬闻人符刘清之李南金喻良能谢谔沈清臣京镗吴儆梁克家沈瀛王质盖经王信髙文虎林外向丰之胡澄钟炤之谢处厚林宋伟娄干德邹杞寇元德刘度陈良祐左玙冯楫陆升之王嵎巻五十二吕及之冯时行张积于格施晋卿李流谦樊汉广杨大光吕凝之吕商隐吕宜之辛弃疾尹穑黄铢杨杞郑裕张曾谢完璧徐珩陈元老胡清薛循祖潘矩厉德斯耿时举何元泰马俌曾伋叶祖义木待问吕祖谦楼钥林光朝袁枢郑伯英王阮袁说友李嘉谋毋丘恪阎丘泳黄人杰项寅賔钟孝国乐备姚申之巻五十三陈谠方有开张良臣张縯黄度杨方傅伯寿张抑傅伯成许及之孙逢吉程迥吴镒陆游虞俦马之纯郭明复陈翊黄然张维蔡勘徐似道娄机罗愿黄希周孚薛澄许开谢深甫王柟倪思周洎杨甲曾怀郑侨王希吕陆埈曾丰王蔺萧之敏杨简黄景说陆九龄陆九韶陆九渊马先觉王时㑹陈蒙范偃王宁彭正建巻五十四胡朝颖王孝巖陈傅良刘爚李大异姚宋佐丁逢蔡幼学廖德明石孝友张贵谟王炎林淳滕珂李石钱竽林宪王从王素滕㢗梁竤单夔郑鑑詹骙陈孔硕林梦英孙应时吕定项安世罗点陈造任希夷刘裦叶适赵振文白巽巻五十五郭晞宗杨济章良能王叔简曾跃麟甘同叔张釜阎苍舒席天祐程端蒙黄由莫若拙吴柔胜李廷忠陈铭于革俞烈孙元卿傅诚朱师古句昌泰冯仲柔卫泾徐得之谢直俞应符俞应奎高似孙莫若沖程卓巩丰杨安诚谢牧冯端荣李持国刘季裴李献可王正巳巻五十六裘万顷危稹王居安郭绰王溉徐侨陈岘林宗放郑克巳缪瑜李壁董居谊盛璲李泳王亘韩彦古黄敏德程九万葛郛杜旟刘孝韪吴亿钱闻诗钱闻礼章甫林升俞国宝许尚陈善童敏德许玠吴琚刘光祖龚准任琎何坦吴有定叶时傅子平巻五十七张栻刘芮薛季宣王彦和游次公潘畤张镃曾觌龙大渊彭九万杨炎正庞谦孺时澜王子俊来梓沈约之施士衡姜特立方孝能张履信徐逸蔡开李安期卢蹈应廓王佐才陈国材周郔邵经国傅大询刘鄂杨辅世游开丁世昌闻人滋王用亨巻五十八刘宰张嗣古聂子述李詹义詹羲滕岑郑兴裔董道辅张沄欧阳谦之韩梴韩松陆淞陈亮崔与之孙伯温冯多福乔行简程珌许景迃周燀尹德邻周震冯椅俞灏孙惟信刘过朱晞颜邹应龙林士表陈伯震邓伯秀朱缙陈瑄罗椿林亦之曾从龙魏了翁卢祖臯周师成敖陶孙苏大璋真德秀易祓叶秀发吴丰俞成黄元夫王廉清王明清叶樾孔梦斗倪垕薛寘巻五十九郑棫林㟽吕祖俭吕祖异张震钱鍪赵蕃韩㴲余俦范模姜夔苏石葛天民周文璞潘柽沈继祖王遂曹豳刘镇郑郧梦龚颐正张逹明朱軧巻六十黄顺之李宗勉危和陈垓华岳吕声之严大猷王翥方信孺游九言游仪游僩赵廱髙孝璹李丙髙翥李熙辅李迎朱鼐陈炳柯梦得吴伯凯鲍壄李叔达马并金嘉谟蒋廷玉霍洞朱訔张德象惠端方张道元费震金遁初朱涣项诜李清叟蔡宰李谦郭从范欧阳光祖赵民则潘葛民江朝宗黄复之杨冠李大方郑天钖巻六十一郑性之章樵诸葛兴杜范薛师点洪咨夔吴泳沈大椿胡榘吕午徐文卿周端朝程公许黄子信周假菴袁甫徐清叟陈耆卿王伯大郭磊卿李刘项容孙吴昌裔吴渊吴潜汪立中丘岳陈埙王迈罗必元巻六十二李元白陆德舆郑清之姚镛赵东野王埜李伸之蒋重珍徐鹿卿章鑑牟子才赵以夫戴栩李义山幸元龙陆垕留硕钱厚崔起之史弥宁史弥巩史安之李訦杨长孺吴晦之彭仲衡胡伟汪莘詹初留元刚王益祥陈宓张潞陈壎曾槃吴机巻六十三黄榦陈淳辅广蔡元定蔡渊蔡沈章才邵刘子寰刘炎杨与立林用中方士繇章康程先程永奇刘淮刘仙伦刘植刘翰刘应时李翔髙刘学箕武衍戴敏桑世昌王大受徐照徐玑翁巻戴复古冯取洽刘正之上官良史苏泂严羽严仁严参严肃罗之纪萧彦毓吴锜胡时可彭止左次魏史文卿黄洪余良弼巻六十四丁黼陈起郑斯立翁定胡炎李昴英洪梦炎徐经孙吴子良马光祖翁甫程元凤李曾伯厉文翁岳珂董太初颜颐仲祝穆杨栋蔡抗陈松龙曾原一郑㑹陈梦庚徐元杰孙子秀朱继芳薛师傅俞桂方岳陆壡汤巾张辑萧崱章谦亨安如山黎宙巻六十五陈均杜旃杜斿游九功李伯玉潘牥林希逸曾三异陈容张道洽李山节陈振孙朱复之周弼陈泷楼扶张端义卢方春钱时贾似道朱南杰钱黙钱槱蔡公亮翁逢龙杜耒赵范赵葵林兴宗叶梦鼎许棐黄简柴望戴昺髙子凤巻六十六徐俨夫王应麟钱端琮冯去非曾谹董史俞文豹王平子卢钺陈合汪立信叶隆礼马廷鸾程瑞陈鉴之汤汉黄㽦常楙刘克庄刘克逊刘黻方岳方逢辰袁立儒杨伯巖施清臣王同祖陈允平郑霖王学可李彭老程洙曾渊子陈必复萧立之陈杰王时彦朱涣姚勉时少章孙炳炎林泳郭燻章雪崖巻六十七危昭德王翔龙乐雷发严椿龄王洧文天祥罗椅吴琳唐天麟陈着陆梦发薛嵎陆秀夫谢枋得柴随亨舒岳祥唐元龄潘希白史季温朱杰侯畐曾极巻六十八吴大有陈仁玉陈宜中丁开吕人龙方逢振徐天祐宗必经家坤翁陈郁刘辰翁钱舜选韦居安凌万顷钱选何基李芾江万里章鑑许月卿丁石巻六十九欧良黄昇吴汝式李显卿陈天钖刘祖尹刘仕龙曹既明吴珩黄文雷胡仲参陈伯山程以南杜东何宋英薛师鲁陈俞潘中父李时吴季先陈亦梅闻人祥正黄祖润黄铸赵愚斋陈琰郭君举龚桂馨金子潜王月浦程元岳薛师古李炎子徐宝之黄大受葛起耕陈子予薛泳马宋英杨潜黄宜山李仁本陈元鑑沈说鲁应龙李坚邵梅溪巻七十谢耘吴浚张濡韩准陈叔坚叶善夫仇从简周彦夫黄文度刘清轩薛琦李檝王辉史绳祖周伯仁易寓言曾兰墅李軏王公炜叶岂潜黄登黄师参潘亥叶茵潘郑台周吟轩李涛黄深源周承勋邓林郑爚王黙张仲节吴钢姜补之方菊田全大用姚显徐珏萧汛之徐介轩谢幼谦郭忠谟黄今是吴陵甘邦俊任拙斋吴明老陈畴谢尧仁徐安国王坚孙抗郑梦周李春伯巻七十一叶绍翁黄荣仲王君良刘翼周端臣施文焴邓梦杰张榘徐献可闻九成徐千里饶良辅朱承祖郑云林范仁仲蒋梦炎马知节阮南溪吕防王安之张异贾仲颖葛逸富严谢子才宋自适路德章王显世尤煓喻汝楫丁木叶元素吴吉甫李杜髙鹏飞李龏卢梅坡季履道叶杲方景绚何洪车瑾朱辅巻七十二张尧同梁佐毛珝黄伯厚范大中刘澜李亿刘允升易元矩何应龙蔡槃罗竹谷罗大经吴规父刘汝进吕炎车若水陈嘉言罗与之陈东之吴济刘萧仲丁先民张简吴震斋马樗山王琮李景文陈以庄吴惟信翁元龙叶维瞻徐存冯輗刘元茂陈润道施枢龚炳邹登龙余观复左瀛胡子期李景雷巻七十三王栢王仁饶鲁陈藻林尚仁严粲陈景沂林洪陈昉洪焘张藴刘霆午张弋萧泰来黄静斋张至龙吴公敏姚寅刘文晦利登张浍川马子严宋伯仁魏庆之张广汉徐集孙徐用亨刘遂初沈中行刘应子巻七十四吴㑹黄君瑞储泳潘屿颜员峤杨巽斋蒋梅边湛道山朱正中徐橘隐虞诏周登陈熙江奎钟颖翁元广林逋山程镗彭昌诗徐觐丁南陈葺芷程登庸胡平仲黄初菴董将黄极林季谦林稹林逢子上官辰赵戣赵克非俞煜倪龙辅陈月潭雷震洪渐施真卿钟訧林楚良陈庚生程嘉量髙彦竹巻七十五文及翁陈存曹元发曹邍何梦桂黄公绍史蒙卿史唐卿汪宗臣范师孔鲍寿孙陈文龙李瓘童潮汪荐胡次焱梁栋莫崙张镇孙林一龙厉元吉赵溍林景怡林景熙邵桂子孙锐龚潗巻七十六冯坦刘应凤龚孟夔李谨思董师谦俞德邻宋庆之吴钖畴汪若楫尤冰寮宋自逊阮秀实邓克中欧阳庆甫牟巘家铉翁李珏陈世崇吕三余栁桂孙刘彦朝张彞吴石翁杜汝能黄力叙黄鹏飞虞德观巻七十七曹棐李敷李邦美赵万年王执礼周芝田盛雪巢陈柏赵闻礼张枢林次麟楼楚材张伟李介山俞琰郑震王梦应陈观熊鉌曾子良吴龙翰汪涯髙晞逺曹良史钱颖家之巽刘敏求刘光韦奇俞演徐子美俞君钖江石卿汪崇亮方至曾澈孙琏薛美许庚黄潆戚明瑞王仪李商王庭巻七十八蒋捷王易简钱大椿卢珏真山民吴仲轩汪元量李吟山吴仁杰游古意叶爱梅毛静可魏天应蔡正孙陈达翁王济渊谢钥谢翺方凤吴思齐詹本皇甫明子鲍輗崔璆鱼潜柯芝柯茂谦师严邵定巻七十九张琰熊与龢晏乂杨应登杨雯赵夘发唐珏王英孙陈观国柴元彪黄庚顾逢林同陈巖马南宝王奕何行吴倧江凯汪炎昶黄诚性叶林邓剡甘泳林昉罗公升巻八十郑思肖龚开张逢原王镃万嚞杜濬之钱仲鼎胡一桂陈普苏寿元韩性同孙嵩孙巖滕塛张炎潘文虎陈森陈深刘鑑葛庆龙于石方夔金应桂潘喆汪楚狂王沂孙周宻吕同老郑斗焕巻八十一邓牧汤仲友赵棠李坦之吕徽之刘彦章胡贯斋洪平斋赵涧边翁森陆正潘音凌嵒汪斗建黄超然陈古遇连文凤冯澄梁相刘应龟魏新之杨本然陈尧道全璧吕文老方德麟刘汝钧何鸣凤翁合老林子明刘蒙山周陈姚潼翔髙镕吴㻦吴南黄景昌姜霖东必鲁方子静朱孟翁陈舜道刘时可许元发洪贵叔徐端甫朱释老李萼陈公凯俞自得王进之陈希声戴东老陈文增郑协徐直方何新之王仲素何天定王曼之范协吴子文韩竹坡唐泾彭秋宇刘麟瑞巻八十二无时代上苏元鼎石郊刘师邵叶簵黄唐史藴魏宗路忱况志宁谢孚张惟中廖衡艾申徐噩吕江单钖贾成之夏之中栁骥范西堂陆焕祝铸朱应龙胡梅所程骧衡泌潘景良杨旻徐文澜侯丹林东陈掞蓝元威司马允中慕容百才袁植陈愿刘琰王晔何昌弼林衢何千里马世珍张理董昙刘侃巻八十三无时代下陶崇朱子恭裴迪黄轸郑国华邓谏从邓宗度潘朝英汪士深霍权周光岳樊圃吴致尧饶南强徐师仁吴宣德孙文叔徐兰臯吴师正文天祐甄圭孙迈张天启杨询朱严伯王申萧磬张仁苏庄赵曾頀张国衡赵清源王清叔陈睍唐公佐陈蹇叔方九功章诩赵仲藏汪起莘赵璩程炎朱升之范良龚吕纮蔡中道黄彦辉杨养晦刘说道巻八十四宫掖花蘂夫人张夫人杨妹子王清惠陈真淑黄慧真何凤仪周静真叶静慧孔清真郑惠真方妙静翁懿淑章妙懿蒋懿顺林顺德袁正淑朱氏巻八十五宗室令畤令铄令衿子觉子栎伯琳伯晟师师侠师恕师秀希逢希淦希㯝希迈希与与与滂与东孟坚孟淳士掞不善善善伦善扛善䚮善璙汝愚汝谈汝諿汝鐩汝湜汝谠汝回汝迕汝旗汝蓥汝楳汝铤汝铛汝唫崇滋崇嶓崇崇鉘崇皦崇森崇缵必必范必拆必橦必涟䶵之公硕彦端彦假䈣夫立夫潜夫庚夫宻夫瑻夫时伐时瓈时儋时焕若槸巻八十六降王钱俶李煜李从善李从谦孟昶巻八十七闺媛杨朴妻蒨桃刘元载妻詹光茂妻赵晟母刘希孟许氏徐氏钱氏王氏李氏王氏李樗大夫妻王氏李珦魏夫人女郎曹希藴贺方回姝丁渥妻徐帅属内子陈氏谢氏髙氏卢氏叶桂女李氏女鲍娘暨氏女王氏张氏王氏陈氏丘氏周仲美郭晖妻秦少游女李清照杨氏陆放翁妾文婉吕氏韩玉父何师韫汪氏朱淑真刘彤陈氏黄淑连倩女华春娘黄氏谢慧卿王琼奴林杜娘朱逸仙金丽卿贾蓬莱邓氏来氏女郎张惠卿毛友龙妻沈清友于本大妻杨氏妇俞氏宋氏赵葵姬韩希孟节妇王氏卢氏杜氏妇英州司寇女上庠士人妻太学生妻浣花女无名女子崖州女子无名女子无名妇人鄱阳妇人巻八十八宦官张继常裴愈裴湘岑宗旦王绅巻八十九外臣张元刘三嘏韩璘巻九十道流钟离权吕嵒吕仙牧童许坚张虚白石仲元沈廷瑞张无梦刘遁许昌龄申徒有涯刘元英罗道成黄希旦归真子陈景元李陶真周贯郭行邢仙老髙坦李斯立黄知微王文卿刘跛子李伯祥三朶花徐守信陈应祥刘卞功张景端张继先曹道沖王介皇甫介黎师俣游道士葛道人木广漠罗浮黄野人裴道人盛旷陈田夫金梁之黄居万杨介如章至谦陈良孙许翁翁王思明吴洞明龚文焕贝守一朱真静龚大明徐仲渊舒道纪赵元清陈孟阳葛长庚黄春伯夏元鼎杨至质李德真王克功董嗣杲聂碧牕褚伯秀善棊道人无名道人无名道人吴山道人罗浮山中客无名髯仙洛浦道士巻九十一释子上干康延寿永牙正缘仲休赞宁福全法常定诸希昼保暹文兆行肇简长惟凤惠崇宇昭怀古清豁守端遇贤德聪智圆遵式用晦悟清印粲文喜守恭智仁晦几鉴微休复尚能遇臻子熙用文居昱照寂士可法泉文莹秀登祕演重显允堪契嵩昙颖惠琏惟晤有需䛒元法辉怀琏择璘无梦善暹宝黁惟政则之继儒思雅惠涣灵澄显忠清晦祖心元净文彧惠隆宗美维琳省回重喜昙秀靓禅师日益可遵道潜仲殊慎长老清顺守诠先觉思聪南越楚峦嬾云道英文政用孙云知巻九十二释子中景淳元照克文僧孚惟一了元奉忠清外继兴遇昌法平庆老净端有朋善权祖可如璧如琳惠严法具昙莹希雅士珪藴常德葵善勤惠日怀志智孜法秀普首座怀清圆禅师正勤灵源怀悟昭符义了正宗泉禅师信禅师知和显万圆玑惠洪惠津梵崇沖邈文坦文兴如禅师宗振克勤显彬僧印如菴主小南禅师思净怀深慧梵天目僧村寺僧朱池寺僧蜀僧湘僧巻九十三释子下宗杲晓莹有规僧空守璋天石道全道举普闻绍隆德止若芬淳藏主惟岳仲皎晞颜肱禅师志南可观志芝北野志文本正宝印惟茂彦强义传刹书记惟谨道谦善建惠明永颐道济无本惠嵩蓬莱圆禅师正觉觉先石林宝昙及甫元昉善珍僧仪道谏绍嵩居简净照道沖元肇僧辉僧鉴法照斯植可斋道璨僧愚法成僧琏止翁云峯德师祖钦必万文頠自彰净珪昭缉宗莹清壹莹彻本粹自南德丰希坦炳同子温了慧僧朋吴僧荐福寺僧福州僧蜀僧巻九十四女冠尼何仙姑曹仙姑李少云无着正觉巻九十五属国髙丽国王王徽韩缴如朴寅亮魏继延朴景绰李资谅无名子巻九十六无名子南郑殿丞太学生李善宁子蜀州录事参军杨黎州陈彭年甥钱唐尉幕僚髙士江上渔父葛通议李殿丞曹南院幕客莲池生县尉洪浩父陜府知县杨尚书王晋卿客太学生郑州书生成郎中贾舍人范姓刘君沈某余知阁东都故老钱唐士人太学士人钱唐军人左君淳熙太学生洞庭渔父常省元化州郡守髙安太守开禧朝士开禧宗子开禧牧童韩院判斋舍生嘉定太学生邦俊适安散人名山樵子太学生槱太学藴道斋生朝士川官北来人太学生仙村人东湖散人感兴吟九仙人桑柘区栁州草堂后人君瑞青山白云人番阳布衣潇湘渔父闽清野人无名子巻九十七妓女单氏温琬周韶胡楚龙靓周氏胡文媛楚娘盈盈谢金莲梁意娘苏小娟襄阳妓老妓临川妓巻九十八卟仙女仙钦宗皇帝马巫父三茅真人郑文选张君有方武裘王大圭卟仙吉州紫姑邓氏紫姑斜桥紫姑紫姑神周瑶英无名女仙巻九十九神鬼物怪福州社神金华神谢中舍无名神淮漘龙女散花天女梦中宫女西华宝懿夫人燕华君湘妃玉源灵源桃源三夫人石恪鬼卢多逊鬼晁简鬼韶州西轩鬼梦中少年聂昌鬼赵汝言鬼史弥逺鬼统制吴源鬼巴崃鬼东平鬼周公埠鬼樊若水女鬼李季萼鬼栁氏鬼李媛鬼宫人玉真鬼乔氏望仙鬼宫人卫芳华鬼宝应女鬼碧澜堂女鬼蜀双竹斋女鬼城西兰若女鬼灯檠怪画上丽人蔡京鹑怪巻一百谣谚杂语谣谚杂语共一百四十五首等谨案宋诗纪事一百巻国朝厉鹗撰鹗有辽史拾遗已着録昔唐孟棨作本事诗所録篇章咸有故实后刘攽吕居仁等诸诗话或仅载轶事而不必皆诗计敏夫唐诗纪事或附録供诗而不必有事揆以体例均嫌名实相乖然犹偶尔泛登不为定式鹗此书裒辑诗话亦以纪事为名而多收无事之诗全如总集旁渉无诗之事竟类説家未免失于断限又采摭既繁牴牾不免如四巻赵复送晏集贤南归诗隔三巻而重出七十二巻李珏题湖山类稿絶句隔两巻而重出九十一巻僧惠涣送王山人归隐诗隔一巻而重出二巻杨徽之寒食诗二句至隔半页而重出他如西崑体江西派既已别编月泉吟社乃分析于各巻而不改其前题字以致八十一巻之姚潼翔于周暕送僧归蜀诗后标前题字八十五巻之赵必范于赵必象避地惠阳诗后标前题字皆不免于粗踈又三十三巻载陈师道而三十四巻又出一颍州教授陈复常竟未一检后山集及东坡集订复字为履字之讹四十七巻载郑伯熊三十一巻已先出一郑景望竟未一检止斋集证景望即伯熊之字五十九巻据齐东野语载曹豳竿伎诗作刺赵南仲九十六巻又载作无名子刺贾似道八十四巻花蕊夫人奉诏诗不以勾延庆锦里耆旧传互勘八十六巻李煜归宋渡江诗不以马令南唐书㕘証八十七巻永安驲题柱诗不引后山集本序而称名媛玑囊又华春娘寄外诗不知为唐薛涛十离之一陆放翁妾诗不知为剑南集七律之半皆失于考证然全书网罗赅备自序称閲书三千八百一十二家今江南浙江所採遗书中经其签题自某处钞至某处以及经其㸃勘题识者往往而是则其用力亦云勤矣考有宋一代之诗话者终以是书为渊海非胡仔诸家所能比较短长也干隆四十四年三月恭校上总纂官纪昀陆钖熊孙士毅总校官陆费墀原序宋诗纪事原序宋承五季衰敝后大兴文敎雅道克振其诗与唐在合离闲而诗人之盛视唐且过之前明诸公剽拟唐人太甚凡遇宋人集槩置不问迄今流传者仅数百家即名公鉅手亦多散逸无存江湖林薮之士谁复发其幽光者良可叹也予自乙巳后薄游䢴沟尝与汪君祓江欲效计有功搜括而甄録之㑹祓江以事罢去遂中辍幸马君嶰谷半槎兄弟相与商𣙜以为宋人诗考订尚有未当如胡元任不知郑文宝仲贤为一人注苏诗者不知欧阳辟非文忠之族方万里不知薛道祖非昻之子以至阮闳休所纪三李定王伯厚所纪两曹辅之类非博稽深订乌能集事因访求积巻兼之阅市借人厯二十年之久披览既多颇加汰择计所抄撮凡三千八百一十二家畧具出处大槩缀以评论本事咸着于编其于有宋知人论世之学不为无小补矣部帙既繁恐归覆瓿念与二君用力之勤不忍弃去暇日釐为百巻目曰宋诗纪事镂板而传之庶几后之君子有以益我纰漏云时干隆十一年嵗在柔兆摄提格阳月望樊榭厉鹗太鸿序宋诗纪事卷一钦定四库全书宋诗纪事巻一钱塘厉鹗撰太祖皇帝帝讳匡𦙍姓赵氏涿郡人仕周为殿前都㸃检检校太尉恭帝七年禅位于帝建元建隆干德开宝在位十七年谥曰英武圣文神德皇帝庙号太祖葬永昌陵大中祥符元年加上尊谥曰启运立极英武睿文神德圣功至明大孝皇帝咏初日太阳初出光赫赫千山万山如火发一轮顷刻上天衢逐退羣星与残月句未离海底千山墨才到天中万国明太宗皇帝帝讳炅初名匡乂改赐光义即位之二年改今讳太祖同母弟建元太平兴国雍熙端拱淳化至道在位二十二年谥曰神功圣德文武皇帝庙号太宗葬永熙陵有御制集赐陈抟曾向前朝号白云后来消息杳无闻如今若肯随徴召总把三峯乞与君太平兴国七年季冬大雪赐学士轻轻相亚凝如酥宫树花装万万株今赐酒卿时一盏玉堂闲话道情无句銮舆临紫塞朔野冻云飞珍重老臣纯不已我慙寡昧继三皇欲饵金钩殊未达磻溪须问钓鱼人真宗皇帝帝讳恒太宗第三子建元咸平景德大中祥符天禧干兴在位二十六年葬永定陵谥曰文明武定章圣元孝皇帝庙号真宗庆厯七年加谥膺符稽古神功让德文明武定章圣元孝皇帝有御制集赐杨亿判祕监琐闼往年司制诰共嘉藻思类相如蓬山今日诠坟史还仰多闻过仲舒报政列城归觐后疏恩髙阁拜官初诸生济济弥瞻望铅椠谘询辨鲁鱼赐神童蔡伯俙七闽山水多才俊三嵗奇童出盛时家世应传清白训婴儿自得老成姿初当移步来朝谒方及能言便诵诗更励孜孜图进益青云千里看前期赐苏州节度使丁谓卿黄阁同寅实彰于尽瘁碧幢临镇方厉于报功言当入谢之辰特赐褒贤之作今成七言四韵诗一首赐新授苏州节度使丁谓依韵和进懿辞硕画播朝中造膝询谋礼遇丰文石延登彰顺美髙才前导表畴庸书生仗钺今尤贵旧里分符古䍐逢昼锦买臣安敢比黄枢早日接从容又赐丁谓卿名藩出莅虽极于倚毗文陛言辞良多于眷注特示宠行之什用增方面之荣今成五言十韵诗一首赐苏州节度使丁谓依韵和进践歴功皆着谘询务必成懿才符曩彦佳器贯时英俾展经纶业旋陞辅弼荣嘉亨忻盛遇尽瘁罄纯诚均逸明恩洽酬劳茂典行白麻三殿晓红斾九衢平虽辍凝严任尤增倚注情拥旄辞帝阙顿辔望都城风景髙秋月烟波几舍程想卿怀感意常是梦神京天禧三年赐尚书左仆射兼中书门下平章事王钦若除太子太保判杭州十韵早自外朝登近侍克符昌运振嘉名一参黄阁推良画再陟鸿枢显至荣该博古今常献纳勤劳夙夜每专精石渠撰述多文备日观封崇大礼成宰府调元心匪懈真宫兼职望弥清龙楼进秩恩尤异熊轼为藩任不轻二浙奥区期惠化三吴佳致悦髙情重重山水舟中见处处壶浆陌上迎既肃迩遐安外域更分宵旰抚黎氓予衷侧席方毗倚伫有甘棠播颂声赐知贡举学士晁迥盛时选士贡闱开罄宇闻风献艺来必以权衡求实效勿令蓬荜有遗才海棠春律行将半繁枝忽竞芳霏霏含宿雾灼灼艳朝阳戏蝶栖轻蘂游蜂逐逺香物华留赋咏非独务雕章仁宗皇帝帝讳贞初名受益真宗第六子建元天圣明道景祐康定宝元庆厯皇祐至和嘉祐在位四十二年谥曰神文圣武明孝皇帝葬永昭陵有御制集幸后苑召宰执侍从台谏馆阁以下赏花钓鱼中觞赋诗晴旭晖晖苑籞开氤氲花气好风来游丝罥絮萦行仗堕蘂飘香入酒杯鱼跃纹波时泼剌鸎流深树乆徘徊青春朝野方无事故许欢游近侍陪赐梅挚知杭州地有吴山美东南第一州剖符宣政化持橐辍才流暂出论思列遥分旰昃忧循良勤抚俗来暮听歌讴句寒儒逢景运报国合如何恩袍草色动仙籍桂香浮神宗皇帝帝讳顼英宗长子建元熙宁元丰在位十八年谥曰英文烈武圣孝皇帝庙号神宗葬永裕陵有御制集秦国大长公主挽词二首晓发城西道灵车望更遥春风空鲁馆明月断秦箫尘入罗衣暗香随玉篆销芳魂飞北渚那复可为招庆自天源发恩从国爱申歌钟虽在馆桃李不成春水折空还沁楼髙已隔秦区区㑹稽市无复献珠人徽宗皇帝帝讳佶神宗第十一子建元建中靖国崇宁大观政和重和宣和宣和七年内禅皇太子尊帝为教主道君太上皇帝靖康二年北狩绍兴五年崩于五国城七年凶问至江南遥上尊谥曰圣文仁徳显孝皇帝庙号徽宗十二年梓宫还临安权櫕永祐陵十三年加上尊号曰体神合道骏烈逊功圣文仁徳宪慈显孝皇帝有崇观宸奎集御制集巳亥十一月十三日南郊祭天斋宫即事赐太师报本精禋自国南先期清庙㝛斋严层霄初扩同云霁暖吹俄回海日暹十万军容冰作阵九街鸳瓦玉为檐肃雍显相同元老行庆均釐四海霑清庙斋幄尝有诗赐太师巳曾和进禋祀礼成以目击之事依前韵再进今亦用元韵复赐太师非特以此相困葢清时君臣赓载亦一时盛事耳灵鼓黄麾道指南紫坛苍璧示凝严聨翩玉羽层霄下烜赫神光爱景暹为喜鸾舆回鳯阙故留芝葢出虬檐礼天要作斯民福解雨今当万国霑太师以被赐暹字韵诗前后凡三次进和葢欲示其韵愈严而愈工耳复以前韵又赐太师天位迎阳转斗南千官山立尽恭严共欣奠玉烟初逹争奉回鸾日巳暹归问雪中谁咏絮冥搜花底自巡檐礼成郄喜歌盈尺端为来麰万㝢霑上清寳箓宫立冬日讲经之次有羽鹤数千飞翔空际公卿士庶衆目仰瞻卿时预荣观作诗纪实来上因俯同其韵赐太师以下上清讲席郁萧台俄有青田万侣来蔽翳晴空疑雪舞低回转影类云开翻翰清唳遥相续应瑞凝时尚不回归美一章歌盛事喜今重见谪仙才赐燕帅王安中荔枝保和殿下荔枝丹文武衣冠被百蛮思与廷臣同此味红尘飞鞚过燕山宫词佑神珍观五云开髙倚层霄叠玉台笑语半空知逺近纵观飞骑拂尘来玉钩红绶挂琵琶七宝轻明拨更嘉捍面折枝新御画打弦惟恐损珍花湘簟凉生暑气㣲午天攲枕向纱帏辘轳车扇闲闗处双月回廊彩鳯飞苑西廊畔碧沟长修竹森森緑彩凉戏掷水毬争逺近流星一㸃耀波光清晨檐际肃霜鲜晓日初销万瓦烟隆徳重阳开小宴竞将黄菊作花钿今嵗闽中别贡茶翔龙万夀占春芽初开寳箧新香满分赐师垣政府家赵昌江梅山茶赵昌下笔摘韶光一轴黄金满斗量借我圭田三百亩真须买取作花王赋击毬锦裘骏马晓棚分一㸃星驰百骑奔夺得头筹须正过休令绰拨入斜门汧州作投袂汧城北西风又是秋中原心耿耿南渡思悠悠尝胆期贤佐颙情忆旧游故宫禾黍徧行役闵宗周在北题壁彻夜西风撼破扉萧条孤馆一灯㣲家山回首三千里目断天南无雁飞题修竹士女图瑶台无信託青鸾一寸芳心思万端莫向东风倚修竹翠衫经得㡬多寒题芭蕉士女图罗韈生香踏輭莎钗横玉燕鬓松鸦春心正是芭蕉叶羞见宜男并蒂花题涤砚士女图輭绣屏风小象牀细风亭馆玉肌凉含情学写鸳鸯字墨洗蕉花露水香题团扇士女图浓黛消香淡两蛾花隂试歩学凌波专房自得倾城色不怕凉风到扇罗髙宗皇帝帝讳构字徳基徽宗第九子宣和三年封康王靖康元年使金见留得还勤王兵奉帝至应天府元祐皇后诏帝即位建元建炎绍兴绍兴元年移跸临安府是为行都三十二年内禅皇太子尊为太上皇帝累上尊号曰光尧夀圣宪天体道性仁诚徳经武纬文绍业兴统明谟盛烈太上皇帝淳熙十四年崩谥曰圣神武文宪皇帝庙号髙宗欑㑹稽永思陵绍熙二年加谥受命中兴全功至徳圣神武文昭仁宪孝皇帝有御制集中和堂诗孟夏壬戌来登斯堂逺瞩稽山思夏后之功俯瞰涛江怀子胥之烈赋古诗一首六龙转淮海万骑临吴津王者本无外驾言苏逺民瞻彼草木秀感此疮痍新登堂望稽山怀哉夏禹勤神功既盛大后世䝉其仁愿同越句践焦思先吾身艰难务遵养圣贤有屈伸髙风动君子属意种蠡臣净明院易安斋梅巖诗款谒泰坛因过易安斋爱其去城不逺巖谷幽邃得天成自然之趣为赋梅巖云怪石苍巖映翠霞梅梢疎瘦正横斜得因祀事来寻胜试探春风第一花渔父词青草开时已过船锦鳞跃处浪痕圆竹叶酒栁花氊有意沙鸥傍我眠扁舟小缆芦花风四合青山暮霭中明细火倚孤松但愿尊中酒不空薄晚烟林淡翠微江边秋月已明辉纵逺柁适天机水底闲云片段飞雪洒清江江上船一钱何有买江天催短棹去长川鱼蟹来倾酒舍烟水涵微雨湛虚明小笠青蓑未要晴明鑑里縠纹生白鹭飞来空外声题红木犀花扇赐从臣月宫移就日宫栽引得轻红入面来好向烟霄承雨露丹心一㸃为君开秋入幽丛桂影团香深粟粟照林丹应随王母瑶池宴染得朝霞下广寒题黄筌芙蓉照水枝枝蜀锦囊年年泽国为谁芳朱颜自得西风意不管千林一夜霜题修竹芙蓉寒花婀娜露凝香风叶摇秋凤尾凉梦入画堂银烛下翠屏深处隐红妆句白云断处斜阳转几曲青山献画屏孝宗皇帝帝讳眘字元永太祖七世孙秦王德芳之后秀王偁子髙宗育于宫中立为皇太子受内禅建元隆兴干道淳熙淳熙十六年禅位皇太子上尊号曰至尊夀皇圣帝绍熙五年崩谥曰哲文神武成孝皇帝庙号孝宗欑永阜陵庆元三年加谥绍统同道冠德昭功哲文神武明圣成孝皇帝有御制集召史浩钖宴澄碧殿俯同其韵揖逊荷帝尧寅恭五元禩治道贵清静圣言有深㫖谁歌元首明自得股肱喜跻民期仁夀讵肯中道止力农乐彼田坐贾安于市嵗行阅丰登国输销委靡予力初何能济济頼多士矧予有元老中立而不倚居东逾三年不逺来千里未遂赤松游辍诵青琅蘂皓首持六经日侍明光里翼乎鸿遇风纵矣鱼在水儒行絶瑕疵道心无尘滓挺挺松栢姿巉巉山岳峙予惟日万几至仁同一视西成钖小宴促坐才尺咫湛露媿歌周置酒非封齿归美见新诗如卿能有几眷言澄碧行胜赏得迂趾亦屡引公卿对此谈政理虚心欲受人忠言资逆耳朕瘠天下肥至乐无易此颇念文武疆六合尚殊轨东都㑹诸侯宣王昔于是期尔罄嘉谋使我勲业起勿以方燕颐所书聊复尔巵酒正须釂话言未能已都䕶万年觞何当至庭戺文章借老手直笔中兴纪载嘉矍铄翁焉得辞骩骳比幸玉津园纵观春事适霁色可喜洪迈有诗来上因俯同其韵春郊柔绿徧桑麻小驻芳园览物华应信吾心非暇逸顿回晴意絶咨嗟每思富庶将同乐敢务游畋漫自夸不似华清当日事五家车骑烂如花秋日临幸祕书省因成近体诗一首赐丞相史浩以下玉轴牙签焕宝章簪绅侍列映秋光宴开芸阁儒风盛坐对蓬山逸兴长稽古右文惭菲德礼贤下士法前王欲臻至治观熙洽更罄嘉谋为赞襄和御制梅巖秀色环亭拥霁霞修筠冰艳数枝斜东君欲奉天颜喜故遣融和放早花芙蓉阁观击毬赐宴选德殿昊穹垂佑福羣生凉德惟知监守成禾黍三登占叶气箫韶九奏播欢声未央秋晚林塘静太液波闲殿阁明嘉与臣邻同燕乐益修庶政答丕平冷泉堂诗山中秀色何佳哉一峯独立名飞来参差翠麓俨如画石骨苍润神所开忽闻仿像来宫囿指顾已惊成列岫规模絶似灵隐前面势恍疑天竺后孰云人力非自然千巖万壑藏云烟上有峥嵘倚空之翠壁下有潺湲潄玉之飞泉一堂虚敞临清沼宻荫交加森羽葆山头草木四时春阅尽嵗寒长不老圣心仁智情优闲壶中天地非人间蓬莱方丈𣺌空阔岂若坐对三神山日长雅趣超尘俗散步逍遥快心目山光水色无尽时长将挹向杯中渌新晴雨过述怀平生雄武心览镜朱颜在岂惜常忧勤规恢须广大春晴有感春风归草木晓日丽山河物滞欣逢泰时丰自此多神州应未逺当继沛中歌赐虞允文再抚西蜀一德如公岂合闲聊分西面欲忧寛不辞论道虚台席暂假宣威筑将坛风敎已兴三蜀静干戈再戢万方安归来尚想终霖雨未许乡人衣锦看赐僧守璋古寺春山青更妍长松修竹翠含烟汲泉拟欲增茶兴暂就僧房借榻眠题刁光引画册一枝残雪照山城春意原非复后生羞把红颜媚儿女梅兄知我嵗寒情黄冠翠帔玉为姿何处春风一见之未到湘江清絶地试看山谷老人诗光宗皇帝帝讳惇孝宗第三子受内禅建元绍熙在位五年禅位皇子嘉王庆元元年上尊号曰圣安夀仁太上皇帝庆元六年崩谥曰宪仁圣哲慈孝皇帝庙号光宗嘉泰三年加谥循道宪仁明功茂德温文顺武圣哲慈孝皇帝有御制集恭和圣制新秋雨过述怀中兴日月明王气山河在万物饰昭回稽首王言大㑹僚属赏海棠偶有题咏浓淡名花产蜀乡半含风露浥新妆娇娆不减旧时态谁与丹青为发扬海棠东风用意施颜色艳丽偏宜着雨时朝咏暮吟看不足羡他逸蝶宿深枝题杨补之红梅图赐贵妃去年枝上见红芳约畧红葩傅浅妆今日亭中足颜色可能无意谢东皇理宗皇帝帝讳盷太祖十三世孙荣王希瓐子初嗣沂王宁宗违豫立为皇子即位建元宝庆绍定端平嘉熙淳祐宝祐开庆景定在位四十年葬永穆陵谥曰建道备德大功复兴烈文仁武圣明安孝皇帝庙号理宗淳祐丙午讲礼记毕钖宴祕书省赐侍读少师郑清之以下鳌极开先已降衷上天下泽礼居中三才义理维持力万世纲常建立功孔圣法言多纂辑汉儒师学共修崇经帷讲彻资羣彦克已工夫在广充重修复古殿纪事诗烈祖谋诒燕沖人命绍龟禁严瞻复古缔创想当时凤纪因多歴翚飞欲寝隳端居常念此凉德恐羞之勉辑炎兴业新还舜禹规栋骧非玉瑱朴斲仅涂茨咫尺羮墙见延洪典则贻缅怀光宅旧俨若焕章垂圣志惟先定鸿名寓有为风烟沈庙算天日俯畴咨屏翰环方召言谟富禹䕫权纲归总揽制度永维持养士翔鸳鹭蒐兵振虎貔宣王修政日光武中兴时文治绥函夏英威鬯逺夷万年丕显绩三纪太平基继述慙非称规恢动慨思肯堂心翼翼景行日孜孜载绎车攻雅宜赓考室诗告成书梗概拜手缉芜辞闻喜宴诗赐状元方逢辰肆予临御九賔兴蔼蔼盈庭俊乂升喜頼谠言调八事欲垂景运进三登摅忠社稷惟名节济用邦家必器能丰芑涵濡盛今日勉思德意共钦承宁宗皇帝挽词沖澹凝金汞忧勤失宝丹讲余曦正午班促漏方残济野云生暗苍梧日转寒列朝从艺祖天阙㑹金銮仙御賔空日龙飞杳杳闲五云呈瑞綵九虎敞重关宝辇扶苍鹤云韶拥玉班千年栖佛地今日覩天颜度宗皇帝帝讳禥理宗母弟嗣荣王与芮之子理宗立为皇太子即位建元咸淳在位十年谥曰端文明武景孝皇帝庙号度宗葬永绍陵御制晚望鸥鹭归烟渚秋江挟晚晴老渔闲檥艇坐待月华生瀛国公公名㬎度宗子咸淳十年即位建元德祐二年元兵入临安朝于上都降封开府仪同三司瀛国公在燕京作寄语林和靖梅花几度开黄金台下客应是不归来鹦鹉毛羽自然可数仙禽不受凡笼衔得梧桐一叶中含无限秋风宪圣慈烈吴皇后后开封人髙宗为康王被选入宫即位封和义郡夫人进封才人绍兴十三年立为皇后孝宗即位上尊号曰夀圣太上皇后光宗即位尊为隆慈备福太皇太后宁宗即位加号光祐庆元三年崩谥曰宪圣慈烈欑附永思陵题徐熙芍药秾李夭桃扫地无眼明惊见玉盘盂扬州试识春风面看尽羣花总不如恭圣仁烈杨皇后后少选入宫忘其姓氏或云㑹稽人宁宗庆元元年封平乐郡夫人进封婕妤以杨次山为兄遂姓杨氏进婉仪六年进贵妃立为皇后理宗即位上尊号曰夀明慈睿皇太后宝庆五年崩谥曰恭圣仁烈题朱锐雪景册赐大少保风吹醉面不知寒信脚千山与万山天甃琼街三十里更飞栁絮与君看宫词瑞日曈曈散晓红干元万国佩丁东紫宸北使班才退百辟同趋德夀宫元宵时节赏宫梅恭请光尧夀圣来醉里君王扶上辇銮舆半仗㸃灯回溶溶太液碧波翻云外楼台日月闲春到汉宫三十六为分和气到人间上林花木正芳菲内里争传御制词春赋新翻入宫调美人羣唱捧瑶巵后院深沈景物幽奇花名竹弄春柔翠华经嵗无游幸多少亭台废不修天中圣节礼非常躬率羣臣上夀觞天子捧盘仍再拜侍中宣达近龙牀水殿钩帘四面风荷花蔟锦照人红吾王一曲薰弦罢万俗泠泠解愠中宫殿钩帘看水晶时当三伏炽炎蒸翰林学士知谁直今日传宣与赐冰云影低涵百子池秋声轻度万年枝要知玉宇凉多少正在观书乙夜时凉秋结束鬭鲜新宣入毬场尚未明一朶红云黄盖底千官下马起居身秋髙风劲角弓鸣臂健常嫌斗力轻玉陛才传看御箭中心双中谢恩声用人论理见宸衷赏罚刑威合至公天下监司二千石姓名都在御屏中家传笔法学光尧圣草真行説两朝天纵自然成一体谩夸虎卧与龙跳泛索坤宁日一羊自从正位挫词章好生躬俭超千古风化宫嫔只淡妆击鞠由来岂作嬉不忘鞍马是神机牵缰絶尾施新巧背打星毬一㸃飞角黍冰盘饾饤装酒䦨唱歇泛瑶觞近臣夸赐金书扇御侍争传佩带香一朶榴花插鬓鸦君王长得笑时夸内家衫子新番出浅色新裁艾虎纱帘幙深深四面垂清和天气漏声迟宫中阁里催缫蠒要趁新蚕作五丝小样盘龙集翠裘金羁缓控五花骝绣旂开处钧天奏御棒先过第一筹郓王楷王徽宗第三子始封魏国公进髙宻郡王嘉王政和八年廷䇿进士唱名第一母王妃方有宠遂超拜太傅改王郓仍提举皇城司钦宗立改镇凤翔彰德军靖康初与诸王北迁览梦得所藏李伯时画吴中三贤因各书絶句已将勲业等浮沤鸟尽弓藏见逺谋越国江山留不住五湖风月一扁舟西风淅淅动髙梧目送浮云悟巻舒自是归心感秋色不应髙兴为鲈鱼杞菊萧条绕屋春不敎鹅鸭恼比邻满身花影犹沈醉真是江湖一散人宋诗纪事巻一宋诗纪事卷二钦定四库全书宋诗纪事巻二钱塘厉鹗撰范质质字文素大名宗城人后唐长兴四年进士晋天福中为翰林学士周广顺初拜中书侍郎同中书门下平章事太祖受禅加兼侍中干德初封鲁国公三年罢为太子太傅卒有集诫儿姪八百字昨得谢课书希于京秩之中更与迁转余以诸儿姪辈生长以来未谙外事艰难损益懵然莫辨因抒古诗一章晓之去年初释褐一命到蓬丘青袍春草色白纻弃如仇适㑹龙飞庆王泽天下流尔得六品阶无乃太为优凡登进士第四选升校讐歴官十五考叙阶与尔俦如何志未满意欲凌云游若言品位卑寄书来我求省之再三叹不觉泪盈眸吾家本寒素门地寡公侯先子有令德乐道尚优游生逢世多僻委任信沈浮仕宦不喜达吏隐同庄周积善有余庆清白为贻谋伊余奉家训孜孜务进修夙夜事勤肃言行思悔尤出门择交友防慎畏薰莸省躬常惧玷恐掇庭闱羞童年志于学不惰为箕裘二十中甲科頳尾化为虬三十入翰苑步武向瀛州四十登宰辅貂冠侍冕旒备位行一纪将何助帝猷既非救旱雨岂是济川舟天子未遐弃日益素餐忧黄河润千里草木皆浸渍吾宗凡九人继踵昇官次门内无白丁森森朱绿紫鹓行洎内职亚尹州从事府掾监省官髙低皆清美悉由侥倖升不因资考至朝廷悬爵秩命之曰公器才者禄及身功者赏于世非才及非功安得霑厚利寒衣内府帛饥食太仓米不蚕复不穑未尝勤四体虽然一家荣岂塞衆人议颙颙十目窥龊龊千人指借问尔与吾如何不自媿戒尔学立身莫若先孝弟怡怡奉亲长不敢生骄易战战复兢兢造次必于是戒尔学干禄莫若勤道艺尝闻诸格言学而优则仕不患人不知惟患学不至戒尔逺耻辱恭则近乎礼自卑而尊人先彼而后已相鼠与茅鸱宜鉴诗人刺戒尔勿旷放旷放非端士周孔垂名敎齐梁尚清议南朝称八达千载秽青史戒尔勿嗜酒狂药非佳味能移谨厚性化为凶暴类古今倾败者歴歴皆可记戒尔勿多言多言衆所忌茍不慎枢机灾危从此始是非毁誉闲适足为身累举世重交游拟结金兰契忿怨从是生风波当时起所以君子心汪汪淡如水举世好承奉昻昻增意气不知承奉者以尔为玩戏所以古人疾籧篨与戚施举世重任侠俗唿为义士为人赴急难往往陷刑死所以马援书殷勤戒诸子举世贱清素奉身好华侈肥马衣轻裘扬扬过闾里虽得市童怜还为识者鄙我本羇旅臣遭逢尧舜理位重才不充戚戚怀忧畏深渊与薄冰蹈之唯恐坠尔曹当悯我勿使增罪戾闭门敛踪迹缩首避名势名势不久居毕竟何足恃物盛必有衰有隆还有替速成不坚牢亟走多颠踬灼灼园中花早发还先萎迟迟㵎畔松郁郁含晚翠赋命有疾徐青云难力致寄语谢诸郎躁进徒为耳王溥溥字齐物并州祁人汉干祐中进士为祕书郎周广顺初拜端明殿学士恭帝嗣位官右仆射宋初进位司空加太子太师封祁国公卒赠侍中谥康献有集谢进士张翼投诗两轴清河诗客本贤良惠我新吟六十章格调宛同罗给事功夫深似贾司仓登山始觉天髙广到海方知浪渺茫好去蟾宫是归路明年应折桂枝香咏牡丹枣花至小能成实桑叶虽柔解吐丝堪笑牡丹如斗大不成一事又空枝赵普普字则平幽州蓟人占籍洛阳周显德初永兴军节度从事宋干德中拜门下侍郎平章事太平兴国中及端拱初凡三入相薨以佐命功追封真定王谥忠献配飨太祖庙庭有集雪中驾幸敝庐恭纪贞元重数荚滕六剧霏葩漠漠初濡砌皑皑欲聚沙闾阎银作界宫阙玉为家调鼎慙盐撒霑温觉絮加瑞凝三殿瓦欣动五云车冰柱撑茅屋琼枝拥翠华微行停跸警冷漏静街譁具野曽无隗磻溪岂问牙公然门驻辇那信室盘蜗积素堪麟画飞黄想兔罝一庭看素练十道趣宣麻戎索筹先后雄才辨等差神威殷地轴御指落天花袁卧甘朝稳裵功敢夜夸雪山行献琯早晚列星槎李昉昉字明逺深州饶阳人汉干祐中举进士周显德中仕至翰林学士入宋歴翰林侍读学士拜中书侍郎平章事以特进司空致仕卒赠司空谥文正有集赠贾黄中七嵗神童古所难贾家门户有衣冠十人科第排头上五部经书诵舌端见榜不知名字贵登筵未识管弦欢从今稳上青云去万里谁能测羽翰寄孟宾于幼携书劒别湘潭金榜标名第十三昔日声尘喧洛下近年诗价满江南长为邑令情终屈纵处曹郎志未甘莫学冯唐便休去明君晚事未为惭仙客胎化仙禽性本殊何人携尔到京都因加美号为仙客称向闲庭伴野夫警露秋声云外逺翘沙晴影月中孤青田万里终归去暂处鸡羣莫叹吁御书飞白玉堂之署四字颁赐禁苑今悬桂已毕辄述恶诗一章用歌盛事玉堂四字重千金宸翰亲挥赐禁林地望转从今日贵君恩无似此时深宴回上苑花初发麻就中宵月未沈衣惹御香拖瑞锦笔宣皇泽洒春霖院门不许闲人入仙境宁敎外事侵我直承明踰二纪临川实动羡鱼心赠襄阳妓岘山亭畔红妆女小笔香牋善赋诗颜貌共推倾国色篇章皆是断肠辞便牵魂梦从今日得见婵娟在几时千里关河万重意夜深无睡暗寻思禁林春直疎帘摇曳日辉辉直阁深严半掩扉一院有花春昼永八方无事诏书稀树头百啭莺莺语梁上新来燕燕飞岂合此身居此地妨贤尸禄自知非句奠玉五回朝上帝御楼三度纳降王水光先见月露气早知秋王易简易简字国宝万年人梁干化中进士官右拾遗后唐拜中书舍人周广顺初歴礼刑兵三部尚书入宋召加少傅卒拜拾遗辞官归隐作汨没朝班媿不才谁能低折向尘埃青山得去且归去官职有来还自来陶谷谷字秀实邠州新平人本唐彦谦之孙避晋讳改焉仕晋知制诰仓部郎中仕汉为给事中仕周至兵部侍郎翰林承㫖入宋加户部尚书赠右仆射有清异録行世题玉堂壁官职须由生处有文章不管用时无堪笑斡林陶学士年年依样画葫芦寄赠梦英大师是箇碑文念得全聪明灵性自天然离吴别楚三千里入洛游梁二十年负艺已闻喧世界髙眠长见卧云烟相逢与我情何厚问佛方知宿有缘曹翰翰大名人周世宗时仕至德州刺史入宋歴威塞军节度使判颍州坐事削官终左千牛卫上将军卒赠太尉淳化中赐谥武毅内宴奉诏作三十年前学六韬英名尝得预时髦曾因国难披金甲不为家贫卖宝刀臂健尚嫌弓力輭眼明犹识阵云髙庭前昨夜秋风起羞睹盘花旧战袍张昭昭字潜夫濮州范县人歴仕唐晋汉周四朝至兵部尚书恭帝封舒国公宋初拜吏部尚书进封郑国公致仕封陈国公卒有嘉善集夜吟窦巩集追思夷门题处已三稔矣悽然感兴书之往嵗记时梁苑夜今宵题处洛城秋浮生瞥电人何在怀旧伤心泪迸流三径竹风邻笛怨一庭霜月井梧愁妻儿未㑹予惆怅只怪灯前不举头符彦卿彦卿字冠侯陈州宛邱人后唐中书令存审之子仕为庆州刺史入晋歴武宁军节度同平章事汉干祐中加中书令封魏国公周世宗改封魏王归宋加守太师移凤翔节度知汴州作全军十万拥雄师正是酬恩报国时汴水波涛喧鼓角隋隄杨栁拂旌旗前驱红斾关西将环坐青蛾赵国姬为报长安冠盖道麤官到底是男儿卢多逊多逊怀州河内人周显德中举进士累官集贤殿修撰入宋知制诰为翰林学士歴中书侍郎平章事坐事谪崖州新月应制太液池边看月时好风吹动万年枝谁家玉匣开新镜露出清光些子儿李涛涛字信臣京兆万年人唐郇王玮十一世孙避地湖南马殷署衡阳令后唐天成初举进士仕晋为中书舍人仕汉拜中书侍郎平章事周封莒国公入宋拜兵部尚书卒赠右仆射春社日寄李学士社翁今日没心情为乏治聋酒一瓶恼乱玉堂将欲徧依稀巡到第三㕔句溪声长在耳山色不离门埽地树留影拂牀琴有声落日长安道秋槐满地花杨昭俭昭俭字仲宝京兆长安人后唐长兴中进士殿中侍御史事晋为翰林学士周改御史中丞宋开宝初以工部尚书致仕太宗即位加礼部尚书卒赠梦英大师纪赠歌诗数百人序师多艺各求新未言篆𨽻飞龙凤且说风骚感鬼神琴有古声清耳目鹤无凡态惹埃尘英公所学还如此不错承恩近紫宸赵逢逢字常夫妫州怀戎人汉干祐中擢甲科授祕书郎周显德中水部郎中知制诰入宋拜中书舍人干德初充枢宻直学士开宝中卒怀梦英大师林峦影里有清贤与我相知二十年书札爱工精玉篆利名抛舍住金田吟容贾岛称诗匠醉许刘伶作酒仙别后近闻栖华岳乱云应得恣情眠王着着字成象单州单父人汉干祐中进士仕周为金部郎中知制诰宋初加中书舍人翰林学士卒赠梦英大师到处闻人乞篆踪学来年乆有深功墨池阔类湘江水笔冢髙齐太华峯金钖罢飞新解虎铁盂收掌旧降龙知师吟恋烟村景不肯回头望九重许仲宣仲宣字希粲青州人汉干祐中进士宋初授太子中允太宗朝知河南府清洛喜英公大师相访方袍紫染出彤庭乆在林泉养性灵无事挠心长见醉有名传世不曾醒多年别我头先白此日逢师眼倍青记得上都相㑹否夜飞杯篆老君经苏德祥德祥宋初官右补阙内供奉赠南岳宣义大师英公学就书闻在道林几年辛苦用身心九霄雨露酬知早百首风骚立意深青白野云闲里卧古今碑碣醉中寻因何负此多般艺可惜敎师鬓雪侵赵文度文度宋初官镇国军节度使赠梦英大师携笻何日别长沙凤篆功夫世所嘉秦岭夜吟残海月章台春讲雨天花净缾逺贮湘潭水片衲晴披岳面霞圣主有恩酬絶艺帘前师号紫袈裟郭从义从义其先沙陀部人父绍古事后唐武皇赐姓李氏从义补内职晋天福初复姓郭歴事四朝周世宗时以功加检校太师兼中书令宋初为河中尹䕶国军节度使致仕卒赠梦英大师云水僧来説我师换鹅书札转髙奇挥毫传下千年事贞石曾留几处碑混俗市鄽人莫识和光踪迹鹤应知莲花结社须容我不似陶潜爱酒巵何承裕承裕宋初官侍御史寄宣义英公书札精奇已换鹅仍闻依旧卧烟萝诗成万首犹嫌少酒饮千钟不怕多乡寺夜开云梦月石房寒锁洞庭波知师收拾南归去为忆渔人唱楚歌贾玭玭宋初官尚书兵部郎中寄赠宣义大师篆写千文迈古今感陶承㫖撰碑阴两朝雨露书中得满箧诗章物外寻衡岳水云长挂梦帝城烟月不关心西游去后无消息想共陈抟一处吟李铸铸宋初官检校礼部尚书守太常卿致仕赠英公大师僧门奇士有英公篆𨽻髙能世莫穷五色彩毫传梦寐三乘真谛达虚空赐衣深染函关上宠号光唿柰苑中幸对风情添逸趣好陪清话在莲宫师颃颃宋初官翰林学士尚书刑部郎中知制诰史馆修撰赠宣义大师英公禅得元机笔得精孤云光彩甚分明毫端落纸堪为宝海内无人不重名山约终归双履在髭因凉剃一刀轻何妨换取鹅羣了却与迷徒指化城李若拙若拙宋初官左谏议大夫赠宣义大师英公昔嵗髙名动九重衡山别后碧云空紫袍亲授龙墀上白足频登虎殿中小篆每轻秦相法𨽻书犹鄙晋臣功多才多艺如师少当世羣贤尽向风梁周翰周翰字元裦管城人周广顺二年进士开宝中为太子中允太平兴国中知苏州召为翰林学士终工部侍郎有集禁林䜩㑹之什宝书惊絶耀天章飞白亲题赐玉堂瑞彩上腾流素月朗河下注映丹墙鹤盘吴屿双翎健鹊顾雕陵巨翼长游雾半收悬组练轻云斜拂驻鸾皇墨池併获三奇宝翠琰俱生五色光陪䜩禁林知有幸叩头遥祝万年觞句百花将尽牡丹坼十雨初晴太液春韩浦浦长安人唐相休之后少俊敏善属文宋初举进士官司门郎中以蜀笺寄弟洎十样蛮牋出益州寄来新自浣溪头老兄得此浑无用助尔添修五凤楼奉扬英公大师诗匠悟解真空始壮年两朝供奉近炉烟故乡梦断三湘逺应制诗高四海传晴望野云生紫阁夜吟兰烛滴花牋应愁内殿征书至恐向东林负昔縁周渭渭字得臣昭州恭城人建隆初召试赐同进士出身歴官两浙东西路转运使迁侍御史加职方员外郎赠道士吴崇岳楮为冠子布为裳吞得丹霞夀最长混俗性灵常乐道出尘风格早休粮枕中经妙谁传与肘后方新自写将百尺松梢几飞步鹤栖枝上礼虚皇宋白白字太素一字素臣开封人建隆二年进士太宗擢为左拾遗权出知兖州改翰林学士与李昉等奉诏篹文苑英华太平御览歴刑部尚书致仕卒赠左仆射谥文安有广平集赠麻仲英宣毫歙墨川牋纸寄与麻家小秀才七嵗能文天骨异前生已折桂枝来中酒中酒事俱妨偷眠就黑房静嫌鹦鹉闹渇忆荔枝香病与慵相续心和梦尚狂从今改题品不号醉为乡宫词宫中词名家诗集有之皆夸帝室之辉华叙王游之壮观抉彤庭金屋之思道龙舟凤辇之嬉然而万乘天髙九重渊邃禁卫严肃乘舆至尊亦非臣子所能知所宜言也至于观往迹以縁情採新声而结意鼓舞昇平之化揄扬嘉瑞之征于以示箴规于以续骚雅丽以有则乐而不淫则与夫瑶池粉黛之词玉台闺房之怨不犹愈乎是可以锵丝簧炳缃素使陈王三阁狎客色羞汉后六宫美人传诵者矣援笔一唱因成百篇咏今则思继颂声述古则庶几风讽也大雅君子其将莞然词曰楼前宣赦掣金鸡大礼新成彩仗归万嵗声髙天地喜庆云飞上衮龙衣龙脑天香撒地衣锦书新册太真妃宫官一夜铺黄道却踏金莲步步归春宵宫女着春绡铃索无风自动摇书下珠帘猧子睡红蕉窠下对芭蕉微云㸃月汉宫秋水殿疎萤黑处流凤管不调慵进曲却排银烛夜藏钩玉殿金扉夜不扃露华如水照圆灵昭阳女伴新承宠心祝君王拜夀星去年因戏赐霓裳权戴金冠奉玉皇乆着淡黄心觉厌春来不敢便红妆金堂曲䜩夜厌厌仙乐声清御酒黏不用司宫排蜡烛海人新贡夜明帘红笺一幅巻明霞纤手题诗寄大家檀口微吟绕廊柱蒙蒙春雨湿梨花一春一春情调淡悠悠闲倚书窗背小楼暖日只添中酒睡晚风频动惜花愁莺冲舞蜨侵人过絮逐天丝触处游已为韶光发惆怅可堪家近白苹洲句回眸已觉三山近满壁潜惊五月寒吉音来碧落帖子报红牋清夜惊神王昽明到省前风中宫漏尽日出榜绳悬安鸿渐鸿渐洛阳人生宋初题杨凝式书端州石砚宣城管王屋松烟紫兔毫更得孤卿老书札人间无此五般髙毕士安士安字仁叟代州云中人干德四年进士真宗朝与寇准同拜中书门下平章事卒赠太传谥文简禁林䜩㑹之什好文英主古难齐宠重辞臣意勿低睿藻清新刋翠琰神踪飞动在璇题芸签许效蓬莱阁花槛容模罨画溪乐圣朋侪开绮席爱君诚抱挂金闺买臣晩遇知多幸犬子端忧思转稽天地恩私无以报只将兢慎对芝泥杨照承议芦雁枕屏画师不肯传风蜨故作枯干逞奇絶清秋未合结繁阴深戸何从洒飞雪雪里鸭儿苦耐寒眠沙枕浦白云团黄芦槭槭枝叶干江头鸣雁恰飞起恍如身到潇湘闲潇湘洞庭云水隔山头坡陁断行客从来冬景画已难况有翎毛似崔白已觉冰漫稻粱少更疑水宿溪垠窄生平有道付沧洲今日牀头动行色屏风主人家近逺我昔曾过浔阳县田芦野雁尝亲见出门解榻定相逢借我家乡令对面答王黄门寄宻䝉花多病眼昏书嬾读烦君逺寄宻䝉花愁无内史兼词翰为写真方到海涯李九龄九龄洛阳人干德五年进士第一赠马道士水共逍遥云共孤混时言笑只佯愚经年但醉宜城酒千里唯担华岳图寻野鹤来空碧洞觅琴僧去渡重湖人闲再见知何日乞取先生石辘轳赠谭先生古观重重绕翠微松杉深处掩双扉云生万壑投龙去海隔三山放鹤归花洞宴游春日永石坛朝礼曙星稀每听髙论长生理拟向寰中便拂衣过相思谷悠悠信马春山曲芳草和烟铺嫩绿正被离愁着莫人那堪更过相思谷山中寄友人乱云堆里结茅庐已共红尘迹渐疎莫问野人生计事窗前流水枕前书上清辞楼鏁彤霞地絶尘碧桃花发九天春东皇近日慵游宴闲杀瑶池五色麟旅舍卧病家隔西秦无逺信身随东洛度流年病来旅馆谁相问牢落闲庭一树蝉柴成务成务干德六年进士第一太宗朝官司封郎中知制诰禁林䜩㑹之什内署延賔宴玉堂紫闱深启㑹琳琅云霏宝额题宸翰金错瑶编勒御章盘荐异羞罗彩翠盏倾醇醴湛清光栁当朱槛春先到日过花甎影渐长吟客尽容窥绮阁栖禽应许託雕梁欢荣共乐文明代惟愿登歌颂圣皇孙光宪光宪字孟文贵平人仕荆南髙从诲为书记歴检校祕书监兼御史大夫尝劝继沖献三州地宋太祖授黄州刺史干德中卒有荆台集笔佣集橘斋集北梦琐言竹枝词门前春水白苹花岸上无人小艇斜商女经过江欲暮散抛残食饲神鸦杨栁枝词阊门风暖落花干飞徧江城雪不寒独有晚来临水驿闲人多凭赤阑干採莲曲菡萏香销十顷陂小姑贪戏采莲迟晚来弄水船头湿更脱红帬裹鸭儿句晓厨烹淡菜春杼织橦花王绅绅干德中以左补阙知永州虎邱山头古寺多陈迹故国空余气象雄霸业巳随流水去阖闾坟草又西风留题浯溪湘川佳致有浯溪元结雄文向此题想得后人难以继髙名常与白云齐欧阳詹詹干德中献野史授黄冈宰公宇芦渔家合得两三茎公退徐吟思倍清官满不将归旧隐萧萧留与后人听句横琴遮逺洞举手出髙峯耿仙芝仙芝大名进士句浅水短芜调马地淡云微雨养花天谭用之用之字藏用五代末人入宋赠索处士不将桂子种诸天长得寻君水石边𤣥豹夜寒和雾隐骊龙春暖抱珠眠山中宰相陶𢎞景洞里真人葛稚川一度相思一惆怅水寒烟澹落花前感怀呈所知十年流落赋归鸿谁傍昏衢驾烛龙竹屋乱烟思梓泽酒家疎雨梦临邛千年别恨调琴嬾一片年光览镜慵早晚休歌白石烂放敎归去卧羣峯秋宿湘江遇雨江上阴云锁梦魂江邉深夜舞刘琨秋风万里芙蓉国暮雨千家薜荔村乡思不堪悲橘柚旅游谁肯重王孙渔人相见不相问长笛一声归岛门栁开开字仲涂大名人初慕韩愈栁宗元为古文名肩愈字希元后改焉开宝六年进士第歴官环邠曹代忻沧六州终如京使自号东郊野夫又曰补亡先生有河东集讽虞嫔诗湘水导全州城下北走州之境又独能产筠竹成纹古书今俗通谓舜二妃溺于沅湘挥泪为竹斑者此也复东西望九疑山才可百数里州岸佛寺旁有妃庙因讽妃事作七言十九句诗一章刻石留于妃庙中惟尧则天舜弗复诞妃罔极恩膏育遏宻无闻血盈目南巡胡为泪染竹父轻夫重当何淑沅湘岸筠烟莓覆凝纹叠斑殷郁郁猿縁鼯号钩辀㝛朋悽助惋声几哭賸疑下忧禹湮渎功充民戴荷百禄重晖并曜难停毂元居不宁逝如逐悲啼负寃生莫卜卒颠沈澜逺昌族讴讼肈私归永福柔阴惨刻咎深速前睇九山排矗矗到今云颜愁可掬塞上曲鸣髇直上一千尺天静无风声更干碧眼羌人三百骑尽提金勒向云看楚南楼洗尽蛮烟几案空登临直见楚山雄坐当鸿鹄髙飞处身在干坤灏气中木落有情瞻北阙霜轻无梦入西风凭阑自是蓬瀛客独对潇湘兴未穷张观观开宝中左司谏过衡山留赠廖融未向漆园为傲吏定应明代作征君传家奕世无金玉乐道经年有典坟带雨小舟横别浦隔花幽犬吠深云到头终为苍生起休恋耕烟楚水濵刘能能开宝中官左补阙句窗外秋声湘瑟怨槛前竹色楚帆飞嬾向九嶷歧路望渡头云雨正霏霏王嗣宗嗣宗字希阮汾州人开宝八年进士第一太宗朝累官淮南转运使真宗朝为枢宻副使以大同军节度知许州徙知陜州召还以左屯卫上将军检校太尉致仕卒赠侍中谥景庄题闗右寺壁欲挂衣冠神武门先寻水竹渭南村却将旧斩楼兰劒买得黄牛敎子孙刘兼兼长安人官荣州刺史诗一巻秋夕书事摇落江天万木空雁行斜戛塞垣风征闺𢷬月离愁逺旧馆眠云旅梦通郢客岂能陪下里臯禽争肎恋樊笼此心旷荡谁相㑹尽在南华十巻中咸阳怀古髙秋咸镐起霜风秦汉荒陵树叶红七国鬭鸡方贾勇中原逐鹿更争雄南山漠漠云常在渭水悠悠事旋空立马举鞭遥望处阿房遗址夕阳东江楼望乡寄内独上江楼望故乡泪襟霜笛共凄凉云生陇首秋初早月在天心夜正长魂梦只能随蛱蜨烽烟无计学鸳鸯蜀笺都有三千幅总写离情寄孟光长春节圣朝佳节遇长春跪奉金炉祝又焚宝藏发来天地秀兵戈销后帝皇尊太平基址千年永混一车书万古存更有馨香满芳槛和风迟日在兰荪李至至字言几真定人举进士太平兴国中为翰林学士拜参知政事兼祕书监判国子监真宗朝拜工部尚书知河南府卒赠侍中伏䝉承㫖学士特赠宠招慙非嘉客陪列仙于丹地观盛事于玉堂御题禁署之名势如飞动圣制大风之作铿若宫商一时併耀于蓬瀛三体互成于真草昔太宗之优待学士日预论思明皇之宠尚集贤时闻临幸以今况昔异代同荣至谬亚冢卿获司中祕啗牛心而不称陪麈尾以何衔乐圣之杯且乏娱賔之赋嗟叹不足歌咏辄兴虽劳燥吻之冥搜终类击辕之陋唱仰尘髙鉴聊杼下情吏部侍郎兼祕书监李至上昔陪羣彦在鳌山今日重来赴玳筵才向玉堂观圣札又离瑶席覩宸篇二南絶唱人惊骇三体神踪凤折旋坐乆庭柯移午影饮酣宫吹递香烟吟求视草牋分写醉假通中枕暂眠俗客不知仙禁近髙歌共乐太平年呈修史钱侍郎桃花犬歌宫中有犬桃花名绛缯围颈悬金铃先皇为爱驯且异指顾之闲知上意珠帘未巻扇未开桃花摇尾常先至夜静不离香砌眠朝饥秖傍御牀餧彩云路熟不劳牵瑶草风微有时吠无何轩后铸鼎成忽遗弓劒弃寰瀛迢迢松阙伊川上逺逐龙輴十数程两眦涟涟似流泪骨见寒毛顿顦顇万人见者俱伤心微物感恩犹若是韩卢备猎何足嘉西旅充庭岂为瑞闻君奉诏修实录一字为襃应不曲白鱼赤雁且勿书愿君书此惩浮俗黄台台歙人迁宣城宋初任屯田员外郎题歙州问政山聂道士所居千寻练带新安水万仞花屏问政山自少云霞居物外不多尘土到人间壶悬仙岛吞舟罢椀浸星宫沈水闲宝箓箧垂金缕带绛囊绦锁玉连环静张棊势铺还打黙考仙经补又删牀并葛鞵双兔伏窗横柽几老龙跧溪童乞火朝敲竹山鬼听琴夜撼草暗碧潭思句曲松昏紫气度深关龟成浅甲毛犹绿鹤化幽翎顶更殷阮洞神仙分药去蔡家兄弟寄书还黄精苗倒眠青鹿红杏枝低挂白鷴容易煮茶供客用辛勤栽果与猿攀常寻灵穴通三岛拟过流沙化百蛮新隐渐开侵月窟旧林犹恍枕沙湾手疏俗礼慵非傲肘䕶灵方祕不悭海上使频青鸟黠箧中藏乆白驴顽笻枝健拄菖蒲节笋栉髙簪玳瑁斑花气熏心香馥馥涧声冷耳响潺潺髙坟自掩浮生骨短晷难穷不死颜早晚重逢萧坞客愿随芝盖出尘寰吕端端字易直幽州安次人以荫补千牛备身在周为直史馆归宋迁太常丞淳化四年拜参知政事擢户部侍郎同中书门下平章事真宗即位除太子太保卒赠司空谥曰正赠李公忆昔僦居明德坊官资俱是校书郎青衫共直昭文馆白首同登政事堂佐国庙谟君已展避贤荣路我犹妨主恩至重何时报老眼相看泪两行送英公大师归终南衡岳烟萝紫阁云名髙湖外晚游秦清词古学儒生业圆笠方袍释子身竹杖拄归山里寺篆书留与世闲人我疑簪组成为缚空仰吾师去路尘范杲杲字师回鲁公质之姪太宗朝仕至右谏议大夫知濠州召为史馆修撰卒寄宣义大师英公西游乆不得师书覩物相思展篆图情厚未忘莲社约分深曾伴橘洲居青云作阵宜长卧白酒资吟莫破除见说近来挥彩笔字皆飞动有功夫句千里版图来浙右一声金鼓下河东杨徽之徽之字仲猷浦城人南唐时闲道至汴中周显徳二年进士入宋除着作佐郎知全州太平兴国初转库部员外郎判南曹诏编文苑英华真宗即位歴礼部侍郎枢宻直学士兼祕书监咸平二年特置翰林侍读学士命徽之与夏侯峤吕文仲为之卒赠兵部尚书有集禁林䜩㑹之什星移嵗律应青阳得奉羣英集玉堂龙凤双飞观御札云霞五色咏天章禁林渐觉清风暖仙界元知白日长诏出紫泥封去润朝回莲烛赐来香二篇称奖恩尤重万国传闻道更光何幸微才逢盛事愿因史册纪余芳嘉州作俗遇腊辰持药献吏逢荷月隔花参耆㝛因来问封部竹篱西畔是云南汉阳晩泊傍桥吟望汉阳城山徧楼台彻上层犬吠竹篱沽酒客鹤随苔岸洗衣僧疎钟未彻闻寒漏斜月初沈见逺灯夜静邻船问行计晓帆相与向巴陵寒食寄郑起侍郎清明时节出郊原寂寂山城栁映门水隔淡烟脩竹寺路经疎雨落花村天寒酒薄难成醉地迥楼髙易断魂回首故山千里外别离心绪向谁言赠谭先生古观重重遶翠微杉松深处掩双扉云生万壑投龙去海隔三山放鹤归花洞宴游春日永石坛朝礼曙星稀每听髙论长生理拟向尘中便拂衣句犬吠竹篱沽酒客鹤随苔岸洗衣僧天寒酒薄难成醉地迥楼髙易断魂戍楼烟自直战地雨长腥偶题嵓石云生笔闲遶庭松露湿衣新霜染枫叶皓月借芦花废宅寒塘水荒坟㝛草烟青帝已敎春不老素娥何惜月长圆浮花水入瞿塘崃带雨云归越隽州春归万年树月满九重城开尽菊花秋色老落残桐叶雨声寒卞震震成都人蜀进士为渝州判蜀平入宋仍旧职句雨壁长秋菌风枝落病蝉老笻搘瘦影寒木凭吟身诗债到春无处避离愁因醉暂时无茶香解睡磨铛煮山色牵怀着屐登空囊万里客斜月一牀寒孟贯贯闽人句扫叶林风后拾薪山雨前窦仪仪字可象蓟州渔阳人晋天福中进士歴汉周二朝仕至兵部侍郎入宋拜翰林学士加礼部尚书卒赠右仆射过邠州留题多少樊笼不敢开强拘物性要相陪何时得似邠州守德政临民鹤自来宋诗纪事巻二宋诗纪事卷三钦定四库全书宋诗纪事巻三钱塘厉鹗撰幸夤逊夤逊夔州云安监人仕后蜀为翰林学士工部侍郎随昶归宋授右庶子镇国行军司马云因登巨石知来处勃勃元生绿藓痕静即等闲藏草木动时顷刻徧干坤横天未必朋元恶捧日还曾瑞至尊不独朝朝在巫崃楚王何事谩劳魂句若敎作镇居中国争得泥金在泰山才闻暖律先偷眼既待和风始展睂嚼处春冰敲齿冷嚥时雪液沃心寒徐铉铉字鼎臣广陵人仕南唐累官翰林学士归宋为直学士院给事中散骑常侍淳化初坐累黜静难军司马卒有骑省集梦游䰟梦悠扬不奈何夜来还在故人家香蒙蜡烛时时暗戸映屏风故故斜檀的慢调银字管云鬟低缀折枝花天明又是人闲别洞口春深道路赊绣幌银屏杳霭闲若非䰟梦到应难窗前人静偏宜夜戸内春浓不识寒蘸甲递觞纤似玉含词忍笑腻于檀锦书若要知名字满县花开不姓潘南国佳人字玉儿芙蓉双脸逺山睂仙郎有约长相忆阿母无猜不得知梦里行云还倏忽暗中携手乍疑迟因思别后闲窗下织得回文几首诗饯蒯参军亮昔年闻有蒯先生二十年来道不行抵掌曾谈天下事折腰犹忤俗人情老还上国风光薄贫里归装结束轻迁客临流各惆怅晚风黄叶满孤城吴王挽辞倏忽千龄尽冥茫万事空青松洛阳陌白草建康宫道德遗文在兴衰自古同受恩无补报反袂泣途穷土德承余烈江南广旧恩一朝人事变千古信书存哀挽周原道铭旌郑国门此生虽未死寂寞已消䰟句兰桡破浪城阴直玉勒穿花苑树深千帆日助阴山势万里风驰下濑声向空咄咄频书字忘世滔滔莫问津野日苍茫悲鵩舍水风阴湿敝貂裘三朝恩泽冯唐老万里江关贺监归落月依楼阁归云拥殿廊吴淑淑字正仪润州丹阳人仕南唐为内史归宋荐试学士院授大理评事预修太平御览文苑英华累迁起居舍人职方员外郎卒有文集事类赋江淮异人録祕阁闲谈句汉殿夜凉初阁笔渚宫秋晚得悬车秦南运南运宋初官尚书郎题青纱连二枕阴香装艳入青纱还与攲眠好事家梦里却成三色雨沈山不敢鬬清华张洎洎字师黯改字偕仁滁州全椒人仕南唐知制诰中书舍人归宋为史馆修撰翰林学士淳化中参知政事卒赠刑部侍郎有集暮春月内署阁前海棠花盛开率尔七言八韵寄长卿谏议去嵗海棠花发日曾将诗句咏芳妍今来花发春依旧君已雄飞玉案前骤隔清尘枢要地独攀红蘂艳阳天疎枝髙暎银台月嫩叶低含绮阁烟花落花开留胜赏春来春去感流年清辞早缀巴人唱妙翰犹缄蜀国牋共仰壮图方赫耳自嗟衰鬓转皤然因慿莺蜨传消息莫忘蓬莱有病仙张佖佖字子澄常州人仕南唐为内史舍人归宋官虞部郎中寄人别梦依依到谢家小廊回合曲阑斜多情只有春庭月犹为离人照落花春江雨雨溟溟风泠泠老松瘦竹临烟汀空江冷落野云重村中鬼火微如星夜惊溪上渔人起滴沥篷声满愁耳子规呌断独未眠罨岸春涛打船尾邵拙拙宣城人句万国未得雨孤云犹在山刘吉吉江左人事李煜为传诏承㫖归朝为供奉官知河渠利害委以八作务太平兴国中河大决吉塞河有方略人目为刘跋河后为崇仪使有诗三百首名钓鳌集句一箭不中鹄五湖归钓鱼龚颖颕字同秀邵武人初仕南唐为内史归宋为殿中侍御史次韵赠丁谓之胆怯何由戴铁冠秖縁昭代奖孤寒曲肱未遂违前志直指无闻是旷官三署每传朝客説五溪闲凭郡楼看祝君早得文场隽况值天堦正舞干潘慎修慎修字德成莆田人仕南唐为祕书省正字归宋为太常博士真宗朝累擢翰林侍读学士有集禁林䜩㑹之什红药深严肃广筵嘉招仍许厠羣仙忽窥宸翰云龙动乍揭天辞日月悬散作楷模珍宝惜永刋金石共流传况当枚马从容地仍集班扬侍从贤敢窃休明为盛观愿陈风咏播薰弦不辞胜引承欢醉长洽昇平亿万年句如今纵得仙翁术也怯君王四路饶罗颖颖南昌人南唐入宋句嫚侮羣豪夸大度可怜容得辟阳侯孟归唐归唐湖湘连上人南唐水部郎賔于之子廕受祕书正字吉州民掾归宋迁大理丞以罪贬袁州司户句练色有穷处寒声无尽时黄夷简夷简字明举福州人少仕吴越为明州判官归宋累迁都官郎中召试翰林知制诰检校祕书监句宿雨一番蔬甲嫩春山几焙茗旗香钱惟治惟治字和世吴越废王倧长子忠懿王俶养为已子归宋领镇国军节度使左骁卫上将军卒追封彭城郡王生平慕皮陆为诗有集春日登大悲阁回文圣主钦崇敎千光显绀容映云窗绮暖笼月箔花重净刹香风逺危阑碧雾浓胜因良以咏华国一斯逢碧天临迥阁晴雪㸃山屏夕烟侵冷箔明月敛闲亭张在在青州布衣少能文尤精诗奇蹇不遇老死场屋题龙兴寺老柏院南邻北舍牡丹开年少寻芳日几回惟有君家老柏树春风来似不曾来傅霖霖字逸巖青州人少与张咏同学霖隐不仕咏既显求霖三十年不可得及咏知陈州乃来谒曰子将去来报子耳翌日别去后一月咏卒赠张乖崖忍把浮名卖却闲门前流水对青山青山不语无人事门外风光任往还句剧谈驱夜疟幽梦得乡书陶彞彞陶谷之犹子句生凉好唤鸡苏佛回味宜称橄榄仙张齐贤齐贤字师亮曹州人徙家洛阳太祖幸西都以布衣上书太平兴国二年举进士累官同中书门下平章事以司空致仕卒赠司徒谥文定致仕后戏赠故人午桥今得晋公庐花木烟云兴有余师亮白头心已足四登两府九尚书御书飞白玉堂之署三体宸章併宣禁苑覩兹盛事辄动斐然宠深仙署降新牌御笔亲题重俊才四字千龄悬日月两篇三体琢琼瓌登科郄桂皆同树入室邱门尽仰回寓直静封芝检去宻宣荣对玉泉来职清望峻人稀见地贵扃严昼䍐开多幸谬持黄阁柄烟霄时得遂游陪石将军南征赋赠五花宻布生门出三令重宣宿将听划地岂能容贼窟指天不许见妖星醪投汉水期分饮石削巴邱待勒铭洗尽甲兵安草木君山依旧望中青吕䝉正䝉正字圣功河南人起居郎龟图子太平兴国二年举进士第一累知制诰为翰林学士歴司空兼门下侍郎同平章事累封许国公卒赠中书令谥文穆尹洛日作昔作儒生谒贡闱今提相印出黄扉九重鸳鹭醉中别万里烟霄达了归邻叟尽垂新鹤髪故人犹着旧麻衣洛阳谩説多才子自叹遭逢似我稀读书龙门山土室作八滩风急浪花飞手把鱼竿傍钓矶自是钩头香饵别此心终待得鱼归鸿沟沟中流水已成尘沟畔荒凉起暮云大抵闗河须一统可能天地更平分烟横緑野山空在树倚髙原日渐曛方凭征鞍思往事数声风笛马前闻李虚已虚已字公受建安人太平兴国二年进士累官知遂州终工部侍郎与壻晏殊唱酬有雅正集次韵和内翰杨大年见寄鳌冠三峯碧海寛云谣初下霭芝兰採珠宫里骊龙睡织锦机中彩凤盘药砌苍苔钱作㸃粉墙修竹玉为竿闲从庄蜨亲凫舄曾得安期九转丹次韵和汝南秀才游净土见寄长松繋马放吟鞭水殿沈檀一树烟苔破闲堦幽鸟立草芳深院老僧眠桃花欲放条风后茶蘂新供谷雨前衰㑹赏诗多狎客我无歧路近神仙送何水部䝉出牧袁州宜川三月水东流秀出江南二十州红斾使君今日去白衣举子昔年游海潮赋就藏书府竞渡诗成在郡楼国史待修循吏传早飞声政达凝旒曹衍衍衡阳人贫女自恨无媒出嫁迟老来方始遇佳期满头白髪为新妇笑杀豪家年少儿何䝉䝉字叔昭洪州人官赞善出守袁州句塞日穿痕断边云透影飞缥缈随黄屋阴沈䕶御衣韩丕丕字太简华州郑人太平兴国三年进士歴知制诰右谏议大夫翰林学士工部侍郎出知滁州禁林䜩㑹之什鳌宫明丽倚春寒䜩㑹羣仙喜继观圣作照临新日月御书飞动集龙鸾绮谈雅似闻天乐琼液香胜饮露槃坐乆杳同𤣥圃外吟余飘若碧云端演纶视草微才怯霈泽寛因想前贤倍知幸多云遭值太平难寄岳阳刘从事秋来忆故人寓目临大野逺近闻清商依稀奏豳雅经霜树半红无风叶自下一片洞庭心聊慿塞鸿写田钖钖字表圣嘉州洪雅人太平兴国三年进士累官左拾遗直史馆为河北转运副使擢右谏议大夫史馆修撰卒赠工部尚书有咸平集江南曲金蝉饰绿云细靥蘂黄新南浦解清佩西谿采白苹宻竹映深花湖山日欲曛春肠知已断脉脉两难亲吴艳若芙蓉乘舟弄湖水照影不知休云鬟堕簪珥含笑忽回头见人羞欲死归去入花谿棹溅鸳鸯起金陵王气销六朝堕霸业白云千古恨空江照楼堞虎邱罗蔓草姑苏委枫叶怀贤思伍员灵涛浩难涉倚柱吟暮春惨惨黄昏雨零落樱桃斜掩户未张灯火帘幙深楼阁巢寒闻燕语昔时常说长安好而今厌走长安道苏秦辨説长卿才自笑功名何不早人悄悄倚柱时情脉脉无人知怜春惜逺情不尽斜雨兼花闇溼衣拟古棠溪出精金百鍊无余滓铸得芙蓉劒灵辉若秋水陆可断兕犀幽亦惊神鬼照物双影寒中霄灵气紫有时风雨至欲作龙蛇起海酒与陵肉宝烛延奇士欢饮取传观英图各相视吐气成虹蜺将平不平事大笑荆轲辈卒如儿女子游子中夜心功名忽嗟暮黑貂空上书甘泉方献赋白日惊壮齿青云有英顾收采茍不时珊瑚亦生蠹花雨雨里飞花片片红雨微花乱转冥蒙川原何处连天草帘幕无人半日风寂寞刘桢新病后凄迷庄舄苦吟中可堪更是黄昏景燕冷莺寒恨想同秋夜有怀寄副翰宋白舍人秋风萧瑟北山椒頼有琴樽慰寂寥书幌静怜斜月鉴窗灯寒带落花挑乆辞知已来江国少寄音书过海潮因忆玉堂今夜直建章宫漏正迢迢题天竺寺三月杨花扑马飞连镳来款白云扉湖边钟磬含清籁树杪楼台霭翠微野景留人狂欲住春光啼鸟劝思归萋萋芳草重回首十里松门照落晖王旦旦字子明大名莘人太平兴国五年进士及第累官右正言知制诰真宗朝兼工部尚书同中书门下平章事迁右仆射昭文馆大学士兼门下侍郎加太尉兼侍中卒赠太师尚书令魏国公谥文正有集禁林䜩㑹之什喜缀真仙䜩禁林玉堂新事好供吟天章刻石兴风雅宸翰书牌耀古今势逸夺回龙凤迹调髙流入管弦音光凝玉斝琼浆润冷布花甎药树阴地贵每朝金殿近景清如到玉壶深得陪嘉㑹荣观大虔效赓歌乐圣心南恩州西楼江楼横玉虹西山罗画屏荒城斗样大此楼何峥嵘炎岭状陇蜀三州通蓬瀛人烟几村落数㸃如晨星谁谓海一涯好山无数青李沆沆字太初肥乡人太平兴国五年进士真宗朝歴参知政事加门下侍郎尚书右仆射卒谥文靖伏覩禁林新成盛事辄思歌咏不避荒芜上李学士禁庭多士列华簪严乐辉光冠古今御笔腾骧题玉署宸章照耀咏词林虚堂挂后传千载翠琰刋成直万金振复文明知圣作尊崇儒术见天心增修一院烟霞丽曲宴羣英雨露深自我昌朝为盛事鳌山清峻重难寻苏易简易简字太简梓州铜山人太平兴国五年进士累知制诰充翰林学士迁给事中参知政事出知陈州卒赠礼部尚书有集赠翰林学士宋公天子昔取士先俾分媸妍济济俊兼秀师师麟与鸾小子最承知同辈寻改观甲等叨荐名髙飞便凌烟遂使拜扆坐果得超神仙迄今才七嵗相接乘华轩题临兰亭序有若象夫子尚兴阙里门虎贲状蔡邕犹旁文举樽昭陵自一闭真迹不复存予今获此本亦可比玙璠禁林䜩㑹之什雨晴禁署絶纤尘䜩㑹名贤四海闻供职尽居清显地崇儒同感圣明君翩然飞白璇题字焕若丹青翠琰文梓泽笙歌诚外物兰亭诗酒不同羣少年已作瀛洲老他日终栖太华云莫怪坐闲全不饮心中和气自醺醺乐史史字子正抚州宜黄人仕南唐祕书郎入宋太平兴国五年复登进士歴水部员外郎使两浙巡抚判西京留司御史台卒有仙洞集钟山寺千峯夹一径一径花枕泉听泉复看花行到钟山前古寺云生屋髙僧月伴禅自慙留一宿匹马又朝天向敏中敏中字常之开封人太平兴国五年进士累擢右谏议大夫同知枢宻院事真宗朝进右仆射兼门下侍郎又进左仆射昭文馆大学士卒赠太尉中书令谥文简酬寇平仲九万鹏霄振翼时与君同折月中枝细思淳化持衡者得到于今更有谁桃花千朶秾芳倚树斜一枝枝缀乱云霞慿君莫厌临风看占断春光是此花延安守嵗律管风生消暮景塞原烟静絶妖氛坐移残烛光阴变故旧年华一夜分偶吟遣怀昔为宰辅居黄合今作元戎控夏台万里苍黔慙受赐一方清晏有何才紫宸杳杳弥年别红斾翩翩映日开将相官荣如我少不须频献手中杯崃山飞来寺崃山地胜安禅处万仞危楼压要津世上岂知名利事浪中空笑往来人倚门怪石狂遮面入座寒云碎绕身日暮西风嬾回首满林幽鸟语声频句四时常有烟棚合三月犹无菜甲生宋湜湜字持正京兆长安人太平兴国五年进士再知制诰真宗朝拜中书舍人改给事中充枢宻副使扈从北巡卒于澶州赠刑部尚书谥忠定有集送陈尧叟赴广西漕怜君将命拜新恩送别都门亦断䰟雨歇桂林秋更暖瘴连梅岭月多昏诏颁海徼征徭薄兵罢蛮州市井繁愧我不才居禁近前春洒扫待回辕戚纶纶字仲言应天楚邱人维弟太平兴国八年进士大中祥符初歴官枢宻直学士出知杭州天禧中太常少卿分司南京卒有集送何水部䝉出牧袁州连翩作牧蔼嘉声重叠光华是此行画隼前驱男子贵锦衣当昼故乡荣虎溪驻目曾游熟采石维舟旧吏迎来暮讴谣应载路迟留桑梓肯忘情郡楼拥翠峯峦合井邑交光竹树明醇酎岂知千日醉温泉常见四时清下车不问山河改布政先期狱讼平何日紫宸偏顾瞩圣君留意在编氓刘昌言昌言字禹谟泉州南安人少工文词节度陈洪进辟功曹参军偕洪进归宋举太平兴国八年进士官至同知枢宻院事工部侍郎卒赠工部尚书上吕相公重名清望徧华夷恐是神仙不可知一举首登龙虎榜十年身到凤凰池庙堂只是无言者门馆常如未贵时除却洛京居守外圣朝贤相复书谁句惟有夜来蝴蜨梦翩翩飞入刺桐花李巽巽字仲权邵武人太平兴国八年进士仕至度支郎中两浙转运使登第遗乡人当年踪迹困泥尘不意乘时亦化鳞为报乡闾亲戚道如今席帽已离身李建中建中字得中京兆人太平兴国八年进士累官直集贤院掌西京留守司御史台爱洛中风土遂居之人谓之李西台官至工部郎中判太府寺卒有集题洛阳华严院杨少师书壁后杉松倒涧雪霜干屋壁麝煤风雨寒我亦平生有书癖一回入寺一回看怀湘南旧游寄起居刘学士老情诗思闗何处浑是湘南水岸头残白晚云归岳麓浓香秋菊满汀洲静寻緑径煎茶寺徧上红墙卖酒楼西洛分台素拘检绣衣不得等闲游题菩提寺龙门双阙涌云烟雪未飞花雁下前彻底清流照车马分台御史过伊川澹山巖常思羽衣人宅此巖崖旁虚室通大道灵阙掩中黄古朴宫殿深偃亚松桂香洞户漏夕月未罅生微阳叠齿上层巅露井连曲房断壁横广幕矗石排吟牀蛰痕燕穴空乳熘虬鳞张清泉弄春涨灵草经冬芳自笑老倒容谁与刀圭霜金版佩上籍玉音歌洞章珠幢夜森立绛节朝飞扬咫尺仙路髙喧嚣世机忙浮埃走车马奔迸多事场真地拥烟霞根本无为乡不到乆叹息一来徒悲伤但听铿华钟所得心耳凉直㝛春风夜急铜龙漏淡月半斜金井阑已觉亚枝花露重宿莺犹睡怯余寒早朝着衣香重海棠风人在瀛洲御苑东将对赤墀班未定井干楼角日先红桐柏观永怀闲访道斗上上仙居瀑布磬声外桂花林影疎山名孙绰赋观额葛洪书已负秋来约诛茅兴有余题仙都山巖巖仙都山肃肃黄帝宫巨石临广泽千仞凌髙穹肇当融结初全得造化功深可蟠厚壤峭疑接冥鸿云斩去路存丹鼎遗迹空抽润草心碧敷香莲叶红升龙扳矫矫飞凤鸣噰噰而我集仙署尝比瀛洲雄星移婺女闲凤驾析木东到觉毛骨爽坐如羽翼沖万事皆氛埃一气归鸿蒙遐哉上圣道邈与元化同金简奠至诚玉书铭代工功成解冠劒栖息期此中句山程授馆闻鸿夜水国还家欲雪天涨烟春气重贮月夜痕深赵昌言昌言字仲谟汾州孝义人太平兴国初进士累官给事中参知政事真宗朝坐事夺官迁户部侍郎卒喜英公大师相访僧中何事最闻名笔札髙奇是梦英十八家书垂墨妙一千年圣遇文明未将六籍重刋石已驾三车到化城此日劳师相枉访豁然襟抱慰平生臧丙丙字梦夀大名人太平兴国初进士官右谏议大夫知江陵府寄赠终南英公上人是箇人言好性灵镐京碑记念千㕔五言出格为诗匠百盏长杯应酒星曾把篆求身上紫几将金买面前青多闻国士相寻访莫把松门昼夜扃郑起起官左拾遗赠英公大师玉殿承恩四十年水云心已悟南禅李斯篆字功何妙贾岛诗章学太𤣥笻在几嗟无虎鬬钵腥长笑有龙眠闻今未老休慵堕剩把书踪石上镌马去非去非官侍御史知杂事寄怀英公大师清交云隠秋鸿水隠鱼相思难得惠休书遥闻养性栖莲岳不肯携笻入帝都金殿圣縁应未断玉堂知己渐凋疎何人曾得陪髙论头戴神羊马大夫王承衎承衎官尚食使昭州刺史知凤翔府赠英公大师文章篆籀乆传芳灰志禅门道愈光丰镐有心营宝刹潇湘无意卧云房陶情早着诗千首混俗何妨酒百觞若许宗雷重结社愿持香火学空王陈文颢文颢官康州刺史知同州军州事喜宣义大师英公相访三事天衣两字师长安风月更谁知闲骑劣马寻碑去醉卧荒庐出寺迟辞赡不容夸犬子兴阑兼许吐鱼儿左冯假道来看我正值严冬大雪时颖贽贽官太子中允知洛阳县事赠英公大师蛮牋象管少年时几赋帘前祝夀诗三殿荷恩卿相看两朝承宠帝王知寻穷太华髙低景念尽长安内外碑可惜篆文今絶笔李阳冰后只吾师宋温舒温舒官左拾遗知耀州军事赠英公上人粹钟衡岳诞吾师十九彤廷赐紫衣青简篆文穷妙絶碧云诗句入𤣥微降龙钵里无尘染回雁峯前有梦归他日好同莲社约逸眠禅坐两忘机李颂颂官太常博士赠英公大师篆髙神品秀爽天骨敏构机先谈深理窟濬极苍源元臻籀闼玉无疵瑕车有輗軏达识圆明灵襟洞豁粹禀飞星胸挂流月大饮陶陶闲游兀兀肎如常人名利干没卢岳岳官太子中舍送英公大师归终南拟息游方兴萝龛近翠微几程劳夜梦一钖向秋归月彩笼清磬岚光润紫衣重寻溪上路枫叶下巖扉许道宁道宁官着作佐郎赠英公大师业就携笻别五湖御帘香暖几曾趋清搜象外吟情逸𤣥达禅中惠性殊江坞秋思霜橘美云房髙寄海峯孤白莲共结他年约还放疎慵入社无陈省华省华字善则阆中人官至左谏议大夫尧叟尧佐尧咨其子也登慧聚寺上方四望平川独一峯峯前潇洒是莲宫松声竹韵千年冷水色山光万古同客到每怜楼阁异僧言因得鬼神功县民遥喜行春至鼓腹闲歌夕照中夏侯嘉正嘉正字会之江陵人太平兴国中进士擢右正言直史馆兼直祕阁句两制诚堪羡青云侍玉舆宋诗纪事巻三宋诗纪事卷四钦定四库全书宋诗纪事巻四钱塘厉鹗撰姚铉铉字宝之庐州合肥人太平兴国八年进士知郓州入为起居舎人累迁两浙转运使有文集赏花钓鱼侍宴应制上苑烟花迥不同汉皇何必幸回中花枝冷溅昭阳雨钓线斜牵太液风绮萼惹衣朱槛近锦鳞随手玉波空小臣侍宴惊凡目知是蓬莱第几重松江句吴竒胜絶无俦更见松江八月秋震泽波光连别派洞庭山影落中流汀芦拥雪藏渔市岸竹香风趁客舟清兴不穷聊一望烟空云霁倚层楼句疎钟天竺晓一雁海门秋欧阳程程营道人太平兴国八年进士仕至屯田员外郎咏池亭凿开幽境泛流萍廻合波间小洞庭寒影倒吞凌汉树冷光髙浴半天星鱼翻锦鬛波纹皱鹭洗霜翎水气腥昨夜蛟龙忽飞去满轩风雨震雷霆王禹偁禹偁字元之鉅野人九嵗能文太平兴国八年登进士歴右拾遗拜左司谏庐州妖尼道安诬讼徐铉禹偁请论道安罪贬商州团练副使累迁翰林学士坐谤讪知滁州眞宗即位召知制诰出知黄州卒有小畜集松江三年为吏住江濵重到江头照病身满眼碧波输野鸟一蓑疎雨属渔人随船晓月孤轮白入座晴山数㸃春张翰精灵应笑我绿袍依旧惹埃尘汎吴松江带篷疎薄漏斜阳半日孤吟未过江惟有鹭鸶知我意时时翘足对船窗移任长洲移任长洲县舟中兴有余篷高犹见月棹隐不妨书雨碧芦枝亚霜红蓼穗疎此行纡墨绶不是为鲈鱼移任长洲县穷秋入水乡江涵千顷月船载一篷霜竹密藏鱼跃云疎漏雁行故园渐迢递烟浪自茫茫虎丘藓墙围着碧孱颜曾是当年海涌山尽把好峯藏寺里不教幽境落人间劒池草色经冬在石座苔花自古斑珍重晋朝吾祖宅一回来此便忘还絶句谪官无俸突无烟唯拥琴书尽日眠还有一般胜赵壹囊中犹贮御书钱春日杂兴两株桃杏暎篱斜妆㸃商州副使家何事春风容不得和莺吹折数枝花齐安郡作忆昔西都看牡丹稍无颜色便心阑而今寂寞山城里鼓子花开亦喜欢题钱塘县罗隐手植海棠江东遗蹟在钱塘手植庭花满县香若使当时居显位海棠今日是甘棠别诸生缀行相送我何荣老鹤乘轩媿谷莺三入承明不知举看人门下放门生投时相早有虚名达九重宦途流落渐龙钟散为郎吏同元稹羞见都人看李邕旧日谬吟红药树新朝曾献皁囊封犹祈少报君恩了归卧山林作老农句元象中台拆皇家上相薨大功铭玉铉密事在金縢先帝升遐日词臣寓直时柩前言顾命笔下定鸿词身后声名文集草眼前衣食簿书堆泽畔骚人正憔悴道旁山鬼莫揶揄罗处约处约字思纯益州华阳人太平兴国八年进士知吴县太宗召试擢着作郎直史馆诏授荆湖路廵抚卒苏易简王禹偁集其文为东观集泛太湖三万六千顷湖侵海内田逢山方得地见月始知天南国吞将尽东溟势欲连何当洒为雨无处不丰年郑文宝文宝字仲贤宁化人仕南唐校书郎宋太平兴国八年举进士历官陜西转运使兵部员外郎题王子晋祠秋阴漠漠秋云轻缑氏山头月正明帝子西飞仙驭逺不知何处夜吹笙寒食访僧客舎愁经百五春雨余溪寺绿无尘金花开处秋千鼔粉颊谁家鬬草人水上碧桃流片段梁闲新燕语逡廵高僧不饮客携酒来劝先朝放逐臣郢城新亭每到新亭即厌归野香经雨长松围四檐山色消繁暑一局棊声下翠微冰片角巾簪涧月锦文巻石砌苔矶近来学得笼中鹤廻避流莺笑不飞阙题亭亭画舸系寒潭直到行人酒半酣不管烟波与风雨载将离恨过江南一夜西风旅雁秋背身调镞索征裘闗山落尽黄榆叶驻马谁家唱石州江云薄薄日斜晖江馆萧条独掩扉梁燕不知人事改雨中犹作一双飞送曹纬刘鼎二秀才旦夕春风老离心共黯然小舟闻笛夜微雨养花天手笔人皆有曹刘世所贤郴侯重才子从此看莺迁句百草千花路轻风细雨天过关已跃樗蒱马误喘犹惊顾兔屏杜曲花光浓似酒灞陵春色老于人满帆西日催行客一夜东风落楚梅失意此中迁客酒多年不见侍臣花沙暖凫鹥行哺子蹊深桃李卧开花曽致尧致尧字正臣抚州南丰人太平兴国八年进士真宗朝以户部郎知泰泉等州有山亭六咏集崇觉寺水深花影地莓苔春色烘人若不开走报鸰原无别事逺将歌管酒壶来句沙鹭窥吟榻风蝉入座隅云昏迷候馆树缺辨江湖寇准准字平仲华州下邽人太平兴国中进士淳化五年参知政事眞宗朝累官尚书右仆射集贤殿大学士同中书门下平章事封莱国公干兴初贬雷州司户徙衡州司马卒仁宗时赠中书令谥忠愍有巴东集江南春波淼淼柳依依孤村芳草逺斜日杏花飞江南春尽离肠断苹满汀洲人未归杳杳烟波隔千里白苹香散东风起日落汀洲一望时柔情不断如春水春日登楼怀归髙楼聊引望杳杳一川平野水无人渡孤舟尽日横荒村生断霭古寺语流莺旧业遥清渭沈思忽自惊水村即事虚斋临逺水吟钓度朝晡苇岸秋声合莎庭鹤影孤片云藏叠巘野烧起寒芜独歩时凝望离人隔五湖题巴东寺寺在猿啼外门开古涧涯山深微有径树老半无枝望逺云长暝谈空日易移恐朝金马去还失白莲期书河上亭壁暮天寥落冻云垂一望危亭欲下迟临水数村谁画得浅山寒雪未消时海康西馆有怀风露凄凉西馆静悄然怀旧一长叹海云销尽金波冷半夜无人独凭阑过襄州留题驿亭沙堤筑处迎丞相驿吏催时送逐臣到了输他林下客无荣无辱自由身和蒨桃将相功名终若何不堪急景似奔梭人间万事何须问且向樽前听艳歌春昼白昼绿成芳草梦起来幽兴有新诗风帘不动黄鹂语坐见庭花日影移春恨侵堦草色连朝雨满地梨花昨夜风蜀魄不来春寂寞楚魂吟夜月朦胧李含章含章字时用宣城人太平兴国中进士官屯田都官员外郎充三司度支判官出知本郡罢游桃源观碧草芊绵十洞春青苍寒叠五溪云山萦乳窦层层秀路隔桃花处处分苔径竹深迷鹤迹石坛松古漏星文通宵回想尘寰事好结茅茨向水濵何承矩承矩字正则河南人赠侍中继筠子㓜为棣州衙内指挥使太平兴国中知潭州至齐州团练使文昭园闻提壶有感马家公子好楼台凿破青山碧沼开啼鸟不知人事变数声犹傍水边来王操操字正美江南处士太平兴国时上南郊颂授太子洗马仕至殿中丞黄葵昔年南国看黄葵云鬓金钗向后垂今日衰容篱落下秋风寂寞两三枝题水心寺壁分飞南渡春风晚却返家林旧业空无限离情似杨柳万条垂向楚江东送人南归相送当揺落孤舟泛𣺌弥去帆看已逺临水立多时别浦寒鸿下空山夜鹤移他年重㑹靣吟鬓共成丝喜故人至地僻无賔侣柴门昼始开谿山寒叶落江国故人来话旧惊霜鬓论诗滞酒杯相留喜同宿不寐曙光回上李相公弱冠登龙入粉闱少年清贵古来稀袖中诏草朝天去头上宫花侍燕归卓笔玉堂寒漏迥巻帘池馆水禽飞三台位近犹多逊闲听秋霖忆翠微塞上无定河边路风髙雪洒春沙平寛似海鵰逺立如人絶域居中土多年息虏尘边城吹暮角久客自悲辛村家野景村家好柴篱夹树身牧童眠向日山犬吠随人地僻乡音别年丰酒味醇风光吟有兴桑麦暖逢春潘若沖若沖太平兴国中官桂林守寄南岳廖融曾经别墅住行踪春浪和烟撼钓筒共歩幽亭连石藓寄眠静榻带松风秋来频梦岳云白别后应添鹤顶红又泛扁舟随汴水不堪南望思忡忡王周周登进士第曾官巴蜀诗一巻湖口县柴桑分邑载图经屈曲山光展画屏最是芦洲东北望人家残照隔烟汀金口歩两山鬬咽喉羣石矗牙齿行客无限愁横吞一江水宿疎陂驿秋染棠梨叶半红荆州东望草平空谁知孤宦天涯意微雨萧萧古驿中钱熙熙字大雅泉州南安人善属文陈洪进爱其才以弟之子妻之将署府职辞不就中雍熙二年进士仕殿中丞直史馆坐累出判朗州至道闲加右司谏卒有集鸡冠花亭亭高出竹篱闲露滴风吹血未干学得京城梳洗様旧罗包却绿云鬟九日溪偶成渔家深处住鸥鹭泊柴扉雨过莎迷径潮来风满衣岸幽分远景波冷漾晴晖却忆曾游赏严陵有旧矶句鹤归已改新城郭牛卧重寻旧墓田陈彭年彭年字永年抚州南城人雍熙二年进士眞宗朝召试为祕书丞直史馆翰林学士拜参知政事进兵部侍郎卒赠右仆射谥文僖有集送申国长公主为尼尽出花钿散宝津云鬟初翦向残春因惊风烛难留世遂作池莲不染身贝叶乍翻疑轴锦梵声才学误梁尘从兹艳质归空后湘浦应无解佩人刘师道师道字损之开封人雍熙二年进士咸平初知润州累官三司度支副使枢密直学士句南浦未伤春草碧北山犹媿晓猿惊野马飞窗日醯鸡舞瓮天陈世卿世卿字光逺南劒州沙县人雍熙二年进士眞宗朝歴官度支员外郎荆湖北路转运使以祕书少监知广州思古堂思古堂前酒一尊共谈时事出孤村临期上马无他嘱多买诗书教子孙钱若水若水字澹成一字长卿河南新安人雍熙中举进士累知制诰历集贤学士邓州观察并代经畧使卒赠户部尚书有集禁林䜩㑹之什一夜春风满帝都禁林清晓宴簪裾玉堂乍到惊凡目金锁徐开见御书四字骊龙争夭矫两篇琼树鬭扶疎词臣此㑹人应羡圣主多才古不如日上花甎帘卷后柳遮铃索雨晴初阁前吟罢先沈醉忘却西垣有直庐送杨大年知处州二首夫子厌承明还求领郡行两章干负扆数刻对延英岂独綵衣乐兼为昼锦荣圣朝循吏传首得见君名汗简成惇史分符别近班仍闻括苍郡酷似武夷山卷箔烟霞丽登楼水石闲二年弃官去惟我独何颜济源县裴公亭裴相亭成未退身空烦舞袖与歌尘至今亭下萧萧竹似对秋风怨主人句日上花梢帘卷后柳遮铃索雨晴初孙冕冕字伯纯新淦人雍熙进士天禧中尚书礼部郎中直史馆出守苏州书苏州㕔壁人生七十鬼为邻已觉风光属别人莫待朝廷差致仕早谋泉石养闲身去年河北曽逢李今日淮西又见陈寄语姑苏孙太守也须抖擞旧精神焦宗古句芳树高低啼蜀魄朝云浓淡极巴天朱严严工篆隶见王元之小畜集句寓直有谁同骑省立班独自戴貂冠李拱拱雍熙闲人句犬眠花影地牛牧雨声坡赵复复雍熙闲人句船官风破浪关吏鼓侵晨陈诂句笼鸡对窗语鬬雀绕门飞胡则则字子正婺州永康人端拱已丑进士歴太常博士提举两浙𣙜茶事兼知睦州又为江淮制置发运使以右谏议大夫知杭州官至兵部侍郎致仕别方巖端拱元年春仆与湖湘陈生束书居方巖僧舎暨命驾求岳牧荐应天子举将与僧别率为五言十二韵书于屋壁下卜商曰动天地感鬼神莫近于诗仆罔敢知而复为或言之者无罪庶几懐矣知我无所隐焉仲秋月朔胡则书寓居峯顶寺不觉度炎天山叟颇为约林僧每出禅虚怀思往事宴坐息诸缘照像龛灯暗通宵磬韵传冥心资寂寞琢句极幽𤣥拾菌寒云下烹茶翠竹前逺阴临岳树清响荅巖泉僻径无来客新秋足乱蝉松风生井浪溪雨长苔钱自省随浮世终难驻永年徧游曾宛转欲去更留连明日东西路依依独黯然陈尧叟尧叟字唐夫阆中人省华子端拱二年进士第一解褐光禄寺丞累迁枢密直学士加三班兼银台通进封駮司制置羣牧使大中祥符中与王钦若以本官检校太尉同平章事寻拜右仆射知河阳卒赠侍中谥文忠洞霄宫迥合烟光叠翠屏东南山水此为灵莺花春压蓬莱境楼阁夜干牛斗星古桧森罗烧药灶彩云飘洒聚仙亭辽天俯近期归鹤澥谷㫄通骇巨溟紫陌红尘无一点绿毛仙骨有千龄当时听法谈𤣥者环佩锵锵拱上清披云亭秦人百二山河固陜服城闉控此中别构栋梁成爽垲俯观竹树立青葱虚檐硕敞迎朝日曲槛萦廻带晚风登眺自欣襟带地万方辙迹坦然同曾㑹㑹字宗元泉州晋江人端拱二年进士第二由光禄寺丞知宣州祥符末由三司判官出为两浙转运使仁宗朝以刑部郎中集贤殿修撰知明州重登萧相楼不见当年李翰林江天为我结层阴九华门外柳三尺萧相楼前松十寻物在人亡空有涙时殊事变独伤心只鸡斗酒江干市白首风前些楚吟擣砧词星斿耿耿寒烟浮白龙衘月临霜楼谁家砧弄细腰杵一声擣破江城秋双桐老翠堕金井髙低冷逐西风紧静如秋籁暗穿云天半惊鸿断斜影哀音散落愁人耳何处离情先唤起长信宫中叶满堦洞庭湖上波平水万里征夫眠未成摇风擣月何丁丁楚闗秦岭有归客一枕夜长无限情盛度度字公量余杭人端拱二年进士眞宗朝累官翰林学士仁宗景祐初拜参知政事迁知枢密院事出知应天府以太子少傅致仕卒赠太子太保谥文肃尝被命与李宗谔杨亿王曾李维舒雅任随石中立同编文苑英华有愚谷银台中书中枢四集庶子泉深藏西竹寺寒拥北谯城石字赞皇古泉铭庶子清陈尧佐尧佐字希元阆中人端拱二年进士歴官同中书门下平章事卒赠司徒兼侍中谥文惠有愚丘集遣兴集湖州碧澜堂苕溪清浅霅溪斜碧玉光寒照万家谁向月明中夜听洞庭渔笛隔芦花吴江平波𣺌𣺌烟苍苍菰蒲才熟杨柳黄扁舟系岸不忍去秋风斜日鲈鱼乡答张顺之有花无酒头慵举有酒无花眼倦开正向西园念萧索洛阳花酒一时来虎丘云际楼台树杪烟孤松千尺耸平田危阑逸思微吟好隐隐秋帆半入天人间灵蹟徧曾游秪欠吴门访虎丘今日偶来无限感阖闾坟左劒池头题漳浦县壁蛮烟渔火接鲸波树树花枝处处歌况是天涯好行乐莫教憔悴鬓丝多林处士水亭城外逋翁宅开亭野水寒冷光浮荇叶静影浸鱼竿吠犬时迎客饥禽忽上阑疎篱僧舎近嘉树鹤庭寛拂砌烟丝袅侵窗笋㦸攒小桥横落日幽境转层峦好景吟何极清欢尽亦难怜君留我意重叠取琴弹游湖上昭庆寺湖边山影里静景与僧分一榻坐临水片心闲对云树寒时落叶鸥散忽成羣莫问红尘事林闲肻暂闻洞霄宫一帆髙挂出红尘万仞长歌入紫云莫道游仙别无侣玉清冠盖许同羣谷口停骖上翠微五云宫殿辟金扉不知何处朝元㑹却见龙鸾队仗归三天封部稼如云流水清寒出洞门更爱林间盘石上松花飘落羽人樽娟娟红树碧峯前为爱桃花入洞天偶逐霓旌才百歩却忧人世已经年芳菲园尽日芳菲园不见芳菲好茂草与斜阳脉脉情多少望越亭飒飒西风叶叶秋谁家烟火起沧洲乗闲不奈无机性拟动渔翁直钓钩智果寺萝巖山下寺静境絶过从芳草二三月碧云千万峯窗闲明落日楼迥响疎钟却恐重来晩庭前记偃松游西湖附郭水连山公余独往还疎烟渔艇逺斜日寺楼闲系马芭蕉外移舟菡萏闲天涯逢此景谁信自开颜题野吏亭野吏厌公堂开轩出郡墙残花炎帝圃斜日尉佗乡叠巘分诸粤重城大荒耕桑蛮聚落烟火汉封疆云势飘蓬岛天形压夜郎扁舟闲得侣嘉树逺分行梅雨千林暮春风百草香人家浮浩𣺌鸟道没青苍爽垲吟魂健虚明夏景凉佗年重回首牢落媿甘棠句雨网蛛丝断风枝鸟梦摇千里好山云乍敛一楼明月雨初晴郡吏百函通爵里从兵千骑属櫜鞬君恩来万里客路出千山供帐开天苑传唿度国门风樵若邪路霜橘洞庭秋刘少逸少逸苏州人以童子赐进士及第官止尚书员外郎句无风烟燄直有月竹阴寒日移竹影侵棊局风递花香入酒尊风雨江城暮波涛海寺秋一回酒渴思吞海几度诗狂欲上天孙周翰周翰赐童子出身句口吹杨柳成新曲头戴花枝学后生张秉秉官监察御史知郑州郑州联句函闗秋霁雁初廻六里商于晓色开四皓有灵应笑我谪官方始入山来宋诗纪事巻四宋诗纪事卷五钦定四库全书宋诗纪事巻五钱塘厉鹗撰陈从易从易字简夫晋江人端拱二年进士历祕书省着作郎直史馆知广州仁宗朝擢知制诰除龙图阁直学士知杭州有泉山集小孤山山称孤独字庿塐女郎形过客虽知误行人但乞灵句千重浪里平安过百尺竿头稳下来梅询询字昌言宣城人端拱二年进士累擢翰林侍读学士历给事中知审官院出知许州有许昌集寄吕许公十五年前忝一麾公余尝得预言诗玉阶歩为霖早云路风波得志迟浴鳯池深春荡荡观鱼台古草离离重来故老休相问请揭纱笼有旧碑送杨可及第还乡君恩兼喜拜维桑路入家山道更光春色殿前初脱白秋风陇上见焚黄偏留名纸唿前辈喜着蓝袍到故乡科第孝思俱已遂却经劒栈莫凄凉武林山十咏水台盘鹤髪山中人疏泉凿幽石如凭青玉案分递白云液泠泠溅雕俎瑟瑟穿吟席醉坐三伏中烦襟自消释翻经台灵运曾此台冥心住幽寂重译叶上书深藏林中迹遗文传竹素野蔓侵苔碧登览殊未休苍山日将夕灵隐寺千峯凌紫烟中有梵宫阙灵眄极幽栖尘心自超越松黄发春霭桂实坠秋月争得谢世人兹焉老华发北高峯墖高墖列逺岑亭亭几百载铃声荅夜风轮影落沧海闲云伴危级斜日平烟彩欲下生暮愁千山闭轻霭莲花峯巨石如芙蕖天然匪雕饰盘礴峯顶边婵娟秋江侧渉川试谁採作砺当自惜坐与荣辱同正心未尝易龙泓洞矫矫渊下龙潜神在灵府云卧虽有时泥沙可长处阴崖寒气腥峭壁灼痕古何当救旱暵奋起为霖雨冷泉亭古窦鸣幽泉苍崖结灵宇六月期客游披襟苦徂暑开窗弄清浅吹鬓疑风雨不见白使君烟萝为谁语唿猿洞古涧飞白猿寂历不知处风激石上泉僧疑月中树微茫认松雪髣髴横樵路空望增尔思苍苍奈烟雾炼丹井仙翁道未泯栖神在巖石酌彼山下泉穷年炼金液洞阴春始绿苔甃秋涵碧缅慕不可期凭阑望凫舄飞来峯竺慧指此峯飞来自灵鹫猿鸟曾未知烟岚尚依旧兴亡漫千古天地岂关纽祗恐舟壑移他年却西走呉兴道中野阔多桑柘湖平溉沃田採莲花様女载酒叶儿船黄犊青山下垂杨古道边行行频北望恋阙意悬悬送夏子乔招讨西夏丹墀曾独绎丝纶御札亲题第一人莺喜上迁张笔力马谙西讨仗威灵亚夫金鼓从天降韩信旌旗背水陈耆致尔功还奏阙图形仍许上麒麟句千重汉围合一夜楚歌声吴简言简言字若讷长汀人端拱二年进士累官祠部郎中题巫山神女庙惆怅巫娥事不平当时一梦是虚成只因宋玉闲脣吻流尽巴江洗不清古成之成之字亚奭惠州河源人五季末避地家增城中端拱二年进士召试除祕书省校书郎张咏帅蜀辟知绵竹县卒于官忆罗浮忆昔罗浮最上峯当年曾得寄仙踪凭阑月色出沧海攲枕秋声入古松採药静寻幽涧洗寄书闲仗白云封红尘一下拘名利不听山间午夜钟杨正伦正伦举进士与陈尧佐同时华清宫休罪明皇与贵妃大都衰盛两随时惟余一派温泉水不逐人心冷暖移孙何何字汉公汝阳人父镛知荆门军遂家焉登淳化三年进士第一历官两浙转运使加起居舎人景德初判太常礼院知制诰赐金紫掌三班院卒有集汎吴江晚滩如雪起沙鸥咫尺姑苏亦胜游逸势泻归沧海逺冷声分作太湖秋葑田几处连僧寺橘岸谁家对驿楼鲁望不存无可语片帆中夜渡清流桐栢观玉坛三级接秋空此是仙家第几重羽客有时来驾鹤王人无岁不投龙微吟海月生嵓桂长啸天风起涧松司马先生何处去篆碑犹有白云封句欲谒元戎无介绍薛能诗版在鵰堂谁如张璪工松石拟裂鲛绡画作图赵湘湘字叔灵衢州西安人淳化三年进士清献公之祖春夕偶作一夕衡门独自开雨阴深巷少尘埃酒醒风傍池边起坐久月从花上来何处夜歌初欲断四邻春梦未知回因思此兴无人共时复孤吟歩绿苔方广寺石桥白石峯犹在横桥一径微多年无客过落日有云归水净苔生发山寒树着衣如何方广寺千古去人稀剡中齐唐郎中所居古柳垂溪水当门系雪舟开樽延白鸟扫树带清秋阁上看华顶窗中见沃洲寻常投刺少来即是诗流赠水墨峦上人讲余题小笔深院竹修修试墨应磨岁思山忽写秋静曾穷鹤趣高亦近诗流更拟缘清思和云状沃洲赠张处士应问秋云学得闲飘然如不在人间青籐箧里诗多怪紫栗枝边药更瘢江客对棊曾赌鹤野僧分屐借登山仍闻昨日来城市又抱孤琴踏月还秋夜集李式西斋泽国秋光淡诗家夜㑹清雨余逢月色风静得琴声小径幽虫絶寒阶落叶并尝茶不拟睡自起遶池行别邪溪诸叔又散邪溪㑹斜阳在古原出门逢落叶去路有啼猨短髪不堪照新诗谁与论如何为逺别风雪㝛孤村游烂柯山仙人与王质相㑹偶多时落日千年事空山一局棊树高明月在风动白云移未得酬身计闲来学採芝张士逊士逊字顺之号退傅阴城人淳化三年举进士眞宗朝拜礼部尚书同中书门下平章事仁宗朝拜太傅封邓国公薨赠太师中书令谥文懿晩春游金明抵暮入宜秋门阍兵捧门牌请官位因书一阕闲游灵沼送春回关吏何须苦见猜八十哀翁无品秩昔曾三到鳯池来题西菴寺西菴深入西山里算得当年少客游密密石丛盘小径涓涓云窦泻寒流松皆有节谁青盖僧尽无心也白头欲刷粉牌书姓字调卑官冗不堪留游宝盖巖身为冠冕留心是云泉客每到云泉中便拟忘归迹况兹宝盖巖天造清凉宅税车官道边谁知愿言适公牒至建宁县道洛阳村而山路险峭穹絶不可名状题二韵于村寺金谷花时醉几场旧游无日不思量谁知万水千山里枉被人言过洛阳寄陈希元赭案当年并命时蒹葭衰佩倚琼枝皇恩乞与桑榆老鸿自高冥鳯在池知邵武县祷雨有应任满作诗纪事乞灵曾爇一炉烟言下滂沱救旱田今日解龟留数字要教来者更恭䖍游崃山飞来寺崃寺一停桡新秋暑乍消幽怀徒易释肥遯固难招翠拟千峯活红分数叶凋优游虚岁月何以报清朝钱昆昆字裕之吴越废王倧之子归宋中淳化三年进士仕至祕书监有集题淮阴侯庙筑台拜日恩虽厚蹑足封时虑已深隆准皁知同鸟喙将军应起五湖心游铁岸晴红烟绿衬虚亭公退因来得野情落日东风嬾归去拟将薄禄换溪声吕言言晋江人淳化三年进士官侍御史广东转运使寄九日山僧目极闽南道云山隔几层深秋城外寺白日定中僧野蔓穿松甲幽泉潄石棱遥思茶话夕敲破玉池冰谢涛涛字济之其先阳夏人父从礼为盐官令卒于官两世葬富阳因家焉登淳化三年进士历官太子賔客梦中作读史一絶百年竒特几张纸千古英雄一窖尘惟有炳然周孔教至今仁义洽生民高绅绅广州钤辖使游崃山飞来寺古寺清江上维舟夕照前山根盘到海塔影直侵天萝月空禅石霜钟落客船秋风嬾回首送目入云烟郭震震字希声成都人有渔舟集淳化四年作朝出东门游东门好春色青青原上草莫放征马食纸窗偏宜酥壁称闲情白似溪云薄似冰不是野人嫌月色免教风弄读书灯㝛渔家几代生涯傍海涯两三闲屋盖芦花灯前笑説归来夜明月随船送到家渔者江柳弄风颦翠黛山光着雨湿臙脂却收短櫂拈长笛一叶舟中仰靣吹云聚散虚空去复还野人闲处倚笻看不知身是无根物蔽月遮星作万端题龙华山昔年曾到此山回百鸟声中酒一杯最好寺边开眼处段文昌有读书台路振振字子发永州祁阳人唐相巖四世孙淳化中举进士历官左司谏知制诰充同修起居注有集赠安邑簿伍彬归隐老终秋鬓白归隐旧峯前庭树鸟频啄山房人尚眠寒巖落桂子野水过茶烟已结劳生念䖍心向竺干伐棘篇伐棘何所山之巅秋风颾颾棘子丹折根破柢坚且顽斸夫趦趄汗汚颜攒锋束芒趋道还之森森缭长藩暮冬号风雪暗天漏寒不鸣守犬眠主人堂上多金钱东陵暴客来窥垣举手触锋身陨顚千矛万㦸争后先襟袖结裂不可揎跖破指伤流血殷神离气沮走蹁跹数尺之墙弗复攀索头小丑骚河壖朔方屯师连七年木波马领沙塡塡气脉不絶如喉咽官军虎怒思吼轩强弩一发山河穿将不叶谋空即安翫养蚁寇成兇顚推刍挽粟徒喧喧边臣无心靖国艰为余讽此伐棘篇题惠泉师壁汉公尝説惠泉师解讲楞严解赋诗今日我来师已去草堂风雨立多时句君恩来万里客路出千山危拱辰拱辰字辉卿南城人淳化进士官至光禄卿题初月未审初三夜嫦娥怨阿谁懒开十分镜祗画一边眉王嵒嵒淳化中隐居蜀川有集回旧山庾家楼上谢家池处处风烟少旧知明日落花谁共醉野猿溪鸟恨归迟贫女难把菱花照素颜试临春水採花看木兰船上游春子笑指荆钗下逺滩残冬客次资阳江淡云残雪蔟江天䇿蹇迟回客兴䦨持盋老僧来咒水倚船商女待搬滩沙翘白鹭非眞静竹映繁梅奈苦寒阮籍莫嗟岐路异旧山溪畔有渔竿田霖霖淳化间人燕口洞燕口龙泓气象清钱眞此处有遗灵仙兄去后师犹在女弟回时洞已扃云片尚如披素练泉声长似诵黄庭碧桃花发菖蒲紫留与人间作画屏贾黄中黄中字娲民南皮人六岁举童子科十五举进士太宗召试中书知制诰充翰林学士淳化二年参知政事至道初拜礼部侍郎兼祕书监卒赠礼部尚书有集伏覩禁林盛事谨赋一章璇题飞白御毫新三体琼章妙入神特赐禁林为盛事只缘明主重名臣青编辉暎轻前古丹地深严隔世尘金箓祯祥非是宝玉堂名号此方贞恩荣谁比烟霄客文彩长悬日月轮为报鳌宫主人道蓬莱全胜昔时春桂林还珠洞赫赫威声震百蛮肻携筐筥溷谿山无人为起文渊问端的珠还薏苡还王钦若钦若字定国临江军新喻人进士甲科召试知制诰历官翰林学士拜枢密使检校太傅同中书门下平章事进司徒封冀国公卒赠太师中书令谥文穆送天柱冯先生郁萧空殿倚云霓玉气珠辉冠紫微暂到帝城朝斗㑹却思巖窦负琴归日奔内景干坤静泉潄清音杞菊肥却到水乡深邃住晴峦掩映蔟春晖句九重天阙梦掉臂黄鸡白酒邻舎恩胡旦旦字周父濵州渤海人举进士第一眞宗朝历祠部郎中祕书监有集句明年春色里领取一行归滕白白太宗时为工部郎中世称滕工部有集题汶川村居种茶巖接红霞坞灌稻泉生白石根皤腹老翁眉似雪海棠花下戏儿孙观稻稻穗登塲谷满车家家鸡犬更桑麻漫栽木槿成篱落已得清阴又得花週遭圩岸缭山城一眼圩田翠不分行到秋苗初熟处翠茸锦上织黄云钱昭度昭度字九龄吴越忠懿王俶从弟偓之子仕至西头供奉官有诗集赠白校书袖里青锋秋水寒谁疑双燕是金丸出门风雨知何去空有霜髭在玉盘怀具区平生爱具区岛屿交陂湖竹雨笼鸂鶒花烟溼鹧鸪神仙疑有宅鱼鼈自为都何事劳长想机云本是吴春阴语燕初飞陇麦青春云将雨滞行人云间若有金乌卖应被豪家占得春野墅夏晚一抹生红画杏腮半园沈绿锁桐材黄蜂衙退海潮上白蚁战酣山雨来睡思几家金带枕酒香何处玉交杯太阳西落波东去惆怅无人唤得回句西北髙楼在东南王气销东北风吹大庾岭西南日映小寒天人间路到三峯尽天下秋随一叶来长忆钱塘江上望酒楼人散雨千丝船中闻雁洞庭夜牀下有蛬长信秋磻溪重得吕维岳再生申范唐公唐公文正公仲淹之祖赠祕书监赠华山陈希夷曽逢毛女话何事应见巨灵开此山浓睡过春花满地静林中夜月当闗纷纷诏下忽东去忍使蒲轮倦徃还王着着字知微成都人太宗朝官翰林侍书行殿中侍御史禁林䜩㑹之什文明天子重词臣圣制褒扬日月新宸翰特颁仙署额皇风先发玉堂春虬龙逸势诚难伏鸾鹤廻翔信得真齐武任夸非入妙汉章虽巧未通神匪唯衒耀鳌宫客兼是辉华鳯阁人幸接英儒同赞咏辄书狂斐继清尘曾琏鸿沟和吕圣功韵王霸兴亡几劫尘鸿沟依旧锁寒云不将帝业追三代祇把河山割半分故垒已随流水尽归鸦空带夕阳曛西风立马频回首那忍猿声隔岸闻吕文仲文仲官翰林侍读右正言禁林䜩㑹之什青葱温树非尘境鳌岫金銮近日边石壁天章垂雨露璇题宸翰动云烟西垣贾马征辞客东观蓬瀛集列仙䜩喜驰颜飞玉斚铿锵奋藻擘花牋唐虞盛化髙千古葵藿倾心祝万年自顾薄才诚有媿不知何以奉羣贤吕祐之祐之太宗朝官起居舎人知制诰禁林䜩㑹之什髙㑹蓬瀛振德音崇贤同庆湛恩深瑞融云露飞宸翰荣下烟霄饰禁林鳯藻瓌竒清击石龙文模琢丽雕金辞臣喜适逢时愿睿眷殊敦好士心华照北门张组绣祕逾东序敌球琳玉堂宴罢尤知幸御牓天章岂易寻杨允元允元官光禄寺丞直集贤院寄馆中诸公闻説宫花满鬓红上林丝管侍重瞳蓬莱咫尺无由到始信仙凡迥不同潘阆阆字逍遥大名人尝居钱塘太宗召对赐进士第王继恩与之善继恩下狱捕阆弗得咸平初来京尹收系之眞宗释其罪以为滁州参军后卒于泗上小説中谓阆坐卢多逊党追捕非也有诗集岁暮自桐庐归钱塘久客见华髪孤櫂桐庐归新月无朗照落日有余晖渔浦风水急龙山烟火微时闻沙上雁一一皆南飞过华山髙爱三峯揷太虚昂头吟望倒骑驴㫄人大笑从他笑终拟移家向此居题资福院石井炎炎畏日树将焚却恨都无一㸃云强跨蹇驴来到得皆疑渴杀老参军曹娥庙曹娥庙前秋草平曹娥庙里秋月明扁舟一夜炯无寐近听潮声似哭声晓泊嶀浦寄剡县刘贶员外晓汎剡溪水晚见剡溪山徘徊驻行櫂待月思再还渔唱深潭上鸟栖髙树闲应当金石交念我无暂闲九华山将齐华岳犹多六若并巫山又欠三好是雨余江上望白云堆里发浓蓝赠林处士云翦乌纱霜翦衣存神养气语还稀人人尽唤孙思邈只恐身轻白鸟飞㝛灵隐寺绕寺千千万万峯满天风雪打杉松地炉火煖黄昏睡更有何人似我慵秋日题瑯邪山寺巖下多幽景且无尘事喧钟声晴彻郭山色晓当门深洞藏泉脉悬崖露树根更期来此㝛絶顶听寒猿渭上秋夕闲望秋色满秦川登临渭水边残阳初过雨何地不鸣蝉极浦涵明月孤帆没逺烟渔人空老尽谁似太公贤夏日㝛西禅院此地絶炎蒸深疑到不能夜凉知有雨院静若无僧枕润连云石窗明照佛灯浮生多贱骨时日恐难胜望湖楼望湖楼上立竟日嬾思还听水分他界看云过别山孤舟依岸静独鸟向人闲回首重门闭蛙声夕照闲句清宵无好梦白日有闲愁髪任茎茎白诗须字字清长喜诗无病不忧家更贫何须三呌絶已恨一声多生前是客曾投巻死后何人与撰碑莫嗟黒髪从头白终见黄河到底清土牀安睡稳纸被转身鸣窥鱼白鸟明残照抱石幽云㸃半山汤悦悦本殷文圭子陈州西华人仕南唐为司空知左右史事入宋避宣祖庙讳改姓汤太宗录之馆中俾修太平御览等书鼎臣学士侍郎以东观庭梅昔翰苑之豪末今复半枯向时同僚零落都尽素髪垂领兹唯二人感旧伤怀发于吟咏惠然好我不能无言辄次来韵攀和忆见萌芽日还怜合抱时旧欢如梦想物态暗迁移素艳今无几朱颜亦自衰树将人共老何暇更悲丝李度度河南洛阳人官虞部员外郎句醉轻浮世事老重故乡人郭忠恕忠恕字恕先洛阳人七岁能文举童子及第周广顺中为宗正丞兼国子书学博士宋太宗即位授国子主簿句为逢末劫归依佛不就新恩叙理官陈抟抟字图南自号扶摇子亳州真源人后唐长兴中举进士不第隐居华山云台观年近百歳周世宗召至阙下赐号白云先生宋太宗再召见待以賔礼赐号希夷先生放还山化形于张超谷有髙阳集钓潭集归隐十年踪迹走红尘回首青山入梦频紫陌纵荣争及睡朱门虽富不如贫愁闻劒㦸扶危主闷听笙歌聒醉人携取琴书归旧隐野花啼鸟一般春咏毛女曽折松枝为宝栉又编栗叶作罗襦有时问着秦宫事笑捻仙花望太虚辞上归进诗草泽吾皇诏图南抟姓陈三峯千载客四海一闲人世态从来薄诗情自得眞乞全麞鹿性何处不称臣石刻诗因攀奉县尹尚书水南小酌回舍辔特叩松扃谒髙公茶话移时偶书二十八字道门弟子图南上我谓浮荣眞是幻醉来舍辔谒髙公因聆𤣥论冥冥理转觉尘寰一梦中赠张乖厓自吴入蜀是寻常歌舞筵中救火忙乞得金陵养闲散也须多谢鬓边疮西峯为爱西峯好吟头尽日昻巖花红作阵溪水绿成行㡬夜碍新月半山无夕阳寄言嘉遯客此处是仙乡题石水涧银河洒落翠光冷一派回环淡晚晖几恨却为顽石碍琉璃滑处玉花飞杨朴朴字契元郑州人少与毕士安同学士安荐之太宗以布衣召见赋莎衣诗辞官而归有东里集村居感兴一壶村酒胶牙酸十数胡皴彻骨干随着四婆帬子后杖头挑去赛蚕官七夕未㑹牵牛意若何须邀织女弄金梭年年乞与人间巧不道人间巧已多莎衣輭绿柔蓝着胜衣倚船吟钓正相宜蒹葭影里和烟卧菡萏香中带雨披狂脱酒家春醉后乱堆渔舍晚晴时直饶紫绶金章贵未肯轻轻博换伊絶句昨夜西风烂漫秋今朝东岸独垂钩紫袍不识莎衣客曾对君王十二旒句就客饮时担酒去见鱼游处拨萍开葛守忠守忠太平兴国中使臣荅陈抟华岳三峯客幽居不记年烟霞为活计云水作家缘种药茅庭畔栽松涧壑边暂离仙洞去可应帝王宣伍彬彬郴阳人初事马氏王师下湖湘授官为安邑簿秩满归隐题全义分水岭前贤功及物禹后杳难俦不及古今色平分南北流寒冲山影岸清绕荻花洲尽是朝宗去潺湲早晚休句稚子出看莎径没渔翁来报竹桥流凌景阳景阳淳化中镇国军节度使海棠名园封植几经春露溼烟梢画不真多谢许昌传雅什蜀都曾未识诗人宋诗纪事巻五宋诗纪事卷六钦定四库全书宋诗纪事巻六钱塘厉鹗撰杨亿亿字大年建州浦城人七岁善属文雍熙初年十一召试诗赋授祕书省正字淳化中命试翰林赐进士第眞宗朝历官知制诰天禧中拜工部侍郎翰林学士兼史馆修撰卒赠礼部尚书谥曰文有括苍武夷颍阴韩城退居汝阳蓬山辞荣冠鳌等集及内外制刀笔汉武蓬莱银阙浪漫漫弱水回风欲到难光照竹宫劳夜拜露漙金掌费朝餐力通青海求龙种死讳文成食马肝待诏先生齿编贝那教索米向长安无题合欢蠲忿亦休论梦蝶翩翩逐怨魂秪待倾城终未笑不曾亡国自无言风翻林叶迷归燕露䙚荷池触戏鸳湘水东流何日竭烟篁千古见啼㾗泪锦字梭停掩夜机白头吟苦怨新知谁闻陇水回肠后更听巴猿拭袂时汉殿微凉金屋闭魏宫清晓玉壶敧多情不待悲秋意秪是伤春鬓已丝洞户洞户飞甍接绮寮一春幽恨寄兰苕书题枉是藏三岁壶矢谁同赛百娇水国风霜凋社橘仙山云雾隔江潮东城劒骑何曾出秪为离愁髀肉销霜月月夕露为霜心知厌烛房吟残犹拥鼻望极自回肠鬓减前秋绿衣消外国香星津谁待报织素未成章刘校理属疾北窗风劲雪云繁移疾端居避世喧载酒谁过扬子宅张罗休署翟公门多才最许飘飘气少别还销黯黯魂促尔徘徊忆眞赏逺天新月照黄昏怀旧居武夷山穴近吾庐鬬鸭䦨摧菌阁虚千匹歳储妨种橘百金春事废观鱼北山烟雾迷归辙南陌风尘化客裾堂上金丝应已歇岂惟兰菊旧丛疎因人话建溪旧居听话吾庐忆翠微石层悬瀑溅巖扉风和林籁披襟久月射溪光击汰归露畹荒凉迷草带雨墙阴湿长苔衣终年已结南枝恋更羡髙鸿避弋飞宣召赴龙图阁观太宗御书应制非烟葱蔚苍龙阙紫府深沉大帝居羣玉中天开䇿府神龟温洛荐图书珠宫岑寂经行处金简荧煌拭目初曾是先朝受恩者因探禹穴涕涟如偶书朱轮逺守未成欢薄宦令人意渐阑郡阁政清慵按吏乡园路近欲休官梅花遶槛惊春早布水当檐觉夏寒已是三年不闻问何如归去把鱼竿留题黄山院禾黍离离一迳通游人揽辔即过从趁斋幽鸟闻疎磬出定髙僧见偃松夜静龛灯凝古殿雨余巖熘迸前峯昔年曾此题名处素壁攲斜翠藓重坐中朱博士言今荆南张諌议典襄阳日常留意一妓公颇畏内终不得近及移郡荆渚泣别邮亭乃为歌词流布巴郢予感其事赓而成诗骎骎五马江陵去寂寂双蛾汉水头一曲歌终眉黛敛十分酒尽泪珠流阳春郢客传新唱暮雨髙唐梦昔游琼树无人敢亲近章台京兆不胜愁武夷山灵岳标眞牒孤峯入紫氛藤萝暗仙穴猿鸟骇人羣古道千年在悬流万壑分汉坛秋藓驳谁似武夷君咏傀儡鲍老当筵笑郭郎笑他舞袖太郎当若敎鲍老当筵舞转更郎当舞袖长贻馆阁闻带宫花满鬓红上林弦管侍重瞳蓬莱咫尺无由到始信仙凡迥不同夜怀独倚青桐听鼓声参旗历落上三更凉风巻雨忽中断明月背云还倒行赖有清吟消意马岂无美酒破愁城是非人世何须较方外吾师阮歩兵赠张季常叠巘参差翠绕门雕梁贺燕自成羣割鸡日夕期嘉客种竹寒暄对此君且向东臯输黍稷便应北阙降𤣥纁子真漫説耕巖石不奈声名四逺闻昇山寺层峦连近郭占胜有招提㝛雾昏金像飞泉溅石梯钟声空郭荅塔影乱云齐千骑时来此寻幽独杖藜句关榆渐落边鸿度劝到刘郎酒十分钱惟演惟演字希圣吴越忠懿王俶之子少补牙门将归宋累迁翰林学士枢密使罢为鎭国军节度观察留后改保大军节度使知河阳入朝加同中书门下平章事坐事落职为崇信军节度归鎭卒谥曰思改谥文僖有拥旄集伊川集宣曲二十二韵绛缕初分后银镮未解时已障纨扇笑惟捧玉壶悲乞巧长生殿迎风太液池雕屏涵火齐宝帐隔琉璃欲买词人赋空传狎客诗蔗浆消内热琼蘂疗朝饥绮蔕桃初熟红心草欲披凌波渡罗韈向日翳华芝素脸分丹柰香津滴紫梨龙梭随振素獭髓补凝脂蓬饵重阳节金针七夕期玉膏尝滵溢翠盖逐葳蕤弦急哀随指歌长恨入眉青鸾惟有舞赤鳯可能疑下蔡迷还易平阳破未知髻高钗自坠腰细佩长垂出恐严钟晩归嫌钿幰迟辘轳惊晩梦鹦鹉漏春思魂怨惟愁断肠柔已自危璧珰萤影度琼户藓花滋掩鼻谗难诉披图悔岂追秪应金带枕聊为达微辞赤日漏浅风微夜未胜雨云无迹火云凝簟铺寒水频移枕帐巻轻烟更背灯沃顶几思金掌露涤烦谁借玉壶冰兰台知有披襟处宋玉多才独自登明皇山上汤泉架玉梁云中复道拂瑶光丝囊暗结三危露翠幰时遗百和香枉是金鸡亲便坐更抛珠被掩方牀悤悤一曲凉州罢万里桥边见夕阳无题误语成疑意已伤春山低敛翠眉长鄂君绣被朝犹掩荀令熏炉冷自香有恨岂因燕鳯去无言宁为息侯亡合欢不验丁香结秪得凄凉对烛房耿耿寒灯照醉罗看朱成碧意如何虎头辟恶无妨枕犀角凉心更待磨惟有幽兰啼月露可将尺素许云波山屏六曲归来夜秪恐重投折齿梭泪家在河阳路入秦楼头相望秪酸辛江南满目新亭宴塞外伤心故国春仙掌倚天频滴露方诸待月自涵津荆王未辨连城价肠断区区抱璧人始皇天极周环百二都六王钟鐻接流苏金椎漫筑甘泉道匕首还随督亢图已觉副车惊博浪更携连弩望蓬壶不将寸土封诸子刘项由来是匹夫初秋属疾蜜脾初满若榴红秋意如侵玉井桐薤簟自凭南郭几縠巾犹卧北窗风云迷候雁辞遥塞露溼飞萤起暗丛病已不须传七发粉笺香墨寄诗筒寄灵仙观舒职方学士方瞳𤣥鬓粉闱郎綘阙斋心奉紫皇征士高怀云在岭骚人秋思水周堂闲园露草开三径灵宇华灯烛九光知有美田堪种玉几时春渚逐归艎与客启明越溪微霰洒寒梅家近严陵古钓台梦欲成鱼通夕去书曾凭犬隔秋回干时不为侏儒米乐圣犹衔叔夜杯帝右岂无杨得意汉宫须荐长卿才此夕曲琼斜挂影沈沈火齐屏风六曲深春瘦已寛连理带夜长谁有辟寒金珠抛月浦空涵泪琴怨兰台漫寄心碧玉可能攀贵德阮郎追骑更骎骎致斋太乙宫斋洁奉惟馨瑶台独自升楼迷五里雾坛烛九枝灯珠馆来青雀璇题射玉绳疎钟平野阔古栢夕霏凝鹤扇真窥月仙衣可缕冰春茶泛云液晓饭荐兰蒸鍊药疑洪井藏书类羽陵回瞻太帝室飞槛更长凭戊申年七夕玉露金河颢气凉辛夷车转桂旗香嫦娥可是多猜忌不驻琼轮放夜长对竹思鹤瘦玉萧萧伊水头风宜清夜露宜秋更教仙骥傍边立尽是人间第一流句高为天一柱秀作海三峯置酒军中乐闻笳塞上情日上故陵烟漠漠春归空苑水潺潺雪意未成云着地秋声不断雁连天客亭厌见名长短村酒那能辨圣贤㝛舎孤烟起行衣梦雨凉平槛晓波吴㮄渡遶城春树越禽飞神宫古栢啼乌起斋室虚帘㝛雾通刘筠筠字子仪大名人咸平元年进士累迁御史中丞知制诰翰林承㫖兼龙图阁直学士卒有册府应言荣遇禁林肥川中司汝阴三入玉堂七集南朝华林酒满劝长星青漆楼高未称情麝壁灯回偏照画雀航波涨欲浮城钟声但恐严妆晚衣带那知敌国轻千古风流佳丽地尽供哀思与兰成休沐端居有怀希圣少卿学士䡾䡾风檐乳燕翔浴兰衣绤簟流黄云容倏变千峯险草色相沿百带长旋制紫荷供橐笔暗移神蔡忍搘牀思君秪欲倾家酿待漏同谁赋柏梁代意华池阿阁不相容浊水清尘恨莫穷明月自新班女扇行云无柰楚王风乳莺啼晓销兰炷媚蜨伤春失蕙丛纵使多才如子建秪能援笔赋惊鸿汉武汉武天台接绛河半涵非雾郁嵯峨桑田欲看他年变瓠子先成此日歌夏鼎几迁空象物秦桥未就已沈波相如作赋徒能讽却助飘飘逸气多馆中新蝉庭中嘉树发华滋可要螳螂共此时翼薄乍舒宫女鬓蜕轻全解羽人尸风来玉女乌先转露下金茎鹤未知日永声长兼夜思肻容潘岳到秋悲鹤碧树阴浓釦砌平华亭归梦晓频惊仙经若未标奇相琴操何因寄恨声养气自怜鸡善胜全身却许雁能鸣芝田玉水春云伴可得乘轩是所荣无题走马章台冐雨归后门犹叹滞前期荷心出水终无定萝蔓从风莫自持复帐麝轻难辟恶曲房蚕嬾不成丝渐渐陇麦藏鸣雉更恨如臯一箭迟又赠荷花一絶粉白朱红翡翠翘汉宫等级不相饶风波若未乖前约一死何辞更抱桥泪雍门琴罢已浪浪更上牛山半夕阳楚泽云迷千里目苏门歌断九回肠寒梅带雨飘离席尺素停灯作报章湘水未干终未尽岂徒万㸃寄疎篁前槛十二韵垂柳阴森院游丝旷荡春蘅臯谁驻马罗韈自生尘四姓良家子三年赋客邻折腰行太缓连琐语何频倭堕云争媚便娟月鬬新灭瘢难辨玉约指不胜银电笑投壶胜江澄擣练匀东南劳鹤望西北限牛津宝唾凝兰气鸣簧咽绛脣笼禽思陇树洞犬谢秦人咏絮才无对闻琴意始真长安足轻薄愼勿走琼轮宣曲八月收民算三千异典章天机从此浅国艳或非良玉户铜为沓罗帱象作牀骊姬初悔泣飞燕近专房莲小才承歩梅新竞试妆尽知春可乐终叹夜何长取酒临卭逺吞声息国亡难销守宫血易断舞鸾肠百草兼花鬭双钩映烛藏金人须手铸虎圏更身当歩辇回长乐飞除接未央琳珉饰欢馆藻绣裛周墙厌火双鱼尾鸣弦小雁行云甍澄颢气绮井激回光路有斯须隔忧难顷刻忘新声来乐府别寝近温汤虹跨层台晩萤飞下苑凉锦帷迎七夕蓬饵荐重阳九畹兰承露三江橘带霜方资裂缯笑可要荡舟狂并钓池鱼小重衾穴鳯翔珊瑚分碧树火齐列清防背枕生幽怨登楼多逺伤下陈无自媿人彘剧豺狼宋玉楚国骄荒日已深山川朝暮剧登临曾伤积毁亡师道秪託微词荡主心江草东西多恨色崃云髙下结层阴潘郎千载闻遗韵又説经秋思不任送客不及青门祖帐曙烟微片席乗流鸟共飞曲岸马嘶风袅袅短亭人散柳依依灞桥目断犹回望楚水魂销为送归秪自河梁传怨曲洛尘千古化征衣无题曾许千金荅浣纱越溪浪浅不通槎晓楼帘卷还凝雾外院墙低却映花满目离愁频驻马一春幽梦秪惊鸦柔桑蔽日南城路懊恼罗敷自有家怀旧居毛竹千丛蔽野亭晓猿惊后乱峯青汉庭已奏三千牍周室仍繙十二经紫殿深沈频视草缁帏寂莫自飞萤振衣本为苍生起肻向荀家秪聚星戊申年七夕伯劳东翥燕西飞又报黄姑织女期天帝聘钱还得否晋人求富是虚词华寝星陈夜未央横河奕奕度神光一年暂得停机杼不柰秋虫促织忙舟行淮上遇水暴涨作行行极目天无柱𣺌𣺌横流浪有花客子方思舟下碇阴蚪自喜海为家村遥树列清江荠岸阔平分触氏蜗鸢啸风髙诚可畏此情难喻坎中蛙召入翰林别同僚一辞銮署守英藩两见庐峯媚翠尊政懦每怜民若子歳丰还喜稻成孙离愁且饮闲人酒密对须求长者言入奉清朝同一徳晨趋岂叹鬓霜繁题林逸士肥上新屋壁久厌侯鲭尽室来卜居邻近钓鱼台旧山鹤怨无钱买新竹僧同借宅栽载酒谁从扬子学棹舟空访戴逵回抽毫有汚东阳壁但惜明时老涧才句雨势宫城阔秋声禁苑多极目关河髙倚汉顺风鵰鹗逺凌秋李宗谔宗谔字昌武昉子第进士真宗朝为学士歴右谏议大夫有集南朝仙华玉寿晓沈沈三阁齐云复道深平昔金铺空废苑于今琼树有遗音珠帘映寝方成梦麝壁飘香未称心惆怅雷塘能几日吟魂醉魄已相寻代意雾鸾晓影忽参差云雨阳台役梦思自是胶弦无续日不同珪月有圆时洞房斗帐承新爱河汉星桥隔后期绮榭凝尘断消息抒情空拟四愁诗馆中新蝉雨过新声出院墙烟轻余韵度回塘短亭疎柳临官道平野西风更夕阳八斗陈思饶赋咏二毛潘岳易悲凉感时偏动骚人思不问天涯与帝乡絶句戴了宫花赋了诗不容重见赭黄衣无憀独出金门去恰似当年下第归送何水部䝉出牧袁州三省郎曹素髪垂两朝频赐五时衣一麾又守江城去千骑方从泽国归酾酒河梁秋草阔卸舟湖岸暝烟微宜阳郡客多才子谁伴山公醉夕晖送士龙兄铜鱼四明守竹马十年兄操袂河梁别鸣桡泽国行登楼知日近傍海见潮生郡政应多暇新诗几首成句一溪晓绿浮鸂鷘万树春红呌杜鹃金銮后记人争写玉署新碑帝自书陈越越字损之开封尉氏人咸平中举贤良方正历着作佐郎直史馆官至左正言休沐端居有怀希圣少卿学士玉甃银牀荫碧桐北窗珍簟水纹融衣裁练布如王导扇执蒲葵学谢公琼屑半和仙掌露兰苕轻泛楚台风若非冰雪神仙骨相乐谁同一笑中句拥路东方骑悬腰左顾龟李维维字仲方肥乡人平章沆之弟雍熙二年进士真宗初召试中书擢知制诰翰林学士历刑部尚书相州观察使出知陈州卒有集休沐端居有怀希圣少卿学士银阙琳房视草余龙门岑寂断轩车彩毫闲试金壶墨青案时看玉字书王俭风流希谢傅子云词赋敌相如琼枝不见萧斋晚蕙草烟微度绮疏直夜缭垣嶤阙庆云深画烛熏炉对拥衾三殿夜签传漏箭九秋霜籁入风琴阶前藁叶惊寒雨天际孤鸿荅迥砧攲枕便成鱼鸟梦岂知名路有机心寄田钖舎人当年心计此心知忽忽逢人亦自疑枉是忧公生白髪有何长畧谢清时林僧已怪抽身晩朝侣犹嫌到阙迟多喜通规识幽抱路遥无处寄相思归越东旧隐别秦中知已客亭杨柳叶初残歌咽秋空惨别颜吟爱好峯归越路醉冲寒雨出秦关烟萝庭户重栖倚渔浦人家旧往还纵使功名无分得免教心在怨尤闲再㑹傅逸人分到知心意不轻几年曾是怆离情微风吹雨雁初下落叶满阶虫正鸣灯静苦嫌论劒畧簟凉频喜转琴声从来共约云泉老肻向人闲占好名郊居寄朝中知已年来流水坏平田客径穷愁自可怜汀苇乱摇寒夜雨沙鸥闲弄夕阳天狂嫌浊酒难成醉冷笑清诗不直钱碧落故人知我否几回相忆上渔船霜月银牀叶暗飘霜月夜迢迢寒极犀难辟忧多酒漫消荀炉残更换湘瑟罢仍调谁道河流浅盈盈万里遥句故宫芳草在往事暮江流谪去贾生身健否秋来潘岳鬓如丝秋声和暮角膏雨逐行轩清朝纳禄犹强健白首还家正太平丁谓谓字谓之更字公言苏州长洲人淳化三年进士累迁知制诰天禧中拜同中书门下平章事封晋公干兴中坐擅改永定陵贬崖州司户参军更赦徙道州明道末召还卒于光州有集代意玦带珊瑚佩解琼楚云无定好伤情临卭已误通琴意金谷难寻辨玉声微警单栖盘露重密含幽思畹兰平明珠百琲将何当怅望轻躯病欲成又赠荷花一絶梦散高唐夜正遥楚天何处不无憀秋风似㑹荆王意露渚烟汀养细腰山居洞口清香彻海濵四时芬馥四时春山多绿桂怜同气谷有幽兰譲后尘草解忘忧忧底事花能含笑笑何人争如彼美钦天壤长荐芳香奉百神咏泉州刺桐闻得乡人説刺桐叶先花发始年丰我今到此忧民切只爱青青不爱红有感今到崖州事可嗟梦中常若在京华程途何啻一万里户口都无三百家夜听猿啼孤树逺晓看潮上瘴烟斜吏人不见中朝礼麋鹿时时到县衙过武陵甘泉寺留题翠影人疎度波光瑟瑟凝帝家金掌露仙署玉壶冰晓井侵星汲宵厨向月澄岂惟蠲肺渴灌顶助三乘以诗送宣赐进奉红绡封龙字茶与琏禅师密缄龙焙火前春翠字红绡熨眼新名品至高谁合得双林树下上乘人途中盛暑山木无阴驿路长海风吹热透蕉裳渴思西汉金茎露困忆南朝石歩廊江上纶竿输散诞林闲冠褐负清凉下程欲选披襟处满眼頳桐兼佛桑游东山数峯回抱隔烟林一蔟招提十里深秪合歩行寻石径不宜呵喝入松阴遥分画手援毫意暗起诗人得句心梅岭笙歌上高处孤猿幽鸟减清音煎茶开缄试雨前须汲逺山泉自遶风炉立谁听石碾眠轻微缘入麝勐沸却如蝉罗细烹还好铛新味更全花随僧箸破云逐客瓯圆痛惜藏书箧坚留待雪天睡醒思满啜吟困忆重煎秪此消尘虑何须作酒仙公舎春日绿杨垂线草铺茵触处烟光举眼新一品也须妨白髪千金莫惜买青春莺声圆滑堪清耳花艳鲜明欲照身独向此时为俗吏风流知是不如人句梅花过岭路桃叶渡江船珊瑚新笔架云母旧屏风泣珠泉客通闗市种玉仙人寄版图楚子梦云铃阁密郢人歌雪射堂开千金家累非良宝一品官高是强名九万里鹏重出海一千年鹤再归巢背装花屈膝白打大亷斯进前行两歩跷去立多时鹰鹘腾双眼龙蛇绕四肢蹑来行数歩跷后立多时莺惊鳯辇穿花去鱼畏龙颜上钓迟刁衎衎字元賔昇州人仕南唐为集贤校理归宋授太常寺太祝真宗朝累迁直祕阁兵部郎中有集代意蕙时芳夕九回肠敛袂东窗待晓光秦岭树高迷陇塞楚天云淡隔潇湘病余公干情多咏秋晚安仁鬓足霜休道鲛人落珠泪微波还拟託陈王任随随仕太常丞直集贤院汉武殊庭深恨隔仙曹桂馆蜚亷事转劳银阙尚沈沧海阔井榦空拂绛河高萯阳弋猎侵多稼朔塞旌旗照不毛苦信凭虚王母説东方三度窃蟠桃刘隲隲官工部员外郎直集贤院馆中新蝉摇落何须宋玉悲齐亭遗恨苦霑衣池中菡蓞香全减井上梧桐叶乍飞风促筝声随断续日移甎影自光辉宜秋门外饶芳树结驷那堪送客归张咏咏字复之濮州鄄城人太平兴国五年进士历枢密直学士出知益州眞宗初入为御史中丞出知杭州再知益州进礼部尚书卒谥忠定自号乖崖有乖崖集馆中新蝉脱尘还与比仙游露腹何妨近品流嫩㱿半遗红药地细声偏傍绿杨楼诗家取象吟难尽画格偷眞意不休正好儒林拟緌绋凭君无苦预悲愁寄陈图南性愚不肻林泉住强要清流拟致君今日星驰劒南去回头慙媿华山云荅傅逸人萧萧疎苇对门墙见説新秋鲙味长何事轻抛来帝里至今魂梦绕寒塘赠官妓小英歌天教抟百花作小英明如花住近桃花坊北靣门庭掩映如仙家美人宜称言不得龙脑熏衣香入骨维扬輭縠如云英亳郡轻纱似蝉翼我疑天上婺女星之精偷入筵中名小英又疑王母侍儿初失意谪向人闲为饮妓不然何得肤如红玉初碾成眼似秋波双脸横舞态因风欲飞去歌声遏云长且清有时歌罢下香砌几人魂魄遥相惊人㸔小英心已足我见小英心未足为我高歌送一杯我今赠汝新翻曲句小桃遮不得深雪放教青每思旧隐归何许或问前程笑指空舒雅雅字子正歙人南唐时随计金陵韩熙载知贡举擢为第一归宋累迁职方员外郎咸平末出守舒州秩满乞致仕就掌灵仙观大中祥符二年直昭文馆卒荅内翰学士清贵无过近侍臣多情犹忆旧交亲金莲烛下裁诗句麟角峯前寄隐沦和气忽飘燕谷暖好风徐起谢庭春缄藏便是山家宝留与儿孙世不贫荅钱少卿蓬莱阁下旧邻居偶别俄惊四载余每见寒葭思倚玉忽临秋水得双鱼人间贵贱谁能及物外优闲我自如闻説归艎向春渚深知不与道情疎荅刘学士往歳别京畿栖山与衆违君心似松栢雁足寄珠玑学道情难笃烧丹力尚微云中鸡犬在祗候主人归钱惟济惟济字巖夫惟演弟归宋历恩州刺史加司空保静军观察留后卒谥宣惠有玉季集夜䜩清䜩夜何其南亭露欲稀蹁跹霞袖舞潋滟羽觞飞镂楶摇花落金珰照月辉瑶光未西落休赋醉言归句鳯箫通碧落星石辨灵源庭下焚香连㝛雾林间鸣佩起栖鸾晁迥迥字明逺澶州清丰人徙家彭门太平兴国五年进士擢右正言直史馆知制诰为翰林学士承㫖天禧中判西京留司御史台以太子少保致仕加少傅卒赠太子太保谥文元有翰林集道院集属疾精骛成勤瘁颐贞俟有瘳吟生南越思慈结北堂忧粲枕甘为蜨丰厨厌炙牛𤣥元知寡欲平子尚多愁夕鸟侵阶啄宵萤入树流玉书能静览柱史倦闲投忽赋行云什堪听击壤讴期君整朝佩仙署在瀛洲游文潞公曲水园夭桃秾李艳芳辰丞相园林潩水濵虎节麟符抛不得却将佳景付游人游虎丘余罢掌赋东阳归次苏台时故人王士龙饮饯乎阊门且曰虎丘山寺吴中胜概不避数里可能游乎余沛然惬心请与偕往由枝派乘水舆长啸清风目穷幽趣棹工丛力叶舟如飞拂白英以半开萦红树以傍出簉诣幽境夐无纤尘相与披烟萝凌磴道杳疑天外作为佛宫俯临劒池呀若断岸磊砢崷崒不能形容肆凝览以更周惜颓景之西匿一觞一咏柅兴而还遂裁八章以表嘉㑹时淳化四载自序饯别阊门复少留故人邀我浣离愁旋沽美醖乘渔艇急棹斜阳到虎丘千古劒池呀怪石一方金地抱清流归时眷恋情无限不得从容秉烛游送何水部蒙出牧袁州条教属惟良乗秋始办装朱轓重按部白首尚为郎督课民期富从儒道益光更资谈博物千载楚萍乡句夙驾都门晓凉风苑树秋崔遵度遵度字坚白江陵人徙淄州太平兴国八年进士咸平中为左司谏直史馆仁宗为寿春郡王与张士逊命为王友东宫建迁左谕徳卒官遵度善琴得其深趣尝自着琴笺有文集属疾李白羮初美相如渴渐瘳八甎非性嬾三昧减心忧笔宛多披鳯词锋胜解牛旧山疑鹤怨畏日想云愁广内劳挥翰通中羡枕流使星方屡䧏客辖未容投好奏倪寛议何须庄舄讴朝衣熏歇不侍史待仙洲刘秉秉官左谏议大夫枢密直学士戊申年七夕红蕖烂漫碧池香罗绮三千侍汉皇阿母暂来成底事茂陵宫树已苍苍香堦宝砌静无尘遥指星河再拜人若把离情今夕説世间生死最伤神珠箔风轻月似钩还将锦绣结高楼堪伤乞巧年年事未识君王已白头薛映映字景阳蜀人进士及第歴右谏议大夫知杭州仁宗朝官礼部尚书集贤院学士分司南京卒赠右仆射谥文恭戊申年七夕银河耿耿露漙漙綵缕金针玉佩环天媛贪忙为灵匹几时留巧与人间曲水亭台盘疏石渠激流环四靣夏屋有余清羽觞随意转賔告醉言归主称情未倦虽非褉饮辰岂谢兰亭䜩句黄鹄晨霞傍楼起头陀秋草绕碑荒宋诗纪事巻六宋诗纪事卷七钦定四库全书宋诗纪事巻七钱塘厉鹗撰孙仅仅字邻几何弟咸平元年进士第一累官集贤院学士权知开封府后领审刑院进给事中卒有甘棠集勘书儒官无外事招客勘青编笔墨东西置朱黄次第研频忧伤㸃窜细恐误流传改是文辞正増加字数全端坐穷今古披襟见圣贤得兴忘昏晓题名记歳年栖毫思确论废巻为忘篇鱼鲁皆删定谁人敢间然赠种征君放雄名英槩比君难二十髙名满世间飞诏几回来北阙草𤣥终不出南山诗篇落处风雷动笔力停时造化闲仙术每将丹诀解史才曽把逸书删家僮只有猿随从坐客唯闻鹤往还两制词臣求识面九重天子望祗颜处士星孤轻世俗大夫松好贱官班棊残夜石秦云断琴彻秋嵓蜀月弯朝议蒲轮看再降肻教从此老柴关句汾水冷光摇画㦸蒙山秋色锁层楼李庆孙庆孙泉州惠安人咸平元年进士官水部郎句轴装曲谱泥金字树记花名玉篆牌钱易易字希白昆之弟归宋中咸平二年进士仕为翰林学士卒有金闺瀛洲西垣制集拟张籍上裴晋公午桥庄上千竿竹緑野堂中白日春富贵极来唯叹老功名髙后转轻身严更未报皇城里胜赏时游洛水濵昨日庭趋三节度淮西曽是执戈人嵇康小舞词薛九江南富家子得侍宫中善歌舞嵇康嵇康江南曲名也学舞于钟离氏建业破零落于江北予遇于洛阳福善坊赵春舍饮酣于是歌嵇康其词卽后主所制焉尝感激坐人皆泣春举酒请舞谢曰老矣腰腕衰硬无复旧态乃强起小舞终曲而罢座有王生者请予为嵇康小舞词薛九三十侍中郎兰香花态生春堂龙盘王气变秋雾淮声哭月浮秋霜宜城酒烟湿羇腹与君强舞当时曲玉树遗辞莫重听黄尘染鬓无前緑我闻襄阳白铜鞮荒情古艳传幽悲凄凉不抵亡国恨座中苦泪飞柔丝洛阳公子擎银觞跪奴和曲生辉光茂陵旅梦无春草彤管含羞裁短章西游曲花销秋老白日短败红荒緑迷空馆拟将清血洒昭陵幽谷蛇啼半山晚十年辞家勤献书王孙不许延公车江头祖庙祭无血重门生草寒离离我有王孙三尺劒姦骨无痕古波艳佩入函关无故人玉握凋零七星暗句緑章封事缄初启青凤求凰尾乍开双蜂上帘额独鹊䙚庭柯李堪堪字仲任晋陵人咸平二年登第景徳间为古田令官至工部尚书仙楼道院寻源探云霞中有金仙家绮疏见飞翚雕阑灿朱华珍禽栖不去灵液流无涯晴旭起风篁空香送天花春雷㑹社鼓寒烟聚海茶竒峰媚如削芳树一何嘉且将白阁齐絶与红尘赊终然谢朝绂此地营丹砂句海月随帆落溪花遶驿流陈尧咨尧咨字嘉谟尧佐弟咸平三年进士第一历官翰林学士武信军节度使知河阳又徙天雄军卒赠太尉谥康肃普济院山逺峯峯碧林疎叶叶红凭阑对僧语如在画图中题三桂亭不夸六印满腰悬二顷仍寻负郭田当日弟兄皆刷羽如今鸿雁尽摩天扶疎巳问新栽竹清浅犹寻旧潄泉大尹今来还又去夕阳旌斾复翩翩邵焕焕淳安人咸平三年进士仕至员外郎句官船风破浪关吏鼓通晨李永句朝凴玉几言犹在夜启金縢事巳非郑戬戬字天休吴县人举进士累官右谏议大夫枢密副使以资政殿学士知杭州复为陜西四路安抚使拜奉国军节度使卒赠太尉谥文肃句春至不择地路旁花自开许式式字叔矜吴郡人咸平三年进士官比部郎中出守南昌终转运使寄洞山聪禅师语言全不滞高蹑祖师踪夜坐连云石春栽带雨松鑑分金殿烛山荅月楼钟有问西来意虚堂对远峯王曙曙字晦叔河南人东臯子绩之后举进士咸平中举贤良方正科策入等仁宗朝歴官枢密使拜同中书门下平章事卒赠太保中书令谥文康有集回峯院山势欲压海禅扃向此开鱼龙腥不到日月影先来树色秋擎出钟声浪荅回何期随吏役暂得拂尘埃句千山送客东西路一树照人南北枝许洞洞字洞天吴郡人太子洗马仲容之子咸平三年进士以忤知州马知节奏除名祥符初祀汾阴献三盛礼赋官乌江主簿有集赠潘阆潘逍遥平生才气如天高倚天大笑无所惧天公嗔汝口呶呶罚教临老头补衲归中条我愿中条山神镇长在驱雷叱电赶出者老怪王曾曾字孝先益都人咸平五年乡贡试礼部廷对皆第一仁宗朝拜右仆射兼门下侍郎平章事集贤殿大学士封沂国公卒赠侍中谥文正皇帝阁立春帖子北陆凝阴尽千门淑气新年年金殿里宝字帖宜春送何水部蒙出牧袁州雉省荣迁拜命新鱼符重佩出关频停骖却访枌榆社恋阙廻瞻析木津水薤有谁裨政术江山终日助吟神一麾岭外遥相望应合趋庭问绢人句欲谢君恩却无语心前笑指赤灵符陈亚亚字亚之维扬人咸平五年进士尝为杭之于潜令仕至太常少卿好为药名诗有澄源集絶句满室图书杂典坟华亭仙客岱云根他年若不和花卖便是吾家好子孙登湖州销暑楼重楼肆登赏岂羡石为廊风雨前湖夜轩窗半夏凉罾青识渔浦芝紫认仙乡却恐当归阙灵仙为别伤惜竹出槛亦不翦从教长旧丛年年到朱夏叶叶是清风懐旧隐多愧当年未第间卜居人外得清闲排联花品曽非僭爱惜苔钱不是悭秋阁诗情天淡淡夕溪渔思月弯弯而今惭厚明朝禄敢念藏愚莫买山句浪平天影接山尽树根回棊为腊寒呵子下衣嫌春瘦缩砂裁马嘶曽到寺犬吠乍行村章得象得象字希言浦城人咸平五年进士累迁兵部郎中知制诰翰林学士宝元初拜同中书门下平章事集贤殿大学士庆歴中拜镇安军节度使封郇国公徙判河南府守司空卒赠太尉兼侍中谥文宪改谥文简巾子山翠微阁步步云梯彻上层回头自觉欲飞腾频来不是尘中客久住偏宜物外僧下寺钟声沈地底前峯塔影落堦棱凭阑未尽吟诗兴却拟乘闲更一登玉光亭千层怀玉对轩窗池上新亭号玉光秖此便堪为吏隐神仙官职水云乡崃山飞来寺澄江诘曲崃中天远使归时驻画船久别忽经星一纪暂来才见月三弦劳生草草真徒尔陈迹依依亦怆然回首越城何处是山南渺莽只云烟李冠冠字世英歴城人以文学称与王樵贾同齐名官干宁主簿有东臯集寄王肩望霜台御史新为郡棘寺廷评继下车首谒梓桐王处士教风从此重诗书王贻永贻永字季长祁人溥之孙咸平中尚太宗女郑国长公主累官枢密使同中书门下平章事拜尚书右仆射检校太师卒谥康靖句河朔雪深思爱日并门春暖咏甘棠李廸廸字复古鄄城人景徳二年举进士第一歴翰林学士给事中参知政事拜吏部侍郎兼太子少傅同中书门下平章事致仕卒赠司空侍中谥文定有集题河阳后城平嵩阁南指嵩髙北太行大河中出贯灵长君王不恃金汤险自有仁恩结万方晏殊殊字同叔临川人七歳能属文景徳初以神童召试赐进士出身累擢知制诰翰林学士庆厯中拜集贤殿学士同中书门下平章事兼枢密院使出知永兴军徙河南以疾归京师留侍经筵卒赠司空兼侍中谥元献有临川集紫微集示张寺丞王校勘元巳清明假未开小园幽径独徘徊春寒不定斑斑雨宿醉难禁滟滟杯无可奈何花落去似曽相识燕归来游梁赋客多风味莫惜青钱万选才和宋子京召还学士院网索轩窗䆳銮坡羽衞重鹢舟还下瀬星驷出飞龙赋待三英集诗须五吏供㑹看边燧息横覩紫泥封立春祠太乙紫花双节引青童一片空歌韵晓风太昊兹辰授春令鸾旗应在矞云中华灯明灭羽衣攒翠柳萧森矮桧寒千步回廊绕金殿水苍瑶佩响珊珊上巳琼林苑宴二府同游池上卽事口占殿后花枝白间红楼前当道緑杨风横飞綵舰波光外倒写朱桥水影中曲榭廻廊手伎喧綵楼朱舫鼓声繁游人巳着浓春去不待歌长舞袖翻寒食东城作王城百五车马繁重帷黕幕纷郊原游人得意惜光景恣寻复树登高轩平芜逺水知何许眼里迢迢空处所梨花澹艳柳丝长百计撩春作烟雨歌哭声中半落晖琱鞍绣毂尚迟归荒田野草人间事谁向伶𤣥泪满衣七夕百子池深涨緑苔九光灯迥照浮埃天孙宝驾何年驻阿母飇轮此夜来空外粉筵和雾溼静中珠幌彻明开秋河不断长相望岂独人间事可哀中秋月一轮霜影转庭梧此夕羇人独向隅未必素娥无怅恨玉蟾清冷桂花孤咏上竿伎百尺竿头褭褭身足腾跟挂骇傍人汉阴有叟君知否抱瓮区区亦未贫弔苏哥苏哥风味逼天真恐是文君以上人何日九原芳草緑大家携酒哭青春煮茶稽山新茗緑如烟静挈都篮煮惠泉未向人间杀风景更持醪醑醉花前盂兰盆红白薇英落朱黄槿艳残家人愁溽暑计日望盂兰张殿院惠古瓦砚邺城宫殿久荒凉缥瓦随波出禁墙谁约藓文成古砚等闲裁破碧鸳鸯已恣玉锋磨藓骨更持蟾泪溼云根欲知千载凄凉意尚有昭阳夜雨痕初秋寓直络河星斗夜阑干禁署沈沈闭九关上帝册书羣玉府仙人宫殿巨鳌山凉蟾影度秋阴薄促漏声来夜唱闲拥鼻吟多欲愁絶严钟凄断树乌还赋得秋雨㸃滴行云覆苑墙飘萧微影度回塘秦声未觉朱弦润楚梦先知薤叶凉野水有波増淡碧霜林无韵溼疎黄萤稀燕寂髙窗暮正是西风玉漏长寓意油璧香车不再逢崃云无迹任西东梨花院落溶溶月柳絮池塘淡淡风几日寂寥伤酒后一番萧索禁烟中鱼书欲寄何由达水远山长处处同春阴十二重环閟洞房愔愔危树俯回塘风迷戏蜨闲无绪露裛幽花冷自香绮席醉吟销桂酌玉台愁作涩银簧梅青麦緑江城路更与登高望楚乡送凌侍郎归乡江南藩郡古宣城碧落神仙拥使旌津吏戒船东下稳县僚负弩昼归荣江山谢守髙吟地风月朱公故里情曽预汉庭三独坐府中谁敢伴飞觥巢父井禀生值尧年率性在龎厚安巢一枝上岂曰鹑居陋颍波人洗耳曽不汚牛口谅兹耕耒暇凿饮隈林薮含饴鼓其腹帝力予何有遂令千载外此地存遗甃泓然逼乔木宛若栖埘旧乡人揭题牓行旅谐瞻觏我来观古蹟愕立徘徊久凄其望清风不获见师友愿言斟复酌拭面洗心垢翘勤慕髙躅感慨陈巵酒思齐胡可望庶以寛容瞀夙驾恨长途凭髙重回首题东湖涵虚阁水有支流树有孙重重门巷挂朱轩三君雅望标人杰千里澄波隔世喧西对户庭徐孺宅北传钟梵给孤园欲知嗣续无穷胜两两荣归汉使轓句静寻啄木藏身处闲看游丝到地时楼台冷落收灯夜门巷萧条扫雪天已定复摇春水色似红如白野棠花春风任花落流水旋杯行楼台侧畔杨花过帘幕中间燕子飞晏颖颖殊弟官奉礼郎临蜕遗诗江外三千里人间十八年此时谁复见一鹤上辽天张及及字之元蜀人景徳二年进士仁宗朝主管三司盐铁出为淮南转运使赠黄孙二处士二公髙节厌喧卑同寄萧宫共展眉玉树冰壶齐品格野云臯鹤本追随泉流指下何人赏岳峭毫端只自知眷恋贤侯美风教故山归去尚迟迟赠杜鼎昇家本樊川老蜀都世家冠劒岂寒儒笔耕尚可储三载酒战犹能敌百夫僻爱舜琴湘水弄每悬孙画醉仙图孟光笑语长相逐唤作梁鸿得也无郎简简字叔亷一字简之临安人景徳二年进士歴官右谏议大夫给事中以工部侍郎致仕家居卒赠吏部侍郎访徐沖晦湖上访髙士径深行緑苔应闻山犬吠知是野人来岸帻出相接柴门自为开林闲清话久薄暮榜舟回鲍当当景徳二年进士为河南府法曹歴职方员外郎有清风集孤雁天寒稻粱少万里孤难进不惜充君庖为带边城信松江夜泊舟闲人已息林际月微明一片清江水中涵万古情寄西湖择栖公两信海潮喧晓夕百年事过无遗迹旧住招提有几人春风苔长湖边石送人南归凄凄杨柳暮时复一蝉声沧海不可极风帆难计程微烟生晚浦斜日上孤城欲寄相思札谁传万里情题林和靖隐居湖水春来緑山云夏亦繁何如隐君子长啸掩柴门江任任建阳人景徳二年进士官祕阁校理知秦州句珠盘临路泣斗印入乡提黄觉觉字民先浦城人景徳二年进士为殿中丞送梅昌言出镇太原五马雍容出镇时都人争看好风仪文章一代諠髙价忠直三朝受圣知帐下军容生劒戟门前行色拥旌旗云笼古戍黄榆暗雪满长郊白草衰出去暂开貔虎幕归来须占凤皇池鬓间未有一茎白陶铸苍生固不迟周启明启明字昭回处州缙云人景徳中举贤良方正罢归仁宗朝仕至太常丞句一丸童子药五返使臣车䲭夷江上畬田稔牛斗星边贯索空戚维维楚丘人坚素先生同文子大中祥符初累官都官员外郎职方郎中送何水部蒙出牧袁州又领亲民任星车别紫微隼旟新命重鹤发故人稀云树看如画风帆去似飞乡中诸父老荣羡锦衣归孙元方元方大中祥符初官殿中丞送何水部蒙出牧袁州圣君再命拥朱轮合是南方受赐频双鬓任从添白发六条谁许继清尘风牵泽国秋帆远路入丰州昼锦新莫为故乡延去櫂宜春人望待行春钱丕丕惟治子大中祥符初官驾部员外郎终光禄少卿送何水部蒙出知袁州白首名郎有几人双旌昼锦不如君楚江萍暖烘朝日玉女衣轻挂晓云极浦仙舟烟澹澹髙秋郡阁叶纷纷政成更与他州别从古宜阳重艺文盛元元大中祥符初屯田员外郎送何水部蒙出牧袁州文昌郎位改清资乞领鱼符赋式微雉省月寒慵夜直隼旟风细喜秋归宜春酒助新开宴侍史香余旧赐衣客向西山思井旧莫教沤鸟见人飞青阳楷楷蜀人题玉光亭和章郇公韵鸣琴贤宰有三长吟得新词敌夜光好是断章无以和神仙官职水云乡髙觌觌字㑹之宿州蕲人第进士累官集贤院学士进给事中知单州海棠锦里花中色最竒妖娆天付本来稀绮霞忽照迷红障縠露轻笼设翠帏繁朶有情妆媚景纤枝无力带残晖好将绣向罗襟上永作香闺楚楚衣宋诗纪事巻七宋诗纪事卷八钦定四库全书宋诗纪事巻八钱塘厉鹗撰杜衍衍字世昌越州山阴人大中祥符元年进士仁宗朝拜同中书门下平章事罢知兖州以太子少师致仕封祁国公卒赠司徒兼侍中谥正献林下书怀从政区区到白头一生宁肯顾恩讐双凫乗雁常深媿野马黄羊亦过忧岂是林泉堪佚老只縁蒲柳不禁秋始终幸㑹承平日乐圣唯能击壤讴幽居卽事寂寂复寂寂告老闲居日径草高于人林鸟熟如客黄巻不释手清风常满室内顾平生心无过此时适睢阳五老图夫蹈荣名而保终吉都贵势而跻遐耉白首一节人生所难今致政官师相国杜公雅度敏识圭璋巖庙清徳令望龟准当世功成自引得谢君门视所难得者则安享之谓所难行者则恬居之燕申睢阳与賔客太原王公故衞尉河东毕卿兵部沛国朱公驾部始平冯公咸以耆年挂冠优游乡梓暇日宴集为五老㑹赋诗酬唱怡然相得宋人形于绘事以纪其盛昔唐白乐天居洛阳为九老㑹于今图识相传以为胜事距兹数百载无能绍者以今况昔则休烈鉅美过之明逸游公之门久矣以乡闾世契倍厚常品今假守留钥日登翘馆因得图像占述序引以代乡校咏谣之万一至和丙申中秋日钱明逸序五人四百有余歳俱称分曹与挂冠天地至仁难补报林泉幽致许盘桓花朝月夕随时乐雪鬓霜髯满座寒若也睢阳为故事何妨列向画图看和孙珪祕丞説章草书老来楷法不如初试向闲斋习草书下笔何曽见飞动彫章早巳过吹嘘伯英比圣功难到怀素称狂力有余若谓伊余堪继踵只应縁木可求鱼睢水卜居无似老且病惟恐归田迟一旦得引年九天还听卑为霑二品禄俾尽百年期恩深沦骨髓感极横涕洟始营菟裘地同向睢水湄城隅最穷僻匠者宁求竒卜筑悉由已轩牖亦随宜外以庇风雨内以安妻儿燕雀莫羣噪鹪鹩才一枝因念古圣贤名为千古垂何尝广居室俭为后人师亚圣乐箪食寝丘无立锥文终防世夺景相耻家为文园四壁立郑公小殿移伊余具员者适㑹承平时无术毗万务无才抗四夷为郡亦龊龊劳心徒孜孜保身亦天幸拊已宜自知开巻颜间厚复惧来者嗤朂哉知止足清白犹可追莲花凿破苍苔作小池芰荷分得緑差差晓来一朶烟波上似画真妃出浴时乡有好事者出君谟行草八分书数幅中有梅圣俞诗一首因成拙句以识二美莆田笔健与文豪尤爱南山县咏髙欲使英辞长润石每逢佳句卽挥毫清如韶濩谐音律逸似鸾皇振羽毛羲献有灵应怅望当时不见此风骚雨中荷花翠盖佳人临水立檀粉不匀香汗湿一阵风来碧浪翻真珠零落难收拾宝林寺中怀无绊外縁闲深掩禅扉客到难胜景可曽飞钖去好山多秖卷帘看昼升讲座天花落夜歩吟轩海月残今日逢师堪论道归心愁思一时寛题怀素自题巻后狂僧草圣继张颠巻后兼题大歴年堪与儒门为至宝武功家世久相传逺蒙运使度支以资政范公所寄黄素小字韩文公伯夷颂请许昌文公淮西富公题诗于后才翁复缀雅什兼寄长安晏公公亦有作衍久兹休退人事仅废不意雅故未移悉以副本为贶俾愚继之断此怔忪旣感且愧辄尔率强成拙句奉呈敢言亦骥之乘聊为续貂之比耳衍上希文健笔妙韩文文为首阳山下人宁止一言旌义士欲教万古劝忠臣颂声益与英声远事蹟还随墨蹟新当世宗工复题咏尤宜率尔尽书绅毕世长世长天圣中以虞部郎中知台州司农卿致仕睢阳五老㑹诗非才最忝预髙年分务由来近挂冠敢造鉅贤论轨躅幸依都府得盘桓篇章捧和慙风雅眷待优隆荷歳寒傥许衰容参盛列欲凭绘事永传看冯平平驾部郎中致仕睢阳五老㑹诗诏恩分务许优闲肯借留都獬豸冠名宦傥来空扰攘丘园归去且盘桓醉游春圃烟霞暖吟听秋潭水石寒退傅况兼为隐伴红尘那复举头看王涣涣礼部侍郎致仕睢阳五老㑹诗分曹归政养耆年李下何由更整冠贤相赋诗同笑傲圣君优诏许盘桓龎眉老叟俱称寿凌雪乔松岂畏寒屈指五人齐五福乡人须作二疏看朱贯贯兵部郎中致仕各还朝政遇尧年鹤发俱宜预道冠乍到林泉能放旷全抛簪绂尚盘桓君恩至重如天覆相座时亲畏地寒九老且无元老贵莫将西洛一般看曹修古修古字述之建安人大中祥符元年进士官监察御史天圣初抗疏忤㫖出知兴化军卒赠右谏议大夫池上荷叶罩芙蓉员香暎嫩红佳人南陌上翠盖立春风题清心堂天府鞠囚三节日霜台待漏五更时薰风一觉清凉睡莫问浮名髙与卑曹修睦修睦修古弟大中祥符元年进士官司封员外郎分司南京致仕赠仁晓禅师竹簟翠筠织簟寄禅斋半夜秋从枕底来若也此时人问道凉天卷却暑天开葛宫宫字公雅丹阳人大中祥符元年进士仕至工部侍郎立方之曽伯祖有青旸集句翩翻燕子朱门静狼借梨花小院闲萧贯贯字贯之临江军新喻人大中祥符二年进士第二累官刑部员外郎知饶州迁兵部员外郎宫中晓寒歌十二嶤关隐空緑兽猊呀酒椒壁馥渴乌涓涓不相续辘轳欲转霏红玉百刻香残陨莲烛五龙吐水漫寒浆红绡佩鱼无左珰两两悬足瞻扶桑红萍半规出波面回首觚棱九霞绚鸣鞘逺从天上来大劒髙冠满前殿程琳琳字天球博野人祥符四年进士举服勤词学科庆歴中官至镇安军节度使同平章事卒赠太师中书令谥文简海棠海外移根灼灼竒风情闲丽比应稀晶荧宝萼排珠琲旖旎芳丛蔟绣帷繁极只愁随暮雨飘多何计驻春晖浣花溪上年年意露湿烟霞拂客衣司马池池字和中陜州夏县人举进士歴官至天章阁待制知河中府徙同州又徙杭州晋州行色冷于陂水淡于秋逺陌初穷到渡头赖是丹青不能画画成应遣一生愁燕肃肃字穆之青州益都人第进士累迁龙图阁待制知邓州以礼部侍郎致仕僻居茅斋城市远草径接渔村白日偶无客青山长对门药炉留火煖花坞带烟昏静坐搜新句冥心傍酒樽赠惠山庆上人陆羽泉边倚瘦筇参差台殿映疎松五天讲去春骑虎一钵擎来昼伏龙像阁磬敲清有韵藓庭雪过静无踪相逢多説游方话知老灵山第几峯蒋堂堂字希鲁宜兴人大中祥符五年进士仁宗时歴官江淮发运使礼部侍郎尝两守吴郡后谢事因家焉自号遂翁有吴门集赠陈虞卿宠秩拜春坊归休识虑长埽门卑魏勃设醴谢元王一水莼鲈国羣山橘柚乡喜君添老社烟驾尚徜徉新井歌尧峯颢暹迟禅师有道行居常游吾门一日且曰山凿石造井逾歳仅成旣冽而甘大为丛林之利愿得纪述以永其传因作歌云白云莽莽青山头一穴四面飞泉流其初山间旧井涸枯肠燥吻海衆羞于时大士宝云者颐指土脉智虑周山灵所感道心爽檀施聿来工力鸠云锸齐下远雷动石火内击飞星稠百尺虚空廓地表一泓清冽呀深幽人疑从天堕月窟或问何处移龙湫次则其徒骇殊胜竞持应器尝甘柔饥狖连臂喜跳掷渴乌引喙鸣钩辀碧甃光中辘轳晓银牀侧畔梧桐秋宝坊金地互相映谷鲋坎蛙难此留傍俯江形小衣带下窥湖面卑浮沤何兹凿饮有功利一掬入口醍醐优热者濯之昏钝洪病者沃之沈痼瘳而我时邀墨客去松涧远挈都篮游浄瓶汲引试香荈雅具罗列无腥瓯比之玉乳不差别诮彼练月多谬悠今兹泉眼在鲁坞所喜云液邻莬裘苎翁旣往乏鉴者水记未载予将修此山此井永不废此歌其庶传南州过叶道卿侍读小园秀野亭连小隠堂红蕖緑篠媚沧浪卞山居士无归意却借吴侬作醉乡隠圃雅得莬裘地清宜隠者心緑葵才有甲青桂渐成阴独曳山屐往无劳俗驾寻湛然常寂处水月一菴深南湖台危台竹树间湖水伴深闲清浅採香径方圆明月湾放鱼随物性载石作家山自喜归休早全胜贺老还峣榭水中央兹为隠遯乡小园香寂寂一派晓泱泱烟草碧弥岸露桃红压墙鸱夷傥居此未必入沧浪水次揭危亭烟堤四面平栽芦延宿鹭种栁待啼莺雪霁清流涨风来夜艇横轻微莫临墍吾老嬾逢迎守会稽日修永和故事作一派西园曲水声水边终日㑹冠缨几年诗笔无停缀不似当年有罚觥赠惟政禅师禅客寻常入旧都黄牛角上挂瓶盂有时带笠穿云去便好和云作画图题亭亭深处枕清溪万木回环尽翠微梅萼破香知腊近栁梢含緑认春归风前列嶂琴三叠雪后羣山玉四围顾我此来盘礴久尘劳潇洒顿忘机句深锁烟光在楼阁旋移春色入门墙蔡齐齐字子思莱州胶水人大中祥符八年进士第一仁宗朝拜礼部侍郎参知政事出知颍州卒赠兵部尚书谥文忠小孤山危峯屹立长江上势折华胥限百蛮鳌背孤撑青玉柱斗杓斜插翠云鬟月生西海初三夜潮到东吴第一关安得扁舟多载酒放歌击楫浪花闲黄鑑鑑字唐卿浦城人大中祥符八年进士累迁太常博士为国史院编修官出倅苏州有杨文公谈苑杨公笔苑句图送李殿省赴任常熟吴山紫翠倚晴空潘令风流向此中雨饱公田方稼稔春生香径杂葩红綵舻衔尾凌波驶頳鲤骈头荐俎丰玉季情深重暌索南云延脰接飞鸿谢绛绛字希深涛之子以任补校书郎复登大中祥符八年进士甲科仁宗朝累除知制诰判吏部流内铨太常礼院出知邓州有集小隠园诗余近营别墅于小隐巖忽忆癸酉冬春诏逆虏使于陈桥驿梦中偶赋及寤写在牍背今因巖名知所赋三言前契矣遂足为八句仆本尘外士功名若毫末因寻小隠园忽见羣芳发昔梦宛可记灵契方兹达㑹须挂朝缨归弄巖前月荅梅圣俞问隐圣俞一纸书问我小隠居小隠讵有异筑室数亩余巖壑不峻崪田园非美腴所欲近丘墓歳时来埽除先人梦读史遵道本圣徒絶笔于此诗子孙无忽诸刻石置中堂但使过者趋题榜为服训义取铭盘盂后岭双松亭径术何萦迂下临富春渚万象生有无东偏作草舍可以施琴壶门前碧塘水万本栽荷蕖风来触香气长着人衣裾溪水决决流黍稻可勿枯柔桑及美果种广莫记株涧草不识名野禽多异唿坐此易歳晏渐与人世疎在昔东陵侯𤓰壠犹亲鉏杨恽谢九列种豆南山隅余尝考槃赋从我者谁欤近来傅越石趣尚若不殊傥闲丘壑径不愿升斗储如君美材具日月升云衢安敢预招挽粗自陈其愚句王貌闲如鹤黄吟苦似猿范仲淹仲淹字希文其先邠人后徙吴县大中祥符八年进士仁宗朝擢右司谏歴枢密副使参知政事以资政殿学士为陜西四路宣抚使知邠州徙邓州荆南杭州青州卒赠兵部尚书谥文正有丹阳集牡丹阳和不择地海角亦逢春忆得上林色相看如故人淮上遇风一櫂危如叶傍观欲损神他年在平地无忽险中人怀庆朔堂庆朔堂前手自栽便移官去未曽开如今忆着成离恨秖託春风管领来赠叶少卿退也天之道东南事了人风波抛旧路花月伴闲身湖外扁舟远门中驷马新心从今日泰家似昔时贫见子登西掖携孙过北隣白云高阁曙渌水后池春尊酒唿前辈炉香叩上真只应阴徳在八十富精神观风楼髙压郡西城观风不浪名山川千里色语笑万家声碧寺烟中静红桥栁际明登临岂刘白满目是诗情虎丘昔见虎眈眈今为佛子巖云寒不出寺劒浄未离潭幽步萝垂径高禅雪闭菴吴都十万户烟瓦徧东南木兰堂堂上列歌钟多慙不如古却羡木兰花曽见霓裳舞野色非烟亦非雾羃羃暎楼台白鸟忽㸃破残阳还照开肯随芳草歇疑逐远帆来谁㑹山公意登髙醉始回芝山寺楼殿冠崔嵬灵芝安在哉云飞过江去花落入城来得食鸦朝聚闻经虎夜回偶临西阁望五老夕阳开饶州作三出边城鬓似丝斋中潇洒过禅师每疎歌酒縁多病不负云山赖有诗半雨黄花秋赏健一江明月夜归迟人间祸福何须道问着衰翁也自知送鄞尉窦君片帆飞去若轻鸿一霎春潮过浙东王谢江山久萧索子真今为起清风送丁司理赴明州仙家枝叶令威孙南去司刑庇越民金阙道书微㫖在狱多阴徳是真人潇洒桐庐郡潇洒桐庐郡乌龙山霭中使君无一事心与白云空潇洒桐庐郡家家竹引泉令人思杜牧无处不潺湲潇洒桐庐郡全家长道情不过歌舞事绕舍石泉声潇洒桐庐郡严陵旧钓台江山如不胜光武肯教来严陵祠汉包六合网英豪一箇冥鸿惜羽毛世祖功臣三十六云台争似钓台髙北固楼北固髙楼海气寒使君应此凭阑干春山雨后青无数借与淮南子细看桐庐方正父家藏唐翰林画白芍药予来领郡事因获一见感叹久之题二十八字景祐元年十月七日治乱兴衰甚可嗟徒怜水调诉荣华开元盛事今何在尚有霓裳寄此花滕宗谅宗谅字子京河南人大中祥符八年进士从泰州军事推官召试学士院改大理寺丞历左司谏出知湖虢岳苏四州赠回道士华州回道士来到岳州城别我游何处秋空一劒横游茅山句曲山中古洞天金堂玉室地相连方当蘧子知非日已过茅君得道年王益益字舜良临川人荆公之父祥符八年进士任蜀之新繁令至都官员外郎和梅公仪留题重光寺罗汉院赠宪上人晓剃吟髭雪半零海窗曽呪钵龙醒早同西竺能持法应笑南僧不㑹经云气昼闲侵麈柄藓痕春老上铜瓶近来禅观都无语手指余花满寺庭詹中正中正衢州人大中祥符入年甲科时称詹白云退居宦情文思竞阑珊利户名枢莫我关无可奈何新白发不如归去旧青山须知百歳都为梦未信千金买得闲珍重尊中贤圣酒非因风月亦开颜句吟余妓散杯中酒归去蜨随头上花田况况字元均冀州信都人举进士甲科复举贤良方正累迁右正言知制诰以右谏议大夫知成都府召为御史中丞枢密使终尚书右丞赠太子太保谥宣简有金巖集琴堂西汉文章世所知相如闳丽冠当时游人不赏凌云赋只説琴堂是故基成都遨乐诗元日登安福寺塔歳历起新元锦里春意早诘旦㑹朋寀羣游仆驺导像塔倚中霄翚檐结重橑随俗纵危步超若薄清昊千里如指掌万象可穷讨野阔山势迥寒余林色老遨赏空闾巷朅来喧稚耄人物事多闲车马拥行道顾兹欢娱俗良慰羇逺抱第念民政疎无庸荅宸造二十八日谒生禄祠游浄衆寺千骑出重闉严祠浄宇邻映林沽酒斾迎马献花人艳日披红雾香飔起路尘韶华特明媚不似逺方春三月三日登学射山丽日照芳春良辰重元巳阳濵修袚除华林程射技所尚或不同从俗亦足喜门外盛车徒山半列鄽市彩堋飞镝逺醉席歌声起回头望城郭烟霭相表里秀色满郊原遥影落川涘目倦意犹逺思余情未已登髙贵能赋感物畅幽㫖宜哉贤大夫由斯见春美四月十九日汎浣花谿浣花溪上春风后节物正宜行乐时十里绮罗青盖密万家歌吹緑杨垂画船叠鼓临芳溆綵阁凌波汎羽巵霞锦渐曛归櫂促满城懽醉待旌旗种放放字明逸洛阳人隠终南山之豹林谷后以荐授左司谏累迁谏议大夫辞归大中祥符八年终工部侍郎有集潇湘感事离离江草与江花往事洲边一叹嗟汉傅有才终去国楚臣无罪亦沈沙凄凉野浦飞寒雁牢落汀祠聚晚鸦无限清忠归浪底滔滔千顷属渔家寄二华隠者我本厌虚名致身天子庭不终高尚事有愧少微星北阙空追悔西山羡独醒秋风旧期约何日去冥冥夏日山居阴阴林木静寂寂无人境红绽紫葳香岚沈玉膏冷看云时独坐慎事当中省何客驭风来新篁动疎影无题丹楼缥缈路歧傍共説祈真白玉堂珠树风髙低绛节灵台香冷醮虚皇名傅六合何昭晰事隔三清限渺茫欲识当年汉家意竹宫梧殿更凄凉黄康弼题广化寺阿育王塔齐野非吴渚支郎是子陵钓台千古月宝塔万年灯李湛湛大中祥符间祕书监永庆寺巖扉开早凉谷鸟分逺翔花气湿幽径磬声清上方云生松涧底花落藓池傍致有遗荣意移时坐石牀破山兴福寺云门十里长殿塔明朝阳半夜风雨至满山松桂香清猨啸逺树好鸟鸣虚廊尘缨断可濯胡为语沧浪龙昌期昌期字起之陵州人祥符中游京师明镐奏授太子洗马明堂汎恩改殿中丞有竹轩小集三山卽事百货随潮船入市万家沽酒市垂帘苍烟巷陌青榕老白露园林紫蔗甜苏为为祥符间知邵武军又尝知宣州湖州湖州作野艇闲撑处湖天景亦微春波无限緑白鸟自由飞栁色浓垂岸山光冷照衣时携一壶酒恋到晚凉归宣城花宣城花叠嶂楼前簇绮霞若非翠露陶潜宅卽是红藏小谢家邵武作爱重八九月登临髙下楼林红云白处寒濑泊渔舟句夜浪珠还浦春泥象印踪贾同同字希得临淄人举进士除大理评事通判充州累迁殿中丞知棣州卒门人私谥存道先生示蔡通判圣君恩重龙头选慈母年髙鹤发垂君宠母恩俱未报酒如成病悔何追方仲荀仲荀祥符中以尚书屯田员外郎知苏州虎丘海涌起平田禅扉古木闲出城先见塔入寺始知山堂静参徒散巢喧乳鹤还祖龙求宝劒曽此凿孱颜陈纲纲太常博士知晋州留题霍山应圣公庙峻极巍峩势望雄层峦叠嶂翠重重为神有感兴唐祚作镇无疆福晋封材产十州资构厦泉分数邑润耕农幽巖旧榻髙人隠絶顶遗坟古帝踪欲雨片云生峭壁未明先日照危峯断崖当午晴雷震深壑经秋积霭浓樵去每逢游洞鹿僧禅时见戏潭龙名光祀典传千载御祝牲牢致享恭赵宗万宗万字仲囦越州人大中祥符间诏举遗逸被召不起句斗悬金印心难动屏列春山眼暂开宋诗纪事巻八宋诗纪事卷九钦定四库全书宋诗纪事巻九钱塘厉鹗撰苏耆耆字国老易简子大中祥符间以父任仕至工部郎中直集贤院题虎丘虎踞标灵迹危楼杳霭间劒池沈石壁金地涌秋山塔映松轩断云迷藓迳斑磬随灵籁尽鹤伴老僧闲有句惭先哲无辞愈厚颜我来聊写望顿觉离人寰王初初宋初人有歌诗一巻青帝青帝邀春隔歳还月娥孀独夜漫漫韩凭舞羽身犹在素女商弦调未残终古兰巖栖偶鹤从来玉谷有离鸾几时幽恨飘然断共待天池一水干书秋千里南云度塞鸿秋云无迹淡平空人间玉岭清霄月天上银河白昼风潘赋登山魂易断楚歌遗佩怨何穷往来未得如张翰欲鲙霜鲸碧海东自和书秋陇首斜飞避弋鸿頽云萧索见层空汉宫夜结双茎露阊阖凉生六幕风湘女怨弦愁不禁鄂君香被梦难穷江边两桨连歌渡惊散游鱼莲叶东春日咏梅花靓妆才罢粉痕新迢递风回散玉尘若遣有情应怅望已兼残雪又兼春卽夕风幌凉生白袷衣星榆才乱绛河低月明休近相思树恐有韩凭一处栖舟次汴堤曲岸兰丛鴈飞起野客维舟碧烟里竿头五两转天风白日杨花满流水任玠玠字温如蜀人大中祥符末以凌公策荐入京进龙图纪圣诗一千韵酬以汝州团练推官三让乞授一子官题黄休复茅亭聚散荣枯一梦中西归亲友半成空唯余大隠茅亭客垂白论交有古风鲁宗道宗道字贯之亳州谯人举进士为海盐令天禧元年擢右正言神宗卽位累拜右谏议大夫参知政事迁礼部侍郎卒赠兵部尚书谥简肃登黄山三十六峯凝翠霭数千余仞锁岚烟轩皇去后无消息白鹿青牛何处眠莲花源花开十丈照峯头露褪红衣烂不收太乙真人多逸兴稳眠一叶汎中流贾昌朝昌朝字子明获鹿人天禧初召试赐同进士出身庆歴间拜同中书门下平章事英宗卽位加左仆射进封魏国公卒谥文元有集题文潞公曲水园画船载酒及芳辰丞相园林潩水濵虎节麟符抛不得却将清景付闲人凌霄花披云似有凌云志向日宁无捧日心珍重青松好依託直从平地起千寻王贽贽字至之庐陵太和人天禧三年进士庆厯中官殿中侍御史歴户部侍郎致仕过吴江吴江秋水灌平湖水濶烟深恨有余因想季鹰当日事归来未必为莼鲈苏绅绅字仪父晋江人天禧三年进士仁宗朝累官史馆修撰擢知制诰翰林侍读学士集贤殿修撰出知河阳卒金山寺九派江流涌化城登临潜觉骨毛清僧依玉鑑光中住人踏金鳌背上行钟阜云开春雨霁海门雷吼夜潮生因思絶顶髙秋夜四面云涛浸月明王逵逵濮阳人天禧三年进士官刑部郎中句下临广陌三条濶斜倚危楼百尺髙郑修修吴郡人天禧三年进士玉簪花玉色瓷盆緑柄深夜凉移向小窗阴儿童莫讶心难展未展心时正似簪余弼题慧悟禅师上方孤峯牢落几何年台殿于今插半天巳是精蓝夸絶徼更将宝塔在危颠烟霞色任阴晴变钟磬声随上下传珍重老僧无别境一生幽趣只山川曹汝弼汝弼字梦得其先青州人南唐时徙歙之休宁祥符天禧间髙蹈有声与魏野潘阆林逋善有海宁集再寄披云峯诚上人江城从别后闻説在松间度日长扃户终年不下山静为诗所役闲免事相关应喜云边客冥搜鬓未斑喜友人过隠居忽向新春里闲过隠士家旋收松上雪来煮雨前茶禽换新歌曲梅妆隔歳花应惭非遁者难久在烟霞赠披云峯岳长老禅外掩松扃闲眠度歳阴雨侵香篆湿苔长屐痕深水在铜瓶冷云归玉磬沈前山有灵药时策杖藜寻宋绶绶字公垂赵州平棘人以外祖杨徽之遗恩授太常寺太祝真宗召试学士院为集贤校理仁宗朝歴兵部尚书参知政事卒赠司徒兼侍中谥宣献有文馆记事外制禁林甲乙祕殿遗札七集上元以修史促成书特免扈从因赋属官不得陪春豫结客何妨事夜游还胜南宫假宗伯黄扉深锁暗登楼送何水部蒙出牧袁州梧楸初谢楚天凉新见腰间换印囊渔浦雾浓沈叠鼓湓江风急下危樯帝城云表瞻龙首故国星边认劒光退食斋中多燕喜暖泉春酿泛瑶觞句竒材劒客当前队丽赋骚人託后车江涵帝子翚飞阁山际真君鹤驭天忆昔唐家扃禁地粉壁曲龙闻曩记承明意义今顿还永与銮坡为故事薛奎奎字宿艺绛州正平人进士及第累官龙图阁待制权知开封府仁宗朝授枢密直学士知益州召拜参知政事罢为资政殿学士卒赠兵部尚书谥简肃有集寄金绳院正因大师僧中忆艺本超羣释氏蒙求见讨论儒行合为文畅侣诗名雅作贯休孙心灯久已传宗意命服仍尝钖帝恩宴坐栴檀消篆字眼前阛阓任嚣喧庞籍籍字醇之单州武成人举进士仁宗时为侍御史歴天章阁待制元昊反为陜西安抚使召拜枢密使同中书门下平章事加观文殿大学士以太子太保致仕封颍国公薨赠司空谥庄敏有清风集子元英朝散大夫着文昌杂録记异冬至子时阳已生道随阳长物将萌星辰赐告铭心骨愿以寛章辅至平句田园贫宰相图史富书生陈执中执中字昭誉南昌人真宗朝以父恕任祕书省正字上建储议擢右正言皇祐初累官吏部尚书同中书门下平章事拜司徒岐国公卒赠太师兼侍中谥曰恭御沟栁一度春来一度新翠光长得照龙津君王自爱天然色恨杀昭阳学舞人惠安县斋咏梅去年边上见梅花醉眼淹留未到家今日岭南攀折得忽惊身又在天涯夏竦竦字子乔江州德安人以父死事补官真宗朝举贤良除光禄丞仁宗朝累擢知制诰拜同中书门下平章事封英国公后改封郑卒赠太师中书令谥文庄有集江州琵琶亭年光过眼如车毂职事羁人似马衔若遇琵琶应大笑何须涕泣满青衫知杭州到任寄执政造化平分荷大钧腰间新佩玉麒麟南湖不住栽桃李拟伴沙禽过十春题睢阳海鴈桥边春水深畧无尘土到花阴忘机不管人知否自有沙鸥信此心咏藏擫舞拂跳珠复吐丸遮藏巧技百千般主公端坐无由见却被傍人冷眼看登通州狼山渡口人稀黯翠烟登临尝怯夕阳天残云右倚维扬树逺水南回建业船山引乱猨啼古寺电驱甘雨过闲田季鹰死后无归客江上鲈鱼不直钱应廷试殿上衮衣明日月砚中旗影动龙蛇纵横礼乐三千字独对丹墀日未斜再徙西都咏青雀寄张昇谏院弱羽伤弓尚未完孤飞谁敢拟鸳鸾明珠自有千金价莫为游人作弹丸上元应制鱼龙曼衍六街呈金锁通宵启玉京冉冉游尘生辇道迟迟春箭入歌声宝坊月皎龙灯淡紫馆风微鹤燄平宴罢南端天欲晓廻瞻河汉尚盈盈国清寺穿松渡双涧宫殿五峯围小院分寒水虚楼半落晖叶从金地下云向玉京飞欲问西来意谁传智者衣桐栢观鸟道寒藤结洞门苍藓深楼台在山畔松桧出云心土暖春长在峯高月易沈羽衣祠太乙香冷石坛阴句山势蜂腰断溪流燕尾分野花无主傍人行张瓌瓌字唐公洎之孙举进士召试学士院赐第累擢知制诰进翰林侍读学士出知濠州寄题径山怀郎简侍郎天地一洲渚北平南攲危幽并深以厚江浙清且竒武林颇幽秀川滙仍山卑应接殚天巧类非人力为径山最佳处有巖称玉芝居防俗士驾地乃贤人宜郎公留名徳平时为羽仪引年归故里不复衣朝衣留侯黄石心白傅香山期结宇名胜外日与尘事违泉石景物状尽在诸贤诗伊余来东藩滥持使者麾平生爱山水弗惮命驾之当候秋风髙逺造巖下扉澣濯缨上尘散步松间綦未能继高躅聊用慰所思毕田田长沙人真宗朝以吏部郎兼王府侍讲奏蠲临湘七都科调里人德之因祀焉曽撰湘中故事朱陵洞水帘洞门千尺挂飞流玉碎珠帘冷喷秋今古不知谁巻得緑萝为带月为钩凝碧亭四面山屏叠万重古岚浓翠锁寒空清秋独倚危阑立身在琉璃世界中石霜寺石上泉华喷勐霜境竒因此辟禅坊使君环笏留何用枯朩千余满一堂香水坎上浮图已拂天椒兰余馥尚依然九重无复修常贡空有香名与邑传穆修脩字伯长郓州汶阳人真宗东封诏举齐鲁经行之士预选赐进士出身调海州理掾忤监郡坐削籍𨽻池州遇赦叙颍州文学参军卒自五代文敝至修始独为古文有穆参军集江南寒食江城水国春光饶清明上巳多招要花阴连络青草岸栁色掩映红阑桥歌调呕哑杂吴俗髻鬟疎削传南朝谁怜北客归未去楚魄湘魂唯暗消灯黯黯有时当永恨依依何处照闲眠静临客枕愁寒雨逺出渔篷耿暝烟纤影乍攲还自立冷花时结不成圆销魂犹忆江楼夜曽对离觞赋短篇和茅秀才江墅幽居好江墅幽居好溪山数里长径通茶坞緑门带橘园香借石还胜榻聴松不让簧闲游惊里巷自作隠沦装张观观字思正绛县人中服勤辞学科为祕书郎仁宗朝歴官同知枢密院事以观文殿学士知许州卒赠吏部尚书谥文孝句保心如止水为行见真书薛田田字希稷河中河东人举进士歴益州转运使累擢龙图阁待制枢密直学士知益州迁右谏议大夫知同州成都书事一百韵金躔奥壤玉垒名区风物尚饶旷古称最仆守兹职任五年再至初则木牛流焉驰八使以均财次则皁盖朱轓奉一麾而作镇歴览胜异慷慨兴懐古人曰非感发不可以言诗非声诗不可以导志故言成志激流为美谈偶因公退辄作成都书事七言一百韵止陈乎益都事蹟罔暇以外景加诸庶几谬发于斐然讵敢芳扬于作者诗曰混茫丕变造西阡物像熙熙被一川易觉锦城销白日难歌蜀道上青天云敷牧野耕桑雨栁拂旗亭市井烟院锁玉溪留好景坊题金马促繁弦风流铺席堆红豆潇洒门庭映碧鲜表状屡言同颖穗敕书频奖竝生莲旋科杞树吹香稻剰种豌巢沃晚田仁宅不隳由政立议闱无取任情迁民知礼逊蚕丛后俗尚奢华邃古先遶郭波涛来浩浩归朝歧路去绵绵乍回黑水将成道潜到青羊恐遇仙靓女各攻翻様绣袨商兼制砑绫牋垆边泛蚁张帬幄江上鸣鼍蔟綵船石笋崚嶒衙对峙琴台恢濶寺相连羣葩艳里珍禽语百草香中瑞兽眠喜趣必臻尤伫望胜游争倦更迁延早荷叶底蹲鸱伏椶树梢头乱蜨穿鹾发牢盆浑弃卤铁资圜法免肧铅丰饶物态宁殊越美丽姝姬酷类燕西海号雄彰传纪南康辞健积铭镌良工手技髙容学妙隠丹方祕不传倚劒灵关凌絶顶梦刀孤垒削危巅金华巷陌遗三品石镜伽蓝露一拳信落荆州随鼓枻检颁芝阙聴摇鞭若量内地寒暄异且在遐陬水陆全渝舞旧云传药府巴谈谁曰系言诠九苞绾就佳人髻三闹装成子弟鞯欲辨坤维寻地理才临益部认郊廛文翁室暗封苔藓葛亮祠荒享豆笾货出军储推赈济转行交子颂轻便气蒸蒟蒻根须润日罩楩楠树影圆药寺风光虫蛰外花潭遨乐鵙鸣前聚源待拟求凫氏贮怨那能雪杜鹃丛植森荣还蓊蔚夹流湍迅迥潺湲鲜明机杼知无算细碎锥刀不啻千合伴鸦鬟齐窈窕对陪霓袖竞翩翾五门冷映岷峨雪千里爰疏灌堋泉茂盛八纮宜得最髙腴十道比俱偏袁滋不到生无分段相重来宿有缘款召相如登兔苑骤迁太白步花甎葳蕤草木时为瑞竒秀江山代产贤晓后细风红灼灼夜中微雨碧芊芊锦亭燄烛明歌障绣阁香毬熨煖氊宝塔徘徊停隼旟观街杂㳫拥辎軿酴醿引架家家郁踯躅攀条处处妍重爱鲁儒提徳柄威降曹将董戎旃欢谣少负賨人勇长讲多经楚客禅似蔟绮罗偏焕耀如流车马倍喧阗搘机显绰名堪録题柱芬芳事莫捐李特锋铓徒恃险张仪规画自持颠鹰扬器业成悠久乌合姦雄败转旋漫向鼎分澄霸道却当龟化验都鄽强贪楚灭悲倾辙广洽尧询喜慕羶侧弁猖狂抛玉斚归鞍酩酊堕金钿氛埃屏息云常覆稼穑繁滋泽靡愆睿圣宵衣垂乃睠贵臣驰驿每传宣石牛迈路加歆飨江渎隆区助洁蠲避暑亭台珍簟设纵开池沼钓丝牵遮蛮带砺长能固捍蜀金汤远益坚何武甲科曽继踵严真卜兆䍐差肩储书竞甲诸家集博识咸修百氏笺纸碓暮舂临岸浒水樽春注河壖华严像阁凉堪爱净衆松溪僻可怜学射崔嵬横罨霭放生寛广媚漪涟藓庭嫩笋青篸篸风槛新荷绿扇扇守戍貔貅千万骑采葑簪笏两三员清江泻势方流巽大面盘形正压干电扫谷风藏虎啸雷瞋官树洒龙涎郃占逖应星舒彩栾噀端聆火扑然令范式驱民缺缺咨谋畴倚道平平性寒甘蔗猱偷啮体腻芭蕉蠹莫沿志读备兴重掩巻史看唐幸嬾终篇雕盘姹女呈酥作水巷痴童飏纸鸢初下城头迷鄠杜暂来犀浦误伊瀍变秦言语生皆㑹恋土情懐死不悛结厦斧斤宗简易入神丹雘厉精专栁隄夜月珠帘卷花市春风绣幕搴十县版图分户籍一城牌肆系民编受辛滋味饶姜蒜剧馔盘飱足鲔鳣月季冒霜秋肻挫荔枝冲瘴夏宜然几番丛箐鸣虚籁是箇园林噪嬾蝉蠢物乗时先养育菁英届候别陶甄地丁叶嫩和岚採天蓼牙新入粉煎平代启闱闻继岌监军凭轼见刘焉蕙兰馥裛幽蹊畔菱芡交铺曲岛边缯网晚晴夸蹴踘画绳寒食戏秋千氤氲紫雾蒙都邑缥缈丹霞聚偓佺螭伏自然销劒戟蝼翻几度起戈鋋宦游止叹音尘阙乡饮何惊歳月遄灵寿桃枝竒共结金砂银砾贵相联埋轮昔按均输命叱驭今分太守权徒为行春飞皁盖讵能许国报青钱政经旋考尤多僻民瘼深求尚未痊虽愧袴襦非叔度日期毫墨有冯涓僶遵亷察思从训克谨操修敢好畋南市醉过攅帜队西楼欢坐列琼筵烦嚣谨畏伤淳厚惠黜周防近巧谝重禄省心宜致宼薄材庄貌若临渊扶危颇异巢居幕劝善还同矢在弦叨莅一麾康远俗等闲光景又三年王随随字子正河南人举进士累擢知制诰迁龙图阁直学士仁宗景祐中拜门下侍郎同中书门下平章事昭文馆大学士罢除彰信军节度使判河阳卒赠中书令谥章惠题栖霞山房虚窗残烛明攲枕旅懐清永夜起松籁半天疑雨声吟余闲景象道胜小荣名钟罢星河曙悠悠回斾旌临终作画堂灯欲灭弹指向谁説去住本寻常春风埽残雪句好客几嫌州路僻爱山长上郡楼髙水村烟暝早山馆夜寒多扫径苔痕破开扉竹影分一声啼鸟禁门静满地落花春日长桑斧劙春色渔歌唱夕阳掌禹钖禹钖字唐卿郾城人中进士第歴官直祕阁英宗卽位迁太子賔客以工部侍郎致仕卒尝预修皇祐方域图志及校正类篇本草图经句风定落花深一寸日高啼鸟度千声晓莺林外千声啭芳草堦前一尺长王洙洙字原叔应天宋城人举进士官直龙图阁同判太常寺坐事黜知濠州徙襄州召还累迁翰林学士改侍读兼侍讲学士卒谥曰文题岘山石幢襄阳南出大路奔小山曰岘名特尊山形卑堕不峻极屹若巨首临江濆大山半宫不成霍絶水阙左非为亹砠巅赑屓戴危石箕踞曼衍罗芳荪汉流长骛濵其足东望弥迤皆平原槎头下瞰罟罶集蔡洲近眺田园蕃何物兹山匪秀出得使今古闻聴喧自昔羊公好登览山名直为贤者存鹿门望楚镇区境鳯林冠盖延山樊丹巖翠壁互幽胜日月亏蔽烟岚屯公胡遗彼而乐此谈者未始聊诊论吾谓圣达竟超豁高览便欲周干坤孔登泰山小天下阮升广武叹竖昏㑹稽探穴禹书出之罘望海云涛翻此中风景亦虚逺极目见尽江山源东吴未定劳机䇿置酒啸咏纾忧烦数顾温甫恤躬后誓将百岁游精魂对公盛徳与山永正唯湛辈如公言今兹去公仅千载凛然英气犹轩轩我来追古一长息旧迹废毁成悲呑民豪占山童其木嘉植不得容本根利取薪苏积稇絭粥之陶旊供烧燔羊公无庙忽不祀但纵淫鬼歆牲蘩中庭有碑卽堕泪至今观者懐仁恩于民何诛不足问非民忘徳由官惽下教里邑复祠宇叙诸祭典跻之元思仁爱树恭所茇禁止樵伐修壖垣且欲王命得守固誊言状事驰九阍书闻天子蒙报可金石款刻垂后昆使民永念古遗爱朂尔风化常丕敦吕夷简夷简字坦夫先世莱州人祖龟祥知寿州遂家焉大理寺丞蒙亨之子宰相蒙正之犹子第进士庆厯初拜司空平章军国重事封许国公薨赠太师中书令谥文靖有集天花寺贺家湖上天花寺一一轩窗向水开不用闭门防俗客爱闲能有几人来江南立春灰律何时应江春昨夜来细风先动栁残雪不藏梅余冷迷清管微和发冻醅闭门无客到樽俎为谁开重游雁山往来游海峤上彻最高层云外疑无路山中忽见僧虎蹲临涧石猿挂半巖藤何日抛龟纽孤峯上再登句梅无驿使飘零尽草怨王孙取次生人为子推初禁火花愁青女再飞霜范雍雍字伯纯世居河东父徳隆葬河阳因家焉举进士为洛阳簿天圣中累官枢密副使元昊叛拜镇武军节度使知延州左迁户部侍郎复吏部侍郎知河南迁礼部尚书卒谥忠献纪西夏事七百里山界飞沙与乱云虏骑择虚至戍兵常忌分啸聚类宿鸟奔败如惊麕难稽守边谣应敌若丝棼承平废边事备预久已亡万卒不知战两城皆复隍轻敌谓小丑视地固大荒愿因狂狡判从此葺兵防剧贼称中塞驱驰甲铠精昔惟矜突骑今亦教攻城伏险多邀击驱羸每玩兵拘俘询虏事肉尽一无声王竒竒字汉谋赣县人真宗时官至殿中侍御史旅中有感泽国来游岂厌重羁孤懐感自无穷鴈声不到歌楼上秋色偏欺客路中宿寺梦回莲叶雨渡江衣冷荻花风谁怜未得青云志琴劒年年西复东续县令题雁诗只只衔芦背晓霜昼随鸳鹭立寒塘晚来渔櫂惊飞去书破遥天字一行杨偕偕字次公中部人举进士歴翰林侍读学士左司郎中出知越州改杭州召为右谏议大夫以工部侍郎致仕郡舍偶书偃息铃斋度歳华着书人尽笑聱牙斯文自信惊天地吾道谁知系国家独爱杉篁寒不变更怜江海濶无涯因思朝市争名地何似优游刺史衙宋诗纪事巻九宋诗纪事卷十钦定四库全书宋诗纪事巻十钱塘厉鹗撰李淑淑字献臣徐州丰人少傅若谷子年十二献文行在真宗赐童子出身授校书郎景祐初知制诰除翰林学士累官户部侍郎出知河中府卒赠尚书右丞有李公诗苑类格及别集题周恭帝陵弄楯牵车挽鼓催不知门外倒戈回荒坟断陇才三尺犹认房陵半仗来题滑州廨滑守如今是世官阿戎出守自金銮郡人莫讶留题别孙息期同住此看朱巽巽扬州天长人真宗朝官至工部侍郎守雍州子寿昌因母刘被出弃官寻至同州得焉以孝闻天下句塞垣古木含秋色祖帐行尘起夕阳成鋭鋭许州临颍人应制科高第尝以诗献王丞相随句綵槛应无分春风不借恩林垧垧福州罗源人真宗朝特奏名有南华集咏瑞桧古殿当年欲葺时槎牙高桧碍檐榱人间斤斧难容手天上风雷为转枝烟色併来春益重月华饶得夜相宜吾皇一驻銮舆赏从此声名四海知李畋畋蜀人与任介郭震为莫逆交仕至尚书郎送钤辖馆使王公郄縠诗书奕世传西人歌徳别戎旃三朝功业标勋府四稔恩绥播蜀川耦射隔花闻破帖分题临沼间中筵归朝圣㫖俞佥望畿内封侯养重权程戡戡字胜之阳翟人举进士仁宗朝擢再知益州累官户部侍郎枢密副使寻拜鄜延路经畧安抚使英宗卽位召还道卒赠太尉谥康穆送钤辖馆使王公归骑翩翩去路賖郁葱佳气望天涯艰危劒阁三千里惠爱刀州十万家龙尾道边瞻日彩鹿头关外别春华金明扈从宸游处休忆连年泛浣花靳宗送钤辖馆使王公再任坤维报政成紫泥恩诏下神京摇鞭有客添归兴折栁何人不怆情杜宇江山经鸟道海棠池馆忆龟城尊前执手难收泪投分从来比弟兄王景送钤辖馆使王公四稔总兵钤轻裘叔子慙抗棱遐徼伏敦信逺民谙赴召薰风布离襟腊酒酣吾皇思将帅有意在江南解程送钤辖馆使王公武帐推恩诏十行雍容鸣玉觐清光四年爱日民谣浃五月炎风驿路长劒阁烟云迷去斾栁营笳鼓惨离觞浣花纸贵传新集留得诗名继许昌黄垍送钤辖馆使王公四年军法表巴邛归骑俄乗紫汉风家绪旧传三棨贵将材元藴万人雄锦城离思云容敛山国行章斾影红到日定知新渥重主寮今是黑头公姚涣送钤辖馆使王公家传勲力世能贤四载坤维领帅权南诏酋豪弥款附西州士庶赖蕃宣输忠感慨由诚府接下恩勤自意筌月夕过从多命席花时酬唱旋成编雅歌余暇军容肃陟状升闻帝愿延驰驿遽趋三召节执圭俄觐九重天汉廷仪衞咸祗若蜀郡名僚共黯然赐对定应留晷刻畴庸当便进班联圣神倚注期蕃钖宥密崇高待九迁下客尘劳遇知已愿言攀附跂英躔田瑜送钤辖馆使王公阃外膺宸寄坤维握虎兵真纯逾璞玉方重敌长城肯构诗名着承家将畧明四年凝茂绩一节促归程水际旌旗影风前鼓吹声西州懐惠爱北阙被恩荣䕶衞亲严近雍容侍穆清分携暂销黯良㑹在神京高惟几惟几官殿丞送钤辖馆使王公游宦俱为关外人与君五看海棠春园林选胜联镳徧风月相思命驾频大斾先时辞蜀道短辕何日见京尘子牟又起离羣恨欲操行袪重怆神海棠故国庸岷外孤根楚苑中使梅休妒白仙杏已饶红旋恐阳城破寻忧下蔡空几时梦巫崃独立怨春风张靖送钤辖馆使王公保塞昔年尝闭垒甘陵今嵗又劳师将军镇蜀功多少不见干戈出虎皮玉勒嘶风出锦城山光野色助离情行行莫倦神华逺芳草连云伴去程范讽讽字补之齐州人举进士第累官翰林侍读学士给事中知兖州迁光禄卿题鼎州甘泉寺平仲酌泉回北望谓之礼佛向南行烟岚翠锁门前路转使高僧厌宠荣题济南城西张寺丞园亭园林再到身犹健官职全抛梦乍醒惟有南山与君眼相逢不改旧时青石延年延年字曼卿一字安仁其先幽州人家宋城真宗録三举进士为三班奉职歴太子中允同判登闻鼓院有集题孙可久别墅南北霑河润幽深在禁城叠山资逺意让俸买闲名闭户断蛛网折花移鸟声谁人识高趣朝隠石渠生平阳代意一篇寄师鲁十年一梦花空委依旧山河损桃李雁声北去燕西飞高楼日日春风里眉比石州山对起娇波泪落妆如洗汾河不断天南流天色无情淡如水下第偶成集句一生不得文章力欲上青云未有因圣主不劳千里诏嫦娥何惜一枝春凤皇诏下虽霑命豺虎丛中也立身啼得血流无用处着朱骑马是何人年去年来来去忙为他人作嫁衣裳仰天大笑出门去独对春风舞一塲曹太尉西师仁者虽无敌王师尚有征独乗金廏马都领铁林兵肃气关河暮屯烟部落晴旗光秋烧合甲色夜江横士喜击中鼔敌疑闻后钲无私乃时雨不杀是天声濯濯前谁拒堂堂彼自倾寒踰博望塞春宴隗嚣城外使戎心伏旁资帝道平公还如画像为赞学班生金乡张氏园亭亭馆连城敌谢家四时园色鬭明霞窗迎西渭封侯竹地接东陵隠士𤓰乐意相关禽对语生香不断树交花纵游㑹约无留事醉待参横月落斜筹笔驿汉室亏皇象坤干未卽宁姦臣与逆子摇岳复翻溟权表分江域曹袁鬬夏垧虎奔咸逐逐龙卧独冥冥从衆非无术欺孤迺不经惟思恢正道直起复炎灵管乐韬方畧关徐骇观聴一言俄遇主三顾已忘形南旣清蛮土东期赤魏庭出师功自着治国志谁铭歴劒兵如水临秦策若瓴举声将溃虏横势欲逾泾仲达耻巾帼辛毗严壁扃可烦亲细务遽见堕长星战地悲陵谷来贤赏徳刑意中流水逺愁外逺山青想像音徽在侵寻毛骨醒迟留慕英气沈叹抚青萍春阴寒食少天色春风多栁花倚楼心目乱不觉见栖鸦瀑布飞势挂岳顶无时向此倾玉虹垂地色银汉落天声万丈寒云湿千巖暑气清沧浪不足羡就此濯尘缨灯回鳞抱双蔕倒凤吐丹荣冰宇寒生晕风疏动有声烬垂金藕细影透玉荷清斗帐依东壁谁人梦不成南朝南朝人物尽清贤不是风流卽放言三百年间却堪笑絶无人可定中原送人逰杭激激霜风吹黑貂男儿醉别气飘飘五湖载酒期吴客六代成诗倍楚桥水树渐青含晚意江云初白向春娇前秋亦拟钱唐去共看龙山八月潮古松直气森森耻屈盘铁衣生涩紫鳞干影摇千尺龙蛇动声撼半天风雨寒苍藓静縁离石上丝萝高附入云端报言帝室抡材者便作明堂一柱看句行人晚更急归鸟夕无行天寒河影淡山冻瀑声微水尽天不尽人在天尽头草白有时荣发白不再好人生不如春发白不如草弋下失冥鸿网细遗巨鲲风劲香逾远天寒色更鲜秋天买不断无意学金钱洛渚微波常映步汉宫香水不濡肌独步世无吴苑艳浑身天与汉宫香耻生汤武干戈域宁死唐虞揖逊区中散向人疎嬾甚步兵因酒过差多狄遵度遵度字元规侍郎棐之子长沙人以父任为襄城簿早卒有集佳城篇续梦中作佳城郁郁頽寒烟孤雏乳兽号荒阡夜卧北斗寒挂枕霜拱木落雁连天浮云西去伴落日行客东逝随长川干坤未毁吾尚在肯与蟪蛄论大年和涣之深秋月夜书事洞庭叶下凉飕飕冻天顽白凝不流圆月拟缺不忍缺轻露欲浮终未浮忆吹朱籁凤軿上更采紫芝云峤陬玉楼天半几千尺珠树玲珑悬上头咏芭蕉植蕉低檐前双丛对含雨叶闲求丹心一日视百俯胸中数寸赤不惜为君吐心尽腹亦空况复霜雪苦非无后凋意柔脆不足御魏野野字仲先号草堂居士蜀人后居陜州东郊真宗西祀闻其名遣中使召之野闭户踰垣而遁天禧三年卒赠祕书省着作郎有草堂集鉅鹿东观集晨兴夜长乆待得晨兴耽枕僮犹唤不譍烧叶炉中无宿火读书窻下有残灯临堦短发梳和月傍岸衰容洗带冰料得巢禽翻怪讶寻常日午起慵能闲居书事无才动圣君养拙住西村临事知闲贵澄心觉道尊成家书满屋添口鹤生孙仍喜多时雨经春免灌园谢寇莱公见访昼睡方浓向竹斋柴门日午尚慵开惊回一觉游仙梦村巷传唿宰相来书友人屋壁达人轻禄位居处傍林泉洗砚鱼吞墨烹茶鹤避烟闲惟歌圣代老不恨流年静想闲来者还应我最偏春日述懐春暖出茅亭携筇傍水行易谙驯鹿性难辨鬬鸡情妻喜栽花活儿夸鬬草赢翻嫌我慵拙不解强谋生冬日书事十月天不暖前村到岂能闲闻啄木鸟疑是打门僧坏砌平山雪空堂照瀑冰晚来因出户方始暂携藤题普济院河上似江边寺临河掩关百年人自老一阁意常闲野阔连天碧苔多徧地斑数声离岸橹几点别州山寒食花藏县重阳菊遶湾悬崖分鸟道隔水似尘寰雨急和僧语云高共鹤攀磬声喧水槛旛影落波澜雁去归汾曲槎来犯斗间冷斋如有暇到此屡开颜暮秋闲望水阁闲登览郊原欲刈禾坏檐巢燕少积雨病蝉多砧隔寒溪擣钟随晓吹过扁舟何日去江上负烟蓑夏夜与臧奎陈越会宿河亭联句三十韵雨破畏日沈月出酷暑歇衙中河亭上静与山不别良朋俱逺来文㑹一何悦箕踞巾舄闲玩好琴樽列烦礼厌拘挛陈言誓摆脱挥麈影参差饭菜香馥烈酒令时解严谈锋久不缺乐天无荒淫饱徳异饕餮高谈闻谑浪正义排诡谲抗俗絶依违评文无诋讦舆论鄙诪张奴学贱剽窃征引角竞出联唱更相发较善合权衡驰义同轨辙万物情难逃千古疑皆决圣道约扶持淫辞谋劓刖风鉴定妍媸天机藏巧拙是物有废兴惟道无本末义路自坦夷世途终兀臬烈士死光辉常徒生汨没逸义小风云直笔轻斧钺孟轲心不动陶潜腰耻折疲倦仆屡更辉映烛频䟦浩歌不成调狂舞宁赴节气候随斗占分野为星别蛬韵时断续渔灯乍明灭河声疑地震电影若天裂飘风夺轻纨零露透疎葛酒海倾屡空诗源浩不竭咸平己亥嵗二年时六月此㑹是何人其名野奎越贻王魏公人间宰相惟三载君在中书十四年西祀东封俱巳了好来平地作神仙题壁絶句谁人把我狂诗句写向添苏绣户中闲暇若将红袖拂还应胜得碧纱笼清明无花无酒过清明兴味萧然似野僧昨日邻翁乞新火晓窻分与读书灯寻隠者不遇寻真误入蓬莱㠀香风不动松花老採芝何处未归来白云满地无人扫句千林蠹如尽一腹馁何妨吉凶终在我翻覆谩劳君棊退难饶客琴生却问儿雁急长天外颿迟落照中五色中偏贵千花后独尊林逋逋字君复钱塘人隠西湖之孤山真宗闻其名诏长吏嵗时劳问卒赐谥和靖先生有集山村冬暮衡茅林麓下春气巳微茫雪竹低寒翠风梅落晚香樵期多独往茶事不全忙双鹭有时起横飞过野塘宿洞霄宫大涤山相向华阳路暗通风霜唐碣朽草木汉祠空劒石苔花碧丹池水气红幽人天柱侧茅屋洒松风秋山不可尽秋思亦无垠碧涧流红叶青林点白云凉阴一鸟下落日乱蝉分此夜芭蕉雨何人枕上闻西湖混元神巧本无形匠出西湖作画屏春水浄于僧眼碧晚山浓似佛头青栾栌粉堵摇鱼影兰杜烟丛阁鹭翎往往鸣榔与横笛斜风细雨不堪聴湖上初春偶作梅花开尽腊亦尽晴暖便如寒食天春色半归湖岸寺人家多上郭门船文禽相并暎短草翠潋欲生浮嫩烟几处酒旗山影下细风时已弄繁弦酬昼师西湖春望笛声风暖野梅香湖上凭阑日渐长一样楼台围佛寺十分烟雨蔟渔乡鸥横残葑多成陈栁映危桥未着行终约吾师指芳草静吟闲步岸华阳梅花衆芳摇落独暄妍占尽风情向小园疎影横斜水清浅暗香浮动月黄昏霜禽欲下先偷眼粉蜨如知合断魂幸有微吟可相狎不须檀板共金尊吟懐长恨负芳时为见梅花辄入诗雪后园林才半树水边篱落忽横枝人怜红艳多应俗天与清香似有私堪笑羗人亦风味解将声调角中吹咏蜨细眉双耸敌秋毫荏苒芳园日几遭清露宿花应自得暖风和絮欲争高情人殁久魂犹在傲吏齐来梦亦劳闲掩遗编苦堪恨不并香草入离骚顷得宛陵葛生所茹笔每用之如麾百胜之师横行于纸墨间所向无不如意惜其久且弊作诗以録其功神锋虽缺力终存架琢珊瑚欠䇿勲日暮闲窻何所似灞陵憔悴故将军制诰李舍人以松扇二柄并诗为遗亦次来韵编松为箑寄山中兼得紫薇诗一通入手凉生殊自慰可烦长聴隠居风孤山雪中写望片山兼水遶晴雪复漫漫一径何人到中林尽日看逺分樵载重斜压苇丛干楼阁严城寺疎钟动晚寒孤山从上人林台写望林表秋山白鸟飞此中幽致世还稀谁家岸口人烟晚坐见渔舟两两归送史殿省典封川炎方将命选朝伦治行何尝下古人拥斾肯辞临逺郡登舻还喜奉慈亲水连芳草江南地烟隔寒梅岭上春若过中涂值归雁慰懐能与致音尘春日斋中偶成空阶重叠上垣衣白昼初长社燕归落尽梅棠人卧病春风时复动斋扉句隠非秦甲子病有晋春秋水天云黑白霜野树青红风回时带笛烟逺忽藏村唐异异字子正闲居书事幽居经宿雨屐齿徧林塘一径无过客千峯自夕阳昼禽多独语夏木有余凉招隠书慵寄时清谁肯忘韩退退字知止绛州人絶句山下跨雪精上便不论程嗅地打不动笑天休始行黄亢亢字清臣浦城人有东溪集临水人生朝复暮水波流不驻去年昨日水今日到何处惆怅雨残花嫣红随水去花落水东流识尽人生事令狐揆揆字子先安陆人句借书离近郭冒雪渡寒溪高言言字明道汴人呈友人昨夜阴风透胆寒地炉无火酒缾干男儿慷慨平生事时复挑灯把劒看段全全与丁谓同时人称段推官句斜搊花脚面阔大打亷搋张仲威仲威官舒州守设醮灵仙观瑞气葱葱雨露边璧门金阙倚层巅青霓绛节严中夜緑盖丹舆㑹九天香染旧泥封宝洞声传鸣鹤湛灵泉分明步入烟霄上何必餐霞驻少年廖齐永州有感下马连声叩竹门主人何事感遗恩回头泣向儿童道重见甘棠旧子孙周序经少陵墓杜陵诗客墓遥倚北邙巅断碣居人识高名信史传猿声悲落照树色翳寒烟唯有文章在辉光夜烛天宋诗纪事巻十宋诗纪事卷十一钦定四库全书宋诗纪事巻十一钱塘厉鹗撰宋庠庠字公序初名郊字伯庠安州安陆人徙开封之雍邱天圣二年举进士第一入翰林为学士厯检校太尉平章事枢宻使封莒国公以司空致仕卒赠太尉兼侍中谥元宪有集答叶道卿纸尾勤勤问姓名禁林依旧玷华缨莫惊书录题臣向便是当时刘更生展江亭成留题緑鸭东陂已可怜更因云窦注新泉凿开鱼鸟忘情地展尽江湖极目天向夕旧滩都浸月遏空新树便留烟使君直欲称渔叟愿得闲州不记年落花一夜春风拂苑墻归来何处剰凄凉汉臯佩冷临江失金谷楼危到地香泪脸补痕烦獭髓舞台收影费鸾肠南朝乐府休赓曲桃叶桃根尽可伤庄惠后挽词妫幄柔明训尧闱保䕶贤别居长乐寝让给水衡钱谨疾方加膳收神亟去仙宸襟増服纪追报焕终天昔帝推嫔则吾君頼母慈陪陵汉家葬异室閟宫祠雾暗星轩隠天愁月御移翟车参享路无复庙中期庄献太后挽词宝慈垂母训一纪御璇除地有占沙旧天仍补石余轩星沦夕纬翟辂去宸居异日金縢启方知复辟书旰昃身无惮寒暄疾有加灾生织女柰魂断濯龙车廞翣浮晨旭边箫咽暝霞唯留长乐注刋美在皇家季秋晓出题山光寺旦夕人语喧汎舟北城曲十里望禅刹飘若尘外躅是日秋宇髙清辉澹晨旭林风唱残蜩泽稗下饥鹄野实迎露黄川芜傲霜绿循涯得微径舍楫步幽麓佛寺讶靓深僧庐互重复山气导真想天香洗烦欲嗟余秉微尚邱壑返初服失计蹈尘嚻虚名玷缨毂妄排金马门谬草紫泥牍器偏固自倾绠短良难续何言一麾出尚参九州牧恩深无后疵颜腼有余恧孔训惩惮改羲爻许频复朅来清浄区兾脱泥涂辱醉象或可调藩羝悔前触万缘自我空至道非外朂聊谨三载期吾得事栖伏宋祁祁字子京天圣二年与兄庠同举进士奏名第一章献太后以为弟不可先兄乃擢庠第一而寘祁第十时号大小宋累迁知制诰工部尚书翰林学士承㫖卒谥景文有集九日食餻飈馆轻霜拂曙袍糗餈花饮鬬分曹刘郎不敢题餻字虚负诗中一世豪玉堂作粉署重来忆旧逰蟠桃开尽海山秋宁知不是神仙骨上到鳌山更上头清明日集西园日日西园春思催携觞结客上髙台正缘从事青州至更许书生洛下来早叶已成花半落新巢未定燕千廽芳辰物物皆堪爱併作髙阳倒载媒中山立秋峯云晓影破孱颜万里风生结早寒人在兜零烟外走嵗从鶗鴂口中残槽声併滴添新酎笥月兼轮掩故纨白发光阴诚可惜五年搔首问长安八月望夜无月有感素波凉晕淡曽城怊怅三年此夜情独卷练帷成黙坐暗虫相命作秋声闰正月二十五日送客寻春集裴氏园寻春选客共流连雨罢春郊物物妍黄抹柳梢初徧后紫黏花蕚未开前朋衿自为交驩惨醉斝谁能辨圣贤犹頼斜阳催跋马不然离恨损丝弦七月二十七日客雁归何处寒螀鸣不休兼之清夜永副以长年愁家令有移带中郎余白头此怀诚自感何頼怨髙秋十日宴江渎亭节去欢犹在賔来赏更延悠扬初短日凄𦂳乍寒天霁沼元非涨秋花自少妍蚁留新献酎蕙续不残烟口鰋冲余藻游龟避折莲流芳真可惜从此遂凋年过摩诃池十顷隋家旧凿池池平树尽但回隄清尘满道君知否半是当年浊水泥池边不见帛阑船麦壠连云树绕天百嵗兴衰已如此争教东海不为田余既到郡有诏仍修唐书寄局中诸僚一章通奏领州麾诏许残书得自随吾党成章真小子官中事了是痴儿昏眸视久花争乱倦手搔余雪半垂所愿弟兄皆杰笔刘生当见汗青期司马相如琴台故台千古恨犹对旧家山半夜鸾鳯去他年驷马还死忧封禅晚生爱茂陵闲唯有飘飘气仍存天地间江渎亭一翚掀翅压溪隅吏事初闲此燕居断岸有时通畧彴轻风尽日战栟榈云鸿送目挥弦后手板看山拄颊余芰碧蒲青来更数江人多识使君旟九日药市作阳九协嘉神期入始多暇五药㑹广廛游肩閙相驾灵品罗贾区仙芬冒闉舍撷露来山阿斸烟去巖罅系道杂提携盈襜更荐借乗时物无贱投乏利能射痈苓互作主参荠交相假曹植谨赝令韩康无二价西南嵗多疠卑湿连春夏佳剂止刀圭千金厚相谢刺史主求瘼万室系吾化顾頼恶石功扪衿重惭唶将归远假西南守三逢梅柳新衰令宦情薄老惜嵗华频郫酿工销日巴禽巧唤春离家何所恨雁后作归人览蜀宫故城作国破江山老人亡岸谷摧鸳飞今日屋鹿聚向时台故苑犹飞雪荒池但刼灰頳遗煳处壤阖记数残枚恨月窥林下悲风觅陇来依城狐独速失厦燕裴回废社才存树阴垣自上苔有情惟杜宇长为故王哀集海云鸿庆院地胜祠仍古春余物徧华山云时抱石佛雨不萎花岭挟楼梯峻巖牵殿墄斜淙谿杂环佩怪蔓走龙蛇供坐僧飞钵香园客戏沙吾逰真草草深意属青霞秋夜西风已飘上林叶北斗直挂建章城人间底事最堪恨络纬啼时无妇惊咏汉史朱游英气凛生风濵死危言悟帝聪殿槛不修旌直谏安昌依旧汉三公题三泉龙洞蚪洞耸云峯缘虚一栈通云披䨇壁敞树补半巖空穊竹森烟纛飞泉曵玉虹重萝不肻昼阴壑自然风岭断天斜碧崖倾日倒红浮丘邈难遇留恨翠微中蛙越国车前矜勇甚子阳井底太骄生乗时不羡云溟乐口作仪同鼔吹声蜨扑粉曽过宋玉墻一身生计託流芳不须长结东风愿秋菊春兰各有香吴中友人惠蟹秋水江南紫蟹生寄来千里佐吴羮楚人欲使衷留甲齐客何妨死愿烹下筯未休资快嚼持螯有味㪚朝酲定知不作蟛蜞悞曽厠西都博士名腊后晚望寒日系难定鸣笳弄已休冻崖初辨马昏谷自量牛汉树临关宻胡泉入塞流登髙能赋未风物古尧州送越州陆学士梅天霞破候旗干乡树依然越絶闲挟䇿当年逢掖去怀章此日绣衣还亭余内史浮觞水路入仙人取箭山牛酒盛夸先墅宴不妨春诏得亲班答劝农李渊宗嘉州江行见寄嘉月嘉州路轲峩按部船山围杜宇国江入夜郎天霁引溪流望凉供水阁眠愧君舟楫急遂欲济长川赠清逸魏处士奕世依巖石襃恩下帝庭姓名髙士传父子少微星池熘遥通涧家林近带垧分明诏书意天极赐鸿冥长安道中怅然作三辅古风烟征骖怅未前山园蓬颗外宫室黍离边树老经唐日碑残刻汉年便须真陨涕不待雍门弦寒食假中作九门烟树蔽春㕓小雨初晴泼火前草色引开盘马地箫声催暖卖饧天萦丝早絮轻无着弄䄂和风细可怜鳌署侍臣贪出沐珉糜珠馅愧颁宣拟杜子美崃中意天入虚楼倚百层四方遥谢此登临惊风借壑为寒籁落日容云作暝阴岘井北抛王粲宅楚衣南逐女嬃砧十年不识长安道九籥宸开紫气深春宴行乐家园园芿初干小雨泥饮壶游屐况亲携身轻早蜨千囬舞技痒新禽百种啼乗饮草茵侵坐輭畏风桃绶向林低阳晖自有留人意衔照髙楼未遽西把酒歌管嘈嘈月露前且将身世付酡然漫夸鼷鼠机头箭不识醯鸡瓮外天青史有人讥巧宦黄金无术治流年君看醉趣兼醒趣始觉灵均更可怜落花坠素翻红各自伤青楼烟雨忍相忘将飞更作廽风舞已落犹成半面妆沧海客归珠迸泪章台人去骨遗香可能无意传䨇蜨尽付芳心与蜜房希夷崃仙馆三峯下年华百嵗中梦休孤蜨往蜕在一蝉空蘂笈微言袐霄辰浩气通丹遗䑛后鼎林遣御余风布雾沈荒白飡霞委暗红蛾眉有归约飞步与谁同寄大固山嘉祐院长吉上人名髙身愈隠孤钖倚巖扄园布黄金地台藏白马经庵云吞暝烛涧月㵼虚瓶坐想谿桥路莓苔又㡬青句色映堋云烂声迎羽月迟碧云谩有三年信明月空为两地愁蟹美持螯日鲈香抑鲊天晓日侵帘押春寒到被池青帝回风还习习黄人捧日故迟迟虺蔓相结盘虬梢久回曲纷若未结绳繁如巳纶綍谁言汉朴学正似楚枝官吴感感字应之吴郡人天圣二年省试第一九年又中书判拔萃科仕至殿中丞如归亭五柳门南派水东水边亭上兴无穷半窗山色来云外一枕荷香带雨中绣被夜歌青翰檝绿波春飏紫茎风尘曹未窃江湖号携手䦨干早晚同吕造造晋江人言子天圣二年进士刺桐城闽海云霞绕刺桐往年城郭为谁封鹧鸪啼困悲前事荳䓻香销减旧容胡宿宿字武平常州晋陵人天圣二年进士厯两浙转运使召修起居注知制诰翰林学士拜枢宻副使罢知杭州以太子少卿致仕薨赠太子太傅谥文恭有集太湖石海岱铅松妄得名洞庭山脚失寒琼潄成一朶孤云势费尽千年白浪声谁向机边逢织女直疑巖下见初平年来赏物多成病日遶苍苔几徧行宿秀峯寺夕钟初断海鲸音投宿香园半翠岑氷簟浸牀消客梦水帘澄月伴僧吟雄风拂衽清凉极珍树交柯翠翳深一夜汉阴机事息草堂虚论破烦襟彭山赠贯之彭山隔重湖落日见孤塔扬舲入空旷烟树㪚鹅鸭山中老臞仙万顷纎芥纳乗风落珠唾暝色远相答平生尔汝分磁鐡契已狎万缘一笑空箇处无剰法方舟过谷隠风雨寒霎霎黎明带星归尚及斋鼓踏临岐戒后㑹梅熟新秧插期我㪚缣楮莫忘鸥盟歃送杨中允宰常熟丹舸傍江浔呕哑远舻音新科持片玉能政引孤琴美进宫坊秩荣归里闬心名参天下隽歌着邑中黔地志连香径家园带武林呉山几屏秀楚水一篙深晚鼓停余叠秋帆卧半阴平时接方骥后夜望横参陶菊何妨醉江毫且剰吟悠悠河上别千里郁朋簪送显忠上人归吴郡秋风随处起振钖不留行却背嵩云去迎看淮月生禅通少林黙诗得杼山清㡬夕巖窗下忘眠听瀑声过桐庐两岸山花中有溪山花红白徧髙低灵源忽若乘槎到仙洞还同採药迷二月辛夷犹未落五更鸦臼最先啼茶烟渔火遥堪画一片人家在水西塞上汉家神箭定天山烟火相望万里闲契利请盟金匕酒将军归卧玉门关云沈老上妖氛断雪照回中探骑闲五饵已行王道胜絶无刁斗至阗颜飞将曽从嫖姚立战功边庭犹畏紫髯翁雕戈夜綂千庐㑹缇骑秋畋五柞宫后殿拜恩金印重北堂开宴玉壶空从来敌国威名大麾下多称黑矟公次韵朱沈春雨之什苍野迷云黯不归远风吹雨入巖扉石牀润极琴丝缓水阁寒多酒力微夕梦将成还滴滴春心欲断正霏霏忧花惜月长如此争得东阳病骨肥淮南王贪铸金钱盗写符何曽七国戒前车长生不待炉中药鸿宝谁收箧内书碧井牀空天影在小山人去桂丛踈云中鸡犬无消息麦秀渐渐徧故墟早夏井辖投多思不禁宻垂珠箔昼沈沈睡惊燕语频移枕病起蛛丝半在琴雨径乱花埋宿艳月轩修竹转凉阴一春酒费知多少探尽囊中换赋金芙蓉湖小湖香艳战芙蓉碧叶田田拥钓篷岚气欲飞山隔岸秋光不定水揺空翩翻雪鸟争投浦泼剌霜鳞对掷风正是沧浪濯缨日一竿多谢紫溪翁函谷关天开函谷壮关中万古惊尘向此空望气竟能知老子弃繻何不识终童谩持白马先生论未抵鸣鸡下客功符命已归如掌地一丸曽误隗生东津亭津亭歌阕戒棠舟五两风来不暂留西北浮云连魏阙东南初日满秦楼层城𣺌𣺌人伤别芳草萋萋客倦逰平乐旧懽收不得更凭飞梦到瀛洲沖虚观五粒青松䕶翠苔石门岑寂断纎埃水浮花片知仙路风递鸾声认啸台桐井晓寒千乳敛茗园春嫩一旗开驰烟未勒山庭字可是英灵许再来淮南发运赵邢州被诏归阙天台封诏紫泥馨马首前瞻北斗城人在函关先望气帝于京兆最知名一区东第趋晨近数刻西厢接昼荣正是两宫裁化日百金䨇璧拜虞卿忆广福寺牡丹十日春风隔翠岑袛因繁朶自成阴尊前可要人頺玉树底遥知地侧金花界三千春𣺌𣺌铜槃十二夜沈沈雕盘分篸何由得空作西州拥鼻唫尹洙洙字师鲁河南人天圣二年进士知伊阳县召试为馆阁校勘累迁右司谏知渭州兼领泾原路经畧公事坐贬卒有河南集皇雅十篇天监受命也自梁至于周兵难不息宋受命统一万方焉天监下民乱靡有定甚武且仁祚厥真圣仁实怀徕武以执竞匪䖍匪刘极我天命自昔外禅曰经曰营令以挟制政以阴倾帝初治兵志勤于征奄受神器匪谋而成淮潞弗䖍卒汚叛迹戎路戒严皇威有赫彼寇诖民吾勇其百殄厥渠魁贷其反侧帝朝法宫左右宗公忮夫悍士以雍以容尔居尔室尔工尔农既息既养惟天子功天监四章章八句西师征蜀也主用西师岷梁弗賔匪曰负固实交晋人予训予誓念我将臣正厥有罪无庸伤民矫矫虎士载摧其壁吁嗟孟侯亦果其䇿迎师而降靡抗锋镝岂独身谋完是宗国蜀都既平将臣失律此衆悍骄彼民危慄堂涂呌呶合万为一匪怀则威帝心是恤帝曰将臣予嘉乃庸废命毒民尔弗有终邦典用疑惟罪惟功靡殛而削协于厥中帝曰孟侯受封于楚斿旂琱戈备物异数俾尔族姻及乃文武服在王庭靡不有序蜀民唿歌天子威灵保我者封暴我者刑匪功是私匪弱是陵天子惠民畴敢不承西师六章章八句耆武受俘也命将伐南海平金陵俘二王以献耆武定功惟时二方淮服其又海南遂荒孰孱而盭孰暴而昌自底不惠乃终灭亡帝戒二俘同即尔诛予惟民无辜休息是图时其戢矣宁威独夫帝嗟污邦久罹于兵或暴下以征或敷虐以刑予命中兴协于国经民服德音室家以宁耆武三章二章八句一章六句宪古令守臣也削其附庸以强帝室焉帝怀永图治古是宪四方守臣惟屏惟翰在昔艰难弗惠训典跨都连城髙牙以建有士有民肆乃征缮以息以容终焉叛涣凡今帅臣维厥闻见匪革乱原曷清多难帝告庶邦式是典彜元侯显父戚臣宗支正乃封圻予一人是毗凡曰附城罔尔俾之畜兵厚赋靡尔得私毋凶而国作福作威天子有命畴敢不祗子孙承承惟万世规宪古二章章十六句大卤王师讨晋罪也冀州之强粤惟大卤俗忮而专地扼而固协彼幽都荡揺边圉三垂既夷凶威弗阻帝御六师百万貔虎翦其附庸至于城下锋镝始交梯冲如舞蠢尔孱王请附降虏我士奋扬愿究吾武皇帝曰吁念彼黎庶匪鲸匪鲵复为王土晋郊既平九区以宁陈功太庙告假威灵在昔武王于商观兵惟吾艺祖亦勤于征匪贷晋罪俟厥贯盈圣作圣继巍巍相承皇矣二后功莫与京大卤二章一章二十二句一章十四句帝耤修故典也躬耕以劝农焉帝耤于郊典仪是陈务农以训供祀以勤勤祀在诚匪勤于人训农以实匪训以文帝慎二物乃躬乃亲公侯卿士暨厥庶民于甸有制饬哉惟寅帝赉髙年式宴且喜种种黄髪族立而议我生艰难暴乱以继耳狃金鼓目狎戎器皇其我图亲讲农事有子有孙力田孝弟鼓舞至仁薰焉如醉帝耤二章章十四句庶工任贤也帝咨庶工畴其辅予俊又以登厥劳乃图匪忘旧勲非贤勿俞巍巍衮台盛德以居任贤伊何昌言是庸勉告尔猷罔恤乃躬岂无狷辞怫于予衷予不尔疵尔无面从始时从官戎容扬扬今帝左右儒冠煌煌朝廷以尊文物典章得人之盛奕世重光庶工三章章八句帝制北方请盟也帝制万方罔有弗賔蠢尔化外羁而弗臣威格三方稽颡献琛单于革心愿交使人帝谋公卿列侯庶校咸曰彼心暴戾阴狡既扰我疆复利我宝无若厉兵袭其还道皇曰有衆予实念兹战无必胜矧其归师借曰大获畴能尽之益俾余丑毒吾朔陲乃俞其盟北州以绥在汉世宗抗威速攻暴农算商经用弗充中土震骚汉南始空降及后世犹称厥功于穆圣考德无与偕匪勤于兵北人遂来逮是三纪远俗以怀生民休息呜唿仁哉帝制五章四章八句一章十句皇治慎刑也帝仁于用刑在位者以寛恤为治焉皇底其治钦哉惟刑在疑而宥罔察为明爱怒弗肆孰为重轻毋一弗辜惟典之平前世理官倚法以刻匪彼为雠盖曰任职今之决狱务正其辟鉴于前人繄我仁德皇德在仁寖而成风公侯卿士靡不率从麛卵萌生咸保厥终不鄙不天乐哉融融皇治二章章八句太平封祀告成功也噫噫太平无象兮世乌得而知惟盛德可迹兮其封祀之仪东岱宗兮西汾脽礼上灵兮賔地祇皇有征兮吾民以嬉皇有祈兮吾民是私天敷佑兮俾皇之釐永世亿宁兮无疆之基太平一章八句曾易占易占字不疑致尧次子天圣二年进士知信州玉山县坐法失官题洪州僧寺今朝才是雪泥干日薄云移又作寒家山千里何时到溪上梅花正好看谢伯初伯初字景山晋江人天圣二年进士许州法曹寄欧阳永叔谪夷陵江流作险似瞿塘满崃猿声断旅肠万里可堪人谪宦经年应合鬓成霜长官衫色江波绿学士文章蜀锦张异域化为儒雅俗远民争识校雠郎才如梦得多为累情似安仁久悼亡下国难留金马客新诗传与竹枝娘典辞悬待修青史谏草当来集皁囊莫谓明时暂迁谪便将缨足濯沧浪许昌公宇书怀呈欧阳永叔韩子华王介甫十年趋竞浪求营因得闲曹减宦情乱种黄花看野景旋移髙竹听秋声驱驰贱事犹干禄约勒清狂为近名早晚持竿钓鲈鳜䨇溪烟雨一舟横句移家尚恐青山浅隠几唯知白日长叶清臣清臣字道卿长洲人天圣二年进士厯翰林侍读学士权三司使出知河阳卒赠谏议大夫有集逰摄山栖霞寺仙峯多灵草近在东北维僧绍昔舍宅总持尝作碑髙风一缅邈废宇亦陵迟清泉潄白石霏雾蒙紫芝松萝日萧寂猿鸟自追随游人尠或诣隠者谁与期支郎笃清尚千里孤云飞览古玩青简寻幽穷翠微顾予荷㦸守出宿简书违凭师访陈迹賸作摄山诗大慈寺佛陇山沈茂草平林闲犹作诵经声一心三观休分别秋静山髙海月明先照寺一径凉飈响万松青霞紫雾祕灵踪寒生列洞前溪雨声到诸天午夜钟山顶月髙犹驾鹤潭阴云起旧降龙出尘境界无多远已上金庭第七重余靖靖字安道韶州曲江人天圣二年进士累除右正言知制诰出知古州经畧广西南路安抚使侬贼平迁工部侍郎英宗朝拜工部尚书卒赠刑部尚书谥曰襄有武溪集山寺独宿柴车走县封穷途秋耿耿急雨带溪声残灯背窗影驱驰下士身凄凉旅人景山寒梦不成愁多知夜永留题澄虚亭湖光湛寒碧帘影拂莓苔鱼戏应同乐鸥闲亦自来雨余轻霭合竹外杂花开久欲留诗去惭无绮靡才晚至松门僧舍怀寄李太祝日暮倦行役解鞍初息肩雾昏临水寺风劲欲霜天蓼浦初闻雁人家半在船思君已惆怅黄叶更翩翩马当唿鸥不至偶成呈同行诸官昔年曽汎马当湾团饭唤鸥篙檝闲今日江边飞不下应知人世足机关送灵谷山人万树秋风一路蝉渡头重檥木兰船自惭蹙頞非竒骨拟问清朝跃马年曽公亮公亮字明仲㑹子天圣二年进士嘉祐中拜吏部侍郎同中书门下平章事熙宁二年进昭文馆大学士累封鲁国公旋以太保致仕卒赠太师中书令谥宣靖宿甘露僧舍枕中云气千峯近牀底松声万壑哀要看银山拍天浪开窗放入大江来黄孝先孝先字子思浦城人天圣二年进士为宿州司理以荐迁大理丞知咸阳县终太常博士余尝守官咸阳县廨之后临渭河汀屿中连嵗中有孤雁来栖于葭苇中今嵗冬深不复至矣或已在矰弋或去而之他皆不可知也感而为诗题亭壁天寒霜落雁来栖嵗晚川空雁不归江海一身多少事清风明月我霑衣弔宿州妓张温卿人生第一莫多情眼看仙花结不成为报两京才子道好将诗句弔温卿句恩同花上露留得不多时日者未知裴令贵世人争笑祢生狂风帘燕引五六子露井榴开三四花孙甫甫字之翰阳翟人举进士歴右正言迁天章阁待制河北转运使有集成都运司园亭诗和章质夫小亭萧森玊谿南小亭屹相向使华双轺车禅境二方丈固将物理齐室隘志自广松竹周四檐足以备幽赏西园小阁连雪峯凭䦨憙幽玩红接海棠洲緑对篔筜岸有时开尊罍波影浸几案何须架长虹然后沖云汉句衰病自怜无酒趣尘容犹赖有诗情周元明同胡武平游南园烂漫花时锦绣张无端下马系垂杨山亭水阁笙歌地合与行人作醉乡张方平方平字安道宋城人举茂才异等为校书郎英宗朝累迁礼部尚书出知郓州神宗即位拜参知政事致仕薨赠司空谥文定有乐全先生集呉江道中寄王君贶侍郎画船浮震泽烟水接秋空一霎过云雨满帆开岸风酒旗莲荡里僧刹橘洲中何似并州路尘髙马队雄苏子曕寄铁藤杖随书初见一枝藤入手方知鍜錬精远寄只缘怜我老闲携常似共君行静轩独倚身同痩小圃频游脚为轻何日归舟上新洛拄来河岸笑相迎题歌风台落魄刘郎作帝归樽前感慨大风诗淮阴反接英彭族更欲多求勐士为题沛县汉髙祖庙中酒踈狂不治生中阳有土不归耕偶因世乱成功业更向翁前与仲争送苏子由监筠州酒税可怜萍梗飘蓬客自叹匏𤓰老病身从此空斋挂尘榻不知重扫待何人王琪琪字君玉华阳人徙舒举进士调江都主簿歴官知制诰加枢密直学士题扬州九曲池越调谁家曲当年亦九成哀音已亡国废沼尚留名仪鳯终沈影鸣蛙秖沸声凄凉不可问落日背芜城金陵赏心亭千里秦淮在玉壶江山清丽壮吴都昔人已化辽天鹤旧画难寻卧雪图冉冉流年去京国萧萧华髪老江湖残蝉不㑹登临意又噪西风入座隅题招隠寺苍崖何蟠回尝为隠君宅孰谓人琴亡松风正萧瑟花闲雪英舞鹿去嵓泉冽经声草堂廻天香中夜发月落山气深清猿啸亦絶如何人外迹轻为世网别闻盗红梅种遗晏同叔馆娃宫北发精神粉痩琼寒露蘂新园吏无端偷折去鳯城从此有双身秋日白鹭亭向夕有感白鹭敞西轩檐宇穷爽垲千峯若连环翠色不可解是时天宇旷六幕无纤霭金斗熨秋江素练横衣带干坤清且敛气象朝昏改芦花作雪风飞舞来沧海九宵汀鹭起万里樯乌快月上三山头乌没横塘外苍茫洲渚寒错落星斗大开樽屏丝竹披襟向箫籁余生本江湖偃蹇欣所㑹清兴虽自发苦嗜亦吾累鱼龙凭夜涛四面忽滂湃安得然犀灯煌煌发水怪清辉殿观唐明皇山水石字歌皇家四叶恢圣功天临日烛清华戎汉条静治洽柔教老心稽古开神聪有唐英主称好文仙毫洒落驱风云壮哉山水有竒字焕乎八法存翠珉自从弃置咸阳道藓駮烟滋委宫草天开神赞㑹休辰甄收再作皇居宝如何沦弃三百春迎逢睿鉴来紫宸奎钩粲粲光华动羣玉森森气象新丹籞春妍瑞霭深文梁藻栋结芳林鸿翔鳯翥径方丈杯流泉涌䝉亲临鲰臣荣幸从金舆钩婉魂惊拭目初多惭揽笔非清藻惟庆千龄际帝图答永叔问月斑斑踈雨寒无定皎皎圆蟾望欲䦨应在浮云尽深处更凭丝竹一催看絶句香溪春老误寻芳只有愁云暎夕阳今日重来已如此何须更问海生桑正月初弦二月賖小园春事已如麻强夸力健因移石不减公忙为种花句疾风甚雨青春老痩马疲牛緑雨深陇鴈半惊秋似水征人相顾月如霜露槿东西照风荷向背愁凉吹易成团扇恨夕阳偏结小窗愁余良肱良肱字康臣洪州分宁人天圣四年进士调荆南司理参军厯三司判官光禄卿知宣州提举玉隆观和蒋颖叔泾溪画舸夷犹紫翠闲暮云如埽月如环三山六刺须臾过恰似严陵七里滩韩琦琦字穉圭安阳人天圣中进士第二厯同中书门下平章事集贤殿大学士累封魏国公薨赠尚书令谥忠献徽宗论定䇿勲赠魏郡王有安阳集和邃卿学士雪霁登祕阁晓来延阁步层梯春色周围一望低残雪半留珠殿冷非烟长䕶绮窗西幽情自逐归鸿断芳意还应远树迷金匮有书犹未见祕封香篆鎻芝泥九日水阁池馆隳摧古榭荒此延嘉客㑹重阳虽惭老圃秋容淡且看黄花晚节香酒味已醇新过热蟹螯先实不须霜年来饮兴衰难强漫有髙吟力尚狂和御制赏花钓鱼诗花蔟香亭万朶开琱舆髙自九天来轻阴阁雨留天仗寒色凝春送夀杯仙吹彻云终缥缈恩鱼逢饵㡬徘徊曽参二十年前㑹今备台司得再陪和春卿学士栁枝词章台风晓起新眠寒食轻阴未雨天无限青丝拂游骑一生芳意负金鞭早夏脱帻吏休后凴轩风快余瀑泉増濑急新叶补林疎暑初天未热观阁进新凉果熟愁枝重荷生觉渚香十里溪源注北塘贮成寛碧澹泱泱新蒲弱荇参差绿去鹜来凫断续行一䌫轻波摇鹢舸满罾斜日晒鱼梁使君思拙无清梦髙栁阴成草自长包拯拯字希仁庐州合肥人天圣五年进士厯官龙图阁直学士御史中丞知开封府权三司使枢密副使迁礼部侍郎辞不受卒谥孝肃书端州郡斋壁清心为治本直道是身谋秀干终成栋精钢不作钩仓充䑕雀喜草尽兔狐愁史册有遗训母贻来者羞吴奎奎字长文潍州北海人第进士神宗朝厯官枢密副使参知政事以资政殿大学士出知青州卒赠兵部尚书谥文肃云门留运上人房云门入云深树密山转幽溪亭修竹里激激玉泉流仁智所遐想古今为胜游我乗休沐至穷览浩难周金碧楼殿午寒香松桂秋清风连髙兴飘越不可收禅师索题诗投笔事冥搜欲速驰思远顷刻厯九州象外有真物惝恍难为求徒劳陈熟言羞涩为尔留汎五云溪由鑑湖归樵风漾归舟飘然一叶轻曲岸超忽远四山回抱明幽禽淡容与荷芰相低倾田野多收获村叟时逢迎欢言无物役得我游覧情日脚暮云起湖面寒烟生秋光湛空碧彷彿见重城候吏津亭外稍闻笳鼓声句奚车一牛驾朝马两人骑赵抃抃字閲道衢州西安人进士及第厯官龙图阁直学士知成都神宗朝擢参知政事以资政殿大学士出知外郡加太子少保致政卒赠太子少师谥清献有集暖风薄袂歌云散轻云舞䄂低帘踈荡楼阁尘暗逐轮蹄絮乱垂杨道香流种药畦春窗恼春思一枕杜鹃啼芳草翠密驯文雉丛深隠画轮离披金谷晓寂寞茂陵春古渡班荆客长堤走马人芊芊似袍緑一雨一番新杜鹃响乱书窗外人惊梦枕中江城啼晓月泽国愬春风栁道盘飡绿桃园蹀躞红年年来此地留恨任西东寒食郊园即事城郭青烟散郊园䴡日长鬭鸡红锦翅游骑紫丝缰有蜨俱含粉无人不惜芳尽拚花下饮归去醉成乡和何节判观水澄江抵练长极目路苍茫烟芷差差绿风荷柄柄香西流终古恨南浦镇时忙拟待传辞意离人在楚乡题戏綵堂我憇堂中乐可知优游踰月竟忘归老莱不及吾儿少且着朱衣胜綵衣寄张山人不同参政初时入也学尚书两次来到日先生应笑我白头犹自走尘埃王陶陶字乐道京兆万年人天圣五年进士神宗朝厯签书枢密宣抚陜西还为侍读学士知蔡州卒赠吏部尚书谥文恪有窦复者世居镇戎能道边事君不见镇戎德顺弓箭手耕种官田自防守相团置堡御蕃军下视贼庭殊不有杀羊取骨然艾炙试卜贼兵知入寇都校招唿入堡居堡外重围百里余墙低城小不难破贼箭如棚城上过堡中不及数十人且鬭且骂且欣欣登陴斫门谓平取应弦死伤已无数窗间走箭射酋豪一箭已闻哭声举争将锦囊裹贼尸鸣金收衆唯恐迟不唯城堡依然固吾衆不伤毫与釐自从干戈动西鄙覆军杀将曽无耻朝廷未省遗边功何事此勲不能纪安得天兵百万衆尽如此辈坚且勇龚宗元宗元字㑹之崑山人天圣五年进士厯都官员外郎有武丘居士遗槀六月吟曦轮猎野枯杉松火焚泰华云如峯天地炉中赤烟起江湖喣沬烹鱼龙生狞渇兽辱焦断峻翮无声落晴汉饥民逃生不逃热血迸背皮流若汗玉宇清宫彻罗绮渴嚼氷壶森贝齿炎风隔断真珠帘池口金龙吐寒水象牀珍簟凝流波琼楼待月微酣歌王孙昼夜纵娱乐不知苦热还如何夜宴作兔魄侵堦夜三刻蜀锦堆香花院窄风动帘旌玳瑁寒露垂虫网珍珠白美人正席罗弦管绮幄云屏炉麝煖只愁金壶漏水空不怕鸾觞琥珀满劝君莫负秉烛游曽见古人伤昼短赠处士林逋髙蹈遗尘蜕含华傲素园璜溪频下钓蕙帐不惊猿养浩时清啸忘机只寓言几回生蜨翅明月在西轩送陈君子之四明短亭祖帐接平川栁拂回波系画船渐向落晖分绣袖忍听离曲怨鵾弦云连稽岭应懐古路近光源好访仙那更凭髙望天际江堤烟重草绵绵𢷬砧词星游耿耿寒烟浮白龙衔月临霜楼谁家砧弄细腰杵一声𢷬破江城秋䨇桐老翠堕金井髙低冷逐西风𦂳静如秋籁暗穿云天末惊鸿断斜影哀音散落愁人耳何处离情先唤起长信宫中叶满堦洞庭湖上波平水万里征夫眠未成揺风𢷬月何丁丁楚关秦岭有归客一枕夜长无限情丘濬濬字道源黟县人天圣五年进士为句容令厯官至殿中丞后在池州一日起盥沐索笔为诗端坐而逝衆谓尸解有洛阳贵尚录寺中闻射因成殿宇时闻燕雀鸣虚庭尽日少人行孤吟独坐情何限时喜风传中鹄声至仪真太守召看牡丹何事化工情愈重偏教此卉太妖妍王孙欲种无余地颜巷安贫欠买钱晓槛竞开香世界夜阑谁结醉因缘须知村落桑麻处田叟饥耕妇不眠赠五羊太守碧晴蛮婢头蒙布黑面羌人耳带环㡬处楼台皆枕水四周城郭半围山秩满寄茅山道友鸣鳯相邀览德辉松萝从此与心违孤峯万仭月正照古屋数间人未归欲助唐虞开有道深惭巢许劝㤀机明朝又引轻帆去紫术年年空自肥咏钱塘南屏髙瞰府城西画舸千艘共醉迷四柱台边烟是幕百花桥畔葑连隄龙檀咽路迎轝隼绮绣登山污粉题暮色沈沈郛郭闭宝灯辉映梵天低吴育育字春卿建安人天圣五年进士累官枢密副使参知政事寻以资政殿大学士尚书左丞知河中府徙河南卒赠吏部尚书谥正肃有集题岘山石幢羊公千载得清吟芳迹虽遥契昔心更与岘山为故事凛然风格照来今王含章含章处州守题仙都府三年为郡仰灵踪咫尺无因到此中长是徘徊看图画果然崷崒在虚空云归湖顶尘难染鹤立松梢路莫通春过碧溪人玩少古坛牢落雨蒙蒙孙抃抃字梦得眉山人天圣中进士累迁知制诰翰林学士承㫖拜参知政事谥文懿有集端午日皇后合帖子词蟠桃映砌晨烟薄紫桂凌霄昼露晞窈窕汉宫三十六齐将綵缕祝坤闱万功宝笈千龄药又赐金盘五色𤓰从此仙源昇福远绵绵不独颂周家彭应求应求庐陵人渠阳推官思永之父宿崇圣院公程无暇日暂得宿清幽始觉空门客不生浮世愁温泉喧古洞晚磬度危楼彻晓都忘寐心疑在沃洲宋诗纪事巻十一宋诗纪事卷十二钦定四库全书宋诗纪事巻十二钱塘厉鹗撰阮逸逸字天隠建阳人安定先生胡瑗之门人天圣五年进士为镇江军节度推官皇祐中与瑗同典乐事迁尚书屯田员外郎题竹阁僧阁倚寒竹幽襟聊一开清风曽未足明月可重来晓意烟垂草秋姿露滴苔佳賔何以竚云瑟与霞杯张维维乌程人子野之父仁宗朝衞尉寺丞赠尚书刑部侍郎子野取父平生所自爱诗冩之缣素号十咏图闻砧遥野空林砧杵声浅沙栖雁自相鸣西风送响暝色静久客感秋愁思生何处征人移塞帐即时新月落江城不知今夜𢷬衣曲欲冩秋闺多少情庭鹤戢翼盘桓傍小庭不无清夜梦烟汀静翘月色一团素闲啄苔钱数㸃青终日稻粱聊自足满前鸡鹜漫相形已随秋意归诗笔更与幽栖上画屏玉蝴蜨花雪朶中闲蓓蕾齐骤开尤觉绣工迟品髙多説琼花似曲妙谁将玉笛吹㪚舞不休零晚树团飞无定撼风枝漆园如有须为梦若在蓝田种更宜孤帆江心云破处遥见去帆孤浪濶疑升汉风髙若泛湖依微过远屿彷彿落平芜莫问乘舟客利名同一途太守马大卿㑹六老于南园贤侯美化行南国华髪欣欣奉宴娱政绩已闻同水薤恩辉遂喜及桑榆休言身外荣名好但恐人间此㑹无他日定知传好事丹青宁羡洛中图归燕社燕秋归何处乡羣雏齐老稻青黄犹能时暂栖庭树渐学稀疎度苑墙已任风庭下帘幕却随烟艇过潇湘前春认得安巢所应免差池拣杏梁宿后陈庄腊冻初开苕水清烟村远郭漫吟行滩头斜日凫鹥队枕上西风鼓角声一棹寒灯随夜钓满犁膏雨趁春耕谁言五福仍须富九十年余乐太年送丁逊秀才赴举鹏去天池鳯翼随风云髙处约先飞青袍赐宴出关近带取琼林春色归贫女蒿簪掠鬓布裁衣水鑑虽明亦嬾窥数亩秋禾满家食一机官帛几梭丝物为贵宝天应与花有秋香春不知多少年来豪族女总教时様画蛾眉句菰叶青青緑荇齐唐询询字彦猷钱唐人天圣中赐进士及第除工部员外郎擢起居注知制诰出知杭蘓青三州拜翰林学士卒赠礼部侍郎有集为杭州日送客舟中山雨霏微不满空画船来往疾轻鸿谁知独卧珠帘里一榻无尘四面风顾亭林平林标大道曽是野王居旧里风烟变荒原草树疎湖波空上下里闬已丘墟往事将谁语凄凉六代余柘湖世厯亡秦远湖连大海濵柘山标观望玉女见威神𣺌𣺌旁无地滔滔孰问津何年化鱼鼈髣髴厯阳人王拱辰拱辰字君贶咸平人天圣八年进士第一元名拱夀仁宗赐今名厯官翰林学士武安军节度使哲宗立加检校太师卒赠开府仪同三司谥懿恪耆英㑹西都山水天下竒神嵩景室环清伊甫申间气秀不絶生贤㑹圣昌明时衣冠占数盛文雅台符卿月光离离魏京雄奥压幽朔游宫御府严天威膏田千里翳桑柘犀甲万旅驯熊罴公当缓帯名三镇悬赤继轸承保釐追推契遇最深旧加复雍孟交旌麾仁皇一庄龙虎榜桂堂先后攀髙枝宦游出处五十载鸾台骥路俱腾夷三公极位固辽隔五年以长犹肩随公今复主鳯门钥仆亦再抚铜台圻二京相望阻河广三径不克陪游嬉忽闻干步踵门至投我十二耆英诗整冠肃貌讽章句若坐宝肆罗珠玑为言白傅有髙躅九君结社真可师欲令千载着风迹亟就僧馆图神姿词宗端殿序篇目滂洒大笔何淋漓眷言履道靡充诎菟裘近邑将营归敢云绘素得精笔愿列霜壁如唐规退居旧相国元老十年还政瀍之涯康宁富贵备五福灵宝盛气如虹霓昔年大对继晁董登科赐第同一期紫垣步武既通接金沙里闬还邻比探禅论道剧训对摩轧太古穷天机二贤勲业冠朝省爵齿官学谁依稀今将图画表来世讵可下客聨缨緌既蒙月品定人物不敢循避违风期况承开阁厚賔客富有景物佳园池铜驼坊西福善宅修竹万箇笼清漪天光台髙未百尺下眺林岭如屛帷花王千品尽殊胜风光绣画三春晖六相街中潞公第碧瓦万木烟参差左隅庙室本经礼右阁宸翰尊星奎婆娑青鳯舞松柏焕烂素锦薫酴醿石渠飞熘潄寒玉昼夜竽瑟鸣堦墀伊予陋宇治穷僻姑喜地广为环溪楼名多景可旷望台号风月延清晖四时花蘤不外假拏舟傲帻聊嬉怡懐归抚事若饥渴恨无羽翼西南飞人生交旧贵伦辈情亲意接心相知岂无晚秀负才蕴髙谈大笑拘礼仪洛中故事名义燕二毛第一年相推洒冠登仕荷天宠尊君报国当百为既嗟大耋盍知止纳禄谢事皆所宜顾方北道倚烦剧未许解绂披荷衣长篇不令负花约为指风什歌式微如羮甘露爽心骨似柄玉麈亲颜眉兰丛虽未长罗宅菊英似亦思陶篱子山已着小园赋彦伦犹媿钟山移聊摅短引谢招隠肯使猿鹤常惊啼史院席上奉和首吴相公原韵累圣千春统编年四纪余官归柱史笔经约鲁麟书班马才长矣仁英道伟欤恩招宴东观洒酒荷盈车挽老苏先生气得岷峨秀才推贾马优未承宣室问空有茂陵求玩易穷三圣论书正九畴欲知歆向学二子继弓裘欧阳修修字永叔庐陵人天圣八年省元中进士甲科累擢知制诰翰林学士厯枢密副使参知政事神宗朝迁兵部尚书以太子少师致仕卒赠太子太师谥文忠晚号六一居士有六一居士集庐山髙赠同年刘凝之归南康庐山髙哉几千仞兮根盘几百里嶻然屹立乎长江长江西来走其下是为扬澜左蠡兮洪涛巨浪日夕相舂撞云消风止水镜浄泊舟登岸而远望兮上摩云霄之晻霭下压后土之鸿龎试往造乎其间兮攀缘石磴窥空谾干巖万壑响松桧悬崖巨石飞流淙水声聒聒乱人语六月飞雪洒石矼仙翁释子亦往往而逢兮吾尝恶其学幻而言哤但见丹霞翠壁远近映楼阁晨钟莫鼓杳霭罗幡幢幽花野草不知其名兮风吹露湿香涧谷时有白鹤飞来䨇幽寻远兮不可极便欲絶世遗纷痝羡君买田筑室老其下揷秧盈畴兮有酒盈缸欲令浮岚㬉翠千万状坐卧常对乎轩窗君懐磊砢有至宝世俗不辨珉与玒䇿名为吏二十载青山白首困一邦宠荣声利不可以苟屈兮自非青云白石有深趣其气兀硉何由降丈夫壮节似君少嗟我欲説安得巨笔如长杠明妃曲和王介甫作单于以鞍马为家射猎为俗泉甘草美无常处鸟惊兽骇争驰逐谁将汉女嫁单于风沙无情面如玉身行不遇中国人马上自作思归曲推手为琵郄手琶羌人共听亦咨嗟玉颜流落死天涯琵琶却传来汉家汉家争按新声谱遗恨已深声更苦纤纤女手生洞房学得琵琶不下堂不识黄云出塞路岂知此声能断肠汉宫有佳人天子初未识一朝随汉使远嫁单于国絶色天下无一失难再得虽能杀画工于事竟何益耳目所及尚如此万里安能逺制伊吾北诚已拙女色难自夸明妃去时泪洒向枝上花狂风日莫起飘泊落谁家红颜胜人多薄命莫怨春风当自嗟礼部贡院閲进士试紫案焚香暖吹轻广庭清晓席羣英无譁战士衔枚勇下笔春蚕食叶声乡里献贤先德行朝廷列爵待公卿自慙衰病心神耗頼有羣公鑑识精梦中作夜凉吹笛千山月路暗迷人百种花棊罢不知人换世酒䦨无奈客思家批谢判官纸尾浅深红白宜相间先后仍湏次第栽我欲四时携酒去莫教一日不花开唐崇徽公主手痕故乡飞鸟尚啁啾何况悲笳出塞愁青冢埋魂知不返翠崖遗迹为谁留玉颜自古为身累肉食何曽与国谋行路至今空叹息巖花野草自春秋早朝感事踈星牢落晓光微残月苍龙阙角西玉勒争门随仗入牙牌当殿报班齐羽仪虽接鸳兼鹭野性终存鹿与麛笑报汝阴常处士十年骑马听朝鸡寄许道人昌龄石唐仙室紫云深颍阳真人此算心真人已去升寥廓嵗嵗嵒花自开落我昔曽为洛阳客偶向嵒前坐磐石四字丹书万仞崖神清之洞鎻楼台云深路絶无人到鸾鹤今应待我来寄韩子华人事从来无处定世涂多故践言难谁知颍水闲居士十顷西湖一钓竿刘原父再昏以二絶戏之平生志业有谁先落笔文章海内传明日都城应纸贵开帘却扇见新篇仙家千载一何长浮世空惊日月忙洞里桃花莫相笑刘郎今是老刘郎颜太初太初字醇之徐州人颜子四十七代孙第进士官国子监直讲出为临晋簿掌南京学卒有凫绎先生集许希鍼工许希下蔡人住梁门西市三十年及天圣中皇躬违豫有内戚逹其姓名上召见三进鍼而疾平面授尚药奉御其赐予不可胜纪谢恩毕西向而拜上询其故奏曰臣拜本师扁鹊也上惜其用心不忘本给钱五十万为立祠封曰灵应侯或曰人生乎世慎乎习希失其习者也使希不习医而习儒其遇主之日不忘先师明矣若然则读书为儒乗时取富贵髙冠长剑昂昂庙堂之上自负自得不知素王之力者许希之罪人也因为诗云京城名利涂车马相奔驰其间取富贵往往输巫医前后十数辈身没名已隳独有许希者蕴蓄何瑰竒始自下蔡来所处尤喧卑西市三十年汩汩无人知一朝仗至艺骤登文石墀三鍼愈上疾神速不移时酬以六尚官着籍通端闱旌以三品服佩紫垂金龟于时称谢毕西向复陈仪当宁惊且问厯厯宣其辞臣传扁鹊术遇主今得施特此一展谢臣心不自私主上惜其意撃赏为嘘唏仍给水衡钱国西命立祠复加灵应号金额照华榱自此辇毂下求祷何祁祁我过庆成坊见之心且悲秦医术虽妙五藏及四肢所习得其人千龄祀不亏鲁圣术至大帝道与民彛所习非其人一朝反相持小吏师荀况窃为辨説资作相劝焚书诈云愚蚩蚩后之为儒者其心皆李斯昔在布衣日动守先王规朝谈十二经夕诵三百诗依凭稽古力荣进无他岐及居庙堂上长劒冠峩巍自谓天所赋焉知有宣尼宣尼断袭封十经寒暑移他姓为邑官乡老皆惊疑上章寝不报九重遭面欺諌官不举失御史不言非尽为许希笑得路忘先师东州逸党天之有常度躔次絶乖离地之有常理沈潜无变亏人之有常道髙下遵轨仪三才各定位万古永不移二仪设有变修德可以祈人道或反常其乱何由支昔在典午朝国祚向陵夷日向中夜出赫赫来东陲地向太极裂中有苍鹅飞髙厚灾且异人妖亦繁滋始有竹林民怪诞名不羁次有夷甫辈髙谈慕无为沈湎多越礼阮籍兼辅之虚名能饰诈光逸与王尼何曽有先见不能救其衰张华徒竭力无以扶其危至今西晋书读之堪涕洟尔来厯千年炎宋运重熙东州有逸党尊大自相推号曰方外交荡然絶四维六籍被诋诃三皇遭毁訾阬儒愚黔首快哉秦李斯与世立宪度迂哉鲁先师流宕终忘返恶闻有民彛或为童牧饮垂髽以相嬉或作概量歌无非市井辞或作薤露唱发声令人悲或称重气义金帛不为赀或曰外形骸顶踵了无私麀聚复獶杂何者为尊卑遥闻风波民未见如调饥偶逢绅带士相对如拘縻不知二纪来此风肇自谁都缘极显地多用宁馨儿斯人之一唱翕然天下随斯人之一趋靡然天下驰乡老为品状不以逸为嗤宗伯主计偕不以逸为非私庭训子弟多以逸为宜公朝论人物翻以逸为竒家国尽为逸礼法从何施我常病其事中夜起思惟平地三尺限空车登无岐重载厯百仞所来因陵迟万一染成俗虽悔何由追衆人皆若梦焉能分其糜衆人皆若醉不知啜其醨天下皆病痿俾谁就鲁医天下皆病狂何暇灸其眉幸有名教党可与决雄雌所嗟九品贱不得立文墀贾谊惟恸哭梁鸿空五噫终削南山竹冒死指其疵愿乗九庙灵感悟宸心知赫尔奋独断去邪在勿疑分捕复大索憸人无孑遗大者肆朝市其徒窜海湄杀一以戒万是曰政之基千奴共一胆胆破衆自隳无使永嘉风败乱昇平时章傪如归亭吴江江上客亭幽地占姑苏最上游万顷重湖朝夕浪几声残橹往来舟凉生领袖苹风晚冷射杯盘桂魄秋东道正闲时倒屣笙歌谁惜一迟留叶纲如归亭拍天烟浪接沧溟识尽归舟是此亭风递秋香来橘社水资春味验茶经卷帘江树差差緑入坐湖山隠隠青鲁望幽居在何处白鸥无主满闲汀何永钖如归亭独临朱槛爱平波安穏归舟两两过数岛云霞栽橘社一汀烟月採菱歌湖心日定施青黛砌下风恬展碧罗好冩仙源槎阁主便教从此上银河陶伯宗如归亭吾家本住洞庭西烟雨生涯接钓矶今日呉江亭上望水光山色却如归梅摰挚字公仪成都新繁人天圣中进士擢殿中侍御史戸部副使出知苏州进龙图阁学士知杭州迁右谏议大夫徙江宁河中卒自和寒食韵龟堞春游土着赊青青踏去冒烟华翠停舴艋客寻寺红䣃羃䍦人上车亭落五重沽卓酒钗行十二步潘花乘欢尽醉髙阳侣倒载归来不认家琵琶亭陶令归来为逸赋乐天谪宦起悲歌有弦应被无弦笑何况临弦泣更多新橘千头霜熟摘来新包贡䖍修望紫宸他日功成许髙退社中还结素封人五日公宴虎符新合晚芳天良㑹难并乐与贤心媿白公求治切下车三月始开筵过白头桥白头桥奈白头何旧德如存故老歌不特舆梁起遗爱大都才美服人多北轩欹枕苦无勤瘁补台纲西院西头冷峭房今日铃斋一攲枕清风不敢傲羲皇归雁亭东风杨柳杏花飞曽伴先生酒一巵前辈风流那复见小亭烟雨漫相思城边春草路南北山下河梁人别离一尺短书水阔年年愁絶雁归时偶书小诗寄永叔内翰酒戸棊兵孰与侪月宵曽过六天街南燕到后怀君远时入楼东画舫斋句凉深荔浦月泠熨桂江秋富弼弼字彦国河南人天圣八年举茂材异等累擢知制诰厯同中书门下平章事封郑国公进昭文殿大学士监修国史进司徒薨赠太尉谥文忠谢邵尧夫见访先生自卫客西畿乐道安闲絶世机再命初筵终不起独甘穷巷寂无依贯穿百代尝探古吟咏千篇亦造微珍重相知忽相访醉和风雨夜深归伏承留府太尉相公就敝居为耆年之㑹承命赋诗谨录上呈伏惟采览西洛古帝都衣冠走集地岂惟名利场骤为耆德㑹大尹吾旧相旷懐轻富贵日与退老游台阁并省寺予慙最衰老亦许预其次遂欲省仪容烂然形绘事闽峤访精笔鲛绡布絶艺今复崇宴衎聊以示慈惠幽居近铜驼荒敝仍湫底塞路移君庖盈车载春醴献酬互相趣观处不知止商岭有四翁晋林惟七子较我集诸贤盛衰何远迩并事实可矜传之为千祀弼窃览长篇断章有十二人中第二人之句又赋一絶上呈顾我年龄虽第一在公勲德自无双不推行业终难敌富贵康宁亦可降涵虚阁画阁髙连百雉城涵虚应不媿标名门前柳色兼旗色座上琴声杂佩声肯羡五湖归范蠡未饶三径隠渊明我来恰直初晴后山影波光分外清资政范公以黄素小字韩文公伯夷颂寄才翁壬申正月才翁按察因䟦夷清韩颂古皆无更得髙平小楷书旧相嘉篇题巻后苏家能事复何如文彦博彦博字寛夫介休人举进士厯枢密副使参知政事拜同中书门下平章事封潞国公以太师致仕绍圣中降太子少保卒预元祐党籍后追复太师谥忠烈有集闲斋有作鼓吹尽私蛙蒿蓬蒋径斜梧髙惟待鳯栁密只容鸦度暑巾裁縠迎凉帐巻纱茂陵无奈渴犹有镇心𤓰蘅臯蘅薄频牵望阳林久驻镳香囊徒叩叩云月自苕苕翠佩传情密曽波託意遥翩鸿渐髙逝翻恨隔神霄见山楼云淡天迷楚楼髙地占秦哀筝两行雁小字数钩银巷陌三条月池塘十步春府门初夜闭多少夜游人閲史有感缥帙青箱次第开慨然英气转难裁莫言每事俱长往须有清风属后来弹铗始知皆𤨏旅枕戈方信是雄才平生自信真非薄只是休容鸩鸟媒同甲㑹诗四人三百十二嵗况是同生丙午年招得梁园为赋日合成商岭采芝仙清谈亹亹风盈席素发飘飘雪满肩此㑹从来诚未有洛中应作画图传耆英㑹诗九老旧贤形绘事元丰今胜㑹昌春垂肩素发皆时彦挥麈清谈尽席珍染翰不停诗思健飞觞无算酒行频兰亭雅集夸修禊洛社英游赏序賔自媿空疎陪几杖更容款密奉簪绅当筵尚齿尤多幸十二人中第二人彦博代简上君贶宣猷勿爱大名名遂忘西洛乐铜驼本自佳金鳯亦不恶二月三月春融融千花万花红灼灼公乎早归来莫负花前约同赏状元红对酒刘师阁彦博伏覩公诗有第一无双之句輙成二十八字上呈洛下衣冠今最胜当筵尚齿礼容优惟公福夀并勲德合是人间第一流赠李戡昌元建邑㡬经春百里封疆秀气新鸭子池边登第客老鸦山下着棊人题榆次县鼓楼置向谯楼一任挝挝多挝少不知他如今幸有黄䌷被努出头来放早衙䨇泉长劔并弹霜气豪白虹半折秋云髙濯缨洗耳更何处世人回看轻鸿毛湨水潺湲北山水缭绕南城臯晴滩锦石乱击触春湍髙谁谓湨梁大不能容鲂鱽临流自缩手揭厉应徒劳宿少林寺六六仙峯绕佛居俗尘至此暂销除西来未㑹禅师意北去应驰使者车五品封槐今尚在九年面壁昔何如心知一宿犹难觉花藏重寻贝叶书席汝言汝言字君从官尚书司封郎中致仕耆英㑹系国安危唐上宰功成身退汉留侯二公闲暇开高宴九老雍容奉胜流共接雅欢恩意洽不矜崇贵礼容优赏心乐事人间盛岂谓今稀古莫俦壮嵗尘埃禄事牵老归重到旧林泉曽无勲业书青史偶向康宁养老年自分杜门居陋巷敢期序齿预公筵更慙形秽才凉薄不称图真接鉅贤王尚恭尚恭字安之官朝议大夫致仕耆英㑹端朝风望两台星珪组参差又十人八百乔年余总数一千熙运遇良辰席间韵语皆非俗图上形容尽得真胜事主盟开府盛误容衰薄混清尘服许便衣更野逸坐从齿列似天伦二公笑指増和气夜久盘花旋发春刘几几字伯夀洛阳人第进士神宗朝官祕书监致仕上柱国通议大夫耆英㑹司徒硕德今无比太尉殊勲固絶伦偶以暮年陪盛宴喜将白髪照青春八公有秽山空着四皓当衰心且伸元老相望踈迹在不应此㑹媿前人制举省元推二相龙头昔日属宣猷人间盛事并遐算一席㡬盈九百筹冯行巳行已字肃之官衞州防御使致仕耆英㑹书称五福夀为先有德人方得夀延自媿栎樗非远器谁应齿发亦遐年立身官未三公贵推老名陪二相贤喜把衰容模梵宇慙无纤效勒燕然当时遭遇承陶冶今日光荣预燕筵从此洛城増胜槩又新重作画图传赵丙丙字南正太常卿致仕耆英㑹新春鼎洛燕英髦主礼雍容下庶僚二相比肩官一品十人华髪事三朝星阶并列瞻台曜尊酒时行挹斗杓东颍庸夫最无状也将颜面趁嘉招王谨言谨言字不疑官朝议大夫司农少卿致仕耆英㑹相印貂冠粲六符华颠髙㑹侍臣俱不将官职夸乡里唯尚年龄入画图履道清欢追故事竚瞻阴德见訏谟叨陪几席真荣观珪璧丛中问珷玞楚建中建中字正叔洛阳人第进士官中奉大夫天章阁待制提举崇福宫耆英㑹自顾頽龄七十余久慙顽钝费洪鑪归逢大老耆年㑹衰朽形骸媿画图二相谟猷烂史编诸公才业过前贤好图仪像传来世何事顽踈亦比肩张焘焘字景元汉阳人第进士神宗朝厯龙图阁直学士知成都府通议大夫提举崇福宫耆英㑹洛城今昔衣冠盛韩国园林景物全功在三朝尊二相数逾九老萃羣贤当时乡社为髙㑹此日居留欵延多幸不才陪履舄更慙七十是新年挽老苏先生本朝文物盛西州独得宗公荐冕旒稷嗣草仪书未奏茂陵辞客病无瘳一门歆向传家学二子机云并隽游守蜀无因奠尊酒素车应满古原头张问问字昌言襄阳人进士起家累官祕书监给事中终太中大夫提举嵩山崇福宫入元祐党籍耆英㑹槐庭二老乐尧仁盛集髙年洛水濵华衮具瞻虽礼絶白头序齿却情亲清闲几席同禅院山野巾裘似隠沦尊酒椒香才过节池塘草色已催春白公酣畅吟哦内衞武康强笑语频岂独丹青传不朽潜欣风俗欲还淳芝田鹤戏调形健莲叶龟游纳息匀商皓寂寥拘小隠汉疏局促止家人莫因气貌疑丹灶自有光阴寄大椿复得兼謩为重客恐遗元爽在编民神仙可学今方信道术相忘久益真满座交欢祝眉夀羣生五福託鸿钧刘槩槩字孟节青州夀光人少师种放隠于青州之南冶源山富郑公为筑室以居范文正公文潞公皆优礼之欲荐之朝恳辞不就府舍西轩作昔年曽作潇湘客憔悴东秦归未得西轩忽见好溪山如何尚有楚乡忆读书误人四十年有时醉把阑干拍张望句庭下郎君为宰相门前故吏作将军刘沆沆字沖之吉州永新人天圣八年进士第二至和中拜同中书门下平章事集贤殿大学士出知应天府徙陈州卒赠左仆射兼侍中小孤山擎天有八柱此一柱仍存石耸千寻势波流四面痕江湖中作镇风浪里盘根平地安然者饶他五岳尊送乡人尹鑑登第归少年相款老相逢乡举虽同遇不同我已位尘三事后君方身列五科中荣登莫计名髙下宦逹须由善始终若到乡关人见问为言归思满秋风陈希亮希亮字公弼青神人天圣八年进士厯官提㸃江东刑狱入判三司户部句院请补外为京东转运使移知鳯翔致仕卒第四子慥字季常与苏轼游和范公希文怀庆朔堂弱柳竒花递间栽红芳緑翠对时开主人当日孤真赏魂梦还应屡到来魏兼兼官度支员外和范公希文怀庆朔堂使君去后堪思处庆朔堂前独到来桃李无言争不怨满园红白为谁开毕京京官职方员外和范公希文怀庆朔堂花木还依旧迳栽春园不惜为谁开几多民俗熙熙乐似到老聃台上来曹经经官同提㸃江东刑狱和范公希文怀庆朔堂池馆名公旧日栽几畨零落又春开谁人解识红芳意犹有多情五马来陆轸轸山阴人官兵部郎七嵗作昔时家住海三山日月宫中屡往还无事引来天女笑谪来为吏在人间鲁交交字叔达梓州人仕至虞部员外郎有三江集经战地西边用兵地黯惨无人耕战士报国死塞草迎春生沙飞贼风起昼黑阵云横夜半烽台望旄头星尚明游华山张超谷太华鎻深谷我来真景分有苗皆是药无石不生云急瀑和烟㵼清猨带雨闻幽栖未忍别峯半日将曛江楼晴望江干一雨收霁色染新愁远水碧千里夕阳红半楼笛寒渔浦晚山翠海门秋更待牛津月袁宏欲泛舟清夜吟露华清八极吟上小楼东月色水铺地雁声秋满空明河欲㵼浪痩竹自生风坐久心骨爽此怀谁与同有寄思君又是东风起楼倚浮云目千里芳草不知人断肠带烟带雨连春水齐唐唐字祖之廓弟天圣八年进士尝试制科辟杭州料院仕至职方员外郎致仕有少微集玉洞白石洞间路吾家在其中琴窗与书阁一半是云封仙茅仙方上品夸灵种忽怪灵芝拆紫苞玉泽返婴看验术少微山是小三茅观潮何意滔天苦作威狂驱海若走冯夷因看平地波翻起知是沧浪鼎沸时初似长平万瓦震忽如员峤六鳌移直应待得澄如练㑹有安流往济时张先先字子野乌程人天圣八年进士尝知吴江县仕至都官郎中有安陆集吴江春后银鱼霜下鲈远人曽到合思吴欲图江色不上笔静觅鸟声深在芦落日未昏闻市㪚青天都浄见山孤桥南水涨虹垂影清夜澄光照太湖往嵗吴兴守滕子京席上见小妓兜娘子京赏其佳色后十年再见于京口絶非向时容态感之作诗十载芳洲抚白苹移舟弄水赏青春当时自倚青春力不信东风解误人营妓张温卿黄子思爱姬宜哥皆葬宿州城东过而题诗好物难留古亦嗟人生无物不尘沙何时种树连䨇冢结就人间并蒂花题西溪无相院积水涵虚上下清几家门静岸痕平浮萍破处见山影小艇归时闻草声入郭僧寻尘里去过桥人似鑑中行已凭暂雨添秋色莫放修芦碍月生和元居中风水洞上祖龙图韵水色风光近使君浥尘轻雨逐车轮暂来不宿宜无恨多少行春不到人句愁似鳏鱼知夜永嬾同蝴蜨为春忙湖山隠后居空在烟雨词亡草自青李之才之才字挺之青州人天圣八年进士师穆修受易修受之种放放受之陈抟源流甚远邵雍传其学官至殿中丞签书泽州判官鳯州絶句去年三月洛城游今日寻春到鳯州欲把䨇鱼附归信嘉陵江水不东流孙复复字明复平阳人居泰山深于春秋石介以次皆师事之以荐除国子监直讲卒有睢阳小集八月十四夜月银汉无声露欲垂玉蟾初上欲圆时清尊素瑟宜先赏明夜阴晴未可知石介介字守道奉符人天圣八年进士厯嘉州判官居忧躬耕徂徕山下鲁人号徂徕先生后迁直集贤院出判濮州卒有徂徕集燕脂板浣花牋寄合州徐文职方合州太守鬓将丝闻説欢情尚不衰板与歌娘拍新调牋供狎客写芳辞木成文理差差动花映溪光瑟瑟竒名得只从嘉郡树様传仍自薛涛时竒章磊磊驰声价江令翩翩落酒巵几首诗成巻鱼子谁人唱罢泣燕脂红牙管好同牀置紫竹笙宜一处施愿助风流向尊席杏花况是未离披庆厯圣德诗于惟庆厯三年三月皇帝龙兴徐出闱闼晨坐太极昼开阊阖躬揽英才手锄姦孽大声沨沨震揺六合如干之动如雷之发昆虫蹢躅怪妖藏灭同明道初天地嘉吉初闻皇帝戚然言曰予祖予父付予大业予恐失坠实赖辅弼汝得象殊慎重微密君相予久予嘉乃绩君仍相予笙镛斯协昌明儒者学问该洽与予论政傅以经术汝贰二相庶绩咸秩惟汝仲淹汝诚予察太后垂帘汤沸火热汝时小臣危言嶻嶪为予司諌正予门闑为予京兆堲予谗説贼叛于夏汝往式遏六月酷日大冬积雪汝寒汝暑同于士卒予闻辛酸汝不告乏予晚得弼予心慰悦弼每见予无有私谒以道辅予弼言深切予不尧舜弼自笞罚谏官一年奏疏满箧侍从周嵗忠力尽竭契丹忘义梼杌饕餮敢侮大国其辞慢悖弼将予命不畏不慑卒复旧好民得食褐沙碛万里死生一节视弼之肤霜剥风裂观弼之心炼金煅铁宠名大官以酬劳竭弼辞不受其志莫夺惟仲淹弼一夔一卨天实赉予予其敢忽并来弼予民无瘥札曰衍汝来予之黄发事予二纪毛秃齿豁心如一兮率履不越遂长枢府兵政毋蹷予早识琦琦有竒骨其器魁櫑岂视扂楔其人浑朴不施剞劂可属大事敦厚如勃琦汝副衍知人予哲惟修惟靖立朝谳谳言论磥砢忠诚特逹禄微身贱其志不怯尝诋大臣亟遭卑黜万里归来刚气不折屡进直言以补予阙素相之后含忠履洁昔为御史几叩予榻至今谏疏在予箱匣襄虽小官名闻予彻亦尝献言箴予之失刚守粹悫尚修俦匹并为諌官正色在列予遏汝言汝无钳舌皇帝明圣忠邪辨别举擢俊良埽除妖魃衆贤之进如茅斯拔大姦之去如距斯脱上倚辅弼司予调燮下赖谏诤维予纪结左右正人无有邪孽予望太平日不逾浃皇帝在位二十二年神武不杀其黙如渊圣神不测其动如天赏罚在手不失其权恭已南面退姦进贤知贤弗易非明弗得去邪惟囏惟断乃克明则不惑断则不忒既明且断惟帝之德羣下踧踖重足屏息交相语曰惟正惟直毋作侧僻皇帝汝殛诸侯危栗堕玉失舄交相告语皇帝神明四时朝觐谨修臣职四夷走马坠镫遗䇿交相告语皇帝神武解兵修贡永为属国皇帝一举羣臣慑焉诸侯畏焉四夷服焉臣愿皇帝夀千万年宋诗纪事巻十二宋诗纪事卷十三钦定四库全书宋诗纪事巻十三钱塘厉鹗撰元绛绛字厚之钱唐人天圣八年进士神宗朝累官翰林学士拜参知政事出知亳州改颍州致仕卒赠太子少师谥章简有玉堂集诏修两朝国史开局日赐筵史院和首相呉公席上韵殿帷昕对罢省戸雨隂余诏赐尧尊酒人探禹穴书䕫龙方客右班马盖徒欤径醉俄归弁云西见日车郡守章公岵五日开宴会九老于广化寺次韵五日佳辰郡政闲延賔谈笑豁幽关阊门歌舞尊罍上林屋烟霞指顾间德应华星临颍尾年拘皓发下商颜昌花美酒疎钟永坐见斜晖隠半山题鼓山元公亭谁书吾姓揭亭颜栋宇飞腾气象完谷口秋风吹鬓发海东朝日上䦨干地髙顿觉羣山小天近须知六合寛三到巖扉殊不厌异时长向画图看在禁林时有懐荆南旧游去年曾醉海棠丛闻说新枝发旧红昨夜梦回花下饮不知身在玉堂中赵潜叔殉节诗转战谯门日欲晡空拳犹自把戈鈇身垂虎口方安坐命在鸿毛更疾唿柱下杲卿存断节袴中杵臼得遗孤空余三尺英雄气不媿山西士大夫元丰辛酉冬予解组归吴明年过故同年朱光禄旧居周览园榭感事作诗以诒伯原白头重到故人家境是人非起叹嗟三径未荒陶令菊四时长放庾郎花林风光动藏莺叶溪浪痕生宿鹭沙肯构有材移病久会慿诗酒傲烟霞句仙骥籋云穿仗下佛花吹雨布天流刁约约字景纯润州人衎之子天圣八年进士嘉祐中以兵部员外郎集贤校理知越州使契丹戏作押燕移离毕看房贺䟦支饯行三匹裂密赐十貔貍游五洩山西源穷尽到东源直注层崖五磴泉真境无由追汗漫胜游聊得弄潺湲风生虎啸层崖底月上猿啼古木巅只待归来林下去好同灵一此安禅朱公绰公绰吴人天圣八年进士曾为盐官令与宋子京唱酬牡丹诗仁帅安全蜀祥葩育至和地寒开既晚春曙力终多翠帟遮蜂蝶朱䦨隔绮罗殷懃慿驿使光景易蹉跎句谏草焚来应见史橐金散尽只畱诗蔡襄襄字君谟其先自光州固始入闽家仙游又迁莆田遂为莆田人天圣八年进士累官龙图阁学士知开封府徙知泉州召为翰林学士乞为杭州拜端明殿学士以往治平四年卒干道中谥忠惠有集四贤一不肖诗中朝鸾鹄何仪仪慷慨大体能者谁之人起家用儒业驰骋古今无所遗当年得从谏官列天庭一露胸中竒失身受责甘如荠沃然华实相葳蕤汉文不见贾生久诏书晓落东南涯归来俯首文石陛尹以京兆天子毗名都翼翼郡国首里区百万多占辞豪宗贵倖矜意气半言主上承其颐昂昂孤立中不倚传经决讼无牵羁老姦黠吏束其手衆口和附歌且怡日朝黄幄迩天问帝前大画当今宜文陈疏举时密启此语多祕世莫知传者籍籍十得一一者已足为良医一麾出守蕃君国惜此智虑无所施吾君睿明广视听四招俊乂隆邦基廷臣谏列复箝口安得长喙号丹墀昼歌夕寝心如疚咄哉汝忧非汝为南方之强君子居卓然安道襟韵孤词科判等屡得隽呀然鼔焰天地罏三年待诏处京邑斗粟不足荣妻孥耳闻心虑朝家事螭头北奏帝曰都校书计课当序进丽赋集仙来显涂诰墨未干寻已夺不夺不为君子儒前日希文坐言事手题敇教东南趋希文鲠亮素少与失势谁复能相扶崭然安道生头角气虹万丈横天衢臣靖胸中有至语举嗌不避萧斧诛使臣仲淹在廷列日献陛下之嘉谟刺史荣官虽重任奈何一郡巻不舒言非由位固当罪随漕扁舟尽室俱炎陬此去数千里橐中狼借唯蠧书髙冠长佩丛阙下千百其羣诃尔愚吾知万世更万世懔懔英风激懦夫君子道合久以成小人利合久以倾世道下衰交以利遂使周雅称嘤鸣煌煌大都足轩冕绰有风采为名卿髙名重位盖当世退朝归舍賔已盈胁肩谄笑不知病指天报遇如要盟一朝势夺德未改万钧已与毫釐轻畏威谀上亦随毁矧复鼔舌加其评逶迆隂拱质气厚两耳塞豆心无营呜唿古人不可见今人谁与明章章节义尹师鲁饬躬佩道为华荣希文被宠激人怒君独欣慕如平生抗书毂下自论劾惟善与恶宜彚征削官窜逐惟适楚一语不挂离骚经当年亦有大臣逐朋邪隐缩无主名希文若果事姦险何此吉士同其声髙堂本欲悟人主岂独区区交友情先民至论推天常补衮扶世为儒方圜冠博带不知本樗栎安可施青黄帝图日盛人世出今吾永叔诚有望虚心学古贵适用异端莫得窥其墙子年五月范京兆服天子命临鄱阳二贤拜疏赎其宠势若止沸反扬汤敕令百执无越位谏垣何以敢封囊哀求激愤亦复奋强食不得下喉吭位卑无路自闻道日视云阙髙苍茫裁书数幅责司谏落笔騄骥腾康庄刃迎缕析解綂要其间大意可得详书曰希文有本末学古通今气果刚始从理官来祕阁不五六岁为天章上心倚若左右手日备顾问邻清光茍尔希文实邪佞曷不开口赋否臧隂观被遣始丑诋摧枯拉朽奚为强倘曰希文实贤士因言被责庸何伤汉杀王章与长倩当时岂曰诛贤良惟时谏官亦结舌不曰可谏曰罪当遂令百世览前史往往心愤涕泗滂斯言感切固已重读者不得令激昻肯图反我为怨府袖书乞怜天子㫄谪官一邑固分耳恨不剖腹呈琳琅我嗟时辈识君浅但推藻翰高文场斯人满腹有儒术使之得地能弛张皇家太平几百岁正当鑑古修纪纲贤才进用忠言録祖述圣德垂无疆人禀天地中和生气之正者为诚明诚明所钟皆贤杰从容中道无攲倾嘉言谠论范京兆激姦纠谬扬王庭积羽沈舟毁销骨正人无徒姦者朋主知胶固未遐弃两轓五马犹专城欧阳祕阁官职卑欲雪忠良无路岐累幅长书抉幽愤一责司谏心无疑人谓髙君如挞市出见搢绅无靣皮髙君搆书奏天子游言容色仍怡怡反谓希文谋疎濶投彼南方诚为宜永叔忤意窜西蜀不免一中谗巧辞汲黯尝纠公孙诈𢎞于上前多谢之上待公孙礼益厚当时史馆犹刺讥司谏不能自引咎复将已过扬当时四公称贤尔不肖谗言易入天难欺朝家若有观风使此语请与风人诗游鼔山题灵源洞郡楼瞻东方岚光莹人目乗舟逐早潮十里登南麓云深翳前路树暗迷幽谷朝鸡乱木鱼晏日明金屋灵泉注石窦清吹出篁竹飞毫划峭壁势力忽惊触扪萝跻上峯太空延眺瞩孤青浮海山长白挂天瀑况逢肥遯人性尚自幽独西景复向城淹㽞未云足上元应制髙列千峯寳炬森端门方喜翠华临宸游不为三元夜乐事还同万衆心天上清光㽞此夕人间和气阁春隂要知尽庆华封祝四十余年惠爱深梦中作天际乌云含雨重楼前红日照山明嵩阳居士今何在青眼看人万里情书小阁壁上绰约新娇生眼底侵寻旧事上眉尖问君别后愁多少得似春潮夜夜添嘉禾郡偶书尽道瑶池琼树新仙源寻到不逢人陈王也作惊鸿赋未必当时见洛神宿渔梁驿庭树疎疎河汉低瓦沟霜白月平西寒鸦不奈单栖苦落泊惊飞到晓啼㽞别旧居花槛别意起中夕出门风吹衣侧月光艳薄余花香气㣲清尊歳相向欲去心有违残葩勿尽放主人行亦归寒食游西湖山前雨气晓才收水际风光翠欲流尽处旌旗停曲岸满潭钲鼓竞飞舟浮来烟㠀疑相就引去沙禽好自由归骑不令歌吹歇万枝灯烛度花楼王素素字仲仪旦季子赐进士出身擢知谏院出知成都府复尹开封熙宁初入为通进银台司转工部尚书卒谥懿敏述梦似去华胥国里来云霞深处见楼台月光冷射鸡窗急惊觉游仙梦一回彭思永思永字季长庐陵人举进士累擢天章阁待制河北都转运使治平中召为御史中丞熙宁中以戸部侍郎致仕卒絶句争利争名日日新满城冠盖九逵尘一声鸡唱千门晓谁是髙眠无事人赵师民师民字周翰青州临淄人第进士官天平军节度推官歴天章阁侍讲刑部郎中判宗正丞有集向来向来情思已陈陈旅恨无端不及春潘子形容伤白发沈郎文字暗丹脣句露台枉惜千金费却把铜山赐幸臣麦天晨气润槐夏午风清委地露花啼晓恨拂隄烟栁弄春容霜女遗灵长着素玉妃余恨结成酸范师道师道字贯之长洲人仲淹姪天圣九年进士知广德县擢侍御史以论事忤宰相刘沆出知常州复召为起居舍人同知谏院出知福州复入为三司盐鐡副使终直龙图阁知明州有集题隐圃赠蒋希鲁勇退人难事明公识虑长波涛济舟楫霜雪见松篁林下开前圃花闲出亚枪二疏良宴会老杜好篇章道向清来胜机于静处忘当除印如斗试一较闲忙天平山天地万物闲或有竒胜迹见赏能㡬人不知今与昔呉门多好山天平为峻极旦暮常白云表里皆珍石烟岚十里光松桂四时色我因一纵游烦襟为开释感古懐君子翻然长太息乐天赏云泉诗章何歴歴垂今数百年继者漠然寂闲遇希文来䨇旌守乡国行春三让原吟哦尽所得子美天与才寻幽多採摭赋诗五十言平地黄金掷三贤固有名山资亦辉赫此去还㡬年不逢好事客滕渉渉天圣中谏议大夫游泰山灵巖寺山半旧招提扪萝蹑石梯佳名标四絶胜境出三齐殿古烟霞窟庭深桧栢蹊岳灵分地界云险接天倪香篆清风褭松廊翠巘低飞尘无路入幽鸟隔巖啼破梦泉声急飘凉竹韵凄㣲阳生顶上残月落峯西暂到犹尘虑长居信觉迷致君功业就向卜此幽栖孔道辅道辅字原鲁宣圣四十五世孙举进士天圣闲为右正言累官御史中丞出知郓州卒赠尚书阙里夫子庙秦火自焚宁害圣金丝堂壁閟家书典坟启发皆天意非谓共王好治居唐介介字子方江陵人擢进士第为殿中侍御史劾宰相文彦博贬春州别驾神宗朝拜参知政事与王安石争论不胜愤疽发背卒赠礼部尚书谥质肃谪官渡淮风欲覆舟而作圣宋非狂楚清淮异汨罗平生仗忠信今日任风波舟楫顚危甚鼋鼍出没多斜阳幸无事沽酒听渔歌碧落洞余生本孤拙所志在云石薄宦偶纒锁未遂林泉适迩来备台选幸一当言责狂愚抵罪辜遽从边徼谪区区数千里车马倦行役浈阳颇善地解辔喜安席官散无所事度日多闲隙太守蘓宣甫邀我访竒迹西山有石室疑是灵仙窟翛然烟径入谺若天门辟中泻一溪清傍暎千峯碧万穴滴瑶乳两崖张翠帟爽气来先秋昏岚生未夕不知造化意何为置穷僻周生说到难斯文不虚摭怪容诚莫状胜践今始获暂巳莹耳目久觉生虚白拂拭缨上尘回头谢朝客虽非吾土乐聊以慰竒只圣恩未放还屡游君莫惜李师中师中字诚之应天府楚丘人举进士神宗朝歴官天章阁待制河东都转运使知泰州贬和州团练副使安置徙单州复分司南京提举太极观卒有集赠御史唐介贬英州别驾孤忠自许衆不与特立敢言人所难去国一身轻似叶髙名千古重如山并游英俊颜何厚未死姦谀骨已寒天为吾皇扶社稷肯教夫子不生还韩魏公席上作愿得貔貅十万兵西戎巢穴一时平归来不用封侯印只问君王乞爱卿偶题燕子知时节还从旧宇归新人方按曲不许傍帘飞客有写眞者见予因以诗赠之嗟予少也贱到老尚无功方寸浮名外流年两鬓中对镜犹慙愧图写若为客咏松半依嵓岫倚云端独上亭亭耐歳寒一事颇为清节累秦时曽作大夫官麦积山路入青松翠霭闲斜阳倒影下溪湾此中猿鹤休相顾谢傅东归自有山和李明叔理定道中幽居日日数归程已写华严两帙经门外初寒江气白岭头多雨烧痕青曾逢饭颗嘲山笠应载鸱夷笑井缾客土相思多引望天涯风景似新亭魏瓘瓘字用之歙州婺源人父羽奏补校书郎累官集贤院学士广东安抚使进龙图阁直学士吏部侍郎致仕卒感懐羸羸霜发一衰翁踪迹年来类断蓬万里逺归䨇阙下一身闲在衆人中螭头赐对恩虽厚雉堞论功事已空淮上有山归未得独挥清涕洒春风句谁言岭外无霜雪何事秋来亦满头熊知至知至字意诚建阳人天圣中五举不第归隠鳌峯有集赠王山人闲拄瘦笻枝衣冠半异时入城人不识卖药俗长疑饮酒难逢醉餐松自止饥华峯千嶂里常与白云期句楼台上下火照火车马往来人看人赵槩槩字叔平南京虞城人第进士累擢龙图阁学士知郓州拜参知政事熙宁初转吏部尚书以太子少师致仕薨赠太子太师谥康靖挽老蘓先生侍从推词伯君王问子虚早通金匮学晩就曲台书露泣时难驻琴亡韵亦疎臧孙知有后里闬待髙车郭稹稹字仲㣲开封祥符人举进士歴龙图阁学士权知开封府康定中尝与王尧臣张观李若谷宋庠等修崇文总目和枢宻侍郎因看海棠忆禁苑此花最盛朱阑明媚照横塘芳树交加枕短墙传得东君深意态染成西蜀好风光破红枝上仍施粉繁翠隂中旋扑香应为无诗怨工部至今含泪作红妆陆经经字子履越州人仁宗朝集贤殿修撰有寓山集赠丁元珍中允宰剡尘土官曹㡬处闲君今作邑好开颜落帆直上剡溪口入境先登天姥山鱼鸟半和风俗处云霞多杂簿书间雪晴须去寻安道莫作经宵兴尽还晩泛秀水落日进扁舟沿回碧玉流未能追白鸟贪共数游儵翠璧玲珑倒青天表里浮谁湔世闲热洒出洞庭秋句薄有田园归去好苦无官况莫来休周镛镛仁宗时人五洩山路入苍烟九过溪细穿嵒曲到招提天分五寒倾北地秀诸峯翠插西凿径破崖来木杪驾泉鸣竹落榱题当年老黙无消息犹有祠堂一杖藜曾谔谔诸曁令五洩山五洩髙寒插太清银河垂地落天声玉虹贯日晴空见骢马翻瓢白昼倾作赋曾闻夸鴈荡乗槎应可到蓬瀛何当一叱乖龙起手挽商霖洗甲兵郭亢五洩山不到此山三十年重来风物自依然两源秋色排千嶂五级泉声落半天絶唱传闻诸老句幽栖犹想黙师禅回头迥与尘寰别何必蓬莱始是仙张唐卿唐卿景祐元年进士第一句一举首登龙虎榜十年身到凤凰池杨察察字隠甫成都人景祐元年进士歴官知制诰翰林学士权御史中丞端明殿学士户部侍郎三司使卒赠礼部尚书有集别信州席上作十二天辰数今宵席客盈位如星占野人若月分卿极醉巫山侧聨吟嶰管清他年为舜牧协力济苍生郑伯玉伯玉字寳臣莆田人景祐元年进士抚州观察推官韩魏公荐为殿中侍御史有锦囊集和王太傅游国清塘寒日一观眺四天云色稀水风迎棹起沙鸟背人飞玉缕鲈新脍金膏蟹正肥斜阳促归斾那得恋渔矶何郯郯字圣从成都人景祐元年进士累迁殿中侍御史歴龙图阁学士出知外郡熙宁中以尚书右丞致仕卒有庐江文集益州学圣训堂诗益为藩捍西南隅物衆地大称名都择守来颁兹土政治人颇与他邦殊差跌一有戾条教便宜皆得行黥诛羣姦帖息不敢动无复弄兵觊穿窬任威或谓一时事立政恐非长世图岂无达识䆒是否重在改作徒嗟唿仲翁裔孙有伟度敢决不以常文拘当官勇欲除弊法伊忧内恻仁心孚视人无异逺方意威行惠政还相须始时歳荒力赈救坐使饿殍成完肤既而为俗思根本其在立学陈师谟大开儒庠务诲导秀民耸慕纷来趋遂言谓署鸿生职使演经传传诸徒奏函一上闻法座诏札即日来谐俞诏云信汝办治蜀缓任威罚先文儒公心感激侈上赐刻在金石尊神谟覆之大厦牓美称日久传着期无渝邦人承风为盛事观者塡道来于于吁嗟多士其聼命勿即邪径安夷涂师无訿圣生率教信尚姬孔尊唐虞施之乡邦励雅俗仁谊得以相持扶汉皇初始盛文学起自蜀国行中区本朝教化视三代建元安可为齐驱吾君训辞谕万里义均盘诰兹宣敷吾守教本树一国学盛洙泗相涵濡臣谋君从协大义圣哲倡和眞同符欲歌盛节示万古才不逮志嗟其愚程师孟师孟字公辟吴人景祐元年进士累官知广州召为给事中充直贤殿修撰判都水监出知越州青州授光禄大夫致仕寒食游九仙乌石二山城中无事喜寻山千里提封并海寛賔客相从筵既冷士民同出食犹寒芳园病叶堆何限古院闲花落几般谁道异乡多感慨登临迟郄十年官枫桥寺门对云山画不如师今一念六年居迩来寺好尤潇洒张继畱题内翰书游枫桥偶成晩泊桥边寺迎风坐一轩好山平隔岸流水漫过门朱舫朝天路青林对郭村主人头似雪怪我到多番游玉尺山寺永日清隂喜独来野僧题石作吟台无诗可比颜光禄毎忆登临郄自回次韵元厚之少保畱题朱伯原祕校园亭碧瓦春城十万家可怜夫子独堪嗟园林犹有前朝木冠盖难寻故主花亭瞰夕阳邻古刹池通野水见晴沙天然操尚无尘滓合住蓬莱弄綵霞丁宝臣宝臣字元珍常州晋陵人景祐元年进士歴祕阁校理同知太常礼院出倅永州和永叔新晴独游东山芳辰百五前选胜到林泉万树緑初染羣花红未然隂巖犹贮雪暖谷自生烟妇汲溪头水人耕草际田日中林影直风静鸟声圆健令多情甚寻春最占先五洩山路縁萝茑䕃杉松翠碧丹崖不计重天作锦屏环十里僧开珠屋面千峯花闲越鸟钩辀语溪外秦人彷彿逢早晚车驺到林下篮舆暇日待追从题翠麓亭谛看轩窗面翠㣲暂来登此已忘机地连佛寺楼台古泉落山田稻蟹肥晓径忽穿清气入夜船多载白云归世人谁识红尘外终老功名未拂衣柳永永字耆卿初名三变崇安人景祐元年进士为屯田员外郎以乐章擅名有兄三复三接皆工文号柳氏三絶赠内臣孙可久故侯幽隠直城东草树扶苏一亩宫曾珥貂珰为近侍却余绦褐作闲翁高吟拥鼻诗懐壮雅论盱衡道气充厌尽繁华天上乐始将踪蹟学冥鸿中峯寺攀萝蹑石落崔嵬千万峯中梵室开僧向半空为世界眼看平地起风雷猿偷晓果升松去竹逼清流入槛来旬月经游殊不厌欲归回首更迟回鬻海歌鬻海歌悯亭戸也䰞海之民何所营妇无蚕织夫无耕衣食之源太寥落牢盆鬻就汝输征年年春夏潮盈浦潮退刮泥成㠀屿风干日曝咸味加始灌潮波㙧成卤卤浓咸淡未得闲採樵深入无穷山豹踪虎迹不敢避朝阳出去夕阳还船载肩擎未遑歇投入巨灶炎炎热晨烧暮烁堆积髙才得波涛变成雪自从潴卤至飞霜无非假贷充糇粮秤入官中得㣲直一缗往往十缗偿周而复始无休息官租未了私租逼驱妻逐子课工程虽作人形俱菜色䰞海之民何苦辛安得母富子不贫本朝一物不失所愿广皇仁到海濵甲兵净洗征输辍君有余财罢盐鐡太平相业尔惟盐化作夏商周时节句分得天一角织成山四围马遵遵字仲涂乐平人景祐元年进士由台谏转吏部员外郎直龙图阁卒再入台作连蹇多年心欲灰厌为俗吏走尘埃岂知黄纸新书下还送青氊旧物来武骑强为终不意河南难问媿无才一麾早晩江湖去相与持螯共酒杯吕璹璹字季玉晋江人景祐元年进士歴官光禄卿威惠庙当年平贼立殊勲时不旌贤事忍闻唐史无人修列传漳江有庙祀将军仲讷讷字朴翁定陶人景祐元年进士歴尚书屯田员外郎有集负暄闲眠茅檐晴日暖于春一枕钧天乐事新满眼繁华皆得意午眠安稳却无人送唐子方力犯雷霆衆共危逺投魑魅独为宜忠州学业真无负髙庙神灵固有知自倚圣明容直道未甘憔悴死荒陲满朝卿相多公议莫把文章作楚辞杨谔谔梓州人景祐元年进士和燕龙图海棠西汉欺卢橘东阳爱海棠许昌竒此遇子美欠先扬杜宇三春节蚕丛一国香燕脂点乱雨生色丽斜阳富艳东君主暄妍白帝方锦楼移水色玉垒换山光风格林檎细腰支郁李长天生笑容质时様舞衣裳少吐深深染全开淡淡妆烟媒䕶緑蔕风阵损朱房旋失因临水闲飘弗过墙佩亡愁杀甫簪脱即连姜蝶舞菱花照莺啼罨画堂仙如弄玉少坠似緑珠常不见还成悔相思几欲狂春深濯锦水日晩浣纱坊卧对移帘押吟看近笔牀池清满园倒鸟起一枝昻紫燕衔泥急黄蜂趁蜜忙化工眞用意销得与携觞句愿前明主席一问洛阳人行人问宫殿耕者得珠玑草不惊皇辙山能䕶帝舆吴中复中复字仲庶兴国永兴人进士及第累官殿中侍御史历龙图阁直学士出知成都游海云寺唱和诗成都风俗岁以三月二十一日游城东海云寺摸石于池中以为求子之祥太守出郊建髙旟鸣笳鼓作驰骑之戏大䜩宾从以主民乐观者夹道百重飞盖蔽山野讙讴嬉笑之声虽田野闲如市井其盛如此渤海吴公下车期月简肃无事从俗髙会于海云酒既中顾谓寮属曰一觞一咏古人之乐事也首作七言诗以写胜赏席客亦有以诗献者更相酬和得一十三篇乃命幕下吏会稽王霁为之序锦里风光胜别州海云寺枕碧江头连郊瑞麦青黄秀遶路鸣泉深浅流彩石池边成故事茂林坡上忆前游緑樽好伴衰翁醉十日残春不少畱成都西园十咏西楼信美他乡地登临有故楼清风破大暑明月转髙秋朝暮岷山秀东西锦水流宾朋逢好景把酒为迟畱方物亭草木虫鱼部披寻自古无飞沈天产异生植土风殊物色随心匠形容记绘图虚亭玩眞意浩思满江湖流杯亭结客乗公暇流觞逐浩歌乱峯晴倒影曲水宛逥波小海逢元已兰亭记永和西州行乐事应比晋贤多江左谓海棠为川红靓妆浓淡蘂蒙茸髙下池台细细风却恨韶华偏蜀土更无颜色似川红寻香只恐三春暮把酒欣逢一笑同子美诗才犹阁笔至今寂寞锦城中寄题钱公辅衆乐亭贤侯新葺水云乡虚阁峥嵘緑渺茫波面长桥歩明月人家疎影带残阳风中白鸟侵烟去雨后红蕖拥袖香从此郡图添故事岁时遗爱似甘棠览齐山陈鸿断碑翠琰何年沈朽壤羡师寻访得其余应同湘水断碑字难辨韩陵片石书汨没身名眞梦幻变迁时序易丘墟收藏且作山中物莫问陈鸿纪事初陈荐荐字彦升邢州沙河人举进士神宗朝累官龙图阁直学士河北都转运使进资政殿学士提举崇福宫卒赠光禄大夫子房庙博浪沙头触副车潜游东夏识眞符风云知略移秦鼎星斗功名启汉图商老已来宁少海赤松还约访仙都雍容进退全天道凛凛髙风万古无燕子楼仆射新阡狐兔游侍儿犹住水边楼风清玉簟慵攲枕月好珠帘嬾上钩寒梦觉来沧海濶新诗吟罢紫兰秋乐天才思如春雨断送残花一夕休刘述述字孝叔湖州人景祐三年进士歴荆州湖南北京西路转运使神宗立召为侍御史忤王安石谪江州提举崇禧观卒绍兴初赠祕阁修撰仙巖洞祷雨英英洞口云触石才一缕须臾徧空山霈然作霖雨五洩山翠屏千叠水潺湲一簇青鹓杳霭间惜是晩年逢此景悔将前眼看他山瀑飞萝磴终难画龙蛰嵓云只暂闲薄宦劳人无计住明朝归去又尘寰题竹阁竹阁寒相倚云窗晚共开闲身方外去幽鸟静中来声响风随箨隂移石上苔迟畱更清夜待月露盈杯葛密密字子发江隂人宫弟官太常博士近造浮屠之悟空者覩君谟省主给事畱题诗板列楣栋间粲然可诵因摭方袍之意成拙句以寄昔年诗板着莲宫笔力雄豪墨彩丰不日三阶平国政山僧应待碧纱笼元积中积中钱唐人景祐初黄巖令熙宁初为司封郎中直史馆知桂州军有江湖堂诗集题桐柏观九峯巍絶乱云屯石室琼台旧址存山险密盘之字径洞深髙辟丙方门碧桃花烂春溪暖紫玉箫沈月榭昏未觉仙家光景晚人闲归去见来孙董渊长乐令灵峯院龙龛山和蔡君谟礧硌弥沙界谽谺古洞天门邻金布地桥枕玉鸣泉庭鹤归迷主龛龙去失年扫云嫌俗驾题壁诧诗仙胜景无今古居人有后先不知游者驭谁见海为田刘嗣隆嗣隆仁宗朝以尚书职方员外郎知袁州宜春台一簇亭台画亦难公余到此几盘桓山髙不似城中景树密尤宜雨后看风送江声穿郡郭日推云影下峯峦当时吏部曾游否何事无文石上刋宋诗纪事巻十三宋诗纪事卷十四钦定四库全书宋诗纪事巻十四钱塘厉鹗撰苏舜钦舜钦字子美其先梓州人家开封易简孙耆子舜元弟景祐中进士累迁集贤校理监进奏院坐用故纸钱除名居苏州买水石作沧浪亭以自适终湖州长史卒有沧浪集淮中晚泊犊头春隂垂野草青青时有幽花一树明晚泊孤舟古祠下满川风雨看潮生夏意别院深深夏簟清石橊开徧透帘明树隂满地日卓午梦觉流莺时一声送人归吴江江云春重雨垂垂索莫情懐送客归不惯东流促回棹羡他䨇燕逆风飞天平山吴会括衆山戢戢不可数其间号天平突兀为之主杰然镇西南羣岭争拱辅吾知造物意必以屏大府清溪至峯前仰视势飞舞伟石如长人肃立欲言路扪萝縁险磴烂漫松石古中腰有危亭前对翠峰举石窦迸玉泉泠泠四时雨源生白云闲颜色若粉乳旱年或播洒润可足九土奈何但澄澈未为应龙取予方弃尘中巗壑素自许盘桓择胜处至此快心膂养内聊自清终胜甘于虎过苏州东出盘门刮眼明萧萧疎雨更隂晴緑杨白鹭俱自得近水逺山皆有情万物盛衰天意在一身羁苦俗人轻无穷好景无縁住旅櫂区区暮亦行独歩沧浪亭花枝低攲草生迷不可骑入歩是宜时时携酒只独往醉倒惟有春风知长桥观鱼曙光东向欲胧明渔艇纵横映逺汀涛面白烟昏落月岭头残烧混疎星鸣榔莫触蛟龙睡举网时闻鱼鼈腥我实宦游无况者拟来随尔带笭箵秋日登阊门年光冉冉催人老云物涓涓又变秋家在凤凰城阙下江山何事苦相㽞南园西施台下见名园百草干花特地繁欲问吴王当日事后来桃李若为言句玉帐夜严冰似水茅斋春静草如烟江休复休复字邻几开封陈畱人举进士充集贤校理坐与苏舜钦祠神会饮谪监蔡州税久之复官歴刑部郎中修起居注卒有集秋懐西风万里至旷然天地秋暮雨生夕凉百虫鸣啾啾楚山晓苍苍楚水亦悠悠骚人试登临感物增离忧所思在遐方欲往路阻修香草有蕙茝嘉树有梧楸白露委芳馨彫零使我愁穷年倦羇窘江湖思旧游纫兰制芰荷飘泛一叶舟肆情云水闲意适何所求同持国宿太学官舍翳翳云月薄泠泠雪风清学省夜岑寂天街断人行广庭层阁隂寻廊歩余明松篠递遥响如闻弦诵声悠悠子佩诗讲座尘埃生回就直舍休亹亹谈道精心会境物融泯然遗世营寒眠屡展转寤言写素诚王官谷司空侍郎故居首阳采薇士商代缅以遐唐季有夫子遯世肥且嘉㧞迹离汚险抗志凌青霞剥运扇頽风姦雄比回邪不然随波流横噬猰㺄牙吁哉土德衰暌乖鬼盈车英英夫子贤显晦吾所嗟相见栖隐情遗文搴菁华山藏白驹谷水遶骚人家踌躇碧峯前寒日忽以斜李绚绚字见素邛州依政人第进士仕为太子中允宰相杜衍㧞寘台省坐谗出知润州累迁起居舍人权判吏部流内铨卒送天柱冯先生闲驰风驭恣飘飘因失仙班几度朝紫阁旧邻秦树老赤城新别海山遥飞凫又说春经岳叱橘曾令夜探潮不是桃源不归去故人多半在烟霄句收得桑榆归物外种成桃李满人闲王益柔益柔字胜之曙子仁宗朝用䕃至殿中丞除集贤校理坐苏舜钦奏邸狱黜监复州酒累迁知制诰兼直学士院以祕书监出知外郡遥题钱公辅衆乐亭四明旧说南湖好歳乆濒厓变涂潦建旟一日得贤侯千里山川真再造偃月隄成车马道湖光如天如抱鸳鸯瓦影乱凫鹥緑栁环隄花映㠀珠宫贝阙竞来还泉客鲛人争献宝春风浩荡波涛起髣髴仙人骑赤鲤金盘下箸饱鲈鱼尘事茫茫隔烟水都人士女从如云丝竹清音两岸闻饮酣落笔歌緑水烂漫天葩飘逺芬张羣羣仁宗朝太常少卿谪袁州道中寄苏子美忆昨共系吴门舟我独千里君独畱江花粲尔不同醉野月娟然增此愁谈笑还令舌本强诗篇顿觉笔锋柔沧浪书信无消息鸿雁来时数举头鲜于侁侁字子骏阆中人景祐中进士乙科庆厯中迁祕书丞神宗朝为利州路转运使元祐初拜左谏议大夫出知陈州卒绍圣闲与党籍有谏议集新堂夜坐月色皎然由连理亭信歩庭中徘徊久之因为五言一首秋风动微凉天雨新霁后闲斋独隠几明月在高栁振衣歩庭下颢气入襟袖天空云汉明隐约辨列宿苍苍松桧上零露霏欲澑脱叶满闲园繁华迨衰朽清宵望蟾彩宜付一杯酒多病谢尊罍城头转寒漏舜祠道歴山兮逶蛇思古人兮感慨并储胥兮肃止仰鲁云兮晻暧兽何鸣兮林中鸟何悲兮山上木何为兮不翦草何为兮茂畅帝之神兮在天帝之德兮在人物具兮四海心精兮一纯采秀实兮山闲摘其毛兮㵎底玉醴湛兮琼茅肴脩杂兮兰茝乐备兮九奏凤舞兮仪韶人骏奔兮如在君卒享兮神交和文与可洋州园池千峯起华阳一水连天汉初月正沈钩隐然飞两岸城上望南园园深知几许啼鸟闻闲关游人不知处琴跻积翠外絺结穹窿闲轩楹最佳处四顾唯江山春归阆风家巧入天匠手能将五色云点缀当戸牖吕溱溱字济叔扬州人宝元元年进士第一累擢知制诰知杭州拜翰林学士神宗朝官至枢密直学士提举醴泉观卒赠礼部侍郎句九霄离海峤一夕过天池范鎭鎭字景仁华阳人居洛阳宝元元年举进士为礼部第一累知制诰英宗立迁翰林学士神宗朝历端明殿学士提举崇福宫封蜀郡公卒谥忠文有集仲逺龙图见邀学射之游先寄五十六言几年魂梦寄西州春晚归逢学射游十里香风尘不动半山晴日雨初收指挥赤队呈飞骑次第红妆数胜筹夹道绮罗瞻望处管絃旌斾拥鳌头送罗胜卿同年提举玉局观匹马西归去知君得意偏人情重乡里官职更神仙晓后无衙鼔旬头有俸钱何须驾白鹤辛苦上青天送张职方守筠州南国一麾守知公安此行家山虽万里子舍只邻城驿问中宵至风謡接畛声定应持课最同命到天京七夕翠幙瑶梯百尺楼楼前星斗自悠悠天家仙会能多少未到平明已别愁再至史局史局逾年别重来已涕零先书未絶笔又欲汗新青黄葵开时闲淡歛时愁兰菊应容预胜流剩欲持杯相领畧一庭风露不禁秋韩太丞同守成都春色草将深春寒栁未隂青天指行栈緑水荡离襟后乘何为託前旌喻此心南枝倦飞翼慿为寄归音鸡鸣台古人惟恃衆心城何事秦皇苦好兵本设函关禁姦诈不知夜半有鸡鸣和王都尉惯乘霄汉鹤翻说淤泥莲可惜玉台处等闲闲几年苏缄缄字宣甫晋江人绅从弟宝元元年进士知邕州侬寇至婴城以守城陷自焚死赠奉国军节度使谥忠勇英德碧落洞此洞谁开凿难穷造化原地幽疑窟室巖透若天阍藓石髙低路樵声里外村云岚青欲滴烟壁翠堪扪一带谿泉急千枝石乳繁鼠飞犹白昼虎啸近黄昏老木吟风韵枯崖渗雨痕碧澜秋寸寸宁负羽皇言司马光光字君实陜州夏县人以父池任入官宝元初进士甲科累除知制诰改天章阁待制知谏院英宗朝除龙图阁直学士改右谏议大夫神宗即位擢翰林学士判西京畱司御史台拜资政殿学士哲宗即位拜左仆射兼门下侍郎薨于位赠太师温国公谥文正有传家集谢孙兴宗惠草虫扇吴僧画团扇点缀成微虫秋毫宛皆具独窃天地功细者及蛛螫大者才阜螽枯枝拥寒蜩黄蘂黏飞蜂翾然得生意上下相追从徒观飞动姿宁覩笔墨踪儿曹取眞物细校无不同恐其遂跃去亟取藏箱中乃知艺无小意精神可通不兴误图蝇能感紫髯翁子猷状蝉雀藏本传河东不知古何如此画今人雄僧亡已云久其徒颇能工旧法存百一要足超凡庸友人幸为赐物薄意何隆玩之不替手爱重心无穷常如对君子穆穆来清风送张兵部中庸知遂州劒岭横天古栈微相如重驾传车归双亲倚门望已久千骑踏雪行如飞人闲富贵非不有似君荣耀世亦稀闻道西州遗像在使我涕泗空霑衣衆乐亭横桥通废㠀华宇出荒榛风月逢知已湖山得主人使君如独乐衆庻必深颦何以知家给笙歌满水濵送章伯鎭知湖州江外饶佳郡吴兴天下稀莼羮紫丝滑鲈脍玉花肥星斗寒相照烟波碧四围栁侯还作牧草树转清辉皇后阁春帖子庆寿风烟接未央飞楼复道鬰相望春来无以消长日闲取经书教小王夫人阁春帖子圣主终朝视万机燕居専事飬希夷千门永昼春岑寂不用车前插竹枝始至洛中言懐三十余年西复东劳生薄宦等飞蓬所存旧业唯清白不负君恩有朴忠早避喧烦真得策未逢危辱好收功太平触处农桑满嬴取闾阎鹤发翁过尧夫天津居草輭波清沙路微手携筇杖着深衣白鸥不信忘机久见我犹穿栁岸飞耆英会洛下衣冠爱惜春相从小饮任天真随家所有自可乐为具虽微谁笑贫不待珍羞方下筯只将佳景便娱賔庾公此兴知非浅藜藿终难作主人作真率会伯康君从七十八岁安之七十七岁正叔七十四岁不疑七十三岁叔达七十歳光六十五歳合五百一十歳口号成诗用安之前韵七人五百有余歳同醉花前今古稀走马鬬鸡非我事纻衣丝发且相辉经春无事连翩醉彼此往来能几家切莫辞斟十分酒尽从他笑满头花和景仁卜居许下景仁顷见许居洛今而倍之故诗颇致其怨壮齿相知约歳寒索居今日鬓俱斑拂衣已解虞卿印筑室何须谢傅山许下田园虽有素洛中花卉足供闲他年决意归何处便见交情厚薄间次韵谢杜祁公借观五老图脱遗轩冕就安闲笑傲丘园纵倒冠白发忧民虽种种丹心许国尚桓桓鸿冥得路高难慕松老无风韵自寒闻说优游多唱和新篇何惜画图看句烟曲香寻篆杯深酒过花石扬休扬休字昌言眉山人举进士历刑部员外郎知制诰同判太常寺迁工部郎中卒谢文莹师携琴见访郑卫湮俗耳正声追不回谁传广陵操老尽峄阳材古意为师复清风寻我来幽隂竹轩下重约月明开海棠开尽妖桃落尽梨浅荂深萼照华池都縁西蜀盘根逺岂是东君属意迟烟惨别容醺宿酒露凝啼脸溼臙脂须知贾相风流甚曾许神仙品格竒吕公着公着字晦叔夷简子举进士累迁殿中丞神宗朝官资政殿大学士哲宗即位拜右仆射兼中书侍郎元祐三年拜司空同平章军国事薨赠太师申国公谥正献入党籍有集分题得瘿木壶天地产衆材任材谓之智栋桷与楹杙小大无有弃方者以矩度圆者中规制嗟尔木之瘿何异肉有赘生成拥肿姿赋象难取类櫽括所不施钩绳为尔废大匠睨而往恻然乃有意孰非造化功而终朽不器刳剔虚其中朱漆为之伪㪺浆挹酒醴施用惟其利牺象非不珍金罍非不贵设之于楹阶十目肻注视幸因左右容及见为竒异人之于才性夫岂逺于是性虽有不善在教之揉励才亡不可用由上所措置饰陋就其长皆得为良士执一以废百衆功何由备是惟圣人心能通天下志吕公弼公弼字賔臣夷简仲子赐进士出身历枢密直学士知成都府神宗朝进枢密使出知外郡为西太一宫使薨赠太尉谥惠穆琴台烟树重城侧琴台千古余早为梁苑客晚向茂陵居赋给尚书笔归乘使者车清风觌旧隐长自耸乡闾严眞观卜肆垂帘地依然门径开沈冥时已往思慕客犹来鸟啄虚檐壊狐穿古井摧空余旧矶石岁歳长春苔赵衆衆官龙州签判与司马温公同时题倅㕔吏隐堂满耳江声满目山此身疑不在人寰民含古意村村静吏束刑书日日闲张征征字百常陈畱人宝元元年进士甲科自然亭久雨妨渔复滞樵自然亭上一逍遥万縁不是闲中起百事唯于睡里消老去自知如蠛蠓病来谁悟似芭蕉爱名之世忘名客幸有山林旧市朝书故三司副使陈公亚之诗轴后破锦囊开玉振金舍人胸次右丞心为时黼藻衣冠薮与国丹青翰墨林慷慨似谁双舞劒风流随处一歌琴燕贻苦志追先烈子夏何须论浅深吴充充字沖卿建安浦城人育弟宝元元年进士熙宁中累迁检校太傅枢密使代王安石为中书门下平章事监修国史罢为观文殿大学士西太一宫使卒赠司空兼侍中谥正献听读诗义感事雪销鳷鹊御沟融燕见殊恩缀上公昼日乍惊三接宠正风获听二南终解颐共仰天颜喜墙面才容圣域通午漏渐长知禹惜侍臣何术补尧聪史院席上作兰台开史局玉斝赐君余賔友求三事规摹本八书汗青裁倣此衰白盍归欤诏许从容会何妨醉上车送张君宰吴江全吴风景好之子去弦歌夜犬惊胥少秋鲈饷客多县楼疑海蜃衙鼔荅江鼍遥想晨凫下长桥正緑波题招提院静照堂人说招提好师从静照来亲携玉堂句徐叩荜门开好事能如此题诗岂易哉明年得东守系舸一裵回遥赠钱公辅使君新自四明归邀我同为衆乐诗山川可爱惜未见昼想夕思心为罢恍然神遇若有得赍身乃在天之涯涨海连空四无岸天吴却坐鲛人观以手挥弄日月丹能令桑田变弥漫海边偶到山城中山城二月多春风牛羊闲暇夕阳晚楼阁参差朝雾浓一泓山澑佛头緑环以翠屛风六曲人烟扰扰事嬉游落花啼鸟满汀洲中为台榭鬬十二上有藻井排文楸旁人指点此何许云是四明行乐处此乐为民非为身始知集贤钱使君使君风韵谁之比政事次公诗短李醉凭熊轼劝耕畴狂取螺杯翻舞袂侬爱使君君勿归诏书夺去何如为闲侍玉皇香案侧银台深阻无消息意迷却悟坐空斋忽省君诗昨日来叠纸为君书所见不知衆乐诚然哉宋敏求敏求字次道绶子赐进士第为馆阁校勘治平中知制诰神宗朝忤王安石以右谏议大夫奉朝请寻除史馆修撰集贤院学士加龙图阁学士卒赠礼部侍郎有书闱前后集西垣制辞文集史院席上奉和首相吴公元韵二圣垂鸿烈天临四纪余元台来率属赐会宠刋书世业叨荣甚君恩可报欤衮衣相照烂归拥鹿鸣车题招提院静照堂丛林起新构燕坐水云乡本自禅心静能令世累忘幡花围昼永钟梵度宵长归裓新篇富笼纱映宝坊薛利和利和字天益兴化人宝元元年进士历知春潮惠三州迁屯田员外郎谢王介甫一路生灵陡蝢贫庙堂康济岂无人君侯若问茶租日请把茶租乞与人栁应辰应辰武陵人宝元元年进士仕至尚书都官员外郎永州通判刻浯溪石上浯溪石上大江边心记闲将此地镌自有后人来屈指四千六百甲寅年邵必必字不疑丹阳人亢从父宝元元年进士官龙图阁直学士知成都题钱公辅衆乐亭海边民物鲜欢娱太守经营与衆俱园圃新阴多杞栁池塘生意足鱼蒲长空不碍髙飞鹄浅水兼容短胫凫此乐有谁知我趣归来红斾日西䀯裴若讷若讷常州江阴人宝元元年进士江隂絶句紫莼江上是吾家一叶扁舟一钓车何必陶公种鱼法雨汀烟渚尽生涯宋诗纪事巻十四宋诗纪事卷十五钦定四库全书宋诗纪事巻十五钱塘厉鹗撰李大临大临字才元成都华阳人宝元元年进士累官祕阁校理神宗朝除知制诰天章阁待制西园辨兰亭和韵沙石香丛叶叶青却因声误得蝉名骚人佩处唯荆渚识者知来徧蜀城消得作亭滋九畹便当入室异羣英非逢至鉴分明说汨没人间过此生题招提院静照堂地胜常新构僧闲昼杜门山林谁乐静城市亦非喧客引空弹指风来不动幡秖应常宴坐对境一无言谒濂溪周虞部帘前翠霭逼庐山门掩寒流尽日闲我亦忘机澹荣利喜君髙躅到松关周孟阳孟阳字春卿其先成都人徙海陵第进士英宗朝累官集贤殿修撰同判太常寺神宗立拜天章阁待制题招提院静照堂羡师遗世网旧隠敞新堂月白秋庭小风清昼磬长逺游轻势利归梦在沧浪满箧朝贤句孤云出帝乡句地髙多与风云会天近常为日月邻阎询询字议道凤翔天兴人第进士又中书判拔萃科神宗朝历右谏议大夫提举上清宫题招提院静照堂浙右僧居盛虚堂葺有功迷来随万化净后照三空夜永松轩月秋深竹岸风我心闲已久梦到水乡中林亿题招提院静照堂檇李湖山外招提烟霭中静由诸漏尽照觉万縁空马祖传懐海牛头住法融谁来访宗㫖现定即家风张宗永宗永华州人宝元中知建安县题陈相别业乔松翠竹絶纤埃门对寒山尽日开应是主人贪报国功成名遂不归来句大书文字隄防老剩买峯峦准备闲雷简夫简夫字太简郃阳人康定中杜衍荐之以校书郎签书秦州观察判官累迁尚书职方员外郎寄甘露舒公上人成都多少寺梵学竞推能到老不破戒满城唯此僧池龙听夜讲海客施年灯别后空相忆尘劳正可憎元居中居中钱唐人康定中台州守至太常少卿风水洞上祖龙图无择洞蔽深云逺俗尘山中曾未识朱轮自从白傅来游后五百年闲又一人苏颂颂字子容南安人绅之子徙居丹阳庆厯二年进士神宗朝历集贤院学士知开封府哲宗即位累迁翰林学士拜右仆射兼中书门下侍郎罢为集禧观使徽宗立进太子太保累爵赵郡公卒赠司空魏国公有集送朱郎中寿昌通判河中弼风咏凯风以成孝子志郑人复君母传称能钖类中郎常有怀生不识所恃登朝虽厚禄当食毎忘馈念昔鞠育劳嗟今出处异倚门岂不待两求终莫致乳乌思反哺哀鸣自垂翅百草摇春晖宁无谢生意洒血向穹壤解组出台寺驰驱咸雍郊历访经行地至行感神明精诚通梦寐悠悠大道傍亲息忽相值紫绶拜北堂白头归长嗣悲忻叙契濶怳如隔生事四纪世路殊一朝版舆侍兹事昔未有闻者共惊喟帅守为之言诏趣还官次当年二千石宠名非所利仕或便乡关安用竹符使蒲中母家近自屈为倅贰受命慰慈颜腾装惬归思既徇报德心亦安效官智觞以万寿荐衣成五綵戏无复兴寒泉何须赋大隧令人及圣善孝慈两不匮赠言述髙风庻用激忠义次韵蒋颖叔同游南屏见惠长篇青山横莽苍万石出南麓古刹表耆阇髙声耸羣玉居惟择冈峦近靡数松竹郡郭路非遥游人舂不宿陟巘极跻攀循崖劳伛伏架筒引流泉跨岭构重屋讲坐据妙峯禅堂对枯木幽寻难屡期将往谁能独偶逢霜台客暂驻骢马足聨歩访丛林终朝走郊牧相期方外游顿忘河上曲夷路喜君腾髙阁暂予束更听名理言俯惬心中欲况已证真常讵止齐宠辱愿言挹清风可用警浮俗赠同事合使山路尽陂陁行人渉险多风头沙碛暗日上雪霜和草浅鹰飞地冰流马饮河平生画图见不料此经过奚山路行尽奚山路更賖路旁时见百余家风烟不改卢龙俗尘土犹兼瀚海沙朱板刻旗村肆食青氊通幰贵人车皇恩百嵗加荒憬物俗依稀亦慕华暮春与诸同僚登钟山望牛首清明天气和江南春色浓风物正繁富邦人竞游从官曹幸多暇交朋偶相逢并驱出东郊乘兴游北钟陟险不蜡屐扶危靡搘笻上登道林祠俯观辟支峯乱山次阡陌长江遶提封萧条旧井邑茂盛新杉松揽物思浩然懐古心颙颙念昔全盛时兹山衆所宗天都对双阙霸业基盘龙六朝递兴废百祀居要冲人情屡改易世事纷交攻当时佳丽地一旦空遗踪唯有出岫云古今无变容和题李公麟阳关图三尺冰纨一絶诗翩翩车马送行时尊前懐古闲开巻看尽关山逺别离和右仆射刘公莘老夜直中书省见寄之什五年班缀望䕫龙曾託帲幪庇雨风末路自怜黄发老早时曾识黑头公升沈不改交情见出处虽殊趋舍同谩叩芜音答髙唱终惭下管应清宫即席献文潞公髙燕初陪听拊鼙清谈仍许奉挥犀自知伯起难逋峭不及淳于善滑稽舞奏未终花十八酒行先困玉东西荷公德度容狂简故敢忘懐去町畦春帖璇霄一夕斗杓东㶑艳晨曦照九重和气薰风摩盖壤竞销金甲事春农王安石安石字介甫临川人庆厯二年进士神宗朝累除知制诰翰林学士拜同中书门下平章事加尚书左仆射兼门下侍郎封荆国公卒谥曰文崇宁闲追封舒王有临川集团扇玉斧修成宝月团月中仍有女乘鸾青冥风露非人世鬓乱钗横特地寒和女诗青灯一㸃暎窗纱好读楞严莫忆家能了诸縁如幻梦世间唯有妙莲花寒穴泉神泉冽冰霜髙穴与云平空山渟千秋不出呜咽声山风吹更寒山月相与清北客不到此如何洗烦酲寄蔡氏女建业东郭望城西堠干嶂承宇百泉遶霤青遥遥兮纚属緑宛宛兮横逗积李兮缟夜崇桃兮炫书兰馥兮衆植竹娟兮常茂栁蔫绵兮含姿松偃蹇兮献秀鸟跂兮下上鱼跃兮左右顾我兮适我有斑兮伏兽感时物兮念汝迟汝归兮擕㓜我营兮北渚有懐兮归女石梁兮以苫盖緑阴隂兮承宇仰有桂兮俯有兰嗟女归兮路岂难望超然之白云临清流而长叹絶句穰侯老擅关中事尝恐诸侯客子来我亦暮年专一壑毎闻车马便惊猜与外弟饮一自君家把酒杯六年波浪与尘埃不知乌石冈头路到老相寻得几回赏心亭霸气消磨不复存旧朝台殿只空村孤城倚薄青天近细草侵寻白日昏稍觉野云成晩霁却疑山月是朝暾此时江海无穷兴醒客无言醉客喧自金陵至丹阳道中有感数百年来王气消难将往事问渔樵苑方秦地皆芜没山借扬州更寂寥荒埭暗鸡催月晓空场老雉挟春骄豪华只有诸陵在往往黄金出市朝初夏絶句石梁茅屋有湾碕流水溅溅度两陂晴日煖风生麦气緑隂幽草胜花时试院中作少年操笔坐中庭子墨文章颇自轻圣世选才终用赋白头来此试诸生详定官作童子常夸作赋工暮年羞悔有扬雄当年赐帛倡优等今日论才将相中细甚客卿因笔墨卑于尔雅注鱼虫汉家故事眞当改新咏知君胜弱翁岁晩月暎林塘静风涵笑语凉俯窥怜净渌小立伫幽香携幼寻新菂扶衰上野航延縁久未已岁晚惜流光示公佐残生伤性老躭书年少东来复起予各据藁梧同不寐偶然闻雨落堦除壬辰寒食客思似杨栁春风千万条更倾寒食泪欲涨冶城潮巾发雪争出镜颜朱早凋未知轩冕乐但欲老渔樵自白土村入北寺雨过百泉出秋声连衆山独寻飞鸟外时度乱流闲坐石偶成歇看云相与还会须营一畮长此听潺潺泊船𤓰洲京口𤓰洲一水闲钟山秖隔数重山春风又緑江南岸明月何时照我还送和甫寄女子荒烟凉雨助人悲泪染衣襟不自知除却春风沙际緑一如送汝过江时寄池州夏太初一水衣巾剪翠绡九华环珮刻青瑶生才故有山川气卜筑兼无市井嚻三叶素风门阀在十年尘迹履綦销归荣早晚重携手莫负幽人久见招絶句白马津头驿路边阴森乔木带漪涟斜阳一马悤悤过梦寐如今十五年柳瑾瑾字子玉庆厯二年进士句过尽金汤知帝策见求貂虎识君仪男儿本有四方志秖在蓬瀛自不知陈洙洙字师道建阳人庆厯二年进士历殿中侍御史嘉祐中上疏助司马光论建储且饮药而卒以明无所觊望奏下大计遂定仁宗闻洙死赐钱百万元祐初用光言官其一子吴耿先生还北山旧居苍浪两鬓斑尽意六经间有术佐明主无官归故山钓台春水碧吟榭暮云闲见说还家后重将旧史删游云际寺清晓扪萝踏岭云寒风飞澑溼衣巾上攀霄汉无多地直视城闉几点尘古木半阴藏宿雾山禽相语厌游人明年更补闽中吏来看桃花烂漫春靖安寺处士亡来二百年故居牢落变祇园诗名长共江山在寃气尚磨星斗昏台榭几人畱好句渔樵何处问曾孙昔时泉石生涯地日暮寒云遶寺门毛维瞻维瞻开封人居三衢庆厯二年进士累迁参知政事筠州山房楼上青山绕四陲画楼百歩引朱扉落成当与公同上一看长江白练飞王珪珪字禹玉华阳人徙舒琪之从弟庆厯二年进士官翰林学士知开封府兼侍读学士神宗朝拜尚书左仆射门下侍郎哲宗即位封岐国公卒赠太师谥曰文有华阳集文潞公丞相出鎭西京奉诏于琼林苑燕饯从列皆赋诗送行都门秋色满旌旗祖帐容陪醉御巵功业特髙嘉祐末精神如破贝州时匣中宝劒腾霜锷海上仙桃压露枝昨日更闻襃诏下别刋名姓入周彝上元应制雪消华月满仙台万烛当楼宝扇开双凤云中扶辇下六鳌海上驾山来镐京春酒霑周燕汾水秋风陋汉才一曲昇平人共乐君王又进紫霞杯史院席上和首相吴公原韵晓下金门路君筵听召余簪缨三寿客笔削两朝书身老虽逢此恩深尽醉欤传闻访余事应走使臣车在翰苑作晨光未动晓骖催又向坛头饮社杯自笑治聋终不是明年强健更重来和梅公仪琴髙鱼三月江南花乱开青溪曲曲水如苔琴高一去无踪迹枉是渔人尚见猜温成皇后阁立春帖子昔闻海上有仙山烟锁楼台日月闲花下玉容长不老只应春色胜人间端午帖子紫阁曈昽隐晓霞瑶墀九御荐菖华何人又进江心鑑试与君王却衆邪夫人阁端午帖子后苑寻青趁午前归来竞鬬玊阑邉袖中独有香芸草畱与君王辟蠹编挽老苏先生岷峨地僻少人行一日西来誉满京白首只知闻道胜青衫不及到家荣𤣥猨夜哭铭旌过紫燕朝飞挽铎迎天禄校书多分薄子云那得𦵏乡城大飨明堂庆成皇祐更秋律明堂奉帝禋粢盛虽荐德霜露本懐亲于赫朝三后无文秩百神九筵交玉币重屋近星辰邃幄畱飇御清坛堕月津衣冠汉仪旧金石舜韶新受胙开宣室鸣钟降紫宸羣阴光复旦叶气斗回春灵贶丛千祝丰恩渗四垠慙非老辞笔徒学焕尧文再登赏心亭六朝遗迹此空存城压沧波到海门万里江山来醉眼九秋天地入吟魂于今玉树悲歌起当日黄旗王气昏人事不同风物在怅然犹得对芳樽宫词花里宫莺晓未啼千牛仗下报班齐银袍五百趋龙尾天子临轩赐御题侍辇归来歩玉阶试穿金缕凤头鞋堦前摘得宜男草笑插黄金十二钗内苑宫人学打毬青丝飞控紫骅驑朝朝结束防宣唤一様眞珠络辔头黄昏锁院听宣除翰长平明趁起居撰就白麻先进草金泥降出内中书纱幔薄垂金麦穗帘钩纤挂玉葱条楼西别起长春殿香壁红泥透蜀椒内人稀见木秋千争擘珠帘帐殿前第一锦标谁夺得右军输却小龙船盘龙新织翠云裘简点黄封玉匣收防备秋来供御着金箱捧入曝衣楼尽日闲窗赌选仙小娃争觅倒盆钱上筹争占蓬莱㠀一掷乘鸾出洞天呈永叔书事诰书初捧下西箱重棘连催暮钥忙緑绣珥貂畱帝诏紫衣铺案拜宸香巻如骤雨収声急笔似飞泉落势长十五年前出门下最荣今日预东堂依韵恭和圣制龙图天章阁观三圣御书半夜传君召西清阅帝文笔回丹穴凤歌起沛乡云御幄金虬转仙墀羽仗分君王自天纵况复睿心勤句披褐曾陈定羌策汗青犹着立储书春风泽国吟笺落夜雨溪堂宴豆疎金缕黄龙扇兰芽翠釡汤绕臂双条达红纱昼梦惊震邸陪经席辰阶总化钧未染仙人杏先柔帝女桑灵宫千福堕清庿一诚专旧蠹繙书㰅羣讹正说铃晓日破红浮鬭栱夕云凝紫䕶周垣官职声名君自有何妨更絶郢中吟灼灼海棠谁复折差差燕子又还飞舞急锦腰迎十八酒酣玉琖照东西石象之象之字简夫新昌人庆歴二年进士官太常丞咏愁来何容易去何迟半在心头半在眉门掩落花春去后窗涵残月酒醒时柔如万顷连天草乱似千寻帀地丝除却五侯歌舞地人闲何处不相随石声之声之新昌人游南明山秖应寻胜到林泉四抱危峯万朶莲僧过不知山隐寺客来方见洞开天浮图照水光相映古木依崖影倒悬风露了非人世界濯缨秋后玉壶仙黄庻庶字亚夫分宁人庆厯二年进士历州郡从事摄康州有伐檀集山谷其子也宿赵屯芦花一股水弭棹日已暮山闲闻鸡犬无人见烟树行逐羊豕迹始识入市路菱芡与鱼蟹居人足来去渔家无乡县满船载稚乳鞭笞公私急醉眠聼秋雨怪石山鬼水怪着薜荔天禄辟邪眠莓苔钩帘坐对心语口曾见汉唐池馆来斑石枕联句同向宗道斸得西山骨磨砻露斑駮凝结一何怪形模万难学直疑彩云根又讶紫珉礏中瘦蛟腹外文灼龟殻冷剖清泉肝榰老鳌脚坚方君子性清纯圣人璞有气当补天无瑕应并瑴定渍盘古苔想漏神晨药堪作梦寐宝尤是炎蒸託眠月病头愈横风醒肺濯珊瑚侈可唾陶甄脃堪扑夜深魇鬼惊昼冷诗魔愕首惬无俗梦心清去烦恶蕲簟方敢友蜀笻良可攫何必檄愈风何必文驱疟质任儿女嗤顽宜童仆谑枕流固迂诞借糟徒落魄润生审将雨辉发宜有珏髑髅庄生狂虎魄宋武薄欲鑱中郎铭文章体犹弱欲祕淮南书神仙志可乐我疑混沌鑛谁与砻窍凿可作甘寝舆华胥诣冥寞子道足施为我拙困婴缚已谋具巾屦行当老嵩霍子其乞我归终焉卧云壑嗜好我已癖须求子惟悫氊旧王固惜瓢陋颜不博异时一经子便当千金橐客退独摩拂卧送山月落韩钦圣钦圣庆歴二年进士句迎锋画幡转交镞采文繁句龙纬纬蜀人庆厯进士太学博士题惠泉寄知军郎中﨑岖荆门山丛起为东阨阳冈盘气势阴窦融液脉源濯云根移流喷石罅拆呀呀两岸闲平㵎才数席环㟁贮清泚古镜照秋色恬风不生纹至底无隐物澄辉泛岚翠浄影溶天碧潜花深冋冋䕃树髙崒崒清光照毛髪爽气洒肌骨如入冰壶中亭宇何鲜饰缾罂日往来举汲易为力短绠何劳人轻舠恰容客当时竟陵翁老死却不歴品第十九泉遗此良可惜此泉惠此土唯日流不息作诗颂惠泉勉哉君子德贾宗谅宗谅官内园洛苑如京崇仪使上元日驾幸太乙宫烧香金銮晨动暖风微比屋欢唿望帝晖天喜宴开新福馆云深香满侍臣衣九韶凤舞当双阙万烛龙趋䕶六飞为与吾民同乐事月轮犹未下端闱宋诗纪事巻十五宋诗纪事卷十六钦定四库全书宋诗纪事巻十六钱塘厉鹗撰苏寀寀字公佐磁州滏阳人举进士神宗朝累官给事中知河南府和赵阅道游海云山笙歌揭虚阁帷幕帀春池且与民同乐都忘天一涯旧游嗟倏忽故歩喜追随陌上人如堵归鞍莫载驰吕夏卿夏卿字缙叔晋江人庆厯二年进士调江宁尉用荐为编修唐书官书成迁直祕阁同知礼院熙宁初迁兵部员外郎知制诰出知颍州卒春阴海棠隂浅日黄昏画阁轻寒绣被温春梦醒来能记否卖花声过忽开门陈襄襄字述古候官人庆歴二年进士历官知制诰直学士院知陈州徙杭州以枢密直学士知通进银台司兼侍读判尚书都省卒赠给事中有古灵集送关都官致仕鸿雁于飞送关公也公能以礼致仕惜其有老成德不衰不养于朝天子不用古礼畱之故作是诗也鸿雁于飞归戾于泽君子于田亦适维则旅力不愆曷云其极庶民之耋职自为愚君子之耋其德有濡旅力不愆曷云其劬有坚松栢君子斧之有实秠稷农夫有之天子有老曷其与归野有白驹来食我麰君子之往胡为不畱我心悠悠为天子之忧幽斋幽境絶尘踪莓苔上粉墉秋声连夜雨寒色一溪松学有书千巻欢无酒万钟云屏孤梦断寂寞掩巫峯和子瞻沿牒京口忆西湖出游见寄春隂漠漠燕飞飞可惜春风与子违半岭烟霞红斾入满湖风月画船归缑笙一阕人何在辽鹤重来事已非犹忆去年离别处鸟啼花落客霑衣寄逺飞鹊翩翩暮欲栖楚天新月射璇题袖中已灭三年字心曲惟通一㸃犀歩障影迷金谷路桃花香隔武陵溪瑶华好折无人寄肠断江楼百尺梯夜意熏炉香烬蕙烟沈凛冽寒生翡翠衾月国音尘千里絶仙山楼阁五云深离懐暗耿金壶漏独梦多惊玉女碪骑省中郎才调逸拟将文笔赋秋心使还咸熙馆道中作土旷人稀使驿賖山中殊不类中华白沙有路鸳鸯泊芳草无情妯娌花毡馆夜灯眠汉节石梁秋吹动胡笳归来览照看颜色斗觉霜毛两鬓加韦羌山去年曾览韦羌图云有仙人古篆书千尺石巖无路到不知科斗是何书中和堂木芙蓉盛开戏赠子瞻千林寒叶正疎黄占得珍丛第一芳容易便开三百朶此心应不畏秋霜题宝严院垂云亭小亭巉絶出云间万象升沈不得闲莫怪诗翁头白早时来向此冩湖山连庠庠字元礼应山人庆厯二年进士为宜城令至都官郎中襄州守王侯洙复岘山羊公祠大江西来遶重城犹如丛花疋练萦左山右阜若开避曾是岘首当头横江湍冲山山不动滔滔雪浪东南倾隤然巨势压汉境万楚不得专雄名四时美景千百状登临可以摅襟灵近麓挼蓝秋水緑幽巖团缬春葩明寒林萧疎四靣合夏木延袤长川青危巅碑垫龟螭蛰隂崖桧老蛟龙形俯瞰洲㠀相向背风恬江靣罗纹生渔舠数百集其下瞥然来往一叶轻波底峥嵘沈翠影槎头凫雁敛霜翎天然佳致信可尚直是丹青写不成叔子当年乐山水毎来置酒空垆罂贤达胜士共爱此谓此风景魁南荆荆人被化思不已立祠山椒共祭牲尔来绵亘几千载瓦飞栋挠谁经营守臣䍐肯着脚到遂至完固属兼并非惮鸠工缮完葺诚知仁政难继声帝眷襄阳曰重镇宜从馆阁择名卿明公之来百城悦壶浆竹马相欢迎政成公休屡登览山前车骑长晶荧傃空寓目看不足诗豪佚发输精诚乃敕寮属复祠宇仍从岭上新虚亭歳时游憩备言咏荆人爱之犹鉅平羊公之政公之化异时一致当同评两贤继美何以况山之永兮水之清李观观字梦符自号玉谿叟袁州人庆厯二年试南宫赋偶落韵有司爱其䇿为取特㫖由是登第以着作佐郎知临江军清江县尝为太学官出判处州题处州直厅壁十谒朱门九不开利名渊薮且徘徊自知不是公侯骨夜夜江山入梦来许当当字当时庆厯初为古田令桃溪桃溪一何清想像武陵水所爱春风时灼灼花数里渔艇日来去无人识归止安知历幽源不遇神仙子石苍舒苍舒字才叔雍人善行草官承事郎通判保安库别韩魏公帘前二圣拥千官唯有埽门霜鬓客却随社燕入长安胡恢恢金陵人华州推官句建业江山千里逺长安风雪一家寒姚嗣宗嗣宗关中人韩魏公荐试大理评事书驿壁南越干戈未息肩五原金鼔又轰天崆峒山叟笑无语饱听松风春昼眠俞汝尚汝尚字仁廓号退翁又号溪堂居士归安人庆厯二年进士王安石当国欲寘汝尚御史驿召诣京力辞得免从赵抃于青州以屯田郎中致仕卒赠张伯玉倅古睦新定烟霞外溪山清可依夜风泉澑响春雨药苖肥野鹤眠花圃晴岚溼案衣预知公暇日垂钓子陵矶题三角亭竒哉山中人构此亭上宇蕙径斜映带林烟尽吞吐春无四靣花夜欠一檐雨寄傲足有余何须存广庑久客久客西城里人家似旧邻衆知趋事嬾僧厌打门频倦枕费窗烛闲书破砚尘阴晴消白日门巷忽青春贾黯黯字直孺南阳人庆厯六年进士第一嘉祐中累擢翰林学士英宗朝迁给事中权御史中丞以疾乞郡除翰林侍读学士知陈州卒赠礼部侍郎襄州守王侯洙复岘山羊公祠古郡襄水阳羣山绕郛郭其闲岘首者羊公最所乐登临见洲渚气象眞磅礴公乎既已没髙碑此鑱凿庙食有遗像当时盛丹雘到今仅千载碑庙皆頽落乔木荒榛闲庙址存依约碑倒石屡易文字免缺错我侯至之初亭庙皆新作为诗道其意风化思所託侯慕羊公心仁政及物博将见襄阳治与古相侔若季康伯襄州太守王侯洙复岘山羊公祠贤哉西晋鉅平侯刻碑立祠在荆州州民万家见之者揜面汍澜双泪流逮今緜历几百祀岘首巍然临汉水碑鈋废祠榛莽中萧萧只有悲风起内阁深沈侍从臣赤帷皁盖来行春殷勤拂碑复祠貌一朝旧迹重如新山光葱蒨水清冽天长地久无时别古人今人空茫茫惟是功名不能灭张去惑襄州太守王侯洙复岘山羊公祠汉江千里清溶溶惟此南夏奠其中因山为城峙险固一国形胜何髙雄嶷然巨首名曰岘回压靣势尊且崇东扼迅流疑引翼西峙羣阜如盘龙嵚巇峻拔不可拟絶岸万丈凌长空下阚澄潭迥无际旁睨比屋几可封天意造物岂虚设控蛮鎭楚舒隆隆自昔登憩且非一此山振动惟羊公有志平呉运祕略竭心卫晋推元功绥懐逺迩人所服开垦田畴时以丰慨然置酒适清旷中郎幕府贤而通语公令望髙四海当与斯山永无穷自是绵绵歳歴久閲碑堕泪存遗踪亭祠浸壊讵可窕山归民籍木以童前知兴衰故有日览者叹息追无从龙图王公守兹土修举废坠诘初终感物思人但长息剡章疾置闻四聪圣宸动色可其请兹山复兴气象融耽耽大厦揭亭宇肃肃眞像严祠宫遂使灵光享血食禁樵复祀资恪恭大抵有功及民物盛德期与天地充今之视古皆一致休哉千载懐清风王介介字中父衢州人以制举登第性聪悟絶人所尝读书皆成诵而任气多忤物以故不达终于馆职送张君宰呉江乍被轩绥宠新辞计省繁三江吴故国百里汉郎官烟水莼芽紫霜天橘颗丹优游民政外风月即清欢句命也岂终否时乎不暂㽞勉哉藏素业以待歳之秋草庐三顾动幽蛰蕙帐一空生晓寒刘敞敞字原父临江新喻人庆厯六年进士第二累迁知制诰拜翰林学士改集贤院学士判南京御史台卒门人私谥曰公是先生有集琼花自淮南迁东平移后土庙琼花植于濯缨亭此花天下只一株耳永叔为扬州作无双亭以赏之彼土人别号八仙花或云李卫公所赋玉蘂即此种淮海无双玉蘂花异时来自八仙家鲁人未覩天中树乞与春风赏物华鐡浆馆稍出卢龙塞回看万壑青旷原开碛口别道入松亭代马寒随草奚车夕戴星忽悲田子泰寂寞向千龄檀州穷谷回看尽孤城平望遥市声衙日集海葢午时消冠带才通汉山川更入辽春风解冰雪最觉马蹄骄春草春草绵绵不可名水边原上乱抽茎似嫌车马繁华处才入城门便不生饮子华家醉翁不来令蘂仙弹醉思仙翠睂红袖拜尊前撩乱春声入四弦坐少车公还不乐为君重奏醉思仙李士衡砚李侯宝砚刘侯得上有刺史李元刻云是天宝八年冬端州东溪灵卵石我语二客此不然天宝称载不称年刺史为守州为郡此独云尔奚所传两君卢胡为絶倒嗟尔于人几何宝万事售伪必眩眞此固区区无足道观永叔五代史大意晚有属先生拔书彚是非原正始简古斥辞费裦善伤获麟疾邪记有蜚处心必至公拨乱岂多讳何必藏名山端如避罗罻闻莺醉里春空尽江边客未归可怜鸣睍睆似欲诉芳菲珍树移时语残花入眼稀离居亦幽独求友莫相违鸭脚魏帝昧逺图于吴求鸭脚乃为吴人料重玩志已惬江南有佳木修耸入天插叶如阑边迹子剥杏中甲持之奉汉宫百果不相压养鸡茅茨一畞宫生理备委曲鸡豚自古昔豢养随世俗凿垣安其栖幼长何碌碌旦出四散飞暮还相投宿颇哀鸿鹄辈饮啄不充腹何事万里游羁旅伤局促衣冠相妩媚庭庑更追逐未悟粪土非岂知稻粱辱物理常有此人情苦不足安见避世翁頽然卧空谷赠李才元待诏先生穷巷居箪瓢屡空方晏如自探井臼秣羸马却整衣冠迎赐书王人驻车久叹息天子闻之动颜色饱死曾不及侏儒牧民会肯舒筋力诏书朝出蓬莱宫绣衣还乡由上衷君今已作二千石亦将复为第五公桃花小楼西望那人家出屋香梢几树花只恐东风能作恶乱红如雨堕窗纱夏夜凉风响髙树清露坠明河虽复夏夜短巳觉秋气多艳肤丽华烛皓齿扬清歌临觞不作意奈此粲者何杂诗效玉川体毁巢凤不至竭泽龙不游贤者有所归得非龙凤俦周公下白屋圣德被九州赵禹谢賔客汉朝以为优浇淳不相袭用舍何其缪茍徇一身利不为万姓谋哀彼杕杜诗死生遗道周刘攽攽字贡父与兄敞同举庆厯六年进士历祕书少监出知蔡州召拜中书舍人卒弟子私谥曰公非先生有集上书行仕不至二千石贾不至五百万此事夸者忧而非志士叹君不见下邳受书起幄中运筹制千里功成不受二万戸拂衣归从赤松子君不见计倪半䇿诛强吴鸱夷扁舟泛五湖三致千金不自擅至今籍籍宗陶朱大贤富贵不为已心事邈与常人殊逢时致身如反手云蒸龙变无时无君勿爱上书献赋称贤豪刺绣倚市相矜髙丈夫昔曾笑徒劳商贾旦旦称锥刀自校书郎出倅秦州作璧门金阙倚天开五见宫花落井槐明日扁舟沧海去却将云气望蓬莱长芦寺越舶吴商倚万桡绀园金刹起中宵鱼龙听法多因雨江海归心毎上潮林黑夜深灯影白川平天濶梵声遥心知水怪俱调伏惜取灵犀不用烧送裴二知苏州着书元尚白送客鬼揶揄积水望江海秋风吹舳舻贵人千骑长紫绶左鱼符道爱明南国欢声接旧吴晓霜繁橘柚过雨熟菰蒲安得如吾子从君飞赤凫赋欧公厅前两白鹤明公真爱鹤爱鹤选仙骨遂令千里姿为君轩墀物啄腥岂复辞鸡羣铩翼欲比凫鹥驯聆音发舞似矜客避寒孤警将依人吾闻芝田逸翮不如此世上悠悠谁识眞咏史自古边功縁底事多因嬖倖欲封侯不如直与黄金印惜取沙场万髑髅絶句青苔满地初晴后緑树无人昼梦余惟有南风旧相识径开门户又翻书别茶娇画堂银烛彻宵明白玉佳人唱渭城唱尽一杯须起舞关河风月不胜情襄州淳于髠墓微言动相国大笑絶冠缨流转有余智滑稽全姓名师儒空稷下衡盖尽南荆赘壻不为辱旅坟知客卿寄韩玉汝嫖姚不复顾家为谁谓东山久不归巻耳幸容携婉娈皇华何处有光辉黛陁石砚一片苍山石遥怜巧匠心能存辟雍法宛是马蹄金气夺秋云溼光涵墨海深鱼龙随醉笔变化出幽涔句泻汤夺得茶三昧觅句还窥诗一斑裴煜煜字如晦庆厯六年省元治平中以开封府提刑知苏州入判三司都磨勘司多景楼登临毎忆卫公诗多景唯于此处宜海岸千艘浮若芥邦人万室布如棊江山气象回环见宇宙端倪指㸃知禅老莫辞勤迓候使君官满有归期钱顗顗字安道无钖人庆歴六年进士熙宁初为御史里行以论奏王安石贬监衢州税游烂柯山春郊杂沓拥红旌共访仙踪啸傲行云径直从深崦入石梁宛在半空横巖边瑶圃新开出洞里芝田旧种成羽客一枰无复见青山㽞得烂柯名刘彝彝字执中福州人少从胡瑗学中庆厯六年进士初为胊山令熙宁二年召对除两浙运判移知虔州加直史馆知桂林除名编隷涪州召还卒有居阳集夜宿善权寺追懐陈述古精识世所稀及道古稀有伊人虽云亡遗德不可朽尝厌石渠游是邦爰出守浚河纳湖波股派活畎亩学宫起城隅涂人或薪槱既富而教之薄俗适忠厚矧予平生时昏弱赖磨揉共撷姬孔㣲肯出臯稷后醇源浩㒺涯实行靡容茍犹其老巖阿寂寞待同叩天乎夺大成旅兹宜兴阜我来薙荆榛雨泪滴杯酒恸哭起秋风落叶纷林薮永懐三益恩语报乏琼玖愿子生人闲世世为亲友悼贤诗良田十顷接晴烟曾假过侯救旱年俸麦一车开德济流民千里荷生全人嗟逝水今亡已俗感遗风尚泫然独对老僧谈旧事斜阳春色漫盈川胡楚材楚材睦州寿昌人庆厯六年进士忆彭头山久客倦行役故山安在哉松竹读书室水石钓鱼台明月照归梦西风吹酒杯亭亭篱下菊寂寞为谁开杨蟠蟠字公济章安人庆歴六年进士为密和二州推官以诗知名元祐中苏轼知杭州蟠为通判与轼倡酬为多后知温寿二州卒有集陪润州裴如晦学士游金山回作世上蓬莱第几洲长云漠漠鸟飞愁海山乱㸃当轩出江水中分绕槛流天逺楼台横北固夜深灯火见扬州回船却望金陵月独倚牙旗坐上头莼菜休说江东日日寒到来且觅鑑湖船鹤生嫩顶浮新紫龙脱香髯带旧涎玉割鲈鱼迎刃滑香炊稻饭落匙圆归期不待秋风起漉酒调羮似去年东冈隋眞观法师塔东冈人不识野寺在樵渔落叶年年满春风为埽除杨梅坞夏日红相照天晴坞自开襄阳多稚子摘赠故人来西溪为爱西溪好长忧溪水穷山源春更落散入野田中钱唐江上一气连江色寥寥万古清客心兼浪涌时事与潮生路转青山出沙空白鸟行几年沧海梦吟罢独含情去郡后作为官一十政宦游五十秋平生忆何处最忆是温州思逺城南曲西岑古渡头緑觞春送酒红烛夜行舟不敢言遗爱唯应念旧游慿君将此曲写寄谢公楼时燕堂吏隐盂城九十旬丰年日日是佳辰赋成席上犹飞雪歌动梁闲已落尘此地谁为爱酒伴他时傥忆种花人五坛芍药齐教放何处扬州更觅春练光亭寒光万顷澹髙秋粉壁朱阑伫客愁晩日萧萧闻落叶晴天歴歴数飞鸥烟横絶㠀疎难掩月在平波莹不流懐抱未忘知有处且和风笛醉沧洲孙永永字曼叔赵人举进士官吏部尚书谥康简清明毎年毎遇清明节把酒寻花特地忙今日江头衰病起佛前新火一炉香袁陟陟字世弼号遯翁南昌人庆歴六年进士知当涂县官止太常博士卒有遯翁集过金陵谒吴大帝庙人苦曹瞒虐天悲汉禄终山河分鼎峙气象发江东一旦墟京国弥年豢幼冲炎精竟灰烬紫盖出艨艟长䇿资公瑾雄才得吕䝉招延师友义继述父兄忠旧府峩双阙惊涛涌半空风云龙虎势日月帝王功地力因时险神谋与意通屈伸思所济逆顺审于衷骏足蝱交货灵牙耀即戎同盟界函谷独断保蚕丛定霸葵丘劣推心建武同长沙兆生识典午赖余风战守遗踪在登临四望中陵迁成万古世异想羣雄歌舞居民祀干戈逐虏功征帆来浦外久客怅途穷精锐销孤劒飘零若断蓬徘徊灵庑下暮叶乱江枫题刘仁瞻画像阵前仙琕生无愧鼓下蛮奴死合羞三尺吴缣暗尘土然苍鹘欲横秋赠郭功甫二絶从来多病王僧祐自小能文谢惠连各厌尘劳思物外莫辞携手访林泉雪后姑溪水更深冥冥寒雨作连隂旅懐未可顿消遣思与洛生溪上吟赠功父方山忆共汎金船屈指于今五六年风送梨花吹醉靣月和溪水上归鞯浮生聚散应难料末路穷通尽偶然欲问故人牢落事鹿裘深入白云眠临终作青霭千峯暝悲风万古唿其谁挂宝劒应有奠生刍皎月东方陨长松半壑枯山泉吾所爱声到夜台无谢景初景初字师厚绛子庆厯六年进士官大理评事出知余姚县多惠政屡迁益州路提㸃刑狱以屯田郎致仕黄山谷其壻也有宛陵集观余姚海氛海上风与雨未朕先气升泽卤杂山云蓊郁相熏蒸交语面已障安辨丘与陵衣濡带革缓臭腥殊可憎自非昌其阳疾疠得以乗君子却阴邪何必医师能法喜堂虚堂庇风雨结构不务壮外饰无髹彤置物况容长开箧药剂灵拈棊白黑抗阶花淡亦夭庭石碧交向出门鸟雀喧燕处物我䘮吴俗夸有素佛徒侈相尚独能守质静坐以矫流宕栖之果自喜何须山海上石谷亭飞瀑落泉下峭壁陡絶千万丈溅急雪片飞望若匹练广曲岭隔青林三里已闻响其傍有巨石平润可俯仰愚俗所不道我辈数来赏须期秋色清攀萝将尔上句倒着衣裳迎戸外尽唿儿女拜灯前宋诗纪事巻十六宋诗纪事卷十七钦定四库全书宋诗纪事巻十七钱塘厉鹗撰强至至字几圣钱唐人庆歴六年进士刻苦攻诗韩魏公甚重之官祠部员外郎有集墨蟹琐琐江湖中忽在幽人壁短螯利双钺长跪生六戟骨眼惊自然熟视审精墨初疑蟺穴束犹带浮泥黑横行竟何从躁心固已息终朝墙壁闲颇有肥霜色我来空持杯左手莫汝食谁夺造化功生成归笔力贾麟自睦来杭复将如苏戏赠短句春风那复系狂游朝醉桐江暮栁洲大手千篇随地埽一身四海逐云浮荣名不落闲宵梦退筑聊为晚嵗谋老橘残鲈犹有兴片心还起洞庭舟句士良士良成都人庆歴六年进士和呉中复太守春游海云寺佛土依山福逺州春行绣骑上云头补天彩石盈池在朝海清江绕寺流四国仰烦郇伯劳羣生翘望谢安游早知为砺为霖意惟有西民欲暂畱陈舜俞舜俞字令举乌程人庆歴六年进士嘉祐四年登制科歴都官员外郎坐诋新法谪南康酒税赦还卒尝居秀州之白牛村自号白牛居士有集栖贤寺辟蛇行者应开寺拭眼髙僧尚有坟龙带雨归三崃水鸟衔花出五峯云骑牛歌我骑牛君莫笑人闲万事从吾好千金市骨骏马来乗肥大跃湏年少蒲为鞭草为辔瀑布山前松径里看山听水要行迟轻䇿缓驱尘不起布袍葛带乌接䍦山家装束不时宜匏尊注酒就背饮皁囊贮书当角垂我狂吟醉欲倒同醉同吟白云老此老不可天下人一住庐山三十春声如洪钟目如电七十神光射人面上牛下牛不要扶合与山中作画圗汴州马上顾何如春泥没腹仍溅㡌夜半归来人亦痡天真䘮尽百忧集衣食毛发归妻孥争如来骑牛水光山色俱悠悠渊明醉石活活飞泉清绕石悠悠天幕翠铺空是非分付千钟里日月销磨一醉中栁絮任飘荒径畔菊花仍在旧篱中水声山色年年好尚使游人想素风和开祖丹阳别子瞻后寄仙舟系栁野桥东㑹合情多劳谪翁相对一尊浮蚁酒轻寒二月小桃风羇懐散诞讴歌里世事纵横醉笑中莫恨明朝又离索人生何处不悤悤林屋洞洞天三十六第九曰林屋神仙固难名瓌怪存纪录旷嵗怀寻赏兹晨幸临瞩驰神在真游岂复懦深谷解韈纳芒履然松命光烛初行已伛偻渐入但匍匐顾瞻避冲磕泞淖没手足如此百余歩始可立寓目或垂若钟虡或植若旌纛有如案而平有如几而曲镌刻非人工晶莹灿黄玉遥知窍穴外定有金庭录凡肥不可往叩击安敢黩鸾鳯无消息但见白蝙蝠却还望㣲明既出犹喘促霑衣怜石髓孰悔泥涂辱庶几达㣲慕养生相吾福毛公坛古坛叠乱石草木何参差黄衣守其傍陈蹟刋丰碑曰初刘真人齿髪不可訾但见绀绿毛被体鬖鬖垂云軿一日去空山畱庭壝弟子散巖谷荆榛蔽荒基晚有周息元探访亲斩披白鹿忽跪前灵符见葳蕤地胜人既偶凝严起寳祠束帛下幽聘良马维素丝前朝揖高风有美皮陆诗殆今三百年事去物亦隳乔松委樵苏野蔓号狐狸惟有鍊丹井甘冽无等夷一酌匪消渇饮慕尚神禧王存存字正仲丹阳人庆厯六年进士神宗朝歴龙圗阁直学士知开封府拜兵部尚书哲宗朝累官尚书左丞以端明殿学士知蔡州绍圣初提举崇禧观致仕卒赠左银青光禄大夫与党籍史院席上奉和首相呉公元韵上圣论思着前言摭绪余琼筵初赐醴石室载䌷书徽范贻来者功成念昔欤欲知开局盛门拥相君车游焦山连山拥沧江峭絶视兹鲜由来一气结殊不丽衆巘林深鸟声悦境静人自逺方吾抱幽介对此万虑遣登北固山晚登北固顶俛视南徐城废垒何茫茫山川迥纵横千载竞谁有六朝空战争豪气不可问古坟人正耕过丹阳旧居漂泊经故国系舟款柴扉破屋他人居昔邻今或非父老迎我饮祝我昼锦衣我谢父老言朴拙非所祈一官走尘土实廹寒与饥去乡未几载颇觉俦侣稀人事已可嗟况当白首归泚泚练塘水绿杨䕃渔矶有田尚可耕誓将父老依句珠鞯钖御恩犹在玉辇亲扶事已空韩绛绛字子华灵夀人徙雍丘忠献公亿子庆厯中进士歴翰林学士御史中丞神宗朝拜同中书门下平章事封康国公卒赠太傅谥献肃游鸿庆院乆旱雨初足乐游春正深喧阗观士女清旷入山林佛界云成寳僧园地布金方塘探子石髙阁盍朋簪沙水通溪白松筠逐径隂纷华从满目幽寂自虚心印组端为累巖扃得蹔寻晩风吹绿野归骑已骎骎和范蜀公题蜀中花图径尺千余朶矜夸古复今锦城春物异粉面瑞云深赏爱难忘酒珍竒不废金应知色空理梦幻即懽心谒仙翁祠书山荪亭玉井不可到玉泉聊可寻马行穿乱石人语入深林川迥沙明色溪喧谷响音我来方六月云榭一披襟韩维维字持国绛弟以廕入仕英宗朝累除知制诰神宗即位为翰林学士加承㫖元祐初拜门下侍郎以太子少传致仕绍圣中坐元祐党谪均州安置元符初复官卒有南阳集寄孔宁极雨滴菴上茅风乱窗前竹繁声互入耳欲寐不得熟缅懐田舎翁石径滑马足连山暗秋灯一路何处宿下横岭望宁极舍驱车下横岭西走龙阳道青烟几人家绿野四山抱鸟啼春意䦨林变夏隂早应近先生庐民风故醇好同曼叔游菩提寺高城如破崖寺带乔木古禅房掩清昼佛画剥寒雨荒池野蔓合浊水佳莲吐萧条聨骑游淡薄对僧语秋风日夕好胜事从此数卢溪伊人没已乆溪澑亦如线淳气揖老僧清隂坐春院始悟入山深幽林鸟声变西溪我从南岭来引辔下云木不知溪流处但见翠满谷凉叶覆山泉修篁翳茅屋奉同原父赋澄心堂纸江南国土未破前澄心名纸世已传髙堂乆倾不复见谁谓此物犹依然当时万杵擣云叶铺出几案滑且坚剡溪藤骨不足数蜀江玉屑谁复怜君臣嬉燕盛文采骈章丽句鬬巧儇一朝零落随散地中原箧笥生光鲜君安得此尚百幅题以大句先羣贤羣贤落笔富精丽琼琚寳玦相钩聨嗟予材力岂当敌虽欲强赋何能妍独耽玩物古所戒崇尚浮藻政岂先江南可哀纸可惜后有观者存吾篇同化光陪宁极之滍阳城不踏南溪路于今又几春能来共聨辔还是旧游人载酒真乗兴谈经或入神欢余不无媿林壑可还身杜君章家赋海棠濯锦江头千万枝当年未解惜芳菲而今得向君家见不怕春寒雨溼衣酴醿平生为爱此香浓仰面常迎落架风毎恐春归有遗恨典刑犹在酒杯中程伯淳自洛过访时范纯礼亦居颍昌作诗示之闭门读易程夫子清坐焚香范使君顾我未能忘世味绿尊红妓对斜曛句数亩家园荒杞菊一池秋水沸龟鱼一笛西风吹落日满帆行客背孤城韩缜缜字玉汝维之弟第进士英宗朝歴淮南转运使神宗朝累知枢宻院事哲宗朝拜尚书右仆射兼中书侍郎出知颍昌府以太子太保致仕卒赠司空崇国公谥庄敏东山寺久有东林约因乗暇日游眼明初出郭神王欲凌秋野旷鶱孤隼江清飏逺鸥近山青嶂合多稼绿云浮鸡犬声相接沟塍水乱流度桥喧从骑环树转鸣驺问俗惊尧壤寻僧到沃洲深沈开寳闼磅礴华辀像设严珠殿经声隐绛帱仰看香刹直徐歩画廊脩遇物皆周览逄轩即少畱前庭初显豁后径转深幽野岭苍筠丽霜枫赤叶稠隔墙闻好鸟循沼玩游鯈翠榦椶才剥红芒稻半收凌虚登陛道帀境对岑楼暗谷藏危栈平沙际别州川原同聚沫身世剧浮鸥回首飘乡思临尊浣客愁清闲资善奕决胜在冥搜影动穰苴表风生曲逆筹归鞍不敢缓斜日照文楸邵亢亢字兴宗丹阳人举茂才入等神宗朝歴枢宻直学士知开封府拜枢宻副使以资政殿学士知外郡卒赠吏部尚书谥安简寄呉处厚流年真似隙中驹别后情懐嬾更踈天上又颁新厯日牀头未答故人书殷勤羔雁工曹檄狼借杯盘上客鱼好在仲宣家万里从军苦乐定何如张掞掞字文裕齐州歴城人举进士累迁龙圗阁知成都军英宗朝为戸部侍郎致仕熙宁中卒贺执政入东西府五仙同日集蓬莱玉宇珠帘次第开乍向壶中窥日月犹疑海上见楼台光生金铉调元地荣极璇枢命世才共荷圣贤天地宠定知霖雨及时来丁偃偃苏州人仁宗朝进士句白虎前芳掩金华旧事轻天心非不寤垂意在苍生郏修辅修辅庆歴中以大理寺丞为丰城令至和元年为奉化令隐潭在昔知何人凿破青山骨飞泉直下来千尺泻倐忽两壁苍翠闲一阵风雷突傍无尘埃踪中有蛟龙窟寒气不可向勐势岂能屈安得当旱年为霖济羣物张师钖师钖开封襄邑人工部侍郎去华子仁宗朝仕至殿中丞老儿诗五十韵鬓发尽皤然眉分白雪鲜週遮延客话伛偻抱孙怜无病常供粥非寒亦衣绵假温衾拥背借力杖搘肩貌比三峯老年过四皓仙唤方离枕上扶始到门前每爱烹山茗常嫌饤石莲耳聋如塞纩眼暗似笼烟宴坐羸凭几乗骑困亸鞭头摇如转旋脣动若抽牵骨冷愁离火牙疼怯漱泉形骸将就木囊橐尚贪钱胶睫干眵缀黏髭冷涕悬披裘腰嬾系濯手袖慵揎擡举衣频换扶持药屡煎坐多茵易破行少履难穿喜婢裁帬布嗔妻买粉钿房敎深下幕牀遣厚铺氊琴听怜三乐圗张笑七贤看经嫌字小敲磬喜声圆食罢羮流袂杯余酒带涎乐来湏遣罢医到乆相延裹帽纵横掠梳头取次缠长吁思往事多感听哀絃气注腰还重风牵口更偏墓松先遣种志石预教镌客到唯求药僧来忽问禅养茶悬灶壁晒艾曝檐椽怒仆空睁眼嗔儿谩握拳心惊嫌蹴踘脚輭怕秋千局缩同寒狖摧豗似饿鸢观瞻多目眩举动即头旋女嫁求红烛男婚乞綵钱已闻颁几杖宁更佩韦弦賔客身非与儿孙事已传养和屏作伴如意拂相连乆弃登山屐惟存负郭田呻吟朝不乐展转夜无眠唿稚临牀畔看书就枕邉冷疑懐贮水虚讶耳闻蝉束帛非无分安车信有缘伏生甘坐末绛老让行先拘急将风夜昏沈欲雨天鸡皮尘渐渍齯齿食频填每忆居郎署常思钓渭川喜逄迎佛㑹羞赴赏花筵径狭容移槛堦危索减甎好生焚鸟网恶杀拆渔船既感桑榆日常嗟蒲栁年长思当弱冠悔不賸狂颠喜子登第御榜今朝至见名心始安尔能俱中第吾可遂休官贺客畱连饮家书反覆看世科谁不继得慰二亲难杨备备字修之建平人亿之弟庆歴中为尚书虞部员外郎分司南京上轻车都尉有姑苏百题金陵览古诗梦中作月俸蚨钱数甚㣲不知从宦几时归东呉一片烟波在欲问何人买钓矶蠡口霸越勲名闲世才五湖烟浪一帆开犹防乌喙伤同辈此地复招文种来华山精舍巖屏晚树噪寒鸦岚翠楼台释子家池面鑑光功徳水金波影里石莲花汎太湖渔舠载酒日相随一笛芦花深处吹湖面风收云影散水天反照碧琉璃姑苏台山花野草一荒丘云里骄奢旧蹟畱珠翠管弦人不见上头麋鹿至今游响屧廊歩歩香翻罗韈尘粉红花艳满宫春倾城一笑无遗迹不见长廊响屧人洗马池一一牵来种是龙临波深下更嘶风金鞍玉勒抛何处腾踏渥洼寒影中新亭满目江山异洛阳北人懐土泪干行不知亡国中书令归老新亭是故乡晋新宫玉案金炉对御牀岿然应似鲁灵光螭头直下双鱼尾不让西京旧栢梁蚕堂摘茧抽丝女在机茅檐苇箔旧堂扉年年桑柘如云绿翻织谁家锦地衣台城六朝遗蹟好山川宫阙灰寒草树烟江令白头归故国多情合赋黍离篇层城观秋星如弹月如梳宫妓香添乞巧炉万缕千针同一意眼穿肠断得知无秦淮一气东南王斗牛祖龙潜为子孙忧金陵地脉何曽断不觉真人已姓刘独足台鸟迹分明在帝台管弦声里战书来回头一觉风流梦犹得朱门傍水开胭脂井擒虎戈矛满六宫春花无树不秋风苍黄益见多情处同穴甘心赴井中张俞俞字少愚益州郫人屡举不第用荐除祕书省校书郎愿以授父显忠而自隐于家文彦博治蜀为筑室青城山白云溪以处之号白云先生有白云集游骊山玉帝楼前锁碧霞终年培养牡丹芽不妨野鹿踰垣入衔出宫中第一花题汉州妓项帊罗蜀国佳人号细腰东台御史惜妖娆从今唤作杨台栁舞尽春风万万条楚中作渺渺洞庭野萧萧黄鹤楼水通云梦浦人渡沔阳舟广泽侵呉壤孤城接郢丘山分三楚断溪入九江流寂寞休兵月纷纭战国秋呉生来赤壁魏武定荆州六代慿形势羣雄死寇讐凄凉帝子宅浩荡祢衡洲万里浮云暮千年故国愁武昌宫不见麋鹿自羣游蚕妇昨日入城市归来泪满巾徧身罗绮者不是养蚕人谒白帝庙孤山扞江口上有白帝祠横视天下险万流皆俯窥古殿锁神物悲风出隂帷天昏瓦栋折狐鼠亦生威优巫日鼔舞鬼怪生奔驰雷霆巻蛟窟雹火烧松枝入戸精魄动有如隂兵随吁哉汉盗乱海内遂崩离赤龙始潜跃逐鹿过秦时公孙奋神劒定蜀圗安危陇坻开北戸荆门启东陲长驱百万衆日鬭天下师羣豪插羽翼与汉争雄雌两帝不并立兴亡良可悲天运虽有在圣贤岂无为昭皇揽英杰袭轨奄重基风云共浩荡千古余寒碑威神竟不没万里震南夷翠㣲寺翠㣲寺本翠㣲宫楼阁亭台数十重天子不来僧又死樵夫时倒一株松苏麟句近水楼台先得月向阳花木易为春王冲次韵范公游云门髙蹑五云堆平看万象开樵风溪路远华雨梵天来刹倚三峯直钟传万壑回叨陪上方燕依约近中台霍交和赵阅道游海云山山深藏古寺旁枕旧方池鼓响掲云外石探从水涯使旌游不倦瑞麦献相随事简民同乐归心莫竞驰任大中大中字子固三衢人老于儒学作诗寒苦赵清献喜之从清逸老人游西山夜宿翠巖聨句苍龙夭矫西北来凿破明珠成碧岫何人驾空起楼阁地灵不敢藏余秀锁窗云重衣巾润梳木风清肌骨透客来一夜与僧谈气觉浩然充宇宙絶句莫管流年一掷梭花前对酒且髙歌命中若有终湏有到底无时不奈何送永倅周茂叔还濓溪君去何人最泪流老翁身独宿南州随君不及秋来鴈直到潇湘水尽头邢梦臣和赵閲道游海云山使旌驱近郭民宴列芳池洩洩春台上沈沈暮海涯鸿惊人宛转电激骑追随此㑹经年至湏防日似驰白贽和赵阅道题新繁周表权如诏亭亭名诏语宻相沿湏信从来教义全肯构尝探诗礼业出纶特表父师贤早安素履知文富晩服朱衣称赏延不是韦家专讲学岂闻旛戟到门前石景立景立温州郡守迎赵清献公游雁荡鴈荡天台路险艰多应特地隔尘寰不辞登陟来千里为是东南第一山争望台星从海上方知蓬岛在人间武林二老圗中见重惜官师远莫攀刘孝孙和赵阅道题新繁周表权如诏亭义方曽榜旧亭名子已为郎典要城身服上恩今日显诏符前语是人惊正如伯起鳣堂兆兼胜于公驷阀荣试问繁江诸父老诗书何似寳金籝张球上吕许公近日㕑中乏短供孩儿啼哭饭箩空母因低语告儿道爷有新诗谒相公郭从周从周西川人赠何中正三字来时月正圆一麾从此出秦川钱唐春色浓如酒贪醉花间卧不还郏侨侨字子髙亶子晚年自号凝和子乡人谓之郏长官登翠微作行客倦奔驰寻师到翠㣲相看无俗语一笑任天机曲沼淡寒玉横山锁落晖情根枯未得爱此几忘归访凌峯贤上人歩入凌峯阁寻师师未归凭䦨寂无语唯见白云飞为简公约赋素琴堂素琴之堂虚且清素琴之韵沦杳冥神闲意定默自鸣宫商不动谁与听堂中道人骨不俗貌龎形端颜莹玉我尝见之醒心目宁必丝桐弦断续呜唿靖节已死不复闻成亏相半疑昭文阮手钟耳相吞吐素琴之道讵可论道人道人听我语纷纷世俗谁师古金徽玉轸方歩武虚堂榜名无自苦陈翥翥字子翔号咸聱子又号铜陵逸民庆歴闲布衣好植桐竹又号桐竹君作桐谱桐竹君咏高桐凌紫霞修篁拂碧云吾常居其闲自号桐竹君不解放俗利所希脱世纷㑹友但文学启谈皆典坟吁嗟机巧徒反道胡足云宋诗纪事巻十七宋诗纪事卷十八钦定四库全书宋诗纪事巻十八钱塘厉鹗撰冯京京字当世鄂州江夏人皇祐元年举进士乡选礼部廷试皆第一累官知制诰翰林学士旋擢参知政事寻以观文殿大学士出镇河阳歴大名彰徳拜太子太师致仕卒赠司徒谥文简有灊山集诏修两朝国史赐筵史院和首相呉公原韵天宻丛云晓风清一雨余三长太史笔二典帝王书按武知何者霑恩匪幸欤吐茵平日事何惮汚公车谢鄂倅南宫城尝思鹏海隔飞翻曽得天风送羽翰恩比丘山何以戴心同金石欲移难经年空叹音书絶千里常思道义欢每向江陵试遗治邑人犹指县题看句琴弹夜月龙魂冷劒击秋风鬼胆麄尘埃掉臂离长陌琴酒和云入旧山丰年足酒容身易世路无媒着脚难沈遘遘字文通钱唐人皇祐元年进士第二歴知杭越扬三州官至翰林学士卒有西溪集题山光寺马蹄轻蹙栁花浮醉入淮南第一州不是青楼羞薄倖自缘无锦不缠头髙台已倾池已平隋家宫殿春草生千年往事何足叹广陵非复旧时城送施宻学守钱唐塞外风烟河上尘归来始觉二毛新承明自厌频趋直沧海还思一濯巾幕府旌旗初压境画船歌吹便行春湖山满目旧游在何日从公醉紫莼南漪堂山绕湖堂寺绕山平生愿向此中闲青云白水相浮荡野客髙僧独往还年少自嫌轩冕累因循将恐鬓须斑南漪最是逍遥地且挹清波濯媿颜和王微之渔阳圗燕山自是汉家地北望分明掌股闲休作画圗张屋壁空令壮士老朱颜天禄研匜歌张君赠我古研滴四脚爬沙角如戟肉翼络髀老兽姿世不能名眼未识我知此为天禄儿口衔一寸黄金匜蟾蜍嚼月两吻坼天鲸胸穴双泉飞玉声琮琤珠迸落影射巖石光瀺灂未央书殿立䯱髵曽见扬雄老投阁子孙晚出中平闲渇乌翻车洒平洛宗资墓口卧露霜头角顿挫仍腾攫尔来拂拭傍几案眉目睢盱苔藓剥形模不入世俗用疑付大手传糟粕未能㸃缀清庙颂开辟大易摛春秋就令末势犹足为迁彪物无贵贱系所用千金乞我直暗投圗书散落愈下晩歳惟有齑盐谋学注虫鱼问老圃无乃塌飒为匜羞祖无择无择字择之上蔡人进士髙第累官直集贤院出知袁州入为龙圗阁学士权知开封府进学士知郑杭二州神宗朝知通进银台司知明州坐事谪忠正军节度副使移知信阳军卒有焕斗集游真阳石室昔读到难篇乃闻真阳室亦尝怪斯人称道或浮实邈在数千里莫觏烟霞质青山有独往吾志乆矣必如何骖俗驾尚此行朝绂缪分南顾忧惟刑在钦恤孤宦虽云远胜践其敢失行行访云巖草木披蒙宻呀然一穴开势欲吞朝日岚光屏障展乳澑龙蛇屈溪流自清泚松韵何萧瑟酌酒饮游客谓言此可述周生诚不诬所纪穷纤悉惜哉非吾土无由寄蓬荜平生丘壑心与道共湮郁难进而易退终当守儒术途次金陵逢同年沈五判官数载天涯别年来不定居扁舟忽相值孤抱信何如公干犹多病孝先仍嬾书人生从坎壈客意且踌躇淡薄市桥酒鲜肥江岸鱼可来同饮食勿笑此萧疎琵琶亭晩泊湓江半客舟琵琶亭下动闲愁霓裳緑腰杳何许枫叶荻花空自秋贾傅有才悲鵩鸟楚骚终古怨灵修莫言司马青衫溼今日行人亦涕流慈严院恩徳传名乆慈严赐号新楼台风水忆长春客有披襟者时无洗耳人清音发钟磬翠色混松筠住合登仙籍来宜出俗尘经年嗟倥偬半日喜逡廵席上诗情逸樽中酒味醇悤悤又归去自媿使君身卢石袁山之阳秀水侧草履遗基谁氏宅皆云子发其姓卢往以文章名籍籍宅中旧物何所存惟有嶙峋一巨石阔才三尺髙倍寻乆卧尘沙羣瓦砾余心好异因独往下马环视聊拂拭地表可见十二三已足怪骇动魂魄唿工运锸堑其傍挽以长絙百夫力讙然鼓譟登大车恍尔如蒙巨灵噼选置东湖最佳处四面澄波映天碧倚空突兀无与邻顿觉亭台増气色弯环幽窦莫敢探恐有乖龙飞霹雳余尝南游到阳朔衆峯矗矗春笋植扪萝蹋藓穷之徧若此竒卓曽未识郡人奔走来如云故老惊看复唧唧乃言此石遇真赏屈指于今年二百沈埋旷代谁尔珍一日身价逾荆璧嗟余束髪大夫后区区志尚惟忠直十年再谪非不穷犹慕坚凝无改易如何故老不我愚感物再三形叹息石不能言人有言勿使他时重堙阨记万载县风俗居民覆其屋大半施白瓦山际两三家如经新雪下沈逊逊仕为判官和同年祖择之韵一自曽经别于今叹索居善交思栁惠多病是相如官下频无况天涯每得书旧懐长惋叹此㑹合踌躇晓露生兰苑秋风动鲙鱼萧然林野性与世转为疎陈诜诜官袁州通判和祖择之学士袁州庆丰堂十咏年长身多病闲钞已试方未甘先犬马毕命报恩光晓案三杯后闲烹北苑茶色香俱絶品雪放满瓯花雨霁轻埃息闲吟面曲池游鳞时对掷双破碧涟漪朝来因试笔闲荅故交书莫怪音尘絶吾心与世疎萧亢宗亢宗广陵人奉和祖无择郡守咏卢石石是人非世所传宜阳城郭古山川和光瓦砾曽无累委质泥沙积有年地僻久为神物䕶时来方遇使君贤介然作镇东湖上徳政何当向此镌张徽徽官朝议大夫上柱国致仕闻祖择之曽游颍川西湖诗以寄之河势横斜带地形碧斿丹斾昔常经驿名未改风尘黒碑字犹存雨藓青荐福园林倡杳渺撷芳洲渚妓娉婷汝南一值贤人降分野于今占徳星罗诱诱乡贡进士官教谕和祖无择太守九日登宜春台九日经年一再来不妨吏隠遣懐开时丰讼少欣多暇秋晩花黄尽任催幸遇登髙筵宴乐喜容落帽客追陪预愁诏入三公去芹泮谁思乐育才阎珣珣江西运使祖择之学士惠示吏隠宜春郡十诗奉荅达观终知世事劳利名都是一鸿毛登瀛自有仙游乐缓带何妨吏隠髙深意庇民跻富夀正辞华国耸英髦抟风九万期鹏翼且傲松轩弄彩毫宋摅摅乡贡进士和祖无择太守九日登宜春台登髙佳节喜重来㑹客依随五马开帽落秋风随意适杯迎露菊趁时催东篱幸有主人席绛帐那逢上客陪欲报君恩话归去不妨尊酒论文才陈阐阐字伯通仙游人皇祐元年进士守知莱州题梅仙山先生吏隠寄南昌千里来寻物外乡汲水尚怜春井渫藏丹犹发夜坛光鹤归华表人何在犬吠云深日自长我拟重来访遗迹手搘笻杖少徜徉张公庠公庠字元善皇祐元年进士有泗州集道中一絶一年春事已成空拥鼻㣲吟半醉中夹路桃花新雨过马蹄无处避残红游白鹤山初眠官栁未成隂马上聊为拥鼻吟逺宦情懐消壮志好花时节负归心别离长恨人南北㑹合休辞酒浅深欲把春愁闲抖擞乱山高处一登临宫词上番宫女卷帘时闪闪寒鸦拂晓啼才索赭袍催进辇紫宸门外报班齐佳人唯是惜韶年嬾向红窗理管弦锦席安排胡蜨局深宫不忌赌金钱太皥祠坛数级红青旂摇曵日曚昽人闲未觉春风至先入宜春小苑中月华浮动上阶棱侍宴归来掩绣屛子夜酒醒兰烛暗碧纱窗外度流萤郡斋宴坐为州容散诞真慰野人情撼䣛禅初悟摇头句未成试香秋院静鬭墨午窗明已有东归计柴扉掩姓名卢秉秉字仲甫湖州徳清人皇祐元年进士提点两浙刑狱加集贤殿修撰知渭州迁龙圗阁直学士提举祠霄宫卒有文集絶句十月都门风薄衣𢷬砧声里雁南飞野人不识长安乐且趁鲈鱼一櫂肥题汴河驿中青衫白发病参军旋粜黄粮买酒尊但得有钱畱客醉也胜骑马傍人门孙觉觉字莘老高邮人皇祐元年进士元丰初除右正言歴外郡哲宗朝拜御史中丞提举灵仙观卒绍圣中以元祐党夺两官徽宗即位复职有集闻朝议以子瞻送髙丽文章异域有知音鸭绿差池一醉吟颖士声名动中国乐天辞笔过鸡林节毛零落氊吞雪辩舌纵横印佩金奉世风流家世事几随浪拍海东岑介亭真人昔未起奔鹿骇四方连延天目山两乳百里长有地跨江海无种生侯王中宵燎穹旻列石表坛场朱旗大梁野英气通八荒寥寥百年后故物亦已亡所余彼巉巖峯峦屹相望主人承明老星斗工文章筑亭紫霄上坐客苍林旁攀云弄明月晓星出扶桑禹山隔波涛简书永埋藏愿逢希夷使水土还故常李育育字仲蒙呉人皇祐元年进士飞骑桥魏人野战如鹰扬呉人水战如龙骧气吞魏王惟呉王建旗敢到新城旁霸主心当万夫敌麾下仓皇无羽翼途穷事变接短兵生死之闲不容息马奔津桥桥半撤汹汹有声如地裂蛟怒横飞秋水空鹗惊径度秋云缺奋迅金羁汗霑臆济主艰难天借力艰难始是报主时平日主君湏爱惜钱公辅公辅字君倚常州武进人皇祐元年进士知明州进知制诰神宗朝拜天章阁待制知谏院出知扬州衆乐亭诗衆乐亭居南湖之中南湖又居城之中望之真如方丈瀛洲焉以其近而易至四时胜赏得以与民共之民之游者环观无穷而终日不厌孟子曰独乐与衆乐孰乐不若与衆衆乐之名于是乎书既又为诗以记真景之万一云谁把江湖付此翁江湖更在广城中葺成世界三千景占得鹏天九万风宴豆四时喧画鼓游人两岸跨长虹他年若数东南胜湏作蓬莱第一宫寄题翠麓寺呈伯强寺丞曩时曽作家山游亭有翠麓排新幽疎轩密牖竹锵戛烈风劲雨松飕飗呀然出户瞰山足屹然数竿围上头扫除云峯耸客歩煎煮钖水供茶瓯我时既合衆賔饮醉岸山帻心迟留山僧顾我丐诗榜诗未脱吻惊旋辀四方环走倐已晚十载负约今相酬珍蓝増葺想胜旧我已白首縻藩州何当一赋归去来再款巖室空披搜吾宗道人正嘉遯摆脱世上无穷忧欣逢主人贤且令泉石笑傲都相求上人洒扫莫暂闲行行逆我西来舟冯浩浩仁宗朝集贤校理知郓州遥赠钱公辅尝闻衆乐亭未窥衆乐景今蒙贶新诗若得暂观省万象盈纸来孤风随笔骋丹青慙近工造化与遥领因识主人懐殆非郡侯政所寄嬉游中期欢衆庶竞无俾一夫愁将和四时盛此而推是心况乎持大柄青山绿水佳百草千花胜吾将因宦游异日细谣咏吕诲诲字献可开封人端之孙第进士官殿中侍御史熙宁初为御史中丞与王安石不合出知邓州提举崇福宫致仕卒赠通议大夫和邵尧夫见寄时知邓州冥冥鸿羽在云天邈阻风音已十年不谓圣朝求治理尚容遗逸卧林泉羡君自有随时乐顾我官闲饱昼眠应笑无成三黜后病衰方始赋归田赵君钖君钖字无媿洛阳人举进士为宗正丞元祐中拜御史中丞以天章阁待制出知应天府绍圣中贬少府监分司南京入党籍纪事送太师潞公西归乐人多用教坊家席上羣公换口夸内里宣来蕉叶盏御前赐出缕金花坐上才初佳句传中官写得便闻天圣人合笑搜寻了依韵当时赐和篇西苑重排饯㑹时新篇御制降彤墀明朝上巳无公事赴宴臣僚总进诗姚辟辟字子张金坛人皇祐元年进士歴官项城令通州通判与苏洵同修礼书欧阳公甚称之挽老苏先生羁旅都门十载中转头浮宦已成空青衫暂寄文安宅白社长留处士风万里云山归故国一帆江月照疎篷世闲穷达何湏校只有声名是至公望文嵴山懐瞿硎先生文嵴山中姓已逃江城争美少㣲髙应知司马来窥鼎便学秦人去种桃海上音书断鸿雁洞中吟啸伴猿猱鹿裘谁识先生志却把虚词倚伏滔范纯仁纯仁字尧夫仲淹次子皇祐元年进士神宗朝累擢天章阁待制哲宗朝落职贬永州安置建中靖国初召为光禄卿分司南京卒赠开府仪同三司谥忠宣与党籍有集寒食日泛舟合友逢佳节携尊泛碧流溪风消酒力烟树入春愁羣鸭开波练疎云透月钩平生懐古意最羡五湖逰和呉仲庶春游海云寺东郊行乐冠西州古寺岧嶤翠岭头化俗文翁传恺悌寻山谢傅继风流天涯尊酒欣相遇劒外三春得共游雅兴直湏穷胜赏年光难使隙驹留和呉仲庶龙圗西园海棠丹葩翠叶竞妖浓蜂蜨翩翩弄暖风濯雨正疑宫锦烂媚晴先夺晓霞红芬菲劒外从来胜欢赏天涯为尔同却想乡关足尘土只应能见画图中和郑通议青州范公泉胜概因人得久存此泉疏凿自先君澄源不负当时意清影犹涵昔日云养正迥当深涧下朝宗应与衆流分今逢贤帅光陈迹名逐新诗海内闻游嵩山与王弱翁聨句灵境中天秀雄名古到今位尊朝列岳势重压千岑静锁神仙宅高盘宇宙心孤棱标日月絶仞倚戈镡彩栋灵祠邃层檐净刹深民祈传觋语国祀致君忱碑古苔生字堂虚画蠹金山唿曽荐夀神降即为霖事怪涂山石形端玉女砧峯峦排翠玉滩濑潄鸣琴蕙帐人谁继金泥迹可寻唐经藏寳妙魏殿想鸾音云作他方雨松连别院隂谷泉长浸斗顶路欲扪参探穴梦潜动扪萝力不禁箕熊分蚁垤伊洛认蹄涔鸟道樵夫去龙潭驿使临衆仙停羽驾昔帝俨宸襟选胜先看记乗危可作箴天门开四极树品冠双林灵药看苖斸香醪挈榼斟道宫庭不埽学馆突无黔垄麦风揺浪溪淙石耸簪杂花春烂漫老木夜萧森夕照河光接晴岚塔影侵深崖藏积雪虚壑响幽禽溪月寒澄霁巖烟暮杳沈寺桥横螮蝀禅磬击璆琳拂壁题新字逢僧举旧吟疲骖何处解髙阁在﨑嵚王霁和呉公仲庶游海云寺大帅新谣十五州残春摸石是遨头氲氲喜气随民徧冉冉风光尽日流野俗只知观䜩赏主人非独为嬉游晩回都骑箫鼙引观稼郊原亦暂留冯介和呉公仲庶游海云寺及时行乐慰刀州晓背重城信马头彩石散随香被去芳尘纷逐钿车流悤悤曲水当年㑹草草东山旧日游不是海云今独胜清风长共好诗留杨希元和呉公仲庶游海云寺三春行乐盛刀州况是春光欲尽头使节在郊观似堵香轮争道去如流正逢铃阁多闲日肻对花时负胜游㑹得公心惜欢意欲归犹自尽迟留张湍和呉公仲庶游海云寺海云真赏甲刀州十里春光拂马头花酒价髙分宴乐绮罗人好助风流出郊行斾从编俗摸石居民事胜游斜日懽心犹未足藩侯归辔为迟留薛繗和呉公仲庶游海云寺寺占灵峯更近州喧阗驺从锦瀍头歌钟乍奏晴雷殷戈甲急趋春水流几处醉眠方枕借一城谣俗重嬉游贤侯惠意民知否几刻严闉为尔留杨咸章咸章字晦之蜀人梵安寺内浣溪四老唱和诗伏覩益之奉议尊兄欲于浣花梵安寺之普贤约汉公子臧作三老㑹又筑堂绘像榜曰三老诚蜀中之盛事咸章方调官武信敢卜谢事少陪雅集辄更为四老因赋拙诗上浼清览闻説悬车三老儒约为绘像访僧居蟹螯杯酒欢无极鼎足韬裘乐有余暑簟共观岷岭雪春盘同脍蜀江鱼归来一榻如相许湏信逍遥倍二疏杨损之损之字益之蜀人宗弟晦之通直有诗陈武信归簉三老之后损之喜继元韵以勉之未抛名利尚区区方卜荣迁武信居思簉林泉三老后已经年纪七旬余且来在野同游鹿莫学临渊却羡鱼子美堂邻愿为约免教朋友旧情疎任杰杰字汉公蜀人杰衰朽无取辱益之见招同诸友为四老㑹晦之承议有诗杰谨次其韵夫子关西出衆儒肻来寻我卜幽居忘忧棊局真佳趣投老诗篇是绪余故旧已蒙吟伐木太平只恐罩嘉鱼主人醉指前溪路松菊清凉月影疎杨武仲武仲字子臧蜀人武伸伏承益之奉议转示晦之佳什谨依元韵次和素髪龎眉一陋儒常陪龙友到禅居我随益者诚多幸人叹贤哉媿有余坐上共飞纯玉斝腰闲齐佩白银鱼髙吟清论常终日㑹数朋交信不疎吕陶陶蜀人昨日汉公承议见召与三老友谈笑大醉退而作诗少谢勤意六十年前里巷游北归重此接交俦据鞍矍铄夸朱绂把酒殷勤劝白头况是三春逢美景何妨一笑断多愁闲中嵗月非难遣湏得新诗事唱酬和呉公仲庶游海云寺玉节重来镇此州暂驱千骑上峯头春阑好为良辰惜俗乐谁知急景流山色也疑今日盛物情浑胜顷年游登临赋咏应难再持语乡人早借留葛琳和运使学士浣花亭韵井络西南区成都号佳丽锦城十里外物景居然异傍萦浣花溪中开布金地杜宅岿遗址任祠载经祀自昔嵗一游有亭乆摧废将期汎舟㑹先此留旌骑弗基矧肻构后人莫予嗣冠盖或戾止风雨无所庇我公至之初行乐徇人意柅车集賔组幕天陈燕器茍弗谋髙明胡为革媮敝鸠工度材用奢俭求中制举从县官给下靡秋毫费巍然大厦成甚于折枝易藩条息偃暇时律清和际落成及休辰夙驾忻重诣羣嬉逐使毂杂处同蚕市栋宇美可观席筵陈有次芳尊既罢撤綵舲妥登憩夹岸布缇帟中流喧鼓吹泝沿烟霭闲禽鱼共翔戏都人与士女叠足连帷被弄珠疑汉曲浮觞均洛禊晻晻日将暮熙熙衆皆醉怳入武陵源却返尘寰世自是毕遨赏始复专民事农耕士就学商贩工居肆蜀邦生齿繁衣食良艰匮三时急耕播寸壤无遗弃兹焉俾暇逸所以慰勤瘁上頼天子心慎重坤维寄既择迩臣徳来秉诸侯瑞且命太史贤出揽澄清辔第务广教育孜孜布仁惠匪圗亟聚敛规规奉邦计和气斯涵濡羣生皆茂遂乃跻富夀域共乐升平治不才备属僚罔补公家利廕宇幸焉依雅声慙善继愿比召南篇永歌棠蔽芾周敦颐敦颐字茂叔道州营道人以舅龙圗阁学士郑向恩补官熙宁初累官至广东转运判官提㸃刑狱因疾求知南康军筑室庐阜下号曰濓溪嘉定中谥元公淳祐中封汝南伯从祀孔子庙庭有集同宋复古游大林寺三月僧房暖林花互照明路盘层顶上人在半空行水色云含白禽声谷应清天风拂襟袖缥缈觉身轻静思篇静思归旧隐日出半山晴醉榻云笼润吟窗瀑泻清得闲方达士失计只劳生朝市谁头白车轮未晓鸣题春晚花落柴门掩夕晖昏鸦数㸃傍林飞吟余小立䦨干外遥见樵渔一路归题濓谿书堂元子谿曰瀼相传到于今此俗良易化不欺顾相钦庐山我所爱买田山之隂田闲有清水清泚出山心山心无尘土白石照沈沈潺湲来数里到此始澄深书堂构其上隐几看云岑倚梧或敧枕风月盈沖襟有时吟复黙酒罢鸣幽琴数十黄巻轴贤圣谈无音窗前即畴圃圃外桑麻林芋蔬可卒嵗绢布足衣衾吾乐盖易足名濓以自箴谁为相朝暮岸木寒萧森郭獬送呉中复守长沙初登西汉文章府便领呉王第一州绕郭白云衡岳近满帆明月洞庭秋王吉吉淮东人试校书郎游琅邪呈鋭公长老踏石披云一径通翠㣲环合见神宫峯峦郁宻泉声上楼殿参差树色中子夜千溪分水月清秋十里韵松风平生乆伫名山约吟赏今才信宿同周圻圻尚书都官员外郎通判滁州事游琅邪寺杉松夹道绿森森古寺尤欣结客寻殿阁长时异香满亭台佳处白云深清泉迸石落寒谷幽鸟避人穿茂林缓歩闲看旧题咏盆池莲叶几浮沈安昌期昌期皇祐初举进士调永定尉去官放浪山水闲题清远崃和光洞蕙帐将辞去猨猱不忍啼琴书自为乐朋友孰相携丹灶非吾药青云别有梯崃山予暂隐人莫拟夷齐赵杭扬抃二弟皇祐闲抃为江源令抗扬与俱引流聨句江源县江缭治廨址而东距三百歩泷湍驰激朝暮呜在耳使人听爱弗倦遂臿渠通民田来囿亭堦庑闲环回旋绕沟行沼渟起居游观清快心目公暇事休与弟抗扬坐东轩乐然盘桓共为诗章云别派从江垠邀流入农畎淙淙来源深㶁㶁度沟浅疏功浃旬毕溉利千歩远田观疑泽潴坎听类瓴建波行拂落叶浸长浮生藓孤鹤眼怪窥纤鱼鬛跳展映苇色莫分喧琴韵难辨増霖晨閙蛙涵月夜惊犬怜黄浇菊篱惜紫沃兰畹吏治窑甓甃童戏芒车巻灌携合手劳潄掬致腰俛庭秋临加凉轩夏向消炟我矜近济能僮贺遥没免贮戺理巨甔归厨架修笕供淘饭盎粮给澳羮鼎脔调药修旧饵煎茶试新荈坐客频泛觞蹲儿屡涤砚聆寒心脱烦挹冷酒除面闲眺笻歩随静看髭吟捻髙懐造文摅清兴团诗遣题为引流篇记耳非自衒宋诗纪事巻十八宋诗纪事卷十九钦定四库全书宋诗纪事巻十九钱塘厉鹗撰杨绘绘字元素绵竹人皇祐初擢进士第二神宗朝累官翰林学士御史中丞哲宗朝终天章阁待制知杭州有集春游倾城追逐艳阳天上已清明节序连桃李光隂足骀荡湖山风月更鲜妍谷中荅响飘新曲波底妆光飏綵船迟日未西人已醉绿杨柔弱舞秋千落花夜来经雨学啼妆今日摧红怨夕阳已落旋随春水急强留还怯晚风狂应将别恨慿莺语更把归期趁蜨忙谁谓多情消不得梦魂犹惜满阑香夀山夀山北接侵隋碧涢水南流接汉清宋玉阳台犹暮雨子虚梦泽已春耕谢景温景温字师直綘次子皇祐元年进士元祐初歴官权刑部尚书知郓州徙知河阳游云门若邪欲尽山转青中有三寺山为屏秦峯表里植苍翠仰视万木相峥嵘雪霜洗尽尘土迹龙蛇蛰处烟氛生我携賔友事登览穿径已觉毛骨轻穷幽陟险兴不尽巖房留宿神逾清寒随隂谷一夜至酒力半酣如不胜狂歌出行歩竹径正是溪桥双月明幽泉乱迸石窦响松风逺送哀猨声凌晨后岭纵俛仰长林翠阜何从衡献之旧地不可辨悬崖欲断石为阬五云散尽遗蹟灭老僧至今传此名慿髙览古复太息翻嗟万事多废兴丈夫出处固未测我于山水夙有盟区区世路虽可厌脱身向此诚独醒岂如乗兴事兹乐赏心不系穷与亨昔人避世非获已我今安学禽鸟情吕大防大防字㣲仲蓝田人皇祐初进士神宗朝累除知制诰哲宗即位为翰林学士拜尚书右丞封汲郡公进尚书左仆射兼门下侍郎绍圣初以党论责授舒州团练使循州安置未踰岭卒髙宗朝复故官赠太师宣国公谥正愍有吕汲公文录万里桥西有僧居曰圣果后濒锦江有修竹数千竿僧辩作亭于竹中予与诸公自桥乗舟泝流过之因名亭曰万里盖取其发源注海与桥名同而实异作小诗识之万里桥西万里亭锦江春涨与隄平拏舟直入修篁里坐听风湍彻骨清李觏觏字泰伯建昌军南城人皇祐初以荐试太学助教终海门主簿太学说书有退居类稾絶句人言落日是天涯望极天涯不见家已恨碧山相掩映碧山还被暮云遮清明迟迟日影坐成曛闻説清明在此晨花卉不宜愁眼看句萌能为几人春销磨志气多因老检点交游半作尘欲向醉中聊自适病来还厌举杯频王方平五百余年别恨多东征重得见青蛾擗麟始拟穷欢乐不奈闲人背痒何璧月璧月迢迢出暮山素娥心事问应难世间最解悲圆缺秪有方诸泪不干梁帝凝旒南面总虚名庙祀何曽暂割牲但学禅心能忍辱莫羞侯景陷台城送僧游庐山行非为客住非家此去庐山况不遐要见南朝旧人物池中唯有白莲花忆钱唐江当年乗醉举归帆隐隐前山日半衔好是满江涵返照水仙齐着淡红衫望海亭席上作七闽山水掌中窥乗兴登临到落晖谁在画帘沽酒处几多鸣橹趁潮归晴来海色依稀见醉后乡心积渐㣲山鸟不知红粉乐一声檀板便惊飞句几函道藏金壶墨一片秋容玉井花酒乡贫更入诗债病犹还天冷云含白溪清水献沙张唐英唐英字次功蜀州新津人丞相商英之兄自号黄松子皇祐初调谷城令熙宁中仕至殿中侍御史有嘉祐名臣传蜀梼杌行于世题传舍诗先帝昭陵土未干又闻永厚𦵏衣冠小臣有泪皆成血忍向东风看牡丹裴大亮大亮皇祐四年以尚书虞部员外郎知商州题西巖寺清溪如鑑照行人谷鸟山花景渐新五马频来无别事为思江上若邪春郑炎炎皇祐初汉中郡守赠张俞秀才游金华山凌晨别我将何适鹤态飘然振霜翮指点金华欲去游骑驴直造烟霞宅一片岚光凝不飞数里松隂翠如滴背腊山寒雪未消迎春地暖花争拆水潺潺兮风索索帘巻虚堂正岑寂高歌应有鬼神听状物潜驱鸿化力繄我浮生系郡符安得乗闲访灵迹吟成一首送君诗倩僧勒上巖邉石郑獬獬字毅夫安州安陆人皇祐五年进士第一神宗朝拜翰林学士为王安石所恶出知杭州徙青州提举鸿庆宫卒有郧溪集题垂虹桥寄同年叔楙祕校三百阑干锁画桥行人波上踏灵鳌插天螮蝀玉腰阔跨海鲸鲵金背髙路直凿开元气白影寒压破大江豪此中自与银河接不必仙槎八月涛题僧文莹所居壁西湖频送客绿波舟檝轻春入萝径静浪花翻逺晴题杭郡阁雨影横残虹秋容隂映日寒江带暮流晓角穿云出峯藏翠如织宿鸟去无迹封书寄所懐聊託金门翼省中画屏芦雁髙堂倾动长江流黄芦羣雁满沧洲埽开长安尘土窟写出江南烟水秋两雁斜飞入空阔四雁顾慕横沙头髙风拉折苍玉干芦花雪尽无人收赤日飞光不敢近但觉爽气屏闲浮尝闻画龙入神变坐驰云雨天地游只恐此雁亦飞去潇潇万里谁能留采凫茨朝携一筐出暮携一筐归十指欲流血且急眼前饥官仓岂无粟粒粒藏珠玑一粒不出仓仓中羣䑕肥朱亥冢髙论唐虞儒者事卖交负国岂胜言凭君莫笑金椎陋却是屠酤解报恩老絶句田家汨汨水流浑一树高花明逺村云意不知残照好却将㣲雨送黄昏代探花郎一絶嫩绿轻红相向开一番走马探春回青衫不管露痕溼直入乱花深处来春词小池春破玉玲珑声触帘钩渐好风闲绕䦨干掐花树春痕已着半梢红蠡口絶句千重越甲夜城围战罢君王醉不知若论破呉功第一黄金只合铸西施雪晴天外丹霞一抹红瓦沟已见雪花溶前山未放晓寒散犹锁白云三两峯恭和御制赏花钓鱼辇路鲜云五色开一声清跸下天来水光翠绕九重殿花气浓熏万夀杯绣幕烟深红㑹合文竿风隠绿徘徊蓬山絶顶无人到诏许羣仙尽日陪寄程公辟念昔都门手一携春禽几向苎萝啼梦回金殿风光别吟到银河月影低舞急锦腰迎十八酒酣金盏照东西何时得遂扁舟去雪棹同君泛剡溪浮云楼楼在浮云缥缈闲浮云破处见朱䦨山光对入郧城紫溪影横飞梦泽寒上翰林中使传宣内翰家君王令草侍中麻紫泥金印封题了银烛才烧一寸花句东飞江云北飞燕同寄青春不相见夜来过岭忽闻雨今日满溪俱是花滕元发元发初名甫字元发以避髙鲁王讳改字为名而字达道东阳人家苏州皇祐五年进士第三神宗朝累官知开封府翰林学士出守外郡哲宗朝以龙圗阁学士知扬州卒谥章敏寄越州范希文太守江山千里接仁风都在东南秀气中为问玉皇香案吏蓬莱何似水晶宫送俞退翁致仕还乡清时沖节是身谋御史郎官不肻留回首轩裳双脱屣放懐天地一轻沤卞云霅月柴门静芰雨苹风野艇秋仰羡冥鸿空自媿区区图报未知休句万国休兵外羣生奏凯中寒日边声断春风塞草长传闻汉都䕶归奉万年觞野色更无山隔断天光直与水相连陈汝义汝义晋江人皇祐五年进士寄题钱公辅衆乐亭闻说湖亭又一新不徒行乐乐斯民水光賸占鸥凫地人意赏从桃李春试展画图清俗眼况闻几席傲天真使君已陟螭头贵应为烟云入梦频韦骧骧字子骏钱唐人皇祐五年进士累迁主客郎中出为䕫路宪知明州提举洞霄宫有韦先生集古金章黄金铸印龟为钮埋没郊原已绵久春泥深处衬耕蹄腊雪销时经猎走腊去春来几百年年年寂莫无夤缘不知何代何王赐于此奚为独坠捐由来至寳宁长弃一旦光辉难自祕牧儿荛子两窥观不识彫章秪知利里胥白官官为收歘从下邑归之州发囊启袭生精彩十目争视寒星流粲然五字分明在苍龙副将军所佩将军安在惟空名方寸坚刚终不溃物否而通理所宜在人谁谓殊于斯请看金印杂瓦砾未逢採拾无轻嗤登蓬莱阁行尽东州到此州登临更尽北山头孤城突兀连沧海三岛参差耸暮秋广座下疑鳌负石危檐远学蜃为楼蓬莱方丈虽冥邈髙阁今朝亦胜游赋牡丹黄齑倚阑凋谢若为情旋拾残红入鼎烹吞秀嚼香湏细细送春唯此一杯羮蒲宗孟宗孟字传正阆州新井人皇祐五年进士神宗朝擢翰林学士拜尚书左丞罢知亳杭郓三州徙河中卒有集游虎丘长松遶歩水湾环寺据呉王冢墓间痩石千层开碧玉疎篁十里裹青山壁从池上崭巖起云出门前自在闲零落生公讲台下无人说法但空还游虎丘山书钱唐旧游失却湖山恨去舟新年无意作春游东风昨夜思龙井晓雨全家入虎丘望见远峯疑石衖误寻归路认花楼明朝一出阊门去清梦遥知在两州题徐沖晦处士旧隐沖晦先生不肻官布衣谒帝布衣还尚嫌姓字腾人口惟恐文章落世间大隐不妨居市井高吟何处问家山平生寄意江湖上云自无心水自闲钱藻藻字纯老临安人文穆王元瓘子俨曽孙合门祗候顺之之子家苏州皇祐五年进士仕至翰林侍读学士权知开封府天平山白云泉白云巖静最深隈泉熘泓溶石窦开宿雾不生澄晓月残风轻漾蛰寒雷源从天汉星边落流自鳌峯海上回莫谓无心事奔注曽随霖雨下山来李先先字渊宗许州临颍人第进士官至祕书监与杜秀才南极多老人及见九代孙君今古儋州气质清且温今年八十二颇觉行歩奔白须映红颊疑是羲皇人呉处厚处厚字伯固邵武人皇祐五年进士初为将作丞蔡确尝从处厚学赋及作相处厚通牋乞怜无汲引意用王珪荐除馆职出知汉阳军上蔡确车盖亭诗擢知卫州卒绍圣中以元祐党追贬歙州别驾有青箱杂记九江琵琶亭夜泊浔阳宿酒楼琵琶亭畔荻花秋云沈鸟没事已往月白风清江自流送客西陵若邪溪畔醉秋风猎猎船旗照水红后夜钱唐酒楼上梦魂应遶浙江东题王正叔㶏景亭乱莺啼处栁飞花拍拍春流涨晓沙正是江南梅子熟年年离恨寄天涯自诸暨抵剡夷犹双桨去莫不辨东西夕照偏依树秋光半落溪风髙一雁过云薄四天低莽荡孤舟缷水村杨栁堤出得云门路风悽日夕曛船撑镜湖水路指沃洲云山色周遭见溪流屈曲分一觞复一咏谁是右将军李常常字公择南康建昌人皇祐中进士元丰中歴太常少卿礼部侍郎哲宗朝拜吏部侍郎御史中丞出知成都有集解雨送神曲怒风兮扬尘日烁石兮将焚水泉竭兮厚地裂嘉谷藁兮孰薅且耘神龙兮灵壑挹清波兮幽濆鸣鼍鼓兮舞神觋庶下鉴兮霈祥氛肃旂斾兮先驱咽箫笳兮拥归舆椒醑甘兮牲币洁始肸蠁兮为之踌蹰瞻前山兮嵯峩指去路兮萦纡神徳大兮报无以晦徒感涕兮长吁马云云皇祐中苏州节度推官访踞湖仇山人隐居鸡犬眠云白日空暮春花木满川红茶瓯香沸松林火药杵声清石㵎风玉帛未闻招隐士神仙今喜识台翁夕阳半局残棊在醉倚巖边紫桂丛踞湖山山临太湖上寺隐青萝闲五坞洞壑䆳衆峯屏障环浓岚面光彩惊波背潺湲云归定僧寂月伴樵夫还林墅掩蒙密级磴容跻攀钱氏建茅社此地为家山条竹坞檀栾徧巖川幽谷气象鲜风玉自宫徴秋籁成管弦夕霭起碧雾晨曦生绿烟花繁紫鳯饱质劲苍虬挛藤萝交宻䕃仰不见云天欲访桃源路坞坞疑相连襄州太守王侯洙复岘山羊公祠汉水舒舒山崇崇岧然岘首称清雄南方强呉恃割据选命儒将登元戎太康以来千余载荆州遗爱思羊公江山襟带号形胜借此因成辅晋功公谓髙贤事迹异视之闲暇无悤悤测知当日登临意景物亦与今朝同新就峯岭作亭舍面势豁若凌烟虹苍苍云木望不尽浩荡古意深何穷盘回小迳至钓石俯视凝碧相连通丛篁森束林蓊郁又从其下兴祠宫迅湍急瀬鸣湱湱浓岚翠霭霏蒙蒙晦晴气象随变易朝昏万状殊初终阁老分符二千石旟竿刻隼车画熊管内民租絶逋负里社歌鼓懽年丰府门昼扄官事退时引賔佐嬉其中崖条岭蔓杂丹白涧花满眼罗青红磴道迤逦陟萦屈飘若巾屦腾秋空岂独游观乐闲燕圗树佳政希前风经由麤得究本末强颜模写慙非工音辞鄙俚虽一唱下词寒苦无怡融顾临临字子敦㑹稽人皇祐中举说书科为国子监直讲元祐中拜天章阁待制河北都转运使召为刑兵吏三部侍郎兼侍读翰林学士绍圣初以龙圗阁学士知定州因党论夺职斥饶州居住题招提院静照堂踏暑夏日长履霜冬日短乞诗贲新堂经年不辞缓虚院莓苔青客衣尘土满自矜非俗求容色长衎衎盈箧寳珠玑东归春正暖静照名已传主人宜亦反驾幸太学五纪寥寥旧典章一朝清跸下胶庠旗常日月随天转文武衣冠列宿行拜老徒烦嗟汉室谈经戒逸慕周王已叨法从陪临幸安足赓诸咏在堂句如逢公酿年来富鬬虎匡螯稻正肥胡瑗瑗字翼之泰州海陵人仁宗朝以布衣召拜校书郎为湖州学官皇祐中为国子监直讲嘉祐中迁太子中允充天章阁直讲以太常博士致仕石壁余尝览李翰林题泾川汪伦别业二章其词俊逸欲属和之今十月自新安歴旌徳而仙尉曽公望同游石壁盖胜境也竒峯对耸清溪中流路出半峯佳秀可爱传闻新建汪公所居不远掩映溪岫率类于此且欲寻访廹暮不获因思旌川即泾川接境也而幽胜过之汪公亦伦之别派也而儒雅胜之岂可使讽咏不及于古乎辄成一首题于汪公屋壁虽不及藻饰佳境比肩英流庶俾谪仙之诗不独专美矣李白好溪山浩荡旌川游题诗汪氏壁声动桃花洲英辞逸无继尔来三百秋汪公亦蕃衍宗支冠南州其间新建居林泉最清幽竹声满道院山光入书楼仙气既飘飘儒风亦悠悠子孙多俊异词行咸精修我来至石壁赏之不能休酣味碧溪水苦饮黄金瓯因羡汪君居复思汪君投遇景清兴发浩与天云浮斐章异绣段洒翰非银钩庶与谪仙诗千古同风流王畴畴字景彝济隂人举进士皇祐中召试直祕阁英宗朝累迁翰林学士礼部侍郎拜枢宻副使卒赠兵部尚书谥忠简送同年蒲叔范察判杭州监释之乆未调王粲当从军谓言塞垣事壮气横风云育材幸明代荐贤无令君如无汉酤冗沈此荆山珍萍氏本讥酒周官有彝伦孝武事却攘志清天地屯连兵无时已四海萧然贫官始操酿具𣙜之饱师人利源一以洩颓波荡无垠糜谷费耒耜良糵争清醇酒禁着律令犯笞及其身狂药乃陷穽伤哉尧舜民炎灵属我后天资英且仁邦力早雄富汉制仍相循嵗赋二千万经入固已勤弥年拥武节聚邉清国氛雄雄百万师跨迈击燕秦仰给倾武库赏赉圗戎勲加敛犹不足返古当何云杭城东南剧地将湖海邻𣙜利冠天下旗亭压重闉彼虽斗筲职亦择才英臣风露气已肃溪潭寒弥新沙榜朝汎汎呉涛暮沄沄南州近牛斗气象雄霜旻汀枫变老枿赤叶晴相纷尝茶泊幽寺观鱼下轻䑳行当收翘楚宁复混蒸薪无为狎呉叟坐恋秋江莼陈洎洎字亚之彭城人后山之祖皇祐中官盐铁副使有诗集离郭店马上回寄乡知回望离亭映楚山慨然西笑入长安贪程野仆担书引惜别乡人驻足观霞衬曙光烘积霭栁和春色荡轻寒遥知此地归来日迎取相如驷马看过项羽庙八千子弟已投戈夜帐犹闻怨楚歌学敌万人成底事不思一箇范増多寄寳臣寺丞万里扶灵宅夀阡谢公纯孝是家传庐开四尺成寒土榱列三围陋昔贤先域定生连理树门人多废蓼莪篇我心罔极君应念露白霜清泣昊天蓝溪闲居白鹿原东虎候西结庐岑寂映蓝溪霜侵僧履兰三迳秋入农歌雨一犁耽枕熘声疑水宿拂檐山色类巖栖闭门养拙无人问掲尽陈篇日又低开元寺凌虚阁对雪寄唐卿琼滴琳华一夜凝凌虚雕槛晓来凭眼观银色三千界身到瑶台十二层玉洒砌尘供庾斛粉融檐水妒房陵化人宫好分明在恨不同君把袂登雉媒朱冠衮背一何鲜声厉情骄目悍然若道物情皆钖类雉媒争似鸩媒贤还刘处士先令公鄩功名录当年力战荡妖氛十万雄师四七勲将畧妙欺班定逺家声髙过李将军铭圗魏鼎文犹在笔勒燕山蹟尚分今日闲披有遗恨可怜生不遇明君谢人惠三峯朱柿乌椑珍果益丹明新折红林蔕尚青浆冷夜凝仙掌露味甘秋剖楚江萍圆堆玉椀樱难并剰荐金尊酒易醒应念茂陵消渇者整篮封贮到云扄过田文墓当年闻奏雍门琴话着池台泪满襟何况今朝陵谷畔池台无迹可追寻对雪寄崔仲裕春鹤韬霞势渐浓巻帘庭馆好支笻乗槎路阔寒凝冻种玉畦平晓被封天上瑶宫当月圃海中银阙耸鳌峯思君不得同吟赏知在旗亭第几重南齐曲江欢宴侍华裾舞拍琴歌艺有余独有纯臣王叔寳解陈封禅一篇书湖上逢渔者雨蓑烟笠洞庭秋独茧纶轻一叶舟拟共停桡醉天幕缓歌濯足不回头秋日端居暑退蟁雷静门闲雀刺稀露莎蛬自急星树鹊何依井臼贫虽乐溪山逺未归时情似秋雁一一背寒飞苏舜元舜元字才翁旧字叔才开封人易简孙皇祐中为提㸃两浙刑狱守尚书度支员外郎有集送梁子熙聨句大荣大辱能生死人二物不并以挠厥真之子病闷肠如车轮劳忧到母饿寒着身世俗卤莽辄置莫亲文杀光艳伏不得伸悽吟哀号酸入四邻夜计破午若燕作秦腹愤轧轧胸竒陈陈淮国晚岭呉渠春津去谢夙藴归逢故辛雌火相丑刮凿遯屯驾风鞭霆以脱凡鳞仙都山龙车鳯辇入瑶天辙迹髙悬不可攀唯有风吹水青莲花叶落人闲青州资政寄示小楷伯夷颂许昌相公以诗䟦尾因作诗谢二公兼呈永兴观文相公舜元上法书遥逐使车还嘉句新从相府颁牢落二贤天地外风流三絶古今间台文竞耀髙逾丽化笔交挥老更闲不用悲吟恐飞去岂无神物䕶重关钓鳌石未穷双佛刹先到一渔家山雨已残叶溪风犹落花汲泉沙脉动敲火石痕斜应是任公子竹闲曽煮茶句断香浮缺月古像守昏灯陈侁侁皇祐闲袁州通判题郑都官坟祠公没嵗已远公名人竞传榛芜四尺土风雅三百篇世未泯斯道天实生我贤筑宫古原上一奠一悽然管师复师复龙泉人从胡安定学隐居不仕人称卧云先生句满坞白云耕不破一潭明月钓无痕宋诗纪事巻十九宋诗纪事卷二十钦定四库全书宋诗纪事巻二十钱塘厉鹗撰傅尧俞尧俞字钦之郓州湏城人徙孟州济源未冠举至和四年进士英宗朝累迁起居舍人同知谏院哲宗朝拜中书门下侍郎卒赠银青光禄大夫谥献简绍圣中以元祐党籍夺谥有集读书吾屋虽諠卑颇不甚芜秽置席屋中闲坐卧羣书内横风吹急雨入屋洒我背展巻殊未知心与古人㑹有客自外来笑我苦痴昧何致雨侵衣屡问我不对必欲穷所因起荅客亦退聊复得此心霑溼宁足悔李清臣清臣字邦直魏人韩魏公妻以兄子举进士治平二年举制科歴尚书右丞徽宗朝拜门下侍郎出知大名府卒入党籍有淇水集投韩太祝公子乗闲卧綘㡡白衣老吏慢寒儒不知梦见周公否曽说当时吐哺无题江干初雪圗此身何补一毫芒三辱清时政事堂病骨未为山下土尚寻遗墨话存亡沂山龙祠祈雨有应作南山髙崚嶒北山亦崷崪坐看南山云出没行如驱归巖唿始觉山中有灵物郁郁其焚兰覃覃其击鼓祝屡歌巫屡舞我民无罪神所怜一夜雷风三尺雨岭木兮苍苍溪泉兮央央云散诸峯互明灭东阡西陌农事忙庙闭山空音响絶南迁作居近城南楼歩月时散䇿小市早收灯空山晚吹笛儿唿翁可归恐我意惨戚从来坚道念老去倦形役皇天卒相予休以南荒谪宴坐及此时聊观鼻端白絶句八尺方牀织白藤含风漪里睡瞢腾若无万里还家梦便是三湘退院僧送刘贡父倅海陵吾侪客京师晨夕厌讙聒僦舍八九椽郁溽増烦渇有如辙中鱼噞喁不可活百鸟趋髙门䟃𧽼互挥喝论辩若难裁气焰歘相夺所丧或捐躯所得未易撮我闻江湖闲连山翠如抹山下走沧波山巅富松栝凫鸭乱菰蒲鱼鼋聚坡堨世事剧飞电人生真漂沫谁其违乐游而此就颦额君直祕书阁日趋黄金闼忽思云水行飘然讵能遏朝出都门东襟胷迥披豁放舟下淮楚天地顿空阔莫苦道路难暑令怳已末君看日月疾俯仰换裘葛无谓监州㣲孔孟犹短褐时来发光华春阳奋枯枿惟君饱才术流辈服颖脱早作归朝期岂学弦与筈蔡挺挺字子正宋城人举进士神宗朝歴枢宻副使判南京留司御史台卒赠工部尚书谥敏肃以南都种山药法送介甫蒙见索南都种山药法并以生头百十茎送上因成小诗青青正是中分天区种何妨试玉延即见引䰅缘夏木定知如跖荐冬筵润还御水冰霜结䕃迨尧云雨露偏自裹自题还自媿揠苖应笑宋人然皇子生献诗昨夜薫风入舜韶君王方避正衙朝阳晖已得前星助隂沴潜随夜雨销章望之望之字表民浦城人郇公得象之姪以䕃为校书郎监杭州茶库移病去欧阳修韩綘等荐之除知乌程县固辞以光禄寺丞致仕有集夏昼一日常百刻转若车轮忙千日十万刻百年能几长达人齐古今一生甚㣲茫夏日岂为永而足以较量人世不足惜行善乃自彰无及闲暇时般乐为滛荒夷齐饿人者颜闵非公王其人品孰亚周氏与虞唐亦用仁义积岂今身未亡冨贵无可恃莫与公道强夜思昼以力四序皆流光示君夏昼诵愓愓其自伤苏洵洵字明允眉州眉山人至和中欧阳修荐除校书郎以霸州文安县主簿与姚辟同修太常因革礼书成而卒有嘉祐集云兴于山云兴于山雾雾为雾匪山不仁天实不顾山川我享为我百诉岂不畏天哀此下土斑斑鸤鸠谷谷晨号天乎未雨余不告劳谁为山川不如羽毛我客至止我客至止我迎于门来升我堂来饮我樽羞鼈不时詈我不勤求我何多请辞不能客谓主人惟子我然求子之多责子之深期子于贤净因大觉琏师以阎立本画水官见遗报以诗水官骑苍龙龙行欲上天手攀时且住浩若乗风船不知几何长足尾犹在渊下有二从臣左右乗鱼鼋矍铄相顾视风举衣袂翻女子侍君侧白颊垂双鬟手执雉尾扇容如未开莲从者八九人非鬼非戎蛮出水未成列先登扬旗旜长刀拥旁牌白羽注强拳虽服甲与裳状貌犹鲸鳣水兽不得从仰面以手攀空虚走雷霆雨雹晦九川风师黑虎囊面目昏尘烟翼从三神人万里朝天关我从大觉师得此诡怪篇画者古阎子于今三百年见者谁不爱予者诚以难在我犹在子此理宁非禅报之以好词何必画在前九日和韩魏公晚嵗登门最不才萧萧华髪映金罍不堪丞相筵东阁闲伴诸儒老曲台佳节已从愁里过壮心偶傍醉中来暮归冲雨寒无睡自把新诗百徧开涵虚阁幽居少尘事潇洒似江村苔藓深三径衣冠盛一门岭云时聚散湖水自清浑世徳书芳史传家有令孙胡归仁归仁至和中成都人所为诗自号安定八体集句一第知何日无端意不移欲为青桂主谁与白云期傍架齐书帙翻瓢作酒巵文明终有托休把运行推白沙溪绕白云堆但有何人把酒杯专慕圣贤知志气可怜谈笑出尘埃碧山终日思无尽清世难羣好自猜风满老松门昼掩可怜髙尚掞天才李宗易宗易字简夫宛丘人歴官尚书屯田员外郎知光化军事仕至太常少卿有诗集闲居有感进退荷君恩孤懐岂易论以闲销日月何力报干坤架上书千巻花前酒一尊相持两成癖此外尽忘言静居大都心足身还足秪恐身闲心未闲但得心闲随处乐不湏朝市与云山题岘山石幢叔子祠荒嵗已深异时贤守重登临岘山岑寂瞻风㮣汉水灵长想徳音奉诏始闻新缔葺有知那复叹湮沈又刋翠琰留南夏先后功名照古今张伯玉伯玉字公达建安人第进士尝为苏州郡从事范文正公举以应贤良方正能直言极谏科嘉祐中为御史出知太平府后选司封郎中有蓬莱集明月泉至今千丈松犹伴数巖雪不见纤尘飞寒泉湛明月赠陈虞卿东呉王孙归挂冠玉丝红鲙满雕盘狂吟但觉日月乆醉舞不知天地寛小圃移花山客痩夜窗𢷬药橘童寒新书近日成多少且告先生旋借看虎丘东客从来过虎丘橘花渡口维扁舟阖闾宫殿不可见但对古塔寒飕飗忆昔夫差全胜日水犀十万横呉钩楚山既掘荆人冡越岭仍将句践囚岂谓西施能破国谁知麋鹿上台游唯有呉王在时月夜深闲照劒池头遥题钱公辅衆乐亭句章太守钱君倚湖上新为衆乐亭花木岂徒游子爱笙歌长与郡人听坐来高韵天风起饮罢余香夕雨零安得凭阑纵吟笔玉觞遥对数峯青张铸铸官京东转运使与葛提举提司坑冶是新差职比催纲胜一阶若发荐章求脚色下官踪迹转沈埋梅尧臣尧臣字圣俞宣城人询从子以䕃补斋郎嘉祐初召试赐进士擢国子直讲歴尚书都官员外郎卒有宛陵集寄马遵三更醉下陵阳峯仙舟江上去无踪槎牙铁锁漫横絶橹溼不惊潭底龙断肠呉姬指如笋欲剥玉榧将何从短翎水鸭飞不逺那经细雨山重重却顾旧埒病骢马尘沙歴尽空龙钟舟中与家人饮月出断岸口影照别舸背且独与妇饮颇胜俗客对月渐上我席暝色亦少退岂必在秉烛此景亦可爱花娘歌花娘十二能歌舞籍甚声名居乐府荏苒其闲十四年朝为行云暮为雨格髙气俊能动人人能动之无几许前嵗适从江国来时因䜩席相㣲语虽有幽情未得傅暗结慇懃度寒暑去春从客出东城舟中接膝心已倾自从稍稍有期约五月莲航并钓行曲隄别浦无人处始笑鸳鸯浪得名尔后顿逢殊燕婉各恨从来相见晚月下星前不暂离暂离已抵银河远青鸟传音日几回鸡鸣归去暮还来经秋度腊无纤失爱极情专易得猜前年南圃寻芳卉小忿不胜投袂起官司乗衅作威凌督促仓皇出闾里潇潇风雨满长溪一舸飘然逐流水忽逢小吏向城东泣泪寄言心欲死愿郎日日致青云妾已长甘在泥滓更悲恩义不得终世事难凭何若此郎闻此语痛莫禁天地无穷恨不巳我今为尔偶成章便欲缄之托双鲤莫打鸭莫打鸭打鸭惊鸳鸯鸳鸯新自南州落不比孤洲老秃鸧秃鸧尚有独飞去何况鸳鸯羽翼长京师逢卖梅花驿使前时走马回北人初识越人梅清香莫把酴醿比只欠溪邉月下杯采石月下赠功甫采石月下访谪仙夜披锦袍坐钓船醉中爱月江底悬以手弄月身翻然不应暴落饥蛟涎便当骑鲸上青天青山有冢人谩传郄来人闲知几年在昔熟识汾阳王纳官贳死义难忘今观郭裔竒俊郎眉目真似工文章死生往复如康庄树穴探环知姓羊陈恭公挽词二首位至三公有恩加钖谥无再调金铉鼎屡刻玉麟符已叹鸾同穴还悲鳯少雏拥涂看卤簿谁为毕三虞公在中书日朝廷百事丛王官多不喜天子以为忠富贵人闲少恩荣殁后隆若非笳鼓咽寂莫奈秋风刘丞相挽词二首处外诸侯重居朝圣主知祅逢庚子日梦异戊丁时归椁江山远凝笳道路悲欲传千古迹佐世本无为古今皆可见富贵不常存歌者未离席弔賔俄在门朱轮空返辙渌酒尚盈尊人事固如此令名贻后昆春雪朔风三日暗吹沙蛟龙巻沫喷成花花飞万里夺晓月白日烂堆愁女娲大明广庭踏朝贺雉尾不扫黏官鞾宫中才人承圣颜承觞称夀唿南山三公免责百姓喜斗酒十千谁复悭书窜诗皇祐辛卯冬十月十九日御史唐子方危言初造膝曰朝有巨奸臣介所愤嫉愿条一二事臣职敢妄率宰相文彦博邪行世莫匹曩时守成都委曲媚贵暱银珰插左貂穷腊使驰驿邦媛将夸侈中赍金十镒为我寄使君竒文织纤宻遂倾西蜀巧日夜急鞭抶红经纬金缕排料鬬八七比比双莲华篝灯戴心出几日成一端持行如鬼疾明年观上元被服稳称质灿然惊上目遽尔有薄诘既闻所从来佞对似未失且云奉至尊于妾岂能必遂回天子颜百事容丏乞臣今得粗陈狡狯彼非一偷威与卖利次第推甲乙是惟隂猾雄仁断宜首黜必欲致太平在列无如弼弼亦昧平生况臣不阿屈臣言天下公奚敢身自䘏君旁有侧目喑哑横诋叱指言为罔上废汝还蓬荜是时白此心尚不避斧锧虽令御魑魅甘且同饴蜜既知弗可惧复以强词窒帝声亦大厉论奏不容毕介也容甚闲勐士胆为慄立贬岭外春速欲为异物内外官汹汹陛下何未悉即敢救者谁襄执左右笔谓此傥不容盛美有所咈平明中执法懐疏又坚述介言或似狂百岂无一实恐伤四海和幸勿苦仓卒亟许迁英山衢路犹嗟咄翊日宣白麻称快口盈溢阿附连谏官去若懐絮蝨其闲因获利窃笑等蚌鹬英州五千里瘦马行䭿䭿毒蛇喷晓雾昼与岚气没妻孥不同途风浪过蛟窟存亡未可知旅馆愁伤骨饥仆时后先随猨拾橡栗粤林多蔽天黄柑杂丹橘万室同酿酤抚远无禁律醉去不湏钱醒来弄鸣瑟山水仍竒怪已可消忧郁莫作楚大夫懐沙自沈汨西汉梅子真出为呉市卒市卒且不慙况兹别秉秩赠王英英山阳女子大字书不学常流事梳洗亲传笔法中郎孙妙画蚕头鲁公体咏老人泉泉中有老人隐见不可常苏子居其闲饮水乐未央泉中必有鱼与子日倘佯泉中茍无鱼子持玩沧浪嵗月不知老家有雏鳯凰百鸟戢羽翼不敢呈文章去为伸尼叹出为盛时祥方今天子圣毋滞此泉旁句不见分香妾空余鬬鸭阑竹隂过晚雨林表见残虹鬓约寒鵶碧衣轻舞蜨黄斜阳鸟外落新月树端生绿草旋抽心青梅犹带蕚五更千里梦残月一声鸡雨过短亭云断续莺啼髙栁路西东有客过颜巷无贫似阮家晓涨林烟重春归野水平好峯随处改幽迳独行迷晩云连雨黒秋水带沙浑山形无地接寺界与波分衣霑寒食雨花发故宫墙迸笋过幽草吹香到别家悬虫低复上鬭雀堕还飞风雨幽林静云烟古寺深野色逼人寒岚光添酒绿霜气冷侵被月光斜入扉对山怜去鸟隔树识游人长杨静响千重瓦太液寒生几寸波南岭禽过北岭呌高田水入低田流野凫眠岸有闲意老树着花无丑枝花寒蛱蜨犹相守水冷鸳鸯不暂分张献民献民宣城主簿尝与梅圣俞倡和朝阳洞撇衣秉火扪石入路硬硗确黑如漆穷深不见瞿硎生洞中依旧石藏室夕阳巖屹嵲欲到倚山脚涵云洩雨摩半空向晚呀然射頽照叠石烂烂参差红呉季野季野与梅圣俞同时倡和游山门寺望文嵴山宣城百山闲文嵴尤竒峯㧞出飞鸟上图画难为容闻昔有幽人扪萝追赤松遗形此石室孤坐鹿裘重人去邈不返洞壑空藏龙侧行苍崖烟俯仰求灵踪逝者追可得甘弃万戸封安能乆尘土倾倒相迎逢柳绅绅官着作佐郎仙都山独出诸峯表周围一丈圎千寻雄镇地万仞上擎天湖浪动星际荷花生日邉终当驾云鹤絶顶㑹神仙陈若拙若拙处州守题仙都山发地更擎天根盘数亩烟化工成突兀辙迹似雕镌峭㧞殊无倚孤髙衆莫肩轩辕从此去知复几千年曽巩巩字子固建昌南丰人易占长子嘉祐二年进士调太平州司法参军召为集贤校理出知福明等州神宗朝加史馆修撰中书舍人卒有元丰类稾续稾外集麻姑山送南城尉罗君麻姑之路摩青天苍苔白石松风寒峭壁直上无攀援悬磴十歩九屈盘上有锦绣百顷之平田山中遗民耕紫烟又有白玉万仞之飞泉喷崖直泻蛟龙渊丰堂广殿何言言阶脚插入斗牛闲樛枝古木不计年空嗟枵然卧道邉幽花自婵娟林深为谁妍但见尘销境静翔白鹤吟清猿雏禽乳鹿往往噑荒颠却视来径如缘絙千重万叠穷巖峦下有荆呉粟粒之羣山又有瓯闽一发之平川奕棊纵横远近布菽麦鱼鳞参差髙下分冈原千竒万异可意得笔墨秃尽谁能传丈夫舒巻要宏达世路俯仰多拘牵偶来到此醒心目便足洗耳辞嚻喧罗夫子一日逺补东南官爱此层崖峻壑之秀发开轩把酒可纵观喜此披雾插汉之夐起出门举足得往还罗夫子一尉东南方屈盘此邦之人衣食足问境年年桴鼓闲几案剸裁得休暇山水登蹑遗纷烦我行送之思故国引领南望心常悬金山寺尘外岧嶤鹫岭宫架虚排险出青红林光巧转沧波上海色遥涵白日东夜静神龙听呪食秋凉苍鹘起抟风连荆控蜀长江水尽在回廊顾盼中钱塘上元夜祥符寺陪咨臣郎中丈燕席月明如昼露华浓锦帐名郎笑语同金地夜寒消美酒玉人春困倚东风红云灯火浮沧海碧水楼台浸逺空白发蹉跎欢意少强颜犹入少年丛鲍山云中一㸃鲍山青东望能令两眼明若道人心似矛戟山中那得叔牙城圣夀院昌山主静轩一峯潇洒背城隂碧瓦新堂地布金花落禅衣松砌冷日临经帙纸窗深幽栖鸟得林中乐燕坐人存世外心应是白莲香火社不妨篮轝客追寻凝香斋每觉西斋景最幽不知官是古诸侯一尊风月身无事千里耕桑嵗有秋云水醒心鸣好鸟玉砂清耳潄寒流沈心细细䌷黄巻疑在香炉最上头多景楼欲收嘉景此楼中倚徙阑干四望通云乱水光浮紫翠天含山气入青红一川钟呗淮南月万里帆樯海外风老去衣襟尘土在秪将心目羡冥鸿金线泉玉甃常浮颢气鲜金丝不定路南泉云依美藻争成缕月照寒溪巧上弦已绕渚花红灼灼更萦沙竹翠娟娟无风到底尘埃尽界破冰绡一片天雾凇园林初日静无风雾凇开花处处同记得集英深殿里舞人齐插玉珑松北归江海多年似转蓬白头归拜未央宫堵墙学士争相问何处尘埃瘦老翁将行陪贰车观灯行歌红粉满城欢犹作常时五马看忽忆使君身是客一时挥泪逐金鞍赴齐州淮南蒙召鬓毛斑乞得东秦慰病颜晓整轻鞍汶阳北却冲㣲雨看青山曽布布字子宣巩弟与兄同年登第熙宁初除崇政殿説书元丰初累官户部尚书哲宗朝擢同知枢宻院事徽宗即位以定䇿功拜尚书右仆射崇宁初出知润州连遭贬窜复提举嵩山崇福宫卒赠观文殿大学士谥文肃入党籍表海亭表海风流旧所闻青冥飞观一畨新山河十二名空在簪履三千迹已陈极目烟岚九霄近满川楼阁万家春由来兴废南柯梦且喜登临属后人布作髙阳台衆乐园成被命与金陵易地兄弟待罪侍从对更方面实为私门之庆走笔寄子开弟楼台丹碧照天涯塞北江南未足夸千里烟波方种栁万株桃李未开花一麾同下西清路两镇髙迎上将牙回首林塘莫留恋风光还属阿连家灵泉寺一掬寒泉照眼明冰霜凛凛坐中清生刍想见当时客华屋空留后世名晓日净涵金碧影秋风暗动佩环声他年卜筑南山下白首何人共濯缨曽孝寛孝寛字公绰公亮子以䕃仕熙宁中累官签书枢宻院事吏部尚书卒赠右光禄大夫史院席上奉和首相呉公元韵御府朌醇酿君恩钖馂余赐筵遵故事䌷史重新书燕饮难偕此风流不伟欤素飱非所职媿附相君车马端端官太常博士通判延州军州事司马晋州待制哀辞志古流难合谈髙道自明风波直恩分鍼石尽交情让节蒙知厚华班絶绮荣贱生懐感遇当路假晶荧累次青油幕中闲白玉京吏文容议缓邦事䘏言轻自此嗟流梗何期苦见兵塞垣心易动漳浦信弥惊玉蘂悲无验金台望忽倾嵗阑云惨淡天迥泪纵横世有真忠亮今亡至直清旧僚知葬日投此弔佳城祖世英世英字颖仲浦城人第进士通判融州三学院洞庭之山天下竒冈峦百转盘青螭金堂玉室白云鎻中有仙客来栖迟方睛秀骨郭文举孤劒青鞵出巖戸朅来此地访禅翁共扫松花谈太古拏云忽驾升天行西归只履埋巖垧声流影散遽如许故山惟有松风清道师懐古兴不浅堂宇横陈迎翠巘悠悠遐想山阿人水带云衣犹在眼凉飈五月吹浮埃蕉旗竹篲摇空阶我来箕踞发长啸月光飞射云楼开寸心浩荡逸天外欲去复住聊徘徊永懐西山五色药服之羽化登蓬莱宋诗纪事巻二十宋诗纪事卷二十一钦定四库全书宋诗纪事巻二十一钱塘厉鹗撰苏轼轼字子瞻洵长子嘉祐二年进士乙科对制策入三等累除中书舎人翰林学士歴端明殿学士礼部尚书绍圣初坐讪谤安置惠州徙昌化徽宗立赦还提举玉局观建中靖国元年卒于常州髙宗朝赠太师谥文忠有东坡前后集和陶集应诏集题韩康公家妓白团扇牕揺细浪鱼吹日舞罢花枝蜂遶衣不觉南风吹酒醒空教明月照人归题万松亭十年种木百年规好徳无人助我仪县令若同仓庾氏亭松应长子孙枝天公不赦斧斤厄野火解怜冰雪姿为问㡬株能合抱殷勤记取角弓诗何公桥天壤之间水居其多人之往来如鹈在河顺水而行云驶鸟疾惟水之利千里咫尺乱流而涉过膝则止惟水之害咫尺千里沔彼滥觞蛙跳鯈逰溢而懐山神禹所忧岂无一木支此大壊舞于盘涡冰拆雷解坐使此邦画为两州鸡犬相闻胡越莫救允毅何公甚勇于仁始作石梁其艰其勤将作复止更此百难公心如铁匪石则坚公以身先民以悦使老壮负石如负其子疏为玉虹隠如金隄直栏横槛百贾所栖我来与公同载而出驩唿阗道抱其马足我叹而言视此滔滔未见刚者孰为此桥愿公千嵗与桥寿考持节复来以慰父老如朱仲卿食于桐乡我作铭诗子孙不忘吕与叔博士挽词言中谋猷行中经闗西人物数清英欲过叔度留终日未识鲁山空此生论议凋零三益友功名分付二难兄老来尚有忧时叹此涕无从何处倾赠李委山头鸣鹤向南飞载我南逰到九嶷下界何人也吹笛可怜时复犯龟兹太真妃帬带词百叠漪漪水皱六铢縰縰云轻植立含风广殿㣲闻环佩揺声端午帖子上林珍木暗池台蜀产呉苞万里来不独盘中见卢橘时于糉里得杨梅来鹤亭鸿渐偏宜丹鳯南冠霞披月羽毵毵酒酣亭子来看舞有客新名唤作耽大庾岭村居题壁鹤骨霜髯心已灰青松夹道手亲栽问翁大庾岭头住曾见南迁㡬箇回赠妓李宜东坡居士文名久何事无言及李宜恰似西川杜工部海棠虽好不题诗书刘君佐小女帬带任从酒满翻香缕不愿书来系綵牋半接西湖横緑草双垂南浦拂红莲戏书徐黄州侍人阎姬玉笋纤纤掲绣帘一心偷看绿罗尖使君三尺毬头帽须信从来只有檐春帖子东风弱栁万丝垂的皪残梅尚一枝蠒馆乍欣蚕浴后禖坛犹记燕来时乌台诗案山村絶句烟雨蒙蒙鸡犬声有生何处不安生但教黄犊无人佩布谷何劳也劝耕老翁七十自腰镰慙媿春山笋蕨甜岂是闻韶解忘味迩来三月食无盐杖藜裹饭去悤悤过眼青钱转手空赢得儿童语音好一年强半在城中塔前古桧凛然相对敢相欺直干凌云未要竒根到九泉无曲处世闲唯有蛰龙知赠孙莘老嗟余与子久离羣耳冷心灰百不闻若对青山谈世事当须举白便浮君天目山前緑浸裾碧澜堂下看衔舻作隄捍水非吾事闲送苕溪入太湖秋日牡丹一朶妖红翠欲流春光回照雪霜羞化工只欲呈新巧不放闲花得少休寄子由眼看时事力难任贪恋君恩退未能迟钝终须投劾去使君何日换聋丞八月十五观潮呉儿生长狎涛渊冒利忘生不自怜东海若知明主意应教斥卤变桑田和李常韵何人劝我此闲来弦管生衣甑有埃绿蚁濡脣无百斛蝗虫扑面已三回磨刀入谷追穷寇洒涕循城拾弃孩为郡鲜欢君莫叹犹胜尘土走章台题风水洞山前乳水隔尘凡山上仙风拂桧杉细细龙鳞生乱石团团羊角转空巖冯夷窟宅非梁栋御寇车舆谢辔衔世事渐艰吾欲去永随二子脱讥䜛和刘道原敢向清时怨不容直嗟吾道与君东坐谈足使淮南惧归去方知冀北空独鹤不须惊夜旦羣乌未可办雌雄庐山自古不到处得与幽人子细穷习射放鹰青盖前头㸃皁旗黄茅冈下出长围弄风骄马跑空立趁兔苍鹰掠地飞回望白云生翠巘归来红叶满征衣圣朝若用西凉簿白羽犹能效一挥和刘攽韵白发相望两故人眼看时事㡬番新曲无和者应思郢论少卑之且借秦嵗恶诗人无好语夜长鳏守向谁亲少思多睡无如我鼻息如雷撼四邻十载漂然不可期那堪重作看花诗门前恶语谁傅出醉后狂歌自不知刺舌君今犹未戒炙眉我亦更何辤相从痛饮无余事正是春容最好时和李清臣韵五斗尘劳尚足留闭门聊欲治幽忧羞为毛遂囊中颖未许朱云地下逰无事㑹须成好饮思归时亦赋登楼羡君幕府如僧舎日向城西看浴鸥送李清臣珥笔西归近紫宸太平典册不縁麟付君此事宁论晋载我当时旧过秦门外想无千斛米墓中知有百年人看君两眼明如镜休把春秋坐素臣司马君实独乐园青山在屋上流水在屋下中有五畆园花竹秀而野花香袭杖屦竹色侵盏斝尊酒乐余春棊局消长夏洛阳古多士风俗犹尔雅先生卧不出冠盖倾洛社虽云与衆乐中有独乐者才全徳不形所贵知我寡先生独何事四海望陶冶儿董诵君实走卒知司马持此欲安归造物不我舎名声逐我辈此病天所赭抚掌笑先生年来学喑哑送刘攽通判泰州君不见阮嗣宗臧否不挂口莫夸舌在牙齿牢是中唯可饮醇酒读书不用多作诗不须工海邉无事日日醉梦魂不到蓬莱宫秋风昨夜入庭树莼丝未老君先去君先去几时回刘郎应白发桃花开不开送曾巩通判越州醉翁门下士杂沓难为贤曾子独超轶孤芳陋羣妍昔从南方来与翁两聫翩翁今自憔悴子去亦宜然贾谊穷适楚乐生老思燕那因江脍美遽厌天庖羶但苦世论隘聒耳如蜩蝉安得万顷池养此横海鳣留题风水洞春山磔磔鸣春禽此闲不可无我吟路长漫漫傍江浦此闲不可无君语金鲫池边不见君追君直过定山村路人皆言君未逺骑马少年清且婉风巖水穴旧闻名只隔山溪夜不行溪桥晓熘浮梅萼知君系马巖花落出城三日尚逶迟妻孥怪骂归何时世上小儿夸疾走如君相待今安有和刘道原寄张师民仁义大捷径诗书一旅亭相夸绶若若犹诵麦青青腐鼠何劳吓髙鸿本自冥颠狂不用唤酒尽渐须醒御史狱中遗子由圣主如天万物春小臣愚暗自亡身百年未满先偿债十口无归更累人是处青山可蔵骨他年夜雨独伤神与君今世为兄弟更结来生未了因苏辙辙字子由洵次子与兄轼同登进士举制科哲宗朝代轼为翰林学士累拜尚书右丞进门下侍郎自绍圣初至崇宁再被谪贬晚罢祠居许州复大中大夫致仕自号颍濵遗老卒追复端明殿学士淳熈中谥文定有栾城集前集后集应诏集南窗京城三日雪雪尽泥方深闭门谢还往不闻车马音西斋书帙乱南窗朝日升展转守牀榻欲起复不能开戸失琼玉满阶松竹隂故人逺方来疑我何苦心疎拙自当尔有酒聊共斟题李公麟山庄圗伯时作龙眠山庄圗由建徳馆至垂云沜着录者十六处自西而南凡数里巖崿隐见泉源相属山行者路穷于此道南溪山清深秀峙可逰者有四曰胜金巖寳华巖陈彭漈鹊源以其不可绪见也故特着于后子瞻既为之记又属辙赋小诗二十章以继摩诘辋川之作云龙眠浄渌中㣲吟作云雨幽人建徳居知是清风主此心初无住毎与物皆禅如何一丸墨舒巻化山川佛口如澜翻初无一正定画作正定看于何是佛性清溪便种稻秋晚连云熟不待见新舂西风芗自足山开稍有路水放亦成川游人得所息真意方淡然山居少华丽牵茅结浄屋此闲不受尘幽人亦新沐泉流逢石缺脉散成寳网水作璎珞看山是如来相石室空无主浮云自去来人闲春雨足归意带风雷世道自碎破全理未尝违溪山亦何有永觉平日非共恨春不长逡巡就揺落一见洞中天真知世闲恶石门日不下潭镜月长临细细溪风度相看识此心层崖落飞泉㣲风泛乔木坐遣谷中人家家有琴筑白龙昼饮潭修尾挂石壁幽人欲下看雨雹晴相射倚崖开翠壁临潭置苔石有所独无人君心得未得未见垂云沜其如归兴何路穷双足熟为我洗盘陀置马歩巖间巖前得平地肴蔬取行簏麄饱有遗味团团寳华巖重重䕃珍木归来得商鼎试鬻溪邉绿苍壁立精铁县泉泻天绅山行见自久指与未来人深溪龟鱼骄石瘦椿楠劲借子木兰船寛我芒鞵病秦虢夫人走马圗二絶秦虢风流本一家丰枝秾叶映双花欲分妍丑都无处夹道逰人空叹嗟朱缰玉勒鞚飞龙笑语喧哗步骤同驰入九重人不见金钿翠羽落泥中书郭熈横巻鳯阁鸾台十二屏屏上郭熈题姓名崩崖断壑人不到枯松野葛相攲倾黄散给舍多肉食食罢起爱飞泉清皆言古人不复见不知北门待诏白髪垂冠缨袖中短轴才半幅惨淡百里山川横巖头古寺拥云木沙尾渔舟浮晚晴遥山可见不知处落霞断雁俱㣲明十年江海兴不浅满帆风雨通宵行投篙椓杙便止宿买鱼沽酒相逢迎归来朝中亦何有包裹观阙围重城日髙困睡心有适梦中时作东南征眼前欲拟要真物拂拭东绢付与汾阳生李公麟阳闗二絶百年摩诘阳闗语三叠嘉荣意外声谁遣伯时开缟素消条边思坐中生西出阳闗万里行弯弓走马自忘生不堪未别一杯酒长聼佳人泣渭城周昉画美人歌深宫美人百不知饮酒食肉事逰嬉弹丝吹竹舞罗衣曲终对镜理鬓眉岌然髙髻玉钗垂双鬟窈窕萼叶㣲宛转踯躅从婴儿倚楹俯槛皆有姿拥扇执拂知从谁瘦者飞燕肥玉妃俯仰向背乐且悲九重深逺安得窥周生执笔心坐驰流传人间眩心脾飞琼小玉云雾帏长风吹开忽见之梦魂清夜那复追老人衰朽百事非展巻一笑亦相为持付少年良所宜奉使契丹寄子瞻谁将家集过幽都毎被行人问大苏莫把文章动蛮貊恐妨谈笑卧江湖使契丹题寺壁乱山环合疑无路小径萦逥长傍溪彷彿梦中寻蜀道兴州东谷鳯州西追和张文定公少年便识成都尹中嵗仍为幕下賔待我江西徐孺子一生知已有斯人赠姜公弼生长芸闲已异芳风流稷下古诸姜适从琼管鱼龙窟秀出羊城翰墨塲沧海何曽断地脉白袍端合破天荒锦衣他日千人看始信东坡眼目长苏随随晋江人嘉祐二年进士任博罗令弃官归里号紫云先生葆神鍊气不与俗接后数年端坐而逝纪梦梦乘鸾凤到仙家侍女风流魏月华琥珀盏斟千嵗酒琉璃瓶种四时花金函藏箓文刋玉石壁题名篆㸃砂一枕北窗初睡觉日移门外栁隂斜方仲谋仲谋字公辅淳安人嘉祐二年进士官殿中丞有雉山集南峯亭水色山光照曲阑芳春时节称逰观莺花不为少年惜尊俎莫辞终日欢香逐好风来席上景随佳句落毫端人闲胜事今犹古谁识相并四者难黄履履字安中邵武人嘉祐二年进士累除知制诰哲宗朝歴翰林学士御史中丞拜尚书右丞提举中太一宫卒入元祐党籍孙伯思字长睿着东观余论史院席上次首相呉公元韵礼攽三事宴史发两朝余偶缀金闺彦来䌷石室书法良司马不辞措子㳺欤盛事逢衰嬾重须读五车蒋之翰之翰之竒兄守苏州换苏印和弟颖叔从来疎拙嬾身谋揽辔登车已倦逰幸有醉鄊为乐地何妨吟笑老东州蒋之竒之竒字颖叔宜兴人嘉祐二年进士哲宗朝累擢翰林学士徽宗朝拜同知枢宻院事除观文殿学士出知杭州提举灵仙观卒入党籍有集春帖子昧旦求衣向晓鸡蓬莱仗下日将西花添漏鼓三声逺栁暎春旗一色齐和鲍娘题兑溪驿尽日行荒径全家出瘴岚鲍娘诗句好今夜宿江南和兄之翰宠换苏印早同侍宦向长洲今拥旌麾访旧逰自古风流诗酒地韦苏州后蒋苏州题海陵天庆观乐子长真人碑瑶坛三级满苍苔想像真人饮赤杯飒飒仙风动杉桧只应飈驭暂归来和祕阁曝书㑹宴豆追儒雅簪缨成礼容中天开壁府左海见鳌峰汗简陈三馆缃圗焕九重紫薇方思敏十吏笔能供奉敇宿斋于上清馆储祥宫日月圆丘吉前期告上清朅来修祀事斋洁奉祇明灵圉賔瑶馆仙逰列玉京丹青浮象魏盛典照蓬瀛寄米元章京城汨没兴如何归棹翩翩返薜萝尽室生涯寄京口满牀圗籍鎻巖阿六朝人物东流尽千古山河北固多为借文殊方丈地中间容箇病维摩即事渭水岐山不出兵郄携琴剑锦官城醉来身外穷通小老去人闲毁誉轻扪蝨雄豪空自许屠龙工巧竟何成雅闻岷下多区芋聊试寒炉玉糁羮游朝阳巖遂登西亭朝阳巖在潇江之西去治城不逺唐永泰二年元次山为道州刺史避兵至零陵访而得之以其东向遂名朝阳方是时结有盛名于世故永之守丞独孤愐窦泌为之翦荆棘建茅阁结又为之铭与歌其后桞子厚继为之诗予以子厚诗考之正所谓西亭者也复为之亭而系以诗昔游不在逺幽巖临治城嵚岑俯潇碧庨豁延阳明縁涧可径入滑路偪仄行泉源自何来涓涓玉锵鸣疑穿云雷窟常带鱼龙腥寒江净泻镜怪石坐开屏幽鸟驯可罗潜蛟深莫罾梯险接层栈冠巅耸危亭俯睨极𤣥窞仰攀穷青㝠蹇旷出物表髙虗挹元英惜哉非吾土不得憩此生旧业寄阳羡故园依晋陵秋风滆湖白春色颐山青一从绅笏去遂使猨鹤惊迂疎暗时机孱琐叨官荣谪弃分所宜媿恧颜已盈人生讵有㡬世累吾方轻愿言解羁绁上疏还簪缨宁居召魂魄恬养休性情纷华屏外慕沖澹严中扃穷年伴农圃毕志先畴耕澹巖零陵水石天下闻澹山之胜难具论初从崖口入地底始见殿阁开重门乃知兹洞最殊絶洞中金碧开祇园寛平可容万人坐仰视有若覆盎盆虚明最宜朝日照隂晦常有黑云屯盘虬夭矫垂乳下巨兽突兀巨石蹲木香一株在巖壁人迹峭絶不可扪呀然双穴露天半笼络万象将并吞只疑七窍混沌在五窍忘失两窍存神竒遗迹未泯灭至今犹有斧凿㾗云牀石屏极隈隩昔有居士常潜蟠避秦不出号徴君美名遂入贤水源咸通曾为二蛇窟元畅演法蛇辄奔从兹其中建佛刹栖隠不复闻世喧惜哉此景久埋没但与释子安枯禅次山子厚爱山水探索幽隠穷晨昏朝阳迫迮若就狴石角秃鬝如遭髠豪萹矜夸过其实称誉珉石为玙璠环观珍寳欲掩有不到胜处天所悭嗟予至此駴未覩不暇称赞徒惊叹恨无雄文压竒怪好事略与二子班芜词愿勒巖上石勿使嵗久字灭漫清光亭郑圃仆射陂汉阳郎官湖郎官何为名张谓佩使符泛觞江城南乃与太白俱明月一万顷清光天下无萍乡即事地接长沙近鄊名自古闻毛山千嶂雪玉女一堆云拱木扶霄上飞泉触石分霜风萍实老目断楚江濆重湖阁宫亭彭蠡接扬澜浩荡横空六月寒试问风波何似险老僧只管倚阑干水西示刘尉役役尘埃倦客情偶逢佳处得闲行慿君为把如椽笔便向苍崖记姓名题到氏田舍六朝冠盖俱尘土到氏今无苗裔存当时任昉过田舍野老犹记查林村丁隲隲字公黙晋陵人嘉祐二年进士除太常博士由仪曹出知处州有集赓苏东坡秀出眉山有庆门风流长与蜀山存翰林未老生曾嫡想见累累百世孙吕惠卿惠卿字吉甫晋江人璹子嘉祐二年进士为真州推官熈宁初王安石荐于神宗累官翰林学士参知政事元祐初除建宁军节度副使建州安置崇宁中安置宣州再移庐州死有东平集荅逢原晨出趋长司跪坐与之言偶然脱龃龉相送颜色温归舍未休鞍簿书随满门相仍賔客过攲午仅朝餐平生性嬾惰应接非吾真况乃重戕贼良气能㡬存就夜甫得息閲我几上文开巻未及读睡思已昏昏自知小人归昭昭复何云毎于清夜梦多见夫子魂侧耳聴髙义如饮黄金樽觉来不得往欲飞无羽翰昨日得子诗我心子先论怪我书苦迟友道宜所敦岂不旦夕思实苦案牍繁岂无同官贤未免走与奔相见鞅掌闲有言无暇陈嗟嗟兹世上无食同所患念我力难任闻子谋更艰久知属之天安能怨窭贫吾闻君子仕行义而已焉亦将达吾义肻遂为利牵东海有沧溟西极有崑崙古来到者谁不过数子尊子已具车航吾亦为檝轮欲一从子游不知何时然戏题风乞儿扇无人肻作除非乞没药堪医最是风求乞害风都占断算来世上少如公留题兴安王庙翦叶疏封意归禾协济心遗风固唐逺积徳本周深逝水悲兴废浮云閲古今祠宫尚翚翼鸣玉潄松隂许广渊广渊杭州新城人嘉祐二年进士净名院杖钖穷危顶茅菴构白云轩窗半峰出钟磬别山闻海月晓同色炉烟昼杂熏莫教深静处思虑落尘氛王韶韶字子纯江州徳安人嘉祐二年进士熈宁中歴龙圗阁学士知熈州拜观文殿学士枢宻副使罢知洪州卒谥襄敏有敷阳集咏裕老菴前老松绿皮皴剥玉嶙峋髙节分明似古人解与干坤生气㮣㡬因风雨长精神装添景物年年别捭阖穷愁日日新惟有碧霄云里月共君孤影最相亲张载载字子厚先世大梁人后居鳯翔之横渠镇学者称横渠先生嘉祐二年进士以荐为崇文院检书同知太常礼院卒有崇文集絶句渭南泾北已三迁水旱纵横数亩田四十二年居陜右老年生计似初年两山南北雨冥冥四牖东西万木青面似枯髅头似雪后生谁与属遗经移疾移疾谢华省问耕还弊舎扶持便疎慵旷僻逃将迓昼棊莎径侧暮粥桐隂下久矣澄清心永媿桑弧射林希希字子中号醒老福州人嘉祐二年进士哲宗朝累迁翰林学士同知枢宻院事建中靖国初罢知扬州徙舒州卒赠资政殿学士谥文节诏修两朝国史开局日史院赐筵首相呉公席上有作奉和元韵调元台极贵颁宴帝恩余昔副名山录今裁史观书天心忧作者国论属谁欤寂寞懐铅客容瞻相府车初至呉门示诸弟兼呈伯原教授梦寐家山忽五春君恩乞与守符新便推白傅为前政更得梁鸿作部民入境喜逢余秉穗举杯无复叹鲈莼左司西掖诚非据非是诗情媿昔人将之宣城留别呉门效白乐天体被召守东呉夜渡扬子津拭目迎家山洗我京洛尘此邦多贤豪况复平生亲初欲循故事公宴月三旬庶以叙契阔岂徒乐吾身临州未閲月吏牍方纷纭避嫌俄得请主地翻为賔尊酒未重持行乐知何因物理可胜叹俯仰迹已陈趣整震泽帆遥挹敬亭春五月而报政速哉彼齐人今我若置邮何徳于呉民举手谢呉民自笑行役频使君不能诗烦汝迎送勤来慙白太守去媿谢宣城呉兴遶郭芙蕖拍岸平花深荡浆不闻声万家笑语荷花里知是人间极乐城贺滕元发守呉兴清风楼下两溪春二十余年一梦新欲识玉皇香案吏水晶宫里谪仙人冯山山字允南蜀之普州人初名献能嘉祐二年进士熙宁末为祕书丞通判梓州终祠部郎中有安岳集山路梅花传闻山下数株梅不免车帷暂一开试向林梢亲手折早知春意逼人来何妨归路参差见更遣东风次第催莫作寻常花蘂看江南音信隔年回西县道中溪水引我行梁山邀我坐山水已清絶春容碧相和下马取酒余梅飘酒中堕日落醉不去青茸草闲卧谢人恵兖墨故人山东来遗我数丸墨握丸大如指盥水重拂拭浓磨向日看古瓦増润泽经屑不见纸清光隠深黑书云旧所祕闻今已难得庭珪死已久至寳世罕识御府从近存人闲万金直兖州擅髙价比歙固少抑古松亦将尽神竒渐衰息文章不见贵笔研岂可掷牢落况此君虽精淡无色怜君情好古投赠兼以臆世事持此观噫嗟共冥黙荅江安尉鲜于顷野翁寳峰首相聚锦屏袂一判音容阻良觌嵗月嗟易换我官潼江曲君尉泸水岸到处逢酒徒无人作诗伴南风洒襟袖佳句适我愿汶蜀㡬万里信息偶中断三轩风雅㑹萧条各分散孤吟少俦侣衆喙易嘲囋念君同所嗜路近声可唤唱酬实相眷牵率岂辞惮亹亹郊籍心无为簿书乱八阵碛永安宫前瀼西碛万流崃口争奔激秋涛卷地裂山谷水落依然阵圗出阵形聚拳六十四传是武侯亲手迹斯人管萧岂足道身在巴东心汉室从容所遇皆法制浩荡胸中万分一隂机暗与天地合壮气曾将鬼神役至今千载矻不动𣺌莽㡬深难致诘岂徒豪杰重嗟赏应有神灵长䕶惜庙偏裸裎七壮士酒炙纷纷走巫觋万事顚倒皆偶然卧龙无处霑余沥赵衮衮字希甫以殿中丞致仕归隠嘉禾平江亭邀冯允南同作文公昔记滕王阁气象终天拂寥廓崔颢题诗黄鹤楼今日声华还磊落安汉城头有佳处江山清气归帘幕少陵无人谪仙死不遇材豪终寂寞苍苔满地荆棘生梁栋尘埃喧鸟雀风流贤守一登临久倚阑干情不薄夜来风月觉澄清天意人心如素约仙葩当见浮空来㡬百年来无此作嗟予好古今白头到底支离材力弱木桃或见致琼瑶免对江山负慙怍邓润甫润甫字温伯建昌人尝避高鲁王讳以字行别字圣求第进士累除知制诰翰林学士进承旨绍圣初歴尚书左丞卒赠开府仪同三司谥安恵春帖子晨曦潋滟上帘栊金屋熙熙歌吹中桃脸似知宫宴早百花头上放轻红道中咏懐奉寄利州冯允南使君交印夔人国分襟汴水隄十年难㑹合一梦顿乖暌官序潘生拙诗文庾信齐诸公多汲引宪府屡提携不肻乘骢马那能出宝鸡安恬轻世味洒落见天倪照物聪明决为邦闻望跻笑谭清岸狱暇豫劝耕犁不忍为钩距何尝设町畦燕堂传夜烛游毂碾春泥衆服题鹦鹉畴将食駃騠草黄思隼击梧碧值鸾栖欲问无来使开编有旧题君方安玉垒予亦逺金闺地隔江波阔书传鸟翼稽岂知双鬓白相见两当西内顾微他技殊私牧逺黎辞亲愁不断叱驭意空迷呉苑飞云杳春城北斗低南山千里雪劒阁万盘溪夜宿星边驿朝行石上谿深疑窥地轴髙骇蹑天梯看岫时攲㡌听泉或杖藜萧萧黄叶下䙚䙚冷猿啼蜀道无艰险人心漫惨悽永怀持后槖遥想缀朝圭直北瞻天日征西叠鼓鼙相期郡斋冷清话看挥犀田开开嘉祐初知封州临封杂咏我爱临封好诗人兴味长岭南蕉子国海上荔支庄民有百年夀家藏十载粮宦游无逺近乐处是仙乡我爱临封好賔朋日徃还年来甘白酒老去益朱颜引鹤游西寺携琴上北山君恩虽未报公外且偷闲赵挺之挺之字正夫密州诸城人举进士徽宗朝歴右仆射中书门下侍郎再除观文殿大学士佑圣观使卒赠司徒谥清宪题朱朴隐居天和堂华亭山水佳秀色宛如画前贤有遗迹卜筑俟来者高人养天和放浪寄林野安知岁月徂但喜名利舍传家得之子流軰推博雅春风振客衣逸櫂东南下赋诗台阁彦落笔珠玑泻持觞拜亲䣛喜色动乡社都城十二衢尘土翳车马一梦逐君行兹懐已潇洒范百禄百禄字子功华阳人镇姪举进士终中书侍郎谥文简祖禹其姪也中秋待月夜分乃见十二周流数经行自不违长圆非物理暂晦亦天时人欲终宵玩云才逐族移秪应逢此景无足累心期杨夀祺夀祺官着作郎合江令将过益昌先寄冯允南使君衮衮京华志气低归心长伴日轮西苍颜白发因新选明月清风思旧溪屈指光隂时节晩举头霄汉路岐迷巴陵太守应怜我准拟经过醉似泥李时亮时亮字端夫博白人嘉祐中进士累官御史大夫与陶弼相赓和有李陶集蟠龙山独卧粤南天尽头吐吞清气压林丘风云上下三千丈雾雨西南十六州古磵有泉穿石冷隂崖无暑满山秋我来结构林亭下时复凭栏看未休宋诗纪事巻二十一宋诗纪事卷二十二钦定四库全书宋诗纪事巻二十二钱塘厉鹗撰王观观字通叟高邮人嘉祐二年进士累迁大理丞知江都县尝着杨州赋及芍药谱莫恼翁糓垂干穗豆垂角雨足年登不胜乐乌巾紫领银须长白酒满杯翁自酌翁醉不知秋色凉儿捋翁须孙撼牀莫恼翁翁年已高百事慵李渤渤字子文乐昌人嘉祐二年进士官至朝奉郎知白州武溪扁舟初汎入泷船隐约乘槎上汉年岸狭束成三级浪山高分得一毫天扫开盘石那无酒流出桃花恐有仙青史若能留姓字直须来此钓溪烟郏亶亶字正夫太仓人嘉祐二年进士初授睦州团练推官除司农寺丞提举两浙水利元祐初为太府寺丞出知温州卒有呉门水利书钟山访王荆公十里松隂蒋子山暮烟收尽梵宫寛夜深更向紫微宿坐乆始知凡骨寒一𣲖石泉流沆瀣数庭霜竹颤琅玕大鹏汎有抟风便还许鹪鹩附羽翰王回回字深父福州侯官人嘉祐二年进士补亳州卫真县主簿岁余自免去治平初以荐知南顿县命下而卒有集浙江有感候潮门外浙江西曾忆浮舟自此归万古波涛今日是一身踪迹昔人非愁侵壮齿头先白泪入秋风眼易眵日暮彷徨不能去连隄疎柳更依依吕大钧大钧字和叔大防弟嘉祐二年进士乙科终于鄜延路漕司属官从横渠张子学有诚徳集曾㸃函丈从容问且酬展才无不至诸侯可怜曾㸃推鸣瑟独对春风咏不休黄通通字介夫邵武人嘉祐二年进士除大理寺丞元夕春楼十二玉梯横紫府千门夜不扃疑是嫦娥弄春色彩云移下一天星刘煇煇元名几字之道铅山人嘉祐四年进士第一官大理评事有东归集与客游太平僧舍两道翠隂迎骑合四围清气逼人来林端有路云千级物外忘机酒一杯丰稷稷字相之明州鄞人嘉祐四年进士徽宗朝歴官御史中丞工部尚书兼侍读以枢密学士出守越州入元祐党籍安置台州徙建州卒建炎中追复学士谥清敏运司园亭诗玉谿堂一水从何来应是崑山顶酾成绿玉池虚堂逗清影公退泠然赏了非心外境鱼泳阳光动鸟啼春昼永潺玉亭养源在西山如玉抱精白引之落锦渠歴耳不可择风雨杂鸣球珠玑写云液恰似偃溪声醒悟迷途客题朱朴隐居天和堂路左浆先馈门前屦几重勇归尘事掷恬处道心浓弄水知幽谷观云想妙峯夜深孤鹤唳清露滴髙松驾幸太学鳯幄云开日月光九霄鸣跸下虞庠朝元进士鸿成列拱极名臣玉照行问道贾生称五学乞言戴圣美三王上心夙悟周公戒天下安危自一堂朱长文长文字伯原其先越州剡人家呉郡嘉祐四年进士授祕书省校书郎改许州司戸参军充苏州教授筑室郡西表曰乐圃乡人称为乐圃先生绍圣闲除祕书省正字兼枢密院编修卒有乐圃文集奉陪太守及诸公游虎丘何必襄阳孟浩然苦吟自可继前贤虎丘合去十二度熊轼再游三百年云阁为君追旧额霓裳从古播朱弦此行不减唐人乐畅饮惟无八酒仙次梅评事韵缾盂萧洒似村家任有籝金岂足夸自入醉乡头不白新诗何用祝苍华胡宗愈宗愈字完夫常州人宿从子嘉祐四年进士哲宗朝歴尚书右丞终吏部尚书寄题钱公辅衆乐亭平湖拍岸海潮通亭在平湖杳霭中花艳含春云㠀晩波光照夜玉壶空动摇人影双桥月洗涤尘襟四靣风野老半酣亭下笑渔樵今日与民同章惇惇字子厚浦城人嘉祐四年进士元丰中歴门下侍郎哲宗即位迁知枢密院事左仆射兼门下侍郎迁特进封申国公徽宗朝责潭州安置再贬雷州司户参军徙湖州居住游虎丘次韵阖闾城外小层峦瘦竹寒松数里间并岸逢僧知近寺入门凿石渐登山纯钩劒化空池在幽独诗成白日闲游客幸无官事束何湏斋舫敛昏还和蒲宗孟游虎丘山书钱唐旧游传闻城角舣行舟自拥笙歌选胜游偶为寒江阻潮汐再容清赏瞩林丘燕回呉苑风和雪梦断钱塘月满楼尽把苏杭好烟景醉吟将去诧东州题李邦直家江行初雪图江头微雪北风急忆泊武昌舟尾时潮来浪打船欲破拥被醉眠人不知过石槽铺瘴疠潜销瑞气和梅峯千里润烟萝人逢双堠虽云逺路在好山宁厌多梅山歌开梅山开梅山梅山万仞摩星躔扪萝鸟道十歩九曲折时有僵木横崖巅肩摩直下视南岳廻首蜀道犹平川人家迤逦见板屋火耕硗确多畬田穿堂之鼓堂壁悬两头击鼓歌声传长藤酌酒跪而饮何物爽口盐为先白巾裹髻衣错结野花山果青埀肩如今丁口渐繁息世界虽异如桃源熙宁天子圣虑逺命将传檄令开边给牛贷种使开恳植桑种稻输缗钱不持寸刃得地一千里王道荡荡尧为天大开庠序明礼教抚柔新俗威无专小臣作诗备雅乐梅山之崖诗可镌此诗可勒不可泯颂声千古长潺潺张刍刍字圣民嘉祐四年进士官度支员外郎守登州又为淮南转运使题招提院静照堂檇李旧禅扉丛林自翠微寺居天外静僧向日边归野水涵斋几闲云宿钓矶庭前祖来意谁为柏依依陆伸题招提院静照堂闲房增缔构宴坐隔嚣埃屋木不加饰庭花时自开虚明殊止水寂絶等寒灰斋外无余事欣逢高士来徐徽徽字仲元滁州人嘉祐四年进士歴官提举利州改常平抗疏致仕居独山号独山翁编滁阳庆歴集襄城胙土分茅奠此冈金根玉辂总辉光谁知三百余年后老树残蝉送夕阳蔡确确字持正晋江人嘉祐四年进士歴知制诰御史中丞参知政事元丰五年拜尚书右仆射兼中书侍郎哲宗立转左仆射元祐中罢知陈州夺职徙安州又徙邓州坐讥讪责英州别驾新州安置题王维江行初雪画呉儿龟手网寒川急雪鸣蓑浪拍船青弋渡头曽卧看令人却忆十年前春日十二天街雨压沙秋千咿喔响人家东风㑹劝十分酒寒食初开百玉花年少斩新金络马柳隂无数画轮车春来谁道迟迟日尤觉春来日易斜崇政殿放榜黄帕开封出奏篇银袍二百玉阶前威颜咫尺瞻中扆名姓传唿下九天宫墨旋题黄甲字禁门已蔟杏花鞯孤臣拜赐交悲喜相望光芬十五年杨花杨花三月暮撩乱送春归尽日闲相逐无风亦自飞轻轻拦乳燕故故扑征衣莫上高楼望排徊满落晖悼侍儿鹦鹉言犹在琵琶事已非伤心瘴江水同渡不同归夏日登车盖亭公事无多客亦稀朱衣小吏不须随溪潭直上虚亭里卧展柴桑处士诗一川佳景疎帘外四靣凉风曲槛头緑野平流来逺棹青天白雨起灵湫纸屏石枕竹方牀手倦抛书午梦长睡觉莞然成独笑数声渔笛在沧浪静中自足胜炎蒸入眼兼无俗物憎何处机心惊白鸟谁人怒劒逐青蝇西山髣髴见松筠日日来看色转新闻説桃花巖石畔读书曾有谪仙人风摇熟果时闻落雨滴余花亦自香叶底出巢黄口閙波闲逐队小鱼忙来结芳庐向翠微自持杯酒对清晖水趋梦泽悠悠过云抱西山冉冉飞矫矫名臣郝甑山忠言直节上元闲古人不见清风在叹息思公俯碧湾溪中曾有戈船士溪上今无佩犊人病守翛然唯坐啸白鸥红鹤伴闲身喧豗六月浩无津行见沙洲束两濵如帯溪流何足道沈沈沧海㑹扬尘杨杰杰字次公无为军人嘉祐四年进士元祐中歴礼部员外郎出知润州除两浙提㸃刑狱卒有无为集勿去草行勿去草草无恶若比世俗俗浮薄君不见长安公乡家公卿盛时客如麻公卿去后门无车又不见千里万里江湖濵触目悽悽无故人唯有芳草随车轮一日还旧居门前草先鉏草与主人实无负主人于草宜何如勿去草草无恶若比世俗俗浮薄谢公约恵墨竹图幽人喷墨写成竹变化琅玕作𤣥玉公约赠我两大轴不比丹青凡草木六月都城苦炎燠车马纷纷正驰逐曲台官冷昼掩闗净埽虚堂展寒緑帘闲忽有微风来不动纤枝清满屋忆得扁舟载雪时曾寄㑹稽江上宿二妃庙黄陵二妃庙客过动愁颜湘水有时尽帝车何日还血斑千亩竹魂断九疑山欲问苍梧事白云生栋闲雨花台空书来震旦康乐造渊微贝叶深山译曼花半夜飞香清虽透笔蘂㪚不霑衣旧社白莲老逺公应望归净居寺逹人到岸不须船留寄寒云几百年欲问上方多少逺为言先过净居天西湖参寥山房我爱参寥一味闲巖房占得画屏间斫开东庑数枝竹放入西湖十里山石底酌泉清彻骨门前逢客强为颜白云幽鸟应相信出本无心倦即还元祐元年六月十六日还自海上入佛日山净慧道场瞻礼怀禅师塔时长老弼公即阿育王大觉禅师之嗣也送予出山酌甘泉而别因留诗佛日山前水行人甘露杯须知源𣲖逺直自四明来刘祕祕官奉职与杨次公倡和赠传神欧阳价笔妙今为第一人心期造化夺天真精神形骨从来一移入青缣似两身李颙舟泊太湖旋经义兴境顿棹石兰渚震泽为何在今惟太湖浦圆经萦五百盼目眇无覩高天淼若岸长津杂如缕窈窕寻湾碕迢递望峦屿惊飇扬飞湍浮霄漾悬岨轻禽翔云汉游鳞憩中浒黯霭天时隂峣巖舟航舞冯河安可驯静观戒行旅闗景仁景仁字彦长钱唐人鲁之子嘉祐四年进士赠小苏昔日闻苏小今朝见小苏未知苏小貌得似小苏无李定定字资深扬州人举进士元丰闲官御史中丞哲宗朝谪居滁州海棠轻红如杏素遮梨直似佳人照碧池已是化工教艳絶莫嫌青帝与开迟烟滋绰约明双脸雨借妖饶入四支西蜀有名须得地琼林髙压百花竒琴溪芳草茸茸衬马蹄两陪宪节过琴溪东风又属梨花月膏雨新调燕子泥邮舍亭空苍藓合钓台人去暮云栖此行不惮驱驰逺千里江山入品题邵雍雍字尧夫河南人嘉祐中诏求遗逸授将作监簿复举逸士补颍州团练推官称疾不起名其居曰安乐窝自号安乐先生元祐中谥康节有击壤集安乐窝半记不记梦觉后似愁无愁情倦时拥衾侧卧未欲起帘外落花撩乱飞谢司马君实诸公买园重谢诸公为买园买园城里占林泉七千来歩平流水二十余家争出钱嘉祐卜居终是僦熙宁受劵遂能专鳯凰楼下新闲客道徳坊中旧㪚仙洛浦清风朝满袖嵩岑皓月夜盈轩接䍦倒戴芰荷畔谈麈轻挥杨柳边陌彻铜驼花烂漫隄连金谷草芊绵青春未老尚可出红日已髙犹自眠洞号长生宜有主窝名安乐岂无权敢于世上明开眼㑹向人间别看天尽送光隂归酒盏都移造化入诗篇也知此片好田地消得尧夫笔似椽寄吕献可一别星霜二纪中升沈音问不相通林间谈笑须归我天下安危且系公万乗几前当蹇谔百花洲上畧相从不知月白风清夜能忆伊川旧钓翁和司马君实过天津居风背河声近亦微斜阳淡泊隔云衣一双白鹭来烟外将下沙头却背飞春游吟人间佳节惟寒食天下名园重洛阳金谷煖横宫殿碧铜駞晴合绮罗光桥边杨柳细垂地花外秋千半出墙白马蹄轻草如剪烂游于此十年狂小车吟自从三度絶韦编不读书来十二年大子中消白昼小车儿上看青天闲为水竹云山主静得风花雪月权俯仰之间无所媿任他人谤似神仙张㟭㟭字子望荥阳人与兄峋同登进士受学于卲康节洛阳观花平生自是爱花人到处寻芳不遇真秖道人间无正色今朝初见洛阳春曹确确常州人嘉祐四年进士题季子墓人间不记呉王事江上今存季子宫坏壁乱飘青藓雨破檐时荡白榆风衣冠何处堆春草鸡酒长年任野翁下马一㸔思旧徳浮名应与暮云空程珦珦字伯温西洛人兵部侍郎羽之曾孙以祖任为郊社斋郎尝知龚鳯磁汉四州积迁大中大夫汉州作濯缨泉洁存遗迹促轸亭空想旧风公暇未应无客㑹春游更喜与民同程颢颢字伯淳珦之子举进士神宗朝以荐为太子中允监察御史里行罢知扶沟县责监汝州盐税卒文潞公题其墓曰明道先生嘉定中追谥曰纯封河南伯从祀宣圣庙庭有明道集长啸巖中得冰以石敲飡甚佳车倦人烦渴思长巖中冰片玉成方老仙笑我尘劳乆乞与云膏洗俗肠送吕晦叔赴河阳晓日都门飐斾旌晩风铙吹入三城知公再为苍生起不是寻常刺史行西湖潩水桥边鸭子陂楼台只在郡城西烟波乍见心先快岛屿将寻路欲迷尽日无风横舴艋有时经雨饮虹霓如何咫尺尘埃地不使游人续杖藜陈公廙园修禊事席上赋盛集兰亭旧风流洛社今坐中无俗客水面有清音香篆来还去花枝泛复沈未须愁日暮天际是轻隂颜复复字长道太初子嘉祐中访有道之士京东部使者以复应诏赐进士为校书郎元祐中累官国子祭酒天章阁待制卒寄云门灵运禅师云门山岭椶叶青云门山下隂溪鸣山翁毁服悖世荣此心圆静无能名松间一饭养藁形石壁几见秋苔生爱山不免搜其情掇拾短阕成长行施子传来竒可惊爽闿空谷天外声髙峯摆荡疑茎英刘挚挚字莘老永静东光人家于东平嘉祐中擢甲科神宗朝累迁礼部侍郎哲宗即位歴官门下侍郎以观文殿大学士出知郓州绍圣初以党论贬光禄卿分司南京再贬鼎州团练副使新州安置卒绍兴中赠少师谥忠肃有集孙少卿鹿头山诗并画图使君真爱鹿头山图画歌吟共为传尘世那知武陵事时人争诵永嘉篇行春游醉常劳梦按部登临又隔年有客平生志林壑坐怜双眼隔云烟夜直中书省寄左丞子容公膺门早岁预登龙俭幕中间託下风敢谓弹冠烦贡禹每思移疾避胡公论文青眼今犹在报国丹心老更同夜直沈迷坐东省斋居清絶望南宫湖上口号绿荷深不见湖光万柄清风动晩凉莫恨细葩犹未烂叶香元是胜花香易元吉画猨槲林秋叶青玉繁枝间倒挂秋山猨古面睢盱露瘦月氄毛匀腻舒𤣥云老猨顾子稍留滞小猨引臂劳攀援坐疑跳掷避人去仿彿悲啸生壁间巴山楚崃几千里寒巖数丈移秋轩渺然独起林壑志平生愿得与彼羣吾知画者古有说神鬼为易犬马难物之有象衆所识难以伪笔淆其真传闻易生近已死此笔遂絶无几存安得千金买遗纸真伪常与识者论绛帐台马融号耆旧太守南郡来横经坐绛帐自处何崔嵬帐前列徒弟帐后歌管陪书生贫贱志遽以声色囬王巖叟巖叟字彦霖大名清平人仁宗初置明经科乡举省试廷对皆第一元祐中拜签书枢密院事罢为端明殿学士出知郑州徙河阳卒绍圣中坐党论追贬雷州别驾有大名集柳絮银毬抛出翠烟深聚㪚髙低不自禁飘去长教迎暖日飞来深院怯春隂和公齐临替有感见寄孤宦边城遇衆贤及𤓰能不动依然风号古木叶堆地云搅遥山水拍天篱菊开时寒有信賔鸿过后暑无权古今惜别君须念乘暇何妨倒酒船驾幸太学享余精意焕龙章就促銮舆视上庠亿万圜观人作堵三千迎拜士成行虚心访道资洪业异礼尊儒冠百王四海向风知自劝足应愚鲁亦升堂扬州感旧怀古隐隐芜城枕碧流繁华曾是帝王州一声水调满明月十里春风半画楼白鸟不离图上去江云长在鑑中游废兴屈指千年事何异行人寄传邮陪孙之翰太博登成都楼龊龊古之人伤心广陵废遂弦芜城歌半夜一挥涕蕙纨随草衰藻黼归尘翳魂石敛丘封歌堂从水逝薰光杳沈灭吞恨徒千岁我怀呉蜀国祸乱若符契目览台殿墟心感君王世干戈日驰逐狼虎争吞噬山河寳天堑城阙巍地腋霸力不乆炎倐忽如焚薙空余万雉城岌倚寒云际麋鹿玩苹隂狐狸栖棘卫江汉含呜咽岷峨抱迢递荒村烟火遥落日寒风厉因知朝市人自古悲兴替雾山雾山环合自云川戸有青溪种玉田万树桃花不知处几人曾得问秦年王俊民俊民字康侯莱州掖县人嘉祐六年进士第一句寒窗一夜雪纷纷来朔风之子动归兴轻袂飘如蓬问子何所如家在济水东问子何所学上庠教化宫乔孝本孝本嘉祐中福州签判题三山郡圃㑹稽亭元侯选胜重经营地取围心正且平揆日募工踰再浃创亭合乐落初成面开西向缘忠孝牓揭新封纪宠荣隐隐湖山藏故国漫漫烟水隔都城低迷垒嶂回峯抱缭绕芳丛列艳迎台上临风共潇洒花间梦蜨助凄清枕流小槛歌前沼㪚绮幽轩接后甍旧景周环如有待夕阳偏照似多情萦纡碧沚通潮浦左右修篁拂画楹自昔甘棠虽足爱㑹稽从此擅佳名孔文仲文仲字经父临江新喻人嘉祐六年进士哲宗朝官中书舍人后入党籍与弟武仲平仲有清江三孔集早行客兴谓已旦出视见落月瘦马入荒陂霜花重如雪海风吹万里两耳冻几脱岁宴已苦寒近北尤凛冽况当清晓行遡此原野阔笠飞带绕头指直不得结农家烟火微炙手粗可热岂能迂我留而就茍且活仰头视四宇夜气亦渐豁苦心待正昼白日想不缺朱伯虎伯虎字才元华亭人嘉祐六年进士官江东运判题畲山普照寺聪道人月轩爱月开轩絶顶闲屼然巍剏压层峦翦除羣卉当檐尽添得清光满槛看乱石云堆秋色冷老松风入夜声寒十年梦寐江乡景杖屦终期日倚䦨曽宰宰字子翊巩第五弟嘉祐六年进士官舒州司户参军湘潭县主簿舒州寄王介甫官居隐几望灊山不似茅檐旧日闲顾我尘沙添白发怜君道路失朱颜江涵秋老鲈鱼美岸入春风荻笋斑此味总佳吾不乐惟思一马返乡闗许将将字沖元福州闽人嘉祐八年进士第一神宗朝累迁知制诰翰林学士绍圣初拜尚书左丞中书侍郎徽宗朝进门下侍郎加观文殿学士告老为佑神观使卒赠开府仪同三司谥文定成都运司西园亭诗云峯楼重楼起城隂乗髙望西极列峯横青天飞雪千里积疑是空素山冬夏海中白莫怪频东向上有思归客水阁飞阁出方池修曲见空莽低临化坞近平觉春波长返景澄余晖夕隂带浮爽从容观鱼乐不减游濠上沈括括字存中钱唐人嘉祐八年进士编校昭文馆书籍为馆阁校勘熙宁中迁翰林学士龙图阁待制坐事谪均州团练副使徙秀州复光禄少卿分司南京居润州有长兴集梦溪笔谈延州诗二郎山下雪纷纷旋卓穹庐学塞人化尽素衣冬未老石烟都似洛阳尘尝茶谁把嫩香名雀舌定来北客未曾尝不知灵草天然异一夜风吹一寸长陈丞相故宅丞相旌旗乆不归虚堂宁止叹伊威緑槐楼阁山蝉响青草池塘野燕飞润州甘露寺丞相高斋半草莱旧时风月满亭台地从日月生时见天到江山尽处回三国是非春梦断六朝城阙野花开心随潮水漫漫去流徧烟村半日来归计住山人少说山多空只年年忆薜萝不是自心应不信眼前归计又蹉跎开元乐词鹳鹊楼头日暖蓬莱殿里花香草緑烟迷步辇天高日近龙牀楼上正临宫外人闲不见仙家寒食轻烟薄雾满城明月梨花按舞骊山影里回銮渭水光中玉笛一天明月翠华满陌东风殿后春旗蔟仗楼前御队穿花一片红云閙处外人遥认官家汉东楼野草黏天雨未休客心自冷不闗秋塞西便是猨啼处满目伤心悔上楼光化道中遇雨望逺初翻叶随风已结隂雨篷宜倦枕乡梦入寒衾莎笠侵郧俗溪山动越吟烟波千里去谁识魏牟心秋千香入熏炉禁火天芙蓉深苑鬬秋千身轻几欲随风去却恨恩深不得仙在当涂作豹塘春水緑泱泱谢市烟深柳线长卷幔夕阳留不住好风将雨过横塘秀州秋日草满池塘霜送梅林疎野色近楼台天围故越侵云尽潮上孤城带月回客梦冷随风叶断愁心低逐雁声来流年又喜经重九可意黄花是处开仙都山苔封辇路上青山鹤驭辽天去不还惟有银河秋月夜鼎湖烟浪到人间苏小小墓古木寒鸦噪夕阳六朝遗恨草茫茫水如香篆船如叶咫尺西楼不见郎江南曲新秋拂水无行迹夜夜随潮过江北西风巻雨上半天渡口微吟含晓碧城头鼓响日脚垂天际笼烟鎻山色高楼索莫临长陌黄竹一声无北客时平田苦少人耕惟有芦花满江白游花山寺经旬飘雨喜新晴病马冲泥取次行老态只应随日至春心无意与花争山川满目浮烟合楼阁侵天暮霭横嗟我有身无处用强携樽酒入峥嵘袁黙黙无钖人嘉祐八年进士与刚中适甫游恵山雨过山前翠欲飞水云髙下正含晖鱼跳细浪千花碎蝉倚清隂一嘒微沈李浮𤓰吟齿尽清风明月满船归超然不负寻幽兴拂得荷香在葛衣苏唐卿唐卿官寺丞宰费县善小篆嘉祐中尝书欧阳文忠公醉翁亭记刻石于费之县斋记后有倡和诗唐卿既篆欧公侍郎滁州琅琊山醉翁亭记上石讫思莫能致之滁上因斧官之隙地衆材堪梁栋者枝其榱桷构堂于廨舍西偏高三仞植记于中楹若屏然图悠乆也因成长句五十六字兼寄献欧公侍郎醉翁亭记醉翁堂逺取琅琊即费乡高世雄文刋翠琰老山孤干负虹梁左邻鳌海三神㠀西倚儒宫数仞墙虽媿篆工非墨寳英辞终与借辉光袭敦敦乡贡进士和滁守南迁记醉狂篆刋移近舞雩乡当年寓兴临山水今日希风构栋梁吏部丧文辞避席阳冰阁笔让循墙东沂从此遗声迹迥掩桐庐翰墨光邵忱忱乡贡进士和欧公顷岁守滁阳题记苍颜入醉乡贤宰特将刋古篆旧碑不免弃山梁轩楹别构如安屏笔札难通似面墙异日智仙来辇去退䝉从此谢声光史辞辞武昌人和昔日欧公镇永阳构亭直在水云乡醉翁啸傲曾为记贤宰风流别架梁老笔健遒刋琬琰晴岚滴沥照门墙更吟新咏深堂祕相伴崑山片玉光张颂颂为登州防御判官和重惜欧公滁记好模刋翠琰费堂新文华起焰冲星斗篆法通灵动鬼神观妙每多师道客仰高常有慕贤人璨然辉目如辰象不朽宜为万世人宋诗纪事巻二十二宋诗纪事卷二十三钦定四库全书宋诗纪事巻二十三钱塘厉鹗撰范祖禹祖禹字淳父镇之从孙嘉祐八年进士甲科哲宗朝累擢右谏议大夫迁给事中拜翰林学士出知陕州贬谪以终有范太史集资山资山巖谷多神仙鸾车鳯马随飞烟神女萧萧来暮雨浮丘徃徃下云軿龙水县斋作县门倚巖石终日对青峯初仕借为宰读书过三冬忘机狎鸥鸟观稼亲老农讼庭可罗雀铜印苔藓封月夜船行入资州忆昨卧碧山苍苍丛桂间白云为屏石为枕緑萝长挂明月闲忽乘轻舟泛江水山月随人还在此白鹭惊飞宿霭间青山倒卧苍波底此时孤櫂发中流川后停波听櫂讴不学子猷中夜返欲乘明月向资州资州路东津寺山行无晨暮日暝崖谷昏哀猿落客涙永路惊旅魂凭陵髙山巅俯视大江奔回环岛屿合萦转洲渚屯行云赴楚天飞鸟下蜀门地遐怪物聚寺古深殿存忆昔李氏末烟尘暗中原姦雄竞草窃割据穷海根干戈百年后见此败屋垣我来属清秋登览无俗喧山深虎豹归水静蛟鼍骞临风独啸咤浩荡欲飞翻李方叔送长沙猫头笋作诗为贶穿云斸石逺林空来涉烟波万万重实比梧桐能食鳯箨翻风雨便成龙一枝不许尘鞍挂千亩终留渭水封陋巷菜羮知不忝君王玉食愿时供孔武仲武仲字常父嘉祐八年进士元祐中歴官礼部侍郎出知洪宣二州坐党籍夺职居池州卒鄂州緑柳隂隂蔽武昌汀洲如画引帆樯一江见底自秋色千里无风正夕阳暂别胜游浑老大追思前事只凄凉贤豪况有遗踪在欲买溪山作漫郎张秉叔出紫云回銮图以示坐客因为赋之开元太平无兵戎真人味道希夷中人间之乐已饶足唯有青霄未追逐坐中谁似叶先生以气为粮常辟糓朝登员峤夕崑崙只与神游不要人忽逢邀携看月去缥缈虚空生紫云蟾宫竟不容乆住仙乐飘飘送回去归来宫漏未移更甲帐明釭宛如故汾水悲歌仙不成梨园空没有遗声红尘如海涨朝市从此无人游玉京郭附附字明仲呉郡人嘉祐八年进士知洪州新建县后以朝奉大夫致仕枫桥师子山云漠漠越来溪水悠悠钟到客船未晓月和渔火俱愁咫尺横塘古塔连绵芳草长洲一老翛然自在时时来系扁舟周邠邠字开祖钱唐人嘉祐八年进士元丰中为溧水令仕至朝请大夫轻车都尉苏轼倅杭多与酬倡所谓周长官者是也新月落照西山夜色浮弯弯寒挂碧云头宝匳新様横眉黛珠箔斜悬半额钩丹桂一枝初浅露金波千里未圆流婵娟三五才成魄㪚满清光四百州访慧山钱道人不遇登山穿破乱云堆不见高人眼倦开门掩水声闲白日路无车迹长苍苔墙头五柳空摇曵池上双凫自徃来却櫂扁舟自回去过江思上子陵台湖中闻有美堂上歌笑声寄苏公堂上歌声想遏云主人休整碧纱帬妆残粉落臙脂晕饮剧杯深琥珀纹簪屣定知高楚客笑谈应好却秦军莫辞上马玉山倒已是迟留至夜分闻苏公独游净慈谒本长老以诗奉寄仍邀游灵隐放归驺骑独寻山直入青萝翠霭间谢客杖藜方自适阮公蜡屐许谁攀何愁白发能添老须信黄金不买闲应向林泉真得趣徜徉终日未经还曹辅辅字子方华州人登嘉祐八年乙科官提㸃广南西路刑狱福建转运使朝奉郎守司勲郎中号静常先生次韵无咎戏赠兼呈同舍诸公少年落魄走四方看山听水兴难忘深林谁复知孤芳十载江湖称漫郎紫溪风月幽思长緑水如镜烟苍苍追随豪隽多清狂春风烂醉胥山堂下瞰羣峯耸如枪呉侬棹歌笛灵羌攀萝扪壁疲获臧经旬选胜行赍粮客儿经台倚高冈共卧明月吟胡牀投身忽落崑崙傍征西万马随腾骧官军夜半填贼隍食尽师老催归装将军数竒漫鹰扬斩捕不能酬失亡曲突徙薪语莫偿幕中病客非智囊扁舟夷犹忆呉乡晁矦平日丈人行生驹今始见骕骦伯乐一盼过老商恐是禀质苍龙房尤工呉语放降王叔敖抵掌对烛光秋英落尽金钿黄玉瓮浮春醅泼香九天广乐来新凉笑谈聊此共一觞天街六翮将翺翔正值羿彀游中央我老委翅无复望洞庭橘熟千林霜行当拂衣解银章买取百花洲畔庄世外日月何曾忙翛然一室生吉祥车马还能过我墙夜具茗饮与柘浆更看君诗云锦张上祖择之龙学此生飘泊任干坤南北东西岂更论万里欲封防墓土十年重到李膺门少惊人事时千变尽付羇愁酒一樽主上思贤厚风俗如公终未老丘园题白氏庄浮云万态变朝昬叠嶂寻常翠满门锦里先生多胜事香山居士有贤孙春风楼阁闻棊响晚雨池塘见屐㾗寄谢世间无此乐起予归兴忆江村松江亭尘路长迷眼江亭一散襟始惊天地阔更觉水云深㸃㸃鹥鷴影疎疎橘柚林扁舟他日兴谁共此登临游刘道人巖故老能将旧事传仙翁踪迹向依然方知物外壶中景隐隐烟霞有洞天陈轩轩字元舆建阳人嘉祐八年进士元丰间知汀州元祐中为中书舍人至龙图阁学士题志添禅师车轮马足走尘烟竞看成都万炬然独我踏开亭下雪伴师同坐一菴禅汎青溪晓烟如练曵平津一櫂东风两岸春岛鹭沙鸥休恋我北堂归有白头亲题蓬莱观白鹅乘去人何在青鸟飞来信已遥若使何郎有仙骨也须同引鳯凰箫马黙黙字处厚单州成武人第进士调临濮尉知项城县治平中以荐为监察御史神宗朝累官戸部侍郎宝文阁待制告老提举鸿庆宫卒入元祐党籍思郭真人郭也三峯秀文章似性淳汶阳初识面谓我旧相亲题诗叙游隐于今经几春有家归未得西望涕霑巾王临临字大观大名成安人举进士治平中歴户部副使以宝文阁待制知广州府徙河中卒题司空表圣王官谷夫君乆逐夜舟移依旧巖扃锁翠微位至文昌还避世身甘幽谷是知机清风未泯随流水遗像空存伴落晖百有余年同俯仰白云犹绕故亭飞潘兴嗣兴嗣字延之慎修之孙丁谓之甥家新建以廕授将作监主簿初调徳化尉投劾去筑室豫章城南自号清逸居士熙宁初召为筠州推官辞不就有文集及诗话补遗戏郭功甫休恨古人不见我犹喜江东独有君尽怪阿戎从㓜异人疑太白是前生云间鸾鳯人间现天上麒麟地上行诗律暮年谁可敌笔端谈笑埽千兵题濓溪鳞鳞负郭田渐次郊原口其中得清旷贵结林泉友一溪东南来潋灎翠波走清响动灵粹寒光生戸牖峩峩双劒峯隐隐插牛斗疎云互明晦岚翠相妍丑恍疑座中客即是闗门叟为歌紫芝曲更击秦人缶窅然忘得丧形骸与天偶君怀康济术休光动林薮得非仁知乐夙分已天有捉鼻固未免安能混真守日暮车马徒桥横莫回首滕王阁春日晩眺重叠西屏对面开巍城穹阁信雄哉眼中孤鹜云边没望里长江槛外来蛱蝶图成春未晩柘枝筵动客多才休论今古兴亡事时倒金尊醉一回秦山洞秦人当日避风烟自种桑麻老洞天緑竹横溪鸡犬静不知门外汉山川胡宗炎宗炎字彦圣宿子举进士徽宗朝官至直龙图阁知颍昌府句飞禽避轩盖残果落莓苔李中师中师字君钖开封尹奉别尧夫先生承见留数刻渍梅酒磨沈水饮别聊书代谢磨汤渍酒重分携景霁风和二月时莫忘天津别君处黄梅庭下半离披陈大雅大雅张表臣外祖絶笔胡柳陂中过令人念战功兵交千骑没血渫一川红朱氏皆豚犬唐家尽虎龙壮图成慷慨掷劒向西风陈知黙句平地风烟横白鸟半山云木巻苍藤云埋山麓藏秋雨叶脱林梢帯晩风张洵䝉亭倡和长句嘉祐中经畧呉公及即伏波巖之左以为亭名䝉漕使李公师中记之而鑱于巖之崖亭乆埋废记亦湮灭绍圣改元龙图阁胡公宗回帅桂林宪使梁公出其家藏蒙亭记以观由是知其亭之详胡公斥基而新之遂为殊伟之雄观桂林山水冠衡湘䝉亭正在漓水旁清流洄洑眩波光高崖古木争苍苍下有菱荷满横塘面面风来面面香新诗一咏酒一觞爽气浑如秋气凉酒䦨巖下踞胡牀汲泉煮茗沈烟长从容谈笑声琅琅水光山色増辉芒东山兰亭各一方风流兼追谢与王回头尘事皆茫茫为计不若行乐良恨我到此情难忘遥指白云思故乡尚用之和韵江亭胜概冠三湘仁智所乐皆其旁翠岫俯映青萝光上有乔木摩穹苍亭下川蕸覆银塘水面风来笑语香骚人相值喜飞觞雄辩清谈五月凉饮余相与坐方牀论文日暮兴何长佳篇疾读韵琅琅真疑星斗焕光芒格高调古説竒方况复笔法追二王事业无穷叹茫茫丹铅㸃勘䇿非良与公致道心可忘浩歌直造无何乡吕源和韵九溪漓水接潇湘万壑千嵓罗水旁七星高耸生辉光连天一色皆苍苍倚江景物似钱塘况有万户新醅香古洞相对笑举觞文渊遗迹徒悲凉安得石枕与藤牀梦想昔人风味长满车薏苡胜琳琅流传千载事微芒男儿生即志四方将军异代犹封王感时抚事心茫茫顾我岂有筹䇿良报国志愿不敢忘此身未暇归江乡李彦和韵桂江缭绕通湖湘佳山四插江之旁岚光滴翠漾波光岸头秀木皆青苍谁人筑室枕西塘新荷敲风柄柄香君尝招我来携觞登临乐臆生清凉倐思伏波离空牀且及尊前饮兴长纷剧雄辩声何琅客传俗事江亭芒蛮歌蜑曲笑遐方应无梦怪楚襄王但惊岁月去茫茫报国宜多为画良功名未白何时忘此心畴敢忆家乡叶宗向和韵我行几许踰沅湘直抵八桂漓水旁千山倒影摇溪光秀色不借草木苍兹亭构胜俯回塘野花风递罗绮香嵓前伏波航羽觞一洗尘思生清凉疑有仙人白玉牀壶中景迥日月长步此仙籁音琅琅世间名利真毫芒此景不独冠南方恨不筑室轻侯王回首尘迹空渺茫瞥去未必计非良其如樽酒情难忘恍然一梦五云乡崔唐臣唐臣闽人书刺末集贤仙客问生涯买得渔舟度岁华案有黄庭尊有酒少风波处便为家章友直友直字伯益得象族子嘉祐中与杨南仲篆石经于太学除将作主簿不就和祖择之咏震山巖彭征君钓台巖因更号震山居台上犹存旧钓矶一𣲖沧浪真隐处澄清尚可濯尘衣陈烈烈字季慈候官人少以乡荐诣阙不第与陈襄周希孟郑穆称海濵四先生嘉祐中以荐除国子直讲元祐中诏为本州教授卒题福唐津亭溪山龙虎蟠溪水鼓角喧中有乡梦破六月夜衾寒风雨生残树蛟螭喜怒澜殷勤祝舟子移櫂过前滩题灯富家一椀灯太仓一粒粟贫家一椀灯父子相聚哭风流太守知不知唯恨笙歌无妙曲蔡准准仙游人京之父官郎中来贤巖大涤洞沈沈天柱风嶪嶪人世悲落花巖松无易叶朝夕樵风生云鹤闲情惬何当采玉芝仙踪从此蹑彭汝砺汝砺字器资鄱阳人治平二年进士第一元丰初提㸃京西刑狱哲宗朝再选中书舍人进权吏部尚书言者谓附㑹刘挚出知江州有鄱阳集寄君时四章章四句我脂我车陟彼高冈母也吾怀匪居或忘我帆我舟汎彼大江母也吾忧食匪或遑我池有鱼亦可以羮何必鲔及鲂叔兮其归哉我田有菽茍可以食何必稻与粱叔兮其归哉送宗文先辈夫子声名二十年尘埃叹息欲华颠相如旧有凌云赋靖节今无种秫田南国寂寥归见鴈北风悲壮屡闻蝉思量世事真如幻合置穷愁顿酒边二月已亥晓出代祀高禖尘沙骑马听溪流淡薄春风却似秋坐忆洞庭波万顷滩声长在钓鱼舟尘土冥冥二月风寥寥天外有归鸿松隂想见芝山路隔浦溪花岸岸红泊真州新河亭鬓毛垂雪欲毶毶道路风波老不堪系缆短亭聊自慰青山数㸃见江南燕姬有女夭夭称细娘真珠络臂面涂黄南人见怪疑为瘴墨吏矜夸是佛装燕一双掠水燕来初万㸃飞花社雨余辛苦成巢君勿笑从来吾亦爱吾庐湖湘道中见梅花滴叶开花妙入神酥盘忆看北堂春潇湘此日堪肠断随处幽香着莫人舒亶亶字信道明州慈谿人治平二年进士试礼部第一神宗朝为御史中丞徽宗朝累除龙图阁待制有集村居水遶陂田竹遶篱榆钱落尽槿花稀夕阳牛背无人卧带得寒鸦两两归题庆安寺门前屏障遶潺湲付与林僧夜定还松盖作云遮十里竹龙行雨出千山白公香火莲开后谢氏池塘草梦闲我亦鳯凰台上客图闲却笑未能闲和马粹老四明杂诗百粤喧华外三江指顾中耕桑遗俗在草木故城空近泽知田美多鱼验海丰由来形势地越絶控辽东箔蚕迎豆熟江雪伴梅消抵虎螯经夏跳沙蛤趂潮酒罂双印贵药肆万金饶未觉西风逺三溪好采樵巷陌随桥曲闾阎占水穷郡楼孤岭对市港两潮通春暖鸡鸣㠗秋寒鸭信风家家人富足击壤与吾同稻饭雪翻白鱼羮金鬭黄鲒埼千蚌熟花屿一村香海近春蒸溼湖灵夜放光北窗休寄傲大隐即吾乡咏蔗瑶池宴罢王母还九芝飞入三仙山空余綘节留人间云封露洗无时闲节旄落尽何斓斑野翁提携出茅菅呉刀戛戛鸣双环截断寒水何潺潺相如赋就空上林倦游渴病长相侵刘伶爱酒真荒淫狂来欲倒沧溟深此时一嚼轻千金垆边何用文君琴五斗一石安足斟坐想毛发生清隂萧瑟甘滋欲谁让樝棃橘柚纷殊壮冷气相射杯盘上顾郎不见休惆怅佳境到时还不妄诗成虽媿阳春唱全胜乞与将军杖和石尉早梅霜林尽处碧溪傍小露檀心媚夕阳天下三春无正色人间一味有真香相思谁向风前寄更晩那辞雪后芳朝夕催人头欲白故园正在水云卿湖心寺吹落清香缥缈风楼台彷彿水边红人间谁是丹青手画取春湖细雨中崇福寺龛灯隐隐夜初分落果猿啼枕上闻客梦欲成成不得一窗残月半牀云题太白峯千峯下视尽儿孙仙事寥寥不可闻长作人间三月雨请看肤寸岭头云句春禽得意千般语涧草无名百种香游师雄师雄字景叔京兆武功人治平二年进士授仪州司户参军赵卨帅延安辟为属朝廷使与边臣措置破洮州擒鬼章为陕西转运副使除直龙图阁摄帅熙河移知陕州卒有集贺岷州守种谊破鬼章二首王师一举疾于雷顷刻俄闻破敌回且喜将门还出将槛车生致鬼章来围合洮州敌未知烟云初㪚见旌旗忽惊汉将从天下始恨羌酋送死迟孙升升字君孚高邮人治平二年进士元祐中歴侍御史中书舍人天章阁待制知应天府绍圣中谪汀州安置卒名入党籍刘延世尝从升游録其言论为孙公谈圃送郑待制闳中归闽清晓都门祖帐开路人相与叹贤哉流尘几翳看山眼落日休停别酒杯何待诸生留北阙自存遗直在东台连江四老嗟谁在白首今朝只独来索刘述之新酿稍觉香熏鼻还思酒入脣盈缸止三斗可拨瓮头春句玉笋千官㪚珠帘一夜空来书占喜鹊落日听鸣蛬若与蛟龙争角黍应同渔父啜糟醨睡须山鸟唤酒听竹枝斟穷搜诗句熟老练世情通白云每逐晨光出红鹤长随暮霭还梁台歌吹余衰草湓浦琵琶怅晩风慈竹笋抽疑夏箨木犀花发认春香练毖毖延平人治平二年进士元祐初知旌徳县雅负清操民闲凡饮酒清者辄称练长官凫山庙云烟深处路萦纡元是真人旧隐居我亦放情丘壑者官闲时得命篮舆罗适适字正之台州宁海人治平二年进士官提㸃两浙京西刑狱有赤城集送致政太师文潞公曽将故老较量看五福如公信是难潞国封来多有岁太师以上更无官应留妙算安神器必得人才荐将坛他日宋家青史上始终臣节雪霜寒试笔金门秃笔积如山黄阁磨煤夜不干试借荐贤书稾看应无一字及孤寒过逺桥长忆西桥避暑时天风六月袭人肌水随地脉来无尽云过山头去不知拂面稚松应偃葢当年游子巳龎眉凭师莫动溪边石留与东归题好诗孔平仲平仲字毅父治平二年进士元祐中提㸃京西刑狱坐党籍安置英州徽宗即位召为户部员外郎迁金部郎中出使陜西帅鄜延环庆奉祠卒泛涟水涟漪二十里清淡得我性微风不复摇天水相与净秋容入崖柳晩色依渔艇髣髴㑹稽游南湖似明镜出城驻马河之西送车皆已返郊原人渐少风物秋将晩身如独鸟轻意与青山逺寄内试説途中景方知别后心行人日暮少风雪乱山深药名体鄙性常山野尤甘草舍中钩帘隂巻柏障壁坐防风客土依云实流泉驾木通行当归去矣已逼白头翁此地龙舒骨池隍兽血余木香多野橘石乳最宜鱼古瓦松杉冷旱天麻麦踈题诗非杜若牋腻粉难书句斜拖阙角龙千尺淡抹墙腰月半棱葛闳闳治平三年以职方郎中知台州显孝南山寺六时香火集宗雷日上云收紫翠开应笑守麾公暇少二年官满一曽来常秩秩字夷甫颍州汝隂人屏居里巷以经术称屡授以官不受神宗即位三使徃聘始诣阙拜右正言判国子监进宝文阁待制卒赠右谏议大夫句冻杀汝隂常处士也来骑马听朝鸡许安世安世襄邑人顗之世父治平四年进士第一为都官员外郎卒于黄州咏史天下有诛赏固非君所私太宗泣君集意恐劳臣疑至公一以废智术相维持哀哉功名士汲汲尚趋时张景修景修字敏叔常州人治平四年进士元祐末浮梁令两为宪漕五领郡符大观中迁祠部郎中诗几千篇号张祠部集寄叶自湖南宪请宫祠归闻説年来请洞霄江湖奉使乆勤劳有神仙处闲方得用老成时退更高借宅但须新种竹寻仙想见旧栽桃浮梁居士尘埃甚须鬓而今也二毛送朱天钖童子黄金满籝富有余一经教子金不如君家有儿不肯娯口诵七经随巻舒渥注从来产龙驹鸑鷟乃是真鳯雏一朝过我父子俱自称穷苦世为儒雪窗夜暎孙康书春陇昼荷儿寛鉏翻然西入天子都出门慷慨曵长裾神童之科今有无谈经射策皆壮夫古来取士凡数涂但愿一一令吹竽甘罗相秦理不诬世人看取掌中珠折腰未便赋归欤待君释褐还乡闾贫居茅檐月有千钱税稻饭年无一粒租生事萧条人问我水芭蕉与石菖蒲睡香花曽向庐山睡里闻香风占断世间春窃花莫扑枝头蜨惊觉南窗半梦人游九鎻九鎻山中多隐仙洞门终古掩云烟茶生东坞偏迎日松老西巖不记年翠箬乆藏千岁药碧池终纳半山泉苍崖纵使秦驱得未信能移一柱天更高亭稚子山妻伴老翁重阳寻徧菊花丛明年把酒知何处却忆高亭是梦中句洗竹放教风自在傍溪看得月分明蒋槩槩字康叔江西龙泉人治平闲进士登权州北门壮士未酬志乘秋感慨多幽燕新种落秦汉旧山河塞月沈青冢边声起白波如何得万骑玉垒夜经过徐积积字仲车楚州山阳人治平四年进士授楚州教授事母极孝政和中赐谥节孝处士有集淮之水示门人马存淮之水淮之水春风吹春风洗青于蓝緑染指鱼不来鸥不起潋潋灔灔天尽头秪见孤帆不见舟残阳欲落未落处尽是人闲今古愁今古愁可柰何莫使骚人闻櫂歌吾曹尽是浩歌客笑声酒面春风和爱爱歌呉越佳人古云好破家亡国可胜道昨日闲观爱爱歌坐中叹息无如何爱爱本是娼家女金魂玉魄沈尘土歌舞呉中第一人緑鬓双鬟才十五耳闻目见是何事不谓其人乃如许操心危兮励志深半夜窗前泪如雨假饶一笑得千金何如嫁作良人妇桃李不为当路花芙蓉开向秋风渚忽然一日逢张氏便约终身不相弃山不磨兮海可枯生唯一兮死难二有如樗栎丛中木忽然化作潇湘竹又如黄鸟春风时迁乔林兮出幽谷文君走马来成都弄玉吹箫从几曲不闻马上琵琶声忽作山头望夫哭去年春风还满房昨夜明月还满牀行人一去不复返不念闗山歧路长前年犹惜缕金衣今年不画深臙脂今年今日万事已鲛鮹翡翠春如泥一女二夫兮妾之所羞不求所事兮志将何求蛾眉皓齿兮妾之所忧不如无生兮庶几无尤喓喓草虫趯趯阜螽靡不有初鲜克有终鸳鸯于飞兮毕之罗之人间所恨兮何休时深山人迹不到处病鸾敛翼巢空枝贫女扇妾有一尺绢以为身上衣自织青溪蒲团团手中持朝携麦陇去暮汲井泉归无人不看妾不使见蛾眉钓者有人口诵浮云曲手把潇湘一竿竹荻花洲上作茅庵坐看江头浪如屋章楶楶字质夫浦城人得象之姪治平四年进士甲科哲宗朝歴集贤殿修撰知渭州进端明殿学士徽宗立拜同知枢密院事授资政殿学士中太乙宫使卒谥庄简运司园亭诗成都转运司园亭葢伪蜀时权臣故宅也清旷幽静随处皆有可乐者辄为十诗粗记领畧以备他日遗忘庶几读其诗足以省忆髣髴云尔西园古木郁参天苍苔下封路幽光无时歇丑石终朝踞水竹散清润烟云变晨暮何必忆山林直有山林趣玉谿堂堂因水得名方沼当其后漪澜荡榱桷窗户挹花柳虫鱼不避人鸥鹭若相友午枕夏簟凉此乐亦奚有小亭花边二小亭双跨清渠上规模虽甚隘幽僻良可赏信依佳木隂未羡大厦广不足延賔朋携笻常独徃杨怡成都运司园亭诗西园池台密相望曽是故矦宅赏心知几人乔木已百尺低花拂乌㡌古藓駮苍石欲问昔豪华秋风埽无迹小亭方亭惟四柱对峙花竹闲下有雪岭水淙流日潺潺宛如双綵舸缆向春波湾欲起江湖心而柰风涛艰邹极极字适中宜黄人治平四年进士擢度支员外郎除江西提刑丁外艰服除丐祠得洪州玉隆观自号一翁有宜川集石䂬潺湲亭危亭跨幽涧涧水日潺湲响与鼓钟应静无车马喧布金因利物潄玉自澄源练引千寻逺珠轻万斛繁倚空横石壁夹岸带山樊涨骇天河决湍流地轴翻僧栖真梦觉客至涤尘烦不尽登临意忘言媿有言江公着公着字晦叔睦州建徳人治平四年进士歴提㸃湖南刑狱京西转运使乆旱微雨作云叶纷纷雨脚匀乱花柔草长精神雷车却碾前山过不洒原头陌上尘胡时中时中字伯正永州人治平中进士清明行忆昔父母康健时清明携我上丘壠如今清明我独来却将小儿拜先冡凝情东风泪满衣江山虽是昔人非儿儿问我悲何事此意他年汝自知陈绎绎字和叔开封人举进士神宗朝歴祕书监集贤学士知广州贬建昌军碧溪轩萧疎华薄隐山村清浅浮桁带郭门竹倚䦨干水边寺兴来题作碧溪轩罗尚友尚友字明善萍乡人治平四年进士授鄂州军事推官句人闲酒客兼诗客天上文星与将星毛渐渐字正仲衢州江山人治平四年进士哲宗朝歴陜西转运使摄泾原帅进直龙图阁待制桃源洞洞门流水日潺湲桃坞依然枕水边春色年年花自好游人谁复遇婵娟郑侠侠字介夫福州福清人治平四年进士神宗朝调光州司法参军入京监安上门坐上书诋王安石吕恵卿谪英州编管徽宗即位除监潭州南岳庙卒自号一拂居士入党籍有西塘集苞苴行苞苴来苞苴去封书裹信不得住君不见箕山之下有仁人室无杯器以手捧水不愿风瓢挂高树烟雨楼仙人居处即鳌宫更作层楼峭倚空羣岫西来烟漠漠大江南去雨蒙蒙花镳柳䇿熙怡里耘笠渔蓑笑语中别有夜楹千里月凭䦨清兴与谁同和王荆公何处难忘酒何处难缄口熙宁政失中四方三面战十室九家空见佞眸如水闻忠耳似聋君门深万里焉得此言通曽肇肈字子开易占子布弟牟阜嘉祐二年宰六年肇治平四年皆举进士初调黄巖尉用荐擢崇文校书累迁国史编修官元祐初擢起居舍人徽宗即位迁翰林学士安置汀州归润州卒谥文昭入党籍有曲阜集西掖集题王晋卿所藏郑䖍着色山水图曾访江南鸟爪仙悞随尘网落人间红泉碧涧春风里尚记麻源谷口山上王荆公墓天上龙胡断人间鵩鸟来未应淮水竭所惜泰山頽华屋今非昔佳城闭不开白头门下士怅望有余哀海陵春雨公事无多使客稀两时衙退吏人归沈烟一炷春隂重画角三声晩照微桑雉未驯惭报政海鸥相近信忘机只将宴坐收心念嬾向人间问是非灵夀同年兄再以杞屑分恵复成小诗以代善谑埸屋十年长铃斋一笑欢微言师水䪥交分托金兰腹饱仙人杖心存姹女丹他时玉京路同缀侍宸官寄吕南公主人第一河南守之子无双江夏才㑹见吹嘘上云汉可能憔悴隐蒿莱风骚寓兴埀金薤翰墨传家富玉杯倾葢相知胜白首扁舟临别重徘徊滁州瑯琊山茶仙亭山僧独好事为我结茅茨茶仙榜亭中颇宗樊川诗题多景楼屈曲危楼倚半空诗情无限景无穷江声逆顺潮来徃山色有无烟淡浓风月满楼供一醉干坤万里豁双瞳片云回逐斜阳去知落淮山第几重迩英阁侍讲筵作二阁从容访古今诸儒葵藿但倾心君臣相对疑賔主谁识昭陵用意深迩英阁前槐后竹双槐极高而柯叶拂地状如龙蛇或谓之鳯尾槐鳯尾扶疎槐影寒龙吟萧瑟竹声干汉皇恭黙尊儒学不似公孙见不冠句鼎湖弓劒仙游逺渭水衣冠辇路新阶除翠色迷宫草殿阁清隂老禁槐何平仲平仲合州人闻周茂叔中年有嗣以诗贺之庆门崇构已多时五百年方是此期树长琼枝生较晩珠根骊颔得来迟桓温贵骨天然别韦相传经道不衰衡岳维高湘水阔共知长与福为基刘恕恕字道原筠州人涣子举进士英宗朝司马光编次资治通鑑荐为局僚官至祕书丞卒题灵山寺早晩报衙蜂扰扰友朋相和鸟闗闗余香满袖花惊眼空翠霑巾雨暝山费琦呈谢通判殿丞宠示游山之作夫君落笔尽珠玑不比相如意思违从此洛阳须纸贵夜来新有爱山诗宋诗纪事巻二十三宋诗纪事卷二十四钦定四库全书宋诗纪事巻二十四钱塘厉鹗撰周延隽延隽字仲章邹平人治平闲以职方郎中知台州累迁太常少卿经台幽致极东南清隂润客衫林深才辨径云满欲藏巖琴想山猿伴花憎谷鸟衔孤标如可挹坠稾怅开缄王诜诜字晋卿开封人选尚英宗女秦国大长公主爲利州防御使以党籍贬均州歴定州观察使开国公驸马都尉赠昭化军节度使谥荣安后唐庄宗庙代梁继李号良图却惑歌儿便丧躯试拂尘埃觇遗像元来满靣是髭须湖上赠别余前年㤙移清颍道出许昌前途小阻畱西湖之别馆者㡬一月常与韩持国范景仁汎舟啸咏使人顿忘去国流离之恨也韩公德性温厚风度髙雅固已可爱范公虽老而精神不衰议论纯正白须红靣动辄醺酣时余有所赋咏公即取红莲叶命笔疾书初不经思佳辞丽句顷刻而成坐客莫不惊叹也比闻朝廷就除端明殿学士以宠之因思方今进任老成如公者若再起之亦足以厚风俗耳清影十分月暗香千柄莲不知从此别高会复何年奉和子瞻内翰见赠长韵帝子相从玉斗边洞箫忽断散非烟平生未省山水窟一朝身到心茫然长安日远那复见掘地宁知能及泉㡬年漂泊汉江上东流不舍悲长川山重水逺景无尽翠幙金屛开目前晴云羃羃晓笼岫碧嶂溶溶春接天四时为我供畵夲巧自增损媸与姸心匠构尽远江意笔锋耕徧西山田苍颜华发何所遣聊将戏墨忘余年将军色山自金碧萧郎翠竹夸婵娟风流千载无虎头于今妙絶推龙眠岂图俗笔挂高咏从此得名因谪仙爱诗好畵本天性辋口先生疑宿縁会当别写一匹烟霞境更应消得玉堂醉笔挥长篇子瞻再和前篇非唯格韵高絶而语意郑重相与甚厚因复用韵荅谢之忆从南涧北山边惯见冷云和野烟山深路僻空弔影梦惊松竹风萧然杕藜芒屩谢麈境巳甘老去栖林泉春篮採术问康伯夜灶养丹陪穉川渔樵每笑坐争席鸥鹭无机驯我前一朝忽作长安梦此生犹欲更问天归来未央拜天子枯荄敢自期春妍造物潜移真幻影感时未用惊桑田醉来却画山中景水墨想像追当年玉堂故人相与厚意使嫫母齐聨娟岂知忧患耗心力读书嬾去但欲眠屠龙学就本无用只堪投老依金仙更得新诗写珠玉劝我不作区中縁佩服忠言匪论报短章重次木𤓰篇句佳人巳属沙叱利义士今无古押衙章岘岘治平中广南西路提点刑狱转运使丁未上已重游龙隠巖溪干檥棹访巖扉危磴攀跻不欲归埀乳滴声当佛座㝛云畱润在僧衣聊开禊席临流水闲掷文竿到落晖旅宦天涯甘寂寞送春无意惜芳菲蔡觌觌治平中定海县尉正觉寺清风轩海风拍枕灯初暗山雨打窗人正寒料得此轩秋更好怒涛推月上䦨干满执中执中字子权广陵人治平中为万寿令石屏路石屏月如水石壁云不动闲中欹枕卧天地同一梦明月溪月出溪水清月落溪水黑茫茫溪上人笑与月为客马道道吉州人啄木翠翎迎日动红觜响烟萝不顾泥丸及唯贪得食多才离枯朽木又上最高柯呉楚园林濶忙忙争奈何薛唐唐鄞人有田闲集田舍作世业存五亩家风守二南适情无过睡幽事不妨贪母老㕑増肉朋来树选柑每慙躬稼穑未及野农谙萧介夫介夫字纯臣泰和人英宗朝官萍乡簿将进酒歌劝君莫累黑山土累得黒山竟何补劝君莫勒燕然石勒得燕然又何益百年歳月能几何萤烛光中都瞬息我今安得万丈梯腾腾直上天街墀剪折金乌翅截下玉兔蹄使玉兔不能走金乌不得飞然后举泰山为肉林东海为酒池君不见呉下秋风悲金谷园中春草衰不如相逄且饮酒齐声拍掌大唱金缕衣钱忠句满目生涯千顷浪全家衣食一纶竿钱信句安得神仙术试为施康济使此平望村如吾江子滙王安礼安礼字和甫安石弟早登科累官知制诏翰林学士知开封府尚书左丞绍圣初罢知太原府卒有王魏公集恭和御制上元观灯銮舆清晓出瑶䑓羽卫瞻迎扇影开凤阙张灯天上坐鸡林献曲海边来修文可笑秦无䇿能赋休夸楚有才星汉未斜钧乐阕君王宣示万年杯琼林苑赐宴饯留守太尉辄继高韵名德曾来重四夷朝廷今日见官仪陪祠自冠三公位分陜犹为百辟师金谷望尘多眷旧琼林赐饯尽巫疑都人喜见斾旌美宁识勋名在鼎彝王安国安国字平甫安礼弟神宗召试赐第为祕阁校理吕惠卿引连郑侠狱夺官卒有集题滕王阁滕王平昔好追逰高阁依然枕碧流胜地几经兴废事夕阳偏照古今愁城中树宻千家市天际人归一叶舟极目沧波吟不尽西山重叠乱云浮记梦万顷波涛木叶飞笙箫宫殿号灵芝挥毫不似人闲世长乐钟声梦觉时杭州呈胜之游覧湏知此地佳纷纷人物敌京华林峦腊雪千家水城郭春风二月花彩舫笙歌吹落日画楼灯烛映残霞如君援笔宜摹写付与尘埃北客夸西湖春日争得才如杜牧之试来湖上辄题诗春烟寺院敲茶鼓夕照楼䑓卓酒旗浓吐杂芳薰巘崿溼飞䨇翠破涟漪人闲幸有蓑兼笠且上渔舟作钓师春隂似雨非晴意思深宿酲牵率卧重衾苦怜燕子寒相并生怕梨花晩不禁薄薄帘帷欺欲透遥遥歌管压来沈北园南陌狂无数秖有芳菲会此心句海鹏未击三千里天马湏归十二闲风暄翠幕春沾酒露溼筠笼夜卖花当时徐氏擅笔墨夜围梦堕空中簁宫殿影揺河汉外江湖梦断晓钟边忽吟佳句诗驱暑逺胜前人檄愈风九月清霜送陶令千年白日见滕公沈辽辽字睿逹钱唐人遘弟用兄任监夀州酒税熙宁中以太常寺奉礼郎监杭州军资库转运使摄华亭县他使者以夙憾文致其罪下狱夺官流永州徙池州有云巢编奉陪颖叔赋鎻院牡丹昔年曾到洛城中玉椀金盘深浅红行上荆溪溪畔寺愧将白髪对东风池阳寒烟寂寂锁青谿圆月亭亭上曲隄小杜风情遥可想闲调丝竹舞金泥陆机宅朝日欲岀已复西人闲兴废那可知崑山陵谷久巳变水傍惟有将军碑龟兹舞龟兹舞龟兹舞始自汉时入乐府世上虽传此乐名不知此乐犹传否黄扉朱邸画无事美人亲寻敎坊谱衣冠尽得画图看乐器多因西域取红緑裀结坐后部长笛短箫形制古鸡娄揩鼓旧所识饶贝流苏分白羽玉颜二女髙髻花孔雀罗衫金画缕红鞾玉带踏筵岀初惊翔鸾下𤣥圃中有一人奏羯鼓头如山兮手如雨其闲曲调杂晋楚歌词至今传晋语湏臾曲罢立前庑叹息平生未尝覩清都阆苑昔有梦寂寞如今在何所我家家住沧海涯上国乐事殊未知玉颜邀我索题诗它时有梦与谁期王钦臣钦臣字仲至洙之子用䕃入官文彦博荐试学士院赐进士及第歴集贤殿修撰知和州徙饶州斥提举太平观徽宗立复待制知成德军卒入党籍有广讽味集㝛华岳观凌空老树云垂叶压屋梨花雪照人深愧地仙教俗客慇懃留看华山春再题华岳观石坛流水共苍苔青竹林闲一径开可惜梨花飞巳尽前年游客始重来召试学士院试罢作翠木隂隂白玉堂老来方此试文章日斜奏罢长杨赋闲拂尘埃看画墙戏书长老院蜀国相如最好词武皇深恨不同时凌云赋罢还无用寂寞文园兴可知与秦少逰于恭敏李公燕闲堂聨句黄叶山头初带雪緑波尊酒暂囬春已闻璧月琼枝句更着朝云暮雨人老愧红妆翻曲妙喜逄佳客放懐新天明又岀桃源去仙境何时再问津次韵苏子由咏李伯时所藏韩干马天闲不遇头亦垂真性夲不求青丝由来竒骨类竒士立见俱似囊中锥凤头初踏葱岭至绣膊东由青海驰春风宛转白玉镫晩日照耀黄金羁李侯对此意匠发造物真比毫端竒方歅之相岂可拟颠倒未免雄称雌翰林相继写高韵何止羊何共和之玉花照夜古称美颜色乃是论其皮固知神骏不易写心与道合方能知文章书画固一理不见摩诘前身应画师使辽囬谒恭敏李公席上作穹庐三月巳淹留白雪黄云见即愁满袖尘埃何处洗李家池上海棠洲游王官谷钟鼎山林岀处明中闲不合枉高情有钱湏买王官谷流水声中过一生安焘焘字厚卿开封人举进士神宗朝歴官同知枢宻院事哲宗朝拜门下侍郎落职知大名府徽宗朝知河南降祁州团练副使还洛卒入元祐党籍重题江干初雪图曾游沧海困惊澜晩渉风波路更难从此江湖无限景不如秖向画图看韩忠彦忠彦字师朴琦子以父任为将作监复举进士元祐中同知枢宻院事徽宗朝进左仆射兼门下侍郎封仪国公谪磁州团练副使致仕卒入元祐党籍题江干初雪图诸公当日聚巖廊半谪南荒半巳亡唯有紫枢黄阁老再开图画看潇湘驾幸太学恢崇儒教顿生光天子亲来幸上庠星弁煌煌环帝座霜袍宻宻缀周行庙祠稽首尊先圣书义终篇劝嗣王学道深慙非入室此辰荣事亦升堂许遵遵字仲涂泗州人第进士熙寕闲判大理岀知润州提举崇福宫游风水洞水洞连风洞精蓝両洞前山高易藏日树老不知年板有华宗什名留少傅篇烟波门外境寂寞变桑田沈立立字立之歴阳人举进士歴江淮发运使知越杭二州英韶在前徒矜下里之曲风雅未丧岂系击辕之音不图缀绮靡之辞抑将导敦厚之㫖耳海棠虽盛于蜀人不甚贵因暇偶成五言百韵律诗一章知我者无加焉岷蜀地千里海棠花独姸万株佳丽国二月艳阳天丛萼匀如布修蕤巧似编彤云轻㸃缀赤玉碎雕镌瑟瑟光轮莹猩猩血借鲜浅深相向背疎宻递句牵轻蒨重重染丹砂细细研蘂纤金粟拱须嫩紫丝拳红蜡随英滴明玑着颗穿初茎争䙚娜翘干共蹁跹絶代知无价生香不减分灵应桂苑钟粹定星躔木帝经邦相花王入室贤祥飇如剪拂卿霭共陶甄真宰隂推毂句芒与着鞭不湏忧薄命好为惜流年賛翼施生柄扶持煦妪权主张韶令正调燮淑威宣和气高低洽芳心次第还金钗人十二珠履客三千云雨迷巫崃风波怨洛川娉婷宜住楚妖冶合居燕绣被通宵展华灯彻曙燃横披前槛外半岀假山巅暗羡游蜂採偷输蚁穴沿瘦嫌网织柔怯女萝纒蓄恨凭谁讯无言只自怜文君酒垆畔扬子草堂前品格生来别风流到老全繁中生怅望衆里见喧阗暄暖精神出晴明意态便关闗莺对语两两燕高鶱天上宜封殖人闲偶伫延共樱围别舘与杏拥斜阡清暖帘争卷黄昏幕尚褰低笼金轣辘高暎画秋千忽认梁园妓深疑阆苑仙葱葱来蕙圃逺逺别芝田羞隠冥蒙雾轻如淡荡烟乍逄开羽扇初喜下云軿彷彿同星靥依稀带翠钿五铢衣宛转七寳帐翩翾独立挨霓节成行列彩旃困宜欹虎枕歩好衬金莲舞定休廽袖妆浓不傅铅盖张松鬰鬰茵借草芊芉馥郁兰供梦扶苏栁伴眠躯轻弥绰约腰细更便嬛娅姹常颙若幽柔自洒然侍儿罗白芷婢子列芳荃口口浓檀注腮腮薄粉填觧围施叶幄买笑有榆钱旖旎环瑶席婆娑匝玳筵娇依屏曲曲泣对露涓涓南陌轻埃蔽东郊夕照连几时休缥缈従此识婵姢是处遗簮珥谁家不管弦妒姬贪恐失戯稚惜何颠折闪搔头褪擎枞约腕揎戴遮鬟上鳯装压鬓邉蝉汲引新懽聚消磨忽忿蠲纵观湏倒载命宴必加笾翻曲教歌媛更词送酒船乡心湏暂觧病眼当时痊迢遰来油壁从容住锦鞯雅宜交让比秾与棣华聫不愤参朱槿寕甘混木棉酴醿潜失色踯躅敢差肩素柰思投迹夭桃耻借贠梧桐愧金井芍药滥花砖併压辛夷俗潜排寳马蔫天㤙无乆恃人宠莫长专布影交三径敷荣徧一廛凝眸方晔晔回首旋翩翩可忍惊飇挫胡烦急景煎珊瑚随手碎绛雪绕枝旋拂汉霞初散当楼月自圎飘零随蠛蠓散乱逐漪涟灼灼龟城外亭亭锦水邉抱愁应惨蹙有涙即潺湲午隠迷蝴蜨朝寒怨杜䳌物情元倚伏人意莫拘挛擢秀高羣木称珍极八埏未开独脉脉忧落固悁悁别着新文纪重寻旧谱笺共知红艳好谁辨赤心坚实合陪朱李根宜灌醴泉栽湏怜竹栢树莫绕乌鸢耻托膏腴茂当随富贵迁为多犹底滞因逺尚迍邅客思易成乱心期未省愆画思摩诘笔吟称薛涛牋醉目休频送诗情岂易縁薛能夸丽句郑谷赏佳篇止感芳姿美那怜託地偏山经犹䍐记方志未多传巧咏忧才竭冥搜得意遐陬寡真赏僻境忍轻捐抽祕慙非据探竒敢让先援毫叙名卉聊用放懐焉张舜民舜民字芸叟邠州人第进士元祐初除监察御史徽宗朝为吏部侍郎以龙圗阁待制知同州坐元祐党贬商州卒高宗追赠寳文阁直学士自号浮休居士又号矴斋娶陈师道之姊有画墁集西征回途中二絶灵州城下千枝栁总被官军斫作薪他日玉关归去路将何攀折赠行人青铜峡里韦烟路十去从军九不回白骨似沙沙似雪将军休上望乡䑓自题画扇忽忽西迁不记年二妃祠外橘州前眼昬笔战谁能画无奈霜纨似月圎邓正字宅见刘明复所画麓山秋景洛阳才子见长沙自识中丹鬓未华文武才全皆不试丹青笔妙更谁加老杉列在皇堂上小景将归学士家我有故山常自冩免教魂梦落天涯题薛判官秋溪烟竹深墨画竹竹明白淡墨画竹竹带烟高堂忽尔开数幅半隠半见如自然赠山人张无惑西征已度故关山秋雨零零路屈盘受尽艰辛心不足觧程又展画图看京兆安汾叟赴辟临洮幕府南舒李君自画阳关图并诗以送行浮休居士为继其后古人送行赠以言李君送人兼以画自冩阳关万里情奉送安西从辟者澄心古纸白如银笔墨轻清意潇洒短亭离筵列歌舞亭亭喧喧蔟车马溪邉一叟静垂纶桥畔俄逄両负薪掣臂苍鹰随猎犬耸耳駏驴扶只轮长安陌上多豪侠正值春风三二月分明朝雨浥轻尘客舍青青栁色新主人举杯苦劝客道是西征无故人殷勤一曲歌者阕歌者背泪霑罗巾酒阑童仆各辞亲结束韬縢意气振穉子牵衣老人哭道上行客皆酸辛唯有溪邉钓鱼叟寂寂投竿如不闻李君此画何容易画岀渔樵有深意为道世闲离别人若箇不因名与利红莲幕府尽竒才家近南山紫翠堆烜赫朱门当巷陌潺湲流水绕亭䑓当轩怪石人稀见夹道长松手自栽静鎻园林莺对语宻穿堂戸燕惊廻试问主翁在何所近向安西幕府开歌舞教成头已白功名未立老相催西山东国不我与造父王良安在哉已卜买田箕岭下更㸔筑室颍水隈慿君传语王摩诘画箇陶潜归去来纨扇纨扇夲招风曾将热时用秋来挂璧上却被风吹动感时事戏作少年辛苦校虫鱼晩嵗雕虫耻壮夫自是诸生犹习气果然紫诏尽驱除酒闲李贺皆投笔地下班扬亦引车唯有少陵顽钝叟静中吟捻白髭须真州仪真观闻説仙乡接瀬乡闲游诗侣礼虚皇三潮寳𣲖通胥浦万叶灵杉蔽蜀冈天地杳冥供冩像江山廽合助灵祥五云送入蓬莱岛留与人间作道塲和喻明仲马上吹笛越客思归黯不平闲持长笛冩秦声羡君气海如斯壮博我词锋孰敢争江上梅花开又落陇头流水咽还惊岂知不寐鳏鱼眼独坐山堂对月明东坡先生哀词我守中山乃公旧国雪浪萧斋于焉食㝛俯察履綦仰㸔梁木思贤閲古皆经贬逐玉井芙蓉一切牵复云云石与人俱贬人亡石尚存郄怜坚重质不减浪花痕满酌中山酒重添丈八盆公兮不归北万里一招魂题木居士波穿火透本无竒初见潮州刺史诗当日老翁终不免后来居士欲奚为山中雷雨谁宜主水底蛟龙睡不知若使天年俱自遂如今已复长孙枝戏作芝兰虽好忌当门何况庭前恶土墩畚锸才兴双剑出狐狸尽去老松蹲百年守冢真堪笑一日开轩亦可尊安得掷从天外去成都石笋至今存过魏文贞公旧庄破屋居人少柴门春草长儿童不识字耕稼郑公庄宣赦诗击鼓填街道传声过水濵国严三嵗祀㤙洗万方春舟檝随南斗衣冠拱北辰岭南并岭北多少望归人九日一见黄花只自羞萧然短髪不禁秋谁人为整乌纱帽独倚西风满眼愁次长芦炎荒徃返正三年重过长芦古寺前万里风波行欲尽停桡南望一澘然赐资治通鑑呈范淳父学士通鑑初成赐近臣不遗疎贱布㤙均我投淮水五千里君滞周南二十春东观汗青身是梦西宫削稾事如新细思当日修书者秖有三人今一人打麦打麦打麦彭彭魄魄声在山南应山北四月太阳岀东北才离海峤麦尚青转到天心麦已熟鹖旦催人夜不眠竹鸡呌雨云如墨大妇腰䥥岀小妇具筐逐上壠先捋青下壠已成束田家以苦乃为乐敢惮头枯面焦黒贵人荐庙已尝新酒醴雍容会所亲曲终厌饫劳童仆岂信田家未入脣尽将精好输公赋次把升斗求市人麦秋正急又秧禾丰嵗自少凶嵗多田家辛苦可奈何将此打麦词兼作插禾歌酴醿冰肌雪艳映残春燠日薫风入四隣任是主人能爱惜也一半与游人真珠花风中的皪月中看觧作人间五月寒一似汉宫梳洗了玉珑璁压翠云冠板子矶石上红花低照水山头緑篠细含烟天生一夲徐熙画秖欠鹧鸪相对眠离真州日日北风吹上水年年客思搅新秋山长水逺连三楚物态人情又一州隔岸晩峯如见揖并船孤鹜似相留因知景畧非前逹身后犹湏具十牛陶弼弼字商翁永州祁阳人以功授阳朔县主簿歴官知邕州招纳诸蛮有功四迁为东上合门使康州团练使有集送赵枢寺丞宰䖍化县路入䖍云去如何轻解携人烟五岭北星斗大江西暖雪梅花树晴雷赣石溪青衫欲无泪不奈鹧鸪啼岀岭题石灰舖马度严关口生归喜复嗟天文离卷舌人影背含沙江势一再曲梅梢三四花登高休问路云际是吾家登崑崙䑓落照古城隅边风动隼旟久闲忘战畧多病熟医书白髪随年短新情与世疎桃花春水起还钓旧溪鱼天涯亭雨色丝丝风色骄天涯亭上觉魂消一家生意付秋瘴万里归心随暮潮兵送逺人还海界吏申迁客入津桥山公对此聊酣饮怕见醒来両鬓凋寄苏州徐处士弁弁能画山水平南无䇿鬓如霜七十峯前旧隠乡相约祝融孤顶上借君吟笔画潇湘賔州作金鼓声阑劒㦸收使君廽上雅歌楼尊前一阕清商曲消尽穷边万里愁徃歳传闻南诏檄近时方筑伏波城安城太守知边计菡萏花中閲水兵合皁山万仞天门合皁形隂阳不似衆山青一区海上神仙宅数曲人间水墨屏华表鹤归春谷响玉京龙起夜潭腥可怜张葛无人继三级高坛拂杳冥阳朔县作榕叶森森盖县衙不离牀衽见烟霞民耕紫芋为朝食僧煮黄藤代晩茶瀑布声中窥案牍女萝隂里劝桑麻欲知言偃弦歌䖏水墨屏风数百家端砚赠王欲端砚如池状润疑云雨通粗官不识字好去伴诗翁寄新沅守谢麟险尽天开溪路平诗书新将典新城三千戍卒今无㡬十万屯田古未耕属县乞除防虎槛生蛮愿献採砂阬从兹预拟风尘息尽是仁威下斾旌山茶江南池馆厌浮红零落山烟山雨中郄是北人偏爱惜数枝和雪上屏风咏藕万顷金波里谁将玉节栽丝应鲛乞与津是蚌分来盘贮冰犹结刀侵雪易摧防风骨外折混沌窍中开月寺僧家钵风亭酒客杯胸中秋气入牙角雨声回自媿尘泥贱得蒙尊爼陪与君消酷暑𤓰李莫相猜蜨暖翅玉罗薄香须金线㣲青春二三月白日一䨇飞露重休深入风高且暂归南园芳树下燕雀最多机题栁州柑子堂子厚才名甲有唐谪官分得荔支乡罗池水尽黄柑死独有穹碑在画堂黄陵庙溪上龙蛇屋萧条帝子祠竹㾗当日泪山色后人疑仙服霞留绮新妆月印眉楚民亡水旱箫鼓谢神禧句雪山经夏冷天马入秋肥隂微辨樵火霁早误僧钟渴蜂衔砚水饥蜨嗅缾花枭鸣社旁树盗发冢中金鹿饮沙浑水猿饥果落云将老未闻金作印师寒犹用铁为衣山险不能留覇业水声惟觧送年华道近可怜驽马骏时平不见布衣雄蒐兵四觧降王缚报国三登上将坛王令令字逄原广陵人王安石爱其才因妻以呉夫人女弟年二十八卒有广陵集韩干马天寳天子盛天廏吐番入马上天夀紫衣牧吏偏坐前骑入金门不容骤西极苜蓿为谁肥六闲飞黄卧嗟瘦干元殿下谁把笔当年人无岀干右传闻三马同日死死魄到纸气方就铁勒夹口重两衔墨丝卓尾合双纽天门未上人就观奚官惊嗟失开口生搜朔野空毛羣死㫁世工无后手当时天子惜不传送入御府置官守边尘勃郁燕蓟来宫阙萧骚既闻后谁拚千金岀手收足踏万里避奔走㡬经蹂蹀道边尘今日寕无纸上垢尊前病客不识书但惊骨气世未有冀北骏足无时无生不逄干死空朽世工无手不肻休徃徃气骨陋如狗假山鲸牙鲲鬛相摩捽巨灵戏撮天凹突旧山风老狂云根重湖冻脱秋波骨我来谓怪非得真醉揭碧海瞰蛟窟不然禹鼎魑魅形神顚鬼脇相撑揬墨荘文同同字与可梓潼人自号笑笑先生第进士仕至太常博士集贤校理元丰初岀守湖州行至宛丘驿忽留不行沐浴冠带正坐而逝有丹渊集秦王巻衣咸阳秦王家宫阙明晓霞丹文映碧镂光采相钩加铜螭逐银霓压屋惊蟠拏洞戸鎻日月其中光景赊春风动珠箔鸾额金窠斜美人却扇坐羞落庭下花闲弄玉指环轻冰扼红牙君王顾之笑为驻七寳车自巻金缕衣龙鸾蔚纷葩持以赠所爱结欢期无涯王昭君絶艳生殊域芳年入内庭谁知金屋宠只是信丹青㡬歳后宫尘今朝絶国春君王重㤙信不欲遣他人极目边沙逺伤心汉月圆一生埋没恨长入四条弦新晴山月高松漏疎月落影如画地徘徊爱其才夜久不能寐怯风池荷巻病雨山果坠谁伴予苦吟满林啼络纬春闺枕带萦春意窓纱漏晓光蟏蛸伤逺别鶗鴂感流芳妆匣蒸残粉熏炉减旧香洞房灯烛外只有梦悠扬咏鹭避雨竹间㸃㸃迎风栁下翩翩静依寒蓼如画独立晴沙可怜娯书堂诗话云清㧞可喜题上清宫壁天气隂隂别作寒夕阳林下动归鞍忽闻人报后山雪更上上清宫上看钱勰勰字穆父易之孙彦逺之子居崇徳州钱里以从父明逸任元祐初歴龙图阁直学士知开封府拜翰林学士岀知池州入元祐党籍以米二硕送秦少㳺作二十八字儒馆优贤盖取颐校讐尤自困朝饥西邻为禄无多少希薄才堪作淖糜和阁老舍人曝书会天禄圗书府芸籖歳曝频幡经穷藏室赐会集儒绅顾陆高标好钟王妙入神可无铅椠吏来预石渠賔送奉使钤辖高侯之任成都烈士由来不徇名西南万里不留行熊罴训整屯干计尊爼雍容镇百城阃外使华新报聘山西家法旧论兵封侯富贵须由命请访沈冥卖卜生和辨才法师新亭初成诗韵幻泡昧空色真梦游黄丘宦学类狂走尔来三十秋齿髪非他时歳月不我留古刹插乱石蛰龙蟠霞湫天人大导师驻钖今白头安住差䕶念晩节非沈浮昔尝谓岀处未用相劣优权术分二智股肱均九流今知扰扰者讵得逍遥游从兹许礼足尚可治幽忧刘淑淑神宗朝以朝请大夫守苏州题虎丘衮席频虚未赐环游心暂寄水云闲霓旌初下姑蘓苑蜡屐先寻虎阜山高兴不辞溪路险幽情更羡野僧闲留连景物慵回首画舫寒侵暮角还王仲敏次刘公游虎丘韵松隂岚影翠回环尽在墙垣缭绕闲舟楫更无通别浦烟霞曽不接他山诗亡石在云徒恨劒去池荒水自闲偷得公余来一晌遥城钟鼓岀催还崔静㳺桂林伏波巖和章提刑岘古木纒溪出老根四时香火庙空存人家晓聚凫鸭乱水怪夜翻星斗浑灵洞仙㳺云自鎻隂崖龙去石生㾗幸同轩从乘余兴酣醉清时酒一樽叶祖洽祖洽字敦礼邵武人熙寕庚戌进士第一终集贤殿修撰句已分桂叶争云路不负榴花结露枝宋诗纪事巻二十四宋诗纪事卷二十五钦定四库全书宋诗纪事巻二十五钱塘厉鹗撰晁端友端友字君成迥四世孙无咎之父第进士为杭州新城令有新城集宿济州西门外旅馆寒林残日欲栖乌壁里青灯乍有无小雨愔愔人不寐卧聼羸马啮残刍马处厚席上探得早梅岭梅何处早雪里看芳菲北陆寒犹在南枝春已归晓妆初见妒残角未成飞引我江头梦清香忆满衣甘露寺北固山头寺风烟昔纵观卧亭秋石很环舍海涛寒越舶楼前聚江枫戸外丹最宜清夜月虚阁忆盘桓早行马上鸡初唱天涯星未稀惊风时坠笠零露暗霑衣山下踈钟发林梢独鸟飞逺峰烟霭澹迤逦见朝晖齐廓廓字公廓会稽人举进士第歴三司度支判开封府岀为江淮转运使积官至光禄卿祕书监卒寳林寺峯势耸如龟檐牙照锦翚路盘危磴岀僧触㫁云归万井分尘界干巖列翠围浮生任多事到此合忘机如归亭翚飞绮构成賔至得佳名岫列千螺岀江涵匹练平吟㸔客帆度坐见钓舟横独倚雕䦨外令人心骨清李奉世句珠鞍昔御㤙犹在玉辇亲扶事已非李行中行中字无悔夲霅川人徙居松江高尚不仕独以诗酒自娯晩治园亭号醉眠东坡居士与之游赋佳人齅梅图蠺眉鸦髻缕金衣折得梅花第几枝齅尽余香不回面思量何事立多时自咏醉眠亭檐低槛曲莫嫌隘地僻草深宜画眠代枕暮凭溪上石当帘时看屋头烟倦逰拂壁画山迳贪醉解衣还酒钱一水近通西浦路客来犹可棹渔船寄韩宪仲廷评野径荒亭草没腰一眠聊以永今朝放懐不管人闲事破梦时闻夜半潮冰柱刘义诗未厌金龟李白酒难招知君有意寻安道咫尺何时动画桡韩宗文题李无悔醉眠亭得酒休论饮淂仙醉中遗物为神全世闲反覆无穷事吏部难㤀抱瓮眠苏梲题李无悔醉眠亭趁阳渴鹿背清泉之子名亭取性便适意中闲却无事期君忘醉亦忘眠晁端佐题李无悔醉眠亭萧洒松陵江上亭醉来一梦遨云屏生前笑语君湏惜世事纷纷不用醒关景山景山字彦瞻景仁弟举进士题李无悔醉眠亭杜老颠狂寻酒伴经旬岀走只空牀输君纵饮还高卧长有生涯在醉乡毋沆沆太常少卿逰王官谷不汚唐家乱萧然表圣居泉声与山色相得共清虚王觌觌字明叟如臯人第进士哲宗朝擢右正言进司谏徽宗朝迁御史中丞改翰林学士安置临江军卒入党籍望日与诸公会于大慈闻海云山茶合江梅花开遂相邀同赏虽无歌舞实有清欢因成拙诗奉呈野寺山茶昨夜开江亭初报一枝梅旋邀坐上逍遥客同醉花前㶑灎杯秀色霜浓方润泽暗香风静更徘徊仙姿莫遣常情妒不带东山妓女来胡宗师和王公觌赏海云山茶合江梅花锦水黄金宻印开东南时望滞盐梅得随劒外同为客幸逐花前醉倒杯白玉蘂高枝瘦碧燕支萼嫩叶低徊绮罗不识清诗骨湏趁春风摸石来徐彦孚和王公觌赏海云山茶合江梅花万蘂山茶傍腊开一番春信入江梅追逰共按黄金辔纵赏还倾白玉杯浓艳迎风香㫁续疎枝横月影徘徊隼旟不负登临兴更约携朋载酒来呉师孟师孟字醇翁成都人和王公觌赏海云山茶合江梅花何处珍丛最早开海云山茗合江梅忽传诗帅邀肤使不用歌姬侍宴杯晓艳鲜明同绮靡晩妆清淡奉徘徊此时文酒风流事岂似临江放荡来成都运司园亭诗翠锦亭东阁治䑓政西堂备燕饮介于二堂闲华构饶花品红紫镇长春四时如活锦公暇一䋲牀上有通中枕茅菴结茅为圜屋环堵不可牖斋居如雁堂广长才六肘深藏子猷竹不植陶潜栁勿起灭定心宴坐空诸有徐介介阳翟人官屯田过杜工部墓水与汨罗接天心深有存逺移工部死来伴大夫魂流落同千古风骚共一源江山不受弔寒日下西原胡璞璞字器之南平人熙寕三年进士经采石渡抗议金銮反见讐一抔蝉蜕此江头当时醉弄波闲月今作寒光万里流陆佃佃字农师越州山隂人熙寕三年擢甲科徽宗朝仕至吏部尚书拜尚书右丞罢知亳州卒入党籍有陶山集送人之润州丹青太守旧名卿骑竹儿童夹道迎醉尹笙歌添酒病谪仙风月苦诗情江湖天地农桑早水竹人家枕簟清白首懐君心未已梦魂犹绕凤皇城赠别呉兴太守中父学士蓬山仙子任天真乞领南麾奏疏频金鎻阙边辞黼座水晶宫里约朱轮公庭事简烦丞掾斋阁诗多泣鬼神莫为行春恋苕霅銮坡挥笔待词臣句棠棣行中排宰相梧桐名下识韩家邓忠臣忠臣字谨思长沙人熙寕三年进士仕至考功郞坐元祐党废有玉池集考校同文馆戏赠子方兼呈文潜次无咎韵五年坎壈哀南方江湖魏阙两相忘洞萝巖桂搴孤芳月潭风渚俦渔郎单阏孟夏草木长望都楼观鬰苍苍谁令焚芰辞楚狂复来上君白玉堂黄门㦸曜羽林枪未央引籍班胡羌云屯锦䏝马斯臧大官日膳琼为粮追随威凤呜高冈岂敢偃息复在牀投铃归休下殿傍卫士传诏来如骧馆阊阖外西城隍书橐廹遽不及装吁俊士集要言扬得弓勿问何人亡赵璧既入秦城偿颖脱喜见锥岀囊同人于野不择乡峩峩羽翮整颜行金闲玉勒皆骕骦伯喈懐牍望金商魁梧竒伟值子房家令数术应帝王三英粲粲日争光我辄与之较雌黄芳菲满室兰生香坐堂月久秋气凉将军思归歌抚觞倚梧目送雁南翔想见葭菼水中央洞庭河汉遥相望香枫叶老赤染霜感㮣少日七歩章长安城西约郑庄牵率不徃有底忙人生可意乃吉祥快马划过小苑墙入门烂醉银瓶浆秦筝赵瑟喜高张邯郓道中夜行阻风欲㵼悬河雨先号拔树风问津厖吠处觅路电光中徒御忧羣盗儿童笑拙翁当知歩兵哭初不为途穷蔡京京字元长兴化军仙逰人熙寕三年进士歴尚书右仆射转司空累封鲁国公加太师徽宗朝凡四入相靖康中再被贬死于潭州题保和殿壁琼瑶错落宻成林桧竹交加午有隂㤙许尘凡时纵歩不知身在五云深侍宴保和殿命赓补成篇保和新殿丽秋晖㤙许尘凡到绮闱雅兴酒酣添逸兴玉真轩内见安妃见安妃像玉真轩内暖如春只见丹青未见人月里嫦娥终有恨鑑中姑射未应真与范谦叔饮西园一日趋朝四日闲荒园薄酒愿交驩三峰崛起无平地二𣲖争流有激湍极目榛芜唯野蔓忘忧鱼鸟自波澜满船载得圭璋重更掬珠玑洗眼㸔恭和御制巳亥十一月十三日南郊祭天斋宫即事赐诗雪晴至日日初南帝举明禋祀事严万瓦沟中寒色在一轮空外晓光暹云和龙轸开冰辙风暖鸾旗拂冻檐共喜天心扶圣德珠玑更误宠㤙霑题神霄宫下马神霄第一囬晴空宫殿九秋开月中桂子看时落云外仙軿特地来诏赐南园赠亲党八年帷幄竟何为更赐南园宠太师堪笑当时王学士功名未有便吟诗寄子攸老嬾身心不自由封书寄与泪横流百年信誓当深念三伏征途盍少休目送旌旗如昨梦心存关塞起新愁缁衣堂下清风满早早归来醉一瓯别宠姬为爱桃花三树红年年歳歳惹东风如今去逐他人手谁复尊前念老翁句龙烛影中犹是腊凤箫声里已吹春蔡卞卞字元度与兄京同年登第王安石妻以女因从之学元丰中以荐为国子直讲徽宗朝累擢知枢宻院加观文殿学士拜昭庆军节度使政和末谒归上冢道死绍兴初追贬单州团练副使赠华阳法师师到华惕洞仙花㡬度开祇应常救物却遣世人来汪泌东湖共乐堂临海城东湖气象清且竒无风緑色净十顷澄琉璃中有共乐堂今其名者谁或人荅我问太守下车时访民所疾苦民曰水最危其水或暴至城壊民流尸公谋得上䇿叠石金城基外遣数百家室屋鳞参差水至无所障适与漂溺期又欲隄其东苦乏土石资开湖足取用隄势横虹霓湖光占空濶物从鑑中窥紫翠前后山环列如屏帏结堂就虚旷与俗同游嬉太守宴堂上逰人歌水湄歌云从公来除患补疮痍况有此壮观不乐复何为有如登春台人心举熙熙从事能文者作辞书之碑庻㡬不朽功上彻尧轩墀钱暄暄字载阳惟演子以父䕃累官驾部郞中知台州拜寳文阁待制卒子景臻尚秦鲁国大长公主题东湖共乐堂疏就湖山秀气浓花林茂列景争雄管弦交奏客懽合台榭竞登人喜同环障鹭行飞早晚平波鱼阵掠西东荒芜芟去成佳致换得汀洲月与风晁端礼端礼字次膺熙寕六年进士两为县令忤上官坐废晚以承事郎为大晟府协律有闲适集絶句去日玉刀封㫁恨见来金斗熨愁眉黄昏饮散歌䦨后懊恼水边楼上时句寻常自是司空惯咫尺宁忧丞相嗔晁端受瑯琊翠㣲亭晓风吹落秋泉声夜雨洗岀秋山色上有楼台深翠微可惜丹青图不得晁端彦端彦字美叔官祕书监龙湫观瀑万丈龙湫水飞流翠壁开始疑河汉落翻若海潮来飘洒四时雪喧闻万壑雷庐山吾未到气象胜天台晏㡬道㡬道字叔原号小山殊幼子监颍昌许田镇能文章尤工乐府有临淄公风子溥字慧开靖康初官河北与妻玉牒赵氏死难与郑介夫小白长红又满枝筑毬场外独支颐春风自是人闲客张主繁华得㡬时戏作示内生计唯兹椀般擎岂惮劳造虽从假合成不自埏陶阮杓非同调颜瓢庻共操朝盛负余米暮贮借残糟幸免墦闲乞终甘泽畔逃挑宜筇作杖捧称葛为袍傥受桑闲饷何堪井上螬绰然真自许嘑尔未应饕世久轻原宪人方逐子敖愿君同此器珍重到霜毛题司马长卿画像犊鼻生涯一酒垆当年嗤笑欲何如穷通不属儿曹意只有真人爱子虚观画目送飞雁手提白鱼眼看飞雁手携鱼似是当年绮季徒仰羡知㡬避缯缴俯嗟贪饵失江湖人闲感绪闻诗语尘外高踪见画图三叹绘毫精写意慕冥伤涸两踌躇公仪招观画初约看花花已尽重亲闲客客应欢真花既不能长艳画在霜纨更好㸔七夕云幙无波斗柄移鹊慵乌慢得桥迟若教精卫填河汉一水还应有尽时贺铸铸字方囬卫州人孝惠皇后族孙娶宗女受右班殿直元祐中李清臣奏换通直郎通判泗州太平州卒有庆湖遗老集望夫石亭亭思妇石下閲㡬人代荡子长不归山椒久相待㣲云䕃发彩初月辉蛾黛秋雨叠苔衣春风舞萝带宛如姑射子矫首尘冥外陈迹遂无穷佳期后莫再脱如鲁秋氏妄结桑下爱玉质委渊沙悠悠复安在客有携寇莱公真挂于驿舍傍题云今作阎罗王慨然有作凛凛英风万世孤忽瞻容貌涕洟俱遗谋不媿生张説异事犹烦鬼董狐黑白已分归节义丹青长在慑奸谀不烦揺扇苍蝇去一片寒冰挂座隅和彭城王生悼歌人盼盼东园花下记相逄倩盼偷囬一笑浓书簏尚缄香豆䓻镜匳初失玉芙蓉歌䦨燕子楼前月魂㫁凤皇原上钟寄语虞卿谩多赋九原无路逹鱼封茅塘马上壮图忽忽负当年囬羡农儿过我贤水落陂塘秋日薄仰眠牛背看青天题定林寺破冰泉脉潄篱根壊衲遥疑挂树猨蜡屐旧痕寻不见东风先为我开门邬柄柄字德久晋陵人鑑湖先生未老挂冠以诗卜居于姑苏毘陵两郡依韵奉和清监风流贺季真先生端是昔人身如何未老催归去要卧烟霞两郡春王雱雱字元泽安石子未冠举进士歴官龙图阁学士早死钟山絶句当年睥睨此山阿欲着红楼贮绮罗今日重来无一事却骑羸马下陂陀关山篇万马度关山关山三尺雪马尽雪亦干沙飞石更裂归来三五骑旌旗暎云灭不见去时人空流碛中血絶句一䨇燕子语帘前病客无憀尽日眠开徧杏花人不到满庭春雨緑如烟霏㣲细雨不成泥料峭轻寒透裌衣处处园林皆有主欲寻何地看春归翠云寺寺古无邻家千山抱虚碧门开猨鸟路殿鎻烟霞积老木森回溪飞湍自淙激曾无车马到絶境闻今昔逍遥贤大夫肻此携佳客鸣驺清晓来归时日常仄不使讼庭空谁能傲泉石袁点㸃字师与无钖人熙寕初太学直讲呈东坡先生青葢美人回凤带绣衣男子返云车上天一笑浑无事从此人间乐有余蓝奎奎字秉文潮州程乡人第进士官郡博士句嬾思身外无穷事愿读人间未见书周谞谞字希圣尤溪人熙寕六年进士知新会县不肻奉行新法求归着孟子觧义礼记説门人称周夫子寄子弟浪有虚名落世间自慙无实骨毛寒未年三十力先倦才得一官心已䦨卜宅拟寻栽药圃买田宜近钓鱼滩他年子弟重相见藜杖蓑衣笋箨冠周述述遂昌人熙寕癸丑进士官太常卿呉臯东作天设名区拥翠屏草堂风度晩鸡声年来不作繁华梦饭犊郊原学耦耕关澥澥字子容景仁子熙寕六年进士余杭令絶句野艇归时蒲叶雨缲车鸣处楝花风江南旧日经行地尽在于今醉梦中寺官官小未朝参红日半竿春睡酣为报邻鸡莫惊起且容残梦到江南游九鎻山下寒流咽细泉晓林浮日自生烟九峯宻锁疑无路五洞潜通别有天羽客依山多得道昔人渉海漫求仙我来要学栖真事愿借孤云一榻眠曾旼旼字彦和龙溪人熙寕六年进士监润州仓曹尝纂润州类集次韵赵仲美表弟西斋自遣谪守凄凉卧郡斋夫君失意偶同来海边故国𣺌何许城上新楼空几回寕羡一囊供鹤料会看千里跃龙媒清吟未免萦机虑只恐飞觞便见猜游九锁山势盘纡是㡬重溪行乱石水溶溶东西路口分䨇洞苍翠羣中起一峯石上仙翁留去迹壁闲羽客有吟踪夜分不是红尘境清梦囬时晓殿钟龚程程字信民宗元子熙寕六年进士歴西安丞桐庐令题壁月度疎櫺起更慵坐聼澄照五更钟郄思湖上西风急吹送山前万箇松常安民安民字希古邛州人熙寕六年进士元祐初为宗正丞除监察御史谪监滁州盐酒务改通判郓州入党籍题醒心亭我爱昌黎湖上句醉来直上醒心亭宿酲不待山风觧卧读残碑已自醒孙谔谔字元忠睢阳人熙寕六年进士累官右正言以直龙图知广德军徽宗朝迁左司谏卒入元祐党籍资圣院四山藏一寺方丈压诸峯回首坐禅处白云深㡬重刘泾泾字巨济简州阳安人熙寕六年进士王安石荐为经学所检讨歴国子监丞知处虢真坊四州元符末上书召对除职方郎中卒有前溪集和米元章龙真行秦火荡焚天地赤孔堂壊后无余壁不知科斗六书文化作龙蛇二王迹集贤他日作仙久官姓篆章存歴歴自怜黄眼未亲逢一段因依徒夺魄元章挥洒早惊动祕箧墨皇曾敬识孤标未要后生知劣许下官论莫逆好竒举世不多得神物尤来终变易神锋䨇合会有时真玺一飞无处覔颇闻祕箧作讹语别有扰龙招异客不如干没归去来胜在箇家遭水厄元章好古过人书画惊世起余作歌天下爱竒人没量竒不谀人竒解相竒人竒物方合璧乞与世闲人物様六朝唐盛始兼得访古知名巳萧爽人亡物丧付衰梦注想后来逢好尚元章心自鉴秋月一路仍行九霄上家时菜色无斗粟书画竒竒世人望譬如大海沈百寳尔辈乗风得之浪二王褚陆巳天作老顾如来更天匠其余缇袭凡㡬重但见光明烂垂象珍犀瑞锦扶兰茝龙跃鸾惊诃魍魉金仙讵敢触以手雪子玉人聊置掌余家僻素最沈着退舍还师觉难傍世人徃徃力能干未免目虾终惚恍缄机伪谬各臣妾未覩堂堂笔中王袖闲涩缩气如线净几明窓谩瞻仰从来所有万钱价不即臭帤当火葬倾心妙絶岂求胜妄意临摹湏杀谤端居自号书一品好事如封绘三藏诸郎青出即䕶持未肻充饥谬为驵余衰二物拟高阁子可専之世无两书来诗徃但悠悠尘土欺人正惆怅题韩溪豪杰相从意气中怜才倾倒独萧公后来可是无竒客东阁投名尚不通巃崆巖苍巖如堂石如踞桥梁如绳水如布不有樵夫踏破云世闲那得知其处天王寺金碧为家定化城书牀南偃畧相迎人闲蜨梦正深黒天上木鱼初发明半里好风招隠士一枝枯竹助闲行已慙懐绂无高致可更标门着姓名游麻姑山谢公好登山折屐第三谷麻姑乃不到颇负登山足寒杉鸣古珰涧道泻淙玉筇竹白接䍦吾将追徃躅溪行爱宛转石坐怜皴苍白云起目前如鹤两翼张蜕我衣上尘驾之以翺翔欲揽恍不接身在意飘扬石鼔埋入地荆璧飞上天呜唿鲁公碑风雨三百年爱字不爱石磨灭安得传不敢手触之谓是甘棠篇朱服服字行中乌程人熙寕六年进士哲宗朝歴中书舍人礼部侍郎徽宗朝加集贤殿修撰知广州黜知袁州再贬蕲州安置子彧有萍洲可谈过庐州昔年呉魏交兵地今日承平会府开沃壤欲包淮甸尽坚城犹抱蜀山廻栁塘春水藏舟浦兰若秋风敎弩台独有无情原上草青青还入烧痕来九日一见黄花只自羞萧然短发不禁秋谁人为整乌纱帽独倚西风满眼愁句西清迩英阁宻勿侍经筵昼漏逾三鼓宸居近五甎多闻资学殖清问发真筌孤臣正泣龙须草游子空簪凤尾花葛书思书思字进叔宻之子熙寕六年进士官朝奉郎卒特谥清孝喜子胜仲登第广场笔阵数千人喜汝穿杨箭镞亲庆绪绵长时幸会文科兴复事还新昔年继榜熙寕歳今寓同登绍圣春从此莫教书种断孙曽应复值昌辰丁注注字葆光呉兴人熙寕六年进士知永州有丁永州集永庆寺二覧亭插迥飞檐耸凌虚叠砌危四天栏下揖万象掌中窥目力不到处云容无尽时尘尘看胜事凭槛几人知宋诗纪事巻二十五宋诗纪事卷二十六钦定四库全书宋诗纪事巻二十六钱塘厉鹗撰蒋之美之美之竒弟宜兴人熙寕六年进士游惠山寺维舟上重巘景物近斜晖流水连珠落残花碎锦飞白云随歩武幽鸟傍轩扉拂井松倾盖縁崖藓上衣池光清可鑑竹色翠成围更接高僧话林梢带月归呉栻栻字顾道欧寕人熙寕六年进士徽宗朝官龙图阁学士鎭成都后知郓州中山府暑雪轩呪土台头寺披襟笑语闲千年云抱石六月雪弥山酒熟篘尝外茶新碾试间要湏时点笔来此赋跻攀严陵懐古龙衮新天子羊裘古野人清名在林薮髙行动星辰风月空齐地烟霞自富春沧浪秋更碧不敢濯尘缨登姜相台满林红叶坠纷纷耆老犹言别驾坟旧府光华阕右月故乡萧索海南云酒杯湖上同方伯茶灶巖边共隠君二百余年真一梦遶墙荒陇半耕耘题秦君亭秋日春风丽句亭先生天上少微星满炉松影随香碧一砚苔㾗带雨青姜相笑中应斗酒等公谈外秖函经何人为我擕氊蜡来洗苍碑墨数㕔刘次庄次庄字中叟长沙人以开梅山入洞晓谕得官熙寕六年赐同进士岀身仕至侍御史江西漕使敷浅原见桃花桃花雨过碎红飞半逐溪流半染泥何处飞来䨇燕子一时衔在画梁西江神祠髻插幽兰花手把菖蒲叶渔郎偷语人云是江神妾江神昨夜鼓云涛开帆拍天上千艘呉洲女儿弄春水浪溼船头红锦袍王昭君歛袖岀明光琵琶道路长初闻羌骑语未觧汉宫妆薄命随尘土元功属庙堂蛾眉知有用惭媿羽林郎崔峄峄长安人第进士累官河东转运使刑部侍郎致仕题莱公泉三相南行至道初记名留咏在精庐甘泉不洗天涯恨留与行人鉴覆车吕大临大临字与叔大钧之弟受学伊川之门登进士监凤翔府司竹监元祐中除太学博士迁祕书省正字有玉溪集春静花气自来深戸里鸟声长在远林中斑斑叶影垂新䕃曳曳丝光入素空濓洛风雅孔宗翰宗翰字周翰道辅次子第进士知虔州元祐中官刑部侍郎以寳文阁待制知滁州未拜而卒题壁屈指从来十七年交亲零落一澘然婵娟再见中秋月依旧清辉照客眠毕仲游仲游字公叔士安子第进士元祐初召试学士院擢为第一除集贤校理歴职方司勋员外郎京南淮南转运副使以党籍终于西京留台有西台集寄郑介夫郑子安强否梅花万里春如何投虎穴直欲犯龙鳞北阙今无数南方信有人可怜妻子在年少不谋身絶句水㾗天影淡相宜露坐秋凉乍快时桐叶芭蕉最多事晓昏风雨报人知邢恕恕字和叔郑州原武人从伊川学第进士以荐歴职方郎哲宗绍圣初擢御史中丞以罪落职俄复显谟阁待制提举崇福宫建炎初追贬常德军节度副使游浯溪归舟一夜泊浯溪晩雨丝丝不作泥指点苍崖访遗刻更磨苔藓为留题朝阳洞溪流贯清江湍瀬亘百里龙蛇㡬盘纡雷雨忽奔驶石渠伏穿凿怪力祖谁氏突如见头角虎豹或蹲峙横江立栋柱小艇俄纷委苹藻翳泓澄松竹䕃崖涘两山束乌道侧岸数鱼尾缭然閟深幽梵宇叠危址钟呗杂滩声亭台森水底凭䦨㡬游目䇿杖时临履酒杓闲茶珰棊枰延昼晷放懐得天倪清啸谢尘滓忽忘儿女缚似接嬴秦子顾予拙谋身霜鬓䬃垂耳雅意在延龄丹砂夙充饵焉得兹结庐怅念逺桑梓秦观观字少㳺一字太虚高邮人举进士元祐初苏轼以贤良方正荐除祕书省正字兼国史院编修官绍圣初坐党籍削秩监处州酒税徙郴州编管横州又徙雷州放还至藤州卒有淮海集闲居集和黄法曹忆建溪梅花海陵参军不枯藁醉忆梅花愁絶倒为怜一树傍寒溪花水无情自相恼清涙斑斑知有恨恨春相逄苦不早甘心结子待君来洗雨梳风为谁好谁云广平心似铁不惜珠玑与挥扫月落参横画角哀暗香锁尽令人老天分四时不相贷孤芳转盼同衰草要湏健歩逺移归乱插繁花向晴昊易元吉獐猨图歌参天古木相缪枝嵌空怪石衔清漪両猨上下一旁挂两猨熟视苍蛙疑萧萧丛竹山风吹海棠杜宇相因依下有两獐从两儿花餐草啮含春嬉易老笔精湖海推画意忘形形更竒觧衣一扫神扶持他日自见犹嗟咨金钱百万酒千鸱荆南将军欣得之老禅豪取橐为垂白昼掩门初许窥房栊炯炯明冬曦榛丛羽革分毫釐残编未终且归读歳暮有闲重借披赠女冠畅师曈人翦水腰如束一幅乌纱裹寒玉超然自有姑射姿回首粉黛皆尘俗雾阁云窓人莫窥门前车马任东西礼罢晓坛春日静落红满地乳鸦啼和参寥楼阁过朝雨参差得霁光衣冠分禁路云气绕宫墙乱絮迷春阔嫣花困日长平康在何处十里带垂杨题大年小景四首夲自江湖客宦游何苦心因君小平逺还我旧登临公子歌钟里何曾识渺茫唯应斗帐梦曾入水云乡晓浦烟笼树晴江水拍空烦君添小艇画我作渔翁岛外云峯晩沙边水树明想当挥洒就侍女一时惊春日偶题呈上尚书钱丈三年京国鬓如丝又见新花发故枝日典春衣非为酒家贫食粥己多时秋日霜落䢴沟积水清寒星无数傍船明菰蒲深处疑无地忽有人家笑语声月团新碾瀹花瓷饮罢唿儿课楚词风定小轩无落叶青虫相对吐秋丝连蜷雌蜺挂西楼逐雨追晴意未休安得万妆相向舞酒酣聊把作缠头游仙诗隂风一夜搅青冥风定霏霏雪霰零想见玉清真境上白虚光里诵黄庭夜深楼上拨书眠天在䦨干四角边风扫乱云毫髪尽独留璧月照人圎天风吹月入䦨干乌鹊无声子夜闲织女明星来枕上了知身不在人间本是庐山种杏人岀山来事碧虚君上清欲问因何到请看仙家十赉文遣朝华月露茫茫晓柝悲玉人挥手㫁肠时不湏重向灯前泣百歳终当一别离再遣朝华玉人前去却重来此处分携更不囬肠断龟山离别处夕阳孤塔自崔嵬游杭州佛日山净慧寺五里乔松径千年古道场泉声与岚影收拾入僧房张亶梦中作天风吹散赤城霞染岀连云万树花误入醉乡迷去路傍人应笑不还家张耒耒字文潜楚州淮隂人第进士元祐初仕至起居舍人绍圣中谪监黄州酒税徽宗召为太常少卿坐元祐党复贬房州别驾黄州安置寻得自便居陈州主管崇福宫卒有柯山集韩干马头如翔鸾月颊光背如安舆凫臆方心知不载田舍郎尚带开元天子红袍香韩干写时国无事天闲树䕃春昼长双髯执辔俨在傍如瞻驰道黄屋张北风扬尘燕贼狂廐中万马驱范阳天子乗骡蜀山险满川苜蓿为谁芳七夕歌人闲一叶梧桐飘蓐收行秋回斗杓神宫召集役灵鹊直渡天河云作桥桥东美人天帝子机杼年年劳玉指织成云雾紫绡衣辛苦无懽容不理帝怜独居无与娯河西嫁得牵牛夫自从嫁后废织纴緑鬓云鬟朝暮梳贪懽不归天帝怒谪归郄踏来时路但令一歳一相逄七月七日河边渡别多会少知奈何郄忆从前㤙爱多悤悤离恨説不尽烛龙巳驾随羲和河边灵官晓催发令严不管轻离别空将涙作雨滂沱泪㾗有尽愁无歇寄言织女若休叹天地无穷㑹相见犹胜嫦娥不嫁人夜夜孤眠广寒殿离黄州扁舟发孤城挥手谢送者山廽地势巻天豁江面泻中流望赤壁石脚插水下昏昏烟雾岭歴歴渔樵舍居夷十三载邻里通假借别之岂无情老泪为一洒篙工起鸣鼓轻橹健于马聊为过江宿寂寂樊山夜题中兴颂碑后玉环妖血无人扫渔阳马厌长安草潼关战骨高于山万里君王蜀中老金戈铁马从西来郭公凛凛英雄才举旗为风偃为雨洒扫九庙无尘埃元功高名谁与纪风雅不继骚人死水部胷中星斗文太师笔下蛟龙字天遣二子传将来高山十丈磨苍崖谁持此碑入我室使我一见昏眸开百年废兴増叹慨当时数子今安在君不见荒凉浯水弃不收时有游人打碑卖留题奉先寺荒凉城南奉先寺后宫美人官葬此角楼相望高起坟草间柏下多石人秩卑埋骨不作冢青石浮屠当丘陇家家坟上作享亭朱门相向无人声树头土枭作人语月黒风悲鬼揺树宫中养女作子孙年年犊车来作主废后园林官道侧家破无人扫陵域官家歳给半千钱街头买饼作寒食秋萤行引碧梧含风夏夜清林塘五月初飞萤翠屏玉簟起凉思一点秋心从此生方池水深溪雨积上下煇煇乱凝碧幸因帘卷到华堂不畏人惊照瑶席汉宫千门连万戸夜夜荧煌暗中度光流太液池上波影落金盘月中露银阙苍苍玉漏迟年年为尔足愁思长门怨妾不成睡团扇美人还赋诗避暑风廊人语笑䦨下扑来罗扇小巳投幽室自分明更伴残星碧天晓君不见连昌宫殿洛阳西破瓦頽垣今古悲荒榛腐草无人迹只有秋来熠燿飞栁永丰坊里旧腰肢曽见青青初种时看尽道傍离别恨争教风絮不狂飞赠营妓刘淑女可是相逄意便深为郎巧笑不湏金门前一尺春风髻窓外三更夜雨衾别燕从教灯见泪夜船唯有月知心东西芳草浑相似欲望高楼何处寻未説蝤蛴如素领固应新月学蛾眉引成宻约因言笑认得真情是别离尊酒且倾浓琥珀泪㾗更着薄胭脂北城月落乌啼夜便是孤舟肠㫁时木香紫皇寳辂张珠幰玉女熏笼覆绣衾万紫千红休巧笑人闲春色在檀心次韵奉酬无咎兼呈慎思天启平生结交圆纳方过眼十人八九忘畹兰蕙亩幽谷芳嬾随家奴谀五郎苦饥方朔身漫长颠毛种种颜欲苍谁谓胜痴端坐狂清淮之隂一草堂列笔作阵茶森枪絶口平戎与破羌百年如此计亦臧何用窃食官仓粮𤣥黄病足畏高冈但愿缩颈老支牀煌煌东壁日月傍神仙鸾凤争腾骧万书落架城复隍牙籖如云丹碧装晁侯再作班与扬正始故在何曽亡江湖十年愿饱偿夜成七发光岀囊苏公后岀长卿乡为君呉都无一行世有伯乐生骕骦肻使弭耳随盐商邓侯楚山深闺房名走上国交侯王朝随日影夜灯光包揽今古穷炎黄吐词分葩有国香近君如雪六月凉又似心醉醍醐觞东南蔡子名飞翔同随天书拜未央瑰玮宏杰万夫望颊牙凛凛有风霜文如神鼎烂龙章钟山长斋读老庄论兵説佛两俱忙不夸得砚文字祥但愿破敌如頽墙我穷乞酒更得浆仰看三虎争雄张输麦行余过宋见仓前村民输麦止车槐隂下其乐洋洋也晩复过之则扶车半醉相招归矣感之因作输麦行以补乐府之遗云场头雨干场地白老稚相唿打新麦半归仓廪半输王免致县吏相催廹羊头车子毛布囊浅泥易渉登前冈仓头买劵槐隂凉清严官吏两平量岀仓掉臂唿同伴旗亭酒美单衣换半醉扶车归路凉月岀到家妻具饭一年从此皆闲日风雨闭门公事毕射狐罝兔歳蹉跎百壶社酒相经过刘纯臣纯臣新建主簿送王廸夫妇偕隠髪如抹漆左参军脱去青衫作隠沦世上更无羇绁事壶中别有自由身鼎烹玊兔山前药花看金鳌背上春莫怪少年能决烈蓝田夫妇总登真张芝芝汴人投李珦庙风輭潮生江水平遥峰隠隠浸寒青自从香骨沈波底独我为诗弔尔灵鲁有开有开字元翰以从父宗道㤙授韦城令熙寕中擢膳部郎中知冀州游大涤山马蹄清晓破琼田一岀红尘骨巳仙任鎻九重山下路终寻五处洞中天泉流碧砌长鸣玉迹隠苍崖久蜕蝉人世归时知变否樵夫曽记烂柯年陈师钖师钖字伯修建安人熙寕中廷试第三调昭庆军掌书记歴考功员外郎徽宗朝拜殿中侍御史岀知颍庐滑三州坐党论削官安置郴州卒绍兴中赠直龙图阁题李公麟画归去来图百中神锋夸妙手当时破敌秪同机余花堕裓无人见半偈流传岂昜知程建用建用字彛仲眉山人熙寕进士大雨聨句庭松偃盖如醉夏雨凄凉似秋有客高吟拥鼻无人共喫馒头吕南公南公字次儒南城人熙寕乡贡一试礼部不偶遂罢举自号灌园先生有集葛仙峯南峯枕崇坂迳路荆榛稠遗坛在其巅名为仙翁留石角巳剥泐林芳自春秋谁云尘土姿来继丹霄游李复圭复圭字审言邯郸公淑之子神宗朝歴盐铁副使以集贤殿修撰知荆南秀峯上方呉王昔日馆娃宫殿阁鳞差轶碧空寂寂香魂招不得惟余松栢韵天风句老凤池边蹲不去饥乌台上噤无声杨适适字时可棣州人年十八登第从陈后山学诗晩为尚书比部郎絶句尖头奴有五兄弟十八公生四客卿过我书斋无一事似应终日待陶泓李新新字元应仙井监人第进士元符末上书夺官谪遂州有跨鳌集锦江思独咏沧浪古岸边牵风栁带緑凝烟得鱼且斫金丝脍醉折桃花倚钓船观前古美人图璧月尘昏琼树秋无从百媚一回眸荼䕷香度梅妆冷鹦鹉声低玉笛幽唾背但能知祸水逄春輙莫上迷楼归来安守无盐女不宠无惊共白头折杨栁东风来何时百花巳飘零独有堤上栁惨淡含春荣扁舟复何适延客江上亭顾无青玊案何以送子行攀条欲相赠上有双流莺流莺正求友奈此离别情渔父曲黄蓑老翁守钓车卖鱼得钱还酒家醉中乘潮过别浦睡起不知船在沙篱根半落秋江水稚子蓬头采洲芷莼丝芹甲满筠笼日暮溪桥得红米李孝博孝博广东提㸃刑狱英州次蒋颍叔韵维舟庭下号三湾万叠青山一水闲偏爱澄江照天碧飞来㡬片白云闲张师正师正字不疑熙寕中仕为辰州帅着括异志倦游杂録武林别文莹上人忆昔荆州屡过从当时心已慕冥鸿渚宫禅伯唐齐已淮甸诗豪宋惠崇老格疎闲松倚涧清谈潇洒坐生风史官若覔高僧事莫把名参技术中碧嶂孤云冉冉归觧携情绪异常时余生歳月能多少此别应难刻后期句旧将封侯尽降王赐姓归分鹿是非能委梦落花贵贱不由人王世寕临终作翠羽旗幢仙子队紫皇楼阁玉皇家人闲风雨易分散回首武陵空落花刘叔赣叔赣神宗朝中书舍人过柏林院赠吉长老有古殿呉道子画维摩居士又有断碑是寳歴中记义岑禅住佛院事灵光歳久独岿然岘首遗碑亦未迁会向三生记前佛暂从方丈谢诸天篆香徐刻黄金印梵宇时开贝叶篇门外霜风正揺落庭前松栢自安禅和李公择题相国寺壊山水歌苍山夲是千万丈怪尔㫁落盈尺中枯松挂巖正矫矫白云岀谷方溶溶忆昨高秋十日雨百川涌溢腾蛟龙丹青壊却不可住金碧拂地成都空人闲流落万余一掇拾补缀㡬无从当时画手合衆妙得此诚是第一工松隂行人何草草秃帻小盖马色骢长途未竟不得息啸歌正尔来悲风巨灵擘华疏黄河夸娥移山开汉东海波芥子忽岀没大雄游戏神与通我今与君未尝觉指视壁画将无同新诗飘飘脱俗格得闲会复来从容壁画古槎歌南山大树枫与樗百年不到生理枯老枝错落麋奋角病根蟉结龙垂胡风霜不知春不改古苔悬蔓相萦带岂知高堂素壁上画图能令观者爱野夫晨兴坐树边偶説此槎来上天暂乘西风犯牛斗郄看东海成桑田次韵蘓子瞻韩干马赠李伯时韩干画马名独垂冰纨素幅横素丝诸公赋诗邀我和我如钝鎚逄利锥区中才容三万里正可騕褭一日驰朝呉暮燕亦其亚幸得夷路无絷羁此闲三马皆国马瑰姿逸态成崛竒有时秋空见霜骨下睨衆禽皆伏雌良工苦心为逺到天机要𦕈潜得之区区驽骀浪自负岂有丑骨包姸皮李侯洒笔定超诣尚有天骥君未知宛王母寡今授首汗血不敢藏贰师画鹤置此怜神骏三年故不飞轩居寕假宠野客会忘机燕雀那相笑凫鹥真自肥蓬莱千万里正想玉为衣张唐民唐民熙寕中任西川转运使京东路提刑题扪参阁讼简民淳羡小州两衙才退似归休一懐山果三升酒暮掩青峰即下楼李之纯之纯字端伯沧州无棣人登进士元祐初歴寳文阁直学士工部尚书绍圣中岀知单州崇寕中入党籍西园辨兰亭和韵緑叶纤长闲紫茎蜀人未始以兰名有时只怪香盈室此日方传誉满城㤙意和风扬馥郁光荣灏露滴清英庭阶若不逄精鍳何异深林静处生驾幸太学羽卫金舆焕彩章天街端去入虞庠严师致奠初加拜延讲终篇不计行万乗屈尊先郡国诸生赐坐亚侯王辅臣归美荣歌咏首发清风政事堂梁焘焘字况之郓州湏城人举进士提㸃京西刑狱元祐中拜尚书右丞绍圣初以党论贬雷州别驾化州安置卒驾幸太学原庙亲持十月觞天廽寳辇欵虞庠当阳赭幄翔龙座属地霜袍振鹭行拭目向儒移美俗虚懐稽古自兴王太平重见清风颂嘉句飞传到玉堂刘奉世奉世字仲冯敞子官集贤校理枢宻使入元祐党籍送越帅程公辟使君遗爱徧南州五马新归瘴海头持橐未厌青琐直懐章还作鑑湖游余姚人物传呉逺越地山川向剡幽应有清诗资卧理会吟他日记风流驾幸太学圣典垂精及表章旷仪亲举自宗庠纵观桥拥浮云葢侍问庭充振鹭行首举儒风隆上国光増帝业掩前王太平荣遇惭多幸重见歌虞起庙堂周商驾幸太学云覆鸾舆五色章鸣鞘声肃下儒庠佩衿雾集三千子仪卫星罗十二行位列夔龙陪帝圣经陈戊甲献成王元龟象齿方来供不用论兵政事堂李师徳驾幸太学坠典遗经已表章又传清跸幸胶庠黄龙绕驾天移仗白雪分袍士缀行况是体元能作圣更欢稽古效规王太平盛世文明逺万国儒风自一堂李阶驾幸太学天祐斯文頼表章皇心眷眷事胶庠享严祖殿囬龙驭德警儒班肃鹭行降辇诣祠追四圣拥经求道举三王欲知盛美前无古贤圣相逄在庙堂呉安持安持充之子寳文阁待制王荆公之壻驾幸太学翰林墨客奏封章天子欣然幸国庠綵仗六龙初拥路青衿三舍已重行隆儒共庆贤尧舜访道谁知应帝王附鳯骞渊皆法从独慙由也亦升堂毕仲愈仲愈字将叔仲游弟国子监丞句巳招明月移歌扇更唤春风试舞腰明灯数㸃林中见横笛一声烟外闻孔舜思舜思官尚书职方郎中通判齐州题灵巖寺忽从平地岀尘笼亲到诸天释梵宫郄悟冗官长役物争如大士日谈空山横青壁千层合泉迸丹崖一线通幽鸟静啼人外境疎钟不堕世闲风目无可欲猨猱伏心絶㣲尘冰鑑融自恨无縁陪宴坐他生愿效种松翁王延禧延禧字仲祥熙寕中知夔州题制胜楼夔子城新筑长江便作壕欲兼诸面敌故起北楼高即旧基仍峻因时力不劳青天才咫尺翠壁似周遭近照东西瀼遥分上下牢百蛮归指掌三崃见秋毫帝道方无外皇威到不毛三钩闲夜鎻八阵纵春遨守土惭非称提兵亦谬叨经营皆使指备豫夲戎韬功乏为山助名加制胜裦登临欲吟咤深媿杜陵豪宋诗纪事巻二十六宋诗纪事卷二十七钦定四库全书宋诗纪事巻二十七钱塘厉鹗撰郭祥正祥正字功父当涂人举进士元丰中知端州元祐初阶至朝请大夫请老归家于青山下有青山集明皇十眉图明皇逸事传十眉正是唐家零落时霓裳曲调虽依旧阿蛮终不似杨妃画工貌得非无意欲使流传警来世翠翘红粉尚争春隐约香风起仙袂六龙眞驭竟何之泰陵荒草长狐狸犹将妙笔劝尊酒醉觉人间万事非金山行金山杳在沧溟中雪崖冰柱浮仙宫干坤扶持自今古日月彷彿悬西东我泛灵槎出尘世搜索异境窥神功一朝登临重叹息四时想像何其雄巻帘夜阁挂北斗大鲸驾浪吹长空舟摧岸断岂足数往往霹雳搥蛟龙寒蟾八月荡瑶海秋光上下磨青铜鸟飞不尽暮天碧渔歌忽断芦花风蓬莱久闻未曾往壮观绝致遥应同潮生潮落夜还晓物与数会谁能穷百年形影浪自苦便欲此地安微躬白云南来入长望又起归兴随征鸿凤凰台次李太白韵高台不见凤凰游浩浩长江入海流舞罢青蛾同去国战残白骨尚盈丘风揺落日催行櫂湖拥新沙换故洲结绮临春无处觅年年荒草向人愁访隐者一径沿崖踏苍壁半坞寒云抱泉石山翁酒熟不出门残花满地无人迹寄东坡先生自朱崖量移合浦君恩浩荡似阳春海外移来住海濵莫向沙边弄明月夜深无数採珠人李公麟公麟字伯时舒城人第进士厯泗州录事参军用陆佃荐爲中书门下后省删定官御史检法元符三年病痺致仕归老龙眠山次韵邓谨思初入试院敕使书囊问队行聚星深馆粲诸英云随襟袖来蓬㠀香散房栊宿化城振鹭充庭天有幕珊瑚入网海无声范模一世尊先觉况此提平慰后生小诗幷画巻奉送汾叟同年机宜奉议赴熙河幕府画出离筵已怆神那堪眞别渭城春渭城栁色休相恼西出阳关有故人春社出郊千寻古栎笑声中此日春风属社公开眼已怜花压㡌放怀聊喜酒治聋携刀割肉余风在卜瓦传神俚俗同闻説已栽桃李径隔溪遥认浅深红吕希纯希纯字子进公着次子登第爲太常博士哲宗朝厯宝文阁侍制知亳州谪道州安置后入党籍绝句梦寝西山结草庐逝将临水咏游鱼何人见卵求时夜更着闲言问藐姑元夕何处元宵好迎銮册府西鞘声云外起扇影日边低祕禁威容肃名流步武齐舜瞳囘左顾眞欲过金闺何处元宵好双林宴坐僧戒圆三五夜心耀百千灯茅舍门常掩绳牀几谩凭世间娱乐事一念不曾兴林迥迥罗源人熙宁中惠安簿同黄祕敎游连江玉泉泉山好景微权尹讼庭稀晓马破云去夜船乘月归妓歌珠不断人醉玉相依薄宦自拘者咄哉多是非题林子默隐居先生平昔命何非万巻诗书一布衣囘首长安成底事吴山苍翠几时归俞充充熙宁中虞鄕令王官谷十咏贻溪濯缨溪流上清心共澄澈人存鱼自跃人亡鱼亦竭此意虽冥冥可与仁者説遗音竟谁继十里闲风月休休亭洗耳谢市朝构亭得余址三径草长深一毫尘不起支肘看青山引鹤听流水独有爱君心时时拟纶旨司空氏旧居孤鹤去不还云间犬空吠犹闻溪鸟衙尚有里人爱巖花无开落世事几兴废我乘幽兴来静邀秋月对石砚尝读表圣诗云是秦王成悯时着密史对此潜经营新雨净如洗乱苔生复平应误山中客浪近翰墨名仇伯玉访王官谷休休亭飘香山径踏残花来访仙鄕隐处家当日庙堂延至计未应怀璧老烟霞山鵶营巢欲哺儿晴杏拆早先离披盘囘一径穿碧篠谷口数家耕水湄王翰司空侍郎故居西风策马问王官松径萦纡上百盘泉响夜潭穿石窦峯高天柱矗云端一鸣共许才华旧三诏方知节操寒花落鸟啼人不见休休亭上倚阑干陈易易莆田人熙宁中隐居石门时号陈聘君荅有需禅师年来多病爱栖禅宝鑑慵将照丑妍却忆南湖孤顶月定囘金磬落巖前杨时时字中立将乐人熙宁九年进士游二程之门厯知浏阳余杭萧山三县召爲祕书郎钦宗朝兼国子祭酒高宗朝除工部侍郎兼侍读以龙图阁直学士提举洞霄宫卒谥文靖学者称龟山先生有集望湖楼斜日侵帘上玉钩檐花飞动锦纹浮湖光写出千峯秀天影融成十里秋翠鹬翻风窥浅水片云随意入沧洲畱连更待东窗月注目晴空独倚楼观梅赠胡康矦欲驱残腊变春风惟有寒梅作选锋莫把疎英轻鬭雪好藏清艳月明中藏春崃山衔幽径碧如环一壑风烟自往还不是武陵流水出残红那得到人间含云寺书事蜨梦轻扬一室空梦囘谁识此身同窗前月冷松隂碎一枕溪声半夜风求仲弓仲弓字德夫黄巖人熙宁九年特科与王荆公爲文字交仕终乐平令灵龟潭江湖虽濶多罾网幽涧清虚且勉旃待我功成买双鹤归来伴汝一千年陈觉民觉民字达野仙游人熙宁九年进士元祐间知建阳县累迁宗正丞厯知漳建二州移知福州言者承安惇意劾罢寻起知泉州迁本路提刑复以右文殿修撰知广州卒武夷山昇眞洞口接天门灵草丹桃日日春听説列仙来瑞世三朝德业在斯民寄米元章汩汩尘埃阅岁华青山相见认空花清淮风月元无价凭仗诗翁爲我赊长淮千古自流东六月城头日日风天际玉潢无少处夜山围在月明中姚孳孳字舜徒慈谿人熙宁九年进士累除提举成都府常平事后以直龙图阁知䕫州事卒碧波亭赖简池台两蜀夸东溪别是一仙家令人郄忆康王谷坐看珠帘溅雨花李格非格非字文叔济南人举进士元祐末爲国子博士绍圣初爲礼部郎提点京东刑狱以党籍罢长女能诗嫁赵明诚即易安也有集过临淄击鼓吹竽七百年临淄城阙尚依然如今只有耕耘者曾得当时九府钱贺幸太学日月天囘十二章诏移清跸幸胶庠六龙稳转桥门曲多士横穿锦仗行俎豆威仪瞻阙里东西风敎自周王太平谁谓初无象四海形容在一堂叶涛涛字致远处州龙泉人熙宁进士仕至中书舍人龙图阁待制入元祐党籍望旧庐有感重来旧屋谁爲主江令萧条叹独存已媿问人才识路郄悲无栁可知门舟车到处成家宅岁月惟惊长子孙孤客滥巾非得已故交零落与谁论张介介字吉甫番阳人句应是子规啼不到致令我父未归家钱景谌景谌景臻从兄举进士居毗陵熙宁末从张景宪辟知瀛州至朝请郎洞霄宫清夜宿瑶宫云开天柱峯千巖空洞月万籁古坛松仙驭闻鸣鹤琅舆想六龙朝元步虚罢祥吹引林中杜默默字师雄濮州人熙宁末特奏名仕新淦尉句一片灵台挂明月万丈词焰飞长虹乞取一勺凤沼水活取久旱泥蟠龙倚风莫恨唐工部后裔宁知不解诗蟾辉吐光育万种我公得此爲心胸老桂根株撼不折我公得此爲清节孤轮碾空週复圆我公得此爲机权余光烛物施洪惠我公得此爲经济寥正一正一字明畧号竹林居士安陆人元丰二年进士元祐中召试馆职除祕书省正字出知常州绍圣间入党籍贬监玉山税有竹林集汝坟驿题壁阿怜二十颇有余秀眉丰颊冰琼肤无端欲作商人妇更枉方寻海畔夫阿梅笄岁得同欢懊恼情深解梦兰莺语轻清花里活栁条弱嫩掌中看答张十八画玉人风味夙相亲骨法多奇巫崃神何幸丹青烦右相坐令虚室四时春和补之梅花蕙兰芳草久暌离偶洩春光此一枝自许轻盈羞粉白何人闲丽得邻窥寒欺薄酒魂消夜月入重帘梦破时幸有暗香襟袖暖江南归信不应迟蔡肈肈字天启丹阳人元丰二年进士徽宗朝厯官戸部郎兼修国史中书舍人以显谟阁待制知明州夺职提举洞霄宫会赦复知睦州卒有丹阳集敬用无咎学士年兄长韵上呈子方太仆两河郡县沦西方西人思汉今未忘果园芜没白草芳旃裘戏马谁家郎车箱崃口涧谷长旄头倒挂囘穹苍王师西出讨橘狂六花蔟垒来堂堂前锋鋭头臂两枪伏姦谨索收生羌天声隐辚摇姑臧竒兵缭臂断馈粮决河有声如坏冈城头击钟声殷牀万甲几欲漂无旁虽有伉健谁腾骧一夫不敢陵彼隍马首欲东促归装缄胸有策须眉扬归来恍恍若有亡劬劳累日何由偿战鞍挂屋寻书囊目随飞鸿思帝鄕彭城老将官横行幕中市骏收骕骦射堂两部奏清商应弦破镝如蜂房笑谈斥土羁名王画图遣奏朝明光诏书畱典眞乘黄锦鞯玉勒春风香平池老栁高云凉神骏在目豪吟觞跨下躞蹀惊凫翔皇居九衢天中央我时项背聊相望西城九月天陨霜夜谈关塞评文章微言窃比惠与庄和诗秃笔觉我忙祝君韬养寿且祥功名有来成堵墙勿惊寒暑败肉浆韔弓箙矢用则张题画授李伯时鸿雁归时水拍天平岗老木尚寒烟付君余地安渔艇乞我寒江听雨眠汎舟横塘遇雨平野风烟入梦思殷勤作画更题诗扁舟卧听横塘雨恰遇江南归雁时从孙元忠乞猫厨廪空虚䑕亦饥终宵䶧啮近秋帷腐儒生计唯黄巻乞取衔蝉与䕶持送钱齐玥倅苏州二首一尉东南屈指中雍容车骑旧儿童郎君扇枕家中晩侍史焚香省戸空十里浮梁晴卧蝀一江春水净磨铜三年官满东呉去爲具扁舟破浪风洞庭飞雨打湘弦燕寝凝香思𣺌然四者难幷知我老七言俱赋爲君妍杂花遶径迎篮轝春鸟喧洲起画船闻道山公方启事重看一鹗在秋天除夜宿垂虹亭东南胜境未忘情老去扁舟复此行小邑岁除无市井下田水落见农耕雪消西岭层棱出春到重湖鳞甲生桥下霜蛟贪睡美爲槌千鼓作雷声题李世南画扇野水潺潺平落涧秋风瑟瑟细吹林逢人抱瓮知村近隔屋闻钟觉寺深再至学省平生扰扰复胶胶学省重来岁又交骑马醉遭官长骂读书惭被学生嘲何爲眷恋五斗米便可经营一把茅好买江干千箇竹待看烟雨长春梢过邢惇夫墓下作人物于今叹渺然孤坟宿草已生烟日暮行人道傍歇应逢年少共谈𤣥申王画马图天宝诸王爱名马千金争致华轩下当时不独玉花骢飞电流云絶潇洒两坊岐薛宁与申凭陵内廏多清新肉騣汗血尽龙种紫袍玉带眞天人骊山射猎包原隰御前急召穿围入扬鞭一蹙破霜蹄万骑如风不能及雁飞兔走惊弦开翠华按辔从天囘五家锦绣徧山谷百里舄珥遗尘埃青骡蜀栈西超忽高隼浓娥散荆棘苜蓿连天鸟自飞五陵佳气春萧瑟题李伯时照夜白马图天上房星不下来连山刍粟饱驽骀龙姿逸驾飞腾尽赖尔毫端力挽囘题朱之纯谷阳园陆机异时宅故物无复迹悠悠谷水阳野水凄余碧我观豪士赋文字岂不白一爲功名误末路眞可惜至今风雨夜哀鹤鸣不息千秋得吾人净眼照阡陌结茅风烟际一悟世网窄古今一丘貉贵贱百年客闭门橙橘香隐几冰冻释我慙升斗禄矫首望八极人生劳佚间此殆天所檄鹏翔赤霄动鲸喷碧海坼爲尔具扁舟送此齿髪迫送洞元法师归茅山绛节飘飘下紫清更参隐诀制頽龄若逢方丈龎眉叟来受囊中赤甲经一菴畴昔共嵚崟古木垂隂岁月深恐是三生房次律要随藤杖去重寻题三茅风雨图笔间云气生毫末纸上松声听有无收得三茅风雨样高堂六月是冰壶立春至焦山岁爲兹山一再登篮舆乗兴蓦沟塍春生江海交流处人在藤萝最上层画鹢抢沙眠百贾华鲸吼旦集千僧道人邀上东巖宿坐看冰轮半夜升岊山龙池南山冬冬天作鼓号召诸龙尽行雨惟有秃角最先到泼墨云中雪鳞舞冬日游甘露寺漕河胶舟水流咽水关着键行者歇大江伏槎卧长劒万顷溼银寒不结蓬莱诸仙亦避寒海门冥冥冻欲折朔风吹晩雁叫空蓬巻松杉崖石裂道人丈室最高处地炉蒲团稳坐热我来乗闲不问道方牀相对无言説句城响涛头入山昏雨脚斜栁间黄鸟路波底白鸥天断篷帆影天斜入夹镜波光水倒流叠嶂巧分丁字水腊梅迟见二年花华镇镇字安仁会稽人元丰二年进士官至朝奉大夫尝作会稽览古诗子初平亦登进士爲太常博士有越中考古録会稽览古诗铁门限铁限僧坊迹未移千通眞草了无遗兰亭墨蹟何由见秖説萧郎奉使时秦望山秦人两世尽东游辇辂曾临到上头睫在眼前终不见不知登望竟何求樵风泾碧山重叠水溶溶南北朝来旦暮风巖壑会稽眞胜绝樵苏犹是汉三公城山兵家制胜旧多门赠答雍容亦解纷缓报一双文锦鲤坐归十万水犀军双笋石千尺相高卓翠珉雨余云外露嶙峋鼎湖龙去苍髯断三载丛花不记春放马涧春草茸茸涧水清路人犹记昔时名金羁纵后双蹄逸想见风前蹀躞声虞国墅山列翠屛围碧落水流鸣管绕平田郗家池馆萝芜没金谷形容自𣺌然燕竹竹箭黄芽欲老时杏梁日暖燕初归他林未耸千竿翠此地先抽一握肥孟桥溪上还珠太守家小桥斜跨碧流沙清风不共门墙改长与寒泉起浪花陈瓘瓘字莹中号了翁沙县人偁子元丰二年进士徽宗朝厯右司谏权给事中崇宁中以党籍除名编隷台州移楚州卒靖康中赠谏议大夫绍兴中赐谥忠肃有了斋集呉江作中郎亭榭据江鄕雅称诗翁赋卒章莼菜鲈鱼好时节秋风斜日旧烟光一杯有味功名小万事无心岁月长安得便抛尘网去钓舟闲系画阑旁寄觉范长沙大士游方兴尽囘家山风月绝纤埃杖头多少闲田地挑取华严入岭来自合浦还清湘寄虚中弟行彻天涯万里山月明方照海珠还瘴鄕来往浑闲事聊爲清湘一破颜苏文饶往昌国意颇惮之送以诗已闻舟楫具那得苦畱君雨过霜风急帆飞雪浪分长途方䇿足暇日正论文功业他年事风波岂足云文饶自京师还欲往昌国而风作不可渡绝句戏之欲冲高浪却沈吟酒近瀛州嬾得斟莫道颠风无好意爲君吹过远归心沈偕偕字君与湖州人元丰二年进士遗贾耘老蟹黄秔稻熟坠西风肥入江南十月雄横跪蹒跚钳齿白圆脐吸脇斗膏红韲须园老香研柚羮借庖丁细擘葱分寄横塘溪上客持螯莫放酒杯空周锷锷字亷彦鄞人元丰二年进士初调桐城尉不赴丰稷范祖禹荐知南雄忤时相入元祐党籍退休西湖有集寄题钱公辅衆乐亭双虹倒影上檐楹碧水澄空一镜明野草闲花无限趣短藜幽榜不胜情已知风月随人意聊爲湖山载酒行却讶锦囊赓梦草坐令诗思绕寰瀛佛蹟巖灵山名大蓬香水霭薝卜龙祇久覆䕶云物翳深谷拂衣向劫中神斧断苍玉至今天人尊灵迹印金粟颇闻开士谶飞钖隐巖麓坐令湖海闲香供走川陆巍巍䖍报地色相俨金屋缅想旧巾瓶犹能慰心目篮舆访莲社一笑欣自足抚事动幽寻畴能念荣辱松炉䙚如见余力付棊局更觉梦中身翛然百无欲题全氏万金楼几年江上梦黄鹤意悠悠百尺独临水万金难买秋杵声喧药市阑影浸渔舟应有湖中客分身向此游龚原原字深之处州遂昌人第进士徽宗朝厯兵部侍郎宝文阁待制夺职居和州尝入元祐党籍赠王筌筌字子眞富郑公客元丰中赐号沖照处士元符三年从刘先生受上清箓华阳洞便门一夕忽开自左慈得进洞宫旋闭且千载矣华阳新报洞门开应为髙人受箓来试问玉门砂远近未饶元放是仙才陈偁偁字君举沙县人世卿子以父任补太庙斋郎调蔡州通判屡知泉尉惠三州以朝议大夫致仕卒题泉州万安桥跨海爲桥布石牢那知直下压灵鳌基连㠀屿规模壮势渊潭气象豪铁马着行横绝漠玉鲸张鬛露寒涛缣图已幸天颜照应得元丰史笔裦宋诗纪事巻二十七宋诗纪事卷二十八钦定四库全书宋诗纪事巻二十八钱塘厉鹗撰李昭玘昭玘字成季任城人涛五世孙自洛徙齐元丰二年进士以荐爲祕书正字厯起居舍人崇宁入党籍夺官闲居自号乐静先生有乐静集春日游金明池日有江湖思坐无车马尘横桥自照水啼鸟不惊人辇路晴飞絮宫门暗锁春多情老园吏洒地喜相亲观刘孝嗣写眞程生高价传两都刘子骨相眞丈夫唿儿当轩试一展噱噱指点相惊唿此应前日坐头客何乃不语严襟裾胸中豪气不可状但见粉墨无纡余虎头食肉亦天赋尺面封侯宜不诬须知中令有眞相忽效香山悲故吾凌烟功臣易磨灭贞观学士犹传模当时人物不易得曾看风神有此无观江都王画马落落名王唐帝孙笔端飞洒只逡巡风云绝足知何在粉墨余姿若有神可信权奇尽龙种不应腲脮失天眞骅驑寂寞龙眠死更复何人接后尘观画梦泽正天寒南峯带秋色诗人句不尽余意传粉墨年来两眼昬吏牍苦侵迫明窗展横素刮膜谢砭石往时蓬莱宫图画灿东壁拾遗老隂峭思训丽春碧经年一过眼行绕不暇食太行逢李生笔势妙思索未成眞营丘不俗巳高格安得十万钱尽致鹅溪白不须念衣裘䃜灰日滋殖写我江湖心浩荡满千尺句静疑多事非求福老觉无心胜摄生刘弇弇字伟明江西安福人元丰二年进士复中词科厯官知峩眉县改太学博士元符中有事南郊进大礼赋除祕书省正字徽宗立改着作佐郎实録院检讨卒有龙云集走笔答郭子隆句稽春归几何时緑树隂已满萧条子云巷谁借吹嘘暖常日双柴扉深扃类休澣穉燕掠翩翾疎蝉弄凄断撷芳聊自娯任从食息嬾嶷嶷栖鸾郎蜗居间三款儿童惮逢迎应客事谩诞谢绝高轩荣秖增鼯䑕短赖君不吾靳慇懃接誾侃酸然梅雨天烦襟斗湔浣送李侯朝散还任西山阅今昔章水弄清泚云陴插天半滕阁中隐起青鸳千万家湖光豁如洗钟陵一都会信亦非偶尔君来无几何所得巳倍蓰笑谈送白日慷慨拾遐轨成诗殆百篇天籁落凡耳事竣告还朝相送情难已悲歌一再行杯觞覆苍翠秋标㧞孤云鸿鴈思吾子人日去年人日螺江边今年人日在通川故家浩荡五千里客子骚屑心茫然霜芦尽解故时叶生意陡尔归兰荃海风如刀冰塞渡欲航野水雪暗天他鄕信美非吾土香草恱魂眞浪传南冠故声秖操楚刘章雅志惟歌田五秉如单费廪粟一囊就尽持餐钱顚毛冉冉不吾与齿根浮动轻于翾小雀谁言畏死鹞未肯屈折同杯桊章贡直西三径在尔来望眼欲成穿科桑洗竹眞吾事孰使龊龊才充员何时解得无拘束归钓潭头枫叶鳊秋日仪眞即事丁字河头纹锦翼似是东园故鸂鷘天风萧萧吹汝急遣汝周章无好色江蓠羃䍥过行人一顾爲之三叹息我愿舴艋从溪翁双春锄边作幽客莆田杂诗清樾陂陀外春深四五家丛祠下箫鼓平楚暗桑麻水国潜虬偃夭程去鸟賖仙山乃在目潇洒送生涯九曲池昔帝樯乌下日边曾畱清跸此蹁跹鱼龙窟暗浮春涨凫雁行低破暝烟星阁摧頽空嵗月芜城埋没旧山川后庭一曲陈家破更看当年水调传题吉水南华院紫翠浮浮夺晚昏生涯谷汲与松焚俗尘一点自应少终日到门惟白云野兴由来惬杖藜层峦影里见翚飞虚堂一炷起凝碧化作九天云染衣刘跂跂字斯立挚之子王巩之壻与弟蹈同登元丰三年进士遭党祸爲李延年所诬编管寿春自号学易老人有学易集题半隐堂一堂图籍自陶冶三径萧兰俱岁华定非平恩许侯宅㑹是仲长公理家端居雅不烦摒挡佳设颇尝成咄嗟唯我身闲数来往徽弦一汎即生涯絶句麦陇漫漫宿槀黄新苗寸寸未经霜手中马箠余三尺想见归时如许长句急雨欲来先暑气凉风已过却秋声欲成蹇士赋应作半人诗黄裳裳字冕仲南平人元丰五年进士第一累官端明殿学士礼部尚书有演山集简元舆祠部百花巖上仙人住巖下爲州山水聚白头青冢南北人倒影沈沈独怀古倚阑把酒与谁同况是使君爲献主应唤渔舟疎苇中旋脍游鳞落红缕祕书坐上最轩昻能共春云争态度红衣带月今何处几转春残掩朱戸飞船送客空断肠梁尘谩落声中句虚白亭前湖水间忽爲霓裳起思慕出门沙土乱如雨薰风吹梦天南去燕子楼盼盼初归楼上时相如燕子长双飞有才将色世间少况复节义犹堪依将军一去十余载玉箫瑶瑟无心解岂不能死空相随以色累公非所知白老曾爲赋诗客风䙚花枝醉无力后会勲郎汉阳驿因语戱欷已成昔走笔还赓美人句犹感白杨堪作柱我来登赏非唐人尚引多情聊怆神人生眞尽皆爲尘百年一饷难畱春高楼人散谁复亲只有燕子年年新社日游云门山不须扶我自登山脚力能胜十八盘一字雁低头上过两城人细掌中看虽知北戸缘犹在却笑南柯梦未阑忽见归云应是信满襟先得洞天寒秋日有感秋来犹寄一涯天叶叶秋声似去年可恨萧晨长在客不堪孤馆更闻蝉晁説之説之字以道济州鉅野人端彦之子自号景迂生元丰五年进士苏轼以着述科荐元符末与崔鶠同书邪籍靖康初召爲着作郎试中书舍人兼东宫詹事建炎初终徽猷阁待制有景迂生集陈叔易被召出山作二绝句东海一生垂钓客石渠万巻校书郎丈人风味今如此鹤到扬州兴更长处士何人爲作牙尽携猨鹤到京华故山巖壑应惆怅六六峯前只一家明皇打毬图宫殿千门白昼开三郎沈醉打毬囘九龄已老韩休死明日应无谏疏来超然亭戏作终日一杯终日醉看潮初上看潮囘自疑前世陶贞白乗兴闲游鄮县来赠笔处士屠希屠希祖是屠牛坦今日却屠秋兔毫自识有心三副健可怜无补一生劳排闷鄜畤来爲吏多愁尚喜论山川分汉郡人物客羌村宫废神仙在天清贰负昏莫言无妙丽土穉动金门郑洛道中遇降羌作沙场尺箠致羌浑玉陛俱承雨露恩自笑百年家凤阙一生肠断国西门答陈叔易求长松长松不经黄帝手小斸漫翻嵩室云纵有何堪寄夫子鼎头宝气自氤氲思四明所居今朝旅恨到何处轩窗直到桃花渡桃花渡上风吹雨道人芒屩谁来去赠鄜田玘前世能歌田顺郎今身追悔太昌昌戏泥巧尽羣儿态休忆小姑初倚牀句干戈难作墙东客疾病犹存砚北身晁补之补之字无咎年十七从父端友宰杭州之新城着钱唐七述受知苏轼举进士试开封及礼部别院皆第一元祐中爲着作郎绍圣末谪监信州酒税起知泗州入党籍有鸡肋集芳仪曲金陵宫殿春霏微江南花发鹧鸪飞风流国主家千口十五吹箫粉黛稀满堂诗酒皆词客夺锦挥毫在瑶席后庭一曲风景改收泪临江悲故国令公献籍朝未央敕书筑第优降王魏俘曾不输织室供奉一官奔武疆秦淮潮水钟山树塞北江南易怀土双燕清秋梦栢梁吹落天涯犹并羽相随未是断肠悲黄河应有却还时宁知翻手一朝事咫尺山河不可期仓皇三鼓滹沱岸良人白马今谁见国亡家破一身存薄命如云信流转芳仪加我名字新敎歌遣舞不由人採珠拾翠衣裳好深红暗尽惊边尘隂山射虎边风急嘈杂琵琶酒阑泣无言数徧天河星只有南箕近鄕邑当年千指渡江来千指不知身独哀中原骨肉又零落黄鹄寄意何当囘生男自有四方志女子那知出门事君不见李陵椎髻泣穷边丈夫漂泊犹堪怜行路难和鲜于大夫子骏赠君珊瑚夜光之角枕玳瑁明月之雕牀一茧秋蟾一丽縠百和更生之宝香秾华纷纷白日暮红颜寂寂无畱芳人生失意十八九君心美恶谁能量愿君虚怀广末照听我一曲关山长不见班姬与陈后宁闻衰落尚专房自题画畱春堂山水大屏胸中正可吞云梦盏里何妨对圣贤有意清秋入衡霍爲君无尽写江天和李秬双头牡丹二乔新获呉宫怯双隗初临晋帐羞月地故应相伴语风前各是一般愁庐山南康南麓江州北五百僧房缀蜜脾尽是庐山佳绝处不知何处合题诗塔山对雨山外圆天一镜开山头云起似浮埃松吟竹舞水纹乱坐见溪南风雨来谢王立之送蜡梅去年不见蜡梅开准拟新年恰恰来芳菲意浅姿容浅忆得素儿如此梅考校同文馆戏赠子方兼呈文潜二十年来曹子方新诗曾见未能忘多才善谑称物芳呉娃席上唿作郎瞥然何许岁月长只今未老毛髪苍自言逢掖非昔狂传经华隂夫子堂何曾骑马身挟枪诏随上将西击羌董蒲跗注谓我臧夜行马岭饥无粮鼓鼙惊谷骑巻冈吏唿爲微醉在牀前锋奄至灵武傍中坚反后无敢骧城开三日牧蔽隍百駞载笴千橐装旌旗立垒乌鸟扬还军不省一矢亡坐师无获劳不偿铙歌入奏虚锦囊秋风鲈鱼思故鄕鋭头宜董鹳鹅行得官犹领万骕骦王城对巷如参商那知连月居兹房称多量少非我王羣公古镜悬秋光闭门饭饱庭叶黄秋盘登兔官酌香呉音讹杂变秦凉令壶老柏笑覆觞淹畱平日梦欲翔得君可乐殊未央人生倾盖何所望结交松柏要冰霜中天号出玉玺章青骢御史腾康庄归期屈指未可忙闻君况有梦虺祥生女不恶嫁邻墙扫轩畱客具酒浆与君更约城南张余干干字樗年次韵赠无咎学士毗陵城如金斗方往事厯厯那能忘相逢童子佩兰芳秀发人指谁家郎未几重见突而长即今不觉秋蓬苍戏笑岂复爲儿狂追昔宓子初登堂辞锋峭㧞森刀枪器识况远包夷羌阳秋宁肻露否臧有子游学先聚粮相将百里陟岵冈邂逅一揖坐僧牀大辩倾注如无旁天马方谓先骞骧观鱼谁复驻濠隍𤓰期受代垂趋装当路奏牍交称扬行将起擢奄云亡坐令志气不得偿传家岂诧钱一囊诸儿经行名州鄕挟书继踵诸父行旋见天衢飞骕骦论治直要超周商术卑效浅笑杜房况是亨运遭兴王致君绍祖邦家光何止追考归焚黄䆳庭朝露明芸香异书满阁秋气凉咏歌间成随豆觞读之如欲凌云翔暂迂大手离未央望挈箧来寄深闺霜賔兴贤能视文章尊尚周孔麾韩庄搜奇殆有通夕忙英游疑动聚星祥我归复翳环堵墙世味已能如饮浆羲皇上人琴一张耿南仲南仲字晞道开封府人元丰五年进士徽宗朝爲太子詹事改宝文阁直学士钦宗朝陞尚书左丞门下侍郎高宗即位罢爲观文殿学士提举洞霄宫言者论其主和误国镌秩安置南雄州行至吉州卒秋日同文馆次邓愼思韵秋日同文馆闲无一事依鬭羊谁得隽倦鸟客思归寝处还相向过从不患稀何当有星聚谁爲问璇玑秋日同文馆褎然观国光泗濵何限磬岱麓易求梁劒气频冲斗锥锋定出囊于余慙拙匠操尺预量长秋日同文馆新凉逐雨囘棘垣要吏局蕙怅忆山隈射爲巧狙发田因文豹来西城随分锁夫我室多才次韵谨思九日考罢试巻呈同院诸公贡珍已选茂良充犹被拘縻类缚钟渌酒强陪高馆饮黄花不似故园逢棊枰苦战挑灯坐藓壁闲题捧砚从风叶满庭秋索寞更筹向尽睡方浓栁子文子文字仲远次韵呈愼思学士咸韶濩武来何方铿锵入耳安能忘阳春兰芷秋菊芳金门词客青袍郎昭囘下烛光燄长深山大泽龙蛇苍浩歌激烈元非狂正逢圣主开明堂风烟关塞收旗枪舞干两阶臣戎羌喋血拓境谋非臧边城夜行休赍粮採诗不复嘲青冈蛜蝛戢羽戌妇牀移文北山猿鹤傍渥洼朱龙两服骧胥靡版筑罢浚隍白环楛矢贡篚装航海万里风帆扬穷边种落嗟脣亡诸蕃入学愿可偿槐花举子促书囊成均贡士贤登鄕东门宣诏札十行我慙驽骀追骕骦何敢望囘不及商毛遂未至空连房赖有墨妙江都王传摸共分此日光骅驑騄骠两耳黄想见蹙踏披天香坐觉暑退秋堂凉拘挛龌龊漫引觞门外乌兔双飞翔悠悠逝川东未央故山鱼鸟空相望邓侯意气摩秋霜朝吟百篇暮千章骈罗经史贯列庄落纸但见书吏忙孔鸾羽仪各效祥鄙夫不学空面墙先馈不用惊五浆鸟号要须贲育张商倚倚淄川人官太学博士入元祐党籍秋日同文馆次邓愼思韵秋日同文馆高堂燕集齐杯盘供鲁酒殽核欠张梨杨孟持新论韩庄鄙旧题须知宗匠手文采冠朝闺秋日同文馆何人独擅场养莪方在沚琢玉已成章笔别千锋阵庭焚一炷香得贤从此始岂特致民康秋日同文馆栖林看晚鸡斗垂宫殿北月转戸庭西酒劝杯中渌诗分烛下题何时还九陌细雨莫成泥初入试院承诏抡材敢倦行广庭深锁待羣英分场自敌三千客决胜谁降七十城夜案尚闲涂巻笔晓堂方听读书声归时还有黄花否已觉秋风满袖生李之仪之仪字端叔之纯从弟元丰中举进士元祐初爲枢密院编修官从苏轼于定州幕府元符中监内香药库徽宗朝提举河东常平坐草范纯仁遗表编管太平州卒利州汤泉华清赐浴记当年偶託荒山结胜縁未必兴衰异今昔曾经天女卸金钿赠人通中玉冷梦偏长花影笼堦月浸凉挽断罗巾畱不住觉来犹有去时香情随榆荚不胜飘心似杨花暖欲消拟借琼林大盈库约君孤注赌妖娆咏吕吉甫宅晋朝双桧故迹悲凉古木奇势分庭下蔚相差霜根半露出林虎画影全舒破贼旗宝界曾囘铺地色节旄远映插云枝刘郎风韵知谁敌儒帅端能表异时李去言相别二年忽得书知在呉中荅书偶成官路相逢一笑休共知身世两虚舟楚材有用谁青眼赵将无功枉白头会见姓名通北阙何妨风韵冠南州求田接武如凫鹥只欠元龙百尺楼书扇几年无事在江湖醉倒黄公旧酒垆觉后不知新月上满身花影倩人扶曾延之置酒后阁侍人以帬带求诗御醅盏畔千头菊椽烛光中四和香红粉莫嗟霜满颔也应歌处似周郎借范光禄麻师一雪雀图图中尘迹已冥冥説着麻翁耳便醒冻雀高低栖舞白枯槎零乱倚寒青欲凭妙手聊模写暂借遗踪作典刑老去未能忘着相他年要伴草堂灵还俗道士闻道华阳客儒衣谒紫微旧山连药卖孤鹤带云归栁市名犹在桃源梦已稀还家见鸥鸟应媿背船飞赵德儒德儒爵里未详与李端叔倡和中隐庵在昔避世贤隐居岂自喜甘守西山饿清洗颍阳耳一旦事高尚万古激贪鄙孰谓乐山林便可轻朝市窃笑效颦人不知捧心美妄将凡庸姿敢希明哲轨盗此嘉遯名纷若干时子仕途指捷径矫伪汚清史圣朝扬仄陋采录无遐迩不遗下体葑况乃中鄕芑多士生此时贫且贱焉耻梦自傅巖来猎从渭濵起隐居闻此风翻然乌可已聊爲知者道庶达名庵旨王巩巩字定国莘县人文正公旦之孙工部尚书素之子尝倅扬州坐与苏轼游谪监筠州盐税罢还官至宗正丞入党籍自号清虚先生有集輓苏黄门子由忆昔持风宪防微意独深一时经国虑千载爱君心坤道存终始干纲正古今当时人物尽惆怅独知音已矣东门路空悲未尽情交亲踰四纪忧患共平生此去音容隔徒多涕泪横蜀山千万叠何处是佳城静者宜膺寿胡爲忽梦楹伤嗟见行路优典识皇情徒泣巴山路终悲蜀道程弟兄仁达意千古各垂名萧相楼卢杞姦邪四海忧相君邦国自同休分符朝去云中阙开府南来江上州百尺楼高瞻故国九华山色倚晴眸定知直道传千古杜牧文章在上头湘山光孝寺半岭风吹草木香落堦花雨送春忙从师远借云庵卧还我平生午枕凉莲社缁黄常得伴鹿门妻子亦相将化身欲似河东栁更向山头望故鄕杨天惠天惠字祐父郫县人元丰进士摄卭州学官徽宗朝上书言事入党籍卒左丞冯澥志其墓号西州文伯次韵吴帅题保福壁净缾犹贮近颁冰拄杖还扶旧醉藤遮莫簪花倩天女未妨燕坐折谈僧送孙正忠移成都小漕升平芝菌效神奇况乃贤豪用世资人物熙宁中兴日风流荆国适同时起家便作三公客乗传何爲九折驰少府但分新赐节石渠犹借旧官仪素心久辨经纶计妙意前知遇合期聊与西南成胜事暂将清献续良规桥横万里重开府水接双流共去思怊惆参卿无限意道傍索笔强题诗温江县二瑞颂温江隷成都远王畿三千几百里有奇盖西南偏邑也政和二年夏六月有嘉禾产于严氏之圃凡二本是岁十二月复有甘露降于学宫之柏凡三日鄕以白县县以白府府遣从事即县覈状皆有实可复不诬辄具书若图上尚书省以闻诏下其副尚书礼部藏焉于是前县臣宗道驰书谕假彭山丞臣天惠曰盍颂诸臣对越北阙而奏颂曰于皇御极百志惟叙曰农而农曰士而士尔安尔宫尔宁尔亩恩诏数下仁滂德膴农饱以歌士喜式舞恊气从之祥嘏如雨廼产嘉禾以庆农扈廼降甘露以幸士子其庆伊何珠穗纷举俾尔瓯窭戸有亿秭其幸维何云液醲湑俾尔膏馥濡及婴孺维我哲后博临下土相彼多禾均此灵露道拜稽首诞告奔走惠拜稽首盱衡语语敢献稗官以賛蒙瞽刘拯拯字彦修宣州南陵人第进士元丰中爲监察御史徽宗朝累迁吏部尚书空心潭碧潭发幽石潇洒无纤尘寒光湛秋月有物难比伦离钩况无鱼千尺徒垂纶到此心已空何用濯我缨张商英商英字天觉号无尽居士蜀之新津人登进士第爲章惇所荐绍圣初累擢左司谏工部侍郎大观中厯尚书右仆射中书侍郎贬衡州复官卒赠少保谥文忠曾入党籍有无尽集孤愤吟青青一本桑下可百夫息泠泠一井泉上有千人汲千里以爲郡百里以爲邑生齿岂不繁敎化繄尔力何事北窗人叹此徒劳职畱题䕶国寺薄宦区区可叹嗟寂寥寒馆过村家神锥岂向囊中出宝劒聊凭醉后夸就禄勉持毛义檄读书空满惠生车掩关不识青春好一夜狂风已落花灵泉寺着法华合论作合道通爲七巻经默敎开眼示羣生不须天女添瓶水自有灵泉一派清中秋不见柯山客中秋月又圆夜来清滴露天末淡收烟念远情非俗凌虚骨欲仙素琴鸣此恨相与对婵娟读书灯小笼疎四面明纸罩孤灯自小共寒热相亲如友朋旧书曾徧照新烛莫相憎几爲吟诗苦畱光到夙兴猫白玉狻猊借锦茵写经湖上净名轩吾方大谬求前定尔亦何知不少喧出没任从仓内䑕鑚窥宁似槛中猿高眠永日长相对更约冬衾共足温华阳洞素虎班虬蹑紫烟几看沧海变桑田赤城玉笥寻眞后又到华阳第八天见山亭帘巻疎烟醉眼开浮云飞尽见崔嵬苦嗟霖雨遮藏久深谢清风引致来丹桂有时明月满旧山无路白猿哀禅僧指我眞空理心火茫然一夜灰青原山七祖塔一派青原出少林信衣到此只传心寻常示衆无人会尽向庐陵米价寻题睢阳五老图肃奉严韵德政调元向道闲天朝诏许实辞冠丹心耿耿悬象魏青史昭昭照玉桓晚节友贤阳凤暖老年忧世谷驹寒太平犹自存龟鑑后进仪刑仰慕看吴与与字可权漳浦人元丰五年进士余干令累迁奉议郎通判潮州白云亭高城顿崇冈上与白云遇昔贤此登临怀古得佳句结亭自何人岁月更已屡古篆仅存名頽檐飒将仆我来访遗踪环赏惬幽趣鸠工扶垫隍选木换隳蠹津梁五道人悉力愿相赴经营未终月突兀见翚翥英英苍梧云朝暮此屯聚时从南山来倏向高巖去去来本无心虚亭日新故因之望故鄕更识亲闱处南山互牵情凭阑目空注邹浩浩字志完常州晋陵人元丰五年进士擢右正言坐谏立刘后谪新州徽宗朝迁吏部侍郎再谪永州大观元年复直龙图阁卒入党籍高宗朝赠宝文阁学士谥曰忠有道鄕集送俞秀老归维扬踏雪驱驱原宪履御风猎猎老莱衣情投岂比钟山出兴尽还同剡水归炀帝池边松䕃远维摩室内烛光微携笻促席徜徉处应记当年接下机湖上杂咏荷叶如钱三月时幅巾藜杖一追随迩来胜事知多少惟有风标公子知过永州澹山巖作我入幽巖亦偶然初无消息与人传训狐戏学仙伽客一夜飞鸣报老禅弔仲殊长老逆行天莫测雉作渎中经沤灭风前质莲开火后形钵盂残蜜白炉篆冷烟青空有谁家曲人间得细听游酢酢字定夫建州建阳人嘉祐间以文行知名程明道典扶沟学招使肄业登元丰五年进士仕至监察御史厯知汉阳军和舒濠三州有集饯贺方囘分韵得归字邀客十分饮送君千里归情随緑水去目断白鸥飞松菊今应在风尘昔已非维舟后夜月能不重依依题河清县廨小院闲亭长薜萝鹿来穿径晚经过夕阳萧散簿书少窗里南山明月多水亭清溪一曲绕朱楼荷密风稠咽断流夹岸垂杨烟细细小桥流水即沧洲钟伷伷字少游又字公绪赣州龙南人元丰五年进士累官广西计度转运使进龙图阁学士兼本路安抚管句经畧使致仕有集龙南石玉巖万石结丛林萦囘鸟道深山高云漠漠洞古緑隂隂壁拥虬龙篆崖悬钟鼓音不须愁日暮胜景且追寻仵盘盘字艮翁终南人父信本军职终文思副使以䕃补借职元丰中监青州临淄酒税絶句太一峯前是我家满牀书籍旧生涯春城恋酒不归去老却碧桃无限花陈辅辅字辅之丹阳人少负俊才不事科举自号南郭子人称南郭先生访建康杨德逢题壁北山松粉未飘花白下风轻麦脚斜身似旧时王谢燕一年一度到君家湖上有作平湖共天远浸月坐寒光乗流溯荃壁棹舟寻葯房佳人折轻荷随风来珍香顾眄但微笑眉宇何清扬日暮共携手遥指烟中湘周邦彦邦彦字美成钱唐人邠之姪元丰中献汴都赋召爲太学正徽宗朝仕至徽猷阁待制提举大晟府出知顺昌府提举洞霄宫晚居明州卒自号清眞居士有文集过羊角哀左伯桃墓古交久沦丧末世尤反覆谷风歌焚轮黄鸟譬伐木永怀羊与左重义踰血属客行干楚王冬雪无斗粟倾粮活一士誓不俱死辱风云爲惨变鸟兽同踯躅角哀哭前途伯桃藁空谷终乗大夫车千骑下棺椟子长何所疑旧史刋不録独行贵茍难义侠轻杀戮虽云匪中制要可兴薄俗荒坟邻万鬼溘死皆碌碌何事荆将军掺戈相窘逐凤凰台危台飘尽碧梧花胜地凄凉属梵家凤入紫云招不得木鱼堂殿下饥鸦春帖子鸾辂青旗殿阁寛祠官奠璧下春坛晓开鱼钥朝衣集綵胜飘扬百辟冠春雨耕人扶耒语林丘花外时时落一鸥欲验春来多少雨野塘漫水可回舟曝日冬曦如村酿奇温止须臾行行正须此恋恋忽已无天赐白永乐城陷王湛曲眞夜缒以出眞持木爲兵且走且敌前陷大泽中顾其旁有马而白暂上驰去五鼓达米脂城因以得脱眞名其马爲天赐白蔡天启得其事于西人邀予同赋君不见书生镌羌勒兵入羌来薄城束练急蜡丸飞出辞大家帐下健儿纷雨泣凿沙到石终无水扰扰万人如渇蚁挽絙窃出两将军虏箭随来风掠耳道傍神马白雪毛噤口不嘶深夜逃忽闻汉语米脂下黑雾压城风怒号脱身归来对刀笔短衣射虎朝朝出自椎杂宝涂箭创心折骨惊如昨日谷城鲁公天下雄隂陵一跌兵力穷檥舟不渡谢亭长有何面目归江东将军偶生名已弱铁花暗涩龙文锷缟帐肥刍酬马恩闲望旄头向西落翟嗣宗嗣宗临淮尉偶见蜘蛛因成四韵织丝来徃疾如梭长爱腾空作网罗害物身心虽甚小漫天纲纪亦无多林间宿鸟应嫌汝帘下飞虫亦惧他莫学螳螂捕蝉勇须知黄雀奈君何陈传佐郎将林中生致佐郎将名王头颅十四五干德可禽嗟不谋同恶相济能包羞降书冉冉过中洲中军传唿笑点头蛮首算成勿药喜君臣称觞弭多垒元戎凯旋隔天水夜经桄榔趋决里驱将十万人性命换得交州数张纸魏泰泰字道辅襄阳人曾布之妇弟爲人无行而有口米元章称其与王平甫并爲诗豪崇观间章惇爲相欲官之不就有临汉隐居集东轩笔録隐居诗话挽王平甫海内文章杰朝廷亮直闻黄琼起处士子夏遽修文贝锦生迁怒江湖久离羣伤心王佐畧不得致华勲题黄鲁直集端求古人遗琢抉手不停方其得机羽往往失鹏鲸荆门别张天觉秋风十驿望台星想见冰壶照坐清零雨已囘公旦驾挽须聊听野王筝三朝元老心方壮四海苍生耳已倾白发故人来一别却归林下看昇平阙题博山烧沈水烟烬气不灭日暮向门前杨花散成雪寄米元章緑野风囘草偃波方塘疎雨净倾荷几年萧寺书红叶一日山隂换白鹅湘浦夕同要月醉洞湖还忆扣舷歌缁衣化尽故山去白发相思一倍多邵缉缉神宗朝提举淮南常平事题长兴吴城高台无地曲池平漂泊句吴宿古城一岸溼云沈夜色四山凉叶下秋声王无咎无咎字补之南城人官直讲游麻姑山仙軿昔日此流连气象辽辽尚宛然溪落断崖爲远瀑路从絶顶见平田千年芝有灵禽戏一洞云畱羽客眠已乐胜游尘境外况陪清论酒尊前刘谊谊字宜翁长兴人第进士元丰间广东江西提举常平官上疏论新法勒停隐茅山题黄山温泉山有灵砂泉色红涤除身垢信成功不除心上无明业只与山间衆水同居茅山作曾跨江西使者鞍旧言才上便休官三茅得梦全清瘦头发鬅鬙布袄寛赵彦若彦若字元考师民子以父任爲将作监簿元丰中厯官祕书监哲宗朝累擢礼部尚书翰林学士绍圣初贬安远军节度副使澧州安置卒与党籍有集端午帖子扬子江中方铸镜未央宫里更飞符菱花欲共朱灵合验尽神姦又得无周寿寿字李老一字元翁濂溪先生长子元丰五年进士初任吉州司戸次秀州知録终司封郎中题金粟寺菴清池带苍巘结构俯林麓扶疎竹外山相向隔罗縠老禅谢人境岁晚收白足谁聆跫然音息隐尚争逐道场坐千劫不媿桑下宿定中观潮汐绝事心已熟徐嘉言嘉言知海盐县事题金粟寺菴和前韵招提敞山嵒新菴隐嵒麓石沼引清流风漪皱文縠晴晖满虚室一水淡自足心明身宴闲境寂谁寻逐寒林带月行夜榻和云宿若欲问西来一斋饱秋熟赵大成闰中秋桂影中秋特地圆况当余闰魄澄鲜因怀胜赏初经月免使诗人叹隔年万象敛光增浩荡四溟收夜助婵娟鲜云清廊心田豫乗兴能无赋咏篇宋诗纪事巻二十八宋诗纪事卷二十九钦定四库全书宋诗纪事巻二十九钱塘厉鹗撰杜常常字正甫卫州人昭宪皇后族孙元丰中知郓州权发遣秦凤等路提刑厯官工部尚书题华清宫东别家山十六程晓来和月到华清朝元阁上西风急都入长杨作雨声夜雨晨霁柏叶青青栎叶红高低相倚弄秋风夜来雨后轻尘敛绣出骊山岭上宫温泉已去开元四百年此泉犹自响潺潺也知不愤当时事长作悲声恨禄山骊山渔阳烽燧起云间玉辈苍黄下此山何事君王自神武区区南渡鹿头关刘吉甫吉甫入元祐党籍爵里未详闻笛戍鼓停挝月五更呜呜巧作断肠声江南自是春来早吹到梅花梦也清陈一向一向桐庐人生元丰中题泰山灵巖寺石龟泉畔铁袈裟上有猿衔五色花见説道人时挂搭旋将青拂扫烟霞黄夷仲夷仲元丰中监察御史调王辟之高唐不是那高唐风物由来各异鄕若向此中求荐枕只应愁杀楚襄王杨损损字益老华隂人元丰中桂林郡僚七星山新开巖洞赋呈经畧龙图曾公阳巖高敞纳晨曦鹤驾云軿或可期神物雕镌元入妙人工开辟更增奇须知水石清凉处绝胜尘沙热恼时红斾碧幢劳小驻多慙主客滥追随彭次云次云吉水人元丰中桂林郡僚曾公巖和曾子宣安抚目击烟霞昼巻舒披榛敲石得蓬壶洞天日月千年久人世尘埃一点无灵药难寻云缥缈落花不见水萦纡使君凤阁翺翔近谩与东山作画图彭渊材渊材筠州人释惠洪觉范之叔句雨过温泉浴妃子露浓汤饼试何郎张绎绎字思叔寿安人以文名预鄕里计偕受业程伊川之门未及仕而卒寄友人有客厌事事洁身山之幽寒暑不相贷乃有卒岁忧有生此有事简之成赘疣澄江本无浪不如信虚舟六经力道要无以利心求一朝与理会万境眞天游伊水正清泠子行无滞畱西风昨夜至送子至中流落月洒残梦已看古岸头我病强送君是行良难俦异时青门下谁识东陵侯张励励字深道长乐人神宗朝官江淮制置发运使题张公翊清溪图九华郁兮江南山清溪下兮贯山间江北骛兮溪东旋浊汤汤兮清漫漫山几转兮水几盘近交臂兮远连环决天末兮浮云端齐之山兮秋之浦景晦明兮气吞吐草木蓊兮媚林莽绣屏张兮翠绡舞深窈窕兮幽掩隖雨吟猿兮风啸虎下凫鴈兮泳鲂鱮商之樯兮渔之罟互出没兮更散聚樵有舍兮梵有宇云巖阿兮棘樊圃翚连甍兮岸之浒弄潺湲兮櫂容与中横绝兮梁爲渡隐孤城兮其西去春之朝兮秋之夕风旣清兮月又白遐矫首兮俯陈迹携佳人兮不可得空望远兮中感百思悠悠兮情恻恻怅兴亡兮怀令昔独兹溪兮无终极嗟夫人兮摆尘滓遥徜徉兮玩云水移山川兮置窗几手舒巻兮千万里辀余车兮秣余马往其从兮山之下枻吾舟兮汎清泻乐鱼鸟兮放林野愿未适兮何爲者聊寓言兮公墨画钱祈父祈父失其名谢子瞻内翰浙西开府隽庭鸳鹭集珍羣病翮摧頽下九门罪戾我慙非昼锦囘翔公亦暂朱轓龚黄政化知应尔䕫契谋谟想自存李彦弼彦弼字端臣庐陵人元丰中桂州郡僚傲暑栖霞洞嵌窦栖霞敲虚转杓左骖鸾翼右耳凤箫爽排酷烈境邈氛嚣静者多妙于焉消摇张吉甫吉甫元丰中人见乌台诗案肖梅香江村招得玉妃魂化作金炉一炷云但觉清芬暗浮动不知碧篆已氤氲春收东阁帘初下梦想西湖被更熏眞似吾家雪溪上东风一夜隔篱闻王仲修仲修丞相珪之子元丰中登第官崇文院校书庆姪耆登第钖宴便倾光禄酒赐袍还照上林花衣冠盛事堪书日六世词科只一家宫词云娇烟嬾雨初晴环碧风轻细浪生尽日黄鹂不飞去万年枝上听箫声玉阑万朶牡丹开先摘姚黄献御杯翠幙重重围绕定料应蜂蜨不曾来玉箫声里酌玻璃风猎旍旗巻绛霓星渚月斜珠露重银河流水亦东西圣人独看临轩陛殿后双龙捧翠华明日集英排大宴御前先降出琵琶雪消宫殿苑梅芳晓漏声迟下建章天气清寒当腊日沈香甲煎赐诸房日沈天角晓星明上直妆成趁五更昨夜宣徽初进曲仙韶院里未知名送越帅程公辟一麾占得山川胜金纽新提左顾龟苍阙鬭龙辞日下红旌引骑照江湄剡溪月午何妨醉曲水春余好赋诗玉案天香携满袖锦衣谁似过鄕时赵汝砺汝砺官监察御史里行送越帅程公辟画舫参差看欲飞纷纷车马压尘泥右军笔墨空兰渚安道风流访剡溪白首得时归莫遽丹心怀国去犹稽月明会醉蓬莱阁应笑云霄自有梯曾孝宗送越帅程公辟虎符分镇浙江东舣櫂都门使斾雄双桨徘徊枌社日高牙揺曵剡溪风蓬莱阁䜩公书简贺监湖游狱榜空行听越民歌德政亟还青琐见旌忠王仲甫仲甫字明之岐公之从子少年以词赋登科无题黄金零落大刀头玉筯归期划到秋红锦寄鱼风逆浪碧箫吹凤月当楼伯劳知我经春别香蜡窥人一夜愁好去渡江千里梦满天梅雨是苏州苖时中时中字子中甬上人元丰中广南西路转运副使曾公巖和曾子宣安抚红斾寻幽东郭旁泉巖新得冠殊方一川气象天开作万古榛荆地蔽藏崖穴乍惊堂室辟榜名知与日星长异时人指溪桥水思爱还同召伯棠毛滂滂字泽民衢州人爲杭州法曹任满去抵富阳以词爲东坡所赏追还知名后乃出京卞之门尝知武康县政和中守嘉禾有东堂集夏夜毒暑弥三伏微凉起二更月窗风竹乱烟渚露荷倾溪上溪光照秋房娟然卧流萍水仙弄幽姿寄余汀洲情眷怀玉色子弄波濯尘缨夜寒有佳意属此泠然清响潭水面平铺映碧空夜深明月照龙宫猿啼未响潭先响一树花开两树红游翠峯寺隔墙杨栁舞腰斜傍砌鹅梨玉作花此地风光谁管领小诗收入长官家晓出定光寺晓出开霜坂饥乌啄麦畦山腰余雪瘦天面冷云低寒意梅花北禅心栢子西窗前借残月照我度前溪题余英馆故第园林改遗亭壁戸新垂虹一桥月夹绣两隄春花落俯流水乌啼怀故人凭阑看翠荇无意数游鳞下渚湖春渚连天阔春风夹岸香飞花渡水急垂栁向人长远岫分苍紫澄波映𣺌茫此身萍梗尔泊处即吾鄕句百里饱看红䆉稏一杯轻媿黑蜿蜒蔡载载字天任润州人肈之弟元丰中尝爲晋陵簿寻以荐改承事郎钱伸仲漆塘四咏结庐傍林泉偶与初心期佳处时自领未应鱼鸟知白云来何时英英冠山椒西风莫吹去使我心摇摇高人不惜地自种无边春莫随流水去恐污世间尘水行天地间万派同一指胡爲穿石来要洗巢由耳题胶山寺绣佛妙相夺天眞针针巧入神几多瞻佛者还想用心人盛次仲次仲元丰中翰林学士题慈溪普济寺松石小轩呈关彦长明府一松偃蹇苍龙蟠一石巉巖怒虎踞我来题作龙虎轩秖恐风云卷将去句看来天地不知夜飞入园林总是春陈律律政和人元丰八年进士龙溪令游洞霄山中古木隂隂拥涧深青山九锁极幽寻白云也似知人意飞落长松伴醉吟楼异异字试可鄞人元丰八年进士建中靖国初爲登封令累官徽猷阁直学士知平江府提举崇福宫嵩山二十四咏仆性嗜山水几成癖所至虽假馆僦舍莫不聚拳石环斗池终日玩观殆忘食寝一旦来令嵩阳正在清泉白石中始至数月讼庭清暇乃芟废圃凿芙蓉菡萏二池取余土筑台高五丈许名之揖山北面嵩岳西顾少室南望许由自余诸峯环拥轩槛于是居高远眺尽山川之形势暇日既作三十六峯赋以自广然仆旧闻嵩山二十四峯图经传记所不载求之土人亦莫知也一日观明大师李得柔胜之自京师来访迺得其名出道藏吴天师灵迹记厯东而西一一可指遂命画史图诸峯于仰嵩堂以证其名仆谓胜之曰二十四峯之名湮没久矣今自吾二人者发之不可无述也乃作嵩山二十四咏并命胜之作焉华盖峯华盖峯高未易穷扪参厯井到天中囘头却顾人间世但见羣青似小童玉女峯玉仙曾此驻云车日薄窗纱暎雪肤七字天书人不辨定知元女手中符青童峯斩新高髻掠云开翠色罗衣一样裁知有眞仙此中住故令天女捧书来玉镜峯皎皎冰盘莹百围广寒宫殿见依稀春山万叠浑如洗浮翠光中一镜飞宿少林寺六六仙峯遶佛居俗尘至此暂销除西来未悟禅师意北去还驰使者车五品封槐今尚在九年面壁昔何如心知一宿犹难觉花藏重寻贝叶书强渊明渊明字隐季至子元丰八年进士宣和中爲翰林学士承旨兼太子宾客卒赠资政殿学士谥文宪景钟颂宣和元年八月丁丑皇帝诏大晟作景钟是月二十五日钟成皇帝以身爲度以度起律以律审声以声制钟以钟出乐而乐宗焉于以祀天地飨鬼神朝万国罔不用又在廷之臣再拜稽首上颂明明天子以身爲度有景者钟衆乐所怙于昭于天乃眷斯顾扬于大廷罔不时序亿万斯年受天之祜薛昻昻字肈明钱唐人元丰八年进士附蔡京仕至尚书左丞靖康初责徽州居住湖堂一段风烟不可关出门满目是湖山昔人华厦今何在此日渔舟任自闲鳯观渐新霄汉上龙洲依旧水云间归来丘壑多幽趣愿与诸贤约往还陈祐祐字纯益仙井监人第进士建中靖国初爲右司谏入党籍编管归州赦还卒有集冬夜寒气侵人夜未央九门传令一声长庭除半露墙根雪月影斜分瓦壠霜朱京京字世昌南丰人举进士官太常博士元符初迁国子司业祥光寺山寺藏遗刻尘埃字半昬空挥岘首泪谁起谢公门白石千年像苍头五世孙他年想陈迹卜筑向云根俞紫芝紫芝字秀老金华人流寓扬州少有高行不娶游王荆公之门弟澹字清老志操修洁颇使酒有诗名敝帚集南涧月夕华髪念秋晩青灯怜夜长香团菊花露寒着橘林霜月在北窗底人行南涧傍婆娑不知去身世两相忘旅中谕怀白浪红尘二十春就中奔走费光隂有时俗事不称意无限好山都上心一面琴爲方外友数篇诗当橐中金会须将尔同归去家在碧溪烟树深咏草满目芊芊野渡头不知若箇解忘忧细随绿水侵离馆远带斜阳过别洲金谷园中荒映月石头城下碧连秋行人怅望王孙去买断金钗十二愁岁杪山中石乱云深客到稀鹤和残雪在高枝小轩日午贪浓睡门外春风过不知吴兴沽酒店穿斜巷出採莲船傍后门归翠霑城郭三千点清蘸楼台水一围松声万壑摇苍烟百滩度流水下有跨驴人萧萧吹冻耳钟山僧舍酬辟疆祕授同谒临川丞相时不期颜色偶然披緑葵自得山人味绛帐难求俗士知午磬唤囘幽枕梦夕阳催就小牕诗松毛桂叶山川路肯顾非公复是谁水村闲望画桡两两枕汀沙隔岸烟芜一望賖翡翠闲居眠藕叶鹭鸶别业在芦花溪云淡淡迷渔屋野斾翩翩露酒家可惜一绷眞水墨无人写得寄京华句莫怪野人经宿住白苹霜落蟹螯肥饶竦竦临川人下第投荆公又还垂翅下丹霄归指临川去路遥二顷荒田都卖郄要钱准备纳青苖龙太初咏沙茫茫黄出塞漠漠白铺汀鸟去风平篆潮囘日射星王邦宪客宛陵遇乡人作扬子江头杨栁春衣冠南渡多崩奔栁条弄色不忍见东西南北更堪论谁谓他鄕各异县岂知流落复相见青春作伴好还鄕爲问淮南米贵贱王复复洛人鄕贡进士官典郡正郎句早秋蝉有信多雨暑无权李愿愿官京东转运使四景楼纵目有佳处须登四景楼轮蹄喧市井桑谷暗郊丘翠盖云生里沧溟天尽头阑干知㡬曲徙倚恣清愁王忠玉忠玉失其名东坡集有与王忠玉游虎丘诗此刻但题忠玉同时又有马中玉未知孰是游华清畱絶句废宇頽垣不复新朝元辇道尽荆榛惟余一派温汤水长与行人洗路尘朱光庭光庭字公掞河南偃师人以父景䕃擢第从吕大防于长安幕府哲宗朝仕至右谏议大夫出知亳州徙潞州卒绍圣中追贬栁州别驾入党籍华清偶成骊山秀色古今同尽入诗人感慨中只徇霓裳一曲乐不知天下乐无穷吴雍雍字子中治平初平凉令元丰中爲秦帅登骊山阁畱诗山头羯鼓奏霓裳断送君王入醉鄕凭阁无言念兴废孤烟犹起泰陵傍宋诗纪事巻二十九宋诗纪事卷三十钦定四库全书宋诗纪事巻三十钱塘厉鹗撰刘季孙季孙字景文赠侍中平之子以左藏库副使爲两浙兵马都监苏轼荐其才除知隰州仕至文思副使有集题饶州酒务厅屏呢喃燕子语梁间底事来惊梦里闲説与傍人浑不解杖藜携酒看芝山次韵黄鲁直同游郭氏西园雨过西园物物佳栁风竹日掩葵花更无人迹宜清睡奈此池头一部蛙守关晨鸡三叫未开关畱住行人更解鞍却上月明高处立晓风吹面作清寒陪东坡中和堂赏月中和堂上月盛夏似高秋天泻银河水人披紫绮裘气飘闻赤壁语胜诵黄楼归袂接夫子适从何处游寄苏内翰倦压鳌头请左符笑寻颍尾爲西湖二三贤守去非远六一清风今不孤四海共知霜鬓满重阳曾插菊花无聚星堂上谁先到欲傍金樽倒玉壶题子瞻扬州借山亭给事风流在虚亭景趣闲全临故宫水尽致别州山峯势时相向岚光夜不还无时供胜赏厯厯白云间越山寺看泉龟溪有路莲花引鹫岭无时云雾生聊放一身畱舴艋不逢人处听泉声句诗书鲁国眞男子歌吹扬州作贵人贾收収号耘老乌程人有诗名喜饮酒其居有水阁曰浮晖李公择苏子瞻与之游倡酬极多苏去收作亭以怀苏名有诗一编号怀苏集题有美堂自刋宸画入云端神物应须䕶翠峦吴越不藏千里色斗牛常占一天寒四檐望尽囘头嬾万象搜来下笔难谁信静中疎拙意畧无踪迹到波澜和沈君与送蟹彭越孙多伏下风蝤蛑奴视敢称雄江湖纵养膏腴紫鼎镬终烹爪眼红嗍称呉儿牙似镀噼惭湖女手如葱独怜盘内秋脐实不比溪边夏殻空舒焕焕字尧文徐州敎授和苏子瞻观百歩洪原韵先生何人堪并席李郭相逢上舟日残霞明灭日脚沈水面浮光天一色磷磷石若铁林兵翻激奔冲精甲白岸头旌旗蔟五马一艣飞艎信东下入夜寒生波浪间汗衣如逐秋风干相忘河鱼元出没得性沙鸟鸣关关委蛇二龙乃神物游乐诸溪诚爲难筑台种栁恐不暇天下龙雨须公还颜几几字几圣钱塘人狱中寄酒友龟不灵身祸有胎刀从林甫笑中来忧惶囚系二十日辜负醺酣三百杯病鹤虽甘低羽翼罪龙尤欲望风雷诸豪但是知心友谁遣尊罍向北开句白日尊中短青山枕上高袁毂毂字公济鄞人试秩馆职首荐与东坡倡和次韵刘景文登介亭东南富山水所病在卑溽隂晴变朝暮梅雨大田足翰苑宴高堂金斚浮蚁緑清泠四座耳醉饱五经腹亭午登介亭萦纡俯山麓行路愁暍死是月丁初伏乗高瞰羣峯前后浪奔逐三吴在指掌百粤入双目汉忧分朱轓尧意注黄屋下舆曾未几传命甚邮速霸遂伏下风元白仰髙躅倡余而和汝谈笑唾珠玊所恨继者贫囊箱无寸幅刘侯世良将文史三冬读坐啸边骑却行歌燕旦哭儒将久寂寥断弦今日续所得最在诗铦利锋莫触唱酬黄巻上如响荅空谷王侯富方丈熊掌我所欲独馁不得饱中心但诚服许仲蔚仲蔚字子均杭之新城令曾和东坡十韵诗杜公井德地见图牒神机发杜棱寇围炎甚火壶渇冽于冰古邑桑田换云源鑑面澄如今风月夕煮茗诧山僧何去非去非字正臣浦城人累举对䇿称旨授左班殿直武学博士后以东坡荐授承奉郎司农寺丞通判庐州有集次韵翟公巽猩猩毛笔貎妍足巧语躯恶招歋歈赋形具人兽宁脱荆榛居肉尝登俎鼎饷餽传甘腴失计堕醉鄕顚踬无与扶柔毫传束缚航海归仙癯浴质逸少池摛藻知章湖杀身固有用赋芋从衆狙坐令宣城工无复夸栗须文房甲四宝万兎慙䝉肤数管友十年闭门赋三都之子信豪迈嗜学每致劬未冠游胶庠已推经行儒蓬山天禄阁峥嵘凌碧虚期予早登蹑同舍校鲁鱼何颃之颃之字斯举黄冈人从苏黄学观李伯时题阎立本西域图穷荒未信子年欺自笑山林老一枝海上尝思龟㱿巻天涯欲化鸟工窥丹青阎令如曾到风俗张骞旧独知公喜着书尤博雅山经暇日补残遗句身到瀛洲须命好官称庾氏莫言卑长安古碑用乐石虿尾银钩擅精密缺讹横道己足哀况复镌裁代甎甓有如天呉及紫凤顚倒在衣吁可惜邵迎迎高邮人登进士句盐豉调羮金液腻橙韲荐鲙玉丝肥王祐祐官礼部侍郎出守长沙奉诏祷南岳访魏夫人坛得异人率子廉东坡作率子廉传赠率子廉下瞰虚空临绝涧上排烟雾倚山巓四边险绝无猨鸟独卧深云二十年朱炎答讲僧四大不须先后觉六根还向用时空难将语默呈师敎只在寻常语默中刘賔賔官至太傅郢州白雪楼江上楼高十二梯梯登偏与白云齐人从别浦经时去天向平芜尽眼低寒色不堪长黯黯秋光无奈更凄凄阑干曲尽愁无尽水正东流日正西朱适句烧残红烛客未起歌断一声尘绕梁侯穆穆字清叔汝阳人寒食饮梨花下共饮梨花下梨花插满头清香来玉树白蚁泛金瓯妆靓青娥妒光凝粉黛羞年年寒食夜吟遶不胜愁陈智夫智失襄阳人长于歌诗遇异人授吐纳之术佳句多于梦中得之句花笑似畱客鸟啼如唤人野花临水数枝恨芳草连天千里情刘郛郛青州推官谐谑诗坐上若有一点红斗筲之器饮千钟坐上若无油木梳烹龙庖凤都成虚胡志道夜宿仙都山闻松声作仙都古洞天云阙高嵲嵲新宫欣然成碧瓦灿鳞列我时宿琳房六月失烦热松声起中夜梦枕忽惊辍天籁鸣虚徐玉箫递泠彻凤歌谐律吕鹤舞想应节安知非羣仙宴罢揺佩玦从来筝笛耳一洗万相灭黄帝祠宇李阳冰篆在缙云山李侯神仙才宇宙在其手古篆夸雄奇铁柱贯金钮标榜黄帝祠字画气浑厚想当落笔时云梦吞八九每传风雨夜蜿蜿龙蛇走光怪发巖窦草木润不朽鬼物烦撝诃一旦忽失守随烟遽飞腾无复世间有因访山中人石刻尚仍旧谁能一新之易若运诸肘胡份份字子文缙云人官国子司业仙都山鸟道盘空上松根抱石生羽人分两舍鸡犬自闻声李士举士举官浙运使过仙都徐氏山居四海无尘战马闲稻粱桑柘緑回环不知尽是君王力华屋重重对好山郭瑄瑄官泾州监副泾州怀古危坡下尽见残墉势扼长川万古雄泾水无泥分畎浍囘山有脉自崆峒唐文曾祀龙君庙汉武犹存阿母宫更喜笔峯青翠处雨余疑是画图中叶集之送李道父辟大名司録李侯江南英身老自藏器读书尽百纸落笔必千字况兼熊豹姿特负纵横志凄其望高躅异世犹一致大名国北门自昔雄元帅名贤愼柬拔荐引必同类操持纪纲地实借循良吏要成百鍊刚小大须厯试李膺仲题自画芦雁晚来无事理扁舟吹起骚人漫浪愁过雁飞鸿三两字淡烟寒日荻花秋王山山魏人荅盈盈长歌东风艳艳桃李松花园春入屠酥浓龙脑透缕鲛绡红鸳鸯十二罗芙蓉盈盈初见十五六眉试青膏鬓垂緑道字不正娇满怀学得襄阳大隄曲阿母偏怜掌上看自此风流难管束莺啄含桃未嚥时便会郎时风动竹日高一丈罗窗晚啼鸟压花新睡短腻云纤指摆还偏半被可怜畱翠暖淡黄衫袖仙衣轻红玉栏干䊋粉浅酒痕落腮梅忍寒春羞入眼横波艳一缕未消山枕红斜睇整衣移步嬾才如韩寿潘安亚掷果窃香心暗嫁小花静院酒阑珊别有私言银烛下帘声浪皱金泥额六尺牙牀罗帐窄钗横啼笑两不分厯尽风期腰一搦若敎飞上九天歌一声自可倾人国娇多必是春工与有能动人情几许前年按舞使君筵睡起忍羞头不举凤凰箫冷曲成迟凝醉桃花过风雨阿盈阿盈听我语劝君休向阳台住一生纵得楚王怜宋玉才多谁解赋洛阳无限青楼女袖笼红牙金凤缕春衫粉面谁家郎只把黄金买歌舞就中薄倖五陵儿一日怜新弃如土云零雨落正堪悲室入他人梦来去浣花溪上海棠湾薛涛朱戸皆金镮韦皋笔逸玳瑁落张佑盏滑琉璃干压倒念奴价百倍兴来竒怪生毫端醉眸觑纸聊一扫落花飞雪声漫漫梦得见之为改观乐天更敢寻常看花间不肯下翠幕竟日烜赫罗雕鞍扫眉涂粉迨七十老大始顶菖蒲冠至今愁人锦江口秋蛬露草孤坟寒盈盈大雅眞可惜尔身此后不可得满天风月独倚栏醉岸浓云唿佚墨久之不见予心忆高城去天无几尺斜阳衔山云半红远水无风天一碧望眼空遥沈翠翼银河易阔天南北瘦尽休文带眼移忍向小楼清泪滴弔盈盈浮世繁华一梦休登临因忆昔年游人归依旧野花笑玉冷几经坟树秋风月过情须感慨江山多恨即迟畱如今纵拟夸才思事往情多特地愁王崇崇字极之送王才元入京渭城杨栁已青青强驻行人听渭城不问使车归路远且从芦酒满杯倾相逢洮塞休兵后此去秦川照眼明若立螭头前借箸且敎充国事春耕王禹钖句打叶雨拳随手重吹凉风口逐人来李孝伯晚泊凤凰驿次韵蒋颖叔维舟亭下号三湾万叠青山一水间偏爱澄江照天碧飞来几片白云闲唐默默字存中会稽人陆农师列爲上客每爱其诗句茅屋不闻雪纸窗宜读书山林误採枪旗信却怪枝头雪未消莫似君家三十五时来不寄一行书黄嗣徽题宋复古郎中画山水匣有瑶琴箧有书栖迟犹未卜吾庐主人况是丹青手乞取生涯似画图方泽武昌阻风江上春风畱客舟无穷归思满东流与君尽日闲临水贪看飞花忘却愁张轸句山晓月初上江鸣潮欲来宋诗纪事巻三十宋诗纪事卷三十一钦定四库全书宋诗纪事巻三十一钱塘厉鹗撰吕川川字里未详吕吉甫知维扬日卖诗于市赠致仕郭朝仪漫道任公钓有神六鳌无迹海生尘争如静卧南窗下兰菊任争秋与春张颂颂字公美颍昌人举进士不第句人散秋千闲挂月露零蝴蜨冷眠风徐璹璹字全父少年登科晚益流落终武义县主簿春日醉中作惊雷殷殷南山曲一夜山前春雨足美人睡起怯余寒衣褪香消红减玉朝云霭霭弄情态野柳狂风无管束东风也自足春情吹破一溪烟水绿薛绍彭绍彭字道祖号翠微居士长安人定武帅薛向师正之子米元章书画友云顶山山压重峯首寺占紫云顶西游金泉来登山缓归轸昨暮下三学出谷已延颈山名高劒外回首陋前岭跻攀困难到頼此昼亦永巍巍石城出歩歩松径引靑霄屋万楹下俯二川境玉垒连金雁西轩列阡畛靑城与岷峨天际暮云隐少城白烟里水墨淡微影江流一练带不复辨渔艇东惭梓泽隘右喜锦川㢠磐陀石不转枯枿弄芒颖四更月未出蕙帐天风𦂳客行弊帤垢到此凡虑屏暂时方外游聊惬素心静明朝武江路拘窘逐炎景左绵山中多靑松风俗贱之止供樵㸑之用郡斋僧刹不见一本余过而太息辄讽通守晋伯移植佳处使人知爲可贵东川距县百里余入境遂不复有晋伯因以爲惠沿流而来至此皆活作诗述谢并代简师道史君绍彭上越王楼下种成行濯濯分来一苇杭偃盖可须千岁榦封条已傲九秋霜含风便有笙竽韵带雨偏垂玉露光免作㸑烟茅屋底华轩自在拂云长和巨济韵通泉字法出官奴日日临池恨不如双鲤可无轻素练数行惟作硬黄书鄕关何处三秦路马足经年万里余多谢玉华宫畔客新诗未觉故人疎句曾梦春塘题碧草偶来雾夕看红蕖晓露凝芜迳斜阳满画桥不眠听竹雨高卧枕风湍去意已轻千里陌深杯难醉九廻肠灞陵叶落秋风里忍对霜天数雁行王谹谹字稚川与黄山谷倡和书旅邸壁雁外无书爲客久蛬边有梦到家多画堂玉佩萦云响不及桃源欸乃歌蒋扩扩字充之送邓德甫高谈耳冷几经秋解后长沙得少畱莫畏洞庭风浪险主翁元是济川舟吕由庚由庚诲之子句地下若逢中执法爲言今日再昇平郑景望景望湘山人生元丰元祐闲有䝉斋笔谈在颍州作城头晓漏鸣丁丁窗闲月落郄未眀衡阳归雁过欲尽汝南荒鸡初一鸣悠悠断梦了不记草草微吟还独成人生得意须几许一睡稍足无余情郑周卿周卿襄邑人公肃右丞之孙知郓州中都县句鹤归空有恨云散本无心杨万毕万毕字通一淇州人句千里暮云山已黑一灯孤馆酒初醒史骧骧字思远句花分先后畱春久地带东南见月多令狐挺题相思河谁把相思号此河塞垣车马往来多只应自古征人泪洒向空川作逝波鲁千之题崇明寺心情稍觉难如旧胜迹依然日月新鹤怨猨惊嗟往事再来山色似迎人许元祐风水洞野寺依山立松桥避石斜壊梁飞白蚁枯木挂靑蛇道路悲蓬转功名惜鬓华聊将洞中水试洗眼前花周弁临海净土院一径森森入翠微翠微深处见禅扉倚云殿阁光相照蔽日松杉碧四围竹引㵎泉寒遶屋雨蒸山霭润侵衣十年游宦今重到景物依前旧识稀阎钦受钦受官御史㝛瀛州高唐馆借问襄王安在哉山川此地胜阳台今朝寓㝛高唐馆神女何曾入梦来阎伯才句鱼贯羸师堪坐缚尔时可叹蜀无人张冕冕官翰林学士海棠海棠栽植徧尘寰未必成都欲咏难山木𤓰开千颗颗水林檎发一攒攒初疑红豆争头缀忽觉燕脂衆手丸西蜀人家根墢小南荆官舎树枝寛髙穿羣木无因蔽平倚危楼最好看十亩园林浑似火数方池面悉如丹锦袍万丈仍连袂珠被齐光更合欢风袅细腰妆正罢露晞铜雀涙新干晨曦逺借彤云暖秋魄㣲侵甲帐寒㑹䜩岂劳供幄幙採香应见费龙檀秾烧游女青丝发殷染妖姬白玉冠賔席半移隈茜绶使车多热蔟雕鞍层层排朶萦飞蜨密密交柯宿翠翰诗客早慙矜缕管画工谁敢衒霜纨本期相伴千场醉可忍轻邀百卉残川路尚移随迅濑蕃盘犹折出长澜飘零綘雪深盈尺收拾晴霞散结团时去独应贤者识色空潜有达人观谱爲仙子终须美实作寒梅况不酸五六年来离别恨春宵频梦石台盘元溥溥字泉鄕宜兴人号耘轩岁后书懐他鄕故鄕老若此新岁旧岁穷依然烹茶但有二升水沽酒初无三百钱徐范过太行山路绕羊肠蹑屐齐万山金碧总堪题举头日月中天近极目干坤五岳低自笑盐车骐骥厄谁怜枳棘凤皇栖欲投古寺禅房㝛喜见僧归落日西晁元忠西归安得龙山潮驾回安河水水从楼前来中有美人泪人生髙唐观有情何能己徐评评新城邑令宁国院岑寂千山曲萦纡一径微楼台靑嶂合窗戸乱云飞野色侵僧衲池光射客衣偶来修吏隐到此益忘机周式式成都人句花前嫫母丑雪里屈原醒珠帘绣户迟迟日柳絮梨花寂寂春查许国许国字匪躬海陵人官奉议郎侨居荆南鸣弦峯木叶萧萧江水淸幅巾藜杖遶山行忽然行到山深处听得鸣弦一两声王观国观国长沙人着学林题北巖院云巖乱石潄寒泉通夕泉声到枕边宛似昔年严濑口五更风雨㝛溪船陈古过武侯庙羣雄角逐自驱除邂逅眞龙起畏途材并管萧非亚匹气吞曹马直庸奴两朝冠盖尊元老千载风云屈壮图天欲鼎分终割据可怜忧国竟捐躯王润之润之字德玉山阴人宝林寺支公曾驻钖规矩旧丛林飞鼠殿堂古灵鳗井穴深磬声来竹外塔影卧池阴幸有相知客时时过我吟王子思表兄丁行之俾予作山水一轴秃发管城书不中麝煤满砚随轻浓烟云变怪本无定丹靑故匪能形容解衣盘礴无人久妙迹于今复何有挥毫要使眞宰泣叹息初非痴絶手辽东有人丁令威去家得仙今暂归上界繁华异丘壑安得长林大麓长追随联翩大轴要予写敲冰不在鹅溪下吾旣不能爲乔松直干摩苍天又不能爲小童一线飞纸鸢万里江山入平远映取画师阎立本何源秀才爲余画山水图觅诗孤峯特立何巉巉势与霄汉高相参左蟠右列分岭岫俨如至尊朝子男怪予蜗室不函丈欲有异境超尘凡素嫌挂壁故妥帖平地作此千嵌巖云蒸雾结深莫测长林大麓乱不芟想当变怪蛰龙虎中有窟穴谁能探将崩未崩江动石欲去不去风满帆山坳林缺见天际隐约万里横烟岚嗟予质性素山野视此丘壑心益耽斗升之粟眞秣莝野马垂耳就辔衔西山爽气日在望吏卒侍侧严若监靑鞵布韤弃不着谁令自苦披靑衫颇羞渔父驻短櫂似笑大夫新被谗寄言鸟兽傥可侣吾将从汝栖林峦陈远长桥玩月世间八月十五夜何处楼台得月多不及吴江桥上望水晶宫殿揖嫦娥曾晦之晦之南丰人次唐彦猷顾亭林韵烟雨三家市黄门卜此居着书千纸在祠宇几椽疎潮汐成今古牛羊有里墟举兵鉏逆节风烈照无余苏文饶文饶官大监鸿沟置俎均牢彘峩冠信沐猴方矜几上肉己堕幄中筹海岳归三尺衣冠閟一丘路人犹指示上下是鸿沟春晚芳草莫寻游处迹好花空认折残枝啼莺似怨归何速舞蜨应怜出太迟傅子容题杨汝士玉蘂帖比玚更矾总未佳要须博物是张华因观异代前贤帖知是唐昌玉蘂花郑犹咏王子安应城新亭一簪华髪一牀书尽日新亭适意无莫道长安天様远长安自不厌江湖前年谏猎出长杨乞得新亭作醉鄕好把靑衫送酒媪从敎人识御炉香宋翰题涪陵郡锦绣洲犹在熊罴梦已无文风齐两蜀仙洞接三都白石从天设靑崖见地图荔支妃子国不复曩时输傅翼翼永丰令猨峤参差茅屋带村烟驿路﨑岖石岸边风物尽成三谷景溪山分断七闽天夜猨乗月悲霜树秋石和云泻㵎泉谢守来游已千载何人能爲续佳篇史沆沆早登进士第坐事迁谪而死平生好持人短长世以凶人目之虽古人亦妄肆诋訾云题琵琶亭坐上骚人虽有泪江边寡妇不难欺若使王涯闻此曲织罗应过赏花诗李冲元过姑孰作琉璃万顷碧如堆画栋连云戸牖开晴嶂势吞三楚尽暮潮声带九江来六朝寂莫惟流水孤垒荒凉只旧台惆怅骑鲸人已老夜船空棹月明廻房伟访古访古城西话劫灰子云相如安在哉成都万事变亦尽惟有石笋双崔嵬马彝次吴江驿兰舟东下泊吴江暂寄邮亭看渺茫鲁望旧踪追感叹季鹰前事入思量当轩雨过峯峦秀隔岸风来橘柚香散髪未能归未遂鲈鱼时节负秋光柳伯达题濮公仙洞昔日何人占弋山波光岚翠照淮湾佩兰隐者今何在炼石仙人去不还绿水渡头空自急白云岭上至今闲高峯张令祠邉望古井荒城半草间何泳送成都䕶戎韩舍人戎符重析引丝言愼简长才䕶外藩三戟传荣存北第二城分职俯南原严墀密侍亲中扆危栈前驱属左鞬江泊夜声频度枕山行晴碧互迎轩歌骊暂怆朋游远叱驭都忘暑气烦仄席正求诗礼帅诏归非久俟东辕范祥送成都䕶戎韩舍人全蜀兵符重霄宸注念劳临戎号人杰分组得时髦军府威名播斋坛世阀高厯桥题驷马扬斾启三刀矍铄前谋大澄清此志豪忠臣希子贡民颂继王裦腊市繁千盖春江涨万艘浣溪云粉薄公暇废援毫蔡若水若水库部员外郎麻源灵丰祠偶因乞雨到麻源碧㵎萦纡乱石间未省谢公吟赏后更谁乗月弄潺湲王子韶子韶字圣美太原人举进士厯礼部员外郎哲宗朝进祕书监拜集贤殿修撰知明州卒神宗皇帝挽词宝饵方叽玉金盘忽造冰周人悲地拆杞国怨天崩杳雾霾隂月鲵膏耿夜灯伤心歌舞妓洒血望西陵脱屣人寰忽上天投渊果熟会羣仙帐宫云暝龙爲驾缀幄天寒鹤记年万里出师轻卫霍一朝行事付谈迁功名半古升遐早独抱遗弓涕泫然阎伯敏朝云峯山头行云自朝朝阳台暮色连云霄朝来暮去变云雨送老行客无回桡净坛峯山头枝枝竹埽坛舟子竹枝歌上滩炷香上庙掷杯珓但乞如愿舟平安起云峯钗头袅娜山花枝帬尾旧缬山麻衣朝随云起採薪去暮趁女伴穿云归陈纯纯字元朴莆田人游桃源与三仙女倡和中秋月和桃源夫人仙源尝误到羇思正萧然秋静夜方静月圆人更圆清尊歌越调仙棹泛晴川幽意知多少重重类楚绵饶师道师道南城人游麻姑山拂晓旌幢远访眞洞中和气一番新争迎谢守同游客尽是方平旧会人山峭亭台多占月地灵风物只如春淸欢何必笙簧助自有红泉碧㵎邻阎孝忠题黄相山东带连山接五羊西分郴水下三湘路人到此休南去岭外千峯尽瘴鄕查仲本温泉浴罢临泉一整冠令人搔首忆长安御汤摇荡双龙影疑是羣羌蔟马鞍宋诗纪事巻三十一宋诗纪事卷三十二钦定四库全书宋诗纪事巻三十二钱塘厉鹗撰许景衡景衡字少伊温州瑞安人元祐元年进士高宗朝官至御史中丞迁尚书左丞罢爲资政殿学士提举洞霄宫卒谥忠简有横塘集寸碧亭杖履寻常行乐处不论小迳与幽亭谁知苍莽千峯外尚有仙山一㸃靑登仙巖寺龙穴梅潭抱岭斜忆曾同试雨前茶稍须林壑开云叶便倩儿童汲井花一别仙山空梦寐三年邉塞走尘沙合须觅片闲田地邻舍如侬有几家鲁百能百能吴兴人元祐元年进士醉仙崖高倚靑冥揖酒星山崖谁作醉仙形从来天地爲衾枕应笑人间有独醒李廌廌字方叔阳翟人少以文字见知于苏轼元祐初轼知举意在必得廌以魁多士及考章援程文以爲廌无疑遂以爲魁旣拆号怅然出院荐竟无成而卒有济南集友人董耘馈长沙猫笋廌以享太史公太史公辄作诗爲贶因笋寓意且以爲赠耳廌卽和之亦以寓自兴之意且述前相知之情焉节藏泥滓气凌空荐俎宁知肉味重未许韦编充简䇿已胜丝委诳蛟龙短萌任逐霜刀重美榦须烦雪壤封他日要令高士爱不应常共宰夫供观呉正献眞次公不许画麒麟孝宣妙选知名臣拜公之像想风度乃是云台子颜之文孙元丰天子建原庙玉宇万栋临端门累朝名臣俨冠劒列圣御坐开干坤修廊祕殿锁春色彷彿音容皆骏奔相君相业皆元元旂常彜鼎定书勋仪形在殁侍神考英气噩噩凝天阍嗣皇方思服美欲考辟公观列文君传兹图落人世世人遂得知瑜璠吾知袁公固有后能平楚狱竟无冤召公甘棠犹不伐卫武之徳谁能谖君不见温公之像满人间愿广此图令并传寒食千株密炬出严闉走马天街赐近臣我亦茅檐自鑚燧煨针烧艾检铜人飮襄阳沈氏家醉题侍儿小莹羣帯旋剪香罗列地垂娇红嫩绿写珠玑花前欲作重重结系定春光不放归骊上歌君门如天深九重君王如帝坐法宫人生难处是安稳何爲来此骊山中复道连云接金阙楼观隐隐横翠红林深谷暗迷八骏朝东暮西劳六龙六龙西幸峩眉栈悲风便入华清院霓裳萧散羽衣空麋鹿来游虚市变我上朝元春半老满地落花人不埽羯鼔楼高挂夕阳长生殿古生青草可怜呉楚两醯鸡筑台未就已堪悲长杨五柞汉幸免江都楼成隋自迷由来流连多丧徳宴安鸩毒因奢惑三风十愆古所戒不必骊山可亡国游宝应寺雨后秋风入翠微我来仍値晚凉时山遮日脚斜阳早云碍钟声出谷迟故国空余烟冉冉旧宫何在黍离离兴亡满眼无人语独倚阑干默自知刘延世延世字述之临江人公是先生犹子少有盛名元祐初游太学不得志筑堂讲业名曰抱瓮自题墨竹酷爱此君心常将墨点眞毫端虽在手难写淡精神翡翠避人忽起鸣衣桁掠水飞来立钓矶静处欲畱看不足翠光点破夕阳归和孙公索酒紫貂寒拥鼻绿螘细侵脣莲烛当时事壶头此日春种竹梅蒸方过有余润竹醉由来自古云掘地聊栽数竿竹开帘还当一溪云句静室焚香盘膝坐长廊看画散衣行王履履字坦翁开封人元祐初从父景琚南郊恩爲三班奉职元符上书编置新州入党籍靖康初除相州观察使扈驾被留死之临难歌矫首向天兮天卒无言忠臣效死兮死亦何愆喻陟贺岷州太守种谊破鬼章周后持盈日戎夷负固年庙谋期必胜阃畧制于先不假天山箭行闻杕杜篇凯还俘馘献图像有凌烟王纯臣贺岷州太守种谊破鬼章黄尘匹马㨗书来且喜洮东破虏廻纵使濮西功第一未闻生缚七渠魁郑至道至道莆田人伯玉之孙元祐二年以雄州防御推官知天台县爲政寛简邑人悦服秩满扳恋因家于台今广龙郑乃其裔也刘阮洞采药归来世代賖洞门方此扫烟霞碧流淸泚弄明月翠巘高低飘落花芳草已迷当日路白云空想旧人家自慙不是浮觞侣漫向人前醉㡌斜王公亮公亮字明远句足谷医还验占桑梦巳灵范子正子正忠宣公纯仁长子孔林汉陵玉匣尽秦山银海空干戈百世后独究先圣宫树有千年色门无数仞崇盛徳包覆载遂顺因所宗坐若颜闵后颇闻邹鲁风抚膺感遗言零落涕霑胸寄季颜师颜谪齐州历下故人今何在音书又已隔寒暄多年别后纷纷事何日尊前细细论忍见风霜摧羽翮空敎江汉泻词源圣朝寛大超前古卽有恩光照覆盆范致虚致虚字谦叔建阳人元祐三年进士徽宗朝爲尚书左丞靖康中知京兆府高宗卽位终资政殿学士汎松江黛泼峯峦安用染镜澄湖靣不须磨已惊张翰鲈如玉想见西施髻似螺目断楼高知水濶云开山尽见天多吾家本是烟波主好律渔翁一曲歌赵宗印宗印汾州孝义人少爲僧范致虚令还俗授河东制置使提义兵所向辄下王师败于富平恸哭入华山不知所终题佛刹七十劳生西复东鄕关在念感飘蓬大辽半岁九分尽全晋一年千里空周召已亡无善政蔡童虽死有余风华阴乞食商山去巖谷幽寻四老翁刘焘焘字无言长兴人谊之子元祐三年进士仕爲祕阁修撰有见南山集同友人汎舟至仁王寺靑秧出水细于鍼嫩叶初齐绿未深又是一年春欲尽杖藜乗兴足幽寻题召伯埭斗野亭地势如披掌天形似覆盘三星罗戸牖北斗挂阑干晚色芙蕖静秋香桂子寒更无山碍眼剰觉水云寛罨画溪竹林深处杜鹃啼两岸靑靑草色齐欲识人间真罨画朱藤倒影入清溪㝛华严院夜㝛雾山雾晨茹芝山芝年来嗜好衰但与靑山宜登临意未惬出戸车已脂王事有期程爱山岂余私﨑岖田野间食寝将安之天寒未落日税驾忽在兹二山已陈迹兹处尤新竒翠竹与黄花一一对山扉对景自忘言若与予心期眠云饱山色那得困与饥山僧喜我来迎我畱新诗我有爱山癖山僧知不知郭三益三益字愼求常州人元祐三年进士仙居令靖康间湖南安抚建炎初同知枢宻院事题仙居南峯寺蓝光轩山光竹影交寒辉下有碧浸吹涟漪沙痕隐隐白鸟去石声凿凿扁舟归芝兰发香禅味远云雾吐秀人家稀须知春事不可挽杜鹃已遶林中飞寒巖道人栖碧山云居在空曲十年海潮音外物缘已熟更寻妙高顶超然具幽筑古木揷空靑寒筠抱巖绿时携贝叶书歩入深林读云衣冷萧条静对含烟玉客来境非喧客去境自足宵眼䕶神虎昼引穿花鹿庵中三昧语药我贪痴毒何当脱双凫藜杖追高躅马存存字子才鄱阳人因慕徐节孝道德寓楚州卒业于其门元祐三年进士爲越州观察推官有集长淮谣长淮之水青如苔行人但觉心眼开湘江岂无水鱼腹忠魂埋但见愁云结雨猿声哀浙江岂无水䲭革漂胥骸但见潮头怒气如山来孤臣词客到江上何以寛心懐长淮之水遶楚流先生家住淮上头黄金万斛浴明月碧玉一片含淸秋酒花入靣歌一曲淮上百物无闲愁句可怜一觉登天梦不梦商巖梦櫂郎孙发发字妙仲元祐三年进士崇仁尉絶句林亭长夏爱重阴来引茶瓯一散襟忽去郄来蜂个个自啼还住乌深深太史章章德清人元祐三年进士题宴坐石白云曾罩定中身石上云归不见人应有山神长守䕶松风时爲埽埃尘张壆字子厚武进人元祐三年进士甲科养亲不仕苏轼荐爲校书郎不出崇宁初赐处士号卒谥正素梦中作楚崃云娇宋玉愁月明溪净印银钩襄王定是思前梦又抱霞衾上玉楼送吕子进篱鷃云鹏各有程匆匆送别未忘情恨君不在篷笼底共听萧萧夜雨声宗泽泽字汝霖婺州义乌人元祐六年进士靖康元年知磁州勤王兵起康王以泽爲副元师建炎间累迁延康殿学士京城畱守兼开封尹连结诸路义兵方克日渡河力请上还京爲黄潜善汪伯彦所沮忧愤疽发背卒赠观文殿学士谥忠简有集华隂道上二絶烟遮晃目初凝雪日映斓斑却是花马度急流行小崦柳丝如织暎人家菅茅作屋几家居云碓风帘路不纡坡侧杏花溪畔柳分明摩诘辋川图至洛都人士女各纷华列肆飞楼事事嘉政恐皇都无此致万家流水一城花朱之纯之纯华亭人元祐六年进士自题谷阳园湖斋平湖十顷水汪洋得意茅斋且屈藏园种小桃今结子池栽翠芰更闻香六龟已兆千年瑞双鹤看呈八月祥居此翛然忘世味此心尤嬾去龙阳欧阳辟辟字晦夫桂州灵川人从学于梅圣俞元祐六年进士任石康令寄京师画院待诏王公器有唐画癖唯王维自谓前身应画师君今画祖躐神奥权敌造化争分持君今画品到神处祖身再生何异疑宋唐相距更累代典型尚在宁少隳正恐声名出祖上况早力学工文词曩吟佳句毎记忆一字可买堪贫羸天地两间府万物物物图绘畧不遗飞潜动植出把握臻幽造妙穷豪丝顾堂陆室墙数仞直发门鐍深探窥人间流落已足贵况蔑国手展设施景灵九殿初缔构九屏愽选丹靑竒睿㫖属君亟应命牡丹孔雀他无爲雕阑丑石要杰怪议敢共事才郭熙屏间散布十八种烂然逼眞生羽仪南徐西赵不复数宸翰㸃赐收高赀慈圣光献升仙际睟容将貌精者谁都城名辈皆缩手君特奉诏趋宫闱重瞳背泪亲睠瞩一笔立就难动移上心中惬愈增恸金口由此皆叹咨禁庭内外曰唯肖进秩一等跻官资圣表神踪閟天上盛美空传万一知考牧一图最卓絶羊牛尔牧俱来思羊羣三百牛九十角耳溼讹寝宜聚无鬬触形甚泽驯扰毕来肱以麾地从善利畜得所或升降或飮池牧人负糇荷蓑笠可御暑雨仍御饥薪蒸用足尚余力博取禽兽雄与雌纷纷事物已曲尽亡一不合无羊诗丰年富庶义亦备举目如在宣王时前视未有后鲜俪独歩讵肻容并驰不见古人岂君恨但恨古人不见之琅玕碾轴蜀锦褾贤王宝祕轻瓌琦鉅公名卿竞题䟦锋起议论夸渊微我始邻居久结好草庐对雪传孱衰乔松痩竹旁掩映梅花半拆临涧湄素琴横榻书满架绿瓶注酒倾椰巵罏灰不识炭火烬坐拥绦褐峩接䍦筵前凌乱舞六出笔冻砚底方生斯女奴瞰窗不避冷青帬赤脚了髪垂我无泉石营此景君画虽巧令人悲十年远别如梦寐此图岀处尝自随去春京国重㑹合愈见极艺观忘疲矜我孜孜嗜盆笃爲作秋江四鹭鸶芙蓉照波荫寒菊芰菼猎猎西风吹感君赠我潇洒意意劝把钓江湖归烟澜素濶无寸尺今纵见劝归已迟君嗟五十眼力减将亦谋隐长掩扉我拟更求冬月景知君老笔尚能挥杨朏朏字持王闽人元祐六年进士终建宁军节度书记入党籍玉泉院荔支轩曾观荔支图几费丹青妆能红能紫亦能緑不能写作天然香曾读荔支谱品品堪第一较量滋味论高低大抵闻名不闻实我疑眞宰推化工安排百果分番红杏梅桃李不足数先敎碌碌随春风锦囊玉液相浑沦百果让作东南元别有眞香与色味一时分付荔支轩秦觏觏字少章观弟元祐六年进士调临安簿和王直方夜坐帏幔高深夜漏长颇从诗酒傲冰霜烛花渐暗人初睡金兽无烟却有香呈东坡先生十里薰风菡萏初我公所至有西湖欲将公事湖中了见説官闲事亦无鲍慎由慎由字钦止处州龙泉人元祐六年进士徽宗朝除工部员外郎厯知明海二州卒有夷白堂小集雨余础润雨欲作好风每见先萧萧清入帘令我心洒然闭门倦永夏枕书日昏眠快此风雨余端如濯飞泉盆山有佳趣草木更幽妍井华养文石香篆横云烟俯仰方丈间胜事亦可怜永懐触热子我劳良独贤谢传神蔡景直驰誉丹青有古风笔端及我未宜䝉云台麟阁遥相望枉写裦公与鄂公夜坐万巻堆中种眼花睡魔亦厌夜深茶平生不草长门赋岂有黄金送酒家与郑公华自朐山邻舟行舟行有后先相去能几许铿轰金鼓声见面不得语水花来幽香岸栁过疎雨登舻各乗风解帆会联浦闲携小龙团睡起就君煮周行已行己字恭叔永嘉人师事程伊川登元祐六年进士官至祕书省正字有浮沚先生集絶境亭云横絶尘境峻若绳削羣山列培塿衆星分脉络下瞰万瓦居缥缈见楼阁松风发天籁泠然衆音作皛皛天宇清尘襟一澄廓周之深之深长兴人元祐六年进士游淸果寺西郊出郭未十里寺在白云深处藏僧爲爱闲长闭戸客来无路自回廊近松古瓦落夜子傍水小池生暮光指㸃依稀饭箩水不知何处问兴亡郑居中居中字达夫开封人举进士徽宗朝厯少保太宰兼门下侍郎兼知枢密院事封燕国公进太保薨赠太师华原郡王谥文正挽顾学正公甫可惜病相如谁寻封禅书双亲千里外一叶九秋余风露翻归旐尘埃锁故庐虎丘山下路会葬有乡车广文官舍泠如冰几叹朝衫脱未能忽买春田埋玉地犹悬绛帐读书灯佳名空缀仙都石妙偈争传海寺僧一幅粉旌春水漫惜君谁不涕奔腾崔鶠鶠字徳符雍丘人徙阳翟元祐中第进士元符末上书入邪等坐废三十年靖康初擢右正言以疾乞解官除直龙图阁提举嵩山崇福宫卒自号婆娑先生有婆娑集鄱阳诗记得诗狂欲发时鄱阳湖里月明知无人爲觅桓伊笛自巻秋芦片叶吹㑹节园梅花下作去年白玉花结子深林间小憩借清影低颦啄微酸故人不复见春事今已阑绕树寻履迹空余土花斑秋日即事秋草门前已没鞾更无人过野人家离离踈竹时闻雨淡淡轻烟不隔花黄州道中莫愁微雨落轻云十里长亭未垫巾流水小桥山下路马头无处不逢春早秋雨霁图我离蜀山来赤日走东州竒峯作眼想一过神已畱翩翩宋公子新诗蔼风流丹青见新韵潇洒出林丘依微万里遥旷朗一雨收高云杳褰开缟日明华秋风帬暎山靑𦕈𦕈行李幽得非送将归色有离别忧念我山海僻鍼砭不爲瘳目看孤鸿飞心已麋鹿游吾儿能扶犂此帻便可投勿言尺寸许是中有菟裘与叔易过石佛看宋大夫画山水霜落石林江气清隔江犹见暮山横箇中只欠崔夫子满㡌秋风信马行观黄筌画花苍颜白髪我虽陈见了青红几度新更向黄生毫末里全家看尽劒南春浅浅红颜与白腮卧枝斜叶抱新开何人与作春风面诳得蜂儿日日来和老人观牧图作官畏人嘲胡孙骑牧牛却离大江水还家整归舟还家此计不可移此乐勿令儿辈知行歌带索拾遗穗耳静不复闻征鼙功名亦妄尔吾生去此将何之趁此青草长自牧牛与羊不减九十头何翅三百强沙平水浅南山下千角万蹄如此画牛腰吹笛遡秋风不问人间矍铄翁子石砚石家有儿玉含晶嘘爲云气吸爲晴纯精与之相感并孕育万状流千名黄昏鬼泣不忍听且爲白鹅换黄庭海棠浑是华清出浴初碧绡斜掩见红肤便敎桃李能言语要比娇妍比得无潜心斋双扉掩余香一榻下凉幔前人嗟不死万古暎黄巻时时撷英华一一诣微远鼎食姑置之此味良不浅止遽轩我如万斛船岁久腰已嬾谁能逐相师终日问手版去谋一寸安辄被三尺挽怜公谢蛮触鼓卧旗亦偃丈室此家英妙姿玉雪照冠冕新诗一何似鸾鹄见萧散蹑屐往从之宁复念重趼早春偶题寒风淅沥鸣枯苇小鸭睡残犹未起更敎细雨结春寒坐听萧萧打窗纸石盆养蒲已抽翠雕斛栽花先弄紫拥炉闭阁赋幽香未怕春冰生砚水题绩溪雪峯楼题诗最高处不爲待人看记着今朝胜山明松雪寒婆娑园晚禽噪竹百千翅残菊横枝三两花好在山园养衰疾风波不到野人家黄葆光葆光字元晖黟县人赐进士出身崇宁初以荐爲太学博士擢侍御史守处州赠孙至丰劝农因到好溪头把酒相看忆旧游三十年来如一梦可怜空负钓鱼舟晁咏之咏之字之道説之从弟以荫入官复登进士第又中宏词科第一除河中敎授元符上书罢爲京兆录事以朝请郎提举崇福宫卒有崇福集寿星寺石磴插青汉禅宫入𣺌冥归云侵客坐流水乱松声天近月逾白竹多山更青从来丘壑志不独付孙登杭州思归丘壑情无尽田园兴有余何当厌泽国不奈忆吾庐庭戸草应长江山木已踈何时整归棹八月洞庭湖句旌旗太乙三山外车马长杨五柞中栁外雕鞍公子醉水边纨扇丽人行岑象求象求字巖起梓州人终宝文阁待制入党籍游定林院野濶莲宫迥楼台半倚山地连巴崃近门对濮溪湾柏径松烟溼巖房雨藓斑白云邀客住明月伴僧闲经梵喧譁外香灯杳霭间胜游或邂逅危构喜跻攀世路长何极尘心久欲还輶车正催发缓歩出重关程颐颐字正叔颢弟元祐初以荐授崇政殿説书绍圣中削籍窜涪州徙崃州卒入党籍学者称伊川先生嘉定中追谥曰正封伊阳伯从祀宣圣庙庭有伊川集陆浑乐游东郊渐微緑驱马欣独往舟萦野渡时水乐春山响身闲爱物外趣逸谐心赏归路逐樵歌落日寒山上司马槱槱字才仲温公姪孙元祐中举贤良科调钱唐尉有夏阳集闺怨销尽轻寒不自禁新愁唯向静中深寻常曾入三更梦咫尺空论万里心人去凤帏云漠漠雁回珠箔日沈沈春风洞口花常在只许刘郎一度寻游富阳蜕龙洞憩池上梅蕚春前破松髯雨后滋石崖鸣野鹤竹坞窜香狸山脚重重转溪流活活迟殷勤窥洞府又到濯龙池游千顷山欲爲龙池游束装戒蓐食鸡鸣天未曙唿童蜡双屐萦回溯寒溪确荦凌乱石迢迢万丈岭宛转苍龙嵴山高吐朝气恍不辨咫尺俯听雷雨声仰逐猨猱迹委蛇度花坞绿净草可席喜如出笼槛身轻飞鸟捷不辞双足困远探蛟龙窟传闻此山顶旧有沧海色迩来三十年潭湫变枯荻至今应江潮尚有鸥鹭集至理竟未解对之空太息不如西湖游挥篙汎瑶碧游九锁撩花踏水细寻香闲逐孤云入翠冈九锁已深看更好七人相对话应长百年空向尘埃老五月聊乗洞府凉可笑潜川狂道士未逢玉室与金堂洛春谣洛阳春水扬春风铜驼陌上桃花红高楼叠栁緑相向绡帐金鸾香雾浓锦裘公子五陵客拳毛赤兔双蹄白金钩宝玦逐飞香醉入花丛恼花魄青蛾皓齿别吴倡梅粉妆成半额黄罗屏绣幕围寒玉帐里吹笙学凤皇细緑围红晓烟溼车马騑騑云栉栉琼蘂杯深琥珀浓鸳鸯枕冷珊瑚涩吹龙笛歌白纻兰席淋漓日将暮君不见灞陵岸上杨栁枝靑靑送别伤南浦游佛日山净慧寺石冷苔生晕风高竹度凉道人何处去春色半沧浪句身既事十主女亦妃九龙司马棫棫字才叔槱弟登进士第尝应贤良以党锢不召有逸堂集妾薄命二月东风初不恶后园桃李先春落高堂去妇对花愁君恩非轻妾命薄忆昔三星光在天煌煌车马朱门前结䄜幸得事君子愿託丝萝千百年履痕才徧君家地相看已觉君心异门外新欢一破颜室中旧爱双垂泪妾心比玉自坚贞君眼如星到处明女子暌离泰山重丈夫弃置鸿毛轻莫夸緑鬓红颜好女色由来不长保君不见灞上銮舆祓禊回阿娇已向长门老春晚独游凤林园红英乱点緑苔钱林影扶踈翠可怜飞蜨惹残花上露戏鱼摇碎水中天金羁不见寻芳马兰櫂空停载酒船送尽春归人亦去莺啼花发又明年江干小雪枫落呉江小雪天三三两两捕鱼船蹇驴瘦马何方客眼看风波不着鞭赵鼎臣鼎臣字承之卫城人自号苇溪翁元祐进士宣和中以右文殿修撰知邓州召爲太府卿有竹隐畸士集二苏贤良砚不见东坡老弟昆年年曲阜履犹存计功何必悲周鼎会使词林百怪奔句词源江海浩奔忙句法风骚森出入古来此景叹经岁今夜谁家不倚楼马玿玿合肥人生元祐间华严寺此君亭歌八座鎭俗光文翁政闲鸣珂晚丁东邀賔寻胜遇郊郭最爱檀栾森梵宫虚檐新敞小亭峻幽径静掩闲门重修枝应待丹凤集劲节只许青松同根蟠南借秦淮润影疎北露钟山峯乃知景淡有眞趣何必花艳罗雕栊放懐喜遂开口笑传杯不觉酡颜红谈围浩浩眞意得棊战纷纷喜与浓人生倏忽犹逆旅少壮易失今衰容得丧何须论塞马用舍宁复惊㸑桐逍遥齐物慕䝉叟澹泊无生师大雄英游幸陪诸公后倾盖夙已披懐胸芝兰亦既序䝉益切磋愿使协于中佳章每出连战胜格调绰有先贤风顾予酬和不量力嗟哉寸莛撞巨钟梁君贶春帖东方和气斗回杓龙角声中转紫霄圣主问安天未晓求衣亲䕶玉宸朝呉则礼则礼字子副富川人中复子以父泽入仕晚居豫章自号北湖居士有北湖集简田升之时升之赴金陵建业流风端可怜石城江色晓鲜鲜鸟窥汉节梅花底雨溼柁楼春水边霜髪讐书有东观锦囊觅句属南天枯肠不饱大官肉我种芋魁今十年絶句华馆相望接使星长淮南北已休兵便须买酒催行乐更觅何时是太平满船买了洞庭柑雪色新裁白苎衫唤得吴姬同一醉春风相送过江南仰忻忻字大贶呉兴人徙永嘉以孝行称元祐中郡守郏亶奏闻大观二年敕赠将仕郎有永嘉百题诗集南湖酒旗翻野色渔棹弄秋光百里荷花境曾图入帝乡林放放字达本仙居人元祐中将上礼部以亲死庐墓不果遂筑草堂于东山隐焉左誉铭其墓东山高卧三间老屋青山幽清风洒洒寒飕飕脱巾坦腹卧其下此身直与渊明俦老松飞翠落夏簟六月不暑凉于秋人生百年一梦幻世间万事空悠悠一声野鹤忽惊醒山炉活火茶烟浮赠琴僧霜林凋落云影垂朔风猎猎鼓寒威偶来禅房访虚寂上人爲我弹金徽此调悠悠泯千载今日忽闻一嗟咨上人所弹不在指我亦非于耳听之霜天玉磬敲清晓夜月秋声动翠微举世纷纷爱筝筑寂寥古意谁能知过门不知钟期子愼勿汗漫调朱丝范纯粹纯粹字德孺仲淹第四子以荫仕元祐中厯宝文阁待制知熙州绍圣中入党籍徽宗朝鄂州安置句惯处贱贫知世态饱谙迁谪见家风林旦旦字次中希之弟第进士元祐中厯太仆卿河东转运使曲水亭巖澑抱山急传觞何太频回看野客醉还笑浊醪醇汉曲人方远兰亭迹易陈劳生无足校酣放即天眞射圃百歩开新圃弯弧注采正尊罍供乐事金鼓叠欢声敏手徒爲妙中心自要平何人能举觯观堵定纵横苏元老元老字在廷眉山人东坡从孙举进士官太常少卿坐元祐党累罢提点明道宫卒有九峯集懐安官舍病起九日作篱菊今年折最繁绕丛新朶上雕盘病知嘉节霜风冷喜对高堂骨肉懽久废笑歌慵饮酒只闻儿女劝加餐如何勐下藜牀去又逐鹓鸿振羽翰冤亭卞畱题灵巖古诗十韵屈指数四絶四絶中最优此景冠天下不独竒东州夜月透巖白乱云和雨收甘泉泻山腹圣日穿崖头大暑不知夏爽气常如秋风高松子落天外钟声浮祖师生朗右古殿名般舟人巧不可至天意何所畱老生笑相语此事常穷求移出蓬莱㠀待吾仙子游蔡安持安持字资中睢阳人题灵巖寺四絶之中处最先山围宫殿锁云烟当年鹤驭归何处世上犹传钖杖泉李周周元祐初直龙图阁充陜西转运使华清懐古琱戈铁骑正纵横环上罗衣血染腥蜀道归来应悔祸香囊特地泣娉婷吾家居处本关西旧记遗踪事不迷屡过华清无一字恐人笑我不畱题宋诗纪事巻三十二宋诗纪事卷三十三钦定四库全书宋诗纪事巻三十三钱塘厉鹗撰黄庭坚庭坚字鲁直洪州分宁人庶子举进士爲叶县尉厯祕书丞绍圣初坐修神宗实録失实贬涪州别驾黔州安置建中靖国初召还知太平州复除名编管宜州卒自号山谷老人有豫章集精华录题竹石牧牛图野次小峥嵘幽篁相依緑阿童三尺箠御此老觳觫石吾甚爱之勿遣牛砺角牛砺角尚可牛鬬残我竹记梦衆眞絶妙拥灵君晓然梦之非纷纭窗中逺山是眉黛席上橊花皆舞帬借问琵琶得闻否灵君色庄妓摇手两客争棊烂斧柯一儿壊局君不呵杏梁归燕空语多奈此云窗雾阁何宗室公寿挽词昔在熙宁日葮莩接贵游题诗奉先寺横笛宝津楼天网恢中夏宾筵禁列侯但闻刘子政头白更清修观伯时画马礼部试院作仪鸾供帐饕蝨行翰林溼薪爆竹声风帘官烛泪纵横木穿石盘未渠透坐窗不遨令人瘦贫马百菣逢一豆眼明见此玉花骢径思着鞭随诗翁城西野桃寻小红题画屏六言胡蜨双飞得意偶然毕命网罗羣蚁争收坠翼䇿勋归去南柯水仙花淤泥解作白莲藕粪壤能开黄玉花可惜国香天不管随縁流落小民家青奴秾李四弦风扫席昭华三弄月侵牀我无红袖堪娱夜正要青奴一味凉题花光爲曾公衮作水边梅梅蘂触人意冐寒开雪花遥怜水风晚片片点汀沙题石牛洞石上郁郁窈窈天香宅诸峯排霄帝不隔六时谒天开关钥我身金华牧羊客羊眠草间我世间高眞衆灵思我还石盆之中有甘露青牛驾我山谷路牧童骑牛远远过前村吹笛风斜隔陇闻多少长安名利客机关用尽不如君絶句叠送香罗浅色衣着来香气入书帷到家慈母惊相问爲説王孙脱赠时周昉美人琴阮图周昉富贵女衣饰新旧兼髻重髪根急薄粧无意添琴阮相与娯听丝不停手敷腴竹马郎跨马要折栁观祕阁苏子美题壁诗仁祖康四海本朝盛文章苏郎如虎豹孤啸翰墨场风流映海岱峻锋不可当学书窥法窟当代见崔张银钩刻琬琰虿尾回缣缃擢登羣玉府高阁目生光春风吹晓雨禁直梦沧浪人声市朝远帘影花竹凉秋荷湔笔砚怨句挟风霜不甘老天禄诚欲升未央小臣胆如斗侏儒俸一囊请提师十万奉辞问犬羊归鞍饮月支伏背笞中行人事喜乖忤南迁得夜航此时调玉烛日行中道黄柄臣似牛李倾夺谋未臧薄酒围邯郸老龟祸枯桑兼官百郡邸报赛用岁常招延青云士共醉椒糈觞俗客避白眼徴歌舞红裳谤书动宸极牢戸系桁杨一网收冠盖九衢人走藏庖丁提刀立满意无四旁论罪等饕餮囚衣御方良姑苏麋鹿疃风月有书堂永无湔祓期山鬼共幽篁万戸封侯骨今成狐兔冈迩来四十年我亦校书郎雄文终脍炙妙墨见垣墙高山仰豪气峥嵘乃不亡张侯开诗巻词章尚轩昻草书十余纸雨漏古屋廊诚知千里马不服万乗箱遂令驾鼓车此岂用其长事往飞鸟过九原色莽苍敢告大钧手才难幸扶将荅王道济寺丞观许道宁山水图往逢醉许在长安蛮溪大砚磨松烟忽唿绢素翻砚水久不下笔或经年一日踏门撼门钮巾帽敧斜犹索酒举杯意气欲翻盆倒卧虚樽将八九醉拈枯笔尝墨色势若山崩不停手数尺江山万里遥满堂风物冷萧萧山僧归寺童子后渔伯欲渡行人招先君笑指溪上宅鸬鹚白鹭如相识许生再拜谢不能乃是天机非笔力自陈精力初未衰八幅生绢作四时早师李成最得意什袭自藏人已知贵人取去弃墙角流落几姓今知谁大梁画肆閲水墨四图宛然当物色自言早过许史门常卖一声偶然得雨雪涔涔满寺庭四图冷落让丹靑往来睥睨谁比数十万酬之观者惊客还次第閲冬夏坐见岁序寒峥嵘王丞来观叹啧啧亦如我昔初见日新诗雌黄初得实信知君家有摩诘我持此图二十年眼见緑髪皆华顚许生缩手入黄泉衆史弄笔摩青天君家枯松出老翟颇似破屏有骨骼一时所弃愿爱惜不诬方将有人识絶句黄叶委庭观九州小虫催女献工裘金钱满地无人费百斛明珠薏苡秋题大年小景二绝水色烟光上下寒忘机鸥鸟恣飞还我来频作江湖梦对此身疑在故山轻鸥白鹭定吾友翠栢幽篁是可人海角逢春知几度卧游到处总伤神宿钱塘尉廨平湖绕舍山无盗官事长闲俸有金安得终身爲御寇不辞儿女作吴音题东丁水古人题作东丁水自古东丁直到今我爲改名方响洞要知山水有清音赠宗室大年挥毫不作小池塘芦荻江边落鴈行虽有珠帘笼翡翠不忘烟雨罩鸳鸯山矾北岭山矾取次开淸风正用此时来平生习气虽料理爱着幽香未拟回句春将国艳熏花骨日借黄金缕水纹人得交游是风月天开图画即江山清鑑风流归贺八飞扬䟦扈付朱三陈师道师道字无已一字履常彭城人号后山居士元祐中以苏轼傅尧俞孙觉荐授徐州敎授绍圣初厯祕书省正字扈从南郊不屑服赵挺之衣以寒疾卒有集妾薄命主家十二楼一身当三千古来妾薄命事主不尽年起舞爲主寿相送南阳阡忍着主衣裳爲人作春妍有声当彻天有涙当彻泉死者恐无知妾身长自怜叶落风不起山空花自红捐世不待老惠妾无其终一死尚可忍百岁何当穷天地岂不寛妾身自不容死者如有知杀身以相从向来歌舞地夜雨鸣寒蛬丞相温公挽词恭默思良弼诗书正百工事多违谢傅天遽夺杨公一代风流尽三师礼数崇若无天下议美恶併成空百姓归周老三年待鲁儒俗方随日化身已要人扶玉几虽来晚明堂讫授图心知死诸葛终不羡曹蜍少学眞成已中年託着书辍耕扶日月起废极吹嘘得志宁论晚成功不愿余一爲天下恸不敢爱吾庐嘲秦觏长铗归来夜帐空衡阳回雁耳偏聪若爲借与东风看无限珠玑咳唾中绝句书当快意读易尽客有可人期不来世事相违每如此好懐百岁几回开寄外舅郭大夫巴蜀通归使妻孥得定居深知报消息不忍问何如身健无妨远情亲未肯踈功名欺老病泪尽数行书曾南丰先生挽词早弃人间事眞从地下游丘原无起日江汉有东流身世从违里功言取次休不应须礼乐始作后生仇精爽回长夜衣冠出广庭勲庸畱琬琰形象付丹靑道丧余篇翰人亡更典刑侯芭才一足白首太𤣥经端砚端溪四山下龙渊郁积中州清淑气金声玉骨石爲容河江屈流云作使滑如女肤色马肝探颔适遭龙伯睡辘轳挽出万人贺千岁之藏一朝致书生活计亦酸寒断甎半瓦宁求备似怜陶瓦磨灶煤辍赠不减前人志小放歌行春风永巷闭娉婷长使靑楼悞得名不惜巻帘通一顾怕君着眼未分明当年不惜嫁娉婷傅白施朱作后生说与旁人须早计随宜梳洗莫倾城赋宗室士暕高轩过图滕王蛱蜨江都马一纸千金不当价异材天纵非力能画工不是甘爲下今代风流数大年含毫落笔开山川忽忘朽老压尘底却怪凫鸿堕目前迩来八二复秀出万里山河才咫尺眼边争得有突兀复似天地初开辟明窗写出高轩过便逐愈湜闻吟哦晚知书画眞有益却悔岁月来无多宫禁修严绝过访时于僻寺聊税鞅秀润如行琮璧间清明似引星辰上忧悲愉怢百不平河擘太华东南倾平生秀句寰区满掇拾弃置成丹靑平湖远岫开精神陡觉文字生淸新未许二豪今角立也知旁有卫夫人寄曹州晁大夫堕絮随风化作尘黄楼桃李不成春只今容有名驹子困倚阑干一欠伸句昔日剜疮今补肉百孔千疮容一罅拆东补西裳作带人穷令智短百巧千穷只短檠起倒不供聊应俗经事长一智称家丰俭不求余卒行好步不两得巧手莫为无麫饼不应逺水救近渴畱渴须远井瓶悬瓽间终一碎急行宁小缓早作千年调一生也作千年调拙勤终不补斧斫仍手摩惊鸡透篱犬升屋割白鹭股何作难荐贤仍赌命潘大临大临字邠老齐安人有柯山集次弟大观字仲达亦入江西派其诗不传春日书懐舟楫凌漳水风涛接蠡湖龙媒戒跬步骊颔脱微躯乐土供游戏深文苦絷拘胷中虽磈磊墙外或歌唿老去嵇康嬾归来甯子愚千钟眞臭腐十亩借膏腴春雨何曾密园花竟自都小桥藏细栁方沼出新蒲酒熟拈巾漉经传带雨鉏行盘随所有坐客几时无日转槐阴暮门通鸟迹迂仰头看哺鷇引手出将雏抚事盆缫茧劳生戸转枢形骸浮大块毛髪燎洪炉世论几胶柱人心尽好竽屠龙非至计射雉屈良图借箸方隆汉推枰已灭呉从渠画麟阁吾自着潜夫荅王立之惠书归自江南即定居漫劳亲友问何如刚肠肯爲藜羮转病骨聊凭竹杖扶南圃土腴千树橘东湖春水百金鱼明年生计应堪説待倩君侯买异书呉熙老所藏风雨图我游匡山夏将杪赤日青天万山遶忽然风雨动地来震气乗雷离电绕一川烟霭失东西万里干坤错昏晓香炉高峯危欲堕石门细路人心𠞰江翻那闻得计鱼木㧞岂有安巢鸟须臾云过雨脚收依旧晴晖着丛篠羣山厯厯在眼前恰似凭高日方晓谁将此景入画图数幅生绡盘礴了吴丞此画绝代无张公此诗古来少读诗观画兴未穷北窗风凉退自公使君意消三伏中未可鞭箠催青铜赠张圣言画柯山图我昔骑鲸游九州上扣天阙望冕旒羣公侍旁好颜色将顺帝旨成刚柔抱持日月不自献蒙茸尘土归家丘结茅竹间今休已炎暑避舍淸飈畱屋头清溪鸣昼夜当戸古木蔽马牛苍头庐儿从高盖传唿不到门巷幽两公忘言儿袖手驱除睡魔须茶瓯谁传此意到旁郡解衣盘礴烦张侯张侯落笔妙天下未坠学士之风流欻见柯山入画图丹靑知君百不忧黄公不肯直南省一麾已具东南舟请君援笔待公至画我迎公竹隂里江间作白鸟没飞烟微风逆上船江从樊口转山自武昌连日月悬终古干坤别逝川罗浮南斗外黔府古河边西山连虎穴赤壁隐龙宫形胜三分国波流万世功沙明拳宿鹭天濶退飞鸿最羡鱼竿客归船雨打篷浯溪中兴颂公泛浯溪春水船系船啼鸟青崖边次山作颂今几年当时治乱春风前明皇聪明眞晩谬干坤付与哥奴手骨肉何伤九庙焚蜀山骑骡不回首天下宁知再有唐皇帝紫袍迎上皇神气仓皇吾敢惜儿不终孝听五郎父子几何不豺虎君臣宁能责强虏南内凄凉谁得知人间称家作端午平生不识颜眞卿去年不荅高将军老来读碑泪霑臆公诗与碑当并行不赏边功宁有许不杀奏章犹未语雨淋日炙字未讹千秋万岁所鉴多句八字山头鴈武昌江上鱼诗束牛腰藏旧稾书讹马尾辨新雠满城风雨近重阳谢逸逸字无逸临川人屡举不第以诗文自娯有溪堂集亡友潘邠老有满城风雨近重阳之句今去重阳四日而风雨大作遂用邠老之句广爲三绝满城风雨近重阳无奈黄花恼意香雪浪翻天迷赤壁令人西望忆潘郎满城风雨近重阳不见修文地下郎想得武昌门外栁垂垂老叶半靑黄满城风雨近重阳安得斯人共一觞欲问小冯今健否云中孤雁不成行晩春蒲芽荇带绕淸池锦缆牵船水拍隄好是寒烟疎雨里远峯青处子规啼门前杨栁暗沙汀雨溼东风未放晴㸃㸃落花春事晚青青芳草暮愁生夏日竹风烟静午隂凉饭罢唿童启北窗试拂横牀供昼寝且容幽梦遶清江寄隐士先生骨相不封侯卜居但得林塘幽家藏玉唾几千巻手校韦编三十秋相知四海孰青眼高卧一菴今白头襄阳耆旧节独苦只有龎公不入州送董元达读书不作儒生酸跃马西入金城闗塞垣苦寒风气恶归来面皱须眉斑先皇召见延和殿议论慷慨天开颜谤书盈箧不复辩脱身来看江南山长江滚滚蛟龙怒扁舟此去何当还大梁城里定相见玉川破屋应数间豫章别李元中宣德旧闻诸李隐龙眠伯时已老元中少一行作吏各天涯故人落落疎星晓西山影里识君面碧照暮江眸子了向来闻道𣺌多岐只今领畧归𤣥妙老凤垂头噤不语古木查牙噪春鸟身在幕府心江湖左胥右律但坐啸第愁一叶钓鱼舟不容堂堂七尺表我今归卧灵谷云君应紫禁莺花绕相思有梦到茅斋细雨青灯坐林杪题王方之大裘轩小人拙生事三冬卧无帐忍寒东窗底坐待朝曦上徐徐晨光熙稍稍血气畅薰然四体和恍若醉春酿此法祕勿传不易车百辆君胡得此法开轩亦东向苏公名大裘意岂在万丈但观名轩心人人如挟纩社日雨栁垂垂叶风溪细细纹清欢惟煑茗美味秖羮芹饮不遭田父归无遗细君东皋农事作举趾待耕耘南湖絶句平湖匳镜静无尘地接西坛共一云安得御风如列子更邀明月访元君野情萧散不便书老大无心赋子虚待借南湖双艓子緑荷隂里看游鱼碧瓦朱甍午影凉輭风翻袂送秋香荷花也似知秋近故歛羞容避夕阳拟岘台耿耿抱孤韵寂寂扄柴扉束书卧环堵交游车马稀风流佳公子妙年秉天机邀予步层云目送孤鸿飞山影漾清流翠色侵人衣渔浦晩烟暝霁雰蒙夕晖静言思叔子怅然憺忘归坐有庖丁手奏刀心术微万象含笔端缣素聊一挥古来胜达士歘如朝露晞吾人各勉力毋爲邹湛讥广寿寺学道䕶心城养生戒眉斧静知世味薄老惬野僧语散步给孤园邀我会心侣尘清不眯眼境静可冰暑莲社宗远公竹溪仰巢父此道不异世今人岂媿古当念贫时交重勿弃如土句阎浮檀水心无染优钵昙花体自香狂随栁絮有时见舞入梨花何处寻江天春晚暖风细相逐卖花人过桥洪朋朋字龟父南昌人黄山谷之甥曽举进士不第与其弟刍驹父炎玉父羽鸿父俱有才名时人号四洪写韵亭紫极宫下春江横紫极宫中百尺亭水入方洲界玉局云映连山罗翠屏小楷四声余翰墨主人一粒尽仙灵文箫彩鸾不复返至今神界花冥冥春风春风吹桃李欻然满中园羣动不遑息胡蜨纷飞翻我今感兹时步屧绕林间颜色岂不好持久良独难置酒休其下聊复罄余欢君看桃与李成蹊亦无言宿范氏水阁枕水凿疏櫺云扉夜不扃滩声连地籁林影乱天星人静鱼频跃秋高露欲零何妨唿我友乘月与扬舲独步懐元中净尽西山日深行城北村琅珰鸣佛屋薜荔上僧垣时雨慰枵腹夕风清病魂所思𣺌江水谁与共忘言晚登秋屏阁示杜氏兄弟病人汤熨暂时停漫向秋屏阁上行白日忽随飞鸟去青山断处落霞明林间嘒嘒寒蝉急江上悠悠烟艇横富贵功名付公等嗟予老矣负平生李夫人偃竹歌袖中歘忽生丝竹眼㡳鲜飇起寒緑谁能写此眞偃蹇一枝生气足夫人故有林下风岁寒落落此君同映窗得意偶挥洒写出篔筜郭里千秋之卧龙夜来风雨吹倒屋但恐踊跃变化入水𣺌无踪题胡潜风雨山水图胡生好山水烟雨山更好鸿雁书远空马牛风塞草庐山山瀑两道泻木叶四时春日暝不知去鱼鸟会畱人洪刍刍字驹父绍圣元年进士崇宁中入党籍靖康中爲谏议大夫汴京失守坐爲金人括财流沙门岛卒有老圃集虾蟆动物类含血虾蟆独无之双目但瞠也一腹亦皤其龙变或託体鱼腹覩幽姿䍐见三足蟾讵减六眸龟向来奏赝瑞背负轮囷芝坐谩皆下吏胶车等儿嬉虽䝉黄金掷荆卿空尔爲或以白玉琢形模妙工倕咄尔百丑质讵辱五鼎脂浪号土底牺雄夸水中鸡何足污帝箸但可充虵饥作意一池鸣和我五字诗上墨工子墨客卿妙一世怀玉山中五丈夫峨眉老仙与推毂谷量牛马斗量珠田家謡鸠妇勃磎农荷鉏身披袯襫头茅蒲雨不破块田坼图稊稗青青佳谷枯大妇碓舂头鬓疎小妇拾穂行饷姑四时作苦无袴襦门前叫嗔官索租阙题二首槐下枣花纂纂麦秋葚子离离不沽十千美酒难消三百枯棊两部池蛙当妓千山飞鸟催沽引睡直须黄妳曲肱正要青奴拟岘台崇台面空阔远眺眞高明一水来朝宗弯环抱荒城连山颇偃蹇却畧倚翠屏缅怀青溪上兴与岘山并客从豫章来及此春服成公子有好懐良友及兹登初筵挹溪光中觞闻雨声翠幄列茂树金沙涨回汀鸥鸟舞不下溪舟纵复横尚恨夜气歛不见白月生信美非吾土少畱空复情寄题双井黄稚川云巢云巢一上十五里中有今世巢居子鸡鸣犬吠百余里不知天际去此几平生深契鸟窠禅翦茅盖头万事已宴坐经行飞鸟上人间荣辱不到耳蜗牛两角竟何爲鹪鹩一枝端自喜我有一廛落城市章服裹狙聊复尔武陵未访桃花源修江傥问桃花水会取樱桃洞前路藜杖扶衰自此始石耳峯朝踏红尘暮宿云往来车马漫纷纷猴溪桥下潺湲水唯有峯头石耳闻金陵作沙觜弯环转柁牙一衣带水遶城斜飞亷解使冯夷怒渡口风吹荞麦花句眼中人物东西尽肺病京华故倦游关山不隔还家梦风月犹随过海身深秋转觉山形痩新雨能添水面肥徐俯俯字师川洪州分宁人以父禧死事授通直郎绍兴初赐进士出身累官端明殿学士签书枢密院事权参知政事有东湖集次韵可师题于逢辰画山水江汉踰千里隂晴自一川故山黄叶下梦境白鸥前巫崃常云雨香炉旧紫烟布帆无恙在速上泛湖船画虎行爲吉州假守苏公作昔日何人画于莬君家独有他家无宣城老包骨已朽纷纷俗子尚谁唿大虎蹲踞小虎戏目光注射百步外名画多闻内府收人间岂惜千金费巉巉巖巖谷中石老树穹枝拂秋色鋭头将军射不得却挂江南使君壁林间一啸四山风麏惊狐号爲堕空不向南山随李广只愁东海笑黄公忆昔余顽少小时先生敎诵荆公诗秖今耆旧无新语赖有庐山病可师春日登眺游宝胜诸寺且观名画䕶法俨神龙诸天拥梵宫楼台春日丽海岳画图雄浦树重重绿园花灼灼红微风吹细雨只在夕阳中明皇夜游图歌吹开元曲铅华天宝粧苑风翠袖冷宫露赭袍光闺闼连阊阖骅驑从骕骦千门还欲晓九陌乍闻香李贺晚归图近代推名画诸君作荐书皇都开艺学博士是新除高栁长安道乱云昌谷居丹青聊置此仆马晚归欤饶守董尚书令画史绘释迦出山相及维摩居士使灵山香火之因不断复惠腊药数种皆病所欲也作此寄之示病毘邪金粟影出山五祖金仙相神妙通灵顾虎头白莲香火空诸妄腊中发药补衰朽扶杖清风看花栁捷书正用此时来开颜政尔难忘酒韩门弟子更谁如即今犹有董安于更画承明两学士与公相对白髭须陪李泰发登润州城楼十年不复上南楼直爲狂酋作远游满地江湖春入望连天章贡水争流青云聊尔居金马紫气还应射斗牛公是主人身是客举觞登望得无愁题颜鲁公画像公生开元间壮及天宝乱捐躯范阳胡竟死蔡州叛其贤似魏徴天下非贞观四帝数十年一身逢百难少时读书史此事心已断老来鬓髪衰慨叹功名晚嗟哉忠义途捷去不可缓初无当年悲只令后世叹一朝绝霖雨南亩常亢旱小夫计虽得斯民盖涂炭长歌咏君节千载勇夫愞敬书子张绅庶几古人半春日游湖上双飞燕子几时回夹岸桃花蘸水开春雨断桥人不渡小舟撑出栁隂来跋韩子苍代葛亚卿作诗后夏木隂隂欲放船黄鹂啼了落花天十诗尽説人间事付与风流葛稚川同曾戸部诸公寻梅对奕处处已收南亩稻闲闲还看北山梅累觞聊尔酡颜在对局怡然笑口开埽径似知佳客至杖藜唯可数君来移松种树鄱阳老章甫风帆岁一回庭中梅花正开用旧韵贻端伯羌笛何劳塞北吹江南何处不寒梅千林寂寂无人看独树亭亭对客开偏爲咨嗟唯尔念是谁移种待君来纵畱一曲安能唱恰似朝歌墨子回滕王阁一日追王造千年与客游云边梅岭出坐上贑江流日落回飞鸟烟深失钓舟蝉鸣枯栁外天地晚风秋句一百五日寒食雨二十四番花信风开元天寳间衮衮见诸公不闻张与许名在台省中今时习主簿还是鲁诸生离鸾只説闺中事䑛犊那知母子情颇知鹤胫缘诗瘦早弃鱼须伴我闲诗如云态度人似栁风流林敏修敏修字子来敏功弟有无思集阎立本画醉道士图破除万事无过酒有客何须计升斗解将富贵等浮云醉鄕卽是无何有昔人绘事亦有神丹青写出尽天眞尊罍未耻月渐倾更待晓出扶桑暾餐霞服气浪自苦自厌神仙足官府脱巾解带衣淋漓眼花错莫谁宾主君不见炙手可热唯权门欲观佳丽争怒嗔何如衔杯乐圣借地饮安用醉吐丞相茵文湖州作山水横轴呉希全家藏其子诚伯求苏养直赋诗语特奇妙遂用其韵同赋明窗十日复五日出此湖光与山色前身画师语不妄文侯乃是金门客乍从云际辨远岫争数乔林夸眼力波漂菰米岁事空水滨枉下南飞鸿欲投晓渡唤舟子急桨已入昏烟中径思天边问归路错认江鄕旧洲渚能传万里在尺素豪夺应防巻寒雨张牧之竹溪张牧之隐于竹溪不喜与世接客来蔽竹窥之或韵人佳士则唿船载之或白刺船与语俗子十反不一见怒骂相踵弗顾也人或以少漫郎余独喜与古人意合乃作竹溪诗幽闲古城隂结屋清溪曲溪流湛回映上有青青竹漫郎欣得之緑髪咏空谷高风及前修胜趣随远瞩恶客徒扰人立谈非我欲麾去宁汝瞋眞意聊自足或言不当尔往往相谤讟荅云岂吾私恐作林泉辱源流别泾渭臭味同草木肯当百事胜容此一物俗独余嵇阮辈荡桨戒臣仆浊醪浇古胷日没还秉烛仆忝𤓰葛后意气颇相属平生几两屐共老三径菊行年事无定此计诺已宿径须买牛衣儿亦荷书簏从子竹间游溪鱼刴寒玉洪炎炎字玉父元祐末登第南渡后官祕书少监有西渡集咏奕荆璞玉爲子井文楸作枰有求唯别墅不喜得宣城跕跕飞鸢堕丁丁伐木声破愁逢一笑无地着亏成不作丹朱戏难禁清昼长敢言白玉局聊取紫罗囊角道空传记乗除自有方儿童争画纸谩学老夫狂叶少蕴出示郑先觉阅骏马图爲作长歌丹青得名曹将军画马已来无复人诸生韩干受肉法绝足亦传妙苑眞儒林望郎李公麟曹韩复生能与邻心胷可纳天西极纨素频空冀北羣郑生晩识李侯比自许笔端轻万里山川初出大宛城翰墨犹霑渥洼水汗血喷沙指顾闾雾鬛风鬉巻中起戏成十马皆龙材前有飞黄后山子叶公好尚有祖风苦爱眞龙似画龙千金不惜市骏骨睥睨神物秋豪中英雄尝闻妾换马意气欲将诗㧞画诗工合画两崛奇谷量马观未论价公诗自是生骅驑恨公不身亲李侯向来曹韩空白头迁居从官三十载故山凡几归昔归尚有屋再归已倾攲今归但乔木竹落荆薪扉上爲鹳鸟都下爲鸡犬栖相彼东西隅三亩以爲基积块与运甓实洼而培庳成兹道傍舍空我橐中资堂室取即安牖戸适所宜嘉树三四株当窗发华姿馨花入怀袖似与迁徙期我今六十老岂不知前非骨相自不媚况复筋力微收此衰病身与汝长相依松楸幸在望邻曲不见遗葛巾随里社庶以保期颐再任祕书少监再入兰台逢旧史重游东观阅新书家徒四壁今无屋谁爲君王奏子虚绝句桃花浪打散花楼南浦西山送客愁爲理伊州十二叠缓歌声里看洪州西江东畔见江楼江月江风万斛愁试问海潮应念我爲将双涙到南州汪革革字信民自歙徙临川绍圣四年试礼部第一分敎长沙又爲宿州敎授蔡氏当国以周王宫敎召不就复爲楚州敎官卒有青溪集寄谢无逸问讯江南谢康乐溪堂春水想扶疎高谈何日看挥麈安步从来可当车但得丹霞访庞老何须狗监荐相如新年更励于陵节妻子同鉏五亩蔬和吕居仁春日晏坐黉堂一事无居官萧散似相如偶违浊酒风前约不见繁英雨后疎李錞錞字希声官至祕书丞有集题宗室公震四时景九江应共五湖连尺素能开万里天山杏野桃零落处分明寒食晓风前繁隂杂树映汀沙三伏江天自一家欲唤扁舟渡云锦平铺明镜是荷花舂鉏寂寞绕疎丛霜后云生浦溆风此处年年报秋色只应衰栁与丹枫剪水飞花细舞风断芦洲外水连空剡溪几曲知名处何似今朝眼界中句散尽平生眼中客暖风晴日闭门居韩驹驹字子苍蜀之仙井监人政和中召试赐进士出身除祕书省正字累除中书舍人兼权直学士院高宗即位知江州有陵阳集和李上舍冬日北风吹日昼多隂日暮拥阶黄叶深倦鹊遶枝翻冻影飞鸿摩月堕孤音推愁不去如相觅与老无期稍见侵顾借微官少年事病来那复一分心上元葆眞宫作玉作芙蓉院院明博山香度小峥嵘谁言水北无人到亦有媻姗勃窣行恭赋御画双鹊图君王妙画出神机弱羽争巢并占时想见春风鳷鹊观一双飞上万年枝舍人簪笔上蓬山辇路春风从驾还天上飞来两乌鹊爲传喜色到人间戏作冷语石崖蔽天雪塞空万仞隂壑号悲风纤絺不御当𤣥冬霜寒坠落冰谿中斲冰直侵河伯宫未若冷语清心胷刘童子七岁能诵书部使者闻诸朝既至京师会更制不果试其归也以二小诗送之七岁澜翻数万言饥鹰引子望腾鶱时平不用甘罗辈寂寞提书归故园不作西京童子郎时人已自识黄香还家更诵五千巻十八重来诣太常题脩师阳关图风烟错漠路崎崯倦客羇臣泪满衿何事道人常把翫只应无复去来心题杨妃上马图翠华欲幸长生殿立马楼前待贵妃尚觅君王一回顾金鞍欲上故迟迟题湖南清绝图故人来从天柱峯手提石廪与祝融两山坡陀几百里安得置之行李中下有潇湘水清泻平沙侧岸揺青枫渔舟已入浦溆宿客帆日暮犹争风我方骑马大梁下怪此物象不与常时同故人谓我乃绢素粉墨妙手烦良工都将湖南万古愁与我顷刻开心胷诗成画徃默惆怅老眼复厌京尘红谢泉州连使君寄子鱼驿骑持书自海旁开蓝剩喜子鱼香红螺紫蛤俱羞避独许渠侬近酒觞题李伯时画背面仕女睡起昭阳暗淡妆不知縁底背斜阳若敎转盼一回首三十六宫无粉光游赤壁示何次仲缓寻翠竹白沙游更挽藤梢上上头岂有危巢尚栖鹘亦无陈迹但飞鸥经营二顷将归去眷恋羣山爲少畱百日使君何足道空余诗句满江楼题李伯时画太乙眞人图太乙真人莲叶舟脱巾露髪寒飕飕轻风爲帆浪爲檝卧看玉宇浮中流中流荡漾翠绡舞稳如龙骧万斛举不是峯头十丈花世间那得叶如许龙眠画手老入神尺素幻出真天人恍然坐我水仙府苍烟万顷波粼粼玉堂学士今刘向禁直岧嶤九天上不须对此融心神会植青藜夜相访代妓送葛亚卿刘郎底事去悤悤花有深情只暂红弱质未应贪结子细思须恨五更风绝句忆将南库官供酒共赏西垣敕赐花白髪思春醒复醉岂知流落到天涯赠向巨原老子眞祠地君来觅纸题文如士衡俊年与正平齐闻説钟陵郡官居章水西涪翁诗律在佳处可时携李彭彭字商老南康军建昌人公择从孙有日渉园集阎立本醉客图酒有何好工作病颇怪此人喜中圣藏身麴糵胜嵓幽寄愁天上唿不醒春风吹开玉东西月堕参横斟酌之吐茵脱㡌有妙理眩朱成碧浑忘归右相丹青果驰誉幻药调成疑笑语便觉微绡古意生似开醉眼卿可去半生忧患复萧条瓮中肥遁何须邀一樽桑落对公等尽解平时藜苋嘲唐明皇夜游图开元御极垂衣裳登三咸五陵羲皇白环重译银瓮出卜夜遨游离未央香车鬭风秦与虢罗帊覆鞍眞乘黄赭袍错落缀北斗歩辇优游衔镂钖宁王玉笛上霄汉御路花光争月光汝阳羯鼓绢帽稳打彻参旌低建章太眞霑醉玉攲侧力士传唿声渺茫翠钗挂冠红粉妆金貂贳酒白面郎君臣玩狎乐莫比清禁喜闻宫漏长若令姚宋坐庙堂袖中谏疏神扬扬万里桥边行幸处后世龟鑑怀苞桑魏鍊师四松画图四松在涧壑岁晚乃更奇萧然如黄绮傲岸不可追谁将谈天口掉舌聊见移由来拂东绢写此霜雪姿便有松上雨催我窗间诗翻思斸青冥採药堪扶衰当年丹青手开辟造化随既有圯下约子行何后期徐叔明校书篆笔奇古复作丹青爲予作汉江暮霭扇材极妙力求鄙句作此以赠曩时徐骑省篆古逼秦相后来得仍孙毫端溟渤壮能回顿挫姿丹青生意匠余酣写便面万里烟莽苍何许捕鱼郎落日荡双桨无劳翦呉淞安用置叠嶂眞欲老是间尘境孰非妄怜君俱入妙简远复清旷定爲造物瞋觅句聊分谤题访戴图闲庭秋草积满砌苍苔深忽向冰纨上聊窥访戴心雪月俱皎皎风林互森森纵观停舻处犹闻击汰音终年剡溪曲何尝返山隂徒言兴已尽眞妄谁能寻浮生图画耳慷慨爲长吟题吕少冯听雨堂碧涧寒侵屋幽云夜度墙贪看山入坐怪听雨鸣廊苦乏隂铿句聊登孺子牀非君无汲引寄傲学潜郎梦访友生年年结客长安城妄喜纵酒同章程支离老去一茅屋枕书卧闻长短更友生相望止百里寒夜寥閴无微声梦中乘兴辄见戴剡溪聊尔扁舟行觉来蘧蘧一榻上不用僮仆争驩迎吹灯弄笔欲书寄窗前白月方亭亭阻风雨封家市徃时李成写骤雨万重古意毫端聚行人深藏鸟不度便觉非复鹅溪素龙眠老阮作阳关北风低草云埋山行人客子两愁绝未信蒲萄能解颜两郎了了解人意似是画我封家市戏作新诗排昼睡忽有野雁鸣烟际望西山怀驹父去岁湖湘赋凛秋闻君江国大刀头百年会面知几遇十事欲言还九休照眼遥岑落怀袖过眉拄杖立汀洲莫言青山淡吾虑谁料却能生许愁寄希广禅师已透云庵向上关熏炉茗椀且开颜头颅无意埽残雪毳衲从来着坏山痩节直疑青嶂立道心长与白鸥闲归来天末一回首疑在孤峯烟霭间食蟹溪友提携紫蟹肥形模郭索就羁縻抱黄斫雪老饕事看碧成朱露醉时大嚼故知羞海镜嗜甘易误食彭蜞欲将磊落轻尔雅委顿深怜蔡克儿送妙喜禅师往荆南求准公塔铭于张丞相天觉落絮霏霏搅客心鸣鸠厯厯唤春隂未于莲社添宗炳先向兰亭减道林远峤云屯钟磬晚诸天目断薜萝深诗縁病废苦无思爲子送将聊一吟春日怀秦髯山雨萧萧作快晴郊园物物近清明花如解语迎人笑草不知名随意生晚节渐于春事嬾病躯却怕酒壶倾睡余苦忆旧交友应在日边听晓莺翻经台五千余巻在高台内史翻时蜡屐来梦断池塘人不见年年春色緑成堆晁沖之沖之字叔用济北人説之从弟在羣从中独不第授承务郎绍圣以来党祸既作超然独往有具茨集廷珪墨诗君不见江南墨官有诸奚老超尚不如廷珪后来承晏颇秀出喧然父子名相齐百年相传纹破碎彷彿尚见蛟龙背电光烛天星斗昏雨痕倒海风雷晦却忆当年清暑殿黄门侍立才人见银钩洒落桃花笺牙牀磨试红丝砚同时书画三万轴二徐小篆徐熙竹御题四绝海内传祕府毫芒惜如玉君不见建隆天子开国初曹公受诏行扫除王侯旧物人今得更写西天贝叶书追往昔二首示江子之少年使酒走京华纵步曾游小小家看舞霓裳羽衣曲听歌玉树后庭花门侵杨栁垂珠箔窗对樱桃卷碧纱坐客半惊随逝水主人星散落天涯春风踏月过章华青鸟双邀阿母家系马栁低当戸叶迎人桃出隔墙花鬓深钗暖云侵脸臂薄衫寒玉照纱莫作一生惆怅事邻州不在海西涯谢胡御史寄茶兼简朱郎中谏议茶犹寄郎官迹已疎斜封三道印不奉一行书会远长安去终临顾渚居大江清见底爲问客何如戏李相如携妇还金鄕舍人固多奇奉璧登章台君王击缶罢将军负荆来长卿东髪时亦复悦名字一从临邛游心迹了不似茂陵未得仕要是才足依高堂援哀琴月出载妇归文君入成都乃复媿四壁晩见负弩来良悔抱颈泣以少炭寄江子之金籍曾通玉虚殿仙曹拟拜翠微郎莫嫌薄上温黁火犹得浓熏笃耨香江端友端友字子我陈畱人邻几之孙以元祐党隐居封丘门外靖康初吴敏荐召见以爲承务郎赐进士出身诸王宫敎授上书辩宣仁诬谤遭黜渡江寓居桐庐之鸬鹚源后爲太常少卿有七里先生自然菴集牛酥行有客有客官长安牛酥百斤手自煎倍道奔驰少师府望尘且欲迎归轩守阍唿语不必出已有人居第一先其多乃复倍于此台颜顾视初怡然昨朝所献虽第二桶以淳漆丽且坚今君来迟数又少青纸封题难胜前持归定惭辽东豕努力明年趁头市韩碑淮西功业冠吾唐吏部文章日月光千载断碑人脍炙不知世有段文昌九日万里江河隔伤心九日来蓬惊秋日后菊换故园开楚欲图周鼎汤犹系夏台东篱那一醉尘爵耻虚罍杨符符字信祖有诗集句吏道官官恶田家事事贤谢薖薖字幼槃逸从弟以诗文嫓美时称二谢有竹友集陶渊明写眞图渊明归去浔阳曲杖藜蒲鞵巾一幅隂隂老树啭黄莺艳艳东篱粲霜菊世纷无尽过眼空生事不丰随意足庙廊之姿老蓬荜环堵萧条仅容膝大儿顽顿嬾诗书小儿娇痴爱梨栗老妻日暮荷锄归欣然一笑共蜗室哦诗未遣愁肝肾醉里唿儿共纸笔时时得句辄写之五言平淡用一律田家酒熟夜打门头上自有漉酒巾老农时问桑麻长提壶挈榼来相亲一尊径醉北窗卧萧然自谓羲皇人此公闻道穷亦乐容貌不枯似丹渥儒林纷纷随溷浊山林高义久寂寞假令九原今可作举公篮舆也不恶题戴崧石鼎联句图衡山道士熊豹姿夜过刘生逢説诗止于座隅初莫识口不能言心自知坐中清逸校书郎新有诗声谁过之岂知老子殊不浅可但逐鬼囚蛟螭须臾指鼎出佳句脱畧凡韵生新奇二生得句不敢吐鸣声强作秋虫悲𢥠如窘兔避鹰隼懔如败将收旌旗借问䑛笔摹者谁定是槃礴眞画师退之斯文有妙处丹青写尽初无遗弥明得道如不死应在衡山深处栖端能过我挑诗敌与君周旋吾敢辞吴彩鸾写眞图天上凤皇难独宿人间翡翠本双栖丹青不与文箫共谁遣雉东迷雀西次韵李成德谢人惠墨牛君不见八百里夸王氏駮尝敕家童莹蹄角绮襦纨袴竞奢豪卧疾不安愁祸作何如传宝墨牛图不饰青黄如素朴向来奇画购千金宜在兰台天禄阁两牛方鬭未雌雄或奔而从或小却其余三四亦殊绝或如虎卧鹤俛啄滕王蛱蜨东丹马嘉陵山水青田鹤如将优劣比人才长文何必慙文若人言爱画亦一癖如彼牛羊何用貌是家持论果非耶烦君试爲评其畧题于逢辰画踏徧江南岸归来试解衣谁言物外赏不与笔端违石带苍苔瘦风凋折苇稀令人清兴发欲问钓鱼矶颜鲁公祠堂上皇御宇无长䇿牧羊奴子孤恩泽银菟分印属儿曹二十余州齐陷贼常山死守平原拒公家兄弟声名赫平原白首列班行忠义凛凛眞严霜厯事四朝惟一节当年舌䑛中丞血岂知丞相面如蓝貌虽平易心巉巖老臣何罪死虎口到今谁爲祛其衔临风志士长悲咤矧瞻遗像严祠下未能立草迎送词一奠椒浆涙盈把次刘世基韵儿时窥豹见一斑晩学一技千金殚斋房芝草不并秀且餐秋菊纫春兰无心时共白云出忘机日对沙鸥闲穷人与世各异调敢望一唱仍三叹昨来卜居向巖邑玉川破屋才数间朝看爽气出远岫夜听绕舍鸣清湍几回欲棹酒船去贺老不见空稽山次韵彦光睡起病目蜨梦游扬卧碧纱知君不赏玉钗斜梦回起坐有佳思乱触牙签书五车黑蝇着眼君勿嗟学道乃得青莲华商畧此意当过我樵青竹里爲煎茶寄汪信民系缆符离日君行殊未归寄书问毫社有梦过江西不见挥犀柄频惊响马蹄殷勤具鸡黍多谢德公妻戏咏石橊晚开靡靡江蓠只唤愁眼前何物可忘忧楝花净尽緑隂满才见一枝安石橊鸣鸠云隂解尽却残晖屋上鸣鸠唤妇归不见池塘烟雨里鸳鸯相并溼红衣夏倪倪字均父蕲州人英公之孙宣和中自府曹左官祈阳监酒有远游堂集次韵汉阳蔡守题阳关图君不见季子敝尽黑貂裘一生车辙环九州使之负郭有二顷未必肯相六国矦此郎亦复何爲者浪自出入不肯休东风夹道罗供帐倚马欲行那得上緑尊翠勺浩纵横四座哀歌互酬唱隂云漠漠天四垂行子多着短后衣金羁滴沥鸣翠珥负屩蹶倒从庐儿渔舟微茫出浦溆远山无数迎修眉倾曦䭾醉出关去纵有离愁渠得知长安春色浓如酒乃向斯时别亲友可怜儿女浪辛苦奔走功名逮华首浊醪百榼胷崔嵬暮色惨惨羇鸿哀羊肠鸟道天尺五尔独胡爲来此哉水有蛟鼍狞口眼陆有兕虎潜巖隈嗟尔游子不顾返富贵有时终自来题宗室永年画犬图公子朝回玉宸里戏弄丹青歌扇底兴来貌写到秾拳尾如摇欲投胔丰颅阔腋伟骨相纵逸未饶卢鹊驶庭除花开春尚寒屈藏短喙眠朝暾其一狺狺口若吠欲前却立客在门俗言犬马最难画衆所共识谁面谩非如鬼物隐幽𦕈反覆丑好悬毫端纷纷衆史坐叹息笔仗突兀不可扳乃知心匠本神授以心运手不作难我家败屋依破垣偷儿踏瓦惊夜眠四壁虽如长卿第旧物犹存子敬氊就君乞取挂墙壁端能警我窥窬客跋聚蚁图纷然虫臂蚁争环争与高人一解颜不待南柯昏宦毕始知身寄大槐间和山谷游百花洲盘礴范文正公祠下以生存华屋处零落归山丘爲韵赋十诗神文秉周礼庿乐奏九成当时䕫一足不待鲁诸生啧啧鹊噪屋愔愔蛛网门我来九顿首生气凛如存堂堂古遗直心严貌无华人见不妩媚何以娱大家朴蓛复朴䔩何以栋我屋风雨莫轻摇南山无老木有酒当自醑有室莫共处古今一丘貉何能坐飞语梦回四贤篇长风吹人醒嗟哉不我见泪与秋露零百代无几人九原何可作不必温御史解令君胆落宝元乃多故公时总戎机胷中百万兵要取横山归公归今几时遗懿何斑斑公议要难没言波可怀山我心不可规滔滔谁与游向来秉大雅今复成一丘题汉阳郎官湖太白当年夜郎谪一尊聊与故人畱南湖乞得郎官号从此名传五百秋句犹喜平生蟹螯手尚能半幅写行书林敏功敏功字子仁蕲春人以春秋鄕荐不第有高隐集书吴熙老醉杜甫图清晨出寻酒家门蹇驴破㡌衣悬鹑年年碧鸡坊下路野梅官栁惯寻春酒钱有无俱醉倒改罢新诗畱腹槀儿童拍手遮路衢拾遗笑请旁人扶百年风雅前无古沈宋曹刘安足数后来一字人难补君莫笑渠作诗苦子瞻画扇夫子江湖客毫端託𣺌茫攒峯埋暮雨古树困天霜偪侧余僧舍冥蒙失雁行死生随化尽此意独难忘春日有怀风高收雨急日薄过窗微梅蘂初迎腊春溪欲染衣形容今日是游衍昔人非节物关愁绪归鸿正北飞绝句君心恨不走天涯不比衰翁只恋家最是横塘黄叶路今年无伴折梅花句尝忆他年接绪余饶三落拓我迂疎溪桥几换风前栁僧壁今畱醉后书王直方直方字立之汴人舍人棫之子补承奉郎元祐中延致名士唱和号归叟有诗话并集腊梅纷纷红紫虽无韵映带园林正要渠谁遣一枝香最胜故应有客问何如淮安园贤王经别墅深窈近严城花竹四时好賔朋一座倾阖匳争奕罢击钵记诗成明日朝天去门扄鸟雀惊上已游金明池游丝随絮惹行人酒肆歌楼驻画轮凤管遏回云冉冉龙舟冲破浪粼粼日斜黄繖归驰道风约青帘认别津朝野欢娱眞有象壶中要看四时春高荷荷字子勉荆南人自号还还先生元祐太学生晚爲童贯客得兰州通判以终有集赋国香南溪太史还朝晚息驾江陵颇从款綵毫会咏水仙花可惜国香天不管将花託意爲罗敷十七未有十五余宋玉门墙迂贵从蓝桥门戸怪贫居十年目色遥成处公更不来天上去已嫁邻姬窈窕姿空传墨客殷勤句闻道离鸾别鹤悲槀砧无赖鬻蛾眉桃花结子风吹后巫崃行云梦足时田郎好事知渠久酬赠明珠同石友憔悴犹疑洛浦妃风流固可章台栁宝髻犀梳金凤翘尊前初识董娇娆来迟杜牧应须恨愁杀苏州也合销却把水仙花説似勐省西家黄学士乃能知妾妾当时悔不书空作黄字王子初闻话此详索诗裁与谩凄凉只今驱豆无方法徒使田郎号国香见黄太史万里南溪郡黄香得赐环盛名喧海内摧翮返云间太史资诚峻郎官选亦悭朝廷才特起堂奥援谁扳一梦追前事羣公兀后艰中伤皆死祸放逐䍐生还别驾之戎僰侨居傍葺菅想知诸鸟道闻説异人寰扬子家元窘王维室久鳏鵩来心破碎猨叫泪潺湲达观终难得羇愁必易删衆情相悯恻灵物自恬憪迥阁澄秋晚幽窗耸夜跧蜀天何处尽巴月几回弯坠履魂空断遗弓涕忽潸石门凄殿楯铜雀惨宫鬟帝统联仁圣皇恩感艳顽网罗疏党禁株蔓扫朋姦点检金闺彦凋零玉笋班尚令宗庙器遥隔鬼门关拊髀咨询及含香诰命颁笑谈趋赤县吟咏落乌蛮奏记怀东观移文颔北山应将九迁待未补七年闲士媿千钧弩身谋五两纶退藏欣望气延伫窃窥斑昌谷词源窄浯溪笔力孱斲轮深类扁投斧欲随般鹄卵眞能伏龙鳞敢冀攀不嗔无绍介试遣畧承颜蜡梅少镕蜡泪装应似多爇龙涎臭不如只恐春风有机事夜来开破几丸书句沙輭緑头相并鸭水深红尾自跳鱼吕本中本中字居仁宰相公着曾孙右丞好问长子靖康初官祠部员外郎绍兴中赐进士出身厯中书舍人权直学士院以劾罢提举太平观学者称东莱先生谥文清有东莱集紫微诗话江西宗派图暮步至江上客事久输鹦鹉杯春愁如接凤凰台树隂不碍帆影过雨气却随潮信来山似故人堪对饮花如遗恨肯重开雪篱风榭年年事辜负韶光取次回题孙子绍所藏摩诘渡水罗汉问渠褰裳欲何往彷彿徙倚沧波上至人入水固不濡何以有此恐怖状我知摩诘意未眞欲以笔端调世人此水此渡俱非实摩诘亦未尝下笔孙郎宝藏今几年徃来周旋兵火间世人险阻更百难彼渡水者安如山请君但作如此观莫更思惟寻笔端还韩城乍喜全家脱虚疑匹马奔干坤德盛大盗贼尔犹存稻壠秋仍旱溪流晚自浑素冠兼白髪愁绝更谁论杨道孚墨竹歌君不见渭川之隂卧龙横千秋貌取者谁文湖州十年笔意闭黄壤只今妙手唯杨侯杨侯画竹尽眞意巧夺造化令人愁满堂回首看下笔扰扰云烟乱晴日大丛纵横高入云斜风落叶秋纷纷小丛攲倾病无力旁水长根走苍石门前车马汗前川何得隂风动高壁杨侯嘻笑辞未工此意不与丹青同粉黛初无一钱费酒炙能使千金空韈材远寄动盈屋我知子画无由穷剡溪寒藤不难致须君放手爲双丛须君放手爲双丛与我俱隐南山中怀雪童老来于世漫多悲梦幻推移且自知想得开山藏骨处却如摇尾乞怜时送行识我贫无盖闲坐思渠闷有诗从此穷居添寂寞夜长谁复遶帘帷秦处度与一上人同宿密菴处度爲一画断崖枯木小菴无客亦无氊遂有高人借榻眠一夜西风撼枯柳不知春在石崖边题范才元画轴后昔年同过岭南州曾见湘江万里流妙手可传诗外意乱云寒木更孤舟王文孺臞菴伊洛富山水家有五亩园花竹遶瀍涧不让桃花源清时足眞赏戸戸开层轩一朝边尘暗故家希复存莽苍走万里始及吴市门菴庐据形胜冰壶贮干坤亭榭着仍稳不见斧凿痕主人更超迈云梦八九吞植杖邀我坐笑语清而温坐令车马客稍识山林尊十年老朝市渐见两目昏求田与问舍姑置不复论但愿从我公不使世谛浑句忍穷有味知诗进处事无心觉累轻病知前路资粮少老觉平生事业非宋诗纪事巻三十三宋诗纪事卷三十四钦定四库全书宋诗纪事巻三十四钱塘厉鹗撰任伯雨伯雨字徳翁眉山人举进士元符中除左正言崇宁初以党论谪儋州移道州遇赦提点明道宫绍兴初赠谏议大夫淳熙中谥忠敏㝛西轩茅檐不动晚风微独对炉烟枕半欹唯有多情沙上月依然青琐照人时焚香有感埽地焚香开竹扉轻烟郁郁间朝晖郄思昔日延和殿对罢曾携满袖归独坐得丧荣枯事悠悠过耳风此身犹是幻何物不为空酒圣心常醉诗穷语更工小轩搔首坐斜日满窗红句身投魑魅家何在泽被昆虫罪未除林积积元祐中左中散大夫知福建路题州宅舣阁济川须用楫㒺水戒行舟四海风波路安眠是胜㳺徐大正大正字得之瓯宁人元祐中筑室北山下名闲轩秦少㳺为之记苏子瞻为赋诗人以北山学士唿之题钓台光武初从血战回故人长短尚论材中宵若起唐虞兴未必先生恋钓台邢居实居实字惇夫河南原武人恕子早卒有呻吟集李伯时画黄知命骑驴图为赋长歌长安城头乌欲栖长安道上行人稀浮云卷尽暮天碧但有明月流清辉君独骑驴向何处头上倒着白接䍦长吟搔首望明月不学山翁醉似泥到得城中灯火闹小儿拍手拦街笑道旁观者那得知相逢疑是商山皓龙眠居士画无比揺毫弄笔长风起酒酣闭目望穷途纸上轩昻无乃似君不学长安㳺侠夸年少臂鹰挟弹章台道君不能提携长劒取灵武指挥勐士驱貔虎胡为脚踏梁宋尘终日飘飘无定所武陵桃源春欲暮白水青山起烟雾竹杖芒鞵归去来头巾好挂三花树寄陈履常十年客京洛衣袂多黄尘所交尽才彦唯子情相亲㑹合能㡬日欢乐何遽央春风东北来飘我西南翔骊驹巳在门白日行且晚停觞不能饮将去更复返把腕捋髭须悲啼类儿女人生非鹿豕安得常羣聚朝别河上梁暮渉闗山道匹马逐飞蓬离恨如春草去去日已逺行行泪横臆昨日同袍友今朝离乡客来时城南陌始见梅花白回首汉江头黄梅巳堪摘杖策登髙城极目迥千里落日下青山但见白云起逺望岂当归长歌涕如雨归心如明月幽梦过颍汝抱䣛长相思故人安可见忽枉数行书彷彿如对面纷纭辇毂下冠盖争驰逐吹嘘多贤豪肯复念幽独空斋听夜雨深竹闻子规此情不可道此心君讵知雨后出城马上作既雨天气佳㣲云淡如扫欲寻天际钟骑马河边草紫椹饱黄鹂人家夏蚕老田妇踏缫车隔篱语音好嗟我一何愚读书浪枯藁不及此中人中年客长道秋风三叠寄秦少㳺秋风夕起兮白露为霜草木憔悴兮窃独悲此衆芳明月皎皎兮照空房昼日苦短兮夜未央有美一人兮天一方欲往从之路𣺌茫登山无车兮渉水无航愿言思子兮使我心伤秋风淅淅兮云冥冥鸱枭昼号兮蟋蟀夜鸣嵗月徂迈兮忽如流星少壮㡬时兮老冉冉其相仍展转反侧兮从夜彻明怅独处此兮谁适为情长歌激烈兮涕泣交零愿言思子兮使我心怦秋风浩荡兮天宇髙羣山逶迤兮溪谷寂寥登髙而望逺兮不自聊驾言适野兮谁与游遨空原无人兮四顾萧条猨狖与伍兮麋鹿为曹浮云千里兮归路遥愿言思子兮使我心劳明妃引汉宫有女颜如玉浅画愁眉逺山绿披香殿里夜吹笙未央宫中朝理曲绛纱蒙笼双蜡烛箫鼓声传春漏促玉辇三更别院归夜深月照黄金屋莓苔满院无行迹总为君王未相识天上天仙骨格别人间画工画不得嫣然一笑金舆侧玉貎三千敛颜色罗帏绣户掩香风一朝返嫁单于国金凤罗衣为谁缕长袖弓弯不堪舞一别昭阳旧院花泪洒臙脂作红雨回头不见云间阙黄河半渡新冰滑马蹄巳踏辽羯尘天边尚挂长门月黄沙不似长安道薄暮㣲云映衰草羌人马上鸣悲笳緑鬓红颜为君老西风萧萧易水寒啼痕不断㡬䦨干年年看尽南飞鴈一去天涯竟不还少年将军健如虎日夕撞钟槌大鼓寳刀生涩旌旗巻汉宫嫁尽婵娟女寂寞边城日将暮三尺角弓调白羽安得壮士霍嫖姚缚取唿韩作编户秋晚目送闲云尽日愁寒来着破旧貂裘凭谁说与西风道留取黄花点缀秋句微意平生在江海尘冠今日为君弹葛敏修敏修字圣功庐陵人从山谷学登元祐进士宰确山元符闲上书愿附党籍南华竹轩不用山僧供帐迎世闲无此竹风清独拳一手支颐卧偷眼看云生未生李才甫才甫莆田人江西泊舟后作江水冥冥沙石隂一舸行尽春巳深浪花縁蔓曵锦帯短芦刺水抽玉簪饥鱼未池波面筒小舫正横溪上风清辉濯尽逺山碧白鸟飞入苍烟丛苏迈迈字伯逹轼长子官安化令夜坐联句清风来无边明月翳复吐松声满虚空竹影侵半户暗枝有惊鹊坏壁鸣饥鼠露叶耿髙梧风萤落空庑微凉感团扇古意歌白纻乐㢤今夕逰获此陪杖屦传家诗律细巳自过宗武短诗膝上成聊以感懐祖句叶随流水知何处牛帯寒鸦过别村熟颗无风时自脱半腮迎日鬬先红陈复常复常颍州教授纪雪中事掠地冲风敌万人蔽天密雪㡬微尘漫山塞壑疑无地投隙穿帷巧致身映雪读书今巳老闭门髙卧不縁贫遥知更上湖边寺一笑潜回万寳春苏过过字叔党轼季子仕为权通判中山府家颍昌营湖隂水竹数亩名曰小斜川自号斜川居士有斜川集送昙秀诗三年避地少经过十日论诗喜琢磨自欲灰心老南岳犹能茧足慰东坡来时野寺无鱼鼓去后闲门有雀罗从此期师真似月断云时复挂星河赋鼠须笔太仓失陈红狭兔得余腐既兴丞相叹又彂廷尉怒磔肉餧饿猫粉髯杂霜兔插架刀矟健落纸龙蛇骛物理未易知时来即所遇穿墉何卑微託此得佳誉雪沈沈五侯居碧瓦映华梲兽炭麒麟红银瓶黄封揭春风绕幄帐醉面生绮缬赐宴明光宫玉色迷金阙谁怜荜门士破壁穿飞屑金陵上吴开府两絶句时平无事清吟好卫霍贪功未是竒争似一篇人脍炙四方传诵卧龙诗庙堂陶铸人材尽流落江淮老病身又踏槐花随举子思量邓禹是何人刘发发元祐中华亭主簿赠鼔琹文照大师寳琴何所得所得甚幽微聊借丝桐韵还超智慧机霜风悲玉轸江月入珠徽向此诸縁尽人间孰是非王雍雍文正公旦之姪元祐中通判濠州题三学山五色琉璃白昼寒当年佛脚印栴檀藕丝织出三衣妙贝叶经传一偈难夜看圣灯红菡萏晓惊飞石碧琅玕更闻鹦鹉因縁塔八十山僧试说看高茂华茂华字秀实吕居仁称其人物高逺有出尘之姿入元祐党籍城东寄王越州五年不出青门道邂逅寻春此一回忽忆秦川贵公子桃花落尽合归来句中途畱眼占星聚一㝛披颜觉雾収周焘焘字次元濂溪先生次子元祐进士为贵池令官至寳文阁待制暑雪轩崇台穷石照气味乐偷闲南陆朱明驭西阑白雪山茶瓯回舌本麈尾落谈间欲缀风烟句弥髙不可攀逰天竺观激水拳石耆婆色两青竹龙驱水转山鸣夜来不见跳珠碎疑是檐间滴雨声王沣暑雪轩望处疑蓬㠀天长碧海闲云霞収玉宇烟浪涌银山茶入清谈里风生两腋间诗成似西岭高崄不容攀田望暑雪轩圣福轩重敞偶来心地闲因谈丁士冢知是武担山人在冰壶里天垂玉垒间赓歌白雪句巴客强追攀孙竢暑雪轩地僻宜逃暑官卑幸颇闲虚传力士担始信蜀妃山岭雪青霄畔城烟密树间清谈容款接妙句独难攀周沔沔元祐中溧水丞句萤火不知人巳去夜深犹傍竹窗明米芾芾字元章吴人以母侍宣仁后藩邸恩补校书郎太常博士出知无为军踰年召为书画博士擢礼部员外郎大观二年罢知淮阳军有寳晋英光集吴江垂虹亭作断云一片洞庭帆玉破鲈鱼金破柑好作新诗寄桑苎垂虹秋色满东南除书学博士初朝谒呈时宰半生湖海看青山惯佩笭箵揽辔艰晓起初驰朱雀路霜华慙缀紫宸班百寮卑处瞻丹陛五色光中望玉颜浪说书名落人世非公那解彻天闗甘露作呈夷旷欲雨气不透庭梧有栖烟回首望北固云藏净名天唿童速具舆凭高览山川隐见岂不好开霁景固全须臾刚风流湛湛清露圆归途知有伴华月上丹渊甘露寺甘露寺壁有张僧繇四菩萨吴道子行脚僧元符末一旦为火所焚六朝遗物扫地李衞公祠手植桧亦焚荡寺故重重金碧参差多景楼背山面江为天下甲观五城十二楼不过也今所存唯衞公铁塔米老庵三间作诗悼之云色改重重构春归户户岚槎浮龙委骨画失兽遗眈神䕶衞公塔天畱米老庵柏梁终厌胜㑹副越人谈题嗣濮王画芦鴈偃蹇汀眠鴈萧梢风触芦京尘方满眼速为唤花奴野趣分弱水风花翦鑑湖尘中不作恶为有邺公图荅刘巨济刘郎收画早甚卑折枝花草首徐熙十年之后始闻道取吾韩戴为神竒迩来白首进道奥学者信有髓与皮始知十袭但遮壁牛马便可裹弊帷峩峩太平老寺主白纱㡌首无冠蕤武士后立肃大劒宫女傍侍颦修眉神清眸子知寡欲齿露脣反法定饥世人见服似摩诘不知六朝居士衣后人忽把乱唐突梁时笔法了可知道子见之必再拜曹刘何物望藩篱夲当第一品天下却縁顾笔在涟漪怀南唐砚山砚山不复见哦诗徒叹息惟有玉蟾蜍向余频泪滴琴诗澹乎无味中指下清音发空山堕凉月开先寺观瀑布度崃扪青玉临深坐緑苔水从双劒下山挟两龙来春暖花惊雪林深石迸雷尘缨聊此濯欲去首重回中秋登海岱楼目穷淮海两如银万道虹光育蚌珍天上若无修月户桂枝撑损向西轮将之苕溪戯作呈诸友松竹畱因夏溪山去为秋久赓白雪咏更度采菱讴缕玉鲈堆案团金菊满洲水宫无限景载与谢公逰拜中岳命作云水心常结风尘面久虗重寻钓鳌客初入选仙图鼠雀真官耗龙蛇与衆俱却懐闲禄厚不敢着潜夫瑞巖庵清晓西山月落楚天低不放红尘点翠微鹤唳一声松露滴水晶寒溼道人衣孔夷夷字方平号滍臯先生元祐中隐士刘攽韩维之畏友赠闗渊圣学士吴越声飞二十年缁衣空复叹遗编紫芝眉宇风尘外太白文章锦绣前可是石渠方载笔未应水国要归田他时雪里相逢处能记骑驴孟浩然寄王定国世路难行肻效尤蒲桃斗酒换凉州春风不到仲文树野水犹沈梦得舟珍重故家青玉案徜徉乡社翠云裘淮南千里莺花老月照闗山笛里愁李孝先孝先字玠叔元祐闲人为范忠宣所知官朝奉郎题余干县于越亭吴越犹干地要冲树亭危岸势凭空春潭倒影黄昏月古木喧声白昼风鸥鹭惯来窥䜩集云烟无着护帘栊凄凉故国多迁变独有溪山在望中许觉之觉之元祐闲人舜井断碑一千二百余年外万古销磨不可寻舜子井泉谁记古随人闾巷秖如今隶书字杂科虫体氏爵名存乐石隂登览时来醒醉眼也胜俗物在园林刘珵珵字纯父元祐癸酉守明州疏月湖积土为十洲随景命名与舒亶倡和又甞以户部郎中守苏州西湖十洲诗浅深艶冶一枝枝帯露临风不自持水上红云真缥缈多才却忆退之诗古渡隋堤千万缕年年折尽最长条谁知烟雨汀洲晚闲舞东风拂画桥刘韐韐字仲偃崇安人元祐九年进士累官资政殿学士靖康中拜河东北宣抚副使召入为京城守御使京师陷宰相遣韐使金营金人议立异姓韐自缢死建炎初赠资政殿大学士谥忠显紫云巖万叠青山入画图最高高处着浮屠薄云弄月明还暗小雨飞空有却无山鸟避人疑俗驾老僧好客点云腴我来一笑忘尘虑倒载归与日欲晡曾纡纡字公衮布之子以䕃补官入元祐党籍绍兴二年除直显谟阁知衢州自号空青先生有集戏作冷语万山云雪隂霾空千林霿水揺风冻河彻底连三冬嘉平晓猎崤函中十二律吕相与宫安得此候疎烦胷江樾轩书事卧听滩声㶁㶁流冷风凄雨似深秋江边石上乌桕树一夜水长到梢头竹闲嘉树宻扶疎异乡物色似吾庐清晓开门出负水已有小舟来卖鱼宣州水西作杖藜出郭一水近石磴古路穿松筠万仞绝壁倚天末百折惊滩当寺门泉声飞下锦绣谷殿影揷入玻瓈盆宣州水西天下胜阆州城南何足论宁国道中渡水穿桥一径斜潦収溪足露汀沙半川云影前山雨十里香风晚稻花异县悲秋多客思丰年乐事属田家故园正好不归去满眼西风吹鬓华客愁客愁如茧丝一揽成万绪秋风不可奈又到庭前树秋风自有时客愁了无期不如饮美酒诵我山中诗余爽爽字荀龙良肱子以父任授校书郎元祐末为瀛州防御推官除名窜封州崇宁中与兄卞入党籍玉京洞羽驾归来洞已扄洞门深锁读残经琼台一觉仙都梦不见松根长茯苓东临沧海宴羣仙误入桃源小洞天一局残棋消㡬刻老龙须甲已苍然半山松柏散天声芝盖当年憩赤城我是上皇芸阁吏玉京应有旧题名毕渐渐潜江人绍圣元年进士第一官膳部员外郎出知荆南府赠林子山儿童闻说子山名将谓先生是古人海上偶经仙洞府巖前犹见玉精神南华乆彻逍遥梦兜率重来自在身携得新诗天上去不教辜负到全闽李朴朴字先之䖍州兴国人绍圣元年进士崇宁中入党籍靖康初除着作郎国子祭酒高宗即位除祕书监未拜而卒少从伊川逰人称章贡先生有章贡集中秋皓魄当天晓镜升云闲仙籁寂无声平分秋色一轮满长伴云衢千里明狡兔空从弦外落妖蟇休向眼边生灵槎拟约同携手更待银河到底清天竺山天竺﨑岖絶海边何人分作贑江禅鹫山巧叠三峯石葛隖深疏两派泉一醉风光能㡬许十年尘迹尚依然欲题豹隐还相笑望断长空蔟暝烟逰通天巖春烟澄霁色杖策出郊垧叠嶂浮空翠孤云罨断青燕衔泥作垒僧结草为亭万树山风里钟声下界听次韵玉巖应诏天书逺下事徴求郷里同推马少㳺世事巳非三不可年华却是一宜休岂縁薄禄贻身累只为当时分主忧笻杖芒鞵留我伴伫闻谈笑即封侯掷饵求鱼计亦难长鲸揺曵海波寛狂风有待三秋起健翮须敎万里抟直以逸民朝圣主不随计吏上春官庖刀休用援尸祝巾笥宁封贡禹冠忆玉巖阿阁曽看紫鳯栖暮年江国拥旌麾孤云南北夲无定浮世悲欢那可期鹤顶丹砂埋药灶鸭头绿水浸春陂待公踏徧红尘地景物归来似旧时秋风燕雀正闗闗忽见篱边菊又斑寒雁自知霜露重海鸥长伴水云闲百年徃事丹心里千古声名直道间此意属公须慷慨晚云成雨便归山乞巧处处香筵拂绮罗为传神女渡天河休嫌天上佳期少已恨人闲巧态多齚舌自应工妩媚方心谁更苦镌磨独収至拙为吾事笑指双鍼一缕过江公望公望字民表睦州人举进士建中靖国初由太常博士拜左司諌以直龙图阁出知夀州入党籍编管南安军赦还卒建炎中赠右谏议大夫句春光吴地减山色上林深赵旸旸字乂若其先本杭人徙郑州及汴中绍圣元年进士累官直龙图阁提举江州太平观过江寓信州玉山家焉题刘资仁韩干饮马图韩干所画天闲图县官日给三品刍不嘶不鸣肥如凫时时歩作康庄衢饮之曲江戏短芜沙輭风轻乐于于岂知渥洼真龙驹垂头戢耳困盐车圉人太仆反歋瘦骨硉矹甘为奴不须骧首顾长途局促骑足何时无奉和姚仲美腊梅阳和都未见芳菲初喜寒苞发故枝絶色夐无朱粉态真香宁许燕莺知凝愁金谷登楼日敛黛温泉赐浴时写作新声传玉笛谁人持向月中吹徐廸廸繁昌人绍圣元年进士北园和邑宰蔡确韵檐影䕃㳺鱼江声颤厓竹云帆天外去龙刹空中矗霞明晚渡红草暖晴沙緑澄波见归鸟纷霭迷飞鹜有时雪浪吹玉马争追逐青霄皓月满琉璃莹颠目谢傅昔出宰天葩动惊俗一读梁闲诗清风感佳木范沖沖字元长祖禹长子绍圣元年进士建炎中官翰林学士守衢州坐与赵鼎有连落职赠了空长老㡬回飞钖入红尘一任随縁自在身琢句不妨明日用援琴谁与听阳春扬眉瞬目如相委捧腹狂歌即是真汤饼藜羮奉朝夕自怜担板小乘人㳺烂柯山青霞洞天石梁杰出望南洲登览从公破旅愁棊罢未应消一日人归无奈巳千秋尘缨自喜临流濯车辖仍逢好事投莫怪神仙近如许当年此地絶深幽吕颐浩颐浩字元直其先乐陵人徙齐州绍圣元年进士髙宗朝拜少保尚书左仆射同中书门下平章事罢为镇南军节度使提举洞霄宫卒赠太师封秦国公谥忠穆次韵张全真参政退老堂东郊卜筑傍溪流菡萏香中系小舟脱去簮绅归畎亩悟来渔钓胜公侯青云旧好何妨厚白雪新诗为宠留又指湘潭问行路一堂风月阻同逰陈旸旸字晋之福州人绍圣元年举贤良方正能直言极谏科徽宗朝除太常丞歴礼部侍郎显谟阁待制提举洞霄宫有乐书二十巻建中靖国初进礼书陈祥道用之其兄也缺题行义当年帝所闻声名久矣动簮绅文场秉笔渊源厚师席谈经业履醇白髪忽惊蒿里暮青山难问若溪春两京模范垂芳逺多少生徒泪满巾吴幵幵字正仲滁州人绍圣丁丑中宏词科靖康中官翰林承㫖使金被留仕伪楚建炎后安置永州移韶州有优古堂诗话拟梅轩五月霏霏雨不开若邪溪畔摘楞梅朱丸忽向灵窗见疑是云根越岭来谁家蜜渍借微酸小摘曾闻饤玉盘争似江南风致在瓶红初向绿隂看葛胜仲胜仲字鲁卿丹阳人书思子绍圣四年进士元符庚辰中宏词科累迁国子司业终华文阁待制知湖州卒谥文康有丹阳集题观音院徳云堂弱水无风到海山慈容亲礼紫栴檀亭亭寳刹凌云近湛湛清池潄玉寒橘瘦暗飘红万颗竹迷曾莳緑千竿藕花不是南朝梦真有残香透画阑妙行堂妙行堂前耸碧鲜壶中轩外叠㠝岏山门静对青霄润佛殿寛围碧玉寒蹑屐喜随谈理客馈浆惊见字民官开山老偘存遗像试问何如释道安蒋璇璇明州人绍圣四年进士和潘良贵题明州三江亭韵安仁不放二毛侵爽气凌虚玉万寻谈笑薄施三昧手登临谁㑹五湖心倦逰方戢沖天翼高赋难赓掷地金怪得朝云飞画栋夜来曾听老龙吟胡直孺直孺字少汲奉新人绍圣四年进士靖康闲知南京为金所执不屈乆之得归髙宗朝擢龙图阁直学士知隆兴府进兵部尚书有西山老人集同官倡和用山字韵章句飘飘续小山古风萧瑟笔追还海鹏共击三千里铁马同归十二闲功业㑹看钟鼎上声华已在缙绅闲他年记忆怜衰老为报西川引一班送春冷酸梅子渐生仁莺老花飞迹巳陈一夜南风揺斗柄明朝烟柳不闗春春日风云吹絮栁飞花睡起钩帘日半斜四海随人双燕子相逢处处作生涯赠刘邦直梦䰟南北昧平生邂逅相逢意巳倾楚国山川千叠逺隋堤烟雨一帆轻我无健笔翻三峡君有长才肃五兵同是行人更分手不堪风树作离声胡安国安国字康侯建宁崇安人入太学以伊川友朱长文及颍川靳裁之为师绍圣四年举进士第三高宗朝歴官寳文阁直学士卒诏赠四官谥文定有武夷集舟入荆江东赴建康长沙渺𣺌接天浮万古朝宗日夜流洲在尚传鹦鹉赋台高应见凤凰逰路经赤壁懐公瑾水到柴桑忆仲谋白日幸无云物蔽好看澄㬌对高秋严陵钓台归隐桐江知㡬春静看浮世一鸥轻此心在世原无着误说持竿是钓名题崔白喧晴图黑头禽笑白头禽头白初因计虑深栖向栁条尤不稳从风斜折更闗心翁彦国彦国字端朝彦约弟绍圣四年进士累官至御史中丞靖康之难为江淮荆浙制置转运使充经制使领兵入援贻书切责张邦昌高宗即位兼江南东西路经制使卒赠少保西巖寺涧行诘曲似乗槎流水飘裾乱晓霞紫翠堆中萧寺隐隔溪烟树两三家周仲仁偶题雪窦和尚亲书偈巻道人诗句从梁得老笔峥嵘自一家谁㑹林闲相见事莫都错看乱飘花葛次仲次仲字亚卿江隂人胜仲之兄兄弟皆为大司成有集句诗三巻崑山慧聚寺集句全吴临巨溟青山天一隅静境林麓好胜槩凌方壶泓泓野泉洁暧暧烟谷虚攀云造禅扄跻险筑幽居道人刺勐虎复来薙榛芜咄嗟檀施开以有此屋庐侧叠万古石功就岂斯须磥砢成广殿鬼工不可图有穷者孟郊过此亦踌躇赋诗留巖屏词律响琼琚我访岑寂境幸与髙士俱时升翠㣲上凉阁对红蕖岸帻偃东斋果药杂纷敷上方风景清华敞绰有余高窗瞰逺郊万壑明晴初赏爱未能去頳霞照桑榆老僧道机熟闲持贝叶书秉心识本源高谈出有无茗酌待幽客顿令烦抱舒儒道虽异门意合不为殊抖擞垢秽衣惟有牟尼珠余生愿休止投䇿谢归涂宋诗纪事巻三十四宋诗纪事卷三十五钦定四库全书宋诗纪事巻三十五钱塘厉鹗撰陈汝钖汝钖字师予青田人绍圣四年进士浙东安抚使有鹤溪集暮㳺石门洞落帆倚芳洲冷日衔翠壁沙平野歩稳不费支笻力邂逅到幽洞云水已昏夕隂崖上苍穹杳不见辙迹巖前月色薄细路稍可觅瀑泉号秋声飞练不计尺僧房得少憩坐久耳方寂河梁谪仙人握手见胸臆囊无一钱看志有万里适拄頬坐西山琢句愈工绩同㳺得二妙笔阵亦勍敌笑谈颇倾坐酬唱屡即席顾予舌本强咀嚼觉清液林泉信幽竒嵗月尤迅亟兹游莫辞频能着几緉屐句闲愁莫浪遣留为痛饮资叶梦得梦得字少蕴吴县人清臣曽孙绍圣四年进士累官龙图阁直学士帅杭州髙宗朝除尚书右丞江东安抚使兼知建康府行宫留守移知福州提举洞霄宫居吴兴弁山自号石林居士有石林集送模归卞山并示僧宗义为余守西巖者自我离山间忽巳两改月饥人不忘食未坐先巳说家僮挟书至惊起慰愁絶推寻到鸡犬问讯穷曲折此生岂多为一壑万虑灭可能复大错更铸八州铁汝归马蹄轻初不恨触热殷勤报松竹吾岂成久别端居探幽竒自谓畧已徧昨登西山巅䧺絶昔未见溪湖莽吞吐云物纷百变乃知十年闲尚或遗胜践巢成辄弃去我岂秋社燕为吾课童仆开辟尽二面莫言羊肠险径小烦屡转杖藜不用扶吾脚犹尔健次韵再荅激仲生涯久许捕鱼郎凫雁相追不乱行但遣陶庐有松迳不辞楚酒醉椒浆交情老栢寒方见妙语灵珠夜有光回首渐知归路好已看梅栁动初阳杜坚大夫作南窗求诗为赋意得不愿多心闲夲长虗超然适有契天地良有余颇念彭泽老所懐常宴如南窗仅㡬何盘薄万古初束帯悟已徃世纷便能疎悬知千载情共有三间庐杜子老不遇买田赋归欤西山郁搀空江山绕故墟衡门闭松菊亦有琴与书邂逅一杯酒安知我非渠题晁公耄恵崇溪山荒林翳㝛莽脱木寒无烟不知三间茅中有㡬醉眠山逺尚见雪江空欲吞天归舟定何许沧波方渺然戏方仁声四絶句戏弄偏舟泊宅村却寻三径筑茅墩云邉此意真难觧賸作新诗与细论水槛新开似浣花傍溪须更作浮槎秖应屡费王宏酒时要清樽对落霞不惜囊钱信手空荒田却拟望年丰天公可是怜风月判遣诗人一例穷卢橘杨梅已及时我归先自在前期平生不作宣明靣浪媿将军建鼓旗景修与吾同为郎夜㝛尚书新省之祠曹㕔歩月庭下为言徃常以九月望夜道钱唐与诗僧可久泛西湖至孤山已夜分是嵗早寒月色正中湖面𣺌然如镕银傍山松桧参天露下叶闲薿薿皆有光微风动湖水晃漾与林叶相射可久清癯苦吟坐中凄然不胜寒索衣无所有空米囊覆其背为平生得此无几吾为作诗记之霜风猎猎将寒威林下山僧见亦稀怪得题诗无俗语十年肝膈湛寒辉逰南峯寺逰南峯寺独登待月岭而还长老才上人示欲作亭岭上以待予再至因以诗赠云泽国钟下流有山独西南标竒借明眼夙昔多穷探腹背眩金碧钟鱼半精蓝支郎放鹤处妙觧无余谈高木气未炎緑隂正清酣我嬾倦登陟兹行咤犹堪幽寻虽云初佳处默巳谙久欲谢尘滓徃同弥勒龛平生术九九晚识前三三才也实可人穷年玩烟岚胷中有定水万境潜包含严霜埽頳紫老榦余楩楠噉蔗要自佳食荼亦云甘坐断方丈室天花雨毵毵笑我窘世网何殊老眠蚕我今巳觧缚真理早自耽但恐爱山意多求尚成贪愿借待月岭重开石头庵偃松久傲兀碧琳故澄涵言寻觉庵路更欲从徧参送严壻侍郎北使朔风吹雪暗龙荒荷橐惊看玉节郎楛矢石砮传地产毉闾析木照天光传车玉帛风尘息盟府山河嵗月长寄语遗民知帝力勉抛锋镝事耕桑刘安上安上字元礼永嘉人绍圣四年进士歴侍御史给事中除徽猷阁待制出知外郡有给事集清涟亭泛舟高树环清池波平春正緑移舟近南岸倒影见华屋危桥属修径幽思生逺目更登狎鸥亭可以忘宠辱忆鸂鷘鸂鷘知何许南园春水多稻粱随分有烟雨想无他世上贪毛羽湖边足网罗池塘栖息稳慎勿厌风波贺右经臣见过为爱端居上郡章里闾何幸得徜徉买田郭外春耕早筑室湖濵野趣长且把旧书遮病眼了无尘事扰中肠故人访我留佳句应笑年来两鬓苍万田道中水濶疑无路云深仅有山儿童划小艇出没稻塍间花靥镇下蔡嬉逰地春风万杏繁谁家堪系马青月壁竹篱门花靥谁名镇梅妆自古传家家小儿女满额㸃花钿舒州西门拂云亭外竹千竿静听清声戞玉寒却忆谢公巖下路水风凉处战檀栾㓂国寳国寳字荆山徐州人从陈无已学绍圣四年进士为吴县主簿题阊门外小寺壁黄叶西陂水漫流籧篨风急滞扁舟夕阳暝色来千里人语鸡声共一周知微知微字明老吴兴人绍圣四年进士为晋州县尉到官不数月不告扵州径来京师人问其故云我欲求教授至京不得一夕大醉而卒双头白莲图君不学叔隗季隗南归晋又不学大乔小乔东入吴一种桃根与桃叶若为化作双芙渠临淮政成有余暇坐令华屋生潇洒鵞溪一幅万里寛移得浙川入图画天空水濶江茫茫想见女英与娥皇九疑云深苍梧逺冰姿玉泣不成䊋苦心抱恨何时了香骨应甘没秋草不如回首谢秋风分作尹邢来汉宫浮萍小靥浮青水拍隄隄边草色更相宜一番谷雨晚晴后万㸃杨花春尽时觧与曲池藏寳鑑不教新月妒娥眉怪来别岸波光濶知是渔郎艇子移题龟山回文迢迢緑树淮天晓霭霭红霞海日晴遥望四山云接水碧峯千㸃数帆轻句后车莺燕春声早前骑熊罴夜气遒暮天斜去空成字逺地频来不寄书疾风甚雨悲㳺子峻岭崇山非故乡姚舜明舜明字廷辉嵊县人绍圣四年进士除直祕阁提㸃两浙刑狱髙宗朝充江淮荆浙都督府随军转运使权户部侍郎进徽猷阁待制赠翠微主僧沖邈僧腊俗年俱老大儒书佛教旧精勤姑苏一万披缁客四事无如彼上人王元甫元甫绍圣闲居庐山敕赐髙尚处士苏东坡过九江因道士胡洞微求谒之元甫云吾不见士大夫十年矣竟不见景阳井动地隋兵至君王尚宴安湏知天下窄不及井中寛楼外锋交白溪边血染丹无情是残月依旧照䦨干黄大临大临字元明山谷之兄绍圣中萍乡令寅菴诗寄鲁直手把齐民种莳书莎衫台笠事耘鉏夏栽醉竹余千箇春粪辰瓜满百区早秫旋舂甞麴蘖新粱炊熟自樵苏日西杖屦行山口招得隣丁作饮徒黄叔达叔达字知命山谷之弟行次巫山宋楙宗遣骑送折花㕑醖攻许愁城终不开青州从事斩闗来唤得巫山强项令折花倾酒对阳台上南陵坡风湌水㝛六千里蛇退猿啼八百盘上得坡来总欢喜摩围依约见峯峦题小猿叫驿大猿叫罢小猿啼箐里行人白昼迷恶藤牵头石啮足妪牵儿随泪陆续我亦下行莫啼哭刘光光绍圣中仙居令括苍洞古洞藏眞不记年翠崖苍壁故依然怪来一夜清无梦身在仙家第十天李元膺元膺东平人南京教官绍圣间李孝美作墨谱法式元膺为序盖此时人也十忆诗忆行屏帐腰支出洞房花枝窣地领巾长羣边遮定鸳鸯小只有金莲歩歩香忆坐椅上藤花阚面平绣帬斜绰茜罗轻踏青姊妹频来唤鸳履贪弓不意行忆饮緑蚁频催未厌多帊罗香輭衬金荷从教弄酒春衫涴别有风流上眼波忆歌一串红牙碎玉敲碧云无力驻晴霄也知唱到闗情处缓按余声眼色招忆书纤玉参差象管轻蜀牋小砚碧窗明袖纱密掩嗔郎看学写鸳鸯字未成忆博小阁争筹画烛低锦茵围坐玉相歌娇羞惯被诸郎戏袖映春葱出注迟忆颦漫注横波无语处轻拢小板欲歌时千愁万恨闗心曲却使眉尖学别离忆笑从来题目值千金无事羞多始见心乍向客前犹掩敛不知已觉钿窝深忆眠泥娇成困日初长暂卸轻帬玉簟凉漠漠帐烟笼玉枕粉肌生汗白莲香忆妆宫样梳儿金缕犀钗梁水玉刻蛟螭眉间要点双心事不管萧郎只画眉李釡釜字元量元符三年进士第一畱题王官谷司空唐达士寂寞卧云岑扰扰任羣态休休信此心泉声半山急栁色旧庭深彷彿登临处遗踪一访寻张劝劝字闳道永福人元符三年进士歴中书舍人给事中御史中丞述古殿学士知本州陛辞除工部尚书靖康初避去除名勒停山辉堂萧萧松竹䕃华扉更敞虚堂隐翠微云露峯峦横秀色月低巖壑弄清辉分开逺碧鸣泉落㸃破寒光白鸟飞还似山隂秋霁后照人怀抱欲忘归安惇惇字处厚广安军人上舍释褐元符初累官御史中丞徽宗朝拜同知枢密院卒重建太虚观昔年逰歴访霓旌多谢仙师数里迎今日重来知有意此身应不为公卿向子諲子諲字伯恭临江人敏中元孙钦圣宪肃皇后再从姪元符初以恩补官高宗朝歴徽猷阁直学士知平江府寻致仕号所居曰芗林题王文孺臞菴仙翁五十鬓犹青髙卧柴门画亦扄茅舍已忘钟鼎梦蒲轮休过薜萝亭隂森门巷先生柳寂寞江天处士星晚嵗田间农事了闲钞甯戚相牛经题芗林莫问清江与洛阳山林总是一般香两家地占西南胜可是前人例姓杨题米元晖横轴早为山谷印可晚陪帝所清闲笔力休论扛鼎神功更觧移山向日家居道士今朝碧落仙乡胸次山髙水逺笔端云起风狂石字敏若芜湖人元符三年进士宣和元年中辞科仕止密州教授有橘林集絶句来时万缕弄轻黄去日飞毬满路傍我比杨花更飘荡杨花只是一春忙成都嵗暮始微寒小酌遣兴革帯频移纱帽寛茶铛欲熟篆香残踈梅巳报先春信小雨初成十月寒身似野僧犹有髪门如村舍强名官鼠肝虫臂元无择遇酒犹能罄一欢柳絮若无筋力太轻柔何物如今得自由帯雨飘来成坠雪巻春归去作飞毬咏雪鹦鹉杯中未觉贫寒凝酒面不成鳞如何飞上参军鬓与恼红楼歌舞人句鸟声应为故人好棃雪欲将春事空负郭生涯千亩竹长年心事四愁诗千里江山渔笛晚十年灯火客氊寒日边人去雁行断江上秋髙枫叶寒天濶鸟双下山寒人独归曾诚诚字存之孝寛子元符闲祕书监与同舍诸公饮王诜都尉家有侍儿辈侍香求诗求字者以烟浓近侍香为韵得浓字俯仰佳人看墨踪和研亲炷宝熏浓诗情过笔当千里妙思凝香欲万重山盎洩云倾白酒越罗霑露浥黄封从来粉黛宜灯烛妙手凭谁写醉容七夕王都尉邀同舍置酒听琵琶宝鑑凌云结绮髙小匳争巧暮分曹春葱细捻龙香拨秀颈偏明逻逤槽牛既写形呈粔籹马军驰酒送蒲萄泪珠散作人闲露最觉更䦨润锦绦田昼昼字承君阳翟人以世父况任为校书郎元符间监广利门建中靖国初召为大宗正丞知淮阳军有集筑长隄筑长隄白头荷杵随者妻背胁伛偻筋力微以手置胷路㫄啼老夫七十妪与齐五尺应门生两儿夜来春雨深一犂破晓径去耕南陂南邻里正豪且强白纸大字来唿追科头跣足不得稽要与官长修长隄官长亦大贤能得使者意正隄驾轺轩不复问余事终当升诸朝自足富妻子何惜桑榆年一为官长死杜牧弟病兄孤失所依当时书语最堪悲岂图乞得南州后却恨寻芳去较迟邵伯温伯温字子文康节先生子以荐入仕为西京教授徽宗朝入元符上书邪等累迁提㸃成都路刑狱有河南集邵氏闻见録李氏席上有感翻翻绣袖上红茵舞姬犹是旧精神坐中莫怪无欢意我与将军是故人充城口号山围翠合水连云万室楼台照眼明地胜风淳真乐国四川惟说好充城姚舜陟舜陟江隂军签判题常乐寺五云台虚空本无云一气谁所主云空两无碍起灭自散聚吾闻心归源空殒亦无所应知不空者物感自如雨君看贤首师自视木与土与云亦奚期况问色有五云何坐说法瑞应乃如许休疑诸天集未必衆龙吐云空法如是我说无说故堂中嫡孙在客至当问取吕希哲希哲字原明公着之子以䕃入官用荐为崇政殿说书徽宗朝歴直祕阁出知曹州入党籍夺职罢为宫祠卒絶句水晶宫殿玉花零㸃缀宫槐卧素屏特敕下帘延墨客不因风雪废谈经絶句老读文书兴易䦨须知养病不如闲竹牀瓦枕虚堂上卧看江南雨后山句独抱遗经唐处士差强人意汉将军除却借书沽酒外更无一事扰公私杨道孚道孚字克一张文潜之甥少有才思为舅所知遗荥阳吕公雨緑霜红郭外田山浓水淡欲寒天参军抱病陪真赏一檄唿归亦可怜李甲甲字景元华亭人善为填词小令有闻扵时画翎毛有意外之趣米海岳甞称之题画谁发烟云六尺绡寒山秋树晩萧萧十年来往吴淞口错认溪南旧板桥刘定定字子先官户部侍郎谢章子厚故人天上有书来责我疎愚唤不回两处共瞻千里月十年不寄一枝梅尘泥自与云霄隔驽马难追骐骥才莫谓无心向门下也曾终夕望三台刘彦祖彦祖任馆职句别后频芳草愁边更落花张镆送向综通判桂州百里常淹展骥材除书逺自九天来緑油车上扬旌去画鹢舟中疉鼓催桂岭花光纷似雪荔江波色渌如苔讼庭尘满无留事惟伴登临燕席开申屠炯寳林寺欲共高僧话幽寻入宝林途分喧寂境座息是非心老鹤栖巢稳灵鳗蛰井深山中饶胜迹嵗月㡬登临封万里题钱知监东臯别业别墅连城郭超然逺垢氛蚌明宵阁见鹤唳晓堂闻翠滴堦前露红铺水上云悠悠持禄者应媿不如君陈肃肃都官员外郎蔡经宅巖扉生翠霭石壁凌朱霞草木状多怪鸾鹤归如家谁嫌狡狯心满地投丹砂张懐忆吴江多年幞被玉山岑鬓雪欺人忽满簪驽马虽然贪短豆野麋终是忆长林鲈鱼未得乘归兴鸥鸟惟应信此心见说新桥好风景㑹湏乘月濯烦襟翁纬纬新㑹长官使华亭走清奔碧日潺湲势与晴江逺接连沙草翠微驱马路岸花红溼钓鱼船烟生逺店收寒雨风起髙梧咽暮蝉徐氏旧居人识否渡南溪下白云边林子来歙砚瑟瑟方池雾縠纹麝烟初𣪚墨花春晴窗静昼桐隂转笔下云生字入神杨槱隂平道栈道险复险客怀愁更愁万山俱絶壁一水不通舟陶应题宝鸡县雪楼当月动清寒渭水梁山鸟外看闻说徳宗曾到此吟诗不敢倚䦨干岑硕硕字希㣲句金屋暖犹积玉闗寒更深伯嚭肆谗吻夫差失霸图极目又芳草卷帘非故山章造西楼高花古柳傍城闉㳺目江城次第新百感中来倍惆怅满城烟雨满城春胡融葛洪井荒巅有野井古意豁宜搜藓石巳摧剥云萝閟清幽忆昔抱朴翁炼液栖高邱丹成巳蝉蜕巖花㡬春秋郭挺挺字元杰许昌人从李方叔学挽李方叔顦顇词林失俊英巳应精爽在蓬瀛楷模昔日依元礼贫病他年累长卿无复波澜窥大手空将日月送虚名当时颍曲为耕地秖有风滩昼夜声程之邵元符中知福建路提举陜西茶马碧光亭寺压高台最上头一亭新就得清逰天连逺岫交相碧地枕长江分外幽烟际晴光浑不断望中诗思浩难収公余幸有賔朋乐聊把狂篇索唱酬宋诗纪事巻三十五宋诗纪事卷三十六钦定四库全书宋诗纪事巻三十六钱塘厉鹗撰张守守字子固晋陵人崇宁元年进士绍兴中拜参知政事兼枢宻院事以资政殿学士知绍兴府卒谥文靖有毘陵集汴上小雨复霁隄沙不起润如酥坐看飞云自巻舒陇陌人闲牛䑛犊栁陂波浅鹭窥鱼残花糁径东风后碧草黏天暮雨初分付荣枯蜗两角浊醪青杏送春余蔡佃佃字耕道襄之孙旻之子崇宁初进士蔡京当轴欲罗致门下竟不能屈㑹星异上疏责监温州税后以朝请郎提㸃两浙刑狱豁然阁长风东南来浊浪挠清镜小轩寂寞人黙视心独静扁舟暂掩泊思与孤鸿㢠洞庭眼中物何必更乘兴顽石谩巑岏终惭泗濵磬雷轰漈水流石激拟鸣雷洞里干坤别有台玉舄扶风飞复下琼花帯雨落还开钟声敲断白云袅树影盘回黄鹤来笑道神仙无处覔空畱丹灶冷莓苔兴化府志曾开开字天逰贑县人准子㡬之叔兄崇宁二年进士歴官权中书舍人建炎初累迁礼部侍郎兼直学士院忤秦桧出知徽州李伯纪丞相挽诗先帝収多士惟公发妙年清班依日月谠论薄云天终赖高名重来扶大业全谁提太史笔臣主颂俱贤太上初传祚安危俛仰间从容回万乘指顾复三闗漠北尘沙迥闽中日月闲谁知千载后遗恨在燕山追数中兴相公居第一人初期从北狩宁料久南廵此日劳明主他年忆旧臣东都朝万国不复见簪绅一别睢阳后风霜十五年劳生俱老矣流涕独澘然丹鼎秋来就心灯半夜传定应真不死归卧白云边朱胜非胜非字藏一蔡州人崇宁二年上舍登第高宗朝累除尚书右仆射同中书门下平章事出知湖州卒谥忠靖和同省秋夜省㝛老火未甘退稚金方力征炎凉分胜负顷刻变隂晴天圣寺古桧雷霆起蛰虬夭矫势欲上忽然化此木尚作拏云状婆娑枝干垂生涩纽结壮图经不能记父老那可访晋杉定侪类蜀栢岂辈行栎梦何足神槐语固巳妄自无斧斤忧未始疑大匠李鞉鞉字彦渊富阳人崇宁二年进士绍兴中除比部郎秦桧欲以子与鞉女为婚鞉郄之丏外持宪闽部奉祠卒有去嗔居士集三学院小槛平临更爽孤云徙倚长闲飞出偶成霖雨归来依旧青山李弥大弥大字似矩号无碍居士弥逊之兄崇宁二年进士高宗朝歴工部尚书显谟阁直学士逰尧峯院云峯何岧嶤去天余㡬丈其下蔚华林幽禅屹相向我逰先朝暾海日射巾杖飞盖不须持歩歩苍松障山僧知我来罗立凫雁行提携两行人为我谈实相一种勿弦琴三叹无声唱开轩面东南千里入俯仰西登妙高台更欲恣旷望土断泽遶山烟涛𣺌云浪恐是六鳌连蓬壶堕莽苍又疑鲸入海偃嵴起青嶂时方老火炽金石流欲炀须臾变云雨为作雄风壮翻手回凉秋掀舞千林响谁云免水宫自是神龙藏三高如可作吾欲五湖访洗足巨浸心振衣孤峯上寄语夸夺流得饱但相忘长哦可当歌踏月下空旷㳺洞庭山昔白乐天为姑苏太守㳺洞庭山题诗翠峯寺有笙歌画船之句绍兴壬子弥大守平江越月而张片帆来首访翠峯追懐古昔拟乐天体聊继其韵时异事别各遂所适之乐尔山浮羣玉碧空沈万顷光涵㡬许深梵刹楼台嘘海蜃洞天日月浴金秋林结绿留连赏春坞藏红次第吟拟汎一舟追范蠡从来世味不闗心唐庚庚字子西丹棱人举进士受知张商英擢提举京畿常平商英罢相贬惠州㑹赦北归卒有眉山集内前行内前车马拨不开文徳殿下宣麻回紫㣲侍郎拜右相中使押赴文昌台旄头昨夜光照牖是夕収光如秃帚明日化为甘雨来官家唤作调元手周公礼乐未要作致身姚宋也不恶乡来两公当国年民闲斗米三四钱収家书西州消息到南州骨肉无他嵗有秋骥子觧吟青玉案木兰堪战黑山头即时旅思春冰拆昨夜灯花黍穂抽从此归田应坐享故山已为理菟裘除夕患难思年改龙钟惜嵗除闗河先垄逺天地小臣孤吾道凭温酒时情付拥炉南荒足妖怪此日谩桃符夜坐怀舍弟无云仍露坐有月更江臯沈陆伤吾道浮生忆尔曹扁舟应夏口此夕数秋毫不见今三载当时巳二毛次韵强幼安冬日旅舍残嵗无多日此身犹旅人客情安枕少天色举杯频桂玉黄金尽风埃白髪新异乡梅信逺谁寄一枝春次韵幼安畱别韵白头重踏輭红尘独立鹓行觉异伦徃事巳空谁叙旧好诗乍见且甞新细思寂寂门罗雀犹胜累累冢卧麟力请宫祠知意否渐谋归老锦江濵秧马拟向明时受一廛着鞭常恐老农先行藏巳问吾家举从此驰名四十年谪罗浮作说与门前白鹭羣也须从此断知闻诸公有意除钩党甲乙推排恐到君蔡薿薿字文饶开封人崇宁五年进士第一累官翰林学士礼部尚书房州安置送宋朝请倅邢州布衣初喜得相从淡薄情懐老更同春酒杯盘花烂漫夜堂灯火雪冥蒙家传辞藻喧时誉地近乡枌识土风早晚汉庭裦一鹗待看霜翮上秋空赵鼎鼎字元镇号得全居士觧州闻喜人崇宁五年进士绍兴初累官签书枢密院事拜尚书右仆射同中书门下平章事安置湖州移吉阳军薨孝宗朝赐谥忠简赠太傅配享高宗庙庭有忠正徳文集趋三衢别故人时车驾幸杭州伧父何由习楚风家山俱在古河东相逢憔悴干戈后追数悲欢梦寐中掺袂又成千里别放歌空念一尊同他年傥有加飱字试问渔舟鹤笠翁夜雨不寐西风吹雨夜潇潇冷烬残香共寂寥要作秋江篷底睡正宜窗外有芭蕉梅执礼执礼字和胜婺州浦江人崇宁五年进士歴户部尚书死靖康之难高宗朝赠资政殿学士句有令可干难闭户无人堪访嬾移舟天之未丧斯文也吾亦何为不豫㢤成无玷无玷字士悫武康人崇宁五年进士宣和初官余杭丞建炎中知鄂州靺鞨贝勒围急无玷坚守晨起廵城霜滑坠足而卒洞霄宫我欲观太华一笑凌险阻灭迹恨未果衰容遽如许东南岂不佳泉石閟灵府未访潜川源且寻天目乳一峯㧞地起离立谁敢侮千年絶附丽万壑失媚妩有如人中杰羞与绛灌伍翠箬藏丹药石洞飞白鼠逰人倦登渉异境何由睹振衣凌絶顶云外听天语仙人傥予迎从此遂轻举廖刚刚字用中南劒州顺昌人崇宁五年进士绍兴中歴官御史中丞工部尚书以徽猷阁直学士提举亳州明道宫卒有高峯集题杨子光双溪阁倚天华栋俯长洲渺𣺌双溪一鑑秋匹马问津迷去客新帆分港竞归舟花飘两洞红交浪影落三山翠合流清夜鸣榔何处曲冷光平泛玉帘钩代祖父次韵酬罗君宝见赠萧条门巷陋于颜老去青春仅得闲心画传家无计䇿手谈畱客漫机闗静思徃事千年上俯叹劳生一梦闲多谢光临无别意为闻流水与高山题南墩铺见说龙巖路猨啼今始闻深林埋㝛雾高岭出层云天去头三尺崖垂足二分只愁䨇目眩敢恃一杯醺扪歴泥増滑瘏痡日向曛长安九轨道谁识此闲情题渚宫画桥红去巻蛾眉台榭遗踪草树迷独有天然无限意一池春水浴凫鹥蔓草春深緑更齐玉鞭何处选芳菲旧时锦绣丛中蜨却傍疎篱野菜飞衞州试院次韵盛当时官长宠示絶句洗眼贪看幼妇词玉人空遣暗相思凭谁为报归期近趁得桃花烂漫时题蔡州栁庄铺云垂旷野路漫漫策策秋声作暮寒已分故园天様逺不知何处是长安吴倜倜字公度乌程人崇宁五年进士试礼部第一仕至敕令所删定官出为宁海推官㝛大涤山解骖投㝛到蓬壶骨冷魂清梦寐无可怪春禽晓啼月又催行李出凡途龚况况字濬之程子崇宁五年进士终祠部员外郎右朝议大夫自号起隐子有起隐集咏刘伶逃名以酒转名髙醉里张髯买二豪日月巳为吾户牖何妨东海作醇醪九日自古谁无九日诗诗成须道菊花枝直饶无菊何妨醉野蓼村葵总是题逰天峯寺杖藜高踏半山云不见此山知㡬春异时人物凋零尽只有青山似故人送唐太监东门相别又相逢转觉衰颓一老翁子约重来我方去满庭黄叶正秋风句贪山借船赏嗜酒典琴沽闲多巻满新成句嬾极牀堆未荅书客疎闲吠犬庖匮割啼鸡得句怕难续避人长转多山色秋难老池光夜不昏史徽徽字洵美盐官人崇宁五年进士累官右司郎中髙宗即位起为司农少卿建炎三年扈驾江口遇害赠观文殿修撰大观闲题南京道河亭谷雨初晴緑涨沟落花流水共浮浮东风莫埽榆钱去为买残春更少留李光光字泰发上虞人崇宁五年进士累官司勲员外郎钦宗擢右司谏高宗朝进吏部尚书除参知政事因争和议安置琼州移昌化军卒追复资政殿学士谥庄简千巖亭家山好处寻难徧日日当门只卧龙欲尽南山巖壑胜须来亭上少从容哭子脱屣尘寰委蜕蝉真形𣺌𣺌驾非烟丹台路杳无归日白玉楼成不待年宴坐我方依古佛空行汝去作飞仙恩深父子情难割泪滴千行到九泉越州双雁道中晚潮落尽水涓涓栁老秧齐过禁烟十里人家鸡犬静竹扉斜掩护蚕眠戏赠伴送使臣日日孤村对落晖蛮烟深处忍分离追攀重见蔡明逺赎罪难逢郭子仪南渡每忧鸢共堕北辕应许雁相随马蹄惯踏闗山路他日看来又送谁题广徳州三峯楼一川花栁拥雕阑浓緑浮空四面山便欲携家来此住不将名姓落人间智林寺扁舟来访小丛林花木通幽院落深旋拂胡牀成午梦闲持贝叶动秋吟竹声瑟瑟生虚籁山意峩峩入素琴更喜老纲能㑹事手携炉铫自相寻輓李忠定纲忠言直节动华夷肻为投闲便息机南国忽闻梁木折中原犹望衮衣归平生学术唯心得晚节功名与愿违老病无因执哀靷朔风空有泪霑衣李邴邴字汉老济州任城人昭玘犹子崇宁五年进士累官翰林学士绍兴初拜参知政事资政殿学士寓泉州卒谥文敏有云龛草堂集咏梅绵霜歴雪忿开迟风笛无情抵死吹鼎实未成心尚苦不甘桃李傍疎篱铜雀砚魏宫歌舞乆成尘重见陶家㡬世孙铜雀不鸣唯觧渴管城何罪遽遭髠九日木落霜洲溪水清登临满目是飘零黄花有意怜幽独白酒无聊漫醉醒牢愁错倚西风立楚些巴渝不可听宫词舞袖何年络臂鞲蛛丝网断玉搔头羊车一去空余竹纨扇相看不到秋谒廸上人数嵴招提四面山羡师终日掩柴闗凭阑人语风烟上乞食僧来紫翠闲万木深藏云泱莽一溪空锁月弯环十年不踏门前路只遣松风送我还琴泉轩次韵但怪朱丝韵枯木那知古涧坠寒泉鸟啼静夜应传谱风入寒松拟续弦妙体难寻斤斲处高吟宁堕膝横边饮光到此如欣舞笑倒云门逸格禅宝林寺青灯映独㝛世事忽如遗一榻寒无梦高斋静见诗长空消海气逺壑淡幽姿欲问无生意高人不可期雪轩四山环绕翠岧嶤想见凌晨雪未消四万八千修月手不知何处琢琼瑶方惟深惟深字子通莆田人家长洲崇宁五年特奏名授兴化军助敎有方祕校集以诗集呈荆公侑以诗年来身计欲何为跌宕无成一轴诗嬾把行藏问詹尹愿将生死遇秦医丹青效虎㽞心拙斤匠良工入手迟此日知音堪属意枯桐正在半焦时访人不遇题壁何年突兀庭前石昔日何人种松栢乘兴闲来就榻眠一枕春风君莫惜城西今古阳山色城中谁有千年宅徃来何必见主人主人自是亭中客谒荆公不遇春江渺𣺌抱樯流烟草茸茸一片愁吹尽柳花人不见春旂催日下城头和五日郡守开宴㑹九老于广化寺韵使君潇洒上賔闲金地无人昼闭闗风静箫声来世外日长仙境在人间诗成郢客争挥翰曲罢吴姬一破颜此节东南无此㑹髙名千古暎湖山程公辟留客开元寺饮二首昼锦新坊路稍西兴来携客就僧扉尊前倒玉清无比笔下铿金妙欲飞篮轝直须乘月去榜歌时聴採菱归流传白雪吴城满顿觉炎歊一夕微仙老论文小徃还多才令尹独能攀携觞歩入千花界借榻清临一水间笑语不惊沙鸟去襟懐犹道野僧闲城中此地无人爱坐对西南见好山劒池云崖倚天开苍渊下澄澈世传灵劒飞山石千丈裂神踪去不返今作蛟龙穴是非莽难诘嵗久多异说惟当清夜来静赏潭上月千人石生公天人师讲法花雨堕当时听法衆并入千人坐山祇常护持山鸟不敢涴野人心茫然傲荡多酒过醉来不肯归石上看云卧和周楚望红梅用韵清香皓质世称竒试作轻红更自宜紫府与丹来换骨春风吹酒上凝脂直敎腊雪无藏处只恐朝云有去时溪上野桃何足种秦人应独未相知舟下建溪客航收浦月黄昏野店无灯欲闭门倒出岸沙枫半死系舟犹有去年痕王寀寀字辅道一字道辅韶子登第官校书郎翰林学士兵部侍郎宣和中以左道为林灵素所陷弃市同刘元静逰嵩山峻极中院作烂红一㸃出浮沤夜坐嵩峯顶上头笑对僧窗谈祖徳当年七十四回逰浪花一江秋水浸寒空渔笛无端弄晚风万里波心谁折得夕阳影里碎残红汪藻藻字彦章徳兴人崇宁中第进士高宗朝累除中书舍人兼直学士院擢给事中迁兵部侍郎兼侍讲拜翰林学士出知外郡夺职居永州卒有浮溪集桃源行祖龙门外神传璧方士犹言仙可得东行欲与羡门亲咫尺蓬莱沧海隔那知平地有青云只属寻常避世人闗中日月空万古花下山川长一身中原别后无消息闻说边尘因感昔谁教晋鼎判东西却媿秦城限南北人闲万事愈堪怜此地当时亦偶然何事区区汉天子种桃辛苦求长年避地酉亭野歩今日幸无雨天空出遥岑行行不知疲遂至春江浔汲路转篱落人家在桑隂平畴涨清波陇麦如人深沟畎戏凫骛新蒲映浮沈我生夲樵渔对此谐初心风物岂不好悲来自能任边尘暗中原四海如惊禽黄屋狩万里两宫隔晨昏龙移蝼螘窥月晦蟾蜍侵宇宙有顚覆兹逰岂岖嵚销忧赖浊醪太息谁能斟过临平一别九霄路风烟长满衣已成身老大无复世轻肥天濶鸟双下山寒人独归晓来何处雨春水满巖扉睡起凉生岸钩帘坐小窗麦风能起柁梅雨不鸣江徃事心常折归途影自双依然蒲栁地人老故先降春日一春畧无十日晴处处浮云将雨行野田春水碧扵镜人影渡傍鸥不惊桃花嫣然出篱笑似开未开最有情茅茨烟暝客衣溼破梦午鸡啼一声题张资政汝川图澹巖书堂昔人曾此结精庐故老犹传井臼余今代子房来卜筑要看圯上一编书多宝院每寻疎磬访支郎苔竹交隂杖屦㫄丝履㲲巾聊取用风流不减赞公房金石台花光连接两台春中有眠云跂石人莫使鞭笞鸾凤去时来重现宰官身怀贤菴履綦行处日苍苔鞶帨深藏月一开已办此身同法喜不应临感更难裁题江南春晓图忽从林杪见朝晖释峤孤云半欲飞何惜扁舟并画我要从海际望春归题大年小景忽惊坐上江天渺半幅鹅溪写霜晓风低黄芦潮欲到平沙无人喧㝛鸟向来着眼应万里开巻尺余那尽了须知王孙寄笔力平日气吞云梦小故将㸃缀调儿辈不待淋漓翻墨沼滕王蛱蜨往谁并曹霸骅骝今巳少坐令好事费百金窗几短屏横轴绕君家此夲传㡬世羇客见之先絶倒江头歴歴旧行处好在渔矶落寒潦浮家汎宅归去来还看飞鸿卧林杪题止戈堂此老胸中百万兵暂劳试手沸狼羣山头不复望廷尉柱后何须用恵文觧帯为城聊戏剧卖刀买犊便耕耘三山胜处开华屋千载人传旧史名千里闽山驿骑飞天书趣觧海边围异军方逐苍头起元帅徐将白羽挥翻就铙歌春举酒収还烽火夜开扉向来万事闗兵气都作风光坐上归士人买妾既而疾以诗戏之但知琼树鬬清新不道三彭接有神处仲未闻开阁事维摩空对问禅人封侯燕颔何妨瘦伐性蛾眉却怕颦从此空花扫除尽定湏嚼蜡向横陈赋琴高鱼百川萃南州水族何磊砢其闲琴高鱼初未列楚些岂堪陪薧鲜裁用当肴果土人私自珍千里事封裹遂令四方传噍嚼亦云颇俗云琴高生控鲤宛溪左灵踪散如烟遗鬛尚余颗向来骑鲸人逸驾甞慕我不应当时逰反用此么么得无效齐谐怪者记之过彭越小如钱踪迹由汉祸越王载王余变化更㣲琐因知天地闲人莫穷物伙区区于其中臆决盖不可伪真吾何知且用慰颐朶郊丘书事琅舆深出未央门十里圜坛气象尊珪璧三千周典备貔貅百万汉兵屯青城浮霭连霜动黄道㣲风帯日温不用灵光符圣武从来精祲荅干坤隆祐太后挽词庆源由魏国奉祀及宣仁盛徳仪中壸私恩絶外亲长秋期不老厚夜忽无晨来嵗柔桑绿谁临茧馆春朔漠遐征后南州俶扰时人心忧社稷天意属帘帷拥佑千龄主图回万世基中兴能事毕倐与帝乡期㝛焦山方丈明发理烟艇欢言济遥岑盘涡沸风雨稍辨钟磬音行行并疎栁迎客多幽禽扶舆上荦确始见江湖深台殿明海色嵌空忆龙吟修廊延客歩妙香慰人心遐眺未云极千巖忽秋隂孤月欲生岭诸天悉浮金兹逰信竒絶况接支道林夜语不知旦虚窗对横参人闲惊毫末物外雄窥临稽首悟真理微生安所任苍崖有竒字霜干约重寻句人闲何事非戏剧鹤有乘轩蛙给廪王云云字子飞泽州人举进士甞使高丽譔鸡林志以进擢祕书郎靖康中以资政殿学士副康王使金次磁州为百姓所杀赠大仰齐禅师大仰古名刹师居二纪中夲无一法说须信万縁空体与太虚合心将诸祖同唐来三百载不坠释迦风句为怜緑叶四时在不可朱䦨一日无徐文文高邮人题雪窦和尚亲书偈巻老子休去歇去遗墨今传古传相见夲来面目不离当处湛然宋诗纪事巻三十六宋诗纪事卷三十七钦定四库全书宋诗纪事巻三十七钱塘厉鹗撰曽几几字吉甫赣县人徙河南以兄弼恤恩授将仕郎试吏部优等赐上舎出身歴校书郎髙宗朝歴江西浙西提刑与秦桧不合去位侨寓上饶居茶山寺自号茶山居士桧死召为秘书少监权礼部侍郎提举玉隆观致仕卒谥文清有集汪彦章内翰除守临川以诗贺之临川内史诏除谁里巷传闻报客知金马门深曾草制水精宫冷近题诗行看画隼旌旗入定把书麟笔札随若访毘耶旧居士无人问疾鬓成丝三衢道中梅子黄时日日晴小溪泛尽却山行绿隂不减来时路添得黄鹂四五声题访戴图小艇相从本不期剡中雪月并明时不因兴尽回舩去那得山隂一段竒茶山似病元非病求闲方得闲残僧六七軰败屋两三间野外无供给城中断往还同行木上坐相与住茶山谢路宪送蟹从来叹赏内黄侯风味尊前第一流秖合蹒跚赴汤鼎不须辛苦上糟丘雪中登王正中书阁对雪谁堪语登楼似欲仙人家修月戸丈室散花天峰叠钩帘外江横隐几前寒深落雁渚清集钓鱼船解病从摩诘消愁得仲宣展书明细字烹茗溼疎烟月好还同梦诗成已下弦明年傥相忆为一到关边诸人见和返魂梅再次韵蜡炬髙花半欲摧斑斑小雨学黄梅有时燕寝香中坐如梦前村雪里开披拂故令携袖满横斜便欲暎窗来重帘幽戸深深闭亦恐风飘不得回壬戌岁除作明朝六十歳矣禅榻萧然丈室空薫销火冷闭门中光隂大似烛见跋问学秖如船逆风一歳临分惊老大五更相守笑儿童休言四十明朝过看取霜髥六十翁游张公洞张公洞府未着脚向人浪説游荆溪欲看直上翠羽盖不惜扶下青云梯劲风翻动土囊口暗水流出桃花蹊却将深处问儿辈一夕飞梦穷攀跻发宜兴老境垂垂六十年又将家上铁头船客畱阳羡秖三月归去玉溪无一钱观水观山都废食听风听雨不妨眠从今布韤青鞵梦不到张公即善权宜兴邵智卿天逺堂目极云沙静𣺌然邵卿风月过年年雁行灭没山横晩渔艇空蒙水接天南国棠隂春寂寂东风𤓰蔓日绵绵问君许作邻翁否阳羡溪边即买田闻李泰发参政得旨自便将归以诗迓之苦遭前政堕危机二十余年咏式微天上谪仙皆欲杀海濵大老竟来归故园松菊犹存否旧日人民果是非最小郎君今弱冠别时闻道不胜衣送仓部吕治先守齐安齐安剖竹要循良分付吾家坦腹郎賸有江山连赤壁终稀狱讼到黄堂铃斋昼永宜深念边琐秋髙合过防此地元之遗烈在风流容易鬓毛苍程堂堂字公明眉山人举进士为驾部郎中善画墨竹题成都笮桥观音院自画竹无姓无名逼夜来院僧根问苦相猜携灯笑指屏闲竹记得当年手自栽翟汝文汝文字公巽丹阳人举进士累官浙东安抚使绍兴初拜翰林学士参知政事卒门人私谥忠惠先生有集焦山水轮依风负坤舆百川东流同灌输掀巾之陂莽吞受沃焦之山初不濡云根终久插江湖狂澜滔天随巻舒空神回标避突兀海门排霄岌相扶僧居蚝山迷向背佛宇蜃气成吹嘘我游𤣥冬崖壑枯洪涛溅雨吹裳裾风来驾潮愁海若溟涨跋浪翻鲸鱼虞渊咸池相荡潏月阿日窟漂方隅此身浮沤一缘聚四大溼相弥空虚鍼锋悬持妙喜住蟁睫坐睨焦螟居山中老禅眼于菟香饭遣化分彫胡重渊垂涎舞蛟首方丈宴寝凝熏炉夜寒月黑照浊水乞取壊衲摩尼珠句青女霜如失黄人日故迟张扩扩字彦实一字子微鄱阳人崇宁中进士南渡歴中书舎人有东窗集约兄楚材西湖观梅次韵天上新骖寳辂回看花仍趁雪英开折归忍负金蕉叶笑插新临玉镜台女堞未须翻角调锦囊先喜助诗材少蓬自是调羮手叶底应寻好句来戱成二毫笔绝句包羞曽借虎皮蒙笔阵仍推兔作锋未用吹毛强分别即今同受管城封送顾景繁暂归浙西墙头飞花如雪委墙根老栁丝垂地春正浓时君不畱山路晓风鸣马箠涛江入眼浪千尺想见吴侬问行李田园久荒漫检校亲旧相逢半悲喜行朝诸公访人材故人新赐尚书履袖中有䇿则可陈君亦因行聊尔耳赠顾景繁顾侯风味更严苦家贫阙辨三韭菹龟肠撑突五千巻底用㑹稡笺虫鱼虎头文字逼前辈衮衮颛蒙分尺素天闲老骥日千里何用盐车追蹇歩咏曾徽言端砚君家文房珍尤者一一数端溪从谁得不记歳月古中洼削天成外凿余雷斧向来萑苇中险作百碎补蔡居厚居厚字寛夫熙宁御史延熙子第进士大观初拜右正言累官徽猷阁待制有诗话句先生万古名何用博士三年冗不治宋肈肈字楙宗巫山令与苏黄游杜鹃暖云无定半隂晴茅屋纸窗深复明乔木参天竹千茎巴山欲晓风露清杜鹃飞鸣遶江城鱼腹四月江水生林花落尽空含情瀼东瀼西朝暮声三崃堂林峦十里上巉巖飞槛初凭缥缈闲夔子风烟依白帝夜郎耕稼接乌蛮砌横乱石遥临㵎门对高峯近带山咫尺惊湍吁莫测每来登此念乡关白帝城江雨霏霏白帝城秋草未枯春草生古来兽垒如云横万里瞿塘断人行至今三崃路峥嵘时清不见更屯兵荒凉废堞没春耕但见牛羊日西平宋京京成都人崇宁进士琴台君不见成都郭西有琴台长卿遗迹埋黄埃千年免为狐兔窟化作佛庙空崔嵬黄须老人犹记得昔时荒破樵苏入鉏犂畏浅牛脚匀古瓮耕开数逾十乃知昔人用意深瓮下取声元为琴人琴不见瓮巳掘唯有鸟雀来悲吟一朝风流随手尽况复千年何所讯安得雄辞弔汝魂寂寞秋芜耿寒燐武担君不见蜀王妃子墓突兀成都城中若山积墓头寒镜涩无光妒月欺烟化为石鸿荒无根凭野史直谓山妖化妃子临终未免懐首丘运土山中𦵏于此山名武担锦江边用是得名千万年如今佛阁倚空翠老木盘郁摩苍天晴云入穴西山出卷帘坐见岚光滴安得文如汲冡书免使后人疑往昔徐遹遹闽人崇宁中特奏名仕至朝官知广德军琼林宴罢作白髪青衫晩得官琼林宴罢酒肠寛平康过尽无人问畱得宫花醒后看蒋存仁存仁崇宁闲青田人题八角亭由来秖説四檐亭今日先生八角成最喜潇潇春夜雨一檐分作两檐声葛繁繁丹徒人兴祖子号鹤林居士崇宁闲临颍主簿守镇江题雪窦和尚亲书偈后眞机昔振云门路祖席今多雪窦孙传到慧林花果盛湏知叶落总归根王叡叡号灵毂子崇宁闲人解昭君怨莫怨工人丑画身莫嫌明主遣和亲当时不作阏氏去秖是宫中一舞人栁交交字成叔崇宁丙戌为袁州别驾题洪阳洞洞口春归草木长洞中流水薜萝香眞仙鹤驭今何处应共白云朝帝乡侯彭老立春朝来煮菜往鞭牛已觉江边雪意休习习东风收雨脚暄暄晓日绽云头尊前未放梅花老鬓上先看栁带柔及取春花时一醉莫教沈瘦更清秋李夷行夷行字炳大崇宁闲都水丞出为泗州守入元祐党籍题独乐园见山台纷纷红紫蔟虚檐山光不肻饶春色故向花闲出数尖潘良正游洞霄宫石坛风冷露华凝羣玉峥嵘蔟画屏水赤久传丹作井山髙时借翠为庭鹤迎仙驭迷三㠀云入洞天朝百灵回首武陵归去路碧桃零落晩峯青江贽贽字叔圭崇安人初举八行游上庠学士苏徳舆荐其贤召不赴政和中太史奏少微星见朝命举遗逸三聘不起赐号少微先生有通鑑节要行于世和邑宰韵一室萧然傍水湾应知穷达不相关钓鱼溪遶黄沙路种粟原通白马山何事偶逢天子诏疎才宁望啬夫纶瑶篇总媿非吾事自信巢由别有班邓春卿春卿字荣伯长汀人崇宁闲诏举遗逸八行皆不就絶句在陋媿无颜子志过庐难称魏公心望尘不敢希潘岳云满山头雪满簪周彦质彦质崇宁闲直祕阁权发遣江东南路转运副使有宫词宫词太一元宵驾幸初喧阗丝管拥銮舆主家夹道金车驻歩障徐开奏起居文思主吏籍通闺逐节供须各品题知是禁园挑菜日雕牀十扛进金箆翠弁仙衣下玉廊修眞宫女夜焚香舒徐有月随莲歩绰约无人见靓妆名园蹴踘称春游近宻宣呈技最优当殿不教身背向侧巾飞出足跟毬端午茸花蔟彩鸾高标寳鑑镂金鞶不宜夏景销酥腕似觉新来百索寛资善诸王就傅初常宣歩辇按观书六宫准拟经由处一一排门候起居陈虚中虚中崇宁闲守临川魏坛观夫人在兮若冰雪夫人去兮仙迹灭可怕如今学道人罗帬带上同心结陈恬恬字叔易尧叟裔孙居阳翟㵎上村无仕宦意崇观闲朝廷召之郡守劝驾不得已而起建炎初召赴行在直祕阁有涧上丈人集寄晁以道求嵩山长松松上花兮松下根食之年貌与松邻君今既是松闲客采送衰翁亦可人题画扇万里稻梁高兴谁将出入君懐巳讶天边月上更疑苹末风来子规暮春春巳晩不见子规飞莫是无归处山禽不劝归谢葛汝州宁卿遗公库酒肉薪米不是故人供禄米初非县令给猪肝养贤礼厚隆三簋拜赐恩深艳一箪江暐暐字彦明永新人喜作诗事母极孝崇观闲吉守以八行荐不报自号轑阳居士句鬬草事空犹昨日惜花心在又明年周子雍子雍汝隂人学诗于陈无已句风生阊阖春来早月到蓬莱夜未中王寘寘字李逹泉州人大观初游太学时蔡京当国寘与同舍生陈朝老上书攻之坐迁自讼斋十余年宣和中以特奏名补官絶句耕田博饭未为辱为米折腰真可怜高卧北窗风飒至更于何处觅神仙王安中安中字履道阳曲人第进士政和中自大名主簿累擢中书舍人翰林学士承㫖出镇燕山府召除检校太保大名府尹兼北京畱守司公事靖康初贬象州有初寮集宣和七年十二月二十一日就睿谟殿张灯预赏元宵曲燕应制臣比蒙圣恩召赴禁殿曲宴其日垂拱奏事退俟于睿谟外次花巾丝履进自东序促武再拜陞即坐席女乐数千陈于殿廷南端袍带鲜泽行缀严政酒行歌启音节清亮乐作舞入声度闲美俱出于禁坊法部之右于时腊雪新霁风日妍暖巳作春意御榻之前有寳槛植千叶桃花陛下指示羣臣曰杪冬隆寒花已盛开于是皆顿首曰陛下神圣能回造化草木实被生成之赐乃先时呈瑞以悦圣情日既中仄甫毕初筵有旨许登景龙楼由穆清亷外阁道以东升望艮岳松竹苍然南视琳宫云烟绚烂其北则清江长桥宛若物外都人百万遨游楼下欢声四起尤足以见太平丰盛之象羣臣颂叹久之既久复诏观于穆清遂侍宴于平成万炬层出弥望不极如星挂空而光彩动揺于海云涛波之上戸牖屏柱茶牀燎炉皆五色琉璃缀以夜光火齐照耀璀璨从官环绕则又都合宫萧台崇楼杰阁森罗布濩臣心目震骇莫有能测其机缄制作之妙已而陪从天歩至会宁殿琼铺珠箔合沓炳焕其所陈则虞敦夏鼎商盘纪甗龙文夔首云雷科斗眞若邃古三代之物陛下既于黼坐亲取寳器酌酒临劝命宫婢奏细乐于前玉食嘉果南珍海错手自分赐载色载笑雍容无闲羣臣饮徳莫不霑醉夜分乃散归路观者如堵他日称谢陛下申谕一二辅臣俾作诗以记而臣安中预焉臣猥以凡才蒙陛下亲擢备位政府曾未阅月有此非常之遇形容颂实虽无诏旨犹当自效惟是钧天帝所昔人梦寐或有形开而悟想像莫及而臣今者身歴邃严目击竒胜顾尝以文字误被圣奨且面命之其荣至矣上帝通明阙神霄广爱天九光环日月五色丽云烟紫气开三极琼璈列万仙希夷尘境断髣髴玉经传妙道逢昌运眞王抚契贤龟图规大壮龙位正纯干穹昊亲无闲皇居掇自然刚风同变化祥气共陶甄层观星潢上重闉斗柄边摩空七雉峻冠峤六鳌连梦想何曽到阶升信有缘昕朝初放仗密宴忽闻宣清禁来鸣佩修廊入并肩兽铺金半阖鸾阵绣㣲褰霁景畱庭砌雷文绘桷梴宫帘波锦漾殿榜字金塡花拥巍巍座香浮秩秩筵嵩唿称万亿韶奏侍三千华歳推尧歴元玑候舜璇冰霜知腊后梅栁认春前造化应呈巧芳菲巳鬬妍樛枝彫槛小多叶露桃鲜错落飞杯斝锵洋杂管弦承云歌历历回雪舞翩翩黼幄祥氛合铜壶永漏延镐京方置醴羲驭自停鞭乃圣情深渥诸臣意更䖍宗藩亲鲁衞相芾拱闳顚侧弁恩光浃中觞诏跸旋寳薫携满袖御果得加笾要赏嬉游盛俄追歩武遄腾身复道表送目夹城田耎仰揖苍龙象旁临艮岳巓讴歌纷广陌箫鼓乐丰年赫奕攒轻幰珍竒集市鄽博卢多袒跣饮肆竞蹁跹蕃衍开朱邸崔嵬照彩椽桥虹湾矗矗江练泮溅溅击柝周庐晩张灯别院先余霞揺绮晕列宿舍珠躔浩荡三山㠀棱层十丈莲再趋天北极郄立榻东偏既用家人礼仍占圣制篇兕觥从酩酊蟾魄待婵娟转眄随亲指环观得纵穿曲屏江浪蹙巨柱赤虬缠光透垂枝井晶衔带壁钱萧台千级峻重屋八窗全就席花墪帀行樽紫袖揎交辉方烁烁起立复阗阗邃宇㑹宁过中宵胜赏专铺陈尤有韵清雅不相沿戸箔明珠串栏釭水碧桊规模商甗铸款识鲁壶镌秦曲移筝柱唐妆俨鬓蝉窄襟珠缀领髙朶翠为钿喜气排寒冱轻飔洗静便层琳借玑组方鼎炷龙涎玛瑙供盘大玻璃琢琖圆暖金倾小榼屑玉酿新泉帝子天才异英姿棣萼聨频看挥斗盌端是吸鲸川推食俱均逮攘餐及坠捐海螯初破㱿江柱乍离渊宁数披緜雀休论缩项鳊南珍夸饤饾北馔厌烹煎赐橘懐頳卵酡颜釂寳船言归荷慈惠末节笑拘挛放钥严扃启笼纱逸足牵冰轮挂银汉夜色映华鞯人识重熙象功参独断权五辰今不忒六气永无愆天纪承三古时雍变八埏比闾増版籍疆埸罢戈鋋文轨包夷夏弦歌徧幅员恢儒荣藻荐作士极鱼鸢庆胄贻谋显多男景福緜迓衡常穆穆遵路益平平亭障今踰陇耕耘久际燕信通鹏海涨威窜犬戎羶东拟封云岱西将款㵎瀍琳科宣蘂笈玉府下云軿帝籍勤初播宫蚕长自眠茧丝登六寝稃米秀中田庙鹤垂昭格坛光监吉蠲灵芝滋菌蠢甘醴涌潺湲合教尨风革颁经衆疾痊雨随亲祷降河避上流迁执契皇猷洽披图福物骈太和输橐籥妙用絶蹄筌此际君臣悦应先简册编雅称鱼罩罩颂述鼓咽咽讵比千龄遇犹闻四始笺羇臣起韦布陋质媿驽铅骤俾陪机政由来出眷怜恩方拜纶綍报未效尘涓密席叨临劝凡踪第曲拳虽无三崃水曽歩八花甎渝望知难称才悭合勉旃钧天思尽赋賸续白云牋立春帖子彤霞蒨雾绕觚棱楼雪融银滴半层别晓拟开延福宴夹城先试景龙灯玉燕翩翩入鬓云花风初掠缕金羣神霄宫里骖鸾侣来侍长生大帝君蘂笈琅函受祕文清虚道合玉晨君瑶台夜静朝真久金屋春寒阅箓勤曈昽晓日上金铺的皪春冰泮玉壶绣戸绿窗尘不到凝酥㸃就辋川图题王维画嘉陵江山图江山已暗大同殿丝管犹喧凝碧池别写嘉陵三百里右丞心事与谁知王摩诘钓鱼图我本江湖人市朝岂无心偶然堕世网如鸟思长林交亲岂不多之子徳我深赐沐有余闲一马如相寻茅亭容膝耳九衢可窥临挂壁出古图惊笑靡自任笔墨麤可识佳处疑非今佳哉王摩话风味我所钦自状钓车图苇闲相挐音有如渼陂游一杜挟两岑坐令黄尘中思落清江浔秦子诗思古清新间雄沈示我五字句月杵鸣秋砧回杯劝摩诘对画手自斟我赏子髙趣子聆我微忱譬如影与形妙在同一隂我时坐其㫄清风溢幽衿归来歩长廊缺月戸半侵丹鸟已过草齿颊犹哦吟烦公有声画相我无弦琴次秦夷行观老杜画像韵寒折天吴图饥籴太仓粟拾遗官在朝何异老林麓英风想亷蔺妙手传顾陆蒙茸头倾冠駊騀镫脱足熊儿与阿段左右相扶逐生平经纶具怅望青蒲伏穷涂付麴糵放意谢羁东草堂幸无事君骑时见辱清吟动霄堮逸艳惊鱼目顾兹神明意岂易丹青卜当时腰长鑱憔悴十指秃声名干坤破生事歳月促但闻列仙臞岂见肉食墨企予攀逸驾短歩羞匍匐不能师广袖乃尔好竒服嗜诗得隽永徐味自当肉不知裦公贵顾谓何郎俗穷通等梦幻思虑自振触苦吟秖效尤唿醆进蚁绿祁阳成逸画浯溪图相示为作长句少文阅世老不出自画云山满墙壁澄懐观道追所歴坐觉琴声隐金石我亦七年湖外客梦中犹汎湘江碧浯溪之图喜新得身卧岭南心岭北忆尝畱语溪边僧异时人读唐中兴说与此乃秦典刑三句入韵之罘铭今欲复作谁可令似有元结无眞卿风烟惨淡万古情不如且寻画隐成象州上元二年白玉堂挥翰供帖子风生起草台墨㸃澄心纸三年文昌省拜赐近尺咫红蓼朌御盘金幡䙚宫蘂晩为日南客环堵隐乌几朝来闻击鼓土牛出城市幽懐不自闲欲逐春事起安得五亩园种蔬引江水句后人谁促渔阳战旧守犹迁象郡来冯熙载熙载字彦为衢州西安人大观元年进士宣和闲由尚书左丞迁中书侍郎出知亳州提举洞霄宫卒谥文节宣和七年十二月二十一日就睿谟殿张灯预赏元宵曲燕应制化工欲放阳春到先教𤣥冥戮衰草凝冰封地万木僵谁向雪中探天巧璇玑星回斗指寅羣芳未知时已春人心荡漾趁佳节灯夕独冠年华新昇平万里同文轨井邑相连通四裔兰膏竞吐夜烘春和叔回车避羲辔巍巍九禁倚天开温风更觉先春来试灯不用雨花俗迎阳为郄寒崔嵬宣和初载𤣥冬尾瑞白才消尘不起穆清先赏属钦邻锦绣云龙颁宴喜初闻传诏开睿谟歩障几里承金铺调音度曲三千女正似广乐陈清都遏云妙唱韩娥侣回雪飞花称独歩千春蟠木效红英献寿当筵岂金母上林晩色烟霭轻景龙游人欢笑声霞裾月佩拥仙仗翠凤挟辇趋平成铜华金掌散晶彩翠碧重重蔟珠琲先从前殿望脩廊日出绮霞红满海神光通透云母屏骊龙出舞波涛惊煌煌黼座承天命座下错落如明星榻前玉案肴核旅兽炭银炉夜初鼓宪天重屋讶云屯崇道箫台疑蜃吐前楹火柱回万牛蔺卿壁碎光色浮周围照耀眼界彻冰壶漾月生珠流㸃㸃金钱尽衔璧豹髓腾辉粲银砾丝篁人籁有机缄皦绎清音传屋壁须臾随跸登㑹宁如骖鸾鹤游紫清彩蟾倒影上浮空纤云不㸃惟光明四壁垂帘玉非玉银釭吐艳相连属棼楣横带碧玻璃一朶翠云承日毂万光闪烁争吐吞烛龙衔耀辉西崑又如电母神鞭驰金虵着壁不可扪端信竒工通造化岂比偃师能幻假丹青漫数顾虎头盘礴解衣未容写此时帝御钧天台紫垣两两明三台尚方饮器万金寳古玉未足夸云雷帝傍侍女云华品玉立仙标及时韵四音促柱泛笙箫应有翔鸾落千仞龙瓶泻酒如流泉御厨络绎纷珍鲜榻边争欲供天笑快倒颇类虹吸川厌厌夜饮方欢洽玉漏频催鼓三叠金门初下醉归时正见冰轮上城堞微臣去歳陪清班恶诗误辱重瞳观小才易穷眞䑕技再赋愈觉相如悭王汉汉太常博士知潮州题湖山立石如碑卓水濵磊落未名闻藓駮琼姿出蜗行篆字分器浑犹抱璞势迥已凌云幸免随金锻宁忧与玉焚螭形徒岌岌鸟迹欠云云若使昌黎见应摛逐鳄文宋诗记事巻三十七宋诗纪事卷三十八钦定四库全书宋诗纪事巻三十八钱塘厉鹗撰毛友友初名友龙字逹可三衢人大观元年进士政和闲由翰林学士礼部尚书出守乡郡有烂柯集寄显之太尉使燕山三年淮海静妖氛老上龙庭又勒勋塞外争看眞太尉行间犹识旧将军尘清漠北烽烟断风落山前号令闻预想归时如定远争持白玉上青云卢襄襄三衢人旧名天骥字骏元徽宗朝避天字改名襄字赞元大观元年进士政和六年以朝散郎出为浙东提刑捕盗入剡靖康闲拜吏部侍郎推册张邦昌建炎初安置衡州游南巖山不着乌纱只岸巾寻山还得爱山人半空飞雨侵衣润入座晴岚照眼新风过松杉犹藴借雪消巖壑更精神何时亦把任公钓坐钓日东横海鳞剡溪愁呵龟手冷揺鞭乗兴来登访戴船解事篙师小鸣橹恐惊寒雁入晴天隐天阁欲结爱山人共了寻山债未有买山钱愁闻有山卖小雨溼春风倦云遮落日不若叫风来吹云放山出一眼吞万山寸心贮千里何日上归舟教人问春水残雪领春来疎钟惊梦去尚忆去年愁孤舟系江树瑞香花入梦生香酒力微不须金鸭䙚孤馡为嫌淡白非眞色故着仙家紫道衣登玉虹亭饥鼯愁玃号穷冬层峦秀壁撑晴空闲拖老藤借余力来看霜巖飞怒虹小奚催唿老款段瀹鼎篝火烹团龙余甘入口齿颊爽两腋便欲生清风悠然千里随眼界金箆刮膜开双瞳乃知足力不到处别有天地生壶中国恩欲报已华髪征车未去先晨钟玉川乘云紫皇家谪仙骑鲸河伯宫聊追二子归禹穴碧空转首山重重游定林寺寒旌隐隐入花村小雨初收水带昏不惮山城寻寺去只将诗思与僧论菱侵水歩深藏艇栁暗人家半掩门莫厌禅居萧冷甚此来一为访溪荪上鹿苑寺鹫峯游屐少我独往多时僧䕶翻经石猨攀啸月枝地寒春到晩山逺梦归迟尚被浮云误吾心信是痴途中书懐寄奉化知县自戴渊明漉酒巾食鲑甘作庾郎贫虽无残菊簪华髪頼有青山似故人几处鵶鸣牛背雨经年衣犯马蹄尘待携神武朝衫去还我烟溪潄石身春兴雪花初着鸳鸯瓦叠嶂疎林入图画春工不作两様心尽遣根荄赴陶冶我昔年少曽买春着尽榆钱不多价春应索价来觅人客气今犹不相下待领春风归去家家山却有疗愁花邻公大段作春计小囿栽花今数世但憎赤脚婢恼人要逐了鬟同拾翠窗外梅花已消残雪豆稭灰斜压疎篱一半开虽我故园无分看问渠春色几时来冷香渐欲熏诗梦落蘂犹能韵砌台定复水边多屐齿试令长鬛视苍苔酴醿花天将花王国艳殿春色酴醿洗妆素颊相追陪絶胜浓英缀枝不韵李堪友横斜照水搀先梅瑶池董双成浴香肌露竹林嵇叔夜醉玉山頽风流何事不入锦囊句清和天气直挽青阳回桐君祠作招仙词桐君归来兮仙驭逺游将何之宁不欲朝玉京兮升紫微戴日月之冠兮披紫霞之衣佩苍精之龙兮餐玉田之芝友王乔与萧史兮俨霓旌玉佩而葳蕤何如归来猨鹤惨兮怨空山涧壑寂兮松桂闲胡不拂袖烟幌兮开云关借芳草兮歌幽兰庶乎游山之人可以徃还招隐有玉人兮山之隅骑苍龙兮歌歩虚薜荔衣兮女萝裾餐琼蘂兮披玉书朝玉皇兮游上都擗麟脯兮邀麻姑胡不舍此而来兮吾与俱宇文虚中虚中字叔通益州广都人大观二年进士建炎初以资政殿学士充祈请使畱金为翰林学士绍兴中谋劫金主事泄全家皆死淳熙初赠开府仪同三司谥肃愍在金日作三首满腹诗书漫古今频年流落易伤心南冠终日囚军府北雁何时到上林开口摧頽空抱朴胁肩奔走尚腰金莫邪利劒今安在不斩姦邪恨最深遥夜沈沈满幙霜有时归梦到家乡传闻巳筑西河馆自许能肥北海羊回首两朝俱草莽驰心万里絶农桑人生一死浑闲事裂眦穿胸不汝忘不堪垂老尚蹉跎有口无辞可奈何强食小儿犹解事学妆娇女最怜他故衾媿见霑秋雨短褐宁忘拆海波倚杖循环如可待未愁来日苦无多吴敏敏字元中眞州人大观二年辟雍私试首选擢浙东学事司干官蔡京荐充馆职钦宗即位知枢宻院事拜少宰谪涪州安置绍兴初复为广西宣抚使卒题山光寺壁上墨竹绿髪青衫旧竹君墨卿挥拂更清新断枝活叶风萧瑟想见凌云百尺身句醉中掷笔金銮殿睡起鸣笳铁瓮城先生古人风文字祖西汉不令万钱食亦合五花判李邦彦邦彦字士美懐州人大观二年释褐第一宣和中累迁尚书左丞拜少宰靖康初特进太宰门下侍郎兼神霄宫使建炎初责浔州安置黄陵庙苍梧杳霭迷遐躅晩云愁入修眉绿薫风不动五弦空清血斑斑在山竹刘才邵才邵字美中庐陵人大观二年上舎释褐宣和闲仕至尚书有檆溪居士集纪梦北风吹云肃天宇蕙帐寒生月当戸頽然就枕睡思浓梦魂悠悠迷处所仙君胜士肻见临促席从容款陪语自言本事清灵君学佛求仙两无阻云軿白日降瑶空天衣飘飘袖轻举方诸宫深云海阔金碧禅房隔烟雨与君初有香火缘聊复东来相劳苦方游崑阆还无期君住世闲须善为尘劳足厌何足厌等是实相夫何疑前身似是尘外人端为世缘縻此身重闻妙语发深省若更离尘佛亦尘方平羽节何时来道宫佛殿随尘埃未须苦説扬尘事东海波声政似雷夜度娘歌菱花烱烱垂鸾结嬾学宫妆匀腻雪风吹凉鬓影萧萧一抺疎云对斜月贾安宅安宅字居仁乌程人收之从孙大观三年进士第一累迁戸部侍郎建炎初为给事中苕溪广苕山下有深源发此清流去不浑直抵太湖三百里滔滔分入海天门王珩珩字彦楚鄞人説之子大观三年进士官宗正少卿梦中作杖屦歩斜晖烟村景物宜溪深水马健霜重橘奴肥舂罢鸡争黍人行犬吠篱可怜田舎子理乱不曾知和潘良贵题明州三江亭韵潘郎未觉鬓毛侵佳致乗闲得得寻古岸渺茫分远渡飞甍虚敞快人心融樽想见频頽玉季诺由来雅胜金野老固惭东阁客何妨同作醉翁吟倪涛涛字巨济永嘉人徙居广徳军大观三年进士歴左司员外郎贬监朝城县酒税有玉谿集偶访吉甫画三蝇壁闲吉甫有诗次韵何人刻猕猴老眼觑荆棘不如丹青手快意风雨疾我穷坐诗豪九鼎扛笔力偶然一㸃汚着纸生羽翼千言走蚍蜉宁为寸纸逼还当写君诗什袭同藏羃次韵毛达可给事秋懐念归结茅远人村破屋水半扉凉叶堕清响空山转斜晖微官卧江汉素心久依依十年天涯秋摇落几芳菲马蹄歳月去梦蜨东南飞平生立壑志有言輙乖违不如孤征鸿春风自知归七夕玉殿凭肩共语时风清月坠有谁知梧桐秋雨三山远始信生前有别离章夏夏字彦明宁国人大观三年进士历潭州通判有湘潭集夕阳洞暖凭磴藓坐䕃觅乔松倚一诣云屋深猨鹤颇相喜霜髯白纷纷谓我作黄绮碧云洞褰裳踏寒流路险仰复伛崖根乳积雪石脉泉澑雨融结知何年人闲阅今古余安行安行字勉仲徳兴人累举不第以经学称有石月老人集龙游舟中遇立冬挂帆朝发龙游浦天寒正下潇潇雨闻道人间今日冬连樯处处欢相语我今与汝共孤舟寂寞舟中任水流人生自适乃为乐莫把闲肠生寸愁张正已上元口号绣车箫鼓动香街铁锁龟城度晓开仙凤传香畱蜀国夜龙衔烛上蓬莱月如流水随天远人似夭桃出洞来无限风光追不尽只惊信马到瑶台白子仪暑伏偶书呈端祖抑之歳时三伏每相乗雨汗居人困不胜况是五弦均长养何须六幕苦炎蒸中干愿沃仙盘露上赐堪加凌室冰安得天风吹烦溽释然羣动返清澄杨齐寒食野外寒食人家事踏青偶驱羸马出郊垧禽声唤雨娇相诧天色和春困不醒芳草碧来丝作毯好花红处锦为屏回头画角江城晩人倚秋千月半庭孙觌觌字仲益晋陵人大观三年进士政和四年中词科髙宗朝仕至戸部尚书提举鸿庆宫有鸿庆集枫桥三絶白首重来一梦中青山不改旧时容乌啼月落桥边寺敧枕犹闻半夜钟翠木苍藤一两家门依老桞抱溪斜古城流水参差是不见吴都旧日花三年瘴海卧炎宵梦隔青枫一水遥万里归来悲故物铜駞埋没草齐腰宜春台闻说宜春好层台试一登陇泉悲瑟瑟松雪见层层孤絶烟中寺微茫树下僧诗工传写妙不数画师能栖霞洞飞仙巢三山弱水环四溟谁知黄茅岭自有白玉京独曳一枝筇梯空上青冥蟾飞堕八桂石陨化七星幽幽炬火然异状不可名垂天紫云葢揷地翠羽屏已无俗士驾尚有迁客经敢言居夷陋妙絶冠平生龙隐巖跳波触石喧古木抱崖拥老蛟厌泥蟠一笑作潭洞孤峯起崒哀壑浩唿汹腥风噤鼃滛冻雨落毛氄凛凛白昼寒瘴髪立尽耸旱气曛日黄缩爪但隂拱悠然四大海歛此一毛孔安得化为霖蕙叶有光宠题洞庭山观音院徳云堂千丈银山屹嵩华浪涌云屯天一罅榜舟夜并鼋鼍窟杖藜晓入鸡豚社处处人家橘柚垂竹篱茅屋青黄亚牛羊出没怪石走蛟龙起伏苍藤挂楼殿青红隐半山两腋清风䇿髙驾饥䑕窥灯佛帐寒华鲸吼粥僧趺下世味久谙眞嚼蜡老境得闲如噉蔗山灵知我欲归耕一夜筑垣应绕舍胡舜陟舜陟字汝明自号三山老人绩溪人大观三年进士髙宗朝歴官徽猷阁待制广西经畧使封绩溪伯忤秦桧死于狱有集泛歙溪用老杜诗青惜峯峦过为韵港净千㝷碧峯回两岸青鹭飞烟漠漠猨啸雨冥冥鸡犬闻声地云霞蔽隐扃桃源疑此是时复问渔舲溪山美有余自古神仙宅筑室隐宣平题诗来李白至今负薪人闻是餐霞客不向此寻真飘蓬端可惜万山回合处葱鬰钓台峯道义髙千古箪瓢敌万钟羊裘甘寂寞凤阙肻从容勿谓狂奴态清风激懦庸草木纷纷落江山正薄寒云藏桐子宅波急沈郎滩回首家林远多愁革带寛青枫知客恨涂血㸃林峦观山如走马倐忽千寻过水从云际来舟疑天上坐羇旅猨失羣往复蚁旋磨五韵写中肠悲词成楚些秉烛赏梅花蜡烟青绕雪培堆神女疑乗香雾来绰约仙姿明醉眼横斜疎影入尊罍题秋香亭骚人足竒思香草比君子况此霜下杰清芬絶兰茝气禀金行秀德备黄中美古来鹤髪翁餐英饮其水但恐蓬藋伤课童加料理句含桃红紫莺声老宿麦青黄燕子飞左誉誉字与言天台人大观三年进士仕终湖州通判洞霄宫青山九锁溪回萦擎天一柱何峥嵘上同天目暎寥廓下开大涤通沧溟晋唐人物久寂寞天台石室苍苔生虚皇台髙歩虚冷仙科玉音神所听自怜学道二十年此心久与青山盟朅来奉祠此山下媿无妙句如丹青木公金母吾未识且待松根生茯苓晏敦复敦复字景初殊曾孙大观三年进士髙宗朝累官权吏部尚书兼江淮等路经制使以寳文阁学士出知衢州提举亳州明道宫封临淄侯卒题梵隐院方丈梅亚槛倾檐一古梅几番有意唤春回吹香自许仙人下照影还容高士来月射寒光侵磵戸风揺翠色锁阶苔游蜂野蜨休相顾本性由来不染埃沈汝谐汝谐杭州人大观三年进士官金部临平山山势分明饮水驼孤峯西转郁嵯峨不须探问山童药且揖朝来爽气多李弥逊弥逊字似之连江人居吴县大观三年进士髙宗朝试中书舎人再试戸部侍郎以争和议忤秦桧乞归田隐连江西山有筠溪集宿观妙堂遇雨既度复回一日竟游九曲而行赋诗二首人闲何地寄衰翁偶到神仙一苇中可是仙居谢逋客船头无处避刚风渡口回舟未忍移净坊听雨坐题诗余龄傥有寻真路试与披云问凤儿次韵仲辅山中之作崖隂坐清暝目为山光注妙意不可名悠然与心晤疎泉石中鸣落叶衣上住冷风起虚籁还向无中去三生听钟鱼偶失来时歩佛屋倚秋风团团两桂树郄疑此境中曽是经行处同天隐少章游嵩山懐元明秦公我辈士早踏翰墨塲万言若投石十年犹枯囊苦欲泛江海有亲在高堂牢落京华春门无一壶浆长鞭䇿痩马送我古道傍怜我値险艰赤心写摧伤铿锵五字句势与鵰鹗翔感此坐矫首星星鬓成苍西风小揺落雨洗烟岚光嶂晩露孤秀野隂栖暗芳更携鲍谢流履尽千巖霜搜竒得幽深访古到森茫月落潭影空清吟殊未央缅懐紫芝宇百忧绕回肠三叹已晡食十起中夜牀云埋长安日魂梦不敢骧茂苑富山水结庐余所尝我欲放船下卜邻俯沧浪耦耕种秫田共扫三径荒头白青山里长歌乐岁觞题赵干江行初雪图𤓰歩西头水拍天白鸥波上寄长年箇中认得江南手十里黄芦雪打船自大宁泛舟还泾川岸梢浓染一溪青山影归舟落叶轻欲学渔郎飏纶手雨蓑月笛了平生李元亮元亮字光禄建昌人山房公择尚书族子大观中以牋启为蔡薿所赏登贡士科句人闲知书永花落见春深朝雨未休还暮雨腊寒才过又春寒赵企企字循道大观闲宰绩溪重和初台州倅显孝南山寺背日西来眼界明隔溪遥见梵王城旌旗夹道蔽山影笳鼓入林闻谷声青鸟向人疑有意白云迎客亦多情夕阳临水共归去明日纷纷尘事生汎舟晩出北关舟汎官塘静人归一叶闲影疎行处桞青逺望中山道在身从老诗穷意觉闲到家秋歛足有谓掩柴关秋日汎西湖湖光山色共争秋一㸃尘埃无觅处沈沈水底见青天画舸直疑天上去王震震开封人定国之姪大观闲知蔡州雪未送余寒归嶰谷先传春信到花丛侵凌竹色回新绿㸃注梅梢破小红郑滋滋大观中临晋县主簿游王官谷大厦将顚仆一木安能支唐室既頽啮有才何所施表圣隐王官出处适其宜藩鎭方䟦扈拥兵相雄雌尾大不可掉纲纪日凌夷虽云务姑息要求无定期当此谁为援欲进速祸基优游向泉石琴酒聊自资休休复莫莫终永忘所规着史以见志迂阔从人嗤风驭去不返幽谷空遗祠名与前峯髙挺挺为表仪洁与飞瀑并浊流应忸怩方今重完节裦封来非迟发扬在守土抗章无媿辞庶几慰精爽光辉于盛时莫俦俦字寿朋湖州人政和二年进士第一靖康初为翰林学士使金畱仕伪楚建炎初窜全州游破山兴福寺久闻胜地有莲宫乗兴来游仗瘦筇庭老樛枝翠璎珞池生并蒂玉芙蓉飞仙何意来题柱开㵎当年想鬬龙归骑回看楼阁处云深隐隐度疎钟谭知柔知柔字胜仲金坛人政和二年进士通判邵州终祕书少监有华阳居士集晩醉口占晩醉扶筇过竹村数家残雪拥篱根风前有恨梅千㸃沙上无人月一痕絶句漫言无处觅归田江北江南水拍天抖擞十年尘土梦秋风吹上钓鱼船初夏麦陇风来翠浪浮霏微小雨似深秋野亭终日巻帘坐清樾对啼黄栗畱赵野野开封人政和二年进士歴中书舎人翰林学士拜尚书左丞靖康初为门下侍郎责卲州安置建炎初复起知密州盗贼充斥野弃城去军校杜彦作乱追归杀之句复道密通䌓衍宅诸王谁似郓王贤辛次膺次膺字起季莱州人政和二年进士南渡寓家浮梁孝宗朝累官同知枢密院事资政殿学士提举洞霄宫题使宅眉寿堂多病相如欲倦游四年纡绶到三州君恩乞与归巖壑何啻将军得罢休翁彦约彦约字行简崇安人政和二年进士累迁太常博士提举河北西路学事除知髙邮军毛竹洞毛竹连云路欲迷洞门深锁落花迟曾孙几度春风老未了仙人一局棊罗汝楫汝楫字彦济歙县人政和二年进士髙宗朝仕至吏部尚书龙图阁学士封新安郡开国侯卒赠少师有东山稾谒蘓仙祠绛节回白马青书收赤龙仙人在何许烟霞锁晴峯荒祠冠其岭千古凛灵踪粉堵尘网悬石凹苔钱重我来款遗像再拜䖍且恭檀烟洩云白茗粥浮新浓世事非所期真游誓相从云轺几时来微风韵寒松李纲纲字伯纪邵武人政和二年进士靖康初歴尚书右丞髙宗即位累官尚书左仆射兼门下侍郎落职鄂州居住绍兴中除观文殿学士湖广宣抚使知潭州卒赠少师孝宗朝赐谥忠定有梁溪集张南仲置酒心渊堂値雨自别西湖日置懐郄因谪宦得重来云深不见孤山寺风急难乗揺碧斋未放幽情穷水石且将离恨汎樽罍胜游须徧山南北何日晴天为一开登钟山谒寳公塔寳公眞至人鸟爪金色身杖携刀尺拂语隐齐梁陈我登钟山顶白塔髙嶙峋再拜礼双足聊结香火因㳟被诏书裦赠陈公少阳忠义痛感有作哀痛纶音洒帝章赐金赠秩喜非常无心圣主如天地着意奸臣极虎狼忠血他年应化碧英魂今日已生光先生愤懑诚昭雪九死南迁岂自伤平昔初无半面交危言几辨盖寛饶幽冥我已惭良友忠愤谁能念本朝故国遥看云杳杳新阡何处草萧萧抚孤未遂山涛志谁继离骚赋大招晞眞舘诗余今夏梦乗舟乱石闲四顾峯峦竒秀有如玉色者觉颇异之及谪官劒浦道武夷山小舟泝流水落石出徧览胜槩至晞眞馆雪作巖石皆白恍如旧游然后信出处之分定而斯游之清絶已先兆于梦寐虽欲不到不可得也作小诗以纪其事清梦先曾到武夷玉峯积雪倍幽竒小舟游罢寻归路恰似翛然梦觉时奉寄吕丞相元直出拥琱戈入衮衣江城重咏我公归手扶日月还黄道足履星辰上紫微已集羣英熙帝载好施长䇿复邦畿海濵病叟无他望侧耳天声畅国威李正民正民字方叔扬州人定之孙政和二年进士髙宗朝歴官中书舍人徽猷阁待制流寓海盐海月亭新亭注目了无边脱屣尘寰思杳然万顷秋涛翻浩淼一轮明月对虚圆光生云汉疑无地望断蓬莱别有天赤水枣花君莫问新诗赓唱似朱弦胡松年松年字茂老海州懐仁人政和二年上舎释褐累迁中书舎人髙宗朝拜吏部尚书权参知政事提举洞霄宫题观音院德云堂余罢自平江谋居霅川过洞庭西山暂寓观音院徳云堂坐揖湖山胜槩亦足以少洗簿书役矣数年兵火之祸何所不至独此地清凉安稳岂非林屋洞天金庭玉柱为神仙窟宅有物常䕶持耶余愿挂冠终老此闲也小舟乘风飞鸟过万顷云涛纵掀簸此行要是快平生无数青山笑迎我山根隐约见人家槿篱茅屋埋烟霞宛似秦人种桃处川原逺近纷香葩杖藜迳踏华山去试问莲开今何许路迷絶壑䕃松筠身到半山听鱼鼓道人为我开云堂是中境界浑清凉幽磬时和野鸟语飞泉暗泻巖花香文书照眼本吾事雁鹜着行败人意造物似怜尘世嚣挈置湖山烦一洗何人夜唿隐去来向来得丧真山崖金庭玉柱永不改人闲劫火空飞灰汪思温思温字汝直鄞人政和二年以太学上舎中乙科歴官知临安府直显谟阁以寿终和潘良贵题明州三江亭韵危亭耸观与云侵胜槩何劳杖履寻回合江山眞有意去来鸥鹭本无心欢声洋溢均千里好句清新抵万金四海正须经济手岂容长对白头吟杨景政和二年三月廿四日鄜延帅府大閲即席呈献帅座贾公凯歌旌旗风暖飏春晖的皪寒光照铁衣壮士衔枚聴传令边鸿敢傍阵云飞奏罢清笳听凯歌行营细桞拂彫戈征人尽道从军乐城上黄云喜气多天兵十万拥貔貅紫塞年年大有秋不是颉羌求款附为君唾手取灵州陈公辅公辅字国佐临海人政和三年上舍及第髙宗朝官至礼部侍郎出知处州转徽猷阁待制提举江州太平观李伯纪丞相挽诗豪杰不世出为时斯闲生有心安社稷无计避功名忧国唯知重谋身秖觉轻徒令青史上永永着英声广慈院来时膏雨迷新野去日薫风吹旧林寄语主人休惜别白云南北本无心陈与义与义字去非洛人一云汝州叶县人登政和三年上舎甲科绍兴中歴中书舎人拜翰林学士知制诰寻参知政事提举洞霄宫有简斋集题唐希雅画寒江图江头云黄天酝雪树枝惨惨冻欲折耐寒野鸭不知归犹向沙边㺯羽衣黄茅终日不自力影乱弱藻相因依唯有苍石如卧虎不受隂晴与寒暑舟中过客莫敢侮闲伴长江了今古为陈介然题持约画层层水落白滩生万里征鸿小作程日暮微风过荷叶陂南陂北听秋声夏日偕五同舎集葆真宫池上避暑取绿隂生昼静分韵赋诗得静字清池不受暑幽讨起予病长安车辙边有此万荷柄是身唯可嬾共寄无尽兴鱼游水底凉鸟语林闲静谈余日亭午树影一时正清风不负客意重百金赠聊将两鬓蓬起照千丈镜微波喜揺人小立待其定梁王今何许桞色几衰盛人生行乐耳诗律巳其賸邂逅一尊酒他年五君咏重期踏月来夜半啸烟艇墨梅粲粲江南万玉妃别来几度见春归相逢京洛浑依旧唯恨缁尘染素衣含章檐下春风面造化功成秋兔毫意足不求颜色似前身相马九方臯秋夜中庭淡月照三更白露澄空河汉明莫遣西风吹叶落只愁无处着秋声山居耿耿虚堂一榻秋人闲髙枕几王侯乱云未放晓山出片月不随溪水流检校一身浑是嬾平章千古得无愁湘波见説清人骨恨不移家阿那州雨过水堂长日静鸥沙便觉京尘隔鬓华梦里不知凉是雨卷帘微溼在荷花长干行妾家长千里春慵晏未起花香袭梦回畧畧事梳洗妆台罢闚镜盛色照江水郎帆十幅轻浑不闻橹声曲岸转掀篷一见兮目成羞闻媒致辞心许郎深情一床两年少相看悔不早酒懽娱藏阄园嬉索鬭草含笑盟春风同心以偕老郎行有程期郎知妾未知鹢首生羽翼蛾眉无光辉寄来纸上字不尽心中事问徧相逢人不如自见真心苦泪更苦滴烂闺中土寄语里中儿莫作商人妇九日家中风雨吴江冷云天故国賖扶头唿白酒揩眼认黄花客梦蛬声歇边心雁字斜明年又何处髙树莫啼鸦李乘乗字徳载政和中崑山令题慧聚寺次孟郊张祐韵千山贮云房瓶钵安空牀野籁有眞响天葩无世香巢鹳羽翎老睡僧眉宇光此外足忧喜劳劳荣辱场一寺皆楼殿虽雄向此吞云霞终日影桧柏几年根槛俯水烟国磬传鸡犬村倚窗翻贝叶宴寂属空门洪兴祖兴祖字庆善丹阳人登政和上舎第髙宗朝召试授祕书省正字歴官提㸃江东刑狱知眞州饶州秦桧当国以怨望编管昭州卒拂云亭黄云收尽绿针齐江北江南水拍提野老扶携相告语儿童今始识锄犂谢彦彦字子美官称宣句龙图畱题骊山自媿尘容去复来骊山顶上看崔嵬谁人得向长安道曾浴莲汤十二回黄伯思伯思字长睿自号云林子邵武人履孙大观中官祕书省祕书郎政和中卒有东观余论题河南王氏所藏子敬帖君家大令书盈纸笔势翩翩趣多媚虽云沓拖如少年岂至拘挛同饿隶㑹稽七子五知名此公风槩尤超诣太极琁题犹重书一时凛凛标英气半袖精裓衆争求数幅新帬世犹贵当时亲遇得巳难况复传今仅千歳龙珠归浦劒还津此帖君藏眞得地才披尺许目増明鸾跂鸿惊欲飞逝硬黄响搨若传吾完碧摹刋愿垂世杜子民望瀛亭拥传来观海危亭一振衣云晴千怪出浸大百川归日月遭吞吐干坤入范围羣鸥不须避禅寂久忘机宋诗纪事巻三十八宋诗纪事卷三十九钦定四库全书宋诗纪事巻三十九钱塘厉鹗撰姚孝钖孝钖字仲纯丰县人政和四年登第调代州兵曹有鸡肋集题滕茂实祠本期蘓郑共扬镳不意芝兰失后凋遗老秖今犹涕泪后生无复识风标西陉雁度霜前塞滹水樵争日暮桥追想平生英伟魄凌云一笑岂能招睡起生涯甘分寄耕桑山色围门水遶墙困病久惩耽酒癖爱闲犹有和诗忙檐冰滴砌春犹冷野马浮川日渐长旧事老年多记忆故园归梦正悠扬次韵王无竞见寄客懐重倚仲宣楼白草黄云塞上秋山色不随尘世改水声还抱故城流隙中畏景那堪玩镜里衰颜秖自羞多媿诗人苦相忆逺传佳句弔清愁次韵秋兴老畏年光速愁添旅梦多西风着梧竹归思入烟波夜永凭诗遣颜衰得酒和故溪千树桞谁复晒渔蓑题桞溪别墅雨霁风和不动尘桞边携酒赏青春频来溪鸟浑相识渡水穿花不避人次李平子登台有感韵落日孤云帯逺冈戍楼烟瘴旧边场疲民卒歳方懐土逺客凭髙自忆乡汉使一朝延四皓秦诗千古弔三良行藏此意无人解聊借青山送酒觞句岸涨鱼吹沫山空石转雷谷虚生地籁境寂散天香节物后先南北异人情冷煖古今同久客交情谙冷煖衰年病骨识隂晴元晏暮年常抱病子山终日苦思归食贫岂复甘秦炙客病空懐奏楚音张纲纲字彦正丹阳人政和四年上舎释褐第一髙宗朝累官权吏部尚书参知政事以资政殿学士知婺州致仕卒谥文定改赐章简有华阳集闻官军掩杀城中羣㓂次传道韵未复钱唐郡先收铁瓮城妖星随月落杀气逐参横已筑鲸鲵观重新鼓角声大江应好在流恨几时平寄宿隐静东轩轩外竹引飞泉落池中隔窗闻之如秋雨泻檐声踏残西日寄僧房一炷炉熏秋夜长谁作响泉喧客枕梦回敧听雨淋浪老夫辞荣里居行年八十酒闲漫成拙句述意而已不以示外也莫笑樽前白髪翁曽骑竹马戏元丰年弥八秩痴顽在身荷三朝宠眷隆绿野敢将前哲比香山幸有老人同兴来尚欲寻幽去收拾残春杖履中朱粹粹政和中丰城令题梅仙观书投北阙言无用吏隐南昌寄此闲身陟九霄归紫府名垂千古寄青山夜坛星斗谁瞻仰晓殿云烟自往还几叠髙峯人䍐到分明眞境异尘寰胡景裕景裕字好问湘潭进士饯范子当年邂逅帝王畿歳月侵寻若电飞学士荣除青琐闼故人老着白麻衣尊前且鬭闲身健眼底休论往事非第恐锋车促严召片帆明发不轻违何㮚㮚字文鎭仙井监人政和五年进士第一歴官尚书右仆射兼中书侍郎死靖康之难建炎初赠观文殿大学士在金营题诗念念通前劫依依返旧魂人生㑹有死遗恨满干坤潘良贵良贵字子贱一字义荣金华人政和初上舍释褐建炎初为左司谏绍兴中除中书舍人出知明州提举明道宫归李光得罪以通书坐降三官卒有黙成居士集夜坐闻竹声示姪室明窗有灯夜暗天无月趺坐依蒲团竹声助清絶初疑小雨至萧萧俄复歇忽然变轩昻风湍散巖穴听久耳根静万虑皆莹彻尘凡不待扫境妙心自洁竒哉不二门欲倩维摩説雪中偶成飞花看六出俄向腊中来解验人情喜始知天意回夜阑窗愈白晓冻日难开麦熟何时节饥民正可哀赠方仁声学道悠悠未见功敢云凡质有仙风他年一钵江湖去先向苕溪访葛洪陈光禄挽诗强敌登城日中华将士奔人皆趋北阙君独死南门祕计无人用英声有史存秋原悲泪落桂酒与招魂题三江亭假守衰颜病日侵湖山虽好倦追寻登城忽覩三江水快我平生万里心聊筑小亭怡父老敢承佳句粲珠金春涛正待诸君赏更拂诗牌看醉吟沈与求与求字必先徳清人政和五年进士髙宗朝累官吏部尚书翰林学士兼侍读除参知政事知枢密院卒赠左银青光禄大夫谥忠敏有龟溪集钱唐赋水母疾风吹雨回江城艣牙呕呀潮欲平客居喜无人事撄相与环坐临前楹眼中水怪状莫名出没沙觜如浮罂复如缁笠絶两缨浑沌七窍俱未形块然背负羣虾行嗟其巧以怪自呈凝目𢥠视相将迎老渔旁睨笑发声曰此水母官何惊江流如奔絶沧瀛潮汐往来月为程藏纳衆汚无满盈浮埃尘滓溷九清结成此物宜昬盲使虾导迷作双睛乃能接引蚌与蛏亦犹巨蛩二体併离则无目为光精江天八月霜叶鸣罟师得虾供水征水母弃掷罗纵横试令收拾输庖丁绛矾收涎体纡萦飞刀缕切武火烹花磁饤饾粲白英不殊冰盘堆水晶稻醯齑寒芼香橙入齿已复能解酲遣渔止矣忽复评嗟哉此性愚不更定矜故态招三彭且摩枵腹甘藜羮秋日闲居茅屋秋风斗破除萧骚浑似浣溪居青山侍坐从吾好黄㡌笼头与俗殊頼有园官能送菜可无溪友解畱鱼从今輙莫惭枵腹一饱须烦插架书夜书山驿天寒夜向阑月出山更静风露摇青空万象光耿耿啼螀泣幽草賔鸿度前岭归来坐孤窗松竹舞清影臞菴地控三州界池开十丈莲桑麻无杜曲松菊有斜川别浦归帆逺他山晩照妍江湖春水阔容与白鸥前洪皓皓字光弼鄱阳人政和五年进士建炎三年假礼部尚书使金不屈被畱十五年始还除徽猷阁直学士寻谪英州徙袁州卒复官谥忠宣有鄱阳集石碏大义灭亲恶吁及厚笃忠纯大义无私遂灭亲后代姦邪残骨肉屡援斯语陷良臣刘无极无极字晞颜丹徒人政和五年进士终尚书郎漾花池一池春水绿如苔水上新红取次开闲倚东风看鱼乐动揺花片却惊猜秦桧桧字㑹之江宁人政和五年进士中词科靖康中除御史中丞从二帝北迁髙宗建炎初达兰纵使来归拜礼部尚书绍兴中拜右仆射同中书门下平章事累加太师益国公死赠申王谥忠献开禧初追夺王爵改谥缪丑题范文正公书伯夷颂后髙贤邈已逺凛凛生气存韩范不时有此心谁与论叶廷珪廷珪字嗣忠崇安人政和五年进士知徳兴县中兴召为太常寺丞与秦桧不合出知泉州笃学淳雅名重当时叶颙陈俊卿黄祖舜郑丙皆出其门有海录碎事末利露华洗出通身白沈水熏成换骨香近説根苗移上苑休惭系出本南荒翁采采字景文崇安人政和五年进士调归州教授贻里中旧游偶控星槎到日边几回归梦入闽川乡关阻絶三千里江海驰驱四十年白髪应憎梅共放青衫漫与草争鲜相逢准约春风里棃岭云深叫杜鹃郭印印成都人政和中进士游大隋山我闻大隋名梦寐犹记录得檄天彭道喜气和可掬出城六十里﨑岖转江曲山门忽斗上危歩依筇竹崩石带烟云异草罗㵎谷寂鸟下窥人累猨时挂木路穷才见寺金碧焕双目祖师古定光灯冷无人续开公生异世大事如付嘱僧言山长隂朝暮云容蹙兹辰为我晴叠岫堆浓绿虚阁倚秋风一洗尘土俗举手揖丹景横身跨白鹿十年劳问讯亲到心始足坐久烛渐微借榻云闲宿山寒寐不成窗外泉鸣玉下巖寺云安欣及境小刹为徘徊殿阁随巖转轩窗向水开僧虽持钵去客自舣舟来欲往无畱计幽懐亦畅哉傅崧卿崧卿字子骏山隂人墨卿从父弟政和五年进士髙宗朝累官中书舎人给事中卒有樵风溪堂集题赵宗万跛鼈传后鹤书东召竟牢辞一去骑鲸世莫追㑹有丹青遗像在谁将配食季眞祠王珉珉字中玉大名人懿敏公素之后政和五年上舎出身绍兴闲歴台谏从官寓家三衢还靖师草屡跣足山行践绿芜道人应念我﨑岖还将达磨西归履暂作王乔羽化凫为爱轻松宜踏石更怜潇洒胜聨珠还君旧物君收取认得拖泥带水无何大圭大圭字晋之广徳人政和八年嘉王榜进士仕为祕书省着作郎偶然作茅屋松窗小隐家茶烟漠漠水斜斜檐闲乳燕未成语庭下石橊争放花頼有诗书销白日倦随车马走黄沙林泉旧约好径去风雨满江垂钓车薛朋龟朋龟字彦益鄞人政和八年进士官权工部郎知兴国军奉祠与汪思温辈结社林下称四明五老和潘良贵题明州三江亭韵爽气寒光四壁侵青山千仞水千寻逺观吾里瀛洲路怅望谁人魏阙心春到已多鸣玉佩酒酣应有解貂金紫微太守经营巧消得时贤次第吟郑瑴瑴字致刚建安人政和八年进士授安陆府教授高宗即位擢监察御史拜御史中丞累迁端明殿学士同签书枢密院事卒谥忠穆杜鹃诗杜鹃飞飞无定栖寄巢生子百鸟依园林花老昼夜啼安得百鸟挟以归张浚浚字徳逺绵竹人政和八年进士高宗朝拜右仆射中书门下平章事兼都督诸路军马孝宗即位封魏国公除枢密使卒赠太师谥忠献李伯纪丞相挽诗苍苍安可料旧徳奄重泉痛为黎民惜谁扶大厦顚英风摩日月正气返山川丙午功勲在丰碑万口传朝阳巖已觉云天阔风声四面凉路幽迟晩日巖古挹流香客舍长年静渔舟底事忙相逢贤太守不用管弦将郭奕奕川陜宣抚司干办公事嘲张宣抚秦山未尽蜀山来日照关门两扇开刺史莫嫌迎候逺相公新送陜西回王庭珪庭珪字民瞻安福人政和八年进士绍兴中胡铨上疏乞斩桧谪新州庭珪独以诗送行坐讪谤流夜郎桧死许自便孝宗召对内殿除直敷文阁有卢溪集题宣和御画玉锁宫扉三十六谁识连昌满宫竹内苑寒梅欲放春龙池水暖鸳鸯浴宣和殿后新雨晴两鹊飞来东向鸣当时妙手貌不成君王笔下春风生长安老人眼曽见万歳山头翠华转恨臣不及宣政初痛哭天涯观画图和刘美中尚书听寳月弹桃源春晓何年凿源开混茫桃花两岸吹红香烟消逺浦生微阳渔舟误行溪水长溪回岸转山隙光疑有绛阙仙人房居民争出罗酒浆花闲笑语音琅琅抱琴释子眉发苍响泉韵磬鸣长廊能弹往事悲孟尝昔时台沼今耕桑又如勇士赴敌场坐令游子思故乡清猨抱木号鸿荒孤吟划见丹气翔曲终待月西南厢重调十指初不忙如见古画秦衣裳春天百鸟争颉颃桃源归来今已忘弹到落花空断肠送胡邦衡赴新州贬所囊封初上九重关是日清都虎豹闲百辟动容观奏牍几人回首媿朝班名髙北斗星辰上身堕南州瘴海间不待他年公议出汉廷行召贾生还大厦元非一木支身将独力拄倾危痴儿不了公家事男子要为天下竒当日姦䛕皆胆落平生忠义只心知端能饱喫新州饭在处江山足䕶持题辰州壁辰州更在武陵西毎望长安信息希二十年兴搢绅祸一终朝失相公威外人初説哥奴病远道俄传逐客归当日㺯权谁敢指如今忆得姓依稀初至行在望中楼阁入青冥疑是长安旧帝京十里荷花开世界几年羇旅忆神京老随丹诏身犹健梦入华胥眼尚生行尽沙河塘上路夜深灯火识昇平夜蛾儿碧眼银须粉扑衣又随雪桞趁灯辉怕寒还恋南华梦凝伫钗头未肯飞滕茂实茂实字秀颖杭州临安人政和八年进士初名祼徽宗赐改焉靖康初以工部员外假侍郎使金见畱终身布衣称宋使者殁于雁门其友董诜录其哀辞来献诏宣付史馆裦録之绍兴二年赠龙图阁直学士谥忠节茂实奉使无状不复返父母之邦所当从其主以全臣节或怒而与之死幸以所仗旛裹其尸及以所篆九字刋之石埋之台山寺下不必封树盖昔年病中尝梦游清凉境界觉而病愈恐亦前缘今预作哀辞几于不达方之渊明则不可若蘓属国牧羊海上而五言之作始敢援此例云齑盐老书生缪作王都官索米了无补从事敢辞难殊邻复盟好仗节来榆关城守久不下川途望漫漫俭辈果不惜一往何当还牧羊困蘓武假道拘张骞流离念窘束坐阅四序迁同来悉已归我独畱塞垣形影自相弔国破家亦残唿天竟不闻痛甚伤肺肝相逢老兄弟悼叹安得欢波澜巻大厦一木难求安就不违我心渠不汗我颜昔燕破齐王羣臣望风奔王蠋独守节齐人有甘言经首自絶脰感慨今昔闻未尝食齐禄徒以老为民况我禄数世一死何足论远或殁江海近或死朝昏歛我不须衣裹尸以黄旛题作宋臣墓篆字当深刋我室年尚少儿女皆童顽四海无置锥飘流倍悲酸谁当给衣食使不死饥寒歳时一酹我犹足慰我魂我魂亦悠悠异乡寄沈冤他时风雨夜草木号空山天宁节有感节临重十庆天宁古殿焚香祝帝龄身在北方金佛刹眼看南极老人星千官花覆常陪燕万里云遥阻在庭松栢满山聊献寿小臣孤操亦青青偶成纤云巻尽见秋容古木交隂一扫空雪压羣山晓来雨叶青缺甃几番风欲归未得人将老屡送还来鬼亦穷頼得子卿佳传在整冠时读慰飘蓬哀隆德守臣张确确浮休张舜民弟尝为乌延帅幕独不廷谒童贯诗弔之睢阳万古一张廵忠义传家有世臣颜子伏膺当入室潘郎望拜肯同尘围城抱恨天犹晦仗劒临危气益振叹子邻邦尽曹李偷生端作九泉人宋之才之才字廷佐瑞安人政和八年上舍出身髙宗朝为考功员外郎隆山院危嶝盘云杪惊涛涨晩空江山端有待杖屦偶相同孤塔苍茫外千帆杳霭中谁知丘壑趣未缚輭尘红朱松松字乔年徽州婺源人政和八年同上舎出身南渡歴司勲员外郎出知饶州主管台州崇道观有韦斋集新笋春风吹起箨龙儿戢戢满山人未知急唤苍头斸烟雨明朝吹作碧参差春晩书懐万里西游为觅诗锦城更付一官痴脱巾漉酒从人笑拄笏看山颇自竒疎雨池塘鱼避钓晓莺窗戸客争棊老来帕与春为别醉过残红满地时晓过吴县舟行有严程越国常晓发双橹兀残梦起坐窥落月人家岸野水雾雨笼䆳闼遥怜琐窗人敧枕聴鸦轧坐睡坐久睡屡兀手失未了书清风脱然至心醒得我娱起看孤隙光了不移锱铢云何短梦中万境生须臾嗟彼市朝子百巧营其躯安知非梦境过眼灭无余朱橰橰字逢年韦斋之弟有玉澜集三山次潘静之升书记韵客路那知嵗月长掀眉一笑苾篘房且倾徐邈圣贤酒不问陈登上下牀云影翻空迷海峤秋声随梦到家乡明朝各听船窗雨犹忆枯棊战四郎大食缾窳质谢天巧风轮出鬼谋入窑奔阏伯随舶震阳侯独鸟藏身穏双虹绕腹流可充王㑹赋漆简写成周六月二十日天涯明日见秋风错莫谁惊覆井桐岂意楚山招隐处尽归蜀客广骚中钓鱼偶尔针偏直乞米茫然帖自工独卧南轩听南涧蛮花犹作杜鹃红张叔夜叔夜字嵇仲开封人侍中耆孙以䕃补官召试制诰赐进士出身累擢中书舎人迁给事中出知海青二州歴签书枢密院事靖康殉难赠开府仪同三司谥忠文岐王宫侍儿出家六尺轻罗染麴尘金莲歩稳衬湘裙从今不入襄王梦剪尽巫山一朶云谢举廉举廉字民师新喻人政和闲以进士知南康受知东坡有蓝溪集戏题指纹鬭牛图左者前其角右者后其足浼君双指螺战此两觳觫草长水逺日悠悠不向桑闲自在休蜗头尚可屠蛮触壁上从今鬭二牛西捷口号圣明陛下如先帝辟国谋臣似召公不遣毛嫱嫔漠北只将魏尚守云中百年境土逡廵复万里窠巢指顾空今日版图非昔日玉关西有岭名葱句万里一时开骥足百年今始破天荒尹焞焞字彦明洛人子渐之孙少从伊川学举进士䇿问欲诛元祐党籍不对而出遂罢举靖康中赐号和靖处士南渡初以荐入经筵擢徽猷阁待制有集自秦入蜀道中作南枝北枝春事休啼莺乳燕也舍愁朝来回首频惆怅身过秦川最尽头喻汝砺汝砺字廸孺蜀之仁寿人第进士靖康中官祠部员外郎金人议立伪楚汝砺不为屈遂归隐于邛山之阳自号扪膝先生有扪膝稾谒江渎庙坤轴东南倾大江日夜注前驱下洛洙余涛畧吴楚任势不期劳得意随所遇水也初无营神哉亮谁主芳兰沈清华碧藻舒翠缕晨鹄戏野岸春凫集深渚均是得所安而神岂私汝古来几精魄拾此迷所处滛游不知还沙村失烟树而我后千载悠然在江浒抱啬贵无竞矜名忌多取冥冥罨岸风滛滛打船雨舞雪窥洪涛开苹渡前浦再拜谢神贶聊复随所住游海云山渺渺天宇初便复有此山清晨及兹游遐想百代前来者㡬何人当时各为欢淑质扬妙舞哀丝递清弹乐事坐如昨芳歳已屡殚向来所游人落叶不复还迥然散逺目感之为长叹竹林遥旧所鹊巢岂昔眠念谁当久存而不住所缘破涕聊一怡山川却萋妍未知后世事谁复当来旋清晓坐四天王院杳杳天宇凉月坠星亦稀朝晖下檐隙远色开林扉寂坐无物役隐几或在斯旷焉耳目清拟觉形神归溷世迹若近抱沖心独微故殿经几年何人所摹规当时亦姱哉作者良已罢快意取一好于身亮何私不知壮观地徒使来者悲坐顷又成昔安知今是非游西台院暑雪轩观石镜城中苦伊郁兹轩独高褰连甍动参差错畦横阡眠雪峤正孤峙若与我周旋逺翠浮荡瀁轻鸥下聫轩密竹罥幽迳新蒲澹清涟初游惬余懐既久幽念攒慨彼泉下人灼灼夸令颜忽焉坠榛莽窈窕不可援一镜空复情况乃块石顽哀哉彼愚子婉娈情所牵差胜茂陵公更咏方士言谒诸葛庙孤云何其高明月不可系灼灼抱此心与世自泾渭释耒从所欢感乱亦歔欷咨惟今之人窃国未云耻七首入吴市秋风动燕水区区袁与曹等是刺客耳而我于其间秉义不敢坠哀音回冲飇清义动幽䆳天心固难亮吾独信所履溶溶日间云漠漠苔㸃砌饥鼯坠苍瓦澹薄公所憩静然想英姿孤懐亦差慰游琴台臯朔语类俳上颇倡优之严吾数预事惨懔失所栖慨彼猜忌姿公卿命如丝夫子迺谒闲眷言彼姝子深情结幽期浩露泛酒瓮轻云思琴徽抚絃视八荒颇觉秦岫低纷纷汉诸子悟解良独迟一朝不自保颈血霑裳衣公岂不炯介虑祸葢已微汚已迥前识达生迈天倪阔哉昭旷情岂屑后代嗤子云墨池读书岂不好忧愤还自兹书中见古人隐闵恻余思遇险理有激寻分意多随娟娟感姱容慼慼念幽栖曽是无闲然孰焉惬所宜览之不自聊怅然起遥悲不如拨置之浊酒聊一持先生颇多事斯心昧前知亦复坐竒字惨戚亡所归晩泛浣花遂宿草堂扣桡泛澄虚濯流睇幽芳晩霙衬竒树夕霏媚疎篁归鸟亦暂闲夜魄动初凉忽焉衆星微天高月舒光昔也杜陵子澹然此茅堂客至酒自斟句得意已忘云何尝念饥零落在道旁古来技入神一饭岂所望吾辈天所穷慨歌泪霑裳草堂诗灿灿诗翁锦里西只缘诗好合穷栖竹铺冷色云连寺桞漾晴丝鸟过溪凝怨不禁关树暗驻情应恨蜀山低离人苦怕春归尽可忍红英半着泥乱后飘零歇此身风光无頼更清新客懐易感酒添病诗思苦悭花减春南枝北枝莺舌巧前村后村雨脚匀暂借溪边老为客花心栁眼莫撩人上席帅先公御吏如御兵迎刃而解如庖丁掀髯一笑黠吏走蜀中草木知威名伯兄渠渠天下士嵩高少室之英灵妙龄提书陈阊阖竑议可以谐韶韺昨年两作益州牧西南恶少不敢行后来继者有季弟潭潭大度涵沧溟指麾万事不作意决皆雨电风烟生南望峨嵋西玉垒逸气夜与银河倾幅巾筇杖过何许闲邀仲元访君平小童蓬葆夜吹笙往往笑倒长庚星㧞剑起舞者谁子杜陵老翁醉不醒坐中入眼无俗物胡为见我眼自青武侯庙前有古柏风吟雨歗蛟龙声我来正欲刳尔腹琢作巨屋丹其楹琢作巨室丹其楹绘此落落三名卿尚使千载知仪型喻子作诗如鼎铭题周昉美人拜月图东风元是无消息独卷珠帘望春色风惊红叶堕珊珊梦断行云泣残月悒悒柔情不自持此心端被月先知窥窗入戸如相伴应是娇娥惯别离傅察察字公晦孟州济源人尧俞从孙举进士历吏部员外郎宣和七年使金见斡喇布不拜死之赠徽猷阁待制谥忠肃有集次申教授直宿皎皎虚堂带月清金风入律露华明潘郎寓直生秋兴韩子长歌忆短檠惊鹊绕枝巢未稳幽虫临砌隐余声郄嫌诗思掩归梦数尽高城长短更李良龙示牡丹长句谨赋一见竒葩泼眼明两川风物寄争新十家京洛供长日万朶东秦照暮春谛视尚疑倾国女醉吟犹似谪仙人定知不是无情物为有真香暗度频王仲嶷仲嶷字丰父丞相珪少子政和中守㑹稽后擢待制建炎初知衰州金人入江西坐失守削籍时秦桧当国为其兄仲山壻启恳开陈诏复元官句白发衰天癸丹砂养地丁老境得为丘壑伴醉乡还胜子孙扶朱载上载上舒州人官黄州教授翌之父句官闲无一事胡蜨上堦飞朱翌翌字新仲舒州人号灊山居士政和闲进士南渡后寓家桐庐为中书舎人忤时宰谪曲江晚召还卜居鄞自号省事老人有集题颜鲁公像千五百年如烈日二十四州惟一人朝衣视坎趋前死羽服行山即此身示同㑹无奈春寒老不禁喜看晴日上窗櫺羣花半露干坤巧百刻平分昼夜停拄杖有时挑莱甲桔橰无复问畦丁逢春不出何为者衆醉谁知可独醒竞秀阁辋川遥展右丞图盘谷中藏李愿居龙睡潭深飞客櫂凤鸣枝老结吾庐但令蜡屐去前齿安用鸱夷託后车西望子陵三十里烟云来往问何如句天气未佳宜且住风波如此欲安之三径谁从陶靖节重阳惟有傅延年经年不濯子春足半月才梳叔夜头此时老子兴不浅旦日将军幸早临何以报之青玉案我姑酌彼黄金罍王庭秀庭秀字彦颖明州鄞人登政和上舍第建炎中御史台检法官直祕阁主管崇道观有磨衲集同舍弟泛舟西湖登昼锦堂歩至紫翠亭望嬾堂景物懐故龙图舒先生城中十顷湖云水相演漾春风破冰谷拍岸新流涨平铺鸭头绿澹沲蒲萄酿朱甍媚孤屿梵宇丽相向万瓦生清晖千花聨锦帐晨曦照炯炯芳气浮泱泱日暮姿态妍烟霞渺空旷谁将水仙境聊借诗人仗卧䕶五年城追懐老诗将微吟示清野鏖战得闲放变化无端倪虚无落名状坐令湖上景胜絶神宇王当时经行地藻丽随屦杖斯人今则亡物色亦摧䘮他年牛马走曽拜丈人行尘埃久飘泊歳月成漫浪问讯嬾堂君松竹忻无恙尚意壁间声持赓朱丝唱抚事重兴嗟陈迹徒怅望哦公十洲诗风月为悽怆朱筠筠字仲端青田人政和中由上庠特奏名除蕲春监有竹轩小集和郡守刘巨济重开石门洞谢公箕颍流特拟耽幽栖蜡屐得洞天双鹤頫清溪拟追𤣥圃游对此为阶基披榛剪萝茑宿雾暝欲迷方当夸高标焉能分径蹊鬼物谅夺气幽禽亦惊啼卓哉旷世懐心与境不携俯视嚣尘中荣枯犹稗荑孰知东海偏秦鞭预排驱付与破荒手从此凌丹梯杨友夔友夔字舜韶吴郡人盗发孙坚墓作阖庐城南荒古丘昔谁𦵏者孙豫州久无过客为下马时有牧童来放牛居然珍寳出光怪识者夜见踪其由玉环金盌到尘市土花不蚀余千秋州家亷问亟封守贼曹掩骼穷姦偷已知其中有可欲亦恐未免无穷忧当时义师奋四海少日已无袁与刘英雄异世凛如在暴露无乃为神羞人生浮脆那可料蝼蚁乌鸢从所求高陵劝尔一杯酒自古南山能锢不何铸铸字伯寿余杭人政和五年进士绍兴中官御史中丞庞祐甫卜居白苹洲走笔寄感君爱白苹洲携家面碧流皇程惟百里宦迹只扁舟过尽江淮地何如宛洛游行宫催种栁禾黍满神州宋诗纪事巻三十九宋诗纪事卷四十钦定四库全书宋诗纪事巻四十钱塘厉鹗撰李保保政和中医学博士题朱翼中北山酒经大隠先生朱翼中壮年勇退着书酿酒侨居西湖上而老焉屡朝廷大典医学求深于道术者为之官师乃起公为博士与余为同僚明年翼中坐东坡诗贬达州又明年以宫祠还未至余一旦梦翼中相过且诵诗云投老南迁愧转蓬会令净土变夷风由来只许杯中物万事从渠醉眼中明日理书帙得翼中北山酒经法而读之葢有御魑魅于烟岚转炎荒为净土之语与梦颇契余甚异乃作此诗以志之他时见翼中当以是问之其果梦乎非耶政和七年正月二十五日也赤子含徳天所均日渐月化滋浇淳惟帝哀矜悯下民为作醪醴发其真炊香酿玉为物春投醹酴米授之神成此羙禄功非人酣适安在味甘辛一醉竟与羲皇邻薰然盈腹皆慈仁陶冶穷愁孰知贫颂徳不独有伯伦先生作经贤圣分独醒正似非全身徳全不许世人闻梦中作诗语所亲不愿万戸误国恩乞取醉乡作封君盖屿屿政和中崑山令读沖邈翠微集圣宋吟哦只九僧诗成往往比阳春翠微阁上今朝见格老辞清又一人元勋勋字不伐阳翟人政和闲知宁国县事山门灵巖诸山深窟宅石门限尘寰空洞初不碍风扉敞云闗高广几何许百夫可回环谁託遗蹟在冥蒙烟雾闲羽驾此来往朝昏想清班西风翠屏近藤萝莫容攀因循再阅嵗见亦以艰忻兹固殊特独冠江南山少陵惜未到我语凭谁删呉沆沆字徳逺抚州崇仁人政和中与弟澥各献所着书澥得免觧沆抵庙讳罢归隠居环溪号无莫居士有环溪诗话和友人趋宁化闻君早晚趋宁化尚有新诗别故人试问几程端可到还忧半载不相亲伤心嵗律峥嵘暮解事梅花摘索新去去冰霜频莫厌庭闱和气即如春春游吟鸟语烟光里人行草色中池边各分散花下复相逢首夏积雨有余润游云无定阴燕飞华屋静莺啭碧窗深句圣主思文徳元臣献武功一言深悟意五利且和戎天地包羞日山河匿怨中儒生别有泪不是哭穷途氛祲埋金阙尘沙暝梓宫古来尝胆事泣血望羣公呉涛涛字徳劭崇仁人沆之伯兄在官阬日作时乖事转拙端居徒含情不似堦前草春来随意生絶句游子春衫已试单桃花飞尽野梅酸怪来一夜蛙声歇又作春风十日寒呉洸洸字徳强崇仁人沆之仲兄暮春回文娇声啭处藏鹦小美睡浓时落日斜桥拂桞溪深涨水眼惊春雨乱飞花句日长人静闻风佩乆雨堂空生水衣檐飞谢女雪径埽沈郎钱写处定移墙上影卷来如寄陇头春朱脣不驻晓妆薄玉颊频啼夜雨翻花觉青春半山将白昼隂梦过一年还是魇心更万事竟成灰徐端崇端崇字崇之璹子政和闲隠居御儿为蟁所扰得一絶句空堂夜合势如云沟壑宁知过去身满腹经营尽膏血那知通夕不眠人方元脩元脩字时敏桐庐人元英先生之后殿中侍御史蒙之子政和初审察监大观库后通判濬州奉同程致道着作次鲍溶冬成答客韵送赵叔问奉议归南都清秋不相借白发日更多尘埃困烦促原野懐经过聊当倚滴润资以生吾禾岂不念离羣惊鹊宁释窠王孙别都去澹若依松萝暂别亦复难赓诗饮无何我行聊尔尔渺邈踰江河賸须佳句相我沧浪歌翁挺挺字士特崇安人彦约子政和中以季父彦国恩补官调宜章尉朝臣交荐改授少府监终尚书考功员外郎号五峯居士有集读许太史祭黄长睿文祕书丹旐返旅殡尚丹阳海路三山逺江流万古长交情惟太史传业冀诸郎谁与铭泉壤临文泪数行曽续续字元嗣政和闲人赠吕居仁吕家三相盛天朝流泽于今有鳯毛世业中微谁料理却收才具入风骚曾绎绎字仲成还家涂中疎林残岭起昬鸦腊尽行人喜近家江北江南春信早傍篱穿竹见梅花左纬纬字经臣黄巖人政和中以诗鸣有委羽居士集委羽山委羽不知何处是倩人扶上木兰桡欲寻去路花梢密争认行云酒浪摇流水忽随山脚转洞天疑把杖头挑逡巡不觉东风晩殆有仙人弄玉箫石新妇山烟萝为髻雾为巾独立江边经几春无故被人唿作妇不知谁是画眉人许少伊被召迢送至白沙不及短棹无寻处严城欲闭门水边人独自沙上月黄昏春晩池上桞依依桞边人掩扉蜨随花片落燕拂水纹飞试数交游看方惊笑语稀一年春又尽倚杖对斜晖临海崇教寺只把山为界红尘自此分竹窗吟听雪苔石坐看云意静诗先到心清道自闻深慙王许辈猿鹤旧同羣梅花几度寻春信空归及暮鸦试摇枝上雪恐有夜来花望月穿深坞迎风立浅沙若同桃李发谁肻到山家送别骑马出门三月暮杨花无赖雪漫天客情惟有夜难过宿处先寻无杜鹃天台道中乱山深处是仙家海变桑田日未斜为有慈亲倚门望却愁溪上见桃花句一别又经无数日百年能得几多时巢禽先觉晓穴蚁未知霜孙邦邦杭州人宣和元年进士官郎中唐氏林亭华屋沈沈野外居茂林清䕃绕门闾移花植果心无事抱子弄孙欢有余闲过西畴观刈获嬾寻南郭命巾车问君为圃嗟予晩便拟归休学二疏何宏中宏中字定逺先世居鴈门宣和元年武举廷对第二调滑州韦城尉后为河东河北统制有成真通理二集临终作马革盛尸每恨迟西山饿死亦何辞姓名不到中兴歴自有皇天后土知程俱俱字致道开化人以外祖邓润甫䕃入仕宣和二年赐上舍出身高宗朝擢中书舍人兼侍讲罢提举江州太平观除徽猷阁待制卒有北山集穹窿葬事回邑有感生别万里余会面终有期死别不转眸一朝千古非白日光在天𤣥隂閟泉扉盈盈闺中秀土化成枯骴冠笄共甘苦谓见素发垂那知生死变不待桑䕃移室有病时茵箧有嫁时衣了了眼中事闲妆静容仪垂杨手曾折为我当春稀迅流无回波落英无还枝空房閴无迹新坟草离离伤心北门道同来不同归善权洞尝闻包山境中有林屋天旁通号地脉岳渎潜钩连兹山岂其类澒洞皆中穿二巖岌山足琤淙激奔泉牛羊走大石吐受无穷年金堂下石液雪积如烹煎从来米盐称浪播里俗传一洞启山腹穹窿亦聨緜谁题九斗字大篆仍深镌中藏丈五石屹若龙腾渊回头问主人我辈定不凡云何逐官牒常得我所耽向来共幽讨九锁藏芝巖而我自林屋翩然游皖灊洪崖傥可俯不在南山南咏劝酒胡簿领青州掾风流麴秀才长烦拍浮手持赠合欢杯屡舞回风急传筹白羽催深慙偃师氏端为破愁来和张敏叔游沧浪亭醉倒春风载酒人苍髯犹想见长身试寻遗址名空在却笑张罗事已陈稍置曲栏穿径竹别开高阁俯汀苹拏舟更欲陪清赏要看毫端藻绘春南园王子池台迹已荒年来华构压高冈长林不碍千山月老榦犹含九夏霜便觉平泉冠东洛还依绿水记南塘蜗庐却喜通幽径岸帻时来一啸长葺蜗庐呉下四海无庐着此翁故营松竹尽囊空明知计出栢马下正拟身全木雁中东郭易成生草舍南村先怯巻茅风向来豪气今如此敢与元龙较长雄九日写懐节物惊心两鬓华东篱虽绕未开花百年强半仕三已五亩就荒天一涯岂有白衣来剥啄亦从乌㡌自攲斜真成独坐空搔首门桞萧萧噪暮鸦龙尾砚同毛彦时随联句歙水清以驶歙山文且坚谁持玉斧琢制此月様圆想当结绳后要使鸟迹传雕锼见骨格岂与瓦砾全坡陁百氏圃澄泓九经渊墨海不复见柯嵓那可肩星稀涵纬象眉緑生春妍规模异镕铁濡写殊懐铅正当秋兔颖发此霜松烟一从毛楮游几作虫鱼笺徴辞想妃子搵首懐张颠宁同李生瘗聊续胡公镌常疑老蚌㱿浸润成膏研坚逾鹅池铸质射铜台埏纷纷况多伪渇雀同栀鞭琳坳隠多水十手寄所宣池光潋墨色云气开毫联翔鸾及垂露逸势徒飞骞谁云过珪璧或用磨戈鋋吾今欲焚弃负耒归园田游大涤太湖隠吏疎且顽手板拄颊看西山笔牀茶灶向何许往来洞庭林屋闲侧闻余杭隐大涤故整烟艇寻苕川相从喜得二妙士金庭老客南昌仙早行不惮踏晓月逸思自觉奔春泉冈回㵎转若无路但见老翠漫秋烟中峯一柱万山表势与太华争擎天神仙古洞絶壁下蓬莱别馆青云闲天坛无人石室冷借问白鹤何时还人生但为形体累会当去之如蜕蝉金庭客南昌仙他时待我乗八景举手少别三千年胡珵珵字徳辉晋陵人宣和三年进士绍兴初史馆校勘出守严州有苍梧集天庆观观画龙道人龙中来醉与神物会写兹蜿蜒质日月为冥晦崩飜江海姿素壁起涛濑唿吸见雌雄抉石疑可碎萧森殿隂古衆真俨飞斾注观恐腾跃夜半失像绘飞光者明珠灵祕一何怪烂烂照甍栋那得乆在外偷儿伺酣睡不怕婴鳞害愿言慎所託未用期一快游秀峯寺摄身下蓬莱放浪云水迹非无简书畏心赏寄泉石亭亭云闲塔胜地闻自昔梯空上青冥如鸟着两翼化城出天半寳甃坦如席环山划中断裂地开震泽峩峩东西峯观阙倚空碧千寻采香迳劒卧涟漪直当年馆娃宫六月避暑夕琴台延薰风万女曳阿钖牛耳争齐盟乌喙已荐食百家甬东村託足归无宅焉知陵谷变大厦响千舄矧兹风尘际楼殿踊山嵴安隠大火中显允象教力兴予浩劫叹万法本空寂枫桥朝辞海涌千人石暮宿枫桥半夜钟明日馆娃宫里去洞庭唿起一帆风沧浪亭昔闻沧浪亭未到沧浪水先贤眇遗迹壮观亦何侈飞桥跨木末巨浸折湖垒糟牀行万瓮缭墙周数里废兴固在天庶用观物理缅懐嘉祐世周道平如砥相君贤相君子美东南美如何一网尽祸岂在故纸青蝇变白黑作俑兹焉始所有醉翁文垂耀信百世无忘角弓咏嘉树犹仰止同来二三子感叹咸兴起缥瓷醉新汲毁誉均一洗恕逢醒狂翁一别垂二纪隽哉老益壮论事方切齿我欲裂绛幔推着明光里安得上天风吹落君王耳张致逺致逺字子猷南劒州沙县人宣和三年进士高宗朝歴戸部侍郎给事中出知广州以显谟阁待制致仕题明月楼明月楼前可万家鳯山菴下日初斜风流耆旧消沈尽空睇寒江耿暮霞胡寅寅字明仲安国弟淳之子初生弃不举安国收育之举宣和三年进士高宗朝歴官礼部侍郎兼侍讲直学士忤秦桧以徽猷阁直学士奉祠致仕坐通李光落职新州安置桧死复元官卒谥文忠学者称致堂先生有斐然集纸帐细皱巻寒波轻明笼白雾何以相徘徊歳晩正凝冱枕敧一尺竹被展几幅布贤哉楮先生不以贫不顾夜玉围红绡羞涩强自赋书生説富贵志士安贫素风惊银海潮春在明月库先生睡方浓不觉糟牀注和赵宣冠月裾云佩绿霞百年将此送生涯愁心别后无诗草病眼灯前有醉花落笔擅场聊写意背山临水遂成家也须南亩多栽秫休似东陵只种𤓰刘一止一止字行简湖州归安人宣和三年进士绍兴初召试除祕书省校书郎歴给事中进敷文阁待制致仕有苕溪集识舟亭渺渺归帆江北渚脉脉相望那得语舟中贾客婵娟女朝乐潇湘暮荆楚我欲招之问计然浮名唾去如飘烟买鱼沽酒啸俦侣搥鼓弄笛残彫年㝛溪口溪声来天边风水共豪纵夜气剧奔马侵晓不能控书生有清癖咏雪宁忍冻胡为枕寒流故遣不成梦和峦嶅二子寒食少天色五字雾雨昏不醒东风晓能酸我食日不足宁忧三日寒人言二月时霏雨生树杪天色何时无要问寒食少闻杭州乱饥来命饷寒索衣官家养兵如养儿时平军健乆玩弛辕门笑歌骄莫随往时金陵囚刺史今者杭州漕臣死稽天烈焰穷朝昏千丈红霞炫江水邻州之兵如此兵呜唿世难何时平睡足斋此地谁令着此翁角巾敧倒鬓如蓬兴高絶壁松声外梦破寒花啅雀中睡债几时偿赛足书淫前日洗除空故人若问安心法一酌村酤荐晚菘次韵宋希仲侍郎见贻今日宦游此作客毎逢佳处欲忘年颇将幻境观尘世始信臞儒是列仙野色分桥山带邑晚云藏寺水黏天公身未属烟波管莫向津头买钓船冥冥寒食雨冥冥寒食雨客意向谁亲泉乱如争壑花寒欲傍人生涯长刺促老气尚轮囷不负年年债清诗断送春访石林山行不用瘦藤扶度石穿云意自徐夜过西巖投㝛处满身风露竹扶疎过梅溪省妻父臧翊善坟感叹寂寞松冈锁暮烟平生忠信事茫然臧孙有后真虚语伯道无儿可问天李质质字文伯参知政事昌龄曽孙为内侍梁师成所引授右列睿思殿应制艮岳百咏艮岳势连坤轴近干冈地首东维镇八方江不风波山不险子孙千亿寿无疆极目亭千里飞鸿坐上看山川风月在凭栏不知地占最高处但觉恢恢天宇寛跨云亭地高天近怯凭栏下视浮云咫尺间只怪轻雷起嵓际不知飞雨过山前散绮亭断虹飞雨过天涯碧落浮云不复遮明日隂晴真可卜倚栏来此看余霞蟠桃岭不到瑶台白玉京海中仙果但闻名何人为报西王母岭上如今种已成三秀堂窗戸深沈昼不开鳯凰时下九层台月明夜静闻环佩知有霓旌羽扇来书馆莲烛词臣在外庭青钱学士已登瀛回廊屈曲随巖阜挟策何妨取次行林华苑连云复道映楼台茂苑竒花日日开但得如春天一笑芳菲何必晓风吹和容㕔白羽流星一㸃明上林飞雁几回惊弓开月到天心满风外惟闻中的声潄琼轩浅碧分江入衆山山深无处不潺湲开轩最近寒溪口喷薄松风响佩环嵓春堂桂影亭亭漾碧溪寻芳曾被暗香迷碧桃开后晴风暖花外幽禽自在啼鑑湖水天澄澈莹寒光一片平波六月凉移得㑹稽三百里不教全属贺知章芦渚万叶梢梢秋意初斜风细雨忆江湖谁知雪压波澄后更与宫中作画图松谷云藏烟锁昼苍苍得地何须作栋梁闻道九龙扶辇过一山风又作笙簧蜡梅屏冶叶倡条不受覊翠筠轻束最繁枝未能隔絶蜂相见一一花房似蜜脾紫砚壁没水攀萝琢马肝赍持坚润出风湍潜藩每恨端谿逺叠作山中峭絶看濯龙崃山束苍烟细路通喷泉飞雨洒晴空真龙岂许寻常见故作云闲饮㵎虹柳岸牵风拂水弄春柔三月花飞满御楼不似津亭供怅望一生长得系龙舟曹纬纬字元象一字彦文颍昌人有俊才释褐即物故自齐山借舟汎湖还家十里平湖漫不流晚风吹浪打行舟定知归得侵灯火家在菰芦最尽头客有遗予画梅者淡墨晕成因命之梅影忆昔神游姑射山梦中栩栩片时还冰肤不许寻常见故隠轻云薄雾闲雁云飞水㝛过炎凉回想来时道路长夜月照惊惟弔影朔风吹断不成行人闲无处逃矰缴歳晩何曾饱稻粱傥以能鸣免烹死系书犹可到衡阳次韵曹好谦负春作计寻芳不属贫可怜风物自良辰飞花有意能留客啼鸟多情觧唤人涉世乍惊翻手薄论交多语白头新十年异县伤流落来往山州枉过春春日忆西湖简家弟元宠天涯孤客意堪哀病眼逢春只强开闭戸不知花老去卷帘方觉燕归来风休潩水光如拭雨霁箕山翠作堆遥想西湖图画里几多车马踏青回曹组组字元宠颍昌人纬弟宣和三年进士召试中书换武阶兼合门宣赞舍人仍给事殿中官止副使有箕颍集艮岳百咏介亭云栈横空入翠烟跻攀端可蹑飞仙介然独出诸山上磊磊排衙石满前璇波亭水影摇晖动碧虚日华凌乱上金铺安知不是鲛人寳往往渊中得美珠飞岑亭微云将雨洗层峦石磴莓苔路屈盘正是江南最佳处仰看苍翠俯澄澜噰噰亭圣主从来不射生池边羣雁恣飞鸣成行却入云霄去全似人间好弟兄八仙馆蟠桃初熟玉京春圆屋如规戸牖新尽是瑶池高会客岂容尘世饮中人萧闲馆书草吹来种种香好风移韵入松篁丹台紫府无尘事偏觉壶中日月长梅池玉钿匀㸃鑑新磨香逐风来水上多应为横斜诗句好故教疎影写平波绛霄楼翼瓦飞甍跨阆风卷帘沧海日曈昽佳时自有羣仙到笑语云霞缥缈中万松岭苍苍森列万株松终日无风亦自风白鹤来时清露下月明天籁满秋空萼绿华堂绿萼承趺正蘂轻清香续续度檐楹天教不杂闲桃李赐与神仙物外名清虚洞天玉闗金锁一重重只见桃源路暗通行到水云空洞处恍如身世在壶中蹑云台万本琅玕密不开林深明碧锁高台更无一㸃游尘到但觉云随步步来汎雪厅月团携下九重天来试人闲第一泉正在水声山色里六花浮动紫瓯圆景龙江润通河汉碧涵空影倒山光晓翠重闻説巨鱼时骇浪只应风雨是神龙雪香径夹径梨花玉作英年年寒食半隂晴要看雪色无边际十二楼前月正明百花屏衆香芬馥着人衣云母光寒露未晞围得春风胜绣幕纷纷红紫鬭芳菲飞来峯突兀初惊倚碧空翠岚仍与瑞烟重呉侬莫作西来认真是蓬莱第一峯敷春门帝力无私万国通尚思寒谷待春风欲将和气均天下都在熙熙造化中辇下寒食海棠时节又清明尘敛烟收雨乍晴几处青帘沽酒市一竿红日卖花声綵毬时向梭门过绣毂遥随辇路行日暮人人醉归去熙熙春物见昇平鸳鸯苹洲花屿接江湖头白成双得自如春晩有时描一对日长销尽绣工夫翡翠窥鱼潜立小荷圆照水飞鸣更碧鲜鬭草人归寻坠翼绮窗将去补花钿夜归曲饥乌哑哑啼暮寒回风急雪飘朱阑琐窗绣闼艳红兽画幕金泥接彩鸾呉妆秀色攅眉绿能唱襄阳大隄曲酒酣横管咽孤吹吹裂柯亭傲霜竹逺空寒云浑不动老狐应过黄河冻暗回微暖入江梅何处荒榛挂么鳯归来穏跨青连钱貂茸拥鼻行翩翩笼纱蜜炬照飞霰十二玉楼人未眠邵彪彪字希文镇江人宣和三年进士歴国子监丞知楚州丹阳懐古故里诗人去湖山最寂寥草深张祜宅花暗许浑桥鳯髓何时续蓬萍触处飘鸿冥杳难及霜鬓两萧萧范宗尹宗尹字觉民襄阳邓城人宣和三年上舍登第高宗朝歴尚书右仆射同中书门下平章事退居台州游大有空明洞暂到山中礼法坛空明云气逼人寒当年孤鹤知何处遥想天风坠羽翰张邵邵字才彦乌江人宣和三年上舍登第建炎初以直龙图假礼部尚书使金通问欲降之不屈徙于会宁府和议成及洪皓朱弁南归升祕阁修撰敷文阁待制知池州奉祠卒有輶轩倡和集句苏氊乆絶寝衣想姜被忽分挟纩香张嵲嵲字巨山襄阳人宣和三年上舍中第绍兴中官司勲员外郎擢中书舍人升实录院修撰有集夷陵呉越相持地江山直险固昔闻焚夷陵今兹但遗堵山逺欲连天江寛疑浸树左顾渚宫涂右眺襄阳路野迥无居人荒村但豺虎依依念乡井怆怆悲坟墓月淡江风寒云深楚山暮伫立小踟蹰苍苍归鸟去防江大漠与呉越天南天北头虏尤涉吾地饮马长淮流饮马犹尚可莫使学操舟絶句荦确南山路丛筠冒水生寒梅销落尽犹有数花明十日浓隂飞细雨清川初涨水平沙幽人闭戸春已半开徧山南山北花故园坟树想青葱寒食风光泪眼中自痛不如伧父子纸钱犹挂树头风一行疎树对柴门又见荒烟上晩村日日墙隂观日影人生消得几朝昏日炙樱桃已半红更薰花气满襟风路傍谒舍蹲遗兽应有荒坟在麦中马扩扩字子充中嘉王榜武举宣和四年与赵良嗣使金议割燕山特除武翼大夫忠州刺史兼合门宣赞舍人绍兴初为湖南宣抚司参议官有茅斋自叙使金和赵良嗣未见燕铭勒故山耳闻殊议骨毛寒愿君共事烹身语易取皇家万世安句未敢此时非赵括已愁他日类田丰王次翁次翁字庆曾济南人礼部别头试第一南渡知处州附秦桧屡迁至参知政事奉祠居明州闻马扩辞职作徙薪曲突论无凭太尉山中混耦耕头额烂焦曾采录参谋先已享专城近来出处事何如先辈风流扫地无忽有子充惊末俗一言未契便长驱傅墨卿墨卿字国华山隂人以大父恩补官宣和四年使高丽有功赐同进士出身进龙图阁学士提举杭州洞霄宫句百鍊鑑从天上铸五时花向帐前施曹勋勋字功显阳翟人组之子宣和五年赐同进士出身绍兴中侨居天台以韦太后北还迎銮功官至昭信军节度使孝宗朝加太尉开府仪同三司卒赠少保谥忠靖有松隠文集干道圣徳颂臣恭惟皇帝陛下膺上圣之期继中兴之统绍登四载恭勤百为廼干道改元政事具举营戍罢屯黎民于变时雍廷臣小大率职致淮北之蝗入境自毙秋成之积歳登大有是皆陛下圣徳昭着虽黄童白叟所不待言而知臣以草莽之贱迫桑榆之年际遇四朝叨尘二府岂不知清明之时方深贪恋大惧荣禄浮实莫允清议故控露忱悃仰渎天聪特䝉赐俞已幸晩境安处闲退日听康衢熙熙之谣顾老臣不当以翰墨辄尘宸扆然抃蹈之余有不能自已者谨拟元和之作极思选言撰成干道圣徳颂昧死上进虽朱能形容圣徳之万一庶少伸臣子归美之诚其辞曰维圣有作绍隆兴运天经地义宗尧越舜风俗惇厚日星明润冰天桂海咸祗成训皇矣艺祖肈开宗祊用集大命再造羣生卜世卜年周室与京徳懋圣孙区宇再宁龙潜出震握符御极恭俭慈仁已隆燕翼励精治具羣工惟辟斯皇圣徳以受方国躬秉要道化成斯民问寝侍膳克勤日新刑于四海率土兴仁至矣圣孝悦安严亲猾夏余种乆失我重稍恢雄略尽还尊奉复修绛乐亟续骞贡布昭圣武式皇鉅宋洪宣景命爰振皇纲诏令谕㫖粉泽八荒宸奎逸彩龙鳯骞翔焕乎圣文彬彬日彰诞敷武节克柔强鸷风静边柝烟沈晩燧穑夫力田塞马垂辔巍巍圣功允格康济光启元良鹤禁建储遴择端方赞翊诗书濬哲文思日亲睿谟于赫圣明有开令图当天执箓了无玩好贵异献输荡然一埽力敦嘉靖询谋政要丕铄圣断坐臻是奥从容总揽用体干刚文武一道督以经常王化溥博景风丕祥格天圣治时雍时康咫尺威颜豁达方寸日角珠庭金声玉振穆穆皇皇天仪明润洪惟圣表万㝢朝觐乃武乃文止戈好生华夏蛮貊底于丕平罔或反汗克断惟明长䇿远驭奕奕天声寳绪重光密荅纯祐既恊皇极昭报方茂尧父舜子抚封增旧行复九有亘万万寿大哉干元万物资之赫赫明世吾君继之炽昌隆祚惟皇造之亿万斯年惟皇保之独不见独不见谁相忆花影上珠帘明月穿窗隙翡翠暗无光苍苔㸃行迹鸾鑑挂珊瑚寳靥销金碧彷彿闻箫韶梦想见颜色为我报新人好好承恩泽君看后庭花芳菲能几日杨花曲春光谁占得杨花独自知未到传消息将归送别离随风飞更急入户舞还低大有撩人处妆台恼画眉沈晦晦字元用钱塘人遘孙宣和六年廷对第一歴知建康府高宗朝进徽猷阁直学士出守衢州提举太平兴国宫上方山居月斜树影穿窗入雨过山泉绕舍鸣野寺中宵人不睡蒲团布衲悟前生天畔羣山一草亭半溪烟雨花冥冥老翁投老得此景日与溪山同醉醒此生真与世相忘投老生涯寄上方洗足闗门枕书睡连山松桧雨浪浪邵棠棠字仲甘号西坡南康军都昌人宣和六年进士道经柘溪静林寺青山万叠倚晴空中有招提一迳通老衲不闗尘世事黄花红叶共秋风万松岭老僧佛屋三闲破冷开半通云气半苍苔行人莫问僧年纪岭上乔松是手栽王洋洋字元渤山阳人御史资深子以省试第二名中宣和六年甲科官博士歴典三郡晩守鄱阳洪忠宣以使金归人无敢过其居洋独候舍坐免去有东牟集琵琶洲塞外风烟能记否天涯沦落自心知眼中风物参差是只欠江州司马诗李长民长民扬州人正民之弟南渡寓家海盐题鹿苑寺一击轩我听风篁是梵音如何俗耳等闲闻自来击处无人会千古知心只此君祖秀实秀实字去华浦城人弱冠释褐第一除国子博士高宗朝拜礼部郎中寄呉晞逺官路声名二十年江乡旧仰贰车贤推将事业归尘外收得功夫到酒边解榻几闻招隠士炷香终日对韦编公朝况是登耆哲早晩蒲轮穏着鞭綦崇礼崇礼字叔厚高宻人徙北海登上舍第高宗朝拜翰林学士退居台州有北海集题石梁瀑布林麓隂森径曲盘渐惊危步入重峦地分寳刹临空翠天设飞梁跨急湍霜暗云蒸山气肃雪翻雷辊水声寒我来不作多求想试出神光徧现看宋诗纪事巻四十宋诗纪事卷四十一钦定四库全书宋诗纪事巻四十一钱塘厉鹗撰王晞韩晞韩兴化军人宣和六年进士绍兴闲枢密楼炤宣抚闗陜辟为属改京秩朝廷欲借兵西夏犄角金人差管押生蕃三百余口归夏国道无疎虞累迁大理少卿方庭实宣谕陜西赠以诗晞韩和之时秦桧方主和议诬以他狱欲置之死上闵其劳移浔州赦归卒和方廷实见赠谁怜定逺不生还驿骑翩翩出汉闗未肻西风回马首要传飞檄过千山张阐阐字大猷永嘉人宣和六年进士高宗朝累迁宗正少卿孝宗朝迁工部尚书显谟阁学士奉祠卒谥忠简奉祠后作八请犯天颜今朝出汉闗浑如倦飞鸟日暮傍巢还王之道之道字彦猷号相山居士无为军人宣和六年进士建炎中保山寨摄乡郡寻以议和忤秦桧晩起漕湖南官枢密使有相山集蒙城早行残月千家闭荒城万木号举头华葢近回睇启明高野迥霜迎面风清冷透袍十年河上路从此步金鳌绣溪画桥雕槛接招提新有幽人傍绣溪千顷波明天上下两匳光映水东西飞楼涌殿参差见古木修篁咫尺迷此景此时君信否绿杨影里啭黄鹂詹度度宣和中资政殿学士同知燕山府送宣抚童贯平燕班师长途春色送英雄满目江山暎日红劒㦸夜揺杨桞月旌旗晓拂杏花风行时一决平戎策到后须成济世功为报燕山诸将吏太平取在笑谈中蔡柟柟字坚老南城人尝为宜春别驾宣和以前人殁于干道庚寅曾公巻吕居仁辈皆与倡和有云壑隠居集浩歌集泊钓台高台百尺凌空碧维舟夜乆霜月白瘿木窣窣摇枯藤寒瀬潺潺落苍石先生退隠知几年汉家钟鼎徒凌烟高风千古磨不尽山水照映长明鲜我来俯仰惭羁旅冲寒愁怕𤣥冬暮此身不负白鸥盟暂此迟留亦何预起来搔首江茫茫孤篷却逐雁随阳人生游行岂易得惟有此夕难相忘登郡学稽古阁晩望檐外川原迥烟中草树㣲山城暮吹角客子泪霑衣歳月经身老行藏与愿违归禽带落日渺渺背人飞咏新荷朱阑桥下水平池四面无风桞自垂疑是水仙吟意嬾碧罗笺巻未题诗陆元光元光字蒙老归安人博学善吟咏宣和初为嘉兴令后改晋陵咏蝉绿隂深处汝行藏风露从来是稻粱莫倚髙枝纵繁响也须回首顾螳螂嘉禾八咏金鱼池池上春风动白苹池边清浅见金鳞新波巳纵游鱼乐调笑江头结网人五柳桥五桞先生倦折腰孤眠千载仰风标青衫令尹头如雪不厌朝昏过此桥郑强强闽人宣和中萍乡令化成巖城郭嚣尘外江山胜槩中铿然一滩水和以万松风夹径森竒石危亭纳大空苍巖不能语曾识赞皇公程瑀瑀字伯㝢饶州浮梁人宣和中太学试第一官屯田郎中谪监漳州盐税高宗朝累除兵部尚书龙图阁学士提举江州太平宫卒有饱山集拜程刚愍公墓早从賔客傅青扉晩举丝纶对紫微忠愤欲先同列死边尘惊绕属车飞墓闲挂劒心犹在帐下谈经事已非太学诸生皆白发汪汪老泪溼征衣李芬芬宣和进士呉将军元瑜丹青妙当世呉王命扁舟下海陵貎徐神翁像以归故为诗叙其事以赠秦皇寤寐茅盈语鋭意长生欲轻举徐福药就仙骨成云海茫茫但延伫东西日月秋复春海变桑田更几人忽思重看旧寰宇骖鸾直下江淮濵布衣野叟不耕艺自向琳宫操祓篲祕语亲书悟世人一坐忽惊三十歳淮南奉道闻真蹟命使扁舟访消息画手从来独擅长一见仙风心自得归来目断苍烟垠三尺生绡醉墨翻轴上神翁不觧语彷彿白鹤乘孤云海陵相望一千里嗟我尘劳未云已授书圯上会有期诚心愿取黄公履黄次山次山字季岑丰城人宣和进士建炎中官吏部郎中提㸃湖南刑狱有三余集田家春日纬竹梁溪面诛茅舍道傍腊收冰下纸春课社前姜露草牛羊长风花杖屦香人生但如此官独为谁忙赵良嗣良嗣本辽人马植因童贯来降改姓名李良嗣荐于朝献策伐辽赐国姓累官延康殿学士光禄大夫以罪夺职靖康初戮于桞州宣和四年使金作朔风吹雪下鸡山独暗穹庐夜色寒闻道燕然好消息晓来驿骑报平安上京作建国旧碑边月暗兴王故地野风干回头笑向王公子骑马随军上五銮刘佖佖宣和闲为昌国尉投洩潭龙宫未跃天衢卧寂寥碧潭流溢海山腰埋藏头角虽经歳际会风云在一朝既若有心成变化岂能无意及枯焦神踪许为苍生起愿击香车上九霄李处权处权字巽伯洛阳人邯郸公淑曾孙宣和闲与陈叔易朱希真以诗名南渡后尝领三衢有崧菴集送二十兄还镇江此行检校幽栖事佳处知公故未忘新笋岂应过母大旧松想已及人长老来对客须灵照贫后持家借孟光世乱身危何处是二年孤负北窗凉呉可可字思道金陵人宣和末官至团练使责授武节大夫有诗名病酒无聊病酒对残春帘幙重重更掩门恶雨斜风花落尽小楼人下欲黄昏戏作冷语思如冬露下紫薇花影中长哦白雪明光宫衆泉涌此万巻胷春霁南国春光一半归杏花零落淡胭脂新晴院字寒犹在晓絮欺风不肻飞小醉小醉初醒过竹村数家残雪拥篱根风前有恨梅千㸃溪上无人月一痕次韵刘元举子规蜀魄悲鸣楚国春试凭清些与招魂柔肠欲断云横岭幽梦初回月挂村客舍花光随野水故园桞色负柴门饱闻锦里无穷乐早晩归来访子孙游清凉寺延步石城坞迢迢去兴长野田耕晩雨寒树倚斜阳载酒追狂客论才得漫郎无因遂高蹈时复借山房赠戴彦衡病来谩喜折钗股老去尚懐双嵴龙他日扁舟会乘兴摩挲圭璧小从容句东风可是闲来往时送红梅一阵香赵季西季西宣和闲人丹青阁跨壑飞檐屋数楹上横山色下溪声等闲题作丹青阁未必丹青画得成章宪宪字叔度呉郡人宣和中监汉阳酒税有复轩集登齐云楼飞楼缥缈瞰呉邦表里江湖自一方曲槛高窗云细薄落霞孤鹜水苍茫固知兴废因时有独觉江山共古长回首中原正愁思不堪残日半规黄题处士顾禧漫庄何许明人眼松闲见古堂泉声到棐几山影覆绳牀爱酒陶元亮听蛙孔徳璋纷纷战蛮触丘壑信难忘遐观亭吾慕陶靖节处约而平寛涉园自成趣矫首复遐观我亦散游目俯仰天地闲云烟自舒巻湖岭相回环永与形役谢岂有俗虑干想像斜川游千载乃相闗松江谒王文孺令宰暑退凉生过雨天凫飞鹭浴暮江前秋风小浪鸭头水斜日轻帆燕尾船青眼却欣逢地主白头相对耸诗肩林塘胜处开尊俎只欠冰轮特地圆挽着作王先生苹伊洛流风在丘轲道益尊遗经启幽眇后学有渊源钻仰知由户衰迟阻及门三年思晬面一旦絶微言西观才黔突题舆却佐州济时卑管晏赍志在春秋暧暧孤云没沈沈厚夜幽升堂闻礼乐终觉媿程仇连南夫南夫宣和末以太常少卿使金绍兴中知泉州不附和议落职滴水巖滴水巖高路欲穷佩环声响玉玲珑一天星斗堕青汉万斛珠玑泻碧空沧海迳归朝夕会曹溪不隔本源通何妨凝竚龛巖下更沐如来灌顶功许安仁安仁字仲山襄邑人晚以特奏名得官调南劒州顺昌尉和徽宗御制宫词轻寒惨惨透衾罗玉箭铜壶漏水多常是未明供服御梦回频问夜如何梦中作山色浓如滴湖光平如席风月不相识相逢便相得植竹吏隠堂后因题珍重劳君慰逺游繁声疎影一堂秋主人看即官期满分付风尘与子猷斸破中庭一亩苔主人白发手亲栽即今谁信清贞节须向三冬雪后来题善山院瓦炉栢子袅残烟午梦醒时一畅然不悟功名负终老荒山饥走又三年周邦邦海陵人居钱唐右文殿修撰知广州穜之孙官迪功郎江东帅幕着政和大理入贡录次陈彦育游钟山韵雄压呉头控楚腰千峯环拱冶城桥黄旗紫葢旋归汉古刹凄凉尚号萧北岳经行匪滥巾相陪来现隠沦身春萝秋桂还吾辈白浪红尘付若人范周周字无外文正之姪孙纯古之子负才不羁安贫自乐所居号范家园巡夜絶句自古轻儒孰若秦山河社稷付他人而今重士如周室忍使书生作夜巡题崑山絶顶万叠青峦厌巨崑四垂空阔水天分夜光寒带三江月春色隂连百里云桂子鹤鸣空半落天香僧出定中闻不将此境凭张益三百年来属老文木香暖风吹麝入铅华不肻随春到谢家半夜粉寒香泣露也应和月怨梨花范公称公称文正公之后着过庭录无题赤县东城尉它年业旧儒老为知道马中有报恩珠歳月侵余齿风埃上短须頼逢同志友襟韵不相孤燕照邻照邻字明仲阳翟人隠居不仕絶句女騃儿痴十口余进时无业退无庐一窗风雨韩城夜火冷灯青照旧书范仲温仲温字元实祖禹之子秦少游之壻吕居仁之表叔学诗于黄山谷有潜溪诗眼句夷甫雌黄须倚阁君卿脣舌要施行陆宰宰字元钧佃子官朝请大夫直祕阁赠少师句奴爱才如萧颖士婢知诗似郑康成崔子方江上逢晁适道渺渺连江雨微微到面风主人留一饷佳士得相逢会面嗟何晩论诗许有功君家好兄弟更觉此心同田亘亘字元邈阳翟人与陈叔易崔徳符菩建炎中以察官召卒江梅千林含冻郁苍苍只有江梅独自芳暗吐幽香穿别院半攲斜影入寒塘冰肤宛是姑仙女粉面端疑骑省郎若是蜜奴曾拂掠肻收红艳贮蜂房飞鸢旋旋晴空作鹘盘仰空谁不羡高闲岂知尽日劳心眼只在尘寰腐鼠闲王晋卿图瀛山笔画精致京师贵游蓄之为希代之寳自图书弃掷于路阳翟张飞卿见而得之过九江以遗友人傅延之延之出以示余余悲而赋诗他日缄縢属贵游讵知迁徙过南州天涯与汝共沦落泪溼湓江烟雨秋张茂宗茂宗徽宗朝知潭州留题衡岳观灵岳峯前游古观此中何别蘂珠宫五云仙客形皆异十洞烟花景不同鍊药炉香金石气醮星坛冷薜萝风因闻大道修真诀咫尺三清路可通李先辅先辅庐陵人题朱陵洞水帘一片挂苍崖分明不惹埃蹙成珠颗白垂下水帘来野燕飞难入山风巻不开声声去朝海无意恋巖隈苏庠庠字养直澧州人伯固之子初以病目自号眚翁后徙居丹阳之后湖更号后湖病民绍兴闲居庐山与徐俯同召不起卒年八十余有后湖集清江曲属玉双飞水满塘菰蒲深处浴鸳鸯白苹满櫂归来晩秋着芦花两岸霜扁舟系岸依林樾萧萧两鬓吹华发万事不理醉复醒长占烟波弄明月后清江曲层波渺渺山苍苍轻霜陨木莲叶黄唿儿极浦下笭箵社瓮欲熟浮蛆香轻帆淅沥鸣秋雨日暮乗流自相语一笛秋风万事休白鸟翩翩落烟渚赋王文孺臞菴王郎臞菴摩诘诗烟花遶舍江遶篱石渠东观了无梦笔牀茶灶行相期古人已往不可作甫里顾有今天随东邻蟹舍肻着我请办蓑笠悬牛衣前题笛弄松江明月蓑披笠泽归云若道青霄快活五侯何处如君浮天阁玉蟾飞入水晶宫万顷琉璃碎晩风诗就云归不知处断山零落有无中秋落空江动碧虚黄芦洲渚雁飞初我来欲访䲭夷子为挂西风十幅蒲平逺堂桞外西风六幅蒲野塘睡鸭对舂鉏如何唤得王摩诘画作江南烟雨图送子经归临安牛背行将老鸥沙盟已寒莼鲈付张翰书札报任安古学饱胸次惊澜翻笔端西湖十顷月留取醉时看㝛飞来峰下呉中未歴佳山水湖上懐思去惘然云去云归两峯寺鸥飞鸥没夕阳天客愁官渡落花雨归梦下湖春水船想得对牀成夜话何须陇月向人圆题张公洞铜官之南山复山扪萝絶壁苔藓斑只今何处可容足乞我石房云一闲徳友近在咫尺乃不相过因成一诗十日已吹梅信风絶怜未许一尊同喜君不减习主簿媿我殊非龎徳公徳友求薝卜花栽戏作小诗代简问讯云萝小隠家剡藤醉墨半攲斜酒余落笔已殊絶发兴不须薝卜花题塘塠山风漪轩竹隂既疎明流泉复清驶佳响闻山泉凉风澹然至幽人此安禅閲世一游戏何必周八垠是中有能事至湖上沙晩水痕碧萧萧蒲苇秋鸿飞遵逺渚木落见沧洲藤杖吟还倚风帘行可休有懐谁共语暝色起林丘张彦智句两岸更无通步路四时常有避风船薛然答贾支使寄鹤瑞羽竒姿踉跄形称为仙驭过苍㝠何年厚禄曾居衞几世前身本姓丁幸有逺云兼逺水莫临华表与华亭劳君赠我清歌侣将去田园夜坐听杨轩牡丹杨妃歌舞态西子巧䜛魂利劒斩不断余妖钟此根光华日已盛䦨槛岂长存寄语寻芳者须知松桂尊郑钢钢宣和中承议郎题资州东巖迳转得幽谷云巖屹相向谽谺偃重檐弯环依叠嶂缅想融结初镌鑱自天匠了无斧凿迹但觉盘根壮深可数千尺广逾八九丈洞穴既窈窕松门亦昭旷廓含三千界中列五百像巨楠布幢葢翠蔓垂帷帐木灵不知名境幽或难状我时驰征轺奔走倦尘鞅获此一段竒欣然惬微尚欲去兴未阑行行重回望宋诗纪事巻四十一宋诗纪事卷四十二钦定四库全书宋诗纪事巻四十二钱塘厉鹗撰陈序序字彦育句容人从苏庠学诗受知于浙漕向伯恭邀与同行妻以爱姬姬寇莱公元孙也伯恭闻于朝授和州文学终删定官有碧巖集游钟山题八功徳水菴壁寒骑瘦马度山腰目断清溪第一桥尽是帝王陵墓处野风荒草暝萧萧十年尘土暗衣巾乱走江乡一病身西第将军成底事北朝开府是何人方千里千里官舒州签判题真源宫万歳丹霞府千函蘂笈书时时瞻绛节往往下云车近与刚风接高连上帝居登前望南岳清跸满空虚钱惟岳曹娥碑曹娥庙貎树丰碑千古行人诵色丝苦恨当年题八字不旌贤孝只旌辞胡致隆致隆字藏之临江人自号萧滩居士父彦明与山谷进士同年故藏之以诗取知于山谷无子遗稾不传题呉生画桃源图王宰十日画一石左思十年赋三都谁似今时呉道子咄嗟能办武陵图武陵不与人闲隔可怜旧日无寻觅苍苍烟水只依然试倩渔舟问消息题瘗鹤铭当年谁为裹𤣥黄潮打孤城草木荒华表竟无新信息断碑空有碎文章云埋紫葢峯何在烟锁青田路正长遥想华亭披道氅夜随明月过钱唐星子楼葛巾藤杖竹籧篨静夜江楼纵目初海兽擎山出彭蠡玉龙衔水下匡庐三更云尽猨啼露十里月寒人捕鱼已问湖山借圭角他年来此老樵渔山谷坐上分题赋藕平生冰雪姿七星罗心胷岂无有丝毫上裨天子聪而不自见达胡为乎泥中沈疴正无頼安得君从容其子亦可怜风味如乃翁喜曹刘二从事见过萧萧细雨锁柴门喜见风流二使君俊逸万春犹录事清新子建尚参军飘零世路诗千首寥落江湖酒一尊多病扬雄谢来徃暮年谁更可论文罗从彦从彦字仲素南劒州罗源人从龟山游以累举恩授惠州博罗县主簿绍兴初卒学者称豫章先生淳祐闲谥文质有集题一钵菴可怜萱草信无忧谁谓幽兰解结愁欲得寸田荆棘断秖应长伴赤松游熊蕃蕃字叔茂建阳人宗王安石之学长于吟咏尝作茶录登金山注海银成壑浮空玉作堆鳌翻三岛出鹫驾一峯来塔影波摇动钟声潮拍回犹嗟禅伯老虚入妙高台何麒麒张丞相商英外孙外大父丞相初登科为雒县主簿经摄垍窑镇税官留诗䕶国寺中令狐监征录以见寄谨再拜追和而记其后传翁遗墨賸咨嗟四海当年尚一家大老不为今日用小诗徒遣后人夸兴来思跨巴滇马归去方乘下泽车燕麦兔葵僧舍里何如梦得访桃花虎丘平地涌巖壑棱层惊大雄何曾逺人世真欲傍天宫白虎威灵在赤乌缘影空生公能説法音与塔铃同龙多山世路聱牙赤水过故升天险问龙多书中旧识唐公昉图里又闻冯葢罗董瞿老黄彦与从无逸求妻埋铭以砚谢之无逸邀子作歌君不见昌黎翁南迁益觉文章工滑稽戏作毛颖传陶泓之族称𢎞农又不见东坡翁生涯寄食破砚中诋诃龙尾尊凤咮更夸丹石蒸赤红古来文士耽翰墨十有八九坐此穷怪君落笔妙言语四壁才堪蔽风雨几年结桞送奴星文穷跳梁推不去砚能穷人君不鄙尔来谀墓得龙尾缇巾什袭不妄观碑字三缣何足拟玉堂视草乃称之只恐𤣥文似扬子君夸此砚文似罗奈君鹿裘带索何我虽忍穷亦好事尚能搜句为君歌呜唿鲁公乞米家食粥不费银钩写珠玉杜柬之云安玉虚观南轩感事偶书古观乆荒凉寂然外人境草木既榛芜风雨亦頽陨我来一粪除地净窗为冋晨光散桐隂夕照落栢影置以六尺牀度此三伏永终朝餍清凉半夜或凄冷客至共浮𤓰睡余独煮茗遥闻斗筲儿争夺沸蛙黾街头米十干旱井费縻绠对我脱粟盘徐餐休祝鲠穉梧值歳首擢起青琅玕其叶大如掌其隂匀若摊弱干寻丈展气已云霄干期之四五载定足容栖鸾我老无定居僦屋蜗螺跧平生辋川宅面势胸中盘何当遂诛茅规庭十步寛非无松栢坚未易苍龙抟种此南窗下醉眠风雨寒至自云安题净戒院山口出云鸠唤雨三月巴山蒸溽暑浊流来作虎眼文一叶孤舟命如缕道傍绿树清隂凉中有金仙古道场去家才余二百里且复看此青篔筜出门满目伤羁旅归舍还煎碎儿女欲问阇黎借榻眠卧对龛灯淡无语麦芒焦桑椹紫田家夫妇忙欲死蚕入蔟麦登场夫妇饱煖孰可当道傍书生空有妇不蚕而衣真汝负功名富贵老不来书劒风尘一生误何时即买百株桑身耕妇织策最良董生莫厌徴租吏苏子无由黑貂敝云安下巖涛江翻雪巻湖滩晩泊巖扉暂解颜夙有净缘逢寺喜老无生理伴僧闲残云已断独飞雨落日将沈却照山半夜秋声惊客梦一帘珠贝冷珊珊李祁祁字萧远尚书郎谪监汉阳酒税郎官湖春日两山收雨暗平沙遮断溪梅隔水花留得烟林作图画依稀松磴有人家空山玉蘂照琼瑰到处寻花共往回欲识春风最竒处试来同看雨中梅朦胧花影月黄昏着意春风入酒痕知是江梅喜佳客例垂花蘂照清樽十日春隂到水亭水边杨桞一时青梅花过尽桃花恶乞取山矾入净瓶张师中枫桥寺呉门多精蓝此寺名尤古距城七里余冠葢日亭午古迳通采香远岫对栖虎巖扉横野桥塔影落前浦霜楼鸣晓钟夕舸轧双橹方丈中有人学佛洞禅语迹忙心已闲道乐行弥苦不为喧所迁意以静为主河必深山林峯峦绕轩戸徐忻劒池劒去池空一水寒游人到此凭阑干年来是事消磨尽只有青山好静看周李李字徳绍海陵人燀之季父悦川碾茶独抱遗经舌本干笑唿赤脚碾龙团但知两腋清风起未识捧瓯春笋寒晁载之载之字伯宇仕封丘丞有封丘集感时事作森森月里栽丹桂歴歴天边种白榆虽未乘槎上霄汉会须沈网取珊瑚昭灵夫人祠杀翁分我一杯羮龙种由来事杳冥安用生儿作刘季暮年无骨葬昭灵刘旦旦敞之孙枢宻奉世之子句膺门昔忝登龙客董墓今悲下马人祖徳恭徳恭字肃之无择弟提刑无颇之子宣政闲待普州太守阙寓居安陆致政张安卿承事挽诗重叹张夫子神襟遽弗宁摧山倾岳算萎哲奄椿龄旧室惟图像新阡但刻铭何堪听歌挽埋玉在幽垧翟望望汴京人大父光图为安定靖王教授望年二十喜读骚经寓词蘅杜闲每水边沙外属思幽放人莫测其意寄言洞箫吹兮春烟绿风光粲兮人如玉搴木兰兮溯流波懐彼美兮忧心若何李怤怤字去言公择尚书犹子春晩花瘦烟羸可奈何不闗渠事鸟声和无人扫地惊分付轻红上碧莎句去国春城桃李花枫林叶病尚天涯今年九日风前帽北客扁舟雨后沙苍黄避地小儿女漂泊连牀老弟兄晁贯之贯之字季一句草堂不见杜陵老折得青松度水归晁谦之谦之字恭道居信州绍兴闲以敷文阁直学士知建康南巖南巖夫何为山作天倚葢山南谿山复飞顶压其外当空横广頟架屋喉舌内尝聆释氏説仰覆各世界千闲未可着五亩良不隘清冷气射人热恼从此溃崖奔木疎瘦谷远鸟幽怪朅予与二子高兴偶相戒松舟下清江毛发数虾蟹篮舆上峻岭幢节望杉桧李侯勲门胄文彩山作绘赵君儒林孙嫮美兰结佩不为城府游继此日于迈宁知老逾拙意在精力退得居溪南山食饮与山对夔魈入奥突云雨出绅襘顾此诚未逢欣然与心㑹彭湖两崖蹙泉作一线霈禅月古台空灵境自明晦平生所驱使诗酒俱好在天涯得吾侣物外从所快便欲登赤城一观天宇大章縡縡字伯成楶之子终戸部郎中权知扬州句船尾淮山青未了马头隋桞绿相迎范季随季随学诗于韩子苍有陵阳室中语南源寺嬾逐儿曹载酒行朅来萧寺作清明江湖万里此身健风雨一春今日晴露地野花双戏蜨并湖烟树独啼莺挂冠神武何时见只合深藏讳姓名吕知止知止本中从叔絶句彭泽有琴尝无絃大令旧物惟青氊我亦四壁对默坐中有一牀供昼眠初凉西风吹木叶庭戸作凉时夜有愁人叹寒先病骨知许彦国彦国字表民青社人有诗集紫骝马黄金络头玉为觼蜀锦障泥乱云叶花闲顾影骄不行万里龙驹空汗血露牀秋粟饱不食青刍苜蓿无颜色君不见东郊瘦马百战场天寒日暮乌啄疮秋雨叹霖雨不出动隔旬门外秋草长于人江湖浩渺欲无岸锦石最小犹生云微阳片月何曽见只有莓苔昏笔砚田家禾穗未暇悲茅屋且为萤火飞虞美人草行鸿门玉斗纷如雪十万降兵夜流血咸阳宫殿三月红霸业已随烟烬灭刚强必死仁义王隂陵失道非天亡英雄本学万人敌何须屑屑悲红妆三军败尽旌旗倒玉帐佳人坐中老香魂夜逐劒光飞清血化为原上草芳心寂寞寄寒枝旧曲闻来似敛眉哀怨徘徊愁不语恰如初听楚歌时滔滔逝水流今古楚汉兴亡两丘土当年遗事总成空慷慨尊前为谁舞采莲吟湖边日落鸳鸯飞罗衣香转兰舟移莲根断处手满丝手满丝不能理秋云深隔君子临高台高台跨崇冈檐宇锁空雾新晴洗双目千里在跬步霏霏渔浦烟冉冉富春树风花不我私何以理愁绪谁疏白玉窗中有浮云度浮云吹不开不见行人去渔父荣辱从来总不知几闲茅屋对渔矶江鸥散处夜无伴荷叶老时秋有衣晩㝛江涨桥鸟径青山外人家苦竹边江城悬夜锁鱼市散空船岸静涵秋月林昏㝛水烟又寻僧榻卧夜冷欲无眠叶大年挽王学正伟书劒当年游上都贤闗虫篆校诸儒文华灿灿九苞凤俊气骎骎千里驹妙质竞谁挥垩墁白头空此死樵苏遗编残槀应犹在搔首令人益叹吁遗文脍炙在吾乡赋罢谁能少荐扬声迹有妻先梦蜨行藏无子付洴方云萝烟蔓新泉宅秋月春花旧野堂交倡彩牋真翰墨几人知为宝巾箱李逺逺字器之仆乆客钱唐有吹笛月下者同旅闻之凄然有归思属令赋之柯亭之椽不复得蕲州黄竹今尚存苍崖翠壁产修干千顷萧索烟云昏羌人眼力发天巧长笛裁成凤膺饱老龙余响出空星欲喷炎天作秋晓西湖夜寂凉风生山头一钩新月明商声悽悲羽声壮行子忽忽难为情时无绿珠清音激皓齿野王临风三弄亦已矣惟有愁端无古今举刀不断东流水深闺兰灯照空牀笛声不如离恨长曲终人散一惆怅回首江山非故鄕万事浮云过寥廓且醉杯中琥珀薄君不见玉管横吹黄鹤楼江城五月梅花落陈君向絶句无情今古垂杨岸客舍不禁风絮乱佗年若解拂人头只恐青青颜色换李若水若水本名若冰钦宗赐名若水字清卿曲周人靖康初以上舍登第由太学博士历吏部侍郎京师陷从钦宗幸金营不屈死之建炎初赠观文殿学士谥忠愍有集奉使太原途中呈王坦翁副使旧持汉节媿前人消息传来苦不真五鼓促回千里梦一官妨尽百年身闗山吐月程程逺诗界含秋句句新孤馆可能忘客恨脱巾聊进一杯春衣襟中诗戎马南来乆不归山河残破一身微功名误我等云过歳月惊人和雪飞每事恐贻千古笑此心甘与衆人违艰难唯有君亲重血泪斑斑染客衣化成巖翠石黏云溼寒巖带藓深树函懐古意水印读书心经济神犹在幽栖迳可寻青氊吾旧物税驾卧山隂句东风无迹秀芳草野鸟不言衔落花一庭鸟迹天书怪八尺簟纹人字寒蛬声千里暮雁影一天秋毛寳宝字文友靖康元年以朝请大夫延康殿学士知杭州冷泉亭诗昔人以为冷泉未极其妙因加小亭然泠然水光滃然山翠以故去者过半予以谓不必加工但去其尤赘者斯善也如明镜而加缋画非不美好所以为清明者逝矣拂拭菑翳旧观复还面山取势俯山中亭外安亭自蔽蒙眼界已通无碍物胸中陡觉有真空试寻橹响惊时变却听猨啼与旧同万事须臾成壊里我来閲世一初终富直柔直柔字季申弼之孙以父任补官靖康初赐进士出身高宗朝累除同知枢密院事提举洞霄宫题万象亭燕堂后本登览胜处窘于短垣丛薄中未见识拔观文叶公政成之暇命凿垣筑台建亭其上遂为一府面势殊特之观落成有日谨赋拙诗少见欣快之意堂后山川面面通向来竒观窘蒿蓬元戎小试经纶手万象都归指顾中雨罢巻帘凭爽气酒酣极目送飞鸿明年凤阁鸾台上好寄新诗下北风邓肃肃字志宏沙县人钦宗朝召对补承务郎张邦昌僭位奔赴南京擢左正言罢归家居绍兴三年卒有栟榈集花石诗蔽江载石巧玲珑雨过嶙峋万玉峰舻尾相衔贡天子坐移蓬岛到深宫浮花浪蘂自朱白月窟鬼方更竒絶缤纷万里来如云上林玉砌酣春色皇帝之圃浩无涯日月所照同一家北连幽蓟南交趾东极蟠木西流沙安得守令体宸衷不复区区踵前踪但为君王安百姓圃中无日不春风寄朱韦斋归帽纳毫真得䇿要牋留带计还疎公如买菜苦求益我已忘腰何用渠闭戸羽衣聊自适推窗柿叶对人书帝都声价君知否寄付新传折槛朱曾如骥如骥泰和人为宝庆通判死金兵之难建炎改元赠敷文阁待制谥忠愍题考功印纸谨将节义二字结果印纸一宗了却神游何处澄江明月清风何迂叟迂叟字次仲黄州人游赤壁和答韩子苍儿时宗伯寄吾州讽诵高文至白头二赋人间真吐凤五年溪上不惊鸥蟹尝见水人犹怒鹘有危巢孰敢留珍重使君寻故迹西风怅望卞城楼王以宁以宁字周士湘潭人由太学生仕鼎澧帅幕靖康初徴天下兵以宁走鼎州乞师解太原围建炎中以宣抚司参谋制置襄邓有词一巻道中闻九里香不见江梅三百日声断紫箫愁梦长何许绿帬红帔客御风来献返魂香句人情千里白头浪世事几番黄叶风熊彦诗彦诗字叔雅安仁人靖康中太学博士屏山夜雪夜深寒妥帖前村人断絶何许小茅茨开门满山雪司马朴朴字文季温公之姪孙以外祖范纯仁恩补官钦宗时为兵部侍郎以奉使见留金人挟以北去居于祁阳授以官不可竟握节而死高宗赠兵部尚书谥忠洁无余居士斋壁有沈傅师游道林岳麓诗石刻穆仲等和之因亦次韵湘西胜景岂易论羣山腾闯万里奔鹤泉一麓骞鹏噣松风十里藏祇园当时侍御偶题写笔力孰敢争荣尊东京少年妙词藻南阳旧族齐隂樊天心月脇出竒语使我展读忘朝昏差差戈劒隠一敌落落旗鼓严千屯无余居士励幽志细研六艺方专门冻骭娇儿惯肠苋啼饥瘦妇余泪痕唯君徳义允相惬每穷道妙角与根他人劝酒逐惊魂二子频酌勤空樽醉中诗成渺江海风外帆影徒飞翻巻藏箧笥何戢戢风生襟褎何轩轩嗟乎我亦有余腐陋哉羊政囚华元句积雪日出杲雪飞梅已残朋游要及时阁邻有遐观乘此芜秽平快览天宇寛霁色混银界旷望连江干山如白毫相滉溢清扬端一气转浩渺万里皆弥漫优哉赋梁苑想像排广寒季炳炳号寄菴弔危翁一南乡老人危翁一歳晏雨晴扶杖出惊闻二帝尘再䝉归阖柴门哭三日眼空愁絶声遂止里人唁翁翁死矣凛然生气申包胥万古千秋葬忠义余淳礼淳礼靖康丙午海康令题遗直轩二苏翰墨仙同谪百蛮里时有田舍翁结茅住行李迩来三十年闻名辄掩耳天定能胜人稍复蒙料理公卿寻断编台隷藏敝屣败屋亦见修变故乃如此开轩画遗像凛凛有生气却恨封徳彝不见盛时死兄弟对牀眠此意孤一世骑鲸傥相逢笑人真好事颜博文博文字持约徳州人靖康初官着作佐郎金人立伪楚时充事务官草劝进表南渡初窜澧州移贺州死末利花竹梢脱青锦榕叶随黄云岭头暑正烦见此蕚绿君欲言娇不吐藏意乆未分最怜月初上浓香梦中闻萧然六曲屏西施带微醺丛深珊瑚帐枝转翡翠帬譬如追风骑一抹万马羣铜瓶汲清泚聊复为子勤愿言少须臾对此髯参军题李叔班山水横巻青山为谁高影压三百里竹深已迷桥荷密半藏水区区名利人坐瞑真可鄙慨想云屋中恐是古君子通江石泉滑崩崖朝雪重牧儿心苦饥牛寒挽不动谁人倚长松胷有九云梦西风吹屋动一笑无与共王希深合和新香烟气清洒不类寻常可以为道人开笔端消息玉水沈沈影铜炉袅袅烟为思丹凤髓不爱老龙涎皁帽真闲客黄衣小病仙定知云屋下绣被有人眠宋齐愈齐愈字文渊靖康初官谏议大夫建炎初以推举伪楚论死絶句向来松桧喜无恙坐乆复闻南㵎钟隠隠修廊人语絶四山滴沥雪鸣风宫词禁城春水碧溶溶洗出桃花万片红叶上细看无一字始知无女怨春风睢阳道中竹溪噎絶雨才通无数深红闲浅红山店落英春寂寂青旗吹尽柳花风张澂澂字达明舒州人靖康初官监察御史建炎南渡至尚书右丞寓居临川有澹巖集源潭露桨依滩急霜飇入鬓清秋痕到晴树江势拥孤城野鹤疑仙羽樯乌伴水程故园千嶂外白首不胜情仰山萧寺藏幽谷谿流燕尾分松萝诸㵎合钟鼔上方闻宝塔开晴日龙潭隔暮云跻攀穷胜境猨鹤似为羣贺允中允中字子忱靖康中为郎中绍兴中拜参知政事李伯纪丞相挽诗已矣经邦业茫然造物心人生固有定天意颇难谌此日嗟亡鑑当年用作霖吾皇方愿治十事想遗箴李俦俦汴京留守靖康闲陷于金挽张忠文公叔夜命世文章伯鸿枢柱石臣殒身因衞社嗣徳岂无人丹旐西原路輀车万里春一门䝉待遇徒有泪霑巾上官仲恭句君不见乔木参天独乐园至今犹是温公宅吕渭老渭老字圣求嘉兴人宣靖闲朝士有感尘断征车杳云低毳帐深古今那有此天地亦何心宋诗纪事巻四十二宋诗纪事卷四十三钦定四库全书宋诗纪事巻四十三钱塘厉鹗撰朱弁弁字少章徽州婺源人建炎初授修武郎借吉州团练使副王伦使金通问被拘凡十九年绍兴十三年始与洪皓张邵南归易宣教郎直祕阁主管佑神观卒有聘游集輶轩唱和集曲洧旧闻风月堂诗话行世北人以松皮为菜予初不知味虞侍郎分饷一小把因饭素授厨人与园蔬杂进珍美可喜因作一诗吾老似出家晩悟媿根钝滋旨却羶荤禅恱要亲近伟哉十八公兹道亦精进舍身充刀几割体絶嗔恨鳞皴老龙皮鸣齿溢芳润流膏为伏龟千岁未须问便堪奴笋蕨讵肻友芝菌跏趺得一饱万事皆可摈侍郎文懿后落落衆推俊澹然世味薄内典得所信香厨畱净供频食不言顿宴然默不语草木雷音震得法于此公骨髓传心印应怜持节人饷此为问讯欲将无上味为我洗尘坌食之不敢余感激在方寸予以年事渐髙气海不能熟生煗冷旅中又无药物遂用火攻之䇿灼艾凡二百壮吟呻之际得诗二十韵不作漳滨卧年侵气血衰据鞍思少壮揽镜叹清羸有病方求艾无营莫问蓍心知出下策理胜遇中医阳燧神逾速铜仙术尽施论功鄙炮制取穴辨毫釐火帝恩光异炎官绩用奇书萤比差似珠蚁迫方知忖物嗟炮鼈观形笑灼龟烟微初炙手气烈渐鑚皮闭目书徒展支头枕屡移发狂还自哂贾勇仅能支宋鹢追风日吴牛喘月时忠言劳缓颊善谑为开眉服气工夫远烧丹嵗月迟衞生防后患伐性释前疑展转那成梦呻吟且当诗因心念民瘼出位叹身卑欲已七年病当从百世师保身将保国未可废箴规元夕有感朔雪余千里东风徧九州关河中土异灯火上元愁绿蚁尝新酿青貂恋故裘紫姑无问卜世事正悠悠炕寝三十韵风土南北殊习尚非一躅出疆虽仗节入国暂同俗淹留歳再残朔云满崖谷御冬貂裘敝一炕且跧伏西山石为薪黝色惊射目方炽絶可迩将尽还自续飞飞涌𤣥云燄燄积红玉稍疑雷出地又似风薄木谁容鼠栖冰信是龙衔烛阳曦助喘息未害摇空腹惠气生袴襦仍工展拳足岂惟脱肤鳞兼复平体粟负暄那用诧执热定思沃收功在歳寒较德比时燠虽余炙手焰宁有烂额酷矧当凝冱晨炎帝独囘毂𤣥冥真退听祝融端可录嗟予亦何者万里歌黄鹄偃仰对窗扉姸暖谢衾褥壮懐羞灶媚晩悟笑突曲因思堕指人暴露苦皲瘃频年未解甲蹈此锋刃毒遥知革辂中旴食安豆粥陪臣将命来意恳诚亦笃有奇不能吐何术止南牧君心想更切臣罪何由赎此身虽自温此志转烦促论武贵止戈天必従人欲安得四海春永作苍生福聊拟少陵翁秋风赋茅屋客懐兵气常时见客懐何日开形骸病自瘦鬓发老相催已负秦庭哭终期汉节囘风雷识我意一雨洗氛埃白发白发使车前烟波思渺然霜清获稻日风急授衣天客馆但愁坐钓舟谁醉眠乗槎㑹有便真到斗牛边刘善长出示李伯时画马图俯首举尾拳一蹄掣缰欲嗅骄不嘶奚官耸肩两足垂意貌自与造父齐鸡目麟鬐凤凰臆玉山禾远未容食籋云追电有余地置之画图人岂识精神权奇孰可班当在白兔青龙闲君知此马従何来龙眠胸中十二闲谢崔致君饷天花三年北馔饱羶荤佳蔬颇忆南州味地菜方为九夏珍天花忽従五台至崔矦胸中散千巻金瓯名相传云裔爱山亦如谢康乐得此携归岂容易应怜使馆久寂寥分饷明明见深意堆盘初见瑶草瘦鸣齿稍觉琼枝脆树鸡溼烂惭叩门桑蛾青黄漫趋市赤城菌子立万钉今日因君不知贵乖龙耳仅免一割沙门业已通三世偃戈息民未有术虽复加飱秖増媿云山此去縦不远口腹何容更相累报君此诗永为好捧腹一笑万事置送春风烟节物眼中稀三月人犹恋褚衣结就客愁云片段唤囘乡梦雨霏微小桃山下花初见弱柳沙头絮未飞把酒送春无别语羡君才到便成归摅抱客滞殊方久山围絶塞深秋风入横笛夜月傍霑襟造膝他时语捐躯此日心飞霜满明镜发短不胜簪李任道编录济阳公文章与仆鄙制合为一集且以云馆二星名之仆何人也乃使与公抗衡独不虑公是非者纷纭于异日乎因作诗题于集后俾知吾心者不吾过也庚申六月丙辰江东朱弁书絶域山川饱所经客蓬歳晩任飘零词源未得窥三崃使节何容比二星萝茑施松慙弱质蒹葭倚玉怪殊形齐名李杜吾安敢千载公言有汗青句平生所爱曾莫倦天遣花王慰吾愿姚黄三月开洛阳曾观一尺春风面陈东东字少阳镇江丹阳人以贡入太学钦宗时率其徒伏阙上书论蔡京王黼等误国姦状又上书请留李纲髙宗即位召至行在上书乞罢黄潜善汪伯彦㑹布衣欧阳澈亦上书言事潜善遽以语激怒髙宗与澈同死于市越三年髙宗感悟赠东承事郎绍兴四年加朝奉郎祕阁修撰有尽忠录与虞章舜卿二表弟季明游兼胜亭有作野旷湖山远林深松竹幽旧题看壁立前事逐萍浮荏苒荒三迳依稀度九秋故人应念我雅㑹莫迟留与士繇游金山翌日分袂早别金山恰晓钟离帆分破一江风𤓰洲渡口波声远后夜相思明月中句飞亷囚下酆都狱急使飞雪作水流潺潺东方出日还照耀坐令和气生人寰欧阳澈澈字德明抚州崇仁人建炎初徒步走行在伏阙上书请诛汪黄等与陈东俱死于市绍兴中赠祕阁脩撰有飘然先生集秋试下第有感篱菊金英歕异香杜门岑寂独持觞风掀脱叶横斜舞云衬平林浅淡黄塞管有情增哽咽野花无绪伴凄凉不禁景物撩秋眼剰与新篇付锦囊重游寥阳洞有感寻真曾到寥阳殿小立廊腰花影转飞琼仙子下瑶台绰约云鬟眼波剪水沈烟㫁一帘秋醉睡海棠红玉輭武陵归去探年华扬州梦觉江波远重来风物恰依然爱日融融素烟巻洞门寂历锁长春异木槎枒插天半霞衣冉冉媚东风绿琐窗前重识面酒酣春笋理琵琶曲终依约含幽怨人闲名利几时休马蹄不驻空留恋桃花流水古犹今囘首碧云人不见戏促朝宗酒约雨收云海涌金盆帘巻香丝破篆纹双陆无心酬白璧十千有约醉红帬哦诗误许联师服载酒真当过子云待遣秋娘呈妙舞春衫已把水沈熏临溪弱柳柳弄娇黄暖律催临溪约畧笑残梅鸭头春水囘环绿龟甲屏山掩映开媚日依依笼雾阁摇风袅袅拂烟桅柔丝恨不同攀折独立江臯首重囘晓发吴城山风扫阳矦雪阵平雨催摩诘画图成气吞浦溆重林尽秋着江湖去鸟明厚禄故人无一字长年三老伴余生㑹须满意开懐抱到眼庐山不世情曲端端字平甫一字师尹镇戎军人建炎初累官威武大将军泾州防御使为张浚所忌诬以反下恭州狱煳其口熁之以火干渇求饮予以酒九窍流血死蜀中作破碎江山不足论何时重到渭南村一声长啸东风里多少未归人㫁魂岳飞飞字鹏举相州汤阴人宣和闲应真定宣抚募累立战功南渡历少保河南北诸路招讨使进枢密副使封武昌郡开国公罢为万寿观使为秦桧所陷殒大理寺狱淳熈六年赐谥武穆嘉定四年追封鄂王淳祐六年改谥忠武有集题鄱阳龙居寺巍石山前寺林泉胜境幽紫金诸佛相白雪老僧头潭水寒生月松风夜带秋我来属龙语为雨济民忧池州翠微亭经年尘土满征衣特特寻芳上翠微好水好山看不足马蹄催趁月明归题青泥市寺壁雄气堂堂贯斗牛誓将真节报君雠斩除顽恶还车驾不问登坛万戸侯雩都华严院手持竹杖访黄龙旧穴空遗虎子踪云锁断崖无觅处半山松竹撼秋风题池州翠光亭爱此倚栏干谁同寓目闲轻阴弄晴日秀色隠空山岛树萧骚外征帆杳霭间予虽江上老心羡白云关毛国英国英衢州人投岳侯铁锁沈沈截碧江风旗猎猎驻危樯禹门縦使高千尺放过蛟龙也不妨李易易字顺之江都人建炎二年髙宗驻跸维扬策进士为第一授签书江阴军判官绍兴元年为太常博士转工部员外郎为太常少卿迁中书舍人改直祕阁知扬州官至敷文阁待制提举江州太平观卒于秀州贵门卜筑乱后亦择居筮山山辄许居民百余家喜甚手欲舞云久闻公名此幸殆天与感兹郑重意时节共鸡黍剡川非沃野地僻民更窭趁时务撷茗余力工擣楮寡妇念遗秉汚池怜数罟我欲敎耦耕尽力循南亩桃杏种连山深居可长处东邻有节士酒酣乃发语公昔起布衣髙谊掩前古亲擢类平津决见逢真主两宫伫六飞万乗思一举交侵正倔强蠭起益㫄午浩然公独归偶出宁有补默塞复何言长叹汗如雨剡溪幽居胜絶剡溪边巢枝度半年燕囘衔落絮鱼涌接飞泉丹鼎山头气茶炉竹外烟幽居已成趣佳致若为传竹西怀古淮南昔繁丽富庶天下称管弦十万戸夜夜闻喧腾不徒竹西寺歌吹相豪矜一朝烽火急廛市为沟塍风月无欢场睥睨皆射堋荒荒野月白照地如寒冰自従画江守嵗嵗输金缯萧条闾井闲水旱又频仍我来经故里日暮此一登隋唐倏已往遗迹几废兴江山极苍莽望之涕沾膺俞处俊处俊字师郝新淦人登建炎龙飞乙科未及仕而卒伤春黏天芳草绿蒙茸久客伤心望不穷山色自随人远近莺声只在水西东搜春千林欲暗稻秧雨三月尚寒花信风九节老笻应不惜步随流水看残红句叫月子规喉舌冷㝛花蝴蜨梦魂香胡铨铨字邦衡庐陵人建炎二年进士甲科绍兴五年以贤良方正荐除枢密院编修官抗疏诋和议累谪吉阳军孝宗朝历权中书舍人兼国子祭酒权兵部侍郎以资政殿学士致仕卒谥忠简有澹菴集雷州和朱彧秀才诗时欲渡海何人着眼覻征骖赖有新诗作指南螺髻层层明晚照蜃楼隠隠倚晴岚仲连蹈海徒虚语鲁叟乗桴亦谩谈争似澹菴乗兴往银山千叠酒㣲酣到琼州和李参政落网従前一念斜崖州前定复何嗟万山行尽逢黎母双井浑疑似若邪行止非人十年梦废兴有命一浮家此行所得诚多矣更愿従今泛北槎贬朱崖行临高道中买愁村古未有对马上口占北往长思闻喜县南来怕入买愁村区区万里天涯路野草荒烟正㫁䰟题自画潇湘夜雨图一片潇湘落笔端骚人千古带愁看不堪秋着枫林港雨濶烟深夜钓寒题画扇谁向生绡白团扇画将羁客据征鞍南迁万里知前定壁上崖州莫怕看登南恩望海台君恩寛逐客万里听归来未上凌烟阁先登望海台山为翠浪涌湖拓碧天开目㫁飞云处终身愧老莱句盈尺子鱼来丙穴一缾女酒敌新兴陈宗古宗古字述之侯官人建炎二年进士终朝奉郎游大涤山洞天三十六竒邃此无俦笙鹤有时下神仙何处游巖花自照水谷鸟不啼秋尽日松阴底闲听寒涧流邓柞柞字成林沙县人建炎二年进士累官知隆兴府江西安抚使有焦桐集题白莲院古树纷纷千嶂雨远寺鸣钟迷处所一水东流浮落花隔云应有秦人住海风不㫁长松路万籁寒生苍玉麈此去江南山更深桄榔叶暗猿啼苦陈刚中刚中字彦柔闽清人祥道従子建炎二年进士绍兴闲任太府丞应诏上封事胡铨贬韶州刚中作启事贺之忤秦桧谪定远县卒阳关词客舍休悲柳色新东西南北一般春若知四海皆兄弟何处相逢非故人石材庿题柱疏爵新刚应论功旧石材能形文母梦还讶佞人来海市为谁出衡云岂自开乞灵如见告逐客几时回飞来峯寒峯插天出玲珑万菡萏微风起松际怪石势摇撼上有百尺松幽花缀红糁野猨忽跃去滴下露千㸃回首冷泉亭天镜光潋潋游姬脩眉青娇童两髦髧平生山水癖如人嗜昌歜对此一壶酒玉色翻醉脸路逢老祝髪绛袍金光闪兹山信自佳恨为缁尘染置之且复醉天竺鼓紞紞阮阅阅字闳休舒城人宣和中知郴州建炎初知袁州有诗话总龟松菊集郴江百咏郴古桂阳郡陈迹故事尽载图史亦间见于名人才士歌咏如杜子美寄聂令入郴州韩退之郴江柳子厚登北楼沈佺期望仙山戴叔伦过郴州之类是也山川寺观之胜城郭台榭之壮未经品题者尚多亦可惜尔余官于郴三年常欲补其阙愧无大笔雅思可为然因暇日时强作一二小诗遂积至于百篇虽不敢比迹前辈使未尝到湖湘者观之亦可知郴在荆楚自是一佳郡也宣和甲辰二月中和日舒城阮阅序东楼危城雉堞对东山谁剏高楼十二栏独鹤不来松已老春风动处日三竿山阴堂修竹苍苍似剡川浮觞可继永和年不知谁有羲之笔欲写兰亭第二篇碧虚亭笻竹枝弯屐齿摇登临身觉在烟霄千峯险似三川崃一水深如八月潮湖亭城外高堂俯碧湾山如螺黛水如环有时鼓棹来寻胜直到斜阳未欲还苏仙观寂寂星坛长绿苔井边橘老又重栽城头依旧东楼在未见当时鹤再来东山藜杖芒鞵过水东红帬寂寞酒尊空郡人见我应相笑不似山公与谢公宣风道上马蹄西去夕阳催浓淡寒山翠作堆北鴈无情怕秋热带将寒信过江来题春波亭数叶荷衣一短藜春波亭上倚斜晖无人㑹得诗中画凭尽䦨干又独归胡峄峄字仲达崑山人建炎初任安逺尉有如村稾游慧聚寺政欲相携紫翠闲不堪风雨径催还何时更上月华阁细认仙山是假山黄大舆大舆字载万南渡初蜀人号岷山耦耕尝辑梅苑华亭山房象山客游厌城市僧房见巖壑伟石罗衆峯寒砂结层堮为谷既窈窕置岭复绵邈溪源互相注花草纷已错空闻先王梦徒观楚臣作行云在俛仰北渚应酬酢天机契如幻意匠起冥漠周流属多豫寤寐欣所託有怀山中人従尔芳杜若王铚铚字性之汝阴人自称汝阴老民南渡寓居剡中建炎初为枢密院编修官有雪溪集追和周昉琴阮美人图龙眠李亮工家藏周昉画美人琴阮图兼有宫禁富贵气象旁有竹马小儿欲折槛前柳者亮工官长沙而黄鲁直谪宜州过见之叹爱弥日大书一诗于黄素上曰周昉富贵女衣饰新旧兼髻重髪根急薄妆无意添琴阮相与娱听弦不观手敷腴竹马郎跨马要折柳此画后归禁中胡马惊尘流落何许而诗亦世不传独仆旧见之位置犹可想像也病中追和其诗当令善工试图之耳丹青有神艺周郎独能兼图画絶世人真态不可添却怜如画者相与落谁手想像犹可言雨重春笼柳雪后渡西溪雪后孤村一段烟晴光远照玉山川酒旗隔步招闲客独上西溪渡口船上方松闲清月佛前镫菴在孤峯更上层犬吠一声秋意静敲门知有夜归僧王文孺臞菴全家髙隐白云关事不萦懐梦亦闲欸乃交撑渔市散隔江城郭是人间山村家依溪口破残村身伴渡头零落云更向空山拾黄叶姓名那有世人闻云门寺青山春又到白髪策乌藤已是他乡客还同寄住僧瘦松黏冻雪流水带寒冰更觉苍崖路云深不可登周芑芑字秀实钱唐人邦彦弟邦式之子南渡初庐陵倅赠刘美中尚书刘郎校书天禄阁太白下观光照灼心知汉祀厄中天夜半瞻星涕零落郑昺昺字彦明南渡初人题阎立本十八学士图阎公十八学士图当时妙笔分锱铢惜哉名姓不题别但可以意推形模十二匹马一匹驴五士无马应直庐五鞍施狨乃禁従长孙房杜王魏徒一人醉起小史扶一人欠伸若挽弧一人观鵞凭阑立一人运笔无乃虞树下乐工鸣瑟竽八士环列按四隅笑谈散漫若饮彻盘盂杯勺一物无坐中题笔清而癯似是率更闲论书其中一着道士服又一道士倚枯株三人傍树各相语一人系带行徐徐后有一人丰而胡独吟芭蕉立踟蹰一时登瀛客若是贞观治效真不诬书林我昔曽曳裾三局腕脱几百儒雄文大笔亦何有餐钱但日糜公厨邦家治乱一无补正论出口遭非辜时危玊石一焚埽览画思古为嗟吁李宏宏字彦恢宣州人宣和初以左丞直郎署泾县建炎中吕好问知宣州得士四人詹友端周紫芝王相如与宏也绍兴初李光为守复檄署县累迁转运使游金泉观昔时谢女昇天处此日遗踪尚宛然蝉蜕旧衣畱石室龙飞胜地涌金泉碑书故事封苍藓殿写真容锁翠烟薄暮松巅听鹤唳凌空髣髴是神仙许顗顗字彦周建炎中襄邑人有诗话梦中作闲花乱草春春有秋鸿社燕年年归青天露下麦苗溼古道月寒人迹稀秋雨零雨不出动隔旬门前秋草长于人江湖浩渺欲无岸锦石最小犹生云微阳片月何曾见只有莓苔昏笔砚田家黍穗未暇悲茅屋且为萤火飞秦湛湛字处度少游子句大胜商山老同居一木奴蔡向建炎中承议郎提举两浙常平事题隠真宫福地流传号隠真麻姑曾款蔡翁门臼舂云子自堪饱井溢丹泉便可吞山露五峯疑指爪溪盘百叠想帬痕我来既蹑灵踪后知是仙家第几孙闻人偲偲天台宁海尉净因院建炎兵火独存纪事湖海浮家二十年重来春色尚依然杏花篱落歕红雾杨柳林塘䕶绿烟草暖邦人出游地鸠鸣刺史劝耕天觉场独在三灾外试问支郎第几禅张琼琼官舒州守雨中自万寿宫归草草登临未拟回烟昏雨溼赋归哉山寒未放迁莺出地胜先闻驾鹤来老去春光都是梦嬾边心事总如灰归寻药裹扶筋力准拟东风得屡陪颜岐岐字夷仲复子建炎中累官至门下侍郎句念昔従学日同升夫子堂李方敬秋蜨粉蜨尔何知秋深尚戏飞怜渠迷节物犹若弄春晖露叶今非昔霜丛畴可依篱边菊无几薄命寄余菲陈石斋葵花恐是牡丹重换紫又疑芍药再翻红娇饶不辨桑闲女蔽芾深迷苎下翁徐月溪丽春花照眼装新就扶头酒半醒妖姿随变化薄命易飘零唐观南郊仗回传警千门寂南郊綵仗回但惊龙再见谁识日双开德泽施云雨恩光变烬灰阅兵貔虎振听乐凤凰来陈贯道贯道字致一闽人题严陵钓台足加帝腹似痴顽讵肻折腰求好官明主莫将臣子待故人只作友朋看程㝛送叶善巻致仕归吴衞尉新除盖次公便抛簪绂向江东秋鲈正与莼丝美夜鹤休惊蕙帐空满腹诗书元未试㑹心林壑许谁同自怜华髪无归处惭媿冥冥物外鸿唐耜耜南渡初人题巫山神女庙楚泽隠巫山翠壁开鸿蒙万流束长崃怒浪日簸舂朝晖澹高唐嵒阿閟彤宫罘罳散烟雾荣光绕长虹恭闻云华君少阴体沖融受道紫清阙飞化凌三空徜徉江海上千骑驰苍龙羽节回天津央央弭层峯悽恻下土人昏垫无所容宝书授神禹百灵倏奔従蛟螭委鞭䇿山川奠西东九州免为鱼遂成万世功嗟余晩闻道蓬心蔽倥侗维舟垂崖边再拜望遗踪嶙峋山头石云衣尚溶溶缥缈玉瑛台如在指顾中童律不可问至言谁击蒙仰首天坛下松柏悲回风令狐庆誉庆誉南渡初人题云安下嵒地远尘寰絶㸃埃悬崖屈曲寄层台山头玉熘随檐滴嵒下金容就石开寺影不妨流水过松香长逐好风来徧游未尽无穷景为报舟人且莫催宋诗纪事巻四十三宋诗纪事卷四十四钦定四库全书宋诗纪事巻四十四钱塘厉鹗撰何薳薳字子远号韩青老农浦城人去非之子东都遗老入南渡尚存着春渚纪闻章序臣得铜雀砚属余作诗阿瞒示姦雄挟汉令天下惜时无英豪磔裂异肩踝终令盗坏土埏作三台瓦虽云当涂高会有食槽马人愚瓦何罪沦蛰翳梧槚钖花封雨苔鸳彩晦云罅当时丹油法实非谋诸野因之好奇士探琢助挥写归参端歙材坚泽未渠亚章侯捐百金访获従吾诧兴亡何足论徒足增忿骂但嗟瓦砾微亦以材用舍徒令瓴甓余当擅琼瑰价士患德不备不忧老田舍何藗藗字子荐薳従兄寓居余杭与友张图南伯鹏俱早世薳集二人遗句名南金录句不便翠分旁牖去却缘清甚畏人知张图南图南字伯鹏余杭人句坐中竞病分明久驴上推敲兀未裁郑魁赋林叔睿端砚仙翁种玉芝耕得紫玻璃磨出海鲸血凿成天马蹄润应通月窟洗合就云溪常恐魍魉夺山行亦自携庄绰绰字季裕清源人官鄂州守有鸡肋编建炎三年七月寓长洲白马㵎张氏舍题壁昔年随牒作边侯愁望长安向戌楼今日衰頽来泽国又看烽火照长洲和吴正仲观李廷珪墨赖召陈元典籍传肻敎边腹擅便便竟夸削本真余事却笑磨人得永年三友不居毛颖后五车仍在楮生前秖愁公子従医说火煅生分不直钱姜光彦光彦字仲谦号松菴淄州人巳酉中秋任才仲陈去非会饮岳阳楼上酒半酣高谈大笑行草闲出诚一时俊游也为赋之岳阳楼髙几千尺俯视洞庭方酒酣万顷波光天上下两山秋色月东南兴来鸾鹄随行草夜永鱼龙骇笑谈我欲烦公钓鳌手尽移云水到松菴周莘莘字尹潜钱唐人邠之孙为岳阳决曹掾与陈去非为友野泊对月有感可怜江月乱中明应识逋逃病客情斗柄阑干洞庭野角声凄㫁岳阳城酒添客泪愁仍溅浪巻归心暗自惊欲问行朝近消息眼中羣盗尚縦横康与之与之字伯可渡江初以词受知髙宗官郎中有顺菴乐府题宣和御画扇玉辇宸游事已空尚余奎藻绘春风年年花鸟无穷恨尽在苍梧夕照中僻居巷僻过従少柴门尽日关莺声常在桞云影不离山有道难言虽贫未厌闲川原烟四暝春思有无间鹭春暗汀洲杜若香风标公子白霓裳碧天片雪忽飞去何处人家水满塘琵琶夜深琵琶声似裂一曲霓裳一庭月曲终人影在西阶困倚东风步摇折可惜帘幕重重下玉钩隔帘春在栁梢头东风着意相料理吹去杨花不自由题清江慧力寺天涯芳草尽绿路旁栁絮争飞啼鸟一声春晓落花满地人归江上浓阴晓未开瘦笻支我上苍苔春寒前日去已尽今日又従何处来招真词自姑苏出齐门沿而北望山如巨鳌常熟县之虞山也邑去江不及程陂湖亩浍之积自南至者倾驰会于江江河既应则迅澜倒流二水相制移时而不能去山无奇谷惟荒墟白草丑石陂陀迤逦而西有修林横抹隠见于两山之闲其中为招真菴元祐中道人申氏海陵徐处士弟子也松林森茂庭宇简寂如隠君子之居通州道士喻抱元増治之旧名竹陵自是更以招真请记于仆乃歌招真之词以系之曰白鹤巢兮丹井空蓬山杳兮烟霞蒙陵谷变兮今古木叶下兮秋风飞仙去兮朝太微黄冠野服兮以游以嬉餐霞卧月兮世不我违与世涤映兮天门可驰苍龙嘷兮云漫扉石泉冽兮山芋肥俯仰宇宙兮日月蔽亏灵秀回薄兮野芳呈姿山中之乐兮万化莫移仙人不来兮隠者曷追李唐唐字希古河阳三城人徽宗朝补入画院建炎闲太尉邵宏渊荐之授成忠郎画院待诏赐金带题画云里烟村雨里滩看之容易作之难早知不入时人眼多买燕脂画牡丹张九成九成字子韶号无垢居士开封人徙家钱塘绍兴二年进士第一历宗正少卿兼侍讲权刑部侍郎累谪南安军起知温州丏祠卒赠太师封崇国公谥文忠有横浦集心传录日新录论语诗南安宝戒院作苦无人事扰闲居赢得终年学着书今日欣然出门去秋风吹意满芙蕖菩提寺髙僧居物外有户昼常扃海濶知天大泉甘识地灵一帘春月静数㸃别山青便卜归欤计移文休勒铭遗樊茂实砚端溪石砚天下奇紫光夜半吐虹霓不随凡石追时好真与日月争光辉韬藏久矣不乱用唯恐翰墨汗染之樊子文章有余地汪汪万顷谁能窥赠君此砚无轻弃经史妙处其发挥飞流溅沫徧天下要使咳唾皆珠玑施德操德操字彦执盐官人与张九成子韶杨璇子平号三先生着北窗炙輠广福禅院何处登临眼最明雪峯佳处一川平潮従海月生时上峯在云天尽处横幢葢神扶乔木影风雷井闭古泉声灵踪凿尽翻惆怅何日山报道成杨璇璇字子平盐官人与施德操同时里人号德操为持正先生璇为谨独先生东山广福院檥櫂青山下来寻蓟子家人鱼皆静乐水木亦清华松老已成盖菊寒殊未花何须觅句漏此地有丹砂西山广福院地势连沧海名山号紫微景闲僧坐久路僻客来稀崃影清相照河流石自围尘喧都不到安得此忘归刁文叔文叔不知其名张横浦子韶之友春日旅中来时江梅散玉蘂归去麰麦如人深桃花只解逞颜色惟有垂栁知客心陈棠棠字德召绍兴二年进士官祕书少监晩步晩步沙头倚小晴南山正与暮云横栖鸦啼处野烟合飞鸟去边孤月生树暗风微花气度溪深雨涨水痕平夜阑衣溼迷归路髣髴前村灯火明郑仲熊仲熊字行可衢州西安人绍兴二年进士累官权参知政事忤秦桧落职孝宗即位复端明殿学士桂花天公怜我太岑寂每嵗殷勤两度开收拾落英将底用博山香里荐清杯郑刚中刚中字亨仲婺州金华人绍兴二年进士累除祕书少监出为四川宣抚使为秦桧所忌罢谪桂阳军徙封州卒桧死复原官谥忠愍有北山集修修窗前芦修修窗前芦孤瘦倚青玉心虚知夜凉风叶乱相触使我入幽梦如在江湖㝛方兹困炎曦爱尔眼中绿柰何柔脆姿行犯秋霜肃霏霏霜露中菱荷等摧覆大抵无劲节不及嵗寒竹过越江见人家临水竹可爱何人此地得幽居水竹中间宅一区无尽江山千万里有情花木两三株应无俗客来惊犬时有扁舟过卖鱼我欲他时成卜筑更添几架古人书寒意岭南霜不结风劲是霜时日落晩花瘦山空流水悲栖鸦寻树早冻蚁下窗迟季子家何在衣单知不知辛未元夜轻寒拥山城逺緑生春草迎神乐元夜笑语闻蛮獠惟有团圆月报我时节好寸灯岂为孤巵酒未为少微醺短檠旁人静茅屋小范达夫砚范郎紫玉余半圭翻手作云雨雹随龙蛇起陆孔翠飞云收雨霁千首诗王伯庠伯庠字伯礼鄞人参政次翁之子绍兴二年进士官至夔州路安抚和潘良贵题明州三江亭韵使君不受二毛侵杖履逍遥得胜寻拨遣簿书聊永日登临山水亦何心残梅随雪垂垂白弱栁摇春淡淡金倚瞩大江供一笑几多襦袴在讴吟陈栖筠和潘良贵题明州三江亭韵红尘一点不相侵下瞰澄江几万寻地接海潮分鼎足檐飞凤翼峙天心三山有路云垂幕午夜无风月涌金欲识龚黄报新政满城争唱使君吟赠泊宅翁方勺学道悠悠未见功敢云凡质有仙风他年一钵江湖去先向苕溪访葛洪谢伋伋字景思上蔡人参政克家之子官至太常少卿绍兴初侍父寓居黄巖自号药寮居士有药寮丛槀妙庭观萧萧六辔天边路云竹风松正嵗寒欲洗衰颜换凡骨应须九转大还丹云軿一去远难追丹鼎埋光固不疑承露仙人辞汉后几重深杳隔瑶池陈用中用中字彦才永嘉人戏作赋命安能比鉅公偶然年月与时同只因日上争些子笑向连江作醉翁陈述述绍兴初知袁州化成巖出郭二三里览胜适愿言羣山接天际一水经巖根参差崖上屋萧闲松下门真趣自往古聊可开清尊董颖颖字仲达德兴人绍兴初従汪彦章徐师川游有霜杰集江上万顷沧江万顷秋镜天飞雪一双鸥摩挲数尺沙边栁待汝成隂系客舟句云壑酿成千嶂雨风苹吹老一川秋高登登字彦先漳浦人宣和闲为太学生与陈东等上书乞斩六贼不报绍兴二年廷对极言授富川簿转古县令以不肻祠秦桧父胡舜陟诬奏下静江狱会舜陟以他事下狱死乃得白编管容州卒有东溪集思归忽忽已秋杪言归欣有期接物想吾庐青蘂繁东篱流匙白云子蘸甲黄鹅儿对此忆羁旅多应歌式微喜慰倚门心愁销举案眉穉子闹檐隙绕膝牵人衣归心念如许兼程犹苦迟明朝秋色里乌帽风披披冒寒行风雨有感号风撼枯枿冻雨凝路尘干坤祕日月八荒同一云遥知沙漠寒黯黮愁杀人天涯望不极流泪满衣巾水涨谢邑宰送米心知一字不堪煮矻矻穷年黄巻中食粥由来未为拙储瓶况乃嗟屡空令君好贤嫓韩愈贱子受赐惭卢仝春水従敎绕舍北痴儿不复啼门东中秋对月绣江再见中秋月嵗去月圆人尚缺相望千里共婵娟苦恨亭亭照离别今夕一樽谁与同孟光举案对梁鸿衆雏立侍俨成列以此持杯夀乃翁乃翁看月揩病目手足倾頽头髪秃但愿团栾三十秋不计东西与南北刘仪凤仪凤字韶美普州人绍兴二年进士孝宗朝累迁祕书少监兵部侍郎斥归复起知汉州果州咏范志元谁家游冶郎闯首窥幽闼但见脸如花不知心是铁一夕变其躯雪姿映云髪昔为桃李颜今作松篁节自归州陆行至夔州戸口村无几犁鉏力不堪林荒樗栎夀月黑虎狼贪幽絶云眠稳清闲谷饮甘故山深未极壤㫁盖茅菴旷野无人㝛危亭犯雨过岭云堆赑屓刹海现兜罗酒触秋懐壮天留暮色多不胜行役苦裁入竹枝歌李衡衡字彦平号乐菴江都人绍兴二年进士累迁监察御史出知温婺台三州召除起居郎祕阁修撰致仕居崑山慧聚寺作尽日用登陟跏趺聊对牀巖空炫层碧草细涵幽香弔古漫秋思开尊巳月光随身有竿木作戏且逢塲天面无纤霭平川灏气吞搘笻临阁道拂石憩云根栁映山前路烟摇水北村醉归风满袖斜月在蓬门乐菴初成老子平生百不足菴成那管食无肉终朝闭戸只读书四面开窗都见竹薛靖靖鄞人绍兴二年进士望金山一柱支空立涛声春寺闻消来巴地雪飞到润州云寂寞江山色縦横盗贼羣不堪形胜里北望涕纷纭孙雄飞雄飞字翚之吴郡人绍兴二年进士祕书省正字灵隠寺莲峯堂堂开金色界梵客为钩帘山影碧侵座水声清绕檐粉云埋石脚珠露泫松髯终拟携孤笛凭阑唤玉蟾杨愿愿字谨仲清江人绍兴二年进士历签书枢密院事兼参知政事罢提举太平观伏承驹父祕校惠示见和鄙句七言四韵二首降叹之余因成二絶往谢冷官㕔事客来稀衆绿阴阴结夏帷忽得君诗惬人意陶家风到北窗时只今侍读周夫子屡说君诗似杜诗速把冠尘尽弹却玉堂宵直伴王维汪应辰应辰字圣钖玉山人绍兴五年进士第一孝宗朝历吏部尚书翰林学士出知平江府卒谥文定有集輓宣抚吴郡王节义家传久艰难始见忠一心惟徇国百战竟平戎环列周庐肃官仪道路同细看麟阁上谁得似初终太傅元功首汾阳异姓王恩荣兼二美声迹远相望名载风云会神游水月乡维师空赠典无复见鹰扬分韵送胡丈归建康先生高卧武夷巅一旦趋朝岂偶然报国自期如皦日归田曾不待来年怀铅共笑扬雄老鞭马今输祖逖先册府风流久寥落送行始复有诗篇汤莘叟莘叟字起莘宁化人绍兴五年进士终饶州推官马上吟㝛雨洗山新绿嫩晓风吹杏浅红干沙头路暖日初上行客扬鞭不觉寒句葛巾簪下无多髪茅舍门前有好山孙起卿起卿吴郡人绍兴五年进士江纂墓碑家有古冢碑近自田家获藏之五六年未甚见省录古苔侵文理封结殆莫识偶然嗟其穷一一为磨剔始若漫无文细寻适可读文云晋江纂长夜垂兹刻贞石殊不用块然但埏埴合𦵏无别铭背面书反覆一字不涉华本枝记明白二父遂兼书于逌乃宗嫡考诸晋史篇真是小出入字画亦崄劲然不类镌斲汉魏尚丰碑兹独何褊迫岂时丁丧乱不暇治品式于时义熙季处次实庚戌五胡剖中华典午窜南极茍简理宜尔宁诒不孝责审订昭昭然疑去喜自适历年七百余瞥尔驹过隙名节茍不传埃化先庀石寘兹当眼前用代铭几席吴咏咏字永言仙居人芾従兄绍兴五年进士仕西安令有西安集殊圣寺和孟戎幕韵院静僧疑少门幽客自稀山寒云近屋迳狭石侵衣松鬛苍髯古姜芽紫笋肥骚人诗战罢踏月夜深归鲁訔訔字季卿号冷斋海盐人绍兴五年进士仕至太府卿注杜诗行于世春词叠颖丛条翠欲流午阴浓处听鸣鸠儿童赌罢榆钱去狼借春风漫不收沈作喆作喆字明逺吴兴人丞相该之姪绍兴五年进士尝为江右漕属作哀扇工歌忤洪帅魏良臣道弼据深文劾之夺三官有寓山集哀扇工歌黄州竹扇名字着织扇供官困追捕史君开府未浃旬欲戴纶巾挥白羽新模巧制旋剪裁百中无一中程度犀革镌柄出虫鱼麝煤熏纸生烟雾蕺山老姥羞翰墨汉宫佳人掩纨素衙内白取知何名帐下雄拏不知数供输不办箠楚频一朝赴水将谁诉史君崇重了不闻呜唿何以慰黎庶闻道园家卖菜翁又说江南打鱼戸号令亟下须所无官不与钱期限遽归来痛哭辞妻儿㝛昔投缳挂枯树一双婉婉良家子吏兵夺取名为顾弟兄号叫邻里惊两家吞声丧其妪死者巳矣可柰何冤魂成羣空号唿杀人縦欲势位尊贪残无道天所怒邦人蓄愤不敢言君其拊马章台路郑若谷若谷鄞人绍兴五年进士和潘良贵题明州三江亭韵远望登高万象侵元戎端不为花寻未夸驾鹤蓬山路应壮斩鲸辽海心小艇鲈肥盘脍玉危阑客醉椀挥金中流击楫雄图逺回笑三闾泽畔吟关注注字子东景仁子澥弟绍兴五年进士敎授湖州至太常博士自号香巖居士有关博士集记梦𤣥衣仙子従双鬟缓节长歌一解颜满引铜杯效鲸吸低回红袖作弓弯舞留月殿春风冷乐奏钧天晓梦还行听新声太平乐先传五拍到人间松声梦破松声枕上闻睡魔夜半战吟魂初疑夜雨连江岸乍觉寒潮上海门招引好风来古寺追随月色下前村晩行欲向声来处郁郁苍波尽日奔句钟声互起东西岸渔火遥分远近村夜长何时旦苦寒不成寐朱敦儒敦儒字希真洛阳人以荐起绍兴五年赐进士出身为祕书省正字兼兵部郎官迁两浙东路提点刑狱上疏乞归居嘉禾晩除鸿胪少卿有巖壑老人诗文一巻又有猎较集小尽行藤州三月作小尽梧州三月作大尽哀哉官历今不颁忆昔昇平泪成阵我今何异桃源人落叶为秋花作春但恨未能与世隔时闻丧乱空伤神絶句轻阴小雨晩难收栁瘦梅穷却似秋可恨水仙花不语无人共我说春愁春怨梨花雨送海棠风不借胭脂作小红几日无人吹玉笛鸳鸯飞入馆娃宫絶句青罗包髻白行缠不是凡人不是仙家在洛阳城里住卧吹铜笛过伊川句过时不语莺解事怕客深藏鱼见机人闲万事老无味天下四时秋最愁翦茅编鹤屋筛米聚鸡粮灯昏鼠窥砚雨急犬穿篱孙松寿松寿字嵓老郫县人绍兴五年类试进士尝为汉嘉守除直祕阁观古鱼凫城野寺依脩竹鱼凫迹半存髙城归野壠故国霭荒村古意凭谁问行人谩苦论眼前兴废事烟水又黄昏赋成都碧鸡坊李氏石君造化小儿斲山骨几年流落蛟龙窟太湖一碧浸玻瓈澜吞浪吐穷奔突瑰奇未许困泥沙漂出江臯空傲兀清寒偃蹇如髙人肻向蓬蒿念埋没曩闻上苑饶奇珍千形万状髙嶙峋当年搜索困山海氊包席裹车辚辚规模岂但肖五岳气象直欲凌三神一朝边马窥城下倒随矢石荒荆榛怜君分落幽人手不逐尔辈污尘垢首阳寂寞伯夷清潇湘冷落三闾瘦李侯胸中饱云梦得君不用斯琼玖馆之旧隠与周旋竹士松賔三益友相看一洗名利心眉宇更清元德秀君今几世德未衰霜寒玉立癯而寿咄嗟世眼多嗜好玩形忘理十八九奇章所蓄森琅玕名标甲乙空纷然到溉奇礓高崒嵂一掷徒为负进钱石君于汝非不厚较其所得无何有愿公世济此君为不朽王灼灼字晦叔遂宁人尝佐总幕有颐堂先生集赠王道成龙钟健儿须如棘幼事秦府持鞭靮战尘扑面心已灰径上三峯弄泉石干坤变化五百年人间未识地行仙布囊落魄荆州市丹经祕法为君传散尽千金何所有腹中气作蛟龙吼功成直欲投紫霄尚爱岷峨山下酒年来我亦厌樊笼乞取微言为指踪君不见叶县双凫缑岭鹤古来度世多吾宗铜马歌郫城村民凿古墓遂得一铜马高三尺许制作精妙前简池守景季渊取以归中宵风雨辄闻嘶声怪之不敢留移送佛寺绍兴丙子予以事至成都黄伯渊见索作铜马歌君不见武皇逸志凌九垓追风蹑影思龙媒鲁班门外立铜马天廏万匹皆尘埃又不见伏波将军破交贼归来殿前献马式据鞍习气殊未衰想见老子真矍铄两京翻覆知几秋只有山河供客愁孤烟落日蚕丛国出此神物于荒丘千年黄壤谁作主犹把归心泣风雨但恐一朝去无踪有似丰城宝劒化双龙宋诗纪事巻四十四宋诗纪事卷四十五钦定四库全书宋诗纪事巻四十五钱塘厉鹗撰陈渊渊字知默初名渐字几叟南劒州沙县人瓘之従孙绍兴五年赐进士出身累迁右正言终宗正少卿有默堂集钱清堰待潮江潮来去自有时扁舟阁浅心如飞岸容霜竹青照眼春信梅花香扑衣天寒鄞江道路阻嵗晏钱清风俗非故园回首二千里落日看尽行云归题绿波亭南浦江波绿阳关栁色青夕阳千古恨分付短长亭寄内明月向人圆爱之不能睡坐久风露寒忽忽心如醉念君一适我所遇无欢意况乃久别离相思到梦寐我生百不堪谬学屠龙技于今半世人升斗亦未遂赖有室中友素怀隠居志肻与梁伯鸾扁舟共东逝天姥寺浮云作秋阴细雨如朝雾放形山水间意适无艰步忽遇古招提空翠森回互倚杖听泉鸣悠然不能去季修舍舟趋诸暨谒刘元成独泛钱清江有怀其人人远牛羊暮春深草树滋野桥低映水浦岸曲萦篱风雨江湖思干坤杖履疑论心竟谁是短棹欲何之邑中诸公见和再用前韵看尽愁人万点红晓来双鬓白于茸他时傥记江南梦画我黄梅细雨中钱唐江潮头驾月冲残梦水色浮空送峭寒十幅轻蒲连夜发不知身到海门山题善山院拄颐长劒上凌烟自古功名亦偶然钟鼎山林俱不恶一瓢可饮尽吾年秦梓梓字楚材桧弟历知台秀袁太平常湖六州除翰林学士出知宣州再移湖州进资政殿学士致仕溧阳贞女祠史氏之女生寒门白璧粲粲贞义存上无所天漂为业春风三十报母恩斩奢芟尚白日昏子胥脱身闲道奔远来困穷乞于此分以壶浆救虚馁子胥还吴雪讐耻贞女可怜身已死一饭之德古必偿遗以千金投濑沚谪仙高才解幽沈奕奕穹碑照江水有客停舟临古祠凉飇动木兴遐思蕉黄茘丹几千古焄蒿悽怆若见之更怜抉目人已去姑苏台上草萋萋郑樵樵字渔仲莆田人居夹漈山中自称溪西逸民绍兴中以荐召对给札归钞所着通志书成入为枢密院编修官有夹漈遗稾北山巖西风洩洩片云闲一夜寒泉卧北山倚杖巖头秋独望稀疎烟壠是人间黄公度公度字师宪莆田人绍兴八年进士第一签书平海军节度判官累仕考功员外郎有知稼翁集悲秋万里西风入晩扉高斋怅望独移时迢迢别浦帆双去漠漠平芜天四垂雨意欲晴山鸟乐寒声初到井梧知丈夫感慨关时事不学楚人儿女悲包孝肃清心堂千里有余刃一堂聊赏心庭虚延远吹檐敞受繁阴休吏帘初下忘懐机自沈人间足尘土无路到清襟分水岭呜咽流泉万仞峯㫁肠従此各西东谁知不作多时别依旧相逢沧海中题嵩台二絶四山如画古端州州在西江欲尽头漫道江山解留客老夫归思甚东流松菊壶山手自栽二年羁宦客嵩台无端却被东风误又作恩平一梦回陈俊卿俊卿字应求莆田人中绍兴八年进士累迁尚书右仆射同中书门下平章事兼枢密使淳熈二年除少保判建康府以少师魏国公致仕卒赠太保谥正献有集共乐堂共乐堂前花木深登临当暑豁尘襟红垂茘子千家熟翠拥篔筜十亩阴老退已寻居士服清欢时伴醉翁吟凭阑四望丰年稼差慰平生忧国心哭林艾轩出为岭峤澄清使归作甘泉侍従臣百担有书行李重十金无产橐中贫经旬把臂言犹在昨日题诗墨尚新清晓访君唿不起寝门一恸泪霑巾题夹漈草堂流水三闲屋公曾半席分帝尝招此老天未丧斯文人去留青竹山空只白云升堂时想像金石恍犹闻方翥翥字次云莆阳人绍兴八年进士调闽清尉召对除祕书省正字补外卒翥与盐官施廷先游传杨龟山之学林艾轩亦定交焉癸酉冬赴部除夜宿信州客舍隔屋青灯一点明卧听檐雨落三更无因作得还乡梦门外儿童爆竹声读老子且柅流沙青犊车葱葱佳气满城闾白头不解家人语枉学司空城旦书呈柔立兄鸡犬还家自识村重营生理长儿孙时平战地逢华屋嵗久他乡是故园别后尘埃如我老归来耆旧几人存雁行畴昔従游者莫话凋零恐㫁魂寺中别林谦之兼寄诸郑游従忘朝晡尊酒轻招唿笑语恣玩狎翻覆云雨疎我友数君子古心相与娱每见辄賔敬衣裳俨而趋恶石寓规诫美疢疾佞谀深山足风雨零落梅花株亭亭巖上松霜姿一何孤感兹各努力勿以嵗事徂句秋明河汉外月近斗牛㫄山寒一杯酒嵗晚两穷人可惜听泉夜还当残月时龚茂良茂良字实之兴化军人绍兴八年进士孝宗朝累除敷文阁待制礼部侍郎寻拜参知政事安置英州卒后复官谥庄敏有静泰堂集灵源菴迟回不忍去复作抱衾留断续云间雨萧骚木末秋劳生那有此渐老欲相投最爱千山暮钟鸣处处幽王之望之望字瞻叔谷城人绍兴八年进士孝宗朝附汤思退拜参知政事兼同知枢密院事罢为资政殿学士知温州有汉濵集浯溪中兴颂碑蜀日既衰洛日亡前星灵武腾光芒元功百战两京复万里阿瞒归故乡干戈纷纷徧四海浯碑已立湘江㫄太师艰难喜初定作此大字龙鸾翔纸摹缣搨四百载家家传宝踰琳琅唐文中世未变古燕许偶俪为班扬次山之文可也简此颂未追周鲁商禄山滔天等穷浇春秋之法诛无将骋兵二字斥边将此语岂足惩姦强末篇三章颇辞费笔力不复能铿锵磨崖勒铭亦何有反复自赞乃尔详向来各人过许与举世附和无雌黄淮西仆碑无墨客惜哉不得逢钟王房公湖金雁桥南二顷湖房公遗墨未湮芜人游杜牧晩晴赋境对王维别墅图经始园林心自巧折冲廊庙术何迂常时只作幽人计留得陈涛四万夫过石城沧浪渡口莫愁乡万顷寒烟落木霜珍重使君留客意一樽芳酒对斜阳江上危亭思黯然追游陈迹欲经年别来西望应相忆郢树荆门共一川陈长方长方字齐之号唯室福州长乐人徙居吴中绍兴八年进士终宣敎郎江阴军敎授有唯室集题定武本兰亭昭陵一入见无従镌石犹将膺本供八法典刑今在此华山天外立三峯不须苦恨厌家鸡自是盐车后月题弄笔数行书纸背莫敎人唤庾安西此甥此舅两风流翰墨相传不误投大似曹溪付衣钵临池他日看银钩葛立方立方字常之丹阳人徙吴兴胜仲之子绍兴八年进士隆兴间官至吏部侍郎有西畴笔耕韵语阳秋归愚集避地伤春洛阳宫阙半成灰草草花枝溅泪开国色天香消息断妆台谁奉紫金杯石门连日动征鼙花栁无情自绕溪回首故园今好在杜鹃花落子规啼新城道中已去日边逺宜春程尚赊唿童秣征马带月趁啼鸦桥㫁复掲水路穷还渡沙谁能饰厨传裹饭野人家喜子邲登第吾家五世十三人竞撷丹枝撼月轮庆历贤科开后裔隆兴儒业继前尘泥金帖报家庭喜烧尾筵开帝里春従此传芳应未艾桂香早已袭天伦余居吴兴泛金溪上暇日率同志拏小舟载鱼鼈虾蠏命五比丘诵宝胜佛名若十二因缘法作梵呗舍之溪中坐中有请作诗以纪事者余辄为书云渔师竟日渔水族作斤卖小捐使鬼兄满载获鳞介鲲鲸未易罗所得亦殊态青蛙尽公私朱鲔兼小大霜鲈尚贯针土负或黏块轮囷积文螺郭索走苍蠏溼沬相呴濡自分煮姜芥岂知恻隠人规作江湖贷因唿小青翰收留舞澎湃趺坐延黑衣号佛指清濑经飞流水篇梵起鱼山呗倾盆帯寒藻圉圉看于迈惊疑或依蒲喜跃或生喝快若鹰辞鞴欢如囚破械定非校人池恐是余不派愿汝借佛力永脱钩网债口腹聊尔耳香饵莫渠爱李焘焘字仁父号巽巖眉州丹棱人唐宗室曹王臯之后绍兴八年进士孝宗朝历官祕阁修撰同修国史拜礼部侍郎除敷文阁学士致仕卒赠太师谥文简従何使君父子游墨池分韵得名字蜀学擅天下马王先得名簧如巧言语于道盖小成子云最后出振策思遐征斯文大一綂欻使圣域清富贵尽在我绂冕非所荣㫄皇天禄阁聊亦观我生怀哉不能归旧宅荒荆榛寂寞竟谁顾正路今莫行使君蓬莱仙弭节归赤城门无俗賔客家有贤父兄慨念此耆老不登汉公卿临池一尊酒尚友千载英拜唿严与李月旦共细评区区可无憾彼重适我轻朅来成都市尘土污冠缨古人不可见见此眼自明请为怀古诗玉振而金声客怀寂寞三秋节凄凉万里风关河尽形胜人物几英雄秦叶随流水周禾满故宫此心悬象阙梦绕浙西东久客厌尘土幽居懐翠㣲只余清夜梦长作故山归菊已开三迳松应长十围晨钟忽惊觉犹有露霑衣登金山金山何处好四顾不相连窗迥前无地波澄下有天堂留三楚客门泊五湖船暝色关诗思江笼两岸烟陈巖肖巖肖字子象东阳人绍兴八年以任子中词科仕至兵部侍郎着庚溪诗话洗行直榦解新箨低枝蔽旧丛芟繁留嫩绿引月更添风范正国正国尝为太和通判重经快阁侨寓穷沧海心栖快阁闲烟云浮四座几席对千山䦨槛何由见神明怅未还兴崇应有待高躅付谁攀王逵逵壮节王公之孙佾之子送田谔两地音尘隔死生十年常效执珪吟羡君已作辽东鹤顾我空存魏阙心日下旣蒙新眷遇海边休忘旧知音傥怜万里亲庭在为向云山处处寻洪适适初名造后更今名字景伯皓长子绍兴十二年中博学宏词科孝宗朝历尚书右仆射同中书门下平章事兼枢密使提举太平兴国宫卒谥文惠有盘洲集宁国寺几日山南北端期汗漫游水痕秋雨过竹色晓烟收宦海何时了僧房为少留却寻归去路余兴漫回眸晓发泰安驿秋梦不能晓起行山径迷小车惊宿鹭列炬误鸣鸡冷怯霜华重光瞻斗柄低金庭有佳处芳桂想幽栖题三瑞堂久矣驰魂梦今登三瑞堂故山有乔木近事话甘棠展骥惭充位占熊忆问祥白云留不住极目是吾乡书怀早嵗那知世事艰中原北望气如山楼船夜雪𤓰洲渡铁马秋风大散关塞上长城空自许镜中衰鬓已先斑出师一表真名世千载谁堪伯仲间洪遵遵字景严皓仲子与兄适同中博学宏词科赐进士出身历徽猷阁直学士出知平江府孝宗朝召除翰林学士承旨拜同知枢密院事江东安抚使资政殿学士提举洞霄宫卒谥文安有小隠集丁香花来自丁香国还应世所稀丛生盛花叶乱结罥巾衣冷艳璚为色低枝翠作围蔓连疑锁骨时见玉尘飞洪迈迈字景卢鄱阳人皓季子绍兴乙丑中博学宏词科孝宗朝累迁中书舍人兼侍读直学士院拜翰林学士进焕章阁学士知绍兴府以端明殿学士致仕卒赠光禄大夫谥文敏有野处类稾容斋五笔夷坚志万首唐人絶句行于世秋日漫兴江湖久客日思家坐觉微霜上鬓华节序又催秋后雁风光争发雨前花倦游已梦庄生蜨不饮何忧广客蛇怪底朝来衣袖薄一川白露下蒹葭一夕西风木叶飞画梁落月淡余辉银灯夜照还家梦金剪亲裁寄逺衣霜信早随新雁至素书深讶故人稀无因为谢东曹掾鲈熟莼香莫便归锁院同叶晦叔作兼简谢景思沈沈广厦清如水市声人声不到耳一闲十日岂天赐慙媿纷纷白袍子相逢更得金玉人久矣眼中无此士连牀夜语不成寐往往鸡声忽惊起是中差乐真难名昔者相过安得此但怜时节不相谋正堕清明寒食里梨花已空海棠谢外闲物色知余几只恐风雨摧折之负此一春吾过矣谢公寻山饱闲暇应笑腐儒黏故纸锦囊得句应已多万一相思频寄似车驾㝛戒幸玉津园命下大雨将晓有晴意已而天宇豁然至晩归迈进一诗歌咏其实五更犹自雨如麻无限都人仰翠华翻手作云方怅望举头见日共惊嗟天公的有施生妙帝力堪同造物夸上苑春光无尽藏可须羯鼓更催花和朱子渊赋石柏海底灵根石效奇山经地志不曾知凝红幻岀珠千颗染紫装成玉一枝鹤骨龙姿随质见鸾栖凤㝛与香宜元戎高唱真难和媿我年来笔力衰寄题兄景伯清閟堂昔闻王子猷借宅亦种竹此君固可喜人亦清不俗伯氏贫而癯一饭不饱肉堂前自经始䕶此无尽绿一官嵗强半余日如转烛待其长稚子而已牵归毂何由享嘉䕃偿我志愿足应烦彼邦人日报平安福王龟龄王嘉叟木蕴之同过小园用郡圃植花韵节到中和暖尚赊东风随后起芳华自慙翳翳松三迳相对萧萧马五花老去醉乡为日月年来痼疾在烟霞午桥别墅归公手早定淮西取白麻泛舟游武夷九曲武夷之山如画图中有玉洞藏仙都一溪穿空舞澎湃九曲度尽方盘纡细看直疑路中㫁已转始觉川平铺诸峯削成鸟亦怖危磴岂复人能踰机巖学馆第传授鼓楼石牀知有无坐令丹梯化一鹤又唤立笋成三姑游人来观但借问道士指说犹惊唿神君曾孙在何许想见幔亭空药炉千崖万壑心赏倦正喜松风清坐隅归舟瞥然箭脱手醉目眩我双明珠秀川馆聨句鄱阳洪迈景卢还自衡岳道宜春买舟东下永嘉方云翼景南置酒秀川馆饯之邵武黄介景达开封向巨源历阳许子绍季韶与焉坐中属聨送行且强景卢同之人赋十许韵賔主皆醉不复续惟巨源止酒不开涓滴独又唱出八十字以成章且书之明日以遗景卢云绍兴二十七年九月乙亥景南序江声牀摇寒山色窗拗绿归舟着沙边客梦遶乡曲簪盍豁秋悲筵开従夜卜黄花散疎篱苍竹围破屋诗豪争击铜谈剧屡消烛借君五言城洗我愁万斛主人意无穷客子去敢速杯寛怯鲸吞词涩媿貂续注瓦亦倾银联珠仍缀玉天迥月明洲霜清风陨木飞齐水击鹏挥退日斜鵩臭味漆投胶芬芳兰闲菊味甘一脔尝话胜十年读未用赋骊驹方看举鸿鹄行当岁九迁勿惮昼三宿妙语子蝉嫣孤踪吾鹿独一老上星辰三君进凫鹜平生仰髙山此夕霑賸馥飞龙十九章金马三千牍傥非论石渠定是讐天禄笔健翻狂澜辩雄喷飞瀑抄传疲小胥侍立倦更仆力举六鳌连肘运千兔秃庖厨洗玉盘萍豆鄙金谷岂无麟脯羞亦有熊蹯熟不须罗羶荤安用穷水陆搜寻到蹲鸱饪饤兼苜蓿但畏酒樽空宁知更漏促劝频难固辞意厚敢虚辱一一罄缾罍纷纷吐茵蓐茶甘旋汲江火活乍然竹聊烹顾渚吴更试蒙山蜀清风生玉川石鼎压师服忍醉兴方新语离情转笃明朝转船头西风饱帆腹去橹响呕哑归车声轣辘墨突谅难黔曹装行复促便扬武林镳勿恋番江筑圣神揽权纲贤俊登肃穆君恩晋接三臣职坤用六夷路合腾骧上心资启沃吾道竟何忧斯文欣有属执政犹股肱天官乃眉目当堦红药翻规地青蒲伏遥知此数途历徧财一蹙长吟美且箴细酌寿而祝端期千一逢毋讳再三渎德进朝廷尊河润京师福前修庶拍肩能事当继躅君无废此篇随车编巻轴句天上长留滕六在人间㑹有葛三来向字巨源开封人有葵斋杂稾従吴传朋游芝山登五老亭以驾言出游分韵赋诗得驾字兹山何巍巍气欲等嵩华従公二三子胜日饱闲暇跻攀谢车舆自办两不借扪萝觅幽磴行椒得孤榭侧送夕阳移俯视髙鸟下登临记曩昔嵗月惊代谢却数一周星复命千里驾身従泛梗流事与浮云化朅来共一尊似为天所赦明发还问涂合离足悲叱题吴傅朋游丝书先生着名节百世追延陵我评先生贤不以能书称功成磨苍崖盛德颂日昇勿书凌云榜华顚踏高层方云翼云翼字景南永嘉人题宝积寺暂脱尘闉马足埃僧窗高卧白云堆青山影里春酲解黄鸟声边午梦回坐嬾且推书册去吟清时唤茗瓯来要知门外无车辙十日新生一迳苔李端民端民字平叔和元微之春游韵寄洪景伯东阁经年别穷愁客路难望尘惊岳峙懐旧各云散茵醉恩逾厚樯攲兴未残冯唐嗟已老范叔敢言寒玉烛调魁柄阳春在笔端应怜埽门役白首滞江干叶南仲绍兴乙丑仲春游崧台作斗峯遥忆旧崧台为劝农耕特地来短李高名光翠壁伪刘陈迹没苍苔洞天日永风埃净巖壑云收霁色开好景最宜供宴乐操觚欲赋媿非材胡宪宪字原仲文定公従子绍兴中贡入太学赐进士出身授左迪功郎添差福州敎授以母老求监南岳庙归起为福建路安抚司属官复请祠秦桧方用事家居不出桧死以大理司直召未行改祕书正字既至病不能朝诏改秩与祠归卒学者称籍溪先生荅朱元晦幽人偏爱青山好为是青山青不老山中出云雨太虚一洗尘埃山更好胡宏宏字仁仲文定仲子幼事杨时侯仲良卒传其父之学绍兴中以廕补右承务郎卒学者称五峯先生有集题上峯寺百年身似客浩荡世闲游入望青山好梦魂偏我留我家巫山十二峯浮江直过巴陵东潇湘水与苍梧通环遶衡岳青冥中扁舟白云不可度杖藜蜡屐乗春风山光浮动可揽结云舒霞巻飞烟虹深巖大壑翠巘巘足力已到心无穷羣峯迤逦势不竞上尽祝融五千仞祝融峯高天更髙太空人世如牛毛风云万变一瞬息红尘奔走真徒劳西林寺廓然堂有懐超然峯头秋气清廓然堂延秋月明我乗清秋弄明月中有所感思冥冥峯势凌苍穹上有烟林封去天不盈尺路㫁心忡忡虚名过耳如松风李侗侗字愿中南劒州劒浦人従罗仲素游学者称延平先生谥文靖有语录行世和静菴山居胜如城市宅花木拥檐前一雨晓来过羣峯翠色鲜採荆烹白石接竹引清泉车马长无迹逍遥乐葛天李缯缯字参仲号钟山婺源人所着有论语西铭解义等书朱子尊称之晓步晓步闲随蛱蜨行村南村北雨新晴山花野草自幽意布谷一声春水生张元干元干字仲宗长乐人向伯恭之甥绍兴中坐送胡邦衡词得罪除名有芦川归来集夜㝛宗公丈室求诗甚勤为赋五字林表登层阁秋声听暮钟鸦鸣苦竹寺雨闇乱云峯屡乞留新句重来访旧踪松门䍐车马似喜老夫逢次韵晁伯南饮彦达官舍心逺堂今夕知何夕真成累十觞炉薰飘月影蜜炬剪花香政孏还诗债无従发酒狂故人怜久客舞袖要须长潇湘图落日孤烟过洞庭黄陵祠畔白苹汀欲知万里苍梧眼泪尽君山一㸃青郑汝谐汝谐字舜举青田人绍兴中进士官吏部侍郎徽猷阁待制致仕有东谷集题盱眙第一山忍耻包羞事北庭奚奴得意管逢迎燕山有石无人勒却向都梁记姓名题石门洞每移征棹并云根便觉幽懐谢世喧皓色飞来天际雪红尘不到水边门破荒康乐名犹在纪胜元章字不存但有好山容老子何须更访武陵源苏云卿云卿广汉人与张魏公浚为布衣交绍兴闲结庐南昌之东湖灌园织屦自给人称曰苏翁浚为相访知所在驰书函金币属洪州帅漕礼致之翁力辞不可期以诘朝上谒比遣使迎之则扃戸閴然排闼入则书币不启家具如故翁已遁矣还张德逺书币题诗蔬圃壁闲多年别作一番风谁料声名达帝聪自有时人求富贵莫将富贵污苏公米友仁友仁一名尹仁字元晖自称嬾拙老人襄阳人芾之子绍兴中擢工部侍郎终敷文阁待制题禊帖图契朴琱推圣智万古奔沈余末伎兰亭醉墨更无加始信功名皆傥尔庾翼儿郎岂不黠自是家鸡慙野雉退之强聒六艺疎见处才能到姿媚相公有官那得取不与官家深自袐却因同好露心胸谩使萧郎夸末计摸金不必曹阿瞒温韬家有昭陵器披沙只恐取黄金剔轴谁能收故纸天章宝塔髙嵯峨永表文皇好文艺至今油蜡传未休善本何辞万金弃题定武本兰亭翰墨风流冠古今鹅池谁不赏山阴此诗虽向昭陵朽刻石犹能直万金自题大姚村图广文当日官虽冷可柰才名振世何他日君家须炙手而今聊复雀堪罗老年尚喜管城子更爱好山江上青武林秋高晓欲雨正若此画云冥冥自题山水霄壤千千万万山东南胜地熟跻攀古人作语咏不得我寓无声缣楮间题董源夏山图崇山过新雨苍翠浓欲滴林深不通人溪回有吟客日落古道空天青暮云碧何处一声蝉幽栖仍自得题自画横披与翟伯寿山中宰相有仙骨独爱岭头生白云壁张此画定惊倒先请唤人扶着君司马端衡端衡温公后人与米元晖同时题自画杜诗意图峯迥石路转足可娱瞻听其中如有屋便是醉翁亭呉芾芾字明可自号湖山居士台州仙居人绍兴中进士孝宗朝历官礼部侍郎终龙图阁直学士卒谥康肃有湖山集见市上有卖海棠者怅然有感连年踪迹滞江乡长忆吾庐万海棠想得春来增絶丽无因归去赏芬芳偶然担上逢人卖犹记樽前为尔狂何日故园修旧约賸烧银烛照红妆和胡经仲即事世事凭谁论羇懐只自谙风烟悲蜀魄桑柘老吴蚕晩步惜残照春衫怯晓岚日来鼙鼓近牢落愈无堪北望二首延福池台荆棘深上皇无复更登临寂寥崇观当年事愁絶关河万里心漠漠黄云塞草稀年年空说翠华归孤臣泪尽仍尝胆白首江湖雁北飞熊克克字子复建阳人绍兴进士累除起居郎兼直学士院寿芮祕书三首帝调玉烛召春还仙袂同时度九关万品欲霑何处得东风今起道家山归来未对小延英便向蓬莱作主人要督仙宫讐玉籍却收衆妙入经纶册府都无未见书毫端万斛泻明珠若为池上星辰履谩与瀛洲作画图沈枢枢字持要徳清人绍兴间登第历官太子詹事百福寺筑室最高处轩窗八面通凿山流乳液开戸纳薫风巾履随凉设茶𤓰与客同我来资解愠不羡楚王雄仲并并字弥性江都人绍兴中进士历光禄寺丞淮东安抚司参议有浮山集句政恐崖州如有北却应未肻受谗夫唐文若文若字立夫眉山人庚之子第进士仕至直敷文阁知温州迁中书舍人孝宗朝参赞张浚都督府军事卒登金山江流出岷蜀万折东南倾兹山若巨舫势欲扼沧溟天髙象敎尊海岳朝百灵云水渺四极下上涵日星朱甍倚霄汉倒影鱼龙惊重游十年旧挂席鸥鸟惊维扬魏公幕回首劒㦸明行都望北固铁瓮高峥嵘孤舟系烟月六尺僧窗横印师支逺俦静对如风铃旷懐怜此翁得法世虑平尘劳霜鬓秃风月冰壶清乞诗写崖壁指月双浮萍陈世守世守字端厚崑山人绍兴壬申五月卧病东禅之北窗惟庭柯相对手植绿橘枇杷皆森然出屋枇杷已着子橘独十年不花各赋一诗枇杷昔所嗜不问甘与酸黄泥裹余核散掷篱落闲春风拆句萌朴如榛菅一株独长成苍然盛屋山去年小试花珑珑犯冰寒化成黄金弹同登桃李盘大钓播羣物斡流不作难树老人何堪挽镜觅朱颜颔髭尔许长大笑攲巾冠绿橘生西山得自髥翁家云此接活根是嵗当着花俛仰乃十霜垂蠹纷相遮芳意竟寂寞枯枝谩槎牙风土谅非宜翁言岂余夸㑹令反故山高深谢汚邪石液滋旧根山英擢新葩黄团挂霜实大如崆峒𤓰当有四老人来驻七香车宋诗纪事巻四十五宋诗纪事卷四十六钦定四库全书宋诗纪事巻四十六钱塘厉鹗撰周紫芝紫芝字少隐宣城人绍兴中登第歴官枢密院编修右司知兴国军自号竹坡居士有太仓梯米集及竹坡诗话越台曲玉颜如花越王女自小娇痴不歌舞嫁作江南国主妃日日思归泪如雨江南江北梅子黄潮头夜涨秦淮江江邉雨多地卑湿旋筑髙台匀晓䊋千艘命载越中土喜见越人仍越语人生脚踏乡土难无复归心越中去髙台何易倾曲池亦复平越姬一去向千载不见此台空有名秋兰艺兰当九畹兰生香满路纫君身上衣光明夺缣素孤芳一衰歇凋零湿秋露佩服君子心亦足慰迟暮弔洪氏女并两侍儿就死由来不自疑玉颜那爲贼锋低了知今日投渊妇犹胜当年断臂妻敌骑骎骎战舰娇春江漫漫湿金翘但将红袖供歌舞郄爲周郎笑二乔黄文若携秦别驾侍儿像见过戏题二绝能事空传王右丞句如徐庾转难名明眸正似溪光様自古无人画得成谢家林下小梅花不着红蓝染綘纱莫笑画师无国手玉肌元不爱铅华题钱少愚四画鸳浦一㸃伤春恨看成两鬓霜如今无此梦莫画両鸳鸯钓雪一作东呉去回头又十年可怜江上雪空落钓鱼船兰亭事去空千载何曾有若人只应烟树里便是永和春秋观雨足三湘岸烟含七泽秋可能无尺地分得庾郎愁题净空院谁穿巨石贮清泉不见超公旧讲筵龙伴白云归寳藏鱼随流水下春田元忠作单于下程图单于猎罢卧锦红解鞍休骑荒碛中苍驹騧骆六十匹隐谷映坡分尾騣九驼五牛羊颇倍沙草晚牧生寒风贵贱大小只五百执作意态皆不同二鹰在臂二鹰架骏犬当对能争功氊庐鼎列帐幕拥鼓角未吹惊塞鸿上山髙髙置烽燧毛囊贮获闲刀弓水泉在侧挹其上长河杳杳流无穷素纨六幅笔何巧胡瓌尽妙谁能通今日都城有别识别识共许刘元忠许贵州出苏叔党树石老坡骑鲸上天去小坡落笔如风雨能添老树着巖闲为石传神自翁语両坡俱死真可惜君有一拳何处得谁向九原唿此翁为我五日画一石题湖上壁寒食风埃满客巾西湖烟雨送愁频日髙未起鸟唿梦春晚不归花笑人戏作小诗用少陵事百尺寒松老干枯韦郎笔妙古今无何如莫扫鹅溪绢留取天呉紫鳯图句设客元无琴里曲供官尚有箧中诗关耆孙耆孙字夀卿蜀人绍兴闲进士官着作佐郎送刘朝美侍郎归蜀清议乆不作世无公是非秖因翻故纸不觉蹈危机东壁梦初断西山蕨正肥十年成底事赢得载书归刘僩僩字寛夫吉水人沆孙绍兴进士官至待制青原台春台百尺枕芜城杰槛层轩入紫清坐啸风云生画栋剧谈河汉泻朱甍山围兰若青螺逺江带苹州白练横挂席㑹凌南斗去羽人辽海看骑鲸陈鹏飞鹏飞字少南永嘉人绍兴进士官太学博士崇政殿说书忤秦桧谪居惠州卒有罗浮集赠邕管察推陈仲辅幕下谁人识杲之㣲闻赞画向莲池登楼不恨乡关逺拄笏只言山色竒直道自能消鬼魅髙人何处不轩羲佗年坐上话铜狄可是蓬莱清浅时唐仲友仲友字与政金华人登绍兴进士复中宏词科累官知台州为同官髙文虎谮于提刑劾罢主管武夷沖道观有说斋集游盖竹山篮舆东出初雨收衆山卷雾奔苍虬麦田幪幪连千畴去年见种今有秋农家椀大即快活使君不去能无羞春光欲尽谁挽留千林薿薿新緑柔桐花逺近澹无色自开自落那关愁洞天为我暂晴霁使我蜡屐穷冥搜天门发秀万马下水口离立羣峰稠瀑泉对面泻绝壁寳剑却倚丹鳯楼溪声喷薄雷震动石色古怪神剜锼洞门谽谺风飕飕香炉峰下蛟龙湫中岑特秀小为贵左右旌节森戈矛㡬时祕奥一日睹谈笑指示君知不精庐但欲占胜处专事栋宇非良谋飞阁跨水纳佳气突兀殿堂居上头轩忩髙下有竒致洗涤肺腑明双眸我将于此栖羽流鳯笙鹤驾应来逰丹成一举凌九州下视浊世如浮沤灵祠欵谒路阻修层巖倾涧邃且幽经营轮奂亦未就挥金尔助何湏求晩云漠漠鸣雨鸠仆痡泥滑吾欲休虹桥列炬趣归骑城鼔已报初更筹追攀别乘聊复尔乘兴何如王子猷习池不为倒载去儿童不用拍手拦街讴折彦质彦质字中古云中人泾原帅可适之子绍兴闲官枢密使爲赵鼎所荐秦桧指爲党谪昌化军后移郴州复官过太平州拜李端叔遗像东来遂数月弛担已渺茫犹喜葘患身获登先生堂肃衣拜遗像依然双颊光宛若侍坐侧妙语发天藏厄穷出天意人理难度量所幸言不朽与世爲文章赍此复何恨私淑良不忘小郎出见我问知雏凤凰他年起门户尘滓濯秋阳世事几变灭人生眞黄粱置之不足道感慨涕泪滂我行方有程坟山空相望䟦浯溪造极图浯溪未到已登临笔力能穷造化心我是零陵新逐客披图一一可追寻䟦湘西清绝图与山分浅正伤神蜡屐明朝陌上尘谁写湘西清绝景巧移林壑慰行人湘山寓乆浑忘客临行似别家途穷身更怯秋老鬓先华生计黄茅合归期碧海賖湘山今夜雨留我意无涯超然亭超然亭上鬓毛斑浩荡秋风小立闲岂为诗情堪过海秖缘脚力要寻山峭峰断续天容缺髙垒萦纡地势悭囬首不堪东北望桂林万里是秦关谢许君瑶东坡遗物来归我両手摩挲思不穷举取吾家阿堵物愧无青玊案酬公何耕耕字道夫绍兴中守蜀之嘉州有惠政与何逢原孙松夀宋诲号四循良民绘像祀之青羊宫一再官锦城咫尺望琳宫未始得得来正堕役役中今朝弄晴雨䇿蹇随春风颇爱意象古停骖小从容缥渺百尺台突起凌半空凭䦨俯修竹决眦明孤鸿信哉神仙宅不受尘垢蒙稽首五千言衆妙一以通静观万物复岂假九转功区区立训诂亦哂河上公痴人慕羽化心外求鸿蒙要骑白鹤背徃访青羊踪题龙华佛阁西川凿山三大像突兀皆在江之湄修觉九顶见畧尽独此恨未瞻容仪朅来胜地了畴昔轻轩瘦马相追随百尺金躯信雄杰三乘寳阁何瑰竒燃犀不用照幽鬼撃鼔自合趋冯夷前人开创愿力广下与舟楫扶倾危六月滩涛剧奔吼一分性命争毫釐篙工落胆行者泣弹指乞活天人师人心狎水水多祸佛力在人人不知慈悲但作布施想江神虽怒将何为普通山距府东十数里青州禅师洪杲道塲也自龙华归过之栋宇頽落僧徒鄙野良为可惜是夜雨大作因书所闻所见为长韵锦城之东山培塿突起伽蓝压山口入门气象颇不凡在昔规模定非茍黄绢碑词着眼看青州老衲知名乆自披榛径结茅屋不翦霜华散蓬首市门有女捧巾盥衣裓无花生秽垢至今一转鹡鸰语散作诸方狮子吼祖灯寂寞何人继窣堵岧嶤惟鬼守法席草长深没膝僧榻屋穿光见斗似闻占籍多衍沃合选名缁振頽朽我来不觉三叹息眼底尽空诸所有自开麄席扫尘坌聊寄闲眠憇奔走梦囬中夜雨鸣檐卧聼东风寒入牖明朝散歩转山嵴好语相唿闻野叟抽芒巳见麦翻浪𢷬麨悬知香满手湏臾日影散林樾绚练春光被花栁仆夫催归屡不应景物殊佳宁忍负出山骑马更踌躇乘暇应湏重载酒李彚彚绍兴中添差台州通判游九锁山何人能识洞中天胜地兴从汉武年石作双门标俗驾路为九锁折溪泉四山松桧相廻合五洞烟霞暗接连浮世功名何日已挂冠来结此山缘郑昌龄昌龄绍兴中太府寺主簿李忠定公挽诗炎图第一相萧公王谢风流愧下风力正君臣先伪楚不将金帛问和戎输忠自昔忘夷险注意如今见始终驻马佳城天莫问寒空惨淡没孤鸿呉冈冈绍兴中闽县尉李忠定公挽诗梦卜庸真相艰难倚大儒英风起衰懦直气慑姦谀琳馆终髙卧燕然漫壮图哀荣看赠典犹足慰寰区顿起起汝南人绍兴中提点西川刑狱赠成都寓舍贤妇二喻诗尝闻赵清献恤孤慰亡友至今西蜀人谈美不容口二喻出儒家清贫一无有零丁依老母破屋僧堂后相对诵诗书未尝窥户牖圭折玉弥方山寒松更茂县宰初闻名咨嗟为之乆从容语其配夫人曽见否长者二十三次亦十八九青裾长蔽膝荆簪短在首我欲效清献言不为人取近于吾邑中选壻得豪右夫人相宰意鱼蔬荐尊酒屈致二喻来唿名老与夀女子当有行诗称逺父母饥寒日月长蓬荜风雨漏大喻前致词洒泪湿衣袖荷德固巳深缄情亦湏剖上言亲未葬心欲土自负下述妹未笄无傅姆还家复献书自叙贫且陋铅华世所悦铜臭非吾偶肻效闾闬闲碌碌逐鸡狗世无梁伯鸾应嫌孟光丑孔明若再生承女甘箕帚陈义一何髙夫人惊拊手至今书槀在光辉射星斗董子慕髙风喜曰真吾妇吾亲双白髪吾弟室未授睠言姊妹贤可以相先后五両币虽轻意则千金厚辎轩双造门观者竞奔走女子尚能尔男儿宜自守重䀻或不来岂欲终畎亩畜德尚未充髙位亦虚受寄语事君者慎勿轻去就范浚浚字茂明兰溪人绍兴闲举贤良方正以秦桧当国不起学者称曰香溪先生有集读长门赋阿娇负恃颜姝好那知汉帝恩难保一朝秋水落芙蕖㡬歳长门闭春草自怜长世等前鱼旧宠全移卫子夫独夜不眠香草枕东箱斜月上金铺晓惊永巷车音近失喜疑君枉瑶轸临风望幸立多时却是轻雷声隐隐年年织女㑹牵牛百子池邉侍宴逰自从一落离宫后无复穿鍼更上楼凌霄花栽松待成隂种漆拟作器人皆笑艰拙徃徃得后利君看植凌霄百尺蔓柔翠新花郁煌煌照日吐妍媚风霜忽揺落大木亦凋瘁视尔託根生枯茎无残蔕先荣疾萧瑟物理固难恃凌霄亟芳华衰歇亦容易马纯纯字子约自号朴翁默之孙绍兴中为江西漕隆兴初以太中大夫致仕居越之陶朱乡有陶朱新録题能仁寺壁十年衰病卧林泉鹓鹭羣飞竞刺天黄纸除书犹到汝固知清世不遗贤吕愿中愿中字叔恭绍兴中知静江府郡守吕叔恭以甲戍季春七日游中隐嵓山水膏肓之兴未巳后両日再拉机宜刘子思监州朱国辅经属陈朝彦同至新洞所见愈竒真所谓倒餐甘蔗聊书五十六字爽垲虚明小洞天巉嵓埀乳类锋铦薫风习习来三面夏雨萧萧欠一檐指顾羣山劳应接徘徊归骑纵观瞻门前緑水泓澄浄底处应湏是谷帘蒋璨璨字宣卿宜兴人之竒从子绍兴中以集贤殿修撰知苏州除敷文阁待制提举洪州玉隆宫沖寂观去南荘数里肈建于有唐逮今数百年中闲衰弊吾家曽祖太傅公为司出纳且主盟兴起之相继累世不坠兵火之后殿宇乆废弗理房舍荒寂璨今再至不胜感叹故作二诗绍兴甲子季秋某拜呈兔井桥邉鹢首横过逢仍怯近乡情路人失喜交头语邻犬何知掉尾迎重到云房惊落寞直湏金阙早崇成百年香火追先志始信吾宗世济荣惯见琳宫全盛时朅来荒梗倍伤悽虚堂不复瞻遗蹟败壁才容觅旧题帝傅前修皆榘矱云孙后裔合攀跻兴衰补弊应商畧徙倚修廊日欲西丁宣宣字宗旦延陵人绍兴中处州通判仙都山世上洞天三十六缙云第二十九区古木参天驾云屋总真灵迹号仙都独峰壁立三千尺凌空耸翠屹然孤仰瞻绝顶烟岚际曽开菡萏名鼎湖旧説轩辕驻车辙云軿风驭经此涂石釜烹炼丹砂就乘龙帝乡在湏㬰紫虚碧落超尘世侍臣无路攀龙须唐朝天子仙李裔德格天心来瑞符祥烟嘉气庆云布山中九转万歳唿歩虚对峙云断续东西互竦髙下殊涧邉幽径登鸟道上有镜巖如方壸崖中乳水沥嵌罅滴石成穴如仰盂水一昼夜斛加半潦不泛溢旱不枯鲁望曽记周景复绝粒餐霞黄老徒栖真妙入悬珠㑹八十年余隐此居千古寥寥桑海变仙迹缥缈还有无石门瀑布虽云好此闲殊甚未昜居特然造化钟神秀虎头妙手亦难图胡升升字子上括苍人绍兴闲官湖北提举仙都山鼎湖不可见巍然但孤峯特立亘万古气压诸山雄黄帝乆得仙游行跨飞龙至今世俗传尚指辇路通颇如昇天桧追求白鹿踪常言贵荒唐厥见真儿童顾惟此山竒实宜仙所宫水声来泠风和以万本松客枕乆未稳笙箫满虚空颇疑九成音不在二典中但恐蚩尤旗晔晔舒长虹虽能独不死忍视斯民穷君看涿鹿战万古蒙其功鼎湖何足道帝德弥苍穹程元祜赠朱童子虎臣我闻汪锜生列国能执干戈卫社禝孺子可教繄复谁张良授书为帝师寥寥厥后不复继棘门老将反儿戏迩来忽得朱虎臣九歳知兵及古人仆姑十上九破的玊帐亡书咸诵臆垒石布作常山蛇指陈八阵横复斜天姿安勇亚二子脑脂壮士应羞死虎生三月定欺牛勿谓渠小将何求志在竒功平祸乱自许多多而益办欲造天阍试所长中兴君相正明良㧞萃为将上不惜好奖此郎明劝激凌烈九歳初无谋犹唿虎子封亭侯观君头颔合食肉胆大于躯早惊俗皇家祐武喜逢时洗眼行看得意时张表臣表臣字正民右承议郎通判常州与晁以道逰绍兴中为司农丞有珊瑚钩诗话观髙邮寺壁曹仁熈画水曹生画手信有神豪端风雨生奫沄波涛不合来翻屋鲛鳄何湏欲噬人汤汤此水势方割阳侯郁怒冯夷搏鳌掷鲸呿海岳惊雾塞云昏光景薄开元将军爱骅骝权竒灭没隘九州时危此物岂易得写此尚可销人忧末有乃孙能画水逋客见之心欲死雷奔电撃走中原鱼怖龙愁宁忍视先生道眼髙崑崙聊将妙语破迷津中流险绝待舟檝四海浩荡湏经纶我衰甘作淮海客身脱埀涎头雪白惊心未定畏崩湍欲觅平波泛家宅此身端的老江湖雨笠烟蓑是所图他年但饱扬州米今日宁论甓社珠题睢阳双庙渔阳突骑满关东百战孤城挫贼锋唐室兴亡繋公等九原可作更谁从聼琵琶白鸽潜来入紫槽朱鸾飞去唳青霄江邉塞上情何限瀛府霓裳曲再调谩道灵妃鼓瑶瑟虚传仙子弄云璈小怜破得春风恨何似今宵月正髙和陈叔易就晁以道求长松暂隐嵩髙六六峯未乘云气御飞龙自餐白石求黄石更採长松寄赤松句碧藕连根丝不断红蕖着子意何多山塘莫车水梅雨正分龙郑望之望之字顾道彭城人官吏部侍郎侨居上饶除夕可是今年老也无儿孙次第饮屠苏一门骨肉知多少日出高时到老夫何偁偁字德扬龙泉人绍与甲科爲吏部郎官除福建提举有玉雪堂小集王文孺臞菴多羡王居士心闲事事幽山从天末见江近枕邉流春圃千葩秀霜林百果収更能穷物理濠上看鱼游柳外长虹卧江邉小市圆水揺千嶂影窗纳五湖天隔岸谁家圃开帆何处船非关台榭好此地最堪怜蒙与义王文孺臞菴一岛风烟水四围轩亭窈窕更幽竒眼中泉石论溪买行处壶觞逐境移勌马虺隤前日路寒松偃蹇旧年枝自嗟老去殊痴绝一月春愁废作诗李弥正弥正连江人弥逊之弟官吏部郎兼史馆王文孺臞菴和祝镒韵劳车发危坂勌艘失飞湍滔滔褦襶子疾走殊未䦨鹤仙摆名宦结庐松江干笑拍萍风浮瞬视草露溥图川不媿辋序谷宁先盘门岂俗驾拒室无哀筝弹按行松菊闲澹然有余欢莲巢衆香聚浮天百忧寛秋光敛洲渚暮翠笼峰峦我来挟良朋道故盟未寒錬颜仰孤标耐乆同苍官终当役薪水刀圭却衰残徐作王文孺臞菴藜苋幽人室丘园隐者居一原青嶂合万木緑隂疎手把归田赋腰悬种树书桑麻连畛秀网罟入溪渔程敦厚敦厚字子山眉山人绍兴闲官中书舍人附桧坐谪王文孺臞菴壁上烟萝子忩前鸿素书短篱开窈窕嫩竹转扶疎世事霜前叶声名涧底樗柴桑陶靖节日暮荷归鉏惜海棠开晩今年春色可胜嗟二月山中未见花长忆去年今夜月海棠花影到忩纱题陈闳中画明皇太真联辔图并辔春风禁籞逰外闲底事上心头骑驴后日嘉陵道料得君王始欲愁曽惇惇字宏父纡之子绍兴中守台州黄州有诗集献秦益公绝句黄泥坂下雪犹深赤壁矶头江欲平驿吏西来闻好语番人巳出蔡州城和戎诏下破羣疑无复旄头彗紫㣲屈指销兵宜有报先看长乐板舆归题东湖三年领客醉东湖欲去犹携竹里㕑谁解挽留狂太守风荷十顷翠相扶龙溪新亭懐玉知名寺诸峰翠插天凌云飞畧彴照水舞蜿蜒午日孤穿履新凉定着鞭更湏烦惠逺小立虎溪邉向滈滈字丰之绍兴闲为萍乡令有乐斋词莞尔堂夏日偶成槐影参差日转廊时看野鸟下横塘闲忩緑映篔筜净流水红浮菡萏香座有琴觞真道院径通花木似禅房文楸珍簟珠帘里与子同消夏日长陈仲平仲平绍兴中知琼州军吏隐堂海山地僻少迎将心逸身闲白日长尽欲吟哦追沈谢不求名迹拟龚黄旋移泉石成云壑时引笙歌入醉乡吏散帘埀公事省清风一榻傲羲皇叶黯黯字晦叔尝除敕令所删定官绍兴中为福建帅属和洪容斋锁院作文章万言抵杯水世上虚名徒尔耳我常自笑一生痴那更将痴笑羣子大屋沈沈余百年到今所閲知几士看渠得失自偶然其闲悲喜从何起君闻我言亦大笑为説万事总如此急湏了却公家事门外不知春有几飞雨时闻打忩纸他年万一复相从未必从容今日似送容斋自福倅满归一门伯仲知谁似四海文章正数君何事与予如旧识由来于世両相闻闲官各喜光隂賸胜地空多物色分忽复翻然从此去便应变化上青云此地相从惊嵗晩登临况是客归时却将襟抱向谁可正尔艰难唯子知情到中年工作恶别于生世易为悲梅花尽醉清江上黯澹西风冻雨埀张昌昌字师言绍兴中以参知政事出知潭州逰真源宫漠漠山云阁雨离离涧草揺风看处行穿空翠不妨小驻孤笻木末轻风索索云邉小雨斑斑行尽丹霞林樾皖山下看灊山郭浩浩字充道顺德军中安堡人泾原钤辖成之子充渭州兵马都监绍兴中歴金房开逹州经畧安抚使枢密院都统制卒赠检校少师谥恭毅陇口作陇口山深草木荒行人到此断肝肠耳中不忍聼鹦鹉犹在枝头説上皇陈焕焕字少㣲博罗人绍兴中特科调髙要簿梅花云里溪桥独树春客来惊起晓妆匀试从意外看风味方信留侯似妇人李若川若川字子至绍兴中江南东路转运判官干道初以吏部尚书使金途中阻雨髙云无急雨飞洒如丝轻幽人动羇思冐雨登归程风来晓烟乱云破春山明眷言憇荒馆我懐有余情壶中载浊酒饮罢还自倾酒尽兴不尽关关山鸟鸣理舟为客始逾月迢迢若经年昼永空馆寂古木参云烟我生闻道浅未能超世缘念此方寸地忧来相萦纒今晨动幽兴沙㟁泊归船㟁逺望不极归思随长川村社歌清晓冬冬鸣社鼓前村后村走儿女田家醵钱共赛神谢神时晴复时雨案有肴酒炉有香老巫祷祝躬案傍愿得年年被神福秋冝稻谷春冝桑人淳礼简酒无数歌笑喧阗日将暮田翁攲侧醉归来山头明月山前路司马伋伋字季思绍兴中官处州通判淳熙中以敷文阁待制守苏州点易亭洞天占胜作新亭曲槛危檐揖翠屏四顾风烟入懐䄂一湾溪水抱沙汀羽人不见论平昔双鹤犹存旧典型幸得官闲成吏隐何妨续説旧羲经送汪尚书大猷归鄞忆昔铨衡地为郎得并逰惟公合明陟顾我分夷犹功业行将遂轩车去莫留祠庭固诚请帝眷益绸缪日者真竒中春风画鹢行东山湏继起南浦独伤情越㟁江山䴡都门祖道荣里闾髙卧际趣诏逐追程陈克克字子髙临海人绍兴中为敕令所删定官自号赤城居士侨居金陵有天台集代王正平从谏掾乞画凭肩美人扇子二首道人已悟孩提事弃掷泥儿壊纸鸢闻道近来都识破丹青便面亦轻捐难陀已幻登伽女童子犹参苏密多正士逡巡不应受可能分供病维摩䟦赵朝议江行初雪图我夲孤舟蓑笠翁雪崖烟树一生中如今不向江湖去鬬舰旌旗照水红谢曹中甫惠着色山水抹胷曹郎富天巧发思绮纨闲规模寳月团浅淡分眉山丹青缀锦树金碧罗烟鬟炉峰香自涌楚客杳难攀政宜林下风妙想非人寰飘萧河官歩罗抹陵九关我家老孟光刻画非妖娴绣鳯褐顚倒锦鲸弃榛菅忍将漫汗泽败此修连姢缄藏寄书篆晓梦生斓斑曹夫人牧羊图日长永巷车音细揷竹洒盐纷妒恃美人零落泾水寒雨鬓风鬟一挥泪柔毛与人羣儿女恩怨徒纷纷洞房那复知许事但画逺牧连空云檞叶飘萧晚风劲羖䍽相追寒鹊并短童何处沙草深族走羣飞各天性向来鞍马曹将军文采斑斑今尚存林下美人更超绝新图不作五花文瑞香佳人在空谷双星思银河契阔不自命盛时岂蹉跎娟娟匡庐秀如此粲者何幽忩下团圞㣲风自婆娑寂寥千载初戢戢蓬艾多何阶计方便千金聘绮罗赤䦨青篾舫丁宁护根窠泥沙亦天幸扳联入宣和谁令兰蕙徒憔悴守巖阿阳羡春歌石亭梅花落如积吐斓斑竹茹赤祝陵有酒清若空煮稬蒸鱼作寒食长桥新晴好天气両市儿郎櫂船戏溪头铙鼓狂杀侬青盖红帬偶相值风光何处最可怜邵家髙楼白日邉楼下逰人颜色喜溪南黄㡌应羞死三月未有二月残灵龟可信渰水干葑草青青促归去短箫横笛説明年返魂梅次苏借韵谁道春归无觅处眠斋香雾作春昏君诗似説江南信试与梅花招断魂老夫粥后惟眈睡灰暖香浓百念消不学朱门贵公子鸭炉烟里逞风标漫道君家四壁空衣篝沈水晚朦胧诗情似被花相恼入我香匳境界中句泪眼生憎好天气离肠偏触病心情鸟声妨客梦花片搅春心临春结绮今何在屹立巉巉终不改可怜江总负君恩白头仍作北朝臣姚寛寛字令威宏弟嵊人以父舜明任补官权尚书户部员外郎枢密院编修官有西溪集春晴风雨惜春残新晴为启关白云归去尽还我旧青山春暮送碧云阇黎归灵巖归意太悤悤逢春去住中澹香花湿雨薄影絮行风觅句愁何许谈𤣥学未穷因缘知有处秖莫恨飘蓬天台夜雨瘴海逺黏天山城入暝烟春潮生蛤晕夜雨长蜗涎灯几花时落风帘客未眠平生懐此地今夕意茫然古博岭北风猎猎驾寒云低压平川路欲昏人马忽惊俱辟昜一声乳虎下前村宿太雄寺解榻无凝尘云房惬幽素清寒薄衾枕㣲凉散庭户梦彼流水声钩帘卷山雾时与静者俱为拟汤休句姚宏宏字令声剡人舜明子宣和中在上庠南渡后初任监杭州税调知衢州江山县秦桧以宿怨追赴大理而死梦笔驿一宵短梦惊流俗千载髙名挂里闾遂使晚生矜此意痴眠不读半行书钱端礼端礼字处和临安人徙台之临海惟演四世孙少师忱之子以恩补官孝宗朝累除参知政事兼权知枢密院事出知绍兴府卒谥忠肃题米元晖潇湘图画手自髙前軰云山已属吾曹若㑹潇湘物色便合醉读离骚刘岑岑字季髙呉兴人髙宗朝官徽猷阁待制尝知镇江贞女祠贞女巳云逺芳名闻至今烟波濑江上松栢古祠深暮色留残照悲风动逺林谪仙文不死读罢为霑襟李茂之茂之邵武人忠定公纲之子自称萧然羁客侍家君诣洞霄宫道出天竺山纪兴九里松隂路三天竺国山日蒸巖雾紫花点石苔斑谿尽寺方到云深僧独还吟行随杖履踪迹出人间刘韫韫字仲固韐之弟以门荫入仕场南寺晓起隂霾喜绝収急忙扶酒为春留落花千点野亭寂啼鸟一声春事幽施食台髙禽易啄长明灯暗䑕潜偷山僧摘茗吹茶灶留客殷勤学赵州刘子翚子翚字彦沖号病翁崇安人韐季子以䕃补承务郎除通判兴化军寻以宿疾辞归与胡宪刘勉之讲学学者称为屏山先生有集呉傅朋游丝书歌圆清无瑕二三月时见游丝转空阔谁人写此一段竒着纸春风吹不脱纷纭纠结疑非书安得龙蛇如许臞神踪政喜萦不断老眼只愁看若无定知苖裔出飞白古人妙处君潜得勿轻漠漠一缕浮力遒可挂千钧石眷予弟兄情不忘轴之逺寄悠然堂谢公遗髯凛若活卫后落鬒揺人光翻思长安夜飞盖醉哦声落南山外乱离契阔四十秋笔意与人俱老大政成着脚明河津外家风流今绝伦文章固自有机杼戏事岂足劳心神闻筝月髙夜鸣筝声从绮忩来随风更迢递萦云暂徘徊余音若可玩䌓弦互相催不见理筝人遥知心所懐宁悲旧宠弃岂念新期乖含情郁不发寄曲宣余哀一弹飞霜零再抚流光頽每恨聼者稀银甲生浮埃幽幽孤鳯吟衆鸟声难谐盛年嗟不偶况乃容蕐衰道同符片诺志异劳事媒栖栖墙东客亦抱凌云才逰朱勔园晨晖䴡丹极翼翼侔帝居向来堂上人零落烟海隅联翩际时㑹振迹皆刑余闺帷尚帝主皁𨽻乘轩车流威被东南生杀在措唿楼船载花石里巷无袴襦至今江左地风云亦嗟吁叨荣巳过量受祸如偿逋荒凉㦸门路尚想冠盖趋客船维岸桞邻人罾池鱼徘徊极幽观曲折迷归途夜月扃绮户春风散罗裾䌓华能几时丧乱实感予曹郐予何讥此曹真人奴汴京纪事空嗟覆鼎误前朝骨朽人间骂未消夜月池台王傅宅春风扬桞相公桥笃耨清香歩障遮并桃冠子玉簪斜一时风物堪魂断机女犹挑韵字纱万炬银花锦绣围景龙门外輭红飞凄凉但有云头月曾照当时歩辇归桥上逰人度镜光五花殿里奏笙簧日曛未放龙舟泊中使传宣趣郓王磐石曾闻受国封承恩不与倖臣同时危运作髙城礮犹解捐躯立战功梁园歌舞足风流美酒如刀解断愁忆得少年多乐事夜深灯火上樊楼仓黄禁陌夜飞戈南去人稀北去多自古黄沙埋皓齿不堪重唱蓬蓬歌辇毂䌓华事可伤师师垂老过湖湘缕衣檀板无颜色一曲当年动帝王题胡原仙山居寂寂临湖屋湖风为掩门鸟声幽谷树山影夕阳村好事长留客虽贫亦置尊平生枯淡意出此有谁论泊舟莽莽荒淡岸回回乱石滩雨寒収市早风急泊舟难㝢县兵犹鬬干坤网正寛殷勤嘱龙剑莫乆卧波澜开善寺寒声萧萧霜叶秋石路硗确穿林幽云横逺岫若平断风约小溪如倒流偶经名蓝亦终日喜有胜士同兹逰移牀果茗咄嗟办杖屦欲归仍更留悠然堂吾庐犹未完作意创此堂悠然见南山髙风邈相望賔至聊共娯无賔自徜徉宴坐巖青青榹树林下䕃苍藓石幽人宴坐时懐抱忘其适不见暮樵归寒山雨中碧陈晋钖晋钖明州人绍兴十二年进士题衆乐亭神襟百虑不容侵胜槩乘闲偶访寻趺坐岂无观水术临流应有济川心敛将蓬岛溶溶气散作阳春字字金郢曲调髙人寡和㣲生何敢缀雄吟宋诗纪事巻四十六宋诗纪事卷四十七钦定四库全书宋诗纪事巻四十七钱塘厉鹗撰杨由义由义字宜之开封人避地盐官与漕荐不第以父奉直恩补右阶监赡南军库隆兴初以合门祗候使金不屈而还孝宗嘉叹累迁太府卿兼刑部侍郎徽国朱文公曾受业焉弔王忠肃太原城下屹行宫云树茏葱掩碧空铁马无声汾水急满天风雨泣英雄李浩浩字德逺临川人绍兴十二年进士孝宗朝歴官直寳谟阁知靖江府召还擢权吏部侍郎旋予祠除祕阁修撰帅䕫部卒赠集英殿修撰东西船行东船得风帆席髙千里瞬息轻鸿毛西船见笑苦迟钝汗流撑折百张篙明日风翻波浪异西笑东船却如此东西相笑无巳时我但行藏任天理述陂数椽临苍波我目得以寓长溪山根来澄潭一囬互万象森可掬翛翛澹清素草短牛羊饥沙暖凫鹜聚枯槎自断㟁孤艇横野渡荒寒何代城隐翳尚门户昔时歌舞地今日採樵路囬薄万古心斜阳在烟树出疎山忙中安得此身闲杖策西风自徃还今日巳偿云水债篮舆带雨下疎山陈知柔知柔字体仁号休斋永春人绍兴十二年进士知循州徙贺州万年寺古寺来投宿云巖第几层有诗堪供佛无事且依僧小阁泉喧枕修廊雨暗灯好峯看未足幽梦㡬囬登九日宴莲花峰多病登台今古情菊花揺动午凉生山前木落石巖出海上潮来秋渚平野兴巳随芳草逺归鞭更傍落霞明媿无十丈开花句独卧禅房心自清魏杞杞字南夫夀春人徙居鄞绍兴十二年进士孝宗朝累迁宗正少卿拜参知政事尚书右仆射兼枢密使出知平江府卒赠特进谥文节有山房集送左彦武归乡折桂归来日西风万里秋锦衣天上客红叶渡头舟把酒难为别题诗更欲留明朝山水隔何日是重逰李庚庚字子长临海人绍兴十二年进士歴官监察御史知袁州有集号詅痴符画扇睡起小楼春又残半埀云䄂傍䦨干杨花飞过秋千索一阵东风作晓寒刘珙珙字共父忠显公韐孙忠定公子羽之子绍兴十二年进士孝宗朝累官同知枢密院事知建康府江东安抚使行宫留守进观文殿学士卒赠光禄大夫谥忠肃帅潭日劝驾诗十载湘江守重来白髪垂初无下车教再赋食苹诗天阔抟鹏翼春融长桂枝功名傥来事大节要坚持送元晦翩翩双黄鹤结巢相因依一为天风便矫翮西北飞歳华及晼晚霜露侵征衣此行亦良苦千里以为期堂上𤣥髪亲荣禄当及兹人生㑹有役不复情凄洏徘徊都门道欲语行且迟念子抱孤桐窈窕弦古词清商奋逸响激烈有余悲不辞弹者劳正恐知音稀知音何足贵我顾不可追留正正字仲至泉州永春人居惠州绍兴十二年进士孝宗朝拜右丞相光宗即位进左丞相宁宗朝终少保观文殿大学士封魏国公卒赠太师谥忠宣罗浮天汉桥霏霏细雨湿芝田短短桃花照水妍可惜洞门关不尽彩虹天外着飞泉史浩浩字直翁鄞县人绍兴十五年进士孝宗朝累擢中书舍人翰林院学士知制诰歴右丞相封魏国公进太师卒追封㑹稽郡王谥文惠嘉定中改谥忠定封越王配享孝宗庙庭有鄮峰真隐漫録淳熙丁酉九月丙辰宣召钖宴澄碧殿抵暮送以金莲烛宿玊堂直庐应制古诗三十韵季秋中澣日淳熙隆四禩朝囬揽辔闲中使俄传㫖少顷日转申宣诏陪燕喜预令埽玉堂深夜备栖止悚惧跽承命鸣驺亟穿市綘阙耸皇居非烟常靡靡入自东华门熊罴森爪士诏许乘肩舆安徐无跛倚复古距选德相望几数里脩廊接云汉岧嶤璨珠蘂中途敞金扉恍若蓬壸里羣山拥苍璧四顾环弱水山既日夕佳水亦湛无滓冰帘映绮疏琼殿中央峙澄碧耀宸奎龙神争守视蹈舞上丹墀天威不违咫奉觞祈万夀时蒙一启齿余波丏䑕腹酒行不知几徘徊下瑶席缓歩烦玊趾从逰至清激钖坐谈名理泉声韵琴瑟一洗筝笛耳皇云万机暇观书每来此论道及帝王直欲齐其轨尧舜禹汤文前身无乃是臣言匪献䛕道实由心起既然明是心要在力行尔登桥釂余罍余兴未容巳金莲引双烛再拜离阶戺玉音宠谕臣此㑹宜有纪归途感恩荣占冩忘骫骳青櫺子羽幰新从帝所回余欢未尽玳筵开醉抛青子香泥上留与仙家取次栽恭和御制翠寒堂诗禁籞葱葱拥瑞云雄楼杰阁环金碧花光草色媚芳辰鳯辇舂容惟所适中有虚堂玉作楹冰雪玲珑周四壁不知跬歩是瑶台何湏八骏殷勤觅青松万古拱檐牙生香不减芝兰室更欲相看饱歳寒疎梅瘦竹为三益吾皇土木未尝兴为询此景从何得神运元从德夀来天成岂假人工役进明堂庆成诗六閲淳熈禩秋髙日仲辛大君敷涣号重屋荐明禋玊辂兴清庙龙旂旦紫宸云隂连夜解霁色一朝新周礼樽罍备虞韶乐舞陈合宫天地并侑席祖宗均峻墄登三献脩楹秩百神肃祗申睿意肸蠁降髙旻宣室宜膺福慈闱亟拱宸篸花驰万骑归胙见双亲釐事超隆古年龄肈亿春蓼萧覃有截成命播无垠惠馂朌羣后恩波逮老臣祝尧非健笔徒学华封人江倅出家乐沈沈春酌话绸缪花月行船看拍浮手束柔荑调雁柱袖翻纹锦出香毬未攀青子犹如豆欲脍赪鳞始上钩蓬岛古来无觅处我曹今此得真游游雨花台试扶鸠䇿上烟霞尚想当年天雨花潮熟野航归别浦雪干宿鹭点晴沙髙连西竺三千界俯眺南阳十万家更欲云开穷逺目郁葱起处认中华王淮淮字季海金华人绍兴十五年进士累官翰林学士孝宗朝拜右丞相兼枢密事薨赠少师谥文定题福祐王庙关中失鹿人争逐一去鸿门不可寻千古英雄死遗恨封侯庙食亦何心莫济济字子齐呉兴人绍兴十五年进士甲戍中宏词科官祕书次韵梁尉秦碑秦㑹稽石刻唐人如张守节司马贞皆尝援以证史记绍兴初舅氏姚令威删定登山弔古见碑石犹存后二十余年分教是邦以语签判王龟龄勉邑尉梁君求之则石巳缺字不可见矣以诗记其事龟龄既赓之以济首发其端书以示济按㑹稽秦颂德碑凡二百九十六字视秦世泰山之罘诸刻独此碑字为最多唐李嗣真云斯小篆之精古今妙绝秦望诸山及皇帝玉玺犹千钧强弩万石洪钟岂徒后学之宗匠亦是传国之遗寳周越法书苑独载封禅碑数十字而巳至欧阳公赵德父集録天下金石遗文殆尽亦不复有秦望山碑姚令威纪鹅鼻山顶石屋所插一碑今古屋故在碑盖无有梁次张所模片纸指为秦碑乃在何山其去鹅鼻尤为隔绝尽记夲末以俟后之君子六王失国四海归秦皇东刻南巡碑法因史籀有增减名与苍颉争飞驰自言功德可歌颂黔首箇箇愚无知海神何故独拒命风涛塞路蟠蛟螭羣臣谄佞仙药逺死生治乱分両岐山灵不可守碑记片段应作龟牀支陵谷虽存世代异耳目双被诞者欺只余纸夲落人世千古遗臭东南崖我闻秦望最髙峻城域所见非昔时何山距县四十里符合传记壮且竒衆峰乃是子孙行古木几换蛟龙枝指东作西未足怪父老流传从小儿政如涂山玊帛㑹漫不可考歳乆之梁君吏隐年甚少郁郁寸角初解麋裹粮挈榼访古迹气味萧散如分司忽闻片石在绝顶小篆无乃斯翁为手披荆棘诃虎兕拄杖直叩山头皮糢煳岂复有字画此物及见秦乱离当时威势振天下不言惨毒民嗟咨乘舆所至为刀锯方岳何暇安礼仪关中屡弃百二险歴数浪指亿万期君臣乃尔自贤圣鲠论不复相瑕疵陈迹安知百世后樵夫牧子笑脱颐兴亡俄顷三叹息抚掌重閲太史辞假使玉筯余笔画文过其实世所嗤早知金石不可恃相君应悔燔书诗郑耕老耕老莆田人绍兴十五年进士国子监簿分教四明句开懐溪一曲养拙屋三间汤思退思退字进之青田人绍兴十五年中宏词科歴相両朝官至特进观文殿大学士左仆射封岐国公隆兴初责居永州卒咏石僧云作袈裟石作身巖前独立几经春有人若问西来意默默无言总是真句虞妃从梧野启母祔稽山林仰仰字少瞻候官人绍兴十五年进士终朝奉郎桃源洞深树冥冥一径风溪流应与十洲通仙家日月无人识只爱桃花三月红邹定定字应可奉新人绍兴十五年进士官奉议过杜工部祠畴昔哦诗忆耒阳兹因奉檄过祠堂一生忠义孤吟里千载凄凉古道旁自是风霜侵病骨非干牛酒涴诗肠明朝解缆秋江上问讯先生一瓣香汪大猷大猷字仲嘉思温之子绍兴十五年进士官至吏部侍郎兼权尚书庆元中进敷文阁学士与甥陈居仁楼钥并居翰苑人称舅甥三学士有适斋存槀和姜梅山投分虽深迹却疎君居东婺我西湖儿曹方喜承毛檄父执应容敎鲤趋慨念旧游多宿草仅余二老见霜须诗来唤起相思梦又向梅山得楷模杨偰偰字子寛崞县人居临安和王存中之子绍兴十五年进士仕至权工部侍郎绍兴己已游洞霄青山九锁隔凡缘福地潜通小有天古洞落花春寂寂空山乱石水涓涓金丹翠箬藏千岁芝草琅玕定几年惆怅何时谢尘事山中长作地行仙王刚中刚中字时亨乐平人绍兴十五年进士孝宗朝累官礼部尚书端明殿学士同知枢密院事卒赠光禄大夫谥恭简有东溪集弥牟鎭八阵图我稽八阵图规模载方册朅来鎭西川䕫门观垒石赋诗数百字字字究来歴进渉汉川西弥牟鎭之北平原列堆阜滩石同一式细思作者意孔明有深䇿高岸或爲谷滩石存遗迹沧海变桑田平原犹可觅故令两处存千载必一得再歌遂成篇当有智者识杨汝南汝南字彦侯龙溪人绍兴十五年进士初调贑州敎以荐知古田县夜宿龙头江流如箭路如梯夜泊龙头烟霭迷两角孤云天一握晓光不觉玊绳低黄彻彻字常明莆田人绍兴十五年进士官辰州有䂬溪诗话句但遣一枝居巧妇不殊大厦供嘉賔圆冠思得多于鲫刻木惟冝少似彪郑伯熊伯熊字景望永嘉人绍兴十五年进士累授太子侍读宗正少卿谥文肃有集枕上飘风不崇朝骤雨不终日清寒入絺绤御袷有余郁天时不能调人事那可必清灯耿孤窗万籁助飗飃忧愁从中来起坐髪屡栉丈夫属有念功名乃余物突兀万间屋此意何时毕长吟荅寒螀四壁转萧瑟周麟之麟之字茂振海陵人绍兴十五年进士中宏词科擢知制诰翰林学士终于知枢密院事有海陵集以珠子香建茶寄皖公山马先生筠谷珠玑北苑春寸诚千里託灵芬为投白鹿岩前客何日容分半席云董徳元徳元字体仁永丰人少魁乡举累试礼部不第就特奏名补文学初任宁逺簿复预漕司荐绍兴戊辰试礼部合格遂为第一秦桧援引至参知政事桧死以言章罢归庐陵登第报家人御笔封题墨未干君恩重许拜金銮故乡若问登科事便是当初老榜官尤袤袤字延之无钖人绍兴十八年进士累迁枢密院正兼左谕德孝宗朝进权礼部侍郎直学士院光宗朝除礼部尚书卒谥文简尝取孙绰遂初赋以自号光宗书扁赐之有遂初小稾梁溪集落梅清溪西畔小桥东落月纷纷水映红五夜客愁花片里一年春事角声中歌残玊树人何在舞破山香曲未终却忆孤山醉归路马蹄香雪衬东风刘屯田墓壮节亭西涧当年卜考槃便于神武挂衣冠后生无复知前辈故老犹能说长官三尺荒坟埋玉冷百年壮节倚天寒表章頼有羣贤力谁把生刍奠一餐玉簪花一名鹭鸶一种幽花迥出尘孤髙耻逐艳阳辰瑶枝巧揷青鸾扇玉蘂斜攲白鹭巾难与松筠争嵗晩也同葵藿趁时新西风昨夜惊庭绿满院清香恼杀人送呉待制守襄阳方持紫橐侍西清忽领雄藩向外行谁谓风流贵公子甘为辛苦一书生词源笔下三千牍武库胷中十万兵从此君王寛北顾山南东道得长城淮民謡东府买舟船西府买噐械问侬欲何为团结山水寨寨长过我庐意气甚雄麄青衫両承局暮夜连句唿句唿且未巳椎剥到鸡豕供应稍不如向前受笞箠驱东复驱西弃郄鉏与犂无钱买刀剑典尽浑家衣去年江南荒趁熟过江北江北不可往江南归未得父母生我时教我学耕桑不识官府严安能事戎行执枪不解刺执弓不能射团结我何为徒劳定无益流离重流离忍冻复忍饥谁谓天地寛一身无所依淮南丧乱后安集亦未乆死者积如麻生者能几口荒村日西斜破屋両三家抚摩力不给将奈此扰何庚子歳除前一日逰茅山犯寒出行迈值此歳云除刚风驾飇轮送我逰清都华阳第八天仙圣之所居洞房劣容人中寛如室庐横前大谿水于焉限尘区其右万石林错落空翠图茅菴着深秀细路缘﨑岖幽泉见客喜颇亦类逃虚山深日易曛捷径趋元符琳宫照金碧天籁鸣笙竽侧睨白云峰前瞻赤沙湖金坛耸百丈隂洞通七涂俯视人间世扰扰真虫蛆早以卑陋质沗分赤城符岂悟夙昔缘复造神霄墟平生梦寐处恍若登华胥归来拜绿章足力尚有余珍馆十六所安能徧遨娯穷探恨不尽太息仍踌躇逰张公洞舟次湖洑侍季父伯兄逰洞灵歩行五里夹道皆乔木参天鹤巢其上若欬涧水㶁㶁鸣声甚悲殆不类人间也入洞灵宫览前贤留题徘徊乆之由石径里许逹于洞深数十丈磴道险絶俯偻仅可下下寛广容数百人大石离立或下耸欲落若劒盾矛㦸相撑拄或甍连崛起而不断若虎豹蹲伏俯踞而挐攫中有小门持炬乃得入丹灶井臼在焉由石罅而上皆乱石怪形无穷其状旁行屈曲益深逺不可到其阳有悬崖滴乳水水流涧谷乍细乍大自成宫商横涧得小阁可憩朱藤纒络崖上丹花簌簌下坠芬芳袭人毛髪凛然欲少留而大风作遂归余逰名山多矣兹游最可纪因成五百字贻我同志以备他日观览焉吾闻荆溪南有地仙所宅十年劳梦想今日着脚歴扁舟下湖洑水涨投沙碛结缆小桥旁杖藜从此适平冈面陂陁叠嶂堆襞积行行両三里夹道乔木植其大㡬合抱其髙乃千尺风生万壑响日照四山赤时揺树林杪忽见屋宇嵴宫门何峥嵘古道颇脩直长廊景曀曀崩殿人寂寂寥落昔贤题摩挲壁间墨扪萝上层巅俯瞰得深窟危梯交枝撑鸟道穿诘屈投身乍寛闲跼歩仍偪窄攀援愁颠跻傲睨惊险僻悬崖朶颏颔乱石拱劒㦸白云何时横乳溢或自滴正中空洞了不见天隙冥行迷近逺伛偻犹擿埴巉巖岂人工隐轸入地胍忩幽或篝火俯跪仅容席仙坛尚故处丹灶俨遗迹山虫鸣咿嚘野䑕声啧唶传闻老父语以往真莫测中有白玉堂横绝巨石塞傍连洞庭野欲去不可极潜窥目先旋纵走膝无力邅逥歩仄径突兀出峭壁枞风髙枝樛藤蔓青隂羃芳草何芊绵丹花亦狼借踌躇古亭上頫仰幽涧碧丁当下流水磊磈欲落石虽云培塿高气与嵩华敌其南有空穴澹瀩殷幽黑隂风讶谷吐冷气森喷逼蛟龙乆伏藏金玉閟简册灵踪信茫昧幻怪纷惨戚将无神物守欲与世壤隔平生丘壑志早岁泉石癖岂不思三山所恨无六翮乐哉兹晨游逸兴潜有激仙翁在何许绿髪尚如昔髣髴笙箫声徘徊鸾鹤翼俗缘磨不尽尘境坐形役何当筑衡茅幽讨穷日夕风雨西北起天地忽改色仓皇促归斾造物岂戏剧良游易乖忤眞赏难再得寄语山中人重来傥相识重登斗野亭野色涵空濶平芜接𣺌弥江淮天设险星斗地分维乔木千年意沧波万古悲老僧犹好事见客索题诗题米元晖潇湘图万里江天杳霭一村烟树微茫只欠孤篷听雨恍如身在潇湘淡淡晓山横雾茫茫逺水平沙安得绿蓑青笠往来泛宅浮家句去年江南荒趁逐过江北江北不可往江南归未得胸中襞积千般事到得相逢一语无送客渐稀人渐逺归途应减両三程雍有容有容字德裕资州盘石县人绍兴十八年进士富乐山当时四海一皇叔至此巳堪悲失脚出语翻为乐国想是人止可偏方着大汉曾封隆准翁闻道山河锦绣中安能郁郁乆居此睥睨三秦日欲东陈天麟天麟字季陵宣城人绍兴十八年进士累官集贤殿修撰歴知饶州襄阳赣州镇江有撄宁居士集登上岭逰黄山朝阳滉漾水朦胧晓烟横抹天㣲风三十六峰不着色点缀淡墨排秋空小山连延大山倨林深无人但云树平生爱山真成癖我以意行夲无住黄山之路何敧危黄山之溪何涟漪登山度水亦劳止正要行役发吾诗仙家与世不相逺径入桃源亦良便向来父老亦尝行竹箨桃花大于扇石壁道中云山叠叠石齿齿山色溪声三十里霜余木叶半丹青道上松风杂宫徴舍车而徒度险艰迩来趼足愁跻攀官闲无禄与王事不妨拄杖对潺湲旌阳道中山邑无邮传农夫半甲兵石楼横断岸草径入荒城闻道甘泉驾将临细桞营风尘何日静留眼看昇平胜因寺山行诘曲到禅林台殿丹青歳月深薄晩春寒生几席逼人空翠扑衣襟客尘冉冉凌清思俗状纷纷费苦吟若得一丘容我老便携藜杖事幽寻风玉亭夜闻骚屑此君语晨起急登风玊亭一笑相逢珍重别不随人改旧时青吕城舟行晩晴杨桞隄长月一湾芙蓉花小蓼初斑孤帆白鸟无邉水残日断云何处山逺客自应归兴动新诗都在晩晴闲功名有底催人去只合渔樵作往还叶衡衡字梦钖婺州金华人绍兴十八年进士孝宗朝拜右丞相兼枢密使责授安德军节度使郴州安置复官与祠句水花分堑弱山木抱云稠更宿招提境还同惠逺逰石才孺才孺字伯元郑州管城人绍兴十八年进士青阳驿幸蜀奔波为禄儿闻铃夜雨有余悲青阳一夕难髙寝黼幄千官减盛仪莫汲汲字子及呉兴人济弟绍兴十八年进士为学官以言获罪南迁石龙石龙泛海作一颿点破碧落界八面展尽虗无天柁楼长啸海波阔今夕何夕吾其仙芮晔晔字国器一字仲䝉乌程人绍兴十八年进士歴官御史司业祭酒卒吕东莱再娶乃其女也从沈文伯乞娑罗树碑楚州淮隂娑罗树霜露荣悴今何如能令草木死不朽当时为有北海书荒碑雨侵涩苔藓尚想墨夲传东呉题莺花亭人言多技亦多穷随意文章要底工淮海秦郎天下士一生懐抱百忧中罗浮寳积寺木落天寒山气沈年华客意共萧森偶于佳处发深省其实宦逰非夲心红日坐移钟阁影白云闲度石楼隂还家莫话神仙事老不寛人雪满簪芮煇煇字国瑞国器弟同登绍兴十八年进士仕至尚书更戴溪亭为兴尽亭仍赋诗溪山之兴无时尽兴尽名亭意可知出岫孤云含细雨投林宿鸟爱深枝风流已是十年事公案今成七字诗短棹悠然随所适人生出处要如斯宋诗纪事巻四十七宋诗纪事卷四十八钦定四库全书宋诗纪事巻四十八钱塘厉鹗撰朱子讳熹字元晦一字仲晦世为徽州婺源人父韦斋先生松宦逰建阳之考亭遂家焉绍兴十八年中王佐榜进士宁宗朝歴官寳文阁待制伪学禁起落职奉祠卒累赠寳谟阁直学士谥曰文理宗朝赠太师追封徽国公从祀孔子庙庭曾结草堂于建阳芦峰之云谷扁以晦菴亦号云谷老人既又创竹林精舍更号沧洲病叟最后因筮遇遯之同人更名遯翁有文集斋居感兴二十首余读陈子昂感寓诗爱其词㫖幽邃音节豪宕非当世词人所及如丹砂空青金膏水碧虽近乏世用而实物外难得自然之竒寳欲效其体作数十篇顾以思致平凡笔力萎弱竟不能就然亦恨其不精于理而自託于仙佛之间以为髙也斋居无事偶书所见得二十篇虽不能探㣲索眇追迹前言然皆切于日用之实故言亦近而易知既以自警且以贻诸同志云崑崙大无外旁薄下深广隂阳无停机寒暑自来徃皇牺古神圣妙契一俯仰不待窥马图人文已宣朗浑然一理贯昭晰非象罔珍重无极翁为我重指掌人心妙不测出入乘气机凝冰亦焦火渊沦复天飞至人秉元化动静体无违珠藏泽自媚玉韫山含晖神光烛九垓悬思彻万㣲尘编将寥落叹息将安归静观灵台妙万化此从出云胡自芜秽反受衆形役厚味纷朶颐妍姿坐倾国崩奔不自悟驰骛靡终毕君看穆天子万里穷辙迹不有祈招诗徐方御宸极泾舟胶楚泽周纲巳陵夷况复王风降故宫黍离离至圣作春秋哀伤实在兹祥麟一以踣反袂空涟洏漂沦又百年僭侯荷爵珪王章乆巳丧何复嗟叹为马公述孔业託始有余悲拳拳信忠厚无乃迷先㡬东京失其御刑臣弄天纲西园植姦秽五族沈忠良青青千里草乘时起陆梁当涂转凶悖炎精遂无光桓桓左将军仗钺西南疆伏龙一奋跃鳯雏亦飞翔祀汉配彼天出师惊四方天意竟莫回王图不偏昌晋史自帝魏后贤盍更张世无鲁连子千载徒悲伤晋阳启唐祚王明绍巢封垂统已如此继体宜昏风麀聚渎天伦牝晨司祸凶干纲一以坠天枢遂崇崇滛毒秽宸极虐焰燔苍穹向非狄张徒谁办取日功云何欧阳子秉笔迷至公唐经乱周纪凡例孰此容侃侃范太史受説伊川翁春秋二三䇿万古开羣䝉放勋始钦明南面亦恭已大哉精一传万世立人纪猗欤叹日跻穆穆歌敬止戒獒光武烈待旦起周礼恭惟千载心秋月照寒水鲁叟何常师删述存圣轨颜生躬四勿曾子日三省中庸首谨独衣锦思尚絅伟哉邹孟氏雄辨极驰骋操存一言要为尔挈裘领丹青着明法今古埀焕炳何事千载余无人践斯境飘飖学仙侣遗世在云山盗启元命秘窃当生死关金鼎蟠龙虎三年养神丹刀圭一入口白日生羽翰我欲往从之脱屣谅非难但恐逆天道偷生讵能安西方论缘业卑卑喻羣愚流传世代乆梯接凌空虚顾盼指心性名言超有无捷径一以开靡然世争趋号空不践实踬彼榛棘涂谁哉继三圣为我焚其书赠上封诸老夜宿上封寺翛然尘虑清月明残雪里泉熘隔松声楮衲今如许绨袍那复情炉红虚室煖聊得话生平醉下祝融峰我来万里驾长风绝壑层云许盪胷浊酒三杯豪气发朗吟飞下祝融峰路出上背仰见上封寺遂登绝顶联句我寻西园路径上上封寺竹舆不留行及此秋容霁磴危霜叶滑林空山果坠崇兰供清芳深壑递幽吹不知山益髙但觉冷侵袂路囬屹隂崖突兀耸苍翠故应祝融尊羣峰拱而峙金碧虽在眼勇往讵容憇絶顶极遐观脚力聊一试昔逰冰雪中未尽登临意兹来天宇肃举目净纤翳逺迩无遁形髙低同一视永惟元化功清浊分万类运行有机缄浩荡见根柢此理复何穷临风但三喟自上封登祝融峰绝顶联句衡岳千仞起祝融一峰髙羣出畏突兀奔走如曹逃我来雪月中歴览快所遭扪天滑青壁俯壑崩银涛所恨无十犗一掣了六鳌遄归青莲宫坐对白玉毫重阁一徙倚霜风利如刀平生山水心真作货食饕明朝更清彻再往岂惮劳中宵抚世故剧如千猬毛嬉游亦何益歳月今滔滔起望东北云茫然首空搔寄刘珙胡宪一绝先生去上芸香阁阁老新峩獬豸冠留取幽人卧空谷一川风雨要人看九日登天湖分归字韵去歳潇湘重九时满城寒雨客思归故山此日还佳节黄菊清樽更晩晖短髪无多休落㡌长风不断且吹衣相看下视人寰小祇合从今老翠㣲次陆子静韵德义风流夙所钦别离三载更关心偶扶藜杖过寒谷又枉篮舆度逺岑旧学商量加邃密新知培养转深沉只愁説到无言处不信人间有古今枕屏秋景山寒夕飇急木落洞庭波几叠云屏好一生秋梦多逺逰篇举坐且停杯聼我歌逺逰逺逰何所至咫尺视九州九州何茫茫环海以为疆上有孤鳯翔下有神驹骧孰能不惮逺为我逰其方为子奉尊酒击铗歌慨慷送子临大路寒日为无光悲风来逺壑执手空徊徨问子何所之行矣戒关梁世路百险艰出门始忧伤东征忧旸谷西逰畏羊肠南辕犯疠毒北驾风裂裳愿子驰坚车躐险摧其刚峩峩既不支琐琐谁能当朝登南极道暮宿临太行睥睨即万里超忽凌八荒无为蹩躠者终日守空堂虞帝庙乐歌皇胡为兮山之幽翳长薄兮俯清流渺冀州兮何有眷兹土兮淹留皇之仁兮如在子我民兮不穷以爱沛皇泽兮横流畅威灵兮无外洁尊兮肥俎九歌兮韶舞嗟莫报兮皇之祜皇欲下兮俨相羊烈风雷兮暮雨挽沈菊山爱菊平生不爱钱此君原是菊花仙正当地下修文日恰值人间落㡌天生与唐诗同一脉死随陶令葬千年如今忍向西郊哭东野无儿更可怜月波台潺湲流水注囬塘中作平台受晩凉四面不通车马迹一樽聊饮芰荷香韩公无复吟花岛楚客何妨赋葯房少待湏㬰更清彻月华零露洗匡牀德兴县叶元恺家题葱汤麦饭両相宜葱煖丹田麦疗饥莫道儒家风味薄隔邻犹有未炊时张祁祁字晋彦乌江人邵弟号总得居士以子安国魁多士秦桧罗织下狱桧死获免官至淮南漕运判官荅人觅茶内家新赐密云龙只到调元六七公赖有家山供小草犹堪诗老荐春风渡湘江春过潇湘渡真观八景图云藏岳麓寺江入洞庭湖晴日花争发豊年酒易沽长沙十万户游女似京都题灵仙观楼殿起山巅无尘地自偏松廊暗云雾粉壁艳神仙名姓藏丹府衣冠访洞天㓜舆丘壑质定合老松泉田如鳌如鳌号痴叟贑州人绍兴中左宣教郎知道州题司马端衡米元晖诗意巻万顷长江水接天中有峰峦耸苍緑青霄影蘸白蟾蜍浩浩澄波晃寒玉少陵诗名冠古今一生苦吟吟不足端衡写作无声诗留与拙堂伴幽独沈少南储福宫玉真公主像割尽齐封奉鲁元更开沁水占名园何如帝子空山外落日骑驴芳草原胡叔豹储福宫弃形如遗但飬神阿兄烂醉棃园春人百撼之耳不闻何物女子乃独醒径来空山卧白云不见渔阳胡马尘欧阳鈇鈇字伯威号寓菴庐陵人少与周益公同场屋连战不利笃意于诗有脞辞集绝句恋树残红溼不飞杨花雪落水生衣年来百念成灰冷无语送春春自归桑麻得雨更青葱芍药留春结晩红怪得鸟声如许好此身还在乱山中为怜红杏亚枝斜看到斜阳送乱鸦又是一春穷不死天教留眼看莺花蓬忩卧聼疎疎雨却是芭蕉夜半声烟浪蔽天天倚盖畧容一点白鸥明示二子先君以官贫我乃遗以安但愿両儿健扶持一翁孱何湏待门生悠然柴桑闲游愚堂闻説名园尚脩竹花压頽垣笋穿屋雨痕半掩壁间题饥鼠跳梁狐昼啼前人已为后人笑后人更使谁人悼呜唿全盛㡬时柰衰何古来兴废何其多禾山秋兴生计嗟乌有谁人问子虚西风五更雨南雁数行书衰朽儿童笑飘流岁月余秋深新病起吾志在吾庐夜起集万感胡为淹此留诗成䕫子国人在仲宣楼络纬声中泪芭蕉雨里愁遥知屡门倚应念有方游句细雨双飞鹭寒蓑独钓船谁知花过半才与酒相寻故人惊㑹面新恨説从头天上张公子人间陆士龙梦回千里外灯转一窗深月白元猨哭更残络纬悲语离遽如许话旧复何时风色似传花信到夕阳微放栁梢明巷南巷北人招饮一雨一晴花耐看有客过门湖海士隔篱唿酒咄嗟闲梦回金马玉堂上文在冰瓯雪椀中青山如故情非故芳草唤愁诗遣愁扰扰征人相顾语萧萧落木不胜秋千里归来人事改十年犹幸此身存晁公休公休公武之兄夏日过庄严寺僧索诗为留绝句拉舍弟同赋十里溪桥梵宇新那知陌上涨红尘老僧苦要题名姓不道林泉皆故人病起支离倚瘦笻幅巾芒屩竹隂中闻蝉未有惊人句且受禅牀一榻风晁公武公武字子止鉅野人沖之之子秦桧辟为四川总领财赋司干办公事干道中以敷文阁直学士为临安府少尹有郡斋读书志昭德文集夏日过庄严寺僧索诗为留绝句笑脱尘衫扑輭红杖藜徙倚水光中最怜林叶深深处遮尽斜阳不碍风出门散策烟栖树归路扶舆月蜕云十里江村入图画野桥沙路杳难分逰焦山江势东倾剧建瓴中流巖壑隐禅扃逰僧谁渡降龙钵过客争摸瘗鹤铭脩竹捎云凌北固桃花吹浪涨南溟上人劝赋斯山境乞与㣲吟勒翠屏登金山东游寻胜即登临浮玉知名冠古今万壑波涛喧海口千年巖岫据江心雨篷烟棹征帆逺晓磬昏钟佛屋深诗客分留风景在凭君一为发长吟晁公遡公遡字子西公武之弟有嵩山集秋江秋江水清不胜緑还与汉江颜色同望中白鸟忽飞去落日丹枫相映红咏瓶中梅折得寒香日暮归铜瓶添水养横枝书忩一夜月初满郄似小溪清浅时感事征衣消尽洛阳尘泣向东风拭泪痕不及青春归有信一年一到乐游园有感不见罘罳阙于今已十春素衣不忍弃为有洛阳尘合江舟中作云气昏江树春流没钓矶如何连夜涨似欲送人归乱石水声急片帆风力㣲舟师且停橹白鹭正双飞呉説説字傅朋钱唐人广陵王逢原之外孙官至郎中酬次李辰甫所寄三首近知尽室入烟霞儿女甘贫惯食鲑方外何人差可友歳䦨底处定为家江城潮盛漫秋卤驿道风髙卷霁沙子拾堕樵归未得能无借地种桃花桐花竹实几时生桑野秋枯茧未成肎信饥寒能累道唯余寂寞许寻盟年颜巳媿神仙事江海难忘故旧情何日徃来同井径清谈清坐到天明扁舟东下初乘兴明月南飞竟失羣田父语言时近道世人嘲笑尚论文九山歛气横寒野一坞朝阳聚暖云胜处借人教暂看后来何必问灵氛题仙都山佳处从来説鼎湖兹游直欲到清都参天玉笋千寻许堕地金莲十丈无江观便思眠一柱海山今喜识方壶直湏买取鹅溪绢要画沧洲水墨图呉环环髙宗呉后姪以待制帅襄阳歴少师致仕赠永安郡王句饱看七寳山头月惯聼三茅观里钟曾慥慥字端伯晋江人孝寛曾孙丞相懐之从兄官尚书郎直寳文阁奉祠闲居银峰集百家类説凡六百二十余种自号至游居士白帝城白帝城头路逶迤一径遥髙堂临崃尾暴水没山腰隔㟁渔施网横江鐡贯桥神妃翻覆手愿赐雨连宵题苏养直词翰轴后元祐文章绝代无为主盟者眉山苏旧闻宗匠为诗匠今见东湖説后湖寂寞香山老居士浩荡烟波古钓徒澜翻翰墨惊人眼一段清冰在玉壶郭章章字仲逹崑山人少入太学以守城恩拜官被知已荐居帅幕乆之官至通直郎归省赋别同舍菽水年来属未涯羞骑款段出京华涨尘回旋风头紧绮照支离日脚斜掠过短莎惊脱兔踏翻红叶閙归鸦不堪囬首孤云外望断淮山始是家也知随俗调归䇿郄忆当年重出关岂是长居戸限上可能无意马蹄间中原百甓知谁运今日分隂敢自闲傥有寸功禆社稷归来恰好试衣斑方丰之丰之字德亨莆田人监丰国镇及与吕紫薇交游陆放翁序其诗歴﨑道中漠漠春隂接海低蒙蒙晩雨傍山飞半攲古埭无人过时有村童䕶鸭归章渊渊字伯渊惇之后用䕃入仕不就卜居长兴之若溪有藁简赘笔子夜呉歌齐梁以来江南乐府词多采方言用之稳帖不觉为俗语呉中下里之曲有云消梨应郎心上冷甘蔗应郎心上甜又云罗帬十二褶小妻也是妾皆有类乐府词余因为子夜呉歌二章云消梨得能冷甘蔗复能甜总应郎心上为侬素比缣桃根复桃叶罗帬十二褶阿郎欢自浓小妻也是妾妙庭观桃花流水小桥斜古观临溪翠竹遮闻道双成有遗迹欲求金鼎看丹砂曾协协南丰人肈孙以词赋魁胄监终于知永州有云庄集芭蕉炎蒸谁解唤清凉扇影揺揺上竹忩准拟小轩添睡美梦成风雨夜翻江康执权执权官待制奉祠寓居永嘉戏为妓山氏作昔日缇萦亦如许尽道生男不如女河阳满县皆春风忍使梨花偏带雨曾季貍季貍字裘父号艇斋南丰人文定公弟宰之孙大理司直畮之子再举进士不第师事韩子苍吕居仁又与朱晦翁张南轩书问往复郡守张孝祥枢密刘珙荐皆不起有艇斋杂着秦女行靖康间有女子为金人所掠自称秦学士女在道中题诗云眼前虽有还乡路马上曾无放我情读之者悽然余少时常欲纪其事因循数十年不克为之壬辰歳九月因读蔡琰胡笳十八拍慨然有感于心乃为之追赋其事号秦女行云妾家家世居淮海郎罢声名传海内自从贬死古藤州门戸凋零三十载可怜生长深闺里耳濡目染知文字亦尝强学谢女诗未敢女中称博士年长以来逢世乱黄头鲜卑来入汉妾身亦复堕兵间往事不堪囬首看飘然一身向边垂被驱不异犬与鸡奔驰万里向沙漠天长地乆无还期北风萧萧易水寒雪花席地经燕山千杯浊酒安能醉一曲琵琶不忍弹吞声饮恨从谁诉偶然信口题诗句眼前有路可还乡马上无人容我去诗成吟罢只茫然岂意汉地能流传当时情绪亦可想至今闻者犹悲酸忆昔中郎有女子亦陷虏中垂一纪暮年不料逢阿瞒厚币赎之归故里惜哉此女不得如终竟老死留穹庐空教诗语传悽恻不减胡笳十八拍金沙寺古寺同真率君家更秩筵酒杯无算饮橘树不论钱胜日携佳客曾来是去年莫嫌频至此直为主人贤宿正觉寺古寺荒凉甚秋风更飒然殿焚犹有础僧老不知年但可扶藜至无因假榻眠钟鱼乆寂寞谁施一囊钱疎山道中村深谷鸟近人鸣暮霭収时雨又晴极目春山随处好笋舆穿尽緑隂行江南九月未飞霜木叶萧萧巳半黄行徧疎山山下路满山惟有桂花香云谷山旧闻伯子记巳得灵谷名隐然望此州竒胜称山灵悬崖泻瀑布如髙屋建瓴乔松数十丈下有千嵗苓仄足行鸟道势欲抟青冥仙事虽渺茫幽讨未忘情髙秋八月后择胜来经行黄冠三両人淡然亦忘形烟霞到几席爽气来戸庭瘦筇闲指点老瓦同注倾慙非换鹅手不敢临黄庭或可联石鼎未必让弥明重阳无十日黄菊渐向荣佳哉此天气一笑未易营但愿脚力健年年此寻盟韩元吉元吉字无咎号南涧许昌人维四世孙寓居信州隆兴闲官吏部尚书有南涧甲乙稾玩鞭亭黄须鲜卑勇无策自驰巴马来窥贼贼奴但怪日绕营起看飞尘已无迹寳鞭不惜弃道旁坐令老妪知兴亡百年社禝有天意姦锋逆燄徒鸱张孤城遗迹森在目平湖无复春草緑郄对青山忆谢公父老犹嫌人姓木邉兵巳重朝士轻中原有路何由行柙中虎兕不可制江左夷吾浪得名雨中闻伯恭至湖上莫嫌鞭马踏春泥茶鼎诗囊偶共携山色雨深看亦好湖光烟接望还迷连天花絮飞将尽夹道蒲荷长欲齐官事得闲湏洗眼蓬壶只在帝城西送陆务观福建提仓觥船相对百分空京口追随似梦中落纸云烟君似旧盈巾霜雪我成翁春来茗叶还争白腊尽梅梢尽放红领畧溪山湏妙语小迂旌节上凌风题北齐校书图齐文宣天保七年诏樊逊校定羣书供皇太子逊与诸羣秀髙干和马敬德许散愁韩同寳傅懐德顾道之季道子鲍长暄景孙及梁王主簿王九元水曹参军周子深等十一人借邢子才魏収诸家本共刋定祕府纰缪于是五经诸史殆无遗阙此图之所以作也黄太史所谓士大夫十二员今范明州谓逸其半者皆是矣至唐巳隔周隋二代不知何自得其形容髣髴邪髙氏起索虏以兵力奋然敦尚儒风立石经兴黉序定尚书于凉风堂质经义于春宫意当时文士歆艳之故相传于图画哉流及后裔文林之馆既兴御览之书既作无愁之声已播于天下不捄其亡故余感而赋齐髙校讐谁作图一时䌷书亦名儒网罗巻轴三千余俗传非真类迂愚雌黄是正定不无虚文末学徒区区岂识治道通唐虞文林髙馆希石渠后来御览嗟何书修文偃武事益诬转头邺城已丘墟峨冠广袖长眉须丹青写此犹不渝髙鬟侍女曵红裾両骓帕鞍立奚奴罢琴渉笔倾酒壶兰台供拟信乐欤不知画手安用摹无乃逞巧聊自娯千年视之一欷歔君不见文皇学士十八人谋猷事业皆功臣瀛州旧图应更真请君寻观为拂尘隆兴甲申歳闰月游焦山荒村日晴雪犹积繋缆焦公山下石江翻断崖石破碎瘗鹤千年有遗迹瘦藤百级跻上方浮玊南北江中央樯竿如林出烟浦酒船逺与帆低昻老鸱盘风舞江面杀气淮南望中见神龙只合水底眠为洗干坤起雷电观音巖前竹十寻大士不死知此心醉归更唤殷七七賸种好花开鹤林云洞挥䇿度绝壑撑空见楼台丹崖几千仞中有佛寺开老僧如逺公譍门走蒿莱下马问所适褰衣指崔嵬飞䦨倚石磴旷荡无纤埃坐乆意颇惬爽气生樽罍仙棺是何人蜕骨藏莓苔举酒一酌之慨然兴我懐丹砂固未就白鹤何时来不若生前乐长啸衔此杯髙元之元之字端叔武烈王琼之七世孙南渡家明州五上礼部不第人号万竹先生有茶甘甲乙稾题雪窦飞雪亭危亭上拂烟雾光苍崖深到蛟螭穴天河飞来破山翠寒入疎林风自发翻珠错玊无时歇巖前散作千秋雪寒声萧萧凛毛髪白云朶朶翔空灭飞流溅沫入毫端天与一诗为题绝大小晦山大晦出小晦过尽山峰翠寒云抱幽谷枯卉老壖濑沿流路偪侧当道屋破碎郄立重囬首瀑布泻云背句洒忩蚕食叶入竹蟹行沙曾逮逮字仲躬几季子仕终敷文阁待制有习菴集清樾轩开轩在独园绕屋得清樾不知何年树殆为今日设忩扉落林影时复乱风月喧声了不闻幽弄极可悦玊溪僧所庐无似许明洁颇疑三昧手断取从三浙禅房花木深此语信佳绝何以落其成炉烹荐茗雪王鈇鈇字承可秦桧舅氏王夲观复之子桧荐于朝除枢属仕至贰卿墨梅前身姑射冰相似今代潘妃玊不如坐对真成在江国淡烟㣲雨暗扶疎绝句津头短短长长柳陌上朱朱白白花一段风烟三百里杜鹃愁绝客思家李牧牧字子牧次韵曾端伯晚过青山怪底尘劳破青山在眼中竹桥低跨水林磬小鸣风半岭暮云碧一村霜叶红禅枝栖衆鸟囬首意无穷刁麟游麟游南徐人失其名以字传赋竹马小儿骑竹作骅骝犹是东西意未休我已童心无一在十年浑付水东流张尧臣尧臣陈留人入南渡寄洞霄道士王竹菴一笑相逢巳隔秋人间多事苦相留乱云有路通仙境清梦何因访昔游白日无情伤老大青山此地可藏修与君宿有诛茅约为卜来贤一室幽何昞昞号唯斋赠竹菴王先生巾盂肎复聼斋钟隐处何妨作退翁一榻但留诗轴伴万缘都付酒杯空松颠舞月归巢鹤竹下敲门採药童风定云眠人不到倚䦨凝目看飞鸿朱谦之朱买臣庙贫贱难堪俗眼低区区何事便云泥㑹稽乞得无他念秖为归来诧故妻姚述尧述尧钱唐人有萧台公余词句蔟蔟鱼盐喧古市声声弦诵徧儒家顾发发字休文崑山人待潮顾浦宿耕者张钦舍海近云气昏禹迹开茫茫晴林列障逻什伍屯千冈顷遭七年旱骤见九秋黄腰鎌喜复悲泥水新圃场县侯初下教官赋无丰荒错挥制锦刀戏作编氓创身上催租瘢短褐愁盖藏课为五邑最荐飞十剡章逡巡掌邦计跬歩封侯王江淮十万师待饲正颉吭禾麦今已登妇子戒勿尝行俟天雨粟饱食均四方宋诗纪事巻四十八宋诗纪事卷四十九钦定四库全书宋诗纪事巻四十九钱塘厉鹗撰林季仲季仲字懿成永嘉人南渡时太常少卿守婺州送㑹稽虞仲琳男儿何苦弊羣书学到根源物物无曾子当年多一唯颜渊终日只如愚水流万折心无竞月落千山影自孤执手沙头休话别与君元不隔江湖题赤松山黄初平祠路转溪回草木香有人荷笠山之阳定知我是金华守笑道牧民如牧羊羽仗霓旌去不还空余匊水落人间至今山下无苦旱便是田家九转丹刘无降游秀峯寺晓乗轻舸出江城晚上篮舆却倦行尽日松风响巖谷小窗听作乱泉声闻人武子武子绍兴间人张纲有闻人武子改官制墨梅陇首人归信息稀愁看冰楮破寒枝瑶姬驻立縁何事直到霜飞月堕时王镐镐字从周永嘉人仕至忠州守移竹后雨洗红窣窣乌蓲雨落紫飕飕皁角风挂起北窗聊问讯新移来竹定惺松句发爽带风梳齿疎和月潄未知真是岳秖见半为云避喧那厌雨宜睡不思茶云学催诗黒风仍作诵清冻雪寒梅双蜡屐澄江明月一竿丝催租例扰潘邠老付麦谁怜石曼卿山色两间供歩障松阴半亩当邮亭籍通上界神仙府身见甘泉侍从臣叶采采字仲圭号平巖书事双双瓦雀行书案㸃㸃杨花入砚池闲坐小窗读周易不知春去已多时陈光道光道字不矜南城人梦中赠神女蔡筝娘长恐凡材不合仙喜逢神女熟因縁云中隠隠开金锁路入麻姑小有天海石榴花暎绮窗碧芙蓉朶亚银塘青鸾不舞苍虬卧满院春风白日长老耼西逝即浮屠莫怪窗闲贝叶书长哂杨妃仙格劣却教鹦鹉诵真如玉女倚天多喜笑素娥如月与精神假饶不许长年住犹胜人闲不遇人刘士季次韵何漕司小红翠亭少陵遗蹟瀼西东端的髙斋在此中今日花枝弄烟雨前时蔬甲卧霜风根株移取他山翠跗萼输来别圃红收拾阳春无尽藏夔人端説两诗翁刘王孟题吕先生画像短褐长绦大布巾云霞嚥𠻳九天春可怜世上屠沽子唤作寻常卖墨人曾揆揆字舜卿南丰人题资福院平緑轩终日勤劳雁鹜行偶然来访賛公房扶疎草木四围合萦绕溪流一带长倚槛岂能成杰句把杯多是説名方问师乞取安心法宴坐蒲团对佛香林歆呉中寒食寒食家家蹋晓晴好风吹我出重城几湾野水迎人白数㸃家山刮眼明已有鸰原聮乗乐何须鹢尾并桡行山前父老应相笑为我频来学送迎朱明之崑山慧聚寺离常熟至崑山泊慧聚寺而诗情尤壮复为二章附于五题盖山鸡自爱其尾亦欲以多为贵也古寺有逺名欲游先梦生飞猨礀底啸灵乌云闲鸣影宻楼台衆香繁草树荣何年照佛火灿灿长光明石林髙月生藓阁疎磬鸣宿鸟梦难就定僧魂更清香风动花影巖瀑飞玉声遥夜坐来短但余天外情胡循沧浪亭窜逐本无罪羇穷向此忘野烟含怅望落日满沧浪乱草荒来緑幽兰死亦香楚些招不得秋水似潇湘毛幵幵字平仲三衢人友之子仕至宛陵东阳二州倅有樵隐集泊钓台洲渚寒云薄暮天萧萧灯火落帆边严陵滩下孤舟逺一夜归心听雨眠蔡隽题汀州苍玉洞向来曾醉唿猨洞乱石崩云拥坐隅谁料七闽烟瘴底半巖风物似西湖郑子覃题苕溪道观壁纷纷红雨入苍苔宻荫新成莺友来拟逐幽人梦蓬岛一声裂竹故惊回周仲卿月泉石罅玉为髓月梭金作棱苍苔谁凿破白雪自坚凝穿岂太山霤清于万壑冰此中无六月门外气如蒸王崈崈字徳升新淦人困踬场屋入玉笥山依道士潘与龄独居白云斋十余年卒䃜山道中溅石韵寒泉依稀言语处回头觉无人又上前溪去山樵山樵竹里居畧彴才堪度落日淡平畴牛羊㸃寒暮许志仁志仁字信叔寄衣曲貂裘虽云温非妾手中迹唯此万里衣一鍼三叹息叹息恐人闻缝时常避人开缄勿嫌涴中有双泪痕江南十月雁初飞边地才秋塞草衰衣成妾手君宁见寒到君边妾自知寄书问征夫好在何当还西风吹妾梦夜度鲁阳闗和姚令威春晚即事卧看游丝媚逺天起寻幽径却茫然句成落絮飞花里心在残霞夕照边无复双鱼传尺素空余寳瑟思华年年来情味人应笑白首伤春祗醉眠俞似似官广州钤辖题英州金山寺壁转食胶胶扰扰间林泉髙歩未容攀兴来尚有平生履管领东南到处山王度度字武臣豫章新呉人句云生坐来石风掩读残书危红赊晚景涨緑上平沙鸦分供余食鸽乱着残棊樵斧和云斫渔蓑带雪披王菉漪梅不受尘埃半㸃侵竹篱茅舍自甘心秖因误识林和靖惹得诗人説到今李朴朴字徳卲广陵人端砚巖石凝清粹端然絶世珍声清轻楚玉色润胜燕珉李似权记梦碧玉山头碧玉泉琮琤声里数流年不知曾与何人到笑想丹题似昔縁石壁苍苔露未干小池射日石团团弄泉潄玉归何暮风卷横云细细看俞畴畴字叔惠南渡初人跋山谷书范滂传帖貂珰羣雏擅天网手驱名流入钩党屯云蔽日日光无金神器春冰上汝南节士居危邦志刬萧艾扶兰芳致君生不逮尧舜死合夷齐俱首阳千年兴壊真暮旦殷鉴讵应如许逺安知后人哀后人又起诸贤落南叹宜州老子笔有神蝉蜕颜扬端逼真少模龙爪已名世晚用鸡毛亦絶人平生孟博吾尚友时事骎骎建宁旧胸蟠万巻老蛮乡独感斯文聊运肘老子书名横九州一纸千金不当醻此书岂但翰墨设心事悢悢闗百忧人言老子味禅悦疾恶视滂宁尔切须知许国本精忠不幸为滂甘伏节九原莫作令人悲遗墨败素皆吾师从君乞取宜州字要对崇宁党籍碑柴中守跋山谷书范滂传帖小春昼日如春晚饮罢披图清兴逺夜光照屋四座惊金薤银钩真墨本当年太史谪宜州肠断梅花栖戍楼拾遗不逢东道主翰林长作夜郎囚蛮烟瘴雨森鈇钺更值韩卢搜兎窟老色上面欢去心惟有忠肝悬日月郡丞嗜好殊世人投笺乞字传儿孙平生孟博是知已笔下冩出精神骞兴亡万古同一辙党论到头不堪説刋章下郡汉道微清流入河唐祚絶先朝白昼狐亦鸣正气消尽邪气生殿门断碑仆未起中原戎马来纵横生蛟入手不敢玩往事凄凉重三叹兰亭瘗鹤徒尔为好刻此书禆庙算宗道传道传南渡初人伏波巖铜柱威声凛百蛮肻贪捆载溷溪山无人为起文渊问端的珠还薏苡还马益益福州通判奉和蔡公寒食游二山作属吏参陪宴二山金杯满沃酒肠寛公私不禁三朝火风雨都无一日寒花引游蜂香四座人穿萧寺景千般清明休假欢心洽饱徳咸知有上官蒲瀛次韵袁升之游海云寺鸿庆院山茶之什山茶两本上连空叠叶栖枝占佛宫雀尾有金输绀碧鹤头无火譲殷红优于崃茗称唿异劣与梅花气候同谁识诸天雨花外道人宴坐雪霜中游呪土寺西台偶到城西寺人言呪土坟夕阳台半出秋草径斜分地下无红粉天边有碧云徘徊追往事风急叶纷纷许尹尹字觉民绍兴中处州守和呉谨思题仙都山黄帝得仙从此去鼎湖传説几经年龙髯堕地成青草直到如今不上天呉谨微谨微绍兴中缙云人游仙都山薄宦驱人畏简书金柔暑浊倦征途归来有意寻真境路入仙都不惮迂山下霏㣲雨洒尘门前嘹唳鹤迎人遂成一觉仙都夣更访遗踪得隐真杨咸亨江郊亭新成赋二十三韵蜀江千里东南倾峡门横锁千丈鲸呉帆蜀檝过如织府主四海皆弟兄城西门前二十里客去当送来当迎藤梢橘刺密无路短亭四壁荒榛荆春风淡沲酌客处我陪后乗同郊行碧油红斾驻沙尾连宵急雨鼓不鸣元戎玉皇香案吏俛仰茅屋无乃轻擘山鞭石相原隰钉头瓦缝粟缕盈伟哉幻出此竒观丹楹画栋光峥嵘山长波迥目力短空蒙宜雨髙宜晴危岚滴翠染窗戸空江倒影翻檐甍天长地久设相待更为佳处题佳名梁闲横陈大手笔龙蛇飞动神鬼惊髙斋百篇子美唱岘首千载羊公情试唿小队访新馆壮游始与胜槩并披云唤月星斗动放舟闻鹤天水明练光渺渺风力壮叠鼓西上帆东征舳舻冠盖两叹息讙謡昼乱通樵声元戎故是活国手山河指顾风尘清凄凉三峡小游戏朴斲丹黝安足程明堂梁栋要杞梓天闗一柱须公擎纷纷故吏万里外燕雀行庆大厦成赋诗抵掌者谁子夜郎野老杨咸亨沈东东字元叙崑山人游沧浪亭草蔓花枝与世新登临空复想清尘只今唯有亭前水曾识春风载酒人沈长卿长卿字文伯湖州人为常州倅忤秦桧贬化州句翠蛾环坐忆洲钱柴援援尝为小吏自言周室之裔颇能诗寄逺别时指我堂前栁栁色青时望子时今日栁绵吹欲尽尚凭书去説相思客舍只影寄空馆萧然饥鹤姿秋风北窗来问我归何时张頔清淮楼观鱼惠子台芜没梦蜨庄生冢木秋唯有清淮供四望年年依旧背城流邵稽仲龙州峭壁阴森古木稠乱山深处指龙州猨啼鸦噪溪云暮不是愁人亦自愁许表项王庙千载兴亡莫浪愁汉家功业亦荒邱空余原上虞姬草舞尽春风未肎休史干题鹅鼻山龙泉五盏张帆去鹅鼻三杯衣锦归寄与长泉后来者年年盛事莫相违宋诗纪事巻四十九宋诗纪事卷五十钦定四库全书宋诗纪事巻五十钱塘厉鹗撰陆永仲永仲字维之一名凝之字子才余杭人隠大涤洞天之石室因以石室称之有石室集洞霄宫天柱峯前古洞霄我生来此避尘嚣半牀明月琴三弄四座青山酒一瓢当戸老松如对立隔花啼鸟似相招断金一去无消息唯有寒梅共寂寥絶笔岳南之馆白云端鳯笛龙箫彻广寒一鹤晓飞沖碧落羣仙笑倚玉阑干骆适正西园席上记事花随春尽觅无痕尚续余欢侑素尊一曲未终人已去西园灯火欲黄昏刘博文博文字元素宣城人栁眼青眼初垂已可知精神浑在艳阳时只因嫁得东君后两泪相看是别离刘棐棐字仲忱咸阳父老壶浆迓义旗秦亡谁复为秦悲不曾被虐曾䝉徳十二金人各泪垂玉殿珠楼二世中楚人一炬逐烟空却縁火是秦人火只与焚书一样红刘敬观沧浪亭石感而有作苏君在朝人不知苏君既没人悲之流风遗书见称道髙文大句争提撕壁间草𨽻亦不置剥苔椎土无弃遗乃知死不与人共利害而后不为时所疑沧浪亭空卉木老古石苍苍颜色好无胫犹疑千里来致身忽在都门道帝都王侯好事多相看自悔取不早君不见呉兴长史春襕衫闭门抱恨长枯藁薛扬祖扬祖字元祖鄞人歴知漳州召为大理丞与张枢密话旧作羸躯苦善病日与药裹亲借彼参苓功扶此忧患身思君若饥渴相怜同病人余身本蒲栁宁竢秋风晨君诚松栢姿何患不长春容面一若丹鬓髪一若银来日安可期往事曷足陈不能罄君罍奚以浣我尘吹笙将鼓瑟惭余非嘉賔薛居实居实字去华鄞人朋龟子歴官淮东安抚使直祕阁有集皇太后挽歌夹日光先业寒星聚夜台慈名千古重哀诏九天来地底鸡人少云中鹤使催宫门芳草徧从此不须开老妓自称汴京宫人泣而赠之薄妆自叙老深宫一曲悲歌听不终黑发尚霑梁苑雪素衣还带上林风残春栁叶萧条緑破国桃花冷落红收拾琵琶蹙眉黛教人同在泪痕中仲昻昻字明举绍兴中广汉人题西门外筰桥下观音院雨砌风亭长緑苔壁间题字半尘埃城南萧寺无人迹几度曾因送客来何钖汝钖汝绍兴闲人玉虹泉百尺云巖佛阁前晚钟疎叶思悠然岸边酌酒和清露石上题诗染翠烟半岭泉鸣通古涧数峯秋尽隔寒川西风似欲吹人起去逐骑鲸汗漫仙刘望之望之蜀人自号观堂新都驿逺平轩霜晴木落送归鞍袖手㣲吟此慰颜賸欲凭栏招白鸟更烦翦树出青山晚悲薄禄非三釜赖许清诗见一斑看到逺平才得恨我宁僵卧尺椽闲沱江尚胜三年谪终慙万里驯极知行路涩可忍在家贫嵗晚沱江緑云深锦树新相思肎如月夜夜只随人发成都落拓平生载酒行如今憔悴鬓丝生无金得买青楼笑空负闲愁出锦城绍兴中作一纸盟书换战尘万方唿舞却霑巾崇陵访沈空遗恨郢国怜懐尚有人收拾金缯烦庙算安排钟鼎颂宗臣小儒何敢知机事终望君王赦奉春白麟合江探梅艇子飘揺唤不回半溪清影漾疎梅有人隔岸频招手和月和霜翦取来任续续绍兴闲人还珠洞呈桂林帅吕叔恭山林自空閴游人事幽讨岫幌与云闗来蹟可堪扫艮离矗孤峯玉簮倚天杪桂水流漓碧洄伏皆萦绕豁谺巖穴深虬龙双夭矫坤倪露幽祕造化殚竒巧胜槩絶尘寰髣髴蓬莱岛悠悠世俗情是非苦胶扰水中蠏何罪徒劳卹心悄人厄困无妄砾石埋深窈风月几年恨山光惨萝茑星郎太岳孙长城隐南表戎旃整且暇髙情恣登眺郊垧拥小队一见颜色愀旧观俄顷复洞戸天重晓伤心日月过人世几番老山川不相似嵗月依然好吕巖标强名往事人能道孟公漫惊坐子夏冠非小桃符録余庆邲胜成濮兆冥数今乃验常幸定谁考哦诗记贞石则有若樽醥强彦文彦文溧阳丞句空有青山自龙虎可堪荒冢更衣冠逺山初见疑无路曲径徐行渐有村船中灯火十年话枕上江湖万里心李璜璜字徳劭江都人流寓四明有檗菴集以二猫送张子贤家家入雪白于霜更有攲鞍似闹装便请炉边义手坐从他䑕子自跳梁衔蝉毛色白胜酥搦絮堆绵亦不如老病毗邪须减口从今休叹食无鱼唐悊悊字端仲淮海张邦基之表舅赋汉建安时侯印闗中金印岂秦闗想见风流汉已还大飨似书谯县石兰亭宁数会稽山空余此日归囊橐曾是当年杂佩环万户况将取如斗此章何足系腰间题宗室赵大年横巻为张邦基作闻君新得小山川画手来从郜雍贤不学农夫焉用稼若为王子岂知田我真壠上躬耕客亲见人间小隐天始识何年京样熟菊篱宁似景龙边裴相如相如号豹隐余杭人游洞霄宫人间三十六洞天各有邃道通神仙兹山九锁路曲折中间五洞栖云烟东游大涤望天柱西登石室观飞泉穷幽讨胜足未倦明月忽堕青崖颠山中道士借一榻夜半猨鹤惊人眠明朝又复出山去白云回首空悽然龚明之明之字熙仲崑山人祖母李病且革明之祷于天乞减五龄以益李寿灼顶闻脑中有爆裂声不为动李病寻愈竟五年卒明之以特恩廷试授髙州文学年老敕监潭州衡岳致仕超授宣教郎着中呉纪闻芝华亭谁道休祥系上穹民心元自与天通政平讼理为真瑞何必金芝产梵宫苏籀籀字仲滋辙之孙迟之子官至监丞南渡居婺州有双溪集蘼芜叶叶秋声中霏霏蚤英䔩介特有如松繁华匪慙菊勃蔚袭轩墀薰霑满衣服情人擢纤指拾蘂动盈匊蘼芜见离骚苓藿入谱録游鼓山唿船起柁乗潮平掠窗飘箔疎雨倾潄石枕流东道主栉风沐雨吾曹行百寻悬瀑㵼绅佩两边乔木翔枅甍乞浆满瓯牛乳粥纵横下筯驼蹄羮跻摩顶踵歴磴术牵挽葛藟披荆榛荒浪搀差复奄霭巀薛赑屃仍棱层嘷烟啸雨猨鹤宅絶山航海樵渔能草衣穴处避世士木食涧饮安禅僧芝房云阁无尽藏月屏风幌长明灯笑看阛阓一蚁垤挥斥氛祲投蛮藤经行石窦解縢屩饮灌匏杓谈淄渑莫嗔踏碎苍苔色莫嫌汲浊阴井清膏肓泉石有裁鉴腾踔巖崿试股肱要识石鼓真面目立置枕几非绘缯风吹杨叶此山下欲问故老知谁譍市朝一梦争夺际山海萧散堪伏膺和巻中韩子苍梅花先开媚晴昊孤艳断魂时绕树沈烟度凌寒檀晕披参横明月观雪细影娥池结实冥冥雨君看雀啅枝苏简简字伯业籀弟有山堂集次韵张正民游智者寺养拙何所诣白昼门常闗剥啄有好懐遶郭横秋山佛刹在山麓清浄非人间曳杖得晤语幽寻为欢颜寺同乔木古僧与白云闲一鸟不复鸣流泉自潺湲山林作胜践世事羊肠艰呉璋璋沆子环溪夜坐江天闲晚已斜阳静倚柴门对草堂叶落转枝翻鹘影星飞横水带萤光㣲风得隽驱残暑新月出竒生嫩凉坐觉秋容转清爽一声渔笛在沧浪句惜别有情空执手赠行无绪不成章闲中坐作蜘蛛隐梦里逃成燕雀禅奕棊但以忘忧耳纵酒无如作病何胡仔仔字元任舜陟子仕为晋陵令卜居呉兴号苕溪渔隐着有丛话苕溪絶句三间水阁贾耘老一首佳词沈会宗无限当时好风月如今总属绩溪翁春寒小院春寒闭寂寥杏花枝上雨潇潇午窗归梦无人唤银叶龙涎香渐消对月用促句换韵格青坡瓈色莹长空烂银盘挂屋山东晚凉徐度一襟风天分风月相管领对之技痒谁能忍吟哦自恨诗才窘埽寛露坐发兴新浮蛆琰琰抛青春不妨举醆成三人题苕溪渔隐图余卜居苕溪上日以渔钓自适因自称曰苕溪渔隠临流有屋数椽亦以此命名僧了宗善墨戏落笔颇潇洒为余作苕溪渔隠图览景摅懐时有鄙句皆题之左方云溪边短短长长栁波上来来去去船鸥鸟近人浑不畏一双飞下镜中天秋云漠漠烟苍苍芦花初白莲叶黄钓船尽日来往处南村北村秔稲香巻起纶竿撇櫂归短篷斜掩宿渔矶日髙春睡无人唤撩乱杨花绕梦飞和人七夕乞巧筵开玉露秋一钩凉月挂西楼人间百巧方无奈寄语天孙好罢休左鄯题湘中邮亭壁叠叠山腰系冷云疎疎雨脚弄黄昏松声更带溪声急不是行人也断魂赖铸铸字成之号竹庄送郑居之窗前落叶正萧萧夜雨寒灯共寂寥君是居人余是客明朝相候合江桥龚相相字圣任处州遂昌人兵部侍郎原之孙知华亭县遂家呉中濡须坞南北安危限两闗迅流一去几时还凄凉千古干戈地春水方生鸥自闲邵博博字公济伯温子有西山集题智永上人潇湘夜雨图曾拟扁舟湘水西夜窗听雨数归期归来偶对髙人画却忆当年夜雨时题相如琴台长卿本豪杰礼外安可处手弹南风琴心谓东邻女杂身佣保中初不忌笑侮大者固已立下此皆可补三赋争日星一书起今古其余不自祕輙为人所取儿曹尔何知杯酒那可污故台已丘墟胜絶谁敢据我来访遗迹低回不忍去诗成欲呌君云车隔烟雾云安下巖偶成轻波飐鸭头小艇翔燕尾风沙三十程云水一千里雪尽晚寒轻日长春睡美汀芜翘碧茅岸树裹红蘂江浮清镜中山入翠屏里蜀鸟已惊心巴猨犹侧耳竹节数名滩桃花验新水谷莺歌尚慵樯燕舞何喜落日浪镕金残花风翦绮斯游兴最多了不知行止王汶汶字希道一字道原汝阴人回之子有诗集雪溪王铚序之寄韩涧泉在困多促促长懐特栖者崔嵬玉山岑其谁秣余马朝随涧云浮暮逐涧泉㵼光仪俨神交晤言冀心冩食鱼不知肥采菊不盈把愿垂白日影照我蔀屋下送应显夫之上饶细雨杏花斑飞飞燕子还人随烟櫂去门对钓矶闲晓月偏惊梦春云不离山定知多好句音问盍相闗张子文墨梅二絶笔端唤醒玉梅魂满袖春风不见痕未许巻帘新月上却教烟雨恼黄昏忆昨江湖倒载归暗香夹路雨霏㣲谁人貌得春风景逺看如烟近却非次韵秦会之题墨梅南枝春色弄㣲温记得清香扑酒尊今日相逢隔烟雾扬州残梦足销魂陆士规黄陵庙东风吹草緑离离路入黄陵古庙西帝子不知春又去乱山无主鹧鸪啼周必大必大字子充一字洪道庐陵人绍兴二十一年进士中宏词科权中书舍人孝宗朝歴右丞相拜少保进益国公宁宗朝以少傅致仕卒赠太师谥文忠有平园集赏心亭醵会晋人夸新亭暇日輙髙会中间伯仁辈未免楚囚对江山犹古昔人物已暧昧东郊今保釐翠华记行在佳丽压淮楚迢逓盛冠盖兹楼贯城雉于迈无小大令威虽不归灵光故无碍烟云互明灭川郭相映带当年乌衣游此日思胜槩从容值休沐登临多慷慨幽懐忽轩豁细故絶芥蔕已寻诗社盟更订饮朋戒嘉賔满坐上好诗来天外舟移白鹭逺目送飞鸟快方种渊明秫麄免监河贷一醉傥可期与君时倒载游茅山道中口占须徧游乃成章千峯溧阳来势若西南奔遥拱三茅峯不敢廹至尊三茅如轩悬次序俨弟昆正西辟夷途羣仙之所门至今下泊宫往往弭旗旛过池州作千古风流杜牧之诗材犹及杜筠儿向来稍喜唐风集今悟樊川是父师髙宗皇帝挽词社稷兴中否干戈静四溟生年同艺祖庆寿似慈宁人忆庚庚兆天倾九九龄向来懐夏禹今祔越山青太极干元父清都大帝宫宴酣忘御骏仙去任遗弓音遏尧仁逺旻号舜孝隆孤臣台阁旧泪血洒春风会同年杨谨仲周孟觉赏芍药尝樱桃次谨仲韵清晨自扫落花厅小瓮新篘竹叶青簮盍莫辞过陋巷胪传相与记彤廷阶翻红药曾重见敕赐朱樱亦屡经老去飘零无此梦诗来吟咏有余馨题九华化成峯攀萝度险㨗猱猨石角钩衣屦尽穿莫讶逺寻金地藏也曾徐歩玉阶前赠栖贤寺藏主可昇我比同年百不能只余霜鬓媿师兄殷勤觅句无言説共拨寒灰听水声元宵煮浮圆子前辈似未尝赋此坐间成四韵今夕知何夕团圆事事同汤官循旧味灶婢诧新功星灿乌云里珠浮浊水中嵗时编杂咏附此説家风访诚斋杨监全胜贺监家赐湖岂比赐书华回环自辟三三径顷刻能开七七花门外有田供伏腊望中无处不烟霞却慙下客非摩诘无画无诗只谩夸萧徳藻徳藻字东夫闽人绍兴二十一年进士尝令乌程后遂家焉所居屏山自号千巖老人有千巖择稾采莲曲清晓去采莲莲花带露鲜溪长须急桨不是趁前船相随不觉逺直到暮烟中恐嗔归得晚今日打头风古梅二首湘妃危立冻蛟嵴海月冷挂珊瑚枝丑怪惊人能妩媚断魂只有晓寒知百千年藓着枯树三两㸃春供老枝絶壁笛声那得到只愁斜日冻蜂知咏虞美人草鲁公死后一坏荒谁与竿头荐一觞妾愿得生坟土上日翻舞袖向君王吕公洞复此经过三十年唯应巖谷故依然城南老树朽为土檐外稚松青拂天枕上功名秖扰扰指端变化又𤣥𤣥刀圭乞与起衰病稽首秋空一劒仙次韵傅惟肖竹根蟋蟀太多事唤得秋来篱落闲又过暑天如许久未偿诗债若为颜肝肠与世苦相反巖壑嗔人不早还八月放船飞样去芦花丛外数青山登岳阳楼不作苍茫去真成浪荡游三年夜郎客一柁洞庭秋得句鹭飞处看山天尽头犹嫌未竒絶更上岳阳楼句干坤生长我贫病怨尤谁秋浩荡中遥指㸃一螺许是定王城稚子推窗窥过雁数峯乗隙入西窗秋阳直为田家计饶得渔村一抹红查籥籥字元章海陵人绍兴辛未进士干道中户部郎中总领四川财赋司题卧龙山山颠祠貌俨丹青千载懐人为一登隠隠故营连白帝茫茫恨水向西陵石根兰芷香无价云顶松杉翠作层人事天机古难料诗成试语定中僧万州湖滩寄王夔州满目暮山平逺一池云锦清酣忽有钟声林际直疑梦到江南郭知运知运字次张盐官人弱冠登绍兴二十一年进士秦桧强与为姻知运勿乐讫停昏焉仕至荆州守倦求禄仕自号息菴老人卜居双庙之西有猥稾题双庙唐祚中不振羣胡恣姦骄君徳弗克终治乱在一朝渠魁睥神器四海俱动揺向来为厉阶其迹已冰消中兴功孰甚张许冠百僚堂堂二公烈千古名不凋义胆极华岳忠肝齐斗杓平生慕节义卜居祠匪遥丹青就湮郁古屋风萧萧英灵如可问激懦讨惛妖林桷桷字子长一字景安长溪人绍兴二十一年进士秦熺之壻官右司郎中有横堂小集太白五松书院翰林最爱五松山尝説千年未拟还而我抗尘良自媿来游秖得片时闲方汝疆汝疆字南夫繁昌人绍兴二十一年进士江上晚行疎云薄日冷呉江江色芦花共渺茫四五㸃山烟霭淡两三枝桨水云长游鱼避网惊㣲浪幽鹭窥汀下夕阳兴罢归来更回首满身明月踏溪霜舟行平林漠漠暝烟齐竹树萧森望眼迷相唤几声何处雁断霞明处一行低陈居仁居仁字安行莆田人家明州绍兴二十一年进士孝宗朝累官中书舍人华文殿直学士提举太平兴国宫卒谥文懿西湖感旧苏公隄畔采莲船蘸碧楼台动管弦山色湖光宛如昔心情不似十年前史正志正志字志道江都人绍兴二十一年进士累除司农丞孝宗朝仕至右文殿修撰知靖江府归老姑苏号呉门老圃新亭龙盘虎踞阻江流割据由来起仲谋从此但夸佳丽地不知西北有神州忽枉王人六辔驰新亭有酒便同持坐中不作南冠叹江左夷吾是素期宋翔翔字子飞建阳人绍兴二十一年进士官湖南安抚参议有梅谷集绍兴乐府天意回皇母归戢烽燧敞宫闱朝阳赫奕明鞠衣惟皇之孝惟母之慈陈仙仗荐寿巵从之冢后与庶妃奏之九成与咸池㳫珍瑞骈福祺山陬水裔咸熙熙惟天之相与帝之宜千万年无穷期程大昌大昌字泰之休宁人绍兴二十一年进士孝宗朝官至权吏部尚书龙图阁直学士卒谥文简有集宿直后出玉堂留诗示周子充抖擞身章却冒尘褭蹏顾影也逡巡銮坡寓宿非其地莲烛操文自有真直由来同古语位髙兼复见今人迎潮有诺无轻爽季老当年不诿贫和刘侍郎九日登女郎台霜枝凋翠雁横秋莫倚危楼动旅愁菊有清香樽有酒茱萸不插也风流次韵陆务观海棠唤回残睡强矜持浅破朱脣倚笛吹千古妖妍磨不尽长随春色上花枝句戯作风枝斜再恼玉堂宿刘知过知过字与机天台人未冠领乡荐绍兴二十一年中特科监南岳庙与弟知变俱以文名尤工于诗参政贺允中题其诗曰江东天籁春日浓起香尘十里晴晚来烟雨忽斜横花开花落清明候山北山南杜宇声追念旧游浑似梦退思良计不如耕人中喜有弥天释时吐清文慰此情秦熺熺字伯阳本桧妻兄王㬇孽子桧乞养为后绍兴二十一年进士累官翰林学士知枢密院事进少师致仕送舅氏知湖州暂别甘泉豹尾中隼旟仍驻水晶宫文昌地禁论诗少燕寝凝香簿领空可但龚黄宜共理便应颜谢与同风饱闻回老榴皮事试问溪头鹤髪翁林之竒之竒字少颕福州候官人绍兴二十一年进士尉长汀召为校书郎以病除大宗正丞提举本路市舶再任本路参议官终朝奉郎有拙斋集新晴山月髙松漏疎月落影如画地徘徊爱其下夜久不能寐怯风池荷巻病雨山果坠谁伴余苦吟满林啼络纬江月图冥冥一月轮不知水与天独于颢气中仰见素璧圆超然狂道士起视清夜阑自拈白玉笛吹此江月寒想当万籁息逸响流空烟我从江海来形留意先还何当买渔篷追此水月仙早春偶题寒风淅沥鸣枯苇小鸭熏残犹未起更教细雨结轻寒坐听萧萧打窗纸石盆春蒲已抽翠雕斛栽花未生紫拥炉闭阁赋幽香未怕春冰生砚水黄巨澄巨澄余姚人绍兴二十一年进士官吏部侍郎登四明山会稽东南秀四明名更佳蜿蜒三百里惨淡青莲花伊昔天地初山川始萌芽六丁运神斧斲削如人家四牖遗古制玲珑吐云霞侧闻刘樊徒于此鍊丹砂耕烟种青櫺结实大如𤓰挥手谢衆士身登鳯凰车至今石窗底青天守龙蛇玉女四五人緑鬓垂鬖髿时来听潺湲意态静不譁我夜闯其旁月黑星如麻顾慙无灵气怅望空咨嗟宋诗纪事巻五十宋诗纪事卷五十一钦定四库全书宋诗纪事巻五十一钱塘厉鹗撰张孝祥孝祥字安国歴阳乌江人绍兴二十四年廷试第一孝宗朝累迁中书舍人直学士院领建康留守寻以荆南湖北路安抚使请祠进显谟阁直学士致仕卒有于湖集题定山寺蹇驴夜入定山寺古屋贮月松风清正闻挂塔一铃语不见撞钟千指迎题夏氏庄平湖漠漠雨霏霏压水人家燕子飞欲向湖东问春色杏花无数㸃春衣贺郊祀庆成汉统千龄接虞衡七政齐徳馨天自蠁容备古犹稽舆衞钩陈北衣冠观阙西雨先清道跸寒避礼神圭方士朝仙仗宫垣挟御隄庙芝楹叠璧帝乐字连奎虚次尤祗慄懐亲极惨悽珠旒依玉色兰炬映璇题两相初扶翼崇坛六降隮髙灵森欲堕诸福应如携燎夜坛三烛凌霜甲万犀宗燔申寳酌祕检䕶金泥奉引星辰烂旋归锦绣迷端门临五鳯歩辇驻双霓日照云裳委风含綵筤低和声翔四表嘉泽浸羣黎盛事真寥廓㣲生荷奖提侍祠叨执爵着籍缪通闺异宠何其报孤忠誓不暌裁诗独愁晚犹得并凫鹥椰子酒榼矮胡生南方託家碧山崖採择供贡篚扶持上天街媿此愿悫姿欲售久未谐道傍麴先生风味固自佳逢渠即倾盖输冩能开懐刮削出光采规绳去攲窊金玉岂足贵胶漆真吾侪客来有佳招二士往必偕婆娑止坐隅供馈烦金钗矮胡虽木强醇徳真无涯虚心实其腹居然外形骸微物幸见用弃置理则乖毛颖有封国陶匏荐禋柴大药起世痾炮燔及根荄愿子自洗濯勿受尘埃薶暇日肯相从醉经坐髙斋舟行大雨戏作呈张立之及同行诸公我船千斛初甚迟上滩下滩风薄之百夫撑挽才得过水浅舟大行无期同来賔客笑钝滞一叶自买如凫鹥瞥波急桨乱藻荇瞬息不见飇车驰忽然昨夜雷雨作墨云颓山风巻壑龙门春涨鱼鼈乱牛渚宵明鬼神恶篷翻䌫断泊不得客只一身无处着长年呌客强惊起一浪先掀半船水嚢衣漂尽到巾屦终夜奔茫沙石里我时酣寝殊不觉但怪飕飕风到耳起来唿酒自劳苦水满凉生差可喜向来笑者今却悲人生淹迷那能知明朝转舵我船快唤客同船莫嫌隘赠滕使君千骑东方白玉镳十眉环坐紫檀槽安南都䕶来鳌禁建武将军握豹韬瘴雨蛮烟惊鼓角朔云边雪满旌旄夕烽不到甘泉殿尺一徴还近赭袍赠甘法曹北岳仙人汗漫游斯文曾到海边州谁怜诗礼甘公子牢落青衫到白头可赋轩光明猎猎上乌巾不那西湖烂漫春借我绳牀对脩竹为君一洗輭红尘东坡系船着西日曵杖到东坡暗井蛙成部荒祠鸟作窠老仙骑鹤去稚子饭牛歌兴废何须问斯文自不磨玉渊亭灵源直上与天通借路来从五老峯试向阑干敲拄杖为君唤起玉渊龙万杉寺老榦参天一万株庐山佳处着浮图秖今买断山中景破费神龙百斛珠题蔡济所摹御府米帖生前官职但执㦸身后一字万金直当时雷电下收拾世间不复有遗逸整整十巻字尤溼光采激射海为立平生我亦有书癖对此戃怳心若失口呿汗下屡太息十日把玩不得食作牋天公拜稽首乞我此老生时一双手为君痛饮百斛酒墨池如江笔如帚一扫万字不停肘浯溪中兴颂绣绷儿啼思塞酥重牀燎香驱羣胡黄帬锦韈无寻处一夜惊眠揺帐柱朔方天子神为谋三郎归来长庆楼楼前拜舞作竒祟中兴之功不赎罪日光玉洁十丈碑蛟龙盘拏与天齐北望神京泪双落只今何人老文学元风洞山入乌蛮连越嶲天开斗野对珠宫应怜桂海长炎热乞与清凉万窍风张坚坚镇江人绍兴二十四年进士鹤庙松谁种飞仙百丈梯风摧雨折昔人非凭谁寄语杨员外留取孙枝待令威虞允文允文字彬甫隆州仁寿人绍兴二十四年进士累除中书舍人直学士院被命犒师立功采石干道中歴左丞相同中书门下平章事兼枢密使封雍国公以少保宣抚四川卒赠太傅谥忠肃有集过泸江亭映水林峦影颠倒济川舟檝势峥嵘东行万里欲乗兴更待一篙春水生钱良臣良臣字友魏华亭人绍兴二十四年进士孝宗朝拜参知政事罢知镇江顾野王读书堆伊昔边烽备不虞太平移作梵王居而今江表全无事借我三椽更读书梁安世安世字次张括苍人绍兴二十四年进士淳熙中桂林转运使有逺堂集石芥撷根山石贮瓶罂桂后缄题见者頳风味莫嫌无酝借杯柈也解作聪明愿言喷嚏传心事搔首踌蹰散宿酲最是徂徕明道地至今姦胆亦魂惊秦碑一纸并古诗呈王梅溪太守公生博物好竒古劝我搜求秦望碑我来稽阴且三载梦寐絶顶云俱驰事非近代问父老鼻祖已来犹不知或云其山多虎狼囦湫罅井蟠蛟螭魍魉木客忌人到阴霾贼雾迷羊歧樵夫悬磴惧失势一落万丈谁能支吾意此如钟乳穴民昔畏扰相诪欺曩时山东之罘石磅砰入海无津涯固知秦人游戏余非民之利宁一时暇日登临云门寺僧曰若耶溪上竒山曰何山势最峻丹鹤夜宿天孙枝南望天台西钱唐下视峯岫如羣儿李斯篆书真刻本昔人避乱此见之裹粮遂偕墨工往扳崖贯木如鹿麋举觞酹酒山之神千古呵䕶烦神司销铄仅存三尺许龟趺就凿山石为剜苔剔藓随手剥面节背角摧霜皮老龙脱甲蛇解蜕铺纸拭墨漫披离收藏入袖恍若失遐想往昔还嗟咨我闻太古功徳盛铺冩不尽干坤仪诗书纸上自不朽金石还有磨灭期秦皇不慕仁义业直谓尧舜犹瑕疵焚书欲盖前代美宁闻伏生传有颐后生不废丞相书歌颂虽在皆浮辞惜哉此纸无一画欲记存亡人应嗤他年好事继追访姑愿首尾观吾诗双溪春霖涨合两溪平雪浪中浮桑柘青南市唤船撑未到一番簔笠满津亭句蕃马歩衔青苜蓿羌儿卧唱白铜鞮何异异字同叔号月湖崇仁人绍兴二十四年进士累擢监察御史迁右正言宁宗朝歴刑部侍郎权工部尚书以寳谟阁学士致仕一犁春雨图负郭先畴二顷余饱看雨后着耕夫輭红尘里家山梦却就君家閲画图题李国博东园东园吟思玉蟾清园客开门古意生冰砚云灯深洞宇春花秋草旧宫城人藏密树寻声见鹭下寒池照影惊三十分司泉石主马蹄尘外得闻名章少机建小阁用陈伯强韵楼居草草假三间便觉星辰手可攀最喜坐中先得月不妨睡处也看山林疎啼鸟秋弹曲天濶飞鸿晓卷班对镜清吟无限好典衣旧债几时还句天近风转清地髙日难晚范端臣端臣字元卿兰溪人浚从子绍兴二十四年进士累官中书舍人右史有文集题小三洞石磴短策将我影照尽山前溪夤縁入风磴歴览穷攀跻不须翦梧桐自倚青冥梯范成大琉璃河烟林葱蒨带回塘桥眼惊人失睡乡健起褰帷揩病眼琉璃河上看鸳鸯灰洞塞北风沙涨帽檐路经灰洞十分添据鞍莫问尘多少马耳冥蒙不见光会同馆万里孤臣致命秋此身何止一沤浮提携汉节同生死休问羝羊解乳不挽王提刑彦光喻蜀三年戍还呉万里船云归双节后雪白短檠前百世春秋传一墟阳羡田浮生如此了何必更凌烟日者悲离索公乎又杳冥门人辨韩集子舍得韦经此去念筑室空来闻过庭路遥人不见千古泣松铭丁酉重九药市呈坐客莫向登临怨落晖自縁羇宦阻归期年来厌把三边酒此去休哦万里诗乌帽不辞敲短发黄花终是欠东篱若无合坐挥毫健谁嗣西风楚客悲致爽轩夕阳尘外涨郊墟六六峯头梦觉余竹色唤人来下马乱蝉深处有图书马大同大同字会叔严州人绍兴二十四年进士歴官戸部侍郎提刑少卿严陵马大同以职事循行过九疑谒舜祠下而祠宇圮甚顾瞻慨叹乃留钱百千属邑尉邹安道为之缮葺因赋小诗聊序一时之胜云淳熙癸卯冬至前一日帝徳于今祀万年如何遗像託疎椽凭谁为假丹青手付与梅仙十万钱甄龙友龙友字云卿永嘉人迁乐清绍兴二十四年进士官至国子监簿观洞庭风定澄空气浑然恍疑太极未分前秖因有浪知为水若遇无风即是天旧説君山张帝乐新闻老木识飞仙而今大洞黄庭客又看题诗纪嵗年徐梦莘梦莘字商老临江人绍兴二十四年进士绍熙中为荆湖北路安抚司参议官着三朝北盟会编除直祕阁江西乡人同仕广右者十有二淳熙重光赤奋若仲秋中澣讲乡会于湘南楼过弹子嵓吾侪生江南逺近且邻乡一官皆为贫餬口走四方遇合良独难动如参与商谁知自有时朋盍聚炎荒外台参计画幕府佐纪纲出宰得壮县司教涖郡庠曹掾胜三语簿领真仇香不止似人喜顿觉吾辈张合坐尊序齿避席敬行觞嵓洞纵登览杖屦倍徜徉棊矢以相娯啸歌情意长举酒起祝规爱我药石良古人尚植立君子道其常平生学忠孝余力从文章临节不可夺当官有何强穷乃见节义老当志弥刚鸿鹄在寥廓骐骥终腾骧愿言各勉旃富贵无相忘杨万里万里字廷秀吉水人绍兴二十四年进士光宗朝歴祕书监出为江东转运副使再召皆辞宁宗朝以寳谟阁学士致仕卒谥文节有诚斋集观太平寺画水长句太平古寺劫灰余夕阳惟照一塔孤得得来看还不乐竹茎荒处破殿虚偶逢老僧听僧话道是壁间留古画徐生絶笔今百年祖师相传妙天下壁如雪色一丈许徐生画水才盈堵横看侧看只么是分明是画不是水中有清济一线波横贯万里浊浪之黄河雷奔电巻尽渠勐独清元自不随他波痕尽处忽掀怒搅动一河秋水暮分明是水不是画老眼向来元自误佛庐化作金柁楼银山雪堆风打头是身飘然在中流夺得太一莲叶舟僧言此画难再觅官归江西却相忆并州剪刀剪不得鹅溪匹绢官莫惜貌取秋涛悬坐侧游丰湖三处西湖一色秋钱塘颍水更罗浮东坡元是西湖长不到罗浮便得休寄陆放翁君居东浙我江西镜里新添几缕丝花落六回疎信息月明千里两相思不应李杜翻鲸海更羡夔龙集鳯池道是樊川轻薄杀犹将万户比千诗题牧牛亭秦太师墓函闗只有一穰侯瀛馆宁无再帝丘天极八重心未死台星三㸃坼方休只看壁后新亭策恐作移中属国羞今日牛羊上丘垄不知丞相更瞋不明发南屏新晴在在野花香过雨迢迢沙路长两度立朝今结局一生行客老还乡犹嫌数骑传书札賸喜千峯入肺肠到得前头上船处莫将白发照沧浪过楚州淮阴侯庙鸿沟秖道万夫雄云梦何销武士功九死不分天下鼎一生还负室前钟古来犬毙愁无盖此后禽空悔作弓兵火荒余非旧庙三间破屋两株松惠廸廸字楙吉宜兴人绍兴二十四年进士官大理司直改国子博士婆饼焦梦破一声婆饼焦呉音未穏带春娇不禁风力遥飞去却引余音过别条句小屋牵萝补髙轩偃盖过王十朋十朋字龟龄乐清人绍兴二十七年进士第一孝宗朝累迁起居舍人侍御史改吏部侍郎厯四郡守以龙图阁学士致仕卒谥忠文有梅溪集会稽秦颂徳碑丞相李斯篆世传在秦望山莫知所在教授莫君好竒嗜古搜访尤力有言碑在何山者莫以语某何山见于图经在秦望东南疑其真秦望也某欣然欲往职有所拘以告会稽梁尉慨然而行登山果见之碑石仅存字磨灭已尽墨片纸而还作古风长韵具记始末因次其韵且记吾三人好事之癖亦以示后人也姬嬴遗蹟存者稀世传石鼓稽山碑石鼓揄扬得韩子文与二雅争驱驰秦碑夸大颂功徳埋没草莽无人知或言山顶石犹在上有虎豹龙蛇螭神藏鬼䕶荆棘蔽崖悬磴絶登无岐广文好竒探禹穴梅仙好事寻僧支我賛其行要亲覩勿受世俗流传欺望秦秦望两崭絶何山壁立东南涯丰碑屹植最髙处不知磨灭从何时剔苔扫墨了无有糢煳片纸亦足竒浓云霮䨴黯将雨古木槎枒蟠老枝归来走笔出险语诃叱政斯同小儿诗成得得写寄我辞严意伟法退之我闻秦人灭六国酷若犬磔临海麋先王法为秦所负负秦况有秦有司五经灰飞儒溅血尧舜周孔何能为上蔡猎师妙小篆奴视俗体徒肥皮东封泰山南入越大书深刻光陆离沙邱风腥人事变鬼饥族赤谁嗟咨汉兴万事一扫去惟有篆刻余刑仪磨厓欲作不朽计其如歴数不及期蚩尤五兵漆器人物美恶能相疵我虽过秦爱遗画南山入望频支颐不须峄阳访枣刻不用史迁观雄辞虚堂黙坐对此纸闭眼暗想君勿嗤要知秦碑没字本却类周雅无辞诗悼张安国舍人天上张公子少年观国光髙名一枝桂遗爱六州棠出世才成佛修文遽作郎长沙屈贾谊宣室竟凄凉悼亡燕寝焚香老病身细君相对坐如賔而今一榻维摩室唯与无言法喜亲偕老相期未及期回头人事已成非逢春尚拟风光转过眼忽惊花片飞东屯少陵别业古东屯一饭遗忠畎亩存我辈月叨官九斗须知粒粒是君恩初至泉州示七邑宰九重天子爱民深令尹宜懐恻隠心今日黄堂一杯酒使君端为庶民斟十日同知宗提舶游九日山延福寺十日同登九日山山中好处畧跻攀桑田改变松犹在车马往来僧自闲昨日风应吹紫帽今朝菊已带衰颜登临稍惬南来意好逐飞飞倦鸟还和韵题秦隠君系故居山中髙韵欲逃名不谓名随隠处成凿石一泓诗数首也曾攻破五言城夜听双瀑同刘方叔毛虞卿聨句夜听双瀑喧遥闻疑雨来涧壑生清风襟宇捐纎埃飞鸣撼半空暗想飘琼瑰前观阻步屧侧耳成徘徊萧然山馆间此兴何悠哉子晋不复见月白空箫台王孝子诗臣子大节孝与忠父母仇讐天下同贤哉会稽王孝子感慨有古烈士风松楸一夕盗破冢亲获䑕辈闻之公有司守法贷其命孝子衔恨无终穷谁谓书生胆如许貌若尫羸中甚武手斩㐫人提髑髅请死伸冤诣公府君不见齐襄内行世所羞春秋贤之縁复讐又不见子胥鞭尸报父怨太史为之作佳传君今枕戈志已伸更须移孝为忠臣他年当作傅介子誓斩楼兰雪国耻呉已正已正温州人句举头不忍看王十回面犹欣见李三何徳献徳献官饶州提㸃送王龟龄自饶州迁夔州饶人遮道挽留公易轿由间道而去断桥镫亦堪怜始信林间别有天微见兵机第一义朱轓暂席广文氊赵十朋十朋台之黄巖人绍兴间隠士絶句四枚豚犬教知书二顷良田尽有余鲁酒三杯棊一局客来浑不问亲疎姜大吕大吕字渭叟王梅溪之友懐王龟龄左原消息杳无闻令我愁懐似乱云多病废诗兼废酒青春孤我亦孤君要同学问文章乐无奈东西南北分况是一檐残雨后落花飞絮两纷纷刘镇镇字方叔绍兴间人登戊辰科与王梅溪十朋游有待评集梅溪为序今不传书王龟龄述恨诗后山北山南春雨足漠漠柔桑秀如沃侬家荆妇几时归西畴独自驱黄犊唐立夫以日者命状寄王龟龄试把流年子细看休将蠖屈比鹏抟渠家大有回天力不易区区作好官孙皜皜字子尚开封人绍兴间家于会稽与王十朋友善往浙西别王龟龄中原回首尚胡尘世事徒惊日月新羇旅不堪频作别壮懐虽在已甘贫南来求友传三益西去论心有几人别后梦魂何处是秖应来往慎江濵王秬秬字嘉叟安中孙寓居泉南绍兴间官至刑部侍郎题王龟龄詹事祠堂当时孤论偶相同终始知心每媿公才见安车延绮季遽嗟石室祀文翁百年公议分明在一饷纷华究竟空白发旧交衰甚矣尚能留面对髙风句栁色知春浅钟声觉寺深避虎连村静分鱼一市腥闻人符符嘉兴人绍兴二十七年进士余杭尉题清习阁清晓卷书坐开帘揖逺峯腻云留宿润膏雨沐春容世味生来薄诗愁晚更浓溪山看未足还听暮楼钟刘清之清之字子澄临江人绍兴二十七年进士累官知衡州洞霄宫髙山锁断红尘路石柱干霄藏洞府老蛟据窟不可窥千古流泉替渠舞真墟容我輙跻板心旷方知白日闲飞仙一去忽已逺坐对松梢云往还洞庭湖天孙嵗晚会湘灵倒㵼银河合洞庭上下天光唯一白中间山色不多青荆潭万里收尘滓宇宙连宵失晦明莫道人间少仙境诗思酒魄一时醒游洪阳洞朝来拔脚尘埃底共访人间小有天唤醒几年朱墨梦胸中邱壑故依然李南金南金字晋卿自号三谿冰雪翁乐平人绍兴二十七年进士光化军教授江头吟儿时盛气髙于山不信壮士有饥寒如今一杯零落酒风雨蚀尽征袍单侧立崑奴面铁色楚客不言未吹笛闗山有月无人声自是江头渚花发渚花春少未得妍凝立青山围水天杜鹃故态不识事尽情呌入青枫烟壮士未握边头槊旄头如月几时落如今世界不爱贤看取清风白云角呜唿一歌兮歌已怨壶中无酒可续嚥茶声砌虫唧唧万蝉催忽有千车捆载来听得松风并涧水急唿缥色緑瓷杯登第后画师以冠裳冩真戏题落魄江湖十二年布衫濶袖裹风烟如今各样新装束典却清狂卖却颠喻良能良能义乌人绍兴二十七年进士补广徳尉累迁工部郎官出知处州奉祠归卒有香山集秋晓野歩幽居迩郊原出戸目已了闲携一枝竹散步及秋晓寒烟引轻素澹澹萦木杪矫首瞩层穹转盼失飞鸟野潦浄荒陂惊飇泛枯篠世态徒营营此心殊了了佳处谁与论聊用付清醥三月二十四日再朝永祐陵扁舟投晓出重城春浪初肥緑满汀竹里几声泥滑滑河边十里草青青人家桃叶惊飞燕水面杨花入翠萍渐近昭陵佳气集五云松柏喜重经谢谔谔字昌国临江军新喻人绍兴二十七年进士孝宗朝累官监察御史光宗朝除御史中丞权工部尚书请祠归卒初居县南竹坡名其燕坐曰艮斋人称艮斋先生清常寺佛庐尘不到客枕梦频惊淅淅山风响纎纎隙月明烟云春渐暖钟磬晓逾清踪迹奔驰里飘浮媿此生鳌溪数板小桥横晚晴两行古木弄春荣不知多少夜来雨水到岸头浑欲平玉山观㣲明灯火夜堂幽听彻丝桐万虑休骨冷魂清眠不得竹风萧瑟满庭秋沈清臣清臣字正卿盐官人绍兴二十七年进士上书贬封州放还终祕阁修撰有晦巖集游道场山松篁十里緑成谿短短篮舆入翠㣲回首青山已陈迹陇头犹见白云飞京镗镗字仲逺豫章人绍兴二十七年进士宁宗朝拜左丞相卒赠太保谥庄定有松坡集曹操疑冢疑冢多留七十余谋身自谓永无虞不知三马同槽梦曾为儿孙逺虑无呉儆儆字益恭初名偁避秀邸讳改名绍兴二十七年第进士歴朝散郎广南西路安抚使主管台州崇道观卒谥文肃有竹洲集汪叔耕见访不数日别去恶语为赠兼简子用子美二友负衅得老穷埽轨事幽屏跫然罗雀门有客颀而整悲欢十年别尊酒清夜永妙句时惊人盈轴肎倾廪三日语未休霜寒梦归省临流分别袂波光照孤影重念吾故人雪屋青灯冷天晴风日佳何日过鼪径石鼎然豆萁冰葅煮汤饼寓郡城客舍热不可寐与程彦举坐语逹旦淡月㣲云对倚楼无声河汉自西流髙城忽起梅花弄散作晴空万里秋梁克家克家字叔子晋江人绍兴三十年进士第一累迁中书舍人孝宗朝拜右丞相封仪国公卒赠少师谥文靖知福州时尝修三山志赋九月梅花老菊枯残九月霜谁将先煖入东堂不因造物于人厚肯放南枝特地香九鼎燮调端有待百花羞涩敢言芳看来冰玉辉相应好取龙吟播乐章次陈休应烹茗廓然亭见送韵已行更为玉泉留好景烦公杰句收紫帽峯前双鹭下几多清兴满沧洲沈瀛瀛字子寿湖州人号竹斋绍兴三十年进士石人检㸃行程嵗嵗同石人头畔且从容向来奉口溪边月此夜干元寺里钟王质质字景文号雪山郓州人寓居兴国军绍兴三十年进士孝宗朝为枢密院编修官出判荆南府奉祠山居有雪山集绍陶集何处难忘酒何处难忘酒英雄太屈蟠时违聊置畚运至即登坛梁甫吟声苦干将寳气寒此时无一盏拍碎玉阑干东流道中山髙树多日出迟食时雾露且雰霏马蹏已踏两邮舍人家渐开双竹扉冬青帀地野蜂乱荞麦满园山雀飞明朝大江载吾去万里天风吹客衣居句曲山辞林屋兮峨嵋岱宗罗浮兮缭之幅员既长兮无极杳烟壑兮云陂谷髙云深兮矧昭阳穹庐之翻覆万春千秋兮句曲东麓兮南冈桂椒萧艾兮同香湛汧溪兮永碧岌茵山兮长苍盖经经字徳常华亭人绍兴三十年进士官户部侍郎游大涤洞天暇日寻幽入洞霄攀萝扪石自忘劳地环九锁仙都閟山倚一峯天柱髙夜静仙人吹鳯笛月明帝子下云旄佩环寂寂中庭晓时有胎禽唳九臯王信信字诚之处州丽水人绍兴三十年进士孝宗朝歴官中书舍人给事中出知绍兴府有是斋集咏扬州后土祠琼花爱竒造物翦琼瑰为镇灵祠特地栽事纪扬州千古胜名传天下万花魁何人折却依然在是处移将不肯开谩説八仙模样似八仙那得有香来髙文虎文虎字炳如余姚人绍兴三十年进士宁宗朝歴中书舍人翰林学士集髙亭山亭十月晏温朝倚槛一声婆饼焦舌涩力㣲寒气早不成清亮却成娇入剡咏桂花溶溶漠漠秋光澹耿耿寥寥夜色清不是灵根涵爽气如何酝得此香成林外外字岂尘晋江人绍兴三十年进士官兴化令有孏窠类稾题西湖酒家壁药炉丹灶旧生涯白云深处是吾家江城恋酒不归去老却碧桃无限花向丰之丰之向后裔句人情甚似呉江冷世路真如蜀道难胡澄和叶枢相芍药鶗鴂一声春已归蜨蜂无计恋花时笔头挽得春光住却是先生芍药诗钟炤之炤之字彦昭乐平人句霖作商巖雨薰来舜殿风谢处厚纪事谁把杭州曲子讴荷花十里桂三秋那知卉木无情物牵动长江万里愁林宋伟宋伟字力叟号橘园题忠毅姚公庙赤心许国自平时见敌捐躯更不疑权忌臯庸皆遁走同时死难只青狮农父犂田出寳刀铜花浸血冷侵毛神锋凛凛冲星斗未许丰城劒气髙嵗嵗烝尝九月期西风笳鼓万人悲山边走马神旗闪遥望君侯复下来两日经行旧战场却来祠下谒堂堂偷生诸将今何在万古英灵独耿光娄干徳潺湲阁一𣲖冷冷遶槛清尘襟洗涤自凉生夜深好梦才惊破疑是半天风雨声邹杞杞庐山人游洞霄宫天柱古名山形势友列岳神人巢其巅咳唾半天落白昼见云旗清夜闻笙鹤花源或流虹仙禽犹擣药长歌不可见清风洒寥廓㓂元徳登岳阳楼城头云气压层楼城下江声送客舟天岳一峯青卓玉洞庭千顷逺涵秋繁华今古饶中土形势东南有此州我欲浮家凌浩渺不妨吟钓伴沙鸥刘度度绍兴中祕书省校书郎挽郭彦邹孝友追前辈雍容具典刑人荣老莱服天陨少㣲星玉润聮三杰金籝擅一经平生垫巾操不媿伯恭铭陈良祐良祐绍兴中枢密院编修官挽郭丈彦邹谁起相如疾空悲武子亡平生有髙志属意在诸郎梦断驹过隙风髙雁折行莫陪千乗送妙选媿东牀左玙玙字次琰黄巖人纬子绍兴中特科题马世功豁野堂欢言赴幽期作意理烟艇曵缆松篁阴未觉心地迥舍舟登爽垲㣲步水云浄扶舆登斯堂遐眺方一骋开轩纳野色秋思浩千顷心随片云逺目送孤鸿影坐久襟宇寛万事讵容省永愿陪清游栖身白鸥境冯楫楫字济川绍兴中知邛州龙门逺禅师法嗣自咏公事余闲喜坐禅少曾将脇到牀眠虽然现出宰官相长老之名四海传陆升之升之山阴人皇后阁春帖子内仗朝初退朝曦满翠屏砚池浑不冻端为冩兰亭王嵎嵎字季夷北海人绍淳间名士寓居呉兴陆务观与之厚善有北海集登更好堂同景思少卿表丈韵万里同行一痩笻拨云问水有先容更穷天姥投南路已过台山第几重自此又随双涧月何妨曾听五峯钟却从更好堂前望满眼诗材思不供宋诗纪事巻五十一宋诗纪事卷五十二钦定四库全书宋诗纪事巻五十二钱塘厉鹗撰吕及之及之字周辅成都人梅林分韵得爱字绍兴庚辰十二月既望缙云冯时行从诸朋旧凡十有五人携酒具出西梅林林木王建梅苑树老其大可庇一畆中闲风雨剥裂仆地上屈盘如龙孙枝丛生直上尤怪古者凡三四酒行以旧时爱酒陶彭泽今作梅花树下僧为韵分题赋诗客既占韵立者倚树行者环绕仰者承芗頫者拾英吟态不一皆可图画是行也余被命造朝行事薄遽重以大府衣冠谒报主人馈劳酬对犇驰形神为之俱敝诸公导以斯游江流如碧玉平野秀润竹坞桑畴连延弥望十十五五篱落鸡犬比闾相亲不愁不嗟余散䇿其间葢不知向之疲薾厌苦所在也昔人谋于野则获闲暇清旷有爽于精神思虑游不可废如此哉又况所与游皆西州名俊憙事者耶诗成次第不以长少以所得韵之后先聨成轴客有十五韵止十四吕义父别以诗字为韵又有首眩诗不成者缺树字一韵余过沈犀樊允南监镇税语允南补之诸公又属时行为之序十五人者成都杨仲约施子一吕周辅义父智父泽父宇文徳济吕黙夫杜少讷房仕成杨舜举绵竹李无变潼川于伯永正法寳印老缙云冯当可去城十里南郊外突兀老梅余十軰玉雪为骨冰为魂气象不与凡木对我来穷冬烟雨晦把酒从公对公酹人言此实升庙堂埋没荒村今㡬嵗清芬不为无人改捐弃何如本根在瑰章妙语今得公国色天香真有待归路从公巾倒戴俗物汚人非所爱我公行向日边归此段风流入图绘冯时行时行字当可巴县人绍兴中官奉礼郎以斥和议坐废隆兴初提㸃成都刑狱有缙云集重阳登翠围亭亭废十年竹柏蓊然殊蔽逺眼命寺僧芟除翦伐屏翳豁开林峦杳霭殆丹山之絶胜处也与同游分韵赋诗以老杜开林出逺山为韵得逺字林樾失洗沐丛灌老偃蹇坐令轩豁地雍穆成奥阃千年李峨眉孤调絶攀挽径欲刬君山笑㸔湘水逺我来此亭上造化閲舒巻何堪浩荡意郁郁仰若俛兰蕙生当门尚尔付锸畚大材廊庙具顾此何衮衮石角砺霜斧一斩三百本图事欲大快不复计小损天地英气归川原胜魂返镜开水灔灔龙转山蜿蜿卧虹踏归市融云䕶春垦晴光荡芳酌中筵舞蹲蹲黄花压客㡌胡牀秋风稳万象竞参揖相见一何晚通塞有时运明晦理相反干戈天地闭抚事切深悃痛浇磈磊胸不复效老阮和嘉州通判贾元升见赠山城乌鹊喜佳句来春风浣手三过读㪚我磈磊胸当年过秦论千载犹为雄今观妙好辞蹀躞追前踪文章信有种字字含徴宫少城初识面輭语开沖融秋月耿髙懐春冰莹清衷俱堕人事海烦促难舂容况乃燕雀卑未易参鸾鸿别来邛筰外一笑谁与同羡君对贤牧快饮如渴虹何当欵斋阁余沥借衰红所幸九河润宻迩千乘封臭味譬草木我軰情所钟梦随沫若水下与九顶通更愿洗老眼见君攀翔龙中秋饮张仁甫家探韵得玉字数日及中秋迎月试新醁清晖困屏翳顽隂费驱逐广座迷樽俎髙堂灿灯烛未用䘏一𤯝何妨纵百沃见人如见月张家唿小玉至日至日寒无頼今朝愁柰何两宫黄屋逺二老白头多圣主今尝胆皇天忍荐瘥干坤为囬首慷慨一悲歌自行在解维宿长安闸下回望天竺诸山依依在目微臣去国抚事感伤因成此诗归家岂不好去国意如何主圣忧思切时危习俗讹山髙更囘首天阔阻悲歌一寸丹诚地余生感愤多和子应游万州岑公洞泉细或疑雨巖深微见天暂来如可老长往不难仙石髓层层落松声树树传欲归重回首明月傍船舷梅林分韵得梅字霜朝马蹏无纤埃锦城城西江之隈金兰合沓俱朋来白沙鳞鳞江水洄梅花傍江髙崔嵬人言犹是王建栽豪华过眼浮云哉下马酌酒聊徘徊飞英送香来酒杯酒酣疾唿竹篱开走寻屋角如龙梅龙梅虽多此其魁睡龙屈盘肘承胲风皴雨皵封苍苔孙枝迸出谁肧胎天公抚摩春为回慎勿变化随风雷年年开花照尊罍我欲结茅买芋煨与梅周旋送衰頽张积冯先生访梅于成都西郊同游十五人分韵哦诗而积不与翊日先生分僧字属积作之春回九地阳潜升南枝破腊如酥凝疎篱度香竹稍短寒沙倒影溪流澄魁然老株忽骇目雪鳞矫矫双龙腾天公一叱困仆地掀髯弄爪髙曲肱长林望断千百株奋首直欲青云凌黎明太守和羮手十里往看车唿登西江破晓郊路净盍簪者谁金兰朋懽笑借草飞大白行厨载酒多于渑风花飘摇落杯面潄齿浇胷如嚼冰湘流之清岘山瘦千古邂逅一笑兴郄踏东风急回首侵夜霜月寒生棱入门未坐亟相诧曰今见之生未曽成都胜事多西蜀我欲问津云水僧先生功成早匄身未老重来倚醉藤于格格字伯永潼川人梅林分韵得彭字庭柯卧苍虬閲世如耼彭朔风破檀蘂零露滋玉英江空人响絶影落千丈清今代文章箓缙云主齐盟跃马觇春色觞客江上亭三嗅韵胜华霜霰饱曽经及时剥其实可用佐大烹幸因犹轩使钖贡充广庭王明傥予烛和羮登簋铏施晋卿晋卿字子一成都人绍兴进士梅林分韵得下字郊原宿雨余雪重云垂野春信初动摇欲往岂无驾使君早着鞭问路逢耕者深寻烟雨村共作诗酒社庭荒六老树气象自俨雅一笑唿酒来大盆注老瓦最后看枯株何意当大厦夭矫待风云有年天实假须知羮鼎调嘉实系用舍我欲寿使君罇罍更倾泻明朝得楚骚健甚无屈贾君今有赐环诏落九天下蜀江雪浪来棹趁船人把留滞以诸生斯文要陶冶惟应郢中歌倡絶和自寡更闻督熊儿夜赋烛余灺它年㸔无双声誉出江夏郄笑昌黎公阿买字能冩李流谦流谦字无变绵竹人梅林分韵得时字巾冠堕城府桔橰无停时胷脾贮黄埃非复林壑姿涎流方外胜秦人望轩羲万金买闲日驾言一舒眉冒踏衆俊塲更从百代师食鱼得河鲂熊蹯佐其滋叆叆烟雨村霜条出冰㽔乌鹊噪寒暝玉立山差差置尊扶疎下老榦虬蛟驰落叶不动尘初无犀骇鸡羞我木石资鬬公琼琚词深酌起自劝滕莒吾封圻公行对宣温云雾生攀跻能来玩墟落疋马郄盖麾胸蟠万螮蝀区寰眇毫丝以兹接羣动白羽坐指撝笑彼豢外者组绂为之鞿它年驷马还梅花当十围识此黄公垆下车挽客衣未觉邈山河一醉也大竒樊汉广汉广字允南沈犀监税沈黎使君与客饮王建梅林分韵作诗过沈犀以诗相示阙树字令汉广补之墙头冉冉新阳露忽作玲珑玉千树老蛟偃蹇独避人巻回飞雪江臯暮何处鸣禽来好音四月枝垂起黄雾摧折霜余初不惧笑看春光等闲度百年梦幻欲无言吹落吹开岂风故时来荐鼎真偶尔小住疎篱非不遇我知天地絶茫茫无为展转独多虑为花悽断郄回头尔亦微酸苦难茹杨大光大光字仲约成都人梅林分韵得陶字蟠根寄荒絶擢榦空橚槮乡来闻妙语翦拂到儿曹垂老犹叵堪开落几徒劳不谓勤杖屦惠然排蓬蒿尚能领诸生相就醉澄醪真頼旁辉暎併觉标韵髙酒䦨兴未已分韵看挥毫籍湜俱可人冥搜争过褒乃知天地间一等为贤豪横飞与陆沈亦各系所遭再烦起穷边国柄行当操尽期如此花晓夕幸甄陶得备和羮用寕不出伊咎百年几春风勿令心忉忉吕凝之凝之字默夫成都人梅林分韵得花字出郭岂惮逺满城无此花新枝开玉雪老树卧龙蛇临水互葱蒨傍篱忽横斜诗声写竒怪画本出槎枒老子晋彭泽诸公贾长沙不寻龙李盟来嗅露霜华杖屦穿茅舍壶觞倩酒家饥餐香馥郁醉借影参差月白雁成字江清鱼可义风流一时胜野意十倍加秪恐天上去迹陈锦江涯归来马蹄疾惊飞满林鸦吕商隠商隠字义父成都人梅林分韵得作字一树知独秀十里方出郭江流浩清冷露气凝凄薄胡为此行色疲马外踊跃元冥正擅令植物困摇落喜见南北枝粲然秀冰壑千林色辉映百畆香旁礴首破春风荒独傲清雪虐坐令芳信传芬菲到羣萼如一君子信茹连俱有託相期饮此意浩荡放杯酌更应䕶攀折嘉实须若若终收调鼎功傅巖真可作持问缙云老一尊笑相酢吕宜之宜之字泽父成都人梅林分韵得诗字寒梅如髙人冰雪凛风期霜威凌万木孤芳缀疎枝古来歳寒心肎与时节移家家浣溪南横斜映笆篱老树更崛竒矫矫蛟龙姿中有调鼎味㡬年江之湄征衫十年寒霜蹄快追随先生羊叔子到处英名垂对花有妙语豪气无百巵兴来属湛辈同出舂容诗题文州安静堂崃束秋空一线青万山深处长官㕔此堂虚旷无余物面面为开碧玉屏辛弃疾弃疾字㓜安号稼轩济南歴城人耿京聚兵山东节制忠义军马留掌书记绍兴三十二年令奉表南归髙宗召见授承务郎宁宗朝累官浙东安抚使加龙图阁待制进枢宻都承㫖卒徳祐初以谢枋得请赠少师谥忠敏武夷玉女峯玉女峯前一櫂歌烟鬟雾髻动清波游人去后枫林夜月满空山可奈何元日老病忘时节空斋晓尚眠児童唤翁起今日是新年送别湖南部曲青衫匹马万人唿幕府当年急急符媿我明珠成薏苡负君赤手缚于莬观书到老眼如镜论事惊人胆满躯万里云霄送君去不妨风雨破吾庐幔亭峯山上风吹仙鹤声山前人望翠云屏蓬莱枉觅瑶池路不道人间有幔亭尹穑穑字少稷兖州人侨居玉山绍兴三十二年与陆游同赐进士出身孝宗朝累官殿中侍御史右谏议大夫以言者劾罢庸医行南街医工门如市争传和扁生后世膏肓可为死可起瓦屑蓬根尽珍剂歳月转乆术转疎十医九死一活无北市医工色渐动大字书牌要惊衆偏收弃药与遗方仙草神丹亦无用实者为虚热为寒㡬因颠倒能全安君不见形神枵然卧一室医方争工药无必左手检方右顾金丙手虽殊皆劒㦸句景龙只是当时路不见金钱打着人异日是非忧史谬终身寒饿羡钱愚黄铢铢字子厚号谷城翁建安人少师事刘屏山与朱子为同门友有谷城集其母孙夫人道绚号沖虚居士能文有词铁笛亭一声苍壁裂再奏蛟龙悲事往迹犹在山空人不归梅花玉箫吹彻北楼寒野月峥嵘动万山一夜霜清不成梦起来春意满人间秋日晓日初浮万里晖西风摇荡送秋归冥鸿直上三千丈社燕春莺不敢飞送仲晦靡靡歳时晏乱山红叶稀端居已无悰况与亲故违驾言临广路惜此须臾期祖燕未云洽鸡鸣促再驰晨装俨然队天澹风凄凄迤逦征人行怅惘离言悲令徳本髙世诚思开圣㣲虎豹文采异㡬年丹诏垂眷兹皇华寄那得淹遐隮君王乆延伫去矣翔天墀顾我抱幽独已为清世遗冥鸿聿髙举蜩鷽何由追萦萦西郊道晻晻朝阳晖出处自殊迹操袪胡不怡明当逐云月依旧东冈陂杨杞杞字元卿庐陵人絶句三间茅屋独家村风雨萧萧可断魂旧日相如犹有壁如今无壁更无门郑裕裕绍兴间莆田人一经堂诗莆之甲姓实维大方紫囊锦帐阀閲膏粱有子盈之乃其最良心志乎道视之如忘慱究六艺并包五常东家尼父北窻羲皇日相讨论兼收并藏五经在笥一经名堂谦以自牧虽晦而光实浮于名虽抑而扬伊昔孟氏排墨与杨斯攵羽翼吾道栋梁岂特诗书独称其长诸儒之説于孟何伤吾子命名既择而详通而贯之辉涵汪茫剖破藩篱无门无旁黙契韶濩能宫能商正䝉析滞起废鍼肓以一知万名实孔彰人知同好絺句绘章𤣥酒太羮子独先尝经术之门骥骋康荘典谟之文鳯鸣朝阳学报天子业缵星郎以经名家非子谁当呉曽曽字虎臣崇仁人髙宗朝以献书得官累迁至吏部郎中出知严州致仕卒有得闲文集能改斋漫录罗山儿时闻罗山窟穴居神仙念之毎欲往终为俗累牵兹晨复何夕风日媚晴暄偶与二三子径来践前言﨑岖涉冈涧峭蒨凌云烟崖断或如泻坡平俄若川有泉自何来但觉声涓涓萦纡若蛇走往注山腹田徘徊一濯足入袖风翩翩俄登最髙岭中观屋数椽嶙峋老石像摩挲不记年桃花破丛菅一笈为嫣然石屏与翠壁拥从相后先物色恣观览万界满眼前适问同游人兹为第㡬天不然何秀㧞不与衆峯连长安在何许无乃落日边十年若抢攘战血腥戈鋋谁知尘外客一壑能自专兹游恐难再迟留不能旋如何林间月弄影明娟娟催归犹恨早正恐陵谷迁谢完璧村景即事緑徧山原白满川子规声里雨如烟乡村四月闲人少才了蚕桑又插田徐珩珩字公饰醉歌得谁酿法乃尔佳连引数杯极口夸须臾忘物亦忘我是非荣辱不可加儿童相随拍手笑阿翁醉也扶归家平生故人赵半刺遣骑折送园中花插花饮酒不待劝夜如何其月欲斜倒着接䍦自起舞笛声趁拍鼓三挝陶陶兀兀意有得小姬在傍双髻了驱令磨墨具纸笔满幅大草飞龙蛇妇云汝醉当止矣明日酒醒不媿耶和虞智父登金陵青谿阁叶脱林梢处处秋壮懐易感更登楼日斜钟阜烟凝碧霜落秦淮水慢流人似仲宣思故国诗如杜老到夔州十年前作金陵梦重抚阑干説旧游陈元老元老福安人有城山集寒食至后百五日春光无火晨金钿沽酒妾罗韈弄毬人莺语如留意花枝不卖贫东园旧桃李红白尽成尘胡清清崑山士人压云轩谁建危亭压翠㣲画檐直与暮云齐有时一片巖隈起带与老僧山下归赋轩旁小栢栽傍巖隈未足看谓言斤斧莫无端他时直入抡材手不独青青保歳寒薛循祖循祖鄞人掌机宜文字有吷音题采药图江上竒峯雨后多千层飞瀑洒青萝扶笻亦觉溪桥滑尚有幽人采药过潘矩矩字方仲㑹稽人安吉尉献沈詹事昔年单骑赴筠州觅得歌姬共逺游去日正宜供夜直归来浑未识春愁禅人尚有香囊媿道士犹懐炭妇羞铁石心肠延寿药不风流处也风流厉徳斯徳斯字直方余姚人送曹泳贬新州断尾雄鸡不畏牺凭依掇祸复奚疑八千里路新州瘴归骨中原是㡬时耿时举时举字徳基居太学不第而卒赋姑苏西楼西楼一曲旧笙歌千古当楼面翠峩花发花残香径雨月生月落洞庭波地雄鼓角秋声壮天㢠䦨干夕照多四百年来无妙手要㸔风物似元和何元泰元泰绍兴间人祕阁修撰陈少阳先生挽辞在昔虞庠日尝陪陈少阳词倾三崃水忠烈九秋霜药石尘丹扆琅玕寳皁囊后来门下士多有紫薇郎马俌俌绍兴间人过子美草堂栖迟九月锦水行独过草堂西出城村树苒苒秋照白浪花漪漪江水明溪边三重结茅屋松萝翳疎晚雨清往来沽酒且有客胡为奔走不自停四海纷然霾曀多我忧岂但白马盟藜藿未足饱我腹况又一顷供耕耘只今骑驴望八极终日飘飘浪如许可堪颜色太癯生忧愁尽入篇章苦信眉一笑古复作郄似韩宣适东鲁此生荡漾胡能留两脚风尘奚所休此道沧浪付一沤唤之千古与尔谋吾亦往矣作春秋曽伋伋字彦思南丰人绍兴末以大理寺丞出知袁州庆元间居海昌题张许双庙国凭节义壮洪基激厉頺风属圣时曽屈帝尊亲降辇可因祈福幸公祠叶祖义祖义字子由婺州人登科为杭州教授句醉来黒漆屏风上草冩卢㒰月蚀诗木待问待问字藴之永嘉人洪容斋之壻隆兴元年进士第一仕至焕章阁待制礼部尚书千里思君行千里轻所歴妾驰千里心匪石春房酌酒意悤悤愁不在离愁在忆鸳鸯瓦上昏无色鹦鹉杯中尘更积灯前独坐制君衣泪溼翦刀裁不得郊寺红委墙隂花寂寂翠滋亭角草纤纤风翻书叶常交案雨压炉烟不过帘吕祖谦祖谦字伯恭尚书右丞好问之孙仓部郎大器之子上世文靖公夷简居寿州至右丞从驾南渡始居金华祖谦登隆兴元年进士复中博学宏词科累除直祕阁着作郎国史院编修卒理宗朝赐谥曰成爵开封伯从祀孔子庙庭有东莱太史集西兴道中凫鹜迎船自有情随波故起绿鳞鳞野花照水开无主谁信春归一两旬贺车驾幸祕书省麟台髙柳识雕舆共记中兴幸省初黄道再传天子跸青编重入史臣书需云下际君恩盛晨露髙张乐节舒若写鸿猷参大雅定非周鼓颂畋渔春日短短菰蒲绿未齐汀洲水暖雁行低柳隂小艇无人管自送流花下别溪野步石梁俯清流苔髪明可数茅檐春昼长寂寂亭隂午鸟啼花径深风絮浩无主幽人不可觌棊声时出戸王龟龄詹事挽章诸老收声尽佳城又到公苍天那可问吾道竟成穷旌巻莆田雨箫横霅浦风今年襟上泪三哭万夫雄与同舘游张氏园分韵得日字出日厌嚣尘入门倦佔毕驾言城北园滞思顿消释方池环修篁广陌卫行栗先雪梅已苞后霜草犹茁上跻极髙明旁穿复深宻主人真喜事秀句屡盈帙招唿文字饮及此三余日山林与钟鼎零茂本非匹斯游岂偶然书板记甲乙寄章冠之章侯平生一诗囊酬风酢月徧四方浩歌姑孰酒淋浪醉唿太白同举觞遂登浮玉临淼茫江涛挟笔益怒张沙头倚樯乐未央兴阑忽上秋浦航门前槐花日夜黄闭门琢诗声绕梁白袍纷纷渠自忙飘然邂逅非所望自言乆厌世锁缰合眼已梦庐山苍君材甚硕气方刚身虽欲隠文则彰江湖故人半朝行左推右挽摩天翔而我戢翼甘摧藏不能与俗相迎将径当行前扫山房俟君功成还故乡郄驾柴车迎路傍楼钥钥字大防鄞人异孙隆兴元年进士累官中书舍人给事中宁宗朝歴翰林学士同知枢宻院事进参知政事卒赠少师谥宣献有攻媿集送王仲言倅海陵遂初陈迹遽凄凉击节青箱极荐扬谈笑于侬情易厚典刑使我意差强重屏唐画论中主古殿遗文话阿章旧事从今向谁问尺书时许到淮乡䟦山谷书范滂传帖宜人初谓宜于人菜肚老人竟不振承天院记顾何罪一斥致死南海濵贤哉别驾眷迁客不恤罪罟深相亲哀哀不容处城闉夜遣二子从夫君一日携纸匄竒画引笔行墨生烟云南方无书可寻问默冩此传终全文补亡三箧比安世偶熟此巻非张巡巖巖汝南范孟博清裁千载无比伦坡翁侍母曽启问百谪九死气自伸别驾去官公亦已身虽既衰笔有神我闻此书乆欲见摹本尚尔况其真辍君清俸登坚珉可立懦夫羞佞臣白醉阁陶内翰清异録首载开元时髙太素隠商山起六逍遥舘各制一铭其三曰冬日初出铭曰折胶堕指梦想炙背金锣腾空映檐白醉余爱其言取以名阁陈进道惠示大篇次韵处世难独醒时作暎檐醉年少足裘马安知老夫味天梳与日㡌且复供酒事谪居幸三适得此更慙媿向来六逍遥特书见清异君家老希夷相求谅同气曲身成直身朝寒俄失记醉中知其天不饮乃同意书生暂竒温难语纯绵丽西山资国寺野溪清浅度危桥径䇿枯筇上紫霄晓雾暗蒸山寺雨松风深隠海门潮浮杯水涨人何在洗钵池清意已消又上乐亭台上看云山万叠更逍遥题雪窦锦镜桥亭雨溪赴壑若奔虬此地端能衆流三板放开千丈雪一匳照破四山秋㡬年空自存公案今日重新指路头珍重老师成胜事清名当与此山留题苏文忠武昌西山赠邓圣求诗蹟次韵党论一兴谁可回贤路荆棘争先栽窜留多能擅笔墨囚拘或可为盐梅雪堂先生万人杰论议磊落心崔嵬向来罗织脱一死至今诗话存乌台凭髙望逺极宏放眼界四海空无埃黄冈蹋徧兴未尽絶江浪破琉璃堆邓郎神交信如在石为窊尊胜金罍邓侯先曾访遗迹铭文深刻山之隈山空地僻分埋没二公前后搜莓苔元祐一洗人间怨天地清宁公道开玉堂同念旧游胜笔端万物挫欲摧时哉难得复易失弟兄逺过崖与雷北归天涯望阳羡买田不及归去来我为长歌弔此老恸哭未抵长歌哀题杨妃上马图金鞍欲上故徐徐想见华清被宠初后日延秋门下路不应有暇作踌蹰林光朝光朝字谦之兴化军莆田人隆兴元年进士累官国子祭酒兼太子左谕徳除中书舍人兼侍讲以集英殿修撰知婺州卒谥文节有艾轩集奉题游洋张明府流香亭时以荐章数下涉秋月马首且欲西矣因以寄意云封题青李数绯桃处分园林意自豪旋出篇章陪乐府更凭花木续离骚酴醿架下携春榼薝卜林中滴夜槽郄是秋风生马耳未应老大笑牛刀哭徐删定徳襄修文巷里暮春前欲上旗亭问客船忽有短牋无寄处渔梁郄在泪㾗边袁枢枢字机仲建安人隆兴元年进士累官权工部侍郎国子祭酒宁宗朝擢右文殿修撰知江陵府奉祠归武夷九咏仁智堂此身本无累动静随所寓结庐在巖谷自适山水趣朝来挹云气日夕沐风露坐观天地心讵忘仁智虑寒栖馆巖前风入松谷口泉潄石冩之五弦琴声在函丈席竹间有余地营馆招羽客静夜縆髙弦待月寒林隙晚对亭落日郁苍烟空山转寒碧石屏倚天立端峭一千尺无言独与对足以终日夕何用向时流抵掌恣谈剧钓矶投辖出东溟持竿归九曲溪翁来问讯笑失双鬓绿潭边旧钓石莹滑磨青玉竟日谩垂纶忘机看鸥浴茶灶摘茗蜕仙巖汲水潜虬穴旋然石上灶轻汎瓯中雪清风已生腋芳味犹在舌何时櫂孤舟来此分余啜郑伯英伯英字景元伯熊弟隆兴元年进士擢秀州判官有归愚翁集和清卿雪溪泛舟晚登华葢亭满江风雨酿清愁坐啸烟波一叶舟目送飞花千里去身随空碧一鸥浮兜罗世界成游戏欸乃声中自唱酬试问剡溪回棹客可能乘兴上南楼王阮阮字南卿徳安人隆兴元年进士仕至抚州守归隠庐山有义丰集庐山万杉寺昭陵龙去奎文在万歳灵杉守百神四十二年真雨露山川草木至今春重过万杉寺题碑隂碧纱笼底墨才干白玉楼中骨已寒泪尽当时联骑客黄花时节独来㸔题四羊图三百维羣世不见乃以四羊为一图人言此图出韦偃不知韦偃有意无巖巖参天一古木下有轻荑满郊绿雪髯隠约黑昏中沙肋微茫笔端足昔闻韦侯画马工杜陵长歌歌古松孰知画羊更如此世间絶艺谁能穷蕲春太守好事者珍藏有此希世画嗟予得此双眼明此一转语乆难下三羊游戏芳草茵一羊辄登枯木根安得添我作牧人为公鞭此一败羣袁説友説友字起巖建安人隆兴元年进士除秘书丞歴寳文阁学士嘉泰中同知枢宻院参知政事为四川安抚时辑汉以下迄宋淳熙蜀中诗文釐为五十巻目曰成都文类巫山十二峯二十五韵平生磊块山林姿一丘一壑贪成痴寸峯拳石瞥眼过张皇攫觅惟忧迟东南佳山多秀丽就中所欠雄与竒饱闻巫山冠巴崃竒峯十二相参差昔年图画尝一见欲见此山无路之扁舟西泝上三崃千巖万壑争追随终朝应接已不暇心目洞骇俱忘疲蓦然钟鼔髙唐上峯峦二六排旌旗一峯霞彩㢠在望一峯展翠开屏帷无心出岫云吐色偃葢平峦松并枝仙踪鹤驾羽衣近坛石瑶台阊阖低白云一起鳯凰下清泉四合蛟龙嬉羣峯角立变态异一一大巧干坤为外堪击拊试声律中含造化分四时天下名山亦多矣未有列岫竒如兹九华一景固天巧惜与江流相背驰南北两峯喧衆口妆抹郄恨同西施何如此峯何限好行行列列横江湄烟云漠漠出寸碧风雨时时横黛眉舟人渔子漫回首骚士墨客劳支颐我来穿水入天去貂裘章甫生尘缁昻头见此大竒特跻攀不上空嗟嘻吾将欲访三岛登九嶷上蓬莱道山之壁絶泰华终南之嵋飞凫去舃啸沧海郄来巫崃温前诗题米敷文潇湘图巻水际天低岸逺山腰雾巻云舒拟唤松江小艇归来好趁莼鲈李嘉谋次袁尚书巫山十二峯二十五韵道人爱山出天姿自谓计黠人嫌痴独游名山看不足毎得胜处行为迟谁人能知物外赏世上自有壶中竒一行作吏困汨没便与好景相参差脱兔投林今适愿穷猨得木吾何之芒鞋竹杖恣来往烟蓑雨笠长相随青山愈好足力尽此意未止驽骀疲路逢行人説大尹正见谕蜀扬舲旗好贤招邀每虚席问俗疾苦时褰帷才华落落清庙器诗笔粲粲珊瑚枝胷吞楚泽八九尽气压巫崃羣山低大峯连娟争媚妩苍壁徙倚共游嬉巴东巴崃古所重作云作雨今胡为有情飞鸢送迎客无数棹歌来往时昔日图画曽见者何意忽此今逢兹迩来丰碑在人口已与流水争东驰政用中和得大体智出毫末非全施不独英声流上国已有诗巻传江湄狼烟长闲士鼔腹耕陇不见愁生眉都门髣髴记分袖蜀道修阻常支颐持谒见公敢论旧抚髀顾我清无缁樽俎频开闲共语歌讴聊与民同嘻忽然晨日在东壁但见山月来峨嵋行吟何独壮三崃在处山灵未乞诗毋丘恪次袁尚书巫山十二峯二十五韵缣素巧貌溪山姿寳藏昔笑虎头痴何人夜半胠箧去信为羽化无疑迟魏明不惜万夫力凿山累土夸神竒景阳突起芳林苑谷城文石光参差叶公好龙广射虎大方安能不笑之至人于物特寓目逺象过眼心弗随我公看山正如此肎趋无穷脚力疲胷中五岳镇地轴眼底三辰昭旂旗擢由汉庭宠分钺来抚蜀郡初褰帷巫山一览窥妙处写入长歌赓竹枝坐令十二峯増重已觉气压髙华低太室少室敢軰行小孤大孤何儿嬉岱宗日观峻徒尔崑崙天柱髙安为出云作雨均有是泥金镂玉彼一时所谓造化一尤物不在九华真在兹中山前言恐遂废公之妙论已四驰半语尤在大公正蟠胷经济㸔设施要令利泽均四海无论山崖与水湄秪今苍生方属望休戚在公颦伸眉愿公更为天下重所养自养观诸颐量陂谁复能澄挠徳表居然无磷缁巖石巍巍具瞻在孰不叹仰声噫嘻又何必东望瀛南望嶷北有天后之劒岭西有云表之峩嵋与君髙名并不朽配以今日巫山诗闾丘泳次袁尚书巫山十二峯二十五韵舟行观山无定姿篷底兀坐真儿痴层崖复岭正杂沓平冈横阜俄逶迤晴岚参天固竞秀深崖挺石尤多竒遥岑浮眉绿㸃点飞瀑悬劒锋差差饱闻巫山妙天下今诵公诗如见之蓬仙来应人间世妙龄便有声名随日谈经术辅主圣乆领国计嗤驽疲共推经邦济川楫暂建分陜元戎旗百城听令仰赐履三边制胜如筹帷长江髙唐神女崃万里崑崙分一枝峯峦森立入霄汉塔庙选胜居髙低响山猨啼声若啸迎櫂鸦舞来如嬉金母介畀神灵职孰云朝暮阳台为琅函蕊笈发天祕赞禹治水唐虞时英辞一洗千载陋写之琬琰宜自兹人思传本快先睹蔡邕石经车马驰北畅威名被沙漠西奠夷落连黔施帝遣云軿镇南极祠宫姑寓江之湄湘君时过鼓瑶瑟宓妃岂复扬蛾眉金阙已侔坐少广丹经孰授踰期颐野人尘客麁知学素守亦复湼不缁朅来乘轺职飞輓两见祈谷歌噫嘻疲民﨑岖上转粟旧业荒落南窥疑劳生屡已度劒栈清游颇念登峨嵋从今嵩髙雅颂手那数韩子南山诗黄人杰人杰字叔万旴江人次袁尚书巫山十二峯二十五韵文昌老仙絶俗姿爱山成癖非儿痴胷中况自有丘壑揽结瑰异常恐迟坤维谋畧出分阃江山致助争出竒㝷幽选胜上巫崃断崖怪石悬参差十二峯前弭征棹枝藤直上穷所之云烟变态千万状过眼神动惊天随人疑跻攀脚力尽公自乐此良不疲瑶华真妃似夙驾风马昼下扬旛旗层峦好处起苍壁丹霞望门开赤帷登坛定可拾瑶翠却老未应无玉枝仰天一笑睨寥廓俯视培塿丘陵低颇疑游龙出飞跃恍若栖鳯犹娱嬉乔松跨鹤逺近集云雨济人朝暮为坛维野翠有余润泉拖脩帛无穷时一经盼睐便改观阳台价重当由兹惜哉牙纛不乆驻鹢首未转樯乌驰轻缣素练欲摹冩画师难着五色施笔端机杼始潜运悠然寄兴沧洲湄章成密简绣衣使绣衣翰墨今白眉珠酬玉唱两相尚三叹尽解骚人颐好刋苍珉示千古磨而不磷湼不缁纷纷我軰小巫耳健读数过徒噫嘻待从两公奠西极安南嶷收闗河百二之险劖岷峨万仞之嵋大书有宋中兴颂东还更和巫山诗项寅賔寅賔字彦周崑山人与范石湖倡和和范至能元日献岁身留外思家恨满中桃符禳厉鬼椒酒劝山童出谒凭羸马题诗附去鸿青春应时节斗柄夜摇东和郑逢辰元宵韵忆昔先皇赏露台鳌山半影落蓬莱羣方欲识龙颜喜双阖时瞻雉尾开十里天香蒙碧雾六宫韶乐隠新雷神仙旧事浑如梦只有春风每歳催钟孝国孝国字观光崑山人千里翁蓄陶酒尊系以筠笼形状勃窣某酒后以短项翁目之不谓误中遂成佳号彦平功成二兄皆有裦咏可使韩子苍缩肩短项之句北面矣某不揆鄙拙勉强续貂幸诸丈斤斧之少陵先生时不偶老瓦盆中醉林莽江湖散人名益穷鱼㱿倾尊不论斗孤风异行同襟期食鲑未必富三九凌烟功名举世事不直两公一杯酒㑹稽夫子有古心嗜好𦕈追千载友陶尊中产同苍筠短项不肎钟罍羣章绶黄篾羞缁尘肺肠桑落心崑崙始知其中殊陋貌一㸃不受泥沙浑时从往古穷元微坐隅兀侧长相随送子醉郷谢胶扰回头转觉人间小乐备备字功成一字顺之其先自淮海徙崑山与范成大马先觉结诗社官至军器监簿比同彦平谒希颜千里千里留醉短项翁彦平有作鄙拙者亦不能已勉强乱道幸笑览君不见便腹边先生齁齁昼眠贮五经又不见长头贾都尉喋喋问事聒人耳两人挟䇿烦天机俱亡其羊廼其理不如此翁不知书肩髙颐隠形侏儒胷中无物秖嗜酒酒至辄尽宁留余有时花㡌賔客前清辨倾倒如流泉不辞伴客竟佳夕第恐吻燥舌本干主人从今莫言穷有此自足当万钟但令时与圣贤对勿学鄙士中空空我昔已自闻其风向来一笑欣相逢他时访戴不必见竟须奓戸唿此翁姚申之申之字崧卿崑山人隆兴元年进士寓居全吴江上一雨通宵翦韭畦波棱生甲晚菘齐朝来赤脚语言好醒酒杯羮有宿齑幅巾萧散一枝笻身在水云千顷中抹野乱山随意碧褭林霜叶可怜红宋诗纪事巻五十二宋诗纪事卷五十三钦定四库全书宋诗纪事巻五十三钱塘厉鹗撰陈谠谠字仲甫莆田人隆兴元年进士累官兵部侍郎乞补外以集英殿修撰知宁国府再乞致仕封清源郡侯过溪南韩氏宅曽览溪南胜重来四十年树如人老矣山共水依然香玉纷堆案晴虹对跨川吾庐今咫尺乘兴且盘旋句竹密不知云欲雨山髙尽见水朝宗方有开有开字躬明淳安人隆兴元年进士尝官淮西运判有溪堂集方仙翁祠真仙祠观锁晴岚下瞰平畴十里寛谱牒尚遗唐篆额风仪仍是汉衣冠紫芝白兔灵如昨石碣丹湖事不刋千载仍孙牛马走敬瞻遗像仰髙寒张良臣良臣字武子汴人避㓂来鄞因家焉隆兴元年进士官止监左藏库有雪窗小集春词后主搴香复倚春潘嫱梳洗最轻盈南朝破后无词客燕子桃花古石城晓行千山万山星斗落一声两声钟磬清路入小桥和梦过豆花深处草虫鸣赋柳暗旗亭不忍㸔临江愁杀晋衣冠伤心明月扬州路十里珠帘蕙草寒示长芦仁禅师丛丛竹雀閙人家农事春来渐有涯品字柴头煨正煖不知风雪到梅花梅市道中连雨疎篷不耐闗脩眉如失更晴悭越王故国无人问艇子穿花自往还西湖晚归帖帖平湖印晚天踏歌游女臂相牵凤城半掩人争路犹有胡琴落后船留题吴兴投老庵白鹭悠悠去不还渚云汀草一生闲暮年不入西州路空倚梅花説住山九日书吕季慈室上池入寺见承平影落南州迹易陈手把黄花看新雁风烟愁杀旧京人感旧三十六陂春水绿四十九年人事非扬子江头永嘉后吴侬荡桨北人稀过西溪罨画层波蕙草荒冷云客雁两回皇梅花到得吹成雪尽是清愁不是香遣家书家住鄱阳小洞天经年烹鲤尚茫然㡬回鹊喜无消息吹杀灯花独自眠小破小破燕支钿早梅雪云平淡越江迟青山歳晚行人少鸭鸭羣飞浅草时上雪窦山奉慈院迢迢岭外雪云明犹忆尘中见伟人沙上岂无新到雁附来莫厌尺书频长松丹井九转丹砂炼得成飘飘仙袂入青冥一泓寒水留真汞千歳长松产茯苓句客向愁中都老尽祗留平楚伴销凝张縯縯字季长蜀之唐安人隆兴元年进士官大理少卿奉陪安抚大卿登八阵台览观忠武侯诸葛公遗像偶成长句白帝城西鱼复浦十月江平见津浒当年累石纷成行此地卧龙经讲武辕门外建严中权列阵相承存后伍何人蛇势识常山未数鱼丽矜郑拒悬知精神贯金石尚想号令严钲鼔老兵料敌应疑生川后澄波其敢侮向令赤伏有余符下睨皇州真指取云何遗迹司神明独靳豊功被寰宇髙城置酒共临眺往事兴懐増叹抚巍然王佐三代前信矣名言照千古题沔州诸葛武侯庙赤伏终休运前营落大星皇王空礼乐江汉閟英灵断垄牛羊入空山草木青经时须此牧清泪洒泉扄黄度度字文叔新昌人隆兴元年进士宁宗朝累官礼部尚书以焕章阁学士知隆兴府青溪阁江家旧宅枕溪头谁向溪湾着小楼无柰当年亡国恨潮生潮落㡬时休杨方方字子直长汀人自号淡轩老叟隆兴元年进士尝受学于朱子之门仕至直寳谟阁广西提刑淳熈辛丑自武宁丞摄靖安作毛竹山头云雨昏靖安桥下小谿浑髙陂约水归田急不管湍声入县门堂上官人似野人村甿相见可相亲开门坐对临溪树故是水边林下身对县谁家数畆园竹亭茅宇杂花繁同官不可无兼局通管溪南水竹村题武宁丞㕔暮年丛薄寄鹪鹩搔首廵檐歳月销留与后人还要否一轩松竹冷萧萧馆中简张约斋书生赋分合穷愁官与休辰不肎休清晓犯寒开省戸谁家见雪似瀛洲烂银宫阙云中见素柰园林月下游説与南湖张祕阁速来同直道山头傅伯寿伯寿字景仁晋江人隆兴元年进士绍熙中官浙西提刑一段竒轩门外红尘走利名庵中白髪任浮生羡师法窟能深入厌我诗坛已屡盟𣺌渺水光帘万叠离离梅影雪三更何人荐取真消息试鼔瑶琴一再行一眺石一眺人间万事非海鸥山鸟便忘机林端髣髴见帆影知有扁舟天际归张抑一段竒轩云山烂漫本难名收拾闲情付此生出处自知无上䇿往来聊欲试同盟门多贤辙人便静琴锁师堂歳几更六月岸巾来借榻频游应不禁船行傅伯成伯成字景初其先济原人祖忠肃公察父自得避地居泉州为晋江人隆兴元年与兄伯寿同举进士理宗朝官至寳文阁学士提举佑神观卒赠开府仪同三司谥忠简有竹隠集素馨花昔日云鬟锁翠屏秖今烟冢伴荒城香魂断絶无人问空有幽花独擅名许及之及之字深甫温州永嘉人隆兴元年进士宁宗朝歴官参知政事知枢密院事有北征纪行诗集废冢石人犹自立蒿莱拂读残碑字字哀邻冢已浇寒食酒野风分送纸钱来孙逢吉逢吉字从之龙泉人隆兴元年进士宁宗朝歴祕书监兼吏部侍郎出知太平州丏祠卒谥献简茅亭陈氏当年为胜概吾徒今日作良游时迁代谢皆如此细雨灯花莫浪愁程㢠迥字可乆宁陵人家于沙随隆兴元年进士仕为徳兴丞调上饶令迥深于经学学者称沙随先生有南斋小集题玉真书院呉侯所筑居密近玉真麓翳葳祕幽竒千载空乔木一朝敞虚境划见神仙躅挂杖步危磴逺寄千里目鹤凭子晋笙凫举王乔足信是隠君子名入丹青录冥搜得佳句隠然可骚仆早闻云锦溪鸣榔到巖谷寄我辋川图居然媚幽独何当櫂轻舠飞鸟送遐瞩自题眄怡斋乞得胶胶扰扰身霜筠露菊便相亲劝君莫厌羮藜藿违已由来更病人六月松风万籁寒笙竽频到枕屏间夜深梦绕匡庐阜瀑布溅珠过药䦨葵花已过菊花开万里西风拂面来问字今朝㡬人至细㸔屐齿破苍苔吴镒镒字仲权崇仁人曽弟登隆兴元年乙科累官司封郎中极言罢归有云巖集崇仙观二首浮丘仙袂风中挹子晋吹笙月下闻翠葢霓裳君过我尻舆神马我从君人生尘土不可耐天上髙寒定自嘉但约麻姑擘麟脯莫㝷句漏问丹砂送客香山寺十里香山寺三年到㡬回不嫌送客逺端是爱山来老木依山往闲云为我开归鞍意未足城鼔莫相催陆游游字务观越州山隂人佃之孙宰之子以䕃补登仕郎隆兴初赐进士出身范成大帅蜀为参议官人讥其頽放因自号放翁累知严州嘉泰初诏同修国史兼祕书监升寳章阁待制致仕卒有渭南集劒南集临安春雨初霁世味年来薄似纱谁令骑马客京华小楼一夜听春雨深巷明朝卖杏花矮纸斜行闲作草晴窗细乳戏分茶素衣莫起风尘叹犹及清明可到家陈阜卿先生为两浙转运司考试官时秦丞相孙以右文殿修撰来就试直欲首送阜卿得予文巻擢置第一秦氏大怒予明年既显黜先生亦㡬陷危机偶秦公薨遂已予晚歳料理故箧得先生手帖追感平昔作长句以识其事不知衰涕之集也冀北当年浩莫分斯人一顾每空羣国家科第与风汉天下英雄惟使君后进何人知大老横流无地寄斯文自怜衰钝辜真赏犹窃虚名海内闻恩封渭南伯唐诗人赵嘏为渭南尉当时谓之赵渭南后来将以予为陆渭南乎戏作长句老向人间乆倦游君恩乞与渭川秋虚名定作陈惊坐好句真慙赵倚楼栈豆十年霑病马烟波万里着浮鸥就封他日轻裘去应过三峯处处留示儿死去元知万事空但悲不见九州同王师北定中原日家祭无忘告乃翁絶句碧玉当年未破𤓰学成歌舞入侯家如今顦顇篷窗底飞上青天妒落花懐成都旧游二首金鞭朱弹忆春游万里桥边罨画楼梦倩晓风吹不断书凭春雁寄无由镜中颜鬓今如此席上賔朋好在否箧有吴牋三百箇拟将细字冩春愁裘马清狂锦水濵是繁华地作闲人金壶投箭消长日红袖传杯领好春幽鸟语随歌处拍落花铺作舞时茵悠然自适君知否身与浮名孰重轻沈园二絶梦断香销四十年沈园栁老不飞绵此身行作稽山土犹弔遗踪一怅然城上斜阳画角哀沈园无复旧池台伤心桥下春波绿曽是惊鸿照影来禹蹟寺南有沈氏小园四十年前尝题小词一阕壁间偶复一到而园已三易主读之怅然枫叶初丹槲叶黄河阳愁鬓怯新霜林亭感旧空囘首泉路凭谁説断肠壊壁醉题尘漠漠断云幽梦事茫茫年来妄念消除尽回向蒲龛一炷香歳暮夜梦游沈氏园两絶路近城南已怕行沈家园里更伤情香穿客袖梅花在绿蘸寺桥春水生城南小陌又逢春只见梅花不见人玉骨乆成泉下土墨痕犹鎻壁间尘纪梦白首归修汗简书每因囊粟叹侏儒不知月给千壶酒得似莲花博士无致爽轩黄尘赤日汗霑裾竹里煎茶喜有余堪笑放翁穷意巧就君池舘读君书感姚将军事题青城山上清宫壁造物因豪杰意将使有为功名未足言或作出世资姚公勇冠军百战起西陲天方覆中原殆非一木支脱身五十年世人识公谁但惊山泽间有此熊豹姿我亦志方外白头未逢师年来幸废放傥遂与世辞从公游五岳稽首餐灵芝金骨换绿髓欻然云外飞感赵宗印事我梦游太华云开千仞青擘山泻黄河万古仰巨灵往者祸乱初氛浸干太寕岂无卧云龙一起奔风霆时事方错缪三秦尽羶腥山河消王气原野失天刑将军散发去短劒斸茯苓定知三峯上烂醉今未醒韩干马唐人画马如相马口口不在骊与黄天机入神即挥洒气脱毫素先腾骧昔年曽画穆王游八极八龙之骏云五色后来又写越影超光脱丹碧后来又写汉武穷渥洼复见神驹来汉家势走灭没开风沙壮哉此马健且雄玉花徧身云满鬉首如渴乌眼如电皎如疋练横睛空使之陷阵当破敌万马不敢先秋风如何解鞍脱其馽纵尔俶傥如游龙君不见四海罢征战九夷尽梯航方将郄尔宛水之西归尔华山之阳幸逢韩供奉冩尔神杜拾遗歌尔良赠尔支道林爱尔神骏悬髙堂句积愤有时歌易水孤忠无路哭昭陵虞俦俦字寿老寕国人隆兴初入太学举进士以太常少卿使金累官兵部侍郎奉祠卒有尊白堂集过千秋岭轻隂漠漠雨斑斑岭上风来一解颜已是去天才尺五郄令缓步有跻攀飞泉百道萦罗带列岫千峯拥翠鬟应是北堂春正满㡬廻回首望家山马之纯之纯字师文金华人隆兴进士庆元间主管江东转运司文字着金陵百咏世号野亭先生孙光祖有名元武湖万顷冥茫水拍隄当时于此习舟师长江天险虽堪恃鬭舰人谋可勿施莫使黑龙离旧窟且教元武入新词如何又作蓬瀛景时节来游看水嬉东冶亭旧时秖说东西冶今日转为长短亭无柰梅花临水白可堪柳色向人青十分潋滟苦难把三叠凄凉谁忍听不道离愁堆满屋往来车马放敎停郭明复明复成都人印子隆兴癸未登科仕为宗丞题琵琶亭白乐天流落湓浦作琵琶行其放懐适意视忧患死生祸福得丧为何物非深于道者能之乎贾傅谪长沙抑郁致死陆相窜南賔屏絶人事至从狗窦中度食饮两公犹有累乎世未能如乐天逍遥自得也予过九江维舟琵琶亭下为赋此章时淳熙己亥中元日香山居士头欲白秋风吹作湓城客眼看世事等虚空云梦胸中无一物举觞独醉天为家诗成万象遭梳爬不管时人皆欲杀夜深江上听琵琶贾胡老妇儿女语泪溼青衫如着雨此公岂作少狂梦与世浮沈聊尔汝我来后公三百年浔阳至今无管弦长安不见遗音寂依旧康庐翠埽天题三崃堂三崃堂前五月风吴樯蜀柁古来通山如肺附重相掩水似环连去不穷跃马孤城怜倔强卧龙八阵想英雄凭䦨千载兴亡事何异邯郸一枕中大人按部过云安下巖留题命同赋道人昔日来开山山鬼悔泣门不闗一时梵宇借嵓麓千载絶景归人间松萝郁勃树旌纛水泉丁东鸣佩环两苏寂寞涪翁死杖屦谁与同跻攀陈翊翊字君正甲申仲冬侍亲由行在所还毘陵舟泊村渚日暮成孤泊栖迟得小安雪融沙觜露云拂㕍翎寒过橹冰痕转通村水汊寛诗情如废井賸觉起波澜黄然然豫章人隆兴中官右朝请郎知台州涪翁亭清音妙絶东坡老方响名髙太史公水遶鸟飞谈笑外江连洪雅画图中张维维字仲钦延平人隆兴中通判建康府事干道中广西经畧安抚使留守舍人张公安国闻维筑亭为题其榜曰朝阳既去而亭成复为赋诗次韵日边清切以文鸣立对朝阳欲问程笔落春生变寒谷诗来将喜破愁城檐前水到乘槎便天际山横与槛平准拟公归道过此小留觞咏集簪缨题张公洞年来行乐与民同探穴追踪太史公幽洞初开名易着苍崖新刻句难工风驱俗驾松扉外云锁仙丹石室中付与山僧司管钥勿敎胜地草蒙茂蔡勘勘字定夫莆田人襄之后干道二年进士除祕书省正字知江隂军题盱眙自古东南第一山于今无异玉门闗乱云衰草苍茫外赤县神州指顾间击楫何人酬壮志凭䦨终日惨愁颜中原父老应遗恨秪见氊车歳往还徐似道似道字渊子号竹隠黄巖人干道二年进士歴官权直学士院迁祕书少监终提点江西刑狱有竹隠集九日衰容不似秋容好坐上谁怜老孟嘉牢裹乌纱莫吹郄免敎白髪见黄花偶题老去功名不挂懐髙眠之外秖清斋偶因种竹便多事风叶扫余还满阶买砚俸余拟办买山钱郄买端州古砚甎依旧被渠驱使在买山之事定何年庐山得蟹不到庐山辜负目不食螃蟹辜负腹亦知二者古难并到得九江吾事足庐山偃蹇坐吾前螃蟹郭索来酒边持螯把酒与山对世无此乐三百年时人爱画陶靖节菊篱东遶手亲折何如更画我持螯共对庐山作三絶莼羹千里莼丝未下盐北游谁复话江南可怜一筯秋风味错被旁人舌本参送春圆蒲相将结僧夏荷叶蒲茸绿相亚浮花浪叶自飘零小院廻廊正潇洒叶如青幄花成茵细腰起舞来送春纸光如银墨如漆落笔四座惊有神轻衫短㡌付余子花前醉倒输闲人舟行大官连樯十万艘小官仅得一叶如渔舠其中何所有白髪翁媪并儿曹赤脚婢三后执㸑苍头奴子前操篙元真笔牀间茶灶吏部酒杯兼蟹螯书缄一箱半鱼蠹诗束百轴成牛腰平铺稾秸荐猫犬賸买枣粟供猨猱新花郁屈作萎木清酒摇荡成浊醪篷低日觉巾角折灶近时闻羹釡轑髙骧正难望鹢首缓进岂敢争龙标全家窟拘叹踡跼长物屏当随週遭桑枢驷马各是累人肝薇蕨俱成饕不须彼此更相笑未必郁林之石贤胡椒虞仲房司马游园约予不赴因次其韵祕书行处有歌钟身在名园锦绣丛试问髙吟梁苑雪何如共快楚台风人鸥不去机方息鱼我相忘乐未穷待得芙蓉濯云锦弄花翻水与君同自笑黄昏茅店带星入清晓竹舆蒙露行客路三千年五十对人犹是説归耕句胸中着云梦皮里有阳秋自作先生传谁为故吏碑鬲上村坊酒眉尖野店茶天寒不知翠袖薄日煖但觉玉烟生索醉宁倾问字酒忍饥不取作碑钱驹入隙来元不碍蝇穿纸出定何妨北风万籁自宫征寒日一轩真袴襦娄机机字彦发嘉兴人干道二年进士宁宗朝累官礼部尚书兼给事中权同知枢宻院事兼太子賔客进参知政事提举洞霄宫日哦轩髙轩多暇日宴寝独怡神风俗无今古云山自主賔滩平分燕尾松老半龙鳞徙倚清隂下吟懐媿昔人罗愿愿字端良号存斋汝楫子以䕃补承务郎中干道二年进士守鄂州有小集题兴善寺碧玉轩木犀老照轩前翠已空忽惊嘉树碧玲珑幽芳自出禅枝外圆相长标法窟中过客莫辞三宿恋道人已费十年功要须共结团圞坐赏尽清秋靣靣风送邕州吴使君题舆才赴日边程便拥油幢镇列城地望素髙唐五管人才今似汉三明时清市骏非无意歳晏逄花好寄声太学英名湖海气此行持论要平平黄希希字梦得宜黄人干道二年进士终永新令有补注杜诗未竣而卒子鹤续成之题石䂬谁赋阿房未霁虹秖夸复道峭凌空那知海石驱来处都在巖花晏坐中鲸背逺冲千嶂雨鼈头髙占一天风漫郎更有中兴颂倩把苍崖仔细砻周孚孚字信道济南人寓家京口干道二年进士终真州教官辛稼轩刋其集曰蠹斋铅刀编赠萧光祖之子固絶俗少年甘寂寥田园一蟁睫书巻百牛腰雪径晴犹冻烟江晚不潮箇中勤着语老耳待闻韶宋公佐席上分韵得楼字谁谓子青眼不嫌予白头共穿康乐屐来醉仲宣楼风定江犹怒云髙雨欲休西山多爽气吾忍赋悲秋寄辛㓜安我屋与君室济河南北州相逄楚天晚郄㸔蜀江流老境浑能迥妖氛竟未収何时一廛地归种故园秋次韵朱得裕见赠予病初起葢世功名黍一炊惊心歳月毂双驰五浆先馈那须尔二竖相陵少避之种种鬓毛吾欲老翩翩书札子能竒黄花无语秋将暮莫惜元谈与解颐薛澄澄鄞人干道二年进士效朱公叔絶交诗东山有枭不祥其名恶木是息恶声是鸣食不弃腐饮不择精宜飞求伏以晦为明凶残满志嗜欲惟撄伸颈招鳯使鳯自惊岂有鳯口而和枭声柰何伊人弗审物情请从此别各自谋生许开开字仲启丹徒人干道二年进士官中奉大夫提举武夷沖祐观有志隠类稾水仙花定州红花瓷块石艺灵苖芳苞茁水仙厥名为玊霄适从闽越来绿绶拥翠条十花冒其颠一一振鹭翘粉蕤间黄白清香从风飘囘首天台山更识胆瓶蕉洞霄宫珠宫梁柱太平年福地从知接洞天曲槛一峯飞怪石幽亭三崃迸流泉骊龙睡重时方旱白鹤归来客欲仙殿上红云西日暎此身如在玉皇前谢深甫深甫字子肃临海人干道二年进士累官知枢宻院兼参知政事拜右丞相以少傅致仕理宗朝以孙女为皇后追封鲁王谥惠正有东江集天台道中溪绕青山路绕溪山长溪曲路髙低晴滩浅涩舟如盪危磴棱层石作梯晩照荒村飞鸟入秋风落叶败蝉嘶碧云四合长天暮转使乡闗望眼迷王枏枏字木叔永嘉人干道二年进士累官监进奏院坐伪学罢知江隂军迁大理丞歴吏部郎中祕书少监知贑州有合斋集南康泊舟欲游庐山值雪春风浩荡江湖客咫尺庐山风雨急门前老树最闗情一夜相思头尽白倪思思字正甫归安人干道二年进士宁宗朝累官礼部尚书以寳谟阁直学士知福州卒谥文节有齐斋甲乙稾翰林前后稾延平港滩长几贑石三百里险过瞿唐十八滩幸有溪旁平穏路何须欲速冐惊湍慈感寺东轩水花风叶暮萧然霭霭云山帯瞑烟竚立东轩未能去更看明月涌晴天周洎洎字子及天台人干道二年进士国子监主簿拜卞忠贞墓晋鼎臲卼姦人窥孰谋国者如儿嬉陷穽弗设延虎貔虓阚搏噬婴者摧羣公奔溃不敢谁卞公力疾起督师谓事迫矣奚生为以肉餧虎吁可悲公则死矣二子随伟哉忠孝萃一时维公忠义天所资向来谋国如蓍龟不用吾言至于斯为社稷死则死之冶城之麓江之湄荒冢突兀余丰碑半生读史长歔欷拜公之坟涕霑颐死者可作吾谁归嗟哉江左固多士往往所欠惟一死元规儿軰何足罪王公偪仄石头里气息奄奄有如泉下鬼苏武之节不如是视公胡不颡有泚男子之死一言耳死而不亡公父子杨甲甲字鼎卿干道二年进士仕不显游长松寺宿石门僧舍以石门霜露白为韵得露字疾风吹轻衣驾我云嵴路人间一囘首惊絶不敢顾鸟投虚无底渺渺不知处蜂窠蚁立垤与世同所骛试看一苍莽谁有不平虑尚怜野僧屋佛面荒苔蠹断崖划呀吻汹汹崩石怒我来得竒观拄杖叩巖树青山有骄色斯客不能句平生二三子慰我一相遇娟娟松间月幽夕亦可度夜阑更小语风逼遗响去酌君无多酒继以木兰露登安福浮图以髙标跨苍穹为韵得跨字谁能于虚空千仞擢修架层梯髙寥寥可歴不可跨疑从地上涌幻手聊一化飞龙送千柱雷雨天一借巍巍大胜妙突兀此其亚道人岂澄观佛事了闲暇指挥三百尺斤斧随叱咤当时奋赤手意濶已遭骂后来见竒特世眼一惊诧堑山作平地海濶梁可驾哀哉耳目陋未信犹疑吓凌髙更回首落日在云罅苍苍野浮树漠漠水分汊悲凉豪杰窟野冢理王伯百年眼前是俛仰閲荣谢惟当快饮酒醉听风铃夜朱真人祠一濯巖下溪再拜巖中庭清风萧然来吹我衣上腥仙人芙蓉冠乘月下云軿山空杂佩响夜静朝百灵似闻客欲去小语犹丁宁肃肃上松栢急以两耳听寂寥古坛外但挂斗与星天明恐是梦恍惚遗心形去饮石上水再读幽人铭青山无行迹雾雨松冥冥寒食㳺学射山疾风吹沙天茫茫日落未落原野黄山空无人石碌碌路长马饥石啮足荒苔古林翳云族何人刳嵓缚层屋当时万骑填山谷至今拾寳多遗镞故国山川愁逺目人世悲欢风雨速浚髙举手天为蹙手攀嵓树叩云木何人唱我凄凉曲兴亡一眼冥冥绿野水平芜飞雁鹜灵泉山中野色山围尽风烟更可怜客情牛铎外农事藕花前聚汲松根井寛愁石底泉云安须斗水诗兴亦超然胜地仙灵宅微官也谪居焚香他日梦隠几向来书小睡便山雨长斋称野蔬逄人问无恙满意说樵渔曽懐懐字钦道晋江人孝寛曽孙建炎初为金坛簿知真州干道初赐同进士出身参知政事拜右丞相封鲁国公奉祠卒恭和御制玉津园宴射名园佳气霭非烟冠佩朝宗似百川五品并令陪宴射四鍭端欲序賔贤恩涵春意鱼翻藻威入秋声雁落弦竣事更容窥典雅宸章应陋柏梁篇郑侨侨字惠叔兴化人干道五年进士第一签书镇南军节度判官光宗朝权吏部尚书宁宗朝拜参知政事以观文殿学士致仕题夹漈草堂杪秋㝷逺山幽懐郁沖沖草堂跨层崖夕阳山影空髙人辞天禄结交杖藜翁游氛暗九土歳晚余曷从泠泠夹漈水谡谡长松风思之不可见泪落秋云中王希吕希吕字仲行宿州人渡江居嘉兴干道五年登进士累除中书舍人给事中转吏部尚书以端明殿学士知绍兴府入直学士院作玉堂昼永暑风微簌簌飞花落小池徙倚幽栏凭问讯夏莺飞出万年枝湖山十咏瑟瑟轻冰拆御沟沟边柳色弄春柔数声啼鸟破幽梦断送西湖㝷旧游石罅微泉咽浅沙沙头细草换年华疎篱酒斾管春事倚马短檐梅着花雨挟东风作嫩寒短墙围水柳藏烟游人不出西湖静白鹭飞来在画船露葵抱蘂未全开翠竹隂凉蔽緑苔贪看青林飞白鸟丁丁啄木又惊回本觉寺三过堂门外惊风吹细沙入门水气湛清华唿童试向林间看巖桂应开第二花陆埈埈字子髙本髙邮人建炎初徙海盐干道五年进士知和州官至尚书有益斋集丑梨灰貌疑清古霜津溢脆甜面嫌汤后白心慰邑中黔羙实钟寒谷珍尝近御匳彼姝徒冠玊争得似无盐曽丰丰字幼度抚州乐安人干道五年进士官徳庆太守恬于仕进筑室曰撙斋有缘督集贺皇太子生日运转黄河旧波澄少海清菊篱浮喜色兰殿沸欢声岐嶷亲王羡聪明左右惊英姿涵玉裕册礼建金旌入省龙楼晓归休鹤禁晴讲筵心㑹道賔苑礼通情诞日愉谣满储庭瑞彩盈两宫筵具渥六佾舞仪轻静念孤踪逺曾叨四友荣尚稽陪角绮遥祝寿籛铿登滕王阁故阁峥嵘已劫灰又看新阁上烟煤断碑无日不浓墨古砌虽秋犹浅苔江阔鸟疑飞不过风轻帆敢趁先开天髙眼迥诗囊小收拾不多空一来严子陵周家刑不上大夫法固不足礼有余何人不愿立朝路未老谁肎甘田庐秦阬学士寘勿论汉嫚大臣眡如奴逸民不出朝士去前有两生后二疏世祖聪明失之察待臣少礼多以法当时禄位列三公危似千金悬一髪先生识帝贫贱时富贵何妨与共之云胡君房留不住无乃平日窥其微龙颜之疏顾岂忍乌喙所伏那可知初来髙蹈疑矫世从后逆覩信知㡬退身不勇公孙贺明泣危机终自堕先生明甚勇如之天地万物莫吾挫将星羣立客星孤羣恐难调孤易祸帝座旁边睡熟闲梦魂已在桐江卧将星耿耿亘今明不比客星明更大疎山草径蜿蜒十里闲云闗若在画图看万松密翠地无影一水长清天自寒句不可以风霜后叶何伤于月雨余云王蔺蔺字谦仲庐江人干道五年进士歴官礼部尚书枢宻使卒谥献肃有轩山集中塔悟空禅院予前年自江西召还以十二月六日抵修门雨后微雪宿接待院今得罪去国复以是日雪中来明日过皐亭见福公长老言及相与叹息因留三絶绍熈改元轩山居士王蔺重到招提恰两年北窗风雪拥衾眠客来休説邯郸梦世事端知不偶然富贵危机岂独今且从麋鹿逐山林秖慙莫报君恩重敢废惓惓畎畆心臯亭回首輭红尘晴日僧房暖似春禅老眈眈如卧虎相逄一笑问来因萧之敏之敏浔阳人官御史滴翠楼干道五年三月十八日遇堪村逆旅主人徐季登饮予小楼之上且求楼名予曰乱山滴翠衣裘溼此东坡昌化之诗也请以滴翠名之可乎季登曰唯唯赋两絶以志之一溪流水漾残春上有髙楼碧瓦新溪路昼隂元不雨郄愁空翠溼衣巾杨简简字敬仲慈谿人干道五年进士宁宗朝累官将作少监出知温州以寳谟阁学士致仕卒谥文元学者称慈湖先生有慈湖甲稾絶句净几横琴晓寒梅花落在弦间我欲清吟无句转烦门外青山题仙山院黙斋渐渐疎钟动深深一径开炎光隔林麓清兴遶崔嵬拟作临流赋应湏倩雨催小窗宜挂起且放竹风来黄景说景説字巖老号白石闽人干道五年进士嘉定中直祕阁知静江府有白石丁槀梨岭遇雨黑风吹雨又黄昏鸡犬数声何处村身在岭云飞处溼不闗别泪溅成痕陆九龄九龄字子寿抚州金谿人干道五年进士官全州教授卒寳庆中赠朝奉直祕阁赐谥文逹与僧净璋自从相见白云闲离别尝多㑹聚难两度逄迎当汝水数年隔阔是曹山客来濯足傍僧怪病不烹茶侍者闲不是故人寻旧隠祇应终日闭禅闗陆九韶九韶字子美九龄弟筑室梭山讲学其中号梭山老圃有文集月石玉兔爱佳泉饮泉化为石规圆立山趾万古终不息应厌旧星躔盈稀多缺夕自从寄兹踪表表无晦蚀光彩虽暂埋体素得不易神物岂终潜早晚照九域试茗泉邂逅成山行往往有异景竒怪争呈露独不见试茗逶迤即道周泓澄得幽井淆之不可浊凝然如自省龟蒙于越来傥亦煮石鼎岂为渴者甘醉梦当一警陆九渊九渊字子静九韶弟干道八年进士调靖安簿累官着作丞光宗即位除知荆门军务卒谥文安尝结精舍于贵溪之象山学者称象山先生有集疎山村静蛙声幽林芳鸟语警山矾分皓葩陇麦摇青颖离懐付西江归心薄东岭忽忘饥歉忧翻令发深省子规柳院竹亭茅店云芜风树烟溪听彻残阳月下不论巴蜀东西马先觉先觉字少伊崑山人干道初进士累迁兵部架阁号得闲居士有惭笔集喜乐功成招范至能入诗社燕国将军善主盟新封诗将一军惊范家老子登坛后鼓出胸中十万兵慧聚寺神济善医能知人死生既享髙寿临终甚了了作诗哭之端的西来了世缘有身宁肎自谋安殷勤疗病肱三折去住无心指一弹贝叶翻余清磬在梵香飘断暮钟残秪今双树婆娑影空锁灵山片月寒王时㑹时㑹明州奉化人干道中进士徐凫巖絶壑搀空云与平横飞寒瀑万年声杖藜过尽人闲险独向千山顶上行陈蒙㳺云门枝䇿耶溪寺风流忆晋唐门深云未散梁古帖犹香晩翠千峯逺春深一涧长徘徊松影下觅句向斜阳范偃偃字公武干道中知晋陵县题慧聚寺次孟郊张祜韵散䇿欲薄暮疎钟犹殷牀风烟函古趣巖壑生幽香仰首逼象纬俯视眇川光向来非突兀㡬成虎豹场飞阁临无地具区平可吞髙巖耸怪石老木纒云根人散鱼虾市帆归葭苇村每来豁尘虑不妨频欵门王宁宁常州人干道中进士和楼守浮逺堂留题乆去乡闗始一来竹舆行乐亦佳哉还寻童子钓游处又趁史君旌骑廻风物于人随意好江山如画得天开向来纪胜归名笔喜为重鑱置石崖彭正建正建干道中以诗名絶句天与莲峯作逸民旧时相识㡬人存家书千里嬾开眼僦屋两间长闭门宋诗纪事巻五十三宋诗纪事卷五十四钦定四库全书宋诗纪事巻五十四钱塘厉鹗撰胡朝颖朝颖字达卿淳安人干道八年进士官提刑有静轩集风铃风不能调碎玉声宫商滥奏竟难名谁家稚女敲方响一曲从头学不成旅夜书懐十日春光九日阴故闗千里未归心遥怜儿女寒窗底指㸃灯花语夜深小金山天光云影碧相涵百顷玻璃一望闲緑水遶门迷客渡白云终日伴僧闲疎钟破晓潜虬动老木成隂倦鸟还唤取头陀磨石壁为渠题作小金山王孝巖孝巖吴兴人干道八年进士淳熙闲处州推官舫斋我本湖漘一漫郎生来住处波茫茫时寻画舸破烟水菰蒲满路荷花香一川窈窕诧红蓼两岸芦苇明秋霜船头鸥鸟日来徃溪上风月相迎将一行作吏便相失合眼灵运春池塘纷纷雁鹜实可厌纸尾姓字随低昂簿书终是俗人甚江湖到了难相忘公余頼有数椽在疎櫺两行如船装不知风波世路险穏着万斛随风樯人生短篷何日近向来苕霅今括苍江山转柁千万里故人两地遥相望谁能为我幻竹叶顷刻泛宅归沧浪秖凭平生气湖海随所寓处为艅艎夜寒满载明月窗北风打头人不忙动来况自不如静悔吝不到虚舟傍胸襟五湖与三江是中莫测谁望洋直湏唤取李郭辈相与共泛无何乡陈傅良傅良字君举温州瑞安人干道八年进士宁宗朝累迁中书舎人除寳谟阁待制卒谥文节有止斋集止斋即事教子时开巻逢人强整襟最贫看晚节多病得初心地僻茭莲好山低竹树深寄声同燕社明日又秋砧题仙巖梅雨潭衮衮羣山俱入海堂堂背水若重闉怒号悬瀑从天下杰立苍崖夹道陈晋宋至今堪屈指东南如此岂无人结庐作对吾何敢聊向渔樵寄此身癸丑冬车驾过宫畱相还朝一声警跸接天齐驰道无尘马不嘶月御顺行随日毂干端和气帀坤倪三槐相继归公衮细柳还湏听将鼙老矣尚能歌二圣不应专羙在浯溪刘爚爚字晦伯建阳人受学晦翁东莱之门干道八年第进士宁宗朝累迁国子司业奏乞罢伪学之禁擢权工部尚书兼太子右庶子卒赠光禄大夫谥文简有云庄外集金国贺正旦使人到阙钖宴紫宸殿榆关玉塞静无尘嘉定于今第四春两国交驰通好使八方同作太平人翠鼍鼓奏娱嘉客白兽樽浮赏谏臣圣寿从兹天共逺年年玉帛㑹枫宸瑞庆圣节集英殿宴皇家卜世过周唐天启真人应运翔抱日预占恭邸梦飞龙曾报皖山祥翠云影外来金母红雾香中拥玉皇乐府赋工无以祝愿将金鑑代珠囊东宫鹤驾通宵入问安龙墀清晓狎朝班天颜喜见重轮月春色先回万岁山皇帝阁春帖子东风昨夜入帘帷便觉深宫漏影迟一曲凉州花尽放不湏更作报春诗李大异大异字伯珍隆兴府新建人干道八年进士仕至谏议大夫知建康府曾兄惠然见临笃叙世契示以先哲遗墨稽首敬观因题其后家传文献六经香袖有骊珠日月光乔木阴阴人已逺秪应故笏在甘棠姚宋佐宋佐字辅之郴州人干道八年进士为静江府敎授梅月吟梅花得月太清生月到梅花越様眀梅月萧疎两竒絶有人踏月绕花行丁逢逢晋陵人干道进士官至宝谟阁待制知郴州次袁尚书巫山十二峯二十五韵半雨半晴山弄姿溼云吹风不成痴蘼芜渐徧楚宫碧蒲萄未涨巴江迟西南大尹初渉境山川效职加瑰竒翠屏窥窗故娟妙松峦暎柁相参差浮云击汰睨青壁灵君一去今安之吟情浩荡隘宇宙万景敢云骄莫随当年楚境半天下孱王醉梦方昏疲珊珊玉佩赤帝女星髾羽盖蜺旌旗钖符赐䇿岂无意侍臣託讽褰帱帷尹今文采继骚雅梦得诗魂羞竹枝吾行一百八盘上钻天但觉云天低荒荒野驿虎豹怒阴阴岭树猨猱嬉危登险陟倦三伏口呿背浃嗟胡为岂知舟行有竒观山灵祕惜畱归时青帘白舫夙巳具芒鞵布韈将从兹胷中丘壑未尘土头上岁月从驱驰虽无胜具逐支许尚有乐趣同周施何当投劾便归去登船打鼓清江湄更催尺一唤公觐同看二六浮脩眉常山蛇阵想鱼复建溪龙焙倾蟇颐摊钱昼浪看三老杖藜晩岸寻名缁昔人汶岭寄书帖更歌蜀道先吁嘻未若尹外岳牧中丞疑爱春江之赴沧海清明秋月之挂峨嵋尽驱三峡波涛笔第入思齐访落诗到郴眼界山逾碧腰舆歩转高未疑御魑魅自笑尹鼯猱末路成三折衰年感二毛次山虽漫仕安敢遽辞劳蔡幼学幼学字行之瑞安人干道进士宁宗朝累官权兵部尚书兼太子詹事卒谥文懿有育德堂集田围野水萍无主晴风草自香庭阴新似染物色去如忙岸树鱼依緑畦花蜨鬬黄家园向来梦静数四年强廖德明德明字子晦南劒人受业朱子之门登干道进士歴官吏部左选郎官奉祠有槎溪集郁林郡城荒烟漠漠双江上往事悠悠野戍孤春到偏临青草渡梦中犹记白鸥湖石孝友孝友字次仲南昌人干道进士以词名有金谷遗音钓台桐江波上一羊裘钓得声名隘九州天子曷尝遗故旧先生不肎事王侯张贵谟贵谟字子智遂昌人干道中进士光宗朝除吏部郞中使金转朝散大夫嘉泰中直敷文阁知静江府题睢阳五老图驷马鲜能容白髪万钉终不润黄垆乌鞾席㡌红尘里幻出睢阳五老图王炎炎字晦叔婺源人干道进士始令临湘庆元中官着作佐郞出守湖州有双溪集题徐参议所藏唐人浴儿图右相尝惭唿画师技痒仍复拈毛锥逼真谁作此赝本亦有妙意生妍姿中庭燕坐必主妇绿云髙髻香罗衣嫣然嫔妾左右侍前浴能言丹凤雏娉婷及筓女公子素腕拥项相携扶两两为朋四髫龀乳卢随逐为谐嬉掌中看珠二少艾捧顋郄立鸦鬟奴屏闲拥膝袖玉笋疑是梦阑颦翠眉侧身背面按筝者冰肌绰约不自持牀前跪起各姝丽为儿理发抆泪洟有犬斓斑受摩抚与人习熟无猜疑梳妆淡薄服制古如见永徽贞观时若非侯家及主第人物无此羙且都荆钗布襦小家子生子不如山下麑题姜尧章旧游诗巻出郭栽花渉小园归调琴谱辑诗编少年豪健今揫敛休羡骑鲸李谪仙林淳淳三山人干道八年以嘉议郞为泾县令修复古塘民多称之琴溪湛湛长溪水飞桥逺近通客喧墟市合仙去钓台空欲辨磨崖字忽闻遵渚鸿僧无赞公趣谁与论崖中滕珂珂南郡人宣城县丞谒梅都官墓百年诗老卧空山犹忆当时语帯酸嬴得儿童唤夫子可怜名位秖都官手编新史唐文备骨立残碑汉籒漫落日牛羊上丘陇草埋翁仲独峩冠李石石字知几资阳人干道中以荐任太学博士出为成都倅有方舟集瞿唐崃我行江南上崃来系舟夜泊云雨台行到西川一万里杜鹃声急桃花开到夔门呈王待制手挈东风上水关凤书迎日看新班五湖家世乌衣巷三崃楼台赤甲山画㦸门开春昼永卧龙帐稳海波闲安危大计湏公等天定应知即赐环礼殿蜀侯作頖锦水湄先圣先师同此室巍然夫子据此座殿以周公名自昔圣人两两如一家均是周人先后出东家想见中夜梦犹与古孙同衮舄斯文授受乃关天不为汉唐加损益我时来视俎豆事重是汉人斤斧迹汉宫制度九天上散落人闲此其一多因丰屋起戎心独此数椽绵岁历规摹嵲东鲁似气象缥缈西岷敌竹松犹是斯干诗风雨方知隆栋吉虽然汉献来至今阅时巳多驹过隙中闲岂无鸟鼠虑妙斲不知难辄易工师不揆乱如麻敢向殿门言匠石诗书譬彼尚阙文后学如何补遗逸祖龙非意窃登牀科斗有心求壊壁旧章仅在命如丝谁勒吾诗胜丹浃句畱船买鱼作寒节钱竽竽字仲韶端礼姪干道闲直祕阁出守处州少微阁少微阁应少微星㸃㸃云闲分外明过雨晓来添练水好山晴后见莲城昔年人物不常有近世英豪多闲生顾我把麾惭坐隐落霞孤鹜看题名林宪宪字景思吴兴人干道中特科监南岳庙参政贺子忱爱其才以孙女妻之因寓居天台贺亡挈其孥居城西之萧寺有雪巢小集读陶诗作吾观渊明诗了不在言赋有如太和气周行不停驻时与春为风融和物华布未尝见用力万物荣处处时与秋为月浩然无㸃注江山滋清絶宇宙靡纤汚乃知渊明诗本不在诗故邂逅吐所有气象随所寓乞食不为拙华轩不为慕归来不为高折腰不为沮羲皇平歩超无懐真雅素简谈岂能尽学者谩驰歩独有无弦琴明明一斑露梅花野梅空山中正为照人开如何緑窗底珠暎带苍苔颇似古君子无人自不谐竹径酒初醒一信清香来寓天台水南春雨暗前山春云行逺林月落鸡犬静谁闻梁父吟巍巍兮髙山泠泠兮好音谁闻梁父吟唯恐山不深台州兜率寺春江泼天明萧寺踞山坞荒堦下鸟雀古木飒风雨徐行石苔花徙倚望江渚日暮山更寒檐头铃自语寺门矙南江江势浩相向风云互吞吐山色豁林莽潮头卷飞烟白雨挟春涨中夜鹅鹜喧谁家海船上句柔橹晩潮上寒灯深树中汲水延晚花推窗数新竹天空霜无影王从从字正夫文正公五世孙干道中添差台州倅知信州有三近斋余录次韵张彦晋秋日地迥高楼目天寒故国心江鸥无万里云木自千寻门掩斜阳下人归落叶深风前怅何许入耳越乡吟句凉风回逺笛暝色带归舟尘心依水净归鬓与山青一畨风雨催寒食千里莺花想故园身闲更得凭陵酒花早殊非爱惜春王素素干道中汉中郡守重修山河堰画隼精明破晓暾恰逢寒食过江村轻烟飞絮汉中道白苇黄茅渭上屯人力万工支水派天心两邑漑川原柳营一饱源头看夜雨新肥拍岸㾗滕㢗㢗干道闲人桂林西湖再开呈张经畧隐然重望压边城号令风行玉帐兵诗思江山真得助威声草木尽知名要令万顷窥黄宪不把千畦付麴生坐使胜游还旧观追随那得胜公荣梁竤题陆贾大夫庙刘郎辛苦逐秦鹿尚欲长鞭及马腹蛮夷大长梦不惊海边椎髻乘黄屋江淮貔貅始闲暇忍使驱令渡篁竹陆生手持尺二组唤起老子同分肉诗书尚晓骂儒翁岂忧杰骜难拘束筑坛再拜受王印雄辨泠泠听不足当时未有北人辅畱寓年深染污俗乍闻髙论耳目清如掩笙篁奏冰玉境中胜处应更履更泝余皇到山麓大夫何独粤人重汉廷公卿俱竦服陈平竒计湏深念张子全身甘辟糓此外侯王希识字带砺功存半诛戮惟君坐使将相欢燕喜优游刘氏福年少终军学髙歩空有英称命难续乃知智者应世闲妙似庖丁奏刀熟往事浮云变灭尽越水悠悠浸山緑荒祠寂寞傍僧居日暮饥鸦噪乔木我来三叹重迟留为酌寒泉荐秋菊单夔夔钱塘人干道中以奉议郎知湖州官至侍从次杨咸亨江郊亭新成二十三韵瞿塘一门江水倾羣趋激射随奔鲸舟车冠盖凑蜀道孰问张丈连殷兄相逢来往问地主太守讵敢㤀将迎白崖候馆乆茅蕝近即野处披榛荆屏修启剔作庐舎夙戒里旅迟留行有如授馆及郊劳举国定制谁先鸣钱唐鄙人何所似抵掌自视鸿毛轻食焉抑畏堕偷懦汎观彼已同虚盈山蹊水浒肆登赏靡嗜杰阁夸峥嵘朋从簪盍得衆隽尘谭冰释欣初晴鼎新质我筑斯馆栋宇不贵朱连甍入门便足庇风雨揭榜郄借江郊名时哉莲幕有嘉客落笔能令风雨惊联篇累牍溢我目粲在丽藻舒我情人生晤合良快意胡为四美嗟难并日光天际发丰蔀此去可并依离明直排阊阖出滟滪肃肃东首歌宵征循崖履坦夐无阻为君留取能诗声此榜与诗傥不朽此馆想同江水清我来岁月媿销缩整缨辑履图归程遗名肎复计身后谨虑第虞槃水擎始终感慨遇僚友遂事且喜相湏成勉旃功业早期就发轫自是天衢亨郑鑑鑑字自明连江人淳熙元年太学释褐授国子学正召试除校书郞累迁太子侍讲终宣敎郞知台州香炉山峙立交辉紫翠闲疎帘半巻镇长闲神仙似有祈年术一缕青烟起博山詹骙骙㑹稽人淳熙二年进士第一游云门轻裘肥马春三月到此经游花正红欲觅上方幽隐处老僧笑指白云中陈孔硕孔硕字肤仲号北山候官人淳熙初进士绍熙中邵武宰终祕阁修撰知惠州有北山集絶句腊雪逢春次第消等闲着脚上溪桥柳条毕竟如儿女一夜东风眼便娇寄题刘潜夫于蒍于斋闻昔子元子爱歌于蒍于遗风今有继此意古为徒犊价踰刀劒原饴变堇荼闻弦知岂弟联袂此懽唿近事先苞篚何人问牧刍聚星亭㵎好容我受廛无林梦英梦英字伯虎闽清人徙抚州游陆象山之门登淳熙二年进士历祕书丞学者称山房先生金石台云作巖扉风自关清阴半壑树中闲傍厢更着茅亭好放入西南一面山碧㵎书堂临川遇邹君示我铜陵辨相邀游其闲百闻湏一践自从双耳聋巳办两足茧武夷乃招隠仙都辄䇿蹇遥睇麻源村梦思劳辗转今披碧㵎记华冈订讹舛疑信吁莫论是非争之褊但欣泉石竒堂成书可辇晁侯云梦胸妙处参坟典家有万竹坡琳琅閟营翦徘徊康乐旧此兴尤不浅人生贵自得假物非至善山川侈遭逢所託各偕显严光钓越滩叔子登楚岘气象不低摧吾徒志当勉相思邀未到烟霞自舒巻唯应原上月共照人孤狷孙应时应时字季和自号烛湖居士余姚人从学朱子之门淳熙乙未第进士知常熟县移判邵武军未上而卒有集严子陵簿书流汗走君房那得狂奴故意降努力诸公了台阁不烦鱼雁到桐江归舟晚泊日落风更起江头船不行凄凉大夫宅萧瑟故王城一醉重楼晩千秋万古情愁边寒角动夜久意难平益昌僧寺静境轩落照久未夕断云低不飞孤舟上水急归鸟度山微萧飒天涯鬓淋浪醉后衣凭阑一笑去客梦转头非武担山小饮不成醉清谈多所欣秋声摇落日野色盪寒云心事长千里腰围更几分西风丛桂发倚槛得相闻武担西台西台在何许秋草暮云闲十亩有余竹一窗无数山望逺足离思忧时多苦颜相看终惜醉更挈酒缾还新滩见桃杏书事今晨明客眼桃杏照江红鸟咔苍山曲人声翠竹中独游空逺思一笑负春风便想荆州道簪花醉渚宫陈仲弓清浊无心陈仲弓圆机聊救汉诸公末流不料儿孙误千古黄初佐命功登仙木刘樊蝉蜕此登仙老木当年巳插天玉骨半枯犹秀润苍皮新长更荣鲜蟠桃待熟三千岁铜狄重摩五百年化鹤未归山寂寂徘徊谁与问因縁吕定定字仲安新昌人历殿前都指麾龙虎上将军有说剑集登彭城楼项王台上白云秋亚父坟前草树稠山色不随人事改水声长近戍城流空余夜月龙神庙无复春风燕子楼楚汉兴亡俱土壤不湏懐古重夷犹登越王台海上荒台草树平登临不尽古人情白云万里懐亲舎红日中天望帝京百粤山川秋历落三城楼阁晚峥嵘醉来徙倚䦨干曲听彻西风画角声项安世安世字平父括苍人徙家江陵淳熙二年进士除祕书正字迁校书郞宁宗朝以伪学党罢开禧中以直龙图阁为湖广转运判官有平庵悔槀永州日日长沙岸看云秪念家如何永州梦偏爱在长沙欸乃曲霭迺出深树湘山日落时若非尧女哭即是楚臣啼次韵罗郢州送别江上相留不肎留渡江沿岸郄回头汉江东去人西去不见髙城始是愁槠州路口小雨三十年前过此时一双青髻绾青丝如今旧雨犹相记秪傍星星白处吹春日隄上高高下下十五里白白红红千树花总在疎篱断垣里背隄临水小人家吹㡌台千山揺落万林空数点黄花酒盏中半破接䍦谁耐管巳将身世付西风抛毬綵毬丹柱倚春风寒食清明罢绣工漠北将军贪蹋鞠岂知兵法在吴宫糟蠏和潘德父大戴笑汝无穴空双螯小戴笑汝有筐如子臯太元笑汝长郭索入穴惭蟺升惭猱知心但有毕吏部卧起与汝同酒糟后来爱者苏长公亦秪许汝中山醪固知合向一丘老安得上与三辰翺长公貌喜心未敬虽羡微生尤恶饕我疑吴侬修稻怨和秫醢汝偿民膏虽然因此得长醉痛贬未必非深裦又疑毕叟妒刘掾曾以螟蛉轻二豪故回左手就箕踞持蟹借糟成两高钓台辣阘山头破草亭秪湏此地了生平﨑岖狭世才伸足又被刘郎卖作名君房足下竟成谀秪是韩歆巳破除岂有江湖钓竿手与君台阁奉文书雨夜夜窗疎雨不堪听独坐寒斋万感生今夜故人江上宿如何禁得打篷声罗㸃㸃字春伯抚州崇仁人淳熙二年进士光宗朝累迁试兵部尚书宁宗朝拜端明殿学士签书枢宻院事卒赠太保谥文恭巴山喜雨淑元不冠椎两髽萦青绾绿如堆鸦䰐鬖逺望毛髪古日日惟闻餐暮霞吾家公逺更清絶带眼不穿衣不结好风吹袂任飘飖夜夜惟闻弄明月餐霞弄月固不恶不道农田布龟灼令君盛服道民苦偃然祖裼犹不怍敬持此意款浮丘浮丘乃与合同忧急唿风马驾云车二仙方觉裸裎羞旋加冠巾更束带一见浮丘望尘拜便将凶岁变丰年谈笑之闲作霶霈油然虽出南北峯开端实自浮丘翁浮丘诗家老仙伯故知忧国愿年丰邦人一饱谁所赐父应诏子兄诏弟若还此雨后五日将见索汝枯鱼肆陈造造字唐卿髙邮人淳熙二年进士调繁昌尉寻宰定海倅房陵至淮浙安抚使参议晩号江湖长翁有集百花楼楼中香飘百和浓楼上锦缬翻东风玉樽美酒清若空吴姬妆面相映红人生一笑不易得是间一醉千金直元龙百尺君勿论芳时且可金杯侧都梁淮汴朝宗地孤埤秖眼前谯楼西日淡戍鼓北风传破竹非无计浇𤓰亦自贤客愁浑几许抚劒倚吴天关塞凄凉处青徐指顾边如何汉正朔不尽禹山川将畧轻三㨗天威重万全诸公不愒日老子判畱年题赵秀才壁日日危亭凭曲栏几层苍翠拥烟鬟连朝策马冲云去尽是亭中望处山泛湖荷面跳珠小溅衣酒边团扇巳停挥溼云収尽人闲暑郄度西山载雨归任希夷希夷字伯起号斯庵伯雨四世孙家邵武淳熙二年进士宁宗朝累迁礼部尚书兼给事中进端明殿学士迁签书枢密院兼参知政事提举洞霄宫卒赠少师谥宣献郊坛斋宫帝籍傍连茧馆桑禁林乔木昼阴凉郄从射殿临江阁中有通衢夹苑墙后省紫薇花清晓开轩俯鳯池小山经雨日增辉琉璃叶底珊瑚榦立出池边是紫薇检院即事禁路风清飞早鸦官卑难望紫宸衙了无公事钩帘坐一本冬青落细花左司史侍班虎旅分行铁作挝殿前拜舞一声譁辅臣对罢无公事日照金铺扇影斜徳夀宫即事金爵觚棱晓色开三朝喜气一时回圣人先御红鸾扇天子龙舆万骑来霜晓君王出问安宝香传辇䕶朝寒五云深处三宫宴九奏声中二圣欢宴归还驾七香车一夕天开六出花瑞色先凝紫宸殿春光重到玉皇家万年觞举庆重华百辟需云始拜嘉寿宴开时先雪宴天花舞罢带宫花宗祀庆成合宫三岁缛仪収太室先期肇自周玉瓒黄流躬祼鬯大圭元冕荐嘉羞灵台毕举三千礼銮路安行十二斿导从郄归斋殿去诘朝牡璧对天休紫宸朝罢御端门天宇澄清景气温丹凤楼中黄繖立金鸡竿上綵旗翻万人耸听风雷号四海均霑雨露恩湏信卑宫勤肆礼君王雅意在元元宴玉津园江楼风静潮痕减江空夕照多星星波上艇隐隐岸边莎风光连北阙景物傍西湖禁籞涛江上兹楼天下无虚斋畱御榻小径近层崖再拜观奎画浑疑侍玉阶参天宫柏翠布地禁花红台沼如文囿规摹有汴风海棠红妆翠袖一番新又向园林作好春郄笑华清夸睡足至今罗韈久无尘题陈亚之集后如彼流泉必有源陈家诗律自专门后山得法因盐铁不减唐时杜审言刘裦裦字伯宠崇安人淳熙五年进士除司门郞中官至朝请郞知西全州自号梅山老人有梅山诗集题小浆去日春蚕吐素丝归时秋菊剥金衣沙鸥不入鸳鸿侣依旧沧浪遶钓矶叶适适字正则号水心居士永嘉人淳熙五年进士宁宗朝历权吏部侍郞宝文阁待制知建康府沿江制置使兼制江淮终宝文阁学士卒谥忠定有水心集赵振文在城北厢两月无日不游马塍作歌美之请知振文者同赋马塍东西花百里锦云绣雾参差起长安大车喧广陌问以马塍云未识酴醿缚篱金沙墙薜荔楼阁山茶房高花何啻千金直着价不到宜深藏青鞵翩翩乌鹤袖严劳引前金蒋后随园摘蘂煎冻酥小分移牀献春酒陈通苖傅昔弄兵此地寂寞狐貍行圣人有道贲草木我辈栽花乐太平知君巳于苕水住尽日橹声揺上渚无际沧波蓼自分有情碧落鸥偏聚追逐风光天漫许抛掷身世人应怒君不见南宫载宝回何如赵子穿花去赠杜㓜高杜子五兄弟词林俱上头规模古乐府接续后春秋竒崛令谁赏羁栖浪自愁故园如镜水日日抱村流送潘徳久每携瘦竹身长隐忽引文藤令颇严闻道将军如郄縠不妨幕府有陶潜江当阔处水新涨春到极头花倍添未有羽书吟自好全提白下入诗匳永嘉橘枝词蜜满房中金作皮人家短日挂疎篱判霜翦露装船去不唱杨枝唱橘枝前日入寺观牡丹不觉已谢惜其秾艳故以诗悼之牡丹乗春芳风雨苦相妒朝来小庭中零落巳无数魂销梓泽园肠断马嵬路尽日向栏干踌蹰不能去赵振文和叶水心马塍歌昔年家住长安里春风尽日香尘起纷纷车马过绮陌买花人多少人识王侯第宅连苑墙粲若琼蘂敷丹房花窠近取马塍本曲栏髙槛深密藏主欢对客小举袖击鼓吹箫满前后真珠一斛聘国姝琥珀千杯酌天酒几年农噐不铸兵雨耕云获歌且行种花土腴无水旱园税十倍田租平拏音来近菰蒲住演漾回溪通枉渚霜晴沙浅橘林明日暮水浑鱼网聚东门故侯应自许霸陵醉尉宁湏怒何当学稼随老农荷鉏驱犊田中去白巽东屯行雨足稻畦春水满插秧未半青短短马尘追逐下闗头北望东屯转山坂一川洗尽崃中想逺浦疎林分气象沟塍漫漫堰源低滩濑泠泠石矶响中田筑塲亦有庐翚飞夏屋何渠渠李氏之子今地主少陵祠堂疑故居宋诗纪事巻五十四宋诗纪事卷五十五钦定四库全书宋诗纪事巻五十五钱塘厉鹗撰郭晞宗晞宗字宗之仙居人淳熙五年进士仕终琼管安抚有漫斋槀白纻词遥夜迢迢夜未央井梧月白啼寒螀感时念徃谁不伤婕妤宠絶辤昭阳手中团扇箧中藏吴姬织纻秋蝉翼一丝徃复千情积金粟尺量金斗熨为君裁袍为君惜同盛同衰莫相失姑苏台春花开秋雁来长风几度姑苏台不见台上人台下月徘徊一树梧桐生绿苔杨济济字济道淳熙五年进士历着作郞出知果州有钝斋集云安龙嵴滩洞庭老龙时出没万斛舟航皆辟易此龙嵴背巳铁石肎逐时好作人日我唿邦人来踏碛恍然如见河图出大巫鸡卜占云吉小巫竹枝歌转激飘石扬沙障江色尘埃何处不相袭摩挲石刻聊偃息恐有老人来横笛章良能良能字达之丽水人居吴兴淳熙五年进士除着作佐郞宁宗朝官至参知政事弁阳周公谨之外大父也有嘉林集题玲珑山短锸长鑱出万峰凿开混沌作玲珑市朝可是无巇崄更向山林巧用工题李伯时飞骑习射图禁营貔虎天廐龙技痒不奈刍粟丰闻道宝津尝䕶驾前期踊跃矜骁雄红绡低系栁枝碧满满弯弓斫鬉射偶然穿叶未为竒下红绡方破的綵䋲长曵綵毬轻闪烁眩转如奔星弦头霹雳起马脚回看一箭落欃枪乌纱㡌穏春衫薄文鞯焕烂青丝络千歩塲深隔九关毕景驰驱有余乐李侯应奉随春官日晏归穿衞士班平生抵死怜神骏絶艺那能不细看不学阎公伏池侧仓皇丹粉供宣索他年乗兴试追寻妙处秖湏凭子墨十六蹄翻意态真罄控应节顾眄亲当时骑士尽应尔尚想元丰兵制新慨今多事困供亿养兵殆且殚民力未闻士歌马腾槽安得从容观戏剧王叔简叔简字敬文渠江人淳熙五年进士绍熙中官校书郞题李伯时飞骑习射图飞毬饮羽栁如马气横生人更杰不作游观御宝津骑战还应一当百天家行乐少人知龙眠属从天上归意象惨淡研精微曹霸以来无此竒壮夫披图双泪垂时危那得生致之曾跃麟跃麟字子龙南恩州人淳熙五年进士官监察御史闻西浦渔歌作西浦鸣榔下钓矶歌声欸乃送斜晖扣舷互荅惊鸥梦拍手欢唿看鹭飞山接素琴仙子过洲连青草使君归海天空阔家长在一任芦花雪㸃衣甘同叔同叔字异丰城人淳熙五年进士官桂州民曹摄荔浦县有节轩集题昌山圣姥庙分宜古县环清溪重冈复岭如奔驰行逢山断水流处阅城庙枕山之西我来落日在前岭摩挲一读卢肇碑嗟唐今去亦已久尚余文字光陆离云昔秦人有天下鏖战六国愚黔黎砀山云气望不见神物乃降江之嫠雷轰电合助光怪蜿蜒堕地偕羣儿赤鳣王鲔奉鼎俎追逐甘旨怜姥慈姥先仙去环佩冷安能蟠蛰从儿戏刘累不出浮俗隘况肎委质嬴与斯珠宫贝阙世所希铜环十二白玉扉纫兰作佩香披披招揺手掉芙蓉旗哀弹清瑟和宓妃大川击鼓劳冯夷巨鱼踊跃鼋鼍随虾蟹琐细不得追庙门开阖风飏飔千年万载龙居之野巫便伺荐酒卮箫鼓坎坎来宫祠五彩不辨虺与螭聊以幻化惊群迷嗟我四海久望霓无复空抱明月辉好施膏泽雨六合岂止但慰袁人思歴阶酌水致此辞退以遗谊传于诗才悭语颣论甚卑龙兮谨勿相诃讥张釜釜字君量纲之孙淳熙五年进士累迁端明殿学士签书枢密院事送鹤还齐云胎仙谁遣到尘寰尽日清吟伴我闲不作冲天支遁想颇疑擕箭佐卿还欲追鸾驾烟霞上肎处鸡群伯仲闲为语齐云好看取他年我欲访缑山阎苍舒苍舒字才元淳熙中以试吏部尚书使金贺正旦见金史交聘表赠扬州郡帅郭侯东南形胜惟扬州介江负淮作襟喉有国以来几百战弔古千载空悠悠哀哉荒王与荡子钝尽铁劒崇倡优迷楼九曲烂如画珠帘十里半上钩当年二十四桥月曾照三十六宫秋平山堂上一长叹但有衰草埋荒丘欧仙苏仙不可唤江南江北无风流何人复诵广陵散黯然悲恨不可収秖今英主正用武増五万灶屯貔貅金城坚筑壮营垒绮叚细错良田畴神谟庙筭万全举天时既至湏人谋将军山西名将种家声直到青海头男儿有死必报国正当为上分此忧勉旃速办古人事貂蝉本自出兜鍪席天祐天祐乐平人精医尝从刘武忠军采用兵之势寓于棊遂成絶艺淳熙六年冬醉卧僧房作霜侵古屋月侵窗拨尽寒灰夜未央仗剑起看吴楚分将星今见几分光程端蒙端䝉字正思徳兴人朱子门人淳熙七年乡贡补太学生对䇿不合罢归絶句满城尘土汚人甚出郭青山入眼多挐取小舟烟雾里此生真箇老渔蓑黄由由字子由长洲人淳熙八年进士第一宁宗时仕至刑部尚书兼直学士院自号盘隠居士归来归来三閲月无事一闗心刈草寻花径开池漾竹隂江边问明月天际数归禽幸有髙賔至相逢似竹林莫若拙若拙仁和人寓家崇徳淳熙八年进士题资福院平绿轩结屋地犹浅钩帘景尽还岚光烟树外野色酒杯闲别墅从渠乐清吟属我闲狎鸥时㸃白机事不相闗吴柔胜柔胜字胜之宣州人淳熙八年进士屡迁司农寺丞出知随州除祕阁修撰主管亳州明道宫卒谥正肃春昼深巷寂无人鸟声花坞春荜门长日掩天地一闲身李廷忠廷忠号橘山于潜人淳熙八年进士游大涤清溪路入武陵源鸡犬人家隔近村㧞地一峯危作柱栖云五洞窄开门空庭有客扫松影古径无人踏藓痕我欲白云巖畔宿月明一夜听啼猨陈铭铭字日新玉山人淳熙八年进士春波渔市濒溪有居廛两岸舟竞檥风含水气腥晓作渔人市鱼羹何处无无钱买金鲤于革革字去非号竹田丰城人淳熙八年进士知房州春晩舎南舎北草萋萋原上行人路欲迷巳是春寒仍禁火楝花风急子规啼咏笺七八叶芦秋水里两三箇雁夕阳边笔头到处浑无碍埽破寒潭一蔟烟清都观髙崖雨洗月华清白袷青藤曵复行老桧不知仙驭逺屋头犹带玉箫声俞烈烈字若晦临安人淳熙八年进士累除中书舎人嘉定初知镇江府权吏部侍郎有盘隠诗编题清虚堂天清蚕麦余绿结桃李实老僧诗衔袖过我语言质懐山意先行如病梦芝术去山才一舎鞭䇿不终日堂檐新结束空洞无长物风来舞翠杉土煖荣病橘欲行意先清舌评骥不及何由觧鞍卧夜枕雨萧瑟谈元契参同酒㫖妙真一懐新辜雅趣意嬾健笔亦如罢参僧野禅缚枯律孙元卿元卿乐清人淳熙八年进士仕至国子监丞与钱孝先游洞霄元冥相我作山行卷郄重隂放晓晴但见峯峦互扃锁不知宫阙隠峥嵘云根洞穴篝灯入井底波澜抚掌生唤客入山还送客淙琤犹有石泉声傅诚诚字至叔仙游人尝从朱文公游淳熙八年第进士调永春尉从侍郎黄艾参政使北张巖开督府于京口奏辟幕僚着述皆出其手迁太常博士子彦卿能文以疾卒诚哭之过哀轮对闲卒于殿下妙庭观㑹宴瑶池阿母家九霞光绕翠琼车坐中一曲山香舞㡌上看看有落花朱师古师古蜀人孝宗朝着作郎句集英殿下初登第神虎门前便挂冠句昌泰昌泰蜀人淳熙中浙东提刑题新繁句氏盘溪客至辄命酌为言花巳开青山长委髻白骨旧生苔不饮固痴絶能诗宜数来颇忧明日雨红紫落成堆冯仲柔仲柔山隂人淳熙壬寅沿檄游大涤洞天洞府深沈别有天翚飞楼阁耸晴烟诗传玉局惊凡目丹就金炉记昔年翠涌千波横絶壁风吹万籁入飞泉他年待我功成后卜室青山絶世缘卫泾泾字清叔号后乐居士崑山人淳熙十一年进士第一除祕书省正字累官参知政事宝庆二年卒追封秦国公谥文节有后乐集游淀山湖疎星残月尚朦胧闲入烟波满棹风始觉舟移杨栁岸直疑身到水晶宫乌鸦天际墨千㸃白鹭滩头玉一丛欸乃数声回首处西山浑在有无中徐得之得之字思叔梦莘弟淳熙十一年进士有静安作具徐氏世有史学从子天麟譔西汉㑹要东汉㑹要皆行于世试双井茶先生老作宜州鬼谁与一瓯同注汤至今捧着双井椀犹带是翁书传香句迺翁画灰敎儿书娇儿赤骭玉雪肤厥妻曝日补破襦弊筐何有金十奴谢直直元名希孟避宁宗讳改名直字古民台州黄巖人伋之孙从陆象山游淳熙十一年进士历太社令嘉兴府通判遣懐寄致道贫者士之常富亦我所欲得常讵可厌逐欲何由足荒哉化蜨翁微欤监河粟人生命如线日湏不盈匊俯仰天地闲何由谢羁束俞应符应符字徳瑞钱塘人淳熙十一年进士累官参知政事曹公疑冢生前欺天絶汉统死后欺人设疑冢人生用智死即休何用余机到丘垄人言疑冢我不疑我有一法君未知直湏掘尽疑冢七十二必有一冢藏君尸俞应奎秦皇石祖龙盛气役神鞭壁立无移只屹然定是先朝陈宝化隂灵寂寂笑求仙髙似孙似孙字续古余姚人文虎子淳熙十一年进士历官校书郎守处州有疎寮小集入余杭县明发遵西陆驱车月流光佳山迎车来知是古余杭危树露如雨平野日未阳支流滀清源弱羽无髙翔人家丛灌下世载山水乡扣门作午憇白饭羞文鲂邂逅有足欢离合非其常主人不予鄙予畱亦徜徉憩昌化民家晩程息劳辙白日流西晖水鸟得鱼去耘夫荷鉏归川原杳芊绵林野杂依霏一来叩竹馆相邀入荆扉重巖吐清熘澄隂布残馡曰予考此室十世相因依左右桑果足嵗日鸡豚肥丰犹未至裕歉亦无能饥予闻良自惬欲谋北山薇有田可同耕有蚕当共衣车夫猝无情此志仍重违荅李才翁素意杳难寻残罏属晩隂花知西洛事雁呌北人心客共艰难尽诗随老大深金陵书不到消息又沉沉荅宇文文学无能应俗苦皇皇诗不惊人笔事荒天下无山如饭颗人闲有水自沧浪左杯右蟹一舟足早韭晩菘三亩强莫谓觉来无可嗜逢人犹自觅花忙燕文贵山水图道山堂上御府画展巻犹能记老燕十日何由办水石千金那可分江天楚湘两岸风落木海岳三秋雁度川大山小山俱好隠江南梦去曲肱眠荅武昌吴广文生平不识武昌楼官栁青青好在不庾亮笛吹黄鹤月简栖碑驳碧苔秋山横赤壁含情断水出瞿塘快意流何处呌君同一醉并舟秦女擘箜篌琵琶引人生聚散难为别何况悤悤作吴越梅梢带雪下昭阳明朝便隔闗山月长城不战四夷平臣妾一死鸿毛轻回凭汉使报天子为妾奏此琵琶声长安城中百万户家家竞学琵琶谱酸声苦调少人知食雪天山忆苏武西风吹霜雁飞飞汉宫月照秋砧衣嫖姚巳死甲兵老公主公主何时归铜雀砚歌曹公夜䜩凌云台一言契阔含余哀分香老妓各云雨歌舞不尽薶蒿莱漠漠頽基邺山下万里烟尘无一瓦井榦尊酒自平生乌鹊飞南播遗雅老农垦雨开荒寒一砾千金苔未干世人好竒不好近真比周簋仍商盘老璞浑浑殊质鲁得水犹能发妍妩更与人闲作瓌古月明夜盗西陵土黄居中潇湘图歌天暒而雨断兮作苍梧九疑之髙秋风行而川怒兮洩潇湘洞庭之奔流树不知名兮山抱复岭沙不计程兮水趋他洲波作止兮蛟舞蛟蛰云晦明兮猨唿猨愁原不可作兮兰亦尘土贾傅归汉兮鵩其何尤谁唿鱼兮北墅有酒谁鼓枻兮南津有舟懐斯人兮杳霭千里目怅望兮吾其归休骑鸾引夜骑白鹤出琳阙千万仙官锵佩玦云雷帖妥过刚风左推日丸右扶月一息瑶池翠水家阿母迎谒龙驱车青娥弹丝玉妃酒折尽蟠桃红玉花九天丈人来问道太极之前天不老丹霞一气玉虚宫宝笈金绳容探讨井君沐浴波五色洞房光芒上奔日天上传唿六丁直星斗离阑碍鸾翼由校书郎授徽倅道出金陵投留守吴云壑四朝渥遇鬓微丝多少恩荣世少知长乐花深春侍宴重华香暖夕论诗黄金籝满无心爱古锦囊归有字竒一笑难陪珠履客看临古帖对梅枝絶句舎南舎北雪犹存山外斜阳不到门一夜冷香吹入梦野梅千树月明村延祥观水明一色抱神州雨压轻尘不敢浮山北山南人唤酒春前春后客凭楼射熊馆暗花扶扆下鹄池深栁拂舟白髪都人能道旧君王曾奉上皇游聚景园翠华不向苑中来可是年年惜露台水际春风寒漠漠官梅郄作野梅开游九锁洞门金画翠琅玕杏不多花月澑寒借得御书经自读松风净洗石棊盘汪强中郎中送蟹连日天街候驾归且唿酒对早梅飞从来吏部髙情别右手分将老蟹肥水西抱崖一水限僧居空翠冥蒙画不如落日游人山窈窕清风啼鸟竹萧疎杨嗣勋惠茯苓道是青神谷元通白帝厓有松如壮士其魄化婴儿云溼侵鸦觜天寒翦兔丝尧初香摘髓秦后雪凝脂穴动龙蛇窘山空鸟兽悲惟将千岁力自了一生竒都下栁生春思拂京华不管闲人也忆家添尽好香那睡得月痕如水浸梨花荅辛㓜安青天不惜日壮士偏知秋自古有竒画如今空白头彼时当再来吾老不可留天推璧月上星入银河流躔度若此急人生与之浮终夜自起舞无人共登楼典谟有陈言河洛非故州黄鹤唿不来谁能理残裘别云门回首云边更看松风流王谢旧行踪不知谁继诸贤后夜半来听六寺钟石桥一石上负崑崙柱一水西奔牛女渚玉干狞鳞万松古夜夜神光干帝宇石滑苔危水一缕四海长依开辟雨月落未落半规吐雨足敲泉龙摆舞蔡山渡江上人家破竹门潮生水长浸篱根鮆鱼一尺枇杷小放熘船来酒满樽句汾献升云鼎秦遗蚀雪碑沙冷雁一二天长帆有无白浪不侵鱼复阵青苔犹䕶剑闗铭旋作池来分剡曲畧教花处似苏堤天差鹤管烹茶水风夹花吹煮蟹烟莫若沖若沖字子谦若拙弟淳熙十一年进士历官至大理寺丞丏外除知永州不赴卒有语溪集初春赵仁父寓资福院平绿轩见招平绿题诗四十年寻幽不厌水云邉一犁还又耕春后三白重来醉腊前自笑挂冠林下客获陪挥麈坐中贤絶嫌幻色撩人思快睹晴川接逺天过崇福院首岁融春卜有秋晓行犹自索貂裘身闲暂脱㣲官缚市隠何如此地幽一水相望三里近十年重到片时留买田拟作终焉计直是飘然不系舟程卓卓字从元大昌从子淳熙十一年进士历官同知枢密院事封新安郡侯赠特进资政殿大学士谥正惠有集游金焦二山扬子长江天际来中流有山何壮哉深根盘礴千万丈寸土不受双崔巍金山屹据上流险四面佛屋相环回来帆去桨别舻舳住僧过客烦追陪排空杰阁揖沧海海山乱㸃浮纎埃龙潭列耸石峯巧独立野鹤慵毰毸堂前回首指遗像坡翁印老留青煤其人巳去诗尚在唱酬风月相徘徊再三瞻我二山去缥缈又入云涛堆焦山一望二十里舟师驾橹如奔雷行行滉荡唿吸顷系䌫确荦登山隈山中僧少竹木古瘦根迸石穿莓苔幽姿野态随歩出胜处徃徃多楼台洪厓路转寻瘗鹤几年浪打风雨摧遗铭破碎石剥落摩挲细读心眸开同行韵逺心未尽飞仙亭上倾尊罍酒酣我为发絶唱底湏方外求蓬莱雪巖石门一望路迢迢五老峯髙耸碧霄泉挂珠帘当洞口烟拖练带束山腰香炉捧出仙人掌辇辂行过织女桥午夜月明天似水鹤归松顶听吹箫巩丰丰字仲至号栗斋其先郓州湏城人渡江为婺州武义人少游吕东莱之门淳熙十一年进士尝知临安县稍迁提辖左藏库卒有东平集晓起甘蔗洲晓起东风恶晴岚忽变昏船随山共走雾与水相吞钲鼓遥知寨桑麻畧辨村雨来无凖则容易溼柴门湖岭下十里是为黯澹滩行者多至此舍舟急流方了又髙冈日永周旋未觉忙壁上字多知店老岭边松茂喜车凉丛丛乱篠承攲石帖帖新荷恋小塘黯澹恶滩应笑我为虞鱼腹犯羊肠翠蛟亭泉出天柱之趾将至洞霄门数折下坠方盛时如蛟饮㵎亭当木石最竒处旧取东坡诗语名以舞翠客谓不若直名翠蛟为不费荅知宫事王君思明欣然改之为赋一首木石相因依妙处在得水遇其相合时㵎蹙水多止巍巍天柱峯双洞空无底怪石抱山回灌木参天起青蛟走玉骨元脉贯石髓曲折暂得伸掀舞如掉尾亭成自何年不陋亦不侈秋深泉久缩亭影照清泚忽遇水飞流亭入银涛里怒蛟卷亭去相距不盈咫一落坠两谼力竭势方巳终疑入江湖赴海日千里昨夜山雨号梧竹尽风靡轰雷与石闘蛟怒几欲死吾亭方宴然清晓见窗几因擕一樽来与客相料理賸拟画将归题诗郄畱此翠㣲亭行迹年来到处稀独于巖壑有深期鹅溪道士能相属请和空山落木诗洞霄即事积藓青踰一寸痕山灵守䕶几千春长藤横系巖边木何日重来挂葛巾炊熟日有怆松楸小楼吹断玉笙哀春半余寒去复来五岁不浇坟上土望乡心折刺桐开杨安诚安诚字道父蜀人白帝庙白帝庙神旧传以为公孙氏以予考之非也公孙氏享国日浅辙迹未尝至夔独遣田戎任满戍江关岑彭入江闗不复为戍守公孙氏无从庙食按郦道元水经注瞿塘滩上有神庙甚灵刺史二千石过其下不敢伐鼓鸣角恐致风雨舟人上水以布裹篙足不令触石有声盖不谓其神为公孙氏瞿塘天下至险必有神物司之但有庙偶连白帝城俗遂从而讹尔余徃来三崃皆託神之庇辄为赋此庶来者有所考云淳熙十一年正月晦日西蜀杨安诚道父书蜀江万壑俱东奔瞿塘喧豗争一门惊涛骇浪建瓴下颠崖仆谷相吐吞朋妖窟宅恃幽阻正昼喷薄隂霾昏灵宫奕奕镇地险衆渎禀令川祇尊赤甲后耸黄熊跃滟滪前峙青猨蹲舳舻衔尾下吴楚约束蛟鳄如鸡豚旧传鼓角致雨雹裹篙不触撑舟痕综理脉络尽西徼帝假之柄攸司存子阳祚国十年近此地未省东其辕连江列炬铁锁断戎满奔北无留屯江关回首尽汉帜遗黎何自知公孙血食汉代定不尔但有故垒山之樊子羙误信齐东语感慨勇畧招英魂山川之灵载望秩僭伪讵可同时论向来名实久淆溷荐祼无乃凟俎膰请从郦元为考证神理昭昭斯可原谢牧题洪阳洞石上特特携笻探洞房中藏精气凛寒芒神仙久视知难学乞取逍遥物外方冯端荣端荣崇安令题武夷花满晴烟树满云我来宁是学仙人愿将九曲溪头水散作年年百里春李持国夀兴国守缥缈黄堂拥瑞烟神光照社记当年风云庆㑹千龄际萸菊佳辰六日前荡节巳尝烦出使辅藩聊复頼于宣庙堂参赞犹虚位飞诏行看下九天刘季裴季裴字少度福安人孝宗朝终祕阁修撰夀朱守匡鼎谈经世少双一时文物动虞庠江湖虽隔金闺籍衣袖仍闻玉案香墨客几年陪画隼板舆平日到蘐堂时清身徤堪行乐未见荆榛老鳯凰李献可献可吉水人赋宫人午睡御手指婵姢青春白昼眠粉匀香汗溼髻压翠云偏栁妒眉间绿桃嫌脸上鲜梦魂何处是知绕帝王边王正已正已四明人珩之子淳熙中官太府卿题天开图画亭姚伯愿使君筑亭真州子城西北隅尽得江山之胜乞名于四明王正已因诵山谷天开图画即江山之句遂以名亭又为赋此诗夜来残暑鏖西风秋声摵摵先井桐纎云四巻天开容一碧万里磨青铜使君退食新凉逢厌看凝寝香云浓领客欲送孤飞鸿城隅髙亭溼青红旷野四望开心胸前瞻江山胜而雄琉璃波光羣玉峯水墨正尔难为工天开地辟今古中此景自若无初终天岂为我施新功我心得之眼相从収入几席无遗踪锦囊得助防诗穷李成郭熙将无同抚掌一笑浮金钟宋诗纪事巻五十五宋诗纪事卷五十六钦定四库全书宋诗纪事巻五十六钱塘厉鹗撰裘万顷万顷字元量新建人淳熙十四年进士嘉定初除吏部架阁迁大理司直力丐外任敕差江西抚干卒有竹斋诗集归兴新筑书堂壁未干马蹄催我上长安儿时秪道为官好老去方知行路难千里关山千里念一番风雨一番寒何如静坐茅斋下翠竹苍松仔细看闲居闲居最与性相便勤即繙书嬾即眠终日闭门真省事有时靣壁似耽禅大椿岁籥祈亲夀断简生涯聼子传待问洪崖觅丹诀白云深处引寒泉危稹稹字逢吉号巽斋又号骊塘抚州临川人淳熙十四年进士历屯田郎官出知潮州又知漳州忤部使者请祠归有巽斋小集借诗话于应祥弟有不许㸃抹之约作诗戏之我有读书癖每喜以笔界抹黄餙句眼施朱表事派此手定权衡衆理析畎浍历历粲可观开巻如画绘知君笃友于因从借诗话过手有约言不许一笔壊自语落我耳便觉意生械明朝试静观议论颇澎湃读到㑹意处时时欲犯戒将举手复止火侧禁搔疥技痒无所施闷懐时一噫只可卷还君如此读不快千驷容可轻君抱亦不隘昨问鸡林人尚有此编卖典衣湏一収吾炙当痛嘬经从丰城谒于房州于令侍姬歌舞进酒蛾眉对酒舞凉伊舞身还逐歌声齐巻花万叚忽进酒闘髙蛱蜨飞来低春日即事麦风翻陇泼浓绿花露摘枝黏老红小立楼头检春事一丝暖日坠青虫郭公郭公郭公闻尔失国春秋时何事到此犹悲啼郭公前言亡国故当时秪缘臣子误百年社稷不得归而今家住柘冈西满目春风都是恨声声説与齐侯知郭亡矣君勉之送柴中行出守章贡力为君王乞得州补天未了石还収人才自系国轻重吾道亦关公去留殿角才辞槐影日船头便转荻花秋竞夸祖帐东门外谁识眉攒杜甫愁王居安居安字资道台州黄巖人淳熙十四年进士累迁右司谏兼崇政殿説书权工部侍郎帅隆兴府升龙图阁直学士卒赠少保有方巖集送刘改之不识刘郎莫便语酒酣耳热未全疎士当穷困能无慊我自斟量媿不如横槊赋诗俱有分轻裘缓带特其余当今四野无尘土宜有竒英在草庐潘徳久有龙眠三马而失其一俾予赋诗三马徃徃皆龙驹精神肎与凡马俱忽不见者其前驱定应飞上天之衢君得其二巳有余我欲与君分此图驽才患多不患无四十万疋将何如龙眠已徃不可唿愈少愈贵宜宝储句秪教人种菜莫误客看花郭绰绰嵊县人淳熙十四年进士枕流轩招提避雨寄孤眠夜静溪声到枕边引得五湖清入梦拍天波浪一渔船王溉溉官太府少卿兼知临安府除权兵部侍郎淳熙丙午游大涤山山合羣峯路屈盘溪行九折势蜿蜒云根长伴仙人迹元盖潜通大涤天玉殿香销人寂寂石坛花落草芊芊黄冠觧识寻幽兴为洗寒铛煮碧泉徐侨侨字崇甫号毅斋婺州义乌人淳熙十四年进士理宗朝仕至工部侍郎宝谟阁待制奉祠卒谥文清有集毅斋即事自吾斋外付诸儿除郄诗书总不知苔色上侵闲坐处鸟声来和独吟时十分秋色重阳近一味新凉老者宜调得身心能自慊止吾所止复何疑陈岘岘字夀南温州平阳人淳熙十四年中博学宏辞科赐进士出身官中书舎人直学士院依绿亭脩林平治久荒埃招领春风一笑回净扫莓苔分径岸賸添桃李结亭䑓林宗放宗放字问礼宣城人淳熙丁未进士通判广州乞祠归陪郡守游西园倒影扶阑印碧溪玻瓈盘上玉东西落红那得愁如海举白难逃醉似泥郎㝛髙明香雾起客星华耀烛花低波心夜半鱼龙舞都转天风入鼓鼙郑克巳克已字仁叔青田人淳煕中进士仕至福建提刑司干官水国水国烟霞客春来始定居老逢人事嬾贫觉旧交疎隙影窥蟾滴芸香散箧书西湖风月好不到一年余送中书王舎人使北细马缕金鞍文星使可汗袖中天诏重帐外节旄寒烽火燕城急尘沙朔野寛安边存大体何必斩楼兰浙江十六夜对月急桨寒天阔长江得月迟最怜新缺后全胜未圆时夜雪潮千丈秋风桂一枝潜蛟易翻动怨笛莫惊吹青衫青衫着破禁中罗楚泽吴江几度过仕宦宛如杯水淡朝廷空有故人多渔村疎竹明风斾烟浦斜阳起暮歌欲买田园归海上此身无柰客愁何旅中遇故人云薄清溪水天寒黄叶风乡闗三载别客路一尊同旧事如昨日问年俱老翁相看今夕意泪冷菊花丛缪瑜瑜字珍叟龙南人淳熙进士官进贤令有崆峒诗集遇灾感应诗辛酉岁钱唐火灾延烧居民以七万计惟吴山上一老翁家独全翁平时诵经乐施火起之夕以老惫不能去遣儿与妇令亟走竟不忍相舍离处烈熖之中全家昏然熟寐至于蒲萄架亦不焚灼夫善积于平日之闲而孝感于一念之顷其为神物䕶持如此行道之人相与言者必曰蒲萄架因诗之以为世人好善者之劝云郁攸属者潜煽灾蜚廉纵风相与偕林林生齿七万户连甍接栋烧成灰如何老翁一区宅闲不以寸独不㶼玉石俱焚势应尔岂有幻术能然哉闻之翁乃好善者平时事佛经巻开有余必以济贫乏不以利欲萦其懐仓卒遂䝉鬼神䕶万目注视咸惊猜厥初巨燄爇天起左顾右盻如燔柴翁知无地可脱免委身甘作烬与煨麾儿与妇令亟走誓死不去无违乖全家酣寝越信宿如闻大浪声喧豗及其梦觉火亦息依然一室当崔嵬㣲如蒲萄不熏灼而况梁栋与桷榱苍苍表善有如此余自作孼何足哀作诗志徃劝来者勿以斯语同优俳句有客去游丞相阁无人来问孝廉船李壁壁字季章焘子用父任入官后登进士第宁宗朝累迁权礼部尚书直学士院同知枢密院事歴资政殿学士致仕卒谥文懿有雁湖集使北作天连海岱压中州煖翠浮岚夜不収如此山河落人手西风残照嬾回头玉堂留题云影沈沈玉一方倚阑人意似濠梁独怜雪里山茶树也向春风伴海棠酬曾景建新有千丝明晓镜旧无一画赞宵衣闲吟此外唯湏饮老觉人闲万事非青云亭平林野水带孤城倦客登临太瘦生过眼千花竞红紫可怜霜鬓转分明句一杯漫道愁能遣几度醒来错唤君忧时铁石孤忠在阅世风花老眼空董居谊居谊字仁夫临川人淳熙进士歴官四川制置使奉祠归有集戚姑山重上危楼意豁然倚阑检㸃旧山川身离城郭尘嚣里眼到云天杳霭边秖恐老松添嵗月长敎脩竹障风烟回思灯火书窗下偻指如今六十年盛璲璲字温如丰城人领淳熙中乡荐以平山宼功授奉节郎创书院于盛家洲朱文公尝过访赠以诗朱元晦过访苍松翠竹映斜晖野菊花开过客稀叶底黄虫作寒茧雨余蝴蜨满园飞梅花树下三闲屋挂壁枯桐尽日闲有客过门弹一曲断云残雪满空山李泳泳字子永号兰泽庐陵人淳熙中尝为溧水令又为阬冶司干官与兄洪子大漳子清弟浙子秀洤子召着李氏华萼集题甘将军庙巻雪楼巻雪楼前万里江乱峯卓立森旗枪上有甘公古祠宇节制洪流掌风雨甘公一去踰千年至今忠气犹凛然我来再拜揽尘迹斜阳白鸟横苍烟王亘亘字伯通福州人淳熙闲知南恩州十洲图山川如幻阁长秋一㠀飞来伴九洲不碍渔樵双桨过何妨罗绮四时游云疑泰革分张去水忆蓬瀛散漫浮禁苑未知湖海乐生绡写取献中州次胡澹菴题挹翠轩韵西山排闼来周遭自环翠俗眼少见之一覧忘世味平生三径心盍早赋归计纵落尘土居不与草木敝公余事幽寻清风拂衣袂最喜轩中人所挹多爽气蓬蒿天地寛万境发诗思白云未能闲时出过窗几檐花听夜雨池草生春媚山灵若相知好风为裂眦余光虽力挽回次那得致韩彦古彦古字子师延安人蕲王世忠之子淳熙中知平江府终敷文阁待制户部尚书大智院明月巢清风去无尘白云来无心一笑玉溪上落花流水深黄敏徳敏徳号存菴淳熙中句容令入洞霄九锁路闲绿萝垂地白日暗落叶满径行人稀青童走入报迎客惊罢先生一局棊舞翠亭观泉坐来毛骨觉萧然百尺飞流下碧天杯酒未终身世换尽移三崃到尊前程九万九万字鹏飞池州人淳熙闲知武康县有贤名庆元中守历阳有集重建东堂宦游偶落云水乡耻以贪墨为吏商三年寄傲南窗月一瓣为炷东堂香翛然清风揖佳客好古博雅真扬扬旧题湔祓古寺壁浊酒唿索邻家墙淋漓醉墨鸾鳯舞警语峭厉凌水霜大碑小碣共检校次第安置堂中央朅来弦歌有余暇逸兴賸欲希韩湘证道寺追和毛泽民韵二载尘劳薄宦身双峯几忆旧家隣甫能再上阳城考更有一年孤负春葛郛郛立方长子淳熙中以朝奉郎判镇江留友人良友久闲阔春事遽如许劳君下鸥沙一叶系春渚昨梦堕前山再见欣欲舞聊唿花底杯酒面点红雨狂歌谢贯珠清论杂挥麈骊驹未可歌妙句湏君吐杜旟旟字伯高金华人尝登吕成公之门淳熙开禧闲两以制科荐有桥斋集白头吟长安春风万杨柳新人妖妍旧人丑贫贱相从富贵移旧时犊鼻今存否长门作赋价千金不知家有白头吟句君勿笑新亭相对泣郄胜兰亭暮春集刘孝韪孝韪字正夫干淳闲以门䕃仕累官直祕阁提举两浙常平除直徽猷阁题畲山宣妙寺水定浮春岫鸦盘落逺林上方钟送夕隠几兴何深吴亿亿字大年蕲春人仕至静江倅有溪园集磨崖中兴颂借问江头人钓鱼为言灵武事何如磨崖岂是当时意两字噫嘻金镜书钱闻诗闻诗字子言成都人淳熙中知南康军有庐山杂着题米元晖潇湘图太湖水入霅溪寒叠嶂连山几万般此景古今无尽藏总归嬾拙一毫端钱闻礼闻礼嘉兴人第进士简寂观先生旧隠在庐山幽谷千年竹万竿偃松拂尽煎茶石苦笋撑开礼斗坛章甫甫字冠之鄱阳人居真州有易足居士自鸣集寄荆南故人余生自拚一虚舟未害寻诗慰客愁梅欲飘零犹醖借柳才依约已风流关心弟妹无黄犬入梦江湖有白鸥别后故人相念否东风应忆仲宣楼湖上吟谁家短笛吹杨栁何处扁舟唱采菱湖水欲平风作恶秋云太薄雨无凭近人白鹭麾方去隔岸青山唤不譍好景满前难着语夜归茅屋望疎灯林升升淳熙时士人题临安邸山外青山楼外楼西湖歌舞几时休暖风熏得游人醉直把杭州作汴州俞国宝国宝临川人淳熙太学生有醒菴遗珠集山茶花近东溪居士家好携樽酒款携茶玉皇収拾还天上便恐筠阳无此花许尚尚华亭人号和光老人生淳熙间有华亭百咏华亭百咏陆机茸二陆为童日驰驱屡忘归至今桑柘响禽鸟尚惊飞三女冈三殓知无有香魂计巳销频来吟楚些嵗久若为招征北将军墓﨑岖寻古隧衰草隐寒原欲读将军事丰碑秪半存顾亭林旦暮潮流急东西径路斜无从质疑字共属野王家白龙洞唿吸湖中水山椒寄此身洞门风雨夜电火逐霜鳞俞塘延袤三乡外东流与海通河神屡加恵帆借徃来风普照寺高门収画㦸即此见精蓝施予恩虽在缁流絶不谈陆瑁养鱼池谁得陶朱术修治一水寛皇恩浃鱼鼈不复敢垂竿唳鹤滩养鹤人何在湖邉水尚清唤回中夜梦滩上戛然声湖光亭日暮虾须巻亭中雅燕开㣲风起苹末波影动尊罍陈善善字敬甫号秋塘淳熙闲豪士有雪篷夜话句不知筋力衰多少但觉新来嬾上楼春风一日归深院巫崃千山锁暮云闻説平生辅汉卿武夷山下啜残羮童敏徳敏徳临川人生干淳闲不仕湖州题颜鲁公祠堂挂帆一纵疾于鸟长兴夜发吴兴晓杖藜上访鲁公祠一见目明心皦皦未说邦人懐使君且为前古惜忠臣徳宗更用卢杞相出当斯位诚艰辛生逆龙鳞死虎口要与乃兄同不朽狂童希烈何足罪姦邪嫉忠假渠手乃知成仁或杀身保身不必皆哲人此公安得世复有洗空凡马湏骐驎许玠玠字介之襄邑人有东溪诗槀染丝上春机锦江之水来蜀西女红染丝上春机可怜欲织未织时思君意绪如乱丝乱丝尚可理妾愁𣺌无际寒窗轧轧千万梭断魂随梭暗来去荡子醉花月妾辜鸾镜妆寒蛬只解趣机杼争郄情如刀劒伤织成回纹诗寄与白玉郎愿郎勿弃置上有双鸳鸯觑看双鸳鸯忍敎孤妾守空房汉宫春夜虚轮绚采千门外窗眼渗光金箔碎渇乌滴水续铜壶檐马唿风揺玉佩宫车声断翠箔幽珠帘闲郄珊瑚钩眉山两㸃亦何有中锁万斛相思愁蜀罗蜜炬光明灭红泪难溅守宫血遥夜春寒听晓钟角声满地梨花雪吴琚琚字居父号云壑汴人宪圣太后之姪太宁郡王益之子历尚书郎部使者直学士庆元闲以镇安节度使留守建康迁少保卒谥忠惠有云壑集续光宗咏安榴细叠轻绡色倍醲晩霞犹在绿隂中春归百卉今无几独立清微殿阁风刘光祖光祖字徳修号后溪简州阳安人登进士第宁宗朝迁起居郎右文殿修撰终显谟阁直学士提举嵩山崇福宫谥文节有鹤林集鹤林寺竹院逢僧话山门扫地迎英雄犹有迹般若太无情玉树春隂密琅玕晩暑清半年来徃屡只合送行旌龚准准知江隂军题天庆观碧玉堂清晓叩元关忧时鬓巳斑何如闲道士隔竹看君山任琎琎字国器黄巖人淳熙中上舎释褐授校书郎山居嵗暮读罢羲文先后天萧然一室袅寒烟山中嵗月那知得但见梅花又一年何坦坦东阳人淳熙闲官沿海制置司干办公事乞蜂儿榧于郭徳谊二首味甘宣郡蜂雏蜜韵胜雍城骆乳酥一㸃生春流齿颊十年飞梦绕江湖银甲弹开香粉坠金盘堆起乳花圆乞君东阁长生供夀我北堂难老仙乞酿于郭伯瞻洗醆试邀从事醵卧罍忽报歩兵厨良辰不与清樽共今夜傥羞明日无未论一缸分雪乳巳拚千日醉云腴宜黄漫尉今狂甚听我酣歌入五湖吴有定九鲤湖昔闻九仙灵今登九仙地袅袅一炉香寥寥千载事叶时时字秀发仁和人晩居嘉兴淳熙中进士官终龙图阁学士有竹埜诗集还桑泽卿兰亭考书法光芒晋永和后来摹冩不胜多考论又得桑夫子兰渚风流转不磨傅子平子平淳熙中鳯州守絶句珍珠不见小槽红遐想柔荑剥嫩葱唯有万条罗带绿年年依旧舞春风宋诗纪事巻五十六宋诗纪事卷五十七钦定四库全书宋诗纪事巻五十七钱塘厉鹗撰张栻栻字敬夫广汉人浚子以䕃补官孝宗朝歴左司员外郎除祕阁修撰歴知江陵府荆湖北路安抚使卒嘉定中谥曰宣从祀大成殿有南轩集谒陶唐帝庙词宋淳熙四年静江守臣张某既新陶唐帝祠以二月甲子率官属祗谒祠下再拜稽首退而歌曰溪交流兮谷幽山作屏兮曽立木偃蹇兮枝相樛皇胡为兮于此留蔼冠佩兮充庭洁芳馨兮载陈纯衣兮在御东风吹兮物为春皇之仁兮其天四时序兮何言出门兮四顾渺宇宙兮茫然胡文定公碧泉书堂入门认碧溪循流识深源念我昔此来及今七寒暄人事经㡬变寒花故犹存堂堂武夷公道义世所尊永袖霖雨手琴书贲丘园当时经行地尚想笑语温爱此亭下水炯若玻瓈盆晴看浪花涌静见潜鳞翻朝昏递日月俯仰信干坤因之发深感倚槛更无言三月七日城南书院偶成积雨欣始霁清和在兹时林叶既敷荣禽声亦融怡鸣泉永不穷湖风起沦漪西山巻余云逾觉秀色滋层林丛绿间爱彼松柏姿青青初不改似与幽人期坐久还起来隄邉足逶迤游鱼傍我行野鹤向我飞敢忘昔贤志亦复咏而归寄言山中友和我和平诗题榕溪阁寒溪澹容与老木枝相樛其谁合二美名此景物幽太史昔南骛于焉曽少休想当下榻时请与耳目谋品题信要领亦有翰墨留我来访遗址密竹鸣钩辀稍令旧观复还与佳客游树影散香篆水光泛茶瓯市声不到耳永日风飕飕所忻簿书隙有此足夷犹平生丘壑愿如痼不可瘳虽知等喧寂终觉静里优更思濯沧浪榕根浮小舟故太子詹事王公挽诗大节元无玷中心本不欺排姦力扛鼎忧国鬓成丝方喜三旌召俄兴一鑑悲西风吹泪眼吾岂哭吾私睿主龙飞日如公旧学臣忠言闗国计清节映廷绅嵗月身多外江湖泽在民当年遗直叹千古更如新题城南城头望西山秋意巳如许云影度江来霏霏半空雨东渚团团凌风桂宛在水之东月色穿林影却下碧波中丽泽长哦伐木篇伫立以望子日暮飞鸟归门前长春水濯清亭芙蓉岂不好濯濯清涟漪采去不盈把怅惆暮忘饥西屿系舟西岸邉幅巾自来去岛屿花木深蝉鸣不知处采菱舟散䇿下亭阿水清鱼可数却上采菱舟乗风过南浦马上口占向来一雪压霾昏晓跨征鞍傍水村七十二峯皆玉立巍然更觉祝融尊方广寺睡觉僧舍孤衾寄此情庄生梦破梵钟声浮沤踪迹原无定惆怅西风一夜清十六日下山各赋二篇归袂随云起篮舆趁雪明山僧可留客世故却闗情小倚枯藤杖聊听绝㵎声如何山下客一笑巳来迎书花光墨梅一枝巳清妍交枝更媚妩见之已愁絶那复隔烟雨钱唐千顷春想见西津渡他日到南屏莫忘孤山意题王介甫游钟山图后林影溪光静自如萧疎短鬓独骑驴可能胷次都无事拟向山中更着书刘芮芮字子驹东平人官永州决曹掾有顺宁集敬夫寄斜川诗叙往年之约殊不知芮今病矣非如昔时独心心不忘耳勉和一章以叙谢意病着不任事淹卧心自休经时不出门况复斜川游每觌节物换怳惊时序流少年喜追逐聚散水上鸥沈舟枯木畔风帆春树丘我病正尔许懐念老朋俦有酒不能饮徒有献与酬故人酌佳日亦复我念否佳章写懐抱一读寛百忧吾君念逺民归计未易求薛季宣季宣字士龙永嘉人起荆南帅辟书荐为大理寺主簿歴大理正出知常州有浪语集游竹陵善权洞万古英台面云泉响佩环练衣归洞府香雨落人间蜨舞疑山魄花开想玉颜㡬如禅观适游魶献澄湾左右蜗蛮战晨昏燕蝠争九星宁曲照三洞独何营世事嗟兴丧人情见死生阿谁能种玉还尔石田耕观岳侯石像万死何如狱吏尊威名盖世古难存二桃岂是功高赐一舸不容身退论㡬为饮江思道济谬因图像削王敦沈碑千古蛟川恨留与无穷客断魂王彦和彦和崇徳人题扇天邉一线征鸿没山色浅深墨未匀别浦渔舟待归去夕阳渡口两三人游次公次公字子明建安人号西池定夫诸孙礼部侍郎操之子范石湖帅桂林日参内幕有唱酬诗巻渔父竹里茅茨竹外溪粼粼白日䕶渔矶想应日日来垂钓石上蓑衣不帯归画虎图平生射虎裴将军马狞如龙弓百钧手捻白羽旁无人注虎使虎不敢奔须臾丛薄斓斑出人马不知俱辟易矢如蓬蒿弓减力将军得归㡬败绩徐行爪牙无不露眈眈垂头若微顾尾翦霜风林叶飞倏忽山头日光暮包家画出眞于菟我尚不敢编其须昔人作诗讥画图吁嗟画图今亦无耒阳道中山头磴石危梯险山下荒田野草悲更着秋风吹两鬓不消㡬日尽成丝潘畤畤字徳鄜良贵之兄子李庄简光之壻也孝宗朝官至尚书左司郎中严先生祠古屋巓巖上荒祠落叶中乞灵无俗驾垂世有高风鸟语谷相荅鱼游溪若空徘徊欲忘去船背夕阳红张镃镃字功甫号约斋西秦人居临安循王诸孙官奉议郎直祕阁有南湖集谢李仁父送茯苓岷峨山中千歳松枝虬干直摩青空雪霜剥落中不藁膏液下与灵泉通龟跧凫伏自磊砢金坚玉冻仍丰融篝灯夜取喜得隽煮鼎朝听如吟风杵成坐上香霏雪更和乳酪收全功当知至味本无味子若服之夀无穷巽巖嵴梁硬如鐡冠峩切云佩明月百好都随春梦空大业独传鸿寳诀中宵咀嚼不揺头玉池生肥咽不辍怜我百虑形早衰裹赠扶持意何切丹砂着根谩尔传脂泽酿黍计已拙由来妙道初不烦此法莫从儿軰说径思举袂揖浮丘下视尘世眞一决朱颜留得亦何为追逐同坚歳寒节游九锁山九锁非凡境烟云路不分山寒长帯雨洞古不收云夜宿听林鹤晨炊摘野芹黄冠皆好事添炷石炉熏凉蝉乱叫朝暮雨独鹤不迷前后山芎叶煮汤胜茗椀栗花然火照松闗钓台綘衣骑日扶桑上三精九县开灵贶赵梁雍代迹俱空冯呉冦邓勲相望客星何处潜光芒䨇台叠巘摩穹苍钓丝千丈卷烟雨俯瞰一碧玻璃江羊裘坐稳无心动蒲轮纁币知何用故人聊为小周旋君房谬欲相推送寥寥嵗月今㡬秋山寒松吹多飕飗春来日暖花气发极浦浪转鱼龙游先生有台人共高虚庭忍见生蓬蒿断碑败壁蠹荒藓灌木野鸟捐枯巢一朝钟梵交云际檐楹改观辉杉桂非闗好事取时名此中耻但称能吏却经祠下罗清樽试歌此诗当招魂先生出兮佩兰荪明玑耀旗驾瑶璠黄麟道前翠虬奔先生去兮山云屯玉妃金童从缤纷吹箫鼓瑟声冥冥目断暮霭栖遥林宿呉江塔院宿云蔽空溪冥蒙我船晓系红蓼丛破程约渉一舍外逺目未快千山供岸旁小店换马去氊裘障冷披䝉茸须臾巾盖不容展莽莽暗雾逢逢风偕行客舆屡掀簸适値官骑来憧憧弓刀负帯竞硉矹驙驷骝驖骓騟骢争前迭进歩殊窘迫暮始望桥垂虹石塘百丈捍骇浪间有滩碛纷渔筒鸦群黒白混鸥起颿影乱㸃还波中笔牀茶灶住此地得句未必惭龟䝉浮图老屋且投宿觧担正听黄昏钟纱笼炙灯照佛古蔺席布榻便吾慵怳惊足履未游地逸兴恐失难重逢案邉纸尽莫翻冩不觉红日㸔生东句燕子初归曾识面牡丹未放巳知名一櫂径穿花十里满城无此好风光曾觌觌字纯甫号海野老农汴人绍兴中以寄班祇候与龙大渊同为建王内知客孝宗受禅以潜邸旧人除权知合门事淳熙中除开府仪同三司加少保醴泉观使玉环山天寳风尘暗两京祸从妃子笑中生玉环两字真堪惜好与青山改别名题杨补之雪梅巻笔端造化出天巧写出江南雪压枝谁道春归无觅处横斜全似越溪时龙大渊大渊绍兴中与曾觌同爲建王内知客孝宗受禅自左武大夫除枢密副都承旨知阁门事出为江东总管游九锁峯峦九锁路萦盘翠色霑衣作晚寒日暮神仙归洞府雨余星斗下天坛人生何用千钟贵老去须求一室安㑹得谷神元不死世间何事可相干彭九万九万字好古崇安人淳熙闲国学立礼斋长凌波辞岁芳兮婉冉悲江空兮兰枻归人婵媛兮胡来迟憺风魂兮佩谁思素衣兮俨黄里玉襦兮䝉翠被明波渟渟兮渺愁予舍香懐春兮中心苦昔遗襟兮令契阔伫佳期兮窅脩絶幻尘缘兮謇中忧时既晏兮不可留汎云軿兮水裔糺予瑟兮难理人笑归兮路苍茫湘有臯兮春綵起杨炎正炎正字济翁庐陵人钱唐迎酒歌钱唐妓女颜如玉一一红妆新结束问渠结束何所为八月皇都酒新熟酒新熟浮蛆香十三库中谁最强临安大尹索酒尝旧有故事须迎将翠翘金凤乌云髻彫鞍玉勒三千骑金鞭争道万人看香尘冉冉沙河市琉璃杯深琥珀浓新翻曲调声摩空使君一笑赐金帛今年酒赛真珠红画楼突兀临官道处处绣旗夸酒好五陵年少事豪华一斗十千谁复校黄公垆下谩徜徉何曽见此大隄倡惜无颜公三十万往醉金钗十二行桂花翠围侍女拥红幢霞脸调朱笑额黄共醉东君千日酒更翻西母九霞觞人间天上高低影月下风前自在香输与广寒宫里客年年绿鬓赏秋光蘧老寄龙涎香瘴海骊龙供素沫蛮村茉莉挹清滋微参鼻观犹疑似全在炉烟未发时龎谦孺谦孺字佑甫籍之曾孙南渡居呉兴有白苹集奉使过汴京作苍龙观阙东风外黄道星辰北斗邉月照九衢平似水胡儿吹笛内门前郊居九日树夹门方正谿侵岸欲隤水摇云影动风抑鸟声回篱缺舟常过底空客不来故人经嵗月又见菊花开时澜澜号南堂从学吕成公之门从先生明哲道中呈伯广炳道燕子杨花各自飞雨干溪路绿初肥无人㑹得风雩意可是千年瑟竟希王子俊子俊字才臣号格斋庐陵人周益公杨诚斋之客以荐官成都帅幕有三松集代漕使䜩贺帅平蛮转官乐语紫橐仙人云锦裳碧油幢下受降羌三邉外扫烟尘静一札中含雨露香天上卽归扶日毂尊前莫惜醉霞觞主賔情分今如许饮罢相携入帝乡贺彦泽新得子君不见白居易五十八歳方得嗣当时立名曰阿崔香绷绣𥜗胎髪腻又不见元微之五十八嵗方生儿当时立名曰道保可望成家得力时西邻有亲曰彦泽天与明珠堪爱惜今年年方四十三甲庚少似唐元白葛仙溪前燕子楼燕子未老人风流一年一度作汤饼但愿年年逄麦秋句大儿阻饥颇废书小儿忍寒粟生肤妇纵有裈无一襦不敢缘此相庸奴来梓梓字子仪子猷访戴图四山摇玉夜光浮一舸玻璃凝不流若使过门相见了千年风致一时休杜甫游春典尽春衣不肎归熊儿扶道瀼溪西伤时懐抱深于海掠眼风光醉似泥沈约之挽张于湖气概凌云孰敢先中兴事业冠英躔朝廷议论一言定翰墨风流四海传恰跨鳌头升紫闼忽骑箕尾上青天竹林笑傲今陈迹抚榇江臯涕泫然施士衡士衡字徳求湖州人尝为宣州签幕有同庵集挽张于湖十年帅钺倦驰驱适意方谋一壑居贾谊有才终太傅薛收无夀处中书伤心风月江山在过隙光隂梦幻虚红紫飘零春色尽后凋松柏独萧疎姜特立特立字邦杰丽水人靖康中父绶死难补承信郎孝宗召为太子春坊光宗即位除知合门事累官浙东马歩军副总管庆逺军节度使有梅山槀续槀和陆放翁见寄遥知三径长荒苔觧组东归亦快哉津岸纷纷羣吏去船头衮衮好山来平时佳客应相过胜日清尊想屡开若许诗篇数还往直须共挽古风回和陆郎中放翁午庭风雨撼高槐一洗城头十丈埃老子坐间寻句好故人门外寄诗来劲锋久服穿杨妙钝思深惭击钵催清佩左符君未可要聴吟思发春雷寄汪尚书五十年间叹阔疎相忘两地复江湖书来笔底惊强健诗去吟邉想歩趋好对青山看歌舞莫嫌红粉笑髭须凤毛巳有哦松韵尚记金华旧范模冬夜不寐宵柝迢迢警睡魔静思甘分老林坡忍胞向有嵇康嬾扣角曾无寗戚歌不起妄心思世事秖将闲意飬天和时人休説长生术学着长生事转多李仲永墨梅写竹如草书患俗不患清画梅如相马以骨不以形墨君曩有文夫子蝉腹蛇跗具生意当时一派属蘓公雨叶风枝畧相似花光道人执天机信手扫出孤山姿陈元幻却西施面此妙俗人那能知近时赏爱杨补之补之妩媚不足奇李生于梅却有得髙处自与前人敌倒晕疎花出苦心暝云暗谷藏春色我一见之三叹息意足不暇形模索君若欲求之㸃画胡不去看江头千树白渔舍新成旋规渔舍傍溪山山转溪廻翠竹间闲看羽觞行诘曲戏拈竿线弄潺湲浮家不入分风浦归棹休寻落照湾漫説五湖烟浪好㡬人险处得心闲方孝能孝能福州司理福唐元夕街头如画火山红酒面生鳞锦障风佳客醉醒春色里新妆歌舞月明中薄薄春衫新缕金樽前风细怯轻隂酒香隐约生红粉正与桃花共浅深灯外风摇沽酒斾月中人数买花钱少年心绪如飞絮争逐遗香拾坠钿张履信履信字思顺号游初鄱阳人侍郎南仲之子尝监京口鎭官至连江守飞来峯飞来何处峯木杪夜千尺愁猨唤不譍月色同一白冷泉亭水石一䦨干僧归四山静携琴谱㵎泉月浸夜深冷翠微亭朝朝乌北出夜夜乌南归所谋在一食所息在一枝人生竟何得与乌同此机身世忽过虑泉石良自怡月上飞来峯更谁登翠微访丹阳玉乳泉巳变昏黒因赋诗观音寺里泉经品今日唯存玉乳名定是年来无陆子甘香收入栁枝缾徐逸逸字无竞号抱独子天台人昼眠治平寺频年游览不暂寘野艇往来无水程雨休最好是鸥浴风静更清闻鹤声酒家新熟欠前债僧榻借眼余宿酲崧高泰华未挂眼鬓影萧飒难为情孤山咸平处士风流逺招得梅花枝上魂疎影暗香如昨日不知人世㡬黄昏蔡开开字子明崇徳人淳熙闲进士官至漕宪弟辟字子正庆元闲进士官至国子祭酒题资福院平绿轩瞰水地仍敞开窗望不迷良畴连逺近秀野混髙低晓起烟千树春耕雨一犁道人深乐此壊衲且幽栖李安期安期字泰伯卲武人以诗游江湖间一日谒四川茶马使王淮淮将以贤良荐因奕争道遂拂衣而去赋白鹭渔父家风不设罾锦鳞为饭水为羮银袍秪当蓑衣着自在江湖过一生卢蹈蹈字衷父青社人寓犍为郡夹江县佳士也絶句客懐耿耿自难寛老傍京尘更鲜欢逺梦巳回窗不晓杏花同度五更寒应廓廊闽县令七夕乌鹊成桥架碧空人间天上此欢同仙查逐浪浮银汉青鸟传音到帝宫牛女佳期情不断古今遗恨意难穷綵楼乞巧知多少直至更䦨漏欲终王佐才佐才字吕辅崇安人少游邑庠范汝为叛总义兵御贼建阳以功补承信郎后为吉州水军统领与贼魁殊死战中流舟壊而没吉人庙祀之荅秦兵部求墨竹夜到茅亭近竹篱影随寒月下苔墀吟余未嬾萧疎兴曽写离披一两枝赠徐子虚画鱼我尝放意游江湖喜从钓叟观眞鱼有时临溪行复坐秋水无风鱼自如鲜鳞滑鬛随上下回旋戏跃形皆殊两两相逢若对语聚头戢戢揺䨇须忽然散漫背游去一半掉尾潜菰蒲往来得所弄晴色员波触动生浮珠困依垂杨看不足尽日忘归谁与俱自从北走尘土窟十年不复瞻莼鲈凭谁画出江湖趣东海今闻徐子虚毫端夺得生时意京师好事争传摹写成䨇幅辄遗我展舒活动惊堂隅穷搜前古少奇笔此本秖恐人闲无任敎涸辙强濡沫对面相忘千里书陈国材国材庐陵人句红日晚天三四雁碧波春水一䨇鸥周郔郔呉江县尉见陆游入蜀记三髙亭懐范石湖莼脆鲈肥酒细倾浩歌悲壮欲谁听沈迷簿领头将白弹压江山眼自青鱼跃紫鳞冲苇岸鸥翻白雪下沙汀西风散髪危亭上醉倚丰碑照日星邵经国经国永嘉人上楼参政闻道先生欲挂冠先生㡬日出长安去时莫待淋头雨归日须防彻骨寒巳遂平生多少志莫令末路去留难二疏毕竟成何事留取他年作画看傅大询大询字公谋宜春人贺雨狮子闗前半篆烟二龙飞下卓篙泉银河掣电连宵雨緑野翻云四月天便觉春生花一县㑹看秋熟米三钱何时卓鲁登黄阁都与寰区作有年刘鄂鄂字国相读许右丞所作陈少阳先生哀词并州更作桑干客道逄舍者来争席掀髯对坐有鉅人开口剧谈如旧识试问客子从何方兴言扼腕微有伤吾祖昔遑䘏纬计屡以直论干君王䜛谀弄国贤者避祸福相乗唿吸异悬知必有代庖责被发缨冠赴东市大明既争日月光真与天地同乆长嗟子之生后长者却识前軰奚其详大臣罔上擅行戮扬以浮言盖私曲诛姦发徳示后世右丞之文端可复中兴名门凡㡬门圣朝报称非少恩芄兰袖出承命帖犹幸及识公之孙春秋爱贤许之宥十世已往未为厚况今公议方大明叩天大呌君无后故人梦想规大贤仰止高山思执鞭典刑方及见故物倏尔长别良依然土田未足为君劝官爵未足酬君愿行矣志意勿倦游归而视之有家传杨辅世辅世字昌英庐陵人诚斋之族南溪碧玉寒塘莹不流红蕖影里立沙鸥便敎不作南溪看当得西湖十里秋游开开字子蒙建安人定夫从孙和刘叔通昨夜刘郎叩角歌朔云寒雪满山阿文章无用乃如此富贵不来争柰何邴郑向尝依北海晁张今复事东坡吹嘘合有飞腾便未用溪头买钓蓑丁世昌世昌字少明号竹坡黄巖人次虞仲房司马送秋韵自入秋光能㡬时无端又赋别秋诗夜长月冷虫鸣急天阔风高雁过迟三径黄花存旧节半栏红叶堕残枝徃来毕竟乗除法何用年年宋玉悲闻人滋滋字茂徳嘉兴人尝为勅局删定官早秋游灵巖凭䦨山翠溼蒙蒙佛阁依然水殿风欲採莲花何处所年年金井落梧桐王用亨用亨字子安自开封徙崇徳淳熙闲进士分敎襄阳平绿轩禅窗虚敞瞰西南野色溪光接画檐云去碧天无闲断一眉依约见山尖宋诗纪事巻五十七宋诗纪事卷五十八钦定四库全书宋诗纪事巻五十八钱塘厉鹗撰刘宰宰字平国金坛人绍熙元年进士调江宁尉真州司法宁宗朝韩侂胄枋国不复仕自号漫塘病叟寳庆初除将作少监进直敷文阁知宁国府不拜卒谥文清有漫塘集北固山望扬州懐古北固城髙万象秋烟竿一缕认扬州试乗緑涨三篙水要见珠帘十里楼泪溼宫衣朝雾重愁薫寒草夕阳浮隋隄旧事无人问两两垂杨系客舟秋懐一抺红绡日脚霞千林暮霭纳归鸦西风卷尽梧桐叶乞与中庭散月华云邉阻雨蔷薇篱落送春䦨笋甚园林早夏闲牛背牧儿酣午梦不知风雨过前山张嗣古嗣古宜春人绍熙元年进士歴起居舍人中奉大夫直龙图阁仰山龙湫崎岖鸟道开烟萝长空偃蹇声荡摩白龙怒吼挂绝壁苍兕离立迎清波枯竹拄破青苔色雷雨收功神敛迹穷源不得空归来掬雪抟珠三叹息登妙高亭雨余山石洗孱颜卧虎蹲羊各自闲杖屦贪穿秋色好不知衣惹藓㾗斑聂子述子述字善之建昌军南城人绍熙元年进士嘉定中四川制置使曾以显谟阁学士使金卒谥文定曾公道夫出示先世手泽敛袵拜观之余敬题二小诗香瓣平生满意熏更参曲阜问闗津秖宜黄阁官尊贵不敢近前丞相嗔一门翰墨森圭璧诸老题评粲锦花珍重云仍好收拾夜虹贯月定君家李字季永焘次子绍熙元年进士理宗朝歴官同知枢宻事四川宣抚使有恱斋集离巫山晚泊棹石滩下黄昏风雨阻江濵翠绾羣峯暮色匀一夜子规啼到晓孤舟愁杀未归人上巳从史巫山祓饮江臯风沙一夕巻冥冥晓色曈曚上翠屏薄宦驱人成老大佳时得酒慰飘零红余晚树迷幽谷绿涨晴波失逺汀却是崇山兼峻岭看来浑不减兰亭詹义义都昌人绍熙元年进士登科后觧嘲读尽诗书五六担老来方得一青衫佳人问我年多少五十年前二十三詹羲游武夷石廪巖前系小舟娟娟明月照清秋仙人一夜吹长笛三十六峯云尽收滕岑岑字元秀严州建徳人绍兴乙卯领乡荐屡上南宫不第绍熙元年庚戌特奏名仕为温州平阳县丞有无所可用集秋晚槭槭霜风劲骎骎物象雕屡迁怜蟋蟀一败笑芭蕉林叶疎逾响山云薄易消虽无逺行役对此亦何聊句断桥测水露半影野渡擉泥留乱㾗郑兴裔兴裔字光钖显肃皇后外戚也绍熙初知扬州琼花春晩驱车到古祠看花复诵旧题诗少年尝记六七月大暑曾开三五枝醉酒辄来思往事凭䦨欲去立多时八仙髣髴休疑似相隔仙凡只一丝董道辅道辅武陵人于湖张孝祥门人绍熙庚戌中秋后三日拜于湖先生墓晓出白下门瘦马踏秋色钟山度苍翠慰我逺游客暮投清果寺花草献幽寂长廊静无人落日照东壁平生张于湖万里去一息翩然九州外汗漫跨鲸嵴干坤能㡬时安用较颜跖文章失津梁所念斯道厄夜䦨耿不寐搔首听萧瑟懐人感西风翁仲守孤柏张沄沄字声父呉兴人绍熙二年发觧咏苔梅老龙全身着艾蒳不耐久蛰潜拏空爪头拨动阳春信香在霜㾗雪㸃中题黄巖酒肆东风吹雨水平沙下却篮舆访酒家行役不知春早晩墙头红杏欲飞花欧阳谦之谦之字希逊庐陵人学于朱子题睢阳五老图厚徳良多积善根贤才他日在儿孙当知相里非凡壻岂有陈平乆席门五老绘图千载誉群公诗礼百年存凭君挟取传家学青史贤良有后昆韩梴梴蕲王世忠孙绍熙初官直祕阁知眞州游洞霄宫云去山空鹤自来天坛石室巳苍苔洞前石鼔叩即应巖上仙眞挽不回明月照人山雾合东风吹㵎野兰开髙眼百尺长松下闲看飞花落酒杯韩松松梴弟游栖眞洞黄冠具竹舆邀我游栖眞山家杂水树野径横荆榛长松卧苍蛟乱石错紫鳞委曲至洞府积雪开䨇门结顶寳盖高下可容百人神仙独何之棊局今犹存翠子拂不落衣袖生清芬山门局未终浮世三千春安得从之游一笑凌层云陆淞淞字子逸号云溪山隂人官辰州守放翁雁行也乡校颂乡校海盐县大夫能敎育人材而成之也维乡有校示民有知敎始豫逊廸于训彝维风化是裨维校在乡示民有防入孝出悌为忠为良斯邦家之光乡校有基如徳弗亏刘侯迁之魏侯新之李侯能成之其迁者初其新者中肄业传道有师有宗繄李侯之功乐只君子孰后孰先显有嘉闻于斯万年维大夫之贤乡校五章章五句陈亮亮字同父婺州永康人淳熙中诣阙上书光宗绍熙四年䇿进士擢第一授签书建康府判官㕔公事未至而卒端平初谥文毅有龙川集及第谢恩和御制诗韵云汉昭回倬锦章烂然衣被九天光巳将徳雨平分布更把仁风与奉扬治道修明当正宁皇威震叠到遐方复讐自是平生志勿谓儒臣鬓髪苍梅花疎枝横玉瘦小萼㸃珠光一朶忽先变百花皆后香欲传春信息不怕雪埋藏玉笛休三弄东君正主张崔与之崔之字正子广州増城人绍熙四年进士理宗朝累除广东安抚使拜参知政事右丞相致仕卒累封南海郡开国公谥清献有菊坡集送䕫门丁帅赴召议论方前席功名早上坡去帆𤓰蔓水遗爱竹枝歌同志星辰少孤愁暮雨多倚风穷望眼碧色渺平莎崃山飞来寺万里星槎海上旋名山今喜得攀缘猿挥孙恪千年泪月照维摩半夜禅磴长荒苔人迹少厓攅古树鹊巢悬江流上溯曹溪水时送钟声到洞前孙伯温伯温字南叟丰城人绍熙四年进士知临湘县游麻姑山瀑布泉九官守不严失却两玉龙尘世着不得忽来此山中雷电白日间冰雪诗人胸天公不汝尤为人作年丰冯多福多福常州人绍熙四年进士寳庆中以直寳谟阁出守镇江鹤林寺春郊躬劝相税驾拟禅闗院古深藏竹堂虚净对山日曛农父醉云伴老僧闲暇日还携茗同来瀹虎斑乔行简行简字夀朋婺州东阳人绍熙四年进士理宗朝拜左丞相平章军国事封肃国公及请老加少保保宁军节度使醴泉观使封鲁国公卒赠太师谥文惠有孔山集池荷萱草轩窗处处幽酒中不着客中愁芭蕉叶上无多雨分与池荷一半秋㳺三丘山疑是乗风到九天不知身在此山巓万家攒蔟炊烟底一水萦纡去鸟边便觉尘縁轻似羽何妨诗思涌如泉停杯更待林梢月归去家僮想未眠程珌珌字懐古休宁人先世本洺州自号洺水遗民绍熙四年进士理宗朝累官礼部尚书翰林学士知制诰厯端眀殿学士致仕卒赠少师有洺水集流觞西湖用范左史韵画船同载若登仙却笑泥韀马不前要识冷烟催谷雨须知澹日养花天千条翠栁随风舞一树夭桃照水妍始信人生行乐耳虚名那用世闲传出南郊清甚春风吹屣到南园着酒涂酥花正繁更喜满前无俗物横塘疎竹渭南村句黄麻方草罢红药正花翻许景迃景迃旧名闳山隂人绍熙癸丑进士有野雪吟稾咏虞羙人草合欢枝叶想腰身不共长安草木春若听楚歌能楚舞未央空有戚夫人咏茭翠叶森森劒有棱柔条松甚比轻氷江湖若借秋风便好与莼鲈伴季鹰句野店青窥户春船緑涨篙周燀燀字昭礼邦之子枢密麟之之族姪南渡寓居临安府之清波门着清波杂志句卷帘试约东君问花信风来第㡬番尹徳邻徳邻字直卿永丰人绍熙中太学生问寝龙楼晓父母人皆有仪刑自冕旒问安趋燕寝拂晓过龙楼鹤驾严晨卫鸡人彻夜筹慈闱天语接飞栋月华收万姓齐歌舞三宫款献酬小儒忧国切㡬白九分头周震震绍熙中知泉州惠安县春月劝农至华林寺飞廉怒见海天眀十里篮舆出劝耕陇麦低头须雨意林花仰面笑春晴熙寮连辔勤因事父老传杯识至情及物无功惭窃廪丰年有愿是忠诚冯椅椅字竒之都昌人绍熙四年进士充江西运司干办公事摄上高令咏归亭弓转寒溪月一湾下临虎豹踞斓斑林烟濶处飞层阁云影穷头䕶逺山衿佩光隂弦诵里丹青人物画圗闲红尘堆案那能到只有渔船自往还俞灏灏字商卿世居杭绍熈四年进士厯麾节皆有声寳庆二年致仕筑室九里松自号青松居士有集武康道中竹窗听雨自安眠不道惊湍近屋前省得去年桃叶渡水㾗秖到树旁边湖隄晚行暝色俄从草色生管弦罗绮尽归城不应闲却孤山路我自扶藜月下行孙惟信惟信字季蕃号花翁开封人居婺州光宗时弃官隐西湖有集赋女冠还俗叠却霞绡上醮衣女童髽髻緑杨垂重调螺黛为眉浅再试弓鞵举歩迟紫府烟花莺唤醒丹房云雨鹤通知帘低红杏春风暖清梦应曾见旧师垂丝海棠袅袅垂丝不自持更禁日炙与风吹仙家见惯浑闲事乞与人间看一枝禅寂之所有卖花声出廊庑间清婉动耳曲巷深房忆帝州卖花庭宇㝡风流窗纱破晓斜开扇帘绣笼隂半上钩少日喜拈春在手暮年羞戴雪盈头泉南寺里萧萧雨婉婉一声无限愁刘过过字改之号龙洲道人吉州太和人尝伏阙上书请光宗过宫复以书抵时宰陈恢复方畧不报放浪湖海间有龙洲集多景楼金焦两山相对起不尽中流大江水一楼坐断天中央收拾淮南数千里西风把酒门来游木叶渐脱人间秋闗河景物异南北神京不见䨇泪流君不见王勃词华能盖世当时未遇庸人耳翩然落拓豫章㳺滕王阁中悲帝子又不见李白才思真天人时人不省为谪仙一朝放迹金陵去鳯凰台上望长安我今四海㳺将徧东厯蘓杭西汉沔第一江山最上头天地无人独登览楼髙意逺愁绪多楼乎楼乎奈尔何安得李白与王勃名与此楼长突兀题谢耕道一犂春雨图阿耘无田食破砚养亲日籴供朝饭凝尘壁上挂瓶罂寒日窗前照藜苋汝父训汝汝当知有田无田未可期有田不耕汝嬾病无田説田真画饼画田之外更画牛捕风捉影何时休头上安头又诗轴全家不应犹食粥寄湖州赵侍郎桑柘村村烟树浓新秧刺水麦梳风舟行苕霅䨇溪上人在苏杭两郡中鼔角丽声喧旦暮旌旗小队间青红主人夙有神仙骨合住水晶天上宫赋羊腰肾羹㧞毫已付管城子烂胃曾封闗内侯死后不知身外物也随樽俎伴风流挽张魏公背水未成韩信阵眀星已陨武侯军平生一㸃不平气化作祝融峯上云朱晞颜晞颜字子囦新安人庆元中广西漕使庆元改元寒食日陪都运寺丞逰白龙洞时牡丹盛开小酌巖下夕阳西度并辔而归小溪潄碧响潺潺路入龙宫杳霭间佳节漫添新白发故人頼有旧青山花朝㡬共湘南醉萍迹何年岭北还归路聨镳红日晚多惭龙卧白云闲白岳寄懐林间留我住多时似与烟霞夙有期野老烹茶来献客巖猨偷果去唿儿静思世上千年事不值山中一局棊欲説行藏舒巻意洞天惟有白云知邹应龙应龙字景初卲武军太宁人庆元元年进士第一理宗朝累官端眀殿学士签书枢密院事知庆元府兼沿海制置使逰寳盖巖夙有斯巖约今朝喜践盟路从支涧入人在半空行六月如霜候四时长雨声愿求容膝地着我过浮生林士表句有书来进御无语不闗农陈伯震句修眉浓淡里寸碧有无间邓伯秀句在我时舒巻从他自去留朱缙句冰玉词新吐尘埃气不留陈瑄句似嫌秦阁小欲际楚天浮罗椿椿字永年自号就斋庐陵人杨诚斋髙弟寄杨诚斋不愁风月秪忧时髪为君王寸寸丝司马要为元祐起西枢政坐夀皇知苦辞君命惊凡子清对梅花更与谁梦绕师门三稽首起敲氷砚诉相思送永丰汪令锦缆梅花浦江南作县归新来荐鹗牍惊动衮龙衣嵗晩情难别心亲事却违恐君天上去扶病出烟霏句露溼看花脚莺啼欲晓山春消千嶂雪清逼五湖秋林亦之亦之字学可号月渔福清人林光朝尝讲学莆之红泉及卒学者请亦之继其席赵汝愚帅闽尝以亦之行业上于朝未㡬卒学者称网山先生景定间谥文介赠廸功郎有集题林稚春菊花枕子歌故人所説菊花枕似把氷丸月下饮秋水一䨇眀烱烱数在青嚢第一品狂风江上吹蒹葭往往得之嵇阮家闭门读书二十载眼睛损尽生空花建阳小作箸头书残更灯火乱虫鱼石渠文字大如斗场屋嵗月又不偶却来南山青草边东西尽为菊花田手提长筐向山曲一下收拾三百斛昨者昏迷才起来解把蝇头小字读乃知妙物通羣仙一切药裹应弃捐丁亥九月十六夜偕李监仓宿龙卧山中聼雨看月同时事也所谓鱼与熊掌兼得之赋诗一篇以纪其事相唤此山来狂风吹我衣把酒桂花下山云片段飞掩门雨初滴开门月还上倚门看月眀半山闻雨响人间有佳景诗句颇发越何曾似今夕听雨还看月九日下水口黄花时候苦思乡急水还家一日强不道南风打头上客船摇橹作重阳寄表弟章由之为理曲堆屋庐苦来为客竟何为宅舍荒村谁与治别墅虽无辋川画生涯堪入杜陵诗身如燕子年年去家似渔舟处处移丹井西头曲堆下更烦嵗晚定疎篱輓光泽朱君诸老萧萧似巻尘不堪再见素旌新白头县尉笭箵浦夜雨寒窗是旧人曽从龙从龙字君钖晋江人公亮四世从孙庆元五年进士第一累官知枢密院事兼参知政事卒赠少师题衢州顺溪馆红照西沈暂解鞍偶然假馆岂求安新丰独酌谁为侣坐对窗前竹一竿魏了翁了翁字华父号鹤山邛州蒲江人庆元五年进士理宗朝累官签书枢密院事改资政殿学士福州安抚使卒赠太师谥文靖有鹤山集题谢耕道一犂春雨圗牀头夜雨滴到眀村南村北春水生老妇携儿出门去老翁赤脚呵牛耕一䨇不借挂木杪半破夫须冲晓行耕罢洗泥枕犊鼻卧看人间蛮触争题上亭驿红锦绷盛河北贼紫金盏酌夀王妃弄成晩嵗郎当曲正是三郎快活时十二月九日雪融夜起达旦逺钟入枕报新晴衾铁衣棱梦不成起傍梅花读周易一窗眀月四檐声紫宸殿御筵即事蛾眉班卷戴花回遥望君王玉色开画楯诸班谢茶酒尻髙首下一声雷题米南宫云山图漠漠云林小小山谁家茅屋隐松间石桥雨过天台逺采药仙人去未还卢祖臯祖臯字申之又字次䕫号蒲江永嘉人楼攻媿甥庆元五年进士嘉定中为军器少监权直学士院玉堂有感两山风雨故留寒九陌香泥苦未干开到海棠春烂漫担头时得数枝看松江别诗眀月垂虹㡬度秋短篷长是系人愁暮烟疎雨分携地更上松江百尺楼庙山道中粉黄蛱蜨遶疎篱山崦人家挂酒旗细雨嫩寒衫袖薄客中知是菊花时酴醿雪榦云条一架春酒中风度梦中闻春风不是无颜色过了梅花便是君读书细字灯前老不便小斋新冷夜无眠数声墙竹萧萧雨一缕铜炉淡淡烟种橘小擘枝头满袖香累累秋实正宜霜每来长是移时去为尔风流似故乡雨后得月小饮懐赵天乐梅花此夜稀嘉月弄光辉不饮强唿酒欲眠重启扉语髙惊鹤睡坐乆见乌飞想见湖居友扁舟不肎归周师成师成字宗圣号雉山长兴人庆元五年进士梅采采芳梅枝琐碎白云姿在山千花怨出山百鸟啼操持思所寄转趾述所思清披太始风寒应太虚月一日拂人衣三嵗香不歇敖陶孙陶孙字器之长乐人庆元五年进士官泉州签判有臞翁集次韵冯孔武雪中简闻人簿乞炭君不见朱门煌煌多近臣豹胎煮糜蜡为薪庭中盛设泼寒戏炙手欲近还嗔人谁知曝背茅檐下欲献要是山林真儿童抑搔皮肉輭日轮过中方欠伸悬鹑结驷两相笑百年俱成一窖尘先生自是冷官様要看入火红麒麟捻须自作咏雪句祕思早与相如亲蒲团拥裘结僧坐别有絺绤君南邻愿廻六龙照后土施与万国无边春屑琼镂玉入肺腑拍手一笑吾未贫奉寄旌徳尉刘申之诸刘兄弟贤一一无可选竹林鋭头郎风味吾小阮平生天机深善闭得内楗迩来卿何曺不办折腰本稍传诗语东朝日照兰畹伊余战纷华心斾凡㡬偃划逢君家语隽永初一脔识遗饱新得友胜悟夙损缅懐歌商地萧瑟松涧逺隂隂芜菁花碧蜨相与晩是中着髙士物意自偃蹇向来白衣宰云壑论补衮优游济艰难如以禹代鲧刘郎秀眉宇秋隼立高巘端能谢师匠万巻自鉏垦时须閲世谛一及城门键功名头上簪日月风中幰何时㑹呉下春动长洲苑题三元楼壁左手旋干右转坤如何羣小恣流言狼胡无地居姬旦鱼腹终天弔屈原一死固知公所欠孤忠幸有史长存九泉若遇韩忠献休道如今有末孙西楼秪有西楼日日登阑干东角毎深凭一层巳是愁无奈想见仙人十二层苏大璋大璋字颙之古田人庆元五年进士官着作佐郎出知吉州凤翀峯早起聨镳上翠微瞰虚歴级歩嵚崎昔闻华顶莲生藕今见南山菊满篱纵眼横看天地阔壮懐唯有鬼神知安期引我丹霄路十里云烟特地披真徳秀徳秀字希元浦城人庆元五年进士中词科绍定中拜参知政事进资政殿直学士提举万夀观卒谥文忠学者称西山先生有集挹仙亭汉宫苇箧儿哌哌济南梓柱隂扶疎富平家人正媮乐安昌帝师工献谀子真东南一尉耳黄绶凄凉百僚底手持短疏叩天阍义激丹衷泪横眦翩然一朝径拂衣爱君无路空依依人传九江巳仙去呉门再见是邪非神仙茫茫那可测上帝从来赏忠直天上果有骖鸾人合领羣真朝北极自从举手谢世间千年白鹤何时还玉箫声断杉桧冷秪余丹灶留空山谷口之孙古肤使亭斸青冥挹仙袂耿耿应懐贯日忠飘飘那羡凌云气我来快读华星篇清彻毛骨风冷然何当结屋最高顶一榻容我分云烟㑹长沙十二县宰作从来守令与斯民都是同胞一体亲岂有脂膏供尔禄不思痛痒切吾身此邦秪以唐时古我辈当如汉吏循今日湘潭一巵酒直须散作满懐春皇后阁端午帖子记得当年梦月符浴兰节后恰旬余欲知天钖无疆夀认取仙蜍颔下书瑶池十丈藕花香清赏尤便水殿凉闻说内家多乐事前星亲自捧霞觞赠张童子虎头燕颔及鸢肩自笑都无一事全惟有数条様骨尚堪山泽作臞仙闻君早号张童子顾我初非韩退之可惜浪抛洙泗业秪看风鑑学希夷易祓祓字彦章潭州人第进士开禧官左司谏浯溪中兴颂湘江东西直浯溪上有十丈中兴碑谁凿丰碑镇山曲溪邉羙人羙如玉想当歌颂大业时胸蟠星斗光陆离蚕头虿尾更清劲凛凛襟懐冰雪莹水部之文鲁公书两翁寥寂千载余后来更有黄太史健笔题诗起翁死一派溪流彻底清溪邉镜石坚而明我思古人不可见水石犹作琼瑰声偶来真仙访遗迹烟雨凄迷山路溼野叟䝉头看打碑君其问诸水邉石叶秀发秀发字茂叔金华人庆元进士知休宁县题龙吟寺晓色愁征辔疎钟忽断林荒溪穷虎迹古寺到龙吟竹影残灯暗苔㾗落叶深客懐无共说攲枕听霜砧呉丰丰官韶州经干赠胡彦忠古羊人物舜风余子姓传来秪旧庐为爱一门能守义相承五世不分居俞成成字元徳东阳人着萤雪丛说庆元庚申自为序题钓台千古英风想子陵钓台缘此㡬人登谁知避讳更严氏滩与州名总误称黄元夫句苇村风下鸦千㸃麦陇天垂月一梳王廉清廉清字仲信汝隂人雪溪先生铚长子问学该博与弟明清齐名着有京都歳时记广古今同姓名録补定水陆章句新干曜真形圗题玉霄亭忆昔新亭敞玉霄使君髯舅意飘飘春风㶑滟黄金琖明月参差紫玉箫歌吹旧踪空草木风流闲话属渔樵凭栏无限凄凉意寂寞寒江落暮潮王明清明清字仲言汝隂人雪溪先生铚之次子庆元间寓居嘉禾官泰州倅着有挥麈三録玉照新志投辖録清林诗话句凄清寳钿初分处愁絶清光欲破时叶樾樾庆元初监海盐澉浦镇税三里塘掐梅扶疎不耐繁华意足自然清絶壁闲幻出横斜秪欠纱窗明月孔梦斗追咏邹道乡所植扬州学四柏道乡採芹暇手植四株柏相对有真味爱此歳寒格忠言贾奇祸㡬削谏臣迹柏亦助道乡每号风雨夕柏死公不死大名日皦白后人补种之存棠思召伯亭亭俨相持撑云空百尺是柏出虽晩风致犹古昔我来跂遗芳清坐假一席徘徊意难舍勐把䦨干拍寄语景行人用意谨勿窄倪垕垕淮南节度判官追咏邹道乡所植扬州学四柏次前韵斯文以道重所取不但柏借彼刚特姿昻然见标格嵗华閲如流苍髯尚陈迹田昼亦奇士三叹子革夕人生运穷逹敢爱母头白冷冷清风闲媿死㡬侯伯谁欤继遗响高卧楼百尺袖携万斛珠一笑俯今昔知心古槐树交䕃上帘席大开多士鑪韶竽辨节拍所养贵所用量广沧海窄薛寘寘字持志明州昌国人庆元五年进士调衡阳簿洩潭瀑布秋高水壮雪飞涛巖水招风怒窍号不是玉虹低㵎饮白龙施雨下山腰宋诗纪事巻五十八宋诗纪事卷五十九钦定四库全书宋诗纪事巻五十九钱塘厉鹗撰郑域域字中卿号松窗三山人庆元中曾随张贵谟使金着燕谷剽闻二巻官干办行在诸军粮料院玉蘂花维扬后土庙琼花安业唐昌宫玉蘂判然二物本不同唤作一般良未是琼花雪白轻压枝大率形模八仙耳山谿野路多见之樵斧摧残如狝薙比之玉蘂似实非金粟冰丝那有此花须中有碧胆瓶别出玲珑髙半指清馨静夜冲九天招隐瑶台女仙子乗风跃马汗漫游偷折繁香分月姊紫茎柘叶荼䕷条少到寻常人眼底翰林内苑集贤阁雨露承天近尺咫后人不识天上花又把山矾轻比拟叶酸而涩供染黄不着霜缣偏入纸江乡老少知此名郑玚音无正字方言土谚随舌讹鸟马成焉固应尔山丹团栾綘蘂发枝闲铅鼎成丹七返还乞与幽人伴幽壑不妨相对两朱颜黄杨巖暮秋访幽隐谢屐凌崩空行到山根门还与平地同举手抉层云下视无高峯疎藤挂赤虬枯苔糁青茸回首三神山缥缈沧海东指㸃笑语高吹声半天中安得大鹏背载我游无穷林㟽㟽三山人右科首选庆元中以合门舍人守潮州题观稼亭咫尺移文唤即譍此亭便可配韩亭溪流横过一湾碧山色平分两岸青落日钟声鸣逺树半空塔影倒寒汀云烟满目皆亲种留与邦人作畵屏吕祖俭祖俭字子约成公弟用父䕃入官为太府丞疏论韩侂胄安置韶州改吉州量移筠州卒理宗朝赐谥曰忠有大愚叟集泛舟至竹洲朝光拍天浮竹洲隐然一面城之幽中有高士披素裘我欲从之恐淹留探囊百金办扁舟又烦我友着意修微风一动生波头飞棹来徃倦则休兀兀坐曹如系囚吏余秪有万斛愁一生安坐无㡬求今日栖迟如置邮脱㡌露顶固狂流俯首折腰亦可羞誓将入海登之罘弃置人间绕指柔苍然暮色下羊牛出处语黙两悠悠九原可起栁栁州燕坐相与未始游题史子仁碧沚相家小有四明山更葺桃源𣺌莽闲四靣楼台相暎发一川烟水自湾环中川累石势嵯峩城外遥岑耸翠螺旧说夕阳无限好此中更得夕阳多吕祖异祖异东莱人呈洞霄孙元素匹马先来破晓云千章乔木翠缤纷山围道院窗窗见泉出丹池处处分酒好便能浇磈磊饭香何必御羶荤明朝又踏红尘去多羡烟霞总属君张震震字东父号无隐居士蜀之益宁人庆元中知湖州除福建提刑遂宁府作春苖半没胫社酒期满腹肩舆太守醉灯火归骑趣唯有汉月明依然照山曲钱鍪鍪庆元间衡州守赵忠定汝愚谪永州至衡道病鍪窘之暴薨天下闻而寃之次袁尚书巫山十二峯二十五韵文昌仙伯天人姿爱山寻胜如书痴忽摩台符歴参井麾幢泝崃春迟迟山林川后总效职万壑千巖俱献奇就中巫山絶雄胜插天紫翠相参差神妃来下佩声逺驻此名地相安之峯旋地转自前后屹立万马如追随两山有川幻天巧禹功到此神应疲仰天照眼如疋练舟行掣电翻云旗迅帆竞惜峯峦过艅艎望眼裳褰帷悬崖下有欲落石古木上有参天枝龙登鹤聚仙既集云昇雨暗天如低从来三崃号至险高牙稳泛相游嬉扬旌一览天下胜词源倒崃知优为尝闻奇观天亦惜遇贤辄与因其时少陵寓此虽穷寂妙语惊人多在兹彫镌万象发天閟衙官屈宋声争驰公今曵履星辰上调元妙手行将施天敎来作东道主欢声和气生江湄公来顿觉雪山重青城增气连峨眉首驱巫阳入新句一洗前作堪解颐英词从此徧蜀道迥出尘表无纤缁尝忧此地难久驻转首絶景成嗟嘻直欲使拂素练图翠嶷写松峦起云之状模翠屛栖凤之嵋终朝诵公有声画却来看此无声诗赵蕃蕃字昌父旸之曾孙其先郑州人南渡寓信州之玉山用䕃入仕监衡州安仁赡军酒库理宗立除太社令不拜转承议郎直祕阁致仕卒谥文节有章泉集挽赵丞相汝愚五王不觧去三思石显端能杀望之未到浯溪读唐颂巳留衡岳伴湘累生前免见焚书祸死后重刊党籍碑满地蒺藜谁敢哭漫留楚些作哀辞荅施荣甫昨韵村中好客希今吟临水送将归笑谈未了风吹断何日重来款竹扉上巳朝来一雨快隂晴东郊百鸟间闗鸣受风栁条不自惜蘸水桃花可怜生不见山隂兰亭集况乃长安丽人行东西南北俱为客且送江头返照明哭蔡西山鹃叫春林复递诗雁回霜月忽传悲兰枯蕙死迷三楚雨暗云昏碍九疑早歳力辞公府檄暮年名与党人碑呜唿季子延陵墓不待鑱辞行可知句青云道逺龙媒老白雪词高鬼胆寒韩㴲㴲字仲止元吉之子有髙节从仕不久即归信上嘉定中卒有㵎泉集书姜白石昔游诗后平生未踏洞庭野亦不曽登南岳峯因君谈旧游恍如常相从江淮历历转湘浦裘马意气传邉烽吾尝汎大江秖见匡庐松乗风醉卧帆影底高浪直溅岚光浓日暮泊船时是时方严冬雪花压船船背重䌫摇柁鼓声如钟当年意浅语不到无句可写波涛舂君诗乃如许景物不易供尽归一毫端状此如飞龙人间胜处贵着眼虽有此兴无由逢钱唐山水亦自好奈何薄宦难从容南高北高一千丈潮头日夜鸣灵踪应有隐者为识赏青鞵布韈扶杖筇君无诧彼我媿此急还诗巻心徒忪懐古近城人语杂深山人语少重露滴烟岚野水见鱼鸟稻粱丰稔外耕凿愿温饱所以桃源人不与外人道少壮既奚为老矣复难强紫芝未必仙采之亦可饷耆耄八九十道可无俯仰所以商山人辞汉宁独往七月水石云山里归来巳九秋隔城如浅近邻寺始深幽慧逺逢修静文渊说少游径荒殊不埽风叶上牵牛雨多极凉冷焉知三伏雨巳作九秋风木叶凉应脱禾苖润必丰地偏山吐月桥断水浮空鸡犬邻家外鱼虾小市中晚雨可爱灯火凉秋夜空山雨到檐吹声初甚少落势近频添篱菊丛丛润畦蔬种种霑沈思仍静听香鼎伴书签余俦俦字季伦号痴斋鄱阳人有蛙吹集题韩仲止壁谒入久不出兀坐如枯荄苍头前致词问我何因来士节久凋丧人情易嫌猜本无性命忧不去安待哉范模模字叔笵丰城人有竹林类槀哭赵忠定日月开黄道干坤奠浑仪斯人今巳矣吾道竟何之玉铉忧思苦金縢感慨迟仆碑今复立恨不见封彜鼌董青冥上䕫龙紫极邉五龙方夹日九虎巳当天夷险丹心直安危白髪巻弔湘人不去何用解胶弦姜䕫䕫字尧章鄱阳人萧东夫识之于年少客游妻以兄子因寓居呉兴之武康与白石洞天为邻自号白石道人庆元中曾上书乞正太常雅乐得免解讫不第而卒有白石诗集题严州鸟石寺诸老凋零极可哀尚留名姓压崔嵬刘郎可是疎文墨㡬㸃胭脂涴绿苔姑蘓懐古夜暗归云绕柁牙江涵星影鹭眠沙行人怅望蘓台栁曾与呉王扫落花送朝天续集归诚斋时在金陵翰墨场中老斲轮真能一笔扫千军年年花月无闲日处处江山怕见君箭在的中非尔力风行水上自成文先生秖可三千首回施江东日暮云除夜自石湖归苕溪细草穿沙雪半销呉宫烟冷水迢迢梅花竹里无人见一夜吹香过石桥美人台上昔欢娯今日台空望五湖残雪未融青草死苦无麋鹿过姑苏黄㡌传唿睡不成投篙细细激流冰分明旧泊江南岸舟尾春风飐客灯千门列炬散林鸦儿女相思未到家应是不眠非守嵗小窗春色入灯花三生定是陆天随只向呉淞作客归巳拚新年舟上过倩人和雪洗征衣沙尾风回一櫂寒椒花今夕不登盘百年草草都如此自琢春词剪烛看笠泽茫茫雁影微玉峯重叠䕶云衣长桥寂寞春寒夜秖有诗人一舸归桑闲篝火却宜蚕风土相传我未谙但得明年少行役秖裁白苎作春衫少小知名翰墨场十年心事秖凄凉旧时曾作梅花赋研墨于今亦自香环玦随波冷未销古苔留雪卧墙腰谁家玉笛吹春怨看见鹅黄上桞条过垂虹自谱新词韵最娇小红低唱我吹箫曲终过尽松陵路回首烟波十四桥嘉泰壬戌上元日访全老于净林广福院观沈傅师碑隆茂宗画赠诗深衣跨羸骖杳杳春山路入寺君未知闲看移桂树沈碑含秀润隆画出神竒道人那得此老子乃耽之龙井年时六月海扬尘遥见青山起白云闻有高僧来诵咒巖前抛珓问龙君灯词灯巳䦨珊月气寒舞儿往往夜深还秖应不尽婆娑意更向街心弄影看南陌东城尽舞儿画金刺绣满罗衣也知爱惜春游夜舞落银蟾不肎归沙河云合无行处惆怅来游路巳迷却入静坊灯火空门门相似列蛾眉游人归后天街静坊陌人家未闭门帘里垂灯照樽俎坐中嬉笑觉春温珠络琉璃到地垂凤头衔带玉交枝君王不赏无人进天竺堂深夜雨时贵客钩帘看御街市中珍品一时来帘前花架无行路不得金钱不肎回自题畵像鹤氅如烟羽扇风赋情芳草緑隂中黒头办了人闲事来看凌霜数㸃红句小山不能云大山半为天屋角红梅树花前白石生蘓石石庆元中溧阳令句所幸小红方嫁了不然啼损马塍花葛天民天民字无懐山隂人有小集絶句夜雨涨波高二尺失却捣衣平正石天明水落石依然老夫一夜空相忆看山我本田夫作比丘也知骑马胜骑牛如今马上看山色不似骑牛得自由访端叔提干月趁潮头上山随柁尾行大江中夜满䨇橹半空鸣雁冷来无㡬鸥清睡不成平生师友地此夕最闗情西湖泛舟入灵隐山晴岚漠漠水溶溶落叶遮船翠盖重秋色尽为渔者占山光多向道人浓云连合抱前村树礀绕飞来小朵峰送罢夕阳迎素月楼台高下自鸣钟孤山后写望凭高每叹昔人非空有峯峯碍落晖大雅风流谁举似长安秋草又衰微寒花负约开犹嬾幽鸟忘机趁不飞来往半生堪记处西村灯火夜船归即事寒食少逢天气佳十日九日雨如麻新巢初见燕生子小巷巳无人卖花六月一日与尧章泛湖六月西湖带雨山小舟终日傍鸥闲风烟如许闗情乆賔主相推下语难㡬㸃送君归大雅一凉今夜满长安江湖逺思知多少归去风前各倚䦨荷叶浦中急雨捎荷分外竒珠玑狼借锦纷披下塘六月闗心处西塞扁舟入手时却傍青芦深处宿还思白石去年诗平生浩荡烟波趣月淡风微秖自知正月二十七日雨中过苏隄一隄杨桞占春风桞外羣山细雨中人苦未晴浑不到秖宜老眼看空蒙清明访白石不值花荠悬灯桞插檐老懐那复似饧甜画船巳载先生去燕子无人自入帘絶句二十四友金谷宴千三百里锦帆游人间无此春风乐乐极人间无此愁尝北梨毎到邉头感物华新梨尝到野人家甘酸尚带中原味肠断春前不见花船子钓滩泽国茫茫水接天孰云无法与人传见成风月难廻避尽在华亭一钓船周文璞文璞字晋仙号方泉又号野斋又号山楹阳谷人有方泉先生集姜尧章金铜佛塔歌白石招我入书斋使我速礼金涂塔我疑此塔非世有白石云是钱王禁中物上作如来舍身相饥鹰饿虎纷相向拈起灵山受记时龙天帝释应惆怅形模逺自流沙至铸出今回更精致钱王纳土归京师流落多在西湖寺钱王本是英雄人白莲花现国主身蛇乡虎落狗脚朕何如红袍玉带称功臣天封坼开即退聼两浙不闻笳鼔竞归来佛子作䕶持太师尚父尚书令一枚传到白石生生今但有能诗声同袍秦外铦师兄哦诗礼塔作佛事同喫地炉山芋羹何曾薫陆绮牀供但见相轮铜緑明哦诗礼塔犹未毕芦叶低飞山雨溼南华阳洞稽首游名山驾言入华阳南洞极祕怪松草泉水香曲几妙𨽻画残碣刋灵章俯首试一窥冷风袭绡裳守菴敬爱客暖我紫术汤遗我鹅眼钱云是洞所藏往有寻幽徒入见黄金墙侈心或已起㡬受奇鬼戕身傥获㑹遇敢恨飞蓬霜更丏一片土小筑安闲房朝披神芝图暮试饥饭方金牛洞凌竞下危梯俛伛入深穴囘身避云雾偃靣眎日月药苖䕶谽谺竹节截嶭孼安知幽蹊下有此大竒絶金牛铲光景仙谍尚可阅冈头春巳半枸杞如㸃血便恐颠风兴横吹石崖裂道中望茅山有感危亭对名岳毕景扶钩䦨白鹭伺察过低昻若弓弯去嵗负笈游最佳元符间栎林带脩竹派流清珊珊离留叫昼静洞天生春寒伟哉老宗师作屋云雨端竟为杀虫蚁不活升龙鸾遗体但觧蜕故宫亦烧残今剏巳半旧万柱扶元坛遂以两不借一笻履巑岏入宅问玉斧采芝投金环墨沼篆结字丹台气成盘将谓便隐遁遽亦罗间闗夷甫麈尾堕荀令香炉闲再拜望奇秀恍然神观还如见大仙伯初发绿映山两君控鹤从俱着汉小冠俗累当复驰煮药鼎欲翻呉中秋日郊原落叶巳离离尚有孤花闯短篱小醉不成怜病后苦吟未了说愁时鬬鸡走狗袁丝喜临水登山宋玉悲豆角巳收无别事待同野老赴襟期归憩仁王寺重到招提未觉迟钵单初副袷衣时僧房斋院门门闭梅子枇杷树树垂蚁䕃经牀求託化龙纒佛座学慈悲长年无事闲来此坐对空山讽小诗山居书事荼䕷架倒无人架全似老夫狂醉时昨夜一畨溪雨横又漂苔藓到花枝欧阳琴歌呜唿箇是文忠琴呜唿此琴今尚存堂中圗书散失尽留得七弦传子孙六字自书书在腹古锦梅花留不得嗣孙贤者能忍贫不向豪家博珠玉初鼓如撼昭陵松巩原流水青溶溶三宗龙衮在帝左留把钧天赐与公再鼓似播清颍水秖将潄流肎洗耳曾苏两生招不来自写新声付儿子尧囚山舜放野自兹以下不平苦与君所得归女谤此日一洗清万古小儒昔诵五季传颇讶春秋体微变今来再聼七弦琴南薫遗制喜复见浮云流尽白日逃何用广陵与离骚谱成秖度欧公曲秋声赋共庐山髙晨起闭门不与俗人交元晏春秋日日抄清晓偶然随鹤出野风吹折白樱桃访梅幽花坠在石根傍㡬欲携将近草堂草草一尊聊尔尔跨驴归去月荒凉山乐官山乐官尔谁魂逃河入海俱奔奔伶伦梨园何可论山乐官予欲尔兮无言如有言为予歌云门大涤洞嵌空才入泉潏潏隔凡倒悬若锥立道士云是闾丘公入向华阳便门出题钟山往在秦淮问六朝江楼秖有女吹箫昭阳太极无行路㡬处鹅黄上栁条夀星寺闻子规莫向空山恼病僧暮云台殿异乡人多时不识巴江路守着浓花哭过春题洞霄宫久知灵境无缘到今被春风引得来上帝殿头闻雨过仙人石面欠花开便烧沈水礼三拜快引流霞釂一杯落日断霞催去紧掉巾秖等白鸦回潘柽柽字徳久永嘉人举进士不第用父赏授右职为合门舍人福建兵钤有转菴集送友人游金陵酒尽谈余意转新北风一舸下寒津遥知白下登楼处正欠黄初着句人往事生来多嵗月旧游疎似晓星辰半山斜日荒凉寺更有残碑待拂尘出郭酤酒三家市题诗十里塘薄云鸥外影空翠马头香出郭知无事寻僧有底忙终当成野逸小筑近沧浪嵗暮懐旧白发将朱颜一去㡬时返懐哉不能寐展转复展转雀噪晓窗白鸡鸣芳嵗晚梅花眼中春故情千里逺还自钱塘道中江上青山落照邉江头归客木兰船春鸥自共潮回去一㸃飞来是柳绵自滁阳回至乌衣镇行人元不恨长途下马旗亭酒可沽回首琅邪山不见西风吹起豆田乌姜尧章自号白石道人赠之以诗世间官职似摴蒱采到枯松亦大夫白石道人新拜号断无缴驳任称唿书姜白石昔游诗后我行半天下未能到潇湘君诗如图画歴歴记所尝起我逺游兴其如鬓巳霜何以舒此懐转轸弹清商鹭银潢何限鹊查查看得藁成度寳车如许风标无用处年年分占水葓花丽春花梁苑花销去黄台早自薫不同莺子粟别是石榴帬婀娜才胜掌参差莫梦云王郎寻水竹驻履㡬殷勤题钓台蝉冠未必似羊裘出处当时巳熟筹但得诸公依日月不妨老子卧林丘英雄陈迹千年在香火空山万木秋自笑黄尘吹鬓客爱来祠下系孤舟上龟山寺菜花开处认遗基荒屋残僧未忍离寺付丙丁应有数岸分南北最堪悲金铃塔上如相语鐡佛风前亦皱眉野匠不知行客意竞磨浓墨打残碑遇旧有感人间百寒暑正似须臾期当年同袍子一见雪满颐不惟形容改亦复声音移坐定问姓字始省从师时见此发永叹劳生果何为不如多饮酒满腹同鸱夷客舍急雨鸣空壁轻寒上薄帏愁多空被酒梦短不成归暗想桃花落遥怜燕子飞偷儿欺客寝夜静巻春衣霅上简娄舜章鸡头旋煮莲新拗蔟凤排花鲙更鲜清夜故人忻客到小船载酒大船邉平江道中不载圗书载酒杯姑苏台下小徘徊东风不识人心老摆柳吹花一併来沈继祖继祖富川人庆元中御史有栀林集寄题新昌簿㕔绿隂亭洛下追收黄耳信林间闻剏緑隂亭千章古树虚帘接四月清风羽扇停兄弟头颅时感叹江湖嵗月久飘零对牀夜话知他日幽赏何如得细听王遂遂字去非一字颖叔金坛人嘉泰二年进士理宗朝歴江西安抚使权工部尚书卒谥正肃题蘓端明书天庆观乳泉赋后天一生兮上浮羽人竢兮丹丘遡儋耳兮东注夹崑崙兮倒流曹豳豳字西士号东甽温州瑞安人嘉泰二年进士擢祕书丞仓部郎累迁知福州寳章阁待制致仕卒谥文恭暮春门外无人问落花緑隂冉冉徧天涯林莺啼到无声处春草池塘独听蛙题括苍冯公岭二首平芜千里绿迢迢水宿山行好耐劳最是愁人最奇崛冯公之巘浙江潮村南村北梧桐树山后山前白菜花莫向杜鹃啼处宿楚乡寒食客思家杨栁春至风花各自荣就中杨栁最多情自从初学宫腰舞直至飘绵不老成咏缘竿伎又被锣声送上竿者番难似旧时难劝君着脚须敎稳多少旁人冷眼看刘镇镇字叔安南海人嘉泰二年进士学者称随如先生有随如百咏刋于三山赠隐者夫子生东野经年不到城爱吟无俗趣贪画得闲名荒径侵山影虚堂出燕声我慙为谪吏泉石负幽情郑郧梦郧梦建安人游洋州崇法院晓色熹微麦陇间杖藜徐歩扣禅闗两浇水足东西堰一抹云收南北山世路饱谙惊嵗晩佛巖燕坐觉身闲故园早办归来计莫待星霜满鬓斑龚颐正颐正本名敦颐光宗受禅改今名字飬正相之子嘉泰中国史院检讨官着芥隐笔记及元祐党籍列传谱述续释常谈泰伯庙迎享送神辞三章翼翼兮新宫兰櫋兮枅桂氛总总兮髙灵下队君视八纮兮昔何殊于弃屣今复何有兮一席之壝惠我呉人兮曷日以弭吁嗟君来兮我心则喜君来不来兮我忘食事登歌兮堂上屡舞兮堂下君来享兮清酤溪毛陆离兮筐筥鲫鲈芳鲜兮亦有肥羜君不来兮使我心苦车兮载旃舟兮扬颿鼔咽咽兮君当还君肎来兮尚盘桓我心茕茕兮其无端君不我留兮下土嚣福我呉人兮无疾与患千秋万嵗兮歌至徳以何言张逹明逹明嘉泰中知呉江县题呉江甘泉桥下四㮬水人间六品泉松陵无鲁望山茗为谁煎朱軧軧字叔止翌之姪嘉泰闲知南劔州题汪浮溪先生墓名髙从昔毁相随未免羣儿着力挤一日狼心萌偃月十年豹雾隐愚溪不逄华旦开昌运终抱沈埋返故栖巳矣九原宁可作萧萧古木乱蝉嘶宋诗纪事巻五十九宋诗纪事卷六十钦定四库全书宋诗纪事巻六十钱塘厉鹗撰黄顺之顺之字佑甫邵武人开禧元年进士听悟师弹招隠悟师手携清风琴为我再奏招隠吟九原灵均不可作后人遗恨空沈沈我今听之泪霑襟楚山日落秋声起古猿啼月空山里千年愁思上青枫幽兰无香桂花死吾道非耶何至此曲中歴歴分眀道苦怨王孙负春草岁晩山中难久留忆君一夕令人老王孙王孙知不知琴心招君胡不归下沿湘江之水流上逐湘山之云飞一弹一招一太息水流云飞朝复夕送叶靖逸山髙积雪明嵗序冉以逼佳人抱书去西湖失颜色清夜独慷慨诗坛梦生棘我有双鲤鱼对之不敢食初寓横泾十年泉石梦及此始依然野迥天垂地身闲日抵年稍欣闻见少渐与土风便分得渔樵席白云相共眠题九曲尼院曾是霓裳第一人曲终认得夲来身多年不作东风梦闲却蔷薇一架春观冷水峪桃花石家歩障久成尘移作包山一段春惆怅日斜原上路年年红雨打行人韬光菴瘦笻拄到古韬光分得山僧半榻凉幽鸟一声春梦断溼云漠漠䕶残香李宗勉宗勉字强父富阳人开禧元年进士理宗朝拜参知政事左丞相兼枢宻使卒赠太师谥文清题六和塔经从塔下几春秋每恨无因到上头今日始知髙处险不如归去卧林丘危和和字祥仲逢吉弟号闲靖居士又号蟾塘开禧元年进士知徳兴县有蟾塘集积翠楼着我高逺堂恍若非人世一榻卧白云清寒不成寐松竹四山秋飕飕惊客耳谁在隔窗中朱弦写流水陈垓垓字漫翁闽县人宻学襄六世从孙开禧元年进士官至淮东提刑绝句砚干笔秃墨煳涂半夜敲门送省符掷得幺幺监岳庙恰如输了选官图华岳岳字子西贵池人为武学生开禧元年上书请诛韩侂胄蘓师旦下大理鞠治编管建宁圜土中侂胄诛放还登嘉定武科第一为殿前司官以史弥远当国谋去之事觉下临安狱杖死东市有翠微南征录春暮麦髥豆荚雨生肥闲录园林粉蜨飞賸寘好花安四壁不教人道是春归游溪西寺次府判汤丈韵寺觉重游好僧期后㑹賖青虫雕病叶白鸟篆平沙水痩石生齿山寒梅未花功名应有待且谒惠公茶别舘即事十年客里过春光客里逢春分外狂半堵碧云蜗路溼一帘红雨燕泥香衔山西日辞香阁拍岸春风趂夜航莫向钱塘苏小说东吴新髻李红娘吕声之声之字大亨新昌人官宿松尉徙平阳丞终昭信军节度推官有沃洲杂咏贺叶司业兼中书舍人英妙才华四十年山林朝市姓名传何妨万斛横江上不碍千帆过目前我肯尾书干木纸人饶首着祖生鞭金銮何日商风雅伴直能唿孟浩然丹丘道中夜宿溪头十里村数星鱼火照篱门鴈山峭绝经行处犹带烟霞入梦魂严大猷大猷苍溪人特奏名官隆庆府参军句笏未到身难击泚兵如入手易擒吴王翥翥字一飞成都人笃学尙气吴㬢谋反来请翥阳病风瘖潜往安丙谋诛㬢事定匿巴中为农终身送张判官归巴州囘首三巴曲平生万里桥衣冠无頼客花月可怜宵灌口秋涨所向愁无地穷源欲上天蛟龙胡尔怒鸥鹭更谁怜万里朝宗意羣兇跋扈年生涯秋色里独立问渔船吴宣抚故宅社稷疲奔命干坤服至诚扶持三蜀在出入两朝荣豕犬有遗恨麒麟空复情家声隤已尽国法用犹轻成季翻无后花卿浪得名门庭黄鸟语几杖绿苔生威福何偏重精神恐不平庶几蒙世立凡百愼持盈忆舎弟药物吾仍病花时汝未归不眠愁月落独立看云飞诗礼自持律饥寒谁解围遥知理舟檝西望涕沾衣方信孺信孺字孚若兴化军人以廕补官开禧中假朝奉郎使金三往返不诎歴淮东转运判官知眞州至广西漕有好菴游戯诗境集题龙隐巖春波饱微绿斗柄涵空明方舟贯巖腹鹅鹳相酬鸣仰窥穹窿顶宛转百怪呈仅余鳞甲碎不见头角狞下闯清泠渊演迤万顷澄但同鱼鸟参勿遣蛟龙惊抉苔抚竒篆倚櫂看题名三将标殊勲自与山不倾谁欤赘小筑正恐嗔山灵南洞更幽绝仙佛依峥嵘太虚可为室岂复资栾楹乳泉助茗椀中有冰雪清何须骖鸾去此即白玉京鼎来不速客抱琴忽迟迎爱此无絃曲巖澑同一声为我洗尘耳唤我诗魂醒秪愁白衣到好句无繇成桂州黄潭舜祠西风搅桂树落日明枫林游子懐归期余悲渺登临虞山一何高湘水一何深英皇仅枯冡寂寞南薫琴我欲奏古曲俗耳更哇淫古器不可见聊作相思吟相思长相思相思无古今一歌衆鸟听再歌万籁沈推手君勿歌有酒且孤斟落落此时意寥寥千载心五絃母庸绝四海谁知音重题龙隐巖爱山那惜走千回生怕前驱后骑催石上参差鳞甲动眼中在处画图开骖鸾未办乘风去浮鹢何妨载雨来人事百年俱变灭祗应题字不尘埃游九言九言字诚之建阳人父訔湖南安抚参议官九言筮仕古田尉开禧中知光化宰充荆鄂宣武参谋官卒端平中特赠直龙图阁谥文靖有黙斋遗稾金陵野外废寺寒花窈袅蔓頽墙古寺苍苔昼掩房犬吠屋头山杳杳虫鸣堦隙草荒荒池塘淡日蒹葭冷篱落西风橘柚黄六代江山金碧地断碑留得管兴亡听郑三弹双韵子歌寒窗积雪生虚明玉壶风折层檐冰朱霞秀色妙公子理弦灯下髙亭亭游丝两两挂孤月双声应手无畱停月寒坏戸砌虫泣云冻出浦边鸿征苍蝇扑纸窗欲透蜾蠃穴桑儿未成琵琶寛详双韵切含悽尽向弦中说酒酣疏绮杂娱嬉谁道壮夫心更折一从氊毳被河山学得声容难辨别鹧鸪金屋沸歌吹鼠头寳陌行鞾韈帕腰慢舞作弯孤捉耳釂觞眞折馘眼前犹听旧歌辞凤韶岂独锵虞时罢弹三喟寝不熟风定寒江静夜悲美人倚楼图檐头燕子说春寒胡蜨悠悠午梦残睡起高楼多少恨天涯小雨怯阑干溪上烟开晓日照溪头溪上人家岸下舟啼鸟不知春已老数声啼破碧巖幽游仪仪字伯庄长平之胜士早游京师自北方纵览名山已而浮洞庭归隠武溪之上黄鹤楼长江巨浪拍天浮城郭相望万景收汉水北吞云梦入蜀江西带洞庭流角声交送千家月㠶影中分两岸秋黄鹤楼髙人不见郄随鹦鹉过汀洲游僩僩字宪武金精山歌皱帬蹙凤金屈盘秦钗衞鬓香添寒洞庭波横娇不起舞娥拂桂栖孤鸾寳光瑞色元宫閟碧崃瑶草春漫漫霜刀如泥割苍玉楼绡阁绮白日闲楯花红飞洞云溼惊雷挟空老蚪泣崖前红落霞不流缟衣丹使杓衡急君不见石髪流浆翻柱础弱水液横天上乳西方七宿欃枪荧长沙地远丰钟鸣赵廱廱号竹潭忠简后人开禧间为处州太守雪夜黄州城下雪后人家早闭门江寒水落见沙㾗黄州城下东坡路月浸梅花正断魂烟雨楼画栋飞云暮霭寒楼台城堞有无门烟收雨霁曾看否见尽东南万疉山高孝璹孝璹字公纯临卭人生开禧中魏了翁表叔临安西湖朱帘白舫乱湖光隔岸龙舟檥夕阳今日懽游复明日便将京洛看钱塘李丙丙字仲南官左修职郎监临安府都盐仓夜夜曲玉窗结怨歌幽独弦绝鸾胶几时续铜龙漏促春夜长冷雨酸风乱心曲闲熏翠被鬰金香拂拭绣枕屏山绿飞飞乳燕归不归寂寞流蘓帐前烛髙翥翥字九万余姚人有菊礀小集过临平征帆一似白鸥轻起揭篷船看晓晴梅子着花霜压岸自披风㡌过临平春日湖上清波门外放船时尽日轻寒恋客衣花下笑声人共语栁边樯影燕交飞晓风不定棠梨瘦夜雨相连荠麦肥最忆故山春更好夜来先遣梦魂归重午懐旧独守空庭日欲晡满斟浊酒不须沽白头兄弟三年别青眼交游一字无醉看葵榴懐旧事馋思樱笋梦吾庐向时痴絶今愁绝自读离骚些老夫初闻雷二月寒犹在春云溼未开洒窗终夜雨发轫数声雷荠麦绿生脑棠梨红拆腮西湖花事动从此日徘徊无题风竹萧萧淡月明孤眠眞箇可怜生不知昨夜相思梦去到伊行是几更秋兴数声新雁夜初长晓起开门衣袂凉篱菊褪黄秋兴嬾瓦沟才试一㾗霜题二小姬扇庆娘颦翠眉春瘦怯罗衣笑问采花蜨如何成对飞湘湘未识羞独坐抱箜篌贪学耆婆舞擡身拜部头恭跋思陵宸翰拓本巻后淡黄越纸打残碑尽是先皇御赐诗白髪内人和泪读为曾亲见写诗时下塘二首河水新添三尺髙河边芦苇有龟巢波流夜夜飘鱼箔空㸃篮灯照树梢日出移船日又斜芦根时复见人家水乡占得秋多少岸岸红云是蓼花辇下酒市多祭二郎祠山神箫鼓喧天闹酒行二郎赛罢赛张王愚民可煞多忘本香火何曽到杜康过平原故相宅拂晓官家簿录时未曾吹彻玉参差旁人不忍听鹦鹉犹向雕笼唤太师西湖暮归风荷百顷占涟漪烟树冥蒙乳燕飞买断小舟休唤客暗穿萍叶载诗归感懐漂泊南州又过年恰如杜子客鄜川酒堪度日难为醉诗怕伤时未可传店舍无烟兵火后街坊有月试灯前荒凉古驿闻吹笛老泪纵横落枕边拜林和靖墓玉函香骨老云根占断孤山水月村荐菊泉香涵竹影种梅地冷带苔痕生前已自全名节身后从谁问子孙惟有年年寒食日游人来与酹清尊春词鬭草归来上玉阶香泥微汚合欢鞵全筹赢得无人赏依旧春愁自满懐李熙辅题真空阁括苍山上云山好云亦好可怜山下僧看云不知老李迎迎字彦将济源人通判明州有济溪老人遗稾句籍甚人言易巳东朱鼐鼐字子大奉题周南仲正字所藏阎立本画蘓李别少卿昔在河梁别执手踟蹰不能发万古初传五字诗努力相期在明徳子卿海上氊为食故人朅来重相觌不觉看羊度歳年郄因射雁传消息人间此是长别离少卿在虏子卿归归欤尙握汉臣节留者永衣胡人衣天长地阔半尺绢满眼云愁风景变一人仰叫头脱冠一人横涕褎着面阎君国相称画师未必想像能尔竒前身恐是胡妇子曾见两公分袂时陈炳炳龙泉人官提辖文思院有退菴集资福院平绿轩水屋围春绿云岚送晩青无心向朝市信歩到禅扃野境连天远疎钟隔岸听杯行莫辞醉檐月笑人醒白髪流年迅青春尽日闲烟消渔舎出风约㯭声还往事空搔首微官秖强颜漂零那对此归梦绕云山柯梦得梦得字东海莆阳人屡上春官不第后以特科入仕有抱瓮集陌上桑朝采陌上桑暮采陌上桑一桑十日采不见薄情郎正是吴头桑叶绿行人莫唱江南曲见旧题壁小迟㸃笔醉还嗔画断萧梁古佛尘今日重来应抵掌十年分付未逢人晩望无数寒鸦来远钟物华心迹偶然同不知海北江南路更有愁人立晩风梦蜨一觉千年一转机觉来还是梦还非当时梦里知为蜨便好穿花傍水归吴伯凯伯凯字虞宾夏夜书所见吴牛见月喘引重不得休孤萤出露草意行凌九秋形大苦见役物微长自由世无漆园吏持问逍遥游鲍壄壄字份甫仰止亭昔年曾此恋青山几度秋风入梦寒想得玉岑回合处夕阳依旧满朱䦨李叔逹叔逹字颕士舟中闻木犀地近孤城水合流天风吹下广寒秋巖花似喜幽人至先遣清香到小舟马并并淮南人金庭观右军学业隠林丘世隔年余景尚幽苔锁一泓残墨沼云遮三级旧书楼欣逢羽客开金阙快覩仙童侍玉旒自怪今朝脱肌骨飞身得向洞天游金嘉谟鱼簖芒苇织帘箔横当湖水秋寄言鱼与蟹机穽在中流蒋廷玉廷玉字太璞净刹碑上文难读开山失所传巖松秋落子石井下添泉地旷常多月厨寒不起烟昔年曾有虎来到寺门前扬州一马扬州路桃花㡬树花春光无拣择淮地亦䌓华日沸长江水风昏古垒沙争雄旧时事君去莫思家霍洞洞字太清武进人崇宁大魁端友从孙居城东梅坡自号筠寮宿田舍北风吹晴屋满霜翁儿赤体悲无裳闺中幼妇饥欲泣忍饥取麻灯下绩一身岂暇私自怜鸣机轧轧明窗前织成五丈布翁作襕帬儿作袴明朝官中催租急依然赤体当风立歳饥太守春游呈以绝句朝来五马去㝷春谁信家家甑有尘枕借道傍宜细问恐非芳草醉眠人朱訔訔字介然采菊亭霜降草木落园菊发幽姿风流贤史君採掇䜣忘疲雅尚已千载载咏闲居诗佳处要领畧坐见花隂移张徳象寄沈菊山八十干淳老生涯半子虚久无朝士餽空有故人书诗道穷方进尘缘老尽除茫茫天壤阔谁复是知予惠端方端方字敬之廸之子永嘉丞梅花美人在空谷抱志苦贞洁素衣飘白云容色贬春雪临风一笑粲皓齿何莹彻破镜忽上天寒影浸瑶阙张道元金焦行次梁必大韵二山砥柱江流中下有水府之幽宫巨灵设此天险重怒涛欲起两伏龙山光对面山淡浓朝暮云起相过从钟声两様飘江风撞惊大梦醒尘胷海门茫茫直其东江山第一丽且雄六朝形胜留遗踪天荒地老代不同登临此地阅几翁公独硬语盘髙穹长江滔滔去不已千古名山占萧寺白髪印公心水止嗟予劳生竟何似人门平地风波起谁能钓舟烟波里千年间限铁台址不如流芳向文字州县之职徒劳耳丈夫封矦待时至以道事人直如矢岂但弦歌化州里人兮山兮有如此我愿学者梁夫子费震次梁必大金焦行太仓一米梁魏中梵王坐处如天宫砗磲玛瑙珊瑚重䕶法更有诸天龙醍醐浮香甘露浓我欲问讯当何从惟有一席西津风快哉八九云梦胷海门直指扶桑东金鳌两角争豪雄蒜山房客送墨踪妙高千偈佛印同衲衣玉带知何在至今诗句撑苍穹江山如画人往巳云霾浪打寺复寺华阳眞逸曾至止鹤铭笔法兰亭似老纶败壁扶不起沙戸祈蚕脩竹里处士蜗牛空旧址留得名山作焦字年来俗事怕到耳神尻气舆随所至从渠乌兎走如矢白云之乡吾故里桑榆斥鷃安识此大鹏逍遥问荘子金遁初金焦行次梁必大韵江春淮水通吴中深有万丈天吴宫珠楼贝阙知几重鱼身人面赤如龙紫云赫奕青霞浓天帝下降百神从鲛鲸无端怒生风敕移三山塡其胷曰躔月纬分西东戴鳌方知䇿强雄马尘辙迹绝游踪仙境直与蓬莱同千涛万浪插两峰屹然对拱摩层穹金山蜿蜒势未已焦山萦回藏古寺大觉仙圣所庐止人间画图那得似镜铜摩青鸟飞起浮图倒影澄波里六朝陵阙存故址百战功名数行字相去清风半帆耳此身未游心已至君诗到手破的矢我诗刻画惭下里三分之句岂办此举杯一酹问蘓子朱涣涣字济仲蚁饮研槽歌晴窗棐几风日舒唿童汲水供蟾蜍涓流入研元颕濡一蚁蠢蠢爰来趋须臾十百与之俱前后有行不乱踰宛若徙穴舁腐余想应燥吻脣颊枯清梦思欲吞江湖摇尾羞作涸辙唿奋迅恰如东海鱼物生天地小大殊饥食渇饮皆同途矧尔有灵非至愚大槐南柯名利区一梦而觉惊幻虚尔其听我母睢盱尔吭既沃腹既腴归安其藏勿浪逋阶前羣儿正嬉娱以指划土糜尔躯题徐礼部家归去来图古木参天呌杜鹃春愁浑在夕阳边看君此画还三叹忆得西江上水船项诜诜字宜甫便桥泊舟身寄一叶舟扰扰又行役不知寒袭人但觉酒无力霜剥岸石裂风激水波逆望眼浩无涯远山相对碧李清叟清叟缙云人金庭观山属蓬壶第几重竒峰翠岫绕灵宫云藏毛竹深深洞烟起香炉褭褭风放鹤已归天汉上养鹅无复小池中羽人尽得飞章法神与寥阳路暗通蔡宰宰字仲平望洞阳歳事今无几清霜苦见侵寒深落雁渚风急擣衣砧翠縠纹秋水斑绡缬雾林洞阳栖隠地楼观白云深李谦谦字恭甫秋懐西风入商管衆木夜有声候虫竟何为聒聒终夕鸣彼亦有所思感此歳月征人生岂异适长啸一拊楹败壁鸣莎鸡凉月照虚堂南邻机杼声熠熠灯火光遥闻谁家砧巳趣公子裳佳人在何许叶落山中霜郭从范从范字世模乌衣啼碧烟障楼天欲暮飞乌夜绝芜城戍云外毕逋衔泥来月明腷䏝同枝语楼中有人辍机杼玉笙怨咽凝江雾惆怅幽懐夜未阑桂树秋风兰叶露欧阳光祖和朱文公九曲櫂歌玉女峰临二曲流刳心学道几春秋东风不信心如铁郄放石楠花满头赵民则题张家店壁舍䇿投牀睡便浓觉来凉叶动西风惊秋念远无穷意客里知谁此夜同潘葛民葛民字子尚胡蜨花风光白日长胡蜨飞过墙飞飞不停去何忙墙外谁家菜花黄出门不知南陌路心随胡蜨寻郎处江朝宗朝宗括苍人有诗名梅花小小人家短短篱冷香溼雪两三枝寂寥竹外无穷思正倚江天日暮时黄复之复之字幼张过临平孤踪逐浪萍几度过临平人语水相应㠶移山倒行鹭飞秋屿冷虹饮晩川明不是凭诗句丹青写不成题扇面六言崃束天围渐小林穿日脚㣲明竹居有径谁埽水碓无人自鸣杨冠上扬州太守古人肉食无远谋腰钱骑鹤向扬州春风十里珠帘卷但看竹西歌吹楼天朝选用诗书帅上䇿公言须自治屏翰坚持保障功江淮益壮金汤势北骑不敢纵南牧关塞烟迷芳草绿健儿歌舞乐昇平一曲梅花细栁营李大方大方字允蹈廌之孙句三百年来今几秋天地自老江自流笛声吹起白玉盘正照御前杨栁碧可怜一代经纶业不抵钟山㡬首诗后院落花人不到黄鹂飞下石榴隂郑天钖天钖字景辅江西宗𣲖西江一水活春茶寒谷春灯夜拨花人比建安多作者诗从元祐总名家宫商迭奏弦边雁鼓吹都惭井底蛙身在天南心太史几番搔首夕阳斜宋诗记事巻六十宋诗纪事卷六十一钦定四库全书宋诗纪事巻六十一钱塘厉鹗撰郑性之性之字信之初名自诚福州人嘉定元年进士第一理宗朝累官寳章阁待制知枢密院参知政事出知福州落梅夜来几阵隔窗风便恐明朝已扫空㸃在青苔真可惜不如吹入酒杯中章樵樵号峒麓昌化人嘉定元年进士歴官知涟海军授朝散郎知处州卒伽溪试将生计问农家儿大扶犂女沤麻烧笋䰞葵供午饷山中乐事自无涯诸葛兴兴字仁叟㑹稽人嘉定元年进士为彭泽奉化两丞尝作㑹稽九颂有梅轩集曹娥祠瞻灵祠兮江之湄懔予心兮肃祗表卓行兮尚之祀垂妙辞兮淳之碑嗟窈窕兮践天性一念烈兮万古镜山眉兮苍苍江练兮茫茫江之水兮可竭娥之灵兮不可灭杜范范字成之黄巖人嘉定元年进士端平中拜监察御史累迁礼部尙书淳祐二年拜右丞相卒赠少传谥清献有集戊辰冬和汤南万韵春初走京华秋杪归旧庐简编废已久开巻涩且疎谁能击其蒙石田或可腴雁山有佳士读尽天下书足迹半九州不惮道里迂陋邦何足临而亦来我居相从一樽酒未厌园中蔬笑谈欣有合浩若纵壑鱼人生惟所适所适各有途胸中茍不迷到处皆通衢簟瓢有真乐颜氏何其臞没没嗟我生未知终焉图论交须论心所论在不渝愿君示一语令我反三隅君无金玉音请诵一束刍良月游水乐久矣闻水乐邂逅作此游林立攒万石曲径穿深幽谽谺开古洞下有清浅流惜哉非古音喷薄皆人谋流觞饮山渌风鬓吹飕飕欲归兴未尽携手湖上楼斜阳献万状浩以双目收白鸟去复还翩翩良自由我夲山林人对此多惭忧歳月不我与宴闲其可偷便合作归计老矣安所投世事皆漫尔政恐空白头和澧州喜雨韵秋色在何许浮岚叠翠间江清双鸟渡天濶片云闲雅量肩文举新诗压子山更深听逺熘哦咏荅潺潺送汤仲熊国正以直去国朔风翦木末硕果悬孤危邈矣冥飞鸿异哉闻鸣鸱莫云结愁隂送君江之湄去者挽莫留留者良自悲何当谢尘鞅鼓枻相追随薛师㸃师㸃鄞人嘉定元年进士酬荅张安抚伯玉先生寡交率天性积疴攻妙药干禄念烝尝着书恣谈谑永矣离畏途何况縻好爵感子故人意屏吏延铃阁时剖千秋心兼订三山约风流张平子文采谢康乐潜鱼媚幽潭髙鸟眤林薄物类既参差天地亦寥廓但愁霜霰多石出兼水落洪咨䕫咨䕫字舜俞于潜人嘉定元年进士理宗朝累官刑部尚书翰林学士知制诰加端明殿学士提举万寿观卒谥忠文有平斋集赠石室朱修行响泉一𣲖落天风人在浮云栁絮中亭午柴扉犹未启碧玲珑底拒霜红直玉堂作禁门深锁寂无譁浓墨淋漓两相麻唱彻五更天未晓一池月浸紫薇花题东山金堂玉室旧相羊被髪依然下大荒风送婵娟飞落蘂云移缥缈溼疎篁桓伊筝外深情酒幼度棊边定力香万事古今开阖眼楼头吹面水风凉天目山招隠歌云气歛兮天目之巓涛江线横兮海门溅溅扶桑子半兮阳乌翻可俯而掬兮嚥以天井无声之泉子其隠乎吾与子兮拾荃正月十九日孟享从驾黄繖中间一㸃红绣云卤簿海棠风钧容声出云霄外马上谁怜有老聋壬辰小雪前奉亲游道场何山何山如幽人道场如大家穰穰衲子脚刺刺骚翁牙挟隽控寒飇披光蹑晨霞危顚矫窣堵平畴畧污邪巖泉跑虎涌径松髯龙拏钟梵破深寂金碧开芬葩修廊歩履峻杰阁望眼赊山势佩玦矗湖光镜匳谺清节杳霭入古弁空蒙遮列翠不可唾羣籁无敢譁坐我旃檀林酌之枪旗茶宇定岫出云语妙天雨花吾生久堕甑昔游惯乗槎夷犹庐阜阳㝛留岷江涯高曾留峤栈卑或搜崖洼旧梦难歴省此行足雄夸老亲八十健闲俦二三佳拍浮一叶渺收覧万景奢富贵上蔡犬贫贱东陵𤓰未须笑落铎谁能苦沙候门占噪鹊旋桡趁归鸦竒事恐没没举诗属僧伽感王荆公事君臣一徳盛熙宁厌故趋新用六经但怪画图来郑侠何期奏议出唐垧掌中大地山河舞舌底中原草木腥养就祸胎身始去依然钟阜向人青都城火九月丙戌夜未中祝融涨熖通天红层楼杰观舞燧象绮峯绣陌奔烛龙始从李博士桥起三面分风十五里崩摧汹汹海潮翻塡咽纷纷釜鱼死开禧回禄前未闻今更五分多二分大涂小撤噤不讲拱手坐视连宵焚殿前将军勐如虎救得汾阳令公府祖宗神灵飞上天痛哉九庙成焦土吴泳泳字叔永号鹤林潼川人嘉定元年进士理宗朝仕至起居舍人兼直学士院权刑部尚书终寳章阁学士知泉州有鹤林集嘉熙丁酉七月上澣游大涤题住山龚沖妙艮泓轩旧与清泉白石盟身闲方作洞霄行青山延客元无锁碧㵎流花似有情古洞欲随仙隐去髙冈终待凤来鸣道人唤我松间饮坐拂寒云月未生沈大椿大椿嘉定中真州判官自维扬回真州一官安敢问青氊形影相看祗自怜黄鹄已登青汉去白鸥空占浅沙眠杏花开徧扬州雨桞色浑铺𤓰渚烟老眼生疎堪自笑浪惊风物向淮天青蒲短短桞斜斜入眼新愁乱莫遮雨润固应宜笋蕨风饕端不贷莺花春来止酒常因病客里逢人秪问家安得扁舟下荆水一归老我旧生涯胡榘榘字仲方庐陵人铨之孙嘉定中官工部尚书出知福州嘉定二年秋重游洞霄重寻九锁蹑丹梯囘首空惊歳月移风虎守阍宁易到冰龙候路郄先驰松筠老去俱全节猨鹤迎来尽故知更拂栖真洞闲石弟兄同记胜游时余杭泉石欠幽探净拂衣尘入翠岚九锁山门云上下一峯天柱殿西南元封旧事无人记徳寿仙游有客谈痛饮丹泉卧磐石松风满耳梦初酣句自孤花底三更月郄怨栖前一笛风吕午午字伯可歙县人嘉定四年进士歴官浙东提刑监察御史迁起居史院官卒赠华文阁学士有竹坡类稾马城花窠老子西城住今踰十载期裁花成茂树种栁长髙枝移接从渠巧夸传到处知担头挑卖去一一是趋时和岳王庙壁上韵当年唯説岳家军纪律森严孰与邻师过村村皆按堵功成处处可镌珉威名千古更无敌词翰数行俱絶尘拟取中原报明主亦劳余刃到黄巾徐文卿文卿字斯远号樟丘玉山人嘉定四年进士与赵昌父韩仲止齐名有萧秋诗集游洞巖跨马絶风烟夜与云俱宿弹琴向窗间微月挂森木晓行巖上路一溪缘浄绿路穷入其中溪流贯山腹巖开类天设石乱疑鬼伏水从何自来乃尔莹心目巖前野僧居种桃满空谷惜已过芳时不见花芬馥平生青霞志耻受红尘辱老我茅三间兹山疑可卜偶题绿树何稠叠清风稍羡余枕萦云片片帘透雨疎疎修笕通泉壑残碑出野鉏丘陵知几变耕稼杂陶渔雨后到南山村家冲雨入穷山山民犹闭关橘垂茅屋畔梅映竹篱闲竒石依林立清泉绕舍湾吾思隠兹地凝立未知还周端朝端朝字子靖永嘉人从朱晦菴武夷读书登嘉定四年进士官至刑部侍郎谥文忠三江口吴门台北竹楼隅三日追陪漫叟居晓梦惊辞赤壁鹤夜栖看打武昌鱼横洲遥溆分灯影落月斜河运斗车回伏三江问汉口陆离兰叶响环琚程公许公许字季与一字希颖号沧洲叙州宣化人嘉定四年进士理宗朝累官中书舎人礼部侍郎进权刑部尚书有尘缶集牡丹春工殚巧万花丛晩见昭仪擅汉宫可惜芳时天不借三更雨歇五更风黄子信子信长泰人嘉定四年特奏名第二人调新㑹盐场有散翁集投杨帅六年两度拜宸旒换得青衫白上头飞鹊秖因无树绕穷猨何暇择林投明知着脚当来误几欲抽身不自由安得有钱了官债便无三径也归休归时作笑倩西风拂旧埃归时行李似初来也知三载清贫好博得一家强健回周假菴题赵千里夜潮图烟苍苍江茫茫明月夜挂天中央奔潮不尽当日恨金波怒卷虬龙长浦口秋飞扬鸥雁不眠声周章风髙沙涨望难到羽翰但逐潮低昻窗闲帘炷香开巻有素商何须八月上钱唐对此秋涛生锦囊袁甫甫字广微鄞人嘉定七年进士第一歴官吏部侍郎兼国子祭酒权兵部尚书卒赠少傅谥正肃题陈和仲尊明亭亭在山巅气象巍然山从何来蜿蜿蜒蜒我坐亭上极目一望羣峯毕朝尊无与抗我抚亭下万象难写一一分明入我醆斝有时擕笻偕我朋从莫知我心独抚孤松徐清叟清叟字直翁浦城人嘉定七年进士理宗朝歴官广东安抚使权兵部尚书拜端明殿学士知枢密院事兼参知政事提举佑神观出知泉州卒赠少师谥忠简净明院梅巖恭和髙庙御制偶因祀事访丹霞寺古山深石径斜冲冻细寻梅信息枝头喜见状元花赠建宁妓唐玉上国新行巧様花一枝聊插鬓云斜娇羞未肎从郎意故把芳容半面遮陈耆卿耆卿字寿老临海人嘉定七年进士官至国子司业着有篔窗集赤城志艰食行新谷未升除谷罄窭人托麦以为命今年种麦如去年去年满屋今空田吁嗟皇天毋乃戾去年浙右当死嵗湘中死宼淮死兵留得东州仅旒缀秖今艰食遽如斯岂是造物有乗除我无一语活四海对之泣下徒霑裾催租官吏如束溼里正打门急复急安得君眼如月长灼破田家蓑与笠王伯大伯大字幼学号留耕福州人嘉定七年进士理宗朝累官端明殿学士拜参知政事赠戴石屏诗老相过鬓巳星吟魂未减昔年清挥毫不着尘埃语尽把梅花巧琢成丹青阁杰阁岧嶤倚碧苍菊花时节此持觞市声一段隔秋水桥影半空横夕阳挺挺霜筠排壑立涓涓石熘引山长人言絶顶多竒观安得闲身宿上方郭磊卿磊卿字子竒仙居人嘉定七年进士端平初拜右正言寻擢右史以直言为史嵩之所忌除起居郎卒谥正肃有兑斋集偶题更无清兴在杯觞不用蒲葵扇自凉月色静时山鹤叫一庭清景藕花香李刘刘字公甫号梅亭崇仁人嘉定七年进士仕至中书舍人直学士院寳章阁待制卒有诗文类稾记梦壮志巳违黄鹄下老身合占白鸥前夜来耿耿江湖梦秋水长天一钓船闻笛何处桓伊酒力雄分明嚼徴更含宫倚楼三弄西风急不觉梅花大半空项容孙容孙字仲履号云薮江陵人嘉定七年进士理宗朝官殿中侍御史山中忆兄弟鸿雁不成行飘零歳月长一身三处梦半夜九回肠积雪欺茅屋孤灯照锦囊何当夜聼雨郄话此凄凉吴昌裔昌裔字季永号青莲山人中江人嘉定七年进士理宗朝歴官知婺州加集英殿修撰以寳章阁待制致仕卒谥忠肃有集擕客山行咏陶嘉月自双径来洞霄丹巖翠壑林立环拥神剜鬼刻不可名状餐云潄月偶得八吟留之山中以纪幽践嘉熙三年三月谷雨上界神仙住九华故留灵锁䕶烟霞云根欲断溪回处流出山中几片花凿破千年浑沌心石楠当戸洞愔愔诗臞犹怯春寒在扪石梯云不敢深谁凿巖扉石窦开悬崖飞瀑转风雷须㬰白浪从天下野客不知何处来吴渊渊字道父宁国人嘉定七年进士累官江东安抚使行宫留守兼屯田使拜参知政事封金陵侯有退菴遗集登南城江城一眺思悠悠平楚苍然野水流衰草寒烟梅丈墓败垣斜日谢公楼江山有恨英雄老天地无私草木秋万古兴亡俱是梦不知何者为身谋句一带天分南北限两眉烟锁古今愁吴潜潜字毅夫宁国人渊弟嘉定十年进士第一淳祐中歴官特进左丞相封许国公以沈炎论劾谪化州团练使循州安置有履斋遗集睡起行北园睡起卸冠簪园行独自吟山昏知雨到树宻觉春深竹外童相报门前客见寻归来即败意谁者是知心即事春隂漠漠䕶轻寒春昼无聊午梦闲幽鸟不知人意改衔花飞傍小阑干闻同官会碧沚碧沚堂前瞰水官秖应唤作玉壶看颇闻秩秩玳筵展莫遣悤悤银烛残酒付别肠宁怕窄诗由广舌不忧干老夫孤坐三更月欲往从之道路难万顷湖光浩不收花汀竹屿思悠悠黄公旧隐知何地贺监言归乞此洲良夜最佳唯午夜今秋偏好是中秋举杯酒露月同吸仰面青天可问不占春亭即事桃花几片隔墙飞独自危楼徙倚时目送断鸿云外没东风吹涙落天涯见他门戸揷垂杨懊恨江南客子肠春梦谁云无准托连宵合眼是家乡题暗香疎影词后用潘徳久赠姜白石韵人生浮脆若菰蒲四十年前此丈夫拟向西湖酹孤魄想应风月易招唿和人赋金鱼仙人药苗化为鱼身虽纤细味丰腴土人渉溪如採荇以布为网犹恐疎不比吴王耽嗜鲙松江千古留腥滓好似春茶枪与旗俯视银条不足数人生所乐在家乡何必定食河之鲂琴髙仙游不可蹑自向崑崙朝玉皇玉皇一笑倚天末乞与五湖任囊括扁舟烟雨归去来卧听鱼槎声濊濊絶句编茅为屋竹为椽屋上青山屋下泉半掩柴门人不见老牛将犊傍篱眠句杨桞年年人老大江山处处客凄凉汪立中立中四明人甲戌廷对后到洞霄丙戌假守新安又得寄径成诗纪游忆昔寻幽兴未终重来洞府访仙翁十年尘土身将隠千里华阳路暗通山水秪如前日好松杉似与老人同明朝又入黄尘去回首青山一梦中丘岳岳号煦山丹徒人嘉定十年进士江淮制置使自淮梱代归领累偕亲友游虎丘偶成影语以纪歳月淳祐庚戌七月二十五日一目四苍莽突然见林丘飞来灵鹫峯幻出蓬莱洲浮图髙崒嵂石径通深幽生公讲经台曾闻石㸃头劒池杳无底脩绠汲寒流千古诧异传此事还是不我来秋向深良苗帀平畴忧国愿年丰一稔销百忧陈埙埙字和仲鄞人嘉定十年进士歴尚书吏部侍郎国子司业分水道中午困思茶无处煎溪桥侧畔认炊烟松窗竹牖人家静旋借沙瓶汲涧泉山居次滕元秀韵解组沧溟畔擕家紫翠闲地临双港胜天与两年闲茅屋静闻雨竹篱疎见山所惭邻舍老句险不容攀钓台第十九泉十年不泛钓台船梦想髙风日月边今日偶来无住着再尝滩下䰞茶泉游虎丘老龙拕雨过平川晓影初开树色鲜有片白云收不尽日髙犹在讲台边碧玉千寻劒影寒夜深光怪逼危阑句吴霸畧成尘土空有青山覆石坛王迈迈字实之号臞轩居士兴化军仙游人嘉定十年进士调南外睦宗院敎授召试学士院改通判漳州应诏直言为台官所劾削二秩淳祐中知卲武军予祠卒赠司农少卿飞翼楼亭前一望海东流更有雄楼在上头燕子飞来春漠漠鸱夷仙去水悠悠神交故国三千里目断中原四百州日暮片云栖古树昔人留与后人愁除夕忆昔都门值歳除髙楼张烛戯唿卢久依净社参尊宿难向新丰认酒徒天子未知工草赋邻人或倩写桃符寒宵别有穷生活㸃勘离骚拥地炉贺林簿新娶金华门外厌京尘乌㡌山前结帨巾翁壻相看冰映玉庭闱一笑颊生春昔言尔尔嫌随俗今唤卿卿喜有人来歳梦兰嘉兆叶犀钱玉果出娱賔句未知死所先期死自笑狂生老更狂罗必元必元字亨父号北谷隆兴府进贤人嘉定十年进士度宗朝累官直寳章阁兼宗学博士金陵作六朝遗迹旧山川万里长江当守边一念易骄人事废不关飞渡北来船凭髙懐古思悠悠遥想骑驴白下游不是龙眠图画里如今亲到蒋山头宋诗纪事巻六十一宋诗纪事卷六十二钦定四库全书宋诗纪事巻六十二钱塘厉鹗撰李元白元白字希太奉化人嘉定十年进士任永州通判有四家胡笳词废寺溪沙横涨水㾗平闲扣云关壁半倾殿上土花人不到断甎支睡岸蝉鸣陆徳舆徳舆字载之崇徳人埈之诸从孙嘉定十年进士官至吏部尚书题资福院平绿轩带市人烟远连村野色幽山从天际出水抱槛前流茅屋无端碍松醪有意留因懐陵谷感无语对沙鸥郑清之清之字徳源鄞县人嘉定十年进士史弥远荐为魏宪王府敎授理宗嗣位以定䇿功累拜太傅左丞相封魏国公致仕卒封魏郡王谥忠定有安晩集香山猫食粥梵宫新遣两貍奴晨粥饥餐食肉如料是伊蒲三昧熟不知遶膝诉无鱼咏茄青紫皮肤类宰官光圆头脑作僧看如何缁俗偏同嗜入口元来总一般冬𤓰剪剪黄花秋后春霜皮露叶䕶长身生来笼统君休笑腹内能容数百人净明院斋宿虚闲只净明俗氛暂洗觉身轻半山云脚炊烟溼一枕松声㵎水鸣对语老禅眞法器译经新谛出僧檠归翻贝叶莲花颂犹带招提月影清题雪窦妙髙峰陆地芳洲拥翠翘巨灵穿石滚云涛抟空苍凤欲飞舞奔海玉龙争怒号万象横陈坤轴富一亭平挹月轮髙独醒未觉孤清景笑酌寒泉读楚骚姚镛镛字希声号雪篷又号敬菴剡人嘉定十年进士吉州判官以平宼功擢守贑州贬衡阳有雪篷集寓霅川王戴溪头小隐仙渔翁引上霅溪船几回倦钓思归去又为苹花住一年春夜曲金鱼锁合兰釭小酒不支愁寻睡早梨花欲堕风更寒燕子不归春自老流蘓䕶帐香云结三十六簧清吹咽缄书欲寄湘水深城乌啼落花西月桐庐两岸山如蔟中流锁翠㣲风帆逆水上江鹤背人飞野庙青桐树人家白板扉严陵台下过不敢浣尘衣访中洲踏雨来敲竹下门荷香清透紫绡帬相逢未暇论竒字先向水边看白云题衡岳万山环拱祝融尊紫葢前趋若骏奔火徳中天扶日月炎方一柱镇干坤乆无执贽来侵牧空有穹碑立庙门北望中原青一发凄其四岳正尘昏离衡州天恩下释湘累客心事悠悠月满船种药已收思病日着书不就负残年杂花怪石分人去老竹荒亭入画传归梦鑑湖三百里白鸥相候亦欣然法华寺入门松迳幽树杪见钟楼客至犬迎吠香消僧出游水花迎晩照风叶引凉秋欲作居山计吾盟在白鸥秋风颢气薄衣襟疎声集暝林鴈惊烟塞梦鲈入故乡心静落阶前叶清传月下砧更怜茅屋破愁絶少陵吟赵东野东野贑州人题姚雪篷骑牛像骑牛无笠又无蓑断陇横冈到处过暖日暄风不常有前村雨暗却如何王埜埜字子文号潜斋金华人嘉定十三年进士理宗朝拜端明殿学士签书枢宻院事提举洞霄宫卒有文集絶句雨重垂杨缘未干一渠流碧㺯潺潺暝鸦过尽东风恶独倚衡门看远山赠凝神菴朱髙士抛郄林泉趣卓菴临近村两窗吞日月一室养干坤菊露秋篱重松风午枕喧蒲团数胎息不肯学傍门上霄洞吾闻北山阳巖壑寳相窍何年开鸿蒙随地通窔奥朝真髙难攀冰壶深莫料诡怪者双龙崖室最苍峭上霄虽晩出烟霞寄孤峤寻源陟空山访仙款遗庙始探颇褊窄稍入亦窈窕上穴由梯升傍穿湏火照青厂既郁郁白乳仍皭皭旁通多曲折幽眇转竒妙穷探岂不欲所畏自微爝昏昏蝙蝠飞悄悄鼪鼯呌或疑洞灵出或恐山鬼啸又闻村中氓凿石供灰烧俄然得深窦倾城尽登眺何人不好事窒塞迷其要此虽幸独存荒僻委蓬藋傥移傍京邑车马日号召了知神仙事茫昧不堪弔岂无隐沦士巖筑像唯肖畬田沃可耕㵎水清可钓平生爱泉石自谓饥可疗喜兹近吾隐来往足谈笑此意复谁论行行逢荷莜清明日游鹤林寺蒿目黄尘扰扰间出门偶到鹤林山仙花僧竹俱陈迹白日青天秖自闲竹院闲来春正迟箨龙犹自有孙枝野夫岂识寻芳意为爱光风面面吹李伸之伸之官綂制为金人所获不屈死献帅府经歴一饭感恩无地报此心许国巳天知胷中千古蟠钟阜一死鸿毛断不移蒋重珍重珍字良贵无钖人嘉定十六年进士第一理宗朝歴官集英殿修撰刑部侍即致仕卒谥忠文题萧岳英常州朱氏画草虫巻常州草虫天下竒女郎新様不缘师未应好手传轮扁便恐前身是郭熙笔端生意已如生㸃缀沙虫机不停浅着鹅黄作胡蜨深将猩血染蜻蜓自题云龙小隐龙山钖山两山云出能为雨入氤氲云山之气有敛散敛散之理斯为神我庐山下有小隐云为动兮山为静悠然而出物之泽屹然而峙地之鎭我见云山喜与俱云山无情不见余我比云山多此见日月相看两不厌徐鹿卿鹿卿字徳夫隆兴丰城人嘉定十六年进士理宗朝累迁太府少卿兼右司权给事中歴礼部侍郎提举鸿禧观致仕卒谥清正有泉谷存稿湛泉酌饯黎文有诗壁间遂次其韵几人林下赋归休公独翩然汗漫游味道不妨寒似水入时湏用曲如钩从来邻父邀皆去底事官曹挽不留后夜相从那复得月明千里故山秋郁孤洞天梦跨长虹海上游寒生肌骨一壶秋好风吹得诗魂醒自寄人间羣玉楼章鑑鑑字君玉号艺斋昌化人嘉定十六年进士官至华文阁待制金钱花巧冶都由造化炉风磨雨洗好形模花神果有神通力买断春光用得无牟子才子才字存叟其先井研人家湖州嘉定十六年进士理宗朝歴官权礼部尚书兼直学士院国史实录院修撰以资政殿学士致仕卒谥清忠有存斋集南园买家喜傍水精宫正是南园故址中我欲筑堂名六老追还庆歴太平风赵以夫以夫字用甫号虚斋长乐人嘉定进士知漳州理宗朝歴资政殿学士吏部尚书同修国史咏兰一朶俄生几案光尙如逸士气昻藏秋风试与平章看何似当时林下香戴栩栩字文子永嘉人嘉定中进士湖南安抚司参议白鹤寺子晋昔游处平台片石成寺名犹记鹤松响却疑笙巖壁飞双瀑金沙照一泓野人岂仙伴随鹿过溪行送庐陵胡季昭梦昱以上济邸封事贬象州古郡荒凉象迹新君行况是去装贫此愁欲别栁边雨明日初程桂外人从古不多如意事加湌宜惜未归身春风未必天涯尽木斛花开瘴水深李义山义山号后林嘉鱼人嘉定中进士枢宻院编修题梅坛毛庆甫云恱楼云本无心悦者谁华阳去后少人知欲分半席无因到一片飞来是觅诗幸元龙元龙字震父髙安人举进士理宗朝任朝奉郎郢州通判有松垣集游越山上得越山半方壶紫翠环山幽春熘响花落午隂闲梵刹依松外仙家在竹闲小窗借髙枕风定鸟绵蛮陆垕垕号盘隐官府判嘉定中与僧居简倡和冷泉亭放闸水泉声飞出闸委折绿隂间此地原无暑多时不入山草攲疑石坠水定见鱼还难得同猨鹤游吟半日闲留硕硕字仲志魏公正之子嘉定闲守南恩州阳江劝农春风句引出郊行小队迢迢草路平自笑田芜不归去三千里外劝人耕钱厚厚字惪载嘉定中常熟令号竹巖嬾翁有竹巖拾稾潄石轩危石参差上霄汉中涵万壑冰玉清与谁流出洗尘滓遗我一林风雨声崔起之起之嘉定中为宣城尉题万翠亭名山绕旌川未易千百计栖眞耸其西二幕青扞蔽栁山与龙山连亘殆无际大鳌从东出石鼓相轩轾华容接鹤形蔓衍若难制拥南有梓山盘屹万里势有殿曰甘露冈崒插天地玉壶枕其北凫山复相比碜岭介凤凰大洞阐天祕姚君天韵竒气槩髙一世胸中饱丘壑作亭非壮丽独能极遐观领畧万山翠苍玉无遁形秀色归一视却笑昔人非所见殊无异东亭乱清晖仅得翠微意东山罗红帬未免声色累唯君别幽趣徜徉乐清致青山不改旧领客时一醉史弥宁弥宁字安卿鄞人浩之姪嘉定中以国子舎生莅春坊事带合门宣赞舍人知邵阳有友林乙稾寄云夫黔国相逢地苍灯共夜篝云龙念东野栢马叹之罘邮传一分手河山再见秋交情如缱绻不在寄书稠郑中卿惠蝤蛑客窗不作侯鲭梦随分鱼鰕荐一杯食指怪生连夜动敲门郭索送诗来寄慥斋弟鸥鹭逄人问归信三年作客负沧洲诗袍醉㡌黄埃底羞见扶风马少游春暮同社㑹饮张园小楼得飞字残红委地水平池杨栁隂隂莺乱飞山色满楼新雨后一帘风絮巻春归史弥巩弥巩字南叔浩从姪嘉定中进士江东提刑题羊左墓余耳当年刎颈交所争利害仅豪毛一朝泜水相屠戮岂识羊哀左伯桃史安之安之字子田浩之孙嘉定初知嵊县求髙似孙作剡録邑之文献借以不坠高山堂和节度梁公韵阁凭嵬构敞轩扃一望尘凡目暂醒巖嶂远供千叠翠松篁还耸四时青登临雅爱恣吟笔图画尤宜作座屏我欲从君游未得壮心方欲翥南溟李訦訦字诚之号臞菴晋江人云龛居士邴之孙嘉定中以朝议大夫敷文阁待制守建州后为戸部侍郎谒丞相祠观八阵图人言忠孝不磨灭神物䕶持存水浒千家陵谷几变迁此石不移自章武本由黄帝古兵法六十四以八为伍髥孙且惧仲逹走贼操游魂何敢拒刻铭沙没水底碑教战石存山下鼓一片丹心天地闲万世闻风犹御侮我来起敬凛如生再拜一言公必取瀼流东截阵图前寖隳城壁頽民宇能安拳石止波流愿回瀼患思民抚常使䕫人知感公踏碛年年弔千古控巴台次韵谁道地拘偪仄须知天閟幽妍一段丹靑台阁何人淡扫松烟杨长孺长孺字伯子号东山万里子嘉定间守湖州后为番禺帅端平初累辞召命以集英殿修撰致仕家居卒跋大人论配享书稾覆羮眞得皁囊书锦水元来胜石渠但寳银钩并铁画何须玉带与金鱼题湖州画像面有忧民色天知报国心三年风月少两鬓雪霜深更莫留形迹何曾废古今不如随我去相伴老山林茨菰花折来趁得未晨光清露晞风帯月凉长叶剪刀亷不割小花茉莉淡无香稀疎略糁瑶台雪升降常涵翠管浆恰恨山中穷到骨茨菰也遣入诗囊句三间破屋一牀书锦心绣口氷肌肤自纫枯叶作袴襦此君便是长须奴吴晦之晦之宁国人寄石鲁瞻忆昔从游杖履中有山亭上醉春风主人已作骑鲸客谁识当年两病翁彭仲衡仲衡清江人了头巖前峰号龟今是龟近巖谓月亦匪月世闲景幻语未眞説着了头便痴绝苍然顽石由天成道旁过者皆含情我来于此发浩叹乃知有色能倾城胡伟伟字元迈嘉定间新安布衣寓吴中有宫词集句宫词集句鸡人唱晓五门开宫女更番上直来御仗催班元㑹集遥闻索扇一时回披香仙殿试春衣等候官家未出时整了翠环匀了面大家装着鬭时宜殿前香骑逐飞毬一様真珠络辔头夸道自家能走马掉鞭横过小红楼映林先发几枝梅准拟君王便看来竞走巾车迎凤辇殿前排宴赏花开美人弄镜插梅花抺月批云自一家三十六宫春信早不应青女妒容华新生帝子浴漪澜频奏仙韶喜诞筵愿上玉宸千万歳大家恩赐洗儿钱汪莘莘字叔耕休宁人嘉定中以布衣应诏上封事不果用有方壶存稿秋日饮钱塘门外双清楼西湖日日可寻芳楼上凭阑意未忘斫取荷花三万朶作他贫女嫁衣裳次潘别驾韵野店溪桥栁色新千愁万恨为何人殷勤织就黄金缕帯雨笼烟过一春夏日西湖闲居十里湖山苦见招栁隄荷荡赤阑桥待他朝市人归后独泛扁舟吹玉箫露冷风清斗柄迁芙蕖零落谢家船都人正作黄粱梦独占西湖明月天詹初初字子元休宁人以荐入太学为学录与汪莘善有流塘集出心原行行陟南原遥望北山岑上有千尺崖下有髙树林髙林转幽隩戛然啼双禽流水自迅逝白云澹无心䇿杖者谁子闲来坐春隂相逢箨林下擕手溪水濵对之两无言悠然鸣素琴素琴清且越畅以披沖襟沖襟良自尔那知春巳深留元刚元刚字茂潜永春人嘉定间直学士院有云麓集武夷九曲棹歌七曲催船快上滩好山留与漫郎看经行雪瀑仙屏下恍记斋堂夜帐寒九曲遥岑更郁然板桥渔市引长川唤回白马賔云梦来看桑麻万里天王益祥益祥长乐人宁宗朝官监察御史题资福院平绿轩丈室无余地生涯小有天推窗成旷阔俯槛遶清涟载酒日边客闻歌栁外船隔墻人易与賸着买山钱陈宓宓字师复丞相俊卿子以父任入官宁宗朝歴军器监簿出知南康军改南劒州寳庆初致仕城山谷城巖穴似飞来十里湖光镜面开夜雨松窗僧榻静秋风栁岸钓船回寻幽便叩生云洞乘兴还登唿月台毎到西湖吟咏处令人偏忆故山梅张潞潞字东之吉之永新人牧昭州诗师诚斋石湖有张昭州集句䇿勲蓑笠上自是一云台忧兄行不得劝客不如归独木乘危渉劳薪帯溼炊紫垂戸外瞻天近绿坠楼前到地香陈壎壎俊卿之后知南安县谢赵宪副使惠建茶贡余自合到侯王谁遣甘芳入苋肠野客惊看龙凤銙家人学试蟹鱼汤题来谏议三封印分到尚书八饼纲尽洒从前腥腐气时时浇取简编香曾槃槃字乐道几之孙左司逢之子官工部句还持病眼将昏力来看仙山未了青吴机机字子发天台人嘉定中知眞州题烟雨竒观楼此景仪眞亦有年何人管领向楼前江淮自昔虽南北烟雨从来肎变迁万里孤帆遗恨在半空佳句至今传诸公欲㑹当时意且对沧波汎酒船宋诗纪事巻六十二宋诗纪事卷六十三钦定四库全书宋诗纪事巻六十三钱塘厉鹗撰黄榦榦字直卿号勉斋闽县人受业朱子之门以子妻之宁宗朝补将仕郎歴知汉阳军主管武夷沖祐观复知安庆府主管亳州明道宫致仕卒谥文肃有集答曾伯玉借长编白露下百草迅商薄秋林幽人起长叹感此节物深揽衣自徘徊抚剑还悲吟丈夫各有志莫作儿女心涉远当疾趋畏影须就隂愿言理轻车去上南山岑访髙签判故居逺树分髙下平洲接有无短亭低密竹小艇隐寒芦转浪鱼深入斜阳鵶乱唿自惭贵公子未老赋归欤侍文公饮浮翠亭用刘叔通韵凉风振幽壑隂云翳前山髙情厉清秋适意林莽间烟横万家井水浄双溪湾徙倚暮忘归人境相与闲游子独何为千里方言还陪此杖屦游忘彼道路艰心期更他日依巖结柴关过翠㣲古寺残僧少孤村碧树围明朝山下路愁絶望烟归陈淳淳字安卿龙溪人受业朱子之门嘉定中以特奏恩授安溪簿有北溪字义题江郎庙三石参天作柱擎自从开辟便峥嵘何为末俗好竒怪尽道江郎魄化成辅广广字汉卿号潜斋父达本河朔人南渡居秀州之崇徳县从吕成公游后登朱子之门自祠官归隐以着书为已任有六经注释四书问答等藏于家题资福院平緑轩名区与利壠羊肠尽攀跻谁能为芳草四旷成幽栖春风一凭阑秀色无髙低山遥不作障水近何妨堤只恐金气寒黄枯变碧萋坐令羣目惊有似七圣迷人心无天游六凿相攘挤但于平处观衆有何端倪日月互賔送景物随乖暌彼昏如执着惟君试金箆蔡元定元定字季通建阳人从朱子游尤袤杨万里荐于朝以疾辞韩侂胄设伪学之禁为言者所诋谪道州卒后赠廸功郎赐谥文节学者尊之曰西山先生自励诗数间茅屋环流水布被藜羮饱暖余不在利中生计较肯于名上着功夫窗前野马闲来徃天际浮云自巻舒穷达始知皆有命不妨随分老樵渔蔡渊渊字伯静号节斋元定长子仲弟未归嵗晩有懐明月照席寒生我愁百端冉冉嵗云徂游人不顾还相送荷花碧相望枫叶丹髙楼日千回散步东林隈攀条复揽秀日暮空徘徊金杯白玉台犹能对寒梅寄书岂不早三月千里道敢怨归轩迟但念堂中老春风萱草生更树堂前庭蔡沈沈字仲黙元定子少游朱子之门从父谪道州护丧还隐居九峰卒谥文正逰西山柴荆相依倚緑篠自䝉密秋兰㵎中花山果路边实沿冈引霜藤临流坐寒石日暮隂崖开云収逺山出踈篱尚存菊荒庭旧垂橘丝桐想虚堂简策见静室俯仰今几时漫然已陈迹摩挲苍苔痕屐齿不可识赠琴士翁明逺胶漆本无意丝桐非有情因縁醉翁指发此无穷声萧萧秋风引叶落渭水濵喧喧阳春歌花明锦江城离鸾月徊徊别鹤云冥冥清冷洒毛髪震荡惊雷霆曲度神莫测调髙妙难名时方多艰虞掩耳谁为听无为恩怨儿女语敌场勇士轩昻行武夷山天柱峰才既非时用性本爱岑寂决策名山游幽隐遂成癖春风百花红秋月千嶂碧烟霞结绸缪猿鸟自畴昔乗闲抚深旷喷薄鸣铁笛笑挹天柱峰髙寒几千尺大隐屏昔余隐屏东扁舟夹双龙浩歌碧云里万壑生清风羣仙幔亭宴玉女双鬓蓬夕景落寒巖照耀金芙蓉昔余隐屏北飘然度巖侧谁知神仙居自与尘世隔瑶草冬更青琪花雪争白横玉吹寒空万里天一色章才邵才邵字希古崇安人以父䕃补官尝守临贺辰阳晩嵗与朱子游世称为笃实君子过清逺崃嵓头风急树攲斜溪畔渔樵十数家老尽往来名利客年年秋水暎芦花钓台短櫂夷犹七里滩人亡依旧水光寒汉家名节君知否尽在君家一钓竿刘子寰子寰字圻父号篁㟳建阳人居麻沙早登朱文公之门有篁㟳集杜若钦州五月土如炊满山杜若芳菲菲素英緑叶纷可喜劲烈不避炎歊威採之盈掬荐蔬食臧获失笑庖人讥君不见屈平夕餐赋秋菊魂兮无南盍来归又不见坡公服食得枲耳扣角自叹从前非伊予假禄二千石穷比二子犹庻几湌花嚼蘂有真乐一饱何必谋甘肥尚余升合渍生蜜从他薏苡生珠玑金鳯花天霜凋九陵梧桐日枯藁凤徳何其衰惊飞下幽草九苞空髣髴衆彩各自好黄中独含章见晩更倾倒託根幔亭峰弱质深自保便翾金翅短淡泊乃几道俗眼迷是非人间迹如扫刘炎炎字潜夫号撝堂学于朱子王刚仲惠诗醉笔聊和君不见山泽之癯蒙野服如彼隰桑还自沃又不见侯门公子贵且骄饱豢膏粱犹未足人生贵贱不难分唯有圣贤无等伦朝为涂人暮为禹穷崖断壑看回春君方妙龄不住万里飞黄又腾去王良造父不得施耳侧风声未为遽我思古人爱其宇青苹堂兮杜若庑芰荷可裳菊可餐肯介纎埃与尘土是中非声亦非色安得与君一凭轼鵾鹏变化不可量要指天地为一息悠悠此道谁能将从知可玩不可望慎勿随风学飘絮春光骀荡成飞扬杨与立与立字子权浦城人受业朱子之门尝知遂昌县因家兰谿学者称船山先生幽居柴门閴寂少人过尽日观书口自哦余地不妨栽竹木放敎啼鸟往来多林用中用中字择之号东屏古田人从游朱晦庵之门偶偕晦翁走潭州访守张敬夫因有南岳之游着倡酬诗百四十余首敬夫用晦翁定王台韵赋诗同次韵寂寞番君后光华帝子来千年余故国万事只空台日月东西见湖山表里开从知爽鸠乐莫作雍门哀后洞山口晚赋西岭更西路云岚最窈深水流千㵎底树合四时隂幽絶无僧住闲来有客吟山行三十里钟磬忽传心赠上封诸老上封台观静夕霁景偏清月下闻禅语风中有磬声龙池留古迹鴈塔寄余情借问房前树东窗忽偃生方士繇士繇字伯谟号逺菴莆田人丰之之子从朱子游称髙弟有集昇山即事一径西风里闲房客未归砌苔侵野屐林叶上秋衣黄巻经心嬾青纶入梦稀还书报妻子莫厌故山薇崇安分水道中溪流清浅路横斜日暮牛羊自识家梅叶隂隂桃李尽春光已到白桐花武夷山丹厓石气凝髙秋碧溪上引天河流金堂石室不可到玉棺莓苔生古愁仙人昔乗紫云去白马摇鞭在何处茫茫尘世那得知幔亭空记当年事君不见茂陵松柏已萧疎干鱼犹祭同亭祠章康康字季思浦城人居吴隐居不仕人称曰聘君从学于朱晦菴淳祐中卒有集破山寺名山久相望今日为着屐到寺第一义古松足蟠屈一一龙蛇形风雷气萧瑟璎珞桧两株皆数百年物佛灯耿青荧像设暗金碧云廊极徘徊老屋共崪兀僧房小盘薄西原访泉石于其最幽絶似可便筑室因而思古人多有爱山癖要之亦何为一赏事已毕上方不及登尚或俟他日无非㑹心处妙同箭锋直山灵谓何如移文兹不必作诗留山中併可告来辙程先先字傅之休宁人与子永竒俱从朱子学有东隐集和人感秋韵疾风拔枯楠天作破瓦色古殿无飞尘过者见瑟瑟忆昔游吴甸新知结项容松江枫落后貎得洞庭峰程永竒永竒字次卿新安人尝登朱子之门有格斋集题耕隐巻山下巢云梦亦清陇头耕雨緑蓑轻时人共指庞居士为借农书一到城刘淮淮字叔通号溪翁建阳人朱文公之髙弟韩家府寳莲山下韩家府郁郁沈沈深几许主人飞头去和虏绿户雕墙锁风雨九世卿家一朝覆太师之诛魏公辱后车不信有前车突兀眼前看此屋平逺台海天漠漠水云寛开到梨花正自寒却拥重裘上平逺愁心千叠倚阑干刘仙伦仙伦一名儗字叔儗庐陵人有招山小集得蟹无酒水郷秋晚得白蟹望断碧云无酒家此意凄凉何所似渊明醒眼对黄花西林路入庐陵西复西翠烟深处着招提山僧几辈雪垂领水鸟数声云满溪莫对青山谈世事且循粉壁看留题禅房夜卧衣裳冷梦破钟声落月低旴江驿舍中有妇人书一忆字笔势颇姿媚游子明王相之皆题诗其后率予同赋阳台雨歇行云杳天阔鸿稀春悄悄鸂鷘孤眠怨芳草夜夜相思何日了妾非无声不敢啼妾非无泪不敢垂柔情欺损青黛眉梦魂暗逐胡蜨飞春风着人锁窗绿绿窗书字寄心曲细看香翰婉且柔中有闲愁三万斛向隅弃笔惆怅时此情默默谁得知无縁相见空相忆不如当日休相识以骑驴钟馗送秦先之髯翁矍铄老据鞍曾入大内见阿瞒幞头垂脚蓝绶敝不知班簿为何官天寒嵗晩日云暮霜风吹驴耳卓竖老臧负笠衣裳单反袂掩目趾穿屦荜门我恐难留君收巻送似秦将军将军文事有武备眉骨自是凌烟人汝当诃䕶谨厥职勿但缩头徒桂壁将军来嵗在殿巖丰汝牲醪作除夕赠岳周伯昔年搥鼓事边庭公相身为国重轻四海几人思武穆百年今日见仪刑笔头风月三千字齿颊冰霜十万兵天亦知人有遗恨定应分付与中兴题岳阳楼八月书空鴈字聨岳阳楼上俯晴川水声轩帝钧天乐山色玉皇香案烟大舶驾风来岛外孤云衔日落吟边东南无此登临地遣我飘飘意欲仙刘植植字成道永嘉人号渔屋安上曾孙过彭泽井邑已非旧柴桑里尚存春风三亩宅落日数家村隔树闻鸡犬编民半子孙頽然孤陇上寒菊遶松根刘翰翰字武子长沙人吴云壑居父之客有小山集翠屏曲小亭帘幕垂隂隂梅香入枕春生屏西窗月落翠被冷鸟声残梦东风醒三年不唤清溪渡梦里瀼西春水路江头女儿双翠眉能唱刘郎芳草句种梅凄凉池馆欲栖鸦彩笔无心赋落霞惆怅后庭风味薄自鉏明月种梅花石头城离离芳草满吴宫绿到台城旧苑东一夜空江烟水冷石头明月鴈声中鸿门宴江东遥遥八千骑大战小战七十二刘郎晓鞭天马来蹴踏长安开帝里子婴已降隆准公君王置酒鸿门东张良已去玉斗碎三月火照咸阳红绣衣归来日将夜可惜雄心天不借当时已失范増谋尚引长戈到垓下刁斗乍急营垒惊夜深旗尾秋风横玉帐佳人不成梦月明四面闻歌声拔劒相看泪如雨我作楚歌君楚舞明朝寳马一声嘶江北江东皆汉土呉门行吴歌婉婉清如水西风晓自阊门起双桡艇子采菱来翠荇绿苹香十里芙蓉影落已知秋溅溼罗衣眉黛愁回身荡桨入门去明月家家秋水流立秋日乳鸦啼散玉屏空一枕新凉一扇风睡起秋风无觅处满街梧叶月明中客去送客归来月满檐梅花微笑隔疎帘酒醒今夜银屏冷沈水熏炉旋旋添刘应时应时字良佐慈溪人有颐菴集旅舍草市欲黄昏吾行恰到门仆夫思憩息灯火喜温存一夜催花雨数家临水村征途虽得句默坐与谁论早行登舆睡思尚昏昏斗柄衔山月在门鸡犬未鸣潮半落草虫声在豆花村曹直夫水石短轴奔流出崃响如雷笔力浮天亦壮哉吴蜀兴亡千古恨白鸥时逐浪花来雪夜迎春寒色愈严凝小阁炉残冷欲冰寂寞黄昏愁吊影雪窗怕上短檠灯李翔髙翔髙号羽轩句春愁自是无重数又被东风揭绣帘刘学箕学箕字习之屏山先生子翚之孙七者翁玶之子有方是闲居士小稿不如归去不如归去愁绿怨红春欲暮汝劝行人归行人劝汝住鸣声不住良苦辛啼得血流无用处不如归去吾今归千声万声尔何为环洲江氏园欲览环洲胜维舟步石矶踏青随野色穿翠任春霏地迥知山逺村湾觉水围东风轻薄甚桃李乱荆扉武衍衍字朝宗汴人有适安藏拙余稿宫词补遗牡丹春籞正秾华有旨今年不赏花翦落金槃三百朶内批分赐近臣家开元广寒词桂华珠殿水精楼柘袖笼香乙夜游飞下银桥人不觉月明三十六宫秋闻角呈宗谕方蕙巖晓角吹愁客梦寒一声声落画屏间吴儿可杀无风味老却梅花只当闲栁枝词灵和殿里最风流三月飞花满御楼换得玉人眉样巧一春浑不下帘钩秋夕清汎弄月吹箫过石湖冷香摇荡碧芙蕖贪寻旧日鸥边宿露溼舩头数轴书春日湖上飞鹢鸣镳鼓吹喧繁华应胜渡江前吟梅处士今还在肯住孤山尔许年长桥月夕卷来沧海黄银浪飞出层云白玉团千古垂虹竒絶处独凭三百赤阑干老宫人侍辇看花上苑春太皇宣索凤笙频如今犹记当时曲对谱闲敎小内人寳髻无光玉貎昏衔悲空感旧承恩君王爱问先朝事时许车儿到殿门湖亭席上赠商素一曲春风已擅场浅颦低啭更传觞令人忆杀香山老旧日玲珑也姓商贵游钿车轣辘碾芳尘步障香移一片春花下玉盘行禁脔御前宣劝到湖濵清明湖上榆火初传禁漏残满城和气在湖山接天杨栁风烟里照水桃花图画闲旧路人穿新路去长桥船出断桥还吾皇应喜民胥乐嵗许西门入夜关饮湖亭寒食梨花月新晴杨栁风愁消山色里兴极酒杯中绿发日夜变青春今古同忍敎行乐地容易夕阳红戴敏敏字敏才号东皋子台州黄巖人石屏之父有东皋集小园小园无事日徘徊频报家僮送酒来惜树不磨脩月斧爱花须筑避风台引些渠水添池满移箇柴门傍竹开多谢有情双白鹭暂时飞去又飞回初夏游张园乳鸭池塘水浅深熟梅天气半晴隂东园载酒西园醉摘尽枇杷一树金句人行踯躅红边路日落秭规啼处山桑世昌世昌字泽卿淮海人居天台陆放翁诸甥着兰亭博议回文类集莫菴诗集句翠添邻堑竹红照屋山花王大受大受字仲可鄱阳人有拙斋诗集游鹿苑寺鹫峰逰屐少我独住多时僧䕶翻经石猿攀碍月枝地寒春到晚山逺梦归迟尚被浮名误吾心信自痴水乐洞歴骋寒空六六天更来洗耳听春泉迅湍激石浮清磬树熘行沙写素弦路口林亭三四面洞中日月几千年何人独得开收律谱入宫商与世传句君不见牛竒章与李衞公二人平生不相容门前冠盖互咿轧惟有爱石心则同徐照照字道晖一字灵晖号山民永嘉人有芳兰轩集四灵之一石门瀑布一派从天下曾经李白看千年流不尽六月地常寒洒木跳㣲沬冲崖作怒湍人言深碧处常有老龙盘江心寺两寺今为一僧多外国人流来天际水断世间尘鸦宿腥林径龙归损塔轮却疑成片石曾坐谢公身杨栁嫩叶因风不自持浅黄㣲绿暎清池玉人未识分离苦折向堂前学画眉赠徐玑一舸寒江上梅花共别离不来相送处愁有独归时去梦千峯逺为官三嵗期思君何可见新集见君诗题桃花夫人庙一树桃花发桃花即是君空祠临野水何处觅行云事迹樵人说炉香过客焚雨添碑上藓难读古诗文徐玑玑字文渊一字致中号灵渊永嘉人官长泰令有泉山集二薇亭集四灵之二初夏游谢公巖又取纱衣换天时起细风清隂花落后长日鸟啼中水国乗舟乐巖扉有路通州民多到此犹自忆髥公吾庐蓬户闭还开深居称不才移荷怜故土买石带新苔药信仙方服衣从古样裁本无官可弃何用赋归来投杨诚斋名髙身又贵自住小村深清得门如水贫惟带有金养生非药饵常语是规箴四海为儒者相逢问信音翁巻巻字续古一字灵舒永嘉人有西巖集苇碧轩集四灵之三寄逺秋气日凄清秋衣殊未成在家犹不乐行路若为情几处看山色暮天闻雁声思君有幽梦夜夜出江城石门菴山到极深处石门为洞名岚蒸空壁壊雪映小斋清果落羣猨拾林昏一虎行山僧何所得髙坐若无情冬日登富览亭未委海潮水往来何不闲轻烟分近郭积雪盖遥山渔舸汀鸿外僧廊岛树间晩寒难独立吟竟小诗还梦回一枕庄生梦回来日未衙自煎沙井水更煮岳僧茶宿雨消花气惊雷长荻芽故山沧海角遥念在春华野望一天秋色冷晴湾无数峯峦逺近间自上山来看野水郄于水底见青山句梅花分地落井气隔帘生千年流不尽六月地常寒一阶春草碧几片落花轻分石同僧坐看松见鹤来移花连旧土买石带新苔戴复古复古字式之号石屏尝登陆放翁之门以诗鸣江湖间有石屏集湘中遇翁灵舒天台山与雁山邻只隔中间一片云一片云边不相识三千里外却逢君白纻歌雪为纬玉为经一织三涤手织成一片冰清如夷齐可以为衣陟彼西山于以采薇思家湖海三年客妻孥四壁居饥寒应不免疾病又何如日夜思归切平生作计踈愁来仍酒醒不忍读家书淮村兵后小桃无主自开花烟草茫茫带晚鸦几处败垣围故井向来一一是人家题钓台万事无心一钓竿三公不换此江山平生误识刘文叔惹起虚名满世间新安寒食不拟今年到歙州要知行止岂人谋一百五日客懐恶三十六峯春雨愁老矣此身犹道路凄其归梦遶松楸花瓢仙子无由见千里江山负逺逰逰九锁天柱峯头一振衣云开巖路雨晴时登临欲访神仙事纪实都无汉晋碑拍手数声龙井跃篝灯一览洞天竒林闲安得栖身处欲炼金丹饵玉芝毘陵天庆观画龙呈王使君姑苏道士天酒星醉笔写出双龙形墨蹟纵横夺造化蜿蜒满壁令人惊一龙翻身出云表口吞八极沧溟小手弄寳珠珠欲飞握手掌中拳五爪一龙排山山为开头角与石争崔嵬波涛怒起接云气不向九霄行雨来万物焦枯天作旱两龙壁隐宁非嬾真龙不用只画图勐拍栏干寄三叹乌盐角行凤箫鼍鼓龙须笛夜宴华堂醉春色艳歌妙舞荡人心但有欢娱别无益何如村落卷桐吹能使时人知稼穑村南村北声相续青郊雨后耕黄犊一声催得大麦黄一声唤得新秧绿人言此角只儿戏孰识古人吹角意田家作劳多怨咨故遣声音召和气吹此角起东作吹此角田家乐此角上与邹子之律同宫商合钟吕形甚朴声甚古一吹寒谷生禾黍袁州化成巖李衞公谪居之地一巖端坐挹千峯三两亭台胜槩中江水骤生连夜雨松声吹下半天风因思世故吾头白独步林皋夕照红欲吐草茅忧国志谁能唤起赞皇公括苍石门瀑布少泊石门观瀑布明知是水却疑非乱抛玉雪从天下散作云烟到地飞夜听萧萧洗尘梦风吹细细溼人衣谢公蜡屐经行处闻有留题在翠微句诗谈天下事愁到酒樽前莺啼花雨歇燕立栁风微诗骨梅花瘦归心江水流客愁茅店雨诗思栁桥春黄花一杯酒白发几重阳冯取洽取洽字熙之号双溪翁延平人送刘篁㟳来似孤云出岫闲去如髙月耿难攀若为化作修修竹长伴先生篁㟳山自题交游风月楼平揖双峯俯霁虹近窥乔木欲相雄一溪流水一溪月八面疎櫺八面风取用自然无尽藏髙寒如在太虚空落成恰值三秋半为我吹开白兔宫刘正之正之字子正临江人送别赵紫芝夫君落落天马姿声名早与贺白驰锦囊千首不疗饥非诗穷人穷乃竒忆昔闻君未识面独传句法夸清健朅来白下一相逢倾盖论心曾几见划然起柁春江流我亦江头寻去舟人生相聚会有别江水江花无尽愁万事不如归去好石田茅屋生春草如君自是玉堂仙轻车缓辔长安道春日迟迟栁依依攀柔条兮送君归上官良史良史字伟长号阆风山人寻严丹丘东潭居二首爱子东溪幽抱被来同宿山家无膏火然薪代明烛闲窗何所有古书三五束鸟栖月上时还见檐前竹山斋櫺牖疎水月连春雾今夕定何夕清心忻所遇如从天姥游似得招提趣幽梦出云时悤悤山鸟曙河梁值雨有懐严羽苇岸逢残雨河桥对暮流倚鞭一怅望客思暂夷犹枫叶满江色夕阳终古愁遥怜君亦苦不共故园秋晩泊渺渺复迢迢枫林带野桥沙寒初上月浦暗已回潮霜苇多先折江花或后凋今宵何处雁相伴宿兰桡苏泂泂字召叟山隂人丞相颂四世孙有冷然斋集除夕呈主人腊节梅花外椒盘泪眼边山川非故国笳鼓咽新年机事鸥偏觉家书雁不传细笺今夕恨万一故人怜钱塘渡百年鬓髪春风晚十二阑干落照微多事钱塘江上水送人离别送人归金陵朱雀街头观阙红角门东畔是春风人家一样垂杨栁种入宫墙自不同严羽羽字丹丘一字仪卿邵武人自号沧浪逋客有沧浪吟荅友人湘江南去少人行瘴雨蛮烟白草生谁念梁园旧词客桄榔树下独闻莺闺怨昨夜中秋月含愁顾影频空留可怜影不见可怜人懊侬歌君子如白日愿得垂末光妾心如萤火安得久照郎船在下江口逆风不得上结束作男儿与郎牵百丈朝亦出门啼暮亦出门啼蛛网挂风里摇思无定时喜友人相访拟韦苏州朝朝竹林院闭户读残书几阁晨风入荒郊寒露余故人步屧至清坐喜踟蹰辍巻还留兴潄泉同饭蔬庐陵客馆雨霁登楼言懐寄友终日坐兀兀邈然无少欣登楼一周览始见万山羣微雨洗残暑青天巻浮云襟懐两廓落朗若见夫君见君君何在顾影还独笑吏非金门游隐异沧浪调江明秋月白山空夜猨啸徒事百巻文未返一竿钓留滞岂胜愁非君谁与谋水寒终赴海鴈逺暂賔秋举世不可语犹当傲巢由赠君三尺劒永驾五湖舟山居即事稍欣入林深已觉烦虑屏霜果垂秋山归禽度风岭纷纷叶易积漠漠云欲盛磵户寂无人松萝窅然暝唯闻山鸟啼月上柴门静终嵗寡持醪延欢聊煮茗羣书北窗下帙乱谁能整还山吟畱别城南诸公日暮望寒山怅然归思发如何山中客屡看城头月城头月明女萝秋石磴潺湲写碧流巖猨久别应惆怅涧鸟相唿亦共愁城南故人与我好令我忘却归山道昨夜西风梦到家忽惊千嶂芝花老朝来舟子促辞君回首空江语尚闻别后莫嗟难见面相思只望岭头云懐南昌旧游昨在南昌府清逰不可穷杯行江色里棹进月明中楼笛吹晴雪菱歌漾晚风坐来懐旧迹万里亦飘蓬访益上人兰若独寻青莲宇行过白沙滩一径入松雪数峯生暮寒山僧喜客至林阁供人看吟罢拂衣去钟声云外残客中别刘表叔季髙悠悠逺别半生悲白日相逢又语离海内风尘惊不定天边消息到何时洞庭旅鴈春归尽𤓰步寒潮夜落迟惆怅孤舟从此去江湖未敢定前期和上官伟长芜城晚眺平芜古堞暮萧条归思凭髙黯未消京口寒烟鸦外灭歴阳秋色雁边遥清江水落长疑雨暗浦风多欲上潮惆怅此时频极目江南江北路迢迢严仁仁字次山号樵溪邵武人有欸乃集塞下曲漠漠孤城落照间黄榆白苇满关山千枝羌笛连云起知是边方牧马还平远楼湘中病客思归日城上髙楼独倚时半树夕阳鸦集早一江秋色雁来迟严参参字少鲁自号三休居士与丹丘次山齐名世号三严梅衣染龙涎与麝脐裁云剪月作冰肌小瓶雪水无多子只篸横斜一两枝看雪天逺正难穷楼髙不堪倚醉梦入江南杨花数千里严肃肃字伯复号凤山落花片片落花飞随风去不归如何临欲别不得傍君衣罗之纪之纪字国张髙安人嘉定中孝感尉句吾道非耶真可耻此君岂是折腰人萧彦毓彦毓号梅坡杨诚斋有句跋其诗巻云西昌有客学南昌盖西昌人也西湖杂咏花心亭上坐满眼是湖光只为便幽趣能来倚夕阳水边春寺静栁下小舟藏不待清明近莺花已自忙梁家渡逺水环沙翠作湾红尘飞不入青山凉风一枕秋宵梦梦绕千巖万壑间清明日早出太平门江头杨栁暗藏鸦江上鹅儿浴浅沙早起一风如此恶路旁落尽刺桐花吴锜锜字信可永福人鄱阳张世南与定交仅百日而卒世南悲悼之录其一诗游永福方广巖曽访神仙巖洞来人言伟观似天台藤萝足下猨猱啸钟鼓声边日月开灯续佛光凝紫翠云将蜃气作楼台最怜贯石神龙尾犹带天东雨露回胡时可稼轩命赋滕王阁滕王髙阁临江渚帝子不来春已暮莺啼红树栁摇风犹似当年旧歌舞彭止止字应期崇安人自号漫者有刻鹄集题辛稼轩斋中棊子声干案接尘午窗诗梦煖于春清风不动堦前竹谁道今朝有故人左次魏跋诚斋论髙庙配享书稿后次伯子韵銮坡蓬监两封书道院东西各付渠干道圣人无固必是非付与直哉鱼史文卿文卿字景望鄞人种梅唿童耕云种瑶树斗挂青冥下风露隔林野鹤不知寒为我飞来复飞去素与梅花自有縁又移几本种庭前镜中一半闲风月不属王郎载雪船秋词写就秋词雁影稀背灯无语独眠迟画阑㸃滴芭蕉雨一夜将愁向阿谁枯梅樛枝半着古苔痕万斛寒香一㸃春总为古今吟不尽十分清瘦似诗人黄洪絶句龙舟大半没西湖此是先皇节俭图三十六年安静里櫂歌一曲在康衢余良弼良弼顺昌人敎子诗白发无凭吾老矣青春不再汝知乎年将弱冠非童子学不成名岂丈夫幸有明窗并浄几何劳凿壁与编蒲功成欲自殊头角记取韩公训阿符宋诗纪事巻六十三宋诗纪事卷六十四钦定四库全书宋诗纪事巻六十四钱塘厉鹗撰丁黼黼字文伯号涎溪池州人寳庆初官成都制置使嘉熙三年北兵至力战死之赐额立庙谥恭愍送钱尉入国正是朔风吹雪初行幐结束问征途不能刺刺对婢子已是昻昻真丈夫常惠旧曾随属国乌孙今亦病匈奴不知汉节归何日准拟殷勤说汴都陈起起字宗之钱塘人开书肆于睦亲坊亦号陈道人寳庆初以诗祸为史弥逺所黥有芸居乙稿秋怀又见街头卖紫萸老怀扰扰类催租客来喜得吴江纸欲写新吟一字无过三桥怀山堂卖花声里凭阑处沽酒楼前对雨时景物如初情自老夕阳波上燕差池挽许梅屋桐隂吟社忆当年别后攀梅结数椽湖海有声排逸韵弓旌不至叹遗贤儿收残稿能传业自志平生不媿天航便双鱼无复得夹山西望泪潺湲夜过西湖鹊巢犹挂三更月渔板惊回一片鸥吟得诗成无笔写蘸他春水画船头郑斯立斯立字立之赠陈宗之昔人耽隐约屠酤身亦安矧伊丛古书枕借于其间读书博诗趣鬻书奉亲欢君能有此乐冷淡世所难我本抱孤尚为贫试弹冠欲和南薰琴秋风欻戒寒恬无分外想賸有日晷闲閲书于市廛得君羁思寛诵其所为诗刻苦雕肺肝陶韦淡不俗郊岛深以艰君勇欲兼之日夜吟辛酸京华声利窟车马如浪翻淡妆谁为容古曲谁为弹桐隂覆月色静夜独往还人皆掉臂过我自刮眼看百年适志耳岂必身是官不见林和靖清名载孤山翁定定字应叟建安人有𤓰圃集送胡季昭窜象郡应诏书闻便逺行庐陵不独诧邦衡寸心秖恐孤天地百口何期累弟兄世态浮云多变换公朝初日盍清明危言在国为元气君子从来岂愿名胡炎炎寳庆初太学生送胡季昭窜象郡一封朝奏大明宫嘘起庐陵古直风言路从来天样阔蛮荒谁使径旁通朝中竞送长沙傅岭表争迎小澹翁学馆诸生空饱饭临分忧国意何穷李昂英昂英字俊明番禺人寳庆丙戌廷对第三淳祐初官吏部郎累擢龙图阁待制吏部侍郎归隐文溪卒谥忠简有文溪集久住白云呈镇长老桑下戒三宿我此尚畱恋曹溪悟一夕我复无知见镇公房逊客所须如执劵园丁晓供茹行者时灌砚饭奴更刍马纸帐费香篆主人真好事荅应了无倦欲归兴未阑坐享伊蒲馔酌别张子元子元已注今年班籍去腊余以言职免归子元不待引见毅然相随南还兹再入京送之至鉴空阁下用东坡韵为别南士如君几妙处方寸境撑肠五千巻落笔擅三影喜谈狂朱云耻作谀谷永忧时㸃髭雪未肎疎镊镜摩挲匣中龙起视斗牛耿每同画灰语寒夜僮仆屏吾侪期嵗晏世俗任炎冷江亭挥别酒谑笑闘机警景文兄弟情亩异禾同颖日边多便驿频书来越岭景泰寺树合疑山尽攀缘有路通逺鸦追夕照低雁压西风瀑势雷虚壑松声浪半空凭阑僧指似涨雾是城中送舶使周甲堂堂山立旧朝簪久屈清流督献琛风送连艘出狮国浪吹残句到鸡林平生不隔同袍面中嵗难禁惜别心归见耆英定相问秖言闭户万山深送湛师回华首寺翩然拂袖忽然回带得罗浮面目来乞食又还双足茧坐禅岂是寸心灰故依华首从三靖旋摘茶芽供一杯兰若苦空君不厌可能为我扫苍苔洪梦炎梦炎字季思号然斋淳安人寳庆二年进士歴官武学博士出知衢州有集髙斋桂窟植桂不在多种徳如种树前人能种后人传自有清隂满庭户髙枝凌云低覆䦨晴光翠色生昼寒人家多爱种桃李几日春风红满地何如此花开独迟蟾宫窟里秋香细课儿读书书满牀更将幽兴引壶觞半酣独卧髙斋下啼鸟数声清昼长徐经孙经孙字仲立初名子柔丰城人寳庆二年进士累迁刑部侍郎太子詹事拜翰林学士知制诰忤贾似道罢归闲居十年卒谥文惠有矩山存稾病中有感习嬾多成病旬余久覆杯帐中闻燕语瓶里看花开医已肱三折愁来肠九回何时得疎散屐齿印苍苔送太庾黎丞客怀秋易恶送客更当秋薄宦相从久孤征肎暂畱酒轻离思重目短大江流黄菊聊持赠寒香晩不羞福州即景一别居诸嵗月増遥闻此景画难能潮田种稻重收谷石路逢人半是僧城里三山千蔟寺夜间双塔百枝灯当年六月东山下地涌寒泉潄齿冰吴子良子良字明辅临海人寳庆二年进士官至湖南运使大府少卿有荆溪集葵花花生初咫尺意思已寻丈一日复一日看看衆花上马光祖光祖字华父金华人寳庆二年进士仕至寳章阁直学士沿江制置使江东安抚使知建康府拜知枢密院事以金紫光禄大夫致仕卒谥庄敏汝南湾当时只号汝南湾后有三人住此间自谓逸民须隐约并称贤士想髙闲秖縁水味都殊异且欲邻居数往还好事有时相就饮不妨铛脚青山翁甫甫字景山崇安人寳庆二年进士累官江西转运使改知泉州有浩堂类稾九日秋风两度身为客巳见重阳未到家村酒不堪供节事秖将青眼看黄花程元凤元凤字申甫歙人绍定二年进士累迁参知政事拜右丞相兼枢密院使罢充醴泉观使度宗即位拜少傅右丞相进封吉国公致仕卒谥文清明堂大礼庆成诗圣心翼翼对苍穹蒇事明禋协肃雍玉辂晓升香雾滃紫坛夜款瑞烟浓风声应律谐箫管月色澄空映璧琮丹凤楼前恩施溥欢唿三祝效尧封森严羽卫拥和銮咫尺龙颜侍至尊禋祀仪文勤圣问敬天实意进刍言百神受职来鸿祉多士承休肃骏奔右飨不常威可畏载歌周颂报皇恩寳祐五年史院修髙孝光宁四朝国史成上进九月明堂升侑髙宗礼成进诗三章称贺圣主严恭徳意真两仪合飨鉴精纯九筵五室仪章旧一祖三宗侑典新风日盎温銮辂驾月星明穊玉巵陈元良式献邦家庆共祝吾皇夀万春格天盛徳素躬全肸蠁交通心即天供币用将祈永命奉粢端为告丰年寛条日布民安业捷帜星驰将护边虎拜紫宸称贺处祥光萦绕御炉烟愚臣何幸际明时才本疎庸玷宰司未报圣恩懐夕惕更叨使领侍亲祠骏奔重屋仪文肃鸡揭端门惠术施归美惭微天保颂畏威愿继我将诗李曾伯曾伯字长孺覃懐人居嘉兴理宗朝历官四川宣抚使赐同进士出身为湖南安抚使进观文殿学士又知庆元府兼沿海制置使有可斋类稾题二水光华轩历历湖南道骎骎岭右州感时僧解夏触事客惊秋雨洗流金虐风生落木愁一萍如寄耳往梦付悠悠宁庙挽词徳化勤三纪仁声溢九州澣衣昭禹俭昃食轸文忧润色恢鸿业艰难启燕谋中兴宗汉庙端自敬天休自听山东诏甘泉息夜烟玺膺新玉帛图贡旧山川望切尧民日忧形杞国天中原尤感泣不独老臣然利州登栈道足迹初来劒北州试登危栈瞰江流万山西接地穷处一水东归天尽头欲访殽函无健马相忘楚汉付轻鸥丈夫要了中原事未分持竿老钓舟偶得希真巖壑旧隐正在小圃因赋数峯佳致蔼前修心匠玲珑小更幽公去我来几传舎人非物是一虚舟矗天栁色新条改垂地藤隂旧迹畱坐对黄花谁领㑹犹疑胡蜨是庄周厉文翁文翁字圣钖号小山居士东阳人唐诗人御史元之后父少保模理宗朝以郊恩入仕累官权户部尚书端明殿学士两浙制置使兼知临安府封东阳郡开国侯庭竹渭川未暇栽千亩庭槛聊须种数根最爱深秋羣木脱独欺风雨战黄昏句暮云春雪江南北回首人生叹路歧且喜卧龙常自在新诗特地报平安岳珂珂字肃之号亦斋又号倦翁忠武王孙敷文阁待制霖子管内劝农使知嘉兴歴官户部侍郎淮东总领有玉楮集无题秋水芙蓉试早妆半轩微雨洒鸳鸯细腰正欠酬金饼奋翼何堪卸玉梁发鬒钗横人在牖绳低斗转月侵牀无情花影云来去都作一天风露凉试庐陵贺发竹丝笔此君素以直节名延风揖月标韵清何人心匠出天巧缕析毫分匀且轻居然束缚复其始即墨纡朱封管城世门官爵岂必计且幸一家同汗青九月十三日始就郊墅拜寳谟阁直学士提举江州太平兴国宫之命槐影西清舞翠鸾竹宫髙接五云环职陪温洛图书地名在元封卜祝间昼访未承龙阁问晨香犹厕羽衣班祠官到处无公事且听松声老此山鹤林寺秋枕竹鸣屋昼棊松掩关雨晴犹溼径云薄不藏山未洗中原恨谁消永日闲西风动征隰空媿鬓毛斑董太初保应庙庿食空山八百年衣冠犹是李唐前汴河十里垂杨栁何似松隂数亩田颜颐仲颐仲字景正龙溪人焕章阁学士师鲁孙以祖䕃补官累擢吏部尚书寳章阁学士提举玉隆宫卒栁栁渐成隂万缕斜舞腰柔弱弄韶华一庭春色无人管檐雨声中飞尽花祝穆穆字和父曽祖确歙之名士于朱文公为外祖父康国始从文公居崇安穆少与弟举同事文公于云谷得其绪论尝着事文类聚方舆胜览行世山矾花玲珑叶底雪花寒清昼香熏草木闲移植小轩供宴坐恍疑身在普陀山杨栋栋字元极青城人绍定二年进士度宗朝官同知枢宻院事参知政事出知庆元府卒有平舟集浄土寺追和东坡韵令君督来期书邮日旁午世事不足论清游乃先务朝朝叩禅关复此得浄宇浅斟琥珀浓细嚼银丝缕味隽问牛酥轩髙来燕乳曲折溪屡横尖圆峯可数万顷喧桑田一蔟静松坞由来镜中人不殊草头露越主朝汴宫蜀客尽吴语剥蚀浄土碑荒残崃山路桑梓如之何谁能忘一顾日询锦桥新三叹清流俯蔡抗抗字仲节号九轩处士元定孙沈之子也绍定二年进士累官擢吏部尚书端明殿学士同知枢宻院事拜参知政事以忤时相落职奉祠卒谥文简改文肃大隐屏脱畧尘世虑仙巖共夷犹乗源得风便快楫行扁舟神仙现竒怪古木横巖陬振衣万仞髙天风动衣枢巍巍隐屏峯擎天峙中流良朋论心事感慨悲新秋浩叹复浩歌一饮还一酬南阳岂终卧东山谅同忧斟酌素有定今焉试为筹西方起暝色归袂不可畱去去惜离别后㑹良悠悠陈松龙松龙字应初号三屿闽县人绍定二年进士仕为京口倅大理司直荼䕷布叶丛条翠作围自生芒刺护裳衣莫嫌野兴难拘束秖伴春风亦见几曾原一原一字子实号苍山贑州宁都人领乡荐绍定中与戴石屏结江湖吟社赋杨妃韈万骑西行驻马嵬浚波曾此堕尘埃谁知一掬香罗小踏转开元宇宙来郑㑹㑹字有极号亦山江亭夜坐呈曾苍山江梅欺雪树槎牙梅片飘零雪片斜夜半和风到窗纸不知是雪是梅花游金精山春风栈阁晓云寒中有潺潺玉一湾白石棊盘青石磴藓花犹带汉时斑题邸闲壁酴醿香梦怯春寒翠掩重门燕子闲敲断玉钗红烛冷计程应説到常山陈梦庚梦庚字景长闽人绍定中广西路漕幕大隐屏大隐屏前风月闲何人手种万琅玕深深五曲东流水合作千年洙泗看徐元杰元杰字仁伯信州上饶人绍定五年进士第一历着作佐郎兼兵部郎官进太常少卿兼给事中国子祭酒卒谥忠愍湖上花开红树乱莺啼草长平湖白鹭飞风物晴和人意好夕阳箫鼓几船归孙子秀子秀字元实余姚人绍定五年进士开庆初历提点两浙刑狱除太常少卿兼知临安府游丹山四明洞天居第九巨灵擘石开窗牖扪萝陟巘不惮劳同行况遇忘年友老苔护石苍虎闲飞瀑悬崖玉龙吼豁然人与境俱胜未必醉翁真在酒徘徊步月醉忘归世事浮云竟何有朱继芳继芳字李实建安人绍定五年进士有静佳乙稾登眺破㡌任风吹天知鬓已丝大江流禹蹟老树见秦时北际山如砺南溟水似池夜凉无梦到久矣叹吾衰江湖伟观吴山表里水为池百有余年壮帝畿天目旧将双凤下海门新拱六龙飞胥涛白雪生秋思太乙红云驻夕晖江上沙鸥湖上舫栁丝风里两依依次韵野水花朝之集睡起名园百舌娇一年春事説今朝秋千庭院红三径舴艋池塘緑半腰苔色染青吟屐蜡花风吹暖弊裘貂主人自欠西湖债管领风光是客邀吴歌雁影江潭底秋声浦溆间吴儿歌一曲月子几回弯扬州金陵王气水东流流到淮南古岸头夜半一声天上曲锦㠶天子下扬州用前韵谢野水郎君招饮为有池台无限娇游人歌舞尚朝朝清漪浴日开金面晴咔调风衮緑腰骚客五花唐殿马主家七叶汉庭貂丁宁红紫休开徧约住春风待见邀题李秋堂盟鸥集相逢已恨十年迟买酒吴山一夜时明日送春仍送客栁花风飏鬓边丝辛亥二月望祭斋宫因逰甘园朝霏作雨连天溼花气熏人到骨香四望水亭无正面有花多䖏背湖光老眼看花兴未厌不知头上雨亷纤流莺浪语东风恨谁拗花枝插㡌檐沧浪风月我登沧浪亭复歌沧浪曲歌竟复长歌杳杳山水緑天风吹𣪚发山月照濯足为谢独醒人渔家酒初熟灵芝寺黄金帀地小桥通四面清平纳逺空云气长扶天子座日光浮动梵王宫残碑几字莓苔雨疎磬一声杨栁风沙鸟不知行乐事背人飞过夕阳东六言栁下白头钓叟不知生长何年前度君王游幸卖鱼收得金钱薛师傅师傅鄞人绍定五年进士有雪蓑集六桥闲步出郭青岑近临流白鸟飞笙歌春雨歇草树夕阳微山色邀藜杖湖风飐葛衣虚舟林处士不见鹤来归俞桂桂字希郄仁和人绍定五年进士有渔溪诗稾过湖舟移别岸水纹开日㬉风香正落梅山色濠濠横画轴白鸥飞处带诗来虎丘突兀浮图插翠微吴王事迹总成非寺僧未晩山门闭不放闲云一片飞松江送人西风萧瑟入船窗送客离愁酒满缸好记此时分袂处暮烟微雨过松江方岳岳字巨山号秋崖祁门人绍定五年进士两为文学掌故官中祕书出守袁州有秋崖先生小稾泊歙浦此路难为别丹枫似去年人行秋色里雁落客愁边霜月攲寒渚江声惊夜船孤城吹角处独立𣺌风烟约黄成之观琼花予不及从以诗代简杜宇声中鬓欲华春风将緑又天涯欠随江夏无双士共看扬州第一花想像烟云人跨鹤淋漓诗句字栖鸦蹇驴不管唐衫溼醉兀归鞍暮雨斜立春都堂受誓祭九宫坛辇路春融雪未干鸡人初唱五更寒琼幡第一番花信吹上东皇太一坛湖上沙暖鸳鸯傍栁眠春来亦嬾避湖船佳人窈窕惜颜色自照晴波整翠钿今嵗春风特地寒百花无頼已催残马塍晓雨如尘细处处筠篮卖牡丹緑波如画雨初晴一岸烟芜极望平日暮落花风欲定小楼弦管压新声游人抵死惜春韶风暖花香酒未消须向先贤堂上去画船无数泊长桥清明日舟次吴门篷窗恰受夕阳明杨栁梨花半月程老去不知寒食近一篙烟水载春行赵昭仪春浴红薇滴露䕶轻寒微鬌香丝卸玉鸾秪道春风庭院祕外间巳作画图看陆壡壡字景思号云西㑹稽人佃五世孙绍定五年进士官礼部员外崇政殿説书谢皋羽编天地闲集列于文谢诸公后絶句采药人归闻术气寻仙路逺梦桃花买来山醸全如水亦解昏昏到日斜野槿扶疎当缚篱山深不用掩山扉客来踏破松梢月鹤向主人头上飞退宫人破箧犹存旧赐香轻将魂梦别昭阳秖知镜里春难驻谁道人间夜更长父母家贫容不得君王恩重死难忘东风二月垂杨栁犹禁飞花入苑墙汤巾巾字仲能安仁人官制干以庐山三叠泉寄张宗瑞九叠峯头一道泉分明来处与云连几人竞赏飞流胜今日方知至味全鸿渐但尝唐代水涪翁不到绍熙年从兹康谷宜居二试问真巖老咏仙张辑辑字宗瑞履信之子冯深居目为东仙有欸乃集次汤制干寄三叠泉韵寒碧朋尊胜酒泉松声逺壑忆畱连诗于水品进三叠名与谷帘真两全画壁烟霞醒昨梦茶经日月着新年山灵似语汤夫子恨杀屏风李谪仙萧崱崱字则山号大山临江人绍定进士以太府丞奉祠赠陆冰诗标格真清映雪霜每听新语觉神伤茶分鸿渐经中味菊爱龟䝉赋里香圃积玉多知学饱囊装金少为贫忙向来笑疾难医在老笔空抄十巻方荻芽江客因贫识荻芽一清尘退杂鱼虾烧成味挟濠边雨掘得身离雁外沙春馔且供行釜菜秋江莫管钓船花食根思到萧骚叶痛感边声咽戍笳茘子选荔过于选士难味佳能有几登盘林家新出金钗子合入君谟谱后看句雨过乱蓑堆野艇月明长笛和菱歌章谦亨谦亨湖州人绍定中铅山令浄惠院浄惠荒凉寺平林浅阜闲殿存碧支佛门对赭亭山遶屋竹隂翠沿阶苔晕斑雨中来託宿却羡白鸥闲安如山如山字汝止广汉人善击劒左右射读经史百氏之书端平甲午安抚曹友闻辟掌书记不起友闻战死如山往收其骨藏诸其先人之侧乃东下老于㑹稽曹将军将军精悍姿齿齿碎铁石在昔童稚中但闻饱经术纵横骋柔翰丹雘间金碧有司塞明诏敝邑屈词伯芹香春水生冠玉侍重席脱畧章句陋搜抉穷理窟未及文化成其如王土窄丈夫报主愿岂必䝉清秩苍皇请去位满面秋栗烈纠合熊虎羣旌斾扬广陌正当摩厉闲一鼓拔勍敌屯兵沔水源千里斧浩荡排烟旻西极安屼嵲奈何国无人腐儒秉旄钺赏予入私门金汤授盗贼公时奋臂争反遭献玉刖三军视马首恸哭下天壁功成坐龃龉愤怒须插㦸中宵拔劒起肃肃整劲翮吐气风云生搴旗陷坚列贯穿死生地蹀血天地黑势虽衆寡悬形未雌雄决路穷断首尾衆尽乃手格岂知龙虎逝黯淡山川色百万尚震惊呜唿死诸葛长城但自壊千古痛稠结肉食无逺谋野史有直笔酒酣歌节士皛皛霜月白下瞿塘去去如奔马来来无尽船人心似江水日夜向吴天黎宙宙号月潭游金精山不到金精久山空花自香殿梁唐嵗月石鼓汉文章洞杳多云气崖髙易夕阳酌泉消世虑吾亦正徜徉宋诗纪事巻六十四宋诗纪事卷六十五钦定四库全书宋诗纪事巻六十五钱塘厉鹗撰陈均均字平甫号云巖莆田人俊卿从孙肄业太学尝辑宋编年举要备要二书端平初有言于朝者敕赐廸功郎不受卒九江闻雁烟波渺渺梦悠悠家在江南海尽头音信稀疎兄弟隔一声新雁九江秋鹤林寺知有枫林坐竹间每寻纡路试登山虚檐忽见笼中鹤似我爱闲身未闲竹遶髙僧逢话处花畱仙者旧开枝道身虚淡元无着付与东风烂漫吹杜旃旃字仲髙旟弟与弟斿叔髙旞季髙旝幼髙俱博学工文人称金华五髙尝占湖漕举首有癖斋小集绿珠行蜀丝殷空金作谷珊瑚成林珠百斛彼姝千花万花蔟明月出胎波照绿镜中飞鸾掌中身夜月春花看不足悲欢倚伏为祸福西里怜颦东市戮愿将旧意奉新人此别它生定难卜君因妾死莫多怨妾死君前君眼见髙楼直下如海深璧玉一碎沙中沈平时感君爱妾貌今日令君知妾心读杜诗斐然有作王泽久沦浃正声皆雅言百川忽西流青黄杂牺尊骚经吹死灰明烛日月昏绮丽兆建安淳古还开元夫子握元气大音发胚腪明娄失毫芒神羲隘干坤再变六义彰一日五典惇上该周南风下返湘水魂仲尼不容删余子何足吞五季兵戈繁嘲虫鸟喧頽波既弥漫新竒尚西崑吻喙生讥评神鬼懐愤冤王苏发醯瓮黄陈穷河源煌煌百年间后学同推尊时时或尝鼎往往犹戴盆倣摹惑铜槃笺释讹金根顾予小子旃独受罔极恩神融泪交堕思苦心屡扪相望五百载如接颜色温炉冶无停工况复忝诸孙斯文诚尚存庶以起九原陆务观赴召四海文章陆放翁百年渔钓两龟䝉数关天地吾何与老作春秋道未穷李耳守官逾二代张苍职史到三公坐令嘉泰追周汉此是君王第一功杜斿斿字叔髙端平初以布衣召入馆阁校雠严先生钓台斯人真隐处寂寞使人愁正着双台在还从一老逰凉风动隂壑斜日下沧洲滩畔沈沈水潜鱼亦避钩游九功九功字勉之建阳人用䕃补官除湖北运判知鄂州召为兵部郎官出知泉州端平初仕至司农少卿寳谟阁直学士与兄九言自为师友讲明理学号受斋先生谥文清絶句烟翠松林碧玉湾卷帘波影动清寒住山未必知山好却是行人得细看荅黄叔旸冥鸿倦云飞敛翼退遵渚秋虫感时至自野来在宇老我久合归溪山况延伫俯此沙水清面彼烟尘聚垄断既冲冲澜倒亦诩诩岂无砥中立而不改风雨忽忻逺寄声秀句盈章吐璀璨烂寒芒晴空见冰柱颇闻词玚笔漫焉弃如土黄梁枕上过得之亦不处独行固不移尤在审去取李伯玉伯玉字纯甫饶州余干人端平二年进士第二仕至敷文阁待制权礼部尚书兼侍读卒有斛峯集懐汤尚书伯纪一曲清歌一弄琴十千美酒十分斟江流不动潮初上斗柄将垂夜向深沙觜露漙孤鹤警潭心月冷老龙吟此时最是懐乡国云里征鸿闲逺砧潘牥牥字庭坚闽人端平二年进士第三历太学正通判潭州有紫巖集澧陵一郭依稀隔渡头解鞍来倚店家楼已攀桂树吟招隐因看梅花赋逺游市上俚音多楚语桥边碧色是湘流江南郷国三千里目送羁鸿起暮愁题岳麓寺道郷台坡仙不谪黄黄应无雪堂道郷不如新此台无道郷青山非其人山灵能颉颃一落名胜手境与人俱香悲吟倚空寂临眺生慨慷道郷不可作承君不可忘景灵宫恭谢驾回丞相以下皆簮花辇路安排看驾回千官花压㡌檐垂君王不辍忧勤念玉貌还如未插时落梅一夜风吹恐不禁晓来零落已骎骎忍看病鹤和苔啄空遣饥蜂绕竹寻稚子踌蹰看不埽老夫索寞坐微吟窗前最是关情处拾片殷勤在掌心英烈夫人庙淮海艳姬毛惜惜蛾眉有此万人英恨无七首学秦女向使裹头真杲卿玉骨花颜城下土冰魂雪魄史闲名古今无限腰金者歌舞筵中过一生曹娥江一川红日涨晴波黄绢碑漫闭碧萝不止但争三十里曹瞒元不识曹娥林希逸希逸字肃翁福清人端平二年进士历官翰林权直兼崇政殿説书直祕阁知兴化军有鬳斋续集竹溪十一稾题马和之觅句图先生隐几奴煨火斜插疎枝破瓦尊鹤梦未回更几转吟成应是月黄昏明皇听笛图夀王妃弄宁王笛对面三郎背老伶却恨马嵬西去路无人吹出雨淋铃题江贯道山水四言逺山丛丛逺树蒙蒙咫尺万里江行其中短长何岸髙低何峯彼坻彼峙彼瀑彼洪晴岚乍豁烟霭葱笼或断或属且淡且浓尔崒奚寺尔盘奚宫或垣隂翳或梁嵌空有吠者厖有樵者翁危樯落碇短棹掀篷往来异趋寂动殊容羃翠其庭岂非卢鸿畧彴而渡岂非龟蒙昔我经行云山万重若淮南北与江西东亦蓑而雨亦㡌而风乃今追维梦境相从及此开巻恍然昔同谁居作者造化论功淹总其裔熙成是宗声闻九陛既召而终谓彼树白识其身穷其然岂然讯之天公此名穹壤畴曰不逢题达磨渡芦图白头浪中碧眼胡赤脚笑蹋雁衔芦太平寺主不知我观音后身谁诳渠是身如幻本来空偶然游戏非神通当年涉海向震旦扁舟本与商胡同君不见壶丘弟子御风飞犹有所待周笑之又不见横抛钖杖渡水僧回瞻黄檗称大乗此胡法器更竒在何曽以此为圣解萧郎不悟义不畱欲要时人畧惊怪异时埋骨寄熊耳万里西归提只履忽从葱岭遇宋云雅意依然今日是此图谁笔面如活客来却咏临波韈若将底事比渠侬老胡暗中定羞杀曾三异三异字无疑号云巢新淦人以隐逸召为祕阁校勘除太社令携茶访杨东山搴衣不待履霜回到得如今亦乐哉泓颖有时供戏剧轩裳无用任尘埃眉头犹自懐千恨兴到何如酒一杯知道华山方睡觉打门聊伴茗奴来陈容容字公储自号所翁福唐人端平二年进士倅临江入为国子监主簿出守莆田题浯溪中兴颂银旗金甲渡巴西灵武城楼巳万几一札秖闻元帅命五牋合待使臣归未闻请表更追表且看黄衣换紫衣天性非由人伪灭何缘尚父结张妃六等胜如诛独栁二张纵活亦何颜太师死后犹书法水部刑章托颂闲最忆海青投乐器絶怜甄济隐青山中兴碑下姦臣惧天道何尝不好还张道洽道洽字泽民号实斋衢州开化人端平二年进士尝为池州签判后辟襄阳府推官卒平生作梅花诗三百余首梅花行尽荒林一径苔竹梢深处数枝开絶知南雪羞相并欲嫁东风耻自媒无主野桥随月管有根寒谷也春回醉余不睡庭前地秖恐忽吹花落来李山节山节汾州人金亡归宋咏杨妃菊命委马嵬坡畔泥惊魂飞上傲霜枝西风落日东篱下薄幸三郎知不知陈振孙振孙字伯玉号直斋安吉县人端平中仕为浙西提举改知嘉兴府尝着书录解题题张氏十咏图平生闻説张三影十咏谁知有乃翁逢世昇平百年久与龄耆艾一家同名贤叙述文章好胜事流传绘素工遐想盛时生恨晚恍如身在画图中朱复之复之字几仲号湛卢建安人端平中使北展谒八陵枫凤山髙兮上有枫青女染叶猩血红莫辞老红嫁西风一夜憔悴成秃翁句忽听夏禽三五弄新红突过石橊枝红蕖老去羞明镜推让朱荣上蓼梢周弼弼字伯弼文璞之子有端平诗隽建宁浦城李频行祠建安梨岳老梨木刻作唐朝建州牧香炉忽动吹寒灰浦城环翠隂风来岭头顽石尽能走涧下奔泉皆倒回猨猱啼兮鬼啸野六元虬兮四骊马想须吟遶碧草亭举手髙翻白云写峯为文通名梦笔杨公书堂曾散帙丽月鲜霞付与谁烟墅有人还筑室田父何所祈赠尔青麰黒桑椹里儒何所求赠尔黄粱布囊枕万嵗兮千秋既往兮复畱抽兰心拆椒口簸南箕挹北斗不假竹枝歌何须折杨栁秖用秦原妙絶词传入神弦荐春酒寄杜北山一曲小湖濵幽居不厌贫坐容禅子憩家就麴生邻檐竹侵灯衆篱花落灶频几时吟得句寄与豫章人孙伯符墓梧叶萧萧墓草长梦魂曾断九回肠空闻绛帊离漳水谁见黄旗入洛阳虎跱有基宫树老龙盘无庙石城荒赤乌不识桑田变犹自栖栖恋白杨山居春晚索居牢落动关心但觉悤悤嵗月侵无梦不因怜画静有懐多是惜春深草香稚蜨销胡粉花落蛮莺变楚金最是不禁芳树色能涵几日又成隂荻港波眼沄沄浪复轻稍苏羁束过清明倩人觅路先寻酒久客懐郷始见饧松下紫芽肥野菜竹闲青叶带山樱自从一别齐安后直到今朝始听莺中和节时节悤忙过隙驹可堪岑寂就船居不禁衰病慵耽酒无益闲交嬾报书风暖暮田归海燕雨酣春水上潮鱼客中自是光隂速才见新正又月初钓台晴江漾漾绿波来惆怅君房去不回秦苑山河归故国越郷风雨闭荒台春风一道江蓠长落日千峯杜宇哀欲访钓舟无处所野花如雪满汀开野庙野庙荒芜倒掩扉寂寥香火客来稀年年归燕相看覻空滴春泥损画衣夜深虚堂人静不闻更独坐书牀对夜灯门外不知春雪霁半峯残月一溪冰题僧子温画水墨葡萄褭褭多应半熟时落斜髙挂冷攅枝分明记得山窻下一架寒藤带雨垂除夕思归山妻书到多日野渡舟横几回想见溪边亭上故人待我衔杯陈泷泷字伯雨其先汴人徙于吴郷荐漕试皆不利晚号碧涧翁与汤仲友髙常顾逢皆吴中端淳名士题苏子美沧浪亭整履上飞虹风髙退酒容叶黄翻乱蜨树老卧苍龙古径秋霜滑空山暮霭浓沧浪棊石在题笔暗尘封楼扶扶字叔茂号梅麓鄞人端平中沿江制置司干官淳祐中知泰州军事句夜深更拥寒衾坐明月梅花共一窗张端义端义字正夫自号荃翁郑州人居姑苏端平中应诏三上书韶州安置有贵耳集赋秋江图浪静风平月正中自揺柔橹驾孤篷若无三万六千顷把甚江湖着此翁挽周晋仙䇿杖辞朋友形骸巳可怜无钱亲药裹冐雨上归船官竟生前弃诗应死后传空余京洛月愁照夜台边卢方春方春号栁南永嘉人嘉熙戊戌进士送陆郎中归越喈喈风雨余出昼思何如镜里无惭色囊中有谏书寒崖立松柏清庙掷璠玙四海看霜月光明秖似初窄岭危岭恶有名窄岭险无数石鼻巻我车石牙隐我步空冈虫九头黒身眼四顾掷之声愈厉飞前使人怖想当开辟时已是樵猎路茅臭不成山瀑断不成布丫嵒升恶猨啼涔立饥鹭芦花大如钱况乃时寒冱遐征误假道抚景自作怒林壑非出伦笔砚不入务脚怠宿未投天低日俄暮钱时时字子是号融堂淳安人受学慈湖之门嘉熙二年以荐授秘阁校勘出佐浙东仓幕召为史馆检閲有蜀阜前后集十六渡颇闻十六渡客子良间关一雨落涧谷湍气怒潺潺我来属秋晚霜叶初斓斑窈窕行竹舆鸣禽相与闲复岭互交锁浅瀬随回湾路断一罅通石磴危跻攀时见荷锄者行歌语蛮蛮採山有薇蕨结庐有茅菅安知避世人不曾巢其间何时一枝筇溯流到黄山桃源事荒怪谁谓非人寰蜀阜精庐无风自凉方欣然出户见竹鸡将雏砌外薝卜浄如洗苍筤清且深依巖自幽润况无日影侵亭午一升阶忽若投凌隂凉气飒以入肃肃生衣襟大火浮炎埃虚堂抱云林安得冰霜颜听我山中吟盘桓去未忍砌外行山禽一母将四雏出没丛草隂我非有驯徳渠自无机心欣然归北窗载弄南风琴袁尚友座中王屯田出与可竹甚竒归成古调郎星聚头金地麓十月夜堂春昱昱屯田博古到名画座上忽展牛腰束我生不识须菩提薛鹤杨梅姑置之寒梢八幅竒更伟上有巴中与可题苍蛟滑足石诘曲铁钩怒扫连蛇腹攲风洒雨清逼人恍疑身在篔筜谷千寻双榦剑拔雄笔力有尽意无穷冥冥上与风霆㑹拭目变化洪陂龙长忆东坡一转语与可徳人非画史轮囷写出嵗寒心正要诸公来料理新晴宿云穿日薄商畧作新晴燕子先期社海棠今日春溪山双白鬓天地一闲身无语东风里飞花乱扑人安素午睡禾黍秋相近溪山日自长午窗千嶂雨幽梦一帘香溪南遇雨溪风飒飒雨霏霏秋满苹汀独步归丹噀园林棠叶老锦纒篱落豆花肥眼前风景依然在箇里光隂得者稀忆着嵗寒云壑上山禽对雨傍人飞登蜀阜秋暮如京嵗暮还春来更堕药瓢闲眼前有底闲风月忍得经年不上山贾似道似道字师宪号秋壑天台人姊为理宗贵妃诏赴廷对登嘉熙二年进士累拜少傅右丞相度宗朝拜太师平章军国重事徳祐初元兵破鄂州出督师溃于鲁港谪髙州团练使循州安置至漳州木绵菴监押郑虎臣拉杀之归葛岭旧居罢官归旧宅山水得频过息影隄边树清心湖面波劳无功可纪顽有命相磨见説连朝雨田家正剪禾题孤山半是楼台换却春几回独立更消魂断隄野水梅花宅千古春风月一痕紫薇岭西风落叶路漫漫衣袂微生旦暮寒秖隔片云家便到逺山移作梦中看凤山数家烟火深村里几处牛羊落照中客久不归心事逺梧桐叶叶是秋风宿天竺通元菴十里髙枫树松边屋数闲客同终夜语心是一般闲灯色难禁雨秋声不离山明朝分手后俗事不相关咸淳庚午冬大雪遗安抚潜侍郎腊前又放玉园林一片花飞一片心瀌奕端由人所召燮调多媿病难任干坤浩浩无偏处田野穰穰更自今但得诸贤成此乐櫂舟我欲去山隂芍药又是扬州芍药时花应笑我赋归迟满堂畱客春如画对酒何妨鬓似丝玉立黄尘那可到锦帏红蜡最相宜买山若就当移种此际谁能杖履随梅花朔风吹面正尘埃忽见江梅驿使来忆着家山石桥畔一枝冷落为谁开山北山南雪未消村村店店酒旗招春风过处人行少一树疎花傍小桥闺怨燕子楼前栁色新画眉人去镜生尘年来羞结空牀梦闲拨琵琶过一春寒食寒食家家插栁枝恋春春亦不多时儿孙秖解花前醉青冢能消几箇悲天台石桥古寺行终日僧房出翠微瀑为煎茗水云作坐禅衣尊者难相遇逰人又独归一猨桥外急便是不忘机句梅花见处多畱句谏草藏来定得名朱南杰南杰丹徒人嘉熙二年进士溧水令有学吟同陈如叔逰湖四月湖边冷若秋先贤堂下系扁舟山头积翠来新意波面飘红忆旧逰无奈杨花欺倦客巳多荷叶覆轻沤隄边谁道春归了犹有一声黄栗畱题吴梅菴和靖索句图童寒鹤冷雪霏霏正是先生得句时一叚孤清图不尽梅花从此厌人诗钱黙黙号梅谷时子秋思坐拥遗衾百尺楼湘帘髙卷不胜秋半窗凉月三更梦一枕凄风万斛愁钱槱槱默弟溪上秋老芦花冉冉飞晓天寒气袭人衣轻桡櫂入鸥羣去钓得鲈鱼带雨归蔡公亮公亮嘉熙中监岳见孙梦观雪窗文集附录一字天石室隂幽却朗然仰窥长罅见清元不知谁把如椽笔画出光明一字天翁逢龙逢龙号石龟四明人嘉熙中平江通判天津桥下马过天津听传禁漏频惟怜一桥月曾照六朝人金剥宫门字红飞粉壁尘中官来宿内因问帝郷亲曹娥江再拜灵娥庙魂清若可招幡风吹古渡帆月落残潮碑有行人读香多野客烧迎神汉朝曲时听起云霄杜耒耒字子野号小山旴江人送胡季昭窜象郡庐陵一小郡百嵗两胡公论事虽小异处心应略同有书莫焚稾无恨岂伤弓病媿不逺别写诗霜月中寒夜寒夜客来茶当酒竹炉汤沸火初红寻常一样窗前月才有梅花便不同同紫芝宿双岭本作翠巖㳺反成双岭畱云深山易晚雨过寺如秋野水连青竹残僧半白头上方成共宿剧语到元幽苕溪风掠篷窗两鬓秋生涯无嵗不扁舟吟诗本欲相消遣及到吟成字字愁赵范范字武仲号中菴衡山人少从父方军累官淮东安抚与弟葵讨平李全进工部尚书沿江制置使寻知襄阳府北军内叛言者劾范落职送建宁府居住嘉熙初复官卒于家絶句半窗图画梅花月一枕波涛松树风不是客愁眠不得此山诗在此香中赵葵葵字南仲号信菴范弟少从父方军中补承务郎以淮东提刑平李全有功进兵部侍郎淳祐中拜右丞相兼枢宻使咸淳初特授少师武安军节度使封冀国公薨赠太傅谥忠靖有集雪夜酒力欺寒浅心清睡较迟梅花擎雪影和月度疎篱雪玉龙昨夜起天涯晓看团花一尺围莫放妆台帘巻上怕惊钗畔寳鸾飞避暑水亭作水亭四面朱䦨遶蔟蔟逰鱼戏萍藻六龙畏热不敢行海波煎彻蓬莱㠀身眠七尺白虾须头枕一枚红玛瑙公子犹嫌扇力微行人多在红尘道惠山寺古木森森映碧苔嵯峩楼阁倚天开山僧不问朝天客自注冰泉浸野梅林兴宗兴宗字景复莆田人官曲江守句最是北来诗料少地寒难得见梅花形容变尽头如雪不改当时一寸心叶梦鼎梦鼎字镇之宁海人嘉熙上舍释褐淳祐中为祕书郎寳祐初以集贤殿修撰知贑州咸淳闲特拜右丞相恶与贾似道同政力辞益王即位召为少师道梗不能赴南向恸哭而还卒于家瀛洲亭汝城髙处着危栏人在苍寒缥缈闲下瞰无边春境界西来第一好江山酒拈重碧酣诗思栁曳轻黄入笑颜阁老可能专此胜蛾眉花底又催班许裴棐字忱夫号梅屋海盐人嘉熙中隐居秦溪于水南种梅数十树自号梅屋有梅屋诗稾融春小缀访潘叔明一室寛于养鹤笼荻帘疎透雪花风怪来几案无寒色春在题诗巻子中明妃汉家眉斧息边尘功压貔貅百万人好把香闺旧脂粉艳妆颜色上麒麟元夕后湖上作自从楼阁罢烧灯未有今朝一日晴暖拆葑边冰翼破寒畱山顶雪痕轻骄骢已印寻芳迹小妓新翻鬻唱声每箇旗亭商一醉也应排日到清明枯荷万柄绿荷衰飒尽雨中无可盖眠鸥当时乍疉青钱满肯信池塘有暮秋泥孩儿牧渎一块泥装塑恣华侈所恨肌体微金珠载不起双罩红纱厨娇立瓶花底少妇初尝酸一玩一心喜潜乞大士灵生子愿如尔岂知贫家儿哌哌瘦于鬼弃卧桥巷闲谁或顾生死人贱不如泥三叹而已矣笋蕨羮趁得山家笋蕨春借厨烹煮自炊薪倩谁分我杯羮去寄与中朝食肉人黄简简一名居简字元易号东浦建安人寓吴工诗嘉熙中卒通判翁逢龙葬之虎丘有东浦集云墅谈隽犂春操为谢耕道作东山兮云浮东涧兮雨流失今不勤兮曷其有秋水滛兮石啮田碻磝兮一跬九折予劳兮何辞牛奚罪兮从予以羸眇良畴兮弥野独功倍兮刈寡虽然不愈于无田而逰兮嵗晏凄其桑落之下招荆江荡子冲风逐飞云庭叶纷堕藁荡子久不归佳人坐中老萧萧楚山晚湛湛江水流经从望夫石那得不回头柴望望字仲山号秋堂衢州江山人嘉熙闲为太学上舍除中书奏名淳祐六年丙午元日日食诏求直言上丙丁龟鑑忤时相意诏下府狱赵节斋疏救得放归田里因又号归田景炎二年端宗登极三山孔大谏奏荐特授廸功郎史馆国史编校辞归山中宋亡后称宋逋臣有道州台衣集咏史集月夜溪庄访旧山山明月露何处认梅花石室冷疑水溪流白是沙清吟幽客梦华发故人家相见即归去已应河汉斜灵芝寺别祖席诸友落日寒城暮雨余满斟离酒意何如见妻还指张仪舌痛国谁怜贾谊书羸马病童旋雇倩寺禽山獠亦欷歔长安可是深居处更向深山深处居和王景阳越中寄别韵故人书秖问平安分已还山岂愿官猨鹤不惊松径梦貂蝉难换竹皮冠长安落叶秋深见故国斜阳雨后看莫道剡中吟不尽不成吟处亦停鞍送宋南山开蜀阃殿上传宣内引官一封历历奏忠肝八千里路先声至百万都人夹道观节度晋公先授钺淮隂韩信旧登坛擎天正要中流柱莫拟人间蜀道难和通判弟随亨书感韵风沙万里梦堪惊地老天荒秖此情世上但知王蠋义人间唯有伯夷清堂前旧燕归何处花外啼鹃月几更莫话凄凉当日事劒歌泪尽血霑缨沛中歌秦时日月汉山河家计今谁与仲多天子不知天下贵酒中唯唱沛中歌戴昺昺字景明号东野石屏之从孙嘉熙已亥授贑州法曹参军有东野农歌集秋日过屏山菴凄切抱叶蝉闲关栖树禽入山本避喧复爱聆此音微飔动夕爽薄云散秋隂衆籁閴以静片月生东林有感着身平地更多忧一棹思为泛宅谋昨夜西风边报急防江也要钓鱼舟髙子凤子凤字仪甫华亭人尝注杜诗林竹溪为序题杨补之墨梅巻篱根玉瘦两三枝为绕吟香夜不归安得宻林千亩月仰眠吹笛看花飞宋诗纪事巻六十五宋诗纪事卷六十六钦定四库全书宋诗纪事巻六十六钱塘厉鹗撰徐俨夫俨夫字公望平阳人淳祐元年进士第一官至礼部侍郎直钩和韵一曲湖邉一钓矶桃花风定柳绵飞渔人岂识濠梁趣秪解沙头尽醉归王应麟应麟字伯厚其先汴人后居鄞淳祐元年进士寳祐四年中博学宏词科度宗时官礼部尚书兼给事中入元始卒有深宁集唐开成年墓志石元至元二十七年城中握兰桥㫄民家筑室穿土得志石一片其文乃唐开成四年太原王夫人之墓志谓其曾祖王元涪在元宗时拜谏议大夫左庶子慕巢由之志辞疾不就前宋尚书王应麟为诗以纪其事鸿蒙肇开辟变嬗㡬成毁寥寥断竹歌瓦堲剏姚姒周坟典以族讵认青乌子公琴记咎繇邢山称重里葛淯失之矫璠玙过于侈焉知宫夹墓莫识龟言水铜槃字十六铭自比干始延陵有孔子乌虖半辞止汉甎犹简朴石章侈华靡无媿惟有道媚俗多虚美七松谈士良何以惩不轨载笔鲜南董袭浮谬臧否岂悟冢中人三百年不死妇名弗出阃古未有碑诔谥见春秋初志起典午氏簪蒿隐士妻芳刻垂千祀杨髙託不朽习之文中理或犯葵丘禁息国事何耻蛾眉为黄土磨灭更谁纪宰如比何人雒邑之士女逸民儒仲裔氷雪濯纨绮采俪古鄞州俭勤终暮齿口问㡬何年颇与铜人似虽微黄绢辞亦质而不俚丘夷池又平蓬颗今廛市聚庐寒劫灰余光辉泥滓或行松柏下势荣朝菌尔隆碣牛砺角翁仲卧荆杞兰艾均一尘玉珉同一燬孤竹梦茫然柳下垄孰是片石幸有传诗以贻彤史泽民庙城西有祠临水涘翠松列植路如砥问之耆老此为谁唐大歴中呉刺史刺史为民开陂湖故蹟犹传堰九里年年箫鼔报丰穰决渠为雨润泽羙遗爱有桥名懐恩姓名不载太史氏昔汉呉公治第一列传寂寂名无纪刺史岂其苖裔欤眀州政亦河南比堂上大书荆公诗兰菊春秋百世祀地志祗称王长官有功于民盖一揆吾闻是邦多贤守裴王碑字颜与李惟侯盛徳着人心彼石可焚祠弗圯广徳湖为鸿隙陂召棠栾社谁敢毁秔稌充羡侯之赐庙食长存如此水钱端琮端琮淳安人淳祐元年进士暮春园林深处緑成堆更着松隂一径苔烟欲过墙风约转水将争港石冲回断云收雨鸠唿妇嫩麦盈隄雉应媒独有残红春不管等闲飞入酒巵来冯去非去非字可迁号深居南康都昌人椅子淳祐元年进士干办淮东转运司寳祐四年召为宗学谕江上清秋不可柰先自嬾登楼一雁叫寒水数峯生逺愁干坤消劔气江海笑诗流不解人间事眠鸥尽自由所思雁自飞飞水自流西风不寄小银钩斜阳何处横孤簟十二阑干一样愁金陵鳯凰台许大干坤里那无一鳯鸣台攲红日晚梧拂翠云生琐琐六朝梦悠悠千古情寒潮如有恨时打石头城偶成春风吹送笑谈香玉漏银灯破夜凉归去东华听宫漏杏花落尽六更长句茶疎縁睡少曾谹谹字宏父题鳯山书院暮春浴罢振春衣正是流觞修禊时世事藏机应落落人情忘我总熙熙醉能辞醉原非醉诗到无诗乃是诗伟矣兰亭衆君子不将文字立藩篱董史史字良史号闲中老叟有皇宋书録三巻淳祐壬寅自序题米元章书蹟拓本书家寳晋殆犹龙妙用通神五指中墨海波澜无定势元云夭矫欲随空格髙韵胜存人品脚阔头空笑俗工建绍圣人精鉴赏夺真移在玉屏风俞文豹文豹字文蔚括苍人着吹劔録淳祐三年自序徐进斋得古铜香炉具象鼻眼博古圗谓之象鬲属余赋之虽不足言诗聊记曾见在象数前钟鼻眼出嚣尘外铸形模传香到手亲曾见全胜人看博古圗愿得身游海外天蓬莱顶上觅沈笺为君唤起槐安梦细读南华内外篇王平子平子呉郡人尤工小词题雪猎圗烽火一息三千年汉家将军画凌烟胡儿不识征战事龙沙万顷今桑田丽谯声里梅花月云暗雪深风色恶长嘶一骑骢蝉聨狼㡌氊裘寒矍铄鞴鹰走犬登平冈狂狐剔眼梦飞扬贯鵰落雁真戱剧高鸟畧尽良弓藏鳯鸣居士眼双碧少年读书勇无敌但知横行翰墨场岂料一禽终不获向来百非今已无笔端有口聊自娯故将胷中磊落事写作人间雪猎圗卢钺钺字威仲永福人淳祐四年进士官太学博士咸淳中以显谟阁学士知隆兴府官至侍郎吴兴舟中笠泽髙风寒凛凛苕溪凝雪白皑皑扁舟我独乗归兴自是不因安道来和太师平章魏国贾公大雪遗潜侍郎之作底用封书祷梵林瑞霙先腊感由心豫知农亩宜禾稼复喜边储足辇任民乐齐宫夸往昔㨗歌周戍属斯今燮调妙造推元老治象阳眀无伏隂陈合合字维善长乐人淳祐四年进士官知枢密院终资政殿学士谥文惠题陈经国龟峯词后西晋风流自一家忆君魂梦到梅花梅花深处无人迹眀月一枝霜外斜汪立信立信字诚甫号紫源先世新安人自浮梁徙六安淳祐七年进士歴官端眀殿学士江淮招讨使元兵至建康扼吭死之赠少傅金陵懐古胜地尚存龙虎气荒台已失鳯凰踪六朝文物山川古霸气终归指顾中叶隆礼隆礼号渔林嘉兴人淳祐七年进士官建康府西㕔通判改国子监簿烟雨楼和朱南杰韵傍家亭馆占湖东寂寞为邻祗陆公竹树一隄如有碍干坤万象自无穷櫂歌逺入秋波緑塔影中分晚照红尊酒待游烟雨候画圗着我笠蓑翁马廷鸾廷鸾字翔仲号碧梧饶州乐平人淳祐七年进士度宗朝厯官参知政事兼同知枢密院事拜右丞相以观文殿大学士提举洞霄宫瀛国公即位召不至自罢相归又十七年卒赠程楚翁汗竹丹铅侧空花粉黛中尚懐丞相亮肎署大夫雄有客来今雨夸予迈古风幽情倾不竭𣺌𣺌碧云东程瑞瑞字希鳯号梧冈饶州人幼与同郡马廷鸾相友隐居自娯马登政府未尝以仕进干之咏梅清浅溪桥水髙低篱外枝这些风骨异瘦尽古今诗陈鉴之鉴之字刚父闽县人淳祐七年进士有东斋小集过呉江垂虹四年别淼淼来梦境今晨整芒屦柳风吹鬓影春光彻重渊蛟困緑波静逺帆有无处小立为徐领浩歌翁自得白发乱垂颈一室世谁知三万六千顷平生卜邻意此际味差永翁肎平分欤吾其办渔艇晚登京口倅厅富览穷途逢伟观小阁江万里薄暮岸幅巾寒烟四山起天河注平淮斗柄卧芦苇欲返还少畱灯青客船尾京口江阁和友人韵良辰仍我斗酒大江边小阁纳万里一帆来九天世尘黄鹄外诗兴白鸥前地胜吾衰矣长懐李谪仙题郑承事所作蕙兰兰如君子蕙如士此评吾得之涪翁有余不足姑勿论毕竟清幽气类同有感霖雨何人记子桑朱门车马涨尘黄百年友谊须英槩画虎何妨效季良同刘叔泰放歩湖邉入灵芝寺坐依光良乆叔泰诵坡仙好把西湖比西子之句予因赋古风一首刘郎唤我出胜处意所便清寒柳桃风浓淡杉桧烟僧庐自生香歩遶古佛前依光偶不扃坐数禽聨翩平林度清磬遥隄蔟归船湖山露真态鸥点溶溶天形容㡬吟笔刚道妆抹妍莫作西子看正如姑射仙相知喜值予微笑生清涟探梅驴蹇飇寒猎帽帬吟肩山耸酒微醺弯弯竹径霏霏雪小小溪桥淡淡云忽邂逅时真得侣向空蒙处细飘芬回天力量知谁似笑挽春来首策勲与客夜饮蜡烛有花客请赋之圆蒲促坐话情真蜡炬能花似有神毕竟蜂须膏馥在酒邉依旧十分春同潘孔时饮总宜园孔时出寳晋数帖唿道人吹箫次日有诗予用韵答之六桥秋新宜醉吟举杯共听巖鹤音危亭三面立老竹寳晋数帖清人心凉蝉不敢喧夕曛洞箫声遶山腰云摇揺归艇水纹裂山紫天青河汉白想君独立对空阔一鹭毛寒藕花月题村学圃田父龙钟雪色髯送儿来学尚腰䥥先生莫厌村醪薄醴酒虽酿有楚钳汤汉汉字伯纪安仁人江东提刑赵汝誊荐于朝免解差充象山书院堂长赴礼部别院试正奏名授上饶簿淳祐中差充史馆校勘度宗朝仕至刑部侍郎权工部尚书提举玉隆宫以端眀殿学士致仕卒谥文清有集寄刘后村唐朝空自贵宏词科目何尝得退之掌制徒闻夸子厚残篇仅见命敦诗堪嗟实録无完传太息淮西有后碑寄语莆田紫薇老文章盖世例如斯自儆六言春秋责备贤者造物计校好人一点莫留余滓十分成就全身黄㽦㽦字子耕分宁人山谷诸孙从朱文公学登淳祐进士累迁军器监丞匄外知台州终袁州守有斋漫稾题桃源本自深村老圃来偶分符竹到天台漫山幸可容桃李莫待刘郎去后栽常楙楙字长孺海盐人淳祐中进士度宗朝累官浙东安抚使徳祐初拜㕘知政事宋亡里居卒题平江集仙宫松菊新来入梦频公余乗兴得寻真红尘物外常清境白日壶中不老春柏子灰寒烟寂寂桃花风煗水粼粼逍遥羽士闲如许媿我浮名役此身刘克庄克庄字潜夫号后村莆田人以䕃仕淳祐中赐同进士出身官龙圗阁直学士卒谥文定有后村集题孺子亭孺子亭前揷酒旗游人那解荐江蓠白鸥欲下还飞起曽见当年解榻时题忠勇庙士各全躯命惟侯视死轻张廵须尽怒先轸面如生短刃犹枭宼空弮尚背城新祠箫鼔盛人敬此神眀秋风黄叶萧萧忽满街独骑瘦马豫章台莫将宋玉心中事吹上潘郎鬓畔来周汉国公主挽词孝谨亲颜悦温恭妇徳修鹊桥方纪节鸾扇忽惊秋鲁笔王姬卒湘弦帝子愁愿言寛圣抱况返蘂宫游赐馆恩通内妃茔诏卜邻来应自仙佛去尚恋君亲望送龙绡溼封崇鹤表新不能秉彤管羞媿作词臣落梅一片能教一断肠可堪平砌更堆墙飘如迁客来过岭坠似骚人去赴湘乱点莓苔多莫数偶黏衣袖乆犹香东风谬掌花权柄却忌孤髙不主张病后访梅梦得因桃数左迁长源为柳忤当权幸然不识桃兼柳也被梅花累十年齐人少翁招魂歌夜月抱秋衾支枕玉鸾小艳骨泣红芜茂陵三十老卧闻秦王女儿吹鳯箫泪入星河翻鹊桥素娥刬韈跨玉兔回望桂宫一点雾粉红小蜨没柳烟白茅老仙方瞳圆寻愁不见入香髓露花㸃衣碧成水东阿王纪梦行月青露紫翠衾白相思一夜贯地脉帝遣纤阿控綵鸾崑崙低小海如席曲房小幄双杏坡玉凫吐麝熏锦窠輭香蕙雨帬衩溼紫云三尺生红鞾金蟾吞漏不入咽柔情一㸃蔷薇血海山重结千年期碧桃小核生孙枝陈王此恨屏山知赵昭仪春浴行花奴一双鬓垂耳緑绳夜汲露桃蘂青桂寒烟溼不飞玉龙呵暖红薇水翠鞾踏云云帖妥燕钗㣲卸香丝鬌小莲夹拥真天人红梅犯雪攲一朶鸾锦屏风画水月䴔䴖抱颈唼兰叶刘郎散却金饼归笑引香绡䕶痴蜨句判花人竞诵诗草士深藏刘克逊克逊字无竞号西墅后村之弟仕为古田令送杨帅累诏登华省当时已避踪身闲名转重道大世难容南国因锄薤东山得倚笻何当投劾去短褐许相从刘黻黻字声伯号质翁乐清人淳祐中试入太学由学官试馆职度宗朝累官吏部尚书端眀殿学士拥二王入海及罗浮卒谥忠肃有蒙川集大龙湫总是佳山水龙居又不同神眀专一壑气势压羣雄派想从天落湫疑与海通矩那看不厌宴坐雨声中寳界寺城中惟一寺僧老雪盈头曽识神仙到仍多谏议游钟闻香火夕碑隐桂杉秋可惜髙堂上双趺石不留题江湖伟观柳残荷老客凄凉独对西风立上方万井人烟环魏阙千年王气到钱塘湖澄古塔眀寒屿江逺归舟动夕阳北望中原在何所半生盈得鬓毛霜方岳岳字元善宁海人有深雪偶谈感旧淳祐初僧友自南尝从天竺归隐溪之南冈余冬夕踏落叶访之小庬迎吠时佛灯犹在启闗煮茗既而侣行溪间篙小舟自拜龙巖顺流东下诵坡谷诗徘徊久之舍舟登岸借僧裘御寒而返偻指二十霜矣昔年访月寒溪头霜髙酒劣棱生裘溪僧辍寝从吾幽共移不系渔父舟断崖老木纷金虬又如苹藻涵清流鹤骨浸烦风露忧妙语满地无人收鹭耸两吟肩似我愁菰蒲叶下一身秋溪风昨夜吹鱼落飞过前滩看水流方逄辰逢辰字君钖淳安人淳祐十年进士第一初名梦魁理宗御笔改今名累官兵部侍郎国史修撰兼侍读宋亡元世祖诏起之辞不赴卒于家有蛟峯集被征不赴万里皇华遣使辀姓名曽覆御前瓯燕台礼重金为屋严瀬风髙玉作钩丹鳯喜从天外落白驹须向谷中求敲门不醒希夷睡休怪山云着意留赠樵隐樵仙深入琴棊境一笑出门天地寛人世已非存朽斧土音不改只南冠弦中自有氷心在局外何妨道眼观霁月光风元属我饭牛何谓夜漫漫袁立儒立儒号溪翁建安人淳祐中提点两浙刑狱除侍右郎官题驸马都尉王晋卿所作梦游瀛山圗珍木文禽玉佩环清都绛阙色琅玕香山居士蓬莱院借与王郎梦里看杨伯巖伯巖字彦瞻号泳斋杨和王诸孙淳祐闲除工部郎守衢州钱唐薛尚功之外孙弁阳周公谨之外舅也着有六帖补九经补韵行于世游九锁晓山云树碧生秋乗兴闲为洞府㳺片石却将仙路隔负人平昔慕浮丘亭前絶壁下飞瀑天风夜半吹韶咸疑是银河天上水壮士挽落千丈巖徐偃王庙当年大徳瑞朱弓仁在斯民千古同故国巳无徐子土灵祠今有梵王宫水流檐影晴江上山接钟声暮霭中揽辔此行因致敬蒲团分坐聼谈空施清臣清臣号东洲淳祐闲人牵牛花一泓天水染朱衣生怕红埃透日飞急整离离苍玉佩晓云光里渡河归王同祖同祖字与之号花洲金华人淳祐中建康府通判次改添差沿江制置司机宜文字有学诗初集太乙宫即事二首金殿重重昼不开盘窠苍柏两行栽角门东畔瞻宸几仙仗曾迎翠辇来緑隂密处着危亭佳气葱葱王武林一片红尘飞不入杜鹃啼处白云深夜歩内门静夜孤灯人未眠等闲行过内门前一声唱彻连珠喏碧月朱䦨緑柳邉春日杂兴迢迢清夜静无譁月色千门噪乱捣坐乆忽惊寒力重不知残雪在梅花天津桥行阙千重锁暮烟山如洛邑水如瀍黄尘障断中原路悲立桥头聼杜鹃冬日金陵制幕书事五首督制堂堂两重臣驻师移府夹江滨资粮扉屦多多办更有舟车乞与邻官军闻説定庐州破敌功成一滴油智勇功名付元凯王三钖命到康侯城中守将方投死阵面将军已卖降版筑纷纷成底事那知靠后是长江薄晩官军得胜归家家戸戸挂旌旗阵前纪律明于日师入城来半不知三五同寮出幕迟公余终日意迟迟归来又被梅花恼拨宂铜彜揷数枝陈允平允平字衡仲一字君衡四眀人号西麓有西麓诗稾香匳体小院薰风满闲庭白昼长蜻蜓杨柳岸鸂鶒芰荷塘云合朱檐卸山髙翠阁凉蔓滋青薜荔芽长紫良姜帘幙深深地䦨干曲曲廊淡烟瑶草细流水碧桃香幡影重门静苔㾗小篆荒螭盘丹鼎雪龙吸露台浆琴古翻新调笙沈靘旧簧雨声犀角枕月色象牙牀掌上䨇鹦鹉屏间两鳯凰石函藏寳剑金钥启瑶箱扇雉团清影匳鸳试晓粧霞绡衣窄索云锦佩玎珰鬓拢金蝉矗钗横玉燕翔袂飘天水碧帬溅郁金黄太液箫初逺蓬壶漏未央流星飞碧落零雨下银潢去去人千里迢迢天一方断肠春洛浦残梦夜潇湘题胡月山吟屋苏公隄上路日日课新吟流水行花影斜阳卧柳隂断桥春聼乐矮屋夜鸣琴皎皎山门月如君一片心呉江道上夜半扁舟出洞庭客帆初挂早潮平社风才过海鹰至岚雾未收江鹄鸣呉岫乱云擎古塔楚臯寒叶拥荒城垂虹桥外连天水无限别离生杜蘅后土庙尘拥妆台翡翠翘琼花开尽玉魂销崑崙山上天风落二十四桥吹洞箫江南謡柳絮飞时话别离梅花开后待郎归梅花开后无消息更待眀年柳絮飞秋夜游东墅云压髙空雁阵低江城歴厯草离离楼台秋淡玉箫逺帘幙夜寒铜漏迟眀月鹭鸶菱叶浦西风蟋蟀豆花篱一尊酒尽银河落犹有残钟出古祠闺情闲拈花片贴纱窗绣幙斜飞燕子䨇细数归期相次近倚楼日日望春江呉山雪霁九天宫阙春风满陆地楼台夜月寒铁笛一声吹雁落片云不到玉䦨干马塍道上闲拖痩竹笻独歩马塍东鸟影青山外春愁碧树中麦潮风化蜨樱熟雨生虫莫过溪头去溪头多落红小楼寒空漠漠起愁云玉笛吹残正断魂寂寞小楼帘半巻雁烟蛬雨又黄昏登西楼懐汤损之杨柳飘飘春思长绿杨流水遶宫墙碧云望断空回首一半䦨干无夕阳句石屋雨来春树暗海门潮起暮云髙郑霖霖字景説天台人淳祐中知平江府淳祐已酉月正人日春雨堂宴三学同舍即事十年随牒访三髙不觉星星上鬓毛尚忆齑盐形夜梦聊因椒柏荐春醪文眀再㑹知何日臭味相投属我曺总是虞庠旧培植致君当不媿夔臯王学可学可字亚夫襄阳人参知政事之望孙淳祐间临安府倅洞霄宫天柱峯髙万壑分故畱九锁限尘氛泉飞窗牖长为雨日上冈峦半是云洞擘隂崖通逺岫石生暗晕作竒纹圣朝每为民祈福絶笑求仙汉代君石桥天巧何年路千峯乱入云瀑飞䨇涧合崖断一桥分树色春犹冻猨声夜或闻灵踪如可见煮茗共炉熏题苏端眀书乳泉赋后苏公早闻道文章乃其戏乳泉出重海作赋聊记异玉池嚥中夜挈瓶非小智气者水之生此语可深味李彭老彭老字商隐号篔房淳祐中沿江制置司属官元夕斜阳尽处荡轻烟辇路东风入管弦五夜好春随歩暖一年眀月打头圆香尘掠粉翻罗带蜜炬笼绡鬬玉钿人影渐稀花露冷踏歌声彻晓云邉弔贾秋壑故居瑶房锦榭曲相通能㡬番春事已空惆怅旧时吹笛处坏窗风雨剥青红程洙洙珌族弟淳祐十年进士景定初为上元簿徳祐乙亥建康守将以城降元洙不屈死有南窗稾秋晚懐友长亭一樽酒犹记别时斟碧草思前梦黄花见此心闗河秋北望天地日西沈遥想山中桂何人月下吟曾渊子渊子字广㣲南丰人宰六世孙钰之子淳祐十年进士累官右正言监察御史权戸部尚书浙西制置使拜同知枢密院事罢知雷州端宗在碙州自雷来觐拜参知政事广西宣谕使元兵至走安南卒九日登翰苑台翰苑台边拂旧题嵗华荏苒壮心违看萸喜得亲犹健对菊犹惭令未归秋水一江鸥共痩云山千里雁初飞宦情有暇无风雨把酒相酬此㑹稀客安南见进奉使回口占安南莫道是天涯嵗嵗人从蓟北回江北江南亲故满三年不寄一书来陈必复必复字旡咎闽人淳祐十年进士有山居存稾山居接砌斜通径縁篱矮结墙地卑蜗篆屋山暖蜜分房过雨林亭静落花春昼长幽居差省事犹有课诗忙客枕客枕偏饶睡春归尚拥绵屋深灯易晕漏短梦难圆栖鸟警凉夜闹蛙喧雨天一声柔㯭过何处上溪船赠张駉自号牧隐乍见语相合苦吟心更亲老于琴得趣隐与牧为邻一夜巖花雨十年江树春所交半湖海恨晚识斯人宿龙山精舍偶贪禅宇静幞被到深林夜榻僧同话寒檐客自吟窗眀疑积雪树黑怪常隂犹恨悤悤出丁宁约重寻舟中效东坡用韵底事京尘踏輭红又随征棹过呉淞人家半在桑柘住春水忽迷芦苇丛赤蟹白鱼今稍稍红樱紫笋已悤悤船窗尽日看山色多少好山供眼中萧立之立之字斯立宁都人淳祐庚戌进士知南城县厯南昌推官辰州判遭世乱归隐萧田有集仲子士赟为李白诗分类补注行于世桃源桃源花发㡬番春闻説渔郎此问津秦帝漫劳方士遣神仙已是避秦人杜鹃思归言语苦悲辛啼老江南緑树春莫倚巴西君故土巴西风景近愁人秋日野店聊为一枕谋五更归梦入乡愁溪流清浅春鉏晓篱落荒凉络纬秋落梅玉龙战退鹿胎干好在晴沙野水看舞翠梦回仙袂逺射鵰人去露崖寒连环骨冷香犹暖如意㾗轻补未完谁在髙楼吹笛处轻衫当戸独凭䦨陈杰杰字夀夫分宁人淳祐十年进士制置司属官有自堂存藳题梅坛毛庆甫云悦楼白衣苍狗无猜物翻手悲欢变古今输与道人长快活看渠起灭不闗心王时彦时彦蜀人题梅坛毛庆甫云悦楼一生活计一身闲日与白云相往还五百年间知此味华山去后到梅山朱涣涣字行父号约山大理寺丞守衡州题梅坛毛庆甫云悦楼和衣髙卧白云堆门倩云封不妄开留向山中自娱悦莫教一片出山来姚勉勉字述之髙安人寳祐癸丑廷对第一除校书郎兼太子舍人有雪坡集余评事惠龙团兽炭香璎凫实且许以百丈山楮衾而未至青禽衔云落蓬壶风檐快读光眉须百朋珍贶罗庭隅一一皆可当清娱建溪龙焙香云腴香璎巧制来东吴鬅鬙兽炭竒形模辟邪天禄狮熊貙王家舄种君家凫晴沙暖抱眀月珠雅意下照仙人癯矮窗醉兀诗情孤蒲团松拂烧红炉蜗庐积冻春潜驱侍儿金珞香玉肤月铛煮雪煎春酥窗前笑玩娇黄雏能言直可贡上都其波及晋皆君余独欠一幅横云铺王孙醉拥红氍毺楮生长揖非吾徒藤牀纸帐恰此须能供梅花清梦无新晴晓歩晴晓芳蹊润幽情得自怡雾黏行草蜨风舞罥花丝竹静闻邻话林虚度客棊意行无伴侣池上只莺知放生池纳凉晚归湖面轻烟起前山渐不分钟声连寺荅人语隔船闻吟客衣生月归僧笠带云及城门未掩灯火已纷纷题西湖竹阁寺二首入门才见万琅玕便觉玲珑日影寒峯势近环檐外立湖光更好竹中看烟霞古淡僧容痩风露清髙鹤梦残已占两亭凉坐足再须登阁倚䦨干千古清风白乐天昔时曽此饱谈禅自从西阁无吟迹唯有东坡嗣旧传来往祗应湖上寺聼闻误説海中仙我来再拜祠堂下笑摘巖花荐井泉时少章少章字天彛金华人寳祐癸丑进士官史馆检阅冬狩行北庭十月百兽肥夜植虎落朝打围倒榛伏棘一千里叠鼔欲渡绳林西西风吹尘黯如雾贺兰花骢踏风去老麞铍交作儿啼横飞一矢贯两麛将军十指撮矢笑四合周阹皆絶叫牛酒过山酺尔曺今年㧞城如㧞毛孙炳炎炳炎字起晦余姚人宝祐癸丑进士权吏部郎出知饶州除军器监题元实弟姚山别业别业倚嶙峋幽居寓目新闲花繁覆砌静燕语通人野翠生窗晩林香入戸春愿因张老祝持以奉芳辰林泳泳字太渊号弓寮希逸长子寳祐元年进士出宰安溪有集岳武穆王墓天意只如此将军足可伤忠无身报主寃有骨封王苔雨楼墙暗花风庙路香沈思百年事挥泪洒斜阳郭燻燻东阳人挽内子山嵬嵬兮日西望吾佀兮不归惆怅兮阶前物换兮人非春去兮花残春归兮芳菲老不可以再壮君胡为而先驰章雪崖雪崖平江人问道于朱子偶作掩闗作夏计长日独清坐戎葵竞自花安榴粲成朶时芳讵容歇幽赏无不可㣲风忽吹来谅亦深知我宋诗纪事巻六十六宋诗纪事卷六十七钦定四库全书宋诗纪事巻六十七钱塘厉鹗撰危昭徳昭徳字子恭邵武军人寳祐元年进士厯官起居舍人殿中侍御史权工部侍郎兼同修国史实録院致仕有春山集春晚晴天杨柳丝千绪淡月梨花玉一庭又是东风去时莭数声啼鸟不堪聼王翔龙翔龙四眀人寳祐元年进士游泽山独俯空堂夜无人境自寛高风河影动斜月竹身寒湖海秋声阔山林客梦安坐来更㡬点北斗已䦨干乐雷发雷发字声逺舂陵人寳祐元年特科第一有雪矶丛稾寄姚雪篷使君湘鳞六六寄相思疎柳新蝉想别时今夜各听三楚雁秋风又老一年诗梅花且补离骚阙薏苡应为史笔知翦竹疑峯新制笛待冲霜月访桓伊寄许介之惹得诗名徧九州酒徒棊伴半公侯离骚甘隐鱼鳞屋乐府多传鳷鹊楼醉叶㡬窠藏菊径蠹荷三畆䕶渔舟中原应有楼兰国空鎻呉钩到白头送丁少卿自桂帅移镇西蜀琼海収兵玉帐闲又移斋舰泝涪湾三邉形势全凭蜀四路封疆半是山魏将旧闻侵劔阁汉兵今欲巻函闗细倾瑞露论西事想在元戎指顾间舜祠送桂林友人尧山分手舜山逢唿酒旗亭两鬓蓬客思且须论契阔诗交应不计穷通儿曺富贵秋烟外前辈风流落叶中眀日吟船又何处渡江衣冷荻花风读系年録绍兴八年以后事娄敬金缯满去辀便看雷雨润遐陬诸贤自抗排云议宰相方深偃月谋湘国乍闻悲鵩鸟秣陵还听唱符鸠九原晏老今知否搔首青编恨未休秋日村路儿童篱落带斜阳豆荚姜芽社内香一路稻花谁是主红蜻蜓伴緑螳螂题昭州田廷亮书稾后少海无波鹤禁虚满朝闭口养曺蜍白袍乌帽和宁外却有山人请建储游紫霞洞歌猗欤竒哉紫霞之洞真天开千变万化不可述怳如幻出方壶与蓬莱湘妃两姝不敢到怅望苍梧云缥缈迩来三千三百年班龙空卧金花草我採姹女江华濵是为三十六帝之外臣右提緑玉杖左携紫金经长歌天上謡一唿开仙扃列炬照深窈悬身事幽讨羣仙喜我来惊笑欲絶倒何侯抚我项伟远拍我肩緑华赠我金条脱安期分我虹景丹借问此何地指言太虚天翠霞紫云张寳幄悬黎结緑盘璎珞万叠苍苔荒石田谁唿青龙耕紫烟虎狱铜墙未徧识拟开寳藏红云笈嗟我水际披蓑翁应是籛铿钓神龙仙人仙人何多事惊眩世俗变灵异或跣巨足垂天云或叩短趾畱沙浔或见姑射处子身粉霞红绶藕丝帬或见普陀大士形或簪杨柳垂寳璎或插镂象管或结火齐珍或琢县圃玉或布祇园金洞中之深不知㡬百里但见萦纡曲折一里一涧水人言有路通桂林乗兴欲寻日华君吾闻洞中大小洞天三十六帝遣列真分治局上界官司应更多定知此地应谁属猗欤奇哉紫霞之洞真天开我上㑹稽探禹穴复浮沧海登天台巖谷岂无竒视此何尘埃摩挲崖石题恶句记我杖屦敲云来黄涪翁元漫叟目力一生空宇宙澹巖阳华有何奇枉费诗篇刻石窦严椿龄乙夘祷雨梅坛大隐清名格帝阍眞人新宠粲王言南昌补吏官虽小北极通班道更尊谏疏不容强汉室仙风聊复傲呉门我来物色朝元处山遶星坛水遶村王洧洧号仙麓闽人曾为浙帅参西湖十景苏隄春晓孤山夜月趁疎钟画舫参差柳岸风莺梦乍醒人未起金鸦飞上五云东段桥残雪望湖亭外半青山跨水修梁影亦寒待伴㾗邉分草色鹤惊冻玉啄䦨干雷峯夕照塔影初収日色昏隔墻人语近甘园南山游徧分归路半入残塘半暗门麴院风荷避暑人归自冷泉歩头云锦晚凉天爱渠香阵随人远行过高桥方买船平湖秋万顷寒光一席铺冰轮行处片云无鹫峯遥度西风冷桂子纷纷㸃玉壶栁浪闻莺如簧巧啭最高枝苑树青摇万缕丝玉辇不来春又老声声诉与落花知花港观鱼断汊惟余旧姓传倚䦨投饵説当年沙鸥曽见人兴废近日游人又玉泉南屏晩钟涑水崖碑半緑苔春游谁向此山来晚烟深处蒲牢响僧自城中应供回三潭印月塔邉分占宿湖船寳鑑开匳水接天横玉叫云何处起潭心惊觉老龙眠两峯插云浮屠对峙絶攀跻积翠浮空霁霭迷试向鳯凰山上望南峯天近北峯低寳祐丙辰余奉漕檄经从得识九鎻山面目咸淳乙丑嵗除前五日以帅檄遵奉朝㫖四县疎决回涂重游时积雪初霁琼瑶境界恍非人世得七言一章録呈菊巖龚先生九锁山寒玉作围红尘世事可曾知峯廻似觉前无路身到因思旧有诗云掩巖扉龙蛰冷月眀华表鹤归迟梅花笑我真迂阔踏雪重游腊尽时文天祥天祥字宋瑞一字履善吉安人寳祐四年进士第一度宗朝累迁直学士院知贑州徳祐初除右丞相兼枢密使元兵至奉使军前被拘亡入真州泛海至温州益王立拜右丞相以都督出江西兵败被执囚于燕京四年不屈死柴市有指南吟啸等集敬和道山堂庆瞻御书韵墨洒天奎映籒红斯堂殿阁与俱隆方壶圆峤神仙宅温洛荣河造化工列圣文章千载重诸孙声气一时同着庭更有邦人笔稽首承休学二忠游青原钟鱼闲日月竹树老风烟一径溪声满四山天影圆无言都是趣有想便成縁梦破啼猨雨开元六百年空庭横螮蝀断碣偃龙蛇活火参禅笋真泉透佛茶晚钟何处雨春水满城花夜影灯前客江西七祖家南华山北行近千里回复迷西东行行望南华忽忽如梦中佛化知几尘患乃与吾同有形终归灭不灭惟真空笑看曺溪水门前坐春风金陵驿草舍离宫转夕晖孤云飘泊复何依山河风景元无异城郭人民半已非满地芦花和我老旧家燕子傍谁飞从今别却江南日化作啼鹃带血归遇异人指示作五言八句谁知真患难悟此大光眀云散天仍在风休水自清功名㡬灭性忠孝太劳生此意如能㑹神仙亦可成上元懐旧禁门三五金吾夜回首青春忽二毛池上昔陪王母宴斗中今直贵人牢风生江海龙游逺月满闗山鹤唳高梦到钧天灯火闹依然彩笔照宫袍理宗度宗先帝弓劒逺永懐侍芳茵今朝汉社稷为话涕霑巾误国权臣苍生倚大臣北风破南极开邉一何多至死难塞责京城当宁陷玉座两宫弃紫㣲北城悲笳发失涕万人挥陵寝五陵花满眼霜露在草根冥冥子规叫重是古帝魂邳州哭母小祥我有母圣善鸾飞星一周去年哭海上今年哭邳州遥想仲季间木主布筵几我躬已不阅祀事付支子使我早沦落如此终天何及今毕亲丧于分亦已多母尝教我忠我不违母志及泉㑹相见鬼神共懽喜过淮北征垂半年依依只南土今辰渡淮河始觉非故宇故乡已无家三年一羇旅龙朔在何方乃我妻子所昔也无奈何忽已置念虑今行日云近使我泪如雨我为纲常谋有身不得顾妻兮莫望夫子兮莫望父天长与地乆此恨极千古来生业縁在骨肉当如故乱离歌六首有妻有妻出糟糠自少结发不下堂乱离中道逢虎狼鳯飞翩翩失其凰将雏二三去何方何虞国破家又亡不忍舍君罗襦裳天长地乆逺茫茫牛女夜夜遥相望呜唿一歌兮歌正长悲风北来起彷徨有妺有妹家流离良人去后携诸儿北风吹沙塞草萋穷猨惨淡将安归去年哭母南海湄三男一女同歔欷惟汝不在割我肌汝家零落母不知母知岂有瞑目时呜唿再歌兮歌孔悲鹡鸰在原我何为有女有女婉清扬大者学帖临钟王小者读字声琅琅朔风吹衣白日黄一双素璧委道旁雁儿雁儿秋无粱随母此去谁人将呜唿三歌兮歌愈伤非为女儿泪淋浪有子有子风骨殊释氏抱送徐卿雏四月八日摩尼珠榴花犀钱落绣襦兰汤百沸香似酥欻随飞藿飘泥涂汝兄十三骑鲸鱼汝今三嵗知在无呜唿四歌兮歌以吁灯前老影眀月孤有妾有妾今何如大者手将玉蟾蜍次者亲抱汗血驹晨妆靓服临西湖英英雁荡飘璚琚风花乱坠鸟鸣唿金镜沆瀣浮污渠天摧地裂龙虎徂美人尘土何代无呜唿五歌兮歌郁纡为尔迎风立斯须我生我生何不辰孤根不识桃李春天寒日短空愁人北风吹随铁马尘初怜骨肉钟竒祸如今骨肉更怜我汝在空能婴我懐我死谁当收我骸人生百年何丑好黄粱得丧俱草草呜唿六歌兮勿复道出门一笑天地老罗椅椅字子逺号磵谷庐陵人饶䨇峯高第寳祐四年登第以秉义郎为江陵教改潭州及宰赣之信丰迁提辖𣙜货度宗升遐失于入临论罢呉江雪霁圗天上清流雪片人间名胜呉淞两贤相厄已甚頼得斜阳半峯次刘孟元见贽韵坐久不知夜饥鼯窥瓦檠诗徒吟乐国酒不打愁城白雪夫君句黄花老我情商量能住否賸欲饮公荣寄危骊塘赠以古鑑百尺楼头山雨长梦提白发濯沧浪从渠金带花成蔟何处鱼羮饭不香语妙囊中了今古骚成肘后系潇湘山寒嵗晩兰苖盛欲当包茅献草堂幼舆折齿歌秋衫未成锦机语棠梨半花鳯一羽象牀雪综小龙梭细穴银光口氷缕西邻郎君东海归芙蓉半白杏雨肥十二䦨邉説幽怨劝织南浦鸳鸯飞匿兰含蕙无消息春醒彤霞漾玉色小龙唿出风雨声奔腾触裂䨇白石白石国城三十六女子军来两城覆鸾歌猨啸强激昻百戸风来如箭镞章台公子真豪纵复以㣲言相感动郎君切莫更痴心忍作甘心可人痛呉琳琳字禹玉号存吾潜之子寳祐四年进士倅婺州题鹿田西寺壁为从吏隐招提宿相望城中隔㡬尘云暗雨来疑是晚山深寒在不知春锄松得石添幽径接竹通泉隔近邻此去又寻三洞约初平应怪我来频唐天麟天麟嘉兴人寳祐四年进士烟雨楼百尺楼高足赏心我来犹记旧登临四时天色有晴雨一片湖光无古今逺塔连隂知寺隐小舟穿柳觉春深凭䦨多少斜阳景分付渔歌替晚吟陈着着字子㣲号本堂鄞人寳祐四年进士仕为着作郎出知嘉兴忤贾似道改临安通判有本堂集题胜国院转路便幽深曾来不用寻寺依仙石脚僧识老巖心是处鬼无墓此山松自林滔滔未涯事分付一蝉吟陆梦发梦发字太初歙人宝祐四年进士官太府寺丞徳祐乙亥殁于上海有乌衣集梅花城中忙失探梅期初见僧窗一两枝犹喜相逢那恨晚故应更好半开时今冬不雪何闗事值伴孤芳郄欠伊月落山空正幽独慰存无酒且新诗薛嵎嵎字仲止一字賔日永嘉人寳祐四年进士终长溪簿有云泉集嵗暮书懐园林春又近老态更无懽添嵗儿童喜照贫灯火寒直心嗟道丧多事识才难已种梅千树从今烂漫看寄宋希仁兄弟咫尺不相见闭门唯苦吟听残寒夜雨灰尽壮年心身外一贫在灯前百虑深所欣交友义白首到如今省试舟中阙下春光近囊金又一空霜风吹败絮星斗隔疎篷世道谁能挽妻孥见未同青灯对黄册销尽㡬英雄渔村生涯小小落溪湾妻子知时不説难毕竟直钩为计拙晚来无酒可销寒松风隆首座住云际禅院山门开望海钟鼓动鱼龙人具慈悲相秋生寂寞容随身惟一钵留偈别䨇松后夜桥西月支笻失所从自君之出矣自君之出矣抱此离恨情春蚕不作丝缠绵过一生陆秀夫秀夫字君实楚州盐城人寳祐四年进士累擢宗正少卿兼权起居舍人元兵入临安益王立于福州进端眀殿学士同签枢密院事崖山破负王赴海死鹤林寺嵗月未可尽朝昏屡不眠窗前多古木牀上半残编放犊饮溪水助僧耕种田寺门乆断扫分食媿农贤句曽闻海上铁斗胆犹见云中金甲神谢枋得枋得字君直号叠山信州弋阳人寳祐四年进士咸淳中为江东提刑江西招谕使景炎帝以枋得为江东制置使即弋阳起义兵军溃隐于闽元征聘累辞不就后福建行省魏天祐廹胁至燕不食死门人诔之曰文节先生有叠山集北行别人雪中松柏愈青青扶植纲常在此行天下岂无龚胜洁人间何独伯夷清义髙便觉生堪舍礼重方知死甚轻南八男儿终不屈皇天上帝眼分眀求纸衾避世知无地危身只信天宁持龚夬扇不着挺之绵养性真同道知心有宿縁纸衾加惠絮晴日卧云邉春日闻杜宇杜鹃日日劝人归一片归心谁得知望帝有神如可问谓予何日是归期庆全菴桃花寻得桃源好避秦桃红又见一年春花飞莫遣随流水怕有渔郎来问津武夷山中十年无梦得还家独立青峯野水涯天地寂寥山雨歇㡬生修得到梅花菖蒲歌有石竒峭天琢成有草夭夭冬夏青人言菖蒲非一种上品九节通仙灵异根不带尘埃气孤操爱结泉石盟明窗浄几有宿契花林草砌无交情夜深不嫌清露重晨光疑有白云生嫩如秦时童女登蓬瀛手携緑玉杖徐行痩如天台山上圣贤僧休粮絶粒孤鹤形动如五百义士从田横英气凛凛摩青冥清如三千弟子立孔庭回琴点瑟天机鸣堂前不入红粉意席上常听诗书声怪石篠荡皆充贡此物舜庙当共登神农多智入本草灵均蔽贤遗骚经幽人耽翫发仙兴方士服饵延修龄綵鸾紫鳯琪花苑青虬玉麟芙蓉城上界真人好清净见此灵苖当大惊我欲携之朝上帝太清瑶草不敢专芳馨玉皇一笑留香案赐与有道者长生人间千花万草尽荣艳未必敢与此草争高名柴随亨随亨字刚中号瞻岵居士寳祐四年进士知建昌军事宋亡与其兄望弟元亨元彪隐于榉林九磜之闲人称柴氏四隐题白云菴散䇿入禅扉愁城酒解围泥黄肥客屦云淡䕶僧衣心事溪相照吟情雨带归未盟泉石隐林鹤背人飞江行即事读罢骚经手自抄纫兰归计胜诛茅新蚕食叶将成茧旧燕衔泥旋补巢菜老花随黄麦落草长色与緑杨交一春过尽三之二闲倚东风忆孟郊钱唐寒食絮花如雪草如茵寒食清眀处处春惆怅钱唐门外路今年人哭去年人舒岳祥岳祥字舜侯台州宁海人寳祐四年进士官奉化尉终承直郎宋亡不仕有篆畦稾蜨轩稾竹梧里稾荪墅稾学者称阆风先生古意客从南方来遗我薫风琴薫风未易致且奏易水吟高浪忽起立四顾变愁隂征马立踌蹰旁人泪霑襟壮士不畏死怒发竖森森长揖辞四座秦闗无阻深燕客视秦王已若罝中禽一朝事不成易水有悲音请君且勿弹此曲伤人心一春四十日天气未佳花事行复已矣太息成吟积翠林塘十亩隂雨中不觉晩寒侵江山万里登楼眼宇宙千年隐几心有客不来还日暮掩书无语自春深倚䦨欲数排檐竹故故飞花点客襟天门山烟树连天逺渔樵两地分仙舟沧海路僧钖石桥云落日人行少空村犬吠闻谁知隐沦者絶迹在人羣石台纪游苍山面长溪势若饮奔马层台跨其嵴万古絶萧洒登临惟兹时朋从未云寡迢迢厯榛莽靡靡眺原野白云与翠霞夐在履舄下穷秋向摇落霜菊摘盈把赏心孰与同幽抱欣已写邈矣千载期名山俟来者杨白花杨白花懊恼随风渡江水将心莫託少年郎少年一行轻万里杨条插地便生根花性飘扬似梦尘恨不筑城高万丈花飞莫放出重门珠帘绣柱香云䕶秖有黄莺知去路唐元龄元龄新建人寳祐进士乐安令郁林寺一径通深窈丛林独蔚然神仙栖佛屋香火当僧田䍐见催租吏谁谈文字禅呉侬来拜朔偻指满三千潘希白希白字懐古号渔庄永嘉人寳祐中登第干办临安府节制司公事徳祐中起为史馆检校不赴送蒋朴之维扬隋家天子爱扬州四十离宫取次游荆棘久迷秦陇路柳丝空拂汴河流君才清似庾开府世事难于孙仲谋莫为青山怯骑马却将风景付闲愁入南溪沙头落月照篷低杜宇谁家树底啼舟子不知人未起载将残梦上南溪史季温季温字子威眉山人举进士寳祐中官祕书少监逰鼓山上到琼峯第㡬间御风骑气渺人寰天高陡觉星辰近地迥偏饶日月闲去海茫茫疑十里望州隐隐见三山武夷榜墨千年在任使重厓藓字斑朱杰杰字子俊金华人寳祐中丰城令游九鎻山九天虎豹不守闗瑶京夜半堕尘寰化为青山故曲折中有玉殿开仙班白龙天来三百丈飞沫直下琉璃湾神仙可望不可接桃花伴我归人间侯畐畐字道子乐清人以武举仕寳祐闲为海州通判李松夀据山东突出涟泗鏖城下死之赐庙旌忠谥节毅有霜崖集暮雨暮雨生寒衣袂薄楚乡客子正伤情扁舟莫向芦邉宿夜半西风有雁声曾极极字景建临川布衣文定公弟宰之后以诗语讪谤谪道州卒有舂陵小雅金陵百咏寄蔡西山时在道州贬所四海朱夫子征君独典刑青云伯夷传白首太𤣥经有客怜孤愤无人问独醒瑶琴空锁匣絃絶不堪听往舂陵作挟䇿行行访楚囚也胜流落峤南州鬓丝半是呉蚕吐襟血全因蜀鸟流径窄不妨随茧栗路长那更听钩辀家山千里云千叠十口生离两地愁送曾泉州隐然风节动朝行屡叩龙墀贡皁嚢未促相如归蜀道翻令汲黯去淮阳使藩自足荣莱服邃殿谁当补舜裳急召诸贤固根本玺书早晚出眀光和谢康乐华子冈韵隐仙无定在馆宇非一山华子出商洛巢云俯渴泉嬴顚刘蹶际师生自为贤颇哀区中人峯顶起新阡决絶目下事驾鸿凌紫烟身隐焉用文灭迹托空筌云仍散洲渚世渔业相传笭箵挂虎落舴艋当门前蹇予厌世虑企石听潺湲山空月眀时足音自跫然游华子冈红泉碧㵎去城才半驿深谷自逶迤藤络崩厓石松垂倒地枝寒山束毛发碧涧照须眉霜气全消歇空存太傅祠金陵百咏覆舟山六代兴亡貉一丘繁华梦逐水东流操蛇神向山前笑三百年前㡬覆舟秦淮凿断山根役万人祖龙痴絶更东巡石城㡬度更新主赢得淮流尚系秦西浦珠珰错落江臯佩罗韈轻盈洛浦妆欲採苹花掷春信停桡难觅杜兰香桃叶渡帬腰芳草抱长隄南浦年年怨别离水送横波山敛翠一如桃叶渡江时臙脂井寒泉玉甃没春芜石染臙脂润不枯杏怨桃羞娇欲堕犹将红泪洒黄奴射殿鹤盖隂隂覆苑墻更添苍雪助清凉高皇俭徳规模逺不作南朝石歩廊古龙屏风乗云逰雾过江东绘事当年笑叶公可恨横空千丈势剪裁今入小屏风新亭青山四合遶天津风景依然似洛濵江左于今成乐土新亭垂泪亦无人赏心亭柱上题名客姓苏江山清絶冠呉都六花飞舞凭䦨处一本天生卧雪圗同泰寺布萨闗斋涕泗挥大通基在昔人非此身终属侯丞相谁办金钱赎帝归宋兴寺晋至昌眀祚已终谶文犹有两昏童桓元偷得宫中玺却属新河伐荻翁八功徳水数斗供厨替八珍穿松潄石莹心神中涵百衲烟霞色不染齐梁歌舞尘谢庙儿辈能军国未危更令朱序助声威秦人若有全师集云母车盛晋鼎归蒋帝庙白马千年系庙门炉烟浮动衮龙昏阖棺谩説荣枯定青骨犹当履至尊呉大帝陵老瞒虎裂横中州何物生儿作仲谋四十帝中功第一壊陵无主使人愁卞将军墓握节颜公拳透爪归元先轸面如生晋陵发掘今无主独有忠魂只冶城张丽华墓伴侣声沈王气销香魂血涴有谁招蓬科三尺光尘在犹作台城花月妖台城紫盖横天整复斜兴亡接翅似昏鸦旧时石阙摩云处荻屋荆扉一两家李氏宫埋愁无地柰君何可是黄垆饮恨多玉镜台前弃脂水深泉流永尚盈科华林园羽葆来临鼓吹停华林畅饮倒长瓶万年天子瞢腾眼错认长星作酒星昇元阁铎摩挲石柱藓痕斑亡国如鸿去不还无复切云三百尺秖传风铎在人间孙陵鹅眼钱六代初终㡬变迁孙陵无树起寒烟青蚨细薄如榆荚犹是当年买笑钱澄心堂纸楮生玉面雾深藏未肎横陈翰墨场一幅䧏牋何用许价高縁写宋文章徳庆堂字森然笔势聚干将气轧钟王未肎降惆怅当年铁钩锁可能无意锁长江三段石凛然皇象法书存重屋应无野火焚割据英雄余一念断碑千载尚三分校官碑风摧雨剥校官碑集古先生竟不知同是光和千嵗刻未容苦县独称竒石歩道中有石麒麟数十地悴天荒丘陇平难从野老问衰兴苍烟落日低迷处折足麒麟记壊陵鳯州柳蜀主函封遣使时芳根元自鳯州移柔荑醁今安在唯有青丝拂地垂青松路致君尧舜事何难投老钟山赋考槃愁杀天津桥上客杜鹃声里两眉攒宋诗纪事巻六十七宋诗纪事卷六十八钦定四库全书宋诗纪事巻六十八钱塘厉鹗撰吴大有大有字有大号松壑嵊县人寳祐间游太学率诸生上书言贾似道姦状不遂退处林泉与林昉仇远白珽等以诗酒相娱元初辟为国子检阅不赴饯陈随隐归临川我昔见君方成童长吉才华惊鉅公人间科第不屑就直使声名闻九重乃翁引上凝华殿子虚不待他人荐入直来来凡几年天上奇书尽曽见翩然归去大江西二疏父子还相随故乡分得云水地却喜不爽渔樵期春雨骑牛对烟草何如振衣随龙五云表秋霜黄独煨地炉何如驼峯犀筯食天厨林间拾叶抄诗句何如宫妃捧砚挥毫处溪边照影着荷衣何如龙门应制夺锦时钧天梦㫁难囘顾浩然合在山中住金石台前伴白云六年不踏西湖路今日重来发长吁忍看清平破草庐尽拈书籍向人卖归买田园供荷锄乃翁齿发落倚门待儿斜日薄孤山梅花带不归却唤扁舟载童鹤游天竺编茅为屋住结叶作衣裳不试烧金诀唯寻煮石方洗瓢溪月冷采药野云香常有仙家鹤飞来绕石牀杂诗两年书问断湖海竟悠悠一见心虽满相看泪忽流彩烟山色暮碧濑月痕秋明日登程去鹡鸰沙上愁山中多雨水秋晩正妨农病菜和根煮新粳带溼舂拥沙埋废井堕石折枯松寂寂猿啼昼白云藏数峯客行情最苦草草共清尊万水千山路今朝好出门雁声低度水村深中有人敲月下砧满屋秋风灯欲暗江山千里故园心陈仁玉仁玉号碧栖仙居人第进士开庆中礼部郎中兼崇政殿说书除直祕阁浙东提刑兼知衢州直敷文阁南峯寺蓝光轩怀吴直翁怀佳人兮山扃蹑烟霏兮步轻蹇独立兮山上空山无人兮寒松自声怀佳人兮何许白云封关兮猨鹤看戸羌有怀兮曷愬风虚徐兮檐铎语辞佳人兮未来聊逍遥兮容与游洞霄宫天柱峯头叠紫烟遥看万玉耸相连云深九锁疑无路翠豁一区俄有天爽气袭人森石树嗔雷飞雨响山泉翛然不类人间世今日自惊平地仙题苏端明书乳泉赋后坡公谪海上人传已仙去道逄章子厚遄复返尘路至言想世惊犹閟乳泉赋遥怜嵩山丘千古不可驻陈宜中宜中字与权永嘉人景定三年进士第二德祐元年除知枢密院参知政事拜特进右丞相元兵至临安宜中宵遁入闽益王以为左丞相井澳之败宜中如占城不反后殁于暹如占城经吴川极浦亭颠风吹雨过呉川极浦亭前望远天有路可通环屿外无山堪并首阳巅溪云起处潮初长夜月高时人未眠异日北归须记取平芜尽处一峯圆丁开开字复见长沙人负气敢言安抚向士璧被问开独诣阙上疏具陈士璧有大功军府小费不宜推究书奏羁管扬州嵗余卒可惜日者今何及天乎有不平功高人共嫉事定我当烹父老俱呜咽天王本圣明不愁罹党祸携泪向孤城漂泊岳阳遇张中行泛舟洞庭晩宿君山聨句元气无根株地脉有断絶日月互吞吐云雾自生灭楚妃结幽想巴客答清吷宁知莽苍中不假巨鳌力势阅南纪浮思随西风发形影寄孤舟吾道成鴂舌笑谈正凌傲俯仰不偪侧每与景物㑹未省欢娯毕叠翠晩愔愔堕黄秋的的鱼龙负赑屃独鸟去不息旷原眇周抱异境超慌惚径度万顷空忽得一拳碧稍稍鸡犬近依依钟梵夕推门月微堕煮茗香初歇衣裳识霜信瓶钵了禅悦事定心源清梦回斗柄直周游兴欲尽长往计未决出门更回首沙水盪虚白美哉神禹功已矣三苖国山川长不朽愚智俱可惜神交正冥冥指㸃空历历甚勿语俗人桃源恐相失建业谁遣凄凉满眼中苹花渺渺又秋风龙蹲虎踞江山大马去牛来社稷空纵有千人惟诺诺本无百嵗更悤悤干坤颠倒孤舟在聊复残生伴钓翁扬州嵗莫万国回春日层城晩眺余江声隔吴楚原色到邳徐大阅军容壮狂歌客礼疎百年寒荻里风雨忆吾庐吕人龙人龙字首之淳安人景定三年进士终承务郎有凤山集春归过却清明艳冶天梨花飞雪柳森烟欲凭莺燕畱春住无奈东风信杜鹃宿建兴寺路入招提晩更深万山秋老薄寒生芙蓉枝上无多雨自把孤怀滴到明方逢振逢振字君玉逢辰弟景定三年进士历国史实录院检讨迁太府寺簿宋亡归隐风潭有山房集风潭精舍偶成茅屋三间一坞云此窝真足养吾神不知逐鹿断蛇手但见落花啼鸟春石几梅缾添水活地炉茶鼎煮泉新古今天地何穷尽媿我其闲作散人徐天祜天祜字受之山阴人景定三年进士与王修竹齐名洛思山归去蹉跎嵗月深羁愁无柰故乡心人生毕竟俱怀土庄舄当时自越吟方干岛平生心事白鸥知一巻云菴处士诗占得镜中奇絶处祇缘身值广明时白楼亭江右名流共往还白楼何许只青山不须商畧闲今古物换星移俯仰闲许询园高栖不受鹤书招北干家园久寂寥明月空怀人姓许故山犹自岫名萧钱王祠石镜山前结驷游故乡霞锦徧林邱秖今东府空遗庙露立唐碑老树秋宗必经必经字子文南昌人景定三年进士通判瑞州宋亡入元世祖诏求江南人才畱梦炎程文海交荐固辞械至燕系狱三嵗放还有玉溪集孺子亭连天大厦莫容身小向湖边一问津心事说知林下郭姓名误入府中陈半篙绿水三间屋一榻清风百世人只有青青隄上柳至今犹是汉时春滕王阁高阁连城十二䦨西风领客共跻攀半帘烟雨长空外千里江湖咫尺间鴈带秋声归别浦莺分春色过巴山当年蛱蜨知谁画一梦庄周去不还家坤翁坤翁号颐山眉州人景定三年以戸部郎中知抚州游金石台庐陵游乐夕阳山太守何人若是班三岛幻成一丘小五峯对峙两溪环竹闲庭院邻翁卜木杪楼台仙者寰紫笑扶疎枝干老春来得兴颇开颜陈郁郁字仲文号藏一临川人理宗朝充缉熙殿应制景定间充东宫讲堂掌书兼撰述德祐乙亥卒石湖归途人与西风结约来芙蓉花气扑吟杯曲塘好处都行徧带得一身秋色回东园书所见娉婷游女歩东园曲径相逄一少年不肯比肩花下过含羞却立海棠边城东看柳翻煖为寒一信风画桥南北岸西东春归杨柳无私意深浅青黄自不同蘓隄晓望荷边清露袭人衣风里明蟾浴晓池凉影润香吟不得手扳堤柳立多时景灵宫恭谢驾回丞相以下皆簪花幸骖恭谢覩繁华马上归来戴御花老妇稚儿相顾问也颁春色到诗家赋翁仲铜仙擎露秋风表珍重刘郎千万寿老瞒攘鼎贻孙谋因逼此仙俱受垢仙宁折骨拒非招耻为姦雄效奔走汚名翁仲俾司门口不能言心自否洛阳宫殿一灰飞天上此标独长久君不见堂堂冠劒隐滕城万古六丁驱鬼守刘辰翁辰翁字㑹孟庐陵人少登陆象山之门补太学生景定壬戌廷试对策忤贾似道置丙第以亲老请濓溪书院山长荐居史馆又除太学博士皆固辞宋亡隐居卒有须溪集蘓李泣别图事已矣泣何为苏武节李陵诗噫送李鹤田入浙赴赵春谷招天下南北车书通行人㸃㸃过汴宫空余艮岳一拳土黯惨如雪吹不融平乗楼上王夷甫一流中外泪如雨西风羽扇不障尘更是莲子随根去政事堂中三相公往往退食如夔龙少年恸哭不见用一语不合靣发红八年流落无处所合眼当朝竟如许忠魂不到海门潮别殿芙蓉废为圃茫茫古路日平西不信金铜不泪垂浮沈亲故嬾相问白发唯有春风知李侯髀肉堪流涕同谷哀吟越州弟买丝刺绣刺未成公子翩翩鴈书至飘飘起望白云闲裘雪牛车度赤山年余七十能几见我且欲往穷当还平生高李经行处寂寞断桥漂落絮不知到日似枯鱼泪入黄河别鲂鱮当空殿阁密云团曽和薫弦接羽翰至今尚留花石否杜鹃再赋长恨端苏州正念东邻女伤心更遇杨开府语言憔悴敢分明买酒行浇茂陵土读杜拾遗百忧集行有感我生行年将六十不知何者为忧戚富贵不骄贫贱安以此存心度朝夕往来承乏佐中书大官羊膳供堂食只今赐老作编氓衣食信天无固必陋巷箪瓢如素居不管茅茨春雨溼门前载酒求赋诗锦轴牙籖日堆积在官不置附郭田既老翻得稽古力毁誉都忘月旦评姓名不上春秋笔朝米不烦邻僧送暮米不烦太仓籴我亦一饭不忘君丈人相轻所不及伤哉白首杜拾遗入蜀还秦劳辙迹文章盖世亦何为妻子相看百忧集龙雾洲雪此处几人行隔波摇暮晴洲回江似玦山远雪如城离合看双橹荒寒又一程今年梅未醉最觉别来轻夜雨夜半起雷车天门报晓衙何消如此雨又有未开花绣被人中酒茅檐客梦家一晴天地阔稽首见重华清明日偶成海日高高天欲斜断桥无复听呕哑墓中酩酊已千载陌上清明有几家已老愈疎唯酒盏更晴相觅是梅花年年春怨深如昨莫把无涯恨有涯春晴江柳长天草色齐新晴何物不芳菲无因化作千蝴蜨西蜀东吴款款归探梅江天欲雪未雪时絶江探梅驴倒骑空中着我方成画乱后逢花且赋诗初晴初日入高楼归云杂江树鱼游新雨晴鸟语晨光吐天容起复覩烟色转轻素墙草丽车前巷沟映泥路窗明袪宿润础泫滑微步㑹朝有宿客过午无来屦沿砌上蠙衣虚庭竿犊袴人生足无事世故非所虑彼语吾不闻清风有时度戏题无人知坦腹水影半帘苔惊谓青虫堕垂丝忽上来春归留春一日不可种树十年未成芳草断膓花落绿窗携手莺声宣和双蟹图巻讲余几暇谏书空艮岳江湖入眼中郭索能令天一笑画图何必靣春风钱舜选舜选号春塘呉江人景定癸亥特旨以布衣陈随隐除东宫掌书作诗贺之吟笔何须管用银日供譔述圣恩新只今已脱凡尘去便作金丹换骨人夜泛孤篷载月船静搜吟料六桥边诗成上逹宸聪了流落人间到处传纪梦翠峯嵳峩三十六寒泉落空响哀玉甃花石路势萦纡玉阑干䕶修筠绿雪髥老人负紫瓢金丝麈尾遥相招红螺酌酒湛湛碧坐倚苍石吹洞箫孤鹤来传天上诏老人挽余偕一到飘飘高举凌青冥直过罡风履黄道祥光楼阁倚峥嵘神虎守关森衞兵双阖朱扉忽微启中有灵官来远迎绛衣持斧立丹陛玉皇手中玉如意云璈风瑟自宫商天声清越非人世帝旁青童传帝宣文华宫中唿谪仙谪仙顾余笑且言子宜亟反来他年探怀赠我五色笔子当寳之慎勿失浓香氤氲迷帝所长揖老人下西庑身从日月上头行俯视斗杓分子午云气相随步武生过耳但觉松风鸣觉来握笔纪佳梦月明楼鼓挝三更示妷才过中年百念轻独于风月未忘情贫将入骨诗方好事不萦心梦亦清万巻难图金马贵一篷当与白鸥盟幸然不作诸侯客犹恐江湖说姓名韦居安居安吴兴人宋季进士司纠三衢着梅礀诗话景定壬戌得数椽于城南慈感渡侧询之故老云距贾耘老水阁旧址不远因作五言八句卜居求静处喜傍碧溪湾隔岸高低柳当轩远近山天开图画久人共水云闲闻说贾耘老旧曽居此闲凌万顷万顷字叔度号松臞崑山人景定进士刘龙洲墓尝随荐鹗上天阍肯信荒山泣断魂百嵗光阴随酒尽一生气概秖诗存冢倾平地藤萝合碑倚空巖雾雨昏纵是纸灰那得到落花寒食不开门钱选选字舜举号玉潭吴兴人景定闲乡贡进士家有习嬾斋因自称习嬾翁霅川翁清臞老人皆其别号也春暮晴日溪光动草堂两峯浮翠瞰沧浪独挥羽扇成何事更叹芒鞵为底忙一水澄清鱼避影万红狼借蜨分香东风自是无情物白日杨花莫漫狂友人判太平归来诗巻宫锦翩翩五色麟如君端合侍枫宸山中老去陶𢎞景湖曲归来贺季真上界神仙足官府此身城郭旧人民还乡我结同盟社只看桃花莫问春春日即事十日春风暄且妍溪头花柳竞相鲜美人遥隔山川外社雨忽来尊爼前白发青春犹故我夕阳幽草自新阡五陵公子莫相笑曽散黄金乐少年杂书地僻秋深戎马闲一尊随处且开颜谁思铜雀埋黄土但忆金人出汉关六合茫茫天共远五湖杳杳雁飞还中年陶冩无丝竹王谢风流莫强攀仇书图两两挟策游康衢聚戏不异同队鱼忽然儿态起争竞捐弃箧笥仇诗书自题浮玉山居图瞻彼南山岑白云何翩翩下有幽栖人啸歌乐徂年丛石映清泚嘉木淡芳妍日月无终极陵谷从变迁神襟轶寥廓兴寄挥五弦尘彯一以絶招隐奚足言题桃源图始信桃源隔几尘后来无复问津人武陵不是花开晩流到人闲却暮春题洪厓先生像巻神驾驭景飇太虚时总辔元道不可分直悟天人际羣从皆成仙玩世不计年何当事神游许我笑拍肩题竹林七贤图昔人好沈酣人事不复理但进杯中物应世聊尔尔悠悠天地闲媮乐本无媿诸贤各有心流俗无轻议题秋茄图忆昔毗山爱写生𤓰茄任我笔纵横自怜老去翻成拙学圃今犹学不成霅溪翁雪霁望山图至元二十九年余留太湖之滨雪霁舟行溪上西望弁山作此图且赋诗云弁山之阳冠吴兴峮嶙巀嶭望不平焕然仙宫隐其下衆山所仰青复青雪花夜积山如换乗兴行舟须放缓平生不识五老峯且写吾乡一奇观倚天苍弁独崔嵬仙阙遨游媿不才揽镜频嗟双鬓改推窗三见六花开山中酒戸冲寒去城里行人踏雪来安得时晴风日好竹林深处且衔杯何基基字子恭金华人师事黄勉斋景定五年荐举贤良咸淳授史馆校勘兼崇政殿说书不受卒学者称北山先生赐谥文定有集春日闲居轻阴薄薄笼朝曦小雨斑斑溼燕泥春草堦前随意绿晓莺花里尽情啼李芾芾字叔章其先广平人徙汴南渡徙衡州以荫入仕咸淳中知潭州兼湖南安抚使德祐元年元兵围城力尽死之赠端明殿学士谥忠节浯溪读中兴颂羯鼓梨园迹已荒斯文犹在日星光我来细拂青苔石不忆三郎忆漫郎江万里万里字子远号古心都昌人太学上舍出身度宗朝同知枢密院事进参知政事忤贾似道退居鄱阳元兵至城陷赴止水死赠太师益国公谥文忠水亭结亭临水似舟中夜雨潇潇乱打篷荷叶晓看元不溼却疑误听五更风絶句草际春回残雪消强扶衰病傍溪桥东风不管梅花落自酿新黄染柳条章鑑鑑字公秉宁州人以别院省试及第累官权参知政事迁同知枢密院事咸淳十年拜右丞相兼枢密使元兵逼临安鑑託故去遣使召还罢相予祠季年屏居山中有杭山集送道士归得日观风月诗几巻江湖屐一双断蛟怀劒石跨鹤叩禅窗土润巖生雨林幽寺隔江归当访仙隐相对酒盈缸杭山买得渔矶系钓船鱼龙吹浪骇鸥眠从来白石清泉地胜似青山小洞天许月卿月卿字太空婺源人后字宋士人称山屋先生理宗朝进士历承直郎浙西运干贾似道当国试馆职言不合罢去闭门着书号泉田子宋亡不出十年而卒有先天集追赋暮游余庚子冬挈家离广陵将肄奉常试业于京师舟泊无钖日已暮与王希圣微服游南禅盖访古也参寥题名壁无恙寺记有碑碑阴结字甚伟视之蔡京也出门烟树苍然数僧偶语而已余与希圣却立四顾曰此佳景也当写之为诗而举子业乱其中不能就暇日追想宛在其目为诗以寄希圣其明年冬十一月也嵗月驱人又可一慨钖山舟泊似荒村微服南禅古迹存壁上姓名今已远碑阴人物了能言薄游草草寒侵袖远思悠悠风满轩携手出门烟树密数僧离立语黄昏厌厌厌厌夜饮忘更深客不来辞主有情僮仆触屛成蜨梦姬姜擪笛作蝉声月如有待行行慢风不生嗔细细清萍散人生何可料婵娟千里共交盟吟蛩吟蛩不管兴亡事舞蜨那分梦觉身别浦连樯归远客高山小径过樵人丁石石字实道黄巖人景定壬戌除夜罗列椒盘人未眠红炉围坐笑灯前时光过隙那知老才到鸡鸣又一年宋诗纪事巻六十八宋诗纪事卷六十九钦定四库全书宋诗纪事巻六十九钱塘厉鹗撰欧良良南城人官司戸刘后村序其诗句璧固君所奇镜亦妾所惜乍可返君璧妾镜不可得红黄冬树叶紫翠夕阳山黄昇昇字叔旸号玉林游金精山曳履江城北逍遥访仙乡埽却千里恨爱此六月凉云根埋宿雨木末酣斜阳峭崖列嵒窦老树攀穹苍地坼三关暗天开一隙光青霄丽太白应此金之芒双桃几日熟冷笑痴呉王洞开人已去刚风舞霓裳仙凡本相近此理自可量学诗未学仙凡骨生惭惶呉汝式汝式字伯成旴江人有云卧诗集游石仙分韵得观字闲拢两袖秋步入沖寂观古树老云中仙居毁巖半是时零雨高叶脱西风乱怪禽走何忙涩水流不漫那知张郎仙谲幻敢悬断雷书贮红崖愚下浪传赞符碑傥长灵鬼物岂歌唤尚云劒埋山安得急推断冷翁亦张徒精气不如散死坐豫樟空凿窍竞窥看何不葬山原不然弃江畔乌鸢与蝼蚁岂食吾一贯独流天地闲万古亘光灿神仙固𣺌茫此事良可惋忍哉偷儿狂更擣泥腹烂我来拟少休亭压不敢玩黄冠三四人拙野只欲窜延坐无好言令我住凉馆饭余且从观逸兴薄霄汉琴鸣着高弹奕胜出奇算啸咏壶隐楼抚事发长叹大书同人名聊欲记游翫阴霾淰轻寒日色倏昬晏倩人买村醪煮芋叠肴案清坐二更深一睡各鼻鼾晓来登巖头棘路解羁绊划开天盖寛远景过飞翰幽丛摘新查窥险身发汗居然束归装重下西巖畔我思古之人岂只局穷闬观海登泰山深高世闲冠斯巖虽荒榛乐事实昭焕人心本然同今古未容判终当驾风云高蹈无畔岸作诗示儿童兹游吾岂惮李显卿溪行枯朩扶疎夹道旁野梅倒影浸寒塘朝阳不到溪湾处留得横桥一板霜陈天钖絶句舍南舍北雪犹存山外斜阳不到门一夜冷香清入梦野梅千树月明村刘祖尹祖尹字怡堂义乌人题石壁精舍结庐投老瞰羣峯隐隐松杉曲径通剰种池边千纛竹近营林下一巢风攲眠尽絶春来梦趺坐闲看月堕空检点吾生婚嫁了子孙无事恼衰翁刘仕龙仕龙字时甫祖尹子知廉州知廉州条上边事落职主管台州崇道观赋感人生百年中穷通无定迹譬如风前花荣谢亦顷刻当时牧牛竖尊贵谁与敌顦顇种𤓰翁乃是封侯客丈夫茍得时粪土成拱璧一朝恩宠衰黄金失颜色古今谅皆然我独何叹息曹既明过林和靖旧址短棹不归双鹤去一丘烟草寄山阴水边疎影黄昏月无限风骚在客心有怀湖山留题恵因院湖山平生邻松竹亦𤓰葛深期说情话跬步成契阔岂无朝夕思或以尘累夺何当淡相从长年席不割冷泉亭朱檐日转轩窗上碧嶂云低草树香山影倒沈波底月夜阑相对泻寒光与同舍待浴灵芝寺中一雨洗秋色湖山増眼明翻翻水中荷作此凄凉声我辈本憔悴客饭千里程愿言涤尘土冠盖临华京夜宿浙江亭夜半潮声撼客牀卧听柔橹闹空江惊回倦枕乡关梦海日烘山上晓窗吴珩龙兴寺松桧阴中六月清异花灵草不知名客从琼液山头过人在水晶宫上行千尺翠岚分月色一轩寒籁动秋声登临不厌跻攀峻贪看云从舄下生梵安院山腰小径细如绳山鸟关关喜弄晴黄菊有情留客醉白云无事伴人行野流合处堪分字草药枯来欲问名回首渡头诗思逸渔舟一笛晩风清黄文雷文雷字希声旴江人有看云小集晩立独游得荒蹊晩意与心㑹水声远才闻山色静可对鸟语林塘边犬吠篱落外柴门未须关月在东峯背西域图大哉天地间品类不可齐谁为好事人貌此县度西松花琐碎沙草肥是闲可牧羊千蹄可怜羣鹿正走险或尔剥割衣其皮啜湩树桦尚有理穴𩕳插齿吁何为吾闻中原全盛时重译四走朝京师怀方象胥饬乃事幻人诡伎何能奇还君此画双涕洟愿赋周官王㑹诗二桥翔龙下巻江东土孙郎初得桥家女桥家本是重曹瞒只鸡斗酒空酸楚衿情正用留阿瑜尚得人前称肺腑百年王气竟销沈妙写丹青娇欲语香闺搦管记何书并蔕芙蓉按花谱那知不是未嫁时本末无从勘彤史词人多事管闲愁铜雀纷纷底歌舞尽强被发向黄垆只与东阿传洛浦昭君行自石季伦始赋昭君曲以后作者寖多不容措手每恨沿袭之误作汉初和亲意着咏非也又按竟宁元年唿韩邪既壻汉氏其年五月宫车晏驾矣因併着之不惟袪词人之失亦以解昭君于地下云君不见未央前殿罗九宾汉皇南靣唿韩臣无人作歌继大雅至今遗恨悲昭君内殿春闲鬬冯傅掖庭新花隔烟雾嫖姚枉夺燕支山玉颜竟上氊车去人生流落那得知不应画史嫌蛾眉痴心只恐琵琶语归梦空随鸿雁飞穹庐随分薄梳洗世闲祸福还相倚上流厌人能几时后来燕啄皇孙死野狐落中高台倾宫人斜边曲畤平千秋万嵗总如此谁似青冢年年青往年因读岳王传尝为之赋今过东林睹其遗像感而申颂之欲坏长城岂自由江人重唱白符鸠熏天富贵还须尽从古忠良类若雠狱吏但能书牍背相公终欲割鸿沟书生志念闲无用长想朱云地下游冬郊冬郊见初晴空林夕阳㬉归牛无人驱欲涉行转缓新稾明屋山失喜雀争唤絶胜门外人流冗及嵗乱胡仲参仲参字希道清源人有竹庄小稾晩雨勃姑鵶舅叫楼西春色阴晴景不齐浓墨四垂收不起明边一片夕阳低雪晴泛湖雪后湖清浅令人心眼开林疎知寺近冰合碍舟回寒色欺吟鬓斜阳入酒杯山行已清絶况复是寻梅过永春县距城才百里世路便难平碣石唐人墓桃源晋地名危谯依岳势荒市带溪声往日罹兵火頽垣蔓草生寒夜作生计尚茫茫微吟思故乡羁愁消不尽寒夜未为长门掩梅花月禽翻竹叶霜挑灯裁锦字明发有归航和伯氏春雨中韵两隄杨柳拂新亭怪㡳游人嬾踏青手捻梨花成小立半窗湖水雨冥冥陈伯山伯山号东湖寓客同廖继道游洞霄胜日事幽寻乗兴从所适西风飘杖屦偶作洞霄客穿云渡涧冈扪萝转空碧七人今何在九锁峯峦密黄冠喜我辈倾怀论宿昔汲泉煮山苗异气穿几席区区名利人到此尘机息程以南以南理宗朝官祕阁校理苕溪晩泊一笑苕溪上微茫驻日曛鹭沙行个字鱼浪出圆纹晩色三家市秋容几树云行藏知有分莫诵北山文杜东东字晦之号月渚绿珠以色危身岂不知甘心死别不生离楼前甲士纷如雪正是花飞玉碎时平山堂平山堂下水云重孤笛凄凉淡月中不见龙蛇飞素壁只余狐兔戍离宫仙翁己去风流尽世事俱随梦幻空广武无人同此意慨然止有泪临风何宋英题六和塔下秀江亭呉国山迎越国山江流呉越两山间两山相对各无语江自奔波山自闲风帆烟棹知多少东去西来何日了江潮淘尽古今人只有青山长不老薛师鲁师鲁鄞人官郡判苦雪六出夫何甚经旬散野堂喜心翻作厌瑞物恐为殃嵗晩思薪火天寒望太阳荒村风雪里赖有隔年粮陈俞雨后过玛瑙寺借屋傍精庐无事数来往披草通泉流刻树记笋长微风四山落小立领松响讵名息诸缘暂喜脱尘网潘中父题钓台焚阬祸作逃园绮明哲保身宁饿死溺冠漫骂又一秦织畚鼓刀恬不耻子房託疾封留归齐鲁大臣那可比此意寥寥二百载阿谀往往居帝师中兴天幸有光武下士谦恭冠千古布衣本以道义交不问故人登九五朅来过我路几程征衫犹作战血腥睡余伸脚稍加腹安得细事关天星归欤宜审苞桑戒勿念洁身増感慨君持大柄理干坤我把丝纶老湍濑李时途中遇雪天寒鸦欲栖客路尚迟迟泥滑寒驴涩风斜破㡌攲云藏山断絶梅苦雪禁持客里愁无着愁边却有诗呉季先季先临川人游梅坛有感小立仙坛挹斗箕着身高处觉天低南昌吏隐清风在唤醒时人一枕迷陈亦梅梅花江郊车马满斜辉争赴城南未掩扉要识梅花无尽藏人人襟袖带香归闻人祥正宫词春风院院落花堆花气浓熏入酒杯日午殿头宣索鲙小舟撑出柳阴来珠帘约住牡丹风金殿香消翠绮栊应作巫阳春梦句日高犹睡绿窗中珠箔轻明拂玉墀汉宫仙掌露淋漓金钗坠鬓分行立等候官家未出时学画蛾眉独出羣越罗巴锦不胜春承恩数上南薰殿无奈宫中妒杀人黄祖润祖润官戸曹有和刘潜夫百梅絶句梅花天籁消沈斗柄斜绕枝忽起䕶巢鸦素娥青女新梳洗来鬬寒梅半夜花林间翠羽啄枯槎邂逅孤笻次水涯飞过小溪留数语殷勤报有隔桥花黄铸铸字亦颜号乙山贽见洪师风烟入暝少人行独鹤来依帝子城华表柱头霜月冷独赢清梦到钟声赵愚斋客中清明红尘乌㡌寄他乡欲语春愁帕断肠惆怅清明归未得借人门戸插垂杨陈琰琰字粲山题二陆祠尘暗香残二俊祠可怜词藻妙当时聨镳入洛成何事一段凄凉鹤不知郭君举天聪洞混沌何年凿天聪亦强名我疑龙窟宅人说鬼经营梯向巖边接云从洞里生此行顽健甚脚力十分轻龚桂馨题桃花源碧树花开醉晩春灵槎几度汎天津可怜太守仙缘薄不是衣冠不属秦金子潜子潜休宁人潭州司戸云巖丹崖何突兀与客共跻攀一啸九天阔断云千古闲杖行龙虎背袖拂斗牛间愿言觅刀圭乗风弄羽翰王月浦荷花雨余无事倚䦨干媚水荷花粉未干十万琼珠天不惜绿盘擎出与人看琼花蕃釐观里琼花树天地中闲第一花此种从何探源委东风无处着繁华千须蔟蜨团清馥九萼聨珠异衆葩几见朱衣和露翦金瓶先进帝王家程元岳元岳字申甫歙人理宗朝官工部侍郎云巖直上云巖絶顶峯始知尘世有仙踪悬崖藓润经年雨满地花飘昨夜风日月往来苍翠杪烟霞舒巻画图中瑶台礼罢笙箫歇万壑松声自羽宫薛师石师石字景石永嘉人有𤓰庐诗𤓰庐近来有新趣买得薛能园疎壤延𤓰蔓深锄去草根花前长载酒月下只开门最识田家乐辛勤更不言渔父词邻家船上小姑儿相问如何是别离双坠髻一弯眉爱看红鳞比目鱼春融水暖百花开独棹扁舟过钓台鸥与鹭莫相猜不是逃名不肯来题南塘薛圃门对南塘水乱流竹根橘柢自成洲中间老子隐名姓只听渔歌今白头送叶宰赴丰城君往为官处江西冦已平狱闲空劒气堂静响琴声有法催常税无私得衆情时方急贤路名定逹公卿大龙湫昔闻天下士衡岳称崇丘又闻天下水江汉为巨流古有山海经历历叙九州李唐三百载诗书无一留及观郦道元此地亦不收不知诺矩那何事能穷搜我来𤣥妙境万丈悬清湫石壁去无极百里弥道周云气冒羣岫龙宫深以幽轻舆巖壑底竟日涉溪游阴晴异瞻瞩远近难搜搂飘如飞素练粲若散琳璆风掀一潭雨佛坐四时秋喧唿势益骤汹涌声弥遒变化有如此溥博谁与俦吾谓神龙力岂繄人鬼谋稽首荷元遇久坐劳双眸一杯却岚暑旋步轰雷稠以无澹世虑歘起杞人忧何当骑天狼满引射斗牛句半洞容千佛诸峯共一云泉涌龙频跃山灵鸟不来李炎子炎子号竹溪定王台长安辇土筑高台帝子规模亦壮哉世事几经羊胛熟边愁多趁鴈声来城头烟树旌旗合柳外云山水墨开万里干坤归老眼不堪西望正风埃徐寳之宝之理宗时贡士句炊熟风瓢动吟归雪砚枯尽日飞花急隔溪芳草深黄大受大受字德容南丰人有露香拾稾油口夜饮醉卧一室及觉三鼓矣秋夜新冷雨溼虫鸣展转不能成寐于是浩然有归志一榻翛然着醉侬沈沈清夜大槐宫梦回作恶酒气重枕上不眠归兴浓点滴落堦添闷雨凄清遶壁诉寒虫计行良未成端绪何处高楼撞晓钟宁化白水磜雪瀑从天下余流亦建瓴双崖逼秋气九地殷雷声虎穴山川险蛟涎草朩腥负鹾由此径异日不堪行枝江九日简周宰日车不照出郊车门外天阴云尚麤青州未有居士供白衣知是谁家奴江山有恨横饥眼萸菊无情对卧壶赢得闲关吟苦句定无人敢唤催租葛起耕起耕字君顾丹阳人有桧庭吟稾记梦绮寮缥缈敞虚明鹄峙鸾停䕶碧城珠蘂一枝春共瘦玉环双佩月同清曾题洛赋缄新意却拊湘弦寄远情十二䦨干风细细觉来依约记棊声次子泉韵月转庭花玉一䦨宝钗不卸待郎看丁香拟结相思梦无奈东风作社寒楼上楼上何人吹玉箫数声和月伴春宵断肠唤起江南梦愁絶寒梅酒半销宫词银漏疎风透玉屏碧梧枝上雨三更依稀似写华清恨云冷香消梦不成陈子予秋思柳岸风条顿老橘林露叶犹香门对一天秋色人行十里斜阳薛泳泳字叔似一字沂叔天台人游洞霄宫羣山皆玉立中有一峯危天近秋容薄松深夜月迟洞因寻药入席为听泉移此趣无人㑹临风酒一巵句柳断桥方出烟深寺欲浮归心如病叶一片落江城马宋英宋英温州人以画名游净慈寺写古松于壁因题磨出一锭两锭墨扫出千年万年树月明乌鹊误飞来踏枝不着空归去杨潜题钓台遐想当年隐富春生涯只寄一丝纶幸逢白水为真主肯向青山访故人试问勒功依日月何如占象动星辰回头四七皆陈迹独有先生迹未陈黄宜山题竹阁移自孤山占北山荒凉老屋万琅玕樱桃杨柳空花梦千古清风满阁寒题和靖墓坟边疎影尚横斜鹤老苔荒处士家独立东风难着语只携樽酒酹梅花李仁本仁本号裕斋桂殿秋辞飞翠盖走篮舆乱山千叠为先驱洞天迎目深且窈满耳天风吹步虚陈元鑑元鑑号东㵎金陵怀古英雄战守几春秋虎踞龙盘古石头北固只凭江水在中原长对夕阳愁曹刘漫有经营志王谢空遗富贵羞举目便怀千古恨凤凰台上不须游沈说说字惟肖龙泉人有庸斋小集纸衾茧靣新干带露揉春回斗帐伴吟愁残年已办蒙头过风雪从敎打戍楼溪楼心远俗尘隔楼高野兴多稻花黄雀雨山影白鸥波滩涩推船上桥危挽客过日斜阑倚徧无句奈愁何冯公岭晓上冯公岭艰难见客情雨和残叶落身逐乱云行野店山腰出秋泉石罅生若将世途比此路更为平晚春白头何计是生涯日日尊前卧落花绿满池塘无一梦夜来风雨过谁家鲁应龙应龙字子谦嘉禾人有闲窗括异志题飞星石锦石双飞下翠微忽看移入小巖扉灵光夜静归山径翠影秋寒上佛衣滇海始知鲸欲动零陵不独燕能飞只今五色曽何补自採奇峯筑钓矶李坚题宜兴沖寂观玉兔朝天去不回空余露井荐晨杯屋铃不语明如掌无复凌波逸士来邵梅溪梅溪钱唐人曹娥江客舟舣尽江头月忍听寒潮声哽噎那知江上无情波总是曹娥眼中血宋诗纪事巻六十九宋诗纪事卷七十钦定四库全书宋诗纪事巻七十钱塘厉鹗撰谢耘耘字耕道天台人送石深之归沃洲嬾踏红尘地结庐巖壑间酒催清夜别身伴白云还贺老湖边月支公屋外山沃洲吟不尽天与老翁闲句路深容马窄楼小插花多呉浚浚字允文旴江人有集重过瑞金江水瘦滩声健天寒霜意新犬牙舟过石鱼贯路行人到眼心应识回头迹易陈时平刀劒息失喜问遗民客中断雁啸云天雨霜客中何事不凄凉玉梅约住东风信更让黄花半月香春日画堂帘箔碧笼葱午梦糢煳燕语中微雨嫩晴天似醉闹红吹上海棠风张濡濡号松窗游大涤山危楼拱翠出层空画栋朱阑缥缈中客散月明风露下一匳天棘伴丝桐韩准准号鹤山九月梨花粉腻迷春月满枝误随秋日弄芳菲料应潜作春宵梦刚被西风不放归陈叔坚叔坚字坚甫号遯斋送素上人游方不是无衣钵师心酷爱山自言行脚好却厌住菴闲野水寒林外孤云夕照间清游何处寺须寄好碑还叶善夫芹溪小隐芹溪处士古人风宝劒尘埋未化龙旧隐至今名不朽扁题原出紫阳翁仇从简从简号芋田句雪翻夜钵裁成玉春化寒酥剪作金周彦夫天津桥二首下车聊复问何如尚忆重来四纪余钟阜秦淮俱好在秖怜双鬓自萧疎聨镳去作蒋山游路转天津遶御沟忽作故都禾黍恨洛阳宫殿锁千秋黄文度文度号小园白藕白藕花前一信风飒然吹雨到梧桐可怜一段凄凉意併入西窗客梦中刘清轩句可笑呉痴忘越憾却夸范蠡作三高薛琦琦鄞人题荆浩画青山白云巻渺渺山上山隐隐树边树鸡犬不闻声居人在何处李檝檝号碧山有约杨柳垂隄水遶门可人清景近黄昏明朝有约谁先到手掐花梢记月痕王辉辉古汴人杨柳枝密密阴阴汉将营春风吹断皷鼙声少年不说封侯事柘弹铜丸落晓莺史绳祖绳祖字庆长曽游魏鹤山之门着学斋佔毕红苋易称红苋美柔英夬决穷阴日旅辰不以色红为贵尚何因赤苋有仙人周伯仁伯仁字及之南昌人句照天不夜梨花月落地无声柳絮风易寓言杜鹃花轻剪梢头薄薄罗子规湔血恨难磨园林莫道香飞尽嫩绿枝头不用多曾兰墅西湖夜景闲窗放入四山青古篆无烟气自清风不鸣条花着露一湖春月万蛙声李軏画杨妃扇颇忆前身是谪仙砚烦亲捧玉堂前如今再阅婵娟靣不觉人闲五百年王公炜梅花枯霜翦尽千林叶才放江头第一春瘦影看来天爱画孤根生处地无尘夜郎嵗晩逢羁客谷口寒云见似人絶是精神吟不尽好枝和月插纱巾叶岂潜岂潜字潜仲金华人佐广西漕幕蝉柳边晓立看虫蜕化作风餐露宿身林静画长吟不絶骚骚清苦似诗人鳜鱼渔翁今度笭箵富政是桃花水腻时网得文鳞如墨锦贯来杨柳是金丝黄登登字瀛父号南溪有适意集山中晓行上到山巅晓色分眼看残月待朝昕望迷四顾浑如海立欲移时秖是云隐隐楼台平地见行行钟磬半天闻举头顿觉青霄近我欲乗风谒帝君黄师参师参字子鲁号鲁菴过庐陵昔年栖迹处今访不知门华屋半尘土故人余子孙少畱谁共语欲去转销魂落日江楼远江山空复存李咸谷歌李咸谷真诗人无枝可栖云水身去年县官为架屋才有数枝堪寄宿朝厨无烟吟正高痴儿叫怒吟转豪人闲六月尽絺服独着春衫凉自足黄鸡白酒东家畱西家欲畱还住休凿池养鱼未盈掌有客过门须举网网收鱼尽镜匳空菜羮作供尤春风谷之山窈复深谁其友之紫芝民谷之水清且泚谁其似之巢父耳再拜号君咸谷子白头结交从此始潘亥亥字幼明号秋巖柽子寄赵紫芝长安独跨驴一别二年余朝士不能荐承明空有庐窗虚桐影薄櫂冷桂花初莫怪无书札心亲迹任疎社日听得东风急吹干小径泥雨多花放早水满燕飞低贫女不知纬幽人只此栖依依怀去嵗摘茗白坛西叶茵茵字景文笠泽人有顺适堂吟稾偶成春来晴复阴因物悟浮生杜宇乡心重杨花世事轻知非蘧伯玉觉是晋渊明此意谁人㑹骑牛访耦耕苏隄南北山围翡翠隄隄边绿涨輭琉璃参差台榭无余地杂踏轮蹄了四时杨柳又多前日树梅花秖少近人诗停篙不看春风靣闲伴渔翁理钓丝山行青山不识我姓字我亦不识青山名飞来白鸟似相识对我对山三两声室人墓下楚怆埋香地卿须念稾砧齐眉中道诀同穴百年心刀尺凝余泽松梧带老阴可能如馌妇相对白头吟有所思仰天有所思心逺目苦短西风驱残云千里月华满元夕梦想传柑宴村醪可试沽漫酬元夕尔不复去年吾旧事思清汴幽情卜紫姑六分春已一秉烛步通衢香匳体千里相思两寂寥东阳应减旧时腰书中喜有归来字携傍红窗把笔描潘郑台咏栀子花未说司花刻玉工已知名与佛相同可怜结了薰风子依旧身归色界中周吟轩蒿野蔬山芋惯寒酸羮绿虀黄顿顿餐及到新年立春日却无生菜上春盘李涛涛字养源临川人有蒙泉诗稾登高丘而望逺海登高丘望逺海万里长城今安在坐使神州竟陆沈夷甫诸人合葅醢望逺海登高丘知我者谓我心忧不知我者谓我何求归枕蓬莱潄弱水大观天地真蜉蝣黄深源深源字益长三山人秋日寄怀友人几度裁书无雁休思君天阔水悠悠自从席上飞花后又见江头落木秋背壁一灯怜瘦影谁家双杵动新愁不知今夜西风里人倚月明何处楼周承勋承勋字希稷官瑞州新昌尉题度门院才入度门寺先观觉范诗昔人吟不尽今日到方知地僻寒来早山高月上迟池边老修竹曽映董生帏宿玉龙宫夜爇松明火朝焚柏子香举家来万寿佳节遇重阳雨止云穿日风高天欲霜吾庐篱下菊应怪未还乡邓林林字性之号四清社友临江人有皇荂曲玉儿金莲华上俞尼子永寿神仙罗绣绮苑中荆荻布令严玉像支离瓦官寺六宫鸭㔅起淫风太白便应县妲已此身肯许兜鍪夫勐为东昏判一死到今羞杀卖降人去作练儿梁姓臣朱彦和文如玉海动时流曾以书棊伏隐侯武德阁前消几语却令梁氏缺金瓯任蛮奴千里旌旗已渡江蛮奴苦谏唤萧郎却持官里黄金去望拜韩擒石子冈石崇梓泽神仙第一居争豪不惜碎珊瑚荆州使客知何罪未必亡身为绿珠送衡山琴画张道士满天风月澹萧条三尺孤桐古调高不敢问君听别操请弹二十五离骚满空烟雨澹糢煳三尺霜缣老墨枯不敢问君求别景请描七十二峯图九里松松是山灵一手栽尧天长就栋梁材龙髯怒起春风急似怪游人喝道来郑爚爚字君瑞句月似故人能赴约鹭如小友可忘年王默默字识之梅花知已林和靖论心何水曹平生怀玉雪独立占风骚月落香方觉天寒韵更高搜吟吟未就清梦满江臯张仲节仲节建安人有玉㵎稾句蝴蜨似知春梦熟穿花飞度画屏东呉钢钢琚之子官临安京倅崇寿寺坳径石齖梅枝碍竹斜旧封妃子院残照觉王家亭砌旋风叶巖流出洞花饱参尘世味得似野僧茶天申万寿圆觉寺梵室香飘隔竹闻壁间肆笔烂奎文山深翠辇经行处犹卧从龙数点云姜补之补之字伯玉雪夜问梅一年春事五更初梦觉寒香乍有无门外不知深浅雪秖应消瘦玉肌肤方菊田絶句数叶芭蕉数叶秋灯长雨乆不眠愁灵溪寺里夜曾听又听灵溪溪水流全大用海棠少陵不赋海棠诗留待风流相国词闻种锦窝三百本春风才起蜀人思姚显显霅川人游九锁山九锁碧阴凉行人古道长四山松雨过一路稻云香怪瀑惊危磴残蝉乱夕阳长安金屋好梦不到山房徐珏珏号耕巖游洞霄凡世纤尘不敢侵瑶关自锁白云深地灵佳朩有仙意山静啼禽多好音五洞暗通蓬岛路九峯密拱石坛阴步虚声了幽人暇一穟炉香三弄琴萧汛之读秦纪筑了连云万里城春风弦管醉中听凄凉六籍寒灰里宿得咸阳火一星徐介轩桂花翠叶金花小胆瓶轻拈款齅不胜情从敎失陷沈烟里蓦地薰心梦也清谢幼谦酴醿香雪支离半坠风柔条无奈不成丛阿蛮如许风流骨打困秋千细雨中郭忠谟溪居凿破青山骨初营数亩丘泉分幽窦乳崃束大江流渔唱来花径山光落钓舟沙鸥惊笑语片片起沧洲黄今是渔父词青烟何处淡孤洲有客经年业一钩芳草渡头新贳酒碧云天际已归舟呉陵陵字昭武盱眙郡楼风物凄凉天地秋凭高不尽古今愁关河北望三千里淮泗东来第一州日暮边声传画角早寒霜气袭重裘干戈澒洞何时静王粲长吟独倚楼甘邦俊题梅坛火德中微否未倾朝阳一疏凤先鸣如公忠论能旋听彼莽姦谋未易成万古仙名香宇宙几人遗臭腐公卿至今风吼松声怒似为先生诉不平任拙斋酴醿一年春事到荼䕷香雪纷纷又扑衣尽把檀心好看取与留春住莫敎归呉明老明老建阳人偶成西风飒飒动长林斗酒沽来伴月斟慷慨未应忧短褐悲歌元不为秋砧谁云塞马年年健自是君门浩浩深世祖丰神似高帝楚囚珍重莫霑襟陈畴题钓台故人已了中兴事赢得溪头伴钓竿唤起先生同一笑青山自在白云闲谢尧仁咏芍药花蓓大如拳花面或径尺紫者栖紫鸾黄者浴黄鹄或似扶桑枝推上一轮赤或似玻瓈盆稍久擎无力又有似平叔爱矜素粉白又有似蜀人喜染天水碧或似包绿锦未放丹砂坼或似浴青囊未放沈麝发应须和露翦莫使见颜色庶几精神全免笑花无骨徐安国安国号春渚大涤洞大涤山藏碧玉函神龙䕶穴虎驯巖华阳邃道通仙处始见元同骨不凡妙庭观玉笙声絶瑶池杳桂殿风生几度寒空使时人慕鸡犬埽除槃鼎舐遗丹王坚梅坛曽向梅窗觅隐仙谁知结屋此山顚读书堂下三更月烧药炉中几度烟鸾影已随天上去虹光空盼世闲传疾邪一疏吾能抗隐世高名媿独贤孙抗题隐山南华洞峭径入苍烟他山尽一拳上盘朱鸟翼中寓漆园仙清可携壶赏凉堪枕石眠九疑生接境曽此按薰弦郑梦周渔父披却蓑衣翁自渔青荷包饭柳穿鱼归时坐在短篷底白占一溪云水居李春伯鹭鸶春暗汀洲杜若香风标公子白霓裳碧天片雪忽飞去何处人家水满塘宋诗纪事巻七十宋诗纪事卷七十一钦定四库全书宋诗纪事巻七十一钱塘厉鹗撰叶绍翁绍翁字嗣宗建安人有靖逸小集四朝闻见录西湖秋晩爱山不买城中地畏客长撑屋后船荷叶无多秋事晩又随鸥鹭过残年秋日游龙井引道烦双鹤携囊倩一僮竹光杯影里人语水声中不雨云常溼无霜叶自红我来何所事端为听松风出北关一里脱衣命仆浣尘埃篱落人家未见梅出得城门能几步船头便有白鸥来嘉兴界平野无山尽见天九分芦苇一分烟悠悠绿水分枝港撑出南邻放鸭船九日呈慎直院秋风吹客客思家破帽从渠自在斜肠断故山归未得借人篱落种黄花赋葛天民栽苇叶碍渔舟入丛分水国寛低回藏鹭渚髣髴钓鱼竿荡戸和萍送溪翁当竹看所怜如许节不耐雪霜寒西溪一条横木过前溪村女齐登采叶梯独立衡门春雨细白鸡飞上树梢啼猫图醉薄荷扑蝉蛾主人家奈鼠何汉武帝殿号长秋花寂寂台名思子草茫茫尚无人世团圞乐枉认蓬莱作帝乡黄荣仲江上晩眺十里沧波自在流满天风月下芦洲待携六幅生绡去画出江南水墨秋王君良江行暮云含雨意江路转凄清秋泊扁舟处时闻孤雁声莫愁秋欲老只是客关情不信他乡恨吟边分外生刘翼翼字躔父福唐人有心游摘稾伯言见和拙作以汉隷书之谢以七韵李潮善八分求歌杜陵叟有人和我诗半纸余科斗风云生其怀劒㦸出其手石经中郎蔡新样元和柳元常文不传退之书何有待我农隙时载笔随君后袖手眼亦明聊与之饮酒山寺听雨问道论诗也一宗烧柴煨芋佛家风要知眞乐人间少听雨空山破寺中周端臣端臣字彦良号葵窗御前应制内人烧香图花底烧香深闭门宫鸦栖了已黄昏君王未识无人妒虽不承恩却感恩落梅条脱空嗟萼绿华俗尘谁见驻香车数声画角单于塞一曲山香阿母家堕砌尚疑妆后粉㸃衣犹认唾时花别来埋没春风靣几度虚窗叹月华买木犀花拚却杖头沽酒物湖边博得木犀花西风可是无拘束一路吹香直到家古断肠曲条风窗戸柳阴阴云碧春衫䕶水沈花里小䦨人不到流莺啼起去年心依旧斜阳燕子楼共谁把酒话闲愁韦娘去后西风老烂漫黄花满院秋裦亲崇寿敎寺万竹苍寒拥寺门寺碑金字御书存荣华肎信当年事仪制空留后世恩影阁有声尘网暗殡宫无月土花昏见梅不敢轻扳折恐是春风水际魂题叶靖逸东菴一菴自隐古城边不是山林不市廛落月半窗霜满屋卧听宰相去朝天施文焴金陵作紫盖东南久寂寥石城烟雾压岧嶤登台倦客怀千古宿内闲人梦六朝御苑云浮曽拾翠旧桥月落尚吹箫诸公不说新亭事目断空江半日潮邓梦杰梦杰旴江人赓梅山壁闲韵媿我身名堕褐冠无因安得到仙坛子眞虽隐名难隐万古高风凛凛寒张榘榘南徐人题雨花台莫说南朝胜槩繁秖今近郭已江村台荒浪纪曼花坠事往空余古意存瓯缺正缘轻纳景鼎分谁谓不如孙滔滔千载兴亡恨尽付凭栏对月樽徐献可献可永嘉人官至泉州守书斋十日书斋九日扃春晴何处不闲行瓶花落尽无人管留得残枝叶自生闻九成九成余杭人洞霄山隐斋余杭之山天柱峯下有石洞蟠苍龙斋居无尘山四合仙人宴坐空翠中夜扪北斗罡气接晨吸东日精光通醉凌高风驾白鹤笑视黄庭驱玉童人闲自有赤松子方外或友洪崖公丹泉吹阴晓雾碧野果变色秋山红献酬且尽琉璃钟笑谈便是蓬莱宫肎如金粟衰病翁㪚花丈室谈虚空徐千里茉莉炎州绿女雪为肌十二朱䦨月未移香逼簟纹眠不得为渠醒到打钟时饶良辅良辅字昌朝号竹溪竹径步月素月流空天不夜清辉散入疎林下下有幽人独往来杖藜缥缈谁能画朱承祖鹤林寺鹤林古竹院马素旧松关草合门前路云埋寺后山花神千载去僧话片时闲满壁瑰奇句慙窥豹一斑郑云林海棠贪诗闲费一生心水际云崖到处寻可惜春光吾老矣海棠烟雨闭门深范仁仲题梅仙山说到神仙事渺茫寿春亘古此灵场松边白隐千年鹤岭外红拖几夕阳霞驭月寒时弄影斗坛风冷夜闻香先生不必眞人号自与干坤共久长蒋梦炎寒食不暖不寒寒食天小桥杨柳未飞绵三分春有一分在十日晴无两日全桐角唤囘前嶂晓子规啼破隔江烟麻帬素髻谁家女哭向墦闲送纸钱马知节知节字介卿环溪人枯梅斧斤戕不死半藓半枯槎寂寞幽巖下一枝三四花阮南溪梨花缤纷紫雪浮须细冷淡清姿夺玉光刚笑何郎曾傅粉絶怜荀令爱熏香吕防防临川令题梅坛封事悠悠即挂冠苍烟古木锁空坛当时不识蓬莱客秖作南昌一尉看王安之安之字叔安号药窗寄友忆昔青灯夜坐牕吟猨声里早梅香一从去櫂冲寒雪几度凭䦨到夕阳秋思渐于蝉外觉别愁空入雁边长梧桐解得离人意不遣西风叶尽黄张异异新昌人题梅坛上疏归来日已西山中旋制薜萝衣谋身岂为金丹祕去国应知火祚移风露满林蝉几蜕松杉遶屋鹤孤飞瓣香仆仆非公愿自有忠诚天地知贾仲颕仲颕永嘉人句灯花寒影里诗句雨声中尽开窗戸容秋月徧倚䦨干看晩山葛逸虎丘呈元机上人楼观倚云端烟收陆海寛苍厓留劒迹古木见龙蟠石径青苔满霜林木叶干凭䦨千里豁爽气逼人寒富严游虎丘缭绕禅关锁翠微游人到此便忘归古今不尽春风恨一劒清泉浸落晖谢子才柳嫩叶吹风不自持浅黄微绿映清池玉人未识分离恨折向堂前学画眉宋自适自适字正父金华人号清隐早行西郊云起白漫漫近树遥峯欲辨难山下几多迷路者人间方梦大槐安柳丝丝烟雨弄轻柔偏称黄鹂与白鸥才着一蝉嘶晩日西风容易便成秋句江湖多少盟鸥地莫近平津阁畔行路德章盱贻旅舍道旁草屋两三家见客擂麻旋㸃茶渐近中原语音好不知淮水是天涯王显世显世字子亦南安人官宁都令有容安稾乌驻道中蹲鸱用事谢黄独木奴弄色陵乌椑落日人行桑柘里西风雁过稻梁时故山秋晩正如此游子天寒何所之一笑沙禽忽惊去水边的皪早横枝尤煓煓袤诸孙理宗朝官临安府倅浙东提刑题苏端明书乳泉赋后万籁既寂一气孔神吸彼沆瀣沃此肺膺至阳之精天一所生钦哉此词展也大成喻汝楫征夫白骨茫茫散不收朔风吹雪度𤓰洲残阳欲落未落处照尽行人今古愁丁木木字子植天台人次扬州何安抚节机韵送别邦江路梅花作暮愁关情何水部回首古扬州雁影明寒水冰凘涩去舟想应今夜宿霜月满𤓰洲叶元素元素字唐卿号苔矶絶句家住夕阳江上村一湾流水䕶柴门种来松树高于屋借与春禽养子孙呉吉甫句眞水黄芽长香风玉杵鸣不为三窟计永伴一轮明李杜杜号枣坡过废寺溪沙横涨水痕平闲扣云关壁半倾殿上土花人不到断甎支睡听蝉鸣高鹏飞鹏飞字南仲余姚人有林湖遗稾湖上好景难逢奈老何十年此地絶经过山如得意晩犹碧雨亦知愁秋更多造化从渠旋磨蚁功名笑汝扑灯蛾湖边直欲唿船去更共渔人挂绿蓑李龏龏字和父号雪林笠泽人家呉兴三滙之交效元白歌诗不乐仕进年登耄期有潄石吟梅花衲翦绡集梅花集句林萝深处过溪桥眼底青山映寂寥眞态生香难画得一枝春瘦雪初消吹杀梅花影里灯凄凉一似观堂僧满山明月东风夜茶煮西嵒瀑布冰公无渡河屈平沈湘不足慕公无渡河兮公苦渡行搔短髪提壶浆玉白兰芳不相顾惊波不在黯黮闲颜色错漠生风烟其下无底旁无边何用将身自弃捐重宿呉林居园亭逢雪小隐西亭为客开旧题诗句没苍苔银河风急惊沙度酒作凌凘火作灰寒食一年唯此两三辰落拓东风不借春歌酒家家花处处何曽紫陌有闲人卢梅坡春日红芳满眼鬬风流谁信春来有客愁惆怅不干桃李事故山烟雨忆松楸闵雨百万人家井水黄江南大半田无秧乖龙岂是为霖物贪弄明珠簸日光季履道履道号澄江龟山浊酒三秋馆青灯半夜花故人浑在目幽梦暂还家淮近风偏恶山高月易斜新霜何处雁片影落平沙叶杲杲字谦夫永嘉人官史馆检阅东山堂何处着诗癯巖边有隐庐云生春树合鱼响夜潭虚住久无他姓山空应读书平分谢池月吾亦百年居方景绚景绚字武子莆阳人擢第终于郡掾题壁明月照齐州玉龙栖欲起壮士肠夜回寒衾泼秋水何洪洪号梅境淳安人溪居冬夜茅屋濒溪只数椽䕶篱黄犬枕莎眠柴门不掩松梢月恐有山阴泛雪船车瑾瑾字元瑜黄巖人号敬斋马家山山头红日生山下螘蛙争朝市谁能问烟云我自耕胡牀调紫蕨黄独煮香秔无意随园绮逃名更得名朱辅虎丘自许胷中着一丘饱于世路合休休未陪靖节逺公社且与景常元慧游四野冻云催雪到五湖春浪蹴天浮不将拾翠相随去碾罢新茶即泛舟宋诗纪事巻七十一宋诗纪事卷七十二钦定四库全书宋诗纪事巻七十二钱塘厉鹗撰张尧同尧同嘉兴人有嘉禾百咏嘉禾百咏殳山丹灶功成后寥寥掩石扉但闻蝉巳蜕不见鹤来归苏小小墓泉下骨应朽幽魂独未销几番淸夜月孤影度南桥韭溪终与双溪接分流入市来市桥人影合不解洗尘埃朱买臣墓世事春风转荣枯一梦间绣衣人不见孤冢旧家山天心湖拍岸浮春绿菰蒲四逺生网罗人不到鱼鸟亦忘情月波楼天濶冰河净溪平玉鑑寒巻帘看晩色鸥鸟傍䦨干列岫亭吾州风物好唯是欠靑山忽有洞庭色来从一笑间跨塘桥路接张泾近塘连谷水长一声淸鹤唳片月在沧浪乐郊亭竹下淸风好时来挂幅巾待逢田叟问谁是乐郊人长水乡古来名未灭人好水还淸一读髙僧疏尘劳悟此生梁佐佐理宗时人与史安之倡和髙山堂危巓层阁倚云平一凭危阑醉魄醒霁雨乱山生淡碧带风寒竹有余靑孤猨傍石来深礀幽鸟冲烟入画屏却让高僧占仙景蓬莱不独在沧溟毛珝珝字元白三衢人有吾竹小稾庐山栖贤寺名重于诸刹前贤旧隐踪无人知有路隔树忽闻钟瀑壮山疑裂云深寺若封或传遗稾在三叩昔时松墨龙眞人尸居雷八荒断甎残墨生苍茫鲵桓下九渊墨神光倒射角与亢明明元气淋漓蹟水㡳焚槐海波赤周流万化元无极姑使人心识天则浙江白鷴旧事随波去太极阴阳自吞吐长虹夜贯黑头船四纪沙迎相公路冯夷作剧眞等闲五都有客雄其闲上林三官浪忧国千年海㡳生铜山丹阳馆渡江南来第一驿几度华堂延雁客百年运逐晓云空愁杀鞮官老无职南徐今日古阳关不断歌声祖离席国讐巳复事尤多折损年年春柳碧富池庙船头蜀锦三千尺倒影长虹浸寒碧相逢不是紫髯郎鹦鹉洲边眼生棘江头箫鼓杂灵鸦人道阴兵曾䕶国安知楼下雪千堆不是吞曹气冲激沧浪亭濯缨人去水空寒事属明时欲问难日暮客归园馆闭鹭鸶飞上石棊槃石湖一片湖光接薜萝功名余事属吟多至今鱼鸟皆堪敬曾见乌巾照碧波黄伯厚晩泊片㠶寂寞绕孤村茅店惊寒半掩门行草不成风断雁一江烟雨正黄昏范大中立春寄梅坛杨逸老仕路蹉跎又见春区区深厌走红尘未能解脱无穷事长忆逍遥自在人瓦缶汲泉朝灌药羽衣蒙露夜朝眞洒然物外淸虚境唿吸淳元养气神刘澜澜字养源号江村天台人初爲道士还俗干谒无成卒桐江晓泊风萧萧冰瑟瑟淡烟空蒙冠朝日滩头枯朩如画出鸜鹆飞来添一笔夜访侃直翁疎瓴乱见星危坐冷无灯索句发先白餐蔬貌尽靑栖禽翻麓雪堕栗破溪冰昨夜中峯顶因看海日昇句东风半绿官圩草西日遥红别岸山李亿柳倚岸依依一两株溪风吹影暮烟疎靑条拂水长如线钓叟折来穿白鱼刘允升茧漆花淸晨歩上金鸡岭极目漫山茧漆花雪蘂琼丝亦堪赏樵童蚕妇带归家易元矩斑竹一别虞妃去不还愁云空锁九疑山世闲多少相思泪洒徧脩篁染不斑何应龙应龙字子翔钱塘人有橘潭诗稾春寒博山熏尽鹧鸪斑罗带同心不忍看莫近阑干听春雨楼高无处着春寒有别楼上佳人唱渭城楼前杨柳绾离情一声未是难听处最是难听第四声临安僦楼过了烧灯望燕归春寒刬地勒芳期杏花深巷无人卖细雨空帘尽日垂芍药金蘂丝头茜染成五云楼映玉盘倾谢郎一入中书后二十四桥空月明伤春玉纤轻揭绣帘开行到花前泪满腮正尔春心无处託一双蝴蜨忽飞来蔡槃槃号䆳菴永嘉人𤓰洲烟际系孤舟芦花两岸秋江空双雁落天迥一星流急鼓西津渡残灯北固楼商人茅店下沽酒话扬州罗竹谷竹谷庐陵人罗大经之父名字未详送曾云巢被召泰华山人上赤墀上嗟安在见何迟老于尚父投竿日少似辕生对策时怨鹤惊猨辞旧隐鞭鸾笞凤总新知早陈经国平边策归领云巢旧住持送胡季昭窜象郡好读牀头易一编盈虚消息总天然峥嵘齿颊皆冰雪肎怕炎方有瘴烟罗大经大经字景纶庐陵人登第爲容州法曹掾着鹤林玉露茶声松风桧雨到来初急引铜瓶离竹炉待得声闻俱寂后一瓯春雪胜醍醐陪桂林伯赵季仁游桂林暗洞列炬数百随以鼓吹市人从之者以千计巳而入申而出入自曾公巖出于栖霞洞入若深夜出乃白昼恍如隔宿异世季仁索余赋诗纪之瑰奇恣搜讨贝阙靑瑶房方隘疑永巷俄敞如华堂玉桥巧横溪琼戸正当窗仙佛肖髣髴钟鼓铿击撞赑赑左顾龟狺狺欲吠庬丹灶俨亡恙芝田蔼生香搏噬千怪聚绚烂五色光更无一尘涴但觉六月凉玲珑穿数路屈曲通三湘神鬼妙剜刻干坤眞混茫入如深夜暗出乃皦日光隔世疑怳惚异境难揣量王荆公错认苍姬六典书中原从此变萧疎幅巾投老钟山日辛苦区区活数鱼吴规父蛙敛藏鼓吹寂无言𨁝跳何曾离草根举世尽贪生处乐坎中应自有干坤刘汝进汝进号山翁漫塘幼子与客九日游龙山以尘世难逢开口笑分韵得口字纵歩龙山顚放舟尤荡口羣然雁鹜行杂之牛马走我拙不能诗我病不能酒试问赏花人还有菊花否吕炎炎字仲明闺思夜久香销翡翠匳十分春恨上眉尖荼䕷谢了樱桃过人影参差月半帘车若水若水字淸臣号玉峯山民黄巖人从杜淸献公游有脚气集玉峯宂稾江湖伟观十年不向此凭阑景象依然一望间龙蜃吐云天入水楼台倒影日衔山僧于僻寺难爲隐人在扁舟不是闲孤鹤似寻和靖宅盘空飞下复飞还庚申襄阳耆旧总堪羞只有庞公巳入州自向芭蕉眠夜雨不堪更鼓在牀头陈嘉言嘉言侯官人仕爲建州司戸咸淳末筑室台屿人称书隐先生题太姥墓吾闻尧时种蓝妪世代更移那可数帝尧朽骨无微尘此间犹有尧时墓墓中老妪知不知五帝三王奚以爲狼贪鼠窃攫尺土窾朩未枯巳易主君不见仙人掌分明指取靑天上骑龙谒帝大罗天不逐华虫挂尘网又不见石棊盘人去盘空局已残当时胜负此何有争先劫夺摧心肝请君絶顶试披写左望东瓯右东冶山川不见无诸揺但见烽烟徧郊野野老吞声掩泪哀茫茫沧海生蓬莱罗与之与之字与甫螺川人有雪坡小稾玉梁道中杂咏淸商汎西来刺刺满林坞草朩儵变衰柯叶不相顾昔时翳空云今作连山雨菊花犹强项篱边争媚妩泠泠涧㡳泉破碎山根翠似欲畱佳客曲折二十四我行无定止蜡屐信所诣偶来儵舍去乗兴聊复尔蒙鸿玉梁境缥缈云霞仙月坛白云洞遗址空依然千年唯乱石蹲踞秋山烟徘徊莫可觅酌尽丹井泉山居雨作糟牀注秋生鲈鲙思巻帘了淸景流水褭烟丝一夜潦收野水净云阵布重阴一夜西风急千山黄叶深身犹披暑服耳巳厌寒砧对此无心者还应雪满簪寄衣曲愁肠结欲断边衣犹未成寒窗翦刀落疑是劒环声爲言日薄寒浓春意微花须柳眼尚依稀爲言羯鼓休频打催得先开卽早飞山行尽日流连兴未阑寒鸦背负夕阳还遥知今夜空窗梦只在江南水石间倦倚蝉声燕语细相和池雨才浮点点荷倦倚阑干消永日葡萄阴薄柳风多陈东之游沃洲山我本名山人屡作名山兴天台一住三十年尽日扪萝陟云磴上揽四万八千丈之髙秋参差明河两肩并下瞰三百六十度之朝暾灭没飞烟八荒净或随仙气得丹牀双阙夜深看斗柄今年积雨天地晴一策快作西南征沃洲最佳天姥胜连山直下秋峥嵘竹萌修纎会稽箭芝茎菌蠢商山英秋阳不碎空翠影絶壑倒泻银河声山腰细路如丝直三两渔樵行落日炊烟暝色小茅屋松子秋声断崖石溪流饭屑胡麻香土輭春膏霜朮白送书松际有猨公问酒礀阴多朩客靑冥楼阁仙人家郁蓝流光泻晴碧霓旌队下鹤万羣绛节朝回云五色人间但有桃花源桃花春香流水浑三生凡骨不得到两耳夜半空听猿李白寻眞不得返支遁卜筑逺费钱至今山灵䕶光怪石萝山薜余秋妍陈郎故宅更深閟鸡犬林塘隔尘世淸秋着屐一登之路僻夕阴门半閟盘陀石在长楠阴脱畧尘缨换秋意晴窗示我两山图老眼摩挲观一二便挥健笔写我诗惜哉赏音今絶稀谪仙一去五百载人间山水无淸辉旧时仙人白云唱怪我白首归何时我生白首歴浩劫眼中亿万虫沙春梦非陈郎挽我十日住掉头不顾自有南山期餐霞絶粒鍊精魄长生之学非荒嬉三千年前有宿约来巳不早归不迟长揖羣仙谢儿辈倒挟万里冥鸿飞保应庙投迹空山计巳非江都消息乱来稀庙前几种春香草错怪王孙去不归吴济济字巨川号廉静鲍家田摇斾家家酒扶犁处处村草深迷井口槿密拥篱根绿水明秧本靑山失烧痕多应忌蚕事畏客闭柴门野外卽事横朩渡前溪藤深路欲迷瘦笻谙乱石老屐带新泥尽日绿阴合有时黄鸟啼多情双蛱蜨飞傍㡌檐低刘萧仲子规深藏密叶人难见断送春光梦一空啼后血流成底事只应都作暎山红丁先民游大涤山我欲避尘嚣乘风入洞霄循溪山作路驾水石爲桥台殿黄金锁神仙碧玉箫拂衣天柱顶淸思欲飘飘张简简号槎溪天津桥月夜行阙独崔嵬垂杨夹道栽河通桃叶渡门对雨花台世事棊千变人生梦一回谁知今夜月曾照六朝来吴震斋玉簪花素娥昔日宴仙家醉里从他宝髻斜遗下玉簪无觅处如今化作一枝花马樗山琼花三月淮南鼓战尘无双亭下隘游人此花不解兴亡意也向年年閧一春王琮琮字中玉括苍人监永嘉酒税有雅林小稾题独醒小亭退食多畱此翛然一散襟凉从晓来觉秋向雨中深墙竹侵山色檐茅杂柳阴有谁能载酒过我共幽寻秋夜有怀醉书十韵秋风从何来䬃䬃入窗牖残灯耿不寐照我客颜厚故园岂不佳亦颇兴怀否黄金桂百树碧玉池十亩猨鹤响空山亭台映疎柳觥筹杂野䔩笔砚得佳友愁无弹鹊句隽有持螯手人生行乐耳功名有时有点检屐几两土苴米五斗浩然归去来万事不如酒舟过孤山寂寞梅花处士坟竹围巖脚一泉深偷瞻翠辇曾游处水钥年年䕶绿阴李景文景文号东谷黄巖人有东谷诗稾病后感兴寄车玉峯先生折梅寄故人故人靑云闲靑云杳无路梦里相往还我爱梅花媚彼惜桃李颜相逢不相契何事劳追攀守此歳寒心持以遗所懽庐墓有感流水遶门去愁云压径斜无人烧柏子有客问梅花橘熟猨窥树池空鸟啄沙自伤寒谷日不及照昏鸦陈以庄以庄字敬叟号月溪建安人阙题凤箫一去几经年古朩靑萝锁洞天黠鬼不量曾窃药眞人岂碍作飞仙细看丹灶凝烟地知有淸朝应世贤欲下苍崖郄回首何时着我弄云泉春兴轻衫短帽久尘埃零落香篝媿麝煤春半工夫花绣了社边消息燕衔来岂无绿野供千骑幸有黄封可一杯明日淸明能出否凭谁先爲扫莓苔吴惟信惟信字仲孚霅川人寓吴中有菊潭诗集苏堤淸明卽事梨花风起正淸明游子寻春半出城日暮笙歌收拾去万株杨柳属流莺西湖雨吟溼了荷花雨便休晩风归柳澹于秋一生不作机心事合转船头向白鸥晓吟翠帐香淸卷碧纱风捎残雨溼檐牙蜻蜓亦被凉勾引淸晓低飞入水花秋夕南风吹露下秋空乌鹊无声占碧桐天气微凉人好睡阑干闲在月明中野望闲与芦花立水边归心客思两茫然夕阳收尽天风急一树寒鸦落野田拜和靖墓坟草年年一度靑梅花无主自飘零定知魂在梅花上只有春风唤得醒自序一劒辞家竟陆沈梦思空向故庐深槎迷河汉千年恨树隔关山万里心衣垢正怜贫未去镜明忽有老相寻春归不与人爲约靑草催诗亦嬾吟秋夕雨声云气暮萧萧罗扇恩疎井树凋心事暗随归梦去壁灯畱与可怜宵咏猫弄花扑蜨悔当年喫到残糜味却鲜不肎春风畱业种破氊寻梦佛灯前絶句白发伤春又一年闲将心事卜金钱梨花瘦尽东风嬾商畧平生到杜鹃翁元龙元龙字时可号处静四明人杜淸献成之之客题曹娥墓自从西子入吴宫幸有英娥可劝忠同姓最慙曹孟徳垂名只许叔先雄虚生浪死人何限白日靑天古一同看得冢头三寸草也嫌桃李嫁东风叶维瞻维瞻号石轩题西阳岭杜鹃啼处花成血燕子忙时麦未胎举世但知春易老不知春老几人来徐存存号寓轩游洞霄宫淸眞羽士旧仙官日奉琳宫紫翠间五洞烟霞龙窟宅一壶天地道家山涤泉盘转冰涵沼隐石屏开玉敞关可笑濯缨来览胜输他高卧白云闲冯輗輗慈谿人题庆安寺古松寒松一干老苍苍古寺门前歳月长匠伯偶图舟楫利禅翁方患斧斤伤得全此日同齐栎勿翦他年比召棠可但与君期久逺相将俱列大夫行刘元茂元茂号石㵎性爱菊繙帙得菊叶何年霜后黄花叶色蠹犹存旧巻诗曾是往来篱下读一枝闲弄被风吹陈润道润道天台人吴民女吴民嗜钱如嗜饴天属之爱亦可移养女日夜望长成长成未必爲民妻百金求师敎歌舞便望将身赡门戸一家饱暖不自怜傍人视之方垂涎朱门列屋争妍丽百计逢迎主人意常时疎弃自悲啼一旦承恩多妒忌古人怕爲荡子妇夜夜孤眠泪如雨今人甘爲贵人妾得意失意花上月荡子不归宁空房主人喜怒多不常施枢枢字知言号浮玉有芸隐横舟稾龟溪市桥见月楼台叠翠遶淸溪浅澹云边月一眉行到市声相接处傍桥灯火未移时沧浪亭长史遗踪二百年直敎名字到今传渚香细浥莲须雨野色轻围竹尾烟但得幽情关水石何烦隐迹痼林泉客中正有尘缨在来此淸游亦是缘晩思客路悠悠强自安亦因吟事可相寛小窗过了廉纤雨细与东风说晩寒开炉次夕以不禁离抱来访宏菴挑灯细语漏促忘归卽事有赋时黄澹翁在焉客里情怀不自如夜深来访子云居挑灯细按新翻曲拂案同看旧架书梧叶敲风蛬砌冷菊香消雨鹤庭虚相逢且与开眉笑莫遣吟边酒琖疎龚炳炳字文伯高邮人闲咏年踰八袠雪蒙头时对亲朋话旧游万事无心闲日月一杯有味小公侯痴儿麁尔逃讥议家训从来戒克掊世道渐难宜勇退爲吾闲早理松楸邹登龙登龙字震父临江人有梅屋吟题杜少陵草堂图背郭好林塘诛茅作草堂因吟白鵶谷爲卜碧鸡坊笼竹和烟静江梅带雪香四松经丧乱阅世几风霜梅花约臂金寒拓绮疏搔头玉重压香酥含章檐下新妆额试启菱花得似无王氏山居闻道山居好林深逺俗情茶烟熏壁暗萝月射窗明学稼脩禾谱栽花识药名无人觉幽隐爲有读书声余观复观复字中行旴江人有北窗诗稾次韵橊蔟殷红竹迸靑风惊檐玉一时鸣晩来幽趣无人解流水声中看月行左瀛瀛字睿之黄巖人纬元孙咸淳初卒有委羽续集妾薄命妾貌微微改君恩渐渐疎本期爲匹鸟深恐作前鱼却月无心画香云信手梳佳人多薄命不必重欷歔胡子期子期黄巖人理宗时太学生访开公不遇独歩小菴淸凭轩数晓星霜华连野白山色满门靑风定松犹响香销室自馨孤云何处宿案上掩莲经李景雷景雷号小帻翁黄巖人和宋伯仁韵自笑冯唐老未侯短衣匹马异乡游卧闻破屋萧萧雨坐听西风叶叶秋邺下巳非公干在周南徒叹子长畱丈夫盖世英雄气肎学世间儿女愁宋诗纪事巻七十二宋诗纪事卷七十三钦定四库全书宋诗纪事巻七十三钱塘厉鹗撰王栢栢字会之金华人初号长啸后更号鲁斋受业何北山之门郡守蔡抗杨栋台守赵景纬相继聘主丽泽上蔡两书院四方从学者日衆咸淳十年卒赐谥文献有集催雨人世如居甑骄阳不可鉏未闻刍作狗安得梦维鱼赋敛民生藁干戈国计虚安危关一饱雨意莫踌躇题定武兰亭副本玉华末命昭陵土兰亭神蹟埋千古率更搨本入坚珉盐帝归装投定武薛家翻刻愚贵游旧石宣和龛御府边尘横空飞渡河中原荆棘穴豺虎维扬苍茫驾南辕百年文物不堪补纷纷好事竞新模倾攲丑俗无遗矩如今薛本亦罕见髣髴典刑犹媚妩淸欢盛会何足传右军它帖以千数託言此笔不可再慨然陈迹兴怀语今昔相视无已时手掩尘编对秋雨八咏楼楼压重城万井低星从天阙下分辉伤心风月诗应瘦满眼桑麻春又肥山到东南皆屹立水流西北竟何归倚阑莫问齐梁事断石凄凉卧落晖王仁仁字刚仲号立斋刘撝堂何北山之门人冬日杂兴庭际幽兰手自种託根不与春华共苒苒同风数竿竹襟期元作幽人供如何江湖浪征逐芳信却因鸿翼送多惭独处歳将晩尚想淸声形晓梦饶鲁鲁字伯舆又字仲元自号双峯余干人从黄干李畚学累荐召不起卒门人私谥曰文元琵琶洲浔阳江上谱无传化作沙汀越水边一段遗音人不识夜深幽咽下滩泉陈藻藻字元洁福唐人林网山之高弟有乐轩集寄刘八六度封书向小孤一度逢人寄书无刘郎嗔我无短吟素书百纸难论心我爱刘郎可无诗刘郎爱客还笞儿我爲父执倍其年见我唿兄挟渠贤拨弃勿复陈对君吟此身忆昔在桂堂疟鬼罹我殃世情疎客病移我君家牀儿女不辞劳仆妾何惮忙秋风黄叶飞明灯药炉傍我身何日殒此念何时忘丘嫂晩歳归敬我如小郎他年山下结吾庐朝暮往来摩白须我抱子君抱孙却使相叙爲弟昆题刘氏翠微亭旧屋红蕖外新亭绿树傍江晴孤棹见雨近衆山藏学圃未成趣催诗何太忙他年多橘柚此地一潇湘福州城北吴氏新楼之作千山匼帀绕三山尽属危楼一覻间云汉星辰随道远邻家花朩不容悭凭阑要取西湖尽落叶尤宜朔吹寒况是先生庄列辈眼高人境几层看融州除夜腊月牂柯三十日相思觅句上谯楼遥知今夜柴炉㑹说我无家更远游春日独上谯楼日一回春风桃李满城开狂夫欲语无人听唿取闲云共酒杯林尚仁尚仁字润叟长乐人有端隐吟稾适越畱别江亭饮罢起离愁何事西风又远游潮信欲来人欲去夕阳红蓼满汀洲春日未逢知己媿蹉跎又见春风长径莎杜宇一声诗思减杨花三月客愁多从人乞米贫如旧借吏抄书字半讹嬾说江湖十年事近来平地亦风波春晩春事又无几阴晴苦不齐久贫交味薄多病语声低落絮行风径归云度晩溪故乡二千里日夜子规啼严粲粲字坦叔邵武人登第官淸湘令有华谷集风雨宿湖心渺渺平湖四接天孤舟曾系夜来船折鞭又入风尘去却忆秋篷听雨眠秋入秋入白苹风浪生痴云未放楚天晴靑山湖外知何处中有斜阳一段明二水闻角少日乡关不解愁闲听画角起谯楼西风依旧阑干月独自潇湘万里愁寄张辑不见吾张辑新诗何处吟身畱江介远秋入夜凉深灯影还家梦蛬声倦客心归来及佳节细把菊花斟宿石潭寺寄黄炳昨夜湖心共泊船一天星露宿寒烟朝来极目无洲渚知採苹花何处边午憩僧房黄尘吹不到禅房窗纸风翻叶叶凉触热行来牵昼梦孤篷听雨下潇湘秋风门与姑山对溪边有故庐别来三径菊闲却一楼书水碓长腰米村船巨口鱼秋风归去好畱滞意何如兵火后还乡万屋烟消余塔身还家何处访情亲旧时巷陌今谁问却问新移来住人句风池行落叶陈景沂景沂天台人号肥遯着全芳备祖风雨风雨潇潇夕春寒灯较昏茅檐数椽屋荻浦几家村网到江鳞活沽来市酒浑烘衾供结局一觉眇干坤林洪洪字龙发号可山泉州人有西湖衣钵西湖烟生杨柳一痕月雨弄荷花数点秋此景此时摹不尽画船归去有渔舟钓台三聘殷勤起富春如何一宿便辞君早知闲脚无伸处只合靑山卧白云陈昉昉字叔方号节斋温州平阳人以父任入官累除吏部尚书端明殿学士卒谥淸惠宫词桂影婆娑玉殿凉风传花漏夜声长内人亦有思仙者月下吹箫引鳯皇寒食湖上花瘦水肥三月天画桡双动朩兰船人家尽换新榆火唯有垂杨带旧烟洪焘焘于潜人咨夔子以朝奉大夫祕阁修撰两浙转运副使兼知临安府除戸部侍郎咸淳四年除吏部尚书咸淳戊辰余月下澣去郡归里因访菊巖龚先生用平舟杨公韵题蓬山堂泉石人生嚻尘中几若驹过隙安得坐此山枕流复潄石张藴藴字仁溥扬州人官干办行在诸司粮料院有斗野支稾江湖伟观隄柳朝朝送酒船一阑山色越㠶烟蓬莱云气东溟外阊阖星辰北斗边突兀向来无此屋登临当日有诸贤夕阳过雁慵回首吟入关河万里天西湖淸明芳天新霁惠风和輭绿平隄凝不波桃李无言看客惯楼台如画占山多游裙匝路塡车马翠榜开筵鬬绮罗寂寂寒烟生水面白鸥奈此月明何酥兼味醍醐外分身乳酪中江南鸣穉犊塞上寄飞鸿干雨看如幻生盐讶渐融腊残犹有待煎取牡丹红食蛎次韵芸隐相黏成什伯峯耸若山王攻处须犀铁持来出蟹汤梅花霜后味竹叶酒边香坐忆游闽乐今年始得尝重游大涤洞天㵎水泠泠石发新松花香靓翠崖深云生不没仙人迹丹化犹啼擣药禽洗眼人多求圣水醒心吾独爱淸吟杖藜更欲过新洞无柰春空又作霠霅川次鹤田韵苕霅双流合帆樯万里通连山黄独雪一鴈白苹风酒戸春醅浅鱼村晩市同旧游蕉鹿外未老巳成翁秋思暑退凉生体气佳巻帘听雨感年华西风叶叶梧桐冷开徧庭前白鹤花垂虹四岸俱无只有天烟樯如雨落鸥前不知笠泽翁何许波上淸风一万年忆着前游十四年三高祠下夕阳船无钱买得鲈鱼鲙吟就橘花香里眠惠山石苔滑汰屋连斜第二泉边古佛家一壑松风听不了却畱僧坐自煎茶毘陵天庆观龙殿阴壁老怀仁笔头角峥嵘春起蛰有时麾斥惠山云行雨归来半身溼金山江身台殿切空云夜月鱼龙影不分八十老僧相引说潮痕不上郭公坟翠蛟亭呈孙元素鍊师二首道人锁蛟天柱半客来纵蛟作奇观飞风动地鞫晴雷雄拏怒攫石欲开明珠万斛撒成雨忽趁流云入银浦仙田种玉耕春烟润流九里无凶年问蛟飞去何时还道人仰笑意自闲月中携手听潺湲剡剡星虹白日寒山香一曲落云端乗虬道士排空去怒雨声揺碧玉峦刘霆午霆午淸江人题梅仙坛吏隐淸风几百年长松脩竹满坛前汉皇若听三书谏未必先生便肎仙张弋弋字彦发河阳人有秋江烟草春晩万事今吾飞絮轻此身如燕又巢成暗思庾信家边竹绿箨新添有几茎楚州落帆停鼓鹳湖头两度因循到楚州柳下人家曾识面笑求新句写䊋楼豫章别紫芝吟苦事俱废拙深贫未除年来如旅燕秋至卽移居古道行黄叶空囊贮素书一生江海恨惟子最知予子山寺迢递前朝寺经过遂一游白云鸦树晓黄叶凤台秋僧举开山话人消在世愁殿廊经劫火巳费十年修寄秋塘五湖风雪分头去千里淮山信脚行渉世眞成妄男子谈诗长忆老先生塘边𤓰茹须频灌郭外田畴粗可耕莫倚瘦笻吟白发浪传诗句入都城萧泰来泰来字则阳号小山临江人山则之弟理宗朝爲御史附谢丞相爲右司李伯玉所劾有小山集题梅坛毛庆甫云悦楼楼立梅峯最上头日随元气与沈浮道心快活云心似飞去飞来得自由句官卑岂愿乗肥马食俭惟知取瘦羊黄静斋桃花雨后桃花作片飞风前柳絮点人衣春归不用怨风雨无雨无风春亦归张至龙至龙字季灵建安人有雪林删余宿灵巖树杪钟楼出半层佛牀黠鼠弄残灯五更石上僧犹定头满淸霜唤不譍齐云寺雨疎分点下畧彴界横塘接竹通生水搴萝补坏墙字涂窗眼黑香染佛衣黄未晩萤先出萧然两画廊宿易沖道院松发经寒乱不梳夜来风减屋茅疎吟边冻指僵如铁袖里枯笻画雪书拟韩偓体一声阿鹊颤鸾双学调新词未得腔拜了夜香郎唤睡旋收鍼线背银釭古别离扶上花骢酒半醺望沈鞭影暗销魂离情恐被行人觉背拂菱花补泪痕吴公敏泊舟潭影静沈沈维舟傍竹林鄕心寄孤雁寒信起疎砧犬吠人家近灯明树影侵客愁元不寐夜雨更蛬吟姚寅寅号雪坡派出关西名将后居湖州东林养蚕行南村老婆头欲雪晓傍墙阴採桑叶我行其野偶见之试问春蚕何日结老婆敛手复低眉未足四眠那得知自从纸上埽靑子朝夕餧饲如婴儿只今上筐十日许食叶如风响如雨夜深人静不敢眠自遶牀头逐饥鼠又闻野祟能相侵典衣买纸烧蚕神一家心在阴雨里只恐叶溼缫难匀明朝满蔟收银茧轧轧车声快如剪小姑促汤娘剥纰嬉嬉始觉双眉展缫成白雪不敢闲锦上织成双凤团天寒尺寸不得着尽与乃翁输县官君不见长安女儿嫩如水十指不动衣罗绮我曹辛苦徒尔耳依旧绩麻冬日里投戴岷隐分敎重席先生间世才相逢靑眼必须开手遮红日汗如雨不是雪中乗兴来刘文晦种梅佳人天一方歳暮音书絶一枝持赠君犹带去年雪利登登字履道号碧㵎金川人有骳稾梅川莫令君拉苍山诸诗友用予松风首句爲韵招予游金精至而盗作不果游走佛巖有感此行爲山来至此事巳非云火四地动御风谁与期剥牀渐及肤欲去迷所之苍黄走㵎谷胜游翻在斯石梯盘七折顿豁万里奇拥巖千脩篁中着寒泉飞天壤有此景惜哉前不知逃难乃邂逅自愧还自悲山风送万里开辟知谁爲亦有如我徒慷慨来登兹罹难本因此不悔乃扳窥天亦无如何更供爱日晖平生江海眼此志良未痴忽忆家山远寒鸟鸣相依母子各一方而皆窘贼围欲归莽无从痛毒霑我衣田家小雨初晴歳事新一犂江上趁初春豆畦种罢无人守缚得黄茅更似人癸巳十一月二十五日辞家雪甚作怆然有怀歳暮游子归余始爲行客朔风万里长吹雪犯巾帻临行不言苦不忍母心恻干坤迫短景寒日易倾仄冰池绿骨巉冻车琼网涩一寒忍巳熟浪出还自责抚劒睨前冈云重楚天黑早起见雪折竹风高晓梦惊寒鸦一阵噪冬靑起来檐外无行处昨夜三更犹有星张浍川寒食江城吹笛晩风斜城郭人稀噪乱鸦火冷烟靑寒食过家家门巷扫桐花马子严子严字庄父号古洲建安人乌林行荆州儿曹不足恃何物老瞒欺一世兵书浪语十三篇不料乌林出奇计隆准云孙驱伏龙紫髯强援要江东戈船植羽蔽寒日雪浪崩崖惊晚风行闲一卒如儿戏持火絶江人不意灰销汉贼终老心功入乔家少年壻君不见华容道傍春草生魂销不听车马声哀猨夜啼霜月冷空余野燐沙边明宋伯仁伯仁字器之苕川人有雪巖集马塍稾戏作靑梅黄尽雨无多柳影重重午日过忽听隔篱人语笑採莲船子上新河寓西马塍十亩荒林屋数间门通小艇水弯环人行远路多嫌僻我得安居却称闲尊酒相忘霜后菊一时难尽雨中山何年脱下浮名事只与田翁賸往还羊角埂晩行葛帬蒲履帽乌纱迤逦乗凉到水涯数寺晩钟声未歇满身凉月看荷花秋晚西风吹破墨貂裘多少江山惜倦游红叶巳霜天欲鴈绿蓑初雨客吟秋魏庆之庆之字醇父号菊庄建安人与玉林黄昇友善有诗人玉屑过玉林一歩离家是出尘几重山色几重云沙溪淸浅桥边路折得梅花又见君张广汉宿梅仙坛夜宿梅坛境山寒万籁空无才供吏隐有梦忆仙翁石齿含残雪松髯奋急风灶烟如可䑛跨鹤问鸿蒙徐集孙集孙字义夫建安人有竹所吟稾智果寺观东坡墨蹟参寥泉煮茗评诗歳月深堂堂遗像篆烟沈数间老屋关兴废一段淸名无古今碑断乱云封字脚亭荒落叶覆泉心斜阳影里夷犹处仰止高风不敢吟水乐洞路穿巖窦折羊肠处处亭台御墨香流水不随人事去尚余丝竹旧宫商重拜和靖先生墓秋声尔许悲怀古若爲思菊老泉堪荐山孤草亦萎高风畱塑鹤残雨暗荒碑依旧梅千树无花香似诗湖西纳凉小艇撑过第一桥酌泉桥下掷诗瓢来游道院分荷供拟拉吟僧遣鹤招暮霭直从渔笛起月华高过塔灯遥且于静处偷淸福人海惊人涌似潮玉岑一抹斜阳挂浅林细听山鸟说春心千年古寺多奇迹读了丰碑看玉岑徐用亨用亨括苍人偶作谁把先生号冷官令名深媿馥秋兰孟公岂是陈惊坐子夏元非杜小冠泾渭合流虽若混云泥夐絶不相干寄言世上多风鑑一笑何妨改眼看刘遂初合皁山作春山灵草百花香谁识仙家日月长满院莓苔绿阴帀棊声何处隔宫墙沈中行中行号野逸游九锁青山倚天分九峯或踞虎豹蟠蛟龙奔霆白昼鞭玉虹铁花冰激靑蒙蒙中有浩劫元皇宫彷彿崑阆双衡嵩洞门谁掣烟霞封玉鼠石燕巢嵌空列炬仰见仙人踪枰棊布子局未终冥怀欲唤洪崖翁共翳紫凤骖飞鸿一笑弱水三万里他年相见方壶中刘应子应子号锦山游九锁大涤仙山不易寻仙人楼阁倚林垧地环九锁溪爲路殿合诸峯石作屏落日烟岚呈紫翠淸秋朩石写丹靑我生素负元龙气东望沧溟醉眼醒宋诗纪事巻七十三宋诗纪事卷七十四钦定四库全书宋诗纪事巻七十四钱塘厉鹗撰吴㑹㑹号北山访别严仪卿寄郭招甫言将远行迈来宿故人家爱尔时相顾回舟日欲斜论心付杯酒别路正梅花不待江湖去今朝鬓巳华黄君瑞题草堂寺草堂禅寺北山陲想见鸣驺入谷时猨鹤如怀海盐令鱼龙犹䕶绍兴碑排巖树老秋来早上殿僧稀晓散迟我亦于今抗尘土临风慙读孔璋移储泳泳字文卿号华谷云闲人着华谷袪疑说题隐者所居尽日掩柴门何人得见君秖因喧寂异似有圣凡分瀑近夜疑雨山深晴亦云传闻九霄翮落羽正纷纷秋夕怀友楼高不敢眺愁思满沧洲有梦隔千里无书过一秋晴风吹野树落日照寒流客里添萧瑟何时得共游游东臯园登涟漪阁杰阁接平川秋光淡远烟窗开园外景影占水中天野色归吟事征帆过客船危阑人倚徙缥缈十洲仙潘屿屿四明人客中九日破帽西风急寒窗败叶飞重阳今日是三径几时归担上多黄菊门前少白衣吟情澹如水一雁叫斜晖颜员峤古诗庭梧惊秋风叶叶凋萎红行人何不归委魂逐孤鸿去日良巳賖客身转飘蓬千里各一涯关山月明中两臂恨不羽飞逐君西东杨巽斋巽斋失其名牵牛花靑靑柔蔓绕脩篁刷翠成花着处芳应是折从河鼓手天孙斜插鬓云傍茉莉麝脑龙涎韵不侔薰风移种自南州谁家浴罢临妆女爱把闲花插满头蒋梅边栀子淸净法身如雪莹肯来林下现孤芳对花六月无炎暑省爇铜匜几炷香湛道山荼䕷雨后溪流半没沙粉墙卖酒是谁家客中不觉春深浅开了荼䕷一架花一春多雨少晴光眼底靑春去意忙巳恨点衣红作阵絶怜满架雪生香朱正中正中号力菴洛阳桥观水点点风帆底处还似无似有海门山白鸥却怕潮头恶闲卧汀花野草间徐橘隐秋日红蓼黄花取次秋篱笆处处碧牵牛风烟入眼俱成趣秖恨田家歳薄收虞诏诏号可斋絶句短长亭外柳依依念我思归未得归粉蜨不知行客恨也随飞絮点征衣荷花晩来一棹鑑湖东队队峰峦入短篷一色藕花三十里淡糚浓抹锦云中周登登号月窗泛舟西湖湖边无日欠春风金碧楼台面面同白鸟惯随船上下画桥分断水西东百年乐事浮云外一段伤心落照中老尽风流无问处藕花今是几番红陈熙熙号月泉乐淸人病起病起不知老山妻笑长卿一贫眠古屋多雨落春城扫案药香在开牕树叶生因思行乐地前月是淸明江奎茉莉灵种传闻出越裳何人提挈上蛮航他年我若修花史列作人间第一香玉簪虽无艳态惊羣目幸有淸香压九秋应是仙娥宴归去醉来掉下玉搔头钟颖游九锁大涤通华阳仙家碧云上飞泉舞苍蛟絶壁浮翠浪泉石有声诗云烟无尽藏落日靑山多临风一长望翁元广渔父吴江枫落荻花秋渔子飘然一叶舟柔橹数声沈晩浦寒灯几点泊苍洲潇潇细雨篷初闭漠漠轻烟网乍收何日功名如范蠡五湖风雨伴沙鸥题临江茶阁门外黄尘没马鞯溪山对此独翛然一杯春露暂畱客两腋淸风几欲僊可但唤回槐国梦不妨更举赵州禅凭䦨得句未易写尽日孤烟白鸟边林逋山牵牛圆似流泉碧翦纱墙头藤蔓自交加天孙滴下相思泪长向秋深结此花程镗镗鄱阳人游大涤洞松风吹客衣缥缈凌絶顶古洞不见日篝灯入幽暝苍苔晕石花奔泉弄云影仙游愿初遂秋山魂未省我生有宿约结屋天柱顶彭昌诗昌诗号雅林游金精山陈千峯索和仙去时移境尚同巖花开落爲谁容歌沈石鼓泉空响局冷纹枰雾半封山上丹桃无核种甑头靑䭀自机舂翠眉不是人闲俪笑杀王孙不再逢徐觐觐字庚生永嘉人秣陵秋望诸史六朝事同爲远望空几年无王气今日但西风客舍秦淮上行宫夕照中数株霜后叶犹傍坏陵红丁南南号鹤林归安人居乌墩宴沈知丞园曲径方塘百畆园更无烦暑碍风烟当春庭院花如锦入夜楼台月满天邺架插书金屋底秦筝度曲绿衣前主人爱客归休早银烛髙烧酒似泉陈葺芷絶句梦回歴歴雨声中窗影分明晓色红出戸方知是黄叶更无一片在梧桐程登庸题唐显孝饶娥墓悠悠古愤倚中流饱阅川陵四百秋水际丛祠犹昨日人闲坏土几荒邱故乡爱说饶饶姓往事空传柳柳州满目夕阳凝睇久桐花飞落钓鱼舟胡平仲平仲号虎溪游金精山人去坛空几歴年尘埃难没汉山川窦门深入壶中地环壁遥开瓮外天致雨土龙如解化随时朩鹤亦能仙要知万劫长生处古篆惟存石鼓篇黄初菴游灵鹫寺屋畔危岑耸佛靑客归僧定掩云扃洞猨窣窣循墙过几上偷翻贝叶经董将题眞如院怪石兹山翠成堆峭骨乃如许化工妙融结石罅走靑乳当年女娲氏炼此不及补嵒嵒至于今丈室枕其股我来手摩挲松阴日亭午初疑道士羊亦类将军虎坐久饥肠鸣试作先生煮黄极极字舜举丰城人秋日渡江雁落平沙一雨收淡烟斜日荻花洲凭谁与作王摩诘爲写江南水墨秋林季谦客中立春鬓丝无力受风幡把酒听歌意不欢千里同风亦同俗客怀终作异乡看春寒梢零数竹绿翛翛春半余寒苦似秋故纸丛中双倦眼樵靑催唤酪苍头元夕烧灯城市又新年璧月楼台万管弦独有广文穷相眼一篝灯火照残编扇分无红粉转歌喉入手轻纨意自秋不见乗鸾月边女一双胡蜨自风流林稹稹号丹山冷泉一泓淸可浸诗脾冷暖年来只自知流向西湖载歌舞回头不是在山时林逢子逢子字徳遇见刘后村送赴省诸友诗镜香亭绿杨深处两三家几度凭阑听吠蛙云锦巳空烟水濶空敎人忆旧时花上官辰辰号古崱游大涤山山蟠鳌足云千丈溪折羊肠路九回神骨肯穿秦斧凿古坛曾见汉楼台秋山风雨银河下月夜笙箫玉佩来山自靑靑泉自洁百年踪迹几苍苔赵戣戣字成徳休宁人三请漕贡试南宫不利遂隐居徜徉池园以自娱号其诗文曰吟啸白杜鹃花云树重重和泪冷故宫遗庙有知音秦吴万里皆芳草染到山花恨最深赵克非克非字志仁永嘉人号荷畔老渔又号寻乐翁上冢歩入巾峯去冥蒙一径深重泉千古恨寸草百年心花发空林色岚生古壁阴徘徊归向夜薄露溼衣襟俞煜煜号省斋余杭人游大涤山万山低伏天柱起郁郁琳宫锁幽邃泉声泻入松风寒山光滴破云根翠仙人不归白日暮箬下还丹已千歳天髙辽鹤不可唿梦魂夜落靑山外倪龙辅龙辅字鲁玉号梅村宫怨翠袖无香镜有尘一枝红瘦不藏春十年不识君王面始信婵娟解误人陈月潭桃花双桨春风款款移斜阳平半落芳池不妨暂向桥边驻更爲桃花了一诗雷震村晩草满寒塘水满陂山衔落日浸寒漪牧童归去横牛背短笛无腔信口吹洪渐渐字陆翁号苽巖淳安人舟泊港口月浸芦花水浸天渔翁醉后正堪眠夜深何处孤猨咽不管江边有客船施眞卿西湖一曲新腔紫玉箫䕶晴帘幙窣兰桡柳迷远近花张锦小泊危红第六桥钟訧题梅坛万松䕶岭与天齐中有眞人旧隐栖井冷尚畱丹汞暖坛高近拜斗星低回思汉室成惆怅浪费今人爲品题我欲从之无路去同昇不似许仙鸡林楚良题黄氏小园多少名园钱甃地金铃撼雀䕶千花君家无此豪华事七尺慈孙导母车陈庚生庚生乐淸人善画贺家湖风流谁似贺知章乞得平湖任草荒今日藕花三百亩折来依旧属君王程嘉量题温州江心寺东西两寺絶尘嚣斋饭全凭早晩潮解事江流更分断爲君题作小金焦高彦竹彦竹号野泉永嘉人送胡彦龙过金陵金陵往事巳成虚江水淸淸只见鱼遗庙空存元帝像故家多有二王书秋风出塞调生马夜月吟淮跨蹇驴借问新亭诸老泪而今烟景复何如宋诗纪事巻七十四宋诗纪事卷七十五钦定四库全书宋诗纪事巻七十五钱塘厉鹗撰文及翁及翁字时学号本心绵州人登进士第歴官参知政事和贾魏公大雪遗潜安抚侍郎身逰廊庿意山林六出花开一片心平地尺书叨载史瞻天班贺齿诸任屡丰嵗事尝如昔太素风光直到今收敛神功放晴景白河半夜扫层隂山中夜坐悠悠天地间草朩献竒怪投老一蒲团山中大自在陈存存咸淳中官侍郎和太师平章魏国贾公大雪遗潜侍郎之作先腊催开万玉林人心悦处即天心山河洞彻重瞳逺宫阙髙寒一柱任瑞应崆峒知有日尘清洄曲在斯今神功变化无留迹便放阳春卷积隂曹元发元发咸淳闲官侍郎和太师平章魏国贾公大雪遗潜侍郎干坤满眼尽琪林擎玉诗傅魏国心写琰已増天府重掌冰匪媿地官任三千界内清无际数十年来瑞独今喜雪未几还喜雨老农歌舞爱春隂曹邍邍字择可号松山御前应制又为贾师宪之客寄豫章诗社诸君子向来心事剑能知曽结仙人汗漫期南浦看花春载酒西园刻烛夜吟诗凄凉风月随残梦零落江湖似㫁棊千里洪崖秋水隔暮云无处说相思南徐怀古呈吴履斋匹马来逢塞草秋淮云一片隔神州黄昏灯火西津渡白昼风烟北固楼犹有断碑知晋宋谁将遗石问孙刘天荒地老英雄尽落日长江万古愁何梦桂梦桂字巖叟初名应祈字申甫严之淳安人咸淳乙丑廷对第三人授台州军事判官歴仕至大理寺大乡引疾去至元累征不起筑室小西源有潜斋集拟古杞国天柱倾哀我鞠子疚苍鹅飞冲天妖星大如斗帘下玉牀移山摧失鳌负河南弔遗黎原野骨未朽北邙望孤陵古朩呌猨狖朔风吹尘沙天寒薄翠䄂南云山万重去去莫回首寄王南叟歌尽骊驹落日寒相思无处问平安客愁白髪三千丈世路青泥百八盘夜月梅花频入梦秋风菰米强加餐髙山如故丝弦在嬾向旁人取次弹哭桥陵百年弓剑入桥陵岂料三泉化劫尘空有鱼灯照荒土忍将玉轴问遗民苍梧日落啼丹雀金粟云深卧石麟寒食家家上丘冢六宗盂饭属何人弔维扬琼花䨇鹤扬州问故家一樽后土弔琼花人间惊破霓裳舞天上征回玉女车死蘖记曽霑雨露落英誓不汚泥沙后庭玉树今谁主犹得䑓城葬丽华己邜春过西湖和诸公白髪星星纱㡌乌怕随年少过西湖清明上冢行人少寒食开门宫使无半世行藏随杖屦百年悲乐寄樽壶归来第五桥邉路半树残阳噪毕逋题川无竭寄傲窗南山有路滑如苔多少人从半岭回不是老僧空傲世世人自不上山来赠畱中斋归昆明灰劫化尘缁夣觉功名黍一炊钟子未甘南操改庾公空作北朝悲归来眼底呉山在别后心期浙水知白髪门生羞未死青衫留得裹遗尸黄公绍公绍字直翁邵武人咸淳元年进士隠居樵溪有在轩集竞渡櫂歌望湖天望湖天緑杨深处鼓鼘鼘好是年年三二月湖邉日日看划船鬬轻桡鬬轻桡雪中花巻櫂声揺天与玻璃三万顷尽教看得几呉舠櫂如飞櫂如飞水中万鼓起潜螭最是玉莲堂上好跃来夺锦看呉儿建云斿建云斿土风到处总相犹朝了霍山朝岳帝十分打扮是杭州蹋青青蹋青青西泠桥畔草连汀扑得龙船儿一对画䦨倚徧看游人史䝉卿䝉卿字景正鄞人司封郎中弥巩之孙咸淳元年进士江隂军教授宋亡不仕自号静清处士感事宫花攅晓日仙鹤下云端自是伤心极那能着眼看风沙两宫恨烟草八陵寒一掬孤臣泪秋霖对不干有感途穷那免哭哭罢一髙歌白日催年急青山閲世多浮生从潦倒遗恨不消磨何许南来雁殷勤掠暝过史唐卿唐卿与兄䝉卿同登咸淳元年进士鳯鸣洞何年雷斧凿山裂千尺苍崖㵼飞雪青天半夜玉箫寒唤醒幽人弄明月汪宗臣宗臣字公辅婺源人咸淳二年两中亚选入元不仕有紫巖集稼穑稼穑病多雨芜菁种待晴垒空惊燕去池浄衬鸥明野碓鸣秋杵风檐响夜筝山中凉意早蚊蚋已无声十一月宿于潜蜂迷蜜瓮朩丝香蚁泛花甆碧玉浆县僻人稀寒日晩古松樛翠出危墻范师孔师孔字学大崇安人咸淳丁卯恩荐充讲书有画饼稾髙楼髙楼髙登天美人美如玉美人坐髙楼更弹天上曲飞声落人间谁不注耳目安知妾此心长恐昼夜促莫羡髙楼髙莫羡美女美楼头瞻明月楼下看流水月明圆易缺水流去如驶独爱山中兰幽香抱枝死武夷山㡬与溪山絶世縁重来猨鸟只依然悬崖野瀑飘成雪近午岚霏暗尽天水尚未䟽须识禹山如深入定逢仙洞中石鼎烹云处此夜还来借榻眠鲍夀孙夀孙字子夀新安人咸淳丁卯领江东漕举句我无孤雁句君有倚楼诗一樽浮大白千里䇿飞黄但喜亲庭健何悲客路长少日从游今老矣残冬话别各凄然陈文龙文龙字志忠一字君贲兴化军人咸淳四年廷对第一累迁参知政事元兵至杭文龙乞归飬益王立于福州复拜参知政事充闽广宣抚使即兴化军开阃元兵攻城通判曹澄孙䧏俘至杭饿死讣闻行朝谥忠肃元兵俘至合沙诗寄仲子斗垒孤危势不支书生守志定难移自经沟渎非吾志臣死封疆是此时须信累囚堪衅鼓未闻烈士树䧏旗一门百指沦胥尽唯有丹衷天地知李瓘瓘兴化军人咸淳戊辰进士挂冠诗人言学古思入官我谓学易而官难平生透出梦觉关本来面目只儒酸吾亲不俟若为懽不如归去卧林间殿前三䇿罄忠肝多谢皇恩天地寛戏衫䣃了白衣还扁舟飞过子陵滩前修亦有逋与抟圣世许之俱寛闲何物种放太厚颜山鬼移文伐其姦此行无复出闽山休音息影谷之盘今朝酾酒酹雩坛便向钱塘门挂冠童潮潮彭泽人咸淳进士官工部尚书小孤山长江万里来一砥中流峙巨浸没根深孤峰插汉起倒回三崃流独据九江水真是海门关波涛险莫比汪荐荐一名韶字东羙黟人咸淳四年进士演雅布谷不稼不穑巧妇无褐无衣提壶不可挹酒络纬匪来贸丝句秋风驼卧棘春雨燕巢林胡次焱次焱字济鼎号梅巖婺源人咸淳四年进士授湖口县主簿改贵池县尉徳祐乙亥㣲服归教授乡里以终媒问嫠媒问嫠汝何伤汝为国秀时辛苦事蚕桑僴瑟顺为正婉娩礼自将笥中有练帬衣上无明珰贫女古难嫁卖犬办资装中年得夫壻憧憧拜姑嫜肃容采苹藻洗手供羮汤良人正少年相期家道昌良缘天所妒夫壻奄云亡自从夫壻亡十年守空房素帷代锦帱苫席易牙牀孤眠耿夜半单立黯昏黄茕茕影徘徊鞅鞅情彷徨皓月照孤衾暴雨頽垣墙独寐谁唿唤独语谁交相如凌空失翼如渉川无梁嫠来吾语女琴瑟贵更张汝箧既单薄汝门复凄凉汝寒何以衣汝饥何以粮纺绩终难给舂汲劳欲僵死者不复起生者宜自详邻有美丈夫颙颙更昻昻牛羊量用谷金玉堆满堂画梁青琐闼珠帘氍毺厢琱户金弹丸寳鞍青丝缰旌旗明晩霞劔㦸磨秋霜奴𨽻厌绮纨犬猫弃餦餭门下粲珠履庭前沸笙簧出则専城居入则侍明光一唿千夫诺一指万夫张一笑生羽翼一怒起锋芒吾慕者蹇脩与汝解佩纕以此窈窕妇配彼驵侩郎花树戏蛱蜨莲浦浴鸳鸯无烦赋藕花且喜华枯杨何妨鸾舞镜应被鳯求凰人无百嵗人倐忽如风狂莫将泡影身徒置冰炭肠死后留名节身朽魂茫茫生前受富贵志得意洋洋人生行乐尔二者试裁量蔬食不日给孰与饫膏粱荆钗不自谋孰与云霞裳年滔滔不反貎骎骎巳苍败棊湏换局作戏且逢塲文君慕相如恢女唤江郎有髪可重结有耳何自戕试问东夷子何如声伯孃信书不如无未必有共姜鬼妻变人妇毋作老死孀嫠答媒嫠荅媒妾自怜妾家贫如洗妾貎妆不妍中年方择配幸逢夫壻贤蓝桥凝仙㑹红叶开良缘俯以奉箕帚仰焉供豆笾粤从定六礼稳图偕百年渠疑有家愿倐罹中道捐城崩哭呦呦竹斑泪溅溅空房照明月幽陇凄寒烟禽鸟喧墓门魄降魂翩翩蛜蝛满窗户心结目涓涓寮室昔华屋埋玉今荒阡恨不即同穴何忍续断弦翻思合卺初参透老婆禅如鱼水游泳如茑萝纒绵奈何死生濶泛泛水中船绸缪为夫妇反覆如市廛徒眙阳华丑宁免桞絮顚妾颇亲笔砚亦尝閲简编女不践二庭妇不再移天陶婴寡鹄吟卫妻孤燕篇或刑耳自誓或断髪自全或劓鼻偃蹇或毁面迎邅吾足幸可刖吾臂不可牵卓卓节操立表表鳯孤骞藐兹未亡人有意奉周全媒虽悯妾寡媒适重妾愆妾命春叶薄妾心顽石坚栖栖谋尺布岂不羡罽氊皇皇图斗粟岂不思荤羶胝手任舂汲孰与奴婢千鞠躬跧衡茅孰与疏绮便枯荄欣回春缺月喜再圆世谁不此乐妾意独不然理义自有闲物欲常无厌三少秽难洗五嫁丑莫镌浮荣瞥似电遗臭流如川媒言颇喋喋媒意遽拳拳之死矢靡他斯言当眞诠文姬殊妖媚易安亦婵娟失身再事人彤管无取焉节义日以頽文章何足诠王母有差事青鸟信频传毋乃堕人慾反以污天仙嫦娥岂不嫁空抱老金蟾所以广寒宫万古清鍳悬宁贫任劳漉宁贱受磨研宁冻如寒蝇宁饿如饥鸢终不以快乐而易此忧煎井底水不汲山头石不迁再拜谢媒妁归来䨇泪涟什袭藏破镜他年㑹黄泉粱栋栋字隆吉其先湘州人后迁居镇江登咸淳四年进士选寳应簿调钱塘仁和尉宋亡弟柱字中砥入茅山从老氏学栋徃依焉乙已无疾卒有梁隆吉诗钞四禽言脱却布袴贫家能有几尺布寒机剪尽无可裁可人不来亷叔度脱郄布袴不如归去锦官宫殿迷烟树天津桥上两三声呌破中原无住处不如归去提葫芦今年酒贱频频沽衆人皆醉我亦醉哀哉谁问醒三闾提葫芦行不得也哥哥湖南湖北秋水多九疑山前叫虞舜奈此干坤无路何行不得也哥哥金陵废宫六代俄然又一唐青山坐阅几兴亡心知江左非王业口说中原是帝乡落日有时登北固春风吹梦过钱塘荆坟桧宅依然在留与乌衣话短长金陵三迁有感憔悴城南短李绅多情乌㡌染黄尘读书不了平生事閲世空存后死身落日江山宜唤酒西风天地正愁人任他蜂蜨黄花老明月园林是小春送李北山归建康人生无百年胡为在逺道游子归故乡王孙怨芳草有田归去来无田归亦好登大茅峯杖藜絶顶穷追㝷青山世路争岖嵚碧云遮㫁天外眼春风吹老人间心大君上天寳剑化小龙入海明珠沉无人更守元帝鼎有客欲问秦皇金巅崖谁念受辛苦古洞未易潜幽深神光不破幽暗恼山鬼空作离骚吟我来俯仰一慷慨山川良昔人民今安得长松撑日月华阳世界收层隂长啸一声下山去草朩为我留清音哀毘陵荆溪水腥泊船早落日无人行古道髑髅有眼不识春东风吹出青青草荒基犹认是人家败栅曽将当城堡当时压境兵百万不脱鞾尖堪蹴倒短兵相接逾四旬毒手尊拳日攻讨内储外援两消沈一缕人心坚自保孤臣守土轻性命赤子效死涂肝脑朝廷有爵媿降附幽壤无恩泽枯藁愿笺司命録英雄收拾忠魂昇穹昊送存书记一声两声松子落一片两片枫叶飞夕阳在山新月上道人相伴一僧归句千枝守红死一㸃反魂啼痴儿娇勿啼不久当澄霁家贫忽暴富菜种一十七痴儿不解事问我何从得于义苟有违吾宁饥不食莫崙崙字子山号两山江都人寓家丹徒咸淳四年进士入元不仕伤丁氏故基题一絶于太虚堂疎雨斑斑洒叶舟前山唤客作清游芳华消歇春归后野草荒田一片愁张镇孙镇孙字鼎卿南海人咸淳七年进士第一通判婺州谢恩诗当宁宵衣务得贤草茅何足副详延天人要语垂清问仁敬陈言上奏篇媿乏谋猷禆乙覧忽惊姓字首胪传干坤大德知难报誓秉孤忠铁石坚林一龙一龙字景云永嘉人咸淳辛未进士官至史馆检閲时称为石室先生山中夜坐寒滩逺嘶月遗响到巖壁悠悠千古心悄悄一巻易灯微夜气分星冷山露滴危坐独何为人间睡方黑十四夜观月张氏楼只隔中秋一夕间蟾光应未少清寒时人不㑹盈虚意不到团圆不肎看厉元吉元吉字无咎号半村余姚人咸淳辛未进士仕为乌程尉德祐末归隐从山至元中访求前宋故臣元吉遯迹湖海白首始归有半村集雨过漠漠轻云过野墻新枫矮柏色苍苍平田鹳迹畱残雨深坞鹂声带夕阳句免冠思脱三涂难吐舌甘从五鼎烹赵溍溍字元晋号氷壶忠靖公葵之子咸淳中沿江制置使知建宁府北兵至其弟淮被执死于𤓰洲溍自京口迁金陵弃家南徙不返死葬海㫄山上焦山丹石无光古刹存芦沙渔鼓朝昏江淮门户天分合日月轩窗海吐吞沙足半沈曽瘗鹤云腰中㫁唿猨丁宁为我留佳处茅屋三间䕶竹根林景怡景怡字德和号晓山温州平阳人霁山之兄晓起天鸡弄喔咿残星在斜汉整衣出幽扉山城漏初断㣲㣲水风生冉冉田露散此时游葛天淡然空百羡海色上寒梢渐识梅花面林景熙景熙字德阳号霁山温州平阳人咸淳辛未上舍释褐授泉州教授歴礼部架阁转从政郎宋亡不出与王脩竹郑朴翁胡天放辈寻嵗晏之盟徃来呉越庚戌卒于家有白石樵唱啇妇吟良人沧海上孤㠶渺何之十年音信隔安否不得知长忆相送处缺月随我归月缺有圆夜人去无回期回期傥终有白首宁怨迟寒蛬苦相弔青灯鍳孤帏妾身不出帏妾梦万里驰郑宗仁㑹宿山中挑灯怀旧梦移席近春泉共话忽深夜相看非少年斗垂天末树燐出雨余田亦有茅檐下饭牛人未眠独夜客鬓双蓬老拾遗一灯明灭酒醒时百年回首忽成梦万窍有声皆是诗残夜月枝乌未稳故乡水草雁多饥裌衣初试新霜冷欲折黄花寄所思寄林编修大雅凋零尚此翁醉乡一笑寄无功衣冠洛社浮云散弓剑桥山落照空东鲁有诗藏古壁西湖无树挽春风巾车莫过青华北城角吹愁送暮鸿晓意僧钟觉曙鸟纷飞弄林光宿云渐离石我起开秋房南山忽入几相对各老苍我老几何年山曽见鸿荒流泉送日月危石支兴亡问山山无言啼猨起前冈秋夜片月相随过竹居风生荷叶酒醒初窗扉半掩秋虫急犹有残灯守故书新春衰颜凭酒润故国得春新兵革儿童长风霜天地仁草心悬落日桞眼看行人扰扰红尘者知谁效角巾荅郑卽翁初阳䝉雾出林迟贫病虽兼气不衰老爱归田追靖节狂思入海访安期春风门巷杨花后旧国山河杜宇时一种闲愁无着处酒醒重读寄来诗山窗新煳有故朝封事槀閲之有感偶伴孤云宿岭东四山欲雪地炉红何人一纸防秋疏郄与山窗障北风酬谢臯父见寄入山采芝薇豺虎据我丘入海寻蓬莱鲸鲵掀我舟山海两有碍独立凝逺愁美人渺天西瑶音寄青羽自言招客星寒川钓烟雨风雅一手提学士屦满戸行行古台上仰天哭所思余哀散林朩此意谁能知夜梦绕句越落日冬青枝重过虎林漠漠江湖梦萧萧禾黍秋清笳吹落日白髪过西州池涸神龙逝山空老鳯愁唯余关外水寂莫自东流故宫惊风吹雨过歴歴大槐踪王气销南渡僧坊聚北宗烟深凝碧树草没景阳钟愁见花甎月荒秋咽乱蛩飞来峯何年移竺国秀色发棱层清极不知夏虚中欲悟僧树幽岚气重泉落乳花凝犹忆烹茶处闲来语葛藤京口月夕书怀山风吹酒醒秋入夜灯凉万事已华髪百年多异乡逺城江气白髙树月痕苍忽忆凭楼处淮天雁叫霜宋武帝居今为夀丘寺青衣梦破满林烟一掷干坤亦偶然僧屋翠㣲看月上江山犹似永初年石翁妪束艾楚俗愚铸金秦民怖何年斲云根偶立此翁妪千春衣莓苔偕老食风露世人轻结髪覆水或旦暮乃习无情缘永与天壤固停舟一访古久欲祛此锢父老向我言曽是梁朝墓衣冠化黄土古丘亦成路当年殉金棺兹物独如故閲世如过客兴亡了不悟时借牛砺角敲火戏童竖立春郊行次唐玉潜道人清事饭溪蔬无酒闲愁已破除五夜雪声梅角底一春烟景竹笻初园林芳信愁醒蜨田野丰年入梦鱼冰下流泉清老耳东风先已到郊居梦回梦回荒馆月笼秋何处碪声唤客愁深夜无风莲叶响水寒更有未眠鸥冬青花冬青花花时一日肠九折隔江风雨清影空五月深山䕶㣲雪石根云气龙所蔵寻常蝼蚁不敢穴移来此种非人间曽识万年觞底月蜀魂飞绕百鸟臣夜半一声山竹裂送春蜀魄声声诉緑隂谁家门巷落花深㳺丝不系春晖住愁絶天涯寸草心邵桂子桂子字德芳淳安人咸淳七年进士教授处州弃官寓家松江有雪舟脞槀孙亨贞知名次韵方虚谷迁居家住千峯落照边移家三泖白鸥前东邻旧日秦侯隐西路新巢衞叟还当日钓游频入梦何时婚嫁送归田㑹须共跨青溪鹤㸃易寒窗伴老仙蔬屋诗为曹云西作草菜可食总名曰蔬品题有谱树艺有书衡纵町疃周绕屋庐缭以樊垣经以濵渠晨出抱瓮夕归荷鉏有蔓必薅有蝗必驱风披雨沐日烜露濡穉甲怒生嘉苖蔚敷芥姜杞菊韭薤蒜葫薇蕨藜藿𤓰瓞匏瓠楮鸡桑鹅箨龙椶鱼马齿鹿角䑕尾虎须薯蓣蔓菁杜蘅蘼芜茵陈莪萝芄兰茹藘赤苋银茄翠荇墨苽酸浆辣蔊甘荠苦荼庖人调胹园丁拮据锜釜鬻煠筐筥贮储椒橙内交鹾醢效劬以芼以湘可茹可葅惟昔仲尼爪祭斋如饮水曲肱其乐只且召南苹藻韩奕笋蒲知味羡黄咬根叹胡葵蓼饫颙葱韭厌徐火芋明瓒山菌接舆庾郎三种石生一盂刘参玉版苏传冰壶巢字元修鲋姓豆卢菘羔抱孙蹲鸱将雏丝滑露葵练浄土酥野荠馄饨水苔脯膴饼炊菠薐鲊酿葖芦胡麻饙馏罂粟醍醐萍虀西晋莼羮东呉芹撷泥坊藤采丰湖沼沚有蘩江汉有蒌冈有常枲洲有接余雁门天花黄河蘑菇大宛苜蓿太华芙渠环滁野䔩盘谷山茹地饶所产天茁此徒菲葑是采口腹以娯落英未莎初篁未箊霜根旋挑露叶半舒烹泉石鼎飬火地炉色炫匕箸香浮柈杅气含土膏味逾天厨肥生华池响鸣辅车啇颜饥觧文园渴甦前招麴生后引酪奴馔非羶荤饷非苞苴园无羊踏壤有䑕余彼哉肉食俎列豢刍心炙椎牛项脔割猪春羔秋麛冬鱻夏胊猩脣豹胎麋臡蟹胥缁帬解鼈银丝鲙鲈羊尾肪锦袄脱肤山殽雉兎泽羞雁凫北馔潼酪南烹鼃蜍嗜䑕则鸱甘带则蛆乃笑郑老烂蒸瓠乃笑坡翁梦餐鸡苏属厌饕餮饱死侏儒语以蔬味能知否乎予雅嗜之日不可无乃颜兹屋羞供是须宁蔬而癯母肉而腴易牙司味敢告膳夫饯魏州判鹏举松下吟哦几唱酬郄携螃蟹饯监州稳挑书担去环碧频寄诗筒来雪舟异姓弟兄千里月故山泉石一天秋葛峯隐者如相问为道𤓰侯已白头孙鋭鋭字颕叔呉江人咸淳七年举于乡宋亡隐居平望之桑磐村有耕闲先生集渔父词平湖千顷浪花飞春后银鱼霜更肥菱叶饭芦花衣酒酣载月忙唿归石湖别墅山水遥通西渡头乱云零落树还稠先生唱罢村田乐戴月披蓑理钓舟荻塘桞影日出烟销春昼迟桞条无力万丝垂韶光新染鹅黄色偏爱东风款款吹龚潗潗字深父高邮人徙吴官司农卿宋亡随例北行至莘县不食卒子璛入元为江浙儒学副提举有存悔斋集剑池桥粱久就倾圯方文霑公大禅师挺出新意刋石伐朩以递汲且併陈楼悉改旧观试下转语请师举似石侍者肎一㸃头不涓涓劔池泉削崖出石乳流传嵗千百评列品三五舆梁见何时楼与姓俱古坐令丘壑观凛作巖墙惧霑公大勇勐咄嗟见未覩攲倾变畧彴岞崿移朽腐连筒称深汲惠泽徧下土幽㝷稳登眺清意逼肺腑何须鐡作限只尔天可补传闻桥下云已作前山雨宋诗纪事巻七十五宋诗纪事卷七十六钦定四库全书宋诗纪事巻七十六钱塘厉鹗撰冯坦坦字伯田号秀石普州安岳人两魁浙漕咸淳辛未推恩任渝之江津夹漕务西总之龙湾酒库絶句山腰一抹云云起知何处急渡小桥寻天风忽吹去鸬鹚源樵歌绮罗巷陌总成尘谁识担柴老买臣自笑卖柴元似旧买柴换郄旧时人句飘风惊日月落叶满干坤井在丹谁炼碑残墨欲枯因聼敲竹雨便碎赏花心鸥趁湍流下鱼蔵石罅闲每向宋清求善药闲从詹尹卜新年灯影照残孤枕梦雨声滴碎两年心刘应鳯应鳯字尧举号书台安福人咸淳中登第授建康军签判入元不仕闻文文山北行唤得岚乡昨梦回东风万里上金台出关曽觧婆娑否枝北枝南一种梅龚孟䕫孟䕫字龙友临川人咸淳对䇿中第仕终儒林郎送孟和卿平阳寻母杜羔念母心最苦岂意一朝逢泽潞母惊儿貎似乃翁儿抱母啼泪如雨五十孺慕朱寿昌刺血冩经毛髪苍闲关同州晩相见迎侍亲舆归故鄕人生百年一弹指母恩未报情曷巳团圞尊前舞綵衣大胜世间朱与紫子行万里渉风沙誓不见母不还家儿今髪落母应老道傍看者还咨嗟临川孟氏号雍睦家世来此澶渊族婆娑老慕紫荆花料想春风依旧緑李谨思谨思字明道号飬吾余干人咸淳中试礼部释褐第一入元卒题文丞相吟啸集南人不识两膝贵曲折百态卑且劳斯人䕶膝不䕶头故以颈血霑君刀蟠胷孤愤擘不碎杀气千丈纒旌旄援桴亲鼓尽南海背水更用蜑丁鏖俘来吮血语神语咄咄向与天争豪湏臾赤日减颜色𤣥云莽莽风飕飕或言巨灵收拾付真宰读罢拊臆生长号又言丰隆列缺对愁絶疾指玉鞭鞭六鳌雨瓢倒翻水怪舞斗枢横轧天籁号怜伊肝胆苦复苦亦见曩昔眞离骚刼灰满地莫挂眼蓬莱虽逺容轻舠长驱疠鬼尚堪战尽闲未许飞仙遨乃言兴废在尔不吾与吾死吾主吾焉逃鲁叟闻言拍手笑斯人六经为骨为皮毛斯人卷取六经去空将本传儿曹补疎斋题鹅湖客来谁与期微钟度山椒松风如起予间以笙与箫逸响谅斯存幽踪莽难招赠李节妇猝猝多羝屈幽幽独雉经借渠施粉黛聊与照丹青孤槥何年寄重泉底处扃有人能缩地不隔短长亭寄进士熊退斋犹存火后书䍐识巻中字无笔补𤣥经有金酬载记漫漫歳月驰忽忽春秋閟欲辨已忘言涕泪空垂泗殉义若殉财避名如避箭况当喜惧交肎与宠辱践百年元亮心一日宣明面朱门辙迹多山路㣲如线董师谦师谦号南江三山人咸淳辛未别院省试魁仕为平江府教官钱塘怀古歴歴庚申事分明在眼前讲和如有弊飞渡定无船北使三千里眞州十四年酿成亡国恨一部福华编玉牀揺帝座青盖出都城巷哭千家泪燕歌四面声干坤遽如许风雪可怜生清晓宫门外犹聼打六更衣带一条水靴尖三百州市朝陈迹在图籍别人收南渡衣冠尽西湖歌舞休久知事当尔曽记五更头行人指新寺云此旧宫城坐殿几朝帝开山何处僧日边行塔影天外送钟声王气元无了何消凿秣陵俞德邻德邻字宗大号太玉山人永嘉人徙居京口举咸淳癸酉进士入元不仕有佩韦斋集佩韦斋辑闻过钓台行色苦迢递人烟渺凄凉泊舟值严瀬濯缨感沧浪赤符识龙鬬白水瞻鳯翔凉风协元德落星隐寒芒桑溟忽变易草朩犹芬芳嗟予遘屯蹇垂老悲兴亡溪湍兀小艇岚气昏战场安得钓台钓尚友狂奴狂题白廷玉所藏白马图八尺龙驹蹄削玉霜毛雪鬛超凡俗骄嘶顾影食场苖朝暮逍遥在空谷诏书欻下征骐驎香街紫陌惊行人金环压辔出天廐不数駓骆骊骝骃三品豆刍饱终日终日不鸣鸣辄黜何如不絷亦不维腾雾籋云全玉质秋日客中枫落秋江塞雁賔客懐依旧忆鲈莼百年三万六千日半世东西南北人满目空村争虎豹何时髙阁绘麒麟由来管葛皆天意霄汉泥涂任此身书斋寂寂书斋万虑空恍然赤甲古城东鸟唿幽梦日方午花恼醉吟春正中军将送茶惊谏议门生载酒过扬雄飞诗识字皆为累闲杀江头独钓翁登六和塔僧舎倚松北浮图界竹西江通严瀬逺云压越山低槐里三原隔襄城七圣迷临风悲徃事月落冻乌啼老病老病幽栖觉嬾吟眼观时态独关心古今不冺春秋笔天地难欺暮夜金幸有别肠堪贮酒未愁短髪不胜簪柴门一闭从春尽桃李飞花叶又隂淮安天庆观夜坐邉城寂寞歳将䦨浊酒频斟醉不欢一㸃青灯霜月白野凫风起石窗寒宋庆之庆之字元积一字希仁永嘉人咸淳进士有饮冰诗集戍妇词君去无还期妾思无已时军中无女子谁为补征衣开炉日赋筋力已非旧逢寒亦自怜风霜在檐外妻子语灯前纸被添新絮茶瓯煮细泉虽云方寸地春意一陶然项园即事时节飞花尽幽林亦自香闲来看新水独立又斜阳檐角鸟鸣霁树根鱼就凉一春风雨过逰事极相妨寓武昌报恩寺孟宗祠下竹依然借得空房竹树边贫寺少逢僧过夏逺乡多是客经年倩人汲水时煎茗就佛分灯夜照眠家信不来心欲断明朝又买汉阳船句城中岂云隘我见无夷途所以庞德公车不向此驱斜阳挂林杪野花续春余数年何处客昨夜独归船飘泊知何处艰难亦到僧更长初过雁蛰后稍无蛬多年翁仲在寒食子孙稀呉钖畴钖畴字元伦休宁人儆诸孙咸淳间南康守叶阊聘为白鹿洞书院堂长不赴有兰臯集春望春事今如此凭髙兴未䦨半帘踈雨过一院落花闲草色迷幽径禽声出晩山东风能育物不改鬓毛斑春日韶光大半去悤悤几许幽情递不通燕未成家寒食雨人如中酒落花风一窗草逆濓溪老五亩园私涑水翁无赋招魂难独笑且排春句荅春工林和靖墓遗槀曽无封禅文鹤归何处认孤坟清风千载梅花共说着梅花定说君山中杂言小小柴门傍竹开幽深不惯有人来颇嫌老鹤无情思啄损庭前一径苔山居寂寥与世如隔是非不到荣辱两忘因忆秋崖工部尝教以我爱山居好十首追次其韵聊冩穷山之趣我爱山居好蔬畦闲莳花笕泉归㸑舎篝火乞邻家茁嫩猫头笋焙芳雀舌茶野人曽拜号何用给黄麻我爱山居好荒矶一钓竿白鸥春水濶黄犊緑坡寛径菊香秋晩溪梅报嵗寒人间幽意足诗思倚䦨干我爱山居好枌榆老故丘好峯当户立逺水䕶田流鼓响移秧日耞鸣获稻秋年丰身老健一饱外无求杨花为见春风不久归顚狂上下弄晴晖只饶天与无拘束入幕穿帘任意飞汪若楫若楫字作舟休宁人官宣城令咸淳间为紫阳书院山长有秀山集絶句万朩惊秋各自残蛬声扶砌诉新寒西风不是吹黄落要放青山与客看尤冰寮冰寮钖山人袤曽孙咸淳中官新安别驾有扣角吟句三条椽下归空榻百尺楼中透逺峰蚁返愁寻穴鸦归喜见巢宋自逊自逊字谦父金华人自适弟号壶山居士五月菊东篱千古属重阳此本偏宜夏日长㑹得渊明髙卧意故来同占北窗凉一室一室冷如冰梅花相对清残年日易晩夹雪雨难晴身计茧干绪世纷棊一枰麴生差解事谈笑破愁城阮秀实秀实号梅峯兴化军人早见知于赵昌甫侨居呉门游贾秋壑之门最久人号阮怪咸淳初摄芜湖茶局孟享仰瞻圣驾紫烟敛翠碧天长桞䕃旌旗午尚霜一朶彩云擎瑞日光华尽在舜衣裳景灵宫恭谢驾回丞相以下皆簪花宫花宻暎㡌檐新误蜨疑蜂逐去尘自是近臣偏得赐绣鞍扶上不胜春邓克中景灵宫恭谢驾回丞相以下皆簪花辇路春风锦绣张裁红剪緑鬬芬芳黄罗伞底瞻天表万叠明霞捧太阳欧阳庆甫庆甫咸淳中道州处士白鲁井石刻诗地僻人稀能㡬家清泉潄玉石攲斜客来访我慙无具洗甑炊香更㸃茶牟巘巘字献之其先蜀人徙居湖州端明学士子才之子擢进士官至大理少卿宋亡时献之已退不任事与子应龙一门父子自为师友讨论经学以义理相切磨应龙遂以文章大家见推于东南献之有陵阳集东坡九日尊俎萧然有怀宜兴高安诸子姪和渊明贫士七首余今嵗重九有酒无肴而长儿在宜兴诸儿苏杭溧阳因辄继和惊飇举落叶意气何轩轩秋高百卉尽寂寞但空园何异富与贵变灭随云烟缅褱陶彭泽平生极几研朗吟贫士诗相对如晤言今人之所耻古人以为贤翁媪共白髪萧然老江干大儿荆溪游折腰岂为官诸儿走异县亦各营一餐别多㑹面少端复坐饥寒诸㓜且眼前笑语开我颜勿问贤与愚怀抱俱相关好恶皆不察凿垣植蒿蓬而比庭前菊锄灌少人工此物抱至洁有似楚两龚㽞香待严凛意与烈士同粪土笑伯始金钱鄙邓通千载一元亮舎此安将从送娄伯高游吴桃花水暖清明前长堤桞色青如烟男儿年少重意气春风买醉吴江船西湖三月春更好笙歌锦绣神仙岛紫燕楼深翠黛闲碧罗天净杨花老兴亡徃事置勿论千金不惜酹歌尊酒酣莫作后庭曲㳺人思断江南魂去去知君访陈迹呉山呉水青歴歴花残钿碎馆娃空春草年年为谁碧君行正乐我为愁白髪送君思旧逰平生漫浪无似我努力功名须黑头赠厉白云上人双径闻钟罢而今但熟眠事湏红日上身在白云邉古貎应违俗高吟不碍禅炉头煨芋火相对各欣然和雨中但聼四檐滴眞成万事休空村就谁饭高树系吾舟那忍田翁笑还怜朩偶流老人浑忘事畧记酉年秋四安道中所见苍凉初日破林霏㡬度言归不得归兀兀篮舆续残梦门前儿女挽人衣家铉翁铉翁号则堂眉州人以廕补官赐进士出身歴端明殿学士签书枢宻院事元兵至杭以参知政事介丞相呉坚等充祈请从畱燕宋亡守志不仕改馆河间至成宗即位放还赐号处士以夀终寄江南故人曽向钱唐住闻鹃忆蜀乡不知今夕梦到蜀到钱唐寄洞霄道友清溪翁汉家中郎年七十霜鬓垂垂人不识冬深破屦踏层冰暑到露头走赤日穷坚老壮本分事百年未死为形役洞天九锁鬰嵯峨古来相传神仙宅我尝结茅天柱前屐齿苍苔印行迹刧火洞然城郭非清境不坏还如昔安期羡门我辈人圆峤方壶一咫尺梦魂㡬度如相逢别来已久知相忆愿分仙家九转丹服之身轻生羽翼周游八表任去来跳出隂阳寒暑域九日登瀛台此地无山喜有台南瞻北眺两宜哉衰翁无事日倾倒佳客何人时一来孤鹤飞鸣知我在征鸿嘹唳为谁哀老来万事如归宿不为忧愁强把杯李珏珏字元晖号鹤田又号庐陵民吉水人年十二通书经诏试馆职除秘书省正字批差充干办御前翰林司主管御覧书籍除合门宣赞舎人宋亡后不出年八十九而终有杂着四集钱塘百咏行于世南郊纪事严更频报夜何其万甲声传逺近随栀子灯前红炯炯大安辇上赴坛时题汪水云湖山类槀天地事如许英雄鬓已斑泪添东海水愁压北邙山雪中寄友石角云层道路难黑风三日昼漫漫吟笻直指西湖柳合与梅花共此寒题王右丞辋川图园图亲画早流传已是人间五百年凝碧池头秋句在当年㡬负此林泉题崇元观舟维杨桞岸来拜晋英灵碑古龙纹暗劔寒蛟血腥江春半篙緑山晓一楼青灯火旌阳殿钟声过客聼句此水自当兵十万昔人曽有客三千陈世崇世崇字伯仁崇仁人郁子随父入宫禁仍充东宫讲堂説书兼两宫撰述后任皇城司检法贾似道忌之遂归于乡入元着随隐漫録多述宋季事题曽氏诸帖南丰而后艇斋君忠义词章萃一门手泽流芳凌劫火钦承犹得到来孙吕三余三余号雪屋贺陈随隐以布衣除东宫掌书青宫楼观近尧阶班列屏风闲坐开人羡杜闲生杜甫天教苏颋继苏瓌马归禁苑行边桞鹤伴平山隐处梅我恨长鑱斸黄独老年无计䇿衰頽桞桂孙桂孙号月磵贺陈随隐以布衣除东宫掌书镂玉裁冰字字竒少年亲结九重知君臣际遇荣千载父子推敲冠一时罍进楚兰春奏雅瓶分陶菊夜联诗五云楼近开黄道金紫连班进赤墀刘彦朝彦朝字雷厓赠陈随隐坎止流行只任天吟庐新傍紫薇边夜窗低过宫花月晓巷深横御桞烟五字肎同余子说一灯亲自乃翁传虽然不作功名念却恐功名逼少年张彝彜号溪居赠陈随隐归江西醖借中涵廊庙姿诗文都好见宸批只䝉四字君王宠虮蝨㣲臣不用题呉石翁石翁字一斋赠陈随隐大隐君家小隐君得名大半忌人闻秋窗吟共缑山月晓榻眠分华岳云莺欲引雏先出谷马才生骥便离羣新诗却要多拈出突过郎罢张我军杜汝能汝能字叔谦号北山太后诸孙居西湖之麴院有能诗声秋日寂寥篱戸入泉声不见山容亦自清数日雨晴秋草长丝𤓰沿上瓦墙生赠陈随隐父子名相继如君又出竒干坤钟秀气湖海诵新诗放鹤春风逺横琴夜月迟未应随大隐闲过圣明时黄力叙力叙号梅堂江西人赠陈随隐归江西诗在天地间风清月明处若为深闭门而可觅佳句夫君小元龙豪气隘区宇青春发诗材秀茁长膏雨流水与行云吾不见滞住乗月涤吟毫玉椀三危露超诣自透脱悟在观劔舞入宫画蛾眉胡为衆女妒君诗亦何憾千载一时遇向也诗道昌吟声喧禁籞应制沉香亭龙巾曽拭唾今焉诗道厄短笻䇿江路悲啸梁父吟侘傺离骚赋浮云时巻舒睨此知出处此其随之义大隐㑹境趣天地梅又春风𦂳雪飞絮一笠灞桥驴吟诗向临汝得句从人传传今亦传古要知是家传审言以传甫传之而又传衣钵传宗武黄鹏飞鹏飞字桂隐莆田人送陈随隐游庐山天下庐山第一竒西风楚楚送行时晦菴白鹿书犹在非是游山只爱诗曽从图画识庐山山好谁知画亦难画好不如诗好读就烦诗笔画来看虞德观德观亡其名蜀郡人句我因国破家何在君为脣亡齿亦寒宋诗纪事巻七十六宋诗纪事卷七十七钦定四库全书宋诗纪事巻七十七钱塘厉鹗撰曹棐棐官着作郎登南山塔平生登塔与登楼乱尽乡心送尽愁试上南山山下塔依前怀古复悲秋李敷敷临安县令双林院双林高寺秀峰环我欲题为小径山炎月一游神骨爽天风相送出松关李邦美题句容酒肆壁青帬白面閧挑菜茅舍竹篱疎见梅春事隔年无信息一声啼鸟唤将来赵万年万年南渡时从武科备戎行于襄阳屡郄敌人有禆幄集程机宜宅喫豆粥豆红米白间青蔬髣髴来从香积厨异日大官还饱饫不应忘郄在芜蒌偶成一心忧国不忧家掠面黄尘带晩沙邮传不通音问隔家人夜夜卜灯花王执礼执礼号竹寮金华人游玉仙洞题碧云石崖已从鹿巖游更入龙洞去横足螃蠏行连臂猨猱度径滑铿蜡屐隂屋然桦炬振䇿扶顚隮扪萝勐攀附涂险㡬欲穷境胜思有遇谽谺通石窦参差流石乳形开趣弥深兴集理自裕便将遗世纷且复滋幽歩纡徐穷冥搜淹留廹頽暮题诗识苍壁聊冩心迹素重游岂无期恐忘来时路钱王太庙数间老屋半尘埃宗社虽存没草莱尚有遗民唿太庙可堪游鹿上荒台花开陌路空余恨麦被陵陂不尽哀三节还乡平日志化为杜宇定归来锦溪㣲云淡日半昏明初换春衫歩履轻行到小桥幽絶处高吟诗句荅溪声周芝田芝田浙人弹琴膝上横陈玉一枝此音唯独此心知夜深断送鹤先睡弹到空山月落时句淋漓满腹蔵春雨突兀半拳生晓云草香花落后云黒雨来时盛雪巢偶作臯䕫不着书周召不决科端坐广堂上四海臻泰和吾道固如是后来文艺多嗒然空山中独抱明良歌陈柏柏字茂卿号南塘怀友携书入空山㡬若与世絶俯仰一室间颇见古人别良朋令人思思君意弥切食芹差自甘那得共君啜赵闻礼闻礼字立之号钓月见絶妙好词句西风昨夜摧黄叶秋亦无心在菊花张枢枢号云窗游大涤一曲朱䦨百尺余仙人自是爱楼居松风不动千山静月满天坛人歩虚林次麟曲竹直节棱棱是此君耳孙郄以曲为名首阳山下知难种只可斜封向管城楼楚材句晚归烟树立犹见晓向雪汀飞若无有时移向西堂去一座青山逐手来张伟伟号芝田马塍水拍田塍路半斜悄无人迹过农家春风自谓専桃李也有工夫到菜花荐菊泉近来湖上风光改古蹟三贤亦就迁独有菊泉能定力嵗寒坚守此山前李介山梅雨潭灵源分左界千仭落飞泉散作一空雨长如四月天挂嵒寒练直溅席水珠圆湫石龙应在山扉浮翠烟俞琰琰字玉吾长洲人咸淳末应举无成入元隐林屋山以读易自娯有林屋山人集书斋夜话席上腐谈焦山寺夜坐偶作夜宿焦山寺月明闻櫂歌蜀江到呉尽海舶过淮多风浪翻龙窟霜林露鸟窠诗成忽有酒不饮欲如何客里送春挤排落絮随风去分付残花趁雨飞自笑鹤身归未得郄从客里送春归赠华阳道院琴士商碧山来徃晴峦缥缈中满身空翠湿衣浓相寻欲聼蓬莱曲还在华阳第几峯海䐑生以鰕为目来从水母宫堆槃凝冻结停筯便消融莹𦂳玻瓈白斒斓玛瑙红酒邉尝此味牙颊响秋风郑震震更名起字叔起号菊山连江人所南翁其子也有倦游槀清隽集宿虎丘到晚归不去因而此宿休云深千古寺月冷一天秋崖裂池如束天虚塔欲浮最宜初日上高处看云收余杭道上五年兹路上频徃又频还嵗月孤松老风霜苦竹斑溪流天目水云出洞霄山马上因闲眺蜉蝣宇宙间归去归去岂不好平田带浅林春猨鸣雪涧晴日转云岑世久无鸣犊时当学展禽吾生今老矣梁甫岂能吟荆南别贾制书东归来时秋雨满江楼归日春风度客舟回首荆南天一角月明吹笛下扬州卜居久欲谋归力不任浮云踪迹谩巢林功名未入屠龙手贫贱常懐买鹤心月下开门㣲雨过楼头闻笛二更深世间万事俱陈迹空倚西风閲古今王梦应梦应字圣与一字静得长沙攸县人咸淳十年进士调庐陵尉元兵陷临安起兵勤王兵败奔永新卒东归一櫂仍为别他乡复避兵客随风雨老春着鼓鼙轻宇宙关何事艰危得此生门前一溪水几日到江城甲申元日上日仍漂寄尊前客又非乡心眠聼雨病骨晩添衣街鼓春将动帘灯寒未归梅花经一雪㡬片不曽飞呈李书史火龙骑日雪飞空劲草亭亭不见风臣亮南阳今未老一鉏云碎日犹红陈观观字国秀奉化人咸淳十年进士调新城尉有蚓窍集题甄氏访山亭水流花落日生云日静风暄草欲薰老去风流犹未减一丘一壑要平分雨后西山翡翠堆结亭直欲近巖隈从今记取溪头路一日须来一百回熊鉌鉌字位辛初名禾字去非世居建阳之鳌峯咸淳十年进士授宁武州司户参军有勿轩集游武夷山我来武夷山逺意超千古尝疑混沌开疏凿未经禹崃山犹古梁洪涛莽回互行舟留大壑营巢余断树垠崖波涛痕隐隐皆可覩陶然上古民要服固深阻秦威何桓桓薄海犹广土六合皆涌沸一枝岂宁处尝言十三君隐隐避秦侣一日厌尘寰泠然遂高举上山娯賔云下山满豺虎神仙何𣺌茫虹桥想虚语桃源亦其类好事自夸诩风气日已开蛇断出真主遂令闽山陬尽入职方宇汉志名始彰祠堂用鱼脯流传世代久琳宫粲衣羽至今此山名号为神仙府恭惟我遯翁辞辟厥功溥于焉卜精庐溪山九曲五圗书尽在是斯地俨邹鲁我以负笈生来兹有年数自惭仁智心未覩高深趣斯游亦何意㑹心觊真遇侃侃平生友惠然肎来顾携手敦夙好抗志企遐慕招我山中游兹逰适予素巍巍大隐屏屹屹天一柱前瞻晩对亭考槃固其所何当同心人相与薙榛莽长松期嵗寒脩竹倚日暮我自爱此山踌蹰不忍去𢷬衣曲北望悠悠音信少空房逺念心常早流萤煜煜夜稍青塞雁嗈嗈寒已到细丝清水练方新在椸半溼日中明隔篱翁妪寐不熟月落尚闻砧杵声将军锦帐环歌舞百战尚迟归寸土老农肩米肉成疮思妇裁衣泪如雨曽子良子良字仲材号平山南丰人徙金谿咸淳进士仕为淳安令宋亡隐陶塘輓知临安府兼浙西制置使曽公德祐思良弼江西出大臣报忠昭汉议靖献有殷仁皦日五朝老清风百世人几时归衮绣秋草卧麒麟永绍传贤启慈元拱女尧鳌山犹赑屃鹏海极扶揺宫殿春旗晓帘帷社饭朝龙髯攀不及鸾驭去何遥立海终风黑洗光双日红余波溅渤澥仙仗岌崆峒宗庙神灵在公师礼数崇平生精履屐尚觉小臣忠返輤荣归寝帷堂哭设衣神情如梦叶沧海怅心违百世功言立千年城郭非任安犹未死哀泪不堪挥呉龙翰龙翰字式贤号古梅歙人咸淳乡贡后以荐授编校国史院实録院文字至元丙子乡校请充教授寻弃去有古梅吟槀乐府妾心江岸石千古无变更郎心江上水倐忽风波生制衣寄夫壻妾有冰雪段中间连理枝不忍翦教断重阳客中愁里重阳近他乡酒易沽秋风诗鬓短寒夜客灯孤笋笠月穿破荷衣霜打枯有怀吟不就端不为催租晩舟过临平烟钟唤起夕阳愁淼淼临平春事幽唯有风蒲爱吟客岸边撩乱绾行舟严滩对月忆雪壶六弟共君看月此徘徊今夜月明君不来安得清光刀翦破为分一半到泉台题荆公读书堂六籍纷纷尽可奴翻腾字说乃葘畬可知山半青灯夜只读商君一巻书登金陵钟山絶顶万仞钟山着屐登中原今隔几崚嶒自怜不及天边雁嵗逐春风到八陵汪涯涯字万顷汉阳人事母孝宣抚贾似道请为客当作露布献㨗涯瞋目曰啗人以利而退其师又儿弄主上似道大怒挝杀之其母曰汝以直死我则不辱可以下报先君矣亦自沈江帆江㠶去去可肠断千古万古越王台扫空黄叶晚风定飞尽碧鸟青天回半生无成坐笔砚万事不理问尊罍年年看梅今白首已矣英雄畱七哀江行江陵白鱼如斫玉挂㠶独去风日寒封题两瓮寄白髪儿涯不是作鱼官秋光荡漾满行色邻舟吹笛不堪闻洞庭濯足一尊酒夫君不来空白云髙晞逺晞逺字照菴通州人咸淳德祐间通判平江府心逺堂种竹期十年栽橘盈千头虽云多逺虑无乃为身谋高人絶尘累俟德居此丘泰宇无畦畛虚空有天游仁义尚蘧庐道德成安流结茅依翠㣲极目际平畴白云度寥廓黄鹄下沧洲百世此周览我志尚可求祗应柴桑翁眞趣共悠悠曹良史良史字之才号梅南钱唐人咸淳故老与周草窗游有诗词三摘句云生画佛壁叶落病僧房闲来闭门处认得读书声墙围败屋知无主风响荒林似有人深树月昏神火出㫁烟雪霁猎人回钱颕颕号菊友赋翁仲武皇骑龙朝帝后露溼铜仙古苔绣景初命名翁与仲无复衣冠仍汉旧桓圭大剑高嵳峩不动如山严镇守岂知屹立司马门九鼎暗移司马手变迁陵谷亦何易洛阳尘埃一回首因嗟宠辱非可常世间何者为长久君不见后来荆棘埋铜駞坐想失身横陇亩秋胡子郎恩叶薄妾冰清郎说黄金妾不譍若使偶然通一笑半生谁信守孤灯家之巽之巽字志行宋季临安府倅定林寺二首功名良苦赋归欤两鬓霜花百念枯钟鼎楼台浑一梦数间茅屋亦浮屠十载浮云㡬变更归来钟阜碧嶙峋早知山色无今古只与青山作主人福胜院三过山中寺劳生有底忙梵书虫蠧纸佛界燕巢梁晓日光明藏野花知见香丰碑如㑹意读罢更彷徨刘敏求敏求字好古号松菊老人㤗和人长于诗宋末累举不第题滕王阁阁中环佩知何处游子再来春欲暮莺啼红树桞揺风疑是当年旧歌舞古来兴废君莫嗟君看红日西山斜西山不改旧颜色换尽行人与落霞刘光光字元辉生宋季有晓窗吟巻句仙馆无人春寂寂一林红日鍊樱丹晓来多谢梁间燕尽把春愁举似人山翁何事冲寒徃知有梅花在隔溪韦竒竒字学易号若溪居安次子二十五嵗殀题倪文昌玉湖书院齐斋老子今安在一去人间余卅载白衣苍狗㡬干回惟有西山长不改呉兴胜概夸玉湖鹅溪一幅𤣥晖图天光上下渺无极寒玉倒浸清冰壶晴波万顷莹如洗一巻石向波心起先生具眼此结庐收拾溪山入诗里渔人艇子时徃还笭箵掷下前溪湾一声欸乃水天碧回头却羡沙乌闲楼高望极情思逺前揖衡山后苍弁陌头杨柳㡬春风当年曽识齐斋面我今怀古心悠悠古人不见今人愁夕阳收尽暝烟浮扁舟载月归来休俞演演字则大临安人句残灯吟夜雨破榻卧秋山徐子美子美号芝石武林人句杯行曲水春如昨字入昭陵土亦香俞君钖君钖字仲畴苕溪人有竹屋诗槀句洗瓢鱼隐石埽叶蜨移家荒店难寻酒长途半趁船蛬声依坏砌树影倒寒池江石卿石卿有得一文槀句太傅数日别刘公一纸书汪崇亮崇亮有白云漫槀青溪主客歌野王手奏淮淝㨗门户归来有旌节伸眉一笑紫髯秋䄂中犹挟柯亭月山隂主人载雪舟掀篷系䌫青溪头平生耳热欠一识若为牵挽行云留一声横玉西风里芦花不动鸥飞起马蹄依旧入青山桞梢不动天如水方至至号天慵分水人句缺多圆少人如月盛极衰来物易秋曽澈澈盱江人鲍輗过盱江遇一童子眉目疎朗语必援古今惊问逆旅主人子也明年载访死矣得其诗一首于其同舎生九龄行我生九龄气食牛喑呜顿挫无匹俦白云无根起天末一身万事同悠悠低头拱手事先觉谈笑未了成仇讐一誉不足胜百毁言语起灭如浮沤圣贤可与知者道麟鳯岂在山中游蘧然梦觉大槐国江花昨夜生凉秋孙琏琏字器之大庾人家贫嗜书善吟咏不应举躬耕织屦以为食夀百歳述怀坐倦秋树根摄衣歩前邱横河澹如练破月西南流独持一尊酒悠然发清讴俯仰无不足吾生焉所求薛美美号独菴永嘉人薛瓜庐吾宗人也吾不得而见之得见其诗斯可矣太息而题于巻杪结庐兄弟近长安弊郄儒冠竟不弹自茹芝来轻汉召肎将𤓰去博唐官贫多乐事清无尽手冩新诗墨未干史笔须评隐君传姓名应作古人看咏桞一撮娇黄染不成蔵鸦未稳早藏莺行人自谓伤离别枉折无情赠有情许庚庚字伯先号万松武林人句花尽辜啼鸟麻深没过人砚润浮残墨琴干响断弦黄潆潆昭武人句桥影不随流水去渔歌偏带夕阳来当年不作南行客他日应无北狩人戚明瑞明瑞字子云檇李人读书㑹稽五云山句旧梦不堪游螘国生涯只合在渔舟鸺鹠欢喜舞南风望帝花飞春尚寒王仪仪字仲履题婺源江氏琅玕阁诗仙长倚玉䦨干句脱尘凢妙不难六月雪霜侵几研一生烟火隔心肝鳯凰管徧风旋应翡翠窗深露不干记得月明扶醉上骨轻毛竖怯清寒偶作五月苹花思渺然緑波忆荡浦西船宁穿布韈青鞵底不醉琵琶緑茧弦山郭莺啼春又暮萧斋人静澹无烟一言满慰三年别借枕风前对榻眠李商记化蜨事碧梧翠竹名家儿今作栩栩蝴蜨飞山川阻深网罗密君从何处化飞归王庭庭金华人贾似道幕官似道败自杀明堂侍祠唱彻严更鳯钥开侍祠济济列崇陔小臣亦忝廊西献惟秉温恭对越来玉佩珊珊出禁扉金莲分炬散芳菲祠班咫尺临黄道惹得天香满䄂归宋诗纪事巻七十七宋诗纪事卷七十八钦定四库全书宋诗纪事巻七十八钱塘厉鹗撰蒋㨗㨗字胜欲阳羡人德祜进士自号竹山遁迹不仕以词名东坡田老去红灰酒瓮前向来青草瘴江邉卜居自为溪山好不是区区为买田王易简易简字理得号可竹山隂人宋末登进士除瑞安主簿不赴隐居城南有山中观史吟九锁山十咏大涤洞萧洒殊庭西玉室甚孱颜华阳隐䆳道元盖浮尘寰紞紞天鼓鸣烂烂巖石斑谁悬隔凢石此石非人间羣仙本容物为我开重关来贤巖絶壁中嵌空秀石下插地缅懐玉局仙于此冠盖萃云泉俨昨游卉朩遗古意青山日迎客何者传姓字斯人千载名览胜乃余事奉题高房山尚书夜山图高侯妙笔生夜光李侯正倚牛斗傍凄凉看尽呉山月玉镜台前翠鳯凰㳺寳林寺元度存遗迹元英有旧诗城中独高处雪后最佳时拂壁书行纪逢僧问故祠䦨干频徙倚不柰朔风吹钱大椿大椿字坦仲淳安人宋末举进士春夜燕子衔泥已下帘深深庭院薄寒天海棠枝上黄昏月杨桞枝头浅澹烟句引芳情春梦蜨频催愁绪夜啼鹃踏青年少归来晩斗酒花隂枕石眠卢珏珏字登父淳安人宋末举进士有可菴集天邉风露楼漫题十二䦨干俯碧溪凴高一览衆山低晴滩歴歴轻㠶上烟树重重幽鸟啼但觉兴随流水逺不知身与白云齐年来欲问东皇信多种梅花在竹西眞山民山民自唿山民或云名桂芳括苍人宋末进士李生乔叹以为不媿迺祖文忠西山以是知其姓真痛值乱亡深自湮没世无得而称焉惟所至好题咏因流传人间张伯子谓为宋末一陶元亮云有山民集幽居杂兴松桂小莵裘山扉幽更幽蜂王衙早晚燕子社春秋鬓秃难遮老心寛不贮愁年来把锄手无复揖公侯山亭避暑怕碍清风入丁宁莫下帘地皆宜避暑人自要趋炎竹色水千顷松声风四檐此中有幽趣多取未伤亷泊白沙渡日暮片㠶落渡头生暝烟与鸥分渚泊邀月共船眠灯影渔舟外湍声客枕边离怀正无奈况复聼啼鹃渡江之越宿萧山县昨夜大江舟今宵小驿楼只身千里客孤枕一灯秋市酒难成醉乡书莫寄愁胸中无史记浪作㑹稽游兵后刘秀寛见过冉冉嵗云暮门居安所知途穷身是累痛定语犹悲衰鬓数茎雪空囊一巻诗儒衣例如此惜也不逢时东粤庙頽䦨斜照网蛛丝陈迹凄凉万古悲柘朩尚鸣亡国怨山松曽见受封时碑因苔蚀无完字城为田侵失旧基当日东瓯知几战如今赢得一荒祠三峯寺寂寞烟林噪乱鸦青鞵歩入野僧家云深不碍钟声出日转还移塔影斜廊下蜗黏沿砌藓佛前蜂恋插瓶花竹牀纸帐清如水一枕松风聼煮茶梅仙山西都不知夀安用独长年纵有丹炉在难吹汉火然九日嬾把黄花插满头正缘老大见花羞年来颇恨儒冠误好倩西风吹去休呉仲轩仲轩进贤人宋末进士隐居教授元初程鉅夫疏荐不起谢程鉅夫学士抱疾经年久何期征诏临芸窗书已蠧竹叶径尤深空返皇华使难忘鸥鸟心怀君虽感激衰鬓不胜簪汪元量元量字火有号水云钱唐人以善琴事谢后王昭仪宋亡随三宫留燕后为黄冠师南归徃来匡庐彭蠡间世莫测其去畱长身玉立修髯广頟音若洪钟江右人以为神仙多画其像祀之有水云集湖山类槀钱塘歌钱塘江上龙光死钱王宫阙今如此白髪宫娃作逺游漠漠平沙千万里西北高楼白云齐欲落未落日已低古人不见今人去江水东流乌夜啼醉歌乱㸃连声杀六更荧荧庭燎待天明侍臣已冩投䧏表臣妾佥名谢道清涌金门外雨晴初多少红船上下趋龙管鳯箫无韵调郄挝战鼓下西湖贾魏公府湖邉不见碾香车断珥遗钿满路途门径风轻飞野马亭台火尽及池鱼海棠花下生青杞石竹丛邉出紫苏郄忆相公游赏日三千卫士立阶除送琴师毛敏仲北行西塞山前日落处北关门外雨来天南人堕泪北人笑臣甫低头拜杜鹃苏子瞻喫惠州饭黄鲁直度鬼门关今日君行清泪落他年勋业勒燕山北征北师有严程挽我投燕京挟此万巻书明发万里行出门隔山岳未知死与生三宫锦㠶张粉阵吹鸾笙遗氓拜路傍号哭皆失声呉山何青青呉水何泠泠山水岂有极天地终无情回首呌重华苍梧云正横秋日酬王昭仪愁到浓时酒自斟挑灯看剑泪痕深黄金台逈少知已碧玉调高空好音万叶秋风孤馆梦一灯夜雨故乡心庭前昨夜梧桐雨劲气萧萧入短衿太皇谢太后挽章大漠隂风起覊孤血泪悬忽闻天下母已赴月中僊哀乐浮云外荣枯逝水前遗书乞骸骨归塟越山邉女道士王昭仪仙游诗呉国生如梦幽州死未寒金闺诗巻在玉案道书闲苦雾䝉丹旐酸风射素棺人间无葬地天上有僊山瀛国公入西域为僧号朩波讲师木老西天去袈裟说梵文生前从此别去后不相闻忍聼北方燕愁看西域云永怀心未已梁月白纷纷全太后为尼南国旧王母西方新世尊头颅归妙相富贵悟空门传法优婆域诵经孤独园夜䦨清磬罢趺坐雪花繁题赐砚斧柯片石伴幽闲堪与遗民共号顽试忆当年承赐事墨痕如泪尽成斑李吟山赠汪水云青云贵戚玉麟儿曽逐鸾车入紫闱王母窗前窥面日太眞席上画眉时沧溟水濶龙何在华表秋深鹤未归三尺焦桐千古意黄金谁与铸钟期呉仁杰送汪水云入湘碧水波翻海亦摧奋身鳌背䕶蓬莱忍随天上红云散郄驭关中紫气回天道有常须变化元关无钥任敲推携琴更拜苍梧野想南薫入调来㳺古意送谢叠山先生北行满怀忠孝有天知不管人间事已非万里干坤䨇草屦百年身世一麻衣行藏自信牀头易卧病惟餐陇首薇傥过宗周见禾黍几多新泪洒残晖叶爱梅送谢叠山先生后土茫茫两屩行纲常事重此身轻大江有士一人千载见君双眼明俯仰元无媿今古英雄何必尽公卿早知莫卖成都卜省得人知大隐名毛静可送谢叠山先生一襟书传日星悬湖海声名五十年事不求知惟此理文之未䘮岂皆天人方惊怪欧阳子我独悲伤鲁仲连看镜倚楼秋已暮风巾霜屦重依然魏天应天应号梅野建安人叠山门人送叠翁老师北行和韵先生心事炳丹青头影何曽媿独行商岭芝能如橘隐首阳粟不似薇清纲常正要身扶植出处端为世重轻安得寒泉来㑹宿参同极论到天明蔡正孙正孙号䝉斋叠山门人送叠翁老师北行和韵山色愁予𣺌𣺌青平生心事杜鹃行霜饕雪虐天终定嵗晩江空水自清肩上纲常千古重眼前荣辱一毫轻离明坤顺文箕事此是先生素讲明陈逹翁逹翁建安人送叠山先生流落﨑岖二十年㡬回洒血杜鹃前一䨇芒屩干坤窄万古丹心日月悬案上灵龟元不食樊中孤鹤且安眠逃名不得名终在行止非人亦有天王济渊济渊字道可叠山门人送叠山先生希夷何意出山中心事当年汉卧龙行止但凭天作主别离初不泪霑胸定知晚菊能存节未必寒松肎受封大义昭明千载事前程尽更好从容谢钥钥字君殷号草堂晞髪道人翺之父也翫月有感入夜茶瓯苦上眉眼花推落石牀棊举头郄恨天邉月顚倒山河作树枝谢翺翺字臯羽一字臯父闽之长溪人后徙浦城咸淳中试进士不第丞相文信公开府延平署咨议参军信公被执后避地浙东在浦江主呉渭家与方鳯呉思齐逰度钓台南地为文冢名㑹友之所曰汐社期晩而信集同好名氏作许劒録取呉季子意乙未八月寓杭终于妇刘氏舎友人方鳯呉思齐辈归其骨葬于钓台从初志也有晞髪集乌栖曲拟张司业呉宫草深四五月破楚门开乌啼歇美人军装多在船归来把弓堕弓弦越罗如粟越王献宫中飬蚕不作线辘轳出屋井水浅栀树花萎子如茧乌栖乌啼宫烛秋越女入宫呉女愁废居行海涛翻空秋草短白跎入窠啗雀卵经年废屋无居人孕妇夜向船中产归来多雨臼生鱼穴虫祝子满户枢邻家置屋供官役买得沂王园令宅古钗叹刑徒鬼火去飘忽息妇堆前殡齐发白烟泪溼樵叟来拾得慈献陵中髪青长七尺光照地髪下宛转金钗二持归薰沐置高堂包裹恐为神所将妻儿朝拜复暮拜冉冉卧病不得瘥省知天物厌凢庸夜送白龙潭水中叩头郄顾祈免死永入幽宫伴龙子琼花引后土祠前车马道天人种花无瑶草英云蘂珠欲上天夜半黄门催进表酒香浮春露泥泥二十四桥雪如洗隂风吹雪月堕地㡬人不得扬州死孤贞抱一不再识夜归阆风晓无蹟苍苔染根烟雨泣嵗久游魂化为碧后琼花引扬州城门夜塞雪扬州城中哭明月堕枝溼云故鬼愁西来隂风无健鹘神鸦愁空衆芳歇一夕苍苔变华髪宫花织帘尘掩韈玉华无因进呉越漓漓淮水山央央谁其死者李与姜飞仙引游沃洲水帘谷作赤城后门桃花尾溼浸蘼芜洗苍耳小支菩提海上来天风吹下谷帘水斜珠界左转复右华盖县肝三叶紫内闲肉芝承乳流鬼母仙姝临洗胃苍龟守关朝太㣲色阻䜛神诬奏事海桑男子在谪籍驱鹿行车闰年至和靖墓山中处士白麻履死后无书献天子青童𤣥鹤昼上天夜下玉棺葬湖水湖隄四合葑如髪芳树玲珑倚春雪百年鳯舞云雾空玉椀人间出句越宫岚塔雨恍如失飞网绕湖冠聚鹬林宇焚芝秋寂歴斗下无人嗣太乙冬青树引别玉潜冬青树山南陲九日灵禽居上枝知君种年星在尾根到九泉䕶龙髓恒星昼霣夜不见七度山南与鬼战愿君此心无所移此树终有开花时山南金粟见离离白衣人拜树下起灵禽啄粟枝上飞翠锁亭避雨客有游山衣着久如薜荔行行万翠亭忽作风雨憩仰面无所覩梁间有题字问此何人书婉娩有弱气云昔魏王妃书字学李卫乗云到此山洒墨在空翠尘风吹土花倐忽景物异疑此梦与仙不类人间世聼雨山厨压炊烟野雨起薄暮孤客卧空牀不识门前路回风已若休入壑忽如赴荒林啼鬼车徃徃不见处邻翁起厌胜咒作禹余歩聼雨杂咒声起歌和其语咒静雨亦止还眠向窗曙佽飞庙迎神引剑歌兮击筑茭青兮蓼緑夕济甬兮沈玉歩巫兮禹孙葺神藩兮楚军神之乗兮海云噀芳兮越咒斩将兮神祐秋零露兮为醑春集鸦兮神语风萧萧兮满旗云之车兮来思鸿门䜩火云属地汗流宇杯影龙蛇分汉楚楚人起舞本为楚中有楚人为汉舞䴙鹈淬光雌不语楚国孤臣泣俘虏他年疽背怒发此芒砀云归作风雨君看楚舞如楚何楚舞未终闻楚歌有洗旧诰绫作青色鬻将以为缘以绀缯易得之作手巻赋小乐章求好事书其后呉宫辇路伤行客茧冰压云凝晓色门前新扫染家邻借人铺设残衣帛官花翦绫连院号覆取翻看成一道织纹宛转敕字新知是初谁六尺诰城霞失彩宫藓病中与海图上衣领改颜倖售縁所遭褪药𤣥香洗蓝影青绸易得泪承睫击筑楚歌无故发歌残求书好事人异代傥传诰绫帖雪中方四隐君访宿有诗忆鹿田风雨旧游奉和併呈呉六赞府金华入北山空响出静竚鹿田在其顚肺石鸣风雨有客六七人昔游至其处唯我愁不眠起坐蹴君语谓此定何声百感生离绪玩非琴与瑟复异砧将杵醉者唿不应愁者自为苦空櫺冷孤衾展转如巢树溼歌散余悲以足拊柱础尔来又七年欲至困覊旅传闻老桑门已复蝉蜕去入山恶少年巾钵空其聚乃知人世间何者为客主而我同怀人忽复异处所梦中遥相望各抱不售贾有客不同游亦是同怀者地主况有期舆马不待假傥规宿山中畸人不应舎效孟郊体闲庭生柏影荇藻交行路忽忽如有人起视不见处牵牛秋正中海白夜疑曙野风吹空巢波涛在孤树闺中玻瓈盆贮水看落月看月复看日日月从此出爱此日与月倾泻入妾怀疑此一掬水中涵济与淮泪落水中影见妾头上钗哭正节徐先生凄凉携子女冠佩赴重隂塌井千年事青天此夜深哀辞山石刻䘏典海舟沈里族南薫梦东都直至今送汪十多年隐卖浆此去结山房埽菌侵花落种松如草长老期秋欲至贫味水初尝嵗晚逢樵猎音书定不忘哭所知总戎临百粤花鸟瘴江村落日失沧海寒风上蓟门雨青余化血林黑见归魂欲哭山阳笛邻人亦不存山隂道中呈郑正朴翁杨桞逺天色野风来水涯异乡同梦客今雨故人家越树夜啼鸟禹陵冬落花悠悠江海意为尔鬓先华寒食姑苏道中频年感烟草荒冢㡬人耕呉楚逢寒食山村见独行天隂月不死江晚汐徐生到海征㠶影悠悠识此情秋日忆过秦国公主园野影林柽尽山昏瓦塔齐凉宵风雨过一雁西南啼岚雾洗巾帨井泉生蒺藜伤心拂尘麈衣泪溼空绨西台哭所思残年哭知已白日下荒台泪落呉江水随潮到海回故衣犹染碧后土不怜才未老山中客唯应赋八哀万松道中望南太白笋舆行万山中有十里亭老树秪一色野公逾百龄柴关当太白药气近樵青罔草黏枯翼巢枝落退翎期探幽谷水共劚松根苓艾纳下天雨尘风吹冥冥採药候潮山宿山顶精蓝夜中望海蛟门南去鸟此地望迢迢积溼侵幡黑生寒入梦飘见灯归舶夜闻偈解衣朝土植皆为药山枝不满樵暗光珠母徙秋影石花消拟候槎回汉宁甘客老辽郄寻徐福㠀因问秦皇桥于彼看日出羽旌焉可招过杭州故宫禾黍何人为守阍落花台殿暗销魂朝元阁下归来燕不见前头鹦鹉言紫云楼阁䜩流霞今日凄凉佛子家残照下山花雾散万年枝上挂袈裟重过隔江风雨动诸陵无主园池草自春闻说就中谁最泣女冠犹有旧宫人春闺词手触残红头懒梳香随蝴蜨上衣裾暖风吹睡无言语又向牀头看梦书山中道士山中道士服朝霞二十修行别故家畱客一杯清苦蜜蜂房知是近梅花秋夜词愁生山外山恨杀树邉树隔断秋月明不使共一处秋社寄山中故人燕子来时人送客不堪离别泪霑衣如今为客秋风里更向人家送燕归方鳯鳯字韶卿一字景山婺州浦江人试太学举礼部不第特恩授容州文学归隐仙华山同里义乌令呉渭辟家塾敬事之疾革命子樗题其旌曰容州示不忘也时称为巖南先生有存雅堂槀北山道中起犯春霜一径寒清游乗兴约吟鞍眼中最恨友朋少尘外频闻山水寛溪落旧痕枯野埠树浮空翠溼危栏巖头几处悬冰白已作羣羊化石看西鹿田寺聼雨禅栖投倦客山雨起更䦨窗叶散幽响石林生峭寒洞深犹暗瀑江逺忽风湍想像云萝外应宜晩色看赋三洞金华北山三洞天垂髫欲徃金华颠春风吹衣雨洗履痩笻忽挂苍山烟山高地平走幽涧根络石上森楠楩歩从飞桥瞰石洞厓色閲世知㡬年风痕雾迹化异物龙首昻左尾右旋就中暗穴如蟇颐急水㵼碧鸣娲弦遡流束炬照徒渉肩背擦石行拳挛水穷路夷内景得以炬交烛穷幽𤣥细纹蹙波涌浪接皓彩凝雪飞霜鲜大为狮子虎犀象𤨏碎亦复蜂屯然蜿蜒䨇蟠角尾具一一玉爪拏苍坚穹龟负甲色深墨长蛇白质相萦纒钟能钟声鼓能鼓不假枞虡知谁悬直櫺斜槛蔵湢室短畦长町移原田青云白霓五色霞笑画败絮畱丹铅中途经过最深窅伏身低眺洞口泉空明一隙隔逺见秋蟾浴海光婵娟左巖架衣颇横亘叠折衆皱垂蹁跹自余神怪不可极似凿非凿镌非镌出登山腰叩中洞外视石井闻潺潺入深蹈险思缒绠长竿揭炬后且先水帘可俯心为掉到此十九归言遄嗜竒不惮歴磊砢足以目故差轻便翻身郄望水帘处银河天落悬吾前常情疑复下百尺积水定作神龙渊石干径辟郄易进玉笋㧞地修而圆宜为渊处乃为屋亦或摩藓题新篇同游疑我久未出笑谓岂欲井底眠林幽风起日已晩犹睨髙洞山之巅薪蒸可买樵我导不逺数里仍攀縁傍从右壁入深坼如鐡户限琼为櫋俨然海相挂珠络熟视岂信非夸传左为朝眞正面入便想笙鹤遨羣仙云霞波涛仙衣裳竒诡岂必下洞専欻然修梁架巖起左右苍白龙形全望中极底胜漆黒双扉隐隐起半边天光一道烛扉内知此明罅从何穿深壁峭不可徃安得插羽如飞鸢嗟余兹游尚牵俗身所骤歴辞难宣但思乞水学坡老洗眼看字消余年金华纪游诗赤松上下雨霏㣲八咏楼头重拂衣西港晴来汀草长北巖幽处洞泉飞风敲定磬鹿春过月满丹台鹤夜归歴览因知古词客盛夸云梦未全非哭陆秀夫祚㣲方拥㓜势极尚扶颠鳌背舟中国龙胡水底天巩存周已晩蜀尽汉无年独有丹心皎长依海日悬仙华山仙华矗万仞我乃庐其东日夕与山对今兹踏岑巃起左信奔鹿当前任啼狨大啸崖石裂一览天宇空苍松饱风雨絶壑挂老龙樵斧不得睨抚根憩吾躬邈哉轩辕氏问道由崆峒龙髯一以逺千载悲遗弓犹传少女灵鍊玉于焉宫山林重帝胄香火明民衷我来重怀古揽涕临西风何当速刺飞一洗磊落胷呉思齐思齐字子善括苍人家永康由任子入官监新城税调嘉兴丞宋亡后主浦阳呉渭清翁家与谢臯羽方韶卿交好同臯羽登严陵西钓台哭文丞相臯羽卒又与同人㑹哭于小炉峯尝与韶卿倡和臯羽序而题其编曰风雨集题鹿苑寺壁间记鲁简肃公罗汉见梦事是法本平等无怠亦无敬如何证无生却来见参政詹本本字道生建安人温言正行丞相江万里荐为郎先致书本本方坐门前石上钓使者至问本居本曰前即持竿渡溪去不知所终春日携客游武夷山脚健枝梧百里插苍峭粼粼石可把曙色坐逺钓风水真笙竽歴落太古调衣冠带莽苍山鬼惊二妙云月正忘年花鸟更索笑回船翠凌乱吾道付长啸闲中万事问不知山中一樽酒埽石坐松风緑隂满巾䄂宿天台风泉隔西屋独夜寒自生开窗失山色白云压前楹累尽得潇洒去住俱不惊鼻息荅僧钟霜露入残更皇甫明子明子字东生四明人性豪宕乗小舟挂布㠶载琴尊书籍钓具徃来江湖至元丙子发狂痛哭蹈海水国水国凄凉住秋宵烂漫眠归云犹带雨堕月忽明船社稷资长算髭须近暮年乱离栖不定百口託浮田海口穷岛迷孤青飓风盪顽寒不知是海口万里空波澜蛟龙恃幽沈怒气雄屈蟠峥嵘抉秋隂挂席潮如山荧惑表南纪天去何时还云旗光惨澹腰下青琅玕谁能居甬东一死谅非难呜唿朝宗意㑹见桑土干京口行京口兵可用酒可饮一语参差族成血忠贼相持各凛凛岂知好丑隔形骸父为孔鸾子为鸩人衆天定理则那遗臭流芳且髙枕鲍輗輗字以行括苍人性嗜酒授简万言教授得钱悉送酒家遇客尽饮乃去晩益傲诞衲衣髽结游青城不返襄阳行今日何来春气柔东城骑马花绸缪为君停马一唿酒花前倒披紫绮裘玉脂汎滥鱼鸟饫歌舞倦矣蛾眉愁千金万夀好賔主今我不乐嵗如流岂比世上狂驰子一语不合行掉头呜唿天伦古所定非有大故宁相尤天马天马抱竒相紧骨瞳方明出入百万中有如一鸟轻宇宙莽超踏风云惨经营独倚雄杰态萧萧随北征朝饮南海头夕秣乃幽并失主坐黯淡别羣奋长鸣岂无轻侠儿金覊悬朱缨但感束帛义不忍负死生低头为君老喑喑万里情重到钱唐生死䨇飞正可怜若为白髪上征船未应分首江南去更有春光七十年无頼山光叠叠青玉鱼金盌早飘零冷思禹穴真竒事千古衣冠託杳冥万家歌舞送浮生曽有涓埃荅太平猨鹤沙虫天始定不须辛苦怨南征闻道深春雪打围谁怜身上藕丝衣莫忧白璧成尘土解逐南风万里归唯有寒潮不世情朝朝暮暮过空城百年车马阊门外独独春风草又生崔璆璆字子玉京口人美风仪善谈论晩病狂携大瓢贮酒行市拍掌歌笑未死十日自表石题曰醉乡伯崔璆之墓携戮钺汎江酒星落京口化为崔子玉孤舟载壶觞水花红映肉小儿唱铜斗大儿倒醽醁一笑不知年浩荡天地屋愼勿临窦唿人生随转烛嗣宗礼法仇钟㑹被杀戮咄咄咄咄复咄咄小儿成老翁幺㣲各形色追琢元化工不知春风去又见千绿丛主人美客怀载酒行溪东一歩一回首十歩尊已空灵均与太白醒醉同所终愿见化蠛蠓生死託壶中今日一何好今日一何好花下醉狼籍醉中有竒事梦见生羽翼浩荡排虚空灵君好颜色朱衣持大篆授我醉鄕伯顿首玉墀下臣璆才虮蝨封此抑何功请陈愚顽臆臣家京口东门前大江碧臣愿驾长风吹作酒万石万象各千钟拍拍大庭国推枕在山中纸衾霜晓月鱼潜潜字徳昭姑孰人敦重和易推分澹泊不忤于物所居环堵埽地焚香弹琴读书养鹅鸭百头以给食终八十余杨白花杨白花谁教度帘幙揺荡春风能几何不比无情自漂泊人生秪合作支离长秋鵶啼江水落古意二首青青陵上柏落落劲不摧人生百年内朝夕变所怀斗酒命同好万里不顾回闻有昌国君谈笑黄金台柔言更长跪信是富贵媒但恐气习移古今不同才寄言去国者嵗晩有余哀权衡岂公平天驷但伏枥东井不救渴仓库何时实元工肎假借名器甚可惜如何万万古不行督责术送郑祕书南归垂老乃如此凭高俱惘然空能正几字好去作千年童子歌鸲鹆幽人拜杜鹃江花独烂漫春去得谁怜闻歌流云行水出名姝酒尽花前双玉壶此曲江南都忘郄春风转调小单于柯芝芝字士先瑞阳人早通五经善词赋又诣行在所见章祕书求读书省中益通诸家教授生徒着书百余巻余髪余髪萧萧白垂领十年一拙门庭冷来频沙鸟颇相识起晩邻鸡已三请形骸挂树岂复好心绪如蓬不能整平生㡬緉空馺老去一杯先酩酊俗言秪虞方凿迕人事但惬幽居屏圣贤未必尽刍狗天地何堪共鼃黾若为苴履曽足芥幸不桞衫眞欲瘿一声樵响何处来独立看云发深省耳耳耳耳非佳语陆陆难为颜我生胡不淑多戚长鲜欢揺落复已緑春风满江干最灵起予兴欲言骨肉酸园桑摧为薪桃李亦半残翘荛企晴燠九室十更寒飞钱如美色乃入贵者䦨丘闾有谷卖穷栏朝无饘不售信成隐徒手良抱叹宛转愒余息沟壑分寸间吾辈正不免遑暇䘏彼瘝横江横江一片碧㩦鹤上渔船收纶不成下郄抱钓竿眠柯茂谦茂谦字退之芝之子江行早发陶铛煮孤影寒灯沸青花冰开数江树月落失人家鲁港十年回首付霑襟断甲沈沙齿齿深可惜使船如使马不闻声鼓但声金人歌鬼哭都堪泪水落江空正独吟遗老萧条渐无语酒旗飐飐出芦林师严严字道立襄阳人读书识大义善槊射自围中㧞身走行在所上书论事不报拂衣去客死武陵蔺五见访汉隂美人青兕裘独骑瘦马寻荒丘花前下马迎一笑珠玉在侧形骸羞酒酣散髪箕踞坐锦带烂烂悬呉钩剸蛟刺虎好身手碧瞳如水涵清秋惜哉科目大脱畧壮士岂为章句囚中原格鬬困不已江波朩落寒悠悠武陵客居浩荡千年调饥寒八尺身不愁逢魍魉可笑系麒麟残雪江村路空山涧水春时危终逺去道在岂全贫公安早发去国秦公子穷途阮歩兵别离如昨日豪侠异平生江月为谁好巴船何处行高秋伴揺落早发若为情邵定定字中立庐陵人温粹博雅通周易春秋宅邉植梅竹兰桂莲菊各十余本深衣大带婆娑其间自称六芗老人山中白日看云坐清秋对雨眠眉头无一事笔下有千年渔家渔家临水住春尽无花开年年谢流水流得好花来宋诗纪事巻七十八宋诗纪事卷七十九钦定四库全书宋诗纪事巻七十九钱塘厉鹗撰张琰琰字汝玉广陵人身七尺长髯有节槩补州牙兵随制置李庭芝溃围南赴行在所追者及之麾下鸟兽散琰独鬬死出塞曲腰闲插雄劒中夜龙虎吼平明登前途万里不回首男儿当野死岂为印如斗忠诚表壮节灿烂千古后朝发山阳去暮宿清水头上马左右射捷下如猕猴先发服勇决手提血髑髅兵家互胜负凡百愼前筹官柳不见楼东黄布帘树犹如此我何堪袅袅亭亭忒无赖又将春色误江南熊与龢与龢字天乐豫章人性介澹无妻不食肉通经史百氏之书布衣草屦遨游诸名山尤嗜弹琴草书唐元宗鐡像巍冠攒叠碧云花坐阅山中几歳华莫把金丹轻㸃化正愁生死困安家木平饲龙亭次韵方巨山耳见何如得眼闻山根磅礴极初分浮沤起灭自潭影大地晴隂空岭云何处老人来聼讲他年少府有移文由来清调须吾辈幸不山王媿五君晏乂乂字明粲宜春人风度秀整主赵崇澭后澭逮系乂自请诣狱俱以瘐死访呉平生一语不肎吐浩然披发行西林美人十日跨驴出黄叶堆门云雪深梦中春树年年少寒云浦浦连片帆髙浪起斗酒夕阳偏沙市懐司马州城笑老边太平冠盖尽尔敢望诸贤杨应登应登字幼平临江人寛厚长者有德行言辞七试国子不第退就耕牧老于南塘水宿水宿逢今雨春归返故园圣朝臣已老往事客何言乞米分邻里看书到子孙苍茫不可会一笑了清樽寄赵梅州江城雁叫天如水寒色苍苍草朩死哀歌未断月东出有才无命可流涕今我不乐思梅州束带深衣百僚底天下规矩见卓絶龙章麟角诸公子白头时节得蛮府归来闭门唿不起惆怅平生狗马病风后力牧长已矣为公问酒日日酤熏天富贵忧患始杨雯雯字天章应登之孙迢迢空同山迢迢空同山乃在西极巅玉泉䕃灵芝上有千歳仙安得凌风翼相从白云间神仙本冥漠天运仍推迁不如酌我酒或得成自然田父要我语饮者亦非贤愿君长独醒加餐足髙年宋武帝庙溪声荅松风巨石出老拳古树不知名岌岌蛟龙缠夕隂互出没秋华带芳鲜葱葱帝王气栋宇垂千年虎贲秉霜㦸惨澹生云烟宫人翠龙驾手持玉连蜷昌明坐慌惚精神靁在天大唿司雍间旬月无秦燕昔为万夫特今受衆目怜石马亦埋没歳时草芊芊小臣异代士见之泪迸泉齐人思爽鸠蜀人哀杜鹃江东旧正朔礼奉敢不䖍但愿君王心不忘载荻船下山又再拜白日当空悬北客北客相催发一日举千帆遥怜庾开府歳晩望江南宿崃市人烟正摇落楼笛颇清圆老树依山驿东风上崃船江湖万里外灯火十年前世路能令老吾生且醉眠早春不知何处碧云乡冉冉平生可断肠怪底干坤惟理在老来歳月更心长城头急鼓千家梦江上残梅一水香自作醉侯开醉国笑人奔走为谁忙赵卯发卯发昌州人通判池州权州事元兵至同妻雍氏缢死裂衣书诗寄弟城池不髙深无财又无兵惟有死报国来生作弟兄唐珏珏字玉潜号菊山会稽人冬青行马箠问髐行南面欲起语野麕尚屯束何物敢盗取余花拾飘荡白日哀后土六合忽怪事蜕龙挂茅宇老天鉴区区千载䕶风雨冬青花不可折南风吹凉积香雪遥遥翠盖万年枝上有凤巢下龙穴君不见犬之年羊之月霹雳一声天地裂梦中作珠亡忽震蛟龙睡轩弊宁忘犬马情亲拾寒琼出幽草四山风雨鬼神惊一坏自筑珠丘土双匣亲传竺国经独有春风知此意年年杜宇哭冬青昭陵玉匣走天涯金粟堆寒起暮鸦水到兰亭转呜咽不知真帖落谁家珠凫玉雁又成埃斑竹临江首重回犹忆年时寒食节天家一骑奉香来王英孙英孙字才翁号脩竹会稽人少保端明殿学士克谦之子仕将作监主簿家饶于赀宋亡后延致四方名士赋咏相娱与山隂徐受之天祐并为一时人士所宗岳武穆王墓埋骨西湖土一丘残阳荒草几经秋中原望断因公死北客犹能说旧愁题髙房山夜山图等闲吴越在毫端叠巘微茫月影寒一曲危阑人独倚江山浑在梦中看宝林寺飞来几千载台殿压岧嶤落日飞仙鼠秋风下健鵰山腰㣲露石海眼暗通潮堪叹元英后诗名竟寂寥陈观国观国字用賔会稽人王脩竹监簿之友送邓牧心出陶山青山无送迎幽人自来去落叶若相送巻巻及行屦檐端有孤云仍为守其处落叶惜人不在山孤云尚期人再还斯人可期复可惜我处落叶孤云闲柴元彪元彪字炳中号泽臞居士官察推有韤线集钱唐懐古百年朝市旧登览若为情落日铜驼陌东风夹马营路随荆棘断城与黍离平可惜西湖月烧灯两度晴僧房夜冷山冷没禁当那堪更漏长寒欺秋后扇风试夜来霜茭白心如墨冬青子亦黄秖宜煨芋栗啮引对缁郎秋日江郎道中豆花疎雨浥轻埃野店新凉入酒杯草带断烟栖古道树含残霭翳荒台湖光隐见萍分合山色有无云去来满眼秋光无尽意三峯万古碧崔嵬灌花小圃辛勤植衆芳年年雨露借恩光近来天气髙难问抱瓮从朝到夕阳上中斋相公年年长是客天涯几向天涯梦到家归到故家无一事兔葵鸎粟正开花黄庚庚字星甫天台人尝客山阴王脩竹监簿家与严陵胡天放永嘉林霁山游越中诗社试枕易题推为第一有月屋漫稾王脩竹馆舍即事池馆翠凉处寛闲称客居未仙犹阆苑不梦亦华胥竹净堪居鹤荷香欲醉鱼心清无箇事长日一编书秋色凭髙望不极望断动愁情落日凄凉处西风㸃染成丹枫明野驿白水浸江城马上人回首戎戎黯客程鹤林仙坛寺古坛归鹤杳野鹿自成羣岚气浮清晓钟声出白云树穿僧屋老水到寺门分人世无穷事山中了不闻见雁有懐满眼西风忆故庐亲朋音问久相疎年年江上无情雁只带秋来不带书枕易古鼎烟销倦㸃朱翛然髙卧夜寒初四檐寂寂半牀梦两鬓萧萧一巻书日月㝠心知代谢阴阳回首验盈虚起来万象皆吾有收拾干坤在草庐舟次摴蒱庙短櫂冲寒过浦东扁舟一叶载诗翁断烟流水残鸦外古木荒祠夕照中吟罢小楼何处笛酒醒孤枕半江风潮生潮落朝还暮堪叹浮生似转蓬偶书频年踪迹堕江湖三径苔荒忆旧庐身老方知生计拙家贫渐觉故人疎松薪拾去朝炊黍渔火分来夜读书怨鹤惊猨应待我台山何日赋归欤顾逢逢字君际吴郡人宋末举进士不第学诗于周弼称顾五言自署其居为五字田家后辟呉县学官别号梅山樵叟有船窗夜话负暄杂録及诗集善权寺英台读书地旧刻字犹存一阁出霄汉万松连寺门洞深云气冷池浅鹿行浑山下流来水风雷日夜喧早秋湖上藕花香里去独坐自寻诗秋意在何处夕阳将下时鸟幽忘立久山好觉行迟饮兴忽然动桥边有酒旗雪中同郑所南访赵溪梅移宅虽然逺携笻到两回只知相别去不道又重来溪鲫和冰煮邻醅带雪开诗家堪入画满眼玉楼台林同同字子真号空斋处士福清人以世泽授官弃不仕元兵至福州监丞刘仝子纠义兵即其家置忠义局敌至同死之有孝诗一巻魏孝子念母嗟陟屺思亲徒望云可怜魏孝子不比狄参军韩伯瑜母力今衰矣悲啼得杖轻流风在绘像犹足感焦生徐庻不胜方寸乱岂暇二心持忍矣王陵将贤哉徐庻辞桓沖不辞身作质只为母须羊此日江州牧当年买德郎文中子先人旧所理汾曲有田庐何意求闻达弹琴自着书王悦色飬倾余子髙名重一时足为丞相喜岂计外人知木兰谨勿悲生女均之有至情萦能赎父罪兰亦替爷征陈巖巖字清隐青阳人生宋末有九华诗集会仙峯仙袂飘飘拂翠巅知㣲来此宴羣仙人间风雨山间月始信仙家别有天碧桃巖自要贪闲非避秦洞门隔断世间尘山中不置四时歴开到碧桃知是春马南宝南宝香山人景炎二年端宗航海过邑献粟千石拜权工部侍郎宋亡于厓山被执死之句目击厓门天地改寸心难与夜潮消衆星耿耿沧溟底恨不同归一少微王奕奕字伯敬玉山人官本州教授自号玉斗山人有东行斐稿絶句呈周日湖草带黏天只辨星燧楼尽化作邮亭栁桥梅驿多来使只寄山中飬鹤经送谢叠山先生北行皇天久矣眼垂青盼盼先生此一行遗表不随诸葛死离骚长伴屈原清两生无补秦兴废一出仍闗鲁重轻白骨青山如得所何湏儿女哭清明何行行字自强广昌人生宋末为武平令题龙泉观蓬莱境界隔风烟一带银河接九天礼斗瑶台春草合豢龙石钵玉沙圆红云几片危楼上古木千寻落照边惆怅仙人何处去空余月色满山川吴倧倧字尚贤歙人有渔矶脞语句旧闻有西山松风六月寒明当整襟屦舒笑青云端招手尘外人瀹泉采芳荪江凯凯字伯几号雪矼婺源旃阬人许山屋之客山屋爱之妻以子相士俞方塘方塘之鉴形可识方诸之鉴心始得相形何如更论心以貌取人当有失君不见虞皇项籍两重瞳成汤曹交皆九尺汪炎昶炎昶字懋逺婺源人紫巖族孙有古逸民诗集书兴时时溪上行或与幽人遇手把一编书共倚崖边树鹭近始暂飞鱼惊却重聚佳景不待求足熟自知处稚子爱相随似亦眈幽趣香严院荦确疲幽径扶持仗瘦笻断崖何处路细雨隔山钟猨窃重帘果僧樵卧涧松人言深僻处别更有灵踪南山宣平隐处今始过烟霞城郭路几何野渡谁浮夕阳艇空山尚响樵人歌石坛荒凉叠苔藓谷鸟啁唽深松萝何当更值买酒至一笑使我朱颜配闻笛荒村犬吠人犹行惊鸟乱啼山月明南邻擣砧适复罢何处吹笛秋更清疑含白龙堆外怨不恨黄鹤楼中聼萤飞露下百草溼倚风激烈思平生过往歳避地之所屋毁人迁依旧苍苔小径斜当时从此入山家心疑谬误还疑是雨溼棠梨一树花黄诚性挽文丞相三百余年乐育恩晩从科目得斯人﨑岖岭海期年国零落氊毛万死身诸葛未亡犹有汉包胥欲泣更无秦挑灯忼慨歌梁父鬓发萧森鬼神叶林林字儒藻一字元文号本山钱唐人生宋末隐大涤山沖天观与邓牧深相得或欲荐之朝闻其清议而止大德丙午书偈案上泊然而化衆称髙行先生至道宫犹存巨镬记熙丰翠霭春深古路通千百舂锄一株树野田飞下雪花风石室洞低垂石室洞杖屦易跻攀有路穿云窟无门对月闗谁骑仙鹿去我笑国蜗跧若使今犹昨清宵闻珮环又登石室作逺游贞白二仙家今日追寻路不賖七十二丛秋色里有人曾约去看花石径春深叠古苔洞天无钥为谁开白云本是无心物风趁松花作雨来邓剡剡字光荐号中斋庐陵人祥兴时历官礼部侍郎丞相文信公客也厓山兵溃为张𢎞范所得教其次子得放还有中斋集挽文信公诗忆公泪悬河九地无处泻想公骑赤龙请命苍梧野世人醉生死翻笑独醒者焉知千载英精爽皎不夜义士无废兴时运有代谢念昔䘮乱初公骑使君马奋袂起勤王忼慨泪盈把须臾三万衆如自九天下灯棊书檄交笑语杂悲咤捧土障洪河一绳维大厦至哉朝宗性百折终不舍身北冠自南血碧心肎化颜钩凛忠劲杜诗蔚骚雅晋阳骨肉冤东市刀兵解精诚揭天日气魄动夷夏丈夫如此何一死尤足怕田横老賔客白发余息假有时梦巖电意悟当飘洒非无中丞传杀青自谁写魂归哀江南千秋俎乡社鹧鸪词行不得也哥哥瘦妻弱子羸牸驮天长地濶多网罗南音渐少北语多肉飞不起可奈何行不得也哥哥歩月盈盈当春月含情隔幽櫺好懐不自制起坐可一庭百虫未敢怨卉木正葱菁余光散草露乃复似秋萤夜闻雨声归思浩然西风响髙树乡梦去㠶前稚子衡门下先茔乱叶边老来多一出归去恰经年海燕巢何晩秋期落尔先午坐后亭隔帘迟日午风㣲社燕惊寒未肎归读了丹经成黙坐时时一片杏花飞望夫山朝望夫暮望夫一夕化作山石枯潮水去却回行人来不来题龙山钟丰山背后钟霜月平原定夜半响鲸音隐隐天地应山灵鹤梦醒独听还独咏萧萧蓬蒿中收入杜陵径避乱至乌巖山赠承节赵公流水桃花又避秦诛茅西崦结为邻如公尚友浮丘伯顾我早师梅子真棊酒从容新里社衣冠萧散古遗民他年史传收芳迹应许牵联作隐人甘泳泳字泳之一字中夫崇仁人生宋末工诗不娶有东溪集自述总角希闻道残生乃付诗未曾前辈识敢辱近人知飘泊身余健萧闲鬓欲衰一帘书四壁寒日在清池过南湖忽有一事碍胸次摆脱不去唿酒来溟溟蒙蒙混沌在坦坦荡荡虚空开精神一生㽞笔墨形骸昨夜为尊罍年年看梅今白发晴日江路行莓苔林昉昉三山人送西秦张仲实游大涤洞天此时仙兴发九锁访名峯玉洞昼飞鼠石池春浴龙异人花外见道士酒边逢余欲采芳茗白云何所从罗公升公升字时翁吉之永丰人大父开礼从文丞相勤王兵败被执不食死公升以军功授本邑尉北游图恢复不果有沧洲先生集秋懐旧日方山子凄凉寄一箪虫声来倦枕秋思入凭阑已是肱三折那堪指一弹中宵更风雨谁念客氊寒避地雨急啼鸦切山昏去客奔窜身楚南极独立郑东门卜处无神珓招余有断魂死生毫发事不足累干坤四海风涛日谁欤柱急流山东雄剧孟蓟北化田畴气静天阍晚星沈戌角秋如君关气数宁不重离忧演福寺袆翟当年让福人早亡何用羡长春帝乡坏土真无憾愁絶龙沙万里身宋诗纪事巻七十九宋诗纪事卷八十钦定四库全书宋诗纪事巻八十钱塘厉鹗撰郑思肖思肖字忆翁号所南福州连江人太学上舍应博学宏词科元兵南下叩阍上太后幼主疏辞切直忤当路不报遂客吴下寄食城南报国寺以终有锦钱集一百二十四图诗集咸淳集中兴集伯牙絶弦图终不求人更赏音只当仰面看山林一双闲手无聊赖满地斜阳是此心秦女吹箫图弄玉飘飘仙女姿凤皇低舞久相期箫中应有别一曲飞上青天影外吹逢陈宜之行李苦役役相逢古润州千金一夜醉四海十年游山静鬼行月宵凉人梦秋近闻边事急畎亩得无忧送友人归年髙雪满簪唤渡浙江浔花落一杯酒月明千里心凤凰身宇宙麋鹿性山林别后空回首冥冥烟树深防隐者石窦云封隐者家一溪流水绕门斜满山落叶无行路树上寒猨剥藓花春日登城城头啼鸟隔花鸣城外游人傍水行遥认孤帆何处去柳塘烟重不分明春词春气暄妍御夹纱玉钗双袅緑云斜倚栏看徧庭前树尽是枝头结子花懐友今日樽前忽忆君为怜秋事又平分坐来凝睇西风久过尽天边数片云春日游承天寺野梅香輭雨新晴来此闲听笑语声不管少年人老去春风歳歳阖闾城湖上漫赋藓崖苍润雨初干石罅飞泉喷雪寒啼断禽声山更静青松影下倚阑干隐居謡布衣暖菜羮香诗书滋味长醉乡江潮初上玉船空假道青州一水通相去尘寰千万里不愁日夜不春风自题推篷图清晓清风吹过后露出青青一罅天一似推篷偷看见竹林半抹古苍烟自题墨竹万顷琅玕压碧云清风幽兴渺无垠当时首肎说不得不意相知有此君龚开开字圣予号翠巖淮隂人髙马小儿图华骢料肥九分臕童子身长五尺饶青丝鞚短金勒紧春风去去人马骁莫作寻常厮飬看沙陀义儿皆好汉此儿此马俱可怜马方三齿儿未冠天真烂漫好容仪楚楚衣装无不宜岂比五陵年少辈胭脂坡下鬬轻肥四海风尘虽已息人才自少当爱惜如此小儿如此马它日应须万人敌老夫出无驴可骑乃有此马骑此儿唿儿回头为小驻停鞭聼我新吟诗儿不回头马行疾老夫对之空啧啧黑马图八尺龙媒出墨池崑崙月窟等闲驰幽州侠客夜骑去行过阴山鬼不知瘦马图一从云雾降天关空尽先朝十二闲今日有谁怜瘦骨夕阳沙岸影如山陆右丞君实輓诗立事宁将败事论在边难与在朝分从来大地为沧海可得孤臣抱幼君南北一家今又见干坤再造古曾闻他年自有春秋笔不比田横祭墓文数关天地人何与分在君臣礼可无周粟如山夷叔馁史书犹日臼婴诬旧邦新命方开化公法私情本不渝忠义未湏论彼此后先崇长是昌图自题中山出游图髯君家本住中山驾言出游安所适谓为小猎无鹰犬以为意行有家室阿妹韶容见靓妆五色臙脂最宜黑道逢驿舍须少憩古屋无人供酒食赤帻乌衫固可烹美人清血终难得不如归饮中山酿一醉三年万縁息却愁有物覰髙明入姨豪买他人宅侍君醒为埽除马嵬金䭾去无迹仆为虚谷先生作玉豹马先生有诗见酬极笔势之驰骋乃以此诗报谢南山有雄豹隐雾成变化竒姿惊世人毛物亦增价天上房星浥瑞光孕成白马而黑章为谁容易来中国风雪天山道路长头为王欲得方目为相欲得明嵴为将军欲得强腹为城郭欲得张絶怜此马皆具足十五肋中包肾肠嗟予老去有马癖岂但障泥知爱惜千金市骏巳无人秃笔松煤聊自得君侯昔如汗血驹名场万马曾先驱山林钟鼎今何有歳晩江湖託着书白云未信仙乡逺黄发鬖鬖健有余饮酒百川犹一吸吟诗何嫌万夫敌我持此马将安归投之君侯如献璧君侯作诗凛驰骛八荒满盈动雷雨定知此马知此意独欠老奚通马语曹将军杜工部各有一心存万古其传非画亦非诗要在我辈之襟期君侯君侯知不知自题山水巻谷口长松㵎底藤石桥山路晚登登囊琴斗酒来何暮空负寒斋昨夜灯题赵鸥波髙士图雪气侵人卧欲僵苦劳明府到藜牀主賔问荅皆情话何用闲名入荐章张逢原逢原字渊甫盐官人横浦先生之后官漳州签判宋亡不仕句曲外史伯雨其孙也题髙房山夜山图地位清髙眼界寛尽收风景入毫端废宫台榭和烟鎻隔岸江山对月㸔一水中分吴越近层楼低接斗牛寒有声画意吟难了更把瑶琴膝上弹王镃镃字介翁括苍人尝官县尉当帝昺播迁弃印绶归隐湖山与尹緑坡虞君集叶柘山诸人结社赋诗有月洞吟送黙然上人归天台孤云不定心持钵度寒林野饭青蒲洁客程黄叶深海风潮水发山雨晓烟沈归到石桥日应㸔瀑布吟早行客程因太早却费一更眠落月已归海残星犹在天橹声荷叶浦萤火豆花田隔岸谁家起青灯逺树边谿村水路随山转谿晴踏輭沙斜阳晒鱼网疎竹露人家行蠏上枯岸饥禽衔落花老翁分石坐闲话到桑麻古杭感事国事彫零王气衰东南豪杰竟何之云埋废殿排班石草卧前朝记事碑沙涨浙江龙去逺天寛北阙凤归迟可怜不老吴山月曾照官家宠幸时尹緑坡山闲吟所苔痕分路见人家犬䕶篱根卧落花一片林塘诗境界四时花果隐生涯鉏山拣日春栽药汲水和云夜煮茶耕録有文须㸃㸔旋揺松露入朱砂访庭植上人苔侵坐处石头青满屋春云不用扃入定醒来香印冷一帘花雨溼残经段桥春望拾翠车闲辇路尘山南山北杜鹃春谁家庭院东风里吹出桃花不见人裁衣曲烧罢心香午夜阑玉纤轻捻剪刀寒衣成恐不如郎意独试灯前照影看春酌酒阑歌罢翠帘遮月栁惊啼子夜鸦多少断云心上事结成香梦是梨花灯花喜信今宵报与谁玉人曾翦画双眉等闲开落银釭见只闭春风不得知万嚞嚞字愚公仙居人中秋寄陈碧栖秋气清如此秋花香奈何人生还健在月色况明多有酒君当醉无愁我欲歌楼髙俯松顶谁共酌姮娥絶句少日时时负百忧从人络马与牵牛中年置此身如竹荏苒风前得自由杜濬之濬之字若川金华人旃之孙领乡贡宋亡矫行晦迹寄食西峯僧寺以终述志诗宁枉百里歩曲朩不可息宁忍三日饥邪蒿不可食虽云食息顷便分淑与慝志士当暮年闻道转历历要使此一身如琢复如涤整冠与纳履㣲嫌费疏剔未若𤓰李地絶不见吾迹书警食李弗言苦食梅弗嫌酸不为身所累且从心所安吾分固云薄吾志亦非单静看如山祸差之一念间所得甚𦕈𦕈所䘮已漫漫百年修不足一朝容易残虽处四壁立如享万钟寛静坐明月窟濯足清风滩钱仲鼎仲鼎字德钧通州人宋末领乡荐题赵鸥波髙士图在昔洛阳雪深丈余士也髙卧来令尹车今年吴淞雪复何如积素一色鸥鹭有无之子江臯修亭是居有琴有书有酒有鱼赏静独眺聊以自娱挹兹清风凛凛起余此景此图再巻再舒水村歌舟揺揺兮风袅袅兮波鳞鳞兮鸥翩翩兮扣舷渔歌兮孰知其他兮胡一桂一桂字廷芳婺源人宋末乡贡进士学者称双湖先生冬至寓建阳作绣日添汉宫书云纪晋观山家独奚为刚肠占易彖幽人意欣然起坐视晴汉大化回初阳茫茫今巳旦川泳有游鱼云飞见翔雁滞畱本何心永懐发孤叹诚哉利攸往观辞思过半陈普普字尚德闽之宁德人为恂斋韩氏门人韩出于庆元辅氏盖考亭的派也宋亡后三辟为本省教授不起有石堂集秋日即事夜牀辗转恨明迟晓发梳寒倚竹扉树影纸窗风作色蛬声壁罅月流辉三杯白酒穷年客满箧红尘隔嵗衣遥想闲鸥江上路蓼花枫叶雨霏霏野歩六言黄犊眠中荒草鹭鸶立处枯荷宦海风涛舟檝故山烟雨松萝红叶林风飒飒苍苔径雨斑斑人迹石边流水樵歌鸟外青山自哂鬬鸡走马醉髙阳今日归来两鬓霜无限少年心上事半帘豆雨语寒螀荀彧乱离拣得一枝栖得道争知却是迷曹操若逢诸葛亮暮年当作汉征西北地王谌何物谯周口似簧几年汉帝手牵羊纷纷蜀土祠诸葛香火曾分北地王颜杲卿骊宫歌笑入青云曾识常山有战尘忠骨已凘余髪在因人得见梦中身苏寿元寿元字仁仲号北溪安福人赠风鑑空有竒胸贮石渠功名不许老头颅凭君细閲寒窗下还有他年房杜无韩性同性同字伯循别号古遗与陈石堂同里而及其门入元不仕岳王墓妖星隳地芒角赤龙劔悲号风萧瑟中原王气挽不回将军一死为毛掷秦家小儿真戏剧播弄造化揺枢极指讐为亲忠且逆只手上遮天眼碧九重茫茫隔天日无由下烛臣愚直臣愚万死不足惜国耻未湔犹愤激古坟埋寃血空沥风雨年年土花蚀我恐精忠埋不得白日英魂土中泣请将衰骨斲苔痕献作吾皇补天石孙嵩嵩字元京号艮山休宁人以荐入太学有艮山集开歳连日隂雨老杜诗章五百年为吾替写早春篇恰从元日踰人日重有隂隂冷落天日日岚阴守翠微清溪平没钓鱼矶流莺一任无来意直恐梅花半树稀新草天涯入断魂若为有意眺郊原只应老子春愁少须着潇潇雨暗村觅佳山水迁居未能又力役不休㣲吟清啸有孤懐历落嵚﨑已大乖芳草何心知世事闲云肆意绕天涯前时絶喜王官谷此去聊堪阿里街一语作铭君记取腾腾任运莫安排竹枝词滟滪堆头君莫行瞿塘崃里不论程龙吟小雨蜀天黑等有明朝春水生崃路隂隂无四时寒云鸟道挂天危荒亭败驿此何处望帝江山闻子规黄牛庙前鸦鹳栖黄魔宫外枭鵩啼估客酹神巫妪醉青林日转风凄凄生日云外荒村半掩扉门弧事业与心违悠悠歳月山林老纳纳干坤道路非鸿雁关河秋满眼梧桐风雨冷侵衣蓼莪自是长休废独立苍茫一叹欷哭程晦夫握手论交意气真旧游四顾黯伤神陪从金马门中客和唱铜驼陌上春尚谓乡邦离有合忍闻丘垄夜无晨夕阳古道曾经别肠断西风泪满巾曲江头君不见曲江头离离衰草寒云秋今人不见昔人游昔人不见今人愁欲谈往事无耆旧沈吟千载空搔首盛衰倚伏如寒暄秦时宜春苑汉世乐游园更复唐人宫殿拥千门往来古今但如此同一溶溶曲江水秋懐秋虫日以喧秋树日以疎君听草根蛬泣弔风中梧壮士秋懐涕及此清霜初从来感秋人一例皆楚声吾闻古燕赵慷慨多不平惜哉宋玉辞不使荆轲聼何处秋声多竹外声历历凄切不禁寒萧萧旧时碧此中白发愁饷与秋风客畴昔旅江湖夜夜南飞雁山园柿栗多出户望河汉秖今寒雁时中夕起三叹黄山秋雕锼风露洗崖㟧行行聼清猨处处采灵药秋云老石牀已后十年约冬夜杂兴牧童与樵叟共载牛背归我无薪蒸计南山松栎稀寒风昨日至须用葺我扉破扉故可葺何以完我衣人生有定分勿怪生理微行都饯嵗插架余残厯挑灯忆故乡年光蛇赴壑羁迹雁随阳禁阙迎傩鼔邻街祭灶香英雄湏自力容易鬓毛苍临安钱武肃庙吴越归旗纛风云初鼔鼙锦䝉山树徧弩射海潮低龙凤城葱郁牛羊墓惨悽古祠存故里秋草庑东西春日武康游望过孟东野故居残霭初收半在沙一川芳草趁溪斜羣峯古意汪芒国废地诗情正曜家天末凄迷浮野色柳边骀荡受春华更携尊酒看修竹不为前陂得意花紫阳夜坐一夜灯前白纻单沈吟有此夏初寒露零若与人相语松杪萧萧下石坛姑苏元夕茂苑长洲满地春吴儿歌舞逐时新风流百巧花灯手犹是夫差国里人孙巖巖字次臯号爽山嵩之弟有爽山集去冬过石潭上时吴义夫同行欣然谓予曰诗境甚佳今日再过有作将寄义夫长潭有令姿山緑纳空洞轩轩吴武陵曾此接飞鞚殷勤顾我笑诗材不胜用重来春事深物采尤错综褚小强懐大秀异肎受控沈吟日已昃十彀才一中故人抱才藻衆象入嘲弄即今温水馆匡坐教弦诵嗟哉实前语束苇代杗栋明当寄东风烟水发清梦畱武林访客城南隅故第何其雄曲池犹瀁漭土山尚巃嵸颇闻此中人易姓良悤悤往时恩泽侯意气干晴虹乐曲播秦城衣制闻汉宫恨不逢季伦讵肎交毛公斥地西邻去伐木南山空百楹一传舍顾极当年工悠悠感成败何独操镘翁观渔行霜降平湖鑑羣象中有黄鱼几一丈渔师早已中豪家今旦连舟布新网东西南北三重围围形渐缩如小池孟获身穷吕布窘尚许性命延斯湏旧与鳟鲂同出入尔暇悲怜祸相及日斜创甚上平沙两岸居人如堵立𣺌𣺌腥风吹水云卖鱼沽酒赛湖神醉来预唱江南春和元京兄赋苹花一春观物眼红紫厌缤纷此水浮明玉何人翦白云恵风游汉女吉日礼湘君地僻应无是畱花混藻芹兵后绩溪道中古道縁流水寒郊带断烟稀疎鸦种麦羞涩女耕田人事休兵后秋懐落木前小苏遗翰墨今古一山川陈监丞用韵见赠亦和以谢肃肃东方老依人可计年名言倾盖后古意结绳前君户仍多辙予琴故一弦不应昌歜味置在衆肴先九日呈戴兄一别三十载而今近讲堂萧条同甲子强健又重阳萸菊数杯酒烟云千仞冈偶然为此梦宁复次公狂出越城舟行纡道以避过兵扰扰红巾起草间旧游何地不抢残归囊薄有桃花米行路如经竹节滩战马冬来横杀气扁舟北去解忧端曲肱便结湏臾梦栁暗黟川把钓竿武林絶句缤纷迎酒伎宛转卖花声偶似承平世携书试凤城比屋单衣日名城冷食天居人多上冢逺客未归田树隂春去空山啼乳鸎鸎边老树幂新青一瓢挂此坐终日即是苏家择胜亭滕塛塛字仲塞号星崖婺源人东城东城有髙楼峩峩冠城阙我来属昏暮见此初上月遥天罗江山极目如霁雪江山秀如此岂不生豪杰临风一髙歌达曙何由歇张炎炎字叔夏号玉田又号乐笑翁循王诸孙本西秦人家临安生于淳祐闲宋亡落魄纵游工为长短句腰带水犀绕鱼悬事已非水光犹自溼云衣山中几日浑无雨一夜溪痕又减围潘文虎文虎字武子金沙人寓言词交交桑扈交交桑扈桑满墙隂三月暮去年蚕时处深闺今年蚕时渉逺路路傍忽闻人采桑恨不相与携倾筐一身不蚕甘冻死秖忆儿女无衣裳陈森森字茂卿婺州人生宋末卒以诗殉𦵏南海南连弩声狞黑风壮白日沧波影相盪神蛟一去还不还泪溼空荒卷烟浪盘涡蜃气髙矗天老鲸巨鳌那忍眠老鲸已化子独返越山越水青茫然楼船夜半猩猩语黄葛花开坠秋雨陈深深字子㣲平江人宋亡弃举子业闭门着书有宁极斋稾曹叔时见过索饯篇泄云䝉朝日微雨霑庭除幽人掩关卧门外无来车曹子别经歳枉道过我庐谓余抱文艺胡为守乡闾余曰匪髙尚褊性渉世疎上奉白发亲余暇读我书岂如叔时甫妙年美名誉词华烂絺绣问学滋新畬奉子一巵酒聊为谈斯须威凤翔髙阁逸骥腾云衢及时树逺业临事毋踌蹰内人臂白鹦鹉图华清宫中歌既醉南海竒禽逺争致玉环最爱雪衣娘当时曾得龙颜媚璇房雕槛春日长绣绷娇儿在傍戏君王怜汝解语言懐恩不说宫中祕临风鸷鸟何轩轩叹惜纯良遭勐厉苕翁写出当时事侧立红衫内人臂江花满地不忍看空拂画图怜俊慧南游驱车登逺道白日忽西流宇宙惊新梦山河感旧游云迷江令宅月澹庾公楼巳巳知何奈长歌去国愁悼亡短日一何急残宵不肎明霜寒那有梦月落重伤情壁冻琴丝断风惊烛泪盈㣲言忆王衍达理误庄生南湖史君制暗香汤竒甚赋絶句求之雾阁云窗深闭春㣲闻玉杵擣清声元霜秖许云英见地上诗人渴梦生刘鑑鑑字清叟号立雪江西人少年才气卓荦连蹇不第中更世故蹙頞悲吟鳏居隠处年踰七十而终有立雪稾题醉月亭采石江头李太白狂不奈烦宫锦窄赤壁矶下苏东坡一叶泛泛凌风波当时有月并有酒和酒和月吞入口酒肠得月冷于冰化作瑰辞喧宇宙两首赋百篇诗千秋万古称絶竒两翁不作归来鹤玉宇琼楼寒漠漠若得长江变泼醅少住人间亦差乐望圆晦缺秋复春古来明月今来人我时举酒问明月月亦团团譍不得鐡如意玉唾壶我歌君和声呜呜烂醉起舞嗔人扶问影莫是李与苏月中仙子知得无寄朱约山岁晚江空烟水寒枫林叶落楚天寛苦无雁足书难寄作尽鸢声吟未安晋帖临成思入石离骚读罢拟栽兰老来絶被梅花恼后会君应笑我孱谒萧小山一冬晴暖春相似欲扣吟关未有诗折得梅花装担起程还是雪飞时一水凝寒棹不开几人于此欲船回思君却有扁舟兴半夜直冲风雪来葛庆龙庆龙九江人寓越赠僧七轴莲经供茗瓢一龛绣佛挂松寮舶香亦带鱼龙气自采枝头柏子烧谢理得惠书五朶飞来渍剡藤重重响似水泠泠不教落在红尘耳读与青松白鹤听咏黄石公挟书律重火犹光天下严搜不敢藏圯上老人无见者一编亲写授张良笻杖白发慵巾短短衣闲行斜倚小笻枝自家弄影犹痴絶只似初骑竹马时题仙人洞并谢草堂方公所赠石匣多谢林僧亦好竒新遗石匣我酬诗鹤胎收却云封裹付嘱山灵木客时云长镇洞有时开石匣终藏化鹤胎千歳不湏华表柱飞鸣南向洞山来游宝林寺坐如有待思依依看竹回廊出寺迟窅窅緑隂清寂处半窗斜日两僧棊于石石字介翁婺之兰谿人业词赋自负甚髙宋亡隐居不出一意于诗因居乡自号紫巖晚徙城中更号两谿有集探梅分韵得香字絶壁两屦云荒村半桥霜孤往欲何之林下幽径长寒梅在何许临风几徜徉谁家断篱外一枝寄林塘水静不揺影竹深难䕶香无言独倚树山空月荒凉路傍女路傍谁家女踌蹰不能去自言妾小时家本樵川住十五嫁良人长年秉机杼辛勤奉舅姑足不越庭户去年秋枣红边人健如虎移家入深林自谓百无虑空山鸣劔戟失色骇相顾星散各偷生不幸适相遇妾身如风花飘零委尘土妾命如蜉蝣焉能保朝暮一死恨不早空为年少误去去忽相失零落在中路妾有乳下儿咿哑方学语四海尚干戈安知尔生死回首望天涯家山在何处妾命负所天顾影惟自怜自怜轻失节天下何独妾我从山中游我从山中游归来林壑暝㵎水冻不流月出四山静柴扉不敢敲恐惊孤鹤醒徘徊踏月明倚杖看松影得家书久客秋又晚思家梦屡惊空阶闻叶落隔树见镫明亲老贫常健儿痴学未成凄凉今夜月将我故乡情半山亭万叠岚光冷滴衣清泉白石锁烟扉半山落日樵相语一径寒松僧独归叶堕误惊幽鸟去林空不碍断云飞层崖峭壁疑无路忽有钟声出翠㣲春事白了江梅栁又青游丝千尺网红尘鹁鸠夫妇孤村雨杜宇君臣故国春客里易添芳草思樽前谁是去年人桃花源上空流水安得渔郎一问津旅中遣懐片云相望浙东西回首家山路欲迷昨夜桐江江上梦倒随流朩上䨇谿方夔䕫一名一䕫字时佐淳安人生于宋季尝从何潜斋游攻举子业不利于有司退隐富山之麓扁其堂曰緑猗授徒讲学其闲自号知非子学者称富山先生有富山嬾稾钱王守凫墩在临安道左山下镫龛挂纸钱水杨墩上草芊绵髙人不要金丸用买得三吴八十年卢明之开鑪嬾作西风汗漫游归谋诸妇此淹畱采花墩近初成酒种秫田多早带秋燕颔已空西塞梦犊裈莫遣逺山愁沧江㽞得偏醒客袖手时凭百尺楼九里路去年九里路乌攫人肠挂枯树今年九里溪沙头白骨髙复低人生变灭如泥土久后犹传姜万户翠眉红颊谁家儿夜赴军前效首虏将军多爱恩意疎分将吴口充苞苴殷勤道与送行使前日朝官多有书续感兴勐虎等百兽天赋与长雄曼胡秋利㦸隅目磨青铜从知世路暗羣行各西东吼地一长啸飒飒来悲风饥来待人肉不数豹与熊肥领而黑喙不知是何虫坐卧不自防穴尔皮毛中尔虎虽云勐一旦皮骨空慎勿欺㣲细即且制神龙恶木生髙冈枝疎上指天雨露非有私蟠踞几何年荛子寝其下山鸟栖其巅匠石过不睨生理得自全皮为野火烧根为蝼蚁穿空中不足恃一朝踣而顚上有千岁藤相依久缠绵树犹不足保尔藤何足怜二女洒竹泪尽是心中血精诚着于物千载犹不灭当时从南巡岂少稷与契奈何比孤累匍匐阳城谒皇英独何人风泉共幽咽可怜女子心慷慨男儿烈湘水流不断谁道恩情絶何时见归来续君逺离别惊禽营颗粒飞飞集丘隅游人困行役十年落江湖煌煌秦与洛运转天下枢启明曜东汉万足争奔趋岂无爪距力逺利如孙吴得失昧前料青云闲泥涂天命有厚薄定分不可踰归来北山下俯仰收桑榆秋晚杂兴青溪溪上路书劔此栖迟凉月穿衣褐寒波照鬓丝古桐传贺若横玉犯龟兹不为伤秋老孤吟自可悲金应桂应桂字一之号荪璧钱唐人又号积庆山人送西秦张仲实游大涤洞天山林有真趣得趣即神仙好趁暮春月来游大涤天晴岚融玉室花气袭丹泉此地通悬霤清吟过叔元潘诘诘宋末人经贾秋壑故第相业如何不到头诸公历历颂伊周梦迷葛岭酣歌夜鬼哭樊城血战秋误国正须忧大厦覆师宁忍驾孤舟木棉庵里催归魄谁掩湖山富贵羞汪楚狂感慈元殿翠华扶辇出龙庭宻炬星繁天未明鹓鹭分行江上别貔貅从驾雨中行緑波淼淼浮三殿紫禁沈沈断六更惟有周遭山似洛不堪回首涕纵横王沂孙沂孙字圣与号碧山又号中仙会稽人与周公谨唐玉潜诸公倡和有词名花外集观周曾秋塘图有作秋秋潇洒清幽人静处水边头波纹细细风色飕飕鸥鹭情相狎凫鹥乐自由疎苇败荷池沼白苹红蓼汀洲几竿渔钓去已尽一段晚云寒不收周密密字公谨号草窗济南人流寓吴兴居弁山自号弁阳啸翁又号萧斋淳祐中为义乌令有蜡屐集齐东野语癸辛杂识志雅堂杂钞浩然斋视聼钞武林旧事澄懐録云烟过眼录南郊纪事黄道宫罗瑞脑香衮龙升降佩锵锵大安辇奏干安曲万㸃明星蔟紫皇万骑云从蔟锦围内官排立马如飞九重阊阖开清晓太母登楼望驾归西太乙宫蘂宫广殿号黄庭突兀浮云最上层五福贵神畱不住水堂空照九枝灯南园清芬堂下千株桂犹是韩家旧赐园白发老翁和泪说百年中见两平原甘园小小蓬莱在水中干淳旧赏有遗踪园林几换东风主畱得庭前御爱松裦亲崇寿寺翟羽鸾绡事已空奉华遗寺对髙松宫斜凤去无人见且看门前粉壁龙韩氏庆乐园旧事凄凉尚可寻断碑闲卧草深深凌风阁下槎牙树当日人疑是水沈为杨大芳悼亡帐中蜨化真成梦镜里鸾孤枉断肠吹彻玉箫人不见世间难觅返魂香乙丑良月游大涤洞天书于蓬山堂太虚灏气浮空蒙烟霞九锁蓬莱宫崩腾云木竞竒秀㵎芳野实垂青红何年断鳌立天柱古洞隂森白鸦舞玉书宝劔不可寻老翠封崖滴元乳光芒灵气干斗牛遗丹箬底谁能求黄精紫杞徧巖谷仙禽夜擣声幽幽嬾蛟千年睡未足痴涎吼雷喷飞瀑隂风黑穴吹海醒石虎当关横地轴是非万古一笑慨神仙不死今安在送西秦张仲实游大涤洞天玉室金堂积翠边旧游犹记劫灰前禽声夜𢷬千年药花片春浮九鎻泉洞府暗通沧海路楼居何异化成仙茶香笋美松醪熟正好山中过禁烟题髙房山夜山图为江浙行省照磨李公畧作郎潜暇日多冥搜夜深独上千尺楼天回海立月政溼风起云涌山疑浮萦青缭白互变灭浮岚飞雾寒飕飕潜虬栖鹘声磔磔山鬼木客鸣呦呦城中痴儿方呓语有梦不到千山幽遥岑寸碧目力逺欲遡汗漫凌风游髙侯落笔万象泣写出千古苍茫愁无声诗与有声画一夕异事传南州玉琴在膝酒在手欲写天籁无庄周凭谁为问华表鹤城郭人民今是不题温日观葡萄百八牟尼颗携将万里游归来还自笑何不博凉州题髙彦敬山村图巻我昔游七闽百岭争巀嶪白云涨川原深谷如积雪又游天姥岑幽磴缘曲折长林翳寒日十里行落叶转头五十年遐想正愁絶开图意忽动戃怳生内热何当驾松广分我翠一叠弁阳我所庐见谓山水窟漂零媿楸槚歳月老薇蕨平生阮遥集足痺屐齿折何当赋归田初志遂所惬懐哉复懐哉清梦绕林樾句繁华不结三春梦零落空余寸草心吕同老同老济南人有词见乐府补题宋遗民也丹泉觱沸槛外泉逺出天柱阳清音应空谷潜波涣寒塘昔人飬灵芝长年此山旁金骨换玉髓素虬朝紫皇尚余浴丹池神光透扶桑蓬莱几扬尘兹泉日泱泱我愿涤世氛朗咏三元章手持北斗杓下酌流霞浆题髙房山夜山图我昔絶江㸔吴山朝光正落山水闲金波逺自海门入翠岚髙插扶桑殷安知璚楼有夜景明月苍茫堕清影李侯胜赏髙侯笔展巻一时如梦醒龙泉寺纳凉靡靡市尘尽杳杳泉石闲灌木蔽榛莽爽籁弥空山飞甍纳余辉丹艧粲以繁巍然青莲宫俯此碧玉阑化人淡无为趺坐观尘寰支郎杳不逢元蝉噪其间昔贤憩逰地眢井潜龙蟠咏歌之所传百世犹不刋我生悦超旷危磴重跻攀归隠谅未能溯风发长叹郑斗焕斗焕字丙文号松窗弁阳老人周密编辑絶妙好词特载其人于宋末陪秋山相公游大涤洞天一庵夜宿感梦天柱清游尾使星笋舆轧轧入山深龙行雨去泉花定鹤叫云来木叶隂松石已安通夕寐江湖空老百年心圆冠方袂何仙子梦里将诗索共吟宋诗纪事巻八十宋诗纪事卷八十一钦定四库全书宋诗纪事巻八十一钱塘厉鹗撰邓牧牧字牧心钱唐人与谢翺友善岁丙申至山阴王脩竹延致陶山书院已亥入洞霄止于超然馆住山沈介石爲营白鹿山房居之与叶林爲深交林坐蜕踰月牧亦无疾而化所着有洞霄图志游山志杂文稾名伯牙琴衆称曰文行先生九锁山十咏栖眞洞何年采眞游遗此栖遁迹流泉金石奏伏鼠霜雪色浮世几兴亡残棊耿苔石龙洞老龙山中居出山作霖雨风云几聚散田野正辛苦神仙地位高使尔司下土仙人隐迹至人犹神龙变化不可测隆然七尺躯印此一片石我行半江海空飞杳无迹寄友我在越君在呉驰书邀我游西湖我还呉君适越遥隔三江共明月明月可望佳人参差笑言何时写我相思知君去扫严陵墓祇把清尊酹黄土浮云茫茫江水深感慨空劳弔今古孤山山下约陈实聨骑须来踏春色西湖千树花正繁莫待春风吹雪积有酒如渑有肉如陵鼔赵瑟弹秦筝与君沉醉不用醒人生行乐耳何必千秋万岁名汤仲友仲友初名益以字行更字端夫呉郡人学诗于周弼晩号西楼有壮游诗集弔葛岭贾秋壑故居檀板歌残陌上花过墙荆棘刺檐牙指挥已失铁如意赐予宁存玉辟邪败屋春归无主燕废池雨产在官蛙木棉菴外尤愁絶月黑夜深闻鬼车畱题惠山寺梁溪停短棹带月歩西关路尽忽逢寺松多不见山巖腰云殿古洞口石泉闲到此政吟苦秋声满树间西湖山色波光步步随古今难画亦难诗水浮亭馆花闲岀船载笙歌栁外移过眼年华如去鸟恼人春色似游丝六桥几见轮蹄换取乐莫辞金屈巵虎丘虎是何年踞名存迹已亡塔从林外岀山向寺中藏池暗生寒气台荒受夕阳更无人道古来祇爲春忙游洞庭寒色满空山翛然一径闲鸟啼黄叶外人度翠峯间古殿藏云气唐碑带藓斑未穷幽絶处兴尽忽思还赵棠棠字国炎弔琼花名擅无䨇气色雄忍将一死报东风他年我若修花史合传琼妃烈女中李坦之坦之字道坦钱唐人生宋季早岁入洞霄宫学文于高士邓牧心爲所称许杜鹃行吾闻昔有蜀天子化作冤禽名杜宇一身流落怀故乡万里逢人诉离苦西来纵唿巫崃间楚台花落青春阑台中魂梦久寂寞行云日暮愁空山明朝复向潇湘发北叫苍梧江竹裂竹间之泪花上血怨入东风俱不灭天涯无穷朝暮啼王孙草绿不思归哀哉王孙终不归江南江北杨花飞寄呉正传拂袖行歌归故乡相思又是一星霜梦回江上秋枫杳愁入天涯春草长书问久淹嗟契阔诗章时读慰凄凉知君亦有逍遥兴肯学征鸿爲稻粱送人归严陵幷寄呉正传官车一两马并驰送君朝岀城门西投觞誓河以爲别东流到海无还期云间挂冠归故里河上停㠶谢游子不愿松江食巨鲈甘向桐川钓寒水子陵昔钓川之侧百尺高台犹屹立斜日归舟系石根稽首清风无媿色金华洞天深且幽神仙牧羊松下游故人呉君仙者俦高卧巖屋秋浮浮兹山相邻迩睦州山翠俯压城南楼呉君之家某水丘尺书欲烦亲手投一见足写平生忧白鹞子歌淮西勐士高将军新获骁禽被凉素调之弗顾情未狎跨马臂出城东去征鸿作字云边斜耸身直上谁能遮天寒日暮望不见北风万里吹瑶花云飞忽断鸿飞郄短草长烟际沙漠但余孤色揺清秋未许纤毫生碧落归来珍卫不解鞴亲手餧肉供饥喉英雄遇合固有分可惜惊尘俱雪头李白酒楼歌绿杨酒楼春水涯白也系马楼东家千金醉尽不复顾犹吹玉笛引呉娃日斜楼外东风起春愁满眼杨花里高歌一曲下楼去传徧江南数十里锦袍緑水迷踪迹月落空梁照颜色江头尽日不见人楼上几年无此客倚阑仰看西飞云胡爲不饮愁其身卽今寂寞千年后谁酹青青山下坟句落日中原小悲风易水寒凡物皆归土深山始见天城南草绿王孙去江上花飞燕子来清江百曲秋花底渔火孤村暮雨中芙蓉水碧双凫冷苜蓿秋高万马肥吕徽之徽之字起猷号六松台之仙居人遯迹不出操行极高咏雪用滕字韵天上九龙施法水人间二鼠啮枯藤鹜鹅声乱功收蔡蝴蜨飞来妙过滕复请昙字韵又赋万里关河冻欲含浑如天地尚函三桥边驴子诗何恶帐底羔儿酒正酣竹委长身寒郭索松埋短发老瞿昙不如乗此擒元济一洗江南草朩慙冬日斗室萧萧日晏眠疎狂唯与嬾相便寻常甲子无心记看到梅花又一年刘彦章彦章吉水人宋亡后与刘桂隐刘申斋讲学有诗名题庐陵义士传淮海风回吹血腥青原不改旧时青中朝将帅论功赏不及江南一白丁题新淦刘贞女传百年节义仗英豪一死翻怜女子高不敢高歌题巻上转喉恐触旧官曹胡贯斋贯斋庐陵人挽文山裂指秋风感别离干坤人物太奇奇生爲孝子忠臣劝死结皇天后土知万折江流鱼腹石千年人立首阳碑一门史氏春秋笔愁絶湖光入画时洪平斋挽叠山千古精忠日月光恨无麟笔写堂堂还家耻作梁江总辟谷谁知张子房后死十年应有待轻生万里故非狂有儿可拾江边骨须信人亡道不亡赵㵎边挽叠山西山东海莫容身芒屦萧萧万里尘去住更无寛岁月死生惟有一君亲丹心故国红云冷白骨他乡塞草春不是回头春已暮至今犹说似痴人翁森森字秀卿号一瓢台州仙居人宋亡隐居敎授有一瓢集四时读书乐山光照槛水遶廊舞雩归咏春风香好鸟枝头亦朋友落花水面皆文章蹉跎莫遣韶光老人生唯有读书好读书之乐乐何如绿满窗前草不除新竹压檐桑四围小斋幽敞明朱曦昼长吟罢蝉鸣树夜深烬落萤入帏北窗高卧羲皇侣只因素稔读书趣读书之乐乐无穷瑶琴一曲来薰风昨夜庭前叶有声篱豆花开蟋蟀鸣不觉商意满林薄萧然万籁涵虚清近牀頼有短檠在及此读书功更倍读书之乐乐陶陶起弄明月霜天高朩落水尽千崖枯炯然吾亦见眞吾坐对韦编灯动壁高歌夜半霜压庐地炉茶鼎烹活火一清足称读书者读书之乐何处寻数点梅花天地心陆正正字行正号率斋居士嘉兴之武原乡人精于律吕象数之学元世祖遣程文海至江南访求贤士称疾不出后复与刘因同征不赴隐居教授以终门人私谥曰靖献先生古意结褵事君子誓作形与影人事多乖离彼此暌燕郢尺书沈素鳞啼鹃催逝景妾命讵终薄君心那得冷开帘花扑面泪落纷如绠潘音音字声甫天台人宋季躬耕不仕筑室南洲山中诏征天下遗逸廉访使檄赞之行固辞有待清轩遗稾有所思中心有所思蹙损䨇蛾眉美人竟长往使我叹离居寂寞就孤枕强眠谁得知夜深清露重飞梦欲何之觉来日迟迟分照上罗帏妆台理云鬓种种尽成丝山中寄友人我来卧白云潭影清华发经岁无稻粱侵晨采薇蕨峯头天籁鸣陇上樵歌发还拟醉浊醪与君弄山月悼杨侍郎屈指汉遗老如君复几何凤池冠劒近铃阁典章多国已成禾黍人还隐薜萝那堪川上水东逝乏回波山居阻雨霏霏风雨暗郊原有客含凄独掩门山鬼啸云移峭壁毒龙将海浸孤村愁来自洒青枫泪战罢谁招絶漠魂茧足空斋无一语不因岑寂怨黄昏闻鹃子规声切月轮斜起望诸陵忆汉家妇女寻芳浑不解鬓云争揷杜鹃花凌嵒嵒字山英号石泉华亭人少习举子业宋亡卽巻处一放于诗有古木风瓢集题机山六峯乔木锁云根青接平原数里村此处无人来听鹤海灵山鬼哭黄昏汪斗建斗建淳安人生宋末有云畱小稾钱唐怀古江上城低烟树红江潮西去几时东呉宫花草随春暮禹㑹楼台入梦空万里孤云畱夕照千年遗恨诉秋风凤凰飞去无消息漠漠遥岑烟雨中黄超然超然字立道号寿云黄巖人秋夜秋近园林风露凉虫声无数岀頽墙前朝旧事过如梦不抵清秋一夜长陈古遇古遇平江人元俞焯称其诗高古无宋末气不娴于时志怪沈沈万仞渊下有骊龙珠佩之寿松乔售之冨侔都贪夫临渊羡重利轻微躯百金不龟药千金水犀珠丹砂与翠羽陆产海所无赍装涛浪中巨阙光炯如粲粲两青童骈肩何所须再拜上珠翠敢问龙起居青童粲玉齿云龙卧元虗爲君穷珠山鞭云取长驱云急风更恶苍梧来时徐丹药两须失哀哉饱鲸鱼马别主马别主兮涕泗霑臆士别主兮喜见颜色于嗟马兮胡恋而驻于嗟士兮胡弃而背连文凤文凤字伯正号应山三山人杭清吟社入月泉吟社第一名託名罗公福春日田园杂兴老我无心出市朝东风林壑自逍遥一犂好雨秧初种几道寒泉药旋浇放犊晓登云外垄听莺时立栁边桥池塘见说生新草已许吟魂入梦招冯澄澄字澄翁号来清义乌人月泉吟社第二名託名司马澄翁前题编阑春思倩吟鞭着面和风輭似绵黄犊乌犍秧谷候雄蜂雌蜨菜花天把鉏健妇踏烟垄抱瓮丈人分野泉忙事关心在何处流莺不听听啼鹃梁相相字必大杭人月泉吟社第三名託名高宇前题膏雨初晴布谷啼村村景物正熙熙谁知农圃无穷乐自与莺花有旧期彭泽归来唯种桞石湖老去最能诗桃红李白新秧绿问着东风总不知又麦畴连草色蔬径带芜痕布谷叫残雨杏花开半村吾生老农圃世事付儿孙但遇芳菲景高歌酒满尊刘应龟应龟字元益号山南义乌人月泉吟社第五名自署山南隐逸前题独犬寥寥昼䕶门是闲也自有桃源梅藏竹掩无多路人语鸡声又一村屋角枯藤黏树活田头野水入溪浑我来拾得春风句分付沙鸥莫浪言魏新之新之字德夫号石川分水人咸淳七年进士庆元敎授月泉吟社第六名自署子进前题农圃谁言与世违韶华正恐属柴扉天机花外闻幽咔野色牛边睨落晖膏雨平分秧水白光风小聚药苖肥行歌隐隐前村暖忽省深山有蕨薇又野景入时务东风斸满鉏笛声牛后岀酒味燕来初谷种天心在桑枝帝泽余红尘几飞鞚肎信有农书杨本然本然字舜举号龙溪金华人月泉吟社第七名自署栗里前题春风建业马如飞谁肎田园拂袖归栗里久无彭泽赋松江仅有石湖诗踏歌槌鼓麦秧绿沽酒裹盐菘芥肥呉下风流今莫续杜鹃啼处草离离又露畦烟陌里名利等秋毫引犊随牛放祈蚕望茧缲和根挑荠菜带叶摘樱桃读罢归来赋临风欲和陶陈尧道尧道字景传号山堂义乌人月泉吟社第八名託名倪梓前题化日村田乐春风耕织图秧肥科斗动桑暗鹁鸠唿罢社翁分胙占蚕媪得符傍花随栁处此事不关吾全璧璧字君玉号遯初子杭人孤山社月泉吟社第九名自署全泉翁前题倦游归隐白云鄕芳草庭闲昼日长晋氏衣冠门外栁豳人风俗屋边桑青林伐鼓村村社绿水平畴处处秧未分东风欺老眼一编牛背卧斜阳吕文老文老字澹翁东阳人月泉吟社第十名前题月筩纪闰附青炜民野陶然化日熙祀备枌榆祈稔岁宴酣花栁乐清时洛中富贵斜阳恨绵上勋劳千古思浩兴归来吟不尽陶诗和后和豳诗方德麟德麟字藏六桐江徙居新城月泉吟社第十一名託名方赏前题绕畦晴绿弄潺湲倚杖东风却黯然往梦更谁怜秀麦闲愁空自託啼鹃犂鉏相种地力尽花柳无私春色偏白发老农犹健在一蓑牛背听鸣泉刘汝钧汝钧字君鼎号蒙山三山人寓杭月泉吟社第十二名託名邓草径前题年来梦断百花场安分农桑万虑降爲喜麦青行暖径因看蚕出倚晴窗草坪闲见乌犍点畬水飞来白鹭䨇满飮茅柴拚烂醉踏歌社下自成腔何鸣凤鸣凤字逢原分水人宋时尝爲敎官月泉吟社第十四名託名喻似之前题东风转瞩又东臯久赋将芜力未薅古木阴深巢燕弱荒陂水浅怒蛙豪儿痴方拟半栽秫身隐尚嫌全种桃何许蕨薇君欲采饥眠堪羡华山高又星明天驷兆兴农稼圃犂鉏处处同播谷竞趋新禹甸条桑犹记旧豳风草缘疆畎纵横绿花隔藩篱深浅红自笑偷生劳种植西山输与采薇翁翁合老合老字仲嘉建德人月泉吟社第十五名自署蹑云前题韶华到处入冥搜郭外人家事更幽土脉正融催觳觫林阴微合听钩辀谁家酒熟社公醉明日桑空蚕妾愁祇恐春工忙里度又吟风雨满城秋林子明子明号东冈分水人月泉吟社第十六名自署玉华吟客前题一点阳和薰万宇最饶佳致是山庄鸡豚祝罢成长席莺燕听来隔短墙嗜酒不嫌多种秫无襦长恨少栽桑东郊劝相何烦尔农圃吾生自合忙刘蒙山蒙山崑山人月泉吟社第十七名託名田起东前题桑风吹绿满原头西崦东臯暖气浮村妇祈蚕分麫絸老农占岁说泥牛田乌飞逐耕烟犊桑扈鸣随唤雨鸠邻叟相邀同社飮旋将新酒向花篘周暕暕字伯阳号方山泰州人武林社月泉吟社第十九名自署识字耕夫前题蛙声似吹雨初足桑椹欲红风始和少妇每忧蚕利薄老夫唯喜秫苖多旧栽花朩山莺识新买陂塘野鹭过此境东风元自好当年金谷事如何送僧归蜀诗禅寄杖钖不问道涂难到水浮杯渡逢山卸笠看悟空诸念寂传佛一灯寒蜀国又归去令人忆道安姚潼翔潼翔家钓台月泉吟社第廿一名自署社翁前题壁写新年百事昌春盘次第蓼芽香烧灯过了争挑菜祭社归来便撒秧布谷几声催耜亩呉蚕三伏正条桑一春忙过无多日又听鹂鹒报麦黄高镕镕字声玉号悦云三山人宋婺州敎官入月泉吟社前题巳学渊明早赋归东风吹醒梦中非莺声睍睆来谈旧牛背安闲胜策肥时听樵歌时牧笛间披道氅间农衣篇诗那可形容尽何似忘言对夕晖呉㻦㻦字贵叔义乌人呉天祐之姪月泉吟社第廿三名自署天目山人前题野水浑边戏乳鹅疎篱缺处晒耕蓑草靑随意牛羊卧门静无人燕雀多夫倦倚犂需妇馌翁欢击壤和孙歌新来别有营生计又喜巡檐住蜜窠胡南南字景山号比心义乌人月泉吟社第廿四名自署安定书隐前题世数有迁革田园无古今鸟喧争树暖牛倦憩墙阴水活土膏动风微花气深渊明千古士伫立此时心黄景昌景昌浦阳长塘人月泉吟社第廿五名自署槐窗居士前题野色揺春麦正肥烟村闲寂往还稀未多桑叶蚕初浴更小茅茨燕亦飞行市绿蛆花泼眼卧依黄犊草侵衣数声桐角归来晚杨柳移阴月半扉姜霖霖字仲泽金华人月泉吟社第廿六名自署姜仲泽前题老盆倾酒试新尝社鼓村村闹夕阳麦陇风微牛睡稳芹塘泥滑燕归忙半村飞雨断烟溼一径落花流水香鼎贵安知此中意徒能学犬吠村庄东必曾必曾字孝先号潮原杭人武林社月泉吟社第廿七名託名陈柔着前题噀绿郊原春事深治生幽趣豁尘襟声声禽语耕人意种种花开老圃心桑叶渐舒梯欲整麦苖暗长路难寻日长虽有荷鉏倦薄暮归来常醉吟方子静子静桐江白云村人月泉吟社第廿八名自署方尚老前题东臯雨后土膏肥夙驾乌犍出短扉秧水平畴蛙合合菜花满稜蜨飞飞比邻社酒欢犹在墙壁农书事已非独喜桑麻今正长渊明归去最知几朱孟翁孟翁东阳人月泉吟社第廿九名前题饾饤蔬槃已竹萌如何布谷未催耕牧儿嬾散骑牛过游子牵连信马行秧际窥鱼翘白鹭花间捎蜨下黄莺东风岁岁添新绿独我霜髯多几茎陈舜道舜道义乌人月泉吟社第三十一名自署陈希邵前题春来非是爱吟诗诗是田园乐兴时清入吟怀花月照红生笑面栁风吹村声盪耳乌盐角社酒柔情玉练槌闲闷闲愁侬不省春来非是爱吟诗春来非是爱吟诗诗是田园遣兴时行傍山翁驱犊父坐观邻妪试鹅儿看秧时测水深浅行菜闲占春早迟白日渐长消不去春来非是爱吟诗春来非是爱吟诗诗是田园感兴时草地耕牛才有犊花村吠犬那能氂麦青未必三时粥桑绿其如二月丝触物兴怀言不尽春来非是爱吟诗刘时可时可䨇溪人月泉吟社第三十二名前题土膏初动雨初收草径茅亭趣最幽坐睡畧无朝市梦踏歌时有里闾游半丘秧秫醉堪酒五亩树桑寒可裘老圃老农诚足学不成吾道付沧洲许元发元发义乌人月泉吟社第三十四名自署云东老吟前题片云岂是出山时曾被东风误一吹归意不烦啼鴂劝闲情只许落花知桑麻穷巷扉常掩烟火空林黍自炊栗里辋川非谬计晴窗子细味渠诗洪贵叔贵叔义乌人月泉吟社第三十五名自署避世翁前题弃官杜甫罹天宝辞令陶潜叹义熙暖日浣溪仍旧迹春风栗里只前时苖生阡陌培嘉种花绕林塘发故枝佳兴二公能领㑹可能胸次太多诗徐端甫端甫义乌人月泉吟社第三十七名前题晓出东郊跨蹇驴弄晴微雨润如酥犬依桑下乌犍卧鸠杂花间黄鸟唿杨柳嫩摇风气力稻秧新着雨工夫农家滋味谁知得饱饫豚蹄酒一盂朱释老释老号龟潭金华孝顺鎭人月泉吟社第三十八名前题家山万象春归好诗笔拈来感物情泉脉动时毋待灌土膏起处正宜耕无穷怀抱风和畅不尽形容雨发生试问封侯万里客何如守拙晋渊明李萼萼桐江人月泉吟社第三十九名自署樵逸山人前题村居只是旧衣冠北墅南园熟往还雨外泥深牛觳觫花边风暖鸟间关躬耕自得莘郊乐日渉谁知陶径闲只说桑麻元自好不须释耒叹时艰陈公凯公凯字君用号月泉竹臞吟社第四十名自署柳圃后爲月泉书院山长前题春风宂我田园务野思芳情约不齐检点𤓰丘仍芋壠按行桑墅更秧畦偶陪灵运山前屐或学东坡雨外犂薄暮倦归专一事旋诛生菜瓮黄齑又世事不挂眼寄情农圃中鉏犂冲晓雨杖屦立东风芽谷騐仁脉浇花趱化工独余眞意味浊酒自烧菘俞自得自得号吟隐金华孝顺鎭人月泉吟社第四十二名前题暄和春景好供诗日暖风轻土脉肥白鹭时窥秧刺刺黄莺频说柳依依几回野水闻姑恶数树春阴叫姊归物态满前看不足等闲吟咏对斜晖王进之进之建德人月泉吟社第四十七名自署临清前题桑田沧海几兴亡岁岁东风自扇扬细麦新秧随意长闲花幽草爲谁芳午桥萧散名千古金谷繁华梦一场满眼春愁禁不得数声啼鸟在斜阳又东君私我此身闲脱却青衫野服更桑可以丝麻可绩麦宜续食韭宜羮分甘垄上耕云隐梦不湖边拾翠行物意岂知沧海变晓风依旧语流莺评陈希声希声义乌人月泉吟社第五十名託名元长卿前题回文香红眩眼缬蕤英竹杖扶吟纵步行桑眼蟇含青蕾小麦须虾磔翠芒轻黄花菜圃午风輭绿水秧畦春野平芳树几声鸠雨过苍苍柳色弄烟晴又田园兴在早春时眼缬生红喜上眉门巷日高人埽雪池塘烟涨水流澌杯柈新岁欢同社灯火元宵闹古祠野老告余春事及夜来小雨过前陂戴东老东老月泉吟社第五十二名前题饮了椒盘收了灯翁携稚子步新晴茅柴初熟胜腊酝莱菔久齑宜晩羮伏卵鸡畱上春种出栏牛试吉辰耕去年官赋今年罢寂甚门前犬吠声陈文增文增苕水人月泉吟社第五十四名前题熙熙壠亩扇和风蔟蔟人烟野意浓培漑桑麻沿汲路径行荠麦省耕农飮牛涧暖山揺影接果枝青藓拆封酒熟花香村欲社芒鞵藤杖尽从容月泉吟社摘句图无机老农云名利有危机老于农圃宜子问云驱却余寒碎土牛田园生计又从头田农夫云桃李场中巳免参只将农圃系头衔唐人机轴云风暖柴荆鸟语幽麦高麻矮野桑柔忘怀老人云寸地不可弃东风何处无五云山人云种𤓰思夏实分菊待秋花老农云幸存耕雨地况値养花时刘存行云麦苖花下绿犊子草边黄石姥寄客云水暖眠秧珥风香竖茗旗䨇涧云雨露桑麻深夜话清明花柳少年心云水云晴雨花时游子意寒暄秧信老农心白云人云犊外醉分芳草卧莺边吟踏落花行傅宣山云生意满腔秧出谷飞花有思柳飘丝自家意思云耕锄晓雨有余地应接东风无暇时柳耆云野犊正忙犂晓雨谷莺才出管东风俞如山云鸟随牛后窥秧谷蜨趁蜂来恋菜花跨犊者云有酒便尝烹笋蕨无花聊自赏桑麻清溪叟云社近记穿黄茧子雨前趱摘紫枪旗山野人云莺藏杨柳金歌舞蜨宿梨花雪梦魂盘隐末子云桃林我忆放牛日葵圃谁思逸马时扶杖夫云一生甘作扶犂手万变宁移抱瓮心廷云云蛙鸣暮夜官何爲蜨恋芳菲梦不知翁自适云鸦趁犂翻争啄食蜂黏絮落苦贪香郭建德云烟连草色迷平野雨趁鸠声过别村骆侕賔云烹罢箨龙新上箸修来秧马尚依墙陈帝臣云清晓蛙声引啼鴂夕阳牛背立归鸦晩静云牛飮芳陂鸦立背马过秀野蜨随蹏竹蓑笠翁云蚕一二眠催出伏秧三四叶尚忧风俞野处云郞罢耕归唿囝牧阿翁眠起问姑蚕蓝田道人云晴原望新麦一片绿云香林泉生云桃李公门者将芜胡不归傅九万云笑他思着莼鲈者却感秋风始去官郑协溪桥晩兴寂寞亭基野渡边春流平岸草芊芊一川晩照人闲立满袖杨花听杜鹃钱唐晩望钱唐江上夜潮过秋静寒烟白露多呉越青山明月里舟人齐唱异乡歌徐直方直方字古爲观水沧江无尽水夜夜随潮去若复作潮来沧江止不住何新之新之字仲德号横舟西安人仕至枢密院编修官后知忠安军死节有诗林万选秋夜汎舟飞星曵寒影野水淡碧空人生定何物扁舟空影中何年有宇宙生此木末风有力不向上难到蓬莱宫空攀栖鹘巢搔首如飞蓬俯仰慨今昔此怀安可穷王仲素仲素号石髓归去词种松雨濯发折笋春堕指长啸归去来沧江一天水何天定天定号菊屋散策孤坐忽不乐出门聊散行溪喧乱人语树偃碍农耕雨径莓苔积阳坡草朩明道逢九十老相对话承平王曼之曼之号野处西窗西窗枕寒池池边老松树渴猨下偷泉见影忽惊去春日郊行岀门逢柳色忽过野桥西坐石看潮长隔花闻鸟啼地随芳草尽树与夕阳齐不是桃源路行人亦自迷范协协号观山年年年年如燕一还家又访幽居过水涯风雨满城春欲暮山中犹有碧桃花呉子文子文号东窗访隐者不遇道人入山访道人山深俗朴鸡犬驯道人不见道人去毶草木无边春韩竹坡采菊撷我百结衣爲君采东篱半日不盈掬明朝还满枝悠然何处是千古正如斯唐泾泾字清父道州龙山人甲戍客临安金谷烟花醉未醒鼾边无梦到功名十郎腹里长函劒六丈胷中旧贮兵天豕星沈狼有影海䲡风𦂳鹤无声如闻浩浩愁相讯何日衣冠乐太平江南纪事呉山一发暮云孤愁向湘累讯故都凤去只余韶乐在雁来还有帛书无杏坛有客陈孤注平陇何人复五铢歌彻黍离风雨恶南山深处叫乌乌广亡徙海箕冠如栉拥旄旌谁执骍毛歃晋盟遵海而南关气数渡江以北少功名火旗晻霭云藏阙水阵周遭雪压城一榻不容人鼾睡那知雾岛是神京厓山亡万里舆图入朔方摇揺孤注海之阳石尤风恶云藏轸天驷星沈月掩房岛上有人悲义士水濵无处问君王羲和指着乌飞路去去虞渊暮色苍彭秋宇乙亥纪闻羽书朝暮涨氛埃天诏勤王起草莱塞上风高鹰飏去江头雾暗马飞来诸贤忠爱谋安出四将英灵唤不回漠漠云天秋万里飞鸣无数雁鸿哀秋兴二首沙尘破褐客秋风落落亲朋半老翁野旷有时闻啸虎天寛无处寄征鸿四方玉帛燕山北万里帆樯海水东回首可怜歌舞地方花石础树阴中西风巻地送凄凉目断归帆落日黄雁过江天云漠漠龙游沧海水茫茫故人入梦三更月近事惊心两鬓霜试把浊醪浇磊磈尊中犹带芷兰香刘麟瑞麟瑞号如村南丰人有昭忠逸咏西和知州陈公寅守将杨公鋭阴风萧飒起黄埃铁骑追奔动地来石堡梯空天险北水门衅隙杀机开不期溟海鹏千里自守封疆鸩一杯四十万民登鬼录伊谁爲使哭声哀阶州守臣董公鹏飞相传报怨撼阶州虎旅飞来睨敌楼楛矢蔽空天入暝鹅车冲垒地生愁金城鱼肉千年恨阖境衣冠六日休莫怪传家犹强项云孙忠节更风流丞相江公万里知府江公万顷名重天阍侍太微昔年南国秉枢机人归绿野身犹健兵满红尘世巳非止水亭前风淅淅鄱阳城外草依依棣华相暎人闲瑞节惠隆名世所稀丞相信国公文公天祥金字牌飞岀建章郁孤万垒爲勤王驱驰岭海君臣寓囚系燕云道路长六籍一时光日月孤忠千古立纲常全归凛凛浑生气南北人夸姓字香湖南安抚知潭州李公芾平楚楼头矢石惊焚香稽首别宸京尽歼妻子期全节宁死封疆不忍生烟燄张空隳赵璧旌旗倒影下湘城善刀人在同观化名与澄江一様清江东运判赵公淮妾某氏石头城昔号金汤岌岌孤墉战马场西日突围逃溧水南冠荷校说维扬血凝汉节夸男子身寄秦淮借女郎千载妾身贞更洁仰天哭向水云鄕淮东制置使李公庭芝淮海曾闻一伟人十年卧䕶息边尘重来铁骑攻城急旋执金戈赴阵频梦入瓯闽期立极路遵通泰倏捐身平山堂下悲风起魂绕琼花万树春参政高公应松肠断呉山锦绣丛六更声絶海潮空千门锁月移行在八骏乗风憩㑹同扈跸孤臣慙主辱征鞍万里哭途穷两宫缓缓趋朝陛回首天南独死忠丞相陆公秀夫八面兵威八面攻冯夷飞血洗千篷波翻水寨干坤震风仆樯旗社稷空百辟散班奔鹢首孤臣扈跸憩龙宫茫茫南国重回首一片丹心照海红枢密张公世杰曾拥貔貅奏凯歌厓山云暝竟蹉跎地空九有栖荒服寨列千艘保海阿龙跃玺沈天若此乌呜矴絶事如何鲸波沃日炎光熄凛凛英魂尚枕戈江东制置使谢公枋得草履麻衣漫蔽形十年卖卜惯零丁愿从楚地师龚胜欲向辽城友管宁采石吟成期絶粒娥碑读罢弃余龄一门尽节均无媿千载西山叠叠青少主纳款天目山崩厯数终降旛飏飏岀孤墉六龙卷雾归三㠀八座迎风启独松尘掩玉堦消王气潮移雪屋示军容由来兴废天难问断础頽垣泣晓蛩宋诗纪事巻八十一宋诗纪事卷八十二钦定四库全书宋诗纪事巻八十二钱塘厉鹗撰苏元鼎游齐山寺秋浦齐山寺峯峦楚楚长巖根堆雁塔溪角架虹梁雨过闻幽磬云开见上方苔侵石磴滑花拥洞门香禅客探元切骚人觅句忙汲泉寒井废观郡古楼荒白鸟巢危树孤猨叫断冈碑珉黄阁相诗板紫薇郞踪迹依稀在文章大半亡登临正吟赏惆怅见斜阳石郊石梁寺行破白云山几里僧牀接客幸相容泉声到枕夜无寐时听隔林方广钟刘师邵浮萍乍因轻浪叠晴沙又趁廻风拥钓槎莫怪狂踪易飘泊前身不合是杨花叶簵题光华亭画栋朱帘势翼然鼎新气象冠山川鹅黄杨柳浮春晩鸭绿烟波送客船轮奂不妨农事日风光好近麦秋天佐君治简有余暇杯酒从教尽日传黄唐九女山粼粼新绿起前峯拂拂垂杨烟雨中安得一蓑浮短艇玉鳞飞上钓丝风史蕴国清寺十里松关路门开对洞天山神曾献地海衆此安禅钟磬开巖谷楼台跨石泉高峯智者塔长与赤城连魏宗石桥闻説招提景昙花结翠云晴光朝更合岚气晩来分梵语微茫韵钟声杳霭闻无由问禅法坐对柏炉熏路忱秋怀落日畱虚壁秋风急戍楼高歌鬼神夜挥涕虎狼秋豪贵少青眼文章多白头何时挂长劒天地一扁舟况志宁南昌人豫章台城阴冷落豫章台平地晴沙卷雪来欲访邻翁问尘迹小园荒径长莓苔梅仙坛上疏归来事可叹岭头谁爲筑星坛先生不食炎刘禄自拾松花当晩餐谢孚苍梧卽事近岸江声急孤舟下杳冥崃泉飞暴雨滩石走羣星水有潇湘色猨同巴蜀听令人思舜德一望九疑青张惟中镜湖昔年曾过贺家湖今日烟波大半无惟有一天秋夜月不随田畆入官租廖衡衡南劒州顺昌人鄕举不利隐居终身句泪多陈后愁离殿浴出杨妃困倚䦨艾申游疎山夹道苍松六月寒尘埃只隔白云闲重游恰是十年后往事空惊一梦间杰阁漫夸新卜筑危亭不似旧跻攀凭谁说与师叔投老求分一半山徐噩绿珠渡早出绿罗村晩过绿珠渡日落白州城草芳梁女墓江水流古今滔滔不相顾今人不见古时人依旧青山路如故吕江栖白菴门外竹千箇崖顚两径分奔泉流碎月高树碍行云游客倦欲卧道人言少文但云秦学士曾此遇茅君单钖钖字君赐宜兴人寄隐士巖头郁郁凌寒柏柏闲时复云封白苔苍草碧自年年絶奇中有参同客道通下蹑天根深山灵啼泣穹崖阴春深不问花开落寂寂空山千万㝷贾成之横浦横槎三月江如束风浪萦纡接天绿郡楼新创插云飞尽日江山对䨇目夏之中古离别郞上孤舟妾上楼阑干未倚泪先流片帆渐远郞回首一种相思两处愁柳骥骥官德化主簿句天插一泉声潄玉地高六月夜凝霜范西堂明水寺环山清浅一溪水夹径高低十里松烟锁石门疑路断斜阳影里忽闻钟陆焕大慈寺天下纷纷吹战尘我来佛陇悟修身依然猨鹤如相识知是山中几世人祝铸铸苍山人妙庭观风雨连山松竹鸣宦途牢落若爲情中宵嘹喨惊残梦疑是云和重度声朱应龙山月池池底看明月明月在山头清光连上下分作两轮秋菊坡口有绮语债长咏菊坡诗最好重阳景鸡肥酒熟时胡梅所石禅牀空山危石平如掌云锁苔封自昔时不识山僧曾坐处几回弹舌雨龙归程骧富顺西湖春风杨柳早藏鸦秋水芙蕖晩着花细数一年湖上景天涯行客忍思家衡泌绿波亭清泪斑斑洒绿波年来转觉别离多扁舟南浦分携处水远山长愁奈何潘景良游金山嵌巖穹窿屹立乎江中崩湍下瞰不见底巨石崛出高摩空混沌破来到今几万岁雄奇秀丽胡爲乎此山兮独钟长江西来一万里当空削岀金芙蓉上有金仙居下有冯夷宫宝坊栉比列霄汉塔影倒置惊鱼龙有时洪钟咽烟响潮音属和驱羣聋鸟飞竟力不得到我尝挐舟一抵其云峯摄衣步楼阁矫首观无穷齐州九点落眼底岷峨西望何溟蒙忽闻长风破巨浪芥蔕一洗平生胸山僧喜殊常握手何从容杯擎陆羽水茶汎玉川风鹤翁散仙恒斋老翁把臂大笑声融融天风吹袂欲轻举白云缥缈将何从不知海外之三山羣仙之乐与此将异而或同迄今别去五六载我舟又复来掀篷山灵偃蹇我倨傲尘怀汩没不得追前踪风帆一笑金山过山头日落飞冥鸿杨旻题惠山翠麓亭闻说支公最好贤瀛洲可买不论钱楼台蔽日都无地草木藏春别有天石上云翻千崃雨洞中泉落几家田高闲谁似幽居乐一坐青山不问年徐文澜咏酒才倾一盏碧澄澄自是山妻手法成不遣水多防味薄要令麴少得香清凉从荷叶风边起暖向梅花月里生世味总无如此味深知此味卽渊明侯丹学古体桐风吹月乌啼井碧波溼露沈云影素丝牵玉转泉华美人睡觉燕支冷银钩挂帘北窗晓翠鬟临镜䨇鸾小黄衫少年望不来寂寂庭阶满春草林东戴溪亭溪亭故事几年华来値秋霖眺望赊云障山峦多少处雨埋烟火两三家水肥去马行高坂汀没浮鸥上浅沙谁是子猷谁是戴小船杯酒兴无涯陈掞破山寺䨇头白莲湘南夜永风露清明月耿耿波益平婵娟有人步罗韈琼珰玉佩䨇娉婷可怜玉骨埋藏久肠断人间无复有岂知化作兰若莲宿契未忘犹并首想应快意洗尘缘不向谢池争取妍玻璃盘中净玉颊一心稽首西方仙请君以图献天子当与嘉禾并周史毋令寂寞堕空山泣月悲云清夜残蓝元威寒朔风阵阵送将来日午柴门半不开灵照只敎添短褐孟光重唤暖深杯苦吟檐角玲珑玉闲拨炉头榾柮灰移步东篱红日晩细看冻蜨尚依梅司马允中陆羽井百尺寒泉浸崖腹藓蚀题名不堪读只今此味属谁论自把铜缾汲新渌慕容百才大劒山李势非嵎虎公孙是井蛙圣朝无外戸夷壤尽爲家叠嶂宁须铲停鼖久废挝原鳞生骆谷钓驷入彭衙闗失千年壮方来万里遐商渊宁澒洞使节偏谽谺岑蔚谁惊鸟丰茭自乐䴥烽屯开雨雪樵㸑老烟霞帝德朝宗地仙游上汉槎赏奇酬酒兴摛藻谢诗葩阶走枫林叶窗催桕烛花山亭无刻漏隐几待鸣鸦袁植游惠山挐舟到山寺诗句偶缘情山自钖无后寺因泉有名楼阴回夕景树色向冬荣就水别茶味全胜他处烹陈愿斗起亭乞得雨初霁登临一解颜自携斑竹杖来对白云山月色朦胧里溪声远近闲相畱且盘礴莫惜夜深还刘琰题尊胜院海角寻春雪未消马蹄无处避琼瑶巳分屋下论文酒炉火篝灯伴寂寥王晔芙蓉菡蓞初舒艳奇芬晕碧霄中洲欣邂逅南浦自招揺莹色涵香雾新袍坼绛绡娉婷自珍爱秾郁更清超照水临青镜偎苹倚彩翘骈枝疑贯宠并萼似争娇绰约霞初映披敷烟正销须蕤金粉嫩房闯玉冠乔月下仙人氅风前公子袍清虚云步溼沈浸瀣津饶濯濯灵修质盈盈神女标孤贞无漫蔓雅则絶纤妖喜动文鸳舞光揺锦鲤跳琼根託绀洁翠盖障炎嚣靓赏联瑶席芳搴集桂桡姚园多猥俗陶径亦萧条华井分流润天池引派遥须移元圃种莫向若邪漂木末兴幽诧濓溪结冥招怀之思远道秋入鬓萧萧何昌弼横塘道中一舸凌风去萦纡几度村水清鱼引子田美稻生孙山近尘埃远秋晴枕席温悠悠迷处所疑是武陵源林衢衢长乐人题广州光孝寺开池曾记虞翻苑列树今存建德门无客不观丞相砚有人曾悟祖师幡旧煎诃子泉犹冽新种菩提叶又繁无柰益州经巻好千丝丝缕未消痕何千里登金山上妙空王殿诸天不敢窥云霞捧兜率日月遶须弥八柱当如许三山定自奇波澜吞巨海正要十分诗马世珍游圆通寺山空不隐响一叶落还闻龙去遗荒井僧归礼白云虫丝昏画壁岚气溼炉薰睡思浑无奈茶瓯易策勋张理惠山寺九峯朝暮云揺落少游坟野蔓碑全没晴菴磬亦闻洞偏泉路细松折鹤巢分高视太湖近云涛鸥起羣董昙甘陂寺晩发山间寺篮舆冐朔风雪融溪涨碧云漏日穿红岁月尘埃里江山醉梦中人生重乡井浪岀笑龎公刘侃武夷七曲崃折峯全削风回瀑尽飞山光并水色载得一船归宋诗纪事巻八十二宋诗纪事卷八十三钦定四库全书宋诗纪事巻八十三钱塘厉鹗撰陶崇访僧归云菴闲过选佛场归云翠如泼入门偶有言启颊师便喝掩耳煨芋炉但把火深拨唿童酌玉虹注之栴檀钵嘘灰然微红横铛水煎活茶酣登甲亭䨇眸爲之豁鸟啼空山幽翔集来朩末风月一何佳团圞共批抹悠然澹忘归于兹得解脱朱子恭昭义驿霜林红叶衬梧花路转崖根百尺斜霁日断云成徙倚湘南秋尽未还家裴廸题来贤亭常侍江东第一流子孙今不泯先猷筑亭意在来贤者谁慕清风爲少畱黄轸延庆寺宝刹标奇处烟萝响乱流地灵僧得住山好客多游灯影连金像钟声散石楼风雷等闲作咫尺是龙湫郑国华合题昌州牛尾驿龙尾道中退朝客雕鞍宝马黄金勒谁怜远使足驰驱夜半孤村牛尾驿十年去国眞悠悠秖今便可行归休平生意气羞牛后去踏金鳌顶上游邓諌从题巫山瞻华亭崚嶒玉削三千丈翠泼岚光冷相向风㑹太古云气长变化溟蒙纷万象阴晴一日具四时天籁壑深虚自响神仙娟妙擢羣参锦绣铺张献奇状蟠根积铁汇百川龙矫蛟翻饶跌宕势连三楚此开国故垒荒宫带溪瀼楼台井邑老风烟环佩清闻驻仙仗竹林风味便读易久与江山爲辈行鸣弦余暇豁心眼戏着飞䦨云雨上爽明自可达壅蔽野获又多劳草创政和民气长似春景迥心平过于掌征鸿明灭志何杳黄鹄追随意尤放当年李杜经行处太史银钩刻青嶂宝刀珠瑟出耕垦曲水纤腰迷草莽牢盆古𨽻杂秦篆飞动闲摹永平样珊瑚交柯迥不蚀髣髴将军勋业壮英雄繁盛随流水时有竹枝赓牧唱孔泉文物起骚经国色明妃守孤尚我家蛾眉紫翠间爲爱奇峯甘蒟酱秋风野水忆丝莼击汰夷犹理烟榜邓宗度黄山杂咏桃花峯刘阮辞世尘桃花谁复主无计殢春风一夜零红雨祥符寺云水最饶处轮蹄无到时夜蟾生佛面春雪印僧眉潘朝英善济寺春潮暮落海门山百艇齐飞牡蛎滩分得鱼虾归野市满江鸥鹭夕阳闲倦客登临力巳疲高僧故索小窗诗江山最好君知否春去秋来烟雨时汪士深昭亭祠灵祠俯江国栋宇依层峦千峯远岧嶤二水渺回环昭明肃清境髣髴闻和銮蔼蔼集嘉祉芬芬奠椒兰精神一以展遐眺凭飞阑昔贤有高躅寄墨青云间琼瑶刻苍翠笔势廻翔鸾高峯一回首日落天风寒霍权题景吕堂佞人巧求售富贵一息顷千古名不磨寸心犹耿耿伟哉正惠孙疾恶何勇勐平生歴宦途南台与东省初着獬豸冠排击首权倖姦雄始萌蘖愤切巳骨鲠一片忠义心皦皦从簿领涵养老益壮大节坚晩景若人久云亡冰魂嗟巳冷羡慕徒驰神反身盍三省周光岳长沙江上南风起白苹长沙城郭异咸秦故鄕犹自嫌卑溼何况当时赋鵩人樊圃圃奉化主簿咏慈氏院杜鹃山僧取巧蟠珍丛九苞占尽千葩红倚阑精彩欲飞动百鸟不敢啼春风呉致尧五盖山紫盖修连延五峯似随轩何如惠我民飞雪遍冈原饶南强禅峯寺禅山乔木饱苍烟柿叶能来老郑䖍楼阁暮寒风铁定与僧翦烛对牀眠徐师仁登瑞巖山携笻登絶巘朝爽薄危阑乘胜移杯斝凭高忆羽翰泉声穿石响树色入秋寒对酒频长望心同渤海寛呉宣德题西巖院幽村分野径胜地絶浮埃殿闭烟霞静门临水石开日斜山影背泉落雨声来故里经年别祇园首重回孙文叔絶句宫柳垂垂拂苑墙啼莺惊梦暗心伤起来羞见空中絮也得随风入御牀徐兰臯流杯池梵王宫阙马王宫惟有楼台带旧风属玉不知人事改䨇䨇飞入藕花丛呉师正桃源洞天台春暖兰苕馨海橊吐血黄鸟鸣风晴雨霁洞天晓画屏有路游人行刘郞阮郞剡溪客结伴穷幽絶人迹洞口遥闻潄玉声时有飘英点溪碧扪萝涉水前攀缘瞥见胜景层崖巓夭桃琼草蔓深谷飞流杰阁凌青烟潭上金桥跨龙背绰约䨇鸾飮潭水初疑帝子别潇湘珠佩珊珊来玉趾瓌姿玮态踌蹰久熟视人间未尝有罗幔深沉邀客畱胡麻爲饭椒浆酒问卽于此何当还壶中景好非尘寰客惊遽返觅乡里子孙在在皆重元年华瞬息叹浮世往事分明如梦寐相与重寻旧路悲乱山稠叠烟霞蔽我来蹑屐求遗踪松隂坐久曾不逢野僧相引下山㝛落霞斜日林梢红文天祐天祐九江人送人往湖南雁拖秋月洞庭边客路凄凉野菊天云隔酒尊横北海风吹诗史落西川夜深鬼火千山雪春后梅花一树烟爲我祝融峯上看朝暾赤处礼蓬仙黄山听琴岁晏抱琴入室处榾柮烧残听风雨有客五弦弹太古埽空恩怨不儿女污樽抔飮击土鼓如与羲轩相对语又如重华坐舜臯万物长养不苦窳闻君澹然太古音感君悠悠太古心古意古意谁能识古人古人何处寻甄圭闲居深坞人稀到重门昼亦关白云秋舍静明月夜窗闲径掩花开落帘通燕往还穷居聊自适却忆谢东山孙迈游齐山寺寻陈鸿断碑万木森天绕寺篱一声孤磬彻江湄楼边已失陈鸿记亭上犹存杜牧诗细雨乍经巖澑响嫩苔长积石桥危知予好古心常切僧与前山觅断碑张天启岳阳楼天入平湖远楼深纳霁华青山藏福地碧树记人家水落鱼龙蛰风高雁鹜斜古来形胜地何事忆长沙杨询游齐山寺金刹岧嶤挂断霓㠀云沮洳暗窗扉江风晓定钓人出山月夜明禅客归径畔芭蕉曾有喻庭前柏树本无机我来重见当时叟纸帐松房绽衲衣朱严伯严伯乐清人号可以翁书延福寺壁䨇瀑飞来古寺西月萝烟草久湮迷自从我辈经行后便觉他山索价低老去合爲三径计就中聊借一枝栖石崖大有穿磨所从与新诗着处题王申宝林寺千载宝林寺清幽每往还两潮巖上井一塔寺中山门对荒城冷邻分古县闲道人高处坐役役笑尘寰萧磬桂州吟拾江边金翠羽醉骑海上玉麟腰清谈试茗游冰井至乐观鱼出槛桥张仁鹅湖春色平湖漾晴绿狎鸥自相逐归艇小于盂轻帆晒蒲幅青萍恣漂流白鱼跳尺玉柳线牵人衣香林雨新沐汀尾沙禽鸣人家暎修竹步履随春风席地倾醁玩乐当何如回首炎威促苏庄寄鹤林辛上人苦忆长廊清磬音复怀赞公栴檀林阳坡佳朩鸟相唤涧戸晓行藤竹阴日晴山路笋蕨晩雨足野塘蒲稗深短褐兀然聊戱剧沧江鸥鹭本无心赵曾頀曾頀南安主簿游延福寺行行出西郊稍觉嚣尘远风景旣巳殊硗确颇忘倦南安古雄州今亦壮哉县九日一佳景居然在郊甸地高瞰川原林杪露堂殿晋朝松百章存者才一见岁月不我畱寒暑几更变当年秦隐君轩冕非所羡闲关剡溪来至此获胜践结卢巢其巓穴石爲之砚城市不到足公卿䍐窥面邂逅有至交相从情缱绻缅怀兴元年致位在台铉扶持公道开不絶几如线一言才见疏斥逐遽遭谴天教流落余乃遂山林愿当年筑室处遗址了难辨独有高士峯千载猨鹤怨张国衡水帘洞洞口鲛绡薄山心玉蘂浮残云挂疎影新月下空钩白鹤仙人去苍苔石磴幽奇踪看不倦旬日爲淹畱赵清源天台石梁何处觅灵踪天台第一峯云深唯见寺夜静忽闻钟卓钖随飞鹤谈元起蛰龙石桥如有约跨月坐从容王清叔长淮晩望目断长淮𣺌莽中孤城突兀倚层空寒砧几许递秋信渔笛一声横晩风龙吐晴云岚气白鸦翻落日水天红扁舟今夜㝛何许赤壁断矶芦苇丛陈睍游晓觉寺肩舆行到竹边村竹里僧房尽闭门小洞颇闻三里近残僧仅有一人存旋沽薄酒欺寒力未怯春泥踏雨痕笑觅梅花伴归去断桥流水月黄昏唐公佐三洲巖峒里光阴经几春峒前苍木垂千寻不知空谷当年事谁识庞眉处士心残月照人吞远徼晩风吹梦入幽岑我来须访神仙宅好听云端环佩音陈蹇叔送新茶李圣喻郎中头纲别样建溪春小璧苍龙浪得名细泻谷帘珠颗露打成寒食杏花饧鹧班椀面云萦字兔褐瓯心雪作泓不侍清风生两腋清风先向舌端生方九功菊花露冷江苹雁度时萧萧黄菊满疎篱寒枝带雨开仍艳晩节凌霜赏未迟移傍小檐承绮席纵观深夜倒金巵摘来冉冉香盈把共泛西风醉莫辞章诩诩昌化人静观堂杖策下层巓来憩云外庄檐低绕頽垣澹泊在一堂山高戸牖虚风清长夏凉翳翳动林影潋潋浮溪光心远与世隔独有文史香汲井恣嚥潄莳药助体强园中橘爲奴沼内芰可裳苍官青不老篱下明秋芳陶情在庻物养性归琴觞矫首起遐观是中有濠梁赵仲藏福胜院千骑踏清霜东游古道场云笼山骨秀风引水声长晓日依稀暖寒花取次香后随吹管急空谷荅宫商汪起莘黄山歌黄山高哉岿然爲江东之巨鎭兮壁立于两浙之上游摩天戞日以直上阳支阴派盘数州四海不知雨根本行人但见云飞浮尝试芒鞵竹杖造乎其间兮一溪桃杏红烂漫万壑松柏寒飕飅悬崖絶磴可望不可到古朩倒挂险更遒上有灵泉千万道如银河争泻而竞注兮砯雷溅雪隐见穿林幽中有青鸾黄鹤千万对雄倡雌和迭舞而交鸣兮深林自适复有数点白雪之猨猴山中自昔无厯日花开叶落成春秋残阴脱颖不知其所从来兮但见夫涧谷之间桃花如笠松花如纛竹叶如扇莲叶如舟菖蒲九节餵白鹿灵芝三秀眠青牛人间三月春巳暮洞中花卉春长畱奇香异气逐风去散落尘世谁能酬黄山高哉云际一峯尚可画云外一峯画不得霜缯铺了掉首休丹砂一峯烛天争日月九龙一峯拔地张旗旈天都一峯杰出于三十六峯兮星斗森罗挂珠殿日月对展揺琼楼中有一人兮龙冠而凤裘左容成兮右浮邱我时收却钓竿樵具作一束投诸曹院溪中流浴余身兮汤泉风余袂兮带所搜鼓隐隐兮管啾啾水晶盘兮白玉瓯帝酌我兮劳我左右爲余兮凝眸指余以南峯石壁记授余以红铅黑汞大丹头黄山高哉余将揽秀巢云鍊气于其下坐令万物不生疵疠兮禾黍盈畴赵璩送张达道还茅山賸借红尘一日闲有劳妙语彻幽关岂知隐几如南郭也媿移文向北山有意清风怜我住无心孤月伴君还三茅若问今消息爲报逍遥大地间程炎炎泾县隐士有烟水集和赵守独游水西寺吟月歌风酒力微独寻幽壑叩禅扉泊隄小艇迎人渡入水闲云伴鹤飞梅落半含冰雪思石寒长覆薜萝衣水西景物还如旧恨不相从倒载归朱升之相湖世路羊肠淹客游尘缨来此濯清流半窗修竹翠含雨一片澄湖冷浸秋地僻莓苔侵石几机忘鸥鹭近渔舟夜凉酒醒未能睡诗句欲成搔白头范良龚良龚呉门人妙庭观我昔遨游周八极玉京金阙俱经历翩然骑凤下瑶池始与䨇成获相识䨇成侍宴王母傍道貎方瞳照人碧玉笙吹彻奉琼觞范子从傍丏余沥东方曼倩谓余言汝亦名存地仙籍凤城南望好溪山此是元君故仙宅琉璃槃上存金鼎鼎内丹砂如琥珀汝能服食早归来与子同是逍遥客我时贪醉蟠桃春不记当年说仙蹟一朝酒醒人世非盘碎丹飞杳难觅香风堂上久徘徊苏李题诗挂空壁孤云野鹤谩兴怨我独摩挲问金狄世人劝我䑛丹鼎我亦何尝苦营役丈夫自有大还丹得道不分今与昔吕纮黄犊岭畴昔闻高隐红尘隔远林闲乗黄犊出踏破白云深蔡中道张公洞天上骡踪竟不回洞门深闭密封苔神光夜烛烧丹灶淑气晴薰讲易台碧草春肥仙去远紫芝云暖鹤归来清游喜挟三茅客杖履凌空雾雨开黄彦辉古寺古寺云深去路赊来分僧钵共生涯依稀池草成春梦容易江梅老岁华长铗悲弹三尺雪短檠寒落五更花夜来风雨催归急爲报河阳令尹家杨养晦寒云千叠山松竹阴森䕶上方老仙蓬发一簪霜客来攲枕松风里归梦不知山水长刘说道㝛武夷观度溪造灵境台殿隐山曲虚堂畱白云今夕得同㝛扁舟计巳具清晓泛春绿玉女峯嘉名实世想奇态明天造亭亭照绿水独立爲谁好日日看游人游人还自老宋诗纪事巻八十三宋诗纪事卷八十四钦定四库全书宋诗纪事巻八十四钱塘厉鹗撰花蘂夫人夫人姓徐氏蜀之青城人以才色入蜀宫后主嬖之号花蘂夫人效王建作宫词百首国亡入宋备后宫奉召作君王城上竖降旗妾在深宫那得知十四万人齐解甲更无一箇是男儿宫词五云楼阁凤城闲花木长新日月闲三十六宫连内苑太平天子住崑山龙池九曲远相通杨柳丝牵两岸风长似江南好风景画船来去碧波中殿名新立号重光岛上亭台尽改张但是一人行幸处黄金阁子锁牙牀厨船进食蔟时新侍宴无非是近臣日午殿头宣索鲙隔花催唤打鱼人御制新翻曲子成六宫才唱未知名尽将觱篥来抄谱先按君王玉笛声太虚高阁凌虚殿背倚城墙面枕池诸院各分娘子位羊车到处不教知殿前宫女总纤腰初学乘骑怯又娇上得马来才似走几回抛鞚把鞍桥自教宫娥学打毬玉鞍初跨柳腰柔上棚知是官家认徧徧长赢第一筹内家追逐採莲时惊起沙鸥两岸飞兰棹把来齐拍水并船相鬭溼罗衣月头支给买花钱满殿宫人近数千遇着唱名多不语含羞走过御牀前水车踏水上宫城寝殿檐头滴滴鸣助得圣人高枕兴夜深长作远滩声沈香亭子傍池斜夏日巡游歇翠华帘畔越盆盛净水内人手里剖银𤓰薄罗衫子透肌肤夏日初长板阁虚独自倚栏无一事水风凉处读文书六宫一例罗冠子新样交镌白玉花欲试淡妆兼道服面前宣与唾盂家春天睡起晓妆成随侍君王触处行画得自家梳洗样相凭女伴把来呈小小宫娥到内园未梳云鬓脸如莲自从配与夫人后不使寻花乱入船春日龙池小宴开岸边亭子号流杯沈檀刻作神仙女对捧金樽水上来摴蒱冷澹学投壶箭倚腰身约画图尽对君王称妙手一人来谢一人输明朝腊日官家出随驾先须点内人回鹘衣装回鹘马就中偏称小腰身高烧红烛照银灯秋晩花池景色澄今夜圣人新殿㝛后宫相竞觅祗承池心小样钓渔船入翫偏宜向晩天挂得綵帆敎便放急风吹过水门边㑹仙观内玉清坛新点宫人作女冠每度驾来羞不出羽衣初着怕人看小院珠帘着地垂院中排比不相知羡他鹦鹉能言语窗里偷敎鸜鹆儿内人承宠赐新房红纸泥窗遶画廊种得海柑才结子乞求自过与君王梨园弟子蔟池头小乐携来候宴游旋炙红笙先按拍海棠花下合梁州秋晓红妆傍水行竞将衣袖扑蜻蜓回头瞥见宫中唤几度藏身入画屏内人深夜学迷藏徧遶花丛水岸傍乗兴或来仙洞里大家寻觅一时忙管弦声急满龙池宫女藏钩夜宴时好是圣人亲捉得便将浓墨扫䨇眉安排诸院接行廊外槛周回十里强靑锦地衣红绣毯尽铺龙脑郁金香年初十五最风流新赐云鬟使上头按罢霓裳归院里画楼云阁总重修张夫人哭魏夫人香散帘帏寂尘生翰墨闲空传三壸誉无复内朝班杨妹子杨妹子恭圣皇后之妹题赵伯骕画莲开宫沼年年盛香染斑衣叶叶新愿借琴音奏清雅薰风凉殿寿䨇亲题菊花图莫惜朝衣准酒钱渊明身卽此花仙重阳满满杯中泛一缕黄金是一年题马远画梅重重叠叠染缃黄此际春光巳半芳开处不禁风日煖乱飘晴雪点衣裳铢衣翠盖暎朱颜未委何年入帝关默被画工传写得至今犹似在衡山夭桃艳杏岂相同红润姿容冷淡中披拂轻烟何所似动人春色碧纱笼浑如冷蜨㝛花房拥抱檀心忆旧香开到寒梢尤可爱此般必是汉宫妆王清惠清惠字沖华宋昭仪德祐丙子随三宫入燕送水云归呉水云畱金台一纪琴书相与无虚日秋风天际束书告行此怀怆然定知夜梦先过黄河也一时同人以劝君更尽一杯酒西岀阳关无故人分韵赋诗爲赠他时海上相逢当各说神仙人语又岂以世间声律爲拘拘耶朔风猎猎割人面万里归人泪如霰江南江北路茫茫粟酒千钟爲君劝李陵台和汪水云韵李陵台上望荅子五言诗客路八千里鄕心十二时孟劳欣巳税区脱未相离忽报江南使新来贡荔枝擣衣诗呈水云妾命薄如叶流离万里行黄尘燕塞外愁听擣衣声秋夜寄水月水云二昆玉万里倦行役秋来瘦几分因看河北月忽忆海东云陈眞淑送水云归呉天山雪子落纷纷醉拥貂裘坐夜分明日马头南地去琴边应是有文君黄慧眞同前高叠燕山冰雪劲万里长安风雨横君衣云锦勒花骢此酒一杯何日更何凤仪同前十年燕客身如病一曲剡溪心不竞凭君寄与爱梅仙天理现时人事尽周静眞同前燕山雪花大如席马上吟诗无纸笔他时若遇陇头人折寄梅枝须一一叶静慧同前塞上砧声响似雷怜君骑马向南回今宵且向穹庐醉后夜相思无此杯孔清眞同前痩马长吟蹇驴吼坐听三军击刁斗归人鞁马不须忙爲我更釂葡萄酒郑惠眞同前琵琶拨尽昭君泣芦叶吹残蔡琰啼归见林逋烦说似唐僧三藏入天西方妙静同前万里秦城风淅淅一望苏州云幂幂君今得旨归故乡反锁衡门勿轻出翁懿淑同前金门夜醉紫霞觞乞得黄冠还故乡一似陈抟归华岳又如李泌过衡阳章妙懿同前一从骑马逐铃銮过了千山又万山君巳归装向南去不堪肠断唱阳关蒋懿顺同前十年牢落醉穹庐不用归荣驷马车他日傥思人在北音书还寄雁来无林顺德同前归舟夜泊西兴渡坐看潮来又潮去江草江花春复春山青水绿元如故袁正淑同前抱琴归去海东濵莫逐成连觅子春十里西湖明月在孤山寻访种梅人朱氏袖中遗诗旣不辱国幸免辱身世食宋禄羞爲北臣妾辈之死守于一贞忠臣孝子期以自新宋诗纪事巻八十四宋诗纪事卷八十五钦定四库全书宋诗纪事巻八十五钱塘厉鹗撰令畤令畤字徳麟太祖次子燕王徳昭元孙元祐中签书颍州公事坐与苏轼交通罚金入党籍绍兴初袭封安定郡王同知行在大宗正事薨赠开府仪同三司有侯鲭録同官李仲益赠张思仲家歌人团茶予题其封色映宫姝粉香传汉殿春团团明月魄却赠月中人次教授陈复常韵坎凛中年坐废人老来貂鼎视埃尘铁霜带面唯忧国机穽当前不为身发廪巳康诸县命蠲逋一洗几年贫归来又扫寛民奏慙愧毫端尔许春初到长安来往长安未定居暂将僧舎当吾庐空中説法凭铃语枕上朝饥听朩鱼因果分明休问佛行藏自信罢占书眼前一物真堪羡百尺长杨水满渠跋太白醉草虽自九天分派不与万李同林歩处雷惊电绕空余翰墨窥寻冬日居山乱山深处过严凝僻静门邻物外僧送客踏穿松径雪煮茶敲破石池冰朝垂帘幙寒慵巻夜鎻楼台静嬾登只待春来归上国杖藜吟出白云层句我识之无常缩舌君能竞病且低颜令铄令铄字伯坚太祖五世孙第进士官至太仆子瞻和予致斋诗有端向瓮闲寻吏部老来唯欲醉为乡之句因送薄酒兼成斐章冀发笑也古人醉以酒盖亦有所寓一饮百忧忘陶陶朝复暮公欲醉为乡瓮闲寻吏部惜取青铜钱浊醪安足酤敢窃好事名聊资子云具巧手斧鼻端此情知有素子瞻辞免起居之命令铄复用前韵一首以勉之登州与仪曹到官如旅寓螭陛凤凰池翺翺未云暮冰雪照人清黄色盈中部譬如千日酿一宿陋清酤载笔无多时公真济时具叹息贺徳基犹知我尸素令衿令衿太祖五世孙号超然居士官左朝散大夫主管台州崇道观李伯纪丞相挽诗道大终为累功髙反被疑恨无长日月宝此大蓍龟鼓咽空山暮风酸落木悲弔丧哀不及頼有哭公诗子觉子觉字彦先号雪斋太祖六世孙令衿之子为严倅时放翁为郡守诚斋以诗寄放翁有幕中何幸有诗人之句谓子觉也有雪斋集书懐栁影槐隂緑遶㕔日长细得话诗情迎风紫燕忽䨇去隔雨黄鹂又一声笔墨生涯成冷淡笋蔬盘馔易经营世间微利真刀密有底驱驰取重轻子栎子栎字梦授太祖六世孙元祐六年进士绍兴中至宝文阁直学士卒句夜棋三百子晓髪一千梳髪为干戈白心于社稷丹伯琳伯琳太祖七世孙官右选句为嫌陶令醉来伴屈原醒伯晟伯晟大祖七世孙淳熙中上元令㳺摄山栖霞寺栖霞境界何清壮岳立五峰如列障三徴不复见髙人千刻尚能瞻宝相摩空老木韵秋声云屋天巖满意行夜阑风定月将午门外呦呦闻鹿声师师字从善太祖入世孙伯骕子举进士累迁司农卿知临安府进兵部尚书与祠卒自号无着居士又号东墻琼花香得坤灵秀气全蘂珠团外蜨翩翩亲曾后土祠前看不是人间聚八仙师侠师侠号坦菴太祖八世孙梅花南山如佳人迥立不可亲而况得道者其间梅子真师恕师恕太祖八世孙月巖睠此巖壑胜领客共登临危栈临不测巇途厯崎嵚俯仰极髙低上下穷幽深来登空明山千崖正沈沈下瞰青罗江古木郁萧森清风万里来层云盪孤襟有客可共赋有酒可自斟此景岂易得此乐岂易寻吾生今老矣遁迹归穷岑一櫂下潇湘此别意难任别后无相忘诗成寄邮音师秀师秀字紫芝号灵秀永嘉人太祖八世孙绍熙庚戌进士浮沉州县改秩而卒有天乐堂集清苑斋集四灵之四灵隠寺衆境碧沈沈前峰月正临楼钟晴听响池水夜观深清浄非人世虚无见佛心却寻来处宿风起古松林絶句数日秋风欺病夫尽吹黄叶下庭芜林疎放得遥山出又被云遮一半无姑苏台作何人可与话登临徙倚危䦨日向沈千古苍茫青史梦一年迢递故乡心天无雨雪梅花早地有波涛鴈影深为是夫差旧台榭愁来不敢越人吟絶句黄梅时节家家雨青草池塘处处蛙约客不来过夜半闲敲棋子落灯花薛师石𤓰庐不作封侯念悠然逺世纷唯应种𤓰日犹被读书分野水多于地春山半是云吾生嫌已老学圃不如君巖居僧开扉坐石层终日少人登一鸟过寒木几花揺翠藤茗煎冰下水香炷佛前灯吾亦逃名者何因似此僧孤山寒食三月芳菲在水边旅人消困亦随縁晴舒蜨羽初匀粉雨压杨花未放绵有句自题闲处壁无钱难买贵时船最怜隠者髙眠地日日春风是管弦鴈山宝冠寺行向石䦨立清寒不可云流来桥下水疑是洞中云欲住逢年尽因吟过夜分荡隂无絶顶一鴈不曾闻呈蒋肖韩薛师石中夜清寒入緼袍一杯山茗当香醪禽翻竹叶霜初下人立梅花月正髙无欲自然心似水有营何止事如毛春来拟约萧闲伴同上天台看海涛句柘空淮茧白梅近楚秧青希逢希逢太祖九世孙九日舟中倦客逢萸节生涯寄叶舟穷途危不顾飞櫂去难留旧菊重阳日寒芦两岸秋多情唯破㡌犹恋老人头希淦希淦号定山太祖九世孙半山寺有感一水波澄接御沟近城宫栁㺯春柔乌衣巷里人何在白鹭洲前水自流千古风流歌舞地六朝兴废帝王州今番不负看山约他日重来説旧㳺希㯝希㯝字谊父汴人太祖九世孙有抱拙小藁江湖伟观华屋岿然占上方一樽同此寄相羊江潮翻海暮天濶湖水拍隄春草长莽莽越山凝紫翠揺揺苏栁间青黄归鸿影里䦨干晩回首中州入𣺌茫送李鹤田东㳺后还乡剑傍梅花鹤梦醒东㳺吟骨带秋清台山路杳神仙迹楚国书来母子情半榻烟霞应有约一笻风雪且兼程丁宁及早催行李莫待西湖草色平过临平市井萧条景物非居人犹号永和隄春山十里斜阳树漠漠残红杜宇啼希迈希迈字端行号西里永嘉人太祖九世孙有西里诗藁酬陈校书见寄日长松院静孤坐对残编久雨波平岸山髙烧接天春酲茶可解酒病药难痊独喜君亲政南中客共传琴泉精舍寄友客来僧已去古屋静萧萧敲石引松火对花悬酒瓢窗櫺寒背日柱础润通潮君肯过幽寂水程终隔桥王生山水歌范寛山头李成树百年二老皆仙去如今尺素留人间纵有千金无博处后人笔底工一家声价随可喧中华王君二妙聚一手参以吟思㳺天涯万里江山才数幅东抹西涂意先足苍梢巨石相叅差风雨烟云在羁束近时目贱耳反真画图重旧不重新名家翰墨未必贵尘渍赝本翻为真君提健笔来海外山若玉簮江若带朝昏变态焉可穷笔未铺张心已㑹岭南㳺者多诗人见君作画应怜君求我新诗写君画终使李范声名分希希字清中号十洲太祖九世孙四明人宝庆二年进士絶句手执黄庭上石台竹隂扫月徧苍苔欲从此处即仙去玉立清风待鹤来希混希混太祖九世孙岑公洞自有烟云䕶石扉更䦨晓色近清晖嵒前老桧吟风处似请仙翁化鹤归与槟与槟太祖十世孙题白鹤嵒六丁开两壁不知始何年中间一空洞可张几客筵我来拂石坐倾耳听潺湲古榕蔽天罅飞瀑穿崃悬四时宿雨露亭午歛虹烟昔人避山㓂饮熘枕苔眠兴懐内讧日鼎鼎百余年与訔与訔字中父号菊坡秀安僖王四世孙居湖州宝祐初知平江府孟頫其子也宿半塘寺夜宿半塘寺惟闻塔上铃老僧行道影童子诵经声竹密风犹劲窗幽月愈明瓦炉香断处一榻洒然清与筹与字徳渊号节斋太祖十世孙居湖州嘉定十三年进士理宗朝厯官吏部尚书兼知临安府终淮浙发运使知平江府致仕太湖倦客沧浪意扁舟汗漫㳺云归林屋晩木落洞庭秋此地真堪老中原恨未休可知侯万户不似橘千头与杼与杼号见山太祖十世孙㳺大涤九锁閟仙闗长歌入翠峦青松飞雨盖修竹动琅玕雪霁千巖瘦云深六洞寒客来尘虑息一笑倚䦨干与滂与滂字肖范号蔗境四明人太祖十世孙淳祐中为闽安镇官登浙江楼两岸共明月䦨干霄汉间风流浙江水砥柱海门山昼夜湖消长利名人徃还不如沙上鹭玉立一身闲花院拆了千秋院宇空无人杨栁自春风蔷薇性野难拘束却过邻家屋上红牵牛花西风樵子谷藤蔓络柴闗名在星河上花开晓露间秋空同碧色晓日转红颜若挂青松顶翛然不可攀与东与东字宾旸严陵人太祖十世孙宗学上舎宝祐丙辰进士厯任贑州教两浙运干㑹子库检察司农寺排岸班改奉议有鲁斋小槀次韵方万里雨夜雪意芋火房隂处翛然类嬾残雨欺梅影瘦风助竹声寒拥袂衣全薄哦诗字欲安儿童疑有雪频起穴窗看次韵方万里寒甚送酒连日寒殊甚衰年无一能砚呵磨墨冻瓶晒插花氷浮世无根絮余生有髪僧苏门如可即端合事孙登孟坚孟坚字子固号彞斋太祖十一世孙其先以安定郡王从髙宗南渡家于嘉禾之广陈宝庆二年进士厯官朝散大夫严州守景定初迁翰林学士宋亡不仕里中康节菴画墨梅求诗因述本末以示之逃禅祖花光得其韵度之清丽闲菴绍逃禅得其萧散之布置回视玉面而鼠须已见工夫较精致枝枝例作鹿角曲生意由来端若尔所传正统谅末节舍此的传皆伪耳僧定花工枝则麁梦良意到工则未女中却有鲍夫人能守师绳不轻坠可怜闻名不识面云有江西毕公济季衡麁丑恶拙祖弊到雪篷觞滥矣所恨二王无臣法多少东邻拟西子是中有趣岂不传要以眼力求其㫖踼须止七萼则三㸃眼名椒梢鼠尾枝分三叠墨浓淡花有正背多般蘂夫君固巳悟筌蹄重説偈言吾亦赘谁家屏障得君画更以吾诗跋其底康不领此诗又有许梅谷者仍求又赋长律浓写花枝淡写梢鳞皴老榦墨微焦笔分三踼攅成瓣珠晕一圆工㸃椒糁缀蜂须凝笑靥稳拖鼠尾施长条尽吹心侧风初急犹把枝埋雪半销松竹衬时明掩映水波浮处见飘飖黄昏时候朦胧月深浅溪山长短桥闹里相挨如有意静中背立见无聊笔端的皪明非画轴上纵横不是描顿觉坐来春盎盎因思行过雨潇潇从头总是杨汤法拚下工夫岂一朝王翠巖写竹求诗亦与古画画物无定形随物赋形皆廹真其次师述有师绳如印印泥随前人尚疑屋下重作屋叅以新意意乃足晋魏而来几百年羲献断弦谁解续何况髙束李杜编江湖竞买新诗读愿君种取渭川一千畆饱饭逍遥歩扪腹风晴烟雨尽入君心胷吐出毫端自森肃员大夫来子章何碌碌竹墨兰图仍赋六月衡湘暑气蒸幽香一喷冰人清曾将移入浙西种一歳才花一两茎自题水仙图自欣分得槠山邑地近钱清易买花堆案文书虽鞅掌簮缾金玉且奢华酒边巳爱香风度烛下犹怜舞影斜矾弟梅兄来次第搀春热闹令君家法忍寺门夜泊秋泊禅扉夜清吟入兴频风生水鳞甲云放月精神小梦迷香树新凉透葛巾旧题寻不见吹徧壁间尘孟淳孟淳字子真号竹所又号虚闲野叟子固之弟题髙房山夜山图二首月底江山如书一好楼中几席与秋清剡藤不到髙人手一段风流可得成江行山立月盘桓有客无言楼上看清兴肯随城漏尽夜深风露恐髙寒士掞士掞字才孺太宗五世孙官直祕阁登天清阁夕阳低尽巳西红百尺楼髙万里风白髪年年何处得只应多在倚䦨中不敏不敏太宗六世孙官保义郎寄苏盼奴当时名妓镇东吴不好黄金只好书借问钱塘苏小小风流还似大苏无不谫不谫字师厚太宗六世孙庆元中昭武假守句信史賖青简封章窒皂囊善应善应字彦逺太宗七世孙汝愚父寓居崇徳洲钱市题宁师西阁飘泊南来几歳寒追谈往事漫心酸云烟暮隔中原望归折梅花忍泪看次韵李长卿一别芳洲不计年旧时攀折栁依然故人似欲撩诗兴賸折梅花向酒边善赣善赣太宗七世孙题岑公洞真人邈何之恍忽不可见洞居独嵌空壁留明珠溅藤萝含冥蒙竹柏鬭葱蒨至幽合人心逺翠落江面野老乗篮舆使君肆清燕日影砌下倒云容坐间变大木巖欲倾䆳壑路微转峥嵘施屏风㸃缀成彩绚虽云急行乐胜赏殆亦徧欲归重盘旋拂石看古篆善坚善坚字徳固袁州人太宗七世孙干道二年进士判婺州官至户部尚书化成巖低帽白蕉衫跨马北巖路为我撤炎歊时有清风度杖䇿蹑㳺屐扪萝穷幽趣怪石鸣瘦笻狭径窘危歩云间启深洞玲珑天巧露僧居罗上下钟声荅晨暮长啸排翠霭围棊惊振鹭陶写屏丝竹恐为风景污拂藓题苍崖纵横醉中句兹㳺岂易得载酒莫辞屡善沛善沛字济世太宗七世孙淳熙二年进士终南康守对雪儿笑真珠满盘碎女疑荷叶雨中来道人心下无些事三箇柴头品字煨善伦善伦字季思太宗七世孙多景楼壮观东南二百州景于多处更多愁江流千古英雄泪山掩诸公富贵羞北府如今唯有酒中原在望忍登楼西风战舰今何在且办年年使客舟善扛善扛字文鼎号解林居士太宗七世孙春词碧落初明月未收露华香滴杏梢头玉䦨干外东风輭人在重云第几楼善䚮善䚮号复斋太宗七世孙㳺大涤黄帘有影金灯暗碧殿无人玉磬清我亦三生羽衣客梦魂久巳到瑶京善璙善璙太宗七世孙家南海饯陈帀峰之亷泉桃源𣺌何处梦短到家难不办一邱费犹为九品官鹤嫌新俸薄鸥讶旧盟寒附翼攀鳞事书生不敢干汝愚汝愚字子直太宗子汉恭宪王元佐七世孙居饶州之余干县擢进士第一光宗朝累除同知枢密院事宁宗朝权叅知政事拜光禄大夫右丞相为韩侂胄所忌责授宁逺军节度副使永州安置至衡州暴薨后赠太师追封沂国公谥忠定配享宁宗庙庭送汪尚书大猷归鄞尚书天官贵持经侍帏幄青㝠欲无际白首非故约连樯动南浦父老望巖壑下车入里门执手问欢乐十年几风雨寒鸡呌屋角勤劳毕吾分帝赉出宠渥殊适奉香火禁直连六阁遂令宣室思从今问晦朔同林择之姚宏甫㳺皷山几年奔走压尘埃此日登临亦快哉江月不随流水去天风直送海涛来故人契阔情何厚禅客飘零事已灰堪叹人生秪如此虚䦨独倚更徘徊致爽轩浓隂夹道水流渠吹尽残花不复余唯有范家三畆竹青青依旧色侵书汝谈汝谈字履常号南塘太宗八世孙居余杭淳熙十一年进士累官至西外宗正理宗时厯给事中权刑部尚书卒谥文懿环锦亭与子乡邻信有年故王遗事到今传爽鸠邑改风烟在散骑园分水竹偏髙架插书供夜读满堂戏綵敌春妍相如可是区区者戏笔题诗亦偶然翠蛟亭和巩栗斋韵幽亭枕苍崃云窦通曲水百折如建瓴㶁㶁鸣不止客来一抽钥白雾噀巖底儵翕千文蛟拏空翠涛起天开混沌窍日洗盘古髓谅匪畜池鳞多应化雷尾凭陵气易壮怖荡辞难侈术假金洞光景逾瑶台泚谁云㳺方外巧异缁尘里坡仙颇年数觌面犹尺咫采句贵自然巩言良是巳珍题豁灵界篆出蕃君里物生亦倚数有形必有靡道人亦多事浮念何时死余生嗜泉薮痼疾牵砚几太息动静机于何寄真理醉倒和沧浪烦君更详此汝諿汝諿太宗八世孙居余杭庆元五年进士题翠蛟亭百丈寒蛟下翠庭幽人相对觉风生䦨干小倚飞觞处一曲松风乱雨声汝鐩汝鐩字明翁袁州人太宗八世孙嘉泰二年进士曾官漕帅有野谷诗集小水寺披雾入野寺寒林响西风谁遣僧出迎山鸟为我通染衣松露香照眼巖花红聊此息尘虑归骑毋悤悤访隠者不遇两腋乗西风送我上髙岑竹根一泉通石径万木森中有隠者居败屋莓苔侵山空人不见云满挂壁琴两鹤出候我逢迎啄衣襟应酬久颇厌走避不可寻谁伴山下去明月升髙林去妇词入得良人门自誓终此身扫室拥箕帚进盥躬盘巾采桑趋壠首荐苹洁涧滨十年尽妇道唯恐堂上嗔上和下睦本无事一旦小姑恣萋菲浸润既深贝锦成不弃不出譛不巳良人缱绻心自知父母之命安敢违举头天边指缺月暂缺须有团圆时君不闻章台长条依旧垂乐昌半镜还复归舟中繋䌫停征櫂斜阳古渡头风霜先逺客天地独扁舟水鸟冲开浪汀鸿占断秋在家贫亦好何用出林邱送彦东还湘湘南多爽处羡子片帆还秋影清涵水烟痕淡着山兰风香楚佩竹泪冷湘斑见説诛茅地江头只数间刘簿约㳺廖园名园新整顿尊酒约追随春晩花飞少墙髙蜨度迟注汤童煖酒拍案客争棊寂寞秋千索无人尽日垂舟中离家俄十日千里独衰翁篷响过云雨帆开逆水风新沙增岸脚小港隠芦丛客思难消遣黄昏月一弓题合江亭石鼓山头一小亭干坤万里眼䨇明虽因刺史能寻胜不遇昌黎岂得名衡岳云开天洗碧蒸江湘合水争清书巖莫辨当时事空积尘泥野草生懐亨父两年只影潇湘去料想尘埃白髪侵久雨千山秋得意西风一鴈客闗心或于梦里陪谈笑每向人前问信音忆昔赓诗巖桂下花开今日叹孤斟汝湜汝湜号澹轩太宗八世孙居余杭嘉定元年进士敬和陈南渠先生九锁歩虚词窃闻天秉阳徳而九为老阳故仙道宗阳而取数皆九内景含气以九为节金丹大还九转为宝其在于人爰有九宫上应列㝛是为九曜圜则九重岂非阳数之极而仙真所居者乎天柱洞天外环九锁神造灵设仰模璇霄此固五帝真㳺列仙窟宅之地也山秀水清钩绵奇絶飞举之士畴昔接踵而我曾外祖寝虚先生实以童年传道洞微隠迹吴山修炼内丹心乐此地时与髙人幽士徜徉往来浴冷泉而白云生寝石牀而丹气炳灵异之迹不可具述故舅氏南渠居士犹踵清风守一髙蹈暇日因即九锁声之歩虚用标灵境以告来者汝湜辛酉仲秋因获陪侍杖屦抚松拂石即景长吟輙尔和韵用汚清唱之末寄之名山用识于他日也天闗锁云墉髙嵯峨七蕤衔铜环有象非有质真俦得跻攀九天着通籍保我玉鍊颜英英青旄节悠悠欵灵闗龙吟锁矫首东方宫变化何由寻神用妙难拟飇电赤森森雨施不为功云从本无心人寰谩懐想戞钵希雷吟题洞霄洞府日月闲风景自清楚九闗启天钥容我朝帝所清縁宿仙馆梦破石泉雨明朝得羊珠试向张华语汝谠汝谠字蹈中号嬾菴汝谈之弟以祖䕃补承务郎登嘉定元年进士累迁司农丞知温州题㑹春苑草荒故苑几春风尚想花开春树红欲问当时马王事寂寥残照野亭中翠蛟亭和巩丰韵衆峰抱苍龙蟠屈翠蛟水放之两崖间奔汹不得止涛澜生席上雷电转石底恍疑天柱揺将拔隂洞起苏公雄气压诗骨得仙髓指挥驱鲲鲸赫变动其尾纷纷下土人蚁垤自封侈骤观目精眩笔坠汗流泚坐令空谷啸声彻霄汉里君来松根吟仙者相去咫老蛟破锁去余怒犹未巳决开涧千文散作雾五里今年溪湖干草莽生意靡寸泉落山苗灵钥起垂死遗吾云子饭报汝青玉几野人寻泉窦筒壊方复理泓然山巅池冬夏常若此汝回汝回字几道永嘉人太宗八世孙嘉定七年进士终主管进奏院凌霄花袅袅枯藤浅浅葩夤縁直上照残霞老僧不作因依想将谓青松自有花杜子野留别有朋不贵数道合意自亲早知离别难㑹觌岂厌频青灯书阁下细语交情真酌此武阳泉馔彼松江鳞兵庖复有携得非知我贫如何不我醉明日隔征尘宿罗溪山鹫岭东㳺霁景微碧桃花外一莺飞樵夫不砍垂潭树知有僧人挂浴衣句春风过后雪初白夜雨晴时水亦香屈原一㸃沈湘恨李白三生捉月身汝迕汝迕字叔午一作叔鲁号寒泉乐清人太宗八世孙括溪倚舟树古半成槎溪过厯厯斜寒林欲无路小坞不多家去容背流水停舟见莫鸦朝朝省秋水频减一痕沙四圣观纳凉琳宫暑自薄短簟逸人眠树系来时马风移听处蝉药童清入画道士黙如禅忽忆山中雪瘦梅逋老阡哭赵蹈中族老今为海内怜清名多是布衣传一封表乞从师郡千里神寒觅句年水镜照人前日政雨丝吹旐别时船离家忆值梅初白梅未成隂失此贤汝旗汝旗太宗八世孙宿山隠斋平生悦山隠一室容我借弄泉掬明月坐石延清话既调松下琴复作松风泻仙人𢷬药禽独呌青山夜汝蓥汝蓥太宗八世孙金陵作龙虎帝王宅凤凰仙子台六朝遗事冷八月夜潮回陇雁秋仍到江花晩自开凭髙一尊酒何代独无才汝楳汝楳太宗八世孙居鄞宝庆二年进士史弥逺之壻鹤林寺仙去当年寻旧迹传来此日尚名山花开花落朝昏事唯有春风歳歳闲汝铤汝铤太宗八世孙雪病倦扶危坐起看天雨花蹇驴东野句破屋玉川家勇羡穿篱犬饥怜噪树鸦龙山云壑胜冰柱忆刘义汝铛汝铛太宗八世孙浯溪中兴颂苍崖插浯溪清涨湿元颂费墨今屋髙千年此安用鲸翻天宝末云滃朔方衆还都迎上皇呜咽抱余痛两宫重宴乐万国尽朝贡当时纪成功小雅见微讽颜公发劲画金玉相错综我于碑刻间衆羽得孤凤艰危人物难忠烈鬼神重摹取挂野堂英风凛生冻汝唫汝唫字仁山号两山太宗八世孙官临安令离越东闗寒水深㳺子别家心櫂急波鸣枕篷疎月在衾半生多道路何日定山林隔岸闻渔唱离骚不敢吟栖真洞幅巾洒松露䨇袖抖衣尘可耐人间暑来寻洞里春座分云骨冷屐隠甃纹新鹤近清尊舞如留欲去宾崇滋崇滋字泽民号竹所永嘉人太宗九世孙嘉定十年进士悼歩月雁过妆楼人不见断肠又是一黄昏不知天上婵娟影能照人间寂寞魂响屧廊深空认歩唾茸窗煗尚留痕合将一把香酥骨葬在巫阳云雨村客舎巷深人寂静蛬守客牀鸣半夜后风雨一灯前弟兄愁来无好梦吟到有新声不信看䨇鬓萧萧白几茎求酒赵评事半老情懐睡不能小檐霜月当寒灯无人来问相如渴敲碎梅花一夜冰崇嶓崇嶓字汉宗南丰人太宗九世孙嘉定十六年进士官至大宗丞有白云藁闺怨恨杀庭前鹊难凭卜逺期朝朝来报喜误妾画䨇眉宫词小苑风酣雨露香红情緑意为春忙五云独遶琼花梦三十六宫清漏长逰金精山飞泉洒灵雨玉田閟青芝中有神仙人宛然姑射姿天巧从古今虚窦开烟扉歳深语亦诞目极神为驰我亦泉石人夙昔梦见之登临悟三生毛髪何森縰未脱区中縁玉颜畏磷缁仙春醉青桃萝风吹轻丝凡事俱尔尔居然骇痴儿留诗遗仙灵讵解山中疑凭逺亭莎亭日日报平安幽处依然絶往还平野四围天一幅有人踏雪看南山崇崇永嘉人太宗九世孙嘉定进士过杨子桥一抹轻烟隔小桥新篁褪箨两三梢惜春不觉归来晩花压重门带月敲崇鉘崇鉘字元冶开封人太宗九世孙有瓯渚微吟寻真夕对春云弄月黄金丝春山草朩皆仙姿松根对坐日西夕羣峰当前列青壁铿铿虚壑含古音静听宛是商山吟洞石微开月当户剪水弦冰心手语野园野园对客无杯酌共坐茅檐理钓车片月渐低风露冷隔墙山鬼啸梨花仙思水殿风清急景斜灵君初下五云车碧罗宝扇䨇题字记是谁人咏落花都昌即事世事可无酒春藤还有花山云欲到地街鼓又催衙风紧鱼休市官贫饭带沙天机不得问暮色欲栖鸦湖中汀蒲猎猎起凉飔碧藕香中独立时机事两忘吾丧我扁舟吟过水仙祠崇皦崇皦太宗九世孙尝宰南安九日山送客次赵循州韵苍松藏野寺山以隠君灵俯仰千年事孤髙九日亭抗颜头渐白弔古眼犹青有客耽幽讨吟情起鹤汀崇森崇森太宗九世孙春暖春晴多得两三日便觉暄于轻暑天行客停鞭争买扇侍儿启笥请收绵把杯早自嫌温酒盥手相将喜冷泉此去西湖已初夏安排絺绤上湖船崇缵崇缵太祖九世孙居余杭绍定五年进士㳺九峯九峯元不锁俗驾自来稀水石藏仙窟烟霞䕶羽衣夜猿窥月呌晓鹤出松飞拟结巢由伴眠云隠翠微必必字玉渊号秋晓太宗十世孙家东莞登咸淳元年进士任南康县丞文丞相开府于惠州摄惠州军事判官入元隠温塘村有覆瓿集避地惠阳鼓峯用徐心逺韵收拾当年破敕黄山中蕙帐梦魂香风供松叶暖茶灶云卧茅窗冻笔牀一雨鸣蛙乱深夜数声啼鸟怨斜阳风尘浩荡愁如海那得中山醉酒方必范必范号古一太宗十世孙桐江人月泉吟社第二十名自署学古翁前题一歳农功只在春夫夫妇妇几艰辛青门旧有种𤓰地緑野新添躬稼人早把牛衣教诸子欲修蚕具问良辰夜来谷口东风过只恐逢人问子真必拆必拆杭人太宗十世孙白云社月泉吟社第三十名自署爱云仙友前题一段佳山水芳时事正妍犊耕青烧雨鹤卧碧桃烟社老邀尝煮邻僧伴摘鲜莫嫌陶令拙农圃得余年必橦必橦东嘉人太宗十世孙题梅山一隠吴门访北山深怜汉鼎尚多艰片言傥得回天听未必仙名满世间必涟必涟字仲连崇安人太宗十世孙有倚梅吟稾濯足小桥坐濯足涧狭水流急源头夜雨多落花漾红湿䶵之䶵之字子雍魏王廷美五世孙少学于陈无已有句法春日拂牀攲枕画初长好梦惊回燕语忙深竹有花人不见直应风转得幽香句风生阊阖春来早月到蓬莱夜未中公硕公硕浚仪人魏王六世孙余杭令庆元四年五月再㳺洞霄宫旧时曾此觅仙縁一别于今四十年白髪重来嗟老矣青山九锁故依然肩舆直入松间路洗耳还听涧底泉幽兴未䦨吟未就半峯斜日下平川彦端彦端字徳庄魏王廷美七世孙干道淳熙间以直宝文阁知建宁府终左司郎官有介菴集夀皇太子日日龙楼问寝时鸡人未动漏声迟前星一㸃朝天帝只有清台太史知子晋吹笙未是仙阿丕横槊少全篇小吟青着梅梢句一日东风四海传大安宫里漆园椿子榦孙枝叶叶新今日四株髙下碧相承一样八千春光尧初御六龙天上直维参大火躔天意分明昌宋徳诞辰三世总丁年夀张守堂堂天上张公子龙剑分光自斗牛海上忽归槎万里云间未放月中秋才为汉殿无䨇手恩到闽中第一州亦有人言识仙骨不知何日是封留夀皇孙前星炳焕领孙星环拱中天日两轮四叶重光同圣世千秋佳节近生辰本支秀茂旦复旦典学熙明新又新喜入威颜天一笑夀觞分赐一枝春崇安道中风栁踈无力秋花冷不香客情随去燕凉思起嗁螀地入闽山隘天连越树长年年𢷬衣石为尔感征裳玉真台春色无穷巷农乡有太和病嗟闻道晩贫喜得闲多径草徐供歩邻花䕶屡过层台宜抗榭谁为买烟波彦假彦假字显父魏王七世孙居闽庆元二年进士翠蛟亭和巩栗斋韵天下名洞天有山必有水余杭山水窟神仙所栖止仙人乗云去玉蛟留潭底至今雷雨夕蛟睡时惊起爪噼巖石裂石罅滳乳髓涓涓泉流出半垂白凤尾风来琴筑响月照缨络侈曲折纳深池彻底清且泚筑亭当涧冲木石相表里翠壁润含烟层峯去天咫道人幻出奇指顾犹未巳忽驱蛟走鬬瞬息八百里怒气挟奔霆草木为披靡儿童惊震掉面若藁灰死达人本大观谈笑自隠几须臾羣动息静坐穷物理水石本无心相激一至此䈣夫䈣夫字仲礼居鄞魏王八世孙观文殿学士彦逾子绍熙四年进士宝庆初直祕阁为湖南宪题化成巖尘世有仙境清絶不可言寒江露沙迹晓嶂埋云根暇日推吏案呵道穿僧门来饮巖下水何必擕芳尊立夫立夫字徳成乐清人魏王八世孙开禧元年进士官至刑部尚书腊日偶书近日斗侵寅南天雪不成梅梢动生意禽鸟弄春声鬓逐年华换身资药力轻听传呉蜀事对酒不能倾潜夫潜夫字景夀号鹤所黄巖人魏王八世孙嘉定十六年进士宝庆初监澉浦镇税弦风亭怪他蟹舎蚝房地不是吟情住亦难数尺短墙围昼寂半钩疎箔障春寒水生草满蛙鸣合日薄花隂鹤梦安底处青衫病司马浩歌东望取琴弹庚夫庚夫字仲白寓居兴化军魏王八世孙举进士不第以宗子取应得右选赵紫芝为晩唐诗名冠四灵而仲白亚紫芝刘后村择百篇为山中集并志其墓歳除即事连夜缝纫办今朝杵臼频买花簮穉女送米赠穷邻宦薄唯名在年华与鬓新桃符诗句好恐动往来人读曾茶山诗集茶山八十二癯仙千首新诗手自编吟到瘴烟因避㓂贵登从橐只栖禅新于月出初三夜淡比汤煎第一泉咄咄逼人门弟子剑南巳见祖灯传落魄落魄蕉衫戴道冠菖蒲满案浸清寒有钱即买丹砂鍊无病犹将素问看连日㳺山僧共住频年乞米鹤同飡世间不朽非钟鼎曾与髙人静处观句鹤残篱外笋鼠䑛墨中胶诗句日从窗眼写墨丸夜入枕头收密夫密夫号竹溪魏王八世孙晋江人绍定二年进士三脱麫笋蕈初萌杞药纎然松自煮供亲严闻人食肉何曾鄙自是山林滋味甜瑻夫瑻夫号巖云魏王八世孙寄林可山好春虚度三之一满架荼䕷取次开有客相看无可设数枝带雨摘将来时伐时伐魏王九世孙种兰深林瘦径傲朝昏牙髪消疎气骨存九畹谁移炎海角半庭新补冷云痕浦翁认叶非漳种墨客知花是楚魂从此国香春不断光风满地长儿孙时瓈时瓈魏王九世孙丹阳令题陈少阳先生上书稾后虏骑昔长驱髙屋建瓴水权姦误国家和议甘骩骳遂令九庙尊冒没在棘枳带甲百余万一啸自披靡堂堂谏议公屹若頽波砥叩阍斥时宰不惜用一死此死不足道闻者自兴起一朩支大厦于时不可尔使早定大计何物摩垒可怜绍兴间赙赠官其子我得覩遗稾感慨宁已矣千载凛如生作者书于纸时儋时儋号竹所魏王九世孙西禅饯董溪翁西浦风寒水自流迢迢行李又归休今宵古寺吟边酒明日长江客里舟溪路梅花催雪兴旗亭竹色伴云愁还家更为明时出莫向渔矶老钓钩时焕时焕字元晦晋江人魏王九世孙嘉定十二年进士官广东运判九日山送客频来因送客擕酒访仙灵归去成何事重来媿此亭天寛野水白松润石崖青倚杖思今古寒鸥落逺汀若槸若槸字自木号霁山崇安人魏王十世孙咸淳十年进士武夷茶石乳霑余润云根石髓流玉瓯浮动处神入洞天㳺即事云散春山出人闲白昼长禽声荅空谷树影画斜阳种果秋期实浇花趁晩凉行藏天巳定随分且徜徉遇樵川林时中建水樵川隔几重相逢孰意大江东客行芳草斜阳外春在柔桑小麦中细雨疎田流水碧残霞拥树逺林红浮生聚散浑无定有酒何访一笑同暮春香透蜂房蜨梦残一帘新雨又春䦨栁腰瘦得难禁舞今夜东风莫更寒宋诗纪事巻八十五宋诗纪事卷八十六钦定四库全书宋诗纪事巻八十六钱塘厉鹗撰钱俶俶字文徳吴越武肃王镠孙文穆王元瓘子大将胡进思等废忠逊王倧立之建隆元年授天下兵马大元帅太平兴国三年诏俶来朝纳土归京师封许王徙封邓王薨追封秦国王谥忠懿有诗数百首号政本集宫中作廊庑周遭翠幙遮禁林深处絶喧譁界开日影怜窗纸穿破苔痕恶笋芽西第晩宜供露茗小池寒欲结冰花谢公未是深沈量犹把输赢局上夸李煜煜字重光初名从嘉南唐元宗李璟第六子诸兄早亡以次为嗣在伪位十有五年归宋封违命侯授左千牛卫上将军太宗登极改封陇西公太平兴国三年薨追封吴王以王礼葬洛京之北邙山有集送邓王二十弟牧宣城且维轻舸更迟迟别酒重倾惜解擕浩浪侵愁光荡漾乱山凝恨色髙低君驰桧檝情何极我凭䦨干日向西咫尺烟江几多地不须懐抱重凄凄渔父词浪花有意千里雪桃花无言一队春一壶酒一竿鳞世上如侬有几人一棹春风一叶舟一轮茧缕一轻钩花满渚酒满瓯万顷波中得自由悼周后又见桐花发旧枝一楼烟雨暮凄凄凭䦨惆怅人谁㑹不觉潸然泪眼低层城无复见娇姿佳节纒哀不自持空有当年旧烟月芙蓉池上哭蛾眉尝与周后移植梅花于瑶光殿之西及花时而后巳殂因成诗见意殷勤移植地曲槛小栏边共约重芳日还忧不盛妍阻风开歩障乗月溉寒泉谁料花前后蛾眉却不全失却烟花主东君自不知清香更何用犹发去年枝书灵筵手巾浮生苦憔悴壮歳失婵娟汗手遗香渍痕眉染黛烟书琵琶背侁自肩如削难胜数缕绦天香留凤尾余煖在檀槽悼㓜子瑞保永念难消释孤懐痛自嗟雨深秋寂寞愁引病增加咽絶风前思昏朦眼上花空王应念我穷子正迷家宣城公挽辞珠碎眼前珍花凋世外春未销心里恨又失掌中身玉笥犹残药香匳已染尘前哀将后感无泪可霑巾艳质同芳树浮危道畧同正悲春落实又苦雨伤丛秾丽今何在飘零事巳空沈沈无问处千载谢东风归宋渡江作江南江北旧家乡三十年来梦一场吴苑宫闱今冷落广陵台殿已荒凉云笼逺岫愁千片雨打归舟泪万行兄弟四人三百口不堪闲坐细思量病中感懐憔悴年来甚萧条益自伤风威侵病骨雨气咽愁肠夜鼎唯煎药朝髭半染霜前缘竟何似谁与问空王咏柳书黄罗扇赐庆奴风情渐老见春羞到处销魂感旧游多谢长条似相识强垂烟态拂人头病中书事病身坚固道情深宴坐清香思自任月照静居唯擣药门扃幽院只来禽庸医嬾听词何取小婢将行力未禁頼向空门知气味不然烦恼万涂侵秋莺残莺何事不知秋横过幽林尚独㳺老舌百般倾耳听深黄一㸃入烟流栖迟背世同悲鲁浏亮如笙碎在缑莫更留连好归去露华凄冷蓼花愁题金楼子后梁孝元谓王仲宣昔在荆州着书数十篇荆州壊尽焚其书今在者一篇知名之士咸重之见虎一毛不知其斑后西魏破江陵帝亦尽焚其书曰文武之道今夜尽矣何荆州壊焚书二语先后一辙也诗以慨之牙籖万轴裹红绡王粲书同付火烧不是祖龙留面目遗篇那得到今朝句莺狂应有恨蜨舞已无多人生不满百刚作千年画鬓从近日添新白菊是去年依旧黄李从善从善字子师元宗第七子封韩王入宋改封楚国公蔷薇一首十八韵呈东海侍郎徐铉緑影覆幽池芳菲四月时管弦朝夕兴组绣百千枝盛引墙看徧髙烦架屡移露轻濡綵笔蠭误拂吟髭日照玲珑幔风揺翡翠帷早红飘藓地狂蔓挂蛛丝嫩刺牵衣细新条窣草垂晩香难暂舍娇态自相窥深浅分前后荣华互盛衰尊前留客久月下欲归迟何处繁临砌谁家密映篱綘罗房灿烂碧玉叶参差分得殷勤种开来逺近知晶荧歌袖袂柔弱舞腰支膏麝谁将比庭萱自合嗤匀妆低水鑑泣泪滴烟𩅰画拟凭梁广名还亚楚姬寄君十八韵诗拙媿新奇李从谦从谦元宗第九子后主母弟也风采峭整喜为律诗动有规诲封吉王宋改封鄂国公观棊竹林二君子尽日竟沈吟相对终无语争先各有心恃强斯有失守分固无侵若算机筹处沧沧海未深孟昶昶字保元后蜀髙祖第三子嗣伪位三十二年宋师破成都纳降归于汴京封开府仪同三司检校太师兼中书令秦国公干徳三年薨册赠尚书令追封楚王谥恭孝避暑摩诃池上作冰肌玉骨清无汗水殿风来暗香满帘开明月独窥人欹枕钗横云鬓乱起来琼户寂无声时见疎星渡河汉屈指西风几时来不道流年暗中换句新年纳余庆嘉节号长春宋诗纪事巻八十六宋诗纪事卷八十七钦定四库全书宋诗纪事巻八十七钱塘厉鹗撰杨朴妻送夫赴召更休落魄耽杯酒且莫猖狂爱咏诗今日捉将官里去这回断送老头皮蒨桃蒨桃宼莱公妾呈宼公一曲清歌一束绫美人犹自意嫌轻不知织女萤窗下几度抛梭织得成风劲衣单手屡呵幽窗轧轧度寒梭腊天日短不盈尺何似妖姬一曲歌刘元载妻早梅南枝向暖北枝寒一种春风有两般凭仗髙楼莫吹笛大家留取倚䦨干詹光茂妻寄逺锦江江上探春回销尽寒冰落尽梅争得儿夫似春色一年一度一归来赵晟母惜别暖有花枝冷有冰佳人后㑹却无凭预愁离别苦相对挑尽渔阳一夜灯谢希孟希孟字母仪晋江人景山之妹嫁陈安国早卒咏芍药好是一时艳本无千歳期所以谑相赠载之在声诗句为花虽可期论徳亦终鲜句牵主人衣一歩行不得薫薫麝脐烈灼灼猩血殷树既摧为薪花亦落为尘艳阳一何好零落千载寃盗者得其便掉头笑且歌卞子真赏庄生梦还怯许氏许氏虞部之女方勉妻夫犯夜禁代呈郡守郑毅夫明时乐事娱诗酒帝里风光剰占春况是白衣重得侣不堪青斾自招人早知玉漏催三鼓肯把金貂换百廵大扺仁人怜气类免教孤客作囚身句匣剑未磨晁错血已闻刺客杀袁丝徐氏徐氏侍从宥之女吴丞相妻偶题絮吹栁陌三春雨花落梨园一笛风百尺玉楼帘半卷夜深人在水晶宫钱氏钱氏封南宫县君絶句士悲秋色女懐春此语由来未是真傥若有情相眷恋四时天气总愁人王氏王氏名文淑荆公之妹张奎妻封长安县君戏咏白罗系髻香罗如雪缕新裁惹住乌云不放回还似逺山秋水际夜来吹散一枝梅李氏李氏建昌人公择之姊江西洪亶郎中妻封文城县君挽兄公择尚书久厯金门贵未酬黄屋知如闻天禄客抱恨作铭诗王氏王氏荆公女吴安持妻封蓬莱县君寄父西风不入小窗纱秋意应怜我忆家极目江山千万恨依然和泪看黄花李樗大夫妻谢魏国范夫人朝来瑞霭徧祥虚果见麻姑降陋居陶令满篱唯有菊相如四壁但藏书萧条庭馆门罗雀冷落杯盘食欠鱼王氏王氏平甫女刘天保妻句不縁燕子穿帘幕春去秋来那得知李珦珦字温叔都官员外郎某之幼女八歳能诗适王常汎舟江湖溺死榴花烈火真红轻皱面晨霞碎翦贴枝条金刀刺出猩猩血溅落芳丛久不销魏夫人魏夫人襄阳人道辅之姊曾子宣丞相之妻句使君自为君恩厚不是区区爱华山女郎曹希藴赠干明寺绣尼集句睡起杨花满绣牀为他人作嫁衣裳因过竹院逢僧话始觉空门气味长新月禁鼓初闻第一敲乍看新月出林梢谁家宝镜新磨出匣小参差盖不交句记得小轩岑寂夜月移疎影上东墙贺方回姝寄贺方回独倚危䦨泪满襟小园春色嬾追寻深恩纵似丁香结难展芭蕉一寸心丁渥妻寄外泪湿香罗帕临风不肯干欲凭西去鴈寄与薄情看并门徐帅属内子句幕中舞客呈鸜鹆帐下牙兵困蒺䔧华衮自宜还旧物绣衣先见冠同寮陈氏陈氏述古女适李氏题小鴈屏红蓼淡芦欹曲水几䨇容与对西风扁舟阻向江乡去却喜相逢一枕中曲屏谁画小潇湘鴈落秋风蓼半黄云淡雨疎孤屿逺泠泠清梦到髙唐谢氏谢氏王元甫妻送外此去唯宜早早还休教重起望夫山君看湘水祠前竹不是男儿泪染斑髙氏髙氏淮南士大夫妻暮春感懐杨花日日长无定海燕年年却有归一瞬青春疾如电等闲着尽缕金衣卢氏句田舎辘轳出短墙村落秋千挂髙树叶桂女桂女字月流琵琶亭乐天当日最多情泪滴青衫酒重倾明月满船无处问不闻商女琵琶声李氏女李氏女毘陵人咏破镜半轮残月掩尘埃依稀犹有开元字想得清光未破时买尽人间不平事鲍娘题兑溪驿谿驿旧名彡烟光满翠岚须知今夜好宿处是江南暨氏女暨氏女建安人句多情樵牧频篸首无主蜂莺任宿房王氏王氏赵徳麟妻絶句白藕作花风巳秋不堪残睡更回头晩云带雨归飞急去作西窗一夜愁张氏张氏芸叟女司马朴妻句莫讶泪频滴都縁心未灰满目烟含芳草緑倚䦨露泣海棠红王氏王氏曹组之母兄弟幼孤王氏教养成就雪中观妓梁王宴罢下瑶台窄窄红鞾歩雪来恰是阳春三月暮杨花飞处牡丹开陈氏陈氏蜀人唐暨妻送张邦基母念别每惊魂流年多病身惟我延陵子情真意更亲分擕无泪尽望逺起愁新老眼将何暖音书不厌频雪意乱江云江梅渐放春雁归人去后愁与歳华新荣路君方振园居我岂贫惟余忧我念相忆莫霑巾丘氏丘氏朝奉郎邱舜中女诸女皆能文词每兄弟内集必聮咏为乐寄外帘里孤灯觉晓迟独眠留得宿妆眉珊瑚枕上惊残梦认得萧郎马过时周仲美题邮亭壁世居京师父㳺宦家于成都既而适李氏子侍舅姑宦泗上从良人赴金陵幕偶因事弃官入华山有长往之意仲美即寄身合肥外祖家方求归未得㑹舅遽调任长沙不免共载而南云水茫茫去国益逺形影相弔洒涕何言因书所懐于壁爱妾不爱子为问此何理弃官更弃妻人情宁可巳永诀泗之滨遗言空在耳三载无朝昏孤帏泪如洗妇人义从夫一节誓生死江乡感残春肠断晩烟起西望太华峯不知几千里郭晖妻荅外碧纱窗下启椷封尺纸从头彻尾空应是仙郎懐别恨忆人全在不言中秦少㳺女句眼前虽有还乡路马上曾无放我情李清照清照号易安居士济南人格非之女赵挺之之子明诚妻其母王状元拱辰女亦工文章清照晩节不终再适张汝舟流落江湖间卒有潄玉集上枢密韩公工部尚书胡公绍兴癸丑五月两公使金通两宫也易安父祖出韩公门下见此大号令不能忘言作诗各一章以寄意以待采诗者云三年夏六月天子视朝久凝旒望南云垂衣思北狩如闻帝若曰岳牧与羣后贤宁无半千运已过阳九勿勒燕然铭勿种金城栁岂无纯孝臣识此霜露悲何必羮舍肉便可车载脂土地非所惜玉帛如尘泥谁当可将命币厚辞益卑四岳佥曰俞臣下帝所知中朝第一人春官有昌黎身为百夫特行足万人师嘉祐与建中为政有臯䕫汉家畏王商唐室尊子仪是时已破胆将命公所宜公拜手稽首受命白玉墀曰臣敢辞难此亦何等时家人安足谋妻子不必辞愿奉天地灵愿奉宗庙威径持紫泥诏直入黄龙城北人定稽颡侍子当来迎仁君方博信狂生休请缨或取犬马血与结天日盟胡公清徳人所难谋同徳协心志安脱衣已被汉恩煗离歌不道易水寒皇天久隂后土湿雨势未回风势急车声辚辚马萧萧壮士懦夫俱感泣闾阎嫠妇亦何知沥血投书干记室葵邱践土非荒城勿轻谈士弃儒生露布词成马犹倚峭函闗出鸡未鸣巧匠何曾弃樗栎刍荛之言或有益不乞隋珠与和璧只乞乡闗新信息灵光虽在应萧条草中翁仲今何若遗氓岂尚种桑麻败将如闻保城郭嫠家父祖生齐鲁位下名髙人比数当时稷下纵谈时犹记人挥汗成雨子孙南渡今几年漂零遂与流人互欲将血泪寄山河去洒东山一坏土浯溪中兴颂诗和张文潜五十年功如电扫华清花栁咸阳草五坊供奉鬬鸡儿酒肉堆中不知老叛兵忽自天上来逆臣亦是姦雄才勤政楼前走戎马珠翠踏尽香尘埃何为出战輙披靡传置荔枝多马死尧功舜徳本如天安用区区纪文字着碑铭徳真陋哉迺令神鬼磨山崖子仪光弼不用猜天心悔祸人心开夏为殷鉴当深戒简䇿汗青今具在君不见当时张説最多机虽生已被姚崇卖君不见惊人废兴传天宝中兴碑上今生草不知负国有姦雄但説成功尊国老谁令妃子天上来虢秦韩国皆天才苑桑羯鼓玉方响春风不敢生尘埃姓名谁复知安史健儿勐将安眠死去天尺五抱瓮峯峯头凿出开元字时移势去真可哀姦人心丑深如崖西蜀万里尚能反南内一闭何时开可怜孝徳如天大反使将军称好在呜唿奴辈乃不能道辅国用事张后尊乃能念春荠长安作斤卖晓梦晓梦随疎钟飘然蹑云霞因縁安期生邂逅萼緑华秋风正无頼吹尽玉井花共看藕如船同食枣如𤓰翩翩坐上客意妙语亦佳嘲辞鬬诡辨活火分新茶虽非助帝功其乐何莫涯人生能如此何必故归家起来敛衣坐掩耳厌喧譁心知不可见念念犹咨嗟感懐寒窗败几无书史公路可怜合至此青州从事孔方君终日纷纷喜生事作诗谢絶聊闭门燕寝凝香有佳思静中我乃见至交乌有先生子虚子春残春残何事苦思乡病里梳头眼最长梁燕语多终日在蔷薇风细一帘香夜发严滩巨舰只縁因利往扁舟亦是为名来往来有媿先生徳特地通宵过钓台句诗情如夜鹊三绕未能安少陵也自可怜人更待明年试春草南来尚怯吴江冷北狩应悲易水寒南渡衣冠少王导北来消息欠刘琨杨氏杨氏越渔者杨翁女归谢生与谢生聮句珠帘半牀月青竹满林风何事今宵景无人解与同陆放翁妾题壁玉阶蟋蟀闹清夜金井梧桐辞故枝一枕凄凉眠不得唿灯起作感秋诗文婉文婉温州乐清人钱氏妇句霜月天边清兴逺金钟云里梦魂闲吕氏吕氏伯恭之祖姑封清源君句前身当是陶渊明爱酒不入逺公社韩玉父题漠口铺妾本秦人先大父尝仕于朝因乱遂家钱唐幼时易安居士教以诗及笄父母以妻上舎林子建去年林得官归闽妾倾囊以助其行林许秋冬间遣骑迎妾久之杳然何其食言耶不免擕女奴自钱唐而之三山比至林已官旴江矣因而复回延平经由顺昌假道昭武而去叹客旅之可厌笑人事之多乖因理髪漠口铺漫题数语于壁云南行踰万山复入武阳路黎明与鸡兴理髪漠口铺旴江在何所极目烟水暮生平良自珍羞为浪子妇知君非秋胡强颜且西去何师韫师韫字季才金谿人抱瓮先生天裴女嫁临川饶氏四十而寡所居有嬾愚树遂榜室曰嬾愚有诗集自题嬾愚室君不见南岳嬾残师佯狂啖残食粥涕任垂颐嬾为俗人拭又不见愚溪子栁子堂堂古遗直因以愚名溪于今慕其徳二子真吾师欲见不可得唯有嬾愚树终日对颜色齐威勤读书轮扁巧斲轮勤巧动心志何如嬾愚真衰年髪已皤行少坐时多亦欲傚勤巧奈此嬾愚何失假山偈片石亡来歳月深昔时寻覔到而今元来只在家山里枉费工夫别处寻汪氏汪氏彦章女内江刘五清之配寄良人旅食京华歳月多圣贤事业竟如何明年伫听泥金报闲把闗雎独自歌朱淑真淑真号幽栖居士钱唐人世居桃村工诗嫁为市井民妻不得志殁宛陵魏仲恭辑其诗名曰断肠集伤春览镜惊容却自嫌逢春长是病厌厌吹花弄粉新来嬾惹恨供愁近日添生怕子规声到耳苦羞䨇燕语穿帘眉头眼底无他事须信离情一味严初夏竹揺清影罩幽窗两两时禽噪夕阳谢却海棠飞尽絮困人天气日初长秋夜夜久无眠秋气清烛花频翦欲三更铺牀凉满梧桐月月在梧桐缺处明马塍一塍芳草碧芊芊活水穿花暗䕶田蠺事正忙农事急不知春色为谁妍赋小鬟舞五絶管弦催上锦茵时体态轻盈秖欲飞若使明皇当日见阿蛮无计诳杨妃香茵稳衬半钩月往来凌波云影灭弦催拍紧促将徧两袖翩然作回雪栁腰不被春拘管凤转鸾回霞袖缓舞彻伊州力不禁筵前扑簌花飞满占断京华第一春清歌妙舞实超羣只愁到晓人星散化作巫山一段云烛花影里粉姿闲一㸃愁侵两㸃山不怕带他飞燕妒无言逐拍省弓弯刘彤彤字文美江宁章文虎妻寄外碧纱窗外一声蝉牵断愁肠嬾昼眠千里才郎归未得无言空拨玉炉烟陈氏陈氏号梅庄提刑仲微女适新昌胡县丞有诗集述懐一片愁心怯杜鹃嬾妆从任鬓云偏怕郎説起阳闗意常掩琵琶第四弦山城落日弄昏黄又了平生半日忙侍妾不须烧绛蜡让他明月入回廊黄淑淑字致柔适建宁进士王防寡居后族议改适因咏竹以见志咏竹劲直忠臣节孤髙烈女心四时同一色霜雪不能侵连倩女倩女延平人适邻生陈彦臣题竹帘緑筠噼破条条直红线经回眼眼奇为爱如花成片段致令直节有叅差华春娘春娘适徐君亮赠外燕子楼中燕子飞芹泥一㸃误霑衣主人频起嗔嫌意垂下珠帘不放归黄氏黄氏适福建潘用中感懐䦨干闲倚日偏长短笛无情苦断肠安得身轻如燕子随风容易到君傍谢慧卿慧卿巴县人有闰余集絶句寻得桃源可学仙丹书唯恐凤飞传雨收峯顶云归洞风到池塘月满天王琼奴琼奴徐苕郎妻荅外茜色霞笺照面赪玉郎何事太多情风流不是无佳句两字相思写不成林杜娘杜娘杭州新城人逰碧沼胜居幽谷泉声冷鸟啼僧定深好花丛古砌寒瀑发髙岑逰客陆鸿渐居人支道林欲归青嶂去临去复沈吟朱逸仙寄元骧卿郎今多病如家令妾自拚躬怨楚王斜压玉钗成独梦低垂𤣥髪繋柔肠金丽卿丽卿杭州人题广信道中家住钱唐山水图梅边栁外识林苏平生惯占清凉国岂料人间有暑途贾蓬莱春晓方池水影薄曲槛鸟声娇鸾镜红绵冷蛾眉翠黛消冶容舒嫩萼幽思结柔条纎指收花露轻将雪粉调谢姊惠鞵莲瓣娟娟逺寄将绣罗犹带指尖香弓弯着上无行处独立花隂看鴈行邓氏寄衣欲寄寒衣上帝都连宵裁翦眼糢煳可怜寛窄无人试泪逐西风洒去途来氏来氏豫章人水仙花二首瑶池来宴老仙家醉倒风流萼緑华白玉断笄金晕顶幻成痴絶女儿花花盟平日不曾寒六月曝根髙处安待得秋残亲手种万姬围绕雪中看女郎张惠卿题常山店壁迢递投前店飕飕守破窗一灯明复暗顾影不成䨇毛友龙妻寄外翦烛亲封锦字书拟凭归鴈寄天隅经年未报千秦䇿不识如今舌在无沈清友清友姑苏女子絶句晩天移棹泊垂虹闲倚蓬窗问钓翁为底鲈鱼低价卖年来朝市怕秋风于本大妻本大故姓许旌阳族也得仙术又变姓名夫妇偕隠西山下得仙诗醉舞狂歌踏落花緑罗帬带有丹砂往来城市买山药那箇西山是我家杨氏妇杨氏妇永嘉人送夫从军海坛门外浪滔天妾上城楼君上船回首西风深巷底梅花霜月夜如年俞氏俞氏号菊窗贺陈随隠以布衣除东宫掌书万人海里辟幽扉欲学深居只布衣不道内前车马闹又催父子入宫闱宋氏宋氏天台人鬻庐自叹年来刺骨贫吾庐今巳属西邻殷勤説与东园栁他日相逢是路人赵葵姬絶句柝声黙报早朝回满院春风绣户开怪得无人理丝竹緑隂深处摘青梅韩希孟希孟巴陵人魏公五世孙襄阳贾尚书子琼之妇年十八开庆初元兵至岳阳为卒所掠赴水越三日得其尸练帬带中有诗练帬带诗我质本瑚琏宗庙供苹蘩一朝婴祸难失身戎马间宁当血刃死不作袵席完汉上有王勐江南无谢安长号赴洪流激烈摧心肝又宋未有天下坚正臣礼秉开国百战功每阵惟雄整及侍周幼主臣心常炯炯帝曰卿北伐山戎今有警死狗莫击尾此行当繋颈即日辞陛下尽敌心欲逞陈桥忽兵变不得守箕颍禅让法尧舜民物普安静有国三百年仁义道驰骋未改祖宗法天胡肆大𤯝细思天地理中有幸不幸天果丧中原大似裂冠袵君诚不独活臣实无魏丙失人焉得人垂戒尝耿耿江左无谢安塞北有王勐所以戎马来飞渡巴陵境大江限南北今此一舴艋本期固封疆谁谓如画饼烈火燎昆冈不辨金玉矿妾本良家子性僻守孤梗嫁与尚书儿衔署紫兰省直以才徳合不弃㝛瘤瘿初结合欢带誓比日月昞鸳鸯㑹䨇飞比目愿常并岂期金石坚化作桑榆景旄头热正然蚩尤气先屏不意风马牛复及此燕郢一方遭劫虏六族死俄顷退鹢落迅风孤鸾弔空影簮坚折白玉瓶沈断青梗一死空冥府忧心长炳炳意坚志不移改邑不改井我本瑚琏器安肯作溺皿志节匪转石气噎如吞鲠不敢爝火然愿为死灰冷贪生念麴蛾乞怜羞虎穽借此清江水葬我全首领皇天如有知定作血面请愿魂化精卫填海使成岭节妇王氏王氏临海人题清风岭崖石君王无道妾当灾弃女抛男逐马来夫面不知何日见此身料得几时回两行清泪偷频滴一片愁眉锁未开回首故山看渐逺存亡两字实哀哉卢氏卢氏荆门州人统制吴源妻送夫赴襄阳羡君家世旧缨簮百战常懐报主心草檄有才追记室筑台无路继淮隂射鵰紫塞秋云黒走马黄河夜雪深白首丹衷知未变归来䨇肘印黄金絶命词夫为苌𢎞血妾感共姜诗夫妻同死义天地一凄其杜氏妇北行作江淮幼女别乡闾好似明妃逺嫁无黙黙一心归故国区区千里逐狂夫慵拈箫管吹羌曲嬾系罗帬舞鹧鸪多少眼前悲泣事不如花栁旧江都英州司㓂女过梅岭题妾幼年侍父任英州司㓂既代归父以大庾本号梅岭今荡然无一株遂市三十本植于岭之左右因留诗于寺壁今随夫任端溪复至此岭已为圬镘者所覆即命墨于故处滇江今日掌刑回上得梅山不见梅辍俸买栽三十树清香留与雪中开上庠士人妻寄鞵韤细韤弓鞵巧样新殷勤寄与读书人好将穏歩青云上莫向平康漫惹尘太学生妻寄夫数日相望极须知意思迷梦魂不怕险飞过大江西浣花女潭畔芙蓉芙蓉花发满江红尽道芙蓉胜妾容昨日妾从隄上过如何人不看芙蓉无名女子永安驿题柱无人解妾心日夜长如醉妾不是琼奴意与琼奴㑹崖州女子咏花扇团扇画方新金花照席茵那縁灯下见更值月中人无名女子靖康闲题邓州南阳驿壁流落南来自可嗟避人不敢御铅华却思当日莺莺事独立东风雾鬓斜无名妇人句蚌胎光透㱿犀角晕盈尖鄱阳妇人建炎初题黄连歩接官亭壁妾鄱阳人也女工之外从事诗礼不幸严霜下坠泰山其頽飘泊一身所适非偶薫莸同器情何以堪昨浮家洞庭怒张一帆良人倐为鬼録吁臣不事二主女不事二夫其奈何哉偶携稚子来登客亭感时伤心遂成小絶知我者其天乎故里萧条一望间此身飘泊叹空还感时有恨无人説愁敛䨇蛾对暮山宋诗纪事巻八十七宋诗纪事卷八十八钦定四库全书宋诗纪事巻八十八钱塘厉鹗撰张继常继常宋初入内都知为镇戎军钤辖题镇戎军㕔壁夜闻碛外铃声苦晓听城头画角哀不是感恩心似铁谁人肯向此间来裴愈愈字益之真宗朝内臣奉命江南搜访遗书名画归奏称㫖用是累居三馆以闻识自任句东吴山色家家月南楚江声浦浦风杨栁影疎秋霁雨梧桐叶坠夕阳天裴湘湘字楚老愈之子仁宗朝内臣有肯堂集赋得和气致祥应诏君徳承天道沖融协太和卿云呈瑞早膏泽应时多煦集连枝本嘉扶异颖禾五星还聚井丹凤更巢阿薮泽无遗士边防久息戈黔黎逢至化稽首载赓歌岑宗旦宗旦字子文开封人仁宗朝以父遗表通籍璧门终九品官善行书有汉唐十一人书评听琴诗琴中太古意方外无为心弹之道颇散不弹理弥深所以陶元亮何须弦上音王绅绅元丰初内官效王建作宫词百首以献太皇太后生日诗太皇生日最尊荣献夀宫中未五更天子捧觞仍再拜宝慈侍立到天明太后幸景灵宫驾前露面䨇童女诗平明彩仗幸琳宫紫府仙童下九重整顿珑璁时驻马画工闇地貌真容宋诗纪事巻八十八宋诗纪事卷八十九钦定四库全书宋诗纪事巻八十九钱塘厉鹗撰张元元华州人入西夏雪五丁仗劒决云霓直取银河下帝畿战死玉龙三十万败鳞风巻满天飞刘三嘏三嘏河闲人辽驸马都尉庆歴中奔宋遣归杀之自陈诗虽慙涔勺赴沧溟仰诉丹衷不为名寅分星辰将降祸兊方疆㝢即交兵春秋大义惟观衅王者雄师但有征救得燕民归旧主免于异国自称兄韩璘璘金人绍兴中归宋不果遇害题扇寄弟鸣雁落江濵梦里年来相见频吟尽楚辞招不得夕阳愁杀倚楼人宋诗纪事巻八十九宋诗纪事卷九十钦定四库全书宋诗纪事巻九十钱塘厉鹗撰钟离权宣和书谱神仙钟离先生名权不知何时人闲出接物自谓生于汉吕洞賔于先生执弟子礼自称天下都散汉字画飘然有凌云气草书诗露滴红兰玉满畦闲拖象履到峰西但令心似莲花洁何必身将藁朩齐古堑细香红树老半峰残雪白猨啼虽然不是桃花洞春至桃花亦满溪示太原学士风灯泡沫两相悲未肎遗荣自保持颔下藏珠当勐取身中有道更求谁才髙雅称神仙骨智照灵如大寳龟一半青山无买处与君携手话希夷吕嵒嵒字洞賔关右人唐德宗朝吕渭之孙咸通中举进士不第值黄巢乱携家隐居终南山学老子法年百余嵗而状貎如婴儿世传有劒术时至陈抟室其事迹多显于宋书楚州紫极宫小轩宫门闲一入独凭阑干立终日不逢人朱顶鹤声急题岳州古寺二首朝游北海暮苍梧袖有青蛇胆气麄三醉岳阳人不识朗吟飞过洞庭湖独自行时独自坐无限时人不识我惟有城南老树精分明知道神仙过书沈东老壁西邻已富忧不足东老虽贫乐有余白酒酿来縁好客黄金散尽为收书畱诗太平寺手内青蛇凌白日洞中仙果艳长春湏知物外烟霞客不是寻常磨镜人书与胡咏之济世应湏不世才调羮重见用盐梅种成白璧人何处熟了黄粱梦未回相府旧开延士阁武夷新筑望仙台青鸡唱彻函关晓好巻游帏归去来题秦州天庆观壁石池清水是吾心漫被桃花倒影沈一到邽山空阙内消闲尘累七弦琴题冢上亭冢上爲亭鬼莫嗔冢头人即冢中人凭栏莫起存亡意除郄虚空总是尘题崇元观褰裳嬾歩寻真宿清景一宵吟不足月在碧潭风在松何必洞天三十六题京师景德寺东廊三学院壁明月斜秋风冷今夜故人来不来教人立尽梧桐影题灵石屋山南坞数回泉石西峯几叠烟云登携孰以爲侣颜寓李甲萧耘吕仙牧童絶句草铺横野六七里笛弄晩风三四声归来饱饭黄昏后不脱蓑衣卧月明许坚许坚江左人早嵗以时事干江南李氏不见礼拂衣归隐茅山太平兴国八年自茅山游庐山或在洪州西山吉州玉笥山宿溧阳灵泉精舎僧以白字韵请畱诗近枕吴溪与越峯前朝恩赐灵泉额竹林晴见雁塔髙石室曾栖几禅伯荒碑字没秋苔深古池香汎荷花白客有经年别故林落日啼猨情脉脉张虚白虚白邢州人遗崔母武陵溪畔崔婆酒天上应无地下有南来道士饮一斗醉卧白云深洞口石仲元仲元字庆宗宋初桂林七星山道士以能诗名杨徽之守湘源大加称赏目爲玉方响有桂华集阳朔道中平原翠削万琼瑰顿辔尘沙眼暂开文网牵人宁底急未妨得意看山来句石压笋斜出岸悬花倒生沈廷瑞廷瑞筠州髙安人玉笥山道士别僧昭莹南北东西路人生会不无早曾依合皁又郄上𤣥都云片随天阔泉声落石孤何期早相遇乐共煮菖蒲张无梦无梦字灵隐号鸿蒙子与种放刘海蟾爲方外友事陈希夷多得微㫖久之游天台登赤城庐于琼台观真宗召对除着作郎不受赐还山令台州给着作郎俸以养老有琼台集天台桐栢观天台瀑布落青天观在天台瀑布边道士秖今烧药处仙翁曾是种芝田龙居古洞遗残雨鹤出髙巢㸃破烟暂别灵谿游五岳不知重到又何年刘遁赠丁晋公屡在仙游亭上醉仙游洞里杳无人他时鸣鹤归沧海同看蓬莱㠀上春许昌龄南庄南庄相见北庄居更入深山十里余幽谷每寻樵径上真心还与世情疎云中犬吠流星过天外鸡鸣晓日初昨日有人相问讯旋将落叶写回书申徒有涯髙吟仲尼非不贤爲世所不容嗤嗤同舟子不识人中龙溪雪载落梅寒声激长松往来但一啸一壶隐尘踪刘元英元英号海蟾子题潭州寿宁观醉走白云来倒提铜尾秉引箇碧眼奴担着独壶瘿自言秦世事家住葛洪井不读黄庭经岂烧龙虎鼎独立都市中不受俗人请欲携霹雳琴去上芙蓉顶吴牛买十角溪田耕半顷种秫酿白醪总是仙家境醉眠松隂下闲过白云岭要去即便去直入秋霞影罗道成道成郴州人游岳因思灵秀偶来游碧玉寒堆万叠秋直上太山髙处望根盘连接十余州白骡代歩若奔云闲人所至畱诗迹欲知名姓问源流请看郴阳山下石黄希旦希旦字姬仲邵武人自号支离子生于仁宗景祐闲入道本军九龙观熙宁中诏住京师五福宫又典太乙宫事年四十二解化有竹堂集谢人惠星冠学道多年尚屈蟠岂胜仙伯赠峩冠晓簮乍觉星攒顶夜戴偏宜月满坛对鑑宁忘朋友正避时羞爲利名弹预思他日云林下轻罩纱巾鹤发寒和贾鸿举移竹琳房珠馆何虚寂寳砌无尘苔藓碧仙翁倚槛静吟哦郄忆篔筜拂巖石劲节虚心守嵗寒未尝暂变风霜色移来迢递不辞远深根讶向瑶台植渐承春意叶青青时惹天香烟羃羃月笼翠影尚萧疎露被繁枝才滴沥迎风闲夜拟龙吟结实他年期凤食非才终约老烟霞此际谬当亲采择寄言红紫莫相猜彼此无情蒙化力逢时翦拂任他人沈去葛陂都咫尺归真子呈桂州唐秀才袁州相见又之全不遇先生道未圆大抵有心求富贵到头无分学神仙箧中灵药宜频施鼎里丹砂莫妄传待得角龙爲宴㑹好来黄壁卧林泉陈景元景元字太虚自称碧虚子建昌南城县人神宗朝爲右街副道箓赐号真人临化作昔之委和今之蜕质非化非生复吾真宅李陶真陶真不知何许人熙丰闲游武夷好吹笛诸道士招饮于云房陶真皆赴而诸房笛声一时同发后寓修于建平之通仙巖一日畱诗别衆不知所往絶句毛竹森森自翦裁试吹一曲下瑶台当涂不遇知音听䄂拂白云归去来周贯贯胶东人熙宁元年至豫章石头寺尸解荅人八十西山作酒仙麻鞵轧断布衣穿相逢甲子君休问太极光隂不计年题虚白观出郭十余里蓝舆试初程山髙云气重野旷烟光轻断石络树根敧崖澑泉声行行款道宇一径掌样平仙隐记甘罗观名取庄生寳藏绚金碧仙佩飞瑶琼檐铎自相语龛灯弄微明出门境界寛一笑大江横蹁跹白羽衣孤鹤松梢鸣郭行行字思诚不知何许人举进士不第遂学道不食唯饮酒马黙知郓之项城县行访之一见如旧云与祕丞同隐华山来时黙官祕丞也后行死期年有人过华隂见行附书并诗与黙发其墓唯杖屦而已寄马黙祕丞汶上懽然喜再逢爲言相忆白莲峯死生决定归真性嵗月休交改旧容漫把文章添野録奈何官爵自天钟南山记得登临处闲郄烟云千万重邢仙老诗赠晩学李君日转篷窻影渐移罗浮旧隐到多时瀛洲伴侣无消息风撼巖前紫桂枝髙坦畱别句容簿巖下相逢不忍还狂歌醉酒且盘桓仇香莫问神仙事天上人闲总一般李斯立斯立居舒州灵仙观常从苏轼游年踰八十始卒句巖澑连云冻溪梅带雪香黄知微知微字明道江州人元丰闲居庐山太平宫号养正先生句溪云拂地送残雨谷鸟向人啼落花王文卿文卿麻姑山道士麻姑坛漉酒巾笼五岳冠嬾携琴鹤上朝端丹房昼睡烟霞煖紫府夜归星斗寒诗就几教山鬼泣劒灵那许俗人看麻姑报道桑田变一曲仙棊尚未残刘跛子与客饮市桥迁客南湘召赴京轮蹏迎送一何荣争如与子市桥饮且免人闲宠辱惊李伯祥伯祥眉山矮道士见百斛明珠句夜过脩竹院醉打老僧门三朶花絶句戴花三朶镇长春谁识元中不二门醉里自传神似活终当不老看干坤徐守信守信海陵人少孤役于天庆观嘉祐四年天台道士余元吉来游示恶疾守信事之无倦忽于溺器得丹砂饵之自是常放言笑歌日诵度人经絶粒至数日爲人言祸福如影响发运使蒋之竒以经中有神公受命普扫不祥之语唿曰神公自是人以神翁目之徽宗召入言事多騐赐号虚静沖和先生年七十有六卒赐大中大夫给葬用四品礼厝城东响林原弟子苗希颐裦次其事爲语録絶句汲汲光隂似水流随时得过便湏休儿孙自有儿孙计莫与儿孙作马牛献康王诗牡蛎滩头一艇横夕阳西去待潮生与君不负登临约同上金鳌背上行陈应祥应祥字知明西安人政和中试修文辅教科授道至元素大夫凝神殿校籍有诗集西兴晩望晩色催吟思江风掠断霞乱乌投岸朩幽鹭集汀沙月出海门近人归渡口斜㑹湏操舴艋随处是天涯刘卞功卞功字子民濵州安定人筑环堵于家之后圃不语不出者三十年徽宗闻其名召之不起赐号髙尚先生靖康之变不知所终荅外兄王子常问修行之术非道亦非律又非虚空禅独守一亩宅惟耕已心田张景端景端字子仁嗣汉二十九代天师大观初赠葆真先生题梅山作尉南昌日投书北阙频忠言不悟主直节耻爲臣汉室多灾异吴门念隐沦挂冠忘宠辱蒙袂出埃尘虹屈英雄气鸥羣自在身永懐三洞诀髙谢九江春择地开仙馆看云翦寿巾元台秋步月虚室夜凝真无梦生芳草畱年养大椿碧茸香不断青鸟性偏驯太液刀圭就中黄道路新武夷空坠马郁朩竟栖神绛节虽朝帝灵波尚济民一名传旧史千古事严禋瑞气生仙药清风付羽人坛遗金鼎像井锁玉华津地接洪厓府溪通劒水濵鹤归云抖擞龙起石鳞皴已悟身爲患元期德有邻青山不忘我今日是天亲张继先继先字嘉闻嗣汉三十代天师崇宁中赐号虚靖先生游洞霄洞霄深处日栖真仙子亲曾此致身凤阙有人来献礼溪声山色愈增新曹道沖道沖南岳羽流题谢先生白云菴桃源洞口武陵人跳出红尘二十春但喜白云深有趣不知青眼近来亲丹砂已向坤炉伏玉汞先从坎鼎烹活计一张焦尾外碧坛三尺礼星辰王介介七闽羽客洞霄宫飘飘辽鹤去难寻野客重来叹复吟许迈林中丹灶冷郭文山上白云深南陵事迹都非昔北岭归期直到今珍重玉京无限意待将功节养髙岑皇甫介介无爲军道士洞霄宫大涤云深日月迟羽人曾作帝王师鼎中绛雪成千日巖下幽花占四时玉杖已乗鸾鹤去青山难使鬼神移人闲万事惟闲好山顶诛茅待几时黎师俣师俣字道华临川人入道学诗于谢无逸与曾季貍裘父文慧大师惠严同时以诗鸣号临川三逸有颐菴集门外门外黄尘尺许深痴儿抵死竞浮沈谁知一寸茅檐日天付闲人值万金明水寺寒日荒荒野外昏乱山深处访祗园一条㵎水穿龙洞十里松隂蔽寺门衲子茹蔬怜鹤瘦吾侪饮酒作鲸吞夜阑笑语喧空阔惊起栖鸦过别村游道士道士饶州人书假簿相别来来一百秋幻泡重作故人游紫泥白雪寻常事何苦人间话不休葛道人句百啭已休莺哺子三眠初罢柳飞花朩广漠广漠和州道士自咏百万人中隐一身深如勺水在沧溟独醒自负贤人酒天阔难寻处士星照影自怜湖水碧髙吟赢得蜀山青城南老树如相问不枉翻空过洞庭过东坡墓文星落处天地泣此老已亡吾道穷才力谩趋生仲达功名犹忌死姚崇人间便觉无清气海外何人识古风平日万篇谁爱惜六丁收拾在瑶宫罗浮黄野人歌诗云来万岭动云去天一色长啸两三声空山秋月白裴道人歌好酒喫三盏好花插一枝思量今古事安乐是便宜盛旷旷字元放武林人绍兴中入道赤松观髙宗召见赐号至乐先生独吟刋名紫简羣魔賔扶桑旸谷奏玉晨控鹤三素辅翊宸敢忘南岳魏夫人陈田夫田夫字耕叟居南岳九真洞老圃菴缉南岳总胜集隆兴改元自序题朱陵洞白云堂我爱潇湘境朱陵后洞天白云堂里客青草渡头眠小艇牵红鲤幽池种白莲颐真堪此地风月两依然金梁之梁之字彦隆休宁人两浙提刑受长子以荫爲奉新尉一旦若狂惑者不满秩弃归自是袒跣垢污走歙之墟落动旬月不食夜卧往往有光枢密朱朴一见则曰是八百仙之一也直以金丹动盪故耳晩年多食大黄栖止无常处自称野仙毎云我当以八月死幸毋焚我淳熙元年八月十二日夜半起坐挥扇而逝年六十有一葬城阳山立坛其上后有自蜀见之者爲携家问归盖尸解云荅郡守赵师䕫王侯门戸嬾开颜斗酒千钱一笑闲无雪可欺青桧老有天难管白云闲丹霄作客曾骑鹤紫府爲家不买山京口相逢又相别只琴孤劒几时还郡侯雪天开宴即席以填字韵索诗昨夜嫦娥弄玉纎也应掐月作花钿爲嫌梅影太清瘦几片飞来疎处填赠郡士张梦钖赴南宫试秧针刺水麦锋齐漠漠平沙白鹭飞尽道春光已归去清香犹有野蔷薇黄居万瀑布龙梭织处人难见地轴舒来尺莫量定是水仙王性好逐时裁去补沧浪杨介如介如字固卿丰城人开禧闲游边塞画策不售遂隐黄冠后入合皁山有隐居集句酒量春吞海诗肩夜耸山章至谦至谦号清隐道士九日和子美韵九日登髙眼界寛羽衣云集尽清欢黄花满泛渊明酒白发仍簮子夏冠庭下流泉趋涧急座闲清气逼人寒不湏更问明年健但向眉头鬓角看陈良孙良孙道号寝虚先生童年学道隐迹吴山事见赵汝湜九锁步虚词引雪中浴冷泉示诸友风鼓空林雪蔽山身如鐡石不知寒尘埃岂是相随物付与溪流出世闲许翁翁偶作我疑麋鹿是前身九十余年作隐沦飘瓦御风离碧落虚舟随水到红尘无恩可报空磨劒有道欲传难得人回首孤山无限好不如归去任天真王思明思明余杭洞霄宫道士自号竹菴曾求陆放翁爲本宫碑闻蝉变化南风里超然浊得清一枝藏去稳两翼蜕来轻唿吸饱珠露吟哦敭玉笙秋林如罢唱无处问亏成吴洞明洞明余杭洞霄宫道士自号芝坡和章清隐山居物外无寒暑从教嵗月深虚闲浑属我宠辱不惊心贫乐知书味诗豪借酒吟山居何所有万籁奏清音龚文焕文焕余杭洞霄宫道士自号菊巖山中白日幽情惬闲门到者稀嗜茶和月煮採药带云归春树余花落天坛独鹤飞年华自来往慵换薜萝衣贝守一守一余杭洞霄宫道士自号月溪冬晴晩步浮云初敛夕阳斜路入江村四望賖朩厌霜浓频脱叶梅嫌春小未开花翩翩过雁摩晴汉隐隐孤㠶趁落霞欲壮吟懐沽斗酒野田多处少人家朱真静真静余杭洞霄宫道士自号雪崖石室菴夜坐青荧寒熖弄微明灯与幽人一样清案上黄庭浑嬾看时闻败叶打窗声龚大明大明余杭洞霄宫道士号山隐南湖梅霖初歇水平湖湖上青山展画圗更着楼台相掩映风流端不减西湖徐仲渊仲渊大涤山凝神斋髙士清隐斋饮酒暖风薄雨轻烟散晴日游丝柳絮乱竹窗午梦啼鸟惊松轩晩饮幽人唤一壶碧酒如春浓万斛羁愁若冰泮兴来索笔漫题诗碧桃花下纶巾岸舒道纪题浩然观澄心坐清境虚白生林端夜静笑声出月明松影寒绛霞封药灶碧窦溅斋坛海树几回老先生棊未残赵元清元清号石泉金华赤松观道士有松花集题江湖伟观凤舞龙飞王气蟠两都赋在一阑干伍员不死江潮壮西子如生越水寒春日百花连上苑秋风落叶满长安钱唐占尽东南美河洛何人着眼看陈孟阳孟阳合皁山道士荅清江钱大尹问合皁山中景形如合皁对清江吴汉神仙古道场玉像灵多民受赐天书嵗久墨犹香绛霞密锁灵仙馆碧雾轻笼正一堂苍藓烂班双鲤石寒泉澄湛九龙塘着衣台上三冬暖鸣水亭前六月凉擣药鸟声喧夜榻昇天马迹印西冈葛憩源深生异草凌云峯峻染瑶光丹井虽存人杳漠松巢空见鹤飞翔屏糚水墨夸陶弼门断尘埃忆孟昌风来松桧笙箫地春入园林锦绣乡箇中自少红尘到闲里惟知白昼长景物敢吟成实録愿凭贤宰一称扬葛长庚长庚字白叟又号白玉蟾闽清人家琼州入道武夷山嘉定中诏征赴阙馆太乙宫封紫清明道真人有海琼集採莲舟葭蒲满荡起晴烟总属霜鸥雪鹭天一片紫菱分十字中间放过採莲船登楼秋望凭徧朱䦨醉已苏楼前眼缬望中疏汉阳草树看来短淮岸渔家淡欲无薄暮鸦翻千㸃墨晴空雁草数行书多情庾亮吟魂远风泛芦花秋满湖中秋月千崖爽气已平分万里青天辗玉轮起向钱唐江上望相逢都是广寒人题桐栢观仙翁夜来扣林壑约我明朝过南岳石坛对坐话松风鹤唳一声山月落午饭罗汉寺林闲一径似惊蛇中有禅关隐紫霞烟鎻苍松遮寺额风摇翠竹撼檐牙客来寂莫盘香穗饭罢从容瀹茗花到此徘徊归去晩夕阳挂树一声鸦初至桐州夜半江风吹竹屋起挑寒灯怜影独荒鸡乱啼思转多黠鼠啸跃眠不熟旧曲声情觉凄凉故园心眼时断续何当牵犬臂苍鹰锦㡌貂裘唿蹴踘黄春伯春伯号天谷访白玉蟾值其出题壁怪访怪怪不在茅君山来相待絶句半篙春水一蓑烟抱月懐中枕斗眠说与时人休笑我英雄回首即神仙夏元鼎元鼎字宗禹永嘉人号云峯散人又号西城真人絶句崆峒访道至湘湖万巻诗书看转愚踏破铁鞵无觅处得来全不费功夫杨至质至质字休文号勿斋合皁山道士淳祐中敕赐髙士右街鉴仪主管教门公事着有竹宫表制太乙宫代言之文也茅山玉肺浮空已字山五门不锁洞天寛紫花可饵秋寻术红燄难埋夜见丹画出一牛方水草飞来三鹄各峯峦仙踪寂寞髙风逺谁爲先生指额瘢李德真客崇安寄萧小山太博宦清只有着书忙六馆归时客满堂芍药待吟班已峻梅花曾赋笔犹香夜瞻北斗星河近晴倚东楼岭树长别日未深情不浅雪风吹老孟襄阳武林春游即事风光如此莫伤春云树烟花一色新杜宇不啼真解事帝乡谁是肎归人王克功克功字德成号漫翁咏柳春到枝枝是緑丝秋来叶叶是愁眉灞桥何限经行者不记寻花系马时劒浦思归韶华客里一番老自叹此生行路多独上危楼望乡国阑干倚徧柰愁何思友孤坐忽太息拂衣临长风天髙夕月冷朩脱秋山空良晤匪易得好懐难再同思君不可见心逐孤飞鸿梅僊山芒屩支藤上翠㣲长松影里扣柴扉石坛丹灶苍苔冷天阔风髙鹤不归董嗣杲嗣杲字明德号静传宋季入道孤山四圣观改名思学字无益有西湖百咏雨中宿洞霄青青九锁山步步听潺湲雨重精神倦云深意绪闲禽声依石树泉澑出巖关落落仙踪在何能见大还西湖百咏环碧园绕舎晴波聚钓仙五龙池畔柳洲前清虚不类侯家屋轮奂曾资母后钱三靣轩窗秋水观四时箫鼔夕阳船揽将山北山南翠独有黄昏得景全东西马塍土塍聚落界西东业在浇畦夺化工接死作生滋夜雨变红爲白借东风几家衣食花姿异两岸园池地势同病叟扶锄耡晩照前身莫是橐驰翁水仙庙云翘雨佩有遗仙香火宁随世代迁庙始大同年纪着额颁干化敕碑镌凤闲露辇荒瑶草龙溼秋衣翦玉莲隄上剏新谁述记郄无门外一泓泉孤山缥缈蓬莱拥翠寒百年营取屋千闲黄庭殿矗烟霞老瀛屿堂幽日月闲水泛花隂藏辇路墙分柳色䕶仙关林家梅冢陈家柏万古流芳镇此山西林桥水竹云山拱画图因懐唤渡想东都雨余晴蝀衔西照风遏春船入里湖阑曲秖供游子凭林闲今有野人无隔墙莫是神仙宅红白梅花五百株岳鄂王墓将军魂梦遶旌旃偃月谋成尚忍言一旦风波谁左袒八陵荆棘自中原更无雁带边头信惟有天知地下冤郁郁栖霞霞外树墓门不掩雀巢喧玉泉南齐事蹟巳消沈曾立苔碑记古今一老出泉犹抚掌此僧演法欲传心树头龙过家家雨池靣鱼游尾尾金行客不湏闲照影要知泽物溥春霖西溪渔樵耕牧自成村就屋编篱古意存出坞野云多曲折过桥溪水半清浑一逢白壁书香社几见朱阑障墓门地利最饶人事简山家还有别干坤九里松开元刺史擅清风九里新栽夹道松屋顶自生涛浪势根头谁觅茯苓踪行春桥掩云千态一字门封翠几重人讶金填呉说笔不知此笔遇髙宗冷泉亭小朶峯前玉镜寒几回倚杖听潺湲箕公饮涧非凡水慧理唿猨是此山亭角静依金刹古树身凉卧石阑闲无因可洗人闲热时御清风照影还香林日月巖头古翠埋绵云深隔洞门开苍藤随石无根活灵杞何年有种栽气凝野烟疑麝过暖薰山雨误蜂来空亭谁领幽芬坐雪鹤同行损緑苔鍊丹井稚川曾此倒灵瓢阑上银牀压甃腰丹气腾空知几转神光射屋起中宵有茶可品春煎细何疾能治晓汲遥万古仙踪应不泯辘轳声落病僧寮真珠泉泉光四散骇猨猱迸起平池㸃滴髙谁欲斗量徒积梦人将瓶汲肎辞劳声随夜雨穿疎箔名逐春风入小槽别有雷峯峯下圃一泓堕没在蓬蒿甘园内官园䆳傍斋宫杨桞隄南翠几重四靣堂虚凌上界五层塔近压中峯径连湖水行幽草廊接风亭卧偃松邻岸御舟空望幸深坊长日锁飞龙胜景园名花袅袅草纤纤台榭随幽逐胜添十样结亭环水树一碑述记卧风檐梅关桥落停钥射圃楼空失垜帘向日相传谁学吠村庄毕竟出沽帘长桥南港虚明架石梁寺楼钟落几斜阳相传亭跨危基壮谁想桥横古道长澄水闸荒沙草碧清波门近市尘黄凤皇山在阑干外玉抹烟屏鹭一行慈云岭叠叠流云歩歩苔九霄紫气限蓬莱后唐刻石初开路南宋郊天别筑台慰眼江湖空嵗月伤心陵寝堕尘埃桃花争趁春风老又引游人一度来包家山绮霞蒸日透林梢一蔟南山尚姓包冷水峪边苔色老沖云楼下树隂髙园邻古道传耕籍台倚青城想拜郊欲趁桃花寻隐去关门无钥不湏敲聚景园銮铃遗响辇遗踪万景曾经聚此中寺宇有名基址散君王无逸䜩游空桥昏桞浪龙舟雨亭冷花光雉扇风台沼巳无春又老万年枝上夕阳红聂碧窗碧窗江西人京口天庆观主尝爲龙翔宫书记赦诏至有感干坤杀气正沈沈又听燕台降德音万口尽传新诏好累朝谁念旧恩深分茅列土将军志问舎求田父老心丽正立班犹昨日小臣无语泪霑襟哀被畧妇当年结发在深闺岂料人生有别离到底不知因色误马前犹自买胭脂咏北妇双桞垂鬟别样梳醉来马上倩人扶江南有眼何曾见争巻珠帘看固姑禇伯秀伯秀号雪巘钱唐人宋末天庆观道士以清苦节行闻送玉海宗师还山湖澥天教十载闲玉经功就胜居坛惊尘天目妨龙卧晩嵗华阳望鹤还入咏五噫丹阙近㑹心三笑画溪寒世縁歴尽仙縁熟坐断陪真向上关善棊道人絶句烂柯真诀妙通神一局曾经几度春自出洞来无敌手得饶人处且饶人无名道人絶句偶到皇都玩月华笙歌畱我醉流霞劝君不用悲尘土天上人闲只一家无名道人絶句瑶峯一别杳难期消渴从教醉枕敧不信丹青能画得五更灯暗月来时侯鲭録吴山道人畱药篮中诗一骑如龙送客归银緑耳歩相随佳人未许轻分别不是仙翁岂得知罗浮山中客题壁云意不知沧海春光欲上翠微人闲一堕千劫犹爱梅花未归无名髯仙絶句鸣梢叠叶响飕飕枕底寒声爲客畱野鹤不来山月堕独眠滋味五更秋洛浦道士道士凤阳人修真于鼎州苏溪灵巖山化去絶句一水穿崖走碧沙崖前樛朩偃龙蛇分明便是桃源洞不见溪中流落花宋诗纪事巻九十宋诗纪事卷九十一钦定四库全书宋诗纪事巻九十一钱塘厉鹗撰干康干康零陵人以诗爲齐已所称至宋干德中犹存经方干旧居镜湖中有月处士后无人荻笋抽髙节鲈鱼跃老鳞赋残雪六出竒花已住开郡城相次见楼台时人莫把和泥看一片飞从天上来延寿延寿字沖立号抱一子杭州人弃吏出家吴越忠懿王延住永明寺着宗镜録开寳八年入灭赐号智觉禅师闲居闲居谁似我退迹理难过要势危身早浮荣败德多雨催虫出穴寒逼鸟移窠野径无人翦疎窗入薜萝永牙永牙居圭峯赐紫赠英公大师吾宗何事独称雄今昔名髙继古风王右军书得智永李阳冰篆付英公墨研天电煤疑絶砚琢端溪石欲空珍重真踪千载后谁来三日看无穷正縁句桞墙髙于花怒飞方可至竒哉游夏徒吐辞作雄翅仲休仲休一作仲林越僧李文靖公以名上赐号海慧大师有天衣十峯咏钱易爲序云门寺鹤唳峯前路行行世虑消萝交藏石窦云破露山椒树老形多怪人闲色似骄谁同访诸谢烟草满溪桥赞宁赞宁德清髙氏子出家杭州龙兴寺呉越武肃王署爲两浙僧綂赐号明义宋太宗召对滋福殿诏修髙僧传咸平初加右街僧録又着内典集外学集至道二年示寂谥曰圆明大师寄题水月禅院参差峯岫书云昏入望攀萝浊浪奔震泽涌山来北岸华阳连洞到东门日生树挂红霞脚风起波摇白石根闻有上方僧住处橘花林下採兰荪居天柱山四野豁家庭柴门夜不扃水边成半偈月下了残经虽逐诸尘转终归一念醒未知斯旨者万役尽劳形福全福全金乡沙门自咏生成盏里水丹青巧尽工夫学不成郄笑当时陆鸿渐煎茶赢得好名声法常法常河南释句优游麴世界烂漫枕神仙定诸定诸晋江僧曾楚公会与爲方外友有去华集咏鹦鹉罩向金笼好羽仪分明喉舌似君稀不湏一向随人语湏信人心有是非希昼希昼劒南人九僧之一书惠崇师房诗名在四方独此寄闲房故域寒涛阔春城夜梦长禽声沈远朩花影动回廊几爲分题客殷勤扫石牀寄题武当郡守吏隐亭郡亭传吏隐闲自使君心巻幕知来客悬灯见宿禽茶烟逢石断棊响入花深会逐南㠶便乘秋寄此吟畱题承旨宋侍郎林亭翰苑营嘉致到来山意深会茶多野客啼竹半沙禽雪澑悬危石棊灯射远林言诗素非苦虚荅侍臣心怀广南转运陈学士极望随南斗迢迢思欲迷春生桂岭外人在海门西残日依山尽长天向水低遥知仙馆梦夜夜怯猨啼句天长来月正朩末度猨稀晓天金马路晩嵗石霜心山日秋光短江虹晩影低寄禅关树老乞食塞城荒保暹保暹金华人九僧之二有处囊诀书杭州西湖涉公堂孤舟孤鹤与孤云湖上深居自不羣髙卧可能容一榻青山西岸且平分早秋闲寄宇昭窗虚枕簟明㣲觉早凉生深院无人语长松滴雨声诗来禅外得愁入静中平远念西林下相思合慰情秋径杉竹清隂合闲行意有凭凉生初过雨静极忽归僧虫迹穿幽穴苔痕接断棱翻思深隐处峯顶下层层文兆文兆南越人九僧之三巴崃闻猨倚棹望云际寥寥出崃情心如无一事愁不在三声带露诸峯迥悬空片月明何人同此听彻晓得诗成宿西山精舎西山乗兴宿静称寂寥心一径松杉老三更雨雪深草堂僧语息云阁磬声沈未遂长栖此双峯晓待寻行肈行肈天台人九僧之四泛若邪溪霁雨牵野情孤舟遂兹赏积水连逺空落日垂万象岸迥云独随山转泉更响望望极寒源犹言放轻桨酬赠梦真上人禅舎因吟往晴来坐彻宵春通三径晩家别九江遥巢重禽初宿窗明叶旋飘住期应未定谢守有诗招送文光上人西游髙朩坠残叶关河入远心嵩游忘楚梦华近识秦音塔古悬图认碑荒背烧寻几思兴替事独上㶚陵吟句定钖樵停斧窥人鸟立槎江声鳌背去㠶影斗边飞简长简长沃洲人九僧之五夜感无眠动归心寒灯坐将灭长恐浮云生夺我西窗月送僧南归渐老念乡国先归独羡君呉山全接汉江树半藏云振钖林烟断添瓶㵎月分重栖上方定孤狖雪中闻送方仲荀行客心如何借劒爲君歌雨昏山未开花尽春无多欲知贫别情涕泪空滂沱晩次江陵楚路接江陵倦行愁问程异卿无旧识多难足离情落日悬秋树寒芜上废城前山不可望断续暮猨声寄云水禅师千峯耸寒翠古刹凌秋云髙人敛幽迹世事何由闻禅石抱苍藓祖衣含浄氛有时溪上步自与鸟猨羣句烟垒沈寒角霜空击怒鵰惟鳯惟凤青城人号持正九僧之六有风雅拾翠图弔长禅师霜钟侵漏急相弔晩悲浓海客传遗偈林僧写病容潄泉流落叶定石集鸣蛩回首云门望残阳下远峯句草檄飞燕垒降幡入汉宫岸尽呉山出潮平越树低寺近东溟日山连北固春家逺知琴在时清卖劒归惠崇惠崇淮南人一作建阳人九僧之七有集书林逸人壁诗语动惊衆谁知慕隐沦水烟常似暝林雪乍如春薄酒嬾邀客好书愁借人有时行药去忘郄戴纱巾池上鹭分赋得明字雨絶方塘溢迟徊不复惊曝翎沙日暖引步岛风清照水千寻迥栖烟一㸃明主人池上凤见尔忆蓬瀛访杨云卿淮上别业地近得频到相携向野亭河分冈势断春入烧痕青望久人收钓吟余鹤振翎不愁归路晩明月上前汀自撰句图河分冈势断春入烧痕青隂井生秋早明河转曙迟地形吞蜀尽江势抱蛮廻岭暮春猨急江寒白鸟稀归禽动疎竹落果响寒塘野人传相鹤山吏学弹琴香浅冰生井宵分月上轩掩门青桧老出定白髭长浪经蛟浦阔山入鬼门寒遗偈传诸国畱真在一峯河冰坚渡马塞雪密藏鵰久别年颜改相逢夜话长多年不道姓几日旋移家鸟归杉堕雪僧定石沈云露寒金掌重天近玉绳低着书惊日短弹劒惜春深探骑通番垒降兵逐汉旗露下牛羊静河明桑柘空林断城隍出江分岛屿回锁城山月上吹角海鸥惊巻幔来风远移牀得月多白浪分吴国青山隔楚天空潭闻鹿饮疎树见僧行劒佩明山雪旌旗溼海云旷野行人少长河去鸟平月髙山舎迥霜落石门深霜多秦朩迥云尽汉山孤夜闲潮动舸秋迥月临城叶落风中尽虫声月下多行县山迎舸论兵云绕旂繁霜衣上积残月马前低磬断虫声出峯回鹤影沈移家临丑石租地得灵泉秋近草虫乱夜遥霜月低海鸥听舜舞山鬼醉尧觞中食下林狖夜禅移冢狐扇声犹泛暑井气忽生秋残月楚山晓孤烟江庙春梵容分古像唐语入新经鹤传沧海信僧和白云诗寒禽栖古柳破月入㣲云花漏沈山月云衣起海风楼中天姥月座上杜陵人人归冈舍迥雁过渚田遥山色临巴迥江流入汉清湘云随雁断楚路背人遥松风吹发乱巖澑溅棊寒境闲僧渡水云尽鹤盘空古路随冈起秋㠶转浦斜禽寒时动竹露尽忽翻荷岚重琴棊溼风长枕簟寒离碛雁冲雪渡河人上冰夜梵通云窦秋香满石丛关河双鬓白风雪一灯青杀气生龙劒威风动虎旗落潮鸣下岸飞雨暗中峯月躔黄道迥春入紫㣲深寒灯催腊尽晓角唤春归雁行沈古戍鵰影转寒沙景霁云回合秋生树动摇乱水僧频过荒林鹤不还露馆涛惊枕空庭月伴琴马渡冰河阔鵰盘碛日髙惊蝉移古柳鬬雀堕寒庭松风传夕磬溪雾拥春灯霓旌摇曙景凤吹绕春云坐石云生袖添泉月入瓶万国无刑治三边不战平暝鹤栖金刹秋僧过石桥云残松埽石风动鹤归松风暖鸟巢朩日髙人灌园竹风惊宿鹤潭月戏春鹥圭窦先知晓盆池别见天月露疎寒柝云涛闪画旂鹤惊金刹露龙蛰玉瓶泉暄风生朩末迟景入泉心河来天上阔云度月边轻海人来相鹤山狖下弹琴画鹢浮秋浪金铙响夕云丹枫映郭迥緑屿背江深危澑含清瑟飞花㸃玉觞朱旗凌雪巻画角入云吹孤云还静境远籁发秋空围棊分雪石汲井动金沙井含春气碧楼转夕隂清鸟暝风沈角天清月上旗斜吹鸣金钖归云拥石牀古戍生烟直平沙落日迟拂石云离帚尝茶月入铛远屿迎樯出寒林带岸回来时云拥衲别夜月随笻路横冈烧断风转浦帆斜劒静龙归匣旗闲虎绕竿品画逢名岳横琴忆古贤云隂移汉塞石色入秦天地遥羣马小天阔一鵰平江花凌霰发山澑入池深长风跃马路小雪射鵰天古朩风烟尽寒潭星斗深渡河风动斾廵部雨霑车宇昭宇昭江南人九僧之八塞上赠王太尉嫖姚立大勋万里絶妖氛马放降来地鵰闲战后云月侵孤垒没烧彻远芜分不惯爲边客宵笳嬾欲闻幽居即事埽苔人迹外渐老喜深藏路僻闲行远春晴昼睡长余花畱暮蜨幽草恋残阳尽日空林下孤禅念石霜赠魏野别业唯栽竹多闲亦好竒试泉寻寺远买鹤到家迟药就全离母诗髙秪教儿未能终住此共有海山期怀古怀古峩眉人九僧之九送田钖下第归宁念别孤亲去无成万里归算程芳草尽去国故人稀栈阁浮云险刀州入望㣲前期有公荐莫负老莱衣寺居寄简长雪苑东山寺山深少往还红尘无梦想白日自安闲杖履苔痕上香灯树影闲何湏更飞钖归隐沃洲山句雾开离草迥风逆到花迟清豁清豁泉州张氏子住漳州保福院刺史陈洪进表奏赐号性空禅师太平兴国元年示寂归山吟寄友聚如浮沫散如云聚不相将散不分入郭当时君是我归山今日我非君守端蝇子透窗偈爲爱寻光纸上鑚不能透处几多般忽然撞着来时路始觉平生被眼瞒遇贤遇贤俗姓林氏宋初长洲东禅寺僧杂诗金斚又闻泛玉山还报頽莫教更漏促趁取月明回门前緑树无啼鸟林下苍苔有落花聊与东风论箇事十分春色属谁家扬子江头浪最深行人到此尽沈吟他时若向无波处还似有波时用心德聪德聪姓仰氏姑苏人太平兴国三年结庐松江畲山有二虎爲之衞名大青小青天禧元年趺坐而逝自题月轩轩前辘轳转冰盘轩里诗成彻骨寒多少人来看明月谁知倒被月明看智圆智圆字无外钱唐人俗姓徐自号中庸子居孤山玛瑙院与处士林逋爲邻友有闲居编湖居即事寄仁姪讲退临流独倚笻尘埃无处寄闲踪青山归去心常在白发生来事转慵门径草深梅雨歇像龛灯暗水烟浓相知唯有摇松客时辱音书慰病容寄栖白师深隐空林下清幽絶外縁雨窗封岳信苔井泸秋泉门静来沙鸟庭闲噪晩蝉凭栏独相忆残日下遥天赠林逋处士深居猨鸟共忘机荀孟才华鹤氅衣满砌落花春病起一湖明月夜渔归风摇野水青蒲短雨过闲园紫蕨肥尘土满牀书万巻元纁何日到松扉赠闻聪师澹然尘虑絶禅外苦风骚性觉眠云僻名因背俗髙水烟蒸纸帐寒发涩铜刀几㝛秋江寺闲吟听夜涛挽歌词莫谈生灭与无生谩把心神与物争陶器一藏松树下緑苔芳草自纵横遵式遵式字知白天台叶氏子居下天竺寺着浄土忏法金光明观音诸本忏仪行世号慈云忏主天圣中灭度绍兴中赐号忏主禅慧大法师有天竺灵苑集寄刘处士度月阻相寻应爲苦雨吟井浑茶味失地润屐痕深鸟背长湖色门闲古树隂想君慵更甚华发昼方簮酬苏屯田西湖韵雨余残景照渔家渔子鸣榔彻郡衙今夜相唿好垂钓平湖新雨涨蒹葭酬伉上人鸟外清闲极谁能更似君山光晴后见瀑响夜深闻拾句书幽石收茶踏乱云江头待无事终学弃人羣用晦用晦吴僧与魏野善游解城中条山聨句解城之南出五里抵中条山山有絶壁介立俨若崃束縁岸泝流似有人迹琅琊王衢赵郡李识处士魏野江东僧用晦披榛索径深入数百步止于泉石之涘道路未远尘事且隔云鸟风物鸣动左右而山语野笑乐生尽日因相与濯足命爲聨句诗一章凡二十句用晦书于巖壁时淳化五年秋八月三十日万仞云根泉清冷濯我足森森洒爪甲凛凛寒肌肉来初自试探坐久频舒缩触开浪花白踏破苔痕緑肺腑亦澄澈形影相照烛忽罢避游鱼未归妨渴鹿惧浊远泥沙就隂怜草朩浸润易调畅狎玩难拘束欲伐我未能先起人何速此会髙且闲愿继渔父躅悟清悟清宋初河北僧句鸟归花影动鱼没浪痕圆印粲句见说下朝无一事小池栽苇学僧家文喜文喜湘南人句一向乱云寻不得几番临水待归来守恭句帀发人来絶衔花鹿去多智仁智仁与九僧同时畱题云门寺秦峯千古寺岂易得跻攀一梦几回到片心长此闲溪光涵石壁秋色露松关静室孤禅后寒钟夜满山句寒声病叶落晓色冻云开路遥无去伴山叠有啼猨晦几滕王阁槛外长江去不回槛前杨桞后人栽当时唯有西山在曾见滕王歌舞来鉴㣲赠翌上人京寺别来久髙斋近海隅引禅秋磬动照像夜灯孤爱水开新沼思山挂旧图他时如结社许继远公无休复句日暮长安道秋深太白峯尚能送简长师陪黄史君归江右相送随旌斾离情亦万端霜洲枫落尽水馆月生寒接话尝茶徧聨诗坐漏残归期在巖壑郡邸想畱难句西风随雁急寒桞向人疎关河虎符重殿阁兽樽闲古寺山光里重城海气围泣珠泉路通关市种玉仙翁寄版图江声鳌背雨㠶影斗边风遇臻遇臻越州杨氏子嗣法天台韶国师秋夜坐秋庭肃肃风颾颾寒星列空蟾魄髙搘颐静坐神不劳鸟窠无端吹布毛子熙登京口古台夜望适意江天外孤吟上古台海门帆正泊京口雁初来露冷蟾轮转河秋斗柄回故山千里隔归思几悠哉用文上慧日大师京寺居来久终年独掩扉吟余花落砚定起月生衣树隐宫禽迥钟邻禁漏㣲朝贤尽知已休梦锦城归旅中言怀举目无相识离怀聊自倾道孤谙旅况贫甚见时情浄社芙蓉老荒斋蟋蟀鸣终当旧山去免更竞浮名居昱居昱钱唐郭氏子学诗于林逋句松声和雨听山色带云看照寂照寂日本僧号圆通大师景德中入贡三司使丁晋公恱之爲言姑苏山水竒秀因畱止吴门僧寺以黑金水瓶寄丁晋公提携三五载日用不曾离晓井斟残月春炉释夜凘鄱银难免侈莱石易成亏此器坚还实寄公应可知士可士可天圣闲闽僧送僧一钵即生涯随縁度嵗华是山皆有寺无处不爲家笠重吴天雪鞵香楚地花他年访禅室宁惮路歧赊法泉法泉随州时氏子住建康蒋山赐号佛慧悼赵清献仕也邦爲宪归欤世作程人闲金粟去天上玉楼成慧劒无纤缺冰壶彻底清春风縠水路孤月照云明文莹文莹字道温钱塘僧及识苏子美欲挽致于欧阳公莹辞不往老于荆州之金銮寺有湘山野録玉壶清话渚宫集寳积寺小雨老朩垂绀发野花翻麴尘明霞送孤鹜僻路少双鳞天近易得雨洞深无早春山祇认来客曾是洞中真秀登送小白上人归华顶瀑溅安禅石秋云锁碧层一峯如卓笔几日策孤藤树偃前朝盖星辉下界灯超然归此处心已契南能送贯㣲归天台秋归赤城寺幽兴难相同迹与片云合心向万境空倾耳霜树猨吹衣瀑布风后夜越溪上梦断寒云中祕演祕演山东僧淮上危桥当古寺闲倚喜同僧极浦霁秋雨扁舟明夜灯风沈人语远湖涨月华升万事空凝念其如总不能书光化军寺壁万家云树水边州千里秋风一钖游晩渡无人过疎雨乱峯寒翠入西楼山中结茅临水石澹寂益闲吟久雨寒蝉少空山落叶深危楼乗月上远寺听钟寻昨得江僧信期来此息心重显重显字隐之遂州李氏子居明州雪窦寺皇祐中赐号明觉大师有瀑泉集狮子峯踞地盘空势未休爪牙安肎混常流天教生在千峯上不得云擎也出头暮冬感怀寄瑞巖禅师云水绕松槛迟迟结清浅病眼时嬾开幽情况难遣故人久相别飞文屡惭腼仰谢十二峯分明月如翦天竺送僧雪霁莲峯顶孤禅起石牀向时机自絶异域路空长啼狖冲寒影归鸿见断行后期无定迹烟水共茫茫千里不来不见古君子因循又隔秋浮生多自掷好事更谁畱碧巘髙沈月寒云静锁楼宗雷何处是白鸟下汀洲送俞居士归蜀何处深栖役梦频青城抛郄数溪云如今老大归难得秖写情怀远送君允堪允堪钱塘人辨博精通撰律宗十二部经解经传并法门赞序等文庆歴中赐号真悟大师句始生巖谷畔早有月中香契嵩契嵩字仲灵藤州人姓李氏嘉祐中进辅教编赐号明教禅师退老于杭州灵隠寺有镡津集古意风吹一㸃云散漫爲春雨洒予松栢林青葱枝可取持此嵗寒操手中空楚楚幽谷无人来日暮意谁与寄月禅师闻道安禅处松萝杳隔溪清猨定中发幽鸟座边栖云影朝晡别山峯远近齐不知谁问法雪夜立江西湖上晩归人闲薄游罢归兴寻旧隐春崖行未穷夕阳看欲尽岚光山际淡天影水边近自怜幽趣真清吟更长引书南山六和寺青葱玉树接溪岑台阁凌虚地布金行到白云重叠处水声松韵淡人心昙颖昙颖钱塘丘氏子出家龙兴寺与欧阳永叔刁景纯游嘉祐四年示寂于金山龙游寺小溪小溪庄上掩柴扉鸡犬无声月色㣲一只小舟临断岸趁潮来此趁潮归惠琏别赵莘老十里青山照眼一篷疎雨催诗记取江边作别烟村梅子黄时舟行寒江曲港扬帆出浦又入浦转盼顺风还逆风芦叶萧萧两岸合蓼花细细一川红鸥兼野鹜冲行棹浪挟汀沙打卧篷行李向来吾自决漫将晴雨问渔翁惟晤惟晤字沖晦尝与契嵩倡和游天竺寺天寒雨细日将暮泥滑难禁䇿马还砂穴吐泉鸣决决竹丛归鸟语关关聊希谢客湏穿屐莫羡支公独买山方外论交情未浅愿陪投老白云闲酬东山禅师同公济沖晦游天竺兼呈伯周禅老平昔诗禅友契深更来人外事幽寻雨余㵎壑流寒响嵗晏柽杉老翠隂袒跣不妨陶令醉风流多效洛生吟山翁解榻延清赏未放前贤胜竹林有需有需莆田陈氏子得法于干公部使者陈觉民延住福州鼓山退居石门与陈聘君易偕隐焉石门歌吾结草菴蔡溪侧四顾峯峦皆峭壁石门千仞锁天津来者欲登那措足住此菴中是何縁不诗不颂亦不禅饥来苦菜和根煮叠石爲牀困即眠日照诸峯隂羃羃负暄孤坐情何适驯伏珍禽趁不飞猨猱扪我衣中蝨闲搘痩笻六七尺山行野步扶危力披云入草不辞劳逢人打破修行窟或停松或坐石静听溪泉潄鸣玉源深洞邃来不休声声奏尽无生曲杂羽流商谁辨的五音六律徒敲击有时乗兴上髙峯大笑狂歌天地窄寄陈聘君拂石跏趺树影寛定回霜月照人寒此时况味谁知得写与秋藤居士看䛒元䛒元字无䛒尝与契嵩倡和次韵奉酬仲灵嵗暮还西坞见寄野步溪流静源深兴未归晩禽栖雪竹残霰洒禅衣放意天涯远狂吟人迹稀诗成寄我侣清气动禅扉法辉法辉晋江广福院僧禅余以诗自娯与吕缙叔石声叔陈原道爲同社题宪师壁远浸溪光碧寒生松桧隂渔舟惊暮雨髙吹入秋林怀琏怀琏漳州陈氏子住明州育王山仁宗赐号大觉禅师住持东京净因院治平中还山上仁宗皇帝乞还山千蔟云山万壑流闲身归老此峯头殷勤愿祝如天寿一炷清香满石楼择璘择璘剡中寳积寺僧寄礼法师寺枕沧溟上门长掩寂寥定回花漏断讲彻兽烟消入槛泉声细当轩岳色遥何时重㑹席南望路迢迢咏杜鹃花蚕老麦黄三月天青山处处有啼鹃断崖几树深如血照水晴花暧欲然三叹鹤林成梦寐前生阆苑觅神仙小山拄颊愁无奈又怕声声聒夜眠无梦无梦鄂州僧书朩牌诗身爲车兮心爲轼车动轼随无计息交梨火枣是谁无自是不除荆与棘身爲客兮心爲主主人平和客安堵若还主客不安宁精神管定辞君去善暹喜暹临江军人初参雪窦显曾居座下后住开先寺辞显禅师题壁不是无心继祖灯道惭未厕岭南能三更月下离巖窦眷眷无言恋碧层寳黁寳黁光黄闲狂僧年百三十嵗死于熙宁十年既死人有见之者题逆旅壁满院秋光浓欲滴老僧倚杖青松侧只怪髙声问不应嗔余踏破苍苔色惟政惟政余杭僧有锦溪集山中作桥上山万重桥下水千里惟有白鹭鸶见我常来此辞侍郎蒋公䜩客见招昨日曾将今日期出门倚杖又思惟爲僧只合居巖谷国士筵中甚不宜自题像貌古形疎倚杖藜分明画出湏菩提解空不许离声色似听孤猨月下啼香林洞香林接幽洞香乳无时滴日暮白云归攀之不可得则之则之字彞老外冈杨氏子学诗于西湖顺老学禅于大觉琏禅师有禅外集早梅数萼初含雪孤清画本难有香终是别虽痩亦胜寒横笛和愁听斜枝倚病看朔风如解意容易莫吹残雪霁观梅荒园晩景歛寒烟数朶清新破雪边幽艳有谁能画得冷香无主赖诗传看来最畏前村笛折去休逢野渡船向晩十分终更好静兼江月淡娟娟继儒贻显宗上人僧闲师更闲危坐雪堂寒白日门常掩红尘事不干吟终灯烬落讲罢印香残仍欲添佳致栽松近药阑思雅送王山人归千峯旧居千万岑归去独携琴物外情难遏云中路再寻花繁溪圃合桞暗野桥深想到垂纶处和苔扫竹隂惠涣送王山人归隐山人惟委命岂恋世尘闲干禄不得志移家住远山醉眠溪石静吟倚草堂闲到想无余事林僧日往还灵澄山居因僧问我西来意我话山居不记年草履秖栽三箇耳麻衣曾补两番肩东菴毎见西菴雪下㵎常流上㵎泉半夜白云消散后一轮明月到牀前显忠显忠赞寕弟子白云庄门外仙庄近翠岑杖藜时得去幽寻牛羊数㸃烟云远鸡犬一声桑柘深髙下闲田如布局东西流水若鸣琴更听野老谭农事忘却人闲万种心闲居竹里编茅倚石根竹茎疎处见前村闲眠尽日无人到自有清风爲扫门隐岳洞融结自何时曾爲几陵谷不见昔贤踪空遗此巖腹一径断烟榛千岑老云朩寻常人更稀虎豹暗栖宿清晦登阁小阁称幽隐登临眺晩晴暮云埋落日寒树夹孤城鸟道穿山色人烟隔水声自怜疎散意多不计浮名祖心祖心号晦堂南雄始兴郭氏子少爲书生出家参黄檗南公继其法席住隆兴府黄龙寺元符三年示寂赐号寳觉退黄龙院作不住唐朝寺闲爲宋地僧生涯三事衲故旧一枝藤乞食随縁过逢山任意登相逢莫相笑不是岭南能元净元净字无象于潜徐氏子住持杭州上下二天竺赐紫衣及辨才号学徒踰万人赵閲道苏子瞻秦少游皆与倡酬退居龙井圣寿院次韵参寥怀秦少游学士巖栖朩食已皤然交旧何人慰眼前素与昼公心印合每思秦子意珠圆当年步月来幽谷拄杖穿云冒夕烟台阁山林本无异故应文字未离禅文彧文彧号文寳大师有诗格句十年弓劒爲谁苦万里山河不自由惠隆惠隆有灵溪集句绕砌浅莎鸣促织断檐残雨挂游丝宗美宗美有晋江集题延福寺倚槛寒松偃连云一径横就中图不得窗外入江声自题诗集新集刍荛六百篇冥搜疑到不还天多慙未得骚人旨虚役身心五十年句浣纱旧曲何人笛一一随风到客舟维琳维琳武康沈氏子好学能诗熙宁中东坡居士倅杭请住径山宣和元年崇右道教诏僧爲德士皆顶冠师聚徒说偈而逝问东坡疾扁舟驾兰陵目换旧风物君家有天人雌雄维摩诘我口吞文殊千里来问疾若以偈相荅露柱皆笑出题松大夫去作栋梁材无复清隂䕶緑苔只恐夜深明月下误他千里鹤飞来省回省回住南岳双峯寺辞衆偈九十二光隂分明对衆说远洞散寒云幽窗度残月重喜重喜熙宁中㑹稽人少以捕鱼爲生日诵观世音菩萨不少休旧不识字辄能书又能作偈颂絶句地炉无火一囊空雪似扬花落嵗穷乞得苎麻缝破衲不知身在寂寥中句行到寺中寺坐观山外山昙秀山光寺扁舟乗兴到山光古寺临流胜气藏慙媿南风知我意吹将草朩作天香靓禅师题巨商壁去年巢穴画梁边春暖双双遶槛前莫讶主人帘不巻恐衔泥土汚花甎絶句春天一夜雨霶𩃱添得溪流意气多刚把山僧推倒郄不知到海后如何日益日益保宁勇禅师法嗣偶作金谷春光长满眼红药花梢香烂漫昨夜西风一阵寒徧地残芳落何限王孙醉倒不知归犹向阑边索金盏可遵可遵福州僧佛印元公自京师还过金陵作诗赠之上国归来路几千浑身犹带御炉烟凤皇山下敲篷咏惊起山翁白昼眠题汤泉禅庭谁作石龙头龙口汤泉沸不休直待衆生尘垢尽我方清冷混常流道潜道潜字参寥于潜何氏子与秦观苏轼游轼守杭卜智果精舍居之轼南迁坐诗语刺讥得罪返初服建中靖国初诏复祝发崇宁末归老江湖尝赐号妙总大师有集经临平作风蒲猎猎弄轻柔欲立蜻蜓不自由五月临平山下路藕花无数满汀洲东园曲渚回塘孰与期杖藜终日自忘机隔林彷彿闻机杼知有人家在水西秋江赤叶枫林落酒旗白沙洲渚夕阳㣲数声柔橹苍茫外何处江村人夜归余初入智果院苏翰林率賔客相送者十六人各赋诗一章用圆觉经云以大圆觉爲我伽蓝身心安居平等性智爲韵得以字泰山屹天下四海同仰止我公命世英突兀等于是胷中廓秋汉皎絶㣲云滓当年事危言轩冕如脱屣正贵知我希宁惭不吾以风云果再符六翮排空起一昨厌承明抗章求迤逦余杭古雄藩比屋富生齿立谈政可成兴不负山水雍容敦末契访我顽且鄙大斾辉松门禽猨亦惊喜森森门下士左右粲珠履使君道德安圭角非所恃輭语如春风薰然着桃李今朝真胜事千载足遗美安得笔如椽磨崖爲公纪卜居智果荅方外青灯残篆夜寥寥门外秋风振苇萧惭媿髙人能见忆爲予西望立溪桥湖上去嵗春风上苑行烂窥红紫厌平生而今眼底无姚魏浪蘂浮花嬾问名城隈野水緑逶迤袅袅轻舟掠岸过欲採芸兰无觅处野花汀草占春多口占絶句寄语东山窈窕娘好将幽梦恼襄王禅心巳作霑泥絮不逐春风上下狂夏日龙井书事雨过千巖爽气新孤怀入夜与谁邻风蝉故故频移树山月时时自近人礼乐汝其攻我短形骸吾已付天真露华渐冷飞蟁息窗里吟灯亦可亲自怜多病畏炎曦长夏投踪此最宜青石白沙含浅濑碧梧苍竹聒凉飔云中鸡犬听难辨谷口渔樵问不知斑杖芒鞵随步远归来烟火认茅茨题东坡墨竹赠官妓小凤团牋已自竒谪仙重扫嵗寒枝梢头余墨犹含润恰似梳风洗雨时仲殊仲殊字师利俗姓张氏名挥安州进士因事出家住苏州承天寺杭州吴山寳月寺有寳月集润州北固楼前一笛风断云飞出建章宫江南二月多芳草春在蒙蒙细雨中题李伯时支遁相马图月窟精神不受羁白云野老太支离当时若也无人识骏骨灵心各自知访方子通多年不见玉川翁今日相逢小榭东依旧清凉无长物只余松桧养秋风黄左丞席上作瑞麟香暖玉芙蓉画蜡凝辉到晓红数㸃漏移衙仗北一番雨滴甲楼东梦游黄阁鸾巢外身卧彤帏虎帐中报道谯门初日上起来帘幙杏花风京口怀古一昨丹阳王气销尽将豪侈谢尘嚣衣冠不复宗唐代父老犹能道晋朝万嵗楼边谁唱月千秋桥上自吹箫青山不与兴亡事只共垂杨伴海潮慎长老慎长老庐山圆通寺僧和东坡诗韵东轩长老未相逢巳见黄州一信通何必扬眉资目击湏知千里事同风清顺清顺字怡然杭州西湖北山僧王荆公爱其诗东坡晩年亦与之唱酬题西湖僧舎壁竹暗不通日泉声落如雨春风自有期桃李乱深坞十竹轩城中寸土如寸金幽轩种竹只十箇春风慎勿长儿孙穿我阶前緑苔破北山垂云菴久从林下游颇识林下趣纵然緑隂繁不碍清风度闲于石上眠落叶不知数一鸟忽飞来啼破幽絶处宿天竺昔人不可见行路多长松空遗炼丹处井榦緑苔封月明还独宿白云下踈钟夜半桂子落不知自何峯书景舒菴壁大布君能着始知蚕口非冢闲容一榻身外但三衣䕶戒避生草净心观落晖寂寥能自守今世固应稀守诠守诠一作惠诠杭州梵天寺僧题梵天寺落日寒蝉鸣独归林下寺松扉夜未掩片月随行屦唯闻犬吠声又入青萝去先觉题大慈坞祖塔院谷口两三家平田一望赊春深多遇雨夜静独鸣蛙云暗未通月林香始辨花谁惊孤枕晓涛白卷江沙思聪思聪字闻复孤山僧句千㸃乱山横紫翠一钩新月挂黄昏枇杷花发天欲雪黄雀不飞枝上寒南越石佛寺松竹行才尽香城絶世尘倚巖开半殿凿石见全身钟鼓中天晓烟花上界春出门重稽首愿值下生晨楚峦青城山观静见门庭紫气生前山岚霭入楼青玉坛醮罢鬼神喜金鼎药成鸡犬灵巖下水光分五色壶中人寿过千龄何当一日抛凡骨骑取苍龙上杳冥嬾云田横墓荒冢临歧尚隐然春风吹緑草芊芊牧儿乱唱黄昏后犹似悲歌薤露篇道英道英俗姓胡泉州人嗣觉照琦禅师絶句南北东西住险巇古巖寒桂冷依依无人到我经行地明月清风拟付谁文政文政南岳僧题胜业寺山鸟无凡音山云无俗状引得白头僧时时倚藜杖用孙浮槎山山爲浮来海莫沈萧梁曾此布黄金梵僧亲指耆阇窟帝女归传达磨心地控好峯排万仞㵎余流水落千寻灵踪断处人何在日夕云霞望转深云知云知西湖普福院僧邺公菴歌唿猨㵎西藏石笋丹桂苍松达鹫岭几年陈迹絶纤埃一旦佳名出清景山家时喜来五马相携款曲空嵒下遂许诛茅结小菴异日功成伴潇洒菴成可以资静观目前直见江湖寛邺公政简每频到试茶笑傲浮云端物外似忘轩冕贵此中深得林泉意野人陪着病维摩游息自同方丈地芳猷从此流千载且得而今光胜槩宋诗纪事巻九十一宋诗纪事卷九十二钦定四库全书宋诗纪事巻九十二钱塘厉鹗撰景淳景淳元丰初桂林僧絶句夜色中旬后虚堂坐㡬更临溪猨不呌当槛月初生后夜客来稀幽斋独掩扉月中无事立草际一萤飞句卷箔西风起乗时上古台秋声随叶下夜色带烟来渔翁睡重春潭阔白鸟不飞舟自横元照元照字湛然号安忍子余杭唐氏子元丰中住灵芝寺赐谥大智律师白云菴道人倦逢迎结菴就巖穴静爱山头云空蒙如积雪随风亦巻舒触石更明灭却忆古人诗秖可自怡恱克文克文字云菴阌乡郑氏子黄龙南禅师法嗣元丰中赐号真浄大师有云菴语录云鹤旦过晩应㝛山堂任去留孤云能自在只鹤更优游楖栗开青眼袈裟伴白头未明西祖意萍迹谩悠悠弔黄龙和尚塔示灭师何速空遗塔此中僧闲四海钖谁复九年风鸟外千峯遶人闲一径通寥寥朝与暮唯有白云同僧孚僧孚号草堂慧聚寺僧仲殊喜作艳词以诗箴之大道乆凌迟正风还陊隳无人整頽纲目乱空伤悲卓有出世士蔚为人天师文章通造化动与王公知囊括十洲香名翼四海驰肆意放山水洒脱无羁縻云轻三事衲瓶钖天下之诗曲相闲作百纸顷刻为藻思洪泉泻翰墨清且竒惜哉大手笔胡为弄柔词愿师持此才奋起革浇漓骛彼东山嵩图祖进丰碑再续辅教编髙步凌丹墀他日僧史上万世为蓍龟迦叶闻琴舞终被习气随伊余浮薄人赠言增忸怩傥能循我言佛日重光离惟一惟一法眼之孙神宗命主嘉禾天宁寺雁荡山四海名山曾过目就中此景难图录山前向见白头翁自道一生看不足了元了元字觉老饶州浮梁林氏子少出家住持江州之开先润州之金山杭州之圣水等寺东坡与之往还神宗赐号佛印元符初听客语合心一笑轩渠而化荅可遵打睡禅和万万千梦中趋利走如烟劝君抖擞修禅定老境如蚕已再眠游云门一阵若邪溪上雨雨过荷花香满路拖笻纵步入松门寺在白云堆里住老僧却笑寻茶具旋汲寒泉煮玉乳睡魔惊散毛骨清坐看秦峯秋月午月明山鸟乱相唿松杉竹影半窗户令人彻晓忆匡庐作诗先寄江南去三诏洞畴昔先生此掩关紫泥三到石房闲若教便逐蒲轮起安得清风镇海山奉忠奉忠蜀僧夏云如峯如火复如绵飞过微隂落槛前大地生灵干欲死不成霖雨漫遮天清外葛洪丹灶羽客昔眷此鍊液夺化功至今寒云色挂树复凝空继兴寄四明教主修真依净社幽致絶纤埃尽日冥心坐诸方学者来杉松围讲石猨鸟立生台却忆重游处扁舟泛月回遇昌上法智大师雨霁遥空朩落时危亭南望倍依依白莲旧社人离乆丹阙经年信去稀入观夜堂江月满挥松秋殿昼灯微林中自有吾庐在请益终期海上归法平北固山不负南徐约来看北固云金焦两山小吴楚一江分雨意生苍壁潮声起夕曛半生流落恨此日重殷勤庆老句交情老去淡如水病骨秋来瘦似松净端净端字明表归安丘氏子肄业吴山解空讲院参龙华齐岳禅师得悟翻身作狻猊状丛林号为端师子章申公极爱之有吴山集山居吴山古寺近溪边髙阁虚堂景象全林下寂寥炉火尽未眠犹听夜行船有朋有朋闽帅陈巖六世孙号囷山禅师有螺江集天开巖栖霞山后峯天开一巖秀中有坐禅人形容竹柏痩饥餐巖上松渴饮巖下澑爱步巖室前白云起孤岫善权善权字巽中靖安髙氏子人物清癯人目为瘦权落魄嗜酒诗入江西派有真隐集王性之得李伯时所作归去来图并自书渊明词刻石于琢玉坊为赋长句王郎言语妙天下眉宇清扬聚风雅道山延阁归有时吐雾珠绡已无价乃翁勲业谁与俦惠爱宛同陈太丘胡牀夜据兴不浅江波涨月明江楼邺侯牙签三万轴玉川五千贮枯腹掌上双珠照户庭人闲爽气侵眉目爱君羲献来仍昆草圣真行事逼真是家此癖古不少竒书异画元通神龙眠解説无声句时向烟云一倾吐戏拈秃笔临冰纨写出渊明赋归去林端飞鸟倦知还陌上征夫识前路因君勒石柴桑里便觉九原人可起庐山未是长寂寥挽着髙风自君始仁老湖上墨梅㑹稽有佳客薖轴媚考槃轩裳不能荣老褐围岁寒婆娑弄泉月松风寄丝弹若人天机深万象回笔端湖山入道眼岛树萦微澜幻出陇首春疎枝缀冰纨初疑暗香度似有危露漙纵观烟雨姿巳觉齿颊酸乃知淡墨妙不受胶粉残为君秉孤芳长年配崇兰送墨梅与王性之道人笔下有春色写出江南雪压枝千里持来烦驿使暗香不减陇头时眼底春光回陇首雪中疎影落平湖政须送与王摩诘对看辋川烟雨图山中秋夜懐王性之风雨一叶秋北窗夜初永候虫鸣空阶蝙蝠挂藻井龛灯照痴坐苔壁印孤影试观鼻端白麁了虚幻境万事皆浮休百年政俄顷学诗寒山子造语少机警故人王文度襟韵独秀整闲蒙吐佳句惠好灼衰冷何当翳华芝飞步越林岭携手剟荆薪欢言馔汤饼长啸凌紫烟同升妙峯顶洪井水发香城源度㵎随曲折犇流两岸腹汹涌双石阙怒翻银汉浪冷下太古雪跳波落丹青势尽声自歇散漫归平川与世濯烦热飞梁瞰虚碧洞视竦毛发连峯翳层隂老朩森羽节洪厓古仙子錬秀𢷬残月丹成已蝉蜕药臼见遗烈我亦辞道山浮杯爱清絶攀松一舒啸灵风披林樾尚想骑雪精重来饮芳洁祖可祖可字正平丹阳人苏伯固之子养直之弟住庐山被恶疾人号癞可诗入江西派有东溪集瀑泉集天台山中偶题伛步入萝径绵延趣罙深僧居不知处髣髴清磬音石梁邀屡度始见青松林谷口未斜日数峯生夕隂凄风薄乔朩万窍作龙吟摩挲绿苔石书此慰幽寻李伯时作渊明归去来图王性之刻于琢玉坊墙病僧祖可见而赋诗坐上柴桑墟落烟眼中百里旧山川候门稚子似无恙三径巾车人絶怜尚友当须今逸少丹青宁复老龙眠流传匪独遗怡玩端使懦夫懐凛然书秦处度所作松石怜君作诗自无敌游戏诗余画成癖髙堂奋袖风雨来霜干云根动秋色长懐祝融天柱峯万年不死之乔松观君此画已无斁不复望云支瘦笻观壮舆所藏伯时马平生徒説追风足厌见驽骀饱刍粟刘侯为出二马图缅想权竒在垧牧本朝不伐大宛城公初得之无乃惊胡沙燕山在吾目短草落日低边明雄姿忽作风动壁意气腾骧欲无敌前者骄矜后者驰信矣能先鸟飞疾圉人亦复神超然亮作俗肉勤加鞭吁嗟骏骨世多有伯乐不逢长弃捐絶句坐见茅斋一叶秋小山丛桂鸟声幽不知叠嶂夜来雨清晓石楠花乱流庐山十八贤不能晋室扶倾覆尽作西方社里人岂意一时希有事翻令元亮两眉颦秋屏阁袖手章江净𣺌然倚风残叶舞翩翩霜鸥睡渚白胜雪雾雨含沙轻若烟杨柳一番南陌上梅花三弄逺云边匣鸣双劒忽生兴我欲因从东去船句懐人更作梦千里归思欲迷云一滩窗闲一榻篆烟碧门外四山秋叶红如璧如璧本抚州士人饶节字徳操后为僧诗入江西派有倚松老人集寄吕居仁向来相约济时功大似伽饷逺空我巳定交朩上座君犹求旧管城公文章不疗百年老世事能排双颊红好贷夜窗三十刻胡牀趺坐究幡风偶成松下柴门昼不开只有蝴蜨双飞来蜜蜂两脾大如茧应是山前花又开李太白画歌先生之气盖天下当时流辈退百舍醉中咳唾落珠玑身后声名满夷夏青山朩拱三百年今晨乃拜先生画乌纱之巾白纻袍岸巾攘臂方出遨神游八极气自稳冰壶玉斗霜气髙呜唿先生态絶伦仙风道骨语甚真萧然可望不可亲悬知野鹤非鸡羣天宝之初天子逸先生辞去不肎屈采石江头明月出鼓栧酣歌志愿毕只今遗像粉墨闲尚有英风爽毛骨宣州长史粉黛工谁令冩此人中龙细看笔意有俯仰妙处果在阿堵中人云此画世莫比吴侯得之喜不寐意侯所爱岂徒尔亦惜真才死泥滓先生朽骨如可起谁为猎之奉天子作为文章文圣世千秋万古诵盛美再拜先生泪如洗振衣濯足吾往矣题宗子赵明叔盘车图后跌宕平生万里程盘车一展老心惊溪昏树老牛争力似听当年风雨声赠道士张谦中道人髭须似民部平生篆隷心独苦世间笔墨一㸃无骎骎气象追千古道人得师在何许秦汉鼎彝周石鼓若峄山碑若诅楚二李而下初不数异时心醉不窥园依绳作直规作圆一朝妙解古人意脱落尺度诚其天嗟君絶艺世无敌勿示时流渠未识我亦当年好古人推席为君三叹息叹息行士大夫湛于不义虽穷极富贵君子过之弗顾而况女子失身于委巷容笑之贱亦岂能自拔哉吾友人赋叹息行有谓而作谁人既属和仆亦拟古乐府为辞伤之于其末开之以正是亦诗人之志也叹息复叹息丹砂为土玉为石谁家女儿妙无敌日日当窗泪霑舄问之何思复何忆深颦欲语语不得回身抱琴不回面清商自写昭君怨朔风萧萧霜月悬万里胡沙鸣一雁此声此意太分明犹恐君侯未㑹情从头却欲为君説恐君肠断君勿听黄鹤一去已千里雉子髙飞亦能几人生长短要自裁嗟尔此身今巳矣刺刺促促徒为尔寄夏思道惠示缣帛忆昔南方朩叶下祝融逗留不退舍闾阎未简卒岁材明月满门自宜夜而今身在天中央日月寒暑遵故常西风今日我为政冥冥尘沙何可当浮云倚势不解事浓隂蔽日酿秋思卧病但知仲卿泣载酒谁问子云字故人千里知我寒书来遗我帛数端拣丝织作经纬称长细广幅尺度寛染人暴练勿设色衣被皎皎识君徳题骨观画白骨纤纤巧画眉髑髅楚楚被罗衣手持纨扇空相对笑杀傍观自不知荅吕居仁寄诗长忆吟时对短檠诗成重改又鸡鸣如今老矣无心力口诵君诗遶竹行如琳如琳如璧之仆后为僧韬光菴访渊公不值紫蕨伸拳笋破梢杨花飞尽绿隂交道人开户不知处黄栗留鸣鹊在巢惠严惠严姓彭氏金谿人出家宝应寺号文惠大师游废圃亭榭基犹壮笙歌迹已陈竹分通别径花发属南邻云散望尘友冰销炙手人只因忘宠辱到此不伤神正觉寺野水痕俱落拏舟日未西断沟横畧彴支径入招提方广原深似竹林境可齐徘徊未能返暝色起前谿法具法具字圆复吴兴僧后寂于毘陵马迹山有化菴湖海集送僧滩声嘈嘈杂雨声舍北舍南春水平拄杖穿花出门去五湖风浪白鸥轻送翁士特朝入羊肠暮鹿头十三官驿是荆州具车秣马晓将发寒烛烧残语未休竹轩二首老竹排檐谁手种山日未斜寒翠重六月㪚发叶底眠冷雨斜风频入梦冬凋峯朩雪缟庐落眼青青却笑渠花时吹笋排林上吴州还见竹溪图和子苍三马图从来画马称神妙至今只説江都王将军曹霸实季仲沙苑丞相犹诸郎龙眠居士善画马独与二子遥相望两马骈立真骕骦一马脱去仍腾骧浣花老人今已亡呜唿五马谁平章饱知画肉亦画骨妙处不减黄无双絶句春日烧灯过了客思家独立衡门数暝鸦燕子未归梅落尽小窗明月属梨花客中㑹友愁中有句可消除客里无人问所须竹屋青灯雨声冷白头相对话江湖东山窗中逺看眉黛绿尽是当年歌吹愁鸟语夕阳人不见蔷薇花暗小江流月夜游钱唐江小舟为我载月色白沙翠竹光相射自从李白下金陵四百年无此豪逸题默斋道人挂口苍烟里万象无声忽转雷老去不知尘世事东风又上屋头梅昙莹昙莹嘉禾僧号萝月善言易洪迈容斋续笔称为易僧睡起蕙帐烟凝昼掩关落花时节雨阑珊客来惊起还乡梦绕屋春风绿树寒姚江沙尾鳞鳞水退潮柳行出没见渔樵客船自载钟声去落日残僧立寺桥希雅寄礼导师掩关名自逺鲸浪阻相寻讲罢唯澄虑孤峯秪此心柏烟秋榻静莲漏夜堂深尽仰鄞江上清风继道林士珪士珪住温州龙翔寺观行上座所作维摩问疾图道人眈眈痴虎头了然电转开双眸枯朩巳死寒巖秋定中霹雳摧四牛起来下笔不能休新诗字字蟠银钩发其余者漫不收散而纵横为九流我观此画真其尤病维摩诘小有瘳文殊大士从之游彼上人者难对酬两公文章虎而彪万古凡马空骅骝向来曹韩与韦侯笔端亦尝知此否世闲画本多山丘阅人何翅如传邮对此可以销百忧先生胡为吟四愁安上座所作墨梅道人色心净了见造物根笔端开此花胸中有丘园清香凝暗夜疎枝卧黄昏撞钟西湖寺见月罗浮村老眼隔烟雾一笑作篱藩藴常藴常字不轻送空上人过了梨花春亦归小窗新绿正相宜白头更作西州梦细雨青灯话别离别苏养直老去难为别愁边更着秋碧芦围野水落日满行舟雁断西风急天寒古寺幽两乡无百里能寄短书不徳葵徳葵华亭僧题海慧寺画水壁君不见昔人十日画一水摩挲洼窿随手起若非胸次吞江湖安得波澜来笔底我来萧寺观竒踪壁闲隐隐腾蛟龙初疑乘风驭弱水恍然坐我蓬莱宫又疑去年八月秋水溢隂风袭人廊庑湿谁知画者巧通神董羽至今羞死笔此水不是画一水一水一水势相及对此融神坐终日后人虽画画不出何如倒却毘陵华严壁海慧北廊推第一善勤洛下别同志岁暮逺交朋携笻背洛城往来兴废地今古别离情叠翠嵩峯色泻寒伊水声他年再相㑹郄讶白髭生惠日题三女冈白莲花神佛何由测芬陀陆地兴素芳呈玉雪梵刹肈丘陵换额从师霸悬碑自老僧殷勤劝来者期使续千灯懐志懐志金华吴氏子游湘上菴于南岳石头二十余年崇宁初入灭荅觉范问住山山中住独掩柴门无别趣三箇柴头品字煨不用援毫文彩露万机俱罢付痴憨踪迹常容野鹿参不脱麻衣拳作枕几生梦在绿萝菴智孜智孜号禅鑑俗姓萧长汀僧四皓忠义合时难云林共掩关因秦生白发为汉出青山不顾金章贵常披鹤氅还如今圣明代髙躅更难攀法秀法秀字圆通秦州陇城人辛氏子受法无为懐禅师道风峻洁时目为秀铁面冀国大长公主请师住法云寺元祐五年説偈而化颂子谁能一日三梳头撮得髻根牢便休大抵是他肌骨好不搽红粉也风流送僧游嘉禾楚天西首路檇李记曾游店宿灯悬梦隄行草唤愁玉澄湖水晓画展囿亭秋小艇枯杨趾重来为系留普首座普首座蜀僧自号性空菴主别衆一絶船子当年返故乡没踪迹处妙难量真风偏继知音者铁笛横吹作散场懐清懐清号草堂住隆兴府泐潭送崇觉空禅师十年聚首龙峯寺一悟真空万境闲此去随缘且髙隐莫将名字落人闲圆禅师圆禅师住湖州甘露寺渔父词本自潇湘一钓客自东自西自南北只把孤舟为屋宅无寛窄幕天席地人难测顷闻四海停戈革金门嬾去投书策时向滩头歌月白真髙格浮名浮利谁拘得正勤落叶萧索下疎林翩翩动客心带烟浮逺水和露逐飞禽近砌凋将尽前村叠更深年年见衰谢看即二毛侵灵源灵源早参晦堂号清侍者辞张无尽请住豫章观音寺无地无锥彻骨贫利生深媿乏余珍鄽中大施门难启乞与青山养病身懐悟懐悟字瑞竹御溪崔氏子庐山白莲社晋室陵迟帝纪侵羣英晦迹匡山隂楼烦大士麾麈尾十七髙贤争扣几才髙孰谓文中龙返使伊人思谢公烟飞露滴玉池空雪莲蘸影摇秋风昭符秋夕又是听猨吟如何恨更深每因多病日减却少年心冻鹤连巖雪愁人半夜碪故园阻兵革消息遣谁寻义了义了字廓然嵩山僧句百年休问几时好万事不如明日看正宗正宗俗姓陈崇仁人居梅山吕居仁曾吉甫韩子苍寓临川日宗游其门有愚丘诗集观孙司户画壁若人胸次闻能容书四库余地着山川得酒欲飞去摩挲雪色壁吐作无声句寒屯水际云痩立烟中树虽非桃花源亦自有佳处未休蜗角兵欲问樵苏路秖恐山中人笑我来何暮次韵苏坚老秋日登拟岘台秋容澹薄晩烟孤千里谁开水墨图欲借扁舟乗兴去卧看月影弄风蒲招福寺作自顾不材同社栎乗流得坎便为家体中不快思读易睡思欲来还煮茶泉禅师泉禅师蒋山僧号佛慧丛林谓之泉万巻送东坡居士脚下曹溪去路通登堂无复问旛风好将钟阜临歧句説似当年踏碓翁信禅师贻老僧俗腊知多少庞眉拥毳袍看经嫌字小问事爱声髙曝日终无厌登阶渐觉劳自言曾少壮游岳两三遭知和知和崑山张氏子元符闲住雪窦题壁竹笕两三升野水窗前五七片闲云老僧活计只如此留与人闲作见闻黄皮裹骨一常僧壊衲蒙头百虑澄年老嬾能频对客攀萝又上小崚嶒显万显万字致一浯溪僧尝参吕居仁有浯溪集晓发山店蓐食小人家寒灯碎落花鸡鸣窗半晓路暗月西斜世故欺懐抱风霜迫岁华剧怜诗思苦悽恻向长沙送炭与湘山西堂惠禅师纷纷向火乞儿多独有君如择乳鹅万煅炉中寻粲可一堆灰里拨隂何雪欺败屋闲犀柄草卧空庭任雀罗亟送乌薪相暖热恐随春梦入南柯菴中自题万松岭上一间屋老僧半间云半间三更云去作行雨回头方羡老僧闲义帝陵祖龙智昏日月蚀南公力欲麒麟鬬楚虽三户必亡秦盛徳宜然有其后鲁公背约火咸阳咄嗟声出羣雄右豆分𤓰剖听指颐忍使黥徒贼孤幼籍也狐埋狐搰之项伯宁不为家寇真人如龙翔霸上缟袒长风起襟袖终据黄图岂力为雅张赤帜皆天授可怜郴北东上坟恨碧凄红春不茂苏仙宅苏君善养志以孝格神明一朝蜕尘鞅通籍赤霞城相看疑梦寐去若鹅毛轻玉笙堕哀响烟髦错霓旌丹井愈沈疴橘叶通仙灵至今华屋底想像双眉青云装挹飞袖蘂佩敲风鸣兹事既茫邈无阶接蓬瀛掬月潄吟齿餐霞夀頽龄藴真思逺託何从保长生汉武梓棺巧秦皇鲍鱼腥空山鹤未归花发春冥冥郴阳道中草荒驿路欲迷人未见梅花信息真忆着旧家烟雨外犯寒斜放竹篱春晓村寒水碧悠悠雨歇浮云漫不收且缓晨炊三十里不妨亭午到郴州圆玑圆玑福州林氏子元祐间住洪州翠巖寺崇宁初住金陵保宁寺荅张无尽因续成诗野僧迎客下烟岚试问如何是翠巖门近洪崖千尺井石桥分水绕松杉书壁无学菴中老平生百不能忖思多幸处至老得为僧惠洪惠洪字觉范俗姓彭筠州人以医识张天觉大观中入京乞得祠部牒为僧又往来郭天信之门政和元年张郭得罪觉范决配朱崖有石门文字禅筠溪集天厨禁脔冷斋夜话舟行书所见剰水残山惨淡间白鸥无事小舟闲箇中着我添图画便是华亭落照湾陈莹中移家庐山雁荡天台看不足尽搬儿女寄篷窗往来漳水谋三顷偶爱庐山家九江名节适真如醉白生涯领畧似湘庞向来万事都休理且听楼钟咽夜撞与公灵鹫曾听法游戏人门知几生夏口瓮中藏画像孤山月下认歌声翳消已觉花无蔕矿尽方知珠自明烟柳夕阳残雨外一番飞絮满江城余自并州还故里馆延福寺寺前有小溪风物类斜川儿童时戏剧之地也春深独行溪上因作小诗小溪倚春涨攘我钓月湾新晴为不平约束晚见还银梭时拨刺破碎波中山整钩背落日一叶嫩红闲崇胜寺后有竹千余竿独一根秀出人唿为竹尊者因赋诗髙节长身老不枯平生风骨自清癯爱君修竹为尊者却笑寒松作大夫未见同参朩上座空余听法石于菟戏将秋色分斋钵抹月批风得饱无谒狄梁公庙九江浪黏天气势必东下万山勒回之到此竟倾写如公廷诤时一快那顾借君看洗日光正色甚闲暇使唐不敢周谁复如公者古祠苍烟根碧草上屋瓦我来春雨余瞻叹香火罢一读老范碑顿尘看奔马斯文如贯珠字字光照夜整帆更迟留风正不忍挂汪履道家观所蓄烟雨芦雁图西湖漠漠生烟雨浦浦圆沙凫雁聚今日髙堂素壁闲忽见西湖最西浦翩翻两雁方欲下数只飘然掠波去独余一只方稳眠有梦不成亦惊顾萧梢碧芦秋叶赤青沙白石纷无数我本江湖不系舟尔辈况亦江湖侣令人便欲寻睿郎唿船深入龙山坞西斋昼卧余生已无累古寺寄闲房睡足无来客窗空又夕阳丛蕉髙出屋病叶偶飘廊起探风檐立飞蟁閙晩凉赠尼昧上人不着包头绢能披壊墨衣媿无灌溪辩敢对末山机未肎题红叶终期老翠微余今倦行役投杖梦烟扉送僧古寺闲门聊作夏秋来归思漫迢迢枕中柔橹惊乡梦门外秦淮涨夜潮想见旧房生薜荔不堪疎雨滴芭蕉何时却理缘云策同上峯头看石桥夏日山县萧条半放衙莲塘无主自开花三义路口炊烟起白瓦青旗一两家惠津句饥残夷叔丰姿瘦泣尽娥英粉泪干梵崇梵崇字宝之香泉济大师见过老朩因风时自号杜门春径长蓬蒿得君过我殊堪喜夜雨不知山月髙夜归暮策返溪寺松风遵路长水幽声断续山暝色苍茫钟隐空巖响露滋羣草香归来人已乆华月半虚廊寓居西林一身虽复嬾百念勤扫除衆人自纷扰我心常晏如寄兹西林寺适与静者俱流水响环佩芳林列扶疎时开南面窗烟中认香炉夜梵出逺壑朝云生坐隅髙眠谢俯仰一食随钟鱼须知天宇闲所在皆我庐何必支上人买山才隐居观燕肃山水忆昨神林口江山此画同沙鸥轻泛浪浦树逺含风一舸菰蒲外数峯烟雨中箇中谁得计蓑笠钓鱼翁春晩春光过眼只须臾榆荚杨花埽地无却忆菩提湖上寺绿荷擎雨看跳珠沖邈沖邈政和中崑山诗僧有翠微集翠微山居一池荷叶衣无尽数树松花食有余却被世人知去处更移茅屋作深居文坦寒食野步寒食出重闉郊原忽怆神人悲新旧冢花落古今春名位空标史贤愚尽委尘斜阳回首处壠朩噪鸦频文兴寄云水禅师百丈传衣后栖心近沃洲道髙归毳侣名重逹凝旒对话千峯雪安禅万朩秋仍闻有新偈时向四方流如禅师荅嵩禅师道契平生更有谁闲卿于我最心知当初未欲成相别恐误同参一首诗宗振宗振丹丘人南康云居寺首座题壁住在千峯最上层年将耳顺任腾腾免教名字挂人齿甘作今朝百拙僧克勤克勤住成都昭觉寺绍兴初逝赐谥真觉禅师赠思净律师钱唐妙行净律师具佛种智阐普门方便操铁石身心作种种殊胜佛事三十余年矣遐迩信向无论识与不识闻见喻弥陀即倾赀乐施比年设百万僧斋功过半而青溪巨盗寇攘武林净公化缘自如贼胁以刃色不动缘此革心为敛迹洎宣抚公相统天兵扫荡妖孽钱唐得清平净目击之遂发大心于西湖多宝隩区劖石作当来下生弥勒百尺像俾生灵不待三㑹龙华先覩慈氏作授记莂之因而以报圣君贤相朝贵济䕶黎庶丘山之恩琢石鸠工将就能事山僧适以缘邂逅思溪乃述偈赞庶览者知净律师恶境界所不能转而增广志愿知恩报恩卓卓如此宣和六年三月二十日百万斋才了正因大缘倐举只逡巡凿将玛瑙一方石镌作龙华百尺身天竺江山增秀丽西湖风月愈清新色声不动操能事可是僧中英特人显彬显彬字守中俗姓周安吉县人宝梵寺僧新月微光已成魄隐隐夕阳闲六幙无人巻一钩长自闲轮随蟾影长香逐桂枝还三五相将近分明照竹关僧印僧印字月江周侯祠将军手持三尺劒奋身直入蛟龙穴至今鱼鼈不敢游溪流上下皆腥血千年庙食未足酬问之父老何其忧害人白额犹未尽纷纷不独南山头如菴主如菴主天台僧荅郡守三十年来住此山郡符何事到林间休将琐琐尘寰事换我一生闲又闲小南禅师小南禅师汀州张氏子居庐山之罗汉寺示居士张戒头戴乌巾着白襕山房借汝一年闲出门为説来时路家在黄陂翠霭间思净思净钱塘喻氏子好画阿弥陀佛臻其妙杨无为唿为喻弥陀就北关僦舎饭僧及三百万移妙行额为寺镌西湖多宝山石为佛像绍兴七年趺坐逝荅或问平生只解念弥陀不解参禅可奈何但得五湖风月在太平何用动干戈懐深懐深夀春夏氏子靖康闲住灵巖尧峯院号慈受禅师中秋赏月寄髙峯璝老灵岫髙峯咫尺间青松长伴白云闲今宵共赏中秋月莫道山家不往还尧峯院山居十咏清辉轩湛湛平湖浸月明渔歌吹断晓风清壊衣蒙顶跏趺坐不称诗情称道情碧玉沼深静含秋一鑑寛清甘聊酌齿牙寒灵巖自笑穷山骨明月泉悭只欲干多境巖聊向苍藤挂六环满莎嘉致伴幽闲双眸净洗看不厌欲结遮头草一闲观音巖笑日野花青嶂下歌春幽鸟白云闲宝陀大士全身露懊恼游人空看山东斋禅板蒲团消永日明窗净几映疎筠一炉香尽六时过转觉山家气味真西隐匿隐长嫌山未深闭门莫放俗尘侵如今满眼事奔走欲向何人话此心慧梵慧梵字竺卿住崇徳羔羊村澄寂院有蓬居集太湖黄芦一股水翠竹两三家落日闻鸡犬荆榛一径斜天目僧荅赞宁山中人事违天眼中修定我本无根株只将笋为命村寺僧蒸豚觜长毛短浅含臕乆向山中食药苗蒸处已将蕉叶裹熟时兼用杏浆浇红鲜雅称金盘饤輭熟真堪玉筯挑若把羶根来比并羶根只合喫藤条朱池寺僧絶句孤灯寂寂夜堂深寒雨萧萧响竹林大抵浮生只如此不须哀怨动悲吟蜀僧题东明寺三十年前镇益州紫泥丹诏凤池游大钧播物心难一六印悬腰老未休佐主不能如傅説知几那得似留侯功名富贵今何在寂寂招提土一丘湘僧题能仁寺寺在重云里秋深梦转劳槛前双㵎急门外一峯髙谷鸟翻新乐巖松起暮涛何时拂衣去攲枕听萧骚宋诗纪事巻九十二宋诗纪事卷九十三钦定四库全书宋诗纪事巻九十三钱塘厉鹗撰宗杲宗杲字昙晦宣城奚氏子住临安径山与张子韶为友触秦桧怒流衡州后放还示寂孝宗赐号大慧禅师寄无垢居士上苑玉池方解冻人闲杨柳又垂春山堂尽日焚香坐常忆毘邪杜口人晓莹晓莹江西僧绍兴中撰罗湖野录南昌道中东游心渺渺趼足步迟迟马驿黄茅路人家白竹篱归云横断岭落日映荒陂何处可容足长哦招隐诗有规有规南渡初吴中诗僧为人性坦率其徒谓之规外方絶句读书已觉眉棱重就枕方欣骨节和睡起不知天早晩西窗残日巳无多僧空空号东山送僧上径山呈妙喜老子大士昨来闻出世阿师今日又登途杖头傥有闲田地寄我山头一纸书守璋守璋盐官王氏子绍兴中住临安天申万夀圆觉寺赐号文慧大师有柿园集晩春草深烟景重林茂夕阳微不雨花犹落无风絮自飞天石天石福州候官水西石松寺僧栽松作偃盖覆巖石岁寒傲霜雪深根蟠茯苓千古饱风月道全秋晓飘飘枫叶草萋萋云压天边雁阵低何处水村人起早橹声摇月过桥西道举臞菴竹里蓬茅掩棘扉主人诗瘦带寛围种成苜蓿先生饭制就芙蓉隐者衣柳絮春江鱼婢至荻花秋渚雁奴归小溪短艇能容我先向溪隈筑钓矶普闻普闻有诗论絶句水濶天长雁影孤眠沙鸥鹭倚黄芦半收小雨西风冷藜杖相将入画图绍隆绍隆和州含山人得法于圆悟绍兴中住持虎丘槿花朱槿移栽释梦中老僧非是爱花红朝开暮落关何事秖要人知色是空徳止徳止号清谷工书画尝画庐山寻真观二壁朱文公题其上浯溪图夷涂勿抛控抛控马多失挹水勿极量极量器多溢安史起天宝转战竟奔北辞臣献颂诗要垂万世则一字堪白首大书仍深刻谁作浯溪图千里在咫尺飞湍如有声旁滙浸层碧巉絶半巖闲髣髴见鸟迹不觉加手磨真恐苔藓没国姓前后异天运古今一向来文武才坐筹或操笔种种皆可称俯仰重叹息愿君宝此图置之丹粉壁昔人如可作想像壮胸臆若芬若芬字仲石婺州人为上竺书记善画自号芙蓉峯主句不是老僧亲写晓来谁报平安淳藏主淳藏主临川化度寺僧山居屋架数椽临水石门通一径挂藤萝自缘此处宜投老饶得溪云早晩过随身只有过头杖饱腹唯凭折脚铛几度遣闲何处好水声山色里边行惟岳神移泉巖头瀑布泻寒烟井底澄清浸月圆性水直空周法界神从何处更移泉仲皎仲皎字如晦居剡之明心寺参竟禅学尤精篇章所交皆文士于寺立倚阁又于星子峯前筑白塔结庐以居曰闲闲菴与汝隂王铚相酬荅有梅花赋及诸诗传于世啸猨亭放意在林表飘然更自由挂烟羣朩冷啼月一山秋褭褭清风里凄凄碧㵎头三声融妙听行客若为愁山居无地卓锥生计难且空双手到林闲猥随碧水瞻明月坚订白云賖好山巖石空边依草舍藤萝低处着松关年来老去知何许合向人间占断闲东西二道场胜境东西白髙僧一二禅只知行道处不记在山年㵎月平分照林花各自妍披云寻旧址犹在绛峯边疏山轩竹外泉声急松心夜色寒人闲推旷絶只自倚䦨干齐云阁山云吹断路头开此处疑寄月脇来怪底行人看碧落笑谈容易作风雷菴居啼切孤猨晓更哀柴门半掩白云来山童问我归何晚昨夜梅花一半开咏牡丹玉棱金线晓妆寒妙入天工不可干老去只知空境界浅红深绿梦中看静林寺古松古松古松生古道枝不生叶皮生草行人不见树栽时树见行人几回老归云亭一从飞出岫舒巻意何长作雨徧天下乗风归帝乡无心怜洒落到处自清凉缥缈来空碧吟边带夕阳晞颜晞颜字圣徒号雪溪奉化僧普和寺朱楼绀殿半江村石壁深藏佛影昏最好夜深潮水满橹声摇月到柴门忆佛轩自古有言人生百岁七十者稀予年十六祝髪叨预僧列今幸七十处世非乆朝夕人耳平居非不诵经称佛恨未精专遂取首楞严势至章若人忆佛念佛见前当来必定见佛之语命小轩曰忆佛庶几以为临终见佛先容耳且作偈以系于左三椽老屋许安贫佳处无如忆佛真万事了知犹堕甑百年唯此可书绅巖闲静寄蒲团夜松下聊供茗盌春闭户不忘常忆佛愿常终似影随身平日丛林见祖师还如忆佛在今时但安谷底三椽地不挂胸中一缕丝幽径落花浮㵎水小窗斜日下松枝寂然真境知谁见唯有金容入梦思肱禅师肱禅师温州江心寺僧题雁荡龙鼻水雨足云收得暂闲漫将头角寄空山鼻端一滴无多子引得人人到此间志南絶句古朩隂中系短篷杖藜扶我过桥东霑衣欲溼杏花雨吹面不寒杨柳风可观可观字宜翁号竹菴华亭戚氏子得法于车溪卿法师淳熙中示寂九日入院作胷中一寸灰已冷头上千茎雪未消老步只宜平地去不知何事又登髙志芝志芝住庐山归宗寺普请罢书偈茶芽蔍䔩初离焙笋角狼忙又吐泥山舍一年春事办得闲谁管板头低北野钓台自过羊裘七里滩寻思欲见故人难殷勤借问溪边叟近日谁来把钓竿志文西阁杨柳蒹葭覆水濵徘徊南望倚䦨频年光似鸟翩翩过世事如棊局局新岚积逺山秋气象月生髙阁夜精神惊飞一阵凫鹥起莲叶舟中把钓人本正本正号月湖半颠赋吴门上元村翁看了上元归正是西楼月落时夸道官街好灯火不知浑尔点膏脂宝印宝印字坦叔龙游李氏子世居峨眉之麓从中峯宻印禅师得悟淳熙中敕住径山绍熙元年示寂谥曰慈辩塔曰智光菴曰别峯梅林分韵得泽字江路岁峥嵘酸风更萧瑟发兴访梅花主盟得诗伯孤房有余妍初不带脂泽香度竹篱短影摇溪水碧同时饮中仙着我林下客春槽沸滴红满坐喧举白浇胷独茗盌臭味曾不隔公今日边去陛下正前席请看枝头春中有和羮实反骚试与题不碍心铁石洞霄宫窈窕门前九锁山琮琤石角千寻水白云影里阅羣仙风断朩犀香未已我从青城大面来羽衣驾鹤欣相陪五峯去此在咫尺肯惜杖屦时徘徊惟茂惟茂吴门僧住天台山四面峯峦翠入云一溪流水潄山根老僧只恐山移去日午先教掩寺门彦强彦强住剡中法台寺山中老矣毋能役巖分草草缘放渠藜六尺销得屋三椽雪尽收茶早云晴拾菌鲜有时临近㵎揎手弄潺湲义传姑苏懐古西南山水佳清游何款款白云无定踪飞入长洲苑空台谁与登麋鹿去人远啼月城头乌风悲易凄断烂开朩芙蓉寒塘弄清浅凭虚一徘徊西飞日何短刹书记天柱雉儿行当年江上扬风舲淮西望极排空青今登天柱赏潜皖元是吾家翡翠屏禅丛一室因栖寄选胜寻幽辨真伪虚廊揩藓读残碑三百年前刋异事此山开辟至唐初干元中作金仙居彭门大师曰惠崇裁基创始成茅庐牛头道成将雄镇浮世劳生未知信乗闲石上诵莲文非谓疎慵效精进空山白昼接清宵壊衲披肩度寂寥玲珑宛转断人虑七轴圆音震海潮竒哉有物名缘㑹锦绣毛衣胜綵绘常伴山鸡与鹧鸪优游饮啄烟霞外山梁畴昔叹时哉此日祇园应世来昂头敛翼傍禅石下风侧听忘惊猜醍醐洒尽烧心火暮去朝来无不可宜成永向佛菩提春燕秋鸿岂知我俄闻荒草蜕其身梦魂夜告生为人幽竒溪石验端的右胁遗翎迹尚新妙龄自厌居民俗祝髪依师隐林麓他经虽授了难通唯有芬陀利精熟师因叹息省前缘法种慈熏岂偶然立名定体标殊特灵休表示为佳传闲行宴坐何超脱古鑑无尘罢挥拂登髙临逺快幽情满目风光旧时物几席巾瓶侍服勤闲閴孜孜十九春西原危坐顺圆寂戒珠数粒辉香薪真源始觉初无碍月转辽空水归海千圣徒中孰后生一片灵台长不昧回观轮里漫啁啾暖日和风戏未休恩冤追逐荡不返六道三途岂自由君不见潘安夸射赋洞尔胷兮穿尔嗉又不见退之咏猎诗马前五色堕离披云间哮击惧鹰隼草中窜伏忧狐狸鲁恭去后无消息更有仁恩霑动植桑下驯游哺影时未必儿童能隐恻浮屠窣堵镇盘冈累闻继夕腾禅光圣贤因地亦如此方寸凡情未可量蜀川鹦鹉持经法舎利精荧满金匣至今忌日惨巖峦羣类悲鸣绕层塔近岁濡须释子家松枝雀化皆称嗟纤毫不动几寒暑翻然只恐临苍霞贤王国士称竒絶巨石丰碑争颂说妙墨髙文灿斗星陵迁谷变相磨灭也知灵识尽超冥证出斯禽事显明无言嗜欲沈迷者请看天柱雉儿行惟谨惟谨号雪菴永嘉人干淳间僧舟泊括苍溪口茅店在山下檥舟茅店边钟鸣何处寺日落满溪船攲枕雁初到离家月又圆向来曾过此夜泊石门前道谦道谦崇安游氏子结菴于仙洲山送道友二三尺雪山藏路一两点花春到梅将此赠君持不去请君收拾早归来诗善建题宝山广严院垂手红尘古所难近天尺五启禅关玉绳低转檐楹外宫漏微传几席闲云响度声何处笛翠棱当户越州山梦回露滴松梢冷月在三茅万境闲惠明惠明华亭普照寺僧与济颠同时潦倒猖狂人莫能测谈灾福辄验亦能诗人号明颠手影戏三尺生绡作戏台全凭十指逞诙谐有时明月灯窗下一笑还从掌握来咏菖蒲根下尘泥一点无性便泉石爱情孤当时不惹湘江恨叶叶如何有泪珠永颐永颐字山老仁和唐栖寺僧有云泉集初秋忆湖上诸山山中夏日足幽娱葛帔藤牀诵宝书白拂惹云黏几案清香缘竹上空虚草堂夜月秋花近水阁晨霞夕霓疎遥忆钱塘旧朝寺绕湖钟梵早凉初西峯日暮手携一束书秋风独来此松深夜月清水冷芙蓉死嬾于檐下读两眼悬秋水时看㵎鼠来食我山茶子天竺秋日翠滴千竿溼砌苔曲廊花朩小丛开吴僧爱觅闲吟处偷向花边竹里来唐栖寺唐栖寺前溪水流客帆来往旧杭州津亭树老无人记得见几回僧白头防风王庙万国方尊禹防风殒殿趋应怜舞干戚独不碍唐虞祭豆侵田鼠灵幡触井乌椒浆春奠罢箫鼔舞村巫月夜游冷泉亭地灵泉上寺松壑定深清独听子规呌况逢山月明树藏春洞黑石拥夜泉鸣日出喧车马终非隐者情道济道济号湖隐又号方圆叟临海李都尉文和逺孙受度于佛海禅师居灵隐后居净慈状貌风狂人称济颠游洞霄宫平明发余杭扁舟泝清流登岸五六里小径穿林丘竒峯耸天柱九锁嵒谷幽云根立仙馆胜处非人谋入门气象雄金碧欺两眸弹棊古松下啼鸟声相酬羽衣读黄庭内景宜自修蓬莱隔弱水九转即可求坡翁昔赋诗刻石记旧游溪山增伟观万古传不休我来弔陈迹枯肠怯冥搜执炬入大涤襟袖寒飕飕悬崖石乳滴千岁无人收樵夫指巖窟此处通龙湫方期过东洞红日惊西投徘徊出山去空使猨鹤愁偶题几度西湖独上船篙师识我不论钱一声啼鸟破幽寂正是山横落照边无本马嵬长川几处树青青孤驿危楼对翠屏一自上皇惆怅后至今来往马蹄腥惠嵩天台道中满川梨雪照斜曛野水交流路不分隔岸一声牛背笛和风吹落渡头云蓬莱圆禅师絶句新缝纸被烘来煖一觉安眠到五更闻得上方钟皷动又添一日在浮生正觉正觉隰州人向子諲重之主明州天童寺题奉化西峯院水流百折山苍苍古寺秋容横野航明月初濡寒露白篱花似趁重阳黄道人心已老松石学子胆须磨雪霜黙黙澄源坐兀兀游鱼沙鸟静相忘觉先觉先剡僧过曹娥庙纵步青萝嶂吟边景更寛沙纹潮落见山色雨余看汀草含清韵江猨啼暮寒娥祠重致敬忍读汉碑残石林曹娥江一㸃冥通未兆前干坤虚鑑已昭然烂银宫里擎尸出万古传声浪拍天宝昙题喻弥陀接待院作成宝钵梅花供带得金池莲叶香百亿万僧同一饱弥陀接待胜诸方及甫及甫剡僧谒曹娥庙辍棹江头谒孝娥断碑枯柏尚嵯峨生为女子既如此身是男儿又若何千古美名昭日月一躯灵骨塟藤萝沈魂欲酹不知处无限西风起碧波元昉元昉号雪汀四明僧曹孝女庙祠古孝诚遥悲风想暮号月魂迷草色血泪溅江涛断碣惟黄绢孤坟掩绿蒿千年暗潮水亦以姓为曹善珍善珍字藏叟泉州吕氏子朝命住四明之育王山临安之径山逝于嘉定丁丑山行晩归药径入云林晚晴扶杖吟照泥星复雨经朔月犹隂树折怜巢覆泉清见叶沈爱闲自如此不是学灰心春寒林间灯夕过顾影在天涯雪暝迷归鹤春寒误早花艰难知世味贫病厌年华故国风尘外无人可问家送客宿九日山石灶断苔纹摩挲弔隐君风吹游子袂月照古人坟旧事残碑在荒祠流水分永懐山忽暝黄叶坠秋云僧仪僧仪西湖僧上权臣我本田中一比丘却来乗马不乗牛如今马上风波急不似田中得自由道谏游灵隐寺长吟游古寺九里入青松鸟向花间语僧从月下逢隂廊连碧殿清磬杂疎钟回首夕阳晚烟霞锁乱峯绍嵩号亚愚庐陵人绍定中住嘉禾之大云寺工于集句有江浙纪行诗舟中口号合皁风烟外残蝉送客愁云连平地起水带断槎流树隐重重竹江呈岸岸秋晚来供望眼微径杂归牛泛湖乆客欣无事扶衰上野航回云覆隂谷初日放晨光杨柳千寻色荷花一路香西湖天下胜谁与共平章游张园观海棠戏作春色多将付海棠羣仙㑹处锦屏张约斋妙出春风手子美无情为发扬居简居简字敬叟潼川王氏子嘉熙中敕住净慈光孝寺有北礀诗集盆荷萍黏古瓦水泓天数叶田田贴小钱才大古来无用处不须十丈藕如船小泊湖州蜿蜒粉雉枕寒汀阔着清苕碧界尘帆落水晶宫未晓素花开尽一汀苹甘园寻梅疎枝重复裹莓苔䕶得寒英暖未开料理不关元化事翠华长是雪前来赠浩律师浩也毘尼学精于玉帐严蚁酣停扫砌燕乳记钩帘茶鼎敲冰煮花壶漉水添梦回池草绿忍践绿纤纤忆霅梦忆湖州旧楼台画不如舟从城里过人在水中居闭户防惊鹭开窗便钓鱼鱼沈犹有雁不寄一行书净照句盘馔春多笋厨薪溼带苔云归大似谙风势水咽多应恨世情道沖道沖武信长江荀氏子自号痴絶理宗朝住太白育王双径诸山淳祐辛酉立秋后一日游鼓山野径斜连石㵎傍草根呢呢语寒螀郊原经雨多秋意庭院无人自夕阳风卷暮云归碧嶂叶随野水入寒塘数家篱落枫林外枳殻垂青菊绽黄元肈元肈字圣徒号淮海通州人淳祐中住灵隐寺后圆寂于径山虎丘沧海何年涌秦传虎踞丘池空劒光冷坟阙鬼吟愁石碍楼台侧烟深草朩浮吴人贪胜槩春尽亦来游惜松不为栽松种茯苓秖缘山色四时青老僧只恐移松去留与青山作画屏径山东西两径幽岁晚得周游壑霁隂犹在溪云冻不浮鸟惊樵斧重猨挂树枝柔怕有梅花发因行到水头题雪窦锦镜亭上尽﨑岖脚力微毳袍零碎染烟霏妙高峯顶见日出千丈巖头看雪飞寒朩着霜山衣锦清泉得月镜交辉翩然又作东南去肎落台温第二机径山天然图画幽㵎泻泠泠千峯叠翠屏晓云开混沌逺水接沧溟松影摇禅榻苔衣上净瓶尘中梦不到争欲买丹青菖蒲田一从神武挂冠缨便入千峯适性情巳向耆英逃姓字肎因杨柳作歌行石田水冷菖蒲节茅屋云深薜荔萦白发山僧知此意时时来听野泉声无着禅师塔一定空山五百年不须惆怅启頽甎路傍多少麒麟冢过眼无人赠纸钱僧辉辉号船窗古藤翠盖隂森高隐鹤修条屈曲暗藏蛇闲来兀坐莓苔石时见山禽扑落花僧鉴僧鉴淳祐中住雪窦寺有雪窦杂咏锦镜池一鑑涵虚碧万象悉其中重绿浮轻绿深红闲浅红入山亭荒芜行尽处幽亭聊暂止带雨策孤笻登髙从此始法照表忠观钱王古庙锁莓苔华表秋深鹤不来昨夜石坛风露重凌霄花落凤僊开斯植斯植字建中号芳庭住南岳寺有采芝集水石山居静极青山里松花满石牀春风思华岳夜雨梦潇湘人影归林薄猨声出㵎长心如无别事同此闭闲房送灵耀之姑苏一身唯在道清苦独知君世路终成别山光不共分晚天寒欲雨春树夜生云此去他乡寺猨声各自闻堤上杨柳垂丝拂画船杏花零落断桥边半山烟雨东风恶更向西亭听杜鹃湖上晚望绕隄杨柳暗渔舟二月风光淡似秋几度笙歌人散后夕阳依旧满红楼上竺寺古寺寒桥路钟声静忽闻数峯平处合一水衆溪分老树烟萝雨残灯石塔云闲心寄幽寂似觉逺尘纷雪中寄巖泉吟罢新诗秖自看晓风吹恨上阑干夜来雪满前山路谁对梅花説岁寒可斋咏萍盆池本不种青萍春杪无根也自生人道一宵生九叶不知谁数得分明道璨道璨字无文姓陶氏南渡时饶州荐福寺僧有柳塘外集题水墨草虫蜻蜓低傍豆花飞络纬无声抱竹枝忆得西湖烟雨里小园清晓独行时题景苏堂竹一叶复一叶也道几翻覆一㸃复一㸃书墨要接续亲见长公来一节不肎曲见竹如见公北麓能不俗回首熙丰闲几人媿此竹僧愚僧愚号虚堂劒池石壁千寻势崄巇下临寒玉浸蟾辉古今多少凭阑者亲见干将到底稀小呉轩结茅初不为孤峯秖爱登临眼底空风淡云收见天末始知呉在一毫中法成山居雪压乔林同一色清光上下含虚碧采樵人立渡头寒极目圆蟾为谁白僧琏僧琏字不器红梅娇朱浅浅透烟光痩倚疎檐半出墙雅有风情胜桃李巧含春思避冰霜融明醉脸笼轻晕敛掩仙姿蹙嫩黄旦暮风英堕行袂依微如着袖中香止翁无弦琴月作金徽风作弦清音不在指端传有时弹罢无生曲露滴松梢鹤未眠云峯徳师上堂别衆澹然无累水云僧去住分明叶样轻十字街头休作梦五湖依旧一枝藤祖钦祖钦号雪巖住袁州仰山絶句千里相寻慰寂寥未嫌风雪路迢迢庐山虽好且休去更拨寒炉话一宵必万孟享仰瞻圣驾轻尘不动马蹄催警跸声中圣辇来汉代威仪周礼乐太平天子拜香回文頠文頠号弃菴题砚空山顽质世偏须禅客元慙绮色枯几吐烟光供染翰石田只字可留无自彰自彰号濮溪游洞霄得乡友道士邓君徳清话因成古语乱山倚伏龙蛇蟠苍藤古朩门径寒蘂宫潭潭列万础碧楼朱户参云端吾闻上界足官府谪下名山作仙侣我来寻仙访泉石落日浮云随杖屦道士邓君吾故人汲泉煮茗慰酸辛笑谈未厌樵柯烂回首人闲五百春净珪净珪号借菴寓宿洞霄当年许郭栖真地暇日寻幽独往来九转还丹藏箬底千年遗迹寄巖隈巍巍玉殿围青嶂寂寂瑶坛锁绿苔假榻壶天追胜集尚怜归兴更徘徊昭缉广福寺偶题涓涓碧水细通池小雨廉纤未作泥深炷炉香浓着火何须骑马听朝鸡宗莹天衣故寺园庙深关春寂寂雨杉风桧翠萧萧山中旧事无人説碎叠唐碑补石桥清壹清壹宋季仙居僧寄无着逢人称宿腊元解少人知俗浊唯贪隐禅髙不碍诗水边秋杖屦石上雪须眉鸡犬添邻曲还同赋紫芝寄万先辈归从衡岳此身清老校羣书眼倍明白屋有田供伏腊青云无梦到公卿频挑野菜招僧至少着深衣入郭行早岁自嗟行役逺失将诗律问先生莹彻新莺歌新莺傍檐晓更悲孤音清吟啭柔枝口边血出语未尽岂是怨恨人不知不食枯桑椹不衔苦李花偶然弄枢机宛转凌烟霞衆雏飞鸣何跼促自觇游鳞啄枯朩𤣥猨何事朝夜啼白鹭长在汀洲宿黑鵰黄鹤岂不髙金笼玉钩伤羽毛三江七泽去不得风烟日暮生波涛飞去来莫上髙城头莫下空园里城头饥乌食腥羶空园燕雀争泥滓愿为结舌含白云五月六日一声不可闻本粹别毛沧洲风雨三更梦江湖万里心青灯正愁絶可惜不能琴放船数幅蒲帆破晓烟一篙春水涨平川谁家池馆多杨柳时送飞花到客船自南自南宋末人广润寺新寮客不赴斋招冥心坐寂寥青山若厌看白首也难消鹭起冲荷叶虫行蚀菊苖何年称老㝛来住此闲寮徳丰徳丰三山人重阳战尽今秋见太平西风多作北风声不吹乌帽吹氊帽篱下黄花笑不成希坦希坦号率菴宋末居九华山李昭象读书台废兴生死妄安名山水何曾改旧清孰谓堂空人已往溪声还作读书声炳同炳同字野翁新昌张氏子居明州仗钖寺句老来非厌客静里欲书经子温子温字仲言号日观又号知非子华亭人宋季止杭之玛瑙寺自题画蒲萄曾向流沙取梵书草龙珠帐满征途轻包短策难将带记得西风月上初了慧了慧字岳重武林九友㑹住宝觉寺春日田园杂兴平畴水遶径微分小圃云深景不繁此处农桑虽是僻多情莺燕不嫌村倦眠芳草闲黄犊静对幽花倒绿樽见説弓旌方四出欲更名姓揜衡门僧朋咏鱼篮观音徒整春风两鬓垂子规啼徧落花枝龙门上客家家是锦鲤提来卖与谁吴僧絶句看了青灯梦不成东风辊雪落寒声半生客里无穷恨告诉梅花説到明荐福寺僧絶句江南江北水云乡千顷芦花未着霜好景不将零碎卖一时分付谢三郎福州僧絶句当初只欲转头衔转得头衔转不堪何似仁王髙阁上倚栏闲唱望江南蜀僧赋湖中渔翁篮里无鱼欠酒钱酒家门外系渔船几回欲脱蓑衣当又恐明朝是雨天宋诗纪事巻九十三宋诗纪事卷九十四钦定四库全书宋诗纪事巻九十四钱塘厉鹗撰何仙姑刘贡父中山诗话云何仙姑永州人不食无漏世传其神异明胡元瑞笔丛云当是宋初人题永州故人亭全永从来称旧郡潇湘源上构轩新门前自古有流水亭上于今无故人风细日斜南楚晩鸟题花落东湘春因公问我昔日事江左亭名不是真曹仙姑题梅坛汉代梅君此鍊丹古坛翠駮藓花斑目穷鸟道青天逺榻转松隂白日闲烟隔楼台分象外风吹钟磬落人闲不知乗诏沖昇后几度飞鸾到旧山李少云病中咏梅花素艳明寒雪清香任晓风可怜浑似我零落此山中无着无着丞相苏颂女年三十出家参大慧得悟号妙总禅师絶句一叶扁舟泛𣺌茫呈桡舞棹别宫商云山海月都抛却赢得庄周蜨梦长正觉正觉海盐人枢密郭三益孙女适云闲叶氏早寡誓节为尼居法云寺絶句春朝湖上风兼雨世事如花落又开退省闭门真乐处闲云终日去还来宋诗纪事巻九十四宋诗纪事卷九十五钦定四库全书宋诗纪事巻九十五钱塘厉鹗撰髙丽国王王徽徽字烛幽显宗询第三子庆厯七年即位在位三十七年谥仁孝王庙号文宗记梦恶业因缘近契丹一年朝贡几多般移身忽到中华地可惜中宵漏滴残韩缴如缴如髙丽使副别叶馆伴泣涕汍澜欲别离此生无复再来期谩将宝玉陈深意莫忘思人见物时朴寅亮寅亮元丰中髙丽使臣与金第李绛孙卢柳金化珍等途中唱和七十余篇自编为西上杂咏绛孙为序句塔影到淮沈浪底磬声浮月落云间门前客櫂洪涛急竹下僧棊白日闲魏继延继延为进奉副使句千仞綵山擎日起一声天乐漏云来朴景绰景绰为主簿句胜事年年传习乆盛观全属逺方賔李资谅资谅髙丽仁州人官中书侍郎平章事睿谋殿赐宴恭和御制鹿鸣嘉㑹宴贤良仙乐洋洋出洞房天上赐花头上艳盘中宣橘袖中香黄河再报千年瑞绿醑轻浮万夀觞今日陪臣参盛际愿歌天保永无忘无名子春帖子雪痕尚在三云陛月脚初升五凤楼百辟称觞千万夀衮龙衣上瑞光浮咸宁节致语口号当时瑞色照宫林和气浓浓破积隂香火千家祈国夀笙歌三部乐賔心兴酣日影移珠箔舞罢花枝倒玉簪须尽清欢州酉美景从容莫诉酒杯深宋诗纪事巻九十五宋诗纪事卷九十六钦定四库全书宋诗纪事巻九十六钱塘厉鹗撰南郑殿丞句青鸟几传王母信白鹅曽换右军书太学生和张乖崖四窗灭尽读书灯窗外唯闻步铎声辜负江山好明月闲来此地趁虚名李善宁子贫家壁椒气从何得灯光凿处分拖涎来藻饰唯有篆愁君蜀州録事参军句秋光都似宦情薄山色不如归兴浓杨黎州句山川百蛮国雨露九天书胡越自为迢递国参商元是别离星刚肠欺竹叶衰鬓怯芦花人归汉后黄金屋燕在卢家白玉堂陈彭年甥题黄敕背彭年头脑太冬烘眼似朱砂鬓似蓬纰缪幸叨三字内荒唐仍在四人中取他权势欺明主落却亲情卖至公千百孤寒齐下泪斯言无路达尧聪钱唐尉谢杭州守王公当年同试大明宫文字虽同命不同我作尉曹君作相东君元没两般风幕僚赠魏野怪得名称野元来性不羣借冠来谒我倒屣起迎君高士赠种放接得山人号舍人朱衣前引到蓬门莫嫌野䔩无多味我是三追处士孙江上渔父句十年江上无人问两手今朝一度义葛通议葛通议丹阳人侍郎立方之曽祖失其名句藻思旧传青管梦哲科新试碧鸡才乍依平仲莲花幕更下温郎玉镜台李殿丞李殿丞氾水人饯魏主簿席上作今日不知明日事人情反覆似车轮我今自是飘萍客更向长亭作主人曹南院幕客献曹南院贤守新成盖代功临危方始见英雄三都谷路全师入十万胡尘一战空杀气尚疑横塞外捷音相继徧寰中君王看降如纶命旌节前驱马首红莲池生题龙眠画鬼章牵锦膊骢汉武爱名马将军出西征蹀血几百万侯者七十人区区仅得之登歌告神明后来龙眠子心通大宛城落笔动九州俊气横四溟迢迢歴万里矫首瞻彤庭不假贰师力汲黯何庸争重译自朝贡天王今圣明县尉荅举人索米五贯九百五十俸省钱请作足钱用妻儿尚未厌糟糠僮仆岂免遭饥冻赎典赎解不曽休喫酒喫肉何曽梦为报江南痴秀才更来谒索觅甚瓮洪浩父寄子太学何蕃且一归十年甘旨误庭闱休辞客路三千逺须念人生七十稀腰下虽无苏子印箧中幸有老莱衣归时定约春前后免使高堂赋式微陜府知县戏书僧房窗纸尔非慧逺我非陶何事窗间酒一瓢僧野避人聊自醉卧看风竹影萧萧杨尚书与高氏子十数年来聋耳惯可将社酒便能医一心更愿青盲了免见高家小马儿王晋卿客续啭春莺诗几年流落向天涯万里归来两鬓华翠袖香残空浥泪青楼云渺定谁家佳人已属沙咤利义士今无古押衙回首音尘两沈絶春莺休啭沁园花太学生续徽宗诗选饭朝来不喜餐御厨空费八珍盘人间有味都尝徧只许江梅一点酸郑州书生絶句照影空蒙山色里背人扑漉水禽飞梅花落尽春寒在细雨斜风点客衣成郎中举蒙诗一牀两好世间无好女如何得好夫高卷珠帘明点烛试教菩萨看麻胡贾舍人题壁愁见干戈起四溟恨无才术济生灵不如痛饮中山酒直到太平方始醒范姓题黄姑织女祠高飇初至月埋轮乌鹊桥边绰约身闻道佳期唯一夕因何朝暮对斯人刘君刘君失名周少隠尝从学为诗路中遇雪四野同云漫不收停骖一望思悠悠乍疎还密如人事易聚难消似客愁倍费橐金归酒醆苦添风色上征裘驿亭今夕定无寐淅沥寒声未肯休沈某臞菴清江绕槛白鸥飞坐看潮痕上钓矶松菊未荒元亮径芰荷先制屈平衣窗前枫叶晓初落亭下鲈鱼秋正肥安得从君理蓑笠櫂歌相趁入烟霏余知阁絶句三首几年魂绕浙城西十里荷花漾锦陂踏徧两峯三竺路又随青嶂入云栖洛邑名园歌舞沈乱鸦啼破几深林何人学得香山老千载精庐有梵音千里旌旗拥六飞投簪欲上钓鱼矶无端忽被闲云引回耀峯前掩竹扉东都故老客临安懐旧都曽见宜秋辇路门大书黄榜许游行汉家寛大风流在老去西湖乐太平钱唐士人寄友江涨桥边花发时故人曽共着征衣请君莫唱桥南曲花已飘零人不归酬友认得吴家心字香玉窗春梦紫罗囊余薰未歇人何许洗破征衣更断肠太学士人絶句万鸽飞翔绕帝都朝昏收放费工夫何如养取云边雁沙漠能传二圣书钱塘军人弄潮诗弄罢江潮晚入城红旗飐飐白旗轻不因㑹喫翻头浪争得天街鼓乐迎左君题秦桧赐宅格天阁在人何在偃月堂深恨亦深不见洛阳图白发但知郿坞积黄金直言动便遭罗织举目宁知有照临炙手附炎俱不见可怜泥滓满墙阴淳熙太学生诮陈贾周公大圣犹遭谤伊洛名贤亦被讥堪叹古今两陈贾如何专把圣贤非洞庭渔父絶句八十沧州一老翁芦花江上水连空世间多少乗除事良夜月明收钓筒常省元书园契上赵尚书干坤到处是吾亭机械从来未必真覆雨翻云成底事清风明月冷看人兰亭禊事今非晋桃洞神仙也笑秦园是主人身是客问君还有几年身化州郡守化州罗川带郭古南州陵水环城小庾楼云淡青林无过雁雨晴丹荔集鸣鸠叨荣铜竹三经夏劝课农桑屡有秋好趁湍流下吴㑹章台无栁系归舟高安太守判幸元龙求免役诗后松垣笔力破沧溟欲援任涛免税丁一段风流好公案锦江重写入图经开禧朝士献韩平原生日本是神仙服日华而今癯瘁为王家槐龙影转朝方退闲却南园一院花开禧宗子题客邸策蹇冲风怯晓寒也随举子到长安路人莫作亲王看姓赵如今不似韩开禧牧童歌朝出耕田暮饭牛林泉风月共悠悠九重虽窃阿衡贵争得功名到白头韩院判咏迎春黄胖脚踏虚空手弄春一人头上两安身忽然线断儿童手骨肉都为陌上尘斋舍生题韩侂胄甲第掀天声势秖冰山广厦空余十万间若使早知明哲计肯将富贵博清闲花栁依然弄晚风才郎袖手去无踪不知郿坞金多少争似卢门席不重嘉定太学生题三贤堂和靖东坡白乐天几年秋菊荐寒泉如今往事都休问且为官司趁酒钱邦俊题王司理持平堂淑问皋陶晞在泮奉公不挠幕中参仰思弼教刑明五深念求情法以三虞诩为卿宜有自于公比徳盖无慙圄空草茂庭柯緑行咏甘棠踵召南适安散人题赵千里夜潮图寂寞江头夜风急怒涛卷起千堆雪一轮兔魄腾巨光激起金蚪高万尺沙头宿雁理羽衣忽闻潮声不知归纵横乱影向天末一一点破秋光飞谁人轻用造化笔写出此景不遗一眼明绢素见天巧长江大海来小室静对真成聴潮声我亦诗肠如雷鸣卷巻不知身所在犹觉眼底风涛生名山樵子题赵千里夜潮图八月钱塘江上水风静波平清澈底夜半潮声带月来沙头眠雁还惊起何人一幅鹅溪绢画出长江千万里莫道波声静不闻请君默坐聊倾耳太学生送袁侍郎天眷频年惜挂冠谁令今日远长安举幡莫遂诸生愿祖帐应多行路难去草岂知因害稼弹乌何事却惊鸾韩非老子还同传凭仗时人品藻看槱赋孙生春膏纸膏润滋松雨孤高表竹君夜碪寒擣玉春几莹铺云越地虽呈瑞吴天乃策勋莫言名晚出端可大斯文太学藴道斋生絶句朝来池上有新事火急报教同舍知昨夜雨余春水满白鸥飞下立多时朝士和徐渊子九日唿儿为我整乌纱不是无心学孟嘉要摘金英满头插明朝还是过时花川官题都下僦楼朝看贝叶牢笼佛夜礼星辰取奉天唿召归来闻好语初三初四亦欣然北来人题襄阳光孝寺壁干戈未定欲何之一事无成两鬓丝踪迹大纲王粲传情懐小样杜陵诗嵴令信断云千里乌鹊惊飞月一枝安得中山千日酒陶然直到太平时太学生刺贾似道昨夜江头长碧波满船都载相公鹾虽然要作调羮用未必调羮用许多仙村人春日田园杂兴芳草东郊外疎篱野老家平畴一尺水小圃百般花青箬闲耕雨红帬鬭采茶村村寒食近插栁徧檐牙东湖散人同上物色天成画不如东风又到野人庐蜜蠭辛苦供常课科斗纵横学古书小雨杏花村问酒淡烟杨栁巷巾车汀洲水暖芦芽长更买扁舟伴老渔感兴吟桐江同上儿结蓑衣妇浣纱暖风疎雨䟎桑麻金桃接种连花蘂紫竹移根带笋芽椎鼓踏歌朝祭社卖薪挑菜晚回家前村犬吠无他事不是摉盐定𣙜茶九仙人寓杭同上轩裳一梦断尘寰桑柘阴阴静掩闗种秫已非彭泽县采薇何必首阳山因怜社鼓刚催老转觉儒冠不负闲君看浣花堂上燕芹泥虽好亦知还桑柘区金华同上粟爵𤓰官嬾觊觎生涯云水与烟腴晚风一笛麦秧陇春雨半锄桑柘区可是樊迟宜请学肯教陶亮叹将芜斜阳芳草闗情处更把新诗弔石湖栁州同上东风生意闹农圃正宜勤稻种开包晒苗衣谱亩分畴西晓耕雨舍北暮锄云莫待荒三径归与陶令君草堂后人古杭同上桑眼已开芳昼长西畴东墅足相羊麦风初暖燕争垒林雨初晴蛙满塘野老新衣逢社喜山妻椎髻为蚕忙纷纷游骑看花去谁识吾家旧草堂君瑞桐江同上白粉墙头红杏花竹枪篱下种丝𤓰厨烟乍熟抽心菜篝火新干卷叶茶草地雨长应易垦秧田水足不须车白头翁妪闲无事对坐花阴到日斜青山白云人居杭同上昨夜东风雨一犂晓晴邻巷共熙熙遮门賸喜有桑柘输国不忧无茧丝小妇饷耕因废织老夫观社忽成诗眼前物物是生意却恨渊明归计迟番阳布衣书中山驿壁回头四十五年非无赖秋光满客衣可惜吴中莼菜好陆机张翰不同归潇湘渔父絶句高枕形骸外空江何限情落叶不成调半夜起秋声闽清野人絶句偶与云水㑹不与云水同云散水流去杳然天地空嘲王随谁谓调元地翻成养病坊但见僧盈室宁忧火掩房题公馆壁勐风拔大树其树根已露上有寄生草青青犹未寤丁晋公清真香歌四两元参二两松麝香半分蜜和同丸如芡子金炉爇还似千花喷晓风题闗西驿舍弧星荧荧照寒野汉马萧萧五陵下庙堂不肯用竒谋天子徒劳聘贤者万里危机入燕蓟八方杀气冲灵夏逢时还似不逢时已矣吾生真茍且景祐中添张祐诗天章故国三千里学士深宫二十年殿院一声河满子龙图双泪落君前题麻姑坛记五百年来别恨多东征重得见青蛾擘麟方拟穷懽喜不奈闲人背痒何献韩魏公是非莫问门前路得失须凭塞上翁引取碧油红斾去邺王台畔醉春风石刻诗雨滴空阶晓无心换夕香井桐花落尽一半在银牀嘲同州三春花发惟樗树二月莺啼是老鸦和蔡君谟题壁韵长垂玉筯残妆脸肯为金钗露指尖万斛闲愁何日尽一分真态更难添赠日本僧寂照礼天台山沧波泛瓶钖几月到天朝乡信日边断归程海面遥秋泉吟里落霜叶定中飘为爱华风住扶桑梦自消题寝宫诗农桑不扰歳常登边将无功吏不能四十二年如梦过东风吹泪洒昭陵村舍题壁诗人间无漏仙兀兀三杯醉世上无眼禅昏昏一枕睡虽然没交涉其奈畧相似相似尚如此何况真箇是絶句训释诗书日月明纷纷法令下朝廷不知心本縁何事苦劝君王用肉刑每愧先生道絶伦古来归美是忠臣门人李汉真堪罪何用垂编示后人句细草行縢路垂杨席帽风嘲张师雄昨夜阴山贼吼风帐中惊起蜜翁翁平明不待全师出连着皮裘入土空士人诗西出潼闗客路迷一葫芦酒一篇诗葫芦酒尽兴未尽坐看春山春尽时题相国寺壁终歳荒芜湖浦焦贫女戴笠落柘条阿侬去家京洛遥惊心寇盗来攻剽题扇上画小儿迷藏谁翦轻纨织巧丝春深庭院作儿嬉路郎有意嘲轻脱只有迷藏不入诗嘲王禹玉丞相太师因被子孙煎身后无名只有钱喏喏佞翻王介甫竒竒歆杀宋昭宣尝言井口难为戏独坐中书不记年东府自来无土地便应正授不须权回文四首红窗小立低声怨永日春寒斗帐空中酒落花飞絮乱晓莺啼破梦悤悤同谁更倚闲窗绣落日红扉小院深东复西流分水岭恨兼愁续断弦琴寒信风飘霜叶黄冷灯残月照空牀看君寄忆回文锦字字萦愁写断肠前堂画烛残凝泪半夜清香旧惹衾烟锁竹枝寒宿鸟水沈天色霁横参回文三首春晚落花余碧草夜凉低月半枯桐人随逺雁边城暮雨映疎帘绣阁空红手素丝千字锦故人新曲九回肠风吹絮雪愁萦骨泪洒缣书恨见郎羞看一首回文锦锦似文君别恨深头白自吟悲赋客断肠愁是断弦琴黄山三十六峯高倚天瑶台金阙贮神仙嵩阳若与黄山比犹少灵砂一道泉宣圣墓灵光殿古生秋草曲阜城荒噪晚鸦惟有孔林残照里至今犹属仲尼家临江驿舍二诗李白当年谪夜郎中原不复汉文章纳官赎罪何人在壮士悲歌泪两行晋公功业冠皇唐吏部文章日月光千载断碑人脍炙不知世有段文昌沿流馆中诗帘巻窗穿户不扃隙尘风叶乱纵横幽人睡足谁唿觉攲枕牀前有月明宫词二首迎春燕子尾纤纤拂栁穿花掠翠檐闻道蘂宫三十六美人争为卷珠帘蓬莱风促水纹斑月甃风廊数百间云外跸声穿岭去行宫蔟马望骊山崇宁中题广陵驿朩槿花朝炊不及黔暮车不生角故应庭下花无人见开落戏题林灵素画像当日先生在市廛世人那识是真仙只因学得飞昇后鸡犬相随也上天政和癸巳刻石诗万里区区学宦游江南江北几时休朝来作别殷勤语为谢多情黄栗留题宗室存道画鸳鸯浦溆图睡足鸳鸯各欲飞水花攲岸两三枝多情公子因乗兴写出江春日暖时题太行山石壁太行千里连芳草独酌一杯天地小醉卧花间人不知黄莺啼破春山晓题嵩山峻极中院法堂壁一团茅草乱蓬蓬蓦地烧天蓦地空争似满炉煨𣔻榾慢腾腾地热烘烘靖康初洛阳城陷作艺祖宪章谁口道迎门户户有人开清晨山后九州没日落河头万骑来地近蓬蒿堆白骨巷无人迹长苍苔可怜司马碑犹卧谁念伊公一笛哀题汴京天清寺壁空余緑绮琴嬾把新声写不见临邛人谁是知音者题台州金鳌峯祥符寺壁黄帽当年驾舳舻东浮鲸海出三吴中兴事业风波恶好作君王坐右图绍兴丁丑诗何处难忘酒南宫放榜时有才如杜牧无势似章持不取通经士先收执政儿此时无一盏何以展愁眉嘲朱希真少室山人久挂冠不知何事到长安如今纵插梅花醉未必王侯着眼看题闗中驿壁鼙鼓轰轰声彻天中原庐井半萧然莺花不管兴亡事妆㸃春光似昔年题刘武僖题名后一入侯门海样深漫留名字恼行人夜来髣髴高唐梦犹恐行人意未真题崇安分水驿壁江南三月已闻蝉麦熟梅黄茧作绵料得故园烟雨里轻寒犹作勒花天句一色楼台三十里就中何处觅孤山题严陵钓台范蠡忘名载西子介推逃蹟累山樊先生政尔无多事聊把渔竿坐水村题阳羡溪亭壁碧云亭上碧云飞竟日回环面翠微梅萼破香知腊尽栁梢含緑认春归风前古涧琴三叠雪后群峯玉一围遥想上人清太甚水精宫里説禅机题溧阳邮亭壁十年弃微官归来事却埽扁舟访安期要觅如𤓰枣不知膏粱珍恶食亦自好田园苦无多生理但草草浊酒时一尊孤斟从醉倒句大柄如归手蟁蝱莫浪飞句行满三千我四千功成八百我九百寒亭朔风凛凛雪漫漫未是寒亭分外寒六月火云天不雨请君来此凭阑干上太师公相四首某顿首百拜上启切以道欲兴周嵩岳遂生于申伯运将启汉昴星爰降于酇侯眷我圣朝起兹人杰偶垂弧之盛旦属偃革之昌期天祐贤生时为国贺恭惟太师公相明堂一柱沧海六鳌储二水之英姿禀三山之秀气抗义不屈同杵臼之立孤仗节言旋迈子卿之出使大讲一时之利爰交二国之欢反隗驭于慈宁天颜有喜收太阿于密宥兵柄难摇兴礼乐而牖俗于中和设庠序而域民于礼义是宜集开国承家之统口加地进律之恩钖甲第以安居驻属车之临幸凡兹伟观足为美谈某旧出陶镕逺瞻墙仞攀鳞附骥际休运之半千涤砚薰毫颂大功之数十仰祈椿算愧凟钧严某下情无任悚惧之至诗曰地灵人杰产忠良瑞霭龙蟠虎踞乡天欲中兴神降岳世将嘉靖弼生商和羮早报梅花信寿酒先飞柏叶觞笑指山南成带砺龎眉与国等绵长交欢邻国独推诚不顾流言断必行直欲生灵跻寿域聊将干舞解平城坐扶国祚齐箕翼立挽天河洗甲兵和议一成夷夏福苍生击壤永昇平谈笑能令国势彊一时忠义凛秋霜挽回隗驭临长乐直把鸿勋纪太常问寝东朝宫殿晓来庭北使塞垣长辅成孝悌光寰宇竹帛仍传万世芳手扶日月补圆穹钖第庸旌再造功乐奏钧天迎骑拥诗歌湛露宴堂丰属车临幸龙颜喜拔宅飞昇帝眷隆燕雀非惟依托计华夷亿兆赖帡幪舒州下寨驿中诗北堂无老信来稀十载秋风雁自飞今日满头生白髪千山乡路为谁归题驿壁记得离家日尊亲嘱付言逢桥须下马过渡莫争船雨宿宜防夜鸡鸣更相天若能依此语行路免迍邅陶公醉石五字高吟酒一瓢庐山千古想风标至今门外青青栁不为东风肯折腰句啼月杜鹃喉舌冷宿花蝴蜨梦魂香油汚衣一㸃清油汚白衣斑斑駮駮使人疑纵饶洗徧千江水争似当初不汚时嘲京仲远一在庐陵一豫章文忠文穆两相望大家飞上梧桐树自有旁人説短长嘲赵师诗堪笑明廷鹓鹭甘作村庄犬鸡一旦冰山失势汤燖镬煮刀刲感开禧事自古和戎有大权未闻函首可安边生灵肝脑空涂地祖父魂雠共戴天晁错巳诛终叛汉于期未遣尚存燕庙堂自谓万全策却恐防胡未必然题壁白塔桥边卖地经长亭短驿甚分明如何秖説临安路不较中原有几程题太和楼壁太和酒楼三百间大槽昼夜声潺潺千夫承糟万夫瓮有酒如海糟如山铜锅镕尽龙山雪金波涌出西湖月星宫琼浆天下无九酝仙方谁漏泄皇都春色满钱塘苏小当垆酒倍香席分珠履三千客后列金钗十二行一座行觞歌一曲楼东声断楼西续就中茜袖拥红牙春葱不露人如玉今年和气光华夷游人不醉终不归金貂玉麈宁论价对月逢花能几时有箇酒仙人不识幅巾大袖豪无敌醉后题诗自不知但见龙蛇满东壁归州竹枝词人鲊瓮头波放颠两岸青山青插天篙师力尽客破胆茅屋老翁方醉眠弔梅圣俞墓赢得儿童叫夫子可怜名位只都官禽言二首刚道故乡如许好其如游子不归何自从五栁先生死空染千山泪血多子蚕蠒方成四月初鸟能早计巧相唿谁知机杼声才息已有王官来索租兴化沙溪驿题壁沙溪秖是旧沙溪今日重来路欲迷独有暮鸦知我意白云深处尽情啼钓台生涯千顷水云寛舒巻干坤一钓竿梦里偶然伸只脚渠知天子是何官题项羽庙嬴秦久矣酷斯民羽入闗中又火秦父老莫嗟遗庙毁咸阳三月是何人题岳阳飞吟亭觅官千里赴神京钟老相传盖更倾未必无心唐事业金丹一粒误先生书真西山生祠壁举世知公不爱名湘人苦欲置丹青西天又出一活佛南极今成两寿星几百年方钟间气八千春愿祝修龄不须更作生祠记四海苍生口是铭题采石蛾眉山一㠀烽烟斡怒流然犀捉月两悠悠蛾眉中划三千丈不着人间半㸃愁荅陈蒙索赋梅花影摇溪脚月犹冷香满枝头雪未干只为传家太清白致令生子亦辛酸规史相前身元是觉阇黎业障纷华总不迷到此更须睁着眼好将慧力运金鎞徳兴邑廨石刻诗二首仕宦之身天涯海畔行商之身南州北县不如田舍长拘见面门无官府身即强健麻麦徧地猪羊满圏不知金贵唯闻粟贱夏新绢衣秋新米饭安稳眠睡直千直万我田我地我桑我梓只知百里不知千里我饥有粮我渴有水百里之官得人生死孤儿寡妇一张白纸入着县门冤者有理上官不嗔民即欢欣上官不富民免辛苦生我父母养我明府苗稼萋萋曷东曷西父母之乡天子马蹄淳祐中诗合抱长材卧壑深于今惟恨不空林谁知广厦千斤斧斲尽人间孝子心嘲郑安晚光范门前雪尺围火云烧盖晚风吹堪嗟淳祐重来日不似端平初相时里巷谁同司马哭番夷肯为孔明悲青山化作黄金坞可惜角巾归去迟淳祐癸丑诗南省观图丧一名补闱又试万人英两重门阈如天险十有七人倒地横谁设秦阬来贡院枉教唐士梦登瀛云山万里家何在月白风清鬼哭声句空使蜀人思董永恨无汉劒斩丁公题衢州驿舍千夫荷担在山阿膏血如何有许多不若扁舟竟归去休从清献墓前过江右旅邸题壁有约未归蚕结局小轩空度牡丹春夜来拣尽鸳鸯茧留织春衫寄逺人絶句收拾干坤一担担上肩容易下肩难劝君高着擎天手多少傍人冷眼看逆旅题壁诗山行险而修老我骖且羸独驱六月暑蹑此千仞梯世故不贷人牵去复挽归茗盌参世味甘苦常相持白云抱溪石令人心愧之岂无趺坐处逸固不疗饥大呌天上人凉风为吹衣嘲贾似道三分天下二分亡犹把山川寸寸量纵使一丘添一亩也应不似旧封疆咏蜨一丛浮动戏兰芽裁成碧玉搔头样画作黄金便面花闲过楼台飞尽日又因风雨宿谁家儿童爱把襜褕扑惊起双双贴綵霞刺贾似道厚我藩垣长彼贪不然衔璧小邦男庙堂从谏真如转竟用先生策第三题芜湖梦日亭楼船犀甲下荆州蜂目将军驻碧油虎帐觉来惊日堕龙媒嘶去逐星流姦萌问鼎终何在计落遗鞭始可羞幽草乱花荒故垒无人能作晋春秋代意懊恼鸯鸯未白头却寻遗翠失芳洲离魂暗逐明珠佩逺目偏伤紫桂楼湘水渺弥归别渚陇云容与澹新秋菖花若有重开日得见菖花亦自羞书西湖雷峯云讲主草书云师一生耽作草银铁蟠空觑天巧老来逸气未全平笔底锋铓犹独扫开闗勇士争赴敌劒戟弓戈奋相缭睡龙没起求颔珠划朩抓嵒纷怒爪风雷喧豗撼坤轴飞电交横印清沼忽然天宇变空澄千丈孤峯立寒峭张颠惊号智永泣剥筋椎骨为君饱恨子不习草书诀九转枯肠秖自搅云师云师汝诚能春蚓秋蛇几时了何如认取主人翁破衲蒙头纸窗晓讥贾平章戎马掀天动地来襄阳城下哭声哀平章束手全无䇿却把科场恼秀才山丹花亭下佳人锦绣衣满身缨络缀明玑晚来销歇无寻处花已飘零露巳稀烟红露緑晓风香燕舞莺啼春日长谁道使君贫月老绣屏锦帐咽笙簧人间花木眼曽经未识斯花状与名丹却青山暮春色续他红树坠时英望仙花风卷朱帘挂玉钩綵云开处望仙俦妍姿不逐春风去日照斜晖上小楼玉手炉花习习东风二月余此花宜近玉庭除美人云鬓不宜插献与观音作手炉散水花盈枝㸃缀雪花鲜环映清流分外妍应是东君归骑速不知坠下玉丝鞭孩儿花纤秾初见似娇痴鼓舞春风三月时何事自开还自落可怜造化亦儿嬉含笑花薄薄沈熏骨英英玉炼烟恼人风味别斗帐梦中闲絶句天目山前水啮矶天心地脉露危机西周浸冷觚棱月未必迁岐説果非和汤仲友弔贾秋壑故居荣华富贵等浮花膂力难胜国爪牙汉世但知光拥立唐朝谁识杞姦邪绮罗化作春风蜨弦管翻成夜雨蛙纵有清漳人去也碧天难挽紫云车刺贾秋壑诗深院无人草已荒漆屏金字尚煇煌底知事去身宜去岂料人亡国亦亡理考发身端有自郑人应梦果何祥卧龙不肯留渠住空使晴光满画墙事到穷时计亦穷此行难倚鄂州功木棉菴上千年恨秋壑堂中一梦空石砌苔稠猨步月松庭叶落鸟唿风客来未用多惆怅试向吴山望故宫题贾似道养乐园老壑曽居葛岭西游人谁敢问苏隄势将覆餗不回首事到出师方噬脐废圃更无人作主败垣惟有客留题算来秖是孤山好依旧梅花伴月低古碑文诗干淳老人气岳岳破冠穿履行带索撑肠拄肚书万巻临风欲言牙齿落栖云阁诗倚天危阁贴重冈细路萦纡石磴长曲磵碧流疏宿雨夹山红叶助斜阳白鹤观题壁仙人未必皆仙去还在人间人不知手把白髦从两鹿相逢聊问姓名谁裴公亭裴相亭成未退身空烦舞袖与歌尘至今亭上萧萧竹似对西风怨主人宋诗纪事巻九十六宋诗纪事卷九十七钦定四库全书宋诗纪事巻九十七钱塘厉鹗撰单氏单氏一作华氏成都妓句帝王师不得日月老应难温琬琬字仲圭本姓郝氏良家子父殁流为陜倡通翰墨尤长于诗蔡子醇访得三十篇寄逺小花静院东风起燕燕莺莺拂桃李斜倚红墙卜逺人楼外春山几千里郡守命赋香篆一缕祥烟绮席浮瑞香浓腻遶贤侯还同薄命増惆怅万转千回不自由周韶韶杭妓求落籍陇上巢空歳月惊忍看回首自梳翎开笼若放雪衣女长念观音般若经胡楚楚杭妓絶句不见当时丁令威年来处处是相思若将此恨同芳草却恐青青有尽时送周韶落籍澹妆轻素鹤翎红移入朱阑便不同应笑西园旧桃李强匀颜色待东风龙靓靓杭妓献张郎中天与羣芳十样葩独分颜色不堪夸牡丹芍药人题徧自分身如鼔子花送周韶落籍桃花流水本无尘一落人间几度春解佩暂酬交甫意濯缨还作武陵人周氏周氏古田妓春晴瞥然飞过谁家燕蓦地香来甚处花深院日长无箇事一瓶春水自煎茶赠陈筑梦和残月过楼西月过楼西梦已迷唤起一声肠断处落花枝上鹧鸪啼胡文媛文媛汴妓归河东茹魁句却有一端宜恨处开花相背有何功楚娘楚娘建昌妓后归三山林茂叔桂花丹桂迎风蓓蕾开摘来斜插竟相偎清香不与羣芳并仙种原从月里来盈盈吴妓事详王山诗后寄王山枝上差差緑林间䔩䔩红已叹芳菲尽安能尊俎空君不见铜驼茂草长安东金镳玉勒雪花骢三十年前是侠少累累昨日成衰翁几时满饮流霞钟共君倒载夕阳中谢金莲荅赵生红梨花诗本分天然白雪香谁知今日却浓妆秋千院落溶溶月羞覩红脂睡海棠梁意娘述懐踪迹浮萍落五湖一番相别一番孤不知此去从何处还许春风得见无苏小娟小娟钱唐妓荅赵倅君住襄江妾住吴无情人寄有情书当年若也来相访还有于潜绢也无襄阳妓襄阳妓建隆年中人送武补阙弄珠滩上欲销魂独把离怀寄酒尊无限烟花不留意忍教芳草怨王孙老妓题太平兴国寺壁曽趁东风看几廵冒霜开唤满城人残脂剰粉怜犹在欲向弥陀借小春临川妓郡守席上作同是天边侍从臣江头相遇转情亲莹如临汝无瑕玉暖作庐陵有脚春五马今朝成十马两人前日压千人便看飞诏催归去共坐中书秉化钧宋诗纪事巻九十七宋诗纪事卷九十八钦定四库全书宋诗纪事巻九十八钱塘厉鹗撰钦宗皇帝帝讳桓徽宗皇帝长子大观五年立为皇太子宣和七年诏嗣位改元靖康在位二年金人围汴胁上皇及帝北行康王即位于南京遥上尊号曰孝慈渊圣皇帝绍兴三十一年帝崩问至上尊谥曰恭文顺徳仁孝皇帝庙号钦宗降笔星袍玉带落边尘几见东风作好春因过江南省宗庙眼前谁是旧京人马巫父巫父弋阳人玉华山地仙胡天放降仙作诗絶句玉楼云淡晓光浮中有飞仙驾鹤游下界此时方睡熟谁寻紫气问青牛三茅真人三茅真人胡天放降仙作诗絶句深深门巷老翁家自洗铜瓶浸杏花唤起承平当日梦令人转忆旧京华郑文选文选胡天放降仙作诗九洞拖露抟风海峤来觚棱寂寂自楼台春光不比承平日泪眼看花荐一杯张君有君有眉山书房吏人胡天放降仙作诗兰渚光转东风弄暖天永和人物尚依然谁怜纫佩凄凉客倚䇿愁吟楚泽边方武裘武裘莆人刘潜夫之友胡天放降仙求赋自称大阳洞主咏笔貌出中山肯欲仙何人拔颕縳尖圆拙夫堪笑堆成冢豪客曽闻扫似椽窗下玉蜍涵夜月几间雪茧涌春泉当时定逺成何事轻掷毛锥恐未然王大圭大圭江宁人胡天放降仙作诗絶句六朝盛事总成尘结绮楼前草自春一曲后庭何处觅空留月伴倚阑人卟仙咏萍㸃㸃青青浮野塘不容明月照沧浪风吹雨逐沙泥上燕子衔来遶画梁吉州紫姑咏手笑折樱桃力不禁时攀杨栁弄春隂管弦曲里传声慢星月楼前敛拜深绣幕偷回双舞袖绿窗闲整小眉心秋来几度挑罗韈为忆相思放却针邓氏紫姑咏衣领二首小翦云罗雪色明香煤随意作真行新诗便是班昭戒胜却闲书座右铭时样新裁鬬色衣不将綵线缕花枝殷勤只要诗仙句绣出分明一段竒桃花武陵溪上旧时花两岸晴红烂彩霞试问刘郎缘底事花开时节未还家斜桥紫姑咏艣寒巖雪压松枝折班班剥尽青虬血运斤巧匠斲削成劒嵴半开鱼尾裂五湖仙子多竒致欲驾神舟探仙穴碧云不动晓山横数声摇落江天月紫姑神句帘巻滕王阁盆翻白帝城周瑶英瑶英芙蓉城女仙别王子高久事屏帷不暂闲今朝离思尚阑珊临行惟有相思泪滴在罗衣一半斑无名女仙三絶句栁条金嫩不胜鸦青粉墙头道韫家燕子未来春寂寞小窗和雨梦梨花松影侵坛琳观静桃花流水石桥寒东风吹过双蝴蜨人倚危楼第几阑屈曲阑干月半规藕花香澹水漪漪分明一夜文姬梦只有青团扇子知宋诗纪事巻九十八宋诗纪事卷九十九钦定四库全书宋诗纪事巻九十九钱塘厉鹗撰福州社神投蔡君谟逺入青青叠叠峯峯前真宰读书宫半巖冷落高宗雨一枕凄凉吉甫风烟锁豹眠闲雾露井凋鳯宿旧梧桐九龙山下英雄气尽属君家世胄中金华神别吴生罗韈香消九九秋泪痕空对月明流尘埃不见金华路满目西风总是愁谢中舍咏落花流水难穷目斜阳易断肠谁同砑光帽一曲舞山香无名神降于郑洚家吟诗忽然湖上片云飞不觉舟中雨湿衣折得莲花浑忘却空将荷叶盖头归淮漘龙女赠张孝和落帆且泊小沙滩霜月无波淮上寒若向江湖得消息为传风水到长安散花天女梦中戏秦少游不知水宿分风浦何似秋眠借竹轩闻道诗词妙天下庐山对眼可无言梦中宫女抛毬曲侍燕黄昏晓未休玉阶夜色月如流朝来自觉承恩最笑倩傍人认绣毬隋家宫殿锁清秋曽见婵娟飏绣毬金钥玉箫俱寂寂一天明月照高楼堪恨隋家几帝王舞裀揉尽绣鸳鸯如今重到抛毬处不是金炉旧日香西华宝懿夫人遗王子霞灵台本清风花草相葳蕤宫深藏白日金堂吐华辉弹棊玉局寒鬭草珠露晞阆苑多美人形飞心不移醉眼凭春风惟有胡蜨知如何忽相失负我云际期而今才鬓脚迤逦秋妇丝紫情祕消息行云住无时世间苦寂寥空此随盛衰燕华君赠王纶君为秋桐我为春风春风㑹使秋桐变秋桐不识春风面湘妃题庙中碧杜红蘅缥缈香冰丝弹月弄新凉峯峦向晓浑相似九处堪疑九㫁肠玉源灵源桃源三夫人中秋月金风时拂袂气象更分明不是月华别都縁秋气清一轮方极满羣籁正无声晓魄沈烟外人间万事惊高秋浑似水万里正圆明玉兔步虚碧冰轮辗太清广寒宫有路桂子落无声吾馆无弦弹栖乌莫要惊金吹扫天幕无云方莹然九秋今夕半万里一轮圆皓彩盈虚碧清光射玉川瑶尊休惜醉幽意正绵绵石恪鬼送雷殿直衡阳去此正三千一路程途甚坦然深邃门墙三楚外清风池馆五峯前西边市井来商客东岸汀洲蔟钓船公退只应无别事朱陵后洞看神仙卢多逊鬼题壁南斗微茫北斗明喜闻窗下读书声孤魂千里不归去辜负洛阳花满城晁简鬼赠梁固死生离别最堪悲相对无言泪满衣叹我已归泉下去羡君新向月中归长鞭乍见腾夷路折翼终难继迅飞珍重故人当圣代早持钧轴入黄扉韶州西轩鬼题壁吾侪今日㑹嘉賔满酌洪钟酒数廵狼借薰风不知晓荔枝又是一番新梦中少年侑酒歌人生开口笑难逢富贵荣华总是空惟有隋隄千树栁滔滔依旧水流东聂昌鬼题壁星流一箭五心摧电掣双眸两臂开车马践时头似粉乌鸢啄处骨如灰父兄有感空垂泪子弟无知不举哀回首临川归未得冥中空筑望乡台赵汝言鬼絶句弹指红尘二十年归来瀛海浩无边梦魂相遇因随念珍重前生兄弟縁史弥逺鬼示子妇冥路茫茫万里云妻孥无复旧为羣旱知泡影须臾事悔把恩雠抵死分统制吴源鬼示柳春疋马南归望古城半林残雨夕阳明云边岫接秦山色树里河流汉水声坠泪有碑苔色古拦街无曲酒旗横那堪回首成陈迹笳鼓西风怆客情巴崃鬼絶句秋径填黄叶悬崖露草根猨声一叫断客旅数重魂东平鬼题竹间墓前古朩号秋风墓尾幽人万虑空惟有诗魂销不得夜深来访竹溪翁周公埠鬼上罗令白云分两片秋月正扬辉惆怅江头暮无船不可归樊若水女鬼寄夫楚水平如练双双白鸟飞金陵几多地一去不言归李季萼鬼季萼字英华开封李长卿女缙云人传其诗有英华集三巻春日述懐园林蔟蔟日晖晖白蜨黄蜂自在飞公子醉眠芳草岸风移花片㸃春衣句醒酒清风摇竹去催诗小雨过山来柳氏鬼别陶氏子仲冬二七是良时江下无縁与子期今日临歧一杯酒共君千里远相离李媛鬼题余杭步伍亭壁夜台夜复夜东山东复东当时九龙月今日白杨风宫人玉真鬼赠李生皓齿明眸掩路尘落花流水几经春人间天上归无处且作阳台梦里人乔氏望仙鬼题帊萧萧风起月痕斜露重云鬟压玉珈望断行云凝立久手弹珠泪湿梅花宫人衞芳华鬼聚景园湖上园亭好重来忆旧游征歌调玉树閲舞按梁州径狭花迎辇池深柳拂舟昔人皆已没谁与话风流宝应女鬼絶句长桥直下有兰舟破月冲烟任意游金玉满堂何所用争如年少去来休碧澜堂女鬼絶句水天日暮风无力断云影里芦花色折得荷花水上游两鬓萧萧玉钗直蜀双竹斋女鬼二絶句旧时衣服尽云霞不到迎仙不是家今日楼台浑不识只余古朩记宣华小雨廉纤梅子黄晚云收尽月侵廊树阴把酒不成醉説着无情更断肠城西兰若女鬼题窗间西湖着眼事应非倚槛临流弔落晖昔日燕莺曽共语今宵鸾鳯叹孤飞死生有分愁侵骨聚散无縁泪湿衣寄语吴郎休负我为君消瘦十分肌灯檠怪絶句郎行久不归妾心伤亦苦低迷罗箔风泣向西窗雨画上丽人荅翟望歌苕之荣兮春日陂迟湿汀苹以建址兮冒卿云以为帷吹浩香以渡汉兮示秀色与华姿居谁与复兮挽明月以扬辉怅谿风兮聊咏言于兹蔡京鹑怪诉蔡京食君廪中粟作君羮中肉一羮数百命下箸犹未足羮肉何足论生死犹转毂劝君宜勿食祸福相倚伏宋诗纪事巻九十九宋诗纪事卷一百钦定四库全书宋诗纪事巻一百钱塘厉鹗撰宋初谣寒在五更头国初士子语文选烂秀才半郭忠恕嘲语近贵全为聩攀龙只是聋虽然三箇耳其奈不成聪真宗时童谣欲得天下宁须拔眼中丁欲得天下好无如召冦老无名子嘲语张存解放旋风砲任弁能烧勐火油闲忙令世上何人号最闲司谏拂衣归华山世上何人号最忙紫微失却张君房寇准杨亿对语水底日为天上日眼中人是面前人丁谓杨亿对语内翰拜时须撇地相公坐处幕漫天开封府地谶绵绵之冈势如奔羊稍前其穴后妃之祥都人谚陈三更董半夜京师语藏用箧中三斛火刘寅匣内一壶冰北宋朝中语厨中赐食阶下谢衣京师谣朝廷无忧有范君京师无事有希文俚语赵老送灯台一去更不来边上谣军中有一韩西贼闻之心骨寒军中有一范西贼闻之惊破胆皇祐中谣农家种籴家收嘉祐中京师谚拨队为参政成羣作副枢亏他包省主闷杀宋尚书蓬州父老歌使君来兮父母鞠我礼化行兮民无寒饿使君去兮不可复留人意怅怅兮泪双堕仁宗朝语草头朩脚陷人倒京师语闗节不到有阎罗包老京师语三班喫香羣牧喫粪仁宗时人语盛肥丁痩梅香窦臭杂占谚芒种雨百姓苦春甲子雨赤地千里夏甲子雨乗船入市云向南雨潭潭云向北老鹳寻河哭云向西雨没犂云向东尘埃没老翁朝霞不出门暮霞行千里西人语要宜麦见三白蔡襄陈亚谑语陈亚有心终是恶蔡襄无口便成衰刘原父嘲口吃语本是昌家又为非类但有雄声唯闻艾气秦人语宁逢暴虎不逢韩玉汝熙宁中语蜥蜴蜥蜴兴云吐雾降雨滂沱放汝归去冤苦冤苦我是蝎虎似恁昏昏怎得甘雨王平甫对语杜园贾谊热熟颜回襄阳人歌叶光化丰谷城清如水平如衡元丰中谚不因开宝火安得状元焦浙西谚夏旱修仓秋旱离乡北宋俚语人作千年调鬼见拍手笑秦晋间农夫语小麦钻火秀旱杀豌豆花稙谷拖泥秀烂起田中𤓰元祐中童谣大惇小惇殃及子孙章詧李士宁对语脚踏西溪流去水手持东岳寄来书猪觜闗语説法马留为察访凑氛狮子作知州太学语江左二宝胡伸汪藻宋时谚凤州三出手栁酒宣州四出漆栗笔蜜南京石上语猪拾柴狗烧火野狐扫地请客坐鄙谚张公喫酒李公醉汴渠谚昔有磨磨浆水今见碓擣冬凌心相谚有心无相相逐心生有相无心相随心灭酒肆歌喫酒二升籴麦一㪷磨麪五斤可饱十口襄阳谣襄阳二害田衍魏泰近日多磨又添一豸闗中医谚旣服黄龙丹便乗白虎车池州语东流速客惊动建徳秦民语宁逢黑杀莫逢稷察元符末都城童谣家中两箇萝卜精撞着潭州海藏神伶人语丞今日大拜都是夫人帬带推官与刘韐戏语小器易盈真县尉穷阬难满是推官崇宁间谚不养健儿却养乞儿不管活人只管死尸徽宗蔡京对语相公公相子人主主人翁宣和民谣打破筒泼了蔡便是人间好世界宣和京师语三百贯且通判五百索直祕阁宣和间谚金腰带银腰带赵家世界朱家坏宝箓宫诗家中木蛀尽南方火不明吉人归塞漠亘木又摧倾宣和民歌臻蓬蓬外头花花里头空但看明年正二月满城不见主人翁都下谚宣医纳命敇葬破家谚三世仕宦方解着衣喫饭齐鲁谚霜凇重雾凇穷汉备饭罋桃橘谚头有二毛好种桃立不踰膝好种橘靖康间语不管肃王却管舒王不管燕山却管聂山不管山东却管陈东不管东京却管蔡京不管河北界却管秀才解靖康民谣城门闭言路开城门开言路闭农谚麦过口不入口俗谚一絇丝能得几时络靖康中谣喝道一声下阶齐脱了红绣鞵建炎后语欲得官杀人放火受招安欲得富赶着行在发酒醋京师语吏勲封考笔头不倒户度金仓日夜穷忙礼祠主膳不识判砚兵职驾库典了泼袴刑都北门总是冤魂工屯虞水白日见鬼临安语吏勲封考三婆两嫂户度金仓细酒肥羊礼祠主膳淡喫齑麪兵职驾库咬姜呷醋刑都北门人肉馄饨工屯虞水生身饿鬼行在军中谣张家寨里没来由使它花腿擡石头二圣犹自救不得行在盖起太平楼吕颐浩范宗尹戏语草履便将为赤舄稻稭聊以当沙隄蜀士语苏文熟喫羊肉苏文生喫菜羮绍兴间鼎澧谣若要除我除是飞来李易安语露花倒影栁三变桂子飘香张九成绍兴中浙右谣地动白毛生老小一齐行都人语晓风残月栁三变滴粉搓酥左与言浙西谚苏杭两浙春寒秋热对面厮啜背地厮説行都童谣洞洞张阿爷娘一似六军之教场吴中俚语等人易得久瞋人易得丑宋谚日在雨落翁婆相扑蛮歌小娘子叶底花无事出来喫琖茶广东民歌石门之水清且清晋吏一歃千古荣争如李公投杯盟江流汹涌杯停停吴谚秋孛辘损万斛宋世谚苏湖熟天下足行都谚东门菜西门水南门柴北门米吴中下里曲消梨应郎心上冷甘蔗应郎心上甜罗帬十二折小妻也是妾农谚触露不掐葵日中不翦韭淮南谚鸡寒上距鸭寒下觜永福古谶天保石移瑞云来竒龙爪花红状元西东淳熙间梁宋童谣黄河灾天水来京口谚金山屋里山焦山山里屋俞塘谚虽有珠千斛不卖俞塘北平江谶记潮过唯亭出状元西山石移状元南归河豚谚得一部典一袴镇江府民歌我潴我水以灌以漑俾我不夺蔡公是赖桂林古记癸水绕东城永不见刀兵吴谚正月逢三亥湖田变成海淳熙中淮西歌秀才姓汪骑驴渡江过江不得做尽趋跄俚语闻事莫説问事不知闲事莫管无事早归少喫不济事多喫济甚事有事坏了事无事生出事淳熙都城谣汝亦不来我家我亦不来汝家庐山中人语简寂观前甜苦笋归宗寺里淡盐齑田家杂占甲申犹可乙酉怕杀我风吹鹤神口米长千钱斗未喫端午糉寒衣未可送一九二九扇子不离手三九二十七冰水甜如蜜四九三十六拭汗如出浴五九四十五头戴秋叶舞六九五十四乗凉入佛寺七九六十三牀头寻被单八九七十二思量盖夹被九九八十一家家打炭墼朝立秋暮啾啾八月初一雁门开嬾妇催将刀尺裁一九二九相唤弗出手三九二十七篱头吹筚篥四九三十六夜眠如鹭宿五九四十五太阳开门户六九五十四贫儿争意气七九六十三布被两头摊八九七十二猫狗寻阴地九九八十一犂钯一齐出俗谚一亩之地三蛇九鼠舂陵语初不敬今纳命宁宗朝语由窦尚书屈膝执政开禧民谣天上台星少人间宣干多开禧市语满潮都是贼满潮都是贼冷底喫一盏冷底喫一盏宁宗朝语舍人旧错夏商鼈御史新争舜禹龟一都下谣释迦佛中间坐胡汉神立两旁文殊普贤自鬬象祖打杀师王太学语有发头陀寺无官御史台临安十七字诗驾幸景灵宫诸生尽鞠躬头乌身上白米虫占雨谚日出早雨淋脑日出晏晒杀雁月如悬弓少雨多风月如仰瓦不求自下吴中舟师歌月子弯弯照几州几家欢乐几家愁绍定中语阴阳眠燮理天地醉经纶绍定都城歌东君去后花无主端平中语若要百物贱直待真直院喫了西湖水打作一锅麫淳祐中十七字谣光祖为总领许堪为节制丞相要起复援例舞十般癞语一般癞来一般癞浑身烂了肚皮在也不碍题集庆寺法堂鼓浄慈灵隠三天竺不及阎妃两片皮宝祐中书朝门语阎马丁当国势将亡二吴谣大蜈蚣小蜈蚣尽是人间业毒虫夤縁攀附有百足若使飞天能食龙理宗朝语桥老无人度松枝作栋梁又朝中无宰相湖上有平章咸淳间语京城禁珠翠天下尽琉璃临安民谣韩厢明无白擎韩厢死白擎起临安谣满头青都是假者回来不作耍宋末语龙在泽飞不得路万里行不得幼而黄医不得闗子谣使到十八九纸钱飞上天宋季谣江南若破白雁来过宋诗纪事巻一百