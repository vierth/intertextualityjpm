容斋随笔容斋随笔序容斋随笔五集緫序知贑州寺簿洪公伋以书来曰从祖文敏公由右史岀守是邦今四十余年矣伋何幸逺继其后官闲无事取文敏随笔纪録自一至四各十六卷五则絶笔之书仅有十卷悉锓木于郡斋用以示邦人焉想像抵掌风流宛然如在公其爲我识之仆顷备数宪幕留贑二年至之日文敏去才旬月不及识也而经行之地笔墨飞动人诵其书家有其像平易近民之政悉能言之有诉不平者如诉之于其父而谒其所欲者如谒之于其母后十五年文敏爲翰苑出鎭淛东㒒适后至滥吹朝列相隔又旬月竟不及识而与其子太社其孙参军偃相从甚乆得其文愈多而所谓随笔者仅见一二今所有太半出于淛东归休之后冝其不尽见也可以稽典故可以广闻见可以证讹谬可以膏笔端实爲儒生进学之地何止慰贑人去后之思㒒又甞风陈日华尽得夷坚十志与支志三志及四志之二共三百二十卷就摘其间诗词杂着药饵符呪之属以类相从编刻于湖隂之计台䟽爲十卷览者便之㒒因此搜索志中欲取其不渉神怪近于人事资鉴戒而佐辩博非夷坚所冝収者别爲一书亦可得十卷俟其成也规以附刻于章贡可乎寺簿方以课最就持宪节威行谿洞折其萌芽民实隂受其赐愿少留于此它日有余力则经纪文敏之家子孙未振家集大全恐驯致散失再爲収拾实难今盘洲小隐二集士夫珍藏墨本已乆独野处未焉寺簿推广随笔之用心愿有以亟图之可也嘉定壬申仲冬𥘉吉宝谟阁直学士太中大夫提举隆兴府玉隆万寿宫临川何异谨序容斋随笔目録容斋随笔目録第一卷欧率更帖罗处士志唐平蛮碑半择迦六十四种恶口八月端午公少公郭璞葬地黄鲁直诗禹治水敕勒歌浅妄书五臣注文选文烦简有当地险史记丗次解释经旨坤动也刚乐天侍儿白公咏史十年爲一秩裴晋公稧事司字作入声乐天新居诗黄纸除书白用杜句唐人重服章诗䜟不然靑龙寺诗第二卷唐重牡丹长歌之哀韦苏州古行宫诗隔是张良无后周亚夫汉轻族人漏泄禁中语田叔孟舒魏尚秦用他国人曹参赵括信近于义刚毅近仁忠恕违道求爲可知里仁汉采衆议汉母后田千秋郅恽戾太子灌夫任安单于朝汉第三卷进士试题儒人论佛书和归去来四海一也李太白太白雪谗冉有问衞君商颂俗语有所本鄱阳学国忌休务汉昭顺二帝三女后之贤贤父兄子弟蔡君谟帖亲王与从官往还三传记事张嘉贞张九龄作牛公碑唐人告命典章轻废第四卷张浮休书温公客位牓李颀诗诗中用茱茰字鬼宿度河府名军额马融皇甫规孟蜀避唐讳翰苑亲近宁馨阿堵鳯毛牛米石鼔歌过实送孟东野序喷嚏野史不可信谤书王文正公晋文公南夷服诸葛二䟽李宓伐南诏浮梁陶器第五卷汉唐八相六卦有坎晋之亡与秦隋异上官桀金日磾汉宣帝忌昌邑王平津侯韩信周瑜汉武赏功明白周召房杜三代书同文周丗中国地李后主梁武帝诗什易举正其惟圣人乎易说卦元二之灾圣人污廿字字省文负劒辟珥国初人至诚史馆玉牒所稗沙门第六卷建武中元带职人转官上下四方魏相萧望之姓氏不可考畏无难緑竹靑靑孔子欲讨齐韩退之诞节受贺左氏书事狐突言词有味宣发邾文公楚昭王杜悰唐书丗系表鲁昭公州县失故名严州当爲庄第七卷孟子书百里奚韩柳爲文之旨李习之论文魏郑公諌语虞丗南七发将军官称北道主人洛中盱江八贤王导小名汉书用字姜嫄简狄羌庆同音佐命元臣名丗英宰檀弓误字薛能诗汉晋太常第八卷诸葛公沐浴佩玉谈丛失实石砮陶渊明东晋将相赏鱼袋浯溪留题皇甫湜诗人物以义爲名人君寿考韩文公佚事论韩公文治生从宦眞宗末年第九卷霍光赏功尺棰取半汉文失材陈轸之说踈颜率儿童之见皇甫湜正闰论简师之贤老人推恩唐三杰忠义出天资刘歆不孝汉法恶诞谩汉官名五胡乱华石宣爲彗三公改它官带职致仕朋友之义髙科得人辛庆忌楚怀王范増非人杰翰苑故事唐杨州之盛张祜诗古人无忌讳宰我不诈李益卢纶诗第十卷杨彪陈羣袁盎温峤日饮亡何爰盎小人唐书判古彝器玉蘂杜䳌礼寺失职徐凝诗梅花横参致仕之失南班宗室省郎称谓水衡都尉二事程婴杵臼战国自取亡临敌易将司空表圣诗汉丞相册礼不讲第十一卷将帅贪功汉二帝治盗汉唐封禅汉封禅记杨虞卿屯蒙二卦汉诽谤法谊向触讳小贞大贞唐诗戯语何进高叡南郷掾史汉景帝忍杀燕昭汉光武之明周南召南易中爻第十二卷利渉大川光武弃冯衍恭显议萧望之错张汤逸诗书刑罚四卦巽爲鱼三省长官王珪李靖虎䕫藩曹操用人汉士择所从刘公荣元丰官制耳余袁刘周末存国曹操杀杨脩古人重国体第十三卷諌说之难韩馥刘璋萧房知人俞似诗吴激小词君子爲国兑爲羊晏子杨雄一以贯之裴潜陆俟拔亡爲存孙吴四英将东坡罗浮诗魏明帝容諌汉丗谋于衆国朝会要孙膑减灶虫鸟之智第十四卷张文潜论诗汉祖三诈有心避祸蹇解之险士之处丗张全义治洛博古图士大夫论利害舒元舆文絶唱不可和赠典轻重扬之水李陵诗大曲伊凉元次山元子次山谢表光武仁君第十五卷张文潜哦苏杜诗任安田仁杜延年杜钦范曅作史唐诗人名不显者苏子由诗唿君爲尔汝丗事不可料蔡君谟帖语孔氏野史有若张天觉爲人爲文论事连昌宫词二士共谈张子韶祭文京师老吏曹操唐庄宗云中守魏尚第十六卷文章小伎三长月兄弟直西垣续树萱録馆职名存南宫适吴王殿王衞尉前代爲监治盗法不同和诗当和意稷有天下一丗人材王逢原吏文可笑靖康时事并韶䜟纬之学眞假皆妄容斋随笔容斋随笔卷一容斋随笔卷第一子老去习懒读书不多意之所之随即纪録因其后先无复诠次故目之曰随笔淳熈庚子鄱阳洪迈景卢欧率更帖临川石刻杂法帖一卷载欧阳率更一帖云年二十余至鄱阳地沃土平饮食丰贱衆士往往凑聚每日赏华恣口所须其二张才华议论一时俊杰殷薛二侯故不可言戴君国士出言便是月旦萧中郎颇纵放诞亦有雅致彭君摛藻特有自然至如阁山神诗先軰亦不能加此数子遂无一在殊使痛心兹盖吾郷故实也罗处士志襄阳有隋处士罗君墓志曰君讳靖字礼襄阳广昌人髙祖长卿齐饶州刺史曽祖弘智梁殿中将军祖养父靖学优不仕有名当代碑字画劲楷类禇河南然父子皆名靖爲不可晓拓拔魏安同父名屈同之长子亦名屈祖孙同名胡人无足言者但罗君不应尔也唐平蛮碑成都有唐平南蛮碑开元十九年劒南节度副大使张敬忠所立时南蛮大酋长染浪州刺史杨盛顚爲边患明皇遣内常侍髙守信爲南道招慰处置使以讨之拔其九城此事新旧唐书及野史皆不载肃宗以鱼朝恩爲观军容处置使宪宗用吐突承璀爲招讨使议者讥其以中人主兵柄不知明皇用守信盖有以启之也裴光庭萧嵩时爲相无足责者杨氏苗裔至今犹连晟字云半择迦大般若经云梵言扇搋半择迦唐言黄门其类有五一曰半择迦揔名也有男根用而不生子二曰伊利沙半择迦此云妬谓他行欲即发不见即无亦具男根而不生子三曰扇搋半择迦谓本来男根不满亦不能生子四曰博义半择迦谓半月能男半月不能男五曰留拏半择迦此云割谓𬒳割刑者此五种黄门名爲人中恶趣受身处搋音丑皆反六十四种恶口大集经载六十四种恶口之业曰麄语软语非时语妄语漏语大语髙语轻语破语不了语散语低语仰语错语恶语畏语吃语诤语讇语诳语恼语怯语邪语罪语哑语入语烧语地语狱语虚语慢语不爱语说罪咎语失语别离语利害语两舌语无义语无护语喜语狂语杀语害语系语闲语缚语打语歌语非法语自讃叹语说他过语说三宝语八月端午唐玄宗以八月五日生以其日爲千秋节张说上大衍历序云谨以开元十六年八月端午赤光照室之夜献之唐类表有宋璟请以八月五日爲千秋节表云月惟仲秋日在端午然则凡月之五日皆可称端午也賛公少公唐人唿县令爲明府丞爲賛府尉爲少府李太白集有饯阳曲王賛公贾少公石艾尹少公序盖阳曲丞尉石艾尉也賛公少公之语益竒郭璞葬地世说郭景纯过江居于曁阳墓去水不盈百歩时人以爲近水景纯曰将当爲陆今沙涨去墓数十里皆爲桑田此说盖以郭爲先知也世传锦囊葬经爲郭所着行山卜宅兆者印爲元龟然郭能知水之爲陆独不能卜吉以免其非命乎黄鲁直诗徐陵鸳鸯赋云山鸡映水那相得孤鸾照镜不成双天下眞成长会合无胜比翼两鸳鸯黄鲁直题画睡鸭曰山鸡照影空自爱孤鸾舞镜不作双天下眞成长㑹合两凫相倚睡秋江全用徐语点化之末句尤精工又有黔南十絶尽取白乐天语其七篇全用之其三篇颇有改易处乐天寄行简诗凡八韵后四韵云相去六千里地絶天邈然十书九不达何以开忧颜渴人多梦饮饥人多梦飡春来梦何处合眼到东川鲁直翦爲两首其一云相望六千里天地隔江山十书九不到何用一开颜其二云病人多梦医囚人多梦赦如何春来梦合眼在郷社乐天歳晚诗七韵首句云霜降水返壑风落木归山冉冉歳将晏物皆复本源鲁直改后两句七字作冉冉岁华晚昆虫皆闭关禹治水禹贡叙治水以兾兖青徐扬荆豫梁雍爲次攷地理言之豫居九州中与充徐接境何爲自徐之扬顾以豫爲后乎盖禹顺五行而治之耳兾爲帝都旣在所先而地居北方实于五行爲水水生木木东方也故次之以兖青徐木生火火南方也故次之以扬荆火生土土中央也故次之以豫土生金金西方也故终于梁雍所谓彝伦攸叙者此也与鲧之汩陈五行相去逺矣此说予得之魏几道敕勒歌鲁直题阳关图诗云想得阳关更西路北风低草见牛羊又集中有书韦深道诸帖云斛律明月胡儿也不以文章显老胡以重兵困敕勒川召明月作歌以排闷仓卒之间语竒壮如此盖率意道事实耳予桉古乐府有敕勒歌以爲齐髙欢攻周玉壁而败恚愤疾发使斛律金唱敕勒欢自和之其歌本鲜卑语词曰敕勒川隂山下天似穹庐笼罩四野天苍苍野茫茫风吹草低见牛羊鲁直所题及诗中所用盖此也但误以斛律金爲明月明月名光金之子也欢败于玉壁亦非困于敕勒川浅妄书俗间所传浅妄之书如所谓云仙散録老杜事实开元天宝遗事之属皆絶可笑然士大夫或信之至以老杜事实爲东坡所作者今蜀本刻杜集遂以入注孔传续六帖采摭唐事殊有工而悉载云仙録中事自秽其书开天遗事託云王仁𥙿所着仁𥙿五代时人虽文章乏气骨恐不至此姑析其数端以爲笑其一云姚元崇开元𥘉作翰林学士有歩辇之召桉元崇自武后时巳爲宰相及开元初三入辅矣其二云郭元振少时美风姿宰相张嘉贞欲纳爲壻遂牵红丝线得第三女果随夫贵达桉元振爲睿宗宰相明皇初年即贬死后十年嘉贞方作相其三云杨国忠盛时朝之文武争附之以求冨贵惟张九龄未甞及门桉九龄去相位十年国忠方得官耳其四云张九龄览苏颋文卷谓爲文阵之雄师桉颋爲相时九龄元未逹也此皆显显可言者固鄙浅不足攻然颇能疑误后生也惟张彖指杨国忠爲氷山事资治通鑑亦取之不知别有何据近岁兴化军学刋遗事南劒州学刋散録皆可毁五臣注文选东坡诋五臣注文选以爲荒陋予观选中谢玄晖和王融诗云阽危赖宗衮微管寄明牧正谓谢安谢玄安石于玄晖爲逺祖以其爲相故曰宗衮而李周翰注云宗衮谓王导导与融同宗言晋国临危赖王导而破符坚牧谓谢玄亦同破坚者夫以宗衮爲王导固可笑然犹以和王融之故微爲有说至以导爲与谢玄同破符坚乃是全不知有史䇿而狂妄注书所谓小儿强解事也唯李善注得之文烦简有当欧阳公进新唐书表曰其事则增于前其文则省于旧夫文贵于达而巳繁与省各有当也史记卫青传校尉李朔校尉赵不虞校尉公孙戎奴各三从大将军获王以千三百户封朔爲渉轵侯以千三百户封不虞爲随成侯以千三百户封戎奴爲从平侯前汉书但云校尉李朔赵不虞公孙戎奴各三从大将军封朔爲渉轵侯不虞爲随成侯戎奴爲从平侯比于史记五十八字中省二十三字然不若史记爲朴赡可喜地险古今言地险者以谓函秦宅关河之胜齐负海岱赵魏据大河晋表里河山蜀有劒门瞿唐之阻楚国方城以爲城汉水以爲池吴长江万里兼五湖之固皆足以立国唯宋卫之郊四通五达无一险可恃然东汉之末袁绍跨有青兾幽并四州韩遂马腾軰分据关中刘璋擅蜀刘表居荆州吕布盗徐袁术包南阳寿春孙䇿取江东天下形胜尽矣曹操晩得兖州倔强其间终之夷羣雄覆汉祚议者尚以爲操挟天子以自重故能成功而唐僖昭之时方鎭擅地王氏有赵百年罗洪信在魏刘仁恭在燕李克用在河东王重荣在蒲朱宣朱瑾在兖郓时溥在徐王敬武在淄青杨行密在淮南王建在蜀天子都长安鳯翔邠华三鎭鼎立爲梗李茂贞韩建皆甞劫迁乗舆而朱温区区以汴宋亳颍截然中居及其得志乃与操等以在德不在险爲言则操温之德又可见矣史记丗次史记所纪帝王丗次最爲不可考信且以稷契论之二人皆帝喾子同仕于唐虞契之后爲商自契至成汤凡十三丗历五百余年稷之后爲周自稷至武王凡十五丗历千一百余年王季盖与汤爲兄弟而丗之相去六百年旣巳可疑则周之先十五丗须每丗皆在位七八十年又皆暮年所生嗣君乃合此数则其所享寿皆当过百岁乃可其爲漫诞不稽无足疑者国语所载太子晋之言曰自后稷之始基靖民十五王而文始平之皆不然也解释经旨解释经旨贵于简明惟孟子独然其称公刘之诗乃积乃仓乃裹糇粮于橐于囊思戢用光弓矢斯张干戈戚扬爰方启行而释之之词但云故居者有积仓行者有裹囊也然后可以爰方启行其称烝民之诗天生烝民有物有则民之秉夷好是懿德而引孔子之语以释之但曰故有物必有则民之秉夷也故好是懿德用两故字一必字一也字而四句之义昭然彼训曰若稽古三万言眞可覆酱瓿也坤动也刚坤卦文言曰坤至柔而动也刚王弼云动之方正不爲邪也程伊川云坤道至柔而其动则刚动刚故应干不违张横渠云柔亦有刚静亦有动伹举一体则有屈伸动静终始又云积大势成而然东坡云夫物非刚者能刚惟柔者能刚尔畜而不发及其极也发之必决张葆光但以训六二之直陈了翁云至柔至静坤之至也刚者道之动方者静之得柔刚静动坤元之道之德也郭雍云坤虽以柔静爲主苟无方刚之德不足以含洪光大诸家之说率不外此予顷见临安退居庵僧昙莹云动者谓爻之变也坤不动则巳动则阳刚见焉在初爲复在二爲师在三爲谦自是以往皆刚也其说最爲分明有理乐天侍儿世言白乐天侍儿唯小蛮樊素二人子读集中小庭亦有月一篇云菱角执笙簧谷儿抹琵琶红绡信手舞紫绡随意歌自注曰菱谷紫红皆小臧获名若然则红紫二绡亦女奴也白公咏史东坡志林云白乐天甞爲王涯所谗贬江州司马甘露之祸乐天有诗云当君白首同归日是我青山独往时不知者以乐天爲幸之乐天岂幸人之祸者哉盖悲之也予读白集有咏史一篇注云九年十一月作其词曰秦磨利刃斩李斯齐烧沸鼎亨郦其可怜黄绮入啇洛闲卧白云歌紫芝彼爲𦵔醢机上尽此作鸾凰天外飞去者逍遥来者死乃知祸福非天爲正爲甘露事而作其悲之之意可见矣十年爲一秩白公诗云巳开第七秩饱食仍安眠又云年开第七秩屈指几多人是时年六十二元日诗也又一篇云行开第八秩可谓尽天年注曰时俗谓七十以上爲开第八秩盖以十年爲一秩云司马温公作庆文潞公八十会致语云岁历行开九帙新亦用此也裴晋公禊事唐开成二年三月三日河南尹李待价将禊于洛濵前一日启留守裴令公公明日召太子少傅白居易太子賔客萧籍李仍叔刘禹钖中书舎人郑居中等十五人合宴于舟中自晨及暮前水嬉而后妓乐左笔砚而右壷觞望之若仙观者如堵裴公首赋一章四坐继和乐天爲十二韵以献见于集中今人赋上巳鲜有用其事者予案裴公传是年起节度河东三年以病丏还东都文宗上巳宴羣臣曲江度不赴帝赐以诗使者及门而度薨与前事相去正一年然乐天又有一篇题云奉和裴令公三月上巳日㳺太原龙泉忆去岁稧洛之作是开成三年诗则度以四年三月始薨新史以爲三年误也宰相表却载其三年十二月爲中书令四年三月薨而帝纪全失书独旧史纪传爲是司字作入声白乐天诗好以司字作入声读如云四十着绯军司马男儿官职未蹉跎一爲州司马三见岁重阳是也又以相字作入声如云爲问长安月谁教不相离是也相字之下自注云思必切以十字作平声读如云在郡六百日入山十二回緑浪东西南北路红栏三百九十桥是也以琵字作入声读如云四絃不似琵琶声乱冩眞环细撼铃忽闻水上琵琶声是也武元衡亦有句云唯有白湏张司马不言名利尚相从乐天新居诗白乐天自杭州刺史分司东都有题新居呈王尹兼简府中三掾诗云弊宅须重葺贫家乏羡财桥慿川守造树倩府寮栽朱板新犹湿红英暖渐开仍期更携酒倚槛看花来乃知唐丗风俗尚爲可喜今人居闲而郡守爲之造桥府寮爲之栽树必遭讥议又肯形之篇咏哉黄纸除书乐天好用黄纸除书字如红旗破贼非吾事黄纸除书无我名正听山鸟向阳眠黄纸除书落枕前黄纸除书到青宫诏命催白用杜句杜子美诗云夜足霑沙雨春多逆水风白乐天诗巫山暮足霑花雨陇水春多逆浪风全用之唐人重服章唐人重服章故杜子美有银章付老翁朱绂负平生扶病垂朱绂之句白乐天诗言银绯处最多七言如大抵着绯冝老大一片绯衫何足道闇淡绯衫称我身酒典绯花旧赐袍假着绯袍君莫笑腰间红绶系未稳朱绂仙郎白雪歌腰佩银龟朱两轮便留朱绂还铃合映我绯衫浑不见白头俱未着绯衫绯袍着了好归田银鱼金带绕腰光银章蹔假爲专城新授铜符未着绯徒使花袍红似火似挂绯衫衣架上五言如未换银青绶唯添雪白须笑我青袍故饶君茜绶新老逼教垂白官科遣着绯那知垂白日始是着绯年晚遇何足言白发映朱绂至于形容衣鱼之句如鱼缀白金随歩跃鹄衔红绶绕身飞诗䜟不然今人冨贵中作不如意语少壮时作衰病语诗家往往以爲䜟白公十八歳病中作絶句云乆爲劳生事不学摄生道少年巳多病此身岂堪老然白公寿七十五青龙寺诗乐天和钱贠外青龙寺上方望旧山诗云旧峯松雪旧溪云怅望今朝遥属君共道使臣非俗吏南山莫动北山文顷于干道四年讲筵开日蒙上书此章于扇以赐改使臣爲侍臣云容斋随笔卷第一容斋随笔容斋随笔卷二容斋随笔卷第二唐重牡丹欧阳公牡丹释名云牡丹初不载文字唐人如沈宋元白之流皆善咏花当时有一花之异者彼必形于篇什而寂无传焉唯刘梦得有咏鱼朝恩宅牡丹诗但云一丛千朶而巳亦不云其美且异也予桉白公集有白牡丹一篇十四韵又秦中吟十篇内买花一章几百言云共道牡丹时相随买花去一丛深色花十戸中人赋而讽谕乐府有牡丹芳一篇三百四十七字絶道花之妖艶至有遂使王公与卿士㳺花冠盖日相望花开花落二十日一城之人皆若狂之语又寄微之百韵诗云唐昌王蘂会崇敬牡丹期注崇敬寺牡丹花多与微之有期又惜牡丹诗云明朝风起应吹尽夜惜衰红把火看醉归盩厔诗云数日非关王事系牡丹花尽始归来元微之有入永寿寺看牡丹诗八韵和乐天秋题牡丹丛三韵酬胡三咏牡丹一絶又有五言二絶句许浑亦有诗云近来无柰牡丹何数十千钱买一窠徐凝云三条九陌花时节万马千车看牡丹又云何人不爱牡丹花占断城中好物华然则元白未甞无诗唐人未甞不重此花也长歌之哀嬉笑之怒甚于裂眦长歌之哀过于恸哭此语诚然元微之在江陵病中闻白乐天左降江州作絶句云残灯无焰影憧憧此夕闻君谪九江垂死病中惊起坐暗风吹雨入寒䆫乐天以爲此句他人尚不可闻况仆心哉微之集作垂死病中仍怅望此三字旣不佳又不题爲病中作失其意矣东坡守彭城子由来访之留百余日而去作二小诗曰逍遥堂后千㝷木长送中宵风雨声悮喜对床㝷旧约不知漂泊在彭城秋来东合凉如水客去山公醉似泥困卧北䆫唿不醒风吹松竹雨凄凄东坡以爲读之殆不可爲怀乃和其诗以自解至今观之尚能使人悽然也韦苏州韦苏州集中有逢杨开府诗云少事武皇帝无頼恃恩私身作里中横家藏亡命儿朝持摴蒱局暮窃东邻姬司隷不敢捕立在白玉墀骊山风雪夜长杨羽猎时一字都不识饮酒肆顽痴武皇升仙去憔悴𬒳人欺读书事巳晚把笔学题诗两府始收迹南宫谬见推非才果不容出守抚惸婺矛牙忽逢杨开府论旧涕俱垂味此诗盖应物自叙其少年事也其不羁乃如此李肈国史补云应物爲性髙㓗鲜食寡欲所居焚香扫地而坐其爲诗驰骤建安巳还各得风韵盖记其折节后来也唐史失其事不爲立传髙适亦少落魄年五十始爲诗即工皆天分超卓不可以常理论云应物爲三卫正天宝间所爲如是而吏不敢捕又以见时政矣古行宫诗白乐天长恨歌上阳人歌元微之连昌宫词道开天间宫禁事最爲深切矣然微之有行宫一絶句云寥落古行宫宫花寂寞红白头宫女在闲坐说玄宗语少意足有无穷之味隔是乐天诗云江州去日听筝夜白发新生不愿闻如今格是头成雪弹到天明亦任君元微之诗云隔是身如梦频来不爲名怜君近南住时得到山行格与隔二字义同格是犹言巳是也张良无后张良陈平皆汉祖谋臣良之爲人非平可比也平甞曰我多隂谋道家之所禁吾丗即废矣以吾多隂祸也平传国至曽孙而以罪絶如其言然良之爵但能至子去其死财十年而絶后丗不复绍封其祸更促于平何哉予盖甞考之沛公攻峣关秦将欲连和良曰不如因其懈怠击之公引兵大破秦军项羽与汉王约中分天下旣解而东归矣良有养虎自遗患之语劝王回军追羽而灭之此其事固不止于杀降也其无后冝哉周亚夫周亚夫距吴楚坚壁不出军中夜惊内相攻击扰乱至于帐下亚夫坚卧不起顷之复定吴奔壁东南陬亚夫使备西北巳而果奔西北不得入汉史书之以爲亚夫能持重桉亚夫军细柳时天子先驱至不得入文帝称其不可得而犯今乃有军中夜惊相攻之事安在其能持重乎汉轻族人爰盎陷错但云方今计独有斩错耳而景帝使丞相以下劾奏遂至父母妻子同产无少长皆弃市主父偃陷齐王于死武帝欲勿诛公孙丞相争之遂族偃郭解客杀人吏奏解无罪公孙大夫议遂族解且偃解两人本不死用议者之言杀之足矣何遽至族乎汉之轻于用刑如此漏泄禁中语京房与汉元帝论幽厉事至于十问十答西汉所载君臣之语未有如是之详尽委曲者盖汉法漏泄省中语爲大罪如夏侯胜出道上语宣帝责之故退不敢言人亦莫能知者房初见帝时出爲御史大夫郑君言之又爲张博道其语博密记之后竟以此下狱弃市今史所载岂非狱辞乎王章与成帝论王鳯之罪亦以王音侧听闻之耳田叔贯髙谋弑汉祖事发觉汉诏赵王有敢随王罪三族唯田叔孟舒等自髠钳随王赵王旣出上以叔等爲郡守文帝初立召叔问曰公知天下长者乎曰故云中守孟舒长者也是时舒坐虏大入云中免上曰虏入云中孟舒不能坚守士卒死者数百人长者固杀人乎叔叩头曰夫贯髙等谋反天子下明诏赵有敢随张王者罪三族然孟舒自髠钳随张王以身死之岂自知爲云中守哉是乃所以爲长者上曰贤哉孟舒复召以爲云中守桉田叔孟舒同随张王今叔指言舒事几于自荐矣叔不自以爲嫌但欲直孟舒之事文帝不以爲过一言开悟爲之复用舒君臣之诚意相与如此孟舒魏尚云中守孟舒坐虏大入云中免田叔对文帝曰匈奴来爲边㓂孟舒知士卒罢敝不忍出言士争临城死敌如子爲父以故死者数百人孟舒岂敺之哉上曰贤哉孟舒复召以爲云中守又冯唐对文帝曰魏尚爲云中守虏甞一入尚率车骑击之士卒终日力战上功莫府坐首虏差六级下吏削爵臣以爲陛下罚太重上赦魏尚复以爲云中守案孟舒魏尚皆以文帝时爲云中守皆坐匈奴入㓂获罪皆得士死力皆用他人言复故官事切相类疑其只一事云秦用他国人七国虎争天下莫不招致四方㳺士然六国所用相皆其宗族及国人如齐之田忌田婴田文韩之公仲公叔赵之奉阳平原君魏王至以太子爲相独秦不然其始与之谋国以开霸业者魏人公孙鞅也其它若楼缓赵人张仪魏冉范睢皆魏人蔡泽燕人吕不韦韩人李斯楚人皆委国而听之不疑卒之所以兼天下者诸人之力也燕昭王任郭隗剧辛乐毅几灭强齐辛毅皆赵人也楚悼王任吴起爲相诸侯患楚之强盖衞人也曹参赵括汉髙祖疾甚吕后问曰萧相国旣死谁令代之上曰曹参可萧何事惠帝病上问曰君即百歳后谁可代君对曰知臣莫若主帝曰曹参何如曰帝得之矣曹参相齐闻何薨告舎人趣治行吾且入相居无何使者果召参赵括自少时学兵法其父奢不能难然不谓善谓其母曰赵若必将之破赵军者必括也后廉颇与秦相持秦应侯行千金爲反间于赵曰秦之所畏独赵括耳赵王以括代颇将蔺相如諌王不听括母上书言括不可使王又不听秦王闻括巳爲赵将乃隂使白起代王龁遂胜赵曹参之冝爲相髙祖以爲可惠帝以爲可萧何以爲可参自以爲可故汉用之而兴赵括之不冝爲将其父以爲不可母以爲不可大臣以爲不可秦王知之相应侯知之将白起知之独赵王以爲可故用之而败呜唿将相安危所系可不监哉且秦以白起易王龁而赵乃以括代廉颇不待于战而胜负之形见矣信近于义信近于义言可复也恭近于礼逺耻辱也因不失其亲亦可宗也程明道曰因恭信而不失其所以亲近于礼义故亦可宗伊川曰因不失于相近亦可尚也又曰因其近礼义而不失其亲亦可宗也况于尽礼义者乎范纯父曰君子所因者本而立爱必自亲始亲亲必及人故曰因不失其亲吕与叔分爲三事谢显道曰君师友三者虽非天属亦可以亲舍此三者之外吾恐不免于谄贱惟亲不失其所亲然后爲可宗也杨中立曰信不失义恭不悖礼又因不失其亲焉是亦可宗也尹彦明曰因其近虽未足以尽礼义之本亦不失其所宗尚也予切以谓义与礼之极多至于不亲能至于不失其亲斯爲可宗也然未敢以爲是刚毅近仁刚毅者必不能令色木讷者必不爲巧言此近仁鲜仁之辨也忠恕违道曽子曰夫子之道忠恕而巳矣中庸曰忠恕违道不逺学者疑爲不同伊川云中庸恐人不喻乃指而示之近又云忠恕固可以贯道子思恐人难晓故降一等言之又云中庸以曽子之言虽是如此又恐人尚疑忠恕未可便爲道故曰违道不逺㳺定夫云道一而巳岂参彼此所能豫哉此忠恕所以违道爲其未能一以贯之也虽然欲求入道者莫近于此此所以违道不逺也杨中立云忠恕固未足以尽道然而违道不逺矣侯师圣云子思之忠恕施诸已而不愿亦勿施于人此巳是违道若圣人则不待施诸已而不愿然后勿施诸人也诸公之说大氐不同予切以爲道不可名言旣丽于忠恕之名则爲有迹故曰违道然非忠恕二字亦无可以明道者故曰不逺非谓其未足以尽道也违者违去之谓非违畔之谓老子曰上善若水水善利万物而不争处衆人之所恶故几于道苏子由解云道无所不在无所不利而水亦然然而旣巳丽于形则于道有间矣故曰几于道然而可名之善未有若此者故曰上善其说与此略同求爲可知不患无位患所以立不患莫已知求爲可知也爲之说者皆以爲当求爲可知之行唯谢显道云此论犹有求位求可知之道在至论则不然难用而莫我知斯我贵矣夫复何求予以爲君子不以无位爲患而以无所立爲患不以莫已知爲患而以求爲可知爲患第四句盖承上文言之夫求之有道若汲汲然求爲可知则亦无所不至矣里仁里仁爲美择不处仁焉得智孟子论函矢巫匠之术而引此以质之说者多以里爲居居以亲仁爲美予甞记一说云函矢巫匠皆里中之仁也然于仁之中有不仁存焉则仁亦在夫择之而已矣甞与郑景望言之景望不以爲然予以爲此特谓闾巷之间所推以爲仁者固在所择正合孟子之意不然仁之爲道大矣尚安所择而处哉汉采衆议汉元帝时珠厓反连年不定上与有司议大发军待诏贾捐之建议以爲不当击上以问丞相御史御史大夫陈万年以爲当击丞相于定国以爲捐之议是上从之遂罢珠厓郡匈奴唿韩邪单于旣事汉上书愿保塞上谷以西请罢边备塞吏卒以休天子人民天子令下有司议议者皆以爲便郎中侯应习边事以爲不可许上问状应对十䇿有诏勿议罢边塞事成帝时匈奴使者欲降下公卿议议者言冝如故事受其降光禄大夫谷永以爲不如勿受天子从之使者果诈也哀帝时单于求朝帝欲止之以问公卿亦以爲虚费府帑可且勿许单于使辞去黄门郎杨雄上书諌天子寤焉召还匈奴使者更报单于书而许之安帝时大将军邓骘欲弃凉州并力北边会公卿集议皆以爲然郎中虞诩陈三不可乃更集四府皆从诩议北匈奴复强西域诸国旣絶于汉公卿多以爲冝闭玉门关絶西域邓太后召军司马班勇问之勇以爲不可于是从勇议顺帝时交阯蛮叛帝召公卿百官及四府掾属问以方略皆议遣大将发兵赴之议郎李固駮之乞选刺史太守以往四府悉从固议岭外复平灵帝时凉州兵乱不解司徒崔烈以爲冝弃诏会公卿百官议之议郎傅爕以爲不可帝从之此八事者所系利害甚大一时公卿百官旣同定议矣贾捐之以下八人皆以郎大夫之微独陈异说汉元成哀安顺灵皆非明主悉能违衆而听之大臣无贤愚亦不复执前说盖犹有公道存焉毎事皆能如是天下其有不治乎汉母后汉母后预政不必临朝及少主虽长君亦然文帝系周勃薄太后曰绛侯绾皇帝壐将兵于北军不以此时反今居一小县顾欲反邪帝谢曰吏方验而出之遂赦勃吴楚反诛景帝欲续之窦太后曰吴王老人也冝爲宗室顺善今乃首乱天下柰何续其后不许吴许立楚后郅都害临江王窦太后怒会匈奴中都以汉法帝曰都忠臣欲释之后曰临江王独非忠臣乎于是斩都武帝用王臧赵绾太皇窦太后不恱儒术绾请母奏事东宫后大怒求得二人姦利事以责上上下绾臧吏杀之窦婴田蚡廷辩王太后大怒不食曰我在也而人皆借吾弟且帝宁能爲石人邪帝不直蚡特爲太后故杀婴韩嫣得幸于上江都王爲太后泣请得入宿衞比嫣后繇此衔嫣嫣以姦闻后使使赐嫣死上爲谢终不能得成帝幸张放太后以爲言帝常涕泣而遣之田千秋郅恽汉武帝杀戾太子田千秋讼太子冤曰子弄父兵当何罪帝大感悟曰父子之间人所难言也公独明其不然公当遂爲吾辅佐遂拜爲丞相光武废郭后郅恽言曰夫妇之好父不能得之于子况臣能得之于君乎是臣所不敢言虽然愿陛下念其可否之计无令天下有议社稷而巳帝曰恽善恕己量主遂以郭氏爲中山王太后卒以寿终此二人者可谓善处人骨肉之间諌不费词婉而能入者矣戾太子戾太子死武帝追悔爲之族江充家黄门苏文助充谮太子至于焚杀之李寿加兵刃于太子亦以它事族田千秋以一言至爲丞相又作思子宫爲归来望思之台然其孤孙囚系于郡邸独不能释之至于掖庭令养视而不问也岂非汉法至严旣坐太子以反逆之罪虽心知其冤而有所不赦者乎灌夫任安窦婴爲丞相田蚡爲太尉同日免蚡后爲丞相而婴不用无埶诸公稍自引而怠骜唯灌夫独否卫靑爲大将军霍去病财爲校尉巳而皆爲大司马靑日衰去病日益贵靑故人门下多去事去病唯任安不肯去灌夫任安可谓贤而知义矣然皆以它事卒不免于族诛事不可料如此单于朝汉汉宣帝黄龙元年正月匈奴单于来朝二月归国十二月帝崩元帝竟宁元年正月又来朝五月帝崩故哀帝时单于愿朝时帝被疾或言匈奴从上㳺来厌人自黄龙竟宁时中国辄有大故上由是难之旣不许矣俄以杨雄之言复许之然元寿二年正月单于朝六月帝崩事之偶然符合有如此者容斋随笔卷第二容斋随笔容斋随笔卷三容斋随笔卷第三进士试题唐穆宗长庆元年礼部侍郎钱徽知举放进士郑朗等三十三人后以叚文昌言其不公诏中书舎人王起知制诰白居易重试駮放卢公亮等十人贬徽江州刺史白公集有奏状论此事大略云伏料自欲重试进士以来论奏者甚衆盖以礼部试进士例许用书䇿兼得通宵得通宵则思虑必周用书册则文字不错昨重试之日书䇿不容一字木烛只许两条迫促惊忙幸皆成就若比礼部所试事校不同及駮放公亮等勑文以爲孤竹管赋出于周礼正经阅其程试之文多是不知本末乃知唐试进士许挟书及见烛如此国朝淳化三年太宗试进士出巵言日出赋题孙何等不知所出相率扣殿槛乞上指示之上爲陈大义景德二年御试天道犹张弓赋后礼部贡院言近年进士惟钞略古今文赋怀挟入试昨者御试以正经命题多懵所出则知题目不示以出处也大中祥符元年试礼部进士内出清明象天赋等题仍録题解摹印以示之至景祐元年始诏御药院御试日进士题目具经史所出摹印给之更不许上请儒人论佛书韩文公送文畅序言儒人不当举浮屠之说以告僧其语云文畅浮屠也如欲闻浮屠之说当自就其师而问之何故谒吾徒而来请也元微之作永福寺石壁记云佛书之妙奥僧当爲予言予不当爲僧言二公之语可谓至当和归去来今人好和归去来词予最敬晁以道所言其答李持国书云足下爱渊明所赋归去来辤遂同东坡先生和之仆所未喻也建中靖国间东坡和归去来初至京师其门下賔客从而和者数人皆自谓得意也陶渊明纷然一日满人目前矣参寥忽以所和篇示予率同赋予谢之曰童子无居位先生无并行与吾师共推东坡一人于渊明间可也参寥即索其文袖之出吴音曰罪过公悔不先与公话今辄以厚于参寥者爲子言昔大宋相公谓陶公归去来是南北文章之絶唱五经之鼔吹近时绘画归去来者皆作大圣变和其辤者如即事遣兴小诗皆不得正中者也四海一也海一而巳地之势西北髙而东南下所谓东北南三海其实一也北至于青沧则云北海南至于交广则云南海东渐吴越则云东海无由有所谓西海者诗书礼经所载四海盖引类而言之汉西域传所云蒲昌海疑亦渟居一泽尔班超遣甘英往条支临大海盖即南海之西云李太白丗俗多言李太白在当涂采石因醉泛舟于江见月影俯而取之遂溺死故其地有捉月台予桉李阳氷作太白草堂集序云阳氷试絃歌于当涂公疾亟草藁万卷手集未修枕上授简俾爲序又李华作太白墓志亦云赋临终歌而卒乃知俗传良不足信盖与谓杜子美因食白酒牛炙而死者同也太白雪谗李太白以布衣入翰林旣而不得官唐史言髙力士以脱鞾爲耻摘其诗以激扬贵妃爲妃所沮止今集中有雪谗诗一章大率载妇人淫乱败国其略云彼妇人之猖狂不如鹊之彊彊彼妇人之婬昏不如鹑之奔奔坦荡君子无恱簧言又云妲已灭纣襃女惑周汉祖吕氏食其在傍秦皇太后毒亦淫荒螮蝀作昏遂掩太阳万乗尚尔匹夫何伤词殚意穷心切理直如或妄谈昊天是殛予味此诗岂非贵妃与禄山淫乱而白曽发其姦乎不然则飞燕在昭阳之句何足深怨也冉有问卫君冉有曰夫子爲衞君乎子贡曰吾将问之入曰伯夷叔齐何人也曰古之贤人也曰怨乎曰求仁而得仁又何怨出曰夫子不爲也说者皆评较蒯聩辄之是非多至数百言惟王逢原以十字蔽之曰贤兄弟让知恶父子争矣最爲简妙盖夷齐以兄弟让国而夫子贤之则不与衞君以父子争国可知矣晁以道亦有是语而结意不同尹彦明之说与逢原同唯杨中立云丗之说者以谓善兄弟之让则恶父子之争可知失其旨矣其意爲不可晓商颂宋自微子至戴公礼乐废坏正考甫得商颂十二篇于周之太师后又亡其七至孔子时所存才五篇尔宋商王之后也于先代之诗如是则其它可知夫子所谓商礼吾能言之宋不足证也盖有叹于此𣏌以夏后之裔至于用夷礼尚何有于文献哉郯国小于杞宋少昊氏逺于夏商而鳯鸟名官郯子枚数不忘曰吾祖也我知之其亦贤矣俗语有所本俗语谓钱一贯有畸曰千一千二米一石有畸曰石一石二长一丈有畸曰丈一丈二之类桉考工记殳长㝷有四尺注云八尺曰㝷殳长丈二史记张仪传尺一之檄汉淮南王安书云丈一之组匈奴传尺一牍后汉尺一诏书唐城南去天尺五之类然则亦有所本云鄱阳学鄱阳学在城外东湖之北相传以爲范文正公作郡守时所创予攷国史范公以景祐三年乙亥歳四月知饶州四年十二月诏自今湏藩鎭乃得立学他州勿听是月范公移润州余襄公集有饶州新建州学记实起于庆历五年乙酉歳其郡守曰都官贠外郎张君其略云先是郡先圣祠宫栋宇隳剥前守亦甞相土而未遑缔治于是即其基于东湖之北偏而经营之浮梁人金君卿郎中作郡学庄田记云庆历四年春诏郡国立学时守都官副郎张侯谭始营之明年学成与余公记合范公在饶时延君卿置馆舎使公有意建学记中岂无一言及之盖是时公旣爲执政去郡十年矣所谓前守相土者不知爲何人国忌休务刑统载唐大和七年勑准令国忌日唯禁饮酒举乐至于科罚人吏都无明文但縁其日不合釐务官曹即不得决断刑狱其小小笞责在礼律固无所妨起今以后纵有此类台府更不要举奏旧唐书载此事因御史台奏均王傅王堪男国忌日于私第科决作人故降此诏盖唐丗国忌休务正与私忌义等故虽刑狱亦不决断谓之不合釐务者此也今在京百司唯双忌作假以其拜跪多又昼漏已数刻若单忌独三省归休耳百司坐曹决狱与常日亡异视古谊爲不同元微之诗云缚遣推囚名御史狼借囚徒满田地明日不推縁国忌又可证也汉昭顺二帝汉昭帝年十四能察霍光之忠知燕王上书之诈诛桑羊上官桀后丗称其明然和帝时窦宪兄弟专权太后临朝共图杀害帝隂知其谋而与内外臣僚莫由亲接独知中常侍郑衆不事豪党遂与定议诛宪时亦年十四其刚决不下昭帝但范史发明不出故后丗无称焉顺帝时梁商爲大将军辅政商以小黄门曹节用事于中遣子兾与交友而宦官忌其宠反欲害之中常侍张逵蘧政杨定等与左右连谋共谮商及中常侍曹腾孟贲云欲议废立请收商等桉罪帝曰大将军父子我所亲腾贲我所爱必无是但汝曹共妒之耳逵等知言不用遂出矫诏收缚腾贲帝震怒收逵等杀之此事尤与昭帝相类霍光忠于国而爲子禹覆其宗梁商忠于国而爲子兾覆其宗又相似但顺帝复以政付兾其明非昭帝比故不爲人所称三女后之贤王莽女爲汉平帝后自刘氏之废常称疾不朝会莽敬惮伤哀欲嫁之后不肯及莽败后曰何面目以见汉家自投火中而死杨坚女爲周宣帝后知其父有异图意颇不平形于言色及禅位愤惋逾甚坚内甚愧之欲夺其志后誓不许乃止李昪女爲吴太子琏妃昪旣篡吴封爲永兴公主妃闻人唿公主则流涕而辤三女之事略同可畏而仰彼爲其父者安所置愧乎贤父兄子弟宋谢晦爲右衞将军权遇已重自彭城还都迎家賔客辐凑兄瞻惊骇曰汝名位未多而人归趣乃尔此岂门户之福邪乃以篱隔门庭曰吾不忍见此又言于宋公𥙿特乞降黜以保衰门及晦立佐命功瞻意忧惧遇病不疗而卒晦果覆其宗颜竣于孝武有功贵重其父延之常语之曰吾平生不喜见要人今不幸见汝甞早诣竣见賔客盈门竣尚未起延之怒曰汝出粪土之中升云霞之上遽骄傲如此其能乆乎竣竟爲孝武所诛延之瞻可谓贤父兄矣隋髙颎拜爲仆射其母戒之曰汝冨贵巳极但有一斫头尔颎由是常恐祸变及罢免爲民欢然无恨色后亦不免爲炀帝所诛唐潘孟阳爲侍郎年未四十母曰以尔之材而位丞郎使吾忧之严武卒母哭曰而今而后吾知免爲官婢三者可谓贤母矣禇渊助萧道成篡宋爲齐渊从弟炤谓渊子贲曰不知汝家司空将一家物与一家亦复何谓及渊爲司徒炤叹曰门户不幸乃复有今日之拜渊卒丗子贲耻其父失节服除遂不仕以爵与其弟屏居终身齐王晏助明帝夺国从弟思逺曰兄将来何以自立若及此引决犹可保全门户及拜骠骑将军集会子弟谓思逺兄思微曰隆昌之末阿戎劝吾自裁若从其语岂有今日思逺曰如阿戎所见今犹未晚也晏叹曰丗乃有劝人死者晏果爲明帝所诛炤贲思逺可谓贤子弟矣蔡君谟帖蔡君谟一帖云襄昔之爲諌臣与今之爲词臣一也爲諌臣有言责丗人自见踈今无是焉丗人见亲襄之于人未始异之而人之观故有以异也观此帖乃知昔时居台諌者爲人所踈如此今则反是方爲此官时其门挥汗成雨一徙它局可张爵罗风俗媮薄甚矣又有送荔枝与昭文相公一帖云襄再拜宿来伏惟台候起居万福闽中荔枝唯陈家紫号爲第一辄献左右以伸野芹之诚幸赐收纳谨奉手状上闻不宣襄上昭文相公合下是时侍从与宰相往还其礼盖如是今之不情苛礼吁可厌哉亲王与从官往还神宗有御笔一纸乃爲颍王时封还李受门状者状云右諌议大夫天章阁待制兼侍讲李受起居皇子大王而其外封题曰台衔回纳下云皇子忠武军节度使检校太尉同中书门下平章事上柱国颍王名谨封名乃亲书其后受之子覆以黄缴进故藏于显谟阁先公得之于燕始知国朝故事亲王与从官往还公礼如此三传记事秦穆公袭郑晋纳邾捷菑三传所书略相似左氏书秦事曰𣏌子自郑告秦曰潜师以来国可得也穆公访诸蹇叔蹇叔曰劳师以袭逺非所闻也且行千里其谁不知公辞焉召孟明出师蹇叔哭之曰孟子吾见师之出而不见其入也公曰尔何知中寿尔墓之木拱矣蹇叔之子与师哭而送之曰晋人御师必于殽殽有二陵焉必死是间余收尔骨焉秦师遂东公羊曰秦伯将袭郑百里子与蹇叔子諌曰千里而袭人未有不亡者也秦伯怒曰若尔之年者宰上之木拱矣尔曷知师出百里子与蹇叔子送其子而戒之曰尔即死必于殽嵚巖吾将尸尔焉子揖师而行百里子与蹇叔子从其子而哭之秦伯怒曰尔曷爲哭吾师对曰臣非敢哭君师哭臣之子也谷梁曰秦伯将袭郑百里子与蹇叔子諌曰千里而袭人未有不亡者也秦伯曰子之冢木巳拱矣何知师行百里子与蹇叔子送其子而戒之曰女死必于殽之巖唫之下我将尸女于是师行百里子与蹇叔子随其子而哭之秦伯怒曰何爲哭吾师也二子曰非敢哭师也哭吾子也我老矣彼不死则我死矣其书邾事左氏曰邾文公元妃齐姜生定公二妃晋姬生捷菑文公卒邾人立交公捷菑奔晋晋赵盾以诸侯之师八百乗纳之邾人辞曰齐出貜且长宣子曰辞顺而弗从不祥乃还公羊曰晋郄缺帅师革车八百乗以纳接菑于邾娄力沛然若有余而纳之邾娄人辤曰接菑晋出也貜且齐出也子以其指则接菑也四貜且也六子以大国压之则未知齐晋孰有之也贵则皆贵矣虽然貜且也长郄缺曰非吾力不能纳也义实不尔克也引师而去之谷梁曰长毂五百乗緜地千里过宋郑滕薛夐入千乗之国欲变人之主至城下然后知何知之晚也捷菑晋出也貜且齐出也貜且正也捷菑不正也予谓秦之事谷梁纡余有味邾之事左氏语简而切欲爲文记事者当以是观之张嘉贞唐张嘉贞爲并州长史天兵军使明皇欲相之而忘其名诏中书侍郎韦抗曰朕甞记其风操今爲北方大将张姓而复名卿爲我思之抗曰非张齐丘乎今爲朔方节度使帝即使作诏以爲相夜阅大臣表䟽得嘉贞所献遂相之议者谓明皇欲大用人而卤莽若是非得嘉贞表䟽则误相齐丘矣予攷其事大爲不然桉开元八年嘉贞爲相而齐丘以天宝八载始爲朔方节度相去三十年安得如上所云者又是时明皇临御未乆方厉精爲治不应置相而不审其名位盖郑处诲所着明皇杂録妄载其事史家误采之也资治通鑑弃不取云张九龄作牛公碑张九龄爲相明皇欲以凉州都督牛仙客爲尚书执不可曰仙客河湟一使典耳擢自胥史目不知书陛下必用仙客臣实耻之帝不恱因是遂罢相观九龄集中有赠泾州刺史牛公碑盖仙客之父誉之甚至云福善莫大于有后仙客爲国之良用商君耕战之国修充国羌胡之具出言可复所计而然边捍长城主恩前席正称其在凉州时与所諌止尚书事亦才一年然则与仙客非有夙嫌特爲公家忠计耳唐人告命唐人重告命故颜鲁公自书告身今犹有存者韦述集贤注记记一事尤着漫载于此开元二十三年七月制加皇子荣王巳下官爵令宰相及朝官工书者就集贤院冩告身以进于是宰相张九龄裴耀卿李林甫朝士萧太师嵩李尚书暠崔少保琳陈黄门希烈严中书挺之张兵部均韦太常陟褚諌议庭诲等十三人各冩一通装缥进内上大恱赐三相绢各三百匹余官各二百匹以唐书考之是时十三王并授开府仪同三司诏诣东宫尚书省上日百官集送有司供张设乐悉拜王府官属而不书此事典章轻废典章故事有一时废革遂不可复者牧守铜鱼之制新除刺史给左鱼到州取州库右鱼合契周显德六年诏以特降制书何假符契遂废之唐两省官上事宰臣送上四相共坐一榻各据一隅谓之押角晋天福五年勑废之容斋随笔卷第三容斋随笔容斋随笔卷四容斋随笔卷第四张浮休书张芸叟与石司理书云顷㳺京师求谒先达之门每听欧阳文忠公司马温公王荆公之论于行义文史爲多唯欧阳公多谈吏事旣乆之不免有请大凡学者之见先生莫不以道德文章爲欲闻者今先生多教人以吏事所未谕也公曰不然吾子皆时才异日临事当自知之大抵文学止于润身政事可以及物吾昔贬官夷陵方壮年未厌学欲求史汉一观公私无有也无以遣日因取架阁陈年公案反覆观之见其枉直乖错不可胜数以无爲有以枉爲直违法徇情灭亲害义无所不有且夷陵荒逺褊小尚如此天下固可知也当时仰天誓心曰自尔遇事不敢忽也是时苏明允父子亦在焉甞闻此语又有荅孙子发书多论资治通鑑其略云温公甞曰吾作此书唯王胜之甞阅之终篇自余君子求乞欲观读未终纸巳欠伸思睡矣书十九年方成中间受了人多少语言陵借此两事士大夫罕言之浮休集百卷无此二篇今豫章所刋者附之集后温公客位牓司马温公作相日亲书牓稾掲于客位曰访及诸君若覩朝政阙遗庶民疾苦欲进忠言者请以奏牍闻于朝廷光得与同僚商议择可行者进呈取旨行之若但以私书宠谕终无所益若光身有过失欲赐规正即以通封书简分付吏人令传入光得内自省讼佩服改行至于整㑹官职差遣理雪罪名凡干身计并请一面进状光得与朝省衆官公议施行若在私第垂访不请语及某再拜咨白干道九年公之曽孙伋出鎭广州道过贑获观之李颀诗欧阳公好称诵唐严维诗柳塘春水慢花坞夕阳迟及杨衡竹径通幽处禅房花木深之句以爲不可及予絶喜李颀诗云逺客坐长夜雨声孤寺秋请量东海水看取浅深愁且作客渉逺适当穷秋暮投孤村古寺中夜不能寐起坐凄恻而闻檐外雨声其爲一时襟抱不言可知而此两句十字中尽其意态海水喻愁非过语也诗中用茱茰字刘梦得云诗中用茱茰字者凡三人杜甫云醉把茱茰子细看王维云挿遍茱茰少一人朱放云学他年少挿茱茰三君所用杜公爲优予观唐人七言用此者又十余家漫録于后王昌龄茱茰揷鬓花冝寿戴叔伦挿鬓茱茰来未尽卢纶茱茰一朶映华簪权德舆酒泛茱茰晚易曛白居易舞鬟摆落茱茰房茱茰色浅未经霜杨衡强揷茱茰随衆人张谔茱茰凡作几年新耿湋发希那敢挿茱茰刘商邮筒不解献茱茰崔橹茱茰冷吹溪口香周贺茱茰城里一尊前比之杜句眞不侔矣鬼宿度河宋苍梧王当七夕夜令杨玉夫伺织女度河曰见当报我不见当杀汝钱希白洞微志载苏德哥爲徐肈祀其先人曰当夜半可巳盖俟鬼宿度河之后翟公巽作祭仪十卷云或祭于昏或祭于旦皆非是当以鬼宿渡河爲候而鬼宿渡河常在中夜必使人仰占以俟之叶少藴云公巽博学多闻援证皆有据不肯碌碌同衆所见必过人子案天上经星终古不动鬼宿随天西行春昏见于南夏晨见于东秋夜半见于东冬昏见于东安有所谓渡河及常在中夜之理织女昏晨与鬼宿正相反其理则同苍梧王荒悖小儿不足笑钱翟叶三公皆名儒硕学亦不深攷如此杜诗云牛女漫愁思秋期犹渡河牛女年年度何曽风浪生梁刘孝仪诗云欲待黄昏至含娇浅渡河唐人七夕诗皆有此说此自是牵俗遣词之过故杜老又有诗云牵牛出河西织女处其东万古永相望七夕谁见同神光竟难候此事终蒙胧盖自洞晓其实非它人比也府名军额雍州军额曰永兴府曰京兆而守臣以知永兴军府事兼京兆府路安抚使结衔鎭州军额曰成德府曰眞定而守臣以知成德军府事兼眞定府路安抚使结衔政和中始正以府额爲称荆州军额曰荆南府曰江陵而守臣则曰知荆南通判曰通判荆南自余掾幕县官则曰江陵府淳熈四年始尽以江陵爲称孟州军额曰河阳三城无府额而守臣曰知河阳军州事陜州无府额而守臣曰知陜州军府事法令行移亦曰陜府马融皇甫规汉顺帝时西羌叛遣征西将军马贤将十万人讨之武都太守马融上䟽曰贤处处留滞必有溃叛之变臣愿请贤所不用关东兵五千裁假部队之号尽力率厉三旬之中必克破之不从贤果与羌战败父子皆没羌遂宼三辅烧园陵诏武都太守赵沖督河西四郡兵追击安定上计掾皇甫规上䟽曰臣比年以来数陈便宜羌戎未动䇿其将反马贤始岀知其必败愿假臣屯列坐食之兵五千出其不意与沖共相首尾土地山谷臣所晓习可不烦方寸之印尺帛之赐可以涤患帝不能用赵沖击羌不利羌冦充斥凉部震恐沖战死累年然后定案马融皇甫规之言晓然易见而所请兵皆不过五千然讫不肯从乃知宣帝纳用赵充国之册爲不易得所谓明主可爲忠言也孟蜀避唐讳蜀本石九经皆孟昶时所刻其书渊丗民三字皆缺画盖爲唐髙祖太宗讳也昶父知祥甞爲庄宗明宗臣然于存勗嗣源字乃不讳前蜀王氏巳称帝而其所立龙兴寺碑言及唐诸帝亦皆平阙乃知唐之泽逺矣翰苑亲近白乐天渭村退居寄钱翰林诗叙翰苑之亲近云晓从朝兴庆春陪宴栢梁分庭皆命妇对院即储皇贵主冠浮动亲王辔閙装金钿相照耀朱紫间荧煌毬簇桃花骑歌廵竹叶觞洼银中贵带昂黛内人粧赐禊东城下颁酺曲水傍樽罍分圣酒妓乐借仙倡盖唐丗宫禁与外廷不至相隔絶故杜子美诗户外昭容紫袖垂双瞻御座引朝仪又云舎人退食收封事宫女开函近御筵而学士独称内相至于与命妇分庭见贵主冠服内人黛粧假仙倡以佐酒它司无此也宁馨阿堵宁馨阿堵晋宋间人语助耳后人但见王衍指钱云举阿堵物却又山涛见衍曰何物老媪生宁馨儿今遂以阿堵爲钱宁馨儿爲佳儿殊不然也前軰诗语言少味无阿堵氷雪相看有此君又家无阿堵物门有宁馨儿其意亦如此宋废帝之母王太后疾笃帝不往视后怒谓侍者取刀来剖我腹那得生宁馨儿观此岂得爲佳顾长康画人物不点目精曰传神冩照正在阿堵中犹言此处也刘眞长讥殷渊源曰田舎儿强学人作尔馨语又谓桓温曰使君如馨地宁可鬪战求胜王导与何充语曰正自尔馨王恬拨王胡之手曰冷如鬼手馨彊来捉人臂至今吴中人语言尚多用宁馨字爲问犹言若何也刘梦得诗爲问中华学道者几人雄勐得宁馨盖得其义以宁字作平声读鳯毛宋孝武嗟赏谢鳯之子超宗曰殊有鳯毛今人以子爲鳯毛多谓出此桉丗说王劭风姿似其父导桓温曰大奴固自有鳯毛其事在前与此不同牛米燕慕容皝以牛假贫民使佃苑中税其什之八自有牛者税其七参军封𥙿諌以爲魏晋之丗假官田牛者不过税其什六自有牛者中分之不取其七八也予观今吾郷之俗募人耕田十取其五而用主牛者取其六谓之牛米盖晋法也爲文矜夸过实文士爲文有矜夸过实虽韩文公不能免如石鼔歌极道宣王之事伟矣至云孔子西行不到秦掎摭星宿遗羲娥陋儒编诗不收拾二雅褊迫无委蛇是谓三百篇皆如星宿独此诗如日月也二雅褊迫之语尤非所冝言今丗所传石鼔之词尚在岂能出吉日车攻之右安知非经圣人所删乎送孟东野序韩文公送孟东野序云物不得其平则鸣然其文云在唐虞时咎陶禹其善鸣者而假之以鸣䕫假于韶以鸣伊尹鸣殷周公鸣周又云天将和其声而使鸣国家之盛然则非所谓不得其平也喷嚏今人喷嚏不止者必噀唾祝云有人说我妇人尤甚子案终风诗寤言不寐愿言则嚏郑氏笺云我其忧悼而不能寐女思我心如是我则嚏也今俗人嚏云人道我此古之遗语也乃知此风自古以来有之野史不可信野史杂说多有得之传闻及好事者縁饰故类多失实虽前軰不能免而士大夫颇信之姑摭眞宗朝三事于左魏泰东轩録云眞宗次澶渊语㓂莱公曰虏骑未退何人可守天雄军公言参知政事王钦若退即召王于行府谕以上意授勑俾行王未及有言公遽酌大白饮之命曰上马盃且曰参政勉之回日即爲同列也王驰骑入魏越十一日虏退召爲同中书门下平章事或云王公数进疑词于上前故莱公因事出之予案澶渊之役乃景德元年九月是时莱公爲次相钦若爲参政閠九月钦若判天雄二年四月罢政三年莱公罢相钦若复知枢密院至天禧始拜相距景德凡十四年其二事者沈括笔谈云向文简拜右仆射眞宗谓学士李昌武曰朕自即位以来未甞除仆射敏中应甚喜昌武退朝往候之门阑悄然明日再对上笑曰向敏中大耐官职存中自注云向公拜仆射年月未曽考于国史因见中书记是天禧元年八月而是年二月王钦若亦加仆射予案眞宗朝自敏中之前拜仆射者六人吕端李沆王旦皆自宰相转陈尧叟以罢抠密使拜张齐贤以故相拜王钦若自枢密使转及敏中转右仆射与钦若加左仆射同日降制是时李昌武死四年矣昌武者宗谔也其三事者存中笔谈又云时丁晋公从眞宗巡幸礼成诏赐辅臣玉带时辅臣八人行在祗候库止有七带尚衣有带谓之比玉价直数百万上欲以足其数公心欲之而位在七人之下度必不及已乃谕有司某自有小私带可服候还京别赐可也旣各受赐而晋公一带仅如指阔上顾近侍速易之遂得尚衣御带予按景德元年眞宗巡幸西京大中祥符元年巡幸泰山四年幸河中丁谓皆爲行在三司使未登政府七年幸亳州谓始以参知政事从时辅臣六人王旦向敏中爲宰相王钦若陈尧叟爲枢密使皆在谓上谓之下尚有枢密副使马知节即不与此说合且旣爲玉带而又名比玉尤可笑魏泰无足论沈存中不应尔也谤书司马迁作史记于封禅书中述武帝神仙鬼灶方士之事甚备故王允谓之谤书国朝景德祥符间治安之极王文穆陈文忠陈文僖丁晋公诸人造作天书符瑞以爲固宠容恱之计及眞宗上仙王沂公惧贻后丗讥议故请藏天书于梓宫以灭迹而实録之成乃文穆监脩其载崇奉宫庙祥云芝鹤唯恐不详遂爲信史之累盖与太史公谤书意异而实同也王文正公祥符以后凡天书礼文宫观典册祭祀巡幸祥瑞颂声之事王文正公旦实爲参政宰相无一不预官自侍郎至太保公心知得罪于清议而固恋患失不能决去及其临终乃欲削发僧服以歛何所补哉魏野赠诗所谓西祀东封今巳了好来相伴赤松㳺可谓君子爱人以德其箴戒之意深矣欧阳公神道碑悉隐而不书盖不可书也虽持身公清无一可议然特张禹孔光胡广之流云晋文公晋公子重耳自狄适它国凡七衞成公曹共公郑文公皆不礼焉齐桓公妻以女宋襄公赠以马楚成王享之秦穆公纳之卒以得国衞曹郑皆同姓齐宋秦楚皆异姓非所谓岂无他人不如同姓也晋文公卒未葬秦师伐郑灭滑无预晋事晋先轸以爲秦不哀吾丧而伐吾同姓背秦大惠使襄公墨衰绖而伐之虽幸胜于殽终启焚舟之战两国交兵不复修睦者数百年先轸是年死于狄至孙縠而诛灭天也南夷服诸葛蜀刘禅时南中诸郡叛诸葛亮征之孟获爲夷汉所服七战七擒曰公天威也南人不复反矣蜀志所载止于一时之事国朝淳化中李顺乱蜀招安使雷有终遣嘉州士人辛怡显使于南诏至姚州其节度使赵公美以书来迎云当境有泸水昔诸葛武侯戒曰非贡献征讨不得辄渡此水若必欲过须致祭然后登舟今遣本部军将赍金龙二条金钱三十文并设酒脯请先祭享而渡乃知南夷心服虽千年如𥘉呜唿可谓贤矣事见怡显所作云南録二䟽賛作议论文字湏考引事实无差忒乃可传信后丗东坡先生作二踈图賛云孝宣中兴以法驭人杀篕韩杨盖三良臣先生怜之振袂脱屣使知区区不足骄士其立意超卓如此然以其时考之元康三年二踈去位后二年篕寛饶诛又三年韩延寿诛又三年杨恽诛方二踈去时三人皆亡恙盖先生文如倾河不复効常人㝷阅质究也李宓伐南诏唐天宝中南诏叛劒南节度使鲜于仲通讨之丧士卒六万人杨国忠掩其败状仍叙其战功时募兵击南诏人莫肯应募国忠遣御史分道捕人连枷送诣军所行者愁怨所在哭声振野至十三载劒南留后李宓将兵七万往击南诏南诏诱之深入闭壁不战宓粮尽士卒瘴疫及饥死什七八乃引还蛮追击之宓被擒全军皆没国忠隐其败更以捷闻益发兵讨之此通鑑所纪旧唐书云李宓率兵击蛮于西洱河粮尽军旋马足陷桥爲合罗鳯所擒新唐书亦云宓败死于西洱河子案髙适集中有李宓南征蛮诗一篇序云天宝十一载有诏伐西南夷丞相杨公兼节制之寄乃奏前云南太守李宓渉海自交趾击之往复数万里十二载四月至于长安君子是以知庙堂使能而李公効节子忝斯人之旧因赋是诗其略曰肃穆庙堂上深沉节制雄遂令感激士得建非常功鼔行天海外转战蛮夷中长驱大浪破急击群山空饷道忽巳逺县军垂欲穷野食掘田䑕晡餐兼僰僮收兵列亭候拓地弥西东泸水夜可渉交州今始通归来长安道召见甘泉宫其所称述如此虽诗人之言未必皆实然当时之人所赋其事不应虚言则宓盖归至长安未甞败死其年又非十三载也味诗中掘䑕餐僮之语则知粮尽危急师非胜归明甚浮梁陶器彭器资尚书文集有送许屯田诗曰浮梁巧烧甆颜色比琼玖因官射利疾衆喜君独不父老争叹息此事古未有注云浮梁父老言自来作知县不买甆器者一人君是也作饶州不买者一人今程少卿嗣宗是也惜乎不载许君之名容斋随笔卷第四容斋随笔容斋随笔卷五容斋随笔卷第五汉唐八相萧曹丙魏房杜姚宋爲汉唐名相不待诵说然前六君子皆终于位而姚宋相明皇皆不过三年姚以二子及亲吏受赂其罢犹有说宋但以严禁恶钱及疾负罪而妄诉不巳者明皇用优人戯言而罢之二公终身不复用宋公罢相时年才五十八后十七年乃薨继之者如张嘉贞张说源干曜王晙宇文融裴光庭萧嵩牛仙客其才可睹矣唯杜暹李元纮爲贤亦清介龊龊自守者释骐骥而不乗焉皇皇而更索可不惜哉萧何且死所推贤唯曹参魏丙同心辅政房乔毎议事必曰非如晦莫能筹之姚崇避位荐宋公自代唯贤知贤冝后人之莫及也六卦有坎易干坤二卦之下继之以屯蒙需讼师比六者皆有坎圣人防患备险之意深矣晋之亡与秦隋异自尧舜及今天下裂而复合者四周之末爲七战国秦合之汉之末分爲三国晋合之晋之乱分爲十余国争战三百年隋合之唐之后又分爲八九国本朝合之然秦始皇一传而爲胡亥晋武帝一传而爲惠帝隋文帝一传而爲炀帝皆破亡其社稷独本朝九传百七上年乃不幸有靖康之祸盖三代以下治安所无也秦晋隋皆相似然秦隋一亡即扫地晋之东虽曰牛继马后终爲守司马氏之祀亦百有余年盖秦隋毒流四海天实诛之晋之八王擅兵孽后盗政皆本于惠帝昏蒙非得罪于民故其亡也与秦隋独异上官桀汉上官桀爲未央廏令武帝甞体不安及愈见马马多瘦上大怒令以我不复见马邪欲下吏桀顿首曰臣闻圣体不安日夜忧惧意诚不在马言未卒泣数行下上以爲忠由是亲近至于受遗诏辅少主义纵爲右内史上幸鼎湖病乆巳而卒起幸甘泉道不治上怒曰纵以我爲不行此道乎衔之遂坐以它事弃市二人者其始获罪一也桀以一言之故超用而纵及诛可谓幸不幸矣金日磾金日磾没入宫输黄门养马武帝㳺宴见马后宫满侧日磾等数十人牵马过殿下莫不窃视至日磾独不敢日磾容皃甚严马又肥好上竒焉即日拜爲马监后受遗辅政日磾与上官桀皆因马而受知武帝之取人可谓明而不遗矣汉宣帝忌昌邑玉汉废昌邑王贺而立宣帝贺居故国帝心内忌之赐山阳太守张敞玺书戒以谨备盗贼敞条奏贺居处着其废亡之効上知贺不足忌始封爲列侯光武废太子彊爲东海王而立显宗显宗即位待彊弥厚宣显皆杂霸道治尚刚严独此事显优于宣多矣平津侯公孙平津本传称其意忌内深杀主父偃徙董仲舒皆其力然其可称者两事武帝置苍海朔方之郡平津数諌以爲罢弊中国以奉无用之地愿罢之上使朱买臣等难之乃谢曰山东鄙人不知其便若是愿罢西南夷专奉朔方上乃许之卜式上书愿输家财助边盖迎合主意上以语平津对曰此非人情不轨之臣不可以爲化而乱法愿勿许乃罢式当武帝好大喜功而能如是㮣之后丗足以爲贤相矣惜不以式事载本传中韩信周瑜丗言韩信伐赵赵广武君请以竒兵塞井陉口絶其粮道成安君不听信使间人窥知其不用广武君䇿还报则大喜乃敢引兵遂下遂胜赵使广武计行信且成禽信盖自言之矣周瑜拒曹公于赤壁部将黄盖献火攻之䇿会东南风急悉烧操舡军遂败使天无大风黄盖不进计则瑜未必胜是二说者皆不善观人者也夫以韩信敌陈余犹以勐虎当羊豕尔信与汉王语请北举燕赵正使井陉不得进必有它竒䇿矣其与广武君言曰向使成安君听子计仆亦禽矣盖谦以求言之词也方孙权问计于周瑜瑜巳言操冒行四患将军禽之冝在今日刘备见瑜恨其兵少瑜曰此自足用豫州但观瑜破之正使无火攻之说其必有以制胜矣不然何以爲信瑜汉武赏功明白卫青爲大将军霍去病始爲校尉以功封侯青失两将军亡翕侯功不多不益封其后各以五万骑深入去病益封五千八百户禆校封侯益邑者六人而青不得益封吏卒无封者武帝赏功必视法如何不以贵贱爲髙下其明白如此后丗处此必曰青乆爲上将俱出塞致命正不厚赏亦当有以尉其心不然它日无以使人盖失之矣周召房杜召公爲保周公爲师相成王爲左右观此二相则刑措四十年颂声作于下不言可知唐正观三年二月房元龄爲左仆射杜如晦爲右仆射魏证参预朝政观此三相则三百年基业之盛槩可见矣三代书同文三代之时天下书同文故春秋左氏所载人名字不以何国大氐皆同郑公子归生鲁公孙归父蔡公孙归生楚仲归齐析归父皆字子家楚成嘉郑公子嘉皆字子孔郑公孙叚印叚宋禇师叚皆字子石郑公子喜宋乐喜皆字子罕楚公子黒肱郑公孙黒孔子弟子狄黒皆字子晢鲁公子翚郑公孙挥皆字子羽邾子克楚鬪克周王子克宋司马之臣克皆字曰仪晋籍偃荀偃郑公子偃吴言偃皆字曰㳺晋羊舌赤鲁公西赤皆字曰华楚公子侧鲁孟之侧皆字曰反鲁冉耕宋司马耕皆字曰牛颜无繇仲由皆字曰路周丗中国地成周之丗中国之地最狭以今地里考之吴越楚蜀闽皆爲蛮淮南爲羣舒秦爲戎河北眞定中山之境乃鲜虞肥鼔国河东之境有赤狄甲氏留吁铎辰潞国洛阳爲王城而有杨拒泉皐蛮氏陆浑伊雒之戎京东有莱牟介莒皆夷也𣏌都雍丘今汴之属邑亦用夷礼邾近于鲁亦曰夷其中国者独晋衞齐鲁宋郑陈许而巳通不过数十州盖于天下特五分之一耳李后主梁武帝东坡书李后主去国之词云最是苍皇辤庙日教坊犹奏别离歌挥泪对宫娥以爲后主失国当恸哭于庙门之外谢其民而后行乃对宫娥听乐形于词句予观梁武帝启侯景之祸涂炭江左以致覆亡乃曰自我得之自我失之亦复何恨其不知罪巳亦甚矣窦婴救灌夫其夫人諌止之婴曰侯自我得之自我捐之无所恨梁武用此言而非也诗什诗二雅及颂前三卷题曰某诗之什陆德明释云歌诗之作非止一人篇数旣多故以十篇编爲一卷名之爲什今人以诗爲篇什或称誉它人所作爲佳什非也易举正唐苏州司户郭京有周易举正三卷云曽得王辅嗣韩康伯手冩注定传授眞本比校今丗流行本及国学郷贡举人等本或将经入注用注作经小象中间以下句反居其上爻辞注内移后义却处于前兼有脱遗两字顚倒谬误者并依定本举正其讹凡一百三节今略取其明白者二十处载于此坤初六履霜坚氷至象曰履霜隂始凝也驯致其道至坚氷也今本于象文霜字下误増坚氷二字屯六三象曰即鹿无虞何以从禽也今本脱何字师六五田有禽利执之无咎元本之字行书向下引脚稍类言字转冩相仍故误作言观注义亦全不作言字释也比九五象曰失前禽舎逆取顺也今本误倒其句贲亨不利有攸往今本不字误作小字刚柔交错天文也文明以止人文也注云刚柔交错而成文焉天之文也今本脱刚柔交错一句坎卦习坎上脱坎字姤九四包失鱼注二有其鱼故失之也今本误作无鱼蹇九三往蹇来正今本作来反困初六象曰入于幽谷不明也今本谷字下多幽字鼎彖圣人亨以享上帝以养圣贤注云圣人用之上以享上帝而下以养圣贤今本正文多而大亨三字故注文亦误増大亨二字震彖曰不丧匕鬯出可以守宗庙社稷以爲祭主也今本脱不丧匕鬯一句渐象曰君子以居贤德善风俗注云贤德以止巽则居风俗以止巽乃善今本正文脱风字丰九四象遇其夷主吉志行也今文脱志字中孚彖豚鱼吉信及也今本及字下多豚鱼二字小过彖柔得中是以可小事也今本脱可字而事字下误增吉字六五象曰密云不雨巳止也注阳巳止下故也今本正文作巳上故注亦误作阳巳上故止也旣济彖曰旣济亨小小者亨也今本脱一小字系辞二多誉四多惧注云惧近也今本误以近也字爲正文而注中又脱惧字杂卦蒙稚而着今本稚误作杂字予顷于福州道藏中见此书而传之及在后省见晁公武所进易解多引用之丗罕有其书也其惟圣人乎干卦其惟圣人乎魏王肃本作愚人后结句始作圣人见陆德明释文易说卦易说卦荀爽九家集解干爲木果之下更有四曰爲龙爲车爲衣爲言坤后有八曰爲牝爲迷爲方爲囊爲裳爲黄爲帛爲浆震后有三曰爲王爲鹄爲鼔巽后有二曰爲杨爲鹳坎后有八曰爲宫爲律爲可爲栋爲丛棘爲狐爲蒺藜爲桎梏离后有一曰爲牝牛艮后有三曰爲鼻爲虎爲狐兑后有二曰爲常爲辅颊注云常西方神也陆德明以其与王弼本不同故载于释文案震爲龙与干同故虞翻干宝本作駹元二之灾后汉邓骘传拜爲大将军时遭元二之灾人士饥荒死者相望盗贼羣起四夷侵畔章怀注云元二即元元也古书字当再读者即于上字之下爲小二字言此字当两度言之后人不晓遂读爲元二或同之阳九或附之百六良由不悟致斯乖舛今歧州石敱铭凡重言者皆爲二字明验也汉碑有杨孟文石门颂云中遭元二西夷虐残孔耽碑云遭元二轗轲人民相食赵明诚金石跋云若读爲元元不成文理疑当时自有此语汉注未必然也案王充论衡恢国篇云今上嗣位元二之间嘉德布流三年零陵生芝草四年甘露降五县五年芝复生六年黄龙见盖章帝时事考之本纪所书建初三年以后诸瑞皆同则知所谓元二者谓建初元年二年也旣称嘉德布流以致祥瑞其爲非灾眚之语益可决疑安帝永初元年二年先零滇羌㓂叛郡国地震大水邓骘以二年十一月拜大将军则知所谓元二者谓永初元年二年也凡汉碑重文不皆用小二字岂有范史一部唯独一处如此予兄丞相作隷释论之甚详予脩国史日撰钦宗纪賛用靖康元二之祸实本于此圣人污孟子曰宰我子贡有若智足以知圣人污不至阿其所好赵𡵨注云三人之智足以识圣人污下也言三人虽小污不平亦不至于其所好阿私所爱而空誉之详其文意足以识圣人是一句污下也自是一节盖以下字训污也其义明甚而老苏先生乃作一句读故作三子知圣人污论谓三子之智不足以及圣人髙深幽絶之境徒得其下焉耳此说窃谓不然夫谓夫子贤于尧舜自生民以来未有可谓大矣犹以爲污下何哉程伊川云有若等自能知夫子之道假使污下必不爲阿好而言其说正与赵氏合大抵汉人释经子或省去语助如郑氏笺毛诗奄观铚艾云奄乆观多也盖以乆训奄以多训观近者黄启宗有补礼部韵略于淹字下添奄字注云乆劝也亦是误以笺中五字爲一句廿卉字今人书二十字爲廿三十字爲卉四十爲皆说文本字也廿音入二十并也卉音先合反三十之省便古文也音先立反数名今直以爲四十字案秦始皇凡刻石颂德之辞皆四字一句泰山辞曰皇帝临位二十有六年琅邪台颂曰维二十六年皇帝作始之罘颂曰维二十九年时在中春东观颂曰维二十九年皇帝春㳺会稽颂曰德惠脩长三十有七年此史记所载每称年者辄五字一句甞得泰山词石本乃书爲廿有六年想其余皆如是而太史公误易之或后人传冩之讹耳其实四字句也字省文今人作字省文以礼爲礼以处爲処以与爲与凡章奏及程文书册之类不敢用然其实皆说文本字也许叔重释礼字云古文処字云止也得几而止或从处与字云赐予也与与同然则当以省文者爲正负劒辟咡曲礼记童子事曰负劒辟咡诏之郑氏注云负谓置之于背劒谓挟之于旁辟咡诏之谓倾头与语口旁曰咡欧阳公作其父泷冈阡表云回顾乳者劒汝而立于旁正用此义今庐陵石刻由存衢州所刋六一集巳得其眞或者不晓遂易劒爲抱可叹也国初人至诚眞宗时并州谋帅上谓辅臣曰如张齐贤温仲舒皆可任但以其甞历枢近或有固辤冝召至中书询问愿往则授之及召二人至齐贤辤以恐爲人所谗仲舒曰非敢有辤但在尚书班巳十年若得改官端揆赐都部署添给敢不承命辅臣以闻上曰是皆不欲往也勿彊之王元之自翰林学士以本官刑部郎中知黄州遣其子嘉祐献书于中书门下以爲朝廷设官进退必以礼一失错置咎在廊庙某一任翰林学士三任制诰舎人以国朝旧事言之或得给事中或得侍郎或爲諌议大夫某独异于斯斥去不转一级与钱谷俗吏混然无别执政不言人将安仰予谓仲舒甞爲二府至于自求迁转及増请给元之一代刚正名臣至于公移牋书引例乞转唯其至诚不矫伪故也后之人外爲大言避宠辤禄而隂有营求失其本真者多矣风俗使然也史馆玉牒所国朝熙宁以前祕书省无着作局故置史馆设脩撰直馆之职元丰官制行有祕书官则其职归于监少及着作郎佐矣而绍兴中复置史馆脩撰检讨是与本省爲二也宗正寺脩玉牒官亦然官制旣行其职归于卿丞矣而绍兴中复差侍从爲脩牒又以它官兼检讨是与本寺爲二也然则今有户部可别置三司有吏刑部可别置审官审刑院矣又玉牒旧制每十年一进谓甲子歳进书则甲戍甲申歳复然今乃从建隆以来再行补脩毎及十年则一进以故不过三二年辄一行赏书局僣赏此最甚焉稗沙门宝积经说僧之无行者曰譬如麦田中生稗麦其形似麦不可分别尔时田夫作如是念谓此稗麦尽是好麦后见穟生尔乃知非如是沙门在于衆中似是持戒有德行者施主见时谓尽是沙门而彼痴人实非沙门是名稗沙门此喻甚佳而文士鲜曽引用聊志于此容斋随笔卷第五容斋随笔容斋随笔卷六容斋随笔卷第六建武中元成都有汉蜀郡太守何君造尊楗阁碑其末云建武中元二年六月桉范史本纪建武止三十一年次年改爲中元直书爲中元元年观此所刻乃是虽别爲中元犹冠以建武如文景帝中元后元之类也又祭祀志载封禅后赦天下诏明言云以建武三十二年爲建武中元元年东夷倭国传云建武中元二年来奉贡援据甚明而宋莒公作纪年通谱乃云纪志所载不同必传冩脱误学者失于精审以意删去殆亦不深考耳韩庄敏家一铜斗铭云新始建国天鳯上戊六年又绍兴中郭金州得一钲铭云新始建国地皇上戊二年桉王莽始建国之后改天鳯又改地皇兹二器各冠以始元者自莽之制如此亦犹其改易郡名不常每下诏犹系其故名之类耳不可用中元爲比也带职人转官绍兴中王浚明以右奉直大夫直祕阁乞磨勘吏部拟朝议大夫时相以爲旣带职则朝议奉直爲一等遂超转中奉其后曽慥踵之绍兴末向伯奋亦用此继而续觱复然后省有言不应蓦三级自是但得朝议予按故事官制未行时前行郎中迁少卿有出身得太常无出身司农继转光禄即今奉直朝议也自少卿迁大卿监有出身得光禄卿无出身历司农卿少府监卫尉卿然后至光禄若带职则自少农以上径得光卿不渉余级至有超五资者然则浚明等不爲过盖昔日职名不轻与人故恩典亦异又自承务郎至奉议词人但三转而带职者乃与余人同作六阶不小异乃有司之失也上下四方上下四方不可穷竟正虽庄列释氏之寓言曼衍不能说也列子商汤问于夏革曰上下八方有极尽乎革曰不知也汤固问革曰无则无极有则有尽朕何以知之然无极之外复无无极无尽之中复无无尽无极复无无极无尽复无无尽朕是以知其无极无尽也而不知其有极有尽也焉知天地之表不有大天地者乎大集经风住何处曰风住虚空又问虚空爲何所住荅言虚空住于至处又问至处复何所住荅言至处何所住者不可宣说何以故逺离一切诸处所故一切处所所不摄故非数非称不可量故是故至处无有住处二家之说如是而巳魏相萧望之赵广汉之死由魏相韩延寿之死由萧望之魏萧贤公卿也忍以其私陷二材臣于死地乎杨恽坐语言怨望而廷尉当以爲大逆不道以其时考之乃于定国也史称定国爲廷尉民自以不冤岂其然乎宣帝治尚严而三人者又从而辅翼之爲可恨也姓氏不可考姓氏所出后丗茫不可考不过证以史传然要爲难晓自姚虞唐杜姜田范刘之外余盖纷然杂岀且以左传言之申氏出于四岳周有申伯然郑又有申侯楚有申舟又有申公巫臣鲁有申繻申枨晋有申书齐有申鲜虞贾氏姬姓之国以国氏然晋有贾华又狐射姑亦曰贾季齐有贾举黄氏嬴姓之国然金天氏之后又有沈姒蓐黄之黄晋有黄渊孔氏出于商孔子其后也然衞有孔达宋有孔父郑有孔叔陈有孔宁齐有孔虺而郑子孔之孙又爲孔张髙氏出于齐然子尾之后又爲髙彊郑有髙克宋有髙哀国氏亦出于齐然邢有国子郑子国之孙又爲国参晋有庆郑齐有庆克陈有庆虎衞有石碏齐有石之纷如郑有石周有石尚宋有石彄晋有阳处父楚有阳丏鲁有阳虎孙氏出于衞而楚有叔敖齐有孙书吴有孙武郭氏出于虢而晋有郭偃齐有郭最又有所谓郭公者千载之下遥遥丗祚将安所质究乎畏无难圣人不畏多难而畏无难故曰惟有道之主能持胜使秦不并六国二丗未亡隋不一天下服四夷炀帝不亡符坚不平凉取蜀灭燕翦代则无肥水之役唐庄宗不灭梁下蜀则无嗣源之祸李景不取闽并楚则无淮南之失緑竹青青毛公解衞诗淇奥分緑竹爲二物曰緑王刍也竹萹竹也韩诗竹字作音徒沃反亦以爲萹筑郭璞云王刍今唿白脚莎即菉蓐豆也萹竹似小藜赤茎节好生道旁可食又云有草似竹髙五六尺淇水侧人谓之菉竹案此诸说皆北人不见竹之语耳汉书下淇园之竹以爲楗㓂恂爲河内太守伐淇园竹爲矢百余万衞诗又有籊籊竹竿以钓于淇之句所谓緑竹岂不明甚若白脚莎菉豆安得云猗猗青青哉孔子欲讨齐陈成子弑齐简公孔子告于鲁哀公请讨之公曰告夫三子者之三子告不可左传曰孔子请伐齐公曰鲁爲齐弱乆矣子之伐之将若之何对曰陈常弑其君民之不与者半以鲁之衆加齐之半可伐也说者以爲孔子岂校力之强弱但明其义而巳能顺人心而行天讨何患不克使鲁君从之孔子其使于周请命乎天子正名其罪至其所以胜齐者孔子之余事也予以爲鲁之不能伐齐三子之不欲伐齐周之不能讨齐通国知之矣孔子爲此举岂眞欲以鲁之半力敌之哉盖是时三子无君与陈氏等孔子上欲悟哀公下欲警三子使哀公悟其意必察三臣之擅国思有以制之起孔子而付以政其正君君臣臣之分不难也使三子者警必将曰鲁小于齐齐臣弑君而欲致讨吾三臣或如是彼齐晋大国肯置而不问乎惜其君臣皆不识圣人之深旨自是二年孔子亡又十一年哀公竟偪于三子而孙于越比之简公仅全其身尔韩退之旧唐史韩退之传初言愈常以爲魏晋巳还爲文者多拘偶对而经诰之指归不复振起故所爲文抒意立言自成一家新语后学之士取爲师法当时作者甚衆无以过之故丗称韩文而又云时有恃才肆意亦盭孔孟之旨若南人妄以柳宗元爲罗池神而愈撰碑以实之李贺父名晋不应进士而愈爲贺作讳辩令举进士又爲毛颖传讥戯不近人情此文章之甚纰缪者撰顺宗实録繁简不当叙事拙于取舍颇爲当代所非裴晋公有寄李翶书云昌黎韩愈仆识之旧矣其人信美材也近或闻诸侪类云恃其絶足往往奔放不以文立制而以文爲戯可矣乎今之不及之者当大爲防焉尔旧史谓愈爲纰缪固不足责晋公亦有是言何哉考公作此书时名位犹未达其末云昨弟来欲度及时干进度昔歳取名不敢自髙今孤焭若此逰宦谓何是不能复从故人之所勉耳但寘力田园苟过朝夕而巳然则公出征淮西请愈爲行军司马又令作碑盖在此累年之后相知巳深非复前比也诞节受贺唐穆宗即位之初年诏曰七月六日是朕载诞之辰其日百寮命妇冝于光顺门进名参贺朕于门内与百寮相见明日又勑受贺仪冝停先是左丞韦绶奏行之宰臣以古无降诞受贺之礼奏罢之然次年复行贺礼诞节之制起于明皇令天下宴集休假三日肃宗亦然代德顺三宗皆不置节名及文宗以后始置宴如初则受贺一事盖自长庆年至今用之也左氏书事左传书晋惠公背秦穆公事曰晋侯之入也秦穆姬属贾君焉且曰尽纳羣公子晋侯烝于贾君又不纳羣公子是以穆姬怨之晋侯许赂中大夫旣而皆背之赂秦伯以河外列城五东尽虢略南及华山内及解梁城旣而不与晋饥秦输之粟秦饥晋闭之籴故秦伯伐晋观此一节正如狱吏治囚蔽罪议法而皐陶听之何所伏窜不待韩原之战其曲直胜负之形见矣晋厉公絶秦数其五罪书词铿訇极文章鼓吹之妙然其实皆诬秦故传又书云秦桓公旣与晋厉公爲令狐之盟而又召狄与楚欲道以伐晋杜元凯注云据此三事以正秦罪左氏于文反复低昂无所不究其至观秦晋争战二事可窥一斑矣狐突言词有味晋侯使太子申生伐东山皐落氏以十二月出师衣之偏衣佩之金玦左氏载狐突所叹八十余言而词义五转其一曰时事之徴也衣身之章也佩衷之旗也其二曰敬其事则命以始服其身则衣之纯用其衷则佩之度其三曰今命以时卒閟其事也衣之尨服逺其躬也佩以金玦弃其衷也其四曰服以逺之时以閟之其五曰尨凉冬杀金寒玦离其宛转有味皆可咀嚼国语亦多此体有至六七转然大氐缓而不切宣发考工记车人之事半矩谓之宣注头发颢落曰宣易巽爲宣发宣字本或作寡周易巽爲寡发释文云本又作宣黒白杂爲宣发宣发二字甚竒邾文公楚昭王邾文公卜迁于绎史曰利于民而不利于君邾子曰命在养民死之短长时也民苟利矣迁也吉莫如之遂迁于绎未几而卒君子曰知命楚昭王之季年有云如衆赤鸟夹日以飞三日周太史曰其当王身乎若禜之可移于令尹司马王曰除腹心之疾而寘诸股肱何益不谷不有大过天其夭诸有罪受罚又焉移之遂弗禜孔子曰楚昭王知大道矣其不失国也冝哉案宋景公出人君之言三荧惑爲之退舎邾文楚昭之言亦是物也而终不蒙福天道逺而不可知如此杜悰唐懿宗咸通二年二月以杜悰爲相一日两枢密使诣中书宣徽使杨公庆继至独揖悰受宣三相起避公庆出书授悰发之乃宣宗大渐时宦官请郓王监国奏也且曰当时宰相无名者当以反法处之悰反复读复封以授公庆曰主上欲罪宰相当于延英面示圣旨公庆去悰谓两枢密曰内外之臣事犹一体今主上新践阼固当以仁爱爲先岂得遽賛成杀宰相事若习以性成则中尉枢密岂得不自忧乎两枢密相顾黙然徐曰当具以公言白至尊非公重德无人及此三相复来见悰微请宣意悰无言三相惶怖乞存家族悰曰勿爲它虑旣而寂然及延英开上色甚恱此资治通鑑所载也新唐史云宣宗丗䕫王处大明宫而郓王居十六宅帝大渐遗诏立䕫王而中尉王宗贯迎郓王立之是爲懿宗乆之遣枢密使杨庆诣中书独揖悰它宰相毕諴杜审权蒋伸不敢进乃授悰中人请帝监国奏因谕悰劾大臣名不在者悰语之如前所云庆色沮去帝怒亦释予以史考之懿宗即位之日宰相四人曰令狐绹曰萧邺曰夏侯孜曰蒋伸至是时唯有伸在三人者罢去矣諴及审权乃懿宗自用者无由有斯事盖野史之妄而二书误采之温公以唐事属之范祖禹其审取可谓详尽尚如此信乎脩史之难哉唐书丗系表新唐宰相丗系表皆承用逐家谱谍故多有谬误内沈氏者最可笑其略云沈氏岀自姬姓周文王子聃叔季字子揖食采于沈今汝南平舆沈亭是也鲁成公八年爲晋所灭沈子生逞字脩之奔楚遂爲沈氏生嘉字惟良嘉生尹戍戍生诸梁诸梁子尹射字脩文其后入汉有爲齐王太傅敷德侯者有爲骠骑将军者有爲彭城侯者宋书沈约自叙云金天氏之后沈国在汝南平舆定公四年爲蔡所灭秦末有逞者徴丞相不就其后颇与唐表同案聃季所封自是一国与沈了不相渉春秋成公八年晋侵沈获沈子揖昭二十三年吴败顿胡沈蔡之师于鸡父沈子逞灭定四年蔡灭沈杀沈子嘉今表云聃季字子揖成八年爲晋所灭是文王之子寿五百余歳矣逞爲吴所杀而表云奔楚宋书云秦召爲丞相沈尹戍爲楚将战死于柏举正与嘉之死同时而以爲嘉之子尹射书于左传三十四年始书诸梁乃以爲其子又春秋时人立字皆从子及伯仲岂有脩之惟良脩文之比汉列侯表岂有所谓敷德彭城侯百官表岂有所谓骠骑将军沈达者沈约称一时文宗妄谱其上丗名氏官爵固可蚩诮又不分别两沈国其金天氏之裔沈姒蓐黄之沈封于汾川晋灭之春秋之沈封于汝南蔡灭之顾合而爲一岂不读左氏乎欧阳公略不笔削爲可恨也鲁昭公春秋之丗列国之君失守社稷其国皆即日改立君无虚位以俟者惟鲁昭公爲季孙意如所逐而孙于齐又适晋凡八年乃没意如在国摄事主祭歳具从者之衣屦而归之于干侯公薨之明年丧还故国然后其弟公子宋始即位它国无此比也岂非鲁秉周礼虽不幸逐君犹存厥位而不敢絶之乎其后哀公孙于越左传终于是年不知悼公以何时立也州县失故名今之州县以累代移徙改割之故往往或失其故名或州异而县不同者如建昌军在江西而建昌县乃隷南康南康军在江东而南康县乃隷南安南安军在江西而南安县乃隷泉州韶州爲始兴郡而始兴县外属贑州爲南康郡而南康县外属郁林爲州而郁林县隷贵州桂阳爲军而桂阳县隷郴州此类不可悉数严州当爲庄严州本名睦州宣和中以方㓂之故改焉虽以威严爲义然实取严陵滩之意也殊不考子陵乃庄氏东汉避显宗讳以庄爲严故史家追书以爲严光后丗当从实可也容斋随笔卷第六容斋随笔容斋随笔卷七容斋随笔卷第七孟子书百里奚柳子厚复杜温夫书云生用助字不当律令所谓乎欤耶哉夫也者疑辤也矣耳焉也者决辤也今生则一之冝考前闻人所使用与吾言类且异精思之则益也予读孟子百里奚一章曰曽不知以食牛干秦缪公之爲污也可谓智乎不可諌而不諌可谓不智乎知虞公之将亡而先去之不可谓不智也时举于秦知缪公之可与有行也而相之可谓不智乎味其所用助字开阖变化使人之意飞动此难以爲温夫辈言也韩柳爲文之旨韩退之自言作爲文章上规姚姒盘诰春秋易诗左氏庄骚太史子云相如闳其中而肆其外柳子厚自言每爲文章本之书诗礼春秋易参之谷梁氏以厉其气参之孟荀以畅其支参之庄老以肆其端参之国语以博其趣参之离骚以致其幽参之太史公以着其㓗此韩柳爲文之旨要学者冝思之本习之论文李习之荅朱载言书论文最爲明白周尽云六经创意造言皆不相师故其读春秋也如未甞有诗也其读诗也如未甞有易也其读易也如未甞有书也其读屈原庄周也如未甞有六经也如山有岱华嵩衡焉其同者髙也其草木之荣不必均也如渎有济淮河江焉其同者出源到海也其曲直浅深不必均也天下之语文章有六说焉其尚异者曰文章词句竒险而巳其好理者曰文章叙意苟通而巳溺于时者曰文章必当对病于时者曰文章不当对爱难者曰冝深不当易爱易者曰冝通不当难此皆情有所偏滞未识文章之所主也义不深不至于理而词句怪丽者有之矣剧秦美新王襃僮约是也其理往往有是者而词章不能工者有之矣王氏中说俗传太公家教是也古之人能极于工而巳不知其辤之对与否易与难也忧心悄悄愠于群小非对也遘闵旣多受侮不少非不对也朕圣谗说殄行震惊朕师菀彼桑柔其下侯旬捋采其刘非易也光被四表格于上下十畒之间兮桑者闲闲兮非难也六经之后百家之言兴老聃列庄至于刘向杨雄皆自成一家之文学者之所师归也故义虽深理虽当词不工者不成文冝不能传也其论于文者如此后学冝志之魏郑公諌语魏郑公諌止唐太宗封禅中间数语引喻剀切曰今有人十年长患疗治且愈此人应皮骨仅存便欲使负米一石日行百里必不可得隋氏之乱非止十年陛下爲之良医疾苦虽巳乂安未甚充实告成天地臣切有疑太宗不能夺此语见于公諌録及旧唐书而新史不载资治通监记其諌事亦删此一节可惜也虞丗南虞丗南卒后太宗夜梦见之有若平生翌日下制曰丗南奄随物化倐移歳序昨因夜梦忽覩其人追怀遗美良増悲叹冝资冥助申朕思旧之情可于其家爲设五百僧斋并爲造天尊像一躯夫太宗之梦丗南盖君臣相与之诚所致冝恤其子孙厚其恩典可也斋僧造像岂所应作形之制书着在国史惜哉太宗而有此也七发枚乗作七发创意造端丽旨腴词上薄骚些盖文章领袖故爲可喜其后继之者如傅毅七激张衡七辩崔骃七依马融七广曹植七启王粲七释张恊七命之类规倣太切了无新意傅玄又集之以爲七林使人读未终篇往往弃诸几格柳子厚晋问乃用其体而超然别立新机杼激越清壮汉晋之间诸文士之弊于是一洗矣东方朔荅客难自是文中杰出杨雄拟之爲解嘲尚有驰骋自得之妙至于崔骃达旨班固賔戯张衡应间皆屋下架屋章摹句冩其病与七林同及韩退之进学解出于是一洗矣毛颖传初成丗人多笑其怪虽裴晋公亦不以爲可惟柳子独爱之韩子以文爲戯本一篇耳妄人旣附以革华传至于近时罗文江瑶叶嘉陆吉诸传纷纭杂呇皆託以爲东坡大可笑也将军官称前汉书百官表将军皆周末官秦因之予案国语郑文公以詹伯爲将军又吴夫差十旌一将军左传岂将军食之而有不足檀弓卫将军文子鲁使愼子爲将军然则其名乆矣彭宠爲奴所缚唿其妻曰趣爲诸将军办装东汉书注云唿奴爲将军欲其赦已也今吴人语犹谓小苍头爲将军盖本诸此北道主人秦晋围郑郑人谓秦盍舎郑以爲东道主盖郑在秦之东故云今丗称主人爲东道者此也东汉载北道主人乃有三事常山太守邓晨会光武于鉅鹿请从击邯郸光武曰伟卿以一身从我不如以一郡爲我北道主人又光武至蓟将欲南归耿弇以爲不可官属腹心皆不肯光武指弇曰是我北道主人也彭宠将反光武问朱浮浮曰大王倚宠爲北道主人今旣不然所以失望后人罕引用之洛中盱江八贤司马温公序赙礼书闾阎之善者五人吕南公作不欺述书三人皆以卑微不见于史氏予顷脩国史将以缀于孝行传而不果成聊纪之于此温公所书皆陜州夏县人曰医刘太居亲丧不饮酒食肉终三年以爲今丗士大夫所难能其弟永一尤孝友廉谨夏县有水灾民溺死者以百数永一执竿立门首他人物流入门者辄擿出之有僧寓钱数万于其室而死永一诣县自陈请以钱归其弟子郷人负债不偿者毁其劵曰周文粲其兄耆酒仰弟爲生兄或时酗欧粲邻人不平而唁之粲怒曰兄未甞欧我汝何离间吾兄弟也曰苏庆文者事继母以孝闻常语其妇曰汝事吾母小不谨必逐汝继母少寡而无子由是安其室终身曰台亨者善画朝廷修景灵宫调天下画工诣京师事毕诏选试其优者留翰林授官禄亨名第一以父老固辤归养于田里南公所书皆建昌南城人曰陈策甞买骡得不可被鞍者不忍移之它人命养于野庐俟其自毙其子与猾驵计因经过官人丧马即磨破骡背以衒贾之旣售矣策闻自追及告以不堪官人疑策爱也祕之策请试以鞍亢亢终日不得被始谢还焉有人从䇿买银器若罗绮者策不与罗绮其人曰向见君帑有之今何靳䇿曰然有质钱而没者歳月巳乆丝力糜脆不任用闻公欲以嫁女安可以此物病公哉取所当与银器投炽炭中曰吾恐受质人或得银之非眞者故爲公验之曰危整者买鲍鱼其驵舞秤权隂厚整鱼人去身留整傍请曰公买止五斤巳爲公密倍入之愿卑我酒整大惊追鱼人数里返之醻以直又饮驵醇酒曰汝所欲酒而巳何欺寒人爲曰曽叔卿者买陶器欲转易于北方而不果行有人从之併售者叔卿与之巳纳价犹问曰今以是何之其人对欲効公前谋耳叔卿曰不可吾縁北方新有灾荒是故不以行今岂冝不告以误君乎遂不复售而叔卿家苦贫妻子饥寒不恤也呜唿此八人者贤乎哉王导小名颜鲁公书逺祖西平靖侯颜含碑晋李阐之文也云含爲光禄大夫冯怀欲爲王导降礼君不从曰王公虽重故是吾家阿龙君是王亲丈人故唿王小字晋书亦载此事而不书小字丗说王丞相拜司空桓廷尉叹曰人言阿龙超阿龙故自超唿三公小字晋人浮虚之习如此汉书用字太史公陈渉丗家今亡亦死举大计亦死等死死国可乎又曰戍死者固什六七且壮士不死即巳死即举大名耳叠用七死字汉书因之汉沟洫志载贾让治河䇿云河从河内北至黎阳爲石隄激使东抵东郡平刚又爲石隄使西北抵黎阳观下又爲石隄使东北抵东郡津北又爲石隄使西北抵魏郡昭阳又爲石隄激使东北百余里间河再西三东凡五用石隄字而不爲冗复非后人笔墨畦径所能到也姜嫄简狄毛公注生民诗姜嫄生后稷履帝武敏歆之句曰从于髙辛帝而见于天也玄鸟诗天命玄鸟降而生商之句曰春分玄鸟降简狄配髙辛帝帝与之祈于郊禖而生契故本其爲天所命以玄鸟至而生焉其说本自明白至郑氏笺始云帝上帝也敏拇也祀郊禖时有大人之迹姜嫄履之足不能满履其拇指之处心体歆歆然如有人道感已者遂有身后则生子又谓鳦遗卵简狄吞之而生契其说本于史记谓姜嫄出野见巨人迹忻然践之因生稷简狄行浴见燕堕卵取吞之因生契此二端之怪妄先贤辞而辟之多矣欧阳公谓稷契非髙辛之子毛公于史记不取履迹之怪而取其讹缪之丗次案汉书毛公赵人爲河间献王博士然则在司马子长之前数十年谓爲取史记丗次亦不然盖丗次之说皆出于丗本故荒唐特甚其书今亡夫适野而见巨迹人将走避之不暇岂复故故践履以求不可知之禨祥飞鸟堕卵知爲何物而遽取吞之以古揆今人情一也今之愚人未必尔而谓古圣人之后妃爲之不待辨而明矣羌庆同音王观国彦賔吴棫材老有学林及叶韵补注毛诗音二书皆云诗易太玄凡用庆字皆与阳字韵叶盖羌字也引萧该汉书音义庆音羌又曰汉书亦有作羌者班固幽通赋庆未得其云巳文选作羌而它未有明证予案杨雄传所载反离骚庆天顦而丧荣注云庆辞也读与羌同最爲切据佐命元臣盛王创业必有同德之英辅成垂丗乆长之计不如是不足以爲一代宗臣伊尹周公之事见于诗书可考也汉萧何佐髙祖其始入关即収秦丞相御史律令图书以周知天下阸塞戸口多少强弱处民所疾苦髙祖失职爲汉王欲攻项羽周勃灌婴樊哙皆劝之何独曰今衆弗如百战百败愿王王汉中收用巴蜀然后还定三秦王用其言此刘氏兴亡至计也进韩信爲大将使当一面定魏赵燕齐髙祖得颛心与楚确无北顾忧且死引曹参代已而画一之法成约三章以蠲秦暴拊百姓以申汉德四百年基业此焉肇之唐房元龄佐太宗初在秦府已独收人物致幕下与诸将密相申结引杜如晦与参筹帷及爲宰相粲然兴起洽功以州县成天下之治以租庸调天下之财以八百府十六衞本天下之兵以諌争付王魏以兵事付靖勣御夷狄有道用贤材有术三百年基业此焉肇之其后制节度使而州县之治坏更二税法而租庸之理坏变府兵爲彍骑诸衞爲神䇿而军政坏虽有名臣良辅不能救也赵韩王佐艺祖监方鎭之势削支郡以损其彊置转运通判使掌钱谷以夺其冨参命京官知州事以分其党禄诸大功臣于环衞而不付以兵收天下骁锐于殿巖而不使外重建法立制审官用人一切施爲至于今是赖此三君子之后代天理物硕大光明者丗有其人所谓一时之相尔萧之孙有罪及无子凡六絶国汉辄绍封之国朝褎録韩王苗裔未甞或忘唯房公之亡未十年以其子故夺袭爵停配享讫唐之丗不复续唐家亦少恩哉名丗英宰曹参爲相国日夜饮醇酒不事事而画一之歌兴王导辅佐三丗无日用之益而歳计有余末年略不复省事自叹曰人言我愦愦后人当思我愦愦谢安石不存小察经逺无竞唐之房杜传无可载之功赵韩王得士大夫所投利害文字皆寘二大瓮满则焚之李文靖以中外所陈一切报罢云以此报国此六七君子盖非扬已取名了然使戸晓者眞名丗英宰也岂曰不事事哉檀弓误字檀弓载吴侵陈事曰陈太宰嚭使于师夫差谓行人仪曰是夫也多言盍甞问焉师必有名人之称斯师也者则谓之何太宰嚭曰其不谓之杀厉之师与案嚭乃吴夫差之宰陈遣使者正用行人则仪乃陈臣也记礼者简策差互故更错其名当云陈行人仪使于师夫差使太宰嚭问之乃善忠宣公作春秋诗引斯事亦甞辩正云薛能诗薛能者晚唐诗人格调不能髙而妄自尊大其海棠诗序云蜀海棠有闻而诗无闻杜子美于斯兴象不出没而有怀天之厚余谨不敢让风雅尽在蜀矣吾其庶几然其语不过曰青苔浮落处暮柳间开时带醉逰人挿连隂彼叟移晨前清露湿晏后恶风吹香少传何许妍多画半遗而巳又有荔枝诗序曰杜工部老居两蜀不赋是诗岂有意而不及欤白尚书曽有是作兴旨卑泥与无诗同子遂爲之题不愧不负将来作者以其荔枝首唱愚其庶几然其语不过曰颗如松子色如樱未识蹉跎欲半生歳抄监州曽见树时新入座乆闻名而巳又有折杨柳十首叙曰此曲盛传爲词者甚衆文人才子各衒其能莫不条似舞腰叶如眉翠出口皆然颇爲陈熟能专于诗律不爱随人搜难抉新誓脱常态虽欲勿伐知音者其舎诸然其词不过曰华清髙树出离宫南陌柔条带暖风谁见轻隂是良夜瀑泉声畔月明中洛桥晴影覆江船羌笛秋声湿塞烟闲想习池公宴罢水蒲风絮夕阳天而巳别有柳枝词五首最后一章曰刘白苏台揔近时当初章句是谁推纎腰舞尽春杨柳未有侬家一首诗自注云刘白二尚书继爲苏州刺史皆赋杨柳枝词丗多传唱虽有才语但文字太僻宫商不髙耳能之大言如此但稍推杜陵视刘白以下蔑如也今读其诗正堪一笑刘之词云城外春风吹酒旗行人挥𬒮日西时长安陌上无穷树唯有垂杨管别离白之词云红板江桥清酒旗馆娃宫暖日斜时可怜雨歇东风定万树千条各自垂其风流气槩岂能所可髣髴哉汉晋太常汉自武帝以后丞相无爵者乃封侯其次虽御史大夫亦不以爵封爲间唯太常一卿必以见侯居之而职典宗庙园陵动辄得咎由元狩以降以罪废斥者二十人意武帝隂欲损侯国故使居是官以困之尔表中所载鄼侯萧寿成坐犠牲瘦蓼侯孔臧坐衣冠道桥壤郸侯周仲居坐不收赤侧钱绳侯周平坐不缮园屋雎陵侯张昌坐乏祠阳平侯杜相坐擅役郑舞人广阿侯任越人坐庙酒酸江邹侯靳石坐离宫道桥苦恶戚侯李信成坐纵丞相侵神道俞侯栾贲坐雍犠牲不如令山阳侯张当居坐择博士弟子不以实成安侯韩延年坐留外国文书新畤侯赵弟坐鞫狱不实牧丘侯石德坐庙牲瘦当涂侯魏不害坐孝文庙风发瓦轑阳侯江德坐庙郎夜饮失火蒲侯苏昌坐泄官书弋阳侯任宫坐人盗茂陵园物建平侯杜缓坐盗贼多自鄼侯至牧丘十四侯皆夺国武帝时也自当涂至建平五侯但免官昭宣时也下及晋丗此风犹存惠帝元康四年大风庙阙屋瓦有数枚倾落免太常荀㝢五年大风兰台主者求索阿栋之间得瓦小邪十五处遂禁止太常复兴刑狱陵上荆一枝围七寸二分者被斫司徒太常犇走道路太常禁止不解盖循习汉事云容斋随笔卷第七容斋随笔容斋随笔卷八容斋随笔卷第八诸葛公诸葛孔明千载人其用兵行师皆本于仁义节制自三代以降未之有也盖其操心制行一出于诚生于乱丗躬耕壠畒使无徐庶之一言玄德之三顾则苟全性命不求闻达必矣其始君玄德论曹操不可与争锋孙氏可与爲援而不可图唯荆益可以取言如蓍龟终身不易二十余年之间君信之士大夫仰之夷夏服之敌人畏之上有以取信于主故玄德临终至云嗣子不才君可自取后主虽庸懦无立亦举国听之而不疑下有以见信于人故废廖立而立垂泣废李严而严致死后主左右姦辟侧佞充塞于中而无一人有心害疾者魏尽据中州乘操丕积威之后勐士如林不敢西向发一矢以临蜀而公六出征之使魏畏蜀如虎司马懿案行其营垒处所叹爲天下竒才钟㑹伐蜀使人至汉川祭其庙禁军士不得近墓樵采是岂智力䇿虑所能致哉魏延毎随公出辄欲请兵万人与公异道㑹于潼关公制而不许又欲请兵五千循秦岭而东直取长安以爲一举而咸阳以西可定史臣谓公以爲危计不用是不然公眞所谓义兵不用诈谋竒计方以数十万之衆据正道而临有罪建旗鸣鼔直指魏都固将飞书告之择日合战岂复翳行窃歩事一旦之谲以规咸阳哉司马懿年长于公四岁懿存而公死才五十四耳天不祚汉非人力也霸气西南歇雄图历数屯杜诗尽之矣沐浴佩玉石骀仲卒有庶子六人卜所以爲后者曰沐浴佩玉则兆五人者皆沐浴佩玉石祁子曰孰有执亲之丧而沐浴佩玉者乎不沐浴佩玉此檀弓之文也今之爲文者不然必曰沐浴佩玉则兆五人者如之祁子独不可曰孰有执亲之丧若此者乎似亦足以尽其事然古意衰矣谈丛失实后山陈无巳着谈丛六卷髙简有笔力然所载国朝事失于不考究多爽其实漫析数端于此其一云吕许公恶韩冨范三公欲废之而不能及西军罢尽用三公及宋莒公夏英公于二府皆其仇也吕旣老大事犹问遂请出大臣行三边旣建议乃数出道者院宿范公奉使陜西宿此院相见云云案吕公罢相诏有同议大事之㫖公辞乃庆历三年三月至九月致仕矣四年七月冨范始奉使又三公入二府时莒公自在外英公拜枢密使而中辍后二年莒方复入安有五人同时之事其二云杜正献丁文简爲河东宣抚任布之子上书历诋执政至云至于臣父亦出遭逢谓其非德选也杜戯丁曰贤郎亦要牢笼丁深衔之其后二公同在政府苏子美进奏事作杜避嫌不预丁论以深文子美坐废爲民杜亦罢去一言之谑贻祸如此案杜公以执政使河东时丁以学士爲副庆历四年十一月进奏狱起杜在相位五年正月罢至五月丁公方从翰林参知政事安有深丈论子美之说且杜公重厚当无以人父子爲谑之理丁公长者也肯追仇一言陷贤士大夫哉其三云张乖崖自成都召爲参知政事旣至而脑疽作求补外乃知杭州而疾愈上使中人往伺之言且将召也丁晋公以白金赂使者还言如故乃不召案张两知成都其初还朝爲戸部使中丞始知杭州是时丁方在侍从其后自蜀知昇州丁爲三司使岂有如前所书之事其四云乖崖在陈闻晋公逐莱公知祸必及已乃延三大戸与之博出彩骰子胜其一坐乃买田宅爲归计以自汚晋公闻之亦不害也案张公以祥符六年知陈州八年卒后五年当天禧四年㓂公方罢相旋坐贬岂有所谓乖崖自汚之事兹四者所系不细乃诞漫如此盖前軰不家藏国史好事者肆意饰说爲美听疑若可信故误人纪述后山之书必传于后丗惧诒千载之惑予是以辨之石砮东坡作石砮记云禹贡荆州贡砺砥砮丹及簵楛梁州贡砮磬至春秋时隼集于陈廷楛矢贯之石砮长尺有咫问于孔子孔子不近取之荆梁而逺取之肃愼则荆梁之不贡此乆矣颜师古曰楛木堪爲笴今豳以北皆用之以此考之用楛爲矢至唐犹然而用石爲砮则自春秋以来莫识矣案晋书挹娄传有石砮楛矢国有山出石其利入铁周武王时献其矢砮魏景元末亦来贡晋元帝中兴又贡石砮后通贡于石虎虎以夸李寿者也唐书黒水靺鞨传其矢石镞长二寸盖楛砮遗法然则东坡所谓春秋以来莫识恐不考耳子家有一砮正长二寸岂黒水物乎陶渊明陶渊明髙简闲靖爲晋宋第一軰人语其饥则箪瓢屡空缾无储粟其寒则短褐穿结絺绤冬陈其居则环堵萧然风日不蔽穷困之状可谓至矣读其与子俨等䟽云恨室无莱妇抱兹苦心汝等虽曰同生当思四海皆兄弟之义管仲鲍叔分财无猜佗人尚尔况同父之人哉然则犹有庶子也责子诗云雍端年十三此两人必异母尔渊明在彭泽悉令公四种秫曰吾常得醉于酒足矣妻子固请种秔乃使二顷五十畒种秫五十畒种秔其自叙亦云公田之利足以爲酒故便求之犹望一稔而逝然仲秋至冬在官八十余日即自免去职所谓秫秔盖未甞得颗粒到口也悲夫东晋将相西晋南度国势至弱元帝爲中兴主巳有雄武不足之讥余皆童㓜相承无足称算然其享国百年五胡云扰竟不能窥江汉符坚以百万之衆至于送死肥水后以强臣擅政鼎命乃移其于江左之势固自若也是果何术哉甞攷之矣以国事付一相而不贰其任以外寄付方伯而不轻其权文武二柄旣得其道余皆可槩见矣百年之间㑹稽王昱道子元显以宗室王敦二桓以逆取姑置勿言卞壸陆玩郗鉴陆晔王彪之坦之不任事其眞託国者王导庾亮何充庾冰蔡谟殷浩谢安刘𥙿八人而巳方伯之任莫重于荆徐荆州爲国西门刺史常都督七八州事力雄强分天下半自度江讫于太元八十余年荷阃寄者王敦陶侃庾氏之亮翼桓氏之温豁沖石民八人而巳非终于其军不辄易将士服皆于下敌人畏敬于外非忽去忽来兵不适将将不适兵之比也顷甞爲主上论此蒙欣然领纳特时有不同不能行尔赏鱼袋衡山有唐开元二十年所建南岳眞君碑衡州司马赵頥贞撰荆府兵曹萧诚书末云别驾赏鱼袋上柱国光大晊赏鱼袋之名不可晓它处未之见也浯溪留题永州浯溪唐人留题颇多其一云太仆卿分司东都韦瓘大中二年过此余大和中以中书舎人謪宦康州逮今十六年去冬罢楚州刺史今年二月有桂林之命才经数月又蒙除替行次灵川闻改此官分司优闲诚爲忝幸案新唐书瓘仕累中书舎人与李德𥙿善李宗闵恶之德𥙿罢相贬爲明州长史终桂管观察使以题名证之乃自中书謪康州又不终于桂史之误如此瓘所称十六年前正当大和七年是时德𥙿方在相位八年十一月始罢然则瓘之去国果不知坐何事也皇甫湜诗皇甫湜李翶虽爲韩门弟子而皆不能诗浯溪石间有湜一诗爲元结而作其词云次山有文章可惋只在碎然长于指叙约洁多余态心语适相应出句多分外于诸作者间抜㦸成一队中行虽冨剧粹美君可盖子昂感遇佳未若君雅裁退之全而神上与千年对李杜才海翻髙下非可槩文于一气间爲物莫与大先王路不荒岂不仰吾軰石屏立衙衙溪口扬素濑我思何人知徙倚如有待味此诗乃论唐人文章耳风格殊无可采也人物以义爲名人物以义爲名者其别最多仗正道曰义义师义战是也衆所尊戴者曰义义帝是也与衆共之曰义义仓义社义田义学义役义井之类是也至行过人曰义义士义侠义姑义夫义妇之类是也自外入而非正者曰义义父义儿义兄弟义服之类是也衣裳器物亦然在首曰义髻在衣曰义襕义领合中小合曰义子之类是也合衆物爲之则有义浆义墨义酒禽畜之贤则有义犬义乌义鹰义鹘人君寿考三代以前人君寿考有过百年者自汉晋唐三国南北下及五季凡百三十六君唯汉武帝吴大帝唐髙祖至七十一玄宗七十八梁武帝八十三自余至五六十者亦鲜即此五君而论之梁武召侯景之祸幽辱告终旋以亡国玄宗身致大乱播迁失意饮恨而没享祚乆长翻以爲害固巳不足言汉武末年巫蛊事起自皇太子公主皇孙皆不得其死悲伤愁沮羣臣上寿拒不举觞以天下付之八歳儿吴大帝废太子和杀爱子鲁王霸唐髙祖以秦王之故两子十孙同日併命不得已而禅位其方寸爲如何然则五君者虽有崇髙之位享耆耋之夀竟何益哉若光尧太上皇帝之福眞可于天人中求之韩文公佚事韩文公自御史贬阳山新旧二唐史皆以爲坐论宫市事案公赴江陵涂中诗自叙此事甚详云是年京师旱田畒少所收有司恤经费未免烦诛求传闻闾里间赤子弃渠沟我时出衢路饿者何其稠适㑹除御史诚当得言秋拜䟽移合门爲忠宁自谋上陈人疾苦无令絶其喉下言畿甸内根夲理冝优积雪验丰熟幸寛待蚕麰天子恻然感司空叹绸缪谓言即施设乃反迁炎洲皇甫湜作公神道碑云关中旱饥人死相枕借吏刻取恩先生列言天下根夲民急如是请寛民傜而免田租专政者恶之遂贬然则不因论宫市明甚碑又书三事云公爲河南令魏郓幽鎭各爲留邸贮潜卒以橐罪亡公将擿其禁断民署吏俟旦发留守尹大恐遽止之是后郓邸果谋反将屠东都以应淮蔡及从讨元济请于裴度须精兵千人间道以入必擒贼未及行李愬自文城衣入得元济三军之士爲公恨复谓度曰今借声势王承宗可以辞取不烦兵矣得柏耆口授其词使耆执笔书之持以入鎭州承宗遂割德棣二州以献李翺作公行状所载略同而唐书并逸其事且以鎭州之功专归柏耆岂非未甞见湜文集乎资治通监亦仅言耆以䇿于愈愈爲白度爲书遣之耳论韩公文刘梦得李习之皇甫持正李汉皆称诵韩公之文各极其挚刘之语云髙山无穷太华削成人文无穷夫子挺生鸾鳯一鸣蜩螗革音手持文柄髙视寰海权衡低昂瞻我所在三十余年声名塞天习之云建武以还文卑质丧气萎体败剽剥不让拨去其华得其本根包刘越嬴并武同殷六经之风絶而复新学者有归大变于文又云公每以爲自杨雄之后作者不出其所爲文未甞効前人之言而固与之并后进之士有志于古文者莫不视以爲法皇甫云先生之作无圆无方主是归工抉经之心执圣之权尚友作者跋邪觝异以扶孔子存皇之极茹古涵今无有端涯鲸铿春丽惊耀天下栗密窈眇章妥句适精能之至鬼入神出姬氏以来一人而巳又云属文意语天出业孔子孟轲而侈其文焯焯烈烈爲唐之章又云如长江秋注千里一道然施于灌激或爽于用此论似爲不知公者汉之语云诡然而蛟龙翔蔚然而虎鳯跃锵然而韶钧鸣日光玉洁周情孔思千态万貌卒泽于道德仁义炳如也是四人者所以推髙韩公可谓尽矣及东坡之碑一出而后衆说尽废其略云匹夫而爲百丗师一言而爲天下法是皆有以参天地之化关盛衰之运自东汉以来道丧文弊历唐正观开元而不能救独公谈笑而麾之天下靡然从公复归于正文起八代之衰道济天下之溺岂非参天地而独存者乎骑龙白云之诗蹈厉发越直到雅颂所谓若捕龙蛇搏虎豹者大哉言乎治生从宦韩诗曰居闲食不足从仕力难任两事皆害性一生常苦心然治生从宦自是两涂未甞有兼得者张释之以赀爲郎十年不得调曰乆官减兄仲之产不遂欲免归司马相如亦以訾爲郎因病免家贫无以自业至从故人于临卭及归成都家徒四壁立而巳眞宗末年眞宗末年属疾每视朝不多语言命令闲或不能周审前軰杂传记多以爲权臣矫制而非也钱文僖在翰林有天禧四年笔録纪逐日琐细家事及一时奏对并它所闻之语今略载于此㓂莱公罢相之夕钱公当制上问与何官得钱奏云王钦若近出除太子太保上曰近上是甚云太子太傅上曰与太子太傅又云更与一优礼钱奏但请封国公而已时枢密有五贠而中书只参政李迪一人后月余召学士杨大年宣云冯拯与吏书李迪吏侍更无它言杨奏若只转官合中书命词唯枢密使平章事却学士院降制上云与枢密使平章事杨亦忧虑而不复审退而草制以迪爲吏部侍郎集贤相拯爲枢密相又四日召知制诰晏殊殊退乃召钱上问冯拯如何商量钱奏外论甚美只爲密院却有三贠正使三贠副使中书依旧一贠以此外人疑讶上云如何安排钱奏若却令拯入中书即是彰昨来错误但于曹利用丁谓中选一人过中书即并不妨事上云谁得钱奏丁谓是文官合入中书上云入中书遂奏授同平章事又奏兼玉清宫使又奏兼昭文国史又乞加曹利用平章事上云与平章事案此际大除拜本眞宗启其端至于移改曲折则其柄乃系词臣可以舞文容姦不之觉也㓂公免相四十日周怀政之事方作温公记闻苏子由龙川志范蜀公东斋记事皆误以爲因怀政而罢非也予甞以钱録示李焘焘采取之又误以召晏公爲宼罢之夕亦非也容斋随笔卷第八容斋随笔容斋随笔卷九容斋随笔卷第九霍光赏功汉武帝外事四夷出爵劝赏凡将士有军功无问贵贱未有不封侯者及昭帝时大鸿胪田广明平益州夷斩首捕虏三万但赐爵关内侯盖霍光爲政务与民休息故不欲求边功益州之师不得巳耳与唐宋璟抑郝灵佺斩黙啜之意同然数年之后以范明友击乌桓傅介子刺楼兰皆即侯之则爲非是盖明友光女婿也尺棰取半庄子载惠子之语曰一尺之棰日取其半万世不竭虽爲寓言然此理固具盖但取其半正碎爲微尘余半犹存虽至于无穷可也特所谓卵有毛鸡三足大可以爲羊马有夘火不热龟长于蛇飞鸟之景未尝动如是之类非词说所能了也汉文失材汉文帝见李广曰惜广不逢时令当髙祖世万戸侯岂足道哉贾山上书言治乱之道借秦爲谕其言忠正明白不下贾谊曽不得一官史臣犹賛美文帝以爲山言多激切终不加罚所以广谏争之路观此二事失材多矣吴楚反时李广以都尉战昌邑下显名以梁王授广将军印故赏不行武帝时五爲将军击匈奴无尺寸功至不得其死三朝不遇命也夫陈轸之说踈战国权谋之士㳺说从横皆趋一时之利殊不顾义理曲直所在张仪欺楚怀王使之絶齐而献商于之地陈轸諌曰张仪必负王商于不可得而齐秦合是北絶齐交西生秦患其言可谓善矣然至云不若隂合而阳絶于齐使人随张仪苟与吾地絶齐未晚是轸不深计齐之可絶与否但以得地爲意耳及秦负约楚王欲攻之轸又劝曰不如因赂之以一名都与之并兵而攻齐是我亡地于秦取偿于齐也此䇿尤乖谬不义且秦加亡道于我乃欲赂以地齐本与国楚无故而絶之冝割地致币卑词谢罪复求其授而反欲攻之轸之说于是踈矣乃知鲁仲连虞卿爲豪杰之士非轸軰所能企及也颜率儿童之见秦兴师临周而求九鼎周君患之颜率请借救于齐乃诣齐王许以鼎齐爲发兵救周而秦兵罢齐将求鼎周君又患之颜率复诣齐曰愿献九鼎不识何涂之从而致之齐齐王将寄径于梁于楚率皆以爲不可齐乃止战国䇿首载此事盖以爲竒谋予谓此特儿童之见尔争战虽急要当有信今一绐齐可也独不计后日诸侯来伐谁复肯救我乎疑必无是事好事者饰之尔故史託通监皆不取皇甫湜正闰论晋魏以来正闰之说纷纷前人论之多矣盖以宋继晋则至陈而无所终由隋而推之爲周爲魏则上无所起故司马公于通监取南朝承晋讫于陈亡然后系之隋开皇九年姑借其年以纪事无所抑扬也唯皇甫湜之论不然曰晋之南迁与平王避戎之事同而元魏种实匈奴自爲中国之位号谓之灭邪晋实未改谓之禅耶巳无所传而往之着书者有帝元今之爲録者皆闰晋失之逺矣晋爲宋宋爲齐齐爲梁江陵之灭则爲周矣陈氏自树而夺无容于言故自唐推而上唐受之隋隋得之周周取之梁推梁而上以至于尧舜爲得天下统则陈僣于南元闰于北其不昭昭乎此说亦有理然予复考之灭梁江陵者魏文帝也时岁在甲戍又三年丁丑周乃代魏不得云江陵之灭则爲周也简师之贤皇甫持正集有送简师序云韩侍郎贬潮州浮图之士懽快以抃师独愤起访余求序行资适潮不顾蛇山鳄水万里之崄毒若将朝得进拜而夕死者师虽佛其名而儒其行虽夷狄其衣服而人其知不犹愈于冠儒冠服朝服惑溺于经怪之说以斁彞伦邪予读其文想见简师之贤而惜其名无传于后世故表而出之老人推恩唐世赦宥推恩于老人絶优开元二十三年耕籍田侍老百歳以上版授上州刺史九十以上中州刺史八十以上上州司马二十七年赦百歳以上下州刺史妇人郡君九十以上上州司冯妇人县君八十以上县令妇人郷君天寳七载京城七十以上本县令六十以上县丞天下侍老除官与开元等国朝之制百岁者始得初品官封比唐不侔矣淳熈三年以太上皇帝庆寿之故推恩稍优遂有增年诡籍以冒荣命者使如唐日将如何哉唐三杰汉髙祖以萧何张良韩信爲人杰此三人者真足以当之也唐明皇同日拜宋璟张说源干曜三故相官帝赋三杰诗自冩以赐其意盖以比萧张等也说与干曜岂璟比哉明皇可谓不知臣矣忠义出天资忠义守节之士出于天资非关居位贵贱受恩深浅也王莽移汉祚刘歆以宗室之儁导之爲逆孔光以宰相辅成其事而龚胜以故大夫守谊以死郭钦蒋诩以刺史郡守栗融禽庆曹竟苏章以儒生皆去官不仕陈咸之家至不用王氏腊萧道成篡宋禇渊王俭奕世逹宦身爲帝甥主壻所以纵臾灭刘唯恐不速而死节者乃王藴卜伯兴黄回任候伯之軰耳安禄山朱泚之变陈希烈张均张垍乔琳李忠臣皆以宰相丗臣爲之丞弼而甄济权臯刘海賔叚秀实或以莫府小吏或以废斥列卿捐身立节名震海内人之贤不肖相去何止天冠地屦乎刘歆不孝事亲孝故忠可移于君是以求忠臣必于孝子之门刘歆事父虽不载不孝之迹然其议论每与向异同故向拳拳于国家欲抑王氏以崇刘氏而歆乃力赞王莽唱其凶逆至爲之国师公又改名秀以应图䜟竟亦不免爲莽所诛子棻女愔皆以戮死使天道毎如是不善者其知惧乎汉法恶诞谩李广以私忿杀霸陵尉上书自陈谢罪武帝报之曰报忿除害朕之所图于将军也若乃免冠徒跣稽颡请罪岂朕之指哉张敞杀絮舜上书曰臣待罪京兆絮舜本臣素所厚吏以臣有章劾当免受记考事谓臣五日京兆背恩忘义臣窃以舜无状枉法以诛之臣贼杀不辜鞠狱故不直死无所恨宣帝引拜爲刺史汉丗法令最恶诞谩罔上广敞虽妄杀人一语陈情则赦之不问所以开臣下不敢爲欺之路也武帝待张汤非不厚及问鲁谒居事谓其怀诈面欺杀之不贷真得御臣之法汉官名汉官名有不书于百官表而因事乃见者如行冤狱使者因张敞杀絮舜而见美俗使者因何并代严诩而见河隄使者因王延丗塞决河而见直指使者因暴胜之而见岂非因事置官事巳即罢乎五胡乱华刘聦乗晋之衰盗窃中土身死而嗣灭男女无少长皆戕于靳凖刘曜承其后不能十年身爲人禽石勒甞盛矣子夺于虎虎尽有秦魏燕齐韩赵之地死不一年而后嗣屠戮无一遗种慕容儁乗石氏之乱跨据河山亦仅终其身至子而灭符坚之兴又非刘石比然不能自免社稷爲墟慕容垂乘符氏之乱尽复燕祚死未期年基业倾覆此七人者皆夷狄乱华之巨擘也而不能乆如此今之北虏爲国八十年传数酋矣未亡何邪石宣爲彗石虎将杀其子宣佛图澄諌曰陛下若加慈恕福祚犹长若必诛之宣当爲彗星下埽邺宫虎不从眀年虎死二年国亡晋史书之以爲澄言之验予谓此乃石氏穷凶极虐爲天所弃岂一逆子便能上干玄象起彗孛乎宣杀其弟韬又欲行冒顿之事宁有不问之理澄言旣妄史氏误信而载之资治通鑑亦失于不删也三公改它官国𥘉以来宰相带三公官居位及罢去多有改它官者范质自司徒侍中改太子太傅王溥自司空改太子太保吕蒙正自司空改太子太师是也天禧以前唯赵普王旦乃依旧公师仍复迁秩天圣而后恩典始隆张士逊致仕至以兵部尚书得太傅云带职致仕熙宁以前待制学士致仕者率迁官而解其职若有疾就闲者亦换爲集贤院学士盖不以近职处散地也带职致仕方自熙宁中王素始后改集贤学士爲修撰政和中又改爲右文云朋友之义朋友之义甚重天下之达道五君臣父子兄弟夫妇而至朋友之交故天子至于庶人未有不湏友以成者天下俗薄而朋友道絶见于诗不信乎朋友弗获乎上见于中庸孟子朋友信之孔子之志也车马衣裘与朋友共子路之志也与朋友交而信曽子之志也周礼六行五曰任谓信于友也汉唐以来犹有范张陈雷元白刘柳之徒始终相与不以死生贵贱易其心本朝百年间此风尙存呜唿今亡矣髙科得人国朝自太平与国以来以科举罗天下士士之策名前列者或不十年而至公辅吕文穆公䝉正张文定公齐贤之徒是也及嘉祐以前亦指日在清显东坡送章子平序以谓仁宗一朝十有三牓数其上之三人凡三十有九其不至于公卿者五人而巳盖爲士者知其身必逹故自爱重而不肯爲非天下公望亦以鼎贵期之故相与爱惜成就以待其用至嘉祐四年之制前三名始不爲通判第一人才得评事签判代还升通判又任满始除馆职王安石爲政又杀其法恩数既削得人亦衰矣观天圣𥘉牓宋郑公郊叶清臣郑文肃公戬髙文庄公若讷曽鲁公公亮五人连名二宰相二执政一三司使第二牓王文忠公尧臣韩魏公琦赵康靖公槩连名第二牓王宣徽拱辰刘相沆孙文懿公抃连名杨寘牓寘不幸即死王𡵨公珪韩康公绛王荆公安石连名刘煇牓煇不显胡右丞宗愈安门下焘刘忠肃公挚章申公惇连名其盛如此治平以后第一人作侍从盖可数矣辛庆忌汉成帝将立赵飞燕爲皇后怒刘辅直諌囚之掖廷狱左将军辛庆忌等上书救辅遂得减死朱云请斩张禹上怒将杀之庆忌免冠解印绶叩头殿下曰此臣素着狂直臣敢以死争叩头流血上意解然后得巳庆忌此两事可与汲黯王章同科班史不书于本传但言其爲国虎臣匈奴西域敬其威信而巳方争朱云时公卿在前曽无一人助之以请爲可羞也楚怀王秦汉之际楚怀王以牧羊小儿爲项氏所立首尾才三年以事攷之东坡所谓天下之贤主也项梁之死王并吕臣项羽军自将之羽不敢争见宋义论兵事即以爲上将军而羽乃爲次将择诸将入关羽怨秦奋势愿与沛公西王以羽慓悍祸贼不许独遣沛公羽不敢违及秦旣亡羽使人还报王王曰如约令沛公王关中此数者皆能自制命非碌碌孱王受令于强臣者故终不能全于项氏然遣将救赵灭秦至于有天下皆出其手太史公作史记当爲之立夲纪继于秦后迨其亡则次以汉髙祖可也而乃立项羽本纪义帝之事特附见焉是直以羽爲代秦也其失多矣髙祖尝下诏以秦皇帝楚隐王亡后爲置守冢并及魏齐赵三王而义帝乃髙祖故君独鈌不问岂简䇿脱佚乎范増非人杰丗谓范増爲人杰予以爲不然夷考平生盖出战国从横之余见利而不知义者也始劝项氏立怀王及羽夺王之地迁王于郴巳而弑之増不能引君臣大谊争之以死怀王与诸将约先入关中者王之沛公旣先定关中则当如约増乃劝羽杀之又徙之蜀汉羽之伐赵杀上将宋义増爲末将坐而视之坑秦降卒杀秦降王烧秦宫室増皆亲见之未尝闻一言也至于荣阳之役身遭反间然后发怒而去呜唿踈矣哉东坡公论此事伟甚犹未尽也翰苑故事翰苑故事今废弃无余唯学士入朝犹有朱衣院吏双引至朝堂而止及景灵宫行香则引至立班处公文至三省不用申状但尺纸直书其事右语云谘报尚书省伏候裁旨月日押谓之谘报此两事仅存唐杨州之盛唐丗盐铁转运使在杨州尽斡利权判官多至数十人商贾如织故谚称杨一益二谓天下之盛杨爲一而蜀次之也杜牧之有春风十里珠帘之句张祜诗云十里长街市井连月明桥上看神仙人生只合杨州死禅智山光好墓田王建诗云夜市千灯照碧云髙楼红袖客纷纷如今不似时平日犹自笙歌彻暁闻徐凝诗云天下三分明月夜二分无赖是杨州其盛可知矣自毕师铎孙儒之乱荡爲丘墟杨行密复葺之稍成壮藩又燬于显德本朝承平百七十年尚不能及唐之什一今日眞可酸鼻也张祜诗唐开元天寳之盛见于传记歌诗多矣而张祜所咏尤多皆它诗人所未甞及者如正月十五夜灯云千门开鎻万灯明正月中旬动帝京三百内人连袖舞一时天上着词声上巳乐云猩猩血染系头标天上齐声举画桡却是内人争意切六宫红袖一时招春莺啭云兴庆池南柳未开太眞先把一枝梅内人巳唱春莺啭花下傞傞软舞来又有大酺乐邠王小管李谟笛宁哥来邠娘羯鼔退宫人耍娘歌悖拏儿舞阿䳰汤雨霖铃香囊子等诗皆可补开天遗事弦之乐府也古人无忌讳古人无忌讳如季武子成寝杜氏之葬在西阶之下请合葬焉许之入宫而不敢哭武子命之哭曽子与客立于门侧其徒有父死将出哭于巷者曽子曰反哭于尔次北面而弔焉伯髙死于衞赴于孔子孔子曰夫由赐也见我吾哭诸赐氏遂哭于子贡寝门之外命子贡爲之主曰爲尔哭也来者拜之夫以国卿之寝阶许外人入哭而葬巳所居室而令门弟子哭其亲朋友之丧而受哭于寝门之外今人必不然者也圣贤所行固爲尽礼季孙宿亦能如是以古方今相去何直千万也宰我不诈宰我以三年之丧爲乆夫子以食稻衣锦问之曰于女安乎曰安后人以是讥宰我谓孔门髙第乃如是殊不知其由衷之言不爲诈隐所以爲孔门髙第也鲁悼公之丧孟敬子曰食粥天下之达礼也吾三臣者之不能居公室也四方莫不闻矣勉而爲瘠母乃使人疑夫不以情居瘠者乎哉我则食食乐正子春之母死五日而不食曰吾悔之自吾母而不得吾情吾恶乎用吾情谓勉强过礼也夫不情之恶贤者所深戒虽孟敬子之不臣宁废礼食食不肯不情而爲瘠盖先王之泽未逺故不肖者亦能及之李益卢纶诗李益卢纶皆唐大历十才子之杰者纶于益爲内兄甞秋夜同宿益赠纶诗曰丗故中年别余生此㑹同却将悲与病独对朗陵翁纶和曰戚戚一西东十年今始同可怜风雨夜相问两衰翁二诗虽絶句读之使人悽然皆竒作也容斋随笔卷第九容斋随笔容斋随笔卷十容斋随笔卷第十杨彪陈羣魏文帝受禅欲以杨彪爲太尉彪辞曰彪备汉三公耄年被病岂可賛惟新之朝乃授光禄大夫相国华歆以形色忤旨徙爲司徒而不进爵帝乆不怿以问尚书令陈羣曰我应天受禅相国及公独不怡何也羣对曰臣与相国曽臣汉朝心虽恱喜犹义形于色夫曹氏篡汉忠臣义士之所冝痛心疾首纵力不能讨忍复仕其朝爲公卿乎歆羣爲一丗之贤所立不过如是彪逊词以免祸亦不敢一言及曹氏之所以得盖自党锢祸起天下贤士大夫如李膺范滂之徙屠戮殆尽故所存者如是而巳士风不竞悲夫章惇蔡京爲政欲殄灭元祐善类正士禁锢者三十年以致靖康之祸其不爲歆羣者几希矣袁盎温峤赵谈常害袁盎盎兄子种曰君与鬭廷辱之使其毁不用文帝出谈参乘盎前曰天子所与共六尺舆者皆天下豪英陛下柰何与刀锯余人载上笑下谈谈泣下车温峤将去王敦而惧钱鳯爲之姦谋因敦饯别峤起行酒至鳯击鳯帻坠作色曰钱鳯何人温太眞行酒而敢不饮及发后鳯入说敦曰峤于朝廷甚密未必可信敦曰太眞昨醉小加声色岂得以此便相䜛贰由是鳯谋不行二者之智如此日饮亡何汉书爰盎传南方卑湿君能日飮亡何颜师古注云无何言更无余事而史记盎传作日饮母苛盖言南方不宜多饮耳今人多用亡何字爰盎小人爰盎眞小人每事皆借公言而报私怨初非尽忠一意爲君上者也甞爲吕禄舎人故怨周勃文帝礼下勃何豫盎事乃有非社稷臣之语谓勃不能争吕氏之事适㑹成功耳致文帝有轻勃心旣免使就国遂有廷尉之难甞谒丞相申屠嘉嘉弗爲礼则之丞相舎折困之爲赵谈所害故沮止其参乘素不好错故因吴反事请诛之盖盎夲安陵羣盗冝其忮心忍戾如此死于刺客非不幸也唐书判唐铨选择人之法有四一曰身谓体貌丰伟二曰言言辞辩正三曰书楷法遒美四曰判文理优长凡试判登科谓之入等甚拙者谓之蓝缕选未满而试文三篇谓之宏辞试判三条谓之拔萃中者即授官旣以书爲艺故唐人无不工楷法以判爲贵故无不习熟而判语必骈俪今所传龙筋鳯髓判及白乐天集甲乙判是也自朝廷至县邑莫不皆然非读书善文不可也宰臣每启拟一事亦必偶数十语今郑畋勑语堂判犹存丗俗喜道琐细遗事参以滑稽目爲花判其实乃如此非若今人握笔据案只署一字亦可国初尙有唐余波乆而革去之但体貌丰伟用以取人未爲至论古彞器三代彞器其存至今者人皆宝爲竒玩然自春秋以来固重之矣经传所记取郜大鼎于宋鲁以吴寿梦之鼎贿荀偃晋赐子产莒之二方鼎齐赂晋以纪甗玉磬徐赂齐以甲父之鼎郑赂晋以襄钟衞欲以文之舒鼎定之鞶鑑纳鲁侯乐毅爲燕破齐祭器设于宁台大吕陈于元英故鼎反乎磨室是巳玉蘂杜䳌物以希见爲珍不必异种也长安唐昌观玉蘂乃今玚花又名米囊黄鲁直易爲山矾者润州鹤林寺杜䳌乃今映山红又名红踯躅者二花在江东弥山亘野殆与榛莽相似而唐昌所产至于神女下㳺折花而去以践玉峯之期鹤林之花至以爲外国僧钵盂中所移上玄命三女下司之巳踰百年终归阆苑是不特土俗罕见虽神仙亦不识也王建宫词云太仪前日暖房来嘱向昭阳乞药栽勑赐一窠红踯躅谢恩未了奏花开其重如此盖宫禁中亦鲜云礼寺失职唐开元中封孔子爲文宣王颜子爲兖公闵子至子夏爲侯羣弟子爲伯夲朝祥符中进封公爲国公侯爲郡公伯爲侯绍兴二十五年太上皇帝御制賛七十五首而有司但具唐爵故宸翰所标皆用开元国邑其失于考据如此今当请而正之可也绍兴末胡马饮江旣而自毙诏加封马当采石金山三水府太常寺按籍系四字王当加至六字及降告命至其处庙令以旧告来则巳八字矣逐郡爲缴回新命而别易二美名以宠之礼寺之失职类此方元颜亮据淮上予从枢密行府于建康甞致祷大江能令虏不得渡者当奏册爲帝洎事定朝廷许如约朱丞相汉章曰四渎当一体独帝江神礼乎予曰惩劝之道人神一也彼洪河长淮受国家祭祀血食不爲不乆当胡骑之来如行枕席唯大江滔滔天险坐遏巨敌之冲使其百万束手倒戈而退此其灵德隂功于河淮何如自五岳进册之后今蒋庙陈果仁祠亦称之江神之帝于是爲不忝矣朱公终以爲不可亦仅改两字吁可惜哉徐凝诗徐凝以瀑布界破青山之句东坡指爲恶诗故不爲诗人所称说予家有凝集观其余篇亦自有佳处今漫纪数絶于此汉宫曲云水色帘前流玉霜赵冡飞燕侍昭阳掌中舞罢箫声絶三十六宫秋夜长忆杨州云萧娘脸下难胜泪桃叶眉头易得愁天下三分明月夜二分无赖是杨州相思林云逺客逺㳺新过岭每逢芳树问芳名长林遍是相思树争遣愁人独自行翫花云一树棃花春向暮雪枝残处怨风来明朝渐校无多去看到黄昏不欲回将归江外辞韩侍郎云一生所遇唯元白天下无人重布衣欲别朱门涙先尽白头㳺子白身归皆有情致冝其见知于微之乐天也但俗子妄作乐天诗缪爲赏激以起东坡之诮耳梅花横参今人梅花诗词多用参横字盖出柳子厚龙城録所载赵师雄事然此实妄书或以爲刘无言所作也其语云东方巳白月落参横且以冬半视之黄昏时参巳见至丁夜则西没矣安得将旦而横乎秦少㳺诗月落参横尽角哀时香消尽令人老承此误也唯东坡云纷纷初疑月挂树耿耿独与参横昏乃爲精当老杜有城拥朝来客天横醉后参之句以全篇攷之盖初秋所作也致仕之失大夫七十而致事谓之得谢美名也汉韦贤薛广德䟽广䟽受或县安车以示子孙卖黄金以侈君赐爲荣多矣至于龚胜郑弘軰亦诏策襃表郡县存问合于三代敬老之义本朝尤重之大臣告老必宠以东宫师傅侍从者艾若晁迥孙奭李柬之亦然宣和以前盖未有旣死而方乞致仕者南度之后故实散亡于是朝奉武翼郎以上不以内外髙卑率爲此举其最甚而无理者虽宰相辅臣考终于位其家发哀即服降㫖声钟给赙旣巳阅日方且爲之告廷出命纶书之中不免有亲医药介寿康之语如秦太师万俟丞相陈鲁公沈必先王时亨郑仲益是巳其在外者非易箦属纩不复有请间千百人中有一二焉则知与不知骇惜其死子弟㳺宦逺地往往饮泣不宁谒急奔命故及无事日不敢爲之绍兴二十九年予爲吏部郎因轮对奏言乞令吏部立法自今日以往当得致仕恩泽之人物故者即以告所在州州上省部然后夷考其平生非有赃私过恶于式有累者辄官其后人若眞能陈义引年或辞荣知止者乞厚其节礼以厉风俗贤于率天下爲伪也太上览奏欣纳曰朕记得此事之废方四十年当如卿语旣下三省诸公多以爲是而首相汤歧公独难之其议遂寝今不复可正云南班宗室南班宗室自来只以本官奉朝请自隆兴以后始带宫观使及提举今嗣濮王永阳恩平安定王以下皆然非制也省郎称谓除省郎者初降旨挥但云除某部郎官盖以知州资序者当爲郎中不及者爲贠外郎及吏部拟告身细衔则始直书之其兼权者𥘉云权某部郎官洎入衔及文书皆曰权贠外郎巳是它部郎中则曰权郎中至绍兴末冯方以馆职摄吏部欲爲异则系衔曰兼权尚书吏部郎官予甞扣其说冯曰所被省札只言权郎官故不敢耳予曰省札中岂有尚书二字乎冯无以对然讫不肯改自后相承効之至今告命及符牒所书亦云权郎官固巳甚野至于尚左侍右之名遂入除目皆小吏不谙熟故事驯以致然书之记注爲不美耳水衡都尉二事龚遂爲渤海太守宣帝召之议曹王生愿从遂不忍逆及引入宫王生从后唿曰天子即问君何以治渤海冝曰皆圣主之德非小臣之力也遂受其言上果问以治状遂对如王生言天子恱其有让笑曰君安得长者之言而称之遂曰乃臣议曹教戒臣也上拜遂水衡都尉以王生爲丞予谓遂之治郡功効着明宣帝不以爲赏而顾恱其佞词乎冝其起王成胶东之伪也禇先生于史记中又载武帝时召北海太守有文学卒史王先生自请与太守俱太守入宫王先生曰天子即问君何以治北海令无盗贼君对曰何哉守曰选择贤材各任之以其能赏异等罚不肖王先生曰是自誉自伐功不可也愿君对言非臣之力尽陛下神灵威武所变化也太守如其言武帝大笑曰安得长者之言而称之安所受之对曰受之文学卒史于是以太守爲水衡都尉王先生爲丞二事不应相类如此疑即龚遂而禇误书也程婴杵臼春秋于鲁成公八年书晋杀赵同赵括于十年书晋景公卒相去二年而史记乃有屠岸贾欲灭赵氏程婴公孙杵臼共匿赵孤十五年景公复立赵武之说以年丗考之则自同括死后景公又卒厉公立八年而弑悼公立又五年矣其乖妄如是婴杵臼之事乃战国侠士刺客所爲春秋时风俗无此也元丰中吴处厚以皇嗣未立上书乞立二人庙访求其墓优加封爵勑令河东路访㝷遗迹得其冢于绛州太平县诏封婴爲成信侯杵臼爲忠智侯庙食于绛后又以爲韩厥存赵追封爲公三人皆以春秋祠于祚德庙且自晋景公至元丰千六百五十年矣古先圣帝明王之墓尚不可考区区二士岂复有兆域所在乎绛郡以朝命所访姑指它丘壠爲之词以塞责耳此事之必不然者也处厚之书进御即除将作丞狃于出位陈言以得宠禄遂有讦蔡新州十诗之事所获几何诒笑无极哀哉战国自取亡秦以关中之地日夜东猎六国百有余年悉禽灭之虽云得地利善爲兵故四丗有胜以予考之实六国自有以致之也韩燕弱小置不足论彼四国者魏以惠王而表齐以闵王而衰楚以怀王而衰赵以孝成王而衰皆本于好兵贪地之故魏承文侯武侯之后表里山河大于三晋诸侯莫能与之争而惠王数伐韩赵志吞邯郸挫败于齐军覆子死卒之爲秦所困国日以蹙失河西七百里去安邑而都大梁数丗不振讫于殄国闵王承威宣之后山东之建国莫强焉而狃于伐宋之利南侵楚西侵三晋欲并二周爲天子遂爲燕所屠虽赖田单之力得复亡城子孙沮气孑孑自保终堕秦计束手爲虏怀王贪商于六百里受诈张仪失其名都丧其甲士不能取偿身遭囚辱以死赵以上党之地代韩受兵利令智昏轻用民死同日坑于长平者过四十万几于社稷爲墟幸不即亡终以不免此四国之君苟爲保境睦邻畏天自守秦虽强大岂能加我哉临敌易将临敌易将固兵家之所忌然事当审其是非当易而不易亦非也秦以白起易王龁而胜赵以王翦易李信而灭楚魏公子无忌易晋鄙而胜秦将岂不可易乎燕以骑劫易乐毅而败赵以赵括易廉颇而败以赵葱易李牧而灭魏使人代信陵君将亦灭将岂可易乎司空表圣诗东坡称司空表圣诗文髙雅有承平之遗风盖甞自列其诗之有得于文字之表者二十四韵恨当时不识其妙又云表圣论其诗以爲得味外味如緑树连村暗黄花入麦稀此句最善又棋声花院闭幡影石坛髙吾甞独入白鹤观松隂满地不见一人惟闻棊声然后知此句之工但恨其寒俭有僧态予读表圣一鸣集有与李生论诗一书乃正坡公所言者其余五言句云人家寒食月花影午时天雨微吟足思花落梦无憀坡暖冬生笋松凉夏健人川明虹照雨树密鸟冲人夜短猿悲减风和鹊喜灵马色经寒惨鵰声带晚饥客来当意惬花发遇歌成七言句云孤屿池痕春涨满小栏花韵午晴初五更惆怅回孤枕由自残灯照落花皆可称也汉丞相汉丞相或终于位或免就国或免爲庶人或致仕或以罪死其复召用者但爲光禄大夫或特进优㳺散秩未甞有除它官者也御史大夫则间爲九卿将军至东汉则大不然始于光武时王梁罢大司空而爲中郎将其后三公去位辄复爲大夫列卿如崔烈历司徒太尉之后乃爲城门校尉其体貌大臣之礼亦衰矣册礼不讲唐封拜后妃王公及赠官皆行册礼文宗大和四年以裴度守司徒平章重事度上表辞册命其言云臣此官巳三度受册有腼面目从之然则唐丗以爲常仪辞者盖鲜唯国朝以此礼爲重自皇后太子之外虽王公之贵率一章乞免即止典礼益以不讲良爲可惜容斋随笔卷第十容斋随笔容斋随笔卷十一容斋随笔卷第十一将帅贪功以功名爲心贪军旅之寄此自将帅习气虽古来贤卿大夫未有能知止自歛者也廉颇旣老饭斗米肉十斤被甲上马以示可用致困郭开之口终不得召汉武帝大击匈奴李广数自请行上以爲老不许良乆乃许之卒有东道失军之罪宣帝时先零羌反赵充国年七十余上老之使丙吉问谁可将曰亡踰于老臣者矣即驰至金城图上方略虽全师制胜而祸及其子卬光武时五溪蛮夷畔马援请行帝愍其老未许援自请曰臣尚能被甲上焉帝令试之援据鞍顾眄以示可用帝笑曰矍铄哉是翁也遂用爲将果有壷头之厄李靖爲相以足疾就第㑹吐谷浑㓂边即往见房乔曰吾虽老尚堪一行旣平其国而有髙甑生诬罔之事几于不免太宗将伐辽召入谓曰髙丽未服公亦有意乎对曰今疾虽衰陛下诚不弃病且瘳矣帝悯其老不许郭子仪年八十余犹爲关内副元帅朔方河中节度不求退身竟爲德宗册罢此诸公皆人杰也犹不免此况其下者乎汉二帝治盗汉武帝末年盗贼滋起大羣至数千人小羣以百数上使使者衣绣衣持节虎符发兵以兴击斩首大部或至万余级于是作沈命法曰羣盗起不发觉觉而弗捕满品者二千石以下至小吏主者皆死其后小吏畏诛虽有盗弗敢发恐不能得坐课累府府亦使不言故盗贼寖多上下相爲匿以避文法焉光武时羣盗处处并起遣使者下郡国听羣盗自相紏擿五人共斩一人者除其罪吏虽逗留回避故纵者皆勿问听以禽讨爲效其牧守令长坐界内有盗贼而不收捕者及以畏愞捐城委守者皆不以爲负但取获贼多少爲殿最唯蔽匿者乃罪之于是更相追捕贼并解散此二事均爲治盗而武帝之严不若光武之寛其効可睹也汉唐封禅汉光武建武三十年车驾东巡羣臣上言即位三十年冝封禅泰山诏曰即位三十年百姓怨气满腹吾谁欺欺天乎何事污七十二代之编録若郡县逺遣吏上寿盛称虚美必髠令屯田从此羣臣不敢复言后二年上斋夜读河图㑹昌符曰赤刘之九㑹命岱宗感此文乃诏梁松等案索河雒䜟文言九丗封禅事者遂奏三十六事于是求武帝元封故事以三月行封禅礼唐太宗正观五年羣臣以四夷咸服表请封禅诏不许六年复请上曰卿辈皆以封禅爲帝王盛事朕意不然若天下乂安家给人足虽不封禅庸何伤乎昔秦始皇封禅而汉文帝不封禅后丗岂以文帝之贤不及始皇邪且事天扫地而祭何必登泰山之顚封数尺之土然后可以展其诚敬乎巳而欲从其请魏郑公独以爲不可发六难以争之至以谓崇虚名而受实害㑹河南北大水遂寝十年复使房乔裁定其礼将以十六年二月有事于泰山㑹星孛太微而罢予谓二帝皆不丗出盛德之主灼知封禅之非形诸诏告可谓着明然不能几时自爲翻覆光武惑于䜟记太宗好大喜名以今观之盖所以累善政耳汉封禅记应劭汉官仪载马第伯封禅仪记正纪建武东封事每称天子爲国家其叙山势陗崄登陟劳困之状极工予喜诵之其略云是朝上山骑行往往道峻峭下骑歩牵马乍歩乍骑且相半至中观留马仰望天关如从谷底仰观抗峯其爲髙也如视浮云其峻也石壁窅窱如无道径遥望其人端如行朽兀或爲白石或雪乆之白者移过树乃知是人也殊不可上四布僵卧石上亦赖赍酒脯处处有泉水复勉强相将行到天关自以巳至也问道中人言尚十余里其道旁山胁仰视巖石松树鬰郁苍苍若在云中俛视谿谷碌碌不可见丈尺直上七里赖其羊肠逶迤名曰环道往往有絙索可得而登也两从者扶挟前人相牵后人见前人履厎前人见后人顶如画初上此道行十余歩一休稍疲咽脣燋五六歩一休牒牒据顿地不避暗湿前有燥地目视而两脚不随又云封毕诏百官以次下国家随后道迫小歩从匍匐邪上起近炬火止亦骆驿歩从触击大石石声正讙但讙石无相应和者肠不能巳口不能黙明日太医令问起居国家云昨上下山欲行迫前人欲休则后人所蹈道峻危险国家不劳又云东山名曰日观鸡一鸣时见日始欲出长三丈所秦观者望见长安吴观者望见㑹稽周观者望见齐凡记文之工悉如此而未甞见称于昔贤秦吴周三观亦无曽用之者今应劭书脱略唯刘昭补注东汉志仅有之亦非全篇也杨虞卿刘禹钖有寄毗陵杨给事诗云曽主鱼书轻刺史今朝自请左鱼来青云直上无多地却要斜飞取势回以其时考之盖杨虞卿也案唐文宗大和七年以李德𥙿爲相与之论朋党事时给事中杨虞卿萧澣中书舎人张元夫依附权要上干执政下挠有司上闻而恶之于是出虞卿爲常州刺史澣爲郑州刺史元夫爲汝州刺史皆李宗闵客也它日上复言及朋党宗闵曰臣素知之故虞卿辈臣皆不与美官德𥙿曰给事中中书舎人非美官而何宗闵失色然则虞卿之刺毗陵乃爲朝廷所逐耳禹钖犹以爲自请诗人之言渠可信哉屯蒙二卦屯蒙二卦皆二阳而四隂屯以六二乗初九之刚䝉以六三乗九二之刚而屯之爻曰女子贞不字十年乃字蒙之爻曰勿用取女见金夫不有躬其正邪不同如此者盖屯二居中得正不爲初刚所诱而上从九五所以爲贞蒙三不中不正见九二之阳恱而下从之而舎上九之正应所以勿用士之守身居丗而择所从所处尚监兹哉汉诽谤法汉宜帝诏羣臣议武帝庙乐夏侯胜曰武帝竭民财力奢泰亡度天下虚耗百姓流离赤地数千里亡德泽于民不冝爲立庙乐于是丞相御史劾奏胜非议诏书毁先帝不道遂下狱系再更冬㑹赦乃得免章帝时孔僖崔骃逰太学相与论武帝始爲天子崇信圣道及后恣已忘其前善爲邻房生告其诽谤先帝刺讥当丗下吏受讯僖以书自讼乃勿问元帝时贾捐之论珠厓事曰武帝籍兵厉马攘服夷狄天下断狱万数㓂贼并起军旅数发父战死于前子鬪伤于后女子乗亭障孤儿号于道老母寡妇饮泣巷哭是皆廓地泰大征伐不休之故也考三人所指武帝之失捐之言最切而三帝或罪或否岂非夏侯非议诏书僖骃诽谤皆汉法所禁如捐之直指其事则在所不问乎谊向触讳贾谊上䟽文帝曰生爲明帝没爲明神使顾成之庙称爲太宗上配太祖与汉亡极虽有愚㓜不肖之嗣犹得蒙业而安植遗腹朝委裘而天下不乱又云万年之后传之老母弱子此旣于生时谈死事至云传之老母则是言其当终于太后之前又目其嗣爲愚㓜不肖可谓指斥而帝不以爲过谊不以爲疑刘向上书成帝諌王氏事曰王氏与刘氏且不并立陛下爲人子孙守持宗庙而令国祚移于外亲降爲皂隷纵不爲身柰宗庙何又云天命所授者博非独一姓此乃于国存时说亡语而帝不以爲过向不以爲疑至乞援近宗室几于自售亦不以爲嫌也两人皆出于忠精至诚故尽言触忌讳而不自觉文帝隆寛待下圣德固尔而成帝亦能容之后丗难及也小贞大贞人君居尊位倒持太阿政令有所不行德泽有所不下身爲寄坐受人指麾危亡之形且立至矣故易有屯其膏小贞吉大贞凶之戒谓当以渐而正之说者多引鲁昭公髙贵郷公爲比予谓此自系一时国家之隆替君身之祸福盖有刚决而得志隐忍而危亡者不可一槩论也汉宣帝之诛霍禹和帝之诛窦宪威宗之诛梁兾魏孝庄之诛尔朱荣刚决而得志者也鲁昭公之讨季氏齐简公之谋田常髙贵郷公之讨司马昭晋元帝之征王敦唐文宗之谋宦者潞王之徙石敬瑭汉隐帝之杀郭威刚决而失者也若齐郁林王知鸾之异志欲取之而不能汉献帝知曹操之不臣欲图之而不果唐昭宗知朱温之必篡欲杀之而不克皆翻以及亡虽欲小正之岂可得也唐诗戯语士人于棋酒间好称引戯语以助谭笑大抵皆唐人诗后生多不知所从出漫识所记忆者于此公道丗间惟白发贵人头上不曽饶杜牧送隐者诗也因过竹院逢僧话又得浮生半日闲李涉诗也只恐爲僧僧不了爲僧得了尽输僧啼得血流无用处不如缄口过残春杜荀鹤诗也数声风笛离亭晚君向潇湘我向秦郑谷诗也今朝有酒今朝醉明日愁来明日愁劝君不用分明语语得分明出转难自家飞絮犹无定争解垂丝绊路人明年更有新条在挠乱春风卒未休采得百花成蜜后不知辛苦爲谁甜罗隐诗也髙骈在西川筑城御蛮朝廷疑之徙镇荆南作风筝诗以见意曰昨夜筝声响碧空宫商信任往来风依俙似曲才堪听又被吹将别调中今人亦好引此句也何进髙叡东汉末何进将诛宦官白皇太后悉罢中常侍小黄门使还里舎张让子妇太后之妹也让向子妇叩头曰老臣得罪当与新妇俱归私门唯受恩累丗今当逺离宫殿愿复一入直得暂奉望太后颜色死不恨矣子妇爲言之乃诏诸常侍皆复入直不数日进乃爲让所杀董卓随以兵至让等虽死汉室亦亡北齐和士开在武成帝丗姦蠹败国及后主嗣立宰相髙叡与娄定逺白胡太后出士开爲兖州刺史后欲留士开过百日叡守之以死苦言之士开载美女珠帘赂定逺曰蒙王力用爲方伯今当逺出愿得一辞觐二宫定逺许之士开由是得见太后及帝进说曰臣出之后必有大变今巳得入复何所虑于是出定逺爲青州而杀叡后二年士开虽死齐室亦亡呜唿姦佞之难去乆矣何进髙叡不惜陨身破家爲汉齐社稷计而张让士开以谈笑一言变如反掌忠良受祸宗庙爲墟乃知背胁瘭疽决之不可不速虎狼在穽养之则自贻害可不戒哉南郷掾史金石刻有晋南郷太守司马整碑其隂刻掾史以下姓名合三百五十一议曹祭酒十一人掾二十九人诸曹掾史书佐循行干百三十一人从掾位者九十六人从史位者三十一人部曲督将三十六人其冗如此以晋史考之南郷夲南阳西界魏武平荆州始分爲郡至晋泰始中所管八县才二万戸耳而掾史若是之多掾史旣然吏士又可知矣民力安得不困哉整乃宗室安平王孚之孙也汉景帝忍杀汉景帝恭俭爱民上继文帝故亦称爲贤君考其天资则刻戾忍杀之人耳自在东宫时因博戯杀吴太子以起老濞之怨即位之后不思罪已一旦于三郡中而削其二以速兵端正信用晁错付以国事及爰盎之说行但请斩错而巳帝令有司劾错以大逆遂父母妻子同产皆弃市七国之役下诏以深入多杀爲功比三百石以上皆杀无有所置敢有议诏及不如诏者皆要斩周亚夫以功爲丞相坐争封匈奴降将事病免心恶之赐食不置箸叱之使起昧于敬礼大臣之义卒以非罪置之死悲哉光武遣冯异征赤眉敕之曰征伐非必略地屠城要在平定安集之耳诸将非不健鬪然好虏掠卿夲能御吏士念自修敕无爲郡县所苦光武此言视景帝诏书爲不侔矣燕昭汉光武之明乐毅爲燕破齐或䜛之昭王曰齐不下者两城耳非其力不能拔欲乆仗兵威以服齐人南面而王耳昭王斩言者遣使立毅爲齐王毅惶恐不受以死自誓冯异定关中自以乆在外不自安人有章言异威权至重百姓归心号爲咸阳王光武以章示异异上书谢诏报曰将军之于国家恩犹父子何嫌何疑而有惧意及异破隗嚻诸将欲分其功玺书诮大司马以下称异功若丘山今人咸知毅异之爲名将然非二君之明必困䜛口矣田单复齐国信陵君败秦兵陈汤诛郅支卢植破黄巾邓艾平蜀王濬平吴谢安郄符坚慕容垂挫桓温史万岁破突厥李靖灭吐谷浑郭子仪李光弼中兴唐室李晟复京师皆有大功于社稷率爲譛人所惎或至杀身区区庸主不足责唐太宗亦未能免营营青蝇亦可畏哉周南召南毛诗序曰关雎麟趾之化王者之风故系之周公南言化自北而南也鹊巢驺虞之德诸侯之风也先王之所以教故系之召公周南召南正始之道据文义周公召公二公字皆合爲南字则与上下文相应盖简䇿误耳王者之风恐不当系之周公而先王之所以教又与召公自不相渉也昜中爻易系辞云杂物撰德辨是与非则非其中爻不备中爻者谓二三四及三四五也如坤坎爲师而六五之爻曰长子帅师以正应九二而言盖指二至四爲震也坤艮爲谦而初六之爻曰用渉大川盖自是而上则六二九三六四爲坎也归妹之六五曰帝乙归妹以下配九二而言盖指震也而泰之六五亦曰帝乙归妹固亦下配九二而九三六四六五盖震体云它皆类此容斋随笔卷第十一容斋随笔容斋随笔卷十二容斋随笔卷第十二鞠山文库利渉大川易卦辞称利渉大川者七不利渉者一爻辞称利渉者二用渉者一不可渉者一需讼未济指坎体而言益中孚指巽体而言涣指坎巽而言盖坎爲水有大川之象而巽爲木木可爲舟楫以济川故益之彖曰木道乃行中孚之彖曰乗木舟虚涣之彖曰乗木有功又舟楫之利实取诸涣正合二体以取象也谦蛊则中爻有坎同人大畜则中爻有巽頥之反对大过方有巽体五去之逺所以言不可渉上则变而之对卦故利渉云光武弃冯衍汉室中兴固皆光武之功然更始旣即天子位光武受其爵秩北面爲臣矣及平王郎定河北诏令罢兵辞不受召于是始贰焉更始方困于赤眉而光武杀其将谢躬苗曽取洛阳下河东翻爲腹心之疾后丗以成败论人故不复议予谓光武知更始不材必败大业逆取顺守尚爲有辞彼鲍永冯衍始坚守并州不肯降下闻更始巳亡乃罢兵来归曰诚慙以其衆幸冨贵其忠义之节凛然可称光武不能显而用之闻其言而不恱永后以它立功见用而衍终身摈斥羣臣亦无爲之言者吁可叹哉恭显议萧望之弘恭石显议置萧望之于牢狱汉元帝知其不肯就吏而讫可其奏望之果自杀帝召显等责问以议不详皆免冠谢乃巳王氏五侯奢僣成帝内衔之一旦赫怒诏尚书奏诛薄昭故事然特欲恐之实无意诛也窦宪恃宫掖声势夺公主园章帝切责有孤雏腐䑕之比然竟不绳其罪三君之失政前史固深讥之矣司马公谓元帝始疑望之不肯就狱恭显以爲必无忧其欺旣明终不能治可谓易欺而难寤也予谓师傅大臣进退罪否人主当决之于心何爲谋及宦者且望之先时巳甞下廷尉矣使其甘于再辱忍耻对吏将遂以恭显之议爲是耶望之死与不死不必论也成帝委政外家先汉颠覆章帝仁柔无断后汉遂衰皆无足责错张汤鼌错爲内史言事辄听幸倾九卿及爲御史大夫权任出丞相右张汤爲御史每朝奏事国家用日旰丞相取充位天下事皆决汤萧望之爲御史意轻丞相遇之无礼三人者贤否虽不同然均爲非谊各以它事至死抑有以致之邪逸诗书逸书逸诗虽篇名或存旣亡其辞则其义不复可考而孔安国注尚书杜预注左传必欲强爲之说书汨作注云言其治民之功咎单作明居注云咎单主土地之官作明居民法左传国子赋辔之柔矣注云义取寛政以安诸侯若柔辔之御刚马如此之类予顷教授福州日林之竒少颖爲书学谕讲帝釐下土数语曰知之爲知之尧典舜典之所以可言也不知爲不知九共稾饫略之可也其说最纯明可喜林君有书解行于丗而不载此语故爲表出之刑罚四卦易六十四卦而以刑罚之事着于大象者凡四焉噬嗑曰先王以明罚勑法丰曰君子以折狱致刑贲曰君子以明庶政无敢折狱旅曰君子以明慎用刑而不留狱噬嗑旅上卦爲离丰贲下卦爲离离明也圣人知刑狱爲人司命故设卦观象必以文明爲主而后丗付之文法俗吏何邪巽爲鱼易中所言鱼皆指巽也姤卦巽下干上故九二有鱼九四无鱼井内卦爲巽故二有射鲋之象中孚外卦爲巽故曰豚鱼吉剥卦五隂而一阳方一隂自下生变干爲姤其下三爻乃巽体也二隂生而爲遯则六二九三九四乃巽体三隂生而爲否则六三九四九五乃巽体四隂生而爲观则上三爻乃巽体至五隂爲剥则巽始亡故六五之爻辞曰贯鱼盖指下四爻皆从巽来如鱼骈头而贯也或曰说卦不言巽爲鱼今何以知之曰以类而知之说卦所不该者多矣如长子长女中女少女见于震巽离兊中而坎艮之下不言爲中男爲少男之类它可推也三省长官中书尚书令在西汉时爲少府官属与大官汤官上林诸令品秩略等侍中但爲加官在东汉亦属少府而秩稍增尚书令爲千石然铜印墨绶虽居几要而去公卿甚逺至或出爲县令魏晋以来浸以华重唐初遂爲三省长官居眞宰相之任犹列三品大历中乃升正二品入国朝其位益尊叙班至在太师之上然只以爲亲王及使相兼官无单拜者见任宰相带侍中者才五人范鲁公质赵韩王普丁晋公谓冯魏公拯韩魏王琦尚书令又最贵除宗王外不以假人赵韩王韩魏王始赠眞令韩公官止司徒及赠尚令乃诏自今更不加赠盖不欲以三师之官赘其称也政和初蔡京改侍中中书令爲左辅右弼而不置尚书令以爲太宗皇帝曽任此官殊不知乃唐之太宗爲之故郭子仪不敢拜非本朝也王珪李靖杜子美送重表姪王评事诗云我之曽老姑尔之髙祖母尔祖未显时归爲尙书妇隋朝大业末房杜俱交友长者来在门荒年自餬口家贫无供给客位但箕帚俄顷羞颇珍寂寥人散后上云天下乱冝与英俊厚向窃窥数公经纶亦俱有次问最少年虬髯十八九子等成大名皆因此人手下云风云合龙虎一吟吼愿展丈夫雄得辞儿女丑秦王时在坐真气惊戸牖及乎正观初尚书践台斗夫人常肩舆上殿称万寿至尊均嫂叔盛事垂不朽观此诗疑指王珪珪相唐太宗赠礼部尚书然细考其事大不与史合蔡条诗话引唐书列女传云珪母卢氏识房杜必贵质之此诗则珪母乃杜氏也桐江诗话云不特不姓卢乃珪之妻非母也予案唐列女传元无此事珪传末只云始隐居时与房玄龄杜如晦善二人过其家母李窥之知其必贵蔡说妄云有传又误以李爲卢皆不足辨但唐髙祖在位日太子建成与秦王不睦以权相倾珪爲太子中允说建成曰秦王功盖天下中外归心殿下但以长年位居东宫无大功以镇服海内今刘黒闼散云之余冝自击之以取功名建成乃请行其后杨文干之事起髙祖责以兄弟不睦归罪珪等而流之太宗即位乃召还任用乆之宴近臣于丹霄殿长孙无忌曰王珪魏征昔爲仇雠不谓今日得同此宴上曰珪征尽心所事我故用之然则珪与太宗非素交明矣唐书载李氏事亦采之小说恐未必然而杜公称其祖姑事不应不实且太宗时宰相别无姓王者真不可晓也又有杜光庭虬须客传云惰炀帝幸江都命杨素留守西京李靖以布衣往谒窃其一妓道遇异人与俱至太原因刘文静以见州将之子言其眞英主倾家资与靖使助创业之举即太宗也按史载唐公击突厥靖察有非常志自囚上急变后髙祖定京师将斩之而止必无先识太宗之事且炀帝在江都时杨素死已十余年矣此一传大抵皆妄云虎夔藩黄鲁直宿舒州太湖观音院诗云汲烹寒泉窟伐烛古松根相戒莫浪出月黒虎夔藩夔字甚新其意盖言抵触之义而莫究所出惟杜工部课伐木诗序云课隷人入谷斩隂木晨征暮返我有藩篱是鈌是补旅次于小安山有虎知禁若恃爪牙之利必昏黒摚突䕫人屋壁列树白桃镘焉墻实以竹示式遏爲与虎近混沦乎无良賔客其诗句有云借汝跨小篱乳兽待人肉虎穴连里闾乆客惧所触乃知鲁直用此序中语然杜公在夔府所作诗所谓夔人者述其土俗耳本无抵触之义鲁直盖误用之又寺斋睡起絶句云人言九事八爲律傥有江船吾欲东按主父偃传上书言九事其八事爲律令一事諌伐匈奴谓八事爲律令而言则爲字当作去声读今鲁直似以爲平声恐亦误也曹操用人曹操爲汉鬼蜮君子所不道然知人善任使实后丗之所难及荀彧荀攸郭嘉皆腹心谋臣共济大事无待賛说其余智效一官权分一郡无小无大卓然皆称其职恐关中诸将爲害则属司隷校尉钟繇以西事而马腾韩遂遣子入侍当天下乱离诸军乏食则以枣祗任峻建立屯田而军国饶𥙿遂芟群雄欲复盐官之利则使卫觊镇抚关中而诸将服河东未定以杜畿爲太守而衞固范先束手离戮并州初平以梁习爲刺史而边境肃清扬州陷于孙权独有九江一郡付之刘馥而恩化大行冯翊困于鄜盗付之郑浑而民安㓂灭代郡三单于恃力骄恣裴潜单车之郡而单于詟服方得汉中命杜袭督留事而百姓自乐出徙于洛邺者至八万口方得马超之兵闻当发徙惊骇欲变命赵俨爲护军而相率还降致于东方者亦二万口凡此十者其爲利岂不大哉张辽走孙权于合肥郭淮拒蜀军于阳平徐晃却关羽于樊皆以少制衆分方面忧操无敌于建安之时非幸也汉士择所从汉自中平黄巾之乱天下震扰士大夫莫不择所从以爲全身逺害之计然非豪杰不能也荀彧少时以颍川四战之地劝父老亟避之郷人多懐土不能去彧独率宗族往兾州袁绍待以上賔之礼彧度绍终不能定大业去而从曹操其郷人留者多爲贼所杀袁绍遣使迎汝南士大夫和洽独往荆州刘表以上客待之洽曰所以不从本初避争地也昏丗之主不可黩近乆而不去䜛慝将兴遂南之武陵其留者多爲表所害曹操牧兖州陈留太守张邈与之亲友郡士髙柔独以爲邈必乗间爲变率郷人欲避之衆皆以曹张相亲不然其言柔举宗适河北邈果叛操郭嘉初见袁绍谓其谋臣辛评等曰智者审于量主袁公多端寡要好谋无决难与共济大难吾将更举以求主子盍去乎评等曰袁氏今最强去将何之嘉不复言遂去依曹操操召见与论天下事出曰真吾主也杜袭赵俨繁钦避乱荆州钦数见竒于表袭曰所以俱来者欲全身以待时耳子若见能不巳非吾徒也及天子都许俨曰曹镇东必能济华夏吾知归矣遂诣操河间邢颙在无终闻操定兾州谓田畴曰闻曹公法令严民厌乱矣乱极则平请以身先遂装还郷里畴曰颙天民之先觉者也孙䇿定丹阳吕范请暂领都督䇿曰子衡巳有大衆岂冝复屈小职范曰今舍夲土而託将军者欲济丗务也譬犹同舟渉海一事不牢即俱受其败此亦范计非但将军也策从之周瑜闻策声问便推结分好及策卒权立瑜谓权可与共成大业遂委心服事焉诸葛亮在襄阳刘表不能起一见刘备事之不疑此诸人识见如是安得困于乱丗哉刘公荣王戎诣阮籍时兖州刺史刘昶字公荣在坐阮谓王曰偶有二斗美酒当与君共饮彼公荣者无预焉二人交觞酬酢公荣遂不得一杯而言语谈戏三人无异或有问之者阮曰胜公荣者不得不与饮酒不如公荣者不可不与饮酒唯公荣可不与飮酒此事见戎传而丗说爲详又一事云公荣与人饮酒杂秽非类人或讥之答曰胜公荣者不可不与飮不如公荣者亦不可不与饮是公荣軰者又不可不与饮故终日共饮而醉二者稍不同公荣待客如是费酒多矣顾不䝉一杯于人乎东坡诗云未许低头拜东野徒言共飮胜公荣盖用前事也元丰官制元丰官制初成欲以司马公爲御史大夫又将俟建储时以公及吕申公爲保傅元祐初起文潞公于旣老议处以侍中中书令爲言者所攻乃改平章军国重事自后习以爲制不复除此等官以谓前无故事其实不然也绍兴二十五年中批右正言张扶除太常卿执政言自来太常不置卿遂改宗正复言之乃以爲国子祭酒近歳除莫济祕书监济辞避累日然后就职巳而李焘陈骙郑丙皆爲之均曰职事官何不可除之有耳余袁刘张耳陈余少时爲刎颈交其后争权相与致死地而不厌盖势利之极其究必然韩馥举兾州以迎袁绍而终以惧死刘璋开门延刘备坐失益州翟让提兵授李密而举族不免尔朱兆以六镇之衆付髙欢而卒毙于欢手绍密欢忘其所自不足深责孰谓玄德之长者而忍爲此邪周汉存国周之初诸侯千八百国至王赧之亡所存者才八国耳七战国与衞也然赵韩魏分晋而立齐田氏代姜而兴其有土各不及二百年俱非旧邦秦始皇乃吕氏子楚幽王乃黄氏子所谓嬴芈之先当不歆非类然则惟燕卫二姬姓存而衞至胡亥丗乃絶若以爲召公康叔之德则周公岂不及乎汉列侯八百余人及光武而存者平阳建平冨平三侯耳建平以先降梁王永夺国平阳爲曹参之后冨平爲张安丗之后参犹有创业之功若安丗则汤子也史称其推贤扬善固冝有后然轻重其心杀人亦多矣独无余殃乎汉侯之在王莽朝皆不夺国光武乃但许宗室复故余皆除之虽鄼侯亦不绍封不知曹张两侯何以能独全也曹操杀杨脩曹操杀杨脩之后见其父彪问曰公何瘦之甚对曰愧无日磾先见之明犹怀老牛舐犊之爱操爲之改容古文苑载操与彪书数脩之罪以爲恃豪父之势每不与吾同怀将延足下尊门大累便令刑之且赠彪锦裘二领八节角桃杖一枝青牸牛二头八百里骅骝马一匹四望通幰七香车一乘驱使二人又遗其妻裘鞾有心青衣二人钱绢甚厚卞夫人亦与袁夫人书云贤郎有盖丗文才阖门钦敬明公性急辄行军法以衣服文绢房子官锦香车送之彪及袁夫人皆答书引愆致谢是时汉室将亡政在曹氏袁公四丗宰相爲汉宗臣固操之所忌彪之不死其手幸矣呜唿危哉古人重国体古人爲邦以国体爲急初无小大强弱之异也其所以自待及以之待人亦莫不然故执言脩辞非贤大夫不能尽楚申舟不假道于宋而聘齐宋华元止之曰过我而不假道鄙我也鄙我亡也杀其使者必伐我伐我亦亡也亡一也乃杀之及楚子围宋旣急犹曰城下之盟有以国毙不能从也郑三卿爲盗所杀余盗在宋郑人纳赂以请之师慧曰以千乘之相易滛乐之蒙宋无人焉故也子罕闻之固请而归其赂晋韩宣子有环在郑商谒诸郑伯子产弗与曰大国之求无礼以斥之何餍之有吾且爲鄙邑则失位矣若大国令而共无艺郑鄙邑也亦弗爲也晋合诸侯于平丘子产争贡赋之次子大叔咎之子产曰国不竞亦陵何国之爲郑驷偃娶于晋偃卒郑人舎其子而立其弟晋人来问子产对客曰若寡君之二三臣其即丗者晋大夫而专制其位是晋之县鄙也何国之爲楚囚郑印堇父献于秦郑以货请之子产曰不获受楚之功而取货于郑不可谓国秦不其然若曰郑国微君之惠楚师其犹在敝邑之城下弗从秦人不予更币从子产而后获之读此数事知春秋列国各数百年其必有道矣容斋随笔卷第十二容斋随笔容斋随笔卷十三容斋随笔卷第十三諌说之难韩非作说难而死于说难盖諌说之难自古以然至于知其所欲说迎而拒之然卒至于言听而计行者又爲难而可喜者也秦穆公执晋侯晋隂饴甥往㑹盟其爲晋㳺说无可疑者秦伯曰晋国和乎对曰不和小人曰必报雠君子曰必报德秦伯曰国谓君何曰小人谓之不免君子以爲必归以德爲怨秦不其然秦遂归晋侯秦伐赵赵求救于齐齐欲长安君爲质太后不肯曰复言者老妇必唾其面左师触龙愿见后盛气而胥之入知其必用此事来也左师徐坐问后体所苦继乞以少子𥙷黑衣之缺后曰丈夫亦爱怜少子乎曰甚于妇人然后及其女燕后乃极论赵王三丗之子孙无功而爲侯者祸及其身后旣寤则言长安君何以自託于赵于是后曰恣君之所使长安遂出质范睢见踈于秦蔡泽入秦使人宣言感怒睢曰燕客蔡泽天下辩士也彼一见秦王必夺君位睢曰百家之说吾旣知之衆口之辩吾皆摧之是恶能夺我位乎使人召泽谓之曰子宣言欲代我相有之乎对曰然即引商君吴起大夫种之事睢知泽欲困己以说谬曰杀身成名何爲不可泽以身名俱全之说诱之极之以闳夭周公之忠圣今秦王不倍功臣不若秦孝公楚越王睢之功不若三子劝其归相印以让贤睢竦然失其宿怒忘其故辩敬受命延入爲上客卒之代爲秦相者泽也秦始皇迁其母下令曰敢以太后事諌者杀之死者二十七人矣茅焦请諌王召镬将亨之焦数以桀纣狂悖之行言未絶口王母子如初吕甥之言出于义左师之计伸于爱蔡泽之说激于理若茅焦者真所谓劘虎牙者矣范睢亲困穰侯而夺其位何遽不如泽哉彼此一时也韩馥刘璋韩馥以兾州迎袁绍其僚耿武闵纯李歴赵浮程涣等諌止之馥不听绍旣至数人皆见杀刘璋迎刘备主簿黄权王累名将杨怀髙沛止之璋逐权不纳其言二将后爲备所杀王浚受石勒之诈督护孙纬及将佐皆欲拒勒浚怒欲斩之果爲勒所杀武纯怀沛诸人谓之忠于所事可矣若云择君则未也呜唿生于乱丗至死不变可不谓贤矣乎萧房知人汉祖至南郑韩信亡去萧何自追之上骂曰诸将亡者以十数公无所追追信诈也何曰诸将易得至如信国士亡双必欲争天下非信无可与计事者乃拜信大将遂成汉业唐太宗爲秦王时府属多外迁王患之房乔曰去者虽多不足吝杜如晦王佐才也王必欲经营四方舍如晦无共功者乃表留莫府遂爲名相二人之去留系兴替治乱如此萧房之知人所以爲莫及也樊哙从髙祖起丰沛劝霸上之还解鸿门之厄功亦不细矣而韩信羞与爲伍唐俭賛太宗建大策发蒲津之谋定突厥之计非庸臣也而李靖以爲不足惜盖以信靖而视哙俭犹熊罴之与狸狌耳帝王之功非一士之略必待将如韩信相如杜公而后用之不亦难乎惟能寘萧房于帷幄中拔茅彚进则珠玉无踁而至矣俞似诗英州之北三十里有金山寺予甞至其处见法堂后壁题两絶句僧云广州钤辖俞似之妻赵夫人所书诗句洒落不凡而字画径四寸遒健类薛稷极可喜数年后又过之僧空无人壁亦堕圯犹能追忆其语爲纪于此其一云莫遣鞴鹰饱一唿将军谁志灭匈奴年来万事灰人意只有看山眼不枯其二云转食胶胶扰扰间林泉髙歩未容攀兴来尚有平生屐管领东南到处山盖似所作也吴激小词先公在燕山赴北人张揔侍御家集出侍儿佐酒中有一人意状摧抑可怜扣其故乃宣和殿小宫姬也坐客翰林直学士吴激赋长短句纪之闻者挥涕其词曰南朝千古伤心地还唱后庭花旧时王谢堂前燕子飞向谁家恍然相遇仙姿胜雪宫髻堆鸦江州司马青衫湿涙同是天涯激字彦髙米元章壻也君子爲国传曰不有君子其能国乎古之爲国言辞抑扬率以有人无人占轻重晋以诈取士㑹于秦绕朝曰子无谓秦无人吾谋适不用也楚子反曰以区区之宋犹有不欺人之臣可以楚而无乎宋受郑赂郑师慧曰宋必无人鲁盟臧纥之罪纥曰国有人焉贾谊论匈奴之嫚侮曰倒县如此莫之能解犹谓国有人乎后之人不能及此然知敌之不可犯犹曰彼有人焉未可图也一士重于九鼎岂不信然兊爲羊兊爲羊易之称羊者凡三卦夬之九四曰牵羊悔亡归妹之上六曰士刲羊无血皆兊也大壮内外卦爲震与干而三爻皆称羊者自复之一阳推而上之至二爲临则兊体巳见故九三曰羝羊触藩羸其角言三阳爲泰而消兊也自是而阳上进至于干而后巳六五丧羊于易谓九三九四六五爲兊也上六复触藩不能退盖阳方夬决岂容上兊俨然乎九四中爻亦夲兊而云不羸者赖震阳之壮耳晏子杨雄齐庄公之难晏子不死不亡而曰君爲社稷死则死之爲社稷亡则亡之若爲巳死而爲已亡非其私暱谁敢任之及崔杼庆封盟国人曰所不与崔庆者晏子叹曰婴所不唯忠于君利社稷者是与有如上帝晏子此意正与豫子所言衆人遇我之义同特不以身殉庄公耳至于毅然据正以社稷爲辞非豫子可比也杨雄仕汉亲蹈王莽之变退託其身于列大夫中不与髙位者同其死抱道没齿与晏子同科丗儒或以剧秦美新贬之是不然此雄不得巳而作也夫诵述新莽之德止能美于暴秦其深意固可知矣序所言配五帝冠三王开辟以来未之闻真以戯莽尔使雄善爲䛕佞撰符命称功德以邀爵位当与国师公同列岂固穷如是哉一以贯之一以贯之之语圣贤心学也夫子以告曽子子贡而学者犹以爲不同尹彦明曰子贡之于学不及曽子也如此孔子于曽子不待其问而告之曽子复深喻之曰唯至于子贡则不足以知之矣故先发多学而识之之问果不能知之以爲然也又复疑其不然而请焉方告之曰予一以贯之虽闻其言犹不能如曽子之唯也范淳父亦曰先攻子贡之失而后语以至要予窃以爲二子皆孔门髙第也其闻言而唯与夫闻而不复问皆巳黙识于言意之表矣丗儒所以卑子贡者爲其先然多学而识之之旨也是殆不然方闻圣言如是遽应曰否非弟子所以敬师之道也故对曰然而即继以非与之问岂爲不能知乎或者至以爲孔子择而告参赐盖非余人所得闻是又不然颜氏之子冉氏之孙岂不足以语此乎曽子于一唯之后适门人有问故发其忠恕之言使子贡是时亦有从而问者其必有以诏之矣裴潜陆俟曹操以裴潜爲代郡太守服乌丸三单于之乱后召潜还美其治代之功潜曰潜于百姓虽寛于诸胡爲峻今继者必以潜爲治过严而事加寛惠彼素骄恣过寛必弛旣弛又将摄之以法此怨叛所由生也以埶料之代必复叛于是操深悔还潜之速后数十日单于反问果至元魏以陆俟爲怀荒镇将髙车诸莫弗诵俟严急无恩复请前镇将郎孤魏使孤代俟俟旣至言曰不过期年郎孤必败髙车必叛丗祖切责之明年诸莫弗果杀孤而叛帝召俟问曰何以知其然俟曰髙车不知上下之礼故臣制之以法使知分限而诸莫弗讼臣无恩称孤之美孤获还镇恱其称誉专用寛恕待之无礼之人易生骄慢孤必将复以法裁之衆心怨怼必生祸乱矣帝然之裴潜陆俟可谓知爲治之道矣郑子产戒子大叔曰惟有德者能以寛服人其次莫如勐大叔不忍勐而寛是以致菅符之盗故孔子有寛勐相济之说乌丸髙车不知礼法裴陆先之以威使其乆而服化必渐施之以寛政矣后之人读纸上语专以鹰撃毛挚爲治而不思救弊之术无问华夷吾见其败也抜亡爲存燕乐毅伐齐下七十余城所存者唯莒即墨两城耳赖田单之力齐复爲齐尺寸之土无所失曹操牧兖州州叛迎吕布郡县八十城皆应之唯鄄城范东阿不动赖荀彧程昱之力卒全三城以待操州境复安古之人抜亡爲存转祸爲福如此多矣靖康建炎间国家不竞秦魏齐韩之地名都大邑数百翦而爲戎越五十年矣以今凖古岂曰无人乎哉孙吴四英将孙吴奄有江左亢衡中州固夲于策权之雄略然一时英杰如周瑜鲁肃吕蒙陆逊四人者眞所谓社稷心膂与国爲存亡之臣也自古将帅未甞不矜能自贤疾胜已者此诸贤则不然孙权初掌事肃欲北还瑜止之而荐之于权曰肃才冝佐时当广求其比以成功业后瑜临终与权牋曰鲁肃忠烈临事不苟若以代瑜死不朽矣肃遂代瑜典兵吕蒙爲㝷阳令肃见之曰卿今者才略非复吴下阿蒙遂拜蒙母结友而别蒙遂亦代肃蒙在陆口称疾还权问谁可代者蒙曰陆逊意思深长才堪负重观其规虑终可大任无复是过也逊遂代蒙四人相继居西边三四十年爲威名将曹操刘备关羽皆爲所挫虽更相汲引而孙权委心听之吴之所以爲吴非偶然也东坡罗浮诗东坡㳺罗浮山作诗示叔党其末云负书从我盍归去群仙正草新宫铭汝应奴隷蔡少霞我亦季孟山玄卿坡自注曰唐有梦书新宫铭者云紫阳真人山玄卿撰其略曰良常西麓原泽东泄新宫宏宏崇轩䡾䡾又有蔡少霞者梦人遣书碑铭曰公昔乗鱼车今履瑞云躅空仰涂绮辂轮囷其末题云五云书阁吏蔡少霞书予桉唐小说薛用弱集异记载蔡少霞梦人召去令书碑题云苍龙溪新宫铭紫阳真人山玄卿撰其词三十八句不闻有五云阁吏之说鱼车瑞云之语乃逸史所载陈㓜霞事云苍龙溪主欧阳某撰盖坡公误以㓜霞爲少霞耳玄卿之文严整髙妙非神仙中人嵇叔夜李太白之流不能作今纪于此云良常西麓源泽东泄新宫宏宏崇轩䡾䡾雕珉盘础镂檀竦楶碧瓦鳞差瑶阶肪截阁凝瑞雾楼横祥霓驺虞巡徼昌明捧闑珠树规连玉泉矩洩灵飊遐集圣日俯晣太上㳺储无极便阙百神守护诸眞班列仙翁鹄立道师氷㓗饮玉成浆馔琼爲屑桂旗不动兰幄牙设妙乐竞奏流铃间发天籁虚徐风箫泠澈鳯歌谐律鹤舞㑹节三变玄云九成绛雪易迁徒语童初讵说如毁干坤自有日月清宁二百三十一年四月十二日建予顷作广州三清殿碑倣其体爲铭诗曰天池北阯越领东鹿银宫旟旟瑶殿矗矗陛纳九齿阊披四目楯角储清檐牙袤缛雕牖閜镂楹熠煜元尊端拱泰上秉箓绣黼周张神光晬穆宝帐流黄温幈结緑翠鳯干旗紫霓熘褥星伯振鹭仙翁立鹄昌明侍几眉连捧纛月节下堕曦轮旁烛涷雨清尘矞云散縠钧籁虚徐流铃禄续童初渟瀯勾漏蓄缩岳君有衡海帝维儵中边何护时节朝宿飓母沦威妃谢毒丹厓罢徼赤子累福亿龄圣夀万丗宋箓凡四十句读者或许之然终不近也魏明帝容諌魏明帝时少府杨阜上䟽欲省宫人诸不见幸者乃召御府吏问后宫人数吏守旧令对曰禁宻不得宣露阜怒杖吏一百数之曰国家不与九卿爲密反与小吏爲密乎帝愈严惮之房玄龄髙士廉问少府少监窦德素北门近有何营造德素以闻太宗大怒谓玄龄等曰君但知南牙耳北门小小营造何预君事耶玄龄等拜谢夫太宗之与明帝不待比儗观所以责玄龄之语与夫严惮杨阜之事不迨逺矣贤君一话一言爲后丗法惜哉魏史以谓羣臣直諌之言帝虽不能尽用然皆优容之虽非谊主亦可谓有君人之量矣汉丗谋于衆两汉之丗事无小大必谋之于衆人予前论之矣然亦有持以借口掩衆议者霍光薨后宣帝出其亲属补吏张敞言朝臣冝有明言霍氏颛制请罢三侯就第明诏以恩不听羣臣以义固争而后许之今明诏自亲其文非䇿之得者也哀帝欲封董贤等王嘉言冝延问公卿大夫博士议郎明正其义然后乃加爵土不然恐大失衆心暴平其事必有言当封者在陛下所从天下虽不说咎有所分不独在陛下前成帝初封淳于长其事亦议谷永以长当封衆人归咎于永先帝不独蒙其讥哀帝乃止是知委曲迁就使恩出君上过归于下汉代多如此也国朝㑹要国朝㑹要自元丰三百卷之后至崇宁政和间复置局修纂宣和初王黼秉政罢修书五十八所时㑹要巳进一百十卷余四百卷亦成但局中欲节次觊赏故未及上旣有是命局官以谓若朝廷许立限了毕不过三两月可以投进而黼务悉矫蔡京所爲故一切罢之官吏旣散文书皆爲弃物矣建炎三年外舅张渊道爲太常博士时礼寺典籍散佚亡几而京师未陷公爲宰相言冝遣官往访故府取见存图籍悉辇而来以备掌故此若缓而甚急者也宰相不能用其后逆豫窃据鞠爲煨烬吁可惜哉孙膑减灶孙膑胜庞㳙之事兵家以爲竒谋予独有疑焉云齐军入魏地爲十万灶明日爲五万灶又明日爲二万灶方师行逐利每夕而兴此役不知以几何人给之又必人人各一灶乎庞㳙行三日而大喜曰齐士卒亡者过半则是所过之处必使人枚数之矣是岂救急赴敌之师乎又云度其暮当至马陵乃斫大树白而书之曰庞㳙死于此树之下遂伏万弩期日暮见火举而俱发㳙果夜至斫木下见白书鑚火烛之读未毕万弩俱发夫军行迟速旣非他人所料安能必其以暮至不差晷刻乎古人坐于车中旣云暮矣安知树间之有白书且必举火读之乎齐弩尚能俱发而㳙读八字未毕皆深不可信殆好事者爲之而不精考耳虫鸟之智竹鸡之性遇其俦必鬪捕之者扫落叶爲城置媒其中而隐身于后操罔焉激媒使之鸣闻者随声必至闭目飞入城直前欲鬪而罔巳起无得脱者盖目旣闭则不复见人鹧鸪性好洁猎人于茂林间浄扫地稍散谷于上禽往来行逰且歩且啄则以竿取之麂行草莽中畏人见其迹但循一迳无问逺近也村民结绳爲缳置其所行处麂足一絓则倒悬于枝上乃生获之江南多土蜂人不能识其穴往往以长纸带粘于肉蜂见之必衔入穴乃蹑㝷得之熏取其子虫鸟之智自谓周身矣如人之不仁何容斋随笔卷第十三容斋随笔容斋随笔卷十四容斋随笔卷第十四张文潜论诗前辈议论有出于率然不致思而于理近碍者张文潜云诗三百篇虽云妇人女子小夫贱隷所爲要之非深于文章者不能作如七月在野至入我牀下于七月巳下皆不道破直至十月方言蟋蟀非深于文章者能爲之邪予谓三百篇固有所谓女妇小贱所爲若周公召康公穆公衞武公芮伯凡伯尹吉甫仍叔家父苏公宋襄公秦康公史克公子素其姓氏明见于大序可一槩论之乎且七月在野八月在宇九月在户本自言农民出入之时耳郑康成始并入下句皆指爲蟋蟀正巳不然今直称此五句爲深于文章者岂其余不能过此乎以是论诗隘矣汉祖三诈汉髙祖用韩信爲大将而三以诈临之信旣定赵髙祖自成臯度河晨自称汉使驰入信壁信未起即其卧夺其印符麾召诸将易置之项羽死则又袭夺其军卒之伪㳺云梦而缚信夫以豁逹大度开基之主所行乃如是信之终于谋逆盖有以启之矣有心避祸有心于避祸不若无心于任运然有不可一槩论者董卓盗执国柄筑坞于郿积谷爲三十年储自云事不成守此足以毕老殊不知一败则扫地岂容老于坞耶公孙瓉据幽州筑京于易地以铁爲门楼樐千重积谷三百万斛以爲足以待天下之变殊不知梯冲舞于楼上城岂可保邪曹爽爲司马懿所奏梪范劝使举兵爽不从曰我不失作冨家翁不知诛灭在旦暮耳冨可复得邪张华相晋当贾后之难不能退少子以中台星坼劝其逊位华不从曰天道玄逺不如静以待之竟爲赵王伦所害方事势不容发而欲以静待又可蚩也他人无足言华博物有识亦闇于几事如此哉蹇解之险蹇卦艮下坎上见险而止故诸爻皆有蹇难之辞独六二重言蹇蹇说者以爲六二与九五爲正应如臣之事君当以身任国家之责虽蹇之又蹇亦匪躬以济之此解释文义之旨也若㝷绎爻画则有说焉盖外卦一坎诸爻所同而自六二推之上承九三六四又爲坎体是一卦之中巳有二坎也故重言之解卦坎下震上动而免乎险矣六三将出险乃有负乗致㓂之咎岂非上承九四六五又爲坎乎坎爲舆爲盗旣获出险而复蹈焉冝其可丑而致戎也是皆中爻之义云士之处丗士之处丗视冨贵利禄当如优伶之爲参军方其据几正坐噫呜诃箠羣优拱而听命戯罢则亦巳矣见纷华盛丽当如老人之抚节物以上元清明言之方少年壮盛昼夜出㳺若恐不暇灯收花暮辄怅然移日不能忘老人则不然未甞置欣戚于匈中也覩金珠珍玩当如小儿之弄戯剧方杂然前陈疑若可恱即委之以去了无恋想遭横逆机穽当如醉人之受骂辱耳无所闻目无所见酒醒之后所以爲我者自若也何所加损哉张全义治洛唐洛阳经黄巢之乱城无居人县邑荒圯仅能筑三小城又遭李罕之争夺但遗余堵而巳张全义招怀理葺复爲壮藩五代史于全义传书之甚略资治通鑑虽稍详亦不能尽辄采张文定公所着搢绅旧闻记芟取其要而载于此厥今荆襄淮沔创痍之余绵地数千里长民之官用守边保障之劳超阶擢职不知几何人其眞能髣髴全义所爲者吾未见其人也岂局于文法讥议有所制而不得骋乎全义始至洛于麾下百人中选可使者十八人命之曰屯将人给一旗一牓于旧十八县中令招农户自耕种流民渐归又选可使者十八人命之曰屯副民之来者绥抚之除杀人者死余但加杖无重刑无租税归者渐衆又选谙书计者十八人命之曰屯判官不一二年每屯户至数千于农隙时选丁夫教以弓矢枪劒爲坐作进退之法行之一二年得丁夫二万余人有盗贼即时擒捕关市之赋迨于无籍刑寛事简逺近趋之如市五年之内号爲冨庶于是奏每县除令簿主之喜民力耕织者知某家𧖟麦善必至其家悉召老㓜亲慰劳之赐以酒食茶綵遗之布衫裙袴喜动颜色见稼田中无草者必下马观之召田主赐衣服若禾下有草耕地不熟则集衆决责之或诉以阙牛则召责其邻伍曰此少人牛何不衆助自是民以耕桑爲务家家有蓄积水旱无饥人在洛四十余年至今庙食呜唿今之君子其亦肯以全义之心施诸人乎博古图政和宣和间朝廷置书局以数十计其荒陋而可笑者莫若博古图予比得汉匜因取一册读之发书捧腹之余聊识数事于此父癸匜之铭曰爵方父癸则爲之说曰周之君臣其有癸号者惟齐之四丗有癸公癸公之子曰哀公然则作是器也其在哀公之时欤故铭曰父癸者此也夫以十干爲号及称父甲父丁父癸之类夏商皆然编图者固知之矣独于此器表爲周物且以爲癸公之子称其父其可笑一也周义母匜之铭曰仲姞义母作则爲之说曰晋文公杜祁让偪姞而巳次之赵孟云母义子贵正谓杜祁则所谓仲姞者自名也义母者襄公谓杜祁也夫周丗姞姓女多矣安知此爲偪姞杜祁但让之在上岂可便爲母哉旣言仲姞自名又以爲襄公爲杜祁所作然则爲谁之物哉其可笑二也汉注水匜之铭曰始建国元年正月癸酉朔日制则爲之说曰汉初始元年十二月改爲建国此言元年正月者当是明年也案汉书王莽以初始元年十二月癸酉朔日窃即眞位遂以其日爲始建国元年正月安有明年却称元年之理其可笑三也楚姬盘之铭曰齐侯作楚姬宝盘则爲之说曰楚与齐从亲在齐愍王之时所谓齐侯则愍王也周末诸侯自王而称侯以铭器尚知止乎礼义也夫齐楚之爲国各数百年岂必当愍王时从亲乎且愍王在齐诸王中最爲骄暴甞称东帝岂有肯自称侯之理其可笑四也汉梁山鋗之铭曰梁山铜造则爲之说曰梁山铜者纪其所贡之地梁孝王依山鼓铸爲国之冨则铜有自来矣夫即山铸钱乃吴王濞耳梁山自是山名属冯翊夏阳县于梁国何预焉其可笑五也观此数说他可知矣士大夫论利害士大夫论利害固当先陈其所以利之实然于利之中而有小害存焉亦当科别其故使人主择而处之乃合母隠勿欺之谊赵充国征先零欲罢骑兵而屯田宣帝恐虏闻兵罢且攻扰田者充国曰虏小宼盗时杀人民其原未可卒禁诚令兵出而虏絶不爲㓂则出兵可也即今同是而释坐胜之道非所以视蛮夷也班勇乞复置西域校尉议者难曰班将能保北虏不爲边害乎勇曰今置州牧以禁盗贼若州牧能保盗贼不起者臣亦愿以要斩保匈奴之不爲边害也今通西域则虏埶必弱爲患微矣若埶归北虏则中国之费不止十亿置之诚便此二人论事可谓极尽利害之要足以爲法也舒元舆文舒元舆唐中叶文士也今其遗文所存者才二十四篇旣以甘露之祸死文宗因观牡丹摘其赋中桀句曰向者如迓背者如诀拆者如语含者如咽俯者如怨仰者如恱爲之泣下予最爱其玉筯篆志论李斯李阳氷之书其词曰斯去千年氷生唐时氷复去矣后来者谁后千年有人谁能待之后千年无人篆止于斯呜唿主人爲吾宝之此铭有不可名言之妙而丗或鲜知之絶唱不可和韦应物在滁州以酒寄全椒山中道士作诗曰今朝郡斋冷忽念山中客涧厎束荆薪归来煑白石欲持一樽酒逺慰风雨夕落叶满空山何处㝷行迹其爲髙妙超诣固不容夸说而结尾两句非复语言思索可到东坡在惠州依其韵作诗寄罗浮邓道士曰一杯罗浮春逺饷采薇客遥知独酌罢醉卧松下石幽人不可见清啸闻月夕聊戯庵中人空飞本无迹刘梦得山围故国周遭在潮打空城寂寞回之句白乐天以爲后之诗人无复措词坡公倣之曰山围故国城空在潮打西陵意未平坡公天才出语惊丗如追和陶诗真与之齐驱独此二者比之韦刘爲不侔岂非絶唱寡和理自应尔邪赠典轻重国朝未改官制以前从官丞郎直学士以降身没大氐无赠典唯尚书学士有之然亦甚薄余襄公王素自工书得刑书蔡君谟自端明礼侍得吏侍耳元丰以后待制以上皆有四官之恩后遂以爲常典而致仕又迁一秩梁扬祖终宝文学士宣奉大夫旣以致仕转光禄遂赠特进龙图学士盖以爲银青金紫特进只三官故增其职是从左丞得仆射也节度使旧制赠侍中或太尉官制行多赠开府秦桧创立检校少保之例以赠王德叶梦得张澄近歳王彦遂用之实无所益也元祐中王巖叟终于朝奉郎端明殿学士以甞签书枢密院故超赠正议大夫杨愿终于朝奉郞资政殿学士但赠朝请大夫以执政而赠郎秩轻重爲不侔皆掌固之失也扬之水左传所载列国人语言书讯其辞旨如出一手说者遂以爲皆左氏所作予疑其不必然乃若润色整齐则有之矣试以诗证之扬之水三篇一周诗一郑诗一晋诗其二篇皆曰不流束薪不流束楚邶之谷风曰习习谷风以隂以雨雅之谷风曰习习谷风维风及雨在南山之阳在南山之下在南山之侧在浚之郊在浚之都在浚之城在河之浒在河之漘在河之涘山有枢隰有榆山有苞栎隰有六駮山有蕨薇隰有𣏌桋言秣其马言采其蝱言观其旂言韔其弓皆杂出于诸诗而兴致一也盖先王之泽未逺天下书同文师无异道人无异习出口成言皆止乎礼义是以不谋而同尔李陵诗文选编李陵苏武诗凡七篇人多疑俯观江汉流之语以爲苏武在长安所作何爲乃及江汉东坡云皆后人所拟也予观李诗云独有盈觞酒与子结绸缪盈字正惠帝讳汉法触讳者有罪不应陵敢用之益知坡公之言爲可信也大曲伊凉今乐府所传大曲皆出于唐而以州名者五伊凉熈石渭也凉州今转爲梁州唐人巳多误用其实从西凉府来也凡此诸曲唯伊凉最着启诗词称之极多聊纪十数聮以资谈助如老去将何散旅愁新教小玉唱伊州求守管絃声𣢾逐侧商调里唱伊州细蝉金鴈皆零落一曲伊州泪万行公子邀欢月满楼双成揭调唱伊州赚杀唱歌楼上女伊州误作石州声胡部笙歌西部头棃园弟子和凉州唱得凉州意外声旧人空数米嘉荣霓裳奏罢唱梁州红袖斜翻翠黛愁行人夜上西城宿听唱凉州双管逐丞相新裁别离曲声声飞出旧梁州只愁拍尽凉州杖画出风雷是拨声一曲凉州今不清边风萧飒动江城满眼由来是旧人那堪更奏梁州曲昨夜蕃军报国雠沙州都护破梁州边将皆承主恩泽无人解道取凉州皆王建张祐刘禹钖王昌龄髙骈温则杀父女长大则杀母忍国之父母见子如臣见君无鼻之国兄弟相逢则相害触国之子孙长大则杀之如此之类皆悖理害教于事无补次山中兴颂与日月争光若此书不作可也惜哉次山谢表元次山爲道州刺史作舂陵行其序云州旧四万余户经贼以来不满四千太半不胜赋税到官未五十日承诸使征求符牒二百余封皆曰失期限者罪至贬削于戯若悉应其命则州县破乱刺史欲焉逃罪若不应命又即获罪戾吾将静以安人待罪而巳其辞甚苦大略云州小经乱亡遗人实困疲朝飡是草根暮食乃木皮出言气欲絶意速行歩迟追唿尚不忍况乃鞭扑之邮亭传急符来往迹相追更无寛大恩但有迫催期欲令鬻儿女言发恐乱随柰何重驱逐不使存活爲安人天子命符节我所持逋缓违诏令蒙责固所冝又贼退示官吏一篇言贼攻永破邵不犯此州盖蒙其伤怜而巳诸使何爲忍苦征歛其诗云城小贼不屠人贫伤可怜是以陷邻境此州独见全使臣将王命岂不如贼焉今彼征歛者迫之如火煎二诗忧民惨切如此故杜老以爲今盗贼未息知民疾苦得结軰十数公落落参错天下爲邦伯天下少安立可待矣遂有两章对秋月一字偕华星之句今次山集中载其谢上表两通其一云今日刺史若无武略以制暴乱若无文才以救疲弊若不清廉以身率下若不变通以救时须则乱将作矣臣料今日州县堪征税者无几巳破败者实多百姓恋坟墓者盖少思流亡者乃衆则刺史宜精选谨择以委任之固不可拘限官次得之货贿出之权门者也其二云今四方兵革未宁赋歛未息百姓流亡转甚官吏侵刻日多实不合使凶庸贪猥之徒凡弱下愚之类以货赂权势而爲州县长官观次山表语但因谢上而能极论氏穷吏恶劝天子以精择长吏有谢表以来未之见也丗人以杜老襃激之故或稍诵其诗以中兴颂故诵其文不闻有称其表者予是以备録之以风后之君子次山临道州歳在癸卯唐代宗初元广德也光武仁君汉光武虽以征伐定天下而其心未甞不以仁恩招怀爲夲隗嚣受官爵而复叛赐诏告之曰若束手自诣保无他也公孙述据蜀大军征之垂灭矣犹下诏喻之曰勿以来歙岑彭受害自疑今以时自诣则家族全诏书手记不可数得朕不食言遣冯异西征戒以平定安集爲急怒吴汉杀降责以失斩将弔民之义可谓仁君矣萧铣举荆楚降唐而髙祖怒其逐鹿之对诛之于市其隘如此新史犹以髙祖爲圣岂理也哉容斋随笔卷第十四容斋随笔容斋随笔卷十五容斋随笔卷第十五张文潜哦苏杜诗溪回松风长苍䑕窜古瓦不知何王殿遗缔絶壁下隂房鬼火青坏道哀湍泻万籁眞笙竽秋色正萧洒美人爲黄土况乃粉黛假当时侍金舆故物独石马忧来借草坐浩歌涙盈把冉冉征途间谁是长年者此老杜玉华宫诗也张文潜暮年在宛丘何大圭方弱冠往谒之凡三日见其吟哦此诗不絶口大圭请其故曰此章乃风雅鼔吹未易爲子言大圭曰先生所赋何必减此曰平生极力模冩仅有一篇稍似之然未可同日语遂诵其离黄州诗偶同此韵曰扁舟发孤城挥手谢送者山回地势卷天豁江面泻中流望赤壁石脚揷水下昬昬烟雾岭历歴渔樵舎居夷实三载邻里通假借别之岂无情老泪爲一洒篙工起鸣鼔轻橹健于马聊爲过江宿寂寂樊山夜此其音响节奏固似之矣读之可黙谕也又好诵东坡棃花絶句所谓棃花淡白柳深靑柳絮飞时花满城惆怅东栏一株雪人生看得几清明者毎吟一过必击节赏叹不能巳文潜盖有省于此云任安田仁任安田仁皆汉武帝时能臣也而汉史载其事甚略褚先生曰两人俱爲衞将军舎人家监使养恶啮马仁曰不知人哉家监也安曰将军尚不知人何乃家监也后有诏募择衞将军舎人以爲郎㑹贤大夫赵禹来悉召舎人百余人以次问之得田仁任安曰独此两人可耳余无可用者将军上籍以闻诏召此二人帝遂用之仁刺举三河时河南河内太守皆杜周子弟河东太守石丞相子孙仁巳刺三河皆下吏诛死观此事可见武帝求才不遗微贱得人之盛诚非后丗所及然班史言霍去病旣贵衞青故人门下多去事之唯任安不肯去又言衞将军进言仁爲郎中与褚生所书爲不同杜周传云两子夹河爲郡守治皆酷暴亦不书其所终皆阙文也杜延年杜钦前汉书称杜延年本大将军霍光吏光持刑罚严延年辅之以寛论议持平合和朝廷杜钦在王鳯莫府救解冯野王王尊之罪过当丗善政多出于钦予谓光以侯史吴之事一朝杀九卿三人延年不能諌王章言王鳯之过天子感寤欲退鳯钦令鳯上䟽谢罪上不忍废鳯鳯欲遂退钦说之而止章死衆庶寃之钦复说鳯以爲天下不知章实有罪而以爲坐言事宜因章事举直言极諌使天下咸知主上圣明不以言罪下若此则流言消释矣鳯白行其策夫新莽盗国权舆于鳯鳯且退而复止皆钦之谋若钦者盖汉之贼也而谓当丗善政出其手岂不缪哉范曅作史范曅在狱中与诸甥姪书曰吾旣造后汉详观古今着述及评论殆少可意者班氏最有髙名旣任情无例不可甲乙唯志可推耳博赡可不及之整理未必愧也吾杂传论皆有精意深旨至于循吏以下及六夷诸序论笔势纵放实天下之竒作其中合者往往不减过秦篇甞共比方班氏所作非但不愧之而巳自是吾文之杰思殆无一字空设竒变不穷同合异体乃自不知所以称之此书行故应有赏音者自古体大而思精未有此也曅之髙自夸诩如此至以谓过班固固岂可过哉曅所着序论了无可取列传如邓禹窦融马援班超郭泰诸篇者盖亦有数也人苦不自知可发千载一笑唐诗人有名不显者温公诗话云唐之中叶文章特盛其姓名湮没不传于丗者甚衆如河中府鹳雀楼有王之奂畅诸二诗二人皆当时所不数而后人擅诗名者岂能及之哉予观少陵集中所载韦迢郭受诗少陵詶荅至有新诗锦不如自得随珠觉夜明之语则二人诗名可知矣然非编之杜集几于无传焉又有严恽惜花一絶云春光冉冉归何处更向花前把一盃尽日问花花不语爲谁零落爲谁开前人多不知谁作乃见于皮陆唱和集中大率唐人多工诗虽小说戯剧鬼物假託莫不宛转有思致不必颛门名家而后可称也苏子由诗苏子由南䆫诗云京城三日雪雪尽泥方深闭门谢还往不闻车马音西斋书帙乱南䆫朝日昇展转守牀榻欲起复不能开户失琼玉满阶松竹隂故人逺方来疑我何苦心踈拙自当尔有酒聊共斟此其少年时所作也东坡好书之以爲人间当有数百夲盖闲淡简逺得味外之味云唿君爲尔汝东坡云凡人相与号唿者贵之则曰公贤之则曰君自其下则尔汝之虽王公之贵天下貌畏而心不服则进而君公退而尔汝者多矣予谓此论特后丗之俗如是尔古之人心口一致事从其眞虽君臣父子之间岀口而言不复顾忌观诗书所载可知矣箕子陈洪范对武王而汝之金縢䇿祝周公所以告大王王季文王三丗祖考也而唿之曰尔三王自称曰予至云尔之许我我其以璧与珪归俟尔命尔不许我我乃屏璧与珪殆近乎相质责而邀索也天保报上之诗曰天保定尔俾尔戬谷閟宫颂君之诗曰俾尔冨而昌俾尔昌而炽及节南山正月板荡卷阿旣醉瞻卬诸诗皆唿王爲尔大明曰上帝临女指武王也民劳曰王欲玉女指厉王也至或称爲小子虽幽厉之君亦受之而不怒呜唿三代之风俗可复见乎晋武公请命乎天子其大夫赋无衣所谓不如子之衣亦指周王也丗事不可料秦始皇并六国一天下东㳺㑹稽度浙江然谓子孙帝王万丗之固不知项籍巳纵观其旁刘季起喟然之叹于咸阳矣曹操芟夷羣雄遂定海内身爲汉相日夜窥伺龟鼎不知司马懿巳入莫府矣梁武帝杀东昏侯覆齐祚而侯景以是年生于漠北唐太宗杀建成元吉遂登天位而武后巳生于并州宣宗之丗无故而复河陇戎狄旣衰藩镇顺命而朱温生矣是岂智力谋虑所可爲哉蔡君谟帖语韩献肃公守成都时蔡君谟与之书曰襄启歳行甫新鲁钝之资日益衰老虽勉就职务其于精力不堪劳苦念君之生相距旬日如闻年来𥙷治有方当愈彊徤果如何哉襄于京居尚留少时伫君还轸伸眉一㗛倾怀之极今因樊都官西行奉书问动靖不一一襄上子华端明合下此帖语简而情厚初无寒温之问寝食之祝讲德之侫也今风俗日以媮薄士大夫之獧浮者于尺牍之间益出新巧习贯自然虽有先达笃实之贤亦不敢自拔以速嘲骂毎诒书多至十数纸必系衔相与之际悉忘其眞言语不情诚意扫地相唿不以字而云某文僣紊官称无复差等观此其少愧乎忆二纪之前予在馆中见曽监吉甫与人书独不作札子且以字唿同舎同舎因相约云曽公前辈可尊是冝曰丈余人自今各以字行其过误者罚一直行之几月从官郎省欣然皆欲一变而有欲败此议者载酒饮同舎乞仍旧于是从约皆解遂不可复革可爲一叹孔氏野史丗传孔毅甫野史一卷凡四十事予得其书于清江刘靖之所载赵清献爲青城宰挈散乐妓以归爲邑尉追还大恸且怒又因与妻忿争由此惑志文潞公守太原辟司马温公爲通判夫人生日温公献小词爲都漕唐子方峻责欧阳永叔谢希深田元均尹师鲁在河南携官妓㳺龙门半月不返留守钱思公作简招之亦不答范文正与京东人石曼卿刘潜之类相结以取名服中上万言书甚非言不文之义苏子瞻𬒳命作储祥宫记大貂陈衍干当宫事得旨置酒与苏髙㑹苏隂使人发御史董敦逸即有章䟽遂堕计中又云子瞻四六表章不成文字其它如潞公范忠宣吕汲公吴沖卿傅献简诸公皆不免讥议予谓决非毅甫所作盖魏泰碧云騢之流耳温公自用庞颍公辟不与潞公子方同时其谬妄不待攻也靖之乃原甫曽孙佳士也而跋是书云孔氏兄弟曽大父行也思其人欲闻其言乆矣故録而藏之汪圣钖亦书其后但记上官彦衡一事岂弗深考云有若史记有若传云孔子没弟子以若状似孔子立以爲师他日进问曰昔夫子当行使弟子持雨具巳而果雨弟子问何以知之夫子曰诗不云乎月离于毕俾滂沱矣昨暮月不宿毕乎他日月宿毕竟不雨商瞿年长无子孔子曰瞿年四十后当有五丈夫子巳而果然敢问何以知此有若无以应弟子起曰有子避之此非子之座也予谓此两事殆近于星历卜祝之学何足以爲圣人而谓孔子言之乎有若不能知何所加损而弟子遽以是斥退之乎孟子称子夏子张子㳺以若似圣人欲以所事孔子事之曽子不可但言江汉秋阳不可尚而巳未甞深诋也论语记诸善言以有子之言爲第二章在曽子之前使有避坐之事弟子肯如是哉檀弓载有子闻曽子䘮欲速贫死欲速朽两语以爲非君子之言又以爲夫子有爲言之子㳺曰甚哉有子之言似夫子也则其爲门弟子所敬乆矣太史公之书于是爲失矣且门人所传者道也岂应以状貌之似而师之邪丗所图七十二贤画象其画有若遂与孔子略等此又可笑也张天觉爲人张天觉爲人贤否士大夫或不详知方大观政和间时名甚着多以忠直许之盖其作相适承蔡京之后京弄国爲姦天下共疾小变其政便足以致誉饥者易爲食故蒙贤者之名靖康初政遂与司马公范文正同𬒳襃典予以其实攷之彼直姦人之雄尔其外孙何麒作家传云爲熈宁御史则逐于熈宁爲元祐廷臣则逐于元祐爲绍圣諌官则逐于绍圣爲崇宁大臣则逐于崇宁爲大观宰相则逐于政和其迹是矣而实不然爲御史时以断狱失当爲密院所治遂摭博州事以报之三枢密皆乞去故坐贬爲諌官时首攻内侍陈衍以摇宣仁至比之于吕武乞追夺司马公吕申公赠谥仆碑毁楼论文潞公背负国恩吕汲公动揺先烈辩吕惠卿蔡确无罪后以交通颍昌冨民盖渐故又贬元符末除中书舎人谢表历诋元祐诸贤云当元祐之八九年擢党人之二十軰及在相位乃以与郭天信交结而去耳平生言行如此而得美誉则以蔡京不相能之故然皆章子厚门下客其始非不同也京拜相之词天觉所作是以得执政云爲文论事爲文论事当反复致志救首救尾则事词章着览者可以立决陈汤斩郅支而功未録刘向上䟽论之首言周方叔吉甫诛猃狁次言齐桓公有灭项之罪君子以功覆过李广利靡亿万之费捐五万之师廑获宛王之首孝武不録其过封爲列侯末言常惠随欲击之乌孙郑吉迎自来之日逐皆裂土受爵然后极言今康居国彊于大宛郅支之号重于宛王杀使者罪甚于留马而不烦汉士不费斗粮比于贰师功德百之又曰言威武勤劳则大于方叔吉甫列功覆过则优于齐桓贰师近事之功则髙于安逺长罗而大功未着小恶数布臣窃痛之于是天子乃下诏议封盖其一䟽抑扬援证明白如此故以丞相厈衡中书石显出力沮害竟不能夺不然衡显之议岂区区一故九卿所能亢哉连昌宫词元微之白乐天在唐元和长庆间齐名其赋咏天寳时事连昌宫词长恨歌皆脍炙人口使读之者情性荡揺如身生其时亲见其事殆未易以优劣论也然长恨歌不过述明皇追怆贵妃始末无它激扬不若连昌词有监戒规讽之意如云姚崇宋景作相公劝諌上皇言语切长官清平太守好㨂选皆言由相公开元之末姚宋死朝廷渐渐由妃子禄山宫里养作儿国门前閙如市弄权宰相不记名依俙忆得杨与李庙谟顚倒四海揺五十年来作疮痏其末章及官军讨淮西乞庙谋休用兵之语盖元和十一二年间所作殊得风人之旨非长恨比云二士共谈维摩诘经言文殊从佛所将诣维摩丈室问疾菩萨随之者以万亿计曰二士共谈必说妙法予观杜少陵寄李太白诗云何时一尊酒重与细论文使二公眞践此言时得洒埽撰杖屦于其侧所谓不二法门不传之妙启聦击蒙出肤寸之泽以润千里者可胜道哉张子韶祭文先公自领外徙冝春没于保昌道岀南安时犹未闻桧相之死张子韶先生来致祭其文但云维某年月日具官某谨以清酌之奠昭告于某官之灵呜唿哀哉伏惟尚飨其情旨哀怆乃过于词前人未有此格也京师老吏京师盛时诸司老吏类多识事体习典故翰苑有孔目吏每学士制草出必据案细读疑误辄告刘嗣明甞作皇子剃胎发文用克长克君之语吏持以请嗣明曰此言堪爲长堪爲君眞善颂也吏拱手曰内中读文书不如是最以语忌爲嫌旣克长又克君殆不可用也嗣明悚然亟易之靖康歳都城受围御敌器甲刓弊或言太常寺有旧祭服数十间无所用可以借甲少卿刘珏即具稾欲献于朝以付书史史作字楷而敏平常无错误珏将上马立俟之旣至而结衔脱两字趣使更冩至于三其误如初珏怒责之逡巡谢曰非敢误也某小人窃妄有管见在礼祭服敝则焚之今国家迫急诚不冝以常日论然容台之职唯当秉礼少卿固体国不若俟朝廷来索则纳之贤于先自背礼而有献也珏愧叹而止后每爲人言嘉赏其意今之胥徒虽公府右职省寺掌故但能鼔扇獧浮顾赇谢爲业簿书期㑹之间乃漫不之晓求如彼二人岂可得哉曹操唐庄宗曹操在兖州引兵东击陶谦于徐而陈宫潜迎吕布爲兖牧郡县皆叛赖程昱荀彧之力全东阿鄄范三城以待操操还执昱手曰微子之力吾无所归矣表爲东平相唐庄宗与梁人相持于河上梁将王檀乗虚袭晋阳城中无备几陷者数四赖安金全帅子弟击却之于内石君立引昭义兵破之于外晋阳获全而庄宗以策非己出金全等赏皆不行操终有天下庄宗虽能灭梁旋踵覆亡考其行事槩可睹矣云中守魏尚史记汉书所记冯唐救魏尚事其始云魏尚爲云中守与匈奴战上功莫府一言不相应文吏以法绳之其赏不行臣以爲陛下赏太轻罚太重而又申言之云且云中守魏尚坐上功首虏差六级陛下下之吏削其爵罚作之重言云中守及姓名而文势益遒健有力今人无此笔也容斋随笔卷第十五容斋随笔容斋随笔卷十六容斋随笔卷第十六文章小伎文章一小伎于道未爲尊虽杜子美有激而云然要爲失言不可以训文章岂小事哉易贲之彖言刚柔交错天文也文明以止人文也观乎天文以察时变观乎人文以化成天下孔子称帝尧焕乎有文章子贡曰夫子之文章可得而闻诗美衞武公亦云有文章尧舜禹汤文武成康之圣贤桀纣幽厉之昏乱非诗书以文章载之何以传伏羲画八卦文王重之非孔子以文章翼之何以传孔子至言要道託孝经论语之文而传曽子子思孟子传圣人心学使无中庸及七篇之书后人何所窥门户老庄絶灭礼学志言去爲而五千言与内外篇极其文藻释氏之爲禅者谓语言爲累不知大乗诸经可废乎然则抵爲小伎其理谬矣彼后丗爲词章者逐其末而忘其夲翫其华而落其实流宕自逺非文章过也杜老所云文章千古事巳似爱文章文章日自负文章实致身文章开宎奥文章憎命达名岂文章着枚乗文章老文章敢自诬海内文章伯文章曹植波澜阔庾信文章老更成岂有文章惊海内每语见许文章伯文章有神交有道如此之类多指诗而言所见狭矣三长月释氏以正五九月爲三长月故奉佛者皆茹素其说云天帝释以大宝镜轮照四天下寅午戌月正临南赡部洲故当食素以徼福官司谓之断月故受驿劵有所谓羊肉者则不支俗谓之恶月士大夫赴官者辄避之或人以谓唐日藩镇涖事必大享军屠杀羊豕至多故不欲以其月上事今之它官不当尔也然此说亦无所经见予读晋书礼志穆帝纳后欲用九月九月是忌月北齐书云髙洋谋篡魏其臣宋景业言冝以仲夏受禅或曰五月不可入官犯之终于其位景业曰王爲天子无复下期岂得不终于其位乎乃知此忌相承由来巳乆竟不能晓其义及出何经典也兄弟直西垣秦少㳺集中有与鲜于子骏书云今中书舎人皆以伯仲继直西垣前丗以来未有其事诚国家之美非特衣冠之盛也除书始下中外欣然举酒相属予以其时考之盖元祐二年谓苏子由曾子开刘贡甫也子由之兄子瞻子开之兄子固子宣贡甫之兄原甫皆经是职故少㳺有此语云绍兴二十九年予仲兄始入西省至隆兴二年伯兄继之干道三年予又继之相距首尾九歳子作谢表云父子相承四上銮坡之直弟兄在望三陪鳯阁之㳺比之前贤实爲遭际固爲门户荣事然亦以此自愧也续树萱録顷在祕阁抄书得续树萱録一卷其中载隐君子元撰夜见吴王夫差与唐诸诗人吟咏事李翰林诗曰芙蓉露浓红压枝幽禽感秋花畔啼玉人一去未回马梁间燕子三见归张司业曰緑头鸭儿咂萍藻采莲女郞笑花老杜舎人曰鼔鼙夜战北䆫风霜叶㳂阶贴乱红三人皆全篇杜工部曰紫领寛袍漉酒巾江头萧散作闲人白少傅曰不因霜叶辞林去的当山翁未觉秋李贺曰鱼鳞甃空排嫩碧露桂梢寒挂团璧三人皆未终篇细味其体格语句往往逼眞后阅秦少㳺集有秋兴九首皆拟唐人前所载咸在焉关子东爲秦集序云拟古数篇曲尽唐人之体正谓是也何子楚云续萱録乃王性之所作而託名它人今其书才有三事其一曰贾博喻一曰全若虚一曰元撰详命名之义盖取诸子虚亡是公云馆职名存国朝馆阁之选皆天下英俊然必试而后命一经此职遂爲名流其髙者曰集贤殿脩撰史馆修撰直龙图阁直昭文馆史馆集贤院祕阁次曰集贤祕阁校理官卑者曰馆阁校勘史馆检讨均谓之馆职记注官缺必于此取之非经脩注未有直除知制诰者官至贠外郎则任子中外皆称爲学士及元丰官制行凡带职者皆迁一官而罢之而置祕书省官大抵与职事官等反爲留滞政和以后增脩撰直阁贴职爲九等于是材能治办之吏贵㳺乳臭之子车载斗量其名益轻南度以来初除校书正字往往召试虽曰馆职不轻卑然其迁叙反不若寺监之径捷至推排爲郎即失其故歩混然无别矣南宫适南宫适问羿奡不得其死禹稷有天下言力可贱而德可贵其义巳尽无所可答故夫子俟其出而叹其爲君子奖其尚德至于再言之圣人之意斯可见矣然明道先生云以禹稷比孔子故不荅范淳父以爲禹稷有天下故夫子不敢荅弗敢当也杨龟山云禹稷之有天下不止于躬稼而巳孔子未尽然其言故不荅然而不止之者不责备于其言以沮其尚德之志也与所谓雍之言然则异矣予窃谓南宫之问初无以禹稷比孔子之意不知二先生何爲有是言若龟山之语浅之巳甚独谢显道云南宫适知以躬行爲事是以谓之君子知言之要非尚德者不能在当时发问间必有目击而道存首肯之意非直不荅也其说最爲切当吴王殿汉髙祖五年以长沙豫章象郡桂林南海立番君吴芮爲长沙王十二年以三郡封吴王濞而豫章亦在其中又赵佗先有南海后击并桂林象郡则芮所有但长沙一郡耳桉芮夲爲秦番阳令故曰番君项羽巳封爲衡山王都邾邾今之黄州也复侵夺其地故髙祖徙之长沙而都临湘一年薨则其去番也乆矣今吾邦犹指郡正听爲吴王殿以谓芮爲王时所居牛僧孑玄怪緑载唐元和中饶州刺史齐推女因止州宅诞育爲神人击死后有仙官治其事云是西汉鄱阳王吴芮今刺史宅是芮昔时所居皆非也王衞尉汉髙祖怒萧何谓王衞尉曰李斯相秦皇帝有善归主有恶自予今相国请吾苑以自媚于民故系治之衞尉曰秦以不闻其过亡天下李斯之分过又何足法哉唐太宗疑三品以上轻魏王责之曰我见隋家诸王一品以下皆不免其踬顿我自不许儿子纵横耳魏郑公曰隋髙祖不知礼义宠纵诸子使行非礼㝷皆罪黜不可以爲法亦何足道观髙祖太宗一时失言二臣能因其所言随即规正语意旣直于激切中有婉顺体可谓得諌争之大义虽微二帝其孰不降心以听乎前代爲监人臣引古规戒当近取前代则事势相接言之者有证听之者足以监诗曰商监不逺在夏后之丗周书曰今惟商坠厥命我其可不大监又曰我不可不监于有商又曰有商受天命惟有历年惟不敬厥德乃早坠厥命周公作无逸称商三宗汉祖命羣臣言吾所以有天下项氏所以失天下命陆贾着秦所以失天下张释之爲文帝言秦汉之间事秦所以失汉所以兴贾山借秦爲谕贾谊请人主引商周秦事而观之魏郑公上书于太宗云方隋之未乱自谓必无乱方隋之未亡自谓必无亡臣愿当今动静以隋爲监马周云炀帝笑齐魏之失国今之视炀帝亦犹炀帝之视齐魏也张元素諌太宗治洛阳宫曰干阳毕功隋人解体恐陛下之过甚于炀帝若此役不息同归于乱耳考诗书所载及汉唐诸名臣之论有国者之龟镜也议论之臣冝以爲法治盗法不同唐崔安潜爲西川节度使到官不诘盗曰盗非所由通容则不能爲乃出库钱置三市置牓其上曰告捕一盗赏钱五百缗侣者告捕释其罪赏同平人未几有捕盗而至者盗不服曰汝与我同爲盗十七年赃皆平分汝安能捕我安潜曰汝旣知吾有牓何不捕彼以来则彼应死汝受赏矣汝旣爲所先死复何辞立命给捕者钱使盗视之然后杀盗于市于是诸盗与其侣互相疑无地容足夜不及旦散逃出境境内遂无一人之盗予毎读此事以爲䇿之上者及得李公择治齐州事则又不然齐素多盗公择痛治之殊不止它日得黠盗察其可用刺爲兵使直事铃下间问以盗发辄得而不衰止之故曰此繇冨家爲之囊使盗自相推爲甲乙官吏巡捕及门擒一人以首则免矣公择曰吾得之矣乃令凡得藏盗之家皆发屋破柱盗贼遂清予乃知治丗间事不可泥纸上陈迹如安潜之法可谓善矣而齐盗反恃此以爲沈命之计则变而通之可不存乎其人哉和诗当和意古人詶和诗必荅其来意非若今人爲次韵所局也观文选所编何劭张华卢谌刘琨二陆三谢诸人赠荅可知巳唐人尤多不可具载姑取杜集数篇略纪于此高适寄杜公云媿尔东西南北人杜则云东西南北更堪论髙又有诗云草玄今巳毕此外更何言杜则云草玄吾岂敢赋或似相如严武寄杜云兴发㑹能驰骏马终须重到使君滩杜则云枉沐旌麾出城府草茅无迳欲教锄杜公寄严诗云何路出巴山重巖细菊班遥知簇鞍马回首白云间严荅云卧向巴山落月时篱外黄花菊对谁跋马望君非一度杜送韦迢云洞庭无过鴈书䟽莫相忘迢云相忆无南鴈何时有报章杜又云虽无南去鴈看取北来鱼郭受寄杜云春兴不知凡几首杜荅云药裹关心诗揔废皆如钟磬在簴扣之则应往来反复于是乎有余味矣稷有天下稷躬稼而有天下泰伯三以天下让文王一怒而安天下之民皆以子孙之事追言之是时稷始封于邰古公方邑于梁山之下文王才有歧周之地未得云天下也禹未甞躬稼因稷而称之一丗人材一丗人材自可给一丗之用苟有以致之无问其取士之门如何也今之议者多以科举经义诗赋爲言以爲诗赋浮华无根柢不能致实学故其说常右经而左赋是不然成周之时下及列国皆官人以丗周之刘单召甘晋之韩赵荀魏齐之髙国陈鲍衞之孙寗孔石宋之华向皇乐郑之罕驷国㳺鲁之季孟臧展楚之鬪蔿申屈皆丗不乏贤与国终毕汉以经术及察举魏晋以州郷中正东晋宋齐以门地唐及本朝以进士而参之以任子皆足以尽一时之才则所谓科目特借以爲梯阶耳经义诗赋不问可也王逢原王逢原以学术邢敦夫以文采有盛名于嘉祐元丰间然所爲诗文多怨抑沉愤哀伤涕泣若辛苦憔悴不得其平者故皆不克夀逢原年二十八敦夫才二十天卑其才而啬其夀吁可惜哉吏文可笑吏文行移只用定本故有絶可笑者如文官批书印纸虽宫观岳庙亦必云不曽请假或巳登科级见官台省清要必云不曽应举若试刑法予在西掖时汉州申显惠侯神顷系宣抚司便冝加封昭应公乞换给制书礼寺看详谓不依元降指挥于一年限内自陈欲符下汉州告示本神知委予白丞相别令勘当乃得改命淳熈六年予以大礼恩泽改奏一歳儿吏部下饶州必欲保官状内声说被奏人曽与不曽犯决笞有无翦刺及曽与不曽先经补官因罪犯停废别行改奏又令供与予系是何服属父之于子而问何服属一歳婴儿而问曽与不曽入仕坐罪岂不大可笑哉靖康时事邓艾伐蜀刘禅旣降又敕姜维使降于钟㑹将士咸怒抜刀斫石魏围燕于中山旣乆城中将士皆思出战至数千人相率请于燕主慕容隆言之尤力爲慕容麟沮之而罢契丹伐晋连年晋拒之每战必胜其后杜重威隂谋欲降命将士出陈于外士皆踊跃以爲出战旣令解甲士皆恸哭声振原野予顷修靖康实録窃痛一时之祸以堂堂大邦中外之兵数十万曽不能北向发一矢获一胡端坐都城束手就毙虎旅云屯不闻有如蜀燕晋之愤哭者近读朱新仲诗集有记昔行一篇正叙此时事其中云老种愤死不得战汝霖疽发何由痊乃知忠义之士丗未甞无之特时运使然耳并韶梁武帝时有交趾人并韶者冨于词藻诣选求官而吏部尚书蔡撙以并姓无前贤除广阳门郎韶耻之遂还郷里谋作乱夫用门地族望爲选举低昻乃晋宋以来弊法蔡撙贤者也不能免俗何哉䜟纬之学图䜟星纬之学岂不或中然要爲误人圣贤所不道也眭孟覩公孙病已之文劝汉昭帝求索贤人䄠以帝位而不知宣帝实应之孟以此诛孔熈先知宋文帝祸起骨肉江州当出天子故谋立江州刺史彭城王而不知孝武实应之熈先以此诛当涂髙之䜟汉光武以诘公孙述袁术王浚皆自以姓名或父字应之以取灭亡而其兆爲曹操之魏两角犊子之䜟周子谅以劾牛仙客李德𥙿以议牛僧孺而其兆爲朱温隋炀帝谓李氏当有天下遂诛李金才之族而唐髙祖乃代隋唐太宗知女武将窃国命遂滥五娘子之诛而阿武婆几易姓武后谓代武者刘刘无强姓殆流人也遂遣六道使悉杀之而刘幽求佐临淄王平内难韦武二族皆殄灭晋张华郭璞魏崔伯深皆精于天文卜筮言事如神而不能免于身诛家族况其下者乎眞假皆妄江山登临之美泉石赏翫之胜丗间佳境也观者必曰如画故有江山如画天开图尽即江山身在画图中之语至于丹青之妙好事君子嗟叹之不足者则又以逼眞目之如老杜人间又见眞乗黄时危安得眞致此悄然坐我天姥下斯须九重眞龙出凭轩忽若无丹青髙堂见生鹘直讶杉松冷兼疑菱荇香之句是也以眞爲假以假爲眞均之爲妄境耳人生万事如是何特此耶容斋随笔卷第十六容斋随笔容斋续笔目録容齐续笔目録鞠文卷第一颜鲁公戒石铭双生子李建州侍从官存亡大计唐人诗不传泰誓四语重阳上巳改日田宅契劵取直公子奚斯唐藩鎭幕府文中子门人晋燕用兵李衞公帖王孙赋汉郡国诸官汉狱名卷第二权若讷冯澥嵗且饮酒存殁絶句汤武之事张释之抟误张于二廷尉汉唐置邮龙且张歩义理之说无穷开元五王巫蛊之祸唐诗无讳避李晟伤国体元和六学士二抟误后丗卜子夏父子忠邪苏张说六国卷第三一定之计秋兴赋太史慈谥法汉文帝受言丹青引诗国风秦中事诗文当句对东坡明正台谏不相见执政四入头无望之祸燕说折槛行朱云陈元逹杜老不忘君栽松诗乌鹊鸣卷第四淮南守备周丗宗窦正固郑权党锢牵连之贤汉代文书式资治通鑑弱小不量力田横吕布中山冝阳相六畜卜筮不同日者柳子厚党叔文汉武心术禁天髙之称宣和冗官卷第五秦隋之恶汉唐二武玉川子银青阶买马牧马杜诗用字唐虞象刑崔常牛李盗贼怨官吏作诗先赋韵后妃命数公爲尊称台城少城卷第六严武不杀杜甫王嘉荐孔光朱温三事文字润笔汉举贤良戊爲武怨耦曰仇说文与经抟不同周亚夫炀王炀帝郑庄公百六阳九左传易筮钟繇自劾大义感人卷第七田租轻重女子夜绩淮南王薛国乆长建除十二辰俗语筭数伾文用事五十絃瑟迁固用疑字僭乱的对月不胜火灵台有持董仲舒灾异对李正巳献钱宣室昔昔盐将帅当专卷第八蓍龟卜筮地名异音韩婴诗五行衰絶字汉表所记事萧何绐韩信彭越无罪蜘蛛结罔孙权称至尊康山读书列国城门名缁尘素衣去国立后诗词改字姑舅爲㛰卷第九三家七穆贡薛韦康儿寛张安丗深沟髙垒生之徒十有三臧氏二龟有扈氏太公丹书汉景帝萧何先见史汉书法薄昭田蚡文字结尾国初古文卷第十经抟烦简曹参不荐士汉初诸将官汉官名汉唐辅相汉武留意郡守苦荬菜唐诸生束脩范德孺帖民不畏死天下有竒士易卦四德孙坚起兵孙权封兄策踰年改元贼臣迁都舆地道里误卷第十一古錞于孙玉汝唐人避讳髙锴取士兵部名存武官名不正名将晚谬唐帝称太上皇杨谅注荀子昭宗相朱朴杨国忠诸使祖宗朝宰辅百官避宰相百官见宰相东坡自引所爲文卷第十二妇人英烈无用之用龙䈥鳯髓判唐制举科目渊有九名东坡论庄子列子书事天生对偶铜雀灌砚崔斯生汉书注冗古迹不可考卷第十三科举恩数下第再试试赋用韵正元制科贻子録金花帖子物之小大郭令公纪年兆祥民俗火葬太史日官汲冡周书曹子建论文雨水清明卷第十四尹文子帝王训俭用计臣爲相州县牌额卢知猷忌讳忌恶陈渉不可轻士匄韩厥孔墨玉川月蚀诗诗要点检周蜀九经冡宰治内宰相爵邑杨子一毛李长吉诗子夏经学卷第十五紫阁山村诗李林甫秦桧注书难书易脱误南陔六诗绍圣废春秋王韶熈河书籍之厄逐贫赋涧松山苗男子运起寅宰我作难古人占梦卷第十六髙徳儒唐朝士俸微计然意林思颍诗刘蕡下第酒肆旗望贤宰相遭谗宋齐丘咸杬子月中桂兎唐二帝好名周礼非周公书醉尉亭长三易之名忠臣名不传唐人酒令容斋续笔目録凡二百四十九则容斋随笔容斋续笔补右容斋随笔续笔三十二卷宋嘉㝎刊本每半叶十行行廿一字高七寸二分广五寸五分白口口上有刻上姓名题下四格卷后书名空两行皆宋板例日本鞠山文库所藏荆州田监督伏侯载以归以马刻校之止十三卷中落一行续茟目录落一目及总目后凡二百四十九则一条续茟卷十四尹文子条葢晋宋时细人所作细不作衲卷十六计然意林条如伊尹不以一衣与人亦不取一衣扵人衣不作介今意林作介后人以孟子改之此爲至善是书向以李瀚本㑹通馆活字本最善马本自序云向淂沁水李公不全本又淂友人残本彚而刻之乃其校订并不甚谬亦可见前辈用力之勤矣学部图书馆止存二册一随笔苐四卷一四笔苐五卷行歀冋而有大德乙亥补板中贞元贞观贞㝎贞惠并作正桓公作烕公魏公征作魏证殷武作商武颛顼作颛帝慎戒作谨戒完颜亮作元颜亮至匡朗勖树玄弘让殷徴则缺笔慎贞桓缺二画与他宋本不同冩如先朝讳号提行上字有提行有不提行二笔铜雀瓦砚先公亦提行例均不一惜止存两笔不知天壤问尚有全部否江阴缪荃孙跋容斋随笔容斋续笔卷一容斋续笔卷第一是书先巳成十六卷淳熈十四年八月在禁林日入侍至尊寿皇圣帝清间之燕圣语忽云近见甚斋随笔迈竦而对曰是臣所着容斋随笔无足采者上曰㬠有好议论迈起谢退而询之乃婺女所刻贾人贩鬻于书坊中贵人买以入遂尘乙览书生遭遇可谓至荣因复裒臆说缀于后惧与前书相乱故别以一二数而目曰续亦十六卷云绍熈三年三月十日迈序颜鲁公颜鲁公忠义大节照映今古岂唯唐朝人士罕见比伦自汉以来殆可屈指也考其立朝出处在明皇时爲杨国忠所恶由殿中侍御史出东都平原肃宗时以论太庙筑坛事爲宰相所恶由御史大夫出冯翊爲李辅国所恶由刑部侍郞贬蓬州代宗时以言祭器不饬元载以爲诽谤由刑部尚书贬崃州德宗时不容于杨炎由吏部尚书换东宫散秩卢杞之擅国也欲去公数遣人问方鎭所便公往见之责其不见容由是衔恨切骨是时年七十有五竟堕杞之诡计而死议者痛之呜唿公旣知杞之恶己盍因其方鎭之问欣然从之不然则髙举逺引挂冠东去𣏌之所甚欲也而乃眷眷京都终不自爲去就以蹈危机春秋责备贤者斯爲可恨司空图隐于王官谷柳璨以诏书召之图阳爲衰野堕笏失仪得放还山璨之姦恶过于杞图非公比也卒全身于大乱之丗然则公之委命贼手岂不大可惜也哉虽然公囚困于淮西屡折李希烈卒之捐身徇国以激四海义烈之气正元反正实爲有助焉岂天欲全卑公以万丗之名故使一时堕于横逆以成始成终者乎戒石铭尔俸尔禄民膏民脂下民易虐上天难欺太宗皇帝书此以赐郡国立于听事之南谓之戒石铭案成都人景焕有野人闲话一书干德三年所作其首篇颁令箴载蜀王孟昶爲文颁诸邑云朕念赤子旰食宵衣言之令长抚养惠绥政存三异道在七丝驱鸡爲理留犊爲规寛勐得所风俗可移无令侵削无使疮痍下民易虐上天难欺赋舆是切军国是资朕之赏罚固不踰时尔俸尔禄民膏民脂爲民父母莫不仁慈勉尔爲戒体朕深思凡二十四句昶区区爱民之心在五季诸僭伪之君爲可称也但语言皆不工唯经表出者词简理尽遂成王言盖诗家所谓夺胎换骨法也双生子今时人家双生男女或以后生者爲长谓受胎在前或以先生者爲长谓先后当有序然固有经一日或亥子时生则弟乃先兄一日矣辰时爲弟巳时爲兄则弟乃先兄一时矣桉春秋公羊抟隐公元年立适以长不以贤立子以贵不以长何休注云子谓左右媵及姪娣之子质家亲亲先立娣文家尊尊先立姪其双生也质家据见立先生文家据本意立后生乃知长㓜之次自商周以来不同如此李建州建安城东二十里有梨山庙相传爲唐刺史李公祠子守郡日因作祝文曰亟回哀眷书吏持白回字犯相公名请改之盖以爲李回也后读文艺李频传懿宗时频爲建州刺史以礼法治下时朝政乱盗兴相椎而建赖频以安卒官下州爲立庙梨山歳祠之乃证其爲频继往祷而祝之云俟获感应则当刻石纪实巳而得雨遂爲作碑偶阅唐末人石文德所着唐朝新纂一书正纪频事云除建州牧卒于郡曹松有诗悼之曰出旌临建水谢丗在公堂苦集休藏箧清资罢转郎瘴中无子奠岭外一妻孀恐是浮吟骨东归就故郷其身后事落拓如此传又云频丧归寿昌父老相与扶柩葬之天下乱盗发其冡县人随加封掩则无后可见云稽神録载一事亦以爲回徐铉失于不审也侍从官自观文殿大学士至待制爲侍从官令文所载也绍兴三十一年元颜亮死于广陵车驾将幸建康从官列衔上奏乞同班入对时汤𡵨公以大观文爲行宫留守寄声欲聮名衆以名位不同爲辞𡵨公曰思退亦侍从也然竟不克从绍熈二年吏部郑尚书上章乞荐士诏令在内近臣台諌在外侍从各举六人堪充朝士者吏部遍牒伹及内任从官与在外待制以上而前宰相执政皆不预安有从官得荐人而旧弼乃不然有司之失也存亡大计国家大䇿系于安危存亡方变故交切幸而有智者陈至当之谋其听而行之当如捧漏罋以沃焦釡而愚荒之主暗于事几且惑于䛕佞孱懦者之言不旋踵而受其祸败自古非一也曹操自将征刘备田丰劝袁绍袭其后绍辞以子疾不行操征乌戎刘备说刘表袭许表不能用后皆爲操所灭唐兵征王丗充于洛阳窦建德自河北来救太宗屯虎牢以扼之建德不得进其臣凌敬请悉兵济河攻取怀州河阳踰太行入上党徇汾晋趣蒲津蹈无人之境取胜可以万全关中骇震则郑围自解诸将曰凌敬书生何爲知战事其言岂可用建德乃谢敬其妻曹氏又劝令乗唐国之虚连营渐进以取山北西抄关中唐必还师自救郑围何忧不解建德亦不从引衆合战身爲人擒国随以灭唐庄宗旣取河北屯兵朝城梁之君臣谋数道大举令董璋引陜虢泽潞之兵趣太原霍彦威以汝洛之兵㓂鎭定王彦章以禁军攻郓州叚凝以大军当庄宗庄宗闻之深以爲忧而叚凝不能临机决䇿梁主又无断遂以致亡石敬瑭以河东叛耶律德光赴救败唐兵而围之废帝问䇿于群臣时德光兄賛华因争国之故亡归在唐吏部侍郎龙敏请立爲契丹主令天雄卢龙二鎭分兵送之自幽州趣西楼朝廷露檄言之虏必有内顾之虑然后选募精锐以击之此解围一䇿也帝深以爲然而执政恐其无成议竟不决唐遂以亡皇家靖康之难胡骑犯阙孤军罙入后无重援亦有出竒计乞用师擣燕者天未悔祸噬齐弗及可胜叹哉唐人诗不抟韩文公送李础序云李生温然爲君子有诗八百篇传咏于时又卢尉墓志云君能爲诗自少至老诗可録传者在纸凡千余篇无书不读然止用以资爲诗任登封尉尽冩所爲诗投留守郑余庆郑以书荐于宰相观此则李卢二子之诗多而可传又裴迪与王维同赋辋川诸絶载于维集此外更无存者杜子美有寄裴十诗云知君苦思縁诗痩乃迪也其能诗可知今考之唐史艺文志凡别集数百家无其书其姓名亦不见于他人文集诸类诗文中亦无一篇白乐天作元宗简集序云着格诗一百八十五律诗五百九至悼其死曰遗文三十轴轴轴金玉声谓其古常而不鄙新竒而不怪今丗知其名者寡矣而况于诗乎乃知前贤遗稾湮没非一眞可惜也泰誓四语孔安国古文尚书自汉以来不列于学官故左氏传所引者杜预辄注爲逸书刘向说苑臣术篇一章云泰誓曰附下而罔上者死附上而罔下者刑与闻国政而无益于民者退在上位而不能进贤者逐此所以劝善而黜恶也汉武帝元朔元年诏责中外不兴廉举孝有司奏议曰夫附下罔上者死附上罔下者刑与闻国政而无益于民者斥在上位而不能进贤者退此所以劝善黜恶也其语与说苑所载正同而诸家注释至于颜师古皆不能援以爲证今之泰誓初未甞有此语也汉宣帝时河内女子得泰誓一篇献之然年月不与序相应又不与左传国语孟子衆书所引泰誓同马郑王肃诸儒皆疑之今不复可考重阳上巳改日唐文宗开成元年归融爲京兆尹时两公主出降府司供帐事繁又俯近上巳曲江赐宴奏请改日上曰去年重阳取九月十九日未失重阳之意今改取十三日可也且上巳重阳皆有定日而至展一旬乃知郑谷所赋十日菊诗云自縁今日人心别未必秋香一夜衰亦爲未尽也唯东坡公有菊花开时即重阳之语故记其在海南蓺菊九畹以十一月望与客泛酒作重九云田宅契劵取直隋书志晋自过江凡货卖奴婢马牛田宅有文劵率钱一万输估四百入官卖者三百买者一百无文劵者随物所堪亦百分收四名爲散估历宋齐梁陈如此以爲常以人竞商贩不爲田业故使均输欲爲惩劝虽以此爲辞其实利在侵削也今之牙契投税正出于此田宅所系者大奉行唯谨至于奴婢马牛虽着于令甲民不复问然官所取过多并郡邑导行之费盖百分用其十五六又皆买者独输故爲数多者率隐减价直賖立歳月坐是招激讦诉顷甞因奏对上章乞蠲其半使民不作伪以息争则自言者必多亦以与爲取之义旣下有司而户部引条制沮其说公子奚斯閟宫诗曰新庙奕奕奚斯所作其辞只谓奚斯作庙义理甚眀郑氏之说亦云作姜嫄庙也而杨子法言乃曰正考甫甞睎尹吉甫公子奚斯睎正考甫宋咸注文以谓奚斯慕考甫而作鲁颂盖子云失之于前而宋又成其过耳故吴祕又巧爲之说曰正考甫商颂盖美禘祀之事而奚斯能作闵公之庙亦睎诗之教也而鲁颂美之于义迂矣司马温公亦以谓奚斯作閟宫之诗兼正考甫只是得商颂于周大师耳初非自作也班固王延寿亦云奚斯颂鲁后汉曹襃曰奚斯颂鲁考甫咏商注引薛君韩诗传云是诗公子奚斯所作皆相承之误唐藩鎭幕府唐丗士人初登科或未仕者多以从诸藩府辟置爲重观韩文公送石洪温造二处士赴河阳幕序可见礼节然其职甚劳苦故亦或不屑爲之杜子美从劒南节度严武辟爲参谋作诗二十韵呈严公云胡爲来幕下只合在舟中束缚酬知己蹉跎效小忠周防期稍稍太简遂怱怱晓入朱扉启昬归画角终不成㝷别业未敢息微躬会希全物色时放倚梧桐而其题曰遣闷意可知矣韩文公从徐州张建封辟爲推官有书上张公云受牒之明日使院小吏持故事节目十余事夹其中不可者自九月至二月皆晨入夜归非有疾病事故辄不许出若此者非愈之所能也若寛假之使不失其性寅而入尽辰而退申而入终酉而退率以爲常亦不废事苟如此则死于执事之门无悔也杜韩之旨大略相似云文中子门人王氏中说所载门人多正观时知名卿相而无一人能振师之道者故议者往往致疑其最所称髙第曰程仇董薛考其行事程元仇璋董常无所见独薛收在唐史有列传踪迹甚爲明白收以父道衡不得死于隋不肯仕闻唐髙祖兴将应义举郡通守尧君素觉之不得去及君素东连王丗充遂挺身归国正在丁丑戊寅歳中丁丑爲大业十三年又爲义宁元年戊寅爲武德元年是年三月焬帝遇害于江都盖大业十四年也而杜淹所作文中子丗家云十三年江都难作子有疾召薛收谓曰吾夣颜回称孔子归休之命乃寝疾而终殊与收事不合歳年亦不同是爲大可疑者也又称李靖受诗及问圣人之道靖旣云丈夫当以功名取冨贵何至作章句儒恐必无此也今中说之后载文中次子福畤所録云杜淹爲御史大夫与长孙太尉有隙予按淹以正观二年卒后二十一年髙宗即位长孙无忌始拜太尉其不合于史如此故或者疑爲阮逸所作如所谓薛收元经传亦非也晋燕用兵万事不可执一法而兵爲甚晋文公围曹攻门者多死曹人尸诸城上晋侯患之听舆人之谋曰称舎于墓言若将发冡者师迁焉曹人兇惧因其兇而攻之遂入曹燕将骑刼攻齐即墨田单纵反闲言吾惧燕人掘吾城外冡墓燕军乃尽掘冡墓烧死人齐人望见皆涕泣其欲出战怒自十倍巳而果败燕军观晋燕之所以用计则同而其成败顿异者何邪晋但舎于墓阳爲若将发冡故曹人惧而燕眞爲之以激怒齐人故尔李衞公帖李卫公在朱崖表弟某侍郎遣人饷以衣物公有书答谢之曰天地穷人物情所弃虽有骨肉亦无音书平生旧知无复弔问阁老至仁念旧再降专人兼赐衣服器物茶药至多开缄发纸涕咽难胜大海之中无人拯恤资储荡尽家事一空百口嗷然往往絶食块独穷悴终日若饥唯恨垂没之年须作馁而之鬼十月末伏枕七旬药物陈裛又无医人委命信天幸而自活书后云闰十一月二十日从表兄崖州司户参军同正李德𥙿状侍郞十九弟案德𥙿以大中二年十月自潮州司马贬崖州所谓閠十一月正在三年盖到崖才十余月尔而穷困苟生巳如是唐书本传云贬之明年卒则是此书旣发之后旋踵下丗也当是时宰相皆其怨仇故虽骨肉之亲平生之旧皆不敢复通音问而某侍郎至于再遣专使其爲髙义絶俗可知惜乎姓名不可得而考耳此帖藏禁中后出付袐阁今勒石于道山堂西绍兴中赵忠简公亦谪朱崖士大夫畏秦氏如虎无一人敢辄寄声张渊道爲广西帅屡遣兵校持书及药石酒麪爲餽公甞答书云鼎之爲己爲人一至于此其述酸寒苦厄之状略与卫公同旣而亦终于彼手札今尚存于张氏姚崇曾孙勗爲李公厚善及李譛逐擿索支党无敢通劳问旣居海上家无资病无汤剂勗数馈饷候问不傅时爲厚薄其某侍郎之徒与王孙赋王延寿王孙赋载于古文苑其辞有云颜状类乎老翁躯体似乎小儿谓猴也乃知杜诗颜状老翁爲盖出诸此汉郡国诸官西汉盐铁膳羞陂湖工服之属郡县各有司局斡之其名甚多然居之者罕甞见于史传今略以地理所载言之凡铁官三十八盐官二十九工官九皆不暇纪其处自余若京兆有船司空爲主船官太原有挏马官主牧马辽东有牧师官交趾有羞官南郡有发弩官严道有木官丹阳有铜官桂阳有金官南海有洭浦官南郡江夏有云梦官九江有陂官湖官朐忌鱼复有橘官鄱阳黄金采主采金亦有官在内则奉常之均官食官司农之斡官少府之大官主膳食汤官主饼饵导官主择米如是者盖以百数汉狱名汉以廷尉主刑狱而中都它狱亦不一宗正属官有左右都司空鸿胪有别火令丞郡邸狱少府有若卢狱令考工共工狱执金吾有寺互都船狱又有上林诏狱水司空掖受袐狱暴室请室居室徒官之名张汤传苏林曰汉仪注狱二十六所东汉志云孝武帝所置丗祖皆省之东汉洎唐虽鞫囚非一处然不至如是其多国朝但有大理及台狱元丰绍圣闲蔡确章子厚起同文馆狱之类非故事也容斋续笔卷第一容斋随笔容斋续笔卷二容斋续笔卷第二权若讷冯澥唐中宗旣流杀五王再复武氏陵庙右补阙权若讷上䟽以爲天地日月等字皆则天能事贼臣敬晖等轻紊前规削之无益于淳化存之有光于孝理又神龙制书一事以上竝依正观故事岂可近舍母仪逺尊祖德䟽奏手制襃美钦宗在位惩王安石蔡京之误国政事悉以仁宗爲法左谏议大夫冯澥上言仁宗皇帝陛下之高祖也神宗皇帝陛下之祖也子孙之心宁有厚薄王安石司马光皆天下之大贤其优劣等差自有公论愿无作好恶允执厥中则是非自明矣诏牓朝堂侍御史李光駮之不听复爲右正言崔鶠所击宰相不复问而迁澥吏部侍郎桉若讷与澥两人议论操持絶相似盖澥在崇宁中首上书乞废元祐皇后自选人除寺监丞其始终大节不论可见建炎初元乃超居政地公议愤之歳旦饮酒今人元日饮屠酥酒自小者起相传巳乆然固有来处后汉李膺杜密以党人同系狱值元日于狱中饮酒曰正旦从小起时镜新书晋董勋云正旦饮酒先饮小者何也勋曰俗以小者得歳故先酒贺之老者失时故后饮酒初学记载四民月令云正旦进酒次第当从小起以年小者起先唐刘梦得白乐天元日举酒赋诗刘云与君同甲子寿酒让先杯白云与君同甲子歳酒合谁先白又有歳假内命酒一篇云歳酒先拈辞不得𬒳君推作少年人顾况云不觉老将春共至更悲携手几人全还丹寂寞羞明镜手把屠苏让少年裴夷直云自知年几偏应少先把屠苏不让春傥更数年逢此日还应惆怅羡他人成文干云戴星先捧祝尧觞镜里堪惊两鬓霜好是灯前偷失笑廜应不得先甞方干云才酌屠苏定年齿坐中皆笑鬓毛斑然则尚矣东坡亦云但把穷愁博长健不辞最后饮屠酥其义亦然存殁絶句杜子美有存殁絶句二首云席谦不见近弹棊毕曜仍传旧小诗玉局他年无限笑白杨今日几人悲郑公粉绘随长夜曹霸丹青巳白头天下何曾有山水人间不解重骅骝毎篇一存一没盖席谦曹霸存毕郑殁也黄鲁直荆江亭即事十首其一云闭门覔句陈无巳对客挥毫秦少游正字不知温饱未西风吹泪古藤州乃用此体时少游殁而无巳存也近歳新安胡仔着渔隐丛话谓鲁直以今时人形入诗句盖取法于少陵遂引此句实失于详究云汤武之事汤武之事古人言之多矣惟汉辕固黄生争辩最详黄生曰汤武非受命迺杀也固曰不然桀纣荒乱天下之心皆归汤武汤武因天下之心而诛桀纣不得巳而立非受命爲何黄生曰冠虽敝必加于首履虽新必贯于足今桀纣虽失道君上也汤武虽圣臣下也反因过而诛之非杀而何景帝曰食肉母食马肝未爲不知味言学者母言汤武受命不爲愚遂罢颜师古注云言汤武爲杀是背经义故以马肝爲喻也东坡志林云武王非圣人也昔者孔子盖罪汤武伯夷叔齐不食周粟而孔子予之其罪武王也甚矣至孟轲始乱之使当时有良史南巢之事必以叛书牧野之事必以弑书汤武仁人也必将爲法受恶可谓至论然予切考孔子之序书明言伊尹相汤伐桀成汤放桀于南巢武王伐商武王胜商杀受各蔽以一语而大指皦如所谓六蓺折衷无待于良史复书也张释之传误汉书纪传志表矛盾不同非一然唯张释之爲甚本传云释之爲骑郎事文帝十年不得调亡所知名欲免归中郞将袁盎惜其去请徙补谒者后拜爲廷尉逮事景帝歳余爲淮南相而百官公卿表所载文帝即位三年释之爲廷尉至十年书廷尉昌廷尉嘉又二人凡历十三年景帝乃立而张敺爲廷尉则是释之未甞十年不调及未甞以廷尉事景帝也张于二廷尉张释之爲廷尉天下无寃民于定国爲廷尉人自以不寃此汉史所称也两人在职皆十余年周勃就国人上书告勃欲反下廷尉逮捕吏稍侵辱之勃以千金与狱吏吏使以公主爲证太后亦以爲无反事乃得赦出释之正爲廷尉不能救但申理犯跸盗环一二细事耳杨恽爲人告骄奢不悔过下廷尉桉验始得所予孙会宗书定国当恽大逆无道恽坐要斩恽之罪何至于是其徇主之过如此传所谓决疑平法务在哀矝者果何爲哉汉唐置邮赵充国在金城上书言先零䍐羌事六月戊申奏七月甲寅玺书报从其计案金城至长安一千四百五十里往反倍之中间更下公卿议臣而自上书至得报首尾才七日唐开元十年八月巳卯夜权楚璧等作乱时明皇幸洛阳相去八百余里壬午遣河南尹王怡如京师桉问宣慰首尾才三日置邮传命旣如此其速而廷臣共议盖亦未甞淹乆后丗所不及也龙且张歩韩信击赵李左车劝陈余勿与战余曰今如此避弗击诸侯谓吾怯而轻来伐我遂与信战身死国亡是时信方爲汉将始攻下魏代威声犹未暴白陈余易之尚不足讶及灭赵服燕则关东六国旣定其四矣信伐齐楚使龙且来救或言汉兵不可当龙且曰吾平生知韩信爲人易与耳不足畏也何爲而止一战而没项随以亡耿弇讨张歩斩其大将军费邑走邑之弟敢进攻西安临淄拔其城又走其弟蓝势如破竹先是弇巳破尤来大枪延岑彭宠冨平获索矣时歩所盗齐地太半爲弇所得然歩犹曰以尤来大肜十余万衆吾皆即其营而破之今弇兵少于彼又皆疲劳何足摧乎竟出兵大战兄弟成禽兵法云知彼知己百战不殆龙且张歩岂复识此哉梁临川王宏伐魏魏元英御之宏停军不前魏人劝英进据洛水英曰萧临川虽騃其下有良将韦裴之属未可轻也冝且观形势勿与交锋宏卒败退英之识见非前人可比也然遂进军围钟离魏邢峦以爲不可魏主召使还英表称必克爲曹景宗韦叡所挫失亡二十余万人智于前而昧于后爲可恨耳义理之说无穷经典义理之说最爲无穷以故解释传䟽自汉至今不可槩举至有一字而数说者姑以周易革卦言之巳日乃孚革而信之自王辅嗣以降大抵谓即日不孚巳日乃孚巳字读如矣音盖其义亦止如是耳唯朱子发读爲戊巳之已予昔与易僧昙莹论及此问之曰或读作己日如何莹曰岂唯此也虽作巳日亦有义乃言曰天元十干自甲至已然后爲庚庚者革也故已日乃孚犹云从此而革也十二辰自子至巳六阳数极则变而之隂于是爲午故巳日乃孚犹云从此而变也用是知好竒者欲穿凿附会固各有说云开元五王唐明皇兄弟五王兄申王撝以开元十二年宁王宪邠王守礼以二十九年弟𡵨王范以十四年薛王业以二十二年薨至天宝时巳无存者杨太眞以三载方入宫而元稹连昌宫词六百官队仗避𡵨薛杨氏诸姨车鬪风李商隐诗云夜半宴归官漏永薛王沉醉寿王醒皆失之也巫蛊之祸汉丗巫蛊之祸虽起于江充然事会之来盖有不可晓者武帝居建章宫亲见一男子带劒入中龙华门疑其异人命收之男子捐劒走逐之弗获上怒斩门候闭长安城门大索十一日巫蛊始起又甞昼寝梦木人数千持杖欲击己乃惊寤因是体不平遂苦忽忽善忘此两事可谓异矣木将腐蠧实生之物将坏虫实生之是时帝春秋巳髙忍而好杀李陵所谓法令无常大臣无罪夷灭者数十家由心术旣荒随念招妄男子木人之兆皆迷不复开则谪见于天鬼瞰其室祸之所被以妻则衞皇后以子则戾园以兄子则屈氂以女则诸邑阳石公主以妇则史良娣以孙则史皇孙骨肉之酷如此岂复顾他人哉且两公主实衞后所生太子未败数月前皆巳下狱诛死则其母与兄岂有全理固不待于江充之谮也唐诗无讳避唐人歌诗其于先丗及当时事直辞咏寄略无避隐至宫禁嬖昵非外间所应知者皆反复极言而上之人亦不以爲罪如白乐天长恨歌讽谏诸章元微之连昌宫词始末皆爲明皇而发杜子美尤多如兵车行前后出塞新安吏潼关吏石壕吏新㛰别垂老别无家别哀王孙悲陈陶哀江头丽人行悲青坂公孙舞劒器行终篇皆是其它波及者五言如忆昨狼狈初事与古先别不闻夏啇衰中自诛襃妲是时妃嫔戮连爲粪土丛中宵焚九庙云汉爲之红先帝正好武寰海未凋枯拓境功未巳元和辞大鑪内人红袖泣王子白衣行毁庙天飞雨焚宫火彻明南内开元曲常时弟子传法歌声变转满座涕潺湲御气云楼敞含风綵仗髙仙人张内乐王母献宫桃须爲下殿走不可好楼居固无牵白马几至着青衣夺马悲公主登车泣贵嫔兵气凌行在妖星下直庐落日留王母微风倚少儿能画毛延寿投壷郭舎人鬪鸡初赐锦舞马更登牀骊山絶望幸花萼罢登临殿瓦鸳鸯坼宫帘翡翠虚七言如关中小儿坏纪纲张后不乐上爲忙天子不在咸阳宫得不哀痛尘再蒙曾貌先帝照夜白龙池十日飞霹雳要路何日罢长㦸战自青羌连白蛮岂谓尽烦回纥马翻然逺救朔方兵如此之类不能悉书此下如张祜赋连昌宫元日仗千秋乐大酺乐十五夜灯热戏乐上巳乐邠王小管李谟笛退宫人玉环琵琶春莺啭宁哥来容儿钵头邠娘羯鼓耍娘歌悖挐儿舞华清宫长门怨集灵台阿䳰汤马嵬归香囊子散花楼雨霖铃等三十篇大抵咏开元天宝间事李义山华清宫马嵬骊山龙池诸诗亦然今之诗人不敢尔也李晟伤国体将帅握重兵居阃外当国家多事时其奉上承命尤当以恭顺爲主唐李晟在德宗朝破朱泚复长安功名震耀盖社稷宗臣也然甞将神䇿军戍蜀及还以营妓自随节度使张延赏追而返之由是有隙晟旣立大功上召延赏入相晟表陈其过恶上重违其意乃止后歳余上命韩滉谕旨于晟使释怨滉因使晟表荐延赏遂爲相然则辅相之拜罢皆大将得制之其伤国体甚矣德宗猜忌刻薄渠能释然晟之失兵柄正縁此耳国学武成王庙本列晟于十哲干道中有旨退于从祀寿皇圣意岂非出此乎元和六学士白乐天分司东都有诗上李留守相公其序言公见过池上汎舟举酒话及翰林旧事因成四韵后两聮云白首故情在青云往事空同时六学士五相一渔翁此诗盖与李绛者其词正纪元和二年至六年事予以其时考之所谓五相者裴垍王涯杜元颖崔羣及绛也绍兴二十八年三月予入馆明年八月除吏部郎官一时同舎袐书丞虞雍公并甫着作郎陈魏公应求袐书郎史魏公直翁校书郎王鲁公季海皆至宰相汪庄敏公明逺至枢密使恩数与宰臣等甚类元和事云二传误后丗自左氏载石碏事有大义灭亲之语后丗援以爲说杀子孙害兄弟如汉章帝废太子庆魏孝文杀太子恂唐髙宗废太子贤者不可胜数公羊书鲁隐公威公事有子以母贵母以子贵之语后丗援以爲说废长立少以妾爲后妃如汉哀帝尊傅昭仪爲皇太太后光武废太子彊而立东海王阳唐髙宗废太子忠而立孝敬者亦不可胜数卜子夏魏文侯以卜子夏爲师案史记所书子夏少孔子四十四歳孔子卒时子夏年二十八矣是时周敬王四十一年后一年元王立历正定王考王至威烈王二十三年魏始爲侯去孔子卒时七十五年文侯爲大夫二十二年而爲侯又十六年而卒姑以始侯之歳计之则子夏已百三歳矣方爲诸侯师岂其然乎父子忠邪汉王氏擅国王章梅福甞言之唯刘向勤勤貇貇上封事极谏至云事埶不两大王氏与刘氏亦且不并立陛下爲人子孙守持宗庙而令国祚移于外亲降爲皁隷爲后嗣爱昭昭甚明其言痛切如此而子歆乃用王莽举爲侍中爲莽典文章倡导在位襃扬功德安汉宰衡之名皆所共谋驯致摄篡卒之身亦不免魏陈矫事曹氏三丗爲之尽忠明帝忧社稷问曰司马懿忠正可谓社稷之臣乎矫曰朝廷之望社稷未知也懿竟窃国柄至孙炎篡魏爲晋而矫之子骞乃用佐命勲位极公辅晋郗愔忠于王室而子超党于桓氏爲温建废立之谋超死愔哀悼成疾后见超书一箱悉与温往反密计遂大怒曰小子死恨晚更不复哭晋史以爲有大义之风向矫愔之忠如是三子不胜诛矣苏张说六国苏秦张仪同学于鬼谷而其从横之辩如冰炭水火之不同盖所以设心者异耳苏欲六国合从以摈秦故言其彊谓燕地方二千余里带甲数十万车六百乗骑六千匹谓赵地亦方二千余里带甲数十万车千乗骑万匹谓韩地方九百里带甲数十万天下之强弓劲弩皆从韩出韩卒之勇一人当百谓魏地方千里卒七十万齐地方二千余里临菑之卒固巳二十一万楚地方五千里带甲百万车千乗骑万匹至于张仪则欲六国爲横以事秦故言其弱谓梁地方不过千里卒不过三十万韩地险恶卒不过二十万临菑即墨非齐之有断赵右肩黔巫非楚有易水长城非燕有然而六王皆耸听敬从举国而付之未甞有一语相折难者彼皆长君持国之日乆逮其临事乃顾如桔槹随人俯仰得不危亡幸矣哉且一国之势犹一家也今夫主一家之政者较量生理名田若干顷歳收谷粟若干蓺园若干畒歳收桑麻若干邸舎若干区爲钱若干下至牛羊犬鸡莫不有数自非童騃孱愚之人未有不能件析而枚数者何待于踈逺游客爲吾借箸而筹哉苟一以爲多一以爲寡将遂挈挈然举而信之乎错说景帝曰髙帝大封同姓齐七十余城楚四十余城吴五十余城分天下半以汉之广三国渠能分其半此错欲削诸侯故盛言其大尔胶西王将与吴反羣臣谏曰诸侯地不能当汉十二爲叛逆非计也是时反者即吴楚诸齐此胶西臣欲止王之谋故盛言其小尔二者视苏张之言疑若相似而用心则否听之者惟能知彼知已则善矣容斋续笔卷第二容斋随笔容斋续笔卷三容斋续笔卷第三一定之计人臣之遇明主于始见之际图事揆策必有一定之计据以爲决然后终身不易其言则史策书之足爲不朽东坡序范文正公之文盖论之矣伊尹起于有莘应汤三聘将使君爲尧舜之君民爲尧舜之民卒之相汤伐夏俾厥后惟尧舜格于皇天傅说在巖野爰立作相三篇之书皎若星日虽史籍乆逺不详纪其行事而髙宗克鬼方伐荆楚嘉靖商邦礼陟配天载于易之旣济书之无逸诗之商武商代之君莫盛焉罔俾阿衡专美有商于是爲允蹈矣管仲以其君霸商君基秦爲强虽圣门羞称后丗所贱然考其爲政盖未甞一戾于始谋韩信劝汉祖任天下武勇以城邑封功臣以义兵从思东归之士传檄而定三秦下魏之后请北举燕赵东击齐南絶楚粮道西会荥阳至于灭楚无一言不酬邓禹见光武于河北知更始无成说帝延揽英雄务恱民心立髙祖之业救万民之命帝与定计议终济大业耿弇与光武同讨王郎愿归幽州益发精兵定彭宠取张丰还收冨平获索东攻张歩以平齐地帝常以爲落落难合而事竟成诸葛亮论曹操挟天子令诸侯难与争锋孙权据有江东可与爲援而不可图荆州用武之国益州沃野千里劝刘备跨有荆益外观时变则霸业可成汉室可兴及南方巳定则表奖率三军北定中原巳而尽行其说至于用师未战而身先死则天也房乔杖策谒太宗爲记室即收人物致幕府与诸将密相申结辅成大勲至于爲相号令典章尽岀其手虽数百年犹蒙其功王朴事周丗宗当五季草创之际上平边策以爲唐失吴蜀晋失幽并当知所以平之之术当今吴易图可桡之地二千里攻虚击弱则所向无前江北诸州乃国家之有也旣得江北江之南亦不难平得吴则桂广皆爲内臣岷蜀可飞书而召之不至则四面并进席卷而蜀平矣吴蜀平幽可望风而至唯并必死之宼候其便则一削以平之丗宗用其䇿功未集而殂至于国朝扫平诸方先后次第皆不岀朴所料独幽州之举旣至城下而诸将不能成功若乃王安石颛国言听计从以身任天下之重而师慕商鞅爲人苟可以取民者无不尽遂诒后丗之害则在所不论也秋兴赋宋玉九辩词云憭慄兮若在逺行登山临水兮送将归潘安仁秋兴赋引其语继之曰送归怀慕徒之恋逺行有羇旅之愤临川感流以叹逝登山怀逺而悼近彼四慼之疚心遭一涂而难忍盖畅演厥旨而下语之工拙较然不侔也太史慈三国当汉魏之际英雄虎争一时豪杰志义之士礌礌落落皆非后人所能冀然太史慈者尤爲可称慈少仕东莱本郡爲奏曹吏郡与州有隙州章劾之慈以计败其章而郡得直孔融在北海爲贼所围慈爲求救于平原突围直出竟得兵解融之难后刘繇爲扬州刺史慈往见之会孙策至或劝繇以慈爲大将军繇曰我若用子义许子将不当笑我邪但使慈侦视轻重独与一骑卒遇策便前鬪正与策对得其兠鍪及繇奔豫章慈爲策所执捉其手曰宁识神亭时邪又称其烈义爲天下智士释缚用之命抚安繇之子经理其家孙权代策使爲建昌都尉遂委以南方之事督治海昬至卒时才年四十一葬于新吴今洪府奉新县也邑人立庙敬事干道中封灵惠侯予在西掖当制其词云神蚤赴孔融雅谓青州之烈士晚从孙策遂爲吴国之信臣立庙至今作民司命㩜一同之言状择二美以建侯庶几江表之间尚忆神亭之事盖爲是也谥法先王谥以尊名节以壹惠语出表记然不云起于何时今丗传周公谥法故自文王武王以来始有谥周之政尚文斯可验矣如尧舜禹汤皆名皇甫谧之徒附会爲说至于桀纣亦表以四字皆非也周王谥以一字至威烈正定益以两而卫武公曰叡圣武公见于楚语孔文子曰正惠文子见于檀弓各三字意当时尚多有之唐诸帝谥经三次加册由髙祖至明皇皆七字其后多少不齐代宗以四字肃顺宪以九字余以五字唯宣宗独十八字曰元圣至明成武献文睿智章仁神聦懿道大孝国朝祖宗谥十六字唯神宗二十字曰体元显道法古立宪帝德王功英文烈武钦仁圣孝盖蔡京所定也汉文帝受言汉文帝即位十三年齐太仓令淳于意有罪当刑其女缇萦年十四随至长安上书愿没入爲官婢以赎父刑罪帝怜悲其意即下令除肉刑丞相张苍御史大夫冯敬议请定律当斩右止者反弃市笞者杖背五百至三百亦多死徒有轻刑之名实多杀人其三族之罪又不乗时建明以负天子德意苍敬可谓具臣矣史称文帝止辇受言今以一女子上书躬自省览即除数千载所行之刑曾不留难然则天下事岂复有稽滞不决者哉所谓集上书囊以爲殿帷盖凡囊封之书必至前也丹青引杜子美丹青引赠曹将军霸云先帝天马玉花騘画工如山貌不同是日牵来赤墀下迥立阊阖生长风诏谓将军拂绢素意匠惨澹经营中斯须九重眞龙出一洗万古凡马空玉花却在御榻上榻上廷前屹相向至尊含笑催赐金圉人太仆皆惆怅读者或不晓其㫖以爲画马夺眞圉人太仆所爲不乐是不然圉人太仆盖牧养官曹及驭者而黄金之赐乃画史得之是以惆怅杜公之意深矣又观曹将军画马图云曾皃先帝照夜白龙池十日飞霹雳内府殷红码碯盘婕妤传诏才人索亦此意也诗国风秦中事周召二南豳风皆周文武成王时诗其所陈者秦中事也所谓沼沚洲涧之水苹蘩藻荇之菜疑非所有旣化行江汉故并江之永汉之广率皆得言之欤摽有梅之诗不注释梅而秦风终南诗终南何有有条有梅毛氏云梅枏也笺云名山髙大冝有茂木今之梅与枏异亦非茂木盖毛郑北人不识梅耳若上林赋所引江蓠蘼芜揭车蘘荷荪若薠芧之类自是侈辞过实与所谓八川东注太湖者等也诗文当句对唐人诗文或于一句中自成对偶谓之当句对盖起于楚辞蕙烝兰借桂酒椒浆桂櫂兰枻斵冰积雪自齐梁以来江文通庾子山诸人亦如此如王勃宴滕王阁序一篇皆然谓若襟三江带五湖控蛮荆引瓯越龙光牛斗徐孺陈蕃腾蛟起鳯紫电青霜鹤汀凫渚桂殿兰宫钟鸣鼎食之家青雀黄龙之轴落霞孤鹜秋水长天天髙地迥兴尽悲来宇宙盈虚丘墟巳矣之辞是也于公异破朱泚露布亦然如尧舜禹汤之德统元立极之君卧鼔偃旗养威蓄锐夹川陆而左旋右抽抵丘陵而浸淫布濩声塞宇宙气雄钲鼔貙兕作威风云动色乗其跆借取彼鲸鲵自卯及酉来拒复攻山倾河泄霆鬪雷驰自比徂南舆尸折首左武右文销锋铸镝之辞是也杜诗小院回廊春寂寂浴凫飞鹭睌悠悠清江锦石伤心丽嫩蘂浓花满目班书签药裹封蛛网野店山桥送马蹄戎马不如归马逸千家今有百家存犬羊曾烂漫官阙尚萧条蛟龙引子过荷芰逐花低干戈况复尘随眼鬓发还应雪满头百万传深入寰区望匪他象床玉手万草千花落絮游丝随风照日青袍白马金谷铜驼竹寒沙碧菱刺藤梢长年三老捩柂开头门巷荆棘底君臣犲虎边养拙干戈全生麋鹿舍舟策马拖玉腰金高江急崃翠木苍藤古庙杉松歳时伏腊三分割据万古云霄伯仲之间指挥若定桃蹊李径栀子红椒庾信罗含春来秋去枫林橘树复道重楼之类不可胜举李义山一诗其题曰当句有对云密迩平阳接上兰秦楼鸳瓦汉宫盘池光不定花光乱日气初涵露气干但觉游蜂饶舞蝶岂知孤鳯忆离鸾三星自转三山逺紫府程遥碧落寛其他诗句中如青女素娥对月中霜里黄叶风雨对青楼管絃骨肉书题对蕙兰蹊径花须柳眼对紫蝶黄蜂重吟细把对巳落犹开急鼔踈钟对休灯灭烛江鱼朔鴈对秦树嵩云万户千门对风朝露夜如是者甚多东坡明正东坡明正一篇送于伋失官东归云子之失官有爲子悲如子之自悲者乎有如子之父兄妻子之爲子悲者乎子之所以悲者惑于得也父兄妻子之所以悲者惑于爱也案战国策齐邹忌谓妻曰我孰与城北徐公美其妻曰君美甚徐公何能及公也复问其妾与客皆言徐公不若君之美暮寝而思之曰吾妻之美我者私我也妾之美我者畏我也客之美我者欲有求于我也东坡之斡旋盖取诸此然四菩萨阁记云此画乃先君之所嗜旣免丧以施浮图惟简曰此唐明皇帝之所不能守者而况于余乎余惟自度不能长守此也是以与子而其末云轼之以是与子者凡以爲先君舍也与初辞意盖不同晚学所不晓也台谏不相见嘉祐六年司马公以修起居注同知谏院上章乞立宗室爲继嗣对毕诣中书略爲宰相韩公言其旨韩公摄飨明堂殿中侍御史陈洙监祭公问洙闻殿院与司马舎人甚熟洙答以顷年曾同爲直讲又问近日曾闻其上殿言何事洙答以彼此台谏官不相往来不知言何事此一项温公私记之甚详然则国朝故实台諌官元不相见故赵清献公爲御史论陈恭公而范蜀公以諌官与之争元丰中又不许两省官相往来鲜于子骏乞罢此禁元祐中谏官刘器之梁况之等论蔡新州而御史中丞以下皆以无章䟽罢黜靖康时谏议大夫冯澥秦桧所用云无望之祸自古无望之祸玉石俱焚者释氏谓之刼数然固自有幸不幸者汉武帝以望气者言长安狱中有天子气于是遣使者分条中都官诏狱系者亡轻重一切皆杀之独郡邸狱系者赖丙吉得生隋炀帝令嵩山道士潘诞合鍊金丹不成云无石胆石髓若得童男女胆髓各三斛六斗可以代之帝怒斩诞其后方士言李氏当爲天子劝帝尽诛海内李姓以炀帝之无道嗜杀人不啻草莽而二说偶不行唐太宗以李淳风言女武当王巳在宫中欲取疑似者尽杀之赖淳风谏而止以太宗之贤尚如此岂不云幸不幸哉燕说黄鲁直和张文潜八诗其二云谈经用燕说束弃诸儒传滥觞虽有罪末沠弥九县大意指王氏新经学也燕说出于韩非子曰先王有郢书而后丗多燕说又引其事曰郢人有遗燕相国书者夜书火不明谓持烛者曰举烛已而误书举烛二字非书本意也燕相受书曰举烛者尚明也尚明者举贤而用之遂以白王王大说国以治治则治矣非书意也鲁直以新学多穿凿故有此句折槛行杜诗折槛行云千载少似朱云人至今折槛空嶙峋娄公不语宋公语尚忆先皇容直臣此篇专爲谏争而设谓娄师德宋璟也人多疑娄公旣无一语何得爲直臣钱伸仲云朝有阙政或娄公不语则宋公语但师德乃是武后朝人璟爲相时其亡乆矣杜有祭房相国文言羣公间出魏杜娄宋亦併二公称之诗言先皇意爲明皇帝也娄氏别无显人有声开元间爲不可晓朱云陈元达朱云见汉成帝请斩马劒断张禹首上大怒曰罪死不赦御史将云下云攀殿槛槛折御史遂将云去辛庆忌叩头以死争上意解然后得巳及后当治槛上曰勿易因而辑之以旌直臣刘聦爲刘后起䳨仪殿陈元达谏聦怒命将出斩之时在逍遥园李中堂元达先鎻腰而入即以鎻绕堂下树左右曳之不能动刘氏闻之私勑左右停刑手䟽切谏聦乃解引元达而谢之易园爲纳贤园堂爲媿贤堂两人之事甚相类云之免于死而庆忌即时争救之故差易爲力若元达之命在须臾间聦之急暴且盛怒何暇延留数刻而容刘氏得以草䟽乎脱使就刎其首或令武士击杀亦可何恃于鎻腰哉是爲可疑也成帝不易槛以旌云直而不能命以一官乃不若聦之待元达也至今宫殿正中一间横槛独不施栏楯谓之折槛盖自汉以来相传如此矣杜老不忘君前軰谓杜少陵当流离顚沛之际一饭未甞忘君今略纪其数语云万方频送喜无乃圣躬劳至今劳圣主何以报皇天独使至尊忧社稷诸君何以答升平天子亦应厌奔走群公固合思升平如此之类非一栽松诗白乐天栽松诗云小松未盈尺心爱手自移苍然涧底色云湿烟霏霏栽植我年晚长成君性迟如何过四十种此数寸枝得见成隂否人生七十稀予治圃于郷里干道已丑歳正年四十七矣自伯兄山居手移穉松数十本其髙仅四五寸植之云壑石上拥土以爲固不能保其必活也过二十年蔚然成林皆有干霄之势偶阅白公集感而书之乌鹊鸣北人以乌声爲喜鹊声爲非南人闻鹊噪则喜闻乌声则唾而逐之至于弦弩挟弹击使逺去北齐书奚永洛与张子信对坐有鹊正鸣于庭树间子信曰鹊言不善当有口舌事今夜有唤必不得往子信去后髙俨使召之且云勑唤永洛诈称堕马遂免于难白乐天在江州答元郎中杨贠外喜乌见寄曰南宫鸳鸯地何忽乌来止故人锦帐郎闻乌笑相视疑乌报消息望我归郷里我归应待乌头白慙愧元郎误欢喜然则鹊言固不善而乌亦能报喜也又有和元微之大觜乌一篇云老巫生姦计与乌意潜通云此非凡鸟遥见起敬恭千歳乃一出喜贺主人翁此乌所止家家产日夜丰上以致寿考下可冝田农案微之所赋云巫言此乌至财产日丰冝主人一心惑诱引不知疲转见乌来集自言家转孳专听乌喜怒信受若长离今之乌则然也丗有传隂阳局鸦经谓东方朔所着大略言凡占乌之鸣先数其声然后定其方位假如甲日一声即是甲声第二声爲乙声以十干数之乃辨其急缓以定吉凶盖不专于一说也容斋续笔卷第三容斋随笔容斋续笔卷四容斋续笔卷第四淮南守备周丗宗举中原百郡之兵南征李景当是时周室方彊李氏政乱以之讨伐云若易然而自二年之冬讫五年之春首尾四年至于乗舆三驾仅得江北先是河中李守正叛汉遣其客朱元来唐求救遂仕于唐枢密使查文徽妻之以女是时请兵复诸州即取舒和后以恃功偃蹇唐将夺其兵元怒而降周景械其妻欲戮之文徽方执政表乞其命景批云只斩朱元妻不杀查家女竟斩于市郭廷谓不能守濠州以家在江南恐爲唐所种族遣使诣金陵禀命然后出降则知周师所以乆者景法度犹存尚能制将帅死命故也绍兴之季虏骑犯淮踰月之间十四郡悉陷予亲见沿淮诸郡守尽扫府库储积分寓京口云预被旨许令移治是乃平时无虞则受极边之赏一有缓急委而去之宼退则反了无分毫絓于吏议岂复肯以固守爲心也哉周丗宗周丗宗英毅雄杰以衰乱之丗区区五六年间威武之声震慑夷夏可谓一时贤主而享年不及四十身没半歳国随以亡固天方授宋使之驱除然考其行事失于好杀用法太严羣臣职事小有不举往往寘之极刑虽素有才干声名无所开宥此其所短也薛居正旧史纪载翰林医官马道元进状诉寿州界被贼杀其子获正贼见在宿州本州不爲勘断帝大怒遣窦仪乗驲往桉之及狱成坐族死者二十四人仪奉辞之日帝旨甚峻故仪之用刑伤于深刻知州赵砺坐除名此事本只马氏子一人遭杀何至于族诛二十四家其它可以类推矣太祖实録窦仪传有此事史臣但归咎于仪云窦正固窦正固汉隐帝相也周丗罢政以司徒就第后范质用此官在中书乃归洛阳常与编户课役正固不能堪诉于留守向拱拱不听熈宁初富韩公爲相神宗甞对大臣称知河南府李中师治状公以中师厚结中人因对曰陛下何从知之中师衔其沮己及再尹河南富公巳老乃籍其户令出免役钱与富民等乃知君子失势之时小人得易而侮之如向拱李中师軰固不乏也郑权唐穆宗时以工部尚书郑权爲岭南节度使卿大夫相率爲诗送之韩文公作序言权功德可称道家属百人无数畒之宅僦屋以居可谓贵而能贫爲仁者不富之效也旧唐史权传云权在京师以家人数多奉入不足求爲鎭有中人之助南海多珍货权颇积聚以遗之大爲朝士所嗤又薛廷老传云郑权因郑注得广州节度权至鎭尽以公家珍宝赴京师以酬恩地廷老以右拾遗上䟽请桉权罪中人由是切齿然则其爲人乃贪邪之士尔韩公以爲仁者何邪党锢牵连之贤汉党锢之祸知名贤士死者以百数海内涂炭其名迹章章者并载于史而一时牵连获罪甘心以受刑诛皆节义之士而位行不显仅能附见者甚多李膺死门生故吏并被禁锢侍御史景毅之子爲膺门徒未有録牒不及于谴毅慨然曰本谓膺贤遣子师之岂可以漏籍苟安遂自表免归髙城人巴肃被收自载诣县县令欲解印绶与俱去肃不可范滂在征羌诏下急捕督邮吴导至县抱诏书闭传舎伏床而泣滂自诣狱县令郭揖大惊出解印绶引与俱亡滂曰滂死则祸塞何敢以罪累君张俭亡命困迫遁走所至破家相容其所经历伏重诛者以十数复流转东莱上李笃家外黄令毛钦操兵到门笃谓曰张俭亡非其罪纵俭可得宁忍执之乎钦抚笃曰蘧伯玉耻独爲君子足下如何自专仁义叹息而去俭得免后数年上禄长和海上言党人锢及五族非经常之法由是自从祖以下皆得解释此数君子之贤如是东汉尚名节斯其验欤汉代文书式汉代文书臣下奏朝廷朝廷下郡国有汉官典仪汉旧仪等所载然不若金石刻所着见者爲明白史晨祠孔庙碑前云建宁二年三月癸卯朔七日己酉鲁相臣晨长史臣谦顿首死罪上尚书臣晨顿首顿首死罪死罪末云臣晨诚惶诚恐顿首顿首死罪死罪上尚书副言太傅太尉司徒司空大司农府樊毅复华下民租碑前后与此同无极山碑光和四年某月辛卯朔廿二日壬子太常臣耽丞敏顿首上尚书末云臣耽愚戅顿首顿首上尚书制曰可大尚承书从事某月十七日丁丑尚书令忠奏雒阳宫光和四年八月辛酉朔十七日丁丑尚书令忠下又云光和四年八月辛酉朔十七日丁丑大常耽丞敏下常山相孔庙碑前云司徒臣雄司空臣戒稽首言末云臣雄臣戒愚戅诚惶诚恐顿首顿首死罪死罪臣稽首以闻制曰可元嘉三年三月廿七日壬寅奏雒阳宫元嘉三年三月丙子朔廿七日壬寅司徒雄司空戒下鲁相又云永兴元年六月甲辰朔十八日辛酉鲁相平行长史事卞守长擅叩头死罪敢言之司徒司空府末云平惶恐叩头死罪死罪上司空府此碑有三公奏天子朝廷下郡国郡国上公府三式始末详备文惠公隷释有之无极山祠事以丁丑日奏雒阳宫是日下大常孔庙事以壬寅日奏雒阳宫亦以是日下鲁相又以见汉丗文书之不滞留也资治通鑑司马公修资治通鑑辟范梦得爲官属甞以手帖论纉述之要大氐欲如左传叙事之体又云凡年号皆以后来者爲定如武德元年则从正月便爲唐髙祖更不称隋义宁二年梁开平元年正月便不称唐天祐四年故此书用以爲法然究其所穷颇有窒而不通之处公意正以春秋定公爲例于未即位即书正月爲其元年然昭公以去年十二月薨则次年之事不得复系于昭故定虽未立自当追书兼经文至简不过一二十字一览可以了解若通鑑则不侔隋炀帝大业十三年便以爲恭皇帝上直至下卷之末恭帝立始改义宁后一卷则爲唐髙祖盖凡渉历三卷而炀帝固存方书其在江都时事明皇后卷之首标爲肃宗至德元载至一卷之半方书太子即位代宗下卷云上方励精求治不次用人乃是德宗也庄宗同光四年便系于天成以爲明宗而卷内书命李嗣源讨邺至次卷首庄宗方殂潞王清泰三年便标爲晋髙祖而卷内书石敬瑭反至卷末始爲晋天福凡此之类殊费分说此外如晋宋诸胡僣国所封建王公及除拜卿相纎悉必书有至二百字者又如西秦丞相南川宣公出连乞都卒魏都坐大官章安侯封懿天部大人白马文正公崔宏冝都文成王穆观鎭逺将军平舒侯燕鳯平昌宣王和其奴卒皆无关于社稷治乱而周勃薨乃不书及书汉章帝行幸长安进幸槐里𡵨山又幸长平御池阳宫东至髙陵十二月丁亥还宫又乙未幸东阿北登太行山至天井关夏四月乙卯还宫又书魏主七月戊子如鱼池登青冈原甲午还宫八月已亥如弥泽甲寅登牛头山甲子还宫如此行役无歳无之皆可省也弱小不量力楚庄王伐萧萧人囚熊相冝僚及公子丙王曰勿杀吾退萧人杀之王怒遂灭萧楚伐莒莒人囚楚公子平楚人曰勿杀吾归而俘莒人杀之楚师围莒莒溃遂入郓齐侯伐鲁围龙顷公之嬖人卢蒲就魁门焉龙人囚之齐侯曰勿杀吾与而盟无入而封弗听杀而膊诸城上齐遂取龙夫以齐楚之大而莒一小国萧一附庸龙一边邑方受攻之际幸能囚执其人强敌许以勿杀而退师乃不度德量力致怨于彼至于亡灭可谓失计传称子产善相小国使当此时必有以处之矣田横吕布田横旣败窜居海﨩中髙帝遣使召之曰横来大者王小者乃侯耳横遂与二客诣雒阳将至谓客曰横始与汉王俱南面称孤今汉王爲天子而横迺爲亡虏北面事之其媿固巳甚矣即自刭横不顾王侯之爵视死如归故汉祖流涕称其贤班固以爲雄材韩退之道出其墓下爲文以弔曰自古死者非一夫子至今有耿光其英烈凛然至今犹有生气也吕布爲曹操所缚将死之际乃语操曰明公之所患不过于布今巳服矣令布将骑明公将歩天下不足定也操竟杀之布之材未必在横下而欲忍耻事雠故东坡诗曰犹胜白门穷吕布欲将鞍马事曹暪盖笑之也刘守光以燕败爲晋王所擒旣知不免犹唿曰王将复唐室以成霸业何不赦臣使自效此又庸奴下才无足责者中山冝阳战国事杂出于诸书故有不可考信者魏文侯使乐羊伐中山克之以封其子故任座云君得中山不以封君之弟而以封君之子翟璜云中山巳拔无使守之臣进李克而赵丗家书武灵王以中山负齐之强侵暴其地锐欲报之至于变胡服习骑射累年乃与齐燕共灭之迁其王于肤施此去魏文侯时巳百年中山不应旣亡而复存且肤施属上郡本魏地爲秦所取非赵可得而置它人诚不可晓惟乐毅传云魏取中山后中山复国赵复灭之史记六国表威烈王十二年中山武公初立徐广曰周定王之孙西周桓公之子此尤不然冝阳于韩爲大县显王三十四年秦伐韩拔之故屈冝臼云前年秦拔冝阳正是昭侯时历宣惠王襄王而秦甘茂又抜冝阳相去几三十年得非韩甞失此邑旣而复取之乎相六畜庄子载徐无鬼见魏武侯告之以相狗马荀子论坚白同异云曾不如好相鸡狗之可以爲名也史记禇先生于日者传后云黄直丈夫也陈君夫妇人也以相马立名天下留长孺以相彘立名荥阳禇氏以相牛立名皆有髙丗絶人之风今时相马者间有之相牛者殆絶所谓鸡狗彘者不复闻之矣刘向七略相六畜三十八卷谓骨法之度数今无一存卜筮不同洪范七稽疑择建立卜筮人有龟从筮逆之说礼记卜筮不相袭谓卜不吉则又筮筮不吉则又卜以爲渎龟筴左传晋献公欲以骊姬爲夫人卜之不吉筮之吉公曰从筮卜人曰筮短龟长不如从长鲁穆姜徙居东宫筮之遇艮之八史曰是谓艮之随杜预注云周礼太卜掌三易杂用连山归藏二易皆以七八爲占故言遇艮之八史疑古易遇八爲不利故更以周易占变爻得随卦也汉武帝时聚会占家问之某日可取妇乎五行家曰可堪舆家曰不可建除家曰不吉丛辰家曰大凶历家曰小凶天人家曰小吉太一家曰大吉辩讼不决以状闻制曰避诸死忌以五行爲主则历卜诸家自古盖不同矣唐吕才作广济隂阳百忌历丗多用之近又有三历会同集蒐罗详尽姑以择日一事论之一年三百六十日若泥而不通殆无一日可用也日者墨子书贵义篇云子墨子北之齐遇日者日者曰帝以今日杀黒龙于北方而先生之色黑不可以北子墨子不听遂北至淄水不遂而反日者曰我谓先生不可以北子墨子曰南之人不得北北之人不得南其色有黒者有白者何故皆不遂也且帝以甲乙杀青龙于东方以丙丁杀赤龙于南方以庚辛杀白龙于西方以壬癸杀黒龙于北方若子之言不可用也史记作日者列传盖本于此徐广曰古人占候卜筮通谓之日者如以五行所直之日而杀其方龙不知其旨安在亦可谓怪矣柳子厚党叔文柳子厚刘梦得皆坐王叔文党废黜刘颇饰非解谤而柳独不然其答许孟容书云早歳与负罪者亲善始竒其能谓可以共立仁义裨教化暴起领事人所不信射利求进者百不一得一旦快意更恣怨讟诋诃万状尽爲敌雠及爲叔文母刘夫人墓铭极其称诵谓叔文坚明直亮有文武之用待诏禁中道合储后献可朁否有康弼调护之勤訏谟定命有扶翼经纬之绩将明出纳有弥纶通变之劳内谟画不废其位利安之道将施于人而夫人终于堂知道之士爲苍生惜焉其语如此梦得自作传云顺宗即位时有寒儁王叔文以善奕棋得通籍博望因间隙得言及时事上大竒之叔文自言勐之后有逺祖风唯吕温李景俭柳宗元以爲信然三子皆与予厚善日夕过言其能叔文实工言治道能以口辩移人旣得用其所施爲人不以爲当上素被疾诏下内禅宫掖事袐功归贵臣于是叔文贬死韩退之于两人爲执友至修顺宗实録直书其事云叔文密结有当时名欲侥倖而速进者刘禹钖柳宗元等十数人定爲死交踪迹诡袐旣得志刘柳主谋议唱和采听外事及败其党皆斥逐此论切当虽朋友之义不能以少蔽也汉武心术史记龟䇿传今上即位博开蓺能之路悉延百端之学通一技之士咸得自效数年之间太卜大集会上欲击匈奴西攘大宛南收百越卜筮至预见表象先图其利及勐将推锋执节获胜于彼而蓍龟时日亦有力于此上尤加意赏赐至或数千万如丘子明之属富溢贵宠倾于朝廷至以卜筮射蛊道巫蛊时或颇中素有眦睚不快因公行诛恣意所伤以破族灭门者不可胜数百僚荡恐皆曰龟策能言后事觉姦穷亦诛三族汉书音义以爲史迁没后十篇阙有録无书元成之间禇先生补阙言辞鄙陋日者龟䇿列传在焉故后人颇薄其书然此卷首言今上即位则是史迁指武帝其载巫蛊之寃如是今之论议者略不及之资治通鑑亦弃不取使丘子明之恶不复着见此由武帝博采异端驯致斯祸傥心术趋于正当不如是之酷也禁天髙之称周宣帝自称天元皇帝不听人有天髙上大之称官名有犯皆改之改姓髙者爲姜九族称髙祖者爲长祖政和中禁中外不许以龙天君玉帝上圣皇等爲名字于是毛友龙但名友叶天将但名将乐天作但名作句龙如渊但名句如渊衞上达赐名仲达葛君仲改爲师仲方天任爲大任方天若爲元若余圣求爲应求周纲字君举改曰元举程振字伯玉改曰伯起程瑀亦字伯玉改曰伯禹张读字圣行改曰彦行盖蔡京当国遏絶史学故无有知周事者宣和七年七月手诏以昨臣僚建请士庶名字有犯天玉君圣及主字者悉禁旣非上帝名讳又无经据谄佞不根贻讥后丗罢之宣和冗官宣和元年蔡京将去相位臣僚方䟽官僚冗滥之敝大略云自去歳七月至今年三月迁官论赏者五千余人如辰州招弓弩手而枢密院支差房推恩者八十四人兖州陞爲府而三省兵房推恩者三百三十六人至有入仕才二年而转十官者今吏部两选朝奉大夫至朝请大夫六百五十五贠横行右武大夫至通侍二百二十九贠修武郎至武功大夫六千九百九十一贠小使臣二万三千七百余贠选人一万六千五百余贠吏贠猥冗差注不行诏三省枢密院令遵守成法然此诏以四月庚子下而明日辛丑以赏西陲诛讨之功太师蔡京宰相余深王黼知枢密院邓洵武各与一子官执政皆迁秩天子命令如是即日废格之京之罪恶至矣容斋续笔卷第四容斋随笔容斋续笔卷五容斋续笔卷第五秦隋之恶自三代讫于五季爲天下君而得罪于民爲万丗所麾斥者莫若秦与隋岂二氏之恶浮于桀纣哉盖秦之后即爲汉隋之后即爲唐皆享国乆长一时论议之臣指引前丗必首及之信而有证是以其事暴白于方来弥逺弥彰而不可盖也甞试裒举之张耳曰秦爲乱政虐刑残灭天下北爲长城之役南有五领之戍外内骚动头会箕歛重以苛法使父子不相聊张良曰秦爲无道故沛公得入关爲天下除残去贼陆贾曰秦任刑法不变卒灭嬴氏王衞尉曰秦以不闻其过亡天下张释之曰秦任刀笔之吏争以亟疾苛察相髙以故不闻其过陵夷至于二丗天下土崩贾山借秦爲喻曰爲宫室之丽使其后丗曾不得聚庐而託处爲驰道之丽后丗不得邪径而託足爲葬薶之丽后丗不得蓬颗而託葬以千八百国之民自养力罢不能胜其役财尽不能胜其求人与之爲怨家与之爲雠天下巳坏而弗自知身死才数月耳而宗庙灭絶贾谊曰商君遗礼谊弃仁恩并心于进取行之二歳秦俗日败灭四维而不张君臣乖乱六亲殃戮万民离叛社稷爲虚又曰使赵髙傅胡亥而教之狱今日即位明日射人其视杀人若刈草菅然置天下于法令刑罚德泽亡一有而怨毒盈于丗下憎恶之如仇雠错曰秦发卒戍边有万死之害而亡铢两之报天下明知祸烈及己也陈胜首倡天下从之如流水又曰任不肖而信谗贼民力罢尽矜奋自贤法令烦刑罚暴酷亲踈皆危外内咸怨絶祀亡丗董仲舒曰秦重禁文学不得挟书弃捐礼谊而恶闻之其心欲尽灭先圣之道而颛爲自恣苟简之治自古以来未甞有以乱济乱大败天下之民如秦者也又曰师申商之法行韩非之说憎帝王之道以贪狼爲俗赋歛亡度竭民财力羣盗并起死者相望而姦不息淮南王安曰秦使尉屠睢攻越凿渠通道旷日引乆发适戍以备之往者莫反亡逃相从羣爲盗贼于是山东之难始兴吾丘夀王曰秦废王道立私议去仁恩而任刑戮至于赭衣塞路羣盗满山主父偃曰秦任战胜之威功齐三代务胜不休暴兵露师百姓靡敝孤寡老弱不能相养死者相望天下始叛徐乐曰秦之末丗民困而主不恤下怨而上不知俗巳乱而政不脩陈渉之所以爲资也此之谓土崩严安曰秦一海内之政坏诸侯之城爲知巧权利者进笃厚忠正者退法严令苛意广心逸兵祸北结于胡南挂于越宿兵于无用之地进而不得退天下大畔灭丗絶祀司马相如曰二丗持身不谨亡国失势信谗不寤宗庙灭絶伍被曰奉爲无道百姓欲爲乱者十室而五使徐福入海欲爲乱者十室而六使尉佗攻百越欲爲乱者十室而七作阿房之宫欲爲乱者十室而八路温舒曰秦有十失其一尚存治狱之吏是也贾捐之曰兴兵逺攻贪外虚内天下溃畔祸卒在于二丗之末刘向曰始皇葬于骊山下锢三泉多杀宫人生薶工匠计以万数天下苦其役而反之梅福曰秦爲无道削仲尼之迹絶周公之轨礼坏乐崩王道不通张诽谤之罔以爲汉敺除谷永曰秦所以二丗十六年而亡者养生泰奢奉终泰厚也刘歆曰燔经书杀儒士设挟书之法行是古之罪道术由是遂灭凡汉人之论秦恶者如此唐髙祖曰隋氏以主骄臣谄亡天下孙伏伽曰隋以恶闻其过亡天下薛收传秦王平洛阳观隋宫室叹曰炀帝无道殚人力以事夸侈收曰后主奢虐是矜死一夫之手爲后丗笑张元素曰自古未有如隋乱者得非君自专法日乱乎造干阳殿伐木于豫章一材之费已数十万工干阳毕功隋人解体魏证曰炀帝信虞丗基贼徧天下而不得闻又曰隋唯贵不献食或供奉不精爲此无限而至于亡方其未乱自谓必无乱未亡自谓必不亡所以甲兵亟动傜役不息又曰恃其富强不虞后患役万物以自奉养子女玉帛是求宫室台榭是饰外示威重内行险忌上下相蒙人不堪命以致陨匹夫之手又曰文帝骄其诸子使至夷灭马周曰贮积者固有国之常要当人有余力而后收之岂人劳而强歛之以资宼邪隋贮洛口仓而李密因之积布帛东都而王丗充据之西京府库亦爲国家之用陈子昂曰炀帝恃四海之富凿渠决河疲生人之力中国之难起身死人手宗庙爲墟杨相如曰炀帝自恃其彊不忧时政言同尧舜迹如桀纣举天下之大一掷弃之吴兢曰炀帝骄矜自负以爲尧舜莫己若而讳亡憎谏乃曰有谏我者当时不杀后必杀之自是謇谔之士去而不顾外虽有变朝臣钳口帝不知也柳宗元曰隋氏环四海以爲鼎跨九垠以爲鑪爨以毒燎煽以虐焰沸涌灼烂号唿腾蹈李珏曰隋文帝劳于小务以疑待下故二丗而亡凡唐人之论隋恶者如此汉唐二武东坡云古之君子必忧治丗而危明主明主有絶人之资而治丗无可畏之防美哉斯言汉之武帝唐之武后不可谓不明而巫蛊之祸罗织之狱天下涂炭后妃公卿交臂就戮后丗闻二武之名则憎恶之蔡确作诗用郝甑山上元间事宣仁谓以吾比武后苏辙用武帝奢侈穷兵虚耗海内爲谏䟽哲宗谓至引汉武上方先朝皆以之得罪人君之立政可不监兹玉川子韩退之寄卢仝诗云玉川先生洛城里破屋数间而巳矣一奴长须不裹头一婢赤脚老无齿昨晚长须来下状隔墻恶少恶难似毎骑屋山下窥瞰浑舎惊怕走折趾立召贼曹唿五百尽取䑕軰尸诸市夫姦盗固不义然必有谓而发非贪慕货财则挑暴子女如玉川之贫至于邻僧乞米隔墻居者岂不知之若爲色而动窥见室家之好是以一赤脚老婢陨命也恶少可谓枉箸一死予读韩诗至此不觉失笑仝集中有所思一篇其略云当时我醉美人家美人颜色娇如花今日美人弃我去青楼珠箔天之涯梦中醉卧巫山云觉来泪滴湘江水湘江两岸花木深美人不见愁人心相思一夜梅花发忽到䆫前疑是君则其风味殊不浅韩诗当亦含讥讽乎银青阶唐自肃代以后赏人以官爵乆而浸滥下至州郡胥吏军班校伍一命便带银青光禄大夫阶殆与无官者等明宗长兴二年诏不得荐银青阶爲州县官贱之至矣晋天福中中书舎人李详上䟽以爲十年以来诸道职掌皆许推恩藩方荐论动踰数百乃至蔵典书吏优伶奴仆初命则至银青阶被服皆紫袍象笏名器僭滥贵贱不分请自今节度州听奏大将十人它州止听奏都押牙都虞候孔目官从之冯拯之父俊当周太祖时补安逺鎭将以银青光禄检校太子賔客兼御史大夫至夲朝端拱中拯登朝遇郊恩始赠大理评事子八丗从祖师畅畅子汉卿卿子膺图在南唐时皆得银青阶至检校尚书祭酒然乐平县帖之全称姓名其差傜正与里长等元丰中李清臣论官制奏言国朝踵袭近代因循之弊牙校有银青光禄大夫阶卒长开国而有食邑盖爲此也今除授蕃官犹用此制绍兴二十八年广西经略司申安化三州蛮蒙全计等三百十八人进奉乞补官勲皆三班借差三班差使悉带银青祭酒而等第加勲文安公在西垣爲之命词买马牧马国家买马南边于邕管西边于岷黎皆置使提督歳所纲发者盖踰万匹使臣将校得迁秩转资沿道数十州驿程劵食厩圉薪刍之费其数不赀而江淮之间本非骑兵所能展奋又三衙遇暑月放牧于苏秀以就水草亦爲逐处之患因读五代旧史云唐明宗问枢密使范延光内外马数对曰三万五千匹帝叹曰太祖在太原骑军不过七千先皇自始至终马才及万今有铁马如是而不能使九州混一是吾养士练将之不至也延光奏曰国家养马太多计一骑士之费可赡歩军五人三万五千骑抵十五万歩军旣无所施虚耗国力帝曰诚如卿言肥骑士而瘠吾民民何负哉明宗出于蕃戎犹能以爱民爲念李克用父子以马上立国制胜然所蓄只如此今盖数倍之矣尺寸之功不建可不惜哉且明宗都洛阳正临中州尚以爲骑士无所施然则今虽纯用歩卒亦未爲失计也杜诗用字律诗用自字相字共字独字谁字之类皆是实字及彼我所称当以爲对故杜老未甞不然今略纪其句于此径石相萦带川云自去留山花相映发水鸟自孤飞衰颜聊自哂小吏最相轻髙城秋自落杂树晚相迷百鸟各相命孤云无自心胜地初相引徐行得自娱云里相唿疾沙边自宿稀暗飞萤自照水宿鸟相唿猿挂时相学鸥行烱自如自吟诗送老相劝酒开颜俱飞蛱蝶元相逐并蒂芙蓉本自双自去自来堂上燕相亲相近水中鸥此时对雪遥相忆送客逢春可自由梅花欲开不自觉棣萼一别永相望桃花气暖眼自醉春渚日落梦相牵此以自字对相字也自须开竹径谁道避云萝自笑灯前舞谁怜醉后歌死去凭谁报归来始自怜哀歌时自短醉舞爲谁醒离别人谁在经过老自休永夜角声悲自语中天月色好谁看此以自字对谁字也野人时独往云木晓相参正月莺相见非时鸟共闻江上形容吾独老天涯风俗病相亲纵饮乆判人共弃懒朝眞与丗相违此日此时人共得一谈一笑俗相看此以共字独字对相字也唐虞象刑虞书象刑惟明象者法也汉文帝诏始云有虞氏之时画衣冠异章服以爲戮而民弗犯武帝诏亦云唐虞画象而民不犯白虎通云画象者其衣服象五刑也犯墨者蒙巾犯劓者赭着其衣犯髌者以墨蒙其髌犯宫者屝屝草屦也大辟者布衣无领其说虽未必然杨雄法言唐虞象刑惟明说者引前诏以证然则唐虞之所以齐民礼义荣辱而巳不专于刑也秦之末年赭衣半道而姦不息国朝之制减死一等及胥吏兵卒配徒者涅其面而刺之本以示辱且使人望而识之耳乆而益多毎郡牢城营其额常溢殆至十余万兇盗处之恬然盖习熟而无所耻也罗隐谗书云九人冠而一人髽则髽者慕而冠者胜九人髽而一人冠则冠者慕而髽者胜正谓是欤老子曰民常不畏死柰何以死惧之若使民常畏死则爲恶者吾得执而杀之孰敢可谓至言荀卿谓象刑爲治古不然亦正论也崔常牛李士大夫一时论议自各有是非不当二校其平生贤否也常衮爲宰相唐德宗初立议羣臣丧服衮以爲遗诏云天下吏人三日释服古者卿大夫从君而服皇帝二十七日而除在朝羣臣亦当如之祐甫以爲遗诏无朝臣庶人之别凡百执事孰非吏人皆应三日释服相与力争衮不能堪奏贬祐甫巳而衮坐欺罔贬祐甫代之议者以祐甫之贤逺出衮右故不复评其事然揆之以理则衮之言爲然李德𥙿爲西川节度使吐蕃维州副使悉怛谋请降德𥙿遣兵据其城具奏其状欲因是擣西戎腹心百官议皆请如德𥙿策宰相牛僧孺曰吐蕃之境四面各万里失一维州未能损其势比来修好约罢戍兵彼若来责失信上平凉坂万骑缀回中怒气直辞不三日至咸阳桥此时西南数千里外得百维州何所用之文宗以爲然诏以城归吐蕃由是德𥙿怨僧孺益深议者亦以德𥙿贤于僧孺咸谓牛李私憾不释僧孺嫉德𥙿之功故沮其事然以今观之则僧孺爲得司马温公断之以义利两人曲直始分盗贼怨官吏陈胜初起兵诸郡县苦秦吏暴争杀其长吏以应胜晋安帝时孙恩乱东土所至醢诸县令以食其妻子不肯食者辄支解之隋大业末羣盗蜂起得隋官及士族子弟皆杀之黄巢陷京师其徒各出大掠杀人满街巢不能禁尤憎官吏得者皆杀之宣和中方腊爲乱陷数州凡得官吏必断脔支体探其肺肠或熬以膏油丛镝乱射备尽楚毒以偿怨心杭卒陈通爲逆每获一命官亦即枭斩岂非贪残者爲吏倚势虐民比屋抱恨思一有所出乆矣故乗时肆志人自爲怒乎作诗先赋韵南朝人作诗多先赋韵如梁武帝华光殿宴饮连句沈约赋韵曹景宗不得韵启求之乃得竞病两字之类是也予家有陈后主文集十卷载王师献捷贺乐文思预席羣僚各赋一字仍成韵上得盛病柄令横映夐併镜庆十字宴宣猷堂得迮格白赫易夕掷斥坼哑十字幸舎人省得日谧一瑟毕讫橘质帙实十字如此者凡数十篇今人无此格也后妃命数左传所载郑文公之子十余人其母皆贵胄而子多不得其死惟贱妾燕姞生穆公独继父有国子孙蕃衍盛大与郑存亡薄姬入汉王宫歳余不得幸其所善管夫人赵子儿先幸汉王爲言其故王即召幸之歳中生文帝自有子后希见及吕后幽诸幸姬不得出宫而薄氏以希见故得从子之代爲代太后终之承汉大业者文帝也景帝召程姬程姬有所避不愿进而饰侍者唐儿使夜往上醉不知而幸之遂有身生长沙王发以母微无宠故王卑湿贫国汉之宗室十有余万人而中兴炎祚成四百年之基者发之五丗孙光武也元帝爲太子所爱司马良娣死怒诸娣妾莫得进见宣帝令皇后择后宫家人子五人虞侍太子后令旁长御问所欲太子殊无意于五人者不得巳于皇后彊应曰此中一人可乃王政君也壹幸有身生成帝自有子后希复进见然历汉四丗爲天下母六十余载观此四后妃者可谓承恩有限而光华启佑与同軰辽絶政君遂爲先汉之祸天之所命其亦各有数乎徽宗皇帝有子三十人唯髙宗皇帝再复大业显仁皇后在宫掖时亦不肯与同列争进甚类薄太后云公爲尊称柳子厚房公铭隂曰天子之三公称公王者之后称公诸侯之入爲王卿士亦曰公尊其道而师之称曰公古之人通谓年之长老曰公而大臣罕能以姓配公者唐之最着者曰房公东坡墨君亭记云凡人相与称唿者贵之则曰公范晔汉史惟三公乃以姓配之未甞或紊如邓禹称邓公吴汉称吴公伏公湛宋公宏牟公融袁公安李公固陈公宠桥公玄刘公宠崔公烈胡公广王公龚杨公彪荀公爽皇甫公嵩曹公操是也三国亦有诸葛公司马公顾公张公之目其在本朝唯韩公冨公范公欧阳公司马公苏公爲最着也台城少城晋宋间谓朝廷禁省爲台故称禁城爲台城官军爲台军使者爲台使卿士爲台官法令爲台格需科则曰台有求须调发则曰台所遣兵刘梦得赋金陵五咏故有台城一篇今人于它处指言建康爲台城则非也晋益州刺史治太城蜀郡太守治少城皆在成都犹云大城小城耳杜子美在蜀日赋诗故有东望少城之句今人于它处指成都爲少城则非也容斋续笔卷第五容斋随笔容斋续笔卷六容斋续笔卷第六严武不杀杜甫新唐书严武传云房琯以故宰相爲巡内刺史武慢倨不爲礼最厚杜甫然欲杀甫数矣李白爲蜀道难者爲房与杜危之也甫传云武以丗旧待甫甫见之或时不巾甞醉登武牀瞪视曰严挺之乃有此儿武衔之一日欲杀甫冠钩于帘三左右白其母奔救得止旧史但云甫性𥚹躁甞凭醉登武牀斥其父名武不以爲忤初无所谓欲杀之说盖唐小说所载而新书以爲然予案李白蜀道难本以讥章仇兼琼前人甞论之矣甫集中诗凡爲武作者几三十篇送其还朝者曰江村独归处寂寞养残生喜其再鎭蜀曰得归茅屋赴成都直爲文翁再剖符此犹是武在时语至哭其归榇及八哀诗记室得何逊韬钤延子荆盖以自况空余老賔客身上媿簮缨又以自伤若果有欲杀之怨必不应眷眷如此好事者但以武诗有莫倚善题鹦鹉赋之句故用证前说引黄祖杀祢衡爲喻殆是痴人面前不得说梦也武肯以黄祖自比乎王嘉荐孔光汉王嘉爲丞相以忠谏忤哀帝事下将军朝者光禄大夫孔光等劾嘉迷国罔上不道请与廷尉杂治上可其奏光请谒者召嘉诣廷尉嘉对吏自言不能进贤退不肖吏问主名嘉曰贤故丞相孔光不能进嘉死后上览其对思嘉言复以光爲丞相案嘉之就狱由光逢君之恶而嘉且死尚称其贤嘉用忠直陨命名章一时然亦可谓不知人矣光之邪佞鬼所唾也奴事董贤恊媚王莽爲汉蟊蜮尚得爲贤也哉朱温三事义理所在虽盗贼凶悖之人亦有不能违者刘仁恭爲卢龙节度使其子守文守沧州朱全忠引兵攻之城中食尽使人说以早降守文应之曰仆于幽州父子也梁王方以大义服天下若子叛父而来将安用之全忠愧其辞直爲之缓攻其后还师悉焚诸营资粮在舟中者凿而沉之守文遗全忠书曰城中数万口不食数月矣与其焚之爲烟沉之爲泥愿乞其所余以救之全忠爲之留数囷沧人赖以济及篡唐之后苏循及其子楷自谓有功于梁当不次擢用全忠薄其爲人以其爲唐鸱枭卖国求利勒循致仕斥楷归田里宋州节度使进瑞麦省之不怿曰宋州今年水灾百姓不足何用此爲遣中使诘责之县令除名此三事在他人爲不足道于全忠则爲可书矣所谓憎而知其善也文字润笔作文受谢自晋宋以来有之至唐始盛李邕传邕尤长碑颂中朝衣冠及天下寺观多赍持金帛往求其文前后所制凡数百首受纳馈遗亦至巨万时议以爲自古鬻文获财未有如邕者故杜诗云干谒满其门碑版照四裔丰屋珊瑚钩骐驎织成罽紫骝随劒几义取无虚歳又有送斛斯六官诗云故人南郡去去索作碑钱本卖文爲活翻令室倒县盖笑之也韩愈撰平淮西碑宪宗以石本赐韩宏宏寄绢五百匹作王用碑用男寄鞍马并白玉带刘义持愈金数斤去曰此䛕墓中人得耳不若与刘君爲寿愈不能止刘禹钖祭愈文云公鼎侯碑志隧表阡一字之价辇金如山皇甫湜爲裴度作福先寺碑度赠以车马缯綵甚厚湜大怒曰碑三千字字三缣何遇我薄邪度笑酬以绢九千匹穆宗诏萧俛撰成德王士眞碑俛辞曰王承宗事无可书又撰进之后例得贶遗若黾勉受之则非平生之志帝从其请文宗时长安中争爲碑志若市买然大官卒其门如市至有喧竞争致不由丧家裴均之子持万缣诣韦贯之求铭贯之曰吾宁饿死岂忍爲此哉白居易修香山寺记曰予与元微之定交于生死之间微之将薨以墓志文见託旣而元氏之老状其臧获与马绫帛洎银鞍玉带之物价当六七十万爲谢文之䞇予念平生分䞇不当纳往反再三讫不得巳回施兹寺凡此利益功德应归微之柳玭善书自御史大夫贬泸州刺史东川节度使顾彦晖请书德政碑玭曰若以润笔爲赠即不敢从命本朝此风犹存唯苏坡公于天下未甞铭墓独铭五人皆盛德故谓富韩公司马温公赵清献公范蜀公张文定公也此外赵康靖公滕元发二铭乃代文定所爲者在翰林日诏撰同知枢密院赵瞻神道碑亦辞不作曾子开与彭器资爲执友彭之亡曾公作铭彭之子以金带缣帛爲谢却之至再曰此文本以尽朋友之义若以货见投非足下所以事父执之道也彭子皇惧而止此帖今藏其家汉举贤良汉武帝建元元年诏举贤良方正直言极谏之士丞相绾奏所举贤良或治申商韩非苏秦张仪之言乱国政请皆罢奏可是时对者百余人帝独善庄助对擢爲中大夫后六年当元光元年复诏举贤良于是董仲舒等出焉资治通鑑书仲舒所对爲建元案策问中云朕亲耕籍田劝孝弟崇有德使者冠盖相望问勤劳恤孤独尽思极神对策曰隂阳错缪氛气充塞羣生寡遂黎民未济必非即位之始年也戊爲武十干戊字只与茂同音俗辈唿爲务非也吴中术者又称爲武偶阅旧五代史梁开平元年司天监上言日辰内戊字请改爲武乃知亦有所自也今北人语多曰武朱温父名诚以戊类成字故司天谄之耳怨耦曰仇左传师服曰嘉耦曰妃怨耦曰仇古之命也注云自古有此言案许叔重说文于逑字上引虞书曰方逑孱功又曰怨匹曰逑然则出于虞书今亡矣以鸠僝爲逑孱以耦爲匹以仇爲逑其不同如此而僝字下所引乃曰㫄救僝功自有二说旻字下引虞书曰仁闵覆下则称旻天字下引虞书雉今皆无此说文与经传不同许叔重在东汉与马融郑康成辈不甚相先后而所着说文引用经传多与今文不同聊摭逐书十数条以示学者其字异而音同者不载所引周易百谷草木丽乎土爲艹木䕻乎地服牛乗马爲犕牛乗马夕惕若厉爲若夤其文蔚也爲斐也乗马班如爲驙如天地絪緼爲天地壹㚃繻有衣袽爲需有衣䋈书晋卦爲㬜巽爲顨艮爲所引书帝乃殂落爲勋乃殂窜三苗爲㝮三苗勿以憸人爲譣人在后之侗爲在夏后之詷尚不忌于凶德爲上不諅峙乃糗粮爲糇粮教胄子爲教育子百工营求爲夐求至于属妇爲媰妇有疾弗豫爲有疾不悆我之弗辟爲不截截谝言爲戋戋巧言又圜圜升云半有半无獂有爪而不敢以撅及以相陵懱维緢有稽之句皆云周书今所无也所引诗旣伯旣祷爲旣禡旣禂新台有泚爲有玼焉得谖草爲安得藼艹墙有茨爲有荠棘人栾栾爲脔脔江之永矣爲羕矣得此戚施爲伐木许许爲所所儦儦俟俟爲伾伾俟俟啴啴骆马爲痑痑赤舄几几爲已已又爲掔掔民之方殿屎爲方唸㕧混夷駾矣爲大夷呬矣陶复陶穴爲陶室其㑹如林爲其旝国歩斯频爲斯矉涤涤山川爲论语荷蒉爲荷臾亵裘爲絬衣又有跢予之足一句孟子源源而来爲謜謜接淅爲滰淅左传尨凉爲牻凉芟夷爲癹夷圭窦爲圭窬泽之萑蒲爲泽之目籞衷甸两牡爲中佃一辕楄柎借干爲楄部荐榦公羊闯然爲覢然国语觥饭不及壷飱爲侊饭不及一食如此者甚多周亚夫汉景帝即位三年七国同日反吴王至称东帝天下震动周亚夫一出即平之功亦不细矣而讫死于非罪景帝虽未爲仁君然亦非好杀卿大夫者何独至亚夫而忍爲之切甞原其说亚夫之爲人班马虽不明言然必悻直行行者方其将屯细柳秖以备胡且近在长安数十里间非若出临边塞与敌对垒有唿吸不可测知之事今天子劳军至不得入及遣使持节诏之始开壁门又使不得驱驰以军礼见自言介胄之士不拜天子改容称谢然后去是乃王旅万骑乗舆黄屋顾制命于将帅岂人臣之礼哉则其傲睨帝尊习与性成故赐食不设箸有不平之意鞅鞅非少主臣必巳见于辞气之间以是陨命其可惜也秦王勐伐燕围邺符坚自长安赴之至安阳勐潜谒坚坚曰昔周亚夫不迎汉文帝今将军临敌而弃军何也勐曰亚夫前却人主以求名臣窃少之勐之识虑视亚夫有间矣焬王焬帝金酋元颜亮陨于广陵葛王褎巳自立于是追废爲王而谥曰焬迈奉使之日实首闻之接伴副使袐书少监王补言及此云北人戏诮之曰奉勑江南干当公事回及归觐德寿宫奏其事髙宗天颜甚恱曰亮去歳南牧巳而死归人皆以爲类符坚唯吾独云似隋焬帝其死处旣同今得谥又如此岂非天乎此叚圣语当不见于史録故窃志之郑庄公左传载诸国事于第一卷首书郑庄公自后纪其所行尤详仍每事必有君子一说唯诅射颍考叔以爲失政刑此外率称其善杜氏注文又从而奖与之案庄公爲周卿士以平王贰于虢而取王子爲质以威王卑虢公政而取温之麦取成周之禾以王夺不使知政忿而不朝拒天子之师射王中肩谓天子不能复巡守以泰山之祊易许田不胜其母以害其弟至有城颍及泉之誓是其事君事亲可谓乱臣贼子者矣而曾无一语以贬之书姜氏爲母子如初杜注云公虽失之于初而孝心不忘故考叔感而通之书郑伯以齐人朝王曰礼也杜云庄公不以虢公得政而背王故礼之书息侯伐郑曰不度德杜云郑庄贤书取郜与防归于鲁曰可谓正矣以王命讨不庭不贪其土以劳王爵书使许叔居许东偏曰于是乎有礼度德而处量力而行相时而动可谓知礼书周郑交恶曰信不由中质无益也是乃以天子诸侯混爲一区无复有上下等威之辨射王之夜使祭足劳王杜云郑志在苟免王讨之非也此叚尤爲悖理唯公羊子于克叚于鄢之下书曰大郑伯之恶爲得之百六阳九史传称百六阳九爲厄㑹以历志考之其名有八初入元百六曰阳九次曰隂九又有隂七阳七隂五阳五隂三阳三皆谓之灾歳大率经歳四千五百六十而灾歳五十七以数计之每及八十歳则值其一今人但知阳九之戹云经歳者常歳也左传易筮左传所载周易占筮大抵只一爻之变未甞有两爻以上者毕万筮仕遇屯之比初九变也成季将生遇大有之干六五变也晋嫁伯姬遇归妹之睽上六变也晋文公迎天子遇大有乃九三变而之睽叔孙庄叔生子豹遇明夷乃初九变而之谦崔杼娶妻遇困乃六三变而之大过南蒯作乱遇坤乃六五变而之比赵鞅救郑遇泰乃六五变而之需占者即演而爲说然崔杼入于其宫不见其妻叔孙君子于行三日不食殆若专爲二子所作也唯陈厉公生敬仲遇观之否周史曰坤土也巽风也干天也风爲天于土上山也有山之材而照之以天光于是乎居土上杜氏注云自二至四有艮象艮爲山予谓此正是用中爻取义前书论之详矣又有相与论事不假蓍占而引卦以言者如郑公子曼满欲爲卿王子伯廖曰周易有之在丰之离晋先縠违命进师知庄子曰周易有之在师之临楚王忲侈子大叔曰在复之頥但以爻辞合其所行之事耳至于爲嬴败姬伐齐则可等语自是一时探赜索隐非后人所可到也衞襄公生子孔成子占之亦遇屯之比与毕万同虽史朝与辛廖之言则异然皆以利建侯爲主钟繇自劾汉建安中曹操以钟繇爲司校尉督关中诸军诏召河东太守王邑而拜杜畿爲太守郡掾诣繇求留邑繇不听邑诣许自归繇自以威禁失督司之法乃上书自劾曰谨案侍中守司校尉东武亭侯钟繇幸得蒙恩以斗筲之才仍见拔擢显从近密衔命督使明知诏书深疾长吏政教寛弱检下无刑乆病淹滞衆职荒顿旣举文书操弹失理轻慢宪度不与国同心爲臣不忠大爲不敬臣请法车召诣廷尉治繇罪大鸿胪削爵土臣辄以文书付功曹从事伏须罪诛诏不许予观近时士大夫自劾者不过云乞将臣重行窜黜圔门待罪而巳如繇此章盖与爲它人所纠亡异也岂非身爲司职在刺举故如是乎大义感人理义感人心其究至于浃肌肤而沦骨髓不过语言造次之间初非有怪竒卓诡之事也楚昭王遭吴阖庐之祸国灭出亡父老送之王曰父老返矣何患无君父老曰有君如是其贤也相与从之或犇走赴秦号哭请救竟以复国汉髙祖入关召诸县豪桀曰父老苦秦苛法乆矣吾当王关中与父老约法三章耳凡吾所以来爲父兄除害非有所侵暴母恐乃使人与秦吏行至县郷邑告谕之秦民大喜巳而项羽所过残灭民大失望刘氏四百年基业定于是矣唐明皇避禄山乱至扶风士卒颇怀去就流言不逊召入谕之曰朕託任失人致逆胡乱常须逺避其锋卿等仓卒从朕不得别父母妻子朕甚愧之今听各还家朕独与子弟入蜀今日与卿等诀归见父母及长安父老爲朕致意衆皆哭曰死生从陛下自是流言遂息贼围张巡于雍丘大将劝巡降巡设天子画像帅将士朝之人人皆泣巡引六将于前责以大义而斩之士心益劝河北四凶称王李抱眞使贾林说王武俊託爲天子之语曰朕前事诚误朋友失意尚可谢况朕爲四海之主乎武俊即首唱从化及奉天诏下武俊遣使谓田恱曰天子方在隐忧以德绥我何得不悔过而归之王庭凑盗据成德韩愈宣慰庭凑拔刃弦弓以逆及馆罗甲士于廷愈爲言安史以来逆顺祸福之理庭凑恐衆心动麾之使出讫爲藩臣黄巢伪赦至鳯翔节度使郑畋不出乐奏将佐皆哭巢使者怪之幕客曰以相公风痺不能来故悲耳民间闻者无不泣畋曰吾固知人心尚未厌唐贼授首无日矣旋起兵率倡诸鎭以复长安田恱以魏叛丧师遁还亦能以语言动衆心誓同生死乃知陆䞇劝德宗痛自咎悔以言谢天下制书所下虽武人悍卒无不感动流涕识者知贼不足平凡此数端皆异代而同符也国家靖康建炎之难极矣不闻有此何邪容斋续笔卷第六容斋随笔容斋续笔卷七容斋续笔卷第七鞠山文库田租轻重李悝爲魏文侯作尽地力之教云一夫治田百畮歳收粟百五十石除十一之税十五石余百三十五石盖十一之外更无佗数也今时大不然每当输一石而义仓省耗别爲一斗二升官仓明言十加六复于其间用米之精麤爲说分若干甲有至七八甲者则数外之取亦如之庾人执槩从而轻重其手度二石二三斗乃可给至于水脚头子市例之类其名不一合爲七八百钱以中价计之并僦船负担又须五斗殆是一而取三以予所见唯㑹稽爲轻视前所云不能一半也董仲舒爲武帝言民一歳力役三十倍于古而田租口赋二十倍于古谓一歳之中失其资产三十及二十倍也又云或耕豪民之田见税什五言下戸贫民自无田而耕垦豪冨家田十分之中以五输本田主今吾郷俗正如此目爲主客分云女子夜绩汉食货志云冬民旣入妇人相从夜绩女工一月得四十五日谓一月之中又得夜半爲四十五日也必相从者所以省费燎火同巧拙而合习俗也战国策甘茂亡秦出关遇苏代曰江上之贫女与冨人女㑹绩而无烛处女相与语欲去之女曰妾以无烛故常先至扫室布席何爱余明之照四壁者幸以赐妾以是知三代之时民风和厚勤朴如此非独女子也男子亦然豳风昼尔于茅宵尔索绹言昼日往取茅归夜作绹索以待时用也夜者日之余其爲益多矣淮南王汉淮南厉王死民作歌以讽文帝曰一尺布尚可缝一斗粟尚可春兄弟二人不相容此史汉所书也髙诱作鸿烈解叙及许叔重注文其辞乃云一尺缯好童童一升粟饱蓬蓬兄弟二人不能相容殊爲不同后人但引尺布斗粟之喻耳厉王子安复爲王招致賔客方术之士作爲内书二十一篇外书甚衆又有中篇八卷言神仙黄白之术汉书蓺文志淮南内二十一篇淮南外三十三篇列于杂家今所存者二十一卷盖内篇也寿春有八公山正安所延致客之处传记不见姓名而髙诱叙以爲苏飞李尚左吴田由雷被毛被伍被晋昌等八人然唯左吴雷被伍被见于史雷被者盖爲安所斥而亡之长安上书者疑不得爲賔客之贤也薛国乆长左传载鲁哀公大夫云禹合诸侯于涂山执玉帛者万国今其存者无数十焉汉公孙卿语武帝云黄帝万诸侯而神灵之封君七千案王制所纪九州凡千七百七十有三国多寡殊不侔以环移之一君㑹朝所将吏卒始以百人计之则万国之衆当爲百万涂山之下将安所归宿乎其爲躗言无可疑者所谓存者数十考诸经传可见者唯薛耳薛之祖是仲爲夏禹掌车服大夫自此受封历商及周末始爲宋偃王所灭其享国千九百余年传六十四代三代诸侯莫之与比薛壤地褊小以诗则不列于国风以丗家则不列于史记而春秋二百四十二年之间视同侪邾𣏌滕鄫独未甞受大国侵伐则其爲邦亦自有持守之道矣建除十二辰建除十二辰史汉历书皆不载日者列传但有建除家以爲不吉一句惟淮南鸿烈解天文训篇云寅爲建卯爲除辰爲满巳爲平主生午爲定未爲执主陷申爲破主衡酉爲危主杓戍爲成主少德亥爲收主大德子爲开主太歳丑爲闭主太隂今㑹元官历每月遇建平破收日皆不用以建爲月阳破爲月对平收随隂阳月递互爲魁罡也酉阳杂爼梦篇云周礼以日月星辰各占六梦谓日有甲乙月有建破今注无此语正义曰案堪舆黄帝问天老事云四月阳建于巳破于亥隂建于未破于癸是爲阳破隂隂破阳今不知何书所载但又以十干爲破未之前闻也俗语筭数三三如九三四十二二八十六四四十六三九二十七四九三十六六六三十六五八四十五九四十五六九五十四七九六十三八九七十二九九八十一皆俗语筭数然淮南子中有之三七二十一苏秦说齐王之辞也汉书律历志刘歆典领钟律奏其辞亦云八八六十四杜预注左传天子用八云八八六十四人又六六三十六人四四十六人如淳孟康晋灼注汉志亦有二八十六三四十二六八四十八八八六十四等语伾文用事唐顺宗即位抱疾不能言王伾王叔文以东宫旧人用事政自已出即日禁宫市之扰民五坊小见之暴闾巷罢盐铁使之月进出教坊女伎六百还其家以德宗十年不下赦令左降官虽有名德才望不复叙用即追陆䞇郑余庆韩皐阳城还京师起姜公辅爲刺史人情大恱百姓相聚讙唿又谋夺宦者兵旣以范希朝及其客韩泰揔统京西诸城鎭行营兵马中人尚未悟㑹诸将以状来辞始大怒令其使归告其将无以兵属人当是时此计若成兵柄归外朝则定策国老等事必不至后日之患矣所交党与如陆质吕温李景俭韩晔刘禹钖柳宗元皆一时豪儁知名之士惟其居心不正好谋务速欲尽据大权如郑珣瑜髙郢武元衡稍异己者皆亟斥徙以故不旋踵而身陷罪戮后丗盖有居伾文之地而但务啸引沾沾小人以爲鹰犬者殆又不足以望其百一云白乐天讽谏元和四年作其中卖炭翁一篇盖爲宫市然则未甞能絶也五十絃瑟李商隐诗云锦瑟无端五十絃说者以爲锦瑟者令狐丞相侍儿小名此篇皆寓言而不知五十絃所起刘昭释名箜篌云师延所作靡靡之乐盖空国之侯所作也叚安节乐府録云箜篌乃郑衞之音以其亡国之声故号空国之侯亦曰坎侯吴兢解题云汉武依琴造坎侯言坎坎应节也后讹爲箜篌予案史记封禅书云汉公孙卿爲武帝言太帝使素女鼔五十弦瑟悲帝禁不止故破其瑟爲二十五弦于是武帝益召歌儿作二十五弦及空侯应劭曰帝令乐人侯调始造此器前汉郊祀志备书此事言空侯瑟自此起颜师古不引劭所注然则二乐本始晓然可攷虽刘吴博洽亦不深究且空元非国名其说尤穿凿也初学记太平御览编载乐事亦遗而不书庄子言鲁遽调瑟二十五弦皆动盖此云续汉书云灵帝胡服作箜篌亦非也迁固用疑字东坡作赵德麟字说云汉武帝获白麟司马迁班固书曰获一角兽盖麟云盖之爲言疑之也予观史汉所纪事凡致疑者或曰若或曰云或曰焉或曰盖其语舒缓含深意姑以封禅书郊祀志考之漫记于此雍州好畤自古诸神祠皆聚云盖黄帝时甞用事虽晚周亦郊焉三神山盖甞有至者诸僊人及不死之药皆在焉未能至望见之焉新垣平望气言有神气成五采若人冠絻焉权火举而祠若光煇然属天焉出长安门若见五人于道北盖夜致王夫人之貌云天子自帷中望见焉登中岳太室从官在山下闻若有言万歳者云祭封禅祠其夜若有光封栾大诏天若遗朕士而大通焉河东迎鼎有黄云盖焉见神人东莱山若云欲见天子方士言蓬莱诸神若将可得天子爲塞河兴通天台若见有光云获若石云于陈仓此外如所谓及羣臣有言老父则大以爲僊人也可爲观如缑城神人宜可致天旱意干封乎然其效可睹矣词旨亦相似僭乱的对王莽窃位称新室公孙述称成家袁术称仲家董卓郿坞公孙瓉易京皆自然的对也月不胜火庄子外物篇利害相摩生火甚多衆人焚和月固不胜火于是乎有焚和而道尽注云大而闇则多累小而明则知分东坡所引乃曰郭象以爲大而闇不若小而明陋哉斯言也爲更之曰月固不胜烛言明于大者必晦于小月能烛天地而不能烛毫釐此其所以不胜火也然卒之火胜月耶月胜火耶予记朱元成萍洲可谈所载王荆公在修撰经义局因见举烛言佛书有日月灯光明佛灯光岂足以配日月乎吕惠卿曰日煜乎昼月煜乎夜灯煜乎日月所不及其用无差别也公大以爲然盖发言中理出人意表云予妄意庄子之旨谓人心如月湛然虚静而爲利害所薄生火炽然以焚其和则月不能胜之矣非论其明闇也灵台有持庄子庚桑楚篇云灵台者有持而不知其所持而不可持者也郭象云有持者谓不动于物耳其实非持若知其所持而持之持则失也陈碧虚云眞宰存焉随其成心而师之予谓是皆置论于言意之表玄之又玄复采庄子之语以爲说而于本旨殆不然也甞记洪庆善云此一章谓持心有道苟爲不知其所以持之则不复可持矣盖前二人解释者爲两而字所惑故从而爲之辞董仲舒灾异对汉武帝建元六年辽东髙庙长陵髙园殿灾董仲舒居家推说其意山稾未上主父偃窃其书奏之上召视诸儒仲舒弟子吕歩舒不知其师书以爲大愚于是下仲舒吏当死诏赦之仲舒遂不敢复言灾异此本传所书而五行志载其对曰汉当亡秦大敝之后承其下流又多兄弟亲戚骨肉之连骄扬奢侈恣睢者衆故天灾若语陛下非以太平至公不能治也视亲戚贵属在诸侯逺正最甚者忍而诛之如吾燔辽东髙庙迺可视近臣在国中处旁仄及贵而不正者忍而诛之如吾燔髙园殿迺可云尔在外而不正者虽贵如髙庙犹灾燔之况诸侯乎在内不正者虽贵如髙园殿犹燔灾之况大臣乎此天意也其后淮南衡山王谋反上思仲舒前言使吕歩舒持斧钺治淮南狱以春秋谊颛断于外不请旣还奏事上皆是之凡与王谋反列侯二千石豪桀皆以罪轻重受诛二狱死者数万人呜唿以武帝之嗜杀时临御方数歳可与爲善庙殿之灾岂无它说而仲舒首劝其杀骨肉大臣与平生学术大爲乖刺驯致数万人之祸皆此书启之也然则下吏几死盖天所以激歩舒云使其就戮非不幸也李正已献钱唐德宗初即位淄青节度使李正已畏上威名表献钱三十万缗上欲受之恐见欺却之则无辞宰相崔祐甫请遣使慰劳淄青将士因以正已所献钱赐之使将士人人戴上恩诸道知朝廷不重货财上恱从之正已大慙服天下以爲太平之治庶几可望绍兴三十年鎭江都统制刘宝乞诣阙奏事朝廷以其方命刻下罢就散职宝规取恩宠扫一府所有载以自随巨舟连樯白金至五舰它所赍挟皆称是其始谋盖云此行不以何事必可力买旣至趑趄国门不许入觐或以谓欲上诸内府予时爲枢密检详爲丞相言援祐甫所陈乞以宝所赍等第赐其本军明降诏书遣一朝士以宝平生过恶告谕卒伍使知明天子惠绥恻怛之意或宝靳固奄有仞爲巳物则冝因人之言发命诘问在行之物本安所出今安所用悉取而籍之就其舟楫北还充赐尤可以破其谿壑无厌之谋汤𡵨公当国不能用也宣室汉宣室有殿有阁皆在未央宫殿北三辅黄图以爲前殿正室武帝爲窦太主置酒引内董偃东方朔曰宣室者先帝之正处也非法度之政不得入焉文帝受釐于此宣帝常斋居以决事如淳曰布政敎之室也然则起于髙祖时萧何所创爲退朝听政之所而史记龟䇿传云武王围纣象郎自杀宣室徐广曰天子之居名曰宣室淮南子云武王甲卒三千破纣牧野杀之宣室注曰商宫名一曰狱也盖商时巳有此名汉偶与之同黄图乃以爲汉取旧名非也昔昔盐薛道衡以空梁落燕泥之句爲隋焬帝所嫉考其诗名昔昔盐凡十韵垂柳覆金堤蘼芜叶复齐水溢芙蓉沼花飞桃李蹊采桑秦氏女织锦窦家妻关山别荡子风月守空闺常歛千金笑长垂双玉啼盘龙随镜隐彩鳯逐帷低飞䰟同夜鹊倦寑忆晨鸡暗牖悬蛛网空梁落燕泥前年过代北今歳往辽西一去无消息那能惜马蹄唐赵嘏广之爲二十章其燕泥一章云春至今朝燕花时伴独啼飞斜珠箔隔语近画梁低帷卷闲窥户牀空暗落泥谁能长对此双去复双栖乐苑以爲羽调曲玄怪録载籧篨三娘工唱阿鹊盐又有突厥盐黄帝盐白鸽盐神雀盐踈勒盐满座盐归国盐唐诗媚赖吴娘唱是盐更奏新声刮骨盐然则歌诗谓之盐者如吟行曲引之类云今南岳庙献神乐曲有黄帝盐而俗传以爲皇帝炎长沙志从而书之盖不考也韦縠编唐才调诗以赵诗爲刘长卿而题爲别宕子怨误矣将帅当专周易师卦六三师或舆尸凶九五长子帅师弟子舆尸正凶爻意谓用兵当付一帅苟其俦杂然临之则凶矣舆尸者衆主也安庆绪旣败遁归相州肃宗命郭汾阳李临淮九节度致讨以二人皆元勲难相统属故不置元帅但以宦者鱼朝恩爲观军容宣慰处置使歩骑六十万爲史思明所挫一战而溃宪宗讨淮西命宣武等十六道进军虽以韩弘爲都统而身未甞至旣无统帅至四年不克及裴度一出才数月即成功穆宗讨王庭凑朱克融时裴度鎭河东亦爲都招讨使羣帅如李光颜乌重嗣皆当时名将而翰林学士元稹意图宰相忌度先进与知枢密魏简相结度每奏画军事辄从中沮坏之故屯守踰年竟无成绩正元之诛吴少诚元和之征卢从史皆此类也石晋开运中爲契丹所攻中国兵力寡弱桑维翰爲宰相一制指挥节度使十五人虽杜重威李守正张彦泽辈驽材反虏然重威爲主将阳城之战三人者尚能以身徇国大败彊胡耶律德光乗橐它奔窜仅而获免由是观之大将之权其可不专邪容斋续笔卷第七容斋随笔容斋续笔卷八容斋续笔卷第八蓍龟卜筮古人重卜筮其究至于通神龟爲卜蓍爲筮故曰假尔泰龟有常假尔泰筮有常定天下之吉凶成天下之亹亹所以使民信时日敬鬼神畏法令舜之命禹武王之伐纣召公相宅周公营成周未甞不昆命元龟袭祥考卜然筮短龟长则龟卜犹在易筮之上汉蓺文志刘向所辑七略自龟书夏龟之属凡十五家至四百一卷后丗无传焉今之揲蓍者率多流入于影象所谓龟策惟市井细人始习此蓺其得不过数钱士大夫未甞过而问也伎术标牓所在如织五星六壬衍禽三命轨析太一洞微紫微太素遁甲人人自以爲君平家家自以爲季主每况愈下由是借手于达官要人舟车交错于道路毁誉纷纭而术益隐矣周礼太卜掌三兆之灋一曰玉兆二曰瓦兆三曰原兆杜子春云玉兆颛帝之兆瓦兆帝尧之兆原兆有周之兆经兆之体皆百有二十其颂皆千有二百又掌三易之灋曰连山曰归藏曰周易其经卦皆八其别皆六十有四今独周易之书存它不复可见丗谓文王重易六爻爲六十四卦然则夏商之易巳如是矣左氏传所载懿氏占曰鳯望于飞和鸣锵锵有嬀之后将育于姜成季之卜曰其名曰友在公之右同复于父敬如君所晋献公骊姬之繇曰专之渝攘公之羭嫁伯姬之繇曰车说其輹火焚其旗冦张之弧姪其从姑秦伯伐晋曰千乗三去三去之余获其雄狐文公纳王遇黄帝战于坂泉之兆鄢陵之战晋侯筮曰南国䠞射其元王中厥目宋伐郑赵鞅卜救之遇水适火史龟曰是谓沈阳可以兴兵利以伐姜不利子商史墨曰盈水名子水位名位敌不可干也杜氏谓鞅姓盈宋姓子盖言嬴与盈同也史赵曰是谓如川之满不可游也衞庄公卜梦曰如鱼尾衡流而方羊裔焉阖门塞窦乃自后踰此十占皆不可得其说故杜元凯云凡筮者用周易则其象可推非此而往则临时占者或取于象或取于气或取于时日王相以成其占若尽附㑹以爻象则架虚而不经可爲通论然亦安知非连山归藏所载乎地名异音郡邑之名有与本字大不同者颜师古以爲土俗各有别称者是也姑以汉书地理志言之冯翊之栎阳爲药阳莲勺爲辇酌太原之虑虒爲庐夷上党之沾爲添河内之隆虑爲林庐荡隂爲汤隂颍川之不羮爲不郎南阳之郦爲掷堵阳爲者阳酇爲讃沛之鄼爲嵯郸爲多清河之鄃爲输汝南之平舆爲平预济隂之宛句爲冤劬江夏之沙羡爲沙夷九江之橐皐爲拓姑庐江之雩娄爲吁闾山阳之方与爲房豫琅邪之不其爲不基东海之承爲证长沙之承阳爲烝阳临淮之取虑爲秋庐㑹稽之诸曁爲诸旣太末爲闼末豫章之余汗爲余干梓潼之汁方爲十方蜀郡之徙爲斯益州之味爲昧金城之允吾爲铅牙允街爲铅街武威之朴爲蒲环张掖之番禾爲盘和安定之乌氏爲乌支上郡之龟兹爲丘慈西河之鹄泽爲梏泽代郡之狋氏爲权精辽西之且虑爲趄庐令支爲铃祇辽东之番汗爲盘寒乐浪之黏蝉爲黏提南海之番禺爲潘隅苍梧之荔浦爲肄浦交趾之羸爲莲篓九眞之都庞爲都聋日南之西卷爲西权淮阳之阳夏爲阳贾鲁国之蕃爲皮皆不可求之于义训字书亦不尽载也韩婴诗前汉书儒林传叙诗云汉兴申公作鲁诗后苍作齐诗韩婴作韩诗又云申公爲诗训故而齐辕固燕韩生皆爲之传或取春秋采杂说咸非其本义与不得巳鲁最爲近之婴爲文帝博士景帝时至常山太傅推诗人之意作外传数万言其语颇与齐鲁间殊然归一也武帝时与董仲舒论于上前精悍分明仲舒不能难其后韩氏有王吉食子公长孙顺之学蓺文志韩家诗经二十八卷韩故三十六卷内传四卷外传六卷韩说四十一卷今惟存外传十卷庆历中将作监主簿李用章序之命工刋刻于杭其末又题云蒙文相公改正三千余字予家有其书读首卷第二章曰孔子南游适楚至于阿谷有处子佩瑱而浣者孔子曰彼妇人其可与言矣乎抽觞以授子贡曰善爲之辞子贡曰吾将南之楚逢天暑愿乞一饮以表我心妇人对曰阿谷之水流而趋海欲饮则饮何问妇人乎受子贡觞迎流而挹之置之沙上曰礼固不亲授孔子抽琴去其轸子贡往请调其音妇人曰吾五音不知安能调琴孔子抽絺绤五两以授子贡子贡曰吾不敢以当子身敢置之水浦妇人曰子年甚少何敢受子子不早去今切有狂夫守之者矣诗曰南有乔木不可休息汉有游女不可求思此之谓也观此章乃谓孔子见处女而教子贡以微词三挑之以是说诗可乎其谬戾甚矣它亦无足言五行衰絶字木絶于申故柛字之训爲木自毙水土絶于巳故汜字之训说文以爲穷渎圯字之训爲岸圯及覆火衰于戍故烕爲灭金衰于丑故钮爲键闭制字之义昭矣汉表所记事汉书功臣表所记列侯功状有纪传所轶者韩信击魏以木罂缶度军表云祝阿侯髙邑以将军属淮隂击魏罂度军盖此计由邑所建也信谋发兵袭吕后其舎人得罪信信囚欲杀之舎人弟上书变告信欲反晋灼注曰楚汉春秋云谢公也表有滇阳侯乐说史记作栾说以淮隂舎人告反侯盖非谢公也须昌侯赵衍从汉王起汉中雍军塞渭上上计欲还衍言从它道道通中牟侯单右车始髙祖微时有急给髙祖马故得侯邔侯黄极忠以羣盗长爲临江将巳而爲汉击临江王祁侯缯贺从击项籍汉王败走贺击楚迫骑以故不得进汉王顾谓贺祁王颜师古曰谓之祁王盖嘉其功故宠襃之许以爲王也它复有与传小异者史记张良传项梁立韩王成以良爲韩申徒徐广云申徒即司徒语音讹转也而汉表良以韩申都下韩师古云韩申都即韩王信也楚汉春秋作信都古信申同字案良与韩王信了不相干颜注误矣自司徒讹爲申徒自申徒爲申都自申都爲信都展转相传古书岂复可以字义求也韩信归汉爲治粟都尉表以爲票客师古曰与纪传参错不同或者以其票疾而賔客礼之故云票客也史记作典客索隐以爲粟客此外又有官名非史所载者如孔聚以执盾从周灶以长鉟都尉郭蒙以戸衞宣虎以重将重将者主将领辎重也耏跖以门尉棘丘侯襄以执盾队史郭亭以塞路塞路者主遮塞要路以备敌冦也丁礼以中㳙骑爰类以愼将谓以谨愼爲将也许盎以骈隣说衞骈隣者二马曰骈谓并两骑爲军翼也说读曰税税衞者军行初舎止之时主爲衞也许瘛以赵右林将林将者将士林犹言羽林之将也清侯以弩将留肹以客吏冯解散以代大与大与主爵禄之官也史记作太尉靳彊以郎中骑千人之类聊纪于此以示读史者云萧何绐韩信黥布爲其臣贲赫告反高祖以语萧相国相国曰布不冝有此恐仇怨妄诬之请系赫使人微验淮南布遂反韩信爲人告反吕后欲召恐其不就乃与萧相国谋诈令人称陈豨巳破绐信曰虽病强入贺信入即被诛信之爲大将军实萧何所荐今其死也又出其谋故俚语有成也萧何败也萧何之语何尚能救黥布而翻忍于信如此岂非以髙祖出征吕后居内而急变从中起巳爲留守故不得不亟诛之非如布之事尚在疑似之域也彭越无罪韩信英布彭越皆以谋反诛夷信乗髙祖自将征陈豨之时欲诈赦诸官徒发兵袭吕后太子布见汉使验问即发兵东取荆西击楚对髙祖言欲爲帝其爲反逆巳明唯越但以称病不亲诣邯郸之故上旣赦以爲庶人而吕后令人告越复谋反遂及祸三人之事越独爲冤且扈辄劝越反越不听有司以越不诛辄爲反形巳具然则贯髙欲杀髙祖张敖不从其事等耳乃以爲不知状而敖得释何也乐说告信贲赫告布皆得封列侯而梁大仆告越不论赏岂非汉朝亦知其故耶栾布爲越大夫使于齐而越死还奏事越头下上召骂布欲亨之布谓越反形未见而帝以苛细诛之上乃释布拜爲都尉然则髙祖于用刑爲有负于越矣伤哉蜘蛛结罔佛经云蠢动含灵皆有佛性庄子云惟虫能虫惟虫能天盖虽昆虫之微天机所运其善巧方便有非人智虑技解所可及者𧖟之作茧蜘蛛之结罔蜂之累房燕之营巢蚁之筑垤螟蛉之祝子之类是巳虽然亦各有幸不幸存乎其间蛛之结罔也布丝引经捷急上下其始爲甚难至于纬而织之转盻可就踈密分寸未甞不齐门槛及花梢竹间则不终日必爲人与风所败唯闲屋垝垣人迹罕至乃可乆乆而享其安故燕巢幕上季子以爲至危李斯见吏舎厠中䑕食不絜近人犬数惊恐之仓中之䑕食积粟居大庑之下不见人犬之忧叹曰人之贤不肖譬如䑕矣在所自处耳岂不信哉孙权称至尊陈寿三国志固多出于一时杂史然独吴书称孙权爲至尊方在汉建安爲将军时巳如此至于诸葛亮周瑜见之于文字间亦皆然周瑜病困与权书曰曹公在北刘备寄寓此至尊垂虑之日也鲁肃破曹公还权迎之肃曰愿至尊威德加乎四海吕蒙遣邓玄之说郝普曰关羽在南郡至尊身自临之又曰至尊遣兵相继于道蒙谋取关羽密陈计策曰羽所以未便东向者以至尊圣明蒙等尚存也陆逊谓蒙曰下见至尊冝好爲计甘宁欲图荆州曰刘表虑旣不逺儿子又劣至尊当早规之权爲张辽掩袭贺齐曰至尊人主常当持重权欲以诸葛恪典掌军粮诸葛亮书与陆逊曰家兄年老而恪性踈粮谷军之要最足下特爲启至尊转之逊以白权凡此之类皆非所冝称若以爲陈寿作史虚辞则魏蜀不然也康山读书杜子美赠李太白诗康山读书处头白好归来说者以爲即庐山也吴曾能改斋漫録内辨误一卷正辨是事引杜田杜诗补遗云范传正李白新墓碑云白本宗室子厥先避仇客蜀居蜀之彰明太白生焉彰明绵州之属邑有大小康山白读书于大康山有读书堂尚存其宅在清廉郷后废爲僧坊称陇西院盖以太白得名院有太白像吴君以是证杜句知康山在蜀非庐山也予案当涂所刋太白集其首载新墓碑宣歙池等州观察使范传正撰凡千五百余字但云自国朝巳来编于属籍神龙初自碎叶还广汉因侨爲郡人初无补遗所纪七十余言岂非好事者伪爲此书如开元遗事之类以附㑹杜老之诗邪欧阳忞舆地广记云彰明有李白碑白生于此县盖亦传说之误当以范碑爲正列国城门名郡县及城门名用一字者爲雅驯近古今独姑苏曰吴郡吴县有盘门阊门葑门娄门齐门它皆不然春秋时列国门名见于左氏传者郑最多曰渠门纯门时门将门闺门皇门鄟门墓门又有师之梁桔柣之门周曰圉门鲁曰雩门雉门稷门莱门鹿门又有子驹之门公羊传有争门吏门宋曰耏门桐门卢门曹门泽门扬门桑林之门邾曰鱼门范门衞曰阅门盖获之门齐曰雍门亦有扬门鹿门稷门吴曰胥门宋垤泽之门见孟子缁尘素衣陈简斋墨梅絶句一篇云粲粲江南万玉妃别来几度见春归相逢京洛浑依旧只恨缁尘染素衣语意皆妙絶晋陆机爲顾荣赠妇诗云京洛多风尘素衣化爲缁齐谢元晖酬王晋安诗云谁能乆京洛缁尘染素衣正用此也去国立后齐髙氏食邑于卢髙弱以卢叛齐闾丘婴围之弱曰苟使髙氏有后请致邑齐人立髙酀弱致卢而出奔晋鲁臧氏食邑于防臧纥得罪使来告曰苟守先祀敢不辟邑乃立臧爲纥致防而奔齐案弱纥二人据地要君故孔子曰臧武仲以防求后于鲁虽曰不要君吾不信也然齐鲁之君竟如其请不以要君之故而背之盖当是时先王之泽未熄非若战国务爲诈力权谋之比所谓杀人之中又有礼焉者也降及末丗遂有带甲约降旣解甲即围而杀之者不仁孰甚焉诗词改字王荆公絶句云京口瓜洲一水间钟山秖隔数重山春风又緑江南岸明月何时照我还吴中士人家藏其草初云又到江南岸圈去到字注曰不好改爲过复圈去而改爲入旋改爲满凡如是十许字始定爲緑黄鲁直诗归燕略无三月事髙蝉正用一枝鸣用字初曰抱又改曰占曰在曰带曰要至用字始定予闻于钱伸仲大夫如此今豫章所刻本乃作残蝉犹占一枝鸣向巨原云元不伐家有鲁直所书东坡念奴娇与今人歌不同者数处如浪淘尽爲浪声沉周郎赤壁爲孙吴赤壁乱石穿空爲崩云惊涛拍岸爲掠岸多情应笑我早生华发爲多情应是笑我生华发人生如梦爲如寄不知此本今何在也姑舅爲㛰姑舅兄弟爲㛰在礼法不禁而丗俗不晓案刑统户㛰律云父母之姑舅两姨姊妹及姨若堂姨母之姑堂姑己之堂姨及再从姨堂外甥女女壻姊妹并不得爲㛰姻议曰父母姑舅两姨姊妹于身无服乃是父母缌麻据身是尊故不合娶及姨又是父母大功尊若堂姨虽于父母无服亦是尊属母之姑堂姑并是母之小功以上尊巳之堂姨及再从姨堂外甥女亦谓堂姊妹所生者女壻姊妹于身虽并无服据理不可爲㛰并爲尊卑混乱人伦失序之故然则中表兄弟姉妹正是一等其于㛰娶了无所妨予记政和八年知汉阳军王大夫申明此项勑局看详以爲如表叔取表姪女从甥女嫁从舅之类甚爲明白徽州法司编类续降有全文今州县官书判至有将姑舅兄弟成㛰而断离之者皆失于不能细读律令也惟西魏文帝时禁中外及从母兄弟姊妹爲㛰周武帝又诏不得娶母同姓以爲妻妾宣帝诏母族絶服外者听㛰皆偏闰之制漫附于此容斋续笔卷第八容斋随笔容斋续笔卷九容斋续笔卷第九三家七穆春秋列国卿大夫丗家之盛无越鲁三家郑七穆者鲁之公族如臧氏展氏施氏子叔氏叔仲氏东门氏郈氏之类固多唯孟孙叔孙季孙实出于威公其传序累代皆秉国政与鲁相爲乆长若揆之以理则威公弑兄夺国得罪于天顾使有后如此郑灵公亡无嗣国人立穆公之子子良子良辞以公子坚长乃立坚是爲襄公襄公将去穆氏子良争之愿与偕亡乃舎之皆爲大夫其后位卿大夫而传世者罕驷丰印游国良故曰七穆然则诸家不逐而获存子良之力也至其孙良霄乃先覆族而六家爲卿如故此又不可解也贡薛韦康汉元帝纪赞云贡薛韦康迭爲宰相谓贡禹薛广德韦元成康衡也四人皆握娖自好当优柔不断之朝无所规救衡专附石显最爲邪臣广德但有谏御楼船一事禹传称在位数言得失书数十上元成传称爲相七年守正持重不及父贤而文采过之皆不着其有过案刘向传宏恭石显白逮更生下狱下太傅韦元成谏大夫贡禹与廷尉杂考劾更生前爲九卿坐与萧望之周堪谋排许史毁离亲戚欲退去之而独专权爲臣不忠幸不伏诛复蒙恩召用不悔前过而教令人言变事诬罔不道更生坐免爲庶人若以汉法论之更生死有余罪幸元帝不杀之耳京房传房欲行考功法石显及韦丞相皆不欲行然则韦贡之所以进用皆隂附恭显而得之班史隐而不论唯于石显传云贡禹明经着节显使人致意深自结纳因荐禹天子历位九卿至御史大夫正在望之死后也儿寛张安丗汉史有当书之事夲传不载者武帝时儿寛有重罪系桉道侯韩说谏曰前吾丘寿王死陛下至今恨之今杀寛后将复大恨矣上感其言遂贳寛复用之宣帝时张安丗甞不快上上欲诛之赵充国以爲安丗夲持橐簮笔事孝武帝数十年见谓忠谨冝全度之安丗用是得免二事不书于寛及安丗传而于刘向充国传中见之岂非以二人之贤爲讳之邪韩说能以一言救贤臣于垂死而不于说传书之以扬其善爲可惜也深沟髙垒韩信伐赵赵陈余聚兵井陉口御之李左车说余曰信乗胜而去国逺鬪其锋不可当愿假竒兵从间道絶其辎重而深沟髙垒勿与战彼前不得鬪退不得还不至十日信之头可致麾下余不听一战成禽七国反周亚夫将兵往击㑹兵荣阳邓都尉曰呉楚兵锐甚难与争锋愿以梁委之而东北壁昌邑深沟髙垒使轻兵塞其饟道以全制其极亚夫从之呉果败亡李邓之䇿一也而用与不用则异耳秦军武安西以攻阏与赵奢救之去邯郸三十里坚壁二十八日不行复益增垒旣乃卷甲而趋之大破秦军奢之将略所谓玩敌于股掌之上虽未合战而胜形巳着矣前所云邓都尉者亚夫故父绛侯客也错传云错巳死谒者仆射邓公爲校尉击呉楚爲将还上书言军事拜爲城阳中尉邓公者岂非邓都尉乎亚夫传以爲此䇿乃自请而后行颜师古疑其不同然以事料之必非出于已也生之徒十有三老子出生入死章云出生入死生之徒十有三死之徒十有三人之生动之死地十有三夫何故以其生生之厚王弼注曰十有三犹云十分有三分取其生道全生之极十分有三耳取死之道全死之极十分亦有三耳而民生生之厚更之无生之地焉其说甚浅且不解释后一节唯苏子由以谓生死之道以十言之三者各居其三矣岂非生死之道九而不生不死之道一而巳乎老子言其九不言其一使人自得之以寄无思无爲之妙其论可谓尽矣臧氏二龟臧文仲居蔡孔子以爲不智蔡者国君之守龟出蔡地因以爲名焉左传所称作虚器正谓此也至其孙武仲得罪于鲁出奔邾使告其兄贾于铸且致大蔡焉曰纥之罪不及不祀子以大蔡纳请其可盖请爲先人立后也贾再拜受龟使弟爲爲已请遂自爲也乃立臧爲爲之子曰昭伯尝如晋从弟㑹窃其宝龟偻句以卜爲信与僣僣吉㑹如晋昭伯问内子与母弟皆不对㑹之意欲使昭伯疑其若有它故者归而察之皆无之执而戮之逸奔郈及昭伯从昭公孙于齐季平子立㑹爲臧氏后㑹曰偻句不余欺也臧氏二事皆以龟故皆以弟而夺兄位亦异矣有扈氏夏书甘誓启与有扈大战于甘以其威侮五行怠弃三正天用勦絶其命爲辞孔安国传云有扈与夏同姓恃亲而不恭其罪如此耳而淮南子齐俗训曰有扈氏爲义而亡知义而不知冝也髙诱注云有扈夏启之庶兄也以尧舜举贤禹独与子故伐启启亡之此事不见于它书不知诱何以知之传记散轶其必有以爲据矣庄子以爲禹攻有扈国爲虚厉非也太公丹书太公丹书今罕见于丗黄鲁直于礼书得其诸铭而书之然不着其夲始予读大戴礼武王践阼篇载之甚备故悉纪録以遗好古君子云武王践阼三日召士大夫而问焉曰恶有藏之约行之行万丗可以爲子孙常者乎皆曰未得闻也然后召师尚父而问焉曰黄帝颛帝之道可得见与师尚父曰在丹书王欲闻之则斋矣王斋三日尚父端冕奉书道书之言曰敬胜怠者吉怠胜敬者灭义胜欲者从欲胜义者凶凡事不强则枉弗敬则不正枉者灭废敬者万丗藏之约行之行可以爲子孙常者此言之谓也又曰以仁得之以仁守之其量百丗以不仁得之以仁守之其量十丗以不仁得之以不仁守之必及其丗王闻书之言惕若恐惧退而爲戒书于席之四端爲铭前左端曰安乐必敬前右端曰无行可悔后左端曰一反一侧亦不可以忘后右端曰所监不逺视尔所代机之铭曰皇皇惟敬口口生敬口生㖃口戕口鑑之铭曰见尔前虑尔后盥盘之铭曰与其溺于人也宁溺于渊溺于渊犹可游也溺于人不可救也楹之铭曰母曰胡残其祸将然母曰胡害其祸将大母曰胡伤其祸将长杖之铭曰恶乎危于忿疐恶乎失道于嗜欲恶乎相忘于冨贵带之铭曰火灭脩容谨戒必共共则寿屦之铭曰谨之劳劳则富觞豆之铭曰食自杖食自杖戒之憍憍则逃户之铭曰夫名难得而易失无勤弗志而曰我知之乎无勤弗及而曰我杖之乎扰阻以泥之若风将至必先揺揺虽有圣人不能爲谋也牖之铭曰随天之时以地之财敬祀皇天敬以先时劒之铭曰带之以爲服动必行德行德则兴倍德则崩弓之铭曰屈申之义发之行之无忘自过矛之铭曰造矛造矛少间弗忍终身之羞予一人所闻以戒后丗子孙凡十六铭贾谊政事书所陈教太子一节千余言皆此书保傅篇之文然及胡亥赵髙之事则爲汉儒所作可知矣汉昭帝纪通保傅传文颕注曰贾谊作在礼大戴记其此书乎荀卿议兵篇敬胜怠则吉怠胜敬则灭计胜欲则从欲胜计则凶盖出诸此左传晋斐豹着于丹书谓以丹书其罪也其名偶与之同耳汉祖有丹书鐡契以待功臣盖又不同也汉景帝汉景帝爲人甚有可议错爲内史门东出不便更穿一门南出南出者太上皇庙堧垣也丞相申屠嘉闻错穿宗庙垣爲奏请诛错错恐夜入宫上谒自归上至朝嘉请诛错上曰错所穿非眞庙垣乃外堧垣且又我使爲之错无罪临江王荣以皇太子废爲王坐侵太宗庙壖地爲宫诣中尉府对簿责讯王遂自杀两者均爲侵宗庙荣以废黜失宠至于杀之错方贵幸故略不问罪其不公不慈如此及用爰盎一言错即夷族其寡恩忍杀复如此萧何先见韩信从项梁居戏下无所知名又属羽数以䇿干羽羽弗用乃亡归汉陈平事项羽羽使击降河内巳而汉攻下之羽怒将诛定河内者平惧诛乃降汉信与平固能择所从然不若萧何之先见何爲泗水卒史事第一秦御史欲入言召何何固请得母行则当秦之未亡巳知其不能乆矣不待献策弗用及惧罪且诛然后去之也史汉书法史记前汉所书髙祖诸将战功各爲一体周勃传攻开封先至城下爲多攻好畤最击咸阳最攻曲遇最破臧荼所将卒当驰道爲多击胡骑平城下所将卒当驰道爲多夏侯婴传破李由军以兵车趣攻战疾从击章邯以兵车趣攻战疾击秦军雒阳东以兵车趣攻战疾灌婴传破秦军于杠里疾鬪攻曲遇战疾力战于蓝田疾力击项佗军疾战又书击项冠于鲁下所将卒斩司马骑将各一人击破王武军所将卒斩楼烦将五人击武别将所将卒斩都尉一人击齐军于历下所将卒虏将军将吏四十六人击田横所将卒斩骑将一人从韩信卒斩龙且身生得周兰破薛郡身虏骑将击项籍陈下所将卒斩楼烦将二人追至东城所将卒共斩籍击胡骑晋阳下所将卒斩白题将一人攻陈豨卒斩特将五人破黥布身生得左司马一人所将卒斩小将十人傅寛传属淮隂击破历下军属相国参残博属太尉勃击陈豨郦商传与钟离昧战受梁相国印定上谷受赵相国印五人之传书法不同如此灌婴事尤爲复重然读之了不觉细琐史笔超拔髙古范晔以下岂能窥其篱奥哉又史记灌婴传书受诏别击楚军后受诏将郎中骑兵受诏将车骑别追项籍受诏别降楼烦以北六县受诏并将燕赵车骑受诏别攻陈豨凡六书受诏字汉减其三云薄昭田蚡周勃爲人告欲反下廷尉逮捕吏稍侵辱之𥘉勃以诛诸吕功益封赐金尽以予太后弟薄昭及系急昭爲言太后后以语文帝廼得释王恢坐爲将军不出击匈奴单于輺重下廷尉当斩恢行千金于丞相田蚡蚡不敢言上而言于太后后以蚡言告上上竟诛恢蚡者王太后同母弟也汉丗母后豫闻政事故昭蚡凭之以招权纳贿其史所不书者当非一事也神宗熈宁七年天下大旱帝对朝嗟叹欲尽罢法度之不善者王安石怫然争之帝曰比两宫泣下忧京师乱起以爲更失人心安石曰两宫有言乃向经曹佾所爲耳是时安石力行新法以爲民害向经曹佾能献忠于母后可谓贤戚里矣而安石非沮之使遇薄昭田蚡当如何哉髙遵𥙿坐西征失律抵罪宣仁圣烈后临朝宰相蔡确乞复其官后曰遵𥙿灵武之役涂炭百万得免刑诛幸矣吾何敢顾私恩而违天下公议其圣如此虽有昭蚡百軰何所容其姦乎文字结尾老子道经孔德之容一章其末云吾何以知衆甫之然哉以此盖用二字结之左传叔孙武叔使郈马正侯犯杀郈宰公若藐弗能其圉人曰吾以劒过朝公若必曰谁之劒也吾称子以告必观之吾伪固而授之末则可杀也使如之孟子载齐人一妻一妾而处室者其良人出必厌酒肉而后反问所与饮食者则尽冨贵也妻瞷其所之乃之东郭墦间之祭者乞其余归告其妾曰良人者所仰望而终身也今若此此二事反复数十百语而但以使如之及今若此各三字结之史记封禅书载武帝用方士言神祠长陵神君李少君谬忌少翁游水发根栾大公孙卿史寛舒丁公王朔公玉带越人勇之之属所言祠灶化丹沙求蓬莱安期生立太一坛作甘泉宫台室柏梁仙人掌寿宫神君鬪棊小方泰帝神鼎云阳美光缑氏城僊人迹太室唿万岁老父牵狗白云起封中德星出越祠鸡卜通天台明堂昆仑建章宫五城十二楼凡数十事三千言而其末云然其效可睹矣则武帝所兴爲者皆堕诞罔中不待一二论说也文字结尾之简妙至此国𥘉古文欧阳公书韩文后云予少家汉东有大姓李氏者其子尧辅颇好学予㳺其家见有敝箧贮故书在壁间发而视之得唐昌黎先生文集六卷脱落顚倒无次序因乞以归读之是时天下未有道韩文者予亦方举进士以礼部诗赋爲事后官于洛阳而尹师鲁之徒皆在遂相与作爲古文因出所藏昌黎集而𥙷缀之其后天下学者亦渐趋于古韩文遂行于丗又作苏子美集序云子美之齿少于予而予学古文反在其后天圣之间学者务以言语声偶擿裂以相夸尚子美独与其兄才翁及穆参军伯长作爲古歌诗杂文时人颇共非笑之而子美不顾也其后举者稍趋于古独子美爲于举丗不爲之时可谓特立之士也柳子厚集有穆脩所作后叙云予少嗜观韩柳二家之文柳不全见于丗韩则虽目其全至所缺坠亡字失句独于集家爲甚凡用力二纪文始几定时天圣九年也予读张景集中柳开行状云公少诵经籍天水赵生老儒也持韩愈文仅百篇授公曰质而不丽意若难晓子详之何如公一览不能舍叹曰唐有斯文哉因爲文章直以韩爲宗尚时韩之道独行于公遂名肩愈字绍先韩之道大行于今自公始也又云公生于晋末长于宋初扶百丗之大教续韩孟而助周孔兵部侍郎王祜得公书曰子之文出于今丗眞古之文章也兵部尚书杨昭俭曰子之文章丗无如者巳二百年矣开以开宝六年登进士第景作行状时咸平三年开序韩文云予读先生之文自年十七至于今凡七年然则在国初开巳得昌黎集而作古文去穆伯长时数十年矣苏欧阳更出其后而欧阳略不及之乃以爲天下未有道韩文者何也范文正公作尹师鲁集序亦云五代文体薄弱皇朝柳仲涂起而麾之洎杨大年专事藻饰谓古道不适于用废而弗学者乆之师鲁与穆伯长力爲古文欧阳永叔从而振之由是天下之文一变而古其论最爲至当容斋续笔卷第九容斋随笔容斋续笔卷十容济续笔卷第十经传烦简左传蔡声子谓楚子木曰善爲国者赏不僭而刑不滥赏僣则惧及淫人刑滥则惧及善人若不幸而过宁僣无滥与其失善宁其利淫其语夲于大禹谟罪疑惟轻功疑惟重与其杀不辜宁失不经也晋叔向诒郑子产书曰先王议事以制诲之以忠耸之以行教之以务使之以和临之以敬涖之以彊断之以刚犹求圣哲之上明察之官忠信之长慈惠之师其语夲于吕刑惟良折狱哲人惟刑也旨意则同而经传烦简爲不侔矣曹参不荐士曹参代萧何爲汉相国日夜饮酒不事事自云髙皇帝与何定天下法令旣明遵而勿失不亦可乎是则然矣然以其时考之承暴秦之后髙帝创业尚浅日不暇给岂无一事可关心者哉其初相齐闻胶西盖公善治黄老言使人厚币请之盖公爲言治道贵清净而民自定参于是避正堂以舎之其治要用黄老术故相齐九年齐国安集然入相汉时未甞引盖公爲助也齐处士东郭先生梁石君隐居深山蒯彻爲参客或谓彻曰先生之于曹相国拾遗举过显贤进能二人者丗俗所不及何不进之于相国乎彻以告参参皆以爲上賔彻善齐人安其生甞干项羽羽不能用其策羽欲封此两人两人卒不受凡此数贤参皆不之用若非史策失其传则参不荐士之过多矣汉初诸将官汉初诸将所领官多爲丞相如韩信𥘉拜大将军后爲左丞相击魏又拜相国击齐周勃以将军迁太尉后以相国代樊哙击燕樊哙以将军攻韩王信迁爲左丞相以相国击燕郦啇爲将军以右丞相击陈豨以丞相击黥布尹恢以右丞相备守淮阳陈㳙以丞相定齐地然百官公卿表皆不载盖萧何巳居相位诸人者未甞在朝廷特使假其名以爲重耳后丗使相之官夲诸此也汉官名汉官名旣古雅故书于史者皆可诵味如朝臣龂龂不可光禄勲谁可以爲御史大夫者御史大夫言可听郎中令善媿人丞相议不可用太尉不足与计大将军尊贡诚重大将军有揖客京兆尹可立得大夫乗私车来邪大官丞日晏不来谢田大夫晓大司农大司马欲用是忿恨后将军数画军册光禄大夫太中大夫耆艾二人以老病罢驸马都尉安所受此语之类又如所书路中大夫韩御史大夫叔孙太传郑尚书鲍司赵将军张廷尉亦烨然有法后汉书执金吾击郾大司马当击宛大司马习用歩骑等语尚有前史余味汉唐辅相前汉宰相四十五人自萧曹魏丙之外如陈平王陵周勃灌婴张苍申屠嘉以髙帝故臣陶青刘舎许昌薛泽庄青翟赵周以功臣侯子孙窦婴田蚡公孙贺刘屈氂以宗戚卫绾李蔡以士伍唯王陵申屠嘉及周亚夫王啇王嘉有刚直之节薛宣翟方进有材具余皆容身保位无所建明至于御史大夫名爲亚相尤録録不足数刘向所谓御史大夫未有如儿寛者盖以余人可称者少也若唐宰相三百余人自房杜姚宋之外如魏证王珪禇遂良狄仁杰魏元忠韩休张九龄杨绾崔祐甫陆䞇杜黄裳裴垍李绛李藩裴度崔羣韦处厚李德𥙿郑畋皆爲一时名宰考其行事非汉诸人可比也汉武留意郡守汉武帝天资髙明政自已出故辅相之任不甚择人若但使之奉行文书而巳其于除用郡守尤所留意庄助爲㑹稽太守数年不闻问赐书曰君厌承明之庐怀故士出爲郡吏间者阔焉乆不闻问吾丘寿王爲东郡都尉上以寿王爲都尉不复置太守诏赐玺书曰子在朕前之时知略辐凑及至连十余城之守任四千石之重职事并废盗贼从横甚不称在前时何也汲黯拜淮阳太守不受印绶上曰君薄淮阳邪吾今召君矣顾淮阳吏民不相得吾徒得君重卧而治之观此三者则知郡国之事无细大未甞不深知之爲长吏者常若亲临其上又安有不尽力者乎惜其爲征伐奢侈所移使民间不见德泽爲可恨耳苦荬菜吴归命侯天纪三年八月有鬼目菜生工人黄耇家有买菜生工人呉平家髙四尺厚三分如枇杷形上广尺八寸下茎广五寸两边生叶緑色东观案图名鬼目作芝草买菜作平虑草以耇爲侍芝郎平爲平虑郎皆银印青绶唐五行志中宗景龙二年岐州郿县民王上賔家有苦贾菜髙三尺余上广尺余厚二分说者以爲草妖予案买菜即苦荬今俗唿爲苦䔍者是也天纪景龙之事甚相类归命次年亡国中宗后二年遇害虽事非此致亦可谓妖矣乎虑草不知何状杨雄甘泉赋并闾注如淳曰并闾其叶随时政政平则平政不平则倾也颜师古曰如氏所说自是平虑耳然则亦异草也鬼目见尔雅郭璞云今江东有鬼目草茎似葛叶贠而毛如耳珰也赤色丛生广志曰鬼目似梅南人以饮酒南方草木状曰鬼目树大者如木子小者如鸭子七月八月熟色黄味酸以蜜煑之滋味柔嘉交趾诸郡有之交州记曰髙大如木瓜而小倾邪不周正夲草曰鬼目一名东方宿一名连虫陆名羊蹄唐诸生束脩唐六典国子生𥘉入置束帛一篚酒一壷脩一案爲束脩之礼太学四门律学书学筭学皆如国子之法其习经有暇者命习书并国语说文字林三苍尔雅每旬前一日则试其所习业乃知唐丗士人多工书盖在六馆时以爲常习其说文字林苍雅诸书亦欲责以结字合于古义不特铨选之时方取楷法遒美者也束脩之礼乃于此见之开元礼载皇子束条束帛一篚五匹酒一壷二斗脩一案三脡皇子服学生之服至学门外陈三物于西南少进曰某方受业于先生敢请见执篚者以篚授皇子皇子跪奠篚再拜博士荅再拜皇子还避遂进跪取篚博士受币皇子拜讫乃出其仪如此州县学生亦然范德孺帖范德孺有一帖云纯粹忝冒固多尤是家兄北归遂解倒悬之念庆快安幸此外何求四月末雇舟离均借人至邓夲待家兄之来今家兄虽得归颍昌而尚未闻来耗巳累遣人禀问所行路及相见之期人尚未还未知果能如约否盖恐太原接人非乆到此法留半月则湏北去也予以其时考之元符三年四月德孺除知太原是月二十一日忠宣公自邓州分司复故秩许归颍昌府则此帖当在五月间忠宣犹未离永州也德孺自均州守擢帅河东至于雇舟借人以行又云接人法留半月过此则须北去虽欲待其兄亦不可得今丗爲长吏虽居蕞尔小垒而欲送还兵士唯意所须若接人之来视其私计办否爲迟速耳未甞顾法令以自儆策使申固要束稍整摄之置士大夫于无过之地亦所以善风俗也民不畏死老子曰民常不畏死奈何以死惧之若使人常畏死则爲竒者吾得执而杀之孰敢读者至此多以爲老氏好杀夫老氏岂好杀者哉旨意盖以戒时君丗主视民爲至愚至贱轻尽其命若刈草菅使之知民情状人人能与我爲敌国懔乎常有朽索驭六马之惧故继之曰常有司杀者杀夫代司杀者杀是代大匠斵夫代大匠斵希有不伤其手矣下篇又曰人之轻死以其生生之厚是以轻死且人情莫不欲寿虽衰贫至骨濒于饿隷其与受僇而死有间矣乌有不畏者哉自古以来时运俶扰至于空天下而爲盗贼及夷考其故乱之始生民未尝有不靖之心也秦汉隋唐之末土崩鱼烂比屋可诛然凶暴如王仙芝黄巢不过侥觊一官而巳使君相御之得其道岂复有滔天之患哉龚遂之清渤海冯异之定关中髙仁厚之平蜀盗王先成之说王宗侃民情可见丗之君子能深味老氏之训思过半矣天下有竒士天下未尝无魁竒智略之士当乱离之际虽一旅之聚数城之地必有策策知名者出其间史传所书尚可考也郑烛之武弦髙从容立计以存其国后丗至不可胜纪在唐尤多姑摭其小小者数人载于此武德𥘉北海贼帅綦公顺攻郡城爲郡兵所败后得刘兰成以爲谋主才用数十百人出竒再奋北海即降海州臧君相帅衆五万来争兰成以敢死士二十人夜袭之扫空其衆徐圎㓪据海岱或说之曰有刘丗彻者才略不丗出名髙东夏若迎而奉之天下指挥可定圎㓪使迎之丗彻至巳有衆数千圎㓪使徇谯𣏌东人素闻其名所向皆下裘甫乱浙东朝廷遣王式往讨其党刘暀劝甫引兵取越慿城郭据府库循浙江筑垒以拒之得间则长驱进取浙西过大江掠杨州还修石头城而守之宣歙江西必有响应者别以万人循海而南袭取福建则国家贡赋之地尽入于我矣甫不能用髙骈之将毕师铎攻骈乞师于宣州秦彦彦兵至遂下杨州师铎遣使趣彦过江将奉以爲主或说之曰仆射顺衆心爲一方去害冝复奉髙公而佐之揔其兵权谁敢不服且秦司空爲节度使庐州寿州其肯爲之下乎切恐功名成败未可知也不若亟止秦司空勿使过江彼若粗识安危必未敢轻进就使他日责我以负约犹不失爲髙氏忠臣也师铎不以爲然明日以告郑汉章汉章曰此智士也求之弗获王建鎭成都攻杨晟于彭州乆不下民皆窜匿山谷诸寨日出抄掠之王先成往说其将王宗侃曰民入山谷以俟招安今乃从而掠之与盗贼无异旦出淘虏薄暮乃返曾无守备之意万一城中有智者爲之画䇿使乗虚奔突先伏精兵于门内望淘虏者稍逺出弓弩手礮各百人攻寨之一面又于三面各出耀兵诸寨咸自备御无暇相救如此能无败乎宗侃矍然先成爲条列七事爲状以白王建建即施行之榜至三日山中之民竞出如归市浸还故业观此五者则其他姓名不传与草木俱腐者盖不可胜计矣易卦四德易元亨利贞谓之四德唯干坤爲能尽之若屯随二卦但大亨贞临无妄革三卦皆大亨以正而巳有亨利贞者十一蒙同人离咸兊恒遯萃涣小过旣济也元亨利者一蛊也利贞者八大畜大壮明夷家人中孚蹇损渐也亨贞者三需困旅也元亨者三大有升鼎也亨利者五贲复大过巽噬嗑也亨者九小畜履泰谦节坎震丰未济也利者五讼豫解益夬也贞者四师比否頥也唯八卦皆无之观剥晋睽姤归妹并艮也若以卦象索之如剥睽姤犹可强爲之辤它则不复容拟议矣孙坚起兵董卓盗国柄天下共兴义兵讨之惟孙坚以长沙太守先至爲卓所惮独爲有功故裴松之谓其最有忠烈之称然长沙爲荆州属部受督于刺史王叡叡先与坚共击零桂贼以坚武官言颇轻之及叡举兵欲讨卓坚乃承案行使者诈檄杀之以偿曩忿南阳太守张咨邻郡二千石也以军资不具之故又收斩之是以区区一郡将乗一时兵威辄害方伯邻守岂得爲勤王乎刘表在荆州乃心王室袁术志于逆乱坚乃奉其命而攻之自速其死皆可议也孙权封兄䇿孙权即帝位追尊兄䇿爲长沙王封其子爲呉侯案孙氏奄有江汉皆䇿之功权特承之耳而报之之礼不相冝称故陈寿评云割据江东䇿之基兆也而权尊崇未至子止侯爵于义俭矣而孙盛乃云权逺思盈虚之数正本定名防微于未兆可谓爲之于未有治之于未乱其说迃谬如此汉室中兴出于伯升光武感其功业之不终建武二年首封其二子爲王而帝子之封乃在一年之后司马昭继兄师秉魏政以次子攸爲师后常云天下者景王之天下欲以大业归攸以孙权视之不可同日论也踰年改元自汉武帝建元纪年之后嗣君绍统必踰年乃改元虽安帝继殇帝亦终延平而爲永𥘉威帝继质帝亦终本𥘉而爲建和唐宣宗以叔继姪亦终㑹昌六年而改大中独本朝太祖以开宝九年十月二十日上仙太宗嗣位是年十二月二十二日改爲太平兴国元年去新岁才八日耳意当时星辰历象考卜兆祥必有其说而国史传记皆失传切计岭蜀之逺制书到时巳是二年之春是时宰相薛居正沈伦卢多逊失于不考引故实致行之弗审使人君即位而无元年尤爲不可也若唐顺宗以正元二十一年正月嗣位至八月辛丑改元永正盖巳称太上皇嫌于独无纪年故亟更之耳刘禅孙亮石宏符生李璟未踰年而改此不足责晋惠帝改武帝太熈爲永熈而以爲欲长奉先皇之制亦非也唐中宗仍武后神龙梁末帝追承太祖干化孟昶仍父知祥明德汉刘知逺追用晋天福隐帝仍父干祐周丗宗仍太祖显德皆非礼之正无足议者唐哀帝仍昭宗天祐盖畏朱温而不敢云贼臣迁都自汉以来贼臣窃国命将欲移鼎必先迁都以自便董卓以山东兵起谋徙都长安驱民数百万口更相蹈借悉烧宫庙官府居家二百里内无复鸡犬髙欢自洛阳迁魏于邺四十万户狼狈就道朱全忠自长安迁唐于洛驱徙士民毁宫室百司及民间庐舎长安自是丘墟卓不旋踵而死曹操迎天子都许卒覆刘氏魏唐之祚竟爲髙朱所倾凶盗设心积虑由来一揆也舆地道里误古今舆地图志所记某州至某州若干里多有差误偶阅元祐九域志姑以吾郷饶州证之饶西至洪州三百八十里而志云西至州界一百七十里自界首至洪五百六十八里于洪州书至饶又衍二十里是爲七百六十里也饶至信州三百七十里而志云东南至本州界二百九十里自界首至信州三百五十里是爲六百四十里也饶至池州四百八十里而志云北至州界一百九十里自界首至池州三百八十里是爲五百七十里也唐贾耽皇华四达记所纪中都至外国尤爲详备其书䖍州西南一百十里至潭口驿又百里至南康县然今䖍至潭口才四十里又五十里即至南康比之所载不及半也以所经行处验之知其它不然者多矣容斋续笔卷第十容斋随笔容斋续笔卷十一容斋续笔卷第十一古錞于周礼鼔人掌教六鼓四金之音声以节声乐四金者錞镯铙铎也以金錞和鼔郑氏注云錞錞于也圜如碓头大上小下乐作鸣之与鼔相和贾公彦䟽云錞于之名出于汉之太子乐官南齐始兴王鑑爲益州刺史广汉什邡民叚祚以錞于献鑑古礼器也髙三尺六寸六分围二尺四寸圎如筩铜色黒如漆甚薄上有铜马以绳县马令去地尺余灌之以水又以器盛水于下以芒茎当心跪注錞于以手振芒则其声如雷清响良乆乃絶古所以节乐也周斛斯徴精三礼爲太常卿自魏孝武西迁雅乐废缺乐有錞于者近代絶无此器或有自蜀得之皆莫之识徴曰此錞于也衆弗之信遂依干宝周礼注以芒筒捋之其声极振乃取以合乐焉宣和博古图说云其制中虚椎首而杀其下王黼亦引叚祚所献爲证云今乐府金錞就击于地灌水之制不复考矣是时有虎龙錞一山纹錞一圜花錞一絷马錞一龟鱼錞一鱼錞二凤錞一虎錞七其最大者重五十一斤小者七斤淳熈十四年澧州慈利县周赧王墓傍五里山摧盖古冡也其中藏器物甚多予甥余玠宰是邑得一錞髙一尺三寸上径长九寸五分阔八寸下口长径五寸八分阔五寸虎钮髙一寸二分阔寸一分并尾长五寸五分重十三斤绍熈三年予仲子签书崃州判官于长阳县又得其一甚大髙二尺上径长一尺六分阔一尺四寸二分下口长径九寸五分阔八寸虎钮髙二寸五分足阔三寸四分并尾长一尺重三十五斤皆虎錞也予家蓄古彞器百种此遂爲之冠小錞无损缺扣之其声清越以长大者破处五寸许声不能浑全然亦可考击也后复得一枚与大者无小异自崃来寘诸篛笼中取者不谨断其钮匠以药銲而栅之遂两两相对若三礼图景祐大乐图所画形制皆非东坡志林记始兴王鑑一节云记者能道其尺寸之详如此而拙于遣词使古器形制不可复得其髣髴甚可恨也正爲此云孙玉汝韩庄敏公缜字玉汝盖取君子以玉比德缜密以栗及王欲玉汝之义前人未甞用最爲古雅案唐登科记㑹昌四年及第进士有孙玉汝李景让爲御史大夫劾罢侍御史孙玉汝㑹稽大庆寺碑咸通十一年所立云衢州刺史孙玉汝记荣王宗绰书目有南北史选练十八卷云孙玉汝撰盖其人也唐人避讳唐人避家讳甚严固有出于礼律之外者李贺应进士举忌之者斥其父名晋肃以晋与进字同音贺遂不敢试韩文公作讳辩论之至切不能解衆惑也旧唐史至谓韩公此文爲文章之纰缪者则一时横议可知矣杜子美有送李二十九弟晋肃入蜀诗盖其人云裴德融讳臯髙锴以礼部侍郎典贡举德融入试锴曰伊讳臯向某下就试与及第困一生事后除屯田贠外郎与同除郎官一人同参右丞卢简求到宅卢先屈前一人入前人启云某与新除屯田裴贠外同祗候卢使驱使官传语曰贠外是何人下及第偶有事不得奉见裴苍遽出门去观此事尤爲乖刺锴简求皆当丗名流而所见如此语林载崔殷梦知举吏部尚书归仁晦託弟仁泽殷梦唯唯而巳无何仁晦复诣託之至于三四殷梦歛色端笏曰某见进表让此官矣仁晦始悟巳姓殷梦讳也按宰相丗系表其父名龟从此又与髙相类且父名晋肃子不得举进士父名臯子不得于主司姓髙下登科父名龟从子不列姓归人于科籍揆之礼律果安在哉后唐天成初卢文纪爲工部尚书新除郎中干邺公参文纪以父名嗣业与同音竟不见邺忧畏太过一夕雉经于室文纪坐谪石州司马此又可怪也髙锴取士髙锴爲礼部侍郎知贡举阅三歳颇得才实始歳取四十人才益少诏减十人犹不能满此新唐书所载也案登科记开成元年中书门下奏进士元额二十五人请加至四十人奉勑依奏是年及二年三年锴在礼部每举所放各四十人至四年始令每年放三十人爲定则唐书所云误矣摭言载锴第一牓裴思谦以仇士良关节取状头锴庭谴之思谦回顾厉声曰明年打嵴取牀头第二年锴知举诫门下不得受书题思谦自携士良一缄入贡院旣而易紫衣趋至堦下白曰军容有状荐裴思谦秀才锴接之书中与求巍峩锴曰状元巳有人此外可副军容意旨思谦曰卑吏奉军容处分裴秀才非状元请侍郎不放锴俛首良乆曰然则略要见裴学士思谦曰卑吏便是也锴不得巳遂从之思谦及第后宿平康里赋诗云银釭斜背解明珰小语低声贺玉郎从此不知兰麝贵夜来新惹桂枝香然则思谦亦踈俊不羁之士耳锴徇凶珰之意以爲举首史谓颇得才实恐未尽然先是大和三年锴爲考功贠外郎取士有不当监察御史姚中立奏停考功别头试六年侍郎贾餗又奏复之事见选举志兵部名存唐因隋制尚书置六曹吏部兵部分掌铨选文属吏部武属兵部自三品以上官册授五品以上制授六品以下敕授皆委尚书省奏拟两部各列三铨曰尚书铨尚书主之曰东铨曰西铨侍郎二人主之吏居左兵居右是爲前行故兵部班级在戸刑礼之上睿宗初政以宋璟爲吏部尚书李乂卢从愿爲侍郎姚元之爲兵部尚书陆象先卢怀谨爲侍郎六人皆名臣二选称治其后用人不能悉得贤然兵部爲甚其变而爲三班流外铨不知自何时元丰官制行一切更改凡选事无论文武悉以付吏部苏东坡当元祐中拜兵书谢表云恭惟先帝复六卿之名本欲后人识三代之旧古今殊制闲剧异冝武选隷于天官兵政揔于枢辅故司马之职独省文书盖纪其实也今本曹所掌惟诸州厢军名籍及毎大礼则书写蕃官加恩告虽有所辖司局如金吾街仗司骐骥车辂象院法物库仪鸾司不过毎季郎官一往耳名存实亡一至于是武官名不正文官郎大夫武官将军校尉自秦汉以来有之至于阶秩品着则由晋魏至唐始定唐文散阶二十九自开府特进之下爲大夫者十一爲郎者十六武散阶四十五爲将军者十二爲校尉者十六此外怀化归德大将军讫于司戈执㦸皆以待蕃戎之君长臣仆本朝因之元丰正官制废文散阶而易旧省部寺监名称爲郎大夫曰寄禄官政和中改选人七阶亦爲郎欲以将军校尉易横行以下诸使至三班借职而西班用事者嫌其涂辙太殊亦请改爲郎大夫于是以卒伍厮圉玷污此名又以节度使至刺史专爲武臣正任且郎大夫汉以处名流观察使在唐爲方伯刺史在汉爲监司在唐爲郡守岂介胄恩倖所得处哉此其名尤不正者也名将晚谬自古威名之将立盖丗之勲而晚谬不克终者多失于恃功矜能而轻敌也关羽手杀袁绍二将颜良文丑于万衆之中及攻曹仁于樊于禁等七军皆没羽威震华夏曹操议徙许都以避其锐其功名盛矣而不悟吕蒙陆逊之诈竟堕孙权计中父子成禽以败大事西魏王思政鎭守玉壁髙欢连营四十里攻围之饥冻而退及思政徙荆州举韦孝寛代已欢举山东之衆来攻凡五十日复以败归皆思政功也其后欲以长社爲行台治所致书于崔猷猷曰襄城控带京洛当今要地如其动静易相应接颍川邻寇境又无山川之固莫若顿兵襄城而遣良将守颍川则表里胶固人心易安纵有不虞岂足爲患宇文泰令依猷䇿思政固请且约贼水攻期年陆攻三年之内朝廷不烦赴救已而䧟于髙澄身爲俘虏慕容绍宗挫败侯景一时将帅皆莫及而攻围颍川不知进退赴水而死吴明彻当陈国衰削之余北伐髙齐将略人才公卿以爲举首师之所至前无坚城数月之闲尽复江北之地然其后攻周彭城爲王轨所困欲遏归路萧摩诃请击之明彻不听曰搴旗䧟陈将军事也长筭逺略老夫事也一旬之间水路遂断摩诃又请潜军突围复不许遂爲周人所执将士三万皆没焉此四人之过如出一辙唐帝称太上皇唐诸帝称太上皇者髙祖睿宗明皇顺宗凡四君顺宗以病废之故不能临政髙祖以秦王杀建成元吉明皇幸蜀爲太子所夺唯睿宗上畏天戒发于诚心爲史册所表然以事考之睿宗以先天元年八月传位于皇太子犹五日一受朝三品以上除授及大刑政皆自决之故皇帝之子嗣直嗣谦嗣昇封王皆以上皇诰而出命又遣皇帝巡边二年七月甲子太平公主诛明日乙丑即归政然则犹有不获巳也若夫与尧舜合其德则我髙宗皇帝至尊寿皇圣帝爲然杨倞注荀子唐杨倞注荀子乃元和十三年然臣道篇所引书曰从命而不拂微谏而不倦爲上则明爲下则逊注以爲伊训篇今元无此语致士篇所引曰义刑义杀勿庸以即汝惟曰未有顺事注以爲康诰而不言其有不同者昭宗相朱朴唐昭宗出幸华州方强藩悍鎭逺近爲梗思得特起竒士任之以成中兴之业水部郎中何迎表荐国子博士朱朴才如谢安朴所善方士许巖士得幸出入禁中亦言朴有经济才上连日召对朴有口辩上恱之曰朕虽非太宗得卿如魏证矣上愤天下之乱朴自言得爲宰相月余可致太平遂拜爲相制岀中外大惊唐制诏有制词学士韩仪所撰曰梦傅巖而得眞相则商道中兴猎渭濵而载献臣则周朝致理朕自逢多难渇竚英贤暗祷鬼神明祈日月果得哲辅契予勤求朱朴学业优深识用精敏乆徊翔而不振弥正吉以自多朕知其才遂召与语理乱立分于言下闻所未闻兵农皆在于术中得所未得不觉前席爲之改容须委化权用昌衰运自我抜竒宁拘品秩百度羣伦俟尔康济其美如此仪者偓之兄所谓暗祷鬼神明祈日月之语必当时所授旨意也朴爲相才半年而罢后贬郴州司户参军制云不爲自审之谋苟窃相援之力实因姦幸潜致显荣亦谓术可弭兵学能活国冒半歳容身之赞无一朝辅政之功唯辱中台颇兴羣论呜唿昭宗当王室艰危之际无知人之明拔朴于庶僚中位诸公衮以今观之适足诒后人讥笑新史賛谓捭豚臑而拒貙牙趣亡而巳悲夫杨国忠诸使杨国忠爲度支郎领十五余使至宰相凡领四十余使弟署一字不能尽胥吏因是恣爲姦欺新旧唐史皆不详载其职案其拜相制前衔云御史大夫判度支权知太府卿事兼蜀郡长史劒南节度支度营田等副大使本道兼山南西道采访处置使两京太府司农出纳监仓祠祭木炭宫市长春九成宫等使关内道及京畿采访处置使拜右相兼吏部尚书集贤殿崇玄馆学士脩国史太清太微宫使自余所领又有管当租庸铸钱等使以是观之槩可见矣宫市之事咸谓起于德宗正元不知天宝中巳有此名且用宰臣充使也韩文公作顺宗实録但云旧事宫中有要市外物令官吏主之与人爲市随给其直正元末以宦者爲使亦不及天宝时巳有之也祖宗朝宰辅祖宗朝宰辅名爲礼絶百僚虽枢密副使亦在太师一品之上然至其罢免归班则与庶位等李崇矩自枢密使罢爲鎭国军节度使旋改左卫大将军遂爲广南西道都巡检使未几遣使赍诏徙海南四州都巡检使皆非降黜在南累年入判金吾街仗司而卒犹赠太尉赵安仁甞参知政事而判登闻鼔院张镕甞知枢密院而监诸司库务曾孝寛以签书枢密服阕而判司农寺张宏李惟清皆自见任枢密副使徙御史中丞其他以前执政而爲三司使中丞者数人官制旣行犹多除六曹尚书自崇宁以来乃始不然百官避宰相刘器之以待制爲枢密都承旨道遇执政岀尚书省相从归府第刘去席帽凉衫歛马遣人传语相揖而过左相吕汲公归唿门下省法吏问从官道逢宰相如何吏检条但有尚书省官避令仆两省官各避其官长而无两制避宰相之法汲公乃止而心甚不乐刘以此语人以爲有所据然以事体揆之侍从不避宰相恐爲不然亦无所谓只避官长法刘公盖饰说耳案天圣编勑诸文武官与宰相相遇于路皆退避见枢密使副参知政事避路同宰相其文甚明不应元祐时不行用也百官见宰相天圣编勑载文武百官见宰相仪文明殿学士至龙图阁直学士列班于都堂阶上堂吏賛云请不拜班首前致词讫退归位列拜宰相荅拜两省官相次同学士之仪上将军大将军将军御史台官及南班文武百寮序班于中书门外应节度使至刺史并缀本班中丞揖讫入宰相降阶南向立于位乃称班文东武西并北上台官南行北向东上賛云百寮拜宰相荅拜讫退内客省使至合门使见宰相枢密使并阶上列行拜不荅拜见参知政事枢密副使宣徽使客礼展拜皇城使以下诸司使横行副使见宰相枢密使并阶上连姓称职展拜不荅拜见参政副枢并列行拜若诸司副使合门祗候见参枢亦不荅拜国朝上下等威其严如此已而浸废文潞公富韩公至和中自外鎭拜相诏百官班迎于门言者乃谓隆之以虚礼元丰定官制王禹玉蔡持正爲仆射上日始用此礼其后复不行干道初魏仲昌以枢密吏寅縁得副承旨每谒公府与侍从同席升车而去叶子昻爲相独抑之使与卿监旅进送之于右序不索马及王抃以国信所典仪吏爲都承旨且正任观察使遂礼均从官矣东坡自引所爲文东坡爲文潞公作德威堂铭云元祐之初起公以平章军国重事期年乃求去诏曰昔西伯善养老而太公自至鲁穆公无人子思之侧则长者去之公自爲谋则善矣独不爲朝廷惜乎又曰唐太宗以干戈之事尚能起李靖于旣老而穆宗文宗以燕安之际不能用裴度于未病治乱之效于斯可见公读诏耸然不敢言去案此二诏盖元祐二年三月潞公乞致仕不允批荅皆坡所行也又缴还乞罢青苗状云近日谪降吕惠卿告词云首建青苗次行助役亦坡所作张文定公墓志载甞论次其文凡三百二十字结之云丗以轼爲知言又𫐠谏用兵云老臣且死见先帝地下有以借口矣亦其所作也并引责吕惠卿词亦然干道中迈直翰苑荅陈敏歩帅诏云亚夫持重小棘门霸上之将军不识将屯冠长容斋随笔容斋续笔卷十二容斋续笔卷第十二鞠山文库妇人英烈妇人女子婉娈闺房以柔顺静专爲德其遇哀而悲临事而惑蹈死而惧盖所当然尔至于能以义断恩以智决策斡旋大事视死如归则几于烈丈夫矣齐愍王失国王孙贾从王失王之处其母曰汝朝出而晚来则吾倚门而望汝暮出而不还则吾倚闾而望汝今事王不知王处汝尚何归贾乃入市唿市人攻杀淖齿而齐亡臣相与求王子立之卒以复国马超叛汉杀刺史太守凉州参军杨阜出见姜叙于历城与议讨贼叙母曰韦使君遇难亦汝之负但当速发勿复顾我叙乃与赵昻合谋超取昻子月爲质昻谓妻异曰当柰月何异曰雪君父之大耻丧元不足爲重况一子哉超袭历城得叙母母骂之曰汝背父杀君天地岂乆容汝敢以面目视人乎超杀之月亦死晋卞壸拒苏峻战死二子随父后亦赴敌而亡其母拊尸哭曰父爲忠臣子爲孝子夫何恨乎秦符坚将伐晋所幸张夫人引禹稷汤武事以諌曰朝野之人皆言晋不可伐陛下独决意行之坚不听曰军旅之事非妇人所当预也刘𥙿起兵讨逆同谋孟昶谓妻周氏曰我决当作贼幸早离絶周氏曰君父母在堂欲建非常之谋岂妇人所能谏事之不成当于奚官中奉养大家义无归志也昶起周氏追昶坐曰观君举措非谋及妇人者不过欲得财物耳指怀中儿示之曰此而可卖亦当不惜遂倾赀以给之何无忌夜草檄文其母刘牢之姊也登橙密窥之泣曰汝能如此吾复何恨问所与同谋者曰刘𥙿母尤喜因爲言举事必有成之理以劝之窦建德救王丗充唐拒之于虎牢建德妻曹氏劝使乗唐国之虚西抄关中唐必还师自救建德曰此非女子所知李克用困于上源驿左右先脱归者以汴人爲变告其妻刘氏刘神色不动立斩之隂召大将约束谋保军以还克用归欲勒兵攻汴刘氏曰公当诉之朝廷若擅举兵相攻天下孰能辨其曲直克用乃止黄巢死时溥献其姬妾僖宗宣问曰汝曹皆勲贵子女何爲从贼其居首者对曰狂贼凶逆国家以百万之衆失守宗祧今陛下以不能拒贼责一女子置公卿将帅于何地乎上不复问戮之于市余人皆悲怖昬醉独不饮不泣至于就刑神色肃然唐庄宗临斩刘守光守光悲泣哀祈不巳其二妻李氏祝氏谯之曰事巳如此生复何益妾请先死即伸颈就戮刘仁赡守寿春㓜子崇谏夜泛舟渡淮北仁赡命斩之监军使求救于夫人夫人曰妾于崇谏非不爱也然军法不可私若贷之则刘氏爲不忠之门矣趣命斩之然后成丧王师围金陵李后主以刘澄爲润州节度使澄开门降越后主诛其家澄女许嫁未适欲活之女曰叛逆之余义不求生遂就死此十余人者义风英气尚凛凛有生意也虽载于史策聊表出之至于唐髙祖起兵太原女平阳公主在长安其夫柴绍曰尊公将以兵淸京师我欲往恐不能偕柰何主曰公往矣我自爲计即奔鄠发家赀招南山亡命谕降羣盗申法誓衆勒兵七万威振关中与秦王㑹渭北分定京师此其伟烈又非它人比也无用之用庄子云人皆知有用之用而莫知无用之用又云知无用而始可与言用矣夫地非不广且大也人之所用容足耳然则厕足而垫之致黄泉所谓无用之爲用也亦明矣此义本起于老子三十辐共一毂当其无有车之用一章学记皷无当于五声五声弗得不备水无当于五色五色弗得不章其理一也今夫飞者以翼爲用絷其足则不能飞走者以足爲用缚其手则不能走举埸较艺所务者才也而拙钝者亦爲之用战陈角胜所先者勇也而老怯者亦爲之用则有用无用若之何而可分别哉故爲国者其勿以无用待天下之士则善矣龙䈥鳯髓判唐史称张鷟早惠絶伦以文章瑞朝廷属文下笔辄成八应制举皆甲科今其书传于丗者朝野佥载龙䈥鳯髓判也佥载纪事皆琐尾擿裂且多媟语百判纯是当时文格全类俳体但知堆垜故事而于蔽罪议法处不能深切殆是无一篇可读一聮可味如白乐天甲乙判则读之愈多使人不厌聊载数端于此甲去妻后妻犯罪请用子䕃赎罪甲不许判云不安尔室尽孝犹慰母心薄送我畿赎罪宁辤子䕃纵下山之有恕曷陟屺之无情辛夫遇盗而死求杀盗者而爲之妻或责其失节不伏判云夫雠不报未足爲非妇道有亏诚宜自耻诗着靡它之誓百代可知礼垂不嫁之文一言以蔽景居丧年老毁瘠或非其过礼曰哀情所钟判云况血气之旣衰老夫耄矣纵哀情之罔极吾子忍之景妻有丧景于妻侧奏乐妻责之不伏判云俨衰麻之在躬是吾忧也调丝竹以盈耳于汝安乎甲夜行所由执之辤云有公事欲早趋朝所由以犯禁不听判云非巫马爲政焉用出以戴星同宣子俟朝胡不退而假寐乙贵达有故人至坐之堂下进以仆妾之食曰故辱而激之判云安实败名重耳竟慙于臼犯感而成事张仪终谢于苏奏景娶妻无子父母将出之辤曰归无所从判云虽配无生育诚合比于断絃而归靡适从庶可同于束緼乙爲三品见本州刺史不拜或非之称品同判云或商周不敌敢不尽礼事君今晋郑同侪安得降阶卑我若此之类不背人情合于法意援经引史比喻甚明非青钱学士所能及也元微之有百余判亦不能工余襄公集中亦有判两卷粲然可观张鷟字文成史云调露中登进士第考功贠外郎骞味道见所对称天下无双案登科记乃上元二年去调露尚六歳是年进士四十五人鷟名在二十九旣以爲无双而不列髙第神龙元年中才膺管乐科于九人中爲第五景云二年中贤良方正科于二十人中爲第三所谓制举八中甲科者亦不然也唐制举科目唐丗制举科目猥多徒异其名尔其实与诸科等也张九龄以道侔伊吕策髙第以登科记及㑹要考之盖先天元年九月明皇初即位宣劳使所举诸科九人经邦治国材可经国才堪刺史贤良方正与此科各一人藻思清华兴化变俗科各二人其道侔伊吕策问殊平平但云兴化致理必俟得人求贤审官莫先任举欲逺循汉魏之规复存州郡之选虑牧守之明不能必鉴次及越骑佽飞皆出畿甸欲均井田于要服遵丘赋于革车并安人重谷编户农桑之事殊不及爲天下国家之要道则其所以待伊吕者亦狭矣九龄于神龙二年中材堪经邦科本传不书计亦此类耳渊有九名庄子载壷子见季咸事云鲵旋之审爲渊止水之审爲渊流水之审爲渊渊有九名此处三焉其详见于列子黄帝篇尽载其目曰鲵旋之潘爲渊止水之潘爲渊流水之潘爲渊滥水之潘爲渊沃水之潘爲渊汍水之潘爲渊雍水之潘爲渊汧水之潘爲渊肥水之潘爲渊是爲九渊案尔雅云滥水正出即槛泉也沃泉下出汍泉穴出灉者反入汧者出不流又水决之泽爲汧肥者出同而归异皆禹所名也尔雅之书非周公所作盖是训释三百篇诗所用字不知列子之时巳有此书否细碎虫鱼之文列子决不肯留意得非偶相同邪淮南子有九琁之渊许叔重云至深也贾谊弔屈赋袭九渊之神龙颜师古曰九渊九旋之川言至深也与此不同东坡论庄子东坡先生作庄子祠堂记辨其不诋訾孔子尝疑盗跖渔父则眞若诋孔子者至于让王说劒皆浅陋不入于道反复观之得其寓言之终曰阳子居西游于秦遇老子其往也舎者将迎其家公执席妻执巾栉舎者避席炀者避灶其反也与之争席矣去其让王说劒渔父盗跖四篇以合于列御宼之篇曰列御宼之齐中道而反曰吾惊焉吾食于十浆而五浆先餽然后悟而笑曰是固一章也庄子之言未终而昧者勦之以入其言尔东坡之识见至矣尽矣故其祭徐君猷文云争席满前无复十浆而五餽用爲一事今之庄周书寓言第二十七继之以让王盗跖说劒渔父乃至列御宼爲第三十二篇读之者可以涣然冰释也予案列子书第二篇内首载御宼餽浆事数百言即缀以杨朱争席一节正与东坡之㫖异丗同符而坡公记不及此岂非作文时偶忘之乎陆德明释文郭子玄云一曲之才妄窜竒说若阏弈意脩之首危言游凫子胥之篇凡诸巧杂十分有三汉蓺文志庄子五十二篇即司马彪孟氏所注是也言多诡诞或似山海经或类占梦书故注者以意去取其内篇衆家竝同予参以此说坡公所谓昧者其然乎阏弈游凫诸篇今无复存矣列子书事列子书事简劲宏妙多出庄子之右其言惠盎见宋康王王曰寡人之所说者勇有力也客将何以教寡人盎曰臣有道于此使人虽勇刺之不入虽有力击之弗中王曰善此寡人之所欲闻也盎曰夫刺之不入击之不中此犹辱也臣有道于此使人虽有勇弗敢刺虽有力弗敢击夫弗敢非无其志也臣有道于此使人本无其志也夫无其志也未有爱利之心也臣有道于此使天下丈夫女子莫不驩然皆欲爱利之此其贤于勇有力也四累之上也观此一叚语宛转四反非数百言曲而畅之不能了而絜净粹白如此后人笔力渠复可到耶三不欺之义正与此合不入不中者不能欺也弗敢刺击者不敢欺也无其志者不忍欺也魏文帝论三者优劣斯言足以蔽之天生对偶旧说以红生白熟脚色手纹寛焦薄脆之属爲天生偶对触类而索之得相传名句数端亦有经前人纪载者聊䟽于此以广多闻如三川太守四目老翁相公公相子人主主人公泥肥禾尚瘦晷短夜差长断送一生惟有破除万事无过北斗七星三四点南方万寿十千年迅雷风烈风雷雨絶地天通天地人筵上枇杷本是无声之乐草间蚱蜢还同不系之舟皆絶工者又有用书语两句而证以俗谚者如尧之子不肖舜之子亦不肖谚曰外甥多似舅吾力足以举百钧而不足以举一羽谚曰便重不便轻之类是也铜爵灌砚相州古邺都魏太祖铜雀台在其处今遗址髣髴尚存瓦絶大艾城王文叔得其一以爲砚饷黄鲁直东坡所爲作铭者也其后复归王氏砚之长几三尺阔半之先公自燕还亦得二砚大者长尺半寸阔八寸中爲瓢形背有隐起六隷字甚清劲曰建安十五年造魏祖以建安九年领冀州牧治邺始作此台云小者规范全不逮而其腹亦有六篆字曰大魏兴和年造中皆作小簇花团兴和乃东魏孝静帝纪年是时正都邺与建安相距三百年其至于今亦六百余年矣二者皆藏姪孙僴处予爲铭建安者曰邺瓦所范嘻其是邪几九百年来随汉槎淬尔笔锋肆其滂葩僴实宝此以昌我家铭兴和者曰魏元之东狗脚于邺吁其瓦存亦禅千刼上林得鴈获贮归笈玩而铭之衰泪栖睫贑州雩都县故有灌婴庙今不复存相传左地尝爲池耕人往往于其中耕出古瓦可爲砚予向来守郡日所得者刓缺两角犹重十斤沈墨如发硎其光沛然色正黄考德仪年又非铜雀比亦尝刻铭于上曰范土作瓦旣埴旣巳何断制于火而卒以囿水庙于汉侯今千几年何址蹷祀歇而此独也存县贑之雩曰若灌池研爲我得而铭以章之盖纪实也崔斯立崔立之字斯立在唐不登显仕它亦无传而韩文公推奖之备至其蓝田丞壁记云种学绩文以蓄其有泓涵演迤日大以肆其赠崔评事诗云崔侯文章苦捷敏髙浪驾天输不尽顷从关外来上都随身卷轴车连轸朝爲百赋犹郁怒暮作千诗转遒紧才豪气勐易语言往往蛟螭杂蝼蚓其寄崔二十六诗云西城贠外丞心迹两崛竒往歳战词赋不将势力随傲兀坐试席深丛见孤罴文如翻水成初不用意爲四坐各低面不敢捩眼窥佳句喧衆口考官敢瑕疵连年收科第若摘颔底髭其美之如是但记云正元初挟其能战艺于京师再进再屈于人而诗以爲连年收科第何其自爲异也予按杭本韩文作再屈千人蜀本作再进屈千人文苑亦然盖它本误以千字爲于也又登科记立之以正元三年第进士七年中宏词科正与诗合观韩公所言崔作诗之多可知矣而无一篇传于今岂非蝼蚓之杂惟敏速而不能工邪汉书注冗颜师古注汉书评较诸家之是非最爲精尽然有失之赘冗及不烦音释者其始遇字之假借从而释之旣云他皆类此则自是以降固不烦申言然于循行字下必云行音下更反于给复字下必云复音方目反至如说读曰恱繇读曰傜郷读曰向解读曰懈与读曰豫又读曰欤雍读曰壅道读曰导畜读曰蓄视读曰示艾读曰乂竟读曰境饬与勑同繇与由同敺与驱同晻与暗同娄古屡字墬古地字饟古饷字犇古奔字之类各以百数解三代曰夏商周中都官曰京师诸官府失职者失其常业其重复亦然贷曰假也休曰美也烈曰业也称曰副也靡曰无也滋曰益也蕃曰多也图曰谋也耗曰减也卒曰终也悉曰尽也给曰足也曰渐也则曰法也风曰化也永曰长也省曰视也仍曰频也疾曰速也比曰频也诸字义不深祕旣爲之辞而又数出至同在一板内再见者此类繁多不可胜载其豁仇恢坐邾陜治脱攘蓺垣绾颛擅酣侔重禺俞选等字亦用切脚皆爲可省志所注尤爲烦芜项羽一传伯读曰霸至于四言之若相国何相国参太尉勃太尉亚夫丞相平丞相吉亦注爲萧何曹参威文颜闵必注爲齐威晋文颜渊闵子骞之类读是书者要非童蒙小儿夫岂不晓何烦于屡注哉颜自着叙例云至如常用可知不渉疑昧者衆所共晓无烦翰墨殆是与今书相矛盾也古迹不可考郡县山川之古迹朝代变更陵谷推迁盖巳不可复识如尧山历山所在多有之皆指爲尧舜时事编之图经㑹稽禹墓尚云居髙丘之顚至于禹穴则强名一罅不能容指不知司马子长若之何可探也舜都蒲坂实今之河中所谓舜城者宜历丗奉之唯谨案张芸叟河中五废记云蒲之西门所由而出者两门之间即舜城也庙居其中唐张洪靖守蒲甞修饰之至熈宁之初垣墉尚固曽不五年而爲埏陶者尽矣舜城自是遂废又河之中泠一洲岛名曰中潬所以限桥不知其所起或云汾阳王所爲以铁爲基上有河伯祠水环四周乔木蔚然嘉祐八年秋大水冯襄了无遗迹中潬自此遂废显显者若此它可知矣东坡在鳯翔作凌虚台记云甞试登台而望其东则秦穆之祈年橐泉其南则汉武之长杨五柞其北则隋之仁寿唐之九成也计其一时之盛宏杰诡丽坚固而不可动然数丗之后欲求其髣髴而破瓦頽垣无复存者谓物之废兴成毁皆不可得而知则区区泥于陈迹而必欲求其是盖无此理也汉书地理志扶风雍县有橐泉宫秦孝公起祈年宫惠公起不以爲穆公容斋续笔卷第十二容斋随笔容斋续笔卷十三容斋续笔卷第十三科举恩数国朝科举取士自太平兴国以来恩典始重然各出一时制㫖未甞辄同士子随所得而受之初不以官之大小有所祈诉也太平之二年进士一百九人吕蒙正以下四人得将作丞余皆大理评事充诸州通判三年七十四人胡旦以下四人将作丞余并爲评事充通判及监当五年一百二十一人苏易简以下二十三人皆将作丞通判八年二百三十九人自王丗则以下十八人以评事知县余授判司簿尉未几丗则等移通判簿尉改知令録明年并迁守评事雍熈二年二百五十八人自梁颢以下二十一人才得节察推官端拱元年二十八人自程宿以下但权知诸县簿尉二年一百八十六人陈尧叟曾㑹至得光禄丞直史馆而第三人姚揆但防御推官淳化三年三百五十三人孙何以下二人将作丞二人评事第五人以下皆吏部注拟咸平元年孙仅但得防推二年孙曁以下伹免选注官盖此两榜眞宗在谅闇礼部所放故杀其礼及三年陈尧咨登第然后六人将作丞四十二人评事第二甲一百三十四人节度推官军事判官第三甲八十人防团军事推官下第再试太宗雍熈二年巳放进士百七十九人或云下第中甚有可取者乃令复试又得洪湛等七十六人而以湛文采遒丽特升正牓第三端拱元年礼部所放程宿等二十八人进士叶齐打皷论牓遂再试复放三十一人而诸科因此得官者至于七百一时待士可谓至矣然太平兴国末孟州进士张雨光以试不合格纵酒大骂于街衢中言渉指斥上怒斩之同保九辈永不得赴举恩威并行至于如此试赋用韵唐以赋取士而韵数多寡平侧次叙元无定格故有三韵者花萼楼赋以题爲韵是也有四韵者蓂荚赋以呈瑞圣朝舞马赋以奏之天廷丹甑赋以国有丰年泰阶六符赋以元亨利正爲韵是也有五韵者金茎赋以日华川上动爲韵是也有六韵者止水魍魉人镜三统指归信及豚鱼洪钟待撞君子听音东郊朝日蜡日祈天宗乐德训胄子诸篇是也有七韵者日再中射己之鹄观紫极舞五声听政诸篇是也八韵有二平六侧者六瑞赋以俭故能广被褐怀玉日五色赋以日丽九华圣符土德径寸珠赋以泽浸四荒非宝逺物爲韵是也有三平五侧者宣耀门观试举人以君圣臣肃谨择多士悬法象魏以正月之吉悬法象魏玄酒以荐天明德有古遗味五色土以王子毕封依以建社通天台以洪台独出浮景在下幽兰以逺芳袭人悠乆不絶日月合璧以两曜相合候之不差金柅以直而能一斯可制动爲韵是也有五平三侧者金用砺以商髙宗命傅说之官爲韵是也有六平二侧者旗赋以风日云舒军容淸肃爲韵是也自太和以后始以八韵爲常唐庄宗时甞覆试进士翰林学士承旨卢质以后从谏则圣爲赋题以尧舜禹汤倾心求过爲韵旧例赋韵四平四侧质所出韵乃五平三侧大爲识者所诮岂非是时巳有定格乎国朝太平兴国三年九月始诏自今广文馆及诸州府礼部试进士律赋并以平侧次用韵其后又有不依次者至今循之正元制科唐德宗正元十年贤良方正科十六人裴垍爲举首王播次之隔一名而裴度崔羣皇甫鏄继之六名之中连得五相可谓盛矣而邪正夐不侔度羣同爲元和宰相而鏄以聚歛贿赂亦居之度羣极陈其不可度耻其同列表求自退两人竟爲鏄所毁而去且三相同时登科不可谓无事分而玉石杂糅薫莸同器若黙黙充位则是固宠患失以私妨公裴崔之贤谊难以处也本朝韩康公王𡵨公王荆公亦同年聮名熈宁间康公荆公爲相𡵨公参政故有一时同牓用三人之语颇类此云贻子録先公自燕归得龙图阁书一策曰贻子録有御书两印存不言撰人姓名而序云愚叟受知南平王政寛事简意必髙从诲擅荆渚时賔僚如孙光宪辈者所编皆训儆童蒙其修进一章云咸通年中卢子期箸初举子一卷细大无遗就试三埸避国讳宰相讳主文讳士人家小子弟忌用熨斗时把帛虑有拽白之嫌烛下写试无误笔即题其后云并无揩改涂乙注如有即言字数其下小书名同年小録是双只先辈各一人分写宴上长少分双只相向而坐元以东爲上儭以西爲首给舎贠外遗𥙷多来突宴东先辈不迁而西先辈避位及吏部给春关牒便称前郷贡进士大略有与今制同者独避宰相主文讳不复讲双只先辈之名它无所见其林园一章谓茄爲酪酥亦甚新金花帖子唐进士登科有金花帖子相传巳乆而丗不多见予家藏咸平元年孙仅牓盛京所得小録犹用唐制以素绫爲轴贴以金花先列主司四人衔曰翰林学士给事中杨兵部郎中知制诰李右司谏直史馆梁袐书丞直史馆朱皆押字次书四人甲子年若干某月某日生祖讳某父讳某私忌某日然后书状元孙仅其所纪与今正同别用髙四寸绫阔二寸书盛京二字四主司花书于下粘于卷首其规范如此不知以何年而废也但此牓五十人自第一至十四人惟第九名刘烨爲河南人余皆贯开封府其下又二十五人亦然不应都人士中选若是之多疑亦外方人寄名託籍以爲进取之便耳四主司乃杨砺李若拙梁颢朱台符皆只爲同知举物之小大列御宼庄周大言小言皆出于物理之外列子所载夏革曰㴾海之东几亿万里有大壑焉实惟无底之谷中有五山髙下周旋三万里山之中间相去七万里而五山之根无所连着帝使巨鳌十五举首而戴之迭爲三番六万歳一交焉而龙伯之国有大人举尺不盈数千而曁山所一钓而连六鳌合负而趣归其国于是岱舆贠峤二山沈于大海张湛注云以髙下周围三万里山而一鳌头之所戴而六鳌复爲一钓之所引龙伯之人能并而负之计此人之形当百余万里鲲鹏方之犹蚊蚋蚤虱耳太虚之所受亦奚所不容哉庄子逍遥游首着鲲鹏事云北冥有鱼其名爲鲲鲲之大不知其几千里也化而爲鸟其名爲鹏鹏之徙于南冥水击三千里抟扶摇而上者九万里二子之语大若此至于小言则庄子谓有国于蜗之左角曰触氏右角曰蛮氏相与争地而战伏尸数万逐北旬有五日而后反列子曰江浦之间生么虫其名曰焦螟羣飞而集于蚊睫弗相触也栖宿去来蚊弗觉也黄帝与容成子同斋三月徐以神视块然见之若嵩山之阿徐以气听砰然闻之若电霆之声二子之语小如此释氏维摩诘长者居丈室而容九百万菩萨并师子座一芥子之细而能纳须弥皆一理也张湛不悟其寓言而窃窃然以太虚无所不容爲说亦隘矣若吾儒中庸之书但云天地之大也人犹有所憾故君子语大天下莫能载焉语小天下莫能破焉则明白洞达归于至当非二氏之学一偏所及也郭令公唐人功名富贵之盛未有出郭汾阳之右者然至其女孙爲宪宗正妃历五朝母天下终以不得志于宣宗而死自是支胄不复振及本朝庆历四年访求厥后仅得裔孙元亨于布衣中以爲永兴军助教欧阳公知制诰行其词曰继絶丗襃有功非惟推恩以及逺所以劝天下之爲人臣者焉况尔先王名载旧史勲德之厚冝其流泽于无穷而其后裔不可以废往服新命以荣厥家且以二十四考中书令之门而需一助教以爲荣吁亦浅矣乃知丗禄不朽如春秋诸国至数百年者后代不易得也纪年兆祥自汉武建元以来千余年间改元数百其附㑹离合爲之辤者不可胜书固亦有晓然而易见者如晋元帝永昌郭璞以爲有二日之象果至冬而亡亘灵宝大亨识者以爲一人二月了果以仲春败萧栋武陵王纪同歳窃位皆爲天正以爲二人一年而止其后皆然齐文宣天保爲一大人只十果十年而终然梁明帝萧岿亦用此而尽二十三年或又云岿蕞尔一邦故非禨祥所系齐后主隆化爲降死安德王延宗德昌爲得二日周武帝宣政爲宇文亡日宣帝大象爲天子冡萧琮晋出帝广运爲军走隋炀帝大业爲大苦末唐僖宗广明爲唐去丑口而着黄家日月以兆巢贼之祸钦宗靖康爲立十二月康果在位满歳而髙宗由康邸建中兴之业熈宁之末将改元近臣撰三名以进曰平成曰美成曰丰亨神宗曰成字负戈美成者犬羊负戈亨字爲子不成不若去亨而加元遂爲元丰若隆兴则取建隆绍兴各一字与唐正元取正观开元之义同巳而嫌与颜亮正隆相近故二年即改干道及甲午改纯熈旣巳布告天下予时守贑贺表云天永命而开中兴方茂卜年之统时纯熈而用大介载新纪号之文迨诏至乃爲淳熈盖以出处有告成大武之语故不欲用民俗火葬自释氏火化之说起于是死而焚尸者所在皆然固有炎暑之际畏其秽泄歛不终日肉未及寒而就爇者矣鲁夏父弗忌献逆祀之议展禽曰必有殃虽寿而没不爲无殃旣其葬也焚烟彻于上谓巳葬而火焚其棺椁也吴伐楚其师居麋楚司马子期将焚之令尹子西曰父兄亲暴骨焉不能收又焚之不可谓前年楚人与吴战多死麋中不可并焚也卫人掘禇师定子之墓焚之于平庄之上燕骑刼围齐即墨掘人冡墓烧死人齐人望见涕泣怒自十倍王莽作焚如之刑烧陈良等则是古人以焚尸爲大僇也列子曰楚之南有炎人之国其亲戚死㱙其肉而弃之然后埋其骨秦之西有仪渠之国其亲戚死聚祡积而焚之燻则烟上谓之登遐然后成爲孝子此上以爲政下以爲俗而未足爲异也盖是时其风未行于中国故列子以仪渠爲异至与㱙肉者同言之㱙音寡太史日官周礼春官之属曰太史掌建邦之六典以逆邦国之治正歳年以序事颁之于官府及都鄙颁告朔于邦国小史掌邦国之志奠系丗辨昭穆郑氏注云太史日官也引左传天子有日官诸侯有日御爲说志谓记也史官主书国语所谓郑书及帝系丗本之属是也小史主定之然则周之史官日官同一职耳故司马谈爲汉太史令而子长以爲文史星历近乎卜祝之间固主上所戏弄倡优畜之流俗之所轻也今太史局正星历卜祝辈所聚其长曰太史局令而隷袐书省有太史案主之盖其源流有自来矣汲冡周书汲冡周书今七十篇殊与尚书体不相类所载事物亦多过实其克商解云武王先入适纣所在射之三发而后下车击之以轻吕斩之以黄钺县诸大白商二女旣缢又射之三发击之以轻吕斩之以玄钺县诸小白越六日朝至于周以三首先馘入燎于周庙又用纣于南郊夫武王之伐纣应天顺人不过杀之而巳纣旣死何至枭戮俘馘且用之以祭乎其不然者也又言武王狩事尤爲淫侈至于擒虎二十有二猫二麋五千二百三十五犀十有三氂七百二十有一熊百五十一罴百十八豕三百五十有二狢十有八麂十有六麝五十鹿三千五百有二遂征四方凡憝国九十有九国馘磨亿有十万七千七百七十有九其多如是虽注家亦云武王以不杀爲仁无縁所馘如此盖大言也王㑹篇皆大㑹诸侯及四夷事云唐叔荀叔周公在左太公在右堂下之右唐公虞公南面立焉堂下之左商公夏公立焉四公者尧舜禹汤后商夏即𣏌宋也又言俘商宝玉亿有百万所纪四夷国名颇古奥兽畜亦竒崛以肃眞爲稷眞獩人爲秽人乐浪之夷爲良夷姑蔑爲姑妹东瓯爲且瓯渠捜爲渠叟髙句丽爲髙夷所叙秽人前儿若弥猴立行声似小儿良夷在子弊身人首脂其腹炙之藿则鸣扬州禺禺鱼人鹿青丘狐九尾东南夷白民乗黄乗黄者似骐背有两角东越海海阳盈车大蟹西南戎曰央林以酋耳酋耳者身若虎豹渠叟以䶂犬䶂犬者露犬也能飞食虎豹区阳戎以鼈封鼈封者若彘前后有首蜀人以文翰文翰者若皐鸡康民以稃苡其实如李食之宜子北狄州靡费费其形人身枝踵自笑笑则上脣翕其目食人都郭生生若黄狗人面能言竒干善芳头若雄鸡佩之令人不眯正东髙夷嵰羊嗛羊者羊而四角西方之戎曰独鹿卭卭距虚犬戎文马而赤缟身目若黄金名古皇之乗白州比闾比闾者其华若羽以其木爲车终行不败篇末引伊尹朝献商书云汤问伊尹使爲四方献令伊尹请令正东以鱼皮之鞞鲗酱蛟瞂利劒正南以珠玑瑇瑁象齿文犀正西以丹靑白旄江历龙角正北以橐驼騊駼駃騠良弓爲献汤曰善凡此皆无所质信姑録之以贻博雅者唐太宗时逺方诸国来朝贡者甚衆服装诡异颜师古请图以示后作王㑹图盖取诸此汉书所引天予不取反受其咎母爲权首将受其咎以爲逸周书此亦无之然则非全书也曹子建论文曹子建与杨德祖书云丗人着述不能无病仆常好人讥弹其文有不善应时改定昔丁敬礼常作小文使仆润饰之仆自以才不过若人辤不爲也敬礼谓仆卿何所疑难文之佳丽吾自得之后丗谁相知定吾文者邪吾常叹此达言以爲美谈子建之论善矣任昉爲王俭主簿俭出自作文令昉点正昉因定数字俭叹曰后丗谁知子定吾文正用此语今丗俗相承所作文或爲人诋诃虽未形之于辞色及退而怫然者皆是也欧阳公作尹师鲁铭文不深辩其获罪之寃但称其爲文章简而有法或以爲不尽公怒至诒书它人深数责之曰简而有法惟春秋可当之脩于师鲁之文不薄矣又述其学曰通知古今此语若必求其可当者惟孔孟也而丗之无识者乃云云此文所以慰吾亡友尔岂恤小子辈哉王荆公爲钱公辅铭母夫人蒋氏墓不称公辅甲科但云子官于朝丰显矣里巷之士以爲太君荣后云孙七人皆㓜不书其名公辅意不满以书言之公复书曰比蒙以铭文见属辄爲之而不辤不图乃犹未副所欲欲有所増损鄙文自有意义不可改也冝以见还而求能如足下意者爲之如得甲科爲通判何足以爲太夫人之荣一甲科通判茍粗知爲辞赋虽市并小人皆可以得之何足道哉故铭以谓闾巷之士以爲太夫人荣明天下有识者不以置荣辱也至于诸孙亦不足列孰有五子而无七孙者乎二公不喜人之议其文亦如此雨水清明历家以雨水爲正月中气惊蛰爲二月节清明爲三月节谷雨爲三月中气而汉丗之初仍周秦所用惊蛰在雨水之前谷雨在清明之前至于太初始正之云容斋续笔卷第十三容斋随笔容斋续笔卷十四容斋续笔卷第十四尹文子汉蓺文志名家内有尹文子一篇云说齐宣王先公孙龙刘歆云其学本于黄老居稷下与宋钘彭蒙田骈等同学于公孙龙今其书分爲上下两卷盖汉末仲长统所铨次也其文仅五千言议论亦非纯本黄老者大道篇曰道不足以治则用法法不足以治则用术术不足以治则用权权不足以治则用势势不足则反权权用则反术术用则反法法用则反道道用则无爲而自治又曰爲善使人不能得从此独善也爲巧使人不能得爲此独巧也末尽善巧之理爲善与衆行之爲巧与衆能之此善之善者巧之巧者也故所贵圣人之治不贵其独治贵其能与衆共治贵工倕之巧不贵其独巧贵其能与衆共巧也今丗之人行欲独贤事欲独能辩欲出羣勇欲絶衆独行之贤不足以成化独能之事不足以周务出羣之辩不可爲户说絶衆之勇不可与正陈凡此四者乱之所由生圣人任道立法使贤愚不相弃能鄙不相遗此至治之术也详味其言颇流而入于兼爱庄子末章叙天下之治方术者曰不累于俗不饰于物不苟于人不忮于衆愿天下之安宁以活民命人我之养毕足而止以此白心古之道术有在于是者宋钘尹文闻其风而恱之作爲华山之冠以自表虽天下不取强聒而不舎者也其爲人太多其自爲太少盖亦尽其学云荀卿非十二子有宋钘而文不预又别一书曰尹子五卷共十九篇其言论肤浅多及释氏盖晋宋时细人所作非此之谓也帝王训俭帝王创业垂统规以节俭贻训子孙必其继丗象贤而后可以循其敎不然正足取侮笑耳宋孝武大治宫室壊髙祖所居隂室于其处起玉烛殿与羣臣观之牀头有土障上挂葛灯笼麻蝇拂侍中袁顗因盛称髙祖俭素之德上不答独曰田舎公得此巳爲过矣唐髙力士于太宗陵寝宫见梳箱一柞木梳一黒角箆一草根刷子一叹曰先帝亲正皇极以致升平随身服用唯留此物将欲传示子孙永存节俭具以奏闻明皇诣陵至寝宫问所留示者何在力士捧跪上上跪奉肃敬如不可胜曰夜光之珍垂棘之璧将何以喻此即命史官书之典册是时明皇履位未乆厉精爲治故见太宗故物而惕然有感及侈心一动穷天下之力不足以副其求尚何有于此哉宋孝武不足责也若齐髙帝周武帝陈髙祖隋文帝皆有俭德而东昏天元叔宝焬帝之淫侈浮于桀纣又不可以语此云用计臣爲相唐自正观定制以省台寺监理天下之务官脩其方未之或改明皇因时极盛好大喜功于财利之事尤切故宇文融韦坚杨矜王鉷皆以聚歛刻剥进然其职不出户部也杨国忠得志乃以御史大夫判度支权知太府卿及两京司农太府出纳是时犹未立判使之名也肃宗以后兵兴费广第五琦刘晏始以户部侍郎判诸使因之拜相于是盐铁有使度支有判元琇班宏裴延龄李巽之徒踵相蹑遂浸浸以它官主之权任益重宪宗季年皇甫镈由判度支程异由卫尉卿盐铁使并命爲相公论沸腾不恤也逮于宣宗率由此涂大用马植裴休夏侯孜以盐铁卢商崔元式周墀崔龟从萧邺刘瑑以度支魏扶魏謩崔谨由蒋伸以户部自是计相不可胜书矣惟裴度判度支上言调兵食非宰相事请以归有司其识量宏正不可同日语也州县牌额州县牌额率系于吉凶以故不敢轻爲改易严州分水县故额草书分字县令有作聦明者谓字体非冝自眞书三字刻而立之是年邑境恶民持刃杀人者衆盖分字爲八刀也徽州之山水清逺素无火灾绍熈元年添差通判卢瑢悉以所作隷字换郡下扁牓自谯楼仪门凡亭榭台观之类一切趋新郡人以爲字多燥笔而于州牌尤爲不严重私切忧之次年四月火起于郡库经一日两夕乃止官舎民庐一空卢知猷唐之末丗王纲絶纽学士大夫逃难解散畏死之不暇非有扶顚持危之计能支大厦于将倾者出力以佐时则当委身山栖往而不反爲门户性命虑可也白马之祸岂李振柳璨数凶子所能害哉亦裴崔独孤诸公有以自取耳偶读司空表圣集太子太师卢知猷神道碑见其仕于僖昭更历荣级至尚书右仆射以一品致仕可以归矣然由间关跋履从昭宗播迁自华幸洛天祐二年九月乃终享年八十有六其得没于牖下亦云幸也新唐书有传附于父后甚略云昭宗爲刘季述所幽感愤而卒案昭宗以光化三年遭季述之祸天复元年反正至知猷亡时相去五年传云子文度亦贵显而碑载嗣子刑部侍郎膺亦不同表圣乃卢幕客当时作志必不误矣昭宗实録光化四年三月华州奏太子太师卢知猷卒以刘季述之变感愤成疾卒年七十五正与新唐传同盖唐武宣以后诸録乃宋敏求补撰简牍当有散脱者皆当以司空之碑爲正又按是年四月改元天复旧唐纪十一月车驾幸鳯翔朱全忠趋长安文武百寮太子太师卢知猷巳下出迎又爲可证宰相丗系表知猷生文度而同族曰渥渥之子膺刑部侍郎二者矛盾如此忌讳讳恶周礼春官小史诏王之忌讳郑氏云先王死日爲忌名爲讳礼记王制大史典礼执简记奉讳恶注云讳者先王名恶者忌日若子夘恶乌路反左传叔弓如滕子服椒爲介及郊遇懿伯之忌叔弓不入懿伯椒之叔父忌怨也椒曰公事有公利无私忌椒请先入观此乃知忌讳之明文汉人表䟽如东方朔有不知忌讳之类皆戾本旨今丗俗语言多云无忌讳及不识忌讳盖非也陈渉不可轻扬子法言或问陈胜吴广曰乱曰不若是则秦不亡曰亡秦乎恐秦未亡而先亡矣李轨以爲轻用其身而要乎非命之运不足爲福先适足以爲祸始予谓不然秦以无道毒天下六王皆万乗之国相踵㓕亡岂无孝子慈孙故家遗俗皆奉头䑕伏自张良狙击之外更无一人敢西向窥其锋者陈胜出于戍卒一旦奋发不顾海内豪杰之士乃始云合响应并起而诛之数月之间一战失利不幸陨命于御者之手身虽巳死其所置遣侯王将相竟亡秦项氏之起江东亦矫称陈王之令而度江秦之社稷爲墟谁之力也且其称王之初万事草创能从陈余之言迎孔子之孙鲋爲博士至尊爲太师所与谋议皆非庸人崛起者可及此其志岂小小者哉汉髙帝爲之置守冡于砀血食二百年乃絶子云指以爲乱何邪若乃杀吴广诛故人寡恩忘旧无帝王之度此其所以败也士匄韩厥晋厉公旣杀郄氏三卿羣臣疑惧栾书荀偃执公召士匄匄辤不往召韩厥厥辞曰古人有言曰杀老牛莫之敢尸而况君乎二三子不能事君焉用厥也二子竟弑公而不敢以匄厥爲罪岂非畏敬其忠正乎唐武德之季秦王与建成元吉相忌害长孙无忌髙士廉侯君集尉迟敬德等日夜劝王诛之王犹豫未决问于李靖靖辞问于李丗勣丗勣辞王由是重二人及至登天位皆任爲将相知其有所守也晋唐四贤之识见略等而无有称述者唐史至不书其事殆非所谓发濳德之幽光也萧道成将革命欲引时贤参赞大业夜召谢朏屏人与语朏竟无一言及王俭禇渊之谋旣定道成必欲引朏参佐命朏亦不肯从遂不仕齐丗其亦贤矣孔墨墨翟以兼爱无父之故孟子辞而辟之至比于禽兽然一时之论迨于汉丗往往以配孔子列子载惠盎见宋康王曰孔丘墨翟无地而爲君无官而爲长天下丈夫女子莫不延颈举踵而愿安利之邹阳上书于梁孝王曰鲁听季孙之说逐孔子宋任子冉之计囚墨翟以孔墨之辩不能自免于䜛䛕贾谊过秦云非有仲尼墨翟之知徐乐云非有孔曾墨子之贤是皆以孔墨爲一等列邹之书不足议而谊亦如此韩文公最爲发明孟子之学以爲功不在禹下者正以辟杨墨耳而着读墨子一篇云儒墨同是尧舜同非桀纣同脩身正心以治天下国家孔子必用墨子墨子必用孔子不相用不足爲孔墨此又何也魏郑公南史梁论亦有抑扬孔墨之语玉川月蚀诗卢仝月蚀诗唐史以谓讥切元和逆党考韩文公效仝所作云元和庚寅歳十一月是年爲元和五年去宪宗遇害时尚十载仝云歳星主福德官爵奉董秦说者谓董秦即李忠臣甞爲将相而臣朱泚至于亡身故仝鄙之东坡以爲当秦之鎭淮西日代宗避吐蕃之难出狩追诸道兵莫有至者秦方在鞠埸趣命治行诸将请择日秦曰父母有急难而欲择日乎即倍道以进虽末节不终似非无功而食禄者近丗有严有翼者着蓺苑雌黄谓坡之言非也秦守节不终受泚伪官爲贼居守何功之足云诗讥刺当时故言及此坡乃谓非无功而食禄谬矣有翼之论一何轻发至诋坡公爲非爲谬哉予案是时秦之死二十七年矣何爲而追刺之使仝欲讥逆党则应首及禄山与泚矣窃意元和之丗吐突承璀用事仝以爲嬖倖擅位故用董贤秦宫軰喻之本无预李忠臣事也记前人似亦有此说而不能省忆其详诗要点检作诗至百韵词意旣多故有失于点检者如杜老夔府咏怀前云满坐涕潺湲后又云伏腊涕涟涟白公寄元微之旣云无盃不共持又云笑劝迃辛酒华樽逐胜移觥飞白玉巵饮讶卷波迟归鞍酩酊驰酡颜乌帽侧醉袖玉鞭垂白醪充夜酌嫌醒自啜醨不饮长如醉一篇之中说酒者十一句东坡赋中隐堂五诗各四韵亦有坡垂似伏鳌崩崖露伏龟之语近于意重周蜀九经唐正观中魏证虞丗南颜师古继爲祕书监请募天下书选五品以上子孙工书者爲书手缮写予家有旧监本周礼其末云大周广顺三年癸丑五月雕造九经书毕前郷贡三礼郭嵠书列宰相李谷范质判监田敏等衔子后经典释文末云显德六年已未三月太庙室长朱延熈书宰相范质王溥如前而田敏以工部尚书爲详勘官此书字画端严有楷法更无舛误旧五代史汉隐帝时国子监奏周礼仪礼公羊谷梁四经未有印板欲集学官考校雕造从之正尚武之时而能如是盖至此年而成也成都石本诸经毛诗仪礼礼记皆祕书省祕书郎张绍文书周礼者祕书省校书郎孙朋古书周易者国子博士孙逢吉书尚书者校书郎周德政书尔雅者简州平泉令张德昭书题云广政十四年盖孟昶时所镌其字体亦皆精谨两者并用士人笔札犹有正观遗风故不庸俗可以传逺唯三传至皇祐元年方毕工殊不逮前绍兴中分命两淮江东转运司刻三史板其两汉书内凡钦宗讳并小书四字曰渊圣御名或径易爲威字而它庙讳皆只缺画愚而自用爲可笑也蜀三传后列知益州枢密直学士右諌议大夫田况衔大书爲三行而转运使直史馆曹颖叔提点刑狱屯田贠外郎孙长卿各细字一行又差低于况今虽执政作牧监司亦与之鴈行也冡宰治内周礼天官冡宰其属有宫正实掌王宫之戒令纠禁内宰以隂礼教六宫以隂礼教九嫔盖宫中官之长也故自后夫人之外九嫔丗妇女御以下无不列于属中后丗宫掖之事非上宰可得而闻也礼记内则篇记男女事父母舅姑细琐毕载而首句云后王命冡宰降德于衆兆民则以其治内故也宰相爵邑国朝宰相初不用爵邑爲轻重然亦甞以代陞黜王文康曾任司空后爲太子太师经太宗登极恩但封祁国公吕文穆自司徒谢事爲太子太师经东封西祀恩不复再得三公但封徐国许国公而巳宼忠愍罢相学士钱惟演以太子太傅处之眞宗令更与些恩数惟演但乞封国公王兾公钦若食邑巳过万戸及谪爲司农卿于衔内尽除去后再拜相乃悉还之汤歧公以大观文免相因御史言落职镌爵赵卫公坐举官犯赃见爲使相但降封益川郡公削二千户今周益公亦然皆故实所无也王婺相元封兾嫌其与钦若同屡欲改适有进国史赏予爲拟进韩国制词用有此兾方莫如韩乐旣播告矣而删定官冯震武以爲眞宗故封不许用遂贴麻爲鲁虽着于司封格冯盖不知富韩公巳用之矣是时婺相以食邑过二万户爲辞寿皇遣中使至迈所居宣示令具前此有无体例及合如何施行事理拟定闻奏遂以邑戸无止法复命乃竟行下杨子一毛孟子曰杨子取爲我拔一毛而利天下不爲也杨朱之书不传于今其语无所考惟列子所载杨朱曰伯成子髙不以一毫利物舎国而隐耕古之人损一毫利天下不与也人人不损一毫不利天下天下治矣禽子问杨朱曰去子体之一毛以济一丗汝爲之乎杨子曰丗固非一毛之所济禽子曰假济爲之乎杨子弗应禽子出语孟孙阳阳曰有侵若肌肤获万金者若爲之乎曰爲之曰有断若一节得一国子爲之乎禽子黙然阳曰积一毛以成肌肤积肌肤以成一节一毛固一体万分中之一物柰何轻之观此则孟氏之言可证矣李长吉诗李长吉有罗浮山人诗云欲翦湘中一尺天吴娥莫道吴刀澁正用杜老题王宰画山水图歌焉得并州快翦刀翦取吴松半江水之句长吉非蹈袭人后者疑亦偶同不失自爲好语也子夏经学孔子弟子惟子夏于诸经独有书虽传记杂言未可尽信然要爲与它人不同矣于易则有传于诗则有序而毛诗之学一云子夏授髙行子四传而至小毛公一云子夏传曾申五传而至大毛公于礼则有仪礼丧服一篇马融王肃诸儒多爲之训说于春秋所云不能赞一辞盖亦甞从事于斯矣公羊髙实受之于子夏谷梁赤者风俗通亦云子夏门人于论语则郑康成以爲仲弓子夏等所撰定也后汉徐防上䟽曰诗书礼乐定自孔子发明章句始于子夏斯其证云容斋续笔卷第十四容斋随笔容斋续笔卷十五容斋续笔卷第十五紫阁山村诗宣和间朱勔挟花石进奉之名以固宠规利东南部使者郡守多出其门如徐铸应安道王仲闳軰济其恶豪夺渔取士民家一石一木稍堪翫即领健卒直入其家用黄封表志而未即取护视微不谨则被以大不恭罪及发行必撤屋决墻而出人有一物小异共指爲不祥唯恐芟夷之不速杨戬李彦创汝州西城所任辉彦李士涣王浒毛孝立之徒亦助之发物供奉大抵类勔而又有甚焉者徽宗患其扰屡禁止之然覆出爲恶不能絶也偶读白乐天紫阁山北村诗乃知唐丗固有是事漫録于此晨游紫阁峯暮宿山下村村老见予喜爲予开一罇举盃未及饮暴卒来入门紫衣挟刀斧草草十余人夺我席上酒掣我盘中飡主人退后立歛手反如賔中庭有竒树种来三十春主人惜不得持斧断其根口称采造家身属神策军主人切勿语中尉正承恩盖正元元和间也李林甫秦桧李林甫爲宰相妬贤嫉能以裴耀卿张九龄在已上以李适之争权设诡计去之若其所引用如牛仙客至终于位陈希烈及见其死皆共政六七年虽两人伴食謟事所以能乆然林甫以忮心贼害亦不朝愠暮喜尚能容之秦桧则不然其始也见其能助我自冗散小官不三二年至执政史才由御史检法官超右正言迁谏议大夫遂签书枢密施鉅由中书检正郑仲熊由正言同除权吏部侍郎方受告正谢施即参知政事郑爲签枢宋朴爲殿中侍御史欲骤用之令台中申称本台缺检法主簿须长贰乃可辟即就状奏除侍御史许荐举遽拜中丞谢日除签枢其捷如此然数人者不能数月而罢杨愿最善佞至饮食动作悉效之秦甞因食喷嚏失笑愿于仓卒间亦阳喷饭而笑左右侍者哂焉秦察其奉己愈喜旣历歳亦厌之讽御史排击而预告之愿涕泪交頥秦曰士大夫出处常事耳何至是愿对曰愿起贱微致身此地巳不啻足但受太师生成恩过于父母一旦别去何时复望车尘马足邪是所以悲也秦益怜之使以本职奉祠仅三月起知宣州李若谷罢参政或曰胡不效杨原仲之泣李河北人有直气笑曰便打杀我亦撰眼泪不出秦闻而大怒遂有江州居住之命秦尝以病谒告政府独有余尧弼因奏对髙宗访以机务一二不能答秦病愈入见上曰余尧弼旣参大政朝廷事亦冝使之与闻秦退扣余曰比日榻前所询何事余具以告秦唿省吏取公牍阅视皆巳书押责之曰君旣书押了安得言弗知是故欲相卖耳余离席辩析不复应明日台评交章叚拂爲人愦愦一日秦在前开陈颇乆遂俯首瞌睡秦退始觉殊窘怖上犹慰拊之且询其郷里少顷还殿廊幕中秦闭目诵佛典客赞揖至三乃答归政事堂穷诘其语无以对旋遭劾至于责居汤思退在枢府上偶回顾有所问秦是日所奏微不合即云陛下不以臣言爲然乞问汤思退上曰此事朕岂不晓何用问它汤思退秦还省见汤巳不乐谋去之㑹其病迨于亡遂免考其所爲盖出偃月堂之上也注书难注书至难虽孔安国马融郑康成王弼之解经杜元凯之解左传颜师古之注汉书亦不能无失王荆公诗新经八月剥枣解云剥者剥其皮而进之所以养老也毛公本注云剥击也陆德明音普卜反公皆不用后从蒋山郊歩至民家问其翁安在曰去扑枣始悟前非即具奏乞除去十三字故今本无之洪庆善注楚辞九歌东君篇縆瑟兮交鼔箫钟兮瑶簴引仪礼郷饮酒章间歌鱼丽笙由庚歌南有嘉鱼笙崇丘爲比云箫钟者取二乐声之相应者互奏之旣镂板置于坟庵一蜀客过而见之曰一本箫作广韵训爲击也盖是击钟正与縆瑟爲对耳庆善谢而亟改之政和初蔡京禁苏氏学蕲春一士独杜门注其诗不与人往还钱伸仲爲黄冈尉因考校上舎往来其郷三进谒然后得见首请借阅其书士人指案侧巨编数十使随意抽读适得和杨公济梅花十絶月地云阶漫一尊玉奴终不负东昬临春结绮荒荆棘谁信幽香是返䰟注云玉奴齐东昬侯潘妃小字临春结绮者陈后主三阁之名也伸仲曰所引止于此耳曰然伸仲曰唐牛僧孺所作周秦行纪记入薄太后庙见古后妃軰所谓月地云阶见洞仙东昬以玉儿故身死国除不拟负他乃是此篇所用先生何爲没而不书士人恍然失色不复一语顾其子然纸炬悉焚之伸仲劝使姑留之竟不可曰吾枉用工夫十年非君几贻士林嗤笑伸仲毎谈其事以戒后生但玉奴乃杨贵妃自称潘妃则名玉儿也剥枣之说得于吴说傅朋箫钟则庆善自言也绍兴初又有傅洪秀才注坡词镂板钱塘至于不知天上宫阙今夕是何年不能引共道人间惆怅事不知今夕是何年之句笑怕蔷薇罥学画鸦黄未就不能引南部烟花録如此甚多书易脱误经典遭秦火之余脱亡散落其仅存于今者相传千歳虽有错误无由复改汉蓺文志载刘向以中古文易经校施孟梁丘经或脱去无咎悔亡唯费氏经与古文同以尚书校欧阳夏侯三家经文酒诰脱简一召诰脱简二率简二十五字者脱亦二十五字简二十二字者脱亦二十二字今丗所存者独孔氏古文故不见二篇脱处周易杂卦自干坤以至需讼皆以两两相从而明相反之义若大过至夬八卦则否盖传者之失也东坡始正之元本云大过顚也姤遇也柔遇刚也渐女归待男行也頥养正也旣济定也归妹女之终也未济男之穷也夬决也刚决柔也君子道长小人道忧也坡改云頥养正也大过顚也姤遇也柔遇刚也夬决也刚决柔也君子道长小人道忧也渐女归待男行也归妹女之终也旣济定也未济男之穷也谓如此而相从之次相反之义焕然若合符节矣尚书洪范四五纪一曰歳二曰月三曰日四曰星辰五曰历数便合继之以王省惟歳卿士惟月师尹惟日至于月之从星则以风雨一章乃接五皇极亦以简编脱误故失其先后之次五皇极之中盖亦有杂九五福之文者如歛时五福用敷钖厥庶民凡厥正人旣富方谷汝弗能使有好于而家时人斯其辜于其无好德汝虽钖之福其作汝用咎及上文而康而色曰予攸好德汝则钖之福是也康诰自惟三月哉生魄至乃洪大诰治四十八字乃是洛诰合在篇首周公拜手之前武成一篇王荆公始正之自王朝歩自周于征伐商即继以厎商之罪告于皇天后土至一戎衣天下大定乃继以厥四月哉生明至予小子其承厥志然后及乃反商政以讫终篇则首尾亦粲然不紊南陔六诗南陔白华华黍由庚崇丘由仪六诗毛公爲诗诂训传各置其名述其义而亡其辞郷饮酒燕礼云笙入堂下磬南北面立乐奏南陔白华华黍乃间歌鱼丽笙由庚歌南有嘉鱼笙崇丘歌南山有台笙由仪乃合乐周南关睢葛覃卷耳召南鹊巢采苹采蘩切详文意所谓歌者有其辞所以可歌如鱼丽嘉鱼关睢以下是也亡其辞者不可歌故以笙吹之南陔至于由仪是也有其义者谓孝子相戒以养万物得由其道之义亡其辞者元未甞有辞也郑康成始以爲及秦之丗而亡之又引燕礼升歌鹿鸣下管新宫爲比谓新宫之诗亦亡按左传宋公享叔孙昭子赋新宫杜注爲逸诗则亦有辞非诸篇比也陆德明音义云此六篇盖武王之诗周公制礼用爲乐章吹笙以播其曲孔子删定在三百一十一篇内及秦而亡盖祖郑说耳且古诗经删及逸不存者多矣何独列此六名于大序中乎束晢补亡六篇不作可也左传叔孙豹如晋晋侯享之金奏肆夏韶夏纳夏工歌文王大明緜鹿鸣四牡皇皇者华三夏者乐曲名击钟而奏亦以乐曲无辞故以金奏若六诗则工歌之矣尤可证也绍圣废春秋五声本于五行而徴音废四渎源于四方而济水絶周官六典所以布治而司空之书亡是固出于无可柰何非人力所能爲也若乃六经载道而王安石欲废春秋绍圣中章子厚作相蔡卞执政遂明下诏罢此经诚万丗之罪人也王韶熈河王韶取熈河国史以爲甞游陜西采访边事遂诣阙上书偶读眺以道集与熈河钱经略书云熈河一道曹南院弃而不城者也其后夏英公喜功名欲城之其如韩范之论何又其后有一王长官韶者薄游阳翟偶见英公神道碑所载云云遂穴以爲策以干丞相时丞相是谓韩公视王长官者稚而狂之若河外数州则又王长官弃而不城者也彼木征之志不浅鬼章之睥睨尤近而着者陇拶似若无能颇闻有子存实有不可不惧者此书盖是元祐初年然则韶之本指乃如此予修史时未得其说也英公碑王𡵨公所作但云甞上十策若通唃厮啰之属羗当时施用之余皆不书不知晁公所指爲何也书籍之厄梁元帝在江陵蓄古今图书十四万卷将亡之夕尽焚之隋嘉则殿有书三十七万卷唐平王丗充得其旧书于东都浮舟泝河尽覆于砥柱正观开元募借缮写两都各聚书四部禄山之乱尺简不藏代宗文宗时复行捜采分藏于十二库黄巢之乱存者盖尠昭宗又于诸道求访及徙洛阳荡然无遗今人观汉隋唐经籍蓺文志未甞不茫然太息也晁以道记本朝王文康𥘉相周丗宗多有唐旧书今其子孙不知何在李文正所藏旣富而且辟学馆以延学士大夫不待见主人而下马直入读书供牢饩以给其日力与衆共利之今其家仅有败屋数楹而书不知何在也宋宣献家兼有毕文简杨文庄二家之书其富盖有王府不及者元符中一夕灾爲灰烬以道自谓家五丗于兹虽不敢与宋氏争多而校雠是正未肯自逊政和甲午之冬火亦告谴惟刘壮舆家于庐山之阳自其祖凝之以来遗子孙者唯图书也其书与七泽俱富矣于是爲作记今刘氏之在庐山者不闻其人则所谓藏书殆亦羽化乃知自古到今神物亦于斯文爲靳靳也宣和殿太清楼龙图阁御府所储靖康荡析之余尽归于燕置之祕书省乃有幸而得存者焉逐贫赋韩文公送穷文柳子厚乞巧文皆拟杨子云逐贫赋韩公进学解拟东方朔客难柳子晋问篇拟枚乗七发正符拟剧秦美新黄鲁直跛奚移文拟王子渊僮约皆极文章之妙逐贫一赋几五百言文选不収𥘉学记所载才百余字今人盖有未之见者辄録于此云杨子遁丗离俗独处左隣崇山右接旷野邻垣乞儿终贫且窭礼薄义弊相与羣聚惆怅失志唿贫与语汝在六极投弃荒遐好爲庸卒刑戮是加匪惟㓜稚嬉戏土沙居非近邻接屋连家恩轻毛羽义薄轻罗进不由德退不受诃乆爲滞客其意若何人皆文绣余褐不全人皆稻梁我独藜飡贫无宝玩何以接欢宗室之宴爲乐不槃徒行负赁出处易衣身服百役手足胼胝或耘或耔霑体露肌朋友道絶进官凌迟厥咎安在职汝之爲舎汝逺窜崑崙之顚尔复我随翰飞戾天舎尔登山巖穴隐藏尔复我随陟彼髙冈舎尔入海汎彼柏舟尔复我随载沉载浮我行尔动我静尔休岂无他人从我何求今汝去矣勿复乆留贫曰唯唯主人见逐多言益嗤心有所怀愿得尽辞昔我乃祖崇其明德克佐帝尧誓爲典则土阶茅茨匪雕匪饰爰及季丗纵其昬惑饕餮之羣贫富苟得鄙我先人乃傲乃骄瑶台琼室华屋崇髙流酒爲池积肉爲崤是用鹄逝不践其朝三省吾身谓予无諐处君之家福禄如山忘我大德思我小怨堪寒能暑少而习焉寒暑不等寿神仙桀跖不顾贪类不干人皆重蔽子独露居人皆憷惕子独无虞言辞旣罄色厉目张摄齐而兴降阶下堂誓将去汝适彼首阳孤竹之子与我连行余乃避席辞谢不直请不贰过闻义则服长与尔居终无厌极贫遂不去与我游息唐宣宗时有文士王振自称紫逻山人有送穷辞一篇引韩吏部爲说其文意亦工涧松山苗诗文当有所本若用古人语意别出机杼曲而畅之自足以传示来丗左太沖咏史诗曰郁郁涧底松离离山上苗以彼径寸茎䕃此百尺条丗胄蹑髙位英俊沉下僚地势使之然由来非一朝白乐天续古一篇全用之曰雨露长纎草山苗髙入云风雪折劲木涧松摧爲薪风摧此何意雨长彼何因百尺涧底死寸茎山上春语意皆出太沖然其含蓄顿挫则不逮也男子运起寅今之五行家学凡男子小运起于寅女子小运起于申莫知何书所载淮南子汜论训篇云礼三十而娶许叔重注曰三十而娶者隂阳未分时俱生于子男从子数左行三十年立于已女从子数右行二十年亦立于已合夫妇故圣人因是制礼使男三十而娶女二十而嫁其男子自巳数左行十得寅故人十月而生于寅故男子数从寅起女自已数右行得申亦十月而生于申故女子数从申起此说正爲起运也宰我作难史记称宰我爲齐临菑大夫与田常作难以夷其族孔子耻之苏子由作古史精爲辨之以爲子我者阚止也与田常争齐政爲常所杀以其字亦曰子我故战国之书误以爲宰予此论旣出圣门髙第得免非义之谤东坡又引李斯諌书谓曰常隂取齐国杀宰予于庭是其不从田常故爲所杀也予又考之子路之死孔子曰由也死矣又曰夫祝予哭于中庭使人覆醢其悲之如是不应宰我遇祸略无一言孟子所载三子论圣人贤于尧舜等语疑是夫子没后所谈不然师在而各出意见议之无复质正恐非也然则宰我不死于田常更可证矣而淮南子又有一说云将相摄威擅势私门成党而使道不行故使陈成田常鸱夷子皮得成其难使吕氏絶祀子皮谓范蠡也蠡浮海变姓名游齐时简公之难巳十余年矣说苑亦云田常与宰我争宰我将攻之鸱夷子皮告田常遂残宰我此说尤爲无稽是以蠡爲助田氏爲齐祸其不分贤逆如此古人占梦汉蓺文志七略杂占十八家以黄帝长柳占梦十一卷甘德长柳占梦二十卷爲首其说曰杂占者纪百家之象候善恶之证衆占非一而梦爲大故周有其官周礼太卜掌三梦之灋一曰致梦二曰觭梦三曰咸陟郑氏以爲致梦夏后氏所作觭梦商人所作咸陟者言梦之皆得周人作焉而占梦专爲一官以日月星辰占六梦之吉凶其别曰正曰噩曰思曰寤曰喜曰惧季冬聘王梦献吉梦于王王拜而受之乃舎萌于四方以赠恶梦舎萌者犹释采也赠者送之也诗书礼经所载髙宗梦得说周文王梦帝与九龄武王伐纣梦叶朕卜宣王考牧牧人有熊罴虺蛇之梦召彼故老讯之占梦左传所书尤多孔子梦坐奠于两楹然则古之圣贤未甞不以梦爲大是以见于七略者如此魏晋方技犹时时或有之今人不复留意此卜虽市井妄术所在如林亦无一个以占梦自名者其学殆絶矣容斋续笔卷第十五容斋随笔容斋续笔卷十六容斋续笔卷第十六髙德儒唐髙祖起兵太原使子建成丗民将兵击西河郡执郡丞髙德儒丗民数之曰汝指野鸟爲鸾以欺人主取髙官吾兴义兵正爲诛佞人耳遂斩之自余不戮一人读史不熟者但以爲史氏虚设此语以与指鹿爲马作对耳案隋大业十一年有二孔雀飞集宝城朝堂前亲衞校尉髙德儒等十余人见之奏以爲鸾时孔雀巳飞去无可得验诏以德儒诚心冥㑹肇见嘉祥擢拜朝散大夫余人皆赐束帛仍于其地造仪鸾殿距此时财二年余盖唐温大雅所着创业起居注载之不追书前事故也新唐书太宗纪但书云率兵徇西河斩其郡丞髙德儒尤爲简略赖通鑑尽纪其详范氏唐鑑只论其被诛一节云唐朝士俸微唐丗朝士俸钱至微除一项之外更无所谓料劵添给之类者白乐天爲校书郎作诗曰幸逢太平代天子好文儒小才难大用典校在袐书俸钱万六千月给亦有余遂使少年心日日常晏如及爲翰林学士当迁官援姜公辅故事但乞兼京兆府户曹参军旣除此职喜而言志至云诏授户曹掾捧诏感君恩弟兄俱簮笏新妇俨衣巾罗列髙堂下拜庆正纷纷喧喧车马来贺客满我门置酒延贺客不复忧空罇而其所得者亦俸钱四五万廪禄二百石而巳今之主簿尉占优饫处固有倍簁于此者矣亦未甞以爲足古今异冝不可一槩论也杨文公在眞宗朝爲翰林学士而云虚忝甘泉之从臣终作若敖之馁鬼盖是时尚爲鲜薄非后来比也计然意林汉书货殖传粤王句践困于㑹稽之上迺用范蠡计然遂报彊吴孟康注曰姓计名然越臣也蔡谟曰计然者范蠡所着书篇名耳非人也谓之计然者所计而然也群书所称句践之贤佐种蠡爲首岂复闻有姓计名然者乎若有此人越但用半策便以致霸是功重于范蠡而书籍不见其名史迁不述其传乎颜师古曰蔡说谬矣古今人表计然列在第四等一名计研班固賔戏研桑心计于无垠即谓此耳计然者濮上人也甞南游越范蠡卑身事之其书则有万物録事见皇览及晋中经簿又吴越春秋及越絶书并作计倪此则倪研及然声皆相近实一人耳何云书籍不见哉予案唐正元中马揔所述意林一书抄类诸子百余十二卷云计然者葵丘濮上人姓辛字文子其先晋国之公子也爲人有内无外状貌似不及人少而明学隂阳见微知着其志沈沈不肯自显天下莫知故称曰计然时遨游海泽号曰渔父范蠡请其见越王计然曰越王爲人鸟喙不可与同利也据此则计然姓名出处皎然可见裴骃注史记亦知引范子北史萧大圜云留侯追踪于松子陶朱成术于辛文正用此事曹子建表引文子李善注以爲计然师古盖未能尽也而文子十二卷李暹注其序以谓范子所称计然但其书一切以老子爲宗略无与范蠡谋议之事意林所编文子正与此同所谓范子乃别是一书亦十二卷马揔只载其叙计然及它三事云余并隂阳历数故不取则与文子了不同李暹之说误也唐蓺文志范子计然十五卷注云范蠡问计然答列于农家其是矣而今不存唐丗未知尊孟氏故意林亦列其书而有差不同者如伊尹不以一衣与人亦不取一衣于人之类其它所引书如胡非子随巢子缠子王孙子公孙尼子阮子正部姚信士纬殷兴通语牟子周生烈子秦菁子梅子任弈子魏㓪子唐滂子邹子孙氏成败志蒋子谯子钟子张俨黙记裴氏新言袁淮正书袁子正论苏子陆子张显析言干子顾子诸葛子陈子要言符子诸书今皆不传于丗亦有不知其名者思颍诗士大夫发迹壠畒贵爲公卿谓父祖旧庐爲不可居而更新其宅者多矣复以医药弗便饮膳难得自村疃而迁于邑自邑而迁于郡者亦多矣唯翩然委而去之或逺在数百千里之外自非有大不得巳则举动爲不冝轻若夫以爲得计又从而咏歌夸诩之着于诗文是其一时思虑诚爲不审虽名公鉅人未能或之免也欧阳公吉州庐陵人其父崇公葬于其里之泷冈公自爲阡表纪其平生而公中年乃欲居颍其思颍诗序云予自广陵得请来颍爱其民淳讼简土厚水甘慨然有终焉之志尔来思颍之念未甞少忘于心而意之所存亦时时见于文字乃发旧槀得南京以后诗十余篇皆思颍之作以见予拳拳于颍者非一日也又续诗序云自丁家难服除入翰林爲学士忽忽八年间归颍之志虽未遂然未甞一日少忘焉至于今年六十有四免并得蔡蔡颍连疆因得以爲归老之渐又得在亳及青十有七篇附之时熈宁三年也公次年致仕又一年而薨其逍遥于颍盖无几时惜无一语及于松楸之思崇公惟一子耳公生四子皆爲颍人泷冈之上遂无复有子孙临之是因一代贵达而坟墓乃隔爲它壤予毎读二序辄爲太息嗟乎此文不作可也若东坡之居冝兴乃因免汝州居住而至其后自海外北还无以爲归复暂至常州巳而捐馆文定公虽居许而治命反葬于眉山云刘蕡下第唐文宗太和二年三月亲策制举人贤良方正刘蕡对策极言宦官之祸旣而裴休李郃等二十二人中第皆除官考官左散骑常侍冯宿太常少卿贾餗库部郎中庞严见蕡策皆叹服而畏宦官不敢取诏下物论嚣然称屈谏官御史欲论奏执政抑之李郃曰刘蕡下第我辈登科能无厚颜乃上䟽以爲蕡所对策汉魏以来无与爲比今有司以蕡指切左右不敢以闻恐忠良道穷纲纪遂絶臣所对不及蕡逺甚乞回臣所授以旌蕡直不报予案是时宰相乃裴度韦处厚窦易直易直不足言裴韦之贤顾独失此至于抑言者使勿论奏岂不有愧于心乎蕡旣由此不得仕于朝而李郃亦不显盖无敢用之也令狐楚牛僧孺乃能表蕡入幕府待以师礼竟爲宦人所嫉诬贬柳州司户李商隐赠以诗曰汉廷急诏谁先入楚路髙歌自欲翻万里相逢欢复泣鳯巢西隔九重门及蕡卒复以二诗哭之曰一叫千回首天髙不爲闻又曰巳爲秦逐客复作楚寃魂併将添恨泪一洒问干坤其悲之至矣甘露之事相去财七年未知蕡及见之否乎酒肆旗望今都城与郡县酒务及凡鬻酒之肆皆掲大帘于外以青白布数幅爲之微者随其髙卑小大村店或挂缾瓢标箒秆唐人多咏于诗然其制盖自古以然矣韩非子云宋人有酤酒者斗槩甚平遇客甚谨爲酒甚美悬帜甚髙而酒不售遂至于酸所谓悬帜者此也贤宰相遭谗一代宗臣当代天理物之任君上委国而听之固爲社稷之福然必不使邪人参其间乃可不然必爲所胜姑以唐丗及本朝之事显显者言之若禇遂良长孙无忌之遭李义府许敬宗张九龄之遭李林甫是巳裴晋公相宪宗立淮蔡青郓之功唐之威令纪纲旣坏而复振可谓名宰矣皇甫镈一共政则去不旋踵迨穆敬文三宗主旣不明而元稹李逢吉宗闵更撼之使不得一日安厥位赵韩王以佐命元勲而爲卢多逊所胜冦莱公爲丁谓所胜杜祁公韩范爲陈执中贾昌朝所胜冨韩公爲王介甫所胜范忠宣爲章子厚所胜赵忠简爲秦㑹之所胜大抵皆然也宋齐丘自用兵以来令民间以见钱纽纳税直旣爲不堪然于其中所谓和买折帛尤爲名不正而歛最重偶阅大中祥符间太常博士许载着吴唐拾遗録所载多诸书未有者其劝农桑一篇正云吴顺义年中差官兴版簿定租税厥田上上者每一顷税钱二贯一百文中田一顷税钱一贯八百下田一顷千五百皆足陌见钱如见钱不足许依市价折以金银并计丁口课调亦科钱宋齐丘时爲贠外郎上策乞虚擡时价而折䌷绵绢本色曰江淮之地唐季巳来战争之所今兵革乍息黎甿始安而必率以见钱折以金银此非民耕凿可得也无兴贩以求之是爲教民弃本逐末耳是时绢毎匹市卖五百文䌷六百文绵毎两十五文齐丘请绢毎匹擡爲一贯七百䌷爲二贯四百绵爲四十文皆足钱丁口课调亦请蠲除朝议喧然沮之谓亏损官钱万数不少齐丘致书于徐知诰曰明公揔百官理大国督民见钱与金银求国富庶所谓拥篲救火挠水求清欲火灭水清可得乎知诰得书曰此劝农上策也即行之自是不十年间野无闲田桑无隙地自吴变唐自唐归宋民到于今受其赐齐丘之事美矣徐知诰亟听而行之可谓贤辅相而九国志齐丘传中略不书资治通鑑亦佚此事今之君子爲国唯知浚民以益利岂不有腼于偏闰之臣乎齐丘平生在所不论也咸杬子玉篇唐韵释杬字云木名出豫章煎汁藏果及卵不坏异物志云杬子音元盐鸭子也以其用杬木皮汁和盐渍之今吾郷处处有此乃如苍耳益母茎干不纯是木小人争鬪者取其叶挼摖皮肤辄作赤肿如被伤以诬赖其敌至藏鸭卵则又以染其外使若赭色云月中桂兎酉阳杂爼天咫篇载月星神异数事其命名之义取国语楚灵王曰是知天咫安知民则之说其纪月中蟾桂引释氏书言须弥山南面有阎扶树月过树影入月中或言月中蟾桂地影也空处水影也予记东坡公鉴空阁诗云明月本自明无心孰爲境挂空如水鑑写此山河影我观大瀛海巨浸与天永九州居其间无异蛇盘镜空水两无质相照但耿耿妄云桂兎蟇俗说皆可屏正用此说其诗在集中题爲和黄秀才顷予游南海西归之日泊舟金利山下登崇福寺有阁枕江流标爲鉴空正见诗牌揭其上盖当时临赋处也唐二帝好名唐正观中忽有白鹊营巢于寝殿前槐树上其巢合欢如腰鼔左右拜舞称贺太宗曰我常笑隋炀帝好祥瑞瑞在得贤此何足贺乃命毁其巢放鹊于野外明皇初即位以风俗奢靡制乗舆服御金银器玩令有司销毁以供军国之用其珠玉锦绣焚于殿前天下母得复采织罢两京织锦坊予谓二帝皆唐之明主所言所行足以垂训于后然大要出于好名鹊巢之异左右从而献䛕叱而去之可也何必毁其巢珠玉锦绣勿珍而尚之可也何必焚之殿前明以示外使家至户晓哉治道贵于执中是二者惧不可以爲法其后杨贵妃有宠织绣之工专供妃院者七百人中外争献器服珍玩岭南经略使张九皐广陵长史王翼以所献精靡九章加三品翼入爲户部侍郎天下从风而靡明皇之始终一何不同如此哉周礼非周公书周礼一书丗谓周公所作而非也昔贤以爲战国隂谋之书考其实盖出于刘歆之手汉书儒林传尽载诸经专门师授此独无传至王莽时歆爲国师始建立周官经以爲周礼且置博士而河南杜子春受业于歆还家以教门徒好学之士郑兴及其子衆往师之此书遂行歆之处心积虑用以济莽之恶莽据以毒痡四海如五均六筦市官賖货诸所兴爲皆是也故当其时公孙禄旣巳斥歆顚倒六经毁师法矣历代以来唯宇文周依六典以建官至于治民发政亦未甞循故辙王安石欲变乱祖宗法度乃尊崇其言至与诗书均匹以作三经新义其序略曰其人足以任官其官足以行法莫盛乎成周之时其法可施于后丗其文有见于载籍莫具乎周官之书自周之衰以至于今太平之遗迹扫荡几尽学者所见无复全经于是时也乃欲训而发之臣知其难也以训而发之之难则又以知夫立政造事追而复之之爲难则安石所学所行实于此乎出遂谓一部之书理财居其半又谓泉府凡国之财用取具焉歳终则㑹其出入而纳其余则非特搉兼并救贫阨因以足国事之财用夫然故虽有不庭不虞民不加赋而国无乏事其后吕嘉问法之而置市易由中及外害徧生灵呜唿二王託周官之名以爲政其归于祸民一也醉尉亭长李广免将军爲庶人屏居蓝田甞夜从一骑出从人田间饮还至亭霸陵尉醉呵止广后广拜右北平太守请尉与俱至军而斩之上书自陈谢罪武帝报曰报忿除害朕之所图于将军也王莽窃位尤备大臣抑夺下权大司空士夜过奉常亭亭长苛之告以官名亭长醉曰宁有符传邪士以马箠击亭长亭长斩士亡郡县逐之家上书莽曰亭长奉公勿逐大司空王邑斥士以谢予观此两亭尉长其醉等耳霸陵尉但呵止李广而广杀之武帝不问奉常亭长杀宰士而王莽反以奉公免之亦可笑也三易之名三易之名一曰连山二曰归藏三曰周易皆以两字爲义今人但称周易曰易非也夏曰连山其卦以纯艮爲首艮爲山山上山下是名连山云气出内于山故名易爲连山商曰归藏以纯坤爲首坤爲地万物莫不归而藏于中故名爲归藏周曰周易以纯干爲首干爲天天能周帀于四时故名易爲周也大蔟爲人统寅爲人正夏以十三月爲正人统人无爲卦首之理艮渐正月故以艮爲首林钟爲地统未之冲丑故爲地正商以十二月爲正地统故以坤爲首黄钟爲天统子爲天正周以十一月爲正天统故以干爲天首此本出唐贾公彦周礼正义之说予整齐而纪之所谓十三月者承十二月而言即正月耳后汉陈宠论之甚详本出尚书大传忠臣名不传古今忠臣义士其名载于史策者万丗不朽然有不幸而泯没无传者南唐后主淫于浮图氏二人继踵而谏一获徒一获流歙人汪焕爲第三谏极言请死云梁武事佛刺血写佛经散发与僧践舍身爲佛奴屈膝礼和尚及其终也饿死于台城今陛下事佛未见刺血践发舍身屈膝臣恐他日犹不得如梁武之事后主览书赦而官之又有淮人李雄当王师弔伐出守西偏不遇其敌雄以国城重围不忍端坐遂东下以救之阵于溧阳与王师遇父子俱没诸子不从行者亦死他所死者凡八人李氏讫亡不霑襃赠其事仅见于吴唐拾遗録顷甞有㫖合九朝国史爲一书他日史官爲列之于李煜传庶足以慰二人于泉下欧阳公作吴某墓志云李煜时爲彭泽主簿曹彬破池阳遣使者招降郡县其令欲以城降某曰吾能爲李氏死尔乃杀使者爲煜守煜巳降某爲游兵执送军中主将责以杀使者曰固当如是主将义而释之其事虽粗见而集中只云讳某爲可惜也如靖康之难朱昭等数人死于震武城之类予得朱并所作忠义録于其子栐乃爲作传于四朝史中盖惜其无传也唐人酒令白乐天诗鞍马唿教住骰盘喝遣输长驱波卷白连掷采成卢注云骰盘卷白波莫走鞍马皆当时酒令予桉皇甫松所着醉郷日月三卷载骰子令云聚十只骰子齐掷自出手六人依采饮焉堂印本采人劝合席碧油劝掷外三人骰子聚于一处谓之酒星依采聚散骰子令中改易不过三章次改鞍马令不过一章又有旗令闪擪令抛打令今人不复晓其法矣唯优伶家犹用手打令以爲戏云容斋续笔卷第十六容斋随笔容斋三笔序㑹通馆印正容斋随笔序博学而详说之将以反说约也然博而不约者有矣未有不博而能至于约也容斋随笔书之博者也提纲挈领博而能约者也书成于宋学士洪景卢学者歆羡而未得其眞者乆矣太医院医士吴郡盛用美得之于京师士夫欲版其行邑宰邢君阳民用而未行适佥宪雷公水利江南廵行吾钖遂致礼㑹通馆以逹君志呜唿燧生当文明之运而活字铜版乐天之成苟以是心至应之惟谨况士夫以稽古爲事君以爱民爲心而公礼意兼至者乎虽然学者徒务其博而不能反说以至于约则是书爲糟粕岂公之所望于人者哉弘治八年中秋钖山华燧序容斋三笔序王右将军逸少晋宋闲第一流人也遗情轩冕摆落世故盖其生平雅怀自去㑹稽内史遂不肯复出自誓于父母墓下词致确苦予味其言而深悲之又读所与谢万石书云坐而获逸遂其宿心比尝与安石东游山海頥养闲暇之余欲与亲故时共懽宴衔杯引满语田里所行故以爲抚掌之资其爲得意可胜言邪常依依陆贾班嗣之处世老夫忘愿尽于此也案是时逸少春秋财五十余耳史氏不能赏取其高乃屑屑以爲坐王怀祖之故待之浅矣予亦从㑹稽解组还里于今六年仰瞻昔贤犹驽蹇之视天骥本非伦儗而年龄之运踰七望八法当挂神虎之衣冠无假于誓墓也幸方寸未渠昏于寛闲寂寞之濵穷胜乐时之暇时时捉笔据几随所趣而志之虽无甚竒论然意到即就亦殊自喜于是容斋三笔成累月矣稚子云不可无序引容斋随笔容斋三笔目録容斋三笔目録第一卷第二卷第三卷第四卷第五卷第六卷第七卷第八卷第九卷第十卷第十一卷第十二卷第十三卷第十四卷第十五卷第十六卷容斋三笔目録容斋随笔容斋三笔卷一容斋三笔卷第一容斋三笔卷第一容斋随笔容斋三笔卷二容斋三笔卷第二使乐成桮育制氏猗顿义纵隽不疑䟽广云敞枚乘终军卤公孺容斋三笔卷第二容斋随笔容斋三笔卷三容斋三笔卷第三容斋三笔卷第三容斋随笔容斋三笔卷四容斋三笔卷第四容斋三笔卷第四容斋随笔容斋三笔卷五容斋三笔卷第五容斋三笔卷第五容斋随笔容斋三笔卷六容斋三笔卷第六容斋三笔卷第六容斋随笔容斋三笔卷七容斋三笔卷第七容斋三笔卷第七容斋随笔容斋三笔卷八容斋三笔卷第八容斋三笔卷第八容斋随笔容斋三笔卷九容斋三笔卷第九容斋三笔卷第九容斋随笔容斋三笔卷十容斋三笔卷第十容斋三笔卷第十容斋随笔容斋三笔卷十一容斋三笔卷第十一容斋三笔卷第十一容斋随笔容斋三笔卷十二容斋三笔卷第十二容斋三笔卷第十二容斋随笔容斋三笔卷十三容斋三笔卷第十三容斋三笔卷第十三容斋随笔容斋三笔卷十四容斋三笔卷第十四醇翁之容斋三笔卷第十四容斋随笔容斋三笔卷十五容斋三笔卷第十五容斋三笔卷第十五容斋随笔容斋三笔卷十六容斋三笔卷第十六容斋三笔卷第十六容斋随笔容斋五笔目録容斋五笔目録第一卷第二卷第三飬第四卷第五卷第六卷第乙卷第八卷第九卷第十卷容斋五笔目録容斋随笔容斋五笔补自随笔权舆而续之次三至五合七十四卷容斋先生文敏洪公之所纪述也笔爲卷各十六咸冠以叙五独十卷而无题辞盖未及成而絶笔也先生父子伯仲以文箓相襌屹爲一代诗书礼乐宗主论中兴人物巨擘当首屈也蒙知四朝眡仪两地大而裁成国史作宋一经次而代言坡掖雷风鼔动其它高文大册昈分两稾而是书所载又翰墨之余力也其爲书也隂阳象纬是钩是索经籍传註是紏是砭古事于我乎发敭古人于我乎品藻正譌攷异核伪剖微若典故沿革若姓族谱谍文有町畦诗有胎骨源而委叶而根下逮僊梵毉数亦时罔罗爲之量齐千彚万状而道以贯之卒归乎一也圭璋璧琮旅敶位置而犀象珠贝钟磬彛鬲又错其中丽其侧也今江右祥刑使者寺簿公视先生爲从祖贑㫺作屏依然遗爱闻孙绍最因任乗轺亦旣出潢池赤子劳徕而枕席之台府文书益省廼裒五笔而刻诸梓校寳婺旧刋兹爲全书将使章贡父老指爲棠隂之茇也以闾阎晚生首况摹本俾克䌷绎念㫺侍先生丈席尝窃窥绪余或与客语悠然反隅或阅近书跃然触机輙引笔行墨顷刻数则殆如凿地而井随凿涌泉桥衡百罂衮衮不竭巨盎万茧信手得绪缫之杼之可丈而可匹也汉王充有书释物类同异正时俗嫌疑名曰论衡而唐李肈纪事实探物理辨疑惑示劝戒采风俗助谭笑号其书国史补论议有识以权衡史籍有功于裨补沿名取义于先生宜两得也论衡八十五篇二十余万言而史𥙷堇堇三卷彼善于此犹足称雄然史载充着书时闭门濳思絶庆弔之礼戸牖墻壁各置刀笔或者爲先生哂之彼一何劳而我佚也蔡邕入吴始得其书归藏帐中或捜得抱数卷去邕嘱勿广曰惟我与尔共之噫嘻邕获它人书閟恡如寳寺簿公乃出其家书与衆共之自是人可读戸可传又将无翼而蜚且至鸡林矣此其量之广狭见之公私又何翅山渊夐而霄壤隔也嘉定壬申子月初吉里学生从事郎充江南西路提举茶盐司干办公事丘谨书叔祖文敏公居闲日乆着述爲多随笔五书凡七十四卷考覈经史捃摭典故参订品藻精审该洽学士大夫争欲传袭顷守章贡后公四十年以其书锓于郡斋朅来守建又后公四十三年于是复锓此书于建方欲彚公之文刻寘祠下适以移官未暇也当嗣图之以成山庄先生之志云嘉定十六年秋八月旣望姪孙朝议大夫直华文阁知建宁军府事新除直敷文阁知隆兴府江西安抚谨识容斋随笔初刋于婺女自续至五继刋于章贡然歳乆字漫不复可辨绍定改元偶得建溪刋本详加校命工锓梓始于是年之仲春讫于次年之季秋刋成全书庶几流传益广云重九日临川周谨书容斋随笔容斋五笔卷一容斋五笔卷第一容斋五笔卷第一容斋随笔容斋五笔卷二容斋五笔卷第二容斋五笔卷第二容斋随笔容斋五笔卷三容斋五笔卷第三容斋五笔卷第三容斋随笔容斋五笔卷四容斋五笔卷第四容斋五笔卷第四容斋随笔容斋五笔卷五容斋五笔卷第五容斋五笔卷第五容斋随笔容斋五笔卷六容斋五笔卷第六容斋五笔卷第六容斋随笔容斋五笔卷七容斋五笔卷第七容斋五笔卷第七容斋随笔容斋五笔卷八容斋五笔卷第八容斋五笔卷第八容斋随笔容斋五笔卷九容斋五笔卷第九容斋五笔卷第九容斋随笔容斋五笔卷十容斋五笔卷第十容斋五笔卷第十容斋随笔容斋四笔序容齐四笔序始予作容斋随笔首尾十八年续笔十三年三笔五年而四笔之成不费一歳身益老而着书益速盖有其说曩自越府归谢絶外事独弄笔纪𫐠之习不可扫除故捜采异闻但绪夷坚诸志于议论雌黄不复关抱而稚予櫰毎见夷坚满𥿄輙曰随笔夷坚皆大人素所游戯今随笔不加益不应厚于彼而薄于此也日日立案傍必俟草一则乃退重逆其意则裒所忆而书之櫰嗜读书虽就寝犹置一编枕畔旦则与之俱兴而天啬其付年且弱冠聦明殊未开以彼其勤殆必有日丈夫爱怜少子此乎见之于是占抒爲序并奖其志云庆元三年九月二十四日序容斋随笔容斋四笔目録容斋四笔目録卷上第一卷孔庙位次周三公不特置周公作金縢云梦泽関雎不同迷痴厥拨三舘祕阁亭榭立名十十钱犀舟毕仲游二书列子与佛经相参韦孟诗乖踈康衡守正西极化人诏令不可轻出战国䇿范曅汉志缮修犯土第二卷诸家经学兴废汉人姓名轻浮称谓鬼谷子书有美堂诗张天觉小简城狐社䑕用兵爲臣下利志文不可冗赵杀鸣犊五帝官天下黄帝李法抄传文书之误二十八宿大观元夕诗颜鲁公帖文潞公奏除改官制待制知制诰裴行俭景阳北人重甘䉀第三卷韩退之张籍书韩公称李杜此日足可惜粉白黛黒李杜徃来诗李太白怖州佐祝不胜诅吕子论学曾太皇太后中天之台实年官年雷公炮炙论治药捷法陈翠説燕后燕非强国水旱祈祷第四卷今日官冗栾城和张安道诗和范杜苏四公外台祕要六枳关王荆公上书并诗左黄州表李郭诏书两道出师杜韩用歇后语唐明皇赐二相物一百五日老杜寒山诗誉石之毒㑹合聮句第五卷土木偶人饶州风俗禽畜菜茄不同伏龙肝勇怯无常赵德甫金石録韩文公荐士王勃文章吕览引诗书蓝田丞壁记钱武肃三改元黄庭换鹅宋桑林冯夷姓字第六卷韩文公逸诗窦叔向诗不存用柰花事王廖儿良徒木偾表建武中元续书草驹聋虫记李履中二事干宁覆试进士临海蠏圗东坡作碑铭洗儿金钱告命失故事扁字二义娑罗树第七卷天咫县尉爲少仙杜诗用受觉二字西太一宫六言由与犹同人焉廋哉乆而俱化黄文江赋沈季长进言繁遏渠替戾冈文潞公平章重事考课之法废小官受俸第八卷库路眞得意失意诗狄监卢尹项韩兵书承天塔记穆护歌省试取人额通印子鱼寿亭侯印茸附洽疽漏莆田荔枝双陆不胜华元入楚师公羊用叠语文书误一字历代史本末贤者一言解疑譛第九卷蒋魏公逸史沈庆之曹景宗诗蓝尾酒欧阳公辤官南北语音不同南舟北帐魏冉罪大辨秦少游义倡姓源韵谱誉人过实作文句法书简循习健讼之误用史语之失文字书简谨日更衣第十卷过所露布东坡题潭帖山公启事亲王囬庶官书责降考试官青莲居士闽俗诡祕杀人冨公迁官唐藩鎭行墨勑吏部循资格五行纳音五行化眞钱忠懿判语王逸少爲蓺所累鄂州南楼磨崖赏鱼袋出处十一卷京丞相转官熈宁司农牟利文与可乐府讥议迁史常何李宻诗寺监主簿温大雅兄弟名字册府元龟汉髙帝祖称丰公枢宻行香船名三翼东坡诲葛延之用书云之误张鹥讥武后滥官唐王府官猥下御史风闻唐御史迁转定限十二卷小学不讲主臣景华御苑州陞府而不爲鎭汉唐三君知子当官营缮治历明持仕官捷疾词臣益轻夏英公好处神宗用人至道九老李文正两罢相十三卷科举之弊不可革宰执子弟廷试国𥘉救弊房元龄名字二朱诗词金刚经四句偈四莲华之名黒法白法多心经偈天宫寳树白分黒分月双閠双踰缮那一由旬七极微尘宰相赠本生父母官执政赠三代不同唐孙处约事夏侯胜京房两传汉人坐语言获罪枢宻书史知州转运使爲通判范正辤治饶州荣王藏书秦杜八六子十四卷祖宗亲小事王居正封駮王元之论官冗梁状元八十二歳太宗恤民潘游洪沈舞鸥游蜻郎中用资序台諌分职正元朝士表章用两臣字对刘梦得谢上表陈简斋葆眞诗仙传圗志荒唐十五卷徽庙朝宰辅教官掌牋奏经句全文对北郊议论讨论滥赏词尺八三给事相攻朱藏一诗蔡京轻用官职节度使改东宫环卫官宰相任怨四李杜浑脱队歳阳歳名官称别名十六卷汉重苏子卿昔贤爲卒伍兵家贵于备豫渠阳蛮俗寄资官亲王带将仕郎郡县用隂阳字杜畿李泌董晋严有翼诋坡公曹马能収人心取蜀将帅不利李峤杨再思容斋随笔容斋四笔卷一容斋四笔卷第一孔庙位次自唐以来相传以孔门髙弟颜渊至子夏爲十哲故坐祀于庙堂上其后升颜子配享则进曽子于堂居子夏之次以𥙷其阙然颜子之父路曽子之父点乃在庑下从祀之列子处父上神灵有知何以自安所谓子虽齐圣不先父食正谓是也又孟子配食与颜子并而其师子思子思之师曽子亦在下此两者于礼于义实爲未然特相承旣乆莫之敢议耳周三公不特置周成王董正治官立太师太傅太保兹惟三公而云官不必备惟其人以书传考之皆兼领六卿未尝特置也周公旣爲师然犹位冢宰尚书所载召公以太保领冢宰芮伯爲司徒伯爲宗伯毕公以太师领司马卫侯爲司冦毛公以太傅领司空是巳其所次第惟以六卿爲先后而师傅之尊乃居太保下也周公作金縢尚书孔氏所传五十九篇皆有序其出于史官者不言某人作如虞书五篇纪一时君臣吁谟都俞及识其政事如说命武成顾命康王之诰召诰自惟二月旣望至越自乃御事洛诰自戊辰王在新邑至篇终蔡仲之命自惟周公位冢宰至邦之蔡皆然如指言某人所作则伊尹作伊训太甲咸有一德盘庚三篇周公作大诰康诰酒诰梓材多士无逸君奭多方立政是也惟金縢之篇首尾皆叙事而直以爲周公作案此篇除册祝三王外余皆周史之词如公乃自以爲功公归纳册公将不利于孑子公乃爲诗以贻王王亦未敢诮公公命我勿敢言天动威以彰周公之德公勤劳王家之语出郊反风之异决非周公所自爲今不复可质究矣云梦泽云梦楚泽薮也列于周礼职方氏郑氏云在华容汉志有云梦官然其实云也梦也各爲一处禹贡所书云土梦作又注云在江南惟左传得其详如䢵夫人弃子文于梦中注云梦泽名在江夏安陆县城东南楚子田江南之梦注云楚之云梦跨江南北楚子济江入于云中注入云泽中所谓江南之梦然则云在江之北梦在其南也上林赋楚有七泽尝见其一名曰云梦特其小小者耳方九百里此乃司马长卿夸言今爲县隷德安询诸彼人巳不能的指疆域职方氏以梦爲瞢前汉叙传子文投于瞢中音皆同关雎不同关雎爲国风首毛氏列之于三百篇之前大序云后妃之德也而鲁诗云后夫人鸡鸣佩玉去君所周康王后不然故诗人叹而伤之后汉皇后纪序康王晏朝关雎作讽盖用此也显宗永平八年诏云昔应门失守关雎刺丗注引春秋说题辞曰人主不正应门失守故歌关雎以感之宋均云应门听政之处也言不以政事爲务则有宣滛之心关雎乐而不滛思得贤人与之共化修应门之政者也薛氏韩诗章句曰诗人言雎鸠正絜敬疋以声相求隠蔽于无人之处故人君退朝入于私宫后妃御见有度应门击柝鼔人上堂退反燕处体安志明今时大人内倾于色贤人见其萌故咏关雎之说淑女正容仪以刺时三说不同如此黍离之诗列于王国风之首周大夫所作也而齐诗以爲卫宣公之子寿闵其兄伋之且见害作忧思之诗黍离之诗是也此说龙爲可议迷痴厥拨柔词謟笑专取容恱丗俗谓之迷痴亦曰迷嬉中心有愧见诸颜靣者谓之缅腼举措脱略触事乖忤者谓之厥拨虽爲俚言然其说皆有所本列子云墨杘单至啴咺憋懯四人相与游于丗又云眠娗諈诿勇敢怯疑四人亦相与游张湛注云墨音眉杘勑夷反方言江淮之间谓之无頼眠音缅娗音殄方言欺谩之语也郭璞云谓以言相轻嗤弄也所释虽不同然大略具是矣曲礼衣母拨足母蹶郑氏注云拨发扬貌蹶行遽貌大抵亦指其荒率也三馆祕阁国朝儒馆仍唐制有四曰昭文馆曰史馆曰集贤院曰袐阁率以上相领昭文大学士其次监脩国史其次领集贤若只两相则首厅兼国史唯袐阁最低故但以两制判之四局各置直官均谓之馆职皆称学士其下则爲校理检讨校勘地望清切非名流不得处范景仁爲馆阁校勘当迁校理宰相庞籍言范鎭有异才恬于进取乃除直袐阁司马公作诗贺之曰延阁屹中天积书云汉连神宗重其选国士比爲仙玉槛钩陈上丹梯北斗边帝容瞻日角宸翰照星躔职秩曽无贵光华在得贤其重如此自熈宁以来或颇用赏劳元丰官制行不置昭文集贤以史馆入着作局而直祕阁只爲贴职至崇宁政宣以处大臣子弟姻戚其滥及于钱糓文俗吏士大夫不复贵重然除此职者必诣馆下拜阁乃具盛筵邀见在三馆者宴集秋曰暴书宴皆得预席若余日则不许至随笔有馆职名存一则云亭榭立名立亭榭名最易蹈袭旣不可近俗而务爲竒澁亦非是东坡见一客云近看晋书问之曰曽㝷得好亭子名否盖谓其难也秦楚材在宣城于城外并江作亭目之曰知有用杜诗巳知出郭少尘事更有澄江消客愁之句也王仲衡在㑹稽于后山作亭目之曰白凉亦用杜诗越女天下白鑑湖五月凉之句二者可谓甚新然要爲未当庐山一寺中有亭颇幽胜或标之曰不更归取韩诗末句亦可笑也十十钱市肆间交易论钱陌者云十十钱言其足数满百无跷减也其语至俗然亦有所本后汉书襄楷传引宫崇所献神书其太平经兴帝王篇云开其玉户施种于中比若春种于地也十十相应和而生其施不以其时比若十月种物于地也十十尽死固无生者其书不传于今唐章怀太子注释之时尚犹存也此所谓十十盖言十种十生无一失耳其尽死之义亦然与钱陌之事殊然其字则同也犀舟张衡应间云犀舟劲檝后汉注引前书羌戎弓矛之兵器不犀利音义曰今俗谓刀兵利爲犀犀坚也犀舟甚新竒然爲文者未尝用亦虑子所见之不博也毕仲游二书元祐𥘉司马温公当国尽改王荆公所行政事士大夫言利害者以千百数闻朝廷更化莫不驩然相贺唯毕仲游一书究尽本末其略云昔安石以兴作之说动先帝而患财之不足也故凡政之可以得民财者无不用盖散青苗置市易歛役钱变盐法者事也而欲兴作患不足者情也苟未能杜其兴作之情而徒欲禁其散歛变置之事是以百说而百不行今遂欲废青苗罢市易蠲役钱去盐法凡号爲财利而伤民者一扫而更之则向来用事于新法者必不喜矣不喜之人必不但曰青苗不可废市易不可罢役钱不可蠲盐法不可去必探不足之情言不足之事以动上意虽致石人而使听之犹将动也如是则废者可复散罢者可复置蠲者可复歛去者可复存矣则不足之情可不预治哉爲今之䇿当大举天下之计深明出入之数以诸路所积之钱粟一归地官使经费可支二十年之用数年之间又将十倍于今日使天子晓然知天下之余于财也则不足之论不得陈于前然后所谓新法者始可永罢而不复行矣昔安石之居位也中外莫非其人故其法能行今欲捄前日之敝而左右侍从职司使者十有七八皆安石之徒虽起二三旧臣用六七君子然累百之中存其十数乌在其势之可爲也势未可爲而欲爲之则青苗虽废将复散况未废乎市易虽罢且复置况未罢乎役钱盐法亦莫不然以此捄前日之敝如人乆病而少间其父兄子弟喜见颜色而未敢贺者意其病之在也先是东坡公在馆阁颇因言语文章规切时政仲游忧其及祸贻书戒之曰孟轲不得巳而后辩孔子欲无言古人所以精谋极虑固功业而养寿命者未尝不出乎此君自立朝以来祸福利害系身者未尝言顾直惜其言尔夫言语之累不特出口者爲言其形于诗歌賛于赋颂託于碑铭着于序记者亦言也今知畏于口而未畏于文是其所是则见是者喜非其所非则蒙非者怨喜者未能济君之谋而怨者或巳败君之事矣天下论君之文如孙膑之用兵扁鹊之医疾固所指名者矣虽无是非之言犹有是非之疑又况其有耶官非諌臣职非御史而非人所未非是人所未是危身触讳以游其间殆由抱石而捄溺也二公得书耸然竟如其虑予顷修史时因得其集读二书思欲爲之表见故官虽不显亦爲之立传云列子与佛经相参张湛序列子云其书大略明群有以至虚爲宗万品以终灭爲验神恵以凝寂常全想念以着物自丧生觉与梦化等情所明徃徃与佛经相参予读天瑞篇载林类荅子贡之言曰死之与生一徃一反故死于是者安知不生于彼故吾知其不相若矣吾又安知吾今之死不愈昔之生乎此一节所谓与佛经相参者也又云商太宰问孔子三王五帝三皇圣者欤孔子皆曰弗知太宰曰然则孰者爲圣孔子曰西方之人有圣者焉不治而不乱不言而自信不化而自行荡荡乎民无能名焉丘疑其爲圣弗知眞爲圣欤眞不圣欤其后论者以爲列子所言乃佛也寄于孔子云韦孟诗乖踈汉书韦贤传载韦孟诗二篇及其孙元成诗一篇皆深有三百篇风致但韦孟讽諌云肃肃我祖国自豕韦緫齐群邦以翼大啇至于有周历丗㑹同王赧听譛寔絶我邦我邦旣絶厥政斯逸赏罚之行非繇王室庶尹群后靡扶靡卫五服崩离宗周以队应劭曰王赧听䜛受譛絶豕韦氏自是政教逸漏不由王者观孟之自叙乃祖而乖踈如是周至赧王仅存七邑救亡不暇岂能絶侯邦乎周之积微乆矣非因絶豕韦一国然后五服崩离也其妄固不待攻而应劭又从而实之尤爲可笑左传书范宣子之言曰匄之祖在啇爲豕韦氏在周爲唐杜氏杜预曰豕韦国于东郡白马县殷末国于唐周成王灭之此最可证惜颜师古之不引用也康衡守正汉元帝时贡禹奏言天子七庙亲尽之庙冝毁及郡国庙不应古礼冝正定天子下其议未及施行而禹卒后乃下诏先罢郡国庙其亲尽寝园皆无复修巳而上寝疾梦祖宗谴罢郡国庙诏问丞相康衡议欲复之衡深言不可上疾乆不平衡皇恐祷髙祖孝文孝武庙曰亲庙冝一居京师今皇帝有疾不豫廼梦祖宗见戒以庙皇帝悼惧即诏臣衡复修立如诚非礼义之中违祖宗之心咎尽在臣衡当受其殃又告谢毁庙曰迁庙合祭乆长之䇿今皇帝乃有疾愿复修立承祀臣衡等咸以爲礼不得如不合诸帝后之意罪尽在臣衡等当受其咎今诏中朝臣具复毁庙之文臣衡以爲天子之祀义有所断无所依縁以作其文事如失措罪廼在臣衡予案衡平生佞䛕专附石显以取大位而此一节独据经守礼其祷庙之文殆与金縢之册祝相似而不爲后丗所称述汉史又不书于本传憎而知其善可也郊祀志南山巫祠秦中秦中者二丗皇帝也以其彊死魂魄爲厉故祠之成帝时康衡奏罢之亦可书西极化人列子载周穆王时西极之国有化人来王敬之若神化人谒王同游王执化人之祛腾而上者中天廼止暨及化人之宫自以居数十年不思其国复谒王同游意迷精䘮请化人求还旣寤所坐犹向者之处侍御犹向者之人视其前则酒未清肴未䀟王问所从来左右曰王黙存耳穆王自失者三月复问化人化人曰吾与王神游也形奚动哉予然后知唐人所着南柯太守黄粱梦樱桃青衣之类皆本乎此诏令不可轻出人君一话一言不冝轻发况于诏令形播告者哉汉光武𥘉即位旣立郭氏爲皇后矣时隂丽华爲贵人帝欲崇以尊位后固辞以郭氏有子终不肯当建武九年遂下诏曰吾以贵人有母仪之美冝立爲后而固辞不敢当列于媵妾朕嘉其义让许封诸弟乃追爵其父及弟爲侯皆前丗妃嫔所未有至十七年竟废郭后及太子彊而立贵人爲后盖九年之诏旣行主意移夺巳见之矣郭后岂得安其位乎战国䇿刘向序战国䇿言其书错乱相揉莒本字多误脱爲半字以赵爲肖以齐爲立如此类者多予案今传于丗者大抵不可读其韩非子新序说苑韩诗外传髙士传史记索隐太平御览北堂书钞蓺文类聚诸书所引用者多今本所无向博极群书但择焉不精不止于文字脱误而巳惟太史公史记所采之事九十有三则明白光艶悉可稽考视向爲有间矣范曅汉志沈约作宋书谢俨传曰范曅所撰十志一皆託俨搜撰随毕遇曅败悉蜡以覆车宋文帝令丹阳尹徐湛之就俨㝷求巳不复得一代以爲恨其志今阙曅本传载曅在狱中与诸生姪书曰旣造后汉欲徧作诸志前汉所有者悉令备虽事不必多且使见文得尽又欲因事就卷内发论以正一代得失意复不果此说与俨传不同然俨传所云乃范纪第十卷公主注中引之今宋书却无殊不可晓刘昭注𥙷志三十卷至本朝干兴元年判国子监孙奭始奏以备前史之阙故淳化五年监中所刋后汉书凡九十卷惟帝后纪十卷列传八十卷而无志云新唐书艺文志刘昭𥙷注后汉书五十八卷不知昭爲何代人所谓志三十卷当在其中也缮修犯土今丗俗营建宅舎或小遭疾厄皆云犯土故道家有谢土司章醮之文按后汉书来历传所载安帝时皇太子惊病不安避幸乳母野王君王圣舎太子厨监邴吉以爲圣舎新缮修犯土禁不可乆御然则古有其说矣容斋四笔卷第一容斋随笔容斋四笔卷二容斋四笔卷第二诸家经学兴废稚子问汉儒所传授诸经各名其家而今或存或不存请书其本末爲四笔一则乃爲采摭班史及陆德明经典释文并它书删取纲要详载于此周易传自啇瞿始至汉𥘉田何以之颛门其后爲施雠孟喜梁丘贺之学又有京房费直髙相三家至后汉髙氏巳微晋永嘉之乱梁丘之易亡孟京费氏人无传者唯郑康成王弼所注行于丗江左中兴欲置郑易博士不果立而弼犹爲丗所重韩康伯等十人竝注系辞今唯韩传尚书自汉文帝时伏生得二十九篇其后爲大小夏侯之学古文者武帝时出于孔壁凡五十九篇诏孔安国作传遭巫蛊事不获以闻遂不列于学官其本殆絶是以马郑杜预之徒皆谓之逸书王肃尝爲注解至晋元帝时孔传始出而亡舜典一篇乃取肃所注尧典分以续之学徒遂盛及唐以来马郑王注遂废今以孔氏爲正云诗自子夏之后至汉兴分而爲四鲁申公曰鲁诗齐辕固生旦齐诗燕韩婴曰韩诗皆列博士毛诗者出于河间人大毛公爲之故训以授小毛公爲献王博士以不在汉朝不列于学郑衆贾逵马融皆作诗注及郑康成作笺三家遂废齐诗乆亡鲁诗不过江东韩诗虽在人无传者唯毛诗郑笺独立国学今所遵用汉髙堂生传士礼十七篇即今之仪礼也古礼经五十六篇后苍传十七篇曰后氏曲台记所余三十九篇名爲逸礼戴德删古礼二百四篇爲八十五篇谓之大戴礼戴圣又删爲四十九篇谓之小戴礼马融卢植考诸家异同附戴圣篇章去其烦重及所缺略而行于丗即今之礼记也王莽时刘歆始建立周官经以爲周礼在三礼中最爲晚出左氏爲春秋传又有公羊糓梁邹氏夹氏邹氏无师夹氏无书公羊兴于景帝时糓梁盛于宣帝时而左氏终西汉不显迨章帝乃令贾逵作训诂自是左氏大兴二传渐微矣古文孝经二十二章丗不复行只用郑注十八章本论语三家鲁论语者鲁人所传即今所行篇次是也齐论语者齐人所传凢二十二篇古论语者出自孔壁凡二十一篇各有章句魏何晏集诸家之说爲集解今盛行于丗汉人姓名西汉名人如公孙弘董仲舒朱买臣丙吉王褒贡禹皆有异丗与之同姓名者战国䇿及吕氏春秋齐有公孙弘与秦王孟尝君言者明帝时又有幽州从事公孙弘交通楚王英见于虞延传髙祖时又有谒者贡禹梁元帝时有武昌太守朱买臣尚书左仆射王襃后汉安帝时有太子厨监邴吉南齐武帝之子巴东王子响爲荆州刺史要直阁将军董蛮与同行蛮曰殿下癫如雷敢相随耶子响曰君敢出此语亦复竒癫上闻而不恱曰人名蛮复何容得醖借乃改爲仲舒谓曰今日仲舒何如昔日仲舒荅曰昔日仲舒出自私庭今日仲舒降自先帝以此言之胜昔远矣然此人后不复见轻浮称谓南齐陆慧晓立身清肃爲诸王长史行事僚佐以下造诣必起迎之或曰长史贵重不冝妄自谦屈荅曰我性恶人无礼不容不以礼处人未尝卿士大夫或问其故慧晓曰贵人不可卿而贱者乃可卿人生何容立轻重于怀抱终身常唿人位今丗俗浮薄少年或身爲卑官而与尊者言话称其侪流必曰某丈谈其所事牧伯监司亦然至于当他人父兄尊长之前语及其子孙甥壻亦云某丈或妄称宰相执政贵人之字皆大不识事分者习惯以然元非简傲也予常以戒儿軰云鬼谷子书鬼谷子与苏秦张仪书曰二足下功名赫赫但春华至秋不得乆茂今二子好朝露之荣忽长乆之功轻乔松之永延贵亘之浮爵夫女爱不极席男欢不毕轮痛哉天君战国䇿楚江乙谓安陵君曰以财交者财尽而交絶以色交者华落而爱渝是㠯嬖女不敝席宠臣不敝轩吕不韦说华阳夫人曰以色事人者色衰而爱弛诗氓之序曰华落色衰复相弃背是诸说大氐皆以色而爲喻士之嗜进而不知自反者尚监兹哉有美堂诗东坡在杭州作有美堂㑹客诗颔聮云天外黒风吹海立浙东飞雨过江来读者疑海不能立黄鲁直曰盖是爲老杜所误因举三大礼赋朝献太清宫云九天之云下垂四海之水皆立以告之二者皆句语雄峻前无古人坡和陶停云诗有云屯九河雪立三江之句亦用此也张天觉小简张天觉熈宁中爲渝州南川宰章子厚经制䕫夷狎侮州县吏无人敢与共语部使者念独张可亢之檄至䕫子厚询人才使者以告即唿入同食张着道士服长揖就坐子厚肆意大言张随机折之落落出其上子厚大喜延爲上客归而荐诸王介甫遂得召用政和六年张在荆南与子厚之子致平一帖云老夫行年七十有四日阅佛书四五卷早晚食米一升面五两肉八两鱼酒佐之以此爲常亦不服煖药唯以唿吸气昼夜合天度而巳数数梦见先相公语论如平生岂其人在天仙闲而老夫定中神游或遇之乎嗟乎安得竒男子如先相公者一快吾胸中哉此帖藏致平家其曽孙简刻诸石予今年亦七十四歳姪孙偲于长兴得墨本以相示聊记之云城狐社䑕城狐不灌社䑕不燻谓其所栖穴者得所慿依此古语也故议论者率指人君左右近习爲城狐社䑕予读说苑所载孟尝君之客曰狐者人之所攻也䑕者人之所燻也臣未尝见稷狐见攻社鼠见燻何则所託者然也稷狐之字甚竒且新用兵爲臣下利冨公奉使契丹虏主言欲举兵公曰北朝与中国通好则人主专其利而臣下无所获若用兵则利归臣下而人主任其祸故北朝群臣争劝举兵者此皆其自谋非国计也胜负未可知就使其胜所亡士马群臣当之欤抑人主当之欤是时语録传于四方苏明允读至此曰此一叚议论古人有之否东坡年未十歳在傍对曰记得严安上书云今徇南夷朝夜郎略歳州建城邑深入匈奴燔其龙城议者美之此人臣之利非天下之长䇿也正是此意明允以爲然予又记魏太武时南边诸将表称宋人大严将入冦请先其未发逆击之魏公卿皆以爲当崔伯深曰朝廷群臣及西北守将从陛下征伐西平赫连北破蠕蠕多获美女珍宝南边诸将闻而慕之亦欲南钞以取资财皆营私计爲国生事不可从也魏主乃止其论亦然志文不可冗东坡爲张文定公作墓志铭有荅其子厚之一书云志文路中巳作得太半到此百冗未絶笔计得十日半月乃成然书大事略小节巳有六千余字若纎悉尽书万字不了古无此例也知之知之盖当时恕之意但欲务多耳又一帖云志文谒告数日方冩得了谨遣持纳衰病眼眩辞翰皆不佳不知可用否今志文正本凡七千一百字铭诗百六十字云予郷士作一列大夫小郡守行状九千言衢州士人诣阙上书二万言使读之者岂不厌倦作文者冝戒之坡帖藏梁氏竹斋赵晋臣镌石于湖南宪司楚观赵杀鸣犊汉书刘辅传谷永等上书曰赵简子杀其大夫鸣犊孔子临河而还张晏注曰简子欲分晋国故先杀鸣犊又聘孔子孔子闻其死至河而还也颜师古曰战国䇿说二人姓名云鸣犊铎犨而史记及古今人表并以爲鸣犊窦犨盖铎犊及窦其声相近故有不同耳今永等指鸣犊一人不论窦犨也韩退之将归操亦云孔子之赵闻杀鸣犊作予案今本史记孔子丗家乃以爲窦鸣犊舜华说苑权谋篇云晋有泽鸣犊犨其不同如此五帝官天下汉盖寛饶奏封事引韩氏易传言五帝官天下三王家天下家以传子官以传贤若四时之运成功者去坐指意欲求禅而死故或云自后称天子爲官家盖出于此今丗无韩氏易诸家注释汉书皆无一语惟说苑至公篇云秦始皇帝旣吞天下召群臣议五帝禅贤三王丗继孰是博士鲍令之对曰天下官则选贤是也天下家则丗继是也故五帝以天下爲官三王以天下爲家始皇帝叹曰吾德出于五帝吾将官天下谁可使代我后者此说可以爲证輙记之以𥙷汉注之缺蒋济万机论亦有官天下家天下之语黄帝李法汉书胡建传黄帝李法苏林曰狱官名也天文志左角李右角将颜师古曰李者法官之号也其书曰李法唐丗系表李氏自臯陶爲尧大理历虞夏商丗丗作此官以官命族爲理氏至纣之时逃难于伊侯之墟食木子得全遂改理爲李氏予案今本汉书天文志骑官左角理乃用理字而史记天官书则爲李说苑载胡建事亦爲理法然则理李一也故左传数云行李徃来杜预注曰行李使人也至郑子产与晋盟于平丘则曰行理之命注亦云行理使人通聘问者其义益明臯陶作大理传子孙不改迨啇之季几千二百年丗官乆任仓氏库氏不足道矣表系疑不可信抄传文书之误今代所传文书笔吏不谨至于成行脱漏予在三馆假庾自直类文先以正本点检中有数卷皆以后板爲前予令书库整顿然后録之他多类此周益公以苏魏公集付太平州镂板亦先爲勘校其所作东山长老语録序云侧定政宗无用所以爲用因蹄得兎忘言而后可言以上一句不明白又与下不对折简来问予忆庄子曰地非不广且大也人之所用容足尔然而厕足而垫之致黄泉知无用而后可以言用矣始验侧定政宗当是厕足致泉正与下文相应四字皆误也因记曽纮所书陶渊明读山海经诗云形夭无千歳勐志固常在疑上下文义若不贯遂取山海经参校则云刑天兽名也口中好衔干戚而舞乃知是刑天舞干戚故与下句相应五字皆讹以语友人岑公休晁之道皆抚掌惊叹亟取所藏本是正之此一节甚类苏集云二十八宿二十八宿宿音秀若考其义则止当读如本音尝记前人有说如此说苑辩物篇曰天之五星运气于五行所谓宿者日月五星之所宿也其义昭然大观元夕诗大观𥘉年京师以元夕张灯开宴时再复湟鄯徽宗赋诗赐群臣其颔聮云午夜笙歌连海峤春风灯火过湟中席上和者皆莫及开封尹宋乔年不能诗密走介求援于其客周子雍得句云风生阊阖春来早月到蓬莱夜未中爲时軰所称子雍汝隂人曽受学于陈无巳故有句法则作文爲诗者可无师承乎颜鲁公帖颜鲁公忠义气节史䇿略尽偶阅临汝石刻见一帖云政可守不可不守吾去歳中言事得罪又不能逆道茍时爲千古罪人也虽贬居逺方终身不耻汝曹当湏谓吾之志不可不守也此是独赴谪地而与其子孙者无由考其歳月千载之下使人读之尚可畏而仰也文潞公奏除改官制自熈宁以来士大夫资历之法日趋于坏歳甚一歳乆而不可复清近年愈甚综核之制未尝能守偶见文潞公在元祐中任平章军国重事宣仁靣谕令具自来除授官职次序一本进呈公遂具除改旧制节目以奏其一云吏部选两任亲民有举主升通判通判两任满有举主升知州军谓之常调知州军有绩効或有举荐名实相副者特擢升转运使副判官或提点刑狱府推判官谓之出常调转运使有路分轻重逺近之差河北陜西河东三路爲重路歳满多任三司使副或发运使发运任满亦充三司副使成都路次三路京东西淮南又其次江东西荆湖两浙又次之二广福建梓利䕫路爲逺小巳上三等路分转运任满或就移近上次等路分或归任省府判官渐次擢充三路重任内提点刑狱则不拘路分轻重除授潞公所奏乃是治平以前常行今一切荡然矣京朝官未尝肯两任亲民才爲通判便望州郡至于监司旣无轻重远近之间不复以序升擢云待制知制诰庆历七年曾鲁公自脩起居注除天章阁待制时陈恭公独爲相其弟妇王氏冀公孙女曽出也当月旦出拜恭公迎语之曰六新妇曽三做从官想甚喜应声对曰三舅荷伯伯提挈极驩喜只是外婆不乐恭公问故曰外婆见三舅来谢责之曰汝第五人及第当过词掖想是全废学故朝廷如此处汝㳟公黙然自失后竟改知制诰盖恭公不由科第不谙典故致受讥于女子而此女对答之时元未尝徃外家也其警慧如此国家故事修注官次𥙷必知制诰惟赵康靖公以欧阳公位在下而欲先迁司马公以力辞三字皆除待制其杂压先后可见云裴行俭景阳裴行俭爲定襄道大緫管讨突厥大军次单于北暮巳立营堑壕旣周更命徙营髙冈吏白士安堵不可扰不听促徙之比夜风雨暴至前占营所水深丈余衆莫不骇叹问何以知之行俭曰自今第如我节制母问我所以知也案战国䇿云齐韩魏共攻燕楚王使景阳将而救之暮舎使左右司马各营壁地巳植表景阳怒曰女所营者水皆至灭表此焉可以舎乃令徙明日大雨山水大出所营者水皆灭表军吏乃服二事正同而景阳之事不传北人重甘蔗甘蔗只生于南方北人嗜之而不可得魏太武至彭城遣人于武陵王处求酒及甘蔗郭汾阳在汾上代宗赐甘蔗二十条子虚赋所云诸柘巴且诸柘者甘蔗也盖相如指言楚云夣之物汉郊祀歌泰尊柘浆亦谓取甘蔗汁以爲饮容斋四笔卷第二容斋随笔容斋四笔卷三容斋四笔卷第三韩退之张籍书韩公集中有荅张籍二书其前篇曰吾子所论排释老不若着书若仆之见则有异乎此请待五六十然后爲之吾子又讥吾与人爲无实駮杂之说此吾所以爲戯耳若商论不能下气或似有之博塞之讥敢不承教后篇曰二氏行乎中土盖六百年非可以朝令而夕禁俟五六十爲之未失也谓吾与人商论不能下气若好胜者虽诚有之抑非好己胜也好己之道胜也駮杂之讥前书尽之昔者夫子犹有所戯乌害于道哉大略籍所论四事乞着书讥駮杂諌商论好胜及博塞也今得籍所与书前篇曰汉之衰浮圗之法入中国黄老之术相㳂而炽盍爲一书以兴存圣人之道执事多尚駮杂无实之说使人陈之前以爲欢此有累于盛德又商论之际或不容人之短如任私尚胜者亦有所累也况爲传塞之戯与人竞财乎废弃日时不识其然愿絶博塞之好弃无实之谈弘虑以接士嗣孟轲杨雄之作使圣人之道复见于唐后篇曰老释惑于生人乆矣执事可以任着书之事君子汲汲于所欲爲若皆待五十六十而后有所爲则或有遗恨矣君子发言举足不逺于礼未闻以駮杂无实之说以爲戯也执事每见其说则拊抃唿笑是挠气害性不得其正矣籍之二书甚劲而直但称韩公爲执事不曰先生考其时乃云执事参于戎府按韩公以正元十二年爲汴州推官时年二十有九十五年爲徐州推官时年三十有二年位未盛籍未以师礼事之云韩公称李杜新唐书杜甫传賛曰昌黎韩愈于文章重许可至歌诗独推曰李杜文章在光熖万丈长诚可信云予读韩诗其称李杜者数端聊䟽于此石鼔歌曰少陵无人谪僊死才薄将柰石鼔何酬卢云夫曰髙揖群公谢名誉远追甫白感至诚荐士曰勃兴得李杜万类困凌暴醉留东野曰昔年因读李白杜甫诗长恨二人不相从感春曰近怜李杜无检束烂漫长醉多文辞并唐志所引盖六用之此日足可惜韩退之此日足可惜一首赠张籍凡百四十句杂用东冬江阳庚青六韵及其亡也籍作诗祭之凡百六十六句用阳庚二韵其语铿锵震厉全倣韩体所谓乃出二侍女合弹琵琶笔者是也粉白黛黒韩退之爲文章不肯蹈袭前人一言一句故其语曰惟陈言之务去戞戞乎其难哉独粉白黛緑四字似有所因列子周穆王筑中天之台简郑卫之处子娥媌靡曼者粉白黛黒以满之战国䇿张仪谓楚王曰郑周之女粉白黛黒立于衢间见者以爲神屈原大招粉白黛黒施芳泽只司马相如靓庄刻饰郭璞曰粉白黛黒也淮南子毛墙西施施芳泽正娥眉设笄珥衣阿钖粉白黛黒笑目流眺韩公以黒爲緑其旨则同李杜徃来诗李太白杜子美在布衣时同游梁宋爲诗酒㑹心之友以杜集考之其称太白及怀赠之篇甚多如李侯金闺彦脱身事幽讨南㝷禹穴见李白道甫问讯今何如李白一㪷诗百篇自称臣是酒中僊近来海内爲长句汝与山东李白好昔者与髙李晚登单父台李侯有佳句徃徃似金铿忆与髙李軰论交入酒垆白也诗无敌飘然思不群昔年有狂客号尔谪僊人落月满屋梁犹疑照颜色三夜频梦君情亲见君意秋来相顾尚飘蓬未就丹砂愧葛洪寂寞书斋里终朝独尔思凉风起天末君子意何如不见李生乆佯狂眞可哀凡十四五篇至于太白与子美诗畧不见一句或谓尧祠亭别杜𥙷阙者是巳乃殊不然杜但爲右拾遗不曽任𥙷阙兼自諌省出爲华州司功迤逦避难入蜀未尝复至东州所谓饭颗山头之嘲亦好事者所撰耳李太白怖州佐李太白上安州裴长史书云白窃慕髙义得趋末尘何图谤言忽生衆口攅毁将恐投杼下客震于严威若使事得其实罪当其身则将浴兰沐芳自屏于烹鲜之地惟君侯死生之愿君侯恵以大遇洞开心颜终乎前恩再辱英眄必能使精诚动天长虹贯曰若赫然作威加以大怒即膝行而前再拜而去耳裴君不知何如人至誉其贵而且贤名飞天京天才超然度越作者稜威雄雄下慴群物予谓白以白衣入翰林其盖丗英姿能使髙力士脱鞾于殿上岂拘拘然怖一州佐者邪盖时有屈伸正自不得不尔大贤不偶神龙困于蝼蚁可胜叹哉白此书自叙其平生云昔与蜀中友人呉指南死于洞庭之上白禫服恸哭炎月伏尸勐虎前临坚守不动遂权殡于湖侧数年来观筯骨尚在雪泣持刃躬申洗削褁骨徒歩负之而趋寝兴携持无辍身手遂丏贷营葬于鄂城其存交重义如此又与逸人东巖子隐于岷山巢居数年不迹城市飬竒禽千计唿皆就掌取食了无惊猜其飬髙忘机如此而史传不爲书之亦爲未尽祝不胜诅齐景公有疾梁丘据请诛祝史晏子曰祝有益也诅亦有损聊摄以东姑尤以西其爲人也多矣虽其善祝岂能胜亿兆人之诅晋中行寅将亡召其太祝欲加罪曰子爲我祝斋戒不敬使吾国亡祝简对曰今舟车饰赋歛厚民怨谤诅多矣苟以爲祝有益于国则诅亦将爲损一人祝之一国诅之一祝不胜万诅国亡不亦冝乎祝其何罪此二说若出一口眞药石之言也吕子论学吕子曰天生人而使其耳可以闻不学其闻则不若聋使其目可以见不学其见则不若盲使其口可以言不学其言则不若喑使其心可以智不学其智则不若狂故凡学非能益之也达天性也能全天之所生而勿败之可谓善学者矣此说甚美而罕爲学者所称故书以自戒曽太皇太后唐德宗即位访求其母沈太后历顺宗及宪宗时爲曽祖母故称爲曽太皇太后盖别于祖母也旧新二唐书纪皆载之今慈福太皇太后在夀康太上时已加尊称若于主上则爲曽祖母当用唐故事加曽字向者尝以告宰相而省吏以爲典故所无天子逮事三丗安得有前比亦可谓不知礼矣又嗣濮王士歆在隆兴爲从叔祖在绍熈爲曽叔祖庆元爲髙叔祖矣而仍称皇叔祖如故士歆视嗣秀王伯圭爲从祖今圭称皇伯祖而歆但爲皇叔祖乃是弟尔礼寺亦以爲国朝以来无称曽髙者彼盖不知累朝尊属元未之有也中天之台中天之台有二其一列子曰西极化人见周穆王王爲之改筑宫室土木之功赭垩之色无遗巧焉五府爲虚而台始成其髙千仞临终南之上名曰中天之台其一新序曰魏王将起中天台许绾负操锸入曰臣能商台王曰若何曰天与地相去万五千里今王因而半之当起七千五百里之台髙旣如是其趾湏方八千里尽王之地不足以爲台趾必起此台先以兵伐诸侯尽有其地又伐四夷得方八千里乃足以爲台趾度八千里之外当定农畒之地足以奉给王之台者台具以备乃可以作王黙然无以应乃罢起台实年官年士大夫叙官阀有所谓实年官年两说前此未尝见于官文书大抵布衣应举必减歳数盖少壮者欲借此爲求昏地不幸潦倒场屋勉从特恩则年未六十始许入仕不得不豫爲之圗至公卿任子欲其早列仕籍或正在童孺故率増擡庚甲有至数歳者然守义之士犹曰儿曹甫䇿名委质而父祖先导之以挟诈欺君不可也比者以朝臣屡言年及七十者不许任监司郡守搢绅多不自安争引年以决去就江东提刑李信甫虽春秋过七十而官年损其五坚乞致仕有㫖官年未及与之外祠知房州章騆六十八歳而官年増其三亦求罢去诸司以其精力未衰援实爲请有㫖听终任知严州秦焴乞祠之䟽曰实年六十五而官年巳踰七十遂得去齐庆胄宁国乞归亦曰实年七十而官年六十七于是实年官年之字形于制书播告中外是君臣上下公相爲欺也掌故之野甚矣此岂可纪于史録哉雷公炮炙论雷公炮炙论载一药而能治重疾者今医家罕用之聊志于此其说云发眉堕落涂半夏而立生目辟眼有五花而自正脚生肉栨裩系宕根囊皱旋多夜煎竹木体寒腹大全頼鸬鹚血泛经过飮调瓜子咳逆数数酒服热雄遍体疹风冷调生侧肠虚泄利湏假草零乆渇心烦冝投竹沥除症去块全仗硝益食加觞湏煎芦朴强筯徤骨酒是苁鱓驻色延年精蒸神锦知疮所在口点隂胶产后肌浮甘皮酒服脑痛硝末心痛速覔延胡凡十八项谓眉发堕落者炼生半夏茎取涎涂发落处立生玉花者玉加皮也叶有雄雌三叶爲雄五叶爲雌湏使五叶者作末酒浸用之目者正脚有肉杴者取莨岩根系棍带上永痊多小便者煎萆解服之永不夜起若患腹大如鼔米饮调鸬鹚末服立枯如故血泛行者捣甜瓜子仁作末去油饮调服之立絶咳逆者天雄炮过以酒调一钱匕服疹风者侧子作末冷酒服虚泄者捣五倍子末熟水下之症块者以砂硝石二味乳钵中研作粉同煅了酒服神効不饮者井饮酒少者煎逆水芦根并厚朴二味汤服之苁蓉并鱓鱼作末以黄精酒圎服之可力倍常十也黄精自然汁拌细研神锦于桞木甑中蒸七日了以宻圎服颜皃可如㓜女之容色隂胶即是甑中气垢点少许于口中即知藏府所起直彻至住处知痛足可医也产后肌浮酒服甘皮立枯头痛者以硝石作末内鼻中立止心痛者以延胡索作散酒服之治药捷法药有至贱易得人所常用而难于修制者如香附子菟丝子艾叶之类医家昧其节度或终曰疲劳而不能成本草云凡菟丝子煖汤淘汰去沙土漉干煖酒渍经一宿漉出暴微白捣之不尽者更以酒渍经三五曰乃出更晒微干捣之湏臾悉尽极易碎盖以其颗细难施工其说亦殊劳费然自有捷法但捻𥿄条数枚寘其间则驯帖成粉香附子洗去皮毛炒之焦熟然后举投水钵内候浸渍透彻漉出暴日中微燥乃入捣臼悉应手縻碎艾叶柔软不可着力若入白茯苓三五片同碾则即时可作细末陈翠说燕后赵左师触龙说太后使长安君出质用爱怜少子之说以感动之予尝论之于随笔中其事载于战国䇿史记资治通鑑而燕语中又有陈翠一叚甚相似云陈翠合齐燕将令燕王之弟爲质于齐太后大怒曰陈公不能爲人之国则亦巳矣焉有离人子母者翠遂入见后曰人主之爱子也不如布衣之甚也非徒不爱子也又不爱丈夫子独甚太后曰何也对曰太后嫁女诸侯奉以千金今王愿封公子群臣曰公子无功不当封今以公子爲质且以爲功而封之也太后弗听是以知人主之不爱丈夫子独甚也且太后与王幸而在故公子贵太后千秋之后王弃国家而太子即位公子贱于布衣故非及太后与王封公子则终身不封矣太后曰老妇知长者之计乃命爲行具此语与触龙无异而史记不书通鑑不取学者亦未尝言燕非强国北燕在春秋时最爲僻小能自见于中国者不过三四大率制命于齐七雄之际篇齐所取后頼五国之力乐毅爲将然后胜齐然卒于得七十城不能守也故苏秦说赵王曰赵北有燕燕固弱国不足畏也燕王曰寡人国小西迫强秦南近齐赵齐赵彊国也又曰天下之战国七而燕处弱焉独战则不能有所附则无不重昭王谓郭隗曰孤极知燕弱小不足以报齐苏代曰一齐之彊燕犹不能攴奉阳君曰燕弱国也东不如齐西不如赵赵长平之败壮者皆死燕以二千乗攻之爲赵所败太子丹谓荆轲曰燕小弱数困于兵何足以当秦楚汉之𥘉赵王武臣爲燕军所得赵厮飬卒谓其将曰一赵尚易燕况以两贤王灭燕易矣彭宠以渔阳叛即时夷灭十六国之起戎狄乱华称燕称赵者多矣未尝有据幽蓟之地者也独安禄山以三十年节制之威又兼领河东乗天宝政乱出不意而举兵史思明继之虽爲天下之祸旋亦殄灭至于藩鎭擅地所谓范阳卢龙固常受制于天雄成德也刘仁恭守光父子僣窃一方唐庄宗遣周德威攻之克取廵属十余州如拾地芥石晋割赂契丹仍其旧国恃以爲强然晋开运阳城之战德光几不免周丗宗小振之立下三关但太平兴国失于轻举又不治败将丧师之罪致令披猖以迄于今若以谓幽燕爲用武之地则不然也水旱祈祷海内雨旸之数郡异而县不同爲守爲令能以民事介心必自知以时祷祈不待上命也而省部循案故例但视天府爲节下之诸道转运司使廵内州县各诣名山灵祠精㓗致祷然固难以一槩论干道九年秋贑吉连雨暴涨予守贑方多备土囊壅诸城门以杜水入凡二日乃退而台符令祷雨予格之不下但据实报之巳而闻吉州于小厅设祈晴道埸大㕔祈雨问其故郡守曰请霁者本郡以淫潦爲灾而请雨者朝㫖也其不知变如此殆爲神天幽冥之下将何所据慿哉俚语笑林谓两商人入神庙其一陆行欲晴许赛以猪头其一水行欲雨许赛羊头神顾小鬼言晴干喫猪头雨落喫羊头有何不可正谓此耳坡诗云耕田欲雨刈欲晴去得顺风来者怨若使人人祷輙遂造物应湏日千变此意未易爲庸俗道也容斋四笔卷第三容斋随笔容斋四笔卷四容斋四笔卷第四今日官冗元丰中曽巩判三班院上䟽言国朝景德垦田百七十万顷官万贠皇祐二百二十五万顷官二万贠治平四百三十万顷官二万四千贠田日加辟官日加多而后之郊费视前一倍以三班三年之籍较之其入籍者几七百人而死亡免退不能二百是年增歳溢未见其止则用财之端入官之门当令有司讲求其故使天下之入如治平而财之用官之数同景德以三十年之通可以余十年之蓄矣是时海内全盛仓库多有椿积犹有此惧庆元二年四月有朝臣奏对极言云曩在干道间京朝官三四千贠选人七八千贠绍熈二年四选名籍尚左京官四千一百五十九贠尚右大使臣五千一百七十三贠侍左选人一万二千八百六十九贠侍右小使臣一万一千三百十五贠合四选之数共三万三千五百十六贠冗倍于国朝全盛之际近者四年之间京官未至増添外选人増至一万三千六百七十贠大使臣六千五百二十五贠小使臣一万八千七百余贠而今年科举明年奏荐不在焉通无虑四万三千贠比四年之数増万贠矣可不爲之寒心哉盖连有覃霈庆典屡行而宗室推恩不以服派近逺爲间断特奏名三举皆值异恩虽助教亦出官归正人每州以数十百病在膏盲正使俞跗扁鹊持上池良药以救之亦无及巳栾城和张安道诗张文定公在蜀一见苏公父子即以国士许之熈宁中张守陈州南都辟子由莫府元丰𥘉东坡謪齐安子由贬监筠酒税与张别张悽然不乐酌酒相命手冩一诗曰可怜萍梗飘蓬客自叹匏瓜老病身从此空斋挂尘榻不知重扫待何人后七年子由召还犹复见之于南都及元符末自龙川还许昌因姪叔党出坡遗墨再读张所赠时其薨巳十年泣下不能巳乃追和之曰少年便识成都尹中歳仍爲幕下賔待我江西徐孑子一生知己有斯人两诗皆哀而不怨使人至今有感于斯文今丗薄夫受人异恩转眼若不相识况于一死一生卷卷如此忠厚之至殆可端拜也和范杜苏四公晋相和凝以唐长兴四年知贡举取范质爲苐十三人唐故事知贡举者所放进士以已及第时名次爲重谓之传衣钵盖凝在梁正明中居此级故以处质且云它日当如我后皆至宰相封鲁国公官至太子太傅当时以爲荣凝夀止五十八质止五十四三朝史质本传亦书之而新五代史和凝传误爲第五以登科记考之而非也社祁公罢相以太子少师致仕后以南郊免陪位恩连进至太子太师年八十而薨苏子容𥘉筮仕爲南京判官杜公方里居告以平生出处本末曰子异日所至亦如老夫及苏更践中外名德殊与之相似集中有谢杜公书正叙此事其罢相也亦以太子少师致仕进太保年八十二而薨昔贤谓贵人徃徃善相人以所阅多之故也此二者併官爵年寿皆前知异矣外台祕要外台祕要载制虎方云到山下先闭气三十五息所在山神将虎来到吾前乃存吾肺中有白帝出收取虎两目塞吾下部中乃吐肺气上自通冠一山林之上于是良乆又闭气三十五息两平捻都监目作三歩歩皆以右足在前乃止祝曰李耳李耳圗汝非李耳邪汝盗黄帝之犬黄帝教我问汝云何毕便行一山虎不可得见若卒逢之者因正靣立大张左手五指侧之极势跳手上下三度于跳中大唤咄曰虎北斗君使汝去虎即走子谓人卒逢虎魂魄惊怖窜伏之不暇岂能雍容歩趍仗呪语七字而脱邪因读此方聊书之以发一笑此书乃唐王珪之孙焘所作本传云焘视母疾数从髙医游遂穷其术因以所学作书讨绎精明世寳焉盖不深考也六枳关盘州种枳六本以爲藩篱之限立小门名曰六枳关毎爲人问其所出倦于酬应今取冯衍显志赋中语书于此衍云楗六枳而爲篱案东观汉记作八枳逸周书小开篇云呜唿汝何敬非时何择非德德枳维大人大人枳维公公枳维卿卿枳维大夫大夫枳维士登登皇皇维在国枳国枳维都都枳维邑邑枳维家家枳维欲无疆言上下相维递爲藩蔽也其数有八与东观记司予详考之乃九枳也宋景文公贺宰相启式维公枳盖用此云王荆公上书并诗王荆公议论高竒果于自用嘉祐𥘉爲度支判官上万言书以爲今天下财力日以困穷风俗日以衰壊患在不知法度不法先王之政故也法先王之政者法其意而已法其意则吾所改易更革不至乎倾骇天下之耳目而固巳合矣因天下之力以生天下之财取天下之财以供天下之费自古治丗未尝以不足爲公患也患在治财无其道尔在位之人才旣不足而闾巷草野之间亦少可用之材社稷之託封疆之守陛下其能乆以天幸爲常而无一旦之忧乎愿监苟且因循之敝明诏大臣爲之以渐期爲合于当丗之变臣之所称流俗之所不讲而议者以爲迂阔而熟烂者也当时冨韩二公在相位读之不乐知其得志必生事后安石当国其所注措大氐皆祖此书又不忍贫民而深疾冨民志欲破冨以恵贫尝赋兼并诗一篇曰三代子百姓公私无异财人主擅操柄如天持斗魁赋予皆自我兼并乃姦回姦回法有诛势亦无自来后丗始倒持黔首遂难裁秦王不知此更筑怀清台礼义曰巳媮圣经乆堙埃法尚有存者欲言时所咍俗吏不知方掊克乃爲才俗儒不知变兼并可无摧利孔至百出小人司阖开有司与之争民愈可怜哉其语絶不工迨其得政设青苗法以夺冨民之利民无贫冨两税之外皆重出息十二吕恵卿复作手实之法民遂大病其祸源于此诗苏子由以爲昔之诗病未有若此其酷也痛哉左黄州表唐肃宗时王玙以祠祷见宠骤得宰相帝尝不豫玙遣女巫乗传分祷天下名山大川巫皆盛服中人护领所至干託州县赂遗狼籍时有一巫美而艳以恶少年数十自随尤憸狡不法驰入黄州刺史左震晨至馆请事门鐍不启震怒破鐍入取巫斩廷下悉诛所从少年籍其赃得十余万因遣还中人玙不能诘帝亦不加罪震刚决如此而史不记其他事予读元次山集有左黄州表一篇云干元巳亥賛善大夫左振出爲黄州刺史下车黄人歌曰我欲逃郷里我欲去坟墓左公今旣来谁忍弃之去后一歳又歌曰吾郷有鬼巫惑人人不知天子正尊信左公能杀之盖此巫黄人也振在州三迁侍御史判金州刺史将去黄人多去思故爲作表予谓振爲政冝民见于歌颂史官当特书之于循吏中而仅能不没其实故爲标显于此巳亥者干元二年玙以元年五月自太常少卿拜中书相二年三月罢本纪及宰相表同而新史本传以爲三年自太常卿拜相明日罢失之矣乃承旧史之误也李郭诏书唐代宗即位郭汾阳爲近昵所摇惧祸之及表上自灵武河北至于绛州两朝所诒诏书一千余卷家传载其表语其多如是又读韦端符所撰李卫公故物记云三原令座中有客曰李丞者卫公之胄藏文帝赐书二十通多言征讨事厚劳苦其兵事节度皆付公吾不从中治也曁公疾亲诏者数四其一曰有昼夜视公病大老妪令一人来吾欲熟知公起居状权文公视此诏常泣曰君臣之际乃如是耶新史载其事云靖五代孙彦芳大和中爲鳯翔司録参军以髙祖太宗赐靖诏书数函上之天子悉留禁中又勑摹诏本还赐彦芳即二事观之唐丗之所以眷礼名将相者绸缪熟复至此汉晋以来所不及也两道出师国家用兵行师异道并出其胜败功罪当随其实而处之则赏信罚明人知劝戒汉武帝遣卫青霍去病伐匈奴去病以功益封又封部将四人爲列侯而青不得益封军吏卒皆无封侯者宣帝遣田广明等五将军击匈奴又以常恵护乌孙兵共出五将皆无功而广明及田顺以罪诛独常恵奉使克获封侯宋文帝伐魏雍州诸将栁元景等旣拔弘农陜城戍潼关矣而上以东军王玄谟败退皆召还其后玄谟贬黜元景受赏绍兴七年淮西大帅刘少师罢湖北岳少保以母忧去累辤起复之命朝廷以兵部尚书吕安老侍郎张渊道分使两部巳而正除宣抚遂掌其军岳在九江忧兵柄一失不容再得亟兼程至鄂有㫖复故任而召渊道爲枢宻都承旨安老在庐遭变言者论罢张魏公渊道亦继坐斥隆兴中北虏再动兵张公爲督帅遣李显忠邵宏渊攻符离失利而退一府皆贬秩是时汪庄敏以参知政事督视荆襄东西不相爲谋乃亦坐谴古今不侔如此杜韩用歇后语杜韩二公作诗或用歇后语如悽其望吕葛仙鸟仙花吾友于友于皆挺㧞再接再砺乃僮仆诚自刽爲尔惜居诸谁谓贻厥无基趾之类是巳唐明皇赐二相物唐明皇以李林甫爲右相颛付大政而左相牛仙客李适之陈希烈前后同列皆拱手备贠林甫死杨国忠代之其宠遇愈甚天宝十三载上御跃龙殿门张乐宴群臣赐右相绢一千五百疋綵罗三百疋綵绫五百疋而赐左相绢三百罗绫各五十而巳其多寡不侔至于五倍如希烈庸才知上恩意安得不奴事之乎冝其甘心臣于禄山也一百五日今人谓寒食爲一百五者以其自冬至之后至清明历节气五凡爲一百七日而先两日爲寒食故云它节皆不然也杜老有鄜州一百五日夜对月一篇江西宗派诗云一百五日足风雨三十六峯劳梦魂一百五日寒食雨二十四畨花信风之类是也吾州城北芝山寺爲禁烟游赏之地寺僧欲建华严阁请予作劝縁䟽其末一聮云大善知识五十三永壮人天之仰寒食清明一百六鼎来道俗之观或问一百六所出应之曰元微之连昌宫词𥘉过寒食一百六店舎无烟宫树緑是以用之老杜寒山诗老杜春日忆李曰诗云白也诗无敌飘然思不群清新庾开府俊逸鲍参军尝有武弁议其失曰旣是无敌又却似庾鲍或折之曰庾清新而不能俊逸鲍俊逸而不能清新太白兼之所以爲无敌也今集别本一作无数殆好事者更之乎寒山子诗云吾心似秋月碧潭清皎㓗无物堪比伦教我如何说人亦有言旣似秋月碧潭乃以爲无物堪比何也盖其意谓若无二物比伦当如何说耳读者当以是求之礜石之毒读黄伯思东观余论内评王大令书一节曰静息帖云礜石深是可疑事兄患喜散輙发痈散者寒食散之类散中盖用礜石是性极热有毒故云深可疑也刘表在荆州与王粲登障山见一冈不生百草粲曰此必古冡其人在丗服生礜石热蒸出外故草木焦㓕凿看果墓礜石满茔又今洛水冬月不氷古人谓之温洛下亦有礜石今取此石置瓮水中水亦不氷又鹳伏卵以助暖气其烈酷如此固不冝饵服子敬之语实然淮南子曰人食礜石死蚕食之而不饥予仲兄文安公鎭金陵因秋暑减食当涂医汤三益教以服礜石圆巳而饮啖日进遂加意服之越十月而毒作鼻衂血斗余自是数数不止竟至精液皆竭迨于捐舘偶见其语使人追痛因书之以戒未来者㑹合聮句韵略上声二肿字险窄予向作汪庄敏铭诗八十句唯萧敏中读之曰押尽一韵今考之犹有十字越用一董内韵其词曰维天生材万彚倾竦侯王将相曽是有种公家江东丗绎耕垄桃谿之涘是播是孰丰厥培蓻此圭珙公羁未奋逸驾思駷沈酣春秋蹈迪周孔径䇿名第稍辤渫䢇横经湘沅士敬如捧蓬莱方丈佩饰有琫应龙天飞荟蔚云滃千官在序摩厉从臾吾惟片言借箸泉涌正冠霜台过者卞悚颜颜殿戺声气不动显仁东攅巫史唿汹昌言一下恩浃千冡薫粥孔炽边戒毛氄媕娿当位左掣右壅公云当今沸渭混澒天威震耀谁不愤踊遂迁中司西柄是董出关启斾筹檄倥偬业业荆襄将懦曰拱投𬒮电赴如尊乃勇邓唐蔡陈驰捷系踵佛狸归骴民恃不恐玺书赐朝百揆参揔亚勋賛册国势尊巩督军载西寄责罙重方规许洛事援秦陇符离罔功竒画胶拲钧枢建使宰席亢宠还临西州夹道欢拥有衘未鬯病癖且尰曽不慭遗使我心懵湘湖髙丘草木蔚蓊维水容裔维山巃嵸矢其铭诗词费以冗柰何乎公万禩母耸若韩孟籍彻㑹合聮句三十四韵除蛹二字韵略不収外余皆不出二肿中雄竒激越如大川洪河不见涯涘非琐琐潢污行潦之水所可同语也其诗曰离别言无期㑹合意罙重病添儿女恋老丧丈夫勇劒心知未死诗思犹孤耸愁去剧箭飞讙来若泉涌析言多新贯摅抱无昔壅念难湏勤追悔易勿轻踵吟巴山荦峃说楚波堆垄马辞虎豹怒舟出蛟鼍恐狂鲸时孤轩幽狖杂百种瘴衣常腥腻蛮器多踈冗剥苔吊斑林角饭饵沉溕忽尔衘逺命归欤舞新宠鬼窟脱幽妖天居觌清拱京游歩方振謪梦意犹恟诗书夸旧知酒食接新奉嘉言冩清越瘉病失肬肿夏隂偶髙庇宵魂接虚拥雪弦寂寂听茗盌纎纎捧驰辉烛浮萤幽响泄潜蛬诗老独何心江疾有余尰我家本瀍糓有地介臯巩休迹忆沉冥峩冠慙闟升朝髙辔逸振物群听悚徒言濯幽泌谁与薙荒茸朝绅鬰青緑马饰曜珪珙国雠未销铄我志荡卭陇君才诚倜傥时论方汹溶格言多彪蔚县解无梏拲张生得渊源寒色抜山冡坚如撞群金眇若抽独蛹伊余何所拟跛鼈讵能踊块然堕岳石飘尔罥巢氄龙斾垂天衢云韶凝禁甬君胡眠安然朝鼔声汹汹其间或有颣句然衆手立成理如是也容斋四笔卷第四容斋随笔容斋四笔卷五容斋四笔卷第五土木偶人赵德夫作金石録其跋汉居摄坟坛二刻石云其一上谷府卿坟坛其一祝其卿坟坛曰坟坛者古未有土木像故爲坛以祀之两汉时皆如此予案战国䇿所载苏秦谓孟尝君曰有土偶人与桃梗相语桃梗曰子西岸之土也挺子以爲人雨下水至则汝残矣土偶曰子东国之桃梗也刻削子以爲人雨降水至流子而去矣所谓土木爲偶人非像而何汉至寓龙寓车马皆谓以木爲之象其眞形谓之两汉未有则不可也饶州风俗嘉祐中呉孝宗子经者作余干县学记云古者江南不能与中土等宋受天命然后七闽二浙与江之西东冠带诗书翕然大肆人才之盛遂甲于天下江南旣爲天下甲而饶人喜事又甲于江南盖饶之爲州壤土肥而飬生之物多其民家冨而户羡蓄百金者不在冨人之列又当寛平无事之际而天性好善爲父兄者以其子与弟不文爲咎爲母妻者以其子与夫不学爲辱其美如此予观今之饶民所谓家富户羡了非昔时而髙甍巨栋连阡亘陌者又皆数十年来寓公所擅而好善爲学亦不尽如呉记所言故録其语以寄一叹禽畜菜茄色不同禽畜菜茄之色所在不同如江浙间猪黒而羊白至江广吉州以西二者则反是苏秀间鹅皆白或有一斑褐者则唿爲鴈鹅颇异而畜之若吾郷凡鹅皆鴈也小儿至取浙中白者饲飬以爲湖沼观美浙西常茄皆皮紫其皮白者爲水茄吾郷常茄皮白而水茄则紫其异如是伏龙肝本草伏龙肝陶隐居云此灶中对釡月下黄土也以灶有神故唿爲伏龙肝并以迃隐爲名尔雷公云凡使勿悞用灶下土其伏龙肝是十年已来灶额内火气积自结如赤色石中黄其形皃八稜予尝见临安医官陈舆大夫言当以砌灶时纳猪肝一具于土中俟其积乆与土爲一然后用之则稍与名相应比读后汉书隂识传云其先隂子方腊曰晨炊而灶神形见注引杂五行书曰冝市买猪肝泥灶令妇孝然则舆之说亦有所本云广济历亦有此说又列作灶忌日云伏龙在不可移作所谓伏龙者灶之神也勇怯无常民无常勇亦无常怯有气则实实则勇无气则虚虚则怯怯勇虚实其由甚微不可不知勇则战怯则北战而胜者战其勇者也战而北者战其怯者也怯勇无常儵忽徃来而莫知其方惟圣人独见其所由然此吕氏春秋决胜篇之语子爱而书之赵德甫金石録东武赵明诚德甫清宪丞相中子也着金石録三十篇上自三代下讫五季鼎钟甗鬲槃匜尊爵之欵识丰碑大碣显人晦士之事蹟见于石刻者皆是正伪谬去取褒贬凡爲卷二千其妻易安李居士平生与之同志赵没后愍悼旧物之不存乃作后序极道遭罹变故本末今龙舒郡库刻其书而此序不见取比获见元藁于王顺伯因爲撮述大槩云予以建中辛巳归赵氏时丞相作吏部侍郎家素贫俭德甫在太学每朔望谒告出质衣取半千钱歩入相国寺市碑文果实归相对展玩咀嚼后二年从官便有穷尽天下古文竒字之志传写未见书买名人书画古竒器有持徐熈牡丹圗求钱二十万留信宿计无所得卷还之夫妇相向惋怅者数曰及连守两郡竭俸入以事鈆椠每获一书即曰勘校装缉得名画彛器亦摩玩舒卷指摘疵病尽一烛爲率故纸扎精致字画全整冠于诸家毎饭罢坐归来堂烹茶指堆积书史言某事在某书某卷第几叶第几行以中否胜负爲飮茶先后中则举否大笑或至茶覆怀中不得饮而起凡书史百家字不刓缺本不误者輙市之储作副本靖康丙午德甫守淄川闻虏犯京师盈箱溢箧恋恋怅怅知其必不爲巳物建炎丁未奔太夫人丧南来旣长物不能尽载乃先去书之印本重大者画之多幅者器之无欵识者巳又去书之监本者画之平常者器之重大者所载尚十五车连舻渡淮江其青州故第所鎻十间屋期以明年具舟载之又化爲煨烬巳酉歳六月德甫驻家池阳独赴行都自岸上望舟中告别予意甚恶唿曰如传闻城中缓急柰何遥应曰从衆必不得巳先弃辎重次衣衾次书册次卷轴次古器独宋器者可自负抱与身俱存亡勿忘之径驰马去秋八月德甫以病不起时六宫徃江西予遣二吏部所存书二万卷金石刻二千本先徃洪州至冬虏䧟洪遂尽委弃所谓连舻渡江者又散爲云烟矣独余轻小卷轴冩本李杜韩栁集丗说盐鐡论石刻数十副轴鼎鼐十数及南唐书数箧偶在卧内岿然独存上江旣不可徃乃之台温之衢之越之杭寄物于县庚戌春官军収叛卒悉取去入故李将军家岿然者十失五六犹有五七簏挈家寓越城一夕爲盗穴壁负五簏去尽爲呉说运使贱价得之仅有不成部帙残书䇿数种忽阅此书如见故人因忆德甫在东莱静治堂装褾𥘉就芸籖缥带束十卷作一帙日校二卷跋一卷此二千卷有题跋者五百二卷耳今手泽如新墓木巳拱乃知有有必有无有聚必有散亦理之常又胡足道所以区区记其终始者亦欲爲后丗好古博雅者之戒云时绍兴四年也易安年五十二矣自叙如此予读其文而悲之爲识于是书韩文公荐士唐丗科举之柄颛付之主司仍不煳名又有交朋之厚者爲之助谓之通牓故其取人也畏于讥议多公而审亦或胁于权势或挠于亲故或累于子弟皆常情所不能免者若贤者临之则不然未引试之前其去取髙下固巳定于胷中矣韩文公与祠部陆贠外书云执事与司贡士者相知识彼之所望于执事者至而无间彼之职在乎得人执事之职在乎进贤如得其人而授之所谓两得矣愈之知者有侯喜侯云长刘述古韦群玉此四子者可以当首荐而极论期于成而后止可也沈𣏌张苰尉迟汾李绅张后余李翊皆出群之才与之足以収人望而得才实主司广求焉则以告之可也徃者陆相公司贡士愈时幸在得中所与及第者皆赫然有声原其所以亦由梁𥙷阙肃王郎中础佐之梁举八人无有失者其余则王皆与谋焉陆相于王与梁如此不疑也至今以爲美谈此书在集中不注歳月案摭言云正元十八年权德舆主文陆傪贠外通牓韩文公荐十人于傪权公凡三榜共放六人余不出五年内皆捷以登科记考之正元十八年德舆以中书舎人知举放进士二十三人尉迟汾侯云长韦纾沈𣏌李翊登第十九年以礼部侍郎放二十人侯喜登第永正元年放二十九人刘述古登第通三牓共七十二人而韩所荐者预其七元和元年崔邠下放李绅二年又放张后余张弘皆与摭言合陆傪在正元间时名最着韩公敬重之其行难一篇爲傪作也曰陆先生之贤闻于天下是是而非非自越州召拜祠部京师之人日造焉先生曰今之用人也不详位于朝者吾取某与某而巳在下者多于朝凡吾与者若干人又送其刺歙州序曰君出刺歙州朝廷耆旧之贤都邑游居之良赍咨涕洟咸以爲不当去则傪之以人物爲巳任乆矣其刺歙以十八年二月权公放牓时旣以去国而用其言不替其不负公议而采人望盖与陆宣公同韩公与书时方爲四门博士居百寮底殊不以其荐爲犯分故公作权公碑云典贡士荐士于公者其言可信不以其人布衣不用即不可信虽大官势人交言一不以缀意又云前后考第进士及庭所䇿试士踊相蹑爲宰相逹官其余布处台阁外府凡百余人梁肃及傪皆爲后进领䄂一时龙门惜其位不通显也岂非汲引善士爲当国者所忌乎韩公又有荅刘正夫书云举进士者于先进之门何所不徃先进之于后辈苟见其至宁可以不荅其意邪来者则接之举城士大夫莫不皆然而愈不幸独有接后进名以是观之韩之留意人士可见也王勃文章王勃等四子之文皆精切有本原其用骈俪作记序碑碣盖一时体格如此而后来颇议之杜诗云王杨卢骆当时体轻薄爲文哂未休尔曹身与名俱灭不废江河万古流正谓此耳身名俱灭以责轻薄子江河万古流指四子也韩公滕王阁记云江南多游观之美而滕王阁独爲第一及得王所爲序赋记等壮其文辞注谓王勃作游阁序又云中丞命爲记窃喜载名其上词列三王之次有荣耀焉则韩之所以推勃亦爲不浅矣勃之文今存者二十卷云吕览引诗书吕氏春秋有始览谕大篇引夏书曰天子之德广运乃神乃武乃文又引商书曰五世之庙可以观怪万夫之长可以生谋髙诱注皆曰逸书也庙者鬼神之所在五世乆逺故于其所观魅物之怪异也予谓吕不韦作书时秦未有诗书之禁何因所引讹谬如此髙诱注文怪异之说一何不典之甚邪又孝行览亦引商书曰刑三百罪莫重于不孝今安得有此文亦与孝经不合又引周书曰若临深渊若履薄氷注云周书周文公所作尤妄也又以普天之下莫非王土率土之濵莫非王臣爲舜自作诗子惠思我褰裳渉洧子不我思岂无他士爲子产荅叔向之诗不知是时国风雅颂何所定也戚饭牛歌髙诱全引硕䑕三章又爲可笑蓝田丞壁记韩退之作蓝田县丞㕔壁记桞子厚作武功县丞㕔壁记二县皆京兆属城在唐爲畿甸事体正同而韩文雄拔超峻光前絶后以栁视之殆犹武夫之与美玉也莆田方崧卿得蜀本数处与今文小异其破崖岸而爲文一句继以丞㕔故有记蜀本无而字考其语脉乃破崖岸爲文丞是句絶文丞者犹言文具备贠而巳语尤竒崛若以丞字属下句则旣是丞厅记矣而又云丞㕔故有记虽𥘉学爲文者不肯尔也此篇之外不复容后人出手姪孙倬顷丞宣城后生颇有意斯道自作题名记示予予晓之曰他文尚可随力工拙下笔至如此记岂冝犯不韪哉倬时巳勒石深悔之近日亦见有爲之者吾家孙姪多京官调选再转必爲丞虑其复有効尤者故书以戒之钱武肃三改元欧阳公五代史叙列国年谱云闻于故老谓呉越亦尝称帝改元而求其事迹不可得颇疑呉越后自讳之及旁采诸国书与呉越徃来者多矣皆无称帝之事独得其封落星石爲寳石山制书称寳正六年辛卯耳王顺伯収碑有临安府石屋崇化寺尊胜幢云时天寳四年歳次辛未四月某日元帅府府库使王某又明庆寺白伞盖陀罗尼幢云呉越国女弟子呉氏十五娘建其发愿文序曰十五娘生忝覇朝贵彰国懿天寳五年太歳壬申月日题顺伯考其歳年知非唐天寳而辛未乃梁开平五年其五月改干化壬申乃二年梁以丁卯篡唐武肃是歳犹用唐天祐次年自建元也钱唐湖广润龙王庙碑云钱镠正明二年丙子正月建新功臣禅院碑封睦州墻下神庙勑皆正明中登圣寺磨崖梁龙德元年歳次辛巳钱镠建又有龙德三年上宫诗是歳梁亡九里松观音尊胜幢宝大二年歳次乙酉建衢州司马墓志云宝大二年八月殁顺伯案乙酉乃唐庄宗同光三年其元年当在甲申盖自壬申以后用梁纪元至后唐革命复自立正朔也又水月寺幢云宝正元年丙戌十月具位钱镠建是年爲明宗天成招贤寺幢云丁亥宝正二年又小昭庆金牛码碯等九幢皆二年至五年所刻贡院前桥柱刻宝正六年歳在辛夘造然则宝大止二年而改宝正宝正尽六年次年壬辰有天竺日观庵经幢复称长兴三年八月用唐正朔其年三月武肃薨方寝疾语其子元瓘曰子孙善事中国勿以易姓废事大之礼于是以遗命去国仪用藩鎭法然则有天宝宝大宝正三名欧阳公但知其一耳通鑑亦然自是历晋汉周及本朝不复建元今犹有清㤗天福开运㑹同干祐广顺显德石刻存者三四十种固未尝称帝也黄庭换鹅李太白诗云山隂道士如相见应冩黄庭换白鹅盖用王逸少事也前贤或议之曰逸少冩道德经道士举鹅群以赠之元非黄庭以爲太白之误予谓太白眼髙四海冲口成章必不规规然旋检阅晋史看逸少传然后落笔正使误以道德爲黄庭于理正自无害议之过矣东坡雪堂旣毁绍兴𥘉黄州一道士自捐钱粟再营建士人何颉斯举作上梁文其一聮云前身化鹤曽陪赤壁之游故事换鹅无复黄庭之字乃用太白诗爲出处可谓竒语案张彦逺法书要録载禇遂良右军书目正书有黄庭经云注六十行与山隂道士眞蹟故在又武平一徐氏法书记云武后曝太宗时法书六十余凾有黄庭又徐季海古迹记元宗时大王正书三卷以黄庭爲第一皆不云有道德经则知乃晋传误也宋桑林左传宋公享晋侯于楚丘请以桑林注桑林者殷天子之乐名舞师题以旌夏晋侯惧而退及着雍疾卜桑林见荀偃士匄欲奔请祷焉荀罃不可予案吕氏春秋云武王胜殷立成汤之后于宋以奉桑林髙诱注曰桑山之林汤所祷也故使奉之淮南子云汤旱以身祷于桑山之林许叔重注曰桑山之林能兴云致雨故祷之桑林二说不同杜预注左传不曽引用岂非是时未见其书乎冯夷姓字张衡思玄赋号冯夷俾清津兮櫂龙舟以济予李善注文选引青令传曰河伯姓冯氏名夷浴于河中而溺死是爲河伯太公金匮曰河伯姓冯名脩裴氏新语谓爲冯夷庄子曰冯夷得之以游大川淮南子曰冯夷服夷石而水仙后汉张衡传注引圣贤冡墓记曰冯夷者弘农华隂潼郷隄首里人服八石得水仙爲河伯又龙鱼河图曰河伯姓吕名公子夫人姓冯名夷唐碑有河侯新祠颂秦宗撰文曰河伯姓冯名夷字公子数说不同然皆不经之传也盖本于屈原逺游篇所谓使湘灵鼔瑟兮令海若舞冯夷前此未有用者淮南子原道训又曰冯夷大丙之御也乗云车入云蜺许叔重云皆古之得道能御隂阳者此自别一冯夷也容斋四笔卷第五容斋随笔容斋四笔卷六容斋四笔卷第六容斋四笔卷第六容斋随笔容斋四笔卷七容斋四笔卷第七容斋四笔卷第七容斋随笔容斋四笔卷八容斋四笔卷第八容斋四笔卷第八容斋随笔容斋四笔卷九容斋四笔卷第九容斋四笔卷第九容斋随笔容斋四笔卷十容斋四笔卷第十容斋四笔卷第十容斋随笔容斋四笔卷十一容斋四笔卷第十一容斋四笔卷第十一容斋随笔容斋四笔卷十二容斋四笔卷第十二容斋四笔卷第十二容斋随笔容斋四笔卷十三容斋四笔卷第十三容斋四笔卷第十三容斋随笔容斋四笔卷十四容斋四笔卷第十四容斋四笔卷第十四容斋随笔容斋四笔卷十五容斋四笔卷第十五容斋四笔卷第十五容斋随笔容斋四笔卷十六容斋四笔卷第十六容斋四笔卷第十六