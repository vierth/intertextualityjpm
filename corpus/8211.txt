大慧普觉禅师语录进大慧禅师语录奏札僧窃以佛祖之道虽非文字语言所及而发扬流布必有所假而后明譬如以手指月手之与月初不相干然知手之所指则知月之所在是以一大藏教为世标准于今赖之山野微贱遭值圣明屡获瞻望清光禀承音旨圣言高远非凡所及斯道庆幸有待而兴窃欣希阔之逢敢陈诚切之恳伏念先师前住径山大慧禅师敏悟英发直受正传善巧方便开悟后学其平日提唱语要随处记录皆已成书既为广录三十卷又为语录十卷谨缮写诣阙上进伏望万机之暇俯垂省览又伏见真宗皇帝景德年中以僧所集传灯录颁降入藏今所进先师语录十卷欲乞圣慈依上件体例特赐指挥亦令入藏用广流通使后学皆得预闻在先师益为不朽无任战灼俟命之至取进止干道七年三月日径山能仁禅院住持慧日禅师蕴闻奏札福州东禅报恩光孝禅寺本寺承知府安抚大观文公文备准御批降大慧禅师语录十册令寘之名山大藏中以永其传住持臣僧德潜谨刊为经板计三十卷入于毘卢大藏用广流通以此功德恭为今上皇帝祝延圣寿无疆仰愿皇图巩固凤历长新佛日增辉法轮常转干道八年正月日住持臣僧德潜谨题大慧普觉禅师住径山能仁禅院语录卷第一径山能仁禅院住持嗣法慧日禅师臣蕴闻上进师绍兴七年七月二十一日于临安府明庆院开堂拈疏示众云留守相公入善知众艺三昧向毛锥子上放大光明不动舌头演说四十二般若波罗蜜门已竟还信得及么若信不及却请表白重新拈出令未闻者闻未信者信宣疏了指法座召大众云还见么坐断古佛路头潜窜千妖百怪任是须弥灯王也须速礼三拜喝一喝遂陞座拈香云此一瓣香恭为北阙之至尊上祝南山之万寿次拈香云此一瓣香奉为留守大丞相洎文武官僚常居禄位又拈香云此一瓣香觑着则眼睛枯嗅着则脑门裂遇贵则价重娑婆遇贱则分文不直今日对人天众前爇向炉中奉为成都府昭觉禅寺先圜悟禅师大和尚用酬法乳之恩乃就座上首白槌云法筵龙象众当观第一义师云诸方旧例今古常仪直饶千佛世尊次第出世陞于此座末上也少这一杓恶水不得莫有回避得底么出来证据时有僧出方礼拜师云雪上加霜次有一僧搀前便问人天普集选佛场开祖令当机如何举唱师云钝鸟逆风飞进云遍界且无寻觅处分明一点座中圆师云人间无水不朝东进云可谓三春果满菩提树一夜华开世界香师云筑着磕着进云纷纷香气炉中发𩖼𩖼清风座上生师云闲言语进云争奈千枝少室华方盛一派曹源水更清师举起拂子云这箇是第机枝进云知音不在频频举达者须知暗里惊师云灵利衲僧问一问一答辜负己灵举古举今埋没先祖去此二途如何即是师云分身两处看进云唐土二三齐敛袵西天四七亦开眉师云天无私盖地无私载进云如斯问答已涉功勋祝圣一句请师速道师云长将日月为天眼指出须弥作寿山进云社稷山河增胜气干坤草木尽霑恩师云重说偈言进云还许学人别露箇消息也无师云不许进云却请和尚道师云既不许更道甚么进云愿施折槛朱云手来作为霖传说人师云只欠这一句在复有数僧竞出师乃约住云假使大地草木尽末为尘一一尘有一口一一口具无碍广长舌相一一舌相出无量差别音声一一音声发无量差别言词一一言词有无量差别妙义如上尘数衲僧各各具如是口如是舌如是音声如是言词如是妙义同时致百千问难问问各别不消径山长老咳嗽一声一时答了乘时于其中间作无量无边广大佛事一一佛事周遍法界所谓一毛现神变一切佛同说经于无量劫不得其边际便恁么去闹热门庭即得若以正眼观之正是业识茫茫无本可据祖师门下一点也用不着况复钩章棘句展露言锋非唯埋没从上宗乘亦乃笑破衲僧鼻孔所以道毫氂系念三涂业因瞥尔情生万劫羁锁圣名凡号尽是虚声殊相劣形皆为幻色汝欲求之得无累乎及其厌之又成大患看他先德恁么告报如国家兵器不得已而用之本分事上亦无这箇消息山僧今日如斯举唱大似无梦说梦好肉剜疮检点将来合喫拄杖只今莫有下得毒手者么若有堪报不报之恩共助无为之化如无倒行此令去也蓦拈拄杖云横按镆鎁全正令太平寰宇斩痴顽卓一下喝一喝复举王常侍一日访临济同到僧堂内常侍曰这一堂僧远看经否临济曰不看经常侍曰学禅否临济曰不学禅常侍曰经又不看禅又不学毕竟作甚么临济曰总教伊成佛作祖去常侍曰金屑虽贵落眼成翳又作么生临济曰我将谓尔是箇俗汉师云临济老汉握一柄金刚王宝剑气冲宇宙天下横行等闲被这官人轻轻一拶便见氷销瓦解且道这官人有甚长处听取一颂世出世间希有事显发须凭过量人只将补兖调羹手拨转如来正法轮久立众慈伏惟珍重上首再白槌云谛观法王法法王法如是入院上堂山僧未离泉州时已与诸人相见了也临安府亦与诸人相见了也及乎来到山中击动法鼓坐立俨然眼眼相觑为甚么却不相识只为分明极翻令所得迟当晚小参大道只在口前要且目前难覩欲识大道真体不离声色言语举起拂子云这箇是色击禅床云这箇是声山僧只今口吧吧地是言语那箇是大道真体喝一喝云即此见闻非见闻无余声色可呈君箇中若了全无事体用无妨分不分若也分去雨下地上湿天晴日头出小尽二十九大尽三十日若也不分金刚与土地揩背一擦骨出复云古者道末后一句始到牢关把断要津不通凡圣作么生是末后一句良久云且莫说梦拍禅床下座上堂昔日杨岐老祖翁牵犁拽耙逞神通儿孙带水拕泥甚熨斗煎茶铫不同上堂举僧问利山众色归空空归何所山云舌头不出口僧云为甚么如此山云内外一如故师云事存函盖合理应箭锋拄须还利山始得若是径山即不然或问众色归空空归何所芍药华开菩萨面椶榈叶散夜叉头为甚么如此但办肯心必不相赚上堂举南泉云江西马祖说即心即佛王老师不恁么道不是心不是佛不是物恁么道还有过么赵州礼拜而出时有僧随问赵州云上座礼拜了便出意作么生州云汝却问取和尚僧上问云适来谂上座意作么生泉云他却领得老僧意旨师云两箇老汉虽善鞾里动指头殊不知傍观者丑圜悟和尚大祥拈香指真云这箇川䖃苴自来好打闹闹处便入头恶静而喜动前年今日始归家今日前年路不差乃顾示大众云作么生是不差底路要会么一回饮水一回曀一瓣栴檀一盌茶便烧香上堂拈拄杖卓一下喝一喝云幸自可怜生特地胡打乱喝作甚么掷下云冷处着把火上堂今朝八月十有五顾兔天边谁不覩若非东土小释迦放过长沙这老虎上堂祖师道一心不生万法无咎无咎无法不生不心能随境灭境逐能沈境由能境能由境能大小祖师却作座主见解径山即不然眼不自见刀不自割喫饭济饥饮水定渴临济德山特地迷枉费精神施棒喝除却棒拈却喝孟八郎汉如何止遏上堂举须菩提巖中宴坐诸天雨华赞欢尊者曰空中雨华赞叹者是何人曰我是梵天尊者曰汝云何赞叹天曰我重尊者善说般若尊者曰我于般若未曾说一字云何言善说师喝一喝云当时若下得这一喝非但塞却梵天口亦乃二千年后免被径山检点天曰尊者无说我乃无闻无说无闻是真说般若师又喝一喝云当时若下得这一喝非但塞却须菩提口亦乃二千年后免被径山检点且道径山还有遭人检点处也无自云有甚么处是遭人检点处不合多口上堂水底泥牛嚼生铁憍梵钵提咬着舌海神怒把珊瑚鞭须弥山王痛不彻拍禅床下座上堂冲开碧落松千尺截断红尘水一谿不识本来真面目将谓人题德峤诗临安县谓就海会寺开堂师拈疏示众云文彩未彰消息已露文彩既彰难为盖覆既不通盖覆却烦表白朗宣一遍宣疏了师顾视大众云知县学士已为诸人敷扬第一义谛了也还有眼开心悟底么若有便请即今散去其或未然径山却向曲彔床上说脱空去也遂陞座拈香祝圣罢又拈香云此一瓣香诸佛不知鬼神莫测非天地之所生亦非自然而得前日城中已尝拈出今日人天普集四众咸臻其间恐有未知气息者不免重新说破便烧乃就座僧问尧风永扇菩萨现宰官之身佛日高明卢老唱少林之曲祝圣开堂愿闻法要师云惊天动地进云凭师一滴曹谿水四海为霖报我皇师云一雁初归四海秋进云金轮统御三千界玉历延鸿百万春师云阿谁不愿问三圣道我逢人即出出则不为人意旨如何师云杀人不用刀进云兴化道我逢人即不出出则便为人又作么生师云活人何必剑进云正当出与未出时如何师云无须锁子两头摇进云专为流通去也师云径山今日失利乃云佛法至当不在问答处直饶问似普慧云兴答如普贤瓶泻若不识其要妙只成戏剧之谈于道有何所益据实而论尽是痴狂外边走所以大觉世尊为一大事因缘故出现于世以种种微密善巧方便成就众生开示悟入佛之知见起道树诣鹿苑先为憍陈如等转四谛法轮四十九年三百六十余会随众生根器所宜次第开演令其各各闻法解悟出离生死末后临般涅槃于人天百万众前拈华普示唯金色头陀破颜微笑遂云吾有正法眼藏涅槃妙心分付于汝自是西天四七东土二三天下老和尚各各以心传心相续不断若不识其要妙一向溺于知见驰骋言词正法眼藏流布岂到今日到这里须是箇不求诸圣不重己灵底出格道人方能荷担此箇大事且那箇是出格道人不见昔日江西马大师遣西堂智藏驰书上径山国一禅师国一开鍼见一圆相遂索笔对智藏于圆相中点一点智藏罔措这箇岂不是格外消息若作格外商量又却不是诸人且作么生辩明时中如何受用适来知县学士疏中有言马师圆相远缄千里之清规钦老机锋点破一时之群惑群惑既破则人人脚根下大事洞明大事既明则十二时中折旋俯仰弹指謦欬无非佛之妙用既是佛之妙用则不从人得既不从人得亦不在己躬既不在己躬则内不放出外不放入既外不放入则外息诸缘内不放出则内心无喘既内心无喘外息诸缘则一切智通无障碍既无障碍则一切智智清净无二无二分无别无断故正当恁么时不是世间法亦非出世间法拽取占波国与新罗国鬪额岂是分外虽然如是更有事在敢问诸人只如忠国师为甚么却道钦师犹被马师惑即今莫有定当得出底么若定当得出许尔诸人尽是出格道人其或未然径山据欵结案去也良久云在舍只言为客易临筌方觉取鱼难上堂僧问灵山会上迦叶亲闻少室峯前神光得髓即今座下谁是知音师云裂破舌头进云可谓卞氏场中多巨璞孟尝门下足高宾师云瓦砾不劳拈出进云争奈锋前有异句里无私师云谁是知音者进云少室巖前金凤舞径山峯顶玉鸡啼师云两重公案问达磨西来单传心印直指人心见性成佛只如德山入门便棒临济入门便喝未审是同是别师嘘嘘进云恁么则不离当处常湛然觅即知君不可见师云鱼行水浊进云争奈蹋着秤鎚硬以铁师云引不着进云头头垂示处子细好生观师云放尔三十棒乃云不用安排切莫造作造作安排无绳自缚不安排不造作善财弹指登楼阁祕魔放下手中叉普化入市摇铃铎上堂举盘山云心月孤圆光吞万象光非照境境亦非存光境俱亡复是何物洞山云光境未亡复是何物师云白鹭下田千点雪黄鹂上树一枝华上堂僧问沩仰当时相见处插锹叉手意如何师云两眼对两眼进云没絃琴上知音少父子弹来格调高师云尔且道在插锹处在叉手处进云竿头丝线从师弄不犯清波意自殊师云又却恁么去也乃云有句无句如藤倚树碧眼胡儿不知落处且道落在甚么处蓦拈拄杖召大众云看看直下来也急着眼觑掷下拄杖出卿归上堂举五祖师翁出队归示众云出队半箇月眼不见鼻孔失却祖师禅拾得箇骨董且道向甚处着一分奉释迦牟尼佛一分奉多宝佛塔径山法孙出队八十余日鼻孔常与眼睛相见亦无祖师禅可失亦不曾拾得骨董既无骨董则无以奉释迦牟尼佛亦无以奉多宝佛塔毕竟得箇甚么夜静水寒鱼不食满船空载月明归上堂去年腊月二十五有恁么消息今年腊月二十五无恁么消息有恁么消息是诸人分上事径山不预无恁么消息是径山分上事诸人无分或有人问径山未审是甚么消息蓦拈拄杖云不得动着动着打折尔驴腰掷拄杖下座岁旦上堂拈拄杖空中作书字势云正朝把笔万事皆吉应时纳祐庆无不宜若作世谛流布平地喫交更在佛法商量眉须堕落卓拄杖下座上堂买铁得真金求雨得瑞雪五峯玉琢成千树银华结龙王降吉祥普贤呈丑拙三世如来祕密门今日一时都漏泄虽然如是这里有一处可疑且道疑箇甚么恐日出后一场漏逗上堂元宵佳节同欢乐处处咸然无尽灯火光烁破胜热面夜神忽患冷头疼参上堂举僧问长沙如何转得山河大地归自己去沙云如何转得自己归山河大地去师云转山河大地归自己则易转自己归山河大地则难有人道得不难不易句却来径山手里请棒喫上堂二月仲春久雨不晴云门一札德非有隣乃顾视大众云札复云惭惶杀人不动居士至上堂僧问径山布龙蛇阵居士匹马单枪当恁么时如何相见师云老僧打退鼓进云一箇老大虫撞着重牙虎师云尔还闻雷声么进云只为学人箇得惯师云且莫诈明头进云却请和尚道师云我若道尔须百杂碎进云庆快平生去也师嘘嘘乃云眼空宇宙浑无物大坐当轩孰敢窥选佛选官俱已了同途把手不同归敢问大众既同途又把手为甚么不同归莫将鹤唳误作鸎啼复举陆亘大夫问南泉云肇法师也甚奇怪解道天地与我同根万物与我一体南泉遂指庭前华谓大夫曰时人见此一株华如梦相似师云这一则公案流布丛林近三百载中间有无数善知识出世只是未甞有一人与伊分明判断径山今日与伊断却若向理上看非但南泉谩他陆亘一点不得亦未摸着他脚下一茎毛在若向事上看非但陆亘谩他南泉一点不得亦未梦见他汗臭气在或有人出来道大小径山说理说事即向他道但向理事上会取上堂一不成只两不成双喝一喝云是甚么剑号巨阙珠称夜光上堂僧问老东山也恁么举老圜悟也恁么举未审和尚如何举师云一手不独拍两手鸣掴掴进云金不博金水不洗水师云蹉过了也不知进云上是天下是地蹉过箇甚么师云金不博金水不洗水聻进云直下来也急着眼看师云依旧跳不出乃举僧问投子一大藏教还有奇特事也无投子云演出大藏教又一老宿云演入大藏教师云演出演入则不无二老若是奇特事三生六十劫也未梦见在无上禅师忌日上堂适来未击鼓已前无上禅师已为诸人入泥入水葛藤不少径山不可更向土上加泥便下座上堂举永嘉云江月照松风吹永夜清宵何所为佛性戒珠心地印雾露云霞体上衣师云这箇阿师好与三十棒且道过在甚处不合偷常住物入衣钵下上堂举教云应如是知如是见如是信解不生法相师举起拂子云这箇是径山拂子唤甚么作法相法相既不可得又知箇甚么见箇甚么信箇甚么解箇甚么复举起云这箇是法相却唤甚么作拂子拂子既不可得如是知如是见如是信解又有甚么过正当恁么时转身一句作么生道千重百匝无回互大家静处萨婆诃上堂今朝又是四月一那事全然没消息衲僧皮草久不干且喜日头东畔出参浴佛上堂今朝正是四月八净饭王宫生悉达吐水九龙天外来棒足七莲从地发点胸点肋独称尊大口开张自矜伐都卢住世七旬余四十九年恣忉怛赖有云门老跛师一棒当时要打杀人人尽道报佛恩将此深心奉尘剎独有径山即不然既不然合作么生下座同到殿上为诸人说破上堂拈拄杖卓一下召大众云还闻么复举起云观世音菩萨来也在径山拄杖头上口喃喃地道诸行无常是生灭法生灭既灭寂灭现前拈须弥卢于掌上向针眼里打秋千直饶便恁么见得彻去犹较拄杖子十万八千且道径山拄杖子有甚么奇特掷下云不直半分钱上堂径山无寸土庄田今夏随宜结众缘慵论道嬾谈禅拄杖挑来箇箇圆不用息心除妄想大家喫饭了噇眠噇眠则不无或若梦中有人索饭钱又作么生依稀似曲才堪听又被风吹别调中上堂僧问法身有三种病二种光光即不问未审法身还具四大也无师云具进云如何是法身师云地水火风进云如何是四大师云漆桶不快进云法身向上还更有事也无师云但向下会取乃举僧问赵州如何是出来底人州云诸佛菩萨师云大小赵州元来胆小或有人问径山如何是出来底人向他道泥猪疥狗他若道径山舌头得恁么自在我也知尔是箇漆桶上堂僧问万机休罢独坐大方犹是向下事如何是向上事师云痴人面前不得说梦进云老和尚三寸甚密师云众眼难谩进云只如僧问洞山如何是佛云麻三斤又作么生师云大鹏展翅盖十洲篱边之物空啾啾乃云昨日晴今日雨时分不相应三日后看取拍禅床下座上堂僧问情生智隔想变体殊情未生时隔从何得师云元来是箇饭袋子进云未审意旨如何师云隔乃拈拄杖举三圣云我逢人即出出则不为人卓一下云贼身已露放过不可兴化闻云我逢人即不出出则便为人又卓一下云已露贼身不可放过大凡宗师决断是非要得开人眼目不可一向盲枷瞎棒且道这两箇老汉有甚么过掷下云龙蛇易辩衲子难谩上堂举僧问洞山寒暑到来如何回避山云何不向无寒暑处去僧云如何是无寒暑处山云寒时寒杀阇黎热时热杀阇黎又僧问一老宿时节恁么热向甚处回避宿云向镬汤炉炭里回避僧云镬汤炉炭里如何回避宿云众苦不能到师云二老宿一人在寒暑里垂手一人在寒暑外垂手寒暑里垂手者不见有寒暑之相寒暑外垂手者通身是寒暑径山恁么道诸人还辩明得么若辩明得南天台北五台若辩明不得今日热如昨日上堂僧问教中道尘尘说剎剎说无间歇未审以何为舌师拍禅床右角一下进云世尊不说说迦叶不闻闻也师拍禅状左角一下进云也知今日令不虚行师云识甚好恶乃举赵州问南泉知有底人向甚么处去泉云山前檀越家作一头水牯牛去州云谢师答话泉云昨夜三更月到窓云峯云南泉若无后语洎被打破蔡州师云云峯老人失却一只眼殊不知只因后语当下打破蔡州上堂举兴化谓克宾维那曰汝不久为唱导之师宾云不入这保社化云汝会了不入不会不入宾云总不恁么化便打云克宾维那法战不胜罚钱五贯设钻饭一堂来日兴化自白槌云克宾维那法战不胜罚钱五贯设钻饭一堂仍须出院云居舜和尚云大冶精金应无变色其奈兴化令行太严不是克宾维那也大难承当总似而今泛泛之徒翻转面皮多少时也师云云居恁么道未免拗曲作直径山即不然要作临济炟赫儿孙直须翻转面皮始得上堂僧问临济云吾灭后不得灭却吾正法眼藏三圣出云谁敢灭却和尚正法眼藏如何是正法眼藏师云彦诜贼汉又争会正法眼藏进云临济道或有人问尔又作么生三圣便喝济云谁知吾正法眼藏向这瞎驴边灭却意旨如何师云利动君子乃举罽宝国王仗剑问师子尊者曰师得蕴空否尊者曰已得蕴空王曰脱生死否尊者曰已脱生死王曰可施我头尊者曰身非我有岂况于头王遂斩之白乳高丈余王臂自落雪窦云作家君王天然犹在黄龙新和尚云黄龙要问雪窦既是作家君王因甚臂落师云孟八郎汉又恁么去也大慧普觉禅师住径山能仁禅院语录卷第一大慧普觉禅师语录大慧普觉禅师住径山能仁禅院语录卷第二径山能仁禅院住持嗣法慧日禅师臣蕴闻上进大堂举白云端师翁道若端的得一回汗出也便向一茎草上现琼楼玉殿若未端的得一回汗出纵有琼楼玉殿却被一茎草盖却师云一茎草上现琼楼玉殿决定可信琼楼玉殿被一茎草盖却莫被他热谩径山恁么道为已得一回汗出者说若未得一回汗出者切不得疑着天申节上堂稽首能度诸世间无量殊胜福德聚金轮统御四天下普施群生安隐乐还有知恩报恩底么良久云一年三百六十日唯有今日最吉祥上堂举百灵问庞居士石头得力底句还曾举似人否士云亦曾举似人灵云举似阿谁士自点胸云庞公灵云直是妙德空生也赞叹不及居士却问百灵阿师石头得力底句还曾举似人否灵云亦曾举似人士云举似阿谁灵戴笠子便行师云这箇话端若不是庞公几乎错举似人虽然如是百灵输他庞公一着何故当时若不得箇破笠遮却髑髅有甚面目见他庞公上堂颠倒想生生死续颠倒想灭生死绝生死绝处涅槃空涅槃空处眼中屑涅槃既空唤甚么作眼中屑白云乍可来青嶂明月难教下碧天上堂举无着往台山礼文殊殊问大德从何方而来着云南方殊云南方佛法如何住持着云末法比丘少奉戒律殊云多少众着云或三百或五百无着却问和尚此间佛法如何住持殊云凡圣同居龙蛇混杂着云多少众殊云前三三后三三师云径山当时若见即向他道和尚如此住持极是不易上堂拈拄杖卓一下喝一喝云德山棒临济喝今日为君重拈掇天何高地何阔休向粪扫堆上更添搕𢶍换却骨洗却肠径山退身三步许尔诸人商量且作么生商量掷下拄杖喝一喝云红粉易成端正女无钱难作好儿郎上堂僧问雪峯三上投子九到洞山为甚么向鳌山成道师云屋里贩扬州进云后来住菴有僧敲门雪峯放身出云是甚么僧亦云是甚么还有优劣也无师云优则总优劣则总劣进云为甚么雪峯低头归菴师云疑杀天下人进云僧举似巖头头云我当时若向伊道末后句天下人不柰雪老何作么生是末后句师云若不同床睡焉知被底穿进云巖头道雪峯与我同条生不与我同条死要识末后句只这是意旨如何师云杀人须是杀人刀活人须是活人剑乃云古德道青萝夤缘直上寒松之顶白云淡泞出没太虚之中万法本闲唯人自闹又教中道凡夫见诸法但随于相转不了法无相以是不见佛遂举起拂子云这箇是相那箇是无相现今目前森罗万象眼见耳闻悉皆是法又何曾闹来既不曾闹教甚么物随相转又举拂子云这箇是无相又作么生了既无可了却向甚么处见佛且道古德底是教中底是是又是箇甚么若向这里分剖得出释迦不先弥勒不后虽然如是未免被山僧拂子穿却鼻孔复举拂子云随相转也被拂子穿却鼻孔不随相转也被拂子穿却鼻孔见佛也被拂子穿却鼻孔不见佛也被拂子穿却鼻孔乃顾视大众云且作么生免得此过毕竟水须潮海去到头云定觅山归击禅床下座上堂举僧问米胡自古上贤还达真正理也无胡云达僧云只如真正理作么生达胡云当时霍光卖假银城与单于契书是甚么人做僧无语师云径山当时若作这僧即下一转语塞却这老汉口且道下甚么语良久云若教容易得便作等闲看上堂山僧今日设粥供养大众粥罢同到龙王殿念诵念诵罢普请送彦化主茶毘如此事多若是祖师西来意未有工夫说得上堂举圜悟先师在夹山日示众云通身是眼见不到通身是耳闻不及通身是口说不着通身是心鑑不出通身即且置或若无眼作么生见无耳作么生闻无口作么生说无心作么生鑑若向这里拨得一线路便与古佛同参且道参甚么人师云惜乎径山当时不在若在点一把火照看这老汉面皮厚多少即今或有傍不甘底出来道和尚也是普州人又作么生即向他道西天斩头截臂这里自领出去上堂十五日已前诸人道得着径山道不着十五日已后径山道得着诸人道不着正当十五日又作么生良久云普上堂僧问逼塞虚空时如何师便喝进云文殊普贤来也师云逼塞虚空甚处与径山相见僧亦喝师云文殊普贤为甚么在尔脚跟下过僧拟议师便打乃举永嘉道了了见无一物亦无人亦无佛大千沙界海中沤一切圣贤如电拂有老宿拈云既无一物了了见底是箇甚么师云且道这老宿恁么道还具眼也无上堂月生一铁轮天子寰中勅月生二丰干骑虎入闹市月生三蟭螟眼里巨鳌翻蓦拈拄杖云莫有同生同死底么出来与径山拄杖子相见良久云见义不为何勇之有掷下拄杖上堂心生法灭性起情亡这里悟去揑怪有甚么难举起拂子云看看观音弥勒普贤文殊尽向径山拂子头上聚头打葛藤若也放开从教口劳舌沸若也把住不消一击以拂子击禅床下座上堂举睦州问僧正云讲得唯识论么正云不敢小年曾读文字来州拈起糖饼擘作两片云尔作么生正无语州云唤作糖饼是不唤作糖饼是正云不可不唤作糖饼州却唤沙弥来来尔唤作甚么弥云糖饼州云尔也讲得唯识论师云僧正与沙弥真实讲得唯识论只是不知糖饼来处睦州老人虽是一方善知识若是三界唯心万法唯识毕竟理会不得上堂三转法轮于大千其轮本来常清净天人得道此为证三宝于是现世间拈拄杖卓三下云法轮已三转竟作么生是三宝现世间底消息良久云我王库内无如是刀又卓一下上堂举佛昔勅五百尊者降一毒龙尊者各运神通皆降不得忽有异方一尊者到佛勅令降尊者于龙面前弹指一声其龙便伏师云五百尊者神通既与异方尊者一般为甚么降龙不得异方尊者神通既与五百尊者一般为甚么却降得乃举拂子云还会么鸳鸯绣出从君看不把金针度与人击禅床下座陈牓眼至上堂举教中道吾不见时何不见吾不见之处若见不见自然非彼不见之相若不见吾不见之地自然非物云何非汝白云师翁颂云堂前露柱久怀胎长下孩儿颇俊哉未解语言先作赋一操便取状元来师云敢问诸人还知师翁落处么若知落处便识得状元若也未知径山为尔指出有利无利不离行市放过一着落在第二上堂僧问翠巖示众云一夏与兄弟东说西话看翠巖眉毛在么意旨如何师云自首者原其罪进云保福道作贼人心虚又作么生师云驴拣湿处尿进云长庆道生也云门云关又且如何师云一箇破粪箕对箇秃苕帚进云后有老宿云翠巖无风起浪作么生见得师云作么见不得乃云廓然无圣不用踌躇盖色骑声全承渠力诸佛以此度生衲僧以此为命露裸裸赤洒洒没可把行但行坐但坐饥来喫饭寒来向火直饶恁么末称衲僧不见白云师翁有言有时碓嘴生华有时佛面百丑李公醉倒街头自是张公喫酒灯笼皱断眉头露柱呵呵拍手且道露柱拍手成得箇甚么边事参上堂超然居士设粥供养一堂龙象喫了挂起钵盂好箇西来榜样圜悟和尚忌日师拈香云这箇尊慈平昔强项气压诸方逞过头底颟顸用格外底儱侗自言我能以木槵子换天下人眼睛殊不知被不孝之子将断贯索穿却鼻孔鼻孔索头既在径山手里要教伊生也由径山要教伊死也由径山且道以何为验遂烧香云以此为验上堂去年人看中秋月今年人看中秋月今年人是去年人去年月是今年月还有人向这里着得一只眼么若也着得径山分半院与伊住其或未然归堂喫茶上堂古者道了得一万事毕今朝是九月一诸人作么生了蓦拈拄杖云不得唤作拄杖子便了取好既不唤作柱杖子作么生了掷下云差之毫釐失之千里上堂举云门道既知来处且道甚么劫中无祖师自代云某甲今日不着便师云云门也是作贼人心虚径山即不然既知来处且道甚么劫中无祖师不图打草且要蛇惊上堂今朝九月初五天色半晴半雨衲僧鼻孔眼睛切忌和泥合土乃顾视大众云惺惺直是惺惺灵利不妨灵利等闲问着十人五双不知落处既惺惺又灵利为甚么不知落处不见道事因叮嘱起上堂拈拄杖示众云迷底人唤这箇作拄杖子悟底人亦唤这箇作拄杖子虽迷悟之有殊盖所见而无异见既无异则迷者从教迷悟者从教悟总不干这箇事又举起云即今举起在诸人眼睛上是迷耶是悟耶是见耶是不见耶是异耶是不异耶喝一喝卓一下云又是从头起刘参政请就天竺陞座僧问高揖释迦不拜弥勒时如何师云梦里惺惺进云将谓和尚忘却师云尔记得试道看进云虽道不得要且不失师云元来不会进云从上来事分付阿谁师云分付瞎汉进云临济一宗全凭渠力师云且喜不干尔事问昔日七贤女游尸陀林一女云尸在这里人向甚么处去一女云作么作么当时齐悟无生法忍如何是无生法忍师云拈却髑髅里底进云辉腾今古烁破干坤师云这田库奴进云只如四主簿即今在甚么处师举起拂子云在这里进云唯凭这箇力念念更无差师云摩竭令行传万古乃云拈提要妙掘地觅天就理明真望空启告直得心心不触物念念绝攀缘观法界于一微尘之中见一微尘遍法界之内尘尘尔念念尔法法尔犹是教乘极则未是衲僧放身命处若识得衲僧放身命处则出生入死得大自在以生死为游戏之场而不被生死之所留碍其或不然未免葛藤妙性圆明离诸名相本来无有世界众生因妄有生因生有灭生灭名妄灭妄名真乃顾视大众云今日参政相公为亡男主簿尽七之晨命山僧陞于此座为众举扬僧俗交参同临斯会又是箇甚么若言是妄现今说法听法历历孤明复是何物眼若是妄将甚么观色耳若是妄将甚么听声鼻若是妄将甚么嗅香舌若是妄将甚么了味身若是妄将甚么觉触意若是妄将甚么分别眼耳鼻舌身意色声香味触法既不属妄一真何依其既无依一道平等到这里方知主簿昔日虽生本不曾生今日虽灭本不曾灭既不生又不灭更唤甚么作圆明妙性真妄名相何处安着还委悉么腾身一掷太虚外鼻孔依前搭上唇下座上堂佛真法身犹若虚空以拂子击禅床一下云应物现形如水中月复举起云释迦老子来也还见么若道不见有眼如盲若道见且道在拂子内拂子外拂子中间直饶尔道不在内不在外不在中间恁么见得分明径山门下正好喫棒击禅床下座上堂盘山道向上一路千圣不传慈明道向上一路千圣不然径山道向上一路热盌鸣声下座出乡归上堂举肇法师道动若行云止犹谷神既无心于彼此岂有象于去来修山主道去去实不去途中好善为来来实不来路上莫亏危师云这二老汉惜乎不与径山同时若也同时便与缚作一束送在钱塘江里何故古今山河古今日月古今人伦寒则普天普地寒热则普天普地热去去来来动动静静又有甚么过或有箇衲僧出来道径山恁么说话也好缚作一束送在钱塘江里山僧却热炙盏子点茶与伊喫为甚么如此大丈夫儿捋虎须岂是分外上堂千说万说赞说毁说安立说随俗说显了说盖覆说尽是盌跶丘拈起拄杖云争如直下识取这箇不被生死之所转不被寒暑之所迁或有箇衲僧出来道也只是箇拄杖子用识作甚么今时有一种杜撰禅和多作这般见解掷拄杖下座上堂腊月十五天降雪为瑞为祥无空阙文殊露出广长舌普贤大士得一橛如何是那一橛看锢鏴着生铁上堂举僧问赵州毫釐有差时如何州云天地悬隔僧云毫釐无差时如何州云天地悬隔师云诸人要识赵州么惯从五凤楼前过手握金鞭贺太平上堂拈拄杖云今朝腊月二十五诸方尽唱云门曲径山随例和一声乃卓一下云还闻么莫言楚石不当玉开山忌日上堂今日一会是当山国一大觉祖师为诸人向一切处转无上法轮全提底时节直得大地六种十八相震动出大音声诸天音乐不鼓自鸣梵呗咏歌自然敷奏诸天宝华同时而雨正当恁么时尘沙诸佛诸大菩萨诸阿罗汉天龙八部诸鬼神等各从他方而来集会咸生欢喜踊跃称庆同时发声而作是言善哉希有大觉祖师快说此法我等悉来共作证明证明即不无如何是此法良久云云有出山势水无投㵎声岁旦上堂去年今日也只是这箇前年今日也只是这箇先前年今日也只是这箇外前年今日也只是这箇明年今日也只是这箇后年今日也只是这箇外后年今日也只是这箇更外后年今日也只是这箇且道这箇是甚么元正启祚万物咸新应时纳祐庆无不宜喝一喝云俗气不除陈知县请陞座祖师道通达本法心无法无非法悟了同未悟无心亦无法既无心又无法却唤甚么作本法本法又作么生通达黄面老子云心不妄取过去法亦不贪着未来事不于现在有所住了达三世悉空寂诸人还委悉么若未委悉分明为诸人註破不住现在此名为定不着未来此名为慧不取过去此名为智亦谓之如来禅亦谓之祖师禅苟能于日用二六时中如是通达如是了悟则此定此慧此智一一如空无有边际定慧智既无边际则当人日用神通光明亦无边际神通光明既无边际诸波罗蜜诸解脱门亦无边际波罗蜜解脱门既无边际此无住心亦无边际无住心既无边际径山今日以此无边际心说此无边际法奉为臣子陈亚卿祝吾君寿地久天长亦无边际正当恁么时依时及节一句作么生道举起拂子云将此深心奉尘剎是则名为报我皇下座上堂正月十四十五双径椎锣打鼓要识祖意西来看取村歌社舞徽宗皇帝大祥上堂拈香罢乃就座云身从无相中受生犹如幻出诸形像幻人心识本来无罪福皆空无所住从上诸圣莫不皆从无所住处成就众生于无所住处示现降神处胎十月于无所住处示现诞生于无所住处示现行七步于无所住处示现处王宫于无所住处示现出家于无所住处示现行菩行于无所住处示现坐菩提树下成等正觉于无所住处示现降伏魔军于无所住处示现坐道场转法轮度有情于无所住处示现授诸菩萨阿耨多罗三藐三菩提记于无所住处作佛事已示现入般涅槃召大众云从上诸圣既如是示现今日臣僧宗杲亦如是说法只将如是之法恭为徽宗圣文仁德显孝皇帝显肃皇后用严仙驾伏愿不守自性普现尘中坚密身同彼上人住不思议解脱海下座上堂即心是佛佛不远人无心是道道非物外三世诸佛只以此心说法只以此道度生以此道度生无生可度以此心说法无法可说无法可说是真说法无生可度是真度生当知三世诸佛亦如是现前大众亦如是乃举拂子云还委悉么复击禅床云如是如是上堂僧问不与万法为侣者是甚么人师云是箇天上天下奈何不得底人进云为甚么却在径山座下师云家无小使不成君子乃云尘尘剎剎没一丝毫日用堂堂现成活计三世诸佛立在下风诸代祖师魂飞胆丧且道据箇甚么道理便得恁么奇特还委悉么若委悉去一念万年万年一念如未委悉东者东边座西者西边坐上堂才方改岁贺新年今朝又是二月一入所证处没商量摩诃般若波罗蜜上堂金佛不度鑪木佛不度火泥佛不度水真佛屋里坐赵州和尚吐心吐胆恁么告报了也还有知恩报恩者么便下座上堂以拂子击禅床一下云摩竭提国亲行此令三世诸佛眼似鼻孔衲僧分上成得箇甚么边事莫有道得底么若有四楞塌地道将一句来若道不得径山自道去也便下座上堂僧问怀州牛喫禾益州马腹胀天下觅医人炙猪左膊上为复神通妙用为复法尔如然师云也不是神通妙用也不是法尔如然进云毕竟如何师云八尺眉毛颔下生乃云大道只在目前要且目前难覩欲识大道真体不离声色言语若即声色言语求道真体正是拨火觅浮沤若离声色言语求道真体大似含元殿里更觅长安总不恁么毕竟如何翡翠蹋翻荷叶雨鹭鸶冲破竹林烟浴佛上堂毘蓝园里不曾生双林树下何曾灭不生不灭见瞿昙眼中又是重添屑结夏上堂此日诸方丛林莫不踞菩萨乘修寂灭行以大圆觉为我伽蓝身心安居平等性智径山又且不然从今日去九十日内与诸衲子共喫无米饭咬优昙根饮不湿水说睡梦语且道恁么修行与诸方结制相去多少良久云将此深心奉尘剎是则名为报佛恩下座上堂身口意清净是名佛出世身口意不净是名佛灭度我今为汝保任此事终不虚也且作么生是此事又作么生保任岂不见僧问归宗如何是佛宗云我向汝道汝还信否僧云和尚诚言安敢不信宗云即汝便是僧云如何保任宗云一翳在眼空华乱坠师云归宗放去太危收来太速这僧当时若拍手呵呵大笑一巡归宗老汉向甚处着这面目敢问诸人而今合作么生一气不言含有象万灵何处谢无私上堂四月二十五久晴忽尔雨竺土大仙心东西密相付这箇犹是时节因缘未是衲僧门下消息且作么生是衲僧门下消息良久云北山老大虫咬杀南山虎上堂举高亭初参德山隔江问讯德山以手招之高亭忽然开悟乃横趋而去更不回顾后开法嗣德山师云高亭横趋而去许伊是箇灵利衲僧若要法嗣德山即未可何故犹与德山隔江在上堂何似生辽天鹘万重云只一突古人恁么说话大似眼病见空华径山即不然何似生莫妄想直饶透出古今也是猢狲伎俩上堂举刘禹端公上云居谢雨问弘觉云雨从何来弘觉云从端公问处来端公遂礼三拜欢喜而退行数步弘觉召云端公端公回首弘觉云问从何来端公无语归家三日而死师云刘禹端公无语归家三日而死正爬着弘觉痒处只是不知转身一路当初待伊道问从何来但依前礼三拜欢喜而退且教弘觉疑三十年上堂拈起拄杖示众云还见么又卓一下云还闻么若道实见实闻正是随声逐色汉复举起云还见么又卓一下云还闻么若道不见不闻正是避色逃声汉毕竟如何掷下云鹤有九皐难翥翼马无千里谩追风上堂举鲁祖凡有僧来参即面壁而坐一日南泉至亦面壁而坐南泉遂于背上拍一掌祖云谁泉云普愿祖云作甚么泉云也是寻常师云垂钩四海只钓狞龙格外玄机为寻知己南泉老人虽善别机宜识休咎要且未知鲁祖落处如今莫有知得落处者么切忌向鬼窟里卜度江令人请陞座生是死之生死是生之死两路坦然平无彼复无此既无生死又无彼此明明百草头明明祖师意如天普盖似地普擎一念相应一时清净召大众云既无生死只如檀越给事五十七年前是箇甚么五十七年后又是箇甚么良久云大众一时高着眼看我眉毛有几茎大慧普觉禅师住径山能仁禅院语录卷第二大慧普觉禅师语录大慧普觉禅师住径山能仁禅院语录卷第三径山能仁禅院住持嗣法慧日禅师臣蕴闻上进上堂举僧问睦州以一重去一重即不问不以一重去一重时如何州云昨日栽茄子今朝种冬瓜师云高高处观之不足低低处平之有余茄子明日堂中一任诸人横咬竖咬还有人向冬瓜上道得一句子么若道得一句子若僧若俗有情无情尽皆饱齁齁地若道不得还我饭钱来上堂法是常法道是常道拶破面门点即不到喝一喝上堂举僧问睦州如何是展演之言州云量才补职如何是不展演之言州云伏惟尚飨师云睦州古佛善应来机虽然如是只得八成或有人问径山如何是展演之言即向他道问十答百有甚么难如何是不展演之言喝一喝云且莫屎窖沸魏侍郎请陞座寄居衢州常山县持服魏矼谨施净财入山修设仍命山野陞于此座举扬般若以此功德资荐先考致政宣教往生安养诸人还知么这老居士便是和州三世接待底魏公也山僧大观初行脚时亦曾到他家时侍郎尚幼今日作从官为国家宣力皆乃翁阴德所致此翁平生极修学喜读佛书从方外老衲游精修梵行常以王梵志土馒头颂作佛事以警悟流俗比见潘舍人所作行状详书其实闻疾已革有来问讯者亦以慈悲摄化不及世间一言启手足时谈笑自若跏趺而逝净名所谓设身有苦念恶趣众生起大悲心我既调伏亦当调伏一切众生但除其病而不除法遂召大众云魏公疾已革而能忍苦为诸来者随宜说法足见学佛之验今日幸遇在会诸人同此证明不免借渠鼻孔出气要识法么真如佛性菩提涅槃是要识病么妄想颠倒贪瞋邪见是虽然如是离妄想颠倒无真如佛性离贪瞋邪见无菩提涅槃且道分即是不分即是若分存一去一其病益深若不分正是颟顸佛性𢤱侗真如毕竟作么生说箇除病不除法底道理有般汉闻恁么说便道即法是病即病是法但有言说都无实义顺真如则颠倒妄想贪瞋邪见悉皆是法随颠倒则真如佛性菩提涅槃悉皆是病恁么见解莫道我披衲衣便是作他座主奴也未得在何故须知平地上死人无数灼然过得荆棘林者是好手不见古人云设有一法过于涅槃吾说亦如梦幻苟能于梦幻中如实而证如实而解如实而修如实而行以如实之法能自调伏起大悲心作种种方便复能调伏一切众生而于众生不作调伏不调伏想亦复不作颠倒想不作贪瞋邪见想不作真如佛性菩提涅槃想不作除病不除法想不作存一去一分不分想既无如是之想则一道清净平等解脱径山今日说此清净平等解脱之法奉为持服魏矼追荐先考致政宣教伏愿了唯心之净土见自性之弥陀此界他方随处快乐复召大众云今既借渠鼻孔出气已了而今径山却将鼻孔为渠出气去也喝一喝解夏上堂四月十五这公案七月十五方结绝即今这里许多人人人有理难分雪众中莫有辩口利词底么试出来分雪看直饶分雪得去也须脑门着地始得上堂举云门道直得触目无滞达得名身句身一切法空山河大地是名名亦不可得唤作三昧性海俱备犹是无风匝匝之波直得亡知于觉觉即佛性矣唤作无事人更须知有向上一窍在师云泼油救火浑闲事雪上加霜愁杀人上堂拆去东篱补起西壁径山门下全无准的有准的谁委悉僧堂觑破香积厨鸱吻咬杀佛殿嵴上堂僧问翠微供养罗汉丹霞烧却木佛未审这二尊宿阿那箇是师云阿那箇不是进云中间底分付阿谁师云且尽摸索进云为甚么都在拄杖头上横来竖去师云眼华作甚么进云只这便是和尚为人处也无师云是乃云丹霞烧木佛不顺人情翠微供罗汉随方毘尼若到径山门下总用不着旦道径山门下用箇甚么秋江清浅时白露和烟岛良哉观世音全身入荒草上堂山僧未出乡八十日已前早为诸人道破今日事了也作么生今日事喝一喝上堂僧问千圣不到处万法用无亏如何是径山机师云偃蹇真龙宁藏困水进云荡荡而法界全彰历历而祖机独耀师云天左旋地右转进云全体恁么来全体恁么去师云走杀阇黎乃云真心无住真照独存真性绝攀缘真见不由境真智无碍真慧无边上合诸佛本源下契群生心地所以道处处真处处真尘尘尽是本来人真实说时声不现正体堂堂没却身乃顾视大众云如何是堂堂底正体临崖看浒眼特地一场愁上堂智不到处切忌道着道着即头角生举起拂子云头角生也是驴是马还识得么若识得不妨向异类中行若识未得永劫沈沦上堂举僧问投子月未圆时如何子云吞却三箇四箇僧云圆后如何子云吐却七箇八箇师云三箇与四箇七箇与八箇数目甚分明无人数得过既是数目分明为甚么无人数得过良久云道士着白襕且非真措大上堂僧礼拜起便喝师亦喝僧归众师云犹欠一着在乃云一喝分宾主照用一时行要会箇中意日午打三更且道适来这僧一喝与山僧一喝那箇是宾那箇是主那箇是照那箇是用于此辩得许尔大千独步其或未然钵盂里切忌失却匙箸复喝一喝新鞔法鼓岁旦上堂新岁击新鼓普施新法雨万物尽从新一一就规矩普贤大士欣欢乘时打开门户放出白象王遍地无寻处拈起拄杖云唯有这箇不属故新等闲开口吞却法身掷下云是甚么千年桃核里元是旧时仁上堂举僧问赵州学人乍入丛林乞师指示州云尔喫粥了也未僧云喫粥了州云洗钵盂去僧忽然大悟师云还端的也无云门云且道有指示无指示若道有向渠道甚么若道无这僧为甚悟去师复云赵州与这僧若不得云门一生受屈而今诸方有一种瞎汉往往尽作洗钵盂话会了上堂今朝正月半有则旧公案点起数盌灯打鼓普请看看即不无忽尔油尽灯灭时暗地里切忌撞着露柱上堂竺土大仙心东西密相付作么生是相付底心喝一喝拍禅床一下云是何言欤张汪二状元至上堂举僧问云门如何是和尚家风门云有读书人来报师云读书人已在这里且作么生与伊相见乃顾视左右云不是冤家不聚头上堂举僧问投子如何是十身调御投子下绳床立又问凡圣相去多少投子亦下绳床立师云投子下绳床今朝为举扬驴前马后汉切忌乱承当上堂僧问大修行底人还落因果也无前百丈云不落因果为甚么堕野狐身师云逢人但恁么举进云只如后百丈道不昧因果为甚么脱野狐身师云逢人但恁么举进云或有人问径山大修行底人还落因果也无未审和尚向他道甚么师云向他道逢人但恁么举乃云大修行人落因果以拂子击禅床一下云也不离这箇消息大修行人不落因果又击禅床一下云也不离这箇消息落与不落一笔句下却唤甚么作因果复击禅床一下云也不离这箇消息乃举起拂子召大众云五百生前消息在不须意下别搜求上堂祖师道眼若不睡诸梦自除心若不异万法一如那箇是不睡底眼那箇是不异底心山华开似锦㵎水湛如蓝上堂有情之本依智海以为源含识之流总法身而为体且那箇是智海之源那箇是法身之体若识得此源千源万源只是一源若识得此体千体万体只是一体所以道无边剎境自他不隔于毫端十世古今始终不离于当念虽然如是丈夫自有冲天志休向如来行处行上堂法无定相建立由人蓦拈拄杖卓一下云是法非思量分别之所能解且道不分别不思量时是箇甚么分别思量时又是箇甚么复卓一下喝一喝举本颜二首座立僧上堂驱耕夫之牛夺饥人之食趯翻大海水拳倒须弥卢生擒虎兕活捉狞龙犹未是衲僧本分事作么生是衲僧本分事问取堂中二首座上堂拈拄杖卓一下云观音妙智力能救世间苦百华开烂熳觑见没可覩遂掷下云今朝三月五上堂即心是佛更无别佛即佛是心更无别心如拳作掌似水成波波即是水掌即是拳此心不属内外中间此佛不属过未现在既不属内外中间又不属过未现在此心此佛悉是假名既是假名一大藏教所说者岂是真耶既不是真不可释迦老子空开两片皮掉三寸舌去也毕竟如何但知行好事休要问前程上堂举临济一日侍立德山次德山顾谓曰老僧今日困临济曰这老汉寐语作甚么山拟拈棒济便掀倒绳床云峯云二员作家一拶一捺略露风规大似把手上高山虽然如是未免傍观者哂师云云峯老人恁么批判大似普州人径山若见缚作一束送在河里何故不见道蚌鹬相持俱落渔人之手浴佛上堂云大家泼一杓恶水洗涤如来净边垢垢尽众生烦恼除狐狸便作师子吼上堂举云门问曹山如何是沙门行山云喫常住苗稼者门云便恁么去时如何山云尔还畜得么门云学人畜得山云作么生畜门云着衣喫饭有甚么难山云何不道披毛戴角门礼拜师云二尊宿恁么问答未免在驴胎马腹里作活计虽然如是狗衔赦书诸侯避道上堂僧问明头来时如何师云头大尾颠纤进云暗头来时如何师云野马嘶风蹄拨刺进云明日大悲院里有斋又作么生师云雪峯道底乃云明头来明头打开眼着暗头来暗头打闭眼着四方八面来旋风打漏逗不少虚空里来连架打着甚来由总不恁么来却较些子明日大悲院里有斋特地一场愁复云古人恁么道今人恁么提于宗乘中成得甚么边事喝一喝上堂僧问过去心不可得现在心不可得未来心不可得时如何师云亲言出亲口进云未审如何受持师云但恁么受持决不相赚僧礼拜师乃云过去诸如来斯门已成就现在诸菩萨今各入圆明未来修学人当依如是法既依如是法只如过去心不可得现在心不可得未来心不可得三世既不可得作么生依若向这里知归出息不涉万缘入息不居阴界常转如是经百千万亿卷只如今日檀越请径山一千七百大众所转者还在百千万亿卷中也无若在其中即取法相若不在其中即取非法相故经云若取法相即着我人众生寿者若取非法相即着我人众生寿者正当恁么时还有定夺得出者么若定夺不出明日来向汝道上堂举僧问风穴古曲无音韵如何和得齐穴云木鸡啼子夜刍狗吠天明师云这黄面浙子恁么答话也做他临济儿孙未得在今日或有人问径山古曲无音韵如何和得齐只向他道木鸡啼子夜刍狗吠天明上堂举慧超问法眼如何是佛眼云汝是慧超雪窦云江国春风吹不起鹧鸪啼在深华里三级浪高鱼化龙痴人犹戽夜塘水白云师翁云一文大光钱买得箇油糍喫向肚里了当下便不饥师云二尊宿一人许伊会听鹧鸪啼一人会买油糍喫若是慧超佛话未会在上堂闻声悟道见色明心蓦拈拄杖云这箇是色卓一下云这箇是声诸人总见总闻且那箇是明底心那箇是悟底道喝一喝云贪他一粒米失却半年粮复卓一下上堂举僧问临济如何是三眼国土济云我共汝入净妙国土中着清净衣说法身佛又入无差别国土中着无差别衣说报身佛又入解脱国土中着光明衣说化身佛师顾视大众云还见临济老汉么若也未见径山为尔指出法身报身化身咄哉魍魉妖精三眼国中逢着笑杀无位真人上堂举镇府大王问赵州和尚年尊有几箇牙齿在州云只有一箇王云争喫得物州云虽然一箇下下咬着师喝一喝云少卖弄上堂举僧问赵州如何是不错路州云识心见性是不错路师云棒打石人头嚗嚗论实事不用作禅会不用作道会若要不错路须是识心见性始得且那箇是识底心那箇是见底性有般底闻恁么道便道有水皆含月无山不带云恁么见解正是郑州出曹门上堂举僧问南泉牛头未见四祖时为甚么百鸟衔华献泉云步步蹋佛阶梯僧云见后为甚么不衔华献泉云直饶不来犹较王老师一线道云门道南泉只解步步登高不解从空放下师云云门虽有鍼膏盲起废疾之能未免治聋作哑步步登高从空放下甚么处得这消息来有僧请益云门如何是步步登高门云香积世界僧云如何是从空放下门云填沟塞壑师云且救得一半上堂举云门问直岁今日作甚来岁云刈茅来门云刈得几箇祖师岁云三百箇门云朝打三千暮打八百东家杓柄长西家杓柄短作么生岁无语门拈拄杖便打师云直岁无语自有三百箇祖师证明云门令虽行要且棒头无眼上堂举云门道释迦老子与天帝释在中庭里相争佛法甚闹师云这老汉好与三十拄杖且道过在甚么处诬人之罪以罪加之上堂举三圣问雪峯透网金鳞以何为食峯云待汝出网来向汝道三圣云一千五百人善知识话头也不识峯云老僧住持事繁师云二尊宿一人麁似丘山一人细如米末虽然麁细不同称来轻重恰好径山今日真实告报汝等诸人切忌钻龟打瓦上堂举世尊与阿难一日行次见一塔庙世尊作礼阿难问云此是何人塔庙世尊云是过去诸佛塔庙阿难云是何人弟子世尊云是吾弟子阿难云应当如是师云阿难好箇应当如是争柰中间欠了一着若要话圆待世尊道是吾弟子便向道更须礼某甲三拜始得世尊若问因甚教吾礼汝却向道应当如是上堂色心不二彼我无差蓦拈拄杖云若唤这箇作拄杖子揑目生华若不唤作拄杖子破家散宅毕竟如何掷下云青山只解磨今古流水何曾洗是非上堂举念法华与真园头侍立风穴次穴问真云作么生是世尊不说说迦叶不闻闻真云鹁鸠树头啼意在麻畬里穴云尔作许多痴福作甚么何不体究言句又问念云尔作么生念云动容扬古路不堕悄然机穴云尔何不看念法华下语师云山僧当时若见这老汉恁么道深掘一坑一时埋却更牵牛从上蹋过却须放真公出一头始得山僧恁么道且不是抑强扶弱亦不是杜撰差排尔若识得鹁鸠树头啼意在麻畬里便识得动容扬古路不堕悄然机这两转语毕竟是一耶是二耶若道是一为甚么风穴只肯念法华却不肯真园头若道是二争柰落霞与孤鹜齐飞秋水共长天一色参上堂举赵州示众云不得闲过念佛念法念僧便问如何是学人自己念州云念者是谁僧云无伴州叱云这驴师云这僧虽然无伴成群作队聒扰杀人赵州虽好一头驴只是不会喫草五祖师翁忌日上堂山前一片闲田地元来记得在叉手叮咛问祖翁只为契劵不分明几度卖来还自买难为牙保人为怜松竹引清风喝一喝云乞儿见小利上堂举金峯示众云老僧二十年前有老婆心二十年后无老婆心时有僧出问如何是二十年前有老婆心峯云问凡答凡问圣答圣僧云如何是二十年后无老婆心峯云问凡不答凡问圣不答圣师云径山当时若见只将五祖师翁底对他遂举手作鹁鸠嘴云谷谷哌上堂即念离念觉与非觉有心无心若善若恶搅成一块将错就错举起拂子云拂子头上一串穿却便恁么去业识茫茫无本可据且道业识茫茫底与释迦老子相去多少喝一喝云洎合错下註脚上堂举玄沙示众云诸方老宿尽道接物利生或遇三种病人来作么生接患盲者拈椎竖拂他又不见患聋者语言三昧他又不闻患哑者教伊说又说不得且作么生接若接此人不得佛法无灵验有僧请益云门门云尔礼拜着僧礼拜起门以拄杖挃僧退后门云尔不是患盲复唤近前僧近前门云尔不是患聋乃竖起拄杖云还会么僧云不会门云尔不是患哑其僧于此悟去师云这僧虽然悟去只悟得云门禅若是玄沙禅更买草鞋始得上堂举沩山与仰山行次沩山指一丘田谓仰山云这头得恁么高那头得恁么低仰山云却是那头高这头低沩山云尔若不信但向田中立看两头仰山云不必中间立亦莫住两头沩山云若如是着水看水能平物仰山云水亦无定但高处高平低处低平沩山便休师云显诸仁藏诸用鼓万物而不与圣人同忧盛德大业至矣哉喝一喝上堂僧问释迦掩室于摩竭净名杜口于毘耶为复计较未成为复伎俩俱尽师云计较未成伎俩俱尽问有问有答一切处风流无问无答还有佛法也无师云是何言欤进云未审向甚么处行履师云向无佛法处行履乃云有问有答有放有收有主有宾有杀有活活时无杀时道理杀时无活时道理宾家无主家道理主家无宾家道理宾则始终宾主则始终主宾主交参当门按剑不见适来禅客问释迦掩室于摩竭净名杜口于毘耶为复计较未成为复伎俩俱尽山僧答他道计较未成伎俩俱尽诸人作么生会若也会得全宾即主全主即宾全收即放全放即收全杀即活全活即杀乃喝一喝云这里是甚么所在作这箇语话自云但有路可上更高人也行大慧普觉禅师住径山能仁禅院语录卷第三大慧普觉禅师语录大慧普觉禅师住径山能仁禅院语录卷第四径山能仁禅院住持嗣法慧日禅师臣蕴闻上进上堂僧问壁立万仞还许商量也无师云壁立万仞不许商量进云也知和尚赤心片片师云既知更问箇甚么进云恁么则真箇壁立万仞去也师云喫饭咬着一粒沙进云若然者却许学人进前三步也师云尔不会却退后三步始得乃云摩竭提国犹在半途少室峯前全无巴鼻谈玄说妙好肉剜疮举古明今抛沙撒土争似饥餐渴饮闲坐困眠从从教四序推移都不干预我事虽然如是也须实到这箇田地始得只如实到这箇田地底如何亲近喝一喝云炙疮瘢上不可更着艾炷去也上堂举南泉示众云文殊普贤昨夜三更相打每人与二十棒趁出院也赵州出众云和尚棒教谁喫泉云王老师过在甚处州乃作礼师云南泉无过口能招祸赵州礼拜草贼大败径山不管结案据欵文殊普贤且过一边上堂僧问今佛放光明助发实相义如何是放底光明师云尔喫粥来么进云学人已喫粥了也师云还见么进云未审还当得也无师云元来不见乃云今佛放光明助发实相义拈起拄杖云过去诸佛现在诸佛未来诸佛尽在径山拄杖头上同时放大光明照十方法界直得山河大地万象森罗一时稽首作么生是实相义卓一下云向下文长付在来日上堂举僧问同安如何是和尚家风安云金鸡抱子归霄汉玉兔怀胎向紫微僧云忽遇客来将何祇待安云金果早朝猿摘去玉华晚后凤衔来师云同安家风不妨奇怪径山家风又且不然或有人问如何是和尚家风即向他道齐时一钵和罗饭禅道是非都不知忽遇客来将何祇待蒸饼不托解夏上堂拈拄杖云百二十日夏日日无空缺露柱逞神通灯笼呈丑拙彻不彻却来棒头为汝决卓一下上堂僧问心佛俱亡时如何师云卖扇老婆手遮日乃云心佛不二物我一如若实得一如则不见有物我之名若实得不二则不见有心佛之相既不见有心佛之相则全心即佛全佛即心既不见有物我之名则全物即我全我即物苟于日用二六时中如是证入则若心若佛若我若物七颠八倒悉得受用便能拈一茎草作丈六金身将丈六金身却作一茎草直饶如是切忌向径山门下过椎折尔腰莫言不道上堂举教云更以异方便助显第一义师拈拄杖卓一下云这箇是异方便那箇是第一义掷下云大虫裹纸帽好笑又惊人上堂举镜清问玄沙学人乍入丛林乞师指箇入路沙云还闻偃谿水声么清云闻沙云从这里入镜清于此得箇入处五祖师翁云果是得入一任四方八面若也未然辄不得离却这里师云若要真箇得入直须离却这里下座双槐居士郑禹功为佛灯禅师入塔请陞座沿流不止问如何真照无边说似他离相离名人不禀吹毛用了急须磨佛灯法兄禅师二十年持此吹毛活人天眼离相离名摧邪显正横拈倒用不犯锋铓一周佛事已圆直是光前绝后乃顾视大众云今日一会正是佛灯禅师再秉吹毛为诸人入泥入水全提时节还有知恩者么若有功不浪施其或未然径山不免葛藤更举一箇古话昔日疎山和尚造寿塔了监院来白疎山山问尔将多少钱与匠人监院云一切在和尚疎山云为将三钱与他为将两钱与他为将一钱与他若道得与吾亲造塔监院无对时罗山和尚在大岭住菴监院到彼罗山问甚处来监院云疎山来罗山云近日有何言句监院遂举前话山云还有人道得磨院云未有人道得山云尔却回举似疎山道大岭闻举云若将三文钱与匠人和尚此生决定不得塔若将两文钱与匠人和尚与匠人共出一只手若将一文钱与匠人带累匠人眉须堕落监院回举似疎山山便具威仪望大岭礼拜叹云将为无人大岭有古佛放光射我此间却谓监院曰汝去向大岭道犹如腊月莲华监院复持此语举似罗山山曰早已龟毛长数丈师云诸人还知二老落处么其或未然径山今日将古人今人搅成一块去也疎山一文两文三文双槐居士凑成二百千已为佛灯陈谢匠人了也免致溢监院走来走去问他别人腊月莲华一朵甚是希奇佛灯禅师收归窣堵波中要作丛林标格龟毛数丈分付天并禅师随时受用敢问大众且道径山还在里许也无良久云数声清磬是非外一箇闲人天地间上堂僧问有佛处不得住时如何师云住则挅根进云无佛处急走过时如何师云起动阇梨进云教学人向甚么处行履师云脱却笼头卸却角默进云三千里外逢人不得错举时如何师云错错问一百二十日夏已满出门或有人问如何是径山道底且作么生答他师云径山曾道甚么来进云争奈唤作竹篦则触不唤作竹篦则背师云尔作么生会僧喝一喝云三十年后大有人笑在师云何必三十年后即今大有人笑尔乃云寻常向尔诸人道唤作竹篦则触不唤作竹篦则背不得向举起处承当不得向意根下卜度不得下语不得良久或有人问毕竟如何向他道也无毕竟也无如何正当恁么时四楞塌地掇在诸人面前眼办手亲底一逴逴得便能罗笼三界提拔四生其或未然自是尔诸人根性迟钝且莫错怪径山好上堂举肇法师云诸法不异者岂曰续凫截鹤夷岳盈壑然后为无异者哉云门大师道长者天然长短者天然短又云是法住法位世间相常住乃拈起拄杖云拄杖不是常住法师遂拈起拄杖召大众云剜出眼里睛甚么处见肇法师不异底法敲出骨中髓甚么处见云门大师常住底法掷下云分身两处看下座上堂僧问我宗无语句实无一法与人时如何师云五味钻秤鎚进云何故外扬家丑师云尔为甚么舌头拄地进云却被和尚引着师便打问干峯示众云举一不得举二放过一着落在第二意旨如何师云骆驼尾上钓冬瓜进云还许学人转身吐气也无师云许尔转身尔如何吐气僧进前嘘一声师云这弄泥团汉进云只如云门道人从天台来却往径山去又作么生师云老鼠喫盐进云恁么则知他滋味师云速礼三拜乃云久雨不曾晴豁然天地清祖师门下事何用更施呈上堂举僧问云门如何是正法眼门云普又僧问风穴如何是正法眼穴云瞎师云二尊宿答一转话还有优劣也无若道有优劣真箇瞎若道无优劣真箇普毕竟如何云在岭头闲不彻水流㵎底太忙生张侍郎至上堂僧问大颠为韩文公趁却首座意旨如何师云鲇鱼上竹竿一日一千里进云学人未了乞师垂慈师云更要第二杓恶水在进云只如首座也扣齿三下过在甚么处师云过在扣齿处进云莫谤他首座好师云尔见箇甚么道理便恁么道进云谁知远烟浪别有好思量师云尔莫谤径山好进云今日侍郎或问和尚春秋多少又且如何师云向他道百十二岁进云唤作谤径山得么师云尔又谤侍郎也乃云古人道我宗无语句实无一法与人恁么道早是通身浸在屎窖里了也那堪更蹋步向前如之若何问向上向下三要三玄银盌里盛雪北斗里藏身意旨如何岂不是屎窖傍边更掘屎窖虽然如是若于屎窖中知些气息方知三世诸佛历代祖师天下老和尚古往今来一切知识尽在屎窖里转大法轮其或未然切忌向屎窖里着到上堂举马祖与西堂南泉百丈中秋翫月次祖指月云正当恁么时如何西堂云正好修行百丈云正好供养南泉拂袖便行祖云经入藏禅归海唯有普愿独超物外师云还知四大老落处么若也未知听取一颂国清才子贵家富小儿娇大家出只手彼此不相饶上堂僧问具足凡夫法凡夫不知时如何师云好箇消息进云具足圣人法圣人不会时如何师云也好箇消息进云未审是甚么消息师云见人空解笑弄物不知名进云若不得流水还应过别山师云修山主来也问一人在孤峯顶上无出身之路时如何师云好箇消息进云和尚为甚么一向壁立万仞师云尔试向壁立万仞处道一句看进云搅长河为酥酪变大地作黄金师云且缓缓乃云一人在孤峯顶上无出身路一人在十字街头亦无向肯不是释迦文亦非维摩诘若向这里识得渠面目方识得修山主道具足凡夫法凡夫不知具足圣人法圣人不会圣人若会即是凡夫凡夫若知即是圣人还有识得者么若识得去凡夫圣人孤峯顶上十字街头只在这里若未识得放待冷来看上堂举僧问五祖师翁牛头未见四祖时为甚么百鸟衔华献祖云富与贵是人之所欲见后为甚么不衔华献祖云贫与贱是人之所恶师云师翁恁么答话虽则善赴来机争柰语惊时听径山亦有两转语要与师翁相见牛头未见四祖时为甚么百鸟衔华献茅屋上安鸱吻见后为甚么不衔华献佛殿里掘东司上堂僧问语默动静总不干涉非语默动静亦不干涉时如何师云自作自受师云直饶恁么也不干涉师便打乃云佛与众生本无异相只因迷悟遂有殊途虽曰殊途且迷时此箇不曾迷悟时此箇不曾悟所以道譬如虚空体非群相而不拒彼诸相发挥苟能如是见得方信道未离兜率已降王宫未出母胎度人已毕是真实语是不诳语若信得及受用无穷若信不及亦在里许上堂举一不得举二放过一着落在第二若是箇喫饭知饱饮水知渴底衲僧不消云门出来打箇之遶既不许云门打箇之遶只今还有喫饭知饱饮水知渴底么直饶有也是黄龙精上堂僧问空手把锄头步行骑水牛时如何师云鱓鱼走入油瓮里进云将谓胡须赤更有赤须胡师云人从桥上过桥流水不流进云只如傅大士向鱼行酒肆里接人未审和尚向甚么处接人师云向一切处接人进云未审接得几箇师云只尔一箇漆桶不会乃云空手把锄头饭里有巴豆步行骑水牛蹴着脚指头人从桥上过赚杀多少人桥流水不流却较些子若恁么提得去方信道弥勒真弥勒分身千百亿时时示时人时人俱不识拍禅床下座上堂僧问总不恁么来时如何师云动容扬古路不堕悄然机进云如斩一綟丝一斩一切断师云家富小儿娇进云机轮转处作者犹迷师云机轮向甚么处转进云鹧鸪啼处百华香师云引不着进云和尚向甚么处见普化师云普化在甚么处教我见进云箭穿红日影方是射鵰人师云也则引不着乃云箭穿红日影方是射鵰人且道箭未离弦红日影边还有这箇消息也无箭既离弦这箇消息落在甚么处若也知得落处一镞破三关分明箭后路其或未然且归弩下避上堂举僧问芭蕉不落诸缘请师直指蕉云有问有答师云芭蕉虽善用剑刃上事子细检点将来大似日中逃影辜负这僧今日或有人问径山不落诸缘请师直指只向他道猩猩虽能言毕竟是畜类上堂僧问祖师心印状似铁牛之机则且置只如九年面壁明甚么边事师云横身当宇宙谁是出头人进云只履西归还端的也无师云不端的进云也知和尚惯用此机师云是僧便喝师亦喝乃云适来善修一喝惊天动地径山随后一喝全无巴鼻若向无巴鼻处会得便解将一条断贯索穿却天下人鼻孔若向惊天动地处承当自己鼻孔却被别人将一条断贯索穿却正当恁么时如何免得此过咄咄咄没处去没处去上堂僧问举一不得举二放过一着落在第二学人上来请师举一师云六六依前三十六进云未审还真实也无师云唯此一事实余二则非真僧礼拜师乃云举一不得举二放过一着落在第二只如镇州萝卜头未审灵照篮中还着得也无若向这里下得一转语昨日有人从天台来却往南岳去若下不得雪峯道底上堂举僧问六祖黄梅意旨甚么人得祖云会佛法人得僧云和尚还得否祖云我不得僧云和尚为甚么不得祖云我不会佛法师召大众云还见祖师么若也不见径山为尔指出蕉芭蕉芭有叶无了忽然一阵狂风起恰似东京大相国寺里三十六院东廊下北角头王和尚破袈裟毕竟如何归堂喫茶上堂僧问古人道如人上树口衔树枝手不攀枝脚不蹋树未审还有答话分也无师云答话了也轮云学人问树上话和尚为甚么向树下答师云只为尔在树下问进云谩得大众眼么师云灼然谩不得进云只如树子未生消息未动香严向甚么处得这箇话头来师云向尔漆桶里得来进云只如和尚道唤作竹篦则触不唤作竹篦则背还有为人处也无师云无进云恁么则却成虚设师云虚设乃云如人上树口衔树枝手不攀枝脚不蹋树树下有人问西来意答他则丧身失命不答他又违他所问是时香严才恁么道便有箇傍不肯底唤作虎头上座出众云树上即不问树下道将一句来师云险香严呵呵大笑师云险径山这两险有一险如天普盖似地普擎有一险料掉没交涉还有拣得出者么若拣得出非唯亲见香严亦使虎头上座无安身立命处如无径山将现成公案为尔诸人下箇註脚唤作竹篦则触不唤作竹篦则背上堂僧问教中道是真精进是名真法供养如来狗子既无佛性唤甚么作真法师云只这无佛性便是真法进云据学人见处又且不然师云尔试杜撰看僧礼拜师云只这礼拜便是杜撰乃云是真精进是名真法供养如来狗子既无佛性唤甚么作真法山僧道只这无佛性便是真法诸人还信得及么若信得及灵山一会俨然未散若信不及直待当来问弥勒上堂举僧问赵州承闻和尚亲见南泉是否州云镇州出大萝卜头又僧问万法归一一归何处州云我在青州作一领布衫重七斤云居舜老夫道镇州萝卜大青州布衫重要会箇中意鸡向五更啼师云云居恁么道大似熟处难忘若是径山即不然镇州萝卜从来大青州布衫斤两明衲子聚头求的旨却似蚊虻咬铁钉上堂僧问仰山道神通游戏即不无尊者佛法须还老僧始得未审他据箇甚么道理师云只知开口笑不觉舌头长进云恁么则今日却被和尚笑也师云扬声止响作么进云神通游戏则不无尊者佛法须还径山始得师云还见径山么进云少卖弄师云有眼如盲乃云神通游戏仰山灼然不会佛法要妙罗汉灼然不知虽然彼此不相知要且各各无欠少既无欠少长者长法身短者短法身圆者圆法身方者方法身便恁么悟去方知长者不是长短者不是短圆者不是圆方者不是方既总不是却唤甚么作法身喝一喝云洎合停囚长智圣节上堂拈香罢忽雷震骤雨遂云震法雷击法鼓布慈云兮洒甘露即今法雷已震法鼓已击慈云已布甘露已洒事上也合理上也合事理既合且作么生话会下座与大众到大佛殿启建干龙圣节上堂举洞山问三峯菴主汝名甚么主云道膺山云何不向上道主云若向上道则不名道膺洞山深肯之师云道膺向上道则不名道膺既不名道膺唤作向上处则不可既不是向上道且作么生契得洞山意良久云智者聊闻勐提取莫待须臾失却头雪窦持和尚至上堂僧问仰山道东寺师叔若在慧寂不受寂寞只如今日雪窦和尚得得到来未审如何祇待师云古之今之进云若恁么非唯径山不受寂寞亦乃一千七百大众有赖师云尔见箇甚么道理进云如两镜相照洞无瑕翳师云打破镜来与尔相见进云只如两口一无舌即是吾宗旨又作么商量师云抱桥柱澡洗把缆放船进云若是临济宗旨又作么生师云合取狗口乃云仰山道东寺师叔若在慧寂不受寂寞仰山只知有己不知有人径山即不然雪窦师叔若在天下衲僧不受寂寞何故不见古雪窦有言寒木在握兮全机可笑秋水横按兮半提可灭使八极顶目者不自争衡见斯人兮驾御昂枿上堂今朝四月初一衲僧放下楖栗虽然不许默照须要人人面壁既不许默照为甚么却须面壁不见白云师翁有言多处添些子少处减些子浴佛上堂芭蕉无耳闻雷开葵华无眼随日转释迦老子亦无生每岁今朝浴一遍既无生又浴箇甚么有条攀条无条攀例上堂僧问道无方所明之在人法离见闻断之在智不起一念还有佛法也无师云无佛法进云为甚么无佛法师云为尔住在那一念中进云和尚向甚么处见学人那一念师云起也乃云不起一念未是诸人放身命处一念才生如龙得水似虎靠山全体恁么来全体如是住便恁么领得去更买百二十䩫草鞵行脚始得为甚么如此我王库内无如是刀张侍郎请陞座僧问十方同聚会箇箇学无为此是选佛场心空及第归时如何师云题目道甚么进云分明在目前师云柱撰禅和如麻似粟进云争柰一等共攀仙桂树要折蟾宫第一枝师云这汉今日他白进云虽然如是今夏定作禅状元便礼拜问侍郎见处何似去年师云今年去年只隔三百六十年进云莫谤侍郎好侍郎无这箇消息师云既无这箇消息了因又乱道作甚么进云借人口说一两句又且何妨便礼拜师乃云借人口说得底不干自己事自己胸襟流出底傍观者有眼如盲有口如哑便恁么领略得作禅状元也不难直饶如是始入得径山门未入得径山室若入得径山室禅状元始用得着禅状元才用得着儒状元便用不着敢问大众前面为甚么用得着后面为甚么却用不着乃顾视左右云还知径山落处么若知径山落处禅状元即是儒状元儒状元即是禅状元即今拈却禅与儒且道当面一句作么生道要知死底张宣教便是活底状元爷结夏上堂文殊三处安居志公不是闲和尚迦叶欲行正令未免眼前见鬼且道径山门下今日事作么生下座后大家触礼三拜上堂举僧问云门如何是透法身句门云北斗里藏身师云云门老人恁么道只答得法身句未答得透法身句今日或有人问径山如何是透法身句即向他道蟭螟眼里放夜市大虫舌上打秋千上堂今朝又是端午节文殊善财忙不彻杀人活人药不灵自添脑后三斤铁蓦拈拄杖卓一下云观音妙智力能救世间苦遂掷下云是甚么铁蛇钻入土上堂举马祖令智藏驰书上当山国一祖师祖师开缄见一圆相即时索笔于中点一点南阳忠国师闻云钦师犹被马师惑师云马师仲冬严寒国一孟夏渐热虽然寒热不同彼此不失时节忠国师为甚么却道钦师犹被马师惑还委悉么无风荷叶动决定有鱼行下座上堂举国师道语渐也返常合道论顿也不留眹迹云门云拈槌竖拂弹指时节若检点将来也未是无眹迹师喝一喝示寐语作甚么遂举起拂子复弹指云径山即今举拂弹指若向这里觅眹迹入地狱如箭射上堂举道吾示众云高不在绝顶富不在福严乐不在天堂苦不在地狱相识满天下知心能几人师云径山即不然高在绝顶富在福严乐在天堂苦在地狱谁知席帽下元是昔愁人上堂举睦州问秀才先辈治甚经才云治易州云易中道百姓日用而不知不知箇甚么才云不知其道州云作么生是道才无语州云果然不知师云秀才虽然无语默契睦州只是少末后一着径山当时若见睦州道果然不知但抚掌呵呵大笑管取睦州不相亏大慧普觉禅师住径山能仁禅院语录卷第四大慧普觉禅师语录大慧普觉禅师住育王广利禅寺语录卷第五径山能仁禅院住持嗣法慧日禅师臣蕴闻上进师绍兴二十六年十一月二十三日于明州报恩光孝禅寺开堂宣疏拈香祝圣罢乃就座天童和尚白槌云法筵龙象众当观第一义师云第一义谛天童和尚一槌打就莫有知恩报恩底么僧问保寿开堂三圣横身赞助学人上来愿闻祝圣师云牛皮鞔露柱进云天高地厚无穷极佛功德海实难量师云千圣共传无底钵进云正当恁么时如何鹐啄师云尔看即有分进云莫便是知恩报恩底事也无师云一任钻龟打瓦进云无计上酬天子德唯凭此日一炉香师云犹较些子问世尊拈华迦叶微笑世尊道吾有正法眼藏涅槃妙心付嘱摩诃大迦叶如何是正法眼藏师云拔却眼中钉进云如何是涅槃妙心师云速礼三拜进云若不上来伸此问焉知全露法王机师云知进云只如今日一会何异灵山师云普进云恁么则从此佛日增辉道风永扇去也师云又是恶水泼人僧礼拜师乃云佛法要妙离言说相离文字相离心缘相不可以有心求不可以无心得不可以语言造不可以寂默通如涂毒鼓闻着则脑门百裂似勐火聚近之则燎却面门实谓壁立万仞勦绝圣凡假使智如鹙子辩若维摩与三世诸佛同时出来也须入地三尺有如是自在有如是威神只许老胡知不许老胡会到这里如何启口然官不容针私通车马放一线道却有商量蓦拈拄杖卓一下云还闻么一切障碍即究竟觉得念失念无非解脱成法破法皆名涅槃智慧愚痴通为般若又卓一下云太阳溢目万里不挂片云古佛与露柱相交新罗共占波鬪额即不问汝诸人只如马祖道即心是佛作么生商量还委悉么太平本是将军致却许将军见太平复卓一下复举西天国王问波罗提尊者曰我欲作佛不知何者是佛尊者曰见性是佛王曰师见性否尊者曰我见佛性王曰性在何处尊者曰性在作用王曰是何作用我今不见尊者曰今现作用王自不见王曰于我有否尊者曰王若作用无有不是王若不用体亦难见王曰若当用时几处出现尊者曰若出现时当有其八王曰八处佛性当为我说尊者曰在胎曰身处世名人在眼曰见在耳曰闻在鼻辩香在舌谈论在手执捉在足运奔遍现俱该沙界收摄在一微尘识者知是佛性不识唤作精魂王闻是言心即开悟师云敢问法筵大众且道西天国王悟得佛性耶悟得精魂耶若道在八处悟得只是精魂若离八处却唤甚么作佛性于斯荐得皇恩佛恩一时报足若荐不得育王今日为诸人下箇註脚良久云鸑鷟麒麟俱是瑞栴檀薝卜一般香天童和尚再白槌云谛观法王法法王法如是师召大众云记取天童和尚语便下座入院指方丈召大众云这里是烹佛烹祖大鑪鞴锻生锻死恶钳鎚莫怪主人无面目法如是故非彊为法既如是又非彊为且道最初一句又作么生还委悉么钓竿斫尽重栽竹不计功程得便休次上堂僧问当头裂破眼睛突出四方八面东涌西没只如杨岐三脚驴子弄蹄行意旨如何师云无意旨进云莫只这便是杨岐受用处也无师云便是杨岐受用处进云恁么则坐断玉几峯时人皆拱手师云序品第一进云未审这一着落在甚么处师云尔且道落在甚么处进云师为法王于法自在问云朝到西天暮归东土时如何师云挂起草鞵进云谢和尚指示师云尔得箇甚么进云今日亲见大禅师师举拂子云汝在拂子前见拂子后见进云前后一时收师云穿却尔鼻孔换却尔眼睛进云和尚费力作甚么师便喝乃举南泉和尚新入院知事头首请入方丈有僧便问师归丈室将何指示于人泉云昨夜三更失却牛天明起来失却火师云妙喜初住育王亦不曾失却牛亦不曾失却火或有人问师归丈室将何指示于人只向他道饥餐渴饮闲坐困眠且道与南泉是同是别若也道得许尔是箇衲僧若道不得三十年后却来方丈里向尔道便下座上堂僧问大梅即心是佛马祖非心非佛阿那箇是师云两箇俱是两箇俱不是进云金不博金水不洗水师云尔作么生会进云千古垂芳孰共知清风匝地有何极师云又被风吹别调中问教中道离言说相离文字相离心缘相毕竟平等无有变易请和尚离言说相师云尔只今在甚么处安身立命进云与和尚眉毛厮结问答俱备师云大好离言说相进云侧侧平平题不着忉忉怛怛语还空师云剎竿头上仰莲心乃云今朝腊月初一一年此月将讫过去现在未来弹指一时顿入乃举拂子云只有这箇不入这保社为甚么如此不见道能为万象主不逐四时凋到天童请上堂僧问暂借一问以为影草时如何师云没这闲工夫进云莫便是和尚答话也无师云是进云恁么则今日得闻于未闻师云闻底事作么生进云未鸣鼓已前闻和尚道了也师云道甚么聻进云也知和尚有时恁么有时不恁么师云错下註脚问赵州访一菴主云有么有么主竖起拳头州云水浅不是泊船处此意如何师云拳头进云又访一菴主主亦竖起拳头赵州为甚么却道有纵有夺师云也只是箇拳头进云既只是箇拳头为甚么两处勘辩师云尔但两处看进云未审和尚今日与天童大众相见还有为人处也无师云有进云恩大难酬便礼拜师乃云垂万里钩驻千里乌骓布漫天网打冲浪鲲鲸此是天童老人寻常用底育王今日得得入山瞻礼客听主裁令陞此座到这里说箇甚么即得莫是说心说性得么说玄说妙说理说事得么既总不得不可只恁么休去既不可休去又不可说心说性说玄说妙说理说事莫是世谛流布得么若恁么唤作顺水张帆未是衲僧用处虽然如是略借主人威光与大众赴箇时节且道即今是甚么时节尺蠖之屈乃欲求伸击碎蟠桃核得见箇中仁箇中仁既见此道出常情且道出常情一句作么生道还委悉么眼光烁破四天下主盟此道是渠侬复云适来蒙堂头老人举僧问香林如何是衲衣下事林云腊月火烧山师云此是香林语堂头今日举育王随搂摗也未敢相许因甚么未敢相许选佛若无如是眼假饶千载又奚为上堂相逢不拈出举意便知有巍巍不动尊脚不离地走既是不动尊为甚么却走喝一喝云依稀似曲才堪听又被风吹别调中上堂丹霞烧木佛院主眉须落鸟飞毛坠鱼行水浊喝一喝云是甚么要识真麒麟只有一只角参岁旦上堂一年三百六十日今朝又是从头起人人有箇主人公水牛衔却老鼠尾深沙欢那咤喜佛殿走出三门去僧堂撞入厨库里敢问大众还有不迁义也无自云有作么生是不迁义东君行正令华发树南枝到资福请上堂举香城顺和尚颂黄龙三关云黄龙老和尚有箇三关语山僧承嗣伊今日为君举为君举猫儿偏解捉老鼠广鑑英禅师因见此颂乃曰好则好第恐学者作无事会去师云诚哉是言山僧今日也有箇颂子黄龙此语盖天地从来缜密不通风后昆随例承其响总道猫儿解捉虫到雪窦请上堂平常无生句妙玄无私句体明无尽句一镞破三关他家有本据作么生是他家本据莫怪从前多意气他家曾蹋上头关复举僧问明觉禅师如何是诸佛本源明觉云千峯寒色僧云未审向上还有事也无明觉云雨滴巖华师云千峯寒色雨滴巖华今日不妨应时应节若是诸佛本源不得动着为甚么不得动着自有雪窦主人在到启霞请上堂适来蒙堂头法叔禅师举临济访龙光因缘客听主裁敢不依严命略与诸人下箇註脚龙光据坐虽然无语其声如雷临济云这老汉今日败阙堂头法叔禅师道那里是他败阙处妙喜道路远夜长休把火大家吹杀暗中行上堂举仰山一日与嬾安看雨次安云好雨寂阇黎山云好在甚么处安无语山云某甲却道得安云好在甚么处山以手指雨安便休去师云一人只知看雨一人只知指雨子细检点将来大似钉桩摇艣育王当时待他道好在什么处只向他道滴穿眼睛浸烂鼻孔或有箇衲僧出来道育王也是钉桩摇艣却许他具眼上堂举五祖师翁举僧问赵州如何是祖师西来意州云庭前柏树子恁么会便不是了也如何是祖师西来意庭前柏树子恁么会方始是师云要识五祖师翁么脑后见腮莫与往来上堂僧问参禅要透尘劳网学道还期出死生铁壁银山无向背金圈栗棘不多争这箇是学人寻常用底未审和尚见处作么生师云春日晴黄鸎鸣进云今日小出大遇师云更听落崖流水声进云从上诸圣毕竟将何等法为何等人师云将何等法为何等人进云恁么则唤作竹篦则触不唤作竹篦则背师云信受奉行速礼三拜僧礼拜师乃云今朝二月二十又是清明寒食灵云不见桃华争信曲中有直遂拈拄杖卓一下云是曲耶是直耶掷下云多虚不如少实参上堂举修山主云是柱不见柱非柱不见柱是非已去了是非里荐取师召大众云是非既去了各各照顾且道照顾箇甚么良久云莫教撞着露柱上堂僧问有么有么菴主竖起拳头还端的也无师便下座上堂古人道侍者烧香已成多事大众问讯转见病深恁么说话大似无病着灸揑目生华若是育王即不然侍者烧香不为分外大众问讯理合如然若作佛法商量生身入地狱下座浴佛上堂未离兜率已降王宫未出母胎度人已毕这箇是题目摩耶夫人毘蓝园里攀无忧树右脇而生悉达太子直得九龙吐水沐浴金躯地涌金莲以承其足这箇是序分以手指天地作大师子吼上中及四维无能尊我者这箇是正宗育王今日专为流通去也遂拈拄杖卓一下云释迦老子来也举起云净法界身本无出没大悲愿力示现受生已上四段不同收归上科掷下云下座与大众同到殿上再讲经首呕啊朱舍人请陞座僧问三世诸佛说了也和尚作么生师云摩竭提国亲行此令进云要且只今事不恁么师云剑去久矣尔方刻舟进云也知和尚截断天下人舌头师云果然不恁么进云道端白日青天开眼落人圈䙌便礼拜问释迦弥勒犹是他奴未审他是阿谁师云尔是一枚村夫进云切忌为他安名立字师云村夫有甚么名字进云前言何在师云尔道他毕竟是阿谁进云家无小使不成君子师云未免随人脚跟转问如何是佛法的的大意师云老僧无的的大意亦无如何进云既是无和尚甚处得这消息师云育王亦无这消息乃云只这消息三世诸佛说不及六代祖师传不到既说不及又传不到则释迦弥勒亦是空名释迦弥勒既是空名唤甚么作奴唤甚么作主唤甚么作生唤甚么作死唤甚么作古唤甚么作今既无生又无死既无古亦无今净裸裸绝承当赤洒洒没窠窟如是则尽十方世界无内无外是箇净妙佛土是箇无上佛土是箇无等佛土是箇不可思议佛土是箇不可量佛土是箇不可说佛土既有如是佛土只如宫使舍人今请妙喜举扬此段大事因缘追荐先妣太夫人俞氏且道在那箇佛上中良久云一尘一佛剎一叶一释迦上堂结夏方得五日露柱却知端的勃跳撞入灯笼普为诸人入室还有知惭识愧者么良久云白云乍可来青嶂明月难教下碧天圣节上堂如人持尺量虚空复有随行计其数虚空边际不可得吾君寿量亦如是理则如是事又作么生下座与大众同到无量寿如来前五体投地启建天申圣节道场谨白上堂举睦州才见僧云现成公案放汝三十棒僧云某甲如是州云三门头金刚为甚么竖起拳头僧云金刚尚乃如是州便打师云虽然无孔笛撞着毡拍板直是五音调畅六律谐和子细检点将来未免傍观者哂且道谁是傍观者良久云不得动着动着打折尔驴腰上堂今朝五月五天降沛然雨艾人与门神聚头相耳语且道说箇甚么雪窦禅师来一口吞佛祖上堂举普化一日在临济僧堂前喫生菜济见云大似一头驴化便作驴鸣济云这贼化云贼贼便出去师云一箇驴鸣两箇贼堪与诸方为轨则正贼草贼不须论大施门开无壅塞上堂云已着槽厂将错就错骑却圣僧不妨快乐龙象蹴蹋非驴所作堪笑诸方妄生穿凿休穿凿祥麟只有一只角上堂今朝七月五打鼓普请看万里无片云犹欠一大半且作么生是那一半良久云无人过价打与一贯荣侍郎生日请陞座僧问杨岐一头驴为甚么只有三只脚师云尔少喫水草进云恁么则觌面相呈更无回互师云且莫诈明头进云既是潘阆倒骑归为甚么攧杀黄番绰师云非汝境界进云争柰即今何师云且莫辜负老僧进云恩大难酬便礼拜师乃云杨岐一头驴只有三只脚潘阆倒骑归攧杀黄番绰妙喜三十年前底註脚今日被这僧对人天众前华擘一上不同小小直得杨岐和尚拍手呵呵大笑山河大地万象森罗一时起舞当恁么时且道是甚么人证明所以道处处真处处真尘尘尽是本来人真实说时声不现正体堂堂没却身作么生是堂堂正体未离兜率已降王宫未出母胎度人已毕岂不是堂堂正体若作堂堂正体会则辜负释迦老子若不作堂堂正体会则辜负自己自己既辜负将甚么与释迦老子相见若向这里拨得一线路方知释迦老子在兜率天乘日轮香象降摩耶夫人胎只是示现箇生底时节以至一手指天一手指地云天上天下唯吾独尊也只是与一切人作箇示现生相底样子若向这里见得不独为释迦老子出气亦乃与生身父母出气不独为生身父母出气亦乃与一切有情出气正当恁么时且道承谁恩力良久云挥剑斫开人我易推山塞断是非难上堂举俱胝和尚凡有所问唯竖起一指又自卖弄云我在天龙处得一指头禅一生受用不尽后来琅瑘有颂云俱胝一指报君知朝生鹞子搏天飞若无举鼎拔山力千里乌骓不易骑师云俱胝和尚若不得琅瑘为伊出气几乎埋没了这一指头禅妙喜既恁么举不免随后也有箇註脚俱胝一指头喫饭饱方休腰缠十万贯骑鹤上杨州上堂久雨不晴才晴又雨天道变化万物得所札久雨不晴良久复召大众云云门老汉不在里许参中秋上堂举仰山与长沙翫月次山以手指月云人人尽有这箇只是用不得沙云恰是请汝用山云作么生用沙近前一蹋蹋倒仰山山起来云直下似箇大虫师云皎洁一轮寒光万里灵利者叶落知秋傝𤾖者忠言逆耳休不休已不已小释迦有陷虎之机老大虫却无牙齿当时一蹋岂造次蓦然倒地非偶尔众中还有缁素得二老出者么良久云设有也是掉棒打月上堂赵州东院西密室烂如泥窦八布衫穿赤土画簸箕喝一喝云是甚么檐头雨滴滴鸡向五更啼上堂举盘山和尚道似地擎山不知山之孤峻如石含玉不知玉之无瑕若能如是是真出家师云育王即不然若能如是揑目生华天童觉和尚遗书至受书云古人道末后一句始到牢关把断要津不通凡圣举起书云这箇是天童和尚末后把断要津全提底消息还委悉么如未委悉却请维那分明说破宣了遂陞座云法幢摧法梁折法河干法眼灭虽然如是正是天童真实说且道说底事作么生知音知后更谁知岁旦上堂昨朝残腊尽今日贺新年虎逐牛方急东君令已行且作么生是已行底令瑞雪已铺银世界大家携手普贤门为佛智裕和尚迁塔以手指穴云妙喜与师兄俱是圜悟子妙喜移住径山师兄迁来在此虽与师兄同条生不与师兄同条死八两与半斤青红对碧紫正当恁么时且归根得旨一句作么生道良久云师兄解唱泥牛吼师弟宁忘木马嘶豁开顶上活人眼鄮山山下是真归大慧普觉禅师住阿育王山广利禅寺语录卷第五大慧普觉禅师语录大慧普觉禅师再住径山能仁禅院语录卷第六径山能仁禅院住持嗣法慧日禅师臣蕴闻上进师绍兴二十八年正月十日于明州阿育王山广利禅寺受请望阙谢恩讫拈勅黄示众云达磨不来东土二祖不住西天人人常光现前箇箇壁立万仞且道这箇从甚么处得来若知来处受用无穷其或未然却请维那分明宣过也要大家知有宣了拈香祝圣罢乃就座云善法堂前瑞气新天书来自九重城唯凭一句无私语上祝吾皇亿万春二月二十八日于临安府景德灵隐禅寺开堂拈疏示众云此是释迦老子四十九年三百六十余会说不尽底尽在里许安抚敷文两手分付径山山僧分明把呈其中妙义如何敷演若敷演得皇恩佛恩一时报足其或未然却请表白对众拈出宣疏了指法座云毘卢顶𩕳人人有志上头行问着路头十箇有五双不知去处诸人要识路头么良久云看遂陞座拈香祝圣罢又拈香云此一瓣香在兜率天则曰仙陀婆在善变化天则曰夺意在阿那婆达多池边则曰莲华藏且道在径山手中唤作甚么良久云非但圜悟老人看即有分便是三世诸佛出来也不敢正眼觑着便烧乃就座灵隐和尚白槌云法筵龙象众当观第一义师云若论第一义五目莫覩二听难闻要得谛当分明当须直截自观作是观者名为正观若他观者名为邪观邪正未分有疑请问僧问调御出世三转法轮于大千达磨西来九年面壁于少室和尚今日为国开堂未审超佛越祖一句作么生道师云空里忙忙画卍字进云直得四众瞻仰万姓歌谣去也师云却被上座道着进云直饶道着也只得一半未审向上和尚还更道得也无师云八角磨盘空里走进云记得肃宗帝问忠国师如何是十身调御国师云檀越蹋毘卢顶上行未审意旨如何师云今古历然进云顶门具眼争谩得耀古腾今作者知师云收问灵山一会与今日是同是别师云如是我闻进云恁么则灵山亲见举今日又重闻师云闻底事作么生进云两头俱坐断八面起清风师云吃嘹舌头三千里僧礼拜复有僧出师云问话且止纵饶问处如百川竞注答处似巨海吞流直得维摩结舌鹙子无言于本分事上了无交涉且道本分事上合作么生提持乃举拂子云还见么又击禅床云还闻么闻见分明是箇甚么当今圣主于此得之以妙明心印印十方华藏世界海只在一尘中于一尘中垂衣治化演出无量无边广大如虚空不可思议殊胜功德利益法界一切有情所谓圣寿广大如虚空不可思议圣量广大如虚空不可思议圣德广大如虚空不可思议圣学广大如虚空不可思议乃至圣智圣慧圣慈圣聪皆悉广大如虚空不可思议只这不可思议底亦不可思议都卢只在一尘中皆圣心之常分非假于他术满朝文武诸贵官得之以妙明心印向各各当人脚跟下一印印定更无秋毫以为透漏所谓王事民事一一明了一一无差然后卷舒自在纵夺临时皆吾心之常分非假于他术今日一会若僧若俗若男若女若贵若贱得之各以妙明心印印之则随其根性悉得受用一一明了一一无差皆吾心之常分非假于他术且道径山长老得之又作么生还相委悉么唯凭一滴曹谿水遍界为霖报我皇即将上来举扬般若所有一毫之善祝延今上皇帝圣寿无疆恭愿尧仁广被齐日月之盛明汤德弥新并干坤之久固皇太后中宫皇后大内天眷伏愿同明般若正因悉获金刚种智复举波斯匿王问佛胜义谛中还有世俗谛否若言其有智不应一若言其无智不应二一二之义其义云何佛言大王汝于过去龙光佛所曾问此义我今无说汝亦无闻无说无闻是名一义二义师召大众云明明向道尚自不会岂况盖覆将来今日或有人问径山胜义谛中还有世俗谛否若言其有智不应一若言其无智不应二一二之义其义云何只向他道元首明哉股肱良哉是名一义亦名二义正当恁么时还有向上事也无良久云任大也须从地起更高争奈有天何久立众慈伏惟珍重灵隐和尚再白槌云谛观法王法法王法如是下座入院上堂古人道去去实不去途中好善为来来实不来路上莫亏危敢问大众既不去善为箇甚么既不来有甚么亏危妙喜离径山十八年今日归来亦不见有善为亦不见有亏危三门依旧向南开为甚么如此良久云而今四海清如镜行人莫与路为雠上堂今朝三月十五已得如膏之雨农夫鼓腹歌谣万象森罗起舞敢问大众农夫鼓腹理合如是万象森罗因甚么起舞还委悉么不见道一家有好事引得百家忙上堂佛子住此地则是佛受用常在于其中经行及坐卧以拂子击禅床云一切智通无障碍释迦老子来也说道昨日有人从庐山来却得江西信钵盂口向天灯笼挂露柱四方八面一时来直是无尔回避处既无回避处且作么生商量还委悉么回而更相涉不尔依位住浴佛上堂九十七种大人相庄严微妙净法身示现诞生出母胎为众生故作佛事且作么生是作底佛事良久云下座与首座大众同入如来香水海助这老子转大法轮上堂举僧问赵州学人乍入丛林乞师指示州云尔喫粥了也未僧云喫粥了州云洗钵盂去其僧于言下有省师云诸方拈掇甚多下注脚亦不少未曾有一人分明说破妙喜今日为诸人分明说破喫粥了便洗钵盂且道还曾指示无黑豆从来好合酱比丘尼定是师姑上堂举赵州一日与文远侍者论义鬪劣不鬪胜胜者输餬饼远云请和尚立义州云我是一头驴远云某是驴胃州云我是驴粪远云某是粪中虫州云汝在彼中作甚么远云某在彼中过夏州云把将餬饼来师云文远在驴粪中过夏面赤不如语直赵州贪他小利羸得箇餬饼检点将来也是普州人送贼且道毕竟如何良久云鹅王择乳素非鸭类上堂正说知见时知见即是心当心即知见知见即如今如今即且置古佛与露柱相交占波共新罗鬪额万里圆光顶后相云门北斗里藏身睦州担板赵州喫茶又作么生商量遂喝一喝云若不喝住几乎乱却六十甲子下座上堂举洞山和尚夏末示众云初秋夏末兄弟东去西去直须向万里无寸草处去前后下语者皆不契有僧传此语到石霜霜云何不道出门便是草洞山闻得深肯之谓浏阳有古佛出世师云万里无寸草但请恁么去出门便是草各自有公据有公据何拘束清风月下守株人凉兔渐遥春草绿中秋上堂人有心看月月无心照人有无成一片方始得惺惺蓦拈拄杖卓一下云这箇不可不惺惺掷下云若知扑落非他物始信纵横不是尘上堂才方八月中秋又是九月十五拈起拄杖卓一下云唯有这箇不迁掷下云一众耳闻目覩上堂一二三四五五四三二一返覆数千回总不出今日且道今日事作么生良久云霜风刮地来法身赤骨𩪸上堂举盘山道向上一路千圣不传慈明道向上一路千圣不然师云不传不然海口难宣须弥顶上驾起铁船上堂举僧问雪峯古㵎寒泉时如何峯云瞪目不见底饮者如何峯云不从口入赵州闻举呵呵大笑云不可从鼻孔入僧却问古㵎寒泉时如何州云苦饮者如何州云死雪峯得闻乃云赵州古佛遂遥作礼云从此不答话师云雪峯不答话疑杀多少人赵州道苦面赤不如语直若是妙喜即不然古㵎寒泉时如何到江扶艣棹出岳济民田饮者如何清凉肺腑此语有两负门若人辩得许尔具参学眼退院再归上堂去是住时因住是去时果去住与果因无可无不可喝一喝云这里是甚么所在说去说住说因说果说可说不可虽然如是这里却有箇好处且道好在甚么处良久云再理旧词连韵唱村歌社舞又重新圣节上堂心同虚空界示等虚空法证得虚空时无是无非法既无是法又无非法谓之无上佛果菩提亦谓之真如佛性亦谓之摩诃般若波罗蜜多所以道般若波罗蜜多能出生一切诸佛法能成就一切菩萨解脱法能成就国王无上法能成就众生所作法譬如摩尼宝珠体具众德能镇毒龙诸恶鬼神能遂人心所求如意且作么生是如意底事下座与大众同诣大佛殿启建天申圣节谨白上堂举法眼问修山主毫釐有差天地悬隔尔作么生会修云毫釐有差天地悬隔眼云恁么会又争得修云某甲只恁么未审和尚作么生眼云毫釐有差天地悬隔修礼拜师云法眼与修山主丝来线去绵绵密密扶竖地藏门风可谓满目光生若是德山临济门下更买草鞋行脚始得为甚如此毫釐有差天地悬隔甚处得这箇消息来上堂今朝又是五月五大鬼拍手小鬼舞蓦然撞着桃符神两手椎胸叫冤苦艾人云休叫苦遂拈拄杖卓一下云只有一处堪回互回互不回互回而更相涉掷下云不尔依位住参上堂今朝又是六月半记得一则旧公案拈拄杖卓一下云拄杖子吞却法身露柱在傍偷眼看看不看拈起秦时鞭轹钻虽然如是这一则旧公案妙喜与他重剖判掷下云万别与千差吾道一以贯解夏上堂一百二十日禁足三十五日在外走熨斗煎茶铫不同泥牛解作师子吼今朝法岁已周圆拈得鼻孔失却口以大圆觉为伽蓝七七依前四十九上堂秋江清浅时白露和烟岛良哉观世音全身入荒草在荒草不须讨为甚么如此不识大哥妻元来是嫂嫂上堂门外春将半山房总不知可怜拄杖子暗里自抽枝遂拈起拄杖云这箇是拄杖子那箇是抽底枝掷下云直下来也休眼皷眵上堂举干峯示众云举一不得举二放过一着落在第二云门出众云昨日有人从天台来却往径山去干峯遂唤维那云来日不得普请师云干峯洗面摸着鼻云门喫饭咬着沙二人蓦地相逢着元来却是旧讐家虽然如是只许老胡知不许老胡会上堂扑落非他物纵横不是尘山河及大地全露法王身蓦拈拄杖卓一下云这箇是拄杖子那箇是法王身又举起云这箇是法王身那箇是拄杖子遂掷下云既已扑落又非他物却是箇甚么已是头上安头喝一喝云更是箇甚么上堂今朝十月旦为君重衍算两箇五百文元来是一贯顶门具眼人记取这公案今上皇帝在建邸遣内知客入山供养罗汉祝圣请陞座僧问当来下生弥勒佛一毛头上现干坤现在无量寿世尊大光普照河沙界天台五百阿罗汉随缘赴感靡不周双径峯头老作家超诸方便如何说师云现在未来佛皆同一名号进云恁么则人间天上无不归依师云师子窟中师子栴檀林里栴檀进云可谓是是法住法位世间相常住师云剎竿头上仰莲心进云正当恁么时未审是谁家风月师云是法住法位世间相常住进云和尚分上又作么生师云天人群生类皆承此恩力进云如是则一身有赖干坤阔万事无忧日月高师云龙得水时添意气虎逢山色长威狞进云道端到这里只得兵随印转将逐符行去也师云灵利衲僧一拨便转进云人归大国方知贵水到潇湘一样清师云点进云只如教中道天人得道此为证三宝于是现世间以斯妙法济群生一受不退常寂然如何是妙法师云生铁铸成浑钢打就进云只凭此箇真消息玉叶金枝万万春师云天上有星皆拱北人间无水不朝东僧礼拜云谁不恁么道师乃云欲识佛性义当观时节因缘时节若至其理自彰敢问大众作么生是自彰底理举起拂子云还见么又击禅床云还闻么闻见分明是箇甚么若向这里提得去皇恩佛恩一时报足其或未然径山打葛藤去也复举起拂子云看看无量寿世尊在径山拂子头上放大光明照不可说不可说又不可说佛剎微尘数世界于诸世界中转大法轮作无量无边广大佛事其中若凡若圣若正若邪若草若木有情无情遇斯光者皆获无上正等菩提所以诸佛于此得之具一切种智诸大菩萨于此得之成就诸波罗蜜辟支独觉于此得之出无佛世现神通光明诸声闻众洎夜来迎请五百阿罗汉于此得之得八解脱具六神通天人于此得之增长十善修罗于此得之除其憍慢地狱于此得之顿超十地饿鬼傍生及四生九类一切有情于此得之随其根性各得受用无量寿世尊放大光明作诸佛事已竟然后以四大海水灌弥勒世尊顶与授阿耨多罗三藐三菩提记当于补处作大佛事无量寿世尊有如是神通有如是自在有如是威神到这里还有知恩报恩者么若有出来与径山相见为汝证明如无听取一颂十方法界至人口法界所有即其舌只凭此口与舌头祝吾君寿无间歇亿万斯年注福源如海滉漾永不竭师子窟内产狻猊鸑鷟定出丹山穴为瑞为祥遍九垓草木昆虫尽欢悦稽首不可思议事喻若众星拱明月故今宣畅妙伽陀第一义中真实说俞御干请上堂一别二十年蓦地又相见如百炼精金始终色不变请我转法轮增长菩提愿直下绝狐疑便悟本来面上堂举圆通秀和尚示众云少林九年冷坐刚被神光觑破如今玉石难分只得麻缠纸裹这一箇那一箇更一箇若是明眼人何须重说破师云径山今日不免狗尾续貂也有些子老胡九年话堕可惜当时放过致令默照之徒鬼窟长年打坐这一箇那一箇更一箇虽然苦口叮咛却似树头风过结夏上堂一年一度解一年一度结只是这箇事何须更多说不多说蹋着秤鎚硬似铁大慧普觉禅师再住径山能仁禅院语录卷第六大慧普觉禅师塔铭少师保信军节度使充醴泉观使魏国公张浚撰隆兴元年八月十日大慧禅师宗杲示寂于径山明月堂皇帝闻之嗟惜诏以明月堂为妙喜菴赐谥普觉塔曰宝光用宠贲之其徒以师全身葬于菴之后使了贤来请铭先是上为普安郡王时闻师名尝遣内都监至径山谒师师作偈以献上上甚嘉之及在建邸复遣内知客请师山中为众说法亲书妙喜菴大字及制真赞寄师又二年而上即位始赐号大慧禅师明年复取向所赐宸翰以御宝识之恩宠加厚而师亡矣仰惟主上神圣英武资不世出而惠顾一方外之士如此盖师于释氏所谓卓然杰出于当世者忠诚感格得之天理是以上动宸心眷知特异吁其盛哉自昔圣贤以传心为学诚明合体变化兴焉西方之教指心空为解脱究竟盖得一而不见诸用而悟入要处或几于尽性者所为后世三宗并行临济正传号为得人超出声尘不立一法根源直截以证为极焜燿震动卷舒无碍如师子儿游戏自在获大无畏此固不可以智知识识也临济六传至杨岐杨岐再世而圜悟禅师克勤得法于五祖演被遇两朝其道盖盛行矣师实嗣圜悟益光明焉师讳宗杲宣州宁国人姓奚氏年十七为浮图不欲居乡里从经论师即出行四方始从曹洞诸老宿游既得其说叹曰是果佛祖意耶去之谒准湛堂准识师眉睫间久谓之曰子谈说皆通畅特未可以敌生死吾今疾革他日见川勤当能办子事勤即圜悟师也湛堂死师谒丞相张公无尽求准塔铭无尽门庭高于天下士亦小许可见师一言而契即下榻朝夕与语名其菴曰妙喜字之曰昙晦且谓子必见圜悟师吾助子往遂津致行李来京师见勤于天宁一日勤陞堂师豁然神悟以语勤勤曰未也子虽有得矣而大法故未明又一日勤举演和尚有句无句语师言下得大安乐法勤拊掌曰始知吾不汝欺耶自是纵横踔厉无所疑于心大肆其说如苏张之雄辩孙吴之用兵如建瓴水转圆石于千仞之坂诸老歛袵莫当其锋于时贤士大夫往往争与之游雅为右丞吕公舜徒所重奏赐紫衣号佛日大师会女真之变其酋欲取禅僧十辈师在选中已而得免盖若有相之者渡江而南圜悟方主云居席命师居第一座为众授道誉望蔚然已而去入云居山居古云门学者云集复避乱走湖南转江右入闽筑菴长乐洋屿时从之者才五十有三人未五十日得法者十三辈前此盖未始有也后皆角立始应给事江公少明之请住小谿云门菴而浚在蜀时勤亲以师嘱谓真得法髓浚造朝遂以临安径山延之道法之盛冠于一时百舍重趼往赴惟恐后拜其门惟恐不得见至无所容敞千僧大阁以居之凡二千余众所交皆俊艾当时名卿如侍郎张公子韶为莫逆友而师亦竟以此遇祸盖当轴者恐其议己恶之也毁衣焚牒屏居衡州凡十年徙梅州梅州瘴疠寂寞之地其徒裹粮从之虽死不悔噫是非有以真服其心而然耶又五年太上皇帝特恩放还明年复僧服四方虚席以邀率不就最后以朝命住育王聚众多食或不继筑涂由凡数千顷诏赐其庄名般若又二年移径山师之再住此山道俗歆慕如见其所亲虽老接引后进不少倦居明月堂凡一年以终将示寂亲书遗奏及寄声别右相汤公又贻书于浚了贤请偈复取笔大书不少乱师虽为方外士而义笃君亲每及时事爱君忧时见之词气其论甚正确晚自径山来秣陵见浚垂涕言先人不幸无后某之责家贫何所仰愿乞一给使名借公重庶有肯就者浚为恻然兴叹遂奏其族弟道源奉师亲后既退居明月堂曰月暑走其乡上冢葺治所存盖如此使为吾儒岂不为名士而其学佛亦卓然自立于当世非豪杰丈夫哉卒被光宠表之无穷诚有以自致也所赐御书建阁藏于妙喜菴与兹山不磨矣师寿七十有五坐夏五十八年僧俗从师得法悟彻者不啻数十人皆有闻于时鼎需思岳弥光悟本守净道谦遵璞祖元冲密先师而卒我秦国太夫人亦甞于师问道焉呜唿我识师之早此心默契未言先同从容酬接达旦不倦人间至乐孰与等拟盖惜其沦没山林惠利之不博加于人也然而以道观之安可以隐显去来索师于形骸之内哉我实知师宜为之铭铭曰死生为一非想非说证彻了悟一息千劫嗟师何为拳拳忠孝欲迪群迷俾趋正教嘻笑怒骂佛事炽然情生智隔疑谤兴焉天目巍巍终古莫移师兮道德此山与齐大慧普觉禅师语录大慧普觉禅师住江西云门菴语录卷第七径山能仁禅院住持嗣法慧日禅师臣蕴闻上进结夏示众有句无句如藤倚树孟八郎汉便恁么去机不到语不副眼里着得百千万亿须弥山耳里着得无量无边香水海机副语语投机眼里着沙不得耳里着水不得有般汉闻恁么道便道见月休观指归家罢问程不知垂万里钩驻千里乌骓布漫天网打冲浪鲲鲸若是虾蟆蚯蚓跛鼈盲龟徒劳上钩徒劳入网须是恁么人方知恁么事所以道杀人自有杀人刀活人自有活人剑有杀人刀无活人剑一切死人活不得有活人剑无杀人刀一切活人死不得死得活人活得死人便能刮龟毛于铁牛背上截兔角于石女腰边不作奇特商量不作玄妙解会何须九旬禁足三月护生谨守蜡人无绳自缚须知尽十方遍法界无有如针锋许不是各各当人安居之处便恁么去更有事在敢问诸人只如不死不活底人出来且作么生杀作么生活若杀不得活不得佛法无灵验直饶杀得活得也未是作家于衲僧分上了无交涉且道衲僧有甚么长处良久云虽有一双穷相手未曾低揖等闲人喝一喝示众恁么恁么针札不入不恁么不恁么匙挑不上恁么中不恁么鬼面神头不恁么中却恁么披毛戴角阿呵呵且道笑箇甚么我笑昔日云门大师有时云闻声悟道见色明心观世音菩萨将钱买餬饼放下手云元来只是馒头乃喝一喝云人无远虑必有近忧示众举云门一日拈拄杖云凡夫实谓之有二乘析谓之无缘觉谓之幻有菩萨当体即空衲僧见拄杖但唤作拄杖行但行坐但坐总不得动着师云我不似云门老人将虚空剜窟竉蓦拈拄杖云拄杖子不属有不属无不属幻不属空卓一下云凡夫二乘缘觉菩萨尽向这里各随根性悉得受用唯于衲僧分上为害为冤要行不得行要坐不得坐进一步则被拄杖子迷却路头退一步则被拄杖子穿却鼻孔只今莫有不甘底么试出来与拄杖子相见如无来年更有新条在恼乱春风卒未休示众过去诸如来斯门已成就拈拄杖左边卓一下云且拈向左边现在诸菩萨今各入圆明右边卓一下云且拈向右边未来修学人当依如是法中间卓一下云且拈向中间二边浑莫立中道不须安一切智智清净无二无二分无别无断故昨日有人从淮南来不得江西信报道下江盗贼已平云门山头种田博饭喫问着禅道佛法口似磉盘乃喝一喝云适来许多葛藤向甚么处去也又卓一下云有利无利不离行市示众自从胡乱后三十年不少盐酱顶门具眼衲僧到此如何趣向然冤有头债有主云门今日和泥合水向炙疮瘢上更着艾炷要与马师相见遂以拂子面前画一画云还见么拆东篱补西壁眼见则亲手揽不及释迦弥勒换手椎胸文殊普贤连声叫屈喝一喝云马面夜叉才稽首牛头狱卒便擎拳示众永嘉道非不非是不是差之毫釐失千里是则龙女顿成佛非则善星生陷坠永嘉亲见六祖来要且只在是非里云门即不然非不非是不是仰面看天低头觑地惺惺时直是惺惺瞌睡时一向瞌睡也无佛法可商量亦无尘劳可回避有时睡里惊觉来元是猫儿捉老鼠示众古人道他人住处我不住他人行处我不行不是与人难共聚大都缁素要分明喝一喝云犹有这箇在云门即不然他人住处我亦住他人行处我亦行瞥喜瞥瞋无理会新罗夜半日头明且道与古人相去多少试定当看示众心不是佛智不是道南泉老人和身放倒至今数百年来其间无数善知识出世未曾有一人为他扶起云门今日拟将灯心拄须弥山试为扶起看遂拈拄杖云南泉放倒云门扶起放倒扶起有宾有主明眼衲僧商量切忌别作道理既许商量为甚么不许作道理良久云相骂饶汝接嘴相唾饶汝泼水卓一下示众诸法本来绝待触目且无拘碍只因断臂觅心便有人求忏罪无文印子既成付法传衣厮赖致令卢老黄梅坠石腰间舂碓将谓有法与人问着却言不会引得后代儿孙尽作韩獹逐块虽欲扶竖宗乘奈何东倒西儽子细检点将来直是令人叵耐若也尽令而行一击须教粉碎有时静坐思量就中也有可爱且道有甚么可爱深沙共脩罗结亲金刚与土地指背喝一喝示众拈拄杖卓一下云细不通风大通车马突出当阳孰辨真假虚空有杷柄无手人能把跛驴蹋倒摘茶轮草菴卸下瑠璃瓦又卓一下解夏示众洞山万里一条铁浏阳一击百杂碎云门关字常现前翠巖眉毛在不在乃举拂子云云门大师来也还见么击禅床云一彩两赛示众法法本来法无法无非法何于一法中有法有不法拈起拄杖云这箇是拄杖子那箇是本来法又云这箇是本来法那箇是拄杖子只今莫有断得出底么若断得出非唯自有出身之路亦乃不受人谩若断不出云门饶舌去也开口即失闭口非丧如是如是遂卓一下云一椎两当复举起云看看寒山拾得扫地倒转苕帚柄把露柱一摵勃跳上兜率陀天触破非非想天人鼻孔毘卢遮那如来忍痛不禁走入云门拄杖子里藏身云门一众呵呵大笑云料掉没交涉正当恁么时露柱与灯笼画眉又增得多少光彩良久云有意气时添意气不风流处也风流示众豁开正眼千圣罔测其由一句全提万别千差路绝识不可识智莫能知非圣非凡非心非法全体恁么来全体如是住不见毘耶示疾文殊问言居士所疾为何等相维摩诘曰我病无形不可见又问此病身合耶心合耶曰非身合身相离故亦非心合心如幻故师云身相既离心亦如幻谁是示疾者谁是问疾者还证明得么若证明得则诸人身病心病俱销佛病法病齐遣便能回三毒为三聚净戒回六识为六神通回烦恼为菩提回无明为大智便恁么去犹是止啼之说未为究竟且究竟一句作么生道良久云幻人心识本来无罪福皆空无所住喝一喝示众或是或非人不识逆行顺行天莫测隔山人唱鹧鸪词错认胡笳十八拍遂举拂子云这箇只是牦牛尾拂子不得作是非逆顺商量作么生识作么生测良久云无人过价打与三百击禅床一下示众入水不避蚊龙渔父之勇也陆行不避虎兕猎夫之勇也白刃临前视死若生者将军之勇也作么生是衲僧之勇良久云大胆驾头冲突过小胆哀鸣告所由喝一喝示众有一人一生为善有一人一生造恶为善者一旦犯不与取戒造恶者一念了悟自心善人犯不与取戒即名为贼恶人了悟自心即名为佛二人同到云门着那一人即是着善人而却恶人则是着贼而却佛着恶人而却善人则是怕恶而欺善若二人俱着则佛贼不分若二人俱不着则善恶不明若决定指佛是恶人则招谤佛之愆入地狱如箭射若指贼是善人未有善人而做贼者当人未具智眼在到这里还有断得者么若断不得云门为诸人断却贼是善人为佛是恶人做佛贼善恶人不出这两箇还会么蓦拈拄杖面前画一画云建昌纸贵一状领过示众荆棘林中善卷舒更于骊颔探神珠南山鼈鼻活拈得乘兴犹来捋虎须如斯标致未是作家若到云门不劳拈出直须入林不动草入水不动波坐筹帷幄之中决胜千里之外方有小分相应正当恁么时不伤物义一句作么生道良久云但将饭向无心盌自有人提折脚铛示众拈拄杖云休夸棒下无生忍拨置当阳掣电机未疴已前蓦提得遂卓一下云一击自然亡所知喝一喝示众才涉脣吻便落言诠不落言诠即沈寂默沈寂默则成诳滞言诠则成谤不语不谤不默不诳须知向上别有一路子明眼底知有只是难近傍遂拈拄杖云拄杖子却近傍得只是不知有敢问大众近傍得底不知有知有底近傍不得正恁么时那箇在前那箇在后只今众中莫有不受人谩底么试出来定当看良久云若不蓝田射石虎几乎误杀李将军卓一下示众多时不说禅口边生白醭大众苦相煎便登曲彔木匪论五家宗不引传灯录才开两片皮业因招薄福释迦干屎橛达磨老臭秃一人曲说直一人直说曲彼此大丈夫肯受尔沸𡱰骂佛谤祖师定入拔舌狱佛祖生冤家魔王真眷属心地黑漫漫口里水漉漉似恁出家儿定灭瞿昙族腊月三十朝大笑却成哭召大众云还识云门村叟么曾闻一饱忘百饥今日山僧身便是喝一喝示众举僧问香严如何是道严云枯木里龙吟僧云如何是道中人严云髑髅里眼睛僧又问石霜如何是枯木里龙吟霜云犹带喜在如何是髑髅里眼睛霜云犹带识在又问曹山如何是枯木里龙吟山云血脉不断如何是髑髅里眼睛山云干不尽遂有颂云枯木龙吟真见道髑髅无识眼初明喜识尽时消息尽当人那辩浊中清圜悟老人云一人透语渗漏一人透情渗漏一人透见渗漏师云诸人还拣得出么若拣不出不惜眉毛为诸人说破香严透语渗漏被语言缚杀石霜透情渗漏被情识使杀曹山透见渗漏被见闻觉知惑杀分明说了具眼者辩取示众举提婆达多在地狱中世尊令阿难传问云汝在地狱中可忍受否云我虽在地狱中如三禅天乐世尊又令阿难传问尔还求出否云待世尊入地狱我即出阿难云世尊是三界大师岂有入地狱分云世尊既无入地狱分我岂有出地狱分师云既无出分又无入分唤甚么作释迦老子唤甚么作提婆达多唤甚么作地狱还委悉么自携瓶去沽村酒却着衫来作主人示众举招庆问罗山有人问巖头尘中如何辩主头云铜沙锣里满盛油意作么生山召大师庆应诺山云猕猴入道场山却问明招或有人问尔作么生招云箭穿红日影师云还会么猕猴入道场箭穿红日影两箇老古锥担雪共填井喝一喝示众举招庆普请担泥次中路按拄杖问僧云上窟泥下窟泥僧云上窟泥庆打一棒又问一僧上窟泥下窟泥僧云下窟泥庆亦打一棒又问明招招放下泥担叉手云请师鑑招庆便休师云招庆虽然休去争奈明招不甘云门当时若见他放下泥担云请师鑑噼嵴也与一棒看他如何折合示众举睦州问僧近离甚处僧云河北州云河北有箇赵州和尚上座曾到彼么僧云某甲近离彼中州云赵州有何言句示徒僧遂举喫茶话睦州乃云惭愧却问僧赵州意作么生僧云只是一期方便睦州云苦哉赵州被尔将一杓屎泼了也便打后来雪窦云这僧克由叵耐将一杓屎泼他二员古佛师云雪窦只知一杓屎泼他赵睦二州殊不知这僧末上被赵州将一杓屎泼了却到睦州又遭一杓只是不知气息若知气息甚么处有二员古佛示众举僧问云门如何是超佛越祖之谈门云餬饼师云云门直是好一枚餬饼要且无超佛越祖底道理示众举洞山云须知有佛向上事僧问如何是佛向上事山云非佛云门云名不得状不得所以言非师云二尊宿恁么提持佛向上事且缓缓这里即不然如何是佛向上事拽拄杖噼嵴便打免教伊在佛向上桗根示众举石门聪和尚云十五日已前诸佛生十五日已后诸佛灭十五日已前诸佛生尔不得离我这里若离我这里我有钩钩尔十五日已后诸佛灭尔不得住我这里若住我这里我有锥锥尔且道正当十五日用钩即是用锥即是遂有颂云正当十五日钩锥一时息更拟问如何回头日又出师云恢张三玄三要扶竖临济正宗须是恁么人始得虽然如是云门即不然十五日已前诸佛本不曾生十五日已后诸佛本不曾灭十五日已前尔若离我这里我也不用钩钩尔一任横担拄杖紧峭草鞵十五日已后尔若住我这里我也不用锥锥尔一任拗折拄杖高挂钵囊且道正当十五日合作么生乃云十五日前后钩锥徒尔为今朝是十五正好用钩锥且作么生用路逢死蛇莫打杀无底篮子盛将归示众举白云祥和尚问僧不坏假名而谈实相作么生僧云这箇是椅子白云以手拨云将鞵袋来僧无对白云云这虚头汉云门闻云须是祥兄始得师云云门扶彊不扶弱争奈怜儿不觉丑这僧当时若是箇汉待他道将鞵袋来便与掀倒禅床直饶白云牙如剑树口似血盆也分疎不下示众举石头问长髭甚处来髭云岭南来头云大庾岭头一铺功德成就也未髭云成就久矣只欠点眼在头云莫要点眼么髭云便请头垂下一足髭便礼拜头云子见箇甚么便礼拜髭云如红鑪上一点雪师云众中商量甚多或云无眼功德有甚点处或云莫要点眼么待他道便请好噼嵴便打若恁么未免秽污这功德云门即不然待这老汉垂下一足但道起动和尚示众举王大王向雪峯会里请晏监寺住鼓山雪峯与孚上座送出门回至法堂上乃曰一只圣箭直射入九重城里去也孚云和尚是伊未在峯曰渠是彻底人孚云若不信待某甲去勘过遂往路中把住云师兄向甚么处去鼓山云九重城里去孚云忽遇三军围闭时如何山云他家自有通霄路孚云恁么则离宫失殿去也山云何处不称尊孚便回谓雪峯曰好一只圣箭折却也遂指前话峯云渠语在孚云这老冻脓毕竟有乡情在师云众中商量道甚么处是圣箭折处云鼓山不合答他话是圣箭折处鼓山不合说道理是圣箭折处恁么批判非唯不识鼓山亦乃不识孚老殊不知孚上座正是一枚贼汉于鼓山面前纳一场败阙懡㦬而归却来雪峯处拔本大似屋里贩扬州若非雪峯有大人相这贼向甚处容身当时可惜放过却成不了底公案只今莫有为古人出气底么试出来我要问尔甚么处是圣箭折处示众举明招向火次僧忽问目前无法意在目前不是目前法非耳目之所到未审此四句那句是宾那句是主明招拨开火云尔向这里与我拈出一茎眉毛看僧云非但某甲尽大地人丧身失命招云何故自把髻投衙师云这僧有头无尾明招有尾无头若人道得头尾圆全句云门与尔拄杖子示众举南泉坐次一僧问讯叉手而立泉云太俗生僧合掌泉云太僧生僧无语师云合掌太僧生叉手又俗气总不恁么时尊体无顿处无顿处有巴鼻唵苏噜苏噜悉唎悉唎喝一喝云是甚么近来王令稍严不许搀行夺市示众三十年来弄马骑今朝却被驴儿攧就地拾得丽水金拈起却是新罗铁报诸人别不别夜来雪压云门冻得乌龟成鼈除夜示众今夜唤明朝作来年明朝唤今夜作去岁既称来年今夜合来既号去岁明朝合去来年今夜不见来去岁明朝定不去既不来又不去业识茫茫无本据大圆镜里绝纤尘箇中岂着闲家具是则是别又别烁迦晃破秋天月庞公不昧本来身大似飞龙成跛鼈尔诸人瞥不瞥灵利汉须看时节五九尽处又逢春衲僧脑后三斤铁喝一喝示众夜来兔子赶大虫天明走入无何有月下珊瑚长数枝万象森罗齐稽首蓦拈拄杖云拄杖子不唧𠺕渠侬却善分妍丑李公烂醉绝倒时元是张公喫村酒报诸人急回首切忌痴狂外边走示众举麻谷持钖到章敬遶禅床三匝振钖一下卓然而立师云纯钢打就生铁铸成敬云是是师云锦上铺华三五重谷又持钖到南泉遶禅床三匝振钖一下卓然而立师云已纳败阙了也泉云不是不是师云枷上更着杻谷云章敬道是和尚为甚么道不是师云愁人莫向愁人说泉云章敬则是是汝不是此是风力所转终成败坏师云试把火照看南泉面皮厚多少复召大众云云门恁么批判且道肯他不肯他示众举南岳和尚遣僧问马祖云作么生祖云自从胡乱后三十年不曾少盐酱师云云门即不然夜梦不祥书门大吉示众俊鹞不打篱边兔勐虎终不食伏肉毛头星现北斗前把断天关并地轴示众举僧问云峯如何是心地法门峯云不从人得僧云不从人得时如何峯云此去衡阳不远师云云门即不然如何是心地法门不从人得不从人得时如何看脚下大慧普觉禅师住江西云门菴语录卷第七大慧普觉禅师语录大慧普觉禅师住福州洋屿菴语录卷第八径山能仁禅院住持嗣法慧日禅师臣蕴闻上进入菴示众恁么恁么理随事变不恁么不恁么事得理融恁么中不恁么宽廓非外不恁么中却恁么寂寥非内寂寥非内也观法界于一尘之中宽廓非外也见一尘遍法界之内无始无终无前无后无古无今一时清净便恁么去止宿草菴且在门外何故犹是教乘极则未是衲僧本分事直须恁么中不恁么不恁么中却恁么直下便揑到这里直得三世诸佛诸代祖师天下老和尚无摸𢱢处更说甚么内说甚么外说甚么理说甚么事说甚么法界说甚么一尘以拂子击禅床一下云若向这里证得去在内不寂在外不常在无不减在有不增不住两头不居中位干峯举一不得举二放过一着落在第二睦州盏子落地楪子成七片有甚么过良久喝一喝云任大也须从地起更高争奈有天何复举僧问巖头三界竞起时如何头云坐却着僧云未审师意如何头云移取庐山来即向汝道师云巖头古佛向万仞崖头垂手镬汤鑪炭里横身盖为慈悲之故有落草之谈今日若有人问云门三界竞起时如何只向他道快便难逢未审师意如何移取云门山来即向汝道剏菴林司法为考大祥请示众福城东有大长者居福城东海屿上于不思议尘劫中承事供养无数佛善哉长者世希有如优昙华时一现发启广大真实心剏无佛处阿兰若若昔智人建梵剎折草插地即成就此心坚固等须弥或赞或毁不摇动魔王军众数甚多覩兹殊胜自摧伏长者视身如浮云变灭须臾不长久当生佛国时节来撒手便行不回顾有子遵义起其家志愿身心俱及第仁者则寿语不诬当知今亦未甞死我来居是阿兰若不见长者生遗恨故说此偈聊发扬同住如来寂灭海示众以字不成八字非烁迦罗眼不能窥一毛头上重拈出忿怒那咤失却威示众一句中具三玄门一玄门有三要路临济小厮儿只具一只眼四方八面来只打中间底卒风暴雨时向古廓里亸得过兴化老冻脓全未梦见在至道无难唯嫌拣择是时人窠窟赵州古佛直得五年分疎不下灼然鹅王择乳素非鸭类有佛处不得住无佛处急走过三千里外逢人不得错举揭却脑盖换却眼睛汝等诸人不用钻龟打瓦百丈被马祖一喝直得三日耳聋作么生图度切忌停囚长智恁么也不得不恁么也不得恁么不恁么总不得含元殿里休问长安莫认驴鞍桥作阿爷下颔既然如是向这里说高高峯顶立深深海底行得么香象渡河截流而过得么如金翅擘海直取龙吞得么既不许恁么如今不免且作死马医蓦拈拄杖卓一下云太阳溢目万里不挂片云超佛越祖之谈已为扫来填沟塞壑了也且道清平木杓笊篱井索钱贯雪峯辊毬禾山打鼓毕竟向衲僧分上成得箇甚么边事还委悉么莫待是非来入耳从前知己反为雠复卓一下喝一喝善友请示众心空及第无阶级直下忘怀罪性空一念廓然三际断千差万别尽圆通示众针锋头上透天关着意忘怀两不堪直下早踰千万劫即今成佛未同参所以雪峯道望州亭与汝相见了也乌石岭与汝相见了也僧堂前与汝相见了也若是灵利汉聊闻举着剔起便行更不周由者也还委悉么出头天外看谁是我般人陈氏为考妣忏塔请示众普贤身相无有二八万四千毛孔剎一一毛孔一如来一一如来一塔庙舍利坚固金刚身虚空可坏此不朽女子陈氏报劬劳一一塔庙一瞻礼满足八万四千拜尽诸毛孔无有遗所获功德不可量正与普贤行愿等用严慈父及慈母遍及法界诸有情永离苦海证菩提悉得心空超彼岸福州洋屿菴语录泉州小豁云门菴语录入菴示众举波斯匿王问世尊胜义谛中还有世俗谛否若言其有智不应一若言其无智不应二一二之义其义云何世尊答曰汝于过去龙光佛所曾问此义我今无说汝亦无闻无说无闻是名一义二义师云大小释迦老子被箇俗汉等闲拽转鼻孔直得分疎不下今日或有人问云门胜义谛中还有世俗谛否若言其有智不应一若言其无智不应二一二之义其义云何且作么生支遣良久云插一枝草建梵剎破妄想尘出经卷饶益广大诸有情成就无边希有事蓦拈拄杖卓一下云梵剎已建妄想尘已破大经卷已出顿渐偏圆权实半满一一分明种种法门种种方便种种智慧种种因果种种殊胜种种行愿种种庄严只在檀越给事一毛端上以妙明心印一印印定还信得及么若信得及即今成佛不假修治非但檀越给事如是乃至过现未来微尘诸佛诸代祖师古往今来一切知识天下老和尚舌头亦以此印印定无异无同一一妙明一一具足修如是行成如是事满如是愿获如是福无古无今无终无始无成无坏无悟无迷如是了达如是证入如是究竟亦只在檀越给事一毛端上不异善财入弥勒楼阁尘沙法门一时顿证无量功德遍处庄严如帝网交光互相融通互相摄入互为主伴一一周匝一一无偏普令无数善心不善心众生覩诸殊胜皆发无上正等菩提之心生希有想非但檀越给事如是云门今日亦如是非但云门与给事如是现前僧俗大众一一平等一一无差一一如是正当恁么时且道是胜义谛耶是世俗谛耶是有耶是无耶是一义耶是二义耶是说耶是无说耶是智耶是无智耶是闻耶是无闻耶试断看若断得出檀越给事建大宝坊作大佛事功不唐捐若断不出云门为蛇画足去也掷下拄杖拍禅床云透过铁围山北斗面南看浴佛示众末后一句子声前露裸裸盖天盖地盖声盖色黄面老子得箇一着子便道未离兜率已降王宫未出母胎度人已毕及至初生则震动一切世界网便一手指天一手指地作大师子吼道天上天下惟我独尊为一大事因缘故开佛知见示佛知见悟佛知见入佛知见殊不知数千年后被箇跛脚阿师要一棒打杀与狗子喫贵图天下太平且道释迦老子过在甚么处莫是指天指地开大口么莫是不合鼓弄人家男女么莫是开佛知见示佛知见悟佛知见入佛知见么若恁么商量不唯谤他释迦老子亦乃辜负云门大师到这里若知云门落处即知自己落处且道落在甚么处良久云万古碧潭空界月再三捞摝始应知复举僧问五祖如何是佛祖云露胸跣足如何是法云大赦不放如何是僧云钓渔船上谢三郎师云此三转语一转具三玄三要四料拣四宾主洞山五位云门三句百千法门无量妙义若人拣得许尔具一只眼结夏示众今日是众僧结制之辰云门菴比丘宗杲与赤肉团上无位真人现前清净大众以法界为伽蓝同诸菩萨九十日内安居其中跳金刚圈吞栗棘蓬作梦中佛事降镜里魔军三业清净六根明洁身四威仪无诸过患悬契如来一百四十大愿绍三宝种永不断绝苟能如是修证如是安居是大丈夫汉是真出家儿不须谨守蜡人如鹅护雪其或未然赵州东壁挂葫芦莫道不疑好拍禅床下座示众云门昨日昼寝梦乘一叶轻舟泛东大洋海骑新修佛殿入蝼蚁穴中迤逦行到十字街头万人丛里见一队彊项衲僧口里谈玄演妙举古明今说灵云见桃华悟道香严闻击竹明心雪峯连年辊毬禾山长时打鼓事存函盖合理应箭锋拄方作此梦忽然被人惊觉元来却是喜通聚三上座鞵履作声云门虽然眼开犹在梦中未惺三上座近前作礼曰请和尚来日为众说禅云门梦里应渠曰诺今日击动法鼓大众上来且道说箇甚么即得昨日梦说禅如今禅说梦梦时梦如今说底说时说昨日梦底昨日合眼梦如今开眼梦诸人总在梦中听云门复说梦中梦良久云驴脣先生开口笑阿脩罗王打勃跳海神失却夜明珠擘破弥卢穿七窍三人上座请谈禅平地无风浪拍天禅禅不用思量卜度非干文字语言仰之弥高钻之弥坚巖头刬之则曰是句非句临济用之则曰三要三玄禅禅吞却栗棘蓬透出金刚圈休论赵州老汉庭前柏树子莫问首山新妇骑驴阿家牵但请一时放下着当人本体自周圆召大众云且作么生说箇周圆底道理梦里明明有六趣觉后空空无大千喝一喝解夏示众衲僧相见莫疑猜布袋结头今日开露柱着衫南岳去灯笼脱帽上天台蓦拈拄杖云只有云门木上座终年无去亦无来有时独靠古屏畔觑破门前下马台掷下拄杖下座示众举一不得举二放过一着落在第二遇贵则贱遇贱则贵筑着磕着没处回避南岳天台去路通君向西兮我向东风从虎兮云从龙喝一喝云拈起簸箕别处舂熨斗煎茶铫不同示众举僧问云门如何是道门云透出一字师云透出一字却不相似急转头来张三李四下座示众举教中道生灭灭已寂灭现前师云真生无可生真灭无可灭寂灭忽现前虾蟆吞却月示众举僧问赵州百骸俱溃散一物镇长灵时如何州云今朝又风起师云今朝又风起闹处莫插觜触着阎罗王带累阴司鬼示众举法眼问觉铁觜近离甚处觉云赵州眼云承闻赵州有柏树子话是否觉云无眼云往来皆谓僧问如何是祖师西来意州云庭前柏树子上座何得道无觉云先师实无此语和尚莫谤先师好师去若道有此语蹉过觉铁觜若道无此语又蹉过法眼若道两边都不涉又蹉过赵州直饶总不恁么别有透脱一路入地狱如箭射毕竟如何举起拂子云还见古人么喝一喝示众举青原思和尚问六祖当何所务即不落阶级祖云汝曾作甚么来思云圣谛亦不为祖云落何阶级思云圣谛尚不为何阶级之有祖深器之师云莫将闲话为闲话往往事从闲话生示众举庞居士问灵照女明明百草头明明祖师意作么生会照云这老汉头白齿黄作这箇见解居士云尔作么生照云明明百草头明明祖师意师云庞居士先行不到灵照女末后太过直饶齐行齐到若到云门一坑埋却且道过在甚么处明明百草头明明祖师意示众举云门云百草头上道将一句来众无语自代云俱圜悟老师云札师云普复云俱札普日轮午李将军射石虎虽然透过那边枉发千钧之弩示众举僧问赵州四山相逼时如何州云无路是赵州师云无路是赵州老将足机筹关南并塞北当下一时收李参政请示众举裴相国入寺见壁间画像问院主云壁间是甚么主云高僧裴云形仪可观高僧在甚么处主无语裴云这里莫有禅僧么时黄檗在众院主云有一希运上座颇似禅僧裴遂召黄檗举前话似之檗云但请问来裴云形仪可观高僧在甚么处檗召相公公应诺檗云在甚么处裴于言下领旨师云裴公将错就错脱尽根尘黄檗信口垂慈不费心力似地擎山不知山之孤峻如石含玉不知玉之无瑕虽然如是黄檗只有杀人刀且无活人剑今日大资相公或问云门形仪可观高僧在甚么处云门亦召云相公相公若应诺云门即向道今日堂中特谢供养示众举僧问赵州如何是祖师西来意州云庭前柏树子僧云和尚莫将境示人州云我不将境示人僧问如何是祖师西来意州云庭前柏树子师云庭前柏树子今日重新举打破赵州关特地寻言语既是打破关为甚么却寻言语当初将谓茅长短烧了元来地不平蔡郎中请示众聊闻举着便承当好肉无端已剜疮着眼机轮上头看方知两两不成双蓦拈拄杖云见之不取千载难忘三世诸佛诸代祖师天下老和尚被云门拄杖子一口吞尽一大藏教填沟塞壑正当恁么时设使德山棒如雨点临济喝似雷奔还如毡上翻筋斗鞾里动指头有甚么用处恁么说话太杀压良为贱不识好恶或被一箇不惜性命底衲僧出来掀倒禅床喝散大众也怪他不得即今还有么如无云门据欵结案去也卓拄杖一下复举裴相国捧一尊像胡跪于黄檗前云请师安名檗云裴休裴应诺檗云与汝安名竟裴作礼云谢师安名师云裴公黄檗可谓如水入水似金博金虽然如是检点将来不无渗漏今日蔡郎中或捧一尊像请云门安名即向道清净法身毘卢遮那佛若云谢师安名即向道下坡不走快便难逢储大夫请示众彻骨彻髓道一句三要三玄绝遮护竺干四七例皆迷震旦二三浑未悟我说是言非正邪当机觌面休回互慇懃为报云台公俊鹰不打篱边兔俊上座请示众拈拄杖卓一下云文殊普贤观音弥勒又卓一下云迦叶阿难寒山拾得又卓一下云只恁么全是中全非又卓一下云不恁么全非中全是如来说一合相即非一合相是名一合相放过一着文俊上座好与三十棒且道是赏他是罚他掷下云具眼衲僧试定当看示众举外道问佛不问有言不问无言世尊良久外道赞叹云世尊大慈大悲开我迷云令我得入外道去后阿难问佛外道有何所证而言得入世尊云如世良马见鞭影而行雪窦云邪正不分过由鞭影师云邪正两分正由鞭影示众即心即佛莫妄求非心非佛休别讨红炉焰上雪华飞一点清凉除热恼示众行不到处说不难说不到处行不难行说难到不难到拈却门前大案山所以道灵锋宝剑常露现前亦能杀人亦能活人进前则丧身失命退后则瓦解氷销不进不退上无冲天之计下无入地之谋正当恁么时作么生是衲僧转身一路还委悉么好手手中呈好手红心心里中红心示众举僧问赵州如何是赵州州云东门南门西门北门僧云不问这箇州云尔问赵州聻师云这僧问赵州赵州答赵州得人一马还人一牛人平不语水平不流会么受恩深处宜先退得意浓时便好休为圜悟和尚举哀拈香指真云这老和尚一生多口搅扰丛林近闻已在蜀中迁化了也且喜天下太平云门昔年虽曾亲近要且不闻他说着箇元字脚所以今日作一分供养点一盏茶烧此一炷香熏他鼻孔即非报德酬恩只要辱他则箇召大众云既不闻他说箇元字脚又无恩德可报何故特地作这一场笑具还委悉么冤有头债有主偶因失脚倒地至今怨入骨髓遂烧香当晚小参举僧问长沙南泉迁化向甚么处去沙云东家作驴西家作马僧云未审意旨如何沙云要骑便骑要下便下师云今日或有人问云门圜悟老师迁化向甚么处去即向他道入阿鼻大地狱去也未审意旨如何饮洋铜汁吞热铁圆或问还救得也无云救不得为甚么救不得是这老汉家常茶饭善友请示众妄心颠倒造诸业回趣真乘即忏摩真妄两头俱透脱海南东畔是新罗示众举百丈凡参次有一老人常随众听法众人退老人亦退忽一日不退丈遂问面前立者复是何人老人云某甲非人也于过去迦叶佛时曾住此山因学人问大修行底人还落因果也无对云不落因果五百生堕野狐身今请和尚代一转语贵脱野狐身老人遂问大修行底人还落因果也无丈云不昧因果老人于言下大悟便脱野狐身师云不落与不昧半明兼半晦不昧与不落两头空索索五百生前箇野狐而今冷地谩追唿喝一喝云座中既有江南客休向罇前唱鹧鸪示众举道吾与渐源至一家弔慰源拊棺云生耶死耶吾云生也不道死也不道源云为甚么不道吾云不道不道回至中路源云和尚快与某甲道若不道打和尚去吾云打即任打道即不道师云生也不道死也不道公案两重一状领到露刃吹毛截断纲要脱却鹘臭衫拈了炙脂帽大坐当轩气浩浩喝一喝下座施主供养罗汉示众丹霞烧却木佛翠微供养罗汉一人左手擡一人右手按宾主既历然吾道一以贯师子独游行岂复求侣伴团圞擘不开打鼓普请看虽不直分文倾国不肯换遂鸣指三下云苏卢㗭哩萨婆诃端午示众拈拄杖举云门大师道从上诸圣为甚么不到这里莲华峯菴主道古人到这里为甚么不肯住师云二尊宿折东篱补西壁抱桥柱澡洗把缆放船即不无要且无为人底道理云门即不然未到这里教伊到已到这里教伊头破脑裂且道还有为人处也无良久云一二三四五虚空阙处补五四三二一当门书大吉好手挥斤去鼻泥衲僧机妙安能识蓦然识百草头边露消息且作么生是露底消息唵部临唵齿临急急如律令卓一下示众举僧问睦州一言道尽时如何州云老僧在尔钵囊里又问云门一言道尽时如何门云裂破师云或有人问山僧一言道尽时如何这漆桶示众举僧问云门达磨九年面壁意旨如何门云念七师云念七念七全无消息背看分明正观难识既是正观为甚么难识可知礼也示众举庞居士问马大师不昧本来身请师高着眼大师直下觑士云一种没絃琴唯师弹得妙大师直上觑居士礼拜大师归方丈居士随后至方丈云适来弄巧成拙师云且道是马大师弄巧成拙庞居士弄巧成拙还有缁素得出者么若缁素不出癞马系枯桩直饶缁素得出也是虾蟆口里一粒椒示众举庞居士云心如境亦如无实亦无虚有亦不管无亦不拘不是圣贤了事凡夫师云白的的清寥寥水不能濡火不能烧是箇甚么切不得问着问着则瞎却尔眼以拄杖击香台一下示众举古德云佛法也大有只是舌头短师云向道莫行山下路果闻猿叫断肠声蔡春卿荐考请示众举洛浦示众云孙膑收铺去也有卜者出来时有僧出曰请和尚一卜浦云汝家爷死僧无语法眼代拊掌三下师云这僧没兴死却爷又被他人拊掌信知祸不单行福无双至然洛浦善卜法眼善断若子细思量爻象吉凶二老一时漏逗既占得火风鼎卦何故断作地火明夷云门即不然蓦拈拄杖云孙膑门下死却郎罢连卓三下云会么内属艮宫再求外象又卓三下云千灵万圣万圣千灵莫顺人情复卓一下云吉凶上卦屏山居士刘宝学请示众大根大器大丈夫不越一念了大事三世诸佛立下风此人堪作如来使三世诸佛既立下风为甚么却作如来使良久云铁轮天子寰中勅须信官差不自由江给事请开佛光明师执笔云教中道清净慈门剎尘数共生如来一妙相一一诸相莫不然是故见者无厌足又道如来眼有大人相名自在普见云以众妙宝而为庄严摩尼宝光清净莹彻普见一切皆无障碍既然如是为甚么却要他人点眼还有道得底么若也道得非独为黄面老子出气亦使遍法界众生悉沾利益若道不得听取一颂举头忽覩明星现因兹眼病见空华遂以笔点云今日还渠旧光彩碧眸炯炯照尘沙泉州小谿云门菴语录卷第八大慧普觉禅师语录大慧普觉禅师云居首座寮秉拂语录卷第九径山能仁禅院住持嗣法慧日禅师臣蕴闻上进秉拂僧问万锻炉中铁蒺蔾当涂佛祖不容伊而今信手拈来用未审如何话此机师云没这闲家具进云只如广敷此座是闲不闲师云髑髅粉碎不知痛进云可谓铁鞭指出胡人路抝曲由来为后人师云铁蒺䔧在甚么处进云拶师云笑杀衲僧乃云夷门昔日呈家丑拈出无边栗棘蓬今日瓯峯孤顶上幸然无事又相逢相逢即且置其中事作么生若有人道得一句便请各自归堂若道不得打葛藤谩诸人去也诸佛未出世时有即今巴鼻一人人顶门上辉大宝光出世后消息全无一箇箇脚跟下纵横十字有佛处不得住无佛处急走过拶着不来三千里外穿却鼻孔到这里直饶置无边剎境于一毛头上只这一毛头从甚么处得来纳百亿须弥卢于一粒粟中只这一粒粟又向甚么处安着如是则易不如是则难休于言上觅莫向意中求如是则难不如是则易识取钩头意莫认定盘星衲僧拄杖子拈得便行切忌向平地上钉桩摇艣所以道神光不昧万古徽猷入此门来莫存知解只如一大藏教说权说实说顿说渐说有说无乃至西天此土诸代祖师古往今来一切知识种种言语种种作用且道是知解耶非知解耶若定夺得出秉拂上座一场败阙若定夺不出泼第二杓恶水去也喝一喝云是甚么有照用无向背只许老胡知不许老胡会睦州一向担板赵州贵买贱卖独有三圣瞎驴至今遭人笑怪须弥山突出诸人额角边大海水灌入诸人鼻孔里即且置马大师道自从胡乱后三十年不曾少盐酱又作么生商量还委悉么多年历日无人问蓦地拈来愁杀人喝一喝复举巖头参德山才跨门便问是凡是圣山便喝头便礼拜后有僧举似洞山山云若不是奯公也大难承当巖头闻云洞山老汉不识好恶错下名言我当时一手擡一手搦师云勐虎不识阱阱中身死蛟龙不怖剑剑下身亡巖头虽于虎阱中有透脱一路向剑刃上有出身之机若子细检点将来犹欠悟在只今还有为巖头作主底么出来与杲上座相见良久喝一喝拍一拍云洎合停囚长智冬至秉拂豁开户牖妙手画难成当轩者谁擡眸已蹉过不是心不是佛不是物不是禅不是道三世诸佛说不及六代祖师传不到便恁么去只是箇无孔铁鎚直饶出得荆棘林未免死于平地上所以道言无展事语不投机承言者丧滞句者迷可中有箇出情尘超物外不承言不滞句百草头上荐得祖师闹市里识得自己直下如龙得水似虎靠山脚跟下正好朝打三千暮打八百何故我王库内无如是刀若是出格道流必不作这般去就虽然如是尽法无民今夜放一线道与诸人相见举起拂子云君子道长画一画云小人道消滴水一滴冻节令不相饶狸奴白牯鼻绳断水底藏身被火烧击禅床一下复举本仁示众云寻常不欲向声前句后鼓弄人家男女何故且声不是声色不是色有僧问如何是声不是声仁云唤作色得么僧云如何是色不是色仁云唤作声得么僧礼拜仁云且道为尔说答尔话若人辩得许尔有箇入处师云本仁将一穿云居子换却天下人眼睛却被这僧将一条断贯索不动干戈穿却鼻孔后来舜老夫拈云本仁既已入草这僧又落深村然则阳春雪曲时人难和村歌社舞到处与人合得着师云舜老夫是则也是未免随楼摗秉拂上座不惜眉毛为诸人说破声不是声色不是色马后驴前神出鬼没雪曲阳春和不齐村歌社舞且淈𣸩以拂子击禅床云这箇决定不是声复举起云这箇决定不是色且毕竟是箇甚么喝一喝云此时若不究根源直待当来问弥勒韩德全朝议请秉拂僧问达磨西来将何传授师云不可总作野狐精见解进云如何是麁入细师云香水海里一毛孔进云如何是细入麁师云一毛孔里香水海进云和尚为甚么却颠倒师云从来有些子问三脚驴子弄蹄行时如何师云蹋断赵州略彴子乃云作么作么击开无尽藏如是如是抹过太虚空恁么不恁么直下便透犹是扶篱摸壁立地死人更拟进步向前如何若何正是外道邪魔灭胡种族即今莫有吾家种草么有则出来为众出气如无更看涂灰抹土一上妙性圆明离诸名相本来无有世界众生因妄有生因生有灭生灭名妄灭妄名真喝一喝云释家老子当时若下得这一喝免得漏逗何故既是圆明离相毕竟妄从何起真从何生生从何来灭从何去若也见得彻去山河大地万象森罗四圣六凡情与无情不消一揑便见氷销瓦解到这里也无禅也无道也无心也无性也无玄也无妙露裸裸赤洒洒没可把便恁么去更买草鞵行脚三十年也未梦见衲僧气息在且道衲僧有甚么长处良久云激电烁开顶门眼隔谿猿呌一声寒复举雪峯问僧近离甚处僧云覆船峯云生死海未渡为甚么覆却船僧无语归举似覆船船云何不道渠无生死僧再至雪峯峯再举前话问僧僧云渠无生死峯云此不是汝语僧云是覆船恁么道峯云我有二十棒寄与覆船二十棒老僧自喫要且不干阇黎事师云作家宗师天然犹在虽然如是也是作贼人心虚是则不干这僧事二十棒何须自喫但更添二十棒只打覆船便了且道渠过在甚么处老老大大不合与人代语岁节秉拂僧问旧岁已去新岁到来还有不涉新旧者也无师云有进云那箇是不涉新旧者师云诸佛菩萨畜生驴马进云今夜小出大遇去也师云我已无端入荒草尔又跳入屎坑里进云彼此不着便师云果然随我来乃云百尺竿头进一步甚么处得这消息来万仞峯前露一机堕在时人窠窟里莫妄想放下着绝伎俩处便肯承当鼻孔索头在我手里所以南泉道牵牛向谿东放不免食他国王水草牵牛向谿西放亦不免食他国王水草不如随分纳些些总不见得杲上座随分纳些些去也良久云释迦掩室于摩竭耕地种蒺蔾净名杜口于毘耶锢鏴着生铁须菩提唱无说以显道馊饭祭闲神释梵绝听而雨华果有领受者直饶向上一路千圣不传硬紏紏活鱍鱍棒下无生忍临机不见师也是隔鞾抓痒总不恁么落在无事界中且作么生通得箇机关应得箇时节去蓦拈拄杖卓一下云还委悉么差之毫釐失之千里孟春犹寒终而复始释迦老子是系驴橛一大藏教是破故纸如我按指海印发光汝暂举心尘劳先起超佛越祖之谈未语已前向诸人脚跟下蹉过了也毕竟如何毘婆尸佛早留心直至如今不得妙又卓一下复举僧问镜清新年头还有佛法也无清云有僧云如何是新年头佛法清云元正启祚万物咸新僧云谢师答话清云山僧今日失利又僧问明教新年头还有佛法也无教云无僧云年年是好年日日是好日为甚么却无教云张公喫酒李公醉僧云老老大大龙头蛇尾教云山僧今日失利师云二尊宿一人向高高峯顶立不露顶一人向深深海底行不湿脚是则也是未免有些誵讹今夜或有人问杲上座新年头还有佛法也无只向他道今日一队奴仆在茶堂里村歌社舞弄些神鬼直得点胸尊者恶发把钵盂峯一掷掷过恒河沙世界之外惊得憍陈如怕怖慞惶倒骑露柱跳入担板禅和鼻孔里撞倒舒州天柱峯安乐山神忍俊不禁出来拦胸搊住云尊者尔既称阿罗汉出三界二十五有尘劳超分段生死因甚么有许多无明被这一问不胜懡㦬却回佛殿里第三位打坐依旧点胸点肋道天上天下唯我独尊自云住住杲上座他问新年头佛法为甚么一向虚空里打筋斗说脱空谩人良久云杲上座今夜失利熊伯庄请秉拂诸法寂灭相不可以言宣释迦老子在摩竭提国三七日内启口无由达磨大师对梁武帝尽力提持只道得箇不识若也一向坐却去尽大地更无一人发真归源先圣幸有第二义门何妨于中通一线路所以道真如净境界一泯未尝存能随染净缘遂成十法界乃举起拂子云这箇拂子与过去诸佛未来诸佛现在诸佛同一悲智同一行愿同一慈力同一眼观同一耳听同一鼻嗅同一舌尝同一身触同一意思随宜说法为诸大菩萨说六波罗蜜令其各证无生法忍为声闻缘觉说十二缘生四谛真理令其各得八解六通证寂灭乐为诸天众说一切诸行皆悉无常一切乐具悉皆衰谢令其各得出离三界为诸人众说不昧因果法令其各各修十善道永净三业为阿脩罗众说无我法令其舍离憍慢放逸安住忍地为诸地狱极苦众生说罪性不在内外中间令其一念顿超十地为诸饿鬼傍生说永断根本无明法令其舍离饥渴热恼生人天中拂子如是随宜说如是法一大藏教也不增一字也不减一字诸人还信得及么若信不及却听拂子重说偈言遂击禅床一下云是圣是凡俱解脱巍巍三界独称尊复举僧问睦州经头以字不成八字不是未审是甚么字州弹指一下云会么僧云不会州云上来讲赞无限胜因虾蟇勃跳上天蚯蚓蓦过东海师云这僧只问经头一字睦州尽将善知众艺差别字轮以龙龛手鑑唐韵玉篇从头註解撒在这僧怀里这僧也不妨奇特直下便肯承当且道甚么处是他承当处听取箇註脚以字不成八字不是弹指未终普天匝地击开四十二般若波罗蜜门参透华严会中善知众艺教内教外一时收世出世间皆周备无边罪咎如火销氷无量胜义如恒沙聚更有箇末后句坚牢库藏永收藏总属山前熊伯庄秉拂欲识佛性义当观时节因缘时节若至其理自彰且道即今是甚么时节莫是坐底坐立底立么莫是春雨如膏春云如鹤么莫是香烟匌匝灯烛荧煌么莫是僧俗交参同会一处么若恁么只见一边须知微尘诸佛出世降王宫坐道场转法轮降魔军度众生入涅槃总不出这箇时节诸人若信得及无边剎境自他不隔于毫端十世古今始终不离于当念若信不及说老婆禅去也佛不远人即心而证猕猴弄黐胶法无所着触境皆如枯桩系癞马不是心不是佛不是物浑家送上渡头船恁么也不得不恁么也不得恁么不恁么总不得吐出野狐涎再服平胃散可中有箇汉向未疴已前蓦跳得出高高处观之不足低低处平之有余可以高超三界独步大方可以截生死流据佛祖位便恁么去止宿草菴且居门外何故不见古人道善言言者言所不能言善迹迹者迹所不能迹迹所不能迹无迹言所不能言无言既无言又无迹云门手中扇子勃跳上三十三天筑着帝释鼻孔东海鲤鱼打一棒雨似盆倾毕竟是何宗旨喝一喝云山断疑休去峯高又起来复举龙牙颂云一切名山到因脚辛苦年深与袜着而今年老不能行手里把箇破木杓白云端和尚云龙牙老人可谓熟处难忘师云端和尚恁么道大似以己方人杲上座即不然家贫难办素食事忙不及草书结夏秉拂声前逈逈一路子黄面瞿昙不知一句明明百草头碧眼胡儿罔措闹浩浩处静悄悄静悄悄处闹浩浩直下如王宝剑谁敢当头拟犯锋铓横尸万里更说甚么似地擎山不知山之孤峻如石含玉不知玉之无瑕更说甚么香象渡河彻底截流而过更说甚么全明全暗双放双收须知恁么来者寸丝不挂恁么去者堆山积岳将错就错以大圆觉为我伽蓝身心安居平等性智九十日内和泥脱墼到这里若有转身一路则不守自家活计岂遵先圣轨仪所以道全锋敌圣罕遇知音同死同生万中无一且道同死同生底是甚面目蓦拈拄杖云赵州和尚来也金佛不度鑪木佛不度火泥佛不度水卓一下云百杂碎没缝罅明眼衲僧盲聋瘖哑金刚水际藏身非非想天走马一即一切一切即一尽大地是箇解脱门是人知有且道石室行者蹋碓因甚么忘却移脚良久喝一喝复举三圣道我逢人即出出则不为人兴化道我逢人即不出出则便为人真净和尚云这两箇老古锥窃得临济些子活计各自分疆列界气冲宇宙使明眼人只得好笑师云真净老人大似欺诬亡没杲上座即不然豁开三要三玄路坐断须弥第一峯且道在三圣分上耶在兴化分上耶具眼者辩取秉拂僧问古镜未磨时如何师云火不待日而热进云磨后如何师云风不待月而凉进云么与未磨时如何师云交问不与万法为侣者是甚么人待汝一口吸尽西江水即向汝道意作么生师云钉钉胶黏乃云诸祖要妙非竞辩而求激扬铿锵以摧异见所以德山入门便棒石火迸青天临济入门便喝旱雷轰宇宙不是目前法亦非向上机恁么不恁么便跳得出正在葛藤窠里合作么生评议合作么生话会不可说大机大用大解脱净裸裸赤洒洒没可把了便休还得也无不见风穴和尚道设使言前荐得犹是滞壳迷封纵饶句下精通未免触涂狂见若是本色衲僧当下领略便能向声色头上座声色头上卧文殊自文殊解脱自解脱泥我甚么盌良久云惊群须是英灵汉敌圣还他师子儿选佛若无如是眼假饶千载又奚为以拂子击禅床一下复举百丈再参马祖侍立次祖竖起拂子丈云即此用离此用祖挂拂子于旧处良久云尔他后开两片皮将何为人丈取拂子竖起祖云即此用离此用丈亦挂拂子于旧处祖便喝后黄檗到百丈一日辞欲礼拜马祖去丈云马祖已迁化也檗云未审马祖有何言句丈遂举再参因缘云我当时被马祖一喝直得三日耳聋黄檗闻举不觉吐舌百丈云子已后莫承嗣马祖否檗云不然今日因师举得见马祖大机之用且不识马祖若嗣马祖已后丧我儿孙师云百丈被喝直得三日耳聋黄檗闻举不觉吐舌百丈疑其承嗣马祖后因临济三度问佛法大意三度打六十棒便与三日耳聋出气临济始觉如蒿枝拂相似敢问大众既是师承有据因甚么用处不同会么曹谿波浪如相似无限平人被陆沈施主看藏经请秉拂佛真法身犹若虚空应物现形如水中月拈起拄杖云释迦老子来也在杲上座拄杖头上现妙色身普告大众云毘卢藏中有大经卷量等三千大千世界书写三千大千世界中事悉尽无余我以清净天眼观彼大经卷在一微尘内今夜对人天众前设大方便破彼一尘出此经卷饶益有情去也卓一下召大众云一尘已破大经卷已出有顿有渐有权有实有半有满有中有边有理有事有果有因百千法门无量妙义世出世间一切诸法尽在里许诸人还信得及么若信得及出三界越苦海尽未来际悉得受用若信不及释迦老子却入拄杖里去也乃举起云若唤作释迦老子又是拄杖若唤作拄杖又是释迦老子释迦老子穿过拄杖拄杖穿过释迦老子正当恁么时是顿耶是渐耶是权耶是实耶是半耶是满耶是中耶是边耶是理耶是事耶是因耶是果耶是释迦老子耶是拄杖耶喝一喝云顿也不可得渐也不可得权也不可得实也不可得半也不可得满也不可得中也不可得边也不可得理也不可得事也不可得因也不可得果也不可得释迦老子也不可得拄杖也不可得一尘亦不可得大经卷亦不可得现今说法者亦不可得听法者亦不可得只这不可得亦不可得遂以拄杖画一画云画断葛藤复举起云正当恁么时作么生是各各当人鼻孔良久云千圣不知何处去倚天长剑逼人寒复卓一下复举昔有一婆子施财请赵州和尚转大藏经赵州下禅床遶一匝云转藏已毕人回举似婆子婆云比来请转一藏如何和尚只转半藏师云众中商量道如何是那半藏或云再遶一匝或弹指一下或咳嗽一声或喝一喝或拍一拍恁么见解只是不识羞若是那半藏莫道赵州更遶一匝直饶百千万亿匝于婆子分上只得半藏设使更遶须弥山百千万亿匝于婆子分上亦只得半藏假饶天下老和尚亦如是遶百千万亿匝于婆子分上也只得半藏设使山河大地森罗万象若草若木各具广长舌相异口同音从今日转到尽未来际于婆子分上亦只得半藏诸人要识婆子么良久云鸳鸯绣出从君看不把金针度与人为高菴悟和尚挂真拈真㡧示众云莲华峯顶真实说三塔归来重泄机两处路头俱剔脱剎尘无不尽光辉光辉则是人知有且道高菴老人本来面目何在还委悉么生佛未具世界未形直是眉目分明十分显露有人向这里识得便与此老把手共行不向㡧子上抟量名貌其或未然云门不免随例颠倒去也遂展开云还见么这箇若是则有两箇这箇若非当面蹉过不蹉过没两箇祖堂无位次安排痴兀轩中且闲坐云居首座寮秉拂终室中机缘师问僧巖头才跨德山门便问是凡是圣德山便喝巖头礼拜意作么生僧云好箇消息师云那里是好处僧便喝师云尔这一喝未有主在出去问僧不是心不是佛不是物尔作么生会僧云领师云领尔屋里七代先灵僧便喝师云适来领而今喝干他不是心不是佛不是物甚么事僧无语师便打出问僧路逢达道人不将语默对时如何僧珍重便行师呵呵大笑次一僧入师云我适来问这僧路逢达道人不将语默对时如何他珍重便行尔道他会不会僧拟问讯师便打出问僧不与万法为侣者是甚么人僧云无面目汉师云适来有箇师僧如此道了打出去也僧拟议师便打问僧国师三唤侍者意旨如何僧云鱼行水浊师云莫𡱰沸僧无语师便打问僧马大师道自从胡乱后三十年不曾少盐酱意作么生僧云随家丰俭师云好箇随家丰俭只是尔不会僧拟议师便喝出僧请益云不知某甲死后向甚么处去师云尔只今是生是死僧云生也不道死也不道师云这渐源奴僧拟议师便打出复问一僧适来这僧纳一场败阙尔还知么僧云知师亦打出问僧香严上树话尔作么生会僧云好对春风唱鹧鸪师云虎头上座出众云树上即不问未上树请和尚道又作么生僧云适来向和尚道了也师云好对春风唱鹧鸪是树上语树下语僧无对师便打问僧恁么也不得不恁么也不得恁么不恁么总不得作么生僧云总得师云抛却甜桃树缘山摘醋梨问僧尔道禅还受教也无僧云万里一条铁师云争奈观音院里有弥勒僧拟议师便打出僧请益夹山境话道声未了师便喝僧茫然师云尔问甚么僧拟举师连打喝出问僧道不用修但莫污染如何是不污染底道僧云某甲不敢道师云尔为甚么不敢道僧云恐污染师高声叫云行者将粪箕苕帚来僧茫然师便打出师才见僧入便云不是出去僧便出师云没量大人被语脉里转却次一僧入师亦云不是出去僧却近前师云向尔道不是更近前觅箇甚么便打出复一僧入云适来两僧不会和尚意师低头嘘一声僧罔措师便打云却是尔会老僧意问僧一切智智清净无二无二分无别无断故尔作么生会僧云一切智智清净无二无二分无别无断故某甲只恁么会师高声云抱取猫儿来僧无语师便喝出问僧我前日有一问在尔处尔先前日答我了也即今因甚么瞌睡僧云如是如是师云道甚么僧云不是不是师连打两棒云一棒打尔如是一棒打尔不是师才见僧入便云诸佛菩萨畜生驴马庭前柏树子麻三斤干屎橛尔是一枚无状贼汉僧云久知和尚有此机要师云我已无端入荒草是尔屎臭气也不知僧拂袖便出师云苦哉佛陀耶师才见僧入便云尔不会出去僧便出次一僧入师亦云尔不会出去僧亦出复一僧入师云适来两箇上座一人解收不解放一人解放不解收尔还辩得么僧云一状领过师云领过后别有甚么好消息僧拍手一下便出师云三十年后悟去在问僧尔名甚么僧云法如师云僧堂佛殿如否僧云如师云老僧被尔勘破僧拟议师便打问僧还记得话头么僧云不记得师云尔来这里管甚么事便打问僧五祖道赵州狗子无佛性也胜猫儿十万倍如何僧云风行草偃师云尔也不乱说却作么生会僧无语师云学语之流便打出师才见僧入便云释迦老子来也僧近前师云元来不是便打次一僧入师亦云释迦老子来也僧当面问讯便出师云却似真箇问侍者云许多人入室几人道得着几人道不着侍者云某甲只管看师展手云我手何似佛手侍者云天寒且请和尚通袖便行师随后打一竹篦云且道是赏尔是罚尔室中机缘卷第九大慧普觉禅师语录慧普觉禅师语录卷第十径山能仁禅院住持嗣法慧日禅师臣蕴闻上进颂古世尊未离兜率已降王宫未出母胎度人已毕颂云利刃有蜜不须舐蛊毒之家水莫甞不舐不尝俱不犯端然衣锦自还乡世尊初生一手指天一手指地云天上天下唯我独尊颂云老汉才生便着忙周行七步似颠狂赚他无限痴男女开眼堂堂入镬汤世尊拈华颂云拈起一枝华风流出当家若言付心法天下事如麻外道问佛颂云两处牢关击不通纤尘不动自乖宗忽然业镜百杂碎黄面瞿昙失却踪达磨面壁颂云金鳌一掣沧溟竭徒自悠悠泛小舟今日烟波无可钓不须新月更为钩二祖安心颂云觅心无处更何安嚼碎通红铁一团纵使眼开张意气争如不受老胡谩女子出定颂云出得出不得是定非正定罔明与文殊丧却穷性命马祖三十年不少盐酱颂云见得分明识得亲举来犹自涉涂程直饶不犯毫芒者也是拈䭔舐指人百丈再参马祖颂云马驹喝下丧家风四海从兹信息通烈火焰中捞得月巍巍独坐大雄峯国师三唤侍者颂云哑子得梦与谁说起来相对眼麻弥已向人前输肺腑从教他自觅便宜沩山有句无句颂云若将此语定纲宗孤负明招独眼龙笑里忽分泥水路方知千里共同风明招虎生七子颂云第七菸菟没尾巴食牛之气已堪夸丛林悱悱争脣吻几箇行人得到家南泉不是心不是佛不是物颂云倒腹倾肠说向君不知何故尚沈吟而今便好勐提取付与世间无事人南泉心不是佛智不是道颂云雨散云收后崔嵬数十峯倚襕频顾望回首与谁同黄檗汝等诸人尽是噇酒糟汉颂云身上着衣方免寒口边说食终不饱大唐国里老婆禅今日为君注破了临济凡见僧入门便喝颂云入门便喝全无巴鼻引得儿孙弄粥饭气麻谷问临济十二面观音颂云昧却当阳箇一着牵来拽去互施呈不知阴却王维手更有何人画得成临济问僧甚么处来僧便喝济便揖坐僧拟议济便打又一僧来济竖起拂子僧礼拜济便打复见僧来亦竖起拂子僧不顾济亦打颂云五月五日午时书赤口毒舌尽消除更饶急急如律令不须门上画蜘蛛临济无位真人颂云脑后见腮村僧大开眼了作梦虽然趁得老鼠一棒打破油瓮赵州访临济颂云一人眼似鼓槌一人头如木杓两箇老不识羞至今无处安着南泉平常心是道颂云劝君不用苦劳神唤作平常转不亲冷淡全然没滋昧一回举起一回新赵州使得十二时颂云使得十二时辰唿来却教且去倚官挟势欺人茫茫无本可据赵州访茱萸颂云深浅聊将拄杖探忽然平地起波澜倾湫倒岳惊天地到海方知彻底干赵州一日从殿上过乃唤侍者一声侍者应诺州云好一殿功德侍者无对颂云好一殿功德总是过去佛百福相严身不使栴檀刻日日香烟夜夜灯看来当甚干萝卜赵州问投子大死底人却活时如何投子云不许夜行投明须到颂云禾黍不阳艳竞栽桃李春飜令力耕者半作卖华人赵州勘婆颂云天下禅和说勘破争知赵州已话堕引得儿孙不丈夫人人点过冷地卧赵州问南泉知有底人向甚么处去泉云山前檀越家作一头水牯牛去州云谢师答话泉云昨夜三更月到窓颂云度体裁衣量水打碓毫发不差且居门外赵州一日在方丈内闻沙弥喝参州向侍者云教伊去侍者才教去沙弥便珍重州向傍僧云沙弥得入门侍者在门外颂云飋飋风松萧萧雨桧师子咬人韩獹逐块赵州一日在东司上见文远过遂唤云文远远应诺州云东司上不可与尔说佛法颂云赵州有密语文远不覆藏演出大藏教功德实难量赵州一日共文远行次忽指面前地云这里好造箇巡铺远便近前展两手云把将公验来州与一掌远云公验分明过颂云一正一邪一倒一起文远赵州靴里动指赵州一日在佛殿上见文远礼佛以拄杖打一下远云礼佛也是好事州云好事不如无颂云文远修行不落空时时瞻礼紫金容赵州拄杖虽然短脑后圆光又一重赵州狗子无佛性颂云有问狗佛性赵州答曰无言下灭胡族犹为不丈夫赵州云金佛不度鑪木佛不度火泥佛度不水真佛内里坐颂云九十七种妙相顾陆笔端难状赵州眼目精明觑见心肝五藏青州布袗颂云青州七斤衫尽力提不起打破赵州关总是自家底镇州萝卜颂云参见南泉王老师镇州萝卜更无私拈来塞断是非口雪曲阳春非楚词赵州有佛处不得住颂云有佛处不得住生铁称鎚被虫蛀无佛处急走过撞着嵩山破灶堕三千里外莫错举两箇石人相耳语恁么则不去也此语已行遍天下摘杨华摘杨华唵嚤呢哒哩吽㗶咤赵州问僧甚么处来僧云雪峯来州云雪峯有何言句示人僧云雪峯寻常道尽大地是沙门一只眼汝等诸人向甚么处疴州云上座若回寄箇锹子去颂云涂路波咤数十州传言送语当风流不知脚下泥生剌蹋着锥人脚指头保寿问胡钉铰颂云直饶钉得遮一缝点检将来非好手可怜两箇老禅翁却向俗人说家丑疎山造寿塔颂云凿坏十方常住地三钱使尽露尸骸罗山古佛虽灵验未免将身一处埋罗山在禾山送同行矩长老出门次山把拄杖面前一撺矩无对山云石牛拦古路一马勿双驹后有僧举似疎山山云石牛拦古路一马生三寅颂云出门握手话分携古路迢迢去莫追却笑波心遗剑者区区空记刻舟时德山托钵颂云一挝涂毒闻皆丧身在其中总不知八十翁翁入场屋真诚不是小儿嬉云门云世界恁么广阔为甚闻钟声披七条颂云钟声披起欝多罗碧眼胡儿不奈何一箭双雕随手落拈来元是栅中鹅德山见僧入门便棒颂云入门便棒郎当不少依而行之胡麻厮缴百丈野狐颂云不落不昧石头土块蓦路相逢银山粉碎拍手呵呵笑一场明州有箇憨布袋深明二上座同行见鱼跳出网颂云俊哉一跃透重渊霹雳追之去不还却笑龙门烧尾者依前点额在波澜南泉打破粥锅颂云南泉打破闲家具浩浩诸方作话看今日为君重举过明明历历不颟顸首山竹篦颂云背触非遮护明明直举扬吹毛虽不动遍地是刀枪瑞巖唤主人公颂云瑞巖家风唤主人公昨夜南山虎咬大虫兴化同参相见颂云镆鎁在握天魔胆落明眼衲僧休更卜度兴化打克宾颂云丹生生鸑鷟师子产狻猊棒下摩醯眼徒夸第一机兴化紫罗帐里撒真珠颂云对众全提摩竭令岂是闲开两片皮喝下瞎驴成队走梦中推倒五须弥兴化上堂云今日不用如何若何便请单刀直入兴化为尔证据时有旻德长老出众礼拜起来便喝化亦喝德又喝化又喝德礼拜归众化云适来若是别人三十棒一棒也较不得何故为他旻德会一喝不作一喝用颂云暗中携手上高山及至天明各自行无限中涂未归客明明开眼堕深坑三圣云我逢人即出出则不为人兴化云我逢人即不出出则便为人颂云阳焰何曾能止渴画饼几时充得饥劝君不用栽荆棘后代儿孙惹着衣南泉见邓隐峯来指净瓶云净瓶是境尔不得动着境与我将水来峯将净瓶倾水于南泉面前泉便休归宗云邓隐峯也是乱泻颂云眼中无翳休挑刮镜上无尘不用磨信脚出门行大路横担拄杖唱山歌石头云恁么也不得不恁么也不得恁么不恁么总不得颂云好箇话端阿谁解举举得十分未敢相许三圣问雪峯透网金鳞颂云全死中全活全活中全死一箇讶郎当一箇福建子夹山境颂云境话会来虽未是却问如今作么生清凉元本鼻头直夹山依旧两眉横睦州担板颂云睦州担板那容眨眼阔狭短长不须增减僧问睦州一气还转得一大藏经也无州云有甚饆锣䭔子快下将来颂云一气转一大藏教顿渐偏圆权与实无边妙义炳然彰元来一字也不识临济会中两堂首座齐下喝僧问还有宾主也无济云宾主历然颂云以平报不平王法本无亲临济虽明眼也是黄龙精普化明头来明头打颂云先师会里呈真处临济堂前喫菜时连此三回露拴索咄这缘台盘乞儿明招一日天寒上堂大众才集招云风头稍硬不是尔安身立命处且归煖室商量便归方丈大众随至立定招云才到煖室便见瞌睡以拄杖一时趁下颂云夜半明星当午现愚夫犹待晓鸡鸣可怜自屎不知臭又欲重新拈似人保寿开堂颂云提起须弥第一槌电光石火太迟迟象王行处狐踪绝师子咆哮百兽危古德庄上喫油餈颂云和尚不赴堂庄主谢临屈一字入公门九牛撤不出玄沙云若论此事喻一片田地四至界分结契卖与诸人了也只有中心树子犹属老僧在颂云祖父田园都卖了四边界至不曾留奈何犹有中心树恼乱春风卒未休首山新妇骑驴阿家牵颂云新妇骑驴阿家牵步步相随不着鞭归到画堂人不识从今嬾更出门前乌臼见玄绍二上座来遂问二禅伯近离甚么处僧云江西臼便打僧云久向和尚有此机要臼云尔既不会第二箇近前来僧拟议臼亦打云同坑无异土参堂去颂云勐焰不容蚊蚋泊大海那能宿死尸任是三头并六臂望风无不竖降旗云门干屎橛颂云云门干屎橛全超法报化无事出山游百钱杖头挂云门须弥山颂云巍巍一座大弥卢荷负非干气力麁纵使不随言语会却来当面受涂煳大愚锯解称鎚颂云问佛如何是宗师即便酬称鎚将锯解言外度迷流僧问兴化四方八面来时如何化云打中间底僧便礼拜化云兴化今日赴箇村斋向来中路撞着一阵卒风暴雨却向古庙里闪避得过颂云古庙里头回避得纸钱堆畔暗嗟吁闲神野鬼皆惊怕只为渠侬识梵书雪峯望州亭相见颂云望州乌石与僧堂业识茫茫不可当提起衲僧拄杖子五湖四海沸如汤夹山目前无法意在目前不是目前法非耳目之所到颂云痴人面前休说梦生铁团上须寻缝明明说与却佯聋只管外边闲打閧无业国师云若一毫头凡圣情念未尽不免入驴胎马腹里去白云端和尚云设使一毫头凡圣情念净尽亦未免入驴胎马腹里去颂云移身不移步移步不移身走却金师子捉得玉麒麟灵云见桃华颂云总道见桃华悟道此语不知还是无茫茫宇宙人无数那箇男儿是丈夫玄沙云谛当甚谛当敢保老兄未彻在颂云打破鬼门关日轮正当午一箭中红心大地无寸土洞山云言无展事语不投机承言者丧滞句者迷颂云言无展事语不投机承言者丧滞句者迷逢人不得错举举道者访琅琊颂云夺得骊珠即便回小根魔子尽疑猜拈来抛向洪波里撒手大家空去来僧问风穴语默涉离微如何通不犯穴云常忆江南三月里鹧鸪啼处百华香颂云忽尔出门先见路才方洗脚便登船神仙祕诀真堪惜父子虽亲不可传赵州访道吾吾见来着豹皮裩把吉撩棒在三门前等候才见州来便高声唱喏而立州云小心祇候着吾又唱喏一声而去颂云有礼有乐有唱有酬人平不语水平不流临济迁化时示众云吾灭后不得灭却吾正法眼藏三圣出云争敢灭却和尚正法眼藏济云已后有人问尔向他道甚么三圣便喝济云谁知吾正法眼藏向遮瞎驴边灭却颂云瞎驴一跳众皆惊正法那堪付与人三要三玄俱丧尽堂堂摆手出重城僧问干峯十方薄伽梵一路涅槃门颂云撦破云门一柄扇抝折干峯一条棒二三千处管絃楼四五百条华柳巷云门大师云闻声悟道见色明心作么生是闻声悟道见色明心乃云观世音菩萨将钱来买餬饼放下手云元来只是馒头颂云见色明心事已差闻声悟道更交加观音妙智慈悲力荆棘林生优钵华云门大师拈起拄杖举教云凡夫实谓之有二乘析谓之无缘觉谓之幻有菩萨当体即空乃云衲僧见拄杖但唤作拄杖行但行坐但坐总不得动着颂云剔开金殿锁撞动玉楼钟泣露千般草吟风一样松陆亘大夫问南泉肇法师也甚奇怪解道天地与我同根万物与我一体泉指庭前华召大夫云时人见此一株华如梦相似颂云天地同根伸一问未曾擡步已亡家无阴阳处华重发玉本无瑕却有瑕玄沙三种病人颂云玄沙三种病人话透出云门六不收莫待是非来入耳从前知己返为雠玄沙见新到才礼拜沙云因我得礼尔颂云夫子不识字达磨不会禅玄沙无此语切莫妄流传南院上堂云赤肉团上壁立千仞时有僧问赤肉团上壁立千仞岂不是和尚道院云是僧便掀倒禅床院云尔看这瞎汉乱做僧拟议院便打趁出院颂云赤肉团边用得亲主宾有理各难伸两箇驼子相逢着世上如今无直人百丈侍马祖游山归忽然哭同事问云忆父母耶丈云无同事云被人骂耶丈云无同事云哭作甚么丈云问取和尚同事往问马祖祖云尔去问取他同事回至寮中见百丈呵呵大笑同事云适来为甚么哭如今为甚么笑丈云适来哭而今笑同事罔然颂云有时笑兮有时哭悲喜交并暗催促此理如何举向人断絃须得鸾胶续杨岐和尚问僧栗棘蓬尔作么生吞金刚圈尔作么生跳颂云金刚圈栗棘蓬玄沙三种病石巩一张弓直截为君说新罗在海东僧问杨岐如何是佛岐云三脚驴子弄蹄行僧云便恁么去时如何岐云湖南长老颂云杨岐一头驴只有三只脚潘阆倒骑归攧杀黄幡绰僧问青原思和尚如何是佛法大意原云庐陵米作么价颂云老青原没缝罅问佛法酬米价差毫釐成话杷无面目得人怕僧问巖头古帆未挂时如何头云后园驴喫草颂云后园驴喫草一老一不老蓦地撞出来鬪凑得恰好僧问巖头古帆未挂时如何头云小鱼吞大鱼颂云小鱼吞大鱼直路太萦纡古帆休更问处处得逢渠僧问五祖演和尚如何是临济下事祖云五逆闻雷颂云五逆闻雷曾参颜回一粒豆子爆出冷灰僧问圜悟和尚如何是佛悟云口是祸门颂云口是祸门电激雷奔娑竭出海震动干坤佛眼和尚读灵源十二时歌有偈云一日日一时时龙门老心自知颂云日日日日时时时时违时失候箇老古锥南禅师云钟楼上念赞床脚下种菜时如何黄檗胜禅师云勐虎当路坐颂云直出直入当面不识更拟如何着甚死急二十四祖尊者因罽宾国王秉剑于前曰师得蕴空否曰已得曰既得蕴空离生死否曰已离曰既离生死可施我头否曰身非我有岂况于头王便斩之白乳涌高数尺王臂自堕颂云杀人须是杀人汉当下一刀成两段头臂虽亏剑刃锋何似秦时𨍏轹钻芭蕉拄杖颂云十字街头现成行货拟欲商量漆桶蹉过汾阳十智同真颂云兔角龟毛眼里栽铁山当面势崔嵬东西南北无门入旷劫无明当下灰云门抽顾颂鉴咦颂云云门鉴咦少有人知咄无孔铁鎚庞居士问马大师不与万法为侣者是甚么人大师云待汝一口吸尽西江水即向汝道颂云一口吸尽西江水甲乙丙丁庚戊已咄咄咄啰啰哩法华经云大通智胜佛十劫坐道场佛法不现前不得成佛道颂云燕坐道场经十劫一一从头俱漏泄世间多少守株人掉棒拟打天边月维摩经云其施汝者不名福田供养汝者堕三恶道颂云独坐许谁知青山对落晖华须连夜发莫待晓风吹圆觉经云居一切时不起妄念于诸妄心亦不息灭住妄想境不加了知于无了知不辩真实颂云荷叶团团团似镜菱角尖尖尖似锥风吹柳絮毛毬走雨打梨花蛱蝶飞楞严经云见见之时见非是见见犹离见见不能及颂云春至自开华秋来迁落叶黄面老瞿昙休摇三寸舌文殊菩萨所说般若经云清净行者不入涅槃破戒比丘不入地狱颂云壁上安灯盏堂前置酒台闷来打三盏何处得愁来楞伽经云五法三自性二种无我颂云陜府铁牛白癞嘉州大像耳聩两箇病痛一般咄哉漆桶不快殃崛摩罗尊者于一长者家持钵适值其家妇人产难长者遂白尊者曰尊者是佛弟子如何救得我家产难尊者云我乍入道未能相救当去问佛尊者往见佛具陈斯事佛言汝但去说我自从贤圣法来未曾杀生尊者依佛所说往告长者妇人闻之当时分免颂云华阴山前百尺井中有寒泉彻骨冷谁家女子来照影不照其余照斜领浮盃和尚因凌行婆问尽力道不得底句分付阿谁盃云浮盃无剩语婆云未到浮盃不妨疑着盃云别有长处不妨拈出婆歛手哭云苍天中更添冤苦盃无语婆云语不识偏正理不知倒邪为人即祸生颂云掌内摩尼曾不顾谁能护惜孃生袴浮盃不会老婆禅直至如今遭点污后有僧举似南泉泉云苦哉浮盃被这老婆摧折一上婆闻笑云王老师犹少机关在时有幽州澄一禅客乃问婆南泉为甚少机关婆哭云可悲可痛澄一罔措婆乃问会么澄一合掌而立婆云猗死禅和如麻似粟后澄一举似赵州州云我若见这臭婆问教口哑澄一云未审和尚怎生问他州便打澄一云为甚却打某甲州云似这猗死禅和不打更待何时颂云电光石火尚犹迟猗死禅和那得知转面回头拟寻讨夕阳已过绿梢西婆闻却云赵州合喫婆手中棒州闻哭云可悲可痛婆闻乃叹云赵州眼光烁破四天下州闻令人去问云如何是赵州眼婆乃竖起拳州闻乃作颂送云当机觌面提觌面当机疾报尔凌行婆哭声何得失婆答云哭声师已晓已晓复谁知当时摩竭令几丧目前机颂云眼光烁破四天下婆子拳头没缝罅当机觌面事如何勐虎嵴梁谁解跨南泉云三世诸佛不知有狸奴白牯却知有颂云三世诸佛不知有老老大大外边走眼皮盖尽五须弥大洋海里飜筋斗狸奴白牯却知有瀑布不熘青山走堪笑无端王老师错认簸箕作熨斗临济问寺主甚么处去来云州中粜黄米去来济以拄杖画一画云还粜得这箇么生便喝济便打次典座至济乃举似典座座云寺主不会和尚意济云尔又作么生座礼拜济亦打颂云一堆红焰亘晴空不问金鍮铁钖铜入里尽教成水去那容蚊蚋泊其中五祖和尚举僧问赵州如何是祖师西来意州云庭前柏树子恁么会便不是了也如何是祖师西来意庭前柏树子恁么会方始是颂云崎崎岖岖平坦坦平坦坦处甚崎岖蓦地跛驴能蹴蹋抹过追风天马驹师室中常举竹篦问学者曰唤作竹篦则触不唤作竹篦则背众下语皆不契因僧请益复成五颂示之颂云云门举起竹篦开口知君话堕上方香积不餐甘伏食人涕唾云门举起竹篦禅和切忌针锥鸾凤不栖荆棘感鸟感鸟偏守空池云门举起竹篦通身带水拕泥奉报参玄上士撒手悬崖勿迟云门举起竹篦拟议知君乱统直饶救得眼睛当下失却鼻孔云门举起竹篦露出心肝五脏可怜猗死禅和犹自魂飞胆丧大慧普觉禅师语录卷第十大慧普觉禅师语录大慧普觉禅师偈颂卷第十一径山能仁禅院住持嗣法慧日禅师臣蕴闻上进皇帝在建邸请陞堂偈豁开顶门眼照彻大千界既作法中王于法得自在又作偈大根大器大力量荷担大事不寻常一毛头上通消息遍界明明不覆藏御赐真赞师演成四偈生灭不灭如水中月不可揽触妙在甄别常住不住是真实义一幅丹青辉天鑑地圆觉空明胡来汉现一点灵光万化千变随物现处廓清寰宇不动神情气吞项羽泉州惠安县迎藏经请小参偈稽首十力大导师三界独尊无比况示现成佛转法轮广演无边契经海众生心想念念殊所转法轮亦差别法轮功德不可量尽思竭力无能测有大经卷在一尘量等三千大千界世有聪慧明达人具足天眼悉知见破尘出经作佛事不作实与非实想又以无边法界空纳在佛身一毛孔须弥铁围及大海一一包容无迫隘一毛既尔余悉然导师方便亦如是念念普遍诸毛孔念念克证金刚慧念念成就佛菩提念念满足普贤愿而不生于戏论心亦不住于深境界如梦如幻如水月如优昙华出世间如是常转大经卷了无能转所转者三世诸佛诸菩萨声闻独觉及天人地狱修罗鬼畜等一一皆承此经力我今复与诸佛子各生殊胜难遇心还摄此经一归尘安住毘卢法宝藏庄泉伯检察为先安抚请陞堂偈近来学佛人少见不颠倒唯务资谈柄弃大而就小昧却直截事外边打之遶毕竟那一着何曾得分晓独有庄居士真实没虚矫断除烦恼根烈火烧干草心地既安然魔境岂能扰任尔闹浩浩我常静悄悄末后示真归如脱破布袄加趺入禅定皓月临清沼透过生死关击碎无价宝刚正大丈夫一了一切了方敷文请陞堂举那咤太子因缘骨肉都还父母了不知那箇是那咤一毛头上翻身转一一毛头浑不差赵提宫请陞堂偈言前荐得已天涯句后承当路转赊一击铁关如粉碎水天空阔雁行斜李参政转物菴江月老人牓所居之室曰转物盖取首楞严若能转物即同如来之义书来索铭妙喜宗杲为之铭曰若能转物即同如来咄哉瞿昙诳諕痴獃物无自性我亦非有转者为谁徒劳心手知无自性复是何物瞥起情尘扪空揣骨此菴无作住者何人具顶门眼试辨疎亲富枢密妙高堂枢密富公阅华严大教娱戏毘卢性海随所寓揭名曰妙高堂盖取法界胜乐妙高之义作自受用佛事书来索铭妙喜某为之铭曰妙高堂随所至牓未悬落第二似勐焰藏蚊蚋拟承当生妄计德云师安有作在别峯亦宽廓住佛地何所託我作铭任图度魏侍郎净心阁伟哉广大寂灭心譬如虚空不分别拟心求净即染污况复比伦诸佛土又如梦中所见物所见虽有不可取如是通达无有疑净心之义炳然现是义现矣难测量超诸色相离言说过去未来现在世佛及菩萨与声闻一切含识有情类平等于义如实了善哉奇特过量人只以此阁演是义演已便息随所缘亦与梦中无差别我以父母所生口说此无上妙伽陀庄严广大寂灭心为诸来者作饶益向侍郎无热轩芗林居士于所居园临池作无热轩将于北埭起连辉观取华严无热大龙王宫流出四河华林宝树接影连辉之义乐谷韩公司谏为之记居士来索鄙语乃说是偈勇勐精进过量人号曰芗林大居士住无变易真实处而常顺行诸佛法不作世间颠倒业成办出世胜方便而能于此方便中幻出难思诸境界复于难思境界中而现种种殊胜事华林宝树咸放光接影连辉相鉴彻光色清净如金刚世间无有能坏者又如无热大宝池四面分流入于海是海广大无边际不出居士一毛孔于一毛孔放光明八万四千同时发不劳居士转舌相只以此光宣妙法是法即是此光明不离是光说此法大海毛孔亦复尔此是芗林无热义是义如空不可量一一包罗世间相我今以此无义语略为居士出只手佛子来登无热轩众宝妙沙开户牖蔡知县小菴快活居士结菴于南岳之阳以小名之盖取石头和尚菴虽小含法界之义居士欲予书其牓因说是偈此菴非小亦非大堪笑石头空揑怪不知法界即此菴彊谓此菴含法界而今欲识住菴人万象之中独露身妙喜为写此菴牓要与太虚为近隣汪状元燕坐轩不于三界现身意棹举何如愦愦时寄语轩中燕坐者好看新月下前谿韩司谏乐谷人言至乐在此谷孰信乐为谷所移以乐均施不乐者方名真乐丈夫儿六湛堂非湛非摇此法源当机莫厌假名存直须过量英灵汉方入无边广大门万境交罗元不二六窓昼夜未尝昏飜思庞老事无别掷剑挥空岂有痕同尘菴尘无自性揽真成立拟和其光同亦俱失外既匪宽内亦不窒是义非虚亦复非实菴中主人如玉处石作如是观千载一息喻郎中观我菴万物备于我我观卒未休智者返观我纵横得自由黄智通居士善住菴善住菴中人从来无所住只这无住心便是安身处谢紫巖居士紫巖分惠建谿茗妙喜答以青州衫得人一牛还一马前三三与后三三答刘安抚毛锥子上通消息争似亡言绝见知后夜一轮空界月清光千里共依依寄无垢居士上苑玉池方解冻人间杨柳又垂春山堂尽日焚香坐长忆毘耶多口人示汪居士一毛头上无边剎决定识情难测量直下不生邪险见壶中日月自然长示周子充写华严经总别同异成坏行布圆融无碍尘入众剎非宽剎入众尘非隘居士笔端宣畅果海因源自在我今说偈赞扬同证一真法界示了然居士长乐沙坑郑了然不依本分要参禅自言已到无参处哥罗管尔米疆年示韩令人说不到处着一句风前截断千差路超佛越祖只如今壁立万仞无回互示大悲长老一棒打破生死窟当时凡圣绝行踪返笑赵州心不歇老来犹自走西东示祥云懿长老夺却衲僧拄杖当下便无伎俩喝下铁眼忽开直据千峯顶上示鼎需禅人面门竖亚摩醯眼肘后斜悬夺命符瞎却眼解却符赵州东壁挂葫芦示弥光禅人龟毛拈得笑咍咍一击万重关锁开庆快平生在今日孰云千里赚吾来示祖元禅人万仞崖头解放身起来依旧却惺惺饥餐渴饮浑无事那论昔人非昔人示遵璞禅人一口吞尽三世佛正是吾家客作儿争似璞禅无用处一毛头上便忘机示法泉侍者言前超佛祖日轮正当午豁开三要关一击涂毒鼓既发上头机莫问千钧弩放去绝遮拦揑聚非回互咄哉老瞿昙住住住住住示用禅人未点先行不唧𠺕不拨自转已出丑那堪更鼓两片皮岂止凿空开户牖火中木马空嘶鸣水底泥牛谩哮吼用禅用禅听我言拶到悬崖须放手送直禅人直出直入直行直坐直禅上人直须恁么本自圆成不立功课饥来喫饭寒来向火不在瞿昙非干达磨拟心思量返遭殃祸我说是言已招口过明眼人前一场话堕请事斯语无忘骨剉送法轮思藏主化钟覆为钟仰为鼎自是法轮家风妙喜争敢驰骋思禅人固相请援毫临纸忽勐省一声直透须弥顶送超僧鑑桶底脱时大地阔命根断处碧潭清好将一点红炉雪散作人间照夜灯寄福胜长老真人十八界元空三十一人同姓吕分散游山各占山三十一人又同处寄归宗华姪禅师坐断金轮第一峯千妖百怪自潜踪年来又得真消息说道杨岐正脉通送了明长老归长芦人言棒头出孝子我道怜儿不觉丑长芦长老恁么来妙喜空费一张口从教四海妄流传野干能作师子吼孰云无物赠伊行喝下铁围山倒走大慧普觉禅师偈颂卷第十一大慧普觉禅师语录大慧普觉禅师赞佛祖卷第十二径山能仁禅院住持嗣法慧日禅师臣蕴闻上进释迦出山相正觉山前折却本三七日内心头闷却来鹿苑讨便宜好与拽飜椎一顿文殊问疾居士何曾病是病因问有两眼对两眼世医咸拱手观音大士过去正法明现前观自在眼观诸音声耳听众妙色二义俱寂灭谁受此说者是说亦寂灭谁为此说者能观及所观能听洎所听返观观听者是亦无所有大哉观世音快说如是法是法不思议听者亦希有我今以一毛遍量法界空作此如幻言赞是真实相入定观音世间种种音声相众以耳听非目覩唯此大士眼能观瞑目谛观为佛事于眼境界无所取耳鼻舌身意亦然善哉心洞十方空六根互显如是义眼色耳声鼻嗅香身触意思无差别当以此观如是观取此为实成妄想若离妄想取实法展转惑乱失本心本心既失随颠倒不见大士妙色身无眼耳鼻舌身意互显之义亦寂灭亦无大士妙色身亦无种种音声相佛子能作如是观永离世间生死苦维摩居士冷坐毘耶城百病一时发不得文殊来几乎无合杀九祖伏驮密多尊者默坐半百春无喜亦无瞋东西行七步抖擞旧精神初祖达磨大师来时已没当门齿去时唯有一只履葱岭那边逢宋云十分彰露丑举止傅大士天上无弥勒地下无弥勒拍版与门槌毕竟是何物六祖大鑑禅师担柴卖火村里汉舌本澜翻不奈何自道来时元没口却能平地起风波李长者以一毛端智遍量法界空智空无自性空智在其中庞居士男女不婚嫁随缘卖笊篱这般滋味子岂与外人知赵州和尚庭柏无根虚空有骨十分鲁钝似辽天鹘热至乘凉寒烧榾柮夫是之谓赵州古佛船子和尚蓦口一桡玄路绝药山之道始流传离钩三寸无消息觉海方乘般若船临济和尚称鎚上揑出汁枯骨里敲出髓全无些子蕴借一味卖弄口嘴更说甚么三要三玄四种料拣大似青天白日十字街头见神见鬼咄云门和尚开雪峯口出睦州气袖手俨然耽耽虎视我说是言有语无义石火电光咄哉钝滞伽梨勃窣知是谁有人续得末后句许尔亲见渠侬布袋和尚三千威仪都不修八万细行浑不顾只因闹市等箇人被人唤作破落户兜率内院久抛离纵归迷却来时路稽首弥勒世尊得恁宽肠大肚肩担一条吉撩棒棒头挂双破木履尽力撮却布袋口不知里许有甚底落落魄魄闹市行䖃䖃苴苴没羞耻龙华会上若逢渠定与椎落当门齿金华圣者金华圣者谁识撞着猪头便喫虽然无爱无憎其奈有损有益使得破落僧徒也道逆行顺行天莫测若无末后一着至今有口难分析南安巖主赠以之中语咸云祕密言谁知此老子非妙亦非玄直截不藏覆当机火里莲谁人明此意端坐自擎拳言法华旋陀罗尼三昧语默元无罣碍搅衣着屐走街刚被时人笑怪问伊住止何处向道我侬弗会进前拟议思量咄哉漆桶不快雪窦明觉禅师太湖三万六千顷之渺茫即师之口也洞庭七十一二朵之巍峭即师之舌也不动口不摇舌已说现说当说无少无剩也回狂澜起既倒活必死之疾于膏肓即师荷担大法而主盟此道也至于飞鲲鹏于藕丝窍中置须弥卢于蟭螟睫上而无宽旷迫隘之量也我生师之后而不识师今覩师之遗像而作是言者盖欲一类阐提毛道凡夫与夫败善根非器众生使其知有吾门单传直指之妙而已也杨岐和尚异类中行拕犁拽耙栗棘金圈是何言话白云端和尚少处更减多处又添达磨不会却反西天饥餮渴饮闲坐困眠赤手杀人血溅梵天五祖演和尚赤骨力地有裩无袴敢与海神争先鬪富说大脱空荷担佛祖七八圆全不成三五村歌社舞可怜生引得儿孙弄泥土西余端和尚被底礼寅朝去住随风扫名唿章相公侮嫚圆照老不托和尚两拳打翻回头妖僧一句骂倒只看这几着子不必问他禅道箇是金毛师子儿狐狸野干徒叫譟慧日雅和尚嵌嵌枯枯磊磊落落暗呜叱咤万人气索宴坐胡床倾湫倒岳秉杀活剑解生死缚不堕尘缘宁居寂寞豁开济北三要三玄提持关西末后一着慧日之影沈姑谿泥牛触折祥麟角寂音尊者头如杓面如楪口无舌说无竭是而非同而别种空华抽暗楔死木蛇活如蝎击涂毒脑门裂是阿谁甘露灭草堂清和尚凛凛孤风世所稀碧眸炯炯电光辉贫儿示与衣中宝富者教伊赤体归毒手惯曾烹佛祖洪鑪常用大钳鎚小根魔子还知否此是吾家真白眉圜悟和尚道大德备之词赞师之真此处无金二两俗人酤酒三升超佛越祖之谈赞师之禅削圆方竹杖鞔却紫茸毡无可谕无可说正是守着系驴橛那堪更言七坐道场三奉诏旨大似郑州出曹门且喜没交涉降此之外毕竟如何江南两浙春寒秋热寄语诸方不要饶舌风雷为舌虚空为口应群生机作师子吼眼光烁破四天下惊起法身藏北斗箇是杨岐嫡孙喝下须弥倒走这老汉无置锥之地而不贫有无价之宝而不富覩众善而不欣遇诸恶而不怖一着当阳全提要且秋毫不露有时石火里藏身却向电影中回互塞却临济三玄门截断巖头末后句普融平和尚示无作相击涂毒鼓行无缘慈诛佛诛祖如是见得普融妙喜未敢相许直下来也如龙似虎一槌打破太虚空至今一缺无人补长灵卓和尚厚重如山严冷似铁破毘卢印坐衲僧舌派出灵源源清流彻指曜灵寒唿顾兔热谓此是长灵眼中重着屑谓此非长灵知君犹未瞥是耶非耶俱为剩说真耶妄耶水中捉月而今要见这老人剔起眉毛须辨别嘉州大像喫一槌陜府铁牛流出血佛性泰和尚惯说五家宗派禅不将玄妙与人传晚年一处真奇特食罢长伸两脚眠佛灯珣和尚天姿出格萧洒胸次过人惺惺临济顶中髓杨岐眼里睛棒头明杀活喝下显疎亲孤鸾无伴侣师子不同群钟山佛鑑之嫡子双径山僧之法兄竹菴珪和尚赞叹竹菴也是妙喜骂詈竹菴也是妙喜赞之骂之各有所以赞之者为渠具衲僧正眼骂之者为渠浸在醋瓮里或曰如竹菴之为宗师也不可赞不可骂精金美玉自有定价赞之骂之徒增话𣠽妙喜闻之笑而不答但拊掌叩齿三下从教渠赞龟打瓦天童觉和尚烹佛烹祖大鑪韛锻凡锻圣恶钳鎚起曹洞于已坠之际针膏肓于必死之时善说法要罔涉离微不起于座而变荆棘林为梵释龙天之宫而无作无为神澄定灵雪顶庞眉良工幻出兮不许僧繇知虚堂张挂兮梁宝公犹迷箇是天童老古锥妙喜知音更有谁普明琳和尚触处无碍得大自在达磨嵴梁释迦脑盖夫是之谓普明老人敢与诸尘作对者也大慧普觉禅师赞佛祖终大慧普觉禅师自赞李参政请赞这汉没量罪过不合引惹措大被渠笑里藏刀杀却吾祖达磨不知有底冤讐一向兴灾作祸杲上座诺惺惺着莫教话堕吴提刑请赞这箇村和尚少人能近傍黑漆麁竹篦佛来也一棒没秋毫人情有万千无状慈悲时观音菩萨之所不如瞋恚时阿脩罗王亦难比况世上可憎可恶者是这般底阿师如何也有人画渠供食郑学士请赞参得圜悟禅担起睦州版透过祖师关瞎却顶门眼肚里黑漫漫心中平坦坦性气得人憎发时浑不管巩县茶缾喫一槌击碎饶州白瓷盌蔡郎中请赞赋性暴举止傲说甚禅谈甚道有箇没意智獃郎随例妄想颠倒蔡郎中还见么若也当面讳却便是监主自盗蔡宣教请赞手里指东画西口中胡说乱道生惯打葛藤天真不属做造有箇蔡正卿时时来着到水流湿火就燥马面团圝随人所好蔡宣教请赞咄哉无知半憨半痴黑豆换人眼睛十分爱讨便宜一朝死入地狱定堕镬汤泥犁佛也救尔不得任尔凤林咤之储大夫请赞云门妙喜真云台居士画利钝不相资展向虚堂挂妙喜利中钝钝得颟顸云台钝中利利得脱洒如今利钝都挂壁师子飜身绝踪迹踪迹无便涂煳一时分付储大夫唵摩尼达里悉利苏卢赵通判请赞谓汝是善人耶嫉恶之太甚谓汝是恶人耶好贤而乐善而于善恶两涂之间了无遗恨好箇自是汉高谈无畔岸成佛作祖且缓缓这一则公案分付赵通判许司理请赞湛不摇处正好着力欲识吾真出阴界入一毛端头师子返掷赤肉团上万仞壁立沖密湛然知不知铁牛生得玉猫儿廖知县请赞我赞我真孰能委悉火风煗动地水坚湿俱属现量拟心则失就而明之是妄非实背而捐之土木瓦石吾说是言如箭射的离此别求幻惑无识朱主簿请赞庞老曾升马祖堂西江吸尽更无双而今妙喜朱居士觌面分明不覆藏闻监务请赞谓汝太惺惺时复放淈𣸩谓汝太褊急间或又容物既作人天师开口便轻忽庄严贤劫中且无如此佛寄语闻子清莫信这箇贼唐道人请赞这尊慈无摸𢱢忽地喜忽地恶喜也和气如春百华开萼怒也雷电风云一时俱作似恁么做处若非阿脩罗王即是金僊大觉唐道人紧收却逢人不用展开卷来送在壁角江令人请赞渠本宣州人生缘在宁国前不尊释迦后不敬弥勒家贫无饭噇出家去投佛行脚走诸方江南遍江北才参临济禅便作白拈贼眼里有瞳人肚中无点墨还如跛阿师说得行不得无着道人请赞汝求吾之赞复赞吾之真大海绝涓滴须弥无一尘以讦为直而非直以察为明而非明象王回旋师子嚬呻性不可会瞥喜瞥瞋与佛祖为冤敌与魔外为亲姻自是其是而人不汝是自神其神而人不汝神如此为人善知识少喫酸醋三五升超宗道人请赞一条白棒佛祖俱打超宗禅人大胆不怕画我来乞赞鬼门上帖卦三十年后此话大行任一切人赞龟打瓦舟峯长老求赞萧萧洒洒有取有舍䖃䖃苴苴无真无假客来须看贼来须打一条竹篦天上天下背触当锋任人酬价咄哉村僧少说大话龟年收取挂高堂从他赞叹从他骂鼎需禅人求赞身心一如身外无余咄这瞎驴付与鼎需蕴闻禅人请赞蕴闻闻自性自性离闻蕴吾真亦复然逈超千圣顶用宣禅人请赞宣传吾真吾为宣说眨上眉毛大巧若拙思岳禅人求赞两耳卓朔口门窄两眼皮薄鼻露窍一生舌本谩澜翻何曾唱得胡家调悟本禅人求赞一千七百痴衲子围遶这箇无明叟细腻浑没一星儿麁慥却有七八斗未甞寂寂入禅定终日波波廊下走为人巴鼻亦好笑更不容人谩开口盲枷瞎棒当慈悲是与不是噼嵴娄如斯主法作宗师枉续牟尼子孙后本禅千万莫学伊学伊和尔不唧𠺕法宝禅人求赞这无状世间稀住佛屋着佛衣噇佛饭说佛非多忿怒少慈悲画得似差毫氂宝禅者应自知守净禅人求赞瞋恚痴未除心意识颠倒谈禅信口开舌头胡乱扫其施汝者不名福田供养汝者堕三恶道箇是云门村僧即非杜撰长老遵璞禅人求赞临济烧黄檗禅版香严哭沩山拄杖云门村叟效颦也作这般伎俩作么生是这般伎俩传来铁钵盛猫饭磨衲袈裟入墨盆祖翁活计都坏了不知将底付儿孙僧鹗禅人求赞这汉一生空倔彊偏向人前放软顽涅槃路上栽荆棘解脱门前紧着关不别法身三种病岂识楞严义八还谩把少林无孔笛等闲吹过汨罗湾正言禅人求赞虚空里揣出骨闪电中作窠窟有问妙喜家风此外更无别物祖传禅人求赞䖃苴全似川僧萧洒浑如浙客偏向情未生时拈出报慈一隔尊性不定莫可窥测见小时嫌蟭螟眼太宽见大时谓太虚空忒窄似这般底阿师如何受人天供养好与噼腮一掴妙道禅人求赞这村僧无明大少柔和多褊隘爱骂人舌头快受佛荫破佛戒不精进常懈怠谤般若弥天罪入地狱永不悔闻者憎见者怪搅丛林尤叵耐虚销信施三十年异世出头偿夙债就中只有一处长解道鸡屿洋无盖沖密禅人求赞佛祖有密语有说即不密密禅画吾真密意已漏泄如析栴檀香片片体非别密意在其中密亦如是说文俊禅人求赞咄这担版汉从来无所知曾经一顿饱忘却累年饥动便触人讳拍盲不识时平生没活计赤手讨便宜如本禅人求赞真兮妄兮两孤作对待兮偏枯水凌虚而风静兮月非无即妄即真兮毒药与醍醐到此谁人识得渠法宏禅人求赞不曾动着舌头葛藤已遍天下等闲一击虚空随手便成缝罅法宏貌得吾真彷彿镇州普化我今写赞上头要作丛林佳话德光禅人求赞有德必有光其光无间隔名实要相称非青黄赤白参彻佛祖顶𩕳禅不是等闲相诳吓我所参得底只要涅槃堂里用且不听杜撰禅师三千八百画吾为作证明他年将作轨格若怀首座求赞归洋屿菴吾于闽有大因缘夜梦昼思无间然他日定归洋屿去楞伽室内作终焉雪峯空长老求赞慧空抓着吾痒处吾甞札着伊痛处痛处痒痒处痛不与千圣同途岂与衲僧共用莫言扫帚竹里无钱筒蒿枝丛林无梁栋虽然家丑不可外扬也要诸方眼目定动而今各自不得已一任画出这般不唧𠺕底老冻鼻但将悬向壁角落头使来者瞻之仰之昼夜六时烧兜楼婆毕力迦沈水栴檀之香作七代祖翁之供师玿长老求赞画得百千本都卢秪这是师玿好承当杨岐第七世禅人求赞咄哉灭胡种面目真可恶过桥便拆桥得路便塞路虽欲彊柔和毕竟触人怒万事类如此谁敢相亲附乞儿囊本空常夸敌国富闻说阎罗王未免生怕怖休更放大言嫌佛不肯做邹搜歛似天烝枣轻轻触着便烦恼身着如来三事衣口中谤佛法僧宝从来纤芥不与人一毫不就他人讨蓦然合眼入黄泉定须聒譟阎罗老上无片瓦盖头下无卓锥之地赤骨𩪸箇浑身与人争甚闲气些子无明不奈何说甚祖师西来意铁蛇在握毒气烁烁拟议不来噼口便着秉炬入塔为彦维那下火这箇上座了五蕴性空悟诸法无我才觉四大乖违知是收因结果预于三两日前洗浴剃头亲写遗言问我乞一把火不顾顶后万里神光岂恋目前玄关金锁无明业识痴团一一从头点过如此了事衲僧世间能有几箇彦维那既恁么更有一事须说破若到天台雁荡游传语嵩山破灶堕为充禅人下火人人皆有四大充禅独有五大地水火风之余更有一枚笠大此笠内空外空内外空包含欲界色界无色界说甚须弥铁围江河大海万象森罗总在里许无迫无隘而今四大已乖张唯有笠大镇长在这笠大甚奇怪一唱两唱三唱贵亦不卖贱亦不卖毕竟如何打与充禅同入火光三昧为法灯监寺下火以火炬指龛云这箇是已灭底法灯复举起火炬云这箇是无漏底智火无漏智火然法灯然也灭也无不可灯监寺还知么灰飞烟灭后优昙华一朵为超禅人下火山下麦黄蚕已断一队死人送活汉活人身似铁金刚即今再入红鑪锻为月禅人入塔捧起骨云灵山话月曹谿指月妙喜今朝捧月子细穷究将来一时未得勦绝何以故却被这箇阿师尽把机关漏泄既漏泄看看又是中秋节无物堪比伦教渠自家说为益照二禅人入塔呈起左手骨云这箇是眉州益呈起右手骨云这箇是饶州照一人会禅一人会教虽然各自行毕竟同时到且道同时到底事作么生谁家别馆池塘里一对鸳鸯画不成师临示寂亲书遗奏毕侍僧乞留颂师厉声曰无颂便死不得也乃大书云生也只恁么死也只恁么有偈与无偈是甚么热大宗师垂语切忌错会要须识得真实受用处方证大自在解脱安乐法也隆兴甲申季夏十日紫巖居士张浚书大慧普觉禅师赞佛祖卷第十二大慧普觉禅师语录大慧普觉禅师普说卷第十三径山能仁禅院住持嗣法慧日禅师臣蕴闻上进师到雪峯值建菩提会请普说问话毕乃云菩提宿将坐重围劫外时闻木马嘶寸刃不施魔胆碎望风先已竖降旗雪峯法窟真歇场中人人怀报佛报祖之心箇箇抱安国安家之略智如鹙子辩若满慈云门今日到来只得结舌有分然官不容针私通车马既到这里不可徒然略借主人威光与大众赴箇时节遂拈起拄杖云还委悉么天高群象正海阔百川朝卓一下复云大凡参学之士须遇本分人始得若不遇本分人只是箇掠虚汉只如适来上座问芭蕉拄杖子话本分答他却理会不得如今诸方多少错商量学家既眼不明出来伸一问禅床上瞎汉将合头语祇对便道扶过断桥水伴归明月村一句来一句去道我答得玄答得妙学者不识好恶𡎺向皮袋里将去到处合合得着则倒来印可宗师合不着便将这般不村不净蕴在胸襟轻薄好人作地狱业尔看他真歇说禅都不计较据学人问处信口便说更无滞碍自然如风吹水只为他实见实说如普贤菩萨从佛华庄严三昧起普慧菩萨如云兴致二百问普贤菩萨如缾泻以二千酬又何曾思量计较来盖得法自在称法性说如今人不曾亲证亲悟只管百般计较明日要陞座一夜睡不着这箇册子上记得两句那箇册子上记得两句鬪鬪凑凑说得一片如华似锦被明眼人冷地觑见只成一场笑具奉劝诸人明眼宗师难逢难遇既得遭逢如靠一座须弥山相似直须退步放下许多人我无明从前册子上记持学得底拨置一边不要彊作主宰他时异日阎罗老子打鬼骨臀便是打这般彊作主宰底不是云门谩尔诸人这话有分付处面前顿却一千五百人善知识为尔作证不向这里说更向何处说所以此事决定不在言语上若在言语上一大藏教诸子百家遍天遍地岂是无言更要达磨西来直指作么毕竟甚么处是直指处尔拟心早曲了也如僧问赵州如何是祖师西来意州云庭前柏树子这箇忒杀直又僧问洞山如何是佛山云麻三斤又僧问云门如何是佛门云干屎橛这箇忒杀直尔拟将心凑泊他转曲也法本无曲只为学者将曲心学纵学得玄中又玄妙中又妙终不能敌他生死只成学语之流本是箇无事人却返被这些恶毒在心识中作障作碍不得自在所以教中道法不可见闻觉知若行见闻觉知是则见闻觉知非求法也喻似有人问城中路从甚么处去指云从这里去闻说便行早曲了也这箇如何将知见解会计较得失玄妙是非底心去学得尔要真箇参但一切放下如大死人相似百不知百不会蓦地向不知不会处得这一念子破佛也不奈尔何不见古人道悬崖撤手自肯承当绝后再稣欺君不得诸人既来雪峯参禅切不得容易此是明眼宗师可以依附堪为法式或者见真歇劝人发菩提心生谤议云既称禅师自有宗门本分事只管劳攘却如箇座主相似我且问尔那箇是本分事苦哉自既不能为善返笑他人为善这般底人我生灭嫉妬不除自是其是善知识既不劝人发菩提心不可教人杀人放火去这箇曲彔木床上不是尔讨名讨利嫉妬生灭之处以道眼观之如镬汤罏炭剑树刀山一般击动法鼓诸天龙神齐集道眼不明诸天龙神见尔口吐黑烟宁不怖畏岂不见教中道未得谓得者是增上慢谤大般若人不通忏悔譬如穷人妄号帝王自取诛灭况复法王如何妄窃因地不真果招纡曲须是真实始得夫称善知识者引导一切众生令见佛性当须观根设教应病与药不可对三家村里人说拄杖子朝到西天暮归东土扇子𨁝跳上三十三天筑着帝释鼻孔东海鲤鱼打一棒雨似盆倾去也虽是本分说话教他如何理会这老汉尔禅和子尚自觅他缝罅不得况他俗人处身尘网现行无明若无善巧方便接引令其纯熟如何便领会得此会尽是一二十程抛家远来一人入社发心转北多人为善宁无利益这箇是善知识本分合做底事岂是彊为云门今夏在广因开箇灯心皂角铺子随家丰俭说些麁禅室中问学者一句子如不思量计较天真自然道得一句更与一拶拟议不来噼嵴一棒别无细腻忽然打发一箇半箇却教上来雪峯就大鑪鞴事同一家早来真歇举世尊入舍卫大城乞食饭食讫收衣钵洗足已敷座而坐须菩提出众作礼曰希有世尊真歇云释迦老子幸自可怜生被须菩提出来道箇希有当下氷销瓦解好大众释迦老子未曾说一字须菩提见箇甚么便道希有诸人要会么但向真歇氷销瓦解处看忽然看得破一生参学事毕只如真歇寻常见学者多认目前鑑觉求知见觅解会无有歇时不得已教人向劫外承当据实而论这一句已是多了此是一期方便如指月示人当须看月莫认指头如今人理会不得将谓实有恁么事祖师所谓错认何曾解方便既不识方便语便向燃灯佛肚里座黑山下鬼窟里不动坐得骨臀生胝口里水漉漉地肚里依前黑漫漫地驴年梦见么云门今夜对人天众前合诸圣说话各自记取言多去道转远适来真歇有一段公案未了云门为他结绝却昔有一老宿访临济才相见提起坐具云礼拜即是不礼拜即是临济喝宿便礼拜济云这贼宿云贼贼便出济云莫道无事好首座侍立次济云还有过也无座云有济云宾家有过主家有过座云二俱有过济云过在甚么处座便出济云莫道无事好师云临济暗中输了一筹却向明中羸得一着虽然有输有羸有明有暗争奈傍观者丑且道谁是傍观者良久云若到诸方不得错举定光大师请普说僧问一法若有毘卢堕在凡夫万法若无普贤失其境界去此二涂请师速道师云脱壳乌龟飞上天进云亲切已蒙师指示一句无私利有情师云作么生是亲切处进云昨夜清风生八极今朝流水涨前谿师云洎不问过乃云诸佛本不曾出世亦复无有般涅槃以本自在大愿力示现无边希有法是法不可以思惟究竟非心所行处既非心所行即非希有法既非希有法此法无实亦无虚既无虚实唤作有亦不得唤作无亦不得唤作亦有亦无亦不得唤作非有非无亦不得唤作非非有非非无亦不得不见适来禅客问一法若有毘卢堕在凡夫万法若无普贤失其境界去此二涂请师速道云门答他道脱壳乌龟飞上天诸人且作么生辨明为是有耶是无耶是虚耶是实耶试出来道看如无更引些葛藤所以先圣道有时先照后用有时先用后照有时照用同时有时照用不同时若也先照后用则瞎一切人眼若也先用后照则开一切人眼若也照用同时即半瞎半开若也照用不同时则全开全瞎此四则语有一则有宾无主有一则有主无宾有一则宾主俱无有一则全具宾主即今众中或有箇不受人谩底汉也来道这里是甚么所在说有说无说虚说实说照说用说宾说主拦胸搊住拽下禅床烂椎一顿也怪他不得还有恁么人么如无杓柄却在云门手里放行把住说有说无说虚说实说照说用说宾说主总由这里且道即今放行好把住好良久云开人眼瞎人眼一手推一手挽不是三要三玄亦非四种料拣毕竟是箇甚么举拂子云雪峯辊毬睦州担板复云诸人总道来这里参禅我且问尔禅作么生参既为无常迅速生死事大己事未明求师决择要得自己明白心地安乐不是儿戏而今人箇箇道我怕死参禅参来参去日久月深打入葛藤窠里只羸得一场口滑于自己分上添得些儿狼借返不如未入众时却无许多事此盖末上一错不遇好人递相沿袭以致如此近来佛法可伤魔彊法弱禅和家每人有一肚皮禅到处鬪百草相似驴年得休歇么寻常向尔诸人道祖师西来只是作得箇证明底人亦无禅道传与人若有禅道可传则各自传与父母传与六亲眷属去也既无可传须是当人自悟始得尔拟心求悟早错了也岂况多知多解恣意乱统不见香严和尚在百丈会里直是聪明灵利数年参禅不得只为多知多解百丈迁化后到沩山山云我闻汝在百丈先师处问一答十问十答百此是汝聪明灵利意解识想生死根本父母未生时试道一句看香严被沩山一问直得茫然却归寮中将平日看过底文字从头检过要寻一句可将酬对意不能得乃自叹曰画饼不可充饥屡上堂头乞沩山说破山云我若说似汝汝已后骂我去我说底是我底终不干汝事香严奈何不得肚里只管闷又怪沩山不为他说破遂将平昔所集文字以火爇却曰休休此生不学佛法也且作箇长行粥饭僧免役心神从此一时放下禅也不思量道也不思量善也不思量恶也不思量父母未生时底也不思量即今底也不思量四楞着地一切放下便辞沩山直过南阳覩忠国师遗迹遂憩止卓菴一日芟除草木因飏瓦砾蓦然击着一竿竹作声不觉打着父母未生时鼻孔当时如病得医如暗得灯如贫得宝如子得母欢喜无量遂沐浴焚香遥礼沩山叹曰和尚大悲恩逾父母当时若为我说破岂有今日事乃有颂曰一击亡所知尔看他得底人发言自是不同初闻击竹作声忽然大悟所悟底心便绝消息如弥勒弹指楼阁门开命善财入善财心喜入已还闭便是这箇道理香严悟处既绝消息父母未生时事顿尔现前才作箇颂子便有为人底方便下面註曰更不假修治动容扬古路不堕悄然机处处无踪迹声色外威仪诸方达道者咸言上上机多见禅和子爱去到处问长老长老家无着口处便为他解说尔怕他香严说得未分晓在更要註解又有一般人也道因击物作声有箇悟处或问他尔试说看便击物作声曰多少分明有甚么交涉大似隔鞾使拳头爬痒如何得快活去又不见昔日俱胝和尚住菴时因一尼戴箇笠子直来遶他绳床一匝云道得即放下笠子俱胝当时道不得尼拂袖便行俱胝云何不且住尼云道得即住俱胝又无语尼去后俱胝自叹云我虽是箇丈夫汉却不如箇妇人便要烧菴下山忽夜梦神人曰和尚不须下山且候当有肉身大士来为和尚说法也过数日果见天龙和尚到来俱胝遂举前话似之天龙曰尔问我我与尔道俱胝曰道得即放下笠子天龙遂竖起一指俱胝忽然大悟后凡有所问只竖一指每曰我得天龙一指头禅一生受用不尽瑯瑘觉和尚尝有颂曰俱胝一指教君知朝生鹞子抟天飞若无举鼎拔山力千里乌骓不易骑尔看这一颂便是会得这一指头禅分晓也这箇如何学得俱胝身畔有一供过童子每见人问他事也学竖指祇对有人谓俱胝曰和尚这童子也不可得亦会佛法凡有人问他皆如和尚竖指俱胝闻得一日潜将一柄刀在袖中唤童子近前来闻尔也会佛法是否云是俱胝曰如何是佛童子便竖起指头被俱胝捉住以刀斫断童子叫唤走出俱胝遂唤童子童子回头俱胝曰如何是佛童子不觉将手起不见指头忽然大悟奇哉信知佛法不可传不可学俱胝得处不在指头上香严悟处不在击竹边且道在甚么处一时说了也诸人还会么此事非难非易差之毫釐失之千里奉劝诸人退步自看一切现成便请直下承当不用费力尔拟动一毫毛地便是千里万里没交涉也诸人既在这里须生惭愧不得容易过时若不存诚般若中将甚么销他信施不见汾阳无业禅师曰看他古德道人得意之后茅茨石室向折脚铛中煮饭喫过三二十年名利不干怀财宝不为念大忘人世隐迹巖丛君王命而不来诸候请而不赴岂同我辈贪名爱利汨没世涂如短贩人有少希求而忘大果灼然兄弟那时早有如此说话也更教他见我辈如今做处也好惭惶杀人兄弟光阴可惜时不待人各自打办精神打教彻去亦不虚受佛廕亦不辜负平生学道之志近日道上座自雪峯来再三求入室云直为无常迅速生死事大己事未明欲乞开示因举马祖不是心不是佛不是物教渠看更与他註解一遍不得作道理会不得作无事会不得作击石火闪电光会不得向意根下卜度不得向举起处承当不是心不是佛不是物合作么生渠遂疑着更不敢开口今日却来烧香礼拜曰妙道学般若多有魔障欲请今晚为对人天众前举扬般若以凭忏悔愿法界一切有情皆得顿悟甚深般若同报佛恩云门曰古圣有言怖心难生善心难发自未得度先度人者菩萨发心既知怖罪回心向道此亦希有遂从其请为渠忏悔且罪性不在内外中间将甚么忏然无有有罪底圣人亦无无罪底凡夫凡夫造罪皆自妄想心起都无实体虽无实体受报时亦须妄受如影随形不可逃避虽妄受报亦无实体所以道若罪性有体则尽虚空界不能容受何故为凡夫造罪者多今道上座发一念心欲直取无上佛果菩提此心一发所作之罪如积干草高须弥山所发之心如芥子许火悉能烧尽无有遗余还信得及么此一念心既发当时成佛已竟尽未来际永不退失以何为验不见教中天帝释白法慧菩萨曰佛子菩萨初发菩提之心所得功德其量几何法慧菩萨曰此义甚深难说难知难分别难信解难证难行难通达难思惟难度量难趣入虽然我当承佛威神之力而为汝说假使有人以一切乐具供养东方阿僧祇世界所有众生经于一劫然后教令尽持五戒南西北方四维上下亦复如是于意云何此人功德宁为多不天帝释言此人功德唯佛能知其余一切无能量者法慧曰此人功德比菩萨初发心功德百分不及一千分不及一百千分不及一如是亿分百亿分千亿分百千亿分乃至阿僧祇分无数无量无边不可说分不可说不可说分亦不及一次第引众生欲乐边际诸根差别从十至百从百至千从千至万从万至亿从亿至不可说不可说阿僧祇数众生尽令持五戒十善乃至第二人复倍前人之数展转至百人一人倍一人之数尽令证须陀洹斯陀含阿那含阿罗汉辟支佛果所得功德比菩萨初发心功德百分不及一乃至不可说算数譬喻亦不能及尽其譬喻无较量处何故此一念心与三世诸佛平等无二无别故梵语忏摩此云悔过谓之断相续心一忏永不复造此心一发永不退失若能直下无心去初发心功德比无心功德百分千分百千分百千万亿分乃至算数譬喻不可说不可说阿僧祇分亦不及一何故初发心时与三世诸佛平等故此心尚无三世诸佛向甚处摸𢱢所以一念无心功德又无较量处若尔则亦无生亦无死亦无圣亦无凡亦无人亦无我亦无佛亦无法若能如是见得是真忏悔道上座既具大丈夫志气决定要参禅但恁么参须是豁然悟去直下无心方得安乐若不悟只是口头道得几箇无无更引些古人说无处错证据了便道我得休歇我且问尔还歇得也未乃是将心无心若将心去无心心却成有如何硬无得古圣诃为落空亡底外道魂不散底死人谤大般若不通忏悔虽是善因而招恶果这般见解如稻麻竹苇打杀百千万箇有甚罪过这般底管取有一肚皮疑在若自无疑始有方便为他人决疑若自有疑如何为人除得疑拟欲除他疑再与他添得一重疑所谓我眼本正因师故邪诸人要知自无疑能与人除疑者么昔世尊在灵山会上说法有五百比丘得四禅定具五神通未得法忍以宿命智通各各自见过去世时杀父害母及诸重罪于自心内各各怀疑于甚深法不能证入是时文殊知众疑怖承佛神力遂手握利剑持逼如来世尊乃谓文殊曰住住不应作逆勿得害吾吾必被害为善被害文殊师利尔从本已来无有我人但以内心见有我人内心起时我必被害即名为害于是五百比丘自悟本心如梦如幻于梦幻中无有我人乃至能生所生父母于是五百比丘同声说偈赞文殊曰文殊大智士深达法源底自手握利剑持逼如来身如剑佛亦尔一相无有二无相无所生是中云何杀大众文殊虽然为众决疑费力不少云门今日为道上座决疑且不用利剑只有箇不是心不是佛不是物若向这里疑情脱去天下横行若不然者听取箇註脚一刀截断生死路摩醯正眼顶门开无边业障俱销殒毕竟如何寒山拾得在天台以拂子击禅床一下喝一喝下座大慧普觉禅师普说卷第十三大慧普觉禅师语录大慧普觉禅师普说卷第十四径山能仁禅院住持嗣法慧日禅师臣蕴闻上进黄德用请普说师云邵武高士黄端夫信向佛乘知有此事捐家财起菴一所以圜悟揭名屡有书来乞分杨岐一枝佛法去彼为众生作大利益云门不敢容易诺之又託吴元昭学士再三恳祷亦未敢轻许不幸端夫忽尔化去闻启手足时唿其二子再三嘱之曰若为吾于云门请得一本分住菴人则死无遗恨矣言讫长往二子不忘遗训求元昭学士撰疏遣专使请弥光禅人作菴主见其至诚遂令应命今德用昆仲特诣当菴挥金办供命山僧普说举扬宗旨以答诸圣加被之恩且唤甚么作宗旨宗旨又如何举扬近代佛法可伤邪师说法如恒河沙各立门风各说奇特逐旋揑合疑误后昆不可胜数参禅者既不具择法眼为师者又道眼不明以至如是云门初与元昭不相识顷在江西见渠跋所施华严梵行品自言于梵行品有悟入处不疑天下老师舌头那时已得其要领即与兄弟说此人只悟得箇无梵行而已已被邪师印破面门了也云门若见须尽力救他及乎在长乐相见便来咨问入室即时将渠悟入处只两句断了曰公所悟者永嘉所谓豁达空拨因果莽莽荡荡招殃祸耳更为渠引梵行品中错证据处曰于身无所取于修无所着于法无所住过去已灭未来未至现在空寂无作业者无受报者此世不移动彼世不改变此中何法名为梵行梵行从何处来谁之所有体为是谁由谁而作为是有为是无为是色为非色为是受为非受为是想为非想为是行为非行为是识为非识如是观察梵行法不可得故若依此引证谓无梵行是真梵行则是谤大般若入地狱如箭射更为渠说而今诸方邪师辈各各自言得无上菩提各说异端欺胡谩汉将古人入道因缘妄生穿凿或者以无言无说良久默然为空劫已前事教人休去歇去歇教如土木瓦石相似去又怕人道坐在黑山下鬼窟里随后便引祖师语证据云了了常知故言之不可及歇得如土木瓦石相似时不是冥然无知直是惺惺历历行住坐卧时时管带但只如此修行久久自契本心矣或者以脱去情尘不立窠臼为门户凡古人公案举了早会了也或师家问不是心不是佛不是物尔作么生会便云和尚不妨惺惺或云和尚甚么处去来或云不可矢上更加尖或云谩却多少人或再举一遍云不是心不是佛不是物凡问他古人因缘皆向举起处承当击石火闪电光处会举了便会了凡有所问皆不受唤作脱洒自在得大快乐或者以三界唯心万法唯识为主宰引一类古人相似处作证明以眼见耳闻为得力处凡通入处未有不由见物而悟者未有不由闻声而悟者凡有施设倣効古人相似处有人问话只黏定学家问头便答谓之言下合无生正如福州人联麻相似唤作绵密不落情尘如僧问古德如何出得三界去云把将三界来为尔出或云唤甚么作三界或云会得这僧问头出三界也不难如僧问法眼如何是曹源一滴水答云是曹源一滴水慧超咨和尚如何是佛答云汝是慧超引如此之类作证乃全是全不是又如论药山夜间示众云我有一句子待特牛生儿即向汝道有僧出众云特牛已生儿也自是和尚不道药山云点灯来其僧便归众后来法灯出语云且道生底是牯牛是牸牛自代云双生也商量时亦作言下作无生会药山云我有一句子待特牛生儿便是道了也所以这僧领得便出来道特牛已生儿也自是和尚不道直是绵密不露锋铓法灯征云且道生底是牯牛是牸牛又自代云双生也亦只作言下合无生会云他自问牯牛牸牛乃自代云双生也更无少剩佛眼也觑不见将此等语作以的破的不露锋铓不费气力会又如古人指一片石问学者云此一片石在心内在心外答云在心内古德云尔着甚死急心内着一片石众中商量云不合以内外答他若以内外答则法有少剩矣出语云大好一片石或云痛领一问或云唤甚么作一片石或云诺诺或云在法堂前或云谢师指示或云和尚还识羞么或云钝置杀人凡答如此话只以一句包却谓之绵密谓之不走作如此之见丛林甚多或者谓一切语言总不干事凡举觉时先大瞠却眼如小儿患天弔见神见鬼一般只于瞠眉努眼处领略更错引古人言句证据曰举不顾即差互拟思量何劫悟举时须要以眼顾视只是以古人言句提撕一遍唤作不在言句上如柏树子洗钵盂麻三斤之类若过得一箇时余者拨牌子过更不费力如此之类比击石火闪电光底只添得箇瞠眉努眼而已亦各各自谓得祖师巴鼻莫谤他古人好如举僧问云门如何是透法身句门云北斗里藏身尔作么生会学者即大瞠却眼云北斗里藏身师家或权为沮抑学者又连叫数声云北斗里藏身北斗里藏身以谓把得定作得主不受转唤师家奈何不下亦唤作实头方始问其意旨如何遂下语云佛眼也觑不见或云举头天外看或问如何是祖师西来意庭前柏树子即下语云一枝南一枝北或云能为万象主不逐四时凋已上尽在瞠眉努眼提撕处然后下合头语以为奇特痴汉不可瞠眉努眼时便有禅不瞠眉努眼时便无禅也不可提撕时便有禅不提撕时便无禅也或者见云门如此说便又错会云提撕时也是不提撕时也是更无两般似这般底更是救不得或者都不理会才说着佛法说着悟处便是发狂更错引古人言句云本无迷悟人只要今日了凡古人因缘谓之设权亦谓之建立实头底只在不作佛法商量处凡有问答一一据实祇对平常无事天是天地是地露柱是木头金刚是泥塑饥来喫饭困来打眠更有何事岂不见真净和尚云莫将无事会无事困人心往往中无事毒者却以此言为非或者见古人公案不可以理路商量处便着一转没交涉底语一应应过谓之玄妙亦谓之不涉义路亦谓之当机透脱如僧问赵州万法归一一归何所州云我在青州作一领布衫重七斤之类多少人错商量云这僧致得箇问头奇特不是赵州有出身之路便奈何不得云万法归一一更无所归若有所归即有实法所以赵州识得破当机妙用一应应过云我在青州作一领布衫重七斤多少奇特或者商量道万法归一一归何所一若无所归即落空去所以赵州道我在青州作一领布衫重七斤赵州这一转语直是奇特不落有无答得甚妙或者谓云门如此说只是怕人执着若不执着便是祖师心要只要得是事不着自由自在非离真而立处立处即真更有甚么事或问他父母未生时如何是尔本来面目便云无侍者祗对和尚将箇业识作本命元辰如此之流尽是痴狂外边走又有一般底自知道眼不明禅不取信于人无以开示学者自来又不曾听教旋于座主处作短贩逴得一言半句狐媚聋俗临济和尚曰有一般瞎秃兵向教乘中取意度商量成于句义如将屎块子口中含了却吐与别人直是叵耐元昭初见如此说心中虽疑口头甚硬尚对山僧冷笑当晚来室中只问渠箇狗子无佛性话便去不得方始知道参禅要悟在长乐住十日二十遍到室中呈尽伎俩奈何不得方始着忙山僧实向渠道不须呈伎俩直须啐地折嚗地断方敌得生死呈伎俩有甚了期仍向渠道不须着忙今生参不得后世参遂乃相信便辞去隔十余日忽然寄书来并颂古十首皆山僧室中问渠底因缘书中云在延平路上蓦然有省某终不敢自谩方信此事不从人得其中一首曰不是心不是物不是物通身一串金锁骨赵州参见老南泉解道镇州出萝卜山僧甚是疑着时光禅便问据此颂还了得生死否云门向渠道了得了不得却请问取元昭去比得光禅书云学土相见尽如和尚所说大众且道说箇甚么咦疑杀天下人具眼者辨取今时参禅者不问了得生死了不得生死只求速効且要会禅无有一箇不说道理如檀越给事见其爱说道理遂将箇没道理底因缘与渠看僧问云门如何是佛门云干屎橛又恐渠作道理会先与渠说不得云道在屎溺道在稊稗道在瓦砾即色明心附物显理不得道处处真尘尘尽是本来人之类渠看此话奈何不下用尽气力去看终看不破忽然一日省得此事不可以道理通便道我有箇悟处遂连作数颂来呈见解一曰太虚寥廓彊为名任是僧繇画不成何用寻源问端的都无一法可当情又曰到家岂复说涂程万木春来自向荣若遇上流相借问扶桑东畔日轮生又曰𦏰半过后绝追寻妙诀空传在少林闲把无弦弹一曲清风明月两知音又曰撒手悬崖信不虚根尘顿尽更无余始知佛法无多子向外驰求转见疎山僧向渠道作得颂也好说得道理也是只是去道转远渠不甘又作一颂曰切忌谈玄说妙那堪随声逐色和这一橛扫除大家都无见识又有书来云看此话直得言语道断心行处灭无言可说无理可伸不起纤毫修学心百不知百不会不涉思惟不入理路直是安乐山僧又向渠道这箇是出格底道理若是干屎橛话如此说得落时如锯解秤鎚麻三斤狗子无佛性一口吸尽西江水不是心不是佛不是物有句无句如藤倚树即心即佛语皆可如此说得也既不可如此须是悟始得悟则事同一家不悟则万别千差差之毫釐失之千里切须子细从教人道云门待檀越无礼但心不负人面无惭色渠见山僧如此至诚相告方知佛法无人情乃相信既相信只教看如何是佛干屎橛亦只要得渠啐地折嚗地断若以渠作从官舍财剏菴置庄田供众乃至供养山僧之故便以为是则尽大地穷汉更无参禅分也非但失却善知识辨人眼亦乃赚他百劫千生不是小事今夏更有数人衲子不肯向省力处做工夫只管热忙亦来呈见解作颂古云门向他道不是这箇道理便道把定他不肯放过我且问尔尔还自放得过也未赵州云诸方难见易识我这里易见难识云门寻常问学者唤作竹篦则触不唤作竹篦则背不得下语不得无语十箇有五双眼皾买耳眵地纵有作聪明呈见解者尽力道得箇领字或来手中夺却竹篦或拂袖便行自余邪解不可胜数更无一箇皮下有血古德云此事如八十翁翁入场屋不是小儿戏若可揑合得时揑合千千万万了也既不可揑合须是悟始得此外别无道理若尔实有悟处师家故言不是亦招因果不小今日因斋庆赞举似大众盖黄端夫知有云门始因元昭光禅往彼住菴亦因元昭端夫二子今日设斋请山僧普说亦因元昭云门打这一场葛藤亦因元昭既然如是且道元昭毕竟事作么生良久云待渠冬间亲到云门那时始与诸人说破拍禅床下座秦国太夫人请普说僧问圆觉经道譬如清净摩尼宝珠映于五色色未现时珠在甚么处师云圆觉经何曾恁么道进云未审作么生会师云圆觉经不曾么么道更会甚么进云毕竟如何师云静处萨婆诃问胡张三黑李四即不问嘉州大像鼻孔长多少师云长二百来丈进云得恁么郎当师云尔川僧自合知进云为甚么被陜府铁牛吞却师云谁恁么道进云高高处观之不足低低处平之有余师云尔试向不高不低处道看进云险师云这箇犹是高低处底进云有意气时添意气师云草贼大败乃云今日是秦国太夫人计氏法真庆诞之辰谨施净财远诣当山修设清净禅众香斋仍命山野陞干此座为众普说举扬般若所愿进道无魔色身安乐此是秦国太夫人意旨这婆子平生行履处川僧无有不知者唯鲁子僧未知今日因斋庆赞举似大众见说这婆子三十左右岁时先太师捐馆徽猷与相公尚幼卓卓立身凛然有不可犯之色东隣西舍望风知畏极方教二子读书处事极有家法寻常徽猷与相公左右侍奉不教坐亦不敢坐其严毅如此相公常说今日做官皆是老母平昔教育所致所得俸资除逐日家常菜饭外老母尽将布施斋僧用祝吾君之寿常有无功受禄之慊闻先师归蜀受渠供养不少只是未知参禅徽猷与相公却于先师处各有发明向谦禅在他家徽猷与相公亲向谦道老母修行四十年只欠这一着公久侍径山和尚多所闻见且留公早晚相伴说话盖某兄弟子母分上难为开口见说每日与谦相聚只一味激扬此事一日问谦径山和尚寻常如何为人谦云和尚只教人看狗子无佛性话竹篦子话只是不得下语不得思量不得向举起处会不得去开口处承当狗子还有佛性也无无只恁么教人看渠遂谛信日夜体究每常爱看经礼佛谦云和尚寻常道要办此事须是辍去看经礼佛诵呪之类且息心参究莫使工夫间断若一向执着看经礼佛希求功德便是障道候一念相应了依旧看经礼佛乃至一香一华一瞻一礼种种作用皆无虚弃尽是佛之妙用亦是把本修行但相听信决不相误渠闻谦言便一时放下专专只是坐禅看狗子无佛性话闻去冬忽一夜睡中惊觉乘兴起来坐禅举话蓦然有箇欢喜处近日谦归秦国有亲书并作数颂来呈山僧其间一颂云逐日看经文如逢旧识人勿言频有碍一举一回新山僧常常为兄弟说参得禅了凡读看经文字如去自家屋里行一遭相似又如与旧时相识底人相见一般今秦国此颂乃暗合孙吴尔看他是箇女流宛有丈夫之作能了大丈夫之事谦禅昨日上来告山僧子细说些禅病且与秦国结大众般若缘山僧向他道禅有甚么病可说禅又不曾患头疼又不曾患脚痛又不曾患耳聋又不曾患眼暗只是参禅底人参得差别证得差别用心差别依师差别因此差别故说名为病非谓禅有病也如何是佛即心是佛有甚么病狗子还有佛性也无无有甚么病唤作竹篦则触不唤作竹篦则背有甚么病如何是佛麻三斤有甚么病如何是佛干屎橛有甚么病尔不透了才作道理要透便千里万里没交涉也拟心凑泊他拟心思量他向举起处领略击石火闪电光处会遮箇方始是病世医拱手然究竟不干禅事赵州云要与空王为弟子莫教心病最难医记得舍利弗问月上女曰汝于今者行何乘也为行声闻乘为行辟支佛乘为行大乘月上女答曰舍利弗汝既问我行何乘者我今还问舍利弗惟愿随意答我如舍利弗所证法者为行声闻乘为行辟支佛乘为行大乘舍利弗言非也月上女所以者何然彼法者无可分别亦无言说非别非一亦非众多月上女曰舍利弗是故不应分别诸法一相异相无别异相于诸相中无有可住师云舍利弗恁么问月上女恁么答且道与秦国太夫人所证之法相去几何还有人断得么试出来断看如无且向葛藤里荐取所以道夫参学者须参活句莫参死句活句下荐得永劫不忘死句下荐得自救不了尔诸人每日上来下去寮舍里喫茶喫汤庄上搬盐搬面僧堂里行益长廓下择菜后园里担粪磨坊下推磨当恁么时佛眼也觑尔不见且道是死句是活句是不死不活句试定当看直饶定当得出也未免在三句里岂不见僧问南泉和尚即心是佛又不得非心非佛又不得师意如何泉云尔但信即心是佛便了更说甚么得与不得只如大德喫饭了从东廊上西廊下不可总问人得与不得也遮里若识得南泉方不被三句所使便能使得三句既使得三句始与南泉同一眼见同一耳闻同一鼻嗅同一舌尝同一身髑同一意思更无差别只为尔执药为病旧病未除新病复作却被死句活句使得来七颠八倒将他古人径截处一时纡曲了且那箇是古人径截处我更为尔举一两则只如南泉道牵牛向谿东放不免食他国王水草牵牛向谿西放不免食他国王水草不如随分纳些些总不见得这箇公案有多少人错断如何是纳些些底道理便道着衣喫饭有甚么难向驴前马后作活计且莫谤他南泉好尔既错会这箇定又错会黄檗道汝等诸人尽是噇酒糟汉恁么行脚何处有今日还知大唐国里无禅师么时有僧出云只如诸方匡徒领众又作么生檗云不道无禅只是无师这箇话头便是箇祸胎莫道未悟者错会直饶悟得彻头彻尾大法不明也觑他黄檗不见只如黄檗道不道无禅只是无师尔如何理会众中商量道人人分上谁不丈夫岂假师承噇酒糟便是咬言语言语乃古人糟粕也且喜没交涉欲得不招无间业莫谤如来正法轮岂不见沩山举此话问仰山云黄檗意作么生仰山云鹅王择乳素非鸭类沩山云此实难辨只如沩山仰山恁么问答又作么生商量到这里须是箇人始得既不会这箇便将庭前柏树子麻三斤干屎橛锯解秤鎚之类尽为糟粕既错会这箇定又错会洞山问蟾首座佛真法身犹若虚空应物现形如水中月作么生说箇应底道理蟾云如驴觑井山云道则大杀道只道得八成蟾云和尚作么生山云如井觑驴诸方商量道如驴觑井是有迹如井觑驴是无迹又唤作亡情拂迹且喜没交涉要且不是这箇道理既错会这箇定又错会南岳和尚道譬牛驾车车若不行打车即是打牛即是马祖闻举忽然大悟而今禅和家理会道牛喻心车喻法但只明心法自明矣但只打牛车自行矣且喜没交涉若恁么马祖驴年也不能得悟去这老汉始初将谓佛可以坐得成禅可以坐得悟一向坐地等南岳和尚知其不凡故将甎去他菴前磨祖云和尚磨甎作甚么南岳云磨作镜祖云磨甎岂得成镜南岳云磨甎既不成镜坐禅岂得成佛马祖被他动一动心中热忙便问如何即是只这里鼻孔索头便在南岳和尚手里了也所以道欲识佛性义当观时节因缘南岳和尚知他时节已至即向他道汝学坐禅为学坐佛若学坐禅禅非坐卧若学坐佛佛非定相于无住法不应取舍汝若坐佛即是杀佛若执坐相非达其理一时籍没了他家计却更要他纳物事教他无所从出始肯舍命讨箇死处命既舍了便解问如何用心即合无相三昧南岳云汝学心地法门如下种子我说法要譬彼天泽汝缘合故当见其道又问道非色相云何能见南岳云心地法眼能见乎道无相三昧亦复然矣祖云有成坏否南岳云若以成坏聚散而见道者非也马祖于是泮然无疑所谓不入虎穴不得虎子悟了若不遇人十箇有五双杜撰决定为人不得诸人要识悟了遇人者么只这马祖便是样子也马祖既得法直往江西建立宗旨一日南岳和尚曰道一在江西说法总不见持箇消息来遂嘱一僧云汝去待他上堂便问作么生看他道甚么记取来其僧依教去见上堂便出问作么生祖云自从胡乱后三十年不曾少盐酱师召大众云祖师门下穿人鼻孔底尽从这一句子来尔道这一句子从甚么处来从打牛打车处来尔若会得这箇便会得台山路上婆子每有僧问台山路向甚么处去婆云蓦直去僧才行婆云好箇阿师却恁么去赵州闻得云待我去勘过这婆子赵州去见婆子亦如是问婆子亦如是答归来谓众云台山路上婆子被老僧勘破了也诸人还会么寰中天子勅塞外将军令但恁么看取山僧昔年理会不得曾请益一杜撰长老为山僧註解云这僧才问台山路向甚么处去便被婆子勘破了也婆云蓦直去僧便行正是随声逐色如何不被勘破又道才开口便勘破了也今日思量直是叵耐山僧为尔说破若会得赵州道台山路上婆子被老僧勘破了也便会婆子道好箇阿师却恁么去山僧尝颂云天下禅和说勘破争知赵州已话堕引得儿孙不丈夫人人黠过冷地卧此颂甚分明切不得错会既错会这箇定又错会睦州唤僧大德僧回首州云担版汉曾有箇禅头举这话问僧尔作么生会才见僧开口便云果然担版且喜没交涉雪窦拈云睦州只具一只眼这僧唤既回头因甚却成担版晦堂云雪窦亦只具一只眼这僧一唤便回为甚不成担版这两箇老汉可与睦州把手共行若是箇灵利汉才闻举着眼似铜铃终不向这里打之遶既不会这箇定又错会百丈野狐话便道不落也是不昧也是只是当时答此话不合带疑所以堕野狐谓野狐性多疑故且喜没交涉既错会这箇定又错会祖师云不是风动不是幡动仁者心动山僧亦曾请益一箇长老意旨如何长老将衫袖摇作风动势云是甚么苦哉苦哉惭惶杀人钝置杀人有者道不是风动不是旛动定是心动山僧寻常问学者不是风动不是旛动不是心动作么生这里岂容眨眼既错会这箇定又错会文殊是七佛之师为甚么出女子定不得罔明菩萨为甚么出得女子定众中商量道杓柄在女子手里且喜没交涉既错会这箇定又错会雪峯道望州亭与汝相见了也乌石岭与汝相见了也僧堂前与汝相见了也如今诸方商量道作么生是望州亭相见处便道南头买贱北头卖贵乌石岭相见意旨如何便道石头大底大小底小僧堂前相见又作么生便道归堂喫茶去且喜没交涉自余邪解不可胜数山僧寻常亦问学者望州亭与汝相见了也乌石岭与汝相见了也僧堂前与汝相见了也作么生这箇便是金刚圈栗棘蓬尔如何吞如何透尔要识能吞能透者么岂不见保福问鹅湖僧堂前且置望州亭乌石岭甚么处相见鹅湖骤步归方丈保福便入僧堂汾阳和尚颂曰望州乌石与堂前相见相知几万千唯有鹅湖并保福此时相见解推迁此颂分明为尔说了也既不会这箇定又错会玄沙道诸方总道接物利生或遇三种病人来合作么生接患盲者拈鎚竖拂他又不见患聋者语言三昧他又不闻患哑者教伊说又说不得若接此人不得佛法无灵验师顾视大众云要识玄沙么平生心胆向人倾相识还如不相识当时地藏和尚在座下便出来道某甲有口不哑有眼不盲有耳不聋和尚作么生接师云非父不生其子玄沙呵呵大笑师云笑里有刀山僧有时举此话问学者有来依样画葫芦也道某甲有口有耳有眼和尚作么生接山僧向他道咬人屎橛不是好狗又却去不得既错会这箇定又错会香严道如人上树口衔树枝手不攀枝脚不蹋树树下有人问西来意不对则违他所问若对又丧身失命师云好与玄沙一坑埋却山僧昔年曾请益一箇尊宿未审香严意旨如何遂以拂子柄衔在口中紧闭却眼便作衔树枝势摇手摆脚祇对山僧师乃弹指云如此者亦是当年驰声走誉底尚作这般去就其余作怪不在言也尔要会么但只作一句看我先为尔说莫见道作一句看便向举起处会举了便会了且不是这箇道理是甚么道理如人上树口衔树枝手不攀枝脚不蹋树树下有人问西来意不对则违他所问若对又丧身失命如何这里间不容发当时香严会中只有箇虎头上座领得香严意便出来为香严出气云上树即不问未上树请和尚道师云虽得一场荣刖却一双足香严呵呵大笑师云铁作面皮又云回天轮转地轴后来雪窦拈云树上道即易树下道即难老僧上树也致将一问来雪窦虽为虎头上座出气争奈蹉过香严今时有般谬汉闻雪窦恁么道便引洞山语云但能莫触当今讳也胜前朝断舌才谓香严立此箇问头喻如一团火相似不可触虽然如此不可断却言句有问如何是佛麻三斤如何是祖师西来意庭前柏树子又且何妨尔不妨会得好不见汾阳和尚颂曰香严衔树示多人要引同袍达本真师云依实供通拟议却从言下觅丧身失命数如尘师云不是苦心人不知汾阳为尔开天路云散长空月色新师云闲言语虽然如是若向这里提得一生参学事毕既提不得定又错会百丈问沩山五峯云严云併却咽喉脣吻作么生道沩山云却请和尚道百丈云我不辞向汝道恐已后丧我儿孙五峯云和尚也须併却百丈云无人处斫额望汝云严云和尚有也未百丈云丧我儿孙众中商量道百丈大似抱赃叫屈掩耳偷铃三子恁么祗对大家走入荒草里且喜没交涉向尔道此事决定不在言语上既不在言语上当恁么时合作么生我早是与尔说了也既错会这箇定又错会德山道今夜不答话问话者三十棒时有僧出礼拜德山便打僧云某甲话也未问为甚打某甲山云尔是甚处人僧云新罗人山云未蹋船舷好与三十棒后来法眼云大小德山话作两橛圆明云大小德山龙头蛇尾雪窦拈云二老宿虽善裁长补短舍重从轻要见德山亦未可何故德山大似握阃外威权有当断不断不招其乱底剑要识新罗僧么只是撞着露柱底箇瞎汉众中商量道某甲话也未问便好打德山不打却问尔是甚处人这里便是话作两橛龙头蛇尾处且喜没交涉又道这僧若是作家才见他问尔是甚处人便好掀倒禅床他既不能却被德山道末蹋船舷好与三十棒这里是当断不断不招其乱底剑所以雪窦云要识新罗僧么只是撞着露柱底箇瞎汉且喜没交涉禅若是恁么地会得时更不消悟也聪明灵利底一时随语生解解註将去便了我且问尔恁么解註得一时有下落了生死到来却如何支遣而今分明向尔道遮些闲言长语便是出生死底径路尔莫去径路上栽荆棘掘屎窖或若有箇衲僧出来道和尚现在这里栽荆棘掘屎窖也不是却作么生祇对山僧有箇推托处且如何惟托听取一偈女流中有大丈夫示现其身化其类以戒定慧解脱法摄彼贪欲瞋恚痴虽处于中作佛事如风行空无所依过去未来及现在尘沙诸佛及菩萨异口同音发是言善哉奇特世希有心源清净无忧喜不作无喜无忧想逢场作戏随世缘而于世缘无所着六月火云烧碧空雷声忽震三千界销除热恼获清凉是彼丈夫诞时节我说此偈助光明普施法界诸女人喝一喝大慧普觉禅师普说卷第十四大慧普觉禅师语录大慧普觉禅师普说卷第十五径山能仁禅院住持嗣法慧日禅师臣蕴闻上进钱计议请普说僧问昔日僧问杨岐和尚如何是佛答云三脚驴子弄蹄行未审意旨如何师云天上天下没踪迹进云只如威音王已前是甚么人骑师云威音王已后是甚么人骑僧拟议师便喝乃云威音王已前三脚驴儿𨁝跳威音王已后杨岐老人绝消息既绝消息却因甚么三脚驴儿𨁝跳若也于斯明得方知威音王已前三脚驴儿果然𨁝跳若明不得杨岐老人一生受屈正当恁么时如何是雪屈一句喝一喝云洎合弄险复云蕴闻上座今日代子虚来请为众普说老汉曰说箇甚么即得闻曰请和尚拈出杨岐金刚圈栗棘蓬布施大众又曰如忠国师大珠和尚说法诸方大有疑其拕泥带水不径截说义理禅愿和尚疏决真伪解大众疑惑此亦是请普说檀越之意老汉曰诺所以大觉世尊初悟此事在摩竭提国三七日内无下口处自云我宁不说法疾入于涅槃信知说法之难岂同容易寻念过去佛所行方便力然后起道树诣鹿苑随众生根器说一大藏教末后收因结果却云始从鹿野苑终至跋提河于是二中间未曾说一字只这便是杨岐所谓金刚圈栗棘蓬也直是难吞难透到这里直下承当得了大法未明亦奈何不得敢问诸人何者名为大法金刚圈却如何透栗棘蓬却如何吞不见巖头道若将实法系缀人土亦销不得况十方信施耶诸佛出世祖师西来无非只为尔诸人作箇证明底主宰而已若有法可传可授则诸佛慧命岂到今日故祖师云心地随时说菩提亦只宁事理俱无碍当生即不生若会得此四句即透得金刚圈吞得栗棘蓬不须要明大法大法自明矣以至古人差别异旨因缘心性玄妙大法若明才举起时便会得恰如磁石见铁相似轻轻一引便动须是举一明三目机铢两点着南边动北边举起时便明得而今诸方有数种邪禅大法若明只这邪禅便是自己受用家具好击石火闪电光一棒一喝底定不爱说心说性者只爱机锋俊快谓之大机大用好说心说性底定不爱击石火闪电光一棒一喝者只爱丝来线去谓之绵绵密密亦谓之根脚下事殊不知正是箇没用处弄泥团底汉看他前辈大法明底尊宿用处转辘辘地如南阳忠国师大珠和尚是也唯杨文公具眼修传灯录时将忠国师大珠和尚列在马祖下诸尊宿之右将广语所有言句尽入其中六祖下收忠国师语最多为他家活大门户大法性宽波澜阔难凑泊遮般法难说他禅备众体如三唤侍者话唤作说老婆禅拕泥带水得么一日唤侍者侍者应诺如是三唤侍者三应师云国师三唤侍者何曾有辜负侍者三应甚么处是辜负处国师曰将谓吾辜负汝谁知汝辜负吾师云平地起骨堆复云丛林中唤作国师三唤侍者话自此便有一络索唯雪窦见透古人骨髓云国师三唤侍者点即不到师云灼然侍者三应到即不点师云却不恁么将谓吾辜负汝谁知汝辜负吾谩雪窦不得师云谁道复召大众云好箇谩雪窦不得虽然如是雪窦亦谩妙喜不得妙喜亦谩诸人不得诸人亦谩露柱不得玄沙云侍者却会雪窦云停囚长智师云两彩一赛云门道作么生是国师辜负侍者处会得也是无端雪窦云元来不会师云雪峯道底云门又云作么生是侍者辜负国师处粉骨碎身未报得雪窦云无端无端师云垛生招箭法眼云且去别时来雪窦云谩我不得师云却是法眼会兴化云一盲引众盲雪窦云端的瞎师云亲言出亲口弘觉征问僧云甚处是侍者会处僧云若不会争解恁么应觉云汝少会在又云若于此见得去便识玄沙师云惭惶杀人翠巖芝云国师侍者总欠会在师云犹较些子投子云抑逼人作么雪窦云垛根汉师云理长即就复云唯有赵州多口阿师下得箇註脚令人疑着僧问国师三唤侍者意旨如何州云如人暗中书字字虽不成文彩已彰雪窦便喝师云且道遮一喝在国师侍者分上在赵州分上随后喝一喝复云若不是命根五色索子断如何透得这里过雪窦云若有人问雪窦雪窦便打也要诸方检点师云作贼人心虚雪窦复有一颂云师资会遇意非轻师云此语有两负门无事相将草里行师云普州人送贼负汝负吾人莫问师云放待冷来看任从天下竞头争师云即今休去便休去若觅了时无了时复云尔要求玄妙解会只管理会国师三唤侍者话那里是国师辜负侍者处那里是侍者辜负国师处有甚么交涉鹅王择乳素非鸭类这箇便是国师用剑刃上事为复只这些子为复别更有在一日问紫璘供奉甚么处来奉曰城南来国师曰城南草作何色奉曰作黄色国师乃问童子城南草作何色童子曰作黄色国师曰只这童子亦可帘前赐紫对御谈玄尔道国师说老婆禅拕泥带水得么为复只这些子为复别更有在一日肃宗帝请看戏国师曰檀越有甚心情看戏法云圆通禅师曰且道国师在甚处着到妙喜敢问诸人且道圆通禅师在甚处着到于斯见得三老相去不远肃宗帝又问如何是十身调御国师直拔向他道檀越蹋毘卢顶上行更问甚么十身调御诸人要见忠国师么只在尔眼睛里开眼也蹉过合眼也蹉过既在眼睛里为甚么却蹉过妙喜恁么道亦蹉过不少尔更看他有箇无情说法话老汉寻常不曾说今日已是不识好恶不避口业尽情为诸人抖擞为他雪屈且不得作义理会僧问如何是古佛心国师曰墙壁瓦砾是师云恁么答话若玄妙解路心不绝命根不断大法不明决定不敢如此四楞塌地一棒一喝一挨一拶击石火闪电光却易这般说话却难入作前所谓家活大门户大法性宽波澜阔命根断方能如是僧曰墙壁瓦砾岂不是无情国师曰是僧曰无情还解说法否国师曰常说炽然说无间歇僧曰某甲为甚么不闻国师曰汝自不闻不可妨他闻者也僧曰未审甚么人得闻国师曰诸圣得闻僧曰和尚还闻否国师曰我不闻僧曰和尚既不闻争知无情解说法国师曰赖我不闻我若闻则齐于诸圣汝即不闻我说法僧曰恁么则众生无分也国师曰我为众生说不为诸圣说僧曰众生闻后如何国师曰即非众生师云奇哉尔看他转辘辘地不滞在一隅不负他来问赖我不闻我若闻则齐于诸圣汝即不闻我说法尔唤作郎当得么不是得诸佛诸祖心髓如何转得尔莫唤作无得失这箇是无得失中有得失有得失中无得失唤作入泥入水骑贼马赶贼队借婆帔子拜婆年难奈何又僧问发心出家本拟求佛未审如何用心即得成佛国师曰无心可用即得成佛师云这僧难容恰如箇鼠粘子相似这箇老子软顽又撞着这僧软顽粘住便问无心可用阿谁成佛国师曰无心自成佛成佛亦无心僧曰佛有大不可思议为能度众生若也无心阿谁度众生国师曰无心是真度生若见有生可度者即是有心宛然生灭僧曰今既无心能仁出世说许多教迹岂可虚言国师曰佛说教亦无心僧曰说法无心应是无说国师曰说即无无即说僧曰说法无心造业有心否国师曰无心即无业今既有业心即生灭何得无心僧曰无心即成佛和尚即今成佛未国师曰心尚自无谁言成佛若有佛可成还是有心有心即有漏何处得无心僧曰既无佛可成和尚还得佛用否国师曰心尚自无用从何有僧曰茫然都无莫落断见否国师曰本来无见阿谁道断僧曰本来无见莫落空否国师曰无空可落僧曰有可堕否国师曰空既是无堕从何立僧曰能所俱无忽有人持刀来取命为是有是无国师曰是无僧曰痛否国师曰痛亦无僧曰痛既无死后生何道国师曰无死无生亦无道僧曰既得无物自在饥寒所逼若为用心国师曰饥即喫饭寒即着衣僧曰知饥知寒应是有心国师曰我问汝有心心作何体段僧迟疑良久觅心与饥寒体段了不可得遂依实供通曰心无体段国师曰汝既知无体段即是本来无心何得言有僧曰山中逢见虎狼如何用心国师曰见如不见来如不来彼即无心恶兽不能加害僧曰寂然无事独脱无心名为何物国师曰名金刚大士师喝一喝云好人不肯做却要屎里卧僧曰金刚大士有何体段国师曰本无形段师云何不早恁么道僧曰既无形段唤何物作金刚大士国师曰唤作无形段金刚大士僧曰金刚大士有何功德国师曰一念与金刚相应能灭殑伽沙劫生死重罪得见殑伽沙诸佛其金刚大士功德无量非口所说非意所陈假使殑伽沙劫住世说亦不可得尽这僧当下大悟如睡梦觉如莲华开似这般底便是金刚圈栗棘蓬尔若吞不得透不得不见古人行履处定起谤无疑透得这里方能作大舟航不着此岸不着彼岸不住中流善知识下得这般脚手入得这般窠窟方始为得人师家若不具许多差别眼目如心性解路上得箇入处底定不爱击石火闪电光却爱这般说话又却错做实法会了如一机一境一棒一喝上得箇入处底定不爱这般说话又是错会了真所谓所见不同互有得失教中所谓菩萨见水如甘露天人见水如瑠璃凡夫见水是水饿鬼见水如脓血是也或有箇爱高禅底衲子出来道妙喜有如是等见耶即向他道逢人但恁么举所以正法眼藏中收僧问忠国师古德云青青翠竹尽是法身欝欝黄华无非般若有人不许云是邪说亦有信者云不思议不知若为国师曰此盖普贤文殊境界非诸凡小而能信受皆与大乘了义经意合故华严经云佛身充满于法界普现一切群生前随缘赴感靡不周而恒处此菩提座翠竹既不出于法界岂非法身乎又般若经云色无边故般若亦无边黄华既不越于色岂非般若乎深远之言不省者难为措意又华严座主问大珠和尚曰禅师何故不许青青翠竹尽是法身欝欝黄华无非般若珠曰法身无像应翠竹以成形般若无知对黄华而显相非彼黄华翠竹而有般若法身故经云佛真法身犹若虚空应物现形如水中月黄华若是般若般若即同无情翠竹若是法身翠竹还能应用座主会么主曰不了此意珠曰若见性人道是亦得道不是亦得随用而说不滞是非若不见性人说翠竹着翠竹说黄华着黄华说法身滞法身说般若不识般若所以皆成诤论师云国师主张青青翠竹尽是法身直主张到底大珠破青青翠竹不是法身直破到底老汉将一箇主张底将一箇破底收作一处更无拈提不敢动着他一丝毫要尔学者具眼透国师底金刚圈又吞大珠底栗棘蓬具眼者辨得出不具眼者未必不笑宗杲虽参圜悟和尚打失鼻孔元初与我安鼻孔者却得湛堂和尚只是为人时下刃不紧若是说禅病无人过得甞思教中有一段因缘殃崛摩罗要千人指头作华冠然后登王位已得九百九十九指唯少一指要断其母指填数佛知其缘熟故往化之殃崛才举意欲下刀取母指时忽闻振钖声遂舍其母指而问佛教化一指曰既是瞿昙在此望施我一指头满我所愿才举刀世尊拽脱便去世尊徐行殃崛急赶不上乃高声叫曰住住世尊曰我住久矣是汝不住殃崛忽然感悟投佛出家佛却令持钵至一长者门其家妇人正值产难长者曰瞿昙弟子汝为至圣当有何法能免产难殃崛曰我乍入道未知此法待我回问世尊却来相报及返具事白佛佛告殃崛汝速去报言我自从贤圣法来未曾杀生殃崛当便奉佛语往彼告之其妇得闻即免产难师云这里使棒使喝掀倒禅床引经教说理事击石火闪电光夜半捉乌鸡得么因请益湛堂和尚才举起此话湛堂曰尔爬着我痒处这话是金屎法不会如金会得如屎曰岂无方便湛堂曰我有箇方便只是尔刬地不会曰望和尚慈悲湛堂曰殃崛云我乍入道未知此法待问世尊未到佛座下他家生下儿子时如何我自从贤圣法来未曾杀生殃崛持此语未至他家已生下儿子时如何老汉当时理会不得后因在虎丘看华严经至菩萨登第七地证无生法忍云佛子菩萨成就此忍即时得入菩萨第八不动地为深行菩萨难可知无差别离一切相一切想一切执着无量无边一切声闻辟支佛所不能及离诸諠诤寂灭现前譬如比丘具足神通得心自在次第乃至入灭尽定一切动心忆想分别悉皆止息此菩萨摩诃萨亦复如是住不动地即舍一切功用行得无功用法身口意业念务皆息住于报行譬如有人梦中见身堕在大河为欲度故发大勇勐施大方便以大勇勐施方便故即便寤吾告寤既寤吾告寤已所作皆息菩萨亦尔见众生身在四流中为救度故发大勇勐起大精进以勇勐精进故至此不动地既至此以一切功用靡不皆息二行相行皆不现前此菩萨摩诃萨菩萨心佛心菩提心涅槃心尚不现起况复起于世间之心师云到这里打失布袋湛堂为我说底方便忽然现前方知真善知识不欺我真箇是金刚圈须是藏识明方能透得又有箇尊宿唤作洛浦和尚久为临济侍者济每称美之谓之临济门下一只箭子便是欺负人游历罢直往夹山顶卓菴经年夹山知乃修书遣僧驰到洛浦接得便坐却再展手索僧无对浦便打曰归去举似和尚僧回举似夹山山曰这僧看书三日内必来若不看书此人救不得师云古人唤作捞摝人不知书中有甚闲言长语洛浦却吞他钩线三日内果来夹山预令人伺其出菴便烧其居师云只这便是金刚圈浦不顾师云成佛作祖须是这般汉直造夹山方丈不礼拜乃当面叉手而立山曰鸡栖凤巢非其同类出去浦曰自远趋风乞师一接山曰目前无阇梨此间无老僧浦便喝山曰住住且莫草草怱怱云月是同谿山各异截断天下人舌头即不无阇梨争教无舌人解语师云洛浦却低头思量这一道真言理会不得被夹山噼嵴便打穿了鼻孔遂承嗣夹山后来示众道末后一句始到牢关把断要津不通凡圣须知上流之士不将佛祖见解贴在额头上如灵龟负图自取丧身之本师云他悟后便解明他这一道真言这些子药头不问云门下临济下曹洞下法眼下沩仰下大法若不明各宗其宗各师其师各父其父各子其子只管理会宗旨热大不紧老汉在众中时尝请益一尊宿禅门中说有语中无语无语中有语尊宿为我引证云有语中无语路逢死蛇莫打杀无底篮子盛将归唤这箇作有语中无语又唤作无语中有语如何是有语中无语路逢死蛇莫打杀如何是无语中有语无底篮子盛将归只这一句便具此两义路逢死蛇莫打杀是无语中有语无底篮子盛将归乃是有语中无语谓既是死蛇更不消打杀又云如何是同中有异鹭鸾立雪非同色如何是异中有同明月芦华不似他我如此说时尔便会得了却济得甚么事似这般底莫要学大法明后举一丝毫便一时会得恰似殃崛摩罗因缘湛堂说底方便我乍入道也使不着佛有神通也使不着既使不着因甚么生下儿子若向这里见得释迦老子即是殃崛摩罗殃崛摩罗即是释迦老子若也不会释迦自释迦殃崛自殃崛不干产难人家事乃合掌云即将上来举扬般若所有一言一句契佛契祖底功德奉为计议钱公荐室安人吕氏伏愿出此没彼常为般若之亲姻舍身受身永作菩提之眷属召大众云还委悉么若欲直下便休去莫记我今说底喝一喝下座傅菴主请普说师云傅菴主入堂挂塔就今日设供仍请云门为众普说且道说箇甚么即得若是全锋敌胜同死同生正按旁提横来竖去蟠根错节结角罗纹于诸人分上正是小孩儿则剧家事不劳拈出既不许恁么各请解下腰间多年历日听取云门说箇古话记得二祖问达磨曰弟子心未宁请师与安达磨曰将心来与汝安二祖良久曰内外中间觅心了不可得达磨曰与汝安心竟二祖当时便休歇去又三祖问二祖曰弟子身缠风恙请师忏罪二祖曰将罪来与汝忏三祖良久曰内外中间觅罪了不可得二祖曰与汝忏罪竟三祖当时便休歇去这两则语丛林举唱者如麻如粟错会者如稻似谷若不作心性会便作玄妙会不作玄妙会便作理事会不作理事会便作直截会不作直截会便作奇特会不作奇特会便向击石火闪电光处会不向击石火闪电光处会便飏在无事甲里不飏在无事甲里便唤作古人两则公案向三条椽下七尺单前闭目合眼坐在黑山下鬼窟里思量卜度若作这一络索道理欲明此事大似郑州出曹门且喜没交涉既不许恁么又如何理会云门已是面皮厚三寸分明为诸人说破第一不得错会我说底达磨从西天将得箇无文印子来把二祖面门一印印破二祖得此印不移易一丝头把三祖面门印破自后一人传虚万人传实递相印授直至江西马祖马祖得此印于南岳和尚便道自从胡乱后三十年不曾少盐酱师喝一喝云印文生也百丈大智禅师得此印于马祖翻身跳入五百生前野狐窟里头出头没直至如今不肯回黄檗和尚得此印于百丈便道汝等诸人尽是噇酒糟汉恁么行脚何处有今日还知大唐国里无禅师么临济和尚得此印于黄檗便解到处作白拈贼至今累及儿孙兴化和尚得此印于临济便解向云居处权借一问以为影草南院和尚得此印于兴化直得赤肉团上壁立千仞有僧问古殿重兴时如何曰明堂瓦插檐僧曰恁么则庄严毕备也曰斩草蛇头落风穴和尚得此印于南院则曰夫参学眼目直须大用现前勿自拘于小节设使言前荐得犹是滞壳迷封纵然句下精通未免触涂狂见汝等诸人应是从前学解明昧两岐如今为汝一时扫却直须箇箇如师子儿咤髿地哮吼一声壁立千仞谁敢正眼覻着覻着则瞎却渠眼有问语默涉离微如何通不犯则曰长忆江南三月里鹧鸪啼处百华香首山和尚得此印于风穴便拈起竹篦问学人曰唤作竹篦则触不唤作竹篦则背有问如何是佛则曰新妇骑驴阿家牵汾阳和尚得此印于首山则曰汾阳门下有西河师子当门踞坐但有来者即便咬杀作何方便入得汾阳门见得汾阳人慈明和尚得此印于汾阳把临济金刚王宝剑折作两段只用钓丝绞水杨岐和尚得此印于慈明便向无烟火于死柴头畔白云和尚得此印于杨岐便向多处添些子少处减些子五祖和尚得此印于白云贱卖担版汉贴称麻三斥百千年滞货无处着浑身圜悟老师得此印于五祖将三百六十骨节八万四千毛窍一时撒向诸人怀里师蓦拈拄杖面前画一画云不得过界复举起云这一队不唧𠺕老汉性命尽在云门手里即今对众将这印子为他打破欲使后代儿孙各各别有生涯免得承虚接响递相钝置遂卓一下云印子百杂碎了也且道这一队老汉在甚么处安身立命还见么良久云眼睫眉毛都落尽转使傍观笑不休复卓一下喝一喝刘侍郎亲书华严经施师仍请普说僧问掷大千于方外纳须弥于芥中是甚么人分上事师云是没量大人分上事进云因甚么被学人蹋在脚下师云尔见箇甚么道理便开许大口僧便喝师云好一喝未有主在进云须知五十三人善知识到这里也摸𢱢不着师云尔分上事作么生进云今日逢彊则弱师云何不礼拜僧便礼拜师乃云五十三人善知识摸𢱢不着处即是诸人日用消息诸人摸𢱢不着处即是五十三人善知识日用消息诸人日用消息五十三人善知识决定摸𢱢不着五十三人善知识日用消息诸人决定摸𢱢不着所以道诸法无作用亦无有体性是故彼一切各各不相知亦如大火聚勐焰同时发各各不相知诸法亦如是便恁么去掷大千于方外纳须弥于芥中岂是分外虽然如是第一不得向祖师门下过若向祖师门下过定打折尔驴腰以拂子击禅床一下复云杼山居士刘公以手写大方广佛华严经一部施妙喜道人受持仍挥金办供以伸庆忏妙喜今日登曲彔木为居士发扬且要大家知有佛言一切世界诸群生少有欲求声闻乘求独觉者转复少趣大乘者甚难遇趣大乘者犹为易能信此法倍更难今有信此法者手写是经黑底是墨白底是纸唤甚么作此法此法又如何举扬即今还有能信此法者么出来为杼山居士证明若证明得居士功不唐捐若证明不得妙喜乘便下坡为诸人说箇影子黄面瞿昙始成正觉时在摩竭提国阿兰若法菩提场中于一尘内破此一尘演说如来广大境界妙音遐畅无处不及岂不是此法不离一切菩提树下而上升须弥向天帝释妙胜殿普光明藏师子座上说十住品岂不是此法不离一切菩提树下及须弥山顶而向夜摩天宫宝庄严殿宝莲华藏师子座上入菩萨善思惟三昧说十行品岂不是此法不离于此菩提树下及须弥顶夜摩天宫而往诣兜率陀天一切妙宝所庄严殿摩尼藏师子座上说十回向品岂不是此法不离兜率陀天而往诣他化自在天宫摩尼宝藏殿住一切菩萨智所住境入一切如来智所入处说十地品岂不是此法不离他化自在天宫复至摩竭提国普光明殿入佛华庄严三昧说离世间品岂不是此法不离摩竭提国向室罗筏国逝多林给孤独园大庄严重阁入不可说佛剎微尘数神变海及种种三昧门说入法界品岂不是此法毘卢遮那及诸大菩萨七处九会咸集其所互为主伴一一交参现大神变乃至善财不离自所住处入普贤毛孔剎中行一步过不可说不可说佛剎微尘数世界如是而行尽未来劫犹不能知一毛孔中剎海次第剎海藏剎海差别剎海普入剎海成剎海坏剎海庄严所有边际乃至念念周遍无边剎海教化众生令向阿耨多罗三藐三菩提当是之时善财童子则次第得普贤菩萨诸行愿海与普贤等与诸佛等一身充满一切世界剎等行等正觉等神通等法轮等辩才等言辞等及不可思议解脱自在悉皆同等岂不是此法若尔则须知杼山居士未动毛锥未形纸墨时已与毘卢遮那如来及不可说微尘数剎土诸佛菩萨广大境界一一平等一一无差别以至周旋八十一卷行布圆融亦与善财未见文殊未发阿缛多罗三藐三菩提心及发心已来遍历诸城承事诸善知识次第满足普贤诸行愿海亦无差别如上所说岂不是此法杼山居士既尔妙喜老汉亦尔妙喜老汉既尔现前大众亦尔现前大众既尔森罗万象大地山河亦尔所谓尘尘尔念念尔法法尔一法既尔诸法亦然一尘既尔诸尘亦然诸尘既然则不越此念不破此尘入息不居阴界出息不涉万缘常转如是经百千万亿卷又何劳杼山居士明窓净几引笔行墨特地周遮妙喜老汉承虚接响鼓舌摇脣无风起浪虽然如是要且只明得此法影子边事与此法正文了无交涉诸人要识正文么谛听谛听汲水炷香天女侍长者之着论剥皮析骨菩萨赞毘卢之发心欲见闻以成善因故笔墨而为佛事偕众香之一钵饷妙喜于东方伏愿知识如善财之众多行愿如普贤之殊胜具十回向证三菩提我人众生等无差别佛法僧宝共作证明上来讲赞无限胜因一切智智清净无二无二分无别无断故夜来州前石师子无端𨁝跳撞入陈四公酒楼咬破湘山祖师鼻孔杜顺和尚忍痛不禁出来道怀州牛喫禾益州马腹胀天下觅医人灸猪左膊上才作是说各各平复如故汝等诸人还知决定义也无良久云不见道能信此法倍更难喝一喝下座大慧普觉禅师普说卷第十五大慧普觉禅师语录大慧普觉禅师普说卷第十六径山能仁禅院住持嗣法慧日禅师臣蕴闻上进傅经干请普说师云经干道友妙喜初不相识去岁经由衡阳特来相访一见便如故人盖为信得此段大事因缘及何以故岂不见华严会上智首菩萨问文殊师利菩萨言佛子菩萨云何得无过失身语意业等事文殊答以善用其心则获一切胜妙功德为说行住坐卧四威仪中一百四十大愿谓之无浊乱清净行大功德此功德皆从信地而发故文殊普为已发信心者作不请友以偈问贤首菩萨曰我今已为诸菩萨说佛往修清净行仁亦当于此会中演畅修行胜功德贤首菩萨以偈答之其中曰以法威力现世间则获十地十自在亦是说初发心从信地起之义末后善财到毘卢楼阁前弥勒为说一百二十种菩提心亦是此义其中有一种喻曰如师子王哮吼师子儿闻皆增勇健余兽闻之即皆窜伏佛师子王菩提心吼应知亦尔诸菩萨闻增长功德有所得者闻皆退散亦是此义既有信根即是成佛基本忽地与现行相应便证阿耨多罗三藐三菩提如释迦老子初在正觉山前举头见明星出现忽然悟道遂乃叹曰奇哉一切众生具有如来智慧德相但以妄想执着而不证得谓上至十方诸佛下至六道四生含蠢蠕动于我悟处以平等印一印印定更无差别尔看黄面老子才悟了便见得如此广大然后兴慈运悲于生死海不着此岸不着彼岸不住中流而能运载此岸众生到欲彼岸不住生死中流这箇道理亦不出自家信种所以无尽居士注海眼经题说佛成就云始觉合本之谓佛他虽是箇俗人然却见得彻识得根本谓始觉时从明星上起信忽然觉悟自性本来是佛大地有情更无差别无尽唤作始觉合本觉方始成佛参禅人能恁么辨白得了然后休歇身心识取本来面目不要麁心古圣得了便于得处灭却生灭心亦不住在寂灭地谓之寂灭现前于寂灭地获二殊胜一者上合十方诸佛与佛如来同一慈力二者下合六道众生与诸众生同一悲仰前所云兴慈运悲救拔恶道是也众生为不觉故轮转生死先觉之士若无慈悲如何得众生界空信知佛恩难报今日经干道友请妙喜普说不独为先考承事追修而已要与现前一众说些禅病故柳子厚以天台教为司南言禅病最多诚哉是言天台智者之教以空假中三观摄一切法教人把本修行禅无文字须是悟始得妙喜自十七岁便疑着此事恰恰参十七年方得休歇未得已前常自思惟我今已几岁不知我未託生来南阎浮提时从甚么处来心头黑似漆并不知来处既不知来处即是生大我百年后死时却向甚么处去心头依旧黑漫漫地不知去处既不知去处即是死大谓之无常迅速生死事大尔诸人还曾恁么疑着么现今坐立俨然孤明历历地说法听法宾主交参妙喜簸两片皮牙齿敲磕脐轮下鼓起粥饭气口里忉忉怛怛在遮里说说者是声此声普在诸人髑髅里诸人髑髅同在妙喜声中这箇境界他日死了却向甚处安着既不知安着处则撞入驴胎马腹亦不知生快乐天宫亦不知禅和子寻常于经论上收拾得底问着无有不知者士大夫向九经十七史上学得底问着亦无有不知者却离文字绝却思惟问他自家屋里事十箇有五双不知他人家事却知得如此分晓如是则空来世上打一遭将来随业受报毕竟不知自家本命元辰落着处可不悲哉所以古人到这里如救头然寻师决择要得心地开通不疑生死然有学而知之者有生而知之者那箇是学而知之者如僧问赵州学人乍入丛林乞师指示州云尔喫粥了也未僧云喫粥了州云洗钵盂去僧于言下忽然大悟当下休歇便知生死去处妙喜常说不易这僧有力量赵州将一百二十斤檐子一送送在他肩上这僧荷得一气走一百二十里更不回头如将梵位直授凡庸心里便怗怗地兴得慈力运得悲愿此是学而知之者那箇是生而之知者如赵州作沙弥时同本师行脚到南泉值南泉卧次本师礼拜了赵州方礼拜南泉问云近离甚处州云近离瑞像泉云还见瑞像么州云瑞像则不见面前只见卧如来南泉遂起问尔是有主沙弥无主沙弥州云是有主沙弥泉云那箇是尔主若是如今禅和家便近前弹指打箇圆相喝一喝拍一拍拂袖便行放出这般恶气息尔看他赵州缓缓地近前道孟春犹寒伏惟和尚尊候万福泉乃唤维那云此沙弥别处安排次日却来问如何是道南泉也不行棒也不下喝也不谈玄也不说妙也不牵经也不引论也不举古人公案亦不说事亦不说理只实头向他道平常心是道为他赵州已理会得平常心了便却问还假趣向也无泉云拟向即乖州云不拟争知是道泉云道不属知不属不知知是妄觉不知是无记若真达不疑之道犹如太虚廓然荡豁岂可于中彊是非耶赵州于言下千了百当南泉道道不属知不属不知圭峯谓之灵知荷泽谓之知之一字众妙之门黄龙死心云知之一字众祸之门要见圭峯荷泽则易要见死心则难到这里须是具超方眼说似人不得传与人不得所以圜悟先师说赵州禅只在口脣皮上难奈他何如善用兵者不赍粮行就尔水草粮食又杀了尔有一秀才问佛不违众生愿是否州云是才云弟子欲就和尚手中乞取拄杖得否州云君子不夺人所好才云某甲不是君子州云老僧亦不是佛又一僧问如何是祖师意州乃敲禅床脚僧云莫只这便是否州云是则脱取去又一僧问诸方尽向口里道和尚如何示人州以脚跟打火炉示之僧云莫便是也无州云恰认得老僧脚跟又僧问如何是赵州州云东门南门西门北门僧云某甲不问这箇州云尔问我赵州聻又僧问如何是道州云墙外底僧云某甲不问这箇道州云尔问那箇道僧云某甲问大道州云大道通长安尔不得作无事会不得作玄妙会不得作奇特会不得作平常会赵州不在无事上不在玄妙上不在奇特上不在平常上毕竟在甚么处具眼者辨取这老汉有时云未出家被菩提使出家后使得菩提汝诸人被十二时使老僧使得十二时又云佛之一字吾不喜闻佛之一字尚不喜闻达磨灼然是甚老臊胡十地菩萨是担粪汉等妙二觉是破凡夫菩提涅槃是系驴橛十二分教是鬼神簿拭疮脓纸四果三贤初心十地是守古冢鬼尔既不到这箇田地是事理会不得也学人麁走大步便把一句子禅要祗对人且不是这箇道理所以妙喜室中常问禅和子唤作竹篦则触不唤作竹篦则背不得下语不得无语不得思量不得卜度不得拂袖便行一切总不得尔便夺却竹篦我且许尔夺却我唤作拳头则触不唤作拳头则背尔又如何夺更饶尔道箇请和尚放下着我且放下着我唤作露柱则触不唤作露柱则背尔又如何夺我唤作山河大地则触不唤作山河大地则背尔又如何夺有箇舟峯长老云某看和尚竹篦子话如籍没却人家财产了更要人纳物事妙喜曰尔譬喻得极妙我真箇要尔纳物事尔无从所出便须讨死路去也或投河赴火拚ㄙ云得命方始死得死了却缓缓地再活起来唤尔作菩萨便欢喜唤尔作贼汉便恶发依前只是旧时人所以古人道悬崖撒手自肯承当绝后再甦欺君不得到这里始契得竹篦子话复说偈云佛之一字尚不喜有何生死可相关当机觌面难回互说甚楞严义八还悦禅人请普说僧问临济示众云有时夺人不夺境有时夺境不夺人有时人境两俱夺有时人境俱不夺如何是夺人不夺境师云三千里外绝誵讹进云如何是夺境不夺人师云拔出眼中楔进云临济道煦日发生铺地锦婴孩垂发白如丝未审与和尚答底是同是别师云咬人屎橛不是好狗进云王令已行天下遍将军塞外绝烟尘时如何师云适来犹自可而今更郎当问十方薄伽梵一路涅槃门未审王氏今日是生耶是死耶师云生耶死耶进云今古应无坠分明在目前师云抽却脑后箭进云只如十二时中不依倚一物人来师还接否师云唤甚么作一物进云不可重说偈言师云碍塞杀人乃云生耶死耶非得非失不道不道有理有事若向有理有事处得箇入处只在教乘里头出头没若于非得非失处得箇入处敢保诸人十二时中未有安身立命处既未有安身立命处则不知王氏落处若知得王氏落处即知自己安身立命处且道王氏即今是生耶是死耶是不生耶是不死耶若道不生争奈死何若道不死争奈生何若道亦生亦死又是戏论说若道非生非死又是相违说直饶离四句绝百非直下如明镜当台明珠在掌胡来现胡汉来现汉当人各各脚跟下净裸裸明历历生死如梦幻空华去来如浮云水月犹未是彻头处纵饶如实见得昔日之生本不曾生今日之灭本不曾灭亦是无梦说梦何以故生而不生镜里之形灭而不灭水中之月正当恁么时那里是王氏出身处若委悉得去王氏只今与诸人把手共行同入如来大寂灭海其或未然有寒暑兮促君寿有鬼神兮妬君福复云这箇是近悦上座为母王氏请妙喜老汉说法底意旨且法作么生说不见道法不可见闻觉知若行见闻觉知是则见闻觉知非求法也见闻觉知既不可以入道莫是不见不闻不觉不知便是么良久高声云更是箇甚么妙喜尽力说只说得到这里此事决定不在言语上所以从上诸圣次第出世各各以善巧方便忉忉怛怛唯恐人泥在言语上若在言语上一大藏教五千四十八卷说权说实说有说无说顿说渐岂是无言说因甚么达磨西来却言单传心印不立文字语言直指人心见性成佛因何不说传玄传妙传言传语只要当人各各直下明自本心见自本性事不获已说箇心说箇性已大段狼借了也若要拔得生死根株尽切不得记我说底纵饶念得一大藏教如瓶泻水唤作运粪入不名运粪出却被这些子障却自己正知见不得现前自己神通不能发现只管弄目前光影理会禅理会道理会心理会性理会奇特理会玄妙大似掉棒打月枉费心神如来说为可怜愍者古人凡有一言半句设一箇金刚圈栗棘蓬教伊吞教伊透若是箇英灵独脱出情尘超理性者金刚圈栗棘蓬是甚么弄猢狲家具察鬼神茶饭盖尔不能一念缘起无生只管一向在心意识边作活计才见宗师动口便向宗师口里讨玄讨妙却被宗师倒翻筋斗自家本命元辰依旧不知落处脚跟下黑漫漫依前只是箇漆桶只如适来上座问夺人不夺境一段话只知册子上念将来如法答他又理会不得问一段未了又问一段恰如村人打传口令相似我今不惜口业为尔诸人葛藤註解一遍临济一日示众云有时夺人不夺境有时夺境不夺人有时人境两俱夺有时人境俱不夺会么良久左右顾视便下座遮箇便是金刚王宝剑我昨日说底将蜈蚣毒蛇蝎子并诸杂毒贮在一瓮里尔试将手就中拈一箇不毒底出来看若拈得出不妨于此事有少分相应若拈不出自是尔根性迟钝夙无灵骨也怪妙喜不得临济当时道这几句闲言长语面目现在自是尔不会看得出尔若领得此意自从胡乱后三十年不少盐酱钟楼上念赞床脚下种菜之类不着问人一一自知下落古人垂箇方便岂是间开口须知烂泥里有刺当时有箇克符道者理会得临济意便出来问如何是夺人不夺境临济当时不知那里得许多闲言长语鬪凑得恰好便道煦日发生铺地锦婴孩垂发白如丝诸人还会么煦日发生铺地锦是境婴孩垂发白如丝是人此两句一句存境一句夺人克符又作颂曰夺人不夺境缘自带聱讹师云有甚么聱讹拟欲求玄旨思量反责么师云诬人之罪骊珠光灿烂蟾桂影婆娑师云何不早恁么道觌面无差互还应滞网罗师云依稀似曲才堪听又被风吹别调中此颂大概在骊珠光灿烂蟾桂影婆娑之上盖此两句是境学者问不夺境拟欲求玄旨思量反责么大意只是不可思量拟议思量拟议者人也蹉却觌面相呈一着子即被语言网罗矣克符此颂专明煦日发生铺地锦所以有骊珠光灿烂蟾桂影婆娑之句乃是存境而夺人故曰觌面无差互还应滞网罗夺人之义醍醐毒药一道而行具眼者方能辨别又问如何是夺境不夺人答云王令已行天下遍将军塞外绝烟尘师云王令已行天下遍是夺了境将军塞外绝烟尘是存人而不夺颂曰夺境不夺人寻言何处真师云也须闲处作隄防问禅禅是妄究理理非亲师云好事不如无日照寒光澹山遥翠色新师云贫儿思旧债直饶玄会得也是眼中尘师云自起自倒尔要会日照寒光澹山遥翠色新么此两句是境直饶玄会得也是眼中尘便夺了也其余人境两俱夺人境俱不夺尽是依语就学家问处答又问如何是人境两俱夺答云并汾绝信独处一方便有人境两俱夺面目颂曰人境两俱夺从来正令行师云已落第二不论佛与祖那说圣凡情师云买石得云饶拟犯吹毛剑还如值木盲师云识法者惧进前求妙会特地斩精灵师云前箭犹轻后箭深正令既行不留佛祖到这里进之退之性命都在师家手里如吹毛剑不可犯其锋又问如何是人境俱不夺答云王登宝殿野老讴歌颂曰人境俱不夺思量意不偏师云会么是法住法位主宾言不异师云世间相常住问答理俱全师云添一毫不得减一毫不得蹋破澄潭月师云犹有这箇在穿开碧落天师云劳而无功不能明妙用师云动着即错沦溺在无缘师云却依旧处着这箇是适来上座请益底公案谓之四料拣尔若要分明理会得临济意但向他当时垂示处看如何看山僧有时夺人不夺境有时夺境不夺人有时人境两俱夺有时人境俱不夺若恁么便是尔若作山僧有时夺人不夺境有时夺境不夺人有时人境两俱夺有时人境俱不夺便不是了也所以五祖师翁有言如何是祖师西来意庭前柏树子恁么会便不是了也如何是祖师西来意庭前柏树子恁么会方始是尔诸人还会么这般说话莫道尔诸人理会不得妙喜也自理会不得我此门中无理会得理会不得蚊子上铁牛无尔下嘴处须信古人垂慈则有法无法不垂慈道眼未开大法未明岂免向他人口里觅禅觅道觅玄觅妙觅得了唯恐人知及至说时又恐说尽了末后无可说这箇是无限量底法尔以有限量心拟穷他落处且莫错只如世尊在灵山会上百万众前拈华普示独迦叶破颜微笑何曾怕人知又何曾密室里传授来我这里禅许尔众人闻不许尔众人会如上所解註者四料拣尔诸人齐闻齐会了临济之意果如是乎若只如是临济宗旨岂到今日尔诸人闻妙喜说得落将谓止如此我实向尔道此是第一等恶口若记着一箇元字脚便是生死根本也尔诸人诸方学得底玄中又玄妙中又妙是甚么屎禅一向𡎺在皮袋里将谓实有恁么事莫错诸上座尔真箇要参妙喜禅尽将诸方学得底扫向他方世界百不知百不会虚却心来共尔理会复说偈云无诸比丘名近悦为母王氏请普说妙喜便登曲彔床忉忉怛怛恣饶舌从来法本离言诠不假思量与分别说甚地狱及天堂四圣六凡俱泯绝纵有魔王欲作难金刚宝剑当头截王氏养子要参禅只这一念永不灭弹指顿明诸法门释迦弥勒齐超越还如涂毒鼓当轩一击闻之皆脑裂无边烦恼悉蠲除夙业旧殃汤沃雪末后一句为重宣凝然万里一条铁喝一喝下座大慧普觉禅师普说卷第十六大慧普觉禅师语录大慧普觉禅师普说卷第十七径山能仁禅院住持嗣法慧日禅师臣蕴闻上进礼侍者断七请普说僧问和尚室中道唤作竹篦则触不唤作竹篦则背不得下语不得无语遂以坐具打地一下云学人为蛇画足却请和尚头上安头师云自起自倒得人憎进云也要和尚相委悉师云切忌靴里动指头进云还有为人处也无师云无进云却较些子师云换却尔眼睛乃云唤作竹篦则触不唤作竹篦则背不得下语不得无语不得思量不得拟议当恁么时释迦老子达磨大师虽有鼻孔直是无出气处还委悉么遇贵则贱遇贱则贵若向贵贱处着到更须买草鞵行脚始得所以道不可以有心求不可以无心得不可以语言造不可以寂默通虽然如是如天普盖似地普擎全放全收全杀全活妙喜恁么道也不离这箇消息正如适来禅客以坐具打地一般乃拍禅床一下云且道明甚么边事斯辰比丘了贤为近体侍者将俗家寄来衣物估唱请老汉举扬宗旨庄严报地可惜这兄弟方始于竹篦子话有箇发明处而今已是说前年话一日问他唤作竹篦则触不唤作竹篦则背如何渠答不得却曰望和尚为某作箇方便指示山僧向他道尔是福州人我说箇喻子向尔如将名品荔枝和皮壳一时剥了以手送在尔口边只是尔不解吞渠闻之不觉失笑曰和尚吞着即祸事过得几时又问他前日吞了底荔枝只是尔不知滋味渠曰若知滋味转见祸事我爱他这两转语所谓从门入者不是家珍信知宗师家无实法与人且如世间工巧技艺有样子便做得若是这一解须是自悟始得得之于心应之于手若未得箇安乐处一向求知见觅解会这般杂毒才入心如油入麫永取不出纵取得出亦费料理此事如青天白日元无障碍却被这些杂毒障却所以于法不得自在老汉常爱真净和尚道如今人多是得箇身心寂灭前后际断休去歇去一念万年去似古庙里香炉去冷湫湫地去便为究竟殊不知却被此胜妙境界障蔽自己正知见不能现前神通光明不能发露或又执箇一切平常心是道以为极则天是天地是地山是山水是水僧是僧俗是俗大尽三十日小尽二十九凡百施为须要平常一路子以为稳当定将去合将去更不敢别移一步怕堕坑落堑长时一似双盲人行路一条拄杖子寸步抛不得紧把着凭将去步步依倚一日若道眼谿开顿觉前非抛却杖子撒开两手十方荡荡七纵八横东西南北无可不可到这里方得自在如今人能有几箇放得杖撒得手昔因真净和尚新开语录其时我老和尚在五祖堂中作首座五祖一日廊下见僧把一册文字祖曰尔手中是甚文字僧曰是真净和尚语录祖遂取读即赞叹曰惭愧末世中有恁地尊宿乃唤首座我老和尚时在后架洗袜闻唿很忙走出来祖曰我得一本文字不可思议所谓善说法要尔试看休去歇去一念万年前后际断诸方如今有几箇得到这田地他却唤作胜妙境界旧时宝峯有箇广道者便是这般人一箇浑身都不理会都不见有世间事世间尘劳昧他不得虽然恁么却被这胜妙境界障却道眼须知到一念不生前后际断处正要尊宿如水潦和尚因採藤次问马祖曰如何是祖师西来意祖曰近前来向尔道水潦才近前马祖当胸一蹋蹋倒水潦忽然大悟不觉起来呵呵大笑祖曰尔见箇甚么道理潦曰百千法门无量妙义只向一毛头上便识得根源去这箇教中谓之入流亡所所入既寂动静二相了然不生才得箇入处便亡了定相定相既亡不堕有为不堕无为动静二相了然不生便是观音入理之门他既悟了便打开自己库藏运出自己家珍乃曰百千法门无量妙义只向一毛头上便识得根源去又呵呵大笑马祖知他已到这箇田地更不釆他亦无后语后来住水潦菴禅和家来参他有百十众才举扬便卖弄这一蹋云自从一喫马师蹋直至而今笑不休渠又何曾有峯峦叠翠㵎水潺湲岸柳含烟庭华笑日鸎啼乔木蝶舞芳丛底说话来只道自从一喫马师蹋直至而今笑不休这箇便是第一箇入流亡所动静二相了然不生底样子又不见云门问洞山近离甚处山曰查渡门曰夏在甚处山曰湖南报慈门曰几时离彼山曰八月二十五门曰放尔三顿棒古人淳朴据实祇对自言我此回实从查渡来有甚么过便道放我三顿棒大丈夫汉须共这老汉理会始得至明日便去问曰昨日蒙和尚放三顿棒未审过在甚么处问曰饭袋子江西湖南便恁么去洞山忽然大悟更无消息可通亦无道理可拈出只礼拜而已既悟了便打开自己库藏运出自己家珍乃曰他后向无人烟处住箇草菴不蓄一粒米不种一茎菜接待十方往来尽与伊出却钉拔却楔拈却炙脂帽子脱却鹘臭布衫教伊洒洒地作箇衲僧岂不俊哉云门曰尔身如椰子大开得许大口这箇是第二箇入流亡所动静二相了然不生底样子又鼓山晏国师在雪峯多年一日雪峯知其缘熟忽起搊住曰是甚么晏释然了悟唯举手摇曳而已峯曰子作道理耶晏曰何道理之有后来杨大年收在传灯录中谓之亡其了心此是第三箇入流亡所动静二相了然不生底样子又灌谿和尚一日见临济济下绳床才擒住谿便云领领这箇是第四箇入流亡所动静二相了然不生底样子这箇说似人不得传授人不得老汉十七年参也曾零零碎碎悟来云门下也理会得些子曹洞下也理会得些子只是不能得前后际断后来在京师天宁见老和尚陞堂举僧问云门如何是诸佛出身处门曰东山水上行若是天宁即不然如何是诸佛出身处薰风自南来殿阁生微凉向这里忽然前后际断譬如一綟乱丝将刀一截截断相似当时通身汗出虽然动相不生却坐在净裸裸处得一日去入室老和尚曰也不易尔到这箇田地可惜尔死了不能活不疑言句是为大病不见道悬崖撒手自肯承当绝后再甦欺君不得须信有这箇道理老汉自言我只据如今得处已是快活更不能理会得也老和尚却令我在择木寮作不釐务侍者每日同士大夫须得三四回入室只举有句无句如藤倚树才开口便道不是如是半年间只管参一日同诸官员在方丈药石次我只把箸在手都忘了喫食老和尚曰这汉参得黄杨木禅却倒缩去我遂说箇譬喻曰和尚这箇道理恰如狗看着热油铛相似要舐又舐不得要舍又舍不得老和尚曰尔喻得极好只这箇便是金刚圈栗棘蓬一日因问老和尚见说和尚当时在五祖曾门这箇话不知五祖和尚如何答和尚不肯说老汉曰和尚当时不可独自问须对大众前问如今说又何妨老和尚乃曰我问有句无句如藤倚树时如何祖曰描也描不成画也画不就又问忽遇树倒藤枯时如何祖曰相随来也老汉才闻举便理会得乃曰某会也老和尚曰只恐尔透公案未得老汉曰请和尚举老和尚遂连举一络索誵讹公案被我三转两转截断如箇太平无事时得路便行更无滞碍老和尚曰如今方知道我不谩尔我既会了却倒疑着几箇禅头乃问老和尚老和尚曰我箇禅如大海相似是尔将得箇大海来倾取去始得若只将得钵盂来盛得些子去便休是尔器量只如此教我怎奈何能有几箇得到尔田地旧时只有一箇璟上座与尔一般只是死了过得几时便举我立僧后来在云居首座寮夜间常与兄弟入室老和尚爱来听有时入室了却上方丈见老和尚同在火炉头坐老和尚曰或有箇禅和子得似老僧尔又如何支遣老汉曰何幸如之正如东坡说作刽子得一箇肥汉剐我却倒与老和尚入室被我拶得上壁老和尚呵呵大笑思量这老和尚粉骨碎身亦未能报得因礼上座声老汉举福州人喫荔枝有箇瞥地处所以说到这里这兄弟在丛林中规行矩步无衲子之过可惜尺头短然打箇筋斗出来决定昧他不得有一则古话举似大众教中道吾不见时何不见吾不见之处若见不见自然非彼不见之相若不见吾不见之地自然非物云何非汝后来湛堂和尚颂曰老胡彻底老婆心为阿难陀意转深韩干马嘶青草渡戴嵩牛卧绿杨阴妙喜亦有箇颂子虽不甚文彩却不在湛堂之下荒田无人耕耕着有人争无风荷叶动决定有鱼行师绍兴二十六年三月十一日于临江军新淦县东山寺被旨还僧谢恩罢拈香祝圣毕乃就座云青毡本是吾家物今日重还旧日僧珍重圣恩何以报万年松上一枝藤遂拈起拄杖云一枝藤在这里且报恩一句作么生道若也道得粉骨碎身未足酬一句了然超百亿其或未然山僧不免为诸人道破长将日月为天眼指出须弥作寿山新淦县众官请普说僧问圣恩已受僧相再圆学人上来乞师指示重新底佛法师云雨过谿光澹云开岳色新进云恁么则龙图增久固佛日转光辉师云一道旧行路高下自分明进云只如大颠叩齿韩文公直下知归黄檗安名裴相国便知落处未审和尚今日与知县朝议相见有何指示师云两眼对两眼进云莫便是指示也无师云一任钻龟打瓦僧礼拜师乃云问得亦好不问更亲何故声前一路千圣不传学者劳形如猿捉影可中有箇英灵汉恁么不恁么聊闻举着剔起便行犹在葛藤窠里直得内无所证外无所修似地擎山如石含玉亦未是衲僧放身命处若也知得尘尘念念皆无空阙折旋俯仰尽在其中正当恁么时毕竟是谁家风月还委悉么千圣不知何处去倚天长剑逼人寒复云这箇是知县朝议今日率诸同官洎寄居贤士大夫同来随喜宗杲披剃请说法底意旨此一段因缘问佛有因况宗杲自居衡梅首尾十七年今日不觉不知一来新淦同此法会岂非前报世中曾在灵山会上同为听法之人元来说法自有时处若时节因缘未会说法不成所以释迦老子说法三百六十余会皆立时处何谓时处岂不见圆觉经末上云如是我闻一时婆伽婆入于神通大光明藏三昧正受只这箇便是今日说法底时节所以道欲识佛性义当观时节因缘时节若至其理自彰不见天台智者大师因读法华经至药王菩萨焚身处云是真精进是名真法供养如来于此豁然前后际断便证法华三昧于三昧中见灵山会上释迦老子与百万大众俨然未散如今说与人若是不曾入得这般境界刬地不信何故智者自是陈隋时人与释迦老子相去二千年如何因是真精进是名真法供养如来便于法华三昧中见灵山一会俨然未散为复是谩人耶是假说耶此事唯证乃知难可测须知妙喜今日说法与释迦老子在灵山会上说法无异与智者大师在南岳证得是真精进是名真法供养如来亦无异真实证者必不相欺未证者一似说梦所以道过去一切劫安置未来今未来现在劫回置过去世以海印三昧一印印定更无透漏无去无来无前无后非但妙喜一人如是判府郎中亦如是非但判府郎中如是判县朝议与诸同官寄居贤士大夫亦如是非但判县朝议与诸同官寄居贤士大夫如是乃至现前若僧若俗若贵若贱亦如是如是之法在天同天在人同人应以佛身得度者即现佛身而为说法应以宰官身乃至婆罗门妇女身得度者悉现其身而为说法此是一味清净平等法门若向这里明得各人本地风光本来面目方知一大藏教五千四十八卷句句不说别事无常迅速莫作等闲所以道努力今生须了却莫教永劫受余殃人身难得为贵人复难不见释迦老子说四十二章经里面有二十难谓贫穷布施难豪贵学道难有势不临难就中有箇𢬵命不死难尔诸人还会么若𢬵得命无有不死者如何说不死底道理若会得这箇方始把二十难一翻翻转来总是易底事𢬵命不死也易贫穷布施也易豪贵学道也易有势不临也易若悟即易不悟即难然难易两字亦不干本地风光本来面目事何故此箇法门本无难本无易若能向不难不易处急着眼看外息诸缘内心无喘方知本无难易底法如今聪明灵利底人不能便悟病在于何却为心意识先行被心意识障却自己光明塞却行路进步不得所以这里使聪明灵利不着要须内不放出外不放入内不放出则是内心无喘外不放入即是外息诸缘内心既定则诸缘亦定故曰那伽常在定无有不定时这一段大事因缘大底如是若能如是信如是解如是修如是证则三世诸佛即是汝诸人汝诸人即是三世诸佛无古无今同一解脱世间有如此殊胜之事可惜百姓日用而不知然今日一会亦非小缘又承诸山禅师洎诸善男信女同此听法伏愿一闻千悟得大总持一历耳根永为道种久立伏惟珍重钱计议请普说师云法不可见闻觉知若行见闻觉知是则见闻觉知非求法也既离见闻觉知外却唤甚么作法到这里如人饮水冷煖自知除非亲证亲悟方可见得若实曾证悟底人拈起一丝毫头尽大地一时明得今时不但禅和子便是士大夫聪明灵利博极群书底人箇箇有两般病若不着意便是忘怀忘怀则堕在黑山下鬼窟里教中谓之昏沈着意则心识纷飞一念续一念前念未止后念相续教中谓之掉举不知有人人脚跟下不沈不掉底一段大事因缘如天普盖似地普擎未有世界早有此段大事因缘世界坏时此段大事因缘不曾动着一丝毫头往往士大夫多是掉举而今诸方有一般默照邪禅见士大夫为尘劳所障方寸不宁怗便教他寒灰枯木去一条白练去古庙香炉去冷湫湫地去将这箇休歇人尔道还休歇得么殊不知这箇猢狲子不死如何休歇得来为先锋去为殿后底不死如何休歇得此风往年福建路极盛妙喜绍兴初入闽住菴时便力排之谓之断佛慧命千佛出世不通忏悔彼中有箇士人郑尚明极聪明教乘也理会得道藏也理会得儒教则故是也一日持一片香来妙喜室中怒气可掬声色俱厉曰昂有一片香未烧在欲与和尚理会一件事只如默然无言是法门中第一等休歇处和尚肆意诋诃昂心疑和尚不到这田地所以信不及且如释迦老子在摩竭提国三七日中掩室不作声岂不是佛默然毘耶离城三十二菩萨各说不二法门末后维摩诘无语文殊赞善岂不是菩萨默然须菩提在巖中宴坐无言无说岂不是声闻默然天帝释见须菩提在巖中宴坐乃雨华供养亦无言说岂不是凡夫默然达磨游梁历魏少林冷坐九年岂不是祖师默然鲁祖见僧便面壁岂不是宗师默然和尚因甚么却力排默照以为邪非妙喜曰尚明尔问得我也是待我与尔说我若说不行却烧一炷香礼尔三拜我若说得行却受尔烧香礼拜我也不与尔说释迦老子及先德言句我即就尔屋里说所谓借婆帔子拜婆年乃问尔曾读庄子么曰是何不读妙喜曰庄子云言而足终日言而尽道言而不足终日言而尽物道物之极言默不足以载非言非默义有所极我也不曾看郭象解并诸家註解只据我杜撰说破尔这默然岂不见孔夫子一日大惊小怪曰参乎吾道一以贯之曾子曰唯尔措大家才闻箇唯字便来这里恶口却云这一唯与天地同根万物一体致君于尧舜之上成家立国出将入相以至启手足时不出这一唯且喜没交涉殊不知这箇道理便是曾子言而足孔子言而足其徒不会却问曰何谓也曾子见他理会不得却向第二头答他话谓夫子之道不可无言所以云夫子之道忠恕而已矣要之道与物至极处不在言语上不在默然处言也载不得默也载不得公之所说尚不契庄子意何况要契释迦老子达磨大师意耶尔要理会得庄子非言非默义有所极么便是云门大师拈起扇子云扇子𨁝跳上三十三天筑着帝释鼻孔东海鲤鱼打一棒雨似倾盆尔若会得云门这箇说话便是庄子说底曾子说底孔子说底一般渠遂不作声妙喜曰尔虽不语心未伏在然古人决定不在默然处坐地明矣尔适来举释迦掩室维摩默然且看旧时有箇座主唤作肇法师把那无言说处说出来与人云释迦掩室于摩竭净名杜口于毘耶须菩提唱无说以显道释梵绝听而雨华斯皆理为神御故口以之而默岂曰无辩辩所不能言也这箇是理与神忽然相撞着不觉到说不得处虽然不语其声如雷故云岂曰无辩盖辩所不能言也这里世间聪明辩才用一点不得到得恁么田地方始是放身舍命处这般境界须是当人自证自悟始得所以华严经云如来宫殿无有边自然觉者处其中此是从上诸圣大解脱法门无边无量无得无失无默无语无去无来尘尘尔剎剎尔念念尔法法尔只为众生根性狭劣不到三教圣人境界所以分彼分此殊不知境界如此广大却向黑山下鬼窟里默然坐地故先圣诃为解脱深坑是可怖畏之处以神通道眼观之则是刀山剑树镬汤鑪炭里坐地一般座主家尚不滞在默然处况祖师门下客却道才开口便落今时且喜没交涉尚明不觉作礼妙喜曰公虽作礼然更有事在至晚间来入室乃问他今年几岁曰六十四又问尔六十四年前从甚么处来渠开口不得被我将竹篦噼嵴打出去次日又来室中曰六十四年前尚未有昂在如何和尚却问昂从甚么处来妙喜曰尔六十四年前不可元在福州郑家只今这听法说法一段历历孤明底未生已前毕竟在甚么处曰不知妙喜曰尔若不知便是生大今生且限百岁百岁后尔待飞出三千大千世界外去须是与他入棺材始得当尔之时四大五蕴一时解散有眼不见物有耳不闻声有箇肉团心分别不行有箇身火烧刀斫都不觉痛到这里历历孤明底却向甚么处去曰昂也不知妙喜曰尔既不知便是死大故曰无常迅速生死事大便是这箇道理这里便聪明也不得记持也不得我更问尔平生做许多之乎者也腊月三十日将那一句敌他生死须是知得生来死去处分晓始得若不知即是愚人渠方心伏从此遂救他不坐在无言无说处肯来这下做工夫今日一会同此听法须知人人有此一段大事因缘亘古亘今不变不动也不着忘怀也不着着意但自时时提撕妄念起时亦不得将心止遏止动归止止更弥动只就动止处看箇话头便是释迦老子达磨大师出来也只是这箇僧问赵州狗子还有佛性也无州云无尔措大家多爱穿凿说道这箇不是有无之无乃是真无之无不属世间虚豁之无恁么说时还敌得他生死也无既敌他生死不得则未是在既然未是须是行也提撕坐也提撕喜怒哀乐时应用酬酢时总是提撕时节提撕来提撕去没滋味心头恰如顿一团热铁相似那时便是好处不得放舍忽然心华发明照十方剎便能于一毛端现宝王剎坐微尘里转大法轮汝等诸人闻恁么说话往往心里道妙喜老汉摇脣鼓舌说得也相似不知他肚里如何须知妙喜说得底便是行得底更无两般所以西天第十三祖迦毘摩罗尊者欲求一弟子继绍祖位谓深山穷谷中必有高人居止因往求之故知非但弟子求师切师求弟子亦切遂入山果见一人出迎曰深山孤寂龙蟒所居大德至尊何枉神足祖曰吾非至尊来访贤者彼默念曰此师得决定性明道眼否是大圣继真乘否祖曰汝虽心语吾已意知但办出家何虑吾之不圣彼闻已悔谢于是投祖出家即第十四祖龙树是也今时学道者多不自疑却疑他人所以道大疑之下必有大悟且道悟得箇甚么良久云我不敢轻于汝等汝等皆当作佛下座大慧普觉禅师普说卷第十七大慧普觉禅师语录大慧普觉禅师普说卷第十八径山能仁禅院住持嗣法慧日禅师臣蕴闻上进郑成忠请普说师云平江信士郑偲知有此段大事因缘得得来见妙喜要闻般若所将供养真身舍利宝塔洎斋云堂清净禅众请普说功德不为别事专用回向无上佛果菩提观其发心亦已广大只这一念广大之心能变大地作黄金搅长河为酥酪有者不信这般说话多执事难理如富楼那执相难性问世尊曰若地性遍云何容水水性周遍火则不生复云何明水火二性俱遍虚空不相陵灭世尊地性障碍空性虚通云何二俱周遍法界去这里执相生疑是故释迦老子先为阿难说性水真空性空真水乃至地水火风一一周遍法界随众生心循业发现尝记得山僧往年行脚将入京师到邓州天宁有蔡州道士忘其姓名以医来南阳一日见他教人来藏司借宝积华严二经山僧窃知其为佳士翌日相见与之说话果然契合因问所以借经之意曰某粗听好人说话来若要理会本命元辰下落须还释迦老子始得话间忽问山僧佛具正遍知世界上事一一说尽何故不曾见说金木水火土之所缘起吾师有所闻见无惜开示方是时自家漆桶未破未暇理会这般底只向他道藏经中莫须说着某尚居学地方要见人二俱懡㦬而休逮到夷门打发此事了因读楞严经元来里面说得极分晓佛谓富楼那曰同异扰乱相待生劳劳久发尘自相浑浊由是引起尘劳烦恼起为世界静成虚空虚空为同世界为异彼无同异真有为法觉明空昧相待成摇故有风轮执持世界由是而知世界成就因风轮所持盖风性动摇动摇不息忽生坚碍故曰因空生摇坚明立碍彼金宝者明觉立坚故有金轮保持国土盖风与金二物相触于中生火故曰坚觉宝成摇明风出风金相摩故有火光为变化性宝明生润火光上烝故有水轮含十方界火腾水降交发立坚湿为巨海干为洲潭以是义故彼大海中火光常起彼洲潬中江河常注水势劣火结为高山是故山石击则成焰融则成水土势劣水抽为草木是故林薮遇烧成土因绞成水交妄发生递相为种以是因缘世界相续看他释迦老子恁么说金木水火土可杀分晓惜乎不复见此道士待点似他元来看教乘文字也要大法明后自然不费力自家参得禅了一把来看便见得富楼那执相难性又见如来为阿难就性上说地水火风一一清净本然周遍法界胸中了无凝滞如今心地未明底不免疑道世界从甚么处起将来却向甚么处灭为复先有世界为复先有人若道先有世界古德不应云三界唯心所现万法唯识所变若道先有人既未有世界人却在甚么处安顿这些子不妨被他窒碍说先有世界也不是先有人也不是大法一明不着排遣自然分晓适来所谓变大地作黄金搅长河为酥酪不是差事以至芥子纳须弥须弥纳芥子之类亦非假于他术只如须弥纳芥子则故是芥子里面如何着得一座须弥山到这里也须亲见一回始得这一叚事人人本有各各天真只为无始时来无明业识所覆所以不能现前却去外头别觅家舍寻常室中问兄弟不是心不是佛不是物是甚么未问时幸自在家里坐才问他是甚么便离却本位走出门前譬如问人尔在那里云在家里却问他屋里家儿事子便忘却家去外面讨言语来祗对所谓差之毫釐失之千里若要真实理会此事决定不在言语上今时学者出这几路不得向他道不在言语上便去机境上作解会又向道不在机境上便去举起处承当不是心不是佛不是物举了便会了圜悟先师常说近来诸方尽成窠窟五祖下我与佛鑑佛眼三人结社参禅如今早见漏逗出来也佛鑑下有一种作狗子叫鹁鸠鸣取笑人佛眼下有一种觑灯笼露柱指东画西如眼见鬼一般我这里且无这般病痛山僧曰大好无病痛先师曰何谓山僧曰击石火闪电光引得无限人弄业识举了便会了岂不是佛法大窠窟先师不觉吐舌乃曰莫管他我只以契证为期若不契证断定不放过山僧曰说契证即得第恐后来只恁么传将去举了便会了硬主张击石火闪电光业识茫茫未有了日先师深以为然更有一般底说静是根本悟是枝叶静得久自然悟去山僧敢道他乱道又引净极光通达为证且莫错会好先圣不奈何说箇净极光通达寂照含虚空譬如良医应病与药如今不信有妙悟底返道悟是建立岂非以药为病乎世间文章技艺尚要悟门然后得其精妙况出世间法只恁么了得这里一千二百衲子箇箇有一知半解每来室中道得谛当者甚众跳得两跳后更与一拶便去不得盖卒未能拚ㄙ云身舍命所以道悬崖撒手自肯承当绝后再甦欺君不得莫道无恁么事尝记得张无尽有言先佛所说于一毛端现宝王剎坐微尘里转大法轮是真实义法华会上多宝如来在宝塔中分半座与释迦文佛过去佛现在佛同坐一处实有如是事非谓表法天台智者大师读法华经至是真精进是名真法供养如来悟得法华三昧见灵山一会俨然未散山僧常爱老杲和尚每提唱及此未尝不欢喜踊跃以手摇曳曰真箇有恁么事不是表法尔辈冬瓜瓠子那里得知盖他根本下明但拙于语言三昧发其要妙尔此所谓唯证乃知难可测今日郑成忠请山僧普说之意要闻禅和子做工夫底道理不见云门道不可说时便有不说时便无思量时便有不思量时便无只如不思量时又是箇甚么怕尔不会又随后道更是箇甚么这般尊宿慈悲之故为人痛的的地山僧在众日沩仰曹洞云门法眼下都去做工夫来临济下则故是后来方知道悟则事同一家不悟则万别千差既同一箇达磨祖师又何处有许多般差别来如何是佛干屎橛这里有甚么差别德山见僧入门便棒僧罔措复云不得作棒会临济见僧入门便喝已是两手分付拟欲觑捕则眼睛落地了也况复说理说事丝来线去正是师子咬人狂狗趁块无常迅速生死事大弹指便是来生到来但虚却心子细推穷穷来穷去善念既相续恶念自然不生但如实修行时节因缘到来自然悟去若不悟说到弥勒佛下生只是说底且作么生修行听取一颂恶念既不生善念常相续诸波罗蜜门一切自具足孙通判请普说师云说法不应时总是非时语所以道未离兜率已降王宫未出母胎度人已毕李长者着华严论乃云此经决定是佛成道十日后说初于正觉山前从定而起因见明星忽然悟道便见自己本来面目信知时节若至其理自彰妙喜常思无尽居士这一箇人不知几百生中学般若来今生如此得大受用所註清净海眼经说八成就谓如是我闻一时佛在云理无不如之谓是事无不是之谓如自来不曾有人如此说盖为他见彻释迦老子骨髓所以取之左右逢其源佛初生下一手指天一手指地云天上天下唯我独尊所以云三界独尊之谓我所谓我者非人我之我如孟子所谓万物皆备于我也心洞十方之谓闻盖世间人皆以耳闻一切音声唯普贤菩萨乃以心闻故经云心闻洞十方生于大因力多之所宗之谓一且如现前一千大众从首座数起自一而之百自百而之千所以言一者多之所宗也一之所起之谓时这箇时便是妙心居士请妙喜为大众说法之时也当知此时能该括十方三世乃至尘沙诸佛六道四生若凡若圣若草若木若有情若无情乃以拂子击禅床一下云尽向这里成等正觉无出此时也又云始觉合本之谓佛言以如今始觉合于本觉往往邪师辈以无言默然为始觉以威音王那畔为本觉固非此理既非此理何者是觉若全是觉岂更有迷若谓无迷争奈释迦老子于明星现时忽然便觉知得自家本命元辰元来在这里所以言因始觉而合本觉如禅和家忽然摸着鼻孔便是这箇道理然此事人人分上无不具足昨日因与妙心居士说令叔尚书文章学问可谓儒林宗工但闻于此道自以为难往往士大夫只知所谓佛者千劫学威仪万劫修相好乃至三大阿僧祇劫修而后成云何博地凡夫现行无明为富贵所折困何时与道相应才作是念便是于心意识中推出一座须弥山一障障了道眼不能明见本地风光本来面目正所谓所知不是障是障障所知近世士大夫多作此见如韩子苍与某在临川鼻孔厮拄着半年亦不自信每言此一段事吾辈但知归向则可如何便要入手亦是自作障难或者更错会先佛所言大通智胜佛十劫坐道场佛法不现前不得成佛道谓佛道之难成如此殊不知一念普观无量劫无去无来亦无住如是了知三世事超诸方便成十力释迦老子才瞥地后便言奇哉一切众生具有如来智慧德相但以妄想执着而不证得所谓妄想执着者正说着今时士大夫病痛先德所以指示一切人脚跟下无不圆成无不具足故有父不可以传子臣不可以献君之说盖使自证自悟匪从人得所以不坏假名而谈实相肇法师云寂兮寥兮宽兮廓兮分兮别兮上则有君下则有臣父子亲其居尊卑异其位起教叙其因然后国分其界人部其家各守其位岂非是法住法位世间相常住者耶佛不云乎应以佛身得度者即现佛身而为说法应以宰官身乃至长者居士婆罗门比丘比丘尼身得度者悉现其身而为说法又曰应眼时若千日万象不能逃影质应耳时若幽谷大小音声无不足法门既如此殊胜奈何学者多不向此时节领览乃尔自生退屈正是不信自殊胜甘为下劣人若是灵利汉便向这里提得去方知道一尘才起大地全收一毛头师子百亿毛头现千头万头但识取一头且那箇是一头不见南台和尚闻版声有颂云善哉三下版知识尽来参既善知时节吾今不再三复以拂子击禅床一下云适来所谓尽向这里成等正觉是真实义所以韶国师云如来于一切处或等正觉于刀山剑树上成等正觉于镬汤鑪炭里成等正觉于棒下成等正觉于喝下成等正觉然虽如是如人饮水冷煖自知岂不见善财童子至毘卢遮那大楼阁前举体投地从地而起作是念言此大楼阁是解空无相无愿者之所住处是于一切法无分别者之所住处是行一劫入一切劫以一切劫入一劫而不坏其相者之所住处是以一佛入一切佛以一切佛入一佛而不坏其相者之所住处乃至不着一切世间窟宅者之所住处何谓世间窟宅便是于无上道自作障难者若执一切世间窟宅不能舍离则吾辈所谓长老者亦莫住院一向杜绝世故乃可得行此道如此则是坏世间相而谈实相何道之有常爱东坡为文章庶几达道者也纵使未至于道而语言三昧实近之矣人谓是五祖戒和尚后身而不知以何因缘中忘此意第亦暂时不着便者观其作维摩画像赞从始至终不死在言下其词曰我观众工工一师人持一药疗一病风劳欲寒气欲煖肺肝胃肾更相克挟方储药如丘山卒无一药堪施用有大医王拊掌笑谢遣众工病随愈言其医王遣去众医曰尔辈用药都无是处众工既去其病随愈或问医王君以何药而病损乎曰不出众工之所用者但彼不善用耳故曰问大医王以何药还是众工所用者我观三十二菩萨各以意谈不二门而维摩诘默无语三十二义一时堕我观此义亦不堕维摩初不离是说这箇虽是死蛇解弄却活若彼三十二人所论真箇负堕时即是无言胜有言情知古人之意决不如此所以立箇喻云譬如油蜡作灯烛不以火点终不明忽见默然无语处三十二说皆光焰佛子若读维摩经当作是念为正念我观维摩方丈室能受九百万菩萨三万二千师子座皆悉容受不迫窄经中所载此是维摩居士不思议大解脱神通之力所以借座灯王取饭香积断取妙喜世界如陶家轮如持鍼锋举一枣叶盖真实之理不可以智知不可以识识故曰又能分布一钵饭餍饱十方无量众断取妙喜佛世界如持鍼锋一枣叶云是菩萨不思议住大解脱神通力我观石子一处士麻鞵破帽露两肘能使笔端出维摩神力又过维摩诘若言此画无实相毘耶城中亦非实佛子若见维摩像应作是观为正观此是东坡说底禅岂不是言语到若非前世熏习得来争解恁么道所以妙喜之意亦欲尚书公于此事信得及妙心居士请持此语归举似令叔恐因妙喜之言直下信得及异日忽然喷地一发便乃截生死流据祖佛位做箇出世间没量大人始不负妙喜相期之意妙心居士近日画得入定观音且以妙喜昔年所作赞题其上盖在衡阳时因道友蔺庭彦所请当时信意一笔写成与维摩赞言语虽不同大意相似曰世间种种音声相众以耳听非目覩一切音声须以耳听观音却以眼观故曰唯此大士眼能观如何见得曰瞑目谛观为佛事到这里便转了曰于眼境界无所取眼境界既取不得即眼界寂灭眼界既寂灭不可耳界不寂灭所以云耳鼻舌身意亦然善哉心洞十方空六根互显如是义观音菩萨以眼闻而普贤菩萨以心闻即此是互显之义所谓互显者眼处作耳处佛事耳处作鼻处佛事鼻处作舌处佛事舌处作身处佛事身处作意处佛事于意界中作无量无边广大佛事得恁么受用自在了眼依旧观色耳依旧听声乃至鼻舌身意一一依本分故曰眼色耳声鼻嗅香身触意思无差别适来所谓是法住法位世间相常住是也当以此观如是观取此为实成妄想到这里又转了曰若离忘想取实法展转惑乱失本心本心既失随颠倒不见大士妙色身云何颠倒眼见色随色转耳闻声随声转是谓众生颠倒迷己逐物以逐物故不见大士妙色身无眼耳鼻舌身意此乃教有明文眼耳鼻等既无其体互显之义依何而立故曰互显之义亦寂灭亦无大士妙色身亦无种种音声相佛子能作如是观永离世间生死苦大凡文字须教说得行若说不行不成文章适来因论时节因缘所以说善财方立于楼阁之前早已赞欢许多殊胜之事然未能得入乃白弥勒菩萨言唯愿大圣开楼阁门令我得入时弥勒菩萨前诣楼阁弹指出声其门即开命善财入善财心喜入已还闭闭时如何便是观音入流亡所底消息然后善财于楼阁中见百亿四天下百亿兜率陀天一一皆有弥勒菩萨降神诞生游行七步观察十方现为童子居处宫殿为一切智出家苦行降伏诸魔成等正觉梵王劝请转正法轮升天宫殿而演说法劫数寿量众会庄严所净国土所修行愿住持教法皆悉不同善财非但见弥勒菩萨一周佛事又自见其身在彼一切诸如来所亦见于彼一切众会一切佛事以海印三昧一印印定更无秋毫以为透漏既见如是无量殊胜一切庄严自在境界已弥勒菩萨即摄神力入楼阁中又弹指作声告善财言善男子起法性如是此是菩萨知诸法智因缘聚集所现之相如是自性如幻如梦如影如像悉不成就尔时善财闻弹指声从三昧起于此时节忽然打失布袋然后弥勒示以如上境界无有去处亦无住处非寂非常远离一切师召大众云既是来无所从去无所至则云门大师手中扇子𨁝跳上三十三天筑着帝释鼻孔东海鲤鱼打一棒雨似盆倾又有甚么过当知这箇时节具无量广大智慧门无量神通门无量言词门无量可不说又不可说一切佛菩萨自在受用门诸人若能如是信如是入方知先圣道过去一切劫安置未来今未来现在劫回置过去世乃喝一喝云若不喝住打葛藤直到明朝击禅床下座大慧普觉禅师普说卷第十八大慧普觉禅师语录大慧普觉禅师法语卷第十九径山能仁禅院住持嗣法慧日禅师臣蕴闻上进示清净居士佛言若有欲知佛境界当净其意如虚空远离妄想及诸取令心所向皆无碍佛境界非是外境界有相佛乃自觉圣智之境界也决欲知此境界不假庄严修证而得当净意根下无始时来客尘烦恼之染如虚空之宽旷远离意识中诸取虚伪不实妄想亦如虚空则此无功用妙心所向自然无滞碍矣佛又言不应于一法一事一身一国土一众生道于如来应遍于一切处见于如来佛者觉义谓于一切处常遍觉故所谓遍见者见自己本源自性天真佛无一时一处一法一事一身一国土一众生界中而不遍故也众生迷此而轮转三界受种种苦诸佛悟此而超诸有海受殊胜妙乐然苦乐皆无实体但迷悟差别而苦乐异途耳故枉顺云法身流转五道名曰众生众生现时法身不现是也担荷此段大事因缘须是有决定志若半信半疑则没交涉矣古德云学道如钻火逢烟且莫休直待金星现归家始到头欲知到头处自境界他境界一如是也既学此道十二时中遇物应缘处不得令恶念相续或照顾不着起一恶念当急着精彩拽转头来若一向随他去相续不断非独障道亦谓之无智慧人昔沩山问嬾安汝十二时中当何所务安云牧牛山云汝作么生牧安云一回入草去蓦鼻拽将回山云子真牧牛也学道人制恶念当如嬾安之牧牛则久久自纯熟矣他弓莫把他马莫骑他人之事莫知此虽常言亦可为入道之资粮但常自检察从旦至暮有甚利人自利之事稍觉偏枯当须自警不可忽也昔道林禅师居秦望山长松之上时人谓之鸟窠和尚白居易侍郎镇钱塘特入山谒之乃问禅师坐处甚危险师曰老僧有甚危险侍郎险尤甚曰弟子位镇江山何险之有师曰薪火相交识性不停得非险乎又问如何是佛法大意师曰诸恶莫作众善奉行曰三岁孩儿也解恁么道师曰三岁孩儿虽道得八十老人行不得白遂作礼而去今欲省心力莫管他三岁孩儿道得道不得八十老人行得行不得但诸恶莫作便了此语信也着不信也着请思之世人现行无明矫而为善善虽未至岂不胜寡廉鲜耻託善而为恶者教中谓之因地不真果招纡曲苟能直心直行直取无上菩提可谓真大丈夫之所为矣尘劫来事只在如今如今会得尘劫来事即时瓦解氷销如今不会更经尘劫亦只如是如是之法亘古恒然未尝移易一丝毫许此事许聪明灵利汉担荷若使聪明灵利则无担荷分聪明灵利者虽易入而难保任盖入处不甚深而力弱故也聪明灵利者才闻善知识说着箇中事便眼目定动早将心意识领解了也似此者自作障碍永劫无有悟时外鬼作殃犹可治此乃家亲作祟不可禳祷也永嘉云损法财灭功德莫不由兹心意识此之谓也士人博览群书本以资益性识而返以记持古人言语蕴在胸中作事业资谈柄殊不知圣人设教之意所谓终日数他宝自无半钱分看读佛教亦然当须见月亡指不可依语生解古德云佛说一切法为度一切心我无一切心何用一切法有志之士读书看教能如是方体圣人之意少分也昔李文和都尉参石门慈照聪禅师悟临济宗旨有一偈曰学道须是铁汉着手心头便判直取无上菩提一切是非莫管妙哉斯言可以为光明种子发机之助也世间尘劳之事如钩锁连环相续不断得省处便省为无始时来习得熟若不力与之争日久月深不知不觉入得头深腊月三十日卒着手脚不办要得临命终时不颠错便从如今作事处莫教颠错如今作事处颠错欲临命终时不颠错无有是处古德有言寻牛须访迹学道访无心迹在牛还在无心道易寻所谓无心者非如土木瓦石顽然无知谓触境遇缘心定不动不取着诸法一切处荡然无障无碍无所染污亦不住在无染污处观身观心如梦如幻亦不住在梦幻虚无之境到得如此境界方始谓之真无心且非口头说底无心若未得真无心只据说底与默照邪禅何以异哉佛是众生药众生病除药亦无用或病去药存入佛境界而不能入魔境界其病与众生未除之病等病瘥药除佛魔俱扫始于此段大事因缘有少分相应耳归宗斩蛇南泉斩猫儿学语之流多谓之当机妙用亦谓之大用现前不存轨则殊不知总不是这般道理具超方眼举起便知落处若大法不明打瓦钻龟何时是了欲空万法先净自心自心清净诸缘息矣诸缘既息体用皆如体即自心清净之本源用即自心变化之妙用入净入秽无所染着若大海之无风如太虚之云散得到如是田地方可谓之学佛人未得如是请快着精彩近日丛林以古人奇言妙语问答为差别因缘狐媚学者殊不本其实诸佛说法唯恐人不会纵有隐覆之说则旁引譬喻令众生悟入而已如僧问马祖如何是佛祖云即心是佛于此悟入又有何差别于此不悟即此即心是佛便是差别因缘凡看经教及古德入道因缘心未明了觉得迷闷没滋昧如咬铁橛相似时正好着力第一不得放舍乃是意识不行思想不到绝分别灭理路处寻常可以说得道理分别得行处尽是情识边事往往多认贼为子不可不知也有一种人早晨看经念佛忏悔晚间纵口业骂詈人次日依前礼佛忏悔卒岁穷年以为日课此乃愚之甚也殊不知梵语忏摩此云悔过谓之断相续心一断永不复续一忏永不复造此吾佛忏悔之意学道之士不可不知也学道人十二时中心意识常要寂静无事亦须静坐令心不放逸身不动摇久久习熟自然身心宁怗于道有趣向分寂静波罗蜜定众生散乱妄觉耳若执寂静处便为究竟则被默照邪禅之所摄持矣赵州和尚云老僧十二时中除二时粥饭是杂用心余无杂用心处此是这老和尚真实行履处不用作佛法禅道会善恶皆从自心起且道离却举足动步思量分别外唤甚么作自心自心却从甚么处起若识得自心起处无边业障一时清净种种殊胜不求而自至矣生从何处来死向何处去知得来去处方名学佛人知生死底是阿谁受生死底复是阿谁不知来去处底又是阿谁忽然知得来去处底又是阿谁看此话眼眨眨地理会不得肚里七上八下方寸中如顿却一团火相似底又是阿谁若要识但向理会不得处识取若便识得方知生死决定不相干涉学道人逐日但将检点他人底工夫常自检点道业无有不办或喜或怒或静或闹皆是检点时节赵州狗子无佛性话喜怒静闹处亦须提撕第一不得用意等悟若用意等悟则自谓我即今迷执迷待悟纵经尘劫亦不能得悟但举话头时略抖擞精神看是箇甚么道理赵州云佛之一字吾不喜闻佛字尚不喜闻想无闲工夫管闲事逐日波波地检点他人也古人提持此事或就理或就事或据时节或向上提持俱无定准教中所谓佛以一音演说法众生随类各得解是也献臣道友在富贵中不为富贵所迷知有此一段大事因缘决定透脱生死予得谴来衡阳与之相聚首尾四年只同一日守官政事不苟简凡百从宽廉谨重厚未尝谈人过恶此真佛菩萨所行之行也因以此轴求指示故书此二十六段似之亦以其纯诚向道甚力故欲赞成之庶几依此做工夫将来发明大事如杨大年张无尽诸大老作吾家内外护菩萨则予之言不虚发耳示东峯居士欲学此道当于自己脚跟下理会才涉秋毫知见即蹉过脚跟下消息脚跟下消息通了种种知见无非尽是脚跟下事故祖师云正说知见时知见即是心当心即知见知见即如今若如今不越一念向脚跟下顿亡知见便与祖师把手共行未能如是切忌向知见上着到士大夫学道利根者蹉过钝根者难入难入则自生退屈蹉过则起谤无疑若要着中但将蹉过底移在难入处却将难入底移在蹉过处自然怗怗地不作难入蹉过之解矣得如此了却好向遮里全身放下放下时亦不得作放下道理古德所谓放荡长如痴兀人他家自有通人爱又清凉云放旷任其去住静鑑觉其源流语证则不可示人说理则非证不了而今人才闻恁么说话将为实有恁么事便道我证我悟将出呈似人不得一向说高禅七纵八横胡说乱道谩神諕鬼将谓祖师门下事只如此殊不知亲证亲悟底唯亲证亲悟底人不假言词自然与之默默相契矣相契处亦不着作意和会如水入水似金博金举一明三目机铢两到这箇田地方可说离言说相离文字相离心缘相不是彊为法如是故近世丛林邪法横生瞎众生眼者不可胜数若不以古人公案举觉提撕便如盲人放却手中杖子一步也行不得将古德入道因缘各分门类云这几则是道眼因缘这几则是透声色因缘这几则是亡情因缘从头依次第逐则搏量卜度下语商量纵有识得此病者将谓佛法禅道不在文字语言上即一切拨置噇却现成粥饭了堆堆地坐在黑山下鬼窟里唤作默而常照又唤作如大死底人又唤作父母未生时事又唤作空劫已前事又唤作威音那畔消息坐来坐去坐得骨臀生胝都不敢转动唤作工夫相次纯熟却将许多闲言长语从头作道理商量传授一遍谓之宗旨方寸中依旧黑漫漫地本要除人我人我愈高本要灭无明无明愈大殊不知此事唯亲证亲悟始是究竟才有一言半句作奇特解玄妙解祕密解可传可授便不是正法正法无传无授唯我证尔证眼眼相对以心传心令佛祖慧命相续不断然后推己之余为物作则故达磨云吾本来兹土传法救迷情一华开五叶结果自然成是也所谓传法者乃心法也心法无形段所传者前所云我证尔证底是也若彼此不证向心外取证则有宗旨玄妙奇特可传可授便有我会尔不会生轻薄想增长我见如来说为可怜愍者妙喜禅无难参易参之异只要参禅人向未痾已前坐断生死路头直下不疑佛不疑祖不疑生不疑死难参易参差别在人不干禅事往往聪明灵利汉多是求速效要口里有可得说面前有可得凭仗殊不知此事得者如生师子返掷在当人日用二六时中如水银落地大底大圆小底小圆不用安排不假造作自然活鱍鱍地常露现前正当恁么时方始契得一宿觉所谓不见一法即如来方得名为观自在苟未能如是且暂将这作聪明说道理底置在一边却向没捞摸处没滋味处试捞摸咬嚼看捞摸来捞摸去咬嚼来咬嚼去忽然向没滋味处咬着舌头没捞摸处打失鼻孔方知赵州老人道未出家时被菩提使出家后使得菩提有时拈一茎草作丈六金身有时将丈六金身却作一茎草用建立亦在我扫荡亦在我说道理亦在我不说道理亦在我我为法王于法自在说即有若干不说即无若干得如是自在了何适而不自得梵语般若此云智慧未有明般若而有贪欲瞋恚痴者未有明般若而毒害众生者作如此等事底与般若背驰焉得谓之有智慧妙喜寻常为箇中人说才觉日用应缘处省力时便是当人得力处得力处省无限力省力处得无限力往往见说得多了却似泗州人见大圣殊不知妙喜恁么说正是平昔行履处恐有信不及者不免再四提撕举觉拕泥带水盖曾为浪子偏怜客尔示智通居士从上诸圣无言语传授只说以心传心而已今时多是师承学解背却此心以语言传授谓之宗旨为人师者眼既不正而学者又无决定志急欲会禅图口不空有可说耳欲得心地开通到究竟安乐之处不亦难乎古德云句能刬意意能刬句意句交驰是为可畏又云意中不停句句中不停意如招庆问罗山云巖头和尚道恁么恁么不恁么不恁么意旨如何罗山遂唤大师招庆应诺山云双明亦双暗庆便作礼而去三日后复来问前日和尚意旨如何山云我尽情向汝道了也庆云大师是把火行山云若如是据尔疑处问将来庆云如何是双明亦双暗山云同生亦同死庆又礼谢而去后又僧问罗山同生不同死时如何山云如牛无角又问同生亦同死时如何山云如虎戴角欲了从上来事当以此段因缘时时在念然不得着意穿凿穿凿即错莫爱诸方奇言妙句宗师各自主张密室传授底古人公案之类此等杂毒收拾在藏识中劫劫生生取不出生死岸头非独不得力日用亦被此障碍道眼不得明彻古人不得已见汝学者差别知解多而背道泥语言故以差别之药治汝差别之病令汝心地安乐到无差别境界今返以差别语言为奇特执药为病可不悲夫古德云佛是众生药有众生病即用无众生病用药即药返为病甚于有病者前所云杂毒不可收拾在藏识中亦此之谓也日用尘劳中种种不如意事是众生病一念回光返照是佛药苟能于佛于众生直下不生分别则病瘥药除始契得庞公所谓日用事无别唯吾自偶谐头头非取舍处处勿张乖之语矣学此道未得箇入头处时觉得千难万难闻宗师举觉愈觉难会盖以取证求歇底心不除返被此作障碍此心才歇方知非难非易亦非师家可以传授知迷不悟是大错执迷待悟其错益大何以故为不觉故迷执迷待悟乃不觉中又不觉迷中又迷决欲破此两重关请一时放下着若放不下迷迷悟悟尽未来际何时休歇学道人日用空境易而空心难境空而心不空心为境所胜但空心而境自空矣若心已空而更起第二念欲空其境则是此心未得空复为境所夺此病不除生死无由出离不见庞公呈马祖偈云十方同聚会箇箇学无为此是选佛场心空及第归此心既空矣心外复有何物而可空耶思之但得本莫愁末空却此心是本既得本则种种语言种种智慧日用应物随缘七颠八倒或喜或怒或好或恶或顺或逆皆末也于随缘处能自觉知则无少无剩古人入门便棒便喝唯恐学者承当不性燥况忉忉怛怛说事说理说玄说妙草里辊耶近年已来此道衰微据高座为人师者只以古人公案或褒或贬或密室传授为禅道者或以默然无言为威音那畔空劫已前事为禅道者或以眼见耳闻举觉提撕为禅道者或以猖狂妄行击石火闪电光举了便会了一切拨无为禅道者如此等既非却那箇是着实处若有着实处则与此等何异具眼者举起便知此道无限剂世间尘劳亦无限剂但看当人日用所向如何尔故华严经云于诸世间心如虚空无所染着普观诸法真实之相发大誓愿灭众生苦永不厌舍大乘志愿灭一切见修诸菩萨平等行愿所谓平等行愿乃亦无限剂心所向处无障无碍是也学世间事用心不到则学不成学出世间法无尔用心处才拟用心推求则千里万里没交涉矣虽然如是无用心处无摸𢱢处无着力处正好着力莫见恁么道又节外生枝云既无用心无摸𢱢无着力却如何趣向若作此见转没交涉矣示妙证居士无常迅速生死事大众生界中顺生死底事如麻似粟拨整了一番又一番到来若不把生死两字贴在鼻尖儿上作对治则直待腊月三十日手忙脚乱如落汤螃蟹时方始知悔则迟也若要直截请从而今便截断学世间法须要理会得分晓学出世间法却全要理会不得方有趣向分既理会不得却如何趣向但恁么究取佛是众生界中了事汉众生是佛界中不了事汉欲得一如但佛与众生一时放下则无了无不了故古德云但于事上通无事见色闻声不用聋僧问赵州柏树子还有佛性也无州云有僧云几时成佛州云待虚空落地僧云虚空几时落地州云待柏树子成佛看此话不得作柏树子不成佛想虚空不落地想毕竟如何虚空落地时柏树子成佛柏树子成佛时虚空落地定也思之佛是无事底人住世四十九年随众生根性应病与药权实顿渐半满偏圆说一大藏教皆无事法也众生无始时来为心意识之所流转流转时浑不觉知故佛在般若会上说诸法空相谓眼耳鼻舌身意色声香味触法皆空徒有名字而已到究竟处名字亦空空亦不可得若人夙有善根种性只向不可得处死却心意识方知释迦老子道始从鹿野苑终至跋提河于是二中间未甞说一字是真实语禅不在静处不在闹处不在思量分别处不在日用应缘处然虽如是第一不得舍却静处闹处日用应缘处思量分别处参忽然眼开都是自家屋里事今时士大夫学道多是半进半退于世事上不如意则火急要参禅忽然世事遂意则便罢参为无决定信故也禅乃般若之异名梵语般若此云智慧当人若无决定信又无智慧欲出生死无有是处大慧普觉禅师法语卷第十九大慧普觉禅师语录大慧普觉禅师法语卷第二十径山能仁禅院住持嗣法慧日禅师臣蕴闻上进示无相居士欲学此道须是具决定信逢逆顺境心不动摇方有趣向分佛言信能永灭烦恼本信能专向佛功德信于境界无所着远离诸难得无难又云信能超出众魔路示现无上解脱道如上所说教有明文佛岂欺人耶若半明半暗半信半不信则触境遇缘心生疑惑乃是于境界心有所着不能于此道决定无疑灭烦恼本远离诸难诸难者为无决定信被自己阴魔所挠若能一念缘起无生则不越此念即时超出魔路所谓魔路亦非他物乃是昧却此心于此心外妄生差别诸见而此心即随差别妄念流转故成就魔境若能直下信此心决定本来成佛顿亡诸见即此魔路便是当人出生死菩提路也参禅人看经教及古德入道因缘但虚却心不用向声名句义上求玄妙求悟入若起此心即障却自己正知见永劫无有入头处盘山云譬如掷剑挥空莫论及之不及不可忽净名云法过眼耳鼻舌身意欲彻此法先须屏除六根门头使无少过患何为过患被色声香味触法所转而不能远离于经教及古德言句上求知见觅解会者是苟能于经教及古德入道因缘中不起第二念直下知归则于自境界他境界无不如意无不自在者德山见僧入门便棒临济见僧入门便喝诸方尊宿唤作噼面提持直截分付妙喜唤作第一等拕泥带水直饶向一棒一喝下全身担荷得已不是丈夫汉被他蓦头浇一杓恶水了也况于一棒一喝下求奇特觅妙会乃是不唧𠺕中又不唧𠺕者上士闻道如印印空中士闻道如印印水下士闻道如印印泥此印与空水泥无差别因上中下之士故有差别耳如今欲径入此道和印子击碎然后来与妙喜相见示真如道人火宅尘劳何时是了安乐得一日便是千万日样子也于一日中心不驰求不妄想不缘诸境便与三世诸佛诸大菩萨相契不着和会自然成一片矣世尊说火宅喻正为此也经云是舍唯有一门而复狭小诸子幼稚未有所识恋着戏处或当堕落为火所烧我当为说怖畏之事具在经中是舍唯有一门而复狭小谓信根狭劣在火宅中无智慧而恋着尘劳之事为乐不信有出火宅露地而坐清净妙乐故也若在其中信得及识得破不恋着幼稚戏处心不驰求不妄想不缘诸境即此火宅尘劳便是解脱出三界之处何以故佛不云乎于一切境无依无住无有分别明见法界广大安立了诸世间及一切法平等无二故远行地菩萨以自所行智慧力故出过一切二乘之上虽得佛境界藏而示住魔境界虽超魔道而现行魔法虽示同外道行而不舍佛法虽示随顺一切世间而常行一切出世间法此乃火宅尘劳中真方便也学般若人舍此方便而随顺尘劳定为魔所摄持又于随顺境中彊说道理谓烦恼即菩提无明即大智步步行有口口谈空自不责业力所牵更教人拨无因果便言饮酒食肉不碍菩提行盗行婬无妨般若如此之流邪魔恶毒入其心腑都不觉知欲出尘劳如泼油救火可不悲哉尘劳之俦为如来种教有明文譬如高原陆地不生莲华卑湿淤泥乃生此华在火宅尘劳中头出头没受无量苦忽于苦中而生厌离始发无上菩提之心尘劳之俦为如来种正谓此也俗人学道与出家儿逈然不同出家儿自小远离尘劳父母不供甘旨六亲固以弃离身居清净伽蓝目覩绀容圣相念念在道心心无间所观底书无非佛书所行底事无非佛事不见可欲受佛禁戒佛所赞者方敢依而行之佛所诃者不敢违犯有明眼宗师可以寻访有良朋善友可以咨决纵有习漏未除者暂时破佛律仪已为众所摈斥以俗人较之万不及一俗人在火宅中四威仪内与贪欲瞋恚痴为伴侣所作所为所闻所见无非恶业然若能于此中打得彻其力却胜我出家儿百千万亿倍打得彻了方可说烦恼即菩提无明即大智本来广大寂灭妙心中清净圆明荡然无一物可作障碍如太虚空一般佛之一字亦是外物况更有尘劳烦恼恩爱作对待耶在火宅中打得彻了不须求出家造妖揑怪毁形坏服灭天性绝祭祀作名教中罪人佛不教人如此只说应以佛身得度者即现佛身而为说法应以宰官身得度者即现宰官身而为说法乃至应以比丘比丘尼优婆塞优婆夷身得度者即皆现之而为说法又云治生产业皆顺正理与实相不相违背但只依本分随其所证化其同类同入此门便是报佛深恩也但念念不要间断莫管得不得便是夙与般若无缘今生未打得彻临命终时亦不被恶业所牵于日用二六时中亦不被尘劳所困后世出头来亦得现成受用学道无他术以悟为则今生若不悟尽崖到尽未来际常存此心今生虽未悟亦种得般若种子在性地上世世不落恶趣生生不失人身不生邪见家不入魔军类况忽然心华发明耶当此之时三世诸佛证明有分诸大祖师无处安着非是彊为法如是故真如道人欲学此道但只依此做工夫久久自然撞着矣如上所说乃一期应病与药耳若作实法会又却不是也古人云见月休观指归家罢问程写至此兴虽未已而纸已尽且截断葛藤更数日真如道人又连黏此轴来致谢曰闻前日老师兴尚未已更望铺华锦上不识可否予应之曰已展不缩复为续此葛藤云归到家了自然不问程途见真月了自然不看指头矣佛说一大藏教大喻三千小喻八百顿渐偏圆权实半满无不是这箇道理净名云依于义不依语依了义经不依不了义经佛只说因语入义不说因义入语禅家千差万别种种言句亦如是今时学道人不问僧俗皆有二种大病一种多学言句于言句中作奇特想一种不能见月亡指于言句悟入而闻说佛法禅道不在言句上便尽拨弃一向闭眉合眼做死模样谓之静坐观心默照更以此邪见诱引无识庸流曰静得一日便是一日工夫苦哉殊不知尽是鬼家活计去得此二种大病始有参学分经云不着众生所言说一切有为虚妄事虽复不依言语道亦复不着无言说又云观语与义非异非不异观义与语亦复如是若语异义者则不因语辨义而以语入义如灯照色所以云依义不依语依了义经不依不了义经语默二病不能除决定障道不可不知知得了始有进修趣向分第一莫把知得底为事业更不求妙悟谓我知他不知我会他不会堕我见网中为我相所使于未足中生满足想此病尤重于语默二病良医拱手此病不除谓之增上慢邪见人除夙有灵骨方能到这里得转身一路既能转身即能转物既能转物方谓之了义人既了其义即了此心既了此心试于了处微细揣摩元无可了于无可了处剔起便行有时拈一茎草作丈六金身有时将丈六金身却作一茎草种种变化成就一切法毁坏一切法七颠八倒皆不出此无所了心正当恁么时不是如来禅不是祖师禅不是心性禅不是默照禅不是棒喝禅不是寂灭禅不是过头禅不是教外别传底禅不是五家宗派禅不是妙喜老汉杜撰底禅既非如上所说底禅毕竟是箇甚么到这里莫道别人理会不得妙喜老汉亦自理会不得真如道人请自看取示空慧道人担荷此事直是具决定志一棒打不回头底若半进半退似信不信纵得箇入头处亦禁大鑪鞴烹锻不得况欲向千差万别处作主宰耶妙喜这般说话如在闹市里飏石头着者方知空慧道人不须疑着乍得心身宁静切须努力不得便向宁静处挅根教中谓之解脱深坑可畏之处须教转辘辘如水上葫芦自由自在不受拘牵入净入秽不碍不没方于衲僧门下有少亲近分若只抱得不哭孩儿有甚用处空慧思之大珠和尚云心逐物为邪物从心为正虽一期应病与药未免垛生招箭而今未了底闻此语而不疑则大珠空费老婆心已了底闻此语而不疑则心与物俱是剩法毕竟如何不许夜行投明要到既有箇趣向狗子无佛性话冷地里谩提撕则箇若道知是般事便休我说此人智眼未明在妙喜虽似平地起风雷然亦不出雪峯道底五通仙人问佛佛有六通我有五通如何是那一通佛遂召五通仙人五通仙人应诺佛云那一通汝问我今时有一种弄泥团汉往往多在那一通处错认定盘星国师三唤侍者话瑞巖唤主人公话睦州担板汉话投子漆桶话雪峯辊毬话风穴佛话这六箇老古锥各欠悟在妙喜恁么道大似掉棒打月旁观看之不为分外示廓然居士学世间法全仗口议心思学出世间法用口议心思则远矣佛不云乎是法非思量分别之所能解永嘉云损法财灭功德莫不由兹心意识盖心意识乃思量分别之窟宅也决欲荷担此段大事因缘请勐着精彩把这箇来为先锋去为殿后底生死魔根一刀斫断便是彻头时节正当恁么时方用得口议心思着何以故第八识既除则生死魔无处捿泊生死魔无捿泊处则思量分别底浑是般若妙智更无毫发许为我作障所以道观法先后以智分别是非审定不违法印得到这箇田地了尽作聪明尽说道理皆是大寂灭大究竟大解脱境界更非他物故盘山云全心即佛全佛即人是也未得如是直须行住坐卧勿令心意识得其便久久纯熟自然不着用力排遣矣思之庞居士一日在草菴中独坐蓦地云难难十硕油麻树上摊庞婆闻得接声云易易百草头上祖师意女子灵照云也不难也不易饥来喫饭困来睡妙喜曰此三人同行不同步同得不同失若以心意识搏量卜度非独不见三人落着处十二时中亦自昧却自己本地风光不见本来面目未免被难易不难易牵挽不得自在欲得自在请将此三人道底作一句看妙喜已是他泥带水下註脚了也古德有言但办肯心必不相赚只恐当人信不及于日用应缘处被外境所夺不能纯一做工夫则成间断当间断时未免方寸扰扰正扰扰时却是箇好底时节佛言居一切时不起妄念于诸妄心亦不息灭住妄想境不加了知于无了知不辨真实便是这箇道理也这箇道理说似人不得唯证悟者举起便知落处梁武帝问达磨朕造寺度僧不可胜数有何功德达磨曰无功德帝曰云何无功德达磨曰此但人天小果有漏之因如影之随形虽有而非实曰如何是真功德答曰净智妙圆体自空寂如是功德不以世求帝始问如何是圣谛第一义答曰廓然无圣曰对朕者谁答曰不识帝不契达磨遂渡江之魏如今要见真功德不用别求只向不识处荐取若透得此二字一生参学事毕祖师云心随万境转转处实能幽随流认得性无喜亦无忧真实契此心者内不见有能证之人外不见有所证之法祖师说箇转处与随流皆为迷此心向外取证之者赴箇程限耳佛说一大藏教大喻三千小喻八百只是说程限底文字而已若谓如来实有恁么事则是谤佛法僧心火炽然熠熠不息贪欲瞋恚痴继之如钩锁连环相续不断若无勐烈志气日月浸久不觉被五阴魔所摄持若能一念缘起无生不离贪欲瞋恚痴倒用魔王印驱诸魔侣以为护法善神且非彊为法如是故故净名云佛为增上慢人说离婬怒痴为解脱耳若无增上慢者佛说婬怒痴性即是解脱增上慢谓大阐提败善根非器众生不信有佛乘生死岸头可凭可仗者如此辈人虽不信然亦于平等法无所欠少庞居士问马大师云如水无筋骨能胜万斛舟时如何祖云我这里无水亦无舟更说甚么筋骨居士于言下顿息诸缘遂回南岳见石头和尚一日石头问居士自见老僧后日用事作么生居士云若问某甲日用事直是无开口处头云知子恁么方始问子居士遂述一偈曰日用事无别唯吾自偶谐头头非取舍处处勿张乖朱紫谁为号丘山绝点埃神通并妙用运水及搬柴这箇是俗士中参禅样子决欲究竟此事请依此老法式彼既丈夫我宁不尔不可忽勉之勉之示觉空居士以斯道觉斯民儒者之事也吾佛亦曰性觉妙明本觉明妙又佛者觉也既已自觉而以此觉觉诸群迷故曰大觉又德山曰扪空追响劳汝心神梦觉觉非觉亦非觉彦举道友儒释俱学而不偏故取是义而名其所居曰觉轩以此轴来求法语仍书尾嘱之曰觉轩之义是大神呪是大明呪是无上呪是无等等呪彦举既知是义大神大明无上无等等矣又何必妙喜再下註脚然彦举之意非独欲发明是义以自觉而已盖因是义以觉诸未觉者法施之普亦佛菩萨之用心也予嘉其志故直书以示之凡登是轩者当见其义而亡轩可也苟执轩以为义则非独不了其义而亦未覩其轩也轩义俱亡觉心独朗始可与言觉也矣觉义深远言不能尽继之以偈曰觉空空觉空空觉觉觉空空空亦空欲识无穷好消息都卢只在此轩中信笔信意一挥以塞来命而已示新喻黄县尉妙喜与如是老人素昧平昔绍兴丙子暮春邂逅渝川江亭一见便得之词色之间虽未相酬酢而心已许之既而来驿舍吐露若合符契自庆验人之眼不让古人又喜般若社中得一箇英灵汉可以扶此大法幢然此大法炬为吾家内外护次日同赴任宰饭饭罢复坐兀斋如是老人尽发所蕴字字句句皆有落着不似今时士大夫说世之所谓口鼓子禅因说梦一巡到这里方信三世诸佛说梦六代祖师说梦天下老和尚说梦即今妙喜与如是老人又在梦中说梦忽然有箇没量大汉梦里觉来方信三世诸佛所说者不是梦六代祖师所说者不是梦天下老和尚所说者不是梦何以故梦与觉一语与默一说与无说一所以云二由一有一亦莫守一心不生万法无咎如是之法说亦如是默亦如是三世诸佛亦如是六代祖师亦如是天下老和尚亦如是妙喜即今与老如是人所说者亦如是所证者亦如是如是老人当如是受用如是修行与如是人说如是事令未得者得入如是境界同报佛恩使如是之法众生界中相续不断则如是老人不虚说梦妙喜老汉不虚证明矣且道如何是不虚证明底道理还委悉么如是如是且截断葛藤示罗知县聪明利智之士往往多于脚根下蹉过此事盖聪明利智者理路通才闻人举着箇中事便将心意识领览了及乎根着实头处黑漫漫地不知下落却将平昔心意识学得底引证要口头说得到心里思量计较得底彊差排要教分晓殊不知家亲作祟决定不从外来故永嘉有言损法财灭功德莫不由兹心意识以是观之心意识之障道甚于毒蛇勐虎何以故毒蛇勐虎尚可回避聪明利智之士以心意识为窟宅行住坐卧未甞顷刻不与之相酬酢日久月深不知不觉与之打作一块亦不是要作一块为无始时来行得这一路子熟虽乍识得破欲相远离亦不可得故曰毒蛇勐虎尚可回避而心意识真是无尔回避处除是夙有灵骨于日用现行处把得住作得主识得破直下一刀两段便从脚跟下做将去不必将心等悟亦不须计较得在何时但将先圣所诃者如避毒蛇勐虎如经蛊毒之乡滴水莫教入口然后却以三教圣人所赞者茶里饭里喜时怒时与朋友相酬酢时侍奉尊长时与妻儿聚会时行时住时坐时卧时触境遇缘或好或恶时独居暗室时不得须臾间断若如此做工夫道业不成办三教圣人皆是妄语人矣士大夫平昔在九经十七史内娱嬉兴亡治乱或逆或顺或正或邪无有一事不知无有一事不会或古或今知尽会尽有一事一知一事不会便被人唤作寡闻无见识汉他人屋里事尽知得尽见得尽识得下笔做文章时如缾注水引古牵今不妨锦心绣口心里也思量得到口头亦说得分晓他人行履处他人逆顺处他人邪正处一一知得下落一一指摘得无纤毫透漏及乎缓缓地问他尔未託生张黄李邓家作儿子时在甚么处安身立命即今作聪明说道理争人争我纵无明使业识检点他人不是能分别邪正好恶底百年后却向甚么处去既不知来处即是生大既不知去处即是死大无常迅速生死事大便是这些道理也儒者亦云死生亦大矣棒打石人头嚗嚗论实事腊月三十日无常杀鬼到来不取尔口头办不迁怒不贰过孔子独称颜回谓圣人无怒无怒则不为血气所迁谓圣人无过无过则正念独脱正念独脱则成一片成一片则不二矣邪非之念才干正则打作两橛作两撅则其过岂止二而已不迁怒不贰过之义如是而已不必作玄妙奇特商量士大夫学先王之道止是正心术而已心术既正则邪非自不相干邪非既不相干则日用应缘处自然头头上明物物上显心术是本文章学问是末近代学者多弃本逐末寻章摘句学华言巧语以相胜而以圣人经术为无用之言可不悲夫孟子所谓不揣其本而欲齐其末方寸之木可使高于岑楼是也孟弼正是春秋鼎盛之时瞥地得早能回作尘劳恶业底心要学出生死法非夙植德本则不能如是信得及把得住作得主宰时时以生死在念真火中莲华也既以生死事在念则心术已正心术既正则日用应缘时不着用力排遣既不着排遣则无邪非无邪非则正念独脱正念独脱则理随事变理随事变则事得理融事得理融则省力才觉省力时便是学此道得力处也得力处省无限力省力处得无限力得如此时心意识不须按捺自然怗怗地矣虽然如是切忌堕在无言无说处此病不除与心意识未宁时无异所以黄面老子云不取众生所言说一切有为虚妄事虽复不依言语道亦复不着无言说才住在无言说处则被默照邪禅幻惑矣前所云毒蛇勐虎尚可回避心意识难防便是这箇道理也日用随缘时拨置了得静处便静杂念起时但举话头盖话头如大火聚不容蚊蚋蝼蚁所泊举来举去日月浸久忽然心无所之不觉喷地一发当恁么时生也不着问人死也不着问人不生不死底也不着问人作如是说者也不着问人受如是说者也不着问人如人喫饭喫到饱足处自不生思食想矣千说万说曲说直说只为罗孟弼疑情不破他时后日蓦然失脚蹋着鼻孔妙喜忉忉怛怛写许多恶口却向甚处安着妙喜自云因地而倒因地而起起倒在人毕竟不干这一片田地事写至此一轴纸已尽且截断葛藤大慧普觉禅师法语卷第二十大慧普觉禅师语录大慧普觉禅师法说卷第二十一宋径山能仁禅院住持嗣法慧日禅师臣蕴闻上进示鄂守熊祠部近世士大夫多欲学此道而心不纯一者病在杂毒入心杂毒既入其心则触途成滞触途成滞则我见增长我见增长则满眼满耳只见他人过失殊不能退步略自检察看逐日下得床来有甚利他利己之事能如是检察者谓之有智慧人赵州云老僧逐日除二时粥饭是杂用心余外更无杂用心处且道这老汉在甚处着到若于这里识得他面目始可说行亦禅坐亦禅语默动静体安然未能如是当时时退步向自己脚跟下子细推穷我能知他人好恶长短底是凡是圣是有是无推穷来推穷去到无可推穷处如老鼠入牛角蓦地偷心绝则便是当人四楞塌地归家稳坐处妙喜不得已说这恶口于了事汉分上看来正是不识好恶撒屎撒尿忽然撞着箇皮下有血底烂椎一顿也怪他不得今既无其人不妨教这汉恣意乱说已是不识好恶不免向泥里洗土说些没滋味话然第一不得向我说处会此是士大夫作聪明底第一义也世间出世间法不得言一不得言二不得言有不得言无一二有无于光明藏中亦谓之毒药亦谓之醍醐醍醐毒药本无自性作一二有无之见者对病医方耳光明藏喻太虚空一二有无喻日月昼夜夜暗时太虚空未尝暗昼明时太虚空未尝明日月昼夜自相倾夺如一二有无之见相倾相夺于光明藏无异可中有箇英灵汉不受这般恶水泼一念缘起无生只这相倾相夺底皆是当人逐日受用底家事前所云醍醐毒药是也士大夫学此道多求速效宗师未开口时早将心意识领解了也及乎缓缓地根着一似落汤螃蟹手忙脚乱无讨头处殊不知阎家老子面前受铁棒吞热铁圆者便是这领解求速效者更不是别人所谓希得返失务精益麁如来说为可怜愍者近世士大夫千万人中觅一箇半箇无此病者了不可得绍兴丙子秋经由鄂渚邂逅熊使君叔雅一见倾倒便以此道相契却能退步向实头处着到如说而行不似泛泛者彊知彊会彊领略直要到古人脚蹋实地处不疑佛不疑孔子不疑老君然后借老君孔子佛鼻孔要自出气真勇勐精进胜丈夫所为愿勐着精彩努力向前说处行处已不错但少喷地一下而已若有进无退日用二六时中应缘处不间断则喷地一下亦不难然第一不得存心在喷地一下处若有此心则被此心障却路头矣但于日用应缘处不昧则日月浸久自然打成一片何者为应缘处喜时怒时判断公事时与宾客相酬酢时与妻子聚会时心思善恶时触境遇缘时皆是喷地一发时节千万记取千万记取世间情念起时不必用力排遣前日已曾上闻但只举僧问赵州狗子还有佛性也无州云无才举起这一字世间情念自怗怗地矣多言复多语由来返相误千说万说只是这些子道理蓦然于无字上绝却性命这些道理亦是眼中花示徐提刑此事如青天白日皎然清净不变不动无减无增各各当人日用应缘处头头上明物物上显取之不得舍之常存荡荡无碍了了空虚如水上放葫芦拘牵他不得惹绊他不得古来有道之士得之向生死海内头出头没全体受用无欠无余不见有生死尘劳之状如析栴檀片片皆是将甚么作生死尘劳生死尘劳从甚么处起收因结果时却向甚么处着既无着处则佛是幻法是幻三界二十五有十二处十八界空荡荡地到得这箇田地佛之一字亦无着处佛之一字尚无着处真如佛性菩提涅槃何处有也故傅大士有言恐人生断见权且立虚名学道人理会不得一向去古人入道因缘上求玄求妙求奇特觅解会不能见月亡指直下一刀两段永嘉所谓空拳指上生实解根境法中虚揑怪于五蕴十二处十八界二十五有尘劳中妄自囚执如来说为可怜愍者不见巖头和尚有言汝但无欲无依便是能仁都来只有一箇父母所生底肉块子一点气不来便属他人所管肉块子外更有甚么把甚么作奇特玄妙把甚么作菩提涅槃把甚么作真如佛性士大夫要究竟此事初不本其实只管要于古人公案上求知求解直饶尔知尽解尽一大藏教腊月三十日生死到来时一点也使不着又有一种才闻知识说如是事又将心意识抟量卜度云若如此则莫落空否士大夫十箇有五双作这般见解妙喜不得已向他道尔未曾得空何怕之有如船未翻先要跳入水去见伊不领略不惜口业又为打葛藤一上云只这怕落空底还空得也无尔眼若不空将甚么观色耳若不空将甚么听声鼻若不空将甚么知香臭舌若不空将甚么尝味身若不空将甚么觉触意若不空将甚么分别万法佛不云乎无眼耳鼻舌身意无色声香味触法乃至十二处十八界二十五有乃至声闻缘觉菩萨佛及佛所说之法菩提涅槃真如佛性及说此法者听此法者作如是说者受如是说者皆悉无有得如是了唤作空耶唤作不空耶唤作佛耶唤作菩萨耶唤作声闻耶唤作缘觉耶唤作菩提涅槃耶唤作真如佛性耶道我聪明灵利不受人谩试向这里定当看若定当得出止宿草菴且在门外若定当不出切忌开大口说过头话大丈夫汉决欲究竟此一段大事因缘一等打破面皮性燥坚起嵴梁骨莫顺人情把自家平昔所疑处贴在额头上常时一似欠了人万百贯钱被人追索无物可偿生怕被人耻辱无急得急无忙得忙无大得大底一件事方有趣向分若道我世间文字至于九经十七史诸子百家古今兴亡治乱无有不知无有不会只有禅一般我也要知我也要会自无辨邪正底眼蓦地撞着一枚杜撰禅和被他狐媚如三家村里传口令口耳传授谓之过头禅亦谓之口鼓子禅把他古人糟粕递相印证一句来一句去末后我多得一句时便唤作赢得禅了也殊不肯退步以生死事在念不肯自疑爱疑他人才闻有箇士大夫要理会这事先起无限疑了也谓渠要做美官又有声色之好如何办得这般事似这般底比比皆是无一人真实把做一件未了底事昼三夜三孜孜矻矻茶里饭里喜时怒时净处秽处妻儿聚头处与宾客相酬酢处办公家职事处了私门婚嫁处都是第一等做工夫提撕举觉底时节昔李文和都尉在富贵丛中参得禅大彻大悟杨文公参得禅时身居翰苑张无尽参得禅时作江西转运使只这三大老便是箇不坏世间相而谈实相底样子也又何曾须要去妻孥休官罢职咬菜根苦形劣志避喧求静然后入枯禅鬼窟里作妄想方得悟道来不见庞居士有言但自无心于万物何妨万物常围遶铁牛不怕师子吼恰似木人见花鸟木人本礼自无情花鸟逢人亦不惊心境如如只这是何虑菩提道不成在世俗尘劳中能不忘生死事虽未即打破漆桶然亦种得般若种智之深异世出头来亦省心力亦不至流落恶趣中大胜耽染尘劳不求脱离谓此事不可容易且作归向信敬处似此见解者不可胜数士大夫学道与我出家儿大不同出家儿父母不供甘旨六亲固以弃离一瓶一钵日用应缘处无许多障道底冤家一心一意体究此事而已士大夫开眼合眼处无非障道底冤魂若是箇有智慧者只就里许做工夫净名所谓尘劳之俦为如来种怕人坏世间相而求实相又说箇喻云譬如高原陆地不生莲华卑湿淤泥乃生此华若就里许如杨文公李文和张无尽三大老打得透其力胜我出家儿二十倍何以故我出家儿在外打入士大夫在内打出在外打入者其力弱在内打出者其力彊彊者谓所乖处重而转处有力弱者谓所乖处轻而转处少力虽力有彊弱而所乖则一也方外道友徐敦济乃妙喜三十年前夷门道旧才一邂逅便以此道相期与令弟敦立时时来圜悟先师处激扬箇事决欲腊月三十日四大分散时要得这一着子有下落非如他人要资谈柄绍兴初予住径山因持钵吴门再得一见又二十年复在鄂渚相遇因以此轴求指示信意一挥写至此不知前面所说何事面一轴已终千说万说直说曲说只是为徐敦济生死疑根未拔只教就未拔处看箇话头僧问赵州狗子还有佛性也无州云无行住坐卧但时时提掇蓦然喷地一发方知父母所生鼻孔只在面上勉之勉之示鲍教授诸佛出世祖师西来随众生根器所宜应箇时节而已据实而论无说无示无闻无得故巖头有言若以实法系缀人莫道受他信施只土亦销不得以是观之诸佛诸祖亦只作得箇证明底主人耳不见舍利弗问文殊师利曰诸佛如来不觉法界耶文殊答曰诸佛尚不可得云何有佛而觉法界法界尚不可得云何法界为诸佛所觉如是则亦不见有师亦不见有弟子亦不见有说法者亦不见有听法者亦不见有说如是义者亦不见有受如是义者亦无文殊亦无舍利弗亦无诸佛亦无祖师亦无法界为诸佛所觉亦无诸佛而觉法界亦不曾有鲍居士此轴子亦无来处妙喜亦不曾引笔行墨既是一切皆不曾有即今忉忉怛怛一络索恶口却安顿在甚么处咄若有安顿处则有也鲍居士但恁么观作是观者名为正观作他观者名为邪观如或尚作邪正见也怪妙喜不得示妙净居士既已知有此段大事因缘决定不从人得则便好顿舍外尘时时向自己脚跟下推穷推来推去内不见有能推之心外不见有所推之境净裸裸赤洒洒没可把如水上放葫芦无人动着常荡荡地拘牵他不得惹绊他不得拨着便动触着便转如是自在如是瞥脱如是灵圣不与千圣同途不与衲僧徣借直能号令佛祖佛祖号令他不得当人知是般事便好勐着精彩向百尺竿头快进一步如进得这一步则不异善财童子于普贤毛孔剎中行一步过不可说不可说佛剎微尘数世界如是而行尽未来劫犹不能知一毛孔中剎海次第剎海藏剎海差别剎海普入剎海成剎海坏剎海庄严所有边际似这般境界亦不是外边起心用意修证得来只是当人脚跟下本来具足底道理耳不见德山和尚有言汝但无事于心无心于事则虚而灵空而妙若毛端许言之本末者皆为自欺何故毫釐系念三涂业因瞥尔情生万劫羁锁圣名凡号尽是虚声殊相劣形皆为幻色汝欲求之得无累乎及其厌之又成大患恁么说话棒打石人头嚗嚗论实事前所云内不见有能推之心外不见有所推之境便是这箇道理也这箇道理向事上觑则疾若向意根下思量卜度则转疎转远矣所以释迦老子在法华会上只度得箇八岁底女人华严会上只度得箇童子涅槃会上只度得箇屠儿看他这三箇成佛底样子又何曾向外取证辛勤修学来佛亦只言我今为汝保任此事终不虚也只说为他保任而已且不说有法可传令汝向外驰求然后成佛幸有如此体格何故不信苟能直下信得及不向外驰求亦不于心内取证则二六时中随处解脱何以故既不向外驰求则内心寂静既不于心内取证则外境幽闲故祖师云境缘无好丑好丑起于心心若不彊名妄情从何起妄情既不起真心任遍知当知内心外境只是一事切忌作两般看记得沩山问仰山妙净明心子作么生会仰山云山河大地日月星辰沩山云汝只得其事仰山云和尚适来问甚么沩山云妙净明心仰山云唤作事得么沩山云如是如是观使师重身生富贵之家不为富贵囚执而夙植德本自然知有此段不可思议事可以于生死岸头为舟为航为凭为仗故时时退步肯向脚跟下推究乃为立道号曰妙净居士师重勉之行住坐卧造次颠沛不可忘了妙净明心之义妄念起时不必用力排遣只举僧问赵州狗子还有佛性也无州云无举来举去和这举话底亦不见有只这知不见有底亦不见有然后此语亦无所受蓦地于无所受处不觉失声大笑一巡时便是归家稳坐处也多言多语返相钝置且截断葛藤示吕机宜是人知得世间有为虚妄不实底道理及至对境遇缘蓦地撞在面前不随他去则被伊穿却鼻孔定也盖无始时来熟处太熟生处太生虽暂识得破终是道力不能胜他业力且那箇是业力熟处是那箇是道力生处是然道力业力本无定度但看日用现行处只有一箇昧与不昧耳昧却道力则被业力胜却业力胜则触途成滞触途成滞则处处染着处处染着则以苦为乐故释迦老子谓满慈子曰汝以色空相倾相夺于如来藏而如来藏随为色空周遍法界是故于中风动空澄日明云暗众生迷闷背觉合尘故发尘劳有世间相这箇是昧道力而被业力胜者释迦老子又曰我以妙明不灭不生合如来藏而如来藏唯妙觉明圆照法界是故于中一为无量无量为一小中现大大中现小不动道场遍十方界身含十方无尽虚空于一毛端现宝王剎坐微尘里转大法轮这箇是现行处不昧道力而胜业力者然两处皆归虚妄若舍业力而执着道力则我说是人不会诸佛方便随宜说法何以故不见释迦老子曰若取法相即着我人众生寿者若取非法相即着我人众生寿者是故不应取法不应取非法前所云道力业力本无定度是也若是有智慧丈夫儿借道力为器仗攘除业力业力既除道亦虚妄所以道但以假名字引导于众生未识得破时千难万难识得破后有甚难易庞居士曰凡夫智量狭妄说有难易离相如虚空尽契诸佛智戒相亦如空迷人自作持病根不肯拔只是弄花枝要识病根么不是别物只是箇执难执易妄生取舍者这箇病根拔不尽生死海里浮沈直是无出头时昔张拙秀才才被尊宿点着病源便解道断除烦恼重增病趣向真如亦是邪随顺世缘无罣碍涅槃生死是空花要得直截不疑佛祖不疑死生但常放教方寸虚豁豁地事来则随时拨置如水之定如鑑之明好恶妍丑到来逃一毫不得信知无心自然境界不可思议近世丛林有一种邪禅执病为药自不曾有证悟处而以悟为建立以悟为接引之词以悟为落第二头以悟为枝叶边事自己既不曾有证悟之处亦不信他人有证悟者一味以空寂顽然无知唤作威音那畔空劫已前事逐日噇却两顿饭事事不理会一向嘴卢都地打坐谓之休去歇去才涉语言便唤作落今时亦谓之儿孙边事将这黑山下鬼窟里底为极则亦谓之祖父从来不出门以己之愚返愚他人释迦老子所谓譬如有人自塞其耳高声大叫求人不闻此辈名为可怜愍者有一种士大夫末上被这般杂毒入在心识中纵遇真正善知识与说本分话返以为非此辈正如世之所谓虎鬼者不独被伊害却性命又返为之用殊不知觉除非夙有愿力常以生不知来处死不知去处二事贴在鼻孔尖上茶里饭里静处闹处念念孜孜常似欠却人万百贯钱债无所从出心胸烦闷回避无门求生不得求死不得当恁么时善恶路头相次绝也觉得如此时正好着力只就这里看箇话头僧问赵州狗子还有佛性也无州云无看时不用博量不用註解不用要得分晓不用向开口处承当不用向举起处作道理不用堕在空寂处不用将心等悟不用向宗师说处领略不用掉在无事甲里但行住坐卧时时提撕狗子还有佛性也无无提撕得熟口议心思不及方寸里七上八下如咬生铁橛没滋味时切莫退志得如此时却是箇好底消息不见古德有言佛说一切法为度一切心我无一切心何用一切法非但祖师门下如是佛说一大藏教尽是这般道理众生恶业障重逐日下得床来便心识纷飞思量名利担却人我妄想颠倒从旦至暮如钩锁连环相续不断都不厌恶乍起一念向此箇门中着意思量便要我会心意识安排不到便生烦恼早要罢休有着甚来由之说如此者不可胜数舜元道友即不然既知缺减界中种种虚妄一心一意向自己脚跟下理会生从何处来死向何处去既不知来处又不知去处现今历历孤明与人分是非别好丑底决定是有是无是真实是虚妄直待到如人饮水冷煖自知不向他人口头受处分忽然喷地一发到究竟安乐大休大歇处方始自肯以此轴来求指示掇笔信手一挥遂成一段葛藤然则事不孤起起必有由若一向作葛藤会又争得不见昔日子胡和尚有言祖师西来也只箇冬寒夏热夜暗日明只为尔徒无意立意无事生事无内外彊作内外无东西谩说东西所以奢摩不能明了以至根境不能自由以是评量舜元不曾来妙喜处求法语妙喜元不曾写一字冬寒夏热夜暗日明内外中间东西南北元不曾移易增减一丝毫许何以故我宗无语句亦无一法与人既无一法与人即今写底是箇甚么说冬寒夏热内外中间者又是箇甚么东西南北不曾移易一丝毫者又是箇甚么有也不可得无也不可得冬寒夏热也不可得内外中间也不可得作如是说者亦不可得受如是说者亦不可得一丝毫亦不可得舜元亦不可得妙喜亦不可得不可得亦不可得不可得中只么得舜元到这里合作么生参只这作么生参亦无着处然后此语亦不受此语既不受妙喜决定无说舜元决定无闻无说处是真说无闻处是真闻如是则妙喜即是舜元舜元即是妙喜妙喜舜元无二无二分无别无断故嘉州大像喫黄连陜府铁牛满口苦苦不苦分明觑见没可覩大慧普觉禅师法语卷第二十一大慧普觉禅师语录大慧普觉禅师法语卷第二十二宋径山能仁禅院住持嗣法慧日禅师臣蕴闻上进示快然居士快然居士罗宗约绍兴丁丑暮春得得来鄮山见妙喜欲究竟此段大事因缘屡随众到室中呈伎俩逞解会都与列下忽一日喜见眉宇知渠管中窥豹转身动脑袖间已有颂子虽未拈出妙喜即时与拨转关棙子渠虽未能赤骨𩪸地跳出葛藤窠然却知得饭是米做麫在麦里正好着力之际蓦来相别云要急归嫁女以此轴来乞做工夫底道理昔庞居士有言有男不婚有女不嫁大家团圝头共说无生话后来元丰间有箇士人谓之无为居士姓杨名杰字次公尝参前辈于宗门中有真实得力处曾和庞公此偈云男大须婚女长须嫁讨甚间工夫更说无生话这两箇俗汉子将他十方常住一片田地不向官中印契各自分疆列界道我知有而时时向无佛处称尊当时亦有箇不平底谓之海印信禅师时住苏州定慧因见无为此偈亦有一偈曰我无男婚亦无女嫁困来便打眠谁管无生话这三箇老汉说此三偈快然居士开眼也着合眼也着不开不合也着妙喜只得冷地看看则不无毕竟快然居士向开眼处着到耶合眼处着到耶不开不合处着到耶若在开眼处着到则落在庞公圈䙌里在合眼处着到则落在杨无为圈䙌里在不开不合处着到则落在海印禅师圈䙌里快然见恁么说定道总不恁么若总不恁么又落在妙喜圈䙌里要出三老圈䙌则易要出妙喜圈䙌则难快然毕竟如何出得待归延平嫁了女却缓缓地来为尔说破因记得古德一偈併书其后庶几快然不在中途挅根亦老婆心之切耳偈曰学道如钻火逢烟且莫休直待金星现归家始到头更有一箇问头且那里是快然归底家若透得这一问男婚女嫁都在里许若未识得家且业识茫茫尽在外边走亦怪妙喜不得示妙心居士决欲究竟此事应是从前作聪明说道理文字语言上记持于心意识内计较抟量得底飏在他方世界都不得有丝毫头许顿在胸中扫除得净尽也然后向心思意想不及处试进一步看若进得这一步便如善财童子于普贤毛孔剎中行一步过不可说不可说佛剎微尘数世界如是而行尽未来劫犹不能知一毛孔中剎海次第剎海藏剎海差别剎海普入剎海成剎海坏剎海庄严所有边际亦不能知佛海次第佛海藏佛海差别佛海普入佛海生佛海灭所有边际亦不能知菩萨众海次第菩萨众海藏菩萨众海差别菩萨众海普入菩萨众海集菩萨众海散所有边际亦不能知入众生鬼界众生根教化调伏诸众生智菩萨所住甚深自在菩萨所入诸地诸道如是等海所有边际信知无念无作有如是功德这一步虽曰难进若夙曾种得善根种子只向信得及处看看来看去内无所住外无所缘不觉不知打失布袋当恁么时方知庞居士道无念清凉寺蕴空真五台对境心无垢当情心死灰妙理于中现优昙空里开无求真法眼离相即如来若能如是学不动出三灾是真语实语不诳不妄然虽如是莫见恁么道便向无作无为处闭眉合眼做死模样谓之默而常照硬捉住箇猢狲绳子怕他勃跳古德唤作落空亡外道魂不散死人真实要绝心生死浣心垢浊伐心稠林须是把这猢狲子一棒打杀始得若一向紧紧地把定绳头将心调伏我说是人执之失度真可怜愍正眼观之尽是天魔外道魍魉妖精非吾眷属此事要得浑钢打就生铁铸成底担荷若有心担荷则又蹉过也古人不得已见尔迷却路为尔作箇指路头主人而已亦无禅道佛法可以传授才说有传有授便是邪法何以故不见金刚经中道若言如来有所说法即为谤佛是人不解我所说义又云法尚应舍何况非法着实而论说真如佛性说菩提涅槃说理说事说邪说正尽是非法那堪更说有玄有妙可以传可以授乎不见先德有言说箇学道早是接引之辞耳又何曾教尔起模画样特地驰求来所以云拟将心意学玄宗状似西行却向东临济云尔但歇得念念驰求心则与释迦老子不别七地菩萨求佛智心未歇谓之法尘烦恼既有决定志必有决定得入手时且那箇是得入手时喷地一发心意识灭绝气息时是佛言理则顿悟乘悟併销事非顿除因次第尽要识这些道理便是善财闻弥勒弹指之声楼阁门开善财心喜入已还闭香严闻击竹作声忽然契悟便解道一击亡所知更不假修治动容扬古路不堕悄然机之类是也自家悟处自家安乐处自家得力处他人不知拈出呈似人不得除已悟已安乐已得力者一见便默默相契矣疑情未破但只看箇古人入道底话头移逐日许多作妄想底心来话头上则一切不行矣僧问赵州狗子还有佛性也无州云无只这一字便是断生死路头底刀子也妄念起时但举箇无字举来举去蓦地绝消息便是归家稳坐处也此外别无奇特前所云难进底一步不觉蓦然过矣示永宁郡夫人既知无常迅速生死事大决欲亲近善知识孜孜矻矻不舍昼夜常以生死二字贴在额头上茶里饭里坐时卧时指挥奴仆时干办家事时喜时怒时行时住时酬酢宾客时不得放舍常常恰似方寸中有一件紧急未了底事碍塞决欲要除屏去教净尽方有少分相应也若见宗师说时方始着急理会不说时又却放缓则是无决定之志要得生死根株断则无有是处此事不在男之与女僧之与俗若于宗师一言之下啐地折嚗地断便是彻头处也佛说火宅喻直是为众生开方便门示真实相痛的的地其中有言是舍唯有一门而复狭小诸子幼稚未有所识谓众生根器狭劣无决定志恋着生死尘劳于尘劳中头出头没于三界火宅不能舍离故设种种方便令众生舍方便直出火宅露地而坐此是释迦老子彻底老婆心凡看经教及古德入道因缘当见月亡指切不得泥在言语中若于语上寻玄妙言中求奇特落处如此做工夫则失方便矣妙喜从来无实法与人直是据欵结案将平生悟得底开口见胆明白直说与人有信得及底依而行之虽乍闻说似难承当若当人无始时来种得般若种子才闻举着便两眉卓竖眼睛定动矣老僧顷年初住此山常州许宅有箇无着道人法名妙总三十岁便打硬修行遍见诸方尊宿皆蒙印可然渠真实畏生死苦故要真实理会本命元辰下落去处特来山中度夏时同夏者一千七百衲子冯济川少卿亦在此山不动轩随众一日因老僧陞座举药山和尚初参石头问石头云三乘十二分教某甲粗亦研穷曾闻南方有直指人心见性成佛实未明了乞师指示石头云恁么也不得不恁么也不得恁么不恁么总不得药山不契石头云尔往江西问取马大师去药山依教到马大师处如前问马大师曰有时教伊扬眉瞬目有时不教伊扬眉瞬目有时教伊扬眉瞬目者是有时教伊扬眉瞬目者不是药山于言下大悟更无伎俩可呈但低头礼拜而已马大师曰子见箇甚么道理便礼拜山曰某在石头和尚处如蚊子上铁牛相似马大师然之是时陞座才再提撕无着于言下忽然省悟下座后亦不来通消息时冯济川随老僧后上方丈云某甲理会得老僧问伊居士如何济川云恁么也不得苏嚧娑婆诃不恁么也不得㗭哩娑婆诃恁么不恁么总不得苏嚧㗭哩娑婆诃老僧亦不向他道是亦不向他道不是却以济川语举似无着无着云曾见郭象注庄子识者云却是庄子注郭象老僧见他语异亦不问他却举巖头婆子话问之无着遂作一偈云一叶扁舟泛渺茫呈桡舞棹别宫商云山海月俱抛弃羸得庄周蝶梦长老僧亦休去后一年济川疑他不实得得自平江招无着到他船中问婆生七子六箇不遇知音只这一箇也不消得便弃在江中老师言道人理会得且如何会无着云已上供通并是诣实济川大惊又尝到室中老僧问他古人不出方丈为甚么却去庄上喫油糍无着云和尚放妙总过妙总方敢通消息老僧向伊道我放尔过尔试道看无着云妙总亦放和尚过老僧云争奈油糍何无着喝一喝便出去是时一众皆闻渠如此祗对看他才得一滴水便解兴波作浪盖渠脱离世缘早信得这一着子及虽尝被邪师印破面门却能退步知非决定以悟为则故才见善知识提撕便于言下千了百当永宁郡夫人曹氏善因聪明灵利有智见知有此段大事因缘决定可以出生入死不被世间尘劳中事牵绊虽在富贵中而不被富贵所罗笼亦要退步亲近善知识决择生死大事但未遇真知识激发耳属者在城中因节使公请就渠菴园说法善因闻老僧提持此段大事因缘遂熏起种性当下身心宁怗虽未能十成透脱已识得火宅尘劳中许多虚妄不实底事腊月三十日到来恩爱也使不着势力也使不着财宝也使不着性气也使不着官职也使不着富贵也使不着眼光落地时唯有平昔造善造恶两路境界一一现前作恶多作善少则随恶业流浪将去作恶少作善多则随善业生人天十善之家去既知得这两路子皆属虚幻然后发勇勐精进坚固不退之心决欲超情离见透脱生死腊月三十日善恶两路拘执我不得既知有如是殊胜事恐在火宅之中不能得时时亲近善知识故得得上径山住旬日随众听法滋浸善缘发大誓愿永不退转临行以此轴求指示要在火宅中时时以此自警自觉老僧嘉其志趣勇勐不与泛泛者同故引无着道人一段入道因缘令其见贤思齐他日妙喜社中出二无着岂不为末世光明种子作大利益乎勉之勉之示妙智居士从上诸佛诸祖真实为人处先教立决定志所谓决定志者决欲此生心地开通直到诸佛诸祖无障碍大休歇大解脱境界无决定之志则无决定信矣佛不云乎信为道元功德母长养一切诸善法又云信能增长智功德信能必到如来地如来地即大休歇大解脱境界是也在昔归宗拭眼禅师曾有僧问如何是佛宗云我向汝道汝还信否僧云和尚诚言焉敢不信宗云只汝便是僧闻宗语谛审思惟良久曰只某便是佛却如何保任宗曰一翳在目空华乱坠其僧于言下忽然契悟这僧初无决定信闻归宗直指之言犹怀疑惑欲求保任方能自信归宗老婆心切向他所乖执处以金刚王宝剑用事噼面便挥这僧方在万仞崖头独足而立被归宗一挥始肯放身舍命又罗山法宝大师尝致问于石霜普会曰起灭不停时如何石霜云直须寒灰枯木去一念万年去函盖相应去全清绝点去罗山不契复持此语问巖头问声未绝被巖头震威一喝曰是谁起灭罗山于言下大悟又教中说菩萨修行从初地入第八不动地为深行菩萨难可知无差别离一切相一切想一切执着无量无边一切声闻辟支佛所不能及离诸諠诤寂灭现前乃至入灭尽定一切动心忆想分别悉皆止息谓从初地至菩萨第八不动地即舍一切功用行得无功用法身口意业念务皆息谓不起第二念又怕人理会不得更引喻云譬如有人梦中见身堕在大河为欲度故发大勇勐施大方便以大勇勐施方便故即便寤吾告寤既寤吾告寤已所作皆息菩萨亦尔见众生身在四流中为救度故发大勇勐起大精进以勇勐精进故至不动地既至此已一切功用靡不皆息如生梵世欲界烦恼皆不现前住不动地亦复如是一切心意识行皆不现前第八地菩萨佛心菩萨心菩提心涅槃心尚不现起况复起于世间之心世间心既灭寂灭心即现前寂灭心既现前则尘沙诸佛所说法门一时现前矣法门既得现前即是寂灭真境界也得到此境界方可兴慈运悲作诸饶益事是亦从决定志乘决定信成就者也若无决定志则不能深入如来大寂灭海无决定信则于古人言句及教乘文字中不能动转如六祖大师为江西志彻禅师说常无常义彻问祖曰弟子尝览涅槃经未晓常无常义乞师慈悲略为宣说祖曰无常者即佛性也有常者即善恶一切诸法分别心也曰和尚所说大违经文祖曰吾传佛心印安敢违于佛经曰经说佛性是常和尚却言无常善恶诸法乃至菩提心皆是无常和尚却言是常此即相违令学人转加疑惑祖曰涅槃经吾昔者听尼无尽藏读诵一遍便为讲说无一字一义不合经文乃至为汝终无二说曰学人识量浅昧愿和尚委曲开示祖曰汝知否佛性若常更说甚么善恶诸法乃至穷劫无有一人发菩提心者故吾说无常正是佛说真常之道也又一切诸法若无常者即物物皆有自性容受生死而真常性有不遍之处故吾说常者正是佛说真无常义也佛比为凡夫外道执于邪常诸二乘人于常计无常共成八倒故于涅槃了义教中破彼偏见而显说真常真乐真我真净汝今依言背义以断灭无常及确定死常而错解佛之圆妙最后微言纵览千遍有何所益此亦彻禅师决定志中乘决定信而感报祖师决定说之一也又记得安楞严看楞严经至知见立知即无明本知见无见斯即涅槃处不觉破句读了曰知见立知即无明本知见无见斯即涅槃沈吟良久忽然大悟后读是经终身如所悟更不依经文此亦决定志中乘决定信依义而不依文字之一也妙智居士有决定志而乘决定信于此一段大事因缘矻矻孜孜以彻证不疑为决定义但未得喷地一下耳因以此轴求指示故引祖师为志彻禅师巖头为罗山安楞严破句读楞严经悟道数段葛藤且作他时喷地一发之契券云耳示张太尉佛言若有欲知佛境界当净其意如虚空远离妄想及诸取令心所向皆无碍佛境界即当人自心现量不动不变之体也佛之一字向自心体上亦无着处借此字以觉之而已何以知之佛者觉义为众生无始时来不信自心现量本自具足而随逐客尘烦恼流转三界受种种苦故苦相现时自心现量之体随苦流荡故诸佛愍众生流荡之故借佛字以觉之既已觉则佛之一字亦无用处佛是众生药众生病除则佛药无用凡看经教及古德因缘当如是学众生日用现行无明顺无明则生欢喜逆无明则生烦恼佛菩萨则不然借无明以为佛事为众生以无明为窟宅逆之则是破他窟宅顺之则随其所着而诱导之净名云尘劳之俦为如来种永嘉云无明实性即佛性幻化空身即法身便是这箇道理也此事不可以有心求不可以无心得不可以语言造不可以寂默通于此四句无用心处方始可以提撕此箇消息也佛说世出世间功德无如无心功德最大而不可思议不见释迦老子在般若会上问文殊师利菩萨云汝入不思议三昧耶文殊云弗也世尊我即不思议不见有心能思议者云何而言入不思议三昧我初发心欲入是定如今思惟实无心想而入三昧如人学射久习则巧后虽无心以久习故箭发皆中我亦如是初学不思议三昧系心一缘若久习成就则更无心想常与定俱得到这箇田地方始可说那伽常在定无有不定时所以佛说无心功德直是殊胜直是无较量处今说无心非如世间土木瓦石顽然无知之无心差之毫釐失之千里不可不谛审观察也佛说一百二十种菩提心说一百二十箇譬喻其中有一喻云譬如有人依附于王不畏余人菩萨摩诃萨亦复如是依菩提心大势力王不畏障盖恶道之难世间有人得近一至尊而不畏余人则有之肯依菩提心大势力王不畏障盖恶道之难者殊未见也又有一喻云譬如摩诃那伽大力勇士若奋威怒于其额上必生疮疱疮若未合阎浮提中一切人民无能制伏菩萨摩诃萨亦复如是若起悲必定发于菩提之心心未舍来一切世间魔及魔民不能为害如上二种譬喻皆为出世间大心有力量者说何以故二种譬喻非世间常得之法故佛说此以启迪过量奇特丈夫欲其担荷大乘担子耳士大夫不曾向佛乘中留心者往往以佛乘为空寂之教恋着箇皮袋子闻人说空说寂则生怕怖殊不知只这怕怖底心便是生死根本佛自有言不坏世间相而谈实相又云是法住法位世间相常住宝藏论云寂兮寥兮宽兮廓兮上则有君下则有臣父子亲其居尊卑异其位以是观之吾佛之教密密助扬至尊圣化者亦多矣又何尝只谈空寂而已如俗谓李老君说长生之术正如硬差排佛谈空寂之法无异老子之书元不曾说留形住世亦以清净无为为自然归宿之处自是不学佛老者以好恶心相诬谤尔不可不察也愚谓三教圣人立教虽异而其道同归一致此万古不易之义然虽如是无智人前莫说打尔头破额裂示曾机宜雪峯三上投子九到洞山缘法不契末后得巖头扫屏从前零碎所得方得心地开通巖头云若欲他时播扬大教须是一一从自己胸襟流出盖天盖地始是大丈夫所为巖头之语非特发明雪峯根器亦可作学此道者万世规式所谓胸襟流出者乃是自己无始时来现量本自具足才起第二念则落比量矣比量是外境庄严所得之法现量是父母未生前威音那畔事从现量中得者气力麁从比量中得者气力弱气力麁者能入佛又能入魔气力弱者入得佛境界往往于魔境界打退鼓不可胜数此事不在聪明灵利亦不在钝根浅识据实而论只以喷地一发为准的耳才得这箇消息凡有言句非离真而立处立处即真所谓胸襟流出盖天盖地者如是而已非是做言语求奇特他人道不出者锦心绣口意句尖新以为胸襟流出也十回被师家问着九回祇对不得不妨只怕向髑髅前彊作主宰才见宗师开口动舌便领将去似这般底佛出世亦救他不得叔迟根性虽钝却得便宜真实要敌生死故矻矻孜孜心心念念不肯放舍前所云得便宜便是这些钝底家风也既有决定志得之入手自有时节亦莫管得在何时老僧常与衲子辈说要参妙喜禅须是办得一生不会始得若要求速效则定是相误何以故只为从来无法与人但为人做得箇指头路底汉子耳古德云有所得是野干鸣无所得是师子吼佛是通变底人于四十九年中三百六十余会说法随其根性而引导之故于十法界内一音演说众生随类各获饶益譬如东风一拂万卉齐敷佛所说法亦复如是若有意于十法界内作饶益则是以我说法欲使众生随类得度不亦难乎不见舍利弗在般若会上问文殊曰诸佛如来不觉法界耶文殊曰弗也舍利弗诸佛尚不可得云何有佛而觉法界法界尚不可得云何法界为诸佛所觉看他两人恁么激扬又何曾着意来从上诸佛诸祖为人皆有如是体裁自是后来儿孙失其宗旨遂各立门户造妖揑怪耳叔迟既于世间灰心则已省得无限事了也不坏世间相而谈实相佛佛授手祖祖相传无差无别自是学此道者错认方便故传习将去殊不本其源流耳如何是不坏世间相而谈实相妙喜为尔说破奉侍尊长承顺颜色子弟之职当做者不得避忌然后随缘放旷任性逍遥日用四威仪内常自检察更以无常迅速生死事大时时提撕无事亦须读圣人之书资益性识苟能如是世出世间俱无过患矣大慧普觉禅师法语卷第二十二大慧普觉禅师语录大慧普觉禅师法语卷第二十三宋径山能仁禅院住持嗣法慧日禅师臣蕴闻上进示中证居士天台智者大师悟法华三昧以空假中三观该摄一大藏教无少无剩言空者无假为中无不空言假者无空无中无不假言中者无空无假无不中得斯旨者获旋陀罗尼是知从上诸佛诸祖莫不皆从此门证入故大师证入时因读法华经至是真精进是名真法供养如来乃见释迦老子在灵山说此经俨然未散或者谓之表法唯无尽居士张公因阅首楞严经至是人始获金刚心中处忽思智者当时所证见灵山一会俨然未散非表法也尝谓余曰当真实证入时全身住在金刚心中李长者所谓无边剎境自他不隔于毫端十世古今始终不离于当念智者见灵山一会俨然未散唯证是三昧者不待引喻而自默默点头矣众生境界差别不等所见不同互有得失除夙有灵骨不被法缚不求法脱于经教及古德入道因缘舍方便而自证入则亦不待和会差排自然见月亡指矣昔药山和尚初发心求善知识时到南岳石头和尚处遂问三乘十二分教某甲粗亦妍穷承闻南方有直指人心见性成佛实未明了乞师指示石头云恁么也不得不恁么也不得恁么不恁么总不得药山闻而不领良久无言石头云会么药山云不会石头云恐子缘不在此往江西问取马大师去药山依教直至江西见马师以问石头话端依前问之马师曰我有时教伊扬眉瞬目有时不教伊扬眉瞬目有时教伊扬眉瞬目者是有时教伊扬眉瞬目者不是药山闻马师语便获金刚心中更无奇特玄妙可通消息但作礼而已马师知其已证入亦无别道理传授只向他道汝见箇甚么便礼拜药山亦无道理可以呈似马师但云某在石头如蚊子上铁牛相似马师亦无言语与之印可一日忽见便问子近日见处如何山曰皮肤脱落尽唯有一真实马师曰子之所得可谓协于心体布于四肢既然如是将三条篾束取肚皮随处住山去药山云某甲又是何人敢言住山马师云未有长行而不住未有长住而不行欲益无所益欲为无所为宜作舟航无久住此遂辞马师去住山此亦获金刚心中之效验者仲堪道友妙喜与之素昧平昔绍兴丙子冬邂逅宛陵一见风采未语而心已许之尝过其舍遂蒙倾倒因而诘之自言于中字法门而有趣向自尔每与对谈未尝一语及世间事古人隔江横趋时节亦有之矣为政不苛不察而姦蠹为之胆落此亦证中字法门效验也别来恰九箇月忽专介以此轴来求道号因思无尽张公之言颇与仲堪所入门户略相似故不觉引前葛藤仍为立道号曰中证居士中证之义在吾佛则曰金刚心心至中曰忠中无定方见于行事而利他自利世出世间了无遗恨矣中证不偏而上下相应如析栴檀片片非别木非如他人说得盛水不漏于行事时手足俱露如此等辈欲入中字法门大似掉棒打月不亦难乎中证居士勉之妙喜异日忽地撞到面前那时相见更若守着这一字则不中矣示徐提刑士大夫多以有所得心求无所得法何谓有所得心聪明灵利思量计较者是何谓无所得法思量不行计较不到聪明灵利无处安着者是不见释迦老子在法华会上舍利弗殷勤三请直得无启口处然后尽力道得箇是法非思量分别之所能解此是释迦老子初悟此事开方便门示真实相之椎轮也昔雪峯真觉禅师为此事之切三度到投子九度上洞山因缘不相契后闻德山周金刚王化遂造其室一日问德山从上宗风以何法示人德山云我宗无语句亦无一法与人后又问从上宗乘中事学人还有分也无德山拈拄杖便打云道甚么雪峯于棒下方打破漆桶以是观之思量计较聪明灵利于此箇门中一点也用不着古德有言般若如大火聚近之则燎却面门拟议寻思便落意识永嘉云损法财灭功德莫不由兹心意识故知心意识非独障道亦使得人七颠八倒作诸不善既有究竟此道之心须有决定之志不到大休大歇大解脱处誓毕此生不退不堕佛法无多子久长难得人世间尘劳中事无尽无穷拨置了一重又一重来如连环如钩锁相续不断志意下劣者往往甘心与伊作侣伴不觉不知被伊牵挽将去除是当人夙有愿力方肯退步思量永嘉又云无明实性即佛性幻化空身即法身法身觉了无一物本源自性天真佛若如是思量蓦然向思量不及处见得无一物底法身即是当人出生死处前所云无所得法不可以有所得心求便是这箇道理也士大夫一生在思量计较中作活计才闻善知识说无所得法便心里疑惑怕落空去妙喜每见如此说者即问他只这怕落空者还空也无十箇有五双分疎不下盖平时只以思量卜度为窟宅乍闻说着不得思量底话便茫然无讨巴鼻处殊不知只这无讨巴鼻处便是自家放身命底时节也敦立道友靖康中在夷门相会是时春秋鼎盛便知有此段大事因缘可以脱离生死与乃兄敦济时来扣问圜悟先师但妙年身心未能纯一专志理会箇事别来忽地过了三十余年绍兴己卯秋予因到育王经由越上时敦立提总宪纲始获再会握手剧谈坐间只以此一段因缘为未了更不及世间尘劳之事非百劫千生曾承事真善知识种得般若种子在藏识中则不能如是把得定作得主宰信得谛当不退初心真火中莲华也但以博极群书于九经十七史内入得太深聪明太过理路太多定力太少被日用应缘处牵挽将去故于脚跟下不能得啐地折曝地断耳若时时正念现前怕生死之心不变则日月浸久生处自熟熟处自生矣且那箇是熟处聪明灵利思量计较底是那箇是生处菩提涅槃真如佛性绝思惟分别抟量卜度不到无尔用心安排底是蓦然时节到来或于古人入道因缘上或因看经教时或于日用应缘若善若不善若身心散乱若逆顺境界现前若暂得心意识宁静时忽地蹋翻关棙子不是差事示陈机宜佛说一切法为度一切心我无一切心何用一切法法本无法心亦无心心法两空是真实相而今学道之士多怕落空作如是解者错认方便执病为药深可怜愍故庞居士有言汝勿嫌落空落空亦不恶又云但愿空诸所有切勿实诸所无若觑得这一句子破无边恶业无明当下瓦解氷销如来所说一大藏教亦注解这一句子不出当人若具决定信知得有如是大解脱法只在知得处拨转上头关棙子则庞公一句与佛说一大藏教无异无别无前无后无古无今无少师剩亦不见有一切法亦不见有一切心十方世界空荡荡地亦莫作空荡荡地见若作是见则便有说空者便有闻说空者便有一切法可听便有一切心可证既可听可证则内有能证之心外有所证之法此病不除教中谓之以我说法亦谓之谤佛法僧又教中云若取法相即着我人众生寿者若取非法相即着我人众生寿者前所云内有能证之心外有所证之法便是这箇道理也佛弟子陈惇知身是妄知法是幻于幻妄中能看箇赵州狗子无佛性话忽然洗面摸着鼻孔有书来呈见解试手说禅如虎生三日气已食牛其间通消息处虽似吉撩棒打地有着处则入地数寸不着处则全无巴鼻然大体基本已正而大法未明亦初心入道之常病耳苟能知是般事拨向一边却把诸佛诸祖要妙门一时塞断向威音那畔讨箇生涯处方于法得自在矣释迦老子云若但赞佛乘众生没在苦信知如是事以我所证扩而充之然后不被法缚不求法脱恁么也得不恁么也得恁么不恁么总得凡有言句凡所受用如壮士展臂不借他力箭既离弦无返回势非是彊为法如是故得如此了始可言无善无恶无佛无众生等事而今大法未明若便说恁么话恐堕在永嘉所谓豁达空拨因果莽莽荡荡招殃祸中不可不知也但得本莫愁末久久淹浸得熟不愁不成一片勉之勉之示空相道人佛是凡夫镜子凡夫却是佛镜子凡夫迷时生死垢染影像全体现佛镜子中忽然悟时真净妙明不生不灭佛影像却现凡夫镜子中然佛本无生灭亦无迷悟亦无镜子亦无影像可现由凡夫有若干故随凡夫发明耳而今欲除凡夫病与佛祖无异请打破镜来为尔下箇註脚示方机宜祖师云心地随时说菩提亦只宁事理俱无碍当生即不生欲知此箇道理但将平昔坐禅处得底看经教处得底语录上记得底宗师口头言下领览得底一时扫向他方世界却缓缓地子细看他德山何故见僧入门便棒临济何故见僧入门便喝若识二大老用处则于日用触境逢缘处不作世谛流布亦不作佛法理论既不着此二边须知自有一条活路不见临济一日侍立德山德山良久蓦回顾云老汉今日困临济云这老汉寐语作甚么德山拟拈拄杖要打临济便掀倒禅床尔看他了事汉等闲蓦路相逢自然各各有出身之路后来云峯悦禅师拈云此二员作家一拶一捺略露风规大似把手上高山虽然如是未免旁观者丑且道谁是旁观者良久喝一喝据妙喜所见云峯亦未免和泥合水好与这两箇老汉一状领过一坑埋却且道过在甚么处夷吾居士夙植德本信得此段大事因缘及虽在尘劳中能自省察虽未得一刀两段直下坐断报化佛头然却自有箇信入处如虎生三日气已食牛欲行千里一步为初最初一步已进得不错直须扩而充之决定知得三世诸佛败阙处六代祖师败阙处妙喜败阙处然后打开自己库藏运出自己家财拯济一切岂非在家菩萨之用心哉勉之勉之示妙圆道人欲超生死越苦海应当竖起精进幢直下信得及只这信得及处便是超生死越苦海底消息故释迦老子曰信为道元功德母长养一切诸善法又云信能远离生死苦信能必到如来地要识如来地么亦只是这信得及底既信得及不须起心动念求出生死但十二时中念念不离决定要得入手方为勇勐之士若半信半疑则不相续矣此事不论男之与女贵之与贱大之与小平等一如何以故世尊在法华会上只度得一箇女子成佛涅槃会上亦只度得一箇广额屠儿成佛当知此二人成佛亦别无功用亦只是直下信得及更无第二念便坐断报化佛头径超生死亦别无道理妙圆道人虽是女流立志不在成佛底女子下又能知有此段奇特因缘决定要出生死因以此纸乞指示掇笔挥汗书此示之仍令看箇话头僧问马祖如何是佛祖云即心是佛妙圆道人日用只如此看祝祝示太虚居士利根上智之士身在富贵中而不被富贵所折困能于富贵中作大饶益利乐有情非夙愿力则不能如是信得及既信得及当于信得及处乘自愿力随缘应用则自然头头上明物物上显矣昔普贤菩萨在华严会上入一切诸佛毘卢遮那如来藏身三昧普入一切佛平等性能于法界示众影像广大无碍同于虚空法界海旋靡不随入出生一切诸三昧法普能包纳十方法界三世诸佛智光明海皆从此生十方所有诸安立海悉能示现含藏一切佛力解脱诸菩萨智能令一切国土微尘普能容受无边法界成就一切佛功德海显示如来诸大愿海一切诸佛所有法轮流通护持使无断绝如此世界中普贤菩萨于世尊前入此三昧如是尽法界虚空界十方三世微细无碍广大光明佛眼所见佛力能到佛身所现一切国土及此国土所有微尘一一尘中有世界海微尘数佛剎一一剎中有世界海微尘数诸佛一一佛前有世界海微尘数普贤菩萨皆亦入此一切诸佛毘卢遮那如来藏身三昧从三昧起时在会听法之众皆获此三昧皆得此三昧力无不被其饶益者太虚居士邓伯寿身处富贵又与常人不同日侍至尊所闻所见皆不可思议事与普贤菩萨于如来前入毘卢遮那藏身三昧又何异哉但恐中忘此意十二时中不能照管微细流注恃恩凌铄于人则不相当也诸佛出世祖师西来亦无一法可以传授何以故有传有授是无明法是有为法非智慧法非无为法巖头和尚有言若以实法系缀人土亦难消昔南印土彼国之人多信福业十四祖龙胜特往化之彼曰人有福业世间第一徒言佛性谁能覩之龙胜曰汝欲见佛性先须除我慢彼曰佛性大小龙胜曰非大非小非广非狭无福无报不死不生此乃直示心要也彼一众闻之皆悟正理然悟在当人不从他得前所云诸佛出世祖师相传皆无实法便是这箇道理也佛法无多子久长难得人伯寿正是春秋鼎盛之时于日用应缘处能自警觉回世间恶业底心要学无上佛果菩提非百劫千生曾承事无边诸佛诸善知识熏习般若种智则不能如是精进如是清净如是自在如是正直孜孜矻矻以此段大事因缘在念既有是心莫管得在何时若卒讨巴鼻不着但只看箇古人入道底话头僧问赵州如何是祖师西来意州云庭前柏树子僧云和尚莫将境示人州云我不将境示人僧云既不将境示人却如何是祖师西来意州只云庭前柏树子其僧于言下忽然大悟伯寿但日用行住坐卧处奉侍至尊处念念不间断时时提撕时时举觉蓦然向柏树子上心意识绝气息便是彻头处也前所云普贤菩萨于世尊前入毘卢遮那如来藏身三昧从三昧起在会诸菩萨皆获是益愿伯寿于至尊前亦时时入是三昧忽然从三昧起其益与普贤菩萨无二无别勉之不可忽示妙明居士道由心悟不在言传近年以来学此道者多弃本逐末背正投邪不肯向根脚下推穷一味在宗师说处着到纵说得盛水不漏于本分事上了没交涉古人不得已见学者迷头认影故设方便诱引之令其自识本地风光明见本来面目而已初无实法与人如江西马祖初好坐禅后被南岳让和尚将甎于他坐禅处磨马祖从禅定起问磨甎何为让曰欲其成镜耳马祖笑曰磨甎岂得成镜耶让曰磨甎既不成镜坐禅岂得成佛盖让和尚尝问马祖坐禅何图马祖以求成佛答之教中所谓先以定动后以智拔马祖闻坐禅岂得成佛之语方始着忙遂起作礼致敬曰如何即是让知其时节因缘已到始谓之曰譬牛驾车车若不行打牛即是打车即是又曰汝学坐禅为学坐佛若学坐禅禅非坐卧若学坐佛佛非定相于无住法不应取舍汝若坐佛即是杀佛若执坐相非达其理马祖于言下忽然领旨遂问如何用心即合无相三昧让曰汝学心地法门如下种子我说法要譬彼天泽汝缘合故当见其道又问道非色相云何能见让曰心地法眼能见乎道无相三昧亦复然矣曰有成坏否让曰若以成坏聚散而见道者非也前所云方便诱引此是从上宗乘中第一箇样子妙明居士请依此参昔大珠和尚初参马祖祖问从何处来曰越州大云寺来祖曰来此拟须何事曰来求佛法祖曰自家宝藏不顾抛家散走作甚么我这里一物也无求甚么佛法珠遂作礼问那箇是慧海自家宝藏祖曰即今问我者是汝宝藏一切具足更无欠少使用自在何假外求珠于言下识自本心不由知觉后住大珠凡有扣问随问而答打开自己宝藏运出自己家财如盘走珠无障无碍曾有僧问般若大否珠曰般若大曰几许大曰无边际曰般若小否曰般若小曰几许小曰看不见曰何处是何处不是尔看他悟得自家宝藏底还有一星儿实法传授与人否妙喜常常说与学此道者若是真实见道之士如钟在虚如谷应响大扣大鸣小扣小应近代佛法可伤为人师者先以奇特玄妙蕴在胸襟递相沿袭口耳传授以为宗旨如此之流邪毒人心不可治疗古德谓之谤般若人千佛出世不通忏悔此是宗门善巧方便诱引学者底第二箇样子妙明居士决定究竟当如此样子参既办此心要理会这一着子先须立决定志触境逢缘或逆或顺要把得定作得主不受种种邪说日用应缘时常以无常迅速生死二字贴在鼻孔尖头上又如欠了人万百贯债无钱还得被债主守定门户忧愁怕怖千思万量求还不可得若常存此心则有趣向分若半进半退半信半不信不如三家村里无智愚夫何以故为渠百不知百不解却无许多恶知恶觉作障碍一味守愚而已古德有言研穷至理以悟为则近年以来多有不信悟底宗师说悟为诳謼人说悟为建立说悟为把定说悟为落在第二头披却师子皮作野干鸣者不可胜数不具择法眼者往往遭此辈幻惑不可不审而思思而察也此是宗师指接群迷令见月亡指底第三箇样子妙明居士欲跳出生死窟作是说者名为正说作他说者名为邪说思之怕怖生死底疑根拔不尽百劫千生流浪随业受报头出头没无休息时苟能勐着精彩一拔净尽便能不离众生心而见佛心若夙有愿力遇真正善知识善巧方便诱诲则有甚难处不见古德有言江湖无碍人之心佛祖无谩人之意只为时人过不得不得道江湖不碍人佛祖言教虽不谩人只为学此道者错认方便于一言一句中求玄求妙求得求失因而透不得不得道佛祖不谩人如患盲之人不见日月光是盲者过非日月咎此是学此道离文字相离分别相离语言相底第四箇样子妙明居士思之疑生不知来处死不知去处底心未忘则是生死交加但向交加处看箇话头僧问赵州和尚狗子还有佛性也无州云无但将这疑生不知来处死不知去处底心移来无字上则交加之心不行矣交加之心既不行则疑生死来去底心将绝矣但向欲绝未绝处与之厮崖时节因缘到来蓦然喷地一下便了教中所谓绝心生死止心不善伐心稠林浣心垢浊者也然心何有垢心何有浊谓分别善恶杂毒所钟亦谓之不善亦谓之垢浊亦谓之稠林若真实得喷地一下只此稠林即是栴檀香林只此垢浊即是清净解脱无作妙体此体本来无染非使然也分别不生虚明自照便是这些道理此是宗师令学者舍邪归正底第五箇样子妙明居士但只依此参久久自筑着磕着也道无不在触处皆真非离真而立处立处即真教中所谓治生产业皆顺正理与实相不相违背是故庞居士有言日用事无别唯吾自偶谐头头非取舍处处勿张乖朱紫谁为号丘山绝点埃神通并妙用运水及搬柴然便恁么认着不求妙悟又落在无事甲里不见魏府老华严有言佛法在尔日用处行住坐卧处喫粥喫饭处语言相问处所作所为举心动念又却不是也又真净和尚有言不拟心一一明妙一一天真一一如莲华不着水迷自心故作众生悟自心故成佛然众生本佛佛本众生由迷悟故有彼此也又释迦老子有言是法住法位世间相常住又云是法非思量分别之所能解此亦是不许拟心之异名耳苟于应缘处不安排不造作不拟心思量分别计较自然荡荡无欲无依不住有为不堕无为不作世间及出世间想这箇是日用四威仪中不昧本来面目底第六箇样子也本为生死事大无常迅速己事未明故参礼宗师求解生死之缚却被邪师辈添绳添索旧缚未解而新缚又加却不理会生死之缚只一味理会闲言长语唤作宗旨是甚热大不紧教中所谓邪师过谬非众生咎要得不被生死缚但常教方寸虚豁豁地只以不知生来不知死去底心时时向应缘处提撕提撕得熟久久自然荡荡地也觉得日用处省力时便是学此道得力处也得力处省无限力省力处却得无限力这些道理说与人不得呈似人不得省力与得力处如人饮水冷煖自知妙喜一生只以省力处指示人不教人做谜子抟量亦只如此修行此外别无造妖揑怪我得力处他人不知我省力处他人亦不知生死心绝他人亦不知生死心未忘他人亦不知只将这箇法门布施一切人别无玄妙奇特可以传授妙明居士决欲如妙喜修行但依此说亦不必向外别求道理真龙行处云自相随况神通光明本来自有不见德山和尚有言汝但无事于心无心于事则虚而灵空而妙若毛端许言之本末者皆为自欺这箇是学此道要径底第七箇样子也如上七箇样子佛病法病众生病一时说了更有第八箇样子却请问取妙圆道人又代妙圆道人下一转语云大事为尔不得小事妙明居士自家担当大慧普觉禅师法语卷第二十三大慧普觉禅师语录大慧普觉禅师法语卷第二十四宋径山能仁禅院住持嗣法慧日禅师臣蕴闻上进示成机宜佛言若有欲知佛境界当净其意如虚空远离妄想及诸取令心所向皆无碍决有此志学无上菩提常令方寸虚豁豁地不着言说不堕空寂无言无说两头俱勿依怙善恶二事无取无舍日用二六时中将思量计较之心坐断不于空寂处住着内不放出外不放入如空中云如水上泡瞥然而有忽然而无只向这里翻身一掷抹过太虚当恁么时安排他不得䬦饤他不得何以故大法本来如是非是彊为不见释迦老子有言不取众生所言说一切有为虚妄事虽复不依言语道亦复不着无言说今时士大夫学此道者平昔被聪明灵利所使多于古人言语中作道理要说教分晓殊不知枯骨头上决定无汁可觅纵有闻善知识所诃肯离言说相离文字相又坐在无言无说处黑山下鬼窟里不动欲心所向无碍无窒不亦难乎既为无常迅速生死事大决定有志直取无上菩提世间种种虚妄不实底事一笔句下却向不可取不可舍处谩觑捕看是有是无直得无用心处无开口处方寸中如一团热铁相似时莫要放却只就这里看箇话头僧问云门杀父杀母向佛前忏悔杀佛杀祖时却向甚处忏悔云门云露若有决定志但只看箇露字把思量分别尘劳中事底心移在露字上行行坐坐以此露字提撕日用应缘处或喜或怒或善或恶侍奉尊长处与朋友相酬酢处读圣人经史处尽是提撕底时节蓦然不知不觉向露字上绝却消息三教圣人所说之法不着一一问人自然头头上明物物上显矣佛不云乎菩萨摩诃萨以无障无碍智慧信一切世间境界是如来境界古德云入得世间出世无余便是这箇道理也只怕无决定信决定志耳无决定信则有退转心无决定志则学不到彻头处且那箇是有决定信而无退转心有决定志而学到彻头处者昔牛头山第二世智巖禅师曲阿人也姓华氏弱冠智勇过人身长七尺六寸隋大业中为郎将常以弓挂一泸水囊随行所至汲用累从大将征讨频立战功唐武德中年方四十遂乞出家入舒州皖公山从宝月禅师为弟子后一日晏坐覩异僧身长丈余神姿爽拔辞气清朗谓巖曰卿八十生出家宜加精进言讫不见又尝在谷中入定山水瀑涨巖怡然不动其水自退有猎者过之因改过修善复有昔同从军者二人闻巖隐遁乃共入山寻之既见谓巖曰郎将狂耶何为住此巖曰我狂欲惺君狂正发夫嗜色淫声贪荣冒宠流转生死何由自出二人感悟叹息而去贞观中归建邺入牛头山谒懒融禅师发明大事懒融谓巖曰吾受信大师真诀所得都亡设有一法过于涅槃吾说亦如梦幻夫一尘飞而翳天一芥堕而覆地汝今已过此见吾复何云山门化导当付于汝遂为牛头第二世祖师此乃有决定信而无退转心有决定志而学到彻头处底样子也三教圣人所说之法无非劝善诫恶正人心术心术不正则姦邪唯利是趋心术正则忠义唯理是从理者理义之理非义理之理也如尊丈节使见义便为逞非常之真勇乃此理也圭峯禅师云作有义事是惺悟心作无义事是狂乱心狂乱由情念临终被业牵惺悟不由情临终能转业亦此理也佛云理则顿悟乘悟併销事则渐除因次第尽亦此理也李长者云圆融不碍行布即一而多行布不碍圆融即多而一亦此理也永嘉云一地具足一切地一法遍含一切法一月普现一切水一切水月一月摄亦此理也华严云佛法世间法若见其真实一切无差别亦此理也其差别在人不在法也忠义姦邪与生俱生忠义者处姦邪中如清净摩尼宝珠置在淤泥之内虽百千岁不能染污何以故本性清净故姦邪者处忠义中如杂毒置于净器虽百千岁亦不能变改何以故本性浊秽故前所云差别在人不在法便是这箇道理也如姦邪忠义二人同读圣人之书圣人之书是法元无差别而姦邪忠义读之随类而领解则有差别矣净名云佛以一音演说法众生随类各得解是也忠义之士见义则本性发姦邪之人见利则本性发如磁石遇铁而火逢燥薪虽欲禁制不可得也如尊丈节使雄烈过人唱大义于万众之中耸动时听亦本性忠义而见义则发非造作非安排教中所谓譬如摩诃那伽大力勇士若奋威怒于其额上必生疮疱疮若未合阎浮提中一切人民无能制伏佛以此喻发菩提心者菩提心则忠义心也名异而体同但此心与义相遇则世出世间一网打就无少无剩矣予虽学佛者然爱君忧国之心与忠义士大夫等但力所不能而年运往矣喜正恶邪之志与生俱生永嘉所谓假使铁轮顶上旋定慧圆明终不失予虽不敏敢直下自信不疑季恭志趣不凡春秋鼎盛正是奔走尘劳之时能以此时回来学无上菩提非夙植德本焉能信得及把得定作得主宰愿坚固此心终始如一触境遇缘不变不动方名有力大人无常迅速生死事大若念念以此一段大事因缘为未了未说直下超证是省得日用应缘处许多障道底恶业况一念相应转凡成圣耶但办肯心必不相赚古来自有为善底样式博极群书只要知圣人所用心处知得了自家心术即正心术正则种种杂毒种种邪说不相染污矣季恭立志学儒须是扩而充之然后推其余可以及物何以故学不至不是学学至而用不得不是学学不能化物不是学学到彻头处文亦在其中武亦在其中事亦在其中理亦在其中忠义孝道乃至治身治人安国安邦之术无有不在其中者释迦老子云常在于其中经行及坐卧便是这箇消息也未有忠于君而不孝于亲者亦未有孝于亲而不忠于君者但圣人所赞者依而行之圣人所诃者不敢违犯则于忠于孝于事于理治身治人无不周旋无不明了行看尊丈节使立大功凯旋而归季恭一跃青云之上成氏之门有武有文无可疑者季恭勉之示莫宣教为学为道一也为学则学未至圣人而期于必至为道则求其放心于物我物我一如则道学双备矣士大夫博极群书非独治身求富贵取快乐道学兼具扩而充之然后推己之余可以及物近世学者多弃本逐末背正投邪只以为学为道为名专以取富贵张大门户为决定义故心术不正为物所转俗谚所谓只见锥头利不见凿头方殊不知在儒教则以正心术为先心术既正则造次颠沛无不与此道相契前所云为学为道一之义也在吾教则曰若能转物即同如来在老氏则曰慈曰俭曰不敢为天下先能如是学不须求与此道合自然默默与之相投矣佛说一切法为度一切心我无一切心何用一切法当知读经看教博极群书以见月亡指得鱼亡筌为第一义则不为文字语言所转而能转得语言文字矣不见昔有僧问归宗和尚初心如何得箇入处宗以火着敲鼎盖三下云还闻否僧云闻宗云我何不闻宗又敲三下问还闻否僧云不闻宗云我何以闻僧无语宗云观音妙智力能救世间苦润甫道友夙植德本信得此段大事因缘及念念无间断但于一切文字语言上未能见月亡指得鱼亡筌尔苟于归宗示诲处领略方知观音悟圆通与归宗闻与不声之义无二无别何以知其然也初于闻中入流亡所所入既寂动静二相了然不生动相不生则世间生灭之法灭矣静相不生则不为寂灭所留系矣如于此二中间不住动相亦不为静相所困则观音所谓生灭既灭寂灭现前得到这箇田地始得身心一如身外无余头头上明物物上显矣非是彊为法如是故润甫勉之示遵璞禅人十三祖迦毘摩罗访十四祖龙树于山窟中龙树预知其来即出迎接才见便云深山孤寂龙蟒所居大德至尊何枉神足摩罗曰吾非至尊来访贤者龙树默念曰此师得决定性明道眼否是大圣继真乘否摩罗曰汝虽心语吾已意知但办出家何虑吾之不圣树闻示诲即投出家古来尊宿以法求人师胜资彊动絃别曲一言一句一语一默并不虚施可谓心眼相照胶漆相投也今即不然为人师者卒岁穷年与学者打葛藤终不知其到不到明不明学者亦不别其师是邪是正盖缘初学心麁师授莽卤以故正宗淡泊邪法横生如此等辈欲报先德莫大之恩所谓明道眼继真乘者不亦难乎参禅学道不为别事只要腊月三十日眼光落地时这一片田地四至界分着实分明非同资谈柄作戏论也近世此道寂寥师资不相信须假一片故纸上放些恶毒不材不净付与学者谓之禅会子苦哉苦哉吾道丧矣不见昔日临济和尚辞黄檗檗问子甚处去济曰不是河南便是河北檗便打济约住棒与一掌檗呵呵大笑唤侍者将百丈先师禅板来济亦召侍者将火来檗曰汝但将去已后坐却天下人舌头去在后沩山举此话问仰山临济莫辜负他黄檗么仰山曰不然沩山曰子作么生仰山曰知恩方解报恩看他过量人等闲露异类中些子头角便与常人不同后临济果兴江西宗旨于河北此所谓龙象蹴蹋非驴所堪也遵璞禅人昔尝侍圜悟老师于蒋山与祥云昙懿长老为道伴二人俱在老师处得少为足点胸自许鼻孔辽天以谓世莫有过之者甲寅春予自江左来闽懿已开法于莆中浩浩谈禅衲子辐辏璞亦从其行相为表里予知其未稳当恐误学者以书致懿令告假暂来懿以畏得失迟迟其行遂因小参痛斤其非揭牓于门以告四众懿闻之不得已乃破夏来诘其所证只如旧时无少异者至诚以语之曰汝恁么见解何敢嗣圜悟老人果欲究竟此事便退却院来懿曰然夏末归菴懿果不食言与璞继至二人同到室中久之皆未造其实一日问璞三圣兴化出不出为人不为人话尔道这两箇老汉还有出身处也无璞于予膝上打一拳予曰只尔这一拳为三圣出气为兴化出气速道速道璞拟议予噼嵴与一棒仍谓之曰尔第一不得忘了这一棒久未之入一日因听别僧入室予问僧曰德山见僧入门便棒临济见僧入门便喝雪峯见僧入门便道是甚么睦州见僧入门便道现成公案放尔三十棒尔道这四箇老汉还有为人处也无僧曰有予曰剳僧拟议予便喝出璞闻之忽然脱去从前许多恶知恶解今遂成箇洒洒地衲僧虽向上眼未开彻而了知从上来事果无限量兹可喜耳懿亦相继于一言之下脚蹋实地今皆勇锐向前方知予平昔用心不在世谛也乙卯上元后璞来告假归长谿省母且乞法语因信笔书前语以遗之建善有佛眼和尚得法上首藏六翁彼上人者诃佛骂祖具择法眼不减庞老子试以此呈似此老必有批判矣仍请此老相与作证夏前复归究竟末后一段大事因缘切勿秤鎚落井道人分上千里同风更不果作藏六翁书也示妙道禅人定光大师妙道问云门此心此性迷悟向背如何乞省要处指示云门良久不答妙道再问云门笑曰若论省要处则不可指示于人若可指示则不省要矣妙道曰岂无方便令学人趣向云门曰若论方便则心无迷悟性无向背但人立迷悟见执向背解欲明此心见此性而此心此性即随人颠倒错乱流入邪途以故佛魔不辩邪正不分盖不了此心此性之梦幻妄立二种之名言以向背迷悟为实认此心此性为真殊不知若实若不实若妄若非妄世间出世间但是假言说故净名云法不可见闻觉知若行见闻觉知是则见闻觉知非求法也又古德云若取自己自心为究竟必有他物他人为对治又佛谓富楼那曰汝以色空相倾相夺于如来藏而如来藏随为色空周遍法界我以妙明不灭不生合如来藏而如来藏唯妙觉明圆照法界如来藏即此心此性也而佛权指色空相倾相夺为非以妙明不灭不生为是此两段是药语治迷悟二病非佛定意也为破执迷悟心性向背为实法者之言耳不见金刚藏菩萨曰一切三世唯是言说一切诸法于言说中无有依处一切言说于诸法中亦无依处苟迷悟见亡向背解绝则此心洞明如皎日此性宽廓等虚空当人脚跟下放光动地照彻十方覩斯光者尽证无生法忍到恁么时自然与此心此性默默相契方知昔本无迷今本无悟悟即迷迷即悟向即背背即向性即心心即性佛即魔魔即佛一道清净平等无有平等不平等者皆吾心之常分非假于他术既得恁么亦是不得已而言之不可便以为实若以为实则又是不识方便认定死语重增虚妄展转惑乱无有了期到这里无尔用心处不若知是般事拨置一边却转头来看马大师即心是佛非心非佛不是心不是佛不是物赵州庭前柏树子云门须弥山大愚锯解秤鎚严阳尊者土块汾阳莫妄想俱胝竖指头毕竟是何道理此乃云门方便也妙道思之示智严禅人道不可学学而得之非实得也道亦不可不学不学亦无得期学与不学得与不得于此道了无交涉请快着精彩向无交涉处转身一掷则学心无学心得心非得心如汤沃雪始知从前作祟皆是本自家亲总不干他闲神野鬼之事所以睦州才见僧入门便云现成公案放尔三十棒赵州见僧入门便云辜负老僧二老如金翅擘海直取龙吞懵懂之流如何商量如何凑泊还有为人底道理么不可闻恁么道了便只恁么休去歇去还歇得也未古人诃为落空亡底外道魂不散底死人要得直截无事但于不可学处试进一步看若进得这一步三乘十二分教天下老和尚横说竖说直说曲说赞说毁说随俗说显了说当甚热盌鸣声严禅还信得及么莫记吾语示知立禅人昔灵云和尚因见桃华忽然悟道有偈曰三十年来寻剑客几回叶落又抽枝自从一见桃花后直至如今更不疑沩山和尚诘其所悟与之符契乃印可曰从缘悟达永无退失又雪峯和尚自作寿塔铭序曰夫从缘有者始终而成坏非从缘得者历劫而常坚此二尊宿所见且道是一般是两般若道是一般一人以从缘而得为是一人以从缘而得为非若道两般不可二大老各立门户疑惑后人鹅王择乳素非鸭类知立禅人还知二大老落处么若不知云门直为尔说破二由一有一亦莫守一心不生万法无咎已上两段不同收归上科示妙诠禅人衲子参禅要明心地秀才读书须当及第读书五车而不及第终身只是箇秀才唤作官人即错参禅衲子心地不明则不能了生死大事终身只是箇破凡夫唤作佛即错只这两错实有恁么事实无恁么事言实有则读书人及第做官者时时见之言实无则参禅人作佛未尝目击以此易彼八两半斤耳此说至浅近而至深远往往学者以有所得心参向无所得处堕坑落堑多矣云门此语遂成虚设真所谓醍醐上味为世所珍遇斯等人翻成毒药昔智常禅师至曹豁见祖师举大通和尚所示心要祖师据其所疑为说偈曰不见一法存无见大似浮云遮日面不知一法守空知还如太虚生闪电此之知见瞥然兴错认何曾解方便汝当一念自知非自己灵光常显现常闻偈当下疑情顿释大悟祖师方便乃述一偈呈祖师末云不入祖师室茫然趣两头妙诠禅人要知实有恁么事实无恁么事落处么莫管凡夫与佛秀才与官人但识取云门方便苟能识得潮阳去曹谿不远其或未然脚跟下且照顾大颠和尚示冲密禅人辩龙蛇眼擒虎兕机非超越格量不系尘缘之士即以是说为戏论故临济宗风难其继绍近世学语之流多争锋逞口快以胡说乱道为纵横胡喝乱喝为宗旨一挨一拶如击石火似闪电光拟议不来呵呵大笑谓之机锋俊快不落意根殊不知正是业识弄鬼眼睛岂非谩人自谩误他自误耶不见临济侍立德山次山回顾曰有事相借问得么济云老汉寐语作甚么山拟拈棒济便掀倒禅床山便休去且道二老汉恁么激扬还有商量处否信知龙象蹴蹋非驴所堪非真实具如是眼得如是用未免向得失中抟量卜度又临济同普化在镇州赴施主家斋次济问毛吞巨海芥纳须弥为是神通妙用为是法尔如然普化便趯倒饭床济云太麁生化云这里是甚所在说麁说细济休去次日又同赴一施主斋济复问今日供养何似昨日化又趯倒饭床济云是则是太麁生化云瞎汉佛法说甚麁细济又休去且道临济两次休去还有商量分也无若有且如何商量冲密禅人在丛林最久往往都商量得讲说得批判得自谓千了百当后始知非遂一时拨置就无商量处做工夫今始觑得见信得及方知此事传不得学不得计较不得商量不得侍吾南来相从于寂寞之滨阅四载因吾举先师为寂寿道人举不是心不是佛不是物话蓦向火炉边拾得一粒煼豆喫了自此香积妙供亦无心趣向但烝饼不托少渠一顿不得耳因来别吾暂归浙江携此轴求指示仍赠二偈云盖天盖地那一着无今无古绝承当谩将分付密禅者一任诸方乱度量瞎驴灭却正法眼临济宗风始大张可怜裨贩如来者尽将盖覆错商量示道明讲主昔马祖问亮座主曰闻汝大讲得经论是否曰不敢祖又问将甚么讲曰将心讲祖曰心如工技儿意如和技者又争解讲得经曰心既讲不得莫是虚空讲得否祖曰却是虚空讲得亮不肯拂袖便行祖遂唤云座主亮回首豁然契悟遂作礼而去直入西山别无言语可通消息直下坐断凡圣路头如今人似有似无或于师家口头认得麦里有麫饭是米做便向麦里米里求解觅会须要师家知道我已得这箇道理生怕师家不知如此等辈只认得箇驴前马后欲得如亮座主于马祖一言之下便亡其所证不亦难乎盖亮公是箇浑钢打就生铁铸成底故能千了百当便跳出教乘玄妙窠窟即时前后际断了无一法可作了不了道理如今讲人才闻宗师说却是虚空讲得便向虚空里东捞西摸不疑则谤道明座主亦是讲经者知得那一着决定不在文字语言中文字语言乃标月指也念欲求善知识理会这离言说相离文字相离心缘相底一着子故得得来寻妙喜妙喜怜其至诚直书此一段公案示之异日忽然向纸墨文字上识得教外别传底消息方知麦里无麫饭不是米做恁么知得了便能于讲未讲时将一条死蛇弄得来活鱍鱍地说虚空解讲经虚空不解讲经总是自家屋里事教内教外更不作了未了之见二见既亡讲时即是不讲时底不讲时即是讲时底默时说说时默大施门开无壅塞是真语者实语者如语者不诳语者不妄语者恁么说话大似无梦说梦开眼尿床恁么写底也好与三十拄杖虽然如是但以假名字引导于众生亦不妨于讲经处理会祖师教外别传消息道明但只如此做工夫但如此讲经论不妨纸已尽且截断这一络索示妙总禅人古圣云道不假修但莫污染山僧道说心说性是污染说玄说妙是污染坐禅习定是污染着意思惟是污染只今恁么形纸笔是特地污染降此之外毕竟如何是着实得力处金刚宝剑当头截莫管人间是与非总禅但恁么参大慧普觉禅师法语卷第二十四大慧普觉禅师语录大慧普觉禅师书卷第二十五宋径山能仁禅院住持嗣法慧日禅师臣蕴闻上进答曾侍郎开顷在长沙得圜悟老师书称公晚岁相从所得甚是奇伟念之再三今八年矣常恨未获亲闻绪余惟切景仰开自幼年发心参礼知识扣问此事弱冠之后即为婚宦所役用工夫不纯因循至今老矣未有所闻常自愧叹然而立志发愿实不在浅浅知见之问以为不悟则已悟则须直到古人亲证处方为大休歇之地此心虽未尝一念退屈自觉工夫终未纯一可谓志愿大而力量小也向者痛恳圜悟老师老师示以法语六段其初直示此事后举云门赵州放下着须弥山两则因缘令下钝工常自举觉久久必有入处老婆心切如此其奈钝滞太甚今幸私家尘缘都毕闲居无他事政在痛自鞭策以偿初志第恨未得亲炙教诲耳一生败阙己一一呈似必能洞照此心望委曲提警日用当如何做工夫庶几不涉他途径与本地相契也如此说话败阙亦不少但方投诚自难隐逃良可愍故至扣承叙及自幼年至仕宦参礼诸大宗匠中间为科举婚宦所役又为恶觉恶习所胜未能纯一做工夫以此为大罪又能痛念无常世间种种虚幻无一可乐专心欲究此一段大事因缘甚惬病僧意然既为士人仰禄为生科举婚宦世间所不能免者亦非公之罪也以小罪而生大怖惧非无始旷大劫来承事真善知识熏习般若种智之深焉能如此而公所谓大罪者圣贤亦不能免但知虚幻非究竟法能回心此箇门中以般若智水涤除垢染之秽清净自居从脚下去一刀两段更不起相续心足矣不必思前念后也既曰虚幻则作时亦幻受时亦幻知觉时亦幻迷倒时亦幻过去现在未来皆悉是幻今日知非则以幻药复治幻病病瘥药除依前只是旧时人若别有人有法则是邪魔外道见解也公深思之但如此崖将去时时于静胜中切不得忘了须弥山放下着两则语但从脚下着实做将去己过者不须怖畏亦不必思量思量怖畏即障道矣但于诸佛前发大誓愿愿此心坚固永不退失仗诸佛加被遇善知识一言之下顿亡生死悟证无上正等菩提续佛慧命以报诸佛莫大之恩若如此则久久无有不悟之理不见善财童子从文殊发心渐次南行过一百一十城参五十三善知识末后于弥勒一弹指顷顿亡前来诸善知识所得法门复依弥勒教思欲奉觐文殊于是文殊遥伸右手过一百一十由旬按善财顶曰善哉善哉善男子若离信根心劣忧悔功行不具退失精勤于一善根心生住着于少功德便以为足不能善巧发起行愿不为善知识之所摄护乃至不能了知如是法性如是理趣如是法门如是所行如是境界若周遍知若种种知若尽源底若解了若趣入若解说若分别若证知若获得皆悉不能文殊如是宣示善财善财于言下成就阿僧祇法门具足无量大智光明入普贤门于一念中悉见三千大千世界微尘数诸善知识悉皆亲近恭敬承事受行其教得不忘念智庄严藏解脱以至入普贤毛孔剎于一毛孔行一步过不可说不可说佛剎微尘数世界与普贤等诸佛等剎等行等及解脱自在悉皆同等无二无别当恁么时始能回三毒为三聚净戒回六识为六神通回烦恼为菩提回无明为大智如上这一络索只在当人末后一念真实而已善财于弥勒弹指之间尚能顿亡诸善知识所证三昧况无始虚伪恶业习气耶若以前所作底罪为实则现今目前境界皆为实有乃至官职富贵恩爱悉皆是实既是实则地狱天堂亦实烦恼无明亦实作业者亦实受报者亦实所证底法门亦实若作这般见解则尽未来际更无有人趣佛乘矣三世诸佛诸代祖师种种方便翻为妄语矣承公发书时焚香对诸圣及遥礼菴中而后遣公诚心至切如此相去虽不甚远未得面言信意信手不觉忉怛如许虽若繁絮亦出诚至之心不敢以一言一字相欺苟欺公则是自欺耳又记得善财见最寂静婆罗门得诚语解脱过去现在未来诸佛菩萨于阿耨菩提无已退无现退无当退凡有所求莫不成满皆由诚至所及也公既与竹椅蒲团为侣不异善财见最寂静婆罗门又发云门书对诸圣遥礼而后遣只要云门信许此诚至之剧也但相听只如此做工夫将来于阿耨菩提成满无疑矣又公处身富贵而不为富贵所折困非夙植般若种智焉能如是但恐中忘此意为利根聪明所障以有所得心在前顿放故不能于古人直截径要处一刀两段直下休歇此病非独贤士大夫久参衲子亦然多不肯退步就省力处做工夫只以聪明意识计较思量向外驰求乍闻知识向聪明意识思量计较外示以本分草料多是当面蹉过将谓从上古德有实法与人如赵州放下着云门须弥山之类是也巖头曰却物为上逐物为下又曰大统纲宗要须识句甚么是句百不思时唤作正句亦云居顶亦云得住亦云历历亦云惺惺亦云恁么时将恁么时等破一切是非才恁么便不恁么是句亦刬非句亦刬如一团火相似触着便烧有甚么向傍处今时士大夫多以思量计较为窟宅闻恁么说话便道莫落空否喻似舟未翻先自跳下水去此深可怜愍近至江西见吕居仁居仁留心此段因缘甚久亦深有此病渠岂不是聪明宗杲尝问之曰公怕落空能知怕者是空耶是不空耶试道看渠伫思欲计较祗对当时便与一喝至今茫然讨巴鼻不着此盖以求悟证之心在前顿放自作障难非干别事公试如此做工夫日久月深自然筑着磕着若欲将心待悟将心待休歇从脚下参到弥勒下生亦不能得悟亦不能得休歇转加迷闷耳平田和尚曰神光不昧万古徽猷入此门来莫存知解又古德曰此事不可以有心求不可以无心得不可以语言造不可以寂默通此是第一等入泥入水老婆说话往往参禅人只恁么念过殊不子细看是甚道理若是箇有筋骨底聊闻举着直下将金刚王宝剑一截截断此四路葛藤则生死路头亦断凡圣路头亦断计较思量亦断得失是非亦断当人脚跟下净裸裸赤洒洒没可把岂不快哉岂不畅哉不见昔日灌谿和尚初参临济济见来便下绳床蓦胸擒住灌谿便云领领济知其已彻即便推出更无言句与之商量当恁么时灌谿如何思量计较祗对得古来幸有如此牓样如今人总不将为事只为麁心灌谿当初若有一点待悟待证待休歇底心在前时莫道被擒住便悟便是缚却手脚遶四天下拕一遭也不能得悟也不能得休歇寻常计较安排底是识情随生死迁流底亦是识情怕怖慞惶底亦是识情而今参学之人不知是病只管在里许头出头没教中所谓随识而行不随智以故昧却本地风光本来面目若或一时放得下百不思量计较忽然失脚蹋着鼻孔即此识情便是真空妙智更无别智可得若别有所得别有所证则又却不是也如人迷时唤东作西及至悟时即西便是东无别有东此真空妙智与太虚空齐寿只这太虚空中还有一物碍得他否虽不受一物碍而不妨诸物于空中往来此真空妙智亦然生死凡圣垢染着一点不得虽着不得而不碍生死凡圣于中往来如此信得及见得彻方是箇出生入死得大自在底汉始与赵州放下着云门须弥山有少分相应若信不及放不下却请担取一座须弥山到处行脚遇明眼人分明举似一笑又老庞云但愿空诸所有切勿实诸所无只了得这两句一生参学事毕今时有一种剃头外道自眼不明只管教人死獦狙地休去歇去若如此休歇到千佛出世也休歇不得转使心头迷闷耳又教人随缘管带忘情默照照来照去带来带去转加迷闷无有了期殊失祖师方便错指示人教人一向虚生浪死更教人是事莫管但只恁么歇去歇得来情念不生到恁么时不是冥然无知直是惺惺历历这般底更是毒害瞎却人眼不是小事云门寻常见此辈不把做人看待彼既自眼不明只管将册子上语依样教人这箇作么生教得若信着这般底永劫参不得云门寻常不是不教人坐禅向静处做工夫此是应病与药实无恁么指示人处不见黄檗和尚云我此禅宗从上相承以来不曾教人求知求解只云学道早是接引之辞然道亦不可学情存学道却成迷道道无方所名大乘心此心不在内外中间实无方所第一不得作知解只是说汝而今情量处为道情量若尽心无方所此道天真本无名字只为世人不识迷在情中所以诸佛出来说破此事恐尔不了权立道名不可守名而生解也前来所说瞎眼汉错指示人皆是认鱼目作明殊守名而生解者教人管带此是守目前鑑觉而生解者教人硬休去歇去此是守忘怀空寂而生解者歇到无觉无知如土木瓦石相似当恁么时不是冥然无知又是错认方便解缚语而生解者教人随缘照顾莫教恶觉现前这箇又是认着髑髅情识而生解者教人但放旷任其自在莫管生心动念念起念灭本无实体若执为实则生死心生矣这箇又是守自然体为究竟法而生解者如上诸病非干学道人事皆由瞎眼宗师错指示耳公既清净自居存一片真实坚固向道之心莫管工夫纯一不纯一但莫于古人言句上只管如叠塔子相似一层了又一层枉用工夫无有了期但只存心于一处无有不得底时节因缘到来自然筑着礚着喷地省去耳不起一念还有过也无云须弥山一物不将来时如何云放下着这里疑不破只在这里参更不必自生枝叶也若信得云门及但恁么参别无佛法指示人若信不及一任江北江南问王老一狐疑了一狐疑又细读来书乃知四威仪中无时间断不为公冗所夺于急流中常自勐省殊不放逸道心愈久愈坚固深惬鄙怀然世间尘劳如火炽然何时是了正在闹中不得忘却竹椅蒲团上事平昔留心静胜处正要闹中用若闹中不得力却似不曾在静中做工夫一般承有前缘驳杂今受此报之叹独不敢闻命若动此念则障道矣古德云随流认得性无喜亦无忧净名云譬如高原陆地不生莲华卑湿淤泥乃生此华老胡示真如不守自性随缘成就一切事法又云随缘赴感靡不周而常处此菩提座岂欺人哉若以静处为是闹处为非则是坏世间相而求实相离生灭而求寂灭好静恶闹时正好着力蓦然闹里撞翻静时消息其力能胜竹椅蒲团上千万亿倍但相听决不相误又承以老庞两句为行住坐卧之铭箴善不可加若正闹时生厌恶则乃是自扰其心耳若动念时只以老庞两句提撕便是热时一服清凉散也公具决定信是大智慧人久做静中工夫方敢说这般话于他人分上则不可若向业识茫茫增上慢人前如此说乃是添他恶业担子禅门种种病痛已具前书不识曾子细理会否又承谕外息诸缘内心无喘可以入道是方便门借方便门以入道则可守方便而不舍则为病诚如来语山野读之不胜欢喜踊跃之至今诸方漆桶辈只为守方便而不舍以实法指示人以故瞎人眼不少所以山野作辩邪正说以救之近世魔彊法弱以湛入合湛为究竟者不可胜数守方便不舍为宗师者如麻似粟山野近尝与衲子辈举此两段正如来书所说不差一字非左右留心般若中念念不间断则不能洞晓从上诸圣诸异方便也公已捉着杷柄矣既得杷柄在手何虑不舍方便门而入道耶但只如此做工夫看经教并古人语录种种差别言句亦只如此做工夫如须弥山放下着狗子无佛性话竹篦子话一口吸尽西江水话庭前柏树子话亦只如此做工夫更不得别生异解别求道理别作伎俩也公能向急流中时时自如此提掇道业若不成就则佛法无灵验矣记取记取承夜梦焚香入山僧之室甚从容切不得作梦会须知是真入室不见舍利弗问须菩提梦中说六波罗蜜与觉时同别须菩提云此义幽深吾不能说此会有弥勒大士汝往彼问咄漏逗不少雪窦云当时若不放过随后与一剳谁名弥勒谁是弥勒者便见氷消瓦解咄雪窦亦漏逗不少或有人问只如曾待制夜梦入云门之室且道与觉时同别云门即向他道谁是入室者谁是为入室者谁是作梦者谁是说梦者谁是不作梦会者谁是真入室者咄亦漏逗不少又来书细读数过足见办铁石心立决定志不肯草草但只如此崖到腊月三十日亦能与阎家老子厮抵更休说豁开顶门眼握金刚王宝剑坐毘卢顶上也宗杲尝谓方外道友曰今时学道之士只求速效不知错了也却谓无事省缘静坐体究为空过时光不如看几卷经念几声佛佛前多礼几拜忏悔平生所作底罪过要免阎家老子手中铁棒此是愚人所为而今道家者流全以妄想心想日精月华吞霞服气尚能留形住世不被寒暑所逼况回此心此念全在般若中耶先圣明明有言喻如太末虫处处皆泊唯不能泊于火焰之上众生亦尔处处能缘唯不能缘于般若之上苟念念不退初心把自家心识缘世间尘劳底回来抵在般若上虽今生打未彻临命终时定不为恶业所牵流落恶道来生出头随我今生愿力定在般若中现成受用此是决定底事无可疑者众生界中事不着学无始时来习得熟路头亦熟自然取之左右逢其原须着拨置出世间学般若心无始时来背违乍闻知识说着自然理会不得须着立决定志与之作头抵决不两立此处若入得深彼处不着排遣诸魔外道自然窜伏矣生处放教熟熟处放教生政为此也日用做工夫处捉着杷柄渐觉省力时便是得力处也答李参政邴近扣筹室伏蒙激发蒙滞忽有省入顾惟根识暗钝平生学解尽落情见一取一舍如衣坏絮行草棘中适自缠绕今一笑顿释欣幸可量非大宗匠委曲垂慈何以致此自到城中着衣喫饭抱子弄孙色色仍旧既亡拘滞之情亦不作奇特之想其余夙习旧障亦稍轻微临别叮咛之语不敢忘也重念始得入门而大法未明应机接物触事未能无碍更望有以提诲使卒有所至庶无玷于法席矣示谕自到城中着衣喫饭抱子弄孙色色仍旧既亡拘滞之情亦不作奇特之想宿习旧障亦稍轻微三复斯语欢喜跃跃此乃学佛之验也傥非过量大人于一笑中百了千当则不能知吾家果有不传之妙若不尔者疑怒二字法门尽未来际终不能坏使太虚空为云门口草木瓦石皆放光明助说道理亦不柰何方信此段因缘不可传不可学须是自证自悟自肯自休方始彻头公今一笑顿亡所得夫复何言黄面老子曰不取众生所言说一切有为虚妄事虽复不依言语道亦复不着无言说来书所说既亡拘滞之情亦不作奇特之想暗与黄面老子所言契合即是说者名为佛说离是说者即波旬说山野平昔有大誓愿宁以此身代一切众生受地狱苦终不以此口将佛法以为人情瞎一切人眼公既到恁么田地自知此事不从人得但且仍旧更不须问大法明未明应机碍不碍若作是念则不仍旧矣承过夏后方可复出甚陿病僧意若更热荒驰求不歇则不相当也前日见公欢喜之甚以故不敢说破恐伤言语今欢喜既定方敢指出此事极不容易须生惭愧始得往往利根上智者得之不费力遂生容易心便不修行多被目前境界夺将去作主宰不得日久月深迷而不返道力不能胜业力魔得其便定为魔所摄持临命终时亦不得力千万记取前日之语理则顿悟乘悟併销事则渐除因次第尽行住坐卧切不可忘了其余古人种种差别言句皆不可以为实然亦不可以为虚久久纯熟自然默默契自本心矣不必别求殊胜奇特也昔水潦和尚于採藤处问马祖如何是祖师西来意祖云近前来向尔道水潦才近前马祖栏胸一蹋蹋倒水潦不觉起来拍手呵呵大笑祖曰汝见箇甚么道理便笑水潦曰百千法门无量妙义今日于一毛头上尽底识得根源去马祖便不管他雪峯知皷山缘熟一日忽然蓦胸擒住曰是甚么皷山释然了悟了心便亡唯微笑举手摇曳而已雪峯曰子作道理耶皷山复摇手曰和尚何道理之有雪峯便休去蒙山道明禅师趁卢行者至大庾岭夺衣钵卢公掷于石上曰此衣表信可力争耶任公将去明举之不动乃曰我求法非为衣钵也愿行者开示卢公曰不思善不思恶正当恁么时那箇是上座本来面目明当时大悟通身汗流泣泪作礼曰上来密语密意外还更有意旨否卢公曰我今为汝说者即非密意汝若返照自己面目密却在汝边我若说得即不密也以三尊宿三段因缘较公于一笑中释然优劣何如请自断看还更别有奇特道理么若更别有则却似不曾释然也但知作佛莫愁佛不解语古来得道之士自己既充足推己之余应机接物如明镜当台明珠在掌胡来胡现汉来汉现非着意也若着意则有实法与人矣公欲大法明应机无滞但且仍旧不必问人久久自点头矣临行面禀之语请书于座右此外别无说纵有说于公分上尽成剩语矣葛藤太多姑置是事又邴比蒙诲答备悉深旨邴自有验者三一事无逆顺随缘即应不留胸中二宿习浓厚不加排遣自尔轻微三古人公案旧所茫然时复瞥地此非自昧者前书大法未明之语盖恐得少为足当扩而充之岂别求胜解耶净除现流理则不无敢不铭佩信后益增瞻仰不识日来随缘放旷如意自在否四威仪中不为尘劳所胜否寤寐二边得一如否于仍旧处无走作否于生死心不相续否但尽凡情别无圣解公既一笑豁开正眼消息顿亡得力不得力如人饮水冷煖自知矣然日用之间当依黄面老子所言刳其正性除其助因违其现业此乃了事汉无方便中真方便无修证中真修证无取舍中真取舍也古德云皮肤脱落尽唯一真实在又如栴檀繁柯脱落尽唯真栴檀在斯违现业除助因刳正性之极致也公试思之如此说话于了事汉分上大似一柄腊月扇子恐南地寒暄不常也少不得一笑大慧普觉禅师书卷第二十五大慧普觉禅师语录大慧普觉禅师书卷第二十六宋径山能仁禅院住持嗣法慧日禅师臣蕴闻上进答江给事人生一世百年光阴能有几许公白屋起家历尽清要此是世间第一等受福底人能知惭愧回心向道学出世间脱生死法又是世间第一等讨便宜底人须是急着手脚冷却面皮不得受人差排自家理会本命元辰教去处分明便是世间出世间一箇了事底大丈夫也承连日去与参政道话甚善甚善此公歇得驰求心得言语道断心行处灭差别异路觑见古人脚手不被古人方便文字所罗笼山僧见渠如此所以更不曾与之说一字恐钝置他直候渠将来自要与山僧说话方始共渠眉毛厮结理会在不只恁么便休学道人若驰求心不歇纵与之眉毛厮结理会何益之有正是痴狂外边走耳古人云亲近善者如雾露中行虽不湿衣时时有润但频与参政说话至祷至祷不可将古人垂示言教胡乱穿凿如马大师遇南岳和尚说法云譬牛驾车车若不行打车即是打牛即是马师闻之言下知归这几句儿言语诸方多少说法如雷如霆如云如雨底理会不得错下名言随语生解见与舟峯书尾杜撰解註山僧读之不觉绝倒可与说如来禅祖师禅底一状领过一道行遣也来颂子细看过却胜得前日两颂自此可已之颂来颂去有甚了期如参政相似渠岂是不会做颂何故都无一字乃识法者惧耳间或露一毛头自然抓着山僧痒处如出山相颂云到处逢人蓦面欺之语可与丛林作点眼药公异日自见矣不必山僧註破也某近见公顿然改变为此事甚力故作此书不觉缕缕答富枢密示谕蚤岁知信向此道晚年为知解所障未有一悟入处欲知日夕体道方便既荷至诚不敢自外据欵结案葛藤少许只这求悟入底便是障道知解了也更别有甚么知解为公作障毕竟唤甚么作知解知解从何而至被障者复是阿谁只此一句颠倒有三自言为知解所障是一自言未悟甘作迷人是一更在迷中将心待悟是一只这三颠倒便是生死根本直须一念不生颠倒心绝方知无迷可破无悟可待无知解可障如人饮水冷煖自知久久自然不作这般见解也但就能知知解底心上看还障得也无能知知解底心上还有如许多般也无从上大智慧之士莫不皆以知解为俦侣以知解为方便于知解上行平等慈于知解上作诸佛事如龙得水似虎靠山终不以此为恼只为他识得知解起处既识得起处即此知解便是解脱之场便是出生死处既是解脱之场出生死处则知底解底当体寂灭知底解底既寂灭能知知解者不可不寂灭菩提涅槃真如佛性不可不寂灭更有何物可障更向何处求悟入释迦老子曰诸业从心生故说心如幻若离此分别则灭诸有趣僧问大珠和尚如何是大涅槃珠云不造生死业是大涅槃僧云如何是生死业珠云求大涅槃是生死业又古德云学道人一念计生死即落魔道一念起诸见即落外道又净名云众魔者乐生死菩萨于生死而不舍外道者乐诸见菩萨于诸见而不动此乃是以知解为俦侣以知解为方便于知解上行平等慈于知解上作诸佛事底样子也只为他了达三祇劫空生死涅槃俱寂静故既未到这箇田地切不可被邪师辈胡说乱道引入鬼窟里闭眉合眼作妄想迩来祖道衰微此流如麻似粟真是一盲引众盲相牵入火坑深可怜愍愿公硬着嵴梁骨莫作这般去就作这般去就底虽暂拘得箇臭皮袋子住便以为究竟而心识纷飞犹如野马纵然心识暂停如石压草不觉又生欲直取无上菩提到究竟安乐处不亦难乎宗杲亦尝为此流所误后来若不遇真善知识几致空过一生每每思量直是叵耐以故不惜口业力救此弊今稍有知非者若要径截理会须得这一念子嚗地一破方了得生死方名悟入然切不可存心待破若存心在破处则永劫无有破时但将妄想颠倒底心思量分别底心好生恶死底心知见解会底心欣静厌闹底心一时按下只就按下处看箇话头僧问赵州狗子还有佛性也无州云无此一字子乃是摧许多恶知恶觉底器仗也不得作有无会不得作道理会不得向意根下思量卜度不得向扬眉瞬目处垛根不得向语路上作活计不得飏在无事甲里不语向举起处承当不得向文字中引证但向十二时中四威仪内时时提撕时时举觉狗子还有佛性也无云无不离日用试如此做工夫看月十日便自见得也一郡千里之事都不相妨古人云我这里是活底祖师意有甚么物能拘执他若离日用别有趣向则是离波求水离器求金求之愈远矣又窃知日来以此大事因缘为念勇勐精进纯一无杂不胜喜跃能二六时中炽然作为之际必得相应也未寤寐二边得一如也未如未切不可一向沈空趣寂古人唤作黑山下鬼家活计尽未来际无有透脱之期昨接来诲私虑左右必已耽着静胜三昧及询直阁公乃知果如所料大凡涉世有余之士久胶于尘劳中忽然得人指令向静默处做工夫乍得胸中无事便认着以为究竟安乐殊不知似石压草虽暂觉绝消息奈何根株犹在宁有证彻寂灭之期要得真正寂灭现前必须于炽然生灭之中蓦地一跳跳出不动一丝毫便搅长河为酥酪变大地作黄金临机纵夺杀活自由利他自利无施不可先圣唤作无尽藏陀罗尼门无尽藏神通游戏门无尽藏如意解脱门岂非真大丈夫之能事也然亦非使然皆吾心之常分耳愿左右快着精彩决期于此廓彻大悟胸中皎然如百千日月十方世界一念明了无一丝毫头异想始得与究竟相应果能如是岂独于生死路上得力异日再秉钧轴致君于尧舜之上如指诸掌耳又示谕初机得少静坐工夫亦自佳又云不敢妄作静见黄面老子所谓譬如有人自塞其耳高声大叫求人不闻真是自作障难耳若生死心未破日用二六时中冥冥蒙蒙地如魂不散底死人一般更讨甚闲工夫理会静理会闹耶涅槃会上广额屠儿放下屠刀便成佛岂是做静中工夫来渠岂不是初机左右见此定以为不然须差排渠作古佛示现今人无此力量若如是见乃不信自殊胜甘为下劣人也我此门中不论初机晚学亦不问久参先达若要真箇静须是生死心破不着做工夫生死心破则自静也先圣所说寂静方便正为此也自是末世邪师辈不会先圣方便语耳左右若信得山僧及试向闹处看狗子无佛性话未说悟不悟正当方寸扰扰时谩提撕举觉看还觉静也无还觉得力也无若觉得力便不须放舍要静坐时但烧一炷香静坐坐时不得令昏沈亦不得掉举昏沈掉举先圣所诃静坐时才觉此两种病现前但只举狗子无佛性话两种病不着用力排遣当下怗怗地矣日久月深才觉省力便是得力处也亦不着做静中工夫只这便是工夫也李参政顷在泉南初相见时见山僧力排默照邪禅瞎人眼渠初不平疑怒相半蓦闻山僧颂庭前柏树子话忽然打破漆桶于一笑中千了百当方信山僧开口见胆无秋毫相欺亦不是争人我便对山僧忏悔此公现在彼请试问之还是也无道谦上座已往福唐不识已到彼否此子参禅喫辛苦更多亦尝十余年入枯禅近年始得箇安乐处相见时试问渠如何做工夫曾为浪子偏怜客想必至诚吐露也答李参政别纸富枢密顷在三衢时尝有书来问道因而打葛藤一上落草不少尚尔滞在默照处定是遭邪师引入鬼窟里无疑今又得书复执静坐为佳其滞泥如此如何参得径山禅今次答渠书又复缕缕葛藤不惜口业痛与刬除又不知肯回头转脑于日用中看话头否先圣云宁可破戒如须弥山不可被邪师熏一邪念如芥子许在情识中如油入麫永不可出此公是也如与之相见试取答渠底葛藤一观因而作箇方便救取此人四摄法中以同事摄为最彊左右当大启此法门令其信入不唯省得山僧一半力亦使渠信得及肯离旧窟也答陈少卿承谕欲留意此段大事因缘为根性极钝若果如此当为左右贺也今时士大夫多于此事不能百了千当直下透脱者只为根性太利知见太多见宗师才开口动舌早一时会了也以故返不如钝根者无许多恶知恶觉蓦地于一机一境上一言一句下撞发便是达磨大师出头来用尽百种神通也奈何他不得只为他无道理可障利根者返被利根所障不能得啐地便折嚗地便破假饶于聪明知解上学得于自己本分事上转不得力所以南泉和尚云近日禅师太多觅箇痴钝人不可得章敬和尚曰至理亡言时人不悉彊习他事以为功能不知自性元非尘境是箇微妙大解脱门所有鑑觉不染不碍如是光明未曾休废曩劫至今固无变易犹如日轮远近斯照虽及众色不与一切和合灵烛妙明非假锻鍊为不了故取于物象但如揑目妄起空华徒自疲劳枉经劫数若能返照无第二人举措施为不亏实相左右自言根钝试如此返照看能知钝者还钝也无若不回光返照只守钝根更生烦恼乃是向幻妄上重增幻妄空华上更添空华也但相听能知根性钝者决定不钝虽不得守着这箇钝底然亦不得舍却这箇钝底参取舍利钝在人不在心此心与三世诸佛一体无二若有二则法不平等矣受教传心但为虚妄求真觅实转见参差但知得一体无二之心决定不在利钝取舍之间则便当见月亡指直下一刀两段若更迟疑思前算后则乃是空拳指上生实解根境法中虚揑怪于阴界中妄自囚执无有了时近年以来有一种邪师说默照禅教人十二时中是事莫管休去歇云不得做声恐落今时往往士大夫为聪明利根所使者多是厌恶闹处乍被邪师辈指令静坐却见省力便以为是更不求妙悟只以默然为极则某不惜口业力救此弊今稍有知非者愿公只向疑情不破处参行住坐卧不得放舍僧问赵州狗子还有佛性也无州云无这一字子便是箇破生死疑心底刀子也这刀子杷柄只在当人手中教别人下手不得须是自家下手始得若舍得性命方肯自下手若舍性命不得且只管在疑不破处崖将去蓦然自肯舍命一下便了那时方信静时便是闹时底闹时便是静时底语时便是默时底默时便是语时底不着问人亦自然不受邪师胡说乱道也至祷至祷昔朱世英尝以书问云菴真净和尚云佛法至妙日用如何用心如何体究望慈悲指示真净曰佛法至妙无二但未至于妙则互有长短苟至于妙则悟心之人如实知自心究竟本来成佛如实自在如实安乐如实解脱如实清净而日用唯用自心自心变化把得便用莫问是之与非拟心思量早不是也不拟心一一天真一一明妙一一如莲华不着水心清净超于彼所以迷自心故作众生悟自心故成佛而众生即佛佛即众生由迷悟故有彼此也如今学道人多不信自心不悟自心不得自心明妙受用不得自心安乐解脱心外妄有禅道妄立奇特妄生取舍纵修行落外道二乘禅寂断见境界所谓修行恐落断常坑其断见者断灭自心本妙明性一向心外着空滞禅寂常见者不悟一切法空执着世间诸有为法以为究竟也邪师辈教士大夫摄心静坐事事莫管休去歇去岂不是将心休心将心歇心将心用心若如此修行如何不落外道二乘禅寂断见境界如何显得自心明妙受用究竟安乐如实清净解脱变化之妙须是当人自见得自悟得自然不被古人言句转而能转得古人言句如清净摩尼宝珠置泥潦之中经百千岁亦不能染污以本体自清净故此心亦然正迷时为尘劳所惑而此心体本不曾惑所谓如莲华不着水也忽若悟得此心本来成佛究竟自在如实安乐种种妙用亦不从外来为本自具足故黄面老子曰无有定法名阿耨多罗三藐三菩提亦无有定法如来可说若确定本体实有恁么事又却不是也事不获已因迷悟取舍故说道理有若干为未至于妙者方便语耳其实本体亦无若干请公只恁么用心日用二六时中不得执生死佛道是有不得拨生死佛道归无但只看狗子还有佛性也无赵州云无切不可向意根下卜度不可向言语上作活计又不得向开口处承当又不得向击石火闪电光处会狗子还有佛性也无无但只如此参亦不得将心待悟待休歇若将心待悟待休歇则转没交涉矣又示谕自得山野向来书之后每遇闹中亸避不得处常自点检而未有着力工夫只这亸避不得处便是工夫了也若更着力点检则又却远矣昔魏府老华严云佛法在日用处行住坐卧处喫茶喫饭处语言相问处所作所为处举心动念又却不是也正当亸避不得处切忌起心动念作点检想祖师云分别不生虚明自照又庞居士云日用事无别唯吾自偶谐头头非取舍处处勿张乖朱紫谁为号丘山绝点埃神通并妙用运水及搬柴又先圣云但有心分别计较自心见量者悉皆是梦切记取亸避不得时不得更拟心不拟心时一切现成亦不用理会利亦不用理会钝总不干他利钝之事亦不干他静乱之事正当亸避不得时忽然打失布袋不觉拊掌大笑矣记取记取此事若用一毫毛工夫取证则如人以手撮摩虚空只益自劳耳应接时但应接要得静坐但静坐坐时不得执着坐底为究竟今时邪师辈多以默照静坐为究竟法疑误后昆山野不怕结怨力诋之以报佛恩救末法之弊也答赵待制示谕一一备悉佛言有心者皆得作佛此心非世间尘劳妄想心谓发无上大菩提心若有是心无不成佛者士大夫学道多自作障难为无决定信故也佛又言信为道元功德母长养一切诸善法断除疑网出爱流开示涅槃无上道又云信能增长智功德信能必到如来地示谕钝根未能悟彻且种佛种子于心田此语虽浅近然亦深远但办肯心必不相赚今时学道之士往往缓处却急急处却放缓庞公云一朝蛇入布裩裆试问宗师甚时节昨日事今日尚有记不得者况隔阴事岂容无忘失耶决欲今生打教彻不疑佛不疑祖不疑生不疑死须有决定信具决定志念念如救头然如此做将去打未彻时方始可说根钝耳若当下便自谓我根钝不能今生打得彻且种佛种结缘乃是不行欲到无有是处杲每为信此道者说渐觉得日用二六时中省力处便是学佛得力处也自家得力处他人知不得亦拈出与人看不得卢行者谓道明上座曰汝若返照自己本来面目密意尽在汝边是也密意者便是日用得力处也得力处便是省力处也世间尘劳事拈一放一无穷无尽四威仪内未尝相舍为无始时来与之结得缘深故也般若智慧无始时来与之结得缘浅故也乍闻知识说着觉得一似难会若是无始时来尘劳缘浅般若缘深者有甚难会处但深处放教浅浅处放教深生处放教熟熟处放教生才觉思量尘劳事时不用着力排遣只就思量处轻轻拨转话头省无限力亦得无限力请公只如此崖将去莫存心等悟忽地自悟去参政公想日日相会除围碁外还曾与说着这般事否若只围碁不曾说着这般事只就黑白未分处掀了盘撒了子却问他索取那一着若索不得是真箇钝根汉姑置是事答许司理黄面老子曰信为道元功德母长养一切诸善法又云信能增长智功德信能必到如来地欲行千里一步为初十地菩萨断障证法门初从十信而入然后登法云地而成正觉初欢喜地因信而生欢喜故也若决定竖起嵴梁骨要做世出世间没量汉须是箇生铁铸就底方了得若半明半暗半信半不信决定了不得此事无人情不可传授须是自家省发始有趣向分若取他人口头办永劫无有歇时千万十二时中莫令空过逐日起来应用处圆陀陀地与释迦达磨无少异自是当人见不彻透不过全身跳在声色里却向里许求出头转没交涉矣此事亦不在久参知识遍历丛林而后了得而今有多少在丛林头白齿黄了不得底又有多少乍入丛林一拨便转千了百当底发心有先后悟时无先后昔李文和都尉参石门慈照一句下承当便千了百当甞有偈呈慈照云学道须是铁汉着手心头便判直取无上菩提一切是非莫管但从脚下崖将去死便休不要念后思前亦不要生烦恼烦恼则障道也祝祝又左右具正信立正志此乃成佛作祖基本也山野因以湛然名公道号如水之湛然不动则虚明自照不劳心力世间出世间法不离湛然无纤毫透漏只以此印于一切处印定无是无不是一一解脱一一明妙一一实头用时亦湛然不用时亦湛然祖师云但有心分别计较自心见量者悉皆是梦若心识寂灭无一动念处是名正觉觉既正则于日用二六时中见色闻声嗅香了味觉触知法行住坐卧语默动静无不湛然亦自不作颠倒想有想无想悉皆清净既得清净动时显湛然之用不动时归湛然之体体用虽殊而湛然则一也如析栴檀片片皆栴檀今时有一种杜撰汉自己脚跟下不实只管教人摄心静坐坐教绝气息此辈名为真可怜愍请公只恁么做工夫山野虽然如此指示公真不得已耳若实有恁么做工夫底事即是污染公矣此心无有实体如何硬收摄得住拟收摄向甚处安着既无安着处则无时无节无古无今无凡无圣无得无失无静无乱无生无死亦无湛然之名亦无湛然之体亦无湛然之用亦无恁么说湛然者亦无恁么受湛然说者若如是见得彻去径山亦不虚作此号左右亦不虚受此号如何如何大慧普觉禅师书卷第二十六大慧普觉禅师语录大慧普觉禅师书卷第二十七宋径山能仁禅院住持嗣法慧日禅师臣蕴闻上进答刘宝学即日烝溽不审燕处悠然放旷自如无诸魔挠否日用四威仪内与狗子无佛性话一如否于动静二边能不分别否梦与觉合否理与事会否心与境皆如否老庞云心如境亦如无实亦无虚有亦不管无亦不拘不是圣贤了事凡夫若真箇作得箇了事凡夫释迦达磨是甚么泥团土块三乘十二分教是甚么热盌鸣声公既于此箇门中自信不疑不是小事要须生处放教熟熟处放教生始与此事少分相应耳往往士大夫多于不意中得箇瞥地处却于如意中打失了不可不使公知在如意中须时时以不如意中时节在念切不可暂忘也但得本莫愁末但知作佛莫愁佛不解语这一着子得易守难切不可忽须教头正尾正扩而充之然后推己之余以及物左右所得既不滞在一隅想于日用中不着起心话带枯心忘怀也近年已来禅道佛法衰弊之甚有般杜撰长老根本自无所悟业识茫茫无本可据无实头伎俩收摄学者教一切人如渠相似黑漆漆地紧闭却眼唤作默而常照彦沖被此辈教坏了苦哉苦哉这箇话若不是左右悟得狗子无佛性径山亦无说处千万捋下面皮痛与手段救取这箇人至恳至祷然有一事亦不可不知此公清净自居世味澹薄积有年矣定执此为奇特若欲救之当与之同事令其欢喜心不生疑庶几信得及肯转头来净名所谓先以欲钩牵后令入佛智是也黄面老子云观法先后以智分别是非审定不违法印次第建立无边行门令诸众生断一切疑此乃为物作则万世楷模也况此公根性与左右逈不同生天定在灵运前成佛定在灵运后者也此公决定不可以智慧摄当随所好摄以日月磨之恐自知非忽然肯舍亦不可定若肯转头来却是箇有力量底汉左右亦须退步让渠出一头始得比暐禅归录得渠答紫巖老子一书山僧随喜读一遍赞叹欢喜累日直是好一段文章又似一篇大义末后与之下箇谨对不识左右以谓如何昔达磨谓二祖曰汝但外息诸缘内心无喘心如墙壁可以入道二祖种种说心说性俱不契一日忽然省得达磨所示要门遽白达磨曰弟子此回始息诸缘也达磨知其已悟更不穷诘只曰莫成断灭去否曰无达磨曰子作么生曰了了常知故言之不可及达磨曰此乃从上诸佛诸祖所传心体汝今既得更勿疑也彦冲云夜梦昼思十年之间未能全克或端坐静默一空其心使虑无所缘事无所託颇觉轻安读至此不觉失笑何故既虑无所缘岂非达磨所谓内心无喘乎事无所託岂非达磨所谓外息诸缘乎二祖初不识达磨所示方便将谓外息诸缘内心无喘可以说心说性说道说理引文字证据欲求印可所以达磨一一列下无处用心方始退步思量心如墙壁之语非达磨实法忽然于墙壁上顿息诸缘即时见月亡指便道了了常知故言之不可及此语亦是临时被达磨拶出底消息亦非二祖实法也杜撰长老辈既自无所证便逐旋揑合虽教他人歇渠自心火熠熠昼夜不停如缺二税百姓相似彦冲却无许多劳攘只是中得毒深只管外边乱走说动说静说语说默说得说失更引周易内典硬差排和会真是为他闲事长无明殊不思量一段生死公案未曾结绝腊月三十日作么生折合去不可眼光欲落未落时且向阎家老子道待我澄神定虑少时却去相见得么当此之时纵横无碍之说亦使不着心如木石亦使不着须是当人生死心破始得若得生死心破更说甚么澄神定虑更说甚么纵横放荡更说甚么内典外典一了一切了一悟一切悟一证一切证如斩一结丝一斩一时断证无边法门亦然更无次第左右既悟狗子无佛性话还得如此也未若未得如此直须到恁么田地始得若已到恁么田地当以此法门兴起大悲心于逆顺境中和泥合水不惜身命不怕口业拯拔一切以报佛恩方是大丈夫所为若不如是无有是处彦冲引孔子称易之为道也屡迁和会佛书中应无所住而生其心为一贯又引寂然不动与土木无殊此尤可笑也向渠道欲得不招无间业莫谤如来正法轮故经云不应住色生心不应住声香味触法生心谓此广大寂灭妙心不可以色见声求应无所住谓此心无实体也而生其心谓此心非离真而立处立处即真也孔子称易之为道也屡迁非谓此也屡者荐也迁者革也吉凶悔吝生乎动屡迁之旨返常合道也如何与应无所住而生其心合得成一块彦冲非但不识佛意亦不识孔子意左右于孔子之教出没如游园观又于吾教深入阃域山野如此杜撰还是也无故圭峯云元亨利贞干之德也始于一气常乐我净佛之德也本乎一心专一气而致柔修一心而成道此老如此和会始于儒释二教无偏枯无遗恨彦冲以应无所住而生其心与易之屡迁大旨同贯未敢相许若依彦冲差排则孔夫子与释迦老子杀着买草鞋始得何故一人屡迁一人无所住想读至此必绝倒也答刘通判令兄宝学公初未尝知管带忘怀之事信手摸着鼻孔虽未尽识得诸方邪正而基本坚实邪毒不能侵忘怀管带在其中矣若一向忘怀管带生死心不破阴魔得其便未免把虚空隔截作两处处静时受无量乐处闹时受无量苦要得苦乐均平但莫起心管带将心忘怀十二时中放教荡荡地忽尔旧习瞥起亦不着用心按捺只就瞥起处看箇话头狗子还有佛性也无无正恁么时如红鑪上一点雪相似眼办手亲者一逴逴得方知懒融道恰恰用心时恰恰无心用曲谈名相劳直说犹繁重无心恰恰用常用恰恰无今说无心处不与有心殊不是诳人语昔婆修盘头常一食不卧六时礼佛清净无欲为众所归二十祖阇夜多将欲度之问其徒曰此遍行头陀能修梵行可得佛道乎其徒曰我师精进如此何故不可阇夜多曰汝师与道远矣设苦行历于尘劫皆虚妄之本也其徒不愤皆作色厉声谓阇夜多曰尊者蕴何德行而讥我师闇夜多曰我不求道亦不颠倒我不礼佛亦不轻慢我不长坐亦不懈怠我不一食亦不杂食我不知足亦不贪欲心无所希名之曰道婆修闻已发无漏智所谓先以定动后以智拔也杜撰长老辈教左右静坐等作佛岂非虚妄之本乎又言静处无失闹处有失岂非坏世间相而求实相乎若如此修行如何契得懒融所谓今说无心处不与有心殊请公于此谛当思量看婆修初亦将谓长坐不卧可以成佛才被阇夜多点破便于言下知归发无漏智真是良马见鞭影而行也众生狂乱是病佛以寂静波罗蜜药治之病去药存其病愈甚拈一放一何时是了生死到来静闹两边都用一点不得莫道闹处失者多静处失者少不如少与多得与失静与闹缚作一束送放他方世界却好就日用非多非少非静非闹非得非失处略提撕看是箇甚么无常迅速百岁光阴一弹指顷便过也更有甚么闲工夫理会得理会失理会静理会闹理会多理会少理会忘怀理会管带石头和尚云谨白参玄人光阴莫虚度这一句子开眼也着合眼也着忘怀也着管带也着狂乱也着寂静也着此是径山如此差排想杜撰长老辈别有差排处也咄且置是事又左右做静胜工夫积有年矣不识于开眼应物处得心地安闲否若未得安闲是静胜工夫未得力也若许久犹未得力当求箇径截得力处方始不辜负平昔许多工夫也平昔做静胜工夫只为要支遣箇闹底正闹时却被闹底聒扰自家方寸却似平昔不曾做静胜工夫一般耳这箇道理只为太近远不出自家眼睛里开眼便刺着合眼处亦不缺少开口便道着合口处亦自现成拟欲起心动念承当渠早已蹉过十万八千了也直是无尔用心处这箇最是省力而今学此道者多是要用力求求之转失向之愈背那堪堕在得失解路上谓闹处失者多静处失者少左右在静胜处住了二十余年试将些子得力底来看则箇若将桩桩地底做静中得力处何故却向闹处失却而今要得省力静闹一如但只透取赵州无字忽然透得方知静闹两不相妨亦不着用力支撑亦不作无支撑解矣答泰国太夫人谦禅归领所赐教并亲书数颂初亦甚疑之及询谦子细方知不自欺旷劫未明之事豁尔现前不从人得始知法喜禅悦之乐非世间之乐可比山野为国太欢喜累日寝食俱忘儿子作宰相身作国夫人未足为贵粪扫堆头收得无价之宝百劫千生受用不尽方始为真贵耳然切不得执着此贵若执着则堕在尊贵中不复兴悲起智怜愍有情耳记取记取答张丞相恭惟燕居阿练若与彼上人同会一处娱戏毘卢藏海随宜作佛事少病少恼钧候动止万福从上诸圣莫不皆然所以于念念中入一切法灭尽三昧不退菩萨道不舍菩萨事不舍大慈悲心修习波罗蜜未甞休息观察一切佛国土无有厌倦不舍度众生愿不断转法轮事不废教化众生业乃至所有胜愿皆得圆满了知一切国土差别入佛种性到于彼岸此大丈夫四威仪中受用家事耳大居士于此力行无倦而妙喜于此亦作普州人又不识还许外人插手否闻到长沙即杜口毘耶深入不二此亦非分外法如是故愿居士如是受用则诸魔外道定来作护法善神也其余种种差别异旨皆自心现量境界亦非他物也不识居士以为何如答张提刑老居士所作所为冥与道合但未能得㘞地一下耳若日用应缘不失故步虽未得㘞地一下腊月三十日阎家老子亦须拱手归降况一念相应耶妙喜老汉虽未目击观其行事小大折中无过不及只此便是道所合处到这里不用作尘劳想亦不用作佛法想佛法尘劳都是外事然亦不得作外事想但回光返照作如是想者从甚么处得来所作所为时有何形段所作既办随我心意无不周旋无有少剩正恁么时承谁恩力如此做工夫日久月深如人学射自然中的矣众生颠倒迷己逐物耽少欲味甘心受无量苦逐日未开眼时未下床时半惶半觉时心识已纷飞随妄想流荡矣作善作恶虽未发露未下床时天堂地狱在方寸中已一时成就矣及待发时已落在第八佛不云乎一切诸根自心现器身等藏自妄想相施设显示如河流如种子如灯如风如云剎那展转坏躁动如猿猴乐不净处如飞蝇无厌足如风火无始虚伪习气因如汲水轮等事于此识得破便唤作无人无我知天堂地狱不在别处只在当人半惺半觉未下床时方寸中并不从外来发未发觉未觉时切须照顾照顾时亦不得与之用力争争着则费力矣祖不云乎止动归止止更弥动才觉日用尘劳中渐渐省力时便是当人得力之处便是当人成佛作祖之处便是当人变地狱作天堂之处便是当人稳坐之处便是当人出生死之处便是当人致君于尧舜之上之处便是当人起疲氓于凋瘵之际之处便是当人覆荫子孙之处到这里说佛说祖说心说性说玄说妙说理说事说好说恶亦是外边事如是等事尚属外矣况更作尘劳中先圣所诃之事耶作好事尚不肯岂肯作不好事耶若信得此说及永嘉所谓行亦禅坐亦禅语默动静体安然不是虚语请依此行履始终不变易则虽未彻证自己本地风光虽未明见自己本来面目生处已熟熟处已生矣切切记取才觉省力处便是得力处也妙喜老汉每与箇中人说此话往往见说得频了多忽之不肯将为事居士试如此做工夫看只十余日便自见得省力不省力得力不得力矣如人饮水冷煖自知说与人不得呈似人不得先德云语证则不可示人说理则非证不了自证自得自信自悟处除曾证曾得已信已悟者方默默相契未证未得未信未悟者不唯自不信亦不信他人有如此境界老居士天资近道现定所作所为不着更易以他人较之万分中已省得九千九百九十九分只欠喷地一发便了士大夫学道多不着实理会除却口议心思便茫然无所措手足不信无措手足处正是好处只管心里要思量得到口里要说得分晓殊不知错了也佛言如来以一切譬喻说种种事无有譬喻能说此法何以故心智路绝不思议故信知思量分别障道必矣若得前后际断心智路自绝矣若得心智路绝说种种事皆此法也此法既明即此明处便是不思议大解脱境界只此境界亦不可思议境界既不可思议一切譬喻亦不可思议种种事亦不可思议只这不可思议底亦不可思议此语亦无着处只这无着处底亦不可思议如是展转穷诘若事若法若譬喻若境界如环之无端无起处无尽处皆不可思议之法也所以云菩萨住是不思议于中思议不可尽入此不可思议处思与非思皆寂灭然亦不得住在寂灭处若住在寂灭处则被法界量之所管摄教中谓之法尘烦恼灭却法界量种种殊胜一时荡尽了方始好看庭前柏树子麻三斤干屎橛狗子无佛性一口吸尽西江水东山水上行之类忽然一句下透得方始谓之法界无量回向如实而见如实而行如实而用便能于一毛端现宝王剎坐微尘里转大法轮成就种种法破坏种种法一切由我如壮士展臂不借他力师子游行不求伴侣种种胜妙境界现前心不惊异种种恶业境界现前心不怕怖日用四威仪中随缘放旷任性逍遥到得这箇田地方可说无天堂无地狱等事永嘉云亦无人亦无佛大千沙界海中沤一切圣贤如电拂此老若不到这箇田地如何说得出来此语错会者甚多苟未彻根源不免依语生解便道一切皆无拨无因果将诸佛诸祖所说言教尽以为虚谓之诳惑人此病不除乃莽莽荡荡招殃祸者也佛言虚妄浮心多诸巧见若不着有便着无若不着此二种种于有无之间搏量卜度纵识得此病定在非有非无处着到故先圣苦口叮咛令离四句绝百非直下一刀两段更不念后思前坐断千圣顶𩕳四句者乃有无非有非无亦有亦无是也若透得此四句了见说一切诸法实有我亦随顺与之说有且不被此实有所碍见说一切诸法实无我亦随顺与之说无且非世间虚豁之无见说一切诸法亦有亦无我亦随顺与之说亦有亦无且非戏论见说一切诸法非有非无我亦随顺与之说非有非无且非相违净名云外道六师所堕汝亦随堕是也士大夫学道多不肯虚却心听善知识指示善知识才开口渠已在言前一时领会了也及至教渠吐露尽一时错会正好在言前领略底又却滞在言语上又有一种一向作聪明说道理世间种种事艺我无不会者只有禅一般我未会在当官处唿几枚杜撰长老来与一顿饭喫却了教渠恣意乱说便将心意识记取这杜撰说底却去勘人一句来一句去谓之厮禅末后我多一句尔无语时便是我得便宜了也及至撞着箇真实明眼汉又却不识纵然识得又无决定信不肯四楞塌地放下就师家理会依旧要求印可及至师家于逆顺境中示以本分钳鎚又却怕惧不敢亲近此等名为可怜愍者老居士妙年登高第起家所在之处随时作利益事文章事业皆过人而未甞自矜一心一意只要退步着实理会此段大事因缘见其至诚不觉忉怛如许非独要居士识得这般病痛亦作劝发初心菩萨入道之资粮也答汪内翰承杜门壁观此息心良药也若更钻故纸定引起藏识中无始时来生死根苗作善根难作障道难无疑得息心且息心已过去底事或善或恶或逆或顺都莫思量现在事得省便省一刀两段不要迟疑未来事自然不相续矣释迦老子云心不妄取过去法亦不贪着未来事不于现在有所住了达三世悉空寂但看僧问赵州狗子还有佛性也无州云无请只把闲思量底心回在无字上试思量看忽然向思量不及处得这一念破便是了达三世处也了达时安排不得计较不得引证不得何以故了达处不容安排不容计较不容引证纵然引证得计较得安排得与了达底了没交涉但放教荡荡地善恶都莫思量亦莫着意亦莫忘怀着意则流荡忘怀则昏沈不着意不忘怀善不是善恶不是恶若如此了达生死魔何处摸𢱢一箇汪彦章声名满天下平生安排得计较得引证得底是文章是名誉是官职晚年收因结果处那箇是实做了无限之乎者也那一句得力名誉既彰与匿德藏光者相去几何官职已做到大两制与作秀才时相去多少而今已近七十岁尽公伎俩待要如何腊月三十日作么生折合去无常杀鬼念念不停雪峯真觉云光阴倏忽暂须臾浮世那能得久居出岭年登三十二入闽早是四旬余他非不用频频举己过还须旋旋除为报满城朱紫道阎王不怕佩金鱼古人苦口叮咛为甚么事世间愚庸之人饥寒所迫日用无他念只得身上稍煖肚里不饥便了只是这两事生死魔却不能为恼以受富贵者较之轻重大不等受富贵底身上既常煖肚里又常饱既不被这两事所迫又却多一件不可说底无状以故常在生死魔网中无由出离除宿有灵骨方见得彻识得破先圣云瞥起是病不续是药不怕念起唯恐觉迟佛者觉也为其常觉故谓之大觉亦谓之觉王然皆从凡夫中做得出来彼既丈夫我宁不尔百年光景能得几时念念如救头然做好事尚恐做不办况念念在尘劳中而不觉也可畏可畏近收吕居仁四月初书报曾叔夏刘彦礼死居仁云交游中时复抽了一两人直是可畏渠迩来为此事甚切亦以瞥地回头稍迟为恨比已作书答之云只以末后知非底一念为正不问迟速也知非底一念便是成佛作祖底基本破魔网底利器出生死底路头也愿公亦只如此做工夫做得工夫渐熟则日用二六时中便觉省力矣觉得省力时不要放缓只就省力处崖将去崖来崖去和这省力处亦不知有时不争多也但只看箇无宇莫管得不得至祷至祷又伏承杜门息交世事一切阔略唯朝夕以某向所举话头提撕甚善甚善既办此心当以悟为则若自生退屈谓根性陋劣更求入头处正是含元殿里问长安在甚处尔正提撕时是阿谁能知根性陋劣底又是阿谁求入头处底又是阿谁妙喜不避口业分明为居士说破只是箇汪彦章更无两箇只有一箇汪彦章更那里得箇提撕底知根性陋劣底求入头处底来当知皆是汪彦章影子并不干他汪彦章事若是真箇汪彦章根性必不陋劣必不求入头处但只信得自家主人公及并不消得许多劳攘昔有僧问仰山禅宗顿悟毕竟入门的意如何山曰此意极难若是祖宗门下上根上智一闻千悟得大总持此根人难得其有根微智劣所以古德道若不安禅静虑到这里总须茫然僧曰除此格外还别有方便令学人得入也无山曰别有别无令汝心不安我今问汝汝是甚处人曰幽州人山曰汝还思彼处否曰常思山曰彼处楼台林苑人马骈阗汝返思思底还有许多般也无曰某甲到这里一切不见有山曰汝解犹在境信位即是人位即不是妙喜已是老婆心切须着更下箇注脚人位即是汪彦章信位即是知根性陋劣求入头处底若于正提撕话头时返思能提撕底还是汪彦章否到这里间不容发若伫思停机则被影子惑矣请快着精彩不可忽不可忽记得前书中尝写去得息心且息心已过去底事或善或恶或逆或顺都莫理会现在事得省便省一刀两段不要迟疑未来事自然不相续矣不识曾如此觑捕否这箇便是第一省力做工夫处也至祷至祷又伏承第五令嗣以疾不起父子之情千生百劫恩爱习气之所流注想当此境界无有是处五浊世中种种虚幻无一真实请行住坐卧常作是观则日久月深渐渐消磨矣然正烦恼时子细揣摩穷诘从甚么处起若穷起处不得现今烦恼底却从甚么处得来正烦恼时是有是无是虚是实穷来穷去心无所之要思量但思量要哭但哭哭来哭去思量来思量去抖擞得藏识中许多恩爱习气尽时自然如水归水还我箇本来无烦恼无思量无忧无喜底去耳入得世间出世无余世间法则佛法佛法则世间法也父子天性一而已若子丧而父不烦恼不思量如父丧而子不烦恼不思量还得也无若硬止遏哭时又不敢哭思量时又不敢思量是特欲逆天理灭天性扬声止响泼油救火耳正当烦恼时总不是外事且不得作外边想永嘉云无明实性即佛性幻化空身即法身是真语实语不诳不妄等语恁么见得了要思量要烦恼亦不可得作是观者名为正观若他观者名为邪观邪正未分正好着力此是妙喜决定义无智人前莫说答夏运使示谕道契则霄壤共处趣异则觌面楚越诚哉是言即此乃不传之妙左右发意欲作妙喜书未操觚拂纸已两手分付了也又何待坚忍究竟以俟他日耶此箇道理唯证者方默默相契难与俗子言延平乃闽岭佳处左右能自调伏不为逆顺关棙子所转便是大解脱人此人能转一切关棙子日用活鱍鱍地拘牵惹绊他不得苟若直下便恁么承当自然无一毫毛于我作障古德有言佛说一切法为度一切心我无一切心何用一切法又懒融云恰恰用心时恰恰无心用曲谈名相劳直说无繁重无心恰恰用常用恰恰无今说无心处不与有心殊非特懒融如是妙喜与左右亦在其中其中事难拈出似人前所谓默默相契是也大慧普觉禅师书卷第二十七大慧普觉禅师语录大慧普觉禅师书卷第二十八宋径山能仁禅院住持嗣法慧日禅师臣蕴闻上进答吕舍人千疑万疑只是一疑话头上疑破则千疑万疑一时破话头不破则且就上面与之厮崖若弃了话头却去别文字上起疑经教上起疑古人公案上起疑日用尘劳中起疑皆是邪魔眷属第一不得向举起处承当又不得思量卜度但着意就不可思量处思量心无所之老鼠入牛角便见倒断也又方寸若闹但只举狗子无佛性话佛语祖语诸方老宿语千差万别若透得箇无字一时透过不着问人若一向问人佛语又如何祖语又如何诸方老宿语又如何永劫无有悟时也答吕郎中令兄居仁两得书为此事甚忙然亦当着忙年已六十从官又做了更待如何若不早着忙腊月三十日如何打叠得办闻左右迩来亦忙只这着忙底便是腊月三十日消息也如何是佛干屎橛这里不透与腊月三十日何异措大家一生钻故纸是事要知博览群书高谈阔论孔子又如何孟子又如何庄子又如何周易又如何古今治乱又如何被这些言语使得来七颠八倒诸子百家才闻人举着一字便成卷念将去以一事不知为耻及乎问着他自家屋里事并无一人知者可谓终日数他宝自无半钱分空来世上打一遭脱却这壳漏子上天堂也不知入地狱也不知随其业力流入诸趣并不知若是别人家里事细大无有不知者士大夫读得书多底无明多读得书少底无明少做得官小底人我小做得官大底人我大自道我聪明灵利及乎临秋毫利害聪明也不见灵利也不见平生所读底书一字也使不着盖从上大人丘乙已时便错了也只欲取富贵耳取得富贵底又能有几人肯回头转脑向自己脚跟下推穷我这取富贵底从何处来即今受富贵底异日却向何处去既不知来处又不知去处便觉心头迷闷正迷闷时亦非他物只就这里看箇话头僧问云门如何是佛门云干屎橛但举此话忽然伎俩尽时便悟也切忌寻文字引证胡乱抟量註解纵然註解得分明说得有下落尽是鬼家活计疑情不破生死交加疑情若破则生死心绝矣生死心绝则佛见法见亡矣佛见法见尚亡况复更起众生烦恼见耶但将迷闷底心移来干屎橛上一抵抵住怖生死底心迷闷底心思量分别底心作聪明底心自然不行也觉得不行时莫怕落空忽然向抵住处绝消息不胜庆快平生得消息绝了起佛见法见众生见思量分别作聪明说道理都不相妨日用四威仪中但常放教荡荡地静处闹处常以干屎橛提撕日往月来水牯牛自纯熟矣第一不得向外面别起疑也干屎橛上疑破则恒河沙数疑一时破矣前此亦尝如此写与居仁比赵景明来得书书中再来问云不知离此别有下工夫处也无又如举手动足着衣喫饭当如何体究为复只看话头为复别有体究又平生一大疑事至今未了只如死后断灭不断灭如何决定见得又不要引经论所说不要指古人公案只据目前直截分明指示剖判断灭不断灭实处观渠如此说话返不如三家村里省事汉却无如许多粪壤死也死得瞥脱分明向他道千疑万疑只是一疑话头上疑破则千疑万疑一时破话头不破则且就话头上与之厮崖若弃了话头却去别文字上起疑经教上起疑古人公案上起疑日用尘劳中起疑皆是邪魔眷属又不得向举起处承当又不得思量卜度但只着意就不可思量处思量心无所之老鼠入牛角便见倒断也写得如此分晓了又却更来忉忉怛怛地问不知许多聪明知见向甚处去也不信道平生读底书到这里一字也使不着而今不得已更为他放些恶气息若只恁么休去却是妙喜被渠问了更答不得也此书才到便送与渠一看居仁自言行年六十岁此事未了问渠未了底为复是举手动足着衣喫饭底未了若是举手动足着衣喫饭底又要如何了他殊不知只这欲了知决定见得死后断灭不断灭底便是阎家老子面前喫铁棒底此疑不破流浪生死未有了期向渠道千疑万疑只是一疑话头若破死后断灭不断灭之疑当下氷销瓦解矣更教直截分明指示剖判断灭不断灭如此见识与外道何异平生做许多之乎者也要作何用渠既许多远地放这般恶气息来熏人妙喜不可只恁么休去亦放些恶气息却去熏他则箇渠教不要引经教及古人公案只据目前直截分明指示断灭不断灭实处昔志道禅师问六祖学人自出家览涅槃经近十余载未明大意愿师垂诲祖曰汝何处未了对曰诸行无常是生灭法生灭灭已寂灭为乐于此疑惑祖曰汝作么生疑对曰一切众生皆有二身谓色身法身也色身无常有生有灭法身有常无知无觉经云生灭灭已寂灭为乐者未审是何身寂灭何身受乐若色身者色身灭时四大分散全是苦苦不可言乐若法身寂灭即同草木瓦石谁当受乐又法性是生灭之体五蕴是生灭之用一体五用生灭是常生则从体起用灭则摄用归体若听更生即有情之类不断不灭若不听更生即永归寂灭同于无情之物如是则一切诸法被涅槃之所禁伏尚不得生何乐之有祖师到这里不能临济德山用事遂放些气息还他云汝是释子何习外道断常邪见而议最上乘法据汝所解即色身外别有法身离生灭求于寂灭又推涅槃常乐言有身受者斯乃执吝生死耽着世乐汝今当知佛为一切迷人认五蕴和合为自体相分别一切法为外尘相好生恶死念念迁流不知梦幻虚假枉受轮回以常乐涅槃翻为苦相终日驰求佛愍此故乃示涅槃真乐剎那无有生相剎那无有灭相更无生灭可灭是则寂灭现前当现前时亦无现前之量乃谓常乐此乐无有受者亦无有不受者岂有一体五用之名何况更言涅槃禁伏诸法令永不生此乃谤佛毁法听吾偈曰无上大涅槃圆明常寂照凡愚谓之死外道执为断诸求二乘人目以为无作尽属情所计六十二见本妄立虚假名何为真实义唯有过量人通达无取舍以知五蕴法及以蕴中我外现众色像一一音声相平等如梦幻不起凡圣见不作涅槃解二边三际断常应诸根用而不起用想分别一切法不起分别想劫火烧海底风鼓山相击真常寂灭乐涅槃相如是吾今彊言说令汝舍邪见汝勿随言解许汝知少分志道闻偈忽然大悟只这一络索便是直截分明指示居仁底指头子也居仁见此若道犹是经论所说尚指古人公案若尚作如此见入地狱如箭射答吕舍人承日用不辍做工夫工夫熟则撞发关棙子矣所谓工夫者思量世间尘劳底心回在干屎橛上令情识不行如土木偶人相似觉得昏怛没巴鼻可把捉时便是好消息也莫怕落空亦莫思前算后几时得悟若存此心便落邪道佛云是法非思量分别之所能解着即祸生知得思量分别不能解者是谁只是箇吕居仁更不得回头转脑也前此答隆礼书说尽禅病矣诸佛诸祖并无一法与人只要当人自信自肯自见自悟耳若只取他人口头说底恐误人此事决定离言说相离心缘相离文字相能知离诸相者亦只是吕居仁疑他死后断灭不断灭亦只是吕居仁求直截指示者亦只是吕居仁日用二六时中或瞋或喜或思量或分别或昏沈或掉举皆只是吕居仁只这吕居仁能作种种奇特变化能与诸佛诸祖同游寂灭大解脱光明海中成就世间出世间事只是吕居仁信不及耳若信得及请依此註脚入是三昧忽然从三昧起失却孃生鼻孔便是彻头也又令弟子育经由出所赐教读之喜慰可知无常迅速百岁光阴如电闪便是收因结果底时节到来也干屎橛如何觉得没巴鼻无滋味肚里闷时便是好底消息也第一不得向举起处承当又不得飏在无事甲里不可举时便有不举时便无也但将思量世间尘劳底心回在干屎橛上思量来思量去无处柰何伎俩忽然尽便自悟也不得将心等悟若将心等悟永劫不能得悟也前此答隆礼书说尽措大家病痛矣承只置在座右若依此做工夫虽未悟彻亦能分别邪正不为邪魔所障亦种得般若种子深纵今生不了来生出头现成受用亦不费力亦不被恶业夺将去临命终时亦能转业况一念相应耶逐日千万不要思量别事但只思量干屎橛莫问几时悟至祷至祷悟时亦无时节亦不惊群动众即时怗怗地自然不疑佛不疑祖不疑生不疑死得到不疑之地便是佛地也佛地上本无疑无悟无迷无生无死无有无无无涅槃无般若无佛无众生亦无恁么说者此语亦不受亦无不受者亦无知不受者亦无恁么说不受者居仁如是信得及佛亦只如是祖亦只如是悟亦只如是迷亦只如是疑亦只如是生亦只如是死亦只如是日用尘劳中亦只如是死后断灭不断灭亦只如是在朝廷作从官亦只如是宫观在静处亦只如是住径山一千七百众围遶亦只如是编管在衡州亦只如是居仁还信得及么信得及亦只如是信不及亦只如是毕竟如何如是如是如是亦只如是答汪状元左右妙年自立便在一切人顶𩕳上不为富贵所笼罗非百劫千生愿力所持焉能致是又能切切于此一大事念念不退转有决定信具决定志此岂浅丈夫所能老瞿昙云唯此一事实余二则非真请着鞭不可忽世间事只这是先圣岂不云乎朝闻道夕死可矣不知闻底是何道到这里岂容眨眼不可更引吾道一以贯之去也须自信自悟说得底终是无凭据自见得自悟得自信得及了说不得形容不出却不妨只怕说得似形容得似却不见却不悟者老瞿昙指为增上慢人亦谓之谤般若人亦谓之大妄语人亦谓之断佛慧命人千佛出世不通忏悔若透得狗子无佛性话这般说话却成妄语矣而今不可便作妄语会吕居仁比连收两书书中皆云夏中答隆礼书常置座右以得为期又闻尝录呈左右近世贵公子似渠者如优昙钵华时一现耳顷在山头每与公说这般话见公眼目定动领览得九分九𣯛只欠㘞地一下尔若得㘞地一下了儒即释释即儒僧即俗俗即僧凡即圣圣即凡我即尔尔即我天即地地即天波即水水即波酥酪醍醐搅成一味缾盘钗钏镕成一金在我不在人得到这箇田地由我指挥所谓我为法王于法自在得失是非焉有罣碍不是彊为法如是故也此箇境界除无垢老子他人如何信得及纵信得及如何得入手左右已信得及已觑得见已能分别是邪是正但未得入手耳得入手时一分老少不在智愚如将梵位直授凡庸更无阶级次第永嘉所谓一超直入如来地是也但相听决不相误又某万缘休罢日用只如此无烦轸念左右分上欠少箇甚么在世界上可谓千足万足苟能于此箇门中翻身一掷何止腰缠十万贯骑鹤上扬州而已哉昔杨文公大年三十岁见广慧琏公除去碍膺之物自是已后在朝廷居田里始终一节不为功名所移不为富贵所夺亦非有意轻功名富贵道之所在法如是故也赵州云诸人被十二时使老僧使得十二时此老此说非是彊为亦法如是故也大率为学为道一也而今学者往往以仁义礼智信为学以格物忠恕一以贯之之类为道只管如抟谜子相似又如众盲摸象各说异端释不云乎以思惟心测度如来圆觉境界如取萤火烧须弥山临生死祸福之际都不得力盖由此也杨子云学者所以修性性即道也黄面老子云性成无上道圭峯云作有义事是惺悟心作无义事是狂乱心狂乱由情念临终被业牵惺悟不由情临终能转业所谓义者是义理之义非仁义之义而今看来这老子亦未免析虚空为两处仁乃性之仁义乃性之义礼乃性之礼智乃性之智信乃性之信义理之义亦性也作无义事即背此性作有义事即顺此性然顺背在人不在性也仁义礼智信在性不在人也人有贤愚性即无也若仁义礼智信在贤而不在愚则圣人之道有拣择取舍矣如天降雨择地而下矣所以云仁义礼智信在性而不在人也贤愚顺背在人而不在性也杨子所谓修性性亦不可修亦顺背贤愚而已圭峯所谓惺悟狂乱是也赵州所谓使得十二时被十二时使是也若识得仁义礼智信之性起处则格物忠恕一以贯之在其中矣肇法师云能天能人者岂天人之所能哉所以云为学为道一也大率圣人设教不求名不伐功如春行花木具此性者时节因缘到来各各不相知随其根性大小方圆长短或青或黄或红或绿或臭或香同时发作非春能大能小能方能圆能长能短能青能黄能红能绿能臭能香此皆本有之性遇缘而发耳百丈云欲识佛性义当观时节因缘时节若至其理自彰又让师谓马师曰汝学心地法门如下种子我说法要譬彼天泽汝缘合故当见其道所以云圣人设教不求名不伐功只令学者见性成道而已无垢老子云道在一芥则一芥重道在天下则天下重是也左右甞升无垢之堂而未入其室见其表而未见其里百岁光阴只在一剎那间剎那间悟去如上所说者皆非实义然既悟了以为实亦在我以为非实亦在我如水上葫芦无人动着常荡荡地触着便动捺着便转辘辘地非是彊为亦法如是故也赵州狗子无佛性话左右如人捕贼已知窝盘处但未捉着耳请快着精彩不得有少间断时时向行住坐卧处看读书史处修仁义礼智信处侍奉尊长处提诲学者处喫粥喫饭处与之厮崖忽然打失布袋夫复何言答宗直阁示谕应缘日涉差别境界未甞不在佛法中又于日用动容之间以狗子无佛性话破除情尘若作如是工夫恐卒未得悟入请于脚跟下照顾差别境界从甚么处起动容周旋之间如何以狗子无佛性话破除情尘能知破除情尘者又是阿谁佛不云乎众生颠倒迷己逐物物本无自性迷己者自逐之耳境界本无差别迷己者自差别耳既日涉差别境界又在佛法中既在佛法中则非差别境界既在差别境界中则非佛法矣拈一放一有甚了期广额屠儿在涅槃会上放下屠刀立地便成佛岂有许多忉忉怛怛来日用应缘处才觉涉差别境界时但只就差别处举狗子无佛性话不用作破除想不用作情尘想不用作差别想不用作佛法想但只看狗子无佛性话但只举箇无字亦不用存心等悟若存心等悟则境界也差别佛法也差别情尘也差别狗子无佛性话也差别间断处也差别无间断处也差别遭情尘惑乱身心不安乐处也差别能知许多差别底亦差别若要除此病但只看箇无字但只看广额屠儿放下屠刀云我是千佛一数是实是虚若作虚实商量又打入差别境界上去也不如一刀两段不得念后思前念后思前则又差别矣玄沙云此事限约不得心思路绝不因庄严本来真静动用语笑随处明了更无欠少今时人不悟箇中道理妄自涉事涉尘处处染着头头系绊纵悟则尘境纷纭名相不实便拟凝心歛念摄事归空闭目藏睛随有念起旋旋破除细想才生即便遏捺如此见解即是落空亡底外道魂不散底死人溟溟漠漠无觉无知塞耳偷铃徒自欺诳左右来书云云尽是玄沙所诃底病默照邪师埋人底坑子不可不知也举话时都不用作许多伎俩但行住坐卧处勿令间断喜怒哀乐处莫生分别举来举去看来看去觉得没理路没滋味心头热闷时便是当人放身命处也记取记取莫见如此境界便退心如此境界正是成佛作祖底消息也而今默照邪师辈只以无言无说为极则唤作威音那畔事亦唤作空劫已前事不信有悟门以悟为诳以悟为第二头以悟为方便语以悟为接引之辞如此之徒谩人自谩误人自误亦不可不知日用四威仪中涉差别境界觉得省力时便是得力处也得力处极省力若用一毫毛气力支撑定是邪法非佛法也但办取长远心与狗子无佛性话厮崖崖来崖去心无所之忽然如睡梦觉如莲华开如披云见日到恁么时自然成一片矣但日用七颠八倒处只看箇无字莫管悟不悟彻不彻三世诸佛只是箇无事人诸代祖师亦只是箇无事人古德云但于事上通无事见色闻声不用聋又古德云愚人除境不忘心智者亡心不除境于一切处无心则种种差别境界自无矣而今士大夫多是急性便要会禅于经教上及祖师言句中抟量要说得分晓殊不知分晓处却是不分晓底事若透得箇无字分晓不分晓不着问人矣老汉教士大夫放教钝便是这箇道理也作钝牓状元亦不恶只怕拕白耳一笑答李参政示谕华严重重法界断非虚语既非虚语必有分付处必有自肯处读至此嗟叹久之士大夫平昔所学临死生祸福之际手足俱露者十常八九考其行事不如三家村里省事汉富贵贫贱不能汨其心以是较之智不如愚贵不如贱者多矣何以故生死祸福现前那时不容伪故也大参相公平昔所学已见于行事临祸福之际如精金入火愈见明耀又决定知华严重重法界断非虚语则定不作他物想矣其余七颠八倒或逆或顺或正或邪亦非他物愿公常作此观妙喜亦在其中异日相从于寂寞之滨结当当来世香火因缘成就重重法界以实其事岂小补哉更须下箇註脚即今这一络索切忌作寓言指物会一笑答曾宗丞左右天资近道身心清净无他缘作障只这一段谁人能及又能行住坐卧以老僧所示省要处时时提撕休说一念相应千了百当便是此生打未彻只恁么崖到腊月三十日阎家老子也须倒退三千里始得何以故为念念在般若中无异念无间断故只如道家流以妄心存想日久月深尚能成功不为地水火风所使况全念住在般若中腊月三十日岂不能转业耶而今人多是将有所得心学道此是无妄想中真妄想也但放教自在然不得太紧不得太缓只恁么做工夫省无限心力左右生处已熟熟处已生十二时中自然不着枯心忘怀将心管带矣虽未透脱诸魔外道已不能伺其便亦自能与诸魔外道共一手同一眼成就彼事而不堕其数矣除公一人可以语此余人非但不能如公行履亦未必信得及也但于话头上看看来看去觉得没巴鼻没滋味心头闷时正好着力切忌随他去只这闷处便是成佛作祖坐断天下人舌头处也不可忽不可忽大慧普觉禅师书卷第二十八大慧普觉禅师语录大慧普觉禅师书卷第二十九宋径山能仁禅院住持嗣法慧日禅师臣蕴闻上进答王教授不识左右别后日用如何做工夫若是曾于理性上得滋味经教中得滋味祖师言句上得滋味眼见耳闻处得滋味举足动步处得滋味心思意想处得滋味都不济事若要直下休歇应是从前得滋味处都莫管他却去没捞摸处没滋味处试着意看若着意不得捞摸不得转觉得没杷柄捉把理路义路心意识都不行如土木瓦石相似时莫怕落空此是当人放身命处不可忽不可忽聪明灵利人多被聪明所障以故道眼不开触途成滞众生无始时来为心意识所使流浪生死不得自在果欲出生死作快活汉须是一刀两段绝却心意识路头方有少分相应故永嘉云损法财灭功德莫不由兹心意识岂欺人哉顷蒙惠教其中种种趣向皆某平昔所诃底病知是般事飏在脑后且向没巴鼻处没捞摸处没滋味处试做工夫看如僧问赵州狗子还有佛性也无州云无寻常聪明人才闻举起便以心意识领会抟量引证要说得有分付处殊不知不容引证不容抟量不容以心意识领会纵引证得抟量得领会得尽是髑髅前情识边事生死岸头定不得刀而今普天之下唤作禅师长老者会得分晓底不出左右书中写来底消息耳其余种种邪解不在言也密首座宗杲与渠同在平普融会中相聚尽得普融要领渠自以为安乐然所造者亦不出左右书中消息今始知非别得箇安乐处方知某无秋毫相欺今特令去相见无事时试令渠吐露看还契得左右意否八十翁翁入场屋真诚不是小儿戏若生死到来不得力纵说得分晓和会得有下落引证得无差别尽是鬼家活计都不干我一星事禅门种种差别异解唯识法者惧大法不明者往往多以病为药不可不知答刘侍郎示谕腊月三十日已到要之日用当如是观察则世间尘劳之心自然销殒矣尘劳之心既销殒则来日依前孟春犹寒矣古德云欲识佛性义当观时节因缘此箇时节乃是黄面老子出世成佛坐金刚座降伏魔军转法轮度众生入涅槃底时节与解空所谓腊月三十日时节无异无别到这里只如是观以此观者名为正观异此观者名为邪观邪正未分未免随他时节迁变要得不随时节但一时放下着放到无可放处此语亦不受依前只是解空居士更不是别人又吾佛大圣人能空一切相成万法智而不能即灭定业况博地凡夫耶居士既是箇中人想亦常入是三昧昔有僧问一老宿世界恁么热未审向甚么处回避老宿曰向镬汤鑪炭里回避曰只如镬汤鑪炭里作么生回避曰众苦不能到愿居士日用四威仪中只如此做工夫老宿之言不可忽此是妙喜得効底药方非与居士此道相契此心相知亦不肯容易传授只用一念相应草汤下更不用别汤使若用别汤使令人发狂不可不知也一念相应草不用他求亦只在居士四威仪中明处明如日黑处黑如漆若信手拈来以本地风光一照无有错者亦能杀人亦能活人故佛祖常以此药向镬汤鑪炭里医苦恼众生生死大病号大医王不识居士还信得及否若言我自有父子不传之祕方不用向镬汤鑪炭里回避底妙术却望居士布施也答李郎中士大夫学此道不患不聪明患太聪明耳不患无知见患知见太多耳故常行识前一步昧却脚跟下快活自在底消息邪见之上者和会见闻觉知为自己以现量境界为心地法门下者弄业识认门头户口簸两片皮谈玄说妙甚者至于发狂不勒字数胡言汉语指东画西下下者以默照无言空空寂寂在鬼窟里着到求究竟安乐其余种种邪解不在言而可知也冲密等归领所赐教读之喜慰不可言更不复叙世谛相酬酢只以左右向道勇勐之志便入葛藤禅无德山临济之殊法眼曹洞之异但学者无广大决定志而师家亦无广大融通法门故所入差别究竟归宿处并无如许差别也示谕欲妙喜因书指示径要处只这求指示径要底一念早是刺头入胶盆了也不可更向雪上加霜虽然有问不可无答请左右都将平昔或自看经教话头或因人举觉指示得滋味欢喜处一时放下依前百不知百不会如三岁孩儿相似有性识而未行却向未起求径要底一念子前头看看来看去觉得转没巴鼻方寸转不宁怗时不得放缓这里是坐断千圣顶𩕳处往往学道人多向这里打退了左右若信得及只向未起求径要指示一念前看看来看去忽然睡梦觉不是差事此是妙喜平昔做底得力工夫知公有决定志故拕泥带水纳这一场败阙此外别无可指示若有可指示则不径要矣答李宝文向承示谕性根昏钝而黾勉修持终未得超悟之方宗杲顷在双径答富季申所问正与此问同能知昏钝者决定不昏钝更欲向甚处求超悟士大夫学此道却须借昏钝而入若执昏钝自谓我无分则为昏钝魔所摄矣盖平昔知见多以求证悟之心在前作障故自己正知见不能现前此障亦非外来亦非别事只是箇能知昏钝底主人公耳故瑞巖和尚居常在丈室中自唤云主人公又自应云喏惺惺着又自应云喏他时后日莫受人谩又自应云喏喏古来幸有恁么牓样谩向这里提撕看是箇甚么只这提撕底亦不是别人只是这能知昏钝者耳能知昏钝者亦不是别人便是李宝文本命元辰也此是妙喜应病与药不得已略为居士指箇归家稳坐底路头而已若便认定死语真箇唤作本命元辰则是认识神为自己转没交涉矣故长沙和尚云学道之人不识真只为从前认识神无量劫来生死本痴人唤作本来人前所云借昏钝而入是也但只看能知得如是昏钝底毕竟是箇甚么只向这里看不用求超悟看来看去忽地大笑去矣此外无可言者答向侍郎示谕悟与未悟梦与觉一一段因缘黄面老子云汝以缘心听法此法亦缘谓至人无梦非有无之无谓梦与非梦一而已以是观之则佛梦金鼓高宗梦傅说孔子梦奠两楹亦不可作梦与非梦解却来观世间犹如梦中事教中自有明文唯梦乃全妄想也而众生颠倒以日用目前境界为实殊不知全体是梦而于其中复生虚妄分别以想心系念神识纷飞为实梦殊不知正是梦中说梦颠倒中又颠倒故佛大慈悲老婆心切悉能遍入一切法界诸安立海所有微尘于一一尘中以梦自在法门开悟世界海微尘数众生住邪定者入正定聚此亦普示颠倒众生以目前实有底境界为安立海令悟梦与非梦悉皆是幻则全梦是实全实是梦不可取不可舍至人无梦之义如是而已来书见问乃是宗杲三十六岁时所疑读之不觉抓着痒处亦甞以此问圜悟先师但以手指曰住住休妄想休妄想宗杲复曰如宗杲未睡着时佛所赞者依而行之佛所诃者不敢违犯从前依师及自做工夫零碎所得者惺惺时都得受用及乎上床半惺半觉时已作主宰不得梦见得金宝则梦中欢喜无限梦见被人以刀杖相逼及诸恶境界则梦中怕怖惶恐自念此身尚存只是睡着已作主宰不得况地水火风分散众苦炽然如何得不被回换到这里方始着忙先师又曰待汝说底许多妄想绝时汝自到寤寐恒一处也初闻亦未之信每日我自顾寤与寐分明作两段如何敢开大口说禅除非佛说寤寐恒一是妄悟则我此病不须除佛语果不欺人乃是我自未了后因闻先师举诸佛出身处熏风自南来忽然去却碍膺之物方知黄面老子所说是真语实语如语不诳语不妄语不欺人真大慈悲粉身没命不可报碍膺之物既除方知梦时便是寤时底寤时便是梦时底佛言寤寐恒一方始自知这般道理拈出呈似人不得说与人不得如梦中境界取不得舍不得承问妙喜于未悟已前已悟之后有异无异不觉依实供通子细读来教字字至诚不是问禅亦非见诘故不免以昔时所疑处吐露愿居士试将老庞语谩提撕但愿空诸所有切勿实诸所无先以目前日用境界作梦会了然后却将梦中底移来目前则佛金鼓高宗傅说孔子奠两楹决不是梦矣答陈教授此道寂寥无出今日邪师说法如恶叉聚各各自谓得无上道咸唱邪说幻惑凡愚故某每每切齿于此不惜身命欲扶持之使光明种子知有吾家本分事不堕邪见网中万一得众生界中佛种不断亦不虚受黄面老子覆荫所谓将此深心奉尘剎是则名为报佛恩然亦是不知时不量力之一事也左右既是箇中人不得不说箇中事因笔不觉及此耳答林判院示谕求一语与信道人做工夫既看圆觉经经中岂止一语而已哉诸大菩萨各随自所疑处发问世尊据所疑一一分明剖析大段分晓前所给话头亦在其中矣经云居一切时不起妄念于诸妄心亦不息灭住妄想境不加了知于无了知不辩真实老汉昔居云门菴时甞颂之曰荷叶团团团似镜菱角尖尖尖似锥风吹柳絮毛毬走雨打梨花蛱蝶飞但将此颂放在上面却将经文移来下面颂却是经经却是颂试如此做工夫看莫管悟不悟心头休热忙亦不可放缓如调絃之法紧缓得其所则曲调自成矣归去但与沖辈相亲递相琢磨道业无有不办者祝祝答黄知县收书知为此一大事因缘甚力大丈夫汉所作所为当如是耳无常迅速生死事大过了一日则销了一日好事可畏可畏左右春秋鼎盛正是作业不识好恶时能回此心学无上菩提此是世界上第一等难容灵利汉五浊界中有甚么奇特事过如此段因缘趁色力彊健早回头以临老回头其力量胜百千万亿倍老汉私为左右喜前此写去法语曾时时觑看否第一记取不得起心动念肚里热忙急要悟才作此念则被此念塞断路头永不能得悟矣祖师云执之失度必入邪路放之自然体无去住此乃祖师吐心吐胆为人处也但日用费力处莫要做此箇门中不容费力老汉常为人说此话得力处乃是省力处省力处乃是得力处若起一念希望心求悟入处大似人在自家堂屋里坐却问他人觅住处无异但把生死两字贴左鼻尖儿上不要忘了时时提撕话头提来提去生处自熟熟处自生矣此语已写在空相道人书中请同此书互换一看便了得也答严教授真实到不疑之地者如浑钢打就生铁铸成直饶千圣出头来现无量殊胜境界见之亦如不见况于此作奇特殊胜道理耶昔药山坐禅次石头问子在这里作甚么药山云一物不为石头云恁么则闲坐也药山云闲坐则为也石头然之看他古人一箇闲坐也奈何他不得今时学道之士多在闲坐处打住近日丛林无鼻孔辈谓之默照者是也又有一种脚跟元不曾点地认得箇门头户口光影一向狂发与说平常话不得尽作禅会了似这般底唤业识作本命元辰更是不可与语本分事也不见云门大师有言光不透脱有两般病一切处不明面前有物是一又透得一切法空隐隐地似有箇物相似亦是光不透脱又法身亦有两般病得到法身为法执不忘己见犹存坐在法身边是一直饶透得法身去放过即不可子细检点来有甚么气息亦是病而今学实法者以透过法身为极致而云门返以为病不知透过法身了合作么生到这里如人饮水冷煖自知不着问别人问别人则祸事也所以云真实到不疑之地者如浑钢打就生铁铸成是也如人喫饭饱时不可更问人我饱未饱昔黄檗问百丈从上古人以何法示人百丈只据坐黄檗云后代儿孙将何传授百丈拂衣便起云我将谓汝是箇人这箇便是为人底样子也但向自信处看还得自信底消息绝也未若自信底消息绝则自然不取他人口头办矣临济云汝若歇得念念驰求心与释迦老子不别不是欺人第七地菩萨求佛智心未满足故谓之烦恼直是无尔安排处着一星儿外料不得数年前有箇许居士认得箇门头户口将书来呈见解云日用中空豁豁地无一物作对待方知三界万法一切元无直是安乐快活放得下因示之以偈曰莫恋净洁处净处使人困莫恋快活处快活使人狂如水之任器随方圆短长放下不放下更请细思量三界与万法匪归何有乡若只便恁么此事大乖张为报许居士家亲作祸殃豁开千圣眼不须频祷禳偶晨起稍凉蓦然记得子卿道友初得箇入头时尚疑恐是光影遂将从来所疑公案拕照方见赵州老汉败阙处不觉信笔葛藤如许答张侍郎左右以自所得瞥脱处为极则才见涉理路入泥入水为人底便欲扫除使灭踪迹见宗杲所集正法眼藏便云临济下有数箇菴主好机锋何不收入如忠国师说义理禅教坏人家男女决定可删左右见道如此谛当而不喜忠国师说老婆禅坐在净净洁洁处只爱击石火闪电光一着子此外不容一星儿别道理真可惜耳故宗杲尽力主张若法性不宽波澜不阔佛法知见不亡生死命根不断则不敢如此四楞着地入泥入水为人盖众生根器不同故从上诸祖各立门户施设备众生机随机摄化故长沙岑大虫有言我若一向举扬宗教法堂前须草深一丈倩人看院始得既落在这行户里被人唤作宗师须备众生机说法如击石火闪电光一着子是这般根器方承当得根器不是处用之则揠苗矣宗杲岂不晓瞥脱一椎便七穿八穴是性燥所以集正法眼藏不分门类不问云门临济曹洞沩仰法眼宗但有正知正见可以令人悟入者皆收之见忠国师大珠二老宿禅备众体故收以救此一类根器者左右书来云决定可删观公之意正法眼藏尽去除诸家门户只收似公见解者方是若尔则公自集一书化大根器者有何不可不必须教妙喜随公意去之若谓忠国师说拕泥带水老婆禅便绝后则如巖头睦州乌臼汾阳无业镇州普化定上座云峯悦法昌遇诸大老合儿孙满地今亦寂然无主化者诸公岂是拕泥带水说老婆禅乎然妙喜主张国师无垢破除初不相妨也答除显谟左右频寄声妙喜想只是要调伏水牯牛揑杀这猢狲子耳此事不在久历丛林饱参知识只贵于一言一句下直截承当不打之遶尔据实而论间不容发不得已说箇直截已是纡曲了也说箇承当已是蹉过了也况复牵枝引蔓举经举教说理说事欲究竟耶古德云但有纤毫即是尘水牯牛未调伏猢狲子未死纵说得恒沙道理并不干我一星儿事然说得说不得亦非外边事不见江西老宿有言说得亦是汝心说不得亦是汝心决欲直截担荷见佛见祖如生冤家方有少分相应如此做工夫日久月深不着起心求悟水牯牛自调伏猢狲子自死矣记取记取但向平昔心意识凑泊不得处取不得处舍不得处看箇话头僧问云门如何是佛门云干屎橛看时不用将平昔聪明灵利思量卜度拟心思量十万八千未是远莫是不思量不计较不拟心便是么咄更是箇甚么且置是事答杨教授左右彊项中却有不可思议底柔和致一言之下千了百当此事殊胜若不间于彊项中打发得几人佛法岂到今日非有般若根性则不能如是盛事盛事示喻欲来年春夏间棹无底船吹无孔笛施无尽供说无生话要了无穷无始不有不无巴鼻但请来与这无面目汉商量定不错了这话又承需道号政欲相涂煳可称快然居士故真净老人云快然大道只在目前纵横十字拟而留连便是此义也某在长沙作久住计左右他日果从此来则林下不寂寞也答楼枢密不识别后日用应缘处不被外境所夺否视堆案之文能拨置否与物相遇时能动转否住寂静处不妄想否体究箇事无杂念否故黄面老子有言心不妄取过去法亦不贪着未来事不于现在有所住了达三世悉空寂过去事或善或恶不须思量思量则障道矣未来事不须计较计较则狂乱矣现在事到面前或逆或顺亦不须着意着意则扰方寸矣但一切临时随缘酬酢自然合着这箇道理逆境界易打顺境界难打逆我意者只消一箇忍字定省少时便过了顺境界直是无儞回避处如磁石与铁相偶彼此不觉合作一处无情之物尚尔况现行无明全身在里许作活计者当此境界若无智慧不觉不知被他引入罗网却向里许要求出路不亦难乎所以先圣云入得世间出世无余便是这箇道理也近世有一种修行失方便者往往认现行无明为入世间便将出世间法彊差排作出世无余之事可不悲乎除夙有誓愿即时识得破作得主不被他牵引故净名有言佛为增上慢人说离婬怒痴为解脱耳若无增上慢者佛说婬怒痴性即是解脱若免得此过于逆顺境界中无起灭相始离得增上慢名字恁么方可作入得世间谓之有力量汉已上所说都是妙喜平昔经历过底即今日用亦只如此修行愿公趁色力彊健亦入是三昧此外时时以赵州无字提撕久久纯熟蓦然无心撞破漆桶便是彻头处也又日用工夫前书已葛藤不少但只依旧不变不动物来则与之酬酢自然物我一如矣古德云放旷任其去住静鑑觉其源流语证则不可示人说理则非证不了自证自得处拈出呈似人不得唯亲证亲得者略露目前些子彼此便默默相契矣示谕自此不被人谩不错用工夫矣大概已正杷柄已得如善牧牛者索头常在手中争得犯人苗稼蓦地放却索头鼻孔无捞摸处平田浅草一任纵横慈明老人所谓四方放去休拦遏八面无拘任意游要收只在索头拨未能如是当紧把索头且与顺摩捋淹浸工夫既熟自然不着用意隄防矣工夫不可急急则躁动又不可缓缓则昏怛矣忘怀着意俱蹉过譬如掷剑挥空莫论及之不及昔严阳尊者问赵州一物不将来时如何州云放下着严阳云一物既不将来放下箇甚么州云放不下担取去严阳于言下大悟又有僧问古德学人奈何不得时如何古德云老僧亦奈何不得僧云学人在学地故是奈何不得和尚是大善知识为甚么亦奈何不得古德云我若奈何得则便拈却尔这不奈何僧于言下大悟二僧悟处即是楼枢密迷处楼枢密疑处即是二僧问处法从分别生还从分别灭灭诸分别法是法无生灭细观来书病已去尽别证候亦不生矣大段相近亦渐省力矣请只就省力处放教荡荡地忽然啐地破嚗地断便了千万勉之答曹太尉宗杲虽年运而往矣不敢不勉彊力以此事与衲子辈激扬一日粥后拨牌子轮一百人入室间有负命者上钩来亦有咬人师子以此法喜禅悦为乐殊不觉倦亦造物见怜耳左右福慧两全日在至尊之侧而留意此段大事因缘真不可思议事释迦老子曰有势不临难豪贵学道难非百劫千生曾承事善知识种得般若种子深焉能如是信得及只这信得及处便是成佛作祖底基本也愿公只向信得及处觑捕久久自透脱矣然第一不得着意安排觅透脱处若着意则蹉过也释迦老子又曰佛道不思议谁能思议佛又佛问文殊师利曰汝入不思议三昧耶文殊曰弗也世尊我即不思议不见有心能思议者云何而言入不思议三昧我初发心欲入是定如今思惟实无心想而入三昧如人学射久习则巧后虽无心以久习故箭发皆中我亦如是初学不思议三昧系心一缘若久习成就更无心想常与定俱佛与祖师所受用处无二无别近年丛林有一种邪禅以闭目藏睛觜卢都地作妄想谓之不思议事亦谓之威音那畔空劫已前事才开口便唤作落今时亦谓之根本上事亦谓之净极光通达以悟为落在第二头以悟为枝叶边事盖渠初发步时便错了亦不知是错以悟为建立既自无悟门亦不信有悟者这般底谓之谤大般若断佛慧命千佛出世不通忏悔左右具验人眼久矣似此等辈披却师子皮作野干鸣不可不知某与左右虽未承颜接论此心已默默相契多年矣前此答字极不如礼今专遣法空禅人代往致敬故不暇入善思惟三昧只恁么信手信意不觉葛藤如许聊谢不敏而已大慧普觉禅师书卷第二十九大慧普觉禅师语录大慧普觉禅师书卷第三十宋径山能仁禅院住持嗣法慧日禅师臣蕴闻上进答荣侍郎承留心欲究竟此一段大事因缘既办此心第一不要急急则转迟矣又不得缓缓则怠堕矣如调琴之法紧缓要得中方成曲调但向日用应缘处时时觑捕我这箇能与人决断是非曲直底承谁恩力毕竟从甚么处流出觑捕来觑捕去平昔生处路头自熟生处既熟则熟处却生矣那箇是熟处五阴六入十二处十八界二十五有无明业识思量计较心识昼夜熠熠如野马无暂停息底是这一络索使得人流浪生死使得人做不好事这一络索既生则菩提涅槃真如佛性便现前矣当现前时亦无现前之量故古德契证了便解道应眼时若千日万象不能逃影质应耳时若幽谷大小音声无不足如此等事不假他求不借他力自然向应缘处活鱍鱍地未得如此且将这思量世间尘劳底心回在思量不及处试思量看那箇是思量不及处僧问赵州狗子还有佛性也无州云无只这一字尽尔有甚么伎俩请安排看请计较看思量计较安排无处可以顿放只觉得肚里闷心头烦恼时正是好底时节第八识相次不行矣觉得如此时莫要放却只就这无字上提撕提撕来提撕去生处自热热处自生矣近年以来丛林中有一种唱邪说为宗师者谓学者曰但只管守静不知守者是何物静者是何人却言静底是基本却不信有悟底谓悟底是枝叶更引僧问仰山曰今时人还假悟也无仰山曰悟则不无争奈落在第二头痴人面前不得说梦便作实法会谓悟是落第二头殊不知沩山自有警觉学者之言直是痛切曰研穷至理以悟为则此语又向甚处着不可沩山疑误后人要教落在第二头也曹阁使亦留心此事恐其被邪师辈所误比亦如此书忉忉怛怛写与此公聪明识见有大过人处决不到错认方便语作实法会但某未得与之目击私忧过计耳闻老居士亦与之是道友因笔不觉葛藤无事相见时试问渠取书一看方知妙喜相期不在眼底彼此气义相投又非势利之交写了一纸纸尽又添一纸不暇更事形迹此书亦如是前书託是箇中人故曰切不可道老老大大着甚来由若如此则好事在面前定放过矣写时虽似率易然亦机感相投亦不觉书在纸上荷公信得妙喜及便把做事日用应缘处便恢张此箇法门以报圣主求贤安天下之意真不负其所知也愿种种堪忍始终只如今日做将去佛法世法打作一片且耕且战久久纯熟一举而两得之岂非腰缠十万贯骑鹤上扬州乎又示谕钟鸣漏尽之讥为君上尽诚而下安百姓自有闻絃赏音者愿公凡事坚忍当逆顺境政好着力所谓将此深心奉尘剎是则名为报佛恩平昔学道只要于逆顺界中受用逆顺现前而生苦恼大似平昔不曾向箇中用心祖师曰境缘无好丑好丑起于心心若不彊名妄情从何起妄情既不起真心任遍知请于逆顺境中常作是观则久久自不生苦恼苦恼既不生则可以驱魔王作护法善神矣前此老老大大着甚来由之说言犹在耳岂忘之耶欲识佛性义当观时节因缘以居士前十余载闲自有闲时时节今日仕权在手便有忙底时节当念闲时是谁闲忙时是谁忙须信忙时却有闲时道理闲时却有忙时道理正在忙中当体主上起公之意顷刻不可暂忘自警自察何以报之若常作是念则镬汤鑪炭刀山剑树上亦须着向前况目前些小逆顺境界耶与公以此道相契故不留情尽净吐露答黄门司节夫收书并许多葛藤不意便解如此拈弄直是弄得来活鱍鱍地真是自证自得者可喜可喜但只如此从教人道这官人不依本分乱说乱道他家自有通人爱除是曾证曾悟者方知若是听响之流一任他钻龟打瓦更批判得如来禅祖师禅好尽喫得妙喜拄杖也且道是赏伊罚伊一任诸方更疑三十年答孙知县蒙以所修金刚经相示幸得随喜一遍近世士大夫肯如左右留心内典者实为希有不得意趣则不能如是信得及不具看经眼则不能窥测经中深妙之义真火中莲也详味久之不能无疑耳左右诋诸圣师翻译失真而汨乱本真文句增减违背佛意又云自始持诵即悟其非欲求定本是正舛差而习伪已久雷同一律暨得京师藏本始有据依复考绎天亲无着论颂其义脗合遂泮然无疑又以长水孤山二师皆依句而违义不识左右敢如是批判则定甞见六朝所译梵本尽得诸师翻译错谬方始泮然无疑既无梵本便以臆见刊削圣意则且未论招因带果毁谤圣教堕无间狱恐有识者见之却如左右检点诸师之过还着于本人矣古人有言交浅而言深招尤之道也某与左右素昧平生左右以此经求印证欲流布万世于众生界中种佛种子此是第一等好事而又以某为箇中人以箇中消息相期于形器之外故不敢不上禀昔清凉国师造华严疏欲正译师讹舛而不得梵本但书之于经尾而已如佛不思议法品中所谓一切佛有无边际身色相清净普入诸趣而无染着清凉但云佛不思议法品上卷第三叶第十行一切诸佛旧脱诸字其余经本脱落皆註之于经尾清凉亦圣师也非不能添入及减削止敢书之于经尾者识法者惧也又经中有大瑠璃宝清凉曰恐是吠瑠璃旧本错写亦不敢改亦只如此註之经尾耳六朝翻译诸师皆非浅识之士翻译场有译语者有译义者有润文者有证梵语者有正义者有唐梵相校者而左右尚以为错译圣意左右既不得梵本便妄加刊削却要后人谛信不亦难乎如论长水依句而违义无梵本证如何便决定以其为非此公虽是讲人与他讲人不同甞参瑯瑘广照禅师因请益瑯瑘首楞严中富楼那问佛清净本然云何忽生山河大地之义瑯瑘遂抗声云清净本然云何忽生山河大地长水于言下大悟后方披襟自称座主盖座主多是寻行数墨左右所谓依句而不依义长水非无见识亦非寻行数墨者不以具足相故得阿耨菩提经文大段分明此文至浅至近自是左右求奇太过要立异解求人从己耳左右引无着论云以法身应见如来非以相具足故若尔如来虽不应以相具足见应相具足为因得阿耨菩提为离此着故经言须菩提于意云何如来可以相成就得阿耨菩提须菩提莫作是念等者此义明相具足体非菩提亦不以相具足为因也以相是色自性故此论大段分明自是左右错见错解尔色是相缘起相是法界缘起梁昭明太子谓莫作是念如来不以具足相故得阿耨菩提二十二分中以此分为无断无灭分恐须菩提不以具足相则缘起灭矣盖须菩提初在母胎即知空寂多不住缘起相后引功德施菩萨论末后若相成就是真实有此相灭时即名为断何以故以生故有断又怕人不会又云何以故一切法是无生性所以远离断常二边远离二边是法界相不说性而言相谓法界是性之缘起故也相是法界缘起故不说性而言相梁昭明所谓无断无灭是也此段更分明又是左右求奇太过彊生节目尔若金刚经可以刊削则一太藏教凡有看者各随臆解都可刊削也如韩退之指论语中画字为画字谓旧本差错以退之之见识便可改了而只如此论在书中何也亦是识法者惧尔圭峯密禅师造圆觉疏钞密于圆觉有证悟处方敢下笔以圆觉经中一切众生皆证圆觉圭峯改证为具谓译者之讹而不见梵本亦只如此论在疏中不敢便改正经也后来泐潭真净和尚撰皆证论论内痛骂圭峯谓之破凡夫臊臭汉若一切众生皆具圆觉而不证者畜生永作畜生饿鬼永作饿鬼尽十方世界都卢是箇无孔铁鎚更无一人发真归元凡夫亦不须求解脱何以故一切众生皆已具圆觉亦不须求证故左右以京师藏经本为是遂以京本为据若京师藏本从外州府纳入如径山两藏经皆是朝廷全盛时赐到亦是外州府经生所写万一有错又却如何改正左右若无人我定以妙喜之言为至诚不必泥在古今一大错上若执己见为是决欲改削要一切人唾骂一任刊版印行妙喜也只得随喜赞叹而已公既得得遣人以经来求印可虽不相识以法为亲故不觉忉忉怛怛相触忤见公至诚所以更不留情左右决欲穷教乘造奥义当寻一名行讲师一心一意与之参详教彻头彻尾一等是留心教网也若以无常迅速生死事大己事未明当一心一意寻一本分作家能破人生死窠窟者与伊着死工夫厮崖忽然打破漆桶便是彻头处也若只是要资谈柄道我博极群书无不通达禅我也会教我也会又能检点得前辈诸译主讲师不到处逞我能我解则三教圣人都可检点亦不必更求人印可然后放行也如何如何答张舍人状元左右决欲究竟此事但常令方寸虚豁豁地物来即应如人学射久久中的矣不见达磨谓二祖曰汝但外息诸缘内心无喘心如墙壁可以入道如今人才闻此说便差排向顽然无知处硬自遏捺要得心如墙壁去祖师所谓错认何会解方便者也巖头云才恁么便不恁么是句亦刬非句亦刬这箇便是外息诸缘内心无喘底样子也纵未得啐地折嚗地破亦不被语言所转矣见月休观指归家罢问程情识未破则心火熠熠地正当恁么时但只以所疑底话头提管如僧问赵州狗子还有佛性也无州云无只管提撕举觉左来也不是右来也不是又不得将心等悟又不得向举起处承当又不得作玄妙领略又不得作有无商量又不得作真无之无卜度又不得坐在无事甲里又不得向击石火闪电光处会直得无所用心心无所之时莫怕落空这里却是好处蓦然老鼠入牛角便见倒断也此事非难非易除是夙曾种得般若种智之深曾于无始旷大劫来承事真善知识熏习得正知正见在灵识中触境遇缘于现行处筑着磕着如在万人丛里认得自家父母相似当恁么时不着问人自然求觅底心不驰散矣云门云不可说时即有不说时便无也不可商量时便有不商量时便无也又自提起云且道不商量时是箇甚么又怕人不会又自云更是甚么近年以来禅有多途或以一问一答末后多一句为禅者或以古人入道因缘聚头商搉云这里是虚那里是实这语玄那语妙或代或别为禅者或以眼见耳闻和会在三界唯心万法唯识上为禅者或以无言无说坐在黑山下鬼窟里闭眉合眼谓之威音王那畔父母未生时消息亦谓之默而常照为禅者如此等辈不求妙悟以悟为落在第二头以悟为诳謼人以悟为建立自既不曾悟亦不信有悟底妙喜常谓衲子辈说世间工巧技艺若无悟处尚不得其妙况欲脱生死而只以口头说静便要收杀大似埋头向东走欲取西边物转求转远转急转迟此辈名为可怜愍者教中谓之谤大般若断佛慧命人千佛出世不通忏悔虽是善因返招恶果宁以此身碎如微尘终不以佛法当人情决要敌生死须是打破这漆桶始得切忌被邪师顺摩捋将冬瓜印子印定便谓我千了百当如此之辈如稻麻竹𥯤左右聪明有识见必不受这般恶毒然亦恐用心之切要求速效不觉不知遭他染污故信笔葛藤如许被明眼人觑见一场败阙千万相听只以赵州一箇无字日用应缘处提撕不要间断古德有言研穷至理以悟为则若说得天华乱坠不悟总是痴狂外边走耳勉之不可忽答汤丞相丞相既存心此段大事因缘缺减界中虚妄不实或逆或顺一一皆是发机时节但常令方寸虚豁豁地日用合做底事随分拨遣触境逢缘时时以话头提撕莫求速效研穷至理以悟为则然第一不得存心等悟若存心等悟则被所等之心障却道眼转急转迟矣但只提撕话头蓦然向提撕处生死心绝则是归家稳坐之处得到恁么处了自然透得古人种种方便种种异解自不生矣教中所谓绝心生死伐心稠林浣心垢浊解心执着于执着处使心动转当动转时亦无动转底道理自然头头上明物物上显日用应缘处或净或秽或喜或怒或顺或逆如珠走盘不拨而自转矣得到这箇时节拈出呈似人不得如人饮水冷煖自知南阳忠国师有言说法有所得是为野干鸣此事如青天白日一见便见真实自见得底邪师走作不得前日亦甞面言此事无传授才说有奇特玄妙六耳不同谋之说即是相欺便好拽住噼面便唾书生做到宰相是世间法中最尊最贵者若不向此事上了却即是虚来南阎浮提打一遭收因结果时带得一身恶业去教中说作痴福是第三生冤何谓第三生冤第一生作痴福不见性第二生受痴福无惭愧不做好事一向作业第三生受痴福尽不做好事脱却壳漏子时入地狱如箭射人身难得佛法难逢此身不向今生度更向何生度此身学此道须有决定志若无决定志则如听声卜者见人说东便随人向东走说西便随人向西走若有决定志则把得住作得主宰懒融所谓设有一法过于涅槃吾说亦如梦幻况世间虚幻不实之法更有甚么心情与之打交涉也愿公坚此志以得入手为决定义则纵使大地有情尽作魔王欲来恼乱无有得其便处般若上无虚弃底工夫若存心在上面纵今生未了亦种得种子深临命终时亦不被业识所牵堕诸恶趣换却壳漏子转头来亦昧我底不得察之答樊提刑示谕能行佛事而不解禅语能与不解无别无同但知能行者即是禅语会禅语而不能行佛事如人在水底坐叫渴饭箩里坐叫饥何异当知禅语即佛事佛事即禅语能行能解在人不在法若更向箇里觅同觅别则是空拳指上生实解根境法中虚揑怪如却行而求前转急转迟转疎转远矣要得径截心地豁如但将能与不能解与不解同与不同别与不别能如是思量如是卜度者扫向他方世界却向不可扫处看是有是无是同是别蓦然心思意想绝当恁么时自不着问人矣答圣泉珪和尚既得外护者存心相照自可拨置人事频与衲子辈作佛事久久自殊胜更望室中与之子细不得容人情不得共伊落草直似之以本分草料教伊自悟自得方是尊宿为人体裁也若是见伊迟疑不荐便与之下註脚非但瞎却他眼亦乃失却自家本分手段不得人即是吾辈缘法只如此若得一箇半箇本分底亦不负平昔志愿也答鼓山逮长老专使来收书并信香等知开法出世唱道于石门不忘所从来为岳长老拈香续杨岐宗派既已承当箇事须卓卓地做教彻头彻尾以平昔实证实悟底一着子端居丈室如担百二十斤担子从独木桥上过脚蹉手跌则和自家性命不可保况复与人抽钉拔楔救济他人耶古德云此事如八十翁翁入场屋岂是儿戏又古德云我若一向举扬宗教法堂前草深一丈须倩人看院始得巖头每云向未疴已前一觑便眼卓朔地晏国师不跨石门句睦州现成公案放尔三十棒汾阳无业莫妄想鲁祖凡见僧入门便转身面壁而坐为人时当不昧这般体裁方不失从上宗旨耳昔沩山谓仰山曰建法幢立宗旨于一方五种缘备始得成就五种缘谓外护缘檀越缘衲子缘土地缘道缘闻霜台赵公是汝请主致政司业郑公送汝入院二公天下士以此观之汝于五种缘稍备每有衲子自闽中来者无不称叹法席之盛檀越归向士大夫外护住持无魔障衲子云集可以趁色力未衰时频与衲子激扬箇事垂手之际须着精彩不得莽卤盖近年以来有一种裨贩之辈到处学得一堆一担相似禅往往宗师造次放过遂至承虚接响递相印授误赚后人致使正宗淡薄单传直指之风几扫地矣不可不子细五祖师翁住白云时甞答灵源和尚书云今夏诸庄颗粒不收不以为忧其可忧者一堂数百衲子一夏无一人透得箇狗子无佛性话恐佛法将灭耳汝看主法底宗师用心又何曾以产钱多少山门大小为重轻米盐细务为急切来汝既出头承当箇善知识名字当一味以本分事接待方来所有库司财谷分付知因识果知事分司列局令掌之时时提举大纲安僧不必多日用斋粥常教后手有余自然不费力衲子到室中下刃要紧不得拕泥带水如雪峯空禅师顷在云居云门相聚老汉知渠不自欺是箇佛法中人故一味以本分钳鎚似之后来自在别处打发大法既明向所受过底钳鎚一时得受用方知妙喜不以佛法当人情去年送得一册语录来造次颠沛不失临济宗旨今送在众寮中与衲子辈看老汉因掇笔书其后特为发扬使本分衲子为将来说法之式若使老汉初为渠拕泥带水说老婆禅眼开后定骂我无疑所以古人云我不重先师道德只重先师不为我说破若为我说破岂有今日便是这箇道理也赵州云若教老僧随伊根机接人自有三乘十二分教接他了也老僧这里只以本分事接人若接不得自是学者根性迟钝不干老僧事思之思之大慧普觉禅师书卷第三十谢降赐大慧禅师语录入藏奏札臣僧蕴闻昨于干道七年三月中不惧天诛以先师大慧禅师臣宗杲语录投进仍乞特旨送福州入藏伏准五月十九日圣旨已送福州东禅寺入藏讫者冒昧上陈方虞罪戾恩光下逮俯赐矜俞梵释重辉山泽增气凡居闻见罔不欢欣恭惟皇帝陛下如天鑑观得佛心法念微言之易泯参祕藏以并传先师臣宗杲植百劫之胜因逢千载之嘉会么微有幸得叨预于殊荣焚诵何功冀仰酬于大造臣无任瞻天望圣激切屏营之至干道八年正月日径山能仁禅院住持慧日禅师臣蕴闻奏札