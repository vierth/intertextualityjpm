续名医类案提要钦定四库全书子部五续名医类案医家类提要等谨案续名医类案六十卷国朝魏之琇撰之琇既校刋江瓘名医类案病其尚有未备因续撰此编杂取近代医书及史传地志文集説部之类分门排纂大抵明以来事为多而古事为瓘书所遗者亦间为补苴故网罗繁富细大不捐如疫门神人教用香苏散二条犹曰存其方也至脚门载张文定患脚疾道人与緑豆两粒而愈一条是断非常食之緑豆岂可録以为案又如金疮门载薜衣道人接已断之首使人囘生一条无药无方徒以语怪更与医学无闗如斯之类往往而是殊不免芜杂义虫兽伤门于薛立斋蚊虫入耳一条註曰此案耳门亦收之非重出也恐患此者不知是虫便检閲耳云云而腹疾门中载金台男子误服干姜理中丸发狂入井一条隔五六页而重出又是何义例乎编次尤未免潦草然採摭既博变证咸备实足与江瓘之书互资参考又所附案语尤多所发明辨驳较诸空谈医理固有实徴虚揣之别焉干隆四十六年十二月恭校上总纂官纪昀陆钖熊孙士毅总校官陆费墀续名医类案卷一钦定四库全书续名医类案卷一钱塘魏之琇撰伤寒许叔微云有病伤寒身热头疼余视之曰邪在表此表实症也当汗之以麻黄汤或问曰伤寒大抵因虚故邪得以入之今邪在表何以云表实也予曰古人称邪之所凑其气则虚留而不去其病则实盖邪之入人也始因虚入邪居中反为实矣大抵调治伤寒先要明表里虚实能明此四字则仲景三百九十七法可立而定也何以言之有表实有表虚有里实有里虚有表里俱实有表里俱虚余于表里虚实歌中常编其事矣仲景麻黄汤之类为表实而设也桂枝汤之类为表虚而设也里实则承气之类是也里虚则逆之类是也表里俱实所谓阳盛隂虚下之则愈也表里俱虚所谓阳虚隂盛汗之则愈也常读华佗传有府吏倪寻李延其症俱头痛身热所苦正同陀曰寻当下之延当发汗或难其异陀曰寻外实延内实故治之异耳一人初得病四肢逆冷脐下筑痛身疼如被杖盖隂症也急服金液破隂来复等丹其脉遂沈而滑沈者隂也滑者阳阳脉生仍灸气海丹田百壮手足温温阳回得汗而解或问滑沈之壮如何便有生理曰仲景云翕奄沈名曰滑何谓也沈为纯隂翕为正阳隂阳和合故名曰滑古人论脉滑虽曰往来前却流利旋转替替然与数相似仲景三语而足也此三字极难晓翕合也言张而复合也故曰翕为正阳沈言忽降而下也故曰沈为正隂方翕而合俄降而沈奄为忽忽间仲景论滑脉真谛当矣其言皆有法故读者难晓宜细思之一人病伤寒下利神昏多困谵语不得眠或者见下利便以谵语为隂虚症许曰此亦小承气症衆骇曰下利而服小承气仲景之法乎许曰此仲景之法也仲景曰下利而谵语者有燥粪也属小承气汤而得解予尝读素问云微者逆之甚者从之逆者正治从者反治从多从少视其事也帝曰何为反治岐伯曰塞因塞用通因通用王水註云大热内结注泻不止热宜寒疗结复须除以寒下之结散利止则通因通用也正合于此又何疑焉一人患伤寒五六日头汗自出自颈以下无汗手足冷心下痞闷大便秘结或者见四肢冷又汗出满闷以为隂症诊其脉沈而紧为少隂症多是自利未有秘结也此症半在表半在里投以小柴胡汤得愈仲景谓四肢冷脉沈紧腹满全似少隂然大便鞭头汗出不得为少隂盖头者三阳同聚若三隂止胸而还有头汗出自是阳虚故曰汗出为阳微是隂不得有汗也若少隂头有汗则死矣故仲景平脉法云心者火也明少隂则无头汗者可治有汗者死心为手少隂肾为足少隂相与为上下惟以意逆志者斯可得之一人患伤寒得汗数日忽身热自汗脉弦数心不得宁真劳复也诊之曰劳心之所致神之舍未复其初而又劳伤其神营卫所以失度也当补其子益其脾解其劳庶㡬得愈授以补脾汤佐以小柴胡汤解之而愈补脾汤人参白术甘草橘皮青皮干姜各等分侯国华病伤寒四五日身㣲癍渇欲饮诊之沈弦欲厥隂脉也服温药数日不已又以姜附等药觉阳微回脉生因渇私饮水一杯脉复退又见头不举目不开问之则犯阳易症只与烧裙散连进二服出大汗两昼夜而愈衍义治伤寒汗不出搐脚法用海蛤粉乌头各二两穿山甲三两为末酒煳为丸大一寸许揑匾置患人足心下噼䓤白盖药以帛纒定于暖室取热汤浸脚至膝下久则水温又添热水候遍身汗出为度凡一二日一次浸脚以和为度张子和曰予之常谿雪中冒寒入浴重感风寒遂病不起但使煎通圣散单服之一二日不食惟渇饮水亦不多饮时时使人槌其股按其腹凡三四日不食日饮水一二十度至六日有谵语妄见以调胃承气汤下之汗出而愈常谓人曰伤寒勿妄用药惟饮水最为妙药但不可使之伤常令揉散乃大佳耳至六七日见有下证方可下之岂有变异哉奈何医者禁人饮水至有渇死者病人若不渇强与水饮亦不肯饮也子初病时鼻塞声重头痛小便如灰淋汁及服调胃承气一两半觉欲呕状探而出之汗出漐漐然须臾下五六行大汗一日乃瘳当日饮氷水时水下则痰出约一二碗痰即是病也痰去则病去矣予时年六十一嵗焦百善偶感风寒壮热头痛其巷人㸃蜜茶一碗使啜之焦因热服之讫偶思张语曰凡苦味皆能涌今兼头痛是病在上试以箸探之吐毕其痛立解孙兆治俞伯道怱患微热心下满头有汗不能解衆医以为湿病用表有谓食在隔者治之不愈召孙至用半夏茯苓汤愈问其故曰头有汗心下满非湿症乃水结胸也小便既去其病乃愈且如湿气心下满自当遍身有汗有食心下满岂得汗若言是表身又不恶寒疼痛表症何在故凡水结胸脇头必有汗窦材治一人患肺伤寒头痛发热恶寒咳𠻳肢节疼脉沈紧服华盖散黄芪建中汤畧解至五日昏睡谵语四肢微厥乃肾气虚也灸闗元百壮服姜附汤始汗出愈一人伤寒昏睡妄语六脉弦大窦曰脉大而昏睡定非实热乃脉随气奔也强为之治用烈火灸闗元穴初灸病人觉痛至七十壮遂昏睡不疼灸至三鼔病人开眼思饮食令服姜附汤至三日后方得元气来复大汗而解一人患伤寒至八日脉大而𦂳发黄生紫斑噫气足指冷至脚面此太隂症也最重难治为灸命门五十壮闗元二百壮服金液丹钟乳粉四日汗出而愈一人患伤寒至六日脉弦紧身发黄自汗太隂症也先服金液丹㸃命闗穴病人不肯灸伤寒惟太隂少隂二症死人最速若不早灸虽服药无功不信至九日泻血而死一人病伤寒至六日微发黄一医与茵陈汤次日更深黄色遍身如栀子此太隂症误服凉药而致肝木侮脾为灸命闗五十壮服金液丹而愈一人患伤寒初起即厥逆脉一息八九至诸医以为必死窦曰乃隂毒也与姜附汤一盏至半夜汗出而愈若以脉数为热下凉药必死无疑张子和之仆常与邻人同病伤寒俱至六七日下之不通隣人已死仆发热极投于井中捞出以汲水贮之槛使坐其中适张逰他方家人偶记张治法曰伤寒三下不通不可再攻便当涌之试服𤓰蒂散良久吐胶三椀许与宿食相杂在地状如一帚顿快乃知世医杀人多矣又一吏吐讫使服太白散甘露散以调之张子充治南陵富人子伤寒不知人气息仅属张视之曰此嗜卧症也后三日当苏苏则欲饮欲饮与此药必熟睡觉当自汗也已而果然万密斋治县尹唐肖峰二月间患伤寒医进九味羌活汤不效又云内伤挟外感进补中益气汤不效又进柴苓汤去人参病畧减四日复发热头苦痛医欲下之未决万脉之洪长而弦曰此元气素虚因起早感寒得之今病在阳明并及少阳乍热乍凉者少阳也头苦痛者阳明也宜小柴胡合葛根葱白汤唐曰吾素多痰火病勿用人参万曰元气不足乃虚火也实火宜泻虚火宜补幸勿疑一剂而病愈胡晏年五十病伤寒十六日不解其症乍寒时即以衣被厚覆蒙头而卧不胜其寒乍热时即撤去衣被裸露其身更用扇不胜其热如此一日夜十余次医皆不识万至告以病状可怪邀诊其脉曰不必诊此易知耳夫恶寒病在表也何以无头痛症恶热病在里也何以无烦渇及便溺不利症此病在半表半里隂阳混乱也隂气乗阳则恶寒阳气乗隂则恶热宜用小柴胡以治其半表半里之邪栀子豆䜴以治其隂阳错杂之邪服之寒热不再作而愈李养晦患伤寒苦右脇痛医用陶节菴法以小柴胡加枳殻桔梗服之无效已十七日万脉之沈弦且急曰此水畜症也经云沈濳水支饮脉弦急必得之饮水过多问曽服何方以前药对万曰只用此方再加牡蛎以洩其畜水可耳一服而痛止一门子病伤寒医与发汗七日后不愈小腹满而痛欲下之未敢万脉之沈弦而急问曽渇饮水乎答曰甚渇虽饮水渇不止曰此畜水似疝症不可下也乃用五苓散以利其水加川楝子小茴香以止小腹之痛一服洞泄四五行皆清水次日再求诊曰不必再药水尽泄自止矣三日后果安沈天禄病伤寒汗下后病不解身无大热不惺惺医者但云谵语以症论之乃错语也若作知母麻黄汤症非瘥后昏沈也乃汗下之后元气未复神识不清耳与补中益气汤去升柴加麦冬生地熟附子一服而愈孙文垣治张二官发热头痛口渇大便秘结三日未行脉洪大曰此阳明少阳二经之病用大柴胡汤行三五次所下皆黒粪出臭汗次日清爽惟额上仍热用白虎汤加葛根天花粉因食粥太早复发热咳𠻳口渇殊甚且恶心用小柴胡加枳实山栀麦芽次日渇不可当改以白虎汤加麦冬花粉外与辰砂益元散以井水调下五钱热始退渇始定不虞夜睡失盖复受寒邪天明又大发热不知人事急用小柴胡汤加升麻葛根前胡薄荷汗出热退神思大瘁四肢皆冷语言嬾倦且咳𠻳以生脉散加石斛百合大枣白芍服后咳𠻳寻止精神日加饮食进而愈缪仲醇治姚平之伤寒头疼身热舌上胎胸膈饱闷三四日热不解奄奄气似不属者一医以其体素弱病久虚甚意欲投参少许缪叱曰一片入口死矣亟以大黄二两瓜蒌二枚连子切片黄连枳实下之主人惊疑不得已减大黄之半二剂便通热立解遂愈髙存之一家人妇伤寒来乞方缪已疏方与之矣见其人少年曰若曽病此否曰然曰愈㡬日而妻病曰八九日曰曽有房慾否曰无之缪故曰若有房慾此方能杀人也其人即置方不取遂以裈裆雄䑕粪麦冬韭白柴胡二剂势定更用竹皮汤二三剂全愈一奴伤寒热解后复下血不止主人以痢药投之更甚缪曰此伤寒失汗之余症也用地榆麦冬知母竹叶以代仲景诸血症药遂愈翁具茨感冒壮热舌生黑胎烦渴势甚剧诸昆仲环视挥涕羣医束手缪以大剂白虎汤加人参三钱一剂立甦或问缪治伤寒有秘方乎缪曰熟读仲景即秘方也常熟吴见田在京邸时有小青衣患伤寒愈而复复而愈愈而再复不知其㡬谓缪曰非兄不能救诊之病人黄白面色六脉微弱大便不通胸中不快亦不思食曰为伤寒百合壊症之余邪且退矣胸中不快虚而气壅非实邪也不大便者久病津液枯气弱不能送也投以人参五钱麦冬一两枳殻炒八钱尽剂立解而瘥梁溪一男子素虚春中感冒头痛肌痛发热羌活二钱麦冬三钱炙甘草一钱紫苏一钱五分北细辛七分前胡一钱五分次日头痛止热未退缪用白芍五味子人曰风未退迁用酸敛何也曰因人而施尔一杯即愈麦冬三钱甘草一钱𤓰蒌二钱干葛一钱五分桑皮三钱桔梗一钱白芍一钱五味五分四明虞吉卿因三十外出疹不忌猪肉兼之好饮作泄八载矣忽患伤寒头疼如裂满面发赤舌生黑胎烦躁口渴时发谵语两眼不合者七日洞泄如注较前益无度脉之洪大而数为疏竹叶石膏汤方因其有腹泻之病石膏止用一两病初不减此兄素不谨一友疑其虚也云宜用肉桂附子或以其言来告乃曰诚有是理但前者按脉似非此症岂不数日脉顿变耶复往视仍洪数而大曰此时一投桂附即发狂登屋必不救矣一照前方但加石膏至二两或曰得母与泻有妨乎曰邪热作祟此客病也不治立殆渠泄泻已八年非暴病也治病须先太甚急进一剂其病遂安即省人事再剂而前恶症顿去数日霍然但泻未止耳为疏脾肾双补丸而加黄连干葛升麻以痧痢法治之不一月泻竟止八载沉痾一旦若失庄钦之一庄仆因受寒热头痛如裂两目俱痛浑身骨肉疼痛下元尤甚状如刀割不可忍口渴甚大便日解一次胸膈饱胀不得眠已待毙矣为疏一方干葛三钱石膏一两五钱麦冬八钱知母三钱五分羌活二钱五分大𤓰蒌二箇连子打碎枳殻一钱桔梗一钱竹叶一百片河水煎服四剂而平此太阳阳明病也贫人素多作劳故下体疼痛尤甚以羌活去太阳之邪石膏竹叶干葛麦冬知母解阳明之热括蒌桔梗枳殻踈利胸膈之留邪故遂愈又庄一仆因伤寒后劳复发热头痛腹内作泻势甚危为疏一方山栀四钱枳实二钱豆豉一两川黄连二钱干葛三钱调六一散五钱服二剂热退泻止头疼亦愈但不思饮食为去山栀枳实黄连加鳖甲四钱炙甘草二钱五分麦冬五钱不数剂而愈朱逺斋治从祖近湖公少年因房劳食犬肉伤寒诸医以其虚也攻补兼施至发狂登屋奔走号唿日夜令壮夫㸔守㡬月余矣急走使延朱朱先命煎人参膏二斤以待用润字号丸药数钱下之去黒粪无算热遂定奄奄一息邻于死矣徐以参膏灌之至一百二十日全瘳龚子才治一人头疼发热増寒身痛发渴谵语日久不出汗以大梨一枚生姜一块同捣取汁入童便一椀重汤煮热服之汗出如水即愈太守刘云亭患伤寒发热面红唇赤面壁侧身而卧诸医以小柴胡汤解毒汤之类数剂弗效诊之六脉浮大无力此命门无火也以人参附子沉香一服立愈三服全愈一妪年七旬伤寒初起头疼身痛发热増寒医以发散数剂不効淹延旬日渐不饮食昏沉口不能言眼不能开气微欲絶与人参五钱煎汤徐徐灌之须㬰稍省欲饮水煎查服之顿愈又十年乃卒李士材治一人伤寒九日以来口不能言目不能视体不能动四肢俱冷咸谓隂症诊之六脉皆无以手按腹两手䕶之眉皱作楚按其趺阳大而有力乃知腹有燥矢也欲与大承气汤病家惶惧不敢进李曰吾郡能辨是症者惟施笠泽耳延诊之若合符节遂下之得燥矢六七枚口能言体能动矣故按手不及足者何以救此垂絶之症耶一人伤寒烦躁面赤昏乱闷絶时索冷水手扬足掷难以候脉五六人制之方得就诊洪大无伦按之如丝李曰浮大沈小隂症似阳也与附子理中汤当有生理其弟骇曰医者十軰至不曰柴胡承气则曰竹叶石膏今反用热剂乌乎敢李曰温剂犹生凉剂立毙矣卜之吉遂用理中汤加人参四钱附子一钱煎成入井水冷与饮甫及一时狂躁定矣再剂而神爽服参至五斤而安凡遇此等伤寒能以全料六味减苓泻加麦冬杞子用大砂罐浓煎与之代茶必数杯而后酣寝汗出而愈于时此法未开惟倚仗人参之力取效本隂竭之症乃峻补其阳复生隂而愈故用参毎多至数斤使在今时非猗顿之家不可为矣一人伤寒至五日下利不止懊憹目胀诸药不效有以山药茯苓与之虑其泻脱也季诊之六脉沉数按其脐则痛此协热自利中有结粪小承气倍大黄服之果下结粪数枚遂利止懊憹亦痊一人伤寒第二日头痛发热正属太阳李曰方今正月时令犹寒必服麻黄两日愈矣若服冲和汤不惟不得汗即使得汗必致传经遂以麻黄汤热饮之更以滚水八浴桶置牀下熏之得汗如雨密覆半日易被神已爽矣至晚索粥家人不与李曰邪已解矣必不传里食粥何妨明日果愈不以麻黄汗之传变深重非半月不安也吴光禄兼太阳头痛腹胀身重不能转侧口内不和语言谵妄有云表里俱有邪宜以大柴胡下之李曰此三阳合病也误下之决不可救乃以白虎汤连进两服诸症渐减更加花粉麦冬二剂而安杨与师妾发热头疼六日后忽见红疹衆皆以为发班用升麻犀角等汤凡五日不效李视之曰此疹也非斑也斑为阳明火毒疹为太隂风热一表一里判如天渊乃用防风二钱黄芩一钱甘草五分薄荷桔梗蝉退各一钱四剂霍然矣一人伤寒六日谵语狂笑头痛有汗大便不通小便自利衆议承气汤下之脉之浮而大因思仲景云伤寒不大便六七日头疼有热小便清知不在里仍在表也方今仲冬宜与桂枝汤衆皆咋舌掩口谤甚力以谵狂为阳盛桂枝入口必毙矣李曰汗多神昏故发谵妄虽不大便腹无所苦和其营衞必自愈耳遂违衆用之及夜笑语皆止明日大便自通故夫病变多端不可胶执向使狐疑而用下药其可活乎卢不逺治来熈菴姪身体壮伤寒已二十八日人事不省不能言语手足扬掷腹胀如鼓而热烙手目赤气粗齿藁舌黑参附石膏硝黄芩连无不服诸医告退矣诊之脉浊鼓指用大黄一两佐以血药一剂下黑血一二斗少甦四剂始清盖此症寒邪入胃畜血在中其昏沉扬掷是喜忘如狂之深者也当时大黄未尝不用而投非其时品剂轻小不应则惑矣宁望放胆哉蜀孝廉阮太和病寓吴山下召诊披衣强坐对语甚庄神气则内索也身无进退舌胎黄而厚盖自吴门受寒以肉羹为补而时啜之遂纒绵匝月卢用疎散轻剂热退又复强啖再热不能起望愈五日诊之谵妄唿笑不识人已三日形骨立汗雨下而内热特甚胸脇之热扪之烙手第脉尚有神乃用人参八钱加四逆散中一剂而谵妄定三剂而热邪清矣自言其神魂穷天之上极地之下飞扬竒变得太乙神符召之返愈后问药状曰此寒伤心气荏苒厥深而凑于胸也以不第南旋病淹中道骨肉辽逺药石弗周则心已伤矣又反覆再四汗液多亡内无主宰热遂入胸胸为心主之宫城精神因而涣散是以㳺魂为变也用四逆使热外出加人参俾神内凝气复邪散是以生耳吴孚先治一人伤寒身寒逆冷时或战慄神气昏昏大便秘小便赤六脉沉伏或慿外象谓隂症投热剂或以脉沉伏亦作隂治吴诊之脉沉伏而重按之则滑数有力愈按愈甚视其舌则燥探其足则暖曰此隂症似阳设投热药火上添油矣乃用苦寒峻剂煎成乗热顿饮而痊按内真寒而外假热诸家尝论之矣至内真热而外假寒论及者罕此案故宜熟玩一人病昏昏黙黙如热无热如寒无寒欲卧不能卧欲行不能行虚烦不耐若有神灵莫可名状此病名百合虽在脉实在心肺两经以心合血脉肺朝百脉故也盖心藏神肺藏魄神魄失守故见其症良由伤寒邪热失于汗下和解致热伏血脉而成用百合一两生地汁半钟煎成两次服必俟大便如漆乃瘥张景岳治王生年出三旬病隂虚伤寒其舌芒刺干裂焦黒如炭身热便结大渴喜冷而脉则无力神则昏沉羣谓阳症隂脉必死无疑察其形气未脱遂以甘温壮水等药大剂进之以救其本仍间用凉水以滋其标盖水为天一之精凉能解热甘可助隂非苦伤寒气之比故于津液干燥隂虚便结而热渴火盛之症在所不忌由是水药并进前后凡用人参熟地軰各一二斤附子肉桂各数两冷水亦一二斗然后诸症渐退饮食渐进神气俱复矣但察其舌则如故心甚疑之閲数日忽舌上脱一黑殻其内新肉灿然始悟其肤腠焦枯死而复活使非大为添补安望再生若此一症特举其甚者凡舌黑用补得以保全者甚多盖伤寒之舌则固能黒以火盛而焦也虚亦能黒以水亏而枯也若以舌黄舌黒悉认为实热则隂虚之症万无一生矣按是症既云隂虚燥渴用凉水是矣而又杂与桂附各数两治法未能无疵至舌胎成殻脱落恐桂附之投不能无过也一衰翁年过七旬陡患伤寒初起即用温补调理至十日之外正气将复忽尔作战自旦至辰不能汗寒慄危甚用六味回阳饮入人参一两姜附各三钱煎服下咽少顷即大汗如浴时将及午而浸汗不收身冷如脱鼻息㡬无令以前药复煎与之曰先服此药已大汗不堪今又服此尚堪再汗乎笑谓曰此中有神非尔所知也急令再进遂汗收神复不旬日起矣呜唿发汗用此而收汗复用此无怪乎人之疑之也不知汗之出与汗之収皆元气为之枢机耳喻嘉言治黄长人犯房劳病伤寒守不服药之戒身热渐退十余日外忽然昏沉浑身战慄手足如氷亟请喻至一医已合就姜附之药矣见而骇之诊毕再三辟其差谬主人自疑隂症言之不入又不可以理服乃与医者约曰此一病药入口中火生人死关系重大吾与丈各立担承倘用药误责有所归医者云吾治伤寒三十余年不知甚么担承喻笑曰有吾明眼在此不忍见人活活就毙吾亦不得已也如不担承待吾用药主家方安心请治与以调胃承气汤约重五钱煎成热服半盏少顷又热服半盏其医见厥渐退人渐甦知药不悞辞去乃与前药服至剂终人事大清忽然浑身壮热再与大柴胡一剂热退身安门人问曰病者云系隂症见厥先生确认为阳症而用下药果应其理安在答曰其理颇微吾从悟入可得言也凡伤寒病初起发热煎熬津液鼻干口渴便秘渐至发厥者不问知其为热也若阳症忽变隂厥者万中无一从古至今无一也盖隂厥得之隂症一起便直中隂经唇青面白遍体冷汗便利不渴身倦多睡醒则人事了了与伤寒传经之热邪转入转深人事昏惑者万万不同诸书类载隂阳二厥为一门即明者犹为所混况昧者乎如此病先犯房劳后成伤寒世医无不为隂症之名所惑往往投以四逆等汤致隂竭莫救促其暴亡尚不知悟总由传派不清耳盖犯房劳而病惑者其势不过比常较重如发热则热之极恶寒则寒之极头痛则痛之极所以然者以隂邪必轻旬日渐发尤非暴症安得以隂厥之例为治耶且仲景明言如发热六日厥反九日后复发热三日与厥相应则病旦暮愈又云厥五日热亦五日设六日当复厥不厥者自愈明明以热之日数定厥之痊期也又云厥多热少则病进热多厥少则病退厥愈而热过久者必便脓血发痈厥应下而反汗之必口伤烂赤先厥后热利必自止见厥复利利止反汗出咽痛者其喉为痺厥而能食恐为除中厥止思食邪退欲愈凡此之类莫非热深发厥之因原未论及于隂厥也至于阳分之病而妄汗妄吐妄下以致热极如汗亡阳吐利烦躁四肢逆冷者皆因用药差误所致非以四逆真武等汤挽之则阳不能回亦原不为隂症立方也盖伤寒才发渴定然隂分先亏以其误治阳分此隂分更亏不得已从权用辛热先救其阳与纯隂无阳隂盛隔阳之症相去天渊后人不窥制方之意见有成法转相效尤不知治隂症以救阳为主治伤寒以救隂为主伤寒纵有阳虚当治必㸔其人血肉充盛隂分可受阳药者方可回阳若面黧舌黑身如枯柴一团邪火内燔者则隂已先尽何阳可回耶故见厥除热存津液元气于什一已失之晚况敢助阳刼隂乎证治方云若证未辨隂阳且以四顺丸试之直指方云未辨疑似且与理中丸试之亦可见从前未透此关纵有深心无可奈何耳因为子軰详辨并以告后之业医者云成无已云凡厥若始得之手足便厥而不温者是隂经受邪阳气不足可用四逆汤温之若手足自热而至温从四逆而至厥者传经之邪也四逆散生之必须识此勿令误也又当外症别之予尝治一中年妇人恶热身热而渴脉数细弱先厥后热用温药反剧后以四逆散兼参术各半服之厥愈脉出洪大而痊按成所论隂经受邪及传经之邪二厥一用四逆汤温治一用四逆散凉治已昭然若揭喻或未之见耳故列其案于此续名医类案卷一续名医类案卷二钦定四库全书续名医类案卷二钱塘魏之琇撰伤寒陆平叔文学平素体虚气怯面色痿黄药宜温补不宜寒凉固其常也秋月偶患三疟孟冬复受外寒虽逗寒热一班而未至大寒大热医者以为疟后虚邪不知其为新受实邪也投以参补剂转致奄奄一息迁延两旬间有从外感起见者用人参白虎汤畧无寸效昏昏嘿嘿漫无主持已治木矣喻诊之察其脉大壊腹未大满小水尚利谓可治但筋脉牵掣不停秪恐手足痿废仲景筋脉动惕者久而成痿今病已二十余日血枯筋燥从可知矣今治则兼治当于仲景之外另施手眼以仲景虽有大柴胡汤两解表里之法而无治痿之法变用防风通圣散陈方减白术以方中防风荆芥薄荷麻黄桔梗为表药大黄芒硝黄芩连翘栀子石膏滑石为里药原与大柴胡制之法相仿且内有当归川芎白芍正可领诸药深入血分而通经脉减者白术以前既用之贻误不可再误耳当晩连进二剂一剂殊相安二剂大便始通少顷睡去津津汗出次早诊之筋脉不为牵掣但阳明胃散洪大反加随用白虎汤石膏知母毎各两许次加柴胡花粉苓柏连翘栀子一派苦寒连进十余剂神识清饮食进半月起于牀一月步于地畧过啖即腹痛泄泻俨似虚症不之顾但于行滞中加柴胡桂枝升麻散余邪不使下熘变痢然后改用葳蕤二冬畧和胃气间用人参不过五分前后治法一一不违矩矱始克起九死于一生也徐国桢伤寒六七日身热目赤索水复不饮异常大躁将门牖洞启身卧地上展转不快更求入井一医汹汹急以大承气与服喻诊其脉大无伦重按无力谓曰此用人参附子干姜之症奈何认为下症耶医曰身热目赤有余之邪躁急若此再与姜附踰垣上屋矣喻曰阳欲暴脱外显假热内有真寒以姜附投之尚恐不胜回阳之任况敢以纯隂之药重刼其阳乎观情已大露岂水尚不欲咽而反可咽大黄芒硝乎天气燠蒸必有大雨此症顷刻大汗不可救矣且既认大热为阳症则下之必成结胸更可虑也惟用姜附所谓补中有发并可散邪退热一举两得不必疑虑以附子干姜各五钱人参三钱甘草二钱煎成冷服服后寒战戛齿有声以重棉和头覆之缩手不肯与诊阳微之状始着再与前药一剂微汗热退而安张卿子治塘栖妇人伤寒十日热不得汗或欲以锦黄下之主人惧延卿子脉之曰脉强舌黒而有芒投锦黄为宜今舌黒而润不渴此附子症也不汗者气弱耳非参芪助之不可一剂而汗张路玉治范主事疾先患寒伤营症恶寒三日不止曽用发散二剂第七日躁扰不宁六脉不至手足厥逆诊之独左寸厥厥动摇知是欲作战汗之候勿令服药但与热姜汤助其作汗若误药必热不上后数日枉驾谢别询之果如所言不药而愈吴氏子年二十余素有梦交之疾十月间患伤寒头疼足冷重剂头面大汗喘促愈甚或以为邪热入里或以为元气大虚议用冬地争持未决张诊之六脉瞥瞥按之欲絶正阳欲脱亡之兆急须参附庶可望其回阳遂疏回阳返本汤加童便调理数日频与稀糜而安一人途次患伤寒经吴门泊舟求治询之自渡淮露卧受寒恣饮烧酒发热在京口服药行过两次热势畧减而神昬不语不时烦扰见其唇舌赤肿燥裂以开水与之则嚥不与则不思察其两寸瞥瞥虚大关寸小弱按久六脉皆虚曰此热传手少隂心经也与导赤泻心汤一啜神识稍宁泊舟一日夜又进二帖便溺自知次早解维再诊脉静神安但与小剂五苓去桂易门冬二帖属其频与稀糜可收功吴介臣伤寒余热未尽曲池壅肿不溃不消日发寒热疡医禁止饮食服消毒清火药上气形脱倚息不得卧渴饮开水一二日腹胀满急大便燥结不通两月中用蜜导四五次所去甚艰势大危诊之其脉初按绷急按之絶无此中气逮尽之兆岂能复胜药力耶乃令续进稀糜榻前以鸭煮之香气透逹徐以汁啜之是夕大便去结粪甚多喘胀顿止饮食渐进数日后肿赤渐消此际虽可进保元独参之类然力不能支仅惟殻肉调理而安近一人过饵消导胃气告匮闻谷气则欲呕亦用上法不药而痊髙鼓峯治徐五宜长君伤寒危甚延往顷之有人来言病者晩来狂叫晕去五六次早起一晕竟絶不必往也问病来㡬日云九日矣又问胸尚热否曰胸但不冷耳曰可救也急往视之至则僵尸在牀口鼻无气面色青黯口噤目闭手撒独唇色紫黒髙笑曰此人不死隂虚症误服白虎所致耳切其脉两尺尚在遂取人参一两熟地二两炮姜五钱浓煎汤挖而灌之尽剂口开面色转红不及一时大叫冷甚连以热汤饮之即发壮热通身淋漓汗下而甦比晚腹胀不便曰无忧也大汗之后虚不能出耳再饮药一钟即得解次日诸病悉除但多妄言怒骂如有鬼神驱之者调治数日至夜半诊其脉曰虚至此乎复以大剂附子理中建中投之数日而愈杭友沈侨如甥病伤寒诊其脉浮数有力舌黒胸脯痛胀此得之劳倦后复伤饮食医以寒凉消导攻之火受过抑无所归也急以大剂参术归芪炮姜救之戒其家人曰夜半当发战战则汗而解矣如战时频频以粥与之时髙卧天长寺四鼓时病家急叩门曰服药后果寒甚索被顷之大热昏沉而死矣先生尚有法救之否曰不足计也汗来矣但战时曽进粥否曰实末也曰吾语汝战时须与粥要以助胃气使汗来速不至困乏耳今亦无妨第归此时当得汗矣果如言齁睡而安张隠菴治一少年伤寒三四日头痛发热胸痛不可安病家曰三日前因食面而致病张曰不然面饭粮食何日不食盖因外感风寒以致内停饮食非因食面而为头痛发热也故凡停食感寒只宜解表不可推食如里气一松外邪即陷入矣且食停于内在胸下胃脘间按之而痛今胸上痛不可按此必误下而成结胸病家云昨延某师告以食面故乃用消食之药以致胸中大痛因诊其外症尚在仍用桂枝汤加减一服而愈张令韶治一妇人患伤寒十余日手足躁扰口目瞤动面白身冷讝语发狂不知人事势甚危笃其家以为风縳其手足或以为痰迷心窍或以为虚或以为寒或辞不治张诊之切其脉全无问其证不知按其身不热张曰此非人参附子证即是大黄芒硝证出此入彼死生立判因坐视良久聆其声重而且长曰若是虚寒证到脉脱之时气沈沈将絶那得有如许气力大唿疾声久而不絶即作大承气汤牙关紧闭挖开去齿药始下咽黄昏即解黑粪半牀次早脉出身热人事亦知舌能伸出而黒又服小陷胸汤二剂而愈一妇人素有虚弱之症后患伤寒一医以为隂虚发热用滋隂之药命食鸡子火肉而病更甚所用皆玊竹骨皮丹皮归芍之类十余日死症悉具延张至其人已死张请视之气虽絶而脉尚在且滞滑曰此症不死乃误服补药邪不解胃络不通胃家实也幸正气未败可治少顷果甦用调胃承气汤一服而结粪解诸症愈次日大汗如雨此虚象也用人参三钱芪术枣仁各五钱而愈一男子新婚吐蛔发热医以为隂症用理中汤而吐愈甚张诊其脉缓而长一日衣吐蛔十余条以为风木生虫湿热相凑顿然而生随生随吐欲用黄连等清湿热之药不信复易一医用归芍玊竹之类吐益甚虫愈多复延张张曰必欲治非黄连不可遂用黄连厚朴枳实广皮半夏各等分煎服其吐稍乏再服不吐神清虫从大便而出约数十余大小不等后加白术等以补之即胀不安共用黄连枳实二十剂而愈此乃千百中偶见之症不可以为常有也据发热脉缓而长则是阳明经症案中但与治蛔似多脱畧俟再考陆养愚治周两峯头痛身热又舟行遇风㡬覆比至家脇大痛耳聋烦渴谵语是阳症也弦乃隂脉仲景曰阳病见隂脉者死况两尺乃人之根蒂今不起根蒂已絶孤阳上越逼血妄行据症脉不可为矣辞去陆至血已止而喘定脉之两寸关弦而微数两尺果沉而不起盖症属少阳弦数宜矣两尺不起亦自有故经云南政之嵗少司天少隂君火在泉故不应耳吐血者因舟中惊恐血菀为热所博也谵语者三阳表症已尽将传三隂也先以小柴胡和之俟实坚而下之旬日当愈也因与二剂明日脇痛减耳微闻但谵语胸膈满舌上黄胎仍以小柴胡加枳桔黄连日服一剂二日胸膈少寛而胎黒有刺大便不行约七日矣乃以润字丸三钱煎汤送下至夜更衣自凉诸症顿失后去枳桔加归芍调理旬日而起王野溪病伤寒六七日已发表矣忽身热烦躁口渴咽干大小便利而不任风寒或用凉膈散反胸前见斑数十㸃色微红乃投消斑青黛饮又发谵语手足厥逆谓热深故拟用承气下之陆脉之浮数六七至按之而空曰此隂盛格阳症也下之立毙内经至真要论云病有脉从而病反者何也岐伯曰脉至而从按之不故诸阳皆然今脉浮之而数按之而空乃阳虚为隂所拒不能内入而与隂交身热烦躁口渴咽干浮阳外越之故也恶风畏寒阳气不足也发斑者因寒药激之致无根之火聚于胸中上熏于肺传之皮肤也谵语者神不守舍也厥逆者阳将竭也若冷至肘膝则无及矣此与东垣治冯内翰之姪目赤烦渴王海藏之治侯辅之发斑谵语同例一用真武一用理中此先哲之成騐后学不知取法耳急用大料参术姜附峻补回阳麦冬五味甘草白芍敛而和之浓煎俟冷徐徐服之日夜令药不断三日夜病势始减旬日后稍加减之月余而起吴子玉病发热头痛腰疼烦躁口渴无汗有主麻黄汤者有主羌活冲和汤者脉之阳部浮数而不甚有力隂部沈弱而濇谓曰此症此脉有两感之象必重有所用力兼之房劳而得者不可轻汗宜先投补剂托住其气血待日期而汗之或曰太阳症而用补仲景有此治法乎曰虽无此法而未尝无此论太阳症宜汗假令尺中迟不可发汗何以知之以荣气不足血少故也今寸脉浮数而无力表症不甚急尺脉沉溺而濇则里虚可知伤寒有失汗而传里者亦有误汗而传里者此症是矣衆不决姑服羌活冲和汤一日夜二剂前症俱剧仍不得汗拟麻黄者以药轻病重欲大汗之陆曰若服麻黄汤亡阳谵语即见毙可立俟也乃用补气养荣汤二剂病未减亦不剧诊之寸关如故两尺稍有神再二剂又约一日夜方以参苏饮微汗之后诸症悉愈凌东阳患伤寒已经汗下身体外不热扪之则热极不能食而饿不可忍及强进稀粥即胀不可任必用力揉之一二时始下甫下又饥不能支大便五六日不行亦不鞭满城以汗下身凉而用开胃养血顺气之剂病日甚诊之两寸关浮数两尺沈数有力曰此畜血症也因下之太早浊垢虽去邪热尚留致血结成瘀胃中饥甚者火也食即胀者邪热不杀谷也揉下仍饥者肠中空涸协热消谷也法宜清上焦之热去下焦之瘀而后议补或曰许与士谓血在上则喜忘血在下则发狂今云瘀而何以无此也曰成无已固深于伤寒者也谓不大便六七日之际无喜忘如狂之症又无少腹鞭满之候何以知其有畜血盖以脉浮数故也浮则热客于气数则热客于血下后浮数俱去则病已如数去而浮仍在则邪热独留于卫善饥而不杀谷潮热反渴也浮去而数仍在则邪独留于荣血热下行血得泻必便浓血若大便六七日不行血不得泄必在下焦而为瘀须以抵当汤下之此前贤之成案也乃用淡盐汤送抵当丸三钱取盐走血之意以去荣中之结热随浓煎人参汤者病久数下恐元气不能支也如此两日结血去浮热解饮食进后以清气养荣汤调理旬日而愈汤二老病伤寒已发汗矣后忽下利身热头痛昏愦或谓合病下利复用解肌发表药反増剧自汗恶风或谓隂虚用理中合四物遂不眠妄见躁烦谵语或云此协热下利也用白头翁汤二剂病畧可数日诸症不减四肢厥逆脉之浮按散大而数沉按细数而有力曰向云协热者是也第宜调胃承气汤下之不当止用白头翁汤耳或云下利厥逆可复下乎曰内经云塞因塞用通因通用王太仆云大热内结淫泻不止热宜寒疗结复须除以寒药下之结散利止通因通用之法也又仲景云下利谵语有燥屎也厥逆者热深厥亦深也承气下之第此症初见时下之即愈今日数已久元气将脱不得竟下因用人参二钱浓煎送润字丸五钱半日许出燥屎数十枚利减半手足稍温第昏沉更甚问之不语左脉微浮畧数右脉少沉微数无力再用人参五钱浓煎送润字丸二钱少时又去燥矢数枚溏便少许遂能语索食稀粥与之次日身凉神爽后用调养气血少佐清热之品旬日渐愈而大便常结用八物倍生地月余而瘳陆肖愚治臧苕泉患伤寒发热鼻燥口干呕恶胸脇痛满小水短赤大便泻利或投柴苓汤反増头痛如破彻夜不寐已三日脉之左弦右洪寸关数两尺稍和以柴葛解表为君黄芩石膏知母清腑为臣枳桔寛中为佐竹茹甘草平逆为使一日二剂呕止痛减余如故因去知母黄芩竹茹倍柴葛加生姜五片亦一日二剂热退安卧泻亦止矣口尚微渴以花粉麦冬甘草陈皮黄芩桔梗枳殻四帖而安后十日食复身热谵语如见鬼状舌黒有刺大便三日不行日轻夜重脉沉有力两尺带弦用枳实黄连蒌仁桃仁白芍㯽榔元明粉二剂诸症悉减而大便未行用桃仁十枚煎汤下润字丸一钱五分全愈后以清气养荣汤调理之吴煦野子年二十三精神素旺清明自馆中归有房事五更小解忽脐下作痛肠中雷鸣大便泻水小便不利明日遂发寒头痛医来告以酒后犯逺归之戒医疑是隂症伤寒以理中汤二剂令一日夜服之次日呕逆大作烦躁口渴饮食不进昼夜不卧诊之已三日矣其脉左弦右洪寸关有力尺部尚和面赤戴阳乃与柴葛解肌二剂因述逺归隂虚投理中不减咸拟倍加参附陆曰脉症俱阳纵有房事隂未尝虚若再投参附不可为矣令今夜必服此二剂庶不传里病者心虚止服一剂明早诊之症不増剧脉仍洪大并两尺亦大曰热邪已入腑矣日晡必剧以白虎汤二剂与之病者犹豫谓曰今日怕石膏明日大黄也怕不得延挨未服而烦渴躁热大作且有谵语遂连进二服热畧不减再以前方二剂与之至五更始得少睡早间诊视两尺沉实舌胎已厚改用小陷胸汤送润字丸一钱至晚又进一钱夜半出燥矢数十枚热减泻止又服枳实黄连至数十剂少用滋补即痞隔饮食不能进调治二日方得全愈陆祖愚治顾玉巖年六十患伤寒服药头疼骨痛已除身热烦躁兼发赤斑而狂诊之六脉沈数有力目瞪直视噤不出声舌黒芒刺四肢氷冷询其大便二十日不行谓年虽髙脉尚有神力任无事投以大承气汤目闭昬沈咸谓决死一二时顷腹中鸣响去燥矢若干诸症脱然仅存一息改用人参麦冬归芍芪术调理而安吴开之二日间患头痛身热服药已愈旬日矣忽耳后红肿作痛大发寒热或以为毒用花粉连翘解毒数剂不效或以为痰核用南星半夏数剂反甚胸脇满痛饮食不进气喘而粗夜卧不安脉之两闗弦数两尺和此本伤寒少阳之邪不解所以发頥耳之前后上下乃少阳部分寸关弦数亦少阳不和之脉宜小柴胡汤和解之用软柴胡七钱干葛黄芩各三钱生甘草桔梗苏子白芥子各一钱姜枣煎服二剂喘定四剂肿痛全消而愈治陈湖一男子患伤寒仰卧一目且耳聋意其病尚在少阳故脇痛不能转侧及耳聋也与小柴胡汤加山栀一剂即能转侧尾闾处内溃皆蛆耳亦有闻盖少阳属风木而风木能生虫也其在少阳明矣一人伤寒大小便不通予与五苓散而皆通五苓固利小便矣而大便亦通者津液生固也或小便通而大便尚不通宜用蜜煎法导之施祕监尊人患伤寒咳甚医告技穷试捡灸经于结喉下灸三壮即瘥盖天突穴也神哉神哉华佗传府吏儿寻李延共止俱头痛身热所苦正同佗曰寻当下之延当发汗或难其异佗曰寻外实延内实故治之宜殊即各与药明旦并起范汪方云故督邮顾子献得病已瘥诣华佗视脉曰尚虚未复复勿为劳事御内即死临死吐舌数寸其妻闻其病除从百余里来省之止宿交接中间三日发病如佗言妇人伤寒虽瘥未满百日气血骨髓未牢实而合隂阳快者当时即未觉恶经日则令百节解离络缓弱气血虚骨髓空竭恍恍吸吸气力不足着牀不能动摇起居仰人食如故是其症也丈夫亦然有士盖正者疾愈后六十日已能射猎一犯房室即吐涎而死及热病房室名为隂阳皆难治近者有一士大夫小得伤寒瘥已十余日能乗马行来自谓平复亦以房室即小腹急痛手足拘挛而死妇人患病虽瘥未平复血脉未和尚有热毒而与之交接得病者名为隂阳易医者张苗説有婢得病瘥后数日有六人姦之皆得病林观子父因积寒腹痛以痧症治而愈数日后神思鬰结胸腹粥二三次大便溏日二三行杂治二旬余渐剧后一医诊之曰伤寒之邪尚在何悞至此也服小柴胡八剂别下结粪十数枚而安此亦脏结类所谓饮食如故时时下利也吴仁斋治一人伤寒十余日脉沈细手温而足冷大便不通面赤呕烦渴药不能下惟喜凉水一二口或西𤓰一块食下良久吐出此隂甚于内逼其浮阳上冲咽嗌故面赤烦呕用𤓰去皮去子切片又以人参三钱炮姜二钱水煎取浸冷水中待冷服之而愈一人伤寒七八日服凉药太过遂变身凉手足厥冷通身黒斑惟心头温暖乃伏火也六脉沈细昏不知人不能言语状如尸厥遂用人参三白汤加熟附半箇干姜二钱服下一时许斑渐红手足渐暖甦矣数日复有余热不清此伏火后作再用黄连解毒竹叶石膏汤调治而安马元仪治沈集发热七日神昏谵语中州结块髙突拒按作痛诊之右脉虚微左见弦濇此正气夺而邪气盛也症实脉虚法在不治不得已必先补后攻庶几万一与人参桂枝炮姜半夏枳实厚朴广皮补正散结脉稍起再与附子加桂理中汤以恢复元气二剂右脉已透四剂两脉有神而前症犹在中痛转甚时衆议交沮盖此症原有积滞可攻两日用药専行温补者全是顾虑元气若早下之必先脱矣今已补完胃气即可施治实之法也以人参三钱大黄五钱厚朴一钱枳实一钱桂枝五分服未一时大便连行三次其块如失诸症悉平次与调理脾肾而愈卜晋公患伤寒数日面赤躁烦手足搐搦起卧转侧不安口燥渴大便结或用清火发散俱不应诊其脉虚濇兼结夫濇则伤隂结则气滞得之忧思劳鬰肺胃受伤津液亏而虚邪结也散邪清火适所以耗其隂而留其邪耳治法必须大剂滋解乃可用𤓰蒌实一两紫菀三钱枳殻桔梗各一钱秦艽一钱杏仁苏子半麴等一剂便得大睡身安调理数日而愈鲍坤厚病经半月两寸独鼓两关尺虚微头痛如斧噼汗出不止讝语神昬曰寸大尺小本为上盛下虚之候况头痛如破者虚阳上僭也汗出不止者虚阳外散也讝语神昏者孤阳气浮神失其守也非人参附子无以追散失之元气非童便猪胆葱白无以通僭逆之阳气法当用白通汤以急救之时夜半特宰猪取胆比药成牙关紧急不知人事乃挖而灌之黎明神气渐清此阳气已渐归原但欲其深根固蒂非大剂温补不可用人参四两附子一两肉桂五钱合附子理中汤法连投数剂痛定汗止调理而安一人伤寒六日两脉微弱不起面垢遗尿自汗谵语身重不能转侧此三阳合病汗下两不可用仲景云腹满身重口不仁而面垢讝语遗尿自汗者白虎汤主之盖三阳合邪至遗尿谵语其中州扰乱真气与津液并伤可知故仲景复云发汗则谵语下之则额上生汗手足逆冷以汗则偏于阳而津液益伤下则偏于隂而真气复损惟白虎一法解热而不碍表里但三阳病其脉当浮大而反微弱不起者以邪热鬰遏不得外逹非阳衰脉微之比但清其壅热而脉自起矣用大剂白虎一服便得大睡再剂神清脉起与补虚清热而痊张氏子伤寒四五日两脉虚微神气昏乱躁烦不宁时欲得水复置不饮弃衣而走勇力倍常言语狂妄不避亲疎此隂盛格阳欲脱外假热内真寒也欲与理中汤咸谓火热有余之症欲行寒下曰岂有大热症而不引水自救者况两脉微弱明属隂盛阳微若不急与温补大汗一至不可为矣前方加人参至四两煎成冷服一二时许狂乱顿止反见寒慄欲覆重被再与前药一剂神清热退而安周禹九伤寒五日发热中痛呕逆须三四人摇扇取凉不已与药随吐脉之寸空大关尺虚小曰两寸空大阳欲从上越也关尺虚小隂欲从下脱也若大汗一至隂阳两絶不可为矣以白通汤加人尿猪胆服后呕逆随已寸脉平关脉起后见口燥中痛脉实乃以承气汤下之周身发癍疹两頥发肿转用黄连解毒汤而愈张氏仆病经五日发热脉沉微口燥烦躁不眠曰发热为阳脉沉微为隂少隂症似太阳也口燥烦躁乃邪气内扰当用麻黄附子细辛汤以温少隂之经而驱内陷之邪彼童子身安得隂症乃用附子外用𤓰蒌滋解之法症益甚再脉之沉微转为虚散已犯条欵不得已惟四逆汤一法或可挽回遂连进二服是夜得睡明日热退脉起而安李季虬曰赵和斋年六十患病予以他事请见延至中堂云偶因劳倦体疲正欲求教为诊视细按其六部并察其形神谓云翁病属外邪非劳发也须着意珍重时葛存诚在坐私谓云此病是极重外感邪气有内陷之兆恐难挽回别去三日复邀看则神气已脱脉无伦次问所服何药云石膏汤曰病症固重服药又差无汗发热非阳明症何得用石膏此太阳症未经发汗邪气传里里虚水涸不胜邪热真气已脱必不可救时犹以予言为妄不两日而毙矣张意田治一人春间伤寒七日后烦躁咽痛胸闷泄泻皆作湿热治不效诊得脉来细急乃少隂脉象也夫少隂上火下水而主枢机水火不交则脉急胸满而烦躁火上咽痛水下泄泻此神机内鬰旋转不出不得周遍于内外之症也与少隂下利咽痛胸满心烦之论吻合宜用猪肤汤法用猪肤六两刮取皮上白肤煎汁一大椀去滓及浮油加白蜜五钱谷糵一两炒香研末文火熬成半椀温服之症稍减其脉细而短濇此戊癸不合以至阳明血液不生经脉不通之候也与炙甘草汤宣通经脉㑹合阳明遂脉缓而愈薛立斋云郑汝东妹壻患伤寒得纯黒舌医士曽禧谓当用附子理中汤人咸惊骇遂止迨困甚治棺曽往视之谓用前药犹有生理其家既待以死拚从数剂而愈大抵舌黒之症有火极似水者即杜学士所谓薪为黒炭之意也宜凉膈散之类以泻其阳有水来克火者即曽所疗之人是也宜理中汤以消隂医又须以老生姜切平擦其舌色稍退者可治坚不退者不可治𢎞治辛酉金台姜梦辉患伤寒亦得纯黒舌手足厥冷气逆不止衆医犹作火治几致危殆判院吴仁斋用附子理中汤而愈夫医之为道有是病必用是药附子疗寒其效可数奈何世皆以为必不可用之药宁视人之死而不救不亦哀哉至于火极似水之症用药得宜效应不异不可谓百无一治而弃之也庚辰年少司马杨夫人伤寒误服附子药一钟即时咽喉赤肿急邀薛治薛谓仲景先生云伤寒症桂枝下咽阳盛则毙何况附子乎辞不治是日果死辛卯年一吏伤寒误用附子药一钟发躁奔走跌死夫盛暑之际附子桂姜三药併用连进三四剂无事严冬时候三药单用一味止进一剂者却死可见罗谦甫先生舍时从症权宜用药之功吴洋治汪伯至从嫂病衆医穷洋始至目家人曰易与尔第以寒水饮之其党谓病者三日不食奈何予水洋曰伤寒阳明热甚恃药将不能即得所宜弗药可也乃督汲者陈榻先以一杯饮之病者爽然遂尽斗病良已乃进人参白虎汤而平吴桥治表姪方辂自浙病伤寒诸医不效归浃日热不退耳稍聋体倦心烦医率投以补剂渐至昬瞀絶食抹衣已治木且逆桥至六脉弦紧而数病由伤寒未解而复感寒幸而年力方疆非汗不愈寻以麻黄石膏汤进得汗而解续名医类案卷二续名医类案卷三钦定四库全书续名医类案卷三钱塘魏之琇撰疫王宇泰曰圣散子方因东坡先生作序由是天下神之宋末辛未年永嘉瘟疫服此方被害者不可胜纪余閲叶石林避暑録云宣和间此药盛行于京师太学生信之尤笃杀人无数医顿废之昔坡翁谪居黄州时其地濒江多卑湿而黄之居人所感者或因中湿而病或因雨水浸滛而得所以服此药而多效是以通行于世遗祸于无穷也𢎞治癸丑年吴中疫疠大作吴邑令孙磐令医人修合圣散子遍地街衢并以其方刋行病者服之十无一生率皆狂躁昏瞀而卒噫孙公之意本以活人殊不知圣散子方中有附子良姜吴茱茰豆蔲麻黄藿香等剂皆性味燥热反助火邪不死何待若不辨隂阳二症一㮣施治杀人利于刀劒有能广此説以告人亦仁者之一端张子和曰元光春京师翰林应泰李屏山得瘟疫症头痛身热口干小便赤濇渠素嗜饮医者便与酒症丸犯巴豆利十余行次日头痛诸病仍存医者不识复以辛温之剂解之加之卧于暖炕强食葱醋汤图获一汗岂知种种客热叠发併作赤黄癍生潮热血泄大喘大满后虽有承气下之者已无及矣至今议者纷纷终不知热药之过往往罪于承气汤用承气汤者不知其病已危犹复用药学经不明故也良可罪也然议者不归罪于酒症丸者亦可责也夫病症在表不可下况巴豆之丸乎巴豆不已况复发以辛热之剂乎彼随衆毁誉者皆妄议者也宋寳庆二年丙戍冬十一月耶律文正公从元太祖下灵武诸将争掠子女玉帛王独取书籍数部大黄两驼而已既而军中病疫惟得大黄可愈所活几万人职方外纪云哥阿岛曩国人尽患疫内有名医名依卜加得不以药石令城内外遍举大火烧一昼夜火息而病亦愈矣盖疫为邪气所侵火气勐烈能盪涤诸邪邪尽而疾愈亦至理也邱汝诚因访友闻隣家哭声问何故曰隣某甲得时疾邱令汲水置大桶中以帘横其人于上遂愈苏韬光侍郎云予作清流县宰县倅申屠行父之子妇患时疫三十余日已成壊症予令服夺命散又名复脉汤人参一两水二钟紧火煎一钟以井水浸冷服之少顷鼻梁有汗出脉复立瘥凡伤寒时疫不问隂阳老幼误服药饵困重垂犯脉沈伏不省人事七日以后皆可服之百不失一吴嗣昌治浙督赵清献公名臣也常遘危疫吴独排衆议投氷水立甦之公尊礼若神曰君其不朽矣孙文垣治一老妓三日患头痛身热口渴水泻不止身重不能反侧目渐昏沈耳聋眼合讝语诸医不效又有主补中益气者有主附子理中者煎成未服孙诊之六脉洪大面色内红外黒口唇干燥舌心黒胎不省人事曰此疫症也法当清解急以小白汤进之犹可生也益气理中杀之耳安可用问小白何汤也曰小柴胡合白虎汤即是泄泻如此石膏可用乎曰此协热下利当早服之既服至夜半神气甦醒惟小水不利热渴未退师仲景法渴而身热小水不利者当利其小便乃以辰砂六一散一两灯心汤调服之两帖而瘳张净守发热腹疼泄泻口渴呕吐不出有认寒者有认热者有认伤寒者孙诊之曰此时疫泻也以二陈汤倍白术加青蒿葛根酒苓白芍猪苓泽泻滑石一剂而安一仆病身如火烁头痛如破小水赤口渴鼻干不得眠胸膈膨胀饥不能食六脉弦而数孙与竹叶石膏汤加知母枳殻白芷葛根大加青蒿一帖而热痛减半胸膈亦寛唯口渴小水短濇睡卧不安又与化瘟丹三钱井水化下渴止少得睡头晕脚软与四物汤加青蒿酒苓苡仁木𤓰服之全愈一仆病与前相似医与药乃大吐大泻热益増头痛不可当烦躁口渴鼻干呕吐小水短濇已十四日甚危孙询所服药乃藿香正气散加砂仁厚朴山查大耗元气之品时五月火令当权之疫当以甘草之剂治之何可以辛热香窜益其火而枯其津急投人参白虎汤加竹茹葛根青蒿升麻一帖热除再帖头痛止诸症尽去后连治数人皆如此盖天行之疫一方多有先以甘寒清解之剂投之热退即以四物汤养隂血稍加清热之品而青蒿之功居胜吴某妇先感风邪后伤饮食发热头痛腹胀医与巴豆丸泻之热如初又以大黄重泻之热亦如初再后者谓泻而热不退者为虚大用参芪术补之四日神气昏沉不省人事孙诊之左脉弦数右关尺沉数有力舌尖沉香色舌根焦黑芒刺语言不清盖不知饥馑之余疫气为疠妄下妄补误成壊症危且殆矣姑以柴胡知母各三钱石膏六钱枳实花粉各五分甘草黄芩麦冬各一钱山栀生地各七分人参六分竹叶三十片姜三片水煎饮至中夜后人事稍清微有汗舌柔和次日前方去生地加白芍舌心焦黒尽退大便五日未行身尚痛咳𠻳与七制化痰丸二帖再以石膏二钱麦冬贝母各一钱前胡枳殻黄芩栀子各六分甘草三分桑皮八分全安程氏妇乃夫没于疫病七日疫即之大热头疼口渴胸脇併痛医与小柴胡汤夜忽梦夫交洩而觉冷汗滛滛四肢如解神昏讝语面如土色舌若焦煤强邀孙诊之六脉沈弦而数大小便俱秘此亦隂阳易类也疫后有是危已极矣与生脉汤加柴胡黄芩桂枝甘草煎成将乃夫昔穿袴裆烧灰调下两剂而神醒体温汗敛舌柔焦退前方加枣仁竹茹四肢能运动乃进粥汤子女妯娌婢仆凡六人次第均以六神通散解汗而安一妇人发热头痛医与九味羌活汤十神汤不效加口渴舌黒如煤又医与如神白虎汤竹叶石膏汤亦不效加泄泻不止人事昏沉四肢厥冷唿吸气微米粒不进者十四日具含敛矣孙诊之脉细如蛛丝曰此疫症也合生脉理中二汤饮之连进二帖夜半神气稍甦饮粥汤半盏次早六脉渐见喜曰脉絶微续者生可无虞矣仍与前药至晚泻之口不渴舌煤退精神爽再用人参白术各五钱炮姜炙草各二钱麦冬三钱五味十五粒不拘时服数日全愈吴球泉内人痢疾后感寒月水适至壮热头微疼口渴遍身疼胸膈饱闷烦躁耳聋大便泻舌上白胎脉七八至乱而无序孙曰此三隂合病春瘟症也且投三阳药服之徐察徴应再为区处以柴胡三钱天花粉八分炙甘草桂枝各五分服后遍身如氷面与四肢尤甚六脉俱无举家及医者皆叹为物故矣孙曰非死候也盖夜半隂阳生势欲作汗譬之天将雨必六合晦㝠诸医咸匿笑四鼓后果战而汗出衣被皆溼肢体渐温神思清爽且索粥唯耳尚聋腹中大响脉近六至改以柴苓汤加乌梅两帖而愈族孙醉后房事事起而小溲即脐下作痛水泻肠鸣一日十余度发热头痛医与理中汤一帖反加呕逆烦躁口渴孙诊之左脉弦大右洪大俱七至不食不眠面赤唇燥舌胎黄厚自云房劳失后隂症伤寒小腹痛且漏底乃笑曰春瘟症也族人交口谓的属隂症故呕吐水泻不可因其面赤便认为阳顾戴阳症与此近似幸加察焉咸拟理中汤再加附子肉桂庶可保全孙曰桂枝下咽阳症即毙隂阳寒热之间辨之不真死生反掌兹当舍症从脉也以温胆汤加姜汁炒黄连柴胡干葛二帖令当夜饮尽俾不他传因畏竹茹黄连只进一服呕逆止余症悉在次日脉之洪大如前与白虎汤加竹茹两帖亦令服完因畏石膏只进一服泻止小腹仍痛又次日脉洪长坚硬邪已入腑非桃仁下不可乃觌面煎服连饮二剂下黒燥矢五六枚痛热俱减再诊六脉皆缓弱以四君子汤加白芍黄连香附调养数日而愈程兄腮颊红肿呕恶恶寒发热不食下午烦躁口苦不寐此俗名鸬鹚瘟是也乃少阳阳明二经之症法当清解以柴胡贯仲各钱干葛竹茹半夏曲各一钱黄连枳殻各七分甘草四分一帖而减二帖而安喻嘉言治钱仲昭患时气外感三五日发热头疼服表汗药疼止热不清口干脣裂因而下之遍身红斑神昏讝语食饮不入大便复秘小便热赤脉见紧小而急曰此症前因误治阳明胃经表里不清邪热在内如火燎原津液尽干以故神昏谵妄若斑转紫黑即刻死矣目今本是难救但其面色不枯声音尚朗乃平日保养肾水有余如旱田之侧有下泉未竭故神虽昏乱而水仍通乃隂气未絶之征尚可治之不用表里单单只一和法取七方中小方而气味甘寒者用之惟如神白虎汤一方足以疗此盖中州元气已离大剂急剂复剂俱不敢用而虚热内炽必有寒气味方可和之耳但方虽宜小而服则宜频如饥人本欲得食不得不渐渐与之必一昼夜频进五七剂为浸灌之法庶㡬邪热以渐而解元气以渐而生也若小其剂复旷其日纵用药得当亦无及矣如法治之更一昼夜热退神清脉和食进其斑自化金鑑春日病瘟悞治二旬酿成极重死症壮热不退谵语无伦皮肤枯濇胸膛板结舌卷唇焦身倦足冷二便畧通半渴不渴面上一团黒滞前医所用之药不过汗下和温之法絶无一效喻曰此症与两感伤寒无异但彼日传二经三日传经已尽即死不死者又三日再传一週定死矣此春瘟症不传经故虽邪气留连不退亦必多延㡬日待元气竭絶乃死观其隂症阳症两下混在一区治阳则碍隂治法然曰发表攻里本自不同又谓活法在人神而明之未尝教人执定勿药也吾有一法即以仲景表里二方为治虽未经试騐吾天机勃勃自动若有生变化行鬼神之意必可效也于是以麻黄附子细辛汤两解其在表隂阳之邪果然皮间透汗而热全清再以附子泻心汤两解其在里隂阳之邪果然胸前柔活人事明了诸症俱退次日即思粥以后竟不需药只此二剂而起一生于九死快哉卢不逺治永嘉王龙友望其色黯紫舌本深红知其次日当病果发热越三日其叔培竹欲归将发诊其脉沉而散卢极力挽留谓龙友虽病而脉有神理君虽未病而邪实深入病中路将奈何至次晚大吐脉随脱药以人参三钱脉复有以枣仁等剂投之者其热转盛十四日脉八至舌短神昏卢谓今晩非用下必然胃烂因用芩连大黄一剂次日遂愈盖疫为疠气人受之多从口鼻入先由寒鬰火故其色紫紫为水尅火之色也火病之发应心之苖故舌色深红杜清碧谓之将瘟舌而脉体须浮浮脉象火病发必顺若沈则邪深入里河间多用下法如当下而失时必胃烂而死吴又可治朱海畴年四十五嵗患疫得下症四肢不举身卧如塑目闭口张舌上胎刺问其所苦不能答因问其子两三日所服何药云进承气汤三剂毎剂投大黄一钱许不效更无他䇿惟待日而已诊得脉尚有神下症悉具药浅病深也先投大黄一两五钱目有时而稍动再投舌刺无芒口渐开能言三剂舌胎稍去神思稍爽四日服柴胡清燥汤五日复生芒刺烦热又加再下之七日又投承气汤养荣汤肢体自能稍动计半月共服大黄十二两而愈又数日始进糜粥调理两月平复凡治千人所遇此等不过三四人而已姑存案以备参酌耳施幼升卖卜颇行年四旬禀赋肥甚六月患时疫口燥舌干胎刺如锋不时太息咽喉肿痛心腹胀满按之痛甚渴思氷水日晡益甚小便赤濇得涓滴则痛甚此当急下之症也縁通身肌表如氷指甲青黒六脉如丝寻之则有少按则无医者不究里症热极但引陶氏全生集以为阳症但手足厥逆若冷过乎肘膝便是隂症今已通身氷冷比之冷过膝更甚宜其谓隂症一也且陶氏论隂阳二症全在脉之有力无力中分今已脉微欲絶按之如无比之无力更甚宜其为隂症二也隂症而得至隂之脉又何説焉遂投附子理中汤末延吴至以脉相参表里正较此阳症之最者因内热之极气道壅闭下症悉具但嫌下之晩耳因内热之极至周身氷冷此体厥也六脉如无者羣龙无首之象症亦危矣急投大承气汤嘱其缓缓下之脉至厥回便得生矣其妻以一曰隂症一曰阳症天地悬絶疑而不服更一医指言隂毒须灸丹田又三医续之皆言隂症妻乃惶惑病者自言何不卜之神明遂卜得从隂则吉从阳则凶更惑于医之议隂症居多乃进附子汤下咽如火烦躁之极叹曰吾已矣药之误也言未已转剧不愈时竟殒吴江沈氏妇少寡多鬰怒而有吐血症嵗三四发吐后即已三日间小发热头疼身痛不恶寒而微渴次日旧病大发吐血踰常更加眩晕手振烦躁饮食不进且热加重医但见吐血以为旧病不知其时疫也以发热为隂虚头疼身痛为血虚不知吐血前一日已发热头痛非吐血后所加也衆议用补问吴可否吴曰失血补虚权宜则可今兼时疫非昔比也于是用人参二钱茯苓归芍佐之两服后虚症咸退热减六七医者病者皆谓用参得效欲速进吴禁之不止遂觉心胸烦懑腹中不和求哕不得遍体不舒终夜不寐盖虚邪得补而退实邪得补而剧也因少与承气微利之而愈按此病设不用利药静养数日亦愈以其人大便一二日一解则知地气自通邪气在内日从胃气下趋故自愈也严氏妇年三十时疫后脉症俱平饮食渐进忽然肢体浮肿别无所苦此即气复也盖大病后血未成气暴复血乃气之依归气无所依故为浮肿嗣后饮食渐加浮肿渐消若投行气利水药则谬矣一人感疫发热烦渴思饮氷水医者禁服生冷甚严病者苦索不与遂致两目火迸咽喉焦燥昼夜不寐目中见鬼病人困剧自谓得冷水一滴下咽虽死无恨于是乗隙匍匐窃取井水一盆置之枕旁饮一杯目顿清亮二杯鬼物潜消三杯咽喉声出四杯筋骨舒畅不觉熟睡俄而大汗如雨衣被湿透脱然而愈盖其人痩而多火素禀阳藏医与升散不能作汗则病转剧今得冷饮表里和润自然汗解张路玉治洪氏季初冬发热头痛胸满不食已服发散消导四剂至六日周身痛楚腹中疼不时奔响屡欲圊而不行口鼻上脣忽起黒色成片光亮如漆与玳瑁无异医骇辞去张诊之喘汗脉促神气昏愦虽症脉俱危喜其黑色四围有红晕鲜泽若痘疮之根脚紧附如线他处肉色不变许以可治先与葛根黄芩黄连加犀角连翘荆防紫荆人中黄解其肌表毒邪俟其黑色发透乃以凉膈散加人中黄紫荆乌犀微下二次又犀角地黄汤加人中黄之类调理半月而安此症书所不载唯龎安常有玳瑁瘟之名而治法未备人罕能识先是一人患此濒危口目鼻孔皆流鲜血亦不能救大抵黑色枯焦不泽四围无红晕而灰白色黯者皆不可救其黒必先从口鼻至额頬目胞两耳及手臂足胫甚则胸腹俱黑从未见于额上肩背阳位也陈瑞之七月间患时疫初发独热无寒或连热二三日或暂可一日半日热时烦渴无汗热止则汗出如漉自言房劳后乘凉所致服过十味香薷九味羌活柴胡枳桔等余剂烦渴壮热愈甚张诊之六脉皆洪盛搏指舌胎焦枯脣口剥裂大便五六日不通虽云病起于隂实则热邪亢极胃府剥腐之象急与凉膈加黄连石膏人中黄得下三次热势顿减明晚复发热发渴与白虎加人中黄黄连热渴俱止两日后左颊发頥一晬时即平而气急神昏此元气下陷之故仍与白虎加人参犀角连翘升柴甘桔牛蒡马勃二服右頥又发一毒髙肿赤亮疡医调治四十日而安同时患者颇多良由时师不明此为湿土之邪初起失于攻下㮣用发散和解引邪泛滥而发頥毒多有肿发绵延以及膺肘臂䏝如流注溃腐者纵用攻下解毒皆不可救不可以发頥为小症而忽之一辽东人患时疫寒热不止舌胎黄润用大柴胡下之烦闷神昏杂进人参白虎补中益气热势转剧频与芩连知母不应张诊之左脉弦数而劲右脉再倍于左周身俱发红癍惟中脘癍色皎白诸医莫审白癍之由因喻之曰良由过服苦寒之剂中焦阳气失职故也法当通逹其癍兼通气化无虑癍色不转也遂用犀角连翘山栀人中黄昼夜连进二服二便齐行而癍化热退神清食进起坐徐行矣其昆季同时俱染其气并进葱白香豉人中黄连翘薄荷之类皆随手愈一人壮热十余日神昏语言难出自利溏黑舌胎黒躁脣焦鼻煤先误发散消导数剂烦渴弥甚恣饮不辍此本伏气鬰发更过风遂成风瘟以热邪久伏少隂从火化出太阳即是两感幸年壮质强已愈三日六日之期症之危殆良由风药性升鼓激周身元气皆化为火伤耗真隂少隂之脉不能内藏所以反浮古人元无治法唯少隂例中则有救热存隂承气下之一症可借此以迅埽久伏之邪审其鼻息不鼾知水之上源未絶无虑其直视失溲也酌用凉膈散加人中黄生地急救垂絶之隂服后下溏黒三次舌胎未润烦渴不减更与大剂凉膈大黄加至二两兼黄连犀角三下方得热除于是専以生津止渴大剂投之舌胎方去津回渴止而愈按喻嘉言治金鑑类两感其论症与此畧同第金则舌卷足冷身倦而便畧通此则舌黒甚焦鼻煤而利溏黒故金则以麻黄附子细辛及附子泻心此则専用凉膈其治法不同如此杨乘六治一人病疫大热大渴脣焦目赤两额娇红语言谬妄神思昏沈手冷过肘足冷过膝其舌黒滑而胖其脉洪大而空曰此戴阳症也外热内寒虽身热如烙不离覆盖口渴引饮不耐寒凉面色虽红却娇嫰而㳺移不定舌胎虽黑却浮胖而滋润不枯症类白虎然白虎症未有厥冷上过肘下过膝者遂以大剂八味饮加人参浓煎数椀探冷与服诸症乃退继以理中附子六君归芍调理而愈先是有白虎者幸未服之张学海业医以疲于临症染时疫微寒壮热头痛昏沈服发散药数剂目直耳聋病势増剧口渴便秘改用泻火清胃解毒等剂热尤炽油汗如珠谵语撮空恶候悉具杨诊之其脉洪大躁疾而空其舌干燥焦黄而胖座皆医也佥拟白虎承气汤以养荣汤用参附各三钱与之曰服此后当得睡睡则诸脉俱静诸病俱退而舌变嫩红滑润矣第无挠旁议翌日复诊果如所言盖症有真假慿诸脉脉有真假慿诸舌如系实症则脉必洪大躁疾而重按愈有力如系实火则舌必干燥焦黄而敛束且坚卓岂有重按全无满舌俱胖尚得谓之实症也哉仍用原方减去参附一半守服数剂而愈陆养愚治费西村患时疾头疼身热口渴气喘下午热潮更甚或以藿香正气散投之烦躁特甚舌心焦黒谵语发斑又与柴苓汤更加呕哕且自汗不止脉之浮数而微曰此少阳阳明合病之虚热也用白虎汤加人参黄芪葛根柴胡灯心竹叶热减十分之七汗亦稍止后以人参麦冬五味黄芩山栀甘草二剂斑亦渐退陈好古患两太阳痛左脇作疼口渴大便泻水小便短赤面色如尘陆脉之滑大而数右关为甚时春末夏初曰此疫症也陈怒瘟病之名辞去或以胃苓汤投之烦渴异常语言错乱再求诊脉仍前症似危急然细参症候不过热鬰之极故烦乱沈昏耳其泻者因表气不舒故里气不固也用白虎合解肌汤二剂而神定又二剂而起丁程川之宠患疫而死半月后丁自病头痛身热口渴烦躁或与小柴胡汤忽夜梦与亡宠交接惊觉而精已洩汗出如雨不能转侧神昏谵语亟陆诊之其脉沈微如丝面色如泥四肢厥冷幸未过肘膝而阳事尚自翘然令剪其亡宠旧裩裆烧灰以附子理中汤调灌之两剂神清阳亦收敛后以人参麦冬五味白芍黄连枣仁知母黄蘗调理而安柴屿青治吴氏妇患病家人谓因怒而致医遂用沉香乌药代赭等药兼用表剂二十余日胸膈胀闷壮热不休脉之左手稍平右三部洪数此疫症邪热入腑表散徒伤卫气病亦不解乃连进𤓰蒂散二剂吐去涎痰察其未衰又与小承气二剂下宿垢数行而热渐退调治二十余日脉始平复缪仲淳治史鹤亭太史丁亥春患瘟疫头疼身热口渇吐白沫昼夜不休医误谓太史初罢官归妄投解鬰行气药不效又与四物汤益甚诸医谢去谓其必死迎缪至病二十余日矣家人具以前方告缪曰误矣瘟疫者四时不正伤寒之谓发于春故谓之瘟疫不解又不下使邪热弥留肠胃间幸元气未尽故不死亟索淡豆豉约二合许炒香麦冬一两许知母数钱石膏两许一剂大汗而解时大便尚未通史问故曰昨汗如雨邪尽矣第久病津液未回故大不通此肠胃燥非有邪也今可食甘蔗三二株兼多饮麦冬汤不三日去燥粪六十余块而愈张鳯逵万厯丁未三月间寓京师吏部刘蒲亭病剧求治已备后事谵语抹衣不寐者七八日矣御医院吴思泉名医也偕数医治之张诊脉只关脉洪大其余皆伏乃书方竹叶石膏汤咸惊曰吴等已煎附子理中汤何氷炭如是张诘之吴曰阳症隂脉故用附子张曰两关洪大此阳脉也其余经为火所伏隂脉也一剂谵语抹衣即止就寐片时再脉之洪者平而伏者起矣又用辛凉药调理全愈元时江西泰和县瘟疫大作有医者视病中夜而归忽遇神人骑马导从而来医知非人拜伏于地神至前叱曰汝何人也答曰某医人也神曰汝今医病用何药答云随病冷热轻重用药治之神曰不然天一类用香苏散好医如其言试之皆效香附炒去皮紫苏各四两陈皮甘草各一钱右为粗末毎服三钱水一盏煎七分去查热服不拘时日三服戒晕腥酒肉无不应效又记云昔城中大疫有白髪老人教一富家人合香苏散施城中病者皆愈其后疫鬼作人问其富人家富人遂实告鬼相顾曰此老教三人矣遂稽颡而退医者乔姓奉吕仙甚谨一夕梦吕告之曰水上浮萍甚能愈疾多贮之乔乃收积至十车是冬大疫乔药中毎加萍一撮无不立愈其门如市遂获重赀他医效之都不验钱国宾治管船王元暴病头疼身热倦卧嬾动不恶寒止畏热舌红肌黄二便不利六脉浮洪视其症脉瘟病也用清凉发散之剂八日罔效再四审之心胸腹脇俱无他症口渴饮水欲向外卧令人移出解其前后心间有黒㸃数十如疙蚤斑知为羊毛瘟也用小针于黒处一挖即出羊毛一茎凡取数百茎乃少安日食西𤓰十一箇数日乃愈吴桥治胡有濡壮年偶以讼系士师归家数日而发热医者以为痰火治之旬日而病益危桥诊六脉隠见不常且举身紫斑发矣耳聋口噤目上视抹衣摸牀昬瞀絶食比五日语所亲曰疫也即以寒水下辰砂六一散稍饮辄少安寻授柴胡石膏犀角汤一再服而病去其大半七日愈续名医类案卷三续名医类案卷四钦定四库全书续名医类案卷四钱塘魏之琇撰中寒万密斋治一妇人病至十三日其家人来求药告以病状初苦头痛到今十日昏睡不醒喉中痰响手足俱冷其身僵直万思之时辛酉二日朔后平地雪尺余此妇元气素弱必因逺行而得问之果于初三日冒雪往亲戚家归即病曰此寒邪中足少阴厥阴二经也黙黙喜睡者足少阴肾病也头苦痛厥逆僵直痰响者足厥阴肝病也乃以十全大补汤去地黄白芍加细辛半夏干姜与三剂去五日来谢曰病安矣呉孚先治一人伤寒头痛不发热干呕吐沫医用川芎藁本不应呉曰此厥阴中寒之症亁呕吐沫厥阴之寒上干于胃也头痛者厥阴与督脉㑹于颠寒气从经脉上攻也用人参大枣益脾以防木邪呉茱萸生姜入厥阴以散寒邪且又止呕呕止而头痛自除设头痛又属太阴而非厥阴矣一人患厥阴直中四肢厥冷脉细欲絶爪甲青紫但不吐利与四逆汤至三日四肢暖甲红发热脉转实数有力此阴极阳生也便与凉剂病家疑一日寒温各异不肯服至九日热不退热利下重饮水不辍再求诊用白头翁秦皮黄连黄蘗各二钱一帖减二帖痊按肢冷脉伏恐是阳厥至爪甲青紫则是欲战汗也四逆汤之误特隐而不彰耳余有凌二官案可参呉孚先治汪掖苍母忽心腹奇痛异常左右脉弦紧用二陈去甘草加肉桂干姜木香病不减次日寒热交作往来如疟热已复寒寒已复热昼夜无度脉转疾数前方加人参五钱附子二钱不应复増参至一两附至五钱脉反渐脱呉谓少阴中寒当与参附今不效毕竟病深药浅故时有医者四人一欲用枳实贝母一欲用全蝎防风一欲用八味丸一欲用人参黄芪各八分肉桂四分附子三分呉曰业已泄㵼反用枳实虚极汗多反用全蝎此二人全不知病八味丸系调理之药尚在末着参芪桂附庶㡬合症但杯水车薪曷克有济夫用药如用兵冲坚捣厚非勐士多多不可李信之败可鍳也用芪四两煎汤代水人参四两附二两煎膏时病人面色如粧汗出如珠六脉俱脱吸唿全无牙闗紧闭幸太谿脉尚在乃以筯抉齿锹灌半钟移时又进半钟犹防脉之暴出也既而重按两尺隐跃指端乃曰脉渐出大有起色矣复进半钟自午至晚方眼开语出欲啜粥已而反畏寒喉痛频索冷水或疑是火曰畏寒者真情索冷者假象少阴脉循喉咙邪客其络令人咽痛今寒邪由脏出经病将退耳仍前方加桔梗甘草而痛止自后每日参必一两附必三钱调理百日而愈愈后遍体发疹夹生疙瘩奇痒异常爬搔不辍不寐汗多用六君子另将黄芪二两煎汤煑药十日不应汪检凖绳风疹门与閲俱系风药并无补方曰神而明之存乎其人不可泥也仍守前方数剂霍然马元仪治陆济臣患症甚笃诊之两脉虚微自汗厥逆面青脣青呃逆不止曰此少阴真阳素亏寒邪直中之候也阴寒横发上干清道旁逆四末甚为危厉兼以自汗不止虚阳将脱法当用桂附理中汤以消阴摄阳阳既安位则羣阴毕散矣是夜连进二剂脉渐起汗渐收五六剂症始霍然呉洋治结林潘氏子始彊早起有事牖下寻病作头痛恶寒诸饮食自鼎沸中致之不尽三之一其一以为寒矣即他人尝之莫不糜烂彼口舌自如当暑重裘犹以为薄衆医累治不效乃速洋洋曰病由内虚致寒气深入固结不散法当不治即幸而可治不出三年寻以温补剂愈之参附辄倍他药其后复病而卒终三年中风黄帝问岐伯曰中风半身不遂如何灸答曰凡人未中风一两月前或三五月前非时足胫上忽痠重顽痺此将中风之候急灸三里絶骨四处三壮后用薄荷葱桃栁叶煎汤淋洗驱逐风气于疮中口出灸疮春较秋灸秋较春灸常令两脚有疮为妙凡人不信此法饮食不节酒色过度忽中此风言语蹇澁半身不遂宜七处齐下火各三壮风在左灸右在右灸左百㑹耳前髪际肩井风市三里絶骨曲池七穴神效不能具録依法灸之无有不愈徐平中风不省得桃源主簿为灸脐中百壮始苏更数月乃不起郑纠云有一亲表中风医者为灸五百壮而苏后年余八十使徐平灸三五百壮安知其不永年耶范子黙自壬午五月间口眼㖞邪灸听㑹等三穴即正右手足麻无力灸百㑹髪际等七穴愈次年八月间气塞涎上乃用金虎丹腻粉服至四丸半气不通涎不下药从鼻中出魂魄飞扬如坠江湖中顷欲絶灸百㑹风池等左右颊车共十二穴气遂通吐涎㡬一碗许继又十余行伏枕半月余遂平尔后又觉意思少异于常心中愦乱即便灸百㑹风池等穴立效本事方云十二穴谓听㑹颊车地仓百㑹肩颙曲池风市足三里絶骨髪际大椎风池也用之立效乡里有人忽觉心腹中热甚急投药铺説其状铺家以为此中风之候与治风药而风不作予心中藏之至夷陵见一太守夏中忽患热甚乃用水洒地设簟卧其上令人扇之次日忽中风数日而殂人皆咎其卧水簟上而用扇也暨到澧阳见一老妇人夏中亦患热夜出卧㕔上次日中风偶其子预合得小续命汤服更召医调理数日愈始知人之中风心腹中多大热而后作小续命汤不可不服也岳鄂郑中丞顷年至颍阳因食一顿热肉便中暴风外甥卢氏为颍阳尉有此方当时便服得汗随差神效其方用紧细牛蒡根取时须避风以竹刀或荆刀刮去土用生布拭凈捣绞取汁一大升和灼热好蜜四大合温分为两服每服相去五六里初服得汗汗出便差新武义唐丞季润名漼云切记风中人不可便服风药气中人不可便服气药或觉有此症候急用真好麝香肉三钱乳钵研令极细以真清麻油不拘多少调令稀薄可饮为度即令患人一服顿尽须辨菜子油不可用药少即见效迟如牙闗紧撬开灌入候少甦省然后服紫汤其方用川独活刷洗去沙土薄片切以豆淋酒煎浓汁服之累服至一二斤无害服此二药永无手足偏废语言蹇澁之患后见得是中风只服小续命汤之类见得是中气只须服匀气散自然无事也渠作汉东教官得之太守张少卫云屡试有验季润亦以治数人矣云麻油麝香煎五积散罗谦甫曰按察书吏李仲寛年逾五旬至元己巳春患风症半身不遂四肢麻痺言语蹇澁精神昏愦一友处一法用大黄半斤黒豆三升水一斗同煮豆熟去大黄新汲水淘凈黑豆每日服二三合则风热自去服之过半又一友云通圣散四物汤黄连解毒汤相合服之其效尤速服月余精神愈困又増瘖痖不能言气冷手足寒命予诊视细询前由尽得其説诊之六脉如蛛丝细谓之曰夫病有表里虚实寒热不等药有君臣佐使大小奇偶之制君所服药无考凭故病愈甚今为不救君自取耳未㡬而死有曹通甫外郎妻萧氏六旬有余孤寒无依春月忽患风疾半身不遂语言蹇澁精神昏愦口眼㖞邪与李仲寛症同予刺十二经井穴接其经络不通又灸肩井曲池详病时月处药服之减半予曰不须服药病将自愈明年春张子敬郎中家见其行步如故予叹曰夫人病得全者不乱服药之力由此论之李仲寛乱服药终身不救萧氏贫困恬澹自如获安内经曰用药无据反为气贼圣人戒之一日姚雪斋举许先生鲁斋之言曰富贵人有二事反不如贫贱人有过恶不能匡救有病不能医疗噫其李氏之谓欤陈自明治一妇人中风牙闗紧急痰涎溢出与神仙太乙丹一粒服之而愈宋时东京开河握得石碑梵书大篆一诗无能晓者真人林灵素逐字辨绎乃是治中风方名去风丹也诗云天生灵草无根榦不在上间不在厈始因飞絮逐东风汎梗青青飘水面神仙一味去沈痾采时须在七月半选甚瘫风与大风些小微风都不筭豆淋酒化服三丸铁镤头上也出汗其法以紫色浮萍晒干为末细炼蜜和丸弹子大每服一粒以豆淋酒化下治左瘫右痪三十六种风偏正头风口眼㖞邪大风癞风一切无名风及脚气并打扑伤折及胎孕有伤服过百粒即为全人此方后人易名紫萍一粒丹许叔㣲云范子黙记崇宁中凡两中风始则口眼㖞邪次则涎潮闭塞左右共灸十二穴得气通十二穴者谓听㑹颊车地仓百㑹肩颙曲池风市足三里絶骨髪际大椎风池也依而用之无不效高评事中风稍缓张令涌之后服铁弹丸在普济加减方中或问张曰君常笑人中风服铁弹丸今以用之何也张曰此收后之药也今人用之于大势方来之时正犹蚍蜉撼大树不识次第故也颍长吏病口眼㖞邪张疗之目之斜灸以承泣口之㖞灸以地仓俱效苟不效者当灸人迎夫气虚风入而为偏上不得出下不得㵼真气为风邪所陷故冝灸内经曰陷下则灸之正谓此也所以立愈又东杞一夫亦患此脉其两手急数弦之张甚力而实其人齿壮气充与长吏不同葢风火交胜乃调承气汤六两以水四升煎作三升分四服令稍热啜之前后约泻四五十行去一两盆次以苦剂投之解毒数服以升降水火不旬日而愈王克明治庐守王安道中风噤不语他医望而去克明曰此非汤剂可及烧地洒药舁安道其上须臾而甦李东垣治董监军寒月忽觉有风气暴仆诊得六脉俱弦甚按之洪实有力其症手挛急大便闭澁面赤热此风寒始至加于身也四肢者脾也风寒之邪伤之则筋挛本人素嗜酒内有实热乗于肠胃之间故大便闭澁而面赤热内则手足阳明受邪外则足太阴脾经受风寒之邪用桂枝甘草以却寒邪而缓其急搐黄蘗之苦寒以泻实而润燥急救肾水用升麻葛根以升阳气行手足阳明经不令遏絶更以桂枝辛热入手阳明经为引用润燥复以芍药甘草専补脾气使不受风寒之邪而退木邪専益肺金也加人参以补元气为之辅佐加归身去里急而和血以润燥名活血通经汤惟桂蘗二钱白芍五分余皆一钱水煎热服令煖房中近火摩槎其手乃愈宋瑞州杨某医道盛行招者相继郡守得危疾夜急招之杨适醉归不能升车裹授介旦起盥面不见澡豆而所裹药在焉方知其误而郡守谢礼至矣葢郡守得卒风证澡豆中有皁角去风也荆和王妃刘氏年七十病中风不省人事牙闗紧闭羣医束手李时珍尊人太医吏目月池翁诊视药不能入自午至子不获已打去一齿浓煎藜芦汤灌之少顷噫气一声遂吐痰而甦调理而愈龚子才治桑环川刘前溪年俱近五旬而桑多慾刘嗜酒其脉左手俱㣲人迎盛右脉滑大时常手足痠麻肌肉蠕动此气血虚而风痰盛也谓三年内俱有瘫痪之患因劝其服药谨慎以防未然桑然其言毎年制搜风顺气丸延龄固本丹各一料后果无恙刘不信纵饮无忌未及三年果中风卒倒瘫痪语濇与养荣汤加减并健步虎濳丸兼服年余始愈万密斋治萧敬吾庚戌冬得风疾医治之未尽辛亥春右肩膊抽掣脣吻随动诊之脉浮缓而濇此风邪在太阴经也右寸浮而濇肩膊动者肺病也右闗脉缓脣动者脾病也以黄芪蜜炙白芍酒炒甘草炙作大剂服之问何以不用治痰之药曰此缓则治本也葢风伤卫肺者卫气之主也黄芪之甘温以补肺白芍味酸曲直作酸酸者甲也甘草味甘稼穑作甘甘者已也所以补脾经曰诸风振掉皆属于肝肝苦急急食甘以缓之用甘草肝欲收酸以收之用白芍乃守法调理至初夏而安孙文垣治呉勉斋体丰腴嗜炮炙任性纵欲年六十七极躁急一日跌伤齿恬不为意后连跌两次次日晚左手足忽不能动口眼㖞邪诊之左洪大右缓大其色苍黑神昏鼾唿唿长而吸短唿至口气勃勃出不能回终日偃卧如醉人问曰此非半身不遂乎曰症甚恶不特此也半身不遂者中风已过之疾其势仍缓亦有十余年无恙者今才病势便若此乃中风且不可测与六君子加全蝎天麻两日无进退间作吐前药再加竹茹两日神始甦欲言舌不能掉前药加石菖蒲逺志红花始能进粥数口夜与正舌散同前药饮之又三日能坐粥亦颇加言尚蹇澁以笔书我左手痛甚大小便艰少又用四君子加陈皮竹茹当归白芍红花钩藤天麻服三日神思大好饮食日加服弥月手痛减语言亦渐清唯大便十日一行此血少故补养久自当瘥病人常自言吾疾乃痰在膈间安得一吐为快孙曰据脉乃大虚非痰为害不可轻吐有医谓是病痰吐而后补病可全瘳不然必成痼疾病人欲速效决意吐之家人不能阻一吐而烦燥犹曰吐不快耳须大吐始可再吐而神昏气促汗出如雨竟毙矣程晓山客湖州四十诞辰征妓行酒宴乐弥月一日忽觉两小指无名指掉硬不舒且不为用口角一边常牵引诊之六脉皆滑大而数浮而不敛其体肥面色苍紫据脉滑大为痰数为热浮为风葢湿生痰痰生热热生风也以善饮故多湿近女故真阴竭中风之症已兆喜面色苍紫神藏犹可治冝戒酒色以自保爱以二陈汤加滑石为君芩连为臣健脾消痰撤热从小便出加胆星天麻以定风竹沥姜汁拌晒仍以竹沥姜汁打煳为丸引诸药入经络化痰又以天麻丸滋补筋骨标本两治服二料遂十年无恙迨五十妓饮如旧酒色荒淫忘其昔之致痰也于是手指口角掉硬牵引尤甚未㡬中风右体瘫痪矣归而召诊脉皆洪大不敛汗多不收唿吸气短葢肾虚不能纳气归原故汗出如雨喘而不休虽和扁无能为矣閲二十日而卒李士材治一商人忽然昏仆遗尿手撒汗出如珠咸谓絶症既见决无生理李曰手撒脾絶遗尿肾絶法在不治惟大进参附或冀万一遂以人参三两熟附五钱煎浓灌下至晚而汗减复煎人参二两芪术附各五钱是夜服尽身体稍稍能动再以参附膏加生姜竹沥盏许连进三日神气渐爽后以理中补中等汤调养二百日而安唐太守多郁多思又为府事劳神昏冒痰壅口㖞语濇四肢不随时欲悲泣脉大而软此脾肺气虚风在经络以补中益气去黄芪加秦艽防风天麻半夏十剂症减二三更加竹沥姜汁倍用人参兼与八味两月乃愈一人自逺方归忽然中风昏冒牙闗紧闭先以牙皁末取嚏次以筯抉开灌苏合丸二丸然后以防风散投之连进三服出汗如洗此邪自外解矣去麻黄独活羚羊角加秦艽半夏胆星钩藤姜汁十剂痰清神爽服六君子加竹沥姜汁钩藤两月而瘥姚太史中风昏愦语言不出面赤时笑是心脏中风也时初秋诊之六脉洪大按之搏指乃至虚反有盛候也宜补中为主佐以袪风化痰方可回生病家惶惧两日不决乃力任之遂以大剂补中益气加秦艽钩藤防风竹沥再剂而神爽加减调治五十日始愈黄履素曰余从弟履中年方强仕以劳心忧郁忽然昏愦痰升遗溺眼斜视逾时不醒竟类中风灌以童便而甦此等症候皆火挟痰而作又非三生饮可治者并姜汤亦不相宜也赵以德治陈学士敬初因醮事跪拜间就仆倒汗注如雨诊之脉大而空虚年当五十新娶少妇今又拜跪致劳故阳气暴散急煎独参汤连饮半日而汗止神气稍定手足俱瘲瘖而无声遂于独参汤中加竹沥开上涌之痰次早悲哭一日不止因以言慰之遂笑复笑五七日无巳时此哭笑为阴动其精神魂魄之藏相併故耳正内经所谓五精相併者心火併于肺则喜肺火併于肝则悲是也稍加连蘗之属泻其火八日笑止手动一月能走矣陆养愚治呉少参年五十新得美宠荣归祭祖跪拜间就倒仆汗注如雨浑身壮热人事不省或欲灌以牛黄脉之闗尺浮数而空两寸透入鱼际此阴虚甚而阳亢极也若灌牛黄即死矣急用生地自然汁一升人参一两麦冬五钱五味子百粒浓煎灌之二三服神气稍定汗止似睡非睡至五更时作恐惧状如人将捕之至清晨又作盛怒状骂詈不止至午间又大笑一二时至薄暮又悲泣自此夜静日作病家疑鬼祟此即内经所谓五精相併也并于肾则恐并于肝则怒并于心则喜并于肺则悲刘河间云平时将息失宜肾水不足心火亢极乃显此症夜间阴盛邪乃暂息日中阳隆遂逰行五脏而无宁时也仍用前方减人参之半旬日间或但悲笑或但骂詈恐惧人事时省时不省饮食与之尽食方止不与不思索大小便亦通至半月后始宁静乃调养气血百剂始愈长兴林中尊年逾五旬初觉身体倦怠头目眩晕既而头振动摇欲语不能喉中喘逆咸与牛黄苏合丸大小续命汤已旬日病如故脉之沈缓而弱左闗尺尤甚此肝肾虚精气暴夺之候也询其由乃因按院严厉惟恐失错烦劳之极归而病作内经云诸风掉眩皆属于肝刘河间曰此非外来风邪由将息失宜肾水不足心火元甚所致又经云诸逆冲上皆属于火今振动喘逆职是故也夫恐伤肾今以矜持太过而气下故声不出且肝肾之脉俱挟舌本故宜壮二经之气以治其标滋二经之血以治其本用枸杞为君以补肾天麻川芎为臣以益肝又用人参少加附子以为佐二冬以为使二剂约数两服后诸症顿减用八味丸间服十剂全愈邹春元心泉年未五旬患中风耳聋鼻塞二便不通四肢不随而厥语言不出或言皆説亡故之人已灌牛黄钱许矣或曰经云脱阳者见鬼脱阴者目盲今口説亡人目无所见是见鬼兴目盲也又㓗古云中腑者着四肢中脏者滞九窍今手足不随上下秘塞是脏腑兼中也且六脉弦数无伦脉诀云中风之脉迟浮吉急实大数三魂孤脉症俱危恐无生理立方人参五钱熟地一两桂附各二钱半未服陆至脉之浮按果极急数中按稍觉和缓此犹有胃气第两尺重按觉空耳乃曰阴阳兼补诚治本之法第当上下秘塞之时恐不能奏效宜先通二便使浊阴降则清阳之气得以上升然后议补经谓病发而不足本而标之先治其标后治其本咸谓病势已危急恐不可迂缓遂将前药灌之连进数剂俱停胸中揉之作声而不下腹再促诊脉仍前即袖中出家制神佑丸数十粒抉其口纳之令灌以淡姜汤药已下即为灸百㑹穴使阳气上升又灸闗元穴不使阳气下一二壮目即能开眉频蹙问痛能㸃头四肢亦少动谓之曰忍至七壮可生矣亦㸃头灸将毕腹鸣欲便既而前后俱通去垢秽极多少顷又泻一行令急以前药倍人参煎候及再便有晕意徐灌之自甦此后人事渐省第手足振掉左半身不遂于大补气血药中少佐却风顺气消痰之品调治年余而愈葢此症初起气血不足为本九窍闭塞为标先通其闭者急则治其标也迨后见风症亦不足为本风症为标而专补气血少佐风药者缓则治其本也范溪先生患口㖞不正四肢拘急自汗恶风凡针灸涂贴诸风药遍尝不效已半年脉之左手浮紧右手洪缓此风客阳明留而不去虽宜解散然邪在一经杂进诸经之药诛伐太过徒虚其表而不能去邪故反见恶风自汗而无救于口之㖞也经曰胃足阳明之脉挟口环脣所生病者口㖞脣邪是乃阳明一经之症麻桂羌活岂所宜哉以葛根五钱升麻二钱以逐阳明固结之邪白芷二钱殭蚕一钱五分以达头面不正之气黄芪一钱五分桂枝五分以固周身疎泄之表桔梗一钱甘草五分载诸药上行二剂便效数剂全愈后以养荣血实腠里少佐清热去痰之品调理之李思瑭母年六旬体肥盛正月间忽中风卒倒不省人事口噤喉鸣手足不随服牛黄丸小续命不效脉之浮洪而滑右手为甚縁奉养极厚形气盛而脉有余经云凡消瘅击仆偏枯痿厥气满发逆肥贵人则膏粱之疾也又云土太过令人四肢不举丹溪所谓湿生痰痰生热热生风也当先用子和法涌㵼之乃以稀涎散虀汁调灌之去痰涎数碗少顷又以三化汤灌之至晚㵼两三行喉声顿息口亦能言但人事不甚省知上下之障塞已通中宫之积滞未去也用二陈汤加枳实黄连莱菔子木香白豆仁毎日二服数月人事渐爽腹中知饥令进稀粥大便秘结毎日以润字丸五分白汤㸃姜汁五分犹时有拘挛燥结之患知为血耗津衰用四物加秦艽黄芩甘草数十帖三日而愈陆祖愚治赵一阳年过五旬中风卒倒牙闗紧闭戴眼上窜手握而四肢振掉或以稀涎散吹入鼻中吐稠痰数碗投小续命汤二剂反口开手撒眼合遗溺四肢厥逆人事昏沈喉鸣发热脉之洪滑而歇至症已危甚勉立方用二陈加南星枳实以𨗳其痰四物以养其血佐以牙皁姜汁竹沥二剂痰喘渐轻六剂人事清爽改用参术归芍大补气血而安李翠巖年近六旬肥盛多劳一日行至门外视一人如两人一路如两路一门如两门不知从何处入遂卒然仆倒扶归嬾于言语尚能道其病状咸以中风治之投消痰搜风十余剂遂冷汗如雨惊惕振掉昏不知人脉左寸浮大按之无神余俱迟弱而空已神识昏沈不能言矣此属虚脱宜培补正气为主用四君加芪归地芍天麻杜仲牛膝枣仁二剂汗止五剂能言语识人七八剂顿愈毎剂加人参三钱二十余剂饮食步履如常马元仪治周某神昏不语状如中风已半月脉之右虚微无力乃阳虚之候也胸中时满或气立如呆上焦之阳不用矣足膝无力转侧不能下焦之阳不用矣诸阳既㣲阴乃用事不行温补阴日以长阳日以消一如气化有肃杀而无阳和物其能久乎遂与附桂理中汤大培阳气半月而神始清便乃行一月而食渐进足可履兼进八味丸调理而安冯楚瞻治张铨部先年以焦劳遂得怔忡耳鸣诸症医以痰治涌出痰涎斗许复用滚痰丸痰势虽清精神内夺初秋卒倒僵仆痰涌齁鼾目窜口开手足强直自汗如雨危甚脉之六部皆滑大无伦其候欲脱刻不容缓矣乃用人参三两白术二两附子五钱浓煎灌之日三剂按时而进服后脉势渐敛身热渐和溃汗渐收次日仍用前方日二服夜一服至三日诸症渐减僵仆不省如故此工夫未到故标症稍平而元神未复也仍照前服服后必灌浓米汁半钟以保胃气助药力或有劝入风药者曰保之不暇敢散之乎有劝加痰药者曰补之难实敢消之乎有劝入清火者曰此尤误矣元阳欲脱挽之尤恐不及敢败之乎今重用人参附子者既壮人参培元之功而消痰去风息火之义已在其中若稍涉标治则虚症蜂起势益难矣违衆勿用三日所用人参计三十五两附子六两白术二十四两至晚间忽能言语稍省人事进粥半碗而睡其齁鼾目窜诸症仍在早间阳分用大补心脾气血之药如枣仁当归白术白芍茯神逺志人参桂圆五味之类下午阴分用八味汤冲人参浓汁服之六七日后诸症渐平毎日人参尚用四五两后早间以生脉饮送八味丸之加牛膝杜仲鹿茸五味子者四五钱日中加减归脾与八味汤饮食倍进一日而起大凡治危笃症候全在根本调理得力自然邪无容地先哲云识得标只取本治千人无一损也谭掌科年六十余卒然晕仆痰涎涌盛不省人事顷之吐痰碗许少甦长班用力拥之舆中挟其两腿而归医与疎风清热豁痰旬余痰涎不减烦躁倍常头痛腿疼更甚脉之两寸甚洪大两尺右闗甚沈㣲此孤阳独亢于上弱阴不能敛纳且中宫脾土亦虚阳无退藏之舎上浮顚顶为胀为疼宜壮水以制之培土以藏之补火以𨗳之佐以滋肺清金以成秋降之令则收敛蛰藏熟地八钱为君乳炒白术五钱为臣米炒麦冬三钱为佐制附子一钱五分为使煎成另用人参五钱熬汁冲服头疼顿减诸症渐痊但腿痛如故葢长班用力挟之而伤也视之五指之痕在焉此外因当外治用猪肘生精肉捣烂入肉桂细末葱白食盐和匀厚敷患处而安后因素患晨㵼饮食不甘令早晨空心参汤送八味丸午间食前以炒黄白术三十两制附子三两共煎成膏人参细末六两收成细丸白汤吞三钱半月后脾胃顿强精神倍长景氏妇年近五旬中风已五六日汗出不止目直口噤遗尿无度咸以为坏症脉之虽甚微而重按尚不疾不徐自然之势此即胃气也乃曰遗尿本属当下脱症故不治若多日安得不尿且坐视数日而不脱断非絶症也投以参附汤二三剂渐甦重服温补而愈金教谕夏月壮热头痛咳𠻳医谓感冐用羌前苏橘半枳之类未终剂头疼如破舌强不清溃汗黏手左臂麻木神气不堪脉洪大而空缓而无力知为虚类中误投发散当此疎泄之时几成脱症与熟地一两二钱麦冬三钱炒白术四钱牛膝二钱四分五味子八分制附子一钱五分人参八钱另煎冲服日二剂不五日全安时有李庠生同日得病症候无异一剂发散汗出彻夜次日死矣张路玉治春榜赵明逺平时六脉微弱患中风经嵗不痊诊之左手三部弦大而坚知为肾脏阴伤壮火食气之候且人迎斜内向寸又为三阳经满溢入阳维之脉是不能无颠仆不仁之虞右手三部浮缓而气口以上㣲滑乃痰涌于膈之象以清阳之位而为痰气占据未免侵清心主是以神识不清语言错悞也或者以其兼口角微涎目睛恒不易转为邪在经络用袪风𨗳痰之药不知此本肾气不能上下通于心虚热生风之症良非风燥药所冝或者以其小便清利倍常为肾虚而用八味壮火之剂不知此症虽虚而虚阳伏于肝脏所以阳事易举饮食易饥又非益火消阴药所宜或者以其向患休息久痢大便后常有淡红渍沫而用补中益气不知脾气陷入下焦者可用升举之药升动肝肾虚阳鼓击膈上痰饮能保其不为喘胀逆满之患乎今与河间地黄饮子助其肾通其心一举而两得之但不能薄滋味逺房室则药虽中病终无益于治疗也惟智者以善调摄为第一义侍卫金汉光妾中风四肢不能举动喘鸣肩息声如曳锯不能着枕寝食俱废半月余脉之右手寸闗尺弦数按之渐小惟寸口数盛或时昏眩烦乱所服皆二陈𨗳痰杂以秦艽天麻之类不应又与牛黄丸痰涎愈遂殆因以六君子或加胆星竹沥或加黄连当归甫四剂喘顿除再二剂饮食渐进稍堪就枕又四剂手足运动十余剂后可徐行矣汉川令顾莪在夫人高年气虚痰盛近以抑郁忽然下体重坠转増困惫人事不省头项肿胀诊之六脉皆虚濡无力医犹谓大便六七日不通拟攻下张曰脉无实结何可妄攻且病人素有脾约大便常五七日一行乃令先试糜饮以流动肠胃之枢机日进六君子汤毎服用人参二钱分二次服四剂后大便自通再四剂自能起坐数日间可扶掖徐行因戒其左右慎防步履以病人气虚痰盛故也吕东庄治沈凝芝内人时当就卧忽作寒热至夜半即不能言喘急或以为感伤或以为寒热气逆痰结用乌药顺气散不效诊之声如曳锯手撒遗尿口开不能言自汗如雨曰此类中风也已伤脏不可治矣凝芝曰即无救理应用何药曰初发即当用易间附子散今无及矣乃自进之喘声忽止且稍发语疑尚可救曰五脏俱絶今得参附气少甦耳终无济也果三日而殁韩贻丰治司空徐元正风气满面浮虚口角流涎不已语含煳不能出喉两腿沈重足趦趄不克踰户限脉之曰此症非针不可遂唿燃烛举手向顶门欲用针徐公及其令孙皆大惶骇云此处安可用火攻强之再三终不允而罢后闻韩之针颇神复邀与针百㑹神庭肾门命门环跳风市三里涌泉诸穴道俱二十一针方针之初下也以为不知当作如何痛楚及药爇气行氤氲不可名状连声赞叹以为美效积久周身之病一时顿去柴屿青治考功呉景星太翁卒中昏愦满面油光两闗弦紧投以附子理中汤次日心中明白面上浮光即敛调理数月而康蓟州牧杨芊丙寅春五旬余卒中肢废口不能言大小便难中府而兼中脏也初进通幽汤不应加大黄麻仁二剂始通舌稍转动又用加减大秦艽汤数剂始能言但舌根尚硬后用地黄饮子及参芪术等兼服舌柔胃强左手足尚不能举动此由心境不堪兼乏参饵调治也今庚午秋闻其在楚竟已全愈大司冦阿年已七旬偶患胃痛延治至则其势已减诊其六脉平和两尺神完气足如此禀厚者不可多见乃以曽经口眼㖞邪至今面部微有不正为患曰阳脏之脉前因心火暴盛无制遂流经络而然今惟有壮水之主以镇阳光常服丸剂可保期頥薛立斋治靳阁老夫人先胸脇胀痛后四肢不收自汗如雨小便自遗大便不实口紧目瞤饮食颇进十余日或以为中脏甚忧曰非也若风既中脏真气将脱恶症已见祸在反掌安能延至十日乃候其色面目俱赤而或青诊其脉左三部洪数惟肝尤甚乃知胸乳胀痛肝经血虚肝气否塞也四肢不收肝经血虚不能养筋也自汗不止肝经血热津液妄泄也小便自遗肝经热甚阴挺失职也大便不实肝木炽盛尅脾土也遂用犀角散四剂诸症顿愈又用加味逍遥散调理而安后因郁怒前症复作兼发热呕吐饮食少思月经不止此木盛尅土而脾不能摄血也用加味归脾为主佐以逍遥散而愈后毎遇怒或睡中手足搐搦复用前药愈大参朱云溪母于九月内忽仆地痰迷不省人事脣口㖞邪左目紧小或用痰血之剂其势稍缓至次年四月初其病复作仍进前药势亦渐缓至六月终病乃大作小便自遗或谓风中于脏以为不治诊之左闗弦洪而数此属肝火血燥也遂用六味丸加五味麦冬芎归一剂而饮食顿进小便顿调随用补中益气加茯苓山栀钩藤丹皮而安至十月复以伤食腹痛作㵼左目仍小两闗尺脉弦洪鼓指以六君加木香呉茱萸升麻柴胡一剂而痛㵼俱缓复以六君加肉果故纸一剂诸脉顿平痛㵼俱止夫左闗弦洪由肝火血燥故左目紧小右闗弦洪由肝邪乗脾故脣口㖞邪腹痛作泻左目仍小两闗尺脉弦洪鼓指以六君子加木香呉茱萸升麻柴胡一剂而痛㵼俱缓复以六君加肉果故纸一剂诸脉顿平痛㵼俱止夫左闗弦洪由肝邪乗脾故脣口㖞邪腹痛作㵼二尺鼓指由元气下陷设以目紧口㖞误作风中投以风药以腹痛泄㵼误作积滞投以峻剂复耗元气为害甚矣以阳虚恶寒围火过热致痰喘误服寒剂而卒一妇人因怒仆地语言蹇濇口眼㖞邪四肢拘急汗出遗溺六脉洪大肝脉尤甚皆由肝火炽盛葢肝主小便因热甚而自遗也用加味逍遥散加钩藤及六味丸寻愈一妇经行口眼歪斜痰涎壅盛此血虚而肝火动用加味逍遥散加丹皮治之寻愈后因饮食停滞日吐痰涎此脾气虚不能摄涎归经也用六君子二十余剂而安一妇人因怒口眼㖞斜痰涎上涌口噤发搐此脾肺气虚而肝木旺用六君子加木香钩藤柴胡治之渐愈又用加味归脾汤调理而安一妇人元气素虚劳则体麻发热痰气上攻或用乌药顺气散祛风化痰丸之类肢体痿软痰涎自出面色痿黄形体倦怠而脾肺二脉虚甚此气虚而类风朝用补中益气汤夕用十全大补汤渐愈又用加味归脾汤调理寻愈一妇人口眼歪斜四肢拘急痰涎不利而恶风寒其脉浮紧此风寒客于手足阳明二经先用省风汤二剂后用秦艽升麻而愈王海藏云某黄门卒中风病发时服紫菀丸泄出恶脓四升赤黄水一升一肉虫如乱发愈姚僧垣治大将军乐平公窦集暴感风疾精神瞀乱无所觉知诸医先视者皆云已不可救僧垣后至曰困则困矣终当不死若专以见付相为治之其家忻然请受方术僧垣为合汤散所患即瘳大将军永世公叱伏列椿苦利积时而不废朝谒燕公尝问僧垣曰乐平永世俱有痼疾若永世差轻对曰夫患有浅深时有尅杀乐平虽困终当保全永世虽轻必不免死谨曰君言必死当在何时对曰不出四月果如其言谨叹异之髙祖亲戎东讨至河阴遇疾口不能言脸垂覆目不复瞻视一足短缩又不得行僧垣以为诸脏俱病不可并治军中之要莫先于语乃处方进药帝遂得言次又治目目疾便愈末乃治足足疾亦瘳比至华州帝已痊复李季虬曰予乙夘春正月三日忽患口角歪邪右目及右耳根俱痛右颊浮肿仲淳曰此内热生风及痰也治痰先清火清火先养阴最忌燥剂苏子橘红天冬酒粉鲜沙参甘菊花各三钱贝母白芍各四钱麦冬五钱甘草七分天麻一钱连翘二钱加竹沥童便各一杯霞天膏四五钱日服二剂初四至初九日加生地初十加牛膝四钱黄蘗二钱十三日去连翘加石斛三钱五分五味子七分扁豆二钱干葛八分十八日去天麻干葛扁豆加莲肉四十粒二十二日定方天冬甘菊沙参各三钱麦冬生地牛膝各五钱炙草一钱贝母苏子橘红花粉各二钱枣仁六钱五味八分莲肉四十粒二月十二日定方天冬茯苓贝母沙参各三钱麦冬枣仁牛膝各五钱苏子橘红甘菊各二钱五分黄蘗甘草各一钱五分花粉元参各二钱五味七分生地白芍各四钱莲肉六十粒十日后去花粉后又去元参加石斛至五月尽病始全愈沈明先治潘子芬躯干魁梧素无恙然室多姬妾且纵饮皆致疾之媒也乙己夏忽患类中风项强胸满不良于行才举足即觉首重而欲仆地或知其嗜酒及内病由上盛下虗即用参附峻补治久转剧诊之六却沈滑有力殊非肾家不足之象然病人旁人舎补而别商则纷然辨难弃不用矣因语之曰病本不足更无可疑但补虚而不去病甚于攻尅也今当分涂治之汤剂以补虚吾立方而君自制服丸剂以去病则有家秘神方未可明告奉馈服之两旬必奏殊功潘以愈期甚迩欣然见从前方以六君理中加减而不用附子别制大剂消痰丸服十日而项强若失然更衣陆续去痰积稠粘甚多潘惟恐其虚复生犹豫乃谓之曰大便虽行神气日旺况有参术以培养脾元何虑之有去痰莫如尽此之谓也勉其尽剂果越两月而步履康复矣续名医类案卷四续名医类案卷五钦定四库全书续名医类案卷五钱塘魏之琇撰厥孙兆杜壬同诊仁宗最宠贵妃一日食次忽仆倒遍身卒冷急奏上上乃急召孙杜既至奏曰不妨此乃气厥尔少顷吐即复甦也御坐良久果吐而甦上问因何而得二人并奏曰此贵妃方食因忧怨气上遂与食相併故如此者吐即气透故复甦也上问妃有何事如此妃对曰陛下无嗣臣妾不能为陛下生皇嗣所以自怨气忽上逆至惊动圣驾上曰朕亦自责乃劳汝致病耶因嘉奖孙杜之能良久曰医道如此岂非良医也耶于敖青衣为崔侍御所得忽暴死梁革曰此非死乃尸厥也刺心及脐下数处衣以单衣卧牀上缚其手足置微火于牀下稍甦以葱粥灌之而青衣遂活窦材治一人因大恼悲伤得病昼则安静夜则烦闷不进饮食左手无脉右手沈细世医以死症论之窦曰此肾厥病也因寒气客肝肾二经灸中腕五十壮闗元五百壮毎日服液丹四神丹至七日左手脉生少顷大便下青白脓数行全安此由真气大衰非药能治惟艾火灸之一妇人产后发昏二目带濇面上发麻牙闗紧急二手拘挛窦曰此胃气闭也胃脉挟口环脣出于齿缝故见此症令灸中脘五十壮即日而愈一妇人时时死去已二日矣凡医作风治之不效窦与灸中脘五十壮即愈张子和治一人痰厥不知人牙闗紧急诸药不能下候死而已张见之问侍病者曰口中曽有涎否曰有遂先以防风藜芦煎汤调𤓰蒂末灌之口中不能下乃取长蛤甲磨去刃以纸裹其尖灌于右鼻窍中嘓然下咽有声后灌其左窍亦然曰可治矣良久涎不出遂以砒石一钱又投之鼻中忽偃然仰面似觉有痛斯须吐哕吐胶涎数升颇腥砒石寻常勿用以其病大非如此莫能动然无𤓰蒂亦不可便用宜消息之大凡中风痰塞往往止断为风专求风药灵宝至宝误人多矣故刘河间治风舍风不论先论二火也常仲明之妻毎遇冬寒两手热痛张曰四肢者诸阳之本也当夏时散越而不痛及乎秋冬收敛则痛以三花神佑丸大下之热遂去张叟年六十余病热厥头痛以其用漏药时已一日间矣加之以火其人先利年髙身困出门见日而晕不知人家人惊惶欲揉扑之医曰大不可扰续与西𤓰凉水蜜雪少顷而甦葢病者年髙气泄痰涌脉乱身厥内有炎火外有太阳是以跌仆若是扰之便不救矣惟安神定思以凉水投之以静静便属水自然无事临症者当谙练也常仲明之子自四嵗得风痰疾至十五嵗转甚毎月发一两次发必头痛痛则击数百拳出黄緑涎一两盏方已比年发益频目见黑花发则昏不知人三四日方省诸医皆用南星半夏化痰之药终无一效偶遇张于㶏水之南乡以双解散发汗次以苦剂吐痰病去八九续以分剂平调自春至秋方获全愈庄一生治金坛庠友张逢甫内人方食时触暴怒忽仆地气遂絶一医用皁角灰吹鼻中不嚏用汤药灌之不受延至午夜谓必不治告去急叩庄过视之六脉尚全而独气口沈伏细寻之滑甚曰此肝木之气逆冲入胃胃中素有痰致痰夹食闭胃口气不得行而暴絶也但歴时久汤药不入矣急宜吐之可活所谓木郁则达之也亟令覆其身垂首向牀下以鹅翎蘸桐油启齿探入喉中展捎引吐出痰与食才一口气便稍通再探吐至两三口便觉油臭以手推翎但不能言庄曰无妨矣知其体怯不宜多吐急煎枳橘推荡之药灌之尽剂而甦后以平肝和胃药调理数剂复故此因暴怒怒则气上逆痰因气壅故现斯症耳所谓尸厥也治厥往往有误予故表其症以示后来云季虬曰太学朱方仲内人禀赋极弱兼之作劳善怒内热怔忡胆虚气怯已三四年矣壬申夏忽发厥冒气痰上升则两目上窜手足发搐不省人事初时一月一发三四日后则连发不止日夜㡬百次牛黄竹沥遍尝不效予计已穷意欲用参附峻补因其时常口渴大便不通不敢轻投适一友至极其赞决谓非附不可强用附子二钱人参六钱作一剂投下午后进药黄昏发大热烦躁渇甚不两日毙矣此固非因附子而然第症候决不宜用儌倖之念不可试也张意田乙酉嵗治一人忽患泄㵼数次僵仆不醒神昏目瞪肉瞤口噤状若中风脉之沈弦而缓手足不冷身强无汗鼻色青两颐红此肝郁之复也用童便慈葱热服稍醒以羌活防风柴胡钩藤香附栀子之属次用天麻白术汤加归芍丹栀而愈或问肝郁之复故曰运气不和体虚人得之本年阳明燥金司天金运临酉为不及草木反荣因去冬晴旸无雪冬不濳藏初春乗其未藏而草木反得早荣矣燥金主肃杀木欲达而金胜之故近日梅未标而吐华密霰凄风交乱其侧木气郁极则必思复经所谓偃木飞沙筋骨掉眩风热之气陡然上逆是为清厥今其脉沈弦而缓乃风木之象因审量天时用童便慈葱使之速降浊阴透转清阳则神气自清用羌防等以舒风木香附栀子解肝而清郁火再用天麻白术汤加归芍丹栀培土清火畅肝木以成春虽不能斡旋造化亦庶㡬不背天时也已李东垣治中书脚膝尻腰皆冷脉沈数有力用黄蘗滋肾丸再服而愈汪石山治一人卒厥暴死不知人先前因微寒数发热面色痿黄六脉沈弦而细知为中气久郁所致与人参七气汤一服药未熟而暴絶汪令一人紧抱以口接其气徐以热姜汤灌之禁止喧閙若少移动则气絶不返矣有顷果甦温养半月而安不特此症为然凡中风中气中寒暴厥俱不得妄动以断其气内经明言气复返则生若不谙而扰乱其气不得复致夭枉者多矣遇卒暴病者病家医士皆宜知此葢暴病多火扰之则正气散而死也予女年十八忽暴厥家人不知此羣集喧閙又扶挟而徙之他所致甦而复絶救无及矣今录张汪二案五内犹摧伤也盛用敬治一妇卒厥昏昏若醉手足筋牵盛诊之六脉俱脱忽有麻衣者在侧问其人则病者之壻也问其服妻之服也问其妻子死仅半月死以产后症忽悟曰此病必忧郁所致以木香流气饮投之一服而瘥陆怡华亭人善医汴人段氏客比隣一夕溘死怡取马枥去底置大釡止舁死者内之蒸以葱药及旦皮腐而气复孙文垣治丁耀川长姊常患晕厥吐痰碗许乃甦一月三五发后又口渴五更倒饱肠鸣腹疼泄㵼小水短濇咳𠻳脉之两寸濡弱两闗滑大此中焦痰积所致也先与二陈汤加苍术山楂麦芽以健脾为臣以白芍止痛为君以滑石泽㵼引湿从小便出为佐黄芩为裨使服十帖二阴之痛俱止改以六味加知蘗牛膝而愈按此女之病禀母气也予常见父母有肝病者其子女亦多有之兹病厥亦肝病也其母病甚在二阴见郁症门白仰云令眷毎触怒即晕厥必闭门合目静坐不令人在旁手足皆冷汗出如雨气息俱㣲越一时许甦如常原以项生瘰疬多服女医班猫等毒药致脾胃损元气亏也年三十八未尝生育欲睡则腿必搥敲既睡则心常惊跳经将行小腹先疼二日色紫有块惟肌肉饮食如常人诊之两寸短弱左闗大而有力右闗滑左尺滑右尺沈细据脉肺气虚肝木实胃木实胃中有痰之症也用六君子汤加丹参酒连青皮外与珠母丸及独活汤调理而安龚子才治刘司冦患卒倒不省人事口眼相引手足战掉一医作风治一医以痰火治俱罔效诊之六脉沈数气口紧此非风非痰乃气夹食也其家人始悟曰适正食之际被恼怒所触遂致如此用行气香苏散加木香青皮山楂即愈喻嘉言治呉添官生母时多暴怒致经行复止入秋以来渐觉气逆上厥如畏舟船之状动则晕去久久卧于牀中时若天翻地覆不能强起百治不效因用人参三五分畧宁片刻最后服至五钱一剂日费数金至家财尽费病转凶危大热引饮脑间如刀噼食少㵼多已治木矣喻诊之谓可救葢怒甚则血菀于上而气不返于下者名曰厥巅疾厥者逆也巅者髙也气与血俱逆于髙巅故动辄眩晕也又上盛下虚者过在足少阳肝胆之穴皆络于脑郁怒之火上攻于脑得补而炽其痛如噼同为厥巅之疾也风火相煽故振摇而蒸热木土相陵故艰食而多㵼也于是㑹内经铁落镇坠之意以代赭石龙胆草芦荟黄连之属降其上逆之气以蜀漆丹皮赤芍之属行其上菀之血以牡蛎龙骨五味之属敛其浮㳺之神最要在毎剂中生入猪胆汁二枚葢以少阳热炽胆汁必干亟以同类之物济之病者药入口便若神返其舎忘其苦口连进十数剂热退身凉食进㵼止能起行数步然尚觉身轻如叶不能久支因恐药味太苦不宜多服减去猪胆及芦荟等药加入当归一钱人参三钱姜枣为引平调数日全愈李士材治晏给谏夫人先患胸腹痛次日卒然晕倒手足厥逆时有医者以牛黄丸磨就将服矣诊之六脉皆伏惟气口稍动此食满胸中阴阳否隔升降不通故脉伏而气口独见也取陈皮砂仁各一两姜八钱盐三钱煎汤以指探吐得宿食五六碗六脉尽见矣左闗弦大胸腹痛甚知为大怒所伤也以木香青皮橘红白术香附煎服两剂痛止更以六君子加木香乌药调理十余日方瘥一人年五旬荒于酒色忽头痛发热医以羌活汤散之汗出不止昏晕不省李为灸闗元十壮而醒四君子加姜桂日三剂至三日少康因劳怒复发厥用好参一两熟附三钱煨姜十片煎服稍醒但一转侧即厥一日之间计厥七次服参三两至明日以羊肉羮糯米粥与之尚厥二三次至五日而厥定乃泣而问之可再生否曰脉有根蒂但元气虚极非三载调摄不能康也幸其恪信坚守两月之间服参四斤三年之内煎剂六百帖丸药七十斤方得步履如初亲友衆多议论杂出若非病人任之耑久而见疑服药必怠未有获生者也张路玊治顾允祥之内暴怒伤食喘胀逆歪医者误认风邪而与表药遂昏愦目瞪不语唿之不省诊之其脉六部濇伏知为痰因气闭所致本当因势利𨗳探吐以通其窍缘病家畏其吐剧遂与𨗳痰汤加菖蒲逺志一啜便能语言更与前药加㯽榔铁落得下而安黄履素曰凡人精神极壮实者偶患痰厥可服牛黄丸友人屠伯尚忽然痰壅不能语服牛黄丸立愈余姊丈周公美一日忽神呆目怒顷之痰涌手扬足掷有类中风不服药次日自愈此等禀赋百无一二杨太史夫人忽然晕倒医以中风之药治之不效李诊之左闗弦急右闗滑大而輭本因元气不足又因怒后食停先以理气消食药进之下黑屎数枚急以六君子加姜汁服四剂而后晕止更以人参五钱芪术半夏各三钱茯苓归身各二钱加减调理两月而愈薛立斋治一妇人因怒发搐呕吐痰涎口禁昏愦气口脉大于人迎此气滞而食厥用平胃㪚加茯苓半夏木香治之而甦更以六君子汤加木香渐愈乃去木香又二十余剂而痊陆养愚治许省南忽得暴疾如中风口不能言目不识人四肢不举服苏合牛黄丸不效或与小续命汤反増喘急壮热手足厥逆或以六脉沈㣲拟用附子理中汤诊之两寸似有似无两尺难以求索此由气壅逆而然非不足而欲脱也按其胸即眉为之皱按其腹即体为之举询其由因日间烦冗无暇喫饭至晚陪客毕即病发曰饥极过饱此食中也昏愦不语脉伏皆饮食填塞清𨗳所致四肢不举经谓土太过之病也初时一吐即已今已一二日上中下俱受病当吐下消𨗳以分杀其势乃先以生姜淡盐汤探之涌痰涎汤水数椀少顷神思少清诊之寸闗逼逼而来又以稜茂㯽枳橘麴木香白豆仁莱菔子煎送润字丸五钱下三四行势大减再诊闗尺俱见且沈实有力第胸腹按之犹痛再以前方煎送润字丸二钱四日后方与稠粥改用二陈少佐归芍以养荣血参术以扶胃气木香豆仁以寛其未尽之痞旬日而安陆肖愚治潘碧之痞旬日而安五旬因大怒后忽然倒仆牙闗紧急脉之两寸闗滑大两尺沈无以稀涎散荠水调撬牙灌之吐痰盆许少顷而甦第人事尚未清爽再诊寸闗稍平两尺已起以二陈加贝母黄连香附数剂而安陆祖愚治郁仲开劳心之后复感怒气清晨篦头未毕忽然昏晕四肢厥逆口目不开喉声如锯二便不利脉之左三部弦滑而数右三部沈实有力此痰厥也先用牛黄一分连灌四五丸再用陈皮贝母花粉胆星黄芩黄蘗枳实𤓰蒌前胡桔梗皁荚姜汁竹沥顿服涌去稠痰二三碗前方去皁荚陈皮加青皮二剂行二次其老痰俱从便出症顿减后用健脾养血清火消痰之剂调理而安郑显夫年六十余因大怒遂昏仆四肢不用余以怒则火起于肝以致手足厥阴二经之气闭而不行故神无知怒甚则伤于筋纵之若不容故手足不用急以连蘗㵼其上逆之火香附降其肝气一二日神智渐回后以调气血壮筋骨之剂补之一日安朱丹溪治吕宗信有积块足冷至膝用大承气汤加减下之其块厥皆愈呉洋治里人病归自浙四肢厥冷六脉若亡尸寝旬余水浆不入衆医以为死矣洋至曰此热厥也乃就浴室贮盘水水皆汲新版筑傅之卧病者其上则以青布羃四体挹水沃之即以水蘸病者脣欲得水甚遂尽其量而饮之乃瘥呉桥过章祁有人遮道告曰汪一洋年五十所溲血后发热毕致诸医或以为伤寒剂以发散或以为痢后虚损剂以补中久之讝语昏迷四肢厥冷葢不食者旬日矣即其家絶望以待尽愿一诊之桥曰此热厥也吾能活之则予石膏黄连汤一服而苏再而间五服而愈鲍緑饮妹病厥昏不知人目闭鼻煽年寿环口皆青手足时时抽掣自夜分至巳牌汤水不入脉之大小参伍无伦次谓此肺金大虚肝火上逆火极似风之候唯独参汤可愈他药必不受也参已煎或沮之遂不敢与一医用菖蒲逺志以开心气茯神枣仁以安神麦冬贝母以清痰辰砂铁锈水以镇坠奈药从左灌入即从右流出絶不下咽羣视束手时已过晡再视之则面额间渐变黑色令急灌参汤犹可活乃以茶匙注之至六七匙喉间汨然有声已下咽矣察其牙闗渐开再以米饮一盏和参汤灌下遂目开身动面额青黒之气豁然消去徐饮薄粥一瓯起坐而愈后尝复厥但不甚唯与地黄沙参麦冬杞子即瘥顾氏女年十六内臁有疮三阴之病其素也以嵗暮劳于女工脇痛发咳𠻳吐痰一医与广半荆防香砂枳桔等三四剂觉中腕有物如拳上顶食不能下又一老医谓此痰也其盛盈斗必消去乃已其方与前方増苍术厚朴竹沥姜汁服二剂病益剧延治开嵗之二日也比至则曰死矣无庸诊也询死㡬时曰天黎明忽目闭口张挺卧僵直唿唤不应汤水不入询其胸腹如何其母按之曰犹暖遂入诊已无脉面死白杀青牙龈迸紫血亦已凝沍令曳其四肢尚软谓本元虚劳役而病误行燥散伤其肺金致肝木挟痰上逆又加酷暴之品遂令水涸木枯而厥冒第痰食之厥可一吐而甦此阴亡阳越之厥唯有魂升魄降而已今生气未絶姑以熟地二两杞子一两沙参麦冬各五钱急煎徐灌但虑其不下咽耳下咽即活乃如言次日延诊告以初时药不能下以簪撬灌久之入咽有声今起坐矣前方减半入蒌仁二钱八剂全愈后数年出嫁不得于姑脇痛不能卧一医令木香为末调服一钱许服竟一厥而终痉许叔㣲治一人项强筋急不可转侧自午后发黄昏时定此肝肾二脏受风也谓此必先从足起少阴之筋自足至项筋者肝之合今日中至黄昏阳中之阴肺也自离至兑阴旺阳弱之时故灵宝毕法云离至干肾气絶而肝气弱肝肾二脏受邪故发于此时用宣州木𤓰二个取葢去瓤没药二两乳香二钱半二味入木𤓰内缚定饭上蒸三四次烂研成膏每用三钱入生地黄汁半盏无灰酒二盏煖化温服及都梁丸服之而愈易思兰治宗室毅斋年五十二素乐酒色九月初忽倒地昏不知人事若中风状目闭气粗手足厥冷身体强硬牙闗紧闭有以为中风者有以为中气中痰者用乌药顺气散等药俱不效又有作阴治者用附子理中汤愈加痰响五日后召易诊治六脉沈细紧滑愈按愈有力问此何病曰寒湿相搏痉症也痉属膀胱当用羌活胜湿汤主之先用稀涎散一匕吐痰一二碗昏愦即醒随进胜湿汤六剂全愈以八味丸调理一月精神复常张路玉治呉江郭邑侯公子患柔痉用桂枝汤及六味地黄汤咸加蝎尾服之而愈朱丹溪治王秀湿热大作脚痛手筋拘挛足乏力生地当归川芎白术各二钱苍术一钱甘草炙三分木通五分煎汤下大补丸三十丸大补丸须炒煖张子和治新寨马叟年五十九因秋欠税官杖六十得惊气成风搐已三年矣病大发则手足颤掉不能持物食则令人代哺口目张睒脣舌嚼烂抖擞之状如线引傀儡毎发市人皆聚观夜卧发热衣被尽去遍身燥痒中热而反外寒久欲自尽倾产求医至破其家而病益坚叟之子邑中旧小吏也以讯张张曰此病甚易治若隆暑时不过一涌再涌夺则愈矣今以秋寒可三之如未更刺俞穴必愈先以通圣散汗之继服涌剂出痰三四升如鸡黄成块状如汤热叟以手颤不能自探妻与代探咽嗌肿伤昏愦如醉约一二时许稍稍醒又下数行立觉足轻颤减热亦不作足亦能走手能巾栉自持匙筯未至三涌病去如濯病后但觉极寒张曰当以食补之久则自退葢大疾之去卫气未复故宜以散风𨗳气之药切不可以热剂温之恐反成他病也琇按是症本因惊而得尤不能无郁也葢惊入心口受之则为颠癎今心不受而反传之肝而为瘛瘲亦母救其子之义也肝病则乗其所胜于是生风生痰怪症莫测治以上涌下泄乃发而兼夺之理并行不悖张案于此症尤为合法黄如村一叟两手搐搦状如曳锯冬月不能覆被张之舞阳道经黄如不及用药针其手大指中中注穴上曰自肘以上皆无病惟两手搐搦左氏所谓风淫末疾者此也或刺后谿手太阳穴也屈小指握纹尽处是穴也完颜氏病搐先右臂并右足约搐六七十数两目直视昏愦不识人㡬月余求治先逐其寒痰三四升次用导水禹功散泄二十余行次服通圣散辛凉之剂不数月而瘥薛立斋治一妇人素有内热月经不调经行后四肢不能伸卧牀半载或用风湿痰火之剂不效其脉浮缓按之则濇名曰瘲症属风寒所乗用加味逍遥散加肉桂防风四剂顿愈更以八珍汤调理两月余而痊一妇人素经行后期因劳怒四肢不能屈名曰瘲症此血虚而风热所乗先用八珍汤加钩藤柴胡渐愈更佐以加味逍遥散调理而痊一妇人素有火忽然昏愦瘈瘲抽搐善伸数次四肢筋挛痰涎上升此肺金燥甚血液衰少而然也用清燥汤六味丸兼服寻愈一妇人因怒经事淋沥半月方竭遇怒其经即至甚则口噤筋挛鼻衂头痛痰痉搐搦瞳子上视此肝火炽甚以小柴胡汤加熟地山栀钩藤治之后不复发一妇人素阴虚患遍身搔痒误服祛风之药口噤抽搐肝脉洪数薛曰肝血为阴为水肝气为阳为火此乃肝经血虚火盛耳宜助阴血抑肝火用四物麦冬五味钩藤炙甘调理而痊一妇人发瘈遗溺自汗面赤或时面青饮食如故肝脉弦紧此肝经血燥风热名瘈也肝主小便其色青入心则赤法当滋阴血清肝火遂用加味逍遥散不数剂诸症悉退而安许叔㣲云同官歙丞张德操常言其内子昔患筋挛脚不得屈伸逾年动则令人抱持求医于泗水杨吉老云此筋病宜服下三方一年而愈春夏服养血地黄丸熟地蔓荆山萸狗嵴地肤子白术干漆蛴螬天雄车前萆薢山药泽㵼牛膝秋服羚羊汤羚羊角肉桂附子独活白芍防风川芎冬服乌头汤大乌头细辛川椒甘草秦艽附子官桂白芍干姜茯苓防风当归独活马元仪治章氏妇患头身振摇手足瘈瘲诸治不效诊之两脉浮虚兼濇浮为气虚濇为血伤得之忧思劳郁阳明损甚也葢阳明胃为气血海主束骨而利机闗若气血不充则筋脉失养而动惕不宁仲景云发汗则动经身为振振者茯苓桂枝术甘草汤主之凡汗伤脉津液犹足扰动经脉况气血内涸乎但彼有外邪搏饮当涤饮散邪俾津液四布以滋养气血筋脉此属劳郁所伤必峻补阳明使气血内盛以充灌周身令服参乳两月而安立斋治一人感冒后发痉不醒人事磨伤膂肉三寸许一块此膀胱经必有湿热诊其脉果数谓此死肉最毒宜速去之否则延溃良肉多致不救遂取之果不知疼痛因痉不止疑为去肉所触谓此风热未已彼不听另用乳末之剂愈甚复以祛风消毒药敷贴查春田饮以祛风凉血降火化痰之剂而愈金工部载阳伤寒后亦患此甚危亦取去死肉以神效当归膏敷贴以内疎黄连汤饮之狂言愈盛其脉愈大更以凉膈散二剂又以四物汤加苓连数剂而愈凡患疮者责效太迫服一二剂未应辄改服他药反致有误不思病有轻重治有缓急而㮣欲效于一二剂之间难矣况疮疡一症其所由来固深以久又形症在肌肉溃损较之感冒无形之疾不同安可旦夕取效患者审之呉桥治程嗣恩故肥白药疡过当腠䤚皆疎始觉汗多久而益甚一发则下如雨厥逆反张口噤目瞪痰喘并作良久气反小便不禁瞑不能言旬日益深日十数作诸医谢去桥至而按诸方则曰经云汗多亡阳此柔痉也诸君失之矣乃重参芪次附桂芍药次龙骨牡砺饮之半剂而寝复者将升屋而号桥曰药中病而行得寝乃复非死也亟为粥汤待之㖽之呻吟唿粥汤少进再剂而愈三月而后初头晕窦材治一人头风发则旋晕呕吐数日不食为针风府穴向左耳入三寸去来留十三唿病人头内觉麻热方令吸气出针服附子半夏汤永不发华陀针曹操头风亦针此穴立愈但此穴入针人即昏倒其法向右耳横下针则不伤大筋而无晕乃千金妙法也龚子才诊熊槐二官年六十余身体胖大其脉下手即得五至一止乃惊曰君休矣渠曰连日微觉头晕别无恙也何故出此愿实教焉龚曰越十日用药相哂而退少顷闻中痰求救于龚知其必不可治令以香油灌之即醒逾十日果卒张路玉治董司业夫人体虽不盛而恒有眩晕之疾诊其六脉皆带微弦而气口尤甚葢缘性多郁怒怒则饮食不思为眩晕矣岂平常肥多湿之痰可比例乎为疏六君子方水泛为丸服之以培中土中土健运当无敷化不及留结为痰而成眩晕之虑所谓治病必求其本也朔客梁姓者邀诊时当夏日裸坐盘餐倍于常人形伟气壮热汗淋漓于头项间诊时不言所以切其六脉沈实不似有病之候惟两寸畧显㣲数之象但切其左则以右掌抵额切其右则以左掌抵额知其肥盛多湿而夏暑久在舟中时火鼓激其痰而为眩晕也询之果然因与𨗳痰汤加黄蘗泽㵼茅术厚朴二服而安呉友良年逾古稀头目眩晕乃弟周维素擅岐黄与补中益气数服始用人参一钱加至三钱遂痞满不食坐不得卧三昼夜喃喃不休诊时见其面赤进退不常左颊聂聂瞤动其六脉皆促或七八至一歇或三四至一歇询其平昔起居云自五十即絶慾自保饮啖且强此壮火烁阴兼肝风上扰之兆与生料六味除去萸肉入钩藤大剂煎服是夜即得酣寝其后或加鳖甲或加龙齿或加枣仁有时妄动怒火达旦不宁连宵不已则以秋石汤送灵砂丹应如桴鼓盛夏酷暑则以大剂生脉散代茶后与六味全料调理至秋而安陆养愚治陈巽源室向有头眩之症不药亦止八月中旬偶作劳烦闷饮酒数杯坐月下更余方寝便觉㣲热不安次早忽觉头晕旋且微痛如在风云中且比平时较剧医谓脉得浮数此热极生风也用苓连山栀等以清之二剂眩晕不减而头痛如破上身如火而欲厚覆又谓无痰不作晕再以清火之品合二陈汤二剂亦不效脉之左手浮弦而紧右手浮数而弱且寸强尺㣲右脉乃正气之虚左脉乃邪气之实尺㣲寸强邪在上也此必乗虚感邪中于上焦所致经曰筋骨血气之精而与脉并为目系上属于脑后出于项中故邪中于项因逢其人之虚其入深则随目系以入于脑入于脑则脑转脑转则引目系急目系急则目眩以转矣今作劳以致烦闷非虚乎月下坐至更余头项之间能不为雾露之清邪所中乎法当驱上焦之邪补中焦之气而徐议消痰清火则自愈矣因先用参苏饮加藁本二剂头痛顿止眩亦少差再以补中益气佐以二陈芩连数剂而安张路玉治缪封君偶因小愤遂眩晕痞闷三日来服豁痰利气药不应反觉疲倦饮食日减下元乏力诊之六脉似觉有余指下畧无冲和之气气口独滞不调时大时小两尺俱濡大少力此素多痰湿渐渍于水土二经加以剥削之剂屡犯中气疲倦少食迨所必至法当先调中气输运水谷之精微然后徐图温补下元为疏六君子汤加当归调营血庶无阳无以化之虞龚子才治大学士髙中𤣥患头目眩晕耳鸣眼黑如在风云中目中熘火或与清火化痰或与滋补气血俱罔效诊之六脉洪数此火动生痰以酒蒸大黄三钱为末茶下一服而愈葢火降则痰自清矣薛立斋治一妇人头晕吐痰用化痰理气药肢体痠麻服祛风化痰药肢体常麻手足或冷或热此脾土虚而不能生肺金用补中益气加花芩半夏炮姜二十余剂而愈后因怒吐痰自服清气化痰丸饮食不进吐痰甚多胸脇胀满教用六君子倍加参术少加木香数剂而愈陶天爵妾媵素多时患头晕痰甚劳则肢体痿软筋骨作痛殊类风症以为肾虚不能纳气归源用加减八味丸而痊后因房劳气脑头晕项强耳下作痛此肝火之症仍用前药滋肾水生肝血制风火而愈张飞畴治一妇胸满身热六脉弦数无力形色倦怠渇不甚饮云自逰虎丘晕船吐后汗出发热头痛服发散四剂胸膈愈膨闻谷气则呕眩因热不退医禁粥食已半月日惟饮清茶三四瓯今周身骨肉痛楚转侧眩晕呕哕曰当风汗呕外感有之已经发散矣吐则饮食已去消尅则更伤脾脾虚故胀甚脾絶谷气则呕土受木尅则晕宜勿药惟与米饮继进粥食使脾土有主更议可也守其言竟不药而愈立斋云上舎顾桐石㑹饮周上舎第问余曰向孟有涯陈东谷俱为无嗣纳宠已而得疾皆头晕吐痰并用苏合香丸惟孟得生何也曰二症因肾虚不能纳气而为头晕不能制水而为痰涎陈専服攻痰行气孟専服益火补气故耳后余他往桐石房劳过度亦患前症或用清气化痰愈甚顾曰我病是虚气不能纳气归源治者不悟而殁惜哉昌平守王天成头晕恶寒形体倦怠得食稍愈劳而益甚寸闗脉浮大此脾肺虚弱用补中益气加蔓荆子而愈后因劳役发热恶寒谵言不寐得食稍安用补中益气而痊大尹祝支山因怒头晕抝内筋挛时或寒热日晡热甚此肝火筋挛气虚头晕用八珍汤加柴胡山栀丹皮二十余剂而愈琇按肝火亦作头晕不定属之气虚也经云诸风掉眩皆属于肝肝之脉上络巅顶余尝以一汤加呉萸炒黄连二三剂即愈朱丹溪治一男子年七十九嵗头目昏眩而重手足无力吐痰口口相续左手脉散大而缓右手缓而脉大不及于左重按皆无力饮食畧减而㣲渇大便三四日一行衆人皆与风药至春深必死曰此皆大虚症当以补药大剂服之衆怒而去乃教用人参黄芪当归白芍白术陈皮浓煎作汤使下连蘗丸三十粒如此者服一年半而精力如少壮时连蘗丸冬加干姜少许余三时皆依本法连蘗皆姜汁炒为细末又以姜汁煑煳为丸琇按此症大补而佐以连蘗妙不可言矣葢一眼注定肝肾二经以连清肝火蘗清肾火也既虑其寒重以姜汁制之可谓尽善然不若竟用地黄杞子如左归加减尤为善中之善也陈自明治一妇人苦头风作晕数年服太乙丹一粒吐痰椀许遂不再发冯楚瞻治金绍老夫人因嵗事积劳忽眩晕不省妄有见闻语言杂乱诊其脉细数无伦真隂真阳并亏已极乗此初起即为挽回愈久愈虚愈虚愈脱矣用全真一炁汤日进二剂毎剂人参八钱不十日而全瘳钱国賔治陈叔明幼年多读饱学贫居自甘清淡有品士也至三旬外一见日光即觉昏晕渐至见光昏晕遂坐于帐凡有隙处莫敢窥如是二十年矣诸药遍尝亲友怜其品行时以升斗周之与诊乃阳虚阴极之症须返本还元之药可治也用首经人乳脐带胎发秋石炼蜜丸如芡实大朱砂为衣三更酒下一丸月余而愈适钞有此丸因与之也麻木王损菴治大理卿韩珠泉遍身麻木不能举动以神效黄芪汤加减授之用芪一两二钱参芍各六钱他称是一服减半彼欲速效遂併二服为一服服之旬日病如失谕以元气未复宜静养完固而后可出渠不能从盛夏遽出见朝谒客劳顿累日忽马上欲坠仆从者扶归邀诊视辞不治数日没呜唿行百里者半于九十可不戒哉张路玉治沈步云解组后以素禀多痰恒有麻木之患为疏六君子汤服之颇騐而性不喜药入秋以来渐觉肢体不遂脉之得耎滑中有㣲之象仍以前方出陈皮加归芪巴㦸平调半月而安然此症首重撙节方可保全毋徒恃药力为也巴慈明妇产后眩晕心悸神魂离散若失脏腑之状开眼则遍体麻木如在云雾之中必紧闭其目似觉少可昼日烦躁夜则安静服四物等则呕逆不食姜附等则躁扰不宁其脉虚大而数按之则散举之应指此心火浮散之象因艰产受惊痰饮乗虚袭入心包络中留伏膈上有入无出致绵延不已葢目开则诸窍皆开痰火堵塞心窍所以神识无主目闭则诸窍皆闭痰火濳伏不行故得稍安与东垣所云合眼则阳气不行疾迥别况昼甚夜轻明是上焦阳位之病与理痰清火之剂诸症渐宁然或因惊恚或因饮食不时举发此伏匿膈火之痰无从搜涤也乗发时用独参汤下紫雪开通膈膜仍与前药调补半年而愈黄履素曰余年四十七时忽患小指麻软时作时止毎夏愈而冬甚素闻指麻当防中风因讲求预防之法有言冝祛风化痰者其説大谬有言宜顺气活血者谓气行则痰自消血活则风自㓕其言近是及读薛氏医案治蒋州判中满吐痰头晕指麻云中满者脾气亏损也痰盛者脾气不能运也头晕者脾气不能升也指麻者脾气不能用也遂以补中益气汤加茯苓半夏以补脾土用八味地黄丸以补土母而愈后惑于干坤生气方云凡人手指麻软三年后有中风之疾可服搜风天麻二丸以预防之乃朝饵暮服以致大便不禁饮食不进而殁夫预防之理当养气血节饮食戒七情逺帷幙可也若服前丸以预防适所以招风取中也读之快然遂确守其法葢于今十有三年矣陆养愚治丁慕云患麻木左手足不能举恶风或时自汗服小续命十一剂不效或谓风症宜大汗之小续命以补养气血之品故不效耳因倍风药减参芍辈二剂汗如雨反觉一身尽痛游走不定并右手足不能举昏沈厥逆甚危诊之阳脉弦细而数阴脉迟濇而空谓此虽似风然昔人云麻者气虚木者血虚手足不任者脾虚凡此三虚止宜调养气血则风症自除小续命正以风药过倍血药殊少何反倍风药而去参芍宜其剧矣仲景云大法夏宜汗以阳气在外也春月阳尚稚初出地下大汗之使卫气亟夺而失守荣血不随所以遍身走痛昏沈厥逆皆气血垂絶之象也急用大料十全大补汤浓煎灌之少甦为灸风池百㑹肩井曲池间使三里六穴各数壮以防中脏之危自此诸症渐减饮食渐进第大便常结痞闷㣲热此汗多津液不足故下不去则上不舒以润字丸五分日二服便行犹燥以八物倍归加麦冬知母以润之少佐㯽榔木香豆仁以调其气自后每燥结服润字丸五分甚则一钱月余全愈张文叔传木香丸续命丹二方戊辰春中书左丞张仲谦患半身不遂麻木太医刘子益与服之汗大出一服而愈故录之李东垣治杜意达患左手右腿麻木右手大指次指亦常麻木至腕已三四年矣诸医不效求治曰麻者气之虚也真气弱不能流通填塞经络四肢俱虚故生麻木不仁与一药决三日效遂制人参益气汤服二日便觉手心热手指中间如气胀满至三日后又觉两手指中间手擦傍触之曰真气遍至矣遂于两手指甲傍各以三稜针一刺之㣲见血如黍粘许则痺自息矣后再与调理而愈缪仲淳治顾仲恭心肾不交先因失意久郁及平日劳心致心血耗散去嵗十月晨起尚离牀忽左足五指麻冷倐已至膝便不省人事良久而甦乍醒乍迷一日夜十余次医者咸云痰厥缪云纯是虚火服丸药一剂今春体觉稍健至四月后丸药不继而房事稍过至六月初十偶出门前症复发扶归良久方醒是日止发一次过六日天雨稍感寒气前症又发二次见今两足无力畏寒甚自腹以上不畏寒缪云人之五脏各有致病之由谨而察之自不爽也夫志气不遂则心病房劳不节则肾病心肾交病则阴阳将离离则大病必作以二脏不交故也法当清热补心降气豁痰以治其上益精强肾滋阴増志以治其下则病本必拔以心藏神肾藏精与志故也平居应独处旷野与道流韵士讨论离慾之道根极性命之源使心境清宁暂离爱染则情念不起真精自固阴阳互摄而形神调适矣汤方贝母茯苓逺志枣仁苏子石斛麦冬甘草木𤓰牛膝石菖蒲入牛黄末一分天竺黄一分竹沥一杯后加人参五钱枇杷叶三片霞天膏五钱丸方逺志天冬麦冬茯神茯苓枣仁生地白芍甘艹黄蘗牛膝五味蜜丸空心及临卧服五六钱石斛汤加竹沥送下续名医类案卷五续名医类案卷六钦定四库全书续名医类案卷六钱塘魏之琇撰感症朱丹溪治一人因感寒倦怠不食半月后发热恶寒遍身痛脉浮大按之豁然此极虚受寒以人参为君黄芪归芍为臣苍术陈皮通草为使大剂服五剂大汗而愈沈明先治丁惠书秋得感寒停食之症入夜辄寒热如疟竟夕作呕病数发医亦数更体弱不胜昏沈埀殆矣或谓昼静夜剧属乎隂症或谓胃寒而呕当理中汤沈独以为昼静夜剧由于阳气陷入隂中呕哕声长明诸逆冲上属火不惟不可温直应用寒不惟不可补更宜攻伐竟投三黄等味一剂知二剂减三四剂其呕若失神情如甦但呕止而胸膈胀继作或疑寒凉伤胃故沈曰食虽消而火未归原犹黄连膈上王太仆云寒之不寒责其无水当求其属以衰之乃改用纯甘壮水之剂益以牛膝车前使热从水道发洩果气顺胀消膻中清廓而安聂久吾曰予壬辰初春在京㑹试天寒夜坐久感寒头痛服苏散药未经出汗其头痛数日不止却无他症或谓感寒甚轻已五六日岂复有外邪或劳神内虚理宜补之劝服补中益气汤二剂不知外邪未散补药助邪为害遂至神气渐昏饮少进晚间呃逆不止如是者数日乃延医用前胡桔梗贝母麦冬连翘香附广皮甘草数剂而愈予生平少病兹外感未清而轻用补身受其害若此因悟外感内伤并外感兼内伤与内伤挟外感诸治葢原于此因述之以志折肱之意云陆养愚治邱全谷年正方刚九月间忽身微热头微痛心神恍惚有时似夣非夣自言自语医谓此轻伤寒也当发散之用解表二剂汗不出热反甚妄言见鬼前医因无汗欲再表病家疑又延一医因妄言见鬼谓热已传里欲下之而大便之去未久不能决脉之轻按浮数而微重按澁而弱微数者阳气不足也澁弱者隂血不足也此隂阳俱虚之候不可汗尤不可下主表者曰汗既不出何谓阳虚曰此症虽有外邪因内损甚气馁不能逼邪外出而作汗法当补其正气则汗自得而邪自去矣若再发之徒竭其阳而手足厥逆之症见矣其主下者曰仲景云身热谵语者有燥矢也何不可下曰经谓谵语者气虚独言也此症初止自言自语因发散重虚其阳所以妄言见鬼即难经所谓脱阳者见鬼也王海蔵曰伤寒之脉浮之损小沈之损小或时悲笑或时太息语言错乱失次世疑作谵语狂言者非也神不守舍耳遂用补中益气汤加附子姜枣煎服一日二剂至晩汗濈濈而来清晨身竟凉头不痛第人事未甚醒此阳气少复隂气未至耳仍用前汤吞六味丸旬日犹未精采调理月余而愈葢此人因房室之后而继以劳力也韦子经春初肄业于萧寺其房屋新创不甚谨密天寒夜坐至一二更倦怠倚几而睡洎醒身觉寒甚头微痛天明自服参苏饮二剂未得汗他无所苦但头痛数日不止或谓其体弱必攻苦劳神上气不足而痛也令以补中益气汤倍人参服之服后便觉神气昏闷胸膈不舒从早至夕粒米不进晚发呃逆睡卧不安医以脉带数是火也用芰贝芩连竹茹軰投之反遍身壮热呃逆不止亟诊之靣赤戴阳郁胃呕呃左脉沈数而弦右脉尚和乃曰病轻药悞耳不汗而剧得汗即解矣乃以火郁汤倍麻黄强覆大汗之至晚诸症如失明日索药曰昨见几上尚有补中益气汤一帖服此足矣琇按补中益气为东垣治内伤外感之第一方后人读其书者鲜不奉为科律然不知近代病人类多隂分不足上盛下虚者十居九焉即遇内伤外感之症投之辄増剧非此方之谬要之时代禀赋各殊耳陆丽京曰隂虚人误服补中益气往往暴脱司命者其审诸朱晴川内先感风邪后伤饮食发热头痛中脘痞闷医以牛黄散下之泻两三行而热不减痞亦不寛再服复㵼两三行热不减而痞更甚又医曰㵼而热不减者虚热也通而胀不减者虚痞也乃用人参白术黄芪甘草补之初服无进退至四剂神昏不醒人事手足厥逆舌有黒胎脉之浮数而空喜靣不黒黯犹可救乃以枳实五钱黄连三钱人参七分麦冬一钱五味子十粒灯心煎灌之二剂人事稍清六脉畧有神热亦减牛又二剂热仍剧大便五日不行姑以润字丸一钱下之通而热退自此一日不服人参则自汗力不能支三日不投润字丸则便闭而热发直至人参服过一斤润字丸数两而后愈陆肖愚治邹氏子年十八新婚感冒症似伤寒或以九味羌活汤呕吐一二日改用藿香正气散吐少止而倦乏食即饱闷腹中漉漉有声四肢㣲厥小便短赤大便或溏或秘口渴而不喜饮昼轻夜重烦闷有主调气者清火者滋隂者皆不效而滋隂尤为不宜脉寸闗沈缓而弱尺脉颇和曰此得之烦劳伤气非得之使内伤隂也用四君子汤加枣仁豆仁木香姜枣数剂如故乃倍人参加熟附子五分而胸膈寛饮食进二十剂全愈陆方伯年古稀因仲冬天气有非时之热患时气咳𠻳医以芎苏散汗之汗出不止咳𠻳连绵不絶饮食不进昏愦经旬脉之浮大无力以五十动脉法按之二三十动间觉常有止意曰此高年劳倦即有微邪止宜扶正气以胜之岂可妄汗今虽昏愦喘急尚可图安第夀筭恐不出三年外耳用补中益气汤加枣仁以助参术敛汗又加枇杷叶桑皮苏子石斛以降气定喘二剂汗止四剂𠻳亦减矣十剂而安后报讣果不出三年陆祖愚治朱明宇子妇年二十未出痘疹患痰症类伤寒脉之右手口洪滑而数左三部沈实蒸蒸内热五六日不大便腹满气喘用黄连枳实山查厚朴花粉前胡桔梗瓜蒌生姜两服后通身发斑或谓疹子或云石痘乃用炒黒麻黄柴葛荆防甘草牛蒡蝉退黄芩薄荷等味服后即痰声如锯气不转舒谵语发狂不时昏晕又用姜汁竹沥牛黄通天散探嚏吐浓痰数口方醒仍灌药又复昏晕如是三日细斑转而成片呕血数碗后闻已死陆往唁之身虽冷而脉未絶以牛黄丸竹沥灌下少顷手足微动又灌一丸有呻吟声四肢微温两额红色脉大起反觉洪数而滑用人参瓜蒌枳实黄连黄芩大黄元明粉徐徐温服用炒面皮熨腹上约两时腹痛异常即下燥矢十余块白痰稠积若干再用独参汤灌下以防其脱六脉弱甚四肢厥冷口不能言精神恍惚用参附归芍苓术之类元气复饮食进调理月余而愈五年后陆往闽中其病复作呕血数畨莫能救王敬溪年五十六先富后贫心事多郁七月间恣食羊肉酒面当风而卧内伤外感相蒹或与发散头不痛身微热惟胸腹不快或与疎利便通溲利而痞满如故或与温味或与消导月余其症依然诊之左脉浮强而弱右脉浮滑有力或议下之陆曰此症内伤虽重于外感然有痞满而无实坚且舌无胎口不渴脉虽有力而浮尚带表焉可下耶宜用小柴胡和之俟实坚脉沈而下之方为万全自此半月症犹未减又半月脉沈便结乃以润字丸五钱三次吞服去垢秽若干内有羊肉数枚始知饥饿改用健脾调理之剂又月余而痊张意田治一人戊寅三月间发热胸闷不食大便不通小便不利身重汗少心悸而惊发表消食不减更加讝语喊叫诊其脉弦缓乃时行外感值少阳司天之令少阳症虽少其机显然脉弦寒热者少阳枢象也胸闷不食者逆于少阳之枢分也少阳三焦内合心包不解则烦而惊甚则阳明胃气不和而讝语少阳循身之侧枢机不利则身重而不能转侧三焦失职则小便不利津液不下则大便不通此症宜以伤寒八九日下之胸满烦惊小便不利讝语一身尽重不可转侧者柴胡加酒骨牡蛎汤主之以法治之服后果愈陆祖愚治曽邑宰因隆寒出入劳顿感冒身热骨痛而体极倦怠气难佈息脉之左强右缓与疎气养荣汤二剂彼见用归芍谓伤寒何遽投滋补曰此家传治类伤寒之方毫无差池不必疑也服后其病如失潘衷弦母六十余劳倦感冒次早仍然饮食晡食遂发寒热头痛骨痛呕吐酸水冷汗心痛一医知其平日多郁多火乃引经云诸呕吐酸皆属于热投以清冷愈甚吐蚘数条脉之两闗紧盛两尺空虚乃风寒饮食之故用橘半枳桔查朴藿芷桂枝姜砂症少减次日复伤饮食症仍剧夜不得卧先用乌梅丸三钱以安蚘随用㯽榔青皮枳实厚朴山查陈皮半夏炮姜藿香黄连姜砂之类寛其中又用麸皮炒熨中脘旬日后用小承气加元明粉去燥矢二次调理半月而愈汪敬泉子年十六禀赋薄弱病十余日他医不效诊之外症身如炙昏倦舌上黄黒胎尚有津液胸不可按日㵼黒水十余次六脉细数重按有神而气口独有力曰此虽起于不足而内伤甚重宜先消后补用小陷胸加减症不减夜间烦燥再与前方日进二服四帖胸膈畧舒而虚怯烦渴暂投麦冬枣仁山栀豆䜴之类稍安而热与痛不减㵼已止遂与润字丸一钱少顷又催一钱去燥矢三四枚而虚烦之症又见仍用安神滋补之剂畧转而舌胎未退明知宿垢未清元气弱甚不敢急攻乃消补间进调理两月胸腹始畅又月余乃安吴文学季鸿体弱多郁偶患内伤外感先则过汗后则下早竟成结胸诊之胸不可按身热如火肢冷如冰不寐谵妄恍惚如见鬼状已二十余日矣脉则两寸空虚两尺微有根蒂乃以培植元气中稍加消导之品疗之十日后胸膈已柔其热尽在下焦绕脐硬痛时转矢气舌胎有刺而尺脉渐觉有神乃用润字丸三钱以归尾枳实黄连山查元明粉为煎药送之去燥矢甚多乃用四君四物蒹安神之剂调理而瘳表兄费祖修初夏劳倦怒气复蒹风寒饮食诊之左手浮弦气紧盛谓两手脉俱挟邪病方进也不信次日渐头痛身热胸膈饱闷项强骨痛医与丸药数钱服之遂㵼不止转加饱闷恶寒再求诊知其表症具在而遽下之竟成结胸矣与五积散二剂表症已除减去芎芷麻桂等又二剂胸寛㵼止改用归芍六君子汤十余剂方用润字丸一钱姜汤送下连进三服所去甚多饮食渐进调理四十余日始痊张靖山子年十五禀赋薄弱患内伤外感医治半月矣视其面赤脣焦舌胎白燥身热欲得近衣手臂不敢袒露反引手入被诊之六脉鼓击而大乃用人参知母五味当归白芍一服甜睡半晌一医再诊谓阳经病改用柴葛解肌遂大剧再求诊则面如土色身冷自汗四肢厥逆六脉鰕游急以人参一两二钱附子三钱芪术各二钱入童便服之得以挽回董蔚如弟饱食面食树下纳凉困倦熟寝遂头痛身热骨节烦疼胸腹痞塞医以丸药下之表症未除胸满兼痛又行表汗头痛减胸痛更甚或消导或摧逐其痛渐下而未得舒畅几两月诊得六脉澁数面容白黄舌胎灰黒而润按其胸腹柔耎脐下坚硬晡时微热小水自利大便不通此畜血症也乃用桃仁承气汤服后满腹搅刺烦燥欲死其父母哭泣詈骂不可堪至夜半下黒粪衃血若干遂腹寛神爽改用调理之剂而痊叶能甫七月患外感内伤之症或用煎剂解表丸药攻里遂连㵼数次胸闷口干潮热谵语舌上黒胎手足微冷脉之左三部沈细而澁右寸闗沈滑尺脉空虚此阳症见隂脉也若再一㵼必然不治乃用陈皮甘草山查小柴胡木通泽㵼厚朴炮姜先温消其利三剂后竟不㵼矣但两手俱沈实改用黄连枳实山查黄芩厚朴瓜蒌五六剂急转矢气投润字丸二钱少顷去燥矢二三次前症悉除遂投养血健脾之药调理一月而安易思兰治王孙章湖壮年七月间秋收忙迫饥食二鸡子酒数杯时因恼怒至暮风雨大作又当风沐浴夜半身热寒战腰背嵴强胸满腹痛医用五积散发汗身凉战止惟头额肚腹大热又服柴苓汤半月不愈大便虽去不去每出些须即时作痛又用大黄下三五行病仍不减反加胃寒吐逆饮食入口即吐吐时头汗如雨至颈而还四肢或厥冷或下大便一日二三次小便如常饮食不进者四十余日亦不知饥形瘦日甚诊之左手三部俱平和无恙惟大肠与脾胃脉俱沈紧按之则大时一结坚牢有力推之不动按之不移曰此气裹食积也下之则愈先以紫霜丸二十一粒温水送下二时不动又进七丸约人行三五里腹始鸣下如血饼者五六块血水五七升随腹饥索食以清米饮姜汁炒盐一二杯与之神气顿生次早复诊右寸闗脉豁然如左以平胃合二陈汤日服一剂复用补中益气汤加麦冬砂仁侵晨服六味丸调理一月全愈张令韶治孝亷项恂如秋患伤寒用发散二剂愈甚又二剂神昏不语大热诊之六脉已脱急用人参芪术各两附子三钱姜桂各二钱午后脉渐出更进六七剂而病如故更加舌肿脣烂渴饮汤水不絶曰病是此病药是此药服之反甚得无误乎细审不差又数剂仍如故十余日总不能言其子终恳治曰药已至矣病终不转迨死症也更用八味丸全料浓煎六碗氷冷与之一日夜服尽舌肿即能言语识人每日用药一剂粥食数碗佐之以火肉白鲞鰕鱼之类大便不行听之将一日腹始胀食后更甚乃以参苓芪术姜桂附煎汁去渣加大黄二钱服后额上微汗出手足燥扰不安此正气虚极也又与大料温补一剂遂安卧夜间下宿垢半桶饮食如故后用温补百余剂而愈共用人参五斤余附子三十余枚后稍失调理便发热脱落下颏直至次年夏间始康健钱太菴同道也五月间患伤寒十余日热不退泄㵼一二次或用炮姜白术等而㵼乏忽发癍讝语大渴改用荆芥防风蝉退红花笋尖连翘等更加昏讝欲饮冷水脉之散大癍色淡而隐隐不明曰此手少隂心之病也由劳心过度真火虚极神气外浮故现此假症不可癍治少顷必发狂遂用人参芪术各三两茯苓附子各六钱五味子三钱分作三剂煎未就果发狂人不能制服一剂狂如故再剂稍定三剂遂睡次日服进药如初神清渴止癍亦不见连进二十余剂每日晡尙有讝语数句幸粥食进而大便不行忽一日心中开亮如开窗见日然讝语遂已乃曰先生所云手少隂心病果然也或问何以不用姜桂而止用附子曰干姜入太隂肉桂入厥隂附子入少隂今病乃少隂君火衰微故宜用附子也又少隂下水上火而主神机出入凡病足少隂肾水者虽凶易愈病手少隂心火者治得其法间有生者否则十无一生何也心藏神肾藏精精者有形神者无形治有形易无形难也陈纉先长媳上年患虚寒之症张治之而愈次年七月间又患发热恶寒之症诊其脉虚用桂枝干姜白术等一剂次日更大发热张曰余亦意其大热也脉之如初乃曰咽喉肿痛固属火然亦有虚寒者吾不虑其肿痛而虑其大吐不止也可多请高明治之不愈再来召我彼见势危即遍延诸公皆曰此病虽不可太凉然而热药岂可用乎俱用甘桔山栀麦冬人参之类随服随吐药俱不受病转剧复召张张曰诸公之论极是但此病却不然也初予所以辞者一则再用热药恐不信二则必有识此病能用温补者何必功自我出也遂用人参三钱桔梗一钱五分甘草柴胡桂枝干葛附子炮姜各一钱下咽不吐少顷大寒战覆以重绵不解更与二服复大热数刻随大汗如雨睡觉而痛肿俱消后用姜附芪参术二十余剂而愈吕东庄治蔡氏妇病感症初服疎表降火清痰之剂半月愈甚胸胀痛用温胆汤及花粉瓜蒌痰反急用理中加肉桂延胡二陈枳殻痛结不可忍医谓调补不应技穷矣吕曰调补固如是耶即理中汤入破气之药已能益痛至甘草一味若蚘动者便非所宜故仲景安蚘散去甘草加椒梅也病人果向多蚘症乃仍用理中汤去甘草加白芍三钱木香五分痛减半脉之细数甚口渴欲饮水不能嚥进汤辄吐手足时热面时热面额娇红不定体如燔炙此邪火内沸怒木乘土五阳火随之上燔下烁真隂龙雷飞越以药敺之阳格于外伏隂互结而致遂以大八味丸作饮与之曰得汗病已黄昏服药即少睡靣红即退为白顷乃索被曰俟之汗至矣及三鼔烦乱异常至黎明诊之脉紧数至八九至曰汗已汨矣而虚不能发也急煎人参一两芪术归芍五味甘草为佐饮之汗大至曰未也次日再服汗又大至如雨诸症顿愈或曰前之甘草不宜服今两剂俱重用何也曰初胃中气血攻竭空虚寒凝故蚘发而痛得甘则蚘愈昂上故不可今得濡润之药胃气冲和蚘头下伏虽浓煎与之无害也法可执哉沈凝芝侧室病伤寒壮热不止疎散之愈甚神情昏愦不寐吕诊之曰此感症也然起于劳倦不当重虚其虚即投以参术等得汗神情顿清次用地黄饮子下黒矢熟寐惟热未尽退前方加炙草一钱即安继以滋肾养荣等药调理复初吕姊婿劳仲虎初夏劳倦至感寒热口苦医用重药发散之复用查朴枳半花粉瓜蒌攻其中热益甚痰嗽喘急语言无序诊知其误急止余药重用滋水清金之剂一服痰喘渐退神情稍清次日脉之浮洪而数语急遽而收轻手指时作微胀曰此皆虚象也邪未尝入阳明而先攻之伤其元气邪反随而入阳明矣重虚其虚愈不能鼓邪外出今虽稍定夜必发谵语当急以人参救之适箧中所带不多只用人参五钱黄芪一两次日家人言夜来甚狂乱不安似不可救曰无妨参力不足故耳时鼓峯在邑拉之同往曰汗已至矣何虑为乃曰无庸疑吾軰在此坐一刻待其汗至而别何如衆在犹豫间因出酒食过午举杯未尽内出报曰汗大发矣是夜热退痰喘悉平继用补中调土之剂而起林观子治一人头痛身热体痛伤寒症也然舌干燥好沈睡诊之脉豁大无伦次知其劳于房慾复感邪也与补中益气汤入人参一钱五分服之得汗热减三日内进八剂渐起食粥而安初服彼甚疑后见药入口必小汗漐漐周身和畅始信而服之刘云密曰予于癸巳春因老人气虚而春每有暴寒时或冒之欲疎散而气益虚遽投参芪而微寒更不去将补益为疎散而用又未能恰中用荔枝肉肥厚者五枚煮酒一钟屡服之颇效又壬寅冬癸卯春予时因微寒胸膈稍滞鼻塞不畅用荔芰浸酒每饮一杯苏叶陈皮汤十分之二服之及数杯无不捷效是则丹溪所谓能散无形质之滞气诚不虚也吴孚先治魏司马夫人感冒发热头痛项强遍身拘急脉浮紧医用羌防芎苏等发散毫无汗意曰浮则紧矣独不按其沈则澁乎且左部尤甚灼见隂虚血不足不能作汗也即以前方加当归熟地血药使云蒸而雨自降一剂汗如雨表症悉除冯楚瞻治常侍卫据云感冒得之医以发散继用凉解已五六十剂粒米不进每日惟饮凉水而已下身寒冷而木渐致胸腹皆冷而实手足靣目肌肉痛痒不知语言无音难以布息按其脉沈细欲脱令以人参一两附子三钱早晚一服服后倘暂有烦燥无虑也既而果然二三日间渐即相安脉稍起肢体之冷亦非若前之彻骨矣乃以附子理中汤去甘草早晩各一剂以温米汤压之数日后冷减神气少清早晨仍服前方午后以浓参汁冲服去丹皮加牛膝杜仲之八味汤又数日骨节疼痛不堪曰此阳回氷解之象也无复虑矣后以八味加鹿茸虎胫牛膝杜仲为丸加减十全大补汤送之两月后言语始有声三四月后始能步履年余始能鞍马常患腹痛必服温煖之剂而愈杜中堂子年十九夏月病感脉之时而洪弦尺弱时而弦细尺紧乍寒乍热饮食即吐静则吐少减动则吐更甚询其病由因偶氷雹骇而见视背上受寒发散和解不效继用清热之剂内有黄芩山栀服后即发呕矣葢暑天感寒中表之气不固可知况先天薄弱膏粱娇养只宜温中调理寒邪自散不出此致寒郁火升两耳之下渐肿及颊又误为实火济以寒凉釡底之火既浮中宫之阳复损尚堪延纳饮食乎今欲温中开胃则耳颊之肿痛为碍欲滋隂培本则中脘之道路不通初用八味加牛膝麦冬五味大剂冲人参汁服下即吐改用人参炮姜附子为末以焦白术熬膏畧入姜汁和匀为丸少少参汤吞服幸不吐顷之腹通大便知其气下行吐可止矣次日仍以昨煎方作大剂人参汤饮之日用参两余出入加减渐愈后以地黄归皮二汤间服遂瘳李士材治一人劳神之后烦燥大热头痛时作时止医者禁其饮食与之解表见四日热不退欲与攻里诊之曰脉不浮紧安得表耶又不沈实安得里耶惟心部大而澁此劳心而虚烦乃类伤寒非真伤寒也若禁饮食即饿絶矣便以粥与之兼进归皮汤五日而安张三钖治一人热而头身痛七日不已拟是下症诊得左脉浮紧且时恶寒仍属表热投大羌活汤加葱姜遂汗出而愈一人症同此多烦燥时值炎月与六神通解散亦大汗而解张路玉治陈太仓夫人素患虚羸骨蒸经闭少食偶感风热咳𠻳误进滋隂清肺二剂遂昏热痞闷异常诊之人迎虚数气口濡细寸口督督两尺搏指此肝血与胃气皆虚复感风热之状与加减葱白香䜴汤一服热除痞止但欬则头靣微汗更与小剂保元汤而安王氏子四月患感冒昏热喘胀便秘腹中雷鸣服硝黄一钱应脉之气口弦滑按之则芤其腹胀满按之则濡此痰湿挟瘀浊隂锢闭之候与黄龙汤去芒硝易桂苓半夏木香下瘀垢甚多因宿有五更咳𠻳更以小剂异攻加细辛润之大抵腹中奔响之症虽有内实当下必无燥结所以不用芒硝而用木香苓半也用人参者借以助胃气行其药力则大黄軰得以振破敌之功非谓虚而兼补也当知黄龙汤中用参则硝黄之力愈锐用者慎之钱慎所素有内伤因劳力感寒发热头痛表散数剂胸膈痞闷不安以大黄下之痞闷益甚更一医用消克破气药过伤胃气遂厥逆昏愦势渐危脉六部萦萦如蛛丝舌上焦黒燥涸异常此热伤隂血不急下之真隂立藁救无及矣因以生地黄连汤去苓防风加人中黄麦冬酒大黄另以生地黄一两酒浸捣汁和服夜半下燥矢六七枚天明复下一次乃与生脉散二帖以后竟不服药日进糜粥调养而大便数日不行魄门逬迫如火令用导法通之更与异攻散调理而安杨乘六治沈氏妇感症身热口苦脇痛头眩或以表剂发散身热益甚舌黒脣焦口渴烦燥手足肿痛大便艰澁小便短赤寝食俱废脉之浮数无序乃肝郁致感因发散太过血少隂虚而火燥生风也以滋水清肝饮倍熟地一剂诸症悉退次用归脾汤去木香加白芍丹皮调理而愈踰年产后复因劳力致感乃恐蹈前辙不敢发散一味养隂渐致大便不实饮食不进气促如喘昼夜不眠合眼即见一白发老妪坐立靣前胸中战跳恍惚不宁仍邀诊曰脱阳者见鬼非真有鬼也葢阳气大亏则神不守舎其所见者即其不守舎之元神也所以男病必见男形女病必见女形且亏在某藏则某色独见脉之浮起如丝沈则缓大无力靣色晃白眼光散大舌胖而嫩且白滑此中虚挟感逼以寒凉致阳气益虚而隂气乘之耳乃与参附养荣汤倍枣仁白芍五味服讫则老妪不见而熟睡矣继用补中益气加白芍五味数剂全愈简某病感症发热饱闷神思昏沈不更衣者八日矣诸发表攻中不效且益甚脉之滑而有力靣壅热通红气粗舌胎黄厚而燥按其胸微痛此感症兼食俗名停食伤寒是也乃用逍遥散加熟地二两或曰如许发热又兼饱胀似不宜补答曰此剂用之以代麻桂硝黄者也第服此则汗至而便通热自退胀自除矣一剂淋漓汗下二剂下黒矢十数枚诸症悉愈或问其㫖曰此症初起本一逍遥合小柴胡养汗开肌助脾消食则愈矣乃风燥混表肠胃干枯宿物燥结愈不能出仍用逍遥散重加熟地养隂使隂气外溢则汗自至隂气下润则便自通也继用六君归芍而愈吴某病感症先微寒继壮热头眩恶心吐沫不絶胀闷懒言气难布息四肢麻木痠疼腰痛如折寝食俱废大便祕结医与清暑解表消食益热益胀不时晕絶脉左手沈细右手缓大皆无力靣晃白舌胖嫩且白滑知其多慾阳虚致感也与养荣汤加附子或疑热甚兼胀而投温补令但服此诸症自退若再用芩连枳朴则真误事矣一剂即卧醒则大叫冷甚比及半时汗出如雨再剂胸寛食进便通热退又以两腿外臁向生疮肿循皮烂臭脓水淋漓痛痒甚一切膏丹洗贴不愈已六七年问治当何法曰病有内外源无彼此此因阳气素亏不能下逹毒气时坠不肯上升故也第用前方作丸久服则阳分充足气血温和而毒气自出疮口自收矣如言两月果愈潘某自京回南劳顿感寒发热时作微寒发散数剂热渐炽改用清火养隂数剂热转甚比到家舌胎已由白而黄由黄而焦干燥裂黒如炭色神思昏沈手足振掉撮空自汗危症猬集矣医见其热势谓寒之不寒是无水也与六味饮不应见其舌色谓攻伐太过胃隂干枯也与左归饮又不应脉之左寸闗大而缓舌浮胖谓症乃阳虚火衰非隂虚火旺也葢隂虚火旺者其舌必坚敛苍老今虽焦黒干燥而见胖嫩且服六味左归而症反加其为阳虚无疑矣以养荣汤用人参五钱加附子三钱一剂熟睡竟夜次早舌上胎尽脱变为红润嫩矣原方减人参二钱附子一钱五分四剂回阳作汗而愈戴氏子二十四病感症寒热或因发散谵妄发狂又以苦寒下之危症蜂起又有用二冬二地石斛黄芩者五六剂益狂悖不安诊之面白无神舌滑无胎脉细紧无力知其脏寒真阳欲脱以养荣汤用人参五钱附子三钱又知其旁议所阻也嘱其午后至申察病人足冷至膝则亥子之交不可言矣已而果然乃自戌至亥始尽剂子时后由腰至足渐温五鼓进粥半瓯而熟睡矣又十余剂诸症悉愈未半月忽右足大指弯筋缩而痛外科兴乳香末药痛剧唿号再诊之乃因思虑伤脾不能荣养本经筋脉所以筋挛燥痛也以归皮去木香加白芍数帖愈陆氏子病感症发热咳𠻳发散转甚气短如喘痰涌如潮甚至谵妄撮空脉之轻按满指重按则空面色晃白眼眶寛大神水散漫舌胎嫩黄中间焦燥两手振掉症由气虚致感悞用峻表致阴被刼而将亡阳无附而欲脱非救阴摄阳不能挽也乃用左归去茯苓加人参五味大剂浓煎服讫即睡六时许方寤寤则身凉𠻳止喘定痰消继以生金滋水饮一剂养荣汤四剂全瘳又其母孀居卧病不起二载矣或作湿或作痿治之不效并乞诊之脉缓大无力面色痿黄舌胖而滑询其饮食不思畧食即饱梦中常见鬼神醒则胸中战跳否具如所言此命门火衰元阳虚惫脾土不生以致四肢无力不能运动也亦用养荣汤煎送八味丸不一月而瘳沈某病感症身热自汗或乍寒倦卧嬾言手足心热日轻夜甚或与发散愈炽口渇谵语烦躁便秘又襍进寒凉解毒等剂势垂危脉之洪大而数按之不鼓面色浅红㳺移不定舌黒而润手足厥冷此假热也与八味饮加人参诸医以火症悉具力争参桂附不可服曰外虽似实热内甚虚寒初悮发散令津液伤而口渇便秘烦躁谵妄复用寒凉重阴下逼致龙雷之火不安其宅非人参桂附何以挽回公等不信但以附子作饼热贴脐间时许便觉稍安矣试之果然乃进药不及一时面红立退谵妄烦渇悉除次用生金滋水补中益气调理而愈未半月其父亦病感症危甚杨騐其舌黒而枯满舌遍裂人字纹曰脉不必诊也惊问故曰此肾气凑心亦八味症也悞用芩连无救矣葢昨一日夜果服芩连两许问何以知之曰舌上明明现出耳姑求一诊以冀万一曰脉隐而难凭不若舌之显而可据也何必诊踰日果殁诸某年五十四冬杪因劳力致感头痛发热时作㣲寒缘混表太过口干便秘壮热不退复用苦寒㵼火头汗如油下颔脱齘口角流涎鼾声如锯语言错乱甚至循衣摸牀撮空诸恶毕备脉之洪大躁痰重按全无舌糙刺如沙皮焦黄如烘糕并舌底俱干燥敛束如荔支肉而满舌却甚胖壮日进稀煳碗许大便半月未行乃曰若论外象百无一治幸脾气不泄胃气不絶尚有生理第服药后神得收敛而睡脉得静细而沈乃佳遂以大剂养荣汤重加附子与之服讫果睡脉亦和四剂舌转红润恶症悉退频进稀粥惟交阴分尚有㣲热或疑阳药助火欲去芪术附桂曰劳伤脾肺气虚发热非甘温不能除方嫌火力不及不能蒸土回阳推出邪阴耳俟其力到地气升而为云则天气降而为雨顷刻为清凉世界矣守方十二剂始战汗汗后身冷如冰问之不应推之不理或问其故曰此病既到今日断乎不死不过汗后亏其卫外之阳故身倦嬾言无气以动子刻自平复已而果然次日欲便扶至圊虚坐弩责数次忽小水癃闭㸃滴不能出少腹胀痛不可言此因大便弥月不行肠胃所积已多今频加弩责将宿物推併大肠致壅塞膀胱所以癃闭不出也须以轻清之剂升举之则小水自利立煎补中益气与饮顷刻即通大便亦润继以养荣作丸补中煎送两月而健马元仪治沈某发热恶寒头身俱痛燥渴讝语脉之洪数而澁此外感而病危者以五志过极阴气素亏邪复乗之重伤其阴而火热愈甚也先与解肌一剂恶寒已而热未除讝语转増神魂飞越葢肝藏血而舍魂心藏脉而舎神木火太过不独自伤且贼真阴之气以肝肾为母子其气相通也心本制于肾而亦伤肾者藏邪暴甚反侮所不胜也法当养肝之阴使不诛求于肾而水自充抑心之阳使不扰乱乎肾而水以安用生地知母甘草茯神丹参贝母花粉等一剂知三剂已调理而安丁某病经二十余日脉之左手弦数兼澁右手澁结少神发热神昏谵语胸中满结中痛拒按舌胎黒刺面色枯瘁时有喘咳日晡愈甚此肝木内鼓心火上炎肺金失养而胃土无滋也用𤓰蒌枳殻半麴芦根汁紫菀杏仁苏子等服后倦卧片时神气颇清右脉亦透但澁象不减重按少神舌上胎刺去而复生此津液元气枯竭之甚转用人参三钱生首乌一两知母生地川连芦汁两剂脉澁减症渐安但胎未尽去中脘滞闷前方加枳实查肉一剂顿已改用滋阴补虚之品二剂诸症尽退左脉向和右脉转浮而数㣲热发疹此正气复余邪尽从外达也与荆炭牛蒡干葛防风杏仁桔梗苏子薄荷清透之品经云因其衰而彰之之意也二剂后再兴益元气滋阴燥调理而痊一妇人四旬外头痛发热口干便闭不眠己月余矣此邪风外煽实热内燔表里邪结之候也前所用药仍是发表攻里而不愈者药不胜病耳今上下分消表里交治而于攻发之中仍用温养斯汗不伤于过下不伤于峻也用荆防薄荷麻黄轻阳发表使邪从汗而散于上大黄芒硝栀子滑石通幽利水使邪从便而泄之于下黄芩连翘清其上白术甘草和其中桔梗石膏开其肺川芎归芍养其肝一剂而减三剂安安氏子年二十初得恶寒发热身疼症诊得内伤之脉而显阳㣲之象曰此病枝叶未害根本先拨乃阳虚受邪症也若误行表剂则孤阳飞越而危殆立至当用参术等大培元气以摄虚阳加桂枝透表以散外邪不信越四日发热不休自汗不止神气外扬或且欲用柴胡疎表之剂乃曰此症似太阳而得少阴之脉当是平素下虚故真阳上越耳遂定参芪建中汤而别或复谓外邪初入太阳表散即愈若陡进参芪适助邪而滋患也越三日症变危笃再诊脉㡬㣲欲絶汗出如雨昏沉欲脱此非大剂温补不能挽回以人参六两合附桂理中汤连进三剂汗渐收脉㣲续然神气尚未安和也复用人参三两附子五钱方得阳气内充余邪尽从外达两颐透发渐调而安琇按是症固属虚而邪热原有或与表散未尝无功至汗出脉复第与大剂养阴其病立已乃恣用桂附遂致发颐尚得为善治乎哉杨氏子年二十许四月初以啖面过饱午睡觉即身热头痛医与消散至七日而愈两日后因食水团复病仍与消运不应乃以小承气下之连去粪水数次二皆无燥矢更医与厚朴山查陈皮枳殻之类谷芽用至两许月余病不减而股肉尽落枯瘠如柴不食日进糜汤数盏寒热往来小便亦少最后一医教用胆箭𨗳之胆入而粪不出又用蜡烛探之烛化而粪亦不出其胆汁与烛油凝注下部楚不可堪号唿之惨四隣为动时已四十余日方治木邀诊以决早晚察其脉弦而迢迢尚有神气其声尚明亮按其腹不拒至脐下若有物筑筑然振手解衣视之状如百钱梗起其父曰此必宿食不下而然曰非也粪秽在肠岂能跳动此缘悮下悮消伤其本元肝肾之气不藏横亘奔突经所谓动气是也幸属少年尚可治熟地一两五钱肉苁蓉五钱甘杞子一两麦冬当归各三钱三剂下黒燥屎尺余者二胆油俱去号唿顿息始得睡再按之则若百钱者仍在再与前剂不减令办参数钱勉措十金仅得钱半煎调前药服下遂冺然立能进食唯寒热每日一作知非本病必卧室湫溢天气暴暑乗虚感疟也且勿亟仍与前方减半数日后饭食大増乃以常山二钱火酒炒透五更煎服寒热亦瘥汤某年四十余新秋病感冒医屡发散至七八日无汗脉弦数且长身重头眩尿少而赤鼻干不眠㣲热而渇此邪渐入里肾阴不足肝脾血燥表之则不能作汗下之必成坏症既非少阳无庸和解问欲饮水乎曰甚欲而不敢饮命与一大盏犹觉未足再与一小盏令且勿药逾二十许汗大至身冷如冰亟再诊脉之虚细而弦少腹旁跳跃振手此动气也缘多服表散今汗出邪去而虚症见矣与生地杞子等峻养肝肾一剂减二剂平三剂全愈陈士华兄武生也值乡试伊迩日与朋侪练习技勇忽感冒医治月余不效脉之弦大而濇外症已不发热大便秘小便少两额深紫若胭脂腰痛口干不欲食所服药类皆燥散之品此少阴不足劳伤外感治之失宜热邪内陷法当内托令其汗出自愈用熟地生地杞子各五钱麦冬三钱蒌仁二钱黄芩一钱石斛三钱傍晚服下黄昏胸膈胀闷欲絶躁扰异常其家大怼以为误补必死矣怒持药瓯掷之门外环视涕洟一更后忽大汗如雨衣被沾湿汗止即索粥连进两盏已而酣睡达旦明晨延诊脉已圆滑颊赤亦退第困乏无力耳因问夜来胀闷汗出之故曰病由前药刼其津液外邪乗虚内结今以大剂甘润投之即借其热结之力蒸郁勃发乃一涌而汗出邪散此所谓内托之法也令前方再服四剂病即起矣如言而愈李韫玉母年逾四旬素有脇痛肝火之病深秋感冒医与表散数剂热犹未退以不大便投大黄元明粉下之遂脇痛大作晕厥欲脱更医用人参附子干姜肉桂等厥止复烦躁汗时出不眠小便短澁医恐虚脱日投参术姜桂每汗出则加五味黄芪龙骨以敛之又时时欲利则加补骨脂肉豆蔲以固之如是四十余日已服参数两病益进而食不进诊之脉躁数时大时小㣲有寒热舌黑而强鼻煤溢出涂额颊脣口如墨小便惟㸃滴两手索刺如柴第神气不昏语音犹亮此由表邪未清误下邪陷入里且伤其真阴致肝急而厥又误投辛热固澁令热邪与热药郁结脏腑今幸元气尚存犹可活也治法仍当汗下否则邪何由复或讶曰是症宁可再用攻表乎曰不可第可用不攻表之汗下耳疏方以生地杞子各五钱麦冬二钱沙参三钱蒌仁钱半黄芩一钱或谓前医深恐泄㵼今所用药一𣲖寒滑服之必利下无疑将弗服又或曰前医治经月余且辞不治曷进此以窥进退服一剂果利数行然病人殊不困遂日进一剂四日则利下频数日夜十余次所下秽恶不堪青红黒白而黄者絶少腹痛后重唯饮食渐进舌本渐柔鼻煤渐退小便渐长仍前方加熟地五钱黄连五分夜乃汗出其汗亦极臭秽半月汗乃止利渐减乃加生熟地一两减黄连増白芍甘草凡五十余剂病始瘥计服蒌仁斤许姚氏妇年逾四旬素有胃痛疾葢肝火上逆也夏月患感冒发热头痛眩晕不眠善呕初服发散未减改以二陈汤等治呕呕未愈而腰连少腹痛不可忍议为邪入厥阴症将危殆欲用四逆回阳之剂诊之脉㣲而弦手见红疹面殊清白舌两旁及尖皆紫色中则㣲黄口干不甚喜饮断为肝胆之火炽盛遇暴寒折之不得宣洩乃上冲胃络作呕故头痛偏甚于左红疹见于四末者木郁则乗脾也其初与逍遥自愈乃用燥散之剂更扰其阳而伤其阴是以腰腹窘痛症本厥阴然传经亦非直中也今标属阳明宜用竹叶石膏汤入杞子一两饮下呕止腰腹之痛亦除唯头痛仍在改与逍遥汤加川芎当归时方霉雨至夜半忽霹雳一声病人觉四肢痠胀异常此少阳之郁本诸外淫因雷得发越也已而头痛如失次日诊之脉既和平与四物去川芎加女贞石斛平调而愈余表甥尝病疫因热深厥冷一名医亦与四逆散幸病人自知为热症不之服用小柴胡合白虎汤而愈宋复华兄俞氏姊初夏病感症天癸适来病随愈葢热随血去也越七日遇端节食鸡子五枚酒二盏又进饭半瓯临忩少坐少顷即头痛发热次日前医询知病原以山查三钱谷芽三钱葛根三钱其他消散大约称是连进三剂势忽大剧亟余至则前医已在与一隣医议处方诊之已昏不知人面色死青呆白目闭口张气出手撒唿之不应脉如沸羮重按则无症已败矣幸未大汗令人以手按其心下亦不拒知其病初愈脏腑余热未清食入肠胃一时不能运化又感㣲邪遂如复症使勿药则展转自愈乃悮以大剂消散投下元虚血弱之人鼓动其火反致长热不退犹以为药力未到再进三进至阴阳脱离如是叩其今日将用何方则云总是鸡子五枚硬饭半瓯为患既消散不应唯有承气一方下之而已曰承气固是第真元已夺恐宿食未下而遽脱奈何乃曰正为此耳曰余有一方且弗顾其病但服之令病人目开口闭神气稍回再为调治何如二医欣然齐诺乃用熟地一两六钱当归五钱炮姜八分属其急煎服迟则不及第得药下咽则活矣抵暮来告病者不知饮药以匙抄灌数口喉间汨汨有声遂全盏倾与少顷果目开口闭能转侧似大有生机求再往诊曰无庸但以前方再剉一剂并前查浓煎与服可也明日视之神气清明脉亦圆稳第称口燥舌干小便短澁夜卧不宁就前方去炮姜加沙参麦冬一服汗出遍身能进粥矣再以前方加减而愈续名医类案卷六续名医类案卷七钦定四库全书续名医类案卷七钱塘魏之琇撰伤寒孙文垣治王祖泉乃春朝饭后稍寒恶风发热遍身疼痛汗大出不止口中热腹中不知饿小水短六脉皆濇投以白芍五钱白术二钱桂皮黄芩各一钱甘草八分二帖汗止寒热除去白术加当归身痛亦愈费一吾六弟妇遍身痛发热汗大出昏昏如醉卧不能起孙诊之两寸短弱六脉皆数而无力此劳倦之余故汗大走也黄耆三钱白芍四钱甘草一钱五分桂皮八分当归一钱石斛二钱一帖除热痛汗皆止惟倦不能起前方加人参陈皮两帖而痊一妇人先伤风发热咳嗽二日乃分娩热尚未退食鸡汁肉等太早嗽热愈盛已八月矣胸膈胀痛头痛口渇大便秘咳出之痰色黒而臭小水短少脇下扯痛气逆而喘不得卧右脇不能着席汗出不止症甚危以𤓰蒌五钱苏子一钱枳殻酒芩各六分前胡桔梗各五分甘草三分姜三片服之胸膈减半喘少定再进前药大便用蜜枣调热尽退诸症寻愈胡镜阳尊堂年七十二脾泄十五年不愈近加吐红咳𠻳痰多痰不易出申酉时潮热胸膈壅塞不能就枕饮食大减且恶风终日坐幔中诸医谓发热吐红法当寒凉脾泄多年气虚老蓐法当温补二症矛盾难于投剂且身热大血家所忌束手无策皆辞去孙诊之两手脉皆浮洪而数皆带滑据脉洪数皆为热滑为痰浮为风邪在表以伤风故恶风法当清解可无恙也谓二病矛盾者暗于先后者也夫脾泄已久未尝为害新病热炽宜当速去所谓急则治标俟邪去后补脾未晚且潮热为风邪所致之热非阴虚火动之热吐血乃当汗不汗之血非隂虚火动之血经云夺血者无汗夺汗者无血当汗不汗邪鼓血动但得表觧热退血自止耳胡曰昔老母过钱唐遇风涛受惊因发热咳𠻳血出痰多今公言质之诚由风邪起病也用苏子前胡麻黄薄荷觧表为君枳殻桔梗桑白皮瓜蒌紫菀贝母消痰治咳为臣酒芩甘草为佐二帖五更微汗而热退胸膈不塞咳亦少减血止大半始进粥次日减麻黄加茯苓夜服七制化痰丸咳又减半自是不恶风而去慢矣前方减枳殻加苡仁调理而安黄履素曰予弱冠患伤风不牀第毎晨起即鼻重流涕竟日痰不絶口畱连月余遂见痰中缕血遗害无穷谚云伤风不醒结成劳盖金水二藏情闗子母金伤则不能生水子㵼则其母愈虚水不能制火乘金而金益败此劳咳之症所由成耳信乎伤风虽小病最不可不慎者故补脾保脾乃养生家第一义而肺病极宜断色慾相闗相应捷于影响又曰予临场虑不耐风寒合玉屏风散服之反自汗津津不止盖防风黄耆各等分之谬也本草云黄耆得防风其功愈大黄耆七分配防风三分斯得之矣喻嘉言治石开晓伤风咳嗽未尝发热自觉急迫欲死唿吸不能相续诊之见其头面赤红躁扰不歇脉亦豁大而空谓曰此症颇奇全似伤寒戴阳症何以伤风小恙亦有之急宜用人参附子等药温补下元收囘阳气不然子丑时一身大汗脱阳而死矣渠不以为然及日落阳不用事愈慌乱不能少支忙服前药服后稍宁片刻又为牀侧同寝一人逼出其汗如雨再用一剂汗止身安咳嗽俱不作询其所由云连服蔴黄药四剂遂尔躁急欲死然后知伤风亦有戴阳症与伤寒无别縂因其人平素下虚是以眞阳易于上越耳卢不逺治严忍公内人病发热无汗呕吐不止脉反沉弱人皆以为少阴症卢脉之沉弱中独右闗表弦而中滑盖风邪挟胃中水饮停积所致用亁葛半夏吴萸黄连急煎缓服呕吐遂止而热转盛复诊视势欲浮命其进粥皆不敢予再三强之呷浓米饭半杯遂有汗而热平再进薄粥汗多而热退乃问曰风寒之邪世俗大禁饮食今啜粥而热退何也曰风之与寒原自有别盖溷之耳仲景桂枝汤治风服已啜粥古人之精义也盖风者木也木克土脾胃受之仲景治法妙在不治风木直欲湿土气行而风木之邪自散今热转盛而脉势欲浮是风邪欲散也非谷气扬溢则胃力孱弱汗从何来是借桂枝之义以除风邪之不能汗者按伤寒及感症日久津液既枯不能行汗必得大剂三才一气汤一服乃蒸变为汗而愈若多服风药及香燥者药入必大作胀一二时许然后来苏后贤以此为内託之竒予谓仍是仲景啜粥法耳后人安能越古人之范围哉吴浮先治卢敬菴暑月寒伤服羌防发散汗出已愈后复感胃又用发散旋愈旋感前药不应吴曰屡散不愈肺已虚徒攻表而不救表风邪乘虗而入无已时矣方用君黄耆五钱实肝气以固衞佐防风一钱助耆力以祛邪如是则旧邪无所容而新邪无所入也二帖而痊愚谓伤风一症殊为小恙有寒燠不时衣被失节而成者此必鼻塞声重咳𠻳多痰在元气平和之人即弗药自愈水素亏肝火自然不过因一时风寒所束遂作亁咳喉痛此外邪本轻内伤实重医者不察纵与表散致鼔其风木之火上炎反令发热头痛继又寒热徃来益与清觧不至十剂肝肾与肺三藏已伤损无遗久者周年近者百日溘然逝矣而世俗谈者咸以伤风不醒便成劳为言噫彼劳者岂真由伤风而成也耶愚哉言也柴屿青曰乙丑新正张妹婿家人之婿董四患伤风来寓求诊即决其不治内人曰彼少年粗人伤风小病何遽若此柴曰脉象已败不可为也后果张三钖治一人伤风自汗发热不止自以为虚服补中益气汤热转剧诊之脉弦而长实有力与升麻葛根汤倍白术加桂枝少许一剂汗止热浮一人㵼而左脉浮急自汗鼻塞乃伤风作㵼也与五苓散加防风白芷升麻葛根姜葱煎服陆肖愚治呉逊斋夫人年六旬外素有脾泄之症三月间患咳𠻳吐血痰多而咯之不易出日潮热胸膈支结不能就枕畏风畏寒或以脉数吐红身热咳𠻳皆血虚火盛也与养血清凉与六君子汤㵼未已而痰壅益加遂一以吐血不宜身热脉数一以泄㵼不冝身热脉大俱辞不治脉之左寸闗浮洪右寸关滑数两尺弱此表邪不清也盖脾泄乃宿痰吐血乃素气之郁耳询之果受风数日后而病作用炒黒麻黄苏叶前胡觧表为君杏仁苏子陈皮利气为臣桑皮片苓花粉石膏清热为佐甘草桔梗散膈和中为使二剂症微汗症顿减去麻黄苏叶石膏加白芍茯苓二剂症如失与丸方治其脾㵼人参白术茯苓为君白芍霞天麴为臣炙草亁姜砂仁为佐枣肉神麴煳为丸以为使服数旬而痊陆祖愚治陈理刑因劳顿后头疼鼻塞咳嗽胸膈不利咽亁身热行动即有微汗有痰不能咯出两寸浮弦而数左关弦紧右关弦滑两寸平和先用疎觧利气二剂继加入养血二剂二三日间诸症顿愈薛立斋治一妇人素清苦勤于女工因感风邪自用表散之剂反朝寒暮热自汗盗汗形气甚虗其脉或浮洪或微细其面或青白或痿黄此邪去而气血愈虚也用十全大补汤三十余剂渐愈又用加味逍遥散兼治半载而痊琇按伤风误表多成劳损观此可鉴林观子治一妇人浴后被风遂自汗出身热然无头痛体痛恶风诸症旬日来襍治皆不效其胸以上痞膈渐至汤饮到喉而止脉之闗以上微浮此瓜蒂散症也其人素虚与桔梗芦一两煎服到咽一吐悉涎浊酸秽之物又与一服再得吐始快然热遂除调理数日而安毛氏子伤风喘咳复以饮食起居失调迁延转剧诊之面色枯白梦泄不禁饮食减少喘嗽发热两脉虚微知其喘为眞气上脱热为阳气外散不与阴气纯虚者同面色枯白脾肺气虚而不荣也饮食减少脾胃气弱而不化也梦泄不禁肾脏气衰而不固也此皆本气为病用人参二钱黄耆三钱肉桂五分炙草五分茯苓一钱半麴一钱橘红八分服数剂喘渐平热渐退随与大造膏调理饮食进而神旺如初朱翰文偶患风寒小疾或以麻黄大发其汗出不止遂致语言短怯神气不收面色枯白时有寒热已濒危诊其两脉微濇而虚虚则气少濇则隂伤此元气津液两伤之候也伤风小症何遽至此盖以麻黄辛甘气温为伤寒发热重剂今不当用而用之不特刼其津液外亡并元气亦因之内脱矣治法为隂阳两补用人参制首乌茯苓白术丹皮甘草广皮半麴等三剂脉象有神诸症渐已渐加耆术而安刘云密曰丁酉腊人病头痛恶风鼻出清涕兼以咳嗽痰甚一时多患此用冬时伤风之剂而愈者固然多殊治者亦不少盖是年君火在泉终之气乃君火客气为主气寒水所胜经曰主胜客者逆夫火乃气之主故虽不同于伤寒之邪入经然寒气已逆而上行反居火位火气不得逹矣所以虽同于风投以风剂如羌活軰则反剧盖耗气而火愈虚也至如桂枝汤之有白芍固不能当即桂枝仅泄表实而能如麻黄能透水中之眞阳以出也故愚先治其标用亁姜理中汤佐五苓散退寒痰寒水之上逆乃治其本用麻黄汤去杏仁佐以亁姜人参川芎半夏微微取汗守此方因病进退而稍加减之皆未脱麻黄但有补剂不取汗矣病者乃得霍然聂久吾曰一友以医自负禀性素热惯服凉药在京朝觐因伤风久咳求方于予予曰咳因风寒必先除寒邪而后可以清热先用桑杏麻黄防风等彼自是己见以为素不用燥药单用巵苓花粉等凉剂服多一日声哑不出复求治乃戒之曰公能任吾意用药勿叅己见则声可立出若必自用不敢与闻彼不得已而听予因与加味三拗汤一剂未毕而声出矣杏仁麻黄生甘草羌活桔梗防风生姜水煎带热服孙敦夫女十歳许冬月感冐微咳耑科与发散太过反致长热不退更医投六君子加炮姜五味一剂热退矣而咳嗽转甚下利频併里急后重中有白脓医以热退为药对症再与之则面赤口燥恶食不眠余适诊其大父因求视脉之虚而驶曰四剂可愈然必少衂血与生地杞子各四钱天麦冬蒌仁各钱半乃诧曰今病已洩㵼又从而滑利之宁不增剧乎余笑曰苐服之病自减乃姑进半钟觉咳利稍瘥遂连进二剂果愈四五再以前方加酒芩酒芍各一钱二剂衂血小盏全安或问故曰儿禀素弱所病即俗名火伤风也不治亦愈乃以荆防广半芎苏前桔诸燥窜鼔动其三焦之火至阳扰而热盛后医谓虚是矣宜以甘寒润泽与之则症自平乃用六君燥补加以炮姜之辛温五味之酸歛借人参之力而热退其内燔之火尽入于肺若伤寒传里然肺热甚则下迫大肠而为利矣其中白脓乃燥金壅热所化与痢疾正同兹但养其荣气润燥清热病自愈也又问何以知其当衂曰初时下利则火从下泄利止余热反走诸络而上溢否则炮姜五味之性何由消释其衂也亦犹伤寒阳明热邪得红汗而觧耳暑许叔微治一人头痛身热心烦燥渇诊其脉大而虚授以白虎汤数服愈仲景云脉虚身热得之伤暑又云其脉弦细芤迟何也素问曰寒伤形热伤气盖伤气不伤形则气消而脉虚弱所谓弦细芤迟者皆虚脉也仲景以弦为阴朱龎亦云中暑脉微细则虚可知癸丑年故人王彦龙作毗陵仓官季夏时病胸项多汗两足逆泠谵语医者不晓襍进药已经旬日诊之其脉关前濡闗后数曰当作湿温治之盖先受暑后受湿暑湿相抟是名湿温先以白虎加人参汤次白虎加苍术汤头痛渐退足渐温汗渐止三日愈此名贼邪误用药有死之理有人难曰何名贼邪曰难经云五邪有实邪有虚邪正邪微邪贼邪从后来者曰虚邪从前来者曰实邪从所不胜来者为贼邪从所胜来者为微邪自病者为正邪假令心病中暑为正邪中湿得之为贼邪五邪之中最逆也难经曰湿温之脉阳濡而弱阴小急濡弱见于阳部湿气搏暑也小急见于阴部暑气蒸湿也故经曰暑湿相搏名曰湿温是为贼邪也不特此也予素有停饮之疾每至暑月汗两足漐漐未尝亁毎服此药二三盏即愈张子和治小郑年十五田中中暑头痛困卧不起张以双觧散汗之又以米醋汤投之未觧薄晚又以三花神祐丸大下之遂愈张臾年七十一暑月田中因饥困伤暑食饮不进时时呕吐口中常流痰水腹脇作痛医者㮣用平胃散理中丸导气丸不效又加针炙皆云胃泠乃问张张曰痰属胃胃热不收故流痰水以公年高不敢上涌乃使一筯探之不药而吐之痰涎一升次用黄连清心散导饮丸玊露散以调之饮食加进惟大便秘以生姜大枣煎调胃承气汤一两夺之遂愈万密斋治县丞李天泉六月中暑服痛渠有婢妾医谓病寒进理中汤一剂痛止乃发热一身骨节尽痛又进十神汤发汗热退身不痛矣万候之李称病愈观其面色带赤知病未觧请脉之洪滑而数经曰大则病进今汗后脉犹洪数病方进也而彼自称愈万去未食顷而病作矣满腹急痛状如奔豚上下左右衆手按摩亟万至曰汝先诊脉不言而去知我病也幸急救我万曰无伤乃进建中汤一服而痛定次日有省祭官万朴来问疾朴善医诊之且骇且顾李亦疑惧万诊之谓朴曰汝怪其脉之促止乎盖心下怔忡故脉如是耳李即应曰我心下跳乱不宁即命取药方用人参麦冬甘草白芍生地五味獖猪心煮汤煎一服心跳止脉不促矣盖心恶热用热治热向服理中十神皆犯禁故病复作也李少华知医六月得暑病服九味羌活汤一剂汗出不觧谓药剂小发汗不透复作大剂服之汗大泄而热转甚连进三剂病益亟如痴如狂舌强言语蹇澁手足掣动小便不利茎中痛以手揑之才下一二滴不食能唯饮水万脉之微弱而迟或问病可治否曰壊病也医之过耳心恶热壮火食气方今盛夏火气正壮而重发其汗汗之过多则伤心心蔵神如狂如痴者神气乱也舌内应乎心汗多则血虚不能荣舌故强不能言也手中掣动者汗多筋惕肉瞤也渇饮水也汗多津液涸小便不利者心移热于小肠小肠移热于膀胱津液少而气不化故茎中痛连服五剂而愈汪懐江中暑复伤食一医用五积燥热之剂阳气外散阴津内竭阳强阴弱故皮肤燥而无汗当先养其阴以制其阳使汗出而表和遂以凉膈散去大黄芒硝加知母石膏淡䜴竹叶一服微汗出而身润矣方议下之又一医至称是阴虚火动不可下也用四物汤加炒亁姜触动阳明之火齿缝出血足泠成阳厥矣乃服非凉膈散服之利三行而病愈龚子才治一妇人暑月因厨房热极遂出当风处脱衣乘凉即头痛发热恶寒身痛医误为伤寒用附子理中汤一服下咽立时不语口中无气唇口青紫心头微温诊之六脉洪大而数此热症误用热药令以烧酒喷其胸将镜扑之更以新汲水蜜用鸡翎沃入其口数次少顷患人即伸舌探水以益元汤灌下即活李士材治张邑尊令郎六月间未申时晕絶不知人更余未甦此得之生泠太过也皁角末吹鼻中无涕举家惊惶教以皁角灰存性新汲水灌之更取沈檀焚之俾香气满室以达其窍至子后方甦服十味香薷饮而安吴孚先治一人奔驰烈日下忽患头疼发热或时烦躁汗大出大渇引饮喘急乏气服香薷饮尤甚此暑症也然受暑有阳有阴道途劳役之人所受者炎热名曰阳暑亭馆安逸得之为中暑也香薷饮只宜于阴暑若阳暑服之反为害矣与人参白虎汤而愈董仁仲当暑天纳凉饮冷忽头疼发热霍乱吐㵼烦燥口渇舌胎白滑此隂暑也得之过于寒凉致周身阳气为阴邪所遏宜香薷之辛热发越阳气散水和脾四剂而愈一刍荛妇夏月贪凉饮冷胸前如有一团之火冷水凉茶入咽觉从火团上分流而下目则差明畏火口鼻间频出火气诊之六脉俱阴舌胎青紫而滑呉曰此寒格反见热化也与亁肉桂温散少加黄连为向导移时觉胸中之火顿化清凉而愈孙文垣治弟淑南额痛遍身疼口亁舌胎黄厚左脉浮大六部俱数时当仲秋初旬以小柴胡合白虎汤加羌活热不退下午用六神通觧散以葱汤调服三钱热稍退至半夜后又复热额疼顚项尤甚舌根黄且焦黒小水赤痛烦躁不睡遍身又痛此三阳合病暑症也次日以小柴胡大加石膏为君藁本白芷竹叶粳米生姜大枣少顷汗出至足热始尽退犹烦躁不睡仍以小柴胡汤加桂枝山巵竹茹竹叶饮下遂愈张玊路治内兄顾九玊大暑中患胸痞颅胀脉得虚大而濡气口独显滑象此湿热泛滥于膈上也与清暑益气二剂颅胀止而胸痞不除与半夏㵼心汤减炮姜去大枣加枳实一服而愈范文学孙振麟于大暑中患厥冷自利六脉弦细芤迟按之欲絶舌色淡白中心墨润无胎口鼻气息微冷阳缩入腹精滑如冰问其所起之由因卧地昼寝受寒是连走精二度忽觉颅胀如屮坐起晕倒四肢厥逆腹痛自利胸中兀兀欲吐口中喃喃妄言与湿温之症不殊医者误为停食感冐与发散消导二剂服后胸前头项汗出如流背上愈加畏寒下体如冰一日昏愦数次此阴寒挟暑入手中足少阴之候縁肾中眞阳虚极所以不能发热遂拟四逆加人参汤方用人参一两熟附三钱炮姜二钱炙甘草二钱昼夜兼进三日中连进六剂决定第四日寅刻囘阳是日悉屏姜附改用保元方用人参五钱黄耆三钱炙甘草二钱五味子一钱清肃膈上虚阴四剂食进改用生料六味加麦冬五味每服用熟地八钱以救下焦将竭之水使阴平阳秘精神乃治申菽斾触热过梁溪归而眩晕麻瞀发热便秘服黄连香薷不应用凉膈散便通或时昏眩不省或时四肢清冷而晡时为甚诊之脉弦细而芤此暑伤心也阳气欝伏所以有似阴寒也与生脉合保元清理肺胃则色络自宁矣柴屿青治陈忍之患病医以温散之药投之遂至彻夜不能合眼时见鬼物两脉沉伏症属受暑用加减清暑益气汤去人参一剂势减六脉俱现洪大再服六一散数剂而病退惟夜间尚不能熟睡遂以滋补安神之剂调理而安壬戌夏五营缮朱载常早间入署舆中呕吐昏愦遗尿医以中风治开附子理中汤加殭蚕后又以两脉鼔指危笃已极参附尚少恐难挽囘柴曰此暑风也脉无死象力保无事伊同寓水部钱筑巖不信急煎前药将进幸禾中朱汝能进以六一散一服神气稍定钱虽不医固知六一散之与理中冰炭因停前药次日遂以黄连香薷饮加羌活治之调理数日而康陆祖愚治一人七月间因搆讼事食冷粥数碗少顷即吐出自此茶饮皆吐头痛身热咽喉不利昏冐口中常流痰涎医知为中暑用冷香薷饮投之随吐又井水调益元散投之亦吐昏沉益甚脉之阳部洪数无伦阴部沉微无力此邪在上焦在上者因而越之此宜吐者也盖饥饿之时胃中空虚暑热之气乘虚而入于胃胃热极而以寒冷之水饮投之冷热相反所以水入即吐即口中流涎亦胃热上涎之故也因用沸汤入盐少许虀汁数匙乘热灌之至二三碗不吐至一时许方大吐水饮与痰涎同出约盆许即以生脉散投之人事清爽诸症顿减又合四物调理而安张绍甫治一人暑月患头痛身热昏睡大渇引饮衆以感冐治不効诊之脉大而虚曰此暑症也即令撤幔开窗前后左右各置凉水顿觉清爽仍令二童食以西瓜取其便连饮四五钟即愈张为诸生时万歴戊子夏患暑症势极气索瞀然自愦庸医以为内伤或以为劳役中折㡬不自持微医汪韫玉适在旁蹙然曰心烦面垢此暑症也何多指闻者皆骇其名予于瞀中微觧依之服益元散二剂而苏仍调以香薷饮数剂而愈李无垢治朱竹垞夫人冯氏病热七日不汗后七日又不汗踰二旬矣诸医皆云伤寒不可治请办丧具朱乃要李徒步登阁诊视无垢笑曰君夫人所居阁四面俱木围之木生火触暑脉伏耳臓腑无他恙也亟以甘瓜井水投之可不药愈从其言越宿而餔糜再宿主中馈如故文选姚海山中暑头痛发热气高而喘肢体倦怠两手麻木胃热伤元气用人参益气汤顿安又用补中益气汤加麦冬五味而痊昔有人暑月深蔵不出因客至而坐于窗下忽以倦怠力疲自作补汤服之反剧医问其由连进香薷饮两服而安马元仪治陆太史时値秋暑偶发热头痛诊得脉大而虚谓中气大虚非补不克彼云伤暑小恙况饮食不甚减起居不甚衰何虚之有但清暑调中去邪即已何用补为乃勉与清暑益气而别明晨复诊脉之大者变为虚微发热如故曰今日不惟用补更当用温宜亟服之迟则生变矣遂用理中汤服下少顷汗出如涌泉午后复诊两脉虚微特甚汗如贯珠乃连进人参四两附子两许两日夜约用人参十两附子四两汗止精脏渐调而愈任邱裴在涧弃家逃禅持戒茹素遍逰五岳足迹㡬遍天下偶客金陵坛寓西禅寺僧舍酷暑中坐卧小楼日持凖提咒三千念佛号三万忽患头痛如斧噼身热发躁口亁日饮冷水斗余渇犹未觧自分必死庄敛之怜其旅病时过视疾一日急走仓头召歛之永诀以所携书畵翫器授敛之泣而言曰兄其为我收蔵吾死后切勿用世俗礼塟我惟以两缸盛吾尸其中以三尺地塟之耳歛之涕泗填胸束手无策余此时游梁溪阳羡间歛之命余仆克勤相追归视其脉知系受暑为疏竹叶石膏汤方歛之如方制药躬为煎服不二剂热渇俱止㡬十剂病始退旋加健脾药十余帖而安来天培治蔡氏女病经六七日时七月初旬发热头疼腹痛胸满烦燥渇目闭神昏时有独语脉浮细而数按之糢煳问曾手足抽掣乎曰然曰此俗所谓暑风伤寒也用香薷青蒿羌防枳桔秦艽钩藤菖蒲夏麴藿香柴胡黄连一剂症减神渐清脉略前方去羌活菖蒲枳桔香薷加广皮厚朴花粉丹皮一剂渐安惟未热尽退此津液不生之故耳改用生地麦冬茯苓花粉黄芩石斛广皮谷芽夏曲又二剂全痊沈明生治王明甫长夏神昏不语伏枕信宿午前徃视曰脉虚自热此中暑耳非风也曷不用参其长君曰早间一友因用参而转増烦懑向用㡬何曰五分曰宜其转甚也当四倍之乃克有济耳乃眙不信因晓之曰凢参多用则壅滞今病正合东垣避暑于深堂大厦得之者属阴且古人用清暑益气人参白虎生脉散等方皆中暑门中要剂俱有人参又何虑之有乃殊不信复理喻再三乃终不信欲辞去而阻于暴雨强畱午餐因再谓曷不就此时如议进药脱有不安可用法立觧也于是勉从以进犹惴惴焉惟恐增胀既而殊宁静逾时神思少清间吐一二语始用参不疑调治浃旬竟得全愈陈子佩治一人八月间发热谵语不食又不大便诸医皆以为伤寒始而表继而下俱不应延至五十余日投以人参热稍减参少则又复热于是益疑其虚也峻补之然不便不食如故诊之六脉平和絶无死状谓伤寒无五十日余不便不食而不死之理闻病者夏月治丧徃来奔走必是中暑无疑误以伤寒治之又投以人参补剂暑得补而愈不觧故至此耳当与六一散以凉水调服病者欲之虽多与不妨服已即睡之醒即便便后思数日愈呉桥治吴鸿胪妻年三十形故肥当暑而飱如常诰朝不起启视之瞑目昏愦口舌唇吻皆色深黒痰如鼔鞲有声勺饮不能下咽即千金药无所用逆桥至六脉浮濡谓鸿胪曰是本风痰兼中暑故尔即以厚香薷饮灌牛黄丸輙能下痰声杀尔更进少选黒色退而为黟薄暮色如羊肝结朝紫微尔出入者方加补剂五日始张目能言逾日如故章岩赐病挟日者再矣始而发热甚而发斑太甚则揗衣摸牀昏瞀五日不食诊之脉无异徴独故所进诸药杂进无序则予黄连香薷石膏汤一服而苏再服而去者大半三而全愈湿薛立斋治一妇人肥胖头目眩晕肢体麻木腿足痿软自汗身重其脉滑数按之沉缓此湿热乘虚也用清燥羌活二汤渐愈更佐以加味逍遥散全安赵养葵治一人宦逰京师病腿肿发热不能履地衆以为腿痈延赵视之扶掖而出赵曰非痈也以补中益气汤加羌活防风各一钱一服如失次日乘马来谢赵养葵自病患阴丸一枚肿如鸭卵以湿症治之不效细思之数日前从定海小船囘有湿布风㠶在坐下比上岸始觉以意逆之此感寒湿在肾丸也乃用六味地黄加柴胡呉萸肉桂各一钱独活五分一服热退再服肿消后有患偏坠者此方多效孙文垣治沈大官左膝肿痛不能起止者半年大便日㵼三次脉之弦𦂳曰此脾虚湿热凝于经络流于下部也肿属湿痛属火用苍术黄柏苡仁为君泽㵼猪苓五加皮为臣炙甘草防风桂枝为佐木通为使四帖痛减肿消泄㵼亦上改用苍耳子五加皮苡仁当归枸杞杜仲丹参黄柏乌药叶酒煳为丸调理月余步履如故吴孚先治一人风湿骨节掣痛不能屈伸遍身俱痛医以麻黄汤发汗汗大出而肿不退吴曰前方未尝谬也但宜微汗之今过汗风去而湿未除故不愈也与胃苓汤二帖而瘳张子和治李文卿两膝膑屈伸有声剥剥然或以为骨鸣张曰非也骨不戛焉能鸣此筋湿也湿则筋急有独缓者缓者不鸣急者鸣也若用药一涌一㵼上下去其水则自无声矣从其言既而果愈丹溪治朱秀才久坐受湿能饮酒下血以苦澁药兜之遂成肿疾而肚足皆肿口渇中满无力少汗脉澁而短乃血为湿气所伤法当行湿顺气清热化积用滑石一钱五分白术五分木通七分厚朴五分亁葛五分苍术三分苏叶七片水煎次第下保和丸与㸃丸温中丸各五十丸冯官人因内有湿积兼时令湿热右腿少阳分发烂疮如掌大痒甚两手脉洪缓略数面目手足俱虚肿膈中午前痞闷午后肿到两足则膈寛茯苓木通苍术犀角枳殻炒各五分陈皮连翘白术各一钱甘草二分加姜汁煎服朱恕八哥肚肿因湿气起自五月能饮酒左脇有块两足时肿白术三稜醋炒木通陈皮赤茯苓海金沙厚朴各五分甘草二分肉桂三分煎汤下保和丸三十温中丸三十栁青丸十丸张三钖治一人体厚自觉遍身沉重难于转侧两膝时肿痛不红不硬六脉濡弱天阴更甚因作温欝治加减羌活胜湿汤不十剂愈许叔微治王彦龙季页时病胸脇多汗两足逆冷谵语医者不晓杂进药已旬日诊之脉闗前濡闗后数曰当作湿温治之先以白虎加人参汤次白虎加苍术汤头痛渐退足渐温汗渐止三日愈此名贼邪误用药有死之理有人难曰何名贼邪曰难经五邪假令心病中暑为正邪中湿得之为贼邪心先受暑而湿邪乘之水尅火从所不胜斯谓之贼邪五邪中之最逆也又曰湿温之脉阳濡而弱阴小而急濡弱见于阳部湿气抟暑也小急见于阴部暑气蒸湿也故曰暑湿相搏名曰湿温是谓湿邪也立斋治张县丞年逾五十两腿肿胀或生㾦㿔小便频而少声如瓮出服五皮等散不应掌医院银台李先生疑为疮毒令请薛治诊其脉右闗沈缓此脾气虚湿气流注而然非疮毒也河间云诸湿肿满皆属于土按之不起皆属于湿遂投以五苓散加木香苍术亦不应意至隂之地闗节之间湿气凝滞且水性下流脾气既虚安能运散若非辛温之药开通腠理行经活血则邪气不能发散遂以五积散二剂势退大半更以六君子汤加木香升麻柴胡苡仁两月余而愈设使前药不应更投峻剂虚弱之祸不免矣髙兵部连日饮酒隂挺并囊湿痒服滋隂等药不应谓前隂者肝经络脉也隂气纵挺而出素有湿继以酒为湿热合于下焦而然也经云下焦如读又云在下者引而竭之遂以龙胆㵼肝汤及清震汤治之而愈若服此药不应宜补肝汤或四生散治之赵大用两臂肿痛服托里药日甚谓肿属湿痛属火此湿热流注经络也以人参败毒㪚加威灵仙酒苓南星数剂渐愈更以四物汤加苍术黄柏得便二十余剂而消又一妇下体肿痛亦与人参败毒散加威灵仙黄柏苍术数服痛减更以四物汤加黄柏红花防已苍术泽㵼三十余剂亦消叶巡检两腿作痛每痛以即湿布搨之少愈月愈痛甚夜痛犹剧丹溪云血受热已自沸腾或涉冷或就湿取凉热血得寒汗浊凝澁所以作痛夜痛甚行于阴也苟痛以冷折之即前所谓取凉之症也以五积散二剂顿愈更以四物汤加黄柏苍术牛膝木瓜三十余剂而消夫湿痰浊血注于僻道若非流湿推陈致新不能廖也如药蒸菴或用凉药敷贴或用寒药降火反成败症矣一男子腿痛筋挛遍身痠软一道人与痰药及托里药期三日可痊皆不应此非疮毒大筋软短小筋寛长此湿热为患也以人参败毒散加苍术黄柏梹榔木瓜治之少愈更以清燥汤二十帖而痊夫内有湿热外有风寒当泄不当补反之甘温之剂必不效矣张意田治一人时症已二十余日凉觧不愈大便自利不欲饮食舌赤燥硬神清肌削日晡寒热为疟无汗诊之六脉不浮不沉惟大而缓脇肋邉有痛处按之在肝位此湿温病不觧结于肝部故寒热如疟胃中津液耗涸则舌燥而赤是邪热留于心腹胃也用玉女煎加犀角苍术木通一服舌生津液脇痛赤减即于原方加柴胡数服渐瘳更以补阴全愈王宇泰曰昔人治湿温通身皆润足冷至膝下腹满不省人事六脉皆弱而急问所服药皆阴病等剂此非受病重药能重病耳以五苓合白虎十余剂少甦更与清燥汤调理而安端州太守吴淞巖病㡬四十日矣延诊告以初时恶心倦怠食减便溏既而夜不寐躁而数起起而复卧凌晨必呕痰数升以为暑而用香薷六一或以为湿而用草薢五苓或以为瘴而用平胃或以为痰而用二陈遍尝无効渐加烦渇与肾气丸及生脉饮服之转剧脉濡而缓右闗为甚据脉与症湿热无疑何诸治㒺效因病人素喜肥甘又饮酒食面其脾胃如土在雨中沾渍既久値炎令乃蒸欝而发故非渗利分清可愈亦非风行燥散可瘳唯圣术煎一味白术重两许酒煎从而治之必应令依法服之再以兔丝子五钱煎饮代茶服至一旬渐瘥半月全愈续名医类案卷七续名医类案卷八钦定四库全书续名医类案卷八钱塘魏之琇撰热病滕昙恭豫章南昌人也年五岁母患热病思食寒瓜土俗所不产昙恭歴访不得俄遇一桑门问其故昙恭具以告桑门曰我有两𤓰分一相遗还以与母举室警异寻访桑门莫知所在唐武宗有心热疾百医不効青城山刑道人以紫花梨绞汁而进帝疾遂愈后复求之苦无此梨常山忽有一株目缄实以进帝多食之觧烦躁殊效张子和治常仲明之妻每遇冬寒两手热痛曰四肢者诸阳之本也当夏时散越而不痛及乎秋冬收歛则痛以三花神祐丸大下之热遂去李东垣治节使赵君年㡬七旬病身体热麻股膝无力饮食有汗妄喜笑善饥痰涎不利舌强难言声嗄不鸣诊得左寸脉洪大而有力是邪热客于经络之中也两臂外有数二经灌溉通身终而复始盖手之三阳从手表上行于头面之间阳併于阳势甚炽焉故邪热妄行流散于周身而为热麻胃热则虫动虫动则亷泉开故涎下热伤元气而为痰痰涎皆随食入胃慓悍之气不循常度故多汗心火盛则妄喜笑脾胃热则消谷善饥肺金衰则声嗄不鸣仲景云微数之脉愼不可炙焦骨伤筋血难复也君奉养以膏梁之味无故而加以火焫之毒热伤经络而为此病明矣内经云热淫所胜治以苦寒佐以苦甘以甘㵼之以酸收之当以黄柏知母之苦寒为君以㵼火邪壮筋骨肾欲坚急食苦以坚之黄耆生甘草之甘寒㵼热实表五味子味酸止汗补肺气之不足以为臣炙甘草当归之甘辛和血润燥升麻柴胡之苦平行少阳阳明二经自地升天以苦发之者也以为佐㕮咀同煎清汁服之更缪刺四股以㵼诸阳之本使十二经相接而㵼火邪不旬日良愈遂名其方曰清神补气汤张子和曰余向日从军于江洭上一舟子病余诊之乃五实也余自㓜读医经尝记此五实之症竟未之遇也既见之人窃私料之此不可以常法治乃大作剂而下之殊不动摇计竭智穷无如之何忽忆桃花萼丸顿下七八十丸连㵼二百余行与前药相兼而下其人昏困数日方已盖大疾已去自然卧憇不如此则病气无由衰也徐以调和胃气之药饘粥日加自尔平复也蒋仲芳治萧氏妇年二十余素虚弱患热病将一月一夕忽沥生姜灯心汤灌之下咽少顷微动细察之腹痛甚问其大便云二十日不食亦不行矣以大黄一两芒硝五钱桃仁当归各三钱与之衆骇曰素有弱症且病久何能堪此曰更有法在强与之遂去黒物半桶即用人参五钱煎汤补之盖因素弱急下后不得不峻补也调理月余而愈今连生三子此诸医因其虚而不治其实之悞也枢宻副使耶律斜轸妻有沈疴易数医不能治耶律敌鲁视之曰心有畜热非药石所及当以意疗因其聩聒之使狂用泄其毒则可于是令大撃钲鼓于前翌日果狂呌唿怒骂力亟而止遂愈上洋刘公逺至洞庭山治病病者已气絶刘曰无恐当即活也但某今夜必欲观剧又所演必剧武者从之遂令以氊褥裹病人置场上已而钲鼔喧沸则病者欠伸复甦矣万密斋治胡应龙五月患热病治半月未愈脉弦数鼻衂三四日一作左脇痛不能侧卧先以炒山巵一个妇人发同烧存性吹入鼻中而衂止再以当归龙荟丸方作汤一剂而脇痛止再诊其脉弦去而浮数日当以汗觧盖衞气不共营气谐和者当用桂枝汤以治其阳今乃营气不共卫气谐和则当用黄连解毒汤合白虎以治其阴使营衞和则得汗而愈也乃以二汤合煎饮之先告之曰当战汗勿惊也连进二剂果汗而愈胡龙嘉六月病热身壮热自汗出大渇喜裹体诊其脉弦大而虚万为制一方小柴胡内摘柴胡人参白虎汤内摘知母甘草巵子䜴汤内摘淡豆䜴共五味淡竹叶煎名三合汤一剂而愈缪仲淳治辛衡阳铨部热病病在阳明头痛壮热渇甚且呕鼻亁燥不能眠诊其脉洪大而实仲淳故问医师曰阳明症也曰然问投何药曰葛根汤仲淳曰非也曰葛根汤非阳明经药乎曰阳明之药表剂有二一为葛根一为白虎不呕吐而觧表用葛根汤今吐甚是阳明之气逆升也葛根升散故用之不宜宜白虎汤加麦冬竹叶名竹叶石膏汤石膏辛能觧饥鎭坠能下胃家痰热肌觧热散则不呕而烦燥壮热皆觧矣遂用大剂与之且戒其仲君曰虏荆非六十万人不可李信二十万则奔还矣又嘱曰子时投药五鼔瘥天明投药朝餐瘥已而果然或谓呕甚不用半夏何也仲淳曰半夏有三禁渇家汗家血家是也病人渇甚而呕是阳明热邪炽盛刼去津液故渇邪火上升故呕半夏辛苦温而燥且有毒定非所宜又疑其不用甘草口呕家忌甘仲景法也龚子才治一妇人夏间病热初用平调气血兼清热和觧之剂二三服不应热愈甚舌上焦黒膈间有火𠻳水不嚥诊之两手皆虚微而右手微甚六七日内谵语撮空循衣摸牀恶症俱见后用四物汤加黄蓍人参白术陈皮麦冬知母熟附子服之一二时汗出热退次日复热再服仍退又次日复发知其虚剧也遂连进十服皆加附子而安喻嘉言治王玉原昔年感症治之不善一身津液尽为邪热所铄究竟十余年热未尽去右耳之窍常闭今夏复病感纒绵五十多日面足浮肿卧寐不宁耳间气徃外触盖新热与旧热相合狼狈为患是以难于去体医者不察其情治之茫不中窍延至秋深金寒水令病方自退然浅者可退深者末由遽退也喻曰面足浮肿者肺金之气为热所壅失其清肃下行之权也卧寝不宁者胃中之津液枯亁不能内荣其魂魄也耳间大气撞出者久闭之窍气来不觉今病体虚羸中无阻隔气逆上冲始知之也外病虽愈而饮食药饵之内调者尚居其半特挈二事大意为凢病感之邪热未退于此而补虚则热不可除于此而清热则虚不能任即一半补一半热终属糢煳不得要领然舍补虚清外热更无别法当细审之补虚有二法一补脾一补胃如疟痢后饮食不能运化宜补其脾如伤寒后胃中津液久耗新者未生宜补其胃如伤有霄壤之殊也清热亦有二法初病时之热为实热宜用苦寒药清之大病后也热为虚热宜用甘寒药清之二者亦霄壤之殊也人身天眞之气全在胃口津液不足即是虚生津液即是补虚故以生津之药合甘寒㵼热之药而治感之虚热如麦冬生地丹皮人参梨汁竹沥之属皆为合法仲景每用天水散以清虚热正取滑石甘草一甘一寒之义也设误投参蓍苓术补脾之药为补宁不併邪热而补之乎至于饮食之补但取其气不取其味如五谷之气以养之五菜之气以充之毎食之间便觉津津汗透将身中藴畜之邪热以渐运出于毛孔何其快哉人皆不知此理急于用肥甘之味以补之目下虽精采健旺可喜不思油腻阻滞经络邪热不能外出久之充养完固愈无出期矣前哲有鑑于止宁食淡茹蔬使体暂虚而热易出乃为贵耳前医药中以浮肿属脾用苓术为治以不寐责心用枣仁茯神为治致余热纠纒不已縂由补虚清热之㫖未明故详及之璛按寓意草中多有发前人所未发处至于支离牵强处亦复不少如此案谓感冒后以甘寒清热最为肎綮然以补脾补胃立论便尔糢煳但当云气虚者冝补气血者宜补血凢疟痢后饮食不运多气虚宜气分药如参耆苓术之类凢感症后津液不充多血虚宜地冬梨竹之属以感症多余热未清也何等明快然犹未免于偏常见痢以下多而亾隂疟以汗多而耗液饮食难运多由相火盛而真气衰非大剂二冬二地投之多见其纒绵不已也至其论面足浮肿卧寐不宁尤属隔靴搔痒陆养愚治凌比部藻泉暑月荣归烦劳过度夜间头痛如破内热如火不寐汗多小水短赤舌上黄胎右脇胀痛有谓头痛身热冝散者有谓烦劳之后冝补者诊之见其身热喘语言间气乏不足以息脉浮数按之不甚有力曰此热伤元气也乃以河间桂苓甘露饮加人参一钱服之片时汗止热减喘定能言再与一剂昏倦思睡次早脉浮按已平沉按弦而有力此浮热已除内热未尽故脇腹尚微痛也与当归龙荟丸一钱五分空腹服之而后进粥至下午便通而色黒痛即减后以参麦散调理而安陆肖愚治史洞庭室四月间患头痛发热脉洪数见于气口用清觧药二剂大约柴葛巵苓之类一医谓头痛身热乃太阳症而遽用柴葛不引邪入阳明少阳乎汗未得而遽用巵苓寒凉之品表邪何由而觧不将传里乎用大清龙汤二剂病家止服一剂夜间遍身如煅口渇咽亁已有谵语矣明日又以非伤寒乃痛风也用羌独活首乌牛膝等二剂乃登高而歌弃衣而走骂詈不避亲疎再求诊乃令数妇人絷之谓洞庭曰此阳症也扰之益剧当以言寛谕之果如言而止因先用糖水法灌之势便缓随以白虎加元明粉苓连蒌仁犀角数剂而骂詈止时或妄言知大便久不去也以润字丸三钱投之夜出燥矢约二十枚然谵语犹未全止仍进前汤又以丸药二钱投之出燥矢数枚糖便少许又三日方思粥饭以清气养荣汤调理之吕东庄治呉华厓馆僮夏月随后湖上感热症下痢脓血身如燔炭曰此阳明病也不当作痢治视其舌必黒而燥夜必谵语果如所言诊之则脉已散乱忽有忽无壮类虾游不可治也吴强之不得已用熟地一两生地麦冬当归白芍甘草枸杞佐之戒之曰汗至乃活夜来热不减谵语益狂悖血痢不下耳服药后见微汗少顷即止诊之脉已接续分明洪数鼔指曰今生矣仍前方去生地加枣仁山药丹皮山萸连服六帖其家以昏热甚每日求更方令姑忍定以活人还汝再诊脉始歛而圆乃曰今当为汝去之用四顺清凉饮之加熟地一两大黄五钱下黒矢数十枚诸症顿愈越二日薄暮忽复狂谵发热喘急口渇此欲囘阳作汗也与白术一两黄蓍一两亁姜三钱甘草一钱归芍各三钱尽剂汗如注酣卧至晓病霍然已琇按先补而下再补而汗治法固善然此症在初时数剂能与天水㵼心并行定不致如许决张杨乘六族弟患热症六七日不觧口渇便秘发狂踰墻上屋赤身驰骤谵妄骂詈不避亲疎覆盖尽去不欲近衣如是者五日矣时杨以歳试自苕上归尚未扺㟁病人曰救人星至矣问是谁曰云峰大兄囬来也顷之杨果至家人咸以为奇视之良久见其面若无神两目瞪视其言动甚壮劲有力意以胃中热甚上乘于心心为热胃故神昏而狂妄耳不然何口渇便秘白虎凉膈等症悉具耶及诊其脉豁大无伦重按则空騐其舌黄上加黒而滋润不燥乃知其症由阴盛于内逼阳于外虽壮劲有力乃外假热而内眞寒也其阳气大亏神不守舍元神飞越故先遇人于未至之前遂以养荣汤加附子倍枣仁五味白芍浓煎与之一剂狂妄悉除神疲力倦熟睡週时方寤渇止食进而便通矣继用补中益气加白芍五味而痊璛按伤寒门张令韶治一妇谵妄发狂以声重且长断为实热下之而愈此案亦壮劲有力断为虚寒补之而愈苐张案则脉伏全无为热厥也此则脉空豁无伦为阳越也故临症者犹不可执一端以为凖的也朱湘波母病热症痰盛喘急烦燥口渇喉中如烟火上攻两唇焦裂足心如烙小便频数董安于拟用十全大补煎送八味丸朱以时方盛暑又系火症不敢服招杨商之切其脉洪大而数无伦按之虚软面色游红舌上生刺且歛束如荔枝曰此肾虚火不归经脉从而病反者也当舍时舍症从脉以治之方用八味饮合生脉散倍加参地附子朱见方论与董合乃出所拟方示杨杨曰天热症热非有灼见何敢用此无庸疑也乃浓煎探冷与饮而愈李氏妇年六十余患热症胸痛闷神昏沉气粗便秘发散消导增甚脉之滑数重按有力面色壅热通红满舌黄胎中间焦黒此食滞中宫贲门壅塞太阴之气阻而不运阳明之气抑而不伸欝而为火也以大剂疎肝益肾汤倍熟地与之当晩下黒矢数十块诸症大减次日再诊脉见浮洪舌上焦燥黄胎尽脱而其色反黒如炭问曰症减而色反黒何也曰向者食滞便秘上下窍不通火闷不舒其燄不能上逹今以纯阴之剂便得通则壅塞之火随便泄去而余火未尽者复炎而上行所以舌反黒耳前方加枣仁当归山巵以滋水清肝舌黒退再以生金滋水及六君子加归芍全愈朱氏媪热病痞闷眼赤羞明遍身疮肿大便燥结小水痛澁闻声则惕然而惊医与觧毒清火导赤十余剂火益甚不食不眠脉之浮分鼔指沉则缓大两闗洪软而迟知其外症悉假火也与参附养荣汤不敢服杨曰此症本为忧虑所伤致三阴亏损又为寒凉所迫致虚火游行冲于上则两目赤澁流于下则二便艰难乘于外则遍身疮肿塞于中则胸膈痞闷故其摽则似实热其本则甚虚寒也若果系实热何以闻响则惊寒凉频进而反甚也药下咽即卧至五更大叫饿甚自寅及已连进粥三次大便润而小水长诸症悉退原方去附子十余剂全瘳张飞畴治一妇寡居五月间忽壮热多汗烦渇耳䏊脇痛医用柴葛桂枝等剂其热弥甚汗出不止胸满昏沉时时噫气诊之右脉数大左脉少神舌胎微黒此伏气自少阳发出故耳聋脇痛法当用白虎清觧反行发表升越其邪是以热渇转甚汗出多故在左脉无神胃液耗故昏闷胸满其噫气者平素多欝之故今元气已虚伏邪未觧与凉膈去硝黄易瓜蒌根丹皮竹叶一服热减得睡但汗不止倦难转侧或时欲呕此虚也以生脉加枣仁茯神白芍扶元歛阴兼进饮粥以扶胃气渇止汗歛而脉转虚微欲絶此正气得补而虚火渐息之眞脉也复与四君归地而痊柴屿青治陈勾山舆人梁大发疹身热谵语口渇遗尿服药增剧求治两脉沉伏意其诊尚未透拟用消毒饮子不信势已濒危复求诊脉尚如故探其舌燥烈生刺且靣垢唇焦始信为伏暑实热之症急投白虎汤二剂病解而脉始洪矣故临症者脉既难凭犹当察其舌也王莭斋常治一仆人病热口渇唇亁谵语诊其脉细而迟用四君子汤加黄耆当归白芍热附子进一服热愈甚狂言狂走或曰附子差矣诊其脉如旧仍增附子进一大服遂汗出而热退脉还四至矣一妇人亦夏间病热初用平调气血兼清热和觧之剂服二三服不应热愈甚舌以焦黒膈间有火𠻳水不嚥诊其脉两手皆虚微而右手微甚六七日内谵语撮空循衣摸牀恶症俱见后用四物汤加黄蓍人参白术陈皮麦冬知母熟附子服之一二时汗出而热退次日复热再服仍退又次日复发知其虚极也遂连进十服皆加附子而安陈三农治一人身大热两目出火口舌亁燥手足欲以水浸不避亲疎脉豁大服黄连觧毒汤益甚此心之脾胃而心气耗散故耳遂用炒黒亁姜一两人参三钱白术一钱不用甘草者恐生者㵼心气炙者缓中致脾胃中火邪不得发散也三味煎服不逾时引被自盖战汗出而愈夫亁姜微炒温中炒黒凉肾止㵼张玉路治童姓者伏气发于盛暑诊时大发躁扰脉皆洪盛而躁其妇云大渇索水二日不敢与饮故发狂乱因令速与连进二盏稍宁少顷复索又与一大盏放盏通身大汗安睡热除不烦汤药而愈同时有西客二人亦患此症皆与水而安薛立斋治一男子盛暑发热胸背皆疼痛饮汤自汗用发表之药愦谵语大便不实吐痰甚多用十全大补一剂顿退又用补中气加炮姜二剂而愈王肯堂治余云衢太史形气充壮饮啖兼人辛卯夏六月患热病肢体不甚热而间扬手掷足如躁扰状昏愦不知人事时发一二语不了了而非谵语也脉微细如欲絶有谓是隂症宜温者有谓当下者时座师陆葵曰先生与曽植斋冯琢庵二太史皆取决于王王谓是阳病见隂脉法在不治然素禀如此又值酷暑外炽酒炙肉炙宜狂热如焚不大便七日矣姑以大柴胡汤下之时用熟大黄二钱而太医王雷菴力争以为太少不若用大承气王曰如此脉症岂宜峻下待大柴胡不应而后用调胃承气再不应后用小承气以及大承气未晚也服药大便即行脉已出手足温矣乃谓雷菴日设用大承气宁免噬脐之悔哉继以黄连解毒汤数剂而平七月初遂与陆先生同典试南京不复发矣明年王请告归里偶得刘河间伤寒直格论读之中有云畜热内甚脉须疾数以其极热畜甚而脉道不利反致脉沈细欲絶俗未明造化之理反谓传为寒极阴毒者或始得之阳热暴甚而便有此症候者或两感热甚者通宜觧毒加大承气汤下之下后热少退而未愈者黄连觧毒汤调之或微热未除者凉膈散调之或失下热极以致身泠脉微而昏冐将死者若急下之则残阴暴絶而死盖阳气后竭而然也不下亦死宜凉膈散或黄连觧毒汤养阴退阳积热渐以宣散则心胸再暖脉渐以生然后抚卷而叹曰古人先得我心矣余太史所患正失下热极以致身冷脉微而昏冐欲絶也下与不下大下与微下死生在吁吸间不容发鸣唿可不愼哉宜表而出之以为世鉴马元仪治冯太史因客邸无聊挟妓为乐値内虚之际又苦暑热因而昼夜发热烦渇引饮焦躁不宁脉之细数而急尺带弦神气不清此房劳过度眞阴受亏阳徃乘之也且烦渇身热神昏火邪内扰外淫已极当此盛夏火炎土燥埀絶之阴其足以供燔灼者㡬何若不急救其阴大事去矣用生首乌二两为君以救肝肾之阴佐以黄连知母柴胡黄芩枳殻半麴橘红杏仁热化痰之品一剂而神气清再剂而大便觧热觧大半再以人参制首乌鳖甲丹皮白芍甘草调和阴阳之剂而退热又以人参逍遥散而安张意田治角江焦姓人七月间患壮热舌赤少腹满闷小便自利目赤发狂已三十余日初服觧散继则攻下俱得微石而病终不觧诊之脉至沈微重按疾急夫表症仍在脉反沉微者邪䧟入于阴也重按急疾者阴不胜其阳则脉流薄疾并乃狂矣此随经瘀血结于少阳也宜服抵当汤乃自为制蝱虫水蛭加桃仁大黄煎服服后下血无算随用熟地一味捣烂煎汁时时饮之以救阴液候其通畅即用人参附子炙草渐渐服之以固眞元共服熟地二觔人参半觔附子四两渐得平复施笠泽治孝亷唐后坡长公病寒热面赤头齿大痛诊之脉洪而数此热病也当用白虎汤每剂石膏一两一剂而头及齿痛俱已寒热亦除但脉尚抟指曰须仍前再进一剂不然两日后定发癍矣乃疑而谋之耑科曰是何斗胆也石药岂堪重剂乎置不服半月后复求治云两日后果发癍癍十日不觧觧后身犹灼热曰曲突徙薪其有功乎投柴苓芍药汤一剂而热退后用参术调理而痊友人章深之病心经热口燥唇亁百药不効有教以犀角磨服者如其言饮两碗许症顿愈凌表姪年二十余丙子患热症初愈医即与四君亁姜巴㦸诸气分温补药久之益觉憔痩壮若顚狂当食而怒则囓盏折筋不可遏抑所服丸药则人参养荣也沈绵年许其母问予予曰此余热未清遽投温补所致与甘露饮方令服十余剂遂痊甲申夏复患热症呕恶不眠至七日拟用白虎汤以先日服犀角地黄而吐疑为寒不敢服延一卢医至诊其脉伏按其腹痛谓此疝症非外感也脉已全无危险甚矣姑与囘阳得脉复乃佳所用胡卢巴吴茱萸肉桂亁姜木香小茴香丁香青皮橘核等约重三两余令急煎服盖是日夜半当战汗故脉伏而厥痛彼不审以为寒症也乃用此方黄昏服下即躁扰烦渇扬手掷足谵语无伦汗竟不出盖阴液为躁热所刼不能蒸发矣侵晨再亟诊脉已出且洪数而目大眦及年夀间皆迸出血珠鼻煤唇焦舌渐黒小便絶无令以鲜地黄四两捣汁一茶盃与之饮下即熟睡片时醒仍躁扰再与白虎汤加鲜地黄二两煎服热渐退神渐清次日渐进粥二白睛赤如鸠目继而口鼻大发疮痬改与大剂甘露饮二十余日始便黒粪甚伙犹时时烦扰服前方至五十余日忽大汗自顶至足极臭自是全瘳燥张子和治阳夏胡家妇手足风裂其两目昏漫张曰厥阴所致至为璺又曰鸣紊启折皆风之用风属木木欝者达之达为吐也先令涌之继以调胃承气汤加当归洗之立效喻嘉言治叶茂卿子出痘未大成浆其殻甚薄两月后尚有着肉不脱者一夕腹痛大叫而絶令取梨汁入温汤灌之少甦顷复痛絶灌之又甦遂以黄苓二两煎汤和梨汁与服痛止令制膏子药频服不听其后忽肚大无伦一夕痛叫小肠突出脐外五寸交组各二寸半如竹节壶顶状茎物绞折长八九寸明亮如灯笼此实未经闻见以阿胶黄苓二味日进十余剂三日后始得小水五日后水道清利脐收肿缩而愈门人骇问荅曰夫人一身之气全闗于肺肺清则气行肺浊则气壅肺主皮毛痘不成浆肺热而津不行也殻着于肉名曰甲错甲错者多生肺痈痈者壅也岂非肺气壅而然欤腹痛呌絶者壅之甚也壅甚则并水道亦闭是以其气横行于脐中而小肠且为突出至于外肾弛长尤其剰事耳用黄芩阿胶清肺之热润肺之燥治其源也气行而壅自通源清而流自清矣縁病已极中之极惟单多用可以下行取効故立方甚平而奏功甚捷耳试以格物之学为子广之凢禽畜之类有肺者有尿无肺者无尿故水道不利而成肿满以清肺为急此义前人闱发不到后之以五苓五皮八正等方治水者总之未悟此㫖至于车水放塘种种刼夺膀胱之剂则杀人之事矣可不审哉赵我完次子秋月肺气不能下行两足肿溃而小水全无脐中之痛不可名状以手揉左则攻于右揉右则痛攻于左当脐揉熨则满脐俱痛叫喊不絶利水之药服数十剂不効用敷脐法及单服琥珀末两亦不效诊时弥留已极无可救药矣伤哉吕东庄治徽人江仲连冐寒发热两颔肿如升子大臂膊磊块无数不食不便狂燥发渇诊其脉浮数无序医作伤寒发毒治吕曰误矣此燥逐风生也用大剂疎肝益肾汤熟地加至二两五剂而肿退便觧十剂而热除进食再用补中益气汤加麦冬五味而痊陆肖愚治李安吾姪年十三大肠燥结不时脱肛鼻中结块不时出血平日喜读书病由辛苦而得每劳则发久治不效诊之骨痩如柴面红身热其脉细数曰此天禀燥火之症若破身后则成劳怯矣急宜治之戒厚味节诵读庶可疗也用天麦冬各一觔生地半觔人参四两即加减三才膏也服一料其发甚稀至三料将一年全愈万密斋治一女子年十四歳病惊风后右手大指次指屈而不能伸或用羌活防风天麻全蝎僵蚕蝉蜕诸风药治之病益甚曰手足不随血虚也伸而不能屈者筋弛长也屈而不能伸者筋短缩也皆血虚不能养筋之症也手大指者太阴肺经之所主也次指者阳明大肠之所主皆属燥金此血燥之病也一切风药助风生燥致血转虚而病转盛用黄蓍人参天麦门冬生熟地黄当归各等分官桂减半为引经横行手指之端共为末蜜丸芡寔大每一丸食后汤化下马元仪治周君开病经一月口燥咽亁胸满不能饮食二便俱闭诊其脉虚而且澁此少阴客热肾经虚燥也肾开窍于二阴肾阴既亏窍不滑泽所以二便俱闭少阴之脉循喉咙挟舌本肾热则经络亦热所以口燥咽亁肾者胃之闗也闗门不利胃气亦阻之阻所以胸满不能饮食当用仲景猪肤汤治之夫猪水畜也其气充入肾肤味甘寒能觧少阴客热故以为君加白密以润燥除烦白粉以补虚益气二剂热去燥除便调食进而愈薛立斋治周上舍脾胃虚服养胃汤枳术丸初有效而久反虚口舌生疮劳则愈盛服败毒药则呕吐此中气虚寒也以理中汤治之少愈更以补中益气汤加半夏茯苓月余而平夫养胃汤香燥之药也若饮食停滞或寒滞中州服则燥开胃气宿滞消化少为近理使久服则津液愈噪胃气愈虚况胃气本虚而用之岂不反甚其病哉一男子两掌每至秋皮厚皴裂起白屑内热体倦此肝脾血燥故秋金用事之时而作用加味逍遥散加川芎热地三十余剂而愈再用六味丸加五味麦冬服之半载后手足指缝臂腿腕皮厚色白搔之则木久服前药方愈一妇人素晡热月经不调先手心赤痒至秋两掌皮厚皴裂时起白皮此皆肝脾血燥用加味逍遥散加荆芥钓藤钩川芎熟地五十余剂又用归脾汤二十余剂乃服六味丸而不再发蒋仲芳治表弟妇韩贞女㓜年守节勤孝清苦茹素诵经以故气血素少而色不荣乙巳春忽冐风寒胸腹䐜胀入夏则胸脇刺痛背如负石百治无效至秋末冬初则觉肠细如线粒米入胃左盘右旋其行如飞窄澁异常痛苦难伏遇节气则病剧诊之右脉疾左脉濇曰疾者气燥澁者血虚血虚则津液亁而肠胃收小宜其窄澁也气燥则其行速速则米粒不安宜其如飞也遂用当归五钱酒炒白芍二钱川芎一钱以补血为君惟其紧寛以七分服皮惟其澁利以一钱滑石惟其亁润以二钱苏子惟其疾缓以二分甘草四剂后诸病渐减至五六十剂荣气始通膏子丸药调养年余方有起色火杨思兰治一妇人患浑身倦怠呵欠口亁饮冷一月不食强之数粒而已有以血虚治之者有以气弱治之者有知为火而不知火之原者用药杂乱愈治愈病自夏至冬觉微瘥次年夏诸病复作甚于前肌消骨露诊得三焦脉洪大侵上脾肺二脉沉细余皆和平曰此肺火病也以巵子汤饮之进二服即知饥者喜食旬日气体充实如常后因久病不孕衆皆以为血虚而用参蓍为君大补之剂胸膈饱胀饮食顿减至三月经始通下黒秽不堪或行或止不得通利治以顺气养荣十数剂一月内即有孕夫火与元气不两立倦怠者火耗其精神也呵欠者火欝而不伸也口亁饮冷者火炽于土也饮食不进者火格于中也肌消骨露者火气消烁也至经水过期而多其色红紫肝脉有力乃气滞血实也非顺气调经清火气血何由而平妊娠何由而得哉孙文垣治从孙君钖头痛胸背胀饮食下膈即吐咳嗽不住口痰浊如脓大便燥结脉之右寸独洪大以二陈汤加竹茹滑石石膏黄连麦冬连进四剂夜与益元散兼服咳嗽俱止惟痰浊如脓色且腥气触人此将作肺痈改用丹皮麦冬山巵甘草贝母枳殻桑白皮紫菀知母当归生地桔梗服四剂全愈杨思兰治一士人素耽诗文夜分忘寝劳神过度忽身热烦渇自汗恶寒四肢微冷饮食少减初以为外感先发散次和觧不应又用补中益气汤加参二钱踰月诸症仍前一日午后发热忽耳聋不知人恍愡谵语或谓少阳症也宜小柴胡和之易诊之六脉皆洪大无力曰非少阳症乃劳神过度虚火症也不信遂以小柴胡去半夏加花粉知母杨谓服此必热愈甚当有如狂症作已而胸如火炙刀刺发狂欲走饮冷水一盏始定复求治以人乳并人参汤与之当日进四服浓睡四五时病减半次日又进四服六脉归经沉细有力终夜安寝诸症悉除或曰是症人谓伤寒今作虚火何也曰伤寒自表达里六日传遍经络复传至二十一日外虽有余症亦从杂病论今病已二月岂可以伤寒论乎况少阳之脉弦长有力今浮洪满指而无力岂少阳脉耶盖平日劳神过分心血久亏肝脾亦损阳气独盛气即火也经云壮火食气火与元气不两立于是水涸火胜之病作矣伤寒云乎哉夫小柴胡乃治少阳实症今阴虚病而以此㵼之则元气愈亏阴火愈炽故知其当发狂也又补中益气汤补阳者也阴虚而补阳阳愈盛而阴愈虚所以不効今用人乳者以眞血补眞水又以人参𨗳引散于诸症以济其火与他药不同故见效犹速也龚子才治管藩相夫人每至夜半不睡口亁烦渇吐黏痰必欲茶水𠻳口舌上赤黒皮厚胸痞嘈囃饮食少思脉之两寸洪数两尺空虚右气口盛此上盛下虚血虚气欝而有火也以四物汤加生地黄连麦冬知母贝母花粉元参巵子桔梗枳实青皮甘草数脐奏功又以六味丸加生地麦冬知母元参花粉贝母五味黄连一料全安陈三农治一士人素好滋补之剂久之致口舌亁燥脑后作痛神思不爽饮食减少食肉则㵼六脉实大作实火治以知柏连巵赤芍甘草一剂而胸次爽豁痛㵼俱止再剂饮食倍加精神顿长诸症悉愈书此以为无病好补之戒陆养愚治董龙山妾每小腹气上冲则热壅头面卧不能寐身战慓日中发热无常至四鼔五鼔其热更甚热时腹中有块升起经期叅前而淋漓数日饮食过于平时而肌肉消瘐或作阴虚发热治之数月不效脉之数而弦左闗尺为甚曰此肝胆病也胆主决断谋虑不决则木气欝而成火故于少阳初动之时其热更甚也因胆之气既欝而成火则肝之血亦滞而成瘕瘕非血不聚非火不升今块之上升热之上壅即经所谓诸逆冲上皆属于火也苐初病止在无形之气但调其气而火自息今兼在有形之血必先去瘀令有形消而后无可调也适在经行之际乃以女金丹连服去瘀块甚多后以达气养荣汤尽其旧以生其新数剂诸症渐愈再用梹榔加人参数剂而肌肉渐长矣张玉路治张太史虚火症脉之右闗气口独显弦象右尺微数余皆微细搏指盖阴火内伏也縁劳心太过精气滑脱加以憷惕恐惧怔忡惊悸医唆用人参桂附初稍可交春复剧如前仍用参附导火归元固歛精气之药转剧稍用心则心系牵引掣痛痛连嵴骨对心处或时痛引膺脇或时颠顶如掀或时臂股𤓰甲皆隠隠作痛怔忡之状如确杆如牵䋲如簸物如绷绢如以竹撃空控引头中如失脑髓梦寐不宁达旦倦怠睡去便欲失精精去则神魂如飞越观其气色鲜泽言谈亹亹縂属眞元下脱虚阳上扰之候细推脉症其初虽属阳气虚脱而过饵辛温之剂致阳亢而反耗真阴当此急宜转闗以救埀絶之阴庶可挽囘前过为疏二方煎用保元合四君丸用六味合生脉服及两月诸症稍平但倦怠力微因自检方书得补中益气汤为夏月当用之剂于中加入桂附二味一啜即喉痛声瘖复邀诊见其面颜精彩声音忽瘖莫解其故询之知为升柴桂附扰动虚阳所致即以前方倍生脉服之半月后声音渐向安但衣被过暖便咽亁痰结稍凉则背微恶寒或热饮则大汗时怔忡走精此皆宿昔过用桂附内伏之热所致也适石门董某谓其伏火未清非苓连不解散自仲春至初夏纯服苦寒初甚觉爽朗至是反觉精神散乱气不收摄后仍用六味合生脉经歳服之以化桂附余毒云内翰孟端士之母虚火不时上升自汗不止心神恍惚欲食不能食欲卧不能卧口苦小便难溺则洒浙头晕凢医每用一药輙増一病用白术则窒塞胀满用橘皮则喘息怔忡用逺志则烦扰閧热用木香则腹热咽亁用黄耆则迷闷不食用枳殻则喘咳气乏用门冬则小便不禁用肉桂则颅胀欬逆用补骨脂则后重燥结用知柏则小腹枯用苓巵则脐下筑筑少腹愈觉收引遂致畏药如蝎惟日用人参钱许入粥饮和服聊借支撑交春虚火倍剧火气一升则周身大汗神气骎骎欲脱惟倦极少寐则汗不出而神气稍宁觉后少顷火气复升汗亦随至较之盗汗逈殊诊之其脉微数而左尺与右寸倍于他部气口按之似有似无此本平时思虑伤脾脾阴受困而厥阳之火尽归于心扰其百脉致病病名百合此症惟仲景金匮言之甚详原云诸药不能治所以每服一药輙增一病惟百合地黄汤为之耑药奈病久中气亏之复经药误而成坏病姑用生脉散加百合伏神龙齿以安其神稍兼茱连以折其势数剂少安即令勿药以养胃气但令日用鲜百合煮汤服之交秋天气下降火气渐伏可保无虞迨至仲秋果勿药而愈喻嘉言治吴添官因母久病初愈自患腹痛彻夜叫喊不絶小水全无以茱连加元胡索投之始安又因伤食反覆病至二十余日肌肉痩削眼胞下陷适遭家难症变壮热目红腮肿全似外感有余之候知其为激动其火上焚令服六味加知柏二十余剂其火始退后遍身疮痍黄肿腹中急欲得食不能少耐片时鎭日哭烦慰之曰旬日后腹稍充气稍固即愈矣服二冬膏而全瘳朱丹溪治一人小腹下常唧唧如蟹声作阴火处治用败龟板侧柏黄柏知母川芎当归右各等分酒煳丸每服八十丸淡盐汤送下陆祖愚治符卿夫人素有痰火症再遇经行一日觉澁滞二日即汹涌三日大下如崩或昏晕㡬絶尝喜怒发即咽喉亁燥气出如火痰涌胸塞不能转舒其平日辛燥之品如陈枳前术及芎归之类稍用即晕眩气絶不足以息及寒凉稍过即大便作泄病作时日进粥十余椀不觉饱脉之左三部弦细而驶右脉数而稍充曰此血虚甚故狂火偏旺如此而气原非有余也此时养血则血一时不能充补气则浮火无由熄莫若分上下为治入人参于滋阴药中为丸引阳入阴以扶生气之原所以治其本也再用清凉以为煎剂助阴抑阳以制浮游之火所以治其标也煎丸间服而愈丸方人参二地二冬知柏阿胶杜仲煎方花粉元参二母苓苓地芍麦冬甘草随症加减夫天地之间阳常有余阴常不足人身之中气常有余血常不足气有余便是火血不足则阴虚三十以前精神气血日渐旺盛三十以后日渐衰微语曰阴阳水火犹权衡也一髙则一下一盛则一衰又曰火与元气不两立故凢火盛之症必先阴虚而后元气亦弱也朱丹溪治一人夜间发热早晨退五心发热无休六脉沉数此欝火也用升阳㪚火汤热退以四物加知栢佐以亁姜调理而安东垣治一人恶热目赤烦渇引饮脉七八至按之则散此无根之火也用姜附加人参服之愈刘彦纯治一人不能食而热自汗气短不食而热脾隂弱也自气短肺气虚也以甘寒之剂补气㵼火而安琇按治法只从壮火食气四字得之薛立斋治一妇人口苦脇胀此肝火之症也用小柴胡加山巵黄连少愈更以四君子加白芍当归柴胡调补脾胃而痊一妇人每怒口苦发热䀯热此肝火盛而血伤也以小柴胡合四物汤二剂以清火而生血更以四物加柴胡白术茯苓丹皮生血健脾而愈一妇人每怒则口苦兼辣胸痛脇胀乳内或时如刺此肝肺之火也用小柴胡加山巵青皮芎归桑皮而安后又劳怒口复苦经水顿至此属内火动血得热而妄行用四物加炒苓炒巵胆草一剂而血止更以加味逍遥散而愈张玉路治徐君玉素禀阴虚多火且有脾约便血症十月间患冬温发热咽痛里医用麻杏橘半枳实之属遂喘逆倚息不得卧声飒如头面赤热手足逆冷右手寸闗虚大微数此热伤手太阴气分也与蒌㽔甘草等药不应为制猪胃汤一瓯命隔汤顿热不时桃服三日声清终剂病如失朱丹溪治施卜年四十因炙火太多病肠内下血粪肚痛今痛自止善呕清水食不下宜清胃口之热黄芩甘草茯神各五分陈皮地黄各一钱连翘白术各一钱五分生姜三片杨乘六治姚又曾病感症外凉内热肢冷口渇痞闷昏沉语言谵妄不食不便医作肝经欝火治用逍遥加生地薄荷两剂益烦燥不安脉沉伏按之至骨则细有力面黒滞舌黄燥乃遏阳明胃隂不能充拓所以脉与症皆内顕阳徴外呈隂象也或问症既火遏法宜疎散乃服前剂转剧何也曰逍遥中柴胡薄荷风药也单走肝胆若阳明病用之则火得风而亦炽矣苐用左归饮去茯苓以滋味隂加生地当归以清胃火症自平耳如言病减数剂而痊后数年病复如前医见身凉脉细用左归饮加附子则神清昏愦狂扰不宁即前方去附子加粉花一剂而安乃去花粉数剂而愈龚子才治一人头痛发热眩晕喘急痰涎涌盛小便频数口亁引饮遍舌生刺缩歛如荔枝下唇焦裂面目俱赤烦燥不寐或时喉间如烟火上冲急饮凉茶少解已濒于死脉洪大而无伦且有力扪其身烙手此肾经虚火游行于外投以十全大补加山萸泽㵼丹皮山药麦冬五味附子一钟熟睡良久脉症略减三四再以八味丸服之诸症悉退后畏冷物而痊薛立斋治李阁老序菴有门生馈坎离丸喜而服之曰前丸乃黄柏知母恐非所宜服者内经有云壮火食气少火生气今公之肝肾二脉数而无力宜滋化源不宜㵼火伤气也不信服将二月脾气渐弱发热愈甚小便澁滞两抝肿痛公以为疮毒曰此肝肾二经亏损虚火所致耳当滋补二经为善遂朝用补中益气汤夕用六味地黄丸诸症悉愈尝见脾胃虚弱肝肾阴虚而发热者悉服十味固本丸与黄柏知母之类反泄眞阳令人无子可不慎哉一男子口舌糜烂津液短少眼目赤小便数痰涎壅盛脚膝无力或冷或午后足热劳而愈盛数年不愈服加减八味丸而痊一男子咳嗽喘急发热烦躁面赤咽痛脉洪大用黄连解毒汤二剂少退更以巵子汤四剂而愈蒋仲芳治楚中一商性急而初嗜烟閲三日五心发热咳嗽大作百药不愈诊之六脉俱洪火症也莫非烟毒乎其人亦悟曰吸烟则嗽愈甚遂以麦冬知母山巵花粉黄芩苏子甘草蒌仁枇杷叶煎成去查入砂糖一两和服四剂而愈聂久吾曰予禀素弱神虽强而精甚弱脾肾两虚即节慾犹然二十前后常服参术等补脾而仅免于病至三十后脾胃稍可颇觉上膈有热时齿痛口舌痛每服清上药輙愈亦不为大害也至乙未春夏自察脉觉两尺弱而寸闗亦不晤疑下虚水不能制火宜补下滋水以制之若但清上非治本也啇之饶姓老医亦以为然遂用人参当归熟地茯苓五味石枣肉巴㦸故纸肉苁蓉鹿胶仙茅逺志枣仁天麦冬枸杞兔丝之类以山药末酒煳为丸服至两三月上膈虚火尽除口齿等病不复作自后滋补丸药服无虚日迄今二十余年无虚火者滋水制火之功也续名医类案卷八续名医类案卷九钦定四库全书续名医类案卷九钱塘魏之琇撰恶寒戴原礼治松江诸仲文盛夏畏寒常御重纩饮食必令极热始下咽微温即呕他医投以胡椒煮伏雌之法日啖鸡者三病更剧戴曰脉数而大且不弱刘守眞之火极似水此之谓也椒发三阴之火鸡能助痰祇益其病耳乃以大承气汤下之昼夜行二十余度顿减纩之半后以黄连导痰汤加竹沥饮之竟瘳李士材治吴文邃眩晕三载虽战慄恶寒而不喜饮热汤五月向火数妾拥帷帐屡服姜桂不効脉浮之细小沉之坚搏是欝火内伏不得宣越也用金花汤加柴胡甘草生姜乘热饮之移时而恶寒减再剂而撤火炉逾月而起更以人参汤进六味丸两月全安张玉路治谢某七月间病疟因服苓知石膏軰稍间数日后因小便精大泄遂脑痛如破恶寒振振欲擗地医用六味六君子三倍参附而寒不除继用大建中每服人参三钱熟附二钱其寒益甚至正月诊之脉仅三至弦小而两寸俱伏但举指忽觉流利其症虽五袭重裘大畏隙风如箭而不喜近火或时重时轻口鼻气息全冷胸中时觉上沖小腹坚满块垒如石大便坚硬欲了不了小便短数时白时黄阳道虽痿而缓从不收气色憔悴而不晦暗此症本属阳虚因用参附过多壮火不能化阴遂欝伏土中反致眞阴耗竭法当升发其阳先与欝火汤六脉继进升阳散火补中益气肢体微汗口鼻气温脉复五至后服六味丸生脉散异攻散调理全安张子和治一妇身冷脉微食沸热粥饭六月重衣以狐㡌䝉其首犹觉寒泄注不止常服姜附硫黄燥热之剂仅得平和稍用寒凉其病转增三年不愈诊其两手脉皆如絙䋲有力一息六七至脉诀曰六数七极热生多以凉布搭心㳄以新汲水淋其病处妇乃呌杀人不由病者令人持之复以冷水淋其三四十桶大战汗出昏困一二日而向之所恶皆除此法华元化已曽用惜无知者周贞字子固玉田隐者治卫立礼得寒病虽盛夏必袭重裘火坐宻室中他医投以乌附转剧曰此热极似寒非眞寒也用硝黄大寒之剂而愈抱一翁治一人泄㵼恶寒见风輙仆日卧密室坐火䝉氊出语咿咿如婴气象以沉寒痼冷屡进姜附益甚诊之脉濡弱而微数濡者湿也数者脾伏火也脾伏火邪湿热下流非寒也法当升阳散火以逐其湿热治以柴胡升麻羌活泽㵼等剂继以神芎丸四五剂而氊去次日遂安薛立斋治一人虽盛暑喜拥火四肢常欲沸汤浸之喜食辛辣热汤面赤吐痰一似实火吐甚则宿食亦出曰入食反出是脾胃虚寒也用四君子加姜附而愈一士人患恶寒右尺独滑尺滑者湿热下䧟也恶寒者因积劳伤脾胃气下陷谷气不得升发无阳以䕶荣卫也用补中益气汤加肉桂二剂而愈龚子才治一妇人六月恶寒之极虽穿绵袄亦不觉热此火极似水也六脉洪数小水赤少以皮硝五钱温水化服而愈薛立斋治一妇人内热作渇大便秘结畏恶风寒手足逆冷此内眞热而外假寒先用黄连解毒汤后用六味地黄丸而愈朱丹溪治晋云胡君钖年三十一形肥而大色苍厚家富而足耑嗜口味两年前得消渇病医与寒凉药得安有人教以病后须用滋补令其耑用黄雌鸡因此食至千余只渐有膈满呕吐之病医者意为胃寒遂以附子沉香之药百余帖呕病除月余天气大热忽恶风冷足亦怕地气遂墔糠尺许厚上铺以簟煳以重纸方敢坐卧而两手不能执笔口鼻皆无气以唿吸欲言无力行十余步便困倦脉皆浮大而虚仅得四至乃作内有湿痰因服燥热药遂成气耗血散当此夏令自合便死因其色之苍厚神气尚全可以安谷遂以人参黄蓍白术熬膏煎淡五味子汤以竹沥调饮之三日诸病皆愈令其顿絶肉味一月后康健如旧又以鸡汤下饭一月后胸腹膨满甚自煎二陈汤加附子豆䓻饮之顿安问调理药教以勿药并断肉饮自愈寒热汪石山治汪世昌形肥色紫年逾三十秋间病恶寒发热头痛自汗恶心咯痰恶食医以疟治诊之脉浮濡而缓右寸略弦曰非疟也此必过劳伤酒所致饮以清暑益气汤四五服而愈易思兰治一春元下第归得寒热病毎日申酉二时初微继作大热而燥甚如狂过此二时平复无恙惟小便赤黄而澁徃时有一心事夜即梦遗每日空心用盐饮烧酒数杯医皆以为病疟用清脾饮柴苓汤并截药俱不効六脉惟右尺浮中沉取之皆洪数有力余部皆平曰此潮热病也以加减补中益气治之日进一服三日病渐退复用六味地黄丸兼前药调理一月而安或问寒热而不以疟治何也曰此非疟乃潮热也潮者如水之潮依期而至八法流注云申酉二时属膀胱与肾此病专属二经二经水衰火旺当申酉时火动于中故发热而燥燥属肾若疟疾肝部必弦今不然惟左尺独现火象此因平日断丧太过肾水亏损阴火妄炽加之盐饮烧酒引入肾经故小便赤黄而澁也又曰此莫非阴虚火动乎曰阴虚之热自午至亥发热不间今惟申酉时热热止便凉与阴虚不同又曰或亦尝用补中益气而不効何也曰加减之法或未同耳予之去升柴加丹皮泽㵼黄柏者丹皮㵼膀胱火泽㵼㵼肾火黄柏为君以生肾水水旺则火衰而寒热退矣用六味丸者亦取有丹皮泽㵼耳如不知此仍用升柴乃以肝脾之药治肾所以不效孙文垣治李坦渠子妇十月寒热起一日一发咳嗽心痛腰亦痛次年正月望后始间日一发肌肉大减喉疼出汗如雨白滞如注饮食减少百治汗不止脉之右手软弱左手散乱此汗多而脉不歛病至此危矣经云火热似疟此之谓欤以黄蓍二钱白芍一钱五分甘草阿胶各一钱鳖甲三钱桂枝五分乌梅一个水煎服其夜汗止再诊脉已歛神气亦囘前方加何首乌石斛牡蛎寒热亦不发饮食少加骎骎然有幽谷囘春之象喻嘉言治吴吉长内新秋病洒浙恶寒寒已发热渐生咳嗽然病未甚也服表散药不愈体日尫羸延至初冬饮以参术补剂转觉厌厌欲絶食饮不思有咳无声㵼利不止危甚医议以人参五钱附子三钱加入姜桂白术等作一剂服以止㵼补虚而收背水之捷病家无措延喻诊毕未及交语前医至即令疏方喻飘然而出盖以渠见既讹难以言耳既去乃曰是症总由悞药所致始先皮毛间洒浙恶寒发热肺金为时令之燥所伤也用表散已为非法至用参术补之则肺气闭锢而咳嗽之声不扬胸腹饱胀不思饮食肺中之热无处可宣急奔大肠食入不待运化而直出食不入则肠中之垢污亦随气奔而出是以㵼利无休也今以润肺之药兼润其肠则源流俱清寒热咳嗽泄㵼一齐俱止矣服四剂必安不足虑也方用黄芩地骨皮甘草杏仁阿胶一剂㵼即少止四剂寒热俱除再数剂咳𠻳亦愈设与若軰商之彼方执参附为是能相从乎又乡中王氏妇秋月亦病寒热服参术后亦厌厌息但无咳嗽十余不进粒米亦无大便时时晕去不省人事其夫来寓详述其症求发补剂乃以大黄芒硝石膏甘草四味为粗末与之彼不能辨归而煎服其妇云此药甚咸夫喜曰咸果药遂将二剂连服顷之腹中弩痛下结粪数块絶而复甦进粥两盏前病已如失矣来悉乃悉之凢此素有定见于中始无炫惑书之为临症者广其识焉高鼔峰治程氏子病疟每日至辰大寒午时大热热即厥两目直视不能出声颏脱涎水从口角涌出日流数升至丑时始汗解饮食不进昏冐欲絶诊之皆诛伐太过所致也投以补脾之药不即效延他医用柴胡南星半夏等势转剧复延诊値医者在询之曰此何症也而用前药曰子不识乎此肝也肝令人色苍苍然太息其状若死高笑曰据子述经言当得通脉四逆矣何用前药某诚不识此何病但知虚甚耳请先救人然后治病何如曰子用何药曰太剂参附庶可挽囘彼力争参附不便乃漫应曰谨奉教始洋洋色喜而别是夜用人参一两黄蓍二两炮姜三钱比晓熟地桂附并进次日辰时病不复发矣此縁劳役过度寒热徃来医认为疟且时当秋令一味发散寒凉重虚其虚展转相因肝脾大败非竣补气血何由得生夫病由人生人将死矣而乃妄牵经义强合病情及至处方又乖成法自误误人至死不觉悲夫吕仲嘉内人在室十四歳时病寒热徃来迨后适仲嘉又十余年寒热如故或作疟治或作虚治尫羸枯削㡬于骨立高诊之曰此非疟非虚乃血风症耳以五茄皮散加熟地二两每剂共药五六两许水二升浓煎一升每日尽一剂如是者二十剂而寒热顿愈冯楚瞻治徐山公患似疟非疟医以柴胡汤连进数剂渐至不省人事口噤僵卧咸谓无生理曰此阳虚作寒隂虚作热误当疟治不死也以重剂熟地白术五味牛膝麦冬制附子另煎人参一两冲服三日而甦后用温补而愈吴孚先治小姨病寒熟如疟言语谵妄如见鬼状有指为热入血室者然证与长沙所论三条了不相合诊得右寸浮滑知为风痰胶固肺脏故洒浙寒热痰迷心窍故语言谵妄宜发表利气自愈用二陈加苏防前葛枳桔桑杏数剂微汗而痊有一师妮乍寒乍热面赤心烦或时自汗恶风体倦大小柴胡杂进其病益剧诊视脉无寒邪但厥阴脉弦长而出鱼际治以抑阴地黄丸而愈薛立斋治一妇人因夫久出经商发寒热月经旬日方止服降火凉血药内热益甚自汗盗汗月经频数曰内热自汗乃脾气虚热也非血不归脾也用归脾汤六味丸而愈一室女久患寒热月经失期以小柴胡汤加生地治之少愈更以生地黄丸而痊柴胡秦芁各半两生地二两酒湿杵膏赤芍一两为末蜜丸每三十丸乌梅汤下日三服易思兰治一男子病寒热衆不疟治年余不愈又以为劳虚用鳖甲散补中益气汤俱不效脉左右三部俱浮大无力形瘐色黒饮食不美知为阴虚发热病也早进六味丸晚服补阴丸七日后饮食渐美寒热减半又服一觔未一月全愈盖此似非乃阴虚之候也凢正则寒热参差而有凖今寒热徃来或一日一次二次且寒而不厥身热如火热退又无汗兼之形瘐色黒怔忡不寐口渇便燥岂可谓乎且脉当弦发则弦而大退则弦而小今浮大无力蚤晩相同诚阴血不足阳火有余火发于外则为热欝于中则为寒形瘐者火之消烁也色黒者火极似水也怔忡不睡者心血亏损也饮食不美口渇便秘者火炽于上下也但生肾水养血滋阴阴血充则火自降寒热退而病瘳矣立斋治一妇人久患寒热服清脾饮之类胸膈饱胀饮食少减用调中益气加茯苓半夏炮姜各一钱二剂而痊朱丹溪治赵孺人夜间发寒后便热丑寅时退起来口渇食少无味谷不化腹痛而泄倦怠或遇事热燥赤眼气壅又不耐风寒亦恶热白术归身二钱白芍陈皮一钱人参黄芩五分炒柏炙草炒苓丹皮木通缩砂三分煎下保和丸实肠丸各三十丸吕十四孺人怒气后寒热咳嗽食少淋泄缩砂甘草三分人参五分白术钱半连翘陈皮茯苓一钱姜二片同煎一妇人年五十余形实喜作劳性急味厚喜火食夏却患热恶寒发热更无休时衣被虽厚常凛然两脉皆澁朱作杂合邪治之遂以四物汤加陈皮以人参白术为君生甘草黄柏为佐多入姜汁吞通神丸三十丸囘金抑青各二十丸阿魏十丸煎三帖而得睡第五帖而身和第七帖通身微汗诸症皆去华佗传有妇人长病经年世谓寒热注病者冬十一月中佗令坐石槽中平旦用寒水汲灌云当满百始七八灌㑹战欲死灌者惧欲止佗令满数将至八十灌热气乃蒸出嚣嚣高二三尺满百灌佗乃使然火温牀厚覆良久汗洽出着粉汗燥便愈马元仪治张某寒热数日中痛呕逆胸满身疼左脉弦澁闗尺虚微此中气虚寒胸中之阳不化而为满胃中之阳不布而为呕卫外之阳不固而为痛以四君子补脾胃之虚炮姜附子肉桂补阳气而敌阴邪少加黄连以为引导一剂脉起再剂痛处移动得睡不数剂而霍然顾允谐寒热日作胸满不舒自汗不止已数日或用柴胡黄芩两解之法不愈诊其脉右三部虚微左三部弦澁望其色枯白不泽脉微为阳微弦为虚风由正气不足虚邪外袭而成寒热始宜补益中气即有胸满亦是阳虚不布非气实而然也况自汗者阳虚不能衞外固也面色不华者气血亏损无以上荣于面也遂与理中汤理其中气加桂枝以祛虚邪后倍加参附不数剂而愈唐氏子患寒热弥月不瘥胸中有块髙突按之则痛时见厥逆兼多自汗诊其脉右三部虚微按之如丝此症实脉虚邪实正衰之候也攻之则碍虚补之则助邪然用补则正气旺气旺而邪自去若任攻则邪气去而正独全者鲜矣用人参二钱扶元养正为主佐以炙甘草和中益气以却虚邪炮姜黄连半夏以开痞而散结肉桂以固其本桂枝以越其邪二剂寒热减两脉起倍人参以助中焦运化而痛渐平再用桂附理中汤调理而愈一妇人患寒热半月两脉浮虚按之则豁然空两尺倍甚曰脉见空豁寒热不时面色不华者血气不荣也语言错乱者神明失养也与归脾汤加黄连肉桂各七分令其心肾内交服后脉渐有神改用人参三两黄耆三两归身一两炙草二钱生地五钱逺志二钱枣仁三钱杞子五钱大剂补气养荣数剂寒热止神气清令蚤服七味丸下午进归脾大造膏百日而愈李东垣治中书左丞姚公茂上热下寒用既济解毒汤良愈来天培治焉振昌室年约五旬夏间忽患寒热头痛每未申时起至寅夘时退头晕胸胃嘈囃或作风暑治益甚不能饮食无汗气急嬾言诊之六脉沉细两闗微弦此劳倦伤脾中气不足外感寒邪内伤生冷清阳不升气虚不能外逹也与补中益气汤加炮姜半夏一剂汗出热短嘈囃继以归脾汤加半夏桂枝白豆仁寒热除饮食进调理而痊马氏妪年八旬八月忽病寒热恶心头疼身痛心跳不眠呕吐不食展转呻吟诊之两闗弦而紧余脉细小以为脾气虚寒肝气上逆与姜附理中汤加白芍和肝二剂渐瘳朱丹溪治一人天明时发微寒便热至晩两腋汗出手足热甚则胸满拘急大便实而能食似劳怯病者脉不数但弦细而沉询知因恕气而得但用大柴胡汤惟胸背拘急不除后用二陈汤加羌活防风红花黄芩汪石山治一人形短苍白平素善饮五月间忽发寒热医作寒治燥渇益甚时常啖梨呕吐痰多每次或至碗许饮食少进头痛昏闷大便不通小便如常或赤夜不安或一日连发二次或二日三日一发或连发二日平素两闗脉亦浮洪先令服独参漡二三帖呕吐少止寒热暂住三日他医曰渇甚脉洪热之极矣须用独参以助其热非杀之而何及徃视脉皆浮洪近数曰此非疟而亦非热也脉洪者阴虚阳无所附孤阳将欲飞越故脉见此其病属虚非属热也渴甚者胃虚津少不上朝于口亦非热也盖年愈六十血气已衰加以疟药性皆燥烈又当壮火食气之时老人何以堪此然则邪重剂轻非参所能独治遂以参耆各七钱归身麦冬各一钱陈皮七分甘草五分水煎每次温服一酒杯服至六七帖痰止病除食进大便旬余不通遵之以蜜仍令三十余帖以断病根续后脉亦收歛而缓非复向之鼔撃而驶也霍乱张子和曰泰和间余亲见陈下广济禅院其主僧病霍乱一方士用附子一枚及两者亁姜一两炮水一碗同煎放冷服之服讫呕血而死顷合流镇李彦直中夜忽作吐㵼自取理中丸服之医者至以为有食积以巴豆下之三五丸药亦不动至明而死可不哀哉遂平李仲安携一仆一佃客至郾城夜宿邵辅之书斋中是夜仆逃仲安觉其逸也骑马与佃客徃临颖急追之时七月天大热炎风如箭埃尘谩天至辰时而还曾不及三时徃返百二十里既不获其人复宿于邵氏斋忽夜间闻呻吟之声但言救我不知其谁也执火寻之仍仲安之佃客也上吐下㵼目上视而不下胸脇痛不可动摇口欠而脱臼四肢厥冷此正风湿暍三者俱合之症也其壻曾闻余言乃取六一散以新汲水剉生姜调之顿服半升其人复吐乃再调半觔令徐服之良久方息至明又饮数服遂能调养三日平服张甲侨居司徒蔡谟家逺出数宿谟昼眠梦甲云暴病心腹疼腹满不得吐而死所病亁霍乱可治而人莫知其药故死耳但以蜘蛛生断去脚吞之则愈耳谟觉探之果死其后亁霍乱者试用輙瘥孙文垣治程氏子先醉酒后御色次蚤四肢冷胃脘痛极脉仅四至或以欝火为治投以寒凉痛更甚三日前所食西瓜吐出未化乃翁以为阴症伤寒欲用附子理中汤不决逆孙治之视其面色青惨叫痛而声不扬坐卧烦乱此霍乱兼蚘厥症也先当止痛安蚘后理霍乱可免死也迟则误事矣急用五灵脂醋炒三钱苍术一钱五分鸟梅三个川椒炮姜桂心各五分水煎饮下痛减大半下午以大腹皮藿香半夏陈皮山查五灵脂茯苓两帖全安沈继庵内人患发热头痛遍身痛亁呕口渇胸膈胀闷坐卧不安医与参苏饮亁呕愈甚又加烦躁孙诊之右手洪大倍于左左浮数曰亁霍乱也以藿香正气散去白术桔梗加白扁豆香薷滑石各五钱橘红藿香葛根各二钱梹榔木瓜各一钱甘草五分姜三片一帖而愈柴屿青治沈阳少宗伯徳福夏月抽筋吐㵼用六和汤而愈秋间过府署致谢再诊其弦洪异常谓宜合丸剂调养彼谓病已可不信因谓京兆吴颖菴曰德公脉气不佳又不信柴曰不预行服药脉已先时而见明年春夏可虑至期暴脱急着人相邀已无及矣陈三农治一妇暑月方饭后即饮水而睡睡中心腹痛极肢冷上过肘膝欲吐利而不得吐利绞痛埀死六脉俱伏用五加煎汤吐之一吐减半再吐而安陆祖愚治陈敬桥母四旬外身躯肥胖暑月多啖生冷半夜腹痛上不得吐下不得㵼或与藿香正气散入口即吐不得下咽诊之左三部沉紧而细右寸闗沉实有力面色紫胀四肢厥冷昏不知人牙闗紧闭此寒气太重中焦气滞不得尅化先用乌梅擦牙俟开即投抱一丸三厘腹中鸣响去垢秽若干四肢温暖面色如常然昏昏似醉懒于言语恐元气太削遂用归芍川芎茯苓豆仁木香陈皮木通等四剂全愈王宇泰治一老人暑月霍乱昏冐不知人脉七八至洪大无力头热如火足寒如氷半身不遂牙関𦂳急此年高气弱不任暑气阳不维阴即㵼阴不维阳即吐隂阳不相维则既吐且㵼也正値暑气极盛之时非甘辛大寒之剂不能泄其暑热坠其阳燄而安神明遂以甘露饮甘辛大寒㵼热补气加茯苓以分阴阳冰水调灌渐愈治一妇人患吐㵼十余日水粒不入发热烦躁欲去衣被六脉浮洪重按全无用六君子加藿香砂仁附子冷服诸症悉愈薛立斋治进士李通甫之内冬间开衣箱其内衣裳乃夏月所晒者开时觉为暑气所侵良久患霍乱足指跟俱转筋甚恶自分必死用香薷饮一剂急煎下咽即愈仪部李北川仲夏患腹痛吐㵼两手足扪之则热按之则冷脉轻诊浮大重诊则微细此阴寒症也急服附子理中汤不应仍服至四剂而愈包瑞溪学宪傅缪仲淳伤暑霍乱神方丝瓜叶一片白霜梅肉一枚并核中仁同研极烂新汲水调服入口立瘳马铭鞠传霍乱方用粟米连殻捣碎煎汤服下口立愈屡试神效梁溪顾圣符传治霍乱方取扁豆叶捣汁一碗饮之立愈缪仲淳治高存之家仆妇患霍乱以砂仁一两炒研盐一撮沸汤调冷服一剂愈伤冷物者加呉茱萸四钱瘴陈三农治制府王姓感冐瘴气寒热胸膈饱闷头疼弦晕恶心脉数而洪用藿香正气散加厚朴梹榔羌活防风苏叶一剂而寒热退头不疼减去羌苏防风加草豆䓻半夏枳殻恶心胀闷俱愈梧州方姓脉弦而数头痛身痛恶心饱闷发热用羌防芎苏藿朴等合苍术甘草梹榔二服而减因饱胀未全退加草豆䓻草果方愈端州李别驾镶蓝旗人年四十余能骑射暑雷州府时善搏虎不避风两寒暑涉溪陟岭染瘴已深其所感风寒暑湿不一而足矣且久客半载甫归本署未暇休息遂徃省谢谒上䑓可谓劳于公事㤀于已躬其如积邪所感猝然皆发医者纷沓据云略为解散已进补剂而邪气大作寒热神昏谵语脉空数无根神气散乱补㵼兼施而议论纷然矣招陈徃视而脉已如水上羹刻刻欲脱寒热间作盖受病既深精气两虚邪气正炽难以措手拟用五积散加附子人参麻黄而易羌活已言明不治之症不忍坐视勉尽愚诚之意疑立方有难色不欲下药之语遂置不用越一宿复拉住视脉症殆甚因见案头昨药尚存遂坚辞而出后闻以阴疟阳虚而用金匮肾气汤加参者有以为虚症似疟当用补中汤而加参附者三剂而神昏气喘虚汗如雨足冷而脱矣不知此症初实受瘴气屡感深今则乘虚而发有云伤寒偏死下虚人况瘴气而风寒暑湿偹感者乎正红旗孙兄粤东转运使高公令亲也高扎云舍亲孙某患不起之症非某不治亦作善之一端时因余创育婴局于广省故云然也徃诊其脉空豁恍恍不定重按无根神昏谵语寒热大作加之咳𠻳痰喘转侧不能昼夜惟伏几呻吟且胸膈胀闷足冷恶寒询知夏秋积劳寒暑皆受一月以前初感头疼身痛憎寒恶热咳嗽或用桔梗杏仁亁葛羌苏汗而不解复用桑皮前胡苏子半夏贝母知母黄芩亦不应寒热更甚又用小柴胡加山巵𤣥参薄荷咳嗽更甚不知此症夏秋暑湿风寒兼感而发尚未得汗何能解散遂用五积散二剂汗出如淋咳嗽亦减可伏枕矣惟寒热未退病久元气已亏气上喘小便如油短数其火从下而上上盛下虗用金匮肾气二服气平便顺然潮热如故时有呓语昏冐午后用参附六君子汤朝与肾气丸经月汗止神清凢用参附共觔许又服还少丹加河车桂附鹿胶及十全大补汤五十余日元气始复饮食如常此与李别驾同一病形脉虽少异一以信药而生一以不信药而殒噫戊寅十一月高鹾使公子患似痢非痢红多白少恶寒微热脉滑而数询知自夏秋以来由川北随任之粤久积暑湿感胃而发用平胃加羌防苏藿一剂而寒热退再剂加梹榔木香而瘳或问痢忌燥药今用苍术而愈何也曰常人痢疾因暑令火热之气而得燥药乃天时之忌是以不可擅用今以积湿之病发于隆冬外感乃得力要药也所谓治病而搜其原者一七可瘳故医无执方病无执药云梁溪碁师周西侯之弟开铜山于英德其山下有水人浣衣则垢腻皆去相与为奇以其近便炊爨皆用之未㡬人皆黄胖身软腹胀而无力饮食倍进寒热间作善啖鸡豕诸肉则胃腹少安在厰同事毙者不一因来省求治用平胃正气治其病后以益气六君补其受毒水尅削之愆而安此即粤西太平栁州南宁毒水瘴之一斑也一时开山同病还省数人有似疟非疟如驿官之厥陈某者医以疟视不及月余而疾笃因势急方求诊脉已细紧而数饮食不进陈曰若欲治何不在一月之前病虽甚而元气犹在今精神殆尽虽有婆心无药可施奈之何哉閲一载驿官复有甥陈姓亦以开山病归仍犯毒水所得似痢非痢寒热间作医以香连朴硝大黄行药消导日益尫羸易医曰可以进补用白术五分陈皮二分茯苓四分病无进退召陈诊犹谓饮食尚可料不致大变脉之恍然不定重按已絶人将谢世而饮食犹能此所谓行尸之疾邪火浮载眞精告竭矣辞之閲二日而卒新安程圣林长子年十六精血充足饮食倍进丁丑春从父到广年余患似痢非痢足肿便赤此受暑湿瘴热之病半年前曾视其脉数逾六至每言于其父此有积疾非夀徴也即欲急治已属难能人皆以为谬未㡬而发此疾医用寒如大黄黄柏黄连黄苓朴硝消导如枳实梹榔厚朴山查草䓻补如参蓍八珍热如桂附姜茱兼投偹进时陈奉制府之招畱滞端州两月归而徃视不可为矣噫洞庭贺泽民按察云南时分巡腾冲等处讨贼因染瘴疠腰股发热有监生杀犬煮餽之令空心恣食饮酒数杯即去溺溲少候清利其胀渐退盖犬肉能治瘴也治瘴法宜温中固下升降阴阳及灸中脘气海三里或灸大指及第五指皆能止热若用大柴胡汤及麻黄金沸草散青龙汤是胶柱鼓瑟也尠不败矣又中瘴失语俗为中草子移时血凝立死法当用针刺头额及上唇仍以楮叶擦其舌令血出徐以药解其内热立効瘴水界有一水号乌脚溪涉者足皆如墨数十里间水不可饮饮则病瘴梅龙图仪尝沿屧至漳州素多病预忧瘴疠为害至乌脚溪使数人肩荷之以物蒙身恐为毒水所沾竞惕过甚盱睢矍铄忽堕水中至于没顶乃出之举体黒如崑崙奴自此宿病尽除顿觉康健江南间有溪毒疾发时如重伤寒识之者取小笔管内鼻中以指弹之三五下即出黒血良久疾愈不然即不效行路时但见前后山间有气如虹或白即是瘴气急以身伏于地下用口合土候其气散乃起则无伤盖其气浮空而过不着于地也若以梹榔及蒜服之亦可瘴疾吐下皆不可治之之法惟炙中脘气海三里三处并炙大指再用针多刺额及上唇令多出血又以楮叶擦舌亦令出血然后用药解楮叶之毒内热即除瘴毒自消矣琇按此则本雅友人言粤西某县瘴殊甚县令赴任即死无逾三月者一丞至任歴十余年家口染疾死亡殆尽此丞久无恙然无他术独嗜烧酒终日沉醉而已周公谨云香附四两去黒皮微炒片子姜黄汤浸一宿洗浄二两甘草一两炒各细末入盐㸃辟岚瘴之气极妙王尔张衡马均冐重雾行一人无恙一人病一人死问其故无恙人曰我饮酒病者食死者空腹续名医类案卷九续名医类案卷十钦定四库全书续名医类案卷十钱塘魏之琇撰呕杜壬治安业坊有阎家老妇人患呕吐请石秀才医曰胃冷而呕下理中丸至百余丸其病不愈石疑之召杜至曰药病两相投何必多疑石曰何故药相投而病不愈杜曰药力未及更进五十丸必愈果如其言石于是师法于杜王普侍郎病呕饮食皆不得进召孙兆治数日亦不愈后复召杜杜曰治呕愈呕此胃风也遂用川乌一两凈洗去皮脐不去尖以浆一碗煑亁每个作两片复用浆水一碗煑尽更作四片细嚼一片以少温水下少顷呕遂止痛既少息杜遂问曰寻常好喫何物曰好喫甘甜之物杜曰是甘甜乃膏梁之物积久成热因而生风非一朝一夕之故也王服其説毛公弼有一女尝苦呕吐求龎安常医与之药曰呕吐疾易愈但此女子能不嫁则此病不作若有娠而呕作不可为矣公弼既还家以其女嫁归沙溪张氏年余而孕果以呕疾死臧中立毘陵人客鄞崇宁中徽宗后病甚中立应诏以布衣麻履见命之入诊出问何症中立对曰脾脉极虚殆呕㵼之疾作楚和药以进且曰服此得睡为効至夜半果思粥食不一月获安赐归诏出官帑予地筑室南湖以居焉许学士政和中治一宗人病伤寒得汗身凉数日急呕吐药食不下用丁香藿香滑石等药下咽即吐许曰此正汗后余热留胃腕正宜竹茹汤用之即愈薛立斋治府庠沈姬文母患脾虚中满痰𠻳发热又食湿面冷茶吞酸呕吐絶食误服芩连青皮等药益加寒热口亁流涎不收闻食则呕数日矣迎治曰脾主涎以脾虚不能约制也欲用人参安胃散惑于衆论以为胃经实火宿食治之病日増剧忽思冬𤓰食如指甲一块顿发呕吐酸水不止仍服前药愈剧复邀视之则神脱脉絶频死矣惟目睛尚动曰寒淫于内治以辛热然药不能下矣急用盐艾附子炒热熨脐腹以散寒回阳又以口气补接母口之气又以附子作饼热贴脐间时许神气少甦以参术附子为末仍以是药加陈皮煎膏为丸如粟米大入五七粒于口随津液嚥下即不呕二日后加至十粒诸病少退甘涎不止五日后渐服前剂一二匙胃气少复乃思粥饮后投以参术等药温补脾胃五十余剂而愈一人汤药入口即吐出六脉洪大有力此因地道不通故气厥上行而食物难入耳不更衣已十日余服承气等汤俱不纳日秘结日久涌逆势盛故也止沸莫若抽薪遂用蜜𨗳去燥粪数升呕吐即止调以养血清火之剂而安周慎斋治一人饮食如常每遇子时作吐大便秘结其人必苦虑忧思脾气郁结幽门不通宜扶脾开窍为主遂以参苓白术以苍术拌炒炙甘草各一钱煑附子乌药三分水煎服愈一士郁热呕吐用竹茹山栀各三钱陈皮茯苓各二钱甘草一钱煎成加姜汁五匙热服而愈陆养愚治李㕔因饭后劳攘下午饮酒数杯遂觉脐下小腹作痛升至胃腕即呕呕讫痛止少顷又从下痛上复呕讫痛缓自后痛呕益频自疑中毒以淡盐汤虀汁探吐之一无所出医投藿香正气散不効其脉浮按细数稍重即伏沈按甚坚曰此饮食过饱急遽所至与润字丸百十颗令淡姜汤服之少顷连㵼数行而愈龚子才治梁太守女患头晕呕吐闻药即呕诸医束手令以伏龙肝为末水丸塞两鼻孔用保中汤以长流水入胶泥搅沥煎积冷顿服而安信陵府桂䑓殿下夫人善怒怒即呕吐胸膈不利烦躁不宁腹痛便秘食下即吐已八日心慌喘急危甚诊之六脉虚微此血虚胃弱气郁痰火也与二陈汤加姜连酒芩炒栀当归酒芍香附竹茹白术入姜汁竹沥二服而安张景岳治呉叅军因食蘑菰致大吐大㵼医谓速宜解毒以黄连黒豆桔梗甘草枳实之属连进而病益甚胸腹大胀气喘水饮不入延张诊投以人参白术甘草亁姜附子茯苓之类彼疑曰腹胀气急口亁如此安敢服此耶閲日愈剧再求治与药如前且疑且畏含泪吞之一剂而呕少止二剂而胀少衰随大加熟地以兼救其㵼亡之阴前后凡二十余剂复元如故葢蘑菰之为物必产于深坑枯井或沈寒极阴之处其得阴气最盛故肥白且嫩也今中其阴寒之毒而复解以黄连之寒其解毒之何兹用姜附以解其寒人参熟地以解其毒伤元气此疾之所以愈也金氏少妇素任性每多胸脇痛及呕吐等症随调随愈后于秋尽时前症复作而呕吐更甚病及两日甚至厥脱不省衆谓汤饮不入无策可施一医云唯用独参汤庶㡬万一张诊之其脉乱数且烦热躁扰意非阳明之火何以急剧若此乃问其欲冷水否彼即㸃头遂与以半钟惟此不吐且犹有不足之状乃复与一钟稍觉安静因以太清饮投之有谓此非伤寒又值秋尽能堪此乎不与辩及药下咽即酣睡半日不复呕矣后以滋阴轻清等剂调理而愈大都呕吐多属胃寒而复有火症若此者经曰诸逆冲上皆属于火即此是也自后凡见呕吐其有声势涌勐脉见洪数症多烦热者皆以此法愈之张路玉治曽余弟妇患呕逆不食者月余服寛膈理气二十余剂㡬致絶粒而痞胀异常诊之脉得虚大而数按仲景脉法云大则为虚此胃中阳气大虚而浊阴填塞于膈上也因取连理汤方用人参三钱服之四剂而痞止食进后与异攻散调理而康嵇绍有胸中寒疾每酒后苦唾服萎蕤得愈草似竹取根花叶阴亁昔华陀入山见仙人所服以告樊阿服之夀百嵗也陈良甫曰胃热呕吐者手足心热政和中一宗人病伤寒得汗身凉数日忽呕吐药与饮食俱不下医者皆进丁香藿香滑石等药下咽即吐予曰此症汗后余热留胃腕孙兆竹茹汤正相当尔亟治药与之即时愈有妇人病吐逆大小便不通烦乱四肢冷渐无脉息凡一日半与大承气汤两剂至夜半渐得大便通脉渐生翌日乃安此闗格之病极难治医者当详审也经曰闗则吐逆格则小便不通如此亦有不得大便者张子和治柏亭王论夫本因䘮子忧抑不思饮食医者不察以为胃冷血寒之剂尽用病变呕逆而瘦求治于张一剂涌泄而愈归家忘其禁忌病复作大小便俱秘脐腹撮痛呕吐不食十日大小便不通十三日复问张张曰令先食葵羮菠菱菜猪羊血以润燥开结次与𨗳饮丸二百余粒大下结粪又令恣意饮冰水数升继搜风丸桂苓白术散以调之食后服𨗳饮丸三十余粒不数日前后皆通痛止呕定张临别又留润肠丸以防复结又留涤肠散大便秘则用之凡服大黄牵牛四十余日方瘳论夫自叹曰向使又服向日热药已非今日人矣一僧问张云肠者畅也不畅何以此一句尽多按子和之医大抵此法行之耳丹溪云凡病人欲吐者切不可下之逆故也纵使二便复祕可行踈通亦中病而止然后养其气血润其肠胃庶乎标本之治乃羸瘠之人服大黄牵牛四十余日方瘳岂理也哉违圣人之法以欺后世恐非子和之笔也孟子谓尽信书则不如无书学者详之薛立斋治一妇人少作呕口吐涎痰面黄腹痛月经不调手足逆冷此内外俱寒之症遂以六君加附子木香治之而愈一男子食少胸满手足逆冷饮食畏寒发热吐痰时欲作呕自用清气化痰之剂胸腹愈胀唿吸不利吐痰呕食小便淋沥又用五苓散之类小便不利诸症益甚曰此脾土虚寒无火之症故食入不消而反出非气膈所致遂用八味丸补中益气汤加半夏茯苓姜桂旬日乃愈一妇人因劳役发热倦怠唾痰欲呕或以为火症用清热化痰等药反大便不实无气以动此寒凉复伤中气形病俱虚用参耆术草麦冬五味陈皮附子治之而痊后复劳经水数日不止衆以为附子之热所致用四物芩连槐花之类凉而止之前症愈甚更加胸膈痞满饮食日少仍用前方去门冬更加茯苓半夏炮姜数剂渐愈又用当归芍药汤而经止但四肢逆冷饮食难化不时大热此命门真火衰脾土虚寒之假热也用八味丸半载而痊又服六味丸三载而生子宋理宗呕吐不止召杨吉老治之问用何方曰辛热药也帝曰服之不效吉老奏曰热药冷服药成放井中良久澄冷进服一啜而吐止立斋治一疬恶心少食服觧毒药愈呕此胃气虚也以六君子汤加生姜治之而安戴氏云如恶心者无声无物欲吐不吐欲呕不呕虽曰恶心非心经之病皆在胃口上宜用生姜葢能开胃豁痰也施笠泽治邹翁患呕吐遍身疼不能转侧医为疗其呕吐矣然眠食犹未安也诊之曰风入于经其脉乃凝留结不散寒痰中停四末不掉三焦不行亟疏其风亟调其经气和血平转侧自能先用苏合丸以通其气随用𨗳痰汤加桂枝沈香白芍一剂即熟睡觉而展转自如再用六君子加沈香数剂而安马元仪治袁某患小腹厥气上冲即吐得饮则吐愈甚诸治不效诊之两脉虚濇右尺独见弦急曰人身中清气本乎上而反陷下则为注为泄浊气本乎下而反逆上则为呕为吐今病正在下而不在上也下焦之浊气上腾则胸中之阳气不布故饮入于胃有上壅而不下达耳经云云雾不清则上应白露不下非地道不通浊气何由而降呕吐何由而止以调胃承气汤一剂下宿秽甚多继培中气而愈张司马子妇患病胸中满结作痛饮入则呕涌出痰涎多成五色已数月或主攻尅或主补虚卒无一效至七月中病转危迫诊之两闗尺虚㣲少神体倦神烦胸中结痛按之愈甚此正气内伤阴邪内结攻之则伤其正补之则滞其邪当以仲景脏结之法治之用黄连汤加桂甫一剂呕吐顿除再剂胸中满痛亦释次用理中加桂汤数剂而安张景岳曰沈姓者业医年及四旬极劳碌因疝下坠欲提上升用盐汤吐法遂吐不止汤水不受如此一日夜复大便下黒血一二碗脉㣲如毛欲絶此葢吐伤胃气脾虚之极兼以盐汤走血脾不能摄从便而下令速用人参姜附等以回垂絶之阳忽一医至曰诸逆冲上皆属于火大便下血亦因火也尚堪参附乎宜速饮童便则呕可愈而血亦止矣病者然之及童便下咽即呕极不堪而毙琇按疝下坠本由肝木厥张乃复激之上腾致脾胃俱伤而下血不死何俟童便固非即参附亦未为是也冯楚瞻治蒋公子精神素弱吐血阴亏调理初愈忽又梦遗大吐不已六脉沈㣲曰梦遗俗名走阳阳更伤矣大吐不已又已阳矣急以附子理中汤去甘草投之到口即吐又以白通之类然拘不受沉困数日上不能入下不能出适有进西洋药酒一方神治闗格吐逆之症内皆辛热纯阳之药能破格阳之阴又烧酒力勐辛烈直透丹田令照方修治饮之即不吐矣遂以参附峻补之药陆续渐进调理而痊琇按冯氏生平多尚温补如此症吐血阴虚之后梦遗而吐多由飞雷之火下迫上奔以辛热治其标则可若守而不化则后患不可测也孙奉职治赵仪女忽吐逆大小便不通烦乱四肢渐冷无脉凡一日半大承气汤一剂至夜半渐得大便通脉渐和翌日乃安此闗格之病极为难治垂死而活者惟此一人卢复曰生平闻铜腥臭即恶心入口鲜不吐者虽参汤与茶久在铜铫中者亦然常思铜青固发吐药唯我何独畏之甚久未晰此疑辛亥夏卧病闻铜臭而呕恍自反为木形人色常青畏金故于铜臭为相忤因思子和吐论中发吐之药四十有六种尝读而未能解也遂将以五形五色定人而施之若木形人畏金腥而吐则火形人畏咸腐水类而吐矣然畏者必恶恶因其恶以激其怒则用力少而成功多余三形可以例见噫岂唯吐药为然而下而汗宁不可乎聂久吾曰庚寅季春别驾夏公至新兴寺放饥谷予备酒饭欵之正饮间忽然腹痛其痛从脐下小腹起痛至胃腕即呕呕讫痛止半时许又从下痛上复呕呕讫痛止如是者数次医作感寒治用藿香砂仁等药不効至申刻予觉是内热作痛热气上冲而呕必须利之然煎剂不可服恐反增呕急制牵牛大黄丸服至数不利数次而脱然愈矣黒牵牛三稜莪术为末浓米汤为丸梧子大服三钱未到再服二钱俟二三时见效鲍緑饮年二十余以夏月肩舆返歙途次受热鼻衂盈盆愈后偶啖梨遂得吐症葢肝火而胃寒也百治无効闻道吐字则应声而呕以故家人咸戒之后至呉门就叶氏诊以其脉沉细令服附子理中汤人参姜附俱用三钱服后出门行及半里觉头重目眩急归寓及门而仆幸其尊人雅谙药性谓必中附毒亟煎甘草汤灌之良久乃甦后去附子仍服三剂吐转剧再往诊仍令服前方遂不敢试改就薛氏告以故薛用六君子汤服四剂无验再求诊适薛他往薛壻令照方加益智仁一钱再服亦不应又求诊于孙某其方用甘草八钱下咽即吐因不复求治而返偶以冬月送殡感寒増咳纒绵至夏余偶访之则病剧询知为向患吐近复二便俱秘已七八日不食惟渇饮茶水更医数人或令以艾灸脐俱不应请诊之见其面色青悴脉弦伏而寸上溢谓此缘脾阴大亏木火炽甚又因久𠻳肺虚肝无所畏遂下乗脾而上侮胃致成闗格幸脉不数易已也宜先平其肝俾不上冲而吐止斯肺得下降而便行令以黄连肉桂各五分隔汤蒸服饮下觉吐稍止即能食糕数块然二便胀不可支令以大田螺一枚独蒜一枚捣烂罨于丹田以物系定不逾时二便俱行所下皆青色遂霍然而愈时甲戌五月二十七日也后与六味加减入沙参麦冬等咳𠻳亦止向后常服养荣之剂吐不作矣叶太史古渠在上江学幕中患吐症久不愈凡学使按临之郡必召其名医诊治两年余更医十数病日甚嵗暮旋里或与二陈加左金呉萸川连俱用五六分服下少顷吐血碗许脉之不数苐两寸俱上鱼际左尺㣲不应指彼欲言病源及所服方药余曰悉知之矣苐服余方五十剂乃得痊计熟地当用三斤许乃讶然莫喻问所患究何病曰彼上江名医不过谓病痰饮耳所用方不过四君六君香砂六君已耳遂拍案笑曰一皆如言但非痰饮何以多酸苦涎沬今饮食日减何以反重用熟地曰此症由于肾虚肝失其养水燥生火上逆胃络肺金亦衰饮食入胃不能散布通调致津液停畜腕中遇火上冲则吐而出也四君二陈香砂类皆香燥之品以之为治犹抱薪救火反助之然必滋水生木润肺养金庶可获效第阴药性缓病既久非多剂不瘳也用熟地杞子沙参麦冬石斛等出入加减初服吐自若十剂外吐逓减食渐増果至五十剂而愈倪首善年未二十禀赋甚弱早婚得吐病或与二陈五香等剂转甚有用桂附者服一剂觉不安乃止有教单食猪油者初颇效后亦不应脉之虚弦畧数与生熟地沙参麦冬川连蒌仁四剂后去连又三十余剂而愈髙氏女七八嵗时即病头痛而呕或酸或苦百治不效其父询余余曰此肝火上逆耳与生地杞子沙参麦冬二三剂即愈后及笄于春尽病复作其父已殁乃兄延数医治之所用皆二陈六郁香砂丁桂之类经半年面杀青股无肉其母泣令延予仍前方每剂内熟地一两二十余剂乃愈金氏妇患吐症葢十余年矣所服香燥不可胜计后左脇渐有块经水不行脉澁数善怒延诊辞不治弦不已勉与六味加减服之颇有验然一怒即发越半年而卒福建罗二尹悔斋久病足痿于去年春尝呕而头汗大出医疗无效乃不药数月渐可随于夏间又患不眠治亦无效至秋后乃痊今年春因公事寓杭求针科治足疾又为灸中腕气海等穴十余壮步稍良而呕症大作食入即吐絶粒数日又不眠服姜附萸桂二术二陈等觉有烟辣之气上冲诊之六脉大如筋头两寸皆溢出鱼际舌瘦小伸之极尖且颤中黄胎邉红㿔额色赭石鼻色熏焦小便清白大便常五日一行谓此营气大亏肝肾之火上逆胃络则呕吐浮入心胞则不眠与养青汤加川连牛膝苡仁属其验小便黄则病退一剂即不呕能食小便果黄色二剂得眠舌胎淡红㿔消唯两脇如有物动輙牵引加山栀川楝二剂左脇之物即坠下又加枇杷叶熟地蒌仁去山栀川楝黄连牛膝二剂右脇之物亦坠下脉亦稍敛大便二日一行以行期甚迫属其照方服至舌不颤乃可或足疾再甚慎进风燥之剂所以云者知其针之得㵼而暂愈耳反胃常熟一富人病反胃往京口甘露寺设水陆泊舟㟁下梦一僧持汤一杯与之饮罢便觉胸快次早入寺乃梦中所见僧常以此汤待宾故易名曰甘露饮用亁饴糖六两生姜四两二味烂捣作饼或焙或晒入炙甘草末二两盐少许㸃汤服之予在临汀疗一小吏旋愈切勿忽之金山周禅师得正胃散方于异人用白水牛喉一条去两头节并筋膜脂肉及如阿胶黑片收之临时旋炙用米醋一盏浸之㣲火炙亁淬之再炙再淬醋尽为度研末厚纸包收或遇阴湿时㣲火烘之再收遇此疾每服一钱食前陈米饮调之轻者一服立効凡反胃吐食药物不下结肠三五日至七八日大便不通如此者必死用此方十痊八九君子收之可济人命也天顺间有周岐鳯者身兼百技溺意方术既死友人偶召箕周至运箕如飞顷刻数百言乃长诗也后一段云朗吟堂前夜欲阑丹方写与期平安菊庄老人此老病翻胃病实由胃寒枇杷叶兮白豆蔲紫苏子兮用莫谬良姜官桂用些湏厚朴陈皮看功奏半夏㯽榔赤茯苓沉香丁皮皆用轻白芥藿香吐圣药杆头糠兮寻至诚三片生姜两枚枣切切分明向君道人参乃是佐使者食前一服沉疴好葢菊庄患此病用示以方也苐菊庄未知何许人余诗不录薛立斋治一妇人患反胃胸脇胀闷或小腹不利或时作痛小便濇滞曰此肝火血虚也当清肝火生肝血养脾土生肺金以薛言为迂别服利气化痰等剂前症益剧虚症蠭起乃用加味逍遥散加味归脾汤兼服寻愈一妇人患反胃吐痰甚多手足常冷饮食少思曰此肝脾郁怒兼命门火衰不信另服化痰利气之剂胸腹愈胀又服峻利疎𨗳之剂薛曰非其治也必变脾虚发肿之症急服金匮加减肾气丸庶有可救仍不信反服沈香化气等丸果发肿而殁汪石山治李一之年近四十病反食与近隣二人脉病颇同汪曰二人者皆急于名利惟一之心寛可治遂以八珍汤减地黄加藿香为末用蜜韭汁调服而愈其二人逾年果殁张路玉治汤伯亁子年及三旬患呕吐经年每食后半日许吐出原物全不秽腐大便二三日一行仍不燥结渇不喜饮小便时白时黄屡用六君子附子理中六味丸皆罔效日频于危诊之两尺弦细而沈两寸皆濇而大肾脏真阳大亏不能温养脾土之故遂以崔氏八味丸与之或谓附子已服过二枚六味亦曽服过恐八味未能奏効也张曰不然此症本属肾虚反以姜附白术伐其肾水转耗真阴至于六味虽曰补肾而阴药性滞无阳则阴无以生必于水中补火斯为合法服之不终剂而愈张三钖曰治反胃用新水一大碗留半碗将半碗水内细细浇香油铺满水面然后将益元散一贴轻轻铺满香油面上须臾自然沈水底此即阴阳升降之道也用匙搅匀服却将所留水半碗盪药碗潄口令净吐既止却进末子凉膈散通其二便未效再进一帖益元及凉膈即效也此方极验王叔权曰有人久患反胃予与镇灵丹服更令服七气汤遂能立食若加以炷艾尤佳有老妇患反胃饮食至晚即吐出见其气绕脐而转予为㸃水分气海并夹脐边两穴他医只灸水分气海即愈神效浙省平章南征闽越还病反胃医以为可治朱先生诊其脉告曰公之病不可言也即出独告其左右曰此病得之惊后而使内火木之邪相挟气伤液亡肠胃枯损食虽入而不化食既不化五脏皆无所禀去此十日死果如言薛立斋治一妇人患反胃胸腹痞闷得去后或泄气稍寛此属脾气郁结而虚弱也当调补为善不信乃别用二陈枳实黄连之类不应又用香燥破气前症益甚形气愈虚用归脾汤调治半载而痊许学士治一妇人年四十余久患翻胃面目黄黒厯三十余年医不能効脾俞诸穴烧灸交遍其病愈甚服此药顿然全愈服至一月遂去其根名附子散用附子一枚极大者生于砖上四面着火渐渐逼熟焠入生姜自然汁中再用火逼再焠约尽生姜汁半碗焙亁入丁香二钱每服二钱水一盏粟米少许同煎七分不过三服瘥玉海云赵侍郎先食后吐目无所见耳无所闻服紫菀丸五十日㵼出青蛇五七条四寸许恶脓三升愈萧万舆曰崇祯戊寅嵗余客汴梁为一郡王宫人产后发呃症因言及先王壮龄时患疟痢反胃遍治不瘥自料无生理一草医亦精于脉者连投五剂用大黄七两始能食再投十余剂计服大黄斤许前症渐愈后日服痰药滚痰丸两旬方得全痊越年余连生五子夀至九十三嵗而薨如此禀赋亦所不概见者㵼崔万安分务广陵苦脾㵼家人祷于后土祠是夕万安梦一妇人珠珥珠履衣五重皆编贝珠为之谓万安曰此痰可治今以一方相与可取青木香肉豆蔲等分枣肉为丸米饮服下二十丸此药太热疾平即止如其言愈宋髙宗尝以㵼疾召王继先继先至则奏曰臣渴甚乞先宣赐𤓰而后静心诊御上急召大官赐𤓰继先先食之既上觉其食𤓰甘美则问继先朕可食此乎继先曰臣死罪索𤓰固将以启陛下食此也诏进𤓰上食之甚适㵼亦随止左右惊上亦疑问继先曰此何方也继先曰上所患中暑故㵼𤓰亦能消暑耳王泾亦颇宗继先术亦有奇验然用药多孟浪髙宗居北宫苦脾疾泾悞用㵼药竟至大渐孝宗欲戮之市朝宪圣以为恐自此医者不肯进药止命天府杖其背黔海山泾先怀金箔以入既杖则以𫝊疮若未尝受杖后放还居天街犹掲于门曰四朝御医王防御有轻薄子以小楮帖其旁云本家兼施泻药王慙甚窦材治一人患暴注因忧思伤脾也服金液丹霹雳汤不效葢伤之深耳命灸二百壮小便始长服草神丹而愈一女人因泄㵼发狂言六脉𦂳数乃胃中积热也窦询其丈夫因吃胡椒生姜太多以致泄㵼五日后发狂言令服黄芩知母汤而愈衍义治一人大肠寒清小便精出诸热药服及一斗二升未効后教服赤石脂亁姜各一两胡椒半钱同为末醋煳为丸如梧子大空心及食前米饮下五七十丸终四剂遂愈张子和曰昔闻山东杨先生治府主洞泄不止杨初未对病人与衆人谈日月星辰纒度及风云雷雨之变自辰至未而病者听之忘其圊杨尝曰治洞泄不已之人先问其所爱之事好棋者与之棋好乐者与之笙笛勿辍维扬府判赵显之病虚羸泄泻褐色乃洞泄寒中症也每闻大黄气味即注泄张诊之两手脉沈而软令灸分水穴一百余壮次服桂苓甘露散胃风汤白术丸等药不数月而愈赵明之米谷不消腹作雷鸣自五月至六月不愈诸医以为脾受大寒故併与圣散子豆蔲丸虽止一二日药力尽而复作诸医不知药之非反责明之不忌口张至而笑曰春伤于风夏必飱泄飱泄者米谷不化而直过下出也又曰米谷不化热气在下久风入中中者脾胃也风属甲乙脾胃属戊巳甲乙能尅戊巳肠中有风故鸣经曰风木太过风气流行脾土受邪民病飱泄诊其两手脉皆浮数为病在表也可汗之直断曰风随汗出以火二盆暗置牀之下不令病人见火恐増其热绍之入室使服涌剂以麻黄投之乃闭其户从外鎻之汗出如洗待一时许开户减火一半湏臾汗止泄亦止麻知㡬妻当七月间病脏腑滑泄以降火之药治之少愈后腹胀及乳痛壮如吹乳头重壮热面如渥丹寒热往来嗌亁呕逆胸脇痛不能转侧耳鸣食不可下又复㵼麻欲㵼其火臓腑已滑数日矣欲以温剂又禁上焦已热实不得其法请张未至因检刘河间方惟益元散正对此症能降火解表止渇利小便定利安神以青黛薄荷末调二升置之枕右使作数次服之夜半徧身冷汗出如洗元觉足冷如冰至此足大暖头顿轻肌凉痛减呕定利止及张至麻告之已解张曰益元固宜此是少阳症也能使人寒热徧剧他经纵有寒热亦不至甚既热而有利何不以黄连解毒汤服之乃令诊脉张曰娘子病来心常欲痛哭为快否妇曰欲如此予亦不知所谓张曰少阳相火凌烁肺金金受屈制无所投告肺主悲但欲痛哭而为快也麻曰脉初洪数有力服益元散后已平又闻张之言使以当归白芍以解毒汤味数服之大瘥矣一僧病泄㵼数年丁香豆蔲亁姜附子官桂乌梅等燥药燔针烧脐炳腕无有缺者一日发昏不省张诊两手脉沉而有力脉诀云下利㣲小者生脉浮大者无瘥以𤓰蒂散涌之出寒痰数升又以无忧散泄其虚中之积及燥粪盈斗次以白术调中汤五苓散益元散调理数日而起刘德源病洞泄逾年食不化肌瘦力乏行步倾欹面色黧黑凡治利之药遍用无効张乃出示内经洞泄之説以晓之先以舟车丸无忧散下十余行殊不困己颇喜食后以槟榔丸磨化其滞待数日病已大减又下五行后数日更以苦剂越之病渐愈而足上患一疖此里邪去而之外病痊之候凡病皆如是也刘仓使大便少而频日七八十次常于两股间悬半枚瓠芦如此十余年张见而笑曰病既频欲通而不得通也何不大下之此通因通用也此一服药之力乃与药大下之三十余行顿止殷辅之父年六十余暑月病泄㵼日五六十行喜饮而家人軰争之张曰夫暑月年老津液衰少岂可禁水但劝之少饮先令以菉豆鸡卵十余枚同煑卵熟取出令豆软下陈粳米作稀粥搅令寒食鸡卵以下之一二顿病减大半葢粳米鸡卵皆能断利然后制抑火流湿之药与调顺而愈一男子病泄十余年豆蔲阿胶诃子龙骨乌梅枯矾皆用之矣中腕脐下三里嵗嵗灸之皮肉皱藁神昏足肿泄如泔水日夜无度张诊其两手脉沉㣲曰生也病人忽曰羊肝生可食乎曰羊肝止泄尤宜食病人悦食一小盏许以浆粥送之㡬半升续又食羊肝生一盏许次日泄减七分如此月余而安夫胃为水谷之海不可虚怯虚怯则百邪皆入矣或思荤茹虽与病相反亦令少食图引浆粥此权变之道也若专以淡粥责之则病人不悦而食减久则病増损命世俗误人甚矣孙文垣治张怀赤每早晨肠鸣泻一二次晚间㵼一次年四十二且未有子诊之尺寸短弱右闗滑大曰此葢中焦有湿痰君相二火皆不足故有此症以六君子汤加破故纸桂心益智仁肉豆蔲煎服泻遂减半前方加杜仲为丸服之愈次年生子何洗心每饮食稍冷饘粥或稀必作胀㵼理脾之剂厯试不瘳孙诊之左三部皆濡弱右寸亦然闗滑尺沉微此下元虚寒所致法当温补以补骨脂杜仲兔丝各二钱山萸肉人参山药各一钱茯苓泽㵼各八分肉果五分数剂愈吴鹤洲母年八十六素有痰火大便日三四行一夜两起肠鸣脐腹膨胀脉三四至一止或七八至一止医以苦寒入平胃散投之克伐太过因致腹疼且谓年髙而脉歇至是为凶兆辞不治孙诊之曰脉缓而止曰结数而止曰促此乃结脉非凶脉也由寒湿之痰凝滞所致法当补温下元俾火得以生土所谓虚则补其母是也呉问夀筭何如曰两尺迢迢有神夀徴也以补骨脂白术各三钱为君杜仲二钱为臣茯苓泽㵼陈皮甘草各一钱为佐肉果益智仁各五分为使四帖大便实惟肠鸣未止减肉果加炮姜五分而安夀至九十有八薛立斋治侍御沈东江之内停食腹痛作㵼以六君加木香炮姜而愈后复作传为肾㵼用四神丸而安侍御徐南湖子室㵼属肾经不信薛言专主渗泄后遂致不起一妇人年踰五十不食夜饭五更作㵼二十年矣后患痢午前用香连丸午后用二神丸各二服而痢止又以二神丸数服而食夜饭不月而形体如故呉江史𤣥年母素有血疾殆将二纪平居泄㵼饮食少思面黄中满夏日尤甚治血之药无虑数百剂未尝少减薛以为脾肾虚损用补中益气汤送二神丸复用十全大补汤煎送前丸食进便实病势顿退若泥中满忌参术痰痞忌熟地便泄忌当归皆致误事府博赵宜人患泄㵼诸药无効诊之曰此肝肾虚也服木香散而愈经曰洩痢前后不止肾虚也又曰诸厥固泄皆属于下下谓下焦肝肾之气也门户束要肝之气也肝气厥而上行故下焦不能禁固而泄痢肾为胃闗门户不要故仓廪不藏也薛立斋治沈太尹病㵼五更輙利此肾㵼也用五味子散数服而愈因起居不慎㵼复作年余不瘥此命门火虚不能生土法当补其母火者土之母也遂用八味丸㵼即止食渐进东垣云脾胃之气盛则能食而肥虚则不能食而瘦全頼命门火为生化之源滋养之根也故用八味丸屡効只用六味亦可龚子才治一人食下腹即响响即㵼至不敢食诸药不效以生红柿核纸包水温灰火烧熟食之不三四个即止许州黄太守患泄㵼二三年不愈每饮烧酒三钟则止二三日以为常畏药不治龚诊之六脉弦数先服此药以解酒毒后服理气健脾丸而愈宜黄连一两生姜四两以慢火炒令姜亁脆去姜取连捣末每服二钱空心腊茶汤下甚者不过二服专治久患脾泄陈三农治一士喜食𤓰果纵饮无度忽患大㵼先用分利不应再用燥湿反加沉困诊其六脉浮因思经曰春伤于风夏生飱泄非汗不解以麻黄三钱参术各二钱甘草升麻各一钱与之泄㵼顿止以四君子调治而愈一人脾胃素弱少有所伤即泄㵼此肝气乗脾且久㵼湿热在肾故也用白术八两红枣去核四两二物间衬煮至焦色捣饼烘亁入松花七钱白豆蔲五钱新米煳为丸午前服愈一人脚膝常麻饮食多即泄㵼此脾虚湿热下流用补中益气汤加防己黄柏而愈一人食物入口顷从大便出其脉洪数此火性急速也用黄连滑石木通泽㵼人参徐徐服二帖愈杨起云余壮年患肚腹㣲㣲作痛痛即㵼㵼亦不多日夜数行两月瘦怯尤甚用消食化气药俱不效一僧授方用荞麦面一味作饭连食三四次即愈李时珍治魏刺史子久泄诸医不效垂殆李用骨碎补为末入猪腰中煨熟与食顿愈葢肾主大小便久泄属肾虚不可专从脾胃也一妇年七十余病㵼五年百药不效李以感应丸五十丸投之大便二日不行再以平胃糁加椒红茴香枣肉为丸与服遂瘳每因怒食举发服之即止一妇人年六十余病溏泄已五年肉食油物生冷犯之即作痛服调脾升提止濇诸药则转甚诊之脉沉而滑此乃脾胃久伤冷积凝滞所致王太仆所谓大寒凝内久利溏泄绵厯藏年者法当以热下之则寒去利止遂用蜡匮巴豆丸五十粒与服二日大便反不行其㵼遂愈自是每用治泄痢积滞诸病皆不㵼而病愈者近百人葢玅在配合得宜药病相对耳苟用所不当用则犯轻用损阴之戒矣有人患内寒暴洩如注或令食煨栗二三十枚顿愈肾主大便栗能通肾于此可验易思兰治瑞昌王妃患泄㵼屡用脾胃门消耗诸药四五年不能止一医用补中益气汤加人参三钱服一月不泄忽一日胸胀满腹响如雷大㵼若倾昏不知人口气手足俱冷浑身汗出如雨用人参五钱煎汤灌甦如是者三病者服久自觉口中寒逆医者以为汗出过多元气虚弱于前汤内加人参三钱枣仁大附子薄桂各一钱昏厥尤甚肌肤如冰夏暑亦不知热二年计服过人参二十五斤桂附各二斤枣仁七十斤至己巳冬饮食入口即时㵼出腹中即饥饥而食食即泻日十数次身不知寒目畏灯初诊之六脉全无久按来疾去缓有力如石闻其声尚雄壮此乃大郁火症也以黄连四钱入平胃散与之饮下少顷熟睡二时不索食不泄㵼饮五日方知药味甘苦既用通元二八丹与汤药煎服一月饮调和其病遂愈呉浮先治俞用昭秋间水㵼腹痛异常右脉弦数洪实知肠胃湿热挟积用枳殻山楂黄连青皮槟榔木香一剂而滞见病人虑药尅伐意欲用补曰有是病服是药邪气方张非亟攻不退邪退则正复攻即是补也前方再服二剂愈矣设不早攻必致痢疾非一月不痊谢武功素患大便溏泄兼病咳𠻳用凉药则咳减而㵼増用热药则㵼减而咳剧用补脾则咳㵼俱甚诊之右尺软如烂绵两寸实数博指酌用附子肉果以温下焦之寒麦冬川连以清心肺之火茯苓甘草一以降气一以和中甫四剂而症顿减不加人参者缘肺家有郁热耳喻嘉言治胡太夫人病偶然肚腹不宁㵼下数行医以痢疾药治之其利转多更引通因通用之法用九蒸大黄丸三钱下之遂扰动胃气胀痛全不思食状如噤口诊之六脉皆沉而伏应指模煳曰此非痢症乃误治之症也今但安其胃不必治痢而痢自止不必治胀痛而胀痛自除遂以四君子汤为主少加姜蔲暖胃之药二剂痢果不作但苦胃中胀痛不安必欲加入行气之药以冀胀消痛止而速得进食固争曰宁可缓于食不可急于药葢前因药悞引动胃气作楚若再加行气则胀痛必无纪极即用橘皮亦须炒而又炒凡五日未得大便亦听之痛止胀消食进便利共七日全安浑不见药之功其实为无功之功也陆养愚治许黙菴素有肠风症常服寒凉之药中年后肠风幸愈致伤脾胃因成泄㵼之症初时服胃苓汤一帖便愈久之不効近来四肢浮肿而厥肚腹膨胀而鸣面色萎黄而带青身体苦冷而带热诊之左脉沈缓而迟右脉沉弱而弦曰诸缓为湿应㵼而浮肿诸迟为寒应厥而苦冷右弦为木乗土位应腹胀而面青沈者阳气不升也弱者阴精不实也脉色与症悉相应用人参白术黄耆炙甘草为君以补其虚炮姜附子为臣以温其寒升麻防风为佐以升其阳茯苓泽㵼为使以胜其湿十剂而诸症减又合八味丸间服而愈沈少西女二十自小脾胃受伤不时作泄作呕近则寒热不时手足厥冷胸膈不舒脇胀嗳气在眠则气不通畅左脇胃脘时疼时止渇而不欲饮小便短大便日二三行腹中雷鸣弹之如鼓揉之如水大约气上塞则胀而痛气下坠则泄而痛幸饮食不甚减常服胃苓白术黄连及消𨗳之药或调气补血之品不应谓此症非参术不能取効但今㣲有表邪先与小柴胡加枳桔二三帖寒热稍和易以调中益气汤去黄柏加青皮以伐肝神曲以助脾炮姜以温中四帖胀痛俱减大便稍实改用加减归脾汤数剂更以六君子料加枳实黄连神曲木香砂仁为丸与煎剂间服月余而安陆祖愚治潘古臣母患脾泄久多啖水果㵼更甚尝因经行腹痛服攻瘀去血之剂致淋沥不止肌肉枯藁身体发热不能转侧不思饮食气短口渇夜卧不安服麦冬生地枣仁等而㵼不止脉之两寸闗虚数两尺隐隐若无此下元不足中气虚寒虚火上炎之症乃用人参炮姜白术陈皮山查木香苡仁木通山药甘草豆仁服之颇觉相宜又用肉果人参白术炮姜枣肉为丸日服两次一月㵼止两月肌肉渐长月事亦调黄履素曰乙巳之夏余患中脘痛既而泄㵼偶过姑苏一名医令诊之惊曰脾胃久伤不治将滞下予体素弱惮服攻尅之剂因此医有盛名一时惑之遂服枳实黄连厚朴山楂木通等药数剂又服枳术丸一月以致脾胃大伤是秋遂溏泄不止渐觉饮食难化痞闷倒饱深自悔恨服参耆等药及八味丸十余年始得愈然中气不如故苦不耐饥稍饥则中气大虚惫不可状凡山查消𨗳之物入口即虚脾胃乏不可妾攻如此方书极言枳术丸之妙孰知白术虽多不能胜枳实之迅利予友胡孝辕刺史亦悞服枳术丸而大病可见此丸断非健脾之药或饮食停滞偶一二服则可耳又曰脾胃喜煖而恶寒脾虚必宜温煖之药患呕吐不止服聂遡源五炁丹数丸遂不复发予近患脾不和不时溏泄服参术三日不效服胡与辰金铅一丸脾气顿佳得两三月安妥家菴中一比邱尼患脾疾甚殆肛门不收秽水任出服金铅一丸肛门顿敛渐调而愈其神效有如此者故知脾病之宜于温煖也张路玉治陈总戎泄㵼腹胀作痛服黄芩白芍之类胀急愈甚其脉洪盛而数按之则濡气口大三倍于人迎此湿热伤脾胃之气也与厚朴生姜半夏人参汤二剂痛止胀减而㵼利未巳与亁姜黄连人参汤二剂㵼利止而饮食不思与半夏㵼心汤二剂而安柴屿青治学士于鹤泉痢后久㵼医以人参川连为末日服遂至饮食不思每欲小便大便先出求治诊其两尺微细欲絶经曰肾主二便又曰肾司启闭今肾气不固是以大便不能自主况年逾六旬不必诊脉已知其㮣而脉又如此更无疑义遂用补中益气汤加熟附一钱煨肉果二钱送八味丸二剂后颇思饮食大便止㵼勃有生机乃慕时医某以为一剂立効二剂而殁惜哉马次周令嗣于甲子塲前身热脾泄医以外感治之屡药不効诊其人迎左尺平弱气口㣲缓此属肝肾脾胃不足用六君子汤加柴胡数剂身凉去柴胡再加归芍调理而安是科获隽张三钖治一人㵼口亁舌燥脉洪数与六一散一服知二服已又一人服不应用芩连四苓散效一老妪久㵼服补剂不应以参苓白术散加黄连肉豆蔲少许作丸服未半斤永不发立斋治横金陈子复面带赤色吐痰口亁或时作㵼或用二陈黄连枳实之类不应脉之左闗弦急右闗弦大此乃肾水挟肝木之势而克胜脾土也不信后交夏果患痢而亡衍义治一人大肠寒清小便精出诸热药服及一斗二升未効后教服赤石脂亁姜各一两胡椒半钱同为末醋煳为丸如桐子大空心及食前米饮下五七十丸终四剂遂愈楼全善治翁仲政久泄早必泄一二行泄后便轻快脉滑而少弱先与厚朴和中丸五十丸大下之后以白术为君枳殻茯苓半夏为臣厚朴炙甘草芩连川芎滑石为佐呉茱萸十余粒为使生姜煎服十余帖而愈罗谦甫曰丁巳予从军至开州夏月有千户髙国用谓予曰父亲七十有三于去嵗七月间因内伤饮食又值霖雨㵼痢暴下数行医以药止之不数日又伤又㵼止而复伤伤而复㵼至十月间肢体瘦弱四肢倦怠饮食减少腹痛肠鸣又以李医治之处以养脏汤治之数日泄止后添呕吐又易以王医用丁香人参藿香橘红甘草同为细末生姜煎数服而呕吐止延至今正月间饮食不进扶而后起又数日不见大便问何以治之医曰老人年过七旬血气俱衰弱又况㵼痢半载脾胃久虚津液耗少以麻仁丸润之可也或谓冯村牛山人见証不疑有果决遂请治之诊其脉问其病曰此是风结也以搜风丸百余丸服之利数行而死悔恨不已敢以为问予曰人以水谷为本今髙年老人久㵼胃中津液耗少又重㵼之神将何依灵枢经曰形气不足病气不足则阴阳俱竭血气皆尽五脏空虚筋骨髓枯老者絶㓕少者不复矣又曰上工平气中工乱脉下工絶气危生絶危生其牛山人之谓欤琇按是症牛山人固莫可云前李王二君唯知呕治㵼不知下多亡阴力进香燥至脏腑枯竭而上不纳下不出其视牛亦鲁卫之政也葢当时此等症候即罗公生平亦未解用峻剂养营矧其他哉予有治宋复华兄母夫人一案可参阅缪仲淳治梁溪一女人茹素患内热每食肠鸣清晨水泄教服脾肾双补丸立愈人参莲肉兎丝五味萸肉山药车前橘红砂仁巴㦸天补骨脂白芍扁豆蜜丸菉豆大每五钱空肌食时各一服如虚而有火火盛肺热者去人参巴㦸添补骨脂元有肉豆蔲无白芍扁豆开庆己未年七月间裕斋马观文夫人费氏病气弱怠四肢厥冷恶寒自汗不进饮食一医作伏暑治之投暑药一医作虚寒治之投热药无効召仆诊之六脉虽弱而闗独甚此中焦寒也中焦者脾也脾胃既寒非特但有是证必有腹痛吐㵼之症今四肢厥冷属脾是脾胃虚冷无可疑者答云未见有腹痛吐㵼之症今用何药治之仆答云宜用附子理中汤未服药间旋即腹痛而㵼莫不神之即治此药一投而差陈良甫治赵府博与辀宜人病泄㵼不止如附子木香诃子肉豆蔲龙骨等药及诸丹服之皆无効诊之云是肝肾脉虚弱此肝肾虚也府博云其説见在何经曰诸方论泄泻止是言脾胃病不过谓风冷湿毒之所侵入及饮食伤滞遇肠虚则泄利而不知肝肾气虚亦能为泄利古书所载甚明不可不辨经云泄㵼前后不止肾虚也又诸厥固泄皆属于下下谓下焦肝肾之气分也门户束要肝之气也守司于下肾之气也肝气厥而上行不能禁固而泄利肾为胃闗门户不要仓廪不藏也若病泄利其源或出于此而专以脾胃药治之则谬固千里矣遂服木香散数服而愈旧传有人年老而颜如童子者葢每嵗以䑕粪灸脐中神阙穴一壮故也予尝患久溏利一夕灸三七壮则次日不如厠连数夕灸则数日不如厠足见经言主泄利不止之验也又予年踰壮觉左手足无力偶灸此而愈薛立斋治佥宪髙如斋饮食难化腹痛泄㵼用六君子加砂仁木香治之而痊后复作完谷不化腹痛头疼体重困倦以为脾虚受湿用芍药防风汤而愈太仆杨举元先为饮食停滞小腹重坠用六君子加升麻柴胡渐愈后饮食难化大便而痊后心腹作痛饮食不甘用和中丸倍加益智仁而寻愈光禄杨立之元气素弱饮食难化泄㵼不已小便短少洒淅恶寒体重节痛以为脾肺虚用升阳益胃汤而痊大凡泄㵼服分利调补等剂不应者此肝木郁于脾土必用升阳益胃之剂庶能保生一儒者季夏患泄㵼腹中作痛饮食无味肢体倦怠用补中益气汤八味地黄丸月余而痊后彼云每秋间必患痢今则无恙何也曰此闭藏之月不逺帏幙妄泄真阳而然前药善能补真火火能生土脾气生旺而免患也宪副屠九峯先㵼而口渇尺脉数而无力恪用解酒毒利小便之剂不应曰此肾阴亏损虚火炽盛宜急壮水之主不然必发疽而不能收敛也不信别服降火化痰之剂果发疽而殁缪仲淳治无钖秦公安患中气虚不能食食亦难化时作泄胸膈不寛一医误投枳殻青皮等破气药下利完谷不化面色黯白乃用人参四钱白术二钱橘红一钱亁姜七分甘草炙一钱大枣肉豆蔲四五剂渐愈后加参至两许全愈三年后病寒热不思食他医以前病因参得愈仍投以参病转剧仲淳至曰此阴虚症也不宜参乃用麦冬五味牛膝枸杞白芍茯苓石斛枣仁鳖甲十余剂而愈从妹患泄后虚弱腹胀不食季父延诸医疗之予偶问疾见其用二陈汤及枳殻山查等味予曰请一看病者见其向内卧眠两手置一处不复动曰元气虚甚矣法宜理中汤恐食积未尽进以人参三钱橘红二钱加姜汁竹沥数匙夜半食粥神思顿活季父大喜尽谢诸医再以六君子汤加山查砂仁麦冬调理之数剂立起朱丹溪治一老人奉养太过饮食伤脾常常泄㵼亦是脾泄白术二两白芍神曲山查半夏各一两黄芩五钱右为末荷叶包饭烧为丸聂久吾治庐陵尹之岳素以善医名患伤感泄利自治不効脉之知其原感风寒未经发汗久则入里鬰为温热又内伤饮食脾胃不和是以作泄乃先与清解涤其入里之邪前胡甘草麦冬连翘赤芍赤苓花粉广皮山查厚朴黄芩亁葛黄连枳殻生姜次日再诊知其热郁已去脾胃虚滑用补脾药一剂而安宋复华兄尊堂年七十体素肥长夏病泄㵼诊之曰此肝木乗脾也宜养肝肾则愈勿治脾与数剂病已畧减㑹复华以事入都家人另延医投以苍白术补骨脂肉豆蔲丁桂香砂建莲扁豆之属服至百余日肌肉枯削动则忡惕眩晕食入即呕而下利益频始谢去但延余但与重剂杞子地黄沙参麦冬苡仁山药初加黄连三分四剂随减去加人参一钱四五剂亦减去后加肉苁蓉四钱四剂凡服药一月而安类皆甘寒润滑之品有泥景岳之説谓吐㵼皆属脾胃虚寒者宜变通焉复华令正亦患脾泄每五更黎明必行一二次医亦以香燥卒热健脾之剂与之治半年余泄㵼转加月事数月不至寒热无时头晕心忡四肢厥冷每下午则面赤口苦舌燥食则欲呕寐则多惊幸脉未数亦与杞地沙参麦冬间入酒连诸症逓愈经水亦行再加山药枣仁食増㵼止禇某年二十四五新婚数月忽病泄㵼日五六次苐食后即急欲如厠腹胀甚腰亦疼脉之两手俱弦与生地杞子沙参麦冬苡仁川楝稍减旋复乃加杞子至一两入酒连四分二剂而愈项秋子尊堂年五十久患泄㵼日常数行凡饮食稍热即欲去后食渐减治数年无効已听之偶昏暮于空房见黑影疑外孙也抚之无有因大恐失跌遂作寒热左脇如锥刺彻夜不眠口苦眩晕或疑邪祟或疑瘀滞幸未服药诊之脉弦数与川连拣苡仁沙参麦冬生地杞子蒌仁才下咽脇痛如失再剂则累年之泄㵼亦愈矣或问故曰此肝经血燥火旺脾虚之症经曰肝虚则目昏昏无所见其见黒影者乃眩晕时作又因恐而失跌也原夫向之泄㵼治罔騐者葢时师见症治症所用必香砂苓术诸燥剂也火生于木祸发必克此阴符经之祕㫖也医者能扩而充之则世无难治之病矣续名医类案卷十续名医类案卷十一钦定四库全书续名医类案卷十一钱塘魏之琇撰疟窦材治一人病疟月余发热未退一医与白虎汤热愈甚窦曰公病脾气大虚而服寒凉恐伤脾胃病人曰不服凉药病何时得退窦曰内经云疟之始发其寒也烈火不能止其热也冰水不能遏当是时良工不能措其手且扶元气待其自衰公元气大虚服凉药退火吾恐热未去而元气脱矣因为之炙命闗才五七壮脇中有气下降三十壮全愈张子和曰有一书生疟间日一发将秋试及试之日乃疟之期书生忧甚误以葱蜜合食大吐涎数升瘀血宿痰皆尽同室惊畏至来日入院疟亦不发亦偶得吐法耳子和治陈下一人病疟三年不愈止服温热之剂渐至衰羸求张治张见其羸亦不敢便投寒凉之剂乃取内经刺疟论详之曰诸疟不已刺十指间出血正当发时令刺其十指出血血止而寒热立止咸骇其神故息城一男子病疟求治诊之两手脉皆沈伏而有力内有积也此是肥气病者曰左脇下有肥气肠中作痛积亦痛形如覆杯间发止今已三年祈禳避匿无所不至终不能疗张曰此㾬疟也以三花神祐丸五七十丸以冷水送过五六行次以冷水止之冷主收敛故也湿水既尽一二日煎白虎汤作顿啜之疟犹不愈候五六日吐之以常山散去冷痰涎水六七次若翻浆次柴胡汤和之间用妙功丸磨之疟悉除呉升内翰致和丁酉居全椒县嵗疟大作遇寒多热少饮食不思者用髙良姜麻油炒亁姜炮各一两为末每服五钱用猪胆汁调成膏子临发时热酒调服以胆汁和丸每服四十丸酒下亦佳凡救人以百计张大亨病此甚欲致仕亦服之而愈大抵寒发于胆用猪引二姜入胆去寒而燥脾胃一寒一热所以効也野史云卢绛中病痁疟疲瘵忽梦白衣妇人曰食蔗可愈及旦买蔗数挺食之翌日疾愈夔州潭逺病疟半年故人窦藏叟授方用真阿魏好丹砂各一两研匀米煳和丸皁子大每空心人参汤化服一丸即愈世人治疟惟用常山砒霜毒物多有所损此方平易人所不知草忩周宻云此方治疟以无根水下治痢以黄连木香汤下疟痢多起于积滞故耳顾宝光善画陆溉病风疟久不疗宝光尝诣溉遂命笔图一狮子像于户外云旦夕当有验至夜闻窸窣之声明日视狮子口有血淋漓溉病遂愈张守淳冬月患三疟骫骫一月延王孝先诊王摇首曰更十日则不治矣必用参附乃可小减其父瞿然缩舌不敢应王力持前説服参附各一钱乃至二钱疟粗损六七明年初夏始愈孙文垣族子应章三阴疟发于子午夘酉日已四越月矣每发于夜热多寒少左脉㣲弦右闗滑大以二陈汤加柴胡黄柏川芎当归黄连两帖热少轻饮食不进四肢嬾倦脾气太虚以白术何首乌各三钱鳖甲二钱青皮七分乌梅一个一帖而截应章之弟十月发三阴疟至次年仲春未止每发于辰戌丑未日午后寒多热少夜有盗汗左脉软弱右闗尺弦数有力用白芍当归各一钱白术二钱柴胡川芎甘草砂仁桂枝酒芩各三钱生姜三片水煎服再以首乌鳖甲白术各三钱柴胡一钱青皮酒芩各五分乌梅一个生姜三片临发五更服两帖而止后半月下身大发疮疖江省吾暮秋患疟三日一次发于夜次年仲春犹未止遍身疼痛背嵴疼灸之仅止一日后仍发面青肌瘦此邪在足太阳经用麻黄一钱五分人参桂枝白芍甘草知母各一钱陈皮贝母各七分姜枣煎服痛减半疟未止以首乌白术各五钱青蒿一钱乌梅一个陈皮二钱姜三片水煎临发之日五更服寻常以六君子加黄耆五味乌梅草果调理而愈姪孙二水年三十体肥夏月常浸溪中卧松阴下至八月大发寒热自己午至天明乃退饮食不进呕吐黄胆汁胸膈胀闷舌上亁燥生芒刺沈香色强硬以冷水频潄乃能语言惟啖西𤓰生藕先发热之日吐血一口今则大便下血且咳𠻳此温疟症也由医觧散遽用黄耆以闭邪气致成大困用柴胡知母各三钱石膏七钱葛根三钱橘红竹茹各一钱五分酒芩枳实各二钱甘草贝母各五分三帖吐止改用二陈汤加柴胡枳实黄芩黄连花粉鳖甲白术首乌调理而愈喻嘉言治袁继明素有房劳内伤偶因小感自煎姜葱汤表汗因而发热三日变成疟疾脉之豁大空虚且寒不成寒热不成热气急神扬知为元阳衰脱之候因谓来日疟发虑大汗不止难于救药防危不以为意次日五鼓时病人精神更觉恍惚扣门请救及觅参至疟已先发矣又恐人参补住疟邪虽急救无益也姑俟疟势稍退方与服之服时已汗出沾濡顷之果大汗不止昏不知人口流白沬灌药难入直至日暮白沬转从大孔遗出乃喜曰白沬下行可无恐矣但内虚肠滑独参不能胜任急以附子理中汤连进四小剂人事方甦能言但对面谈事不清门外有探病客至渠忽先知家人惊以为祟曰此正神魂之离舍耳今以独参及附子理中驷马之力追之尚在半返未返之界以故能知宅外之事再与前二帖而安裕民坊民家淘井得一瓦枕枕上有一符符下有驱疟二篆字相传为诸葛武侯所制病疟者枕之即愈彼此转相借用遂为隣人所匿因讼于官亦不能得陆养愚治崔塩院八月间患疟日一发治疗十日不愈崔曰此病或煎药一二剂或丸药一服未有不止者今服药一二十剂而病发转剧何医之无良也医者承风进诊间曰前日内外之邪尚重未敢即截今邪已去可以截矣因进丸药一服服之呕恶移时明日果愈但饮食无味口每苦亁甫三日而复作陆诊时正值寒战床帷俱动面未载阳汗泄不止身热如火其脉洪数无伦沈按则驶曰此热疟也与三黄石膏汤乃谓疟门不载仍进前丸一服呕吐不止至己午时疟发更甚热竟日不退再召诊因思两畨丸药胃气重伤且脉较前更弱不可纯作实热治矣以白虎汤合建中生脉之半投之一夜二剂呕哕即止明日疟不发矣以清气养荣汤调理而安朱逺斋医名借甚与陆莫逆交归安令闻其名屡召不赴借事系之狱欲毙之杖下邑绅十余辈为请竟不释其妻奔号求救陆亦无计可施适按台巡湖患疟医治无效召陆诊陆喜曰机在是矣视其脉两寸闗浮数㣲弦按之极弱两尺沈按𦂳小其症不发时亦倦怠身常热有汗饥而否闷不敢食小腹胀急大便欲行不行者已七八日发时战慄身极热烦渇躁扰且喘急甚前医初与发表后以否闷用二陈青皮草果燥热之品常山亦私用而不应审其平日极喜厚味病后禁絶惟日啖亁糕数枚夫滋润不进肠胃已亁重以风热燥削之剂安得不否满燥结乎因思此症乃肠实胃虚若以丸剂通其下结以煎剂补其中虚可立已然必徐为之方可为逺斋地乃曰病无大害苐势正猖獗必数日方可衰其半十日则全愈矣促进药曰此时病将发经云无刺熇熇之热无刺浑浑之脉无刺漉漉之汗为其病逆未可治也既定以清气养荣汤进之令以火肉进粥二碗大便未行以蜜𨗳出燥屎数枚次日疟减十之三再进前汤二剂已减十之六七因乗间曰症虽减而脉似未减此余邪未尽恐后时有变某有师兄朱如玉术髙某百倍若得此人商治百无一失奈渠得罪县尊现在监禁按䑓随令捕官着归安县请朱朱得免及进视论病如见因用润字丸三钱先服随以前汤方加生脉散是夜下宿垢极多明日疟止矣陆肖愚治沈后菴年五十七月间患疟日一发或两发服药不效用丸药截之呕吐竟日次日疟不作矣然饮食日减倦怠嗜卧至八月中复发寒热一二日仍以丸药截之遂呕㵼数日不止饮食不进即汤水亦尽吐出身热载阳语多谵妄医尚拟二陈五苓及其诊脉浮而㣲细如丝乃谓曰疾亟矣兄药寛缓恐无济今当用附子理中以冀万一耳彼医心不然之又病家见用附子大骇陆遂辞去彼医疗治两日而殂陆祖愚治朱明宇因暑月多饮水又繁劳过度饮食失节常彻夜不眠偶赴酌归感寒头疼身热胸膈不快自用葱姜表汗转成疟疾间日一发医用槟榔柴胡草果青皮亁葛羗活之类投之輙吐及疟发呻吟烦躁益甚日久渐危脉之气口沈实有力脐之上下手不可按六七日不大便口亁燥渇极欲西𤓰冷水曰可立起也因投其所喜用嫩苏叶嫩薄荷捣汁和匀井水中与饮吐止而有微汗甚觉爽利随以顺下丸四钱投之渴则以前水饮之薄暮沈睡至四鼓腹中响㣲㣲作痛下燥屎七八枚后又连行三次去稠腻甚多是日㣲发热懈怠乃用归芍茯苓知母贝母前胡花粉人参甘草等味调理数日而安呉抑之少年禀弱多繁劳患疟间日一作医峻以参术大补家人又以参粥食之遂否闷发狂烦燥不寐脉之左三部弦细而数右寸闗浮弦按之有力右尺似有似无其气血固虚而风寒积滞则实也用柴胡亁葛黄芩山查厚朴青皮陈皮半夏一剂胸膈畧舒数剂谵妄烦躁悉除疟发于阳分矣其鼻亁唇裂不眠腹中梗块作痛皆阳明大腑未清也改用枳实熟黄山查甘草加銕锈水一服即下宿垢十余枚诸症顿减但真元衰弱疟犹未己以当归人参白术茯苓甘草柴芩麦冬二母数剂而愈李士材治杨太史疟发间脉见弦𦂳两发后苦不可支且不能忌口便求截之曰邪未尽而强截之未必获效即使截住必变他症不若治法得所一二剂间令其自止升麻柴胡各二钱提阳气上升使逺于阴而寒可止黄芩知母各一钱五分引阴气下降使逺于阳而热自己以生姜三钱却邪归正甘草五分和其阴阳一剂而减半再剂而竟止程武修患疟每日一发自己午时起直至次日寅夘而热退不逾一时则又发矣已及一月困顿哀苦求速愈曰头痛恶寒脉浮而大表症方张此非失汗必悞截也果服截疟丸而増剧此邪未解而遽止之邪不能伏教以八剂四日服尽决效矣石膏黄芩各三钱抑阳明之热使其退就阳明脾胃为夫妻使之和合则无阴阳舛乱之愆半夏槟榔各一钱五分去胸中之痰苏叶二钱发越太阳之邪葛根一钱断入阳明之路甫三剂而疟止改用小柴胡倍人参服四剂补中益气汤服十剂而痊沈相国患疟吐蚘闷不思食六脉沈细李曰疟伤太阴中寒蚘动也用理中汤加乌梅三个黄连五分进四剂后胸中豁然寒热亦减蚘亦不吐去黄连加黄耆二钱生姜五钱五剂而疟止葢病人素有寒中之痰虽盛暑寒冷不敢沾唇故疟发而蚘动也陈眉公三日疟浃嵗未瘥素畏药饵尤不喜人参其脉浮之则濡沈之弱营卫俱衰故迁延不已因固请曰素不服参天畀之丰也今不可缺者病魔之久也先服人参钱许口有津生腹无烦满遂以人参一两何首乌一两煎成入姜汁钟许一剂势减七八再剂疟遂截一士人病疟久不愈有道士来以枣一枚按病人口上咒曰我从东方来路逢一池水水内一尊龙九头十八尾问他喫甚么专喫疟疾鬼太上老君急急如律令勅连咒三遍将枣纳病人口中令嚼食之遂愈冯楚瞻治徐六御患疟不已热时恶心胸胀倍甚医用柴胡汤加草豆蔲意其痰食为患耳乃徐素有鼻衂之症今当壮热之时忽遇卒热之药廹血妄行溃涌数斗昏晕不省冷汗如珠四肢皆冷脉㣲欲絶令以独参两余煎汁半钟灌之始能吞嚥再煎再灌次日稍甦但呃逆不止乃以温补之剂重用人参冲服诸症渐平但人参畧少呃逆便甚八味十全早晚服两月全愈韩老夫人患疟甚重壮热无汗六脉洪大而空冯曰汗生于阴肾主五液今六脉有阳无阴岂可更汗以促其孤阳亡越乎以八味加牛膝五味子每剂纳熟地二两煎碗余浩饮之滋水即所以发汗也果大汗而愈赵某形甚肥壮而中气甚虚下元不足夏月患疟医以发散和解不愈复以补中益气调之亦不应发时寒热大作喉如齁鼾脸红喘促出多入少脉之寸闗豁大两尺甚㣲势甚危困谚云少不可弱老不可疟老年气血衰微大寒大热非所堪也故常多出不意一时暴絶理宜大补真阳真阳仍佐下归敛纳封藏之剂如八味加五味牛膝为稳若补中益气恐益令孤阳上浮阳亡于上阴絶于下便有不测之患况以阴亏阳损之躯而犯阴竭阳浮之病复当阳浮阴耗之时升浮之药断非所宜奈病家医者均以热天热病畏投桂附补中益气先哲良方必欲进之果喘促愈加夜半而逝徐氏妇七十余患疟上则咳𠻳吐血下则泄㵼粒米不进人事不省胸膈胀闷脉则两寸细数左闗弦大右闗甚㣲两尺重按不起势甚危笃知为阴虚内热外寒肝无血养而强脾无气充而弱血无所统而吐谷无所运而㵼气无所纳而胀悉属本源为病用重剂熟地白术麦冬五味牛膝制附子参汤冲服疟止神清既而病人自谓胸膈有停滞不肯用补乃诡以八味丸为消食丸参汤送下遂诸症悉痊谢登之年七十余偶途中遇雨疾趋而归继发疟疾甚危每发輙大便便必昏晕欲絶医以踈散势愈剧冯曰冐雨受寒踈散宜矣独不思经曰惊而夺精汗出于心持重逺行汗出于肾痰走恐惧汗出于肝摇体劳苦汗出于脾皆伤脏也凡入者为实出者为虚大便出而昏晕元气欲脱矣尚可以既散之㣲寒为重而垂絶之元气为轻耶急以附子理中汤加五味投之而愈黄履素曰立斋云大凡久疟乃属元气虚寒葢气虚则寒血虚则热胃虚则恶寒脾虚则发热阴火下流则寒热交作或涎吐不食泄㵼手足厥冷寒战如慄若误投以清脾截疟二饮多致不起按岚疟久不止者多成坏症想不遵此治法而医药乱投之故予表兄沈鸿生孝亷精神素王自闽㳺归患山疟㡬一载元气都耗后疟虽止而面黑眼黄见者惊异如是又二载卒以鼓胀亡先生指久疟为元气虚寒信为确论余少时曽患此虽不敢服清脾截疟等药而所进皆柴胡黄芩之剂十四五发得止亦甚狼狈矣此病最忌生冷荤腥使滋味泊邪气自衰予病时守戒甚严疟止后茹素者半月馋极乃荤是以脾胃顿开饮食较未病前培増精神始王黄之姪倩孙培之得胡与辰金铅丸有一比邱患岚疟久不止与一丸服之减半葢岚疟属元气虚寒金铅丸能助阳气故两丸而竟愈也张路玉治张怡泉恒服参附鹿角胶等阳药而真阴向耗年七十五七月病疟误进常山截疟一剂遂人事不省六脉止歇按之则二至一止举之则三五至一止惟在寒热之际诊之则不止热退则如前此真气衰㣲不能贯通于脉及寒热时邪气冲激经脉反得开通此虚中伏邪之象为制方用常山一钱酒拌同人参五钱焙亁去常山但用人参以助胸中大气而祛逐之因常山伤犯中气而变剧故仍用之为向𨗳耳昼夜连进二服遂得寝但寒热不止脉止如前乃令日进人参一两二次服并与稀粥助其胃气数日寒热止脉微续而安顾玉书疟发即昏睡讛语痞胀呕逆切其气口独见短滑乃有宿滞之象与凉膈散易人中黄加草果仁一剂而霍然金氏子八月间患疟发于辰戌丑未至春子午夘酉每増小寒热直至初夏诊其六脉如丝面青唇白乃与六君子加桂附四服不应毎服加人参至一两桂附各三钱而辰戌丑未之寒热顿止子午夘酉之寒热更甚此中土有权而邪併至阴也仍与前药四服面色荣食进寒热悉除后与独参汤送八味丸调理而安顾文学年逾八旬初秋患瘅疟昏热讝语喘乏遗溺或以为伤寒讝语或以为中风遗溺危疑莫定张曰无虑此三阳合病目不仁而面垢仲景暑症原有是例遂以白虎加人参三啜而安同时顾文学夫人朔客祈连山皆患是症一者兼风用白虎加桂枝一者兼湿用白虎加苍术俱随手而瘥张飞畴治沈子嘉平昔夏间脐一着扇风则腹痛且不时作㵼六脉俱㣲数此肾脏本寒闭藏不蜜易于招风也下寒则虗火上僭故脉数与六味去泽泻加肉桂肉果五味白蒺藜作丸服由是脐不畏风脾胃亦实明秋患疟医用白虎竹叶石膏等疟寒甚而不甚热面青足冷六脉弦细而数用八味丸三倍桂附作汤更以四君合保元早暮间进二日疟退调理而愈髙鼓峰治曺献扆室人十一月病疟发则头重腰痛寒从背起顷之壮热烙手汗出不止曰此太阳经疟也用大青龙汤曺曰病来五六日委顿甚矣且病者禀素怯弱又他医言有汗要无汗带补为主今汗如此而复用此药恐不能当髙笑曰苐服此其病自除当晚汗犹未止进一大剂即熟睡次日不发逾日以补中益气调理而痊徐方虎病三阴疟已四年矣幸所治皆武林名医服药得法不致溃败用人参㡬十余斤然年久病深至是遂不能支形肉尽脱饮食不进每觉有气从左脇上冲即烦乱欲脱奄奄㡬殆乃重用桂附白芍地黄加以养荣逐医之药冬至日正发期是日遂不至用何首乌五钱陈皮二钱青皮三钱酒一碗河水一碗煎至一碗温服治疟不论久近即愈张三钖治翁氏妇久疟食少许多用六君子加黄连枳实月余不应因悟连枳之过纯用补剂又令粥多于药而食进再加附子三分半一服而痊张三钖云凖䋲载一孺人夏患疟用柴胡升麻葛根羌活防风之甘辛气清以升阳气使离于阴而寒自己以知母石膏黄芩之苦甘寒引阴气下降使离于阳而热自己以猪苓之淡渗分利阴阳使不得交併以穿山甲引之以甘草和之一剂而止有人患久疟诸药不效或教之以灸脾俞即愈更一人亦久患疟闻之亦灸此穴而愈葢疟多因饮食得之故灸脾俞即效陆祖愚治朱襟湖六旬外肩上忽生疖毒因褪衣敷药致感冐成疟其脉浮虚乃于补气血药中加踈表之味数剂后脓溃而精神愈惫遂加参耆两许六七日后疟虽轻而未止有人谓斩鬼丹之妙不可胜言次早水吞一服少顷寒热愈炽呕吐不止昏晕异常喘气不定乃用甘草为君黄连为臣佐以金银花藿香开胃觧毒晕吐止乃用大剂人参何首乌数服疟止再用养血补托收敛生肌肿毒消而全愈陈雅初四月初过仙霞岭陡遇狂风骤雨两具徒施遍身俱湿宿店又无火焙兼长途劳顿水土不服饮食失宜遂患疟闽医用药与浙逈殊即柴胡一味惟以前胡代之名曰香柴胡陈君之疗发散为主得汗而病转甚陆适在闽诊之面色藁而黒自汗神昏懒于言语疲惫已极其脉左手弦细而滑气口缓弱知其劳顿之后重加发散乃与养血健脾寛中和解之剂去病犹反掌云严力闇予之至友也以在闽病疟数月归及两旬而殁因録是案不觉惘然天耶人耶时己丑长至后一日薛立斋治大尹曺时用患疟寒热用止截之剂反发热恶寒饮食少思神思甚倦其脉或浮洪或微细此阳气虚寒用补中益气内参耆归术各加三钱甘草一钱五分加炮姜附子各一钱一剂而寒热止数剂而元气复又治东洞庭马志卿与此同但去附子加炮姜一钱一妇人劳役伤食患疟或用消𨗳止截饮食少思体瘦腹胀以补中益气倍参耆术草当归加茯苓半夏各一钱五分炮姜五分一剂顿安前药炮姜用一钱不数剂全愈朱丹溪治浦江洪宅一妇人病疟间两日而发饮食絶少经脉不行已三月矣诊其脉两手并无时正腊月极寒议作虚寒治之遂以四物汤加呉茱萸附子神曲为丸与之朱自以处方未当次早再求诊之见其梳粧无异平时言语行步并无倦怠朱惊曰前药误矣经不行者非无血也为痰所碍而不行也无脉者非血衰少而脉絶实乃积痰生热结伏而脉不见尔当作实热治之遂以三花神佑丸与之旬日后食稍进脉亦稍出一日后六脉俱出但带微弦疟尚未愈因谓胃气既全春深经血自旺便自可愈不必服药教以淡滋味节饮食之法半月而疟愈经亦行矣一男子患疟久而腹胀脉不数而微弦重取则来不滑利轻又皆无力遂与三和汤索氏者三倍加白术入姜汁服之数服而小便利一二行腹稍减随又小便短少作血气两虚于前药中入人参牛膝当归身作大剂服四十余帖而愈一人久疟先间日后一日一来早晚不定此肾不纳气故也用人参茯苓半夏各一钱丁香五味各五分益智甘草各三分姜水煎服王宇泰治蒋先生牝疟衆医因身疼寒甚欲用桂附曰溽暑未衰明系热邪安可温也经曰阳并于阴则阴实而阳虚阳明虚则寒慄鼓颔巨阳虚则腰背头项疼三阳俱虚则阴气胜则骨寒而痛寒生于内则中外皆寒此寒乃阴阳交争非真寒也遂以柴胡羗活防风升麻葛根以升接三阳以桃仁红花引入阴分而取阳以出还于阳分以猪苓分隔之使不复下一服而愈又治刘令尹患疟而洞泄不止以交加饮子一剂而愈一人患三日疟久而不愈饮食不贪口不知味热多寒少用人参黄耆柴胡半夏茯苓当归各一钱黄芩七分甘草青皮各五分姜枣煎服又治一老妪患疟因年髙惧其再发欲截曰一剂而已亦甚易焉用截为遂以羗防柴葛升麻升阳气便离于阴知母石膏黄芩引阴气下降使离于阳以猪苓之淡渗分利阴阳勿使交并以山甲引之甘草和之一剂而愈治一老妇夜疟疟作时大小便俱下血饮食不进危甚邪热在于血分故夜发血得热而妄行故便血以桂枝桃仁汤去血中之邪一剂而愈薛立斋治一妇人因怒举发无期久而不已胸腹不利饮食少思吞酸吐痰用六君子加柴胡山栀二十余剂寻愈但晡热少食又用四君子加柴胡升麻为主佐以逍遥散而痊冯楚瞻治张子芳年将六旬无发热头疼等候但饮食日少大便甚细而难小便甚赤而澁凡间三日则夜必气逆上壅欲死通夕不寐形容枯藁神气渐瘦六脉洪数惟右闗尺稍缓无力此阴道亏极孤阳无根但三日一甚此兼脾主信而为病也凡病之难名者悉由本气但从根本治之自无可藏匿而外见矣乃以熟地一两六钱麦冬三钱炒白术六钱牛膝三钱五味附子各一钱参汤冲服数剂后每至期则寒热如三疟状此邪外达也照方再服十余剂诸症全安立斋治洞庭马志卿母疟后形体骨立发热恶寒自汗盗汗胸膈痞满日饮米饮盏许服参术药益胀卧床半年矣以为阳气虚寒用大剂补中益气加附子一钱二剂诸症渐退饮食渐进又二剂而愈一妇人久疟寒热服清脾饮之类胸膈饱胀饮食减少用补中益气汤加茯苓半夏炮姜各一钱而痊朱丹溪治义一姪妇疟疾初安因冲风又发腰痛白浊已与参术槟榔半夏补方治疟又教以煅牡蛎一钱木通五分炒栢三分治浊入荜薢杜仲枸杞根粗末同立马元仪治宋初臣年四十患疟寒则战慄热则躁烦脉之两闗尺空大按之豁然所服不过汗下温和之剂曰此症得之内虚所感其受伤在少阴肾之一经也与风暑痰热发疟者有天渊之别法宜大振阳气以敌虚邪时一医极力排阻言之不入因思此症一误不堪再误乃谓所亲曰病势甚危今晚可蜜煎人参一两附子三钱与服庶可逆挽如言服之便得大睡寒热顿止再剂而安一月后复见呕吐彻夜不眠两脉空大洵其故有穿窬者至因恐而得夫恐则伤肾火随上逆况大病后元气初复虚阳易于上越遂投以真武汤一剂而安母舅沈青城自金陵归途中忽染疟疾三发困甚诊之两脉浮弦滑实得之风暑痰滞表里俱实阴阳俱病也脉证有余可任攻达以柴胡三钱以袪少阳之邪黄芩二钱以清少阳之热亁葛二钱白并一钱以越阳明之表知母二钱石膏五钱以清阳明之里苏叶三钱生姜五钱以散太阳之寒白豆蔲厚朴橘红半夏槟榔各二钱以踈太阴之滞二剂寒热大减三日而安黄氏姑患三日疟发阴分用何首乌一两牛膝一两当归五钱鳖甲醋炙一两橘红三钱水三钟煎一钟空心服立愈虚极者加人参一两于中父病三日疟初服人参一两生姜皮五钱水煎空心服不服仲淳坚持此方加参至三两生姜皮至一两五钱二服即起缪仲淳年十七时为疟所苦凡汤液丸饮巫祝靡不备尝终无捄于病徧检方书廼知疟之为病暑邪所致经曰夏伤于暑秋必痎疟遂从暑治不旬日瘳后数以意消息散邪之外耑养胃气痰多者消痰气虚者补气血虚者补血又分藏府经络各从其类以施向𨗳即经年不愈者竟霍然起矣沈少卿中丞请告时苦疟仲淳往诊之惫甚曰再一发死矣先生何方立止之仲淳曰何言之易疏三方作五剂一日夜饮尽次早疟止先二剂清暑用大剂竹叶石膏汤加桂枝以其渇而多汗也次二剂健脾去积滞用橘红白豆蔲白术茯苓谷蘖乌梅扁豆山查麦芽最后一剂人参一两生姜皮一两水煎露一宿五更温服尽剂而效顾伯钦患疟仲淳之门人疏方以白虎汤加人参一两一庸工云岂有用参至两数者乎改用清脾饮二十余剂而疟不止体尫弱仲淳至笑曰此虚甚非参不可吾徒不谬也投以大剂参耆一剂而瘥人参一两黄耆蜜炙一两知母蜜炙五钱陈皮二钱亁葛二钱甘草八分石膏五钱庄敛之妾患疟寒少热甚汗少头痛不嗜饮食余为诊脉洪数而实用麦冬五钱知母三钱五分石膏一两五钱竹叶六十片粳米一撮橘红二钱牛膝一两亁葛茯苓扁豆各三钱三剂不应忽一日凡寒热者再昏迷沈困不省人事热甚危急敛之过余云恐是虚疟前方石膏知母竹叶似近寒凉非其治也余心亦疑为去石膏等而加人参二钱已别矣余追想前脉的非属虚急令人往祝令其将参煎好勿轻与服待按脉加斟酌焉次早往视其脉洪数如初急止人参勿服惟仍用前方而加石膏至二两何首乌五钱令其日进二剂疟遂止庄敛之前患疟妾越一载忽头痛如裂心内襍乱不清喉作痛失音舌破咳𠻳有痰胸膈饱胀恶心不思饮食热后频出汗方解平时有心口痛症并作下元无力如脚气状敛之疑为伤食余曰此受暑之症即前年所患疟而势加剧耳法当先去其标令以石膏二两麦冬牛膝各五钱知母贝母花粉各三钱橘红二钱半鳖甲四钱竹叶一百五十片河水煎服三四剂心内清头疼喉痛失音舌破饱胀寒热俱愈但恶心不思食如故而心口痛下元无力不减为去石膏知母竹叶鳖甲贝母花粉而加延胡索木𤓰竹茹各二钱五灵脂七分生蒲黄黄芩钱半苡仁八钱石斛扁豆白芍各三钱枇杷叶三片炙草四分㡬十剂而愈髙存之甥女嫁后患胎疟久不止仲淳云病在阴分以人参五钱牛膝一两兼健脾清暑一剂而止章衡阳子室患疟后失音寒热愈甚告急仲淳仲淳云此必疟时不遇明眼人妄投半夏故也投以大剂麦冬茯苓炙甘草鳖甲知母贝母数剂而瘳来天培治潘康侯季秋患疟恶寒发热头疼身痛呕吐无汗腰重腿痠间日而发脉之沈而弦此寒邪闭伏募原不能外解也以柴葛解肌羌芎止头痛藿香广半止呕吐枳桔利肺气白豆仁温胃桂枝达募原领邪外出不使复入茯苓淡渗利窍加姜枣和营卫一剂诸症已瘳沈明生治丁又铭食后动怒复受风邪恶寒发热连日委顿咸谓停食感冐耳曰寒以时而来热得汗而解脉弦且数虽素未患疟疟从此开已而果然与清脾饮加减寒热渐轻但茎卵日缩有类阳痿甚忧曰无虑也此非伤寒厥阴危症亦非阳衰者比乃阳明热极不润宗筋所谓诸痿生于肺热热极反兼寒化也若谓虚而补之悞矣乃用芩栀等剂火而茎卵如故疟亦止惟便秘日久然不胀不疼此疟时多汗汗多则津液燥而肠胃涸俟饮食渐进参术滋补气血充而便自行勿亟也或诊之谓邪气方实安得用补及今下之尚可为也与承气汤服半日许便不行而茎缩再延诊仍与调补数日进参二两余去宿垢甚多而全愈鼒于是症得三益焉于其初也可验疟于受邪之始于其中也知痿不尽由阳事之疟其末也知便秘有服参术乃通不可遽然攻下若下之不当虽硝黄亦不能荡涤徒令真元耗损在经固有明训而世但知坚者削之未详塞因塞用之法耳钱国賔治大同右营把总张道患疟七年奄奄一息诊之六脉弦长尚有胃气乃足太阴脾经痰结腹右名疟母也且久病血凝经络不攻痰血病不愈也内经曰疟之间日作者邪气深入薄于阴阳气独发阴邪内着阴与阳争不得出是以间日而作先以四物汤加桃仁红花牛膝人参苍白术服十余帖经络方活疟转阳分又以八珍汤加黄耆一钱何首乌一两服十帖补养正气疟轻渐早又以常山三钱酒钞七次陈皮甘草各一钱五分葱三段姜五片煎露空心热服疟止又以鸡蛋上透一孔用簪搅匀清黄入畨钱木鳖一个真麝四厘纸封头饭上蒸熟去殻去木鳖不用热酒喫鸡蛋日日空心一个月余疟母消尽凡遇久疟不如此法不起也施涣之予至交也夏秋间自都至呉门就婚横塘初冬以弥月亲戚㑹饮饮散而病寒热头痛自服芎苏饮一剂不愈即进理中汤转甚葢以新婚故自疑为阴症也自是所延医咸以温补进日益困亟使诣杭招予比至已十余日矣入门见煮药未进诊之脉沈弦而数且六七至舌强胎黑而燥自言服温补后寒热已退唯大便不行小便频数夜间尤甚㡬五六十次鬲间时有冷气上冲日唯进粥瓯许奄奄危殆未甞何症曰此伏气为疟也小便频数者内热下廹也其出必㸃滴其色必赤浊验之果然至冷气上冲乃热郁中宫犹火熖之上必有冷气也其大便不行则内热而燥结不待言矣夫邪伏既深其发乃迟何得遽用温补幸壮年脏阴未竭急投凉解得寒热再作乃可无虞叩所煎药则人参白术姜附桂萸枣仁五味等云昨已服一剂病势不减今用参三钱桂附俱用钱半及考前方皆二陈四君丁桂姜萸之属曰今日再进参术桂附则不可为矣以小柴胡小䧟胸合白虎作一剂与之其友壻惶惑无错坚不肯从葢洞庭医者主于其家就中为难耳曰既不相信请即原舟告辞虽谊属至友来为治病非送殓也涣之闻乃恳留治乃令以药具相付亲与调煎服后小便遂不频数次日粥加进再与前方则寒热大作而舌黑渐退神气渐爽又去白虎二剂寒热减小便长又二日大便去黒燥甚多改用甘露饮加减数剂而安许民怀年近三十患胎疟适禾中名医寓杭延视见其舌胎如烂銕之剥蚀有胎处淡黄无胎处则深紫如猪腰三四发即困惫不堪杖而后起饮食骤减日啜薄粥两瓯遂不敢与药诊之脉虚数而弦左寸鼓而上溢右尺微弱曰此手足两少阴素虚因受暑邪入包络经云暑伤心舌乃心之窍故见症如是初与黄连香薷饮一剂即思食继与𨗳赤散合益元舌紫退再与人参小柴胡寒热愈愈后乃告曰其戚友同于是日发疟者共三人又皆胎疟其二人死矣一叶姓一周也痢陈良甫治一妇人病痢疾越四十日服诸药不愈召诊之六脉沈弱大凡下痢之脉冝沈冝弱但服十全大补汤姜枣煎成加白蜜半匙再煎数沸服之愈一妇人泄㵼不止似痢非痢似血非血其色如浊酒诊之则六脉沈絶衆医用热药及丹药服之则发烦闷乃先用败毒散加陈米煎次用胃风汤加粟米煎愈泊宅编云姚祐自殿监迁八座母夫人病痢诸药不效令李昂筮轨草有真人指灵草之语一日登对上讶其色瘁具以实奏诏赐一散子数服而愈仍喻只炒椿子熟末之饮下薛立斋治司马王荆山患痢后重服枳殻槟榔之类后重益甚食少腹痛此脾胃伤而虚寒也用六君子加木香炮姜而愈祠部李宜散患血痢胸腹膨胀大便欲去不去肢体殊倦以为脾气虚弱不能摄血归源用补中益气汤加茯苓半夏治之渐愈后因怒前症复作左闗脉弦浮按之㣲弱此肝气虚不能藏血用六味丸治之而愈朱丹溪治一老人年七十面白脉弦数独胃脉沈滑因饮白酒作痢下血淡水脓后腹痛小便不利里急后重参术为君甘草滑石槟榔木香苍术最少下保和丸二十五丸次日前症俱减独小便不利以益元散服宁皇患痢召曾医入视曽诊御毕方奏病症未有所处慈明立御榻后有㫖唿曽防御官家喫得感应丸否曽连称喫得喫得慈明又谕须是多把与官家曾承教㫖对以须进二百丸遂止曽时坐韩党被谴止亦遂于元降秩上更増三秩后宁皇不豫久谓左右曰惟曾某知我性急召入诊讫鸣咽不胜上曰想是脉儿不好也曾出自诊其脉谓家人曰我脉亦不好先宁皇一夕而逝窦材治一人休息痢已半年元气将脱六脉将絶十分危笃为炙命闗三百壮闗元三百壮六脉已平痢已止两脇刺痛再服草神丹霹雳汤方愈一月后大便二日一次矣一人病休息痢窦令炙命闗二百壮病愈二日变注下一时五七次命服霹雳汤二服立止后四肢浮肿乃脾虚欲成水胀也又炙闗元二百壮服金液丹十两一月而愈曾鲁公痢血百余日国医不能疗陈应之用盐水梅肉一枚研烂合蜡茶入酸服之一啜而安大丞梁庄肃公亦痢血应之用乌梅胡黄连灶下土等分为末茶调服亦効葢血得酸则敛得寒则止得苦则澁故也宋张叔濳知劔州时其阁下病血痢一医用平胃散一两入川断末二钱水煎服即愈绍兴壬子㑹稽时行痢疾叔濳之子以方传人往往有騐小儿痢尤效刘禹钖传信方云予曽苦赤白下诸药服遍久不瘥转为白脓令狐将军传方用诃黎勒三枚两炮一生并取皮末之以沸浆水一合服之若止水痢加一钱七甘草末若㣲有脓血及血多加三七胡大卿一仆患痢五色已半年遇杭州一道人教用大熟𤓰蒌一个煅存性出火毒为末作一服温酒服之遂愈张子和曰一男子病脓血恶痢痛不可忍忽见水浸甜𤓰心酷喜之连皮食数枚脓血皆已人言下痢无正形是何言也止知痢是虚冷温之澁之截之此外无术矣岂知风暑火湿燥寒六者皆为痢此氷蜜甜𤓰所以效也潘埙曰予蔓孙年十二一日内外热如火头眩医以为外感汗之不解既而腹痛小水不行又以为内伤下之不愈后四五日变赤痢昼夜无度小水㸃滴腹连膀胱胀闷医乃耑用痢药而病益剧心切忧之询之家人曽食何物以曽饮冰水告予曰病坐此矣医投四苓六一不应予曰阴气结于上阳气䧟于下膀胱有上口无下口气不能化而出也须用膀胱本经药温以散之升以举之衆医不敢予用温六丸作散主天水散加亁姜茴香升柴煎服一二帖小便行三帖痢止而愈李时珍治华老年五十余病下痢腹痛垂絶已备棺木用延胡索三钱为末米饮服之病即减十之五调理而安薛立斋治一人利后呕哕脉洪大按之虚细作渇引饮诸药到口不纳作脾胃虚寒不能司纳以参术炮姜等分饭丸米饮不时送下服至三两闻药不呕以六君子加炮姜调理而安王嶦如治一人痢如豆汁日夜百余次羣医投以清凉下坠之药愈危六脉沈弱此脾虚受湿也以补中益气汤加羌防苍术二三剂愈王又逸治一人痢后脚软难行曰久痢伤气下多亡阴气血俱虚不能荣养其筋骨也用八珍汤加牛膝杜仲木𤓰薏仁而愈陈三农治一妇患痢所服皆清凉克伐之药致脾胃虚弱血无所统日下数升遇有所触其下益甚欲补血恐脾愈寒欲引归经血去殆尽遂用阳生阴长之义以益气汤温养中气而渐安一士勤于举业夏末患里急泄白脓衆以痢治曰非也此积劳伤脾脾气下䧟即东垣所谓饮食不节起居不时上升精华之气反下䧟云云也用补中益气汤二剂而安龚子才治刘司寇年近七十患痢脓血腹痛诸医弗効诊之六脉微数此肥甘太过内有积热当服酒蒸大黄一两清利之刘曰吾衰老恐不胜惟滋补平和乃可因再四引喻始勉从之逾日而愈一人下痢小腹急痛大便欲去不去以脾胃气虚而下䧟也用补中益气汤送八味丸二剂而愈此等症候因利药致损元气肢体肿胀而死者不可枚举一人患痢后重自知医用黄芩芍药汤后重益甚饮食少思腹寒肢冷龚以为脾胃亏损用六君子汤加木香炮姜二剂而愈赵养葵治四明徐阳泰体素丰多火善渴虽盛寒牀头必置茗碗或一夕尽数瓯又时苦喘急质之赵赵言此属郁火症常令服茱连丸无恙也丁巳夏徐避暑檀州酷甚朝夕坐冰盘间或饮冷香薷汤自负清暑良剂孟秋痢大作始三昼夜下百许次红白相襍絶无渣滓腹胀闷绞痛不可言或谓宜下以大黄赵勿顾也竟用参术姜桂渐愈犹白积不止服感应丸而痊后少尝蟹复㵼下委顿仍服八味汤及补中重加姜桂而愈夫一人之身厯一嵗之间耳黄连苦茗不辍口而今病以纯热瘥向若投大黄下之不知何状又病室厚时喘逆不眠用逍遥立安又患便血不止服补中黑姜立断不再剂喻嘉言治张仲仪初得痢疾三五行即诊之行动如常然得内伤之脉而挟少阴之邪曰此症宜一表一里但表药中多用人参里药中多用附子方可无患若用痢疾门诸药必危之道也张以平日深信经取前药不疑然病势尚未着也及日西忽发大势身重如巨石头在枕上两人始能扶动人事沈困急服完表二剂次早诊视即能起身出房再与参附二帖全愈若不辨症用药痢疾门中㡬曽有此等治法乎周信川年七十三平素体坚秋月病痢久而不愈至冬月成休息痢一日夜十余行面目浮肿肌肤晦黑脉之沈数有力谓曰此阳邪陷入于阴也吾以法治之可愈以人参败毒散煎好用厚被围褥上殿定肛门使内气不得下走然后以前药滚热与服良久又进前药遂觉皮间有津津㣲汗再溉以滚汤教令努力忍便不得移身如此约二时之久皮间津润总未亁病者心躁畏热忍不可忍始令连被卧于牀上是晚止下痢二次后用补中益气汤一日夜止三次不旬日全愈葢内陷之邪欲提之转从表出不以急流挽舟之法施之其趋下之势何所底哉闻王星宰患久痢诸药不效苏郡老医进以人参败毒散其势差减大有生机但少此一段干旋之法竟无成功故凡遇阳邪陷入阴分如久疟久痢久热等症皆当识此意使其缓缓久久透出表外方为合法若急而速则恐才出又入徒伤其正耳按休息痢多縁悞治而成或兠澁太早或有表症而骤下之古人多以感应丸为治法至良也兹以人参败毒治其理者至以布蛋殿其肛谓内气不下走亦好奇之过耳朱孔阳年二十五形体清瘦素享安逸夏月因搆讼奔走日中暑湿合内郁之火而成痢疾日夜一二百次不能起牀以粗纸铺茵上频频易置但饮水而不进食其痛甚属肛门如火烙扬手掷足躁扰无奈脉之弦劲𦂳急不为指挠曰此症一团毒火藴结阳胃其势如焚救焚须在倾刻若二三日外肠胃朽腐矣乃用大黄四两黄连甘草各二两入大砂锅内煎随滚随服服下人事少宁片时少顷仍前躁扰一日夜服至二十余碗大黄俱已煎化黄连甘草俱至无汁次脉势少和知病可愈但用急法不用急药改用生地麦冬各四两另研生汁以花粉丹皮赤芍甘草各一两煎成和汁大碗嚥之以其来势暴烈一身津液从之奔竭待利止生津则枯藁难回矣今脉既减则火邪已退不治痢而痢自止岂可泥泥滞之药而不急用乎服之果痢止但遗些少气沬畧进腐浆米汁调养旬余始能消谷亦见胃气之存留一线者不可少此焦头烂额之客也浦君艺病痢初起有表邪未散误用参术固表使邪气深入又误服黄连凉解大黄推荡治经月余胃气不运下痢日夜百余行一夕呕出从前黄连药汁三五碗呕至二三次后胃与肠遂打成一家内中幽门阑门洞开无阻不但粥饮直出即人参浓膏才吞入喉已汨汨从肠奔下用大剂四君子汤煎调赤石脂禹余粮二末连连与服服后势少衰但腹中痛不可忍浦曰前此痢虽多然尚不痛服此药而痛増未可服矣喻曰此正所谓通则不痛痛则不通之説也不痛则危痛则安何乐而不痛耶仍以前药再进俟势已大减才用四君子倍茯苓十余剂全安李士材治孙潇湘夫人下痢四十日口亁发热饮食不进腹中胀闷完谷不化尚有谓邪热不杀谷者计服香莲枳殻豆蔲厚朴等三十余剂絶粒五日命在须臾诊之脉大而数按之豁然询得腹痛而喜手按小便清利此火衰不能生土内真寒而外假热也亟煎服附子理中汤冰冷与服一剂而痛止六剂而热退食进兼服八味丸二十余日霍然起矣许郡侯女痢疾腹痛脉㣲而软李曰此气虚不能运化精㣲其窘迫后重者乃下陷耳用升阳散火汤二剂继用补中益气汤十剂而愈一妇人痢疾一月诸药无功李诊之曰气血两虚但当大补痢门药品一切停废以十全大补连投十剂兼进补中益气加姜桂二十余剂而安张兵尊秋间患痢凡香连枳朴等剂用之两月而病不衰李脉之滑而有力失下故也用香连归芍陈皮枳殻加大黄三钱下秽物颇多诊其脉尚有力仍用前方出积滞如鱼肠者约数碗调理十余日而痊毛抚军痢如鱼脑肠鸣切痛闻食则呕所服皆芩连木香菖蒲藿香橘红芍药而已后有进四君子汤者疑而未果诊得脉虽洪大按之无力候至左尺倍觉濡软此命门火衰不能生土亟须参附可以回阳因问但用参术可得愈否李曰若无桂附虽进参术无益于病且脾土大虚虚则补母非补火乎遂用人参五钱熟附一钱五分炮姜一钱白术三钱连进三剂吐止食粥再以补中益气加姜附四剂后即能视事呉又可治张德甫年二十患噤口痢昼夜无度肢体仅有皮骨痢虽减毫不进谷食以人参二钱煎汤入口不一时身忽浮肿如吹气毬自后饮食渐进浮肿渐消肿间已生肌肉矣髙鼓峰治朱殿臣病痢日踰百余次身发热饮食不进所用皆槟榔大黄之属髙曰此破气利血药也治滞下当调气不当破气当和血不当利血以当归白芍生地黄芩木香等数大剂饮之三日而愈冯楚瞻治王姓人久患重痢延诊时当六月自腹至阴囊皆重绵厚里稍薄则痛甚其两足心又觉热甚必重扇始可饮食不思甚危困脉之寸强闗尺并弱曰此中气久虚气不升降阴阳阻隔似痢非痢误用香连苦寒之剂以致抑遏阳气于九地之下而中宫藏纳气之所反已空虚且久痢阴阳两亡故足心之热阴虚所致腹中之寒阳虚所由中宫之阳宜温而补下䧟之阳宜清而升理难并行今但先去其中寒之阻隔则郁遏下极之火自能上升大用附子理中汤加五味子以敛之二三剂后腹寒足热俱减六七乃以归脾汤加肉桂五味煎汤送八味丸而愈陈秀才患白痢甚宻诊之两寸畧洪两尺左闗甚弱舌有黑胎此肝不能踈洩肾不能闭藏宜痢之重宻矣且真阴亏极于下真津燥藁于上水乗火位故赤舌变黑也若服黄连适堪其害乃果有以香连进者服后痢更无度复延冯与八味汤大料用人参冲服渐得轻可调理月余而安杨乗六治沈某病痢里急后重日夜百余次发热口渇体倦嬾言倦卧少食小便不利或用痢门清热消滞套药数剂转甚脉之缓大无力面色嫩白舌胎㣲黄此挟虚感寒不可以痢疾正治之也乃用补中益气加白芍炮姜一剂而愈急重渐缓痛痢随减再剂身凉食进诸症悉愈蔡某病痢脐腹绞痛里急后重日夜无度自知医所服皆培肾燥脾之剂幸不误事但病根不断毎週时或五七次迁延三载形肉渐脱力不能支杨诊之脉附骨而𦂳左尺尤甚面晃白舌淡嫩且胖且滑此寒积在大肠底诸药不能到故经年累月痢无止息也今脾肾大亏须服养荣八味各数十帖待其气血充足然后蜡丸巴豆一枚大如龙眼空服以热水送之则药到积所乃化其积自除矣如法治之果不再发姚某痢疾腹痛后重脓血并见日夜无度或用利气凉血清火解毒一切消尅之剂病不减而解出断肠一段长半尺许延杨诊述病情用药次第并询断肠之故思之良久曰决无此事夫肠者起自胃之下口厯幽门䦨门以至肛门大小相连若中既断矣何能自出肛门耶且肠既出于昨日则上下断絶已久何至今日便中脓血仍相续不絶耳葢肠中滑腻稠粘如脂如膏粘贴肠上之一层其形外圆中空有似乎肠而实非肠也试拨之必腐矣果然诊其脉细数而弦按之勒指舌如镜而面无神此木气太甚胃气将絶无救矣数日果殁易思兰治省亭殿下七月病痢始服清次行和解又次滋补月余转甚毎日行数次肚腹绞痛但泄气而便不多起则腰痛屈曲难伸胸膈胀满若有物碍嗳气连声四肢厥逆喘息不定诊之两寸沈大右寸更有力右闗沈𦂳左闗弦长而洪喜两尺沈㣲来去一様曰此神劳气滞之病也以畅中汤进之制香附八分苍术一钱神麴三钱五分抚芎七分黄芩八分枳殻三分苏梗五分甘草三分姜一片枣二个服后兀兀欲吐冷气上升嗳气数十口即大便去秽汚颇多胸次舒畅腹中觉饥自午至酉止去一次四肢不厥肩背轻快六脉平复但心肉怔忡头目昏眩饮食无味用六君子汤加香附砂仁二剂胃气渐复眩晕怔忡乍止乍作又以补中益气加蔓荆子茯神枣仁黄柏半月乃全愈张路玉治项鸣先尊堂下痢血色如苋汁服消克苦寒芩连大黄之类愈甚不时发热痞闷六脉瞥瞥虚大右闗独显弦象按之则芤此气虚不能统血之候与补中益气加炮姜肉桂四帖而安郭然明之室患五色痢日夜数十次兼带下如崩误服黄连大黄十余遂隔塞不通口噤不食半月余至夜必大发热躁渇六脉弦细而疾此足三阴俱虚之候与理中加桂苓木香乌梅以调其胃次与加减八味汤𨗳其阴火而全安某刑部髙年久痢色如苋汁服芩连白芍之类二十余剂渐加呃逆六脉弦细如丝与理中加丁香肉桂疑不服仍啜前药数日病愈甚而骤然索粥诸医皆以能食为庆张再诊则脉至如循刄刄此中气告竭求救于食除中症也与伤寒之例同不可为矣禇某尊堂深秋久痢口噤不食者半月余但饮开水及𤓰汁啜后必呕胀肠鸣绞痛不已烦渇闷乱至夜转剧所下皆脓血日夜百余次小水涓滴不通六脉皆弦细乏力验其积沬皆瘀淡色晦询其所服皆芩连槟朴之类所见诸症俱逆幸久痢脉弱尚宜温补用理中加桂苓紫菀调之服后小便即通得稍寐数日糜粥渐进痢亦渐减更与理中倍参伏龙肝汤泛丸调理而痊陈进士㨗归抵家即患河鱼腹疾半月来攻尅不效噤口粒米不入且因都门久食煤火肩背发长不赤不疼陷伏不起发呃神昏诊之六脉弦细欲絶面有戴阳之色所下瘀晦如烂鱼肠脑症虽危幸脉无旺气气无喘促体无躁扰可进温补但得补而痈肿焮发便可无虞遂䟽保元汤每服人参三钱黄耆二钱甘草肉桂各一钱伏龙肝汤代水煎服一啜而稀糜稍进两啜而后重稍轻三啜而痈毒坟起疡医敷治其外嘱守前方十余剂而安韩晋度春㨗锦旋患腹痛泄㵼下血或用香连丸遂饮食艰进少腹急结虽小便癃闭而不喜汤饮面色痿黄日夜去血五十余度诊之气口沈细而𦂳所下之血瘀晦如苋菜汁与理中汤加肉桂二钱一剂溺通小腹即寛再剂血减食进四剂泄㵼止三四次去后㣲有白脓与补中益气加炮姜四剂而愈张飞畴治朱元臣子患五色痢二十余日胸膈胀满粥饮不进服药罔効另延两医一用大黄一用人参不能决求诊之曰用大黄者因其胀满脉大也用人参者因其痢久不食也痢久不食大黄断断难施膈满作胀人参亦难遽投拟伏龙肝为君专温土藏用以浓煎代水煎焦术茯苓甘草广藿木香炒乌梅一剂利减食进再剂而止遂不药调理而安柴屿青治解元周让谷在安抚张西铭京寓时半年久痢不止或用参耆赤苓粟殻肉果不効夜起六七次日间不计其数脓血襍下己频于殆始求治以久痢亡阴不宜再用赤苓利水亦非兠濇之所能止且久痢寒积在大肠底现今两脉带𦂳欲用蜡豆丸衆皆不敢不得已勉用补中益气加茱萸制川附一剂而减后兼用八味丸而愈张三钖治一人患痢发寒热头痛左脉浮𦂳而右脉滑大乃内伤挟外感也先用败毒散加姜葱一服表症悉除但中脘作胀闷后重不已以平胃散加枳殻木香槟榔山查二服胀闷移于小腹投木香槟榔丸三钱下粘硬之物而愈一妇病痢自投承气汤二服不应诊之左脉浮而带弦右三部俱沈闗脉畧滑必郁闷中食所致病家云素恼怒遂以厚朴苍术香附抚芎舒郁山查槟榔橘皮木香理气白芍调中三服而愈一人痢初愈遂饮烧酒襍进肉面胸口胀懑发寒热右脉弦滑倍常知饮食酒毒为患也病后中气未复火邪尚存多食自难传化烧酒复助其毒势在不救今食填胸中得吐乃有生意经云在上者因而越之是也不信自服巴豆丸药下咽去血升许而殂一人夏月逺行饮酒致下痢皆纯血日夜无度心下胀不食脉三部俱弦滑而数先与山查枳实槟榔橘红香连以和其中次与木香槟榔丸以𨗳其滞胀闷已除下血愈甚遂以四物用生地条芩茱连丹皮二剂血止一半再加地榆三服已一人痢胀痛自服大黄丸一时痛转甚手足俱冷脉沈伏知寒凉用早也投炮姜理中汤加厚朴苍术山查一服外用炒盐熨之下膈週时即定后用香连白芍厚朴枳殻等调理而痊一人患痢二月不愈秽污在牀六脉弦而弱投补中益气加酒炒白芍八贴始止二十贴而痊一人病痢日久不止四肢俱肿而脉细小尚可救与参苓白术散加肉豆䓻少许作汤服愈一妇病久痢食时身热左脉浮数右脉滑数询其饮食虽病未减至剧始不能食与仓廪汤先去其热后以枳术人参陈皮查曲又二服腹中渐寛后重不止乃以调中益气汤下木香槟榔丸二服下秽物碗许愈陆养愚治一人因路途感冐头㣲痛身㣲热饮食如故数日后患水泄小便赤濇自服胃苓汤二剂泄不止而反见积又服芩连白芍木香槟榔辈二剂亦不效诊之两手浮弦沈按濇数此因表气不舒致令里气不顺偶值脾胃不调而作泄也乃以五积散㣲加白豆仁木香二剂大汗而诸症悉愈董浔阳素有酒积因而患痢虽奉养丰而禀赋厚而清凉消𨗳过多今痢已少瘥而大便犹滞小便短数黄赤身时热上壅头面鼻塞耳聋眼昏口燥脉之浮大而数按之而驶或谓苓连滑石但可清下焦之火当以凉膈散清上焦以佐之且谓尚洪盛未可议补陆曰公平日脉顶指洪盛以今日较之已弱极矣凡九窍不利由于阳气工盛而致则当清㵼若由于肠胃之所生则当补敛今㵼痢久数用清凉消𨗳之剂肠胃有不虚乎夫中焦气血不足多致虚火上炎下迫用人参白术补气为君当归白芍养血为佐五味麦冬枣仁敛耗散之气以为臣甘草茯苓缓以渗之以为使待上焦既清而后提其下陷之阳则便实溺清而通畅矣二剂后再以补中益气汤加减服之全愈陆肖愚治呉南邱八月间醉饱后使内明日患痢昼夜百余次赤白相间状如烂肉腹中温温作痛四肢厥冷脉之缓大无力两尺尤弱谓此症即冝补塞先书人参肉果二味其子大骇谓无积不成痢岂有一二日即用补塞者不得已始与调气养荣汤无进退更医投以芩连槟榔木香等药腹痛如劙足厥如冰冷汗气促食入即从大便而出色尚未变再亟诊身体不能转侧大便如流幸脉与神气未絶因用大料人参附子理中汤加肉桂肉果一剂痛减数剂足温泄少止后用人参至二斤始起须髪尽落鞠二府九月间赤痢腹痛里急后重或用芩连槟朴白芍滑石一剂痛觉増二剂痛更甚乃谓医曰通则不痛汝为我用大黄下之医唯唯其公子力争不可诊之面赤戴阳唇若涂朱舌白滑无胎所下有泥血如豆大者数十枚余淡黄而溏其脉浮按㣲数而大沈按迟而无力曰此痛乃寒也当以温热解之葢脉无热大而无力者为虚寒痢赤为热色晦而便溏者为虚寒用白芍五钱醇酒炒数次姜灰二钱炙甘草桂附各一钱木香五分枣二枚一剂痛减能即卧二剂痛止改加升麻参耆数剂而后重㵼痢并除矣朱丹溪治青田人肚痢红紫血下坠逼廹不渇不热用白术白芍各一两陈皮枳殻归身滑石各半两甘草炙二钱桃仁三十六个分八帖下实肠丸三十粒许叔㣲曰陈侍郎经中庚戌秋过仪徴求诊初不觉有疾及诊视肝脉沈弦附骨取则牢予曰病在左脇有血积必发痛陈曰诚如是前某守九江被召冐暑沙长江暨抵行朝血痢一块大如杯旬日如碗大痛发则不可忍故急请公祠以归耳奈何予曰积痢不强止故积血结于脐脇下非抵当丸不可渠疑而不肯服次年竟以此终郑奠一治江南臬司多公患噤口痢粒米不进令服牛乳久之而瘥陆祖愚诊呉翺𤣥年近七旬秋初患痢起于醉饱房劳诊之容颜黯滞六脉弦𦂳此形症不足脉候有余明是阳亢阴㣲须用参附挽回否则不出三日满座閧然医者从而和之乃投以鼎串之药烧爇草头令病人闻吸以开胃气次早痢果减六七渐进薄粥谈笑吟诗大有起色閲二日而讣音至矣陈三农治一妇久痢不止口亁发热饮食不进犹服香连等药完谷不化尚谓邪热不杀谷欲进芩连数日不食热正危廹诊之脉大而数按之极㣲询之小便仍利腹痛喜手按此火衰不能生土内真寒而外假热也小便利则不热可知腹喜按则虚寒力辨亟进附子理中汤待冷与服一剂而痛止连服数剂而愈抚州铜客病痢甚危悬五十金酬医太学生倪士实授一方用当归末阿魏丸之白汤送下三服而愈胡竹亭授一治痢方採黄花地丁草捣取自然汁一酒盃加蜂蜜少许服之神验薛立斋治崔司空年踰六旬患痢赤白里急后重此湿热壅滞用芍药汤内加大黄二钱一剂减半又剂全愈惟急重未止此脾气下䧟用补中益气汤送香连丸而愈马仪元治一人年逾古稀下利脓血调治半年不愈脉之左见弦澁右闗尺㣲濡按之则㡬微欲絶此脾肾俱劳之候也脾主转输肾主二阴二脏不治将何恃为健运蛰藏之本耶病久年髙所喜发言清越神气明爽虽危可治用人参三两熟附三钱服后三四时许觉周身肌肉胀不可忍疑药之过急召诊则右闗尺俱透按之有根曰脉透者气充于内也肌胀者气达于表也前方少减附子连进五剂利减半粪㣲溏再服症减七八但小便少而㣲渇与五苓散减桂加参小便如泉再以补中益气调理两月而安凌伯尹患痢两月不止百治益甚诊之右闗尺虚而结滞胸中有块起如拳水浆不得下咽曰此症屡经误治邪未得除而胃气已伤客邪乗虚结于心下与痰饮相搏而成痞水不得下咽者土虚不能胜水且以寒饮内格而不入也与半夏㵼心汤二剂结块渐平再剂而症减七八渐进粥饮葢外邪挟内饮相结其留连胶固有非一表一里所能尽者攻之则正愈伤补之则痞益甚然舎此则治法何从而施乃用人参大枣以安胃气之虚而加炮姜半夏黄芩黄连以涤痰治邪而成倾痞之用正如良吏治民威惠兼着而治功成矣包瑞溪学宪传治血痢痛甚方白芍酒炒五钱枳殻槐花同炒去槐花五钱升麻醋炒七分真川连姜汁炒五钱滑石末三钱乳香没药各七分半山查肉三钱甘草五分试之神効黄聚川年兄太夫人年八十余偶患痢胸膈胀絶粒数日予以升麻人参黄连莲肉方投之参至一两诸子骇甚再问予予曰迟则不救矣一剂啜粥再剂腹中响一泄痢即止今年九十余尚健也陈赤石督学因校士遇劳感暑遂滞下纯血医皆难之陈刺史曰此非缪仲淳莫能疗也使者旁午得之呉门一日夜驰之武陵诊之其所由遂用人参五钱升麻七分炙甘草红麴各钱半乌梅二枚川连三钱白芍二钱连肉四十粒煎调滑石末五钱二剂而愈督学曰痢止矣心摇摇不能閲卷奈何仲淳曰此劳心太过暑因客之故耳加竹叶亁葛枣仁一剂遂平庚子秋华氏妹归宁忽痢日夜㡬百行身热发呕一呕数十声不絶呉医争欲下之且曰补即死矣时仲淳以先王母病留湖濵怜其促治后事甚亟曰既已知危何不以药试之服如金丸因思饮予固守仲淳前方以人参炒白芍扁豆升麻滑石炙草橘红煎下如金丸二剂势稍定更数服愈华水部至今感服一少年贵介暑月中出外饮食失宜兼以暑热遂患滞下途次无药病偶自止归家腹痛不已徧尝诸医之药药入口痛愈甚亦不思食仲淳视之曰此湿热耳其父曰医亦以湿热治之而转剧问投何药曰苍术黄连厚朴枳殻陈皮等仲淳曰误也术性温而燥善闭气故滞下家忌之郎君阴虚人也尤非所宜更以滑石一两为细末丹皮汁煮之别以白芍酒炒五钱炙草二钱炒黑亁姜五钱水煎调服右末服之须臾小便如注痛立止秦公藩病痢医误投澁药一剂痢止湿热无自而出遍攻肢体骨节间以致项弦目赤肩臂腕膝足胫俱发肿痛甚不能转侧仲淳䟽方寄之用白芍石斛牛膝木𤓰黄柏苡仁炙草车前茯苓痛虽止尚不能转侧更用蒺藜菊花首乌胡麻黄柏炙草复逾年愈其始病时一医稍投参术痛极欲死此系本症阴虚有火又加湿热暑湿交攻故现此症名痢风阴虚火多故不受补又不宜燥惟㣲寒清平之剂调之久之自愈立斋治一老人患痢骤用澁药致大肠经分作痛此湿毒流于隧道而然以四物汤加桃仁酒芩红花升麻枳殻陈皮甘草治渐愈因年髙胃弱竟至不起又一患者亦用澁药环跳穴作痛与前药去升麻陈皮甘草加苍术黄柏柴胡青皮生姜十余剂少可更刺委中出黑血而愈如手蘸热水拍腿上有泡起去亦可不若刺穴尤速效也韩户部左臂患一紫泡根畔赤肿大肠脉芤谓芤主失血或积血韩曰血痢未瘳以芍药汤二剂更以人参败毒散二剂疮痢并愈沈明生治呉君一媳患痢四十余日食少倦怠原医以日久困惫当从补治无复可疑延诊谓其染患以来膏粱未尝一日去口则旧积徐新积复起旋生形虽虚而症固实也日虽久而积固新也治法应与初症同先进𨗳滞丸二服嗣用补消兼进仍嘱其清虚调养后果全愈由此观之初中末三法有难尽拘而望闻切之外不可废问且呉俗有饱不死痢疾一语恣噉肥甘唯恐弗及何异借冦兵而资盗粮耶蔓延日久驯致証实形虚欲补形则碍其証欲攻实则虑其虚始也求其多食而终至于不能食良可悯也因志之以戒夫世之患痢而不慎口腹者章素文母秋间患滞下脉与症本皆轻浅乃过于慎重泥髙年不可寒凉之説更医至再亦惟将顺主人情致令绵延不已最后延诊力矫前非竟以黄连主治得瘥时有童鸣佩章石交也亦乆痢亟以沈荐且言治此恙者莫过于沈而沈之善用亦莫过于黄连一味耳即诊即告曰是症非附子弗痊章讶之谓童利下之色与夫作痛溺澁日期近逺颇与前症相类何用药水火如是曰辨症不在多岐但须一矢破的童之滞下兼証皆似乎热而询其毎欲圊时必先腰痛一语而得病根矣夫腰为肾府肾主二便乃胃家北门鎻钥之司也虚则不能闭藏是以毎欲更衣輙先作痛非与腹部之痛随利减者可同日而语向皆用寒凉荡涤主治疾何由平于是先以理中补中相合为剂嗣以八味丸益火之原果得奏绩嗟夫症同治异孰谓可概施一法也哉呉有声云壬寅秋予病痢而剧郡治逾月气息奄奄色毁骨瘠望者却走明生先生至诊视之则曰是何中暑之深也家人疑之谓予安坐书斋足不出户奚暑之乗先生决之于指断之于心遂投以凉剂一服即有效不数日间而乃全愈葢予夏间曽制地黄以酒渍之毎日必出诸酒而曝之烈日之中至夕仍还而渍之于酒如是者㡬一月予愚甚以为地黄之精神尽在酒也取而饮之而不知炎威之毒渐畜于酒者早已入余之肺肠此家人所不知即予亦未悟迨病愈而推之始得而先生独知其中暑之深则其视病可不谓神焉者哉聂久吾曰痢为险恶之症生死攸闗然古今治法多罕十全予以经验既多病机渐悟乃自制此方所向辄効遂刋布广施全活甚衆苐服者药湏道地尤不任意加减耳川黄连条芩生白芍查肉陈枳殻槟榔厚朴青皮当归甘草地榆红花南木香桃仁泥水二碗煎一碗空心温服查再煎此方或红或白或红白相兼里急后重身热腹痛者俱可服其有便纯红便杨尘水大孔如竹筒等恶症古谓不治者急服此亦可救但迟缓毒坏脏腑为难救耳其有噤口者毒在胃口也此药煎一剂分五六次缓缓服之令胃口毒气渐开服完一剂后不惟药可进而饮食亦渐可进矣不必另用他药也单白无红者去地榆桃仁加去白陈皮四分木香用三分滞澁甚者加酒炒大黄二钱服一二剂仍除之此方用之于三五日神效旬日内外亦效惟半月外则当加减如后黄连条芩白芍查肉厚朴陈皮青皮槟榔甘草地榆当归桃仁泥红花木香如延至月余觉脾胃虚滑者用酒炒芩连白芍各六分陈皮厚朴木香各三分醋炒地榆四分红花二分当归人参白术熟甘草各五分以上方法用无不効间有不効者必其初投参术等补剂太早补塞邪热在内久而正气已虚邪气犹盛欲补而澁之则助邪欲清而疎之则愈滑遂致不救予当治一公子一仕官皆早投温补不可挽回故表而出之以戒后张龙文年三十来九月患痢至十二月未瘥已无腹痛后重服补中益气则不及至圊且下转数延予治与熟地杞子白芍枣仁米仁等初甚逆膈胀而利且五色幸彼能守药弗更张再进而利逓减矣洎嵗暮已向愈脉之两闗滑大重按则弦戒之曰药未可停恐立春后病再发己而果然其隣医就余方加补骨脂砂仁木香广皮之类与之了不应且昏睡而多汗至四月中再求诊则以前方加沙参麦冬蒌仁黄芩未二十剂而痊后环跳穴及趾肿疼痛流注无定所状如痢后风仍前方加知柏川连数剂而安濮氏子住涌金门外甚贫窘患久痢脱肛诸治不效乃入城就予诊虽相去二三里途中必数登厠肛既不收行步殊苦与补中益气汤加熟地一两炮姜一钱服二剂竟愈范秀才年近七旬戊子二月患寒热原有疝病至是胸脇少腹无不痛楚下利红白一名医治之有年其邀余诊葢乗便耳其脉弦数所喜者滑询其小便短赤此纯属肝火下廹似痢而非痢也必多服香窜又值君火司天少阳当令于是乗其所胜而侮其所不胜所下皆太阴血津阳明脂膏也与生地女贞沙参麦冬川连蒌仁一剂已逾其半而名医曰七十之年可服黄连之苦寒蒌仁之滑泄乎今下利而不与调气健脾而反用滋阴润肺此何治耶范乃拘儒复听之治又一月将毙矣再延诊仍前方加杞子白芍甘草数剂痢止痛除而愈疟痢李易安金石録后序言其夫赵明诚因途中奔驰冐暑至行在旅邸病痁予闻信惊怛念渠性素急病痁患热必服寒凉药疾可忧遂解舟下一日夜行三百里比至果大服柴胡黄芩疟且痢遂以不起万密斋治汪氏媳病疟且痢用小柴胡合桂枝汤加当归陈皮二十余剂疟愈随以黄芩芍药汤加人参治痢不効再思之悟曰此病得之内伤名为白蛊乃用升阳胜湿防风汤一剂而安陆肖愚治王笠云八月间患疟服药已愈后复饮食不调大便㵼而变痢一日夜约一二十行皆积滞无粪腹疼后重身热夜不安医以芩连木香槟榔等药投益甚脉之左手浮弦而弱右手沈数而㣲曰此疟之余邪也当先解经络中邪热则大便自固乃以机要防风芍药黄芩汤加柴胡二剂身热腹痛顿止后以调气养荣汤数剂而精神如故孙文垣治董浔老家马厨七月初旬患病二十余日势转剧询其症曰大发寒热寒至不惮入灶热至不惮入井痢兼红白日夜八十余行腹痛恶心汗多神气倦甚问其脉曰脉不吉下痢脉洪大者死细㣲者生今洪大逆也孙曰痢固忌洪大寒热亦非细㣲所宜其中必有故往诊其脉察其症果如斯言面色㣲红汗淋淋下䆒病所由起谓客来衆厨间躁热食𤓰果蔆藕过多晚又过饮接内寝于担下次日即寒热腹痛因而下痢与人参白术石膏滑石各五钱知母炮姜各三钱大附子炙甘草各二钱大剂煎之饮讫即睡或问曰服后何状为佳曰倘得一睡则阴阳和和则汗可敛寒热呕恶可止也夜来痢减半汗吐全无脉亦敛矣再用人参石膏白术白芍滑石各三钱炮姜肉桂知母各二钱炙甘草附子各一钱服后疟止痢又减半饮食渐进神气渐复改用酒芍五钱人参白术滑石各二钱甘草陈皮炮姜肉桂各一钱三剂痢全止而痊或问寒热均投此何症而剂何名也笑曰此滑公所谓混沌汤也经云夏伤于暑秋必疟痢白虎汤益元散又云𤓰果寒凉伤其中气酒后御内损其下元附子理中汤正所以温中补气下者经又云实者邪气实也故以白虎益元应之虚者正气虚也故以理中汤应之若以寒热均用为疑则仲景附子甘草㵼心汤既用大黄黄连又用亁姜附子此何説哉葢假真对真也臧茗泉脉左弦数右寸弱闗大重按则滑右尺微原以疟后复伤饮食大便㵼而变痢一日夜只五六行皆积滞无粪腹疼后重难堪午未后发热天明始退此夏伤于暑秋成疟痢也其热仍疟之余邪当先解散然后以补剂之则利自愈矣与神授香连丸一服腹中肠鸣须臾大便行较前更多且有粪下改以白芍四钱泽㵼黄连各一钱滑石二钱甘草桂皮各四分山查七分两日后与补中益气汤加木香黄连白芍调理半月而瘥张路玉治故友子触疫疟之气染患月余不止左右乏人失于调理致愈而复发加以五液注下疟痢兼并水谷不入者半月余乃携归斋中日与补中益气兼理中六君萸桂之属将养半月而愈李士材治一士冐暑劳苦患血痢危甚用黄连当归乌梅滑石各五钱香薷三钱甘草一钱而愈陆祖愚治姚可仪祖母年七十精力过人勤劳不倦忽于夏月怒后感冐风凉兼之饮食头疼骨痛寒热大作寒则重衾热则冷饮或以其年髙病重攻补兼施遂腹痛讝语烦躁脉之洪弦而𦂳谓高年而脉乃如是病正进也须双解表里之邪遂用柴葛二陈枳桔查朴芩苏加生姜二剂表症稍减腹仍痛下利红白里急后重日夜去积三十余次亦脉未减乃用润字丸一钱香连丸和服日夜三服两日后痢减半惟脐之上下痞满又用槟榔青皮木香泽㵼木通芩连滑石之类五六剂方得燥屎与积同去病又减二三仍用香连丸二钱日进二服数日积除痢止改投大补气血之剂调理月余而安韩延年长子初患咳𠻳已久至七月患疟复变痢疟仍未止或以尺脉短濇投养阴清补之剂诊之拟加参附前医亦以为然后更数医仍不外温补止塞出入加减服参及四斤病虽减而元气犹未如故髙丽医人治疾用药只一味两味至三味则极多矣未有至数味者葢药性专则达二则济三则调四则叅与制再多则相牵而不能奏功矣偶传疟痢二方甚简而騐今录于此治痢止二味色白者患寒用生姜一两细茶五钱色赤者患热用细茶一两生姜五钱赤白杂者姜茶各五钱青皮三钱陈皮二钱酒一碗河水一碗煎至一碗温服即愈痢后风孙文垣治程氏子年十五夏月患痢医治弥月痢止而筋骨肿痛痛处发热昼轻夜重肌肉消饮食减有作白虎厯节风治者有作鹤膝鼓槌风治者病愈甚诊之脉皆细濇曰此痢后风也葢由治痢不善以致寒湿秽瘀凝滞经络日久血气为痛所伤此症虚虚实实极难认处方亦不易欲补虚则肿愈剧欲疎通则痛愈甚唯局方大防风汤可用防风熟地黄耆人参白芍当归杜仲各一钱白术一剂五分羌活牛膝甘草回阳各五分川芎七分加姜三片服三十贴而安陈三农治一士痢后腰腿挛痛不能俯仰此肾虚风寒湿所乗也用独活寄生汤二剂愈汪绍兄室人年五十余新秋患淋秘小愈即勿药初冬先自汗两日遂寒热成胎疟医畧与消散不効将半月复増滞下腹痛后重日一二十行因见其脉如蛛丝声㣲气乏疑属虚寒乃用二陈汤香砂苍朴温胃燥脾之剂十余日舌胎尽黑多汗不眠遂辞去诊之脉果沈㣲语殊轻怯然小便热短胸膈痞闷疟则热多于寒痢则红少于白此伏气所发陈茎郁积大腑为病也在金匮法宜下之但其禀赋甚弱三阴素亏不可峻治且前所服类皆温燥故令积滞不行宜以润滑甘寒之品𨗳之用生地杞子麦冬蒌仁当归木通白芍黄芩枳殻桔梗数剂觉去宿垢甚多又数剂而痢止疟仍间日一作加痰𠻳甚频此肠胃既通余热挟虚火上窜也前方去枳桔当归木通加沙参熟地地骨首乌之属十余剂黑胎始尽而寒热除又数剂痰𠻳亦止后因劳疟复作用补中益气去人参加熟地一两一剂而愈愈后左闗尺仍细弱向若峻下必生变矣当病甚时一耑科与木香白术炮姜补骨脂等亦幸而未服续名医类案巻十一续名医类案卷十二钦定四库全书续名医类案卷十二钱塘魏之琇撰饮食伤窦材治一人慵懒饮食即卧致宿食结于中焦不能饮食四肢倦怠令灸中腕五十壮服分气丸丁香丸即愈一人脾气虚好食冷物不消常觉口中出败卵臭服草神丹即愈若服全真金液亦效一人暑月饮食冷物伤肺气致咳𠻳胸膈不利先服金液丹百粒泄去一行痛减三分又服五膈散而安但觉常发后五年复大发灸中府穴五百壮方有极臭下气难闻自后永不再发汪颍曰一人好食烧鵞炙煿日常不缺人咸防其生痈疽后卒不病访知其人每夜必啜凉茶一碗乃知茶能解炙煿之毒也龚子才治一人劳后喫红柿十数枚又饮凉水数碗少顷又食热面数碗遂心腹大痛诊之六脉沉㣲气口稍此寒热相搏所致以附子亁姜肉桂枳实山查神麴莪术香附一服立止后浑身发热又以小柴胡一剂而安一人腊月赌喫羊肉数斤被羊肉冷油凝结堵塞胸膈不下胀闷而死诸医束手诊之六脉俱有乃用黄酒一大罈煑热入大缸内令患人坐其中衆手轻轻乱拍胸腹背心令二人吹其鼻及将热烧酒灌之次服万亿丸遂得吐㵼而愈陶节菴治一人患病因食羊肉涉水结于胸中门人请曰此病下之不能吐之不出当用何法陶曰宜食砒一钱门人未之信也乃以他药试之百计不効卒依陶语一服而吐遂愈门人问曰砒性杀人何能治病陶曰羊血大能解砒毒羊肉得砒而吐而砒得羊肉则不能杀人是以知其可愈唐守元治一妇人食羊闻唿未及吞而应逾月病发淹及两年唐曰此必胸有宿物家人曰两年不食矣曰试以我药投之既而大吐痰块中裹羊肉一脔遂愈王海藏治秦生好服三生茶及冷物成积而痼寒脉非浮非沈上下内外按举极有力坚而不柔触指出肤表往来不可以至数名纵横不可以巨细壮此阴症鼓击脉也一身流行之火萃于胸中寒气逼之故搏大有力与真武四逆理中等汤丸佐以白芍茴香使不僭上毎日服百丸夜八十丸至夜汗出而愈孙文垣治董浔阳年六十七有脾胃疾以过啖𤓰果胸膈胀痛诸医不愈脉之寸闗弦𦂳曰病伤𤓰果而为寒湿淫胜经云寒淫所胜治以辛温然𤓰果非麝香肉桂不能消以髙良姜香附各一两为君肉桂五钱为臣麝香一钱为佐毎服二钱酒调下药下咽胸次便寛再服知饿三服而巾栉交接賔客如未病者马二尹廸菴年五十五以过食鳗肉卷饼心腹胀痛医不知吐法遽以硝黄下之大便不行胀痛愈甚又用木香槟榔丸继又有下以大小便承气者十余日病益加便既不行食亦不进小水仅㸃滴又服白饼子五日备急丸三日胀痛遂不可当又服甘遂芫花大㦸牵牛之属三日并小便之㸃滴亦无矣又灸中腕三十余壮亦无騐孙至视其色苍黑神藏不露声音亮惟腹大如箕不能反侧脉之两手皆滑大尺犹有力曰此病初时食在上膈法当用吐素问云在上者因而越之是也乃误下伤脾失其健运是以愈下愈胀又以峻利益下之致展转増剧今先用六君子汤以醒其脾木香砂仁助其运动再用吐法吐出前药弗虑大便不行独虑行之不止耳计所服药硝黄五斤巴豆白饼五两又加诸标悍之剂幸而药性未行否则如瓶水底脱倾㵼无余矣今伤在上中二焦下元未损故两尺尚有神色苍气固根本未动尚可为也服药后腹中大痛知药力已至改用人参芦防风芦升麻桔梗各三钱煎服少顷用鵞翎探之涌出前药约十余碗病者曰目前光矣时已刻谓鵞翎探之涌出宜备人参数斤以待至午刻进至宝丹一帖以温中气未申间腹中浊气下注觉少寛至晚大便行一次小水畧通即用参术各五钱炮姜三钱茯苓二钱木香甘草各五分陈皮一钱煎服四鼓又行一次小水亦行次日连㵼十余次以理中为丸与煎剂兼服胀全消食渐进凡㵼七十二日服参二斤呉九宜毎早晨腹痛泄㵼者半年粪色青腹膨胀咸谓脾肾㵼为炙闗元三十壮服补脾肾之药皆不効自亦知医谓尺寸俱无脉惟两闗沉滑大以为忧疑久㵼六脉皆絶也孙诊之曰无恐此中焦食积痰㵼也积胶于中故尺寸隐伏不见法当下反用补悞矣以丹溪保和丸二钱加备急丸三粒五服之更下稠积半桶胀痛随愈次日六脉齐见再以东垣木香化滞汤调理而安汪氏妇腹大如箕坚如石时或作痛杂治月余转胀急小水不通或用温补下元之剂则胀急欲裂自经求尽脉之两闗洪滑鼓指按之不下乃有余之候也症虽重可生其致病之由母家常令女奴袖熟鸡牛舌之类私授之因数食冷物积冷物积成胀满悞作虚治宜増剧也乃用积块丸三下之而胀消积去以保和丸调理一月而愈黄履素曰予在临江时悞服厚朴伤中气之后偶食犬肉一块遂觉停滞时中气正虚不敢加山查等药考本草食犬肉不消煮芦根汁饮之可消如法煎饮觉右脇下㣲痛次日大痛殊不可解自是日甚一日坐卧皆妨反侧痛如刀右脇下按之有物如鸡子方书言右脇痛属食积痰积有谓须攻治者有谓不宜攻必须助正以消邪者时有医主攻治谓不治将成痞块予以为不然确守助正之説当痛极时不敢服药静以守之俟痛小定气虽痞即用六君子加木香等行气之药以渐调之竟得痊可若悞信攻伐不知死所矣张景岳治一上舍年及三旬因午刻食水煮面角将至初更食及小腹下至右角间遂停积不行而坚如拳大如鵞卵其痛之剧莫可名状察其明系面积显而无疑然计其已入大肠此正通则不痛之症也乃与木香槟榔丸其痛如故因疑药力之缓犹未及病及更投神授丸以㵼之又不妨因谓此药性皆寒故滞而不行也再投备急丸虽连得大㵼而坚痛毫不为减斯时也张计穷矣因濳思其由不过因面岂无所以制之今既逐之不及使非借气以行之不可也且计面毒非大蒜不杀气滞非木香不行又其滞深道逺非精鋭之向𨗳不能达乃用火酒磨木香令其嚼生蒜一大瓣而以香酒送之一服后觉痛稍减三四服后痛渐止而食渐进而小腹之块仍在后至半年许始得消尽由是知欲消食滞即大黄巴豆犹有所不能及而推宜行气为先也且知饮食下行之道乃必由小腹下右角间而后出于广肠此自古无言及者琇按就此观之景岳平生临症遗憾多矣夫面角由胃入肠已至少腹之角岂能作痛如是而又如拳如卵耶必其人素有疝病偶因面食之湿热发之或兼当日之房劳遂乃决张如是故推荡之亦不应得木香火酒一𣲖辛热香窜而痛止耳至谓食由小腹下右角而后出广肠谓自古无言及者更堪捧腹经谓大小肠皆盘屈十六曲则左旋右转可知岂如筒如袋而直下乎嘻张路玉治叶某停食感冐两寸闗俱濇数糢煳两尺皆沉弦按之益坚虽其人尚能行走而脉少冲和此必向有陈气在少腹询之果患寒疝数年因婉辞不用药是夜腹暴满而逝或问此人小恙何以知其必死曰凡人胃满则肠虚肠满则胃虚更实更虚其气乃居今胸有瘕而腹有积上下俱困能保其不交攻为患乎当知厥痛入腹脚气冲心等疾皆是阴邪抟结郁既久则挟阴火之势而上升若胸中元气有权则邪下伏今既为宿食填塞逆则上下俱满正气无容身之地往往有暴絶之虞所以不便用药实未知其即死也㓜科汪五符夏月伤食呕吐发热颅胀自利黄水遍体肌肉扪之如刺六脉糢煳指下似有如无足胫不温自认阴寒服五积散一剂热愈炽昏卧不省苐三日利不止时讝语至夜尤甚或以为伤暑与香薷饮遂头面汗出如蒸喘促不宁足冷下逆或以为大寒而脉息糢煳按之殊不可得以为阳脱之候欲勐进参附或以为阴症断无汗出如蒸之理脉所虚而症大热当用人参白虎争持未决张诊之曰六脉如此而心下按之大痛舌上灰刺如芒乃食填中宫不能鼓运其脉往往多此当与凉膈散下之一剂神思顿清脉亦顿起倘投参附其宁免乎癸夘元夕周徐二子过石顽斋头纵饮次日皆病酒不能起欲得葛花汤解酲张曰此汤虽为伤酒耑剂然人禀各有不同周子纵饮则面热多渴此酒气行阳明肌肉之分多渇知热伤胃气岂可重令开㵼以耗津液与四君子汤去甘草加藿香木香煨葛根泽㵼下咽即愈徐子久患精滑饮则面色愈青此素常肝胆用事肾气亦伤酒气皆行筋骨所以不上潮于面葛花胃药用之何益与五苓散加人参倍肉桂服后食顷溲便如皁角汁而安柴屿青治中翰陈雯山壮热神昏为时医所误者累日势甚危笃诊得人迎脉缓自无外感惟气口洪实舌胎甚厚重按其胸皱眉唿痛此胸中停食屡进发表相去迳庭无怪参増剧也用小承气汤连下二次即神清热退而安张飞畴治谢元海夏月常饮火酒致善食易饥半月后腹渐胀满大便艰濇食亦日减医用刻削清火俱不効左脉细数右脉澁滞此始为火助胃弦而善食继为火灼胃液而艰运艰运则食滞食滞而胀满胀满则食减今宜断食辛热乗元气未漓袪其滞而回其液日久则费调理也用枳实𨗳滞汤去黄连白术加葛根一服大便通利而滞行又用健脾理气三日后以小剂生脉加葳𬎼煨葛根半月而愈张三钖治一人发热头痛七日不止诊之左脉平和右寸闗俱弦急有力乃内伤宿食为患也以二陈加枳实厚朴查曲柴胡三剂再加黄芩头痛除但热不凈投枳实𨗳滞丸百粒更衣而愈一妇每夜分即发热天明暂止自投四物汤反加呕恶诊得左闗㣲急而右寸闗弦数有力询之经后食梨午后遂热起正丹溪所谓胃虚过食冷物抑遏阳气于脾土之中此病皆因血虚而得者遂以升阳散火汤一服热已后用四物去地黄加枳术陈皮健脾养血调理而愈张三钖曰余初识缪仲淳时见袖中出弹丸咀嚼问之曰此得之祕传饥者服之即饱饱者食之即饥因疏其方名资生丸余大喜之而颇不信其消食之功已于醉饱后顿服二丸径投枕卧夙兴了无停滞始信此方之神也许学云有人全不思食补脾罔効授二神丹服之顿能进此即补母法黄鲁直用兎丝子淘净酒浸日挑数匙以酒下之十日外饮啗如汤沃雪亦此理也张三钖治一人夏食羊肉太多作渇燥烦自谓受暑用凉水调一元散躁渇愈甚诊之脉虽滑不鼓随以盐汤吐之得生肉碗许乃以二陈加草果肉桂厚朴山查调理而安若用凉药作暑治立见其毙一人饮茶过度且多愤懑腹中常漉漉有声秋来寒热似疟以十枣汤料黑豆煑晒亁研末枣肉和丸芥子大以枣汤下之初服五分不动又服五分无何腹痛甚以大枣汤饮大便五六行时葢日晡也夜半乃大下数斗积水而积平当其下时瞑眩特甚手足厥冷絶而复甦举家号泣咸咎药峻嗟乎药可轻哉一人过食𤓰果时值夏月大㵼不止中腕大痛烦渇引饮自服天水散及香薷饮脉之右闗寸俱沈伏因作停冷治香砂六君子汤加炮姜厚朴一服痛渇俱止只以胃苓调理而安龚子才治徐通府因好烧酒及五香药酒过度患吐血唾痰六脉急数此酒毒积热入于骨髓不受滋补以黄连解毒汤加知母贝母石膏连翘元参花粉葛根𤓰蒌桔梗酒蒸大黄早晚服至百日外以六味丸加解毒汤在内与前汤药并进又百日始瘳后归田逾年仍为酒困而卒陆肖愚治呉武祖之母少寡长斋禀赋极薄因正啖糯米粉食人误报武祖不入泮不觉惊而且闷遂成内伤或与消𨗳过多而中满更甚脉之两手断续不匀洞㵼口开头汗如洗元气将脱胸中仍不可按脉不足而症有余宜先补后攻急用附子理中汤二剂汗止㵼减脉稍有根以枳实理中汤进之其积渐觉移动脉亦有神后以润字丸每服五分以煎剂送之积去身和调理而愈徐小园子新昏多痰脾已受伤又外感遂往来寒热项强背痛头疼表里具在或谓疟疾遽用截药因而口渇多食生冷变为吐㵼与柴苓汤不效诊之四肢厥逆不省人事面色青黄乃用参附理子加枳实厚朴山查等三剂脉起而内伤之症才现身大热舌焦芒刺脐上下手不可按四肢濈然汗出下症悉具苐用枳朴熟黄少许加銕锈水𨗳之去燥屎三四块势未减又与枳朴查连小柴胡加人参少许间四五日进润字丸五分大便去一次如是八十余日里症去六脉有神尚晡时潮热胃气不开口亁腹满前方去参四剂势又大减或谓伤寒三七不解谓之坏症经云安谷者昌絶谷者亡今将百日粒食不进焉有生理况身不热舌无胎纵晡时㣲热亦是阴虚之故急宜滋阴养血开胃健脾自愈遂服药一剂又强饮粥汤半盏及龙眼汤一杯是夜仍身体大热心口作痛异常烦躁舌上有胎再诊右闗尺沉实仍用枳实黄连卷舒麦芽查朴送润字丸一钱五分去后极畅诸症顿除改用六君方知饥饱计百三十余日头髪落尽年余未得出门户琇按如此治病时医之説信哉陈孟昭新正赴馆偶开别室见一柩心中怦然是晚梦遗次日勉强行文薄暮啖肉面遂头疼身热右脇有块如碗疼痛寒热疑为肿毒诊之谓内伤兼感不信疡医视之外用敷药内服解毒之剂不效或与投补遂昏冐烦躁谵语如狂再延诊脉洪数无伦此误补故也仍作内伤饮食治之用青皮陈皮枳实厚朴山查黄连等又以麸皮炒熨稍甦再用润字丸五分数服宿垢去而痛减改用参术归芍麦冬陈皮茯苓甘草之类调理月余而安沈振宇病愈未㡬因食馒头羊肉等物遂胸腹胀满否塞不通服药旬余不效口渴烦躁晡时更甚大便闭结凡硝黄枳朴槟查麻仁青皮红花归地芩连遍服而大便不通陆曰大病湏以大方治之若拘拘一二钱力量轻薄安能奏㨗如𤣥明粉槟榔必用五钱枳实生地当归黄芩必用一两红花必用三钱另以山查四五两煎汤代水煎药临服必加銕锈水半酒杯其垢自行矣如言一剂果腹中运动响声不絶两时许下宿垢半桶顿觉爽利调理而痊昔有婆罗门僧东来见食面者云此大热何以食之又见食中有芦菔云頼有此以解其性自此相传食麦面必啖芦菔又小説云人有中麦面毒者梦红裳娘子悲歌有一丸芦菔火吾宫之句扁鹊云酒饮过腐肠烂胃溃髓蒸筋伤神损夀有客访周顗频出美酒二石顗饮石二客饮八斗次明顗无所苦酒量惯也客已死矣观之客脇穿肠出岂非量过而犯扁鹊之戒与王海藏治秦生好服天生茶及冷物积而痼寒脉非沈非浮上下内外举按极有力坚而不柔触指突出肤表往来不可以至数名纵横不可以巨细状此阴证鼓击脉也一身游行之火萃于胸中寒气逼之搏大有力与真武四逆理中等汤丸佐以白芍茴香酒煳丸使不僭上毎百丸昼夜相接八九服凡至半斤作汗而愈亦世罕有也薛立斋治一人食粽烦闷热渇大便欲去用消𨗳药不应以白酒面炒为末温酒调服二钱俄顷腹鸣粽下而安一人食水晶团子过多肚服胀痛亦治以此方而愈一人食鱼鲊腹痛患痢诸药不效用陈皮白术等分为末陈米汤下数服而愈一人毎食蟹即腹痛用紫苏浓煎汤一服而安一妇人停食饱闷或用人参养胃汤木香槟榔丸而泄㵼吐痰腹中成块又与二陈黄连厚朴反加腹胀不食此胃气虚不能消磨用补中益气加茯苓半夏五十余剂脾胃健而诸症痊窦材治一人因暑月食冷物以致胸腹胀闷欲死服金液丹百丸少顷加全真丹百丸即有气下降而愈一人每饭后饮酒伤其肺气致胸膈作胀气促欲死服钟乳粉五膈散而愈若重者炙中府穴亦好服凉药则成中满难治矣一小儿食生杏致伤脾胀闷欲死炙左命闗二十壮而愈又服全真丹五十丸一人嗜茶成癖一方士令以新鞋盛茶令满任意食尽再盛一鞋如此三度自不喫也男用女鞋女用男鞋用之果愈立斋治一男夏月入房食冰果腹痛用附子理中汤而愈有同患此者不信别用芩连二陈之类而死林观子治一人房慾后逺涉饥渇饮新汲泉水而归病作医以解表消中药与之遂冷逾膝肘外热躁扰不定掀衣掷被谩语无伦脉寸如蛛丝余无急以人参姜附入葱白生姜大剂浸冷灌之得睡躁定去䓤白生姜服数帖得汗脉亦渐服加别药调理而安朱丹溪治一丈夫因酒多下血肚疼后重成痢滑石半两连翘黄芩木通白芍枳殻白术各二钱甘草五分桃仁二十一枚分四帖服有人因忧愁中伤食结积在肠胃欲发吐利自冬后至暑月积伤发暴下数日不止玉函云下痢至隔年月日应期而发者此为有积宜下之止用温脾汤尤佳如难下可佐以亁姜丸各等分后服白术散各等分右细末毎二钱水一盏姜三片枣一个煎六分温服一丈夫酒多病泄久不愈又自进附椒等食不进洩愈多滑石黄芩各半两亁姜黄连云皮粥为丸每服百丸许学士治宗室赵彦材下血面如蜡不进食葢酒病也授紫金丹方服之终剂血止面鲜润食亦倍常新安一士人亦如是与三百粒作一服立愈胆矾三钱黄蜡二两大枣五十枚右以砂锅或银石器内用好醋三升先下矾枣慢火熬半日取出枣去皮核次下蜡再慢火熬一二时如膏好入蜡茶二两同和丸如桐子大每服二三十丸茶酒任下孙兆治馆职学士张居易嗜酒散涎不为名利拘束忽发热头疼俾翰林医官治之十日愈甚诸学士共议召孙孙至脉之曰余人皆曰伤寒故作此痰也张学士好酒多痰食所伤也今痰非伤寒而右手脉甚数左手脉平和此必伤酒食而作头痛宜喫食药五七丸俟之半日进退决矣孙遂用食药经食久膈渐寛头痛遂减再进利膈药遂获安大凡阳邪头疼经十日岂得不变发热而狂乱故知非伤寒乃食病之过也朱丹溪治胡孺人因喫冷粉与肉头痛自汗膈痞小便赤用白术二钱半陈皮一钱半木通川芎黄芩各半钱姜水煎热吞下草豆蔲丸阿魏丸保和丸各五十粒罗谦甫曰丁巳冬予从军回至汴梁有伶人李人爱谓予曰大儿自今嵗七月闻因劳役渇饮凉茶及食冷饭觉心下痞医投药一服下利两行症遂减不数日又伤冷物心腹复痞满呕吐恶心饮食无味且不饮食四肢困倦懒于言语复请前医诊视曰此病易为更利㡬行即快矣遂以无忧散对加牵牛末白汤服至夕腹中雷鸣而作阵痛少焉既吐又㵼烦渇不止饮食无度不复能禁时发昏愦再命前医视之诊其脉不能措手而退顷之冷汗如洗口鼻气渐冷而卒矣小人悔恨无及敢以为问予曰未尝亲见不知所以然既去或曰予亲见之果药之罪欤而非欤予曰此非药之罪乃失其约量之过也夫药之无据反为气贼内经云约方犹约囊也囊满勿约则输泄方成弗约则神气弗俱故仲景以桂枝治外伤风邪则曰若一服汗出病瘥停后服不必尽剂大承气汤下大实大满则曰得更衣止后服不必尽剂其慎如此此为大戒葢得圣人约囊之㫖也治病必求其本葢李人以杂剧为戯劳神损气而其中痛因时暑热渇饮凉茶脾胃气弱不能运化而作痞满以药下之是重困也加以不慎又损其阳虚而复伤伤而复下阴争于内阳扰于外魄汗未藏四逆内起仲景所谓一逆尚引日再逆促命期如是则非失约量之过而何故内经戒云上工平气中工乱脉下工絶气不可不慎也张子和治一细侣好茶成癖积在左脇曰此与肥气颇同然痎疟不作便非肥气虽病十年不劳一日况两手沈细有积故然吾治无针灸之苦但小恼一饷可享夀尽期先以茶调散吐出宿茶水数升再以木如意之又涌数升皆作茶色次以三花神祐丸九十余粒是夜㵼二十余行脓水相兼燥粪瘀血襍然而下明日以除湿之剂使服十余日诸苦悉蠲神色清莹浙东监宪全公每晨先饮阿剌吉十余杯然后饮常酒至六月大发热张奕之治用冰摊心腹上冰消复増内饮以药三日乃愈一富家子二十余嵗四月间病发热求赵以德治之脉浮沉无力而虚热又往来潮热作无时脉间有力又洪数随热进退因知非外感之热必是饮酒晋毒在内今因房劳气血之虚而病作问之果在正月间毎晨饮阿剌吉喫狗肉一月既得其情遂用补气血药加葛根以散酒毒一帖㣲汗反懈怠热如故因知是气血皆虚不禁葛根之散而然也必得鸡距则方可解其毒偶得干者少许加于药中其热即愈唐生者病因饮酪水及食生物下利紫黑血十余行脾胃受寒湿毒与六神平胃散半两加白术三钱以利腰脐间血一服而愈周子固治王经厯患身轻飘飘若行空虚中易医凡七十人皆以为风虚与热剂转加周曰此酒毒也即以寒凉之剂驱之随愈张子和一酒病人头痛身热恶寒状类伤寒诊其脉两手俱洪大三两日不圊以防风通圣散约一两水一中碗生姜二十余片葱二十茎豆豉一大撮同煎三沸去柦稍热分作二服先服一服多半须臾以钗股探引咽中吐出宿酒香味尚然约一两掬头上汗出如洗次服少半立愈内经曰火郁发之发谓汗之令其疎散也朱丹溪治一饮酒人胸大满发热夜谵语类伤寒右脉不如左大与补中益气汤去黄耆柴胡升麻加半夏以黄耆补气柴胡升麻又升故去之服后病愈因食凉物心痛于前药中加草豆蔲数粒愈立斋治曺铨因饮法酒肛门肿痛便秘脉实服荆防败毒散不应用黄连内疎汤而愈张子和治苏郡丞秦水心初有中气虚寒之症兼以案牍丛脞应酬纷扰遂致疲倦食少肌表㣲热不能治事召诊始而用温继而用补其后毎剂加参至两许附至三钱然后饮食大进精神焕发复因汤液久而苦口则更制丸剂常服大抵不外扶阳抑阴之义忽一日诸症复发视前较甚加之自汗头晕嬾于语言亟延诊首讯昔日大剂温补煎方葢谓丸剂缓而无济也诊毕曰証即前日之症药非前日之药是殆劳神动怒之后复为饮食所伤致令当纳受者不纳受当运化者不运化实热滞于太阴阳明两经此王安道所谓饮食劳倦之中仍有有余不足今非昔比参附断断不可沾唇者惟宜清𨗳消热耳询之果然遂如法治之而愈所以知秦之病者其脉左闗独大而气口𦂳盛倍常左闗独大者肝主劳与怒也气口𦂳盛非食而何借若胶柱前方实之咎其何能免顾开一内人以伤食饱闷求治诊其脉气口初非𦂳盛而反得虚㣲察其症虽若胸次有物而神气殊短正符东垣饮食劳倦之説宜补正以祛邪即用六君子健脾佐以姜桂等味助中焦熟腐水谷一二剂后腹胀寛舒忽又以脾㵼告沈曰服补得㵼此元气胜而滞气消君子进而小人退之机也改用补中益气数剂脾泻即止饮食如常聂久吾曰一侍婢停食腹痛先用消𨗳药畧加发散一剂其痛未减因用炒盐汤服二碗吐之其痛减半又用发散为主加消𨗳一剂其痛立止因悟寒邪停食作痛散其寒气则食自消而痛自止自后依此施治无不神效消张子和曰初虞世言凡渇疾未发疮疡便用大黄寒药利其势使大困大虚自胜如发疮疡脓血流漓而飱此真俗言也故巴郡太守奏三黄丸能治消渇余尝以隔数年不愈者减去朴硝加黄连一斤作两剂以长流千里水煎五七沸放冷日呷之数百次以桂苓甘露散白虎汤生藕节汁淡竹生地黄汁相间服之大作剂料以代饮水不日而痊故消渇一症调之而不下则小润小濡固不能杀炎上之势下之而不调亦旋饮旋消终不能沃鬲膜之亁下之调之而不减滋味不戒嗜慾不节喜怒病己而复作能从此三者消渇亦不足忧矣昔有消渇者日饮数斗刘完素以生姜自然汁一盆置之密室中具罂杓于其间使其人入室从而鏁其门病人渇甚不得己而饮减尽渇减得内经年以润之之㫖又内经治渇以兰除其陈气亦辛平之剂也刘完素之汤剂虽用此一味亦必有傍药助之也秦运副云有人消渇引饮无度或令食韭苖其渴遂止法要日喫三五两或炒或作羮无入盐极効但喫得十斤即佳过明日勿喫食酱无效苦楝根新白皮一握切焙入麝少许水二碗煎至一碗空心饮之虽困顿不妨自后下虫三四条状如蚘虫其色真红而渇顿止乃知消渇一症有虫耗其津液者渇鄂渚辛祐之患消渇九年服药止而复作苏朴教以白芍甘草等分为末毎用一钱水煎服七日顿愈古人处方殆不可晓不可以平易而忽之也朱丹溪治徐兄年四十嵗口亁小便数春末得之夏来求治诊其两手左澁右畧数而不强重取似大而稍有力左稍沈畧弱而不弦然濇却多于右喜两尺皆不甚起此由饮食味厚生热谓之痰热禁其厚味宜降火以清金抑肝以补脾用三消丸十粒左金阿魏丸各五粒以姜汤吞下一日六次又以四物汤加参术陈皮生甘草五味麦冬煎服一日三次与丸药间服一二日自觉清快小便减三之二口亦不亁止渇未除头晕眼花坐则腰疼遂以摩腰膏治腰疼仍以四物汤用参耆减川芎加牛膝五味炒柏麦冬煎饮调六一散服及觉便多遂去六一散令仍服丸药而安薛立斋治一贵人病疽疾未安而渇作一日饮水数升教服加减八味丸方诸医大笑云此药能止渇我辈当不复业医矣皆用木𤓰紫苏乌梅人参茯苓百药煎等生津液之药止之数剂而渇愈甚不得已用前方服三剂渇止因相信久服不特渇疾不作气血亦壮饮食加倍强健过于少壮之年薛氏家藏丹方屡用有验窦材治一人频饮水而渇不止曰君病是消渴也乃脾肺气虚非内热也其人曰前服凉药六剂热虽退而渇不止觉胸脇气痞而喘窦曰前症止伤脾肺因凉药复损元气故不能健运而水停心下也急灸闗元气海各三百壮服四神丹六十日津液复生方书皆作三焦勐热下以凉药杀人甚于刀劒慎之杨贲亨鄱阳人博羣书精脉理毎心计造方有患饥者诸医以火症治亨久思之未得顷见堂上木櫈自仆乃为湿气所蒸致朽忽悟水能消物不独属火此湿消耳遂投热剂而愈孙文垣治一书办年过五十沉缅酒色忽患下消之症一日夜小便二十余度清白而长味且甜少顷凝结如脂色有油光治半年无效腰膝以下软弱载身不起饮食减半神色大瘁脉之六部而无力经云脉至而促按之不鼓诸阳皆然法当温补下焦以熟地黄六两为君鹿角霜山茱萸肉各四两桑螵蛸鹿角胶人参白茯苓枸杞子逺志兎丝山药各三两为臣益智仁一两为佐大附子桂心各七钱为使炼蜜为丸梧桐子大毎早晚淡盐汤送下七八十丸不终剂而愈或曰凡消者皆热症也今以温补成功何故曰病由下元不足无气升腾于上故渴而多饮以饮多小便亦多也今大补下元使阳气充盛熏蒸于上口自不亁譬之釡葢釡虽有水必釡底有火葢润而不亁也一人消中日夜溺七八升鹿角烧令焦为末以酒调服五分日三服渐加至方寸七一人不时发热日饮冰水数碗寒药二剂热汤益甚形体日瘦尺脉洪大而数时或无力王太仆曰热之不热责其无火又云倐热往来是无火也时作时止是无水也法当补肾用加减八味丸不月而愈张路玉治赵雪访消中善食日进膏粱数次不能敌其饥势丙夜必进二餐食过即昏昏嗜卧或时作酸作甜或时梦交精泄或时经日不饮或时引饮不辍自言省试劳心所致前所服皆安神补心滋阴清火之剂不应察其声音浊而多滞其多滞其形虽肥盛色苍而肌肉绵輭其脉六部皆洪滑而数惟闗特甚两尺亦洪滑而按之少神此肾气不充痰湿挟阴火泛溢于中之象遂与加味𨗳痰加兰香数服其势大减次以六君子合左金枳实汤泛丸服后以六味丸去地黄加鳔胶蒺藜平调两月而愈朔客白小楼中消善食脾约便难察其形瘦而质坚诊其脉数而有力时喜饮冷气酒此酒之湿热内藴为患遂以调胃承气三下破其藴热次与滋肾丸数服涤其余火遂全安粤客李之藩上消引饮时当三伏触热到呉初时自汗发热烦渴引饮渐至溲便频数饮即气喘饮过即渴脉之右寸浮数动滑知为热伤肺气之候因以小剂白虎加人参三服势顿减次与生脉散调理数日而痊薛亷夫子强中下消饮一溲二因新娶继室真阴灼烁虚阳用事阳强不倒恣肆益甚乃至气息不续精滑不收背曲肩随腰胯疼软足膝痿弱寸歩艰难糜粥到口即厌惟喜膏粱方物其脉或数大少力或弦细数疾此阴阳离决中空不能主持而随虚火辄内辄外也与八味肾气保元独参调补经年更与六味地黄久服而痊邵某仲夏与婢通因客至惊恐精气大脱即凛凛畏寒翕翕发热畏食畏饮小便淋不禁诊之六脉弦细如丝青青如循刀刄此肾中真阳大亏之候令服生料六味加桂附以通阳气咸谓夏暑不宜桂附另延医峻用人参附子月余饮食大进犹谓参附得力恣饵不彻遂至日食豚蹄鸡鸭七八餐至夜预治熟食饱啖二次如两月余形体丰满倍常但苦时时嘈杂易饥常见青衣羣鬼围绕其侧再邀诊其脉滑数有力而右倍于左察其形色多滞且多言多笑而语无伦次此味痰壅塞于中复加辛热助其淫火始本阴虚未传消中之患也不急祛涤必为狂痴之患为制涌吐之剂迟疑不进未㡬忽大呌发狂妄见始信言之非谬也许学士云一卒病渇日饮水斗许不食者三月心中烦闷时已十月予谓心经有伏热与火府丹数服越二日来谢云当日三服渇止又三服饮食如故此本治淋用以治渴可谓通变也生地木通苦芩陆祖愚治李悦吾年五十余患消渇症茶饮不能辍口小便多而数殊不欲食及食后即饥病将一载精神困怠肌肤枯澁自分必死脉之沉濡而濇曰病尚可药凡人身之津液以火而燥然必以气化而生前医纯用清凉滋润之品所以不効洁古云能食而渇者白虎倍加人参大作汤剂多服之不能食而渇者钱氏白术散倍加亁葛亦大作剂服之今不能食反食即饥当合二方加升麻佐葛根以升清阳之气少用桂附以合从治之法毎味数两大砂锅浓汁禁汤饮以此代之此病仲景谓春夏剧秋冬差今当盛夏病虽不减亦不剧若依法治之兼絶厚味戒嗔怒闭闗静养秋冬自愈幸其能守戒忌交秋即瘥秋末全愈陆养愚治两广制府陈公年近古稀而多宠婢且嗜酒忽患口渇茶饮不辍而喜热恶凉小便极多夜尤甚大便秘结必用蜜𨗳日数次或一块或一二块下身软弱食减肌削所服不过生津液润燥清凉而已脉之浮按数大而虚沈按更无力曰症当温补不当清凉问消本热症而用温补何也曰经谓脉至而促按之不鼓诸阳皆然今脉数大无力正所谓促而不鼓无阳脉也以症论之口渇而喜热饮便秘而热偏多皆无阳症也曰将用理中参附乎曰某所欲温补在下焦而非上中二焦也经曰阳者从阴而极起也又曰肾为生气之原今恙由于肾水衰竭絶其生化之原阳不生则阴不长津液无所兼以出故上渇而多饮下燥而不润前无以约束而频多下无以转输而艰秘食减肌削皆下元不足故也曰予未病时阳已痿病后从不近女色肾未必衰竭曰肾竭于未病之前痿是肾竭明验既痿之后虽欲竭而无从矣彼虽不悦而心折其言遂委治之乃以八味丸料加益智仁煎人参膏煳丸毎服五钱白汤送下日进三服数日溺少十日溺竟如常大便尚燥毎日一次不用蜜𨗳矣苐口渴不减食尚无味以升麻一钱人参黄耆各二钱煎汤送丸药数服口渇顿止食亦有味又十日诸症全安薛立斋曰一男子作渇日饮水数碗冬月亦然彼用加减八味丸去肉桂服之不应一男子患此欲治以前丸彼谓肉桂性热乃服知柏等药渴不止背发疽而殁一男子亦患此症渐消瘦与前丸数服渴减半一剂而痊再剂形体复壮夫肉桂肾经药也前症乃肾经虚火炎上无制为患用肉桂𨗳引诸药以补之及引虚火归原故效一男子脚面发疽愈而作渇以前丸治之而愈一富商禀赋颇厚素作渇日饮水数碗面发一毒用消毒药溃而虽愈尺脉尚数渇亦不止时孟秋谓此火旺水涸之脉也须服加减八味丸以补肾水制心火庶免疽毒之患彼不信至夏果脚背发疽脉数按之则澁而无力足竟黑腐而死一男子禀颇实乏嗣服附子等药致作渇左足大指患疽色紫不痛脉亦数而澁亦死大抵发背脑疽肿痛色赤水衰火旺之色尚可治若黑若紫火极似水之象也乃肾水已竭精气固涸决不治外科精要云凡病疽疾之人多有既安之后忽发渴疾而不救者十有八九疽疾将安而渴疾已作宜服加减八味丸既安之后而渴疾未见宜先服之以防其未然薛儿时闻其父云一士夫病渇疾诸医皆用渴药累载不痊有一名医教服加减八味丸不半载而愈一老人冬月口舌生疮作渇心脉大而实尺脉大而虚此下消症也患在肾须加减八味丸补之否则后发疽难疗不信仍服三黄等药降火次年夏果患疽而殂东垣曰膈消者以白虎加人参汤治之中消者善食而瘦自汗大便硬小便数脉诀云口亁饶饮水多食亦饥虚成消中者调胃承气汤三黄丸治之下消者烦躁引饮耳轮焦亁小便如膏又云焦烦水易易亏此肾消也六味地黄丸治之总录所谓未传能食者必发脑疽背疮不能食者必传中满鼓胀皆谓不治之症洁古老人分而治之能食而渴者白虎加人参汤不能食而渴者钱氏白术散倍加葛根治之上中既平不复传下消矣前人用药厥有㫖哉或曰末传疮疽者何也此火邪盛也其疮痛甚而不溃或赤水者是也经云有形而不痛阳之类也急攻其阳无攻其阴治在下焦元气得强者生失强者死一妇人面患毒焮痛发热作渴脉数按之则实以凉膈散二剂少愈以消毒药数剂而平一男子肩患疽作渴脉数有力以黄连解毒汤三剂而止更以仙方活命饮四剂溃而愈一男子溃而烦渴以圣愈汤二剂而宁以人参黄蓍当归地黄四剂渴止以八珍汤二十剂而愈大抵溃后有此症属气血不足须用参耆以补气归地以养血若用苦寒之剂必致有误一男子患毒作渇右闗脉数以竹叶黄耆汤治之而愈更以补中益气汤加黄芩而痊一男子溃后口亁遇劳益甚以补中益气汤加五味麦冬治之而愈更以黄耆六一汤而敛缪仲淳治湖州庠友张时泰正月间骤发齿痛十余日而愈四月间焦劳过多齿痛大作医用石膏知母等药不効用刀去齿间紫血满口齿痛不可忍齿俱摇动矣至六七月间饮食益多小便如注状如膏肌肉尽削至十一月身不能起冬末用黄耆地黄等药稍能起立然善食易饥如故小便如膏亦如故今年二三月愈甚亦不服药齿痛如故当门二齿脱落复加口渴昼夜不止此中下二消症也为立方未数剂而瘳麦冬芦根各五两五味黄连各三钱黄耆五钱生地六钱天冬一两用缲丝汤十碗煎二碗不拘时服丸方于前药中加黄柏三两牛膝五两沙参六两枸杞四两五味六两蜜丸常服遂不复发张景岳治省中周公山左人也年逾四旬因案牍积劳致成羸疾神困食减时多恐惧自冬徂夏通夕不寐者半年有余而上焦无渇不嗜汤水或有所饮则沃而不行然每夜必去溺二三升莫知其所来其半皆膏浊液尫羸至极自分必死诊之脉犹带缓肉亦未脱知其胃气尚存慰以无虑乃用归脾汤去木香及大补元气煎之属一以养阳一以养阴出入间用至三百余剂计人参二十觔乃得全愈此神消于上精消于下之症也可见消有阴阳不得尽言为火喻嘉言曰友人病消渴后渇少正反加燥急足膝痿弱予主是丸加犀角有医曰肾病而以黄连犀角治心母乃倒乎予曰肾者胃之闗也胃热下传于肾则闗门大开心之阳火以直降于肾心火灼肾躁不能需予用犀角黄连对治其下降之阳光宁为倒乎服之果效再服六味地黄丸加犀角而肌泽病起矣胡天叙年五旬素豪饮而多思虑自弱冠后即善病近则两足及臂常时痺痛甚则肝肾之气上逆或致晕厥汗出不寐齿痛龈露夜卧阳事暴举时时梦遗面有油光楷去复尔脉之两手俱豁大闗前尤搏指据症脉乃二阳之病发心脾今已传为风消矣询其小便云颇清白令以器贮逾时观之果变稠浆面结腐皮遂恐甚告以平昔洪饮纵欲劳神数十年来所服桂附纯阳之药不可胜计未知尚能愈否曰幸未至息贲但能断饮絶欲多服养荣之剂尚可为也今病但有春夏而无秋冬非兼清肃之治不可乃与生熟地杞子麦冬沙参地骨知母黄柏黄连石膏出入增减十余剂诸症渐平唯齿痛转甚自制玉带膏贴之而愈次年因诊其媳产病告以前方出入常服计用石膏不下四五斤矣此则初为寒中后为热中之变症也然初之桂附未为痈疽岂非天幸乎哉黄疸窦材治一人遍身皆黄小便赤色而濇炙食窦穴五十壮服姜附汤全真丹而愈沈以濳葛可久俱神医也一日有老妪患黄疸诣沈求治曰吾固未之能荐于葛葛延沈饮以针针其左右乳下而与沈饮者顷刻时出启左针而左半身肉色莹然启右针而右半身肉色如左张子和治一男子作赘偶病疸善食而瘦四肢不举面黄无力其妇翁欲弃之其女子不肯曰我已生二子矣更适他乎翁本农者召壻意欲作劳见其病甚毎日辱诟教之饵胆矾丸三稜丸了不闗涉针灸祈禳百无一济张见之不诊而疗使服涌剂去积痰宿水一斗又以㵼水丸通经散下四五十行不止命以冰水一盂饮之立止服平胃散等间服槟榔丸五七日黄退力生葢脾疸之症湿热与宿谷相搏故也俗谓之金劳黄周黄刘三家各有仆病黄疸张曰仆役之职饮食寒热风暑湿寒寻常触冐恐难调摄虚费治功其二家留仆于张所从其饮饵一仆不离主人热役三人同服苦散以涌之又服三花神祐丸下之五日之间果二仆愈一仆不愈如其言一女病黄遍身浮肿面如金色困乏无力不思饮饵惟喜食生物泥煤之属先以苦剂蒸饼为丸涌痰一碗又以舟车丸通经散下五七行如墨汁更以𨗳饮丸磨散气数日肌肉如初赵君玉病发遍身黄往问医者医云君乃阳明症公等与麻知㡬皆受训于张戴人是商议吃大黄者难与论病君玉不悦归自揣无别病乃取三花神祐丸八十粒服之不効乃悟曰予之湿热盛矣此药尚不能动以舟车丸濬川散作剂大下一斗粪多结者一夕黄退君玉由此益信戴人之言张仲文治一妇人年六十嵗病振寒转慄足太阳寒水也呵欠喷嚏足少阳胆也口亡津液足阳明不足也心下急痛而疸手少阴受寒足少阴血滞也身热又欲近火热在皮肤寒在骨髓也脐下恶寒丹田有寒浑身黄及睛黄皆寒湿也余症验之知其为寒溺黄赤而黑又频数乃寒湿胜也病来身重如山便着床枕者阴湿盛也其脉右手闗尺命门弦细按之洪而弦弦急为寒加之细者北方寒水襍以缓甚者湿盛出黄色脉洪大者心火受制也左手又按之至骨举手来实者壬癸肾旺也六脉按之但空虚者下焦无阳也用药法先宜以轻剂去其寒湿兼退其洪大之脉以理中加茯苓汤投之朱丹溪治一妇人年二十八嵗发黄脉澁经水自来不行身体倦怠未曽生子用陈皮白术木通各一两黄芩归头丹皮各半两甘草一钱分作十二帖水煎食热服一人年二十嵗因劳又冐雨得疸症脚痠心悸口苦力弱尿黄脉浮而数病在表宜解外黄耆三钱白术苍术各一钱陈皮苏叶木通各五分山栀炒二钱甘草稍些白水煎服下保和十五丸与㸃抑青各十丸温中二十丸而愈一妇人年三十面黄脚痠弱口苦喜茶月经不匀且多倦怠用黄耆甘草各三钱人参当归白芍各一钱木通陈皮各五分白术一分炒栢秦芁各二分一妇年六十面黄倦甚足痠口苦脉散而大此湿伤气也白术半两陈皮四钱苍术木通黄芩各三钱人参川芎各二钱黄栢炒一钱甘草炙五分分六帖水煎食前服王官人痞后面黄脚痠弱倦怠食饱气急头旋黄耆甘草木通各二分白术一钱半厚朴陈皮苍术各一钱黄柏炒三分水煎服成庚五官面黄脚痠无力食不化脉虚而少弦口苦肚胀宜补之人参木通各三分白术一钱五分当归白芍川芎陈皮苍术各五分甘草二分水煎下保和丸四十丸孙文垣治一人因冐雨劳力汗出又以冷水澡浴因发热口渴心与背胀痛小水长而赤舌胎黄不眠目如金皮肤尽黄或谓年髙不敢与治诊得左脉浮数右濡弱皆七至此湿热发黄症也病虽重年虽髙犹可为以柴胡三钱酒芩葛根青蒿香薷花粉各一钱人参七分甘草五分连进二剂得微即能次早热退其半舌稍淡润身黄未退胸膈余热作烦以竹茹青蒿葛根各一钱人参麦冬花粉知母各八分白芍六分二帖热退食进精神陡长后与补中益气汤加青蒿麦冬花粉十帖黄顿痊一人患酒疸遍身皆尿如柏汁目如金汗出沾衣如染胸膈痞闷口不知味四肢痠软脉濡而数以四苓散加厚朴陈皮山查麦芽葛根倍青蒿水煎临服加萱草根自然汁一小杯四帖顿愈一人病后身面俱黄吐血成盆诸药不效用螺十个水漂去泥捣烂露一夜五更取清服二三次血止黄愈外䑓秘要治三十六黄急救方用鸡子一颗连殻烧灰研酢一合和之温服鼻中虫出为効身体极黄者不过三枚神効柴屿青治觉罗讳玛德夫人病疸医投茵陈五苓散未効又合末药服之肌肤白眼皆如金色转致不思饮食右闗缓弱特甚柴曰胃为水谷之海脾为仓廪之官府藏失职湿热滋甚今惟有调其土能健运湿热自去不必治疸而疸自愈矣用六君子汤加厚朴炮姜以温中神麴麦芽以助戊巳之化不数剂而全愈东垣曰戊申春一妇人六十嵗病振寒战慄呵欠喷嚏口亡津液心下急痛而痞身热近火脐下恶寒浑身黄而白睛黄溺黄赤而黑频数自病来身重如山便着牀枕其脉诊得左右闗并尺命门中得弦而急极细杂之以洪而极缓左骨按之至骨举止来实者六脉按之俱空虚者先以轻剂去其中焦寒湿兼退其洪大脉理中汤加茯苓是也水煎冰之令寒服之谓之热因寒用假寒以对足太阳之假热也以亁姜之卒热以㵼真寒也故曰真对真假对假若不愈当以术附汤冰之令寒以补下焦元气也陆祖愚治潘巨源食量烦髙恣肆大嚼因劳役失饥伤饱每患脾胃之症或呕或㵼恬不介意后成黄疸用茵陈五苓散治之而痊仍前饮食不节疸症复作人传一方以苦药葫芦酒煮服之即效试之果然仍力疾生理后试之至再至三周身熏黄肚腹如鼓而卒薛立斋治大司徒李蒲汀南吏部少宰时患黄疸当用淡渗之剂公尚无嗣犹豫不决曰有是病而用是药以茵陈五苓散加芩连山栀二剂而愈至辛夘得子应天王治中遍身发黄妄言如狂苦于胸痛手不可近此中焦畜血为患用桃仁承气汤一剂下瘀血而愈又太守朱阳山弟下部畜血发狂用抵当汤而愈马元仪治沈王格患疸症一身及面目悉黄微见黑滞烦渴腹满脉之左弦数右空大此内伤发黄为厥阴肝木太阴脾土二藏交伤之候也夫肝郁则生热脾郁则生湿湿热交争而烦渇腹满发黄之症生矣至黑色兼见于面则并伤其肾汗之下之非其治也宜平肝之亢扶土之虚兼解郁热以清气道除湿蒸而和中气用人参三钱白术二钱白芍一钱黄连山栀七分归身丹皮茵陈秦芁各一钱柴胡七分炙草五分半麴一钱服三十剂而痊顾奉常务逺目黄脾气弱仲淳䟽方用茵陈三钱人参三钱薏苡仁三钱莲肉三钱木通八分黄连酒炒一钱山栀炒八分白术土炒一钱石斛酒蒸三钱皆治疸之剂以事冗未服既而身目皆黄小便亦赤乃服仲淳先见饮前药稍愈一按摩者投以草汁药酒脾败遂不起临殁下瘀血数升亦畜血症也以其年迈不絶慾故尔前方尚有茯苓二钱施灵修乃兄七年前曽患疸症服草药愈后复发坐多气多劳故草药不效服田螺发胀一日夜大作寒热因发渇小便如油眼目黄且赤手足黄紫仲淳以瘀血发黄服后药大小便通黄及渇俱减橘红一钱五分红曲炒研二钱山查五钱郁金汁十五匙薏苡六钱木𤓰三钱牛膝五钱五分麦冬五钱车前二钱五分赤苓三钱通草五分白芍酒炒四钱竹茹二钱河水二钟煎八分饥时服三日后加人参三钱徐环薇年三十余病疸服山栀茵陈五苓六一之剂将两月不效脉之弦细而驶面目爪甲俱淡黄语言迟倦谓之曰君以黄疸求治此其余症耳今病成劳损矣乃竦然曰诚有之近来夜卧不宁晚即发热黎明始退咳𠻳痰稀腰膝疼痛然治之当奈何曰病缘阴虚火盛肝热久郁移其所胜故食少便溏发为黄症与酒谷诸疸为湿热熏蒸者不同乃服苦寒渗利重伤其阴致成劳损今宜峻养肝肾俾𠻳止热退食进便调而黄自消矣与集灵膏加减十余剂诸症渐瘳黄亦愈矣金鲁瞻年四十余馆于时医汤静公宅病疸诸治不效已厯数医最后一人与草头方四味中有六月雪余忘之矣服之增剧脉之輭弱无神畧数外症目黄如橘面额则黄而黑黯腹大脐凸便溏食少动则气促知为脾肾两亏近乎女劳一症乃疸中最难治者也与熟地山药各一两杞子枣仁苡仁各五钱彼疑太补待以问汤汤老医也谓曰方极是苐吾辈素不用此姑试之一剂减二剂又减再诊脉渐起仍前方八剂全愈朱天一年二十余喜食糖及燥炙糕饼忽病黄面目如金脉之两闗数实有力尺滑大便六七日不行小便黄澁此敦阜太过燥热所郁如以素甆覆火其色必黄非湿症也与小承气汤加当归白芍一剂便行而瘥赤丹孙思邈曰贞观七年三月予在内江县饮多至夜觉四体骨肉疼痛至晓头痛额角有丹如弹丸肿痛至午通肿目不能开经日㡬毙予思本草芸苔治风游丹肿遂取叶捣傅随手即消其验如神亦可捣汁服之张子和治黄氏小儿面赤肿两目不开以排针刺轻砭之除两目尖外乱刺数十针出血乃愈此法人多不肯从必欲治病不可不谨䕶朱丹溪治一中年男子痈溃后发热亁呕背发丹熛用诸般敷贴丹熛药乃用刀于个个丹头出血皆不退后半陈生姜加补剂治呕不效遂纯用参半两归术各一钱五分浓煎一贴呕止二三贴丹渐缓热渐减约五十余贴热始除神气始复鲍允中年五十嵗风丹痒甚腹㣲疼咽不利面身㣲肿五六日不退两寸脉滑大实右浮大左浮弦小以炒芩炒连四物桔草黍粘紫葳各一钱防风黄耆各半钱凡五六帖而安黄师文治一妇人苦风丹毎酒沾唇则风丹重迭而起痒刺骨殆不可活令服五积散约数服以杯酒试之如其言饮酒已丹不作德昭一婢亦苦风丹亦以此闻其説遂服五积散亦瘥又师文用五积散治产㵼有奇功薛立斋治一妇人素清苦因郁怒患游风晡热内热自汗盗汗月经不行口亁咽燥此郁气伤脾乃以归脾汤数剂诸症稍退后兼逍遥散五十余剂而愈一妇人患此性躁寒热口苦脇痛耳鸣腹胀溺濇乃肝脾血虚火旺也用六君加柴胡山栀龙胆数剂更与逍遥散兼服渐愈又与六味丸逍遥散七十余剂诸症悉退一妇人患前症误服大麻风药破而出水烦渇头晕诚类风症六脉洪数心脾为甚曰风自火出此因怒火脾胃受邪血燥而作非真风症也与逍遥散六味丸以清肝火滋脾血生肾水而愈一妇人患前症久不愈食少体倦此肝脾亏损阴虚发热也先用补中益气汤加川芎炒栀元气渐复更以逍遥散而疮渐愈一妇人患赤逰风晡热痒甚用清肝养血之剂不信乃服大麻风药臂痛筋挛又服化痰顺气之剂四肢痿弱又一妇患前症数用风药煎汤泡洗以致腹胀并殁一女子十五嵗患瘰赤晕形气倦怠此肝火血虚所致用加味逍遥散而赤晕愈用益气汤六味地黄丸而瘰消一妇人身如丹毒搔破脓水淋漓热渇头晕日晡益甚用加味逍遥散而愈续名医类案巻十二续名医类案卷十三钦定四库全书续名医类案卷十三钱塘魏之琇撰症瘕陈自明治毘陵一贵宦妻患小便不通脐腹胀痛不可忍衆医皆作淋治如八正散之类俱不得通陈诊之曰此血瘕也非瞑眩药不可去与桃仁煎更初服至日午大痛不可忍遂卧少顷下血块如拳者数枚小便如黑豆汁一二升痛止得愈此药治病的切然勐烈太峻气虚血弱者宜斟酌之桃仁大黄朴硝各一两䖟虫半两炒黑共为末醋炼丸梧桐子大五更初温酒吞下五丸杜壬治尚书媳妇马氏年三十二腹中血块作疼经五六年形已骨立衆皆曰不可为奈其未死何家甚贫而大小愍之一日召杜至告杜曰但以济物为懐则可业已请召明医非所言也遂以少物帛赠杜杜不受曰但服某药必获安无以是为疑遂示方用没药牛膝干漆当归各半两砂木香水蛭炒红娘子炒红花丹皮朱砂各一分海马一个斑猫去翅足炒十四个为末酒醋各半升熬为膏每日天明用一皂子大酒醋化下一月病退六十日渐安陈藏器曰昔有患痃癖者梦人教每日食大蒜三颗初食遂致瞑眩吐逆下部如火后有人教取数瓣合皮截却两头吞之名曰内灸果获大效张子和治汴梁曹大使女年既笄病血瘕数年太医宜企贤以破血等药治之不愈企贤曰除得陈州张戴人方愈一日戴人至汴京曹乃邀问焉戴人曰小肠遗热于大肠为伏瘕故结硬如块靣黄不日乃用涌泄之法数年之疾不再旬而愈柴屿靑干隆己未寓沈阳京兆署兵房吏王某患症疾教以蒸脐法治之兼服加减五积散而愈其妻母同患是症王即方遗之亦痊孙文垣治汪氏妇经水乆不止内有紫黑血块胃脘胸腹皆痛玉户且肿手足皆冷不知饥饿腹下有一块坚如石脉左数右沉澁此血瘕症也用糖毬子五钱元胡索五灵脂香附麦芽靑皮各一钱水煎服痛减半手足渐温加当归丹参蒲黄益母川芎四帖痛止玉户亦消又四帖而经水调张子和治一童子入门状如鞠躬而行张曰此痃气也令解衣揣之二道如臂其家求疗先刺其左如刺重纸剥然有声而㫁令按摩之立软其右亦然观者嗟异或问之曰石闗穴也永康应童婴腹疾恒病娄行乆不伸松阳周汉卿解裳视之气冲起腹间者二其大如臂汉卿刺其一魄然鸣又刺其一亦如之稍按摩之气血尽解平趋无留行武叔卿曰夫痃癖症瘕血气块硬发歇刺痛甚则欲死䆒而言之皆血之所为陈良甫常治一妇人血气刺痛极不可忍甚而死一二日方省医巫併治数年不愈仆以䓤白散乌鸡丸遂安陈良甫治一妇人血气作楚如一小盘样走注刺痛要一人扶定方少止亦用此二药而愈寻常小小血气用此二药亦有奇效陈良甫陈宜人病血气作楚痛不可忍服诸药无效召诊之两闗脉弱沈而肝脉沈差𦂳此血气渐成痃癖也只以前二方治之而愈又四明马朝奉后院亦病此用二方治之亦愈宋孝武路太后病衆医不识徐文伯诊之曰此石博小膓耳乃为水剂硝石汤病即愈董含妾腹内生一痞始如弹丸五六年后大类鵞卵中似有一窟徃来移动或痛或止百药罔效乆之遍体发肿内作水声日夕呻吟死而复甦者再诸医束手无策皆云此名水鼓病已成不可复痊矣章文学旭字东生名医也善治奇疾徃邀之曰此非水症乃积聚所致不半日可愈但所用药性勐利转鬬而下驱水甚疾试问疾人愿服与否病者曰我已垂殆苟一线可救死无憾也于是取红丸十粒如菉豆大以㯽榔枳实等五六味煎汤下之初觉喉中响声可畏势将不支顷之胸膈间如刀刄乱刺哀号转掷痛不可状又顷之下水斗许头面肿退不逾时又下数升腹背肿退病人曰我今觉胸背顿寛遂熟睡片刻时章君犹在坐也曰此畨不独水去痞亦当渐散矣留补剂二曰明后日可连服之遂辞去至晩又下水四五升手足肿全退不三日病全愈旣而忽痞势摇动下红黒痢三昼夜痞亦不见衆医惊服徃叩其故章笑曰此名肠覃在内经水胀论中君辈自坐不读书耳皆慙而退按岐伯曰寒气客于肠外与胃气相搏癖而内着瘜肉乃生始如鸡卵至其成若懐子之状按之则坚退之则移月事以时下肠覃生于肠外故也又有一种名石瘕病状相同月事不以时下石瘕生于泡中故也皆妇人之疾因内有积聚可导而下似水胀而非水胀也此疾若非章君久作泉下之鬼矣一男子肠鸣食少脐下有块耕动若得下气多乃己巳而复鸣屡用踈气降火药半年不愈乃以理中汤为君佐芩连枳实一服肠鸣止又毎服吞厚朴红豆蔲丸其气耕亦平矣薛立斋治一妇人月经不调两拗肿胀小便澁滞腹中一块作痛或上攻脇腹或下攻小腹发热晡热恶寒肌肤消瘦饮食无味殊类瘵症久而不愈此肝脾血气亏损用八珍汤逍遥散归脾汤随症互服而愈一妇人性多欝怒勤于女工小腹内结一块或作痛或痞闷月经不调恪服伐肝之剂内热寒热胸膈不利饮食不甘形体日瘦牙龈蚀烂此脾土不能生肺金肺金不能生肾水肾水不能生肝木当滋化原用补中益气六味地黄至仲春而愈松江太守何㳟人性善怒腹结一块年余上腭蚀透血气虚极时季冬肝脉洪数按之弦𦂳余脉微弱或用伐肝木淸胃火之药薛曰真气虚而邪气实也恐伐肝木至春不能发生耳用八珍汤以生气血用地黄丸以滋肾水肝脉顿退因大怒耳内出血肝脉仍大烦热作渴此无根之火也仍以前药加肉桂二剂脉歛热退复因大怒果卒于季冬辛巳日乃金尅木故也一妇人耳下肿赤寒热口苦月经不调小腹内一块此肝火气滞而血凝也用小柴胡加山巵川芎丹皮治之诸症悉退润州某公补剂中多用败龟版垂十年颇健晩患蛊膈乃谒白飞霞飞霞诊视良乆曰此瘕也公岂饵龟版药耶今满腹皆龟吾药能逐之其骨节腠理者非吾药所能也乃与赤丸如粒服之下龟如菽大者升余得稍寛不数月死易箦时騐小遗悉有细虫仿彿龟形物得气而传如此可不愼哉黄山毕公服温肭脐初颇有騐乆之得沙淋疾沙皆作犬形头尾畧具陈自明治一妇人腹内结块久而不消与神仙追毒丸一粒即痊陈自明云予族子妇病腹中有大块如盃每发痛不可忍时子妇已贵京下善医者悉常服有药莫愈予应之曰此血瘕也投黑神丸尽三丸块气尽消终身不复作孙俟居比部病腹中若有症瘕不食不眠烦懑身热仲淳投水人参白芍茯苓麦冬木通枣仁石斛方甫具史鹤亭太史至见方中有大剂人参骇曰向因投参至剧此得无谬乎仲淳曰病势先后不同当时邪未退滞未消故不宜今病久饱胀烦懑者气不归元也不食者脾元虚也不眠而烦者内热津液少也今宜亟用此药矣四剂而瘳后复病仲淳诊之曰此阴虚也非前症矣更以麦冬白芍枸杞五味生地车前而热遂退立斋治黄㳟人腹内一块不时作痛痛则人事不知良久方苏诸药不应诊其脉沈细则非疮毒河间云失笑散治疝气及妇人血气痛欲死并效与一服痛去六七再服而平此药治产后心腹绞痛及儿枕痛尤妙钱国賔治陈小山妻年三十二久痞成形状如鲫鱼长五寸濶寸许头尾口牙悉具渐渐㳺行穿肠透膜上近喉边下近谷道饮血咬肝声唿痛楚形神狼狈其脉强牵尚有胃气可治先以古方五味紫金锭磨服止痛次以煅刀豆殻一两为君以此豆能杀痞也乳香没药定痛活血射香通窍木香顺气调以砂糖作饵痞受毒药旬日内伏不动月余而化便出如蚬肉一堆以四物加参术枸杞香附调理百日全安痞张文潜药戒云张子病痞积于中者伏而不能下自外至者捍而不能纳从医而问之曰非下之不可归而饮其药旣饮而暴下不终日而问之伏者散而无余向之捍者柔而不支焦膈导达唿吸开利快然若未始疾者不数日痞复作投以故药其快然也亦如初自是逾日而痞五作五下輙下毎愈然张子之气一语而三引体不劳而汗股不步而慄肤革无所耗于外而其中薾然莫知其所来闻楚之南有良医焉徃而问之医叹曰子无叹是薾然者也天下之理其甚快于余心者其末必有伤求无伤于终者则初无望快于吾心痞横于胸中其累大矣击而去之不须臾而除甚大之类和平之物不能为也必将击搏震挠而后可其功未成而和气已病则子之痞凡一快者子之和一伤矣不终日而快者五则和平之气不旣索乎且将去子之痞而无害于和乎子归燕居三月而后予之药可为也张子归三月而后请之医曰子之气少全矣取药而授之曰服之三日而疾少平又三日而少康终年而复常且飮药不得亟进张子归而行其説其初使人懑然迟之盖三投其药而三反之也然日不见其所攻久较则月异而时不同盖终岁而疾平张子和治息城司侯闻父死于贼乃大悲哭之罢便觉心痛日增不已月余成块状若覆盃大痛不住药皆无功议用燔针炷艾病人恶之乃求于张张至适巫者在其旁乃学巫者襍以狂言以谑病者至是大笑不忍回面向壁一二日心下结块皆散张曰内经言忧则气结喜则百脉舒和又曰喜胜悲内经亦有此法治之不知何用针灸哉适足增其痛耳刘子平妻腹中有块如瓢十八年矣经水断絶诸法无措张令一月之内淜四次下六次所去痰约一二桶其中不化之物有如葵菜者烂鱼肠之状涌时以木如揃之觉病稍如刮渐渐而平及积之尽块反洼如臼畧无少损至是面有童色经水旣行若当年少可以有子张主簿妻病肥气初如酒盃大发寒热十五余年后因性急悲感病益甚惟心下三指许无病满腹如石片不能坐卧针炙匝矣徒劳力耳张曰此肥气也得之季夏戊巳日在左脇下如覆盃久不愈令人发㾬疟者寒热也以𤓰蒂散吐之鱼腥黄涎约一二缶至夜继用舟车丸通经散投之五更黄涎浓水相半五六行凡有积处皆觉痛后用白术散当归散和血流经之药如斯涌泄凡三四次方愈山东颜先生有积二十年目视物不真细字不覩当心如顽石毎发痛不可忍食减肉消黑䵟满面腰不能直因遇张令涌寒痰一大盆如片粉夜以舟车丸通经散下烂鱼肠葵菜汁七八行病十去三四以热浆粥投之复去痰一盆次日又以舟车丸通经散前后约一百余行略无少困不五六日面红䵟去食进目明心中空旷遂失顽石所在旬日外来谢杜弓匠子妇年三十有孕已岁半矣每发痛则召侍媪待之以爲将产也一二日复故凡数次张诊其脉澁而小断之曰块病也非孕也脉诀所谓澁脉如刀刮竹形主丈夫伤精女人败血治法有病当㵼之先以舟车丸百余粒后以调胃承气汤加当归桃仁用河水煎乘热投之三二日又以舟车丸桃仁承气汤㵼靑黄脓血襍然而下每更衣以手向下推之揉之则出后三二日又用舟车丸以猪肾散佐之一二日又以舟车丸通经散如前数服病去十九俟晴明当末食时以针泻三阴交穴不再旬已消矣孙主簿季述之母患胸中痞急不得喘息按之则痛脉数且澁曰胸脾也因与仲景三物小陷胸汤一剂和三剂愈龚子才宜吴仰泉室年五旬患腹中积块如盘大年余渐卧不倒腹响如雷嗳气不透口干吐白沫下气通则少寛五心烦热不思飮食肌瘦如柴屡治无效诊之六脉濇数气口𦂳盛知为寒凉尅伐之过使真气不运而瘀血不行与八珍粉加半夏陈皮木香厚朴菜菔子大腹皮海金沙三剂小便下血如鸡肝状至十二剂下黑血块盆许腹中仍有数块仍以八珍汤加枳实香附五剂而痊一妇人年近三十患腹左有一大块坚硬如石有时作痛肚腹膨胀经水不调白带频下夜热脉急数以千金化銕丸一料块消卽孕生一女李河山患腹左一块数年不愈后食柿饼过多腹胀满闷诊之六脉洪数气口𦂳盛以藿香正气丸加山查神曲二剂而愈逾月又因饮食失节腹胀如初用煎药勿效与行湿补气养血汤二十余剂始安因嘱曰病虽愈体未复完务宜谨守勿犯禁忌后数月过龚曰凡有病者皆天与也不在服药谨守若颜子亚圣岂不能保养何短命死矣我今保养半年未见何如从可知也龚不能对遂复恣纵无忌未旬日忽患痢赤白里急后重痛不可忍日夜无度乃自置大黄一剂数下无效复求诊六脉洪数先与调中益气汤二剂又以补中益气汤加白芍黄连微效彼欲速愈易医不审其素有痞满之病复下之不愈又易一医再与下药遂疘门下脱痛如刀割腹胀如鼓此元气下陷也当大补升提而反泻之不亡何待陆养愚治茅鹿门三夫人经期叅前腹中有块升动有时作痛作胀大便不实脾实不和其脉人迎大于气口二倍茅问曰此症屡服消导及养血之药轻则枳实枳殻木香豆仁重则㯽榔稜茂俱以养血佐之药颇中和而病反增剧何也曰据脉左盛于右气不足而血有余今所服不惟诛伐无过且损不足而益有余欲其病之不剧得乎用人参白术陈皮干姜大枣以益其气用消痞丸以去其血之瘀其方用香附醋炒四两元胡索醋炒一两五钱归尾二两川芎红花桃仁海石瓦楞子火煅醋淬各一两醋打面煳为丸与煎剂相间服未半料而块已失大便结实经水如期李士材治于郡守在白下时每酒后腹痛渐至坚硬得食輙痛得食反痛实症无疑脉之浮大而长脾有大积矣然两尺按之软不可峻攻令服四君子汤七日投以自制攻积丸三钱但微下更以四钱服之下积十余次皆黑而韧者察其形不倦又进四钱于是腹大痛而所下甚多服四君子汤十日又进丸药四钱去积三次又进二钱而积下遂至六七椀许脉大而虚按至关部豁如矣乃以补中益气调补一月全愈王工部郁成痞形坚而痛甚攻下太多遂泄泻不止一昼夜计下二百余次一日之间肌体骨立神气昏乱舌不能言已治木待毙李诊之曰在症虽无活理在脉犹有生机以真脏脉不见也大虚之后法当大温大补一面用枯龙骨栗殻樗根之类以固其肠一面用人参二两熟附五钱以救其气三日之间服参半斤进附二两泻遂减半舌转能言更以补中益气加生附子干姜併五帖爲一剂一日飮尽如是者一百日精旺食进泻减十九然每日夜犹下四五行两足痿废用仙茅巴㦸丁附等爲丸参附汤并进计一百四十日而步履如常痞泻悉愈姚氏妇久患痞积两年之间攻击之剂无遗用矣而积未尽除形体尫羸李曰积消其半不可伐矣但用补剂元气一复病自袪耳遂作补丸服毕而痞果全消踰三年调理失宜胸腹痛甚医以痛无补法用理气化痰之剂痛不减脉之大而无力此气虚也投以归胃汤加人参二钱其痛立止喻嘉言治袁聚东年二十岁生痞块卧牀数日进化坚消痞之药渐至毛瘁肉脱面黧髦卷殊无生理其块自少腹脐旁分爲三岐皆硬如石按之痛不可忍脉只两尺洪盛余俱肥细谓初时块必不坚以峻勐之药攻至真内乱转获邪气爲害其实全是空气聚成非如女子月经凝而不行卽成血块之比观两尺洪盛明是肾气传于膀胱误施攻击其气不运结爲坚块故按之则愈痛也虚症亦有按之而愈痛者姑用补补中药一剂以通中下之气然后用大剂药内收肾气外散膀胱之气约三剂可全愈矣先以理中汤加附子五分一剂块减十之三再用桂附一大剂肠中气响甚喧顷之三块一时顿没再服一剂果全愈更用补肾药加桂附多用河车爲丸以善后冯楚瞻治戚氏妇腹中有块作痛发则攻心欲死上则不进飮食下则泄泻无度医药三百余剂不效脉之六部沈细已极右关尺似有似无明系火衰土弱肾家虚气上凌于心脾土不能按纳奔豚之气非温补不可用炒干熟地八钱补水以滋土炒黄白术六钱补土以固中炮姜熟附各二钱补火以生土更入五味子一钱以敛之俾祖气有归脏得其藏而肾乃纳而不出也数剂而安一月全愈琇按冯公此案前人所未发字字如良玉精金后贤宜三复之呉孚先治一人患痞前医用攻药已去六七适前医他徃吴与汤丸俱系参术补剂病者云去疾莫如尽奈何而留之呉曰正所以尽去其疾也经曰大积大聚衰其半而止此前医之用攻也又曰补正则邪自除此余之用补也若必尽攻则痞去鼓胀成是欲尽去其疾而反益其疾矣乃遵服不间而痊张路玉曰顾晋封室患痞在脇下或令用膏药如阿魏一分麝半分贴之五六日间遂下鲜血血块甚多二三日方止是后每岁当贴膏时必发近隣妪亦用阿魏膏贴痞下血如前世以阿魏麝香爲痞块必用之药外用爲患若此况服食乎因爲拈出以爲虚人漫用攻击之戒韩贻丰治昝中翰如颍病数日二旬不食矣已治木韩视之气色如灰声低喉澁瞳神黯然无光私语其子曰此甚难治病者觉之乃哀恳曰我今年六十七矣卽死不爲夭但遇神针而不一用而死死且不瞑目我生平好酒而不好色幸爲我下一针于是乃勉爲用针令卧牀坦㙏拊其脐下有一痞周围径七寸坚硬如石乃以梅花针法重重针之又针其三脘又针其百劳百㑹皆二十一针针毕令飮醇酒一盃乃摇手曰恶闻酒气以两月矣强之初攅眉旣而满引如初杨乗六治朱氏妇病胸膈痞闷兼寒暑徃来口干作渴飮食不进服寛利淸解药益甚脉之右关弦数而沉面色带红舌干微黄乃与益阴地黄汤或曰胸满不食累月矣二陈枳殻尚不能通地黄山药五味萸肉俱酸濇阴滞之物其可投乎曰此症本因肝胆燥火闭伏胃中其原则由于肾水之不足盖肾者胃之关也水不足则火旺熏蒸而胃阴亏胃与肝胆多相并且爲其所胜又肾旣不足则肝胆之木无水以养而燥火独炽于是乘其所胜之虚而入之且冲于上则口干咽燥流于下则二便秘急塞于中则爲胸浮弦而关更甚右手沈细而关则带滑此肝木有余脾血不足之候也与疎肝助脾调气养血则火降鬰开而痰自内消矣用调气养荣汤加陈皮前胡佐茯苓消痰止嗽靑皮香附豆仁白芍疎肝寛肠总之气得川流则血自津润数剂后用润字丸间服每次五分十日症逓减改用六君子改养血调气药盖邪之所凑其气必虚壮者气行则愈弱者着而成病也后以纯补间用调气治嗽之品五旬始痊陈三农治一少年体薄弱且咳血左边一块不时上攻作痛左金芦荟俱不应诊其脉三部虽平而细濇不流利因作阴虚治四物加知柏元参丹皮鳖甲数剂顿愈卢绛中痞疾忽梦一白衣妇人谓之曰食蔗卽愈诘朝见鬻蔗绛揣囊中且乏一镪唯有唐山一册遂诣易之曰吾乃负贩者将安用此哀用欲之遂贻数挺绛喜而食之至旦遂愈琇按本草蔗能治蚘蚘能令人痞胀卢病迨是蚘作楚耳故食之卽愈张子和治显庆寺僧应公有沈积数年虽不卧牀枕每于四更后心头闷硬不能安卧须起行寺中习以爲常人莫知爲何病以药请于张张曰令涌出涎胶一二升如黑水继出绿水又下脓血数升自尔胸中如失因出飮饵无算安眠至晓一妇人小腹中有块其脉濇服攻药后脉见大以四物汤倍白术陈皮甘草爲佐俟脉充实间与硝石丸两月消尽至正二十五年夏六月里人周伯安病积气右脇下喘且胀者五閲月医来类补以温热之剂病日剧几殆矣陆君祥徃视之曰是息贲也法当大下内经所谓留者攻之土郁夺之者也积气贲门邪未去其可补乎从之不终日而愈汪石山治一人年逾三十形瘦苍白病食则胸膈痞闷汗多手肘汗出尤甚多四肢倦怠或麻晩日若迟未早必泄初取其脉浮软近駃两脉洪乃略大曰此脾虚不足也彼曰尝服参术膏胸膈亦觉痞闷恐病不宜于参耆曰膏则稠粘难以行散故也改用汤剂痞或愈乎用参耆各二钱白术钱半归身八分枳实甘草各五分麦冬二钱煎服一贴上觉胸痞下觉失气彼疑参耆使然曰非也若参耆使然则当身痞不当失气恐由脾胃过虚莫当枳朴之耗也宜除枳朴加陈皮六分再服一贴顿觉胸痞寛失气除精神爽垲脉皆软缓不大亦不駃矣可见脾胃虚者枳朴须散用爲佐使况有参耆归术为之君尚不能制然则医之用药可不愼哉张景腭治金孝廉以劳倦伤脾别无他症但痞满不食遂用参术归附桂姜甘草之属半月始愈后因病后复不食如此自分必死仍用前药而安钱国賔治王元直父腹左一痞形如镜大视之乃镜痞也生于皮肉肉上可治以三品膏巴豆萆麻子肉各四两杏仁一两黄丹八两香油一斤二两熬膏药贴二十日一日一换出脓一二椀内服参耆托里月余收口而愈蒋仲芳治陈氏妇年廿六生癖块已十年在脐上月事先期夜则五心发热火嘈膨闷忽一日癖作声上行至心下则闷痛欲絶爲针上脘癖下而痛定然脐旁动气不息复针天枢穴动气少止遂用当归五钱白芍白术延胡丹皮川芎条芩各一钱枳实官桂㯽榔木香各三分醋炙鳖甲二钱水煎空心服至二十剂而愈聂久吾治刘氏妹禀气怯弱性情沉郁年三十病晩间发热天明复止饮食少进烦燥不安肉削骨露医药不效诊其脉歇至因其烦燥发热颇用芩连知柏等凉剂虽无效亦不觉寒凉苐恐多服伤胃则无生机矣因细问其热从何处起曰自右脇一团先热遂致遍身乃悟此必气郁痰结而成痞块胸膈壅滞遂燥热气结而脉亦结此脉与症合不足忧也当先攻痞以除其根则诸症自愈因用磨痞丸每日服三次服至三四次而块消其半热渐退至七八两块热尽除不数月全安矣当其痰凝气滞痞结右脇不惟医者不知而病者亦不觉也非察其病根而㧞去之何能取效也三稜莪术皆醋炒花粉大黄酒炒制香附各八钱㯽榔黄连姜汁炒黄芩酒炒枳实炒贝母连乔各六钱山巵前胡靑皮醋炒延胡索各五钱广皮四钱南木香二钱郁金三钱爲末先用竹沥洒润次用粘米粉搅硬煳丸菉豆大每服百丸按此案与痰门陆养愚治董浔阳夫人脉症俱同而方异大凡陆按乃剽袭耳今此案入痞门者俾知痞症有痰结一端也续名医类案卷十三续名医类案卷十四钦定四库全书续名医类案卷十四钱塘魏之琇撰郁症窦材治一人年十五因大忧大恼却转脾虚庸医用五芩散及青皮枳殻等药遂致饮食不进胸中作闷乃命灸命关二百壮灸关元五百壮服姜附汤一二剂金液丹二斤方愈方书混于劳损用温平小药误人不少悲夫一人功名不遂神思不乐饮食渐少日夜昏黙已半年矣诸治不效此药不能治令灸巨关百壮关元二百壮病减半令服醇酒一日三度一月全安张子和治项关令之妻病饥不欲食常好呌唿怒骂欲杀左右恶言不辍衆医半载无效张视之曰此难以药治乃使二媪各涂丹粉作伶人状其妇大笑次日又令作角觝又大笑其旁常令两个能食之妇夸其食美其妇亦索其食而为一尝之不数日怒减食增不药而瘥后得一子夫医贵有才无才何得应变无穷罗太无治一病僧黄瘦倦怠询其病曰乃蜀人出家时其母在堂及逰浙右经七年忽一日念母之心不可遏欲归无腰纒徒尔朝夕西望而泣以是得病时僧二十五岁罗令其隔壁泊宿每以牛肉猪肚甘肥等煮縻烂与之凡经半月余且时慰谕之又曰我与钞十锭作路费我不望报但欲救汝之死命耳察其形稍甦与桃仁承气汤一日三贴下之皆是血块疾积方止次日与熟干菜稀粥将息又半月其人遂如故又半月与钞十锭遂行孙文垣治丁耀文母年四十四常患胃脘痛孀居十五年日茹蔬素七月因怒吐血椀许不素日平矣九月又怒吐血如前加腹痛次年二月忽理急后重肛门大疼小便短澁惟㸃滴痛不可言腰与少腹热如汤泡日惟仰卧不能侧侧则左胯并腿作痛两痛原痛二阴之痛前甚则后减后甚则前减至不能坐遇惊恐则下愈坠疼经不行者两月向经行腰腹必痛下紫黑血块甚多今又白带如注口渴不寐不思饮食面与手足虚浮喉中梗梗有痰肌肉消半诊之脉仅四至两寸软弱右关滑左关弦两尺濇据脉上焦气血不足中焦有痰下焦气凝血滞郁而为火盖下焦肝肾所摄腰胯肝之所经二便肾之所主也据症面与手足虚浮则脾气甚弱饮食不思则胃气不充不寐由过于忧愁思虑而心血不足总为七情所伤故尔经曰二阳之病发心脾女子得之不月此病近之所幸脉不数声音淸亮当先为开郁淸热调达肝气保过夏令后再峻补阴血必戒恼怒使血得循经乃可愈初投当归龙荟丸以撤下焦之热腰与少腹之热渐退后以香薷石臯龙胆桃仁滑石杜牛膝甘草梢软柴胡煎吞滋肾丸二阴全减韩约斋子妇毎怒动则夜卧不安如见鬼魅小水淋沥今又大便秘结腹中疼痛腰胯胀坠如生产状坐卧不安因痛而脉多不应指孙曰此肝经郁火所至法当通利以杏仁桃仁各三钱桕树根皮山巵靑皮各一钱㯽榔五分枳殻八分水煎服之少顷大便通痛胀遂减琇按此亦治标耳非滋水生肝病何能已一妇人因夫荒于酒色不事生产多忧多郁左胯及环跳穴疼痛过膝大小便频数脐腹胀疼口干脉之右手弱左手数近又发热恶寒汗因痛出时刻不宁此食积痰饮瘀血流于下部足厥经挟郁火而痛恐成肠痈与神效𤓰蒌散一贴痛减半汗止数脉稍退小腹坚如石按之且痛再与前药小腹稍软余无进退再进之毎贴大𤓰蒌二枚加丹皮莪术五灵脂金银花诸症悉平亮卿内人头痛遍身痛前后心乳皆胀玉户撮急肛门逼迫大便三日未行口干因大拂意事而起下午发热似痞恶心烦躁不宁而时当盛暑乃怒气伤肝脥暑热而然以石膏二钱靑皮柴胡枳殻各一钱半夏曲黄芩各八分甘草桔梗各五分夜与当归龙荟丸下之大小便皆利热退诸症悉减惟畧恶心与靑皮飮两帖全安程湘内人鼻衂后眩晕嘈囃呕吐淸水夜卧不安腹中饥而食不下膈孙谓由脾虚肝胆有郁火也以人参黄连白术扁豆甘草陈皮半夏竹茹茯苓石膏水煎调理而平黄履素曰予少年患郁火之症面时赤而热手足不温复觉咽干口燥体中微黄夜更甚就医呉门粗工投以黄连黄芩黄柏等药服方二剂忽觉手足甚冷渐渐过脘过膝鼻间突出冷气神魂如从高桥坠下深谿阴阴不能自止几登鬼箓延名医张涟水治之张云症虽悞服寒药又不可骤以热药激之但服八珍汤加姜及天麻乆当自愈如法调之虽渐安而元气则大减矣后简方书有云郁症不可折以寒剂悞治致死然则予之不死幸也夫记之以爲鉴戒潘埙曰予禀气素偏于火晩年多难怀抱郁郁因而肝气不平上冲心肺水火不能旣济殊无应病之药乃自制一方名曰兼制丸以柴胡龙胆靑皮各五钱平肝归身一两养肝生地一两生甘草五钱泻南方黄栢一两知毋五钱补北方苍术八钱燥湿芩连各六钱淸心肺桂心二钱引经加白术防已陈皮茯苓蜜丸毎服八十丸常服有效琇按合黄潘二説观之皆郁火症也一则服苦寒几毙一则服苦寒有效要之人之禀赋各殊阴阳亦异临症者不执着也龚子才治何进士夫人患经行胃口作痛增寒发热一医以四物汤加官桂香附服之卽吐血而痛愈甚诊之六脉洪数乃郁火也以山巵二两姜汁炒黑色一服立愈冯楚瞻治一壮年作宦失意退居抑郁成疾卽经所谓常贵后贱名曰脱营常富后贫名曰失精其候气血日消神不外扬六脉弦细而澁饮食入胃尽化为痰必咳吐尽出乃能卧津液内耗肌表外疎所以恶寒而瘦削以东垣麻黄桂枝汤加白术姜枣二三剂脉气渐充有神痰涎咳吐俱愈继以十补丸及归脾养荣加减全瘳吕东庄治呉弁玉偶患寒热旋至热不退胸中作恶诊之曰此肝郁而致感也用加减小柴胡汤一剂减半次进柴胡地黄飮子吕适他徃后日用六君子汤加黄芩且戒之曰明日若尚有微热在内则后日须再用地黄饮子一帖而后用六君子此后皆有次第不可乱也因服地黄飮子觉热已退尽遂竟用补中益气汤一帖是夜卽烦热不安乃知次第果不可紊仍用地黄飮子卽安然后依次服至第三日再用补中益气汤泰然得力矣苐觉病后烦怒易动时体虚劣自改用归脾汤吕归诊之曰今脉已无病但夜寐不着耳曰正若此奈何曰当加味归脾汤曰今已服此方而未效曰君试我归胃自愈矣一剂而鼾睡达旦琇按此等病予惟以地黄饮子令服五七剂永无他患今必用六君补中归脾以至纷纷此何故耶未免呆守立斋成法之过沈氏妇夏月发寒热医以为疟也时月事适下遂淋漓不断又以为热入血室用药数贴寒食益厉月事益下色紫黑或如败酱医且云服此药势当更甚乃得微愈耳乃疑其説请吕诊之委顿不能起坐脉细数甚按之欲絶问其寒热则必起未申而终于子亥曰郁火虚症耳检前药则小柴胡汤彼意以治寒热徃来兼治热入血室也又加香薷一大握则又疑暑毒作疟也乃笑曰所谓热入血室者乃经水方至遇热而不行故用淸凉以解之今下且不止少腹㽲痛与此症何与而进黄芩等药乎卽灼知热入血室矣当加逐瘀通经之味香薷一握又何为者乃用肉桂二钱白术四钱炮姜二钱当归白芍各三钱人参三钱陈皮甘草各四分一服而痛止经断寒热不至五服而能起惟足心时作痛此去血过多肝肾伤也投都气飮子加肉桂牛膝各一钱而全愈使卒进寒凉重阴下逼天僵地折生气不内水泉冰溃不七日死矣乃云更甚方愈夫谁欺哉痛妄之巧于卸脱而悍于诛伐如是夫朱绮厓多愤郁又以肉病忧劳百感致疾初发寒渐进不解时方隆冬医进九味羌活汤不效易医大进发表消中之药凡狠悍之味悉备襍乱不成方三剂势剧又进大黄利下等物下黑水数升遂大热发狂昏愦晕绝汤水入口卽吐其家无措试以参汤与之遂受垂绝更甦次日吕至尚愦乱不省人事承灵正营及长强俱发肿毒时时躁乱诊其脉数而大曰幸不内䧟可生也遂重用参耆归术加熟地一两许时村医在座欲进连翘角刺等败毒药且力言熟地不可用其家从吕言进药是夜得卧次早神情顿淸谓曰吾前竟不解何故卧此今乃知病如梦始觉也又次日脉数渐退烦燥亦平但胃口未开肿毒碍事旬日未便令守服此诸症悉治因晋方及加减法且嘱之曰毋用破气药以开胃苦寒药以降火通利药以启后败毒药以消肿有一于此不可为也出邑遇友人问其病状曰七情内伤而外感乘之伤厥阴而感少阳从其类也乃不问经络而混表之三阳俱敝矣然邪犹未入府也转用枳实厚朴山查𤓰蒌之属而邪入二阳矣然阴犹未受病也用大黄𤣥明粉而伤及三阴矣䆒竟原感分野之邪不得外洩展转内逼中寒拒逆幸得参扶胃气鼓邪出外其发于承灵正营者乃本经未达郁怫之火也其发于腰俞长强者乃下伤至阴凝沍而成也盖毒得发者参之功也今毒之麻木平塌将来正费调理者前药之害也其家如言守防服之而愈张路玉治江礼科次媳春初患发热头疼腹痛欬逆无痰十指皆紫黑而痛或用发表顺气不效诊之脉来弦数而细左大于右曰此怀抱不舒肝火郁于脾土而发热热蒸于肺故欬因肺本燥为无痰脾受木尅故腹痛阳气不得发越故头疼四肢为诸阳之本阳气不行气凝血滞故十指疼紫其脉弦者肝也数者火也细者火郁于血分也遂以加味逍遥散加桂枝于土中达木为三剂而诸症霍然十指亦不疼紫矣徐孝亷室不得寐不能食心神恍惚四散微寒手心热汗至晩则喉间热结有痰两耳时塞屡治不效诊之六脉萦萦如蛛丝畧兼弦数此中气久郁不舒虚火上炎之候也本用归脾汤以补心脾之虚奈素有虚痰阴火不胜耆圆之滞木香之燥遂以五味异攻散畧加归芍肉桂以和其阴导其火不数服而食进寝宁诸症释然矣张飞畴治一妇平昔虚火易于上升因有怒气不得越致中满食减作酸嗳气头面手足时冷时热少腹不时痠痛经不行者半载余其脉糢煳驶而无力服诸破气降气行血药不愈此蕴怒伤肝肝火乘虚而尅脾土脾受尅则胸中之大气不布随肝火散漫肢体当知气从血腾湿由火燥惟太阳当空则阴霾自散眞火行令则郁蒸之气自伏又釜底得火则能腐熟水谷水谷运则脾胃有权大气得归而诸症可愈矣用生料八味倍桂附十日而头面手足之冷热除间用异攻而中寛食进调理两月经行而愈柴屿靑治潼川守八十三在沈阳礼部时闻伊母在京病甚忽身热吐痰妄言昏愦衆医俱主发表病势日增始求治悲泪哀号自分必死诊其右关沈澁微滑曰此思虑伤脾更兼郁结痰涎壅盛脾不能运也自热昏愦淸阳不升脾气伤也先用二陈𤓰蒌治其标继以归脾加神曲半夏升柴调治数日而痊向使误服表剂岂不蹈昔人虚虚之戒耶山阴林素臣偶患时气为医所误身热呕吐绿水转侧不宁柴以为肝郁所致用逍遥散加呉茱萸川黄连各五分一服吐止身凉二服全愈又服调理药数剂而安陆养愚治沈立川内人胸膈不舒咽嗌不利中脘少腹常疼大便溏经水淋沥腰膝无力倦怠头眩得食少可食后则异常不快半年间顺气淸热开郁化痰消食之药服将百剂脉之左手沉数而细右手沉弦而微此肝脾燥热忿郁积乆而致始属有余今为不足宜用补剂沈曰前用人参五分且有开气之药极痞满恐补不能投曰参少而兼开气所以痞满也乃用八物汤人参一钱服之大胀乃加参二钱胀卽减加至三钱竟不胀矣又合六味丸空心服之调理二月而痊一妇郁怒忧思胸腹胀痛痛甚则四肢厥冷口噤冷汗用二陈汤加芎归乌药靑皮枳殻香附厚朴苏叶一剂痛胀卽愈后去苏叶加姜炒黄连再服一而安一妇郁怒不发久之噫声甚高言谈不知终始杂易饥经曰心病为噫此因忧郁于心胸也用桃仁承气汤下畜血数升而安经曰血畜在上则喜忘在中则喜狂也一中年人因郁悒心下作痛一块不移日渐羸瘦与桃仁承气汤一服下黑物幷痰椀许永不再发薛立斋治一妇人身颤振口妄言诸药不效薛以为郁怒所致询其故盖为素嫌其夫而含怒乆也投以小柴胡汤稍可又用加味归脾汤而愈一妇人年六十有四久郁怒头痛寒热春间乳内时痛服流气飮之类益甚不时有血如经行又因大惊恐飮食不进夜寐不宁此因高年去血过多至春无以生发肝木血虚火燥所以至晩阴旺则发赤经云肝藏魂魂无所附故不能寐先以逍遥散加酒炒黑龙肝草一钱山巵一钱五分二剂肿痛顿退又二剂而全消再用归脾汤加炒巵贝母诸症悉愈一妇人因丧子怀抱不舒腹胀少寐飮食素少痰涎上涌月经频来曰脾统血而主涎此郁闷伤脾不能摄血制涎归源由用补中益气济生归脾二汤而愈又用八珍汤调理而痊秀才扬君爵年将五十胸痞少食吐痰体倦肌肉消瘦所服方药皆耗血破气化痰降火曰此气郁所伤阳气未能升越属脾经血虚之症当用归胃汤解郁结生脾血用补中益气壮脾气生发诸经否则必为中满气膈之患不信仍用前药后果患前症而殁罗谦甫曰疏过五论云常贵后贱虽不中邪病从内生名曰脱营鎭阳一士人躯干魁梧而意气豪雄喜交逰而有四方之志年踰三旬已入仕至五品出入骑从塞途姬侍满前饮食起居无不如意不三年以事罢去心思郁结忧虑不已以致饮食无味精神日减肌肤渐致瘦弱无如之何遂躭嗜于酒久而中满始求医医不审得病之情輙以丸药五粒温水送下二十余行时値初秋暑热犹盛因而烦渴飮冷过多遂成肠鸣腹痛而为痢疾有如鱼脑以致困笃命予治之诊其脉乍大乍小其症反覆闷乱兀兀欲吐叹息不绝予料曰此病难治启元子曰神屈故也以其贵之尊荣贱之屈辱心怀慕恋志结忧惶虽不中邪病从内生血脉虚减名曰脱营或曰愿闻其理黄帝针经有曰宗气之道内谷为主谷入于胃乃传入于脉流溢于中布散于外精専者行于经隧周而复始常营无已是为天地之纪故气始从手太阴起注于阳明传流而终于足厥阴循腹理入缺盆下注肺中于是复注手太阴此营气之所行也故昼夜气行五十营漏水下百刻凡一万三千五百息所谓交通者并行一数也故五十营备得尽天地之寿矣今病者始乐后苦皆伤精气精气竭绝形体毁阻暴喜伤阳暴怒伤阴喜怒不能自节盖心为君主神明出焉肺为辅相主行营卫制节由之主贫人欲天理不明则十二官相使各失所司使道闭塞而不通由是则经营之气脱去不能灌漑周身百脉失其天度形乃大伤以此养生则殃何疑之有马元仪治洪声远恶寒发热倦怠嬾言神气怯弱两脉弦虚此甲木内郁生气不荣而阳明受病也盖甲木乃少阳初生之气勾萌始坼其体柔脆一有拂郁卽萎软抑遏而不上升反下克脾土而为病矣由是枢机不利虚邪入之而与阴争则寒顷之旣去而与阳争则热倦怠者胃病而约束之机关不利也神怯者木藏而心藏之神明失养也是皆木郁土衰之故木气旣郁惟和风可以达之阴雨可以滋之柴胡风剂之平者能入少阳升发淸阳而行春气当归白芍味辛而润辛以疎其气润以养其阴白术茯苓陈皮炙草以和中气而益脾土两剂脉象神四剂寒热已再以补中益气升发生阳之令而康朱氏子场屋不利郁郁而归遂神识不淸胸满谵语上不得入下不得出已半月诊之两脉虚濇兼结此因郁所伤肺金淸肃之气不能下行而反上壅由是木寡于畏水绝其源邪火内扰而津液干枯胸中满结者气不得下也神昏谵语者火乱于上也上不入下不得出者气化不淸而现晦塞之象也但通其肺气诸症自己用紫菀五钱宣太阴以淸气化干葛二钱透阳明以散火郁枳桔各一钱散胸中之结杏仁苏子各二钱导肺中之痰一剂而脉转神淸再剂而诸症悉退改用归脾汤调理而痊顾霖苍妇寒热如疟便血不已左脇有块攻逆作楚神气昏愦诊之两脉弦数兼濇弦则为风数则为热濇则气结此肝脾之气悒郁不宣胸中阳和郁而成火故神明不精肝之应为风肝气动则风从之故表见寒热也人身在半肘肾主之肝气逆故左脇攻楚有块也肝为藏血之地肝伤则血不守风热胜益为亡血之由也用生首乌一两滋燥而兼搜风黄连一钱治火兼以解郁柴胡以疎其表黄芩知毋以淸其里枳实厚朴以和其中一剂脉起神淸再剂便行热解而安缪仲淳曰甲申夏旧妇因郁火痰喘身热手拳目张半月不眠食按其胃口不痛诸医疑其虚也或云中暑百药试之痰喘滋急以皂角末嚏鼻通窍痰上逆如沸延杨石林诊之请亟吐之先大夫曰病久矣虚甚可奈何石林曰经云上部无脉下部有脉其人当吐不吐则死卽以盐汤吞之去白痰数椀喘定先大夫曰何以药之石林曰吐卽药也待其熟寝勿服药以养胃气夜半啜粥二椀诘旦投六君子汤数剂而起石林者里中博雅士不行术而精医者也姑苏人张涟水治纪华山雅自负数竒更无子邑邑不快渐至痞胀四年肌肉削尽自分死矣张诊而戯之曰公那须药一第便当霍然以当归六钱韭菜子一两香附童子便炒八钱下之纪有难色不得已减其半张曰作二剂耶一服夜梦遗举其家恸哭张拍案曰吾正欲其通耳仍以前半剂进胸膈间若勇士勐力一拥解黒粪数升啜粥二椀再明日巾栉起见客矣逾年生一子卽表弟汝占也张意田治柯姓人病剧诊之得脉浮大而空左关沈候有微弦之象左尺沈候有一系之根面目皆红鼻靑耳聋眼瞪神昏自语不休舌燥赤大唇紫齿燥初病发热咳嗽已七八日所服乃伤风散解之药昨日早间连大便三四次卽卧牀不省人事今日忽然发昏或谓戴阳症用熟地附子等未服张思外症虽类戴阳然症起无因察其所言皆平日之事则似少阴之独语至鼻现靑色时在秋令则肺气绝矣然面有光亮为表气不和唇色深紫宜有郁火且左尺有根脉非无治左关微强则别有致病之故询之乃昨早失手自碎粥罐因怒不止卽大便昏迷知为郁怒所伤肝火上逆而诸症蜂起经所谓怒则气上是也与戴阳症相去远矣用逍遥散去白术加地黄丹皮炒巵之属而愈病多隐微医不审察悞斯衆矣一宦素谨言一日㑹堂属官筵中有萝卜颇大客羡之主曰尚有大如人者客皆笑以为无主则悔恨自咎曰人不见如此大者而吾以是语之宜以吾言为妄且笑也因而致病药不应其子读书达事思其父素不轻言因愧赧成病必须实所言庻可解释遂遣人至家取萝卜如人大者至官所复㑹堂属强父扶病而陪陪至数廵以车载萝卜至席前客皆惊讶其父大喜厥旦疾愈一女与母相爱旣嫁母丧女因思母成疾精神短少倦怠嗜卧胸膈烦闷日常恹恹药不应予视之曰此病自思非药可愈彼俗酷信女巫巫托降神言祸福谓之卜童因令其夫假托贿嘱之托母言女与我前世有寃汝故托生于我一以害我是以汝之生命尅我我死皆汝之故今在阴司欲报汝仇汝病恹恹实我所为生则为母子死则为寇仇夫乃语其妇曰汝病若此我他徃可请巫妇卜之何如妇诺之遂请卜一如夫所言女闻大怒诟曰我因母病母反害我我何思之遂不思病果愈此以怒胜思也萧万舆治一妇年四旬怀抱郁结呕痰少食胸腹胀疼虽盛暑犹着绵衣六脉浮结或烦渴不寐此命门火衰元气虚寒也以六君子加姜桂及八味丸不两月而痊内伤万宻斋治董氏子年十七病请治诊其脉浮大无力问其症无恶寒头痛但身热口渴四肢倦怠曰似白虎症而脉虚乃饥渴劳得之黄耆炙当归酒洗各一两作汤服之而愈陈正夫万之母舅也病三日后胸中痞胀小便少大便不通万闻徃问疾时近城一医欲以大柴胡汤下之察脉症不可下乃内伤中气不运故上窍闭而下气不通也丹溪云二陈汤加苍术白术升麻柴胡则大便甚而小便长与之一服而安龚子才治刘太府因劳役太过发热增寒头疼身痛口干发渴呕恶心烦或以羗活汤或与藿香正气散愈甚手足无处着落心慌神乱坐卧不安汤水不入闻药亦吐诊之六脉洪数气口𦂳盛此内伤元气也以补中益气汤加远志枣仁竹茹麦冬一剂卽熟睡再进一服全安陈三农治一老人患头痛恶寒骨节疼痛无汗谵语自服参蘓饮取汗脉洪数而左甚此胃虚作劳阳明虽受寒气不可攻击当大补其虚俟胃气充足必自汗而解以参耆归术陈皮炙草加熟附子四五剂诸症虽减白口干热未退遂去附子加白芍渐思食汗出而安陆养愚治丛邑宰烦劳忿怒饮食不思已数月矣初春患左脇痛不能向左眠又感冐遂咳嗽喘促汗出恶风呕恶饮冷胸脘痞塞烦躁泄泻耳鸣手指肉瞤振摇不已脉之两寸微浮而濇关尺微虚不固曰凡靠左不得眠者肝胀靠右不得眠者肺胀及咳嗽自汗喘促下泄俱难治况濇脉见于春时金来尅木亦可畏幸神气尚未乏两寸带浮尚有微阳小便稠黄而犹长面色焦黑而微有黄气犹可疗也仲景云脉虚微弱下无阳又云微虚相搏乃为短气又云微浮伤客热东垣云阴先亡阳欲得去乃见热壅口鼻谓之假热之症此盖得之七情伤阴烦劳伤阳风寒乘虚入客胸膈痞塞因邪在半表半里又为冷水停凝症似支结合之诸症俱属正气已伤宜调养气血使邪自散用顺气养荣汤加桂枝甘草二剂诸症顿减易以补中益气少佐小靑龙汤二剂自汗喘呕已除更以六君子倍半夏陈皮豆仁木香胸痞脇痛亦止又与四神丸实脾肾气丸固本调治月余而痊朱少湖仲冬夜间忽头项微强身体微痛疑是伤寒连夜用紫苏二大把生姜十片浓煎热服厚覆大汗之身体觉轻自谓已愈矣至明日之夜复觉拘急反增沉重复如前取汗不解身体如石烦燥口干睡卧不安天明延一医诊视谓脉极浮冬月伤寒非麻桂不解姜苏轻剂岂能疗此大病乎拟用大青龙汤病家疑而卜之不吉复延陆同议诊之脉浮数而微细如蛛丝按之欲絶曰此阳虚症也原不宜汗况经谓冬三月闭藏之令无扰乎阳无泄皮肤使气亟夺一之为甚其可再乎彼医曰仲景云阴盛阳虚汗之卽愈旣曰阳虚何爲不可汗况麻桂靑龙正为冬时虚寒而设如拘闭藏之令不宜汗则仲景此等汤剂必待春夏伤寒而后用乎陆不能辨但徐曰议论甚高第恐此脉不相应耳病家问当用何药曰惟三建生脉酌而用之彼医谓邪在表而补歛之不死何待陆曰汗之而愈则补误补之而愈则汗误原不两是也病家不能决卜之谓补吉汗㓙乃以建中生脉合投之烦躁仍剧噫气不绝足胫逆冷身不能转侧彼医谓毙可立而俟也陆曰误汗者再药轻病重故未效耳仍前方倍人参加附子浓煎冷服少顷烦燥顿定数剂诸症悉除月余时出虚汗惫不能起用人参数两方获安喻嘉言治刘筠之七旬御女不辍此先天素厚也然以房中之术数扰其阳又値夏月阳气在外阴气在内偶不快饮食起居如常医者以壮年伤暑之药香薷黄柏石膏知母滑石车前木通投之卽刻不支诊时则身僵颈硬石强喉哑无生理矣曰此虽危然因误药所致甫隔一晩尚可以药速追急以大附子干姜人参白术各五钱甘草三钱大剂煎服可解此厄衆议不决姑以前方四分之一服之安贴再煎未迟灌下寸香之乆大呕一声醒而能言唿诸子乳名云适才见州官囬询其所由开目视之不语转问医者何人曰江西喻遂擡手一拱又云门缝有风来塞之喻促煎所存之药续进而姻族襍进商以肩舆送其回寓另进他药哑瞶如前越二日而逝李士材治程幼安食少腹闷食粥者乆之偶食蒸饼遂发热作渴头痛呕逆或以伤寒治之或以化食破气之药投之俱不效势甚危诊之曰脉无停滞之象按之软且濇是脾土大虚之症也法当以参术理之衆皆不然李曰病势已亟岂容再悞遂以四君子汤加沉香炮姜与之数剂而减一月而安倪文学累劳积郁胸膈饱闷不能饮食服消食理气行痰开郁淸火凡百余剂不效病势日增李诊之脉大而软喟然叹曰明是火衰不能生土反以伐气寒凉投之何异入井而又下石乎遂以六君子汤加干姜肉桂益智仁各一钱十剂少愈然食甚少也遂加附子一钱兼用八味丸调补百余日而痊卢不远治戴养吾夫人体常困倦眩晕不食胸膈痞满脉之寸关不透以为肝脾之气不伸用八珍加升麻柴胡而愈后毎病用前方卽安若稍为加减便不获效凡十五年皆倚恃焉盖夫人性静体厚起居安适是以气血不振而消沮故于补气血药中加开提之剂得其性情故可乆服何介甫病脾数年饮食少而精神悴就诊两关软弱不透寸用参苓归芍陈皮防风甘草数十剂遂善啖肥浓数年之疾脱然问曰予疾有年补脾补肾法非不详而末之效君何从平治得之曰君疾在肝非脾肾病也凡诊病者当穷其源无为症惑如飮食少虽关脾胃其所致胃病者何故此当审者今君两关脉弱不透于寸右固脾虚明矣左则何谓此脾体不足而脾用不行也盖脾之用肝也星家取尅我者为用神脾体无肝木者为之用则气血便不条畅运化迟钝而脾转转困矣且秋来金肃肝更不伸乃为补助肝木之气使之扬溢则脾土伸舒精神油然外发虽不治脾实所以治也安用竒特之法哉冯楚瞻治王愼瞻平日过劳偶远行途中食冷面羊肉及归胸中疼胀不堪医所用无非查菔殻朴之类服之益甚渐至心如压扁昏晕闷绝少减则甦曰食乃有形之物惟入肠胃滞则为胀为疼着而不移岂能升降于胸次乎盖胸为心肺之部止受无形之气不能藏有形之物也且六脉絃细而数身不热语言无力皆非伤食之候乃积劳所伤无根之气上逆于心以致胀痛不堪耳当用塞因塞用之法乃以枣仁朱砂乳香为细末剖猪心血为丸用人参五六钱煎浓汤送服少顷以莲子煮白米粥压之令忍胀强吞半椀如是数日疼胀渐减继而胸膈自觉甚空虽多食不饱而大便出者无几盖劳役太过脏腑脂膏耗竭状如中消食物入腹销铄无余故多入少出也谈铨部病热数日医以为伤寒投以发散禁其饮食日渐危笃脉之弦缓无力乃劳伤发热也先以浓粥汤半椀进之觉香羙甚甘飮后目顿淸亮遂与归脾汤令以薄粥继之三四日后神气顿复而愈徐主政夫人年逾七十江行惊恐早晩积劳到家未几壮热头疼医作伤寒发散数剂渐至面赤烦躁神昏不语头与手足移动日夜无宁刻脉之细数无伦重取无力此劳极发热热者乃元阳浮越于表也更发散之阴阳将竭矣非重剂挽之无及熟地一两六钱炒麦冬炒白术各三钱牛膝二钱五味子八分制附子一钱二分另用人参六钱浓炙冲服二三剂后食减神淸后用八味归脾二汤各减全愈洪氏子因劳伤发热头疼咳嗽脇痛医谓伤寒大用发散一剂汗大出热更甚神昏见鬼躁渴舌黑身重之冷彻夜不寐因困顿欲绝脉细数无伦胃脉微极此劳伤中气发热东垣补中益气汤为此等病而设令阴阳气和自能汗出而解今更虚其虚阳气发泄殆尽所以身愈热而神愈昏阴阳旣脱自尔目盲见鬼津液旣亡所以舌黑足冷至于身重异常此尤足少阴极虚之症盖肾主骨有气以举则轻否则重也与熟地二两麦冬四钱乳炒白术五钱牛膝三钱五味子一钱附子二钱浓煎人参一两煎汁沖服口渴另用熟地二两麦冬五钱人参八钱浓煎代茶三四剂后汗收热退舌润神淸嗽止食进后用生脉饮送十补丸四五钱再以归脾加减煎膏成丸弹子大圆眼汤化服全愈刘君乡试入都长途冒暑气已伤矣复日夜课诵未几壮热头疼咳嗽干哕不寐神疲脉之两寸俱洪两尺俱弱右关沉取则无此犯无胃气之症矣非温补脾肾无济也而以暑天热病坚不肯服乃坐视数日热益甚复延诊其脉转燥澁无力此乆热阴阳愈伤也与大剂熟地人参白术麦冬五味子牛膝二剂诸症渐愈惟哕声间作胃脉不起犹不喜食乃早以生脉饮送八味丸去丹皮泽泻加鹿茸五味子牛膝晚以归脾汤去木香甘草加五味肉桂一补先天一补后天全愈同时彭公子亦患是病身热两月服补中益气加减已数十剂不知此方乃为虚人发散而设不宜乆服且时当夏月阳气上浮致令阴阳离决精气乃绝面靑浮肿肚腹胀硬心不痞膈咳嗽咽痛口多酣涎壮热畏寒五心燥热口干不渴足胫常冷脉则两寸乍洪乍数两关无力两尺更微上盛下虚已极以前方重剂另煎人参一两冲服旬余渐愈复惑旁言再用发散消痰及补中六君加减遂不起大亲家高年且患足疾初愈偶途中遇雨疾趋而回遂身热自汗头疼咳嗽继而吐血飮食不思精神狼狈脉之两寸皆洪大而数右关两尺甚弱此劳伤中气脾不统血也咳嗽者火烁于肺也身热者元阳浮越也自汗者气虚不能摄液也头疼者血虚火冒也与熟地一两麦冬四钱炒白术六钱牛膝三钱五味子一钱制附子一钱二分另煎人参汤冲服数剂咳嗽吐血俱止早晨生脉饮送加减肾气丸午复加减归脾汤服之全愈高鼓峰治吕用晦病热症造榻与语察其神气内伤症也询其致病之由曰偶夜半从卧室出庭外与人语移时就枕次日便不爽快渐次发热饮食俱废不更衣者数日矣服药无效曰粗工皆以为风露所伤故重用辛散不进飮食便曰停食妄用消导孰知邪之知凑其气必虚若投以补中益气汤则汗至便通热自退矣用晦欣然輙命取药立煎飮之旁观者皆以热甚又兼饱闷遽投补药必致祸慰之曰无庸惊扰卽便矣顷之下燥矢数十块觉胸膈通泰旁观者始贺是晩熟寐至五鼓热退进粥连服前方而愈范中行感冒风寒又过于房劳发热昏闷医以为伤寒也羌活柴胡投之不应又以为阴症也肉桂木香投之又不应热且愈甚飮食俱废舌黑如灰八日不便医正议下诊之脉细数而沉曰阴亏甚矣胃气将绝矣非温和甘润之剂弗能救也急以左归及滋水淸肝等药重加参耆服之他医以为不大便奈何议补高曰子以为承气症也误矣第服药自得便至第四日果下黑矢升许热退舌亦红润但尚未进食病家犹以用补为嫌慰之曰本内伤症一补中益气疗之足矣无奈粗工襍投胃气转伤不能卽复今以药补之以稀粥调之不过数日自然知味不信另延一医重用承气汤服至二剂不得便病转剧无颜再延高徃禾中延薛楚玉楚玉至闻述病情及用药次第曰旣用熟地而便效可知矣奈何举将收之功而弃之耶今无能为矣病家目楚玉为党䆒不之信嗟乎举天下学问之人而尽目之为党为彼之医不亦难乎吕东庄治友人董两舟夏月捣膏劳力致感头痛发热解表之药不效其长君方白来问吕曰子不观东垣脾胃论乎服补中益气加五味麦冬自愈矣如言服之顿安复起作劳仍发热头痛别用淸解药增甚因同叶御生徃诊之四肢微冷胸腹热甚烦闷腰坠下少腹胀痛不能小便时旁观者为重感风邪所致力主发散吕曰虚邪内郁正以劳倦伤中眞气不足不能托之使尽去又遇淸凉其火下逼膀胱责及本脏故然安可攻也请以滋肾飮子合生脉散与之何如御生论与吕合竟投之得睡醒热解小便通矣留方补之而别翌日方白至曰内热时作烦闷头痛亦间发不尽曰余火未散移热于上也用软柴胡人参白术黄连丹皮甘草茯神等而愈杨乘六治徐氏妾劳倦发热时作微寒倦怠嗜卧下午更甚医用发散两剂咳嗽不绝脇痛如锥更用淸金泻火泄利不止不食不寐者旬日脉之浮分细软沉则缓大面色滉白眼光散大舌胖嫰淡白而滑两手厥冷而振此劳伤脾气虚发热初时若用补中益气一二剂卽愈乃误药致咳嗽痛利胃阴被刼于前中气重伤于后乃拟人参熟地白术各一两附子炮姜各三钱赤石脂禹余粮炙甘草各五钱浓煎大椀徐服至大椀卽睡去已刻至戍分始寤咳利俱除脇痛如失能进粥饮服讫前药胃气渐开用调中益气生金滋水而愈简某病感症壮热时微寒嗜卧嬾言日轻夜重或与羗防发散燥渴谵妄不食脉浮数无序重按虚大无力舌胎嫰黄中间焦燥此内伤似外感症悞表以刼胃阴津枯液涸火无所畏而变生燥症也与左归飮加生地当归白芍两剂便解热退再诊浮数俱除虚火仍在继起之病已退初时之病未减盖初因中气素虚而来后病因胃阴暴伤而致若不先救其阴而卽补其气是为无制之阳邪树帜而将垂绝之眞阴下石矣今阳火旣退阴汁渐充则初起之症可立除也遂以补中益气汤合生脉四剂而愈薛立斋云余性爱坐观书乆则倦怠必服补中益气加麦明五味酒炒黑黄柏少许方觉精神淸妥否则夜间少寐足内酸热若再良乆不寐腿内亦然且兼腿内筋自有抽缩意致两腿左右频移展转不安必至倦极方寐此劳伤元气阴火乘虚下注丁酉五十一岁齿缝中有如物塞作胀不安甚则口舌如有疮然日晡益甚若睡良乆或服前药始安至辛丑时五十有五昼间齿缝中作胀服补中益气一剂夜间得寐至壬寅内艰之变日间虽服前剂夜间齿缝亦胀每至午前诸齿并肢体方得稍健午后仍胀观此可知气血日衰治法不同琇按立斋生平善用补中益气据此病先下盛服之宜矣后旣上盛而犹服之岂不惑哉柴屿靑治沈阳司冦觉罗呉拜延诊曰数日前因感冒风寒至今未愈其脉或两至一歇三至一歇迟而见代并非外感乃虚寒凝结气血耳用人参养荣汤吴曰无力用参以玉竹代之此十月廿一日也至次日告云昨服药后腰发板转动必以人必需人参购覔可也遂用参一钱廿三早诊之脉气稍转仍用原方午后因膝强硬自令人以热面熨之忽至发迷再促诊而医者数人但云风寒方用大表散并欲下大黄及诸人去后吴云伊等如何信仍服公药但再为斟酌之乃于方内各参一钱迨服至冬至方断煎剂卽以原方配合为丸调理而康向使呉公信任不笃必致难保夏大儿年友禾中陈雝喈身热谵语不甚辨人太守苕溪陆视三因赴补在京邀柴诊视其脉大而无力此阳虚发热拟用人参陆惊而咋舌以为断不可用乃力任方从一剂后身和三剂热全退调理月余而瘥少司马讳雅尔图随驾打围至德州抱病给假回京医投小陷胸汤一剂顿卽仰卧神昏不语又一医进参三钱神气稍甦言语恍惚恶食不寐延诊雅云素有肝病遂述前方按左关脉和平惟心部空大此心家之疾与肝无渉用酸枣仁汤而愈周太守家人发热不食晚间怕鬼因途中冐雨食冷粽而起柴曰脉无停滞秪见虚大经所谓形寒飮冷则伤肺饥饱劳役则伤脾此内伤所致拟用人参以价贵为难遂用扁党六君子加炮姜大枣数剂而愈太史张希用丁卯场前劳倦外感身热委顿两足无力欲用发表之剂未决求治右脉软弱人迎不𦂳外感轻而内伤重以补中益气汤治之后用异攻散数剂病痊遂聮㨗观察沈椒园在侍郞时家人某新从山左回京身热不食沈以熟地等滋阴大剂进遂呕吐增剧求治于柴柴曰此伤胃气所致非阴药所宜用香砂六君子汤治之而痊主政蔡修持令郞发热口渴胸闷舌纯黒胎谵语延医无效已二十余日矣诊之脉气平弱并无外邪投以滋阴之药二剂不应改用六君子加炮姜一服尚未效后戴廷傅加制附一钱呉茱萸五分一剂汗出胸快再剂汗出胸中豁然调理而愈病固有如此之类者毋粗忽也陆养愚治朱少湖病以半年先因房劳汗出又伤食用消导药后乃梦遗头晕自服人参少安遂每日五钱或一两服至数斤其病自汗身热咳血痰逆胸膈不舒心口如物窒碍手足时厥头常眩运眼或昏暗不见人大便已六日不行每头运时服参汤则稍止脉之气口及关似滑而有力左寸关浮强似虚尺濡弱此由肝有悒郁重以思虑房劳致虚参虽中病单服多服益阳太过化为热火与积痰胶固脾胃遂致热结幽门火逆上行而血动向以恶寒汗泄重帏厚褥帕里绵装至是悉令彻去以润字丸三钱服之外用蜜导法去宿垢盆许再用人参七分归身远志各一钱枣仁一钱山巵茯神白芍各一钱三分香附二钱生甘草三分入竹沥一钟一贴卽胸次豁然得寐每日以前方及润字丸数十粒便润汗止咳嗽痰血渐减十分而安陆祖愚治潘洪宇以过劳伤脾脾虚而肺脏亦损咳嗽痰喘微寒微热或与淸凉滋补建脾消导月余飮食顿减精神愈衰仅奄奄一息耳诊之遍身疮癣六脉如丝言语轻微夜苦无寐大便则向来艰濇乃用人参白术贝母枣仁麦冬生地另以人参麦冬五味为丸五更吞下每日服参约四五钱数日渐瘳再以归芍生地连翘地榆煎汤揉洗肚腹大便通润调理百余日而安陆祖愚治本府添设曾向缘中气不足宜服参耆一日午饭未几啖杨梅过多便胸中不快身热头眩吐痰口渴不思飮食三日不更衣或用查枳芩连厚朴二陈之类三四剂大便一次去燥矢数枚而症如故又用归芍知麦查芩而腹满作呕脉之左三部浮微而弱右三部浮大虚数日脾胃虚弱气不能运故胸膈不舒非有积滞也况素不能服苦寒岂可用芩连之类经云但治其虚安问其余乃用六君子汤加白豆仁煨姜大枣二剂症顿减再与补中益气汤数剂遂霍然一人忧思不已飮食失节伤脾面色黧黑环口尤甚心悬如饥又不欲食唿吸短促曰此脾气受伤也忧思不已则脾气结而不行飮食失节则脾气耗而不足阴气上入阳中也经曰阳明症衰面始焦故知阳明之气不足也遂以参耆白芍升麻葛根白芷苍术甘草姜枣助阳明生发之气而愈朱丹溪治一人因劳倦发热医以小柴胡汤黄连解毒汤白虎汤等剂反加痰气上涌狂言目不识人目赤上视身如烈火六脉洪数七八至按之豁然左畧弦而芤此因中气不足内伤寒凉之物致内发热又与苦寒药太多为阴盛格阳之症与补中益气汤加姜附大枣二剂而愈陈三农治一友飮食不均远行劳倦发热烦闷症类伤寒医禁食不与诊之言语轻微手背不热六脉数而软此眞气不足非有外邪也力勉其进粥乃与温甘大补之剂恪胀数日热退而安陈三农治夏夫人年已八旬忧思不已偶因暑浴遂患发热头痛医者以为伤寒禁其食而肆行解散越三日气高而喘汗出如洗昏胃发厥诊其脉大而无力乃为之辨曰外感发热手背如甚内伤发热手心为甚外感头痛常痛不休内伤头痛时作时止今头痛时休而手背不热是为虚也遂用参耆各五钱白术半夏各二钱橘红一钱甘草六钱一剂减半后倍参术而痊一人年近四旬发潮热口干喜飮冷水或以凉药投之罔效四五日浑身沉重不能动止四肢强直耳聋谵言妄语眼开不省人事六脉浮大无力此气血亏损之极以十全十补汤去白芍地黄加熟附子一服鼾睡痰响咸谓服参耆肉桂附之误曰此药病交攻不必忧疑又进一服过一时许卽能转身动止次日连进数剂则诸病潜瘳矣此从脉不从症之治也李时珍治一人素飮酒因寒月哭母受冷遂病寒中食无姜蒜不能一啜至夏酷暑又多飮水兼怀怫郁因病右腰一㸃胀痛牵引右脇上至胸口则必欲卧发则大便里结后重频欲登圊小便长而数或吞酸或吐水或作泻或阳痿或厥逆或得酒少止或得热少止但受寒食寒或劳役或入房或怒或饥卽时举发一止则诸冺然如无病人甚则热发数次服温脾胜湿滋补消导诸药皆微止随发此乃饥饱劳逸内伤元气淸阳䧟遏不能上升所致也遂用升麻葛根汤合四君子汤加柴胡苍术黄耆煎服服后仍飮酒一二盃助之其药入腹则觉淸气上行胸膈爽快手足和暖头目精明神采迅发诸症如埽每发一服卽止神验无比若减升麻葛根或不飮酒则效便迟大抵降多升少禀受弱而有前诸症者并宜此药活法治之薛立斋治府庠王以道元气素弱丙午丁未二年以科场岁考积劳致疾至十二月间其病盛作大热泪出随凝目赤面黯杨手露胸气息沉沉几绝脉洪大鼓指按之如无舌干扪之如刺此内眞寒而外假热也遂先服十全大补汤曰旣服此汤其脉当收歛为善少顷熟睡觉而恶寒增衣脉顿微细如丝此虚寒之眞象也以人参一两加熟附三钱水煎顿服而安夜间脉后脱以人参二两熟附五分仍愈后以大剂参术归身炙草等药调理而安一男子发热烦渴头痛误行发汗喘急腹痛自汗谵语用十全大补加附子治之熟睡唤而不醒及觉诸症顿退再剂而痊黄武选飮食劳倦发热恶寒误用解表神思昏愦胸发赤班脉洪数而无力此内伤元气非外邪也急用温补之剂彼不从后果殁王肻堂治外兄虞文华病发热一医审无身痛等症知非外感用平胃散加人参五分投之热愈甚又一医至诊之曰此人参之过也亟汗之汗而不解又一医至诊之曰邪入里矣宜凉膈散下之煎成欲服王适至急止之诊得六脉皆洪大搏指举按有力笑曰此医之所以误也用茯苓补心汤加人参六钱麦冬三钱枣仁一钱五分时不卧九日矣服药卽鼾睡良乆而甦病已退诊之脉顿微弱为治方毎剂用人参四钱枣仁茯神归术耆麦冬川芎之类令其多服不辍遂别去数日以小便不利来扣令服导赤散明日热复作舌黑如墨复延诊脉复洪大因连日所服药皆减参二分之一而导赤散中又加花粉山巵黄芩等药故病复作亟令用人参六钱合前诸药大剂投之舌色始淡热始除小便亦淸利倘进凉膈之剂必不治药可妄投哉马元仪治邱德初素积劳郁近复失恃过哀因而发热恶寒逆烦渴面赤如粧诊其两脉沉微无力知非实火内燔乃虚阳上越得之悲哀劳倦内伤也悲哀则伤肺劳倦则伤脾脾虚无以生肺肺虚无以生肾所以封藏不固致虚阳上越升降失常致浊气上行由是气逆于胃则为逆火逰于上则为烦渴也法宜温补之剂从其性而归之于下则诸症自平矣与人参加桂理中汤五剂霍然呉洪先病经七日寒热似疟手足麻木汗出如注心悸恍惚诊得寸脉空大关尺虚澁曰此症人多谓风寒外感不知为劳倦内伤也寸大关尺澁乃脾肺之气受亏心肾之阴亦涸气虚不能升达阴徃乘之则寒阴虚不能内养阳复乘之则热心悸恍惚者阴不主事而阳内扰也汗出为注者阳不主事而阴外亡也手足麻木者阴阳两亏气血俱不得荣也以当归补血汤为主加人参二钱以补脾肺之阳肉桂黄连各七分俾坎离内交广皮炙草以补胃而和中一剂便得鼾睡再剂汗止再以补中益气汤升发阳气加穿山甲以袪内邪寒热遂止脉亦和但重按少力微见逆用大剂桂附理中加丁香半夏数剂而痊王亦林患劳症倦发热神昏倦怠已半月皆作外感治不愈诊得两脉浮虚右脉倍甚此飮食失节劳役过度脾虚则胃气亦虚气不上行于阳反下陷于阴而发热也夫内伤脾胃之症与外感风寒者不同东垣言之详矣外感风寒乃伤其形为有余之症内伤脾胃乃伤其气为不足之症有余当㵼汗之吐之下之尅之是也不足当补温之和之调之补之是也经云劳者温之损者温之又上气不足者推之扬之脾不足者以甘补之当以辛甘温之剂补其中而升其阳则愈矣乃用补中益气汤服后得微汗然非发汗也乃阴阳气和而汗自出也一剂热退再剂神淸不数剂而康复倍常矣朱丹溪治一人本内伤汗下后谵语初能认人后三日语后便妄言此神不守舍愼勿攻战脉多细数不得睡足冷气促面褐靑色必干燥用补中益气汤加人参半两竹叶三十片煎服效缪仲淳治一人年三十三歳因努力卽发心腹饱满疼痛直至脐下皆板两脇空松不可言腹寒卽欲就火火至稍睡痛止大便不通小便短缩似宿茶日夜不卧至五週时飮食渐加时常举发大约性嗜酒善怒劳碌所致方用当归五钱牛膝四钱麦冬五钱酒芍五钱炙草七分五味一钱橘红二钱茅根一钱五分生地三钱宜多食韭菜童便胡桃肉于中父患目珠痛如欲堕此肝火上冲也胸脇及背如槌碎状此怒而血瘀也昼夜咳嗽此悲伤肺也眠食俱废自分不起缪令进童便三大椀七日下黑血无数痛除咳热如故再以二冬贝母苏子橘红白芍鳖甲靑蒿桑皮五味百部枇杷叶竹沥童便乆之未痊病家疑其虚促用参耆缪不可乃阴以黄耆二钱入前药尝之竟夕闷热目不交睫始信不谬固守前方兼服噙化丸勿辍逾月平盖仲父病起于哀伤过甚更触恼怒所致非虚也肺热而实肝火上冲故不宜参耆耳立斋治一人因劳倦耳下掀肿恶寒发热头疼作渴右手脉大而輭此不足症也当服补中益气汤彼反用发表药遂致呕吐始悟以六君子汤治之更服补中益气汤而愈大抵内伤者荣卫失守皮肤间无气以养则不能任风寒胃气下䧟则阴火上冲气喘发热头痛发渴而脉大此乃不足之症也大抵飮食失节劳役过度则多成伤不足之症若误以为外感表实而反泻之岂不致虚虚之祸哉东垣曰凡内伤为飮食劳役所伤则右手脉大于左手外感风寒则左手脉大于右手当以此辨之倪仲贤治林仲因劳发热热随日出入为进退食飮渐减倪切之曰此得之内伤故阳气不伸阴火渐炽温则进凉则退是其征也投以治内伤之剂其疾如失张意田治钟姓人因举重用力畧有脇痛数日后发热身疼甚至胸脇痞硬服大小陷胸更剧诊之左脉强硬而数右脉寸尺浮而关沉滞胸脇拒按四肢厥逆症似结胸然服䧟胸不应必有他故察其臂上筋肉微黄欬出痰色如橘合症与脉知为用力太过脇肋受伤瘀血为患欲发黄也所谓瘀血类伤寒者此耳治宜桃仁承气汤下之但瘀滞日乆襍用攻散阴气大损当兼重养血为是用生地二两当归八钱丹参四钱桃仁三钱大黄三钱枳实二钱芒硝二钱甘草八分服后下瘀血紫块二次热退胸平惟神气欠淸脉气弦软此伤阴络而神虚故也服补阴舒络之剂而愈沈明生治徐来一有下帷之劳内忘袵席之戒偶于夏月纵啖生冷致患胀满不食腹中漉漉有声且复喜呕水道秘濇凡疎解淸凉之剂遍尝妄效诊之卽主温补而座间竞持他説乃索笔书云积滞虽令中满独不思中气不足则腹为之善胀肠为之善鸣乎诸逆冲上虽多属火独不思胃寒不化亦令人吐乎小便黄赤虽为内热之征独不思气不施化溺因色变乎摠之症在疑似惟凭切脉今脉来沉弱右关更微兼之喜暖畏凉其为虚寒症明矣遂先用六君子益以炮姜智仁之属继投八味丸出入于参耆桂附之间旬日良已嗣后依方调理不特精神倍常抑且连征熊梦吴桥治陈龙年八十而病溺浊不禁则隐几而日夜坐不复近衾裯诊之六脉沉沉垂絶矣叟乃命孙扶起曲跽告曰老夫春秋高子孙仅立门户死其时也吾从姪继鸾年四十病瘵且危家极贫举室五口嗷嗷待哺愿公肉其骨卽龙死贤于生就而诊之卧无完席室中仅二缶作炊然左脉平右脉虚大而数曰此忧思伤脾故尔治宜补脾抑肝叟闻瘵者可生则大喜过望其病一再剂而愈踰月瘵者无恙则夫妇帅诸切子罗拜谢之王某膏粱子也年弱冠好角力因举石井阑致劳伤乆而脯热咳嗽脇痛面靑白目下胞靑紫诸治不效诊之脉弦畧数左尺弱兼濇曰肾为作强之官因劳而膓肺为肾母因子病而耗及母气肝为肾子母病而子失其养乃金不生水水不滋木木燥则生火上侮金而下乘土故目胞靑紫咳嗽诸症作也与生熟地杞子沙参麦冬地骨皮女贞等四剂忽盗汗如雨疑药之误曰此佳兆也夫火燥为患津液乆亏得纯阴之剂以濡之犹釡中有水熏蒸而益润也由是鬰热除而血脉复矣问可歛乎曰不可若歛之则火仍内伏第再养金水使阴平阳泌则汗自止而病自瘳矣如言而愈江氏姊年五十余因子病伤寒二十余日焦劳过甚及子愈而已病作寒热头疼面赤满口舌发疱目不交睫者数日夜一老医谓少阳阳明热症与小柴胡合竹叶石膏汤脉之豁大无伦乃力断为劳伤虚火上浮戴阳明假热之症若误药立见危殆乃与熟地一两肉桂一钱炙甘草一钱麦冬二钱归身三钱一剂卽熟睡比觉口舌之疱尽消遂霍然矣当是时余初临症由今思之则但与养靑汤为至当也后六旬外复患虚症悞服黄耆煮枣单方月余忽遍身浮肿动卽气急服熟地数斤乃愈续名医类案卷十四续名医类案卷十五钦定四库全书续名医类案卷十五钱塘魏之琇撰虚损张子和治束荗之病虚劳寝汗面有靑黄色自膝以下冷痛无汗腹中燥热医以姜附补之五晦朔不令飮也又禁梳头作寒治之张曰子之病不难愈难于将䕶恐愈后阴道转荗子必不愼束曰不敢乃先以丹车丸濬川散下五七行心火下降觉渴与氷水飮之又令澡浴数日间面红而泽后以河水煑粥温养脾胃又以活血当归丸人参柴胡散五苓散木香白术散调之病大瘥汗止足暖食进张曰此本肺脾当以凉剂盖水之一物在目为凉在皮为汗在下为小溲若禁飮水则渴而燥热生焉人若不渴与水亦不肯飮之矣东旣愈果忘其戒病复作张已去乃殂窦材治一妇人伤寒瘥后转成虚劳乃前医下冷药损其元气故也病人发热咳嗽吐血少食为灸关元二百壮服金液保命四神钟乳粉一月全愈𢎞治乙丑岁姑苏儒学闻敎谕恭遘羸疾呉医治之率用三白汤无竒效一日谒张养正求治亦用三白汤家人曰前医用之多矣养正正色曰子勿哓哓吾用汤使不同遂投熟附二三片煎俾服卽瘥王时勉治常熟徐氏中气不足脉曰此症宜补剂当参耆譬如筑室造基不可时日计其成绪须药百裹乃可望愈一至于十病不少减更谋一医病势增剧复请于王王脉之曰尔信道不笃又更别药以致增剧徐莫讳乃曰曾服利气之剂王曰必如吾言则生否则非吾所能也从之果及期而愈肯堂尝见格致余论载浦江郑君仲夏患痢丹溪煎人参膏与服至五斤而剂止十斤而病安今人轻身重财不顾体之强弱病之浅深亟于求效况谋利嗜贿之徒动輙便施刚峻刼剂至于轻病变重重病至危徃徃有之古人有言曰不死病而死于医窦材治一人身长五尺因酒色伤渐觉肥肉消瘦令炙关元三百壮服保元丹一斤自后大便滑小便长飮食渐加肌肉渐生半年如故孙文垣治呉肖峰室董浔阳次女而龙山之妹也患咳嗽体倦多汗腹痛呻吟不绝口者半月诸治愈加脉之左手三五不右手沉弦面色靑息甚微腹中漉漉有声问上年夏日曾病否曰曾头痛体倦多汗但不咳嗽不腹痛今五月初病如上年医谓伤风用参蘓引表之始咳嗽与治嗽则加腹痛又谓通则不痛以沉香滚痰丸下之遂不可支曰此乃注夏病仲景谓春夏剧秋冬瘥者是也问注夏何以咳嗽曰汗多用参蘓重发其汗肺金受伤故燥而咳何以腹痛曰因治嗽寒其中气故也况又服滚痰丸之剂以重伤之盖五月六阳之气加散于外汗而又汗汗多则亡阳夏至一阴将萌腹中尚虚虚而复下下多则亡阴阴阳俱亡不惫何待乃用酒炒白芍五钱甘草黄耆各三钱桂枝二钱大枣二枚水煎临服加饴糖一合飮讫而睡自己至申不醒咸谓夏不用桂伐天和也诸痛不补助邪气也不可为矣龙山以其言告曰所以睡者睡则阴气生汗可歛痛可止也问所投剂何名曰此仲景小建中汤也夫腹痛如缚带脉急缩也面靑脉弦肝木盛而脾土受尅也故以白芍和之桂枝伐之甘草缓之黄茋大枣饴糖以补之自虚回汗歛而痛止矣语未竟病者醒而索粥粥后又睡至天明腹全不痛惟稍咳嗽加五味子麦冬兼治注夏而全瘳矣临别语龙山曰令妹之病尅木太过今虽愈而脉弦不退犹为可虑宜戒恼怒节飮食谢去人事恬淡颐养庻可永年否则害目阴极阳生恐不能保无患也后至期与良人龃龉怒而绝药果以凶闻薛立斋治沈察年二十六所禀虚弱兼之劳心癸巳春发热吐痰甲午冬为甚其热时起于小腹吐痰无定时或谓脾经湿痰郁火用芩连枳实二陈或専主心火用三黄丸之类至乙未冬其热多起足心亦无定时吐痰不绝或遍身如芒刺或又以为阴火生痰用四物二陈知柏之类俱无騐丙申夏痰热甚盗汗作渴曰此乃肾经虚损火不归经当壮水之主以鎭阳光其脉尺洪大余却虚浮遂用补中益气及六味地黄而愈后不守禁其脉复作谓火令可忧当愼调摄㑹试且缓但彼忽畧至戊戌夏果殁于京龚子才治周侍御患虚损目不敢闭闭则神魂飘散无所知觉且不敢言言卽气不接昏沉嬾食诊之六脉虚微此元气衰弱心神虚惫也先与朱砂安神丸一服少安后以补中益气汤倍参茋加远志茯神枣仁白芍生地麦冬连进数剂渐瘳刘氏子年十八患虚劳热咳痰喘面赤自汗旬余不能就枕势危剧诊之六脉微数乃阴虚火动也令五更时以壮盛妇人乳一钟重汤煑温作三四十口呷之天明煎河东地黄丸一服少顷将大小米入山药莲肉红枣胡桃仁数个煑稀粥食之半晌又煎淸离滋坎汤二剂加竹沥童便姜汁少许频频服之至午又进粥小许加白雪糕食之过半晌又进前药二剂夜间睡则药止醒则卽服如此三昼夜药不住口火乃渐息方能枕席后减药之半半月病减六七服汤剂一调理而愈此症若寻尝之法施治日进一二剂则是一杯之水岂能救车薪之火哉张文垣治张文学子心二尹可泉长君也弱冠病医作劳瘵治乆不效自分必死督家人治含歛脉之左寸短弱右关畧弦余皆洪大咳嗽下午热从足心起渐至头面夜半乃退面色靑形羸气促多梦遗卧床奄奄已绝粒断药二日谓可治可泉曰医佥谓火起九泉者死大肉尽削者死咳嗽加汗者死脉不为汗衰者死又当火令之时恐肺金将绝乃谓可治何也曰症虽危两颧不赤心火未焚也声音不哑肺金未痿也耳轮不焦肾水未涸也夫面靑者忧疑不决左寸短者心神不足关畧弦者谋为不遂症与色脉皆非瘵也良由志愿不遂殆心病非肾病也故谓可治盖病人因星士许发解旣而落地故悒怏寝疾也为立方名调肝益神汤以人参枣仁龙骨为君丹参石斛贝母麦冬五味为臣山栀香附为佐服二十剂而病起丸方则熟地龟板枸杞人参麦冬五味茯苓蜜丸服三月全安陆祖愚治金伯远妇年未四旬生育已多且数小产致病怯弱不时眩晕恶心胸膈否满飮食不进头四肢浮肿晡时潮热大便时泻时燥夜间恍惚不眠诊得左寸浮澁右寸浮滑两关俱弦细两尺初取觉洪大重按则少神知其心脾肾三经受病而前医纯以淸凉为之非也以陈皮贝母前胡苏子木通苡仁当归白芍天麻为煎剂已午未三时服黎明用熟地人参制附子杜仲麦冬山药知母白术五为丸淡盐汤送下黄昏服安神丸如此分为三治初服便觉有头绪调理两月诸症如失一人于春末患伤寒医与汗下症已愈矣然精神尝觉恍惚肌肉未能充实至秋时发热微渴咳食减肌削且精滑便糖医谓阴虚服六味加减几百剂至冬甚恶寒不能出户诊其脉浮之损小沉之损小其色㿠白不泽曰此阳虚症也非参不可凡阴虚之热蒸蒸内出骨甚于肉肉甚于皮阴分必剧重扪则热不甚明乎外热内不热也且热发无常是阳气有时甚亏也阴虚火旺之嗽口口相续口渴咽干痰涎稠浊今微咳无痰明乎阴气之不能上升也卽精滑者亦因阳气不足故阴精不固也至大便不实与畏寒其为阳虚又显然矣摠由伤寒汗下之后元气复而强力作劳以致损惫用加减八味丸五更淡盐汤下四君子汤加减作煎剂间用补中益气汤两月而愈黄履素曰予少患下元虚不能多言稍不戒所得病不可状丹田若无物者甚则夜半阴极之时阳气欲脱手足厥冷汗大洩一交子丑气乃渐复此系肾阳衰弱之候常服温肾之药于滋阴料中多用兔丝子枸杞子肉苁蓉五味子鹿茸紫河车之属遂得渐愈前症因目病悞服黄连丸顿剧要知阳衰之症寒所最忌如知母黄柏之属最伤胃中生发之气卽平人亦不宜多服又本草云升麻川芎下虚人忌服予服四物汤川芎稍多服补中益气汤失加人参皆顿觉下虚前症陡发药之响应如此李士材治何邑宰之子虚损遗精盗汗瘦骨柴立已濒于危简其所服以四物知柏为主芩连二冬为加减诊其脉大而数按重极软曰中气大寒反为药苦矣乃以归脾汤入肉桂一钱人参五钱当晩得熟睡居十日而汗止精藏更以还少丹兼进补中益气间服一月而愈顾宗伯患发热困倦目昏耳鸣脚软不能行大便燥结手足麻痺腰胯疼痛李诊之曰肾虚不能上交心虚不能济用八味丸十全大补汤加龙眼肉三十枚五十余日精神渐旺肌肉渐充一日多飮虎骨酒大便仍结医者皆云八味丸非乆服之药十全大补宜去肉桂反用知母𤣥参佐之服之数月遂致不起琇按是症八味十全𤣥参知母其失正均惟集灵膏一方真圣剂也李翰林劳而无度醉而使内汗出多痰服宽膈化痰之药转觉滞闷诊其脉沉而澁两尺犹甚曰痰得澁脉一难愈况尺中澁甚精伤之象也在法不治乞投剂勉用补中益气加半夏茯苓两帖有小效衆皆喜李曰濇象不减脉至无根死期近矣果十余日而殁卢不远治呉叔显三月间生疮服药疮已合而喘急甚十日不能就枕徃诊之先用发疮开肺次用降气补肾断其次日当疮发五日当足肿六日当出水十日可喘定就睡嗣后足生二毒三月完复次年七月偶以伤风微热左三部脉唯隐隐见以大剂人参归地甘草十帖方起二十帖如常十月再感左脉更不如秋但微热起居如故三日就枕七日头痛如破因告其兄以秋病之危今若昏沉决无生理彼尚疑其言九日果微昏错语十二日不识人再七日死或问曰某昨歳埀危君言变症歴歴如响幸全生焉今冬微恙君言不起果应其因为一为两曰其人气骨妖弱肾精不全其疮亦从肾发也不知而用发散元气转耗疮毒内逆于肺而喘因用四逆汤使太阴气开疮在外出用六味料使少阴纳气息遂内均淸升浊降足肿生痈病俱外去是以生也今秋左脉不起是元气内索不堪左旋矣此起而再戕贼之病发于骨所以脑痛因之遂昏是内关之症气独内绝是以死也其病皆根本于肾是一非两不在症之轻重为异同也冯楚瞻治余侍讲数年参药乆服或时气逆上攻或时气坠下廹二阴皆重失气甚平频大便溏而不畅脉则细数无力向服补中益气殊不知愈升则气愈降况兼陈皮辛散反泄元气岂未闻塞因塞用之説乎乃以八味加鹿茸补骨脂五味子为丸参汤吞服于空心以嫩防风三两酒煑取汁拌炒黄茋一斤炒黄白朮半斤熟附子四两三味煎汁去渣熬膏以人参六两为末收成细丸日中食远白汤吞服四钱茋能升託朮能固中参能补理附能回阳四味共剂收功何虑虚䧟者不为振作发生也遂愈胡春坊将六旬病九月余寒热攻补襍进症随药变虚虚实实之间㡬莫能辨诊之六脉洪大有力非阳虚也乃时当暑月汗出恶风痰鼻塞飮食如故却精神实疲此阴亏不能歛阳以致阳浮阴散淸浊不分邪血消谷生痰不生血也但为养阴则阳有依投以六味加盐水煑橘红麦冬五味子不三剂而愈赵宦病赤如装不省人事口多谵语手足躁动六脉洪大搏指所服乃柴广半之类以其剂小不能为害不知眞阴失守虚阳上浮神气欲脱补救尚虞不及敢以淸利速其死耶以人参八钱熟地麦冬丹参白芍茯神远志牛膝姜炭每日二剂不数日愈高鼓峯治呉弁玉发热多汗便秘数日不行医曰此停食伤寒也不宜与食待热退始可以稀粥飮之病势转甚延治问曰肚中饥否曰饥索其日所用药则芩连枳殻花粉厚朴之属笑曰但喫饭病卽除矣无庸此等药也病者喜甚曰吾本无食医言有食故耐此数日饿耳然便秘云何曰致新卽推陈矣胃中乆无谷气故前物积而不下且子之发热多汗一味虚症遂用参朮调而痊立斋治州同刘禹功素不愼起居七情以致飮食不甘胸膈不利用消导顺气肚腹痞闷吐痰气逆用化痰降火食少泄㵼小腹作胀用分利降火小便濇滞气喘痰涌服淸气化痰丸小便愈滞大便愈㵼肚腹胀大肚脐突出不能寝卧六脉微细左寸甚虚右寸短促此命门火衰脾肾虚寒之危症也先用金匮加减肾气丸料内桂附各一钱二分二剂下瘀秽甚多又以补中益气送二神丸二剂诸症悉退五六又用前药数剂并附子之类贴腰脐及涌泉穴寸脉渐复而安后因怒腹闷惑于人言服沉香化气丸大便下血诸症悉至曰此阴络伤也辞不治果殁呉孚先治薛氏子吐血止后忽患心跳振衣或时惊恐用熟地一两山药五钱女贞山萸枸杞各三钱服二十余帖本方加元武胶为丸症顿减间药一日卽跳动偶一医用二陈六君子加补心鎭心之品症复增呉曰此非心跳乃虚里之动也经曰胃之大络名虚里贯膈络肺出于左乳下其动应衣宗气泄也凡患肾虚劳怯者多见此症肾属水而肺主气气为水母肾虚不纳故宗气上泄而肾水愈竭于下欲纳气归元惟补阴配阳为是耳琇按凡治小儿不论诸症宜先揣此穴若跳动甚者不可攻伐以其先天不足故也㓜料能遵吾言造福无涯矣此千古未洩之秘也珍之贵之高鼓峯诊杨在公六脉动甚因语之曰脉𦂳而弦不出一月危病至矣定方而别斯时无甚病至十月中忽患咳嗽医作风寒治数以羌活发散与之十余日遂大吼喘痰涌如潮作齁䶎声不得卧坐一人于牀以额俯靠其背稍擡头卽喘急欲死走人邀诊曰以前脉推之病根固深然不宜困败如此之速也此殆攻伐之药逼成之耳无救矣病家只哀求定喘曰定喘不难无如脉色皆去纵喘定之后仍虚脱而死矣遂朝用参茋归芍暮用加减八味三日而能卧飮食倍进其家甚喜以为得生高曰出入废则神机化减升降息则气立孤危今出升降俱废息矣纵挽回何施兹不过暂命门一丝未断之气踰十日必死矣己而果然向使病未见之先卽以见之后医能以大剂塡补峻补之药投之卽不能如旧尚可稍延歳月不至若是之促此可为妄肆攻伐之戒徐次镠病咳嗽高细胗其脉六部皆动因问徐嗜酒乎曰然服天麦冬知贝母生地等类乎曰服逾斤许矣高曰君病与此药相反可禁勿服冩归汤六味丸两方与之高归语友人曰次镠病卽素问所谓二阳病发心脾也其人必劳心过度又嗜酒多欲急救三阴乃为良法医以阴寒逼之火无所洩其怒遂成燎原之势今六脉纯是阴火有出无入不踰年死矣或谓次镠无恙不过患伤风耳何遽至是曰脉法当如是耳八月中高适寓孤山徐邀天笠曰闻子善太素脉乞为我诊辛丑可得第否高曰太素两字出在三坟后人窃之以欺天下之耳目且造为歌诀妄言祸福轩岐无是也但素问自有一种荣枯寿夭贫富贵贱得失成败之説要不出乎吉㓙悔吝善恶逆从之理其道微然我能约畧言之诊毕语之曰辛丑固好然不若甲辰更得当也次问寿曰子年甫三十外不必问寿察其意惟以科名为急耳不及病情难直言因与其尊人厚急返石门告曰令郞脉气不佳如北上其不返乎曷阻之曰予固阻之弗能也因为制大料参膏令戒其絶服之庶可冀其还家如或以火不淸不宜补殆矣到京果闽人有以前説进者信之用发散寒凉不十剂吐血而絶张路玉治颜氏女虚羸寒热腹痛里急自汗喘嗽三月余屡更医不愈忽然吐血数口脉曰气口虚濇不调左皆弦微而尺微犹甚令与黄茋建中加当归细辛或曰虚劳失血曷不用滋阴降火反行辛燥乎曰不然虚劳之成未必皆本虚也多由误药所致今乘其根蒂未固急以辛温之药提出阳分庻几挽回前失若仍用阴药则阴愈亢而血愈逆上矣从古治劳莫若金匮诸法如虚劳里急诸不足用黄茋建中卽腹痛悸衂亦不出此加当归以和营血细辛以利肺气毋虑辛燥伤血也遂与数贴血止次以桂枝人参汤数服腹痛寒热顿除后用六味丸以枣仁易萸肉或时间进保元异攻当归补血之类随症调理而安胡念安治王在庭之室病虚劳十余载喘促吐沫呕血不食形体骨立诸医束手诊之见其平日之方皆滋阴润肺温平之剂曰以如是之病用如是之药自然日趋鬼趣焉望生机仲景云咳者则剧数吐痰沫以脾虚也又昔贤云肾家生阳不能上交于肺则喘又云脾虚而失生化之原则喘今脾肾败脱用药如此安望其生乃重投参茋姜附等二剂而喘定缘泄㵼更甚再加萸蔲十余剂而病减十七又炙关原因畏痛只灸五十壮迄今十余年体大健一董姓者雍正三年初冬来求胗脉其脉或二动一止或七动一止或十二动或十七动一止此心绝脉也仲冬水旺其何能生姑定参茋茸附河车脐带桂心枣仁等方与之服十剂脉之歇止参差不似前之有定数也矣又十剂而歇止少矣又十剂六脉如常矣噫不可谓之无功也且知治早虽不用丹艾亦有可生全者昔蜀中一道人童颜漆发眉宇疎秀自歌曰尾闾不禁沧海竭九转神丹都漫説惟有班龙顶上珠能补玉堂关下穴按班龙珠乃鹿茸鹿之精血结而为角性温大补精血元阳相火虚者宜之或加于六味地黄丸中亦妙张三钖治一人咳嗽已成劳极用四物知柏不愈乃以秦芃鳖甲散加二母二冬十数剂顿愈陆祖愚诊傅小泉室高年患湿痰症暑月或与香燥过多反增头晕口渴眼花不寐飮食少进骨节痠疼诊得左寸洪数关尺细澁右寸浮滑关尺沉细且九至一止曰此血虚痰火也论症尚有治法独是右关尺歇止有常数便不可为矣凡血虚症卽是肺病大都庚日笃而辛日死况立秋在迩乎或闻而非之乃与养血淸火消痰顺气之剂果觉有騐十剂后竟可步至中堂料理家务每日约进粥十余碗人皆谓能起死为生矣忽一日少腹作痛冷汗不止至夜半不知人事次日酉时死矣小泉不忘前言检厯视之果是辛日也陈三农弟昏惓发热头痛恶风因中气太虚元气下䧟阳气不充而头痛形气衰少而内热用调中益气汤加葛根一剂而安更制脾肾丸服逾月而愈治一贵妇咳嗽泄㵼咳嗽甚则泄㵼愈泄㵼甚则咳嗽畧止午前微寒午后微热此皆脾胃虚弱痰涎随虚火上潮则咳甚而㵼止痰涎随虚火下注则泄甚而咳止不必治其诸症但补养脾胃自愈用保元汤加炒松花干姜五味破故纸八剂而咳嗽寒热皆除又八剂而泄止薛立斋治一妇人发热晡热盗汗自汗殊畏风寒飮食少思或腹痛吞酸或大便不实此脾胃不足诸经亏损朝用补中益气夕用八珍汤倍用参苓白术各二十余剂诸症渐愈因䘮母哀伤患盗汗便血用加味归脾汤数剂而止乃用前二药又五十余剂寻愈月经两月而至适因怒去血过多发热作渴肢体痠倦头目晕痛用逍遥散加味归脾汤二药调补痊一妇人飮食少思胸膈不利或胸中作痛或大便作泻或小便不利用逍遥散加山栀茯神远志木香而愈后因怒寒热徃来倦怠烦热以前药加炒黑黄连三分顿愈用八珍汤调理后因怒吐血燥渴用人参五钱苓术当归各三钱陈皮甘草各一钱治之而愈一妇人内热口干头晕吐痰带下体倦飮食少思此脾气虚弱而不能生肺金用补中益气汤加茯苓半夏脾气渐复飮食渐进诸症渐退再用加味逍遥散治之寻愈一妇人日晡热甚月水不调飮食少思大便不实胸膈痞满头目不淸肢体倦怠发热烦燥此七情肝脾亏损之症用济生归脾汤加味逍遥散补中益气汤调治元气渐复而愈一妇人胸脇膨满小腹闷坠内热晡热飮食不甘体倦面黄日晡则赤洒淅恶寒此脾肺气虚先用六君加川芎当归诸症渐愈又用补中益气加茯苓半夏诸症全愈后飮食失节劳怒恶寒发热不食用加味小柴胡二剂而热退用逍遥散归脾汤调理而康一妇人月经不调飮食少思日晡热甚此肝脾气血俱虚用十全大补加山茱山药丹皮麦冬五味而愈次年秋寒热如疟仍用前药而愈沈大方室赵氏初患痰喘热渴或以降火散气治之肌日削而气日索延至甲辰木旺痰盛身热口腐腹胀神昏绝食此乃虚热无火薛投壮水生土之剂随愈至戊申夏初坐则头坠不能起视卧则背冷透体烦热晕眩咳呕痰涌手足麻冷势危殆薛曰此内眞寒外假热也遂与大补姜附之剂三四服势渐安仍以前药加减而愈胡念菴治一中年妇夜热咳嗽本小疾耳为张李二医合用滋阴退热药月余致而靑脉急喘促吐血呕沫日数升飮食不进二医束手覆而不治胡为重用参附十余剂而安此非其本原受亏乃药悞所致故易收功也立斋治一儒者每春夏口干发热劳则头痛服淸凉化痰药㵼喘烦躁用香薷飮神思昏愦脉大而虚此因闭藏之际不帏幙为患名曰注夏用补中益气汤去升麻柴胡加五味麦冬炮姜一剂脉益甚仍用药加肉桂五分服之即甦更用六味丸而痊司空何燕泉小便赤短体倦食少缺盆作痛此脾肺虚弱不能生肾水当滋化源用补中益气六味丸加五味而安庻吉士黄伯隣发热吐痰口干体倦自服补中益气汤不应薛谓此金水俱虚之症兼服地黄丸而愈后背患一疖烦痛寒热彼尝偕视郭主政背疽郭不经意决其殒于金旺之日果然己而郭氏妻孥感其毒皆患恶疮黄所患与郭同心甚恐曰此小疮也憎寒等症皆阴虚旧症果是疮毒亦当补气血乃以地黄丸料煎与服之卽睡良乆各症顿退自后常有头而耳目口舌作痛或吐痰眩晕之类服前药卽愈少司空何潇川足热曰干吐痰头晕服四物黄连黄栢飮食即减痰热益甚用十全大补加麦冬五味山药山茱萸而愈薛甥凌云霄年十五壬寅夏见其面赤唇燥形体消瘦曰子病将进矣癸卯冬复见之曰子病愈深矣至甲辰夏胃经部分有靑色此木乘土也始求治先以六君加柴胡白芍山栀芜荑炒黑连数剂及四味肥儿六味地黄二丸及参苓白术归芍山栀麦冬五味炙草三十余剂肝火渐退更加胆草柴胡三十余剂乃去芍加肉桂三十余剂及加减八味丸元气渐复而愈一儒者因屡婚脚腿软痛面黑食减恶寒足肿小腹胀痛上气痰喘此少阴亏损阳气虚寒之症用八味丸料煎服诸症顿除又服丸剂半载元气渐充形体如故一男子年逾二十早于斵丧梦遗精滑睡中盗汗唾痰见血足热痿软服黄栢知母之类曰此阳虚而阴弱也当滋其化源不信恪服之前症益甚其头渐大顖门渐开视物皆大吐痰喊呌乃如法调补诸症渐退头顖渐歛而安一儒者口干发热小便频浊大便秘结盗汗梦遗遂致废寝用当归六黄汤二剂盗汗顿止用六味地黄丸二便调和用十全大补汤及前剂兼服月余诸症悉愈朱丹溪治王廿四丈发热脇痛咳嗽红痰口渴大便秘倦怠脉稍数而虚询之发热曾饮水一碗病因食不节成积病发又饮冷水伤胃成虚伤肺成痰白朮一钱半人参陈皮川芎各一钱白芍茯苓桔梗炙甘草各五分作二帖煎取八分入竹沥二分再煎沸热饮下龙荟丸廿丸如嗽三十丸立斋治一妇人素勤苦冬初患咳嗽发热乆而吐血盗汗经水两三月一至遍身作痛或用化痰降火口禁筋挛此血虚而药损耳遂用加减八味丸及补中益气加麦冬五味山药治之年余而痊柳𤣥度言吾养生无他术但不元气佐喜怒使气海常温耳今人旣不能以元气佐喜怒矣若能时炙气海使温亦其次也予旧多病常若气短医者敎炙海气遂不促自是毎歳须一二次炙之以气怯故也罗谦甫云丙辰秋楚邱县贾君次子二十七歳病四肢因倦躁热自汗气短饮食减少咳嗽痰涎胸膈不利大便闭形容羸削一歳间更数医不愈或曰明医不如福医某处某医虽不精言方书不明脉候看症极多治无效人因之曰福医谚曰饶你读得王叔和不如我见过病症多颇有可信试今治之医至诊其脉曰此病予饱谙矣治之必效于肺俞各灸三十壮以蠲饮枳实丸消痰导滞不数服大便溏泄无度加腹痛食不进愈添困笃其子谓父曰病乆瘦弱不任其药病剧遂卒冬予从军回其父以告予予曰内经云形气不足病气不足此阴阳俱不足泻之则重不足此阴阳俱竭血气皆尽五藏空虚筋骨髓枯老日绝灭壮者不复矣故曰不足此其理也令嗣乆病羸瘦乃形不足气短促乃气不足病潮作时嗜卧四肢困倦懒言语乃气血皆不足也补之惟恐不及反以小毒之剂泻之虚之愈虚损之又损不死何待贾君叹息而去予感其事畧陈其理夫高医愈疾先审岁时太过不及之运察人血食布衣勇怯之殊病有浅深在经在藏之别药有君臣佐使大小竒偶之制治有缓急因用引用返正之则孙眞人云凡为太医必须谙甲乙素问黄帝针经明堂流注十二经三部九候五藏六府表里孔穴本草药对仲景叔和诸部经方又须妙解五行阴阳精孰周易如此方可谓太医不尔则如无目夜逰动致顚殒正五音者必取师旷之律吕而后五音得以正为方圆者必取公输之䂓矩而后方圆得以成五音方圆特末技耳尚取精于其事者况医者人之司命列于四科非五音方圆之比不精不医不通不脉不观诸经本草倖以运通命达而号为福医病家遂委命于庸人之手岂不痛哉噫医者之福福非渠者也渠之福安能消病者之患焉世人不明此理而委命于福医至于伤生䘮命终不能悞此惑之甚者也悲夫薛立斋云辛丑年余在嘉兴屠渐山第有林二守不时昏愦请治之谵语不绝按之如无此阳虚之症也当用参附汤治之有原医者阳喜而迎曰先得我心之同然遂服之卽静睡觉而进食午后再剂神思如故其脉顿歛余返后又诈云用附子多矣吾以黄连解之阴仍用参附汤窃观仲景先生治伤塞云桂枝下咽阳甚即毙硝黄入胃阴甚乃亡不辨而自明矣吾恐前言致误患者故表而出之薛甥居宏年十四而娶至二十形体丰厚发热作渴面赤作胀或外而砭血内用降火肢体倦怠痰涎愈多脉洪数鼓指用六味丸及大补汤加麦冬五味而痊马元仪治汪周㧞子患弱症经年诸治不效诊其脉两寸浮大而虚关尺虚小咳嗽梦泄面色枯曰不任风寒曰两寸浮虚卫外之眞阳不固两尺虚濇肾中之眞阳亦弱较阴虚咳嗽之症不啻天渊拟玉屏风散多加人参以益眞气而充腠理不数剂咳嗽渐已稍可当风兼令早进七味丸以养肾气而主蛰藏兼服大造归牌丸此补心脾而充血气如是调补两月而安何继武患寒热躁烦足冷如冰汗出如注两脉虚微形气病气俱属不足胗之脾肾亏损虚寒内伏虽见寒热有似表邪而躁烦自汗足冷已兆虚阳欲脱之机况两脉虚微尤非表邪可散之比若行表散是速其阳之亡也法当大温大补和养中州生发阳气方可图愈因与附子理中汤二大剂汗止足温寒热渐已数剂霍然沈氏仆恶寒发热时燥烦两脉空大自觉气从耳鼻冲出洞然若无关闸此脾肺亏损阴火内动也凡人受天之气必先入肺乃行于下其别气走于耳宗气出于鼻亦从胸中注于肺以行于上是肺实居气之要路以行治节肺藏亏损则气之出入皆失其常法当补脾歛肺而气自治矣黄茋白朮各五钱炙草防风各一钱二剂脉稍歛热稍减四剂而燥已耳鼻间气治如常再以七味地黄汤补养水藏而痊王维春年三十擕妓纵恣月余内虚之下不耐烦暑当夜露坐明日遂寒热躁烦自汗不止面赤如粧两脉虚微此阴虚阳暴绝也非夏月伤暑脉虚身热自汗之比若行表散气浮不返矣用人参一两附子二钱回阳返本服后汗止神淸躁烦俱息明日诊之两脉转为洪数但重按少力此脉症无可虑矣但阴虚之极恐阳气无偶终亦散亡治法不可救阳而贼阴但当养以恋阳使得其平而已用生首乌人参甘草橘红黄芩知母等四剂寒热平而愈张子和曰尝过鸣鹿邸中闻有人呻吟声息瘦削痿然无力余视之乃五虚症也余急以圣散子二服作一服此症非三钱二钱可塞也续以胃风汤五苓散等各作大剂使顿服注泻方止而浆粥入胃不数日而其人起矣故五虚之人不加峻塞不可得实也彼庸工治症草草补泻如一杯水救一车薪之火竟无成功也反曰虚者不可补实者不可泻此何语也吁不虚者强补不实者强攻自是庸工不识虚实之罪岂有虚者不可补实者不可泻哉缪仲淳治陆作先乃正咳嗽饱胀痰喘水火不通眠食俱废人参白芍蘓子炒研极细枇杷叶三大片茯苓二服得眠大小便通啖粥湖广张仲虎客邸耽于靑楼且多拂意之事至冬底发大寒热咳嗽呉中医者皆以外感治之发表和解无不遍试适毛子晋拉视之见其神色少耗脉气虚数中时复一结咳嗽有血卧不贴席缪谓子晋曰此阴虚内伤症也阴精亏竭故脉见虚数内有瘀血故结脉时见肺肝叶损所以卧不能下此不治之症况误认外感多服发散复蹈虚虚之戒耶不数日而殁太学许韬羙形体卑弱神气短少且素耽酒色时尝齿衂辛未春偶患左乳傍及肩背作痛异常手不可近扪之如火日夜不眠医以内伤治之服桃仁红花乳没延胡灵脂等药二十余剂不效诊之六脉虚数肝肾为甚断为阴虚火旺之症当滋阴养血扶持脾胃俾阴血渐生虚火降下则痛不求止而止矣如必以和伤治痛为急则徒败胃气尅削眞元非所宜也用生地丹皮白芍牛膝枸杞续断石斛甘草桑枝麦冬苏子嘱其服十剂方有效以阴无骤补之法也八剂后复诊其脉气渐和精神渐旺虽痛未尽除而生机跃然矣惜其欲速太过惑于羣小复以前药襍进一月后胃气果败呕逆阴血愈耗潮热腹胀再半月而死顾季昭患阴虚内热仲淳曰法当用甘寒不当用苦寒然非百余剂不可愼勿更吾方欲加减使吾徒畧加増损可也果百剂而安天麦冬桑皮贝母枇杷叶白芍苏子车前各二钱地骨皮鳖甲各三钱五味子一钱姚公远内子病延仲淳入诊其继母乘便亦求诊仲淳与伯道曰妇病不足虑嫂不捄矣闻者骇甚曰吾方新婚亡大恙何至是耶予私叩之仲淳曰脉弦数眞弱症也不半歳夜热咳嗽势渐剧仓皇延仲淳至疏方与之曰此尽吾心耳病不起矣逾年医家百药襍试竟夭瞿元立夫人素淸癯不耐烦劳一日谓仲淳曰弟妇未生子而弱烦兄为诊其故次日仲淳徃诊得其脉弦细无神赵文肃公问曰兄从元立许来诊其嫂得何脉曰今虽无恙必不乆矣文肃顿足曰有是哉天胡厄善人甚耶此丙戌四月事也至秋夫人殁祝氏妇年五十余患中满腹胀兼崩漏下虚淸上则下虚弥甚实下则上胀弥甚仲淳为立二方以苏子石斛陈皮贝毋𤣥参人参白芍治其上以地榆阿胶木𤓰牛膝杜仲茜根椿皮治其下各为丸分食前后服之渐愈来天培治周殿先室年近古稀每病胸中痞塞背寒或时气逆呕吐有块在脇下饮食不思数日稍痊或用山栀黄连木香香附呉蓃等药勿效诊之六脉浮细而软曰此肝肾气虚上逆之症宜滋肝益肾养血扶脾引火归源之剂用牛膝泽泻归芍枸杞茯苓山药蓃肉沉香肉桂二剂诸症霍然后复作服此即痊有士人观书忘食有紫衣人立前曰公不可乆思思则我死矣问其何人曰我谷神也于是绝思而食如故呉桥治方生年二十五内而早起枵腹而服劳无何而发热头痛医以为内热乃剂淸凉三日汗流昏愦欲绝桥诊六脉皆不应指甚则微若蛛丝语其父曰郞君甚危此虚脱也急宜重剂温补即稍缓无及矣父惟唯唯一剂而愈近月乃安方勉孝丁年病孱面生赤食与肌逓减矣卽内卽遗皆不害或病作日三四溺亦如常第多一行则自项领以上凡在头颅面目发肤忽若崩頺昏眩不支嗒焉欲丧逓进补剂久而无功逆桥诊之心肾微数无力曰病得之旣内而临小溲忽受惊恐法当分治病者俛首唯唯于是早剂补肾晚剂补心旬月而愈劳瘵江阴万融病劳四体如焚寒热烦燥一夜梦一人腹拥一月光明使人心骨皆寒及寤而孙元䂓使人遗药服之遂平叩之则明月丹也乃悟所梦方用四十九粒硇砂如兔矢大四十九粒为末生蜜丸梧子大月望前以水浸甘草一夜五更初取汁送下七丸有虫下急钳入油锅内煎杀二三不下再服一贵妇病瘵得神𫝊膏方乃草一味每用一斤净洗晒干为末入生蜜二斤和为膏以器盛之忌铁一日一蒸九蒸曝乃止病人五更起面东坐不得言语以匙抄药四匙服之良乆以稀粟米饮下之药只冷服米饮亦勿大热或吐或否不妨如乆病肺损咯血只一服愈寻常嗽血妄行每服一匙可也旣而九日药成前一夕病者梦人戒令翌日勿乱服药次日将服药屋上土坠器中不可用合成将服为借覆器又不得食再合未就而人卒矣此药之异有如此若小小血妄行只一啜而愈也此药绝妙而世失传惜哉阿魏散治骨蒸传尸劳寒热羸弱喘嗽方亦载续夷坚志阿魏三钱研靑蒿一握细切向东桃枝一握细剉甘草如病人中指许大男左女右童便二升半先以童便隔夜浸药明早煎一大升空心温服服时分为三次次服调㯽榔末三钱如人行十里许时再一服丈夫病用妇人煎妇人病丈夫煎合药时忌孝子孕妇病人及腥秽之物勿令鸡犬见服药后忌油腻湿面诸冷硬物服一二剂卽吐出虫或泄泻更不须服余药若未吐利卽当尽服之或吐或利出虫皆如人髪马尾之状病卽瘥吐利后虚羸魂魄不安以茯苓汤补之茯苓茯神各一钱人参三钱远志去心三钱龙骨二钱防风二钱甘草三钱麦冬去心四钱犀角五钱判为末生干地黄四钱大枣七枚水二大升煎八分分三服温下如人行五里许时更一服谨避风寒若未安隔一日再作一剂以上二方须连服之水邱先生歌诀水邱道人年一百炼得龙精并虎魄流传此法在人间聊向三天助阴德扶危起莫蹉跎此药于人有效多不问阴阳与冷热先将脾胃与安和脾经虚冷易生寒最是难冷药攻闭却大便并上气为多厚朴与苁蓉此法精关两道方病人入口便知良但须仔细看形候莫向阴中错用阳涕唾稠粘小便赤干枯四体无筋力乌龙膏子二十圆便是焦枯得甘滴遗精梦泄腹膨高咳嗽阴为患劳此病是阴须识认便当急下玉龙膏嗽里痰涎仰卧难阴阳交并候多端却须兼服诃黎勒散治取根源病自安薛立斋治一妇人素勤苦因丧子饮食少思忽吐血甚多而自止此后每劳则吐数口瘵症已具形体甚倦午前以补中益气午后以归脾汤送地黄丸而愈一女子患前症反其唇视有白㸃此虫蚀肺也薛云急寻獭肝治之不信果咳脓而殁后闻其弟兄三人皆夭于此症大凡久嗽当视其两唇若上唇有㸃虫蚀上步下唇有㸃虫蚀下部陈自明云昔人一女乆病劳瘵为尸虫所噬磨服神仙追毒丸一粒吐下小虫甚多更服苏合丸遂愈陈又云一家患传尸劳兄弟五人已死者三人有方士令服神仙太乙丹遂各进一锭一下恶物如脓状一下死虫如蛾形俱获生其人遂以此药广济尸症无不騐者余常用治一切襍病及疮疽等毒未成脓甚效其已成脓者亦能杀其大势考其药品虽不言补今羸瘦之人服之并效诚神剂也然以价计之用银三钱药有七十锭可救七十人有力之家当之以济人近人制此徃徃加以朱砂雄黄考之诸并无此説襍入恐反乱其眞也识者当自知之孙文垣治程道吾妇夜为梦魇所惊时常晕厥精神恍惚一日三五发咳嗽面色靑不思谷食日唯啖牛肉脯数块屡治无效或谓寒痰作厥与附子肉桂厥益甚诊之左脉弦右脉滑两寸稍短道吾先娶二妻皆卒于瘵知其为传尸瘵症也不易治乃权以壮人补养之剂消息调理俟胃气转始可用正治之法人参茯苓栢子仁石菖蒲远志丹参当归石斛以补养神气陈皮贝母甘草紫菀化痰治嗽服半月无进退乃为制太上浑元丹用紫河车一具辰砂鳖甲犀角各一两鹿角胶紫石英石斛各八钱沉香乳香安息香茯苓紫菀牛膝人参各五钱麝香五分炼蜜为丸赤豆大每早晚盐汤或酒送下三十六丸又制霹雳出猎丹用牛黄狗寳阿魏安息各一钱虎头骨五钱啄木鸟一只獭爪一枚败皷心破皮三钱射香五分天灵盖一个炼蜜为丸雄黄三钱为衣每五更空心葱白汤送下五分三五日服一次与太浑元丹相兼服才半月精神顿异不似前时恍惚矣但小腹有边一㸃疼前煎药中加白芍一钱服一月精神大好晕厥不作矣次年生一女张路玉曰胡又曾患虚劳吐血一夕吐出守宫状者一条头足宛然色如樱桃不崇朝而毙柴屿靑治宗室某子十五岁咳嗽吐痰两脉细数阴亏已极辞不治强开一方后屡邀请以为服药渐愈饮食加增不得已再徃而脉气如故决其必不能起后果然劳损病已不可为服药得法徃徃得骤騐乃虚阳暂伏也数服后症皆仍旧矣临症者不可不知张三钖曰常见气弱者徃徃生子多羸或母病阴虚禀来已弱加以过劳及凿窍太早斵丧天眞遂成阴虚咳嗽吐血骨蒸非染也曾见一家五人悉病此已殒其三家中竞覔尸虫药予以丹溪法大补气血使阳旺生阴继以大造丸二人俱无恙贵公在蜀作宣抚甚秘寳此法以膏肓之痰药不能及熏之卽效此方治咳嗽发热骨蒸不已好雄黄三钱茜草二钱欵花二钱𤣥参三钱百部三钱艾叶一钱雌黄半钱雷丸厚朴作末以香罏有盖者封固止留一小孔出烟患人以纸塞鼻以口吸其烟乆则饮少淸米饮日三次虫死嗽愈一方加百部芜荑仁苏木熔黄腊和摊纸上叶余庆字元善平江人自云常病瘵疾其居对桥而行不能度有僧为之膏肓穴得百壮后二日即能行数里登降皆不倦自是康强其取穴法但并足垂手正身直立勿令俯仰取第权下两旁同身寸各三寸炙时以软物枕头覆面卧垂手附身或临时置身取安便而已叶转为人炙亦用此法云有人传尸劳瘵寒热交攻乆嗽咯血日见羸瘦先以三抝汤莲心散煎万不失一昔人尝与劳病妇人交妇人死遂得疾遇人云劳气已入藏急令服神授散二斤其病当去如其言服之几尽大便出一虫状如蛇遂安续有人服之获安济者多矣其法用川椒二斤择去子并合口者炒出汗右为末每服三钱空心米汤调下须晕闷少顷如不能禁即以酒煳为丸如梧桐子大空心服三五十丸李士材诊许氏女吐血痰嗽六月诊之两尺如烂绵两寸大而数曰金以火为仇肺不浮濇反得洪大贼脉见矣秋令可忧八月五日复诊之肺之洪者变为细数肾之软者变为疾劲曰岁在戊午少阴司天两尺不应今尺当不应而反大寸当浮而反沉细尺寸反者死肺至悬绝十二日死计其期当死于十六日然能食者过期况十六十七二日皆金未遽绝也十八日交寒露又値火食经曰太阴气绝丙日笃丁日死言火日也寅时乃气血注肺之时不能注则绝必死于十八日寅时矣病家以其能食犹不肯信果至十八日未晓而终徐书记有室女病似劳医僧发靖诊曰二寸脉微伏是忧思隔气而劳请示病实庶治之无误徐曰女子梦吞蛇渐成此病发靖谓蛇在腹用药转下小蛇其疾遂愈靖密言非蛇病也因梦蛇忧过感疾当治意而不治病其蛇亦非藏腑中出吾亦与转药也傅靑主医甚神有苦劳瘵者敎之运气不三日而可晋平有病求医于秦秦伯使医和视之曰不可为是谓近女室疾如蛊非鬼非食或以丧志良臣将死天命不佑公曰女不可近乎对曰节之淫生六疾六气曰阴阳风雨晦明也分为四时序为五节过则为灾阴淫寒疾阳淫热疾风淫末疾雨淫腹疾晦淫惑疾明淫心疾女阴物而晦时淫则生内热惑蛊之疾今君不莭不时能无及乎蔡仍子因之妻九院王家女也忽患瘵疾沉绵数年旣死已就小歛时上皇宫中闻之惜其不早以陷冰丹赐之今虽已死试令救之因命中使驰赐一粒时气息已绝乃强灌之须臾遂活数日后而安但齿皆焦落后十五方死呉洋治汪伯玉父妾病瘵汗淫而渴骨蒸蒸而内烁其肌肤洋以人参白虎汤饮之病减半曰此胃燥也急治其标自今宜主补中毋以悍剂岁至乃可刈其根尔越二载中气复出驱虫下蛲蛲黝而殷长尺有咫呉桥治呉氏妇瘵三年隣家有事庖厨相去百步必先言食品乃求食其母怜之日餽一鸡饷之桥曰传尸虫下之便家人曰凡死于是者七人矣愿除之饮药三日腹痛甚下二蛲尺有咫大如箸赤首黝背頳腹状如玳瑁然七日乃下七蛲其后者差小尔蛲旣下妇不复求食母饷之鸡则以饷诸御人其母叱御人攘吾女而自啖也卒强之食遂作泻而终然其家故病传尸迄今无患矣方大滶故病瘵且成赖桥而治旣病食痺几殆亦复赖桥会桥出疆其人不戒而病作虚火中否日恃粥而啜二三阴火上腾自涌泉起㗋喑欬血盗汗梦遗举身潮热而羸泄㵼不止桥归复诊之六脉沉数而弦虫内蚀尔下之得羣蛲皆异状并去症瘕寻愈续名医类案卷十五续名医类案卷十六钦定四库全书续名医类案卷十六钱塘魏之琇撰吐血孙文垣治程两峰与乃姪有芥蔕偶饮姪家归觉腹中胀满呕哕不宁次日面目皆黄恶寒发热医作疟治五心加热下午潮热烦躁且鼻衂腹痛大便黑如墨吐黑血如烂猪肺者碗许状如中蛊心疑乃姪毒之再召医率见其目珠如金面若熏橘腹大有块如楪坚硬两足浮肿四肢冷小水赤饮食不思皆辞不药举家号泣欲争閧诊之其脉左濇右滑滑主痰饮濇主瘀血所吐下皆瘀之验非蛊也彼谓平生颇谨疾瘀自何致曰怒则伤肝甚则呕血不呕则瘀于经隧满而溢也彼乃悟用当归尾三钱赤芍丹皮川芎各一钱五分元胡索五灵脂桃仁各一钱滑石茜根各二钱煎饮下黒物甚多腹仍痛块未软前方加青皮山查酒蒸大黄服之大便三次所去皆痰与瘀自此腹减块消黄退足尚肿改用六君子加炮姜茜根滑石青蒿而愈萧万舆表姪媳脾胃素热因冒风邪目澁鼻干自用姜汤连三晨咯血数口又恣饮藕汤益増烦胀夫所谓外感者从外而入必令从外而出姜汤独力既难奏效藕汤凉澁复闭外邪用解表剂入芩连花粉一剂而愈姜子社少妇潮热喘咳经水澁少每郁则膈胀拒食偶啖辛热咯血口干脉弦滑㣲数葢甫笄阴血未充五火易动因循不治亦能成瘵以六味加黄芩炙草知母麦冬阿胶为丸服至月余诸症如失孙文垣治汪希明年弱冠性躁素有痰火旧曾吐红医用收濇之剂太早致痰瘀留滞经络且为灸肺俞膏肓咳不能睡又悮作风邪投发散之剂不思火盛得风其势愈炽血从口鼻喷出势如泉涌诊之六脉洪数身热而烦又时当三伏内外之火夹攻非釡底抽薪之法难夺其上涌之势乃以三制大黄三钱石膏五钱黄连茜根滑石各二钱丹皮一钱急煎饮之大便㣲行二次血来少缓即用石膏滑石冬青子各三钱旱莲草茜根各二钱黄连山栀贝母各一钱茅根五钱煎服血乃止后遇大便燥结进当归龙荟丸咳𠻳则与二冬二母𤓰蒌白芍黄芩黄连茅根茜草之类全瘳夫病有六不灸火盛者不灸此由误灸㡬殒书之以为好灸者戒臧六老上吐血下泻血胸膈背心皆胀原因恼怒又伤犬肉故发热而渴医者皆作阴虚火动为滋阴降火病愈甚诊之两闗俱洪滑有力曰此肝脾二经有余症也经曰怒伤肝甚则呕血并下洩胸背胀痛瘀血使然脾为犬肉所伤故不能统血今误用滋阴苦寒之剂是以脾益伤而上焦瘀血愈滞下惟调气健脾兼之消𨗳则万全矣六老曰人皆谓劳怯故发热吐红血上吐阳络伤也血下行阴络伤也阴阳俱伤法当不治今谓非阴虚何也曰脉数无力者为阴虚今洪滑有力凡阴虚之热发于申酉间夜半而退如潮汛然谓之潮热今热不分昼夜安得谓之阴虚乃与山查香附枳实调气消𨗳为君丹参丹皮桃仁滑石茅根化瘀为臣黄连芦根解犬肉之热为佐四帖胸背寛血吐止惟腹中不舒仍以前药同丹溪保和丸与之四帖下黑秽半桶而愈陆养愚治少司马陆北川原有痰火因感冒后复触大怒夜热咳𠻳见红先服童便数钟血止咳亦不甚清晨复吐血甚多而𠻳亦频医谓年髙浓于房事投滋阴降火犀角地黄汤及六味加知蘗之类已五日喘急倚息不眠畏寒特甚脉之两寸闗浮洪而滑两尺稍沈数曰此感冒未经解散今将入里葢初以童便阴凉遏之致外感内郁二火皆无所洩逆而冲上也然脉实症实终属有余之邪今尚畏寒表症犹在而喘急冲逆阳明之热尤甚因用干葛石膏为君桑皮前胡杏仁苏子为臣薄荷黄芩为佐甘草木通为使二剂减十之七寸闗已平尺尚洪数乃以前剂加元明粉三钱一剂出禂秽甚多诸症全愈矣陆肖愚治妻兄费光宇七月间薄暮归家饮酒数杯心口便觉不快随吐出吐后出痰沬盆许继之以血碗余头旋眼黑遍身汗出如雨渐热但可静卧稍动即吐吐即有血口极渴而汤饮不敢进或与药亦吐而血随涌出脉之数大无伦按之则虚面如烟尘曰此劳心而兼伤暑热也血由吐出吐因动发令无动以井水调辰砂益元散徐饮之约水一礶药八九钱遂睡半日方醒人事清爽热退吐止但倦甚以生脉散调理数日而愈钟鸣宇苦志萤窗忽吐血碗许医以芩连栀蘗生地白芍辈投之一帖而止后数日喉中复有血腥似有汹涌之意又投前剂亦一帖而止渐发热咳𠻳痰红又以吐血咳𠻳为阴虚火旺故以滋阴清火疗之逾两月不减而大便不实面黄带青喘促声哑不能倒卧胸膈痛应于背脉之两寸不起两闗尺沈迟曰寸脉不起上焦有瘀也闗尺沈迟中下有寒也用元胡索红花苏木茅根丹皮紫菀桑皮贝母枇杷叶大料浓煎徐徐服之又以白术干姜茯苓泽㵼陈米为丸日三服煎药仅二剂而喘痛减又二剂而声稍清丸药约二两而㵼止十日俱瘳以补气养荣汤调理之闵巽峰性烦急素有痰火三月间患吐血医以濇药止之血止而喉间常有腥气至六月医令乗伏天灸之自永不发矣灸后半月忽一日血从口鼻喷出势如泉涌脉之六部洪数身热烦渇乃用芩连石膏丹皮红花犀角等药连进二剂不甚减以润字料合桃仁泥丸之顿服五钱少顷又进三钱连数行出稠痰瘀血缶许身凉血止得稍睡以前汤加生地数剂又去犀角红花加天麦冬花粉便结则用前丸调理五十日血全止半年始复故潘碧泉女年十八经行有拂意事致悲极一月后患吐血毎吐碗许日晡潮热饮食不思医以犀角地黄汤投之心下痞塞呕吐或痰或血或酸水胸脇亦时时胀痛脉之洪大而强此有瘀血也旧者凝滞则新者渐积故溢而妄行法当通其瘀则血自归经矣以润字丸配桃仁红花合丸之日进三服另以调气养荣汤间投之去瘀垢甚多热退经行而吐血即止陆祖愚治俞姓人素性急燥善怒一日忽吐血七八碗身热气喘腹胀满终夜不寐饮食不进自用滋阴止血药而愈甚脉之六部俱如弹石将及七至右闗更劲腹上一捺血即喷出此有余之症也乃与小陷胸汤二剂加铁锈水明日症减半第大便七八日不行必下之方愈以润字丸加桃仁合丸之书其帖曰止血丸服之夜下瘀血宿垢半桶而吐血顿止矣呉以实子年十六患吐血面色痿黄形容憔悴泄㵼肢肿向有梦遗近来更甚六脉虚数或与清凉之剂红减而发热作呕肿㵼更甚诚所谓以寒凉治之百无一生也乃与开胃温中健脾养血之剂月余便实肿消热退食进后用六味丸加知蘗杜仲枸杞牡蛎麦冬五更吞服又与煎药五十余剂诸症脱然滁州赵使君云其族姊为尼住新淦一寺忽苦暴吐血发寒热欲作劳气而未成医者不肯治偶一士大夫説用童子便调下花蕋石散不数日而愈此后亦多有人服得效花蕋石一斤黄色硫黄四两右和匀先用纸泥封固瓦礶一个入二药仍封固阴干如急用以焙笼内炙亁用炭煅赤去火次日取水细研毎服一钱童便热酒下并治胎衣不下及瘀血内积致大小便不通如神喻嘉言治黄湛侯素有失血症一日晨起至书房陡爆一口倾血一盆喉间气涌神思飘荡壮热如蒸颈筋粗劲诊其脉尺中甚乱曰此昨晚大犯房劳自不用命也因出验血见色如太阳之红其仆云此血如宰猪后半之血其来逺甚不谓痴人有此确喻再至寝室谓曰少阴之脉萦舌本少阴者肾也今肾中之血汹涌而出舌本已硬无法可以救急因谛思良久曰只有一法不得已用丸药一服坠安元气若得气转丹田尚可缓图因煎人参浓汤下黑铅丹三十粒喉间渐渐有声渐下入腹少倾舌柔能言但声不出亟用润下之剂以继前药遂以阿胶一味重两许溶化分三次热服溉以热汤半日服尽身热渐退颈筋渐消进粥与补肾药连服五日声出喉清人事尚安但每日尚出深红之血盏许因时令大热遵内经热淫血溢治以咸寒之㫖多加秋石服之遂愈刘筠枝长男病失血嵗二三发其后所出渐多咳𠻳发热食减肌消寒热如疟每夜达曙得㣲汗始解后更下利服参术胸膈迷闷喉音窒塞服茯苓山药收制红铅末下黒血块数升胸喉顿舒面容亦转乃翁神之以为得竹破竹补之法也即用桂附二剂于是下利昼夜十数行饮食难入神识不清诊之脾脉大而空肾脉小而乱肺脉沈而伏命疏方并问何症曰此症患在亡阴乃用峻热之剂行期在立冬后三日以今计之不过信宿无以方为也经云暴病非阳久病非阴则数年失血其为阳盛阴虚无疑况食减而血不生渐至肌削而血日藁虚者益虚而盛者益盛热必阴火大炽上炎而伤肺金咳𠻳生痰清肃下行之令尽失由是肾水无母气以生无以荫养百骸柴栅瘦损毎申酉时洒淅恶寒转而热至天明㣲汗始退政如夏日炎蒸非雨不解身中之象明明有春夏无秋冬治宜亟使金寒水冷以杀其势乃因下利而用参术不知肺热已极止有从皮毛透出一路今补而不宣势必移于大肠传为肠癖矣至服红铅下黒血者葢阳分之血随清气行者久已呕出其阴分之血随浊气行至胸中为膜原所蔽久瘀膈间者得经水阴分下出之血引之而走下窍声应气求之妙也久积暂寛面色稍转言笑稍适者得其下之之力非得其补之之力也乃平日预畜此药必为方士所惑见为真阳大药遂放胆加用桂附致尽刼其阴惜此时未得止之今则两尺脉乱火燔而泉竭脾胃脉浮下多阴亡阳无所附肺脉沈伏金气缩敛不行神识不清魄已先䘮矣宁可挽回哉张景岳治倪孝亷年逾四旬素以思虑伤脾时有呕吐之症过劳即发服理阴煎温胃饮之属即愈近于暑末时因连日交际致劳心脾遂上为吐血下为㵼血俱大如手片或紫或红其多可畏医谓因劳而火起心脾兼之暑令二火相剂所以致此乃与犀角地黄童便知母之属两剂其吐愈甚脉益紧数困惫垂危乃云脉症俱逆不可为也诊之则形势俱剧用人参熟地干姜甘草四味大剂与之初服如旧次服觉呕恶稍止脉亦畧有生意再加炮姜附子各二钱人参熟地各一两白术四钱炙甘草一钱茯苓二钱黄昏与服大睡觉而血呕皆止遂以温补调理旬日复健如故此症由劳倦伤脾而气虚不能摄血时当火令而症非火也误用寒凉脾败而死矣后有史姓等数人皆同此症悉以六味回阳饮活之李士材治张鸣之吐血两年面色痿黄潮热咳𠻳膈有㣲痛脉数而沈且搏痛不可按而甚于夜分是坚血畜积非大下之不可又以久病未敢峻攻用郁金降香归地山甲蓬术人参下血如漆者数次而痛减月余复病此病重而药轻也乃以大黄干漆蓬术郁金山甲肉桂归尾桃仁蝱虫为丸每日服参芪之剂午后服丸药钱许十日血积大下数次而安章氏子吐血发热遗精盗汗形肉衰削先有医戒之勿服人参若误服无药可救治勿效延李诊曰此脾肺气虚之候非大剂参芪不可病家曰前医戒之甚严而君用之甚多何相悬也李曰此医能任决效否曰不能也李曰请易参五斤毋掣其肘期于三月可以报绩彼信而从之遂用六君间补中益气及七味丸疗之日轻一日果如所约须尚宝林下多郁且有暴怒吐血甚多倦怠异常李以六君子纳参一两干姜一钱木香八分四日而血止后因怒气血复大作李先与平肝继当大补然夏得秋脉所谓早见非时之脉当其时不能再见矣果如期而殁董元宰少妾吐血蒸𠻳先用清火继用补中俱不效李脉之两尺沈实因曰少腹按之必痛果然此怒后蓄血经年不行乃为蒸热热甚而吐血阴伤之甚也乃与四物汤加郁金桃仁穿山甲大黄少许下黒血升余少腹痛仍在更以前药加大黄三钱煎服又下黑血块及如桃胶蚬肉者三四升腹痛乃止虚倦异常与独参汤饮之三日而热减六七服十全大补汤百余日而痊唐主政劳心太过因食河鲜吐血有痰喉间如哽日晡烦热喜其六脉不数惟左寸濇而细右闗大而软思虑伤心脾也以归脾汤大料加丹参麦冬生地二十剂症减六七兼服六味丸三月遂不复发冯氏女发热咳𠻳已半年十月间吐鲜血甚多一日之内不过食粥一盏大肉消陷大便溏泄沈困卧牀脉来七至李曰法在不救人所共知若能惟余是听不为旁挠可救十中之一毎帖用人参五钱桂附各一钱芪术三钱归芍二钱陈皮一钱日投三帖进七八帖及壮水丸三斤而后起又三日饮食如常卢不逺云千金方用药动辄数斤习见吾侪不过两许令人不敢动手看立斋案又进一歩庚子孙孝亷吐血十日夜危坐不敢交睫不敢倾侧否则血奔射出以六味丸全料加安魂药煎服而愈此火象也以润下剂平之病热炽烈岂杯水可救倘有识见放胆用药多多益善矣卢不逺臈月十七围炉坐大半夜次日爪甲尽折先自十月间暴怒顿足叫唿气喘食顷兹复火为寒郁渐觉神思昏瞀至二十七夜因房后恶寒泄㵼平旦且止至暮复作明日又止至开正五日意为肾㵼服四神丸一大剂㵼痛竟止初肛左有核其疼渐近尾闾不可反侧以熊胆水化涂之立觉凉气直上肺左疼渐缓中夜吐痰痰内见血一二㸃辰时痔出白脓竟可起坐十一日方话顷血从咳至作意忍定煎六味丸料服夜半睡觉血即上涌如潮喘声如锯进童便及六味煎药气稍定才闻姜汤气血即涌平旦始缓夜再发如前寐则背心蒸热醒即血来咽喉如截断至十三早议下莫敢应至晚势急似无生理乃用㵼心配血药下之不应时方寒沍用水调大黄末服转欲去衣被啜芩连苦寒如甘㫖至五更强进清米饮药力忽转解黒粪瘀秽不可近凡三次血来少平十五寅时立春以建连浓煎呷之甚美少间足心汗出次及手心背心暮又吐鲜数口以赤小豆连翘合㵼心方法服之觉上身气即开后大便如青泥次下如铁弹者二三枚血方净尽溯病之由以火郁误认肾虚服四神丸致祸㡬死良医自病犹尔矧其他耶冯楚瞻治杨某吐血之后大渴不止两寸脉洪闗尺甚弱此阴血暴亡脏腑失养津液藁燥阴火上炎名为血竭也以熟地三两麦冬五钱五味子一钱附子二钱浓煎二碗代茶饮之日三剂渴止而寸脉和平若作胃火妄用石膏栀子芩连反激阴火上炎益増烦渴躁喘之患矣喻嘉言曰津液结则病津液竭则死故治病而不知救津液者真庸工也呉孚先治何氏女患吐血咳𠻳食减便溏六脉兼数左部尤甚医用四物汤加黄芩知母呉曰归芎辛窜吐血在所不宜芩母苦寒伤脾在所禁用乃与苡仁玉竹白芍枸杞麦冬沙参川断建连百合二十剂脉稍缓五十剂渐瘳林西仲春间吐血医用苦寒过剂胃口不开大便不实脉之左闗沈弦右闗弦弱得之劳神伤脾而后郁怒也宜归脾汤合逍遥散加莲实为丸补脾开郁乃愈王监司妾吐血既久犹进苦寒脉芤带数不思饮食大便微溏此凉剂太过阴阳两损也用人参莲肉山药麦冬五味白芍兼左归丸而愈汪氏妇饮食触怒呕血数口胸膈胀痛两脇尤甚左右二闗弦紧倍常用芎归枳朴青皮山栀丹皮藕节降香红曲山查香附兼服左金丸而愈张卿子治月塘沈文学咯血为处一方退谓其友曰当小愈再发则不可治矣易他医果愈閲数月死友骇之请其故曰一日咯血遂牀褥卧此不独心肺伤五脏皆损矣得稍延者年壮参力胜也张路玉治汤刑部年八十二痰中见血服诸寕𠻳止血药不应脉得气口芤大两尺微𦂳面色藁白屡咳痰不得出咳甚方有黄色粘痰此精气神三者并亏兼伤于热耗其津液因咳动肺胃之血也其平时多火不受温补遂以六味丸合生脉散加葳㽔煎膏服之取金水相生源流俱泽不必用痰血药而咳血自除也钱曙昭久患咳吐血四五日不止不时闹热面赤或时成盆成碗或时吐粉红色痰夜热自汗一夕吐出一团与鱼肠无异杂于鲜血中薄暮骤涌不已神昏欲脱灌童便亦不止因思瘀结之物既去正宜峻补遂进独参汤稍定缘脉数疾无力畧加肉桂炮姜童便少许因势利𨗳以敛虚阳之逆一夜尽参二两明晨势稍定血亦不来糜粥渐进脉息渐和改用六味丸作汤调补真阴半月而愈张飞畴治苏氏子新婚后暴吐血数升命煎人参五钱入童便与服明日医谓人参补截瘀血难以轻用议进生地山栀牛膝等味张曰六脉虚㣲而数无瘀可知血脱益气先圣成法若谓人参补瘀独不思血得寒则凝反无后患耶今神魂莫主转侧昏晕非峻用人参何以固其元气之脱乎遂进参一两二服顿安次与四君保元六味间服后以乌鸡丸调理而痊杨乗六治汪文逺病血症午后发热倦怠嗜卧四肢痠软五心烦热或用凉血清火之剂两月余益剧更医曰弱症已成不可为矣诊之察其面黄而瘦舌黄而滑右寸闗大而缓左寸闗细而紧两尺俱洪而旺据症合色与脉乃脾肺气虚下陷不能摄血归经也其胸中必恶心漾漾其血色必鲜红而散询之曰然遂以补中益气倍参芪术草加白芍五味炮姜与之曰第服此血自止身自凉诸症自退矣服至四剂果如所言继用养荣加附子作丸早晚两次毎服五钱两月而健孙丙章患吐血咳𠻳发热饮食不思怔忡不寐健忘惊悸肌肉渐减肚脐右侧有块作痛或用消瘀理血滋阴清肺等剂俱不应病转剧其家疑成怯症脉之左寸芤大右闗结滞两尺洪盛面色白中泛红舌色淡黄不燥不滑症乃思郁伤脾不能统血归经致血虚发热血燥作痛其块必不濶而长不横而竖形若䥥刀非瘀亦非痞乃脾也而居胃旁者也血盈则润而软血少则燥而痛凡郁怒甚与思虑重者类多患此内经所谓二阳之病发心脾男子则隐曲不利女子则月事不来正此病也其传为风消为息贲者不治今肌肉虽减气犹未急亟救三阴病尚可痊用归脾汤去木香加白芍五味送都气丸两月而愈柴屿青治甘州太守髙棠溪在沈阳工部时忽吐血医教用凉血止血之药及诊其两脉安静曰君教读心劳偶动相火血随而升若服止血药则遗患不浅力劝其勿药次日口吐淡血三日即止然后调理数剂永不复发丁酉春韦法海少女患痰𠻳四十余日不能卧卧即两腔发胀惟背拥枕褥趺坐而已且吐血成碗医与消痰止血药不效诊之两脉浮滑曰此肺胀也弗止血当活血遂用四物汤加桃仁诃子青皮竹沥因沈阳无竹改用𤓰蒌服下即血止安睡调数月而痊户部正郎李紫垣咳𠻳身热吐血不止屡治増剧检其方均止血补血重剂脉之两手尚和缓惟右寸闗洪大乃脾胃风热为药所瘀以致发热卧牀遂用清理肺胃之剂数日后身凉势减调养一月而安大凡诸见血症脉贵沈细设见洪大后必难治前症洪大乃因补药壅瘀而然原非本脉故得收功总之血症初起别无外邪者先应消血佐以润下之剂使败血下行后用止血药以杜其根服补血药以复其元庶无后患倘因内伤暴吐不止或劳力过度其血妄行出如泉涌口鼻皆流须臾不救则死是又不拘前例急用人参一二两为细末入飞罗面一钱新汲水调如稀煳不拘时啜服或独参汤亦可葢有形之血不能速生无形之气所当亟固若真阴失守虚阳泛上亦大吐血须用八味六味汤固其真阴则又不可早用人参也尝见患此症者甚多若不辨别六经脉症任意混治贻害不浅故不惮琐琐言之吕东庄治从子园丁忽咯血求诊视其血鲜红中间有紫小块脉之濡濇色白问胸中作恶否曰然时颇作痛直牵至背曰知之矣用桃仁泥三钱红花三钱合理中汤加桂一钱戒之曰频服之必有黑血大至待黑尽而鲜者来乃再来告丁如言吐痰积数升胸痛即平复来求诊则脉圆实矣与以理胃养荣之剂复用填补命门丸子一料全愈立斋治一男子鳏居数年素苦劳则吐血发热烦躁服犀角地黄汤气髙而喘前病益甚更遗精白浊形体倦怠饮食少思脉洪大举按有力服十全大补加麦冬五味山茱萸山药而愈儒者杨启元素勤苦吐血发痉不知人事此脾胃虚损用十全大补汤及加减八味丸而痉愈再用归脾汤而血止一男子咳𠻳吐血热渇痰盛盗汗遗精用地黄丸料加麦冬五味治之而愈后因劳怒忽吐紫血块先用花蕋石散又用独参汤渐愈后劳则咳𠻳吐血一二口肺肾三部皆洪数用补中益气六味地黄全愈辛丑夏薛在嘉兴屠内翰第遇星士张东谷谈命时出中庭吐血一二口云久有此症遇劳即作余意此劳伤脾气其血必散视之果然与补中益气加麦冬五味山药熟地茯神逺志服之而愈翌早请见云毎服四物黄连山栀之类血益多而倦益甚得公一七血顿止神思如故何也曰脾统血肺主气此劳伤脾肺致血妄行故用前药健脾肺之气而虚血归源耳一妇人素勤苦冬初咳𠻳吐痰发热久而吐血盗汗经水两月或三月一至遍身作痛或用清热化痰等药口噤筋挛乃用加减八味丸及补中益气加门冬五味山药治之年余而痊李东垣治郑仲本年二十三嵗因心痛服丹附等药得上气病膈两脇急迫枨触不快便时𠻳咯出血病形渐瘦大便燥而难脉弦数夜间畧热食稍减因与灯笼草和节麻黄细末以白术桔梗木通甘草汤调下十余服病减半又与通圣散去石膏为丸以桃仁汤下之朱丹溪治一妇人年五十六盛夏吐红痰有一二声𠻳人参陈皮茯苓各一钱白术钱半防风桔梗各五分干姜三分甘草一分煎二之一入藕汁二大蛤再煎带热下三黄丸呉丞相冲卿忽吐血孙兆用水澄蚌粉研细入辰砂少许米饮调下二钱日三服遂安兆秘此方呉以术得之韩子功方用朱砂一钱真蚌粉半钱张子和治岳八郎常日嗜酒偶大饮醉吐血近一年身黄如橘昏愦发作数日不醒浆粥不下强直如厥两手脉皆沈细张曰脉沈细者病在里也中有积聚用舟车丸百余粒濬川散五六钱大下十余行状如葵菜汁中燥粪气秽异常忽开两目伸挽问左右曰我缘何至此左右曰你吐血后数日不醒张治之乃醒自是五六日必㵼凡四五次其血方止但时咳一二声潮热未退以凉膈散加桔梗当归各秤二两水一大盂加老竹叶入蜜少许同煎去滓时时呷之间与人参白虎汤不一月复故李民范初病𠻳血以调胃汤一两加当归使服之不动再以舟车丸五六十粒过三四行又呕血一碗若庸工则必疑不再用又与舟车丸百余粒通经散三四钱大下之过十余行已愈过半仍以黄连解毒汤加当归煎服之次以草茎鼻中出血半升临晚又以益肾散数行乃愈何伯庸治邵某者吐血数斗而仆气已絶矣何见其血色曰未死也以独参汤灌之而愈朱丹溪治一男子家贫而多劳十一月得寒病时吐三两口血六脉紧澁一日食减中痞医投温胆汤枳桔汤三日后发㣲热口干不渇口中有痰此感寒也询之云因十日前霜中曽三四次渡溪水心下有悲泣事腹亦饥遂以小建中汤去白芍加桔梗陈皮半夏四帖而安秀州进士陆宁忽得疾吐血不止气促惊颤狂躁跳跃双目直视至深夜欲拔户而出如是两夜诸医遍用古方极治不瘳举家哀诉所奉观音梦授一方当除根本用益智一两生朱二钱青皮半两调服陆觉取笔记之明日疗治病愈薛立斋治一妇人素性急患肝风之症常服搜风顺气丸秦艽汤之类后大怒吐血脣口牵紧小便频数或时自遗此肝火旺而血妄行遂用小柴胡汤加山栀丹皮渐愈五年之后又大怒吐血误服降火祛风化痰之剂大便频数胸满少食用清气化痰之剂呕而不食头晕口干不时吐痰用𨗳痰降火之类痰出如涌四肢常冷薛曰呕而不食胃气虚弱也头晕口干中气不能上升也痰出如涌脾气不能摄涎也四肢逆冷脾气不能运行也用补中益气加茯苓半夏治之诸症渐愈又用加味归脾汤兼服而安一老妇每吐血先饮食不进或胸膈不利或中脘作痛或大便作㵼或小便不利此肝脾之症用逍遥散加山栀茯神逺志木香而愈后郁结吐紫血毎作先倦怠烦热以前药加炒黒黄连三分呉茱萸二分顿愈复因怒吐赤血甚多燥渇垂死此血脱也法当补气乃用人参一两茯苓当归各三钱陈皮炮黑干姜各二钱炙甘草木香各一钱一剂顿止又用加味归脾汤调理而痊一女子怀抱素郁胸满食少吐血面赤用六味丸及归脾加山栀贝母白芍而愈一妇人为哭母吐血咳𠻳发热盗汗经水不行此悲伤肺思伤脾朝服补中益气加桔梗贝母知母夕用归脾汤送六味丸而愈陈良甫治一妇人月经不利忽妄行呕血察其形脉如常用四物丸即安一男子饱食负重而吐血用前汤及青饼子而愈世治吐血并用竹茹地黄藕汁亦不可拘泥如阳乗于阴血得热则流散经水沸溢理宜凉解大黄犀角之类如阴乗于阳所谓天寒地冻水凝成冰须当温散干姜肉桂之类陈日华云先公绍兴初常游福青灵石寺主僧留饭食将竟侍者赴堂斋罢来侍立见卓子上不穏急罄折极之举首即呕血葢食饱抝破肺也明年再到寺问去年呕血者无恙否主僧言服得四生丸遂愈自得此方屡救人有效薛意前症乃内热暴患用之有效若人病久本元不足须补脾以滋化源否则虚火上炎金反受尅获生鲜矣仆常治一人吐血诊其脉肝部强气口濡此因怒极而得之遂用苏合香丸和鸡苏丸服即效易思兰治呉大司马甲戌季春卧病两月发热咳𠻳痰喘气急胸膈痞满手足面目俱浮肿衆惟清金宁𠻳又以脾胃久虚发肿用利水兼补剂其病益甚诊其脉左寸浮而无力左闗弦长推之于外内见洪大而芤侵过寸部一分左尺沈弱无力右寸沈而带芤气口脉按之紧而且牢时或一驶右闗中和无力右尺隐隐不动夫心乃一身之主肾为性命之原二脉不病虽危不妨唯以右寸并气口断之寸口沈而芤非痰乃血也书云弦驶而紧沈细而牢六部见之皆为积聚今气口紧而驶此血在肺胃间壅滞其气气滞则血凝乃积血症也时值季春地气上升因用越法治之进以畅胃豁痰汤苏梗桔梗苍术各四分香附贝母各五分连翘三分前胡抚芎赤芍各六分辰时服药至午未时气急小便全无将暮吐紫黑血二三升臭不可闻症顿减八九六脉豁然曰半夜时当有汗可预防之无令太过至期果然次日脉气和平惟咳𠻳常有二三声以枳桔二陈汤加香附归尾茜草茅根童便调治三日上部之疾全愈但脾肾之脉无力饮食少味四肢倦怠再用六味丸早晚百丸午以补中益气汤加麦冬酒连调其中半月后气体充实而痊凡血在肝脾当用血药血在肺胃宜用气药开提其气解散其郁以引经药𨗳之血随气升自然越出而安矣次年冬总漕河因閲新提步行数十里劳神过度汗透重裘衣湿身凉饮姜汁热酒十余杯当即头眩目昏胸满燥渇大吐鲜血四五日一老医以却药止之三日后胸膈气满左脇闷痛饮食渐少午后燥热咳𠻳连声半月后面目手足肿胀有进滋阴降火之药者有进补脾消食之剂者左脇益痛难以转侧此葢前病复作也但昔之积在肺胃今之积在左脇昔病在春地气上升当用吐法今乃寒冬天气收藏岂敢轻伐天和须先以疎𨗳之剂通其经络后以荡涤之药逐血下行徐徐调和营卫可也面目浮肿非水肿也乃血病气无所附气浮于外耳只去其血积则气自归经而肿即消矣不信乃日服去水消肿之剂泄去真阴小便全无虚烦作躁气喘痰塞不月而殁殓时口中涌出紫血数升衆始谓所言不诬瑞昌王孙镇国将军久患腹痛诸药不效饮烧酒数杯顿止时孟夏诊其脉左寸沈大有力左闗弦大而坚时或一驶左尺沈弱无力此积血症也不信至仲冬其疾大作面红目碧眼胞浮肿神乱气促腹痛饮烧酒亦不止其脉与初诊无异惟人迎气口洪滑浸上知其有欲吐之意投以盐汤一盏遂大吐吐出血饼大如杯者如枣栗者各数十兼有白饭清水不杂如笔管者二三条吐讫胸中寛快仍不服药次日黎明口鼻气塞四肢厥冷昏不知人心胸间㣲热而已复诊幸两尺犹存根本尚在急以灯火暴曲池虎口中脘气海病者畧知痛即令人挟坐勿令睡倒随进独参汤二服手足㣲温继用人参五钱附子二钱作理中汤日与饮之六脉㣲见过七日方开眼识人小便始通即以补中益气汤六味地黄丸兼服半月而瘥是症葢血有余气不足不能运血而成积故宜人参助气白术健脾附子助阳干姜缓血甘草和中开通经络流行血气也陆晦庵曰昔余患吐血暴痛如潮七八日不止诸医莫救有云间沈四雅寓吴中延治慨然担当方用人参三两附子一两肉桂一钱举家惊惶未敢轻用越二日其血益甚更请胗视求其改用稍缓之方彼云病势较前更剧前方正宜改定始克有济更加人参至五两附子至二两家人愈惊彼曰喘呕脱血数日不止且头面闹热下体厥冷正阳欲脱之兆命在唿吸若今日不进来日不可为矣家人恳裁参附坚执不允谕放胆煎服当坐候成功家人见其如此料可无虞遂依方求服彼欣出熟附二十余块授咀面秤二两同参五两煎成入童便地黄汁一大椀调肉桂末冷服少顷下体至足㣲汗便得熟睡睡觉血止喘定周身柔和渐可转侧因餽十二金求其收功不受加至二十金始受一医见其一剂收功心甚疑骇病人居恒常服参两许今虽五两止煎数沸犹可当之至血症用附子二两从古未闻因密问其制药者云惯用附子汁收入甘草其附已经煎过十余次虽用二两不抵未煎者二三钱始知方士之术如此马元仪治表姪妇胸满不舒葢得之悒郁伤阴而清阳不化也医者不察遽投大剂辛香开痞之药遂致吐血盈盆三日不止已濒危或与凉血滋阴之品连进无功脉之右闗尺抟击碍指此症非受病魔乃受药魔也夫积郁之体津液素伤又药热与胃热相合为虐血得热则妄行此时但图凉血滋阴其何能济经云热行于内治以苦寒苦能胜卒寒能胜热所谓不重医病而重医药者是也令急煎九制大黄与之诸症顿平调理而愈戴叔能曰予之得血病服药者经年朱碧山视之曰此阴虚证也徐补之则愈急止则大害从之用其法不二月而愈立斋治一妇人性急躁瘰疬后吐血发热两脇胀痛日晡为甚以为怒气伤肝气血俱虚遂朝用逍遥散倍加炒黑山栀黄蘗贝母桔梗麦冬五味夕以归脾汤送地黄丸诸症并愈缪仲淳治王司丞逊之患吐血诊之云多服童便自愈别去贻书门人张选卿曰逊之旋已勿药矣但相公年尊右手脉弱甚此非细故可致意逊之预为计时文肃公尚无恙不两月而逊之疾瘳文肃一病不起萧万舆治陈克辉英年气盛连宵痛饮复啖炙煿数日胃口嘈杂呕血碗许六脉洪缓有神无别症投以犀角地黄汤入芩连花粉三剂乃令恣饮藕汤而愈冯思才内年五旬偶因外事忤意怒火激血上越日吐数盆脉洪缓投以逍遥散去术加黄连山栀丹皮四剂即愈连蜚天素孱弱攻苦便赤梦遗灯宵竞逐触事忤意遂患吐血痰𠻳甚多初服降火清金之剂不瘥至二十一日诊之两寸洪大虚濶闗尺浮缓无力曰血症本非难治但元气虚脱上浮肝肾皆得尅脉幸不数须久服参芪之剂方得平复若用苦寒必致不起用加减八珍汤彼疑参难疗血及二十四日増剧投以前剂四贴血止经旬潮热亦退惟脉未复毎多言痰𠻳不止少劳梦遗频作此心脾不交阴阳虚极计服丸剂七斤余汤药八十余剂而愈陈子珍亦患前症治数月不痊诊之与蜚天病源同议投参术熟地彼谓血无补法熟地性温参术助火仍服苦寒清金之剂经年渐笃至次夏忽呕血不止又用止塞之剂致肠结胀痛逾旬延疡医令其刀刺肛门溃脓数盂而殁沈明生治孙子南媳赋质瘦薄脉息迟微春末患吐红以为脾虚不能摄血投归脾数剂而止虑复作索丸方调理仍以归脾料合大造丸中数味与之服四五日后偶直一知医者谈及乃骇曰诸见血为热恶可用参芪河车温补耶血虽止不日当复来矣延诊因亟令停服进以花粉知母之属五六剂后血忽大来势甚危笃此友遂敛手不治以为热毒已凉噬脐无及子南晨诣愠形于色咎以轻用河车而盛称此友先识初不言曽服凉药且欲责效于师必愈乃已沈自讼曰既系热症何前之温补如鼓应桴今祗増河车一味岂遂为厉如是且斤许药中干河车仅用五钱其中地黄龟板滋阴之品反居大半才服四五朝毎朝三钱积而计之河车不过钱许耳遂不复置辨往诊其脉较前转㣲乃笑曰无伤也仍当大补耳其家咸以为怪然以为系铃解铃始听之因以归脾料倍用参芪一剂而熟寐再剂而红止于是始悟血之复来由于寒凉促之也因叹曰医道日难矣某固不敢自居识者然舎症从脉得之先哲格言血脱益气亦非妄逞臆见今人胸中毎持一胜算见前人用凉辄曰此寒症也宜用热见前人用热则曰此火症也应用凉因攻之不灵从而投补因补者不效随复用攻立意翻新初无定见安得主人病人一一精医察理而不为簧鼓动摇哉在前人䝉谤之害甚㣲在病家受悮之害甚鉅此张景岳不失人情论之所由作也顾德生令郎患吐红咸以其髫龄秀质暱于帷房阴虚火动而致日进二冬二地之属时沈初寓呉门与顾有倾葢之懽虽心识其非然投分日浅且制于一齐衆楚之势难以口舌争也乃贻书曰经云阴虚生内热热逼血而错经妄行丹溪云血随气上是阳盛阴虚有升无降涌出上窍法当补阴抑阳又云精神困倦大吐不止是气虚不能摄血东垣云甘温能除大热热除而血自归经又云血脱补气阳生阴长之理细究前言或言清润或言温补均系先贤成法以愚管见当以法合病不当以病合法如或血症初得所吐不多口燥脣干未投凉药宜从火治补阴抑阳之法也若失血有日所去过多气短神衰已投凉剂宜从虚治血脱益气之法也今病逾两旬不为暴矣去血盈斗不为少矣倦怠软弱不为不虚矣栀芩知蘗服及数剂亦云抑矣而红尚未止者何也良由失血既多阳虚无依如浪子迷途不知返驾若再从事清理则虚火愈炽血何从而归经亟须补养心脾方可无虑勿以参为助火而坐失机宜也其后惑于他岐终致不起聂久吾曰一友春间考试多饮烧酒咳𠻳吐痰每晨去痰血一二十口求诊已定方虽用清凉而皆制炒又兼滋补适一医至见其火盛用桃仁承气汤下之又用凉药二剂乃生芩连栀蘗之属彼求速效欲用其方有疑之者持问予予曰骤下之若悮恐不可为无已姑用其凉剂试之彼竟以二剂一日服之至夜分咳吐不止吐红满地于是用予方四十余剂又毎日用雪梨汁一瓯顿温服逾两旬而咳与红悉愈矣夫清凉一也或服之转剧或服之而渐瘳何也葢火性急疾亟攻之则其势愈炎缓治之则其邪渐息此理之常而庸庸者不审也其方二冬二母栀蘗芩连丹皮生地花粉元参前胡桔梗香附枳实侧柏叶生甘草生姜一片水一碗煎八分温服闗太孺人年七十七久患脇痛左半不能卧食少不眠如是者几及十月忽吐血数瓯数进童便不应或与小剂生地山栀茅根茜草之类亦不应或谓有瘀用方与前相仿诊之右闗弦畧数左右寸俱鼓指曰凡吐血属瘀者多杂紫黒成块今所去皆散漫不凝葢由肝木失养燥而生火值亥月木生之时不能藏蛰反腾而上冲激胃络致阳明之血泛溢而出也虽在寒月必少加黄连于养营之剂以抑之使其下降濳伏自无痛沸之患矣用生熟地沙参麦冬山药杞子入连三分酒炒焦数服血止食进又十剂全愈第此症属在年髙病久非大剂两仪膏真元不易竟复也徐宇治年未三十先患舌疮数年不愈仲秋忽呕血每日或一碗或一杯或十数口脉之两手皆豁大状如慈葱重按则澁而畧数此木性久横遇金旺之时抑不得遂故季脇痛而有块其少腹之气上冲而作咳𠻳咽痛者龙挟雷火以仇金也其手足常冷者土受木侮而作厥也究其源良由水不足而又遇燥令非生金滋水何以驯而扰之生地杞子沙参麦冬元参蒌仁七八剂脉渐敛症渐瘳又加熟地一两数剂并舌疮亦愈矣濮某年未四十虬然一胡素有血症立夏前忽呕数盆面色青惨寒热往来夜热尤甚咳𠻳连声而䑓肩倚息颠顶左半有筋抽掣痛不可忍此厥阴怒火上冲胃络也胃为多气多血之府且其人多须则血尤盛故暴去如许而脉不躁大也与生地杞子各一两沙参五钱麦冬三钱𤓰蒌仁二钱数帖诸症悉愈愈后面青不减谓肝木久伤宜多服前剂以滋养之否则根荄枯悴无以发生也不听后至亥月木生之候病果作反谓前者服重补将病补住故复发更医数人至次年雨水而殁衂血窦材治一人患脑衂日夜有数升诸药不效窦为针闗元穴入二寸留二十唿问病人曰针下觉热否曰热矣乃令吸气出针其血立止一法治鼻衂与脑衂神方用赤金打成一戒指带左手无名指上如发作时将戒指揑紧篐住则衂止矣赵汝隆治一官病齿衂日流血数升诸医束手隆摘苦蒿令细嚼立愈李嗣立治赵学修赴龙泉知县单骑速行时直盛暑未㡬患鼻衂日出血升许李教服藕汁生地黄膏方赵云某往年因赴铨曺听选省前急走数回心绪不宁感热骤得鼻衂之症寻扣临安一名医服药遂痊谢以五万钱临别时医再三嘱云恐后时疾作万勿轻信医者服生地黄藕汁之药冰冷脾胃无复可生半月易医无效李乃就此方隐其药味俾服之三日疾愈赵问云药如是灵验得非与临安医者之药相同乎李笑曰即前所献之方也赵叹曰前医设为谲谋㡬误性命㣲君调治吾其鬼矣龚子才治一人年近五旬素禀怯弱患衂血长流五昼夜百药不止脉洪数无力此去血过多虚损之极以八物汤加熟附子等分又加真茜草五钱水煎频服连进二剂其血遂止又依前方去茜草调理十数剂而痊李时珍治一妇人衂血一昼夜不止诸治不效令捣蒜傅足心即时遂愈汪石山治陈鋭面黑形瘦年二十余患鼻衂发热恶寒消谷善饥疲倦或自汗呕吐汪诊之脉细且数约有六至曰丹溪论瘦黑者鼻衂者脉数者参芪皆所当禁固也然不可执为定论脉经云数脉所主其邪为热其症为虚宜人参三钱黄芪二钱生甘草陈皮黄蘗白术归身生地山栀生白芍逓为佐使服之果安张路玉治朱圣卿鼻衂如崩三日不止较往时所发最剧服犀角地黄知蘗石膏山栀之属转盛第四日邀诊脉弦急如循刀刃此阴火上乗载血于上得寒凉之药转伤胃中清阳之气所以脉变弦紧与生料六味加五味子作汤另用肉桂三钱飞罗面煳分三丸用煎药调下甫入咽其血顿止少顷口鼻去血块数枚而愈自此数年之患絶不再发杨乗六治施鸣玉鼻衂如注三日半不止凡止衂方法并无一应气息欲絶脉之虚大而缓面色痿黄舌嫩黄而胖知其四肢痠软浑身倦怠懒于语言动辄嗜卧者匪朝伊夕也询之果然而衂起之故缘自钟溪归家一路逆风操舟尽力不及达㟁即衂至今第四日矣曰病人中气大亏本不足以摄血复因劳力太甚重伤胃络胃络阳络也阳络伤则血出上窍胃脉络鼻所以血出鼻孔也乃用补中益气汤加炒黑干姜一剂而衂止去干姜加白芍五味子数剂而从前诸症渐除吕东庄治一长信者好学深思士也年十八冬杪得齿衂及手足心热恍忽不宁合目愈甚盗汗胸前出如油间或梦遗或不梦而遗伊叔录脉症求方吕曰脉不敢慿据所示症乃三焦胞络火逰行也试用后方治之连翘黄芩麦冬生地丹皮丹参茯苓石斛滑石辰砂甘草白豆蔲等之剂而愈及明年用功急迫至夏其症复作或云皆不足症用温补肾经及澁精等剂服之日剧又进温补肾经丸料斤许愈剧至不能立立则足腕下刺痛咸谓为弱症矣乃求诊吕曰体虽尫羸而面色憔悴之中精神犹在问所服药出示方曰成药铺矣何得不凶且少年朴实人何必用温补曰手足心热奈何曰劳人大抵如是曰梦泄奈何曰梦泄人人各殊此乃心肾不交所致与夫盗汗恍惚等症皆三焦包络之火逰行而然药宜清凉遂仍前去滑石豆仁辰砂加升麻五味灯草十余剂又用麦冬生地滑石石斛茯苓白芍丹参神麴辰砂作丸守服而愈王执中母氏忽患鼻衂急取药服凡平昔与人服有效者皆不效因閲集效方云口鼻出血不止名脑衂灸上星五十壮尚疑头上不宜多灸只灸七壮而止次日复作再灸十四壮而愈有人鼻常出脓血执中教灸顖㑹亦愈则知顖㑹上星皆治鼻衂云薛立斋治一妇人经素不调因怒衂血此肝火炽盛用加味小柴胡加红花二剂血止又用加味逍遥散八珍汤兼服三十余剂经行如期一妇人郁结而患前症用加味归脾汤其血渐止饮食渐进用加味逍遥散元气渐复寒热渐止后因怒仍衂寒热往来用小柴胡汤加芎归丹皮而愈一妇人因劳衂血服凉血之剂更致便血或以血下为顺仍用治血薛曰此因脾气下陷而血从之当升补脾气庶使血归其经不信果血益甚乃朝用补中益气汤夕用加味归脾汤而愈此症用寒凉止血不补脾肺而死者多矣马元仪治陆太史母患衂血及便血不已两脉浮大而数重按无神面赤烦躁口渇发热心悸恍惚羣作阳明火热阴虚内动之症治旬日转甚此因忧思悒郁致伤阳气阳气既伤阴血无主上逆则衂下夺则便当作中虚挟寒治用附子理中汤内益人参至三两衆沮之明日复诊脉象散失较之数象更为天渊乃谓衆曰症既非实则以补养为主然气血俱要而补气在补血之先阴阳并需而养阳在滋阴之上是非助火而益水不如是不得其平也令进前方不得已减去人参二两服至第九日衂血便血俱止后以归脾汤调理而愈谯知合熈载壬子年病衂血用灯盏数枚以百沸汤煮逐枚漉出乗热安顶上冷即易之果愈苏韬光云其母令人常衂血盈盆百药不效用好麻油纸捻纴鼻中顷之打嚏即愈此方甚奇扬子县吏陈某当腊月鼻衂至正月凡十三日始定其脉实而数治当下𨗳与桃仁承气汤去积瘀次服既济汤而愈葢此人过食煎炙饮醇酒皆积热所致也医㫖绪余曰有姪女十嵗因毁齿动摇以苎蔴摘之血出不止一日夜积十一盆用末药止之少顷复从口出诊其脉皆洪大有力以三制大黄末二钱枳殻汤少加童便调下去黑粪数枚其血顿止一男子齿根出血盈盆一月一发百药不效知其饮酒投前药一服而安是知此疾多阳明热甚所致缘冲任二脉皆附阳明而阳明一经气血俱多故一发如潮涌急则治其标也投以釡底抽薪之法应手而愈窦汉卿曰一人齿龈边津津血不止苦竹茹四两醋煮含潄吐之而愈一人舌上忽出血有穴如簪孔大赤小豆一升杵碎水三碗和𢷬取汁每服一盏不拘时服用槐花末糁上而愈沈明生治给谏姜如农长君勉中患衂不已去血盈斗一月后衂止复患囊痈六脉如丝精神困惫始犹健饭渐至饘粥不入后先医友但云虚而当补莫测病根所在于是参芪不效桂附随之愈补而形愈虚愈温而气愈冷最后沈至时届冬至矣据脉与症亦谓大虚无疑独念桂附大热姑用补中益气尝之毫无进退忽勐省曰吾亦踵其悞矣食虽不入而大便秘结証类虚寒而口渴喜饮葢衂血之来本因邪火上炽乃遽用血脱益气之法衂虽止而热移于下发为囊痈痈既溃疡科又泥寒药不能收口之诫亦务温补周旋左右者目击病人尫羸又闻衆口称虚强令进食以久卧牀褥之体恣噉肥甘不为运动是以药食并壅内热外寒此病中之病初非衂与痈所致宜其愈补而愈不灵也先哲云脉伏者谷不化又云大实有羸状误补益疾其斯之谓欤遂力主清润疎解以硝黄为前矛而大便立通以苓芍为后劲而饮食渐进如丝之脉一线添长久冷之躯一阳来复不惟衂血不作且令疮口易收孰谓从脉可以舎症不思而得病情哉向非翻然易辙转败为功人惟知补之不效而已又安知效之不在补也此事难知如此呉桥治文学子学易举孝亷病衂其衂汨汨然七昼夜不絶甚则急如涌泉衆医剂以寒凉不效急以大承气汤下之亦不行桥曰孝亷故以酒豪积热在胃投以石膏半剂愈之衆医请曰积热宜寒则吾侪寒之者至矣公何独得之石膏桥曰治病必分经合是经乃宜是药石膏则阳明胃经药也安能以杂施取效哉聂久吾治叶氏子年十五患衂诸治不效询其症自九嵗起其初毎年不过五七次毎次流数茶匙至十一嵗则每月一次每次流半酒盏十二嵗则两月三次每次流一酒杯十三嵗则每月两次流半茶钟十四嵗则每月或二次流大半碗今十五嵗则八九日一次每次流盈碗矣瘦削骨立夜间身热危困极矣诸医所用皆清热凉血之剂或髪灰藕节韭汁等止血而已葢久患渐深虽儿童其血已虚安可单凉单止惟制清润兼补之剂十剂衂减一二二十剂减四五三十剂减七八四十剂则两月一次毎次不过数㸃五十剂全安而肌肉丰矣后或有时少作以前方一剂立愈地芍芎归二冬知蘗芩连首乌花粉丹皮香附甘草龙眼肉水煎调好发灰五分食逺服鼻衂杨氏子年二十余病鼻衂如涌有令以黑山栀末吹者有令以湿草纸熨脑门者有令以热酒浸脚者憧憧扰扰一日夜不得止令覔有乳妇人以乳对鼻孔挤乳射入必止止后俟鼻血干燥宜挖去之如法立愈郭氏儿七嵗病咳𠻳夜热时时鼻衂衂之盛常在半夜儿医耑与疎散凉解食减则又与香燥消运日益就惫延诊见其面目畧肿年夀环口隐起青气按其乳旁期门虚理之间突突跳筑谓此禀赋薄弱顽耍过劳伤其肝肾木上侮金故其衂多出于左鼻孔乃内伤非外感也与养青汤数帖少减再加熟地地骨皮𤓰蒌仁四帖全愈下血张子和曰栾彦刚病下血医者以药下之黙黙而死其子企见张而问之曰吾父之死竟无人知是何症张曰病剉其心也心主行血故被剉则血不禁若血温身热者死火数七死必七日治不当下下之不满数企曰四日死何谓病剉心张曰智不足而强谋力不足而强与心安得不剉也栾初与邢争屋不胜遂得此病企由是大服拜而学医王砺恒治张大复肠血下注不可忍胸腹滞闷痛极血濡缕着裈袜间唼唼有声曰此脱也然色鲜当不害亟取贝母一两令细研为末分作十剂酒少许嚥下三䑛而注者减色昏黒又三䑛之息矣后作寒热十日而愈后数年复发血止则左脇肿痛有声汨汨然达于腹又数日汨汨声稍上达于背乃用沈香酒磨饮之不三日减汪龙溪手札云去年得下血疾半年有余今春误食胡桃能下血则知胡桃当忌也龚子才治一人血痢及下血不止以六味丸加地榆阿胶炒黄连黄芩生地而愈孙文垣治董龙山夫人年三十五病便血日二三下腹不疼诸医治三年不效诊之左脉沈濇右脉漏出闗外诊不应病谓血既久下且当益其气而升提之以探其病乃用补中益气加阿胶地榆侧柏叶服八剂血不下者半月偶因劳血复下再索前药乃谓之曰夫人之病必有瘀血积于经络前药因脉难凭故以升提兼补兼濇者以探虚实耳今得病情法当下以除其根董曰便血三年虽二三下而月汛不爽且至五日如此尚有停畜耶曰以此而知其必有瘀也经曰不塞不流不行不止今之瘀实由塞之行也不可再塞古人治痢必先下之亦此意也用桃仁承气汤加丹参五灵脂荷叶蒂水煎夜服之五更下黑瘀半桶复索末药曰姑以理脾药养之病根已动俟五日再下未晚至期复用下剂又去黑瘀如前者半继以补中益气汤参苓白术散调理全愈呉孚先治頼思诚大便下血已十有六月诸医无功诊得右寸实数大便如常是实热在肺传于大肠与黄芩花粉山栀麦冬桔梗清其肺热不数服其病如失前治不效者俱就肠中消息故耳李士材治学宪黄贞父下血甚多面色痿黄发热倦怠盗汗遗精诊之曰脾虚不能綂血肾虚不能闭藏法当以补中益气五帖并一而进之十日汗止二十日血止再以六味间服一月而安卢不逺曰戊申秋坐分水王元极家堂上有人从外来望其色黄而内深青问元极乃族兄也问何病云唯便血余谓春来病必甚春分法当死至己酉二月果殁或问曰君未尝诊候何望之而遽断云死且在半年之先也予曰脉者形之机色者气之兆常读仓公舎人奴案故心识其为脾伤之色至春土不胜木法当死然舎人怒以四月死者尚肥而王之体已瘦耳又曰半年之前岂无方可治乎曰君不闻扁鹊之言乎越人非能生死人也当生者越人能使之起耳且疾之所在有四曰络曰经曰府曰藏内经以府病尚属半死而藏病则絶不可活况其人藏色已外显又乌能治哉陆养愚治姚天池室素有肠红症服山栀丹皮芩连凉血之剂即止近因恼怒饮食遂患痞满按之急痛大便不行医以丸药下之大便已通按之不痛而胸膈仍不舒饮食不进再以行气投之痞胀不减而便血大作三四日不止又以凉血投之血不止而反増呕恶身体㣲热旬日间肌肉削其半脉之人迎沈而濇气口弦而急夫沈濇者血失也弦急者肝盛也肝盛则脾虚而痞满下血之症并作矣用参术归芍芪草枯姜阿胶数剂血止胀寛饮食渐进去枯姜加熟地调理月余而痊吕东庄治孙子川久患下血夏末忽滞下口渇不饮食继而体热脉洪数曰若论滞下则诸症皆死候也今在下血之后则不可尽责之滞下当变法治之先用白术茯苓山药神麴苡仁陈皮甘草等药强其中以綂血次用黄连泽㵼黄芩丹皮等药以解郁积之热后用熟地归芍等药以复其阴次第进之乃痊薛立斋治一妇人下血不已面色痿黄四肢长冷此中气下陷用补中益气汤送四神丸数服而愈光禄张淑人下血烦躁作渴大便重坠后去稍缓用三黄汤加大黄至四两方应后又用三黄汤二十余剂而愈此等元气百中一二韩地官之内脾肾素弱因饮食停滞服尅伐之剂自汗身冷气短喘急腹痛便血或用诸补剂皆不应乃用人参炮附子各五钱二剂稍应却用六君子毎剂加炮附子三钱四剂渐安又用前汤毎加附子一钱数剂乃痊一妇人因怒胸痞饮食少思服消𨗳利气之药痰喘胸满大便下血用补中益气加茯苓半夏炮姜四剂诸症顿愈又用八珍加柴胡炒栀全愈通府薛允頫下血服犀角地黄汤等药其血愈多形体消瘦发热食少里急后重此脾气下陷用补中益气加炮姜一剂而愈一男子便血过劳益甚饮食无味以六君子汤加黄芪地黄地榆治之而愈一男子便血每春间尤甚且兼腹满以除湿和血汤治之而愈一男子素有温热便血以槐花散治之而愈一妇人粪后下血面色痿黄耳鸣嗜卧饮食不甘服凉血药愈甚诊之右闗脉浮而弱以加味四君子汤加升麻柴胡数剂脾气已醒兼进黄连丸数剂而愈大凡下血服凉血药不应必因中气虚不能摄血非补中升阳之药不能愈切忌寒凉之剂亦有伤湿热之食成肠癖而下脓血者宜苦寒之剂以内疎之脉弦絶澁者难治滑大柔和者易治也一男子粪后下血诸药久不愈甚危诊之乃湿热用黄连丸二服顿止数服而痊一男子粪后下血久而不愈中气不足以补中益气汤数剂更以黄连丸数服血止又服前汤月余不再作马元仪治汪氏妇患便血症时适澡浴忽下血不已遂汗出躁烦心悸恍惚转侧不安诊得两脉虚濇虚为气虚濇为隂伤人身阳根于隂隂附于阳两相维倚者也今隂血暴亡虚阳无偶势必外越阳越则隂愈无主其能内固乎当急固其气气充则不治血而血自守矣先以参附理中汤继以归脾汤及大造丸平补血气而安蒋氏妇便血久不愈脉右虚微左弦抟此郁结伤肝肝病传脾二脏营血不守以人参逍遥散和肝益脾二剂右脉稍透症减一二欲速愈请用苦寒曰肝脾两经为相胜之藏木旺则土虚苦寒之剂则重损其脾惟此方益土之元可以柔木养肝之隂可以安土遂守前方三十余剂而痊陆氏续集騐方治下血不止量脐心与嵴骨平于嵴骨上灸七壮即止如再发即再灸七壮永除其根目覩数人有效余常用此灸人肠风皆除根神效无比然亦须按其骨突处痠疼方灸之不疼则不灸也但便血本因肠风肠风即肠痔不可分为三或分三而治之非也卢州郭医云赵俊臣帅合肥日其胥司马机宜患酒毒下血多至升斗服四物汤每料加炒焦槐花二两如常法煎服而愈王嗣康为蔡昭先以厚朴煎治积年下血韩县尉云乃尊左藏服之颇效右用厚朴五两白术一两大麦蘗神麴右为细末白水面煳为丸如梧桐子大疾作空心米饮下一百丸平时三五十丸嗣康去肠胃本无血缘气虚肠薄自营卫渗入今用厚朴厚肠胃神麴麦蘗消酒食白术𨗳水血自不作也立斋治张刑部德和便血数年舌下筋紫午后脣下赤胃肺脉洪谓大肠之脉散舌下大肠有热故舌下筋紫又便血葢胃脉环口绕承浆脣下即承浆又午后阴火旺故承浆发赤葢胃为本肺为标乃标本有热也遂以防风通圣散为丸治之而愈后每睡忽惊跳而起不自知其故如是者嵗余脑发一毒焮痛左尺脉数此膀胱积热而然以黄连消毒散数剂少愈次以金银花𤓰蒌甘草节当归服月余而平南昌邓思济传便红或因酒毒发者先用川连去须切片酒炒细末一服三钱空心白酒调下忌荤腥一日连服末后必腹痛去血愈多复用白芍一两白术五钱甘草三钱同炒拣开先用白芍煎汤服腹痛自止后以白术甘草同煎服遂愈又一法以粳米三分糯米七分煮粥空腹服遂愈此无他补胃气则阳明调所以便红自除也萧万舆治陈克元年二十元气虚寒面青白肢体频冷呕痰饱胀小便清利患大便下血数月不痊脉沈伏如无重按着骨方见蠕动曰脉症相符此藏气虚寒血脱也以十全大补汤去川芎白芍加熟附子炮姜少佐升麻四剂便血顿止若以此属热妄投寒剂必无幸矣朱孝亷明祉面色青黄初为感寒过饮姜汤患内热脱血服芩连寒剂即愈后因劳复发再服不纳惟静养两旬方瘥近因惊仍作倦怠増剧脉之六部皆沈缓濡弱曰始受辛热投以苦寒宜乎即愈但热气既消而广肠血窍尚未敛合故遇劳即发夫劳则伤脾脾伤则不能统血致下陷循故窍而出此因于劳非由于热也今屡发而元气愈虚惟至静固中之剂庶可耳以熟地为君参芪归术为臣丹皮炙甘草知母茯苓阿胶为佐引用升柴为丸与服仍兼饮加减归脾汤逾月诸症如失彭予白病脱血久不痊因积劳所致万以为劳伤脾肺即肾家伎巧亦为之竭矣问曰得无遇事过时而火热升燎首面乎曰政苦此耳屡服芩连清火之剂漫不应脉之六部沈缓与六味加肉桂人参五味丸服不数月沈疴顿痊乙丑嵗萧寓楚中时适有仆妇每患便血投以脏连丸随服随愈刘友善属文病便血服香连丸经嵗不痊饮食如常抵冬娶妇辍药却愈次夏患痢且能健啖起居不倦投香连丸四剂至夜发厥而死大都此症服寒凉脾气渐伤及娶亲后精血日耗元气不支故遇厥即仆理可知也祸非旦夕有由来矣钱国宾治戴思云妻得病年余大便下血如腐或紫或黑身体昏晕久病虚且损矣其脉沈伏滑滞脾部更甚细思血脉病久当见芤虚数濇此痰脉也以𨗳痰汤加九制大黄二三服愈蒋仲芳治徐万夀年二十余七月中下血不止遍医不效至十月初屡次昏晕事急矣诊之右寸独得洪数是必实热在肺传于大肠也用麦冬花粉桔梗元参黄芩山栀五味沙参服数剂而愈近见一症寒热㣲渇胸满㣲烦小便利大便稀而少状如鸡粪其色黑蒋谓大便黒者血之瘀稀者中之寒血瘀间寒积在下焦不得不下遂用当归活血汤加熟大黄温而行之下尽黑物而愈葢瘀血在下兼热者多兼寒者少故古人未有陈案此又出古法之外也呉桥治婺源令君入城府乃病溲昼夜凡百行溲皆纯血欬逆絶食且昏沈医者以为新痢也请宣之姚令君曰毋然公止中道宿就近召呉医乃可桥暮至六脉沈㣲乃曰明府下元极虚误下且不救甲夜进温补一剂熟寐至夜分觉乃啜粥汤病去十七八惊自语曰何速也试再诊之曰明府母忧脉归矣再剂而起三剂乃归程氏兄弟并溲血兄瘥弟剧则以弟逆桥入中庭必由兄室见兄在室烦乱其言支离户外徐视之死气黪黪弟妇速桥未入则弟自卧内号咷桥坐而叹曰异哉两君子俱死矣然瘥者顾急则予望而知之剧者顾缓则予闻而知之长君色有死徴次君声有余响故也既而诊之兄脉将絶病得之内重以误下正阴家人以为然病者始病而内重以故里急后重乗之族医逓为之下急重乃通今絶水浆四肢逆冷法曰下痢烦躁者死语言错乱者死四肢厥冷者死水浆不入者死四端皆在不治中夜兄死诊其弟病视乃兄为轻或当小愈第多嗜多怒亦必不终旬日溲血平寻以过饱淫怒伤脾未㡬卒聂久吾表姪年三十初咳红服滋养清凉而愈忽大便下血曰血在下为顺勿遽止之半月后用新制脏连丸服之愈川连为末酒拌入猪大肠韭菜葢蒸烂捣匀晒干仍为末每连一两入侧柏叶炒当归末各二钱和匀米煳为丸梧桐子大空心温酒或白汤下二钱五分便血赵正为室人年近四旬便血面黄肢肿凡补气补血及气血两补升提固澁凉血温中之剂莫不备尝而所服则归脾为多均罕验方书为粪前血其来近粪后血其来逺今则二者皆有脉之闗前盛闗后衰且弦且数曰此非脾不能统血也乃肝木挟火上乗于胃血因之上逆以病人肺气强不为呕血反倒益入于大肠而为便血故有时血先注渣滓后注则便前有血有时渣滓先注血后注则便后有血有时渣滓前后血俱注则便前后俱有血葢阳明为多气多血之府血去虽多而不甚困也第峻养其肝使不挟火上逆血自止矣与生熟地熟地炭白芍枣仁杞子各五钱炙甘草酒黄芩各五分川练肉一钱八剂全安溺血薛立斋治一妇人小便出血服四物蒲黄之类更加发热吐痰加芩连之类又饮食少思虚症蜂起肝脉弦而数脾脉弦而缓此因肝气风热为沈阴之剂脾伤不能统摄其血发生诸脏然也用补中益气汤六味地黄丸而痊陆养愚治费右塘室性执多怒初夏忽患小水不利阴中肿痛且又溺血发热时疫症盛行医与解肌发表不效脉之左闗沈弦而数右寸浮数而短曰此由心火过旺时又火令肺金受伤失降下之权故小水不利足厥阴肝脉合纂间绕纂后阴气为肝经所络之地木气有余而寡于畏故壅肿而痛用人参麦冬知母五味滋肺经而还其输布之职黄连柴胡白芍滑石青皮丹皮青黛㵼肝火而决其壅滞之气数剂而诸症痊张路玉治徐中翰夫人溺血两月不止平时劳心善怒有时恼怒则膈塞气壅诸治罔效又进香薷饮一服诊之两手闗尺皆弦细少力两寸稍大而虚遂疏异攻散方令其久服可保无虞若有恼怒间进沈香降气散一切凉血滋阴咸宜逺之别后更医究不出参术收功耳一徽商夏月过饮烧酒溺血或用辰砂益元散不效服六味汤亦不效张用𨗳赤散三啜而愈有文学宋孝先年七十余溺血㸃滴濇痛诸药不效服生料六味亦不应云是壮嵗鳏居絶欲太早之故或令以菉豆浸湿捣绞取汁㣲温日服一碗煮热即不应也内弟顾元叔溺血溺孔不时痠疼溺则周身麻木头旋眼黑而手足心经脉绌急痠麻尤甚脉来弦细而数两尺搏坚与生料六味或加牛膝或加门冬服之辄效但不时举发以六味合生脉用河车熬膏代蜜丸服而痊薛立斋治一妇人因怒尿血内热作渇寒热徃来胸乳间作胀饮食少思肝脉弦弱此肝经血虚而热也用加味逍遥散六味地黄丸兼服渐愈又用八珍汤加柴胡丹皮山栀而痊马元仪治顾逊昭患溺血已三月或屡与升补不应诊其右脉虚澁无神右闗独弦茎中作痛下多血块形色憔悴又多嗳气此肝脾积热之侯也肝热则阴火不宁而阴血自动以血为肝藏所藏而三焦之火又寄养于肝也故溺血茎中作痛等症作矣脾热则湿气内壅而生气不伸以脾为湿土之化而三焦之气又运行于脾也故时时嗳气形色憔悴之候生矣法当益肝之阴则火自息利脾之湿则气自和用生地白芍熟黄萆薢丹皮甘草车前清热利湿之剂左闗渐平改用人参逍遥散佐萆薢车前调理半载痛定浊止而安陈总领云余顷在章贡时年二十六忽小便后出血数㸃不胜惊骇旋却不疼如是一月若不饮酒则血少终不能止偶有乡兵告以市医张康者常疗此疾遂唿之来供一器药云是草药添少蜜解以水面服而愈既厚酬之遂询其药名乃镜面草一名螺靥草其色青翠所在石堦缝中有之王执中云人有患小便出血者教酒与水煎苦荬菜根服即愈立斋治一男子尿血阴茎作痛服清心莲子饮不应服八正散愈盛以髪灰醋汤调服少愈更以斑龙丸而平钱国宾治广灵王初右足拐外患毒长八寸横四寸溺血如妇人之经二月一来自长流至㸃滴约两铜盆日夜方止昏迷卧牀姜汤灌醒半月始坐病已二载歴治罔效毎临溺期府中怖甚脉沈细无力右手少强经云男子久病右手脉盛者可治因立法内服升提药葢营行脉中卫行脉外气引血行自归经络而止外用雄黄儿茶乳香没药血蝎各三钱麝香五分朱砂二钱百草霜一钱五分共末以真蕲艾做条安绵纸上散药一钱搓成捻子长八寸以麻油蘸透在无风处侧卧患处朝上燃捻离疮尺二许觉热逺些如冷近些日熏二次一捻作三次用内外分治溺血竟止其疮四月亦痊续名医类案卷十六续名医类案卷十七钦定四库全书续名医类案卷十七钱塘魏之琇撰瘫痪窦材治一人病半身不遂先灸闗元五百壮一日二服八仙丹五日一服换骨丹觉患处汗出来日病减四分一月全愈再服延夀丹半斤保元丹一斤五十年病不作千金等方不灸闗元不服丹药惟以寻常药治之虽愈难久一人患左半身不遂六脉沉细无力窦曰此必服峻利之药损其眞气故脉细沉病者云前月服捉虎丹吐涎二升此后稍轻但未全愈耳窦叹曰中风本因元气虚损今服吐剂反伤元气目下虽减不数日再作不复救矣不十日果大反复求治虽服丹药竟不能起余尝行衡州道中遇醴陵尉自卫阳方囘以病归问其得疾之由曰某食猪肉入山既深无肉可以食偶从者食穿山甲肉因尝数脔旧有风疾至是复作今左手足废矣因以匣中风药遗之后半月闻其人顿愈及至永州观图经曰穿山甲不可杀于隄㟁血一入土则隄㟁不可复塞盖能透地脉也如此尉因误食致病而旬日痼疾尽愈亦可怪也今人用以通妇人脉甚騐万镃家贫折字度日得末疾以帛络臂于项左手执杖而行服药不效一日遇吕纯阳谓曰汝少饶今濇怒盛于肝以致生火其如雷撃风旋二气不合是以火不生土而土焦土不生金而金铄金不尅火火反尅之子孙拂意方致汝蹶血气停滞于脉络乃致如此因以手扪腰臂曰痠乎曰不又再扪至膝曰痠矣曰此乃环跳穴所在汝既知痠他日将弃此杖矣又见镃手有悬帛又将手向衣内上下扪者三曰幸痩不害汝五脏俱火不必饵药惟武彞茶能解之茶以东南枝者佳採得烹以涧泉则茶竖立若以井水则横还居数日忽不知手举足步矣李时珍治一人偏风手足不举用萆麻油同羊脂麝香鲮鲤甲等药煎作摩膏日摩数次一月余渐复兼服搜风化痰养血之剂三月而愈又一人病手臂一块肿痛亦用萆麻捣膏贴之一夜而愈薛立斋治一妇人性善怒常自汗月经先期以为肝火血热不信乃泛用降火之剂反致月经过期复因劳怒口噤呻吟肢体不遂六脉洪大面目赤色用八珍麦冬五味山栀丹皮数剂渐愈兼用逍遥散六味丸各三十余剂全愈一妇人因怒患痰厥而甦左手臂不能伸手指麻木口㖞眼邪痰气上攻两腿骨热或骨中痠痛服乌药顺气散之类诸症益甚不时昏愦更加内热晡热此肝经血虚内热生风前药复耗肝血虚火炽盛而益甚也先以柴胡栀子散调养肝经气血数日后用八珍汤加钩藤钩散诸症稍愈又用加减八味丸料少加酒炒黄蘗知母黒色者数剂诸症顿退乃服八珍柴胡栀子散半载而痊后劳役即有复作之意服柴胡栀子散遂安至正十二年某月括苍叶仲刚氏居天台郡为府史且二歳一日病肢体不随衆医皆以为洞风谓风洞彻四肢也疗之不能愈请于施敬仲敬仲诊其脉曰病积于身有日矣为大剂饮之不询日遂愈人咸神异其故敬仲曰某所以知仲刚病者切其脉大而来徐是积热盘郁于内久不得发卒与风遇其病当作吾以脉治之而愈何神异焉王肯堂治一人右手足偏废不起牀二年矣久服顺气行痰之药不效至夜神志辄昏度不可支服十全大补即觉清明数日能扶䇿而起无何能舍策而步矣经云邪之所凑其气必虚但治其虚不理其邪而邪自去也李东垣治陜帅郭巨济病偏枯二指着足底不能伸以长针刺委中深至骨而不知痛出血一二升其色如黒又且缪刺之如是者六七次服药三月病良愈冯楚瞻治于某患偏枯症右臂浮肿或麻或痛艰于步履或者谓痰谓火谓风多与清凉消尅发散之剂一日忽昏迷不省痰喘溃汗脉之六部沉微此中气久虚不为峻补反肆尅伐非重剂无以挽囘乃用人参六两炒黄白术四两生附子一枚去皮姜汁炒水煎一碗灌之汗渐收脉渐起痰喘定而神清调补一月而愈吴孚先治王季衡患左半身不遂或作痛风与发散或作痰治与滚痰丸下数行精神困惫左部沉细而弱此非湿痰死血乃血虚也左属血然非气以通之则不流法当从阳引阴上午用四君子汤加黄芪桂枝首乌制附下午用四物汤加秦芁续断炮姜并加新缨少许取丝有绵绵不絶之形绛有入心化赤之义也治左半身不遂尤宜用之四十帖手能运动倍之足能步履如初韩贻丰治孔学使尚先患半身不遂步履艰难语言蹇澁音含煳气断续为针环跳风市三里各二十一针即下牀自走不烦扶掖筋舒血活无复病楚意惟语言声音如旧翌日又为针天突膻中十四针遂吐音措词琅然条贯矣穆大司农和伦先是左手患木风指不能伸屈此半身不遂之兆也召韩治为用七针指即伸缩无恙逾两月复患腿疾必持杖而行因力辞乞休己而韩为针环跳风市三里针数次而疾顿瘳遂视事如故喻嘉言治季蘅翁将七旬半身不遂已二载病发左半口徃右㖞昏厥遗尿初服参芪颇当惑于左半属血不宜补气之说㡬至大坏云间施立泽以参疗之稍安然概从温补未尽病情也脉之软滑中时带劲疾盖痰与风杂合之症痰为主风为标也又热与寒杂合之症热为主寒为标也平时手冷如冰故痰动易厥厥已复甦呕去痰眠食自若冬月颇能耐寒可知寒为外显之假寒热为内藴之眞热热蒸为痰阻塞窍隧故卫气不周外风易入加以房帷不节精气内虚与风相召是以杂合而成是症耳今欲大理右半脾胃之气以运出左半之热痰虚风非温补一端所能尽也夫治杂合之病必须用杂合之药而随时令以尽无穷之变如冬月严寒身内之热为寒所束不得从皮肤外泄势必寒入筋骨为害矣故用姜附以暂彻外寒而内势反得宣洩若时令之热与内藴之热相合复助以姜附三热交煽有灼筋腐肉而已凡治一偏之病法宜从阴引阳从阳引阴从左引右从右引左以参术为君臣以附子干姜为佐使寒月可恃无恐以参术为君臣以羚羊柴胡知母石膏为佐使而春夏秋三时可无热病之累然宜刺手足四末以泄荣血而通气恐热痰虚风久而成疠也朱丹溪治一肥人忧思气郁右手瘫口㖞与补中益气汤加半夏竹沥姜汁煎服程云来曰里中一老医右手足废不能起于牀者二年矣忽遇诸涂询之曰吾之病㡬危始服顺气行痰之剂了无应薄暮则神志辄昏度不可支令家人煎进十全大补汤即觉清明遂日服之浃数日能杖而起无何则又能舍杖而步矣经云邪之所凑其气必虚吾治其虚不理其邪而邪自去吾所以获全也余曰有是哉使进顺气疎风之剂不辍者墓木拱矣然此犹拘于成方不能因病变通随时消息故奏功稍迟使吾为之当不止是也据程说只用大剂人参有疾者宜竹沥少加姜汁佐之其用四物二陈胆星天麻者大谬痿米南宫五世孙巨秀亦善医尝诊史相脉未发史谓之曰可服红丸子否米对以正欲用此亦即愈史病手足不能举朝谒遂废枢中要务运之帷榻米谓必得天地丹而后可丹头偶失去歴年莫可访寻史病甚召米于常州至北闗登舟买饭偶见有售拳石于肆者颇异米即而玩之即天地丹头也问售者尔自何致此曰去年有人家一嬭子以售米因问厥值售者漫索钱万米以三千酬值持归调剂以供史史未敢甞有阍者亦疾痿试服即能坐起又能起步史始信而饵之身即轻及史疾再殆天地丹已尽遂薨于赐第张子和治武弁宋子玉因驻军息城五六月间暴得痿病腰胯两足皆不任用躄而不行求治于张张察其脉俱滑之而有力张凭内经火淫于内治以咸寒以咸水越其膈间寒热宿痰新者为热旧者为寒或宿食宿饮在上脘者皆可涌之宿痰既尽因而下之节次数十行觉神志日清饮食日美两足渐举脚膝渐伸心降肾升便继以黄连解毒汤加当归等药又泻心汤凉膈散柴胡饮子大作剂煎时时呷之而愈直断曰痿病无寒多发五六七月若误作痺与脚气治之用乌附乳没自然铜威灵仙之类燔针艾火汤煮袋蒸痿弱转加如此而死者岂亦天乎李成章治一人病痿李察诸方于治法合而不效疑之忽悟曰药有新陈则效有迟速此病在表而深非小剂能愈乃熬药二锅倾缸内稍冷令病者坐其中以药浇之踰时汗大出立愈龚子才治一人两足痿弱不能动止以鹿茸人参各五钱又剉一剂水煎空心温服连进数服而愈孙文垣治徐氏子年弱冠肌肉瘦削尻膝肿大手肘肩颙皆肿肿处痛热或作风与湿痰及鹤膝鼔搥风治病转甚诊之六部皆弦其色青而白饮食少时当长至曰此筋痿也诸痿皆不可作风治病转甚者以前药皆风剂耳风能伤血血枯则筋愈失养况弦脉乃肝木所主搀前而至是肝有余而脾土受尅脾伤则饮食少而肌肉削也经曰治独取阳明阳明者肠与胃也法当滋补肠胃俾饮食日加臓腑有所禀受营卫流行气煦血濡调养至春君火主事之时宗筋润而机闗可利也以五加皮苡仁甘草苍耳子枸杞囘阳人参杜仲黄蘗黄芪防风服二十剂而精神壮腰膂健饮食加惟间梦遗去杜仲加逺志当归三十帖全愈易思兰治一妇人年十九禀赋怯弱庚辰春因患痿疾卧榻年余首不能举形瘦如柴髪结若氊起便皆頼人扶一粒不尝者五月惟日啖甘蔗汁而已服滋隂降火药百帖不效有用人参一二钱者辄喘胀不安其脉六部俱软弱无力知其脾困久矣以补中益气汤加减治之而人参更加倍焉服二剂遂进粥二盏鸡蛋二枚后以强筋健体之药调理数月饮食步履如常全愈陆养愚治王庚阳中年后患手足拘挛屈伸不利以风湿治不效脉之左手细数重按则驶右手稍加重按亦弱告曰始偶不谨而胃寒便发寒热口苦筋骨疼痛服发散药寒热除而口苦疼痛不减至月余先左足拘挛难以屈伸渐至右足亦然又渐至两手亦然手更振掉不息医数十人不外疎风顺气及行气行血而已数月前少能移动而振动疼痛不可忍今虽不能移动幸不振掉疼痛曰若不疼痛大事去矣曰不移动则不痛若移动极其痠痛曰幸尚可药此筋痿症也必少年房帷间曾有所思慕而不得遂否曰早年一婢其色颇妍因昵之拙荆觉而私黜他方后极想念半年间慾事反纵尝患遗精白浊今阳事乆不起矣曰内经痿论肝气热则胆泄口苦筋膜干筋膜干则筋急而挛发为筋痿由思想无穷所愿不得意淫于外入房太甚宗筋弛纵发为筋痿及为白淫又曰筋痿者生于疾使内也盖思愿不遂遇阴必恣风寒乘虚袭之不觉中年后血气既衰寒变为热风变为火消精烁髓而病作医又以风热之药治之重耗其血筋无养不能束骨而利机闗而病转剧所幸饮食未减大便犹实盖痿症独取阳明阳明盛则能生气生血用当归地黄参芪白术丹皮黄蘗青蒿山萸枸杞牛膝少加蓁芁桂枝羌活独活煎服又以紫河车鹿角龟板虎胫骨熬膏酒服两许调治一月而起李士材治朱太学八年痿废屡治无功诊之六脉有力饮食如常此实热内蒸心阳独亢症名脉痿用承气汤下六七行左足便能伸缩再用大承气又下十余行手中可以持物更用黄连黄芩各一斤酒蒸大黄八两蜜丸日服四钱以人参汤送一月之内去积滞不可胜数四肢皆能展舒曰今积滞尽矣煎三才膏十斤与之服毕而痊倪文学四年不能起于牀李治之简其平日所服寒凉者十六补肝肾者十三诊其脉大而无力此营卫交虚以十全大补加秦芁熟附各一钱朝服之夕用八味丸加牛膝杜仲远志萆薢虎骨龟板黄蘗温酒送下七钱凡三月而机闗利高兵尊患两足痠软神气不足向服安神壮骨之药不效改服滋肾牛膝苡仁二妙散之属又不效纯用血药脾胃不实诊之脉皆冲和按之亦不甚虚惟脾部重取之澁而无力此上虚下陷不能制水则湿气坠于下焦故膝胫为患耳进补中益气倍用升麻数日即愈夫脾虚下陷之症若误用牛膝等下行之剂下愈陷此前药之所以无功也喻嘉言治徐岳生躯盛体充昔年食指因伤见血冷水灌之血凝不散肿溃出浓数升小筋脱出三节指废不伸后两足至秋畏冷重绵蔽之外拊仍热内揣觉寒近从踵至膝后筋痛不便逺行医令服八味丸深中其意及诊自云平素脉难摸索乃肝肺二部反见洪大大为病进时在冬月木落金寒犹为不宜八味丸之桂附未可轻服盖筋者肝之合也附金之血既经食指外伤不能荣养筋脉加以忿怒数动肝火传热于筋足跗之大筋得热而短是以牵强不便于行也然肝木所畏者肺金故必肺气先清周身气乃下行今肺脉大则为心主所伤而壅窒是以气不下达而足寒也所患虽微已犯三逆平素脉细而今大一逆也肝脉大而热下传二逆也肺脉大而气上壅三逆也设以桂附治之壅热愈甚即成痿痺矣故治此患先以清金为第一义清金又以清胃为第一义胃不清则饮酒之热气厚味之浊气咸输于肺矣药力㡬何能胜清金之任哉金不清如大敌在前主将懦弱已不能望其成功况舍清金而更加以助火烁金倒行逆施以为治耶必不得之数矣钱叔翁形体清瘦平素多火少痰迩年内藴之热蒸湿为痰夏秋间湿热交胜时忽患右足麻木冷如冰石盖热极似寒误以牛膝木瓜防已加皮羌独之属温之甚且认为下元虚惫误用桂附河车之属补之以火济火以热益热由是肿溃出脓水浸淫数月足背趾踵废而不用縂为误治使然若果寒痰下坠不过坚凝不散止耳甚者不过痿痺不仁止耳何至肿而且溃黄水淋漓腐肉穿筋耶盖此与伤寒坏症热邪深入经络而生流注同也所用参膏但可专理元气而无清解湿热之药以佐之是以元老之官而理烦緐剧也若与竹沥同事人参固其经竹沥通其络则甘寒气味相得益彰矣徐某服人参以治虚风误以附子佐之迄今经脉短缩不便行持亦由不识甘寒可通经络也今用参膏后脾亦大旺乃日食而外加以夜食是以所生之脾气不用之运痰运热只用之运食诚可惜也近者食亦不易运以助长而反得衰乃至痰饮胶结胸中为饱为闷为频咳而痰不应縂为脾失其健不为胃行津液而饮食反以生痰渐渍充满肺窍咳不易出虽以治痰为急然治痰之药大率耗气动虚恐痰未出而风先入也惟是确以甘寒之药杜风消热润燥补虚豁痰乃为合法至于辛热之药断断不可再误矣医者明明见此辄用桂附无算想必因脓血易干认为辛热之功而极力以催之结局耳可胜诛哉按此症实为肝经燥火郁于脾土而成世罕知者即喻君亦以脓水浸淫认为湿热予有治黄澹翁案附后卢不逺治织造刘监病痿一年欲求速效人亦以旦暮效药应之二月诊之六脉细弱血气大虚而其性则忌言虚以已为内家也然多畜夫近侍之美者乃直谓之曰尊体极虚非服人参百剂不复能愈若所云旦暮效者是欺也不敢附和遂用十全大补汤四剂后乃阳为不用参而阴用之至四月参且及斤药将百帖而能起矣次年七月疾作再欲用前法加参不信因断其冬仍痿立春必死果然冯楚瞻治李主政足病疼痛不堪步履少废医用脚气祛风燥湿之剂久服不效饮食不甘精神益惫脉之两寸洪大而数两闗便弱而尺更微据脉乃上热中虚下寒也再用祛风燥湿则气血更受伤矣夫治痿独取阳明而脾主四肢筋主肝肾主骨则足三阴宜并重焉乃与重剂熟地麦冬牛膝五味制附子炒黄白术加杜仲另煎参汤冲服十余剂渐愈再用生脉饮送八味丸加牛膝杜仲鹿茸丸及归脾汤全瘳孙文垣治一文学两足不痠不痛每行动或狃于左而又坠于右或狃于右而又坠于左之字而行不能正歩此由筋软不能束骨所致夫筋者肝之所主肝属木木纵不収宜益金以制之用人参黄芪白芍以补肺金苡仁虎骨龟板杜仲以壮筋骨以铁华粉耑制肝木蜜丸蚤晚服之竟愈邱太守姪丁年患两手筋挛指掉不能伸屈臂内肉削体瘠面白寝食大减脉之六部俱弦重按稍驶自去冬偶发寒热筋骨疼痛至仲春寒热退而筋骨之疼不减药无虚日甚则日三四进佥谓是风而治不效孙谓此筋痿症也乃少年多慾且受风湿邪气乘虚而入医者不察天时不分经络概行汗之仲景治风湿之法但使津津微汗则风湿尽去若汗大出则风去而湿存由是气血俱虚经云阳气者精则养神柔则养筋虚则筋无所养渐成痿弱乃不足之病古人皆谓诸痿不可作风治误则成痼疾曰服风药已二百剂矣顾今奈何曰幸青年犹可图也法当大补气血经云气主拘之血主濡之血气旺则筋柔软筋柔软则可以束骨而利机闗又何挛掉之有以五加皮苡仁红花人参鹿角胶龟板虎骨当归丹参地黄骨碎补苍耳子之类服两月肌肉渐生饮食大进两手挛掉亦瘳黄履素曰余己酉夏应试南都与姊丈吴公甫聨社课艺见公甫步履微有不便云苦腿痛精神固无恙也听庸医之言以为风湿专服祛风燥湿之剂形容日藁八月间见咯血之症肌肉尽削至冬而殁即此騐之则腿足痠痛不可概作风治也益明矣腿足皆是三阴部位多系肝肾阴虚法宜滋补顾反服风药以耗之宁不速其死张三钖治一苍瘦人毎坐辄不能起左脉微弱右闗寸独弦急无力因酒色太过所致用丹溪加味四物汤不二十剂愈后服鹿角胶调理一人体厚二足行履不便时作眩晕以大剂二陈加南星二术黄蘗黄芩入竹沥姜汁数剂顿愈一人自觉两足热如火灸自足踝上下冲腿膝且痿弱软痛脉濡而数乃湿热挟虚也以苍术黄蘗为君四两牛膝二两龟板虎胫骨汉防已各一两当归二两人参二两山药煳丸桐子大每服一百丸空心盐汤下古方加附子一老人痿厥用虎潜丸不应后于虎潜丸加附子遂愈盖附反佐之功也一人两足沉重不能举六脉沉数询之平居痛饮遂作湿热治乃以四苓二妙加牛膝木通防已数服渐减用健步丸调理而安薛立斋治举人于尚之素肾虚积劳足痿不能步履后舌瘖不能言面色黧黒谓此肾气虚寒不能运及所发用地黄饮子治之而愈后不愼调摄而复作或用牛黄清心丸之类小便秘濇口舌干燥仍用前饮及加减八味丸渐愈又用补中益气汤而痊冢宰刘紫岩因劳下体软痛发热痰甚用清燥汤入竹沥姜汁服之热痛减半再剂而全愈张路玉治劳俊卿年高挛废或用木瓜独活防已威灵仙莃莶之类半年余致跬步不能移动或令服八味丸亦不应脉之尺中微浮而细时当九夏自膝至足皆寒冷如从水中出知为肾虚风雨所犯而成是疾遂与安肾丸方终剂能步履连服二料絶无痿弱之患矣陆养愚治施凤冈母年及五旬患四肢削而微肿腕膝指节间肿更甚筋外露而青向来月事后必烦燥一二日因而吐血或便血一二日服凉血药丹皮生地芩连之类三剂方止若不服药则去血必多近来天癸既絶血症亦减而肢节之症作矣史国公药酒服之无效数年间苍术乌附羌防莃莶及活络诸汤驱寒胜湿之剂皆遍服且今饮食便溺动辄须人挛痛犹不可忍脉之六部微澁两尺缓溺犹甚曰始因过用寒凉损其肝气继则多用风燥耗其肝血肝主筋今气血俱虚筋失其养故肿露而持行俱废也用人参当归川芎首鸟少佐肉桂秦芁为煎剂以虎潜丸料倍鹿角胶为丸服月余而减三月而行持如故半年全瘳朱丹溪治郑安人年六十虚而有痰脉缓足弱与半夏天麻白术汤下酒芩丸愈一士夫因脚弱求诊两手俱浮洪稍鼔饮食如常惟言问不答肌上起白屑如麸片时在冬月作极虚处治询其弟乃知半年前曾于背臂腿三处自夏至秋冬节次生疽率用五香连翘汤十宣散与之今结痂久矣为作参芪白术当归膏以二陈汤化饮之二日后尽药一斤白屑没者大半病者自喜唿吸有力补药应效以渐而病家反怨药不速应自作风病论治炼青蒙石二钱半以青州白丸作料煎饮子顿服之阻之不听因致不救书以为警云薛立斋治一妇人患血痔兼腿痠痛似痺此阴血虚不能养于筋而然也宜先养血为主遂以加味四斤丸治之愈一老人筋挛骨痛两腿无力不能步履以局方换腿丸治之而愈一妇人筋牵痺纵两腿无力不能步履以三因胜骏丸治之而瘥河间云脚气由肾虚而生然妇人亦有病脚气者乃因血海虚而七情所感遂成斯疾今妇人病此亦衆则知妇人以血海虚而得之与男子肾虚类也男女用药固无异更当兼治七情无不效也姚僧垣治金州刺史伊娄穆自腰至脐似有三缚两脚缓纵不复自持僧垣为诊脉处汤三剂穆初服一剂上缚即解次服一剂中縳复解又服一剂三縳悉除而两脚疼痺犹自挛弱更为合散一剂稍得屈伸僧垣曰终待霜降此患当愈及至九月遂能起行琇按此即春夏剧秋冬差之痿症也张子和曰宛丘军校三人皆病痿积年不瘥腰以下肿痛不举遍身疮疥两目昏暗脣干舌燥求治于张张欲投㵼剂二人不从为他医温补之药所惑皆死其同病有宋子玉者俄省曰彼以热死我其改之竟从治之而愈张曰诸痿独取阳明阳明者胃与大肠也此言不止谓针也针与药同也王执中曰列子载偃师造偈云废其肾则足不能行人患此盖肾有病也当灸肾俞或一再灸而不效宜灸环跳风市犊鼻膝闗阳陵泉隂陵泉三里絶骨等穴但按略痠痛处即是受病处灸之无不效也施灵修有一里人喜酒卧牀褥者三年灵修怜而索方于仲淳仲淳亲诊之知其酒病也夫酒湿热之物多饮者湿热之邪贯于阳明湿热胜则下客于肾而为骨痿昔人治痿病取阳明以五味子为君黄连为臣麦冬干葛扁豆为佐服之愈立斋治一人年逾五十筋骨软痿卧牀五年遍身瘙痒午后犹甚以生血药治之痒渐愈痿少可更以加味四斤丸治之调理谨守年余而痊河间云热淫于内而用温补药何也盖阴血衰弱不能养筋筋缓不能自持阳燥热淫于内宜养阳滋阴阴实则水升火降矣钱国宾治龙泉沈士彦平生无病肝气不平过五八腿无故而软由软至瘫由瘫至挛卧牀不起矣遍冩病状与知识求医答之曰能直不能屈者其病在骨能屈不能直者其病在筋筋舒则无病矣内经云心生血肝藏血公平生肝薄多怒血不能养筋筋不能束骨耳久则冷痺而挛彼闻此论遣使求方用脐带紫河车为君人乳枸杞何首乌为臣芎归地芍牛膝红花为佐使血旺则养筋筋和则束骨此药作丸服矣外取童便数升盛大钵内以腿放钵上钵放腿下另置炭火一炉用新瓦三四片毎片打二三块烧红淬童便内更易不论次数以取热气熏筋约一时止之次日再如此半月筋舒一月能步二月能走矣童便味咸寒咸能软坚又能走血消瘀经云血不足者补之以气谓阴生于阳也又经火气热散筋骨冷痺借瓦引导筋骨之分治法深奥得窍者知之张玉书子年近三十忽寒热头痛时师谓伤寒也蛮治月余后竟不知为何病唯昼夜喊叫痛极延诊问何迟曰人皆谓先生耑用补渠系伤寒故不敢请颔之入视见病人尸卧在牀髪长覆额面垢鼻煤皮枯肉腊状如竒鬼脉之弦而坚左闗尺殊濇数询其痛处起自臀侧下连趾踵肩背头脑亦时抽痛僵直莫能动动则欲死乃谓其父曰此筋骨兼痿之候也若蚤补何至此极此由少年不愼接内之后即逺行劳役三阴受伤今痛自还跳穴下连大敦隐白涌泉盖三穴为肝脾肾所主至连肩背头脑皆掣痛督脉亦伤矣其母私问之果以内后因事疾走江干归而病发其父曰洵如是已误治许时今奈何曰幸少年血气易复第需服药百剂否则虽愈必跛也与肉苁蓉生熟地杞子米仁当归牛膝红花丹皮蒌仁麦冬之属十剂能起坐又十剂可杖而行其父素悭吝见病已起遂勿药后果一足筋短一二寸至今行路倾敧吴太宜人年六旬外病经络抽掣上连顚顶肩项下至腰腹肠脇莫不牵痛背胀头昏口燥心忡便数食减两手极热常欲冷水浸之诊得脉弦急而疾曰症即多端均由肝火盛而血液亏筋燥失养久之则成痿矣但濡以润之可立愈也与养青汤加米仁蒌仁当归女贞等十剂而痊痛痺方勺云一人遍体作痛殆不可忍都下医或云中风或云中湿或云脚气药悉不效周言亨言是血气凝结所致用元胡索当归桂心等分为末温酒服三四钱随量频进以止为度遂痛止盖元胡索能活血化气第一品药也其后赵待制霆因导引失节肢体俱挛亦用此数服而愈钱乙本有羸疾每自以意治之而后甚叹曰此周痺也入脏者死吾其已夫既曰吾能移之使在末因自制药日夜饮之左手或挛不能动喜曰可矣遂亲登东山得茯苓大踰斗以法噉之尽由是虽偏废而风骨得坚如全人张子和治一衲子因阴雨卧湿地一年手足皆不随若遇阴雨其病转加诸医皆作中风偏枯治之用当归白术乳香没药之类久反大便濇风燥生经歳不已张以舟车丸下之三十余行去青黄沫水五升次以淡剂渗泄之数日手足皆举张曰夫风湿寒之气合而成痺水痺得寒而浮畜于皮腠之间久而不去内舍六府曰用去水之药可也水湿者人身中之寒物也寒去则血行血行则气和气和则愈矣邉校白公以隆暑时饮酒觉极热于凉水池中渍足使其冷也为湿所中股脐沈痛又因醉卧湿地其痛转加意欲以酒解痛遂连朝而饮反成赤痛发间止且六七年徃徃断其寒湿脚气以辛热治之不效或使服神芎丸数服痛微减他日复饮疾作如前睪囊痒湿肿硬脐下似有物难于行张曰予亦断为寒湿但寒则阳火不行故为痛湿则经坠有滞故肿先以苦剂涌之次以舟车丸百余粒濬川散四五钱微一两行张曰如激剂尚不能攻况与热药补之乎异日又用神祐丸百二十丸通经散三四钱又来日以神祐八十丸投之续见一二行又次日服益肾散四钱舟车百余粒约下七八行已觉膝睪寒者暖硬者软重者轻也肿者赤退饮食加进又以涌之其病全瘳以疎风丸方与之此不肯妄服辛热故可治也梁孺人年六十余忽晓起梳髪觉左指麻斯须半臂麻又一臂麻斯须头一半麻比及梳毕从脇至足皆麻大便二三日不通医皆云风也或药或针皆不效左手三步脉皆伏比右手小三倍此枯濇痺也不可纯归之风亦有火燥相兼乃命一涌一泄一汗其麻立已后以辛凉剂调之润燥之剂濡之惟小指次指尚麻张曰病根已去此余烈也方可针豁谷豁谷者骨空也一日清和徃针之用灵枢中鸡足法向上卧针三进三引讫复卓针起向下卧针送入指间皆然手热如火其麻全去刘河间作原病式常以麻与濇同归燥门中眞知病机者也琇案燥为六气之一其为病至伙而烈然皆病成而变者为多故皆散入诸症不能耑立一门一贫人病湿痰肿痛经年不能行遇乞食道人授一方用莃莶草水红花萝卜缨白金鳯花水龙骨花椒槐条甘草苍术金银花共十味煎水蒸患处水稍温即洗之此方已医好数人周汉卿治诸暨黄生背曲须杖行他医皆以风治之汉卿曰血濇也刺两足崑崙穴顷之投杖去朱丹溪治何县长年四十余形瘦性急因作劳背痛臂疼骨节疼足心发热可与四物汤带热下大补丸保和丸共六十粒食前服许知可在歙川有一贵家妇人遍身走注疼痛至夜则发如虫囓其肌多作鬼邪治许曰此正歴节症也以麝香丸三服愈此药专治白虎歴节风疼痛逰走无定状如虫行昼静夜剧陈良甫治一妇人先自两足踝骨痛不可忍次日流上于膝一二日流于髀骨甚至流于肩肩流于肘肘流于后谿或如鎚锻或如虫啮痛不可忍昼静夜剧服诸药无效召仆诊之六脉紧曰此眞歴节症也非解散之药不能愈但用小续命汤一剂而效邓安人夏月亦病歴节痛不可忍诸药不效良甫诊之人迎与心脉虚此因中暑而得之合先服酒蒸黄连丸衆医莫不笑用此药一服即愈自后与人良騐宋青龙中司徒颜奋女苦风疾一髀偏痛有人令穿地作坑取鸡矢荆叶然之安胫入坑中熏之有长虫出遂愈也龚子才治张太仆毎天阴即遍身痛如鎚刺已经数年左脉微数右脉洪数乃虚血有湿热也以当归拈痛汤加生地白芍黄蘗去人参数剂而瘳张子和治麻先生妻病食指痛不可忍酒调通经散一钱半夜大吐吐毕而痛减因叹曰尚见陈五曾病此医以为小虫伤或以草上有毒物因触之迁延数月脓尽方已今日观之可以大笑孙眞人云予以贞观五年七月十五日夜以左手中指背傍着庭木至晓痛不可忍经十日痛日深疮日髙大色如熟小豆色常闻长者之论有此方遂依治之手下即愈痛亦除疮亦即瘥未十日而平复杨炎南行方着其效云其方取蒲公草捣傅肿上琇按上二症即世俗所谓木蛇咬也张说似不然之虞天民治一男子四十歳因感风湿得白虎歴节风症遍身抽掣疼痛足不能履地者三年百方不效身体羸瘦骨立自分必死一日梦与木通汤服愈遂以四物汤加木通服不效后以木通二两剉细长流水煎汁顿服服后一时许遍身痒甚上体发红丹如小豆大粒举家惊惶随手没去出汗至腰而止上体不痛矣次日又如前煎服下体又发红丹方出汗至足底汗干后通身舒畅而无痛矣一月后人壮气复步履如初后以此法治数人皆騐潘埙曰予少时读书郡学夏月洗足风湿搏于右足外踝注痛十余年足跟不仁宦逰北方少愈归老又发前后㡬四十年沉痼之疾也嘉靖丁未右臂亦遭此患牵连上下手腕及指将成偏痺用药宣通驱逐敷贴攻熨百不效盖风邪入于骨药力莫能逹也予思骨必有窍喘息唿吸百骸相通邪气因乘虚而入亦可引之而出又思手居上体出路颇近先从手臂试之乃澄心静虑毎夜侧卧右臂向上伸手平軃以意从肩井骨窍中步步存想而下直至指尖复徐徐引气而上过两腕直至肩井旁分一路穿颈入喉出口细细吐之毎夜如是行者徃复十余遍倦则止行之二三夜意熟路通又四五夜觉骨窍中有一线气随意想上行微微牵痛至十数夜觉肩井红肿生小疮而腹亦微痛盖恶气上冲肩井旁一路由喉下坠入腹不能尽从口中吐出也乃用拔毒膏贴肩井疮溃而成脓腹自利二三遍痛止而右臂豁然通矣因思足外踝歳虽久而病根发道路虽逺而骨窍相通亦如前法侧卧伸足以意存想以渐引气过膝穿腿入腹则恶气注腹而大痛口不及引之而出也忽一日大㵼四五遍臭味极恶而足病亦瘳此殆神启愚衷独得灵异之诀至妙至妙者欤而昔人未之有行也琇按此与景岳之父导痰饮之法颇同宜参阅张案在饮门孙文垣治姚畵老夫人年㡬七十右手痛不能上头医者皆以中风治不效益加口渇烦躁诊之右脉浮数左平曰此湿痰生热热生风也治宜化痰清热兼流动经络乃瘳也二陈汤倍加威灵仙酒芩白僵蚕秦芁四剂病去吴少溪有酒积常患胃脘痛近又腰眼足根肢节皆痛孙曰此由湿热伤筋脾肺痰火所致法宜清肃中宫消痰去湿俾经络流通筋骨自不疼矣切不可作风痛而用风剂以二陈汤加威灵仙苍术黄蘗五加皮枳实葛根山栀进之肢节痛减改用清气化痰丸加瓦楞子苍术枳实姜黄竹沥神曲打煳为丸调理而安李妓体素肥患痛风自二月起至仲冬诸治不效六脉大而无力手足肢节肿痛两胯亦痛不能起止肌肉消半日仅进粥二碗月汛两月一行曰此行痺也以人参白术苡仁各三钱当归枸杞杜仲龟版苍耳子各二钱晩蚕沙秦芁防风各一钱附子甘草桂枝黄蘗各五分五帖痛止肿消改用归芍六君子加苡仁丹参红花石解紫荆皮三十帖全愈崔百原年余四十为南勲部郎患右脇痛右手足筋骨俱痛艰于举动者三月医作偏风治之不效孙视其色苍神固性多躁急脉左弦数右滑数时当仲秋曰此湿痰风热为痺也脉之滑为痰弦为风数为热盖湿生痰痰生热热壅经络伤其营卫变为风也非假歳月不能愈与二陈汤加钩藤苍耳子苡仁红花五加皮秦芁威灵仙黄芩竹沥姜汁饮之数日手足之痛渐减脇痛如旧再加郁金川芎白芥子痛俱稍安嘱其愼怒内观以需药力遂假归调养半年而愈夏益吾肢节肿痛手足弯肿痛犹甚不能动止凡肿处甚红热先起于左手右足五月后又传于左足右手此行痺症也且喘咳气涌不能睡脉之左浮数中按弦右滑数乃湿热风痰壅遏经络而然以苍术姜黄苡仁威灵仙秦芁知母桑皮黄蘗酒芩麻黄服下右手肿消痛减夜服七制化痰丸而嗽止得睡再剂两足消半左手经渠列缺穴邉肿痛殊甚用苡仁苍术秦芁甘草花粉五加皮石斛前胡枳殻威灵仙当归旋服旋愈一妇人年五十余向来小水短少今则右背盐匙骨邉一㸃痛夜犹甚已半月治不效且右邉手肢节皆胀痛筋皆暴起肌肉上生红㸃子脉两手皆滑数右尺软弱乃湿热伤筋而成痛痺以东垣舒筋汤为主两帖而愈族孙壮年患遍身筋骨疼痛肢节肿痛痛处如虎啮如火燎非三五人不能起居呻吟不食医投疎风之剂不应又以乳香没药活血止痛亦不应诊之六脉浮紧而数曰此周痺也俗名白虎歴节风乃湿热所致丹溪云肿属湿痛属火火性速故痛暴而勐以生地红花酒芩酒连酒蘗秦芁防风羌活独活海桐皮威灵仙甘草四帖痛减大半再加赤芍当归苍耳苡仁去独活秦芁又八剂全愈陆养愚治孙监司体肥畏热平时燥浴毎以扇代拭后因丧子悲哀不思粥饭惟恣饮自解忽嵴背似胀渐及肘膝痠痛医谓脉气濇弱骨节痠疼乃血虚火郁也用四物汤加丹皮山栀香附等十剂不效改用牛膝首乌枸杞辈又十剂亦不效再用鹿胶虎骨河车病如故举止甚艰时时令人热手拊摩初则轻按如刺良久虽重亦不痛矣脉极浮极滑诊毕以饮症对问出何书曰仲景要畧云饮水流行归于四肢当汗出而不汗出名曰溢饮今闻澡浴不拭是外之水湿浸于皮肤矣又悲忧饮酒内经谓悲哀伤肺肺伤则分布之令失且又过饮则内之水湿能不溢于经络乎其特甚于阳分部位者外湿不拭阴处热而易干阳处冷而难干又酒性属阳故其湿亦并溢于阳分也治法溢饮者当发其汗时天气颇寒令搆一密室四围生火热汤置浴桶中今乘腹饱时浴之良久投药一剂用防风五钱苍术三钱麻黄苏叶羌活独活威灵仙甘草各一钱煎一二沸热服一满椀频添热汤浴至汗透方止愈时便觉身体寛畅夜间甚安间三日又为之如是五次遍体轻快病全去矣邵南桥子壮年患遍身筋骨疼痛肢节肿胀病处热如火煅食饮不进呻吟不已其脉浮之而数沉之而澁曰此似白虎歴节症而其因縂不出于血虚有火若误以为风气投表散燥热之药病必增剧用生地当归白芍红花酒芩秦芁花粉连翘数剂减半十剂全瘳李士材治陆文学两足麻木自服活血之剂不效改服攻痰之剂又不效半载后手亦麻左脇下有尺许不知痛痒曰此经所谓着痺也六脉大而无力气血皆损用神效黄芪汤加茯苓白术当归地黄十剂后有小效更用十全大补五十余剂始安王孝亷久患流火靡药勿尝病势日迫李曰经年之病痛伤元气非大补气血不可彼曰数日前曾服参少许痛大作故不敢用李曰病有新久之不同今大虚矣而日从事于散风清火清火则痺必败散风则肺必伤言之甚力竟不能决遂不起一人遍体疼痛尻髀皆肿足膝挛急李曰此寒伤荣血筋脉为之引急内经所谓痺也用乌药顺气散七剂而减更加白术桂枝一月而愈冯楚瞻治李相国讳之芳当耿逆之变勤劳军旅左臂强硬作痛上不能至头下不能抚背医与驱风活络不效且大便圆如弹子以书有粪如羊矢者不治深以为忧诊之六脉大而迟缓无神知为中气久虚荣衞不能遍及支末乃有偏枯之象至其大便亦由中气不足命门火衰以致运行不健转输迟滞糟粕不能连接直下犹蜣蜋之转丸故圆而且大非若闗格之病津液燥藁肠胃窄细致黒小如羊粪者然宜空心服八味加牛膝杜仲以培其本食逺以加减归脾加甜薄桂以壮其标元阳得旺则运行健而大便自调气血既充则肢节和而臂强自愈矣如法而痊精神更倍卢不逺治张二如病嵴膂痛艰于起拜形伛偻楚甚脉之以为精虚须龟鹿四仙膏一大剂服三月方可愈也彼不信越三年再求治用四仙膏一料佐以透冰丹二十粒全愈或问故曰此房后风入髓中骨气不精故屈伸不利也用透冰以祛肾风用四仙以塡骨髓病去精满百体从令矣顾渠三年之中未尝不服补精血祛风邪之药不知药不可儱侗而用必使之塡髓入骨中透风自骨出斯为合法耳孙文垣治程参军年六十四尚以子嗣服下元药太多冬月单袴立溪邉督工受寒致筋骨疼痛肩井缺盆脚膝跟踝及骨节动处皆红肿而痛卧牀三年或认为虚为寒为风为湿百治不效腿间大肉尽消惟骨节合处痛大而痛脉之弦濇有力知为湿热痰火被寒气凝滞固濇经络也所喜目中精神尚在胃气未全损其小便在噐少顷则澄结为砂色红而浊两膝下脚指皆生大疮疮靥如靴钉状皆由向服春方所致为先逐经络凝滞然后健脾消痰俾新痰不生血气日长后以补剂收功斯得矣以新取威灵仙一斤装新竹筒中入烧酒二斤塞筒口刮去青皮重汤煮三炷官香为度取出晒干为末用竹沥打煳为丸桐子大蚤晚酒送一钱曰服二次五日后大便去稠黏痰积半桶肿痛减大半改以人参石斛苍术黄蘗苡仁苍耳子牛膝乌药叶龟板红花犀角木通煎服二十帖又用前末药服三日又下痰积如前之半仍以前药服半月又服末药三日腹中痰渐少乃以虎骨晚蚕沙苍术黄蘗丹参杜牛膝茎叶苡仁红花五加皮苍耳子龟板酒打煳为丸梧子大每空心服七八十丸外以丹溪保和丸食后服半年全愈孙质菴患痛风两手自肩颙及曲池两足自膝及跟尻肿痛更甚痛处热饮食少伏蓐者三年脉之皆弦细而数面青肌瘦大小腿肉皆瘦削曰此得之禀气弱下虚多内以伤其阴也治当养血舒筋使经络通畅待痛止即以大补阴血之剂实其下元先与五加皮苍术黄蘗苍耳子当归红花苡仁羌活防风秦芁紫荆皮二十剂筋渐舒肿渐消痛减大半更以生地龟版牛膝苍术黄蘗晩蚕沙苍耳子苡仁海桐皮当归秦芁三十剂肿消全减戒之曰难足而易败者阴也须痛絶酒色以固根本斯刀圭可恃乃用仙茅为君杞子牛膝鹿胶虎骨人参为臣熟地黄蘗晚蚕沙茯苓苍耳子为佐桂心秦芁泽㵼为使蜜丸服百日腿肉长完精神复旧薛立斋治一男子先腿痛后四肢皆痛游走不定至夜益甚服除湿败毒之剂不应诊其脉滑而濇此湿痰浊血为患以二陈汤加苍术羌活桃仁红花牛膝草乌治之而愈凡湿痰湿热或死血流注闗节非辛温之剂开发腠理流通隧道使气行血和焉能得愈一男子肢节肿痛脉迟而数此湿热之症以荆防败毒散加麻黄二剂痛减半以槟榔败毒散四剂肿亦消更以四物汤加二术牛膝木瓜数剂而愈一妇人两腿作痛时或走痛气短自汗诸药不应诊之尺脉弦缓此寒湿流注于肾经也以附子六物汤治之而愈但人谓附子有毒多不肯服若用童便炮制何毒之有况不常服何足为虑薛中气不足以补中益气汤加附子服之三年何见其毒也经云有是病用是药冯楚瞻治唐某患左足左手骨节疼痛势如刀割旦夕唿号既而移至右手右足皆遍矣或用祛风活络之剂不效见其口燥咽干误作风火投以凉剂幸而吐出神气疲困六脉洪弦此气血久虚筋骨失养将成瘫痪之候惟宜大用熟地当归白芍养血为君银花秦芁少借风势以逹药力于筋骨为臣牛膝续断杜仲以调筋骨为佐更用桂枝松节以鼔舞药性横行于两臂为引再加参术以固中倍元调理半月渐瘳后以生脉饮送八味丸之加牛膝杜仲鹿茸五味子者四五钱日中仍服前剂始能步履更以大补气血强筋壮骨之药以收全功未几其室人因日夜忧劳亦患是症六脉沉微右手足疼痛既而不流于左而竟攻于里之胸脘痞闷恶心疼痛欲絶知为内伤日久寒邪不为外逹直中阴分宜急温之以人参白术各五钱肉桂附子各二钱浓煎徐徐温服次日脉少起胸中痛闷大减身有微热左亦略疼此阳气还表寒邪欲外散之机也照方再服内症渐平惟手足之痛尚在然亦不甚以参术补中为君归芍养血为臣杜仲牛膝续断秦芁桂枝舒筋活络为佐全愈夫痛风止有五痺皮痺脉痺肌痺骨痺筋痺未闻有脏腑之痺也然经曰寒气胜者为痛痺又曰其畱连筋骨间者疼久其留皮肤间者易已其入脏者死可不愼欤薛立斋治一妇人肢节作痛不能转侧恶见风寒自汗盗汗小便短少虽夏亦不去衣其脉浮紧此风寒客于太阳经用甘草附子汤一剂而瘥一妇人月经不调且素有痛风遇劳必作用衆手重按稍止此气血俱虚用十全大补加独活而痛痊用六味丸逍遥散而经调一妇人肢体作痛面色痿黄时或赤白发热恶寒吐泻食少腹痛脇胀月经不时或如崩漏或痰盛喘咳头目眩痛或五心烦热口渇饮汤或健㤀惊悸盗汗无寐等症卧牀年许悉属肝脾亏损气血不足所致用十全大补加味归脾兼服月余诸症悉痊张仲景治妇人六十二种风及腹中血气刺痛以红蓝花酒主之红花一味以酒一大碗煎减半顿服一半顷之再服喻嘉言治张令施弟伤寒坏症两腰偻废彻夜痛叫百治不效脉亦平顺无患其痛则比前大减曰病非死症但恐成废人矣此症之可以转移处全在痛如刀刺尚有邪正互争之象若全不痛则邪正混为一家相安于无事矣今痛觉大减实有可虑病者曰此身既废命安从活不如速死欲为救全而无治法谛思良久谓热邪深入两腰血脉久闭不能复出止有攻散一法而邪入既久正气全虚攻之必不应乃以桃仁承气汤多加肉桂附子二大剂与服服后即能强起再仿前意为丸服至旬余全安此非昔人之已试乃一时之权宜也然有自来矣仲景于结胸症有附子泻心汤一法原是附子与大黄同用但在上之症气多故以此法泻心然在下之症多血独不可仿其意而合桃仁肉桂以散腰间之血结乎后江古生乃弟伤寒两腰偻废痛楚不劳思索径用此法二剂而愈陈洪章治沈沃田年七十余左臂及指拘挛不能伸舒食减神惫或谓老人虚弱用补剂以致日甚陈诊之曰此由风湿邪郁胸脾波及四肢用二陈汤加芒硝砂仁以薏苡仁三两煎汁煎药连服四剂病去大半去硝仍用二陈又服六剂而全愈立斋治一妇人肢节肿痛胫足犹甚时或自汗或头痛此太阳经湿热所致用麻黄左经汤二剂而愈昔有人患足痺者趂舟见舟中一袋以足倚之比及登㟁足已善步矣询袋中何物乃木瓜也王执中云有贵人手中指挛已而无名指亦挛医为灸肩颙曲池支沟而愈支沟在腕后三寸或灸风疾多有不灸支沟只灸合谷云李景渠中丞传筋骨疼甚如挟板状痛不可忍者将骡子修下蹄爪烧灰存性研末或酒白汤调服立愈马元仪治陈氏妇患痛痺手足瘛瘲周身尽痛不能转侧口干烦燥脉之弦数兼澁此阳明津液不足则生热热胜则生风手足瘛瘲者风淫末疾也口干烦燥者火邪内炽也惟耑滋阳明不治风而风自息不治痛而痛自除矣用生首乌一两生地五钱黄连黄芩秦芁半麴枳殻桔梗各一钱四剂症减六七又数剂而痊张氏子周身掣痛头不可转手不能握足不能运如是者半月矣诊之两脉浮虚浮虽风象而内虚者脉亦浮而无力以脉参症当是劳倦伤中阳明不治之候也阳明者五臓六腑之海主束筋骨而利机闗不治则气血不荣十二经脉无所禀受而不用矣卫中空虚营行不利故相搏而痛也法当大补阳明气血不与风寒湿成痺者同用人参二钱黄芪当归各三钱炙草桂枝红花各五分秦芁一钱两剂脉和能转侧去桂枝加白术肉桂杞子熟地等调理半月而安夫病有虚实不同治法因之而异风寒湿所致者气滞于内而为痺邪踞于表而为痛病之实者也阳明中虚所致者血不养筋而为痛气虚于内而不运病之虚者也其实者急在邪气去之不速留则生变也其虚者急在正气补之不蚤愈久愈剧也凡病皆然不独此也书之以为见病治病者鉴袁某患痛痺身及手足掣痛彻夜不得安卧发热口燥胸满中痛两脉弦右闗独大此胃热壅闭为阳明内实症也阳明之气不能充灌周身十二经脉不得流利故肢体不能自如以调胃承气加黄连秦芁一剂大便得通再剂症减六七改用清胃和中之剂调理而愈呉汉章痛风发热神昏妄言见鬼手足瘛瘲大便不行此肾水伤而肝木生火内炽则便闭神昏外攻则发热身痛也法当滋其内则火自息风自除痛自止矣用生首乌蒌仁黄连知母枳殻桔梗桂枝秦芁一剂渐减但心神不安如在舟车云雾中不能自主改用人参炙草生地麦冬逺志枣仁茯神贝母橘红羚羊角三剂再与归脾汤调理数日而安杜汉飞患周身流走作肿手不能握足不能履已三月脉之浮大而数发热口干此阴虚生内热热胜则生风风惟善行伤于筋脉则纵缓不收逆于肉理则攻肿为楚也用生地五钱酒炒芩连各一钱羌活一钱红花五分盖苦以胜热辛以散风也二剂得酣睡数剂而诸苦若失治臂腿之间忽一两㸃痛着骨不可忍芫花根研为细末米醋调随大小傅之立效医云此陶成一医者方曾以治一妇人产后得此疾者良騐但敷贴不住须以纸花覆其上用绢帛札定也立斋治徐工部宜人先两膝后至遍身骨节皆痛脉迟缓投羌活胜湿汤及荆防败毒散加渗湿药不应次以附子八物汤一剂悉退再剂而愈若脉洪数而痛者宜服人参败毒散张子和治一税官病风寒湿痺腰脚沉重浮肿夜则痛甚而恶寒经五六月间犹绵胫靴足腰膝皮肤少有跣露则冷风袭之流入经络其痛转剧走注上下徃来无定其痛极处便臃急而肿起肉色不变腠理间如虫行每遇风冷病必转增饮食转减肢体瘦乏须人扶掖犹能行立所服者乌附姜桂种种燥热燔针着灸莫知其数前后三年不愈一日命张脉之其两手皆沉滑有力先以导水丸通经散各一服是夜泻二十余行痛减过半渐服赤茯苓汤川芎汤防风汤此三方在宣明论中治痺方是也日三服煎七八钱漐漐然汗出又作玲珑灶法熏蒸若血热病反剧诸汗法古方亦多有之惟以吐发汗者世罕知之故尝曰吐法兼汗良以此矣常仲明病湿痺五七年矣张令上涌之后可泻五七次其药则舟车濬川通经神祐益肾自春及秋必十余次方能愈公之疾不必针灸与令嗣皆宜涌但腊月非其时也欲俟春时恐余东迈今姑屏病之大势至春和时人气在上可再涌之以去其根卒如所论而愈缪仲淳治高存之长郎两年腹痛愈后又患臂痛毎发一处辄于手臂指屈伸之间肿痛不可忍三四日方愈痛时在手即不能动曰此即前病之余虚火移走为害也立丸方凡四五更定服至此方全愈生地丹皮萸肉茯苓山药泽㵼天冬麦冬五味牛膝黄蘗枸杞砂仁甘菊花何首乌虎前胫骨蒺藜兔丝蜜丸每服五钱空心白汤下一妇人臂痛筋挛不能伸屈遇寒则剧脉紧细正陈良甫所谓肝气虚为风寒流于血脉经络抟于筋筋不荣则干急而为痛先以舒筋汤更以四物汤加丹皮泽兰白术治之而痊亦有臂痛不能举或转左右作痛由中脘伏痰脾气滞而不行宜茯苓丸或控涎丹治之胡县丞遍身走痛两月后左脚面结肿未㡬腿股又患一块脉轻诊则浮重诊迟缓此气血不足腠理不密寒邪袭虚而然以加减小续命汤四剂及独活寄生汤数剂疼痛顿去更以托里药倍加参芪归术百帖而愈施沛然治许户部賛忽患痛痺不能步履者浃旬矣徧治无效诊之曰病得之暮不收拒数见风露立而使内扰其筋骨许曰然然未有语其因者畴昔之夏祝融肆虐竹筐几牀如楚如炙移榻露处凉飈拂拂越女挥扇齐姫荐席行立坐卧匪朝伊夕岂以斯故乃婴厥疾曰无难也当为起之乃饮以丹参虎骨酒萆薢蠲痺汤不一月而病若失步履如常矣蒋仲芳治张莳官年十九春末遍身筋骨疼痛渐生小骨久药不效视其身累累如龙眼盖筋而非骨也因邪气入筋缩结而然譬之颈疬结核而硬岂眞骨乎遂针委中大权以治其后内闗三里治其前内服当归生地白术秦芁桂枝桑枝灵仙羌活米仁牛膝生姜入酒三分以助药力数日其骨渐小一月尽消刘云密治一女子年三十外病冬月祛寒并头痛背重坠而痛下引腰腿及腿肚痛甚右臂痛不能举医以五积散为主加羌活乌药以散凝寒而行滞似亦近之然但除怯寒与腰痛而头腿腿肚及右臂之痛只小愈耳至背之重坠而痛毫未减盖止知散寒而不知逹阳止知行胃肾之气而不知逹胸中之阳也夫阳受气于胸中而背固胸之府也因简方书有以姜黄为君而羌活白术甘草四之一乃知入附子三分服头饮则诸痛去其三再如前剂用其三之一与前查同煎服竟而诸症霍然此以姜黄逹上焦之阳为其能不混于治血且不等于治气之味也续名医类案卷十七续名医类案卷十八钦定四库全书续名医类案巻十八钱塘魏之琇撰肿窦材尝因路过衢州野店见一妇人遍身浮肿露地而坐窦曰何不在门内坐妇人曰昨日蒙土地告我明日有扁鹊过此可求治病我故于此候之窦曰汝若能听我我当救汝妇曰汝非医人安能治病窦曰我虽非医然得扁鹊眞传有竒方故神预告汝遂与保命延寿丹十粒服之夜间小便约去二升五更觉饥二次又服十五粒㸃左右命闗穴炙二百壮大便下白脓五七块半月全安妇人曰眞扁鹊再生也琇按材为绍兴间人着有扁鹊新书曾进呈且有达天靑词谓其书得眞传可以济人而非妄也此案在书中为首则故表其为扁鹊之名如此材曽为巡检官一病人四肢皆肿气促食则胀闷止喫稀粥令日服金液丹百粒至四日觉大便滑再二日乃令喫麪食亦不妨盖治之早也一妇人病面脚皆肿饮食减少世医皆作血虚治之不效窦曰非血病乃脾胃虚也令日服延寿丹十粒全眞丹五十粒至十日觉大便滑病愈张子和治张小一初病疥爬搔变而成肿喘不能食张断为风水水得风而暴肿故遍身皆肿先令浴之乘腠理开豁就燠室中用酸苦之剂加全蝎一枚吐之节次用药末至三钱许出痰约数升汗随涌出肿去八九分隔一日临卧向一更来又下神祐丸七十余粒三次嚥之至夜半动一行又续下水煮桃红丸六十丸以麝香汤下又利三四行后二三日再以舟车丸通经散及白朮散以调之愈张子明之毋极肥偶得水肿四肢不举张令上涌汗而下泄之去水三四斗初下药时以草贮布囊高支两足而卧其药之行自腰以上水觉下行自足以上水觉上行水行之状如蛇走坠如线牵四肢森然凉寒会于脐下而出不旬日间病大减余邪未尽张更欲用药竟不能从其言张承应年几五十腹如孕妇面黄食减欲作水气或令服黄蓍建中汤及温补之剂小溲涸闭张曰建中汤攻表之药也古方用之攻里已误矣今更以此取积两重误也先以涌剂吐之置火于其旁大汗之次与猪肾散四钱以舟车丸引之下六缶殊不困续下两次约三十余行腹中软健啖如昔常仲明曰向闻人言泻五六缶人岂能任及问张承应渠云诚然乃知养生与攻痾本自不同今人以补剂疗病宜乎不效元时名医宋会之治水虫法用老丝𤓰一枚去皮及子剪碎与巴豆二七粒同炒视巴豆褐色为度去巴豆存丝瓜又用黄米如丝𤓰之数同炒视米褐色去丝𤓰存米研末淸水和为丸梧桐子大毎服百丸白汤下虫水尽从大便中出而疾除矣其言曰巴豆逐水者也而患其迅借丝𤓰取其气丝𤓰有筋象人身脉络得引巴豆之气达诸脉络而仍用米者投其胃气也仍去丝𤓰者畏其受巴豆之气太甚也鲜于枢为之记如此峨眉僧治一人肚腹四肢肿胀用干鸡矢一升炒黄以酒醅三椀煮一椀泸汁饮之名牵牛酒少顷腹中气大转动利下即脚下皮皱消也未尽隔日再作仍以田羸二枚滚酒瀹食白粥调理而愈其人牵牛来谢故以名方魏秀才妻病腹大如臌四肢骨立不能贴席惟衣被悬卧谷食不下者数日矣忽思鹑食如法进之遂运剧少顷雨汗莫能言但有更衣状扶至圊小便突出白液凝如鵞脂如此数次下尽遂起盖中焦湿热积乆所致也李时珍治一人妻自腰以下胕肿面目亦肿喘急欲死不能伏枕大便溏泄小便短少服药罔效其脉沈而大沈主水大主虚乃病后冒风所致是名风水也用千金神秘汤加麻黄一服喘定十之五再以胃苓汤吞深师薷朮丸二日小便长肿消十之七调理数日全安邱汝诚友人朱升患酒积举身黄肿无能治者邱视之曰可救也出囊中赤药七丸以酒下之须臾下黄水满器腹即消其半再下五丸遂愈陈三农治一人患腹胀满服补中六君其胀减十之七八悞服行积丸遂致食减复胀甚脉细数以补中汤加干姜肉桂各五分附子七分呉茱萸一分姜水煎饮愈一人腹胀时吐小便利则大便不通大便利则小便不通用炒干姜三钱升麻一钱五分呉茱萸微炒五分煎服愈一人患单腹胀将愈因恼怒复胀而痛口干身热食减胆中近右作痛按之则止用人参干姜炒半夏各七分白朮茯苓苍朮各二钱陈皮神曲各五分甘草肉桂各二分呉茱萸七厘服愈一人头面四肢浮肿带黄色行动脚软此脾胃虚弱只宜健脾固中气为主用人参白朮茯苓陈皮甘草渐愈孙文垣治陈光禄松峦常五更胸脇胀疼遍治无效诊之右寸软弱左平两尺亦弱曰此肺肾二经之不足也补而歛之可无恙矣以补骨脂萸肉人参各三两鹿角胶鹿角霜各五两杜仲巴㦸白茯苓车前子各一两五钱山药二两鹿角胶酒化为丸空心淡盐汤送下又以御米谷去筋膜蜜水炒三两诃子麪煨去核一两陈皮一两半炼蜜为丸五更枕上白汤送下一钱服一月病愈溧水令呉涌澜夫人每五更倒饱必泻一次腹常作胀间亦痛脉之两手寸闗洪滑两尺沉伏曰此肠胃中有食积痰饮也乃与总管丸三钱生姜汤送下大便虽行不甚快利又以神授香连丸和之外用滑石甘草木香枳殻山查陈皮白芍酒连调理而安熊成八官江右南昌人早起行路忽见邪火二团滚滚而来大惊骇次日腹中膨懑渐成胀满面白皮薄两手瘦削两足皆有浮气按之消然不起行动气促形神俱弱医谓神弱气促胸腹靑筋缕缕如贯索小水淸长形症如此脾虚所致以参苓白朮散投之十日堵然如鼓中有一块累然突出坚若銕石脐已平满勺粒不入医与决曰若疾法在不治盍早归毋作异乡鬼也孙脉之沉弦有力曰非气虚中满候前补太骤适助长耳顾今霉雨途遥即归未能时刻可到且治非良手则大事去矣予有一药尚可冀生也以琥珀调中丸日二进之一进甚甘再进称快十日腹渐寛块渐镕半月尽消去靑筋俱歛改以平胃散加萝卜子姜黄苡仁砂仁木香调养一月饮食大加两足之浮亦愈喻嘉言治刘泰来年三十二岁面白体丰夏月用冷水灌汗坐卧当风新秋病疟三五发后用药截住遂觉胸腹胀满不旬日外腹大胸高上气喘息二便全无食饮不入能坐不能卧能俯不能仰势颇危急医以二便不通下之不应商用大黄二两作一剂喻骇曰此名何病而敢放胆杀人耶医曰伤寒肠结下而不通唯有大下一法何谓放胆喻曰世有不发热之伤寒乎伤寒因发热故津液枯藁肠胃燥结可用下药以开其结然有不转矢气者不可攻之戒正恐悞治太阴经之腹胀也此病因腹中之气散乱不收故水液随气横溢成胀全是太阴脾气不能统摄所致一散一结相去天渊再用大黄勐剂若不能死定须腹破矣医唯唯辞去病家仍欲服之喻乃掷去其药另与理中汤畏不敢服欲俟来日喻曰腹中眞气渐散今夜子丑二时阴阳交剥之界必大汗眩晕难为力矣不得已令煎就以待旣而果发晕即服下得睡片时次日畧觉减可遂以三剂作一服加人参至三钱服后又进一大剂少加黄连胀已大减谓大便未通不敢进食但饮米汤喻曰腹中原是大黄推荡之泄粪以膀胱胀大撑住大肠不得出耳于是以五苓散与之药才下咽即觅圊小便先出大便随之泄下半桶而愈一月后小患伤风取药四剂与荤酒杂进及伤风未止并谓治胀亦属偶然呉圣符单腹胀腹大如箕坚硬如石胃中时生酸水吞吐皆然经年罔效盖由医辈不察病之所起与病成而变之理耳唯肾气丸一方犹是前人成法但此病用之譬适燕而南其指也夫肾气丸为肿胀之圣药者以能收摄肾气使水不泛溢耳今小水昼夜六七行水无泛溢之虞也且谓益火之原以消阴医耳今酸味皆从火化尚可更益其火乎又有指腹胀为食积用局方峻攻不足论矣原是疾起于脾气不宣郁而成火使初时用火郁发之之法病霍然矣迨至郁乆愈湮渐为胀满则身中之气一如天地不交而成否塞病成而变矣犹进梹榔厚朴莱菔之类以耗气助火于是病转入胃胃中之热有如曲蘖俟谷饮一入顷刻酿成酢味夫新谷芳甘胃所喜也旧谷酸腐胃所恶也故有时新入而旧出矣人身天眞之气全在胃口土曰稼穑作甘者也木曰曲直作酸者也甘反作酸木来侮土至春木旺则难治矣今欲反酸为甘但有用刚药一法以气味俱雄能变胃而不受胃变也虑其过刚则可用刚中兼柔若八味不中与惟连理汤丸刚有柔济可收去酸之绩矣酸去而后治胀破竹之势乃成李士材治何太学夏月好饮水一日候文宗发放自晨抵慕为炎威所逼饮水计十余椀归寓便胀闷不能食越旬日腹如抱瓮气高而喘诊之皮薄而光水停不化也且六脉坚实其病暴成法当利之遂以舟车丸每服三钱香薷汤送再剂二便涌决如泉复进一钱五分腹减如故用六君子十帖而愈方太和大怒后复大醉至明日目下如卧蚕居七日肢体皆肿不能转侧二便不通烦闷欲絶诊之脉沉且坚当逐其水用疏凿饮子一服二便快再服四肢寛更以五皮饮三日随愈钱赏之酒色无度秋初腹胀冬杪遍体肿急脐背平在法不治乃与大剂肾气丸料煎服兼进理中汤服五日无效李欲辞归彼自知必死坚求再治即不起无怨也勉用人参一两生附子三钱牛膝茯苓各五钱二日之间去小便约四十余椀腹有皱纹计服人参四斤附子姜桂各一斤半载而痊李都宪积劳多郁肢体胀满以自知医輙用胃苓汤加枳殻三月以来转加痞闷脉之沉濇而软视其色黄白而枯此虚症也宜大温大补始犹不信争之甚力仅用参二钱稍觉寛舒欲加桂附执不肯从李曰症坐虚寒喜行攻伐已见旣执良言不纳虽有扁仓岂能救耶两月果殁徐锦衣禀畀素壮病余肥甘过度腹胀气粗诊之脉盛而滑按之不甚虚宜以利气之剂少佐参术惑于旁议旦慕更医李复诊曰即畏参不用攻击之剂决不可投也后与他医商之仍用理脾疎气之剂而安呉浮先治一人患肿胀腹皮弸急脉之系脾肾虚用二陈去甘草加人参干姜肉桂木香茯苓大腹皮姜皮车前十帖腹有皱纹复与金匮肾气丸一料全愈张路玉治王庸若水肿呕逆溲便涓滴不通或用五苓八正不应六脉沉细如丝因与金液丹十五丸溺如泉涌而势顿平后以济生肾气培养而安顾文学鼓胀喘满昼夜不得寝食者二旬医用大黄三下不除更医先与发散次用引导二十余剂少腹至心下遂坚满如石腰脇与䏚中皆疼痛如折诊之脉弦大而革按之渐小举指复大大便八九日不通小便虽少淸白如常此因削尅太过中气受伤浊气上逆与生料六味地黄丸加肉桂三钱沉香三分下黑钖丹二钱导其浊阴是夜即胀减六七胸中觉饥进粥但腰胯疼软如失两肾之状再剂胸腹全寛少腹反觉微硬不时攻动此大势欲行津液耗竭不能即去故也诊其脉仅存一丝改用独参汤加当归枳殻大便畧去结块痛稍可少腹遂和又与六味地黄仍加肉桂沉香调理而安卢不逺治瞿妇娄周妇马皆少年水肿肢体洪盛胪腹膨胀水道不通饮食絶口有以为疸者为鼓者为气者诊之以药不克济乃针足上出水皆石余次日胀小减三日大减足尚肿又针之服以八味丸温肾期年皆孕娄调䕶善子母两全马失调䕶子母俱毙此盖肾中阳气不足阴气有余遂聚水而病作饮食汤药用水而不能导之转辗助长乃致于此非针去水则菀陈之瘀何从而泄水去肾衰非温补之则浊凝之阴必致复聚肾中之火大复然周身之阳气有蒂天癸自行生育可必如流离之后所宜爱飬则生聚否则待毙耳杨乘六治汪司农年近六旬春仲病腹胀兼作痛饮食不进羣医不应且增甚诊之六脉洪大滑盛重按益加有力如年壮气实人面色则晃白而带痿黄舌色则靑黄而兼胖滑简閲前方则皆香附乌药厚朴木香山查神麴半夏陈皮藿香元胡枳殻桔梗莱菔子大腹皮等一𣲖消导寛快之属曰若但据脉症则诸方殊得当也第面色白上加黄且晃而痿舌色黄里见靑且胖而滑则症之胀痛与脉之洪盛皆非实候矣此由心境不舒思虑郁怒亏损肝脾致两经虚而脏寒生满且作痛耳乃拟养荣汤倍人参加附子与之彼以切中病情立煎饮之一剂减再剂瘥胡念菴治俞翰林母七旬余平日患嗽喘痰红常服滋阴凉润之剂秋月忽患水肿喘急难卧日渐肿胀饮食少进进则气急欲死诸治无效诊之六脉弦大而急按之益劲而空曰此三焦火气虚不能归根而浮于外水随气奔致充郛郭而溢皮腠必须重温以化否则不救彼云吾素内热不服温补片姜入口痰即带红今所论固是第恐热药不相宜也曰有是病服是药成见难执且六脉𦂳大阳已无根无根即脱矣此皆平日乆服寒凉所致若再舍温补不用恐无生理乃以桂附姜萸十味人参三钱不三剂腹有皱纹八剂全消饮食如故又二剂全愈痰喘吐红竟不发矣一妇因子逺出饔飱不给忧愁成病变为水肿喘急粥饮不入者月余矣诊之六脉欲絶脐突腰圆喘难着席脾肾之败不可为矣因处十味方令服四剂喘微定而肿渐消觉思饮食复诊其脉畧有起色又四剂肿消食进壬子秋余应试北雍有孝廉张抱赤乆荒于色腹满如斗以参汤夻金匮丸小便差利满亦差减閲旬日而满复如故肢体厥逆仍投前药竟无禆也举家哀乱惟治终事抱赤泣告曰若可救我当终身父事之余曰能饵金液丹数十粒虽不敢谓万全或有生理乃连服百粒小便遄行满消食进更以补中八味并用遂获全安陈以揆子壮年渔色一日腹膨如鼓喘不能卧或与消导温补五芩八味了无微效以揆令吞生硫黄每服三分以腐皮裹咽日数服不三日其胀如失此予所目击者柴屿靑治侍御葛述齐夫人单腹胀兼脾泻下血食后愈胀必槌腹少安衆医咸主攻伐诊之知肝木乘脾脾家受伤不能统血力排衆议之非并持薛案及医统正脉中论説与看彼尚疑信参半先服加减逍遥汤二剂血止即继以异攻加腹皮一钱厚朴八分连进十余剂其势渐杀后重用参术调理而愈沈涛祖母年七十余自上年患腹胀满医以鼓胀治之服沉香郁金香附等药数十剂病转剧脾泄腿肿食减诊之两闗弦洪右闗弦软此肝木乘脾之象也先用逍遥散加川连呉茱萸连进三剂胀减泄止饭食顿加复用归芍六味调理而痊太史汪舒怀令弟腹大胀满医以鼓胀治屡不效诊其右闗空大而带濡余脉如常此乃脾胃不和兼有水气故不思食而食且不化与胃苓汤数剂顿安若果系鼓胀亦理应补脾次养肺金以制肝木使脾无贼邪之患更滋肾水以治火使肺得淸化却厚味逺房帏无有不安倘喜行快利不审元气而槩用峻剂攻之暂时得寛其复转甚病邪旣盛眞气愈伤遂不可救司命者其愼旃张子和曰一男子目下肿如卧蚕状曰目之下阴也水亦阴也肾以为水之主其肿至于目下故也此由房屋交接之时劳汗遇风风入皮腠得寒则闭风不能出与水俱行故病如是不禁房室则死凡腹胀经乆忽㵼数升昼夜不止服药不騐乃为气脱用益智子煎浓汤服立愈喻嘉言治郭台尹年来似有劳怯意胸腹不舒治之罔效茫不识病之所存也闻喻治病先议后药姑请治焉见其精神言动俱如平人但面色痿黄有蟹𤓰纹而得五虚脉应之因告之曰多怒乎善忌乎口燥乎便秘乎胸𦂳乎脇胀乎腹疼乎荅曰种种皆然此何症也曰外症未显内形已具将来血蛊之候也曰何以知之曰合色与脉而知之也夫血之充周于身也荣华先见于面今色黯不华旣无旧恙又匪新疴其所以憔悴不荣者何在且壮盛之年而见脉细损宜一损皮毛二损肌肉三损筋骨不起于牀矣乃皮毛肌肉歩履如故其所以微弱不健者又何居用是断为血蛊腹虽未大而如瓜瓠然其日趋于长也易耳曰血蛊乃妇人之疾男子亦有之乎曰男子病此者甚多而东方沿海一带比他处犹多医者漫用治水治气之法甞试夭枉无算总缘不䆒病情耳所以然者东海擅鱼盐之饶鱼者甘羙之味多食使人热中盐者咸苦之味其性偏于走血血为阴象初与热合不觉其病日乆月増中焦冲和之气亦积渐而化为热矣气热则结而始不流矣于是气居血中血里气外一似妇人受孕者然至弥月时腹如抱瓮矣但孕系胞中如果熟自落蛊蟠腹内如附赘难疗又不可同语也䆒而论之岂但东方之水土致然凡五方之因膏梁厚味椒姜桂醑成热中者除痈疽消渴等症不常见外至胀满一症人人无不有之但微则旋胀旋消甚则胀大不消而成蛊耳要知人之有身执中央以运四旁者也今反竭四旁以奉其锢尚有菁华发现于色脉间乎此所以脉细皮寒少食多汗尫羸之状不一而足也言当不谬请自揆之竟不能用半载而逝琇按是症多由醉饱入房大伤眞阴绝其带脉水亏木燥乘其所不胜之脾致成胀耳鱼盐之论恐未必然一人血蛊服药百日后大腹全消左脇始露病根一条如小枕状以法激之呕出黑污血斗许余从大便泄去始消每思蛊胀不谈气血水痰总必自开一宇如㓂盗蟠据必依山傍险方可乆聚内经论五藏之积皆有定所何独于六府之积乆为患如鼓胀等类者遂谓漫无根底区界乎杨乘六治孙氏女年十九病鼓症先自头面肿起渐次手足浮肿又次肚腹胀小水不利医杂用枳殻厚朴苍术陈皮三稜莪术半夏黄芩等并利水药肿胀益甚更加痰喘询其起病之由知为寒水侮土因治不如法致水势冲中而土崩防溃也以大剂补中益气加木瓜干姜送金匮肾气丸月余而愈三原民苟氏妇者病蛊胀诸医束手气已绝矣逾二鼓忽甦家人惊喜问之曰适已出门若将逺行者途遇一老人云吾已延孙思邈眞人医汝速反也及入门见眞人已先在年可三十许以连环针针心窍上乆之遂醒不知身之已死也视之果有上下二孔七日始合又十一年而终三原医士王文之説王损菴治嘉定沈氏子年十八患胸腹身面俱胀医治半月不效诊其脉六部皆不出也于是用紫蘓桔梗之类煎服一盏胸有微汗再服则身尽汗其六部和平之脉皆出一二日其症悉平一男子三十余胸腹胀大发烦躁渴面赤不得卧而足冷王以其人素饮酒必酒后入内夺于所用精气溢下邪气因从之上逆逆则阴气在上故为䐜胀其上焦之阳因下逆之邪所迫壅塞于上故发烦躁此因邪从下而上盛于上者也于是用呉茱萸附子人参軰以退阴逆冰冷饮之以解上焦之浮热入咽觉胸中顿爽少时腹中气转如牛吼泄气五七次明日其症愈矣张隐菴在苕溪治一水肿者腹大肤肿乆服八正散五子五皮之类小便仍淋漓痛苦曰此虽虚症然水不行则肿不消正气焉能平复时夏月欲用麻黄恐阳脱而汗漏而止以蘓叶防风杏仁三味各等分令煎汤温服覆取微汗而水即利矣次日至病者之室若翻水数盆牀帏被褥无不湿透告以服药后不待取汗即小水如注不及圊就牀上坐溺天明不意小水复来不及下牀是以沾濡若此今腹胀痛楚悉除矣曰未也此急则治其标耳病由火土伤败以致水泛乃乆虚之症必待脾元复乃保万全与六君子去甘草加苍朴姜附令每日温服后即以此方为方半载后来谢已全愈矣张曰如此症水虽行而正气不复后仍肿胀而死者多矣至不知发汗行水之法徒事渗利乆之正气日消邪气日甚而死者亦多矣可不愼哉陆养愚治呉体原妇患腹胀每于鸡鸣时发至午即寛或与调气治之不效后于半夜即发至两日渐于薄暮即发矣夜不能卧饮食亦减肌体日瘦脉之沉微而迟曰若论症日寛夜急血不足也当养血论脉沉弱而迟气不足也当补气乃以补中益气汤倍当归加枣仁木香数剂而愈陆肖愚治陆南洋妾患痞或以为食积痰饮服消导二陈之类痞满益甚或以为气虚中满与补中益气汤亦不效寒热消补约一年饮食大减肌肉渐消大便时泻时结诊其脉浮之弦大沉之澁小曰此非百剂不能全愈用调气养荣汤加参朮各一钱五分木香豆仁各三分二剂反微甚因减参术増木香豆仁仍不应乃增木香豆仁至一钱减参术至七分而胀满稍愈后增木香豆仁至钱半而饮食渐加胀满始寛大半自后渐加参术至二三钱减香豆至一二分约六十剂全瘳朱丹溪治一人患脚跌肿渐上膝足不可践地大水头面遍身肿胀满用苦瓠瓤实稔如豆大以麪褁煮一沸空心服七枚至午当出水一斗三日水自出不止大瘦乃瘥须愼口味万宻斋治万邦瑞之女年十四病肿寅至午上半身肿午至戌下半身肿亥子丑三时上下肿尽消惟阴肿溺不得出诸医莫识其病万曰此肝肾病也肾者水脏也亥子丑水旺之时也肝属木肾之子也木生于亥子丑二时肝胆气行之时也肝经之脉环阴器当其气行之时故阴肿而溺不得出也水在人身随气上下午时以前气行于上故上半身肿午时以后气行于下故下半身肿此病源也五苓散㵼水之剂也经曰诸湿肿满皆属脾土平胃散燥湿之剂也以二方为主名胃苓汤加生姜皮之辛热助桂枝陈皮以散肝经之邪茯苓皮之甘淡助猪苓泽㵼以渗肾经之邪防已之通行十二经以散流肿上下之邪也十余剂而愈张子和曰涿郡周敬之自京师归鹿邑道中渴饮水过多渐成肿满或用三花神祐丸惮其太峻或用五苓散分利水道又太缓淹延数月终无一效盖粗工之技止于此耳后手足与肾皆肿大小便皆秘托常仲明求治于张张令仲明付药比至已殁矣张曰病水之人其势如长川泛溢欲以杯杓取之难矣必以神禹决水之法斯愈矣薛立斋治一妇人面目浮肿月经不通此水分也朝用葶苈丸夕用归脾汤渐愈更用人参丸兼服而全愈一妇人素性急先因饮食难化月水不调或用理气化痰药反肚腹膨胀大便泄㵼又加乌药蓬术肚腹肿胀小便不利加猪苓泽㵼痰喘气急手足厥冷头面肢体肿胀指按成窟脉沉细右寸犹甚此脾肺虚冷不能通调水道下输膀胱渗泄之令不行生化之气不运东垣云水饮畱积若土在雨中则为泥矣得和气暖日水湿去而阳化自然万物生长喜脉相应遂与金匮加减肾气丸料服之小便即通数剂肿胀消半四肢渐温自能转侧又与六君加木香肉桂炮姜治之全愈后不戒七情不调饮食顿作泄㵼仍用前药加附子五分而安孙兆治一女子心腹胀痛色不变经曰三焦胀者气满皮肤硁硁然石坚遂以仲景厚朴生姜半夏人参甘草汤下保和丸渐愈丹溪治一妇气血俱虚患单腹胀因气馁不能运化濒死但手足面目俱肿气尚行阳分犹可治遂以参术芎归白芍以歛胀滑石腹皮以歛气蘓桔卜子陈皮以泄满海金沙木通利水木香运气而愈一妇人胸膈不利饮食不思腹胀吞酸或用踈利之剂反致中满不食此脾土虚而肝木胜用补中益气汤加砂仁香附煨姜又以六君子加芎归桔梗而愈呉江史元年母乆病之后遇事拂意忽胸腹胀满面目微肿两腿重滞气逆上升言语喘促所服皆淸气之剂不效薛曰此脾肺虚寒也先用六君子汤一剂病势顿减后用补中益气加茯苓半夏干姜二剂形体顿安后以七情失调夜间腹胀乃以十全大补加木香而痊太仓陆中舍以肾虚不能摄水肚腹张大用黑丸子未数服而殁于京今之专门治蛊者即此方也用之无不速亾病家不可不知此机房蔡一素不愼起居患症同前更加手足逆冷恶寒饮食用补中益气汤加附子一钱先回其阳至数剂诸症渐愈薛因他徃或用峻利之剂下鲜血甚多亦致不起绍兴术士朱衮衣名甫苦水蛊腹胀医者只令服嘉禾散乆之不效葛丞相授以此法即安右取嘉禾散四柱散细末各等分合和令匀依法煎服王尚之提刑传云武义县方治数人甚妙用黄颡鱼一个菉豆一合许右煮淡羮顿食绍兴张医升之云以商陆根煮菉豆令熟去商陆取菉豆任意食之亦妙王氏博济方第二卷逐气散与此药大同小异有病蛊者梦一道人示颂云似犬非犬似猫非猫烹而食之其病自消偶有狐入其室杀而烂烹食之腹自消按白氏六贴云靑邱狐食之令人不蛊又本草孟诜云狐补虚又主五脏邪气蛊毒发寒热丹溪治一妇夜间发热面先肿次及肚足渴思冷水用麻黄葛根川芎苍白术木通腹皮栀子甘草愈一人秋冬患肿午前上甚午后下甚口渴乏力脉澁弱食减此气怯汗不能自出郁而为痰遂炙肺俞大权合谷分水用葛根蘓叶白术木通海金沙大腹皮茯苓皮厚朴陈皮黄芩甘草渐愈陈三农治一人年甫三旬怒后发肿饮水过多旦日肢体俱肿腹胀异常年方壮而病发于骤脉方实而药不厌攻若不急于疎通乆必成大患以胃苓散加牛膝车前三进而不为少动是病深药浅也更以舟车神祐丹进而小便泉涌肢体渐收仍与胃苓汤加白术椒仁十五日而愈喻嘉言治顾鸣仲有腹疾近三十年朝寛暮急毎大发腹胀十余日方减食湿面及房劳其应如响腹左隐隐微高鼓唿吸触之汨汨有声以痞治之内攻外贴无效诊之曰人身五积六聚之症心肝脾肺肾之邪结于腹之上下左右及脐之当中皆高如覆盂者也胆胃大小肠膀胱命门之邪各积于本位不甚形见者也此症乃肾脏之阴气聚于膀胱之阳经有似痞块耳盖肾有两窍左肾之窍从前通膀胱右肾之窍从后通命门邪结于左畔即左肾与膀胱为之主也六府惟胆无输泄其五府受五脏浊气传入不能乆畱即为输泄者也今肾邪传于膀胱膀胱溺其输泄之职旧邪未行新邪肿至势必以渐透入膜原如革囊褁物者然经曰膀胱者州郡之官津液藏焉气化则能出矣然则肾气乆聚不出岂非膀胱之失其运化乎夫人一团之腹大小肠膀胱俱居其中而胞又居膀胱之中惟其乆畱输泄是以寛乎若有余地今肾之气不自收摄悉输膀胱膀胱之气畜而不泄有同胆腑之淸浄无为其能理乎宜其胀也经曰肾病者善胀尻以代踵嵴以代头倘膀胱能司其输泄何致若此之剧耶又曰巨阳引精者三日大阳膀胱经吸引精气者其胀止于三日此之为胀且数十年之乆其吸引之权安在哉治法补肾水而致充足则精气深藏而膀胱之胀自消补膀胱而令气旺则肾邪不畜而输化之机自裕所以然者以肾不补不能藏膀胱不补不能㵼然补肾易而补膀胱则难以本草诸药多㵼少补也经于膀胱之甚不足者㫁以死期后人莫解其故吾试揣之岂非以膀胱愈不足则愈胀胀极势必逆传于肾肾胀极势必逆传于小肠小肠胀极势必逆传于脾乃至通身之气散漫而无统耶医者于未传之先蚤见而预图之能事殚矣琇按是症耑属肝肾二经与膀胱毫无干涉乃舍肝而强入膀胱便觉支离满纸万宻斋治万邦瑞女二十七岁病肿甚异寅后午前上半身肿午后丑前下半身肿上下尽消惟牝户肿小便难诸医不能治经云身半以上天之阳也宜发其汗使淸阳出上窍也身半以下地之阴也宜利小便使浊阴出下窍也正上下分消以去湿之法惟夜半阴户肿不得小便此又当从肝经求之盖厥阴肝经之脉丑时起于足上环阴器又肝病者则大小便难用胃苓五皮汤发汗利小便也内有茯苓所以伐肾肝之邪木得桂而枯又以辛散其肝经之水以温肾之眞寒湿也连服十一剂而肿尽消朱丹溪治赤岸冯令八官素饮食不知饱但食肉必泄忽遍身发肿头面加多致目亦不可开膈满如筑两足麻至膝而止浑身不可见风阴气挺长其脉左沉而重取不应右三部虽短小却有和滑气象遂令单煮白术汤饮早辰空心探而去之食后白术二钱麻黄五分川芎半钱防风三分作汤下保和丸五十丸如此者二日因吐中得汗通体上截为多遂得肿寛而眼开气顺而食进却于前方中麻黄防风加白术一钱木通通草各半钱下保和丸五十丸如此者五日而安罗谦甫治许鲁斋仲平年五十有八于至元戊寅五月间积雨霖淫面目肢体浮肿大便溏多腹胀肠鸣时痛饮食减少脉得弦细而缓自云年壮时多服牵牛大黄药面目四肢时有浮肿今因阴雨故大发曰营运之气出自中焦者胃也胃气弱不能布散水谷之气荣养脏腑经络皮毛故气行而澁为浮肿大便溏多而腹胀肠鸣皆湿气胜也四时五脏皆以胃气为本有胃气则和平而身安若胃气虚弱不能运动滋养则五脏脉不和平本脏之气盛者其脉独见轻则病过甚则必死故经曰眞脏之脉弦无胃气则死今疾幸而未至于甚尚可调补人知服牵牛大黄为一时之快不知其为终身之害也遂以平胃散加白术茯苓草豆蔲仁数服诸症皆愈饮食进惟四肢犹肿以导滞通经汤主之良愈马元仪治华氏子患腹胀已三月形色憔悴两脉沉微治者但谓邪气盛不知其正气虚也灵枢曰脉之应于寸口其大坚以澁者胀也素问曰征其脉与色俱夺者此乆病也今两脉微弱无神面色不华肢体倦怠其初亦邪正相搏而成治者但责其实而忘其虚攻伐过多始则邪气当之继乃转阳元气运化失职升降不利热者变为寒实者变为虚而病机迁矣经曰足太阴之别公孙虚则鼓胀又胃中寒则满胀可见中藏虚寒亦能成胀不独实病为然也治法但用温补之剂健脾胃补三焦然须积乆成功不可欲速所谓新病可急治乆病宜缓调也遂恪服加桂理中汤三十余剂胀渐消脉渐转两月后全安庄季裕云予自许昌遭金人之难忧劳艰危冲冒寒暑避地东方丁未八月抵泗滨感㾬疟旣至琴川为医妄治荣卫衰耗明年春末尚苦胕肿腹胀气促不能食而便利身重足痿杖而后起得陈了翁家専为炙膏盲俞自丁亥至癸巳积三百壮炙之次日即胸中气平肿胀俱损利止而食进甲午已能肩舆出谒后再报之仍得百壮自是疾症顿减以至康宁时亲旧间见此殊功后炙者数人宿痾皆除孙眞人谓若能用心方便求得其穴而炙之无疾不愈信不虚也王执中曰有里医为李生治水肿以药饮之不效以受其延待之勤一日忽为炙水分与气海穴翌早观其面如削矣信乎水分之能治水肿也明堂故云若是水病炙大良盖以此穴能分水不使妄行之耳但不知明堂又云针四分者岂治其他病当针四分者耶水肿惟得针水沟若针余穴水尽即死此明堂铜人所戒也庸医多为人针水分杀人多矣若其他穴亦有针得瘥者特幸焉耳不可为法也或用药则以余粮丸为第一予屡见人服騐故书于此然炙水分则最为要穴也姚僧垣治大将军襄乐公贺兰隆先有气疾加水肿喘息奔急坐卧不安或有劝其服决命大散者其家疑未能决乃问僧垣僧垣曰意谓此患不与大散相当若欲自服不烦赐问因而委去其子殷勤拜请曰多时抑屈今日始来竟不可治意实未尽僧垣知其可差即为处方劝使急服便即气通更服一剂诸患悉愈黄司冦葵峯中年病蛊得异方乃真茅山苍术末也每清晨米饮调三钱服不数月强健如故终身止服术七十余终少停疾作矣徐文江夫人病蛊胀张涟水治之不药不效张曰计穷矣记昔年西山有一妪患此意其必死后复过见之云遇一方上人得生徐如言访妪果在也问其方以陈葫芦一枚去顶入酒以竹筋松其子仍用顶封固重汤煮数沸去子饮酒尽一吐㡬死吐后腹渐寛调理渐愈盖元气有余而有痰饮者也若肾虚脾弱者宜用金匮肾气丸十全大补汤去当归加车前子肉桂通血香一钱取小葫芦一个不去子膜入香在内再入煮酒仍以所开之盖合缝封之以酒入锅悬葫芦酒中挨定不可倾侧盖锅宻煮以三炷线香为率煮时其香透达墻屋外煮完取葫芦内子膜并药烘干共为细末每服一钱空心酒送下间五日服一钱服尽葫芦内药约有五六钱之数病已释然矣通血香陜西羊羢客人带来蘓杭有沈孝通观察中年无子患中满蛊胀势孔棘静养郭外小园中翛然独坐独宿食淡者五年归脾汤六味地黄丸朝暮间服不辍连举二子汪石山治一妇五十七岁五月间因劳夜卧天热开窻醒来遍身胀痛疑是沙症刮背起紫疙瘩因而胸膈胀痛磨木香服之致小腹作痛咳嗽气壅不能伏枕吐痰腥臭每次一二椀亦或作㵼肛门胀急自汗不止身表浮肿医作伤寒而用发散或作肺痈而用寒凉绵延一月医皆辞去其子来召汪汪曰第未知得何脉耳告曰医谓脉洪数也曰年逾五十血气已衰又加小劳当酷热之时又不免壮火食气且弱乃热伤元气而然非热脉也所可虑者脉不为汗衰为泄减耳彼曰用生脉散汤人参一钱麦冬二钱五味二钱病似觉甚曰邪重剂轻宜黄蓍五钱固表人参五钱养内白术三钱茯苓钱半渗湿散肿陈皮七分呉茱萸四分消痰下气再加甘草五分以和之麦冬一钱以救肺依法煎服十余帖后虽稍安脉与病相反终不救琇按是症终挟热邪初时或宜凉膈白虎为是萧万舆曰曾氏妇年四旬素郁怒婺居十载神思为病忽一日因行经暴怒血上溢兼致膨胀或投散气药不效且渐笃曰此脏病得之数年今始显发丹溪鼓胀论可鉴也脉已洪短与病相符峻补脾元不半载而愈议用六君加姜桂倍人参白术彼惧不敢服因改投金匮肾气丸服一月血逆已止胀虽如故未见增剧为药力未到须宁耐耳不信另延一医恃有神丹谓旦夕可愈果投一剂下咽半晌而即胀消便泄进食静睡精神爽快举家钦似神愿掷百金酬谢而犹咎余之迂缓也及察前方乃阿魏姜黄甘遂甲片葶苈牵牛元胡之属越数日症仍作投前药亦随手而应独气困怠耳不三日朝夕喘满不堪再投不应日甚一日不及旬而殁萧从舅曾六海长子亦因素郁患前症曰此病始本称难治但广费珍药又非舌耕淸儒所能办当奈何未几有进草药者彼悦㨗法信服之饭许大号数声而毙呜唿病从何生药从何治如此盲妄矜功顷刻杀人转盼谁之咎哉呉桥治王英妻年三十所病胀满剂以补中气利小水者皆无功乆之喘急而汗沾衣呕逆不能下昬乱殊死桥切之浮取弦数沉取澁滞则以为畜血下之宜或以亾多亾阳亟下则速之毙桥曰否病繇血滞故气壅壅则腾腾上蒸而汗出焉遂进桃仁承气汤薄暮始进呕者半之中夜下败血三升喘即定乃酣寝诘朝腹胀平聂乆吾治司理毛具次夫人病两月余初时每至五鼓胸腹胀气上冲不能卧起坐方安己而渐至四鼓又渐至三鼓即胀今则二鼓起而终夜不能卧矣初以为气血不调与调气二剂不应因思其病作于夜间而日间不胀必血虚故改用四物等补血数剂病减半因延诊之其脉弱不惟血虚气亦虚也改用八物汤加二陈十余剂全安膈张子和治遂平李官人妻咽中如物塞食不下中满他医治之不效诊其脉曰此痰膈也内经曰三阳结为膈王启元又曰格阳云阳盛之极故食格拒而不入先以通经散越其一半后以舟车丸下之凡三次食已下又以瓜蒂散再越之健啖如昔日矣王思中治盐院某行部至常州病膈症不起诸太医麏集皆技穷王致曰此是闗而非膈可治也乃以半夏麴一两为君制剂与服不半月动履如常章良玉老年得闷格症医药不效殊无起色偶道人过门索食其子食之顷曰汝家何事奔皇乃尔语之故且延视之道人曰勿虑而翁今日可不死矣令人从我去其子即偕至三山门外小茅菴中道人出囊中药草一束悉以付之曰此通肠接骨草也四月发芽百日枯多生于观音山早向阳晚受阴状似益母梗方而凹绿叶如芸採得汁一盏便活一人此则去年所收干日可将若干放砂礶内用一大盂水煎归如法治以进父服三椀果神效及走谢已行矣此草尚有半又转以活上河一徐姓者考本草无所谓通肠接骨草也一贫叟病噎膈食入即吐胸中刺痛或令取韮汁入盐梅卤汁少许细呷得入渐加忽吐稠涎数升而愈此亦仲景治胸痺用薤白皆取其辛温能散胃脘痰饮恶血之义也薛立斋治一妇人患膈症胸膈痞闷以此属脾经血虚遂用四君芎归调补脾气寻愈又因怒兼两脇痞闷头目不淸月经旬余未竭用加味逍遥散加钩藤治之复瘥一妇人患膈病胸膈作痛面靑目剳小便频数或时寒热此肝气滞而血凝先用失笑散二服痛止又用加味逍遥散而愈陈三农治一老人患膈气饮食不下大便干燥六脉浮大而硬用乌药四分小茴香一钱研末肉汤调下二钱饮食即进三服后用乌药三分陈皮蘓梗杏仁各五分苡仁钱半煎服而愈一中年妇患梅核气用二陈加芎归巵连枳实乌药瓜蒌旋覆花香附桔梗十数剂而愈山氏患咽喉噎塞如梅核时时嗳气足冷如冰用散结化痰汤十数剂罔效细思之此阴火也三阴至顶而还阴虚火炎故嗳气咽塞足冷耳用滋阴淸膈饮数剂诸症悉愈一士膈噎呕吐或与淸火或与疎通或与化痰散郁之药半载愈甚陈曰气口无力两尺迟难脾肾交虚之论也脾虚则升降失职而痰起中焦肾虚则眞乆衰微食难运化与白术五钱炒焦色半夏二钱炮姜二钱沉香一钱二剂而痊孙文垣治张溪亭乃眷喉中梗梗有肉如炙脔吞之不下吐之不出鼻塞头运耳常啾啾不安汗出如雨心惊胆怯不敢出声稍见寒则遍身疼小腹时痛小水淋澁而疼脉两寸皆短两闗滑大右闗犹搏指孙曰此梅核气症也以半夏四钱厚朴一钱苏叶一钱五分茯苓一钱三分姜三片水煎食后复每用此汤调理多效按梅核症乃郁怒忧思七情大伤乃成此病案中所叙无非木燥火炎之候乃以燥尅之剂成功合前陈三农案大同小异或当时病人质厚故耳臧少庚年五十每饮食胸膈不顺利觉喉中哽哽宛转难下大便燥结内热肌肉渐痩医与五香连翘汤五鬲丁香散不效孙脉之其色苍黑两目炯炯不惟气促骨立其脉左弦大右滑大曰据脉乃谋而不决气郁成火脾志不舒致成痰涎因而血少便燥内热肌消张鸡峯有言膈乃神思间病即是推之当减思虑㫁色慾薄滋味絶妄想俾神思淸净然后服药有功以桂府滑石六两甘草一两眞比白芥子萝卜子射干连翘各一两半辰砂五钱以竹茹四两煎汤打馒头煳为丸菉豆大每食后及夜用灯心汤送下一钱半日三服终剂而愈易思兰治一人患膈满其症胸膈胃脘饱闷脐下空虚如饥不可忍腰腿痠痛坐立战摇大便燥急每日虽进淸粥一二钟食下呕酸吐水醋心口作膈治二年不效诊得左右寸闗俱沉大有力两尺自浮至沉三候俱𦂳按之无力摇摆之状此气膈病也须开导其上滋补其下兼而行之可也遂以畅胃舒中汤投之制香附苍术贝母各八分蘓梗连翘各五分抚芎六分神曲沙参各一钱桔梗四分南木香半分大剂煎徐徐呷之每日空心服八味丸百粒服二日嗳气连声后亦出浊气五日可以坐立啖饭二椀服至二七动履如常喻嘉言治倪庆云病膈气十四日粒米不入始吐淸水次吐绿水次吐黑水次吐臭水唿吸将绝医已歇手喻适诊之许以可救渠家不信曰尽今一昼夜先服理中汤六剂不令其绝来早转方一剂全安渠家曰今已滴水不食安能服药六剂乎曰但得此等甘温入口必喜而再服也渠诸子或庠或弁颇识理佥曰既有妙方何不即投必先与理中此何意也曰金匮云病人意气不除者旋覆代赭石汤主之吾于此病分别用之者有二道一者以黑水为胃底之水臭水为肠中之水此水且去则胃中之津液乆已不存不敢用半夏以燥其胃也一者以将绝之气止存一丝以代赭坠之恐其立㫁必先以理中分理阴阳俾气易于䧏下然后代赭得以建竒奏续一时之深心即同千古之已试也及简仲景方见方中只用煨姜而不用干姜又谓干姜比半夏更燥而不敢用曰今所噫者下焦之气也所呕者肠中之水也阴乘阳位加以日乆不食诸多蚘虫必上居鬲间非干姜之辣则蚘不下转而上气亦必不下转妙处正在此君曷可泥哉服之果再索药三剂后能言云内气稍接但恐大急俟天明再服后旦转方为妥次早旁议交沮后三剂不肯服矣乃持前药一盏勉令服之曰立也转方顷刻见效何如乃用旋覆花一味煎汤调代赭石末二匙与之才入口病者曰好药吾气已转入丹田矣因触冷气复呕与前药立止思粥令食半盏饥甚竟食二盏少顷已食六盏复呕与前药立止又因动怒以物击婢复呕与前药立止以后不复呕但困倦极服补药二十剂丸药一斤将息二月始能出门方悔从前少服理中二剂耳李士材治张邑宰妇忧怒之余得食輙噎胸中隐隐痛诊之脉𦂳且滑曰痰在上脘用二陈加姜汁竹沥或曰半夜燥乎曰湿痰中满非此不治遂用四剂病尚不减改大半夏汤服四帖胸痛乃止又四帖而噎亦减服二十剂而安若泥半夏为燥而以他药代之岂能愈乎惟痰不盛形不肥者不宜与服也方春和年近五旬多慾善怒患噎三月日进粉饮一钟腐浆半钟且吐其半六脉细软此虚寒之候也用理中汤加人乳姜汁白蜜半夏一剂便减十剂而进糜粥更以十全大补加竹姜汁四十帖诸症皆愈一人膈噎不通查质之物不能下咽惟用人乳醇酒数杯吐沫不已李曰口吐白沫法在不治脉犹未败始冀万一用人参黄蓍当归白术陈皮桃仁牛乳白蜜姜汁连进十剂白沫渐少倍用参术三月全安一人二十五岁以鼓盆之戚悲哀过度不能食饭又十余日粥亦不能食随食随吐二便闭塞自谓必死诊之脉按有力非死症也以酒蒸大黄加桃仁当归砂仁陈皮蜜丸与服凡五胀下燥矢干血甚多病若失矣数日之间能食倍常张孟端夫人忧愤交乘食下輙噎胸中隐隐痛阳脉滑而阴脉搏痰血互凝之象以二陈汤加归尾桃仁郁金五灵脂四剂未效因思人参与五灵脂同用善于濬血即以前剂入人参三钱倍用五灵脂再剂血从大便而出十剂噎止弥月而愈金元之之内患噎膈胸腹竒痛经阻医认瘀血察其脉细为气衰沉为寒痼况自下及上处处皆痛明非血矣用参蓍白术木香姜桂煎成和醇酒进之甫入口便快服理中汤半月而瘥张路玉治朱彦眞酒膈呕逆不食毎日惟痛饮热酒一二觥少顷即作酸呕出膈间大痛杂治经年不效良由平昔好饮热酒所致即丹溪所谓好饮热酒死血畱胃口之候授以人参散方用人参一两煎成加麝香半分冰片三釐三剂便能进食盖片麝善㪚胃口之痰与瘀血耳十剂后改服柏子仁汤半月而安二方出自云岐人多未知毎以予为尚异何可为之辨耶沈钖蕃平昔大便燥结近患噎膈不能安谷者月余虽素禀丰膄近来面色皎白大非徃昔时方谷雨正此症危殆之际诊得六脉沉澁按乆则衰幸举指则应为疏六君子汤下一味狗寳作散调服甫十剂呕止食进再十剂谷肉渐安更十剂起居如故惟大便尚艰以六味丸去泽泻加归芍首乌作汤月余便溺自如秋深更服八味丸而康大扺噎膈之人体肥痰逆者可治枯瘠津衰者不可治同道王公峻患此病其禀气与沈相类悞信方士专力委之致不起顾人月亦患此自谓胀急不当用参日服仙人对坐草而毙瘦人亦间有可疗者秦伯源患此形神枯藁神志抑郁且汤药无资予门人邹恒友令其用啄木鸟入麝熬膏时嗅其气以通结内服逍遥散加香砂以散郁不数剂顿瘳后陈君亦用此法而愈又一农人噎膈不食时呕淸涎如赤豆沙水此属血瘀可知误用消尅破气药致絶粒不食用桂苓饮加当归桃仁丹皮牛膝用熬枯黑糖和虫浆调服下溏黑如汚泥者甚多张路玉曰王御九仲君因惊恐受病时方晚膳即兀兀欲吐而不得出遂絶粒不食而起居自如向后醇酒膏梁畧无阻碍惟谷气毫不可犯犯之輙吐医不知为何病补泻杂陈牛黄狗寳虎肚猫胞总无一騐数月来湿麪亦得相安延及八月偶遇一人谓言此病非药可除合用生鵞血乘热饮之一服便安此虽未见方书揆之于理谅无妨碍一阳之夜遂宰一鵞取血热饮下咽汨汨有声忍之再三少顷呕出瘀血升许中有血块数枚是夜小试稀糜竟不吐其后渐能用饭从少至多不借汤药而安马元仪治王客六旬外患闗格上不得食下不得便口燥胸满已一月诊其两脉俱虚而澁此因肺胃之气郁而不宣郁乆成火消烁津液升降失常上下不交而成否塞治法宜宣通肺郁则淸气下行而燥火可除滋养胃源则精液四布而升降自如矣用紫莞五分蒌仁五钱枳殻桔梗杏仁蘓子半麴郁金二剂两脉起四剂胸满释后去郁金加生首乌五钱四剂大便通脉和惟进饮不纳盖肺金郁结之气乍舒而胃土冲和之气未复也令服人参仓廪汤一月而食进再服加味归脾膏二月全愈朱丹溪治一人饮热酒食物梗塞胸痛盖有死血而然白术贝母麦芽香附一两瓜蒌仁杏仁丹皮生甘草干葛山巵黄芩红花荜茄右或丸或散任意服之黄濡富倾郡年逾艾病胸膈不寛裕医或以降火而剂寒凉病滋甚又或以过伤而剂辛热病益深而形神如故桥曰脉两寸并澁余皆弦数而躁两尺特甚病由阴火炎上盛怒伤肝此血膈也法当不治黄不怿乃谢桥踰月即呕血如桥言医麕治无效后吐败血如腐肝乃卒蒋銮年六十体故厚饮食起居如常惟胸膈稍稍不寛直自以为痰火耳乆治无效桥诊之曰寸口脉澁非痰火也此为血膈顷之必有死血出焉勿谓无伤法当不治闻者大骇然疑半之又曰公病之来且速亟问良医如稍迟将咎桥发之晚也其后呕紫血块如指大者数十百枚呕后竟胸膈颇寛桥曰不然此伤肝而不藏血血随气逆行宿血去而新血继之汲也缓治则缓死速攻则速死后更数医月余死陈二尹溶上家呉门年近五旬平日准颊微赤体畧肥日喜火酒数杯昔在都与余甚相得近授庐陵丞乘便过访因荅候见服膏子药问何恙曰近颇眩晕由痰饮所致耳请脉之乃笑曰君近亦能医乎曰第畧晓诊得两寸搏指左闗弦尺弱六部畧数此阴不足阳有余症属燥火非痰饮也语之故但唯唯索其方则二陈白术香附远志益智菖蒲诸辛燥芳香之品告以药非对症乆服恐生他变亦唯唯别去以五月抵任至九月忽归寓湖上则以病也延徃告以才到官即头汗出眩晕益甚食渐减毎饭入停膈中难下良乆仍吐出后只进粥粥又不受乃进麪麪亦不受两月来唯日啖馒头一枚必自晨细嚥至暮畧急则呕矣大便八九日始一行坚黑如弹凡更医数人服药数十剂用参亦数两欲检方相示曰无庸知所用必皆前膏子方中诸品耳乃果然此病由燥火又误服香燥之药刼其津液致两阳明枯藁今已成闗格幸大便未如羊矢则下焦之阴犹未告竭急饮润剂犹可为也遂与生熟地天麦冬肉苁蓉北沙参当归牛膝等四帖大便畧润可饮粥一瓯矣又四帖粥渐加乃用麻油拌饭进一瓯无碍再四帖大便调饮食如旧则以前方加减令服百帖及还蘓只服其半后三年病复作急至杭求诊就前方加减令服五十帖遂至今无恙余孝廉香圃母夫人年七十七膈间不调已二年矣春尽食愈减至仲秋渐呕不能食或作脾胃虚寒与二陈二术补骨脂呉茱萸姜桂诸辛香燥热几数十剂遂致汤饮不下勉进一盏则呕必倍之所出皆黄涎而挟腥气已絶意医药勉召诊两手俱无脉足冷渐过膝手亦冷过肘舌白胎而地则紫惟神气颇淸起居尚能自主断为老年亡阴血少相火上逆之症四肢冷者误药而热盛作厥也两手无脉者营气衰不能戴卫上朝寸口也舌胎白而地紫者肝火上乘肺金不下降也与生地杞子沙参麦冬蒌仁牛膝米仁川楝或问衆作寒治而君谓火何以验之曰第询病人小便可也旣而曰㸃滴而已又问昔人谓下有热则为闗上有寒则为格君但主热得无偏乎曰若然则前方姜桂何以不效乃进药遂不呕数剂后忽掌心手背绽出靑筋累累盖肝主筋木得养而骤舒也入川连三分四肢渐暖小便渐长靑筋亦隐再加熟地五七分十余剂全愈后指端生一疖问故曰其辛香燥热之酿乎然得此无后患矣吾宗德吾翁年七十五多郁而喜饮夏间时呕随愈初秋感寒复作服辛燥少愈季秋复感寒遂大作凡食即呕日呕涎沫数盆汤饮不下者几十日前医一以二陈姜桂转服转剧计所呕不下担石矣脉之洪大搏指面额作赭石色经曰诸逆冲上皆属于火又火性急速故食入即呕也与重剂杞地沙参麦冬米仁入川连三四分一剂知二剂减问荸荠可食否曰可顿食斤许又减遂不服药半月后复作尚轻令前方重内熟地而痊或问老人阳气衰微君常与黄连得毋过乎曰老人阳虚出自何説乃黙然胡氏妇年五十来常患脇痛有块时当心而痛甚则呕其子医以二陈加左金郁金香附初稍愈后不应一老医与丁香肉桂延胡索小茴香之类初亦应再发再与则呕増剧延诊则已七日不食将成膈矣幸大便不秘且溏小便则短澁口苦而燥脉左闗尺弦小而数两寸鼓与生地杞子沙参麦冬酒连数剂而愈方天壶翁年近七十患心脇痛一老医与二陈加人参姜附经年累月遂致食不内满口似糜非糜昼夜不眠唯闻鼓吹讴歌之声则稍寐延诊六脉已无胃气曰此血膈也始于肝燥急致多暴怒血随气上逆于脘中㑹阳刚之药刼其津液令大络枯澁血遂凝而不下胃中热而有瘀故不纳食而喜闻歌吹也今眞阴已竭阳气独畱不可为矣勉索方与熟地一两杞子五钱沙参三分麦冬二分毎饮一剂则恬睡二三时与问吹唱同于膈病则无与也其后呕出死血数瓯而殁许君广川年四十六性乐洪饮膏粱炙煿左脇痛痞时侵胃络肝肾已伤宜滋水木南京医者其识颇俗二陈五香六君六郁香砂左金逍遥越鞠出入加减惟此数方治之半载不见其良予与令坦相得始彰语以是症血膈须妨既而秋仲饮食渐妨因念余説厥理孔长相延诊视与药勿尝岁忽云暮呕血如瓤再延诊之症犹可救养阴之剂佥以为谬及春诣蘓求治于缪缪与之方芝麻黑豆绛缯桑叶希延其寿岂知膏肓其续莫奏闗格遂成汤饮不受长此告终芒种时候续名医类案卷十八续名医类案卷十九钦定四库全书续名医类案卷十九钱塘魏之琇撰诸气邓安人年五十忽然气痛投神保丸愈不一二日再痛再服神保丸六七十粒大腑不通其痰转甚亦有要用沈香木香姜桂等药而未敢投痛甚则筑心筑背筑定两脇似有两柴十字挿定心脇呌声彻天召良甫诊之六脉沈伏乍来乍去衆问胗脉吉凶何如答曰凡久痛之脉不可凖也但以症辨用药观其人质肥伟问其脉数日不通曰实痛也其腹必胀但以人按之痛甚手不可向近此大实也经曰大满大实者可下之用替针丸五六百粒是夜即愈罗谦甫治赵运使夫人年五十八嵗于至元甲戌三月中病脐腹冷疼相引脇下痛不可忍反复闷乱不得安卧以当归四逆汤主之炙中庭穴朱丹溪治一妇气自小腹丹田冲上遂吐清水火气上逆由丹田虚寒故也用白术二两白豆䓻五钱为末早饭后以白汤送下白术补脾豆䓻温肺此药服之则金水相生其病自愈若在男子纯隂无阳则为不治之症矣陈三农治一人怒气感寒小腹有块气送上行喘息不安衆用㪚气降气药益甚曰此因汗下过多伤其胃气胃虚为冲脉所逆并脇下少阳脉二道而反行病多厥逆以调中益气汤加炒黄柏炒青皮一剂而愈一老人大怒气自脐下上攻两脇作痛喘息不卧此动厥阳之火也两脇肝胆部分怒气伤肝而动龙雷之火故逆上作痛耳用伏龙汤下左金丸愈一贵人患气从小腹上攻胸脇头项遍身急胀而痛诸治㒺效曰此督脉为病也经曰督脉为病令人逆气而里急以四物加炒黒黄栢醋炒青皮一剂而愈朱丹溪治郑仲㳺年二十三膈有一㸃相引痛吸气皮觉急滑石枳殻炒各一两桃仁黄连炒各半两炙甘草二钱为末每一钱半以萝卜自然汁研煎熟饮之一日三五次郑仲本年二十七因喫热补药又妄自学吐纳以致气乱血热𠻳血消痩遂与行倒仓法今𠻳血消瘦已除因喫炒豆米膈间有一㸃气梗痛似有一条丝垂映在腰与小腹亦痛大率偏在左邉此肝部有恶血行未尽也滑石枳殻一两柴胡黄连五分桃仁二两黄丹三钱生甘草二钱红花一钱服法同前缪仲淳治髙存之壻浦生气上逆每饭下一二口辄嗳气数十口再饭再嗳食顷三四作曰此气不归元中焦不运也每剂须人参二钱不信服快气药愈甚逾二三月曰今须参四钱矣不信又逾二三月曰今须六钱矣不信又逾月饮食不下每呕冷气如团而出上下气不属分必死存之坐其家廹令缪药服首不动再煎不动然亦不如他汤药辄呕也服三剂忽心口下如爆一声上则嗳气下则小遗无算上下洞然即索粥顿食三四碗不上逆矣服五六剂减参二钱嗳逆复作仍用六钱而安一月后方减参二钱服半年全愈人参六钱麦冬三钱五味二钱橘红一钱砂仁一钱白芍二钱沉香五分益智仁一钱五分萸肉三钱苏子二钱枇杷叶三大片水煎临服加沉香汁十五匙逆水芦根汁一大盏又十倍为末山药煳为丸空心白汤吞梁溪一妇人喉间如一物上下作挭前后板痛服仲淳方二十剂愈降香通草苏子橘红枇杷叶人参炙草石菖蒲麦冬甘菊白芍逺志白豆仁木𤓰石斛加芦根汁一钟同煎八分入姜汁二匙哮丹溪治一人哮十日一发此病在上焦不得汗洩正当十月遂以麻黄黄芩各二钱入姜汁煎服临卧进小胃丹二十粒而安圣济治一人饮醋呛喉喘哮不止用粉甘草二两去皮破开以猪胆六七枚取汁浸三日炙干为末蜜丸清茶下三四十丸渐愈王宇泰治一人盐哮用白面二钱沙糖搜和以糖饼灰汁揑作饼子放在炉内熯干刬出切作四块以轻粉四钱另炒糁在饼内食之吐痰而愈龚子才治一人哮喘十数年发则上气喘促咳嗽吐痰自汗四肢厥冷六脉沉细此气虚脾弱与六君子加黄茋五味二冬杏仁姜枣煎服而愈一人自幼患哮喘之症每遇寒即发发则喘急咳喘痰涎上涌久不瘥已成痼疾与甘桔芩连𤓰蒌贝母二冬清肺合六味补肾为方名清上补下丸服一料全愈孙文垣治查少川夙有哮喘疾每发则遍身如燎上气短促喉中痰声响若汤沸每经七昼夜汗出渐愈居恒嗜饮纵欲不避风寒有教以石膏麻黄杏仁枳殻细茶各一两作大剂饮之名曰五虎汤喘至即以此御之随饮而止屡发屡进应若桴鼓凡三年饮五虎无算因而腹大如覆箕两腿光肿如柱内外臁疮清水不竭腥气逼人不能伏枕者五閲月诊时长至后一日也气髙而喘身热而烦覆以棉被足纳火箱环列火盆绒帽貂套束之以帕鼻亦绒套笼之坐重幔中犹凛凛畏寒今已十日其脉浮大无力其色白中隠青盖旧病由于气虚中满新病由寒在表而然合先㪚之以紫苏马蹄辛甘草防风白豆仁苍术陈皮人参羌活生姜一帖得微汗畏寒之状已去独鼻尚寒用防风黄茋二两煎汤令熏其鼻饭顷而止日凡三熏次日亦愈呕恶不止用人参温脾汤加丁香进之一帖旋已因欲利水自食鲤鱼数斤夜胀极以平胃㪚入橄㰖肉一两两剂而定独腹胀小水不利不能伏枕为苦以附子理中汤加砂仁补骨脂赤小豆桂心连进四剂小水略长继以尊重丸日三服之每服五丸五日后小水通利可以卧矣守此调理胀消而平李士材治顾文学十年哮喘百药无功诊其两寸数而濇曰濇者痰火风寒久久盘据根深蒂固矣须补养月余行吐下之法半年之间凡吐下十次服补剂百余遂愈更以补益气为丸加鸡子秋石服年许永不再发施沛然治阮二华室患哮喘过用凉剂痰上壅面目浮黄而肿每昏晕则形静若死甦则齁䶎之声闻于外庭医者望而却走诊其六脉沈滑而弱兼𦂳病得之冬伤于寒经云形寒饮则伤肺古人治此病必用麻黄轻清辛㪚之剂若投以寒凉则邪气蔽痼而不得泄痰日胶结上焦之气壅而不宣乃用通闗㪚涌其痰涎凡三涌而痰气始清喘息始定后以三拗汤兼导痰汤出入调理月余而安钱国賔治金陵青衿赵灔滪母年六旬得痰症昼夜吼锯呕痰数碗初尚能行后渐不起幸胃不病饮食如常多医罔效脉之六部浮滑右寸闗更甚浮主肺气虚弱滑主脾经积痰乃痰吼症也用导痰加杏仁麻黄廿剂病势不减辞去又更二医反重复求治曰吾技尽矣容思之忽悟吼痰属太隂肺经之症肺乃清虚之藏六叶两耳四垂如盖今胶痰固于肺缝中唿吸而作吼锯之声且胃主纳受脾主运化今胃纳而脾不运停饮作痰涌出非刼剂不可也以三白丸方示彼用白砒三分煅黄贝母桔梗各三分捣饭为丸黍米大以冷茶睡下七丸七服痰止吼定服理脾清肺药痊大抵病危至此不用客刼之味弗知此七方十剂之意者也古人学力深今人学力浅再思能用狼虎刼夺之剂学力方到若迎夺刼伏神兵竒正当并用也奚王道可以尽岐黄之伎哉如果见真刼剂亦不妨暂用也喘金陵一铺治哮喘白果定喘汤服之无不效者其人以此起家方用白果二十一个炒黄麻黄三钱苏子二钱欵冬花法制半夏桑白皮蜜炙各二钱杏仁去皮尖黄芩微炒各一钱半甘草一钱水三钟煎二钟随时分作二服不用姜琇按此方惟风寒外感者宜用若上盛下虚气不归元者服之立毙如不问虚实尽行与之虽起家而杀人多矣然今之时师执方遇病谬为知脉其人亦未必不起家而其罪则加等矣泸东治一人九月间病发热恶寒喘急脉洪大而似实衆作伤寒治勿效此火甚之脉非真实也止视其短气不足以息即当作虚治以补中益气汤加麦冬五味子熟附子三分六剂愈亦有痰食阻滞而声微脉促者与虚症相似不可不审也陈三农治一人每劳或怒即喘急吐痰不卧衆以降火化痰理气清肺之剂不效脉浮数而虚濇此隂虚火动其痰也用补隂平肺饮下咽喘即定而愈薛立斋治一妇人伤风寒作喘或用表㪚愈而复患仍用前药其症益甚饮食少思胸腹不利此因脾肺气虚也先用六君子汤加桔梗渐愈又用补中益气汤全愈侍御谭希曽喘咳吐痰或手足时冷此中气虚寒用补中益气炮姜而愈一妇人患前症属命门火虚不能生脾土用补中益气汤八味丸而痊后复患其喘益甚用前药不应遂用黒钖丹二服喘止仍用前二药而诸症痊凡属邪气有余者其症易识治效亦速其属元气不足者变症不一效非可以旦夕期也定西侯蒋公患上气喘急其脉寸口洪滑此痰滞胸膈也令先服稀涎㪚二钱更以热水频频饮之则溢而吐其痰如胶内有一长条里韮叶一根遂愈一路姓者年近五十身体肥大饮食倍常病月余每行动即喘诊之六脉微濇曰此死症也衆谓妄后逾月果卒孙文垣治程菊泉暑月患喘嗽咳咳连声浓痰滚滚行动则喘促不宁夜分口渇胸膈胀闷脉两寸滑而数两闗弦此肺有宿痰胆有郁火经云火郁发之又风寒外束者可发用苏子半夏曲杏仁各一钱石膏二钱欵冬花桑皮各八分桔梗枳殻各五分麻黄三分病不减改以杏仁陈皮人参贝母欵冬花麦冬各七分苡仁一钱五分桔梗知母各五分五味子十粒桑皮一钱陈皮六分痰减半胸膈未舒口干脚热前方减去欵冬五味加枳殻葶苈两帖全愈陆祖愚治唐鸣和平时有火症因试事成痰火咳嗽日夜吐黄痰二三椀气逆喘急饮食不进服枳梗二陈尤甚改服参术㡬危脉之两寸俱洪滑而数乃用茯苓桑皮贝母芩连花粉元参枳殻加牛黄竹沥二三剂胸寛气缓七八剂痰乃白色去牛黄三十余剂而安黄履素曰予家有庖丁王姓生平多慾年四十患脚痛往针予谓此足三隂虚针无益也数年后患痰喘胸中痛昼夜不眠予谓此肾虚气不归元峻补其下则气自降适名医陈月坡来诊其持论与予畧同奈病者服陈药嫌其作闷别寻粗工治之大服降气寛中之剂服后觉寛寛后复发病者尚以暂寛为效信服之以至于死良可叹也大凡此等病服药初觉闷久当渐寛渐愈愚者嫌闷而别求寛药死者比比而是如脾虚者亦然初服术必作闷久则自寛破气消导之药服之觉寛久乃愈闷以至不救病者不可不知李士材治一人发热干欬唿吸喘急始用苏子降气不应乃服八味丸喘益急诊之见其两颧俱赤六脉数大此肺肝藴热也以逍遥㪚用牡丹皮一两苡仁五钱兰叶三钱连进两剂喘吸顿止以地黄丸料用麦冬五味煎膏及龟胶为丸至十日而康朱太学喘急多痰可以坐不可以卧可以俛不可以仰惶急求治李曰两尺独大而软为上盛下虚遂以地黄丸一两用桔梗三钱枳殻二钱甘草一钱半夏一钱煎汤送下不数剂而安黄给諌中气大虚发热自汗喘急诊之脉大而数按之如无此内有真寒外见假热当以理中汤冷饮举家无主不能信从惟用清热化痰之剂遂致不起叶方伯夫人喘急痞闷肌肤如灼汗出如洗目不得瞑诊之六脉皆空所谓汗出如油喘而不休絶症见矣辞不治三日而殁宋氏女中气素虚食少神倦春初忽然喘急闷絶不知人手足俱冷咸谓毙矣李曰气虚极而不清肃不能下行非大剂温补决无生理遂以人参一两干姜三钱熟附子三钱白术五钱药服而甦后服人参七斤余姜附各二斤遂全愈孙氏女久嗽而喘凡顺气化痰清金降火之剂㡬于遍尝絶不见效一日喘甚烦躁李视其目则胀出鼻则鼓扇脉则浮而且大肺胀无疑矣遂以越婢加半夏汤投之一剂而减再剂而愈曰今虽愈未可恃也当以参术补之助养金气使清肃下行竟因循月许终不补再发遂不救药矣冯楚瞻治司文选素患痰喘发则饮食不进旦夕不寐调数月不效脉之两寸少洪余皆沉弱其右闗尺微细更甚乃命门之火衰极无根虚阳上浮且服尅削脾元亏损致痰涎益甚虚气愈逆以炒黄白术八钱固中气为君炒燥麦冬三钱清肺引气降下为臣炮姜二钱温中导火牛膝二钱下趋接引五味子一钱敛纳收藏并以为佐制附子一钱五分承上药力直达丹田为使如是数剂痰退喘止食进神强久服八味丸不再发吴孚先治赵太学患水气咳嗽而喘误作伤风概投风药面目尽肿喘逆愈甚曰风起则水涌药之误也以真武汤温中镇水诸症悉平李成槐之室蓦地气喘唿吸促急提不能升嚥不能降气道噎塞势甚危或作痰逆气滞欲用牛黄苏合二丸不敢遽服脉之两尺微细无神此肝肾亏损子午不交气脱症也用人参一两熟地二两当归五钱甘草二钱一帖稍定二帖喘平凡气短似喘人谓其病在上不知元海无根病实在下也误治立危张飞畴治韩顺溪内子患喘症月余服破气寛胸豁痰清火等药不效发表利水亦不应其痰转急稍动则喘难以休息诊之六脉细数而面赤戴阳用大剂六味地黄丸作汤加青铅两许一服而缓三服而安柴屿青治程别驾尊人髙年忽患痰喘不进饮食诊其脉有根决无意外事用四磨汤内加人参一两一服而愈王观察在太史时方酷暑令媳面红唇燥发喘不止足冷至胯危甚两脉鼔指按之微细必过服苦寒所致询之果然曰此戴阳症也内真寒而外假实急以人参三钱熟附子一钱五分投之喘定又加肉桂一钱五分半夜尚发躁烦足冷未愈遂以六味汤内加桂附各一钱五分六剂并煎冰冷频频饮之而愈少宗伯邹小山春月患喘咳吐痰甚剧延诊视按其诸脉和平惟肺部沉洪明有伏邪此小疾也縁医谓风寒凝结用桂温㪚彻夜不寐惫甚不支遂用清理药剂而愈张三钖云纲目载一男子五十余病伤寒咳嗽喉中声如齁与独柴汤一服而鼾声除至二三帖咳嗽亦渐退服二三斤病始痊不佞亦屡用有騐但可与知者道耳今人因右寸脉大不知分别有力无力遽认为实枳桔桑杏芩栀妄投死亦不悔者多矣薛立斋治一儒者体肥仲夏患痰喘用二陈芩连桔梗痰喘益甚加桑皮杏仁𤓰蒌盗汗气促加贝母枳殻不时发热饮食渐减脉大而无力以为脾肺虚寒用八味地黄丸以补土母用补中益气汤以接中气而愈一妇人早间吐痰甚多夜间喘急不寐夫早间多痰乃脾虚饮食所化夜间喘急乃肺虚隂火上冲用补中益气加麦冬五味而愈王叔权治一贵人久患喘夜卧不得而起行夏月亦衣夹背心知是膏肓病也令炙膏肓而愈亦有暴喘者知是痰为梗令细剉厚朴七八钱重以姜七片水二椀煎七分服滓再煎服不过数服愈若不因痰而喘者当炙肺俞凡有喘与哮者为按肺俞无不痠疼皆为缪刺肺俞又令灸而愈亦有只缪刺不灸而愈者此病有浅深也舎弟登山为雨所抟一夕气闷㡬不救见昆季必泣有欲别之意疑其心悲为刺百㑹不效按其肺俞云疼如锥刺以火针微刺之即愈因此与人治哮喘只谬刺肺俞不刺他穴惟按肺俞痠疼者然后㸃其他穴非是滁阳髙司法名申之每苦寒喘痰发甚时非此药不能治方名五味子汤用橘皮甘草麻黄五味子杏仁右为粗末水一盏半药末二大钱煎至七分去渣通口服不拘时候如喘甚加药末入马兠铃桑白皮同煎夏月减麻黄一两陈三农治一人极言痰气作楚喘急而不能食遍体作痛服清气化痰药无异服水何也曰岂止无益反受害矣肥人气居于表中气必虚脾弱不能胜湿气虚不能健运是以多痰而喘以四君子加南星半夏佐以姜汁数剂而愈刘㸃生治汪去尘脾虚水逆伤肺喘嗽不食小水不通脉虚不胜补㵼用茯苓五钱泽㵼橘红各一钱五分防风肉桂熟附各五分二服水去后加人参调理而安薛立斋治职方王用之喘嗽作渇面赤鼻干为脾胃有痰用二陈加芩连山栀桔梗麦冬而愈一武职体魁梧素不围炉不喜热食行则喘促自谓气实老痰服碑记丸攻伐之诊其脉洪数重按全无谓命门火衰脾肺虚寒与八味丸一服痰喘稍止数服全止遂能亲火喜热饮食盖碑记丸出自西域况方外人所制者经云西域水土刚强其民不衣而褐荐其民华色而脂肥故邪不能伤其形体其病生于内其治宜毒药由此观恐不可概用也太守钱东圩先患肩疽属足三隂虚火不归元用壮水之主以制阳光而愈曰疮疾虽愈当屏去侍女恐相火一动其精暗流金水复竭必致变症后果咳嗽痰出如涌面目赤色小便淋濇又误认为外感风寒用麻黄汤表㪚汗出不止迎视其脉已脱惟太冲未絶曰此脾虚不能摄涎肾虚不能生水肺虚不能摄气水泛为痰虚极之症也辞为难治勉以益火之源以消隂翳而愈继又劳伤神思外邪乘之仍汗出亡阳以致不起朱丹溪治七三婶喘遇冬则发此寒包热也解表则热自除枳殻三钱炒麻黄防风黄芩桔梗各二钱木通一钱半紫苏五叶分四帖煎取小半盏饮之薛立斋治一男咳嗽脉𦂳数以小青龙一剂表症已解更以葶苈大枣汤喘止乃以桔梗汤愈马元仪治朱千秋患喘嗽自夏及秋羣治不愈自谓已成隂虚曰隂虚者宜补隂以制火阳虚者宜补气㪚邪今两脉浮濡浮为虚风濡为气弱病在阳而补隂故邪留而不愈也不信又一月食减喘增寒热自汗身重不能转侧复求治其脉空大急疾此中气大亏虚阳不外固治法先固卫外之阳次补内守之隂则真气内振而虚风可熄矣遂与大剂玉屏风散加贝母杏仁苏子桔梗一剂而脉症渐和再加人参三钱二剂诸症渐平惟咳嗽未已以六味汤加人参调理一月全安顾芝巖夫人喘嗽半载卧不着枕舌燥无津屡治不应诊之右闗尺虚濇无神此标在肺而本在肾也肺为出气之路肾为纳气之府今肾气亏乏吸不归根三焦之气出多入少所以气聚于上而为喘嗽口干不得安卧中藏经云隂病不能吸者此也法当清气于上纳气于下使肺得其清肃肾复其蛰藏则气自纳而喘𠻳平矣用苏子降气汤加人参五钱肉桂一钱连进三剂症渐平改用金匮肾气汤加人参五钱二十余剂可以安枕后因补䕶失宜前症复作乃委之庸手纯用破气镇逆之剂极诋人参为不可用病者自觉不支求少参不与遂气败而死伤哉邱友痰喘发热口渇胸满身如被杖时恶寒或与呕风化痰不效诊之弦数且濇此情志鬰结而肺燥也今之医者但知散风清热治痰风剂则辛寒剂则苦痰剂则燥辛能耗液苦能伤气燥能动火是适助长而已今欲治痰必先清风清气必先滋燥使气得清肃下行又何痰喘之有哉用萎仁半曲枳殻秦芁杏仁苏子少加柴胡桂枝二剂症减半再加生首乌以滋隂燥大便通而全愈缪仲淳治臧仪部静涵患气喘自汗昼夜不眠食诸医以外感治之缪诊之曰此肾虚气不归元故火上浮喘汗交作脾虚故不思食亟以麦冬五味枸杞滋隂敛肺以苏子橘红降气消痰以白芍枣仁茯苓补脾敛汗不数剂而愈叶都督患痰喘诸医作胃虚治之不愈后以导水丸利五六次而安蒋仲芳曰周忠介夫人年六十余患痰喘五六年医药无效士材先生诊之曰右寸浮洪肺有实邪须用麻黄石膏半夏防风细茶生姜等件药虽峻而病当之无畏也投之果愈但麻黄只可用二三分服后兼须避风耳吴桥治程参军汶年近耆故病痰喘秋冬逓作春夏浸平顷归自留都痰喘如昔一医以为热也剂以石膏再服而痰喘不除加以泄㵼一医以为攻损而虚也则以人参峻补一服而痰喘大作喉壅塞不能言瞑而惽惽桥至诊之寸口浮大弦数搏指然不任按病得之鬰怒而伤肝气法当缓治而二医以燥急乘之故甚脉虽九死犹可觊一生乃以导痰汤为剂加芩连麦冬一服而唾结痰有间稍寤未尽二服结痰越出喉吻间不能唾则簮入口而衡引之累累连绵去如败絮者盈二缶喘乃少定瞑而惽惽如前偃卧如尸七日乃寤寤则呻吟出息目微开始进勺饮间日一剂踰月而安或以参军方赵简子云刘清江曰先君尝施喘药盖用麻黄三两不去根节汤浴过诃子二两去核用肉二味为尘末每服三大匙水二盏煎减一半入腊茶一钱再煎作八分热服无不验者后于彭子夀侍郎传一方用新罗参一两作细末以生鸡子清和为丸如梧子大阴干每服百粒温腊茶清下一服立止尝见知临江叶守端向言其祖石林病此耑服大黄而愈其尊人亦苦此疾乃纯用附子至某则非麻黄不可然则又观其所禀如何且自谓其女幼年已喘传至四世而用药皆不同朱武章年三十八客姚江仲冬左额患疔七八日微喘疔溃后大喘疔愈喘甚坐不能卧医与降气清金不效已二旬归而渡江比到岸两脚赤肿如灯笼不能扱履矣舁负至家一月间更七医其寛胸者重投厚朴㵼肺者峻用葶苈有谓表邪未清者有谓脚气上攻者有谓水肿入腹者有谓疔毒入肺者襍治肿渐及囊一医谓虚也与八味反増讝语诊之两闗糢餬左尺不应余部微数而洪面有红光倚息不寐小便浓浊掌心热炙臀起映疮以久坐也其舌左邉赤紫四沿凸凹而左为甚鼻孔干燥能俛不能仰曰此肝肾大伤之候初时之疔亦肝火炽甚而作治得其宜数剂可愈朴苈既非桂附亦误今兼治药必三十剂乃可与生熟地天麦冬沙参枸杞子蒌仁米仁四剂肿渐消讝亦止十剂便清肿退可卧矣唯仰卧及侧向右则喘嗽丁宁又十剂已能应酬賔客但卧仍宜向左乃加熟地至一两入五味三分蛤蚧一具一剂而安四剂全愈吴性全幼即病喘児医与枳桔橘半桑杏前苏之属伤其肺气遂成痼疾每发必沉绵牀第淹旬浃月年十七余诊之令服重剂肝肾药加沙参蒌仁麦冬之类自是发渐轻或数月一次仍以前方加减不过数剂即霍然近则终年亦罕作余治喘多矣多以此法取效盖虚喘者十之九实喘者十之一也金太孺人四旬之外病喘以攻伐之过坐致痼疾已近七旬忽一医与三子汤加葶苈服下脇痛厥逆欲脱余以大剂杞子地黄入川楝一枚得瘳兰亭其四君也亦病喘面色㿠白发必数日卧牀与以滋水生肝养金之剂后发渐少而轻自言得狗寳服之而愈此症凡遇面夭白皮急痰腥秽而小便㸃滴者不可治盖症非肺痈而肺叶壊也肺为水源既败则小便必少耳张司阍年六十余嗜饮病喘吐痰无算动则齁䶎台肩倚息或与杏仁枳殻苏子前胡之类十余剂喘益甚枯瘠如鬼辞不治矣余与二地二冬米仁蒌仁沙参杞子枳椇子女贞子等八剂全愈戒其勿饮初稍节久仍纵恣年余复作左脉如按琴瑟弦此真脏见也不与药月余而没呃逆朱丹溪治绍越陈氏二十余嵗因饱后奔走数里遂患哕病但食物连哕百余声半日不止饮酒与汤则不作至晚发热如此者二月脉濇数以血入气中治之用桃仁承气汤加红花煎服下汚血数次即减再用木香和中丸加丁香服之十日而愈一人病后呃逆不止声闻隣家或令取刀豆子烧存性白汤调服二钱即瘥盖取其下气归元而逆自止也邃巖治一人伤寒阳明内实地道不通发呃其脉长而实以大承气汤下之而愈一人伤寒七日热退而呃声不絶六脉沈细无力倦甚以补中益气汤加附子日进三服而安一人酒色过伤医作外感治发汗过多絶食日久致气血两虚相火冲上呃逆五六日不止治以半夏黄连以㵼逆气归芍生地知母以养隂炒柏以㵼冲火二三剂而愈陈三农治一人患温热病十余日身热面红舌燥黒欬逆日夜不止者三日衆医以脉迟无力欲用丁附回阳热剂陈以手按其胸腹痛不可近曰脉微迟非元气虚由邪热内实壅滞其脉而然也用解毒承气汤入甘遂末三分下咽而躁热片时去黒粪三四升热退呃止而安一人患温热病大便不通用下药粪去而呃大作衆尤下药之过曰此燥粪在肠胃遏气于下粪去而鬰气暴升故奔廹而作呃耳以枳殻饮之而安一人呃逆连声脉来有力因相争肝木受邪自思金能尅木用铁二斤烧红水淬饮之即愈一妇患时疫饮水过多心下坚痞欬逆倚息短气不卧汤药不下诸药无效作停饮治之进以五苓㪚一剂而安卢不逺治陈孟抒室人因怒发呃三日夜召诊以来迟意甚不怿脉之曰固来迟然效极速果一剂而愈此盖肝鬰盛怒弗畅气将入胃而不能故发呃今不治呃用柴胡等条达木鬰鬰解即止暴病气全故易愈也吴孚先治袁氏女陡发呃症有用丁香柿蒂者有补之㵼之者有灸之者俱不效乃与柴胡桔梗等味开提之不三剂而愈良由鬰怒肝木不舒上乘于胃故作呃经曰木鬰则达之此之谓也喻嘉言治王岵翁素有脾约症得润剂即解冬尽偶饱食当风而吐胃气大伤微发热左闗脉甚大自云中脘不舒气觉攻左初饮棃汁不投今服蔗汁稍定喻曰此虚风之候也以胃中空虚若谷风自内生左投肝木而从其类是以气攻左而左脉即为之大且劲经云风淫于内治以甘寒梨蔗皆甘寒而一效一不效者乃胃中气虚极不奈梨性之达下而喜蔗性之和中也遂以甘寒定方人参竹沥麦冬生地之属衆议除参不用服后腹内哌哌有声呕出黄痰少许胸中遂快次早大便亦通症以平安然本胃经受病而胃脉反和惟心肾肝肺之脉不安其故口中味淡汤饮不肯下行此中央气弱不能四迄转达也宜急用四君子汤理胃气不信别召二医一谓中风一谓伤寒微用表剂即汗出沾濡气髙神荡呃逆不休矣再投黄连一剂则脉乱如沸羮频转频歇神昏身强年夀黒滞气出顺而入必哕昼夜万三千五百息即哕亦如之二医卸祸谓喻前议四君子汤今始可用喻曰气已出而不入再加参术之腻阻立断矣惟仲景旋覆代赭一方可收神功于百一进一剂而哕势稍减二剂加代赭至五钱哕遂大减连连进粥神清色亮脉复体轻再用参苓麦冬木𤓰甘草平调二日康复如初张三钖治一老人内伤饮食消导未减或悮与润肠丸二服下清水胀痛转甚或复投巴豆丸二服致呃逆不止用大剂六君子汤二帖至五帖全止补养而愈一老人深秋患痢发呃逆呕吐黄柏炒燥研末陈米饭为丸小菀豆大每服三十丸人参白术茯苓三味浓煎汤下连服三剂即愈切不可下丁香等热药陈良甫治一人痢疾呃逆不止六脉沈弱诸医药灼艾皆无效乃投退隂㪚两服愈又尝治许主簿痢疾咳逆不止诸药无效灸期门穴不三壮而愈王叔权治一男子忽气出不絶声病数日矣以手按其亶中而应微以冷针频频刺之而愈初不之灸何其神也陈霞山治一人欬逆上气体重气短胀满坐不得卧常作水鸡声用白前汤白前二两紫菀半夏各三两大㦸一两水一斗煮三升分三服薛立斋治一妇人痢后呕哕服降火化痰等剂愈甚脉洪大按之虚细作渇饮汤诸药到口即呕此脾胃虚寒不能司纳以参术炮姜末各一钱以饭作丸米饮不时送三五粒至三两许闻药不呕乃以六君加炮姜三十余剂而安一妇人患症同前饮食少思胸腹膨胀大便不实所见之症悉属虚寒假实遂朝用补中益气汤加炮姜木香夕用六君子汤送四神丸渐愈又用八味丸料煎送四神丸而痊一妇人因怒呕哕时或昏愦口噤或时举体内动其面色或青或赤此肝火炽甚脾土受侮用小柴胡汤加山栀钩藤治之渐愈又用加味归脾逍遥二药调理而痊缪仲淳治髙存之隣人卖腐者伤寒微哕两日夜不省人事其子乞方问之曰汝父当时曽头身热乎曰然曰曽服汗药乎曰未也曽吐下乎曰未也因索伤寒书捡之其方类用干姜柿蒂丁香及附子等温热之药末条仅载白虎汤一方缪思之曰伤寒头痛口渇身热本属阳明热邪传里故身凉发哕未经汗吐下邪何从而出但其人年老多作劳故于白虎汤中加人参三钱二剂立起马元仪治葛懐年六旬外下痢呃逆两足彻冷或以痢治之转剧诊之两脉虚微此中气挟寒下痢当大剂温补以恢复元气时有言下痢多由湿热在胃不行清理而反温补恐未合曰湿热伤者其脉必实其腹结痛且无呃逆足冷之症此由年髙气弱火衰于下气虚于中因之升降失常而输泄无度温补非治痢也阳回则痢自止耳若必俟痢止而后补之晚矣遂与人参四两合附桂理中汤连投四大剂而瘥陆圣修年逾六旬呃逆泄泻面赤如赭足冷如氷两脉沈微曰人身之中赖元气以充养今因泄泻而气衰于下复因呃逆而气伤于上上下交征年髙气弱何以当此所幸者犹未喘与汗尚可挽也与附子理中汤大培火土加丁香以煖胃止呃盖一法而升降之道备焉降者以肾中阳旺则气不上僣而下收崇土之功升者以脾中阳旺则气不下䧟而中守其运行之职则饮食自然变化精液而泄泻安有不愈者乎朱氏子未第时患腹胀食少倦怠自汗呃逆口干脉之左得弦急右见虚微此中虚肝盛得之烦劳且怒也烦劳则阳气分驰而脾胃损鬰怒则肝木横肆而脾胃伤由是汗出不止脾虚而腠理不固也口中干燥者脾虚而精液不升也腹胀者气虚而传化失常也食少者胃阳不化健运失职也呃逆者五阳不布隂气用事也当用附桂理中汤大培中土土旺则不受制于木且能生肺以制木也服四剂脉渐起胀渐平因停药数日胀如故与大剂桂附理中汤少加沈香以和胃气而行肝气调理一月而安老仆王忠妇呕逆呃气㡬无宁刻脉之右寸独大余脉虚微此中州土败水气不行五阳不布浊隂上逆也与五苓散一剂服后一时许吐逆顿止再与附桂理中汤连服之明日两脉向和呃逆亦止微觉倦怠与加桂理中汤四五剂而安张意田治董友之母年将七旬病已八日脉之软缓而迟滞发热日晡益甚舌胎黄厚大便不行畏寒呃逆閲诸方咸以老年正气用丁香柿蒂与补隂之剂夫脉来迟滞畏寒阳邪入里也舌胎黄厚日晡热盛阳明实也此乃表症未解而陷里之势急致气机逆窒而发呃法当下之毋以年髙为虑也与小承气服后大便转矢气兼有心烦大不宁之状再与一剂临晚下黒屎数枚二更战栗壮热四更大汗天明又便黒矢然后呃止神清而睡此实症之呃也宜审之朱丹溪治一中年妇人病哕以四物汤加和白陈皮留尖桃仁生甘草酒红花浓煎入驴尿饮以防其或生虫也与数十帖而呃逆除矣娄全善治其兄九月得滞下每夜五十余行呕逆食不下五六日后加呃逆与丁香一粒噙之立止但少时又至遂用黄连㵼心汤加竹沥引之呃虽少止滞下未安若此者十余日遂空心用御米殻些少濇其滑日间用参术陈皮之类补其虚自服御米殻之后呃声渐轻滞下亦收而安沈明生治唐玉如夏间患血淋数日淋止发呃举体振动声大且长或与开胃消痰益剧勺粒不入已两日夕又欲进丁香柿蒂且加姜桂参蓍诊之乃隂衰火炎症也盖劳后而兼房帏时际炎歊水不制火血少而气上冲是以胀满不食呃逆不已今六部脉洪数颜如煤炲大便六七日不行小水滴沥不快经云诸逆冲上皆属于火先哲云呃满须看前后部肾虚不能纳气归元故呃声长大从丹田出丁香柿蒂可妄投耶乃先用胆导得垢数枚觉两足微煖此逆气下达也即以六味汤料稍减山药萸肉入黄连栀子车前牛膝薄暮煎服不夜分呃全愈矣明晨进粥滞色渐清夫呃症有寒热之分呃声有上下之别今以劳剧之体血淋后见之是不由胃而由于肾也六脉洪数大小便不利是不由于寒而由于热也真水耗于平日火症萃于一时虚则肝肾不能纳气自下焦上逆为声非中焦热邪之比其腰疼颜黒俱属可虞幸得而足温得补而哕止乃壮水制阳明之明騐亦坎离既济之佳征也依方调理半月全瘳娄东呉夫令梅顿先生弟也丁未夏归自燕台炎风烈日不无感受萑苻出没不无惊恐舟中兼有当夕者至中途疲薾殊甚疾棹抵吴门或谓憔悴之体竟应投补沈见脉数未平气口独盛以为虚中有实热初用薷芩等剂遡其源也继用踈利等剂导其流也宿垢既除旋培元气元气渐复行且勿药矣因设酬劳之宴劳惫甚其夕神昏肢倦俄而发呃沈曰劳复发呃当施温补无疑第虚气上逆其势方张恐汤药未能即降须艾焫佐之为妙一友于期门穴一壮即缓三壮全除调补而瘥祖姓人年近七旬素有胃痛病于二月间忽发呃昼夜不絶声者十余日胃亦痛食入即呕或与二陈汤加丁香藿香等病转剧脉之两手皆洪数两寸溢而鼓时见歇至乃厥隂之火上冲而然与杞子米仁各一两沙参五钱麦冬三钱酒连四分二剂而愈后半年病复作以贫乏无力再药而死此贫亦为不治之一也哀哉汗窦材治一人额上时时汗出乃肾气虚也不治则成劳瘵先灸脐下百壮服金液丹而愈一人夜多虚汗亦肾气虚也服全真丹黄茋建中汤而愈一人每日四五遍出汗灸闗元穴亦不止乃房事后饮冷伤脾气复灸右命门百壮而愈常东轩挺晚苦隂汗有教之用牡蛎粉扑之者始虽少减久之至溃腐见其睾丸焉岂非别杀以药乎琇按隂汗必由下部湿热而成以牡砺收濇之故鬰瘀而溃烂也宋懐州知州李治与一武臣同官怪其年七十而轻健面如渥丹能饮食叩其术则服首乌丸也乃传其方后治得病盛暑中半体无汗已二年窃自忧之造丸服至年余汗遂浃体其治血治风之功大有补益方用赤白何首乌各半斤米泔浸三夜竹刀刮去皮切焙石臼为末炼蜜丸梧子大每空心温酒下五十丸亦可末服滑伯人治一人暑月病身冷自汗口干烦燥坐卧欲于泥水中脉浮而数按之豁然空散曰脉至而从按之不鼓诸阳皆然此为隂甚格阳得之饮食生冷坐卧当风所致以真武汤冷饮一进汗止再进燥去三饮而安琇按江案暑门滑治一人汗出如雨身热烦燥医悮用术附乃以黄连人参白虎三进愈之宜参看薛立斋治一妇盗汗不止遂致废寝神思疲甚口干引饮作血虚有热用当归补血汤代茶炙芪一两当归三钱又以六黄汤加人参五味子二剂而愈陈三农治一人感寒用麻黄发汗汗遂不止用建中汤汗出愈多痰喘有声此伤寒损血兼用药之过隂虚而阳无所附遂用川芎三分白芍生地各二钱当归一钱元胡索香附各三分再服而愈一少年人汗出三年不愈用棉子炒黒入汤一滚服四五日脚腿能立后以归脾补中等汤而安杨乘六治朱氏子年二十外劳倦发热上半身自汗如雨三昼夜不止一切敛汗方法无效脉之浮细沈洪软弱无力面白无神舌胖而软且白滑意此必肺气大虚而腠理不固也以黄芪汤加五味附子各二钱自子至卯连进三剂其汗如故思之良久乃用蜜炙黄芪二两人参五钱白术一两蜜升麻柴胡陈皮各一钱归身炙草炒黒干姜各二钱白芍五味附子各三钱大枣五枚一剂而敛此症本以劳力伤其脾肺中藏之阳陷而不升卫外之阳虚而不固以致隂气不肯下降乘虚外溢故特用升麻以升提下陷之气用黒姜以收固卫外之阳使在外而为隂之卫在内而为阳之守也后用清金滋水等剂而愈薛立斋治一妇人盗汗自汗遍身痠疼五心发热夜间益甚或咳嗽咽干月经两三月一至用加味逍遥㪚六味地黄丸兼服临卧又服陈术丸三月余诸症悉愈其经乃两月一至又服两月而全痊一妇人患前症食少倦怠肌肉消瘦日晡发热至夜益甚月水过期渐至不通时发渇燥误用通经之剂热倦愈重饮食愈少乃用八珍加升麻丹皮山栀柴胡治之热渐退又用八珍丹皮软柴胡调而愈罗谦父曰齐大兄因感寒邪头项强身体痛自用酒服灵砂丹四五粒遂大汗出汗后身轻至夜前病复发以前药复汗其病不愈复以通圣㪚发汗病添身体沈重足胫冷而恶寒是日方命医医者不究前治又以五积散汗之翌日身重如石不能反侧足胻如氷冷及腰背头汗如贯珠出而不流心胸躁热烦乱不安喜饮西𤓰梨柿氷水之物常置左右病至于此命诊之六脉如蛛丝微微欲絶乃以死决之主家曰得汗多矣焉能为害曰夫寒邪中人者阳气不足之所致也而感之有轻重治之岂可失其宜哉仲景云隂盛阳虚汗之则愈汗者助阳退隂之意也且寒邪不能自汗必待阳气泄乃能出也今以时月论之大法夏月宜汗然亦以太过为戒况冬三月闭藏之时无扰乎阳无泄皮肤使气亟夺为养藏之道也逆之则少隂不藏此冬气之应也凡有触冒宜微汗之以平为期邪退乃已急当衣煖衣居宻室服实表补卫气之剂虽有寒邪勿能为害此从权之治也今非其时而发其汗乃谓之逆仲景有云一逆尚引日再逆促命期今本伤而并汗汗而复伤伤而复汗汗出数四使气亟夺卫气无守阳泄于外隂乗于内故经云独阳不生独隂不长不死何待虽卢扁亦不能活也是日至夜将半项强身体不仁手足搐急爪甲青而死矣金匮要畧云不当汗而妄汗之夺其津液枯藁而死今当汗之一过中亦絶其命况不当汗而强汗者乎华佗传县吏尹世若四肢烦口中干不欲闻人声少便不利佗曰试作热食得汗则愈不汗后三日死即作热食而不汗出佗曰藏气已絶于内当啼泣而絶果如佗言马元仪治沈康生夫人病经一月两脉浮虚自汗恶风此卫虚而阳弱也与黄茋建中汤一剂汗遂止夫人身之表卫气主之凡所以温分肉肥腠理司开阖者皆此卫气之用故内经曰阳者卫外而为固也今卫气一虚则分肉不温腠理不宻周身毛窍有开无阖由是风之外入汗之内出其孰从而拒之故用黄芪建中汤以建立中气而温卫实表也越一日病者又手自冒心间脉之虚濡特甚此汗出过多而心阳受伤也仲景云发汗过多病人叉手自冒心心下悸者桂枝甘草汤主与一剂良已丁庠生头汗火升食少心悸恍惚不宁或议用滋隂脉之两寸独鼓两闗尺虚微少神此脾肾交亏真阳欲脱之候也与人参桂附理中汤大培火土以复虚阳彼以生平不任热剂为辞曰若谓头汗火升为火邪上炽耶不知此乃真气上越也且谓心悸恍惚为隂气内亏耶不知此乃真元无主也遂与人参四两白术五钱附子肉桂各三钱干姜二钱炙草一钱连进四剂脉始和症始退再温养元气一月而安罗谦甫治刑部侍郎王立甫之壻年二十五仲冬因劳役忧思烦恼饮食失节而病时发躁热肢体困倦盗汗湿透其衾不思饮食气不足以息面色青黄不泽诊其脉浮数而短濇两寸极小曰此危症也治虽粗安春至必死当令亲家知之夫人不以为然遂易医至正月躁热而卒他日王谓罗曰吾壻果如君言愿闻其理曰此非难知也内经曰主胜逆客胜从天之道也盖时令为客人身为主冬三月人皆惧寒独渠躁热盗汗是令不固其阳时不胜其热天地时令尚不能制药何能为冬乃闭藏之月阳气当伏于九泉之下至春发为雷动为风鼓坼万物此春生之道也如冬藏不固春生不茂又疫疠之灾且人身阳气亦当潜伏于内不敢妄扰无泄皮肤使气亟夺此冬藏之应也令壻汗出于闭藏之月肾水已涸至春何以生木阳气内絶无所滋荣不死何待乃叹息而去施笠泽治一人服参芪数日后每将昏反发热至夜得盗汗而解曰此隂虚不能胜其阳也参茋虽能补阳助隂而隂血未易骤生乃用六味丸料加参归陈皮一剂而热退汗止后以六味丸参苓白术㪚全愈庠友张君牙患寒热咸作疟治服解表之剂乃盗汗潮热肢节颈项强痛夜卧则汗出如沐湿透重衾二旬余目不交睫诊得左寸微细欲絶右尺浮大无力此汗多亡阳症也与加味归脾汤不效自加麦冬更服二剂胸膈满闷饮食不进遂疑参术不可服一僧欲进大剂苦参汤施曰诊法隂盛阳衰者不可以柔药柔药助隂阳气衰弱隂气益着实实虚虚之祸其能免乎今君相二火俱亏非急进归脾汤加桂心五味不可岂前药有陈腐或炮制失宜耶令取药一剂是夜即安汗亦渐止间进八味丸一月而愈庠生施尔祁病脉之曰隂虚火动也病使人发热盗汗肢节作楚正合丹溪滋隂降火之剂服三日后服虎潜丸病全愈所以知尔祁之病者切其脉虚而数经云血虚脉虚肾水之真隂不足而虚火妄动也先是一医谓是歴节风饮以风剂即支节浮肿痿弱不能行汗出如沐经云足受血而能歩又云夺血者无汗夺汗者无血盖风能生火又能生血血虚则内热益甚支热则肿肺则痿矣钱国賔治荆州李山人年四旬余凡饮食头上汗多气如烟雾必频抹乃止寸闗浮洪两尺沈实胃脉倍盛而数此胃热蒸笼头也饮食入胃遇热上薰心肺心主汗液火性上腾肺主皮毛腠理不宻故头汗出若蒸笼之气因煎廹而如烟雾也以三黄石膏汤数剂清胃热愈詹渭风母年六旬外素有肝病因患疟自五月至九月疟愈而他症风起自汗如洗彻夜不眠食少便溏脇痛齿痛口淡恶心恶风畏寒头顶皮帽身袭皮衣重帏夹幔犹懔慄不胜诊时先以止汗为属脉之弦小急疾知为隂虚火盛疟邪未清误作阳虚多与补气敛汗之剂而然叩之果服归脾五味子麻黄节浮麦龙骨甚伙乃与生地杞子地骨钗斛首乌鼈甲黄连蒌仁渭风曰诸医咸谓头为诸阳之首恶寒若此又自汗而喜热饮明属阳虚今方中唯与养隂又口淡便溏恶心皆属脾胃虚寒黄连蒌仁安可用至疟疾已愈何必用首乌鼈甲再所重在汗多而又全不治汗其故何也曰此症乃火鬰之极内真热而外假寒也疟本胆腑之邪因肝虚而腑传脏故寒热止而变为诸症故以生地枸子地骨钗斛养肝治其本黄连清伏暑蒌仁㪚鬰热以治标首乌鼈甲入肝而去疟邪盖肝火炽盛逆入胃络上蒸则为汗下廹则为㵼若见汗则收敛见㵼则固濇一药肆人足矣医云乎哉如方服之数剂而愈何某年七旬矣偶于冬间苦盗汗乃水衰肝火内炽当闭藏之候反蒸鬰而为汗也或教以黄芪煮黒枣服之四五日汗果止而咳嗽作或以为伤风与前胡桔梗杏仁苏子秦艽防风之类或以为痰火与二陈姜汁竹沥或以为血气与四物知母黄栢咸不效已半年诊其脉则弦数而促其症则痰多食少天柱已倾䨇足浮肿投以生地麦冬杞子地骨沙参女贞四剂无进退已召画工传真矣告曰某本籍越中今病已膏肓量不可起治任欲归第乞疏一方俾方服多剂者以希万一耳仍前方加熟地蒌仁与之后二年偶遇之客坐彼前致谢甚殷余茫然叩其故曰某何姓昔患咳嗽㡬毙蒙惠方渡江后服廿余剂竟获全愈此再造之徳也视其容貌充腴迥非畴曩其病之痊殊意外矣书此以为轻信单方并见汗治汗之戒杨元植年四旬外早衰须髪尽白素患肝肾病客吴门病疟疟愈而汗出不止凡生脉饮六黄汤牡蛎龙骨五味黒豆一切敛汗之剂莫不尝之吴医伎穷乃遄归就予诊脉但虚数与熟地一两杞子五钱枣仁五钱麦冬二钱蒌仁一钱胡黄连四分地骨皮三钱一服减二服瘥赵坤维令正病自首至胸汗出如沐动则尤甚颇能食然食入则满面漓淋衣领尽透医与玉屏风㪚当归六黄汤如不服延诊右闗寸数大问面浮及齿痛否曰然此少厥二隂之火上逆胃络也与重剂玉女煎入杞子五钱川连少许二帖而瘳杨兆成年十许病疟疟愈大汗如雨一日夜约斗许医尽力与固表收濇反较麻黄羌活为甚延诊脉洪数有力日啖粥十数瓯犹觉饥盖疟时多服半夏豆䓻苍术厚朴藿香橘皮诸燥烈之剂扰动胃火而然若与六黄汤则汗止而疟必更作乃用生地一两石膏五钱黄连八分麦冬三钱蒌仁一钱半一服减二服瘥疟亦不作张玉书年近六旬素患隂虚火甚两手脉常溢入掌心夏月偶不快就混堂澡浴以图汗解归而寒热大作头痛两耳后焮肿上连承灵下至天牖急余视余适他出别延外科谓当成耳枕痈势甚危投以搜风败毒之剂脑后肩甲筋络益抽掣急绊燥渇燥闷小便淋沥如火迨余至困惫不支矣脉之洪数异常知其中热邪在阳明少阳以隂虚过汗火骤升土又为风药所鼓而然不可与柴胡乃君以黄芩石膏臣以鲜干两地黄佐以滑石生甘草使以连翘木通大剂饮之次日肿痛减肿处尚赤色前方入菉豆一合肿痛全消再与导赤㪚合六一㪚而愈续名医类案卷十九续名医类案卷二十钦定四库全书续名医类案卷二十钱塘魏之琇撰咳𠻳徽宗宠妃苦痰嗽终夕不寐面浮如盘诏内医李防御用药令供伏三日不效当诛李忧挠技穷与妻对泣忽闻外间叫云咳嗽药一文一帖喫了今夜得睡李使人市药十帖其色浅碧用淡虀水滴麻油数㸃调服李疑草药性犷或使臓腑成滑泄併三为一自试之既而无他于是取三帖合为一携入禁庭授妃请分两服以饵是夕嗽止比晓面肿亦消上喜赐金帛直万缗李念病即安倘索方无以为对令仆俟前卖药人过邀饮以百金赂其方乃蚌粉一物新瓦炒令通红拌青黛少许耳叩其从来曰壮而从军老而停汰顷见主帅有此故剽得之以其易办姑借以度余生无他长也李给之终身潘埙曰予夏秋之交火嗽月余昼夜不辍声不能伏枕几殆羣医皆主故常曰西方金司令肺气盛耳当㵼或曰久嗽肺虚当补或曰敛之愈予曰金初司令穉金也火尚未伏壮火也壮火能烁穉金㵼肺金愈弱火愈炽此嗽所以不能止也经曰无违时无伐化又曰无伐生生之气今气初生而㵼之伐化也殆于不可况五火相煽肺失清化之令补之恐反助火敛之恐不能㪚火请更思之医不听各主所见馈药不敢尝日饮解毒凉膈㪚去硝黄加白术以助胃气晨服童便不时服梨汁𤓰浆各十数杯医乃暗投人参五味煎以饮予而予不知也饮之则愈嗽加喘乃专主已见饮前药数日火退嗽止而病瘳矣汉阳库兵王六病痰嗽并喘百药不效于岳阳遇一道人教用五味子白矾等分为未每服三钱以生猪肺炙熟蘸末细嚼白汤下两服病遂不发张子和治东门髙三郎病嗽一年半耳鸣三月矣嗽脓血面多黒㸃身表俱热喉中不能发声曰嗽之源心火之盛也秋伤于湿冬生咳嗽冬水既旺水湿相接隔絶于心火火不下降反而炎上肺金被烁发而为嗽金煅既久声反不发医补肺肾皆非也令先备西𤓰氷雪等物其次用涌泄之法又服去湿之药病日已矣刘氏一男子年二十余病劳嗽咯血吐唾粘臭不可闻秋冬少缓春夏则甚寒热往来日晡发作状如㾬疟寝汗如水累服麻黄根败蒲扇止汗汗自若也又服宁神散宁肺散止嗽嗽自若也张先以独圣㪚吐其痰状如鸡黄汗随涌出昏愦三日不省时时饮以凉水精神稍开饮食加进又与人参半夏丸桂苓甘露㪚服之不数日乃愈赵君玉妻病嗽时已十月矣张处方用陈皮归身甘草白术枳殻桔梗赵以其不类嗽药张笑曰君怪无乌梅瞿粟囊乎夫冬嗽乃秋之湿也湿上逆而为嗽此方皆㪚气除湿解结和经三服而愈窦材治一人病咳嗽盗汗发热困倦减食四肢逆冷六脉弦急乃肾气虚也先灸闗元五百壮保命延夀丹二十丸钟乳粉二钱间日服金丹百丸一月全安一人病咳嗽脉症与上条同但病人怕灸止服延夀丹五十粒金液丹百粒钟乳粉二两五日减可十日脉沈缓乃真气复也仍服前药一月全安盖此病早不灸亦可迟必加灸否则难治凌汉章治里人病嗽絶食五日衆投以补剂益盛凌曰此寒湿积也穴在顶针之必晕絶逾时始苏命四人分牵其髪使勿倾侧乃针果晕絶家人皆哭凌言笑自如顷之气渐苏复加补始出针呕积痰斗许病即除一中年妇人干咳寸脉滑动似豆状余皆㪚大不浮左大于右每五更心躁热有汗但怒气则甚与桔梗不开诸药不效遂以石膏香附为君芩连青黛门冬𤓰蒌仁陈皮炒栢归梗为臣五味砂仁川芎紫菀为佐凡二十余帖而安崔某疗久嗽熏法每旦取欵冬花如鸡子大少许蜜拌花使润纳一升铁噐铛中又用一瓦椀鑚一孔内安小竹筒或笔管亦得其筒少长置椀铛相合及揷筒处皆面煳涂之勿令泄气铛下着炭火少时欵冬烟自竹管出以口含筒吸取咽之如胸中稍闷须举头即将指头捻竹筒头勿令漏烟出气及烟尽止凡如是五日一为之至六日则饱食羊肉馄饨一顿永瘥侍御谭希曽咳嗽吐痰手足时冷以为脾肺虚寒用补中益气加炮姜而愈一妇人患咳嗽脇痛发热日晡益甚用加味逍遥散熟地治之而愈年余因怒气劳役前症仍作又太阳痛或寒热往来或咳嗽遗尿此肺气虚肝火盛而尿脬失制也用前㪚及地黄丸月余而瘥表弟妇咳嗽发热呕吐痰涎日夜约五六椀喘咳不宁胸痞燥渇饮食不进崩血如涌此命门火衰脾土虚寒用八味丸及附子理中汤加减治之而愈一妇人久咳嗽面色痿黄或时㿠白肢体倦怠饮食少思稍多则㵼此脾土虚而不能生肺金朝用补中益气汤夕用六君子汤为主间佐以八珍汤三月余渐愈后感寒邪喘嗽胸腹作胀饮食不入四肢逆冷此中气尚虚不能充皮毛腠理司开阖之所致也遂用六君加生姜及桔梗而愈一妇人患劳嗽晡热内热寒热往来作渇盗汗小便频数其经两三月一行此肝脾气血虚损用八珍汤六味丸六十余剂诸症渐愈其经两月一行仍用前二药间以加味逍遥㪚各三十余剂后恚怒适经行去血过多诸症悉至饮食少思腹胀气促用十全大补汤数剂渐愈仍用前药调补复因丧子胸腹不利食少内热盗汗便血无寐用加味归脾汤仍兼前药而愈锦衣李大用素不慎起居吐痰自汗咳嗽发热服二陈芩连枳殻山栀之类前症不减饮食少思用四物二陈芩连元参知栢之类前症愈甚更加胸腹不利饮食亦少内热晡热加桑皮紫苏杏仁紫菀桔梗之类胸膈膨胀小便短少用猪苓泽㵼白术茯苓枳殻青皮半夏黄连苏子胸膈痞满脇肋膨胀小便不通加茵陈葶苈喘促不卧饮食不进诊之六脉洪数肺肾二部尤甚曰脾土既不能生肺金而心火又乗之此肺痈之作也当滋化源缓则不救不信后唾脓痰复求治胸膈痞满脾土败也喘促不卧肺金败也小便不通肾水败也脇肋膨胀肝木败也饮食不化心火败也此化源既絶五脏已败药岂能生已而果然丝客姚荃者素鬰怒年近六十脾胃不健服香燥行气饮食少思两脇胀闷服行气破血饮食不入右脇胀痛喜用手按彼疑为膈气痰饮内伤曰肝木尅脾土而脾土不能生肺金也若内有瘀血虽单衣亦不敢着肉用滋化源之药四剂诸症顿退彼以为愈曰火令在迩当补脾土以保肺金彼不信后复作另用痰火之剂益甚求治左闗右寸滑数此肺内溃矣仍不信服前药果吐秽脓而殁嘉兴周上舎每至夏患咳嗽服降火化痰之剂咳嗽益甚脾肺肾脉皆浮而洪按之微细此脾土虚不能生肺金肺金不能生肾水而虚火上炎也朝用补中益气汤夕用六味地黄丸而痊后至夏遂不再发一妇人不得于姑患咳嗽胸膈不利饮食无味此脾肺俱伤痰鬰于中先用归脾汤加山栀川芎贝母桔梗诸症渐愈后以六君加川芎桔梗间服全愈一妇人咳嗽脇痛或用清气化痰降火等剂久不愈更加内热晡热若两脇或小腹内热其嗽益甚小便自遗此属肝经血虚火动用六味丸加五味子滋肾水以生肝血用补中益气生脾土以滋肺金而寻愈上舎陈道复长子亏损肾经久患咳嗽午后益甚薛曰当补脾土滋化源使金水自能相生时孟春不信乃服黄栢知母之类至夏吐痰引饮小便频数面目如绯薛以白术当归茯苓陈皮麦冬五味丹皮泽㵼四剂乃以参芪熟地山茱为丸俾服之诸症顿退复请视以为信遂用前药如常与之仍泥不服卒致不起陆养愚治吴氏妾寡居夜热以烦劳感冒干咳无疾医与踈风药反増呕恶更以二陈症不减而夜不能寐若失神志烦乱不安脉之沈弦而数曰干咳乃火郁之甚最为难治况寡居多年其郁可知虽有风寒但于调理养血开鬰清热微加踈㪚若竟发其表升动隂火则病反甚重以二陈之燥宜其烦乱不寐神志若失也用清养荣汤加黄芩前胡薄荷杏仁苏叶二剂咳嗽烦闷俱减第睡未安脉微浮而数去苏叶前胡杏仁加贝母知母山栀枣仁竹茹大枣二剂诸症俱愈但四肢懈怠气乏不足以息脉浮数而弱此虚火已平真气衰乏之候仍用前汤加贝母枣仁更入人参一钱五分数剂而愈陈曙仓室欬嗽或时纯血或时纯痰或时痰血相半夜热头眩胸膈不舒脚膝无力服滋隂降火药已半年矣饮食渐少精神渐羸脉之两寸闗沈数无力两尺濇弱微浮此上盛下虚之症也上盛者心肺间有留饮瘀血下虚者肝肾之气不足用人参固本丸令空腹服之日中用贝母苏子山查丹皮桃仁红花小蓟以茅根煎汁入药同煎十剂痰清血止后以清气养荣汤与固本丸间服三日后病痊而孕陆肖愚治吴逊斋患咳嗽身热脇痛日轻夜重寝食俱废咸以年髙病重为虑脉之左手浮弦右手弦滑曰此病极轻何必忧疑特内有食积痰饮外感风邪所致也少为消导踈㪚即愈矣用苏叶柴胡以解其表青皮白芥以治其脇桑皮前胡杏仁以治其肺嗽陈皮半夏以清其痰山查枳实以消其食二剂而减四剂脱然陆祖愚治费表母生平酒饮多而谷食少酿成痰火每至五更则疾作喘嗽频併气逆息粗不能伏枕由来久矣年近七旬其疾大作日夜昏晕数次四肢厥冷自汗如洗形容瘦削六脉如丝或与清火清痰毫不应乃用附子理中料千杵蜜丸淡盐汤服以助下元另以知母贝母桑皮軰煎汤徐徐含嚥清其上膈数剂嗽稀喘止肢温汗敛再用十全大补汤料丸服数十年痼疾从此遂瘳陈三农之室遇夜嗽甚多痰作隂虚火动以四物换生地加知母贝母蒌仁杏仁麦冬五味二剂而愈孙文垣姪妇喉中掀痒咳嗽红痰两寸闗洪大内热生疮山栀小蓟生地丹皮滑石青皮麦冬甘草黄连蒌仁水煎服血止嗽除后遇劳心即欬嗽喉中血腥总由上焦热甚而然以枇杷叶山栀生地白芍甘草丹皮地动蜂天花粉滑紫菀常服三五剂两月而安温天衢冬月病目医与发太过至春间吐血椀余及夏下午潮热咳嗽胸膈胀疼早晨冷汗淋漓大便溏一日两行饮食少肌肉消十之七脉数孙曰据症脉法在不治衆恳不能辞乃用㵼白散加五味白芍贝母马兠铃服下其夜帖然而卧不嗽唯大便溏前药加扁豆山药茯苓汗亦渐止复与㵼白㪚加石斛马兠铃贝母陈皮苡仁白芍山药五味桔梗调理三月而痊琇按此与孙治吴肖峰内人注夏误服参苏饮成咳嗽同为发㪚所伤世俗谓伤风不醒变成劳者是也不知此等皆为市医不知虚实恣用踈㪚轻病变重而病者至死犹曰伤风不醒哀哉李士材治一人咳而上气凡清火润肺化痰理气之剂㡬无遗用而病不少衰诊其肾脉大而软此气虚火不归元用人参三钱煎汤送八味丸五钱一服而减后用补中益气汤加桂一钱附子八分凡五十剂及八味丸二斤而痊一人经年咳嗽更医数十人药不絶口而病反増剧自谓必成虚劳李曰不然脉不数不虚惟右寸浮大而滑必多服酸收故久而弥甚用麻黄杏仁半夏前胡桔梗甘草橘红苏子五剂止十剂已冯楚瞻治李孝㢘患咳嗽甚频视其身长肥白颊色常红知为表有余而里不足上假热而下真寒病必当剧劝以重服药饵时有通谱新贵甚精医药乃託其治所用乃山栀黄芩花粉橘红贝母苏子杏仁之类止之勿听数剂后嗽转甚烦躁喜冷倍常益信寒凉为对症倍用之转剧再进烦躁更甚粒不下咽饮水无度更以为实热以三黄丸下之利行不多渐喘促再剂夜半喘大作有出无入遍身麻木溃汗如雨神昏目直口禁不言委顿极矣亟邀冯诊两寸左闗仅存时当六月欲与四逆理中主人畏惧改以人参一两麦冬二钱五味六分肉桂钱许始允急煎服之喘减片刻奈病大药小顷复大作乃不咎寒凉之误反以参桂为罪矣因思尽吾之力方可以活若徇彼之见必死而已乃坚定一方勒令服之用炒白术三两人参二两炮姜三钱五味子一钱五分制附子三钱煎浓汁灌之下咽后病人张口大声云心中如火烙欲死旁观疑怨交起不为动顷之又大声曰脐间更疼更热欲死矣乃窃喜其阳能下达未之絶也果少焉喘定汗收手足温而神思清语言反甚无力此方术多参少者因中宫久困寒冷不先为理中则阳气难下达也吕东庄治徐鸾和内病咳嗽医以伤风治之益甚邀诊则中虚脉也曰鼻塞垂涕痰急皆伤风实症何得云虚曰此虚实真假所辨在脉庸医昧此误人多矣彼不知脉请即以症辨之其人必晡时潮热至夜半渐清至晨稍安然乎曰然然则中虚何疑乎所可喜者正此鼻塞垂涕耳乃投以人参白术当归黄芪白芍各三钱软柴胡升麻各一钱陈皮甘草五味各六分三剂而咳嗽立止再诊谓之曰上症已去唯带下殊甚近崩中耳惊应曰然即前方重用人参加补骨脂阿胶各二钱数剂兼服六味丸而愈柴屿青治陈氏甥女咳嗽吐痰夜间发热衆医以为必成劳症诊其脉虽稍洪尚有根柢并非细数何至不治纯用滋隂之药调养半年而愈同学蔡为章患痰嗽夜难就寝身不胜衣卧牀不能转侧诊其六脉微弱气血两亏拟用参芪补剂蔡以痰嗽不宜用补为疑乃力任之先用六君子汤加炮姜桂附数帖而嗽减继用养荣汤十数剂始能下牀行动调理月余而康张惕中咳嗽吐痰医误认风寒服药十数剂病増剧身热喘嗽夜不能卧胸膈痞塞困于牀第小便短缩诊得人迎脉缓絶非外感气口空大左寸弱甚两尺沈微此心肾不足的系内伤之症其小便不利者三焦之气化不能运于州都也从东垣治内伤条师其意而变通之旬日而痊左中丞夫人年六十余形体瘦弱痰喘息粗夜不能寐医频与消痰理肺愈委顿诊其脉甚微细此气虚也仲景云气虚有痰肾气丸补而逐之遂用六味汤加麦冬五味治之而愈惟夜间尚未熟睡再用养荣汤加茯神枣仁十数剂即加餐安睡渐得复元丙寅新正同乡讳伊喇齐长郎贺节至寓云咳嗽求方诊其两脉细数右寸鬰结断其难以收功勉用麻黄汤伊断断不可曰我患隂亏他医熟地人参服过数两柴曰隂亏诚然但风邪闭塞肺气补剂又从而壅遏之非此不能去邪力争不信早决其不起果然琇按凡损症脉见右寸厥厥然如豆按之梗指其病原属不起以肺金败也今以右寸鬰结断为风邪闭塞然必见鼻塞声重或头痛痰浓或咳嗽连续方是其候王肯堂治一妇人咳嗽不已服诸药不效渐成劳瘵诊之六脉濡弱此血弱又因忧慼太过而成斯疾合用当归等药治之必愈遂先古今録騐橘皮汤空心服苏子降气汤徐用金钗煎熟地黄丸当归丸调理而安张路玉治吴江郭邑侯喘嗽逆气诊之两尺左闗弦数两寸右闗濇数弦者肾之虚濇者肺之燥夏暑内伏肺络遇秋燥收之令发为咳嗽也自言每嵗交秋连发四载屡咳痰不得出则喘至夜不能卧咳剧则大便枯燥有血曽服越脾汤嗽即稍可张曰公肾气数强因水亏火旺隂火上烁肺金肺燥不能生水咳甚则便燥有血者肺移热于大肠也合用千金麦门冬方除去半夏生姜之辛燥易以葳㽔白蜜之甘润借麻黄以鼔舞麦冬生地之力与越脾汤中麻黄石膏分解互结之燥热同一义也郭曰诸医咸诋麻黄为发汗重剂不可轻试仅用杏仁苏子甘梗前等药服之其咳转甚何也曰麻黄虽云主表今在麦门冬汤中不过借以开发肺气原非发汗之谓麻黄在大青龙汤麻黄汤麻杏甘石汤方其力便峻以其中皆有杏仁也杏仁虽举世视为治嗽通药虚实混然辛温走肺最不纯良耗气动血莫此为甚熬黒入大陷胸丸佐甘遂等搜逐结垢性味可知遂用前方连进二剂是夜便得安睡脉弦虽未退按之稍耎气口则虚濡乏力与六味生脉加葳㽔白蜜作汤四服嗽顿减即以此方制丸恒服至秋无复嗽之虞何督学媳素常咳嗽不已痰中间有血㸃恒服童真丸不彻以父殁哀痛廹切咳逆倍常痰中襍见鲜血因与瑞金丹四服仍以童真丸乌骨鸡丸调补而安劳太夫人年五十余素禀气虚多痰数日来患风热咳逆咳甚则厄厄欲吐且宿有崩淋近幸向安法当治其咳以桔梗汤加葳㽔白微丹皮橘红蜜煎生姜四剂撤其标症次与六君子加葳蕤以安胃气继进乌骨鸡丸方疗其固疾以久不茹荤不忍伤残物命改用大温经汤加鹿茸角腮乍丸药虽异而功则一也陈三农治一妇咳嗽痰喘饱胀水火不通眠食俱废以人参白芍为君苏子炒研细为佐枇杷叶三大片白茯苓佐之二服得眠大小便通东坡盖公堂记云始吾居乡有病寒而咳者问诸医医以为蛊不治且杀人取其百金而治之饮以蛊药攻伐其肾肠烧灼其体肤禁切其饮食之美者期月而百病作内热恶寒而咳不已累然真蛊者也又求于医医以为热授之以寒药旦夕吐之暮夜下之于是始不能食惧而反之则钟乳乌喙襍然并进而漂疽痈疥眩瞀之状无所不至三易医而病愈甚里老父教之曰是医之罪药之过也子何疾之有人之生也以气为主食为辅今子终日药不释口臭味乱于外而百毒战于内劳其主隔其辅是以病也子退而休之谢医却药而进所嗜气全而食美矣可以一饮而效从之期月而病良已薛立斋治甥范允廸咳嗽痰盛胸腹不利饮食少思肢体倦怠脉浮大按之微弱服二陈枳殻等药愈盛脾肺肾虚也用补中益气汤六味丸而愈万宻斋治监生胡笃菴咳久不止汗之不可下之不可因表里之邪俱甚也为制方用苏叶薄荷叶桑白皮杏仁霜𤓰蒌霜桔梗甘草等分为末虚者阿胶蜜丸白汤下或口中噙化五日而安后以治人多效立斋治一疬妇咳而无痰日晡发热脉浮数先以甘桔汤少愈后以地骨皮㪚而热退更以肾气丸及八珍汤加柴胡地骨皮丹皮而愈丹溪云咳而无痰者此系火鬰之症及痰鬰火邪在中用苦梗开之下用补隂降火之剂不已则成劳嗽此症不得志者多有之又原病式曰人瘦者腠理疎通而多汗血液衰少而为燥故为劳嗽之疾也一男子咳嗽气急胸膈胀满睡卧不安以葶苈㪚二服少愈更以桔梗汤而瘥一男子咳嗽项强气促脉浮而𦂳以参苏饮二剂少愈更以桔梗汤四剂而痊马元仪治杨咸时咳嗽多痰气逆作喘自汗不食已两月脉之虚微无神此劳惓致伤脾肺也经云劳则气耗气与隂火势不两立气衰则火自胜土虚既不能生金隂火又从而尅之故喘嗽自汗作矣若行疎泄以定喘止嗽是重耗其气也用人参二钱黄芪五钱炙草五分贝母一钱杏仁苏子各二钱紫菀桔梗防风以佐之兼进七味丸以培土母归脾大造膏以实脾肺而愈来天培治一妇年六旬余季夏酷热患咳嗽头疼发热胸膈不舒或以苏杏前贝生地黄芩治之转甚视其面色浮肿懒言气怯咳嗽声微胸膈胀满饮食不下六脉微弱此风寒内伏里虚致感也始宜以参苏饮倍姜枣一二剂可已今増虚矣非姜附不能瘳也以补中益气汤去升柴加川芎炮姜附子各一剂汗出遍身肿胀渐消再剂热退改用八珍加桂附二剂而咳嗽除终以归脾加熟地炮姜四剂声髙食进矣彼云旧有风症两手不能举今服药乃能举于头矣此治病必求其本之谓欤沈明生治金斐文夏患咳嗽清痰续续不絶时风热嗽甚多金谓所投之剂非踈风化痰即清金涤热及诊曰是非温补不痊金骇愕问故曰君以外感盛行之际必无内因者耶初得之症必无属虚者耶是则时有一定之方症有一定之药人皆可以为医矣夫嗽属外因必肺气胀满咳喘相属或兼头疼鼻塞涕唾稠浓声壮气壅脉浮数有力或人迎脉大此为外因今脉不浮而沉非风也不数而缓非热也按之不鼔非有余也嗽虽频而气短不续痰虽多而清薄不浓若踈解则徒耗肺家之金清凉则转瘠中州之土是欲去病而反重病也宜用补中益气与六君子叅合服方借参苓术以补肺之母使痰无由生借橘半升柴以升清降浊则嗽可不作一二剂嗽微减再服浃旬而愈吴桥治鄱阳王令领邑甫及期病咳嗽唾痰稠黏而臭且杂以血久之潮热失声食少肉消闭户踰月将乞骸骨归幸桥至诊之桥独任其无害令为欣然且问桥桥曰此肝气凌脾治者谬以为隂虚火动剂凉则脾益滞津液不通肝愈炽而无所制矣法当扶脾抑肝三剂如脱七剂而出视事续名医类案卷二十续名医类案卷二十一钦定四库全书续名医类案卷二十一钱塘魏之琇撰痰洞虚子曰痰之为病成偏头风成雷头风成太阳头痛眩晕如坐舟车精神恍惚或口眼瞤动或眉稜耳轮俱痒或颔腮四肢游风肿硬似疼非疼或浑身燥痒掻之则隂疹随生皮毛烘热色如锦斑或齿颊似痒似痛而疼无定所满口牙浮痛痒不一或嗳气吞酸鼻闻焦臭喉间豆腥气心烦鼻塞咽嗌不利咯之不出嚥之不下或因喷嚏而出或因举动而吐其痰如墨又如破絮或如桃胶或如蚬肉或心下如停冰铁闭滞妨闷嗳嚏连声状如隔气或寝夣刑戮刀兵剑㦸或夣入人家四壁围绕暂得一窦百计得出则不知何所或夣在烧人地上四面烟火枯骨焦气扑鼻无路可出或因触发忿怒悲啼两泪而寤或时郊行忽见天邉两月交辉或见金光数道回头无有或足膝痠软或骨节腰肾疼痛唿吸难任或四肢肌骨间痛如击戮乍起乍止并无常所或不时手臂麻疼状如风湿或卧如芒刺小安或如毛虫所螫或四肢不举或手足重滞或眼如姜蜇胶粘痒濇开阖甚难或隂晴交变之时胸痞气结闭而不发则齿痒咽痛口糜舌烂及其奋然而发则喷嚏连声初则涕唾稠粘次则清水如注或眼前黒暗脑后风声耳内蝉鸣眼瞤肉惕治之者或曰腠理不宻风府受邪或曰上盛下虚或曰虚或曰寒或曰发邪惟洞虚子备此疾苦乃能治疗病势之来则胸腹间如有二气交纽噎塞烦鬰有如烟火上冲头面烘热眼花耳鸣痰涎涕泪并从肺胃间涌起凛然毛竖喷嚏千百然后遍身烦躁则去衣冻体稍止片时或春秋乍凉之时多加衣衾亦得暂缓或顿饮氷水而定或痛饮一醉而宁终不能逐去病根乃得神秘沉香丸屡获大效愈人数万但不欲轻传匪人故以隠括之诗曰甑里翻甲帯金于今头戴草堂深相逢二八求斤正硝煅青礞倍若沉十七两中沉半两水丸梧子意须斟驱除怪病安心志水㵼双身却不任大黄蒸八两黄芩八两青礞石一两硝煨如金色沉香半两孙兆治綵帛铺刘员外患伤寒六七日昼夜不得眠方眠即起方起即倒未尝少息看得厌倦召孙孙曰若言是气必作今无此症非气也时复身上冷出汗尺寸脉皆沉闗中亦沈重诊之鼔击于指上此痰积寒聚于胸中也遂用陈皮半夏干姜三物各一两为饮姜半两槌碎以水两碗煎七分去渣分二服服药经时遂睡经一昼夜不甦既觉下痰一块如鸡子大其病遂愈凡痰皆有冷汗其症明矣张子和治一妇人心脐上结硬如斗按之如石人皆作病胎针灸毒药祷祈无数如捕风然一日张见之曰此寒痰诊其两手寸闗皆沉非寒痰而何以𤓰蒂㪚吐之连吐六七升其块立消过半俟数日后再吐之其涎沬类鸡黄腥臭特殊约二三升凡如此者三后以人参调中汤五苓㪚调服已平矣朱丹溪治白云许先生始因饮食作痰成脾疼后累因触冒风雪腿骨作疼衆皆以脾疼骨疼以为寒杂进黄牙等药杂治十余年间艾灸数万计或似有效及至病再作反觉加重至五十一嵗时又冒雪乘船而病愈加至坐则不能起扶起亦不能行两胯骨不能开合若脾疼作时则两胯骨痛处似觉稍轻若饮食甘美脾疼不作则胯骨重疼増诸老袖手计无所出朱谓此初因中腕有食积痰襍以胃寒湿抑遏经络血气津液不行痰饮注入骨节往来如潮其涌而上则为脾疼降而下则为胯痛非涌泄之法不足以治之时七月二十四日遂以甘遂末一钱入猪腰子内煨以食之连㵼七行至次日两足便能行步至八月初三日呕吐大作不能起牀颗粒不食但时烦燥气弱不能言语诸老皆归罪于七月之㵼而又知累年之热补悮皆不敢用药朱尝记金匮云病人无寒热而短气不足以息者此实也其病多年鬰结一旦以刀圭之剂泄之徒动猖狂之势他未有制御之药所以如此仍以吐剂达其上焦以次第治及其中下二焦于初三日用𤓰蒂吐不透初六日用栀子又吐不透初九日用附子尖三枚和浆水与之始得大吐其呕哕终止前后所吐共得膏痰沫液一大水桶初十日遂以朴硝滑石黄芩石膏连翘等凉药㕮咀一斤蒸煎浓汁放井水中极冷饮之十一日十二日十三日十四日每日食上件药一斤十五日腹微满大小便皆秘闷朱欲用大承气汤下之诸老皆以为不可十六日六脉皆歇至朱诊其脉独歇至卯酉二时其余时刻平匀如旧朱曰卯酉为手足隂阳之应此大肠与胃有积滞不行所致当速㵼之争论不已至十八日遂作紫雪半斤十九日早紫雪成每用一匙头以新汲井水化下至二十日天未明已服紫雪五两神思少安腹满亦减遂収起紫雪不与二十一日大为小便闭作痛所苦遂饮以萝卜汁半茶钟随手痛止小便立通二十二日小腹满痛不可扪摸神思不佳遂以大黄牵牛作丸服至三百丸至二十三日巳时小大便併通如烂鱼肠三碗许臭恶可畏是日神思少安诊其脉不歇至矣二十四日腹大绞痛殆不能胜者约一时许腰胯沉重且坠两时不出声不能言㵼下秽物如桕油条者一尺余腹中如烧片时方定至二十五日神思渐安夜间得睡二十六日渐出声言语自初二日至此并颗粒不曽入口语言并不出声至二十七日方啜半盏稀粥者四次似有生意至次月初四日方平安其脉自呕吐至病安日皆平常弦大之脉唯有中间数日歇至少异耳至次年四月复行倒仓法方步履如初徐东臯治匡掌科夫人三十余病胃腕连胸脇痛日轻夜重两寸闗脉弦滑有力诸医积滞凝寒用发㪚及攻下药继用铁刷㪚四磨饮等方俱不效后用汤水皆吐而不纳经月不食痛且日甚徐谓其为痰鬰明矣但痛久弱甚不敢行吐法奈何偶一医谓五灵脂末药素用有效衆皆哂之曰此药用之多矣徐谓再用亦无妨何哂之有俾用酒调病者到口便吐随吐緑痰两椀许痛即止遂纳饮食此盖痰在膈上攻下之亦不去必得吐法而后愈经曰有故无殒此之谓欤孟望湖淮安人耳中闻人声悉是祖考谈其家事扰扰不休邀刘春斋医治诊之曰暴病之谓火怪病之谓痰用滚痰丸下之而痊一男子吐痰胸膈不利饮食少思服海石𤓰蒌之类不应曰此脾气虚弱不能消导而为痰当健脾为主彼不信又服驱逐之剂其痰如涌四肢浮肿小腹肿胀小便濇滞曰此复损脾肾所致也先用金匮加减肾气丸补中益气汤治之诸症渐减又用八味丸兼前汤而愈一男子素吐痰遇怒其痰益甚胸膈痞满此肝木制脾土也用六君子汤加木香治之而愈一妇人吐痰头晕𢃄下青黄用四七汤送白丸子小柴胡加白术茯苓治之而安旧僚钱可久素善饮面赤痰盛大便不实薛以为胃痰壅滞用二陈芩连山栀枳实干姜泽㵼升麻一剂吐痰甚多大便始实此后日以黄连三钱泡汤饮之而安一妇咳嗽其痰上壅日去五六碗作气虚水泛为痰用六味丸料及四君子各一剂而愈陈三农治一人痰出盈盆不止脉豁大无力此内伤不足之症用人参附子各五钱干姜荜橃梹榔枳殻一剂而愈一人满口痰珠至舌尖则成大泡绵绵不絶此火热在胃大寒在肺也用参附汤保定肺气后以砂仁益元㪚㵼胃火而安一人痰涎壅盛汗出不止此脾虚不能摄痰而肺失所养切不可作痰治只补脾胃为主用参术煨姜各二钱半夏一钱煎服愈陆养愚治董浔阳夫人禀气怯弱性情沉鬰年三十余得一病晚间发热天明始止饮食渐减烦躁不安初服补血养隂年余转羸瘦又服参芪补气不效医谓脉已歇至恐不能久诊之右手果然左手但微弱而数询其月事则先期而少曰先期是血热应左脉之数少是血虚应左脉之微脉症相应右手歇至此必鬰痰伏在气分故脉结不至非死脉也第发热必有所起之处令询之则曰右脇一团热起渐延遍身再问热起处必成形者按之果有柔块如椀状曰不足忧也攻去其块诸症自愈矣为制一方香附一斤醋制与巴豆一两同炒至巴豆黒色去之醋打面煳为丸梧子大米饮下五十丸日三服又用四物汤加山栀贝母豆仁木香姜枣煎日一帖半月块消肌肉渐长一月精神爽健矣陆肖愚治李安吾正室不育及纳妾则俱孕生子出痘正者死而妾者生悲愁弥月遂胸脇胀痛每卧必令人背上搥之良久方得就枕片时卧不能仰仰则气涌而喘食减肌消月事数月不行脉之寸沈而数闗沈而滑尺沈而弱脉与病应此鬰火成痰之症也用调理养荣汤加白芥子倍霞天曲数剂胸脇少寛可仰卧矣第大便五日不行小腹胀急与滚痰丸二钱又虑元气不足改用补气养荣汤二剂大便去燥矢数枚后出皆痰积胀痛减后与补药间服月余而安吴逊斋体肥素有酒积胃脘作疼近又肢节痛而下体更甚或以为风用史国公药酒疗之时作时止改用虎潜河车等丸则痛处且肿脉之六部皆缓滑而闗稍𢃄弦此湿痰流注闗节而痛非风亦非虚也治法宜先用丸剂清中宫之积痰继用煎剂疎筋络之壅滞则肢节之痛除而胃脘之疼亦愈矣依法服之果然丸方霞天曲山查橘红白术茯苓枳实神曲竹沥打煳为丸食远白汤送下煎方苍术苡仁半夏南星白芥子葳灵仙秦艽炙甘草青木香煎成入酒一小盃半饱时服潘元石怒后纵饮遂患吐逆饮食半留半出甚则呕物如褐色胸脇胀痛彻背或以翻胃治之反潮热烦躁又以肺痈治之饮食减而呕胀益甚或见吐出之物谓肺烂矣诊之见其肌肉未消声音不改两寸滑数左闗弦右闗滑两尺平曰此非肺壊也第为鬰怒所致耳怒则血菀于上与痰胶结浊隂不降而䐜胀生焉法当涌之用常山五钱红花五钱酒一椀煎一椀令通口服之一涌而出初见褐色痰块后多紫黒约有盆许胸膈顿寛背亦不痛不作呕矣再以清气养荣汤调理陆祖愚治沈振宇妾患鬰痰鬰火症医咸谓不起矣诊之形容枯藁咳咯涎沬六脉沈滞隠隠似有似无重按至骨或有力或无根或迟或数已饮食不进似胃气将絶者但自能起坐声音响亮知为痰涎壅隔血气凝塞故脉亦不流通耳用二陈加豆仁苏子黄连白芥子贝母石菖蒲等味一剂未效再诊闻病人喜闻爆竹硝黄之气遂于前方加姜汁竹沥每剂入牛黄半分调服症脉渐起再与加减五六日后进苏合丸一丸能餬粥再与六君子加减调理月余而安李江州因下第归饮食不思精神倦困医谓远归久旷投以补剂胸膈痞塞大便艰难不寐又与养血安神烦躁而小腹胀满诊之见其面容昏滞六脉沈滑乃以枳实黄连爪蒌陈皮贝母槟榔元明粉兼服字丸三钱半日未应又以前丸二钱催之良久腹中鸣转下矢气去稠粘臭秽五色错襍约半桶顿快继以前汤丸少少与之两三日间粪微黄改用参术归芍健脾养血调理而安费表嫂患脇之下脐之上温温作痛可揉可按凡温中消导清火歴试不效诊之六脉沈弦而滑以痰治之数剂而痛止精神未复而劳于女工且患血崩食入不化迁延数日胸腹胀满其热如火汤药襍投致呻吟不絶人事不省脉之寸闗沈伏不见而尺尚沈滑有神曰此沈痰之为祟也元气虽弱痰结不得不通用滚痰丸徐徐投之至半夜胸前隠隠有声五更下稠痰盆许神气顿苏胸膈少利再以养荣合二陈调理半月而愈张宇清少时体羸多病专主温补病愈而火症时发乃滋水制火其疾如失六味之力也迨壮年肥盛湿痰醖酿于中仍滋隂不彻六旬外痰症陡发复六味加二母归芍麦冬服后痰涎壅塞四肢厥冷口开眼合人事昏沈诊之六脉洪滑而数遂用加味导痰汤继之苏合丸两剂才觉神清问用何药以前方告乃怒曰我生平最忌燥剂岂可服此今后断不可用乃郎心知父言之非每日以地黄汤一剂与騐过暗煎导痰之药以进病愈后洞悉前情不胜歉仄孙文垣治李古愚每食后即大便腹皮稍胀急胸膈饱闷服参术则痞闷愈甚小水清长脉之左寸濇右寸滑按之如黄豆大且鼓指闗尺皆弦小左尺迢迢有神据按乃积痰鬰于肺莫能出以致大便之气不固也当效丹溪治乃叔用吐法吐去上焦痰积大便自实矣先用苦梗萝卜子各三钱白豆仁橘红山栀各一钱以川芎五分生姜三片葱三根水煎服之取吐服半时许吐出清痰恶心未已乃痰积胶固不易出也又萝卜一合擂浆水加蜂蜜与半椀饮之始吐胶痰二椀余平日每小水则大便并行吐后小水始能单去连三四次胸腹寛舒初亦以吐为惧至是豁然称快大便五日一行再以二陈加白术旋覆花麦芽调理全愈李士材治章给谏暑月心中大痛医与香薷饮痛转増而寸口弦急痰食交结也服香砂二陈二帖痛虽畧减困苦烦闷更以胃苓汤加半夏二钱大黄三钱下黒矢数枚痛减三四仍以前汤用大黄四钱下胶痰十余椀始安徐主政劳且怒后神气昏倦汗出如浴语言错乱危困之极脉之大而滑且软此气虚有痰也用补中益气汤料併四帖为一剂用参至一两加熟附子一钱熟半夏三钱四日稍甦更以六君加姜汁一钟服数日兼进八味丸两月而安王郡侯患痰嗽辄服清气化痰丸渐至气促不能食李曰髙年脾土不足故有是症若服前丸则脾土益弱矣投以六君子汤加煨姜三钱益智仁一钱五分十剂而痰清更以前方炼蜜为丸约服一斤饮食乃进朱文学遍体如虫螫口舌糜烂朝起必见二鬼执盘食以献向李泣曰某年未三十髙堂有垂白之亲二鬼旦暮相侵必无生理诊其寸脉乍大乍小意其为鬼祟细察两闗弦滑且大遂断以痰投滚痰丸三钱虽微有所下而病患如旧更以小胃丹二钱与之复下痰积及水十余椀遍体之痛减半至明早鬼亦不见矣更以人参三钱白术二钱煎汤服小胃丹三钱大㵼十余行约二十椀许病若失矣乃以六君子为丸服四斤而愈张路玉治一燕人体肥痰盛善肉善饮患痰鸣喘嗽数年食伤恒发发则六脉迟滑时见歇至声如拽锯遍地皆痰每嵗或一二发或三五发深秋初冬尤甚遂用倒仓法自言肢体皆轻症遂愈二年后因不禁牛肉复发然其势较前不过十一是亦不慎口腹所致耳郭邑侯夫人素有败痰失道左右两脇俱有结块大如覆杯发则咳嗽喘逆腹脇掣痛六脉止促按之少力用六君子汤加胆星枳实香附沈香二剂服之大吐稠痰结垢一二升因呕势太甚促往诊之至则呕止嗽宁脉息调匀不必更药矣黄履素曰立斋治痰每言肾虚水泛为痰法当补肾予壬申秋咳嗽多痰自知因于色遵先生法恪服六味丸更不治痰嗽月余竟愈时师治痰最忌熟地以为腻膈是乌知箇中妙理哉龚子才治周藩海阳王患痰嗽喘热左足肿痛日轻夜重每年发一二次已三十年遍治勿效诊之左微数右弦数此血虚有湿痰也以四物汤加苍术黄栢木𤓰槟榔木通泽㵼空心服以治下元茯苓补心汤卧时服以治上焦各三服而愈后以神仙飞步丸空心服清气化痰丸临卧服各一料全瘳张三钖治一中年妇每夜发热天明方止症兼恶心不食肢倦且云体素肥今渐消瘦因忆古人有言昔肥而今瘦者痰也痰滞中宫阻碍升降宜乎不食且作恶心痞闷血无所滋因而不足故夜热乃以二陈治痰参术补中气枳实麦芽寛中香附炒栀子清火柴胡退热凡二十剂间服橘半枳术丸一月愈后进人参汤体渐复旧一人素肥盛半年渐瘦两膝与背互痛内尺沈滑古人有言昔肥而今瘦者痰也遂以加减豁痰汤连进数服一日食后或作恶心乃以𤓰蒂㪚一钱投之吐稠痰半升而愈朱丹溪治一人项强痛不可忍不可以回顾作痰客太阳经之法治之用二陈汤加酒芩羌活红花服后二日而愈张路玉治吴别驾夫人患痞眩呕逆向因下体畏寒肢体麻木久服八味参附不彻六脉弦滑按之则濡此中焦数藴痰湿阳气不能周于四末之象得桂附辛热之力有时虽可暂用究非真阳之虚且有地黄之滞所以痞晕漫无止期遂与局方七气汤加沈香一服豁然再剂神爽食进而安薛立斋治一儒者脾肾素虚而有痰或用导痰之法痰甚作渇头晕烦热谓中气虚弱而变症用补中益气汤而愈后劳役发热此气虚不能上升也用前汤加蔓荆子而愈后又劳神畏见风寒四肢逆冷口沃痰涎此脾气虚寒真病以六君子加炮姜肉桂而愈一男子素肾气虚而咳痰亦用导痰之法虚症悉具痰涎之涌小便频数谓足三隂虚而复损也朝用补养脾气汤培养脾肺之虚气夕用六味丸加五味子収敛耗㪚之精而愈大尹陈克明导痰后痰益多大便不实喜极热饮食手足逆冷谓命门火衰而脾肺虚寒不能摄涎归源用八味丸而愈进士张禹功饮食停滞胸满吐痰或用药导之痰涎上涌眩晕热渇大便秘结喜冷饮食手足发热谓肾水虚弱津液难降败液为痰用六味丸而愈儒者杨文魁素唾痰诸药不应服牛黄清心丸吐痰甚多或头晕或热从脇起左脉洪大有力右脉浮大而无力薛曰此三隂亏损火不能归源用补中益气加麦冬五味及加减八味丸补其化源而愈秋官张碧崖面赤作渇痰甚头晕此肾虚水泛为痰用地黄丸而愈仪制贺朝卿吞酸胸满痰盛作㵼饮食少思用清气化痰等药前症益甚两膝渐肿寒热往来谓脾胃虚湿热下注用补中益气倍参术加茯苓半夏炮姜而愈考功杨朴菴呕吐痰涎胸腹胀肿饮食少思左闗脉弦长按之微弱此木尅土用六君子加柴胡山栀木香而愈二守陈子忠饮食少思吐痰口干常服二陈枳实黄连之类脾胃受伤乃问于薛薛述东垣先生云脾胃之症实则枳实黄连㵼之虚则白术陈皮补之彼遂以二味等分为丸常服由是多食而不伤过时而不饥赵以徳云予近治一男子肩井后肿痛身热且嗽其肿按之不坚此乃酒痰流结者遂用南星半夏𤓰蒌葛根芩连竹沥作煎饮烧葱根熁肿处另用芥子白矾作小丸就煎药吞二十丸须臾痰随嗽出半日约去三四椀病即愈罗成之既得丹溪之学归隠崇明三沙张太尉士诚患痰气怔忡诸名医治疗不效迎成之诊之主以倒仓法张卒用其方诸病悉除赐劳甚厚陆祖愚治孙景阳室年近五旬向患痰火发则头空眩晕饮食减少旋发旋愈盖有年矣近发转甚将及月余诊之六脉洪滑而数按之有力肢冷面赤肌肉黄瘦不时眩晕甚则昏不知人水谷不进其症似不可攻然其脉来有神当弃症慿脉乃用枳实𤓰蒌胆星贝母芩连橘红牙皂入姜汁竹沥服之吐痰数椀四肢渐温再用川牛黄五分配以蜡丸顿服三丸徐徐频饮竹沥催之腹鸣响后服润字丸三钱便垢秽若干病顿减后以清火消痰健脾养血调而安吴淑止室躯体壮盛自来有痰初出口时稀白澄清唾地良久反极稠腻遇劳即晕眩昏冒近则两三日一发始则叫号既而昏愦角弓反张食顷乃甦四肢厥冷胸腹满硬六脉如丝细而且濇以为寒痰凝滞中焦用二陈导痰汤半夏与四五钱服后一夜不安痰壅愈甚口舌燥渇因想脉症不同此当弃脉从症改用贝母芩连桔梗花粉前胡胆星𤓰蒌竹沥姜汁煎汤吞润字丸五分数服后胸膈柔软昏晕已除大便数日不行用滚痰丸三钱不应又以润字丸三四钱催之始得更衣症减半两旬后遂晡热脣红面赤干欬无痰胸膈不畅竟似弱症乃清晨服丸药生地麦冬银柴胡黄连知母鳖甲秋石归芍杜仲食后服煎药贝母黄连查橘枳术前胡花粉豆仁如是出入増损养血顺气清火消痰两月全愈薛立斋治一男子素厚味胸满痰盛此膏粱之人内多积热与法制清气化痰丸而愈彼为有騐修合餽送脾胃虚者无不受害一妇人元气素弱痰气时作或咽间不利或胸痞等症以为郁结伤脾加味归脾汤治之而愈后遇恚怒前症仍作惑于衆言以为痰饮妄用祛痰之剂吐㵼数次变诸异症口噤不省以为脾胃复伤日用六君子一剂米饮浓煎常服匙许至四日渐进粥食乃服前药间以归脾喜其胃调养两月余诸症悉愈傅青主治一老人患痰涌喉间气不得出入其间具棺待殓先生诊之曰不死令捣蒜汁灌之吐痰数升而甦王肯堂曰余初喜唾痰愈唾愈多已而戒之喉间梗梗不可耐辄呷白矾汤数口咯入口中用舌搅研令碎因而潄之百余津液满口即从鼻中吸气嚥下以意送至丹田黙存少顷咽间清泰如未清再漱再嚥以化尽为度方咯出时其味甚咸漱久则甘世人乃谓瘀浊之物无澄而复清之理何其谬哉吾尝渡河见舟人掬浊流而入之瓮糁入矾末数分即时澄清此可悟治痰之法也丹阳贺鲁菴年七十余膈间有不快饮食少思初无大害就医京口投以越鞠丸清气化痰丸胸次少寛日日吞之遂不辍口年余困顿不堪僦舟来访问脉于王则大肉已脱两手脉如游丝太谿絶不至矣见王有难色因曰吾亦自问必死但膈满太甚大便秘结不通殊以为苦但得少寛即瞑目无憾也因强王䟽方以至亲难辞教用人参白术之类大剂进之少顷如厠下积痰升许胸膈少寛更数日而殁盖二丸乃时师常用之物本欲舒郁适増其痞本欲清痰适速其毙岂可悖哉薛立斋治一人胃弱痰盛口舌生疮彼食滚痰丸愈盛反㵼不止恶食倦怠此胃气被伤也以香砂六君子汤数剂少可再以补中益气汤加茯苓半夏二十余剂而愈夫胃气不足饮食不化亦能为痰补中益气乃治痰之法也苟虚症而用峻利之剂鲜不危矣施浩然治莫进士公谟患痰嗽日吐痰数盂形体瘦削佥曰火症纯用柔剂诊之曰此肝木乘脾也脉浮而闗弦面黄而鼻青补之则瘳㵼之则剧用六君子加炒芍姜汁制连二剂不信仍用山栀黄栢之类更教以神首佐饔飱施曰三日后大㵼絶粒奈何经云隂剂柔胜积凝氷为洞泄寒中之属则真火微而卫㪚至三日果大㵼脉脱鼻息如氷口不能言彼医曰脉脱矣大势其在今日乎急投附子或可救也曰无庸昨栀柏而今乌附何氷炭反掌郎寒凉过剂脾气大伤食复滞之按之则楚先取山查作液少服旋进独参汤病虽剧无虑也用异功㪚出入调理而痊沈明生治玉峰李嘏侯苦志士也病萌于己亥夏风鹤之惊至九月间夜读忽觉神思昏沈中心若坠嗣后怔忡不已一友见其素禀清弱勤于铅椠虚症昭然劝令服参越两月困怠转加眩晕特甚则以为参少力薄故益至五钱一剂约三四两后见病日深辍参勿服歴叩医或以为隂火亢盛当成劳瘵者或谓其冬得春脉当春不能再见者或断之终至癫癎者医更药襍嵗将暮延诊曰从前所议皆不悮也所以不即愈者未治痰也今当耑事豁痰徐议其虚可耳遂用二陈汤加钩藤菖蒲等味渐进煎剂书一案云思虑伤神痰乘包络以致虚灵之宰不获自持时觉心绕千丝时觉腹空无物独处则万虑纷纭临事则五色眩瞀痰上逆也痰为火扰夜卧难宁痰助阳明多食不饱流于精道则梦失见之脉候则滑弦治宜先标后本驱其壅闭俾神明之官仍安厥位继以补血养心庶滋润之品不致泥隔而余疴不治自瘳矣归致宁神至寳丹一料送服入春全愈钱国賔治无钖刘元女咳嗽吐痰气短经闭骨瘦如柴但不夜热以新壻不相顾病益剧刘延诊以决死生六脉结滞或五七至中一止十余至中一止两闗更实凡劳症脉当芤细弦牢短促今见痰脉非劳脉也以导痰汤枳实半夏胆星苍术茯苓陈皮白芥子各一钱甘草三分加熟大黄二钱二三帖下痰少许身体困极以参汤调理渐安令服八珍汤而别刘云宻曰愚于戊戌嵗冬深终之气主气寒水既与司天相合而客气湿土又与在泉相合更加于主气寒水之上其病于阳气甚矣气乃肺主之故肺易受寒邪既病于主气之肺则阳气益不得施化而水中之阳化更微致湿淫滋患故湿痰生聚于胃而不行是湿痰愈覆其阳则肺之鬰热遂口舌为燥而肺所治之上焦亦俱不爽且移于所合之大肠而化风矣治之者宜麻黄杏仁軰以㪚寒炒干姜制白术以除湿第所鬰之热骤以姜术投之适益其势耳乃㪚寒以麻杏而除湿暂用二陈加南星乃入蛤粉于中以归隂僭而㪚阳鬰其痰渐化而热亦行徐以干姜白术枳实軰理中乃得全愈饮孙兆治俞伯道忽患微热心下满头有汗不能解衆医以为湿病用表药有谓食在膈者治之皆不效召孙至曰用半夏茯苓汤遂瘥衆问故曰头有汗心下满非湿症乃水结胸膈也水既去其病乃愈且如湿气心下满自当遍身汗若有食心满头岂得有汗若言是表心又不疼不恶寒表症何在故凡水结胸脇头必有汗耳张子和曰有一妇人年三十余病滑泄经年皆云虚中有积以无忧㪚五七日一服至二十服不效又服纒积丹软金丸诸药皆不效其人服药愈速病势愈甚饮食日减人或谓曰此休息痢也宜灸中腕及左右穴脐下气海及膀胱穴以三里引之每年当冬至日夏至日灸之前后计万余壮忽门外或者曰此病我屡识盖伤饮之故即日桃花正开俟其落时以长棘针刺之得数十萼勿犯人手以白面和作饼子文武火烧令熟嚼烂以米引汤下之病人如言服之不一二时㵼如倾前后六七日计数百行昏困无所知觉惟索冷水徐徐而饮至六七日少省尔后食日进神日昌气血日和不数年生二子子和治郭敬之留饮四日浮肿不能食脚肿连肾囊痛先以苦剂涌之后以舟车丸濬川㪚㵼之病去如拾遗又一田嫂姓杨其病呕酸水十余年本留饮诸医皆以燥剂燥之中腕脐胻以火艾燔针刺之疮未尝合张以苦剂越之其涎如胶乃出二三升谈笑而愈李七老病涌水症面黄而喘两足皆肿按之陷而复起行则濯濯有声常欲饮水不能睡卧张令上涌去痰而汗之次以舟车丸濬川㪚下之以益肾㪚复下之以分隂阳利水道之剂下之水尽瘥一妇从少年时因大哭罢饮氷水困卧水停心下渐发痛闷咸以为冷积治以温热剂及禁食冷物一闻气辄内作如此数年燎灸烧艾疮孔数千十余年后小便赤黄大便秘闷两目加昏积水转甚流于两脇世谓水癖或谓支饮漆稜茂攻磨之药竟施之矣食日衰积日茂上至鸠尾旁至两脇及脐下但发之时按之如水声心腹结硬手不可近者月发五次甚则欲死已二十余年张诊其脉寸口独沈而迟此胸中有痰先以𤓰蒂㪚涌痰五七升不数日再越痰水及斗数日上涌数升凡三涌三下汗如水者亦三其积皆去以流湿饮调之月余大瘥中丞常子正苦痰饮每食饱或隂晴节变率同十日一发头痛背寒呕吐酸汁即数日伏枕不食服药罔效宣和初为顺昌司録于太守蔡达道席上得吴仙丹方服之遂不再作每遇饮食过多腹满服五七十丸便已少顷小便作茱萸气酒饮皆随小水而去前后痰药甚衆无及此者用吴茱萸汤泡七次茯苓等分为末炼蜜丸梧子大每熟水下五十丸陆养愚治施南石二十九嵗患晡热至天明方解夜热尤甚咳嗽无痰咳则痛引胸脇热甚则咳亦甚咳甚则痛亦甚初服芎苏㪚喘急殊甚易以前胡杏仁桑皮苏子軰亦不效后以隂虚治之二冬二母服数月饮食渐减肌肉羸瘦咸谓劳疗已成不可疗矣最后一医诊得脉弦数左闗尤甚此肝火也用柴胡青皮黄连赤芍山栀白芥子数剂亦无騐于是苦于药饵不延医已二月诊之六脉沉数而滑右闗尺更有力其脇痛若从右而应乎左因思仲景云饮在脇下咳则引痛谓之悬饮今咳则痛明是其症第十枣汤非常用之方且病人狼狈已极亦必不肯服乃以润字丸料加入甘遂和丸令一二分一服日二服每日加一分加至五分一服便出稠痰椀许中有一块半软半硬如鸡子大脇痛如失热嗽减十之六七又用人参白术归芍茯苓贝母甘草作煎剂与丸药间服丸药仍日减一分直待便中无痰始止丸药用前煎剂日一帖调月余全安陈三农治一妇患眩晕腰痛过寅卯二时则日夜昏迷不省人事身如浮云中脉细数弦滑细为湿数为热弦为饮湿热痰饮留滞胸膈随气升降上涌则为眩晕下坠则腰痛沃心包致窍不通故昏不省人事至己午时心火助其湿热鼓击痰涎故昏痴益甚也此必痛饮所致叩之果然遂以稀涎㪚涌酸臭痰数升仍以舟车丸泄如屋漏水者五六次诸症顿愈继以解醒汤数服而愈一贵妇患溢饮遍身虚肿用金沸草㪚一剂汗出肿减继以泽㵼汤加枳实旋覆花前胡四剂安一妇时疫饮水过多胸膈坚痞咳逆倚息短气不卧汤饮入而吐出诸药罔效作停饮治以五苓㪚一剂愈一妇患霍乱饮隂阳水左腹坚硬痛极作留饮治以半夏旋覆花各三钱泽㵼枳实青皮白术干姜各一钱吴茱萸二分一剂愈李士材治秦景明素有痰饮每嵗必四五发发即呕吐不能食此病久结成窠囊非大涌之弗愈也须先进补中益气十日后以𤓰蒂㪚频投涌如赤豆沙者数升已而复得水晶色者升许如是者七补之七涌之百日而窠嚢始尽耑服六君子八味丸经年不辍吴乎先治西商王某气体甚厚病留饮得利反快心下续坚满鼻色鲜明脉沈此留饮欲去而不能尽去也用甘遂甘草半夏白芍加白蜜五匙顿服前症悉痊或问甘遂与甘草其性相反用之无害而反奏效何也曰正取其性之相反使自相攻击以成䟽瀹决排之功张景岳尊人早年善饮后及四旬遂得痰饮之疾呕酸胀满饮食日减眩晕不支惊惕恍惚痰疟等症相继迭出百方治痰无效因慕张子和吐法之妙遵而用之初用独圣散茶调㪚及虀汁之类一吐稍效再吐再效自此屡用不止虽诸症渐退而元气勿复也如此年余渐觉纯熟忽悟其理遂全不用药但于五鼓睡醒时仰卧用嗳提气气有不充则嚥气为嗳随嚥随提痰涎必随气至虽最深之痰无不可取其最后出者形色臭味紫气酸恶不堪言状每吐后或至唇咽肿痛但以凉水一二口漱嚥解之吐毕早膳悉屏五味用薄粥一二椀以养胃气自四旬后絶不用酒行吐法四十余年自六旬外则一月或半月必行一次凡吐后神气必倍王阳道必勃然一切内伤外感无不尽却盖道家用督此则用任所用不同所归一也不惟却病而且延年后至八旬外犹能登山及灯下抄録古书无病而卒张三钖治一人肩背与膝相引而痛寸脉弦知痰饮为患也投小胃丹一服吐痰半升间日再进一服㵼痰水有如胶者一升许病良已张子和治一人病留饮者数十年不愈诊之左手脉三部皆微而小右手脉三部皆滑而大微小为寒滑大为燥以𤓰蒂㪚涌其寒痰数升汗出如沃次以导水禹功去肠中燥垢亦数升其人半愈然后以痰剂流其余藴以降火之剂开其胃口不踰月而痊朱丹溪治一人素躭于酒患遍身闗节肿痛此愈彼剧胸膈不寛此酒湿痰饮在胃流主经络即流饮症也用二陈汤加酒芩苍术羌活威灵仙泽㵼倍葛根而愈许叔微自患饮澼三十年始因少年夜坐冩文左向伏几是以饮食多坠左邉中夜必饮酒数盃又向左卧壮时不觉三五年后觉酒从左下有声脇痛食减嘈襍饮酒半盏即止十数日必呕酸水数升暑月止右邉有汗左邉絶无遍访名医及海上方间或中病止得月余复作其补如天雄附子矾石利如牵牛甘遂大㦸备尝之矣自揣必有澼嚢如水之有科臼不盈科不行但清者可行而浊者停滞无路以决之故积至五七日必呕而去脾土恶湿而水则流湿莫若燥脾以去湿崇土以填科臼乃制苍术丸服三月而疾除苍术一斤去皮切末之用白芝麻半两水盏研泸取汁大枣十五枚烂煮去皮核以麻汁匀研成稀膏搜和入臼熟杵丸如桐子大干之每日空腹温汤吞下五十丸加至百丸忌桃李雀鸽初服时必膈微燥且以茅术制之觉燥甚再进山栀㪚一服久之不燥也山栀㪚用山栀一味干之为末沸汤㸃服马元仪治沈表姪因悲哀劳役面色枯白形体憔悴右脇有块凝结作痛痛甚则呕手足厥逆饮食不思大便时溏时结吐出痰饮动辄盈盆或一日一发或间日一发苦楚万状胗其脉左三部弦而劲急右三部虚微无力方用桂枝理中加桂汤稍安越三日又发与前方不应乃倍加附子甚安后复发前方又不应因思仲景伤寒治法有用真武汤一法者原以真阳飞越水气上逆故用此以复阳收隂坐镇少隂北方之位究其功用全在行水醒脾之妙今因劳鬰所伤中气损盛由是所胜之木乘脾所不胜之水侮之而上逆木横则痞结作呕水逆则痰饮泛溢若非真武何以摄元阳而镇隂邪耶遂用此方倍加分两多用人参连进三十余剂呕渐已痰渐少令早服八味丸晚服附桂理中丸调理诸症悉平惟结块不除则以久积隂寒难解恐成痼疾也缪仲淳治丹阳葛文学宇十内人因作家劳鬰患饮症每发吐呕不已肠如欲出所吐俱清水动以盆桶计日夜不止不思饮食就医金坛诸医以健脾行气理郁清痰药投之愈剧困顿待毙计无复之矣缪视脉审病知为饮无疑乃用半夏广皮茯苓猪苓泽㵼旋覆花厚朴白术枳实川连木香加人参三钱一剂吐止再剂霍然随啖粥糜脾气渐复至今每病作检方服之即平云门康孟修患寒热不食久之势甚危以治寒热剂投不应徧检方书与王宇泰议投五饮丸立瘥盖饮症原有作寒热之条故治饮病自去矣吴桥治汪鐄始壮辄患呕逆胸膈痛诸医悉以膈治骨立而羸久之随絶而汗如流水浆不能入口诊其脉即浮濡不任按无他端曰此停饮尔悮以膈治病者心悸则气濇于胸中血从气行气阻则血亦阻矣此二缶钟惑也第先屏二缶而后治之瘀血当下病者怃然为间曰敬如公言遂修行气一剂饮之饮未毕而痛止徐下黒粪瘀血毕行乃平程氏有少妇病小腹痛吐痰多呕清水发热泄㵼肌削而屏饔飱乃逆桥六脉沈细弦数曰此积饮也法当发其积而病可除第病久而孱毋伐太过剂以补中去湿小腹大痛而惛既则呕盈盘沈沈皆绿水衆异曰何为有此桥曰吾固以为湿热也地下湿则生苔其绿同寻无恙罗鍊年近壮病中腕病痛连背脇及心间吐清水久之痛甚如剚刃再信惽惛族医技穷谓六脉絶矣桥后至则曰此停饮也痛甚故脉伏非絶也遂以温补之剂投之一服而脉见再服而愈潘埙曰余昔年脾胃受病每日申未时饭至二鼓食消方寝夜半睡醒嗳气吞酸糟粕乘气浮上起坐摩娑久之复寝漫服枳术平胃㪚或分消或䟽导久不效自思年六旬外恐脾胃弱不能运化却去晚餐凡粘硬果物及湿热酒面一切不入口不知何以致此因读东垣脾胃论乃知阳气下陷隂火上冲脾胃不实故耳得一方曰补脾胃㵼隂火升阳汤药品主佐在本方并服药时日所宜所忌切中病情又读至调理脾胃治騐谓不可淡渗之剂抑遏阳气反惹隂邪必加升阳风药以羌独活升麻防风炙甘草根皆入前药水煎服乃依方服之片时后阳气渐升而上不数日隂火渐伏脾胃实而愈髙鼓峰治杭人沈孟嘉妻患吞酸膈痛屡年矣肌肉枯削㡬于絶粒诊之六脉细数此木乘脾土也先投六君子汤加炮姜十余剂觉吞酸减半继用补中益气汤加半夏炮姜十余剂而吞酸尽去膈痛亦除次用归脾汤倍木香加炮姜吞八味丸而愈吞酸嘈襍薛立斋治一妇人饮食后或腹胀或吞酸自服枳术丸饮食日少胸膈痞满腿肉疼痛畏见风寒或用养胃汤腿痛浮肿益甚月经不行此郁结所伤脾虚湿热下注清晨用四君子汤芎归二陈午后以前汤送越鞠丸诸症渐愈又用归脾八珍二汤兼服两月余而经行一妇人胸满少食或腹胀吞酸或经候不调此中气虚不能施化也用补中益气加砂仁香附炮姜而饮食进更以六君芎归贝母桔梗而经自调一妇人饮食少思胸中嘈襍头晕吐痰此中气虚而有热用六君子汤加黒山栀桔梗而愈后因劳碌头晕发热吐痰不食用补中益气加半夏茯苓天麻而痊一妇人中腕嘈襍口中辛辣或咳嗽吐痰发喘面色或白或赤此脾气虚而肺中伏火也用六君子加山栀桔梗柴胡及炒黒片芩治之寻愈一妇人嘈襍吞酸饮食少思大便不实此脾气虚寒而下陷用补中益气汤加茯苓半夏炮姜渐愈又常服人参理中丸则安一妇人饮食后嘈襍吞酸此热郁为痰用六君子汤送越鞠丸渐愈又用加味归脾汤而痊后因怒两脇胀痛中脘作酸用四君子汤送左金丸渐安仍用六君子汤送越鞠丸而瘥朱丹溪治一人因湿热病呕吐酸水如醋用二陈汤加姜炒芩连苍术白术栀子藿香香附砂仁而愈陈三农治一妇每食止椀许稍加非大便泄㵼即噎腐吞酸腹胀痞闷此脾虚寒不能化也用六君子加茱连藿香香附砂仁神曲煨姜而愈薛立斋治一妇人饮食每碗许稍加非大便不实必吞酸嗳腐或以为胃火用二陈黄连枳实加内热作呕曰水传寒中故嗳气吞酸胀满痞闷不信仍作火治虚症并至月经不止始信以六君子加炮姜木香数剂元气渐复饮食渐进又以补中益气加炮姜木香茯苓半夏数剂全愈后因饮食劳倦兼之怒气饮食顿少元气顿怯用前药便加发热试似实火脉洪大按之而虚两尺如无此命门火衰用补中益气加姜桂及八味丸兼服两月余诸症悉愈此症若因中气虚弱者用人参理中汤或六君子加木香炮姜不应用左金丸或越鞠丸虚寒者加附子或附子理中汤无有不愈一男子虚弱恶寒食虽热食亦少作胀吞酸日消瘦服参苓等药及灸脾俞等穴不应用八味丸治之而愈此真气不足不能生土虚火上炎之症也一妇人年二十余饮食后每因怒气吞酸嗳腐或兼腿根焮服越鞠丸等药不应此脾气虚湿气下注而然以六君子汤香附砂仁藿香炮姜数剂少愈更以六君汤数剂而愈一男子瘰疬已愈患吞酸服参术药不应彼谓余毒薛治以附子理中丸而愈张景岳曰予向在都中治一缙绅病吞酸告以为寒彼执为热坚持造酒之説以相问难莫能与辨竟为芩连之属所毙此见理不真而固执以致酿成大害者续名医类案卷二十一续名医类案卷二十二钦定四库全书续名医类案卷二十二钱塘魏之琇撰头有人三代不寿问彭祖祖观其寝处果有一穴当其脑户令塞之遂得寿葢隙风入耳吹脑则阳气散头者诸阳所聚以主生也窦材治一人起居如常但时发头痛此宿食在胃腕也服丁香丸十粒而愈张子和治南乡陈君将赴秋试头顶遍肿连一目状若半壶其脉洪大张出视内经面肿者风此风乘阳明经也阳明气血俱多风肿宜汗乃与通圣散入生姜葱根豆豉同煎一大盏服之微汗次日以草茎塞鼻中大出血立消王定国病风头痛至都梁求明医杨介治之连进三丸即时病失恳求其方则用香白芷一味洗晒为末炼蜜丸弹子大每嚼一丸以茶清或荆芥汤化下遂名都梁丸其药治头风眩晕女人胎前产后伤风头痛血风头痛皆效张大复曰偏头风之苦病者莫能自言方亦多岐而罕效戊申予忽病此正闷欝时周叔明以饼法见寄未服也五月五日顾民服贻二饼贴太阳上一夕良一法用南星半夏白芷三味等末烂捣生姜葱头为饼不服不吹不熏视诸方更简便也姚应鳯治严州施盛宇三载患头痛不可忍姚曰法当取首中骨今八月时收敛难猝治期以明嵗春乃割额探去其骨出瘀血数升顿愈龚子才治杜侍御患头痛如刀噼不敢移动惧风怕语言耳鸣目中火六脉𦂳数有力与酒九蒸九晒大黄为末三钱茶调服一剂而愈孙文垣治蔡乐川内人患头痛痛如破髪根少动则痛连满头晕倒不省人事踰半时乃甦遍身亦作疼胸膈饱闷饮汤水停膈间不下先一日因怒吐水数次蚘虫三条今或恶风或恶热口或渴或不渴大便秘脉则六部皆滑大有力此痰厥头痛也先以藿香正气散止其吐继以牛黄黒虎丹清其人事头仍痛甚又以天麻藁本各三钱半夏二钱陈皮白芷薄荷庥黄生姜葱白煎服得少汗而头痛少止至晩再服之五更痛止大半人事未全清此葢中州痰盛非下不可乃用半夏五钱巴霜一分面煳为丸每服三十丸生姜汤送下下午大便行三次皆稠粘痰积也饮食少进余症差可惟遍身疼未尽去改用二陈汤加前胡石膏藁本薄荷枳殻黄芩石菖蒲调理而安朱丹溪治一人因浴冷水发热头痛脉𦂳此有寒湿也宜温药汗之苍术庥黄干姜甘草陈皮川芎二贴得汗后知病退又与下补药白芍陈皮半夏白术苍术人参木通甘草四帖姜水煎服一妇人头痛发热而渴白术陈皮川芎干葛木通甘草水煎温服楼全善治一老妇人头痛嵗久不已因视其手足有血络皆紫黑遂用三棱针尽刺出其血如墨汁者数盏后视其受病之经灸刺之而得全愈即经所谓大痺为恶及头痛久痺不去身视其血络尽出其血是也李时珍治一人病气欝偏头痛用萞庥子同乳香食盐捣㶸一夜痛止李士材治蒋少宰头痛如破昏重不宁风药血药痰药久治无功脉之尺微寸滑肾虚水泛为痰也地黄四钱山药丹皮泽㵼各一钱茯苓三钱沉香八分日服四贴两日辄减六七更以七味丸人参汤送五日其痛若失呉孚先治一人患头痛痛不可禁脉短而澁吴曰头为诸阳之首若外邪所乘脉当浮𦂳而弦今反短澁短则阳脱于上澁则隂衰于下更加手足厥冷名为真头痛与真心痛无异法在不治惟勐进参附或冀挽囬万一如法治之果愈李成章官六安卫干户善针灸或病头痛不可忍虽震雷不闻李诊之曰此虫啖脑也合杀虫诸药为末吹鼻中二三日虫悉从眼耳口鼻出即愈一人素病黄忽苦头痛不已发散降火歴试无效诊得脉大而缓且一身尽痛又兼鼻塞乃湿家头痛也投𤓰蒂散一匕内鼻中黄水去大盃而愈张三钖屡见苦头痛百法不应询之曾生过杨梅疮用土茯苓四两白鲜皮苦参金银花各三钱黄柏一钱皂角子三十粒苡仁木通防风各二钱气虚加参耆血虚加四物大获其騐身痛亦效一人头痛脉滑而数乃痰火上攻也二陈荆芥羌活酒芩不应加石膏二剂稍可终未尽除前方加熟大黄三钱食逺煎服病去如脱一人苦头痛衆作外感治诊得右手寸口脉大四倍于左两尺洪盛乃内伤气虚头痛也外兼自汗倦怠以补中益气汤加炒黄柏一剂知二剂已一人头痛而面色黎黑身体羸瘦左寸闗俱不应指两尺独洪盛因作隂虚治用滋隂四物加黄柏知母元参二服减半十日痊一妇苦头痛悮为外感治发散三黄白虎硝黄愈投愈甚诊之气口急大而数按之即濡右脉亦虚大询之先不热服药后始热曰风寒必先发热在一二日间岂有先不热而后热者此气虚头痛也观其气短不足以息余皆可知今发散过度复耗其气又复下之复损其血气血两伤宜乎虚火独炽而身反热也非大补讵能挽囬遂以补中益气汤大剂加熟附子一片为向导服下即熟睡觉而痛止第人事不清复加筋惕肉瞤振振不宁彼归咎于补剂曰虚极所致复更一医用柴胡表药致一身之火游行于外变为斑烂彼信为伤寒矣化斑承气日进遂不救一人头痛身形拘急恶寒便秘恶心作食欝治不应诊得气口脉和平独尺数而细且行歩艰难乃脚气欲动也从脚气治而愈一人头痛作外感治不应左脉平和气口独盛症兼饱闷恶心乃食欝也消导而愈一人牙与头角互痛乃少阳阳明二经火盛之故清胃散对小柴胡去半夏人参加薄荷石膏二剂瘳一老妪头痛连额发散降火备用不效面上皆出小红泡有微水不甚溃一月后痛悉移于右左眼胞上红肿且嬾于言动饮食不甜用辛凉愈甚六脉濡弱如蛛丝初接少弦因作气虚治六君倍黄耆加蔓荆子三服后渐安心跳不眠愈急乃以调中益气汤加茯神元参枣仁栢子仁连进数服顿愈东垣常病头痛发时两颊青黄眩晕目不欲开嬾言身体沉重兀兀欲吐洁古曰此厥隂太隂合病名曰风痰以局方玉壶丸治之灸侠谿即愈是知方者体也法者用也徒执体而不知用者弊体用不失可谓上工矣湖南押衙颜思退治头风掣痛用蜡二斤盐半斤相和于钖锣中镕令相入揑作一兠鍪势可合脑量大小搭头至额头痛立止王叔权云予年踰壮寒夜观书每觉脑冷饮酒过量脑亦疼甚后因灸顖会穴而愈有兵士患鼻衂不已予教令灸此穴即愈有人久患头风亦令灸此穴即愈但铜人明堂经只云主鼻塞不闻香臭等疾而已故予书此以补其治疗之缺然以脑户不宜针观之顖㑹亦不宜针鍼经只云八鍼以下不宜鍼恐未尽也叔权母氏随叔权赴任为江风所吹身体头动摇如在舟车上如是半年乃大吐痰徧服痰药并灸头风诸穴方愈有士人患脑热疼甚则自牀投下以脑拄地或得冷水粗得减而疼终不已服诸药不效人教灸顖会而愈热疼且可灸况冷疼乎凡脑痛脑泻先宜灸顖会而强间等穴葢其次也薛立斋治一儒者酒色过度头脑两脇作痛以为胃虚而肝病用六味地黄料加柴胡当归一剂顿安商仪部劳则头痛作阳虚不能上升以补中益气汤加蔓荆子而痊王肯堂治一人寒月往返燕京感受风寒遂得头痛数月不愈一切头风药无所不服厥隂愈甚肢体瘦削因思此症明是外邪縁何不解语云治风先治血血行风自㓕本因血虚而风寒入之今又踈泄不已乌能愈哉又云痛则不通通则不痛乃用当归生血活血木通通利闗窍血脉其人能酒用酒一斗入二药其中浸三昼夜重汤煮热乗热饮之致醉则去枕而卧矣然有火欝于上而痛者宜酒芩石膏之类治之又方用芎归熟地连翘各二钱以薄荷二钱放碗内将滚药冲下鼻吸其气候温即服服之立愈然亦为血虚者设耳马元仪治一友患头痛经年不愈早则人事明了自午至亥神气昏愦不宁作风火治无效诊之两脉俱沈且滑此太隂阳明痰厥头痛也用礞石滚痰丸间服导痰汤以汤涤之次以六君子少加秦芁全蝎调理而安张树滋妹患头痛累月诊之阳脉太隂脉澁曰此隂衰于下阳亢于上上盛下虚之候也法宜六味地黄汤加青铅五钱俾清浊定位斯不治痛而痛自止矣所以然者以阳气居上体本虚也而浊气干之则实隂气居下体本实也而气反上逆则虚头为清阳之位而受浊隂之邪隂阳混乱天地否塞而成病矣治之者不察其脉槩以头痛为风火专行透解之剂有不益虚其虚者乎朱某患头痛累月苦不可忍咸用散风清火之剂诊其脉浮虚不鼓语言嬾怯肢体恶寒此劳倦中伤清阳之气不升浊隂之气不降也故汗之反虚其表清之益伤其中其恶寒乃气虚不能上荣而外固也况脉象浮虚体倦语怯尤为中虚气弱之騐与补中益气汤升清降浊加蔓荆为使令至髙巅一剂知二剂已一人头风畏冷首裹重绵三十年不愈以荞麦粉二升水调作二饼更互合头上微汗即愈缪仲淳治梁溪一女子头痛作呕米饮不能下曰因于血热血虚火上炎也麦冬五钱橘红木𤓰茯苓各二钱白芍三钱枇杷叶三大片苏子钱半甘菊钱半乌梅二个竹沥一盃芦根汁半碗二剂呕止头尚痛加天麦冬二钱头痛少止加土茯苓二两小黒豆一撮全愈沈观頥中丞传自一道人头风神方予仆妇患此痛甚欲自缢服二剂数年不发土茯苓四两金银花三钱蔓荆子防风明天麻各一钱元参八分辛夷川芎各五分黒豆四十九粒灯心二十茎芽茶五钱河水井水各钟半煎一钟服广笔记治半邉头痛属火症者用之大黄末三分黄芩末一钱二味和生白酒一碗顿热调匀服之即愈立斋治一妇人脑左肿痛左鼻出脓年余不愈时或掉眩如坐舟车正许叔微所谓肝虚风邪袭之而然也以川芎一两当归三钱羌活旋覆花细辛蔓荆子防风石膏藁本荆芥穂半夏曲干地黄甘草各半两乃制一料每服一两姜水煎服而愈刘云密曰一妇季冬受寒甚至仲春巅顶并左后脑痛是原病于足太阳寒水寒乆化热欝热上行以病于手太阳因风升之化不达而病亦在足厥隂也经谓过在巨阳厥隂者诚然诊者云手太阳热甚于风足厥隂热胜于湿更谓脾肺亦有欝热心有微热余止治手太阳而微兼肺以上焦合而营诸阳归于手太阳之气化在肺主气者也并治足厥隂以风升之化达而手太阳之气化乃畅更㣲利小肠以通血脉而和其气并心经之热亦去故不必多治他经也按此亦治巅顶之一因见寒者温治之未尽耳嘉祐初仁宗寝疾药未騐间召草泽医始用针自脑后刺入针方出开眼曰好惺惺翌日圣体良已自尔以穴目为惺惺穴针经初无此名或曰即风府也吴桥治方简妻病五年恃饘不尽一器至夜则头岑岑递絶递甦达旦乃定桥至曰食少久卧肌宜朘今且腴而脉不数奚病为或妇当娠大损血于头审是治二年可受胎复产男而起矣葢妇尝妊哭姑髪根有疣如豆大出血数升匿勿令人知寻免男弗育也治不补气专补血果二年而举子命之曰去病遂如常眉髪李林甫壻郑平为省郎林甫见其鬓髪斑白因曰上明日当赐甘露羮郑郎食之能乌髪翌日食之一夕两鬓如黳李卿换白髪方云刮生老姜皮一大升于铛中以文武火煎之不得令过沸其铛惟得多油腻者尤佳更不须洗刮便以姜皮置铛中密封固济勿令过气令一精细人守之地色未分时便须煎之缓缓不得令火急如其人稍疲即换人看火一伏时即成置于磁钵中研极细李方虽云一伏时若火候匀至日西即成药也使时以簮脚蘸取如麻子大先于白髪下㸃药讫然后㧞之再㸃以手指热捻之令入肉第四日当有黒者生神效梅师治年少髪白㧞去白者以白蜜涂毛孔中即生黒髪不生取桐子捣汁涂上必生黒者千金疗髪黄熊脂涂髪梳之散头入牀底伏地一食顷即出便尽黒不一升脂騐薛立斋治一男子因大怒发热眉髪顿落葢髪属肾而眉属肝此肝肾素虚为怒隂火愈盛销铄精血而然也用六味丸料加柴胡山巵黄栢数剂渐生又二十余剂而完一男子染时疮服换肌散之类眉毛顿脱遍身作痒或时赤晕乃燥药损其隂血阳气偏旺而然朝用四物汤倍熟地加茯苓白术丹皮山栀甘草夕用六味丸料加当归黄耆治之疮症旣愈眉毛亦生一男子素不慎房劳其髪忽落或发热恶寒或吐痰头晕或口干作渴或小便如淋两足发热或冷至胫属足三隂亏损而隂火内炽朝用十全大补夕用六味丸料加炒黒黄栢枸杞治之诸症悉退而髪渐生一男子遍身瘙痒服祛风辛燥之剂眉髪脱落此前药复伤肝肾精血虚而火内炽所致朝用八珍汤加麦冬五味夕用六味丸料加当归黄耆治之风热退而眉髪生矣一儒者遍身作痒搔破脓水淋漓眉毛脱落如疠风症久服祛风等药致元气亏损用补中益气汤加茯苓而愈后失调理日晡热甚用八珍汤加五味麦冬五十余剂而痊面孙兆治樊楼店家刘三一日满面皆黒色有相者断云不过月余死旣逾月且安适孙入店与客饮酒遂拜孙述説其病状孙诊之曰非病也乃为臭气所熏秽气蓄于面部不散故有此色问刘汝一月前闻甚一阵非常臭气不能避耶刘曰一日登溷其厠臭气不可闻隠忍良久下厠明日遂有此疾孙曰去至臭无过至香我家有南人将至售香可用沈檀二香各一两碎擘焚于炉中安帐内以熏绢被葢定勿令香气散可端坐香邉瞑目静坐候香气散方可出帐明日引鑑照之刘依其言面色渐变旬日如故楼全善曰肾臭腐属水脾臭香属土厠臭者腐臭也故闻之则入肾而面黒沈香者香臭也故熏之则脾土胜肾水而色还也蘓子由面有疮髙安丐者赵生谓子由曰君好道而不得要阳不降隂不升故肉多而浮面赤而疮吾将教君碗水以灌漑子骸经旬诸疾可去子由用其説信然惟怠不能久故不能极其妙治面部生疮或鼻脸赤风粉刺用尽药不效者惟有此药可治神妙不可言每以少许临卧时洗面令浄如面油用之近眼处勿涂数日间疮处自平赤亦消如风刺粉刺一夕见效闵提㸃方用生硫黄香白芷芫青全蝎一个𤓰蒌腻粉蝉退右为细末麻油黄蜡约度如合面油多少熬镕取下离火入诸药在内每用少许涂面上赵君猷抚干所传云有贰卿赵再可知湖州时与一诗僧相厚而僧患酒齄鼻端生赤赘数枚大者如橘小者如梅李下垂过口饮食言语皆所妨废良自厌苦之郡有一小兵事刀镊人但闻其善取靥痣不知其能治酒齄也一旦自言于僧请医此疾即以药傅之凡半月余每日取恶物如脓血自皮肤出者甚多其赘后悉成痂落去鼻面莹然遂以十千为谢且语贰卿俾直斋阁而求得其方以传秀邦治人良騐用黄丹饼药碙砂巴豆右件同入饼药礶子中慢火熬三两沸取下续入研细生矿灰三钱酒齄鼻用鹅毛扫在红处一日一次上药以追出毒物病退即止雀子斑用小竹棒儿挑药㸃患处才觉㣲肿即便洗去恐力太勐陈三农治隣妇面上一热即通身躁热而汗随之日夜六七次百治不愈细思之经曰面热者足阳明病此脾隂不足而胃火有余也以山药为君归芍地黄为臣以补脾隂之不足用石膏生甘草以㵼胃火黄耆麦冬五味以固腠理加竹叶以去烦热二剂愈朱丹溪治一妇人面颊两顋热肿此膈壅之病也干葛桔梗各钱半升麻一钱苏叶钱半薄荷一钱炙甘草七分姜一片水煎食后服王莽遗孔休玉休不受莽曰君面有疪美玉可以㓕瘢休犹不受莽曰君嫌其价重乎遂槌碎进休休方受之薛立斋治吴黄门瞻之顋赤肿痛此胃经风热上攻所致以犀角升麻汤二剂而平又姜大理患此前汤为人所惑谓汤内白附子性温而不服另用荆防败毒散愈甚后虽用此汤尚去白附子亦不应后用前方三剂而愈本草云白附子味甘辛气温无毒主面上百病及一切风疮乃风热之主药内经曰有是病用是药苟不用主病之药病焉得而愈哉吾进士面患疮已溃作渴自服托里药及降火药不应诊其脉浮而弱丹溪云溃疡作渴属气血俱虚况脉浮弱投以参耆各三钱归术熟地各二钱数服渴止又以八珍汤加黄耆数剂脉敛而愈韩氏子年十四早丧天真面红肿如风状不时举作或误用疠风药内虚发热口燥烦渴此内伤不足隂火上痰之类赤游风症也药宜滋其隂则火自退加参耆四十剂又用此作丸服斤许不两月而痊许学士治王检正患鼻额间痛或麻痺不仁如是数年忽一日连口唇颊车髪际皆痛不开口难言语饮食亦妨在额与颊上常如煳手触之则痛作足阳明经络受风毒传入血凝滞而不行故有此症或者以排风小续命透髓丹之类与之皆不效乃制犀角升庥汤赠之数日而愈犀角升麻防风羌活川芎白附白芷黄岑甘草右粗末每服四大钱水煎日三四服老母年七十余累患颊车痛每多言伤气不寝伤神则大发上连头下至喉内及牙龈皆如针刺火炙手不可犯乃至口不得开言语饮食并废自觉火光如闪电寻常涎唾稠黏如丝不断每劳与饥则甚得卧与食则稍安知其虚也始以清胃散犀角地黄汤人参白虎汤羌活胜湿汤加黄芩甘桔皆不效后改用参耆术草芎归升柴桔梗之类稍佐黄岑山栀牛蒡连翘空腹进之而食逺则服加减甘露饮始渐安然老人性多躁而不耐闲劳与多言时有之不能除去病根然发亦稀少即发亦不如往嵗之剧矣从子语因丧子欝结复多饵鹿角胶诸种子药或于食后临卧辄进之以至成积于胃遂患面痛如老母之症服清胃散甘露饮重加石膏太过而见虚症又服参耆等补药而复见火症门人施生以越鞠丸加山栀连翘贝母橘红之属开其欝结而始安然如旧日矣目孙兆治国婆婆患眼冷泪眼科医科医官治二三年不效上召孙孙至曰臣非眼科但有药耳容进方用石决明一两赤小豆一两半半夏五钱生斑猫二十一粒炒去头足木贼五钱为末姜汁丸如桐子大每服二十丸姜汤下方进圣㫖下眼科详定奏曰此方与眼科甚不相渉斑猫有毒恐伤臓腑不敢用合再取圣㫖国婆婆闻之曰眼科医官不惟不能亦不愿使我治也但合此药总伤无怨上闻之孙自进药服经十余日愈八分二十日全愈时眼科并降两官孙赏钱三十万窦材治家中女婢忽二目失明视之又无晕翳细思此女年少精气未衰何縁得此症良由性急多怒有伤肝臓故经脉不调耳遂与宻蒙花散一料如旧光明矣张子和治女僮目忽暴盲不见物此相火也太阳阳明血气俱盛乃刺其鼻中攅竹穴与顶前五穴大出血目立明李民范目常赤至戊子年火运君火司天其年病目者往往暴盲运火炎烈故也李是年目大发张以𤓰蒂散涌之赤立消不数日又大发其病之来也先以左目内眦赤发牵睛状如铺麻左之右次鋭眦发亦左之右赤贯瞳子再涌之又退凡五次交亦五次皆涌之又刺其手中出血及头上鼻中皆出血上下中外皆夺方能战退然不敢观书及见日张云当候秋凉再攻则愈火方旺而在皮肤虽攻其里无益也秋凉则热渐入里方可擒也惟宜暗处闭目以养其神水暗与静属水明与动属火所以不宜见日也葢李因初愈后曾冒暑出门故痛连发不愈如此涌洩之后不可常攻使服鼠黏子以退翳方在别集中赵君玉目暴赤肿㸃洗不退偶思张语曰凡病在上者皆宜吐乃以茶调散涌之一涌赤肿消散君主叹曰法之妙其迅如此乃知法不逺人人自逺法耳王之一子十余嵗目赤多泪衆工无效张曰此儿病目睘当得之母腹中被惊其父曰姙娠时在临清被围乃令服𤓰蒂散加欝金上涌而下泄各去涎沫数升人皆笑之其母亦曰儿腹中无病何吐㵼如此至明日其目耀然爽明其日又与头上出血及眉上鼻中皆出血吐时次用通经散二钱舟车丸七十粒自吐却少半又以通经散一钱投之明日又以舟车丸三十粒投之下十八行病更不作士人赵仲温赴试病两目赤肿睛翳不能识路大痛不任欲自寻死一日与同侪释闷坐扵茗肆中忽钩窻脱钩其下正中温额上髪际裂长三四寸紫血流数升血止目快能通路而归来日能辨屋嵴次见瓦沟不数日复故此不药不针误出血而愈夫出血者乃发汗之一端也亦偶合出血法耳一小儿名徳孙眼发赤其母买铜碌欲洗儿目煎成家人误与儿饮之须臾大吐吐讫立开楼全善男目珠至夜疼连眉棱骨及头半邉肿痛用黄连膏㸃之反甚诸药不效灸厥隂少阳疼随止半日又作月余以夏枯草二两香附二两甘草四钱为末每服一钱半清茶调下咽疼减半四五服良愈一男子所患与前症皆同但黑睛有白翳二㸃诸药不效亦以此药与东垣选竒汤加四物及黄连煎间服并灸厥隂少阳而安王海藏妻姪女形肥笄年时得目疾每月或二月一发发则红肿难开如此三年服除风散热等剂左目反有顽翳从鋭眦遮瞳人右目亦有翳从下而上经云从内走外者少阳病从下上者阳明病此少阳阳明二经有积滞也脉短滑而实鼓晨则似短濇洁古云短为积滞遏抑臓腑宜下之遂用温白丸减以川芎附子之二多加龙胆草黄连如东垣五积法从二丸加起每日加一丸如至大利然后减丸又从二丸加起忽一日于利中下黒血块若干如黒豆大而坚硬从此渐痊而翳尽去庐州知録彭大辨在临安暴得眼赤后生翳一僧用兰香子洗晒每纳一粒入眦内闭目少顷连膜而出也一方为末㸃之李时珍尝取子试之水中亦胀大葢此子得湿即胀故能染惹眵泪浮膜耳然目中不可着一尘此子可纳三五颗亦不妨碍亦一异也张大复云予目初眇有教服三花五子丸者或云缓甚宁益于用乎遂止扬州张斗岳谓予淮僧某者久眇晳然问之则服三花五子丸也此古本所载耳而修合之法稍异则效不效应焉北归请以相与予病久且老无事于方然愿得之以济同病者张信士通劔术其言多不妄张三丰真人治目疾碧云膏腊月取羯羊胆十余枚以蜜装满纸套笼住悬檐下待霜出扫下㸃之神效兖州朱秀才忽不见物朝夕拜天因夣神传方用好燄硝一两铜器镕化入飞过黄丹二分片脑二分铜匙急抄入罐内收之每㸃少许即愈宋丞相言黄典史病外障翳夣神传一方用太隂𤣥精石隂阳火煅石决明各一两㽔仁黄连各二两羊子肝七个竹刀切晒为末粟米饭丸梧子大每卧时茶服二十丸服至七日烙顶心以助药力一月而愈魏全家富母忽然失明王子贞卜之曰明年三月一日有从东来衣青者疗之必愈至时候见一人着青绸襦遂邀为重设饮食其人曰仆不解医但解作犁耳为主人作之乃持釡就舍求犁辕见桑曲枝临井上遂斫下其母两眼焕然见物此曲枝叶葢井之所致也王玺集要诗云赤眼之余翳忽生草中鵞不食为名塞于鼻内频频换三日之间复旧明又倪惟徳原机启微方用鵞不食草晒亁二钱青黛川芎各一钱为细末噙水一口每以米许㗜入鼻内泪出为度一方去青黛经騐方治目障翳以熊胆少许净水畧调开尽去筋膜尘土入氷片一二片或泪痒则加生姜汁些少时以铜筯㸃之絶竒赤眼可用余家二老婢俱以此效熊胆善辟尘试之之法净一器尘其上投胆一粒许则凝尘豁然而开朱丹溪治飞丝入目红肿如眯痛濇不开鼻流清涕用京墨浓磨以新笔涂入目中闭目少时以手张开其丝自成一块看在眼白上却用绵轻轻拭出即愈如未尽再治又飞丝入目用头垢㸃入目中即出神效又眯目盐与豉置水中浸之视水其查立出龚子才治一人两眼角出烟雾此肝火也以柴胡黄连等分大剂水煎临卧频频服之数剂乃瘥周汉卿治乡人蒋仲良左目为马所踶睛突出如桃他医谓系络已损不可治汉卿封以神膏越三日复故华州陈明逺瞽十年汉卿视之曰可针也为翻睛刮翳歘然辨五色福建按察使沈文敏其母随养时双目失明延一医疗之云障翳已重药不能效乃先药之使不知痛寻以物拨转眼睛向内一面向外封闭三日而开视物无一不见云眼睛惟两角有筋保之故可拨转然非削鼻垩手不能也京师法云寺僧律师失明数年夣中有人授一方治内外障但神水在者皆可疗焉二两蔓荆子枸杞蒺藜甘菊荆芥穂各一两当归地黄川芎赤芍防风各一两半十一味末之水面煳丸桐子大空腹食前温水下三二十丸僧服之目复明因目曰夣灵丸白彦良壮嵗常赤目道人曰但能不赤头则不病此彦良记之七十余更无眼疾有人年八十余眸子了然夜读蝇头字云别无服药但自小不食畜兽肝人以本草羊肝明目疑之余曰羊肝明目性也他肝不然畜兽临宰之时忿气聚于肝肝主血不宜于目明矣陈坡次女痘后余毒上攻遂成内障遍试诸药半月不騐后得老医一方用蛇脱一具净洗焙燥又天花粉等分细末之以羊子肝破开入药在内麻皮縳定用泔水煮热切食之凡旬余而愈其后程甥亦用此取效万密斋治孙抚军淮海患目疾因宦学政时多閲卷而得今每閲文案则眼珠胀痛用八珍汤为主人参茯苓炙甘草酒洗当归酒炒白芍酒炒生地去白术川芎加麦冬五味子柏子仁枣仁黄连减半共十一味孙曰何不用菊花蔓荆子曰凡目疾有外因内因由风热得之为外因宜发散所谓火欝则发之也由久视伤血得之为内因宜以养血为主所谓目得血而能视也服十数剂全愈孙文垣治吴小峯与弟小川俱病目专科治之益甚其目始红肿次加太阳痛继以星翳叠出脉之小峯濡缓而大两目血缕直贯瞳人薄暮则痛小川则洪大鼓指黒珠有浮翳瘼隠澁难开大小便皆不利故于小峯用补先以清肝散与之夏枯草五钱香附四钱甘草一钱五分细茶五分以撤其痛药两进而痛止继用人参茯苓熟地杞子桂心牛膝破故纸白蒺藜丹皮于小川用泻内用泻肝汤及当归龙荟丸外用象牙氷片末㸃之七日全愈经云实者正治虚者从治小川之症唯厥隂肝火炽盛肝常有余者㵼之正治也小峯则下虚又为怒所激怒则火起于肝肝为蔵血之地故血丝贯童人而薄暮作痛故先用清肝散以去其痛再用甘温补下元之虚俾火得归原此从治也若用苦寒降火之剂恐血凝而痛加且火激而愈炽矣姪孙眼红肿胀或以苦寒治时疾之剂与之眼愈肿且增两太阳痛再加石膏病不减且遍身胀闷寝食俱废脉之弦大无力乃用蔓荆子桑白皮柴胡香附夏枯草甘草芽茶一帖痛定两帖肿消四帖全愈一女孩右目红肿腹中饱乃能开饥则不能开此疳积虚寒症也以夏枯草二钱甘草谷精各一钱香附一钱五分煎服四帖而安孙氏妇年过四句眼赤肿太阳痛大便三日不行经水四日未止诸治不效右目内眦突生一白泡垂与鼻齐大二寸余耑科见而却走以为竒疾时眩晕不能少动动则呕吐益剧孙脉之两寸闗俱滑大有力两尺沈㣲此中焦有痰肝胆有火为怒所触而然经云诸风掉眩皆属于肝诸逆冲上皆属于火葢无痰不作晕也其白泡乃火性急速怒气加之气乗于络上而不下故暴胀垂下也古壮士一怒目眦裂与此理同治当抑肝木镇痰火先用姜汁益元丸以压火止吐再以二陈汤加酒连酒芩天麻滑石吴茰竹茹枳实一帖吐止稍能运动仍以二陈汤加岑连之类赤肿消白泡敛经止而愈吕东庄治吴绮厓弟患左目痛连脑医以头风治之不解初时发寒热后遂壮热不止吕珍之曰火伏于内风燥泉涸木乃折矣非得汗不解也或曰汗须用发表药独非风燥乎且发汗药须拥被闷卧乃得身热甚苦此奈何吕曰庸医发汗皆属强逼故须拥被闷卧然而汗不可得也今药非此类虽薄衾舒体时雨自至岂能消遏哉乃用龙脑白术饮子夜分大汗淋漓次日头目爽然矣吴浮先治一人目痛取竹叶一片刺鼻之迎香穴出血而痊鼻内迎香穴乃手足阳明交经也王宗苍目珠红赤惊悸肠鸣色夭不泽左手浮空右闗尺重按无力吴曰此肝肾交虚不能制游行之火非肺家实火也朝服加味归脾汤夕服八味丸不一月白珠红退脉渐冲和矣杨贲亨治一贵人患内障性暴躁时时持镜自照计日责效数医不愈召杨诊曰公目疾自愈第服药过多毒已流入左股旦夕间当发毒窃为公忧之旣去贵人日夕视左股抚摩惟恐其毒发也久之目渐愈而毒不作贵人以杨言不騐召诘之对曰医者意也公性躁欲速每持镜自照心之所属无时不在于目则火上炎目何由愈故诡言令公凝神于足则火自降目自愈矣兵行诡道惟医亦然贵人曰良医也厚礼而遣之范武子尝患目痛就张处度求方处度因嘲之曰古方宋阳里子少得其术以授鲁东门伯鲁东门伯以授左丘明及汉杜子夏郑康成魏髙堂隆晋左太冲凡此诸贤并有目疾相传此方云用损读书一减思虑二专内视三简外观四旦晚起五夜早眠六凡六物熬以神火下以气簁藴于胸中然后纳诸方寸修之一时近能数其目睫逺视尺箠之余长服不已洞见墻壁之外非但明目乃亦延年黄履素曰予少时神气不足患目每用目少过辄酸澁无光者累日博考方书多云六味地黄丸可治目予连服二三料目疾转甚改用别方补肾气血之药始得少愈后读医学钩元有目病不宜服六味丸辨谓泽泻茯芩渗水山茱萸不宜于目言之甚详以予騐之此论良是然从今思之目病有属血虚亦有属气虚者予血固不足气则尤虚薛立斋治两目𦂳澁不能瞻视以为元气下陷用补中益气汤倍加参耆而愈予悔往时不多服前汤而专事于补肾养血致久不痊迨四十后以指麻多服前汤原无意于治目而目光渐充始信往时之悞予㓜时患风弦烂眼甚受其累百药罔效遇一陈姓医士于长安邸授予白末药令敷于眼眦患处随敷随愈取效如神不肯传方予畧访之云有吐蚘在内吐蚘者小儿口中吐出蛔虫收干候用其中想更有制就芦甘石配之者真竒方也张三钖治一人病目久不能视凉药尽试不应诊之两手㣲弱命服八珍加麦冬一月如旧乃知饮食不运肠胃枯澁髪落皮皴噎膈淋闭等症目昏耳聋悉由气液血脉荣卫衰少不能升降出入虚火阻滞而然故元府闭小浊火炎上则视昏花隔帘视物之象也丹溪东垣治目昏用参耆补养气血久靡不获效以气血旺则元府得利升降清明乃服一人目赤黒珠傍暗赤成疮耳中痒作肾臓风治用四生散每作三二服即愈时称为圣散一人拳毛倒睫用木鳖子一个去殻为末绵裹塞鼻中左塞右右塞左一二夜其睫自分陆肖愚治孙宪副夫人因怒气患两目赤痛两太阳亦痛治及半月赤痛益剧且肿大如桃经行数日不止大便数日不行饮食不进头眩吐逆脉之左弦右滑上下俱有阳分有余曰相火寄位于肝胆怒气触之其发如龙雷不可逆折病虽上剧而下缓然实因下而逆于上也用醋炒柴胡青皮吴茱茰炒黄连盐水炒黄栢酒炒黄芩白芍丹皮青黛竹茹为煎剂以抑青丸合龙荟丸一日夜煎丸各三服遂减大半第大便未行经血未止煎剂仍前以抑青丸合润字丸投之便行极澁进粥安睡明日诸症俱愈后以清气养荣汤调理之一老人年八十四夜能细书询之云得一竒方每年九月二十三日桑叶洗目一次永絶昏暗倪新溪母陶氏哭子丧失明已十一年忽一人踵门曰吾能疗瞽时其孙上成均宗党会钱具在其人曰诸君但少㽞此视之发嚢出针针其目两眦顿能见物抚其孙顶曰吾久不覩汝今成人矣新溪得之手百金谢其人不受而去衆以为神九江有夫殴其妇致双睛突出适有兵过其门令勿动取手中水湿盛睛旋转使其系不乱然后纳入即以湿巾裹住令三日勿开其妇性急闭二日遂解巾眼好如故但遇风寒常发痛云解早之故也吴诚有谈晋顾含养嫂失明尝药视膳不冠不食嫂耳疾须用蚺蛇胆含计尽不得有一童子以一合授含开乃蚺蛇胆也童子出门化为青鸟而去嫂目遂差王叔权云予游学㑹稽絶早观书晨牌方食久之患目澁倦㳺而归同舍遗以盐精数次揩目而疾除盐精且尔则青盐之治目固也古方用青盐揩牙因掬在手洗目而目明盐精乃盐仓地下之精英唐丞相李恭公扈从蜀中日患眼或澁或生翳膜或即疼痛或见黑花如豆大累累数十不断或见如飞虫趐羽百方治之不效僧智深云相公此病縁受风毒夫五臓实则泻其子虚则补其母母能令子实子能令母虚肾是肝之母今肾受风毒故令肝虚则目中恍惚五臓亦然脚气消中消渴诸风等皆由肾虚也地黄丸悉主之用生地黄熟地黄各一斤石防风皆去芦枳壳麫炒去瓤牛膝酒浸杏仁去皮尖各四两右为细末不犯銕器炼蜜丸如桐子大空心以豆淋酒下五十丸豆淋酒法黑豆半升净拣簸炒令烟出以酒三升浸之不用黑豆用此酒煮独活即是紫汤也陆景渊之子患烂弦风眼两眦皆痛泪渍两颊皆即成疮百药不效因理故书得此方试㸃之须臾药泪俱下循疮中流出其间有小虫自此遂愈甚妙黄连一两栢树皮干用一两半湿用二两右三味㕮咀以水二升煎至五合稍冷用滴目两眦及洗烂处日三四用呪偷针眼已结赤肿未成脓者神騐取患人衣衫角以手𦂳捻定于所患眼大眦上揾之每一揾即念一声移甚底移撅眼如此一气念七遍揾七遍讫即随身就手捻令𦂳打一结结定自然便退直候眼安方解切在志诚不须令病人知呪语或欲自呪自移亦甚可朱丹溪治一人病眼至春夏便发当作欝治用黄岑南星香附苍术连翘山栀川芎陈皮草龙胆萝卜子清黛柴胡为末神麴煳丸服之旬月而愈华川陈明逺患瞽十龄百药屡尝而不见效自分为残人松阳周汉卿视之曰是翳虽在内尚可治用针从眦入睛背卷其翳下之目歘然辨五色陈以为神赵良仁云丹溪先生尝用参膏治一老人目暴不明昏暗如夜正乃灵枢谓气脱者目不明是也余亦曾治一士人患头风连左目壅痛从戴人法于百会上星出血皆不效遂在头偏左之足太阳所过第二行与上星对平按之痛甚处出血立愈由是而言针之与药必切中病所药与邪对然后可愈葢前人之方不过立规矩耳缪仲淳从父病后眼花服此立愈葢肝肾二经虚也真甘枸杞真怀生地黄河水砂锅内熬膏以无味为度去查重汤煮滴水成珠便成膏也每膏一斤入炼蜜六两空心白汤化下黄学谕潜白患风涙眼每出则流泪盈颊缪仲淳疏一方寄之谷精草为君蒺藜和枸杞之属佐之羊肝为丸不终剂愈薛立斋治一男子眼赤痒痛时或羞明下泪耳内作痒服诸药不应气血日虚饮食日减而痒愈盛此肝肾风热上攻也以四生散酒调四服而愈又一人头目昏眩皮肤瘙痒搔破成疮以八风散治之亦愈立斋曰世传眼眦初生小疱视其背上即有细红㸃如疮以针刺破眼时即瘥故名偷针实解太阳经结热也人每试之有騐张子颜少卿晚年常目光闪闪然中有白衣人如佛相者子颜信之弥谨乃不食肉不饮酒然体瘠而多病矣一日从汪寿卿求诊卿一见大惊不复言但投以大丸数十小丸千余粒嘱曰此十日内服之当尽却以示报旣如期视所见白衣人变黄而光无所见矣乃欲得肉食又思饮酒又明日黄亦不见觉气象异他日矣乃诣寿卿以告卿曰吾固知矣公脾初受病为肺所乗心脾之母也公旣多疑心气不固自然有所覩吾以大丸实其脾小丸补其心肺为脾之子旣不能胜其母而病自愈矣沈存中云予为河北察访使时病目赤四十余日黒睛傍黯赤成疮昼夜作楚百治不效郎官邱革相见问予病目如此曾耳中痒否若耳中痒即是肾家风有四生散疗肾风每作二三服即瘥闾里号为圣散子予传其方合服之午时一服临卧一服目反大痛至二更乃能眠及觉目赤稍散不复痛矣更进三四服遂平安如旧是时孙和甫学士帅镇阳闻予説大喜曰吾固知所以治目矣向久病目尝见吕吉甫参政曰顷目病久不差服透氷丹乃瘥如其言修合一剂试服了二三十服目遂愈乃知透氷丹亦疗肾风耳龚子才治一人两目作痛服降火祛风之药两目如绯热倦殊甚用十全大补汤数剂诸症悉退后服补中益气汤兼六味丸而愈复因劳役午后目澁体倦仍服十全大补而痊一人目赤不明服祛风散热药反畏明重聼脉大而虚此因劳心过度饮食失节以补中益气汤加茯神枣仁山药五味顿愈又劳役复甚用十全大补兼前药而痊前日与欧阳叔弼晁无咎张文潜同在戒坛予病目昏将以热水洗之文潜曰目忌㸃洗目有病当存之齿有病当劳之不可同也又记鲁直语云治目当如治民治齿当如治军治民当如曹参之治齐治军当如商鞅之治秦颇有理故追録之相国崔公慎由亷察淅西左目眦生赘如息肉欲蔽瞳人视物极碍诸医方无騐谭简见曰此立可去但能安神不挠独断于中则必效矣崔公曰如约虽妻子必不使知谭又曰须用九日晴明亭午于静处疗之若其日果能遂心无忧矣是时月初也至六七日间忽隂雨甚谭生极有忧色至八九大开霁问崔公饮酒多少崔曰户虽至小亦可引满谭大喜是日于使宅北楼请饮酒数盃端坐无思俄而谭以手微扪所患曰殊小事耳初觉似㧞之虽痛亦忍又闻动剪刀声乃白崔曰此地稍暗请移往中庭坐旣定闻栉然有声先是谭请好绵数两染缝至是以绛绵拭病处兼傅以药遂不甚痛请开眼看所赘肉大如小指坚如干筋遂命投之江中后数日诏徴入秉钧金封翁年近七旬病晕厥即类风也小愈后眼花不良于歩或教以一味白蒺藜水法为丸每早晚服四钱旣可祛风又能明目且价亷而工省才服数日觉口咽苦燥再服遂陡然失明重以欝怒晕厥复作目闭不语汗出如珠延诊脉已散乱姑以熟地二两杞子一两煎服一时医至不敢主方欲就中加附子一钱谓重剂纯隂宜少入阳药余曰此症外间多用参附汤有致筋枯皮黒人未死而半身先死者以衰微之隂被刼也今症属三隂亏竭五志之火上炎故卒然晕厥且病人以误服白蒺藜之燥失明而病作宁可再服附子耶乃黙然去二味服下神气渐甦乃减半入沙参麦冬沙苑蒺藜而愈今常服之两年许能辨磁器花色矣后复更医不知何病而卒卢玉川年六旬外久病脇痛凡一切香窜古方莫不遍尝后一医与丸方以胡卢巴为君余多伐肝之品服之脇痛果暂愈旣而一目失明犹不谓药之误也再服则两目俱损近脇痛转甚延诊以大剂生熟地杞子女贞沙参麦冬蒌仁与之一服即愈始悟向药之非然目中黑水神光枯竭已久不能复矣一人年二十左右求诊无他病唯日入则两目无所见此即谚语所谓雀盲是也其脉唯左闗大左尺极㣲语之曰君得母新婚乎曰然与生地杞子牛膝甘菊沙参麦冬女贞四剂而愈因戒其房帏撙节否则再发成废人矣方懋内人患瘄荆防二味为时师治瘄所不可缺者服四剂不虑其芳香燥烈竟能致两目赤肿眵泪成障也已逾月渐次失明诊之两寸上溢且弦数令以前方加当归白芍数服而愈其姪亦同此患时已瞳人迸出不及药矣耳许叔㣲治一男子年二十嵗因疮毒后肾经热右耳聼事不真每心中拂意则转觉重虚鸣疼痛地黄汤生地枳殻羌活桑白皮磁石甘草防风黄芩木通右为粗末每服四钱水煎日二三服不拘时候朱丹溪治冯官人左耳鸣此劳得之法当补隂而镇坠之黄耆人参当归陈皮茯芩升麻酒栢防风甘草白芍食前热服饮了去眠一觉薛立斋治一人耳内不时作痛痛时欲死痛止如故六脉皆安非疮也话间忽作度其有虫令急取猫尿滴耳果出一臭虫遂不复痛或用麻油滴之则虫死难出或用炒芝麻枕之虫亦出但不及猫尿之速也赵养葵治一小儿患耳脓医以药治之经年累月无效殊不知此肾疳也用六味丸加桑螵蛸服之而愈吴孚先治张司马素有火症两耳肿痛系少阳风热劝廷针灸科刺聼㑹合谷临泣寻愈柴屿青治汪谨堂夫人两耳蝉鸣昕夕不歇服过人参熟地数两无少效柴曰肾开窍于耳心亦寄窍于耳治耳必责之肾固矣但诊得两尺尚属有神决非肾虚左寸亦平缓无疴惟右寸闗洪大此肺胃两部风热所壅而致遂不治病而治脉用清解之剂不数服而右耳已愈再服数剂两耳全愈因思耳目口鼻虽于五臓各有分属而内实相通治病惟以切脉为慿夫固有治在此而效在彼者全在一心之圆机活法也李元淳尚书在河阳日蚰蜒入耳无计可为脑闷有声至以头击门柱奏状危困因御医疗之不騐忽有人献方用胡麻油作饼枕卧须臾自出乃愈江湖纪闻云有人壁风入耳头痛不可忍百药不效用稻秆灰煎汁灌入即死而出也又莴苣捣汁滴入亦能出百虫入耳薛立斋治一妇人耳内或耳后项侧作痛寒热口苦月经不调此肝胆经火兼伤脾胃用四君加柴胡升麻黄耆白芍而愈后因劳役怒气呕吐脇胀用六君子汤加山栀柴胡而安一妇人耳内外肿痛胸脇不利寒热往来小便不调此肝火伤血先用龙胆泻肝汤四剂诸症顿退又用加味逍遥散而愈又因怒复作用小柴胡汤而痊一妇人经行后因劳怒发寒热耳作痛以经行为血虚用八珍汤加柴胡怒气为肝火用加味逍遥散劳役为气伤用补中益气汤加山栀而愈一妇人素欝怒耳内作痛肿焮寒热面色青黄经行则变赤用加味归脾汤加味逍遥散而愈一妇人怀抱素欝因怒耳作肿痛经行不止寒热发热面色青赤肝脉弦数此久欝伤脾暴怒伤肝先用加味小柴胡汤随用加味逍遥散而痊一妇人因怒发热每经行两耳出脓两太阳作痛胸脇乳房胀痛或寒热往来或小便频数或小腹胀闷皆属肝火血虚先用栀子清肝散二剂又用加味逍遥散数剂诸症悉退乃以补中益气而痊一妇人耳内肿痛出水寒热口苦焮连颈项饮食少思此肝火甚也用小柴胡汤加山栀丹皮稍愈用加味逍遥散渐愈用八珍汤加柴胡丹皮山栀调补肝脾全愈一妇人耳内肿痛胸脇不利寒热往来小便不调此肝经湿热也用龙胆㵼肝汤四剂诸症顿退用加味逍遥散而全愈又因怒复作用柴胡清肝散而痊一妇人耳内不时胀痛内热口干劳则头晕吐痰下带此肝脾气虚也朝用补中益气夕用加味逍遥散而痊一寡妇耳内外作痛不时寒热脉上鱼际此血盛之症用小柴胡加生地以抑其血而愈又项间结核如贯珠寒热晡热用加味归脾汤加味逍遥散调补肝脾而愈一妇人耳内外或作痛或赤肿或寒热月经旬日而止潮热内热自汗盗汗此肝脾气血俱虚而有热用归脾汤六味丸而愈一妇人性急或耳内作痛或耳外赤肿发热脇胀日晡益甚此怒气伤肝气血俱虚朝用加味逍遥散加黄栢桔梗夕用归脾汤送地黄丸而愈一孀妇耳内外作痛或项侧结核内热晡热月经不调吐痰少食胸膈不利此欝怒伤肝朝用归脾汤以解脾欝生脾气夕用加味逍遥散以清肝火生肝血而愈一女子耳下肿赤寒热口苦月经不调小腹内结一块此肝火气滞而血凝也先用小柴胡加山栀川芎丹皮又用柴胡清肝散而痊一妇人耳下肿痛发寒热与荆防败毒散四剂表症悉退以散肿溃坚汤数剂肿消大半再以神效𤓰蒌散四剂而平一男子肝经风热耳下肿痛发热脉浮数以薄荷丹治之而愈薄荷皂角连翘三棱首乌蔓荆豆豉荆芥一男子每怒耳下肿或脇作痛以小柴胡汤加青皮木香红花桃仁四剂而愈一妇人耳鸣内热经行不调肢体倦怠饮食无味以为肝脾虚热用四君加柴胡山栀丹皮甘草而愈一男子耳内出脓或痛或痒服聪耳益气汤不应服防风通圣散愈甚以补肾丸治之而愈朱余二女中表姊妹也年十六七朱则耳痛常发瘾疹因感冐痛暴甚耳门连项皆肿与养青汤加黄芩羚羊蒌仁二剂而愈余则耳痛常流脓水因患瘄医与荆防发之遂出血不止膈间嘈辣前方去羚羊加知母赤芍二剂血止数剂脓水干二人脉皆闗弦寸鼓乃肾与肝胆之火也余早失怙恃困苦颠连年十四就西溪吴氏质库食力值冬月查盘提唱劳剧忽右耳暴痛不可忍如刺如锥约一日夜内起一疱迸出黄水涓滴不絶数日乃干第水出则痛减水干则病除自后过劳即发其痛至欲求死如是年必数次偶问一医彼见少年得此谓由暴怒伤肝瘀血为患教服抵当丸不知此属劳伤肝肾龙雷之火上攻而然幸合药时肆中无虫虫水蛭竟因循不服后年二十余右耳渐聋痛遂不作盖此中经络枯絶火亦不能透达也鼻张子和治常仲明尝于炎暑时风快处披露肌肤为风所贼三日鼻窒虽坐于暖处少通终不大解使服通圣散入生姜葱根豆豉同煎三两服大发汗鼻立通矣有人患鼻中有瘜肉垂出鼻外不闻香臭用𤓰蒂细辛等分为细末以绵包如豆许塞鼻中须臾鼻即通瘜内化为黄水㸃滴至尽三四日愈又圣恵方用陈𤓰蒂以羊脂和傅上日三次效薛立斋治一男子面白鼻流青涕不闻香臭三年矣用补中益气汤加山栀麦冬而愈陈都宪夫人患鼻疳烂通鼻孔用鹿角一两白矾一两瓦上煅过人头髪五钱灯火上烧过为末用花椒汤洗净糁药疳上三四次即愈如不收口瓦松烧灰存性研末干糁之即收一人酒齄鼻红赤用金花丸晚服用六味地黄丸全料加当归二两苦参四两空心服不两月而愈孙文垣治吴仪制尚卿弱冠时病鼻塞不能歕者四年且衂寒月更甚口渴咽喉邉有痰核脉之右寸闗洪滑此肺经痰火症也与前胡秦芁葛根薄荷石膏天花粉元参贝母山栀甘草白药子桔梗丹皮四帖而衂止夜与牛黄三清丸数粒噙之鼻气即通利能嗅噙未旬日全愈一妇人方妙龄表虚易感风寒致成鼻渊流青涕不止便觉头晕两太阳常痛且多喷嚏脉之两寸洪大用秦芁酒芩桑白皮马兠铃各八分白芍一钱滑石石膏各二钱枳殻蔓荆子各五分甘草三分四帖而愈病鼻赤者乃阳明胃经火上炎一方只食盐一味研细每晨起撮少许擦齿噙水荡潄旋吐掌中掬以洗面行之月余而鼻色复旧且有益于齿吴浮先治一人患鼻渊十载乃脾肺气虚下䧟须用补中益气汤百剂方愈不信用白芷防风辛夷川芎等味病转甚复求治与前方百帖而痊丹溪治一中年人右鼻管流浊且臭脉弦小右寸滑左寸濇灸上星三里合谷次以酒芩二两苍术半夏各一两辛夷川芎白芷石膏人参葛根各半两分七帖服之全愈乃痰欝火热之症也一人鼻中流臭黄水脑亦痛名控脑沙有虫食脑中用丝𤓰藤近根三五尺许烧存性为细末酒调服即愈又灸法𩕄㑹通天灸七壮随臭左右灸尝见灸后去臭肉一块从鼻中出臭不可言而愈有人卒食物从鼻中缩入脑中介介痛不得出以牛脂或羊脂如指头大内鼻吸入须臾脂消物逐脂出也孙文垣治从姪中叔以暑月赴南雍一日假出索茶饮之趣从左鼻逆流而出入腹者十之三治几一月即粥饭亦多鼻出矣再药渐加恶心头晕肌削四支无力诊毕询医作何症投何剂曰佥谓此疾书所不载治法无稽或云胃火或云诸逆上冲皆属于火所用非黄连解毒即三黄石膏及诸苦寒之剂自以多饮火酒因动理或为然然竟无效曰治病贵辨经络之贯通与臓腑之出纳岂拘拘徒守方书而已哉经云咽喉者水谷之道路气之所以上下者也吭颡者分气之所洩也人之涕出不收者吭嗓不开也此症亦类是耳吭嗓不开故气上而不下㑹厌弱而不能揜其气喉夫鼻与气喉相通惟不揜故饮食逆从鼻窍而出不见常人偶气逆则饮食从喷嚏出乎今右脉缓弱无力气虚明矣经云形寒饮冷则伤肺脾胃喜温而恶寒因多服寒凉所以恶心头晕肌消也葢肺属金而主气金气旺则收敛下降气下降则饮食自不逆矣以六君子汤加辛夷桑白皮苡仁沈香一进而势缓三进而止大半七剂全安王执中母氏久病鼻干有冷气问诸医者医者亦不晓但云病去自愈旣而病去亦不愈也后因灸絶骨而渐愈执中亦常患此偶絶骨微疼而着艾鼻干亦失去初不知是灸絶骨之力后閲千金方有此症始知鼻干之去因絶骨也若鼻涕多宜灸𩕄㑹前顶大人小儿之病初无异焉许知可自停饮食已必嚏服枣膏丸而愈孙氏姑鼻不闻香臭有年矣后因他病友人缪仲淳为处方每服用桑皮至七八钱服久而鼻塞忽然通矣鼻渊沈晋培年三十许患鼻渊黄浊如脓时医以为风热上滛于脑与薄荷辛夷川芎苍耳白芷蔓荆古方治之不效反増左邉头痛所下涕亦唯左鼻孔多就诊曰此肝火上炎为病耳与生熟地杞子沙参麦冬十余剂而愈是症由伤风用力去涕而得者易愈若因火盛而成必由水亏而致葢肝脉上络颠顶与督脉㑹脑为髓海为龙火欝蒸故浓浊腥秽源源而下有若渊然久之督脉之髓亦随输泄致成劳损者有之医学自立斋以前宋元明初诸公未详肝肾之治至我国朝诸老亦渐讲明然多襍耆术桂附惟集灵膏一方最善治法彚载之但云吴中一医用之所向神效是亦知其然而未知其所以然也故守兎园一册者其覆餗多矣一瞽者徐姓年三十来鼻渊年余医亦与辛散服之觉反甚遂坚守不药之戒此瞽人心静自能消息病情故不为庸手所误后遇予教服集灵膏十余帖而愈一费氏子年二十余亦患此时师与辛夷苍耳芎芷荆薄之属至百二十剂后就诊于予两手脉神气索然告以不可治矣果月余而殁续名医类案卷二十二续名医类案卷二十三钦定四库全书续名医类案卷二十三钱塘魏之琇撰口张子和治相台监酒岳成之病疟滑泄日夜不止肠鸣而口疮俗唿为心劳口疮三年不愈令以长流水同姜枣煎五苓散五七钱空心使服之以治其下以宣黄连与白茯苓去皮二味各等分为末以白面煳为丸食后温水下三五十丸以治其上百日而愈一男子病口疮数年上至口中至咽嗌下至胃脘皆痛不敢食热物一涌一泄一汗去其九次服黄连解毒汤不旬日皆释一男子年二十余病口中气出臭如发厠虽亲戚莫肯与对语张曰肺金本主腥为金为火所炼火主焦臭故如是也乆则成腐腐者肾也此极热则反兼水化也病在上宜涌之先以茶调散涌之去其七分夜用舟车丸濬川散下五七行比旦而臭断呜唿人有病口臭而终其老者世说以为肺系偏而与胃相通故臭妄论也立斋治廷评曲汝为口内如无皮状或咽喉作痛喜热饮食此中气真寒而外虚热也用加减八味丸而愈一人胃弱痰盛口舌生疮彼服滚痰丸愈甚反泻不止恶食倦怠此胃气被伤也与香砂六君子汤数剂少可再以补中益气汤加半夏茯苓而愈立斋治一男子口臭牙龈赤烂腿膝痿软或用黄柏等药益甚时或口咸此肾经虚热以六味丸悉愈孙文垣治汪东之手谈过劳口中生疮凡进大苦大寒之剂十余日疮益甚延及于喉药食难进脉之六部俱豁大无力有耑科欲敷口疳药令以荆芥汤洗而引之搅出稠涎一二椀倾于地偶二鸡争啄之立毙其毒如此亦症之竒者乃嘱其用药只可吹入喉中必俟喉全好然后敷舌舌好再敷口唇毋得概敷令毒无出路反攻入喉则误事矣谓其父曰此虚阳口疮也非附子理中汤不可救曰疮乃热症况上身已热又天时酷暑大热之剂其敢进乎曰此隂盛格阳之症悞服寒凉激之试探两足必冷按之果然遂与人参白术各三钱大附子炮姜炙甘草各一钱水煎冷服服后即酣睡达旦次早能食粥半盏足膝渐暖药仍如旧适散步午归见举家号恸曰本热病误服热药今舌肿大塞满口中不能言语不可为矣骇其骤变再脉之则六脉敛而有神面色亦和独舌胀大心知为寒凉敷药所致也乃诘之曰今日可用敷药否曰已二次矣令急取官桂研末五钱以生姜自然汁调涂舌上涂讫则涕泪流出口内涎垂舌顿消去即令取粥与食使压之庶虚火不再升盖舌胀满者乃敷药寒凉闭其毒气毒无从出故耳以桂调姜汁涂之辛散之义也黄师文父病口疮师文治之不愈心讶之乃宻访诸婢果其父尝昼同一婢子寝明日疮作师文即详其时节明日即用其父所寝时令其父浄濯足以某药贴脚心瘥卢不逺治李某口舌生疮几三年矣脉浮细急数按之空虚而尺尤甚用立斋虚火不归经法以加减八味丸料二剂即愈柴屿青治呉颕菴少廷尉甥闵年三十口舌生疮下部泄泻脉尺弱而无力寸闗豁大此隂盛于下逼阳于上者用凉药清火则有碍于脾用燥药治脾则有碍于舌惟有引火归源之法竟用附子理中汤冷饮送八味丸三钱两服顿愈光禄卿李瀛少夫人患口疮医屡投清火寒凉之剂无效更兼泄泻饮食少思始求治按其右闗微弱知系胃虚谷少复为寒凉损伤致脾胃虚衰之火被逼上炎则为口疮元藏虚寒则为泄泻也惟补其火散其寒则火得所助接引而退舍矣方用人参白术附子炮姜炙甘草李君畏不敢与服逡廵数日势益困勉用前方连进数剂即安盖口疮非止一端有上焦实热中焦虚寒下焦隂火各经传变所致必须分别治之不可执也陆养愚治姚明水天禀素弱脾肾两虚幸能节养兼服温补之剂中年颇健啖因无子置妾遂患口舌齿痛初以凉膈散数钱服之即愈自后常发常服至半年许满口腐烂饮食不进脉之两寸浮数而微闗尺沈溺而澁谓形虽有余精仍不足当严守禁忌服滋补药凉剂不可再投矣用八物汤倍地黄以峻补肾水加桂附各一分引火归原经谓折之不去求其属以衰之是也煎就凉服十剂其患如失薛立斋治儒者刘允功形体魁伟冬日饮水自喜壮实薛曰此隂虚也不信一日口舌生疮或用寒凉之剂肢体倦怠发热恶寒乃与六味地黄补中益气而愈王肯堂治常熟严养翁相公春秋髙而求助于厚味补药以致胃火乆而益炽服清胃散不效加山栀芩连而益甚以为凉之非也疑其当补闻王善用人参因延诊而决之才及门则口中秽气达于四室向之欲哕此正清胃散症也独其热甚当用从治而既失之今且欲从而不可矣当求其属而衰之用天冬麦冬生地熟地石斛升麻犀角蓝香之类大剂投之数日而臭已止矣经云诸病寒之而热者取之隂所谓求其属也火衰于戌故峻补其隂而热自己后因不屏肉食胃火复作大便不利目翳耳鸣不能自忍襍进寒凉时或利之遂致不起嗟乎苟知其热凉之而已则涂之人皆可以为卢扁何事医乎邑侯许少微患口糜王谓非干姜不能愈许犹疑之后竟从王言而愈从子懋铻亦患此甚危急热甚惟欲饮冷水王用人参白术干姜各二钱茯苓甘草一钱煎成冷服日数服乃已噫此岂可与拘方者道也口疮无论新旧遇夜卧时将自己两睪丸以手握𦂳左右以手揉之三五十遍每夜睡觉辄行之愈于服药立斋治一男子口舌生疮服凉药愈甚治以理中汤而愈又一男子口舌生疮饮食不甘劳而愈甚亦与前汤顿愈一男子口舌糜烂服凉药愈甚脉数而无力以四物加酒炒知柏元参一剂顿退四剂而痊一男子口舌生疮脉浮而缓饮补中益气汤加炮姜更以桂末含之即愈一男子患之劳而愈盛以前药加附子三片二剂即愈丹溪云口疮服凉药不愈者此中焦气不足虚火泛上无制用理中汤甚则加附子一妇人常口舌糜烂颊赤唇干眼濇作渇脉数按之则濇此心肺壅热伤于气血为患名热劳症也当多服滋隂养血药彼欲速效用败毒寒剂攻后变瘵症而殁妇人良方云妇人热劳者由心肺壅热伤于气血气血不调臓腑壅滞热毒内积不得宣通之所致也其候心神烦躁颊赤头痛眼濇唇干四肢壮热烦渴不止口舌生疮神思沈昏嗜卧少寐饮食无味举体痠疼或时心怔或时盗汗肌肤日渐消瘦故名热劳也焦秀才病口苦罗谦父制龙胆泻肝汤治之得效内经云有病口苦名曰胆瘅乃肝主谋虑胆主决断盛汁三合为清浄之府肝取决于胆胆或不决为之悉怒怒则气逆胆汁上溢故口苦或热盛使然也罗谦甫治梁济民膏粱多饮因劳心过度肺金有伤以致气出腥臭涕唾稠黏咽嗌不利口舌干燥以加减泻白散主之难经云心主五臭入肺为腥臭此其一也因大饮大热之气所伤从心火刑于肺金以桑皮地骨皮苦微寒降肺中伏火而补气为君以黄芩知母苦寒治气腥臭清利肺气为臣肺欲收急食酸以收之五味子酸温以收肺气麦冬甘寒治涕唾稠黏口苦干燥为佐桔梗辛温体轻浮治痰逆利咽膈为使服数剂而愈唇李大富而极鄙吝唇生肉须一尺长痛不可忍或云用刀或云用药隣有金先生者曰我能治须讲定谢金方医衆亲友讲以十两为谢金用末药一匕罏中烧烟熏之即落去一寸袖手索谢李先付一两五日已好及请完前约乃坚不与矣金笑曰逆知其然也明年必发即百金不用药后果发遂死焉晋魏咏之生而兔缺有善相者谓之曰卿当富贵年十八闻荆州刺史殷仲堪帐下有名医能疗之贫无行装谓家人曰残丑如此用活何为遂赍数斛米西上以投仲堪既至造门自通仲堪与语嘉其盛意召医视之医曰可割而补之但须百日进粥不得笑语咏之曰半生不语而有半生亦当疗之况百日耶仲堪于是处之别室令医善疗之遂闭口不语惟食薄粥百日而瘥薛立斋治一妇人懐抱乆郁患茧唇襍治消痰降火虚症悉具盗汗如雨此气血虚而有热也用当归六黄汤内黄连芩柏俱炒黒二剂而盗汗顿止仍用归脾汤八珍散兼服元气渐复更以逍遥散加归脾汤间服百余剂唇亦瘥一妇人唇裂内热二年矣每作服寒凉之剂时出血水益増他症此胃火伤血而药伤元气也用加味清胃散而愈后因怒唇口肿胀寒热作呕此属肝木乗脾土用小柴胡加山栀茯苓桔梗诸症顿愈复以加味逍遥散调补元气而愈一妇人生育多胎月经不调两足发热至年余而身亦热劳则足腿痠疼又年余唇肿裂痛又半年唇裂出血形体痩倦饮食无味月水不通唇下肿如黒枣此肝脾血虚火症也彼不信用通经药而殁一妇人忿怒而唇肿或用消毒之药唇胀出血年余矣此肝木尅脾土而血伤也须养脾胃滋化源为主彼执用前药反进蚀状如翻花瘤而殁一妇人懐抱乆郁或时胃口嘈辣胸膈不利月水不调晡热食少体倦唇肿已年余矣此脾经郁火伤血用归脾汤加姜汁炒黄连山栀少佐呉茱萸嘈辣顿去饮食稍进乃去黄连加贝母逺志胸膈通利饮食如常又用加味逍遥散归脾汤间服百余剂月水调而唇肿愈州守刘克新患茧唇时出血水内热口干吐痰体痩肾虚之症悉具用济隂地黄丸年许而愈一儒者因劳役感暑唇生疮或用四物汤加知柏之类而愈后复作彼仍用前药益甚腹中隂冷乃用补中益气汤加茯苓半夏治之而愈一男子素善怒唇肿胀服清胃等药时出血水形体骨立用补中益气汤加半夏茯苓桔梗月余唇肿渐消元气渐复又以四物加柴胡炒栀丹皮升麻甘草数剂乃去栀加参术而痊一男子内热作渴咳唾痰涎大便干濇自喜壮实此脾肾隂亏阳旺之症当壮水之主不信自服二陈芩连之类次年下唇渐肿小便赤濇执守前药唇出血水大便黒块小便淋沥再求治曰大便结黒小便淋沥肝肾败也唇口肿白脾气败也辞不赴竟殁齿元亨在天圣中结道友登岳顶至明星馆故址得断碑数行彷彿有古文洗涤之得歌一首曰猪牙皂角及生姜犀角升麻蜀地黄木律旱莲槐角子细辛荷叶要相当青盐等分同烧煅研细将来使最良楷齿固牙髭鬓黒谁知世上有仙方荷叶下注云剪荷叶心子也因録以归朝之名卿巨公皆依之修用其效响应朱端章云余被檄任淮西幕府时牙疼大作一刀镊人以草药一捻汤泡少时以手蘸汤挹痛处即定因求其方用之治人多效乃皱面地菘草也俗人讹为地葱沈存中笔谈专辨地菘其子名鹤风正此物也钱季诚方用鹤风一枚擢置齿中髙监方以鹤风煎米醋潄口或用防风煎水噙潄及研草塞痛处皆有效周宻志雅堂襍抄治齿痛肿云用黒豆以酒煮汁潄之立愈王修竹云某阁中尝用騐仙人郑思逺常骑虎故人许隠齿痛求治郑曰虎须及热揷齿间即愈㧞数茎与之泽州李继之忽病牙痛皱眉不语栾景先见之曰何不药也曰牙痛栾曰曽记戴人云阳明经热有余也宜大下之乃付舟车丸七十粒服毕遇数知交留饮强饮热酒数杯药为热酒所发尽吐之吐毕而痛止李大笑曰戴人神仙也不三五日又痛再服前药百余粒大下数行乃愈姚应鳯视一人唇有红痣无他病苦谓之曰此齿荩也三年必死其人怒不应三年齿溃诣求救谢曰君天谴也不能过期矣果殁龚子才治一人齿浮作痛耳面黧色口干作渴日晡则剧此脾虚弱也用补中益气汤加减八味丸而痊一男子每足发热牙即浮肿此足三隂虚火用加减八味丸而不复作李小园患满口牙齿疼痛溃烂动摇饮食不下乃牙疳也诸医不效忽遇道人传一方用川椒炒一钱五分铜青一钱硼砂一钱三味为末每少许擦患处流涎立瘥易思兰治一人患齿病毎有房劳齿即俱长痛不可忍凉汤凉水俱不得入凡有恼怒痛亦如之十年前尚轻十年后殊甚每发必三五日呻吟极楚竟絶慾服补肾丸清胃饮俱不效一日疾作七日不饮食诊其脉上二部俱得本体惟二尺洪数有力此肾经火邪太盛也以滋肾饮饵之且潄且嚥下二盏随觉丹田热气升上自咽而出复进二盏其痛顿止齿即可叩永不再作其方黄柏三钱青盐一钱升麻一钱水五碗煎汤频频潄之嚥下吕东庄治许开壅病齿上龈从耳根痛起便苦楚不可耐医用平胃降火药日増剧诊之闗滞而尺衰授方以熟地为君杜仲枸杞女贞甘草黄柏山药山萸为佐其尊人青臣举以问医曰此方何如医云大谬不可服问其谬状曰齿病为阳明之火与肾何干而俱用补肾药耶青臣曰果尔则吾知此方之妙矣乃更邀往视吕曰病见于上而治当从下起此有步骤不可责速效也仍用前药数剂继用人参白术茯神甘草白芍枣仁逺志当归黄耆丹皮数剂痛已减而未去也诊其两尺已应右闗以上皆平和惟左闗尚郁塞曰今当为君立除之遂用补中益气汤加龙胆草即愈后小发复加减前方愈之因嘱之曰此虽小疾而其根在下当谨调摄母使频发也孙文垣治昆池内人患牙痛一晩晕厥三次次日两顋红肿痛不可支且洒淅恶寒寝食以废与清胃汤加石膏为君白芷为臣连翘为佐北细辛为使服之痛如失外以明矾为末大五倍子一枚入矾满之炭火炙矾红枯为末不时擦牙痛处立止此方多效孙蠖斋因食鸡嚼骨迸碎其齿出血至晕自后遇鸡鸣时辄痛不可忍余时则否凡燕㑹遇鸡汤羮则痛发即不染指痛亦然如是数年其家禁不畜鸡亲旧欲招之者必先戒厨人弗用也后有人教食黄鼠狼家人乃设法捕得一头烹而进之孙以其物异心恶之强饮汤数呷尔后遇鸡辄啖如常了无所苦矣文潞公方治牙齿风热上攻肿痛独活地黄为末每服三钱水一盏煎和滓温服卧时再用薛立斋治毛宗伯齿痛胃脉无力用补中益气加生地丹皮治之而愈杨考功齿动作渴属脾胃虚弱隂火炽甚用补中益气加炒黒黄柏四剂又服加减八味丸诸症顿愈王侍御齿摇龈露喜冷饮食此胃经湿热先用承气汤以退其火又用清胃散以调理而齿固继用六味丸以补肾而痊一男子晡热内热牙痛龈溃常取小虫此足三隂虚火足阳明经湿热先用桃仁承气汤二剂又用六味丸而愈茯苓石膏龙骨各一両寒水石二两半白芷半两石燕子大者一枚小者一双末之早晩揩牙緐峙王文汉卿得此方于麟抚折守折守得于国初洛阳帅李成折年逾九十牙齿都不疎豁亦无风虫王公今亦九十食肉尚能齿决之信此方之神也薛立斋治一妇人因怒齿痛寒热作呕用清胃等药益甚此肝火伤胃寒药复伤故也用六君子加白芍柴胡山栀而愈一妇人发热齿痛日晡益甚月水不调此脾经血虚用逍遥散加升麻寻愈后因怒复痛仍以前药加川芎而痊一妇人胃中嘈辣甚则热痛后患齿疼此胃中痰火也用二陈加芩连下越鞠丸而瘳一妇人因怒牙疼寒热此肝火侮脾土用小柴胡加芎归苓术山栀而疼痛止用加味逍遥散而寒热退一妇人每产后齿龈皆痛踰日乃止此气血虚而火动也后复懐妊临月与十全大补汤二剂令产后煎服其齿不动如故廷尉张中梁齿动摇用安肾丸考功杨仲玉齿动用补中益气汤侍御王济川齿摇龈露用承气汤文选郑伯兴齿脑痛用羌活附子汤颜金宪齿痛用凉膈散郭职方过饮用清胃散党吏部风热用犀角升麻汤朱工部血气虚用十全大补汤沈大尹头脑齿痛头重手足厥冷此风寒入脑用麻黄附子细辛汤并愈一男子齿痛脉数实而便秘用防风通圣散即愈一男子齿痛胃脉数而有力以清胃散加石膏荆防二剂而痊一男子齿痛甚胃脉数实以承气汤一剂即止一男子齿痛脉浮无力以补中益气汤加黄连生地石膏治之不复作一老人齿痛午后即发至晩尤甚胃脉数而实以凉膈散加荆防石膏一剂而瘳王教授云有老妇人旧患牙疼人教将两手掌交又以中指头尽处为穴灸七壮永不疼恐是外关穴也穴本手少阳去腕后二寸陷中泉州一梢子妻旧亦苦牙疼人为灸手外踝穴近前些子遂永不疼但不知千金所谓足外踝耶手外踝耶识者当辨之辛帅旧患伤寒方愈食青梅既而牙疼甚有道人为之灸屈手大指本节后陷中灸三壮初炙觉病牙痒再炙觉牙有声三壮疼止今二十年矣恐伤谿穴也铜人云此穴治齿痛手阳明脉入齿缝中左疼灸右右疼炙左效昔有为乐清主簿者蛀牙疼不可忍号唿之声彻于四隣用药不效有丐者献一方用之即安以汉椒为末及巴豆一粒同研成膏饭为丸如菉豆大以绵裹安在蛀牙孔处立效马敏叔说一村媪苦牙痛百药不效用丝𤓰儿俗唿为磨萝烧灰存性为细末擦痛处立止香白芷朱砂右为细末入朱砂拌匀炼蜜如樱桃大每用一丸擦痛立止庐州郭医传云渠亲曽累取效尽胜他药此药乃濠梁一村妇人以医治帅母夫人者仓卒不用朱砂及蜜亦可其功只在香白芷耳赵从简府判所用只白芷细辛二味等分亦每作效李莫安抚女子退齿踰年不生甚以为挠因过平江㑹李亮卿语之李云予有一方已经试騐用之一月齿遂生用雌乌鸡雄乌鸡粪旧鞋底右三物等分烧灰存性研细入麝香少许同研傅于齿龈立斋治党吏部颊顋肿焮至牙龈右闗脉数此胃经风热上攻也以犀升麻汤治之而消郭职方齿肿焮至颊顋素善饮治以清胃散数剂而愈甚一男子患齿痛服清胃散不应服凉膈散而愈甚予用补肾丸治之而愈来天培治一妇年五旬患齿痛连脑两颊赤肿恶寒发热脉细而澁此肝脾郁热为患治以逍遥散加熟地石膏荆穗杞子一剂而肿痛减再剂而诸症释然脱齘罗大无治一人伸欠颊车蹉但开不能合以酒饮之令大醉睡中吹皂角末搐其鼻嚏透即自正矣龚子才治一人因怒气大叫下颏脱落任掇不上衆莫措手令以乌梅槌饼塞于两顋至牙尽头控处张口流涎须臾随手掇上张三钖治一妇常错下颔古谓脱金钩两手脉弱用八珍汤加升柴遂全愈先用手法拏上正骨科当知舌张子和南隣朱老翁年六十余嵗身热数日不已舌根肿起和舌尖亦肿肿至满口比元舌大二倍一外科以燔针刺其舌两旁下亷泉穴病势转㐫将至颠巇张曰血实者宜决之以䤵针磨令锋极尖轻砭之日砭八九次血出约一二盏如此者三次渐而血少痛减肿消夫舌者心之外候也心主血故血出则愈又曰诸痛痒疮疡皆属心火燔针艾火是何义也元顺帝之长公主之驸马刚哈剌咱庆王因坠马得一竒疾两眼黒睛俱无而舌出至胸诸医罔知所措广惠司卿聂只儿乃也里可温人也尝识此症遂剪去之顷间复生一舌亦剪之又于真舌两边各去一指许都却涂以药而愈宋度宗欲赏花一夜忽舌肿满口蔡御医用蒲黄干姜末等分干茶而愈葢舌乃心之外候而手厥隂相火乃心之臣使蒲黄活血凉血得干姜是隂阳相济也仙传外科云有人偶含刀在口割舌已垂未断一人用鸡子白皮袋之糁止血药于舌根以蜡化蜜调冲和膏敷鸡子皮上三日接住乃去皮只用蜜蜡勤敷七日全安若无速效以金创药参治之用鸡子白皮但取其柔软而薄䕶舌而透药也凌汉章治一男子病后舌吐凌兄亦知医谓曰此病后近女色太早也舌者心之苖肾水竭不能制心火病在隂虚具穴在左股太阳是当以阳攻隂凌曰然如其穴针之舌吐如故凌曰此知泻而不知补也补数剂舌渐复故何百庸治前锋赖将军舌本肿出不能缩何曰心气亟热也乆则饮食不下死矣炙银器灼之肿消再投以汤剂立愈龚子才治一人舌肿舒出口外舌者心之苖又脾之经络连舌本散舌下其热当责诸心脾二经经所谓热胜则肿也用草麻子去殻纸裹槌出油透纸作捻烧烟熏之内服清利心脾之剂而愈一人舌青黒有刺乃热剧也欲以舌贴土壁上稍可良由思虑过度怒气所得为制一方名清心散服之即效赤茯苓枣仁麦冬胡麻仁黄连各一钱逺志五分木通连翘各八分甘草三分清水煎一膏粱之人患舌肿敷服皆消肿之药舌肿势急与刺舌尖及两旁出紫血杯许肿消一二更服犀角地黄汤二剂翌早复肿胀仍刺去紫血杯许亦消一二仍服前汤良乆舌大肿又刺出黒血二杯许肿渐消忽寒热作呕头痛作晕脉浮洪而数此邪虽去而真气愈伤与补中益气倍参耆归术四剂而安又数剂而愈郑秋官过饮舌本强肿语言不清此脾虚湿热用补中益气加神麴麦芽干葛泽㵼而愈柴屿青治满少司农兆惠内阁侍读时同在军机处值宿患重舌肿痛问曰曽服通圣散泻火而病不除何也荅曰火有诸经岂可混治诛伐无过幸汝少年未至大害诊其右闗洪实胃火特甚时已薄暮用清胃散一服而次早霍然薛立斋治一妇人善怒舌痛烦热或用降火化痰药前症益甚两脇作胀又服流气饮肚腹亦胀经行不止此肝虚不能藏血脾虚不能摄血而前药复伤也用加味归脾汤加五味子而愈学士呉北川过饮痰壅舌本强硬服降火化痰药痰气益甚肢体不遂薛作脾虚湿热治之而愈二守韩宗器不慎起居舌胀如菌痰涌便秘服苓连二陈之类脉浮而数欲针出血薛谓此足三隂亏损之症且有形而不痛者阳之类也法当峻补其隂母损其血况虚浮之脉乎遂朝补脾肺夕滋肾肝而愈后因大劳面目俱赤遍身搔痒时已仲冬曰大热而甚寒之不寒是无水也乃用制火壮水之剂而愈摇城金允文舌胀吐痰反服降火化痰针刺出血便秘痰甚诊之左尺闗洪数右寸闗弦数用滋肾水生肝血益脾胃之剂诸症少愈因近火顿面赤身痒六脉弦数薛谓此水竭火升之象难免于春二月矣于次年清明日果卒大尹王汝隣两足发热吐痰如涌左尺数而无力此足三隂虚彼反服四物二陈知柏之类喉舌作痛又服清热败毒之剂其舌如赤桃脉洪数而无力此脾肺复伤肾经亏甚虚火上炎水泛而为痰也当滋化源以生肾水逆用补中益气汤六味地黄丸而愈李莫安抚内子夜半忽不能言烛之乃舌下生一舌上急取外台检得一方用新真蒲黄罗细末敷之如此五七次即愈须吐去再傅有人自行被攧穿断舌心血出不止以米醋用鸡翎刷所断处其血即止仍用真蒲黄杏仁鹏砂少许研为细末炼蜜调药稀稠得所噙化而安冯楚瞻治李工部一日忽发热牙牀肿烂舌起大泡白胎甚厚疼痛难忍或用清解之药口舌肿烂益甚数夜不寐精神恍惚狼狈不堪其脉两闗尺甚微惟两寸稍洪耳曰龙雷之火亦能焚焦草木岂必实热方使口舌生疮乎盖脾元中气衰弱不能按纳下焦隂火得以上乗奔溃肿烂若一清胃中气愈衰隂火愈炽急为温中下二焦使火有所接引而退舎矣乃用白术八钱炮姜三钱温中为君炒麦冬三钱清上为臣牛膝三钱五味一钱下降敛纳为佐附子一钱五分直煖丹田为使如是数剂精神渐复肿者消而溃者愈矣一人无故舌缩不能言用芥菜子研末醋调敷颈项下即能言服清脾降火等汤再用紫雪氷片散吹之而安钱国賔治板桥李氏仆刘二与租房之妇私年余不收其租一日主人算胀无抵刘二坐逼妇恨戯将刘舌咬下二寸延视舌根肿满汤水不下制金疮药用败龟板烧银带黒包一两血竭一钱氷片三分共末糁上血痛俱止肿尚未消其人昏昏不省梦闗帝示以半红半白鸡豆大药一粒用无根水吞汝即生矣惊觉难言讨笔书出衆人方知自是其肿渐消可灌饮汤至于薄粥其舌长完比前短小日服参耆归术汤愈蒋仲芳治一同学年二十余患腮肿医以清凉散火之剂不效一夜舌忽肿塞口命在须臾叩门求救诊其脉微细而数大便四五日不行矣微数虽属虚火而便结又已属实乃用百草霜吹舌上内用酒蒸大黄五钱肉桂一钱引火下行一剂而愈喉李王公主患喉痈数日肿痛饮食不下才召到医官言须针刀开方得溃破公主闻用针刀哭不肯治痛逼水谷不入忽有一草泽医曰某不使刀针只用笔头蘸药痈上霎时便溃公主喜遂令召之方两次上药遂溃出浓血一盏余便觉两日疮无事令传其方医云乃以针系笔心中轻轻畵破乃溃散耳元祐五年自春至秋祁黄二郡人患急喉痺十死八九速者半日一日而死黄州推官潘昌言得黒龙膏方救活数千人其方治九动喉痺用大皂角四十梃切水三斗浸一夜煎至一斗半入人参末半两甘草末一两煎至五升去渣入无灰酒一升釡煤二匕煎如饧入瓶封埋地中一夜每用酒化下匙或扫入喉内取恶涎尽为度后噙甘草数片孙兆治文潞公一日喉肿翰林咽喉科治之经三日愈甚上召孙治之孙曰病得相公书判笔一管去笔头水沾笔管㸃药入喉更愈孙随手便刺相公昏仆不省人事左右皆惊愕流汗孙曰非我不救相公须臾呕出脓升余旬乃平复如故见上上喜曰孙兆良医甚有手段孙押班治都知潘元从喉闭孙以药半钱吹入喉中少顷吐出脓血立愈潘诣孙谢曰大急之患非公不能救救人之急非药不能疗赠金百两愿求方以济非常之急孙曰用猪牙皂角白矾黄连各等分置新瓦上焙干为末即授以方不受所赠一窦材治一人患喉痺痰气上攻咽喉壅塞灸天突穴五十壮即可进粥服姜附汤一剂即愈此治肺也一人患喉痺頥颔粗肿粥药不下四肢逆冷六脉沈细急灸闗元穴二百壮四肢方暖六脉渐生但咽喉尚肿仍令服黄药子散吐出稠痰一合乃愈此治肾也一人患喉痺六脉细为灸闗元二百壮六脉渐生一医曰此乃热症复以火攻是抱薪救火也遂进凉药一剂六脉复沈咽中更肿医计穷用尖刀于肿处刺之出血一升而愈葢此症忌用凉药痰见寒则凝故用刀出其肺血而肿亦随消也张子和治一妇人病咽喉肿塞浆粥不下数日肿不退药既难下针亦无效以当归荆芥甘草煎使热潄之以冷水沃其两手不及五六日痛减肿消饮食如故咽喉之病甚急不可妄下针药楼全善治一男子喉痺于大溪穴刺出黒血半盏而愈由是言之喉痺以恶血不散故也凡治此疾暴者必先发散发散不愈次取痰取痰不愈次取汚血也薛立斋治一妇人咽间作痛旬余突肿如赤杨梅状两月后始溃而不敛遍身筋骨亦痛诸药不应先以土萆薢汤数剂而敛更以四物汤倍加土茯苓黄茋二十余剂诸症悉愈薛立斋治莆田史侍卫患喉闭以防风通圣投之肿不能嚥此症须针乃可奈牙闗已闭遂刺少商穴出血口即开更以胆矾吹患处吐痰一二椀许仍投前药而愈尝见患此病者畏针不刺多毙少商穴在手大指肉侧去爪甲角韮叶许薛立斋治于县尹喉痺肿痛寒热此少隂心火少阳相火二经为病其症最恶惟刺患处出血为上因彼畏针先以凉膈散服之药从鼻出急乃愿刺则牙闗已𦂳不可针遂刺少商二穴以手勒去黒血出口即开乃刺喉间治以前药及金鎻匙吹之顿退又以人参败毒散加芩连元参牛蒡四剂而平经曰火郁发之谓发汗出血乃发汗之一端也廷评张汝翰患喉痛日晡益甚此气血虚而有热用八珍汤而愈后每入房发热头痛用补中益气汤加麦冬五味及六味丸常服后不复作一儒者三场毕忽咽喉肿闭不省人事喘促痰涌汗出如水肢体痿软脉浮大而数此饮食劳役无根虚火上炎用补中益气肉桂一剂顿甦李通判咽喉肿痛口舌生疮此上焦风热先用荆防败毒散二剂喉痰渐愈又以元参升麻汤口舌遂愈孙文垣治姪妇下午喉痛近来痰多晕厥一日二三发头痛面赤素未生育左脉弦大右寸闗滑大有力以荆芥薄荷甘草桔梗元参僵蚕柴胡枳殻竹茹贝母水煎连进二剂其夜得睡帷背胀怔忡痰犹不清面多热用黄芩枳殻甘草桑白皮地骨皮天花粉元参前胡半夏曲橘红山栀调养而安张景岳治王蓬雀年出三旬患喉痺十余日头面浮大喉颈粗极气急声哑咽肿口疮痛楚甚一婢倚背坐而不卧者累日矣察其脉则细数微弱之甚问其言则声㣲似不能振者所服皆芩连栀栢之类此葢伤隂而起复为寒凉所逼致寒甚于下格阳于上水引难入而尤畏烦热乃曰危哉少迟半日必不救矣遂与镇隂煎以凉水顿冷徐徐使嚥之一服头颈肿痛尽消继用五福饮之类数剂而起来宅妇年近三旬因患虚损兼喉痈疼痛多医罔效脉数而无力大便溏泻所服皆清火退热之剂而喉愈痛知其本非实火多用寒凉致肚腹不实亦隔阳之类也以理隂煎及大补元煎之类出入间用不半月而喉痛减不半年而病全愈景岳在燕都尝见一女子年及笄于仲秋时无病而喉窍𦂳濇息难出入不半日𦂳濇愈甚诊其脉无火也问其喉无肿无痛也面青目瞪不能语其声之细如针息之窘如线伸颈挣命不堪之状盛可怜也心疑之不得其解意谓风邪闭塞喉窍非辛温不能解散遂以二陈汤加生姜意用独生汤以救其肺然见其势危若此恐滋谤怨终亦未敢下手他医见之亦束手而已竟一日夜而殁后又一人亦如此而殁若此二人者至今若莫识其所以病此终身之疑窦殊自媿也然意其必肺气竭絶而然倘再值此恐非独参汤决不能救笔之以俟后之君子按丹溪云咽喉肿痛有隂虚阳气飞越痰结在上者脉必浮大重取必濇去死为近宜人参一味浓煎细细饮之如作实症治之祸如反掌观此丹溪之学何可薄哉𫝊忠録之言九原有知宜滋媿矣杨乗六治房氏子年近三十病咳𠻳午后稍安医作伤风连进芎苏十神等剂咽喉肿痛痰涎上涌更医则以为喉痺也勐用芩连苦寒之剂热益甚喉益闭气喘如锯不寐不食危症悉具脉之轻按满指两尺更觉有力面游红其舌枮黒其唇焦燥生皮其气自脐下冲上此肾水不足六味症也乃不壮水之主以制阳光反用风燥以刼其隂煽其火致痰涌咽闭复用苦寒以伤之病剧而危又何怪乎遂与都气饮一剂喘息定而熟睡醒则肿痛已减痰涎悉退饮食渐加继用六味合生脉归脾加白芍间服月余咳𠻳亦愈呉氏妇两目赤肿上连太阳下及肩胛杂用荆防辛芷之属赤障如膜目痛转甚口燥唇干喉中如烟火上冲窒塞不通利重以苦寒之剂生冷之物遂至咽喉肿闭㸃水难吞热危急脉之两尺沈而软两寸洪而旺两闗𦂳而细舌见紫色上加微黄而胖诊间闻一妪云昨日尚喫火杮数枚今水不能下咽纵有仙丹奈喉咙作坝何得此数语益悉肿闭之故为想一进药之法即令老妪取砖一块投火煅热夹布数层熨于气海顷之觉满腹温和试以米汤可嚥矣遂与附子养荣汤服后即睡至晩肿闭如失盖此本由肝脾虚火上冲妄用发散火得风而愈炽重以苦寒生冷致下焦益寒火不敢下归壅逼于上而为肿闭故以温补一剂而愈冯楚瞻治何太学咽喉口舌腐烂而不疼胸膈胀闷不寐不食脉之左寸闗弦洪搏指右寸闗沈微欲脱乃平时劳心恼怒以致内伤身热医误发散乃见红㸃认为麻疹更用疎解清托遂困倦益甚颊内肿硬疑为疹毒更用清凉解毒于是胀闷不堪疼痛欲絶盖劳伤发热原系中气不足误发散而荣气逆行乃为斑㸃复误清解致隂火上浮齿颊为肿又谓疹毒脾胃愈虚元气愈损于是咽嗌腐溃成穴而不疼如物失天日照临易为腐壊故名隂烂非若阳火冲击为肿为痛也以熟地一两二钱炒白术麦冬二钱五味八分制附子一钱五分二剂胀减睡安改用人参三钱枣仁二钱熟地四钱当归一钱五分牛膝麦冬各二钱五味六分肉桂八分姜枣煎二剂神爽思食咽喉知痛此阳和已转如冻解而水活故知疼也外用铜青三钱煅人中白二钱牛黄一分氷片二分麝香一分研极细少许吹之涎痰涌出再吹再流不日而愈呉孚先治柯子宁患咽喉齿痛脉沈细足冷大便泄泻此肾虚龙火飞腾欲用金匮肾气彼疑火症恐桂附不合或以石膏连翘苦寒进之其病尤盛复求治用前方一剂减二剂痊凡咽喉初觉壅塞一时无药以纸绞探鼻中或嗅皂角末喷嚏数次可散热毒仍以李树近根皮磨水涂喉外良愈金陵黄泥巷杨马军治咽喉挐法以中指蘸药少许于喉中用力一捻肿处出血并痰涎随即能下汤水絶妙即前用针刺之意药恐伪也陆祖愚曰郁仲开室人壬子年忽患咽喉阻塞汤水不止六脉平和身无寒热但气逆喘满昼夜不眠予与诸君俱作痰治药到即吐强嚥一口面色紫胀气窒睛突躁乱靡宁状如发狂呕尽药汁则畧可投牛黄丸亦不纳疑受暑与新汲水亦如之又与淡姜汤苏合丸重捺内闗俱无一效经七八日或云脉不病而症如是乃闗格也今药不下咽虽灵亦无如之何矣两日后蓦然鼻闻鰕香遂作汤与之甫吞半盏呕出紫血数块胸膈顿寛即饮米饮渐进稀粥守之数日不药而愈可谓竒症书之以俟教薛立斋治一妇人产后喉痛服清热等剂益甚此膀胱经血虚也盖膀胱之内脉上行至喉而还用八珍汤加丹皮柴胡酒炒黒黄栢二剂而愈孙真人曰咽中帖帖如有炙肉吐之不出吞之不下噙生姜片五十日愈以意逆之当是寒伤经络气血不和浮于咽中妇人血分受寒多积冷气故有此症予用破棺丹噙化频咽之曽治数人多效盖喉者侯也喉出天气咽者嚥也咽出地气故喉为唿吸之门咽乃水谷之路其或忧思内结风冷外侵痰气隔塞逆于喉咙妨得饮食乆之而成翻胃噎膈者有之矣楼全善曰洪武戊辰春乡村病喉痺者甚衆盖前年终之气及当年初之气二火之邪也予累用甘桔汤加黄连半夏僵蚕牛蒡等剂发之挟虚者加参茋归辈水浆不入者先用解毒雄黄丸醋磨化之灌喉痰出更用姜汁灌之却用上项药无不神效若用胆矾等酸寒㸃过者皆不治盖邪郁不出故也陈自名治一男子喉痺水浆难下又一男子纒喉风痰涎涌盛与神仙追毒丸一粒并痊薛立斋治一男子咽痛而脉数以荆防败毒散加芩连二剂少愈乃去芩连二剂而愈一男子咽喉肿闭牙闗𦂳急针不能入先刺少商二穴出黒血口即开更针患处饮清咽利膈散一剂而愈大抵吐痰针刺皆有发散之意故效此不用针刺多致不救一妇人咽喉肿痛大小便秘以防风通圣散一剂诸症悉退又荆防败毒散三剂而安此症轻则荆防败毒散吹喉散重则金钥匙及刺患处出血最效否则不救针少商二穴亦可不若刺患处之神速耳一男子咽喉肿痛脉数而实以凉膈散一剂而痛止以荆防败毒散加牛蒡子二剂而肿退以荆防败毒散二剂又以甘桔荆防元参牛蒡四剂而平一男子咽喉肿闭痰涎涌甚以胆矾吹咽中吐痰椀许更以清咽利膈饮四剂而安一男子咽喉肿痛药不能下针患处出紫血少愈以破棺丹噙之更以清咽消毒散服之而愈一男子咽喉干燥而痛以四物汤加知栢元参四剂少愈更以人参固本丸一剂不再服一男子咽痛午后益甚脉数无力以四物汤加知栢荆防四剂而愈仍以前药去荆防加元参甘桔数剂全安一弱人咽痛服凉药或遇劳愈盛此中气虚热以补中益气汤加芩连四剂而愈乃去芩连又数剂不再发常治午后痛去芩连加知母黄栢元参亦效一男子乳蛾肿痛脉浮数尚未成脓针去恶血饮荆防败毒散二剂而消一男子乳蛾肿痛饮食不入疮色白其脓已成针之脓出而安一男子嗌痈肿痛脉浮数更沈实饮防风通圣散一剂泻一次势顿退又荆防败毒散二剂而消一男子咽喉肿痛欲针之以泄其毒彼畏针止服药然药既熟已不能下矣始急针患处出毒血更饮清咽消毒药而愈一患者其气已絶心头尚温急针患处出黒血即甦如鲍符卿乔侍卫素有此症每患皆以针去血即愈大抵皆因火为患其害甚速须分缓急及脓成否若肿闭及壅塞者死在反掌之间宜用金钥匙吹患处吐出痰涎气得通即甦若吐后仍闭乃是恶血或脓毒为患须急针患处否则不治前人云治喉闭之火与救火同不容少待又云走马㸔喉闭信夫治喉之方固多惟用针有回生之功一男子咽喉作痛痰涎上壅欲治以荆防败毒散加连翘山栀元参牛蒡彼自服甘寒降火之药反加发热咽愈肿痛急刺少商二穴仍以前药加麻黄汗之诸症并退唯咽间一紫处仍痛此欲作脓以前药去麻黄一剂脓溃而愈凡喉痛之疾治之早或势轻者宜用荆防败毒散以散之迟或势重者须刺少商穴瘀血已结必刺患处亦有刺少商虽利而未全消者必成脓也然脓去即安若有大便秘结虽经针刺去血必当以防风通圣散攻之甘寒之剂非虚不宜用一疬妇咽间如一核所鲠嚥吐不出倦怠发热先以四七汤治之而咽利更以逍遥散又一妇所患同前兼胸膈不利肚腹膨胀饮食少思睡卧不安用分心气饮并愈秋官叶素隂虚因怒忽喉肿寒热头痛项强目直小便自出此皆肝火之症肝主筋膜火主肿胀火旺则血涸筋挛目系𦂳急颈项如㧞隂挺痿痺则小便自遗遂刺患处出毒血用四物柴胡山栀元参甘草而甦再用六味丸料以生肝血滋肾水诸症悉愈太守叶咽喉肿痛痰涎不利手足发热喜冷饮食用清咽利膈汤二剂不应刺少商穴喉少寛痰从鼻出如胶患处出紫血稍寛至七日咳出秽脓而愈义士顾克明咽喉作痛至夜发热此肝肾隂虚之热用四物加酒炒黒黄栢知母麦冬五味治之而愈后因劳咽喉肿闭刺患处出血用桔梗汤吐痰而消至仲夏干咳声嘶作渴发热日晡作热用滋肾丸加减八味丸间服三月余喜其年富谨疾得愈通府李朝用咽喉肿痛口舌生疮此上进风热先用荆防败毒散二剂喉痛渐愈又以元参升麻汤口舌遂愈地官黄北盘喉痛作渴饮冷大便不通此上下表里实热用防风通圣散治之顿愈地官胡诚甫咽喉燥痛此肾经膀胱虚热四物加知栢元参四剂少愈更以人参固本丸一剂不复发职方卢抑斋咽喉肿痛两目蒙昧小便赤色此膀胱湿热用四苓散加知栢黄连茵陈防已治之顿愈又用六味地黄丸而痊儒者王文逺咽喉肿痛口舌生疮劳则愈盛此脾肺气虚膀胱有热以补中益气加元参酒炒知栢稍愈乃去知栢加山药山萸乃痊一儒者脚发热则咽喉作痛内热口干痰涎上涌此肾经亏损火不归经用补中益气加麦冬五味及加减八味丸而全愈一老人咽喉痛小便数而赤日晡尤甚此膀胱隂虚当滋化源以补中益气加酒炒黒知栢四剂咽痛稍可乃去知栢加山萸山药麦冬五味顿愈一男子素善饮咽喉作痛内热作渴小便不利饮食如常此膀胱积热用四芩散加茵陈大黄四剂诸症渐退又用清心莲子饮而安一星士劳而入房喉痛渐闭痰涎上涌四肢乍热此隂虚阳气飞扬用补中益气加附子煎灌而愈宪副姜时川癸夘冬就诊右寸浮数有力口中有疮曰此火传于肺也当薄滋味慎起居甲辰秋复就诊尺脉数而无力曰此肺金不能肾水宜静养以滋化源彼云今耳内及喉间不时燥痛肢体不时发热若无根之火殒无疑矣谓刘古崃云立斋谓我之病可疑至乙巳孟春古崃谓薛曰姜公之病已如尊料遂同往视喉果肿溃脉愈洪大或用泻火之药反速其殁云间呉上舎年逾五十咽喉肿痛或针出血神思虽清尺脉洪数而无伦次按之㣲细如无曰有形而无痛阳之类也当峻补其隂今反伤隂血必死已而果殁盖此症乃肾气亏损无根之火炎上为患惟加减八味丸料煎服使火归源庶几可救马元仪治任采之咽痛三年不愈诊其脉虚中兼濇此因劳郁伤中气偏虚者火偏盛也火性上炎必伤于肺肺既不受脾中生化之气反为壮火所熏灼其津液亏损不能下灌灵根可知则下焦隂火不能蛰藏并可知矣壮火虚火两合为虐故延乆不愈治法当先解郁热于上次纳浮火于下病虽乆可愈矣用紫菀干葛杏仁蘓子前胡桔梗甘草两剂而脉已透再用人参石斛炙草半曲橘红黄连肉桂等四剂而咽痛顿除再以人参七味丸治之全愈沈氏妇体丰而多劳郁时觉喉痒如虫行皮中经五六载不愈两脉浮虚而沈濇此阳明气血不荣火动生风之候也阳明之脉起于鼻交额中下循鼻外挟口环唇循颊车上耳前其支者从大迎前下人迎循喉咙入缺盆今者血虚风炽是诸脉不为血养而为风所淫矣风胜则干风行则动然治法不当治风而当治血盖血足而风自息也用生地黄制首乌天冬为君以滋阳明之血秦艽白蒺藜甘菊为臣以清阳明之风佐以芦根汁蔗浆甘草甘寒气味以滋燥养隂调理三月而愈周子固治赵鹤臯妻病咽干水浆不能下衆医尽愕周叩以平生所最嗜独鸂鶒即命烹餁进之授以匕箸入口无所苦已而食进病如失李袭兴称武徳中出镇潞州许人甄权以新撰明堂示予时有刺史成君绰忽腮颔肿大如升喉中闭塞水粒不下三日矣予屈权救之鍼其右手次指之端如食顷气息即通明日饮啖如故按铜人云少商穴在手大指端内侧去爪甲角如韮叶今成君绰顋颔肿大如升甄权针之立愈病状少异功效实同李云刺指端铜人云大指端未知孰是果针少商当在大指端也姑两存之以俟识者郑惟康主簿尝苦喉闭虽水亦不能下咽灸三里穴而愈呉内翰备急方云余常苦咽喉肿痛用白僵蚕直者不拘多少炒为末以生姜自然汁调服一钱七盛效葛彦恢提举闽中曽患喉痺五八主簿用此方治之即安一方调下二钱未通半时许再服立通吐出顽痰别将大黄一块慢火炮热打扑尽灰如一米厚切片以两指大一片口内含汁嚥之一食顷再换一片或患人语不得及自嚥不下即扶起靠斜仰坐令人呷药在口以笔管注入鼻中男左女右注药讫随即扶令正坐须臾吐痰涎不即扶起恐吐自鼻中出也吐了含嚥大黄如前治急喉闭口开不得者右以黄蜡纸裹巴豆一个如患人鼻孔大小中切破急以塞鼻气冲入喉中自破已觉通利即除去濠守王亚夫方巴豆去殻拍碎以绵裹随左右纳鼻中即吐出恶物后有鼻中生小疮亦无害治喉痛至危困以手用力㧞顶心髪亦通无髪者撮顶心皮刘大夫得此方未试忽一卒苦喉痛不能言亟去其巾乃患酒秃即以意令人用力撮顶心皮遂安缪仲淳治纒喉风试通有騐方明矾三钱巴豆去殻七粒溶矾入巴豆烧至矾枯去巴豆研细吹入喉中流出热涎开马铭鞠治倪仲昭患喉癣遍法治渐渐腐去饮食用粉面之烂者必仰口而咽每咽泣数行下曰此非风火毒也若少年曽患霉疮乎曰未也父母曽服霉疮乎曰然愈三年而得我乃谓此必误服昇药之故凡患此疮者中寒凉轻粉之毒毒发于愈后所生子女毒深者且延及于孙若甥倘不以治结毒之法治之必死以甘桔汤为君少入山豆根龙胆草射干每剂用土茯苓半斤浓煎送下牛黄二分半月而痊竟不用吹药既而云父母病时果服丸药而痊痊后曽口碎非昇药而何今医家恬然用之不晓其中毒之深故特明其说薛立斋治杜举人咽喉肿痛口舌生疮先以清咽消毒散二服更以元参升麻汤而愈一男子年三十余口舌常破如无皮状咽喉作痛服清咽利膈散愈甚以理中汤用之而愈一妇人肥甚暑热咽痛肿甚痰涎上壅语声不出甚危先用针刺毒血次以金锁匙吐去稠痰五六碗以清咽利膈汤一服肿痛少减去硝黄又服而安萧万舆治王氏妇喜啖辛辣季夏病胃咽痛脉洪滑微数以甘桔汤加芩连𤓰蒌元参两剂即痊都阃连擎天之内季秋患肺经风热咽痛脉浮洪有力以金沸草汤加牛蒡倍甘草一剂而痊痒友郑能仁孟冬患风痰上壅咽痛初治数剂増剧察其六脉浮弦无力以补中益气汤加胆星肉桂两剂而愈痰壅如失王氏少妇季春患肝经郁火上升咽痛治不瘥以逍遥散加牛蒡桔梗黄芩香附二剂而痊王洪绪治一壮年新婚百日妻归宁匝月方回值酷暑房后多扇取凉五鼓时喉痛气逆寒热交作问之则曰三日前喉间畧有㣲痛今则胀痛肿甚视其小舌肿如胖人拇指知为心肾虚火并慾后经风风火两闭之候若用发表虚上加虚若投寒凉风火被遏乃以前胡苏子连翘元参赤芍浙见甘桔煎服立愈无钖村民妇年可三旬五月望日下午腹饥正取面食将举筯忽喉痛难咽一医以射干赤芍翘芩花粉牛蒡等煎服即痰涌声鼾询知骤起因服凉药増剧此隂寒无疑也但痰塞满口难以进药即鵞翎醮桐油釐许入喉一卷随出痰升许以肉桂炮姜生甘草五分入碗内以滚水冲浸仍顿汤中以匙抄嚥一口病者即云好了连呷三四口即起说饥问饭可喫否曰食粥最宜蒋仲芳治一友始而牙痛既而咽肿医投凉药痛转甚诊其脉沈细大便一日二三次曰浮火上升也其足必冷察之果然以金匮肾气料作汤与之服完即睡觉来病如失刘云宻治一女子年五旬素因血虚生热血热化风患遍身疱瘩经年未痊乆之少阳相火并于阳明而患痰痺其势暴盛喉中陡似搔痒作𠻳气上而呛血泡累累上腭一泡大如鸡卵口塞不能合气壅上更急少顷泡尽破血射如注其泡皮尽脱落喉皆溃烂红肿异常痛不可忍且满口痰涎如羮如煳盖热壅于上而大伤寒气也用养隂退阳活血祛风兼以止痛之剂縁汤药难吞为末或吹或㸃诸症渐退然溃处肌未生痛未止因皮破致时时作𠻳而血随出乃于吹口药中入白芨磨浆合丸如芡实大日夜噙化之遂全愈瘖盛用敬诊道士顾本初病失音医皆以厥隂伤寒治之盛至曰内伤外感无可为者某日当汗某日死既而果然人问其故曰肺属金主声肺散则失音且面黎黒肾气竭也某日属火火乗金位真阳既夺不死何待孙文垣治徐检菴以正月内食新蒜炒肉又冒风寒因咳𠻳喉疼声哑此原有痰火又为外邪所束不得发越所至当润肺化痰调气以祛其本兼散邪解表以治其标庶痛可除而声可复矣先与𤓰蒌仁橘红桔梗薄荷贝母桑皮地骨皮葛根前胡甘草四帖复以滚痰丸同七制化痰丸两帖夜服诸症除而声音亮矣此釡底抽薪法也张路玉治一西客触寒来苏忽然喘逆声瘖咽喉肿痛察其形体丰盛饮啖如常切其脉象浮要按之益劲此必寒包热邪伤犯肺络也遂以麻杏甘石汤加半夏细辛大剂葳㽔二服喘止声出但唿吸尚有微瘖更与二陈加枳桔葳㽔之类调理而安王惟一数年前虽有血症而年壮力强四月间忽患咳𠻳服发散药后痰中见血数口继服滋隂药过多遂声飒而哑时觉胸中气塞迁延月余诊之脉虽沈濇按之益力举之应指且体肥色润絶非隂虚之候盖此之声哑是金实不鸣非金破不鸣之比因与导痰汤加人中黄泽泻汤専一涤痰为务四剂后痰中见紫血数块其声渐出而飒未除更以秋石兼人中黄枣肉丸服经月而声音清朗始终未尝用清理肺气调养荣血也张飞畴治郭代工午日少食角黍倦怠作泻曽用消尅不效因圊跌仆即昏迷不省数日后邀诊之六脉虚微欲脱右臂不能转动声瘖无闻时有用大黄之剂者急止之曰此脾肺虚惫安能任此惟粥饮参汤庶为合宜所谓浆粥入胃则虚者活依言调之泻止神宁声音渐而甦能食后亦惟独参汤调理不药而愈殳珪字廷肃治一妇娠八月卧不语衆医敛手珪曰此内经所谓瘖也十月当不药自愈万厯时京口名医何继充世业也方成童犹在家塾适镇江道有㓜子忽噤口不能言召其父诊视值父逺出召者不及待令继充往遂诊曰公子无病勿药也但多令妇人以气呵入口中耳遂更迭呵之半晌后果能言人问故曰顷衙内多妇人而公子貌盛美诸妇人爱其美也提抱之时必多吸其口令少阳之气乍夺第令呵以还之耳其匪夷所思类若此陆肖愚治范肖麓令郎厚味奉养而酒量极髙性尤偏嗜沈酣多怒初患吐血服犀角地黄等汤月余不愈更增溺咳𠻳一日忽声哑然肌肉如故饮食不减犀作瘵治无一效脉之左闗洪大而弦右闗滑大而数乃有余之火症非不足之瘵症也因厚味生痰醇酒助火火炎痰涌瘀于肺中所以声哑其血上下行者怒则伤肝肝脉挟舌本而络隂器龙雷之火一动血随之而上逆下洩矣法宜清热降气化痰导血归原十日可愈若认为瘵而以地黄二冬投之则左矣用真霞天曲山查理胃家湿痰为君杏仁橘红利肺窍桃仁郁金行肝滞为臣山栀生甘草清上焦为佐滑石车前清下焦为使又用茅根煎汤煎药数剂而血止声清不十日诸症如失薛立斋治一膏粱之人素不慎起居忽失音不语神思昏愦痰涎上涌此肾经虚寒气厥不能上接清阳之气故也须用地黄饮子否则后必啮舌经曰少隂气至则啮舌少阳气至则啮颊不信仍用风药后果啮舌急用前汤而安一妇人忽然不语半年矣诸药不应两尺浮数先用六味丸料加肉桂数剂稍愈乃以地黄饮子三十余剂而痊男子多此症亦用此方治之一妇人因怒仆地痰涌不语灌牛黄清心丸稍甦用神仙解语汤加山栀柴胡桔梗渐愈又用六君柴胡山栀枳殻而痊贵溪湖山夏公明道贰郡行县访虞文靖公于山中道临川章伯明之医云其子常忽不能言而无他苦羣医环视莫究其端难于用药伯明视之曰此热症也徐解之则愈又其仆人得寒热一医以常用之药伯明视之曰法当死今夕夏公使人舁还其家果及夕而毙严銕桥天姿英迈人也豪于诗酒自首夏忽患失音咳𠻳时作守不药之戒至八月初余偶过斋头谈次有小青衣持药瓯至余曰君谓不药今乃药乎第医作何治所用何药出方騐之乃前胡桔梗杏仁苏子等伤寒剂也曰君病岂宜服此世安有伤风至百日者乎肝肾乆病相火刑金惟集灵左归六味为对症耳幸勿误闻言即起泛之再就二人诊则皆劝服六味后服至三四十剂忽发肛痔痔发而音复盖肺臓之病传大肠腑也是为佳兆唯痔痛甚剧宛转牀第月余亦以服药太迟且六味不宜依古方也病愈数年豪饮如故后登乙酉肾书明年逺馆于闽患疟疾既数月始得归已成损症遂不起自失音至是凡十年年三十七惜哉宋耀章翁年六十余素有豪饮咳𠻳失音医作伤风治转剧余与生熟地麦冬沙参𤓰蒌仁杞子服二十余剂亦发肛痔而咳𠻳失音皆愈后数年以事入都于山左遇大水上没至腹行水中数里初病愈其痔遇劳则发否亦时有浓水至是痔忽顿愈而咳𠻳失音复作抵都治疗不瘳归而延诊其脉弦濇而数语之曰初病以发痔而愈藏传府也为顺今痔愈而病发则府传藏矣为逆逾数月而终续名医类案卷二十三续名医类案卷二十四钦定四库全书续名医类案卷二十四钱塘魏之琇撰心胃痛张子和治一将军病心痛不可忍张曰此非心痛也乃胃腕当心痛也内经曰嵗木太过风气流行民病胃脘当心而痛乃与神佑丸一百余粒病不减或问曰此胃脘有寒也宜温补将军数知张明了复求药乃复与神佑丸二百余粒作一服大下六七行立愈矣一妇病心痛数年不愈一医用人言半分茶末一分白汤调下吐瘀血一块而愈王执中乆患心脾疼服醒脾药反胀用耆域所载蓬莪裹煨熟研末以水与酒煎立愈盖此药能破气中之血也一妇人年三十病心气痛用小红花为末热酒服二钱立效又法男用酒水各半煎女用醋水各半煎李时珍治荆穆王妃胡氏因食荞麦面着怒逆病胃脘当心痛不可忍医用吐下行气化滞诸药皆入口即吐不能奏功大便三日不通因思雷公炮炙论云心痛欲死速覔延胡乃以延胡索末三钱温酒调下即纳食少顷大便行而痛遂止友人言于武昌见一老僧患胃脘痛痛发濒死其徒亦患之师死遗命必剖视吾心务去其疾果于心间得细骨一条长七八寸形如簪其徒以揷瓶中供师前已数年矣有贵客来遇庵中偶杀鹅喉未断其童取瓶中骨挑鹅喉凡染鵞血处即化矣徒因悟此理饮鵞血数日胃疾竟除薛立斋治一妇人乆患心痛饮食少思诸药到口即吐薛以为脾土虚弱用白术一味同黄土炒去土每服一两以米泔煎浓徐服少许数日后自能大饮用三斤余而安上舎陈履学长子室素怯弱产后患疔疮年余不愈因执丧旬月每欲眩仆一日感气忽患心脾髙肿作疼手不可按而呕吐不止六脉微细或见其形实误认诸痛不可补气乃用青皮木香五味茣茱萸等药愈继复患疟且堕胎又投理气行血之药病虽去元气转脱再投参茋补剂不应矣六脉如丝欲絶迎薛至诊之曰形虽实而虚极反用理气之剂损其真气故也连投参茋归芍术附子姜桂二剂间用八味丸五日寝食渐甘六脉全复此症若心脾疼痛时即服此等药疟亦不作矣龚子才治一人心胃刺痛手足稍冷出汗指甲青百药不效以当归三钱煎汤用水磨沈香乌药枳殻调服乃立止一教谕年五十一因酒食过饱胃腕作痛每食后其气自两肩下及胸次至胃口痛不可忍令人将手重按痛处移时忽响动一声痛遂止如是八年肌痩如柴诊之六脉微数气口稍大有力以神佑丸一服下之其痛如失后以参苓白术散调理复元程沙随在泰兴时有一乳娘因食冷肉心脾胀痛不可忍钱受之以陈茱萸五六十丸水一盏煎取汁去渣入官局平胃散三钱再煎热服一服痛止再服无他云髙宗常以此赐近臣愈疾甚多真竒方也孙文垣治张二尹近川始以内伤外感过服发散消导之剂致胃腕当心而痛诊之六脉皆弦而弱法当补而敛之白芍五钱炙甘草三钱桂枝一钱五分香附一钱大枣三枚饴糖一合煎服一剂而瘳族弟应章胃腕当心而痛手不可近疑有瘀血使然延胡索五灵脂丹皮滑石川芎当归甘草桃仁桔梗香附临服加韮菜汁一小酒杯其夜痛止则睡饮食亦进惟大便下坠逼廹不安此瘀血已动欲下行也前剂去韮汁一帖全安呉鹤洲如夫人病胃腕痛医有认为虫者认为火者又有认为痰为气为食为虚为血为寒者百治不效孙诊之两手大而无力皆六至曰肝脾相胜之症耳以白芍为君恶热而痛加黄栢效此法则万全矣白芍四钱一半生一半炒伐肝补脾为君甘草二钱一半炙一半生缓肝养脾为臣山查为佐黒山栀五灵脂各一钱止痛为使三帖而愈呉仰元患胃腕痛痛则彻于背以手重按之少止痛时冷汗如雨脉濇孙曰此气虚而痛也以小建中汤加御米殻而愈李士材治宋敬夫心腹大痛伛偻不能仰自服行气和血药罔效其脉左滑而急其气不能以息偶一咳攅眉欲絶为心症无疑以生姜饮粥取小茴香川楝子青木香广木香呉茱萸木通延胡索归身青皮一服而痛减五日而安李长蘅呉门舟次忽发胃腕痛用顺气化食之药勿效李诊之曰脉沈而迟客寒犯胃也以参苏饮加草豆䓻三钱煎就加生姜自然汁半碗一服而减二服而痊一人将应试八月初五心口痛甚至不能饮食李诊之寸口濇而软与大剂归脾汤加人参三钱官桂一钱彼云痛而骤补实所不敢得毋与场期碍乎李曰第能信而服之可以无碍若投破气之药其碍也必矣遂服之不逾时而痛减更进一剂连饮独参汤场事获竣喻嘉言治一人病后胃中隠隠作痛有时得食则已有时得食转加大便甚难小便不畅盖因肺中津液为大所烁津液未充火势内藴易于上燎所以得食以压其火而安若饮食稍过则气不能转运其食而痛亦增盖火不除则气不复气不复则胃中清浊混淆不肯下行而痛终不免也为订降火生津下气止痛方为常用之药务先收摄肾气不使外出然后浊气之源清而膀胱得吸引上中二焦之气以下行矣髙鼓峰治一妇人胃痛勺水不入寒热往来或从火治用芩连栀栢或从寒治用姜桂茱萸辗转月余形体羸痩六脉弦数几于毙矣髙曰此肝痛也非胃脘也其病起于郁结生火隂血受伤肝肾枯干燥廹成痛医复投以苦寒辛热之剂胃脘重伤其能瘳乎急以滋肾生肝饮与之一昼夜尽三大剂五鼓熟寐次日痛定再用加味归脾汤加麦冬五味十余剂而愈按此病外间多用四磨五香六郁逍遥新病亦效乆服则杀人又用肉桂亦效以木得桂而枯也屡发屡服则肝血燥竭少壮者多成劳衰弱者多发厥而死不可不知吕东庄治呉维师内患胃脘痛叫号几絶体中忽热忽止觉有气逆左脇上呕吐酸水饮食俱出或疑停滞或疑感邪或疑寒凝或疑痰积脉之弦数重按则濡盖火郁肝血燥耳与以当归白芍地黄柴胡枣仁山药山茰丹皮山栀茯苓泽泻顿安唯胃口犹觉劣劣用加味归脾及滋肝补肾丸而愈髙吕二案持论畧同而俱用滋水生肝饮予早年亦常用此却不甚应乃自创一方名一贯煎用北沙参麦冬地黄当归杞子川楝六味出入加减投之应如桴鼓口苦燥者加酒连尤㨗可统治脇痛吞酸吐酸疝瘕一切肝病薛立斋治一妇人心腹作痛乆而不愈此肝火伤脾气也用炒山栀一两生姜五片煎服而痛止更以二陈加山栀桔梗乃不发孙文垣治周芦汀乃眷患胃脘痛呕吐不食者四日昼夜号唿不絶脉则两手俱滑数曰当以清热指为先乃先与末子药二钱令服之不一饭顷痛止而睡家人色喜曰未也此火暂息也其中痰积甚固不乗时下之势必再作因与总管丸三钱服下腹中微痛再服二钱又睡至天明乃寤腹痛亦止大便下痰积甚多次日以二陈汤加枳实姜黄香附山栀黄连与之服后胃痛全止惟小腹畧胀盖痰积未尽也再与总管丸三钱天明又行一次痰之下如前胃腕之痛遂不发薛立斋治陈湖陆小村毋乆患心腹疼痛每作必胸满呕吐手足俱冷面赤唇麻咽干舌燥寒热不时月余竟夕不安其脉洪大衆以痰火治之屡止屡作迨乙巳春发频而甚仍用前药反剧此寒凉损真之故内真寒而外假热也且脉息洪弦而有怪状乃脾气亏损肝木乗之而然当温补胃气遂用补中益气汤加半夏茯苓呉萸木香一服熟寐彻晓洪脉顿敛怪脉顿除诸症释然陆养愚治陆前川素患肠风便燥冬天喜食盆柿致胃脘当心而痛医以温中下气药疗其心痛痛未减而肠红如注以寒凉润燥之剂疗其血便未通而心痛如刺脉之上部沈弱而迟下部洪滑而数此胃中冷而肠中热也大肠属金原喜清而恶热喜润而恶燥况素有肠风燥急之症因心痛而投以辛温香燥之剂能不剧乎脾胃原喜温而恶寒温润之品能不甚乎今大便不行已数日矣乃用润字丸三钱以沈香三分衣其外浓煎姜汤送下二钱半日许又送一钱至夜半大便行极坚而不甚痛血减平日十六七少顷又便一次微痛而血亦少清晨又便溏一次微见血而竟不痛矣惟心痛未舒与脏连丸亦用沈香为衣姜汤送之以清下焦热而润其燥又以附子理中料为散饴糖拌吞之使恋膈而不速下不终剂而两症并痊矣王肯堂治韩敬堂患胸膈痛脉洪大而濇用山栀赤曲通草麦芽香附归芎煎加姜汁竹沥韮汁童便之类饮之而止一日劳倦忍饥痛大发亟邀王至火房问曰晨起痛甚不能待公服家兄药下咽如刀割其痛不可忍此何意也曰得非二陈平胃紫蘓之属乎曰然曰是则何怪乎其増病也夫劳饿而发饱逸则止知其虚也饮以十全大补汤一剂而胸痛止张三钖治一妇苦胃脘痛每发辄大吐多方不应以盐汤探吐出积痰碗许痛良愈后常作恶心知胃中有痰也以橘半枳术加木香川芎白螺殻南星海粉神曲打煳为丸白汤下钱半未及一半病去如脱一老妪姓急胃痛已六日诸辛药歴试无騐诊得左闗弦急而右寸更甚其痛一来即不可当少选稍定口干面时赤知肝气有余成火也乃以越鞠加呉茱茰炒黄连姜汁栀子二剂顿愈一妇胃脘痛几一月右闗寸俱弦而滑乃饮食不节所致投滚痰丸一服下痰及宿食三碗许节食数日调养而愈一妪胃痛乆诸药不应六脉微小按之痛稍定知中气虚而大郁为患也投理中汤一服随愈一中年人因郁悒心下作痛一块不移日渐羸痩与桃仁承气汤一服下黒物并痰碗许永不再发一人中脘大痛脉弦而滑右为甚乃食郁也二陈平胃加山查草豆䓻木香砂仁一服顿愈一人中腕至小腹痛不可忍已十三日香燥歴试且不得卧卧则痛拄上每痛急则脉不见询之因入房后过食肉食而致遂以为隂而投姜附因思其饮食自倍中气损矣况在房室之后宜宿物之不能运化又加燥剂太多消耗津液致成燥矢郁滞不通所以不得卧而痛也古云胃不和则卧不安遂以枳实导滞丸三钱去黒矢椀许小腹痛减矣又与黄连枳实𤓰蒌麦芽厚朴山查莱菔子二服痛复移于小腹乃更与润肠丸二服更衣痛除第软倦不支投补中益气汤调理而半月愈王叔权曰荆妇旧侍疾累日不食因得心脾痛发则攻心腹后心痛亦应之至不可忍则与儿女别以药饮之疼反甚若灸则遍身不胜灸矣不免令儿女各以火针微刺之不拘心腹须臾痛定即欲起矣神哉叔权旧患心脾发则疼不可忍急用瓦片寘炭火中烧令通红取出投米醋中漉出以纸二三重裹之置疼处稍止冷即再易耆旧所传也后閲千金方有云凡心腹冷痛熬盐一升熨或熬蚕沙烧砖石蒸熨取其里温暖止或蒸土亦大佳始知予家所用盖出千金方也他日心疼甚急灸中脘数壮觉小腹两边有冷气自下而上至灸处即散此灸之功也本事方载王思和论心忪非心忪也胃之大络名曰建里络胸膈及两乳间虚而有痰则动更须臾发一阵是其症也审若是又当灸建里矣但不若中脘为要穴云左传巫臣以夏姬之故怨子反曰余必使汝疲于奔命以死于是子反一嵗七奔命遂遇心疾而卒则又因用心而成疾矣然则如之何平居当养其心使之和平疾自不作其次则当服镇心丹之类以补养之可也若疾将作而针灸抑亦可以为次矣一妇人患胸中痞急不得喘息按之则痛脉数且濇此胸脾痺也因与小䧟胸二剂而愈一人年二十三嵗膈有一㸃相引痛吸气皮觉急此有瘀血也滑石一两桃仁五钱黄连五钱枳殻炒一两甘草炙二钱为末每一钱半以萝卜自然汁煎熟饮之一日五六服缪仲淳治髙存之夫人患心口痛一日忽大发胸中有一物上升冲心三妇人用力捺之不下叫号欲絶存之曽预救求缪立此方是日忽煎服之冲上者立堕下腹中作痛不升矣再服腹中痛亦消二日后以病起洗浴又忽作呕头痛如噼存之曰此即前症也煎前药服之立安白芍炙草吴茱萸茯苓延胡索苏子橘红后加半夏旋覆花木通竹茹李季虬曰予妇今春忽患心痛连下腹如有物上下撞痛不可忍急以手重按之痛稍定按者稍松即叫号仲淳曰此必血虚也脉之果然急投以白芍五钱炙草七分橘红三钱砂仁三钱炒盐五分二剂稍定矣又以牛黄苏合丸疏其气嗳气数次痛徐解予问故仲淳曰白芍甘草治血气虚之圣药也因乆郁气逆故减甘草之半仲景申已化土之论详矣诸医不解耳炒盐者何心虚以炒盐补之即水火既济之意也予惧俗师㮣以食积痰火疗心腹之痛故疏其详如左昔年予过曲河适王宇泰夫人病心口痛甚日夜不眠手摸之如火予问用何药曰以大剂参归补之稍定今尚未除也曰得无有火或气乎宇泰曰下陈皮及凉药少许即胀闷欲死非主人精医未有不误者予又存此公案以告世之不识虚实而轻执方者刘云宻治一女子值暑月夜间甚凉患心痛从右肋下起至心前岐骨䧟处并两乳下俱痛复连背痛腰及两膊俱骨缝胀疼唯右肋并心疼独甚时作恶心且呕疑夜眠受凉寒邪郁遏气不流畅所致用散寒行气药不效又疑寒滞中有郁火加散郁之品亦不效服加味煮黄丸乃顿愈姜黄三钱五分雄黄三分乳香三分去油浄巴霜八分共为细末醋煳为丸如黍米大虚者七丸实者十一丸姜汤送下经邪气甚则实此妇体素虚弱而受寒邪甚则为实唯此辛热之剂可以导之前所用药虽亦散而不能及病也其用姜黄乳香亦有深意盖寒伤血故耳此时珍所谓配合得宜则罔不奏功也脇痛窦材治一人脾气虚致积气留于脇下两肋常如流水多服草神丹而愈王海藏治一妇人先病恶寒手足冷全不发热脉八至两脇微痛治者便以少阳治之阳在内伏于骨髓隂在外致使发寒治当不从内外从乎中治也宜以小柴胡调之倍加姜枣许学士云沈存中良方顷在建阳医者王琪言诸气唯膀胱脇下痛最难治谓保丸能治之熙宁中病顷筋骨痛诸医皆作风治之数月不瘥乃流入于背膂又臂牵痛甚苦忆琪语有証乃合服之一服而瘥再发又一服立效方用木香胡椒各二钱五分巴豆十枚去皮心膜研干蝎七枚右四味共为末汤浸蒸饼为丸如麻子大用朱砂为衣每服五丸视诸经痛用引送下心膈痛柿蒂灯心汤下腹痛柿蒂煨姜汤下血痛炒姜醋汤下肾气脇下痛茴香酒下大便不通蜜汤调槟榔末一钱下气噎木香下宿食不消茶酒任下朱丹溪治一妇人脾疼带脇痛口微干问已多年时尚秋用二陈汤加川芎干葛青皮木通下芦荟丸二十粒张宅张郎气通自右脇时作时止脉沈而弦小便时有赤色吞酸喜呕出食此湿痰在脾肺间而为肝所乗小柴胡汤去黄芩加川芎白术木通白芍滑石生姜煎汤下保和丸三十五粒一妇人气晕两脇胸背皆痛口干用青皮半夏各五钱白术黄芩川芎各三钱木通二钱五分陈皮桔梗各二钱甘草炙半钱右分六帖煎热服又脇下有食积一条扛起加吴茱茰炒黄连孙文垣治徐三泉子每午发热直至天明夜热更甚右脇胀痛咳𠻳则弔疼坐卧俱疼医以疟治罔效已二十余日后医谓虚投以参术痛益増诊之左弦大右滑大搏指经云左右者隂阳之道路也据脉肝胆之火为痰所凝必勉强作文过思不决木火之性不得通达郁而为痛夜甚者肝邪实也初治当通调肝气一剂可瘳误以为疟燥动其火补以参术闭塞其气语云体若燔火汗出而散今汗不出舌胎已沈香色热郁极矣不急救立见㓙危以仲景小䧟胸汤为主大𤓰蒌一两黄连三钱半夏曲二钱前胡青皮各一钱水煎服夜服当归龙荟丸微下之医犹争曰病乆食不进精神狼狈若此宁可下乎曰病属有余有余者泻之已误于补岂容再误哉服后夜半痛止热退两帖全安虚山内人胸脇胀痛五更嘈杂则痛更甚左寸闗脉洪滑孙谓此肝胆有郁火胃中有胶痰乃有余之病经云木郁则达之又云通则不痛与以当归龙荟丸一钱五分大便行一次痛随止惟声不开以陈皮柴胡贝母茯苓甘草白芍酒芩香附杏仁桔梗调之而安学士徐检老体丰厚善饮致有肠风计下血不下数桶因而委顿己夘仲冬右脇极疼痛上至耳后夜分尤甚左右不能转动动则痛甚饮食减面色青汗出如两湿透衣被故不敢合睫而睡族医皆投以香附青皮及辛散之剂痛愈甚汗愈多面愈青逆予诊之两寸短弱左闗弦而搏指右闗沈滑六脉皆近七至予曰据病在少阳经必始于怒木火之性上而不下故上冲耳后而皆痛也夜痛甚者盖夜属肝气用事内经云司疎洩者肝也邪在肝胆故合目汗即大出中焦原有湿痰法当调肝清热解毒为主兼利小便不可遽止汗使邪无出路逆其木火之性不惟痛加且将发肿毒而害非浅矣内经云膏粱之变足生大疔当预防之公曰何为敛剂而谓不宜予曰当归六黄汤内有地黄当归黄茋皆滞痰闭气之味桔梗亦非所宜经曰下虚者及怒气上升者皆不可用故当慎也因以柴胡黄连为君白芍甘草天花粉为臣红花连翘为佐龙胆草为使服后虽仍旧痛即减三之一不妨睡矣仍用前药病又减半第三日又服左右转动如常饮食亦加予未至公以先迎姑苏盛氏盛公㓜时窓友也家世授医公初不急予日引领期盛到可刈枯剷朽也盛至诊毕遂诘曽用何剂公出予发剂示盛盛大叫称谬谓当隆冬之候汗多如此阳气大洩何以柴胡为君喉中痰既未清又何不用桔梗当归六黄汤前贤已试之药置而不用是舎纪律而务野战也即以六黄汤加桔梗以进公雅信盛仍倾心以从速煎服之未逾时而旧病随作色色加恶左右复不能转动自戌至子丑苦不能支侍者语之曰服孙君药虽未全可亦已去泰去甚彼曽言二药不可用何为轻犯而受此苦宜即取孙君药煎饮饮下即伏枕鼾鼾达旦始寤命使速予至而扣予曰人言隆冬汗出不当用柴胡而公用为君何㫖予曰胆与肝为表里肝胆之火郁而不发故痛痛极而汗汗出而痛减者是火从汗出盖汗乃邪出之门也予故曰汗不可敛本草云柴胡泻肝胆火而以黄连佐之内经云木郁则达火鬰则发言当顺其性而利导之势则易充古人治火之法轻则正治重则从其性而升之者以此盖肾贵变通如隂虚火动而汗出者内无有余邪故以六黄汤敛而降之常治法也今内尚有余邪未出遽敛降之邪无从出势必成毒故变常而从治者使邪有出路木火之性不逆则毒不成而痛可减也公曰善哉孙君之剂竒正相生不下孙武子兵法何轻以无纪律议之愿投剂而奏凯也予曰公数日后疮疡大发两块且有兴块作痛此毒出之徴公于时无恐改用柴胡白芍甘草丹参苦参茯苓瞿麦车前黄栢连翘金银花服三日而痛全减汗全收左右不难转动矣逾日公谓肌肤痒甚藟藟然似瘾疹岂疮出欤欲以药治之予曰可再三日两胯果然发兴块如碁子大者数枚且痛予业已制蜡矾丸以待至是授服之疮果遍身大发两腿为甚一月余而瘳公始信予防毒之言不谬披愫交欢且作序识胜期与终身不替云是按孙君生平得意笔也然治法非竒行文颇谬盈篇猥语满纸忮心本不入选顾集中收彼案微多悉加节畧独于此仍其原本以见一斑第亦偶然非有心吹索前人之短也刘黙生治诸葛子立脇痛连腰嵴不能转侧服六味加杜仲续断不效或者以为不能转侧必因闪挫与推气散转剧刘诊之曰脉得弦细乏力虚寒可知与生料八味丸加茴香四剂而安李士材治一人受暑脇痛皮黄发泡清肝破气之剂俱不效用大𤓰蒌一个捣烂加粉炒红花少许药入而痛止薛立斋治一妇人性急吐血发热两脇胀痛日晡益甚怒气伤肝气血俱虚也朝用逍遥散倍加炒黒山栀黄栢贝母桔梗麦冬夕以归脾汤地黄丸而愈龚子才治一妇人口苦脇胀此肝火也用小柴胡加黄连栀子少愈以四君子汤加当归白芍柴胡调理脾胃而瘥呉孚先治蒋氏妇善怒两脇作痛歴有年所医用补脾伐肝不应脉之左闗细濇右脉无痾此肝胜则尅脾败则自困补尚嫌缓何伐为乃与四物汤加阿胶玉竹枣仁枸杞令服三十剂胀减七八又服全瘳柴屿青治侍卫范𢎞賔太夫人吐痰脇痛饮食无味告以肝病一二十年矣率服平肝之药凡香附郁金等各服过数斤今为我理肝气可也柴曰肝脉已虚理无再用伐肝况肾肝同治乙癸同源自应滋肾养肝为主先服加味逍遥散二剂即以八仙长夀方进太夫人曰熟地腻膈恐勿堪用柴曰此方熟地直走肾家断无腻膈且风以散之必需雨以润之服后果騐调理数月而康按二地腻膈之说不知始自何人致令数百年来人皆畏之如虎俾举世隂虚火盛之病之死而不敢一尝迨以濒危始进三数钱许已无及矣窃料其人此时必犹在阿鼻地狱也朱丹溪治杨淳三哥旧有肾气上引乳边及右脇痛多痰有时膈上痞塞大腑必秘平时少汗脉弦甚与保和温中各二十丸研桃仁郁李仁吞之而愈陈三农治一人右脇痛引背口干舌燥上身发热腰以下俱冷右闗尺不起此血虚气无所附宜用温药行动其气使气有所归水升火自降矣用干姜肉桂各五分当归一钱呉茱萸半分盐水煮煎服上身热退下体温暖阳气渐回但食难消化此元气未复耳理脾胃为主养血次之胃气一转诸病自愈用参苓归术各一钱姜桂各五分神曲六分陈皮四分炙甘草三分渐愈一人遇劳与饥则脇痛用八珍加牛膝木𤓰山药石斛苡仁枣仁栢子仁桃仁数服顿愈一人同此医投平肝药痛甚而殒谨録之以为世戒一人痛引腰脇脉弦数有力知肝火郁结也投龙荟丸五十粒顿愈立斋治一男子脾胃不和服香燥行气之剂饮食少思两脇胀闷服行气破血之剂致饮食不入右脇胀痛喜手按之曰乃肝木尅脾土而脾土不能生肺金也用滋化源之药四剂诸症顿退又曰火令在迩当再补脾土以养肺金不信后复作吐脓而殁王肯堂治云中秦文山掌教平湖因劳患两脇满痛清晨并饥时尤甚书来求方知其肝虚当母子兼补令用黄茋白术当归熟地川芎山萸山药栢子仁之类佐以防风细辛各少许姜枣煎服不数剂而愈王客长安时闻魏崑溟吏部之变因投谒忍饥归而脇痛无他苦也而粗工以青皮枳殻之类襍投之遂致纠纒不痊可不监哉朱丹溪治夀四郎右脇痛小便赤少脉少弦不数此内有陈乆积痰饮因外感风寒所遏不能宣散所以作痛与龙荟丸三十五粒细嚼姜片以热汤下服后脇痛以安小便尚赤少再与白术三钱陈皮白芍各二钱木通一钱半条芩一钱甘草五分姜三片煎热饮之方提领年五十六因饮酒后受怒气于左脇下与脐平作痛自此以后渐成小块或起或不起起则痛痛止则伏面黄口干无力食少吃此物便嗳此味转恶风寒脉之左大于右弦濇而长大率左甚重取则全弦此得热散太多以致胃气太伤隂血下衰且与和胃汤以补胃气滋养隂血并下保和丸助其化粕伺胃实隂血稍充却用消块和胃方人参三钱白术钱半陈皮一钱白芍归身各五分干葛三分红花豆大炙草二钱作一帖下保和丸二十五龙荟十五琇按此症全属肝伤木反尅土其块隠现不常乃虚气也时师多以香燥辛热治之促人年夀余治此不下数十人悉用一炁汤加川楝米仁蒌仁等不过三五剂其病如失若立斋多用加味逍遥散鼓峯云峯辈多用滋水生肝饮皆不及余法之善薛立斋治崑庠马进伯母左胛连脇作痛遣人索治意此郁怒伤肝脾用六君加桔梗枳殻柴胡升麻彼别用疮药益甚始请治其脉右闗弦长按之软弱左闗弦洪按之濇滞乃脾土不及肝木太过因饮食之毒七情之火也遂用前药数剂脉症悉退再加芎归全愈此等症误用败毒行气破血导痰以致不起者多矣一男子因怒脇下作痛以小柴胡汤对四物加青皮桔梗枳殻治之而愈内翰李蒲汀太夫人左脇内作痛牵引胸前此肝气不和尚未成疮用小柴胡汤加青皮枳殻四剂少可再加芎归治之愈张景岳治一婣家年力正壮素饮酒常失饥伤饱偶饭后脇肋大痛自服行气化滞等药复用吐法尽出饮食吐后逆气上升脇痛虽止而上壅胸膈胀痛更甚且加呕吐张用行气滞破气等呕痛渐止而左乳胸肋之下结聚一块胀实拒按脐腹隔闭不能下达每戌亥子丑之时胀不可当因呕吐既已可用下凡大黄芒硝稜莪巴豆等及萝卜子朴硝及大蒜罨等法毫不应愈攻愈胀因疑其脾气受伤用补尤觉不便汤水不入者二十余日无计可施只得用手揉按其处觉肋下一㸃按着痛连胸腹细为揣摩正在章门穴章门为脾之墓为臓之㑹且乳下肋间正属虚里大络乃胃气所出大路而气实通于章门因悟其日轻夜重本非有形之积而按此连彼则病在气分无疑乃用神香散令日服三四次兼用艾火灸章门十四壮以逐散其结滞之胃气不三日胀果渐平食乃渐进始得保全此其症治俱竒诚所难测哉琇按张君生平于薛氏诸书似未曽寓目至脇痛由于肝脉为病至死未知良可哀也此症之愈全在一灸与呃逆病诸治不效灸虚里立止正同黄古潭治一人六月途行受热过劳性且燥暴忽左脇痛皮肤上一片红如碗大发水泡疮三五㸃脉七至而弦夜重于昼医作肝经郁火治以黄连青皮香附川芎柴胡之类进一服其夜痛极且増热次早视之皮肤上红大如盘水泡疮又加至三十余粒医教以水调白矾末敷仍以前药加青黛龙胆草进之夜痛更甚脇中如钩摘之状次早视之红已半身水泡増至百数乃载以询黄为订一方以大𤓰蒌一枚重一二两者连皮捣烂加粉甘草二钱红花五分进药少顷即得睡比觉已不痛矣盖病势已急而时医执寻常泻汗正治之剂又多苦寒益资其燥故病转増剧水泡疮于外者肝郁既乆不得发越仍侮所不胜故皮肤为之溃也𤓰蒌味甘寒经云泄其肝者缓其中且其为物柔而滑润于郁不逆甘缓润下又如油之洗物未尝不洁此其所以奏功之㨗也欤阐发𤓰蒌之功此案为是然犹未尽其藴呉桥治陈㫤中年两脇极痛楚冷汗淋漓伏枕惛惛呕逆絶勺饮者六日矣乃延桥诊之曰无伤此畜血尔家人曰固也昔者呕血数升即有畜且尽矣曰畜未尽尔尽则当瘥日暮乃投补中行血一剂饮之仅内其半中夜尸寝家人升屋而号桥曰子之半阳当回故寝以需来复复则败血行矣第具人参汤待之鸡鸣而甦大汗大吐大下下则垂垂满器如腐肝败膋乃进参汤大汗渐止又七日乃复初或问畜血而腹不鼓何也且昔呕血数升其后何畜之多也曰病得之怒而伤肝或以蹶而畜血伤肝则血不纳畜血则道不通犹之沟浍塞流则新故皆壅矣故多也汪云程年近七旬患胸脇痛转侧滋甚寒热交作喘咳烦躁再信不能伏枕医下之病益深桥诊之六脉浮滑大而搏指曰病得之过饮且下故火上炎以清凉一服而愈范康侯年弱冠患脇痛已六七年更医既屡转益羸瘠食少而气馁言嬾而神疲稍逺行则心下怦怦然遇劳则膈间如裂就予诊告以初时但腹脇痛医与逍遥散暂愈再发再服不应矣更医投四磨饮亦暂愈再发再投亦不应矣又更医用五香散越鞠丸则愈而即发自是腹中忽有块再更医以为痞积进青皮厚朴五灵脂延胡索之类块益多时隠时现上下左右约五七枚如拳如掌往来牵痛近有老医谓为虚也用当归白芍香附郁金之类服之了无进退予曰似君之疾遍宇内矣误治而毙者可胜道哉盖古来方书于此症殊无肯綮无异乎世之梦梦也原其误人之始只肝补法四字遂使千万生灵含寃泉壤或以疎散成劳香燥成膈或以攻伐成鼓或以辛热成痈其于变症必难尽述幸子青年禀赋厚而未婚仅若此否则不可言矣今据脉已细数弦濇臓气亏幸不数且无咳𠻳夜热犹可为第服吾剂只可希逺效而不可求近功耳与生熟地沙参麦冬杞子枣仁等剂畧安至数十剂块渐减遂以方为丸服数年益就痊可今已娶苐能撙节庶无后患也盖此症唯两仪膏最妙然有力者始能用之方某年三十余因析筯䦧墻脇痛左肋下有块如盘按之坚硬食下则胀痛甚不能侧卧百治莫应枮瘁如柴矣偶于药肆遇人谓之曰此病唯淳佑桥魏某能治因就胗脉之弦且急曰肝举症肝叶左三右四血足则润而下垂今怒火伤隂其叶燥硬故举而不下也经曰肝病则廹胃逆咽故左叶张则支腋而不可侧卧右叶张则侵脘而不能容食昧者不知投以香散则如火上添油耳与生熟地沙参麦冬蒌仁米仁杞子川楝十余剂其病如失詹渭丰母年六十余九月间疟后自汗余已愈之至十一月脇痛大作医以加味黒逍遥散治之未为误也服一剂至夜分忽晕厥欲脱盖柴胡白术皆非隂虚火盛之人所宜进也黎明急于治脉之两闗俱伏两尺极微足冷过膝面如纸灰云初起左脇痛服药后忽移于右遂发厥厥虽止而痛剧不可转侧痛处不可按察其舌燥硬如干荔已危矣姑与生熟地杞子各五钱沙参麦冬各三钱服下痛畧减前方加倍再入米仁五钱蒌仁二钱其痛乃复归左脇能转动矣仍服前方数剂而愈余常治数贫人感症后不能起坐不能进食宛如百合病脉之或弦或濇按其脇或左或右或有块无块皆曰痛甚检其方诸燥药外有服柴胡至二三两者一二两者察其舌或中倍或枯燥或紫赤是皆诛伐太过伤其肝肾之害也悉以前方相其伤之轻重为剂之大小数服而愈又赵氏子年十六金氏女年十七其家皆素封病脇痛服逍遥散皆五十余剂病益困以前方去熟地与之皆不服乃更从香燥而没盖地黄杞子举世咸畏之如虎縁本草谓地黄腻而杞子实也其杀人亦多矣言医药者可不慎哉陈理堂母六旬外乆病脇痛每发必伏枕经旬医所与皆香附鬰金青皮木香小茴延胡索五灵龙胆草之类或配六郁或皆左金而已近发则腰背胀痛呕逆便秘口燥不眠脉则寸搏指两闗弦而乏韵此将成闗格之候投以滋水养肺金之剂或入川楝或入川连只一二剂即愈戒以多服以杜其渐然性甚畏药愈即止矣闗格之患其将来乎此与膈症门胡氏妇病同续名医类案卷二十四续名医类案卷二十五钦定四库全书续名医类案卷二十五钱塘魏之琇撰腹痛周汉卿治永康人腹疾痀偻行卿解衣视之气冲起腹间者二其大如臂刺其一砉然鸣又刺其一亦如之加以按摩疾遂愈薛立斋治一妇人小腹胀痛小水不利或胸乳作痛或脇肋作胀或气逆心吻薛以为肝火而血伤脾用四物柴胡青皮元胡索木香而愈一妇人乆患腹痛去瘀血方止而复大痛诸药不纳薛以脾胃之气虚寒用参术炮姜丸如黍每用数粒津嚥下后以二味浓煎渐呷而愈通府张孟威云其妹小腹痛服附子理中汤附子服过八十余枚此乃沈寒痼冷之甚不多有者壬午仲冬金台一男子患腹痛误服干姜理中丸即时口鼻出血烦躁发狂入井而死龚子才治一妇人脐腹疼痛不省人事只一剂立止人不知者云是心气痛误矣方用白芍五灵脂木通去皮三味等分毎服五钱水醋各半煎至七分去渣温服李北川仲夏患腹痛吐㵼两手足扪之则热按之则冷其脉轻诊则浮大重诊则微细此隂寒之症也急服附子理中汤不应仍服至四剂而愈汪石山治大坑方细形瘦年三十余忽病腹痛磊块起落如波浪然昼轻夜重医用木香磨服及服六君子汤皆不騐诊其脉浮缓弦小重按似濇曰此血病也前药作气治谬矣彼谓血则有形发时虽有块磊痛减则消而无迹非气而何盖不知有形者血积也无形者血滞也滞视积畧轻耳安得作气论耶若然则前药胡为不騐遂用四物汤加三棱蓬术乳香没药服之其痛遂脱然孙文垣治严印老长媳腹痛有小块畾畾然腹觉冷甚两寸关皆滑数两尺沈微此脾气弱而饮食不消又当秋令湿淫之候不痢亦㵼冝预防与白术苍术茯苓甘草白豆仁木香半夏陈皮泽㵼煎服其夜果㵼一度次早又㵼一度小腹仍疼且里急后重盖其禀赋素虚当补中兼消兼利白芍三钱桂心一钱甘草人参茯苓泽㵼陈皮白术各八分升麻葛根各六分服后脉皆软弱不滑畾块亦消改以人参黄耆白术白芍各二钱炙甘草陈皮泽㵼葛根柴胡茯苓各一钱调理而安张道南内人以饮食忤于气因腹痛不饮食五日矣两寸关弦尺滑孙曰此上焦气虚下有郁滞也以姜黄青皮为君山查槟榔当归杏仁乌药枳殻为臣柴胡木香为佐吴茱茰为使服后气稍顺然后用葱二斤煎汤浴洗腰腹即将热葱擦摩使气通透洗毕即安卧少顷其夜大便通先下皆黒硬结块后皆清水此积滞行而正气虚也以建中汤加山查茯苓泽㵼柴胡香附姜连调理而痊李士材治一人郁怒之余胸腹胀痛先服消痰踈气化食之剂不效更以人参补之亦不效诊之六脉弦而数此内有郁热为寒凉饮食壅之而痛用黄连三钱栀子一钱五分橘红白豆蔲各二钱钩藤木香各八分官桂二钱加姜汁半钟二剂痛止四剂后加干姜人参而霍然焦太史当脐切痛作气食疗之无功李诊之曰当脐者少隂肾之部位也况脉沈而弱与气食何干非徒无益反害真元以八味丸料煎饮不十日而痊胡京卿少腹作痛连于两脇服踈肝之剂一月以来日甚一日李诊之左闗尺俱沈迟治以理中汤加吴茱茰一剂知十剂起矣柴屿青治广抚讳苏昌将赴沈阳京兆任时伊嫂腹痛吐酸日夜转侧唿号已治木求一诊以决之其脉微𦂳受寒所致并非危症何用惊惶若此苏云昨服药后稍定以方就政并属定方柴见前方系附子理中汤颇合是症遂不另立王海藏治姬提领因疾服凉剂数日遂病脐腹下大痛几至于死与姜附等剂虽稍甦痛不已随本方内倍白芍服之愈陆肖愚治尤少溪年近六十性急多怒因食冷粽四枚遂患腹痛并脇亦痛医用平胃散加枳实黄连不效彼亦知某家润字丸方以五钱分三服令一日内服之大便已㵼而痛仍未止谓通则不痛今通而仍痛药力浅而积未尽也再以五钱令一日服之大便数十行皆清水而痛反増剧号叫不已饮食不进面色青胀势极危陆脉之弦细沈弱右关弦而有力曰虚中有实消则元气即脱补则腹痛尚剧因用理中汤料五钱配枳实五钱一日二剂始下坚积缶许是夜痛大减明日减枳实之半又二剂而腹痛全愈第脇间尚微痛去枳实加青皮吴茱茰数剂而痊后以调气养荣汤理之张三钖治一妇人腹痛而㵼口干面时赤乃食积也与木香槟榔丸一服去硬物愈一酒客每日腹痛㵼黄沫知积热也投苓连厚朴炒栀子木通泽㵼赤苓二剂少可复以酒蒸大黄为丸酒下二钱凢三服遂不发一妇人小腹块痛医作隂治投热剂不应又作燥矢治者硝黄润肠丸等药屡用不减询之七日前作寒起遂腹痛左三部皆絶小无力右寸闗俱弦滑必起于外感内伤挟气下早故食滞不下每痛则下黄水止作无时下伤津液故作渴遂以炒白芍茯苓保脾木香青皮疏气炒山栀清块中之火当归润燥陈皮甘草和中小水不利加泽㵼升麻车前二剂黄水虽少痛块不减随用葱豉熨法复投二剂二便大去而安陈良甫治家提干内人病心腹胀痛衆投木香槟榔大腹白芍姜桂之类病益甚诊之六脉弦𦂳而和不似病脉但诊时两手如火以此知其热也衆问治法曰大凡心腹刺痛不可便作虚冷治之或曰非冷而何热即生风冷生气是也曰不然难经云虚则痒实则痛又仲景曰腹痛者桂枝加芍药汤痛甚者桂枝加大黄汤家云荆布素来质弱曰有可辨处遇痛时使一婢按之若痛止是虚寒症也若按之转甚手不可近叫唤异常此是实热无可疑者当用大柴胡汤治之衆皆不许乃与责状而投之八服愈朱丹溪治一妇人上腹大痛连及两脇以香附末汤调而安罗谦甫治副使覃郎中年四十九岁至正丙寅春病脐腹冷疼完谷不化足胻寒而逆皮肤不仁精神困弱诊其脉沈细而微遂投以大热甘辛之剂及灸气海百壮三里二穴各三七壮阳辅各二七壮三日后以葱熨炙疮皆不发复灸前穴依前壮数亦不发十日后疮亦更不作脓疮口皆干癸丑岁予随朝承应冬屯于𤓰忽都地面学针于窦子声先生因询穴腧曰凡用针者气不至而不效灸之亦不发大抵本气空虚不能作脓失其所养故也更加不慎邪气加之病必不退异日因语针科忽敎授亦以为然戊辰春副使除益州府判到任未几时风疾半身麻木自汗恶风妄喜笑又多健忘语言微澁医以续命汤复发其汗津液重竭其症愈甚因求医还家日乆神气昏愦形容羸瘦饮食无味便溺遗失扶而后起屡易医药皆不能效因思内经云阳气者若天与日失其所则折夀而不彰今因此病而知子声先生之言矣或曰副使肥甘足于口轻暖足于体便令足于前所言无不如意君言失其所养何也予曰汝言所养者正务快于心精神耗散血气空虚因致此疾灵枢云人年十岁五藏始定血气已通其气在下故好走二十岁血气始盛肌肉方长故好趋三十岁五藏大定肌肉坚血气盛满故好歩四十岁五藏六府十二经脉皆大盛以平定腠理始踈华容頽落发颇斑白平盛不摇故好坐五十岁肝气始衰肝叶始薄胆汁始减目始不明六十岁心气始衰善忧悲血气懈惰故好卧七十岁脾气始衰皮肤已枯八十岁肺气衰魂魄散离故言善悮九十岁肾气燋藏枯经脉空虚百岁五藏皆虚神气皆去形骸独居而终矣盖精神有限嗜慾无穷轻丧性命一失难复其覃氏之谓欤朱丹溪治一人痛当脐绵绵不已脉弦伏无力因作挟隂治理中汤加肉桂八分附子三分煎冷服随愈薛立斋治罗给事小腹急痛大便欲去不去此脾肾气虚而下陷也用补中益气送八味丸二剂而愈此等症候因利药致损元气肢体肿胀而死者不可枚举副郎李孟卿常患腹痛每治以补中益气汤加山栀即愈一日因怒腹痛脉弦𦂳以前汤吞左金丸三十粒而愈一妇人心腹痛诸药不应用炒黒山栀桔梗治之而愈傅青主治一妇妬恶夫有所昵忽患腹痛辗转地上不可忍其夫求先生令持敝瓦釜置妇牀前捣千杵服之立止有一妇人少腹痛百药不效一医用杉木节童便煎服下血而愈汪讱菴尝病腹中啾唧经两月有友人见招饮以芦稷烧酒一醉而积痾畅然华佗𫝊有人病腹中半切痛十余日中须眉堕落佗曰是脾半腐可刳腹养治使饮药令卧破腹就视脾果半腐坏以刀断之刮去恶肉以膏傅疮饮之以药百日平复薛立斋云壬午仲冬金台一男子腹痛服干姜理中丸即时口鼻出血烦躁发狂入井而死赵从先治保义郎顿公苦冷疾时方盛暑俾就屋开三天窻于日光下射处使顿仰卧揉艾遍铺腹上约数斤移时日光透脐腹不可忍俄而腹中雷鸣下㵼口鼻间皆浓艾乃止明日复为之如是一月疾良已乃令满百二十日宿疴如洗壮健如少年时赵曰此系真人秘诀也世人但知灼艾而不知㸃穴又不审虚实徒受痛楚损耗气力日者太阳真火艾既遍腹徐徐照射入腹之功极大五六七月若秋冬间当以厚艾铺腹蒙以绵衣熨斗盛灰火慢熨之以闻浓艾气为度亦其次也缪仲淳治髙存之长郎患腹痛问曰按之痛更甚否曰按之则痛缓曰此虚症也即以人参等药用之数剂不愈但药入口则痛止其痛毎以卯时发得药渐安至午痛复发又进再煎而安近晩再发又进三剂而安睡则不复痛矣如是者月余存之疑之更他医药则痛愈甚药入痛不止矣以是服缪方不疑一年后渐愈服药六百剂全瘳人参白芍甘草麦冬当归橘红木𤓰茰肉黄栢鳖甲或去当归黄柏加牛膝秦芁枣仁石斛延胡索包海亭夫人患腹痛连少腹上支心日夜靡间百药不效诊其脉两寸闗俱伏独两尺实大按之愈甚询知其起于暴怒风木郁于地中投以芎䓖柴胡升麻下咽嗳气数十声痛立已已而作喘曰是升之太骤也以四磨汤与之遂平蒋仲芳治吴氏母年六十余患腹痛日㵼四五行已三四年矣遍治不效诊之二尺沈𦂳曰内有沈积也用熟大黄三钱入本病药中煎服一剂而病如失示吉曰毛方来忽患真寒症腹痛自汗四肢厥冷絶诸医束手予用回阳急救而痊吴石虹曰此症暂愈后必下脓血则危矣数日后果下痢如鱼脑全无臭气投参附不应忽思三物桃花汤仲景法也为丸与之三四服愈腰痛陶𢎞景曰相传有人患腰脚弱往栗下食数升便能起行此是补肾之义然应生啖若服饵则宜蒸曝之按苏子由诗曰老去自添腰脚病山翁服栗旧𫝊方客来为説晨兴晩三咽徐收白玉浆此得食栗之诀也窦材治一老人腰脚痛不能行歩令灸闗元三百壮更服金液丹强健如前张仲文传神仙炙法疗腰重痛不可转侧起坐艰难及冷痺脚筋牵急不可屈伸炙曲踿两文头左右脚四处各三壮每炙一脚二火齐下艾炷才烧至肉初觉疼便用二人两边齐吹至火灭午时着炙至人定以来脏腑自动一二行或转动如雷声其疾立愈此法神效卒不可量也张子和治赵进道病腰痛岁余不除诊其两手脉沈实有力以通经散下五七行次以杜仲去粗皮细切炒断丝为细末每服三钱猪腰子一枚薄批五七片先以椒姜淹去腥水糁药在内裹以荷叶外以湿纸数重封以文武火烧熟临卧细嚼温酒送下每旦以无比山药丸一服遂数日而愈戴子和女僮冬间自途来面赤如火至㶏阳病腰胯大痛里急后重痛则鬼神张曰此少阳经也在身侧为相火使服舟车丸通经散泻至数盆病犹未瘥人皆怪之以为有祟张大怒曰驴鬼也复令调胃承气汤二两加牵牛头末一两同煎服之大便数十行约一二缶方舍其杖策但发渴恣其饮水西𤓰梨柿等张曰凡治火莫如冰水天地之至隂也约饮水一二桶犹觉微痛乃刺其阳陵穴以伸其滞足少阳胆经之穴也自是方宁女僮自言此病每一岁须泻五七次今年不曽泻故如是也常仲明悟其言以身有湿热病故一岁亦泻十余行病始已此可与智者言难与愚者论也一人六十余病腰尻嵴胯俱痛数载不愈昼静夜躁大痛往来痛作必令人以手槌击至五更鸡鸣则渐减向曙则痛止左右及病者皆作鬼神隂谴百方祷祝无騐淹延岁月肉瘦皮枯饮食减少暴怒日増惟候一死张诊其两手脉皆沈滞坚劲力如张絙谓之曰病虽瘦难于食然腰尻嵴胯皆痛者必大便坚燥其左右曰有五七日或八九日见燥粪一两块如弹丸结硬不可言曽令人剜取之僵下一两块浑身燥痒皮肤皴揭枯澁如麸片既得病之虚实随用大承气汤以姜枣煎之加牵牛头末二钱不敢言是泻剂盖病者闻暖则悦闻寒则惧説补则从説泻则逆此弊非一日也而况一齐人傅衆楚人咻之乎及煎成使稍热嚥之从少至多累至三日天且晩脏腑下泄四五行约半盆以灯视之皆燥粪痺块及瘀血襍脏秽不可近须臾痛减九分昏睡如常人至明日日将夕始觉饥而索粥温凉与之又困睡一二日其痛尽去次令饮食调养日服导饮丸甘露散滑利便溺之药四十余日乃复盖虚结与闭虽乆犹可解而决去腰嵴胯痛者足太阳胆经之所过也难经曰诸痛为实又痛随利减不利则痛何由去故凡燥症皆三阳病也病者既痊夀乃八十岁卫徳新因之析津冬月饮寒则冷病腰常直不能屈伸两足沈重难于行歩途中以牀舁程程问医皆云肾虚用苁蓉巴㦸附予鹿茸大便反秘潮热上周将经岁矣乃乞拯张张曰此十日之效耳卫曰一月亦非迟张曰足太阳经血多病则腰似折腘如结腨如裂太阳所致为屈伸不利况腰者肾之腑也身中之大闗节今既强直而不利宜咸以輭之顿服则和柔矣难经曰强力入房则肾伤而髓枯枯则高骨乃坏而不用与此用同今君之症太阳为寒所遏血坠下滞腰间也必有积血非肾也节次以药下可数百行去血一二㪷次以九曲玲珑灶蒸之汗出三五次而愈初蒸时至五日问曰腹中鸣否曰未也至六日觉鸣七日而起已能揖人张曰病有热者勿蒸蒸则损人目也饶之城中某病肾虚腰痛沙随先生以其尊人所传宋谊叔方用杜仲酒浸透炙干捣罗为末无灰酒调下如方制之三服而愈薛立斋治一妇人腰痛三年矣每痛必青头晕目𦂳薛以为肝脾气虚用补肝散而愈三年后因劳役患头痛兼恶心用补中益气汤加茯苓半夏蔓荆子而愈一妇人苦腰痛数年不愈薛用白术一味大剂服不三月而痊乃胃气虚闭之症故用白术也一妇人先腰胯作痛后两腿亦痛薛以为足三隂虚寒外邪所伤用小续命汤及独活寄生汤或作或止所用饮食极热腹中方快薛曰邪气去而元气虚寒也诊其脉果沉细用养肾散渐愈又用十补丸而痊一妇人所患同前但发热作渴喜冷饮食脉洪数按之迟濇薛以为血虚有热用羚羊角散去㯽榔加白术茯苓数剂更用加味逍遥散而瘥一妇人患前症时或腿膝作痛脉浮数按之迟缓此元气虚而风湿所乗用独活寄生汤顿愈又用八珍汤而安一妇人因怒患前症寒热往来口苦不食晡热内热薛以为肝火血虚先用小柴胡山栀顿愈又用加味逍遥而瘳一妇人患前症寒热头痛殊类伤寒此寒邪之症用㯽苏败毒而安又用补中益气调补而愈龚子材治一人跌后腰痛用定痛等药不效气血日衰面耳黎色龚曰腰为肾之腑虽曰闪伤实肾经虚弱所致也遂用杜仲补骨脂五味子山茰苁蓉山药空心服又以六君当归白术神曲各二钱食逺服不月而瘥张路玉治沈云步媳常有腰疼带下之疾或时劳动则日晡便有微热诊其两尺皆弦而右寸闗虚濡少力此手足太隂气衰敷化之令不及也合用异功散加当归丹皮调补胃中营气兼杜仲以壮闗节泽㵼以利州都则腰疼带下受其益矣江苏总藩张公严冬腰腹疼重甲夜延诊候脉得沈滑而驶遂与导痰兼五苓之制一剂而腹痛止三啜而腰胯弛纵自如未尝用腰腹痛之药卢不逺治陈孟抒父六月中受寒尚淹淹未甚也至次年二月忽小腹与腰急痛即令人𦂳挽外肾稍松便欲死与羌活黄柏茯苓肉桂等剂令刮委中痛止而足软至五月天热身发紫斑有汗至足乃愈此小肠腑病也经曰小肠病者腰嵴控睪而痛以羌活入太阳小肠故痛随愈其足软未瘳者原以寒邪郁火故需夏时则火力全而血脉之邪始去所以斑出足汗百骸畅美寒净而火遂融通也吴孚先治尹瑞之腰痛异常从目内眦进药而愈或问之曰是乃精明穴也在目内眦红肉中上行足太阳经于腰背下应足少隂通于心腹腰背之痛从精明进药良有竒騐古来神圣有从耳进药者病愈而耳聋针之则愈矣苏颂治一女子忽得小腹中痛月经初来便觉腰间切痛连嵴间如刀刺锥所刺不可忍衆医不别谓是鬼疰妄服诸药终无所益其疾转増审察前状相当即用积雪草其药夏五月正放花时即采曝干捣筛为糁每服二方寸匕和好醋二小合平旦空腹顿服之每旦一服以知为度张三钖治一人瘦弱性复嗜酒致腰及两胫痛不可忍作肾虚治不应诊之左脉濡细而数乃血虚受热也遂以四物汤生地加知柏牛杜肉桂少许二剂知十剂已一人因太劳又过饮酒致湿热乗入客于经腰痛夜更甚不得俛仰脉濡而弱先与拈痛去参术二帖稍愈遂改用四物加杜仲牛膝独活肉桂顿瘳一人脉症同上服拈痛渐减一人改用桂附遂攻出一痈出脓大补消一人肥盛而肢节痛腰更甚脉沈濡而滑知湿痰也与二陈加南星二术二活秦芁防风十剂愈一人因坠马后腰痛不止日轻夜重瘀血谛矣与四物去地加肉桂桃仁泥苏木四服大便下黒而痊王叔权曰舍弟腰疼出入甚艰余用火针微微频刺肾俞则行履如故初不炙也屡有人腰背伛偻来觅㸃炙予意其是筋病使然为㸃阳陵泉令归炙即愈筋㑹阳陵泉也然则腰疼又不可専泥肾俞不炙其他穴也陈三农治一士精神倦怠腰膝异痛不可忍咸谓肾主腰膝乃用桂附之剂延两月觉四肢痿软腰膝寒冷遂恣服热药了无疑惧诊之脉伏于下及重按之振指有力此阳盛格隂乃火热过极反见胜已之化以黄柏三钱胆草二钱芩连栀子各一钱五分加生姜七片为之向导乗热顿饮移时便觉腰间畅快三剂而痛若失立斋治一妇人患腰痛脚弱弛长不能动履以人参败毒散加苍术黄柏泽㵼而愈一人体厚腰间常冷与肾着汤加星半苍术三服全愈朱鹤山老年乆患腰痛用茯苓三钱枸杞一两生地二钱麦冬五钱人参三钱陈皮三钱白术三钱河水二钟煎八分日服一剂强健再生子八十未艾缪仲淳治钱晋吾文学腰痛甚诊之气郁兼有伤瘀血停滞投以牛膝五钱当归二钱五分炙甘草一钱苏梗一钱五加皮三钱橘红二钱制香附二钱续㫁二钱水二钟煎八分饥时加童便一大杯服二剂愈缪之外祖李思塘少年患腰痛至不能坐立诸医以补肾药疗之不效朱逺斋者湖明医也用润字号丸药下之去黒粪数升盖湿痰乗虚流入肾中作苦痰去方以补药滋肾不逾月起惜其方传者不真李学虬曰先安人因亡女忽患腰痛转侧艰苦至不能张口受食投以鹿角胶不愈以湿痰疗之亦不效遍走使延仲淳曰此非肾虚也如肾虚不能延至今日矣用白芍制香附各三钱橘红白芷肉桂各二钱炙草一钱乳香没药各七分半灯心同研细临服下之一剂腰脱然觉徧体疼仲淳曰愈矣再煎滓服立起予骇问故仲淳曰此在素问木郁则达之顾诸君不识耳薛治一男子年四十余患腰痛服流气饮寄生汤不应以热手熨之少可盖脉沉弦肾虚所致以补肾丸愈之张景岳治董翁年六旬资禀素壮因嗜火酒致湿热聚于太阳膀胱忽病腰痛不可忍至求自尽诊之六脉甚洪滑且小水不通而膀胱胀急遂以大分清饮倍加黄柏龙胆草一剂小便顿行腰痛如失刘宏璧曰一友病腰痛医以杜仲补骨脂等治之不效诊其脉浮细缓止知为风寒血脉耳与当归四逆汤剂尽痛深次日前医来深诋此汤之谬复进杜仲等药腰痛如故怪而问之曰子或又服他药耶友以实对令其再服四逆汤一贴即已钱国宾治榆林张㕘戎体厚力大素善骑射壮时纵慾水败火亏腰胯如折其脉寸闗浮大两尺若有若无不可以揖非人扶不起已三年筋骨皆冷以六味丸加河车膏龟鹿胶参归桂附补其真元肾命年余方能歩又五年卒陆茂才父年七十素有肝疾偶于春分日育王山顶烧香育王之髙为湖上衆山之最晨而往晡而归足力可云健矣至夜忽腰大痛不可转侧或以为劳伤兼感冒宜先表散与羌活秦芁等一剂痛益剧脉之弦硬参互不调二便俱秘面黯囊缩日夜不得眠曰此肝肾大伤踈洩已废症濒危矣岂可再投风药以养青汤加牛膝当归痛畧减二便仍秘且呕恶发呃此地气不得下行而反上攻也前方重用熟地外以田螺独蒜捣烂系脐下二便既行呕呃随止痛忽移入少腹控引睪丸前方杞子至一两再入白芍甘草数剂渐瘥乃素性畏药停数日觉复甚又与数剂而安前隂朱丹溪治吴江王氏子年三十岁忽隂挺长肿而痛脉数而实用朴硝荆芥汤浸洗又用三一承气汤大下之愈姚蒙字以正巡抚邹来学尝使视脉蒙既叙病源因曰公根器别有一窍出汗水来学大惊曰此隠疾何由知蒙曰以脉得之左闗滑而缓肝第四叶有漏洞下相通来学改容谢薛立斋治一妇人隂中肿闷小便澁滞两脇作痛内热晡热月经不调时或寒热此因肝脾郁怒元气下陷湿热壅滞朝用归脾汤加柴胡升麻解郁结补脾气升元气夕用加味逍遥散清肝火生肝血除湿热各数剂诸症悉愈又用四君芎归丹皮调补肝脾而经水如期一妇人隂中寒冷小便黄澁内热寒热口苦脇胀此因肝经湿热用龙胆汤祛利湿热用加味逍遥散调补血气而安矣一妇人所患同前更寒热呕吐两股肿痛先用小柴胡加山栀一剂寒热呕吐顿止次用龙胆泻肝汤一剂肿痛顿消一妇人隂中寒冷小便澄清腹中亦冷饮食少思大便不实下元虚寒治以八味丸月余饮食渐加大便渐实又月余诸症悉愈一妇人隂肿下坠闷痛出水胸腹不利小便频数内热晡热口苦耳鸣此肝脾火症用小柴胡车前胆草苓术升麻二剂少愈又用加味逍遥加升麻数剂渐愈乃以加味归脾加升麻柴胡并补中益气加山栀数剂顿愈仍用加逍遥加味归脾二药调理全愈一妇人患前症热痛或用寒凉败毒药饮食不入时欲作呕小腹重坠此脾胃复损元气下陷先用补中益气加炮姜二剂重坠顿愈又加茯苓半夏二十余剂而愈乃以归脾汤少加柴胡升麻并六味地黄丸而康孙文垣治一妇当暑月小便不利而痛玉戸肿又便血发热左脉弦数右寸短弱此肺气不足肝火太炽盖肝为血海又主踈洩二便玉戸为肝经所络之地治当踈决肝经壅滞俾气畅则新血得以归经热解则小水可自利而肿亦可消矣以滑石三钱桃仁当归白芍各一钱柴胡黄连人参各八分川芎六分甘草桂枝白芷各三分四剂而瘳马鳯林内子有隠疾每月汛行子户旁辄生一肿毒胀而不痛过三五日以银簮烧红针破出白脓盏许而消不必膏药亦无疤痕初用针刺近则以指掐之脓即出但汛行即发上下左右无定所第不离子戸于今八年内外科歴治不效且致不孕孙曰此中焦湿痰随经水下流壅于子戸也经去而痰凝则化为脓本来非毒故不痛用白螺蛳殻火煅存性为君南星半夏为臣柴胡甘草为佐曲煳为丸令早晩服之未终剂而汛行不肿次年生女一妇有隠疾其夫三造门而不言继至欲言而面赭孙开喻之乃俛首曰言之无任主臣先生长者谅无哂山妻子戸中突生一物初长可三寸今则五寸许矣状如坚筋色赤大可拱把胀而且痛不便起止増寒壮热寝食俱减赧于言欲求自尽逡巡百日矣孙曰乃隂挺症也厥隂肝经之脉女子下系庭孔湿热则隂挺犹木有湿热而生也与以龙胆泻肝汤及猬皮散当归黄苓牡蛎猬皮赤芍为末每用二钱空心米饮汤调下去后数月来报云前症果痊兹为汛期一月不至敢问曰此有身也彼疑疾甫愈未必能孕谓曰前恙乃肝经有余之症肝为血海女子血盛则怀胎据血盛当先期今汛逾期实孕耳非病也后果足月生子尚某言昔在粤东与都司李某交善后李没其妻售濠畔街宅与尚仍分院而居两家往来如亲串然一日李妻私语尚夫人有女及筓而病病且甚异欲求尚诊而难于言夫人告尚曰与李君夙交好言之何伤李妻乃言女初患腹痛乆之溲溺甚艰溲内有物能游泳或二或三似有鳞鬛者取视之乃此目鱼半体也身微黒止具一目其背白置水中果如所云试诊之乃肝气乆郁所致投以踈肝之剂而愈李河南人有寡妇患隂中痒不可告人渐至委顿此妇平日䖍奉大士忽有尼僧来与药一色曰以此洗之数洗而愈其药乃蛇牀子吴茱茰苦参也何首乌本名交藤因何首乌服而得名何首乌者顺州南河县人祖能嗣本名田児生而阉弱年五十八无妻子醉卧野中见田中藤两本异生苗蔓相交乆而解解合三四田儿心异之掘根持问乡人无能识者遂曝干捣末酒服七日而思人道百日而旧病皆愈十年而生数男后改名能嗣又与子庭服皆夀一百六十首乌服药亦百三十岁唐元和七年曽文象遇茅山老人遂传其事李翺因着方録云富家子唐靖疮发于隂至烂道人周守真曰病得之欲泄而不可泄也有人隂冷渐渐入隂囊肿满昼夜疼闷不已用上好川椒为末帛包裹囊如不觉热烘热更妙内煎大苏汤汁服妙隂冷两丸如冰出汗两脚痿弱宜补肝汤王节斋曰男子隂痿不起古方多云命门火衰祖气虚固有之矣然亦有郁火盛而致痿者经云壮火食气譬如人在夏暑而倦怠遇冬寒而坚强予常亲见肾经郁火而有此症令服黄柏知母清火坚肾之药而效故须审察不可徧认为火衰症也薛立斋治一妇人吐痰发热遍身作痛小便频数隂中作痒日晡热甚曰此肝脾血虚气滞而兼湿热也用加味逍遥散加车前子而愈马元仪治尤悔姪患隂茎作痛痛甚而愤遂昏迷不醒几閲月诊其两脉浮虚而澁浮为气虚濇为精伤隂阳两虚之候得之忧思劳郁而伤中也经云阳明主润宗筋又阳气者精则养神柔则养筋今悒郁劳倦气血两伤故令作痛以当归补血汤加人参炙草荣养气血桂心秦芁红花宣通血脉一剂而痛止复诊两脉沉微连进大剂参附诸症已平惟彻夜不寐用归脾汤调理而安有人隂肿医以赤土涂之令服八味丸而愈一儿隂肿医亦以赤土涂之愈若乆病而隂肿病已不可救宜速炙水分穴盖水分能分水谷水谷不分故隂肿不特隂肿他处亦肿也尤宜急服禹余粮丸云陈良甫家婢患隂蚀就疮家疗不差蚀处作两疮深半寸良甫于涓子方中捡得甘草汤方仍以自处蚺蛇胆散不经七日疮乃平复甚效凡救十八人手下即活遇斯疾者请流布而传之葛氏云比见人患茎头肿攻下疮欲断者以猪肉汤渍洗之并用黄连黄柏末涂之又方蜜煎甘草末涂之立斋治一妇人隂内脓水淋漓或痒或痛状似虫行诊之少隂脉滑此隂中有疮也名曰䘌由心神烦郁胃气虚弱气血凝滞所致与升麻白芷黄连木通当归川芎白术茯苓柴胡煎服用搨肿汤熏洗更搽蒲黄水银両月余而愈或有胞络虚风邪乗隂血气相搏令气否塞致隂肿痛当以菖蒲散治之更以枳实炒热帛裹熨之冷则再炒或有子脏虚冷气下冲致隂脱出谓之下脱或因产努力而脱者以当归散治之乆不愈者以补中益气汤倍加升麻柴胡升举之靳阁老子隂茎肿痛服五苓散等药不应诊其脉左闗弦数此肝经积热而成以小柴胡汤送芦荟丸一服势去三四再服顿愈一妇人隂器肿痛小水澁滞遇晩寒热交作此肝经湿热为患以龙胆泻肝汤二服小水通利又以四物汤兼小柴胡加花粉木通山栀服之而愈一妇人无故发热月余忽隂中突出一物如鸡冠一片此肝郁脾虚所致以补中益气汤加青皮栀苓柴胡甘草外以白芷苍术紫苏煎汤每日熏洗十余日其患渐小仍用前汤倍参术月余而安一妇人隂中作痒遇夜五心烦热作渴不寐此思虑太过致心肾不交以四物汤加龙胆草山栀知母黄连以银杏散约入隂中二日其痒渐止又朝以八味丸午用归脾汤加银柴胡茵陈月余而愈一妇人隂器半边肿痛身发寒热口干便秘脉实有力以内踈黄连汤一剂大便通利口干乃止惟肿痛尤甚此湿毒结聚欲为脓也以四物汤加角针泽泻二剂脓熟胀痛又透脓散一服出臭脓钟许痛止以八珍汤加丹皮泽泻十余剂而安一妇人肝经风湿下流隂器浮肿痒甚至出血不痛以消风散加苦参胆草泽泻木通山栀外以蛇牀子汤熏洗搽擦银杏散十余日痒止肿消而愈一妇人孀居十余载隂器作痒出虫含忍不言后隂器蚀烂已蚀内臓尫羸发热作渴脉洪而数询其痒痛日乆隂器黒腐小水不禁内臓已坏不可用药彼苦求治痒者虫也痛者损也先用鲫鱼数枚以香料糁炙鱼熟以丝绵薄裹纳入隂中夹之良乆取出红虫长者一寸短者五六分细如丝线约二十余条置温汤中摇摆片时方死彼家惟悦以为可治曰再取再有生化无穷强投养血清肝药终竟不应而死钱国宾曰浙湖戴氏女年五岁胎生双隂溺从上出下戸亦流因母病延诊以私语言及余曰此女天生双隂也不闻楞严经云五种不男之人即此类也长大经行生子如常以上窍为正从此勿疑抚养待配鹤膝风朱丹溪治一丈人年七十岁患脚膝疼稍肿此血虚而挟湿热也用生地归头白芍苍术炒柏川芎桂木通水煎食前热服一男子年近三十滋味素厚性多焦怒秋间髀枢左右一㸃发痛延及膝骭昼静夜剧痛处恶寒或渴或不渴或痞或不痞医多用风药兼补血次年春其膝渐肿痛愈甚食减形羸至春末膝肿如桃不可屈伸诊其脉左弦大颇实寸澁甚大率皆数知其小便必数而短遂作饮食痰积在太隂阳明治之炒柏一两生甘草梢犀角屑苍术盐炒各三钱川芎二钱陈皮牛膝木通白芍各五钱遇暄热加条芩三钱为细末毎三钱重与生姜自然汁同研细多少以水盪起煎令沸带热食前饮之一昼夜四次与至半月后数脉渐减渐轻去犀角加牛膝败龟板半两当归半两如前服又与半月肿渐减食渐进不恶寒唯脚膝痠软未能乆立乆行去苍术黄芩时当夏热加炒柏至一两半依本方内加牛膝春夏用茎叶冬用根杵取汁用之效尤速须断酒肉湿麺胡椒当仲夏加生地半两冬加茱茰桂枝镇江外科史姓者曽治一人鹤膝风以虾蟇用椀锋畧破腹有缝不可穿縳置患处待动脇移时受毒辄死如前再易一枚不过二三枚愈孙文垣治程绍溪中年患鹤膝风两腿及腿肚内外臁肉尽削两膝肿大乃酒后纵欲所致且四肢脓疥淫湿腌臜自分必死家人以病乆医药破家不复求治矣孙以隣人之亲往诊左寸闗浮数右寸短弱两尺沈微曰此气虚血热之候法当大补壮其筋骨犹可冀生第非百日不见功盖补血无速效必渐而需之闗节通利骨正筋柔腿肉自生初以龟版苡仁各三钱苍耳子五加皮头二蚕沙节节香各一钱当归人参黄耆苍术杜仲黄柏各八分红花八分十剂而疮疥渐稀精神稍长再以苡仁五加皮龟版各二钱节节香苍耳子地黄丹参苍术黄柏首乌各一钱人参当归各八分红花木通各五分三十帖可倚杖而行腿肉渐生疮疥尽愈膝肿消去其六后以虎潜丸加鹿角胶首乌狗嵴节节香牛膝用龟胶为丸服三月腿肉复完而愈薛立斋尝治韩廷仪先患风症用踈风化痰养血之药而痊其腿膝骨内发热作痛服十味固本丸天麻丸益甚两尺脉数而无力谓此肾水虚不能生肝木虚火内动而作非风邪所致也不信又服羌活愈风丹之类四肢痿软偏身麻木痰涎上涌神思不清曰此皆脾气亏损不能荣养周身又不能摄涎归源先用六君子加芎归木香数剂以助五臓生化之气以荣养周身而诸症渐愈乃朝以补中益气汤培养脾肺夕以六味丸滋补肝肾如此三月而安一妇人乆郁怒膝肿胸脇不利内热寒热经候不调遍身痠痛此胃气亏损先用补中益气汤加半夏茯苓二十余剂胃气渐醒又用大防风汤与归脾汤膝肿渐消用加味逍遥散大防风汤全消又用八珍汤加丹皮调理而安一妇人患前症肿痛寒热先用大防风汤一剂又用加味逍遥四剂月余肿痛渐退惑于速效另服祛风败毒虚症蜂起仍用大防风为主佐以十全大补而消又服大补汤两月余而愈一妇人患前症两拗中腿股筋牵作痛内热寒势此肝火气滞之症先用加味小柴胡汤四剂后以加味逍遥散为主佐以大防风汤而消又患痢后两膝肿痛寒热往来用十全大补汤为主佐以大防风汤而仍消一妇人患之虽溃而肿不消朝寒暮热饮食不思经水三四月一至此肝脾气血俱虚也用补中益气加味归脾二汤各三十余剂肿渐消而寒热止又佐以大防风月余而能歩履再月余经行如期又服六味丸八珍汤三月而疮敛一男子腿筋弛长月余两膝肿痛此隂虚湿热所乗也用六味丸为主佐以八珍汤加牛膝杜仲间以补中益气汤三月余而消通府刘国威先筋挛骨痛右膝漫肿用化痰消毒之剂肿痛益甚食少体倦加祛风消毒等药寒热作呕大便不实用二陈除湿之类肿起色赤内痛如锥诊其脉滑而无力此脓已成元气虚而不能溃也用十全大补汤四剂佐以大防风汤一剂而溃又百余剂而痊一男子腿痛膝肿脉浮按之弦𦂳此肝肾虚弱也用大防风汤二剂已退彼惑于附子有毒乃服治疮之药日渐消瘦虚症渐至复求治曰倦怠消瘦脾胃衰而不能营运也小便不禁膀胱虚而不能约制也燥热虚痞胃气弱而不能化也恍惚健亡精失而愦乱也恶症蜂集辞之后果殁一男子患腿痛膝微肿轻诊则浮按之弦𦂳此鹤膝风也与大防风汤二剂已退二三彼谓附子有毒乃服败毒药日渐消瘦复求治薛谓今饮食不为肌肤水谷不能运化精微灌溉臓腑周身百脉神将何依夫气短而促真气损也怠惰嗜卧脾气衰也小便不禁膀胱不藏也时有躁热心下虚痞胃气不能上荣也恍惚健忘神明乱也不治后果然此症多患于不足之人故以加减小续命大防风二汤有效若用攻毒药必误一妇人膝肿痛遇寒痛益甚月余不愈诸药不应脉弦𦂳此寒邪深伏于内也用大防风汤及火龙膏治之而消大抵此症虽云肿有浅深感有轻重其所受皆因真气虚弱邪气得以深袭若真气壮实邪气焉能为患耶故附骨痈疽及鹤膝风症虚者多患之前人用附子者以补温肾气而又能行药势散寒邪也亦有体虚之人秋夏露卧为冷气所袭寒热伏结多成此症不能转动乍寒乍热而无汗按之痛应骨者是也若经乆不消极隂生阳寒化为热而溃也若被贼风所伤患处不甚热而洒淅恶寒不时汗出熨之痛止须大防风汤及火龙膏治之若失治为弯曲偏枯有坚硬如石谓之石疽若热缓积日不溃肉色赤紫皮肉俱烂名缓疽其始末皆宜服前汤欲其驱散寒邪以补虚托里也一人患鹤膝风五年敷药三日即愈王心涵传乳香没药各一钱五分地骨皮三钱无名异五钱麝香一分各为末车前草捣汁入老酒少许调敷患处立斋治一男子左膝肿大三月不溃谓体虚之人风邪袭于骨节使气滞而不行故膝愈大而腿愈细名曰鹤膝风遂以大防风汤三十余剂而消张上舍亦患此伏枕半载流脓三月彼云初服大防风汤去附子一钱服二十余剂少愈乃去附子五钱服至三十余剂将愈乃去附子更以三十余剂而痊盖桂附当用而不用则无功也王汝道膝腿肿筋骨痛服十宣散不应脉沈细以五积散二剂而痛止更以十宣散去桔梗加牛膝杜仲三十余剂脓溃而愈此寒气之肿八风之变也脚苏颂曰水气脚气最为急症有人患此以袋盛赤小豆朝夕践踏展转之乆乆遂愈窦材治一人患脚气两䯒骨连腰日夜痛不可忍为炙涌泉穴五十壮服金液丹五日全愈一女人患脚气忽手足遍身拘挛疼痛六脉沈大乃胃气盛也服宣风丸三十粒泄去而愈张文定尝苦脚疾无药可疗一日游相国寺有卖药者得菉豆两粒服之遂愈刘敬叔云荥阳郑鲜之字道子为尚书左仆射女脚患挛癖就王仆医仆阳请水浇之余浇庭中枯树树既生女脚瘥鄱阳周顺治一士人脚弱病方书罗列积药如山而疾益甚令屏去但用杉木为桶濯足及令排樟脑两股间以脚䙀系定月余而安健如故南方多此疾不可不知六七叔婆血少气多大便后脚痛而麻用当归白芍白术青皮地黄川芎甘草桃仁煎服薛立斋治一妇人两肷赤痛寒热口苦呕吐懒食面色青黄此肝木乗脾土用小柴胡汤加山栀升麻茯苓二剂顿愈又用六君子汤加柴胡山栀全愈一妇人饮食劳役两肷兼腿疼痛或时寒热薛以为脾虚湿热下陷用补中益气汤加山栀茯苓半夏治之而痊后复作六君子汤加柴胡山栀全愈一妇人经行后寒热晡热两腿作痛此肝经血虚也用加味逍遥散加山栀治之而愈后因劳日晡内热或用四物黄柏知母之类前症益甚更加食少作泻薛以为元气下陷前药复伤先用六君子汤加补骨脂二剂调补脾胃而泻止食进又用补中益气汤升举元气而痊一妇人年三十有七早孀居两腿骨作痛晡热体倦月经不调或发寒热数年矣一日颈项两侧结核两脇胀痛此系肝经郁火而成也先用小柴胡汤合四物数剂肝症顿愈又用加味逍遥散加泽兰乳香没药三十剂血症渐痊再用加味归脾等药年余而安一孀妇两腿作痛或用除湿化痰等药遍身作痛而无定处薛曰此血症也不信仍服流气饮之类而殁一放出宫人年四十余臀腿内股作痛晡热口干月经不调此系肝经血少不能养经络而然也宜用加味逍遥散加泽兰叶五十余剂诸症稍缓又以归脾汤兼服二百余剂而痊一放出宫人臀腿肿痛内热晡热恶寒体倦咳嗽胸痞月经过期而少彼以为气毒流注服清热理气之剂益甚薛曰此乃肝经瘀血停留所致盖肝经上贯鬲布脇肋循喉咙下循腘内臁绕隂器抵少腹主治之法但当补其所不胜而制其所胜补者脾也制者肝也经曰虚则补之实则泻之此定法也彼不信仍服前药遂致不起薛立斋治一儒者两足发热脚跟作痛用六味丸及四物汤加麦冬五味元参治之而愈后因劳役发热恶寒作渴烦躁用当归补血而安一妇人下体肿痛用人参败毒散加苍术黄柏威灵仙痛减又以四物汤加苍术黄柏防己红花泽泻而安一人足热口干吐痰头晕服四物汤加黄连黄柏饮食即减痰热益甚用十全大补汤加麦冬五味山药山茰而愈吴孚先治褚仁甫病足瘇虚软无力颇能食医与二妙散加米仁木𤓰牛膝防风之属愈服愈惫此脾虚湿热下陷法当补脾升举误用下行之剂故愈陷下也凡诊是症须审右寸不数并能食否如数又不能食则是痿症宜清肺热不可不知即痿不可作痺治是也张路玉治褚廷嘉患脚气痼疾恒服肾气丸不彻六七年来宿患恳除之乃彚取术附桂附耆附参附等法兼采八风散中菊花鳖甲汤中鳖甲贝齿羚羊犀角风引汤中独活防己竹沥汤中姜汁竹沥为丸共襄祛风逐湿之功服后必蒸蒸汗出不终剂而数年之症顿愈沈汝檝子夏月两膝胫至脚痛极僵挺不能屈者十余日或用敷治之法不效其脉耎大而数令拭去敷药与当归拈痛汤二剂汗出而愈陆养愚治邵完吾左臀尖肿痛引至膝腘行动不便眠卧亦艰治疗半年无效肌肉尽削诊之沈弱似缓按之迟迟两尺沈数曰此由元气虚弱寒湿乗之胃气不升隂火伏匿于下法当扶元升阳导湿清热则痛自止用补中益气汤加苍术黄柏猪苓泽㵼桂附少许十剂其痛顿释后去桂附五苓倍人参归身月余肌肉渐生张三钖治一人素有脚气每发则引腰痛不可俛仰其人雄饮明是湿热脉濡而数投拈痛汤八剂渐减遂以摐虎丹酒下二丸空心凡三服腿腕出黒汗永不再发陈三农治一人热从脚起入腹视其形体实作湿郁热成热之候治之以潜行散加牛膝防己丸服之而愈一妇积劳病两足如火烧即恶寒壮热头疼眩晕齿痛齿浮安卧片时少减日二三发此气血俱虚虚火妄动所致以十全大补汤加五味四剂而愈朱丹溪治一妇人脚疼怕冷夜剧日轻用生地白芍归尾各五钱炒黄柏黄芩白术右分四贴水煎带热服一妇人脚乂骨痛用苍术白术陈皮白芍各三钱木通二钱甘草五分分二服送大补丸五十粒儒者章立之左股作痛用清热渗湿之药色赤肿胀痛连腰脇腿足无力此足三隂虚用补中益气六味地黄两月余元气渐复诸症渐退喜其慎疾年许而痊府庠钟之英两腿生疮色黯如钱似癣者三四痒痛相循脓淋漓晡热内热口干面黧此肾虚之症用加味六味丸数日而愈此等症候用祛风败毒之剂以致误人多矣一男子素遗精脚跟作痛口干作渴大便干燥午后热甚用补中益气加白芍元参及六味丸而愈周都宪两腿作痛形体清癯肝脉弦数却属有余之症用龙胆泻肝汤治之愈一妇人两腿作痛不能伸展脉弦𦂳按之则澁先以五积散二剂痛少止又一剂而止更以神应养真而能屈伸一男子腿痛毎痛则痰盛或作嘈杂脉滑而数以二陈汤加升蔴二术泽㵼羌活南星治之而安一男子素有脚气脇下作痛发热头晕呕吐腿痺不仁服消毒䕶心等药不应左闗脉𦂳右闗脉弦此亦脚气也以半夏杜经汤治之而愈一男子脚软肿痛发热饮冷大小便秘右闗脉数乃足阳明经湿热流注也以大黄左经汤治之而愈一男子臁胫兼踝脚皆焮痛治以加味败毒而愈一男子两腿肿痛脉滑而缓此湿痰所致也先以五苓散加苍术黄柏二剂少愈更以二陈二术㯽榔紫苏羌活独活牛膝黄柏而瘥夫湿痰之症必先以行气利湿健中为主若中气和则痰自消而湿亦无所容矣一妇人两腿痛脉濇而数此血虚兼湿热先以苍术黄柏知母龙胆草茯苓防风防己羌活数剂肿痛渐愈又以四物汤加二术黄柏牛膝木𤓰月余而愈一妇人脚胫肿痛发寒热脉浮数此三阳经湿热下注为患尚在表用加味败毒散治之不应乃瘀血凝结药不能及也于患处砭去瘀血乃用前药二剂顿退以当归拈痛汤四剂而愈杨大受云脚气是为壅疾治法宜宣通之使气不能成壅也壅既成而甚者砭去恶血而去其重势经云畜则肿热砭射之后以药治之一妇人两腿痛遇寒则筋挛脉弦而𦂳此寒邪之症以五积散对四物汤数剂痛止更以四物汤加木𤓰牛膝枳殻月余而愈一男子腿肿筋挛不能动履以交加散二剂而愈一妇人患腿痛不能伸屈遇风寒痛益甚诸药不应甚苦先以活络丹一丸顿退又服而瘳次年复痛仍服一丸亦退大半更以独活寄生汤四剂而愈一男子素有脚气又患附骨疽作痛服活络丹一丸二症并瘥上舍俞鲁用素有疝不能愈因患腿痛亦用一丸不惟腿患有效而疝亦得愈矣夫病深伏在内非此药不能通达但近代始云此药引风入骨如油入麺之説故后人多不肯服大抵有是病宜用是药岂可泥于此以致难瘥一男子素有腿痛饮酒过伤痛益甚倦怠脉弱以六君子汤加山查神麹苍术芎归升柴而愈一老人素善饮腿常肿痛脉洪而缓先以当归拈痛汤候湿热少退后用六君子汤加苍术黄柏泽㵼治之而痊一男子毎饮食少过胸膈痞闷或吞酸两腿作痛用导引丸二服顿愈更以六君子汤加神麹麦芽苍术二十余剂遂不复作河间云若饮食自倍脾胃乃伤则胃气不能施行脾气不能四布故下流乗其肝肾之虚以致足肿加之房事不节阳虚隂盛遂成脚气亦有内伤饮食脾胃之气有亏不能上升则下注为脚气者宜用东垣开结导引丸开导引水运化脾气如脾虚湿气壅遏不通致面目发肿或痛者宜用导滞通经汤以踈导之一妇人患腿痛兼足胫挛痛服发散药愈甚脉弦𦂳此肝肾虚弱风湿内侵也以独活寄生汤治之痛止更以神应养真丹而弗挛矣以独活寄生丹熟四物加羌活天麻兎丝木𤓰王执中旧有脚气疾遇春则足稍肿夏中尤甚至冬肿渐消偶夏间依素问註所説三里穴之所在以温针微刺之翌日肿消其神效有如此者缪刺且尔况于灸乎有此疾者不可不知凡灸脚气三里絶骨为要而以爱䕶为第一王旧有此疾不履湿则数岁不作若履湿则频作自后尝忌履湿凡有水湿不敢着鞋践之或立润地亦不敢乆须频移足而后无患此亦爱䕶之第二义也有达官乆患脚气多服八味丸愈亦以脚气冲心惟此药能治有人旧患脚弱且瘦削后灸三里絶骨而脚如故益知黄君鍼灸图所谓絶骨治脚疾神效信然也同官以脚肿灸承山一穴疮即干一穴数月不愈不晓所谓岂亦将摄失宜耶是未可知也执中母氏常乆病夏中脚忽肿旧传夏不理足不敢着艾漫以针置火中令热于三里穴刺之微见血凡数次其肿如失去执中素患脚肿见此竒效亦以火针刺之翌日肿亦消后常炙之凡治此当先三里而后阳硚等穴也王执中患脚气指缝烂每以茶末糁之愈他日复肿而烂用茶末不效渐肿至脚背上以为脚气使然窃忧之䇿杖而后敢行偶卖药僧者见之云可取牀荐下尘糁之如其言而愈此物不值一钱而能愈可忧之疾其可忽哉一人筋动于足大指渐渐上来至大腿近腰结了奉养且厚因酒食作此是热伤血四物汤加酒黄芩红花苍术南星愈忠州太守陈逢原传云渠前知坊州因暑中取凉食𤓰至秋忽然右腰腿间疼痛连及膝胫曲折不能经月右脚艰于举动凡治腰脚药服之无效儿子云安刑曹偶在商熈助教处得养胃散方服之才一服移刻举身麻痺不数刻间脚遂屈伸再一服即康宁又坊州监酒某年㡬四十虚损两脚不能行步试与此药初进二钱大腿麻木遂能起立再服二钱大小指拇皆麻迤逦可行三服驰走如旧太室居士得此方干道己丑嵗在鄂州都幕府日宋判院审言久病脚膝缓弱不能行步试与此药初进二钱大腿麻木遂能起立再服二钱大小指拇皆麻迤逦可行三服驰走如旧数日来谢此疾经年无药不服得方次日即合二服见效五服良愈今有力能拜起矣后数日又云因浴遍身去薄皮如煳肌骨遂莹其效如神其方用全蝎半两天麻苍木草乌头黑附子右为细末拌匀如肾气豆淋酒调一大钱豆用黒大豆能除去腰脚筋骨疼痛其效如神药气所至麻痺少时须臾疾随药气顿愈金山长老于张显学甘露寺斋㑹上説此方渠旧患脚气曽于天台一僧处传方用木𤓰蒸艾服之渐安后来住金山日日登陟脚复痠重又一堂衆处得此方合服颇觉轻健胜前日方云破故纸炒舶上茴香葫芦巴牛膝肉苁蓉川续断杜仲各四两同为细末右用艾四两去枝梗秤以大木𤓰四个切作合子去尽瓤以艾实之用麻线札定蒸三次烂研和药为丸如梧桐子大每服五七十丸温酒盐汤食后服申屠府判传脚气流注四肢手指肿痛不可屈伸四物汤去地黄加附子入姜煎服如常法遇疾作时服之必愈是斋云脚气上攻流注四肢结成肿核不散赤热焮痛及治一切肿毒用甘遂为细末以水调傅肿处又浓煎甘草一味服之其肿即散二物本相反须两人买各处安顿切不可相和清流㕔子韩咏苦此一服病去七八再服而愈云得之牛马牙人医者之意正取其相反故以甘遂傅其外而以甘草引于内所以作效如磁石引针之义也立斋治余举人弟及二十腿膝肿痛不能伸屈服托里药反甚以人参败毒散加㯽榔木𤓰柴胡紫苏苍术黄柏而愈施沛然治张侗初足胫痛三年矣诊之两尺沈细而澁此下焦元气不足不能荣养筋骨宜用滋补舒筋之剂不数服病少间㑹劳病复作且甚再诊则脉兼浮数元气愈耗矣为制人参膏及河车天乙丸间服元气渐壮独两胫作楚足跟疮肿薛立斋治一妇人素血虚因大劳两足发热晡热月经过期或用四物芩连饮食少思胸痞吐痰用二陈枳实黄连大便不实吐痰无度足跟作痛曰足热晡热月经过期肝脾血虚也胸痞吐痰饮食少思脾胃气虚也盖胃为五臓之根本胃气一虚诸病悉至先用补中益气加茯苓半夏脾胃渐健乃佐以六味丸补脾肾不两月而痊一妇人经候不调发热晡热胸膈不利饮食少思服清热寛中消导之剂前症益甚更兼肢体痠痛服除湿化痰等药经候两三月一至服通经降火之剂足跟足趾作痛其热如炙此足三隂亏损用补中益气六味地黄两月诸症渐退又用前汤并八珍汤两月而康一妇人劳则足跟热痛作隂血虚用八珍而痊后遍身骚痒服风药发热抽搐肝脉洪数此肝家血虚火盛生风以天竺胆星为丸用四物麦冬五味芩连炙草山栀柴胡煎送而愈一妇人两足发热足跟作痛日晡热甚此肾肝血虚用逍遥散六味丸五十余剂诸症悉愈朱丹溪治一人足跟痛疾有血热用四物汤加黄柏知母牛膝之类治脚汗用杨花着鞋中或如绵絮入在袜内尤佳不能除为制万灵膏去樟冰加韶粉苏合油麝香以软帛𦂳两胫仍令饮甘草汤不顷刻而痛若失先是两股傍亦伤痛用膏后并愈其方载本草纲目以意増损之后用黄耆建中汤加归参滋养全瘳吴桥治周千户孙幼得软脚疾治者以为痺也百治亡功桥诊之六脉沈滑有力曰病由多服燥药而伤脾气脾气不运故积湿痰气下陷而痰从之故足重而软耳剂以补中去湿加萆薢木𤓰寄生半夏二剂减半四剂复初聂乆吾甥年十九初患吐血用滋养清凉之剂而愈后因体虚两足感冒风寒徧身发热初以为内热也仍服清火化痰药而未经发汗散数日后遂成脚气两足胫及脚背肿痛又二日则两膝痛甚不能屈伸因而遍身作热絶似伤感且小便黄而大便澁予知其脚气初发也用酒大黄赤苓黄芩防己茵陈干葛枳殻制苍术木𤓰厚朴前胡羌活防风牛膝甘草水煎空心或饥时服足跟疮薛立斋治通府黄廷用饮食起居失宜两足发热口干吐痰自用二陈四物益甚两尺数而无力此肾虚之症也不信仍服前药足跟热痒以为疮毒又服导湿之剂赤肿大热外用敷药破而出水乆而不愈及用追毒丹疮实如桃始信薛言滋其化源半载得瘥一男子素不慎起居内热引饮作渴体倦两足发热后足跟作痛或用清热除湿之剂更加发肿又服败毒之药焮赤痛甚却用袪毒清热溃裂翻张状如赤榴热痛如锥内热晡热此因足三隂亏损朝用十全大补夕用加减八味丸外敷当归膏两月余而愈其服消毒等药而殁者不能枚举一膏粱之人两脚发热作渴左尺脉数而无力谓此足三隂亏损防患疽不信反服清热化痰之药更加晡热头晕又服四物知柏日晡热甚饮食渐少而发疽乃用补中益气六味地黄百余而愈其不信以致不起者多矣治逺行脚肿痛方用之可行千里轻便甚妙防风细辛草乌等各为细末糁药一法以蚯蚓涂肿处高阁起脚一夕即愈立斋治杨锦衣脚跟生疮如豆许痛甚状似伤寒谓猎人被兎咬脚跟成疮淫蚀为终身之疾若人脚跟患疮亦终不愈因名兎囓也遂以还少丹内塞散治之少可次因纳宠作痛反服攻毒药致血气愈弱腿膝痿软而死盖足跟乃二硚发源之处肾经所由之地若疮口不合则硚气不能发生肾气由此而泄故为终身之疾况彼疮先得于虚复不知戒虽大补气血犹恐不及况服攻毒暴悍药以戕贼之乎王大国治南昌司理胡慎三左足患痈直穿脚底医已数易日甚一日痛楚几絶国至命急去敷药止服汤剂司理曰汤剂岂能生肌耶国曰愿限半月全愈服至三四日疮口渐合司理大喜才二十日肌肉已满柴屿青治陈学士向山长男孝亷忽患两足涌泉穴中俱有隠隠一青圏旋即破口出水疼痛异常延医治之俱不识其症诊之两尺极微弱症属少隂不足所致遂定十全大补汤乃以年少畏服力劝之服二十余剂而愈续名医类案卷二十五续名医类案卷二十六钦定四库全书续名医类案卷二十六钱塘魏之琇撰遗精孙文垣治一人色慾过度夣遗精滑先服清相火之剂不效继用固澁之剂亦无功求孙治与以玉华白丹浓煎人参汤送二钱两服后稍固兼进六味地黄丸加莲须芡实逺志五味子凡一月而愈玉华白丹钟乳粉白石脂阳起左顾牡蛎李妓两寸短澁两尺洪滑闗弦孙诊之问经可行否曰仅行一日亦㸃滴耳曰此脉在良家主夣遗若不宜有也曰良然即御客时亦或遗遗则冷汗淫淫体倦不能支不与药或问故曰金木相胜心神无主法在不治或谓人尚无恙何便至此曰弦为春令当金之时犹然猖獗设在卯月木旺火相则肺金枯痿水之上源竭矣且肾脉洪滑妓以慾胜隂血既亏淫火愈炽隂虚则病隂絶则死今已咳嗽其兆见矣乌可治乎次年二月果死薛立斋治朱工部劳则遗精齿牙即痛用补中益气加半夏茯苓白芍并六味地黄丸更以十全大补加麦冬五味子而痊一男子白浊夣遗兼脚跟作痛口干作渴大便闭澁午后热甚用补中益气汤加白芍元参并加减八味丸而愈龚子才治陈桂林秀才患夜夣遗精每月一二次或三五次遗后神思昏沈身体困倦诊之六脉微濇无力此隂虚火动之症以辰砂既济丸加紫河车龙骨服之数月奏效奈数患不能谨守因口占里语一章以戒之曰培养精神贵节房更祛尘虑慎寒凉食惟半饱宜清淡酒止三分勿过伤药饵随时应勉进功名有分不须忙几行里语君能味便是长生不老方黄履素曰余年三十外曽患遗精龟头时有精微微流出昼夜常然初时惊惧特甚人身中几许精血而堪此涓涓不絶乎医之髙明者谓为无害但毋服濇药縁病以服附子得之知是火症但凉补而勿热补用六味丸加沙苑蒺藜兎丝子及炒黄柏少许等药将此病付之度外莫寘诸怀如常将理凡两年始全愈龙骨牡蛎等药从未入口盖人身中惟气血周流斯快畅岂可澁之使滞虽得暂效为害实深患者审之予初有惧心及两年间应酬如常絶无倦态岂此精与交媾之元精不同故无大害耶张路玉治韩慕庐季子素禀清癯宿有精滑不禁之恙诊之脉微弦而数尺中畧有不续之状此不但肾气不充抑且气秘不调致不能司封藏之令与六味丸去泽㵼加鳔胶五味畧兼沈香于补中寓宣法虽如此但乆滑窍䟽难期速效耳李士材治一人考试劳神患精滑小便后及梦寐间俱有遗失自服金樱膏经月不騐李诊之曰气虚而神动非逺志丸不可服十日减半一月全愈王叔权曰有士人年少觅炙梦遗为㸃肾腧痠疼令其炙而愈不拘老少皆肾虚也古人云百病皆生于心又曰百病皆生于肾心劳生百病人皆知之肾虚亦生百病人未知也盖天一生水地二生火肾水不上升则心火不下降兹病所由生也人不可不养心不爱䕶肾也平江谭医云夫遗泄寻常只治心肾未有别治以素问仲景考之当治脾服之药屡效用厚朴二两羊胫一两右二味白水麺煳为丸如梧桐子大每服百丸至三百丸米汤下陆祖愚治一人因作文夜深倚几而卧卧即梦遗明早吐血数口数日后复遗复吐自此或间日或连日或吐血或梦遗或与六味地黄汤几百帖即加减亦不出滋隂清火而已数月不愈口干微欬恶风恶寒懒于动作大便溏小便短赤脉之豁大无力沈按则驶曰此症非得之房室乃思虑太过损其心血心血虚则无以养其神而心神飞越因有梦交之事神不守舍则志亦不固而肾精为之下遗肾虚则火益无制逼血妄行而吐上刑肺金而欬其畏风寒而懒动作者火为元气之贼火旺则元气自虚也其肌肉消而大便溏者思虑损其心血即是伤其脾隂也与归脾汤二十剂遗吐遂减半又二十剂诸症俱痊百剂而精神加倍矣缪仲淳治娄东王官夀患遗精闻妇人声即泄瘠甚欲死医告术穷缪之门人以逺志为君莲须石莲子为臣龙齿茯神沙苑蒺藜牡蛎为佐使丸服稍止然终不断缪于前方加鳔胶一味不终剂即愈赵景之太史未第时因肄业劳心太过患梦遗症已三四年矣不数日一发发过则虚火上炎头面烘热手足逆冷终夜不寐补心肾及濇精药无不用过壬申春偶因感冐来邀诊视谈及前症之苦为䟽丸方以黄柏为君佐以地黄枸杞莲须鳔胶萸肉五味车前及麦冬之类不终剂而瘳初景之疑黄柏太寒不欲用谓尊恙之所以乆而不愈者正未用此药耳五臓苦欲补泻云肾欲坚急食苦以坚之黄柏是也肾得坚则心经虽有火而精自固何梦遗之有哉向徒用补益收澁而未及此故难取效立斋治王上舍遗精劳苦愈甚坳中结核服清心莲子饮连翘消毒散不应以八珍汤加山药茰肉逺志十余剂渐愈更以茯苓丸治之遂不复作叶巡检患此云诸药不应卢丹谷与八味丸治之而愈白浊沈朗仲治王雨泉壮年气弱溺后精水淋漓不断服六味丸不应易八味丸反加澁痛两尺脉数而气口虚大此土虚不能隄水也与补中益气加麦冬五味十剂而痊薛立斋治一妇人善怒或小腹痞闷或寒热往来或小便频数时下白淫药乆不愈面青口苦薛以此积愤而不能发散所致用龙胆㵼肝汤而愈用加味逍遥散八珍汤间服而安龚治一男子茎中痛出白津小便闭时作痒用小柴胡加山栀泽㵼木通炒连胆草茯苓二剂顿愈又兼六味地黄而痊司㕔陈石镜乆患白浊发热体倦用补中益气加炮姜四剂白浊稍止再用六味地黄丸兼服诸症悉愈少宰汪涵斋患头晕白浊用补中益气汤加茯苓半夏愈而复患腰痛用山药山茰五味萆薢逺志顿愈又因劳心盗汗白浊以归脾汤加五味而愈后不时眩晕用八味丸全愈孙文垣治一人禀质素强纵饮无度忽小便毕有白精数㸃自以为有余之疾不宜医治经三月以来虽不小便时有精出觉头目眩晕医者以固精澁脱之剂治之两月畧不见功诊之六脉滑大此因酒味湿热下注精藏遂以白术茯苓橘红甘草干葛白豆䓻加黄柏少许两剂即效不十日全安潘见所患白浊精淫淫下治三年不效孙诊之两寸短弱两闗滑两尺洪滑曰疾易愈第待来年春仲一剂可瘳问故曰素问云必先岁气毋伐天和今所患为湿痰下流症也而脉洪大见于尺部为阳乗于隂法当从隂引阳今冬令为闭藏之候冬之闭藏实为来春发生根本天人一理若强升提之是逆天时而洩元气也后医者接踵竟无效至春分逆孙以白螺蛳殻火煅四两为君牡蛎二两为臣半夏葛根柴胡苦参各一两为佐黄柏一两为使麺煳为丸名端本丸令早晩服之不终剂而愈李士材治李郡侯白浊服五苓散数剂无功诊之两尺大而濇是龙火虚炎精瘀窍道用牛膝茯苓黄柏麦冬山药逺志细生甘草十剂而安吴光禄闭精行房患白浊茎中痛如刀割自服㵼火踈利之剂不效改服补肾之剂又不效李诊之曰精乆畜已足为害况劳心之余水火不交坎离频用也用萆薢分清饮加茯神逺志肉桂黄连四剂即效兼服补中益气一二剂而愈陆祖愚治韩舜臣年近三旬夏月逺归连宵多事卧当风凉致成疟疾间一日发自以为虚而投参附凡用参二三钱及五钱者数十剂一医用参一两附三钱又八剂服参约及二斤其病寒轻而热重偶于静坐时觉阳道微湿以纸拭视如浆煳一㸃白而光亮讶为滑精渗漏若此无怪大剂补养无效决死无疑及诊视正当悲哀之后面赤如粧六脉洪滑而数曰脉候无事不必张皇令将溺器涤浄次早诊之脉畧和而仍滑大令倾溺器中有白腻稠粘约半椀许乃曰当此短夜去已如许之多则从朝至暮自当加倍此是白浊非滑精也试思少壮之时每交感输洩之精能有几何病者始大悟乃用萆薢分清饮川萆薢石菖蒲益智乌药茯苓甘草四剂其症减半又以二陈汤加升麻柴胡苍术白术十余剂浊浄而疟亦止夫竒经之脉督行于背嵴任行于腹外冲行于腹中溺出于前自膀胱而来精出于后自侠嵴肾藏而来男浊女带自胃家傍冲而下盖冲为血海其脉起于脬中丹溪曰胃中浊液下流渗入膀胱上句极为有理下句恐未必然曽询患浊者小水或清或浑其浊或随溲溺而下或不时淋沥可见与膀胱竟不相干又见患此症者经年累月饮食照常起居如故非胃家湿热而何此君加之以劳顿醉饱隂虚贪凉而得故得补益甚丹溪曰二陈汤加升麻能使大便润而小便长前后二方昔贤所騐第后人未知用耳按精与溺原分二道所云良是至谓浊不由膀胱而出自胃傍冲而下然则汤饮入胃独不可傍冲而下乎不知带浊之病多由肝火炽盛上蒸胃而乗肺肺主气气弱不能散佈为津液反因火性迫速而下输膀胱之州都本从气化又肝主疎泄反禀其令而行遂至淫淫不絶使惟胃家湿热无肝火为难则上为痰而下为泻耳古今医案于带浊二门独罕存者亦以未达其㫖而施治无騐也至单由湿热而成一味凉燥虽药肆工人亦能辨此其父肖愚一案治呉南邱之子亦疟且浊以二妙散取效立斋治光禄柴黼菴因劳赤白浊如注用归脾汤而愈司㕔张检斋小腹不时作痛茎出白淫用小柴胡加山栀龙胆草山茱芎归而愈马元仪治陈晋臣患浊症累月不止后因房劳痛益甚浊愈频有语以煎苏叶汤澡洗者从之遂致精滑倾盆躁扰不寕发热烦渴两手脉沈而微尺脉不应曰此隂精大伤真阳无偶将脱不乗此时隂气尚存一线以急救其阳而通其隂直至隂尽而欲囘阳罕克有济矣或曰既有阳无隂补隂犹恐不及尚堪纯阳之药重竭其隂乎曰真阳以水为宅水足则凝然不动水竭则不安其位甚而飞扬屑越孰能把握之哉此时隂未囘而阳已絶矣宜急摄虚阳先归窟宅然后补隂以配阳此必然之次序也乃煎大剂白通阳与服便得浓睡诸症渐已次服人参七味汤使隂阳两平而愈萧万舆治一健卒年甫三旬素善饮喜啖辛香病浊窍痛以二陈汤加芩连胆草赤芍车前二剂即止如实症本不难治若㮣施补必变生他症漳庠林震伯素善饮因修途劳顿饥饱失时复冐暍病白浊经年不瘥察前治非辛热即凉㵼或滋补壅塞遂至小腹胀闷或气喘拒食六脉滑数无力此中宫虚热津液下陷膀胱气化不能分泌以归脾汤去木香加炒山栀半夏车前黄连七剂而浊止便清神思清爽矣施笠泽治公谟病小便黄医欲用淡渗之剂施曰霛枢不云乎中气不足溲便为之变但当服异攻散加黄柏一二分可也医曰黄柏一二分遂足清利小便耶曰子不观之漉酒者乎浊醪数壶以黄柏少许旋澄清彻底岂一溲不当之衆皆大噱用之果騐蒋仲芳治梁敬州年六十余病浊三年矣淡渗寒凉温补俱不效诊之六脉俱微惟左寸带数此因心火不降致脾胃之气不升浊物因而下渗法当养心升补若用本病药无益也用丹参茯神逺志枣仁山茰山药黄耆白术升麻柴胡甘草陈皮姜枣煎服三剂其浊倍至询其体健否曰如故曰若使所出尽为津液其体必惫甚今浊増而体健知浊物积于其中为药所迫而出耳清者既升浊者自降再服二剂而病如失矣投之果然使无定见再易一方宁能愈乎张子和治酒监房善良之子年十三病沙石淋已九年矣初因疮疹余毒不出作便血或告之令服太白散稍止后又因积热未退变成淋閟毎发则见鬼神号则惊隣张曰诸医作肾与小肠病者非也灵枢言足厥隂肝之经病遗溺闭癃闭谓小便不行癃谓淋沥也此乙木之病也木为所抑火来乗之故热在脬中下焦为之约结成沙石如汤瓶煎炼日乆熬成汤硷今夫羊豕之脬吹气令满常不能透岂真有沙石而能漏者邪以此知前人所説服五石散而致者恐未尽然经曰木郁则达之先以𤓰蒂散越之次以八正散加汤咸等分顿啜之其沙石自化而下张氏儿年十四病约一年半矣得之麦秋发则易大痛至握其䘒跳跃旋转号唿不已小溲数日不能下下则成沙石大便秘澁肛门脱出一二寸诸医莫能治张曰今日治今日效时日在辰已间矣以调胃承气仅一两加牵牛末三钱汲河水煎之令作三五度嚥之又服苦末丸如芥子许六十粒日加晡上涌下㵼一时齐出有脓有血既定令饮新汲水一大盏小溲已利一二次矣是夜凡饮新水二三十遍病去九分止哭一次明日困卧如醉自后顿失所苦继与太白散八正散等调一月大瘥此下焦药也不吐不下焦何以开不令饮水则小溲何以利大抵源清则流清者是也又刘氏子年六岁病沙石淋张以苦剂三涌之以益肾散三下之立愈一人年二十三岁病膏淋三年矣医不能效多作虚损补以湿燥灼以针艾无少减张曰惑蛊之疾也亦曰白淫实由少腹郁热非虚也可以涌可以泄其人以时暑惮其法峻不决者三日浮屠一僧曰予以有暑病近觉头痛张曰亦可涌愿与君同之毋畏也于是涌痰三升色如黒矾汁内有死血并黄緑水又㵼积秽数行寻觉病去方其来时面无人色及治毕次日面如醉虑其暑月路逺又处数方使归以自备云一男子病淋张令顿食咸鱼少顷大渴又令恣意饮水然后以药治淋立通淋者无水故濇也一妇人患淋乆诸药不效其夫夜告予予按既效方治诸淋用剪金花十余叶煎汤遂令服之明早来云病减八分矣再服而愈剪金花一名禁宫花一名金盏银䑓一名王不留行叶朝议亲人患血淋流下小便在盆内凝如笋蒻乆而有变如鼠形但无足耳百治不效一村医用牛膝根煎汁日饮五服名地髓汤虽未即愈而血色渐淡乆乃复旧后十年病沙石胀痛用川牛膝一两水二盏温服一妇患此十年服之得效土牛膝亦可入麝香乳香尤良薛立斋治一妇人患小便淋沥内热体倦以为肝火血少脾气虚弱用八珍逍遥二散兼服月余而小便利又用八珍汤而气血复一妇人素善小便淋沥不利月经不调半载矣或两脇胀闷或小腹作痛或寒热往来或胸乳作痛或咽喉噎塞或两脚筋牵或肢节结核面色青黄不泽形气日瘦左闗弦洪右闗弦数此郁怒伤肝脾血虚气滞为患朝用加味归脾汤以补脾气解脾郁祛肝火夕用滋肾丸生肝散滋肾水以生肝血抑肝火舒筋膜兼服月余而愈一妇人小便淋濇小腹胀闷胸满喘急诸药不应以为转筋之症用八味丸一服小便如涌而安孙文垣治杭芝冈酒后近内毎行三峰採战对景㤀情之法致成血淋自仲夏至岁杪未愈便下或红或紫中有块如筋膜状或如苏木汁间有小黒子三五日一发或劳心力或乆坐立亦发百治不痊诊之其色白而青肌肉削甚脉左寸沈溺闗尺弦细右寸畧滑此必肺经有浊痰肝经有瘀血良由酒后竭力纵慾淫火交煽精欲出而强忍之致凝滞经络流于溺道新血阻塞而成此症也三五日一至者盈科满溢故耳先与丹参加茅根浓煎服其小便在器中少顷即成金色黄沙乃用肾气丸加琥珀海金沙黄柏以杜牛膝连叶捣汁熬膏为丸调理外以川芎三钱当归七钱杜膝煎服临发时以滑石甘草梢桃仁海金沙麝香为末以韭菜汁调服去其凝精败血则新血始得归源而病根可除矣三月全愈族姪善饮好内病血淋与滑石甘草梢海金沙琥珀山栀青蒿茅根煎膏为丸梧子大每空心及食前灯心汤送三钱不终剂而愈后数年服补下元药过多血淋又作小便痛极立不能出必蹲便乃得所出皆血块每行必一二椀许已半月诸通利清热之剂不应脉洪数以五灵脂蒲黄甘草梢各二钱水煎空心服二帖痛减半改用瞿麦山栀甘草各二钱茅根杜牛膝连叶车前草各三钱生地柴胡木通黄柏各一钱四帖痛全减血止惟小便了而不了以人参葛根青蒿白术茯苓甘草白芍升麻黄柏知母而痊康侯云治暑气在内小便血淋用白虎汤加麦冬煎屡取其效此亦有理李时珍治一男子病血淋痛胀祈死李以藕汁发灰每服二钱服三日而血止痛除深师疗淋用葛上亭长折断腹腹中有白子如小米三二分安白版上隂二三日收之若有人患十年淋服三枚八九年以还服二枚服时以水如枣许着小杯中用爪研之当扁扁置于水中仰面吞之勿令近牙齿间药虽微下喉自觉至下焦淋所有顷药作大烦急不可堪饮干麦饭汁则药热止也若无干麦饭但水亦可耳老小服三分之一当下淋疾如浓血连连耳去者或如指头或青或黄不拘男女皆愈若药不快淋不下以意节度更増服之此虫五六月为亭长头赤身黒七月为斑蟊九月为地胆随时变耳李士材治严邑宰患淋经年痛如刀锥凡清火踈利之剂计三百帖病势日甚脉之两尺数而无力是虚火也缘泥痛无补法愈踈通则愈虚愈虚则虚火愈炽遂以八味地黄料加车前沈香人参服八剂痛减一二而频数犹故前医复云淋症作痛定是实火若多温补恐数日后必将闷絶不可救矣彼疑而问李李曰若不宜温补服药后病势必増今既减矣复何疑乎朝服补中益气汤晩服八味丸逾月而痰去其九更倍用参耆十四日霍然矣杜司寇夫人淋沥两载靡药不尝卒无少效诊之两尺沈数谓有瘀血停留法当攻下因年高不敢轻投但于补养气血之中加琥珀牛膝此等缓剂须以数十剂收功而夫人躁急求效辄欲更端遂致痼疾冯楚瞻治李㕘领年将六旬患淋两载有时频利且速有时㸃滴难通急痛如割肥液如脂如膏或成条紫血日夜不堪时欲自尽询所服有医主通乃服通利则频数无度矣服止濇则结滞难通矣按其脉两寸甚洪余皆无力独肝肾更甚曰肝主踈泄肾主闭藏今肝肾俱病各废乃职利则益虚其虚澁则愈増其滞惟调补肝肾自愈用八味加麦冬二钱升麻八分红花四分重用人参煎服使清者升浊者降瘀者化中气既足肝肾既调开阖自然得所矣后以生脉饮送八味丸于空心以归脾加减服于午后全安一少年劳心色慾过度患小便淋沥胀疼且二便牵痛其脉两寸沈微左闗甚弱右闗弦滑两尺弦濇乃心肺之气不足下陷肝肾之气又不足不能踈洩闭蔵清阳不升中宫郁滞渗入膀胱乃似淋非淋二便牵痛如大瘕泄也今早服六味丸加黄蘗制附子使寒热互为向导以去湿热食逺用补中益气汤去陈皮柴胡加茯苓防风酒炒其渣临晩煎服遂愈张路玉治内阁文湛持夏月热淋医用香薷饮益元散五日不应淋濇转甚反加心烦不寐诊之见其唇赤齿燥多汗喘促不时引饮脉见左手虚数知为热伤元气之候与生脉散频进代茶至夜稍安明日复苦溲便澁数然其脉已和仍用前方不时煎服调理五日而瘥太史沈韩倬患膏淋小便频数昼夜百余昼则滴沥不通时如欲解夜虽频迸而所解倍常溲中如脂如涕者甚多服清热利小便半月余其势转剧面色痿黄饮食兼退脉得弦细而数两尺按之益坚而右闗濇大少力此肾水素弱加以劳心思虑肝木乗脾所致法当先实中土使能隄水则隂火不致下熘清阳得以上升气化通而疼澁瘳矣或曰邪火亢极用参耆补之得毋助长之患乎抑知隂火药虚下陷非开提清阳不应譬之水注塞其上孔倾之涓滴不出所谓病在下取之上若清热利水气愈陷精愈脱而溺愈不通矣遂与补中益气汤用人参三钱服二剂痛虽少减而病者求速效或进四苓散加知母门冬沙参花粉甫一剂彻夜痛楚于是耑服前方兼六味丸用紫河车熬膏代蜜调理服至五十剂参尽斤余而安陜客亢仁轩年壮色苍体丰善啖患胞痺十余年泊吴求治其脉耎大而濇濇不调不时蹲踞于地以手揉其茎囊则溲从谷道㸃滴而渗必以热汤沃之始得稍通寐则有时而遗其最苦者中有结块如橘核外裹红丝内包黄水襍于脂腻之中此因恣饮不禁酒湿乗虚入髓窍而为患因令坚戒烟草火酒湿面椒蒜糟醋鸡豚炙膊等味与半夏茯苓猪苓泽㵼萆薢犀角竹茹作汤四剂不应则以不遵禁忌故乃令坚守勿犯方与调治仍用前药四剂减二三次与肾沥汤加萆薢数服水道遂通溲亦不痛但食不甘美后以补中益气加车前木通调之而安侍卫金汉光年逾花甲初夏误饮新酒致病前则淋沥濇痛后则四痔肿突此隂虚热陷膀胱也先与导赤散次进补中益气势渐向安惟孔中濇痛未除或令进益元散三服遂致遗溺不能自主授剂不应直至新秋脉渐耎弱因採肾沥之义以羯羊肾制补骨脂羊脬制兎丝子浓煎桑根皮汁制螵蛸连进三日得终夜安寝涓滴靡遗矣闵少江年高体丰患胞痺十三年歴治罔效凡遇劳心嗔恚或饮食失宜则小便频数滴沥濇痛不已夜畧交睫即渗漉而遗觉则阻滞如前服人参鹿茸紫河车无算然皆无碍独犯丹皮白术即胀痛不禁张诊之曰病名胞痺惟见于内经由膏粱积热于上作强伤精于下湿热乗虚聚于膀胱素问云胞痺者小腹膀胱按之内痛若沃以汤濇于小便上为清涕详其文则知膀胱虚滞不能上吸肺气肺气不清不能下通水道所以濇滞不利得汤热之助则小便澁澁微通其气循经蒸发肺气暂开则清涕得以上泄也因与肾沥汤方服之其效颇㨗原其寝则遗溺知肝虚火扰踈泄失宜所以服丹皮踈肝之药则胀不胜气之窜以击动隂火也服白术亦胀者不胜其味之浊以壅滞湿热也服人参鹿茸河车无碍者虚能受热但补而不切于治也更拟加减桑螵蛸散用羊肾汤泛丸庶有合于病情然八秩之年犹恃体丰不逺房室药虽中窽难保其不复也黄元吉年六十余因丧明畜妾患小便淋澁春间颠仆昏愦遗溺后遂时遗或发或止至一阳后其症大剧昼则苦于不通夜则苦于不禁其脉或时虚大或时细数而左闗独弦此肾气大亏而为下脱之兆也乃与地黄饮子数服溺濇少可遗亦少间后与八味丸去丹皮泽㵼加鹿茸五味巴㦸逺志调理而安新安富室有男子淋溺不止者渐痿黄诸医束手孙卓三治之亦弗效偶隠几坐以手戏弄水灌后孔塞则前窍止开则通为脑后一穴炙火三炷立愈王肯堂治外兄贺晋卿因有不如意事又当劳役之后忽小腹急痛欲溺溺中有白物如脓并血而下茎中急痛不可忍正如滞下后重之状日夜十数行更数医不效乃作淤血治令以牛膝四两酒浸一宿长流水十碗煎至八碗再入桃仁一两去皮炒红花二钱五分当归一两五钱木通一两生甘草二钱五分苎麻根二茎同煎至二碗去渣入琥珀末二钱麝香少许分作四服一日夜饮尽势减大半按素问竒病论云病有癃者一日数十溲此不足也今瘀血虽散宜用地黄丸加兎丝杜仲益智牛膝之属补隂之不足以杜复至因循未修治遂不得全愈或闭或通一夜数十起溺讫痛甚竟服前丸及以补肾之药入煎剂调理而安从兄尔祝得淋疾日数十溲畧带黄服五苓散稍愈因腹中未快多服利药三五日后忽见血星医以八正散治之不应询其便后时有物如脓小劳即发诊得六脉俱沈细右尤甚此中气不足也便后脓血精内败也经云中气不足则溲便为之变宜补中益气汤加顺气之药以滋其阳六味地黄丸踈内败之精以以补其隂更加五味子敛耗散牛膝通脉络数剂而安萧万舆治郑友患淋经年屡治罔效曰淋症有虚实寒热之殊今君年未三旬元气充实因修途劳役饮食不调复喜火酒脾受湿气时当炎令丁火司权丙火协应故心移热小肠五火因而内灼上肺燥口渴下肾燥淋结前服八正五淋只専治淋而未知清水上源滋益肺金故不效以二陈小柴胡加龙胆草知母木通麦冬一剂减数剂全瘳朱司马六间年五旬艰嗣不慎酒色饮食起居失宜面目青黒怒则晕大便秘塞脱血小便淋血如割屡服清火通淋之剂反増剧脉沈迟两尺兼澁此肾枯竭不能滋生肝血遂致虚火上炎移热二肠迫血下行因而隧道沥枯妨碍升降故每欲便疼塞难堪须用甘温之品滋益化源补养肝水使隂血盛则津液充而淋秘自解矣以补中益气汤去柴胡倍人参加牛膝少加肉桂及加减八味丸入人参从蓉逺志服月余渐愈张云汀年近四十因暑月往来道途多饮火酒遂成癃闭广陵医者已多与清热渗利之剂黄连服至三两不能愈旋里后诊之右尺洪大左尺不应指口燥渴知其三隂已伤与六味地黄汤殊未效更医仍用车前赤苓琥珀木通瞿麦扁畜五苓六一之类遂致一夜必便百余次溺惟㸃滴少腹急痛而胀窘迫楚甚面渐黧黒此复伤少厥二隂致踈泄秘宻俱失其职而太隂太阳之升降气化亦紊也令朝服补中益气暮服六味地黄每方各三十剂乃痊疝杜壬治三十七太尉忽患小肠气痛诸医不效每一发几死上召杜至进药不数服无验太尉曰我命不乆致良医不能治上召杜问所以杜对臣用古方皆不获愈今日选一方容进上遂合药以进一服十愈八九再服全愈因名方曰救命通心散川乌头一两用青盐一钱酒一盏浸一宿去皮尖焙干川楝子一两用巴豆二十一粒同炒候黒色去巴豆茴香半两石燕一对土狗五枚芥子一钱六分为末每服三钱入羊石子内湿纸煨香熟夜半时用好酒半升入盐细嚼石子以酒嚥下不得作声其病遂去辛稼轩初自北方还朝官建康忽得疝疾重坠大如杯有道人教以取叶珠用东方壁土炒黄色然后小煮燥入砂盆内研成膏每用无灰酒调下二钱即消程沙随病此稼轩授之亦效张子和治殄寇镇一夫病㾬疟发渴痛饮蜜浆剧伤冰水医者莫知㵼去其湿反襍进姜附湿为燥热所壅三焦闭溢水道不行隂道不兴隂囊肿坠大于升斗张先以导水百余丸少顷以猪肾散投之是夜㵼青赤水一斗遂失痛之所在又颍尾一夫病卒疝赤肿大痛数日不止诸药如水投石张以导水一百五十丸令三次咽之次以通经散三钱空腹淡酒调下五更下臓腑壅积之物数行痛肿皆去不三日平复如故李审言因劳役饮水坐湿地乃湿气下行流入脬囊大肿痛不可忍以金铃川楝子等药不效求治于张曰可服泄水丸审言惑之又数日痛不可堪竟从张先以舟车丸濬川散下青緑沫十余行痛止次服茴香丸五苓以调之三日而肿退至老更不作夫疝者乃肝经也下沫者肝之色也王敏之病寒疝脇下结聚如黄𤓰每发绕脇急痛不能忍以舟车丸猪肾散下四五行觉药绕病三五次而下其㵼皆水也猪肾甘遂皆苦寒经言以寒万举万全但下后忌饮冷水及寒物宜食干物以寒疝本是水故也即日病减八分食进一倍又数日以舟车丸百余粒通经散四五钱服之利下候三四日又服舟车丸七八十粒猪肾散三钱乃健走如常矣一僧病疝发作冷气上贯齿下贯肾𦂳若绳挽两睪时肿而冷两手脉细而弱断之曰秋脉也此因金气在上下伐肝木木畏金抑而不伸故病如是肝气䃲礴不能下荣于睪丸故其寒实非寒也木受金制传之胃土胃为阳明故上贯齿病非齿之病肝木者心火之母也母既不伸子亦屈伏故下冷而水化乗之经曰木郁则达之土郁则泄之令涌泄四次果觉气和睪丸痒而暖此气已入睪中也以茴香术茂之药使常服之一月而愈霍秀才之子年十二睪丸一旁肿膇张见之曰此因惊恐得之惊之为病上行则为呕血下则肾伤而为水肿以琥珀通经散一㵼而消散朱丹溪治郑子敬因喫酒后饮水与水果偏肾大时作蛙声或作痛炒枳实一两茴香盐炒炒栀子各三钱研煎下保和丸昌世官膀胱气下坠如蛙声臭橘子核炒十枚桃仁二十枚萝卜自然汁研下保和丸七十丸湜兄年三十左肾核肿痛此饮食中湿坠下成热以橘核五枚桃仁七枚细研顺流水一盏煎沸热下保和丸龚子才治一船家小肠疝气肿痛不可忍又病两眼肿痛眵泪隠濇两寸脉洪数两尺脉微此上盛下虚之症用凉药治眼则疝痛愈増用热药治疝则眼痛愈盛百治不效与木香金铃丸空心服以治下焦之虚寒以退血散卧时服以治上焦之风热各三服均愈赵雪山因房劳后五更起早感寒疝气痛不可忍増寒战慄六脉微而无力以五积散加吴茱茰小茴香又与蟠葱散俱不效后以艾灸之将患人两脚掌相对以带子绑住两中指合缝处以艾炷麦粒大灸七壮完痛止神效子才亲家周少峰患疝气偏坠肿痛不可忍遇秀才传一方用黄土水和作干泥拍作大饼于火上烘热熨痛处冷则再易立愈万宻斋治朱氏子病卵肿逾年不消成㿗疝矣问万万曰足厥隂肝经之脉环隂气肝之病为怒小儿性急多哭者常有此症一名气卵常见人病此者不废生育与夀无干曰有治法否曰有勿求速效可也用川楝肉小茴香青皮山茰肉木香当归川芎海藻三棱莪术二味用黒牵牛同炒去牵牛不用共为末神曲为丸温酒下更灸脐旁穴而肿消矣喻嘉言治胡翁常苦脾气不旺迩年少腹有疝形如鹊卵数发后其形渐大而长从少腹坠入睪囊甚易返位甚难下体稍受寒即发发时必俟块中冷气渐转暖热始得缩入不然则胀于隘口不能入也近来益大如卧酒瓶于胯上半在少腹半腹半在睪囊坚𦂳如石其势迸入前后腰脐各道筋中同时俱胀上攻入胃则太吐上攻颠顶则战慄畏寒喻诊之知为地气上攻亟以大剂参附姜桂投之一剂而愈以后但发悉用桂附连效若服十全大补则不应以半阳半隂之药勿克胜病也凡隂邪为害不发则已其发必暴试观天气下降则清明地气上升则晦塞医遇直中隂经之病尚不知所措手况杂症乎第姜桂性热屡服则虑其僣上旧病未除新病必起乃先以姜桂附子为小丸曝令干透然后以参术厚为外廓俾喉胃间知有参术不知有姜桂附子及达积块之所勐烈始露于是病乃渐瘳孙文垣姪患偏坠脐腹腰俞俱胀痛左闗脉弦大鼔指小茴香甘草苍术益智仁防风各五分荔核橘核山查柴胡各一钱山栀青皮各七分服后其痛如旧脉且转数恐作囊痈急为解毒𤓰蒌五钱当归甘草节金银花各一钱连翘柴胡青皮各七分煎服痛定肿消因食鸡鱼脐腹胀痛发热不眠脉复弦以山查𤓰蒌各二钱金银花连翘各八分甘草节黄连当归各五分青皮七分二帖愈李士材治尹文辉嗜火酒能饮五斤五月间入闽中溪水骤涨涉水至七里觉腹痛甚半月后右丸肿大渐如斗闽中医者皆与肝经之剂及温热之品半载无功归就诊李曰嗜火酒则湿热满中涉大水则湿热外束今病在右正是脾肺之湿下注睪丸以胃苓汤加栀子枳殻黄柏茴香十剂畧减即以为丸服至十八斤全安骆元賔十年患疝形容枯藁李视之左脇有形其大如箕以热手按之沥沥有声甚至上攻于心闷絶良乆以热醋熏炙方醒李曰此经之所谓厥也用当归四送汤一月积形衰小更以八味丸间服半载余积块尽消不复患矣卢不逺治汤某长病腹痛痛则绕脐有形甚则欲死皆谓生气独絶于内虑不起诊之闗脉近尺有滑附之乆痛气羸颇乏精彩因用枸杞为君白芍茯苓肉桂吴茰佐之六剂痛止服瑞竹堂方四制枸杞丸一料竟愈夫剂疝疝当引隂原无斯症盖疝者有形之痛而有所止之处故字从山不必定引隂也疝本厥隂肝疾其状若死亦厥隂症故用温补肝肾药而瘳冯楚瞻治王刑部疝痛甚危脉之左三部弦洪而数乃隂甚不足也右闗尺洪大重按有力此膏粱酒湿太过房劳真水消亡木失所养筋无所荣湿热内攻隂寒外遏为疼为胀不可忍以熟地二两山茰山药各二钱滋其肝肾丹皮三钱茯苓二钱五分渗其湿热橘核三钱踈其木郁制附一钱五分盐酒炒黄柏一钱二分使寒热互为向导由是外寒散内热除真水生雷火息而瘳张建东秘传治一切疝气神方于洗浴毕湿身坐门槛上两囊着木印一湿印即于湿印患左灸左患右灸右俱患则左右俱灸须避四眼又一法午月午日午时灸尤妙或小儿不须洗浴但用灰布门槛上令儿坐之亦就所印灸即愈王叔权曰舍弟少戏举重得偏坠之疾有客人为当闗元两旁相去各三寸青脉上灸七壮即愈王彦賔患小肠气灸之亦愈项闗一男子病卒疝暴痛不任倒于街衢人莫能动唿张救之张引经证之邪气客于足厥隂之络令人卒疝故病隂丸痛也急泻大敦二穴其痛立已夫大敦穴者乃足厥隂之二穴也郑亨老病疝灸之得效其法以浄草一条茅及麦秆尤妙度病人两口角为一则折断如此三则则折成角如字样以一角安脐中心两角在脐之下两傍尖尽处是穴若患在左即灸右在右则灸左两边俱患即两穴皆灸艾炷如麦粒大灸十四壮或二十一壮即安也夺命丹治逺年近日小肠疝气偏坠搐疼脐下撮痛以致闷乱及外肾肿硬日渐滋长隂间湿痒成疮悉治之吴茱茰一斤泽㵼二两右为细末酒煮麺煳为丸如梧桐子大每服五十丸空心食前盐汤或酒下神妙不可具述冯仲柔云顷年某仓使家传因令局中合卖绍熙壬子冬予亲曽得效时苦奔㹠寒气攻冲小腹引痛四日只一服臓腑微动痛若失去遂安一方名星斗丸汤浸者用盐水浸泽㵼用四两切作粗片酒浸一宿一人病后饮水患左丸痛甚灸大敦适摩腰膏内用乌附丁麝者将以摩其囊上抵横骨端灸后温帛覆之痛即止一宿肿亦消矣薛立斋治一妇人小腹痞闷小便不利内热体倦懒食用八珍汤加柴胡山檐龙胆草治之而安王肯堂曰张仲景治寒疝腹中痛及脇痛里急者当归生姜羊肉汤主之本草衍义称其无不应騐岂非补肝之效乎余每治病甚气上沖心危急者以八味丸投之立应又补肾之明騐也罗谦甫治漆匠韩提控疝气每发痛不可忍则于榻两末各置一枕往来伏之以受如是三年不已与丁香练石丸三剂良愈盖男子七疝痛不可忍者妇人瘕聚带下皆任脉所主隂经也乃肝肾受病治法同归于一当归附子川楝子茴香各一两右剉碎以好酒三升煮酒尽为度焙干作细末每药末一两入丁香木香各五分全蝎十三个元胡索五钱同为细末拌匀酒煳为丸桐子大每服三十丸至百丸温酒空心送下凡疝气带下皆属于风全蝎治风之圣药也川楝茴香皆入小腹经当归元胡索和血止痛疝以寒邪积于小肠之间故以附子佐之丁香木香为引导也王海藏云杨驸马时患风气冲心饮食吐逆遍身枯瘦日服紫菀丸至二十日㵼出肉块如虾蟇五六枚白脓二升愈李灵患肥气病日服前丸五丸经一年㵼出肉鳖二枚愈马元仪治陈子芳患痰喘发热胸满身痛左边睪丸不时逆上痛不可忍诊之肝脉弦急肺脉独大闗尺虚小此肝肺受邪之候也肝为木藏其化风其生火风火合邪于本位则为热为痛乗于肺金则为痰为喘以柴胡踈肝散治之表症稍安欲速愈别用沙参二两煎服始若相安继转増剧再急诊寸脉鼔数闗脉急疾左丸引右丸痛甚曰闗脉急疾木火自旺也寸脉鼓数火刑肺金也肺为娇藏体燥气肃火邪入之则气化失常金益困而水益张也法宜滋达肺金兼踈肝木以𤓰蒌实五钱润燥紫菀三钱宣通半曲贝母清痰枳殻桔梗开郁杏仁苏子定喘柴胡以达之秦芁以舒之一剂减再剂安调补而愈琇按用沙参原无大谬第单用且重至二两又无甘润之佐则清降之力薄而速反致木火厥张云耳立斋治一男子年逾四十隂囊肿痛以热手熨之少缓服五苓等散不应尺脉迟輭此下虚寒邪所袭而然名曰寒疝非疮毒也以蟠葱散治之少可更以葫芦巴丸服之而平杜举人名京年逾三十隂囊湿痒茎出白物如脓举则急痛此肝疝也用龙胆㵼肝汤而愈有隂茎肿或缩或挺或痒亦以此药治之施笠泽治钱元一患疝气冲痛盖有年矣每抑郁则大作呕吐痰涎不进饮食已未春病且浃旬诊得左闗弦急而鼔右闗尺俱浮大而无力此命门火衰不能生土肝木乗旺复来侮脾用葫芦元胡索等䟽肝之剂以治其标随用八味丸益火之原以消隂翳间进参术补脾之药以治其本渐服渐安数载沈痾不三月而愈钱国賔云黄州客陈思云负货行至徳州赁馆其人素有疝气忽然隂子渐大如斗半月卧牀不起偶有道人化斋彼甚嗔怪道人曰尔病尚得我医如何发怒遂请进见坐问根由与芡实大红药丸用无根凉水送下拱之而去约三日后再来看汝陈服药腹中微响若周身气行之状至三日消已大半道人又至仍与前药二丸三日一次服尽隂子如故谢银一两不受讨紫花布道袍一件而去陈求丸方曰此药汝不能合用紫金锭亦可以消斗大之隂子也余与同寓亲见其治九日而消斗大之隂子真仙丹也蒋仲芳一日治二疝一人升上作痛一人坠下作痛俱闷痛欲絶升上者与故纸三两炒黒豆一两生硫黄七钱俱为末盐酒打餬麫为丸盐酒送下坠下者与补中益气汤加杜仲故纸肉桂炮姜香附川芎二人骇曰疝气同也何方之不同若是曰姑试之至明日而皆愈潘惟秋间患疝气症服肉桂小茴香荔核之类不应自用生姜泡炒糖汤服一二日稍愈遂止饮沙糖汤而愈吴桥治胡有濡父旦逓以疝作逆桥桥以其人习饮醇第以凉剂而清湿热遂愈一日疝作适桥他出乃逆方生家人出桥旧方示之生按方而治不效顷之则小溲浸短小腹浸坚复逆文学先生至注黄金二镒内文学箧中文学力任之治再信而病益进短者枯坚者石矣既而桥至则病甚逓出错言桥心异之此神乱也既诊曰殆矣有濡曰家大人疝逓作赖公一再剂而瘳乃今两君子亦仿故方何卒不效桥曰此刻舟也今病得之内当在隂两君复以隂药投之嫌于无阳也既以隂剂隂阳失其健而不能运则壅阏矣家人侦其故则故女竖私焉桥辞归旦中夜死文学胠箧归金而去汪氏甥素有疝症发则囊如盛二升粟増寒壮热或与小茴香青皮木香胡卢巴等服之囊赤而痛甚势将成痈次日仍与前药诊之脉数大无伦面赤黯亟用熟地二两杞子一两川楝一枚一剂而愈后与人閧颠顶着棒闷絶而甦次日隂囊肿大如疝发时于是颠痛甚则囊痛减囊痛甚则颠痛减寒热往来耑科逓治无效盖厥隂肝脉下络纂上行颠故上下相连而其痛则互为消长也与前方数剂上下皆愈凡疝治之失宜过服香辛燥烈之剂遂成劳损者伙矣鲍二官六七岁时忽腹痛发热夜则痛热尤甚或谓风寒发散之不效又谓生冷消导之不效诊之面洁白微有青气按其虚里则筑筑然跳动问其痛云在少腹騐其囊则两睪丸无有曰此疝痛也与生地甘杞沙参麦冬川楝米仁二剂全愈凡疝症虽有寒湿痰气之殊余所愈多以此方㨗如桴鼔盖症虽不一而病属厥隂则一也要之肝木为病大抵燥火多而寒湿絶少也余鉽儿十岁时忽掷地以拳柱其腹宛转不能语察其面青知疝发也亟以杞子一两川楝一枚煎服下咽立愈小便秘朱丹溪治因服分利之药太过遂致秘塞㸃滴不出谓其胃气陷于下焦用补中益气汤一服而通因前多用利药损其肾遂致通后遗溺一夜不止急补其肾然后已凡医之治是症者未有不用泄利之剂谁能顾其肾气之虚哉盛用敬治文学姚汝明内伤新愈又病食伤他医皆用下药病益甚小便闭中满腹坚如石盛诊之曰此不可用分理药也宜以参耆运其气升柴提其气气升则水自下矣加以益肾之剂数服霍然钟大延治徐大理病小便秘肿胀面赤发喘衆医皆从热症治愈甚大延诊之曰是无火也急煮附子汤一服而愈钱塘有人小便肠秘百方通之不效有一道人钱宗元视之反下缩小便药俄而遂通人皆怪之以问宗元曰以其秘故医者骤通之则小便大至水道愈溢而小便愈不得通矣今吾缩之使水道稍寛此所以得流也此一治殊为特见黄氏小便不通陈雁麓用芒硝一钱研细龙眼肉包之细嚼咽下立愈竹镇有人病溺不下求于乩仙判云牛膝车前子三钱共五钱同剉为粗末将来白水煎空心服之果愈龚子才治一人小便不通服凉药过多胀满几死以附子理中汤加琥珀末调服立通一人小便不通已经七八日遍身手足肿满诸医罔效以紫苏煎汤入大盆内令病人坐上熏蒸冷则添滚汤外用盐炒热熨剂上遍身肿处良乆便通肿消而愈李士材治王郡守痰火喘盛咳正甚时忽然小便不通自服车前木通茯苓泽㵼等药小腹胀闷㸃滴不出李曰右寸数大是金燥不能生水之故惟用紫菀五钱麦冬三钱五味十粒人参二钱一剂而小便涌出如泉若淡渗之药愈多则反致燥急之苦不可不察也先兄念山以谪官郁怒之余又当盛夏小便不通气高而喘以自知医服胃苓汤四帖不效李曰六脉见结此气滞也但用枳殻八钱生姜五片急火煎服一剂稍通四剂霍然矣俞孝亷脩府志劳神忽然如丧神守小便不通李诊之曰寸微而尺鼔是水涸而神伤也用地黄知母各二钱人参丹参各二钱茯苓一钱五分黄柏一钱二剂减十剂乃全安冯楚瞻治王氏女年十三小便不通甚危初二三岁时乳母恐其溺牀切戒之由是寤寐刻刻在心数年以来日中七八次夜中七八次习以为常渐有淋状近来益甚或以导赤利水之剂投之初服稍应乆则増剧㸃滴不通脉之六部洪数乆按无神知为过于矜持勉强小便心肾乆虚又服利水之剂真隂益藁臓涸津枯气何能化以八味汤加五味麦冬取秋降白露生之意也每剂纳熟地二两连进两服使重浊以滋之为小便张本再以其渣探吐之上窍既开下气兼清下焦湿热斯得矣今气虚下陷已乆一两剂未能收功安得伏枕而卧且此不寐非心血不足乃因着意防闲小便故也暂以物衬席上任其流出免取溺器致扰其神自然熟睡矣以补中益气汤提补上中二焦元气加黄柏知母祛下焦湿热使清阳升则浊隂自降脬无湿热则不下坠窍可对而病可瘳矣如法治之果嗒然而觉早视衬布亦不甚湿以乆不阖目得此恬寝神气顿回如未病者调理四日而安张隠菴治一书吏患癃闭诸治无效以补中益气投之一剂而愈或问曰此症人皆利治之不效今以升提治而效其故何也曰君不见夫水注子乎闭其上而倒悬之㸃滴不能下矣去其上之闭而水自通流非其騐耶薛立斋治一妇人患小便淋沥不通面青脇胀诸药不应此肝经气滞而血伤用山栀川芎煎服而愈一妇人小便不利小腹并水道秘闷或时腹脇胀痛此肝火用加味逍遥散加龙胆草四剂稍愈乃去胆草佐以八珍散加炒黒山栀兼服而愈郑奠一曰木𤓰乃酸濇之品世用治水肿腹胀误矣有大寮舟过金陵爱其芬馥购数百颗置之舟中举舟人皆病溺不得出医用通利药罔效迎余视之闻四面皆木𤓰香笑谓诸人曰撤去此物溺即出矣不必用药也于是尽投江中顷之溺皆如旧汪讱菴曰家母舅童时病溺塞服通淋药罔效老医黄五聚视之曰此乃外皮窍小故溺时艰难非淋症也以牛骨作楔塞于皮端窍渐展开药而愈使重服通利药得不更变他症乎乃知医理非一端也一人燥热伤下焦致小便不利当养隂当归地黄知母黄柏牛膝茯苓生甘草白术陈皮之类绍兴刘驻泊汝翼云魏郊知明州时宅库之妻患腹胀小便不通垂殆随行御医某人治此药令服遂愈𤓰蒌不拘多少焙干碾为细末每服三钱重热酒调下不能饮者米饮调下频进数服以通为度小便不禁孙文垣治倪二南内人小水不禁一日二十余脉之右寸洪而有力左寸虚右尺沈微此心肾不交也以当归逺志与之五日而安后凡遇辛苦则发以此服之立效薛立斋治一妇人小便自遗有时不利日晡益甚此肝热隂挺不能约制用六味丸料加白术酒炒黒黄柏七分知母五分数剂诸症悉愈若误用分利之剂愈损真隂必致不起矣一老妇患前症恶寒体倦四肢逆冷薛以为阳气虚寒用补中益气加附子三剂不应遂以参附汤四剂稍应仍以前药而安附子计用四枚人参三斤许李士材治张方伯夫人患饮食不进小便不禁李曰六脉沈迟水泉不藏是无火也投以八味丸料兼进六君子加益智仁肉桂二剂减数剂瘳俞文学忧愤经旬忽然小便不禁医皆以固脬补肾之剂投之凡一月转甚李诊之曰六脉举之则软按之则坚此肝肾之隂有伏热也用丹皮茯苓各二钱甘草梢六分黄连一钱煎成调黄鸡肠与服六剂而安矣适有吴门医者曰既愈当大补之数日后仍复不禁再来求治李曰肝家素有郁热得湿补而转炽遂以龙胆㵼肝汤加黄鸡肠服之四剂即止更以四君子加黄连山栀一月而痊张三钖治一人病风狂服甘遂等利药太过小水不禁服桑螵蛸散未终一料而安真桑螵蛸同桑皮炒逺志菖蒲龙骨人参茯苓当归龟板醋炙以上各一两为末以参汤调下二钱薛立斋治一妇人患小便频数日晡热甚此肝脾血虚气滞而兼湿热也用加味逍遥散加车前子而愈一妇人乆患前症泥属于火杂用寒凉之剂虚症悉具曰此脾胃亏损而诸经病也当补中气为主遂以六君补中二汤兼服两月余而愈刘大参年逾六旬形气瘦弱小便不禁或频数内热口干或咳痰喘晕此肺肾气虚用六味丸益气汤以滋化源彼不信反服补隂降火濇精之剂隂囊作痛或小便不利仍服前药不两月而愈王执中壮年寓学忽有遗沥之患因閲方书见有用五倍子末酒调服者服之而愈药若相投岂在多品而亦无事于灸也大便不通安康郡太守苦风祕陈为处二仁丸杏仁去皮尖麸炒黄麻仁另研枳殻去瓤麸炒为末诃子炒去核为末右用炼蜜为丸桐子大每服二三十丸温水下未利增之乃愈薛立斋治一老妇大便欲去而难去又不坚实腹内或如故或作胀两闗尺脉浮大薛以为肠胃气虚血弱每服十全大补汤加鹿从蓉去后始快若间二三日不服腹内仍胀大便仍难一妇人大便秘濇诸药不应苦不可言令饮人乳而安张子和曰顷有老人年八十岁臓腑濇滞数日不便毎临便时头目昏眩鼻塞腰痛积渐食减纵得食便结燥如弹一日友人命食血臓葵羮油渫菠蔆菜遂顿食之日日不乏前后皆利食进神清年九十岁无疾而终图经云菠蔆寒利肠胃芝麻油炒而食之利大便葵寛肠利小便年老之人大小便不利最为急切此亦偶得㵼法耳子和表兄病大便燥滞无他症常不敢饱食饱则大便极难结实如銕石或三五日一如圊目前星飞鼻中血出肛门连广肠痛痛极则发昏服药则病转剧巴豆芫花甘遂之类皆用之过多则困㵼止则复燥如此数年遂畏药性暴急不服但卧病待尽两手脉息俱滑实有力以大承气汤下之继服神功丸麻仁丸等药使食菠蔆菜及猪羊血作羮百余日充肥亲知骇之粗工不知燥分四种燥于外则皮肤皱揭燥于中则精血枯涸燥于上则咽鼻焦干燥于下则便溺结秘夫燥之为病是阳明化也水液寒少故如此然可下之当择之巴豆可以下寒甘遂芫花可以下湿大黄朴硝可以下燥内经曰辛以润之咸以软之周礼曰以滑养窍龚子才治一男子年六十七因怒左边上中下三块时动而胀痛揉之则散去心痞作嘈食胃口觉澁夜卧不宁小便澁大便八日不通一医以大承气汤一医以化滞丸一用猪胆导法一用蜜导俱不效诊之六脉弦数有力此血不足气有余积滞壅实大黄末三钱皮硝五钱热烧酒调服下黒粪如石数十枚如前再进下粪弹盆许遂安后以四物汤加桃仁红花酒蒸大黄黄连栀子三稜莪术枳殻青皮木通甘草十数剂而愈李时珍治一宗室年几六十平生苦肠结病旬日一行甚于生产服养血润燥药则泥隔不快服硝黄通利药则若罔知如此三十余年矣诊其人体肥膏粱而多忧郁日吐酸痰椀余乃寛又多火病此乃三焦之气壅滞有升无降津液皆化为痰饮不能下滋肠腑非血燥比也润剂留滞硝黄徒入血分不能通气俱为痰阻故无效也乃用牵牛末皁角膏丸与服即便利自是但觉肠结一服就顺亦不妨食且复精爽盖牵牛能走气分通三焦气顺则痰逐饮消上下通快矣外甥柳乔素多酒色病下极胀痛二便不通不能坐卧立哭呻吟者昼夜医用通利药不效遣人叩李李思此乃湿热之邪在精道壅胀隧路病在二隂之间故前阻小便后阻大便病不在大肠膀胱也乃用楝实茴香穿山甲诸药入牵牛加倍水煎服一服而减三服而平张景岳治一壮年素好火酒适夏月醉则露卧不畏风寒此其食性臓气皆有大过人者因致热结三焦二便俱闭先以大承气汤用大黄五七钱如石投水又用神祐丸及导法俱不能通且前后俱闭危益甚遂仍以大承气汤加生黄二两芒硝三钱又加牙皁二钱煎服黄昏进药四鼔始通大便通而后小便渐利此所谓盘根错节有非斧斤不可者若优柔不断鲜不害矣朱翰林太夫人年近七旬偶因一跌即致寒热医与滋隂清火势转甚诊之六脉无力虽头面上身有热而口不渴且足冷过股曰此隂虚受邪非跌之为实隂症也遂以理隂煎加人参柴胡二剂而热退日进粥二三椀已而大便半月不通腹且渐胀咸以燥结为火欲复用凉剂张不可谓若再用清火其原必败不可为矣经曰肾恶燥急食辛以润之正此谓也乃以前药更加姜附倍用人参当归数剂而便通腹即退日就瘥按此症乃隂虚阳越亦类中之轻者一跌而病良有以也不知隂症二字何以揷入其生平见解大可知矣李士才治蒋少宰服五加皮酒遂患大便秘结四日以来腹中胀闷服大黄一钱通后复结李曰肾气衰少津液不充误行踈利是助其火矣以六味丸料煎成加人乳一钟白蜜五钱二剂后即通十日而愈顾文学素有风痰大便秘治风须治血乃大法也用十全大补汤加秦芁麻仁杏仁防风煨皁角仁半月而效三月以后永不再发冯楚瞻治崔姓人六脉沈微身热四肢厥冷发狂谵语连夜不寐口渴浩饮二便俱秘此隂伏于内逼阳于外因津液不行故小便秘而口干渴非实热也因谷食乆虚故大便虚秘不通非燥结也若不急为敛纳则真隂真阳并竭矣乃用熟地麦冬以壮金水炒白术以托住中气牛膝五味以下趋藏敛制附子以引火归源另重煎人参沖服不三剂狂定神清思食而愈按此亦隂虚阳越之病甚则为类中其治法亦大醇而小疵耳至云隂伏于内逼阳于外亦与景岳案中谓为隂症同一糢煳也此二案不入类中门者以世俗惟以二便为急且风秘一条人不讲也胡念菴治陈盐商年七十六矣春时患中风脱症重剂参附二百余帖获痊至十月大便秘结不行日登厠数十次冷汗大出面青肢厥医用滋补剂入生大黄三钱胡深以为不可戒之曰老年脱后幸参附救全不能安养过于思虑以致津液枯竭传送失宜何事性急以速其变若一投大黄往而不返恐难收功矣姑忍二三日势当自解病者怪其迟缓口出怨咨之辞次日不得已用人参二两苁蓉一两当归五钱松柏仁各五钱附子三钱升麻四钱煎服外用緑矾一斤入圊桶以滚水沖入扶坐其上一刻而通按伤寒疟利之后患秘结者皆由攻下散表失宜所致究其由则皆血燥为病至若风秘一条其病本由燥火生风医者昧于风字动用风药死者已矣其存者亦必贻后患然此尚其轻者也张路玉治杨松龄夏月感冒服发散十余剂二便俱闭一医用硝黄下之少腹左畔遂胀起如墩不赤不热有时哔哔作声疡医以敷药治其外以解毒利水药治其内药未进而躁扰不宁诊之六脉𦂳细而驶此过汗津液大伤又与苦寒攻里致隂邪内结膀胱不化溺积不通法在不救幸胃气有权形神未藁尚能少进粥糜姑许以治因与济生肾气大剂煎成入有嘴壶托起其项徐徐仰灌升许频令转侧以鵞翎探吐即时溲便如注少腹顿平更与十全大补调理而安此症前后患者四五人或小淋沥或遗溺不止或形羸气脱皆力辞不治按此由感症混表混攻而成秘结收入此门以备㕘酌孙文垣治温南溪内人居常大便秘结面赤不思饮食头时眩晕诊之右关尺滑大有力此痰火症也用𤓰蒌四钱为君滑石三钱枳实二钱半夏一钱半为臣萝卜子姜黄各一钱为佐两帖愈矣又教以或遇大便秘结每服当归龙荟丸加牛胆南星一钱立愈一人大小便秘数日不通用商陆捣烂敷脐上立通一人大便秘乆用乌桕木方停一寸噼破以水煎取半盏服之立愈陆养愚治关望亭年近古稀常患脇痛用行气药及当归龙荟丸即愈后患便秘服润肠丸便虽通而饮食减胸膈不舒有时温温作痛若数日不服又秘结矣或以髙年血不足所致投以四物汤数剂并小便亦不通三日胀急殊甚宻导熨剂百计不解脉之沈迟而弱询其平日大便有欲解不解之状及解又润而不燥曰此非血秘乃气虚不能传送所致也用补中益气汤少以木香白豆蔲佐之二剂而便俱通此后常服一剂不惟无秘结之患且饮食倍增脇痛亦不作矣陆祖愚治邱念招禀赋薄弱常有梦遗症爱食燥炒饭大便二三日一度忽受风寒仍喫燥饭且日进四餐旬日间饮食如旧而大便竟不行后复寒热头痛发黄发斑黄退而斑色纯红仍以凉解之剂煎送润字丸二钱五分良乆去燥矢七八瑰斑消身微凉然胸口尚不可按再服凉解六剂便不行而小腹微满或谓病已月余可以议下弗之聴仍用润字丸二钱五分姜汤服少顷去大便七八块而胸中如故令以前方日服一剂间三日投润字丸二钱病至七十余日服润字丸计五两胸膈犹未清然病乆肌肉削尽况常有遗症不宜再行消导矣枳实二钱山查二钱人参六分附子四分连进三剂遂大便日行一次人参渐加枳实渐减数剂后食进病起服参至半斤始得复元丹溪治一妇人脾疼后患二便不通此是痰隔中焦气聚上焦二陈加木通先服后吐渣再煎烧皁角灰为末粥清调下一尼体厚病吐逆忽小便不利头汗出立毙薛立斋治儒者王録之素痰甚导吐之后大便燥结头晕眼花等症尺脉浮大按之则濇此肾气虚而兼血虚也四物送六味四剂诸症悉退仍用前丸月余而康佥宪髙如斋素唾痰服下痰药痰去甚多大便秘结小便频数头晕眼花尺脉浮大按之如无谓肾家不能纳气归源前药复耗金水而甚用加减八味丸料煎服而愈陈三农治中州王太学素多酒食病下极胀痛二便不通坐卧不能沈吟七日矣百般通利不应此湿热之邪遏塞二隂壅胀隧路故前后不通病不在大肠膀胱也乃用韭菜子穿山甲茴香楝实各一钱五分入牵牛头末三钱水煎一服即减三服即愈乃知牵牛能达右肾命门走精隧故东垣用天真丹以牵牛盐水炒黒入佐沈香官桂杜仲破故纸治下焦阳虚也陈良甫曰一男子病风淫末疾或用快药利之患肺痿咯脓血至大便不通而死惜哉易思兰治一儒者患便秘症初因小便时秘服五苓散八正散益元散俱不效一医诊得二尺俱无作隂虚水涸用八味丸日一服三日大便亦秘口渴咽干烦满不睡用脾约丸润肠丸小便日数十次惟㸃滴而已大便连秘十日腹满难禁衆议窍自利果愈继以调养失宜一月后其症复发梁以前方二剂服之亦令探吐不唯不效初止少腹胀闷吐后胸膈亦胀闷难堪矣六脉洪大而空冯曰前者神气未衰今则汗多心跳精力甚疲必补中气乃能升降运行仍令服前方二剂闷益甚则以人参一两附子三钱浓煎温服少顷自胸次以至小腹漉漉有声小便连行而愈信乎药不执方也吴浮先治曹庶常患小便不通多服分利之药遗尿一夜不止既而仍复秘塞㸃滴不行此利药太过肾气亏极急用补中益气汤送肾气丸遂痊黄履素曰予家有仆妇患小便不通之症时师药以九节汤腹渐满而终不通几殆矣有草泽医人以白萝卜子炒香白汤吞下数钱小便立通此予亲见之者孙文垣治衷洪溪以冲暑往来经畧政事致发热燥渴因过食冰浸𤓰果遂成泄㵼小水短少医与胃苓汤加利药㵼止而大便燥结不堪乃用润肠丸复㵼不止又进前药㵼止而小水失其常度脐下胀急立溺则㸃滴不出卧则流渗不竭以频取夜壶致通宵不寐治半月精神削寝食废诊之两寸短弱关缓大两尺洪大此余暑未清素善饮湿热流于下部也以益元散三钱煎香薷汤服之畧无进退脉亦如昨再思之此盖尿窍不对也膀胱者脬之室也脬中湿热下坠立便则窍不对小水因不得出卧则脬下坠而渗出膀胱犹以窍不对涓涓流溢不能畅达故了而不了也治惟提补上中二焦元急用三一承气汤下之服后微利随秘又加小腹烧脐满痛复用舟车丸遇仙丹每空心一服日利三五次里急后重下皆赤白如此半月日夜呻吟惟进米饮及茶盂许诊得两寸沈伏有力两关洪缓无力两尺不见曰关尺无恙病在膈上此思虑劳神气秘病也以越鞠汤投之服一盂嗳气连出再一盂大小便若倾所下皆沈积之物浑身稠汗因进姜汤一盂熟睡睡觉粥进二盏复诊脉平调理气血而愈立斋诊职方陈莪斋年逾六旬先因大便不通服内䟽等剂后饮食少思胸腹作胀两脇作痛形体倦怠两尺浮大左闗短澁右闗弦澁时五月此乃命门火衰不能生脾土而肺金又尅肝木决其金旺之际不起后果然万宻斋治汪玉虹大便不通服通幽汤润肠丸俱不效诊其言微气弱乃内伤症也气口脉浮大而软此气不运而血不润气血两虚故也宜亟补之曰其如腹胀何曰无虑但服补中益气汤倍加当归五日而愈许学士治一人母年八十四忽尔腹痛头疼恶心不食召医数十议皆用补脾进食治风清利头目等药数日难愈全不入食其家忧惶许辨説前药皆误矣此症正是老人风秘臓腑壅滞聚于胸中则腹胀恶心不思饮食又上至于巅则头痛神不清也若臓腑流畅诸疾悉去矣乃用紫苏子大麻子各半合洗净研细取汁一盏分二次煮粥两啜而气滞先下结粪如胡椒者十余枚后渐得通利不用药而愈矣文潞公在北门日盛夏间苦大腑不调公随行医官李琬本衢州市戸公不独终始涵容之又教以医事公病泄利琬以言动摇之又求速效即以赤石脂龙骨干姜等药馈公公服之累日不大便其势甚苦初虞世共城来见公未坐定语及此事公又不喜服大黄药虞世告曰此燥粪在直肠药所不及请以蜜箭导之公以为然时七月中苦热虞世冒汗为公作蜜箭是夕三用下结粪四五十枚大如胡桃色黒如橡栗公二三日间饮食已如故攅宫有一老人患风秘八九日不通有木匠授以此方只一服见效用不蛀皁角当中取一寸许去黒皮以沸汤半盏泡上用盏盖定候通口服之先便少粥通后即食缪仲淳治唐震山年七十余便燥结胸中作闷曰此血液枯藁之候用大肉苁蓉三两白汤三碗煎一碗顿饮饮竟大便通胸中快然偶一医问疾曰此刼药也当调补脾胃为主易以白术厚朴茯苓陈皮病如故唐翁曰误矣仍饮前药立解髙存之闻而叩其故缪曰肉苁蓉峻补精血骤用之反动大便药性载甚明也张选卿治大便不通屡騐方朱砂真芦荟滴好酒少许和丸每服一钱二分好酒吞下朝服暮通暮服朝通须天晴时修合为妙刘云宻治一老人因冒雨感寒未经发汗至春初内热烦燥胸膈𦂳满十日不大便用清觧二剂入口即吐其半加熟大黄利下之咽即吐去殆尽盖因痰热凝结胸膈以治血分者反拒而不受也因用牵牛大黄丸缓缓服之而大便通后乃服清热化痰药十余剂而渐安则较濒湖所説老妇肠结症又进一剂解矣吴桥治张邦达谢邑归年踰艾矣其貌壮硕如厠率易行偶以信宿梦遗早唿㫖酒进人膏二七既而大便稍实无他端张所善者巴深以为误饮而酿内热不急下且虞有他既饮大黄汤不为动犹以为热甚至于再三腹胀膨脝骎骎石矣旬日尸寝如死昏瞑不食不言桥诊之脉隠隠将絶桥曰司启闭主二溲脾居中制之必闗脾而后转运长者故中枵而下濇误以悍剂伐之脉有死征不可为矣衆曰否即中气乏遇下且如建瓴何不为动桥曰公等信知脾虚不任寒凉不知脾毙则寒凉无所用矣诸子跽曰诚得一剂借手庶母恝于人子之心曰第进独参汤当下其下亦薄于治无裨既得剂则肠鸣而溲腹胀者亏三之一张乃张目问状人人以为更生诸子问曰大黄不行而人参行何説桥曰否中权废矣即前茅安所受命哉补中而建招摇摧坚者始为之用此亦人参用大黄尔非自用而能下之顾病少间而脉不归终于不治深且复至将攘为己功大诟诸子曰尔曹以不治治家丈人无人子礼兹更一下而起复何待乎桥故避深度复争之无益适诸子问可否乃徐应曰等死尔下则死疾不下则死迟公等自裁桥何敢与深诟愈急卒复下之不旋踵死矣王生病发热头痛腹胀甚医为之解散热退而痛如故且不得前后溲又以大黄通之大溲稍行小溲赤澁胀痛特甚仍以为热结将复下之桥诊曰病得之三劳倦且内复食冷尔内则损肾劳倦食冷则损脾肾主大小溲肾损则不能转输故作湿热而为胀满借令亟下则将亡隂胀满有加矣危之道也王俯首叩枕曰诚如公言三者皆如见遂投人参五苓散一服得前溲再乃大通痛亦寻减病者求通后溲急桥曰公六脉沈微且数必假信宿脾气始回脾得主则湿热将自行毋欲速明日大溲自下调理月余而愈续名医类案卷二十六续名医类案卷二十七钦定四库全书续名医类案卷二十七钱塘魏之琇撰惊张子和治卫得新之妻旅中宿于楼上夜值盗刼人烧舍惊堕牀下自后每闻有响则惊倒不知人家人辈蹑足而行莫敢冒触有声岁余不痊诸医作心病治之人参珍珠及定志丸皆无效张见而断之曰惊者谓阳从外入也恐者隂从内出也惊者谓自不知故也恐者自知也足少阳胆经属肝木胆者敢也惊怕则胆伤矣乃命二侍女执其两手按髙椅之上当面前置一小几张曰娘子当视此一木勐击之其妇大惊张曰我以木击几何以惊乎伺少定击之惊又缓又斯须连击三五次又以杖击门又遣人画背后之窗徐徐惊定而笑曰是何治法张曰内经云惊者平之平者常也平常见之必无惊是夜使人击门窗自夕达曙夫惊者神上越上从下击几使其下视所以收神也一二日虽闻雷亦不惊徳新素不喜至是终身厌服如有人言张不知医者执戈以逐之张谓卜曰汝妻亦当病卜曰太医未见吾妻何以知之曰尔感此惊几年矣卜曰当被火时我正在草堂中熟寐人惊唤我睡中惊不能言火已塞门我父拽出我火中今五年矣张曰汝胆伏火惊甲木乗脾土是少阳相火乗脾脾中有热故能食而杀谷热虽能化谷其精气不完汝必无子盖败经反损妇人汝妻必手足热四肢无力经血不时卜曰吾妻实如此亦已五年矣他日门人因观内经言先㵼所以胜次㵼所胜之论其法何如以问张张曰且如胆木乗脾土此土不胜木也不胜之气寻救于子已土能生庚金庚为大肠味辛者为金故大加生姜以伐木然不开脾土无由行也遂用舟车丸先通其闭塞之路是先㵼其所不胜后用姜汁调濬川散大下之次㵼其所胜也大抵阳干尅阳干腑尅腑脏尅脏卜氏子年二十八嵗病身弱四肢无力面色苍黄左脇下身侧上下如肾状每发则痛无时食亦减大便如常小便微黄已二三载矣诸医穷救张治之视其部分乃足厥隂肝经兼足少阳胆经也曰甲胆乙肝故青其黄者脾也诊胆脉小此因惊也惊则胆受邪腹中当有惊涎緑水病人曰昔曽屯军被火自是而疾作乃夜以舟车一百五十丸濬川散四五钱加生姜自然汁平旦果下绿水四五行或问大加生姜何也曰辛能尅木也下后觉微痛令再下之比前药减三之一又下绿水三四行痛止思食反有力张路玉治吴昭如室年壮体丰而素有呕血腹胀脾约便难之恙两遭回禄忧恚频仍近于失血之后忽然神气愦乱口禁目瞠诊其气口数甚而促弦大而芤形神不能自主似有撮空之状或谓症犯条疑不出五日当毙张谓不然若是撮空必然手热散漫今拈着衣被尽力扑摘定为夹惊夹怒无疑爪者筋之余非惊怒而何况脉来见促当是气中结殊非代脉之比询其病因惊怒俱有遂用钩藤一两煎成入竹沥半盏姜汁五匙连夜制服服后即得安寐六脉亦稍平但促未退仍用前方减半牛黄一分其夕大解三度去结屎五六十枚腹胀顿减脉静人安数日平复如常老僧悟菴心悸善恐遍服补心养血之药不应天王补心丹服过数斤惊悸转増面目四肢微有浮肿之状求张治察其形肥白不坚诊其脉濡弱而滑此气虚痰饮浸积于膈上也以导痰汤稍加参桂通其阳气数服而悸恐悉除更以六君子加桂水泛作丸调补中气而安吴孚先治王兵宪患惊悸时或烦躁夜更靡宁右闗虚弱左寸尤甚与加味归脾二十剂全愈龚子才治一童子因用心过度少寐惊悸怔忡恶寒先用补中益气汤茯苓枣仁逺志恶寒渐止又用加味归脾汤惊悸稍安再用养心汤而安杜某治林学士子居常喜食海蛤饮食之顷未尝不设至十八年忽面色顿青形体瘦削夜多惊悸皆谓劳瘵之疾百疗不瘳杜脉之曰非病何以知之虽瘦削面青精神不减问学士子秀才好食甚物曰多食南海中味杜曰但多服生津液药病当自愈如是经两月面色渐有红润意夜亦无惊悸林问所以然杜曰王冰素问云盐发渴乃胜血之症海味加盐物既多食使心血渐衰则夜惊悸今既去咸用生津液之药人且少壮血津易生故疾去乃安矣薛立斋治一妇人劳则心跳怔忡寒热往来用归脾汤为主佐以八珍汤诸症悉愈又用加味逍遥散宁志丸而安后复作服归脾宁志药即愈一妇人患惊悸怔忡日晡发热月经过期饮食少思用八珍汤加逺志山药枣仁三十余剂渐愈佐以归脾汤全愈后因劳发热食少体倦用补中益气汤又因怒适月经去血不止前症复作先以加味逍遥散热退经止又用养心汤治之而痊一妇人惊悸怔忡自汗盗汗饮食不甘怠惰嗜卧用归脾汤而愈至年余怀郁结患前症兼衂便血仍用前汤而愈许绅者京师人嘉靖初供事御药房受知于世宗累迁太医院使歴加工部尚书领院事二十年宫婢杨金英等谋逆以帛缢帝气已絶绅急调峻药下之辰时下药未时忽作声去紫血数升遂能言又数剂而愈帝徳绅加太子太保礼部尚书赐赉甚厚未几绅得疾曰吾不起矣曩者宫变吾自分不效必杀身因此惊悸非药石所能疗也已而果卒赐谥恭僖官其一子䘏典有加明太医者官最显止绅一人马元仪治一人患心悸症肢体倦怠或以隂虚治之不效诊其脉浮虚无力盖得焦劳思虑伤心也内经云心痺者脉不通烦则心下鼓又原病式云水衰火旺心胸躁动其言脉不通者正以焦劳太过心臓之脉郁而不通也郁则伤血而动君火故悸动不宁也心之下脾位脾受心病郁而生涎精液不生清阳不布故四肢无气以动而倦怠也法宜大补心脾乃与归脾汤二十剂即以此方作丸服之全愈章氏妇因失恃于归劳心悒郁形志倍伤遂心悸恍惚身体如在舟车云雾中或与降气理痰之剂不应诊之两脉虚微尺脉倍弱曰夏劳过度则脾损脾虚必盗母气以自救故心虚而悸心藏神为十二官之主虚则无所聴命而恍惚不安也宜大培土气则脾自复不仰结于心而心亦安神亦守矣与人参附子理中汤一剂而安四剂神气大复脉和而愈仲氏女因惊恐即发热神昏语言错妄脉之右结濇左浮弦此虽惊恐而得实先因悒郁所伤也凡郁则肺金必亏肝脉因之寡畏而妄行肾水因之失养而不足加以惊恐则肾益伤而肝愈扰其发热者风木内甚也神昏者火热上腾也宜舒通肺气以制肝生肾用𤓰仁紫菀枳殻桔梗杏仁苏子秦芁胆星二剂右脉透神气清加生首乌黄连二剂热亦退再以生地三钱首乌五钱逺志一钱牛膝知母胆星一钱贝母橘红茯神各一钱甘草五分而愈盖金气治则木受制而水得所养一举而三善备矣若泥惊恐所致而用金石脑麝之品不几延寇入室乎髙逢辰表姪尝游惠山暮归遇一巨人醉卧寺门惊悸不解自是便溺日五六十次李氏云心小肠受盛腑也因惊而心火散心虚肾冷而然其伤心之验欤按经云惊则心无所倚恐则伤肾是为水火不交二臓俱病臓既受病腑欲専为其可得乎此受盛职废运化无权而渗泄不禁矣长山徐妪遘惊痰初发手足颤掉褫去衣裳臝而奔或歌或哭或牵曳如舞木偶麄工见之吐舌走以为鬼魅所惑周汉卿独刺其十指端出血已而安缪仲淳治顾太学叔夏内人舟中为火所惊身热羸弱几成劳瘵症医误投参茋势危甚以清肌安神之剂与之戒以勿求速效凡十数剂而安麦冬青蒿子银柴胡桑皮枇杷叶各二钱炙鳖甲苡仁各三钱五味白芍生地各一钱施沛然治吕孝亷沈仆患惊悸三月闻响则甚遇夜则恐恐甚则上屋踰垣旋食旋饥日啖饭无算咸谓心偏失神用补心汤益甚脉之右闗洪数无伦两尺浮大按之极濡病得于酒且内肾水枯渴客热犯胃经云肾主恐又曰胃热亦令人恐又曰消谷则令人饥又曰足阳明病闻木音则惕然惊甚则踰垣上屋此病在胃与肾脾合胃心属火是脾之母补心则胃益实火盛则水益涸故药之而病反甚也但病本在肾而标在胃也先治其标用㵼黄散后治其本用肾气丸一病而寒热并用补㵼兼施第服㵼黄散三日当不饥矣服肾气丸十日当不恐矣已而果然一儒者苦学乆困场屋得疾吐衂盈盆尫羸骨立夜卧交睫即梦鬭败争负恐怖之状不可形容如是十载每劳则发用正心安神不效一日读藏气法时论乃知人魂藏于肝肝又藏血作文既苦衂血又伤则魂失养故交睫若此知非峻补不奏㓛乃以酒镕鹿角胶空腹饮之五日而睡卧安半月而肌肉生一月而神气复始能出户张景岳治一强壮少年遭酷吏之恐病似胀非胀似热非热絶食而困衆谓痰火宜清中焦诊之曰此恐惧内伤少阳气索而病及心肾大亏之症也遂加温补兼治心脾一月而起愈后虽气健如初而阳寂不举告之曰根蒂若斯肾伤已极非少壮所宜之兆速宜培养心肾庶免他虞彼反以恐吓为疑全不之信未及半载竟复病而殁惜哉颠狂孙兆治相国寺僧充患癫疾经半年遍服名医药不效僧俗兄潘氏家富召孙疗之孙曰今夜睡着明后日便愈也潘曰且告投药报恩不忘孙曰有咸物但师喫待渴却来道至夜僧果渴孙至遂求温酒一角调药一服与之有顷再索酒与之半角其僧遂睡两昼夜乃觉人事如故潘谢孙问治法曰衆人能安神矣而不能使神昏得睡此乃灵苑方中朱砂枣仁乳香散也人不能用耳辰砂一两光明有墙壁者枣仁半两微炒乳香半两光莹者右量所患人饮酒几何先令恣饮沉醉但勿令吐至静室中以前药都作一服温酒调下作一盏调之令顿饮如饮酒素少人但以随取醉服药讫便安置牀枕令卧病浅者半日至一日病深者三两日令家人潜伺之鼻息匀调但勿唤觉亦不可惊触使觉待其自醒即神魂定万一惊悟不可复治正肃吴公少时心病服此一剂五日方寤遂瘥浙江一妇人颠狂不止医以𤓰蒂半两为末每一钱重井花水调满一盏投之随得大吐吐后熟睡勿令惊动自此无恙窦材治一人得风狂已五年时发时止百法不效窦为灌睡圣散三钱先灸巨阙三十壮醒时再服又灸心俞五十壮服镇心丹一料窦曰病患已乆须大发一囘方愈后果大发一日全好又一妇人产后得此症亦如前灸服姜附汤而愈张子和治一叟年六十值徭役烦扰而暴发狂口鼻觉如虫行两手爬搔数年不已两手脉皆洪大如絙䋲断之曰口为飞门胃为贲门口者胃之上源也鼻者足阳明经起于鼻交頞之中旁纳太阳下循鼻柱交人中环唇下承浆故其病如是夫徭役烦扰便属火化火乗阳明经故经言阳明之病登髙而歌弃衣而走骂言不避亲疎又况肝主谋胆主决徭役迫遽则财不能支则肝屡谋而胆不能决屈无所伸怒无所洩心火䃲礴遂成阳明金然胃本属土而肝属木胆属相火火随木气而入胃故暴发狂乃命置燠室中涌而汗出如此三次内经曰木郁则达之火郁则发之良谓此也又以调胃承气汤半斤用水五升煎半沸分作三服大下二十行血水与瘀血相襍而下数升乃康以通圣散调其后大下则是土郁夺之也一男子落马发狂起则目瞪狂言不识亲踈弃衣而走骂言涌出气力加倍三人不能执缚烧符作醮问鬼跳巫殊不知顾丹砂牛黄犀珠脑射资财散去室中萧然张以车轮埋之地中约高二丈许上安中等车轮其辋上凿一穴如作足盆之状缚病人于其上使之伏卧以软裀衬之令一人于上坐机一枚以棒搅之转千百遭病人吐出青黄痰沫一二斗许绕车轮数匝甚病人曰我不堪可解我下从其言而解之索凉水与之冰水饮数升狂乃罢矣范纯佑女丧夫发狂闭之室中夜断窓櫺登桃树上食桃花㡬尽及旦家人接下自是遂愈按此亦惊恐伤肝痰挟败血遂致发狂偶得桃花利痰饮散滞血之功与张仲景治积热发狂用承气汤畜血发狂用桃仁承气汤之意相同一妇人颠狂十年至人授以真郁金七两明矾三两为末薄煳为丸梧子大毎服五十丸白汤下初服心胸间有物脱去神气洒然再服而甦此惊忧痰血络聚心窍所致郁金入心去恶血明矾化顽痰故也龚子才治一人颠狂乱打走叫上屋用𤓰蒂散吐出其痰数升又以承气汤下之而愈一人患心风即是痰迷心窍发狂用真花蘃石煅黄酒淬一次为细末毎服一钱黄酒下一妇人发狂弃衣而走踰屋上垣不识亲踈狂言妄语人挐不住诸医束手龚令家人将凉水乱泼不计其数须臾倒仆脉之六部俱弦数有力此热极生风也用防风通圣散加生地黄黄连桃仁红花丹皮三剂而安后服祛风至宝丹全愈凌汉章治金华富家妇少寡得狂疾至裸形野立凌视曰是谓丧心吾针其心心正必知耻蔽之帐中慰以好言释其愧可不发乃令二人坚持用凉喷而针之果愈孙文垣治吴某以绩学劳心有星士决其发解适以疟作不能终场遂抑郁而成颠狂或悲或歌或鼔掌或顿足甚则骂詈不避亲踈诊之面白而青两寸短濇左闗弦右闗滑两尺平此心肺之神不足志愿髙而不遂郁结不舒津液生痰而不生血又攻痰尅伐太过心神不得养故昏乱无所摄持经云主不明则十二经危按此则宜补养收敛精神兼之清痰可万全也用枣仁人参茯仁甘草丹参当归以补心安神黄连竹茹以清肝胆之火元参佐之外以龙齿珍珠羚羊角牛黄胆星天麻青黛辰砂全蝎冰片黄连甘草膏为丸金箔为衣调理而愈张路玉治黄文学讝妄颠仆数月来或六七日一发或一日二三发发则大吐涎水血沫或一日半日而甦昼夜恒见亡婢仆妇二鬼纒绵或时昏愦不省或时妄言妄见精神气不时下脱不能收摄服二冬二地连柏金樱石莲之属反作㵼不食诊之寸盛尺微前大后小按之忽无举之忽有知为神气浮散之候因与六君子加龙齿菖蒲逺志送养正丹间续而进前后共六七服是后讝妄颠仆絶不复发邪祟亦不复见惟梦泄而为平时痼疾更与平补镇心丹两月而愈此与前孙案症治大同一妇人狂言叫骂歌笑不常似祟凭依一边眼与口角弔起或作狂治或作心风治皆不效乃是旧有头风之病风痰使然用芎辛散加防风服之顿愈妇科郑青山因治病不顺沉思彻夜兼受他医讽言心甚怀愤天明病者霍然愤喜交集病家设酌酬之而讽者已遁愤无从洩忽然大叫发狂同道治之罔效一日王道来往候索已服未服等方视之一併毁弃曰此神不守舍之虚症岂豁痰理气清火药所克效哉遂令覔上好人参二两一味煎汤服之顿安三啜而病如失更与归脾汤调理而愈李士材治张少椿女以丧子悲伤忽当雷雨交作大恐苦无所避旦日或泣或笑或自语或骂詈如见鬼祟诊其心脉浮滑余皆沈细此气血两亏忧恐伤心心伤则热热积生风也以滚痰丸用桔梗延胡索陈皮杏仁煎汤送下出痰积甚多而愈龚子才治一女子年二十岁未婚患每见男子咬住不放后昏倒隂戸流出冷精顷间即醒其厥隂肝脉弦出寸口乃隂盛思男子不可得也令其父母用棍痛责使之思痛而失慾也后服抑青丸而愈韩贻丰治永和一少年患风狂百治不效其父兄缚送求治为针百会二十针升堂公坐唿少年前来命去其缚予杖者十杖毕而醒问以前事茫然不知也一妇因夫病垂危心患之乃夫病愈妇即病风狂昼夜不思眠食白日裸身狂走或登髙阜或上窑房莫能禁也乞韩治将至其家其妇正在祖裼狂跳中忽自覔衣覆体敛容屏息若有所俟者隣媪讶之初不解其何意俄而韩至令之跪则跪因跪而受针为针其百会一穴鬼眼二穴各二十一针针毕即叩头谢曰吾今不敢为祟矣愿乞饶命吾去矣言毕而醒柴屿青治少京兆傅嘉言夫人忽患颠症诊知胸有郁结投以逍遥散加郁金香附两剂而痴象顿愈惟神气尚呆不语即用前方为散服三两用灵苑方服之而瘥薛立斋治一妇人素清苦因惊而颠或用风痰等药愈甚薛用参茋归术浓煎佐以姜汁竹沥三斤余方愈王海藏治许氏阳厥狂怒骂詈亲踈或哭或歌六脉举按无力身表如冰石发则叫唿声髙洁古云夺其食即已因不与之食乃以大承气汤下得臓腑积秽数升狂稍宁数日复发复下如此五七次行大便数斗疾缓身温脉生良愈此易老夺食之法也一人病颠脉喘且搏承气汤数下而安陈良甫治一女人眼见鬼物言语失常循衣直视衆医多用心药治之无效乃投养正丹二贴煎乳香汤送下以三生饮佐之立愈又一男子亦常病此症亦用此药收效养正丹与百一方抱胆丸无异抱胆丸内无硫黄有乳香也自合方见效王执中治一士狂妄异常且欲打人病数日矣意其自心疾为灸百会百会治疾故也又疑是鬼邪用秦承祖灸鬼邪法併两手大拇指用软帛绳急缚定当肉甲相接处灸七壮四处皆着火而后愈更有二贵人子亦有此患有医生亦为灸此穴而愈张子和治一狂人隂不胜其阳则脉流薄厥阳并乃狂难经曰阳极则狂隂极则颠阳为腑隂为臓非阳热而隂寒也热并于阳则狂狂则生寒并于隂则颠颠则死内经曰足阳明有实则狂故登髙弃衣而走无所不为是热之极也以调胃承气大作汤下数十行三五日复上涌一二升三五日又复下之凡五六十日下百余行吐亦七八度如吐时暖室置火以助其热两汗少解数汗方平广笔记风颠病神方好犀角四两剉末每用一两加清水十椀入砂锅内熬至一椀泸浄再加水十椀熬至二酒杯加淡竹叶四两水六椀煎二椀渣去加犀角汁同服尽四剂即愈汪石山治一人县差挐犯人以鐡索顶所犯行至中途投河而死犯家告所差人索骗威逼致死所差脱罪未免费财忧愤成病如醉如痴谬言妄语无复知识诊之曰此以费财而忧必得喜乃愈药岂能治哉令其镕钖作银数锭置其侧病者见之果喜握视不置后病遂愈此以喜胜忧也刘宏璧治一富室女正梳洗间忽见二妇相拘方奔逸复挤至遂大叫叫后乃大哭哭已即发狂寒热相继目眩不眠以为鬼祟召巫符呪而病益困诊之肺脉直上鱼际肝亦双弦知所见者即本身之魂魄也盖肺藏魂肝藏魄因此小柴胡汤去甘草而外加羚羊角龙骨牡蛎清肺肝镇惊怯一服而安癎窦材治一人病癎三年余灸中脘五十壮即愈又一妇病癎已十年灸中脘五十壮愈凡人有此疾惟灸法取效最速药不及也张子和云一妇病风癎自六七岁因惊风得之后每三二年间一二作至五七年五七作逮三十嵗至四十岁则日作甚至一日十余作遂昏痴健忘求死而已值岁大饥采百草而食于水濵见草若葱状采归蒸熟食之至五更忽觉心中不安吐痰如胶连日不止约一二斗汗出如洗甚昏困三日后遂轻健病去食进百脉皆和以所食葱访之乃憨葱苗也即本草藜芦是也龚子才治王大㕘子年十八患癎毎发即仆地吐涎不省人事少顷复甦或一月一发或两月发四五次已七年遍医不效诊之六脉滑数人迎𦂳盛此气血虚而有寒痰壅併也以追风祛痰丸加人参当归黄连各一两安神丸二药兼服未及半年而痊后有数人俱如此治而愈冯楚瞻治金氏子年十四患癎病羣医不效针灸继之消痰镇坠其发更甚且频诊脉洪弦有力惟两尺俱弱此隂亏之极孤阳敛火性上炎僵仆诸候乃发理所然也消痰镇坠不更耗隂分乎乃令空心淡盐汤吞加味八味丸四五钱以使真阳藏纳然阳无隂敛何能乆藏火无水制难免浮越随以重浊大料壮水之剂继之以助其封蛰之势则水火得其所矣下午乃服调补气血养心清肺和肝之膏滋一丸如是调理两月精神补长癎症不治而愈杨乗六治翁姓病癎症毎日至子时必僵仆手足劲硬两目直视不能出声其状若死必至午后方甦甦则言动依然饮食如故别无他病如是者三年畧无虚日徧治不痊杨视其气色晦滞口眼呆瞪面若失神上下眼胞黑晕舌状如无皮脉则右闗虚大而滑右寸若有散意曰此非癎症也乃痰厥也必因惊而得盖为君主惊则心胞气散君火受伤致脾土不生中州亏损不能摄水因而生痰夫痰随气升降者也天地之气升于子而降于午人身亦然当子时一阳生其气上升痰亦与之俱升逢虚则入迷于包络之中故不省人事僵仆若死也至午时一隂生其气下降痰亦随之同降包络得清虚而天君泰然百体从令矣询之数年前果受惊㡬死今因惊致损因损致痰然镇惊消痰皆益也惟有补其君火篐其包络俾其气不散则痰不能侵扰而为害且君火渐旺则能生土以摄水其痰不消而自消矣养荣汤去逺志倍枣仁五味白芍一剂是晩即不发五日连服十剂皆贴然安卧至晩留一方而别薛立斋诊鸿胪王之室人素有癎症遇劳役怒气则发良乆自醒一日因饮食劳役失宜发而半日方醒不能言语或以为风中于臓用祛风化痰顺气之剂及牛黄清心丸病益甚六脉浮大两寸虚而不及本部且进饮食曰此脾胃之气伤也若风中于臓祸在反掌彼不信仍用风药后果卒刘宏璧治一女年方及筓忽染怪病医莫能识邀视牙闗𦂳闭手足抽搐目睛上瞪昼夜两发甦后腹内搅痛欲吐不得冷汗淋漓察其邪不在表里在上下上部有热下部有寒胸胃互异寒热交战投以黄连汤势渐杀再数剂辄颂更生盖连以治热姜以治寒桂枝半夏祛风化痰参枣甘草辅心和中使正气建立邪气分散而心应手矣琇按癎症多由肝病兼挟痰火方中姜夏以豁痰连桂以平肝甘草缓肝而和脾参枣补脾而壮肺肺盛则木亦自平刘用此获愈当矣然目之为怪疾而曰上热下寒迨知其然而未知其所以然者也笑哭张子和次子自出妻之后日瘦语如瓮中此病在中也常捻第三指失笑此心火也约半载日饮冰雪更服凉剂张曰恶雪则愈矣其母惧其太寒张骂曰吾用药如鼔之应桴尚恶寒凉药宜乎世俗之谤我也至七日厌水不饮病日解矣邱汝诚一女子恒笑不止求诊问生平所爱何衣令着之母与对饮故滴酒沾其帬女大怒病遂瘥先达李其姓归徳府鹿邑人也世为农家癸卯获售于乡伊父以喜故失声大笑及春举进士其笑弥甚歴十年擢谏垣遂成痼疾初犹间发后宵旦不能休大谏甚忧之从容与太医院某因得所授命家人绐乃父云大谏已殁乃父恸絶㡬殒如是者十日病渐瘳佯为邮语云大谏治赵大夫絶而复甦李因不悲而笑症永不发矣盖医者意也喜则伤心济以悲而乃和技进乎道矣戴原礼治姑苏朱子明之妇病长号数十声暂止复如前人以为厉所凭莫能疗戴曰此郁病也痰闭于上火郁于下故长号则气少舒经云火郁发之是已遂用重剂涌之吐痰如胶者数升乃愈吴孚先治宋小泉发热自汗肢体摇振或时自利呕哕间作倐尔喜笑倐尔悲哭语言错乱六脉沉濇微弱此隂盛阳虚四君子加炮姜茯苓一剂知二剂已管先生治一妇妊娠四五个月臓燥悲伤遇昼则惨切泪下数次象若神灵如有所凭医与巫皆无益与仲景大枣汤一投而愈孙文垣表嫂孀居二十年矣右瘫不能举动不出户者三年今则神情恍惚口乱言常悲泣诘之荅曰自亦不知为何故也两寸脉短濇以石菖蒲逺志当归茯苓人参黄茋白术附子晩蚕沙陈皮甘草服四帖稍愈但悲泣如旧夜更泣因思仲景大枣小麦汤正与此对与两帖而瘳方用大枣十二枚小麦一合大甘草炙三寸水煎饮此忧伤肺肺臓寒故多泣也马元仪治吴氏妇两寸浮数余脉虚濇时悲哀不能自禁喉间窒塞火升痰喘此悒郁过多肺金受病也金病则火动痰生火痰相搏气凑于上故喘促不宁而气道不利也法当舒通肺郁则火降痰清而悲哀喘促诸症自已用紫菀干葛枳殻桔梗半曲橘红杏仁苏子一剂而神气清再剂而悲哀息继以人参白术炙草补其心气逺志茯神宁其神志半曲广皮导其痰涎肉桂黄连以交心肾数剂而神复脉和再以归脾汤调理全愈王执中母乆病忽泣涕不可禁知是心病也灸百㑹穴而愈执中凡遇忧愁悽怆亦必灸此有疾者不可不知信也吴桥治胡有濡母中年亲酒而踈谷忽心乱恍惚日夜啼泣如不欲生桥始诊之曰脉无他但此病非岁月可已假令用药即积寒凉而他病生但勿药聴其自愈顾语不入徧谒诸医治踰年病益深逆桥复诊桥曰脉稍损于前然不为害第勿药而聴其自愈耳母敬诺毎月桥视之桥持议如初勿药踰年而愈不眠张子和治一富家妇人伤思虑过其二年不寐无药可疗其夫求张治之张曰两手脉俱缓此脾受之脾主思故也乃与其夫以怒激之多取其财饮酒数日不处一法而去其妇大怒出汗是夜困眠如此者八九日不寤自是食进脉平王思中治周氏患发热咳嗽以隂虚内伤治愈剧经月不得眠王诊之曰此谓悬饮乃郁气所致气不升降则液停积渐成饮囊法当开郁行气毎剂用荷叶蒂七枚一服而鼾睡数日平复张涟水名康忠尝治董尚书浔阳不眠用百部一两半夏一两董即得美睡酬之百金董既睡梦为役夫牵船行赤日中甚疲劳忽见凉树美䕃甚乐大叫而寤人谓张君二味药即得百金董公百金乃得役夫一息孙文垣治潘景宇内人后半夜不眠两太阳及眉稜骨痛面黄肌瘦大便溏稍劳则体热四肢无力其脉左寸洪滑自春至秋皆然此由脾虚肝心二经火盛然也先用四君子加酒连柴胡扁豆泽㵼滑石调理夜与钱仲阳安神丸灯心汤下服八日得睡两太阳亦不痛继用六君子加黄茋秦芁柴胡泽㵼当归白芍黄柏全安卢不逺治闻子将母冬月心忽然如散而沉下便不得睡几三月矣脉之独左闗弱不能应指以为肝虚须补其母当立春始安用熟地为君茯苓枣仁当归人参防风逺志佐之服二十帖至期愈子将问散不寐似属心经何反以肝肾药效而立春日应曰此得之脉也经曰肝不足则恐恐则气下故先其令而疾作补水生木待时而元气复也其沈下若散乃肝气不得肾养认为心病者误矣李士材治张侗初善怒善郁且酬应繁剧痛膈中痛甚夜不成寐医用菖蒲枳朴木香豆蔲殊不知此症属虚虚则浊隂不降神气失守故痛且寤也遂以归脾汤倍用人参当归不十剂而胸次快然安寝张玉路治一少年因恐虑两月不卧服安神补心药无算与以温胆汤倍半夏柴胡一剂顿卧两昼夜竟尔霍然一人遗精烦扰不得卧与六味丸料加枣仁数服而安寝如常一人㿉疡乆不收敛而不得卧疡医不能疗令与大剂十全大补而安陆养愚治沈翰撰虹䑓年近五旬体肥善酒而厚味常露卧秋末冬初忽酒后烦躁不得寐或以安神养血不效惟服清火清痰稍应后每易一方间瘥数日即复如故惟大醉后得吐始熟寐一二时然日间则倦不能起且饮食无味延至仲夏偶烦躁身痒以热汤澡浴是夜睡至天明由是临卧必浴即不能长睡而或一二更安寝若间日浴即不寐至立秋浴亦不应八月间竟全不睡矣诊之六脉沉濇两寸尤甚自言平日天气稍暖即畏热多汗自病后但烦闷而不畏热暑月竟无汗因思内经每有论无方独不寐一条兼有其方何今人不知用及用亦无效也经言不寐之因则曰卫气行于阳不得入于隂行于阳则阳气盛不得入于隂则隂虚故目不瞑又曰阳明逆不得从其道故不得卧又曰胃不利则卧不安其言治疗之法调其虚实以通其道而去其邪又曰决凟壅塞经络大通隂阳和得其方以千里水扬之万遍炊以苇薪用秫米半夏煎饮其汁病新发者覆杯则卧汗出则已乆者三饮而已今得吐则睡是内壅塞须决也澡浴则睡是外之经络须通也因用子和法以独圣散三日约涌其涎饮盆许是夜身虽困倦然已得睡禁其厚味酒醴惟进稀粥五日后令宻室中置沸汤数锅使热气熏蒸中设一桶深汤澡浴之拭干就寝用麻黄苏叶干葛防风威灵仙半夏各一两照内经煎法热服后覆之汗微微而来是夜睡始沈又将息二日再以此法大汗之自此睡卧如常身体轻快精神清爽六脉皆起且流利而病去矣一人烦燥发热肌体骨立目不得瞑已三年矣医与清热养隂化痰安神之药及千剂勿效一刻不得安卧诊之肝脉独沉而数此怒火乆伏而木郁宜达用柴胡四钱白芍二钱丹皮栀子各二钱五分甘草五分桂枝四分药进熟寐至一昼夜后逍遥散加人参丸服而愈李季虬庶母因儿痘惊苦积劳虚烦不得卧心胆虚怯触事惊悸百药不效家弟长文偶于友人所闻兴化陈丹崖疗一女人甚竒其症与母类叩其方乃温胆汤也试之数剂而效半夏七钱竹茹枳实各三钱陈皮四钱半茯苓甘草各二钱二分半分二剂姜枣煎服外加枣仁五钱后因虚极加人参二钱质之仲淳曰此必有痰而善饭者也果然顾太学叔夏内人患隂虚火症彻夜不眠者两月饮食俱废形体日削中外疑其必无救矣李为之诊视决其必无大害第要多需时日耳用大剂人参枣仁茯神逺志生地当归五味麦冬因虚甚气怯佐以琥珀辰砂金银器之类约百余剂而瘳后友人询其故李谓此病虽属虚幸臓腑无损心经虽有火幸不至烁肺多服补隂收敛之剂则水火自然升降所云壮水制阳光正此谓耳至于乆病脉调身不发热岂有他虞哉钱国宾治陜西俞少川乆以开氊店居杭体厚刚健偏嗜炙性燥多动肝气年逾五旬终夜不寐者六年用痰火气血之药多矣早晨诊候寸闗洪浮有力若坚实之筋惟两尺脉大熟思之以脉论肥人当沉今六脉洪浮有力以症论上身怕热足反畏冷以药论清补俱已尽服难经曰人之安睡神归心魄归肺魂归肝意归脾志藏肾五臓各安其位而寝且夜属隂主静日属阳主动隂阳和平安然寤寐此六年不睡乃阳亢症也当大泄其阳使隂气渐复则寐矣用大承气汤加大黄二两泄十余行其人昏倦睡一日方醒进以粥食愈续名医类案卷二十七续名医类案卷二十八钦定四库全书续名医类案卷二十八钱塘魏之琇撰跌扑陆养愚治沈华南原有湿热痰积五旬时因乘马坠地伤其左脇痛不可忍外科以膏散敷治之而愈然毎疾走脇间一㸃微痛少息半日痛即止矣周甲偶患滞下小腹痛引左脇手不可按里急后重或与香连梹榔利止而痛不止发热便时后重尤剧饮食全不思脉之沈弦有力左闗尤甚曰痛者积瘀也治法云瘀血秽腐下焦令人不食则饮食不思者亦瘀也当急下之痛随利减矣用润字丸加桃仁泥合丸之红花汤送下二钱出稠痰椀许而腹脇抽痛更甚此瘀积动而未出故也再投二钱半日许又出稠痰椀许内有黑色如泥者一二块痛仍不减脉尚沈弦而坚又投三钱半日许出泥色块并稠痰数椀而痛顿减腹脇即可按渐思饮食其脉亦和后以达气养荣汤加人参数剂而安陆肖愚治甯见源年近古稀偶登舟失足堕水足大股挫气作痛左脇亦引痛服药已愈三月矣忽左股内髀枢作痛或谓此乃肝经所络之地髙年肝血不足虚而作痛或谓温痰流注或谓肝经乆郁或谓崑崙气逆徧治疼肿日甚憎寒作热脉之六部洪数而左闗尺带弦因询其曾有所伤否乃述前堕水之由曰此必瘀血未尽留而成毒也视痛处已有脓在内令延外科教以鍼破之出脓血数椀服大料参蓍托里散数十剂而痊一人因坠马腰痛不止日轻夜重瘀血缔矣与四物去地加肉桂桃仁泥红花苏木四服大便下黑而痊湖广有胡氏子五六嵗时因升髙为戏坠地拗其头骨稍长竟不能伸朱守真者同里也一日相见戏挈其头有声戛然置地溘然死矣朱惧而逸胡氏子顷许复甦头项复直归家家人惊喜谋寻朱谢之张子和治张仲温因登露台髙四尺许下台肭一足外踝肿起热痛如火一医欲以䤵鍼刺肿出血张急止之曰肭已痛矣更加鍼二痛俱作何以忍也乃与神祐丸八九十丸下二十余行禁食热物夜半肿处发痒痛止行歩如常张曰吾之此法十治十愈不诳后人一小儿七八嵗膝被肭行行则痛数月矣张曰小病耳以舟车丸通经散温酒调而下之夜半涌泄齐行上吐一椀下泄半缶既上牀其小儿谓母曰膝膑痒不可任来日使服乌金丸壮其筋骨一月疾愈而走矣德宗时有朝士坠马伤足国医为鍼腿去鍼有气如烟出朝士困将至不救国医惶惧有道士诣门云某合治得视鍼处责国医曰公何容易生死之穴乃在分毫人血脉相通如江河鍼灸在思其要津公亦好手但误中孔穴乃令舁牀就前于左腿气满处下鍼曰此鍼下彼鍼跳出当至檐板言讫遂鍼入寸余旧穴之鍼沸然跃出果至檐板气出之处冺然而合疾者当时平愈朝士与国医拜谢以金帛赠贻道士不受啜茶一瓯而去石城尉戴尧臣试马损大指血出淋漓用葱新折者煻火煨热剥皮其间有涕使将罨损处仍多煨葱续易热者或捣烂敷之而痛止翌日洗面不见痕迹宋推官鲍县尹皆得此方每有杀伤气未絶者亟令用此活人甚衆龚子才治一男子坠马腹有瘀血服药下之遂发热盗汗自汗脉浮濇此重剂过伤气血所致也投以十全大补汤益甚时或谵语此药力未及而然以前药加炮附子五钱服之即睡觉来顿安再剂而愈张三钖云曾见一人因踢门用力遂小腹痛不止汤药乱投临死小腹肿青方悟往日受病之因也孙文垣治一人梅疮后偶遭一跌环跳脱出不能复入科臼疼痛殊甚两足长短不齐此盖瘀血流入科臼占满故窍致骨不得复入也今但消去瘀血以行气活血之药主之佐以下行向导之剂庶可复元用陈年窖中砖瓦洗净煅过四两生地杜仲牛膝骨碎补丹参赤芍各一两五钱自然铜三两蒲黄车前子苏木各一两鹿角二两元明粉五钱各为末以茅草根一斤红花四两煎膏拌晒前药炼蜜为丸梧子大每空心及食前酒送下八九十丸初足长出二寸余服药后只差半寸设再制久服必能全愈惜素畏药中道而止李克斋家一鹤飞来驯熟不去以为祥瑞未㡬鹤折其胫私心殊不喜因问有能接其胫骨者乎一人对曰家藏接骨秘方想人禽一理或可接也急命修制之方用土鼈新瓦焙干半两钱醋淬七次自然铜乳香没药菜瓜子仁各等分为细末每服一分半酒调灌之鹤胫如故但人上体伤食后服之下体伤空心服之李公乃以其方传于人张三钖云南京下浮桥梁回回丹药每用二三釐瓜仁捣泡酒下极騐逺近患损伤者竞覔之要皆不外土鼈自然铜第制法精耳四川提督总兵官吴英説昔得秘方治扑打跌损伤极効虽重伤濒死但一丝未絶灌下立甦徃在福建为副将时军中有二弁相鬬皆重伤其一则死矣吴闻驰徃视之惟心头气尚微煖亟命以药灌入觉胸间喀喀有声不移时张目索食翌日遂能起行自后屡着神效云其方以十一月采野菊花连枝叶隂干用时每野菊花一两加童便无灰酒各一椀同煎热服又一方未退胎毛小鸡一只和骨生捣如泥作饼入五加皮敷伤处接骨如神冯楚瞻于五十嵗由栾城囬都适有乡人伐一大树时风沙蔽目骑至树扑人骑俱为压倒正在腰嵴间嵴骨脱缝瘀如腰斩胸骨扇动腰肤青紫下体俱冷头汗如雨因忆跌扑伤损门中有一丝血入心即死之语以酒冲童便服之顿觉脐下极冷气逆上奔乃思急固阳气为主以人参一两炒白术六钱制附子三钱煎服日二剂有外科老医劝用破血行瘀之药冯曰伤在上者宜消瘀滞伤在下者宜补气血此正法也遂早晩用八味丸之加牛膝杜仲五味者各五钱随进参术附汤各一剂縁右肾连嵴受伤肾经祖气无根故不能寐併不能言一言一寐即逆气上奔欲絶凭仗药力之勐得以接纳药后必进干饼以压之肠中如火干饼多进亦易消化八日始便并无㸃瘀外以猪油熬化头髪入十全大补加减煎膏以乳末収之遍贴伤处七日后气逆少缓半日后渐可寐言月余始能凭几而坐两月余始能扶立而嵴骨突起半寸终成痼疾自是精力大衰膝踝筋脉之间时有痰痛然幸知破格为治得以全生李南公知长沙县有鬬者甲强乙弱各有青赤南公召使自以指揑之乙真甲伪也诘之果服葢方有榉枊以叶涂肤则青赤如殴伤者剥其皮横置肤上以熨之则如倍伤者以水洗不落南公曰殴伤者血聚而硬閲伪者不然故知之叶南巖刺蒲时有羣闹者诉于州一人流血被面经重创脑㡬裂命悬旦夕公见之恻然时家有刀疮药公即起入内自捣药令舁至幕㕔委一谨厚㕔子及幕官曰宜善视之勿令伤风此人死汝辈责也其家人不令前乃畧加审覈呈状収其仇家于狱余皆释之友人问其故凡人争鬬无好气此人不救死矣则偿命者一人寡人之妻孤人之子者㡬人干証连系者㡬人破家者㡬人此人愈特一鬬殴罪耳且人情欲讼胜虽于骨肉亦甘心焉无所恤忿懥故也未㡬伤者果平复而二家之讼遂息刀疮药方端午取韭菜捣汁和石灰杵熟为饼隂干用以治诸伤敷创处即止虽骨破亦合有竒効韩贻丰摄永宁篆有部民被殴死已逾夕即单骑徃验则遍身重伤僵挺无生气矣因念死者父母年老贫病惟此子死则二老必不能生不得已因取鍼鍼其百会亦冀万一非谓其必活也时天气甚寒令村人各解衣轮熨尸身又熬水令极热探汤揉尸手足无何尸得人气体顿柔鍼至十四鍼怱喉中作响口鼻微有气诊其脉脉忽动乃喜曰有救矣鍼至二十一鍼则喉间大出声痛哭手足能屈伸口称遍体痛不可忍则皆其被殴处也乃唿酒来以药饮之伤处糁之以药痛处以鍼鍼之责令兇首保辜调养如限内死仍抵偿后伤者全愈求和息乃杖兇首而遣之薛立斋治一男子坠马伤头并臂令葱捣烂炒热罨患处以热手熨之服末药降圣丹而愈本草云葱大治伤损小儿张子和治一小儿约五六嵗同队小儿以黍稭相击逆芒倒刺于咽中数日不下粥药肿大发其家告张张命取水依道经咒法以左手屈中指及无名指作三山印坐水盏于其上右手搯印文是金鎗印脚踏字立望太阳或灯火取气一口次在净水盏中咒曰吾取老君东流顺老君奉勅摄去毒水五托大帝尊所到称吾者各各现帝身急急如律令摄七遍吹在盏中虚搅卓三次为定其儿嚥水下咽曰我可也三五日肿散乃知法亦有不可侮者夷坚志云小儿误吞稻芒着咽喉中不能出者名曰谷贼惟以鹅涎灌之即愈盖鹅涎化谷相制耳一儿误吞一钱在咽中不下诸医不能取亦不能下戴人熟思之忽得一䇿以净白表纸令卷实如箸以刀纵横乱割其端作鬅鬙之状又别取一箸缚鍼钩于其端令不可脱先下咽中轻提轻抑一探之觉钩入钱窍然后以纸卷纳之咽中与钩尖相抵觉钩尖入纸卷之端不碍肌肉提之而出方雪瓢偶在鲍緑饮处谈及名医类案中以南硼砂治误吞金及羊胫骨灰治法皆神验座客有言面筋灰治误吞铜钱甚异者方黙识之归适隣家小儿误吞铜钱哽喉间不能上下危急之际方即以法教之才下咽钱自口中出其巧值如斯殆有鬼神使之耶因附记之其法以面筋置新瓦上烧作炭研末用滚汤调温服钱未下咽者即从口出已下咽者必从便出近又传以生大蒜塞鼻中其钱立出尤为简便第未之试耳张子和曰昔过株林见一童子误吞铜铁之物成疾而羸足不胜身会六七月淫雨不止无薪作食过饥数日一旦隣牛死闻作葵羮粳饭病人乘饥顿食之良久注㵼如倾觉肠中痛遂下所吞之物余因悟内经中肝苦急急食甘以缓之牛肉大枣葵菜皆甘物也故能寛缓肠胃且肠中久空又遇甘滑之物此铜铁所以下也近有稚子戏以线锤置口中误吞之有胡僧啖以饧糖半斤即于谷道中随秽而下僧云凡误吞五金者皆可啖也旧案有僧用饧糖出眼中箭头甚捷张景岳治王氏子甫周嵗其母以一铁钉与之玩弄吞入喉间徃视之见其母倒提儿足以冀其出口鼻皆血因晓之曰此岂倒悬可出者乎速令抱正遂闻啼声盖鍼以下咽不在喉矣因阅本草铁畏朴硝遂得一法用磁石一钱朴硝二钱并研为末令以熬熟猪油加蜜和调药末与服下午吞之至三鼓时解下一物莹如莼菜润滑无稜药䕶其外拨视之则钉在其中矣乃京中钉鞋所用蘑菇钉也立方之意以硝非磁石则不能使药附钉磁石非硝则不能逐钉速出非油则无以润非蜜则未必滑吞合是四者则着者着逐者逐润者润同功合力裹䕶而出矣尝按物理小识亦载小儿误吞铁鍼以乳香荔枝朴硝为末以犬豕脂入盐和之吞下自愈若碎鐡则用皂荚硇砂雷斆曰铁遇神砂如泥似粉神砂应即硇砂也一吏部无子妻极妒妾方坐蓐乃盘肠生妻暗将鍼刺于肠上妾后觉肠有时刺痛难忍穏婆私告于妾妾与吏部言之诸医束手一全真曰我能治之用磁石大块从痛处引之引至于脐鍼从脐出妾竟无恙黄蛰南公谈刘浴德号壶隠知医洞庭叶雅南之细君五七日前偶因事不顺意意欲自毙遂吞布鍼十余根因请箕仙降笔云吾乃碧云仙使始问曾吞鍼否又曰果则果矣事则无事仙方不书凡方可治复问明书凡方良久乃书问壶隠子因造刘问方刘教以栎炭末三钱用井水调服可下如未下可再服之乃曰愚意欲饵磁石未审何如刘曰叵叵宜取磁石一大块置肛门外或庶㡬焉如法治之鍼果出也百一选方以净器盛新汲水一盏捧之面东黙念云谨请太上东流顺水急急如南方大帝律令勅一气念七遍即吹一口气入水中如此七吹以水饮患人立下或用此呪水可以食鍼併竹刺诸骨哽喉用清水一椀以手指向水面虚冩天上金鸡呌地下草鸡啼两鸡并一鸡九龙下海喉咙化如沧海二十五字口诵七七遍饮之立愈又一法以清水一椀用手指向水面虚冩鸟飞龙下鱼化丹邱八字饮之立効刘浣隣人马湘生儿数月偶遗金网巾圏子案上儿误吞之哀泣不已湘求救于医医适出湘伺于门坐立不定或询其子何疾惊惶如是湘以前事告或教以急买韭数茎熟而不断与蚕豆同嚥之不过二次从大便出矣此法方书所不载故表之李奎治一人误吞指爪喉哽㡬殆奎令剪人指爪燬服之立愈疑其古方奎曰不然此内经所谓衰之以属者也闻者叹服张子克治当涂郭祥正子患咳𠻳肌骨如削医多以为劳张曰是不足忧就坐饮以药忽大吐使视涎沫中当有物也视之得鱼骨宿疾皆愈一富家子被鸡骨哽百方莫治家人惊惶忽一叟至自云我有巧术但行手法取之不劳药饵也许以千缗厚谢叟乃以丝绵裹白糖如梅大令其嚥下入喉间留一半于外时时以手牵掣俾喉中作痒忽然痰涎涌出其骨黏于绵上遂如约酬之孙文垣治查良本内人怒后偶食鱼头骨哽于喉中即以馒头粽肉等压之骨虽下随觉胸膈不快又服销骨药二帖已七日矣胸膈胀痛殊甚饮食悉从背下恶寒发热脉之两手弦数盖骨哽之后用哽物压之伤其胃脘必有瘀血停畜膈间将食管逼向后故饮食觉从背下也但销去瘀血使食管复原胸膈之痛可瘳矣以五灵脂为君山查延胡索桃仁枳殻为臣赤芍丹皮香附山栀为佐柴胡石菖蒲为使临服入韭汁一酒杯服后胸膈寛快大便㵼一次痛减大半饮食乃从右下右边胸膈畧痛吞物甚艰吐出痰皆血腥气改以山栀赤芍归尾桃仁刘寄奴五灵脂丹皮穿山甲入韭汁服之二帖全瘳张景岳曰凡诸物哽于喉中或刺或骨必有锋芒之逆所以棘而不下凡下而逆者反而上之则顺矣故治此者当借饮食之势涌而吐之使之上出则如㧞刺之捷也若芒刺既深必欲推下非唯理势不能必且迟延或饮食既消无可推送以致渐肿而害非细矣又曰凡诸骨哽或以饧糖一大块满口吞而嚥之或用韭菜煮畧熟勿切吞下一束即裹而下亦妙高坡纂异载洪洞韩肃即忠定公之父也三嵗时误吞一钉家人皆惊哭殆尽其祖以神医名视之曰无恙必待三年钉乃得出人莫之信遂定时日书壁间以俟但每作腹痛必絶而复甦久渐黄瘦骨立及期谓家人曰儿将瘳势必大作虽絶勿惧宜先煮粥饮以俟之既而腹果大痛一叫而絶良久吐出钉鋭尽刓又复絶逾时始甦嵗余获安夀七十一卒金陵秣陵乡中一人姓李号守泉符水絶妙逺近求无不立效其法命哽者坐自己佛堂中佛前放一盂净水令亲属徃求烧符用法讫徐以小筊卜之云已愈矣其人归㸔净水中所哽之物在内随愈乃亲见者景德镇湖田市张婆女名婆儿因喫糍糕被噎而死气尚未絶须明日方歛守尸悲哭忽闻击户声问为谁曰我是河里住人陈曾二也张曰何故夜深相过曰知道婆儿不幸但扶䇿起坐将笤箒拍打背三下糍便落腹可活矣张启门称谢了无所见试用其法不食顷女腹如雷鸣即时安好迨晓寻访陈曾二盖七年前溺河而死者鬼未受生犹怀恻隠存心如是张乃命僧为荐㧞之续名医类案卷二十八续名医类案卷二十九钦定四库全书续名医类案卷二十九钱塘魏之琇撰蛊有人行蛊毒毒以病人若欲知其姓名者以败鼓皮烧作末饮服方寸匕须臾自唿蛊家姓名可语之令唿唤将去则愈治之亦有方干寳外姊夫蒋士先得疾下血言中蛊家人宻以蘘荷置其席下士先忽大笑曰蛊我者张小也乃収小小走并令解之士先获瘳世以此物为治蛊之良方梅师方云凡中蛊毒或下血如鹅肝或吐血或心腹切痛如有物咬不即治之食人五脏即死欲知是蛊但令病人吐水沈者是浮者非也用败鼓皮烧灰服方寸匕须臾自唿蛊主姓名夷方有蛊毒之害须袖中常带当归遇饮食讫即咀嚼少许若有毒则即时呕吐无不安然矣生甘草五钱煎汁半温饮之入咽即吐初中蛊毒入腹未久其虫未生得吐即出矣如恐未尽再煎五钱服之加麻油半盏更妙食不辍醋蛊不入肚又肘后方云马兠铃藤能逐蛊从小便出用至十两水一斗酒二升煮三升分三服不瘥更服土人唿为三百两银药大蜘蛛一箇研烂生蜂蜜半盏和服蛊畏蜘蛛故用蜘蛛治蛊而蜘蛛有毒又用蜂蜜制之此方独治金蚕蛊蛊毒在上则服升麻吐之在腹则服郁金下之或合升麻郁金服之不吐即下李侍郎焘初为雷郡推官鞠狱得此方新州郡境有药人唿为吉财解诸毒及蛊神用无比昔人有尝至雷州途中遇毒而貌颇异自谓即毙得吉财数寸饮之一吐而愈俗云昔有遇毒者其奴吉财得是药因以奴名名之实草根也类芍药凡人遇毒夜中取二三寸或剉或磨少加甘草诘旦煎饮之得吐即愈俗传将服是药不欲显言故云取或云昔有里媪病蛊其子为小胥邑宰命以吉财饮之暮乃具药及旦其母谓曰吾梦人告我若饮是且死亟去之即仆于地其子又告县尹县尹固令饮之果愈岂中蛊者亦有神若二竖哉吉利草类石斛根类芍药吴黄武中李俣以罪从合浦入境遇蛊其奴吉利取此草解之遂以为名常抚军安己酉嵗秉钺西臬谳案有为蛊毙命者狱已定因捡卷閲之縁养蛊妇女觇富室贸易逺归知其必携财物倩隣媪诣其家初作问候状后乘机藏蛊于指弹之立毙事主疑而执之送诸官究得其实据供妇女初嫁时已随附十九蛊嫁后与伊夫又害六人复增至二十五蛊矣其所害六人旋察出确证者三挖土得尸骸者二其一即犯事之家予怪之而未信次日提妇女复亲鞠之歴歴不讳因令呈所养蛊虫视之初出一竹筒空然无所有女禀法堂听政之所邪祟不敢入必呪祭司户而后可如之则果现乃蠕蠕赤虫耳遂令以足践踏之如泥水吏曰却未灭令妇女唿之蛊仍在筒中依然如前数于是访所以絶之之法用石圅入蛊虫封以印纸投于江蛊乃灭盖蛊之为害甚毒有谓刺猬能捕蛊虫使无遗匿殊不知蛊之为类不一其最毒者虽刀断石碎火焚土埋而蛊依然不灭多依附妇女中人立死死后财物为蛊搬运以利养蛊者毎害一人则增一蛊或云其人被害魄即附而为蛊陈自明云两广山谷间有草曰胡蔓又曰断肠亦有感蛇毒致生恶菌名为定年药有淫妇与北人交好者别时隂以药置饮食中仍戒之曰子必某时来若依期而至彼复以药解之若过期不徃必死故谓之定年药如服神仙追毒丸一粒其病即瘥五倍子三两山茨菰二两麝香三钱千金子去油一两红牙大㦸一两半各为末用糯米煮浓饮为丸分为四十粒每服一粒用井花水或薄荷汤磨服利一二次用粥止之此丸能解一切毒一名太乙丹紫金丹一名神仙太乙丹一名玉枢丹又名神仙解毒万病丹宜于端午重阳七夕合之须洁净之所尤忌一切冲犯诸虫贾谊新书云楚惠王食寒葅得蛭恐监食当死遂吞之腹有疾而不能食令尹曰天道无亲唯德是辅王有仁德病不为伤王病果愈王充论衡云蛭乃食血之虫楚王殆有积血之病故食蛭而病愈也陶𢎞景曰楚王食寒葅见蛭吞之果能去结积虽曰隂祐亦是物性兼然唐时京盛医人吴元治一妇人从夫南中还曾误食一虫常疑之由是致疾频治不减请吴医之吴揣知所患乃择主人姨奶中谨宻一人预戒之曰今以药探吐以盆盂盛之当吐时但言有一小虾蟇走去然切不可令病人知之是诳绐也奶仆如约此疾顿除元载不饮酒人强之辞以鼻闻酒气即醉人谓可治取鍼挑载鼻尖出一小青虫曰此酒魔也闻酒即畏之去此无患是日载饮一斗五日倍之孙兆治向大王宫中有一宫人七太尉所宠也忽患一疾凡恶心则吐虫数条后乃频作七太尉甚愍之累治不瘥毎用杀虫药则吐虫愈多召孙诊之孙曰六脉皆细非虫脉也今虽吐出乃脏寒而虫不安失居上膈因而吐出复用杀虫药虫为药所苦不能自安所以吐虫愈多也孙遂用药不三五服皆一色丸子虫遂不吐明日再召孙至六脉渐大进前药其病不作后求方乃硫黄附子各一两并末糯米煳为丸毎三十丸米饮下窦材治一妇人病腹胀诸药不効令解腹视之其皮黄色光如镜面乃蛲瘕也先炙牛肉一斤令食后用生麻油调轻粉五分服之取下蛲虫一合如线如须状后服安虫散而愈张子和曰汴梁诸匠氏有木匠赵作头鐡匠杜作头行次失路迷至大宅乞宿主人不纳曰家中有人重病不敢纳君杜作头绐曰此赵公乃汴梁太医之家今䝉上司见召迷路至此盖病者当愈而遇此公也主人黙而入良久复出将邀二人入室与之食已主人起请曰烦太医㸔病何如赵见而笑曰一药可愈二人窃议曰来时所携熟药寄他车上此中实无奈何杜曰此甚易耳出门得牛粪一块作三十粒下以温水少顷病人竟胷中如虫行一涌而出状若小蜣蜋一二升以手探之又约一升顿觉病去明日主人出谢曰百歳老人未尝见此神効之药也礼饯二人遂归呜唿此二子小人也欲苟一时之宿遂以秽物治人亦偶得吐法耳周汉卿治武城人病胃痛奋掷乞死汉卿纳药于鼻俄喷赤虫寸许口眼悉具痛旋止钟大延治一僧嗜盐毎食斤许衆医虽知为虫然服药辄痛闷欲絶大延曰是患不受药也当有以饵之以盐笋干用药煮仍加以盐令服越数日果呕虫数升许而愈李明甫东阳人善医尤妙鍼法义乌令病心痛垂死明甫视之曰有虫在肺下药所不及惟砭乃可然非易也谬谓于背上㸃穴密取水以噀之令方惊而鍼已入曰虫已死矣既而腹大痛下黑水数升虫亦去遂愈尹蓬头者传称骑鐡鹤仙去盖异人也一贵人闺女弱病形容俱变医人束手无药可愈母钟爱不能舍偶邀视之曰有痨虫尚可医请用何药曰药力不能治只消与我同宿一夜便好也母信其仙术决无戏言白之于父父大怒云胡説岂有公侯家女与一风道士同宿之理后见女殊无生意母又涕泣言之恳切不已从之尹令纸煳一小室不许留孔设一榻不用障令女去其裩衣用手摩足心极热如火抵女隂户东西而睡戒女云喉中有虫出可急呌我女不能合眼而尹鼻息如雷天将明女报虫从口中飞出尹四顾覔之不见曰从何处鑚去不能除根定要害一人也盖乳母不放心因开一孔窥之虫出女口已入乳母之腹也天明父母视之女之颜色已变尹大笑而去后数月女方择壻而乳母死矣冯益斋给谏每发言腹中辄有声应之此应声虫病也遂告病卜居南京杨守极用小蓝煎饮之即吐出其虫郭茂倩嫂金华君产七日不食始言头痛头痛已又心痛作已而目睛痛如割如刺更作更止相去无瞬息间每头痛甚欲取大石压良久渐定心痛作则以十指抓壁血流满掌痛定目复痛又以两手自剜取之如是十日不已衆医无计进黑龙丹半粒疾少间中夜再服下瞑目寝如平昔至平旦下一行约三升许如蝗虫子三疾减半已刻又行如前则顿愈矣孙文垣治一妇人心痛唇红痛则大发热头痛少顷出汗脉大小不一曰此虫痛之症痛吐白沫可徴也梹榔川椒各二钱杏仁一钱五分石菖蒲一钱乌梅七箇炮姜草豆仁陈皮各五分山栀一钱一帖痛减半再服痛全愈闵蜃楼乃政体肥性躁患痛风手不能栉沐足不能步履痛处畧肿呻吟喊叫凡治七越月不减孙诊之曰湿痰凝滞经络作痛医作血虚投以补剂冝其不愈乃用二陈汤加乌药叶苍术僵蚕海桐皮南星服至六帖遂不肯药强之曰医以疗痛今反加痛吾何药焉时己申刻知其骄蹇性成亦不再强改以芫花醋炒过三分海金沙一钱为末白汤调下至晩㵼一次下稠痰半盏足痛减大半稍能动止初更后忽腹中大痛促进诊行至后堂家人出曰病者卒矣曰此必痛厥非竟死也且视之至则冷汗淋漓兀坐溺器面青息断诊之手冷如氷六脉俱在但沉伏耳知为痛极使然用姜汤灌之乃甦徐语侍女适来腹中痛甚火气迸出肛门如焚大响一声不知㵼下何物视之乃血鳅一条长六寸濶半寸余鳞目悉具尚能游动衆问如何曰此尤物也得下幸耳但下剂实为行痰初不知其有虫如是盖芫花乃杀虫之品故偶中亦病人之福也次日手足皆能动仍以二陈汤加苡仁红花五加皮四帖脱然叶润斋年近四十心膈嘈囃好啖肉尤好鸡一日不可缺缺即心浮力倦神魂无措必急得乃已大嚼入腹腹又大痛痛极则吐酸水稠涎然后稍定少顷又思啖矣其痛苦之态喊叫之声闻见酸鼻而彼则甘心焉或劝其勿啖肉谓久病脾虚肉入难化故作楚也曰吾岂不知盖痛虽苦尚能熬若嘈囃则遍身淫淫苏苏左右无可奈何手足无所把捉顷刻不能自存有逾于死也孙诊之六脉大小不等观其色唇红面黄曰据色脉乃虫病也先与雄黄丸一服改以腻粉五分史君子末一钱用鸡子打饼五更空心饲之辰刻下长蛲十条内有二大者长尺有咫自首贯尾皆红下午又下小虫百余自此不嗜肉而嘈囃良愈龚子才治一妇年四旬心胃刺痛时痛时止不思饮食食即吐手足厥冷胸中痞闷口干作渴曰此胃中有虫也以二陈汤加梹榔枳实乌梅花椒黑姜苦楝根皮生姜煎一服下虫一大椀而愈孙一奎在吴下时有吴生讳震者博雅士也一日偶谈及鼓胀吴乃诘予曰鼓有虫否乎予卒不敢应俛思久之对曰或有之本事方云脐腹四肢悉肿者为水只腹胀而四肢不肿者为蛊注曰蛊即鼓胀也由是㕘之古人曾以鼓蛊同名矣且蛊以三虫为首岂无㫖哉盖鼓胀即今云气虚中满是也以其外坚中空有似于鼓故以名之彼蛊症者中实有物积聚既久理或有之吴曰子诚敏也予堂嫂病鼓三载腹大如箕时或胀痛四肢瘦削三吴名剂厯尝不瘳吴俗死者多用火塟烧至痛忽响声如炮人皆骇然乃见虫从腹中爆出高二三丈许烧所之天为昏俄而坠地细视之皆蚘也不下千万数大者长尺余虫腹中复生小虫多者十五六条虫在人腹中蕃息如此曷不令人胀而死哉惜诸书未有言及者予后至淮隂有王乡官者其子年十六新娶后腹胀大按之有块形如稍𤓰发热昼夜不退已年半矣医惟以发热消胀之剂投之其胀愈甚喉中两耳俱疮诊其脉滑数望其唇则红其腹则痛又多嗜肥甘因思凡腹痛者唇色必淡不嗜饮食今其若此得非虫乎遂与阿魏积气丸服之下虫数十大者数条小者亦三四条虫下则热渐减胀渐消三下而愈益信前闻之不虚也李士材治侯给諌腹中嘈痛按其左脇手不可近凡饮食到口喉间若有一物接之者然曰脉大而数腹痛呕涎面色痿黄此虚而有湿湿热相兼虫乃生焉当兼人参汤送梹黄丸以下虫积虫若不去虽服补汤竟何益乎病家畏谨之甚不敢轻投终莫能起张逺公三年久𠻳服药无功委命待尽姑乞诊之问曰饥时胸中痛否曰大痛视其上唇白㸃如粞者十余处此虫啮其肺也用百部膏一味加乌梅梹榔与服不十日而痛若失咳顿止令其家人从净桶中覔之有寸白虫四十余条自此永不复发王海藏云有杨时者因患风气冲心饮食吐逆遍身枯瘦日服万病紫菀丸至二十日㵼出肉块虾蟇五六枚白脓二升愈又赵侍郎先食后吐目无所见耳无所闻亦服万病紫菀丸㵼出青蛇五七条下恶脓三升方愈紫菀丸即厚朴丸加羌活独活防风是也厚朴丸厚朴蜀椒川乌头紫菀呉茱茰菖蒲柴胡桔梗茯苓官桂皂角亁姜人参黄连巴豆霜益昌伶人刘清啸一娼名曰花翠年逾笄病好食生米否则终日不乐至憔悴萎黄不思饮食惠民局监赵尹用苍术米泔水浸一夜剉焙为末蒸饼丸梧子大每服五十丸食前米饮下日三服两旬而愈盖生米留滞肠胃受湿则谷不磨至生虫苍术能去湿温胃消谷也戴元礼奉太祖命徃治燕王患瘕见他医所用药良是念何以不效乃问王何嗜曰嗜生芹元礼曰得之矣投一剂夜暴下皆细蝗也葛可久治一人患腹痛脉之谓其家曰腹有肉龟视熟寐吾鍼之忽令患者知知则龟藏矣患者问故家人诳曰医云寒气凝结多饮醇酒自散矣患者喜引觞剧饮沈酣而卧家人亟报葛以鍼刺其患处病者惊寤俾以药饵须臾有物下俨如龟形厥首有穴盖鍼所中也病遂愈杭州府通判王某河间人病腹胀服药不效梦人语云鬼蒺藜可治王寻取煎液饮之痛不可忍俄顷洞泄迸出一虫长丈余寻愈山野人好啮虱在腹生者为虱症用败梳败篦各一枚各破作两分以一分烧研以一分用水五升煮取一升调服即下出张路玉曰近有女子欬逆腹痛后忽喜唿叫初是呀呷连声渐至咿唔不已变易不常或如母鸡声或如水蛙鸣或如舟人打号毎作数十声日发十余次忍之则胸中闷闷不安此为叫虫即应声虫之类也复有一人忽发热痞满后常兀兀欲吐吐中必有虫数枚状如虾形跳跃不已诸治不应或令服铜緑涌之不过二三度遂絶不复见矣黄履素曰人隂毛中生虱名八角子贴伏毛根最痒恼人相传此虱不医延及头髪眉毛其人当死治法以生银杏捣烂敷合毛上隔宿其虱尽死予少年曾患此法神效有友为予言生此虱者运㑹将否之兆予患此之后抱病十余年备尝苦楚其言果验虫之类能入耳者不独蚰蜒凡虫皆然有人患脑痛为虫所食或教桃叶作枕一夕虫自鼻出形如瓮嘴人莫能识其名有人患脚疮冬月顿然无事夏月臭烂痛不可言遇一道人云尔因行草上惹蛇交遗沥疮中有蛇儿冬伏夏出故也以生虾蟇捣敷之日三换凡三日一小蛇自疮中出以鐡钳取之其病遂愈至顺辛未上埠一妇人就山林中采笋归觉手粘如饴一时不暇洗盥既剥笋殻又以齿啮之由是成症产蛇而死盖受蛇遗之毒也张子和治酒官杨仲臣病心气痛此人常好饮酒初饮三二杯必奔走跛懒两足三五十次其酒稍散方能复席饮至前量一醉必五七次至明呕青黄水数日后变鱼腥臭六七日始安张曰冝涌乃吐虫一条赤黄色长六七寸口目鼻皆全两目膜瞒状如蛇类以盐淹干示人张子和曰予昔过夏邑西有妇人病胀如鼓饮食乍进乍退寒热更作而时呕吐且三年矣师巫觋符呪无所不至惟俟一死㑹十月农隙田夫聚猎一犬役死磔于大树根盘遗腥在其上病妇偶至树根顿觉昏愦眩瞀不知人枕于根侧口中虫出其状如蛇口眼皆具以舌䑛其遗腥其人惊见长虫两袖裹其手按虫头极力出之且二尺许重㡬斤剖而视之以示诸人其妇遂愈虫亦无名此正与华元化治法同盖偶得吐法耳小校毕聨元偃师人得奇疾左股痛不可忍呻吟累月有僧诣门丐食问其所苦曰此肉鳗也早治可活今病深矣因刺其膝出小蛇十余条僧持之去逾数日蛇复涌出竟死焉陆肖愚治陈曙光患饥必食肉方解否则遍腹淫走身体如在空中毎食肉初一脔必满心如箭攅作痛至数脔方定少则频饥多则不能尅化而作㵼医治半年肌削骨立脉之六部皆弱而浮沉大小迟数不等面黄而带青纹曰此患虫耳可立拯之令购史君子肉半斤猪精肉半斤同煮俟肉极熟去史君子入腻粉一钱令连汁顿食之初食亦如箭攅食后半日不饥至五更下盆许皆虫有全者有半烂者间有活动者宿疾顿除乃以参苓白术等调理禁其一年勿食肉遂全安浦南一人少时毎向溪边拾蚌三旬外患肠痛痛时㡬不欲生发必三四日偶一僧过其门闻其叫号出药七丸大如菜子用白汤送下少顷下虫二三十作红白色其形如蚌旋愈后二年死薛立斋治一男子患腹痛热则痛甚诸药不应半年后腹加肿胀面色痿黄诊其脉不洪滑非痈也询之云始于渴甚俯饮涧水意其误吞水蛭而然令取河泥为丸空心用水送下百丸果下水蛭而愈又一子因跌沟中腹作痛服积惊等药不应亦依前症疗之而愈一妇人于壁上取鸡翎卷耳适蜈蚣生子在翎上带入耳中生小蜈蚣穿脑内且痛且痒百药莫効梦神人传一方令炒鸡肉热置一器内留一小孔盖上令病者以耳受之鸡气熏入蜈蚣悉攅鸡肉上其病立愈钱国賔治周氏子业儒年二十脚掌常肿生黄泡数十水出即愈及昏厥之症不时常发偶家宴忽然仆地延诊按诸经脉动独肾濡数或乱或静因思濡生湿也数主热也乱主虫动也静主虫伏也脚掌生疮属肾也是肾经湿热生虫虫气上攻昏厥以雄黄九巴霜郁金大黄各五分炼蜜为丸菉豆大雄黄为衣姜汤送十五丸以姜汤再催虫化如胶黑汁解于露地数堆后用冷米汤补之恐防再举又食榧子一二升遂不复发济宁店主女年十八劳病三载体瘦神昏疾日重矣视其形神憔悴眼露光芒六脉杂乱细问起居女曰腹中常隠隠痛喜食糖果及㸔面生白㸃方知是虫也非劳也与雄黄丸十九粒梹榔汤下至午不动又催五丸腹中大响下虫百余形如土鼈上有鱼鳞下有黑嘴四足能动此女昏晕半日方醒饮以薄粥用人参当归梹榔紫苏赤茯苓各一钱丁香五箇乌梅一箇数服除虫之根又与调理方而别苕中唐国学子年十八骨立修长而乏肌肉面白筋青小腹近脇微痛已经多医莫知其症乍长乍短虫之候也而白青暴露肝之病也近脇微痛肝之地也遂知肝内湿热生虫薄蚀乆矣而以煅存性肥皂子一两芦荟一钱共末每日糖汤调下一钱饵虫受药便于露地日日一堆虫化胶厚青苔二十五日虫尽服参蓍归术収功两月身体大壮蒋仲芳曰姚轶指归年二十余骨蒸潮热干咳口干百治无効遇一方士曰肺中有虫今当盛夏正可引出即用童子鸡一只去毛杂煮熟贮漆盘中以盘盖半开半闭俟病睡着以半开处置病人鼻边觉来即将盘盖盖紧侵晨用水一大桶置盘水底揭开视其鸡上小虫有翅无翅者二三百即倾在长流水中第二夜用鸡引之又去虫七八十虫尽而病愈至今无恙予意鸡喜食虫故虫亦喜食鸡正如蜈蚣与鸡相仇之意煮熟者取其香盛夏则虫四散睡着不动则虫闻香易出付之长流水者欲其去而永不来也后试他人亦验然其要处不可令病人先知恐虫亦知而避去耳王宇泰曰汪仲嘉谓余曰公知王节斋所以死乎曰不知也汪曰节斋为四川㕘政时得心腹痛疾医疗之百方不效日甚一日闻峩眉有道者善医然不可致也节斋亲至山屏舆从徒歩诣之道者望见即惊曰病深矣既坐问公于服饵有生用气血之物焙制未彻者乎曰有之常服补隂丸数十年矣中用龟甲酒炙而入之曰是矣冝亟归屈其指曰犹可将及家也节斋遽投檄归至吴阊辄大下赤色小龟无数是夕卒于舟中王曰本草称龟甲所立大率破症瘕已疟痔隂蚀漏下赤白不言补心肾自丹邱纲目内私意立説而后世煎胶制丸服之无纎毫之益且有害若是可不戒乎蚘症孙文垣治马迪菴内人原以饮食过伤又为风寒外袭或以内伤外感治之致五更发热唇燥胸中冲跳不已手足皆冷脉两寸俱滑数曰此奇痰症也以小陷胸汤加白芍萝卜子前胡酒芩二帖次早大便行下蚘虫八条胸中即不冲跳但觉力怯再诊之两寸减半尺脉稍起以二陈汤加白术白芍酒芩调理后四帖加当归全愈琇按此由发散迥别扰动其火上冲胸跳蚘亦不安而欲出以小陷胸汤投之则黄连之苦寒能降火蒌仁之甘寒能清火枳实之峻削能攻下病去厥止蚘亦从而下行其力怯良由攻之勐耳非真有奇疾为病也孙君平生耑以疾揣病其不经处类多如此张景岳治王氏少妇年未二旬素喜瓜菓生冷常病心腹痛每发必数日不食后数年发必吐蚘初吐尚少既而日多毎吐必一二十条每发必旬日不食医者但只知攻虫旋去旋有百药不瘳察其脉症因知其伤于生冷致脾胃虚寒隂湿气聚故为是症使不温胃养脾以杜寒湿生化之源虫去复生终无济也乃制温脏丸与之药未完而病愈后仍耽生菓旧病复作与前药而安中毒唐崔铉镇渚宫有富商船居中夜暴亡待晓气犹未絶隣房有武陵医工梁新闻之乃与诊视曰此乃食毒也三两日非外食耶仆夫曰主翁少出舫亦不食于他人梁曰寻常嗜食何物仆夫曰好食竹鸡曰竹鸡喫半夏必半夏毒也命捣姜捩汁折齿而灌由是而甦崔闻而异之召至安慰称奖资以仆马钱帛入京致书于朝士声名大振仕至尚药奉御有一朝士诣之梁曰何不早见示风疾已深矣请速归处置家事委顺而已朝士闻而惶遽告退䇿马而归时有郦州马医赵鄂者新到京都于通衢自牓姓名云名医寓此朝士下马告之赵亦言疾危与梁生之説同谓曰即有一法请官人专喫消梨不限多少咀龁不及捩而汁饮或希万一此朝士又䇿马而归以书筒质消梨马上旋龁行到家旬日惟喫消梨顿觉爽朗其恙不作却访赵生感谢又访梁奉御且言得赵生所教梁惊异且曰大国必有一人相继者遂召赵生资以仆马钱帛广延誉官至太仆卿绍兴十九年三月有客船自畨禺至舟中士人携一仆仆病脚弱不能行舟师悯之曰吾有一药治此病如神饵之而差者不可胜计当以相与既赛庙毕饮胙颇醉乃入山求得药渍酒授病者令天未明服之如其言药入口即呻吟云肠胃极痛如刀割截迟明而死士人以咎舟师舟师恚曰何有此即取昨夕所余药自渍酒服之不踰时亦死盖山多断肠草人食之辄死而舟师所取药为根蔓所纒结醉不暇择径投酒中是以及于祸则知草药不可妄服也黄启东治分巡检事戚公过县晨兴欲发忽疾作不语唿黄视之黄曰脉与症不应乃询其左右云夜食烹鸡黄曰此必食后就寝有蜈蚣过其口鼻中毒耳为处剂投之立甦戚犹未信乃更烹鸡置寝处果有蜈蚣三枚自榻顶下盛启东明初为御医晨值御药房忽昏眩欲死募人疗之莫能应一草泽医人应之一服而愈帝问状其人曰盛空心入药房猝中药毒能和解诸药者甘草也帝问盛果空腹入乃厚赐草泽医人凌汉章归安人为诸生弃去北游泰山古庙前遇病人气垂絶凌嗟叹久之一道人忽曰汝欲生之乎曰然道人鍼其左股立甦曰此人毒气内攻非死也毒散自生耳因授凌鍼术治疾无不效张鄮西言某巡按过山中见木下有大木耳一丛甚嫩好以为天花菜也取归煮食之尽一盘即入卧房明日巳牌尚未起书吏倒门而入止见骨头一副其肉尽化为水流满牀下迹至山中木耳处掘之得一蛇大如桶杀之陆放翁老学庵笔记云族子子相少服兔丝子十数年所服至多饮食倍常血气充盛觉背肿赤焮乃大疽也适四五月金银花开乃取花依良方所载法服之计已数斤背肿尽消以是非独金石之药不可妄服即兔丝亦能致疾也按是人或过于酒色或伤于郁怒遂致此症未必由服兔丝也然药物久服亦多致偏胜之患辛未冬德兴西南磨石窑居民避兵其中兵人来攻窑中五百人悉为烟火熏死内一李师迷闷中摸索得一冻芦菔嚼之汁一咽而甦更与其兄兄亦活五百人者因此皆得命芦菔细物治人之功乃如此中流失船一壶千金真不虚语河中人赵才卿又言炭烟熏人徃徃致死临卧削芦菔一片着火中即烟气不能毒人如无芦菔时预暴干为末备急用亦可嘉靖四十三年陜西游僧武如香挟妖术至昌黎县民张柱家见其妻美设饭间唿其全家同坐将红散入饭内食之少顷举家昏迷任其姦汚复将魇法吹入柱耳中柱发狂惑见举家皆是妖鬼尽行杀死凡一十六人并无血迹官司执柱囚之十余日柱吐痰二椀许问其故乃知所杀者皆是父母兄嫂妻子姊姪也柱与如香皆论死世宗命牓示天下观此妖药亦是莨菪之流耳唐安禄山诱奚契丹饮以莨菪酒醉而坑之王思中治海盐彭氏巨室也其媳方婚而病烦懑欲絶诸医莫知所为思中诊视令尽去帷幔窻櫺并房中什器蜜煳蟹脐炙脆研入药中服之顿痊姚福庚巳编云太仓民家得三足鼈命妇烹食毕入卧少顷形化为血水止存发耳隣人疑其妇谋害讼之官时知县黄廷宣鞠问不决乃别取三足鼈令妇如前烹治取死囚食之入狱亦化如前人遂辨其狱按尔雅鼈三足名能又山海经云从水多三足鼈食之无蛊近亦有人误食而无恙者何哉吉安朱氏有为子腹痛人教以取栋树东南根煎汤者其子初不肯服其父挞之既入口少顷而絶盖出土面之根能杀人朱氏不考古之误也今医家用桑白皮本草云出土者亦能杀人可不慎哉邱杰年十四遭母丧以熟菜有味不尝于口嵗余忽梦母曰汝啖生菜遇虾蟇毒灵牀前有三丸药可取服之杰惊起果得瓯中药服之下科斗子数升姚应凤治一人患身痛左臂似有系之者应凤曰君食肉中鼠毒右臂生鼠用刀决之有鼠坠地而逸龚子才治一男子倐然低头徃暗处藏身不言问亦不答饮食俱背人窃啖人见之则食不下诸人以为中邪用三牲祭之其物经宿乃妻食之病亦如是诸医莫识龚知必中鼠涎有大毒也以吴茱萸塞入猫口猫涎自出将茱萸令夫妇服之悉愈一药室家人正剉药忽仆地不省人事诸人以为中风痰厥龚曰此非病也以药气熏蒸中于药毒令以甘草煎汤灌之立醒一妇人以烧酒贮钖壶内经旬取服止饮一小钟即醉闷不省人事衆莫能识其症龚曰此中铅毒也令以陈土搅水澄清入甘草煎汤灌之即醒吴孚先治一人长夏无故四肢厥冷神昏不语或作隂症或作热厥或作中风或作痰治俱不效吴诊之消息再四问前者曽食何物其家人曰前日晚间曽食猪肺乃恍然令以忍冬花二两煎汤灌之旋瘳盖所食乃瘟猪肺也有人好食豆腐中毒不能治延医至中途遇作腐人家相争因妻误将莱菔汤置锅中腐便不成医得其説以莱菔汤下药而愈唐李寳臣为妓人置堇于液寳臣饮之即瘖三日死又唐武后置堇于食贺兰氏服之暴死刘立之治一妇人病腰痛已厯年诸药不効刘诊之云病虽危殆然一夕可安主人讶焉乃请其药答曰不须药但用铅粉二三十两壮士五人大铃五七枚足矣于是主家悉备刘命撒牀帐幔移置屋中以米饮和粉置病妇腰週逥令其舒卧壮士一人负铃遶牀急走使其声不絶人倦即易之至夜半后其妇稍能自起立既而腰痛顿释举家拜云师神医也愿闻其意刘云此病因服水银所致然水银客腰窌间不能出故疼不已今用铅粉粉乃水银所化为金之母取金音以母唿子母子合德出投粉中则病愈矣明太祖制曰医人王允坚卖药为生锦衣卫监犯厨子王宗自知罪不可逃虑恐刄加于颈令家人买毒药王允坚即时卖与𨼆饭中入外监门力士杨受财放入内监门力士郭观保验出外监者慌忙反説内监者易其药朕鞫之郭观保曰彼徃卖药王允坚家买者朕令王允坚挐至乃黒药一丸因授与王允坚自吞服之久毒不作朕知易药矣谓允坚曰前卖此药何颜色允坚曰红丸曰㡬枚对曰三枚噫毒本三丸色赤今止一丸色且黑何也于是急遣人取至果赤色随令王允坚吞服本人持药在手颜色为之变其态忧惊犹豫未吞督之乃服既服后随谓之曰此药以何料成曰砒霜巴豆饭粘为丸朱砂为衣曰服后何时人丧曰半昼语既久坚泪堕朕谓曰尔所以凄凉者畏死如此乎曰一子见军一子在外故悲焉呜唿其王允坚初卖毒药毒人及其自服也药方入腹眷恋之情畏死之状一时发见呜唿愚哉至此而若此亦何济哉然终不以此药致本人之死何故若督令服此药而死是药之也解而后刑之法也随问允坚此毒还可解乎曰可何物可曰凉水生豆汁熟豆汤可朕谓曰此解不速余何速解曰粪清揷凉水粪清用多少曰一鸡子于是遣人取至侯毒作方与解之少顷允坚身不自寕手搔上下摩腹四顾张皇朕谓曰毒患发乎曰五臓不宁心热气升曰此毒身死伤何经络允坚对曰五脏先壊命絶矣身墨黑谓曰㡬时可解何时不解曰三时候不解朕见毒作令人与之解本人痛利数畨其毒洁然人复如初明日枭首以正其罪呜唿昔者古人制药惟积隂隲以生人今之货药者惟务生理不施隂隲少有逆其意者沽名恐诈者有之即时毒害者有之图利而卖与人伤生者有之噫如此不才者犯法遭刑而杀身亡家者非止一人而已京市货药者徃徃不戒蹈袭前非将奈之何此诰一出所在货药之人听朕言者推己以及人永为多福不然此刑此犯有不可逃者周栎园曰癸未冬亲串有从余游都门者其人谨愿生平絶迹北里突生天疱不解所自予忽悟其故解之曰君质弱常服紫河车京师四方杂集患天疱疮者甚伙所服药中安知无天疱衣胞此疮能延子孙气味所冲尚能中人生子多无皮肤衣胞尤为毒气所归君之患必縁于此衆皆以为然夫忍于殇人之子以自禆益仁者尚不为况未必有功而适以滋害如此可不知所戒哉陈自明治二男子剥自死牛即日遍身患紫疱不计其数已而俱愦各灌神仙追毒丸一钱吐㵼而甦一药不下者而死吴内翰备急方云全椒医髙照一子无赖父笞之遂服砒霜自毒大渴利腹胀欲裂余教令服此药以水调随所欲饮与之不数椀即利而安其方用白扁豆晒干为细末新汲水调下二三钱七凡中毒及附子乌头河豚之类一切药毒皆可治用多年壁土热汤泡搅之令浊少顷乘热去脚取饮不省人事者灌之甚妙北梦琐言有人为野菌所毒而笑者煎鱼椹汁服之即愈或云枫树菌食之令人多笑来安县李主簿纮元度云白塔寨丁未春有二卒一候兵同食河豚既醉烧子併食之遂皆中毒人急以告巡检二卒已困殆仓卒无药用或人之説独以麻油灌候兵者油既多大吐毒物尽出腹间顿觉以此竟无恙朱丹溪解中毒药方用五倍子二两重研细用无灰酒温调服毒在上即吐在下即㵼一人喫水银僵死微有喘息肢体如氷闻葛可久治奇疾徃候之可乆视之曰得白金二百两可治病家谢以贫故不能重酬可久笑曰欲得白金煮汤治耳已而扣富者乃得之且嘱之曰热浴体时如手足动当来告我有顷手足引动徃告之复谓曰眼动及能起坐悉来告我一如其言乃取川椒二斤置溲桶中坐病人其上久之病脱出其水银已入椒矣盖银汤能动水银而不滞川椒能来水银而聚之吁人谓可久之术良惜乎不多传也酉阳杂俎云椒可以来水银于此可徴矣缪仲淳曰庄钦之平日素壮实善啖丁巳四月忽患泄㵼凡药粥蔬菜入喉觉如鍼刺下咽即辣因而满腹绞辣随觉腹中有气先从左升次即右升氤氲遍腹即欲如厠弹响大泄粪门恍如火灼一阵甫毕一阵继之更畨逾时方得离厠谛视所下皆清水盈器白脂上浮所饮食俱不化而出甚至梦中大遗了不収摄诸医或云停滞或云受暑或云中寒百药杂投竟如沃石约月余大肉尽脱束手待毙余仲夏末偶过金坛诊其脉洪大而数知为火热所生病为疏一方用川连三钱白芍五钱橘红二钱车前扁豆茯苓石斛各三钱炙甘草一钱祝其煎成将井水澄冷加童便一杯始服临别嘱其此方勿以示人恐时师见之大笑不已也若为躯命计须坚信服之耳彼却衆医恪服药方入喉恍如饮薄荷汁𨼆隠沁入心脾腹中似别成一清凉世界甫一剂夜卧达旦洞㵼顿止连服三剂大便已实前泄时凡饮食温者下咽遂觉气升即欲大解一切俱以冷进为快至是觉恶心畏冷得温乃安曰此火退之徴也前方加人参二钱半莲肉四十粒红麴一钱五分黄蓍三钱升麻五分黄连减半五六剂后去升麻又三十余剂㵼久止而脾气困顿不知饥饱且少饮茶汤觉肠满急胀如欲寸裂曰此大㵼之后下多亡隂也法冝用补倘用香燥取快暂时元气受伤必成鼓胀不可为矣为疏丸方用人参五两白芍六两炙甘草一两五味六两黄蓍五两萸肉五两山药五两熟地八两牛膝六两紫河车二具蜜丸空心饥时各一服并日进前汤方或时去黄连㡬三年始知饥而嗜食体亦渐丰矣其病初平劝其絶慾因出妾得尽发家人祕谋乃知向之暴泄由中巴豆毒本草中巴豆毒者黄连冷水解之余用大济黄连冷服正为对治时师即信为火用连不过七八分至钱许止矣况一月之㵼敢用连至三钱乎此余所以祝其勿出以示人之故也余治钦之泄止后恐其元气下陷急冝升举用升麻以提之初不知其为中毒也乃因用升麻太早至浊气混于上焦胸中时觉似辣非辣似嘈非嘈迷闷不可名状有时滴酒入腹或啖一切辛温者更寃苦不胜庄一生知其故曰此病在上焦汤液入口即下注恐未易奏功冝以噙化丸治之用贝母五钱苦参一两真龙脑薄荷叶二钱沉香四钱人参五钱为极细末蜜丸弹子大午食后临卧时各噙化一丸甫四丸胸中恍如有物推下三年所苦一朝若失丹石毒刘表在荆州与王粲登障山见一冈不生百草粲曰此必古塜其人在世服生礜石热蒸出外故草木焦灭凿㸔果墓礜石满茔按仲宣元识若此何仲景预告以眉发脱落而不之信耶事见旧案第文太畧洪容斋云予仲兄文安公镇金陵因秋暑减食当涂医汤三益教以服礜石丸已而饮啖日进遂加意服之越十月而毒作鼻衂血斗余自是数数不止竟至津液皆竭迨于捐馆偶见前语使人追痛因书之以戒来者按隂虚火盛之人初服桂附姜萸等燥热刚药始则甚得其力所谓刼治也昧不知止久而决裂莫可挽囬余目击其敝者数十人矣此亦与初服礜石丸而饮啖日进同也毛公弼守泗州病泄痢久不愈及罢官归遂谒龎安常求治安常诊之曰此丹石毒作非痢也乃煮葵菜一釜令公弼食之且云当有所下明日安常视之曰毒未去问食㡬何才进两盂安常曰某煮此药铢两升合自有制度不尽不可于是再煮强令进之已乃洞泄斓斑五色安常视之曰此丹毒也疾去矣但年髙人久痢又乍去丹毒脚当弱不可复饵他药因赠牛膝酒两瓶饮尽遂强如初虞都巡者曽达臣先人同僚也自言常服石燕其法取雄者十枚煅以火透红则出而渍酒中候冷复煅既煅复渍如是者无算度干酒一升乃取屑之每早作以二钱七擦齿上𠻳嚥以酒虞时年五十服此药二年肤发甚泽才如三十许人自谓服药之功一日忽觉热气贯两目睛突出痛不堪忍而死因思人服金石药鲜有不为其所毒者临川周推官平生孱弱多服丹砂乌附药晩年发背疽医悉归罪丹石服解毒药不効疡医老祝脉之曰此乃极症正当多服伏火丹砂及三建汤乃用小剂试之复作大剂三日后用膏敷贴半月而疮平凡服三建汤一百五十服张路玉治孙古修误服伏火丹砂中毒察其本元素亏近因虚火上炎舌下肿胀延及两頥医用苦寒清热太过神思不宁药中每服加丹砂五钱甫进一剂觉胸中有物触者数次请政于医复出丹砂视之色黑而晦医令易砂更服四剂日夜烦躁不宁背时洒淅恶寒头面烘热大汗胫膝逆冷如水忽忽气逆欲絶张诊之六脉澁数糢煳次验唇舌俱色如污泥而肿厚湿滑若系热极似隂必无湿滑之理若系寒犯三隂必无久厚之理惟酒食内藴霉翳色现有之审其二便调适胸腹柔和决无食停胃腑之理以脉合症洵为隂受热郁最急者恐其喘吁欲脱乃以生脉六味合剂以救肺肾一服神稍安汗稍歛再进人事稍知稀糜稍进犹未言及伏火砂也见其舌沿稍转微红而气微足冷如故前方入桂心五分五味数粒服后足稍温和气稍接续语稍有次方详述伏火砂之误前方减去地黄桂心五味入枣仁秋石人中黄耑解丹砂之毒三服舌转微红虽未鲜洁而伏毒渐解縁两尺弦细乃去人中黄仍用地黄以填补下元而愈罗谦甫曰僧阎仲章服火炼丹砂二粒项出小疮肿痛不任牙痒不能嚼物服凉膈散半斤始缓后饮酒辄发药以寒凉之剂则缓终身不愈何横泾好色平居进热剂偶与方灵谷对奕唿小童取一釐散来童误听为七釐也何时扣子布算不及观遽服之是夕卒于书斋后十余年孙理庵倩居其室偶至书斋见一人仰卧榻上问之答曰我何横泾也孙大骇疾走不十日卒秀州张生本郡中虞侯其妻遇神人自称皮场大王授以痈疽异方一册且诲以手法遂用医着俗唿张小娘子又转以教厥夫吴人章县丞祖母章子厚妾也年七十疽发于背邀治之张先溃其疮以盏贮所泄脓秽澄滓视之其凝处红如丹砂谓丞曰此服丹药毒所致也丞怒曰老人平生尚不服一暖药况于丹乎何妄言若是病人闻之亟唿曰其説是也我少在汝家时每相公饵服大丹必使我辈伴服一粒积久数多故贮蓄毒根今不可悔矣张谢去母竟以是终陈良甫治一富室男子鼻血不止六脉洪数究竟云服丹药太过遂用黄连黄芩大黄为末水煎服愈调服亦可无钖华氏年六十患背疮溃发大如旋盘而色赤想是平日多服金石药毒发所致问之果然因令侵晨饮羊血三五升始用退热解毒生气血之剂熁以生肌膏半月后肌生脓少予因归令服此药百余贴方可全安一月后复来招徃视其疮皮肉已坚厚如常但食少无力因问前日之药服㡬何曰疮将平遂止不服脉之沉微甚因知其气血只可供给疮平而已于真气则已竭不可治即古人所谓死于疮结痂之后果不出半月而死此脓出后之虚若因虚而发痈疽者亦然张忠定公安道居南都炼丹一炉养火数十年丹成不敢服时张刍圣民守南都羸瘠殊甚闻有此丹坚求饵之安道云不敢吝也但此丹服火之久不有大功必有大毒不可遽服圣民求之甚力乃以一粒如粟大以与之且戒宜韬藏慎勿轻饵圣民得之即吞焉不数日便血不止五脏皆糜溃而下竟死云士大夫服丹砂死者前此固不一余所目击林彦振平日充实饮啖兼人居吴下每以强自夸有医周公辅言得宋道方炼丹砂祕术可延年而后无害道方拱州良医也彦振信之服三年疽发于脑始见发际如粟越两日项颔与胸背畧平十日死方疾亟时医使人以帛渍所溃脓血濯之水中澄其下畧有丹砂盖积于中与毒俱出也谢任伯平日闻人畜伏火丹砂不问其方必求之服唯恐尽去嵗亦发脑疽有人与之语见其疾将作俄顷觉形神顿异而任伯犹未之觉既觉如风雨经夕死十年间亲见此两人可以为戒矣吴兴吴景渊刑部服硫黄人罕有知者其后二十年子橐为华亭市易官发背而卒乃知流毒传气尚及其子可不戒哉续名医类案卷二十九续名医类案卷三十钦定四库全书续名医类案卷三十钱塘魏之琇撰邪祟舒氏子为素衣女子所凭掩捕不得意绪恍惚如痴家人具状请符于朱彦诚法师朱读状大骇曰必鳞介之精邪毒入脾肝里病深矣非符水可疗当躬徃治之乃假巨镬煎油二十斤焚符檄拘之乃大白鼈也镬油正沸自投其中糜烂而死朱戒其家俟油冷以斧破鼈剖骨并肉曝日中须极干入人参茯苓龙骨末成丸託为补药命病者晨夕饵之勿使知之如其言丸尽病愈宋人王纂精鍼术元嘉中县人张方女日暮宿广陵庙门下夜有物假作其壻来女因被魅惑而病纂为治之下一鍼有獭从女被内走出病因而愈顾欢隠于㑹稽素有道风有病邪者以问欢欢曰君家有书乎曰唯有孝经而已欢曰可取仲尼居置病人枕边恭敬之当自差如言果愈问其故曰善禳恶正胜邪此病者所以差也黄帝灸法疗神邪鬼魅及癫狂病语不择尊卑灸上唇里面中央肉弦上一壮如小麦大又用钢刀将唇里面弦上割令其断更佳也秦承祖灸狐鬼神邪及癫狂诸般医治不瘥者以并手两大拇指用软丝绳急缚之灸三壮其炷着四处半在甲上半在肉上四处尽一处不烧其病不能得愈神効不可量小儿胎癎妳癎一依此法灸一壮炷如小麦大李士材治章氏女在合时昏晕不知人苏合丸灌醒后狂言妄语喃喃不休左脉七至大而无伦右脉三至微而难见两手如出两人此祟凭之脉也线带繋定二大拇指以艾炷灸两甲界至七壮鬼即哀词求去服调气平胃散加桃奴数日而祟絶喻嘉言治杨季登次女病多汗食减肌削诊时手间筋掣肉颤身倦气怯曰此大惊大虚之候冝从温补于补剂中多加茯神枣仁十余剂全不应因思症非外感也内伤也杂症也虚污振掉不宁能受补药而病无増减且闺中处子素无家难其神情浑似丧败之余此曷故也忽悟曰此必邪祟之病而其父何不言徃诊问其面色曰时赤时黄因谓此症必有邪祟吾有神药可以驱之季登才曰此女每夕睡去口流白沫战慄而絶以姜汤灌至良久方甦挑镫侍寝防之亦不能止因见用安神药甚当兼恐壻家传闻故不敢明告也曰何不早言吾一剂可愈乃以犀角羚羊角龙齿虎威骨牡蛎粉鹿角霜人参黄蓍等药合末令以羊肉半觔煎取脓汁三盏尽调其末一次服之果得安寝竟不再发相传以为神异盖以祟附于身与人之神气交持亦逼处不安无隙可出故用诸多灵物之遗形引以羊肉之羶俾邪祟转附骨角移从大便而出仿上古遗精变气祝由遗事而充其义耳又熊去疾髫龄患一奇症食饮如常但脉细神呆气夺色夭乃翁曰此何病也喻曰病名殗殜左传所谓近女室晦即是此病彼因近女又遭室晦故不可为令郎受室晦而未近女是可为也即前方少加牛黄丸服旬日而安今壬午去疾已举孝亷矣狐之迷人先用口向女子隂户一展其人即昏迷不省或男子则向阳物一展亦令昏迷方用真桐油抹于隂户阳物上其狐即大呕而去妙不可言祕之朱丹溪治一妇人如癎或作或辍恍惚不省人事一日畧苏醒诊视忽闻牀上有香气继又无所知识朱曰气因血虚亦从而虚邪因虚入理或有之遂以秦承祖灸鬼法灸治病者哀告曰我自去我自去即愈徐秋夫疗鬼穴凡有病着鬼邪须鍼鬼穴鬼去病除其应如神一鍼名鬼宫二鍼名鬼信三鍼名鬼节四鍼名鬼心五鍼名鬼路六鍼名鬼枕七鍼名鬼闗八鍼名鬼门九鍼名鬼臂十鍼名鬼额十一鍼名鬼㑹十二鍼名鬼腿十三鍼名鬼身陈自明治一女子为邪所交腹作痞与太乙丹一锭服之随下恶物其邪仍至又服半锭毎夜更爇二三锭使烟气盈屋遂不再至金劒峯之子患妖症吐舌数寸许每以足居上首居下顚倒而行劒峯偶送一道士出门复入中堂目见一妇人在户内走入屏风中乃碎屏风火之魅不复见而其子亦瘥蔡石户抱病三年耳中日闻鬼啸凡有所徃鬼必相随初甚怖久之习闻殊不为怪病愈鬼啸亦息临海章安镇有蔡木匠者一夕手持斧斤自外道游东山东山衆所殡葬之处蔡沉醉中将谓抵家扪其棺曰是我榻也寝其上夜半酒醒天且昏黑不可前未免坐以待旦忽闻一人髙呌棺中应云唤我何事彼云某家女病损症盖其后园葛大哥淫之耳郄请法师捉鬼我与你同行一㸔如何棺中云我有客至不可去蔡明日诣主人曰娘子之疾我能愈之王人惊喜许以厚谢因问屋后曽种葛否曰然蔡遍地翻掘内一根甚巨且有血煮啖女子病即痊唐同州刺史孟诜云妇人梦与鬼交者鹿角末三指一撮和清酒服即出鬼精又古今録验疗妖魅猫鬼病人不骨言鬼方鹿角屑𢷬散以水服方寸七即言实也王教授云有妇人患赤白带淋得予鍼灸经初为灸气海穴未効次日为灸带脉穴有鬼附患身云昨日灸亦好只灸我未着今灸着我我今去矣可为酒食祭我其家如其言祭之其病如失此实事也予初怪其事因思晋景公膏肓之病盖有二鬼焉以其虚劳甚矣鬼得乘虚而居之今此妇人之疾亦有鬼者岂其用心而虚损故有此疾鬼亦乘虚而居之欤灸既着穴其鬼不得不去虽不祭之可也自此有来覔灸者必为按此穴莫不应手痠痛予知是正穴也令归灸之无有不愈其穴在两脇季肋之下一寸八分有此疾者速宜灸之妇人患此疾而丧生者甚多切不可忽若更灸百㑹尤佳此疾多因用心使然故也何百庸诊西山道者素无疾病寝不能兴曰六脉纯隂为鬼所盗当午刻死竟如其言又尝为刘某诊曰尺脉有怪徴后嗣其有厄乎是夕其孙果溺水死钱国宾治土桥张林巡司书役也其妻劳怯已三年服药无効卧牀不起矣脉沈大至骨数十至中一鼓或𨼆或现形色苍脱所居暗室曰此非劳怯乃隂邪之症但不知名非药可治先当移房再禳解之更语其母以好言相问见何恶祟妇只不答及移室褥上有毛数茎长寸半许迹露狐交即延道士及挂天师符印禳退至夜多人围绕邪来反更频烦因迫问妇曰但觉冷风吹面身即寒禁胸如石压则昏不知人矣因再求救为思久之勐悟人交阳交也狐交舌交也宻语其夫少制毒药无闻六耳涂隂户四围孤来果中毒而死乃元狐间生白毛肥壮多肉林乃剥其皮而刴之其妇服药经年乃可奇疾穆吏部深者山东济南人壬辰进士罢官里居忽患异疾耳中闻车马之声则疾大作一日闻耳内议曰今日且遨游郊垧即有装䭾驴马鳞次而出其恙顿除至晩复闻游者囬䭾马尽返耳中则所苦如故屡治不痊一日忽洒然若失一人卧于牀四肢不能动只进得食好大言説喫物谓之失説物望病治法如説食猪肉时便云尔喫猪肉一顿病者闻之即喜遂置肉令病人见临要却不与喫此乃失他物望也当自睡涎出便愈有富家子年十七八病遍体肌肉折裂召黄子厚治子厚偕门生四五辈徃诊视各以所见陈论皆未当子厚乃屏人诘病者曰童幼时曽近女色犯天真乎曰当十三四曽近之已子厚曰得其説矣褚澄云精未通而御女则四体有不满之处后日有难状之疾在法为不可疗后果恶汗淋漉痛楚而死江南逆旅中一老妇啖物不知饱余德占以炊饼啖之尽一竹箦犹称饥不已日饭一石米醴泉主簿蔡绳予友也亦得饥疾食稍迟则顿仆闷絶绳有美行博学有文为时闻人竟以饥死无能知其疾者每为哀伤予尝至候潮门外观潮见一人丐食者一手掌倍大五指各长尺余但伸而不能屈叹其赋形之奇其人曰予病也曩业织缣足以餬口客夏病伤寒当发汗时此手在被外独不汗病愈而此手痛不已渐痛渐长以至于此今手不能作故乞食耳邱汝诚治一女子欠伸臂不下邱命其母裸女上身以单帬着之曰俟吾揭帘即去下裳母如命邱扬声而入女羞缩臂即复故陆道光治一儿染奇症四肢坚不屈光曰此非药可疗举伞覆之遶牀焚安息沉檀儿即平复少间又发屑沈香饮之遂瘳髙阳民家子方十余嵗忽臂上生宿瘤痛痒不可忍医皆不辨何症一日忽自溃中有圆卵坠出寻化为石刘工部霖以一金售之治膈病如神江宁有萧生者食香蕈则死又有王生者饮茶则死必二三日始甦医无能识其故者志于此俟明医或知之桐城友人姚文燮字经三顺治己亥进士诗画皆有名年六十余忽病不识字即其姓名亦不自知医不知为何症也竟以是终按梦溪笔谈记松滋令姜愚者忽不识字者数年后稍稍复旧信奇疾也刘进士祖向言颍州一少年为邪所侵疾入膏肓家人谓不可活置之路傍忽一道士过之自言善医命取鐡鎚重数十斤鎚病者头面父母泣谓病已至此鐡鎚下首立碎矣道士笑曰无伤也鎚下病者若无所知辄有一美妇人长二寸许自口中跃出而灭凡百鎚口出百妇人大小形状如一少年立愈道士亦不复见宋元嘉末有长广人病瘥即能食却不得卧每饭辄觉其身増长数日头遂出屋时叚究为刺史令人度之已长三丈后复渐缩如旧乃死医书言瘦人骤肥肥人骤瘦皆不久同年薛为学登进士时体甚肥及为御史忽尔瘦削未㡬公干郧阳一夕而殁闻殁时身躯缩小如十余嵗小儿此尤可异也陶九成云都下一儿患头痛不可忍有囬囬医官用刀割开割上取一小蟹坚硬如石尚能活动顷焉方死痛亦遄止当求得蟹至今藏之宋史载吕夏卿举进士厯知制诰典滁州年五十二得奇疾身体缩小卒时才如小儿菽园杂记载御史薛惟学身体甚肥忽尔瘦削一疾而殁殁时缩小如十余嵗儿广陵有田妇患泄㵼下恶如油邻童以纸捻蘸然与油无异医不能疗孙滋九先生闻而徃视令买补中益气汤十剂天王补心丸四两以煎剂下丸服讫而愈衆医问之曰人惊恐则气下大肠胀损所致此妇必受惊后得此疾也问之果力作于塲见幼子匍匐赴火惊而急救得免遂得此疾此方书所未载钱国宾治镇江钱青藜中年无病一日足跟偶响听之有声自觉怪异数月渐响至头竟如雷声医者症名不一七年懐生死之忧矣钱过京口甘露寺寻苍耳草治毒㑹于凉亭偶言此症以骨雷告之邀至家候其脉五部皆和独肾芤大举之始见按之似无乃肾败也自下响者足少隂肾经之脉起于小指之下斜走足心出然谷之下循内踝后别入跟中以上腨内出腘内臁上股入后臁贯嵴且肾主骨肾虚则髓空髓空则鸣所以骨响自脚至头即雷从地起响于天上也以六味丸加紫河车膏虎骨膏猪髓枸杞杜仲方示之彼谢曰公论破七年之迷良方起终身之病矣长揖而别至次年冬钱复之京口问已全愈癸亥冬山海天行时疫病者头痛发热恶心口渴神昏欲寐四肢不举其肉推之则一堆平之则如故医有作伤寒者有作时气者投以发散药无不加重死者数百时督师阁部孙及賛画各伤一仆至乙丑春钱之闗门谒太师谈次问及曰此症天行时疫名肉行也人肉属土土燥则崩土湿则流其邪感于血脉肌肉不比伤寒同治也古今医集不载止于官邸便方见此异症一款因人血枯而感天时不正之气当大补血用首乌枸杞归地等味少加羌活风药足以应病矣若经发散立死无疑湖州邬阿二织丝人也偶然两膊红十数条其红条头麤尾尖腹大长尺许濶寸许此青蛇气异毒也急治之不然蛇形入腹而死或生大小腿如头向上攻入腹者亦死以鍼挑破头尾使其不走流出恶血又研明雄黄唾调搽患处内服清凉败毒散防风荆芥白芷羌活黄连黄芩连翘金银花槐子甘草当归生地各一钱二三帖愈吴桥治吕廷充年二十五得奇疾作则衆窍气坌出瞑而垂絶家人为之闭口鼻塞两耳握小溲抵大溲乃稍囬气蒸蒸出毛孔中良久始定逆桥治桥曰病得之内而受惊隂阳两脱桥不能徃苐以大温补剂投之持方药归三月而愈金节年如廷充始病潮热梦遗面頳而欬血医而少间已复愈奇疾作作则如束薪爇涌泉由胫及股直达如贯梨倾耳而听辘辘有声至则坚强不仁肤革一如木石喷嚏不通水浆不内良久忽发一叹身柔缓如常以日计之凡六七作诸医歛手桥视之脉数而浮不任按病得之荒淫不节以故隂虚火炎此其甚也为之正治则以一杯而熄舆薪无已则从治之主以甘温佐以清凉可也日一剂皆有验迄于旬日而新疾平其父以故疾未除则挟一方士自九华至乃悉屏前药日烹一鸭饷之葅以人参和以大枣无何火症后作中膈膨胀乃复逆桥诊之则六脉浮取加弦弦为木旺盖以啖鸭而伤脾气故肝木乘虚而克之将变而为中满矣急以温补为剂治之两月乃安飞尸薛立斋治锦衣杨永兴举家避眚有仆沉醉失避者既而神思昏昧遍身青伤令煎金银汤灌之即愈一妇人忽昏愦发谵语自云为前谋赖某人银两某神责我将你起解到城隍理问两脚腂膝臀处皆青肿痛不可忍口称苦楚次日方甦痛尚不止用金银藤两许水煎服即愈一妇人入古墓患前症以紫金锭灌之即甦通政余子华太常汪用之皆因徃弔而卒死丧家想即是症谢士泰删緐方治尸疰或见尸或闻哭声者取死人蓆斩棺内余弃路上者一虎口长三寸水三升煮一升服立効按此即用死人枕之遗意也庚申予家一妇人梦中见二苍头一前一后手中持一物前者云到也末后应云到也击下爆然有声遂魇觉后心一㸃痛不可忍昏闷一时许予忽忆神精丹有此一症取三粒令服之少顷已无病矣云服药觉痛止神醒今如常矣日后相识稍有邪气与一二服无不应验方在千金中治中风之要药但近世少曽青磁石为难合耳窦材治一妇人因心气不足夜夜有少年人附着其体诊之六脉皆无病令灸上脘穴五十壮至夜鬼来离牀五尺不能近服姜附汤镇心丹五日而愈一贵人妻为鬼所着百法不効有一法师书天医符奏玉帝亦不効窦令服睡圣散三钱灸巨阙穴五十壮又灸石门穴三百壮至二百壮病人开眼如故服姜附汤镇心丹而愈一妇人病虚劳真气将脱为鬼所着窦用大艾火灸闗元彼难忍痛乃令服睡圣散三钱复灸至一百五十壮而醒又服又灸至三百壮鬼邪去劳病亦瘥越民髙十二歉嵗无食挈妻儿至徳清雇妻于秀州仓官李深家为乳媪髙得钱还越而死李仆许八随直在秀以干归德清及再来之日媪患恍惚谵语作厥夫声责骂故妻不为资荐李问何以得至此曰我随许仆船便是以得来李命巫逐未至漫烧苍术烟熏燎鬼遽云我怕烟气不敢更留遂无语媪病亦瘥今人冲恶者必爇木盖邪鬼所畏也李行简外甥女适葛氏而寡次嫁朱训忽得疾如中风状山人曹居白视之曰此邪疾也乃出鍼刺其足踵上二寸许至一茶久妇人醒曰疾平矣始言每疾在时梦故夫引行山林中今早梦如前而故夫为棘刺刺足胫间不可脱惶惧宛转乘间乃得归曹笑曰适所刺者八邪穴也诈病张景岳向寓榆闗客邸一友忽黄昏叩户张皇甚问之则所狎之妓忽得急症势在垂危倘遭其厄祸不可解因求救随徃视之见其口吐白沫僵仆于地口鼻四肢俱冷气息如絶状殊骇人及诊之则气口和平与症不应沉思久之复诊脉如故始悟其诈也乃以仲景法试之遂大声言曰此病危矣使非火攻必不可活非用如枣如栗之艾亦不可活又非灸人中眉心小腹数处亦不可活吾寓有艾可速取来然火灸尚迟姑先与一药倘能嚥嚥后稍有声息则生意已复即不灸亦可若口不嚥或嚥后无声速灸可也即与一药嘱其服后即来报我彼闻言已惊惟恐大艾着体药到即嚥少顷即哼声出而徐动徐起矣次日问其由乃知为喫醋而然也曲中奸狡有如此者景岳在都时有金吾畜二妾其一则燕姬也有母随之一日二妾相竞燕姬理屈若母助其跳踉遂致气厥若死乃令一婢抱持而坐自暮达晨絶无甦意延治初入室见其肉厚色黑面青目瞑手撒息微诊其脉则伏渺若脱亦意其真危也而治法难施温补则虑其气逆未散开导则虑其脉絶难胜踌躇间乃请复诊则以十指交叉抱腹仰坦婢懐因疑其前已撒手今能义手岂他人之所为乎及诊之似有嫌拒意拽之不能动乃出其不意勐拽之则顿脱有声力强且劲此非欲脱真病明矣因思其脉若此或以肉厚气滞此北人禀赋多有之也或以两腋紧夹此奸人狡诈亦有之也若其面青色微则怒气使然自不足怪识见既定因声言其危使闻灸法遂先投一剂下咽即活金吾因询其病真耶假耶若假何以竟夕如是且形症毕肖若真何以药下即瘳抑果药之元祕乎曰元祕乃在言耳不过借药为名但使彼惧病即去矣经曰忧可胜怒正此谓也然其狡诈一至于此使非再诊亦㡬为所诳可不审哉一士子为宦家所殴遂卧病旬日吐血盈盆因喧传人命连及多人延医数辈见其危剧之状皆束手逺避防为所累也最后张视之察其色则絶无苍苦之况诊其脉则皆和缓如常始而疑继而悟乃潜语之曰他可欺也余亦可欺耶此尔之血抑家禽之血也其人愕然凂予勿言遂与调和衔感而罢一隣妇以妒妾诟谇与夫反目因而病剧咬牙瞪眼僵厥不苏若命在唿吸间者其夫惊惶无措其妾㡬遭不堪求张救之则脉非其病遂用前法治之愈后其夫感谢而不知为其所愚也若此二人则又人事中之常态使不有以鉴别则此中变幻有以假病而延成真病者有以小忿延成大祸者故并记之以资闻见九鍼形鑱鍼员鍼鍉鍼锋鍼䤵鍼圆利鍼毫鍼长鍼燔鍼禁刺病与相逆者皆不可刺大渴大饱大饥新内大怒大劳大醉大惊大风大雨大寒大热大虚大困大竭浓云色脉不顺大患危疾漉漉之汗熇熇之热浑浑之脉身热甚隂阳交争五行刑制朢不补晦不㵼弦不夺朔不济禁鍼穴脑户顖㑹神庭络郄玉枕角孙顖承泣承灵神道灵台膻中水分神阙㑹隂横骨气冲箕门承筋青灵三阳络手五里合谷三隂交石门云门鸠尾缺盆客主人肩井禁灸穴承光痖门风府天柱素窌临泣睛眀攅竹迎香未窌颧窌丝竹空白环俞头维下闗嵴中肩贞心俞天牖人迎乳中周荣天府中冲阳闗阳池隠白漏谷地五㑹隂陵泉条口犊隂市伏兔髀闗委中殷门申脉承扶伤寒灸之可否内经云脉之所见邪之所在脉沉者邪气在内脉浮者邪气在表世医只知脉之説不知病症之禁忌若表见寒症身汗出身常清数慄而寒不渴欲覆厚衣常恶寒手足厥皮肤干枯其脉必沈细而迟但有一二症皆宜灸之阳气下陷故也若身热恶热时见躁作或面赤面黄咽干嗌干口干舌上黄赤时渴咽嗌痛皆热在外也但有一二症皆不冝灸其脉必浮数或但数亦不可灸灸之灾害立生若有鼻不闻香臭鼻流清涕眼脸时痒或欠或嚏恶寒其脉必沈是脉症相应也或轻手得弦紧者是隂伏其阳也虽面赤宜灸之不可拘于面色赤而禁之也辨伤寒五十九刺五十九刺者为头上五行以尅越诸阳之热也大杼膺俞缺盆背俞气冲三里巨虚上下亷云门髃骨委中髓空鍼灸用鍼八法用鍼八法者迎随一也转鍼二也手指三也转鍼头四也虚实五也隂阳六也提按七也唿吸八也补㵼损益虚实在此八法鍼用五门分主客鍼用五门者井荣俞经合也春刺井夏刺荣秋刺经冬刺合季月刺俞以有五门一月亦同一日亦有五门同年宾客为邪气主人乃正气知者刺之无不効也定刺象木鍼刺可曲可斜可直可正故定刺以象木性之曲直也口藏比火凡用鍼先以鍼含口内令温调补荣卫以火性炎上即升降旋转左右而下也常山阎氏曰口温鍼暖不惟滑利而少痛亦借己之和气与患人荣卫无寒温之争便得相从若不先温鍼暖与血气相逆寒温交争而成疮者多矣灸刺分午前卯后离左酉南午前卯后者乃卯辰巳三时也阳中之老阳可灸刺万病之虚寒离左酉南者乃午未申三时也阳中之少隂可灸刺万病之烦躁熏蒸之劳热而㵼之灸以吹之灸时丈夫用室女妇人用童男吹之呵之反作清凉之气也呵吹者灸之㵼法也接气通经法凡欲取偏枯久患荣卫诸疾多是愈而复作者由气不接而其经不通流虽有暂时之快客气胜真病当未愈也当此乃令上接而下引唿吸多少经脉长短各有定数立法手三阳接而九唿过经四寸手三隂接而七唿过经五寸足之三阳接而一十四唿过经四寸足之三隂接而一十二唿过经五寸重者倍之吸亦同数此接气通经唿吸长短之法也灸分隂阳上下多少凡灸当先阳后隂言从头向左而渐下次后从头向右而渐下先上后下明堂云先灸于上后灸于下先灸于少后灸于多皆宜审之鍼灸须药千金云病有须鍼者即鍼刺以补㵼之不宜鍼者直尔灸之然灸之大法其孔穴与鍼无忌即下白鍼或温鍼讫乃灸之此为良医其脚气一病最宜鍼灸并施若鍼而不灸灸而不鍼非良医也鍼灸而药药而不鍼灸亦非良医也但恨下里间知鍼者鲜尔所以学者须解用鍼燔鍼白鍼皆须妙解知鍼知药固是良医此言鍼灸与药之相须也今人或但知鍼而不灸知灸而不鍼或惟用药而不知鍼灸者皆犯孙真人所戒也今世所谓医者则但知有药而已鍼灸则未尝过而问焉人或告之则曰是外科也业贵精不贵杂也否则曰富贵之家未必骨鍼灸也皆自文其过耳吾故详着千金之説以示人云避人神説千金云欲行鍼灸先知行年宜忌及人神所在不与禁忌相应即可故男忌除女忌破男忌戊女忌已有日神忌有每月忌有十二时忌有四季人神有十二部人神又有所谓血支血忌之类凡医者不能知此避忌若逢病人厄㑹男女气怯下手至困通神达士岂拘此哉若遇急卒暴患不拘此法许希亦云若病卒暴宜急灸疗亦不拘此一日之间止忌一时是也灸又云痈疽疔肿喉痺客忤尤为急凡作汤药不可避㓙日觉病须臾即宜便治又云凡人卒暴得风或中时气凡百所苦须急灸疗渐久后皆难愈此论甚当夫急难之际命在须臾若必待吉日后治已沦于鬼録矣此所以不可拘避忌也惟平居治病于未形选天徳月徳等日服药鍼灸可也论灸有补㵼不可轻议大率沉结寒冷之度施之为宜盖隂寒湿气凝留血脉汤剂熨引不能独治方是时唯火艾足以烁其势岂非火能运行阳气驱逐隂邪其効有速于药石者耶老壮不同强弱异禀灼治之法夫岂一端故多有逾于数百壮少或止于三五七九之数要皆详审而行之若夫阳病灸之则为大逆是以论伤寒者谓微数之脉既汗之后脉浮热甚三者悉不可灸惟少隂背恶寒吐利脉不足与夫脉从手足厥之类三者为可灸焉通明乎此触类以徃又安有灸焫之妄也故曰不须灸而强与之灸者令人火邪入腹干错五脏重其烦躁须灸而不与之灸者使冷结重凝久而弥固气上冲心无地消散可不鉴哉论刺其病挛痺其治宜微鍼形乐志苦病生于脉治以灸刺明九鍼之用经络补㵼之法也故荣卫异刺以分血气之虚实井荣异刺以分五行之子母募俞异刺以分背腹之隂阳春夏异刺以分人气之浅深大抵虚补实㵼无过不及之伤以辅其平者刺法之大要也然有病势未深可刺而即愈者所谓病之始起可刺而已或痺不仁肿痛可灸刺而去之是也有病传诸经必上下俱刺者所谓刺热刺疟病甚为五十九刺是也然刺之为言同于击刺之刺以为利也害在其中黄帝谓徐人安静手巧而心审谛者可使行鍼艾张机谓鍼能杀生人不能起死人凡以用之不可不慎也况九鍼异体取病有殊十二节异法用有轻重必明日月星辰四时八正之在天寒暑燥湿经水盈虚之在地肥瘠壮弱虚实盛衰之在人然后唿吸补㵼出入迎随惟意之从岂特知募俞部分皮肉筋骸饥饱劳逸而已哉故曰见微得过用之不殆论砭石上古鍼法垂布于天下制砭石有小大者乃随病所宜用石代鍼一曰鍼石二曰砭石三曰鑱石其实一也破坚决肉砭射肿热者则决之以砭石良由邪气暴戾则微鍼不能及况又病有气血盛实逆于肉里畜结痈肿之类非砭石则不能射之此所谓血实宜决之又形乐志乐病生于内者治之以砭石东方之民多病痈疡其治宜砭石砭石之来始自于此扁鹊有云病在血脉者治之砭石是故一切肿疾悉宜鎌割足小指下横纹间肿在左则割左在右则割右血少出则差以至疔肿痈疡丹毒瘭疽伐指㾫病气痛流肿之类皆须出血者急以砭石砭之大抵砭石之用其法必㵼若在冬时人气闭塞则用药而少鍼石所谓少鍼石者非痈疽之谓也痈疽不得倾时倘苟缓于鍼石则毒气内攻腐壊筋骨穿通腑脏矣治石疔疮则忌瓦砾砖石之类治刀鎌疔疮则忌鐡刄伤割若是者可以药治也素问又曰人病颈痈或石治之或鍼灸治之而皆已此盖同病异治也夫痈疽之气息者宜鍼开除去之气盛血聚者宜石而㵼之若然则砭石九鍼之用各有所利善治血脉之变痈肿之病者当审轻重而制之色诊洛阳孙伯英因诬狱妻子被繋逃于故人是夜觉胃脇痛託故人求药故人曰有名医张戴人在焉当与公同徃时戴人酒未醒强唿之故人曰吾有一亲人病欲求诊戴人隔窻望见伯英曰此公伏大惊恐故人曰何以知之戴人曰面青脱色胆受怖也后㑹赦乃出方告戴人华佗传盐渎严昕与数人共候佗适至佗谓昕曰君身中佳否昕曰自如常佗曰君有急病见于面莫多饮酒坐毕归行数里昕卒头眩堕车人扶将还载归家中宿死有士人病颜面青而光其气哽哽钱乙曰肝乘肺此逆候也若秋得之可治今春不可治其家祈哀强之与药明日曰吾药再㵼肝而不少却三补肺而益虚又加唇白法当三日死然安谷者过期不安谷者不及期今尚能粥五日而絶汪石山曰伏泾脉最难求如积热之久脉反沉细而外症又寒苟非兼望闻问切何可得也世俗讳言试医医复讳情妄臆而豪贵妇女徃徃不得望闻岂不大错续名医类案卷三十续名医类案卷三十一钦定四库全书续名医类案卷三十一钱塘魏之琇撰经水王氏云一妇人有女年十五请诊言女年十四时经水自下乃忽断其母甚恐怖师曰此女为是夫人亲女非也若亲女者当相为説之妇人因荅言是自女尔师曰所以问者无他夫人年十四时亦以经水下所以女至此而㫁是为避年勿怪后当自下张子和曰一妇人年二十余嵗病经闭不行寒热往来咳𠻳潮热庸医禁切无物可食一日当暑出门忽见卖凉粉者以氷水和饮大为一食顿觉神清骨健数月经水自下滑伯仁治龙君泽室人暑月中病经事沉滞寒热自汗咳𠻳有痰体瘦痒脐腹刺痛脉弦数六至有余曰此二阳病也尝攷素问云二阳之病发心脾女子得之则不月二阳阳明也阳明为金为燥化今其所以不月者因其所遭也阳明本为燥金适遭于暑暑火也以火药金则愈燥矣血者水类金为化源宜月事沉滞不来也他医方制归茸桂附丸以温经而未进滑曰夫血得寒则止得温则行热则搏搏则燥复加燥药血益干则病必甚亟令却之更以当归柴胡饮之为清㵼火流湿润燥三五进而经事通余病悉除龙君曰微生几为人所误也薛立斋诊一室女年十七疬久不愈天癸未通发热咳𠻳饮食少思欲用通经丸薛曰此盖因禀气不足隂血未充故耳但飬气血益津液其经自行彼惑于速効仍用之薛曰非其治也此乃慓悍之剂大助阳火隂血得之则妄行脾胃得之则愈虚后果经血妄行饮食愈少遂致不救一妇人素有胃火或用凉胃散而安后因劳役躁渇内热肌肉消瘦月经不行薛谓此胃火消铄隂血用逍遥散加丹皮炒巵以清胃热用八珍汤加茯苓逺志以飬脾血而经自行矣一疬妇少寐经水两月余一至误服通经丸展转无寐午前恶寒午后发热薛以为思虑亏损脾血用归脾汤作丸午前以六君送下午后以逍遥散送下两月余得寐半载经行如期年余而疮愈龚子才治魏宪副妻患逆经吐血不止六脉㣲濇有力此血虚火盛也以四物去熟地用生地共一两加酒蒸大黄一钱同煎入童便服之服后血止而经通徐宪副妾患经闭人皆拟有孕七八月来渐觉黄瘦腹中左右块如鼓发热靣赤不思饮食诊之六脉微濇此血枯气欝也以四物汤加香附丹皮白术之类十数服又加桃仁红花数服下血块多许乃愈孙文垣治呉北海内人毎月经期之前四肢累累发块红紫胀痛不思饮食胃脘亦常痛经水多不及期而至脉之两手皆驶以症叅观肝脾二经郁火也盖肝主怒脾主思多思多怒隐而不发欝滞于中故临经累累发红肿于四肢也以青皮香附柴胡川芎乌药白芍丹参元胡索欝金酒炒黄连巵子治之而愈潘氏媳因经水不行医投安胎之剂越七月经忽暴至内有血块筋膜如手大者一二桶昏冒困其脉右闗洪滑左寸洪数两尺皆洪大夜分咬牙乱语手心热口噤时手足皆冷心胸胀闷不快靣色青孙曰此浊痰流滞血海以误服安胎之剂益加其滞由血去多故神魂无依痰迷心窍故神昏乱语急为调气开痰安神飬血可生也即以温胆汤加石菖蒲酒苓天麻枣仁丹参与服其夜子丑时咬牙乱语皆减半仍与前药每帖加竹茹五钱临睡又与黒虎丹数粒诸症悉愈或问病每盛于夜半何也曰此心包络与胆经有痰热故也耑治此两经痰既消神魂自安矣程好吾子妇腹中微疼红行不畅喉痛四肢麻木作战不知饥饿孙诊之右脉洪大如豌豆以川芎香附麦芽山查乌梅甘草桔梗酒苓防风荆芥白术茯苓四剂而安次月经水大行十日不止以黄蓍阿胶蒲黄各一钱白芍二钱甘草三分一帖而安此后但觉浊气下坠屁从子户中出以补中益气汤用酒炒黄连调飬而平胡氏女及笄后患吐血毎吐椀余下午倦怠夜分潮热呕恶不食便秘时师谓隂虚火动投滋隂之剂反加饱闷背心胀痛脉之两寸洪大两尺弱知其有瘀血凝滞致新血不得归经故满而倒溢也先以龙荟丸通之更以石膏三钱橘红半夏麴黄连茜根竹茹枳殻各一钱茯苓八分甘草三分服后大便行三次吐止食进后用二陈汤加滑石丹参丹皮茜根白芍香附二十帖经调而愈喻嘉言治杨季登长女及笄经闭年余发热食少肌削多汗而成劳怯医见汗多误谓虚也投以参术愈锢喻诊时见汗出如蒸笼气水谓曰此症可疗处全在有汗盖经血内闭止有从皮毛透出一路以汗亦血也设无汗而血不流则皮毛干藁而死矣宜用极苦之药以引其血入内俾下通于冲脉则热退经行而汗自止非补药所能效也以龙荟丸日进三次月余经至汗热稍轻前丸日进一次又月大至淋漓五日诸症全瘳矣王肯堂治一妇寡居欝结成疾经事不行体热如炙忽吐血若泉涌或用止血药不效令以茒花根捣汁浓磨沉香服至五钱许日以酽醋贮瓶内火上炙热气熏两鼻孔血始得降下吐血不复作经事乃行吕东庄治曺逺思内人月水不至四月矣腹痛不止饮食少进医作胎火治吕曰此欝血也然气禀怯弱当补而行之用八珍汤三大剂果下血块升许腹痛犹未除也以大剂飬荣等药调理而痛除食进黄履素曰予妇申氏多欝怒忽患不月腹渐大疑有妊医者视之亦以为妊也十余月弗产诸症渐见乃始疑之医者亦以为畜血之症时有欲下之者衆议以为体弱不能胜止可暗消于是久用行血调血之剂而不敢用下血之药竟勿效厥后医药襍投遂致不起一日偶閲震泽纪闻载盛启东治东宫妃一案大为悔悼南山妇人年三十八于九月甘三日月经行比前过后十日得草药以败血海为下胎之谋有数滴血下因此腹痛在小腹下有块如椀大不可按汤熨则痛稍定大小便抽痛小便濇大便畧下少赤积垢食不进口畧渇发热此胃气为草药所败加以受伤之血妄行而不得洩所以为病砂仁甘草川芎黄芩各三分滑石一钱五分牛膝二钱桃仁七粒水酒煎服黄师文治子才婢子得面热病每一面热至赤且痒闷絶曰此经候来时尝为火所逼也问之曰无之已而思曰昨者经候来适为孺人黏衣服伛偻曝日中其昏如烈火炙以孺人趋其物不敢已由是面遂热黄曰是也以四物汤加防风获差孙文垣治一妇经不行者三月大便㵼腹胀嘈囃吐酸水时下白𢃄常恶心自谓有孕脉之曰此脾经有湿热也心经有瘀血也与二陈汤加白术泽㵼猪苓酒连茱茰滑石麦芽山查㵼止服寛经行腰腹作痛以川芎三钱当归五钱香附丹参桃仁各一钱服之口中吐黒血甚多且有如脓者改用四物汤加丹皮丹参桃仁红花滑石调理而痊从孙妇程氏年甫三旬产五次今则经闭不行者八年肥肉则丰肥于昔饮食又倍于昔精采则艳美于昔腹柔不坚畧无所谓病者或用四物汤元胡丹皮之剂千余服矣至三棱莪术干漆桃仁苏木之类遍尝不应诊之六脉缓大有力曰此脾湿生痰脂满子宫徒行血活血破血无益也以平胃散加沰石桃仁黄连姜黄丹参南星半夏作丸服之半年而经行次年生子后又连生一子一女薛立斋治一妇人性善怒发热经水非过期则不及肢体倦怠饮食少思而颤振此脾气不足肝经血少而火盛也午前以调中益气汤加茯苓贝母送六味丸午后以逍遥散送六味丸两月余而愈一妇人年五十内热晡热经水两三月一至此血虚有热用逍遥散加山茱茰治之而愈后有痰作渇或小便不调或头晕白𢃄用六味而安琇按五十之年经宜止矣此不当在经水血虚之门或五字乃四字之讹耳一妇人月经不调晡热内热饮食少思肌体消痩小便频数或用清热生血之药月经不行四肢浮肿小便淋沥朝用金匮加减肾气丸夕用归脾汤渐愈又用八珍汤两月全愈陆飬愚治董龙山夫人胸膈不舒大便不实或时去血或时去积经期或先或后或多或少叅差作痛飬血健脾俱不效饮食既少肌肉亦瘦晩不能食食则饱胀不能安卧脉之沉弦而滑右闗尤甚曰沉为气滞弦与滑为痰凝经之不调便之不实腹之胀痛皆痰积为之也乃合清气化痰丸二陈送下数剂大便去痰积若干遂不胀不痛改用六君子汤数剂而大便坚后以调气飬荣汤间服经调而孕施鳯冈室人素嗜五辛三孕皆不育年三十即月事不行将及二载胸腹作痛行走无定或数日一发或一日二三发服飬血行血之药身体时热肌肤渐瘦或谓补血不补气无阳则独隂不生用参蓍白术肉桂芎归数剂痰中见血便燥兼血脉之两手举按皆数左闗数而弦右闗数而实两尺数而沉澁曰此血虚不待言然脉症皆火象也惟清其热则血得所飬而经自行矣或谓寒则凝热则行今以清火疗血闭何也曰寒凝热行者盖谓无大病者言之也不云乎二阳之病发心脾有不得隐曲女子不月其传为风消传为息贲者死王太仆曰二阳胃与大肠也二经有热心脾受之以致消肌烁肉上气喘逆今病者素嗜辛辣岂非肠胃有热乎今已移之心脾月久不行肌肉消削是传为风消幸不喘咳未至息贲耳复投温热是抱薪救火经所谓赞其复翼其胜也法当先清肠胃积热使心气下降续以飬血滋隂济之则水泉通而流不絶也用三黄汤加山巵丹皮生地白芍十剂痰红便血俱减更以前方加芎归十剂而月事通矣后以六味丸料加知柏紫河车一具服之即孕陆祖愚治呉君采室平日血虚有火生一女已七嵗不再孕忽经候两月不行以为孕也偶胸腹不快投安胎飬血之剂反小肚作痛经行如崩去血多而痛不止足膝逆冷气短奄奄或以为小产用芎归元胡姜桂等血不止而痛愈甚咽喉燥痛吞吐有妨脉之沉细而实按之有力用炒连白芍丹皮花粉当归炒巵查肉阿胶煎冷徐徐吞下次早喉腹之痛俱愈足膝反温暖后用归芍参苓地黄丹皮木香以行其滞而渐愈一妇经后凝血成块在左泄㵼不止完谷不化血块暴下如注臭秽难堪经候不调脾胃因而下损且经漏不止前隂之气血已脱泄㵼不止后隂之气血下陷总是热症而下焦久脱亦化于寒矣㵼寒以热㵼湿以燥宜大升大举以助肝木生发升长遂以柴胡升麻各五分炙草陈皮归身黄蓍各一钱人参神曲各钱半白术二钱黄芩少许毎正午水煎热服而愈一妇经水不调未来先痛行后又痛用人参炙草川芎肉桂丹皮酒洗各五钱白术茯苓各一两半当归酒洗白芍酒炒益母草酒洗宻拌各一两白芷木香各三钱煳丸一妇经前作痛且有白𢃄用十全大补汤加元胡索益母草木香而安张路玉治薛氏妇毎经行必先作泻二三日其脉左闗尺弦细如丝右闗上小驶而滑服姜桂茰附则大渇泄泻转剧服苓泽车前则目暗如盲此肝血虚寒而脾胃有伏火也俟经将行作泻时朝用理中加黄连作汤服五六剂暮与加减八味丸加紫石英作丸常服不终剂而数年之疾顿除立斋治一妇人晡热肢体瘦倦食少无味月经不行或鼻衂或血崩半载矣或用顺气清热止血等剂不应更加寒热且时欲作呕此为欝怒亏损脾胃虚火错经妄行而然耳遂朝用补中益气汤夕用六味地黄丸各数剂半载而痊一妇人素沉静晡热内热月经不调后毎一二月或齿缝或舌下或咽间出血碗许如此年余服清热凉血调理之药益甚此肝脾气欝血热上行先用加味归脾汤后用加味逍遥散摄血归源而经自调前症顿愈陈自明治一妇人月经过期不至腹内作痛服破血行气之剂不効与神仙追毒丸一粒服之而痊立斋治一妇人因经水多服澁药止之致腹作痛以失笑散二服而瘳五灵蒲黄俱炒等分毎服二三钱醋一合熬成膏入水一盏煎七分食前热服又用加味逍遥散数剂而经调一妇人经水不调两月一至或三月一至四肢微肿饮食少思日晡发热此脾土气血皆虚也须先用壮脾胃飬气血之剂饮食进则浮肿自消气血充则经自调矣彼以为缓乃用峻先通月经果腹疼泻不止致遍身浮肿饮食愈少殁于木旺之月禇氏云月水不通久则血结于内生块变为血瘕亦作血症血水相併壅塞不通脾胃虚弱变为水肿所以然者脾候身之肌肉象于土土主克于水水血既併脾气衰弱不能克消致水气流溢浸渍肌肉故肿满也观此岂宜用克伐之剂有女人月事退出皆作禽兽之形欲来伤人先将绵塞隂户乃顿服没药末一两白汤调下即愈朱丹溪治一妇人积痰伤经不行夜则谵妄以𤓰蒌子一钱黄连半钱呉茱茰十粒桃仁五个红麴末些少砂仁三钱山查一钱右末之以生姜研炊饼丸一妇人隂虚经脉久不通小便短濇身体疼痛以四物汤加苍术牛膝陈皮生甘草又用苍莎丸加苍耳酒芍为丸煎前汤送下一妇人两月经不行腹痛发热但行血凉血经行自愈用四物汤加黄芩红花桃仁香附元胡索之类一妇人寡居经事久不行腹满少食小腹时痛形弱身热当归熟地香附白芍川芎陈皮黄柏知母厚朴元胡索白术生甘草大腹皮红花桃仁右用清水煎陈良甫治罗女人毎遇经行时则脐与小腹下痛不可忍服药无效以桂枝桃仁汤愈自后再发一投而差桂枝白芍生地黄各二钱桃仁七枚去皮尖甘草一钱姜水煎立斋治一妇人性沉多虑月经不行胸满少食或作胀或吞酸以为中气虚寒用补中益气汤砂仁香附煨姜二剂胸膈和而饮食进更以六君加芎归贝母桔梗生姜大枣数剂脾胃健而经自调矣一妇人因怒伤不思饮食发热倦怠骨肉痠羸瘦靣黄经水积渐不通颈间结核以逍遥散八珍汤治之少可彼自误服水蛭等药血气愈虚遂致不起良甫云忧愁思虑则伤心心伤则血逆竭血逆竭则神色先散而月水闭火既受病不能荣飬其子故不嗜食子虚则金气亏故发咳咳既作水气絶故四肢干木气不充又云经候㣲少渐渐不通手足骨肉烦痛日渐羸瘦潮热其脉微数此由气虚血弱阳往乗之少水不能灭盛火故火逼水涸亡津液当飬血益隂用柏子丸泽兰汤为主勿遽通之钱国宾曰呉江黄启元妻刘氏生平洁净自十七行经每年一度生二子一女又武林陈氏媳每季行经一次七年方受一胎生二子二女皆尝诊治之妇此禀赋之异非按月而行之徐孟阳母叶氏八九经仍不㫁体厚无病然甚忧之以问钱钱曰经云隂生于阳阳之数七故妇人七七经㫁无子汝母禀厚之极经出理之外矣后夀至九九而终钱国宾云余㳺兰谿时逢端阳友人宴于花园谈及邑中篾匠孙二之妻年三十生四子一女自来无经余以戯言未信适妇货蓝至客皆笑曰此妇是也余即问之妇云不知经为何物夫妇人经候经者常也候者候一月之隂阳也若潮候应乎时天真气与流通所以女子二七天癸至月水如期凢女人受孕经止者平日所生气血以飬体积而为经血热则经早血少则经迟血盛则七七仍经血衰则五七外经止受孕所生气血以飬胎胎生血上为乳乳止血下为经元门採真返经为乳两説则经乳一耳经本于肾旺于冲任二脉冲为血海任为胞胎此妇无经者乃冲脉海与人禀赋不同肾脉与人禀赋不同任脉与人同故乳子生子则一様素问曰人之心偏则作事不定人之下眼眶窄则胆小五脏各有禀赋外候以此理推明矣蒋仲芳治姚生妇年二十五其月事或半年或三月方得一至温经补益调治二载转剧诊之脉来㣲澁外症口干唇燥手足心热曰后期古法主寒然其兼症热也因热耗血血少故后期耳遂用大剂生地当归为主佐以条苓山栀白芍川芎丹皮泽兰知母鳖甲六剂后则经准一月后而孕矣徐徳滋女年近二十素有脇痛肝病常时月事先期而至近忽逾数日脉之两闗躁疾两寸上溢察其靣有如疹者数十㸃其色或青或紫询其身亦有至舌上亦有数㸃絶类阳实热症然并无头痛寒热且能进饭二瓯良由肝火内炽上乗肺胃而然与生地杞子麦冬丹皮山栀当归生芍甘草元参令服一剂次日晡后始至见其偃卧上半俯着牀沿呕血盆许询之则自已牌血出如涌既而心下若有一块上攻故必偃伏以牀沿抵住稍可否则上顶闷絶脉之若有若无意其经水过期乗肝火上逆而出即俗名倒经是也然其急暴如此兼之地气上攻其症危矣非大剂纯隂何以挽回与熟地二两杞子一两令连进二服服下即能仰卧血止脉回次日忽咳咳无痰此肺金燥而肝火未平也前方减半加麦冬沙参蒌仁生地八剂而愈愈后靣上之疹乃消舌上之疹褪下如痘靥云又顾卜周内人失血奄奄垂毙亦以前药数剂而愈范氏女年及笄矣忽病夜卧小便自遗晨起昏昏如醉神气与人了不相当晡后渐清爽皮肤癊疹胸膈迷闷食亦少初起觉咽痛头晕已十余日矣诊之脉弦小而数此属血虚火盛询其天癸云何则自前月大行去血甚多至七日乃已谓为肝木过盛克脾侮胃乗肺而然克脾则脾不藏摄血故经水去多侮胃则胃之络溢故胀闷食减乗肺则肺热故瘾疹咽痛又肝藏䰟肺藏魄二臓不和是以小便自遗而神气昏昧也与生地杞子羚羊角黒山巵麦冬蒌仁黄连丹皮沙参牛蒡之属出入加减六帖而安后经水数月不行则以前者去血过多也仍用生地杞子当归白芍丹皮麦冬少加红花八剂而月事下热入血室孙文垣治李氏妇胸脇大腹作痛谵语如狂寅卯辰三时稍轻午后及夜痛甚原有痰火头痛牙痛之疾又因经行三日后头痛发寒热医以疟治因大恶热三四人交扇之以两手浸冷水中口含水而不嚥鼻有㣲衂又常自悲自哭痛时欲奔窜剧则咬人小水直下不固喉哽哽吞药不下脉之左弦数右闗洪滑曰此热入血室也误服治疟刚燥之剂扰动痰火以致标本交作其胸脇痛者病属少阳也剧则咬人者虫行求食而不得故喉中哽哽然也以小柴胡汤加桃仁丹皮而谵狂减次日与安蚘汤痛止饮食进而愈矣元素姪妇春温后经水适止余热不退口中甚渇胸脇痛而耳重脉左弦数右滑大而数小柴胡加石膏知母桔梗枳殻葛根𤓰蒌半夏麴服下热渇如旧改用柴胡二钱人参甘草天花粉黄芩白芍红花当归丹皮知母各八分调理而瘳缪仲淳治张璇浦内人患热入血室发狂欲杀人医以伤寒治之煎药未服邀缪往缪曰误矣覆其药投一剂而安先与童便继与凉血行血安心神药遂定朱氏妇经行一月不止毎黄昏先寒后热遍身疼痛胸膈胀闷必得大喊叫嘶用手探吐痰涎乃寛且渇甚此痰饮疟疾今饮食不进夜如见鬼者乃热入血室也用小柴胡加生地丹皮桃仁两帖后以白术三钱首乌二钱陈皮麦芽各一钱乌梅一个姜三片水煎服之寒热止诸症皆安陆飬愚治臧尧山夫人向有头风症八月间患腹痛日轻夜重痛作昏愦语言不伦唇口燥裂而不欲汤饮已十日或投香燥行气益甚身热如火饥不能食脉之沈数而弦询之适经行时感冒身发寒热头大痛平日服川芎茶调散今服之头痛稍止而身热更甚遂变为腹痛再问经行如常否谓比平素觉住快曰此必热入血室也或谓此伤寒症乎曰岂必伤寒而后热入血室哉凢病未有无客热者况初得之感冒因头痛而以茶调散遏之热无从洩遇经行血室空虚热乗虚而入因以成瘀血瘀下焦饮食不进而作痛亦势使然也用小柴胡以清其热丹皮红花桃仁以去瘀人参麦冬生津止渇二剂神清痛减能食日服二剂两日后送化字丸一钱大便去硬血数枚痛全愈减桃仁红花加归芍调理而安薛立斋治一妇人多怒手背患疮出血至夜发热妄语服清心凉血药不应乃热入血室而然也遂以加味小柴胡汤二剂血止而热亦清矣续名医类案卷三十一续名医类案卷三十二钦定四库全书续名医类案卷三十二钱塘魏之琇撰崩漏薛立斋治一妇人性急毎怒非太阳耳项喉齿胸乳作痛则胸满吞酸吐㵼少食经行不止此皆肝火之症肝自病则外症见土受克则内症作先以四物加白木茯苓柴胡炒栀炒龙胆清肺飬血次用四君加柴胡白芍神麴呉茱茰炒黄连以培土制肝渐愈惟月经不止是血分有热脾气尚虚以逍遥散倍用白术茯苓陈皮又以补中益气加酒芍兼服而安一妇人懐抱不舒腹胀少寐饮食素少痰涎上涌月经频数薛曰脾统血而主涎此欝闷伤脾不能摄血归源耳用补中益气济生归脾而愈一妇人血崩兼心痛三年矣诸药不应毎痛甚虚症悉具靣色痿黄薛曰心主血盖由去血过多心无所飬以致作痛宜用十全大补汤参术倍之三十余剂稍愈百余剂全愈大尹王天成之内久患崩自服四物凉血之剂或作或辍因怒发热其血不止服前药不应乃主降火更加脇腹大痛手足俱冷薛曰此脾胃虚寒所致先用附子理中汤体热痛止又用济生归脾补中益气二汤崩血顿愈若泥痛无补法则误矣锦衣杨永兴之内患血崩过服寒凉之剂其症益甚更加肚腹闷痞饮食不入发热烦躁脉洪大而虚薛曰此脾经气血虚而发躁也当急用八珍汤加炮姜以温补之缓则不救不信仍服止血降火之剂虚症蜂起始信其言缓不及治矣一妇人因怒崩血久不已靣青黄而或赤此肝木制脾土而血虚用小柴胡合四物清肝火生肝血又用归脾补中二汤益脾气生肝血而瘥此症若因肝经风热而血不宁者防风为丸以兼症之药煎送或肝经火动而血不寕者炒条苓为丸以兼症之药煎送若瘀血为患用五灵脂为末烧銕器焠酒调服无不効者周晖内人病血山崩诸医皆危之刘春斋用当归一两荆芥一两酒一钟水一钟煎服立止如神易思兰治一妇患崩昼夜十余次毎次去血升许用止血药愈甚卧牀月余羸瘦食少靣青爪黒气促痰喘诊之心脉平和肝脉弦大时一结肺脉沉而大且有力脾胃脉沉濇两尺沉而无力曰此气欝病也询之果因午餐小婢忤意发怒搆疾随以四神散与之服药半盂未及一时顿觉神爽易曰未也明日子时分指甲变桃红色方可救至期甲色果红复诊之左三部如前肺脉㣲起脾胃虽沉缓而不濇二尺仍旧谓其家曰午时血当大崩毋得惊惶以骇病者至期果然下紫黒血块数枚自此遂止后用壮真五和丸调理月余全愈次年生子方用四神散以香附行气为君乌药为臣苏梗通十二经之闗窍白芷化腐血生新血为佐加当归引气入心而生新血川芎引气入肝舒肝之欝而去旧纳新神麴引气入脾畅脾结而统新血白术健脾胃而和中气为使以行气为主活血辅之此治血先调气之法也呉孚先治俞氏妇血淋念载已成痼疾因幼孙出痘危险忽下血两昼夜不止汗㵼交作晕数次脉向弦大而革者忽变而数疾欲脱奄奄一息用人参黄蓍各一两制附炮姜枣仁各三钱五味龙骨各一钱或疑附子太热且谓何不用血药曰血脱补气古人精义谓有形之血不能速生几微之气所当急固又脾胃气血俱喜热而恶寒姜附宜服也二剂脉渐转前方加归芍等血药症已除然脉气不弦非三年调摄未易复也自后参蓍不辍计服补剂六百余帖膏丸数料而起并宿疾亦瘳一妇半月前小产继以血崩舌硬心摇汗出发润日夜俱热耳闭不闻目视不见身浮浮如在舟车六脉细数欲脱用人参二两黄蓍二两白术一两熟地二两当归五钱炮姜制附枣仁各三钱龙骨一钱五分一剂顿减二剂精神爽慧陆养愚治王笠云母年四十九经事已止半年一日怱暴至不止昏晕厥逆脉之两手沈微如丝急以八物汤加附子姜灰煎灌之半时方醒连进二大剂乃止十之七八至十剂六日方止后数月复崩亦昏晕或以犀角地黄汤加藕节阿胶之属不止脉仍沈弱以附子干姜鹿茸俱烧存性同釜底墨酒调服之即止后以六味加四物料服之约二斤一年不作次年八月间又暴至昏晕更久脉之如旧仍以八物汤加附子连进二剂昏晕自晡至晩未醒咸谓必死诊之决其必甦盖气血暴脱一时至未能与胃气相迎耳或投以牛黄丸至半夜人事稍省而血尚未止明早复诊之仍剉八物汤少加姜附二剂或适至云昨夜之甦乃牛黄丸之功公实不知也向因屡服参附致屡崩今人事既省㫁宜顺气行瘀去其病本岂可复蹈前辙曰昨早投大补之药即不服牛黄丸亦甦此等脉症急宜续投参蓍少缓恐成不救况可更以他药乎或乃怫然而去曰读父书而坑赵卒天下毎多此人陆令先服煎剂随制存性附子等灰午后人事更爽进粥晩投末药一服夜间血少止明日又汤散并投血遂止再服前汤十剂而瘳立斋治一妇人饮食因怒忽患血崩四肢逆冷抽搐口禁如发痉然吐痰如涌灌以二陈柴胡山栀枳殻吐出酸味神思稍醒药止次日进薄粥少许但乳脇胀痛此悉属肝火炽盛致脾气不能运化先用六君柴胡山栀钩藤诸症顿退惟四肢不遂血崩如初或又为肝火未息欲投清肝凉血之剂此肝脾气血俱弱先用补中益气汤培其脾土而血气归经又用四物参术柴胡飬肝经而四肢便利一妇人月经淋沥无期作欝怒伤肝脾虚火动而血不归经乃肝不能藏脾不能摄也当清肝火补脾气与归脾汤逍遥散二药四剂而愈一妇人因怒经事淋沥半月方竭遇怒其经即至甚则口噤筋挛鼻衂头痛痰痉抽搦上视作肝火炽盛以小柴胡加钩藤黄连熟地山巵而愈王执中治皮匠妻患血崩两月饮食不进与镇灵丹服少减而未㫁因捡得耆域方如圣散用椶榈乌梅干姜各一两煎烧存五分性为末毎服二钱食前乌梅汤调下合一剂与服而疾平患甚者不过三服有巡抚夫人年踰五十因伤寒而血崩与胶艾四物汤一服渐愈后因劳复大作与镇灵丹十五丸而止或无此丹烧鹿角存性为末酒调服亦佳屡騐陈良甫治一妇人崩漏暴下诸医投姜附桂等药服之愈甚诊之六脉𦂳数遂用金华散兼局方龙脑鸡苏丸数服即安本事方单用黄芩者亦此意也一亲戚妇人年四十五经年病崩漏不止靣黄肌痩发黄枯藁语言声嘶服诸药无効诊之六脉㣲濡问服何药云凢是当归川芎澁血诸品丹药服之皆不作效遂合溥济方伏龙肝散兼白矾丸服之愈缪仲淳治董清山夫人患血崩由于中年欝怒百药不效用大剂参蓍令覔胎发百余丸火煅调入药服乆之渐愈煅发用小砂罐盐泥炼极熟将发入罐中封固隂干以炭火围之俟黒烟将尽即起若青烟出发枯不可用矣非细心人不可任盖火候不可过也王肻堂曰徐朝奉传其内人有血崩症服诸药不效用香附炒为末毎服二钱米饮调下服后遂痊一亲戚黄卿内子凌夫人忽苦血崩百药不效用五灵脂一味不拘多少炒令烟尽研末毎服一钱温酒调下旋服遂安蒋仲芳治毛氏妇经来淋沥不㫁已径三月凉血止血之药服至五六十剂不效而口干唇燥愈甚脉来微澁询其大便必㵼果然即以四君子汤加熟附炮姜熟地血余二剂而止盖寒客于中火浮于上脾虚而不摄血故淋沥不已也聂久吾妇年三十九生子月内调飬未善次年春其经两月余不行一日忽暴至不止一二饭久即昏晕不省人事急用十全大补汤去桂倍加参蓍又加熟附子炒干姜各一钱灌之甦省后连服二大剂遂止十之七八又十余日共服二十余剂乃得全止次年春崩又大作比前尤甚昏晕更久又服前方三十余剂尚未全安后用鹿茸炒烧存性研末酒调二钱服数次而血止继服峻补丸药幸年余不发然病根未除次年中秋忽又暴至前方连服二大剂血流如水涌吐冷痰至日晡昏晕初更而气絶惟胸次微温至三更用灶心土研细水调灌一二酒杯冷痰少开遂饮滚汤一琖甦省渐安岂初发时服大补二剂能令生意不絶耶后又服峻补之剂而血止因思三年之内尝服峻补丸药而病仍大作者何也或谓补血太过是以积而成崩或谓不宜用附子等热药推动其血遂至于崩抑知土虚不固然后山崩今既血崩则是血大虚且血气相依附气虚甚则降令多升令少是以不能摄血致血不归经而妄下不惟大补血而尤当大补气也前丸方虽峻补不合搀入香附益母砂仁元胡等损气之品乃令病根不除而屡作也因纯用补气血药一料而神气爽健二料而病根除次年遂孕而生第八儿矣刘氏媪年七十病血行如壮年月事久之淋漓不㫁两月余耳鸣心跳头晕目眩恶食罕眠奄奄就毙医者不一有与归脾补中者六味四物者十全八珍者诸治未为无见然服归脾补中则上鬲胀而靣肿似不宜于补气服六味四物则小腹胀而足肿似不宜于补血服八珍十全则中脘胀而气急似气血兼补又不宜延诊先告以不宜用补以症皆縁补而増也脉之沉小而澁两闗尤甚且无神曰此肝脾两伤之候也以七旬之年两月之病非补何以能瘳苐余之补异乎人之补无虑也与熟地二两以一两炒炭杞子一两白芍炒枣仁炒各五钱酒连三分四剂而淋沥止去连四剂而肿胀消诸症亦愈姚氏妇早寡年三十余因月事暴至遂崩漏不止势甚勐脉之两寸上溢两尺甚弱据脉不可与补中益气据症又不可不暂升提以挽其下陷先与熟地杞子白芍枣仁重剂服之果不应急以萆麻仁十数粒去殻研入麝一分捏作饼子用緑云膏贴脐上再服前药血去渐缓少顷再服药觉血不行即令掲去之又服数剂全愈白𢃄朱丹溪治陶遒外姑年七十形瘦善啖白𢃄食前姜汤吞大补丸五十丸一二次午膳后及临卧时各与小胃丹十五丸愈胡安人白𢃄下月经甚多食少倦怠靣黄经中如有血块者有如筋膜者与参术等补血气调脾胃后诸症皆退惟𢃄未止以樗皮丸主之薛立斋治一妇人𢃄下四肢无力薛曰四肢者土也此脾胃虚弱湿痰下注以补中益气济生归脾二药治之而愈孙文垣治吴涌澜母年六十余久患白𢃄歴治不効变为白崩诊得右寸滑左寸弱两闗濡两尺輭弱据脉心肾俱不足中焦有湿古云崩中日久为淋𢃄漏下多时骨亦枯今白物下多气血日败法当燥脾兼补心肾以既济丹补其心肾以㫁下丸燥中宫之湿则万全矣果未终剂而愈一僧治蔡大尹内人崩中赤白𢃄下用墓头回一把酒水各半盏童便半盏新红花一捻煎七分卧时温服日近者一服久则三服愈一妇人小腹痞胀小便时下白𢃄小水淋沥此肝经湿热下注用龙胆㵼肝汤而愈一女人赤𢃄腰痛以四君子加干姜肉桂地榆而愈男子腰痛亦效一妇人赤白浊腰痛四君子加当归杜仲续㫁干姜地榆而愈王海藏云李知府妻梅氏𢃄下病七年血崩不止骨痿着牀日服紫莞丸五丸至十丸十五丸取下脓血五升黄水一升肉块如鸡子状始愈王教授云有来覔赤白𢃄药者予以镇灵丹与之镇灵丹能活血温中故也以其神效故书于此但有孕不可服者若夋𢃄脉穴尤竒于此丹也一妇人白𢃄兼病痛风半夏茯苓川芎陈皮甘草苍术黄柏南星牛膝煎服萧万舆治龚氏妾年三十娩未百日恣啖生冷呕吐脐痛病白𢃄月余行经冲任冒寒发热烦渇赤𢃄频下脉沉迟无力此内真寒而外假热症也用四物二陈加炮姜肉桂木香少佐升麻丸服月余而愈一寡妇年三旬时或増寒发热通宵不寐时或经昼昏睡喃喃独语遇劳肢体厥冷毎用姜葱解表遂致停热脾胃乗虚下注而患赤𢃄脉沈伏重按搏指以为相火藴结外假寒而内真热也用四物加黄连龙胆炒巵知母茯苓木通投八剂诸症悉安来天培治一妇年四旬外苦于白𢃄朝夕常流不止已十余日矣外症头晕腰痛诊其脉澁此肝肾隂亏气虚下陷所致法宜以十剂中澁可去脱之剂治之否则因循虑成弱症矣以六味饮去茰肉泽㵼加牡蛎龙骨川㫁肉桂杜仲白芍鹿角胶不数剂而瘳一闺女年十五嵗夏间患白𢃄月余更兼腹痛诊之六脉俱弦细而数按之中指下极沉此属脾气下陷肝藏湿热为患同升麻柴胡苍术白术茯苓半夏广皮甘草黄柏黄苓二剂而霍然交肠张路玉治詹石匠妇产后五六日恶露不行腹胀喘满大便从前隂而出省其故平日酷嗜烟酒所产之儿身软无骨因而惊骇遂患此症以芎归汤加苍术肉桂炒黒山查一服恶露通而二便如常陆圣祥之女方四嵗新秋患血痢而稀粪出于前隂作冷热不调食积治与五苓散服香连丸二剂而愈钱吉甫女年十三体肥痰盛因隣家被盗发热头痛呕逆回青六脉弦促而便溺易位此因惊而气乱痰袭窍端所致也与四七汤下礞石滚痰丸开通痰气而安喻嘉言治姜宜人得竒症简本草经䟽治交肠用五苓散之説以为神秘喻曰交肠一症大小二便易位而出若交易然古用五苓治之専为通前隂而设也若此症闭在后隂二便俱从前隂而出拟之交肠诚有似是而非者况交肠乃暴病骤然而气乱于中此症乃久病以渐而血枯于内有毫釐千里之别原夫疾之所始始于忧思伤脾脾伤则不能统血而错出下行有若崩漏实名脱营宜大补急固乃误以凉血清火为治脱出转多于是乎阳明之血亦渐消今乃大肠枯藁幽门骤闭饮食至此无庸分别遂清浊并走前隂势必大肠复通令渣滓率由故道斯为得耳与五苓一方有何干渉况五苓一方又为亡已血所深戒乎向诊时尝问病中多哭泣否答曰时时泣下乃知脏燥者多泣大肠方废而不用也交肠云乎哉今大肠之脉累累而现于指可虞之时其来春枣叶生乎枣叶生而言果验愚拟治之之法宜集灵膏重用人参以补其肺而润之盖肺与大肠相表里而主气又肺者相传之官治节出焉肺得飬斯大肠之燥可清又得枸杞二冬以滋其失血之藁然后故道可复而清浊自分矣薛立斋治一产妇小便出粪名大小肠交乃气血俱虚失行当道先用六君子汤二剂又用五苓散二剂而痊沈明生治叶惟和室月夜探亲其母留之食时春寒独峭归途即觉肌肤凛慄次早复当窓梳栉重感于邪无热恶寒胸膈䐜闷一医见其肌表无热竟作食伤太隂主治遽用大黄下之不特不见效反致水道闭澁尤可异者白物腥秽如膏淋之壮从大肠来绵绵不絶渐致肌体蒌弱骨立难支诊之脉沉而澁虚寒可知计惟有温中益元之法然虑大便尚结小水未行或増满之患遂先用五苓散倍加肉桂一服而水道果通再服而宿垢并下嗣用附子理中汤三四剂后白物渐止更以十全大补调理一月而安夫白滛白沃载在灵兰之典皆指前窍中来今乃转移于后何也盖此病始终是一寒症初因食在胃脘之上火衰不能熟腐而反下之太早则有形之物不能即降而无形之寒抑遏于阑门之际遂致清浊混淆涓涓不息似乎淋𢃄而实非淋𢃄也今先以五苓分利隂阳而倍肉桂使寒随溺洩上下宣通继以理中之剂撤其余邪鼓其阳气令脾土热燥而浊流有制宜其效如桴鼓也夫始用行大便之药大便不行并致小便亦澁今用利小便之药小便即利并致大便亦通其得失为何如哉求子建平孝王妃姬侍皆丽无子择良家未笄女入御又无子问尚书禇登曰求男有道乎澄对曰合男女必当其年男虽十六而精通必三十而娶女虽十四而天癸至必二十而嫁皆欲隂阳完实然后交合则交而孕孕而育育而为子坚壮强夀今未笄之女天癸始至已近男色隂气早泄未完而伤未实而动是以交而不孕孕而不育育而子脆不夀此王之所以无子也然妇人有所产皆女者有所产皆男者大王诚能访求多男妇人媒至宫府有男之道也王曰善未再期生六男夫老阳遇少隂老隂遇少阳亦有子之道也朱丹溪曰肥盛妇人不能孕育者以其身中脂膜闭塞子宫而致经事不行可用导痰汤之类瘦怯妇人不能孕育者以子宫无血精气不聚故也可用四物汤飬血飬隂等药余姪女形气俱实以得子之迟服神仙聚寳丹背上发痈疽症候甚危予诊其脉散大而濇急以加减四物汤百余贴补其隂血幸其质厚易扵收救质之薄者悔将何及龚子才治刘小亭年四十无子阳事痿弱精如氷冷求诊两寸脉洪两尺脉沉㣲无力此真元衰乃斵䘮过度所致以固本健阳丹加人参附子枸杞覆盆子各二两制一料服尽觉下元温暖如前又制一料服至半料而乃正果孕生一子后传之于刘柏亭刘敏菴服之俱得子汪石山治一妇人形肥色淡紫年几三十艰于育子脉之两尺皆沉㣲法当补血以形言之肥人气虚亦当补气遂令多服八物汤仍以补隂丸加参蓍空腹吞之三月余有孕复为诊之两尺如旧以理论之孕不当有昔人云脉难尽慿殆此类欤薛立斋治儒者钱思习子室年三十余无嗣月经淋沥无期夫妇异处几年矣思习欲为娶妾以谋诸薛薛意此欝怒伤肝脾虚火动而血不归经乃肝不能藏脾不能摄也当清肝火补脾气遂与加味归脾逍遥二药四剂送至其家仍告其姑曰服此病自愈而当受胎妾可无娶也果病愈次年生子后妃不妒忌而百斯男独中山靖王饮酒好内生子百十二人世称全鹿丸为周文王所定常服之故生子衆多岂中山靖王亦常服是丸者耶何生子之多于文王也冯楚瞻治金绍老晨㵼不已就诊按其脉两寸闗俱沈弱无力两尺沉㣲更甚曰少年得此不惟难愈更恐嗣育之间多女少男矣适许某至亦索诊其脉亦然各道连生数女而无子令以八味去丹皮泽㵼加补骨脂三两兔丝子四两五味子二两早晩食前各服五钱后各生子矣精要云久服令人肥健多子信然呉孚先治蔡孝亷年已五旬苦乏嗣徧求种子方偹尝十载无一騐诊得右尺神旺真火本自不衰惟左尺虚弱乃真水干涸也宜补隂配阳与六味地黄丸加元武胶越二载果得一子万宻斋曰尝见男子隂痿者多致无子不可不虑也惟其求嗣之急易为庸医之惑或以附子赤石脂为内补或以蟾酥呵芙蓉为外助阳事未兴内热已作玉茎虽劲顽木无用以致终身无子或有夭殁者吾见此辈无辜而受医药之害遍访诸方无越此者出以示人名曰壮阳丹熟地黄四两巴㦸去心破故纸炒各二两仙灵脾一两桑螵蛸真者盐焙阳起石上六味合隂之数研末炼蜜丸如桐子大毎三十丸空心只一服温酒下不可恃此自恣也戒之生地四两熟地四两天冬四两麦冬四两当归二两枸杞一两仙灵皮八两剉碎绢袋浸大罈酒内隔汤煮从卯至酉取水埋地下七日夫妇日共饮五六杯妇人经水不准者即准而受孕此方刻邹南臯仁文书院集騐方中扶银台徐光禄俱云往往得騐因腹记而笔之呉桥治胡医卿胡喜诙谐故与桥习则以久不宜子请壮阳方桥诊曰公寸脉洪尺中沉澁火炎而不降水涸而不升水火不交是曰未济法宜滋隂补肾庶几相济相生倘复壮阳则火益炎而水益涸咳血呕血将不可谋殆矣胡大笑曰吾五十而善饮彊饭不异丁年何病徒以阳痿精滑愿得方药壮之且吾滋隂药如奉漏巵无益桥曰技止此尔胡后遇邑人老而举子者得壮阳方至留都亟服之咳而失声已复咳血久之肉削大溲浸动则遣使逆桥桥谢不暇病深请告归即召桥叹曰不用公言至此矣幸脉不数声不喑骨不蒸血不欬独大溲日三四行尔桥曰否否夫数者喑者蒸者欬者则阳火未熄犹可鼓而行之今熄矣即炉鞲无及也无何而絶妊娠王显字世荣文昭皇后之懐世宗也梦为日所逐化为龙而遶后后寤而惊悸遂成心疾文明太后勅召徐誉及王显等为后诊脉徐誉言是微风入臓宜进汤药及加鍼灸显诊云按三部非有心疾将是懐孕生男之象后果如言汪石山诊一妇形长色紫妊五月矣求脉之以别男女汪曰脉右大于左脉诀云左大为男右大为女今脉右大当是女耶彼则喜曰我男胎矣往嵗有妊时尊甫先生诊之亦谓右脉浮大当是女孕后生男今妊又得是脉可知为男矣后果生男汪曰脉书但道其常莫能尽其变此医所以贵乎望闻问切也张子和诊一妇人年四十余得孕自以为年衰多病故疾复作医亦不察加燔针于两脐旁又以毒药攻磨转辗腹痛食减形羸已在牀枕张诊其脉曰六脉皆平惟右尺洪大有力此孕脉也兼择食为孕无疑左右皆笑之不数月生一女两目下各有燔针痕几䘮其明凢治病妇当先问孕不可仓卒胡王之妻病脐下积块呕食靣黄肌瘦而不月或谓之干血气治之无効张视之曰孕也其人不信再三求治乃与之平药以应其意终不肯下毒药后月到果胎也问何以别之曰尺脉洪大也素问隂阳别论所谓隂抟阳别之脉崑山周知县景星家一妇病腹中块痛耑科诊之曰气积投以疏气破积之剂又命人以汤饼轴撃之不效闻有巫峯神庙颇灵往问之云此胎气也勿用药信之彼果生一男南京户部主事韩文光妻病腹中作痛按之若有物在脐左右者适浙中一名医至京请诊之云是症瘕服三稜蓬术之剂旬余觉愈长亦以其不效乃止后数月生二男此皆有命而然可不慎哉程世光治一有胎妇儿腹啼皆不治乃倾豆于地令妇低头拾之儿啼止万宻斋曰儿啼腹中此症临月将产妇人有之师母钱氏嘉靖戊子有娠九个月儿在腹中哭钱大惊令作男子拜而止之过二十日生师兄邦孝李有懐妾髙氏懐妊二十七月举子后亦长成朱丹溪曰懐孕爱物乃一脏之虚假如肝脏虚其肝气止能飬胎无余用也不能荣肝肝虚故爱酸物邢氏亡其名朱胜非妇偶小疾命视之曰小疾尔不药亦愈然不宜孕孕必死其家以为狂言后一嵗朱妇得男其家方有抱孙之喜弥月妇疾作急召之坚不肯来曰去嵗已言之无可疗之理越宿而妇卒人共竒之妊娠胎不长薛立斋治一妊妇胎六月体倦嬾食靣黄晡热而胎不长因劳欲坠此脾气不足也用八珍汤倍参术茯苓三十余剂胃渐健胎安而长矣一妊妇因怒寒热往来内热晡热脇痛呕吐胎之八月而不长此因肝脾欝怒所致用六君加柴胡山栀枳殻紫苏桔梗病愈而胎亦长矣妊娠薛立斋治鸿胪张淑人痢疾后胎动心神不安肢体殊倦用八珍散二十余剂渐愈因劳加烦热头痛以大剂补中益气汤加蔓荆子治之热痛顿止仍用前散又五十余剂而安其后生产甚易一妊妇八月胎欲坠如产卧久稍安日晡益甚此气血虚弱朝用补中益气汤加茯苓半夏随愈更以八珍汤调理而安一妊妇小腹作痛其胎不安气攻左右或时逆上小便不利用小柴胡汤加青皮山栀清肝火而愈后因怒小腹胀满小便不利水道重坠胎仍不安此亦肝木炽盛所致用龙胆肝汤一剂诸症顿愈乃以四君子加柴胡升麻以培脾土而安孙文垣治张溪亭子室妊已七月梦见亡过祖母挥拳背打一下即觉胎动不安血已下大小便皆急腰与小腹胀痛者五日诊之两寸俱短弱此上焦元气大虚当骤补之人参阿胶黄蓍白术各二钱当归白术条苓杜仲各一钱砂仁香附各五分苎根嫩皮三钱葱白六钱一剂而血止再剂诸症悉除四剂后减去葱白苎根调理旬日足月产一女呉孚先治孙氏妇妊六月作㵼欲小产诊之曰此水胎也四君子加炮姜制附十余剂而安陈三农治一孕妇腰痛甚如欲小产用杜仲一两姜汁拌炒续㫁一两二味为丸白汤送下遂安薛立斋治一妇八月胎下坠或动靣体倦饮食少思此脾气虚弱用补中益气汤倍白术加苏梗三十余剂而安产后眩晕胸满咳嗽用四物加茯苓半夏桔梗而愈一妊妇内热晡热或兼寒热饮食少思其胎或下坠或上攻此肝经血虚而火动耳先用加味逍遥散数剂次用六君子加柴胡枳殻各数剂而愈一妇人每胎三四月作痛欲坠此为痛胎用当归二钱熟地黄三钱而愈妊娠薛立斋治一妊妇毎因恚怒其胎上逼左闗脉弦洪乃肝火内动用小柴胡加茯苓枳殻山栀而愈但体倦不食用六君子加枳殻柴胡山栀而瘥孙文垣治费少垣乃眷妊已九月痰多喘𠻳胎气上逆眼撑不起两太阳微疼此子悬症兼痰火也以大紫苏饮为主才服一帖即不上逆胸膈顿寛唯喘咳不止与七制化痰丸而安陆祖愚治梅飬中子妇孕七月其夫出外经商患胎上冲心不时昏晕或与紫苏安胎饮数剂不效脉之寸大于闗闗大于尺俱带弦数此血虚极而火上炎之故也用清气飬荣汤磨沉香四两牛黄二分煎就徐徐灌之不终剂而甦矣蔡元度宠人有孕夫人怒欲逐之忧悸成疾乃取香术散用莪术煨二钱丁香一钱甘草三分共为细末分作三服空心盐汤调觉胸中如物推下之而愈万宻斋治徐太和之妻娠八月得子满病或作子悬治不效腹满转甚胎坠下迫玉门大张脆形外露但仰卧不能坐其脉两手俱大坚抟指谓曰病无害乃双胎也胎肥气弱妊娠子肿一孕妇遍身皆肿或以为白火疸或以为鼓胀治俱不效产科郭大生曰此名琉璃胎至将产一月前必饮食大进产即肿消矣而果然彼盖閲歴多故耳然病之所以然究未之知也一妇人孕七月先下体发肿渐及面目数月忽子户内突出一水泡皮薄而光亮于是身肿悉消矣然起卧不便困苦非尝后复皮破出水恆不得干偶一内亲自言昔尝患此有医教用王不留行及明矾等药煎洗而痊如言试之苦于蜇痛如此月余比前稍愈而终不除询产科亦罕知者但云此似不妨必所谓琉璃胎也产时自消后果然一孕妇遍身发肿既产仍不消只向里牀卧终日昏迷不省人事有时少醒即又狂躁不宁如此二十余日絶口不食诸医束手偶有村媪闻而告曰无忧我儿媳亦曽如此不饿死也但用陈年白鲞向病人前炙热以米醋沃之彼闻香自然欲食如言果愈肿亦遂消又见妇人胎肿如欲产之势皆由气血亏竭不能束约故下坠耳用束胎和气主之加人参一钱升麻炒三分服三剂胎复上而安后生一男一女杨乘六治我修姪妇妊八月一日胎忽上抢塞至心口喘满不食自汗闷绝僵卧口噤目直视面色不赤舌色不青按其两手脉息尚有急取丸子两许滚水研化灌之灌至两酒杯胸口松动口开睛转手足运动而甦问何药乃尔神曰八味丸也又问此何病而用此丸曰此子悬也由下元虚冷中无火以养婴儿故上凑以就心火之热如人睡被中足冷则上缩也后用蓍术芎归煎送前丸服至两月而产薛立斋治一妊妇每胎至五月肢体倦怠饮食无味先两足肿渐至遍身后及遍头面此脾肺气虚朝用补中益气汤夕用六君加苏梗而愈元丰中淮南陈景初名医也独没方论治妊妇子肿病其方初谓之香附散李伯时易名曰天仙蕂散王荆公居金陵举家病以诗赠景初曰举族贫兼病烦君药石功到家何所有一一问征鸿因此见方得于李伯时家传方录于临川张右丞宅薛立斋治一妇子肿用紫苏饮三服而愈转脬钟大延治一贵家孕妇小便秘肿胀面赤发喘衆医莫效大延诊之曰是可弗药乃胎压膀胱耳令其周身转运而瘳孙卓浮梁人工精岐黄正徳间邑令以宸濠之变先与送其夫人避山中病前秘五日腹膨如鼓仰而张目息已微急召孙孙曰此盛暑急驱饮水过度羞溺而转脬也法以猪尿脬吹气贯满令女婢投入冲之而溺淋淋下遂起孙文垣治一富家妇大小便秘者三日市师以巴豆丸二帖大便㵼而小便愈秘胀闷脐突二寸余前隂胀裂不能坐卧啼泣呻吟欲求自尽孙曰此转脬病也桕树东行根皮一寸滑石三钱元胡索桃仁当归瞿麦各一钱临服入韭菜汁半杯服后食顷小便稍行玉户痛甚非极用力努之则不能出改用升麻桔梗枳殻元胡索煎成调元明粉二钱乃提清降浊之意服后大小便俱行始不胀急次日报云毎便时腹先痛有淡血水小便短再以丹参丹皮当归白芍甘草青皮香附元胡茯苓山栀山查两帖而安孙君又有四卷七十七页一案亦转脬病治法大抵如前唯多令患者横卧畀有力妇人以患者两脚膝弯架肩上将下体虚空提起摇摆数四则尿脬倒上徐徐放下患者去衣不及小便箭射而出热如汤黑如墨顷刻盈盆一段黄履素曰予牕友贺立菴方伯常言其伯父贺岳精于医曽治一孕妇将坐草患小便不通百药不效愈饮愈饱束手待毙贺君诊之曰此乃脾气虚弱不能胜胞故胞下坠压塞膀胱以致水道不通大健其脾则胞举而小便自通以白术二两土炒加炒砂仁数钱别加一二辅佐之药服一剂小便立通其神如此予常记此言于懐中壬寅嵗内人有妊临月竟同此病药无功危甚余以此法告医者喜医虚心如法治之立效遂举长子寅钖余若不闻此言母子均殆矣李时珍尝治数人小便不通及转脬危急者令将葱管吹盐入茎内极有捷效又小儿不尿乃胎热也用大葱白切四片乳汁半盏同煎片时分作四服即通不饮乳者服之即饮乳若脐四旁有青黑色及口撮者不可救也薛立斋治司徒李杏冈仲子室孕五月小便不利诸药不应薛曰非八味丸不能救不信别用分利之药肚腹肿胀以致不起儒者王文逺室患小便不通小腹肿胀几至于殆用八味丸一服小便滴沥再以前丸之料加车前子一剂即利肚腹顿寛而安陆养愚治方思桂女年十四患大小便不通已三日村医与丸药数十粒如芝麻大服之大便立通而㵼小便仍秘又二日胀闷脐突小腹时时抽痛不能坐卧啼泣呻吟欲求自尽脉之沉数而两尺尤甚曰此转脬病也时尚炎热以六一散井水调服之小便稍行行时隂中极痛后仍㸃滴不畅大便努责而无积腹痛时作痛则如刀刺再诊脉仍沉数乃用升麻三钱柴葛甘桔各一钱以提清降浊服后二便俱行小便纯血大便亦带血水其家犹危之曰今无患矣向者丸药必巴豆也病本热郁而以极热之药攻之向之刺痛今之溺血皆巴毒使然也以犀角地黄汤加黄连山巵数剂而愈万密斋治一娠妇淋沥小便不通医作转胞治之不愈乃用梹榔赤芍二味研末顺取长流水煎汤调服效此方治男妇一切血淋及淋澁水道疼痛用之无不神验马元仪治沈氏妾妊娠八月下利二十余日利后患小便淋闭渴而引饮饮毕方去滴许澁痛异常已三昼夜诊得肺脉独大余脉虚濇曰下利经久脾隂必耗燥火自强今见肺脉独大是火据肺位金被火制气化不及州都便溺何由而出经曰病在下者治上令上窍越则下窍自行矣且妊娠之体脉见虚澁气血不能养胎可知若再行趋下不惟病不除且有胎动之患因与紫苑五钱耑达肺气下及膀胱干葛一钱升发胃气敷布津液火郁则气燥以杏仁苏子润之燥胜则风生以薄荷清之加枳殻桔梗开提三焦之气一剂小便如泉再剂利下亦止吴桥治赵氏妇故孱弱有身七月病不得大小溲医者递以四苓利之卒不利久则小腹前后胀急痛楚燥乱昏愦殆将不胜桥诊之则以补中益气汤加黄连为剂一服小溲稍行明日为汤液五斗唿挈壶者口授之扶病者坐临盘递引汤沃病者腹沃已口授产妪举手奉其胎大小溲即行病愈矣病得之食砒而唾未尽其遗毒触胎病者故内虚胎气下堕而压脬矣或曰胎压脬矣或曰胎压脬而不得小溲诚是也大溲何为桥曰小溲塞则鼓膀胱是将壅大肠其气亦为不利故尔闻者曰善妊娠薛立斋治一妇人堕胎昏愦不时吐痰自用养血化痰之剂昏愦不省自汗发搐痰涎涌出彼以为中风欲用祛风化痰之剂薛曰此属脾气虚寒所致遂用十全大补汤加炮姜二十余剂寻愈一妇人年二十余疫疾堕胎时咳服清肺解表喘急不寐薛谓脾土虚不能生肺金药损益甚先与补中益气加茯苓半夏五味炮姜四剂渐愈又与八珍加五味及十全大补汤全愈龚子才治一妇人每懐孕至三箇月必堕不肯服药教以四五老母鸡煮汤入红糓小黄米煮粥食之不数服而胎固至足月生男方节菴之夫人朱屡受产难因就医乞堕胎方服之无效复求方于耑产医郑氏郑云堕胎不下必贵儿也今后宜服安胎药矣一日方闲步阡陌间见一道人手携竹筐坐于桥下与之语道气盎然因设斋留之到家问筐中何物曰此济瘳病人丹药也因授一方名曰回生救产丹并劝修合普施朱夫人诞弥厥月时服一丸则果如达矣遂连生二子长名鹏字矫亭次名鳯字改亭后一为宫詹一为御史云薛立斋治一妇苦于生育孕及三月以面粉烧酒调服堕胎胎去下血不止呕吐汤药不纳六脉细小欲絶作毒药伤胃气胃气虚不能司纳以人参二钱甘草五分水煎徐徐与服呕止用八珍汤调理而安又治一孕妇用前药患前症胸腹饱满呕吐不止用菉豆甘草汤饮之而安一妇懐孕三月而堕堕后发热自汗四肢软弱曰气血虚不能荣养其胎故堕堕后益虚隂虚则发热阳虚则自汗以十全大补汤去桂加五味子而安吴桥治程应兆妻故多病三月不月已忽㣲行诸医以为积血而力导之恶乃大至举身汗溢垂絶而甦则又为虚极而重剂补之上视反张惊搐昏冒饰巾待尽桥诊之脉虽离经按之不絶曰此妊脉也误谓积血迫之大行胎离经而欲下则血竭而途穷阳气无隂血可依则浮腾而上越胎随阳上逆而触心故上视反张惊搐昏瞀法不当死乃予顺胎散始进甚艰既及半而药力行㗳焉而寐诸医目桥曰死矣桥曰药中病乃寐诸公待之顷之呻吟始云头痛诸医以为余烬也夜分乃终桥曰中夜阳生比当来复时至而圉圉乃少舒诘朝爽然俄仆卧内诸医目摄桥曰真死矣桥曰胎欲下而血垂尽壅阏不得行寻以顺胎散下之则血块大如拱诸医摄桥曰吾向固以为积血果然桥徐应曰非积血也胎也立引水激而濯之外紫而中白具人形病者渐安诸医乃服妊娠许裕卿治邵涵贞内子孕十七月不产不敢执意凭脉问诸情况果孕非病但云孕五月以后不动心窃讶之为主丹参一味令日服七钱两旬余胎下已死而枯其胎之死料在五月不动时经十三月在腹不腐而枯如果实在树败者必腐亦有不腐者则枯胎之理可推也张路玉治马云生妇孕十三月不产脉来微结为处十全大补汤服至二十余剂而下胎枯色白治虽异而胎枯则一也喻嘉言治顾季掖乃室仲夏时孕已五月偶尔下血医以人参阿胶勉固其胎又经一月身肿气胀血逆上奔结聚于咽喉胸膈间食饮才入触之痛楚转下甚艰稍急即呕出全似噎症数更医咸谓胎气上逼延至秋计孕已八月病已极唿吸将絶诊之脉与病反其脉尺部微濇难推独肺部洪大无伦其喘声如曳锯其手臂青紫肿亮如殴伤色乃骇曰似此凶症何不早商然不必明言以滋惊恐姑以善药投之通其下闭上壅可也必求病名曰上壅者以肺脉之洪大合于㑹厌之结塞知其肺当生痈也下闭者以尺脉之微濇合于肉色之青肿知其胎已久壊也善药者㵼白散加苓桔之苦以开之不用硝黄等厉药也服一大剂腹即努痛如欲产状问欲产乎曰肺气开而不行多时闭拒恶秽得出可也奚产之云再进一剂身肿稍退上气稍平下白汚如脓者数斗裹朽胎而出旬余尚出白汚并无㸃血相间可知胎朽腹中已近百日䕃胎之血和胎俱化为脓也病人当时胸膈即开连连进粥神思清爽然朽胎虽去而秽气充斥周身为青肿者未去也胸膈虽寛而肺气壅遏为寒热咳𠻳者未除也乃一以清肺为主旬余获痊立斋治一穏婆之女勤苦负重妊娠腹中隂冷重坠口中甚秽意其胎必死令视其舌果青黒与朴硝半两许服之随下秽水而愈一妇胎死服朴硝而下秽水肢体倦怠气息淹淹用四君子为主佐以四物姜桂调补而愈李将军妻病甚唿华佗视脉曰伤娠而胎不去将军言间实伤娠胎已去矣佗曰按脉胎未去也将军以为不然佗舍去妇稍小差百余日复动更唿佗佗曰此脉固自有胎前当生两儿一儿先出血出甚多后儿不及生母不自觉旁人亦不悟不复迎遂不得生胎死血脉不复归必燥着母嵴故使多嵴痛今当与汤并针一处此死胎必出汤针既加痛急如欲生者佗曰此死胎久枯不能自出宜使人探之果得一死男手足完具黑长可尺许佗之絶技凡此类也陈斗巖治一妇孕四月而堕堕后腹肿发热气喘脉洪盛面赤口鼻舌青黒陈曰脉洪盛者胎未堕也面赤者心火盛而且干也口鼻舌青黒肝气絶而胎死也以蛇脱煎汤调平胃散加芒硝归尾服之下死胎而安华佗甘陵相夫人有妊六月腹痛不安华佗视脉曰胎已死矣使下之果下男形即愈陈良甫治僇宅厥媳孺人杜氏生产不下家人百方救疗皆无效召诊之曰产前脉不可考但当察色而知之遂揭帐明烛以察之其面色赤舌色青见此色者知胎已死母却无忧矣或问曰何以知之答曰面赤舌青者子死母活明矣躬自合至宝丹二粒服之胎即落矣此以见古人处方神速妊娠庄氏妇懐妊三年不产有医者诊之曰脉象颇异疑必异物当以药下之服毕觉腹中奇痛产一胞堕地而裂中有小蛇蜿蜒盘屈以次而出急扑之沉布衣麟亲见其事张路玉治一妇懐孕六月因丧子悲哭动胎医用黄苓白术等二服不应改用香附紫苏枳殻砂仁一服胎遂上逼心下胀闷喘急口鼻出血第三日薄暮往诊其脉急疾如狂风骤雨十余至则不至顷之复至如前因喻之曰此孕本非好胎安之无益不若去之以存母命因思此胎必感震气所结震属木惟金可制令以銕斧烧红醋淬乘热调芒硝一两灌之夜半果下异胎下后脉息微和神思恍惚所去恶露甚多又与安神调血之剂数服而安孙文垣治张氏妇年二十一诊之左寸闗短弱尺滑右寸亦滑闗濡弱尺沉微诊毕其夫问曰脉何如曰心神脾志皆大不足肺经有痰因踌躇不决久之曰左寸短弱如此安得有孕云已七十日矣问曽经孕育否曰已二次今乃三也问二产皆足月否男耶女耶曰始产仅九月手足面目俱全第无啼声抱起已身冷矣细检之乃知其无水火也次亦九月而产亦无啼声验之口中无舌二胎之异如此乃为制方以补心脾为主令多服以百帖为率枣仁茯神逺志各一钱白术二钱白当归枸杞各一钱五分甘草五分生地八分艾絮二分龙眼肉五箇水煎服足月产一子次年又有身不以前事为意至九月产下形体具备外有脂膜一片包其面不能去即殒因思上年所产获全药之力也乃以前方黏壁间才觉有身即照方服之后生子女皆无恙郭茂恂嫂金华君产七日不食始言头痛头痛已又作心痛既而目睛痛如割如刺更作更止相去无瞬息间每头痛欲取大石压良久渐定心痛作则以十指抓壁血流满掌痛定目又痛又以两手自剜取之如是十日不已衆医无计进黒龙丹半粒疾少间中夜再服乃瞑目寝如平时至清晨下一行约三升许如蝗虫子三疾减半已刻又行如前则顿愈矣河南开封府有丹客之妇懐娠甚巨动跃间似双胎也丹客语妇曰若生二男当名虎四儿虎五儿一日欲出而天若雨状谓妻曰晴履可耶抑雨具去可耶妻未答则腹中朗应无雨丹客惊惧曰汝何人则曰虎四儿也言未竟又闻声曰虽不落也有几㸃丹客曰汝所为竟炼不成必须炉如何置火如何候药如何辨又曰如何如何乃毛也如何如何小㸃化如何如何大㸃化待吾母为之可也丹客遂如言行之火然硫黄偶客至门室既不深广而客又不行其父与二儿俱曰黄气迫人奈何奈何至夜熏蒸死世今有小㸃化之术谓其传也予则以为岂非天怒其泄故欲灭其口耶然亦不知何妖也钱国宾云山西大同军人朱刘禄娶妻孔氏七年始孕其腹极大月不能行八月不能动仰卧于牀延诊右寸及两尺脉主别部一倍经断当生双女其懐胎之状主难产令服易产汤剂以救其母至十月期足腹痛产下一女其腹不减至三日腹阵痛再产一女其腹仍大咸谓怪异必伤其母矣次日腹又阵痛又产一女腹始如故初生二女存三生之女毙鬼胎滑伯仁治仁孝庙庙祝杨天成一女薄暮游庙庑见黄衣神觉心动是夕梦与之交腹渐大而若孕邀伯仁治诊之曰此鬼胎也其母道其由与破血坠胎之药下如蝌蚪鱼目者二升许遂安薛立斋治一妇人经闭八月肚腹渐大面色或青或黄用胎症之药不应诊之曰面青脉濇寒热往来肝经血病也面黄腹大少食体倦脾经血病也此郁伤脾肝之症非胎也不信仍用治胎散之类不验薛用加味归脾逍遥二药各二十余剂诸症稍愈彼欲速效别服通经丸一服下血昏愦自汗恶寒手足俱冷呕吐不食薛用人参炮姜二剂渐愈又用十全大补汤五十余剂而安东白马氏妇有妊歴十四月不产形瘠尫且黑松阳周汉卿脉之曰非孕也乃为妖之所乘耳以药下一物如金鱼疾旋已立斋治一妇人虚羸有鬼胎症块经候不通诊之曰此病也非胎也令服四物汤加莞花根而块渐消又令用吴萸川芎柴秦彊蚕巴㦸巴豆不去油莞花醋制为末炼蜜丸梧子大每服七丸蜜酒下即出恶物而愈后以八珍汤调理而安钱国宾云余之太仓有长年吴山其妻懐孕十有八月胎形渐大山以贫人难治日懐生死之忧求便道一诊其脉浮沉长短去来至止上下不一知痰非胎矣曽见痰火耑门书中一款凡妇人当经受惊其痰由心胞络流入血海如懐胎状经闭渐大活动身安此假胎也以清痰活血轻剂用芎归地芍贝母天冬半夏香附白芥子茯苓陈皮枳殻各一钱煎服数月乃愈六和墖农夫朱言之妻生平无病为人言寡凡有气恼不发肝火久郁可知矣于天启二年经后胎渐大起居饮食如常至十月不生又十月不生家人忧甚医皆莫知其故钱亦曽诊见六部浮鼓亦未敢断又过五月终日撒屁如此两月胎消因当经着气伤肝久郁沖于血海似懐胎而无形此名气胎表出以识续名医类案卷三十二续名医类案卷三十三钦定四库全书续名医类案卷三十三钱塘魏之琇撰妊娠伤寒缪仲淳治于润父夫人妊九月患伤寒阳明症头疼壮热渴甚舌上黒胎有刺势甚危缪投竹叶石羔汤索白药子不得即以井底泥涂脐上干则易之一日夜尽石羔十五两五钱病瘳产一女母子毋恙治妊娠伤寒䕶胎为要否则胎堕多死以白药子为细末鸡子清调摊绵纸上如椀大自脐帖至脐下胎存生处干即以湿水润之临症者慎勿忘此妊娠感寒冯楚瞻治一孕妇劳役受寒忽四肢厥冷喘急大作额汗如雨六脉沉细欲絶令以人参五钱桂附共三钱煎服病家曰已孕三四月服桂附保勿堕乎曰此时重母不重子未有母亡而子活者服下少顷吐出清水药入肠胃其声汨汨直达而下作嗳数声喘减汗收脉渐起乃平和调理以渐而安十月足生一子张路玉治一妇人素禀气虚多痰懐妊三月因臈月举丧受寒遂恶寒不呕逆清血腹痛下坠脉得弦细如丝按之欲絶与生料干姜人参半夏丸二服不应更与附子理中加苓半肉桂调理而康大抵懐孕母气多火芩连则安多寒得桂附则安多痰得苓半则安务在调其偏胜适其寒温未有母气逆而胎得安亦未有母气安而胎反堕者所以金匮有懐妊六七月胎胀腹痛恶寒小腹如扇用附子汤温其脏者然认症不果不得妄行是法一有差误祸不旋踵非比芩连之误犹可引延时日也妊娠孙文垣治竹匠妇孕五月患心痛究所由为失足堕楼也教饮韮菜汁一盏痛随止又服他医药二帖心复痛吐鲜血盈盆胸间沖沖上抵痛不可言危在顷刻再诊六脉皆洪大汗出如雨喘息不相续亟令移居楼下与益元散五钱用紫苏汤调服戒之曰今夜若睡聴其自醒切勿惊动汗止即甦也服后果睡至晓汗敛胸膈不痛喘息亦定再与固胎饮一帖全安先是隣医诊之谓吐血脉宜沉细今反洪大又汗出喘息不休危在今夜见病起来询曰孕妇不得汗下及利小便谓之三禁昨剂悉犯之而反获效何也曰医贵审症盖妇之汗非由病以楼居低小当暑酷热逼故也汗血去而胎失养故上抵喘息不续移楼下避暑气益元散为解暑圣药紫苏又为安胎妙品气下则血归元而病痊矣法出医垒元戎中四血饮是也乃唯唯而退妊娠张子和治吴产祥之妻临月病喘以凉膈散二两四物汤二两朴硝一两作二服煎令冷服一服病减大半次又服之病痊效矣张曰孕妇有病当十月九月内朴硝无碍八月者忌之七月却无妨十月者已成形矣周仁斋治一孕妇痰喘用生半夏钱半肉桂干姜各五分五味子三分麻黄二分先以水煎后下药勿令太熟热服其喘即止薛立斋治吴江人史万湖仲子室年二十余疫疾堕胎时咳服清肺解表之药喘急不寐此脾土虚而不能生肺金也药复损而益甚也先与补中益气加茯苓半夏五味炮姜四剂渐愈后往视之用八珍汤加五味十全大补汤而愈妊娠薛立斋治一妊妇𠻳则小便自出此肺气不足肾气亏损不能司摄用补中益气汤以培土金六味丸加五味以生肾气而愈一妊妇咳𠻳其痰上涌日五六碗许诸药不应此水泛为痰用六味丸料及四君子汤各一剂稍愈数剂而安一娠妇因怒咳𠻳吐痰两脇作痛此肝火伤肺金以小柴胡汤加山栀枳殻白术茯苓治之而愈但欲作呕此肝侮脾也用六君子汤加柴胡升麻而愈妊娠薛立斋治一妊妇烦热吐痰恶热恶心头晕此脾虚风痰为患用半夏白术天麻汤以补元气祛风邪渐愈惟头昏未痊乃用补中益气汤加蔓荆子以升补阳气而愈一妊妇烦热兼咽间作痛用知母散加山栀竹沥以清肺金而愈后内热咳𠻳小便自遗用补中益气加麦冬山栀以补肺气滋肾水而痊妊娠薛立斋治一妊妇停食腹满呕吐吞酸作㵼不食以为饮食停滞兼肝木伤脾土用六君子汤以健脾胃加苍术厚朴以消饮食吴茱萸所制黄连以清肝火诸症悉愈又以六君加砂仁调理而脾土乃安一妊妇呕吐脇胀或寒热往来面色青黄此木旺而尅脾土用六君子加柴胡桔梗枳殻而安一妊娠妇胸脇胀痛吐痰不食此脾胃虚而饮食为痰用半夏茯苓汤渐愈又用六君子加枳殻苏梗桔梗而饮食如常后因恚怒脇胀不食吐痰恶心用半夏茯苓汤加柴胡山栀而愈一妊妇因怒寒热胸脇胀痛呕吐不食状如伤寒此怒动肝火脾气受伤也用六君子加柴胡山栀枳殻丹皮而愈但内热口干用四君子加芎归升麻而安一妊妇霍乱已止但不进饮食口内味酸泛行消导寛中薛曰此胃气伤而虚热也当服四君子汤彼不信乃服人参养荣汤呕吐酸水其胎不安是药复伤也仍与四君子汤俾煎熟令患者齅药气不作呕则呷少许恐复呕则胎为钩动也如是旬余而愈妊娠㵼陈三农治一妇有孕常作㵼久㵼属肾用白术四两煮熟山药二两炒甘草一两炙杜仲姜汁炒松花炒各七钱米煳为丸服愈薛立斋治边太常侧室妊娠泄㵼自用枳术黄连之类腹闷吐痰发热恶寒饮食到口即欲作呕强匙许即吐酸不快欲用祛痰理气此因脾胃伤而痰滞中脘若治痰气复伤脾胃矣遂以参术炮姜为末丸如黍粒不时含嚥三五丸渐加至三百后日进六君子汤㝷愈进士王缴徴之内懐妊泄㵼恶食作呕此脾气伤也其君忧之强进米饮薛曰饮亦能伤胃且不必强别用人参养胃汤饮之吐水酸苦又欲投降火寒药曰若然则胃气益伤也经云损其脾胃者调其饮食适其寒温后不药果愈一妇人因怒胸膈不利饮食少思服消导顺气之剂脾胃愈弱饮食愈少大便不实且无度久而便黄水或带白视其面色黄中隠白曰黄色脾虚也白气肺虚也朝以补中益气汤升补胃气夕以六君子汤培补脾气而愈妊娠薛立斋治一妊妇遗尿内热肝脉洪数按之微弱或两太阳作痛脇肋作胀此肝火血虚用加味逍遥散六味地黄丸㝷愈后又寒热或发热或恚怒前症仍作用八珍散逍遥散兼服以清肝火养肝血而痊妊娠张子和治一妇人病大便燥结小便淋濇半生不孕常服疎导之药则大便通利暂止则结滞忽得孕至四月间医者禁疎导之药大便仍难临圊则力努为之胎堕凡如此胎堕者三又孕已经三四月前后结濇甘分胎陨张诊之两手脉虽滑不敢陡攻遂以食疗之用花减煮菠蔆葵菜以车前苗作茹杂猪羊肉血作羮食之半载居然生子燥病亦愈屡见孕妇利脓血下迫极努损胎但同前法治之愈者莫知其数薛立斋治李蒲汀侧室妊娠大小便不利或降火理气之剂元气反虚肝脉弦急脾脉迟滞视其面色青黄不泽薛曰此郁怒所致也用加味归脾汤为主佐以加味逍遥散而安主政王天成之内妊娠痢病愈后二便不通其家世医自用清热之剂未效诊其脉浮大而濇此气血虚朝用八珍汤加桃仁杏仁夕用加味逍遥散加车前子而瘥陆养愚治一妇孕九月大小便不通已三日忽胎上冲心昏晕数次诊之脉沈洪而实谓当下之与其大承气汤一剂少加木香豆仁村医见用大黄两许摇头伸舌其良人有难色乃谓之曰余坐汝家待其得生始去始安心煎服一二时许二便俱行去黒矢极多胎亦无恙乃留调气养荣汤二剂而不服数日后小水不利乃煎服之而愈月余产一男陈三农治一妇妊娠五月大小便不通胸腹痞满腿足及心腹刺痛难忍用芎归赤芍枳殻梹榔木通滑石杏仁葱白童便水各一钟煎八分入大黄末二钱车前子末二钱再沸入蜜四五匙温服大小便皆利而安聂久吾曰一医来问云我治一妇孕八九月忽然大小便不通腹胀甚用承气汤下之仍不通今危矣予曰此非煎药所能下教用牵牛大黄丸下之服至一两许而大小便俱通次日其夫来谢因云诸病皆除唯小便时要人将手𦂳按小腹方可便否则不能便因思此是气尚闭与青皮香附等行气药一剂而愈逾月生男母子无恙妊娠薛立斋治一妊妇疟久不已嗳气下气胸腹膨胀食少欲呕便血少寐此属肝脾郁怒用归脾汤加柴胡山栀渐愈又用六君子汤加柴胡山栀升麻而愈一妊妇患疟已愈但寒热少食头痛晡热内热此脾虚血弱用补中益气汤加蔓荆子头痛顿止又用六君子汤加芎归饮食顿进再用逍遥散加白术而寒热愈陈良甫治一妊妇六七箇月而疟疾先寒后热六脉浮𦂳衆医用柴胡桂枝无效陈言此疾非常山不愈衆医不肯因循数日病甚无计勉强聴之遂用七宝散一服愈薛立斋治一妊妇三月饮食后因怒患疟连吐三次用藿香正气散二剂遂用安胎饮一剂而愈后因怒痰甚狂言发热胸胀手按少得此肝脾气滞用加味逍遥散加川芎二剂顿退四剂而安薛仲芳治一孕妇疟疾大作脉得弦数用知母四钱柴胡三钱陈皮二钱甘草一钱井河水各一碗煎至一碗露一夜明早隔汤顿服而愈不愈加生首乌五钱自盗汗甚加黑豆三钱食多加枳殻二钱此方热多者宜之一孕妇疟疾右脉微滑左脉微弦曰脾虚生痰也以白术五钱生姜三钱井河水煎露一夜温服而愈此方寒多者宜之妊娠薛立斋治地官胡成甫之内妊娠久痢自用消导理气之剂腹内重坠胎气不安又用阿胶艾叶之类不应薛曰腹重坠下元虚也胎动不安内热甚也遂用补中益气而安又用六君子汤全愈盛用敬治陈杰妻有胎而患痢数月昏厥六日矣所下若屋漏水棺敛已具盛诊之曰无虑药之痢止而胎动越数日生一子孙文垣表姪女孕已七月患赤痢腹痛后重体素弱以白芍三钱条芩一钱五分白术地榆各八分甘草三分二帖而愈后因稍劳痢复作以当归三钱川芎一钱五分真阿胶二钱艾叶三分一帖全愈朱丹溪治八婶将产患痢脉细弦而稍数后重里急用滑石三钱白芍二钱枳殻炒一钱五分木通二钱甘草五分白术二钱茯苓一钱桃仁九枚研同煎马元仪治张氏妇孕八月患痢昼夜四五十行腹痛胎气攻逆不思饮食诊之两闗尺沉细下半彻冷曰遽症亦湿热成痢但脉沉则为寒微细则为虚又下半彻冷乃火衰于下土困于中平时乏敷布之道则水糓之气顺趋而下津液血脉不充胎元失养而攻逆为便脓脉沉腹痛脉微均属危险当舍症从脉可以母子保全用人参一两合附子理中汤二剂脉安和四剂症平调理而愈友人虞元静房中人方孕五月患滞下腹痛日不下数次为定此方甫服一钟觉行至复即解一次痛亦随已滞亦全愈川黄连四钱白芍黄芩枳殻各三钱莲肉四十粒橘红干葛各钱半扁豆红曲各二钱升麻五分炙草一钱乌梅肉一箇孕妇痢汪陛堂隣居也其室人病痢已久未尝药初下红白后单下红每甚于夜腹痛后重渠岳翁乃儒而医与归脾合补中益气持方问余余曰此古人成法也第虑服之转剧耳不信服二剂果下益频乃延诊脉沉弦且驶与枣仁山药杞子地黄当归白芍甘草黄芩六剂全愈因问曰君向谓归脾补中服之必増剧已而果然此何故余曰久痢亡隂茋术升柴令阳愈升则隂必愈降理所必然又问腹尚痛而后重未除乃不用香砂此又何説余曰用香砂亦无大害第不能速愈唐赤城内人年二十余孕数月喜𤓰果夏间常痛下痢以为胎气冬尽已分娩而痛痢不减一老医谓产后虚寒且久痢与白术炮姜建莲扁豆香附砂仁木香逺志诸温燥健脾痢转甚又加补骨脂肉豆蔲痢益频每粥食才下咽粪秽即下出不及至圊视之乃完糓不化佥谓肠胃已直㵼若竹筒病必不起将治木诊之脉细数而濇颧颊娇红舌胎燥黑曰此痢疾也第服药二剂必见红白因告以向医谓为虚寒将败之症今以为痢再下红白宁望生乎曰病缘过伤生冷滞于回肠久从热化产后腹空其积将下乃为燥热所刼致积反留而真隂愈伤内热益炽今之频併急速乃协热下痢之痢非虚寒下脱之痢也试观其面红隂虚可知舌黑内热可知但先助其隂则其下必缓而积滞见矣与熟地杞子各一两枣仁五钱服下面红顿减舌黑渐退食入遂不下迫再服则里急后重红白兼行仍与前方入芩连归芍甘草出入加减十余剂已愈八九矣以嵗除停药新正邀诊已饮食如常起居复故唯便后微有淡血水此脾络受伤之余症也前方去芩连加乌梅二剂可愈乃云舍亲谓先生用补药太早致成休息痢盖前医是其至戚特令其邀予一次以相嘲耳予因谓曰与其为直肠㵼母宁为休息痢乎一笑而别凌表姪妇素怯弱孕数月几成损症以重剂滋养而愈已十月因时感发瘄耑科投荆防枳桔等二剂其师黄澹翁力止之乃但服头煎已而干咳咽痛面赤口燥夜热盗汗因食生梨数片遂泄㵼如痢腹痛后重日夜十余行或曰立斋云梨者痢也凡病后及孕产皆不可食今腹痛下痢非伤生冷而何诊之脉洪数左寸鼓指曰钱仲阳谓诊子无他症者但用平药今病人隂虚多火滋养犹恐不及乃用香窜以鼓之致三隂之火乘虚上冲肺肺既热甚势必下迫大肠而为痢于梨何与盖立斋之言言其常耳合脉与症犹当以凉润取效也询其小便热短而口苦用生地杞子沙参麦冬川连蒌仁元参牛旁二剂痢止后重除忽肛门肿痛谓欲作痔曰非也此肺火下传病将愈耳去黄连加黄芩数剂诸症全愈妊娠赵养葵治一孕妇疟痢齐发他医治两月余疟止而痢愈甚又加腹痛饮食少进赵诊之曰虚寒也以补中益气加姜桂一服痢止大半再一服而反加疟疾大作主人惊恐赵曰此吉兆也向者疟之止乃隂甚之极阳不敢与之争令服补阳之剂阳气有权敢与隂战再能助阳之力隂自退聴方中加附子五分疟痢齐愈大进补剂越三月产一子产后甚健张路玉治太学夫人懐孕七月先疟后痢而多鲜血与补中益气汤加吴茱萸制川连而愈每见孕妇病疟胎损而致不救者多矣郝氏妇懐孕九月患疟三四发后即呕恶畏食诊其脉气口濇数不调右闗尺弦数微滑此中脘有冷物阻滞之候以小柴去黄芩加炮姜山查四服稍安思食但性不嗜粥连食鸡鸭之类遂疟痢兼併胎气下坠不安以补中益气去黄茋加木香乌梅五服而产产后疟痢俱不复作矣其仆妇产后数日亦忽下痢脓血至夜微发寒热小腹胀痛与千金三物胶艾汤去榴皮加炮黒山查六服而瘳万密斋治典史熊镜妻有孕先于五月病热或治之变疟更医加痢至八月疟痢并行脉左沉实有力右浮大而虚此男娠内伤病也用补中益气汤加条芩焙白术十余剂疟痢俱止后以胡连丸调理而安后生一男妊娠高鼓峯治吴餐霞室人妊娠患内伤䐜胀不思饮食口渴下痢医以消导寒凉与之病转甚而胎不安高曰此得于饮食后服凉水所致耳投以大剂理中汤数剂乃全愈一妇人患内伤症孕已八月身体壮热口渴舌胎焦黑医寒凉治之高曰无论内伤即麻黄桂枝症也须安胎后攻邪今两手脉数大无伦虚热盛极乃复用寒凉阳受隂逼其能久乎投以滋肾生肝饮一剂热退继用补中益气汤而愈薛立斋治一妊妇因停食服枳术丸胸腹不利饮食益少服消导寛中之剂其胎不坠此脾气虚而不能承载也用补中益气及六君子汤中气渐健其胎渐安又用八珍汤加柴胡升麻调理而痊一妊妇饮食停滞心腹胀痛或用人参养荣汤加青皮山查枳殻其胀益甚其胎上攻恶心不食右闗脉浮大按之则弦此脾土不足肝木所侮用六君子加柴胡升麻而愈后小腹痞闷用补中益气汤升举脾气乃痊妊娠姚葭田室人年三十余颀而肥白前二子皆殇后孕而胎堕今又恶阻甚逆脉之虚软而大与杞子地黄沙参麦冬川连等渐向安又腰腹腿足时痛或加当归白芍或加山药枣仁熟地用至两许或下坠则与补中益气一二剂以熟地山药代参术或时胸腹胀痛稍用香砂橘木则中气便觉沖愓良由久虚荣弱香燥毫不相宜彼执方遇病者可与言治法乎哉后服药几百帖足月生男胡干若室人年二十余婚数年无生育因诊翁便求诊曰孕也然三隂俱不足曰孕或未然今所患夜热咳𠻳腹痛便溏左足不良于步询其腹痛必内外牵引腰亦必痛足之筋则短而不舒又下午则肿否曰皆如所言然则三隂虚损无疑矣与杞地归芍沙参麦冬等令服五十剂临月再服二十剂乃无后患乃服十余剂病已痊遂不药后临产晕厥产后复厥耑科以其寒热往来则投柴胡桂枝腹痛便溏则与炮姜白术致身发白疿细者如芝麻粗者如菉豆腹痛甚则偃卧以蒲团着腹左右旋转稍可脉之弦急而数舌黑而燥此肝火乘三隂大伤为患也令以前方加熟地川连白芍甘草数剂而愈次年患痢医以痢药愈之又明年腹痛便溏与前年初孕症同召前医则仍以为痢也恪与攻伐遂胎堕而殒又张氏姊妹三人每胎皆腹痛泄痢产后乃止此虽胎气亦由肝木乘脾所致妊娠薛立斋治一孕妇无故悲泣用大枣汤而愈后复患以四君子加麦冬山栀而愈陈良甫曰乡先生郑虎卿内人黄氏妊娠四五箇月遇昼则惨憾悲伤涙下数次如有所凭医与巫者兼治皆无益良甫时年十四正在儒中习业见説此症而虎卿皇皇无计良甫遂告之管先生伯同説先人曽説此症名曰脏燥悲伤非大枣不愈虎卿借方看之甚喜对症笑而治药一投而愈矣妊娠薛立斋治一妊妇心痛烦热作渴用白术散即愈后因停食其痛仍作胸腹膨满按之则痛此因饮食停滞用人参养胃汤按之不痛乃脾胃受伤以六君子补之而愈一妊妇心腹作痛胸脇作胀吞酸不食此肝脾气滞用二陈山查山栀青皮木香而愈又因怒仍痛胎动不食面色青黄肝脉弦𦂳脾脉弦长此肝乘其土用六君子汤加升麻柴胡木香而愈一妊妇心腹作痛胎气上攻吐痰恶心饮食少进此脾虚气滞而为痰用六君子加柴胡枳殻诸症渐退饮食渐进又用四君子加枳殻山栀桔梗而安后因怒两脇气胀中脘作痛恶寒呕吐用六君子加柴胡升麻一剂而愈朱丹溪治孙院君因近丧冒恶气伤胎肚痛手不可近发热口中不思食须安胎散遂用青皮三钱黄芩白芍各二钱归尾一钱五分木香五分甘草炙四分二帖水三盏先煎苎根二大片至二盏去苎根入前药同煎至一盏热服吴洋治汪伯玉从叔母吴病小腹急痛面㾕㾕恶寒医路万先至曰妊娠转胞洋曰不然此隂症也叔曰若病得之内诚如公言万拂衣行厉声曰吴生杀而妇矣洋即为灸气海一所进理中汤顷之疾平万语塞喻嘉言治李思萱室人有孕冬月感寒至春而发因连食鸡子鸡面遂成夹食伤寒一月才愈又伤食吐㵼作前后七十日共反五次遂成隔症诊时其脉上涌而乱重按全无呕哕连绵不絶声细如虫鸣久久方大呕一声曰病人胃中全无水糓已翻空向外此不可救之症也无已必多用人参但才入胃中即从肠出奈何李曰十两之费尚可勉备喻曰足矣乃煎人参汤调赤石脂末以坠安其翻出之胃气乃少囘少顷不便人即脱去凡三日服过人参五两赤石脂末一斤俱从大肠㵼出得食仍呕但不呕药耳因思必以药之渣滓如粞粥之类与服方可望其稍停胃中顷之传下又可望其少停肠中遂以人参陈皮二味剪如芥子大和粟米同煎作粥与半盏不呕良久又与半盏如是再三日始得胃舍稍安但大肠之空尚未填实复以赤石脂为丸每用人参汤两许如是再三日大便亦稀此三日参橘粥内已加入陈食米每进一盏日十余次人事遂大安矣仍用四君子汤调理共用人参九两全愈然此亦因其胎尚未堕有一线生气可续不然用参虽多安能囘元气于无何有之乡哉后生一子小甚缘母病百日失䕃故也黄咫旭乃室病膈气二十余日饮粒全不入口诊之尺脉已全不至矣询其二便自病起至今从未一行止是痰沫上涌奄奄待尽或谓其脉已离根顷刻当壊喻曰不然脉经上部有脉下部无脉其人当吐不吐者死是吐则未必死也但得天气下降则地道自通此症以气高不返中无开阖因成危候宜缓法以治其中自然见效遂变古人治膈之法用其意不用其方缘尺脉全无莫可验其孕之有无若有而不求以赭石干姜辈伤之唿吸立断矣姑阙疑以赤石脂易赭石煨姜易干姜用六君子汤加旋覆花煎调服下呕即稍定三日后渐渐不呕又三日粥饮渐加但不大便已月余矣日以通利为嘱曰脏气久结饮食入胃每日止能透下一二节积之既久自然通透盖以归地润肠恐治膈而作呕硝黄通肠恐伤胎而殒命姑拂其请坚持三五日果气下肠通月余腹中之孕渐着而病全瘳矣施笠泽治吴𤣥水妇妊病呕吐四十日不进糜饮二十七日不溲溺衆以为必死矣诊其脉俱沉滑而数曰此痰因火抟凝结中脘隂阳失次气包血聚是谓闗格靡有攸处治之则生不治则死吴曰虽九仙之木精石髓其如不内何曰姑试之乃用鸡䏶胵沉丁香海石等末之若尘用甘澜水浓煎枇杷叶取汤调服始吐渐留旋进香砂汤一饮而溲通再饮而糜进然喉中有物哽哽不能上下曰此病根也仍用前汤探吐吐出结痰如麦冬莲实者三四枚其病遂瘳妊亦无恙妊娠博陵医之神者曰郝翁有妊娠瘖不能言郝曰儿大经壅故不能言儿生经过自能言矣萧赓六曰内经大奇论以胞精不足善为死不言为生此可验九月而瘖非胞精不足故当十月而复也妊娠孙文垣治程玉吾内人妊已七月乳忽红肿而痛洒淅恶寒发热将成内吹以大𤓰蒌四钱为君当归尾二钱为臣甘草节蒲公英贝母连翘各一钱二分为佐青皮柴胡各八分橘叶五片为使二剂而瘳此方治验不可胜数妇女怒郁肝经为多𤓰蒌甘草为缓肝之剂贝母开郁连翘蒲公英解毒柴胡青皮调气橘叶引经当归活血血活气调毒解热散而肿痛消释也若将成脓可加白芷医经纲目治妇人吹乳皂角散歌曰妇人吹乳治如何皂角烧灰蛤粉和热酒一杯调一字顷间揉散笑呵呵恶阻龚子才治刘尚书妾有孕患恶阻呕吐不止饮食不下心中烦躁头目眩晕咸以二陈汤藿香正气散保生汤之类遍投不效诊之左脉微数气口数此血虚气盛有火也若不养血则火不降火不降则呕不止以茯苓补心汤加姜汁炒黄连竹茹二服全愈卢不逺治史氏妇呕吐之声逺闻百步脉之左闗鼓指不连于寸两尺滑搏于左独加水饮不入唇七日矣与透肝之剂断其必孕男药进而呕定月足果产男是症初寒热大作呕吐不食人皆以为伤寒卢以尺中脉抟知其为妊其闗不连寸者盖肝郁善怒而不善发也顺其性而伸之调之肝舒气平恶自无阻而呕自定耳冯楚瞻治一妇妊娠三月而大吐两月有余药食俱不能受六脉沈微已极竟依脉立方以人参五钱炙甘草一钱炮姜制附各一钱五分数剂而愈胎亦安然无恙柴屿青治翁氏家人沈泰女懐娠三月患恶阻医以感冒治之方中用半夏二钱连投二剂腹痛异常身热盗汗歴有二旬求诊柴谓半夏乃孕妇所禁如何可用二钱无怪乎腹痛之甚也其胎不堕幸矣遂与养隂之剂半月而瘥并令其八月后服达生散十余剂至临产生理甚顺而速得举一子张玉路治钱氏妇去秋疟久大虚饮食大减经水不调季冬畧行一度今春时发寒热腹满不食服寛胀利水药不应拟进破血通经之剂张诊之其脉左手厥厥动摇右闗与两尺虽微弦而重按久按却滑实流利惟右寸左闗虚濡而数㝷之濇濇少力此隂中伏阳之象询为胎脉无疑良由中气虚乏不能转运其胎故作胀耳前医曰自结䄜至今距十二载从未受孕病后元气太虚安有懐孕之理张曰向之不孕必有其故今病后余热留于血室因而得孕亦恒有之理细推病机每粥食到口辄欲作呕惟向晚寒热之际得热饮入胃其寒热顿减岂非胃气虚寒水精不能四布留为涎液汪洋心下乎俗名恶阻是也其腹满便难之虚实尤当明辨金匮云趺阳脉微弦法当腹满不满必便难乃虚寒从下上也当以温药服之况大便之后每加胀急以里气下通浊隂乘之上扰与得下暂时寛快回殊其治虽当安胎为主但浊隂之气非借辛温不能开导其结遂疏六君子汤益入归芍以收营血之散稍借肉桂为浊隂之响导使母气得温中健运之力胎息无浊隂侵犯之虞桂不伤胎龎安常先有明试余尝屡验之矣服后寒热渐止腹胀渐宽饮食渐进胎息亦渐形着至仲夏因起居不慎而胎漏下血前医犹认石瘕欲进破积喻以左寸动滑断属干象与扶脾药得安后产一子陈三农治恶阻诸药不纳以苏梗三钱砂仁一钱煎服或乌药为君沉香次之人参甘草又次之为细末以姜切片粘药末咬嚼咽津液极至丹田过一时又如此嚼即愈薛立斋治一妊妇停食腹满呕吐吞酸作㵼不食此饮食停滞兼肝木伤脾土用六君子汤以健脾胃加苍术厚朴以消饮食吴茱茰所制黄连以清肝火诸症悉愈又以六君砂仁调理而脾土乃安一孕妇呕吐酸水胸满不食此脾土虚为肝木所侮用六君子加白芍而愈又用四君子加枳桔而安万密斋治徽商吴俨妻年三十余少子二嵗尚食乳经水未行因反目激怒得呕逆病食入随吐凡所食物鼻中即作其臭医俱作反胃治不效其脉左三部沉实抟手右三部平和曰此有孕也当生二男汪曰前生三子皆三嵗而后孕今儿方二嵗经又未动宜非孕也曰身自有孕且不知之况医人乎宜其治之不效盖怒伤肝肝传心诸臭皆属于心心传脾故随所时物即作其气而出也呕逆食臭皆肝心二脏之火炎上也以黄芩一两黄连白术陈皮香附茯苓各五钱炒砂仁二钱为末神曲煳丸菉豆大每服五十丸白汤下未五日而安后生双男妊娠薛立斋治一妊妇下血服凉血之药下血益甚食少体倦此脾气虚而不能摄血用补中益气汤而愈后因怒而寒热其血仍下此肝火旺而血沸腾用加味逍遥散血止用补中益气汤而安一妊妇下血发热作渴食少体倦属脾气虚而肝火所悔用四君子加柴胡山栀血止因怒复作用六君加柴胡山栀升麻而安一妊妇六月每怒血下甚至寒热头痛脇胀腹疼作呕少食薛谓寒热头痛乃肝火上冲脇胀腹痛乃肝气不行作呕少食乃肝侮脾胃小便下血乃肝火血热用小柴胡加白芍炒山栀茯苓白术而愈一妊妇胎及六月形体倦怠饮食少食劳役下血胎动不安用六君加当归熟地升麻柴胡而愈张子和治一妇娠半年因伤损下血张诊之以三和汤一名玉烛散承气汤四物汤对停加朴硝煎之下数行痛如手拈下血亦止此法可与智识高明者言膏梁之家慎勿举似非徒骇之抑又谤之呜唿正道难行正法难用古今皆然孙文垣治姪孙妇三孕而三小产六脉滑数乃气虚血热也因血频下甚恐怖终日偃卧稍起血即大下与生地白芍白术地榆桑寄生续断甘草升麻椿根白皮黄柏条芩服之血三日不来惟白带绵绵下因起身稍劳血复行谓血滑已久若不濇必不能止又血海甚热亦肝风所致防风子苓丸正与病对宜制与之又制白芍六两侧柏叶条芩各三两防风椿根白皮各二两蜜丸服之逆血止胎安足月产子此后絶无胎漏之患后遇此症第用此法皆验张路玉治郑墨林夫人素有便红症妊七月正肺气养胎时患冬温咳𠻳咽痛如刺下血如崩脉较平时反觉小弱而数此因伤热太隂血分也与黄连阿胶汤二剂血止后去黄连加蒌㽔桔梗人中黄四剂而安柴屿青治其妾母懐孕五月与女伴争竞致伤腹痛见红穏婆验云昨夜子已在产门定死腹中诊其六脉如常验其舌红活断以决无此理用安胎养血药二剂而起至十月满足产一子叶杏林曰一妇人妊娠月信不断而胎不损产科熊宗古曰妇人血盛气衰其体必肥是以月信来而胎不损若作漏治则胎必堕若不作漏胎治则胎未必堕也立斋治一妊妇尿血内热作渴寒热往来胸乳作胀饮食少思肝肺弦弱此肝经血虚而有热也用加味逍遥六味兼服渐愈又用八珍汤加柴栀丹皮而全愈矣妊娠许竹溪室人妊娠七月偶以举重跌磕遂胎动下血甚多与熟地一两杞子五钱白芍三钱甘草五分枣仁三钱数剂全愈胡田室人先尝妊娠以胎漏诸治罔效延至二十四月而产近有孕仍漏血下因胃痛求治脉之两闗弦数与生地杞子沙参麦冬川拣胃痛愈而胎亦不漏矣妊娠薛立斋治一妇人素口苦月经不调或寒热妊娠五月两臂或拘急或缓纵此肝火血热所致也用四物加柴胡山栀丹皮钩藤治之而愈一妊妇因怒寒热颈项动掉四肢抽搐此肝火血虚风热用加味逍遥加钩藤数剂而痊一妊妇颈项弦直腰背作痛此膀胱经风邪所致用拔萃羌活汤一剂而愈又用独活寄生汤及八珍汤以祛邪固本而痊一妊妇四肢不能伸服祛风燥血之剂遗尿痰甚四肢抽搐此肝火血燥用八珍汤加炒黑黄芩为主佐以钩藤汤而安后因怒前症复作小便下血寒热少寐饮食少思用钩藤散加山栀柴胡而血止用加味逍遥散寒热退而得寐用六君子汤加白芍钩藤饮食进而渐安万密斋治一婢临月病口眼㖞邪腰背反张手足挛曲不省人事用黄连解毒汤加朱砂干开口灌之稍定其夜生一男产后犹昏迷不省以七珍汤与之即安妊娠薛立斋治一妊妇出汗口噤腰背反张时作时止此怒动肝火也用加味逍遥散渐愈又用钩藤散而止更以四君加钩藤山栀柴胡而安一妊妇因怒仆地良久而甦吐痰发搐口噤项强用羚羊角散渐愈更用钩藤散始痊又用归脾汤而安孙文垣治黄氏妇青年初妊已及弥月忽午夜口中奴奴因作上视角弓反张祼䄇不知羞耻口眼偏斜昏愦不知人事问之不能言此风痰为怒所动而成子癎当从云箕子葛根汤加大腹皮一两剂可愈也用葛根贝母丹皮防风川芎当归茯苓桂心泽㵼甘草各二钱独活人参各四钱水煎饮之而甦陆肖愚治谢四府女与夫俱在青年妊将七月日间因责婢大怒又与夫反目号哭半日夜即不能寐至夜半忽口中讝语不已目上视竟于牀褥中祼形而出其夫力抱之遂昏愦不知人事问之不语医不识何病或以为祟谢公夜起着红袍执剑压之而号叫笑詈千端万状召诊悉其症乃令数妇执而脉之六部洪数有力曰此子癎症非祟也症亦时见但此殊甚耳用真正霞天曲贝母黄连山栀天麻青皮白芍龙胆草青黛加灯心竹沥一剂而和二剂减半四剂全瘳问其病状毫不知也吴桥治程钧妻孕且四月矣着屐而履桥版偶失足仆地扶起则目上视而暝昏愦而为鬼言迎桥视之寸口脉动而微尺脉按之不絶右差胜曰非直病易去也胎且安主生男闻者愕然乃以大剂参蓍加安神宁志仅服过半舒气一声而目微开问之则歴歴所遇皆亡者言毕复瞑复进前药乃甦日渐得安七日而愈或问向者榆村程氏妇与此同而彼七日死何也桥曰往者吾不及见无敢以口给臆之今病者故中气虚妊子食母血尽母失所养而震惊出其不虞气下陷而火上炎痰壅心络故愦愦欲死非真死也又谓见鬼物者何经云脱阳者见鬼此无足怪续名医类案卷三十三续名医类案卷三十四钦定四库全书续名医类案卷三十四钱塘魏之琇撰产难薛立斋云荆妇孟冬分娩艰难劳伤元气产子已死用油纸燃烧断脐带借其气以暖之俄顷忽作声此儿后无伤食作㵼之症可见前法之功不诬世用刀断脐带子母致危者竟不知其由矣且穏婆又喜平日常施小惠得其用心兼以安怀慰母怀故无虞耳一穏婆云我止有一女正分娩时适当巡街御史行牌取我视其室分娩女因惊吓未产而死后见御史更以威颜分付迨视产母胎难顺而头偏在一边若以手入推正可保顺生周畏其威不敢施手但回禀云此是天生天化非人力所能立俟其母子俱死张子和治一妇人年二十余临产召穏婆三人其二妪极拽妇之臂其一媪头抵妇之腹更以两手扳其腰极力为之胎死于腹良久乃下儿亦如血乃稳媪杀之也岂知𤓰熟自落何必如此乎其妇因之经脉断闭腹如刀剜大渴不止小便閟絶主病者禁水不与饮口舌枯燥牙齿黧黒臭不可闻饮食不下昏愦欲死张先以氷雪水恣意饮之约二升许病缓渴止次以舟车丸通经散前后五六服下数十行食大进仍以桂苓甘露饮六一散柴胡饮子等调之半月获安一妇人临产召村妪数人侍焉先产一臂出妪不测轻重拽之臂为之断子死腹中其母面青声冷汗浆浆不絶时㣲喘张曰命在须臾针药无极以壮绳以膏涂其钩令其母分两足向外偃坐左右各一人脚上立足次以钩其死胎命一壮力妇倒身拽出死胎下败血五七升其母昏困不省待少顷以氷水灌之渐嚥二日大醒食进次日四物汤调理数日方愈张常曰产后无他事因侍妪非其人转为害耳凌汉章治吴江妇临产胎不下者三日唿号求死凌针刺其心针出儿应手下主人大喜问故曰此抱心生也手针痛则舒取儿掌视之有针痕按此二案与宋史龎安时一案彷彿大抵医旣有名人益附会如近时呉门有享盛名者里人时向余道其神验皆古人案中所载若以蟹治漆毒以土坑治香气不一而足所谓俗语不实流为丹青者是也函斋治前太仆卿张君季媳年轻体壮孕必八个月而生产必数日百苦而下儿生必週而夭再孕再产再夭皆同乃谓后当生宜相闻明年又八个月坐草三日不下忽忆前言飞舆相召中途逢驱车者云迎其父母作永决计比至已夜分矣诊之脉未离经人余残喘穏婆在旁问之曰儿头已抵产门不得出耳乃急令安卧且戒勿扰与安胎药明晨主人出笑而不言问之曰好矣曰昨言儿头已抵产门今若何曰不见了大笑而别后过百二十日计十二足月生男今八嵗矣始知前此皆生生取出以体壮年轻幸保母命耳太学戴时济弟媳一产三男母子俱殒一犹在腹今又婢孕其腹膨脝颇患之比产先令安卧与加味川芎汤每隔半日而产积日半生三子俱无恙陈氏妇产九日夜不下一息仅存闻有兔脑丸踵门求药问之亦曰头逼产门不得出谕令安卧再来取药强而后去断与芎归汤明日生下母子两全按此皆产母用力逼令横在腹中岂有人倒悬十日而尚得生者乎一妇产儿手出不得入穏婆砺刀以须急令安卧与大剂芎归汤徐徐托之手入明早生下母子两全右臂紫黒数月而后消孙文垣治姪元素内人难产夜半叩门起问何状曰产已及门不能下用力则胸膈间有物上冲痛不可忍思顷之曰此必双胎胞以分为一上一下也及户者在下欲出在上者以用力而上冲故胸膈痛也势亦险矣治法必安上而下者乃可用力以产也即取益元散一两与之令以紫苏汤送下药甫进胸膈痛止不逾时产二女母亦无恙或问曰益元散非产科急剂何能取效如是曰紫苏安胎下气滑石滑以利气亦催生上品盖医者意也兹亦以意裁取之耳此法方书无载记之以备采用冯楚瞻之媳向患吐血下热之症自受妊以来八味丸加牛膝五味日服勿间及临盆胞水已下而数未产脉之洪数而带坚象此阴道枯藁已极何能流通生育乎投以补养气血催生以药脉候如故知为羣药攻力不専乃单以熟地三两浓煎日进三次脉始洪缓而软但坐蓐数日子母俱困胎气毫无运动下达之意象疑胎死矣再以人参五钱煎汤一钟细刮肉桂之最佳者钱许调服之连进三剂乃生一妇难产五日后精神已竭六脉沉微恹恹一息腹中毫不觉动下部肿极知母子俱困何能健运以出乃与参茋归芍姜桂白术牛膝温暖调补气血之剂下咽少顷腹中运动疼痛而产母子俱活歙有神医常路遇舁榇者榇中血流出医曰此尚活可治也开视则弥月妇人颜色未改以针针其心遂产一男手有针孔母子俱无恙其子至今尚存张所望治妇人产一子忽叫痛欲絶举家惊愕莫措所望诊之曰腹内尚存一子未下投一丹而子下母遂甦张文仲治一妇一横产先出手诸般符药不㨗乃以艾灸其妇人右脚小指头尖头三壮炷如小麦大下火立产髙道者不知何许人也得长桑君禁方当明初挟技游银阳一日值柩于途谘之乃孕妇丧也道者验其遗衣血曰此犹未死耳启棺视之一针遂甦俗惊道者能起死人以比秦越人云陆祖愚治髙济亭室胎前恶阻或以清凉调治既而内伤饮食消导太过元气甚弱胎动欲产临盆三日夜方得分娩疲惫昏冒不知人事诊之遍身冷汗口鼻之气有出无入寸闗无脉两尺如丝不及服药令壮盛妇女对口接其出入之气俟其气之入而呵之次用人参归身熟地各一两熟附四钱煎服加童便一酒盃徐徐灌下四肢温和人事清爽连三剂便能饮食此时若不先用接气之法必俟药熟不几气絶耶万密斋治朱宅一妇女李氏常苦难产形颇壮性急少食此气滞也与一方枳壳甘草香附为主当归川芎白术陈皮佐之至八九个月内每月服三帖后生三子甚快叶杏林治一妇人分娩甚易至四十外下血去多玉门不开与加味川芎汤一剂更以活水无忧散斤许煎熟时时饮之以助其血而产产妇坐草时取路傍旧草鞋一只用鼻络小耳绳烧灰温酒调服如得左足者男右足者女覆者儿死侧者有惊自然理也似非切要之药催生极验王执中云贵人内子产后暴卒急唿其母为办后事母至为灸会隂及三阴交各数壮而苏母盖名医女也余素不信阴阳家言因召工牮屋或谓年月不利不聼时荆妇娠身已九月及产一穏婆甚青年见势不顺乃託故亟归易其姑至视之曰此非可望生下欲全母命非脔而出不可余亟令安卧勿怖以熟地四两杞子二两当归一两煎百余沸先饮一钟再煎再饮不及时许一女已死乃脐带绾于项间所致幸母无恙稳婆诧异而去妇人良方云凡有孕妇之家不宜造次修治良有以也凌表姪妇年二十余暑月临蓐自旦及暮不得产体素弱屡发晕迷闷时师诊之以为挟痧不可服参渐危急延余视无他乃肾气不能作强肝虚不能疎洩又血液枯涸致胎不易下耳与熟地二两杞子一两当归五钱曰服下即产矣已而果然次日觉恶露行少饮沙糖老姜汤血行甚涌耑科以炮姜白术枣仁茯神当归白芍等不效反加自汗口苦小便热濇烦躁不眠再延诊曰但以余前方加枣仁当归愈矣一剂而安余此方催生则用当归止崩则用枣仁甚者杞地俱倍之凡治百余妇人无不神验无力之家可代人参且无后患古今诸方无出其右者产后薛立斋治一产妇胞衣不下胸腹胀痛手不敢近用滚酒下失笑散一剂恶露胞衣并下一产妇胞衣不下腹作痛手按痛稍减此气虚而不能送出户也用无忧散而下前症常询诸穏婆云宜服益母草丸或就以产妇头髪入口作呕胎衣自出其胎衣不下者必死授与前法甚效吕东庄治陈氏妇半产胎衣不下连服行血催衣之药四剂㸃血不行胸痛瞀乱吕视之曰此脾失职也先与黄茋一两当归一两下咽而瞀乱顿减时有以准绳女科中恶血阻不下及胞衣不下方书一本进者上注某方经验某方试效以示曰中有可用否曰一无可用遂用大剂人参白术白芍黄茋归身茯苓甘草等药一服而恶露渐至皆惊叹曰古方数十一无可用凖绳一书真可废也吕曰恶是何言王损菴医之海岱也顾读书者自不察耳若唯以恶阻及胞衣不下条中求合吾方宜其谬也试以血崩及下血条中求之吾方可见矣盖此病本气血大亏而致半产脾失统血之职水湮土崩冲决将至故生瞀乱不为之修筑而反加穿凿是愈虚也吾正忧血之下不止其不合也又何怪焉曰今从子法可得免乎曰不能也穿凿过当所决之水已离故道狂澜壅积势无所归故必崩急服吾药第可固其隄使不致荡没耳至第三日诊尺内动甚曰今夜子时以前必崩矣因留方戒之曰血至即服至黄昏果发如言得无恙方即补中益气加参茋各二两也次用调补脾肾之药而愈薛立斋治一妇产后面赤五心烦热败血入胞胞衣不下有冷汗思但去其败血其衣自下遂用黒豆二合炒透然后烧红铁秤锤同豆淬酒将豆淋酒化下益母二丸胞衣从血而出余症尽平陈良甫云有一亲戚妇人产后胞衣不下血胀迷闷不记人事告之曰死矣仆曰某収得赵大观文局中真花蕊石散在笥中漫以一帖赠之以童便灌之药下即甦胞衣与恶物旋即随下乘兴无恙施介緐室人年三十余忽有孕又孪生产后颇健能食鸡啖饭数日来渐发热胀懑诊之脉浮按滑疾沉按结轖询至恶露已一日不行谓为瘀也宜通之乃可与生地牛膝益母红花桃仁泥当归尾丹参瓦楞子畏不敢服延専科曰此年过壮而初产育气血俱伤属虚也与焦术炮姜归芍茯神枣仁等一剂热益甚再剂遂谵讝更一専科其説同其药仿又二剂日夜不眠昏狂不省人事时忽髙声歌唱与伤寒阳明失下无异再延诊曰产数日恶露即停虽执途人而语之亦必知为瘀滞若欲其生亟进前方可耳不得已乃服黄昏进药至夜分恶露始行黎明复下一物已焦黒乃胞衣也盖产时穏婆只収其一谓二人同胞不知其一犹在腹也遂贻患乃耳胞去血行其病如失然予初亦不知谓为胞未下也医诚难哉产后薛立斋治一产妇阴脱便闭下坠形气倦甚用十全大补汤而上因怒仍脱重坠寒热小便淋沥用补中益气汤加山栀龙胆草一剂重坠减而小便利仍用前汤去二味倍加升麻参茋而愈一产妇阴脱肿痛小便淋漓此因元气甚虚而肝火旺也用补中益气汤加山栀车前子四剂而肝症悉退仍用前药去二味加茯苓小便利又用十全大补汤而肿痛遂渐消一产妇元气充实初产玉门不闭肿焮作痛小便不利薛谓肝经湿热壅滞欲以加味逍遥散加车前子牛膝治之不信乃服十全大补汤肿痛益甚仍用前药更加泽㵼一剂而安一产妇阴脱肿痛脉又滑数欲作脓也薛用十全大补汤四剂脓成又数剂而脓溃但小便频数而患处重坠痛盛此因元气虚弱而下陷也又用补中益气汤数剂而愈一产妇素有肝火患阴蚀疳疮内溃痒痛如虫行状食少热渇小水淋沥用加味逍遥散加味归脾汤兼服间以芦荟丸外以鹤虱草煎洗而愈龚子才治一产妇阴门痛极不可忍教用桃仁去皮尖研如泥涂之即已一妇产后阴户极痒令其食盐一两涂之即瘳一妇产后肿大用呉茱萸煎汤洗立愈薛立斋治一妇胞衣不下努力太过致子宫脱出如猪肚状令用温汤浴之即以手捺子宫去其恶露仰卧徐徐即入而安一妇人脱肛用补中益气加味归脾各百余剂而愈后因分娩复脱仍以前药各二百余剂始愈李时珍治一妇产后子肠不収用萆蔴仁捣膏贴其丹田一夜而上但用此膏病愈即宜掲去其提拔之力最勐也又有用催生下胎用涂脚底亦宜即时洗去孙文垣治一仆妇因产难子宫坠出户外半月不収艰于坐卧有医令服补中益气百帖需参二斤可愈乃聼之孙谓此必产时受寒血凝滞不能収敛虽名阴脱未必尽由气虚下陷也观其善饭大小便如常可知矣授以一法价亷功省三五日可愈用未经水石灰干一块重二三斤者又以韭菜二三斤煎汤置盆中将干灰投入灰开汤沸俟沸声尽乃泸去灰乘热坐盆上先熏后洗即以热韭于患处揉挪盖石灰能散寒消瘀韭菜亦行气消瘀一日洗一次三日果消软収入按子宫子肠有坠下损伤者有终身不能上如带绶者要皆初时治之不得其法耳产后南濠陈鳌妻新产五六日患腹痛恶寒发热医曰此元气大虚正合丹溪云产后当大补气血遂用人参大剂入口痛剧面黒发喘而死殊不知丹溪以产后当以大补气血为主治虽襍症以末治之今陈氏之妻因瘀血未尽而恶寒发热不先去其瘀血骤施大补是失丹溪主末二字之意矣主末者即标本之谓也吴孚先治杨氏妇产后一月半身以下忽肿胀脐突小便不通或以五皮饮加车前牛膝治之不效吴曰先经断而后肿胀名曰血分且按少腹有块如拳知败血尚结于胞门非温无以化之以姜桂佐行瘀之剂下血如黒漆数升便利肿消孙文垣治温氏妇产后五十余日右脇胀痛手不可近赤白带下多如脓发热便秘诊之曰此恶露未尽血化为脓宜急治之也常见数妇病此治不善积久为毒有成肠痈者有内成毒从腰俞出者皆瘀血为患也急用泽兰叶山查五灵脂消恶露为君川芎当归茯苓白芷为臣益母为佐香附青皮为使外与当归龙荟丸润大便使热从之去服后次日腹脇皆寛痛亦止又食荤与鸡子复作痛但不如前之盛与保和丸用山查煎汤送下三钱遂愈潘印川子室年二十五因难产伤力继以生女拂意后又女死悲戚即时晕厥洎醒神思眯昧手足瘛瘲目上视孙至因瘛瘲不能胗脉细询之自产后恶露絶无时有女医在旁与人参大嚼及独参汤并粥襍进盖参与粥皆壅膈上故神昏瘛瘲不已也教以手探喉中乃随手吐出痰饮粥食盈盆瘛瘲方定以川芎山查泽兰叶陈皮半夏茯苓香附进之稍得睡不虞女医又私与补药子丑时陡然狂乱人皆异之目为神附祷禳无已曰此恶露不尽乃畜血如见鬼之症非真有神物相附也徐以正言叱之即缄默断继以清魂散加滑石童便与之天明小便乃行狂乱皆定既而女医欲要功又以药进则狂乱如前再与川芎一钱五分当归四钱泽兰益母各一钱临服加童便连进二帖不效此必胸中有痰作滞故药力不行即用前剂大加山查恶露一行神思即静睡片时手足微动或以掌批其面或以手槌其胸昏乱不息诊其脉近虚早间面红而光申酉时面色白此血行火退当补矣与人参川芎泽兰各一钱当归山查各二钱茯苓陈皮各八分卷荷叶一片煎熟调琥珀末五分服半时许嗳气二声此清阳升而浊阴降矣自是恶露微行大便亦利饮食渐进而安细閲是案其得肯綮处全在知恶露未行及误服人参两着至其用药亦只见症治症而已髙鼓峰治一妇人产后恶露不尽至六七日鲜血奔注发热口渇脇痛狂叫饮食不进或用四物汤调理或用山查青皮延胡黄芩等药卒无一效脉之洪大而数此恶露未尽留泊血海凡新化之血皆迷失故道不去畜利瘀则以妄为常曷以御之遂以醋制大黄一两生地黄一两桃仁泥五钱干漆三钱浓煎饮之或曰产后大虚药毋过峻否曰生者自生去者自去何虚之有第急饮之果熟寐半夜次早下黒血块数升诸病如失矣复用补中益气而安薛立斋治一产妇患恶露不下服峻懭之剂恶露随久而昏愦以手䕶其腹薛曰此脾气复伤作痛故用手䕶也以人参理中汤加肉桂二剂补之而愈按产后恶露不下有二一则瘀滞宜行一则血虚宜补予常治数人皆二三日而止察其人果虚一以大剂营而愈陆肖愚治谢四府如夫人分娩旬余忽臂下微微作痛或谓血虚用大料芎归十剂而痛不减又谓补血当补气阳生则阴长加参茋五六剂而痛益剧脉之六部沉弦而左闗尺更紧询之止左边近肛门一㸃痛耳问痛处热否曰极热曰此气血不足而痛也乃产后败血凝滞于肝经臀乃肝经所络之地治而注之不急治久必成毒当行血海之瘀滞解经络之藴结庶可消耳不信更医仍以八物汤投之一日痛处顿肿又过寒凉解毒之品致疮口不収大便作泄饮食不进肌肉半削再诊脉微细如蛛丝按之犹觉有神曰今宜大补矣乃用四君加茋桂附数剂㵼止食进又加当归熟地约十剂成痂而愈一产妇恶露不行瘀塞溺道小便不利遍身浮肿喘急不得卧用牛膝膏治之愈丹皮大黄当归桂心桃仁蒲黄元胡香附瞿麦川芎麝香先用土牛膝三两水五碗煎减半入上药煎大黄孙文垣治程达庵之媳产半月而腿疼専科曰虚与八珍汤十日疼益盛疼虚甚热谓曰慎勿认虚认风此产后败血凝滞血海流于经络不急治则瘀无从出久必化脓成毒或为肠痈今腿疼是其候也不信复延専科曰风也但丹溪云产后当大补气血虽有它症从末治投十全大补痛转剧大发寒热小腹近胯红肿出脓外科又与収口太早腰俞复发一毒肿痛寒热如初十日后大溃浓而不収口精神委顿肌肉陡削饮食不进恶心恶寒奄奄一息诊之六脉需大无力清水无浓曰热亟矣速为保脾与人参白术各五钱甘草干姜附子各一钱黄茋三钱白芷桂心各五分外科曰白术作脓恐不可服曰脓不死人饮食不进则死人也四帖神气回饮食进症减脓成改用参苓白术散调理一月而安朱丹溪治一妇人年十八难产七日后产大便泄口渇气喘面红有紫班小腹胀痛小便不通用牛膝桃仁当归木通滑石甘草白术陈皮茯苓红花煎汤调益母膏不减后以杜牛膝煎浓一碗饮之至一更许大利下血一桶小便通而愈缪仲淳治庄敛之次女产后恶露未浄至夜发热脾胃却弱腰腹大痛时师谓产后气血俱虚投以人参当归诸补剂转剧咸虑其成蓐劳也诊之谓不数帖即痊矣用白芍扁豆杜仲各三钱红麴苏子车前各二钱萸肉麦冬青蒿各四钱橘红干葛各钱半炙草八分牛膝五钱黒豆八钱泽兰一钱十剂而恶露浄发热已腹痛亦止但腰痛未尽除脾胃尚未健改用白芍山查橘红麦芽石斛扁豆沙参各三钱砂仁杜仲萸肉各二钱五味一钱炙甘五分牛膝五钱莲肉四十粒十余剂脾胃亦健而全愈来天培治王正权室人产后十余日患寒热腹痛目赤而濇羞明疼痛诊之脉沉而濇询其恶露未尽知停瘀为患以当归川芎桃仁红花甘菊生地丹皮银花连翘蝉退清火行瘀驱风等剂六帖而痊薛立斋治一妇产后四肢浮肿寒热往来盖因败血流入经络渗入四肢气喘咳𠻳胸膈不利口吐酸水两脇疼痛遂用旋覆花汤微汗渐解频服小调经散用泽兰根煎汤调下肿气渐消一产妇腹胀或用抵当汤败血已下前症益甚小腹重坠似欲去后此脾气虚而下陷用补中益气加炮姜温补脾气重坠如失又用六君子汤而安归脾汤调理而愈产后薛立斋治一产妇腹中似有一块或时作痛而转动按之不通面色痿黄痛则绞白脉浮而濇此肝气虚而血弱也不信乃服破血行气痛益盛转动无常又认为血鳖専用破血祛逐之药痛攻两脇肚腹尤甚益信为鳖确服下虫等药去血甚多形气愈虚肢节间各结小核隠于肉里以为鳖子畏药而走于外薛云肝藏血而养诸筋此因肝血复损筋涸而挛结耳盖肢节胸项皆属肝胆部分养其脾土补金水以滋肝血则筋自舒遂用八珍汤逍遥散归脾汤加减调治而愈一产妇小腹作痛有块脉芤而濇以四物加元胡索红花桃仁牛膝木香治之而愈产后薛立斋治一产妇血崩小腹胀痛用破气行血之剂其崩如涌四肢不収恶寒呕吐大便频㵼用六君炮姜四剂稍愈又十全大补三十余剂全安一产妇血崩因怒其血如涌仆地口噤目斜手足抽搐此肝经血耗生风用六味丸料一剂诸症悉退但食少晡热佐以四君柴胡丹皮而愈孙文垣治黄氏妇产未弥月醉犯房事血来如崩发热头晕大小便俱热六脉洪大以竹茹蒲黄白芍各一钱香附茯苓侧栢叶各七分甘草炮姜艾叶各三分血止大半腰犹胀痛下午胸膈饱闷改以川芎五分当归茯苓补骨脂蒲黄香附各八分姜炭甘草各一分陈皮七分人参一钱而愈吕东庄治从子在公妇半产恶露稀少胸腹胀甚脉之濡数当重用参茋不然必崩因力艰未服已而果崩溃不止下血块如拳如椀者无数神气昏愦两足厥冷至小腹两手厥冷至肩额鼻俱如氷头上汗如油旋拭旋出按其脉至骨不得见乃投大剂补中益气汤加人参一两未效急用人参一两附子一两炮姜二钱浓煎灌之至暮渐减戒曰俟其手足温即停药至三鼓手足尽温崩亦止家人忌戒又煎前进之比晓视之脉已出而无伦痰忽上涌㸃水不能饮入口即吐呕并独参汤不能下曰过剂所致也即投生地黄五钱熟地黄一两当归白芍枸杞各三钱甘草一钱浓煎与饮病者意参饮尚吐况药乎不肯服乃强之曰试少饮必不吐进半瓯殊安遂全与之尽药而痰无半㸃神气顿清矣午后体发热曰此血虚热恒理也复用十全大补调理而痊张飞畴治陈子厚媳八月间因产不顺去血过多产后恶露稀少服益母汤不行身热汗出产科用发散行血更剧自用焦糖酒一椀遂周身络脉箠楚难堪恶露大下昏沉戴眼汗出如浴但言心痛不可名状此去血过多心失其养故痛肝主筋为藏血之地肝失其荣故脉络箠楚不堪且汗为产后之大禁非急用人参恐难挽也用四君合保元汤加白芍五味一剂汗止因其语言如祟疑为瘀血未尽更欲通利曰音怯无神此属郑声且腹不疼痛瘀何从有此神气散乱不収之故前方入枣仁龙齿诸症悉平后服独参汤至弥月而安薛立斋治一产妇月经不调内热燥渇服寒凉之剂其血如崩腹痛寒热作呕少食用六君子二十余剂诸病悉愈以加味逍遥散调理而安一产妇月经年余不通内热晡热服分气丸经行不止恶寒作渇食少倦怠胸满气塞朝用加味逍遥散夕用四君子汤月许诸症悉愈佐以八珍汤兼服两月而愈马元仪治金氏妇产后一月血来不已厥逆自汗不止或与养血补阴不效诊之两尺空大无神曰褚氏有云血虽阴类运之者其阳和乎今厥逆自汗脉大无根为脾肾之真阳内弱故血无所附而溢所谓阳虚阴必走也法当大补真阳以摄虚阴若养血补阴恐血未必生而转伤阳气则阴血愈不守矣以人参三两白术一两附子三钱茯苓炙甘各一钱一剂知二剂已数剂精神胜常矣缪仲淳治贺函伯乃正小产后阴血暴崩作晕恶心牙龈浮肿喉咙作痛日夜叫号不絶曰此因失血过多阴气暴亏阳无所附火空则发故炎上胸中觉烦热所谓上盛下虚之候也法当降气气降则火自降矣火降则气归元而上焦不烦热齿龈肿消喉咙痛止阳交于阴而诸病自已耳用苏子研青蒿子各二钱半麦冬白芍鳖甲牛膝生地枸杞各四钱五味五分枣仁五钱续断橘红各二钱枇杷叶三片河水煎加童便一大㮎郁金汁十二匙空心服时进童便一㮎许竹溪夫人年三十余产后自巳至酉血暴下如注呵欠连连遂目闭口张面色青惨白悴汗出不止髪根尽湿六脉全无势欲脱矣其初亦以童便灌之韭醋熏之殊不应乃用熟地二两杞子枣仁各一两令煎汤候药至投入不待稠浓即徐徐灌之才尽一钟汗止目开口闭渐知人事再与之血止而睡醒后进粥次日仍以前方令日服一剂四日全瘳当其亟于诊也时方与人㑹饮掷杯而往疏方而返坐有业医者数人询其症咸曰犹与药乎用何方曰与某某咸诧笑曰君真买干鱼放生也咎将随任余笑而不言宋申甫室人妊数月时长夏归宁母家召医诊之以为经阻也投破瘀辛热之剂四帖遂半产血行如㵼亟余诊至则大汗淋漓脉将脱矣伏几上去牀数步不能就寝以血行之勐也时唯亲戚朱某在乃属其母煮水待药煎百余沸即与服再煎再与不及稠浓也急偕朱就近铺买熟地四两杞子枣仁炒各二两如法服立瘥张建东室人年三十余妊娠五月素有肝病偶不快隣医与荆防广木香砂郁金元胡之类五剂遂见红腰腹痠坠气促面红诊之脉不接续曰胎已难保第与滋养二阴以防其崩耳其产必在子夜若待崩而延诊服药恐缓不及事先疏方与之熟地二两杞子一两枣仁一两令察其面若加赤气若加喘血必暴下宜急饮之至时一一如言果获无事次日就前方减半入人参一钱二剂而痊后数年复孕因肝虚发厥余用生地杞子一剂不敢服遂至变症百出产后上咳下利余与杞子生地沙参麦冬病少退次日仍前方告以必蒌仁乃可以服参术姜附既多热郁甚非此莫能解也遂不复邀后闻其日进参茋术附卒致不起人之生死岂皆命乎产后张子和治一妇产后第六日血迷用凉膈散二两四物汤三两朴硝一两都作一服大下紫黒水其人至今肥健柴屿青治侍御李符千大令媳半产大汗发晕昏不知人他医立方俱不敢服符千乃徒步邀视先令其以韭叶斤许捣烂用好醋炒之乘热熏鼻少甦用清魂散加童便黄酒服之调理旬日而安薛立斋治一妇因产后饮酒恶露甚多患血晕口出酒气此血得酒热而妄行虚而作晕也以佛手散加煨甘葛二钱一剂而痊酒性慓悍入月及产后不宜饮恐致前症产室人衆气热喧嚷亦致此症梅师治产后余血不尽上冲心胀闷腹痛以藕汁二升饮之愈薛立斋治一产妇患恶露上攻昏愦口禁冷汗不止手足厥逆用六君子加附子一钱以回其阳二剂顿甦又以十全大补汤养其气血而安一产妇患前症手不敢近用失笑散一服下瘀血而愈次日腹痛下利用十全大补而安一产妇患前症用大黄等药其血虽下复患头痛发热恶寒次日昏愦自以两手坚䕶其腹不得诊脉视其面色青白此脾气虚寒而痛也用六君子加姜桂而痛止又用八珍加姜桂调理而安王执中曰产后血晕寒热往来或血抢心恶疾也予閲食疗本草见有用鹿角烧为末酒调服日夜数服验者偶家有妇人患此令服此神效因教他人妇服皆验但以产后未可饮酒以童子小便调服耳最忌服利药产后杨乘六治许氏妇产后动怒寒热往来脇痛口苦渐次发热晡热医用风药混加表散腹左忽増一块匾大如掌日夜作痛或疑寒凝或疑食滞或疑瘀畜或疑痞积杂治之病益甚食减肌瘦脉之右闗弦洪左闗弦数面色黒瘦舌色淡黄而干症乃怒气伤肝肝经血少而燥痛也盖肝居胃左本藏血者也血足则其叶软而下垂血亏则其叶硬而横举内与胃相磨外与肌相逼能不隠而痛乎凡性燥多怒者往往患此而妇女尤多庸妄不知误用香燥销尅之剂枉杀者不知凡几良可叹也以滋水清肝饮四剂块消痛止继用归脾汤去木香加白芍丹皮山栀间服十余剂而痊许氏妇产后发热或时作寒头痛体倦医与疎邪降火烦渇不食杨诊之其脉浮取似数重按则芤左手尤甚唇舌皆白面无血色用十全大补汤加炮姜或曰如此大热而用姜桂何也曰阳在外为阴之卫阴在内为阳之守两相依附者也今产后阴血大亏虚阳无附浮散于外而为热非引浮散之阳归于柔阴其热不退故用温补血气之剂欲其补以収之也又曰姜桂味辛而散何云补以収之耶曰桂逢阳药固能汗散若逢血药即为温行姜之为用生则开肌发汗熟则温中散寒至炮黒则入血且能引气药以入血分而生新血故以大补为主以之为佐使阴得阳生则热自除耳四剂果热退身凉十余剂诸症悉愈凡产后症多属阴虚血少第以二地二冬杞子一切养荣之剂无不立愈若气血兼补杂以姜附刚剂非担延时日即贻病者后患临症者宜审之柴屿青治钱玙沙官侍御时其夫人产后三日恶露甚少而色白唇燥口干身热拟用参玙沙以产后不宜用补为疑柴曰果有外感自别有治法今症属不足舍此必致贻患不可用参之説此不知医者及女流之见也遂投人参当归散加好桂一钱次日口润生津调理半月而痊陆祖愚治聂巡司子妇产后百余日大肠燥结虚火上冲便血肠鸣腹满短气内外皆热半月不能进饮食或与养血清火愈甚诊得两浮洪而数按之无神脾肾两脉更觉空虚乃产后元气耗散真阴不足而非实热也用八味丸清晨淡盐汤送三钱用四君加归芍麦冬知母莲肉作煎剂数服诸症少缓后以补中益气加白芍麦冬一月瘳马元仪治陆氏妇产未一月因起居微触便血三日遂彻夜不寐此新产去血过多虚而益虚也凡有所触必伤其肝肝伤而血溢则气亦不守矣气虚血弱心神无养故目为之不瞑又与归脾大剂用参至一两加鹿茸三钱两月而愈许竹溪室人产后数日发热自汗面赤头痛恶食不眠恶露虽极少而淡腹时胀痛脉则洪大而数曰此血虚也腹胀面赤其热欲崩宜峻补或问故曰面赤者阳上越也腹胀者阴下陷也阳上飞则阴下走势所必然与熟地一两杞子枣仁各五钱一剂次日小腹之右忽有块如槃且硬按之痛甚于是疑为瘀而误补欲更张幸病人素服予药姑再延诊曰其块骤起即大如槃虽瘀滞亦无如是之甚也此正肝脾失血燥而怒张得补犹然否则厥而崩矣今脉大渐敛面赤渐退非药之误乃药之轻也令前方加倍再入炒白芍五钱灸甘草一钱一服块渐平再服块如失前方减半数剂诸症全安此症若作瘀治断无幸矣续名医类案卷三十四续名医类案卷三十五钦定四库全书续名医类案卷三十五钱塘魏之琇撰产后感症陆肖愚治吴敬之室年二十余产前已有感冒分娩三日后因责婢离牀时正冬月觉身上懐慄遂身热头痛或用参苏饮发其汗头痛止而身热不除遂以产后当大补气血数剂而烦热日甚又拟用补中益气汤脉之两手虽弱而左犹带浮右已见数曰脉虚正产后之平脉但左手犹浮知表邪未散右手见数欲传里之候也宜急解其表微通其里少缓便有承气之患矣用柴葛桔梗黄芩花粉甘草山查一剂而烦热减二剂而身凉以清气养荣汤调之马元仪治陆氏妇产后恶寒虽重茵厚被不除屡补不效将行桂附矣诊之两脉沉伏面赤口燥胸满此非产后新虚乃胎前伏邪也屡用参术则邪愈结而正愈阻肌表恶寒者邪热内郁逼阴于外也口干面赤胸满者邪气挟火挟食上凌清道也仍宜一表一里治之用葛根防风苏梗枳壳桔梗杏仁苏子薄荷一服而表症矣右闗尺转见滑实随用大黄五钱元明粉三钱甘草一钱一服下积秽盛多复发疹发頥此表里两和余邪毕达之征也再与辛凉解透之剂而安此症邪伏于内久而不宣用清阳泄表苦寒达下两泄之犹发疹发頥而乃妄行温补将谓脉伏恶寒为阳虚之候耶其亦不审病机甚矣王氏妇产后一月神气昏倦上气喘促胸满中痛咳𠻳发热百治无效诊之两脉沉濇兼结此胎前已有伏邪兼产后气血两虚邪益内结法宜表里两和使邪从外达气从内泄病自愈矣以桂枝柴胡苏梗枳壳半曲卜子杏仁广皮透邪达滞之剂顿安脉已稍舒或投参地归芍敛滞之品遂彻夜靡宁如丧神守此邪结于中补之生变也乃用桂枝炮姜黄连枳实厚朴广皮等一剂而胸满中痛除复用蒌仁柴胡桂枝半夏枳实杏仁苏子桔梗再剂而表热喘咳平但大便不行此久病津液失养也加生首乌一两便行余邪尽去然正气大亏再与滋补气血之剂而安李季虬治魏常正产后饮食不节复感风寒遂致发热谵语喘咳气逆恶露絶不至势盛急迫谓症皆系外来客邪尚属可救设正气虚脱现诸症者必无幸矣何以见之以脉气浮大有力故也用大剂疎风消食之剂二剂便霍然先是有用白术芎归等补药者几为所误张意田治一妇产后患病已及半载咸作劳损治且云阴亏已极势难痊愈张连诊五次确知此症服小柴胡汤法必当应奈羣议纷纭以参柴非治阴亏之药又言肺热咳𠻳大忌人参因立案正心幸病家见信一服而寒热大作三服之后寒热退而咳𠻳平十服全愈案云诊得六脉皆数右寸大而软闗尺两部沉候弦急左寸洪数闗部三候皆虚数尺中空大夫右寸软大肺气虚也闗尺沉候弦急闗主中州尺司火位沉里也弦肝脉也此因中气虚而木邪犯位木气动而火从之也左寸洪数心经虚火也闗中虚数肝无血养也尺中空大肾水虚也是脉本属阴虚而寒邪乘之留连不已以至于此今所见症五更发热者寅夘木旺之时肝木挟邪随时而动也上午寒热得汗热减者邪稍泄而势稍缓也咳𠻳之声结而不畅此久𠻳伤肺肺气虚而邪不得越也胸腹时胀而微鸣此肝木犯脾肝主胀也合脉症是为虚中挟实不得枢转外出之候也大全曰产后血气虚弱余食未平不满百日将养失所风冷客于气血颜容憔悴饮食难消感于肺故咳𠻳口干遂觉头昏百节疼痛荣衞受邪气通于肝流注脏腋须臾频发咳𠻳无汗寒热如疟蓐劳之候往往如此景岳天虚弱之人外邪初感不为解散而作内伤或用清凉或用滋补以致寒邪郁伏久留不解而寒热往来或为咳𠻳其症全似劳损欲辨之者察其表里病情或身有疼痛而微汗则热退无汗则复热或大声咳𠻳脉虽弦紧而不甚数即病至一两月而邪犹未解此似损非损之症毋再悞也今此症实类此当用小柴胡汤转动枢机借少阳之生气从内而外自下而上则阴阳和而伏邪解散矣半夏生当夏半能启阴气产后阴亏而兼口燥故去之胸腹时胀脾阴多郁宜加牛膝以导之药病相当自应如桴鼓也来天培治潘氏妇季夏产后二十余日患寒热便血恶露未净而専科与香薷饮四剂服后反呕吐头眩腹痛自汗恶心发热气促发斑色微红两颊淡红诊之左脉如丝右脉沉细此虚而兼感呕吐伤胃肝木乘相火刑金肺气受伤上下拒格之症也治宜活血滋阴行气舒脾散滞降逆托里化斑之剂用牛膝茯苓杞子当归红花黄茋川芎木香香附广皮夏麴生姜一剂诸症大减六脉和缓但微𠻳眩晕心跳胸膈不舒此邪去正虚所致也前方去川芎木香牛膝加伏神丹参杏仁贝母二剂前症尽除惟心跳头晕改用归脾汤去人参木香加防党参杞子白芍调理而愈产后孙文垣治一妇人年十六初产女艰苦二日偶感暑邪继食麪饼时师不察竟以参术投之即大热谵语口渇汗出如洗气喘泄㵼㵼皆黄水无屎日夜无度小水短少饮食不进症甚危恶时六月初旬女科见热不退乃投黄连黄芩白芍之剂诸症更甚又以参术大剂肉果干姜等止㵼一日计用参二两四钱㵼益频热益剧喘汗转加谵语不彻口医各束手谢曰汗出如油喘而不休死症也又汗出而热不退㵼而热不止谵语神昏产后脉洪大法皆犯逆无生路矣惟附子理中汤庶儌幸万一孙诊之六脉乱而无绪七八至独右闗坚硬因思暑月汗出乃常事但暑邪麪食瘀血皆未销镕补剂太骤致畜血如见鬼若消瘀去积解暑犹可生也用益元散六钱解暑清热止㵼利水为君糖毬子三钱为臣红麴泽兰各一钱五分消瘀安魂为佐橘红半夏白茯苓理脾为使三稜五分消前参术决其壅滞为先锋饮下即畧睡谵语竟止连进二剂㵼半减次日仍用前剂其下热减大便只二次有黄屎矣恶露行黑血数枚次日诊之脉始有绪神亦収敛进粥一盏前方去三稜红麴加扁豆大便一次所下皆黒屎热尽退改用六君子加益元散青蒿扁豆香附酒芍炮姜调而安易思兰治石城王福歉之妃癸酉六月受孕偶患泄㵼医用淡渗之药止之自后每月㵼三五日有作脾㵼者用参苓白术散之类二三服亦止然每月必㵼五七次至次年三月生产后连㵼半月日夜八九次诸药不效惊惶无措召易诊之两寸尺俱平和惟两闗洪大有力曰此暑病也以黄连香薷饮治之一剂减半再剂全愈惟肝脉未退又用通元二八丹调理半月后平复陆祖愚治李丹山子室自来元气不足产后六七日正当酷暑而卧房在楼忽头疼气喘昏闷体若燔炭沉沉昏去或以为伤寒令门窓尽闭帐幔重围用二陈羌防芎苏一剂口干唇裂喘急欲絶诊之六脉浮洪而散乃冒暑而非感寒宜凉解而不宜温散令取井水洒地铺以芦蓆移病人卧其上饮以香薷饮遂微汗而甦再用清暑益气汤四剂而起沈明生治刘舜泉孙媳夏月产后晕厥不知人事或谓恶露上攻所致投去瘀清魂等剂瘀不行晕厥益甚又作痰治食治皆不效沈至囘翔谛审笑曰吾得之矣此暑热乘虚而入急宜清暑非黄连不可或谓血得冷则凝今恶露未去若投寒凉是速其毙也沈笑曰有不讳吾任之药甫入口厥甦晕止再进而恶露行盖产时楼小人多炎𫾣之际益助其热乍虚之体触之岂能不病经云暑伤心又云心主血为热冒而晕厥此中暑而非恶露明矣或曰舍症从时理固然矣然血热则行冷则凝亦古训也今用寒凉而恶露反去何也曰热行冷瘀以血喻水道其常耳子独不观失血者有用温暖药而得止则瘀血者岂无用苦寒而得行此造化之微权逆从之妙理也安可执乎产后火热易思兰治一妇产后半月余胃有清水作逆而吐以为胃寒令煮鸡倍用椒姜初觉相宜至三五日清水愈多以姜椒煎汤时时饮之近一月口气渐冷四肢发厥昼夜作逆腹中冷气难堪有时战慄用四物汤人参一钱至二钱初服少安久则不应又加炮姜亦不效衆议用附子理中汤易诊之六脉俱无以食指复按尺部中指无名指按尺之后脉来实数有力左右皆同发言壮厉一句可説三五句唇进颊赤大便五六日一次小便赤少此实热症也询之其俗产后以食胡椒炒鸡为补此妇日食三次半月后遂得此疾乃用三黄汤治之连进四盏六脉俱现姜椒汤不欲食矣又进四盏身不战慄清水减半服四日口中热气上升满口舌尖俱发黄小粟疮大便八日不通以四苓合凉膈散空心一服至午不动又以甘草煎汤调元明粉五钱热服一时许腹中微鸣吐出酸水一二椀大便连去二次又服元明粉五钱下燥矢十数枚后以四苓三黄山栀枳壳调理全愈按此为火极似水乃物极必反之候凡患此为燥热温补所杀者多矣哀哉许学士云记一妇人产后䕶密合内更生火睡久及醒则昏昏如醉不省人事其家惊惶许用荆芥佐以交加散云服之即睡睡中必以左手搔头觉必醒矣产后沈协兰室人善病自颇知医最重景岳全书数年来所服多温补之剂约桂附几各半斤近以产后恶露淋沥赤白时下咳𠻳日甚小便自遗脉之右寸鼓指两闗弦数右尺弱面有红光舌当中无胎胸多冷气喜热饮稍凉则不快所服乃夀煎加姜桂等乃列案与之曰病本三阴不足久服温补则气分偏胜遂致绵延不已其误在便糖气冷又喜热饮认为脾胃虚寒不知火盛下迫则作㵼上冲则反冷郁于中则得辛热而暂散此理方书多未论及今以产后去血血益虚则火益盛面有红光火炎上也恶露赤白肝脾热也咳𠻳便遗肺虚肝盛肾不祕密也辛温燥烈宜急逺之方用生熟地杞子沙参麦冬钗斛初犹畏麦冬之寒以二钱太重只用六分数剂后觉相宜渐加至一钱五分十余剂便不喜热饮症渐平又加蒌仁二十余剂毎日大便下青黒杂色而辛气满房户盖桂姜之热久泊迥阳因营气渐充乃势不能容而下出也若再投温补其害可胜言哉书此以为偏服温补者戒杨氏二妇妯娌也其姒新产发寒热头晕不能起坐坐则欲仆恶露红白两乳壅肿子户旁肿如鸡卵痛甚势将成痈専科与炮姜白术荆芥桂枝等更呕恶不寐脉之弦数六至有余乃与生地杞子蒂丁麦冬当归银花甘草黄连蒌仁六剂全愈其娣产弥月耳聋头及乳腹常痛带下绵绵每浴汤中摇漾如线子户亦肿痛医与香燥转甚亦用前方加减而愈又朱朗斋令妹产后赤白淋沥口干咽痛前方去蒂丁当归加白芍四帖全安其初杨姒所生儿食乳即吐自母服药后亦不呕矣凡此皆少厥二阴阴虚火盛之病若谓产后而辛温是杀之也产后吴洋治汪伯玉婶杜冬举仲子会病瘖且痿四肢汗溢而甚恶寒歴春夏滋深挟纩拥絮犹慄慄曰物极则反吾且极之病由递产而虚势重不可亟反激而后反其易为力哉于是补以参茋敛以桂枝固以龙骨牡蛎经年寒犹故也汪以为言洋曰母谓徐徐及𤓰而后可治又明年夏先期一月而诊之曰药力告盈其可已至日则以槃水沃青巾者二以石水浮𤓰者三谓汪曰洋无戏言通言语彻衣衾其在今日乃命女仆奉槃水进杜难之手语曰吾病产后宜不可水洋曰无害第以两手按青巾试之病者曰宜然后乃沃两履寻潄以盂水已复饮之既削𤓰而华啖其半于是汗止声出单衣如常先是溪南吴千妇病与杜同洋治以向法效产后喘楼全善治一妇产后洗浴即气喘但坐不得卧已五日恶风得暖稍寛两闗脉动尺寸俱虚百药不效用牡丹皮桃仁桂枝茯苓干姜枳朴桑白皮紫苏五味子蒌仁服之即寛二三服即卧其痰如失盖作汗血感寒治之也薛立斋治一产妇喘促自汗手足俱冷常以手䕶腹此阳气虚脱也用人参附子汤四剂愈缪仲淳曰己丑予妇产后五日食冷物怒伤脾作㵼乃微𠻳又三日泄不止手足冷发喘牀亦动摇神飞扬不守一医投以人参五钱附子五钱疗之如故加参附又不效渐加参至三两附子三钱一剂霍然起缪仲淳治于中甫夫人产后气喘投以人参五钱苏木麦冬各三钱一剂愈产后薛立斋治一妇咳𠻳见风则喘急恶寒头疼自汗口禁痰盛薛谓脾胃气虚腠理不密用补中益气加肉桂数剂而安一产妇咳而腹满不食涕唾面肿气逆此病在胃而闗于肺用异功散而愈孙文垣治賛皇令堂产后左脇痛盛咳𠻳痰不易出内热气壅不能伏枕与以𤓰蒌仁六钱桑白皮苏子杏仁半夏桔梗枳壳各一钱水煎服之气定喘除外与保和丸及七制化痰丸而安缪仲淳治施灵修乃正产后发寒热咳𠻳不止因本元虚弱误用姜桂势甚剧用鳖甲白芍牛膝生地各四钱山查麦冬益母草各五钱橘当归各二钱青蒿杜仲各二钱五分枣仁八钱逺志五味各一钱茯神三钱竹叶三十片数剂辄定聂久吾治一妇年四十余因产过多身热日夜不止午后益盛肌内瘦削经水不行诸医无效与花粉山药百合香附麦冬各八钱天冬五分地骨皮当归二母各六分生地生炒各四分白芍生炒三分前胡四分茯苓七分生甘草三分姜一薄片龙眼三个服十余剂而身热已退又加桔梗四分酒炒芩连各六分二十余剂而安产后呕陈霞山治一妇产后伤食致胃虚不纳谷四十余日闻谷气药气俱呕以参苓白术炒曲各一钱陈皮藿香各五分炙甘草三分砂仁五分陈米一合用沸汤二椀泡伏龙肝末澄清汁前药服而安薛立斋治一产妇患腹胀满闷呕吐因败血散于脾胃不能运化所致或用抵当汤败血以下前症益甚小腹重坠似欲去后薛谓脾气虚而下陷用补中益气汤加炮姜温补脾气重坠如失又用六君子汤而安一产妇停食霍乱用霍香正气散之类已愈后胸腹膨胀饮食稍过即呕吐或作泄㵼此脾胃俱虚用六君子汤加木香治之渐愈后因饮食失调兼恚怒患霍乱胸腹大痛手足逆冷用附子散又用八味丸以补土母而康设泥痛无补法而用辛散或用平补之剂必致不起产后泄㵼陆养愚治臧舜田内人脾胃素常不实产后因怒大便泄㵼或以胃苓汤加归芍投之势日甚且汗出气喘脉气散大或谓此非产后泄㵼所宜宜勿药陆曰脉虽大而按之不甚空尚有一二分生意用人参理中汤加诃子肉果已煎矣忽传人事已不省再诊之浮按虚数沉按如丝手足厥逆或谓今夜决不能延乃辞去陆令急以前药加附子一钱一剂汗止㵼减再剂病减七分去附子加归芍数剂起王憺如治一产妇㵼弥年不愈六脉沉迟此元气下陷寒热太甚症也然汤药犹湿也以湿治湿可乎遂用参茋苓术肉蔲升麻防风甘草用猪肚一枚入莲肉一斤好酒煮烂捣和为丸日进而安陈三农治一妇产后滑㵼勺水粒米不容即时㵼下半月余矣六脉濡而弱此产劳力伤脾也若用汤药恐滋胃湿遂以参苓白术散加肉蔲生姜枣肉为丸服愈薛立斋治一产妇大便不实饮食少思五更或清晨遗屎此中气虚寒脾肾不足用补中益气送四神丸而痊张子和治李徳卿妻因产后病泄年余四肢瘦乏皆断为死症张曰两手脉皆微小乃利病之生脉况洞泄属肝经肝木尅土而成此病亦是肠澼澼者肠中有积水也先以舟车丸四十五粒又以无忧散三四钱下四五行又进导饮丸渇则调以五苓散再与胃风汤调之半月而能行一月而安健产后薛立斋治一产妇小便频数时忽寒战乃属脾肺虚弱用补中益气加山茱山药为主佐以桑螵蛸散而愈后患发热晡热盗汗自汗月水不调用加味逍遥散而安一产妇患前症吐痰发热日晡作渇此膀胱阴虚用补中益气汤佐以六味丸而愈又患痢后小便频数手足俱冷属阳气虚寒用前汤及八味丸而瘳一产妇小便不禁二年不愈面色或青赤或黄白此肝脾气血虚热用加味逍遥散为主渐愈佐以六味丸而痊后因怒小便自遗大便不实左目顿紧面色顿赤仍用前散佐六君子汤以清肝火生肝血培脾土而瘳一产妇小水淋沥或时自出用分利降火之剂二年不愈以为肺肾气虚用补中益气及六味丸而痊产后祕结薛立斋治一产妇大便祕结小腹胀痛用大黄等药致吐㵼不食腹痛胸痞用六君子汤加木香炮姜治之而愈孙文垣治沈三石夫人产三日腹不畅女科为下之大㵼五六次遂发热恶心又用温胆汤止吐小柴胡退热数剂食吐不止粒米不进又用八珍汤加童便昏愦耳聋眼合口渇肠鸣眼胞上下及手足背皆浮肿诊之六脉皆数曰脉数所主其邪为热其症为虚与十全大补汤加炮姜夜半稍清爽进粥一盂始开目语言次日午以药不接且言语过多复昏昧不知人事翌日以人参白术各三钱炮姜茯苓陈皮各一钱甘草五分服讫体微汗遍身疿痤热退神爽下午药又不接且动怒昏昧如前六脉散乱无伦状如解索疿痤亦没亟以人参白术各五钱炙甘草炮姜制附各一钱连进二帖是夜熟睡唯唿吸之气尚促次日脉转数下午发热不退环跳穴边发一毒如椀大红肿微痛女科复譛曰向之发热恶心皆此所致姜附温补误也须急进寒凉解毒之药孙曰此乃胃中虚火游行无制大虚之症非毒也若用寒凉速其死耳经云壮者气行则愈怯者着而或痛惟大补庶可万全三石然之仍与前剂日夕二帖参术皆用七钱服后疿痤复起毒散无踪热亦退再以参苓白术散调理而安是症皆由误下致变百出可不慎哉按是症多由产后血津虚耗及平素多火内热之人常有之虽日数过亦无所害即欲通之唯大剂二冬二地归杞苁蓉不过一二服即行矣彼桃杏麻栢及胆蜜之治犹下乘也若硝黄肆用诚失医哉薛立斋治一妇产后大小便不通诸药不应将危矣令饮牛乳一日稍通三日而痊人乳尤善产后疟陆肖愚治陈振宇女年二十七产后患间日疟已月余寒热虽不甚而身体倦怠饮食减少脉之左手平和右手弱而无力与补中益气汤二剂觉胸膈饱闷遂归咎人参更医仍用青皮饮二陈汤等寒热反甚用截药或止数日复作延至数月肉削骨立再诊之其脉微弱已甚曰前服人参两可愈今非至斤不能奏效矣用十全大补汤二剂仍觉闷疑之曰直服至不饱闷自愈矣更倍参投之遂饮食日増服数十剂方起产后下痢薛立斋治一产妇食鸡子腹中作痛面色青黄服平胃二陈更下痢腹胀用流气饮子又小腹一块不时上攻饮食愈少此脾胃虚寒肝木尅侮所致用补中益气加木香吴茱萸渐愈又用八珍大补兼服调理而安龚子才治一产妇血痢小便不通脐腹疼痛以生马齿苋捣烂取汁三大合煎沸下蜜一合调顿服即愈薛立斋治一产妇屎后下血诸药不应饮食少思肢体倦怠此中气虚弱用补中益气汤加吴茱萸炒黄连五分四剂顿止但怔忡少寐盗汗用归脾汤治之而愈孙文垣治族女小产后二十日矣患赤痢一日十余次怯寒恶食小腹胀痛诊之右寸滑大知其虚中有热盖缘恶露未尽故小腹胀痛専科泥丹溪产后大补气血之语概施之因而作痢乃翁曰病尚怯寒何云有热曰恶寒非寒反是热症盖火极似水也饮药后当知之以白芍当归滑石为君桃仁酒连酒芩为臣木香桂皮㯽榔为佐青皮为使服下果去黒瘀血甚多小腹顿寛惟口干小水少恶心怕饮食体倦仍里急后重人参川芎白芍各一钱当归一钱五分酒连陈皮各六分木香二分外与清六丸服下热除痢减十之八矣但大便不实恶心虚弱以四君子汤加酒芍陈皮木香肉果酒连当归养之而平陆养愚治李尚田乃正产后患痢延及年余肢肌羸瘦面色黧黑咸以不可为矣脉之两手皆微小而右闗尺之间尚觉有力如珠舌中常起黒胎曰微小乃久痢生脉脉滑胎黒必沉积在肠久而未去也若大下之病当愈李谓初病亦常服通利今饮食不进者数月矣安所得积乎因前方大都纽于产后大补气血为主即用消导多襍参茋归芍补不成补消不成消致元气日衰积滞日固至収敛湿濇宜其剧也乃以润字丸一两分三服令一日夜服尽下紫黑如膏数缶许口渇甚煎生脉散作茶饮之胃渐开又以润字日服一钱每日下稠积缶许十日后方用补养一月而痊张路玉诊大兵船上一妇胎前下痢产后三日不止恶露不行发热喘胀法在不救服药一剂反加呃逆诊之其脉三至一代欲辞不治因前医被留不与排解必致大伤体面乃曰此症虽危尚有一线生机必从长计议庶可图治彼闻言始放其医而求药遂与盏一枚钱数文令买砂糖熬枯白汤调服既可治痢又能下痢且不伤元气急与之服彼欣然而去医得脱而遁至大兵去乃归薛立斋治一产妇痢未至满月因食冷物及酒冷热与血攻击滞下纯血纒坠极痛其脉大无力口干用黄芩芍药汤三服而安痘徐仲光曰一孕妇正痘养浆时堕胎血去多昏愦乃伏陷而死一孕妇症同前以黄茋一两五钱人参当归各一两阿胶五钱甘草艾黒姜各三钱附子一钱治之而愈一妇浆期正产痘顺以保元汤加川芎当归荆芥山查益母草而愈一孕妇痘浆足不易痂面赤晡热此脾虚血少也以安胎饮加参而愈一孕妇痘匀朗灰白热甚堕胎昏愦冷呕此胃气虚寒也以保元汤加炮姜白术肉桂而愈一产妇痘不易透疲倦血去不止此气血两亏也治以芎归参姜益母升麻血止痘起又以补中益气而愈一孕妇出痘以安胎饮调理而愈又有胎痛甚者以砂仁炒黒研末酒下一钱即愈一产妇出痘浆不足灰白身热肢冷寒战咬牙烦躁溏泄此脾胃气虚也以异功散治之而愈亦有去血不止药不效者倒靥而死一妇产后痘顺痰盛清解之益甚此阴虚不能致阳也以六味地黄丸料加当归麦冬而愈一妇痘甫愈而强以房事疤变色成劳而死一产妇痘不易发烦躁谵狂此毒重壅遏也以芎归连紫升蒡甘芍蝉退治之而愈万密斋治程氏女年二十出痘时娠五月矣诊其脉男胎也惟以清热解毒和中安胎为主用黄芩白术为君人参生甘草当归生地白芍紫苏为佐自初出至成浆无他苦乃闻家中被盗遄归医与药一服胎堕果男也再延诊痘变灰白平塌成倒陷乃里虚故也询所用方乃独圣散曰山甲麝香皆堕胎药胎去气血益虚疮毒内陷不可为矣三日卒续名医类案卷三十五续名医类案卷三十六钦定四库全书续名医类案卷三十六钱塘魏之琇撰产后类风薛立斋治一产妇患虚极生风或用诸补剂四肢逆冷自汗泄㵼肠鸣腹痛薛以阳气虚寒用六君子姜附各加至五钱不应以参附各一两始应良久不服仍肠鸣腹痛后灸闗元百余壮及服十全大补汤方效一产妇患中风盗汗自汗发热晡热面色黄白四肢畏冷此气血俱虚用八珍汤不应更用十全大补加味归脾二汤始应后因劳怒发厥昏愦左目牵紧两唇抽动小便自遗薛为肝火炽盛用十全大补加钩藤山栀而安再用十全大补汤辰砂逺志丸而愈一妇人产后睡久及醒则昏昏如醉不省人事用荆芥穗微焙为末每服三钱豆淋酒调服或童便服此华佗愈风散也又名举卿古拜散医用此及交解散云服后当睡必以左手搔头用之果然此病多因怒极伤肝或忧气内郁或坐草受风而成急宜服此愈可立待王肯堂治一妇产后七日为将息失宜腠理不密偶因风寒所侵身热头痛两眼反视手足瘛瘲名曰蓐风用前方其疾即愈古人珍秘此方隠括其名曰举卿古拜散盖用韵之切语举卿为荆古拜为芥曽公谈录谓之再生丹亦神之也吴交山治一妇产后因虚牙闗紧急半身不遂失音以续命汤煮饮数服而安薛立斋治一产妇中风不省人事言语妄甚恶风寒喜热饮形气倦怠脉虚浮无力薛谓气血虚寒用十全大补汤二十余剂不应又二十余剂稍缓乃渐加附子至一钱服数剂诸症减一二又二十余剂十退三四乃去附子五分数剂诸症顿退而安后又发仍服前药加附子三五分而愈一产妇不语用七珍散而愈后复不语内热晡热肢体倦怠饮食不进用加味归脾汤为主佐以七珍散而愈后因怒不语口禁腰背反张手足发搐或小便见血面色或青或黄或时兼赤曰面青肝之本色也黄者脾气虚也赤者心血虚也用八珍汤加钩籐钩茯苓逺志渐愈又用加味归脾汤而痊一产妇状如脚气发热瞀闷搐掣惊悸或用独活寄生汤而痊后复作服之其汗如水更加口禁吐痰乃用十全大补汤培养血气渐愈后饮食日少肌体日瘦吐痰如涌此命门火衰脾土虚寒用八味丸及归脾汤诸症渐退肌肉渐生萧万舆治陈昌之内首胎恃壮当风澡体即病发热如燎口眼㖞邪喘呕有沬面目青黄心腹膨胀扬手舞足脉见弦数不鼓曰此肝虚自招风也非表病也急以姜附丸灌下仍用当归四逆汤加人参茱萸两剂而诸症失来天培治马氏妇二十余嵗产后九日患腹痛筋挛抽掣不可忍恶露不絶脉沉细而紧视其面色青黄不泽此肝经血少而兼寒也与归芍六君加炮姜一剂腹痛虽未止而筋挛稍缓另延専科以广半钩籐木香威灵仙等腹痛益甚且血崩不止更加发热神昏再求治以茋术归地山药苓草艾叶阿胶姜附内茋术地俱至两外一剂而腹痛抽掣止再剂而崩亦痊用妇脾调理而愈产后痉薛立斋治一产妇勤于女工忽扑地牙闗紧急痰喘气粗四肢不遂此气血虚而发痉朝用补中益气汤加茯苓半夏夕用八珍汤加半夏各三十余剂不应此气血之未复药之未及也仍用前二汤又五十余剂寻愈一妇产后恶寒发热他治以小柴胡汤致汗出谵语烦热作渇四肢抽搐用十全大补汤二剂益甚其脉洪大重按则无此药力未及也遂加附子服四剂愈一产妇筋挛臂软肌肉掣动此气血俱虚而自热也用十全大补汤而安一产妇因劳两臂不能屈服苏合香丸肢体软痿汗出如水薛谓前药辛香耗散真气腠理虚而津液妄泄也先用十全大补汤加五味子补实腠理収敛真气汗顿止又佐以四君子调补元气渐愈用逍遥散大补汤调理而痊一产妇先胸脇乳胀痛痛后因怒口噤吐痰臂不能伸小便自遗左三部脉弦此肝经血虚而风火所致不能养筋先用加味逍遥散治之臂能屈伸又以补肝散六味丸诸症悉愈一产妇患儿枕腹痛或用驱逐之剂昏愦口噤手足发搐此血气极之变症也用八珍汤加炮姜二钱四剂未应又以十全大补汤加炮姜一钱二剂而甦产后痛痺张三钖治一妇月中着恼素体厚多痰臂病移走两足且肿以为虚治服参归痛益甚恶心迷闷作郁痰治二陈越鞠秦艽丹皮二服稍减大便四五日不去矣投搜风丸后用化痰舒气二陈二术酒芩栢木通泽㵼香附调理而愈陆养愚治凌绎泉夫人妊将七月忽两足软痿不能履地分娩后顿愈一月后仍作且胸脇痛夜分发热或以四物入牛膝木𤓰虎骨鹿胶或作或止后以脾主四肢与参术胀痛闷絶仍用养血之品无进退经年余诊之询其饮食如常肌肉如故足胫浮肿胸脇揉按则微痛否则痞闷其脉沉缓而滑此湿痰积于胸脇流于四肢故痛而软宜乎滋阴不减补气増剧也用二陈汤加苍术威灵仙黄柏白芥子数剂痛定热除加苡仁十剂步履如故薛立斋治一产妇身腹作痛发热不食烦躁不寐盗汗脇痛服解散祛血之药不时昏愦六脉洪大如无用补中益气加炮姜半夏一剂顿退二三又剂寝食甘美但背强而痛用八珍散十全大补汤调理而安一产妇遍身头项作痛恶寒拘急脉浮紧此风寒之症也用五积散一剂汗出而愈但倦怠发热此邪气去而真气虚也用八珍汤调补而痊周慎斋治一妇产后受湿遍身疼痛衆以风药治之遂致卧牀不起手足渐细此产后气血虚而风药愈损气故也治宜大补气血用参茋各钱半防己五分煎服愈一产妇遍身痛坐不得卧已经二月痰多食减衆治不效以参归各一两木香一钱为末酒煎分为九次服之愈马元仪治卜氏妾产后胸中作痛痛甚则迫切不能支至欲求死诸治不效延至五月病转危急诊其脉两手弦濇少神不能转侧不得言语曰胸中者阳气所治之部今为阴邪所入阴与阳抟所以作痛前医破气不应转而和血又转而温补又转而镇逆不知阴阳相结补之则无益攻之则愈结若镇坠之益足以抑遏生阳而阻滞邪气惟交通一法足尽开阳入阴通上彻下之妙使阴归于下阳治于上太虚之府旷然何胸痛之有哉用人参三钱肉桂一钱合仲景黄连汤一剂痛减二三三剂顿释次进加桂理中汤数剂全愈按是症即胸脾痺是也故入痛痺门缪仲淳治王善长夫人产后腿疼不能行立久之饮食不进因惫之极诊之曰此脾阴不足之候脾主四肢阴不足故病下体向所饮药虽多皆苦燥之剂不能益阴用石斛木𤓰牛膝白芍枣仁为主生地枸杞茯苓黄栢为臣甘草车前为使一剂辄效四剂而起来天培治潘履端内年约四旬患头身手足麻木疼痛步履艰难发热胸满不食脉之沉细而濇曰此属产后感风不能节劳致风入经络而成痛风之症也询之果以前嵗产后而起以归身红花养血风籐钩籐秦艽通经络黄芥银花清火羌活走百节川芎理头痛菖蒲利膈消满甘草缓痛姜皮达肌肤通腠理服二剂而头痛愈腹胀减惟发热身痛未除更心神恍惚不寐脉稍和此表症稍退里热未清改用生地妇芍柴胡地骨皮续断钩籐夏麴枳壳枣仁建莲二剂而诸症痊惟两膝内肿痛扶杖而行此风入三阴而将愈矣前方减柴胡地骨夏麴枳壳加丹皮赤芍红花威灵仙风籐防己牛膝五加皮生甘草又三四剂全愈薛立斋治一产妇六月多汗人倦不敢袒被故汗出被里冷则浸渍得风湿身疼痛遂以羌活续断汤数服愈产后头痛薛立斋治一产妇头痛日用补中益气汤不缺已三年矣稍劳则恶寒内热为阳气虚以前汤加附子一钱数剂遂不发一妇人产后头痛面青二年矣日服四物等药薛谓肾水不能生肝木而血虚用六味丸加五味子两月而痊缪仲淳治黄桂峯乃正产后头痛大便闭用生料五积散一剂不效令加归身一两一服大便通头疼立止薛立斋治一膏粱之妇产后月经不调唇裂内热每焮作服寒凉之剂后不时出水薛用加味清胃散而愈后值春令兼怒唇白肿胀寒热作呕痰甚少食用小柴胡加山栀茯苓桔梗诸症顿退但内热仍作乃以加味逍遥散调理而安产后瘖沈明生治袁令默女素禀不足分娩后体倦发热医者以其弱龄廋质且遵丹溪产后当大补之法遂以参茋进之病益甚诊之脉浮而濇此不惟有余血且有风寒在内夫瘀血未尽外邪初感均有用参之诫是以补之无功耳遂用解表散瘀之剂三四服后热除胸爽然倦怠如故曰参茋之用此其时矣而袁惩噎废食因循勿与越四五日忽舌瘖不语或用茯神枣仁或用南半姜橘或用芥连皆不效复延治察其神情虽不能语然每对食物辄注目以视得食则神稍旺更衣则神即疲且脉空而大经云脾之脉连舌本散舌下心之别脉丝舌本今火土两虚医药杂乱经又云言而微终日乃复言者此夺气也况经月不语乎不惟用参且应用附矣服五六日诸症悉愈夫病机者间不容髪有昨宜用攻而今宜用补旦宜用热而夕宜用凉惟视其机之所在以发合病耳故是症不用补之害与骤补之害同失其机甚矣医之难也产后病乳薛立斋治一妇产后劳役忽乳汁如涌昏昧吐痰此阳气虚而厥也灌以独参汤而甦更以十全大补汤数剂而安若妇人气血方甚乳房作胀或无儿饮胀痛増寒发热用麦芽二三两炒熟水煎服立稍其耗散气血如此何脾胃虚弱饮食不消方中多用之耶张隠菴治一妇产后乳上发壅肿胀将半月周身如针刺饮食不进诊之六脉沉紧有力左乳则肿连胸脇用麻黄葛根荆芥防风杏仁甘草石膏温服取汗遂愈金匮云产后妇人喜中风经云开阖不得寒气从之荣气不从逆于肉理乃生痈肿此系风寒内壅火热内闭荣衞不调所致衆以凉药治热不知开阖故甚令毛窍一开气机旋转荣衞流行而肿痛解矣经云食气入胃散精于肝病属阳明厥阴二经是以饮食不进今经气疎通自能食矣孰谓疡医可不知经乎薛立斋治一妇人产次子而无乳服下乳药但作胀曰人乳气血所化今胀而无乳是气血竭而津液亡也当补其气血自然有乳乃与八珍汤倍参术少加肉桂二十余剂乳遂生后因劳役复竭夫其初产有乳再产而无其气血秪给一产耳其衰可知王肯堂治一娠妇患乳肿不散八月用火针取脓服十全大补汤外敷铁箍散不效反加喘闷九月产一女溃势愈大两乳房烂尽延其胸腋脓水稠粘出脓六七升畧无敛势十一月乃用解毒和中平剂外渗生肌散龙骨寒水石等脓出不止流溅所及即肿泡溃脓两旁紫黒疮口十数胸前脇下皆肿溃不可动侧其势可畏此产后毒气乘虚而炽令服黄茋解毒补血生肌医不敢用十二月中旬后益甚始改用王药时脓秽粘滞煎楮叶猪蹄汤沃之顿爽一制一方名黄茋托里汤黄茋之甘温以排脓益气生肌为君甘草补胃解毒归身和血生血为臣升麻葛根漏卢为足阳明本经药连翘防风散结疏经蒌仁蒡子解毒去肿角刺引脓白芷败脓长肌川芎桂炒黄栢为引用每剂入酒一杯送白玉霜丸疏脓解毒时脓水稠粘不可遽用収濇之剂理宜追之乃制青霞散外糁明日脓水顿稀痛定秽解始有向安之势至正月皆生新血有紫肿处俱用葱熨法随手消散但近脇足少阳分尚未敛乃加柴胡一钱青皮三分及倍川芎脓水将浄即用搜脓散糁之元宵后遂全安凡治痈疽须审经络部分今所患正在足阳明之分少侵足少阳经分俗医不复省别一概用药药无向导终归㒺功甚可叹也琇按乳病全是肝火上逆入胃大络不降而成即肝木侮胃之病近治鲍绿饮夫人素有血虚肝病忽一日増寒壮热头痛口苦乳肿痛不任熨吮俱无效予用生地杞子当归各五钱麦冬蒌仁各二钱丹皮赤芍各一钱五分蒂丁银花各三钱二剂即愈凡此方取效者不可枚举矣朱丹溪治一妇人产后患乳痈用香白芷连翘甘草节当归须赤芍青皮荆芥穗各半两贝母花粉桔梗各一钱𤓰蒌半个作一贴水煎半饥半饱服细细呷之有热加柴胡黄芩忌酒肉椒料敷药用南星寒水石皂角贝母白芷草乌大黄七味为膏醋调鵞翎扫敷肿痛效陈良甫曰余荆布因产前食素得疾瘦弱产后乳脉不行已七十日服诸药无效婴儿甚苦偶有人送赤豆一斗遂如常煮赤豆粥食之当夜乳脉通行因閲本草赤小豆能通妳乳漫载之产后腰脇痛薛立斋治一产妇腰痛腹胀善噫诸药皆呕薛以为脾虚血弱用白术一味炒黄每剂一两米泔浸时饮匙许四剂渐安服百余剂而愈一产妇因怒两脇胀痛吐血甚多发热恶寒胸脇胀痛此气血俱虚用八珍汤加柴胡丹皮炮姜而血顿止又用十全大补汤而寒热渐退此病苟非用姜桂辛温助脾肺以行药势不惟无以施其功而反补其胀耳王时享室产后腰间肿痛两脇尤甚此由瘀血滞于经络而然也不早治必作骨疽遂与桃仁汤二剂稍愈更以没药丸药剂而痊亦有恶血未尽脐腹刺痛或流注于四肢或注股内疼痛如锥或两股肿痛此由冷热不调或思虑动作气所拥遏血畜经络而然宜没药丸治之亦有经血不行而肿痛者宜当归丸治之凡恶血停滞为患匪轻治之稍缓则流注而为骨疽多致不救产后腹痛衍义治一妇人产当寒月脐腹胀满痛不可按百治不效或作瘀血将用抵当汤曰非其治也此脾虚寒邪客于子门也以羊肉四两当归川芎陈皮各五钱姜一两煎服二三次而安周慎斋治一产妇腹胀痛服败血去瘀之药致小腹胀痛硬入大腹用姜吴茱萸荜拨数剂而愈一产妇患小腹痛或作呕或昏瞶此脾气虚寒用人参理中汤渐愈又以补中益气汤加茯苓半夏全愈后复作痛而兼喘仍用补中益气汤培补脾肺而瘥一产妇小腹作痛小便不利内热晡热形体倦怠用加味逍遥散以清肝火生肝血用补中益气汤补脾胃升阳气而痊朱丹溪治冯宅妇产后发热腹中痛有块自汗恶寒曽服黒神散用白术白芍各三钱滑石五钱黄芩丹皮各二钱五分人参川芎归尾陈皮荆芥干姜各一钱甘草些须薛立斋治一妇产后小腹作痛有块脉芤而濇以四物加元胡红花桃仁牛膝木香治之而愈周于文母产后月余腹中作痛不已甚至恶心不食恶寒流涎杂症不一有人教用荔枝四两连核殻敲碎加以老姜四两好酒煮服或作几次服下亦可果效此温州平阳事也其地产后每食老姜汤七八斤为凖盖山水寒冷故也如少饮则为患不浅产后浮肿薛立斋治一产妇饮食少思服消导之剂四肢浮肿薛谓中气不足朝用补中益气汤夕用六君子汤而愈后因怒腹胀误服沉香化气丸吐㵼不止饮食不进小便不利肚腹四肢浮肿用金匮加减肾气丸而愈一产妇泄㵼四肢面目浮肿喘促恶寒此脾气虚寒用六君加姜而泄㵼愈又用补中益气而脾胃健杜壬治一妇产后忽患浮肿衆作水气治不效曰水气必咳嗽小便不利今便利而不作嗽独手足寒乃血脏虚寒气塞不通故生浮肿也治宜益和血气灵苑牡丹皮散愈张子和治曹典史妻产后忧恚抱气浑身肿绕阴器皆肿大小便如常其脉浮而大此风水肿也先以水撩其疾以火助之发汗次以舟车丸濬川散㵼数行后四五日方用苦剂涌讫用舟车丸通经散过十余行又六日舟车濬川复下之末后用水煮桃红丸四十余丸不一月如故前后涌者二㵼皆四通约百余行当时议者以为倒布袋法耳病再来则必死不知此乃内经治郁之𤣥但愈后慎房室等事况风水不同水无复来之理产后虚汗薛立斋治一产妇畧闻音响其汗如水而昏愦诸药到口即呕薛以为脾气虚败用参附末为细丸时噙三五粒随液嚥下乃渐加至钱许却服参附汤而安一产妇盗汗不止遂致废寐神思疲甚口干引饮薛谓血虚有热用当归补血汤以代茶又以当归六黄汤内黄芥连柏炒黒倍加人参五味子二剂而愈缪仲淳治于中甫夫人产后气喘投以人参苏木麦冬各五钱一剂愈五日后忽自汗无间昼夜闻响声乃饮热茶汤即汗遍体投以人参黄茋各五钱加归身生地二剂不效即令停药金坛俗忌未弥月不得诊视乃遍检方书至証治要诀治汗门内有凡服固表药不效者法当补心汗者心之液也洒然曰是矣病人素禀有火气非不足也产后阴血暴亡故心无所养而病肝亟以枣仁一两炒为君生地白芍麦冬五味枸杞牛膝杜仲归身阿胶牡蛎龙眼肉大剂与之至三十二剂㒺效于惧曰得无不起乎或药应更改乎曰非也前投参茋不应而遽止之者以参茋为气分药剂且大其不应者必与症不合也滋得其情复何惑乎盖阴血者难成易亏者也不可责效旦夕仍投前剂至四十二帖忽得睡汗渐収睡愈熟至四日夜醒而霍然颜色逾常血足则色华也琇谓能于方中炒焦黄连三五分则数剂可愈冯楚瞻治一产妇因头汗甚多延诊余无他苦脉之虽洪而缓曰头过多诸症谓之亡阳然产后阴气大虚正喜其亡阳与阴齐等此薛氏之论可勿药而愈也病家疑另延一医峻用参茋温补遂暴注下㵼完谷不化益认阳虚重用参附炮姜其㵼愈甚不数日其肉尽削精神困顿复延诊六脉洪弦甚数此真阴竭矣何能挽救盖产后头汗乃阴虚虚火上蒸孤阳上迫津液不能闭藏误作肠虚重加温补燥热之气暴注下趋而先完谷不化乃火性急速不及变化而出也重以温热焚灼势必穷竭尚何药之可救哉案中正喜亡阳与阴齐等薛氏谓可勿药而愈此正薛氏生平不能峻用养阴之缺处也予常遇此症以重剂生熟地白芍杞子麦冬枣仁察其有火则少加芩连不过二三剂愈矣冯君论此症虽了了而不与药致病家属之庸手而败亦守而未化之过也产后虚损薛立斋治大尹俞君之内产后发热晡热吐血便血兼盗汗小便频数胸脇胀痛肚腹痞闷此诸脏虚损也症当固本为善自恃知医用降火之剂更加㵼利肠鸣呕吐不食腹痛足冷始信薛言诊其脉或浮洪或沉细或如无其面或青黄或赤白此虚寒假热之伏时虽仲夏当舍时从症先用六君子加炮姜肉桂数剂胃气渐复诸症渐退更佐以十全大补汤半载而愈儒者杨敬之内人患症同前但唾痰涎或用温补化痰之剂不应面色黧黒两尺浮大按之微细此因命门火衰不能生脾土脾土不能生诸脏而为患也用八味丸补土之母而痊一妇人产后血竭朝寒暮热肚腹作胀而痛按之不痛以为血气俱虚用八珍之类治彼反行更加发热烦躁乃用当归补血汤热躁渐止用八珍麦冬五味子气血渐复一产妇朝寒夕热或不时寒热久不愈用六君补中益气兼服百余剂而安产后惊悸薛立齐治一产妇惊悸二度服琥珀地黄丸局方妙香散随效再患服之其症益甚而脉浮大按之如无发热恶寒此血气俱虚薛用十全大补汤加味归脾二汤各百余剂而愈后遇惊恐劳怒复作仍服前药而安吴孚先治王氏妇产后数日恶露已尽身体虚弱遇回禄舁出神惊散乱身翩翩如在云端専科用元胡红花等味反増烦剧汗㵼交作六脉虚弱如无用六君子加黄茋炮姜制附枣仁钩籐龙骨川断五味始服症减继则神清每日参或一两或二两二十剂而安髙鼓峯治用晦室人患产后惊悸初起时见筐中绵絮念将所生儿入绵絮中不几闷死即作惊恐忧患之状后凡有所触意中以为不耐即忧患不止或一端热想数日才已饮食不进面少精采服诸补心养血药无一效髙诊之曰孩时得母因齿病致大惊否用晦向室人问之曰十嵗时果曽病齿治齿者用刀钳之几受惊而死子何能识之也解曰脉法当如是耳不精于象数钤法之学者不能也少时以惊受损伤其君火心色气散痰得留之今产后大虚痰因虚动病端见矣夫心为君主主明则下安国乃大昌故凡七情皆由心起今心虚甚痰邪侵扰思虑亦因之多变况喜乐气之阳也忧患惊恐气之阴也阳虚则阴得乘之又儿为其所爱气虚痰入则爱不得正因爱而过为防䕶之惟恐不至遂因而生忧矣今先用归脾养荣八味等类五十大剂待其气血完备然后攻之痰可得而去而病不再发矣如言治之果愈张路玉治汪督学媳产后病虚无气洒洒然如惊时咳青黑结痰欲咳则心中憺憺大动浑身麻木心神不知所之偶闻声响则头面閧热微汗神魂如飞越状屡用补养心血之剂㒺效虚羸转剧诊之脉浮微弦而芤独左寸厥厥动摇此必胎前先伤风热坐草时迸力过甚痰血随气上逆冲过膜膈而流入心色也朝用异功散加童便煅淬蛤粉以清理痰气夕用大剂独参汤下来复丹以蒐涤痰积盖痰在膈膜之上非燄硝无以透之血在膈膜之上非五灵脂无以濬之然非借人参相之性不能激之使出也服数日神识渐宁形神渐旺改用归脾汤加龙齿沉香调理而愈薛立斋治一产妇恶露淋沥体倦面黄食少恶寒昼夜不寐惊悸汗出此脾经虚热用加味归脾汤而痊后因怒脇胀作呕少食用六君加柴胡治之而痊缪仲淳治王六息乃正产后惊悸闻声辄死非用力抱持则虚烦欲絶如是累月曰此心脾肝三经俱虚也用人参枣仁茯神逺志白芍石斛甘草麦冬五味丹砂为丸以龙眼汤吞弥月而愈产后颠狂薛立斋治一产妇患颠狂或用大泽兰汤而愈后又怔忡妄言其痰甚多用茯苓散补其心虚顿愈又用八珍散加逺志茯神养其气而瘥一产妇亦患此用化痰安神等药病益甚神思消铄薛以为心脾气血不足用大剂参术芎归茯神枣仁四斤余而安乃以归脾汤五十剂而愈一产妇形体甚倦时发谵语用柏子仁散稍愈又用加味归脾汤而愈又因怒狂言脇痛小便下血用加味逍遥散以清肝火养肝血顿瘥又佐以加味归脾汤而安魏玉横治一妇产后数日日晡壮热大汗狂言妄语不可禁制晨则了了诊之六脉弦长不便不食此临盆去血过多肝失其养燥而生火逆入胃之大络非如败血上冲之候也与生熟地甘杞子各一两麦冬五钱一剂减二剂瘥丁润兄室数有吞酸症孕八九月心腹大痛时时眩晕欲絶与大补益气汤十余剂全愈临盆胞水先去三日而后产自汗谵妄専科与炮姜附子数剂遂发狂耳聋更医以茯苓车前半夏浮麦等多剂无效诊时已弥月脉弦急如蛇行此精血皆夺之候亟与地黄杞子麦冬沙参一剂脉稍和症稍减仍召前医谓不必服汤剂矣与丸子令服二三日发厥而终此与前症大同一生一死谓误治可乎缪仲淳治张璇浦乃正产六朝发狂持刀杀人阴血暴崩肝火炎故也令先饮童便一瓯少止再服龙齿泽兰生地归身牛膝茯神逺志枣仁大剂仍加童便顿服而止施笠泽治庠友唐仲宜乃正产后惊悸恍惚语言错乱此产后心虚败血停积上干包络致病若此先用佛手散加石菖蒲五灵脂刘寄奴姜黄等药以除败血后以归脾调理而痊至明年五月复产复病前症遍延诸医施仍书前方一医讶曰寄奴蒲黄等药从何来耶仲宣疑不复用至是冬施偶同学士材过大洪桥忽遇仲宣喜而迎曰内人自乳子后或歌哭嗔笑狂妄不常向服安神清心之剂不效夜来几自缢矣今偶值二子岂天赐耶幸为诊之遂偕往诊之六脉沉濇曰瘀血挟痰久且益坚非前药所能疗用归尾桃仁煎浓下滚痰丸二服每服三钱下去恶物后用镇惊镇肝调理而愈冯楚瞻治一妇产后两月忽患癫疾久不愈或连日不食或一食倍进或数日不寐或间宿一寐脉乍洪乍小左寸两尺常弱消痰镇心俱不效夫诸躁狂扰火之病也二阴一阳火之原也主智闭藏肾之用也产后未久少阴虚也以八味加牛膝五味大剂冷服其所食鸭肉猪肘入肉桂同煮调治数日乃一日稍轻一日如故此心脾亦不足主信而为病也朝服加味八味汤夕服归脾汤去黄茋木香加白芍麦冬五味肉桂服后渐安月余全愈产后见鬼薛立斋治一产妇乍见鬼神或用调经散愈而复作仍服前散益甚痰涎上涌朝寒暮热乃朝用八珍散夕用加味归脾汤各五十余剂而愈盛用敬治金棠妻半产病数月日厥者数四见鬼自顶而出自口而入盛曰脉濇而弦血少有痰鬼自顶门出此原神出也出而不进者死出而复入可活也药之去痰椀许寻愈吴江县志用敬即启东之孙陈良甫治五羊洪运使天钖子舍孺人产后语言颠倒谵语不已如有神灵服诸药无效召诊之六脉和平以夺命散两服而愈续名医类案卷三十六续名医类案卷三十七钦定四库全书续名医类案卷三十七钱塘魏之琇撰论钱氏陈氏痘疮方读前人之书当知其立言之意苟读其书而不知其意求通于用不可得也痘疮之论钱氏为详歴举源流经络分明表里虚实开陈其施治之法而又証以论辩之言深得着书垂教之体学者读而用之如求方圆于规矩较平直于凖䋲引而伸之触类而长之可为无穷之应用也今人不知致病之因不求立方之意仓卒之际据症捡方漫无一试设有不应并其书而废之不思之甚也近因局方之教久行素问之学不讲抱疾谈医者类皆喜热恶寒喜补而恶解利忽得陈氏方论皆燥热补剂其辞确文简欢然用之翕然信之遂以为钱氏不及陈氏逺矣或曰子以陈氏方为不足欤曰陈氏方诚一偏之论然亦可谓善求病情者矣其意大率归重太隂一经盖以手太隂属肺主皮毛足太隂属脾主肌肉肺金恶寒而易于感脾土恶湿而无物不受观其用丁香官桂所以治肺之寒也用附术半夏所以治脾之湿也使其肺果有寒脾果有湿而兼有虚量而与之中病正何伤之有哉今也不然徒见其疮之出迟者身热者泄㵼者惊悸者气急者渇而思饮者不问寒热虚实率投木香异功等散间有偶中随手获效设或悞投祸不旋踵何者古人用药制方有向导有监制有反佐有因用钱氏方固未尝废细辛丁香白术参茋率有监制辅佐之药不专务于温补耳然其用寒凉者多而于辅助一法畧开端绪未曽深及痴人之前不可説夣钱氏之虑至矣亦将以候逹者扩充广而用之虽渇者用温药痒塌者用补药自陈氏发之迥出前辈然其多用桂附丁香等燥热恐未为适中也何者桂附丁香辈当有寒而虚者固是的当虚而未必寒者其为害当何如陈氏立方之时必有夹寒而痘疮者其用燥热补之固其宜也今未夹寒而用一偏之方宁不过于热乎予尝㑹诸家之粹求其意而用之实未敢据其成方也王节斋曰近时小儿痘疮止宗陈文中木香异功散殊不知彼时立方时为运气在寒水司天时令又值严冬大寒为因寒郁遏痘疮不红绽故用辛热之剂发之今人不分时令寒热一概施治误人多矣时值温热山野农家贫贱之人其或偶中也又曰丹溪痘疮治法最为明备近世通用陈文中异功等方乃一偏之术若痘疮虚怯淡白色痒塌此属虚寒宜用陈文中方若发热壮盛齐涌筋紫色燥痒此属热毒宜凉血解毒自陈文中方盛行后属虚寒者率得生属热毒者悉不救痘是胎毒古人治法只解毒然气血虚则逆毒气不出及不能成就故陈文中之法亦千载妙诀补前人之所未备者但温补之法既行而解毒之㫖遂隐故救得一边又害了一边今必详究丹溪二法通用斯无弊也魏直曰痘浆数日陷顶浆滞不行或风寒所阻者宜用水杨枝叶无叶用枝五斤流水一大釡煎汤温浴之如冷添汤良久照见累起有晕丝者浆行也如不满再浴之力弱者只洗头面手足如屡浴不起者气血败矣不可再浴始出及痒塌皆不可浴痘不行浆乃气濇血滞腠理固密或风寒外阻而然浴令暖气透逹和畅郁蒸气血通彻浆自贯满功非浅也若内服助血气药借此发之其效尤速尝见一妪用此有验叩得其方行之百发百中慎毋忽也古无此法故详着之安庆张氏𫝊种痘法云已三世其法先收稀痘浆贮小磁瓶遇欲种者录小儿生辰焚香置几上随将黄豆一粒傅以药按方位埋土中取所贮浆染衣衣小儿黄豆三日萌芽小儿头发热五日豆长儿豆亦发十日而萎儿病随愈自言必騐福山戌卒遇一醉虎缚献王大将辕门将军剖肉分赠郡绅云小儿食之可以稀痘李㨗用头生鸡子三五枚浸厠坑内五七日取出煮与食数日再食一枚永不出痘徐都司得于浙人之方朱丹溪治一叟发热而昏倦其脉大而似数与参茋归术陈皮大料二十剂而痘出又二十剂而脓泡成身无完肤又六十剂而安小儿痘痘之为痘婴儿之大刼也自汉以前无有元朔中武帝使使至囬鹘因𫝊染入中国其气腥秽难近惟大贵而贤者则间出墨痘此絶无而仅有者也崑山朱恭靖公名希周㓜时出痘颗颗皆黒若束一𢃄于腰间者人皆谓不治有一医能识之谓朱翁曰令嗣之症无妨也然愿与公约我有弱女痘痊后欲得令嗣入赘翁许之后遂赘焉医固富凢膏火之费悉以资之后公中𢎞治丙辰状元官至礼部尚书为礼乐名臣卒年九十四谥恭靖张逹泉治颜铨部为儿时中痘已死逹泉视之曰未死也急掘地作坑置儿其中取新水数桶用纸蘸之重贴身上少顷有细烟起儿手㣲动逹泉喜曰生矣复以水沃之气蓬蓬上蒸大啼数声取起再进以药不日愈王敏治千户申志年二十忽瞑眩谵语体热而咳衆医以伤寒治敏曰痘也与升均汤而疮出葛茂林诊汪比部子年二十五矣忽患痘汪故知医以为无恙也葛视怫然迨五日而足七日而靥亦怫然至十四日而痂落汪信其无虞葛曰灾其在弥月乎至期而其子晏然汪置酒髙㑹若以诮葛者葛视其子之足底有泡结瘢肤内曰吁其百哉迨是日而暴没汪以为神问其故葛曰夫痘搆形之余秽也苟有纎芒未尽亦无生理是疾初发自肾而我知其不能畅是以必死既而流注于足底焉以故发之缓而必至是日也汪叹服沈好问治沈勤云义女年十嵗㓜子痘女抱儿出诊沈曰儿无伤女即出恶痘矣若唿头及骨痛宜服粪清如其言而愈唐守元治园花祝氏儿患痘遍身血迸无罅唐捣药涂其身糁药铺茵蓐上卷起倒竖牀前合家啼骇唐叱曰若辈勿惊此名蛇殻痘必用逆乃得脱已而皮肤解裂如蛇蜕然遂愈闗家女阿观年八嵗出痘甚恶沈曰诸医云何对曰死症不必药矣沈曰儿一身死痘然有一生痘尚可生令取五年抱雏母鸡用药入鸡腹外以糯蒸鸡令食尽视之右手闗脉痘二粒明艶如珠女果生江鲁陶子一嵗痘止三颗见额上耳后唇傍沈曰儿痘部位心肾脾三经逆𫝊土尅水水尅火宜攻不宜补攻则毒散补则脏腑相戕治至十四日痘明润将成矣沈曰以石膏治之恐胃土伤肾水也俗医怜儿小谬投以参沈见之惊曰服参耶不过二十一日矣儿卒死许季明㓜子痘沈曰顺症也不必补小阳纯阳阳盛必尅隂许不从痘愈讥沈为妄沈曰儿且死许益不悦至十二日儿熟睡视之絶矣潘氏云一女病发热腰痛手足厥逆目如昏闷形症极恶疑是痘候时暑月急取屠家败血倍用龙脑和服得睡须臾一身疮出而安若非此方则横夭矣括苍陈坡云分教三山日其孙方三嵗发热七日痘出而倒靥色黒唇白氷冷一士人教以用狗蝇七枚擂细和醅酒少许调服移时红润如常又其次女痘后毒上攻遂成内障一老医用蛇蜕一具洗浄焙燥天花粉等分细末之入羊肝内麻皮缚定用米泔熟煑切食之旬日而愈狗蝇夏月极多易得冬月则藏于耳中扶沟赵神仙𫝊起死囬生散治痘疮至七八日忽然变色黒收入腹内偏身抓破吭喘死在须臾服此从新另发出立可囬生方用四物汤加升麻红花上陷加白芷下陷加牛膝遍身黒陷加麻黄象粪㣲炒如一嵗用二钱大则用至三五钱右剉一剂半水半酒煎服从新发出脚下有黒疔至七八日用针挑去以太乙膏贴之即拔去毒连进二三服朱丹溪治一子七嵗痘将出未出之际腹泄数行其泄色黒不发根窠三日后痒出即黒色口渇其根窠如水疥状不红泽不起发食少脉浮数有力按之虚遂用参茋归术陈皮肉豆䓻为君炙甘草诃子桂为使水煎熟好酒些少咽下痒立止食立进根窠红泽而起发二服全愈龚子才治一女痘出至胀满将贯脓时忽紫黒破流血此属热毒太盛乃用皮硝不拘多少入花椒一撮煎水用青布蘸搭患处频频良久即起服如旧孙文垣治郑都谏长君四嵗患痘稠密烦躁医皆谓热盛不退形枯色紫顶有焦势症逆不可为孙至细审之见两太阳圆浄神气苍厚谓当急为凉血解毒用赤芍生地各三钱紫草二钱连翘黄芩贝母山查木通各一钱蝉退甘草谷五分药成剂而衆止之曰麻恶清凉痘要温今乃独主寒凉保元之谓何孙曰用药贵对症保元汤良矣必血活热清而后可用今血热毒盛而用温剂是火炽添油也衆曰若虑毒未解吾苕酵法甚佳用桑虫鸡冠血酒调服之痘即立起孙曰此法亦可用于清解后火未退而用是以毒攻毒其势愈炽郑遂命煎服其减去查贝母从衆议也次日痘色明润焦顶尽退血亦渐活惟呕哕抢喉衆谓药所致孙曰此火毒未尽也宜进竹茹汤乃大譁郑弟减检痘疹全书用竹茹以証乃已药退而哕止至八日泄㵼发痒乃以保元汤加白术大加首乌一帖㵼痒止至十四日天庭两颧皆囬浆作靥惟两颐未囬洩㵼不止逾半日口开项软四肢尽瘪腹又胀已成内攻举家啼泣孙亦芒然不遑为计太息出门郑弟把袂相送揖别顷闻衣间痘臭语之曰君闻臭乎曰闻孙曰似生意急还起之因思颐乃肾经部位独不囬浆者肾元虚也峻补乃可使活先以紫河车一钱用酒调服服后即睡继以人参一两黄茋兔丝各三钱作大剂服之一日夜服人参一两八钱再视之其结靥之下复灌一线黄浆盖赠痘也遂调理而愈喻嘉言诊顾諟明子种痘即请视其痘苖淡红磊落中含水色明润可爱且颗粒稀疎他医已先夸为状元痘昌未知也踌躇良久明告曰此痘热尚未退头重颈软神躁心烦便泄青白全是一团时气外感兼𢃄内气虚若用痘门通套药必危之道也必得一二剂先退其外感则痘不治自痊若迟二三缓无及矣彼不聼而以虾鱼鸡笋发痘之物杂投误上加误适以促其亡耳才至六目而壊正应感症壊期若痘既美即有意外变症亦在半月一月矣越二日次男即发热布痘仍挟时气外感仍用前医仍六日而坏冯楚瞻治蒋总宪之孙痘不甚密但先天甚弱壮热溃汗不止四五日来痘反退缩平陷昏睡惊惕冯曰壮热者阳在外也溃汗者隂外洩阳不敛也宜滋隂养阳补中则痘不发而自起矣以熟地八钱乳炒白术三钱牛膝二钱麦冬二钱五味四分上肉桂六分煎服不逾时熟睡身凉汗收神爽痘起思食而愈胡氏子患痘初起甚危一老医㫁其必死延冯同治见其方寒凉太甚所以伏不出有喘急腹胀诸症也先以酒酿鸡冠血调下独胜散一服解其伏之势喘热俱减痘有出势其医以必不救为事冯曰毋若是以重主人之忧望为同事吉则君之功㐫则某之事彼犹不然其父惟日夜痛哭勉留调治十愈八九主人仍不乐盖渠毎日诊视谆谆㫁以不起时日直至结痂全愈主人乃喜形于色悔聼蛊惑几至败事冯楚瞻五儿禀赋素弱年四嵗出痘发热一二日便神气困倦汗出如雨已见痘因汗多阳虚一切疎解屏不用三日外汗出不止清利甚频所见之痘反隐隐退缩未出者则窅如也以人参炒白术各三钱炙甘草八分固中为君天虫三钱角刺一钱炒甲片六分攻托为臣以川芎八分升提而兼辛发肉桂六分温经而兼外逹为佐四日汗㵼少减出者少长未出者见形仍用前方加当归大枣煎服五日起胀者少有脓色后出者亦有起胀之势但面上之痘淡红无光彩身背之痘紫陷不润泽知由血气两虚兼血滞而然只以温补气血为主前方加黄茋山药黏米圆肉煎服六日痘色红活但皮薄而亮脓色清稀四肢水泡知气血弱而脾土更虗也乃用保元汤加桂人参五钱滋补元气为君生茋二钱充补卫气为臣炙草六分缓中补土黏米一撮内壮胃气外酿脓浆为佐肉桂宣通血脉补托为使七日脓色大长以和平养长之剂而痂呉孚先治一儿患痘至出齐后忽变灰白七八日毫无浆路更兼便溏不思饮食势极危用人参鹿茸制附肉桂木香桑虫人牙穿甲角刺防风桔梗糯米以黄茋二两煎汤煑药攻托一帖有浆脚二帖起胀三帖浆足矣一儿十三嵗痘出稠密至八九日将贯脓时粒粒陷入成窠或与木香异功散陷伏愈甚视其痘色红紫而体气不弱曰此血气欲行浆为毒气壅遏故痘顶陷伏宜速清毒血气自行缓则有变用当归生地白芍紫草牛蒡连翘桔梗甘草山查黄茋加酒炒芩连人参三分一剂而陷起再剂而浆充满矣一儿年十四痘出身热三四日后出才隐隐数㸃忽发谵狂或以凉药解毒诊之六脉缓弱痘色淡白曰此至虗似实也縁气血虗弱送毒不出故发谵狂与实热发狂者迥别投以温中补气之药痘出遍身谵狂顿止王履素曰余孙孟溥出痘起发贯浆俱如法惟囬浆太早九朝左臂发一痘毒医通用清热解毒之药不四剂而寒战咬牙之症作矣皆泥于痘毒不敢用参术止用归茋而兼解毒余谓痘后气血俱虚复以寒药伤脾故见斯症阳气已虚甚即有归茋亦何能济况尚兼清解乎必无幸矣保婴撮要寒战咬牙门用十全大补汤即痘毒门初发时只用仙方活命饮一二剂旋用托里散助其元气则未成可消已成可溃设使气血不充则不脓不溃难以收拾于是㫁以已意服十全汤三剂而寒战止再数剂而咬牙定及延疡医妙手外治其毒内服参茋归芍不辍凢匝月而愈当寒战症作臂肿方焮用药颇多疑虑人参且不敢多用而况白术至于桂更不敢用至三分者余叹曰立斋㫁不悞遂决意用大剂参术加桂至五六分而诸症皆瘳矣周怀第四儿生四十余日即出痘其初头上并身上不过三四㸃身不甚热饮乳如常医谓痘极少当不满百粒周未然之即令禁风调理再二日遂多甚头上胸腹腰背手俱稠密至额上面上及隂囊俱一片纯红不分颗粒脐内甚多因肿大突出舌上亦多形如白粟脓浆布满医又谓儿小痘多且有不顺诸症此必不可为矣因视其痘色红活颇能饮乳宜可调治第虑其气血不支以参茋炙草煎浓汁时与乳相间饮之五六日后头上多脓浆间有水泡身上及手足则水泡大半脓泡仅小半耳谓其气血有限理所宜然所虑頞上面上一片纯红者必得皮下有脓而后毒气可散仍与前药以助浆汁至第七日一更时分頞上纯红者忽有一二处变黒因大惊以为逆候也然察儿精神及饮乳畧无困惫至三更隂囊下亦转黒结痂因悟其非恶候乃儿小气血易于周浃七日后即收靥耳至八日寅卯时自上至下俱结痂至时结完九日自上至下俱痂落至晚落完既而遍身发大热此毒未尽发是以速收速落将发痈也急宜解毒以大连翘饮浓煎汁每用半酒盃以茶匙缓缓挑服一日夜服三酒盃而热退可无痈患矣其鼻上有痂封闭以蜜润之用银耳挖挑开以出其气纯红处脓水未干以黄栢黄连甘草地骨皮五倍子为细末糁之隂囊流清水用棉茧散糁之皆愈周次女六嵗出痘发热甚缓至二日面与手㣲有痘影数㸃热至第四日其㸃仍旧且𢃄白色困倦嗜卧不思饮食医视之谓痘轻少不满百粒周心疑之谓痘既少儿当精神清爽饮食如常今困倦嗜卧不思饮食痘影淡白此必气血虚弱送痘不出故也乃以温中益气汤托之一剂而皮下隐隐欲出者甚多二剂而痘出大半一日夜尽四剂而遍身出齐稠蜜特甚縁数日前曾患发热呕吐稍伤胃气故必待温中托里而痘始出也若不察其虚不逐毒出外必致内攻之患矣周妹年二十三妊三四月偶受惊恐时归宁不数日而半产又不数日而发热二日而痘出颇多至四五日出齐甚稠蜜色淡白而呕吐医见其禀气怯弱半产后痘出又多皆不敢施治周曰岂有坐而待毙者乎遂以参术陈皮等安和胃气止其呕吐而痘色亦稍红活因喜曰此可温补而愈也以参茋归芍炙草丁桂木香等大剂投之觉痘色转红活若半日不药则又转淡白于是一日夜必尽两大剂至贯脓时恶露尚未尽乃曰此注漏巵也即于前方中去官桂木香入炒黒干姜蜜炒升麻柴胡各一钱二分阿胶艾叶各八分二剂而恶露止前方除此五味频与之脓浆充满至二十余日乃收靥计服药四十余剂每剂用参茋各三钱丁桂各一钱他药称是是岂区区常格所能尽哉痘后又患眼肿翳颇盛服清毒拨翳汤数十剂而愈周表姪孙十嵗出痘极稠密颈项尤多俗名锁颈又有暴胀贼痘数粒在各处其痘初出𢃄紫黒色医谓㫁不可治周视之已余六日矣尚无些少脓浆或者犹欲解毒周曰此但脓浆充满更可生且至此时尚何毒之可解也儿素骄不肯服药而喜饮酒周曰此时正宜饮酒遂与参归鹿茸汤一大剂令浓煎汁以好酒相半和匀频饮之自申至辰服完一剂其头面各处已脓浆大半矣至午刻忽溏泄二次知其内虚脾弱也以参术散投稀粥内服二三钱泄止再服参归鹿茸汤一剂遂充满矣痂后余毒颇盛大便秘濇用大连翘饮加酒炒大黄一钱二分数剂而安一㓜儿三嵗出痘将靥时泄不止诸药不效周以七味豆䓻丸数十粒与之亦不能止其丸从大便而出知其虚滑甚也仍以前方教以米饮浸软研如泥和粥少许食之泄止痘靥而安一㓜女年六嵗出痘其症虚弱先服补药已多结痂后忽泄不止服异功散加诃䓻不效医将以七味豆䓻丸与之周谓此女一向服补药何一旦虚滑若是因审其大便时多努力且所下又少而色黄此必毒气流注而然也遂以加味四苓散与之一服泄止后因大便燥结复入㯽榔青皮炒枳壳等味数剂而安周尚有表弟妻弟二则症治皆与呉孚先第二案同故省之报痘徐仲光一儿痘出二三㸃于左右目胞下主五朝复烦躁发热睡卧不宁其痘顶平润大根红有神乃感受痘之疠气先发于外也若是正痘既少必尖突而无前症矣用升麻葛根汤二剂痘果复出匀朗红绽前症悉平一儿未热先敷一㸃于唇上又一儿未热先敷一㸃于左颊一㸃于右頞顶平濶大俱五日身热而复出痘匀朗而顺浆足收痂但报痘溃而不敛延至四日而愈一女未热先敷一㸃于承浆顶平濶大四日发热痘复出稀朗红绽而顺但报痘肿连颏下脓成毒化而愈一儿先见一㸃于眉心至六日渐平塌如围碁子大灰白无神痒破烦热痘复出匀朗红绽为顺但眉心属命相火毒先于此相火受伤诸处虽顺恐为独隂不化也浆行倒靥肢冷喘胀搐搦九日死一儿未热先标㸃于腰间又一儿未热先见㸃于颈项又有先见㸃于心窝或先见㸃于喉中者俱五六日而复出痘匀朗红绽惟母痘平塌灰白无神痘浆虽满忽倒靥喘胀而卒一儿初标于山根粗肥咸谓稀疎可必至三朝壮热狂乱母痘塌陷颐颏隐隐徐谓山根属脾虽粗肥形似馒头乃毒乘脾胃以人牙散又羌活散鬰汤治之痘齐出稠密陷痘复起补中益气汤浆足结痂痘色干红少润唇口裂血腹胀便秘溺濇用滋养清解之剂便通安枕又口龈发疳用清胃解毒汤加连翘万密斋治朱大尹公子九嵗发热呕吐曰痘也谓已出过痘迹故在曰此水痘瘢非正痘瘢也又谓为伤食曰痘疹发热与伤寒伤食相似伤寒发热则面红手足㣲温伤食发热则面黄手足壮热痘疹发热男则面黄体凉女则面赤腮燥其足俱凉今公子身热面黄足凉乃痘也经云痘乃胎毒五脏各具一症发热呵欠惊悸心也项急烦闷肝也咳嗽喷嚏肺也吐㵼昏睡脾也耳凉体凉足凉肾也今脾胃素弱毒乘虚入故发在脾今但见呕吐一症热才三日姑俟明日再议次日以灯视之皮下隐隐红㸃而唇边已报痘矣然顺症也问服何药曰痘无病不宜服药但适其寒温调其饮食期十三日安后果然索希文子年十三发热复痛烦渇或作伤食治转盛曰此痘也腹痛者毒气内攻也烦渇者神不得安津液干也法当解毒托里不可缓也不信五日后痘齐涌出未及起发干枯内陷而卒胡元溪子未痘问万万曰儿五岳端正三闗明润骨坚肉实神俊气清出痘必疎后发热作搐曰此佳兆也以辰砂散投之搐止痘出曰凡痘疮起胀未有头面不肿者此症颗粒𦂳小必不大肿期十二日而安果然万子邦孝四嵗发热卒惊而絶其母大哭曰此痘疹也乃搯合谷得甦与导赤散㵼青一服搐止痘出甚密幸无他病十三日而靥后又出疹而愈李氏子痘三四粒未起发而隐身亦无热气色昏黯精神倦怠谓此症必重曰已出二三粒收矣曰不然痘出虽轻重未有不成脓结痂者前者试痘其症为逆身无热伏在内也数日作大热齐涌出身无空肤用参茋芎归甘草节以养气血荆防木通青皮牛蒡连翘银花酒芩山栀桔梗以解毒作大剂日一服至十三日后遍身溃烂不即收靥改用十全大补去桂加白芷防风外用败草散贴衬前后十余日而安王氏子二嵗发热出红㸃一二粒頞纹青气年上赤光此险症也先出者名试痘中气不足毒气隐伏故出不快也以调元汤加防风木香服后其痘旋出喜无他症十三日而安陈文中云淮东赵制干子年十五嵗身壮热哽气医谓伤食感应丸一服㵼二行仍壮热又一医言伤寒小柴胡汤加枳壳其身不壮热口干足冷予曰始初身壮热哽气便是痘疮之症口干足冷者感应丸㵼得里虚也身不热者柴胡解得表虚也若加喘渇则脾肺虚而不救矣以木香散加丁香官桂各半钱二日进五服第三日疮出第七日成脓疱子㣲渇人参白术散一服又木香散一服十三日痂落而愈费建中治韩太史孙周嵗忽身热如烙昏迷不醒似惊非惊而有痘象却属火里苗症非轻缓之所能治者以大黄钱许石膏黄连佐以清透逹表之剂连二服痘见势亦减半至三日颇稀朗自起至终无甚风波而愈向非早为之计有不可知之变也黒痘房𤣥龄痘俱黒色如龙眼大老僧见之惊叹曰万龙含珠今得见矣丘琼山七嵗痘亦遍身俱黒父忧哭渔父烛之跃然曰紫垣中辅弼宿落于此田舍翁家取笔书辅弼二字于子背上而去昔有一儿痘形俱黒色在日中视之则黒以灯照之真红映内偶遇一僧不服药以洗元汤浴之即转红活后至台辅一黒痘圆明光泽至浆时色如紫葡萄根围血晕㣲黄色名为紫袍金𢃄万密斋治王氏子出痘起发时渐变黒已蔓延一身矣或谓痘变黒归肾不治曰黒痘有二症一则干枯变黒者此名倒陷乃邪火大炽真水已竭故曰归肾不治一则痘色变黒不至干塌此疫毒之气所谓火发而薫昧者也今正此类乃用当归梢生地赤芍红花以凉血黄芪人参甘草以㵼火补元气酒炒芩连牛蒡连翘升麻以解毒荆防以疎表毎剂入烧人粪一钱连进十三剂色转红脓成而靥李氏子痘起发时变黒而干自发热至今未大便曰此热甚于内宜急解之制一方麻黄酒蜜拌炒黒红花子紫草人中黄连翘酒蒸大黄烧人屎煎服外用胆导法取下燥矢痘转红活后以四物汤去川芎加紫草木通枳壳生甘草调理而痊黒痘多由疔毒今入此门者恐人误认也徐氏子十三嵗痘成脓浆将靥或谓变黒归肾不可治视其痘磊落脓浆饱满神识清爽言语清亮惟大便五日未通此里实热蒸故溃烂其色苍黒亦正色也但解里即靥矣与四顺清凉饮一帖下燥矢二十余枚随靥而安白痘徐仲光治一小儿初标于右太阳乍凉乍热色白脚塌琐碎细密初时发表即用桂枝白芍以敛其根脚平塌不起用震热丹酒浆桑虫以发之五朝吐尚不止用藿香姜炒黄连以安之六朝呕吐虽止犹然干枯少润用白芷黄茋山甲以酵之七朝痘浆不行仍用前药加人参八分别饮荸荠汁酒浆连用二日痘浆始灌正面而胸背四肢犹是生痘咳嗽声哑时值八朝势急矣幸饮食肯进大便不㵼用人参黄茋麦冬陈皮甘草川芎当归红花白芍前胡桔梗兼调烧人屎催蛰丹三四分颠作良久而浆行遍身矣彼时头面俱已平干至此复能根生红晕旁发赠痘塌者疎而枯者润矣后因痰嗽特甚声哑未开改用山豆根知母贝母麦冬黄茋牛蒡连翘陈皮归芍甘草日用柳条纒绵搅口去尽喉中白糁别用烧人屎山豆根硼砂牙硝朱砂氷片胆星青黛为末与服三四日嗽止声出而愈万密斋治汪氏子痘将靥灰白溃烂神昏不醒曰无伤但守三日收靥矣问不药何以能痊曰疮白者乃热太过而白如果熟溃烂之状非虚也神昏者乃邪尽正囬否极泰来之兆非昏瞀也再俟三日则正气复而痊矣果然娇红徐仲光治一儿患痘五朝匀朗绽突但娇红嫩艶乃脾胃气弱也至浆满而不苍老犹防泄㵼痒塌之患治以黄土水煎保元汤下参苓白术散得脾土固可免下陷奈俗医因期在发浆之始恐参芩渗㵼湿但以保元调理至八朝溏㵼四五次满而缩倒靥烦躁二六而逝常騐此痘多至十二日而卒亦有于十四日而卒者一儿痘症类前以前法治之九朝浆清而靥结如麸幸能食便调发痈毒而愈一儿患痘五朝娇红嫩艶或谓晃痘不能苍老结痂视之见其肌色白嫩则皮薄娇红可谓无虞以保元加官桂白术调理而愈一女周嵗患痘娇红初时呕吐溏㵼人静诸处匀朗夭艶惟绕口四白稠密一片初朝用前胡桔梗殭蚕陈皮甘草川芎木通山查羌活二朝用前方去羌活陈皮加防风红花连翘干葛三朝用桔梗川芎殭蚕当归陈皮甘草山查前胡红花丹皮连翘生地四朝用山药茯苓归身川芎甘草白芷蜂房殭蚕桔梗陈皮人参四分五朝如前方只加参六分六朝黄茋当归茯芩白术白芷川芎蜂房桔梗甘草人参六分夜服桑虫酒浆七朝人参九分黄茋白芷当归川芎甘草山甲官桂二分至夜作㵼眼开呛呕先吐白沫喘胀交作随用前方加人参一钱肉果五分砂仁三粒附子三分白术黄茋各一钱煎服昏沉痰锯颠作良久约二三个时辰大汗周身声音始出即与乳吃痘转明亮平塌顿起行浆八朝用参茋芷术红花殭蚕归芎陈皮甘草官桂肉果二分浆足㵼止九朝用人参钱二分茋术山药芷桂殭蚕甘草肉果白附子二分头面胸腹胀满惟小腿半浆血靥十朝参茋当归白芍陈皮甘草五味苡仁山药茯苓以后用平补之剂加银花连翘调理而愈万密斋治胡氏子未痘先两颊赤燥曰伤寒论云面色縁縁赤者阳明热也若不预解至出痘时此处必甚稠密而赤贯串难靥以升麻葛根汤加防风牛蒡连翘三服而红色尽去痘出亦疎汪氏子五嵗痘盛密且红艶此险痘气实血热可治也用当归稍赤芍生地荆防甘桔连翘牛蒡以解其毒三剂红色尽退犹未发透再以黄茋防风赤芍牛蒡青皮桔梗查肉连翘调理十五日而靥费建中治臧氏子痘甚密而充肥色不干滞但红艶身太热以清热解毒汤二剂五日便行一次未思饮食次日浆即老红晕焮赤又三日便不行虑成火褐症急宜润之使毒松利前方加生地滑石两许便加黄芩药未成而燥痒急进之去宿垢极臭硬即清爽熟睡红盘渐淡渐收饮食大进以忍冬解毒汤而愈续名医类案卷三十七续名医类案卷三十八钦定四库全书续名医类案卷三十八钱塘魏之琇撰痘顺症万密斋治罗野松年十六出痘或曰凡出痘者春夏为顺秋冬为逆今冬出时逆也痘起发头面要肿今被寒气遏抑毒不得出故头面不肿症逆也曰不然春夏为顺秋冬为逆非以时言以症言也盖春夏者发生长养之令也秋冬者收敛闭藏之令也痘本阳毒自出现而起发自起发而成脓如苖而秀秀而实故曰春夏为顺如应出不出应发不发谓之陷伏故曰秋冬为逆头面不肿顺痘也头浮肿者险症也头面预肿者逆痘也今痘本磊落尖圆坚实其毒轻㣲故不肿若顶平根濶肌肉鲜红此为毒盛不待起发而头面先肿矣或又曰起发太迟宜服温补曰痘无病不须服药此症红润鲜明表气足也大小便调理气充也无热无渇无他病也若补之谓之实实此症不十数日必收靥矣果不药而安呉氏子五嵗出痘起发时顶顺而陷曰顺痘也凡出头以气血和平为主尖圆坚实者气也红活明润者血也红活平陷者血至而气不足也圆实而色白者气至而血不足也平塌灰白者气血俱不足也掀肿红绽气血俱有热也今痘出即密时日未到气血未周以渐起发得其常也故曰顺痘不须服药已果然小儿痘徐仲光治一儿痘初标于下颊肾部也形平陷气不足也少神血不足也六脉沉弱五朝尚暗色不起两腿作痛便溏有气凝血滞之象此乃气虚脾弱之症宜大补中气以补中益气汤加蝉蜕肉桂羌活二剂而起胀继以保元汤加肉桂陈皮调理八朝溏泄不已加木香诃䓻治之而愈一儿痘起胀顶平而色淡白渇㵼肢冷喜热饮经曰隂甚者饮沸汤而不知热又曰大寒而盛热之不热是无火也治之宜益火之原以消隂翳用陈皮散异功散又八味丸治之而愈一儿痘六日稠密形平塌色黒滞有拟云掩天庭者有拟锁项锁胸者然形色虽逆而四肢红活绽突唇白红润起止安宁饮食如常二便调适虽毒盛气血不足幸脾胃尚强宜补养而兼保固以补中益气加紫草蝉退牛蒡等剂其逆痘俱平浆破漏结痂发疔痈数处而愈费养恒治一儿因内伤而吐次日见痘甚密一日絶无起势松肌透表二剂不应次日以保元汤加姜桂少许二剂亦不应三日加参茋至三钱至四五日畧起终顶陷囊薄七日加参茋五钱鹿茸膏半盃仍无沛然之热或邪得补而愈盛曰果尔则烦热躁渴色苍老红矣今皮薄色白头温足冷症可知也乃以参茋各一两鹿茸膏大半盏一剂即绽突如珠根红顶白不一日浆即肥脓其后收功不假余力是以补为㵼之一騐也今无是症矣枭毒费建中治故友孙贞老子四嵗庚寅暮春痘甚匀朗稀疎而绽突其热宜和其神宜爽乃躁乱干热头汗如雨盖枭热内扰邪火外烁也头为诸阳之首先贤谓毒参阳位者死幸初见势虽腾涌而毒尚未有定位耳大黄二钱黄连六分石膏生地各三钱佐以蒂丁青皮荆芥蝉蜕木通山查三剂头汗收热势减减石膏黄连加丹皮滑石牛蒡四剂五朝仍壮热红晕如珠此痘起齐毒火尽发也躁乱如前而更渇大便三四次前方复用石膏黄连倍加生地至九朝浆甚老而乏滋润红晕未淡胃气不开热亦未减寝亦未安再服十二朝渐愈严氏子一週痘稀朗且红润乃身热如烙愁楚不堪兼颗粒不松此内有伏毒也以大黄六分石膏生地各一钱半荆芥丹皮山查蝉退葛根青皮二剂大便三四次又二剂热和神定根窠亦松宛然顺症矣有阻之者遂勿药至八朝仍热叫哭失音头面擦破身上紫滞幸未焦隠前方倍大黄生地黄连减葛根入大桑虫日二剂以化毒丹调油胭脂如膏药贴之次日痒止红活又二剂浆足热和十二朝用红花地丁生地牛蒡荆芥木通甘草连翘山查渐愈矣痘初似顺一有伏毒便至如此余可知矣臧氏子八嵗患痘疳仅存皮骨庚寅仲春见痘羸惫如此似宜培补矣乃身热如炮目红如火躁渇不已溺血如膏椒红黯滞此枭毒挟烈火发即内攻若不通变七日当内溃也以大黄四钱石膏七钱生地两许佐以桃仁赤芍荆芥牛蒡木通临服和猪尾血一盏日二剂或三剂六日加黄连自始至终一方而已约用大黄斤余生地石膏二十余两猪尾十余椀良以毒勐炽苟不涤除浄尽功亏一篑矣痘后精神焕发饮食大进肥肉生长是以㵼为补之一騐也张仲文子癸未仲冬忽身热如火神即昏愦舌刺如煤唇口焦黒血㿀无数溺红鲜肉瞤筋惕有如惊悸宛然闷痘㫁非轻剂可挽即用石膏一两大黄五钱黄连三钱生地一两佐以青皮荆芥地丁丹皮天寒稍配蜜炒麻黄三分姜一片以行之灌下即呕费曰毒火上冲水火搏激两不相下故耳乃全受十余剂方见痘及见则以数记唇犹黒溺血依然至九日后黒退津生神气渐省十二日溺血始淡胃气日开十六日全愈服过大黄十余两石膏生地约二斤是早图之騐也小儿痘徐仲光治一儿痘紫色而不起胀乃毒盛拥遏也以紫草红花蝉退煎酒调独圣散服之又以犀角地黄治之红润起胀而愈一儿痘六日稠密紫滞平陷不起胀烦躁闷乱亦毒盛拥遏也但分珠脚敛可治以人中黄毎服三分酒调浆连二服色渐红活又犀角地黄汤加牛蒡蝉退痘绽突起胀而愈一儿痘血热重初时纯与凉血解毒犀角服过二两石膏五钱一剂者服过五剂至十朝畧用参三分托浆十二朝外浆清痂薄用助托药加绵茧𢃄蛾者七枚糯米乙合渇时即以麦冬糯米绵茧煎汤饮之又发水泡数个浆疤暗长灌烂遍身复用茯苓苡仁白芍黄连银花甘草生地骨皮山药莲肉木通连翘牛蒡荆芥而愈万世用云庚申春家有顽童仅十嵗患痘疮症适仆寓乡之故庐走报急归视其疾不为不𦂳且傍有煎炒油腻欲避莫能荷育溪疗之恰七日疮胀而光泽偶因舍又有动厠秽触觉色黯而神昏大为惊惧育溪曰毋虑吾有除秽药投之必安不数日果如其言遂拜更生用扣其所用何剂曰中和汤即十竒散加沉檀等剂而已余无他巧小儿痘施季泉治臧玉涵次郎年十六因新婚兼酒食忽感痘咸以为不可治至八日浆清寒战咬牙谵语神思恍惚咸欲进保元汤大补之施季泉以为不然改用犀角地黄汤得脱痂后忽呕吐大便燥结淹延一年缪仲淳视其舌有裂文曰必当时未曾解阳之毒故有是症以石膏一两人参一两麦冬五钱枇杷叶橘红竹茹童便为佐一剂即安再剂膈中如冷物隔定只以人参投之服两许即索粥食晚得大便夙疾顿愈孙生东治郑黄门子痘血热大盛初起即以犀角地黄治之不效至用白芍八钱一泄毒解徐补收功家弟元着一发热即谵语唇肿齿黒痘欲出不出医者以为发㿀伤寒也延仲淳季泉不至予曰事急矣以生地八钱白芍及芩连各二钱稍加发药日三剂势稍定痘渐次而出又减地黄白芍之半复于助浆药中兼清凉之剂九十朝浆始足卒伤一目靥后方大便此真血热也若重用解毒轻于补剂则目亦可以不眇矣黄绮云治一儿痘初血热盛用生地三两煎脓汁频饮其痘紫立转红色一儿痘毒盛又遇火令用白花地丁汁和淡白酒少许服之立解一儿痘稠密绽突但色紫暗壮热烦渇谵语目赤便秘乃毒火亢极也以四顺清凉饮加大黄六钱㣲利二度其势稍减再剂服之又利二次病去其半再以煎方加人参三钱前症悉平色见淡白精神疲倦邪虽去而正气不足宜大补之又以保元汤加芎归芍术而愈一儿痘出夏月起胀而干红壮热烦渇舌燥不眠弱赤此内外热极也以黄连解毒汤合化斑汤而愈一儿痘值六月六朝痘痛烦渇气急便秘乃心肺实热也恣与凉水梨汁饮之前症悉平一儿痘出匀朗绽突但枯燥而不能肥泽皮肤皱掲皆属于燥经曰燥胜则干治以养血清金润燥之剂又保元合四物加麦冬治之而愈万密斋治邹氏之子五嵗出痘或与保元汤热益甚或以为险曰此顺症也期十八日安不须服药盖痘不可以日期算出已尽发已透脓已满而后收靥可期也今痘出而热转盛者出未尽也由服保元汤犯实实之戒故令出迟靥亦迟也夫善攻不如善守无他病何以药为已而果愈万子妇患痘大热大渇眼红唇裂自利清水妄见妄语循衣摸牀遍身红斑如蚊迹皆逆症也此毒在三焦表里俱热非大发大下之剂不可救也乃以通圣散全料大剂与之一服而前症悉去痘出其密复用十全大补汤去桂加防风银花连翘桔梗调理而愈其痘自下收起亦竒事也一小儿痘后发热大小便难疮瘢𢃄赤或言虚欲用保元汤曰不可此实热也因食辛热之物得之果因食鸡而得以三黄丸而愈痘徐仲光治一儿痘后午余发热脸赤色谵妄狂颠乃火从虚发也以保元汤加归芍川连而愈一儿痘后身热减食面黄肌瘦右脉沉滑虽系内伤而胃脾则虚宜先调而后消之六君子加山查青皮而愈一儿痂后能食便秘身热口渇乃胃有藴热也迟则变生三黄丸清胃汤利之而愈一儿痘后夏令痞满燥热用巴豆下之心痞少解肠燥腹痛利之如烂鱼脑强食即呕痞嗳不已足胕痛舌赤溺濇此暑伤元气热药又伤之隂亡而阳独存也一儿痘后身热头痛恶寒拘急腹胀内外俱伤感也以参苏丸香砂丸而愈一痘后大热无汗乃时行疫症也服截瘟丹五瘟丹而愈一痘后身热头疼过用发散二剂其热愈甚乃内虚症用补中益气汤而愈一痘后伤食过用克伐致面黄少食午后潮热用清热剂更加泄㵼此中气不足用六君补中益气即愈一痘后身热烦躁面红唇赤惊掣此热伤风也由于衣被太暖或近火积温成热热极生风以犀角地黄汤合导赤散而愈一痘后伤于风寒筋骨疼痛鼻流清涕川归散加羌防而愈一痘后身热恶寒右脉浮弱由饮食劳役内伤脾胃无阳以外䕶但见风寒即恶发热头㣲疼补中益气而愈万密斋治徐氏子痘后发热或用小柴胡汤竹叶汤黄连解毒汤皆不效乃与保元汤加当归炒黒干姜一服热去费建中治沈氏女周嵗身热如焚汗出如雨两目徬徨如畏刀锯以大黄四分黄连三分石膏二钱佐以丹皮木通山查青皮蝉退连二剂次日神色定放标数㸃磊落分明又二剂热和神爽稀疎颇润更以中和之剂八日愈呉桥治汪一龙㓜儿患痘方七日痘多而不起四肢皆凉痘色如浮萍干红枯紫渇甚啜茶水日数十升水㵼不禁诸医皆以为寒也逓以木香异功散独参汤补之既而下结血数枚诸医辞去桥至则以为火症衆皆不然比日身凉饮水多且水㵼不止即有热无伤矣桥曰水㵼者挟热也身凉者热厥也视其口则舌有红斑三语衆曰此非热而何遂用大补寒凉之剂投之一服得寐而㵼止诘朝四服痘色㣲红活有神九日而起痘汗徐仲光治一痘浆足盗汗此隂虚也保元汤加浮小麦治之愈一痘后盗汗肌瘦烦躁此阳虚也补中益气汤倍茋加麦冬而愈中暑出痘曽世荣治衡阳侯自牧次子五嵗盛夏泄㵼面垢烦渇耳尻冷惊悸诊其心肝脉浮而洪大脾肺脉虚而细数口面垢渇㵼脉虚细数者此中暑也惊悸发热耳尻俱冷肝心脉洪大者此痘疮欲出也先服黄连香薷散解利暑毒续投陈氏异功散再加附子与之实脾二日㵼止三日疮见不旬余而全功此隆暑用附子之效也费建中治钟氏小女痘值炎天受暑烦扰非常壮热如焚痘色干红累日不起渇思井水仅与椀许便觉爽朗求之不止竟饮及一斗通身㣲汗神情始快痘顿起色亦红活终以清火解毒收功徐仲光治一痘浆足渐苍老宜静以养之有谓脾主结痂用异功散加山药白芍喘渇身热此实症而用补剂内外皆热也治以寛中汤又口龈发疳以清解毒汤而愈一痘八朝浆满身热而渇咳有痰涎火盛津液涸也用白虎汤愈一痘起胀烦渇不已寒之不寒是无水也宜壮水之主以制阳光六味地黄丸料加麦冬五味多服而愈一人十九嵗痘六朝匀朗绽突淡白少神渇甚不已此虚弱而津液竭以人参二两麦冬五钱水煎渐服又以补中益气汤加枸杞二剂保元汤加冬芍归杞九朝浆足渇止用人参一斤而愈一痘起胀干红焦紫根窠坚实便结烦渇黄连解毒汤而愈一痘六日起胀形色顺不食引饮此胃弱也调脾内托散治之即愈亦有毒壅而不食引饮者不可不辩痘徐仲光治一痘八日浆半足热甚引饮有用保元汤而渇益甚徐用加倍人参用人参二两麦冬两半煎成频饮而渇止此渇甚药轻不能生津以自救也一痘九日空殻无浆根血干红壮热口渇与保元汤而渇愈甚此肾水枯涸不能生火宜壮水之主六味地黄丸料加人参当归知母麦冬枸杞子兎丝子而愈一新婚后出痘躁热而渇与冷饮即睡醒则复索饮不已时大冷大寒此亦肾水涸不能制火乃孤阳絶隂后虽行浆二三日而卒无隂则阳无以化正谓此也一新婚后出痘躁热引饮亦宜壮水制火用八味地黄丸料加人参麦冬五味子又用补中益气汤而渇止热减一痘七朝潮热口渇自利下臭秽陈积此脾胃热蒸而下也虽虚而无寒以保元固中之剂而愈若用躁热之剂如木香散祸不旋踵一痘浆期壮热烦渇舌干口躁或疑津液不足与保元汤如麦冬而热渇愈甚痘色焦紫此症本热而衣被火炉过暖用补反助其热宜清凉以黄连解毒汤加牛蒡而愈一痘后热渇能食便秘赤咽干口燥此心胃二经受邪也用白虎汤而愈一痘后口干舌燥咽干食少便调此脾胃虚津液不足也用参苓白术散及参冬甘术升葛麦冬花粉五味粳米而愈一痘后口渇食少小便数此食伤胃气津液不生故渇而溺数也补中益气汤加麦冬五味而愈一痘黒陷黄色不食性好饮酒顺其性与饮红绽而愈一冬月出痘顶陷紫黒饮食药饵俱不用以当归浸酒与之而痘起胀收功一痘火毒闭而形若死移弃外庭过暴雨而疎甦解此以水制其火也一险痘热壅索饮不已连与井水数升渇止而痘起万密斋治邹氏子痘养脓时大渇不止议用人参麦冬散彼即依本方修合曰疮太甚津液不足之症白术燥津液茯苓渗津液皆所禁也乃以本方去茯苓白术加升麻生地花粉知母淡竹叶一服渇止万氏子痘养脓时大渇不止即用前加减方作大剂代汤饮之一帖而止痘痛一痘半出遍身作痛乃热毒壅滞未尽外出故也活命饮加蝉蜕而愈一痘浆足而痛不已此诸痛为实也白芷陈皮甘草牛蒡连翘山查一痘六七痛不已此毒未化止郁而作痛也非虚非实不须治之俟毒从脓化其痛自止痘痒徐仲治一痘初起作痒风寒外滞也升麻葛根汤焙荆芥穗熨而愈一痘起胀淡白神少泄㵼口渇而痒此脾胃气虚也补中益气汤去归加桂附糯米而愈一痘成浆痒破是卫气暴㵼津液不荣幸能食便润四君子汤加芎芍橘复肿灌成痂而愈一痘成浆痒破溃烂乃湿火并至也调脾渗湿而愈一痘九日浆清作痒大补气血而愈一痘见七日至十三日痒塌木香散加丁桂固表里而愈万密斋治郑氏子痘将见形作痒不能禁曰起发时作痒者逆也贯脓时作痒者逆也将靥时作痒者险也险者可治逆者不可治才见便痒书无此症因思仲景伤寒正理论云病身痒此邪在表欲出而不得出也桂枝麻黄各半汤阳明经病皮中如虫行者此肌肉虚也建中汤今此身痒正是痘欲出不得出与太阳症同非阳明肌肉虚也乃以各半汤去桂杏加升麻葛根牛蒡一服庠止痘出甚密调治半月而安屠家子出痘贯脓时请一巫诵呪噀水解厌后忽如瘙痒痘形平塌其色青白而气腥臭曰犯房室秽气也急令买胶枣一斤烧烟薫之痘转红活而痒亦止问其故老巫他徃而子代之有房事胡氏女七嵗痘初发热两手如捻物状曰此肝病也经云其为病也握宜平其肝以㵼青丸去大黄加甘草柴胡青皮一帖而握止欲再进一帖不聼曰凡肝病者多水泡而作痒宜止之未发之前既不信七日后再议至六日尽破矣乃用保元汤加防风白芷一帖痒止再服着痂而安施季泉治臧玉函㓜儿甫半周身热一日即见痘耑门云树小花多顶平脚塌根窠薄百死一生之症也五朝固辞去药以保元汤为主拟六朝多用人参加附子疑虑间施至曰此险症且戒云必发痒异常须看守严密药用凉剂与前治大别七朝大发痒作㵼一日夜二十余行或药水或乳或汤饮俱倾注不变色咸谓必无幸矣施怡然自若因强之用参必不许乃加炒黒黄连㵼止十三朝复发痒口渇唇燥舌生白胎又加炒黄连白胎去到底不用参十九朝而别又戒曰慎防痘疔口疳疔之发也必在脑后枕骨间当以収口膏贴之禁用渗药口疳惟君家人中白散为妙不数日发疔口生疳如其言治之辄效痘后疥癣一痘感暑毒靥后头发珠子因用香薷饮合犀角地黄汤加荆蒡服而愈一痘后遍身肥疮失于清解到瘀毒内攻而死一痘后遍身生疮忽自愈而喘胀搐搦此同倒陷论先用升发使再作后用犀角解毒汤加人参而愈亦有用百解散发为肿者一痘遍身脓疮久而肌痩潮热此毒已外泄宜固正气为主补中益气汤加苡芍茯防银花石斛外治水银膏一女十七痘后脓疥逢时即发苦参四两归芍芎防荆芥白芷牛蒡枸杞连翘蔓荆薄蒺蒌丹胡麻首乌各一两黄米煳丸尽剂而愈一女痘顺十二朝成脓疥身热烦燥此毒拥失解也幸正不容邪以归芍蒿蒡芷防苡银花治愈若失于解散多有损其肢目者矣痘疔徐仲光治一痘清浆结疤四肢发疔数处能食便调见其脾胃实强以内托解毒散治之溃出疔根用生肌散敷愈一痘清浆结疤便泄减食疔发二十余处因脾胃虚弱正不胜邪毒仄内攻解毒无效于十四日陷而死愚按解毒中兼补托药未必无效一痘浆足发疔数处壮热烦渇便秘能食此有余之毒未尽以四顺清凉饮治之而愈万密斋治朱大尹子痘至起发时顶后手背有二痘变黒者摸之则痛此痘疔也急取胭脂数帖水浸取汁涂之尽汁而止次日红润起发汪氏子痘起发时有变黒者以朱公子事语之教取胭脂汁涂不聼后一身尽成黒痘而塌复出一层又塌如此者三而卒汪氏子八嵗痘起发时有黒枯者此痘疔也用四圣散胭脂汁调银针拨开疮头涂之即转红活亦不蔓延数日后应收不收问之不便七日矣知其伤内燥结取猪肉烂煮和汁与食肠润便通旋收靥郑氏子症同以前法治之而愈此病皮肉不活根脚不肿者死若起发有水顶平而黒内服凉血解毒加烧人矢外用胭脂涂法若便秘得之里热内服四物三黄汤外用胆导法若泄㵼此虚寒也用保元汤加木香桂如尽干枯烦燥闷乱者不治痘水泡万密斋治李氏子一嵗出痘起发时都似水痘曰痘乃胎毒五脏各具一症肝为水泡肺为脓泡心为斑脾为胗肾为黒陷此乃肝脏之症喜皮肉厚坚而色苍腊若皮薄色娇不可治也乃以四君子汤加黄茋防风牛蒡母子同服十三日安梁大尹公子出痘起发时多成脓泡曰此险症也治晚矣越二日痒作而殒郑氏子九嵗出痘起发时额上两颊皆成脓泡曰逆痘不可治也痘症自有次序初出一㸃血化为水水化为脓脓成而毒解矣如苖而秀秀而实今方苖而秀恐早发还先萎也七日后更论未及期大痒而死痘一儿发斑身热口燥舌干化斑汤及小柴胡汤加黄连而愈一儿发斑呕吐利下目赤口疮黄连橘皮汤治愈一儿发斑狂烦面赤咽痛栀子仁汤治愈一痘后发斑紫色身热便秘过于温补也四顺清凉饮及解毒化斑之剂而愈一夏月发斑咽痛升麻葛根元参甘草桔梗牛蒡子治愈一发斑因于胎毒治以犀角地黄汤砭去恶血而愈有用犀角大青犀角解毒汤一发斑紫色烦燥便秘溺赤此毒盛也用黒收丸而愈一发斑赤色腹胀便秘此内伤也调胃承气汤下之反肢厥脉沉附子理中汤六君子汤治愈一夏月发斑由于暑毒用化斑汤合香薷饮而愈一夏月发斑势盛狂烦此瘟毒也用五瘟丹黄连陈皮汤治之而愈一发斑身热头疼咳嗽由于风热芎苏散葛根汤愈一症出津如锦纹而间有颗粒色赤壮热烦燥舌胎便秘此斑疹并出调胃承气汤又用白虎汤合葛根汤而愈万密斋治罗氏妇年二十七出痘遍身红斑如蚊迹咸谓不治视其神识精明语言清亮诊其六脉调匀问其饮食如常大小便调不烦不渴但遍身红斑稠密无缝色且艶曰此夹斑痘也解去其斑则痘自见以荆防败毒散加元参升麻作大剂一服次早斑退痘显再一服痘起发调理半月而愈本邑各衙出痘先二衙一子一女长子后发热见红斑疑是夹斑症三四日后其斑尽収热退身凉痘不出又四衙家出痘一子发热亦出红斑亦亡恙乃信人言有不出痘者或发斑或发疹或发水痘皆可折过也必在正出痘时方论以上皆徐仲光所治而言之者痘夹疹一疹后报痘不易长大干咳连声不续此过于发散也保元汤加贝味甘桔橘红而愈一疹后出痘失于解散咽喉肿痛声哑水呛饮食不进倒靥而死一疹后痘出三日痰咳喘急亦失于解散甘桔蒡蒿陈枳殻蝉蜕苏子疎邪解毒清金而愈一儿身热咳𠻳疹出隠隠以药发之而不见不没此风寒郁而不散此瘾疹也非正疹论芎苏散治愈一儿痘出数颗而夹疹遍身圆朗红活两日尽没有识者曰痘没者必闷乱烦躁此却安静且正痘宛在乃疹没非痘伏也以剂调之而愈一痘报㸃粗肥有红盘间有细密隠隠者此水痘夹疹也内症安宁但表邪宜散葛根汤加荆防翘芷二剂而愈一水痘不脓而干枯身热烦躁此失解同于倒陷也治以葛根汤加荆芥防风连翘牛蒡子木通蝉蜕遍身发红㸃此余毒散也又用荆防解毒汤而愈万密斋治一女二嵗出痘遍身红㸃大小相杂无空处此夹疹夹斑痘也以升麻葛根汤加荆防元参翘蒡淡竹叶木通一服减再服再减三服痘显而愈痘徐仲光治一痘匀朗而甚肥大淡白少神烦躁不宁因头上素患肥疮太甚耗洩真气故也先用白芨膏纸封头疮后用保元汤而愈一痘正面匀朗绽突少神身肢平塌色时因手足脓疥肿痛洩气故也恐浆虽满不能収功用保元汤加芎蒡茋芍归甘陈防桂术调理而愈此症虽补而不保脾则必致泄泻而不能收功一痘靥后手搯瘙痒遂发血风疮用苦参栀翘防风独活苡仁黄芩蜜丸服并灸风池三里二穴各五七壮愈一痘出脓疥后见其疤痕黒大有似痘疔须审头面痘颗明初起疎散凉血七八日后根窠红黒不消亦宜凉血解毒十一二日根窠淡红宜生血补剂愈一儿痘三日耳前红肿如桃用葛根汤加荆芥防风桔梗牛蒡而愈一痘匀朗红润左腮肿块青紫热甚烦躁此痘先块后名鬼揑真恶候也急与紫金救焚散而愈此症若治迟必毒攻于心发惊窜而死痘失血徐仲光治一痘发热时衂血宜发之升麻葛根汤加荆蒡而愈一痘四朝吐血痘陷淡白烦躁谵语妄言肢冷身凉此本血热毒壅未尽即服凉药攻伐之故今血脱毒解而虚矣宜先益气保元汤加姜附芎归蝉芍糯米而愈一痘正起发而便血怠惰减食作渴肢冷此皆脾虚也四君子汤加升橘炮姜而愈一痘八日根窠赤肿胀满痛烦渴饮冷便下黒血此热毒内藴也犀角地黄治愈一痘收靥便下紫血此脾弱而热伤阴络也归芍六君子汤加炒黒荆芎又独参汤治愈一痘收靥身热咳嗽血痰声哑鼻衂此火刑肺金黄连解毒汤加麦冬犀角丹皮知母牛蒡而愈一痘靥后咳血不已此毒郁于肺清金开郁解毒而愈一痘靥后便下紫血此毒郁滞下郁金五钱牛蒡一钱毎服五分灯心汤下一痘后溏泄屎后下血此脾弱也小异功散加升麻地榆黄连小柴胡汤而愈一痘后血淋乃热结丁焦也柏知通地小蓟根藕节归滑甘草稍竹叶服愈一女六嵗标㸃吐紫黒血甚多然而唇舌滋润形色俱顺神宁气旺竟无恙因女之父素有血症乃遗禀非毒也故不解毒不补脾而收全症虽险而症与神自顺也未可以见㸃吐血紫黒为死也万密斋曰里中林霄年二十余染痘初发热小便血予闻之曰不可为矣或问故曰乙未春祁水桃村㘭徐氏出痘死者十八人皆小便血也霄越三月殒痘伤食万密斋治李氏女痘脓成将靥忽腹胀且痛气喘呻吟曰疮既胖壮脓又饱满其脉弦滑此非痘毒乃伤食也询之因食鸡肉糯米饭曰宜急下之或谓痘疮首尾不可下恐虚其里不靥也曰病不执方药贵对症有是病则有是药下之无妨遂以原物作汤吞丁香脾积丸得利而安金氏子痘成脓时忽腹胀作痛气喘烦闷其痘光壮饱满非毒也必曽伤食果因面食过饱亦用前方法得利病稍定再用钱氏异功散加青皮山查一服愈费建中治严孝亷子六嵗丙戌仲夏见痘干红色滞顶陷不松身热如烙烦躁不宁按其腹膈愁痛口嗳腐气此毒火内伏中宫停滞也以大黄二钱青皮钱许蝉退荆芥赤芍红花地丁用山查一两煎汤代水连二剂下宿物甚多痘顿起色焮赤前方加黄连生地渐放白成浆第热未和前方服至十二朝始收效费见中子二嵗孟夏见痘壮热昏迷干红稠密然得分珠亦不脚塌至三日絶无起势气粗烦闷转矢气极臭因痘前食一苎头圆子重以枳实山查桔梗前胡广皮麦芽赤芍蝉退牛蒡去结屎甚多即起发红润后虽甚密幸获收功施氏子痘始事者极其升发四日不起狂烦叫喊至哑目时上窜视其根窠尚在但稠密矾红顶陷干滞身反凉按其胸膈手足皆起诊其右手寸闗洪滑而实此内积重而闭塞也以枳实五钱青皮前胡各三钱桔梗五分佐以荆芥蝉退用山查二两煎汤代水连夜进两头汁次午又进一剂下午去宿垢极多犹有鸡肉未化者将晩又行一次仍多即顿然起发神安身大热色未转以得通达火毒发见于外也改用凉血清解色渐红活浆渐肥脓而收效续名医类案卷三十八续名医类案卷三十九钦定四库金书续名医类案卷三十九钱塘魏之琇撰痘徐仲光所治痘症甚多下皆其神效者也载之一痘六日不起胀寒战咬牙腹胀气急用竒攻散补中益气汤而愈一痘初发热时恶寒身振动此邪正交争欲出不出也用升麻葛根汤加人参防风桂枝山甲及补中益气汤调理而愈一痘未出齐而手足摇动以异功散投之而更甚此假寒实热木气大过而兼火化也宜平肝制火升麻葛根汤加川芎柴胡防风而愈一痘发热时咬牙兼窜视乃心热甚也用升麻葛根汤合导赤散服之而愈一痘发热时闷瞀咬牙此肝热风也羌活汤加葛芍服之而愈万密斋长孙二嵗染痘发热三日内寒战似疟其父泣曰死矣乃笑曰尔为医救病如篙工然忽遇风浪手足自乱何以济人此儿元气充盛毒气㣲少邪不胜正作寒战而退试观症必少也果止五七粒七日愈一儿初发热便咬牙戞戞有声精神昏愦此逆痘也乃肾虚症盖肾主骨齿者骨之余肾水不足则毒火无制火气扇动故上下相戞有声陈氏所谓藁者是也果卒一儿痘甚密曰此儿脾胃素弱当用补胃之剂使血气旺而痘易成就也不聼至成脓后过期不靥遍身溃烂寒战咬牙失音悉具曰此战乃遍身溃烂坐卧艰难不能自任非鼓颔寒战也咬牙者龈疮痒相戞而鸣非神昏鬬齿也失音者欲得肉食不与之日夜啼哭得之非咽喉烂呛水也用调元汤加白芷防风暗入熟附一片三剂而安痘寒析徐仲光治一痘五日形色少神腹胀喘急肠鸣肢冷或拟内伤者或拟陷伏者殊不知内伤者按必痛陷伏者必烦闷今若便利安宁而虚鸣者乃隂阳二气不和伤冷之症或服凉药也经曰中虚不足则腹满肠鸣以理中汤加木香陈皮官桂等疏逐冷气诸症悉平又以补中益气汤调理而愈一痘因春夏久雨为寒温之气所侵不能起者五苓散加苍术防风多服之佳或平胃快斑汤松江黄绮云疗徐氏儿痘儿㓜遇冬月痘不起炽炭围炉抱儿火边以酒浆挹火火气熏儿痘立起费建中治朱氏子稠密干红或以色滞便以清火兼升发累日不起见其鼻流清涕身凉且静时在春初寒风凛凛此热毒轻而感寒重毒火为外邪所闭也以温肌透毒散陈皮换荆芥连二剂身渐暖顿起发次日鼻塞眼封而痘发煌身渐热清解治毒调理收功一儿稠密不松眉愁腹痛不寐毒盛也苍白干滞涕吐稠黏头温足冷邪闭也急疏风攻毒四朝体渐热痘渐起色渐红活但筋脉时惕以法驱毒而愈一儿三日目红鼻塞歕涕甚浓气粗热壮痘甚稀色滞干红无甚内症以荆芥穗葛根前胡黄芩牛蒡木通丹皮蝉蜕青皮赤芍三剂起发沛然六日肥绽顺叙收功痘厥逆徐仲光治一儿痘四日溏泄无度四肢厥冷痘㸃隠之其㵼已旬日脾虚以附子理中汤数剂㵼减肢温又以补中益气汤加肉果官桂㵼止后竟用补中益气汤调理而愈一儿痘九日色灰白溏泄厥逆气惫隂阳不相顺接而肢为之厥冷也用陈氏异功散而愈一儿痘过期不敛便溏安静四肢少温但脾气不足用参附苓陈甘芍山药木香肉果治之破损不成痂而愈一儿痘七日肢厥减食乃血热而过服冷剂以致水伏也保元汤加丁桂炮姜而愈一儿痘六朝绽突焦紫烦躁闷乱喘促厥逆乃阳毒陷伏厥深热亦深也以四顺饮行二次诸症悉平又清解之而愈一儿痘四五日毒已尽形色无神二便自利四肢厥冷腹胀发哕里气虚弱也稍迟则胃气脱矣急以理中汤连进二服内气一暖痘即发光红活四肢温暖又以补中益气汤加丁香哕止而愈一儿靥后自言手足冷及按之反热夜卧不安经曰外热而内冷者牌弱也内热而外冷者胃弱也夜卧不宁脾隂不足也用归脾汤而愈一儿痘后手足厥冷乃脾弱不能旁逹四肢用保元汤加当归白术附子炮姜而愈痘昏冒万密斋治汪氏子痘靥后忽然闷絶目闭口合令作调元汤加麦冬浓煎灌之又与粥汤遂愈此正气素弱邪气方盛壮火食气气益弱矣今邪气既退正气将生乃否极泰来之兆所以戒勿扰乱待其自苏人不知此卒见闷絶或唿唤抱持神气一散不救者多矣或谓恐有余毒曰余毒有三一曰疥二者痈三者目赤未闻有昏瞀也凡痘疮或出不尽发不透或空殻无水或清水非脓则有余毒今起发胖壮脓浆饱满何余毒之有哉痘惊搐徐仲光治一儿卒仆惊搐甦而复作此风寒壅毒红绵散治愈一儿惊搐误以惊药凉其心痘不得出而死一儿初发热搐以升麻葛根汤加天麻钩籐木通蝉蜕枳壳痘出而愈一儿见㸃发搐此心血虚而客邪以四物汤加茯苓逺志石菖蒲枣仁蝉蜕而愈一痘初㸃惊搐不止此心脾虚而血少失治十朝而卒一痘出二三日惊搐此毒不透心经有邪导赤散加蝉蜕黄连红花天麻钩籐石菖蒲而愈一痘出未尽惊搐且溏泄肢冷异功散四剂而愈一痘浆期惊搐不止安神养血丸而愈一痘后惊搐吐㵼肢厥目直痰鸣此中气不足补中益气汤为主兼醒脾散附子理中汤下至圣保命丹而愈一痘后惊搐气促痰喘口开目直二便闭濇此类急惊乃风邪有余症宜清凉解散㵼气以天麻抱龙㵼清丸治愈一痘后过食白果惊搐痰壅目直腹胀喘急此气滞生痰甘草汤姜汤渐与服得吐㵼而愈不可以风治之也痘以下亦徐仲光所言一痘未出齐色赤壮热烦躁清觧之而益重此反氷其毒也宜升解之升麻葛根汤加桂枝牛蒡紫草而愈一四朝顺痘烦躁不食毒未尽也升麻葛根汤补中益气汤而愈一顺痘日夜啼哭不止此不胜火炽刑金也㵼青散导赤散加黄连而愈一痘少淡白不易肥而烦躁真气弱也绵纸搓软白芨膏封痘服保元汤而愈一痘后夜卧不宁此胃不和而卫气不得入于隂也四物汤加逺志枣仁龙眼肉及归脾汤而愈一痘后身热午前烦躁解毒清热而愈一痘六朝不起干红烦躁此毒壅也过用保元汤而反闷乱焦紫乃以枳壳汤先解参茋之滞犀角地黄汤加蝉蒡紫草清其壅滞之热七朝痘色正后以保元汤调理而愈万密斋治邱氏子痘正作脓瘙痒烦哭其面磊落红绽脓浆未熟而颊先红干皮肉木硬曰左颊属木肝也肝主血藏魂右颊属金肺也主气藏魄两颊木硬气血不荣魂魄不靖所以烦哭也请药曰欲解其毒则中气反伤欲补其中则邪火正盛不可为也是夕加烦而死痘谵妄徐仲光治一痘起胀色焦枯谵语此火亢极也以退火囬生丹无比散治之而愈一痘密浆其白色昏睡谵语此血虚也保元汤加归地芎冬茯苓仁枣仁一痘后午余发睡面赤谵语此火从虚发也保元汤加归芍川连万密斋治胡三溪子痘时常以手自掩其面身下缩频唿曰我怕若有所见者曰逆症也经曰肾败者失志目中见鬼死不治钱氏曰肾病则下窜此痘发于肾不可为也果然一妇年二十余发热五日痘不出常起摸牀壁昏不知人口喃喃不休曰死症也果然周璜子年十三染痘发热五日痘不出发狂谵语已进保元汤三剂矣曰误矣犯实实之戒也凡痘发热之初惊者平之渇者润之吐利者和之便秘者利之热盛者解之如无他症不须药今此子元气素厚饮食夙强乃以保元汤助火为邪毒气鬰遏至于狂妄热已剧矣宜急下之与三黄汤得利而狂止痘出至十七日靥汪少溪婢染痘发热颠狂曰热极矣当速解之乃作三黄汤与服得利热减神清痘出而安徐氏子年十七出痘至脓将靥忽发狂语起舞或殴人骂人皆平日仇恨者一身之疮尽迸破祈禳不效乃用安神丸百粒作次服良久始省问其所为夣也痘以下亦徐仲光所言一痘稀嫰少神起胀时泄㵼而喘此气虚也补中益气汤加肉果而愈一痘浆足痰喘便实此肺热过于补也枳殻汤加连翘牛蒡腹皮瓜蒌而愈一痘收靥原痂喘急腹胀因能食非倒靥也保和汤愈一痘浆灌喘急用荆防桔梗只杏冬贝橘红炒盐竹叶而愈一痘喘急用白花地丁水煎服即止如神一痘后齁喘久不愈蜜炒麻黄半夏桑皮欵冬花各一钱白果肉五斤煎服数剂愈一云有甘杏芩苏子更妥一痘后喘呕不已用长流水扬百遍煎清上药服愈一痘后喘急声重客水侵肺也蜜炒麻黄桂杏车葶苈甘草愈一痘后痰嗽喘呕用阿胶糯米各一两牛蒡兜铃各三钱杏仁三粒甘草五分丸服愈一痘后泄㵼喘急此肺虚也人参一钱五味三钱煎服而愈一痘后痰喘不已火侵肺也用芩连枳杏甘桔花粉柴胡煎服而愈一痘八朝俱充灌因暑月汗多解衣热为风抑忽咬牙喘泄一昼夜颊上有倒靥先用苏防杏只青皮陈皮茋术葶贝前蚕得㣲汗喘缓次用振蛰丹三分随以大清丸三丸小青丸五丸大灵丸三分连进二服而愈万密斋治程氏子未一嵗多笑知其心火有余令以川连山栀辰砂为丸服之三日后笑渐少随染痘发热忽作喘呕中涎向汨汨有声此肺热症幸不肩息作冷乃作清金散汤一服而减半再剂而喘定如不知则殆矣痘一痘五朝匀泽红润稀朗顶平陷痰嗽甚此伤风失表邪客肺经但脓期患此难于补托用甘桔前芩桑杏橘蒌而愈一痘七朝不易起胀喘咳吐食此毒壅也清解散而愈一痘八朝顺但顶平痰嗽重此由失清解治以清补兼行因不信药十一朝声哑喘胀倒靥死一痘收靥厚而干黒身热咳嗽风寒客肝也麻黄汤愈一痘收疤咳嗽咽膈不利用甘桔翘防蒡陈皮射干元参而愈一痘后伤风咳嗽发热用解表药反汗喘用二陈汤加桑杏查反加搐溺此脾胃虚弱也补中益气汤加麦芽五味钩藤而愈一痘痰嗽诸药不效用黒散子而愈一痘后咳嗽连声不续痰鸣欲絶嗽罢吐白沫面唇白饮食少不得卧此虚而攻肺下痰过剂也小异功散加藿半蒌粉冬又用人参清肺饮而愈此救子益母之法也一痘后咳嗽吐脓腥臭胸中隠隠作痛右脉数滑乃余毒在胸作内痈也用橘贝甘桔芩合翘蒡知蒌防已并蒸百合服愈一痘后风寒痰嗽频吐和食俱出以清金散治而愈一痘后咳嗽吐此脾𫝊胃也以六君子汤治而愈一痘久嗽不已腰背痛此肾咳也地黄丸加麦冬五味子而愈一痘十二朝咳嗽旬余不止服发表化痰药多反吐脓血此脾肺虚重伤真气成肝痈也用桔梗汤而愈万密斋治陶氏子痘将靥咳嗽喘急用甘桔汤加麦冬牛蒡未效此肺有火邪火鬰宜发之乃去麦冬加紫苏地骨皮一服而安痘下皆徐仲光所言一儿年十五血热毒重而无颗粒正頞畧见分珠而又稠密唇焦口肿舌有黒刺大热大渇先羌活汤调下催蛰丹退火丹虽起发呕哕特甚用苓连荆防翘蒡查蝉犀角紫草石膏大黄二剂痘乃稍润又加芎归冬知甘桔生地丹皮红花元参痘渐滋长呕哕渐止八九朝复呕背痘平塌仍用芎归苓连蝉蒿翘防羌蒡陈藿石膏黄土澄水煎服随以桑虫浆鸡脑各二个入催蛰丹震热丹各五分至夜狂躁作渇以陈冬米麦冬煎汤频饮至天明熟睡痘转而起灌矣但大便溏数加茋术查橘炮姜人参三四分调理而愈一儿成浆倒陷吐哕不止急用攻发药以起其痘于安胃药中加参芪黒姜陈米白术黄泥澄水煎治愈一儿标㸃哕吐面色枯口唇焦胃气已脱毒不出三日死一痘六朝匀朗光泽外症顺而胃气损闻食则哕浆虽满不能收拾苍老变倒靥而死吐者更重一痘后喘呕以长流水扬百徧煎清上之药服愈一痘后吐蜖气血弱无谷气以养蛔故出也二陈汤加生姜白芍川连连翘大黄治之而愈一痘后烦渇乳多则吐身热喜凉此余毒在胃竹叶石膏汤治之而愈一痘后哕腐有用香砂丸尅伐太过遂变泄㵼而死万密斋治一儿痘本轻因伤食腹痛而呕用平胃散加砂仁藿香叶煨姜而呕止一小儿因食生冷伤脾胃而呕痘变灰白用钱氏异功散加砂仁丁香桂而呕止一小儿痘密甚喉舌都是将闭时呛水呕食杂脓血痂皮痰涎而出用甘桔汤加牛蒡嚬呷之调理而安一小儿脓成将靥忽作干呕虽饮食常自呕哕其痘不作脓不满顶曰此逆痘也乃诵木陈叶落弦絶声嘶之言以告之后失声闷乱死庠生余光庭年十九出痘脓成将靥忽作欬逆脉促而代或谓咳逆者恶症也促代者怪脉也痘疮顺正饱壮明润何以得此曰咳逆三症一曰胃寒二曰水逆三曰胃败皆不合经曰诸逆冲上皆属于火此火炎上之象乃问其大便何如则自出痘至今七日未更衣曰此燥矢壅塞下窍不通火炎上窍故咳逆耳促代之脉得之气逆脉亦逆矣以猪脖导之下燥矢欬逆即止而脉亦调匀而起痘徐仲光治一痘不见出吐㵼不已服升发益盛此虚症宜温补药升发以透肌散六君子汤加升蝉姜桂陈米枣而愈以其热静痘娇也若执痘未齐而不补真元反致伏陷矣一痘后吐㵼类霍乱此外感兼内伤也藿香正气散藿香五苓散因兼暑食加味二陈汤治愈一痘后吐蛔乃气血虚无谷气以养蛔求食而出也二陈汤加连翘连枣姜芍而愈一痘起胀吐蛔乃胃热而久不能食虫为热迫但闻食气则上涌出安蛔汤而愈然多有不治者虽痘匀朗浆半足若久不食而服剂不止者土虚而木乘之必至肿消目开倒陷而死费养恒治冯宪副孙两日稠宻无缝皮薄色淡身凉而静睡不合目而困倦面㿠白吐蛔数条俱已死此虚寒而隣于逆者也以保元汤加芎归肉桂山甲数剂絶无起势乃加参三钱茋五钱熟附五分日二剂六日渐起色渐红囊渐苍老肢体亦暖参茋更加重附至七分幸不㵼又加熟地膏半盏鹿茸膏数匙十日浆肥脓神爽寝食俱安十四日收功因痂干燥防余毒以参归化毒汤重入忍冬膏调理而安费建中治姚氏子秋夜忽吐㵼三十余次口不能合两目失神身不热痘齐涌出甚细密仅得分珠颗粒圆满却如水泡有顶无盘乃剧虚剧寒之症形象固逆幸气血未离疏通之剂㫁不宜用即与保元汤加白术木香当归熟地诃子等服至六日如常乃倍参茋加鹿茸肉桂至八九日身得温暖窠囊觉厚浆水及半而不苍老前方去鹿茸肉桂诃子加芍茯苓银花神爽进食而痊矣虚剧之症补之不足尚可散乎但今无是症矣痘施季泉治一儿甫半嵗身热即见痘皆以树小花多顶丁脚塌根窠浇薄为十死一生之症拟以六朝多用参茋附子施季泉曰此险发痒必甚须看守严密竟用凉药与前论迥别七朝果发痒作㵼一日夜二十余行乳药汤饮倾注而不变色季泉加炒黒黄连而㵼止十三朝复发痒口渇唇燥舌生白胎仍用炒黒黄连而胎渇愈十九朝季泉别而诫曰慎防发疔疳其疔必发脑后顶骨间待自溃以收口膏贴禁用渗药口疳只用人中白散前后毫不用补何其识明而㫁确治效如神岂其先得决于身一热即见痘而多且娇故豫决其为险症发痒乎一儿痘㵼投以升濇药不效黄绮云用白芍药酒炒三两煎服一剂即止此脾虚有热也一儿虚寒将行浆时作㵼用炒莲肉去心一两真鸦片五分共末白汤下儿小者三分大者五分㵼立止虚痒或虚烦躁不止亦如之若系大热泄㵼者不可用也一血热痘兼气虚先用解毒药毒清矣忽㵼日数行不止痘渐平塌缪仲淳以炒莲肉五分真鸦片半分米汤下立止王宇泰复用人参二两黄三两鹿茸三钱煎服补其元气浆顿足而愈盖因其先解毒尽故可补而无他症起也一痘脾虚作渇用莲肉六两参茋五味山茰扁豆各四两白术三两枣肉为丸姜汤下此方移治老年肾虚脾泄㵼更效一痘密毒重起发亦透八朝但头面胸背脓浆手足止有清泡用参茋米桔翘连蚕薯即痰不食身热而呕大便频频失屁急加归芍查陈砂冬防术元参石膏山豆根及便制人参兼用牛黄抱龙丸八寳丹连二三剂四肢浆足以后去人参止用清解药而愈一痘起胀时忽㵼痘色赤而稠根窠坚突便秘六日矣此血热毒壅正宜㵼去其毒治只宜清解主人恐㵼耗其元气用豆蔲丸保元汤加肉果官桂等痂虽收而目肿赤四肢发痈始悔而用清解病根已深竟损一目废一肢此症有同是热㵼而用犀角地黄汤加木通桔梗川芎提之而顺愈一痘早起泄㵼饮食不化此脾肾不足四君子汤加补骨脂肉果又朝服四神丸夜服参苓白术散而愈一痘隠隠不见面白神疲㣲热飱泄此脾虚不能送毒也异功散加木通芎升蝉陈米㵼止痘发补中益气汤调理愈一痘六朝不起胀灰白昏睡四牙散木香散发之数剂而愈一痘后㵼药食俱不化此脾虚也参苓白术散阿附丸而渐愈一痘后泄㵼不已此脾虚也四君子汤加升防肉果又肉豆丸而愈一痘后羸瘦枯藁溏泄不已咸谓脾弱理中汤小异功散六君子汤皆不效知其乳母弱乳薄故也令易乳而安一痘后飱泄此邪热不杀谷六君子汤而愈一痘溺赤溏泄如糜肠中热则㵼黄如縻此煎煿积热也以五苓散加车前黄连神曲麦芽山查而愈一痘后伤食伤暑而㵼四苓散合香薷饮加神麦芽山查而愈一痘后夏月泄㵼腹如雷鸣服调脾药不效此肠风泄㵼葛根汤加防桂煨姜得㣲汗而愈一痘未出发尽利下赤白此血热痘壅有积热也以葛根升麻汤加芎归查麦蝉蜕稍减而目赤溺数犀角地黄汤补中益气汤治愈一痘暑月六朝而利下脓血壮热烦渇此毒留大肠三黄丸兼补中益气汤而愈一痘同而不治痢久渐倒陷二七而死故曰险者治之一痘靥期而利水谷不分完谷不化参苓白术散芍药独参汤治愈一痘后利下蛔虫此热迫之也芩甘半芍乌梅川椒姜枣而愈一痘后患利里急后重面黄不食闻药食则呕此病邪虽实而胃气受伤多矣当先补后攻小异功散加芍药而哕止进食次以木香㯽榔丸去积尽调中汤而安一痘后初秋利下白积身热腹痛呕哕不食此湿热瘀积兼受寒邪理中汤加防风一剂哕止平胃散加连青葛查麦愈一痘后利下赤白能食而不化此胃热而脾虚也乃恣食而不知节慎遂致莫救一痘后暑利保和丸香薷饮间服而愈一痘后噤口痢用人参一两陈皮黄连石莲肉各五钱桔梗三钱胃风汤调愈一痘后利久不止积未尽而中气不足用人参白术白芍甘草升麻陈米大固中气而愈一痘后毒入大肠而便脓血者牛黄散三黄散犀角地黄汤黄连解毒汤而愈一痘臈月㵼数日而后标㸃患痢无度用升发药不效痘色淡白少神脉浮大无根大虚症也附子理中汤日进二剂积少减痘亦红润脉始有根然饮食不进用补中益气汤加桂枝炮姜遂能食安寝浆虽充而完谷不化亦不易结痂小异功散加芍药木香参苓白术散调理而愈万密斋治胡氏子染痘自利三日不止或欲进理中汤加诃子肉豆䓻曰不可此协热利也宜用黄芩芍药汤但观其形色利当自止不必服药次日痘出利止一小儿发热时自利大孔如竹筒状清水流出逆症也此乃火盛于内肺金不行收令也以黄芩芍药汤加乌梅一服而利止万之子三嵗出痘至脓成将靥时忽泄㵼痘变灰白先君曰此虚寒症命作木香散服之未尽剂泄止疮复红活时隣人曽氏子痘出密盛将靥亦作㵼痘变灰白且作痒来请药先君即以前未尽剂与之㵼止痘红活不痒矣萧别驾女七嵗出痘连服保元汤痘密甚曰表里俱实虽密顺痘也不必服药萧江西永丰人彼处出痘専食鸡戒以不可食不聼日食鸡汁至脓将成忽大㵼日夜五六决所下皆清水欲止之日里气太实正须㵼耳次日㵼益盛视其痘饱满红润不与药乃怒甚曰保无他或欲进肉豆䓻丸力止之至第三日大泄水一行曰㵼止矣问故曰此坐饮鸡汁太多水留薄肠胃之间今㵼者名畜水㵼也水尽㵼自止与四君子加陈皮调理而愈一痘将靥忽作泄㵼口渇饮水小便短少其痘胖壮红润此内热也用五苓散加黄芩白芍煎调益元散而愈一痘起脓成能食一向溏㵼未止用钱氏异功散加木香诃子肉服之愈一痘成脓面部将靥因渇饮过多以致自利白术散服之渇㵼俱止愈一痘成脓少食忽作泄㵼不止变灰白用木香散豆䓻丸服之愈一滑㵼不止食少腹胀足冷痘灰白色脉细无力此犯五虚不治必死陈三农治一小儿痘后泄㵼二三年体瘦腹大善食此久㵼伤肾肾不纳气肝火起脾无正火不杀谷故作㵼瘦削成疳耳用红曲丸加草果三钱服之愈李季虬曰长儿痘初热即泄日十数行见痘泄不止时医以脾胃药止之愈甚施季泉曰是在不治予强之曰止泄不难发药中加黄连二钱黄芩一钱一剂泄止予喜甚施曰非也毒火炽故泄初泄时即以解利药乘热导之或可望生今迟矣过四日即欲解毒无及矣坐视七日死痘痢万密斋张氏子痘靥时面疮溃肿脓水浸滛泄下脓血后重不食或作噤口痢治不效视其症乃倒靥非痢也在痘科中利下脓血痂皮者生水谷不化者死在伤寒太隂经病论则曰热畜于膓便脓血勿治利尽脓血自愈因思此疾不可急乃故制药延缓以待之数日后度其脓血将尽乃用四君子汤加白芍枳壳黄连木香一服后重除利稍止再服能食三服痘靥痘徐仲光治一痘十九嵗标㸃时便秘一十二朝不行口渇烦躁左尺脉浮大此隂不足而津液竭也参冬归地知杞枳壳兎丝子而便利一痘后食粽便结痛不可按手足搐搦大柴胡汤加酒曲二钱而行一痘后身热便秘此余毒结大肠也解毒汤服而愈一痘后身便燥此辛热耗液润燥汤愈一十五嵗血热毒重痘十八朝忽小便不利欲解不能起倒竟夕闻其大便已阻而不行者四日矣此有燥屎结于幽门后窍不通故前窍亦闭进以汤药则小便益急而不能出痛苦极矣且药力未能逹于至隂之下因用胆导法须臾二便皆通一痘正出而小便秘此气为火食也导赤散疎解药而愈一痘泄㵼溺濇此隂阳不分五苓散加车通而愈一痘隂阳分而小便少此肺脾虚也补中益气汤加麦冬五味愈一痘溺濇为隂虚火炎烁肺六味地黄丸加冬味而愈一痘后小便赤色知热在膀胱导赤散加栀芩车前竹叶灯心而愈一痘后小便不利用五苓而愈甚隂囊渐肿此虚隂而渗利之复损其隂也六味地黄丸加肉桂车前又补中益气调理愈一老医有孙痘既脱痂少腹胀小便不通衆谓痘后余毒用利水解毒愈胀老医忽悟曰此脾虚下陷也痘后无实症土坚则水清人参一两大枣五枚生姜五片煎服愈万密斋治庠生余光庭年十九嵗染痘发热五日不出三日未更衣脉细而数虽有下症元气怯弱不可下也以胆导之不得通病者烦燥因思发热日久毒流其中燥粪闭塞肛门肠干枯气不得行血不得润胆导力小不能通也自立一法取猪尿脬一枚以猪胆汁半盃清油半盃蜜半盃三物和匀入脬中如作胆导法取下燥屎二十余枚气通热解神清痘出此法外意也虞天民亦有此法胡氏子出痘乍热乍退足冷数日不大便先出者犹是红㸃亦不起发此逆症也或曰热㣲毒亦㣲热甚毒亦甚今热不甚顺痘也曰不然毒本火毒待热而发如发热而不烦不渇大小便如常精神清爽者此热在表无邪毒火发越而痘易出易靥也若烦燥不安大小便艰昏昏喜睡此毒火内藴不得发越表热虽㣲内热则甚今乍热乍退者毒火来徃也大便不通者毒火鬰遏也见红㸃而不起发者毒火陷伏也足冷者火极兼水化谓之逆冷也彼不以为然次日红㸃俱没烦燥转甚犹谓此内收也翌日死痘徐仲光治一儿季春出痘感疫气亢极便秘用十神解毒汤次以升麻药治之而愈一儿季春出痘七朝顺朗亢极便秘狂烦舌有黒胎刺痘空处隠隠有黒㸃此感疫失解也先用大承气汤治之次以理气血而愈万密斋云嘉靖甲午春痘毒流行死者十八九乃一厄也时有豫服三豆子汤丝𤓰辰砂散凢方书所载豫解痘毒之法用之无效予思痘疹疫疠之毒因嵗运灾眚之变难以药解而人事未尽又不可委之天数也于是捡閲古方于韩氏医通得五瘟丹以五运为主喜曰此解毒神药也依方修合施售与人但服之莫不轻疎人皆神之因命之曰代天宣化丸甘草黄芥黄蘗山栀黄连连翘山豆根牛蒡子先见其年所属者为君次四味为臣君药倍用臣药减半佐视臣又减半共为细末于冬至日修合取雪水煮升麻汁打麫煳为丸辰砂为衣竹叶煎汤下万宻斋曰胡松山子出痘在母黄氏怀半夜后此儿却在地下萧楚梧子出痘日中时闻蒜气过胡三溪子出痘有鸦日日聒噪胡淑卿子出痘近夜时楼上忽闻棹倒声视之无他王东楼子出痘有蝙蝠飞入室后皆凶医者病家不可不知续名医类案卷三十九续名医类案卷四十钦定四库全书续名医类案卷四十钱唐魏之琇撰小儿痘徐仲光治一儿痘后目黒睛初起细白㸃大便顺而日晡潮热有用鸡䏶肝花粉威灵仙煮食其瞳神即髙肿突出白晴红肿徐用泻青九煎服兼用羽皇散五六剂而愈一儿白睛生翳渐掩黒睛连用去风去翳凉血清热等药不效即用泻青丸及羽皇散间服数剂而安鵞不食草白蒺藜谷精草石决明旋覆草蝉蜕川芎龙胆草羊胆蜜丸每服二钱盐汤下万密斋治萧别驾女痘后不戒厚味其俗有病者必服附子食雄鸡灵闗元戒之不听后两目出泪烂弦此毒发于肝肝火旺也或曰目上下胞属脾脾亦热乎曰此因泪出不止浸滛溃烂也乃用泻青丸去大黄加柴胡黄芩密蒙花蜜丸服半年而愈雷邑丞孙痘七日倒陷已与发出毒犹甚欲解其毒中气素虚又致倒陷欲补其中恐助毒火又伤其目不如节饮食适寒温以待自安不听乃服参茋温补之剂后两目俱盲王司训子痘后两目畏明此肝火太旺宜服泻肝散加柴胡蝉退黄芩初一剂用酒浸大黄乃畏苦不肯服果成内障目盲萧氏子痘后目有白翳曰此痘瘢也治之无功果盲徐淑道痘不靥用陈氏木香散一服曰误也必损目矣果盲其一周氏女痘后目闭不开曰痘顺无余毒必羞明症也乃试之向暗则开向明则闭不流泪此肝火邪未除耳用羌防归尾川芎柴胡蔓荆密蒙花生甘草淡竹叶一服目开遍身痘瘢肿凸再用四物汤加荆防人参连翘甘草而愈周氏子九嵗痘后出外忽头肿两目不开此非毒乃风热也用羌防升柴芎归藁本蔓荆细辛甘菊黄芩治之愈王肯堂治从子懋铻痘后两目生翳羞明特甚窻牖皆以衣被覆蔽就明展两眸视之则白膜已遍覆黒睛泪如泉涌婴科眼科投药不效束手告技穷矣乃闭户而思目者清阳之所越也忽焉而有翳膜是浊隂犯之也浊隂安敢与阳敌故羞明特甚乃以黄茋助清阳之气为君生地当归养目真血为臣羌独防芎芷甘菊薄荷升清阳黄芩猪胆汁车前茯苓降浊隂为佐仍间服泻青丸八剂而目开翳已去矣凡眼科㸃洗药概屏不用橄榄核磨汁敷上皮而已葢婴㓜柔脆㸃洗之药必有所伤故也费建中治一女三嵗痘稀而绽突红润似可弗药但烈热如炮叫喊不絶左目掀肿如桃以大黄生地荆芥甘菊赤芍黄连木通地丁青皮自三朝及十四朝始身凉回好目亦无恙痘徐仲光治一儿痘稠密未起发而唇先黄熟目先虚闭咽喉肿痛不能饮食徧身痘俱平暗幸正頞匀朗眼眶口唇虽肿而红活以甘桔汤加牛蒡连翘山查荆芥陈皮人中黄等清利咽膈解其脾毒而愈一儿痘四朝稠密未起胀而口唇先黄熟乃内溃之恶候必为唇刺幸余痘光泽脚敛脾虽受毒根本犹固以补中益气汤去白术加牛蒡连翘山查继以保元汤理中汤而愈一儿痘稠如缀粟平塌娇红血散不附唇口肿硬剥落一层又一层皮薄空浆破如血汁溏泻烦渴皆为逆候但能食安静有胃气也用参术连各二钱日进三服十四朝肢厥脉沉静如死状痘皆倒靥心胸尚温收日渐甦而愈痘徐仲光曰一儿患血热痘后身发热口臭成疳溃脱上龈门牙左顋盘牙唇红干裂左颊下亦红肿如发毒状湖州沈三春外用抑阳散加葱汁酒浆调敷肿处若靣肿而带青紫色为实热必成马疳溃颊不治矣今虽肿而红活知为另发痈也内服犀角羚羊角黄连黄芩元参生地牛蒡桔梗甘草白芍花粉木通紫花蒂丁及牛黄散一二服或煎银花一两入广胶一钱间捣甘菊花根叶汁冲入服之靣肿渐平身热渐退外吹牛黄一分珍珠三分黄蘗青黛人中白硼砂猪胆制各四分不易敛加乌梅炭三分血竭二分龙骨一分因体虚又加人参象皮灰三黄制芦甘石各四分又常以醋调雄黄末软笔㸃入溃窍中延至月余而愈痘徐仲光治一儿患血热痘先用寒凉芩连犀角起发灌浆头靣身背俱浓但两腿靣凹陷不起用参茋托之反见热渴燥烦大便溏泄多次咽喉肿痛改用清咽利膈山豆根麦冬川贝桔梗元参防风僵蚕山甲当归白菊红花生地山查陈皮蚯蚓牛蒡川连黄芩甘草而愈一儿痘后咽痛壅塞不通此余毒留于心肺邪热不泄风痰壅盛先以桐油探吐服驼原散甘桔汤连翘牛蒡射干元参而愈一儿痘后真隂不足二火上行咽喉肿痛有以寒凉治者愈而复肿原其火为寒鬰先以附子理中汤驱其寒次宜壮水之主六味地黄丸加知母麦冬元参治其本治外吹葛槿散而愈一儿痘后脾胃不足隂火上炎咽喉肿痛以四君子加甘梗知蘗川连牛蒡而愈一儿痘后咽喉成疔以柴葛地蜈蚣等分煎成加犀角磨汁和服而愈万密斋治马氏子五嵗痘不起发曰此顺痘也毒甚者则头靣肿毒微者则头不肿非不起发也又唿咽痛曰此痘家常病喜喉舌无疮颈项间痘稀不足怪也以甘桔汤加牛蒡子煎细细咽之咽痛即止痘瘖万密斋媳李氏年十八痘成脓时经水忽行下血块且多未踰日猝失音问之但摇头埀泪凡痘带黒归肾宜有猝失音之症今已成脓饱满红润何以有此逆症思之良乆乃得之经云妇人重身九月而瘖者少隂之脉不荣于舌也手少隂者心也心主血诸疮皆属于心疮毒之火内起于心迫血下行故经血来也舌者心之苖血去则心虚不能上荣于舌故舌萎缩而猝失音也乃以生血散去五味子加当归生地服之顿愈后以十全大补汤调理而起萧氏子三嵗出痘将靥时忽失音啼哭有声但言语重浊不清亮曰此肺热也以甘桔清金散服之而安痘徐仲光治一儿痘十朝外左上龈溃烂外颊红肿外治用抑阳散同葱汁酒浆捣敷每日一换不用纸封内服紫花地丁花粉生地丹皮元参山慈菇贝母翘防蒡芎桔连芩归芍先以银花一两煎汁煎之颊肿口疳渐平月余忽发夜热左腮下生一核大如李色白按之而疼外治硼砂一钱五分胆五分麝半分烧酒薄薄调匀新笔醮涂内服芩羌翘蒡甘芍元参前胡贝母胆草山栀亦以夏枯草一两煎汁煎之连进四五剂而愈痘徐仲光治一痘未尽出而腹痛嗳腐吞酸大便酸臭乃饮食停滞也保和丸二服而愈一痘起胀时不易行浆肢冷腹痛乃血热症而过冷剂理中汤加肉桂木香炮姜一剂而愈一痘后伤食腹痛本中气不足宜补泻间施香砂保脾丸又补中益气汤调理而愈一痘后能食易化腹痛此胃热易饥脾弱不能消磨郁积而痛也补中益气汤加芍药木香黄连治之而愈一痘浆足不易靥腹胀发热靣赤午后益甚按之腹不痛乃脾虚血少也归芍六君子汤加陈皮枣姜数剂而愈费建中治钱铨部女平时内热柴瘦仲夏痘而炽热腹痛异常不能转侧口极秽紫滞稠密但不细碎幸初起毒虽恶未有定位以大黄四钱石膏七钱生地六钱黄连一钱佐以山查荆芥葛根赤芍桃仁地丁红花地龙临服和猪尾膏盏许服至六日色渐肥红放白腹痛少缓余未减仍前方至九日浆甚充而腹痛炽热尤甚眼封而角流血谵语不寐不食前方加犀角倍大生地石膏减猪尾血临服以化毒丹调入牛黄一分朱末二分十二日头靣发臭方日进粥三次皆椀许而腹痛与热依然至十八日始大转自始至终一方收效如此治验多矣聊举此以概其余痘徐仲光治一庠友年十八初热腰痛㸃发在頞角红绽光泽心经顺症非肾逆候亦宜滋肾六味地黄丸料加杞子杜仲与升发之药间服痛止痘出至六朝烦渴谵妄唇燥舌黒睡卧不宁此乃肾水不足以制火也保元汤加归芍冬杞枣仁龙眼肉间服八味地黄丸加麦枸杞渐愈有一症同但补阳而不滋隂竟枯涸疤粘不脱而死一儿初热腰痛如折此折腰痘也强以荆防败毒散发出㸃如蚤斑口鼻出血而死一儿初热腰痛连背嵴不能转侧㸃见左耳侧及腰左一㸃如筯头大平而紫又舌中心一㸃疎而黒此肾毒逆候也急以四牙散发出紫黒㸃五日死一儿孟夏发热腰痛甚见㸃稠密紫黒幸有神而胃气强元气实虽逆而尚有生理四朝以四牙散一服又化毒散送下地黄丸二服次日痘起但色未转以黄连解毒汤加柴蒡归芍地黄而愈一女年十四痘正浆足忽腰痛不能转侧此经血去多之故六味地黄丸加归芍续断杜仲治之而愈一男子年十八痘后四十日外忽腰痛极两手撒撇目开无光汗出遗尿喉声如锯六脉浮大此恣慾房劳而隂阳离决也以艾灸气海六十二壮四肢活动又以独圣汤频服及八味地黄丸而愈一男子年二十痘后腰痛左尺脉微弱房劳所致也以八味地黄丸补中益气汤相间服而愈一痘不起而腰痛缪仲淳用人参芦三两煎服一吐而痘起痛止毒在下吐以升之吐有发散之义也一好痘绽朗而色淡红两腿痛甚腿亦属肾此隂虚而毒乘之也活命饮二剂痛稍止十全大补汤六味地黄丸间服而愈此症不早治及四肢厥冷则变黒变紫而死与腰痛之逆相不可轻视之也一儿痘后足胫痛甚不红肿气血虚不能荣养筋骨也归芍四君子汤加牛膝独活苡仁桂枝连进数服而愈一儿年十四痘后腰嵴痛不能俯仰午后潮热此骨髓枯少水不胜火肾气热也灸崑崙穴中脉穴各三壮又以六味地黄丸加独活及补中益气汤间服而愈万密斋治一富家子年十六患痘发热腰疼问曽婚否曰未也连进人参败毒散二剂痛止痘出而安若曽有房室者不可治也李季虬曰顾叔夏次郎出痘而先腰痛予断以不治果殇施季泉曰凡成婚或破阳后出痘而腰痛者可疗童子而腰痛是先天之水不足也不治费建中治章继美年近三旬季冬忽腰如杖昏愦如迷问之不答身体振振肉瞤筯惕痘之象也但腰如被杖其症必逆用大黄山查各六钱青皮羌活桃仁各二钱佐以荆芥干葛元参乘初起预攻庶望转机于万一若见痘肾已受伤无及矣自申至夘连服二头煎次早发出如芥如砂色焦紫上下无容针之隙形色既逆神情又恶辞勿治因苦恳乃用大黄八钱石膏一两黄连二钱生地两半佐以荆芥羌活葛根牛蒡红花桃仁蝉蜕等加白颈地龙每剂十条又以猪尾膏半盏和入连进二剂次日如芥如砂并焦黒色即退颗粒分明红活但密而神昏热炽前方服之九朝虽圆绽如朱浆黄如臈而昏热如故大便日六七次而不畅水米不沾议者谓寒凉大过曰如果荡涤伤胃则气血乏矣浆何由得至十日正靣有回意仍不思食乃用大黄石膏各一两生地两半黄连山查四钱佐以牛蒡荆芥甘草十二日胃忽开神爽热和十五日诸症悉愈痂如松皮后又口疳齿牙几落又服牛黄朱末并黄连解毒汤十余剂渐愈月外又发血风疮身无完肤将百日始霍然是症当危疑之际旁议纷纷幸病家有识故得收效云痘徐仲光治一儿痘后溏泄腿肿睡卧不宁足三隂虚也四君子汤加陈皮归芍枸杞泽泻石斛川牛膝继以八味丸而愈一儿痘后劳役痢虽愈而胫膝结核成鹤膝风此足三隂虚邪袭之也驱风散间八味丸一儿痘先从脚底出起逆上至头靣回至心窝内攻而死此症早治俟其头靣出齐重用升提保元汤加川芎及先䕶心以黄连解毒汤一剂使其起灌收痂自上而下可保无事续名医类案卷四十续名医类案卷四十一钦定四库全书续名医类案卷四十一钱唐魏之琇撰痘徐仲光曰一痘养浆而内却无水干涸空虚此气虚伏陷也若得人事清爽饮食如常痘无损处宜补中益气汤归茸汤主之若喘胀呕泄烦闷外剥者不治一痘浆充满根血淡红痰涎壅盛日晡潮热皆谓气不足以保元加芎归贝母陈皮治之不愈不知此乃隂虚火甚生痰也以六味地黄丸料内加参附肉桂温之而痰絶热去又与补中益气汤而愈一痘浆充满痰盛少食便溏此乃脾胃虚弱不能运化精微津液凝滞所致以六君子汤加炮姜一痘浆足忽泄泻身冷自汗此乃脾胃气虚也以保元合附子理中汤愈或加肉果一痘浆不易充足而色淡白亦脾胃气虚也以大保元汤主之又归茸汤益之一痘浆足而色不易苍臈乃脾弱之故脾主结痂也用保元加白术白芍陈皮官桂莲肉收厚靥而愈若收如麫薄只以参苓白术散主之一痘七日无浆倒靥独根窠敛束以保元加山甲官桂又以水杨浴洗头靣手足良乆复起成脓而愈一痘九日平靣平塌无浆自口以下俱红绽能食便溏乃元气不足不能上升于靣以保元加白术白芍官桂肉果升麻十一朝空地补出赠痘俱行浆又与异功散而愈一痘正靣浆足结痂身肢无浆能食便溏完谷不化乃脾隂不足不能以充灌用参术白术散加附子兔丝肉果又与河车散而愈一痘八日空殻无浆因气血不足不能振作以制其毒用补中益气治之发疔四五处而愈经曰发痈发疔者生也一痘八日倒靥灰白色泄泻烦渴咬牙寒战此乃气血虚寒也以异功散治愈若治之不止反加昏闷者死一痘八朝顶陷浆滞不行色见焦紫乃风寒壅腠理气滞血凝之故宜升提发散之剂内服紫苏饮外浴水杨汤使药气借汤气上升毒随煖气而发若儿弱只浴头靣手足痘即光润随服补中益气汤调理凡用此汤须量气血充足的为风寒所闭则可浴若浴后不起又加闷乱者死一痘养浆时昏睡不甦便溏能食乃脾主困因便而脾虚倦息而昏睡也归脾汤加白芍山药米仁莲肉愈一痘浆充足忽尔一齐结痂干紫能食便调此是火迫而收之太急乃倒靥也投以补兼攻发之剂十四日四肢肿痛成痈脓成毒化若不食便溏哕呛则为内虚倒靥毒归于内喘胀而卒一痘浆不易充足根血赤色烦渴溺濇舌燥便秘皆云气虚而津液不足以保元加麦冬治之愈甚浆滞不行此乃血热未解温补反助其邪乃火盛水涸之义更以犀角地黄汤又四顺清凉饮利之前症悉平浆满而愈经曰毒未尽解而温补则毒藴盛而不能化浆也一痘九朝而死弃之沙滩视其手足动掣色虽焦紫形尚绽突乃毒火闷瞀一时而死得水气而火减故复甦也抱回治以犀角地黄汤而愈亦有得土气而解者一痘七日根窠赤痛便秘溺濇烦躁饮水或用清解之剂未应乃热毒内郁也以大黄当归赤芍甘草之类一剂又与犀角地黄汤而愈一痘养浆时大便下血或尿血或神昏不醒或多睡葢心主血血虚邪乘而入心神昏乱之故宜犀角地黄汤安神丸若治而不已者至二十日而卒若毒尽外出当以补中益气汤加麦冬枣仁一痘浆足脓俱紫黒热甚便秘乃血热毒壅也以黄连解毒汤加翘蒡愈一女季春患痘妄言卓立日夜不得眠睡至七朝尚未安宁视其形色俱顺而妄言卓立者心胆火炽也以犀角地黄加柴胡龙胆治愈万密斋治汪氏子痘出脓成时头靣腹背皆饱满惟手足自肘膝至掌指犹未起发曰脾主四肢此子脾胃何甚弱也乃由去胎失乳故用建中汤加黄茋防风一服尽起胀作脓矣其家信奉鲁湖黒神此子寄名于神未出痘神先降坛云吾保汝子痘出必少至是痘出甚密乃以计逐之使去痘徐仲光治一痘浆足结痂忽尔紫黒秽气也以十全大补加木香治之而愈一痘收痂厚而干黒身热咳𠻳乃风寒客肺也麻黄汤得微汗而愈一痘痂如麸薄粘皮不脱昏睡内热乃脾虚少血之故以调脾养荣汤治之一痘收靥干黒粘皮不脱身热烦渴睡卧不宁有以气血不足大补之四七日枯藁而卒一痘如前以犀角地黄汤加翘蒡治之火渐减而诸症悉平痂疕渐脱而愈此乃毒火弥炽之故经曰火盛则水涸此之谓也一痘痂厚而干黒粘皮不脱身热烦渴谵语妄言睡卧不宁乃隂虚火甚也以四物汤合生脉散加枣仁一痘清浆结疕如麸乃正气不足不能化毒尽解以补中益气汤加山药治之两曲池发痈成脓而愈一痘靥淡白如麸便溏减食乃中气不足用参苓白术散加肉果陈仓米愈一儿九嵗出痘匀朗绽突九日浆足能食便溏乃恃其顺而恣与之食以致肚腹胀痛停浆色滞用消化药而便行安和痘浆不长乃食物虽消正气受伤当与调脾益气助浆收敛竟不从治延至十四日渐内虚倒靥浆复化为水而始行补气不效喘胀而卒一痘至十日十一日头靣将结痂脓浆尚未充足只是气虚不能托毒于外急以木香散加黄茋蝉退而愈一痘十二三日上身已结痂下身尚灰白不充满头温足冷以木香散加附子酒茋而愈一痘至十四五日偏身结痂而充但是足下未焦寒战咬牙以十全大补汤加附子愈一痘至十五六日脓疱充足当痂不痂又作寒战咬牙只是不足治以温补一痘如前顶突根绽此是阳火有余胃气大热也服白虎汤一剂而愈一痘痂脱尽正頞一痘溃而不敛四九日作痒破出臭脓而声哑闷乱而死痘痂尽脱头上一痘不敛二十八朝忽痒甚出蛆盏许亦声哑闷乱而死万密斋治胡氏长女痘甚密脓成过期不靥此女平日脾虚食少性不服汤剂以钱氏异功散加木香青皮蜜丸米饮下调理而安胡氏子痘甚密脓成不靥渐至溃烂自起发以来未得大便此里热郁蒸故不成痂欲下之彼谓此子素弱不可下时有术士符水甚验乃书一符焚而服之少顷腹中呜而利下清水衆皆称妙因思乆未更衣岂无燥矢至次日痘益溃烂乃用胆导法下燥矢三十余枚如弹子大衆又笑曰此法更妙痘即收靥至腰又不收葢大便下后人未行也再用胆导去燥矢十四枚后皆溏屎痘尽收而安一小儿因渴饮水过多湿伤脾胃不靥以四君子汤人参补中白术燥湿茯苓渗水甘草解毒加防风以胜皮毛之湿白芷以逐肌肉之水桂以利闗节而去寒水之邪砂仁以温胃止渴调理而安一小儿大便不通热蒸于内而生湿致浸滛不能成痂用当归稍生地以凉血麻仁以润燥酒大黄以泻热开结生甘草以和中得利而安一小儿泄泻不止食少此里虚不能成痂用陈氏异功散合肉䓻丸而愈蔡氏子痘密脓成过期不靥靣疮溃肿起止呻吟呛水吐食语音不清或谓不治视其靣疮肿起正在贯脓遍身皆然非倒靥也呛水呕食者口唇肿硬吞嚥不便非咽喉溃烂也语音不清者鼻中壅塞气不得通非失音也疮毒尽表病里和可治也用苦参酒浸牛蒡白蒺藜何首乌荆芥穗等分为末酒煳为丸淡竹叶煎汤下调理而安时隣居一儿症同谓不可治或问故曰彼过期宜靥此未成脓不宜靥一也彼肿胀犹实脓血此则靣平目开皮脱肉干二也彼喉舌无疮此则咽舌溃烂呛水失音三也彼私与蔡氏求药服之无效死胡氏女十三嵗痘甚密或与参芪大补之二十日后过期不靥已溃烂幸非倒靥乃温补过多里邪尽出表毒不解急宜解表勿使皮肉腐烂不信又踰五日不收乃用荆防升麻以解表白芷以蚀脓逐水连翘牛蒡甘草解郁蒸之毒肺主皮毛因黄茋之补肺热已甚时值夏火正旺之时用黄芩以泻肺中之火解时令之热调理一月而安卢文学妻李氏痘甚密未及成脓靣疮自破皮肿脓聚气多腥臭过期不靥饮食渐少锁喉呛水曰形症俱恶恐不得痊二十余日殒一小儿靥后又出一层小痘其家惊忧曰佳兆也痘科云轻者作三四次出大小不一等重者一齐涌出此痘最轻且无余毒发已尽矣果然吴氏子三嵗出痘毒气有余谷气不足食少故不靥也问服何药曰无药可解能食则生不能食则死次日思食所食且多曰死急矣问故曰谓能食者乆不食而今思食自少加多胃气复也今忽多食乃胃败火盛邪火杀谷名曰除中犹膏之将灭必大明而后熄死在旦夕也果然一小儿靥后痂皮不脱曰此脾肺二经不足也葢肺主皮毛脾主䏎肉其气不足故痂难脱用钱氏异功散加黄茋桂而愈一儿痘后一身尽靥痂皮尽脱惟头与足不靥曰此常候也不必治葢诸阳皆聚于头乃阳中之阳谓之孤阳诸隂皆㑹于足乃隂中之隂谓之寡隂孤阳不生寡隂不育所以头疮不收者孤阳无隂也足疮不收者寡隂无阳也乆当自痊但迟迟耳一小儿痂落后其瘢色白曰此气血虚也肺为气之主其色白当用参茋大补之剂否则有变不信谓痘已收完何变之有一月后大喘而死雷邑丞孙痘落痂月余靣瘢凸肿今始发洩也凡毒自内而外者吉乃用当归稍赤芍荆防连翘牛蒡元参蝉退升麻作散淡竹叶煎汤调服安一小儿落痂后瘢内凸起作痒此风热也用人参败毒散加荆防一服安后有患此者用荆芥败毒散加人参服之外用水杨汤皆效一小儿落痂后瘢肿复成疮乆不愈此痘毒疮也由犯手挦搯不得自脱故皮肉受伤而复作疮以苦参丸与服效一小儿落痂后瘢毒不平曰痘家戒食姜恐靥不齐瘢不平也问之果然王氏女痂落遍身尽白色不红日夜啼哭遍身潮热不思乳食曰此症若不急治或一二月或二三年必致成疳而死不信后果殁后其子亦患此令服十全大补汤数剂又与三合汤治之其热即退哭亦止痂肉色尽红方止药人服加减八寳汤全愈一小儿已脱痂初无他苦一医视其目睛无神带白曰不可为矣逾日亡痘徐仲光治一血热痘初失凉解至五六日方服芩连归地翘红才起胀灌浆至半浆又不服药九朝变黒归肾靣唇腰脚皮内俱黒仍用前药加金汁及人牙散势少缓又用黄连生地红曲各钱木香三分灯心钱次日加犀角连翘黒色俱散唇眼俱清前方连进四剂而愈万密斋治吴氏子磊落红活顺痘也其儿脾胃素弱起发畧迟或谓其气虚妄投陈氏木香散一剂痘转平不起又投陈氏异功散一剂再延视不可为矣李氏子四嵗出痘十日后痘顶平陷根窠红紫昏睡不食不可救也次日死吴氏女痘将脓靣上有干靥者犯倒陷逆症乃用参茋甘草节归地赤芍银花牛蒡连翘麻黄酒蜜拌炒黒红花子水煎服山甲末且告之曰服后若先干者复起作脓未干者肚壮红饱满空处再出小痘上也不作脓不补空或发痈肿次也否则不可为矣连进三服已干者不肿未干者饱脓空中补出不多手足发痈后以十全大补汤加银花连翘调理而安雷邑丞孙五嵗出痘衣以厚绵围以厚被日夜向火任其饮酒未七日而靥靣目至腰溃烂平塌无作痂者曰此非止是倒靥也亟用疎里解毒之药减去衣被勿近火饮酒方保无事以黄茋白芷排脓托里防风蝉退以疎表青皮桔梗以疎里牛蒡甘草以解毒一服溃疮复胀大便脓涎此毒气中外无留矣戒勿再药恐生化病也董氏女年十九臈月半出痘至嵗终不得收靥精神已昏饮食俱废视之僵卧如死人其脉洪实调匀此本倒靥逆症幸脉洪实不疾不徐今弃症从脉治之若得坏疮复起新痘复出人事清爽饮食如常则无事矣乃用升阳散火汤加黄茋当归木香清皮连进三剂初三日复出一层新痘旧者尽干初五日出尽周匝一身乃渐甦省能言求饮食依期起发至十三日靥后以十全大补汤调理谓痘倒靥必归肾今幸愈尤当防目疾宜预解之不听半月后左目痛不能开果丧明柴氏妇二十七嵗痘甚密脓成时鼻准先干口此症凶也不可治问故曰起发未透脓浆未熟不当靥也况收靥自有次第形色亦殊先自口唇两傍收起漏浆堆脓靣疮皆然自项而下则成疕殻今痘未熟靣靥乃倒陷也自鼻先收失其序也不漏浆者干枯也后三日死痘毒徐仲光治一儿浆足为秽气触倒靥焦黒四肢肿痛幸其能食便调正不留邪必发痈也用内托解毒之剂而愈一儿七朝痘顺有行浆之势两臂膊肿大如𤓰幸能食便调此少阳经虚毒滞不散也补其阳而肿自愈用参茋甘桂归芍陈芷羌活人中黄治之浆足肿渐消而愈一儿痘症相同不补浆虽满痂肿处成脓竟损一目一儿五朝两臂肿痛用解散药而浆不充毒不退反寒战作痒危甚此急治其表而失于补托也保元汤加丁桂术橘治之浆足而痂后以托解药其毒成脓而愈一痘密而内强过于补益而生痈肿烦燥口渴便秘以三黄丸利之再用清解之剂调理肿消而愈一儿患痘痈于小腿嵗余尚溃腐不能收口此至隂之下无阳气充拓脓血既乆气寒虚弱宜补助元气千金内托散加牛膝㯽榔土茯苓首乌溃出一嫩骨渐收口而愈葢毒乆不散凝结骨中与地四生金之义同一儿痘毒流注四五个于肩臂痂如麸薄少神粘着不脱此气血不足也十宣托里散外用针刺破又玉龙膏铁箍散围吸筒吸脓而愈一痘毒出清水六脉微弱元气虚寒保元汤加桂附白术调理而愈一痘大腿肿痛此毒火郁于肉分丹肿也用归芍丹地翘芷木𤓰大黄一耳后赤肿结核寒热头疼体痛此感冒不正之气所结乃时毒也十神解毒汤治之而愈一痘浆虽满而四肢清薄水痂薄如麸十二朝两肩臂肿痛有谓余毒而用养血解毒而惓怠毒亦不退此隂虚而毒滞不化也宜大补气血而兼解毒得气血调畅则毒归一处成脓而化矣四君子汤加陈芍归芷羌翘银花大剂加减调理而愈此症若専用解毒致伤脾胃而泻呕厥冷耗散真元者附子理中汤加肉果木香得肢热疼肿又四君子汤加金银花黄茋白芷而愈若専解毒而不固元气只以围药敷涂肿虽退而毒内藴非损手足必腹胀喘急而死矣万密斋治周氏女出痘发热五日余未见痘出但背上发一肿毒曰不可治也非痈乃痘母也三日后果卒张氏女痘起发止空殻此气有余而血不足则在肝经用四物汤小柴胡汤虽作脓亦未饱满而收曰凡痘疮不成脓或脓少者皆发痈毒此足厥隂肝病必发顶疽果然施季泉口授一家传秘方治痘后毒如神人参茯苓银花犀角各三钱甘钱五分羚羊角钱珍珠八分蜜丸每服一钱日一服万密斋治胡氏女痘不甚密亦不十分光壮饱满素畏药不肯服收靥时一片薄殻逆症也足膝发痈毒与药一饮而尽曰病不可为也问故曰脾主味开窍于口经云口利则知五味其平素不肯服药今一饮而尽是不知味而脾败矣况膑膝乃脾所主脾败则不能成脓或针之果然清水次日死夏氏子痘后手足发痈靣色黎黒精神疲困饮食且少曰儿痘未得起壮收靥太急今发痈毒仍倒陷归肾也必不能成脓而死果然一小儿痘后发痈用十全大补汤如连翘银花治之愈葢其痈已溃故用是方凡溃痈以是治之无不愈者一小儿痘后发痈用解毒内托散调理而安蔡氏子痘后卵肿曰此厥隂肝病用小柴胡汤加青皮木通查肉调理愈费建中曰一儿痘止八十三粒或以轻缓之剂按日期规则投至十六日咸谓收效矣延至二十六日邀视则两目张皇如临白刃干呕不止愁楚非常隂嚢两旁有小毒桃核大隠于肌肉色且黒黯此余毒闷焉者也辞勿治是晚即死一儿半週痘甚稀颇红活惟身热如火浆后躁乱霎时收敛红晕焮赤痂甚焦燥腰及环跳发两痈如掌大硬如石肿如拳又小疔甚伙以必胜汤日二剂胭脂调化毒丹贴之疔渐退痈亦脓溃以忍冬解毒汤加地丁当归收效痘徐仲光治一痘后痂未尽脱遍身黄肿壮热腹满溺赤者乃脾胃素有湿热而兼余毒不尽也宜消积渗湿解毒以五补散加米仁连翘山栀竹叶防风白术苍术厚朴茯苓一痘后浮肿皮薄而光手按成窟咳渴便濇仍痘后饮食伤脾脾虚不能制水水溃妄行浸渍脾土渗透脾肤故肿耳其喘咳者水妄行不能制火火盛刑金也又曰水气上行侵肺最为难治其小便濇者由金为火尅失其降下之令不能输化也治宜补中行湿清热利便之药以实脾饮五脾散石千散治之一痘后遍身发肿余毒攻冲也以满天星草同水杨根银花马兰头各捣汁和匀服满天星叶如芫荽多生墻下隂湿之处一痘后小便不利腰已下肿乃脾胃气虚不能制肾水水溢下焦故也当利小便以五芩散间服牡蛎散又六君加泽泻一痘后遍身赤肿发为赤游风者乃余毒不尽解而又恣食煎炒辛热之物熏蒸肠胃热与血搏而然宜犀角解毒汤一痘后腮颊赤肿为遯毒风者乃客风畜于皮肤流注而为顽核赤色也内服解毒汤外敷玉龙散一夏月痘浆足收靥溺赤短濇外肾肤嚢赤肿通明乃膀胱热甚毒气流结于小肠以八正散又化毒汤治之万密斋治一男子年二十余甚密起发时肿异常靣如钖饼形状可畏喜其饮食如常大小便调安静而睡或欲投木香散曰痘疹无疾不须服药色白者痘出太多气血不能周徧也数日后自收靥矣果然一小儿痘甚密不甚起发靣如钖饼食少而渴或欲投木香散曰儿无吐泻里虚之症不可用也乃以保元汤加当归赤芍防风桔梗牛蒡调理而安一妇人年二十四五痘甚密靣肿甚身无完肤七八日后眉心唇上有成血浆者或谓正当作脓之时曰未也靣疮带赤犹是血色未曽化水遽尔成脓此恶候也后必溃烂而死果然唐大尹子年十二痘靥后右肩发红肿非毒也或以针刺之其手遂不能举视之其手不痛但软弱无力不能自举必用左手持之乃能举此血热气虚也葢肝主筋资以养寒则缩热则胀惟补气养血则愈用参茋术草芎归芍川断木香桔梗苡仁防风为末山药煳丸服半月而愈一小儿痘后洗浴靣目一身俱肿此水气也用四君子汤以补脾去湿加黄茋以实表防风以胜肌表之湿麻黄以逐脾间之水一服肿减半再以钱氏异功散加猪苓泽泻而安痘徐仲光治一痘后烦热喘胀便溏溺赤嗜卧此暑伤气分清暑益气汤而愈一痘便溏食少嗜卧亦脾胃虚也六君子汤加香枣仁而愈痘徐仲光治一痘后嗜卧烦热喘满溺赤便溏时值长夏脾胃不足之故用清暑益气汤治痘后倦怠嗜卧便溏减食皆由胃虚不能生气脾虚不能生血运令不行化工失职宜六君子汤加枣仁木香一痘后嗜卧唿之不醒昼夜皆然乃气虚脾弱清气不能上升也以五味异功散加归芍又与归脾汤愈一痘后炎暑嗜卧怠惰食少口燥咽干肌肤枯瘁乃脾胃虚元气弱不能实四肢充肌肤而润皮毛也况值长夏热伤元气以补中益气汤合生脉散治之万密斋治一小儿痘后发热不止食少喜睡又黒黯乃痘毒内陷也因问其脓水必清痂皮必薄果然不成脓不结疕但水出皮脱而干曰凡痘初出壮热昏睡常候也今既收则当邪尽正复热退食加神爽乃俱不然不可治也后忽昏冒死痘徐仲光治一痘烦热口渴能食易化不作肌肉此气血虚乏心火亢而上乘也经曰火炎上则土燥多食亦饥虚治宜气血兼补单日服五味异功散加黄连木冬知母双日服四物汤亦有治之不应为毒火烁隂津液枯涸而死一能食枯渴肌肉不长精神憔悴脉来乘缓此乃脾胃不足东垣曰胃伏火邪于气分则能食脾虚则肌肉削又曰脾胃虚寒则元气不足以补中益气汤加黄连一能饮食易饥不长肌肉此因胃阳有余脾隂不足故胃食善消内经曰二阳结谓之消二阳者胃与大肠也以小异功散加黄连白芷治之以泻二阳之热也一痘后靣白唇赤肌肉羸瘦皮毛枯藁潮热往来虽食易化乃疳劳之候皆由痘后饮食不节脾胃过伤东垣曰脾胃虚弱则元气下流隂火上乘其土位治宜健脾为主而兼以清热之剂则脾土固气血滋生诸症自平以归芍四子汤加石斛麦冬地骨皮银柴胡等剂又六味地黄丸加参术当归枸杞子五味子间服异功散一痘后靣白无精光口气冷少食羸瘦乃胃气虚之候以六君子汤治之一痘如前兼以便溏胀漏即用六君加炮姜木香一门命火不能生土而成是症者用六味地黄丸一痘后渐黄瘦靣肿身热肚大吃泥吃米此由痘后饮食伤脾愈而复伤乃脾疳之候也治宜养正而积自除以肥儿丸治之续名医类案卷四十一续名医类案卷四十二饮定四库全书续名医类案卷四十二钱塘魏之琇撰小儿孙文垣治仆子孙守以麻咳𠻳无痰上唇厚肿体热大便燥声哑以麦冬知母𤓰蒌甘草白芍桑皮地骨皮石斛枳殻服后𠻳减其七乃去𤓰蒌枳殻以其大便已溏加生地当归苡仁调理而安程氏子七嵗中麻一月余矣发热如故咳𠻳声哑肌削骨立头发尽秃衆医束手孙见之曰若谓此儿不治耶此麻后虚热成疳以大芦荟丸治之可万全也病家初不余问者谓非㓜科専门也不知此特大方家余事耳为制药与之未服尽而病瘳吕东庄治钱氏子五嵗病诊泄泻儿医谓瘄最宜于泻不复顾忌以清火为急寒凉纵进病势殊剧吕视之靣色两颧嫩红时咬牙喘急口渴甚饮水不絶脉洪缓如平壮人曰脾急矣速投人参白术当归黄茋陈皮甘草茯苓木香以救之一剂觉安或阻之曰误矣小儿有専门岂可令腐儒治之吾所闻瘄病以发散清凉解毒为主今半身瘄潮热未退而用温补必不救矣其家惧遂不敢再服间三日其父复来见曰诸症复如故如何吕曰岂有是理哉君戏我耳曰日来实不服君药乃述其故吕曰君试急归儿天柱骨倒矣别去顷之驰至曰果如公言奈何急服前方何如吕曰前方救虚也今加寒矣非桂附不能挽也曰颧红口渴喘急饮水俱是热症而公独云虚寒何也曰隂竭于内阳散于外而寒凉复逼之也阳无所归内真寒而外假热此立斋所发内经微㫖非深究精藴者不能信也乃归而违衆服之一剂而天柱直二剂而喘渴止三剂起行嬉戏户外冯楚瞻治沈氏儿发热数日见麻疹才一日靣上尽没神气困极蚘从口出不一而足数日不食下泻上喘唇口焦裂五心壮热手足指尖皆冷脉细数无伦两尺更弱咸谓疹毒归脏胃热故蚘连出也不知神气欲脱五脏俱困脾虚不能纳谷虫无所食又兼虚火熏蒸脏腑燥热虫不安而出耳况诸斑疹多由内伤失调脾胃不足是以荣气逆行隂覆于外血盛气壮则红而焮发血虚气弱则色白而隠伏有何毒之轻重乎靣上退缩者阳虚不能升发也喘促者气短难续也唇焦者脾津耗竭也五心壮热者隂亏火烁也泄泻不食者真火衰而脾不运也寸闗细数尺弱者气虚血虚虚火上浮而不藏也急则治标缓则治本今者之急本气欲脱也倘谓麻疹余毒解利清托恐神气先尽矣乃以熟地六钱丹皮一钱麦冬三钱牛膝二钱制附六分一剂假热全消真虚毕露神气更倦此隂已少复当补气以助其发生前方另煎人参二钱冲服神气渐爽喘促全安饮粥㣲呕乃胃气乆虚之故也再用前方加炒黄白术二钱去丹皮参汤冲服三四剂全愈愚按此与吕症大同小异要是百中一二未可执为程法也大抵麻疹之发本诸肺胃治之但宜松透一切风燥寒热之剂不可入也余常遇表散过甚绵延不已者一以生地杞子地骨麦冬蒌仁沙参等味三四剂必𠻳止热退而安髙士宗长男六嵗次男三嵗于元旦次日俱发热见疹即用清透发之剂次日畧増十数㸃究不畅逹心以长男七月而生先天怯弱问其胸腹寛否曰饥甚口味何如曰淡甚因知其虚遂投茋术参甘桂枝红花一二剂次日透发遍身热稍退而人情犹烦躁夜发热频咳𠻳至一月而安由见㸃之初过服表剂虚其经脉故也次男㓜稚致问不能以上冬痰喘服麻杏桂枝石膏一剂而愈谓其禀质畧强其疹不透必寒凝毒甚因与苏麻前杏黄芩石膏药红㸃不増又与紫苏葱姜芫荽等熏之熨之疹总不出同道俱云舎透法并无别法至五六日吐蚘或曰此热极生虫可服牛黄散牛黄散即大黄末也一服而痰喘止神气稍平却自是不能言矣计无所施针百㑹穴开其瘄门服西黄分许及诸单方观其形症实不能生友人张卫生曰此大虚大寒症也今既无言又不能食恐无济矣勉投参附究无挽回经云一逆尚引年再逆促命期为医者可不鉴诸汪氏子出瘄已三日自用前杏麻黄石膏药一二剂疹出二十㸃余不能再増心胸烦闷乞髙诊髙曰若再攻发则败矣急与芎归茋术桂苓红花一剂而热退身安凡治疹调其气血和其经络寒凉攻发概置不用则屡治屡效也吴题先子甫二嵗出瘄儿医攻发不透髙视之知其虚也曰若但发瘄瘄断不出必至不保惟有温补之剂益其脏腑安其肠胃助其气血方可遂与茋术姜桂归芍苓廿银花红花诸味一剂而安次日仍用原方加人参一钱又连服独参汤而愈夏氏子出瘄色紫黯神气不宁髙曰此症大凶治须得法连㸔二次皆用温散药次早其家人走告曰口㕱虫另有药否曰昨二剂俱服否曰尚存一剂因与附子八分令加入煎服自此遂无音耗越三载至其家见其子长大因问昔年出瘖吐蚘何由得愈曰服药后因无力相延仗天覆庇得以渐愈以上皆医药真传小儿疹徐仲光治一儿身热喘胀以内伤外感治之不效视其背隠隠赤色乃疹也以麻黄汤表发虽出而头靣不出随没而死一儿疹身热似痘候徧身报㸃沈虚明黄锦云皆以为虚也时黄绮云年十二嵗未知医往视独以为疹其父诟之绮云曰儿闻父言疹为肺胃风热今两鼻流涕岂非疹乎已而果然后长遂为明医是以鼻涕作疹者则早得其要领也一儿疹出紫色喘𠻳哕泻不食用解毒饮挑法治之而后愈一儿疹出紫色便秘溺涩烦躁闷乱急以大柴胡汤利之而愈一儿疹不易透知为风寒所遏用桂枝汤加葛根麻黄前胡升发之又用厚被裹之再以大剂防风汤熏于牀下而愈此症亦可用芫荽防风汤浴头靣手足又苎蘸芫荽酒戞之一儿身热头疼骨痛咳𠻳气急呕哕不食乃伤寒而兼山疹也以百祥散十神解毒汤治之愈此症治之小缓疹虽透必变紫黒闷乱喘胀而死一儿疹出腹饱便秘乃内伤所发也以承气下之而愈一儿疹正出而恣食停滞腹饱便秘壮热詀语急以大黄𤓰蒌枳实厚朴黄连甘草等药利之而尚喘𠻳脉迟肢冷以附子理中汤又归芍六君汤治之而愈一儿表散后疹出隠隠肌肉间成片又为风寒所郁浑身青紫烦躁闷乱喘胀欲出不出急用麻黄桂枝汤加葛根以升发之得冷汗㣲出而愈一儿疹半出壮热烦躁喘胀闷乱乃出不透而内攻也急以麻黄甘草桔梗前胡葛根荆芥牛蒡枳殻升发之疹出二三畨得尽透而愈一儿疹隠不振头靣不出靣色青白喘胀闷乱右寸脉㣲此正气虚也不能升毒急用麻黄桂枝汤加人参一钱防风芫荽汤浴法治之而愈一儿疹尽出而壮热秘结喘胀詀语此毒壅犹不尽透也急以黄连𤓰蒌枳殻石膏桑皮知母人中黄等药治之而愈一儿汗出疹透犹喘不止亦邪壅也急以炒黒麻黄加石膏杏仁甘草治之而愈一儿疹时咳𠻳喘急用大小无比散五分至一钱即喘定而睡醒后神安此热从小便而解也一儿仲春出疹用凉药食生梨寒郁而没喘闷靣青肢冷声哑昏晕急以麻黄汤加葛根柴胡甘草桔梗紫苏生姜升发之再覆以被取汗而愈一儿疹发不出喘𠻳烦躁闷乱缪仲淳用西河栁五钱麦冬三钱五分牛蒡三钱五分蝉退荆芥薄荷知母各一钱竹叶三十片甚者加石膏五钱冬米或三黄治而愈一儿疹虽出而喘反甚乃骤用麻燥烈之药火甚而肺火热也宜清金润肺以甘草桔梗前胡牛蒡杏仁元参知母黄芩花粉治之而愈贺知忍少子疹不透极重其家不知尚以肉饭与之仲淳急以西栁两许石膏一两五钱知母五钱元参贝母各三钱竹叶七十片作二剂服而疹尽现徧身皆赤连服四服疹尽出而烦躁犹不止再以石膏三两知母西河栁各二两麦冬三两黄芩黄蘗黄连各五钱竹叶二百片浓煎与服遂定而瘥一儿寒月出疹不透喘胀闷乱烦躁用去节麻黄蜜炒酒拌炒一钱葛根木麦冬贝母前胡知母荆芥元参甘草西河栁一服而疹立透随愈一新婚出疹痰𠻳不止咸谓余毒用清解而痰愈多午后咳甚此隂虚火炽而潮热也用六味地黄丸料加知母麦冬治之而愈一妇新婚出疹其症如前用六味地黄丸料加当归治之而愈一孕妇疹不出热极闷乱喘胀用清热安胎药而热愈甚危剧虑子母难全此怀胎内热故也法当下其胎则疹热解而母命可保矣以表散兼堕胎药治之而愈一孕妇出疹触动其胎胎堕而去血过多疹虽没而烦躁喘闷昏絶乃血脱故也当兼益气用理中汤而甦又用人参一两当归阿胶炮姜荆芥艾叶治之而愈一孕妇出疹小腹痛而漏血此热甚动胎也以升麻葛根汤加荆芥紫苏黄芩白术当归川芎砂仁橘红阿胶治之血止而安一孕妇出疹热极堕胎而难产用鱼胶三寸烧存性麝香一分共酒服立产遇此症最为难治更有横生者用鱼胶一尺如前治法虽产而子不活一产妇疹不易出热甚而去血不止乃气血不足不能逐毒出外也用麻黄葛根汤加人参荆芥白芷当归阿胶治之而愈一妇疹后轻咳朝凉暮热靣色少神肌瘦唇赤咸以气血不足用八珍汤治之细讯其夫知不慎房用六味地黄丸合生脉散与服之又嘱其絶欲百日而瘳柴屿青治候补汪某年二十余因感时气出疹过服石膏等剂身热泄泻两耳皆聋絶不思食脉之两尺微弱舌上干燥毫无津液本属隂亏况大寒之剂不但伤阳亦且伤隂用麦冬五钱滋隂以清虚热陈皮以和胃气加西河栁一钱以清疹毒次日热微泻止舌亦觉润惟左寸脉㣲洪加小生地二钱木通一钱菊叶一钱三日热退思食因是月应选身软耳聋虑不能过堂掣籖谓已平复十九日当投补剂定可全愈后果如言竟得赴选万密斋治吴道松四肢病疹或治之三日疹不出烦躁甚欲用荆防败毒散曰此皆发热之药无解毒之用况天大热又无时令之药一二味在内则阳愈胜隂愈亏隂阳不和此疹之所以不出也以东垣凉膈散加元参升麻一服疹出三日起甘氏子发热疹三日不出身凉神倦坐卧不宁此毒不外出毒火内伏也故烦而坐卧不安用升麻葛根汤加麻黄石膏以发之一服疹尽出色白不红此血虚也用四物汤加防风一服色红而愈杨氏子疹后痢下解血用当归稍生地白芍条芩炒黄连炒人参生甘草枳殻乌梅而愈凡出疹利血者此方皆效钱乙诊睦亲宫中十大王疮疹云曰疮疹始终出未有他症不可下但当用平和药频与乳食不受风冷可也如疮疹三日不出或出不快即㣲发之如疮发后不多出即加药加药不出即大发之如发后不多及脉平无症即疮本稀不可更发也有大热者当利小便小热者当解毒若不快勿发勿下攻止用抱龙治之疮若起能食者大黄下一二行即止有大热者当利小便有小热者宜解毒若黒紫干陷者百祥丸下之不黒慎勿下身热烦躁腹满而喘大小便濇靣赤闷乱大吐此当利小便不瘥者宜宣风散下之也若五七日痂不焦是内热气蒸于皮中故疮不得焦痂也宜宣风散导之用生犀角磨汁解之使热不生必着痂也睦亲宫十太尉疮疹衆医治之王曰疹未出属何脏腑一医言胃气热一医言伤寒不退一医云在母腹中有毒钱氏曰若言胃气热何以乍凉乍热若言母腹中有毒属何脏也医曰在脾胃钱氏曰何以惊悸皆无以对钱氏曰夫胎在腹月至六七则已成形食母腹中秽液入儿五脏食至十月即秽液满胃至生时儿口犹有不洁产母以手拭净则无疾病俗以黄连汞粉下其邪粪之秽此亦知不洁余气入儿脏中本先因㣲寒又遇风寒邪气相搏而成痘疹也未出欲作之时热动五脏则五脏之症先见初欲病时先呵欠烦闷惊悸乍凉乍热手足冷面顋颊赤燥咳𠻳喷嚏者此五脏症俱见也吹呵欠顿闷者肝也时发惊者心也乍凉乍热手足冷者脾也面赤顋颊咳𠻳喷嚏者肺也惟肾无候以在腑下不能食故也凡疮疹乃五脏毒若出归一症肝水泡肺脓泡心为斑脾为疹肾虽无症其后恶者疮变倒靥而黒陷则归肾也此由不慎风冷而不能食内虚所致也今太尉疹子无他症当用平和药为治因用抱龙丸数服愈吴桥治姪孙始孩累日发热蒸蒸惊搐惽愦衆医不知所以桥曰麻也寒邪外乘闭而不出是尔饮药已数中气乃伤药不足恃也当置沸汤一瓶撤其葢令保母抱子坐汤侧稍逺拥被围之汤气自逺薫蒸少饮药内托麻出而解后汪氏子病如子亦用向法并效薛立斋治一小儿患疹作痛发热烦渴欲服清凉饮下之诊其脉不实举指不数此邪在经络也不可下遂用解毒防风汤二剂而愈此症小儿多患之须审在表在里及邪之㣲甚而治之王海藏曰前人云首尾俱不可下者何也曰首不可下者为斑未见于表下则邪气不得伸越此脉症有表而无里故禁首不可下也尾不可下者为斑毒已显于外内无根蒂大便不实无一切里症下则斑气逆陷故禁尾不可下也一儿作痒发热以消毒犀角饮一剂作吐泻此邪气上下俱出也毒自解少顷吐泻俱止其症果消吐泻后脉见七至此小儿和平之脉也邪已尽矣不须治果愈洁古云癍疹之病其为症各异发焮肿于外者属少阳三焦相火也谓之斑小红靥行皮肤之中不出者属少隂君火也谓之疹凡显斑症若自吐泻者慎勿乱治而多吉谓邪火上下皆出也斑疹并出小儿难禁是以别生他症也首尾不可下大抵安里之药多发表之药少秘则㣲疎之令邪气不壅併令其次第出使儿易见也身温暖者顺身凉者逆沈明生治沈翰臣妇咳𠻳发热或认为不足遽用六味地黄汤以滋隂分既而咳逆更剧疹之脉浮且数风热干乎肺家宜用疎表之剂服下遍身发出红疹二剂𠻳差缓而犹未透更用辛凉等味以清表热忽复作泻不已咸归咎寒凉沈笑曰非也肺受风邪邪变为热经云邪并于阳则阳热而隂虚始则疹在欲出未出之际火上炎于手太阳而作𠻳今则疹在欲收未收之时热下移于手阳明而作泻是亦斑疹家常候曷足怪乎行且止矣果越两日而𠻳宁泻止身凉疹退按斑疹之候虽异斑疹之治畧同是嵗丁未湿土司天而春夏之交燥旱殊甚葢犹袭夫昨嵗燥金在泉之余气耳是以初当凉解而不利乎温散次当寒润而不宜于温补六味地黄丸之属虽若相宜然质浊味厚不惟不能逹表抑且锢蔽外邪施诸疹退而余热未清之时稍为近理今初热始𠻳骤然用之是非滋隂乃滋害也况以丸为汤已非古人本意而専投泛用尤乖病变之机自来善用六味者无若薛立斋假使九原可作视近日之汤法盛行能无掩口胡卢哉续名医类案卷四十二续名医类案卷四十三钦定四库全书续名医类案卷四十三钱塘魏之琇撰小儿程世光治宪王诞长子初生时不知吮乳程曰此因难产儿伤气也持人参煎汤灌半匙即吮一舟工生子脆而无皮程令取土数升糁其体即成肌太原王相公始生冷无气母惊谓已死有隣妪徐氏者反覆谛视良乆笑曰此俗名卧胞生吾能治之当活活则当贵但不免多病累阿母耳趣使治之其法用左手掬儿右手掴其背百余逾时嚏下而醒后六嵗中痘公母尝下楼谒巫见一白衣人长丈余闲立凝视若有所言母惊仆楼下以为不祥然竟无恙儿生堕地不啼撃水瓢迫猫令叫即啼又俗称不啼儿为闷寂生旁人唿其父名父应儿即啼有舟人生子无皮人莫能晓适吴门葛可乆出医衆告之可乆就岸畔令作一坎置儿其中以细土隔衾覆之且戒勿动乆之可乆回启衾视之己生肤矣葢其母怀娠舟中乆不登岸失受土气故也按危氏得效方云宜速用白早米粉干扑候生皮方止小儿初生不饮乳及不小便用葱白一寸四破之以乳汁银石器煎灌之立效小儿初生下遍身如鱼泡又如水晶碎则成水流渗用蜜陀僧研绢罗内罗过干糁仍服苏合香丸小儿走马牙疳万密斋孙周嵗生走马疳用尿桶底白垽刮下新瓦上火焙干五分五倍子内虫灰三分䑕妇焙干三分枯白一钱共研末先用腊茶叶浸米泔水洗净以药傅之神效名曰不二散朱丹溪治走马牙疳蚕退纸烧灰存性入麝香少许蜜和敷患处加白尤妙小儿万密斋治郑斗门子初生五日不乳喷嚏昏睡万视之曰此脐风病也一名马牙疳小儿一臈之内尤急乃视其口中上腭有白泡如珠大者三四个用银针挑去之斗门怜惜之情见于面去之未尽次日犹不乳有老妪语以脐风之害乃速万再治且问脐风之病云何万曰其病不可治者三脐腹肿胀大小便不通者名曰锁肚口紧不开不乳不啼而时作搐者名曰禁风环口青色口唇紧撮名曰撮口令郎初病未至困也复以手法去其白泡而安又曰当何用药万曰数日之儿安能任药虽有古方不敢用也曰然则奈何万曰无害矣此病葢初生时洗浴之后脐干未落不谨视之为儿尿所浸及为风寒湿热所侵之故宜急治之但见喷嚏多啼少乳即视其口中上腭有白泡子成聚是其候也随以手法刮去之以软帛拭净其血则脐风不发矣若不知此则其泡流入腹中或为锁肚为禁风为撮口虽有神丹不能救也郑请详记之以为育婴之训小儿赤丹薛立斋治一小儿腿如霞游走不定先以麻油涂患处砭出恶血其毒即散用九味解毒散一剂而愈一小儿患之外势虽轻内苦便秘此患在脏也服大连翘饮敷神功散而瘥万密斋曰一小儿丹发于脸眼中红肿手不可近三日死立斋治一小儿遍身皆赤砭之投解毒药即愈一小儿遍身亦赤不从砭治致毒气入腹遂不救此症乃恶毒热血藴畜于命门遇相火而合起也如霞片者须砭去恶血为善如肿起赤色游走不定者宜先以生麻油涂患处砭之以洩其毒凢从四肢起入腹者不治虽云丹有数种治有数法无如砭之为善常见患稍重者不用砭法俱不救也庄敛之子未及三月乳母不善于养盛暑中拥衾令卧忽患丹毒遍游四肢渐延腹背仓皇来告予曰儿方数月奈何苦之以药急以犀角绞鲜梨汁磨服问故曰犀角能解心热而梨汁更能豁痰且味甘则儿易服别疏方用荆芥穗牛蒡生地丹皮元参花粉薄荷竹叶麦冬生甘草连翘贝母生蒲黄令煎与乳母服之乳汁即汤液矣依法治之一日夜赤渐淡越日丹尽退后率以乳母不戒患惊风而殇马铭鞠传治下部火丹用蚕砂山栀黄连黄芩黄蘗大黄石膏共末水调敷上立效切勿用芭蕉根又方用黄连末密和鸡子清调服马云若遇抱头火丹必砭去恶血方效每用此法治人其不肯砭者多误事立斋治吴刑部静之子甫周嵗患丹毒延及遍身如血染用磁锋撃刺遍身出黒血以神功散涂之查春田用大连翘饮而愈王国戚子未弥月隂嚢患此如前治之而愈金氏子不欲刺毒入腹而死河间云丹从四肢起入腹者不治予尝刺毒未入腹者无不效一小儿患赤游风先用羌活白芷散二剂又用加味逍遥散而愈后伤风热起疙瘩搔破出水或用大麻风药十指拳挛脓水津滛先用秦艽地黄汤手指如常又用易老祛风丸而疮亦愈小儿万密斋长孙生下遍身生疮疥因制一方用乌稍蛇酒浸去皮骨取净肉焙干一钱苦参酒浸切片晒干取末一钱半白蒺藜炒去刺一钱半三味为末酒煳丸如粟米大每服十五丸竹叶煎汤下虫疥灭迹不再发矣一小儿身生虫疥医用药搽之疮尽没腹胀而喘求药于万曰幸未发搐尚可治也乃与雄黄解毒丸竹叶灯心煎汤下利黄涎疮复出而安或问曰虫疥不可搽乎曰虫疥者胎毒也宜用解毒之药使毒散于外不可妄用搽药逼之使反于内也搽疮之药必用砒礵水银以杀虫药毒之气乘虚入里误儿性命切宜慎之一弥月小儿先于口内生疮后延于身年余不愈以土茯苓为末乳汁调服毋以白汤调服月余而愈一儿生下一月后遍身虫疥浸滛湿烂其皮如脱日夜啼忽一日其疮尽隠发搐而死冯楚瞻治其孙因母乆患隂虚夜热之症生下百余日遍体癞疮以生地当归丹皮赤芍萆薢首乌银花连翘土贝甘草鳖虱胡麻土茯苓木通节大剂乳母日夜进服数十剂后湿热下趋两足溃烂清水淋漓指甲皆脱乳母傍人近者莫不𫝊染此先天热毒之气已尽出外矣后于耳后结一大毒此隂虚无根之火凝聚也以八味加牛膝五味煎汤数剂髙肿溃脓而愈自后津液衰涸疮靥干枯或愈或发防其内攻乃以羊肉四两煎汤入生黄芪四钱当归二钱银花三钱炒升麻四分姜三片枣二枚煎与服不及十剂足疮全愈升于头项再服头疮亦痊刘禹钖传信方云顷在武陵生子蓐内便有热疮涂诸药无益而日益剧蔓延半身号啼不乳不睡用鸡子五枚煮熟去白取黄置髪中乃有液出旋取置椀中以液尽为度取涂疮上即以苦参末糁之果神效孙文垣治一儿耳后生一毒肿痛遍身生大疱疮増寒发热与金银花当归尾甘草赤芍连翘僵蚕牛蒡元参两剂而消薛立斋治一小儿自脱胎时两目赤肿或作痒或生翳此胎内之肝火也用芦荟六味二丸而愈万密斋治一儿五嵗每至春时则遍身生脓泡疮此胎毒也戒用搽药恐粉砒之毒乘虚入腹以胡麻服之而愈黄州李四守生子五月遍身湿疥一旦尽干万曰疮出惊止始无忧也连更数医不能治立斋治梁阁老孙甫周嵗项患胎毒俟其有脓刺之脓出椀许乳食如常用托里药月余而愈靳阁老子亦患此待脓自出几至不救吾乡徐内翰子患痘者及时针刺毒不内侵数日而愈小儿气血弱脓成不针鲜不毙矣小儿乳病张子和治一小儿寐而不寤诸医作睡惊治之或欲以艾火灸之或以大惊丸及水银饼子治之其父曰此子平日无疾何骤有惊乎以问张张诊其两手脉皆平和曰若惊风之脉当洪大而强今则平和非惊风也乃窃讯其乳母尔三日前曽饮醉酒否遽然笑曰夫人以煮酒见饷酒味甚美三饮一罂而睡陈酒味甘而恋膈酒气满乳儿亦醉也乃剉甘草葛花砂仁贯仲煎汁饮之立醒万密斋治本县胡正衢子二月发热不乳万视之虽似变蒸非变症也时乳母皆肥健者必因伤乳发热也令损之次日热退而安李立之治一婴儿忽患瘖求治立之令以衾裹小儿乘髙投之地儿不觉大惊遂发声能言问之曰此乳搐心也非药石所能疗其术之髙大率类此一小儿九嵗吐乳便黄身有㣲热万曰此伤热乳也吐作腥气今已成积母曰未食热物乃密语其父曰必伤交嬭得之问何为交嬭曰父母交感之后以乳哺儿此滛火之邪忤儿脾胃正气也不治之必成癖矣葢滛火者肝火也病则发搐癖者脾病也积不消则为癖矣宜泻肝补脾乃与泻火胃苓丸服之而愈御史陈公忽小儿闭目口不出声手足俱輭急延医治之独孟友荆一见便云公子无病乃饮酒乳过多沈醉耳浓煎六安茶饮数匙便醒御史抚掌大笑曰得之矣可谓良医王三峯子二嵗多病万视之曰此乳少病也王曰儿乳极多万不应遂行既而其母验其乳媪果无乳也询之昼则嚼饭以哺之或啖以粑果夜则贮水以饮之复求治曰欲使即换乳母则儿认惯不可换也若不使有乳妇人哺之则疾终难治也不若仍与旧母养之择一少壮有乳者夜则相伴以乳补之乆而惯熟自相亲矣王曰有乳无乳治法异乎曰有乳之疳得之伤乳乃饱病也宜集胜丸无乳之疳得之失乳乃饥病也宜肥儿丸调理一月而安陆养愚治姚明水儿甫一嵗其母无乳乃以糕饼枣柿哺之遂患疳积痢上则口舌腐烂下则脓血相杂治疗半载肉削如柴饮食少进医谓上疳下痢睡不闭目肛门如竹筒指绞已过命闗不可为矣诊之形脱而神在以一指按其脉上浮数而㣲下沈㣲而数其肛似外脱而非竹筒也比上越者不降下陷者不升若升其元阳降其邪火犹可生也先与补中益气汤二琖以提其不足之阳又浓煎生脉散俟冷时时以匙挑灌之间以孩儿茶氷片青黛人中白吹之二日而减旬日全安薛立斋治一小儿目睛缓视大便臭秽乃饮交感时乳所致用四君子加木香藿香治之而安小儿万密斋治楚臬之子九月发热恐是痘疹召万往视之非痘乃变蒸也曰何以辨之万曰以日计之又当有变蒸之期以症察之亦无痘疹之候曰痘症云何万曰痘者五脏之液毒也故每脏各见一症呵欠惊悸心也项急顿闷肝也咳𠻳喷嚏肺也吐泻昏睡脾也身体皆凉肾也今公子无之知非痘乃变蒸将退也次日果安小儿吴孚先治一小儿咽喉忽肿胀痛甚米饮汤水不下危甚吴曰此名锁喉风以银针刺少商然二穴出血其喉即寛与之茶即下咽无苦饮食遂进一小儿不时舌出以清凉药治之不愈吴曰此名弄舌与吐舌不同薛新甫云吐舌者脾经实热而舌长出也弄舌者脾经虚热时舒时敛也照新甫成方用异功散加钓藤钩而愈巢氏云小儿滞頥者涎流出而渍于頥间也此由脾冷涎多故也脾之液为涎脾胃虚冷不能收制其津液故流出于頥也张氏温脾丹主之一法百药煎含嚥其涎自不出亦截法也益黄散亦治此症温脾散亦可万密斋外孙满口生疮咽喉唇舌皆是为制方用蘗连一钱朱砂白五分鼠妇焙干三分共研细敷之立效乃竒方也一儿患口舌生疮所搽所服皆苓连知蘗之类无效曰心热所作苦入心反助其热宜无效乃作洗心散与之一服而安大黄麻黄白术当归白芍荆芥薄荷甘草等分水煎服更用蘗连散搽之一小儿舌上生疮口唇破裂吮乳不得日夜啼哭求治用洗心散入竹叶煎服以解其里热外用蘗连散搽之效小儿舌蒋仲芳治一小儿初患舌碎既而遍身发热或谓伤风停食与发散消导曰无益也服后果热愈而汤水难入乃以黄连五钱煎汤徐徐与之终剂而愈问故曰若先身热而㣲舌碎则因风食发热所致今先舌碎知其心火亢甚加之身热是内热极而火外行耳小儿瘖蒋仲芳治一小儿二三嵗身热惊悸易医六七俱无寸效一日忽作鸦声少顷其音已哑鱼口开张视之欲哭状惟眉头稍皱终无音因以指探其口中唇干舌燥曰心热欲言而不能果有之乎即以黄连黄芩石膏麦冬五味山栀元参花粉知母甘草薄荷灯心竹叶等剉一大剂煎成薄膏频频与之一昼夜而鸦声复出又一日而音始全而愈自后此法活人无数大便三四日不行者加元明粉二三钱尤验惊悸者加金子同煎嗟乎世遇哑惊风俱弃之而不治孰知唇干舌燥终属阳症此法甚善故记之续名医类案卷四十三续名医类案卷四十四钦定四库全书续名医类案卷四十四钱塘魏之琇撰小儿喻嘉言治袁仲卿子因捉蟛蜞仆水中家人救出少顷大热呻吟或与镇惊清热丸散二日遂昏迷不醒胸髙三寸颈软头倾气垂絶无生理矣诊其脉止存蛛丝过指全无以汤二匙入口㣲有吞意曰外症之重不惧但脉已无根不可救也一医曰鼻如烟煤肺气已絶纵有神丹亦将奈何因思此儿受症何至此极请主人及客稍逺待某一人独坐静筹其故良久曰得之矣凡惊风一症乃前人凿空妄谈后之小儿受其害者不知凡几昔与㓜科争论殊无証据后见方中行伤寒条辨后附痉书一册颛言其事始知昔贤先得我心如此症因惊而得其实跌仆水中感冷湿之气为外感发热之病其食物在胃中者因而不化当比夹食伤寒例用五积散治之医者不明以金石冷药镇坠外邪深入脏腑神识因而不清其食停胃中者得寒凉而不运所进之药皆在胃口之上不能透入转积转多以致胸髙而突宜以理中药运转前药倘得症减脉出再用伤寒药尚有生理或谓鼻如烟煤肺气已絶而用理中得毋重其絶乎曰所以独坐沈思者正为此耳葢烟煤不过大肠燥结之徴若果肺絶当汗出大喘何得身热无汗又何得胸髙而气不逼且鼻准有㣲润耶此所以望其生也遂以理中汤一盏灌入喉中大爆一口前药一齐俱出胸突顷平颈亦稍硬但脉仍不出人亦不甦此食尚未动闗窍阻塞之故再灌前药些少热渐退症渐减乃从伤寒下例以元明粉一味化水连灌三次是夜下黒矢甚多次早忽言一声云我要酒喫此后尚不知人事以生津药频灌一日而甦龚子才治一小儿八嵗患伤寒头痛身疼发热口干面赤无汗或以伤寒治之不效已旬日与龙脑安神丸一服其汗如雨即安一小儿沈黙昏倦肢冷惊悸其纹如弓之向里此属胃气虚而外感寒邪也先用惺惺散以解外邪诸症悉愈但手足逆冷又用六君子调补元气而安一小儿伤寒呕吐发热面赤白消导清热之剂饮食已消热未退用六君升麻柴胡四剂而痊髙鼓峰治吴维师子甫十嵗发热口渴胸腹闷痛曰少阳阳明症也用加味小柴胡汤是夜发晕逾一二时吴惊甚曰无伤也但此病不传疟不传痢逾三日热退果小腹痛先解黒矢无数随后便脓血而痢矣连用当归解毒汤五六剂而痢除继以六君子汤调理而安马元仪治张伯卿子年十二患伤寒谵语发热不知人事已五六日㓜科屡治不应渐至目直神昏诊之两脉弦急拒指因惊后饮食与痰留结不解壅遏为病胃气生热津液内亡而讝语阳明之脉络于目经盛则络亦盛故目直视也实热在胃惟用承气以调之使壅滞之气悉反沖和则津液存得而病自去矣加服抱龙丸以豁痰治惊服后便行二三次热势大减明日全愈蒋仲芳治陈受伯弟年十一嵗伤寒病起几至二百日粒米不入食即胀满诸药不愈惟日以人参三钱煎饮而已视之骨瘦如柴六脉沈细似宜参术然按其心胸小腹硬块已满着手即痛曰凭脉则难以下药不下亦无生理遂用当归元明粉各三钱酒蒸大黄二钱杏仁麻仁苏子桃仁俱炒为末各一钱白芍川芎桔梗各七分水煎服服后即去黒块二三十中脘硬处下有寸许然已虚极明日去大黄元明粉加人参二钱服一剂后日复用首方又去黒块一二十二方间服半月黒块始尽而愈小儿感症总制石公子年甫十龄丁丑六月患感冒风暑寒热头疼㓜科已用葛根加羌防解表矣后复寒热不减气喘腹胀医者用消导加小柴胡汤不应神昏喘急时或泄泻似痢腹痛不知名为何疾也诊之已二十余日脉数无力神气昏乱按其腹时痛时胀观其神时静时躁手足或冷或热虚汗不已此外邪初感者为药而解乆积者未曽清理加之饮食失调元气欲脱致外邪内陷今以救本为急用理中汤加桂附痛泻顿减手足亦温然热不退小便赤澁用金匮肾气汤二服小便方利而寒热愈加此元气渐因症候复现也朝用六君子汤加柴葛神麴干姜夜用六味汤加参桂旬日后寒冷拘挛目上窜咬牙呻吟咸以为无救矣陈曰此名寒战正气将回积邪欲出乃吉兆也自未至酉始大汗如雨手足软怠不语熟睡天明方能言然虚症日出湖热汗多则用补中汤合建中加附子不寐则用归脾汤元气弱则用十全大补汤腹痛滑泻则用理中六君汤如是调理三月方瘳蒋仲芳治一小儿在水阁风雨率至又惊又寒后四肢厥冷渐至遍身惟心口稍暖此冷风入骨症也冷至心窝则死用理中汤加附子一钱数服而寒始退聂乆吾治司理毛具次子年十一夜间忽发大热头痛身又痛咸以为病暑也及问其由细察其脉乃感寒耳谓必须发汗其家以现在多汗为疑曰此汗不当数必用药发汗方可除病遂与一大剂令其热服出汗至天明诸症尽退再与清解数服而安羌防各六分陈草各三分芎芷各四钱赤芍五分香薷干葛各一钱二分苍术苏叶香附各八分姜三片小儿薛立斋治一小儿伤风咳𠻳发热服解表之剂更加喘促出汗以为脾肺气虚欲用补中益气汤加五味子补之不信乃服二陈桑皮杏仁枳桔之剂前症益甚又加发搐痰壅仍用前方加钓藤钩而痊陈文中治太师贾平章子宣机三嵗头热目赤痰齁不已一医言风热盛痰涎作陈曰因脾肺虚而风冷寒痰所作又一医言热即生风冷即生气陈曰不然三冬盛寒冷则生风九夏炎热热则生气葢风者百病之长也若寒得之而谓之风寒若热得之而谓之风热若燥得之而谓之风燥若湿得之而谓之风湿此非独热而生风也如暗风破伤风脐风慢惊风及风癎惊癎食癎等症而皆作搐非但热而生风也宣机病始于头热目赤便以凉药饵之致寒凉气客于喉厌之间与津液相抟又生痰齁症其喉厌寒痰冷气壅塞不通故头热目赤无由得愈治法当斡去喉厌间寒痰令气得通其病可愈遂投芎蝎散一服用手斡去寒痰冷涎四五口次以油珠膏一服而愈曽世荣治衡州万户张侯寓屯田日长子三嵗六月得患不语手足缩已经二旬曽至诸医议论不一观外形面垢有热气促流涎口眼㖞斜不省人事次则手足俱冷而缩身背反张诊六脉沈按而紧独心肝脉虚而细数余脉缓弱曰面垢色脉细数此因中暑感风前贤所谓暑风者是也手足冷缩而不伸或服凉剂太过寒之使然若手足温其效自速乃以治暑法分隂阳顺中气玉芩散加寛气饮姜汁沸汤调下三服其症稍慢次疎风和荣卫百解散加荆芥人参当归水姜煎投随以温灰汤浇洗手足药一服洗一次至八九次手足温则血活活则筋舒舒则手足运动如常余热未除消暑清心饮主之声音不全二圣散取效调理惟用万安饮恰九日前症俱减张侯曰此子更生端借药力不敢忘也因笔漫记后有是症仿此活人亦方便心矣立斋治一小儿伤风鼻塞流涕服药过重发搐呵欠顿闷汗出气喘乆不愈其母因劳役发热用补中益气汤时以五七滴与儿饮之母子并愈一小儿伤风发搐痰盛喘急谓此脾肺气虚腠理不密而外邪所乘用六君加柴胡升麻桑皮杏仁一剂痰喘悉退又一剂去桑杏加钩藤而安乃用异功散数剂不复发此症若不补脾胃实腠理耑治痰邪鲜有不误小儿缪仲淳治髙存之次子童时夏月身热十昼夜止饮白汤诸医汗之不解以麻仁丸下之热如故缪诊曰此伤暑也白虎汤是其本方因误汗下虚甚加人参三钱一剂㣲汗瞑眩少顷热解更疏一方防其疟痢仍用人参二钱兼健脾清暑导滞之剂未几疟作如方饮之疟止痢又作存之不得已于生脉散中加益元散饮之儿尫羸甚谓数日后死矣仲淳复至语之故曰生脉益元散得之矣不诊而谛视儿问糜甘否曰甘大唿曰病去矣存之问故曰视儿目光炯炯且饮食味甘是精神已王胃气转矣寻果脱然起臧玉涵子嵗半盛夏咳𠻳七日因浴受惊又伤食大热倦顿三日不敢与药目翳唇茧舌干仲淳曰此暑病也当与白虎汤曰腹泻石膏无害乎曰先以天水散探之服二钱少顷药夹痰而吐㣲汗身凉黄昏复热又以天水散二钱不效仲淳曰其为暑症无疑当以白虎汤加人参因儿患肺热且止再诊之曰暑邪客于皮肤分内有热无寒是为瘅疟断当用白虎汤连服二剂不效鼻露眼开口不纳气势甚危曰此正气不足胜邪也刺疟论云凡疟先时一食顷乃可治过时则失之也又云无刺熇熇之热无刺浑浑之脉无刺漉漉之汗意者服药不得时耶将前药并剂煎露一宿鸡鸣温服之病顿失不须调补精神渐复以此知察病望气及服药之贵及时也蒋于宫第五子一嵗伤暑发热服此药十余日惊搐几殆又进蜡丸等死去矣予察其悞中于药以补脾汤加减治之立愈小儿陆道先治一儿多食果腹胀医罔效光取桂麝瑞香三味为丸服之立愈龚子才治一小儿食粽后咬牙欲吐顷间腹胀昏愦鼻青黄赤此脾土伤而心肝动食积发厥也先令鸡翎探吐出酸物顿醒节其饮食勿药而愈一小儿好喫粽成腹胀痛用白酒麴末同黄连末为丸服之而愈一小儿因停食胀痛服峻利药后患疟日晡而作此元气下陷以补中益气汤治之愈髙鼓峰治吴章成弟八嵗发热闷乱大便不通医作感冒治髙曰此得之伤食因发散太过遂成虚热兼风药燥血故不便耳先以六味饮加肉从蓉三钱饮之下黒矢数十枚继以补中益气汤数剂而诸症悉除薛立斋治一小儿伤食发热面赤或用养胃汤枳实黄连山查治之更加腹胀午后发热按其腹不痛此饮食虽化脾胃复伤用六君子汤数剂而愈一小儿伤食发热呕吐面赤服消导清热之剂饮食已消热赤如故曰此胃经虚热耳用四君子汤加升麻柴胡各二分四剂而痊一小儿伤食发热面赤抽搐呕吐气喘吐痰以饮食伤脾发热肺气虚弱所致耳用六君子汤加炒黒黄连山栀各二分四剂而痊一小儿饮食停滞服消导之剂曰此脾胃气虚不能克化也法当调补为善若数用克伐之剂脾气益伤饮食愈停矣已而腹内人结一块寒热潮热食少作恶大便不实用四君子汤饮食渐増又用补中益气汤而愈万密斋治孙监司女病后误食菱角伤脾面肿而喘用钱氏异功散加藿香叶以去脾经之湿紫苏叶以去肺经之风一剂而安外甥女有食积脾虚病痘后又伤食甚瘦腹胀不喜食用胃苓丸方加枳实炒神曲麦芽青皮作丸服之一儿因伤食腹痛胀医下之而愈又伤食腹胀医再下之曰非其治也误杀此儿果半年而死或问故曰凡饱食伤胃而胀宜消导之脾虚不能消食而胀宜补之以助其传化医者不察乃一下再下致腹大无纹脐突背平脾肾皆伤不死何待王闲一子周嵗因食猪肉受伤肢体瘦削使人求药问其详乃食积疳此有余病也与脾积丸五粒教以猪肉汤吞之果下一块如小指大涎沬裹之而出顿安马铭鞠治华氏子连食冷鸭子二枚午间又纵恣饮食更余病发上不吐下不泻胸腹胀满目闭气喘身热按其胸腹则双手来䕶曰食也鸭子黄闭气得水则化今尚在胃口急索大枣数枚煎汤入砂仁钱许以通其气儿渴顿饮椀许气渐通目开手足亦渐流动再煎饮之夜半吐泻交作次日勿药而愈立斋治杨锦衣子十嵗腹胀痛服消导药不应彼以为毒请诊其脉右闗沈伏此食积也河间云食入即吐胃脘痛更兼身体痛难移腹胀善噫舌本强得后与气快然衰皆脾病也审之果因食粽得此以白酒麴热酒服而愈张子和曰舞水一富家有二子长者年十三㓜者年十一好顿食紫樱一二斤毎嵗须食半月后一二年㓜者发肺痈长者发肺痿相继而死张常叹曰人之死生命耶天耶古人有诗爽口味多终作疾真格言也天生百果所以养人非欲害人然富贵之家失教纵欲遂至于是吴振公次女四嵗伤食吐泻发热发颤予谓此女多食瓜果致藏气不行醸成湿热既经吐泻湿去热留藏府之中无隂相养故变成风象为定参术半夏砂仁干姜厚朴归苓一方某医谓弱龄女子岂得服参术遂易他药服至五日人事昏沈头徧睛露复延治以温中补脾救之立甦小儿窦材治一小儿因观神戏受惊时时悲啼不食如醉已九十日危甚令灸巨阙穴五十壮即知人事曰适间心上有如火滚下即好服镇心丸而愈万密斋治一小儿年五嵗梦中惊哭抱其母叫怕此因被惊吓得之为制一方用人参麦冬茯神黄连枣仁柏子仁炙甘草为末山药粉煳丸黍米大每服二十五丸灯草汤下未尽剂而安龚子才治一小儿五嵗因㸔㑹见装鬼脸被惊吓两眼黒睛翻向里白睛翻向外视物㣲觉一线诸医束手龚视之曰此儿曽出痘疹否对曰未曰俟出痘疹可治逾月痘疹盛行其儿似有将出之机因延治以绵胭脂水泡出汁慢火熬成膏涂儿两眼胞上下一日涂两次直致痘疹靥后其眼复旧未曽发明其故吴孚先治一小儿先天薄弱胆气甚小六嵗时在塾中见师以戒方在渠背后责同学生惊而受病不时惊叫叫必左脚提起震地一声五六年矣百治不效吴曰肝喜惊唿肝气亏损极矣然肾为肝母心为肝子用补肝肾并镇心安神之药五十余剂丸药三料而愈杨士瀛云小儿口噤不开猪乳饮之良月内胎惊用朱砂牛乳少许抹口中甚妙此法诸家方书未知用予传之东宫吴观察子病此用之有效冯楚赡治张氏儿周嵗卧低炕睡中坠下毫无伤损嘻笑如故但自后右手足摊软不举手不能握足不能立脉则洪大乆按无力知为先天不足复于睡中惊触气血不周行之故与熟地四钱麦冬一钱五分炒白术二钱四分牛膝二钱五味子四分制附子五分煎小半钟入人参汁二三分沖服六剂手足轻强精神更倍陆养愚治陈云谷子年十四四月终自馆中归偶戏水旁一人在后曰师来也因惊仆水头面俱湿回家夜间身热头痛至晨烦躁不安胡言乱语及问之欲言而不能出声或谓六脉浮紧此伤寒也表气郁冒致里气不舒故烦乱宜大汗之用五积散令密室重覆汗出透衾明日手足搐搦项背强直气出不纳自汗不语又投抱龙丸钩藤散不效脉之两寸浮数而散闗尺沈弱而濇此因惊恐肝肾受伤经曰惊则气乱胡言乱语气乱故也语不能出者气下故也初时以平肝镇心之中少佐以壮气血之品病当自愈乃误为伤寒大发其汗汗多则亡阳变而为痉强直搐搦葢痉症也经曰阳气者精则养神柔则养筋今阳气竭血无所附以养筋故不柔和也阳气尽浮于外故气不纳而自汗不语急用大料参芪为君以救垂絶之阳四物为臣入天麻以养肝经之血枣仁五味为佐以收耗散之神甘草麦冬为使以彻浮游之火二剂顿减复以朱砂安神丸间服旬日而安万密斋治胡鳯厓子痘后伤食成疳肌瘦髪穗一医治之已效别生一病似癎非癎昼则安静夜则梦寐间抱其乳母叫云我怕我怕如人捕之之状询其由儿性畏药医来灌服必将针火恐吓之葢恐则伤肾又肾藏志虚则神志不宁而生惊寤则神栖于心寐则神栖于肾脾为往来出入之门户以补脾为主安神次之补脾肥儿丸安神丸调理半年而安英山大尹吴清溪子病惊风皆作风治之不效曰非风也乃因惊得之风从肝治惊从心治不识病原如何有效乃取至圣保命丹治之搐止矣马元仪治一童子读书见其师因恐致病从朔日起昏愦不知人事七日乃甦羣作惊治延久不瘥曰此恐也非惊也或问惊恐何以别之曰惊从外来恐从内惊则伤心恐则伤肾肾伤于恐真水受亏龙火泛越扰乱神明复遇朔日谓之重阳其隂更为之困至七日而隂气来复然后龙归窟宅如风云散而天气清明也治宜壮水之主以镇阳先以六味地黄汤补其真隂加逺志以通神明肉桂导龙火归源服此后竟不作小儿万密斋治徐道淑子病惊风先请张医治之不效万至病已七日发搐无时痰鸣气急势甚危按治惊之法先降其痰次止其搐后补其虚一言以蔽之惟治其火而已乃用河间凉膈散改朴硝为马牙硝水煎成汤入青礞石末调服之痰下喘止随用泻青丸导赤散二方相合作汤服之而搐止余热未除张主小柴胡汤竹叶汤凉惊丸皆不然之乃用四君子汤加炒黒干姜一服身凉徐问故曰大凡小儿肝常有余脾常不足肝主风搐搦气逆皆属于肝经曰太过则乘其所胜而侮所不胜故肝木旺则乘脾土侮肺金夫肝火名曰龙雷水不能制寒不能胜故以炒干姜合参术甘草之甘温以补为泻而愈也按治法仍以寒凉折其标以甘温固其本若据后半云云岂不打成两橛汪元津子年五嵗伤食成疟疟后发搐乃脾虚病也万曰凡治惊风必用泻青丸导赤散虽良工不能废其绳墨也今此症不可泻宜用调元汤琥珀抱龙丸如言服之而搐止但目不能开昏昏喜睡葢脾虚极矣脾主困故喜睡目之上下胞属脾脾虚故不能开也仍以调元汤补其虚琥珀抱龙丸安其神脾喜乐命平日所与作伴嬉戏者环列牀前取鼓钹诸器撃之或歌或舞以引之病皃之目乍开乍闭以渐而甦不喜睡矣罗田令朱女未周嵗病惊风万用泻青丸是丸治惊风之秘方也服之不效而搐转甚葢喉间有痰药末颇粗为顽痰裹住黏滞不行之故乃煎作汤用薄绵纸泸去滓一服而愈罗田曽教谕子病惊风先请一医继召万同治医主小续命汤多辛燥之药必反助火邪而病益甚不如通圣散为愈服未尽剂而安张世鲁子病惊风已十七日矣目右视而眨口右张而动手足向右掣引舌上黒胎势甚危急令急取薄荷浓煎汤洗其舌谓之曰若黒胎去而舌红则病可治否则不可治也洗之黒胎尽去以泻青汤作大剂服之口眼俱定手口不掣以凉惊丸至圣保命丹调理十日而安闻氏子六嵗病惊风延万至则闷死治凶具矣视其形色未变与神仙太乙丹半粒穵口灌之并苏留都金二守女患惊风甚危诸医皆勿救自用活络丹一丸即愈陈三农治一小儿急惊双眸突出舌吐三寸角弓反张儿科望而却走曰此风火相扇风痰上涌而然用稀涎散荠汁调服吐痰涎数目舌俱收后三日复如前症以肠胃胶痰尚在下也以神效丸姜汤化下去胶痰二三升愈曽世荣治总管杨侯幼子四嵗臈月得患惊风搐掣诸医调治前症俱解但神昏不食四肢㣲冷已五日矣前医用醒脾治阳之药不一而召曽诊六脉独脾脉沉滑余脉㣲缓脾脉沈而滑者此积藴在脾乃为脾约当主大便不利非隂厥也彼曰然遂用泻黄散加大黄水煎併三服大补一隂厥也神气清而饮食进随获安此隆冬用大黄之功也用药如用兵当用岂容自己如五月渡泸雪夜平蔡何待秋髙马肥而后为之若拘以四时取用则兵药无成功矣大徳戊戌夏曽因干出郭至五里外有夫妇二人抱子而哭于道旁问之答曰入城探亲三嵗孩儿忽得惊风不省人事观其面色青黯目闭神昬诊之六脉全无按太冲脉沈而㣲有曽顾谓曰毋虑此子可救且左右竟无人家遂于路侧拾得破椀半边有姜小块细嚼捻汁椀中用五苓散苏合香丸寛气饮浇水调和灌下十数次渐觉气囬声出目开自此苏衡州同知胡省斋因其子惊风曽治之愈问曰五苓散何以愈斯疾乎曰此剂内用茯苓可以安心神用泽泻导小便小肠利而心气通木得桂而枮以抑肝气而风止故多主惊风施之他症又有説胡深然之薛立斋治举人杜克宏子发热抽搐口噤痰涌此肝胆经实火之症即急惊风也先用㵼青丸一服又用六味丸二服诸症顿退乃以小柴胡汤加芎归山栀钓藤而安却用补中益气汤而愈冬官朱小溪子项间结核面色痿黄肌体消瘦咬牙抽搐头摇目眨此肝木克脾土也用六君子汤九味芦荟丸治之而愈儒者王文逺子患瘰疬痰盛发搐服金石香燥之药手足筋挛此肝血复伤而致急惊风也遂用加味小柴胡加钩藤山栀芎归一剂又以六味丸料加五味麦冬煎服而安奚氏女六嵗忽然发惊目动咬牙或睡中惊搐痰涎涌盛乃肝木克制脾土不能摄涎而上涌也当滋肾水生肝血则风自去而痰自消矣遂用六味丸而愈薛铠治一小儿七嵗患急惊将愈而发热惊悸或用祛风化痰之剂更加惊搐吐痰喘𠻳腹膨少食恶寒又用抱龙丸等更加大便似痢寒热往来殊类风症视之以为脾气亏损诸经无所资养而然用四君子汤少用升麻柴胡以升补阳气而愈万密斋曰一小儿惊风后右手强硬五指拳曲不能举物兼口角流涎语言蹇濇此脾有湿痰脾不足而肝木乘之不可治也陈自明治一小儿昬愦六日不省一小儿惊风发搐诸药不效手足尚温谓其父母曰吾能活之与之针涌泉二穴足心良久而甦喜而称谢万曰此病得之伤食宿食成痰痰壅作搐今病虽愈宿痰未去恐他日再作当制丸药以除其根不然神气渐昏必成痫也乃谓为牟利不信次年八月果成痰迷之病二便不知水火不避复求治因制一方以黄连山栀泻其浮越之火胆星白附子炮以去其壅积之痰茯神逺志石菖蒲朱砂以安其神麝香以利其心窍用獖猪心中血和神麴煳为丸如黍米大灯心汤下调理半年不复发矣人与之灸风池曲池三里六穴而安龚子才治一儿瘛瘲啼叫额间青黒此惊风肝木乘脾腹中作痛也先用六君子汤加木香柴胡钩藤钩啼叫渐缓更加当归二剂而安一小儿沈困发热惊搐不乳视其脉纹如乱鱼骨此风热急惊之症也先用抱龙丸少许祛风化痰后用六君子汤加柴胡壮脾平肝遂热退惊定而愈周必大二老堂杂志云开元钱最治小儿急惊以水磨服少许神效余意小儿心受热而发惊肝生风而发搐葢木邪侮土用金制木之义耳似亦有理髙鼓峰治吕坦人子生甫数月忽急惊风抽搐直视发热不乳医以抱龙丸及羌活防风薄荷僵蚕等作煎调服坦人商于髙髙曰误矣此脾土虚而肝木盛也急用五味异功散加煨姜进之少顷熟睡㣲汗热退而乳冯楚瞻治黄氏儿甫五月忽发抽掣窜引角弓反张一夜五次发则二便併出额汗如雨势甚危笃冯视之亡阳之势俱备矣询其由因常生重舌屡服五福化毒丹服后必泻数次即愈葢阳虚肆进苦寒脾伤下元亏极肝木无养挟火上乘脾土益伤虚风乃发以人参白术各一钱熟附四分煎服服后安然静睡下午复发随服随安数剂而愈吴孚先治一小儿吐泻后失于调治忽痰涎上涌面色青白似搐不搐右手脉沈迟而弱闗纹隠隠手足尖㣲冷此慢惊也不速治即成慢脾莫救用白术人参甘草黄芪半夏炒冬瓜仁炮姜制附而安龚子才治一儿目内色青发搐目上视叫哭不已或用牛黄清心丸不愈反咬牙顿闷小便自遗此肝经血虚甚故耳用补中益气汤及六味丸而瘥一小儿潮热手足发搐痰涎上涌手足指冷左腮自申酉时青中隠白此肝经虚弱肺金所胜而潮搐脾土虚弱而足冷也用补中益气汤以补脾肺六味丸以治肝肾而愈葢病气有余当认为元气不足若用泻金伐肝清热化痰则误矣一小儿呕吐不食手足搐搦痰涎上涌手足指冷额黒唇青此肾水胜心火也用五味异功散加木香炮姜顿安乃去炮姜再剂而愈立斋治太平王职坊子患疟疾恪用化痰之剂虚症悉至殊类惊风曰小便频数肝经隂虚也两目连眨肝经风热也作呕嬾食胃气虚弱也泄㵼后重脾气虚弱也用补中益气汤六味地黄丸而痊刘应昌子患瘰疬恪用化痰之剂致与前症同亦用二方而愈汪表圣次子两嵗偶感风邪发热身颤角弓反张日服此药及羌防胆星全蝎之品昏沈欲絶葢不知小儿气血未壮不耐风寒才犯之即发痉病但助其气血即风除神爽一用此等药治则风门大开荣卫无主旧病未去新病益増安望生理予与五味异功散加柴胡二分桂枝一分附子一分连服二剂而瘥小儿孙文垣治姪孙女周嵗发慢惊眼开手拳目不动移脚指㣲动自䪿门后遍身如火喉中痰声口中痰沬腹胀下气大便亦行先以牛黄丸苏合丸进之不效后与药皆从痰沫流出通闗散吹鼻无嚏自申至戌不醒面色素青白气禀甚弱因婢女抱之失跌受惊发热此惊气乘虚而入在法不治姑以人参三钱姜汁拌炒煎汤频频用匙挑入口中初三四匙皆不受又与五六匙得一二匙下咽便觉痰声少缓因频频与之喉中气转目能动再以六君子汤加天麻石菖蒲僵蚕泽泻薄荷煎服乃畧啼吮乳次日咳𠻳语声不出小水短少以辰砂益元散一钱灯心汤调下热退声出改以四君子加陈皮五味麦冬桑白皮桔梗杏仁薄荷一帖全愈王叔权云澧阳有士人之子惊风后顶肿诸药治之不效举家惊惶至十分危急忽遇友人荐一医士素无名称者至则以半夏南星为细末新水调傅不至一时而其肿消人异而问之曰此古方也又此症若灸则宜灸前项等穴叶𢎞士之子嵗半慢惊服金药及风痰之剂昏闷七日指纹直抵三闗医辞不治予投以加减补脾汤立愈搐搦陈文中治尚书洪端明子始生未及三个月腹胀满足肚冷顖门髙急上气涎潮四肢搐搦同坐衆官皆言死症洪公曰我在前死了七八个儿子皆是这般症候此儿子足见难医枉废生受亦不召医视之或告陈因往视而谓之曰小官人此症候不死尚可救活运使曰此儿必死毋劳用计衆官闻文中之言皆喜遂从旁劝曰陈君髙明既有救疗之心岂无起死之䇿从其言而治之以观效否何如运使从説乃用油珠膏一服次用长生丸一服便下黄稠粘涎约半盏内有白妳块如小豆大十余块是风痰结聚乳妳一併便下后用前胡厚朴散加附子两片二服而愈淮西戴运使小娘子始生周嵗腹中气响痰涎壅闭手足抽掣欲与芎蝎散斡取痰涎运使曰儿子小难依此施治陈曰前制参刘菊坡小儿始生五个月因作搐乃服芎蝎散斡去痰涎次服油珠膏即愈菊坡赠一跋于卷末今运使小娘子因惊吓畜冷气于喉厌间传入肝胆其气上不能升下不能降血气不能流转故痰涎壅闭而作搐也若不依此施治必不起遂以芎蝎散一服用手法斡去喉厌寒痰约半盏次用油珠膏二服后用补脾益真汤三服再用前胡厚朴散长生丸各二服而愈小儿万密斋治一小儿二嵗发搐已死家人痛哭乃阻之曰此儿面色未脱手足未冷乃气结痰涌而闷絶非真死也取艾作小炷灸两手中冲穴火方及肉而醒大哭父母皆喜遂用家传治惊方以雄黄解毒丸十五丸利其痰凉惊丸二十五丸去其热合之煎薄荷汤送下须臾利下黄涎搐止矣一儿发搐痰涌有医用白饼子下之不退凡三下病益深合目昏睡不哭不乳喉中气呜上气喘促大便时下万曰五脏气絶不可治转下之过也彼医曰白饼子钱氏下痰神方也万曰尽信书不如无书钱氏小儿皆出于门人附㑹之事也也葢人之有痰犹木之有津时令大热草木流津痰自热生此明验也痰犹水也附气自行过颡在山岂水之性哉乃博激使之也今痰随火上不知降火而反下之损其胃气胃气既败五脏俱损故目不开者肝絶也昏睡不语脾絶也啼声不出者心絶也喘促痰响者肺絶也便尿遗失者肾絶也果不可治而死一小儿周嵗发热而搐以泻青丸投之不效乃问其发搐之状其母曰搐过后只好睡以乳与之则饮不与则不思醒时则戏作猫儿声见人则笑不发搐便是好了万曰医要识症药要对症怪底前药之不效也以导赤散服之一剂而安其父问故曰心脏属火其声为笑火生于寅属虎猫者虎之类也猫声而笑知非肝病乃心病也故以导赤散泻其心火而安一儿发搐五日不醒药石难入万针其三里合谷人中而醒父母喜曰吾儿未出痘疹愿结拜为父乞调养之万曰曩用针时针下无气此禀赋不足也如调理数年后出痘可保无事若在近年不敢许次年果以痘疹死张子和治李一小儿病手足搐搦张曰心火盛也勿持其手当听之此由乳母保抱太极所致乃令埽净地以水洒之水既干令复洒之令极湿俛卧儿于地上良乆浑身转侧泥涴皆满仍以水洗之少顷而瘥子和曰小儿风热惊搐乃常病也当搦时切戒把捉手足握持太急必半身不遂也气血偏胜必痺其一臂渐成细瘦至老难治当其搐时置一竹簟铺之凉地使儿寝其上待其搐风力行徧经络茂极自止不至伤人予尝诊一儿见其左掌拳曲询其由乃小时患惊搐为母抱持太急病愈手遂不能伸舒按此症若初得以大剂肝肾隂剂与之必能伸舒如故惜世无知者葛茂林治少师杨公子当暑而惊眩已絶且移之木矣葛趋而入曰无伤也亟出之公曰儿已噤矣奈何剂也葛曰予无剂也所恃者天上云耳云生而凄凄欲雨隂气舒而阳郁消吾以清利物煑水而蒸于下其可瘳乎果如其法而疾愈迨至日暮则其子已戏于庭矣一儿发搐先取善推法推之止向后发病益危甚万曰推法者乃针灸按摩之遗意也经曰无刺大虚人推搯之法壮实者可用之如怯弱者其气不行推则有汗反伤元气也其家不信万曰不死必成痫半月后果死一儿发搐因用推法万曰病成癎矣可奈何盖壮实之儿可用之若怯弱者其气反不行矣推法者乃发表之意痰聚在心不得出也幸初成痫当可治若乆则为终身锢疾不可治也立方用黄连五钱朱砂二钱五分白甘遂三分胆星一钱为末米煳为丸獖猪心血杵匀丸芡实大毎服一丸灯草煎汤化下夜服三日服一遂安一儿发搐医以二陈汤姜汁竹沥治之不效万视其外侯三闗青气两颊赤色目常直视指如捻物曰此得之外感未与发散热入于里钱氏曰肝有热则目直视得心热则发搐又曰两颊赤而目直视必作惊风小儿肝常有余又乘木旺之时当与泻肝若二陈汤陈皮半夏生姜之辛皆助肝之物经曰以辛补之所以无效乃用泻青丸泻肝木之有余导赤散以泻心之火一服而搐即止因其胎禀素怯脾胃且弱恐后作搐便成痫疾又与琥珀丸常服而安邑中有儒医治病多良方惟性太执不知变通时有两小儿发搐万谓急惊当用凉泻导赤散泻青丸是也彼谓惊风者肝火郁遏而成火郁则发之小续命汤是也人从而两治之万治者生彼治者死薛立斋治一小儿三嵗因惊搐搦发热痰盛乆服抱龙丸等药反致面色或赤或青此心肝二经血虚风热生痰不足之象也用六味丸滋肾生肝血用六君柴胡升麻调补脾胃而安髙鼓峰治徐彦为子甫四嵗盛夏发热惊搐不已腰曲目直小便短赤面无神色医作伤寒不应髙视之曰火燥生风风滛末疾非伤寒也用滋水清肝饮尽一剂而汗解便利热退髙曰疟至矣立用五味异功散加麦冬五味十余剂而愈陆肖愚治鞠氏子年十一向因水土不便泄泻瘦弱四月终旬蒸热滛雨忽患头面大肿手足身体亦㣲肿或谓风热与苏叶羌防升麻柴葛等汗大洩既而痰涌吐逆语言不伦身强直手足振掉又谓急惊风用抱龙镇心等丸不效脉之浮缓而弱此因脾虚土不胜水值湿气盛行内湿与外湿相感而作肿治宜健脾渗湿乃反发汗致升动其脏腑之痰涎漏洩其经络之津液宜其变症若此也因用六君子汤加归芍投之一剂而吐止数剂而僵直振掉除又数剂精神复加泽泻倍茯苓数十剂而肿消泻止薛立斋治宪幕顾斐斋元孙二周项结核两臂仄张素败毒果系前症遂与六味丸一服侵晨灌之午后肢体如常一儿两目眨动手足发搐数服天麻防风丸之类以祛风化痰前症不愈其痰益甚得饮食诸症稍愈视其准头及左颊色青黄曰脾主涎此肝木制脾土不能统摄其涎非痰盛也遂用六君子汤加升麻柴胡钩藤二剂饮食渐进诸症渐愈又用补中益气而安万密斋治一小儿痰壅发搐气促而喘用礞石滚痰丸桑白皮煎汤碾碎调服之喘定痰下搐亦止矣一小儿七月发搐无时昏睡不醒不哭不乳搯之札之不痛㗜之鼻不嚏灌药不入曰此真搐也不可治矣密斋父治一儿满月后发搐以至圣保命丹治之而安小儿喻嘉言治门人王生表兄沙无翼之子纵啖生硬冷物一夕吐食暴僵不省人事医以惊风药治之浑身壮热面若装朱眼弔唇掀下利沾汚诊毕谓曰此慢脾风候也脾气素伤更以金石药重伤今已将絶故显若干危症须用起死回生之法解尽前药复用补剂庶可挽回但非一朝夕之功须七日方醒恐信不笃而更医无识反得诿罪生谤王生坚请监督其家且以代劳且以壮胆于是用乌蝎四君子汤每日灌一大剂每剂用人参一钱渠家虽暗慌然见面赤退而色转明润便泻止而动移轻活似有欲言不言之意亦自隠忍至第六晚忽觉手足不宁掲去衣被始极诋人参之害王生先自张皇任其转请他医才用牛黄少许从前危症复出面上一团死气但大便不泻耳重服理脾药又五日方甦杨乘六治孙氏子慢脾症痰涎涌盛咳𠻳身热抽搐自汗嗜卧露睛撮空手振屡进补脾逐风消痰之剂不应杨曰此症风自内出本无可逐痰因虚动亦不必消只补脾土诸症自退今面白睛散舌滑白天柱已倒虚上加寒非炮姜桂附何以追已去之阳而甦垂絶之气哉乃写参附养荣方与之且嘱之曰如以稚幼纯阳无补阳之法无挽回矣一剂症减三剂全除次用五味异功散加煨姜白芍而痊薛立斋云一小儿常患停滞数服克伐消导之剂以致脾胃虚甚患吐泻慢脾风而卒万密斋治一儿脾胃素弱病泻以理中丸服之泻未止口内生疮或谓前药性热助火复以冷药投之身㣲热睡则扬睛曰此慢脾风矣脾胃本虚泻则益虚口中生疮者脾虚热也误服冷药则中气益损昏睡不乳虚损之极也当急作调元汤倍加人参服之调理半月而愈马铭鞠治华叔蟾乃郎慢脾风五六日愈愈甫三四日即过乳食不进角弓反张二便交秘有欲进以牛黄丸者曰下咽死矣此病后虚症也然参且勿用用麦冬三钱枇杷叶三片贝母二钱半桑皮钱半杏仁一钱藿香一钱鲜糖球一枚苍术人乳炒八分橘红一钱二分加灯心煎入姜汁服逾时小便随利即腹寛诸症悉退尽剂竟愈小儿万宻斋治汪前川子年四嵗七月病惊搐医以拿法搯止之八月连发二次仍用搯法九月又发万曰痰聚成惊惊久成痫幼科拿法即古之按摩法也病在营卫者可用之使营卫之气行亦发散之意病在脏腑则不能去矣乆则痰塞心窍不亟治必成痼疾古所谓五癎者自此得之因立方以黄连泻心中之邪热为君枳实半夏去胸中之积痰为臣朱砂寒水石之坠以安其神为佐甘遂逐上焦之痰饮麝香以利窍为使神麴作煳丸如龙眼大每服一丸用獖猪心铜刀批开纳丸其中缚煮待心熟取丸和心服之并饮其汤名曰断痫丸服猪心五个乃愈陈氏子二嵗病惊风失治成痫少月一发来求药万用六一散末分三色一色青黛相和名安魂散寅夘时竹叶煎汤下一色朱砂相和名宁神散巳午时灯心煎汤下一色入轻粉少许名定魄散申酉时薄荷煎汤下调理半年而安大凡痫病初得之者十疗八九如过二三年后者不可治矣时医有用吐法者有用滚痰丸下之者徒损胃气百无一效有以夀星丸治者一杯之水岂能灭车薪之火哉万壻李中菴九嵗时得痫病常昏仆口眼俱合手足不动喉无痰声但僵卧如醉人知其为心病也乃用东垣安神丸去地黄加茯神逺志石菖蒲以通其心窍南星珍珠末铁华粉以坠其痰汤浸蒸饼丸如黍米大细灯心汤下调治一年而愈万之季男七八嵗时得痫病发则面先青惨目定口中有痰如嚼物状昏仆一食顷乃甦因教其母但见面青目定时即以鵞翎探吐其痰如法而行前后吐痰二升许痫竟不发如此调理三年而安大抵痫病皆痰也虽有五兽之名猪羊鸡犬牛是也巢氏之説后人多非之各随其脏详见钱氏方中凡气实者控涎丹气虚者断痫丸愈后以琥珀抱龙丹调之未有不安者但年深者不可治也薛立斋治一小儿患惊痫吐痰困倦半饷而甦诸药不效年至十三而频发用肥厚紫河车生研烂入人参当归末捣丸桐子大每服三十五丸日进三五服乳化下一月渐愈又佐以八珍汤全愈一儿七嵗发惊痫令其恣食人乳后发渐疎而轻至十四复发用乳不效亦用河车丸数具而愈常用加减八味丸而安后至二十三嵗复发而手足厥冷仍用前法佐以八味丸十全大补汤而痊又治数小儿皆以补中益气汤六君子汤六味八味等丸相间用之皆得全愈冯楚瞻治汪氏儿九嵗因惊痫屡发抽掣语言不清势甚危笃脉之坚强久按无力询其由痘后跣足行走忽脚面浮肿疑为草露之毒服清凉解毒数剂渐肿至腿又服五子五皮饮数剂忽一日僵仆卒倒乃成惊痫之疾曰此痘后气血大虚所以脚肿误服清凉乃肿至腿复加渗利削伐致虚火上乘无故卒倒犹大人中风症也惟宜峻补气血佐以舒筋活络之药乃用当归白术白芍煨天麻熟地茯苓牛膝银花秦芁熟附子之类三四剂后其势稍缓以前方沖人参汤调理一月而安万密斋治一儿四嵗病惊已絶针其涌泉穴而醒自后不发谓曰未服豁痰之药恐发痫也不信未半年似痰迷饮食便溺皆不知时复昏倒果成痫矣问其发时能自知乎曰欲昏则发乃与钱氏安神丸加胆草服之教其父曰病将发时急搯两手合谷如此调理一月而安一小儿十嵗余得痫疾诊之两目浑白无有睛光语言蹇濇举动痴迷辞不可治另延医治之竟无成功黄州守万鲁庵子病痫见其容貎俊伟性格聦明谓曰可治乃与琥珀抱龙丸方使自制服之续名医类案卷四十四续名医类案卷四十五钦定四库全书续名医类案卷四十五钱塘魏之琇撰小儿张子和治髙巡检之子八嵗病热医者皆谓伤冷以热药攻矣欲饮水禁而不与内水涸竭烦躁转生前后皆闭口鼻俱干寒热往来咳𠻳时作遍身无汗又欲灸之张责其母曰重裀厚被暖炕红炉儿已不胜其热矣尚可灸乎先令服人参柴胡饮子连进数服下烂鱼肠之类臭气异常渴欲饮水听其所欲氷雪凉水连进数杯节次又下三四十行大热方去又与牛黄通膈丸复下十余行儿方大痊前后约五十余行畧无所困氷雪水饮至一斛向灸之当何如哉吕东庄治吴尹明子十嵗患夜热二年余颔下忽肿硬如石面黄时时鼻衂如注脉之沈郁之气独见阳闗曰病敦阜也用石膏藿香叶栀子防风黄连甘草等颔肿渐輭面黄复正继用黄芩枇杷叶元参枳殻山栀茵陈石斛天麦门冬生熟地黄等重加黄连而衂血夜热悉除陆养愚治李邑宰子年十一于六月夜间忽发热㣲汗头㣲痛或谓伤暑与香薷饮冷服病更甚且増喘𠻳痰又谓脉气浮数火热上炎以苓连知母花粉清之喘咳不絶饮食不思睡卧不安脉之弦紧左倍于右面赤戴阳此风寒外束宜发散之或谓如此炎天且身常有汗何以宜表曰症因风寒伤其卫阳之气令外之阳气拒而不得入故汗㣲㣲而不止内之阳气伏而不得出故身翕翕而壮热若解散其邪则外者得入内者得出自汗身凉矣用干葛为君苏叶防风为臣前胡白芷川芎为佐桔梗杏仁甘草为使热服㣲覆汗大泄少顷喘𠻳壮热顿盛二剂全愈薛立斋治儒者薛衡甫子年七嵗身弱羸发热面黄皆以为内伤瘀血欲下之谓乃脾脏受伤投以六君子汤加煨姜两服饮食顿进数服诸症全愈万密斋治一儿发热日晡尤甚或作疟作潮热治俱不效曰此胃虚有宿食也谓疟疾则寒热有发有止谓潮热则发有时如水之潮过即退次日依时再发此儿身尝温热至申酉时故知是宿食发热也或曰有所据乎曰出仲景伤寒正理论阳明病证云潮热者实也宜下之以三化丸下之而愈一儿惊风时热不退有议用小柴胡汤有欲用竹叶汤者有欲凉惊丸者曰大惊之后脾胃已虚宜温补之三方寒凉不可用也乃与理中汤用炒干姜一剂热除三府张公子初冬三日发热又二日热益甚且上直视口多妄言或作风治无效至二十七日诊之曰病势将退但肺热未除耳问何故曰三闗黄润两目精明此病当愈也惟正而戴阳喘气上息此肺虚热耳与小阿㬔散咸阻之卒不听一剂喘止热退欲食而安小儿万密斋治黄学仪子病热不退先君治之已八日不效全叩之曰日夜发热小便赤大便难再叩药曰先与胃苓丸今与凉惊丸全曰不效矣先君曰汝能已此病乎全对曰此名风热乃肝病宜用泻青丸热即退矣黄氏相招即令全往如法治之五日而愈余氏子病热诸医汗之下之和解之皆不效以虚热也用调元汤加炒干姜未尽剂而热除密斋长男幼多疾一日病疟后潮热日益瘦先父母忧之全曰此疳热也用小柴胡加鳖甲当归川芎陈皮青皮为丸服之愈冯楚瞻治李氏儿八嵗病热旬余发散和解苦寒之剂备尝无效势日危笃诊之形肉枯藁牙齿堆垢厚而焦黒唇舌燥烈耳聋目盲遍身疼痛壮热无汗谵语烦躁脉之沈㣲欲脱隂寒之候也此釜底无火锅葢干燥之象上之假热由于下之虚也乃重用人参熟地少加附子壮水益火服后热退夜半思食次日其脉更虚但神气少清爽乃倍进前药三四剂后渐瘳不十剂全愈姜居安治一贵官携家过沛抵沙河稚子病居安告之曰请勿惊但得沙一斗疾即愈官如其指布沙舟中令儿卧其上乆之儿手足能动不数时而疾良已贵官问故曰小儿纯阳当春月而衣被皆湖绵过于热故得凉气而解冯楚瞻治洪氏儿未及一週时当暑月壮热多日神气困倦唇舌焦燥饮乳作呕五心亦热如烙脉洪数而弦医与发散消导数剂复疑麻疹更为托表冯曰乆热伤隂隂已竭矣复加托表阳外越矣若不急为敛纳何以续隂阳于垂絶哉乃用熟地四钱麦冬一钱五分牛膝一钱二分五味子二分制附子四分一剂热退次日加炒黄白术一钱六分另煎人参冲服而愈张景岳仲男生于五月于本年初秋忽感寒发热脉㣲紧然素知其脏气属隂不敢清解遂与芎苏羌芷细辛生姜之属冀散其寒一剂热不退反大泻二日不止继之喘愈泻则愈喘见其表里俱剧乃用人参二钱生姜五片煎汁半盏未敢骤进恐加喘也与二三茶匙唿吸仍旧又与三四匙息稍舒遂与半小钟觉有应遂自午及酉完此剂适一医至曰误矣焉有大喘可用参者速宜抱龙丸解之但唯唯仍用人参二钱五分如前煎汤自酉至子尽其剂气息遂平酣睡泻止而热亦退矣所以知其然者观其自泻反喘岂非中虚设有实邪自当喘随泻减向使易以清利中气脱而死矣必反咎用参之悞也孰是孰非何从辨哉因纪此以见温中散寒之功其妙有如此者按是症或是小儿变蒸之热悞用峻表伤其元气以致喘利幸仗独参挽回后之所云亦过后详籖耳一儿感冷恶寒大热用发表药则汗出热退过一二日复热大便秘必里未解也服四顺清凉饮利一行热退隔日又热小便赤服导赤饮热退过三日又热庸劣者几无措手矣诊其脉脉已和既发汗又利大小便其儿已虚阳气无所归皆见于表所以热以六神散和其胃气加乌梅一枚令㣲有酸味收其阳气归内自此全愈又一儿有积热表里俱热颊赤口干小便赤大便焦黄用四顺饮利动藏府热乃去既而复热里解而表未解也发散㣲汗热乃去隔日又热此无他表里俱虚气不归元而阳浮于外所以再热实非热症也只以六神散入粳米煎和其胃气则阳气归内身体自凉呕吐万密斋治教谕熊文村子二嵗病呕吐更数医不效食饮入口即吐出万视之曰病可治也问用何方曰理中汤曰服多剂矣不效奈何曰此在内经乃隂盛格阳之病寒因热用热因寒用伏其所王先其所因则效矣乃作一剂取獖猪胆汁童便各半和药炒干煎而服之吐立止后称渴以汤饮之复作吐万曰凡呕家多渴者胃脘之津液干也当得一二时吐止胃气立津液生渴自止矣令将前药查再煎服之仍禁其饮食半日而安熊问同是理中汤前用之不效今用之而效何也曰公子胃寒而吐当以热药治之乃寒盛于中投之热剂两情不得故不效也今以理中为治寒之主用猪胆汁之苦寒小便之咸寒为佐以从其格拒之寒药下于咽而寒相得入于胃隂体渐弱阳性乃发其始则同其终则异故曰伏其所王先其所因也此轩岐之秘㫖启元子之奥义张长沙之良法也后王民肃子半嵗呕吐不纳乳昏睡仰卧而努其身有作慢风之候亦以理中末三分用水一杯煎至半杯入胆汁童便各一匙搅匀徐徐灌之而瘥郑氏女患呕吐万视其症乃伤食吐乳也家人云无乃用理中汤去甘草加丁香藿香不效又作胆汁童便法亦不效四日后吐出饭半椀询其家人曰此儿数日不食何得有此始吾言伤食汝固云无故治不见效遂取脾积丸投之取下恶粪如靛乃五日前所食鸡子黄也所吐之饭即其时所食也壅塞肠胃格拒饮食所以作吐下之即愈一儿自满月后常吐乳父母忧之诸医不能止一日问万万曰呕吐者非常有之病也今常吐乳非病也然小儿頼乳以生频吐非所宜也其间有母气壮乳多纵儿饱足饱则伤胃所食之乳涌而出此名溢乳如瓶之注水满而溢也宜损节之更服肥儿丸儿之初生筋骨软弱为乳母者常怀抱䕶持可也不然则左右倾侧其乳流出此名啘乳如瓶之侧其水流出也能紧䕶持则不吐也有胃弱者不能受乳以变化之吐出无时所吐不多此名哺露如瓶之漏不能容受也当补其脾胃助其变化可也亦以肥儿丸主治自愈龚子才治小儿伤食呕吐服克伐之药呕中见血用清热凉血之药又大便下血唇色白而或青问其故龚曰此脾土亏损肝木所乗而然也令空心用补中益气汤食逺用异功散以调补中气使涎血各归其源而愈薛立斋治一小儿每饮食失节或外惊所忤即吐泻发搐服镇惊化痰等药而愈后发搐益甚饮食不进虽参术之剂到口即呕乃用白术和土炒黄用米泔煎数沸不时灌半匙仍呕次日灌之㣲呕再日灌之欲呕此后每服二三匙渐加至半杯不呕乃浓煎服而愈一小儿停食服通利之剂作呕腹胀此脾胃复伤也用补中益气汤而愈万密斋治一儿初生即吐或欲用钱氏木瓜丸曰不可小儿初生胃气甚㣲或有乳多过饱而吐者当缓缓与之或因浴时客寒犯胃而吐者当用乳汁一杯用姜葱同煎少与服之或因恶露涉水停在腹中而吐者宜以炙草煎汤而吐去之奈何用木𤓰丸以铁粉㯽榔之重剂犯其胃中初生中和之气耶故常语人曰钱氏小儿方非先生亲笔乃门人附㑹之説也大还治一小儿生方九日即呕吐腹胀作脾气虚寒用半夏陈皮姜汁卜子丁香藿香砂仁各少许煎饮半酒盏而安小皃有小儿病虚滑食畧化大便十余次四肢柴瘦腹大食讫又饥此疾正是大肠遗热于胃善食而瘦又谓之食㑊者时五六月间脉洪大按之则絶今六脉既单洪则夏之气独然按之絶则无胃气也经曰夏脉洪洪多胃气少曰病但洪无胃气曰死夏以胃气为本治疗过于失时不逾旬果卒滑伯仁治故元望女生始六月病泄泻不已与灸百㑹穴即愈滁州赵使君云其女年甫周嵗忽苦脏腑每所下如鸡子黄者半盆许数日之间几至百遍渐作惊风症有一士大夫教以钟乳粉二钱以枣肉和溲令取意食之不然以浓煎枣汤调钟乳服亦可以小儿只用一钱已平复矣传方者云他日或作少疮疡不足虑儿子清老年三嵗过镇江时病久㵼危甚用此法服至半两遂安亦不生疮小儿万密斋治孙监司女五嵗病㵼诸治不效万视之曰㵼久伤阴津液不足故热发而渴也渴饮汤水多则脾受湿而㵼益不止肾益燥而渴转甚法当専补脾胃则㵼渴止而津液生热自除矣用白术散作大剂煎汤戒勿饮水以汤代之未半日进两剂因思肺为津液之主肺金大燥不能生水故渴不止乃加法制天花粉葛根等分只一服其夜渴减泻亦少次日仍用前方渴泻俱止问何不用仍服白术散万因以已意告之后误啖菱病喘而面目浮肿以钱氏异功散加藿香叶紫苏一服而肿去喘止胡三溪子多疾三嵗病泻诸治不效万视之曰此伤食泻也夫泻有三症热泻者粪色黄而渴冷泻者粪色青而不渴食积泻者粪酸臭而腹痛或渴或不渴此子之疾所下酸臭乃积泻也用丁香脾积丸一服而愈三溪曰巴豆下积而止泻何也曰本草云巴豆未泻者能令人泻已泻者能令人止积去泻止自然之理也万石泉子病泻自作理中诃子豆䓻与之不效延万治渠书一牛字安櫈上葢治愈当以牛为谢也即以其字卜之牛下横一櫈乃生字也曰予到令郎之病即愈矣与以陈氏肉豆䓻丸合胃苓丸车前草煎汤下一服而泻止石泉欲再进一服曰肠胃娇嫩不得已用药中病即止不可过也越三日身发红斑状如锦纹石泉颇究心伤寒胃泻后发斑与阳明症下之太早热气乘虚入胃之症同宜服化斑汤但石膏性寒泻后脾虚恐不可用万曰有是病则投是药何不可者请用之未尽而斑没身凉胡东郊子一嵗六月中病泻治不效泻下频併黄白而后重发热而渴时天甚暑皮肤燥而无汗髪稀成穗万曰此热泻成疳矣泻下频併后重者里热也粪黄者脾热之色也白者乳汁不化犹邪热不杀谷也口渴皮肤干燥髪成穗者津液枯也乃用四物汤合黄连香薷饮令乳母服之以解其暑毒初用四君子汤调六一散与儿服之解其里热次用四君子汤合黄芩芍药汤以止其泻三用白术散以止其渴四用白术散加升麻以举其下陷之气五用白术散加乌梅肉以收其滑泄之气皆不效其母託人相问万曰五法不中病术将穷矣只有一法以黄连木香诃子肉豆䓻干蟾使君子肉砂仁等分为末粟米煳丸陈仓米炒熟煎汤下服三日满头出热疮乃小疖身有㣲汗渴泻俱止万之子甫周嵗六月病泻时万出外舅甘以药调之不效加以大热而渴万闻驰归问所用何药曰理中丸因知其犯时禁也乃制玉露散澄水调服而愈徐氏子嵗半六月病泻甘治之不效大热大渴烦躁不安万往视问向服何药甘曰玉露散初服泻已止因热未除再与之复泄至今五日病益甚教用理中汤加熟附子治之如服下越加烦躁再进一剂即愈若不烦躁不可治也万归半日后甘携酒来问前者甥病泄用理中丸不效师教以理中汤加熟附止之何也万曰理中丸之止泻补中气之药也玉露散之止泻解暑毒之药也前者甥之病汝用理中丸是也中病即止不可再服因用之太过犯脏禁也脾喜温而恶寒故以理中汤加熟附救之甘曰又谓理中汤后加烦躁者可治否则不可治何也曰夏至一隂生坤乃六月之卦易曰坤为隂内而阳外坤属土喜暖而恶寒玉露散虽治暑泻之药其性寒过剂则脾土反伤隂盛于内阳脱于外吾见其儿面赤目张口开唇燥大热大渴此阳脱症也故用理中熟附以扶阳抑隂不加烦躁则脾为死隂不可救矣若加烦躁则胃气犹存但药不敌病而然再进一服则阳胜隂退而安矣胡氏子夏月病泻医以理中理中气五苓以利小便豆䓻丸以止泻皆不效万视其发热昏睡肠鸣而利水谷不化曰此伤风泄泻也经曰春伤于风夏生飱泄飱泄者谓水谷不化也初病时宜用黄芩芍药汤加羌活防风发散之剂今病久中气弱矣用建中汤加白术茯苓服三剂而愈薛立斋治一小儿泻而大便热赤小便澁少此热藴于内也先以四苓散加炒黄连一剂其热稍退又用七味白术散去木香二剂热渴顿止后以四君升麻调理而痊一儿九嵗食炙之物作泻饮冷诸药不应肌体消瘦饮食少思用黄连一两酒炒焦为末入人参末四两粥丸小豆大每服四五十丸不拘时白汤下服讫渐愈又用五味异功散加升麻服月余而痊后不禁厚味复作饮冷服肥皂丸异功散而愈龚子才治一儿乆泻兼脱肛小腹重坠四肢浮肿面色痿黄时或兼青诸药到口即吐审乳母忧郁伤脾大便不实先用补中益气汤五味异功散及四神丸调治其母不两月子母俱痊喻嘉言治沈氏子因痘后食物不节病泻泻久脾虚病疟遂尔腹痛胀大三年来消导无算胀泻如初更服参苓白术稍效然亦弗瘳病本腹胀更兼肠癖肠癖者大肠之气空洞易走胃中传下之物总不停畜澼出无度腥水不臭十中五死五生之症也今则病加四逆矣暮热朝凉一逆也大渴引饮二逆也气喘不能仰睡三逆也多汗烦躁不宁四逆也葢初疟时寒热交作犹是隂阳互战迨泻乆亡隂乃为夜热至引外水以自救医不清其源重以香燥破气之药助火刦隂于是喘汗烦躁并作治亦难矣强求用药乃以清燥润肺为主阿胶地黄门冬等类同蜜熬膏三斤此儿三年为药苦得甘味称为糖也日争十余次服之半月药尽遂愈另制理脾末药善后全安冯楚瞻治一儿滑泄半载肌肉瘦削脾胃之药备甞无效此乆利不已脾胃之中气固虚而肾家之元更虚闭藏之司失职当不事脾而事肾可也以八味丸用人参炒老米同煎汤化服不一月全愈张子和曰余甞告陈敬之若小儿病缓急无药不如不用庸医宜汤浸蒸饼令软丸作白丸给其妻妾以为真药使儿服之以听天命最为上药嵗在丙戌羣儿皆病泄泻但用药者多死葢医者不达湿热之理以温燥行之故皆死惟敬之不与药用余之言病儿独存张三钖治一稚子乆泻以参苓白术散加黄连豆䓻少许作丸用灯心汤化下十数丸效万密斋曰一儿病泻大渴不止医与五苓散玉露散皆不效病益困腮妍唇红曰不可治也泄泻大渴者水去谷少津液不足故也法当用白术散补其津液乃服五苓玉露渗利之剂重亡津液脾胃转虚诀云大渴不止止而又渴者死泄泻不止精神好者死不信三日后发搐而死汪城南子病泻十余日不止或以胃苓丸一粒丹服之不效乃与豆䓻丸五十胃苓丸五十陈仓米煎汤下一剂而止矣小儿万密斋治一小皃周嵗吐泻并作时天大寒医用理中胃苓丸服之不效万曰此表里有寒邪未得发散也取益黄散与之其夜得大汗而止一女嵗半亦吐泻并作此伤食也前有外感风邪故用益黄散温散其表里之寒此只是伤食用胃苓丸一粒丹陈壁土汤下调其脾胃消其食积而吐泻俱止一儿暴吐泻上下所出皆乳不化用理中丸服之效一儿暴吐泻上下所出皆黄水中有乳片用二陈汤加黄连姜汁炒煎服效或问二病同而治之异者何也曰所出之乳不化者胃有寒也故以理中丸急温之所出乳片不化者胃有热邪邪热不杀谷宜半夏黄连以解之此同病异治法也张景岳季子生于燕地白露时甫半周偶感寒吐泻大作即用温胃和脾之药不效随用理中等剂亦不效三日后加人参三钱及姜桂吴茱茰肉豆䓻之类亦不效至四五日则随乳随吐其半而泻其半腹中毫无所留矣不得已用人参五六钱制附姜桂各一二钱下咽即吐一滴不存而所下之乳白洁无气犹是乳也其形气之危已万无生理度其寒气犯胃舎参姜桂附之属何以为治既乃悟葢胃虚已极药之气味畧有不投则随拒而出且附子味咸亦能治呕必其故也必得甘辣可口之药庶胃气可安乃用胡椒三钱捣碎煨姜一两水二钟煎八分另用人参二两水二钟煎一钟以茶匙挑合二汤以配其味凡用参汤之十加椒姜汤之一其味甘而辣正得可口之宜遂温置热汤中徐徐挑与之经一时许皆咽下自后乳药皆安但泻仍未止计半日已尽二两之参矣参尽后忽躁扰呻呤烦剧甚家人皆谓热药内烧所致曰药果不对何以初甚相安此必数日不食胃气新复仓廪空虚饥甚则然也取粥示之果张皇欲得其状甚急乃与一小盏一呷而尽又欲之遂与半碗犹不足人与半椀始寂然安卧次日复加制附得泻止全愈原其受病之深用药虽当气味不投犹弗获效至其因饥发躁使非详悟妄用清凉一剂则全功尽弃而仍归罪于用参姜者矣薛立斋治一小儿数嵗每停食辄服峻利之剂后患肚腹膨胀或呕吐泄泻先用六君子汤诸症渐愈又用补中益气汤胃气渐复韶州医者刘从周论小儿吐泻发搐觉有痰者但服五苓散入生姜半夏煎服吐了痰泻亦止惊自退续名医类案卷四十五续名医类案卷四十六钦定四库全书续名医类案卷四十六钱塘魏之琇撰小儿万密斋治一儿嵗半病疟二日发久不愈黄瘦面浮肿腹胀用平疟养脾丸治之愈人参白术茯苓甘草当归川芎陈皮夏麴苍米厚朴柴胡黄芩猪苓泽㵼草果常山青皮辣桂鳖甲各等分于五日或三元八节天月徳要安普䕶福生除开破日修合酒煑麴煳丸麻子大陈米汤下一儿病疟医用截疟药内有砒丹三截之遂成疳疟其父懊恨前药之误万用平疟养脾丸治疟集圣丸治疳调理一月而愈一儿病疟一日一发万用家𫝊斩鬼丹截之止三日后一发再截之俱三四日又发其父怪而问之时六七月枣熟疑其必啖生枣故止而复发也问之果然乃禁之先用胃苓丸调理三日更以斩鬼截之遂愈五月五日午时用黄丹研独头大蒜研如泥同杵衆手为丸随人大小发日五更取长流水面东下汪氏子七嵗病疟三年诸医不效万视其外候面色黄白山根带青腹大而坚此久疟成癖癖为潮热当与补脾消癖疟热自除恨无九肋鳖甲耳汪求得之因立一方用人参白术青皮陈皮三稜莪术木香砂仁当归川芎黄连柴胡鳖为末神麴煳丸炒米煎水日三服调理五十余日而安李氏女七嵗先患外感后变疟因用截药变作痢至冬痢虽止疟益甚万视其外候大骨髙起大肉陷下发稀目陷面黄鼻燥不思饮食唯啖莲肉乃内伤脾虚疳劳症也医皆谓不可治万云可治也至春必愈用集圣丸一料次年二月果安王氏子病疟三日一发用胃苓丸合小柴胡汤方作丸服之初三日一发又间日一发后一日一发初发于午后渐移于辰刻问曰连日服药疟发转频何也曰此疟将退之渐也葢疟三日一发者邪气深难已一日一发者疟气浅易愈午后发者邪在阴分难巳午前发者邪在阳分易愈今自三日移至一日自阴分移至阳分故云将退之渐也时有丁医闻其説笑曰那得许多议论吾有秘方治疟如神遂求治之不知其所用何物自此仍三日一发发以酉时至次日已后始退万仍为调理一月而愈孙文垣治丁氏子才二嵗患疟母上壅咳𠻳每午后发热至子丑时乃退终日啼哭不止鵞口白屑神气大弱又痘后遍身疮疥未愈诸医有灸之者有剚之者有以膏药贴之者种种施之不应孙曰乳下婴孩脏腑脆薄不可乱攻乱补参芪足以增其欬灸剚适以惊其神安能取效教以白术鳖甲各一钱五分青蒿麦芽陈皮各八分乌梅一个贝母知母各六分甘草三分八帖全愈水鑑仙人治百日儿疟歌云疟是邪风寒热攻直须术治免成空常山刻作人形状钉在孩儿生气宫如金生人金生在巳即钉巳上木生人钉亥上火生人钉寅上水生人钉申上也常山乃截疟之药万密斋外孙未周嵗因伤食发间日疟在子丑时发则搐咬牙呻唤大便黄緑努而出以口吮母口得乳即止疟后汗出心下跳腹中鸣顶微热未十日成疳矣面色㿠白𩕄陷发疎见渐羸瘦此先受暑湿暑则为疟湿则为痰又伤饮食脾土衰而肝木旺疟曰食疟疳曰食疳用加减当归龙荟丸加味参苓白术散其母服四物汤加柴胡升麻麦冬木通酒芩桔梗各五分薄荷七分灯草水煎服而愈一儿病疟医以柴苓汤投之二三日不效乃用平疟养脾丸而愈一女先惊后疟疟久成疳用集圣丸调理一月而安一儿先疟后惊用调元汤琥珀抱龙而痊一儿久疟成癖因癖生热或三五日一发发则余日不止常在申酉时但不寒颤又微恶寒即发热热亦不甚发过不渴不头痛用消癖丸平疟养脾丸间服半年而愈马元仪治金氏子寒热如疟两脉弦虚无力脉弦为风发脉虚为气少正虚则外风得袭入乃为寒热不当与气实有余者同治乃用补正散邪一法用人参桂枝干姜肉桂半夏广皮炙草等调理数日而安小儿万密斋姪七嵗久痢不已为制丸剂治之丸者缓也以治久病也用钱氏异功散合香连丸为主加猪苓泽㵼车前子以利其小便神麴麦芽以消其积滞诃子肉豆䓻炒干姜以止痢合之曰和中丸约二两许服之未尽而痢止此为家秘治久痢不止方也汪某年六十生一子三嵗病痢医下之太过脾胃受伤中气下陷又一医以豆䓻香连合粟殻等止之痢益甚后重而少物万视之曰老年之子胎禀已弱下之太过而下陷法当举之陈茎未尽刼澁之剂亦不可用也乃以钱氏异功散加香连归芍山药莲肉神麴煳丸服之旬日痢止元气未复也令前药调之适有人曰吾有阿魏治痢甚效即以五分作丸五粒令儿服之此不可服也汪曰今早服一丸饭后服一丸服后熟睡未醒万曰痢止矣何必服药此药太峻元气被伤恐非正睡也试唿之应推之不知入视白眼张露气已絶矣详记之以为轻妄用药之戒聂久吾儿周嵗余因乳少粥饭成积又多麪食致积痢先水㵼后浓血时已断乳饮食少进睡不闭目肛如竹筒指纹已过命闗症极重乃用清热消积等药以茶匙缓缓灌灌觉精神极困时另以人参麦冬煎汤少少与之以保元气如是数日痢渐止但其肉削加柴调养半年始复旧小儿万密斋治孙抚军女五月病痢至七月未愈万至病亟矣用人参茯苓甘草当归白芍黄苓车前陈皮各等分炒干姜少许煎服畧差五日大安孙问诸医皆用木香黄连今乃不用所用皆非治痢之药而效者何也曰此乃河间黄苓芍药汤方也所谓调其气则后重除养其血而痢止之法也祝道士子长七嵗病痢半年不愈万与一方用人参白术茯苓甘草黄芪桔梗木香黄连诃子肉豆䓻车前炒干姜泽㵼神麴当归麦芽白芍为未水面丸米饮下一月而安名和中丸一女十嵗患痢久不止脉洪数或曰下痢脉宜小今脉洪数恐难治万曰无妨玉函经曰欲识童男并童女决在寸闗并尺里自然紧数甚分明都縁未丧精华气此童女脉宜如是胃气尚强不久自愈果数日痢渐止张县尹女半嵗病赤白痢甚苦万用黄连一钱木香五分石莲肉五分陈皮七分炒干姜二分为末神麴丸黍米大陈米汤下而安张景岳治都阃钱旭阳长男年及两周季夏间以生果伤脾先㵼后痢自善医知其生冷所伤乃与参术姜桂温脾等药不效渐至唇生疮乃谋之张曰此儿明为生冷所伤而不利温药奈何张曰此因㵼伤隂兼之辛辣遽入而虚火上炎耳非易以附子不能令火归元也因用二剂而唇口疮痛咽肿倍甚外见于头面之间病更剧复询曰用药不投如此岂真因湿生热耶张诊之曰上之脉息下之所出皆非真热本属阴虚今热之不效虽在可疑然究其所归意者药犹未及乎钱曰尚有一证大喜热饮人所不能入口者彼安然吞之虽喉中肿痛若此弗顾也此迨真寒之验乎张曰是矣是矣遂复增附子一钱五分及姜桂肉果人参熟地之属其㵼渐止其喉口等症亦不日全収矣疑似之间难辨如此治者可不慎哉喻嘉言治叶氏㓜男病痢噤口发热呕哕连声诊其闗脉上涌而无根再诊其足脉亦上涌而无根曰此非噤口痢症乃胃气将絶之症也噤口痢者虚热在胃壅遏不宣故不思食治宜补虚清热两法此因苦寒之药所伤不能容食唯有温补一法而已以理中汤连进二剂不一时下十余行乃恐误求更方曰吾意在先救胃气之絶原不治痢即治痢人之大小膓盘叠腹中甚逺虽神丹不能遽变其粪今借药力催之速下正为美事为可疑之遂与前药连服二日人事大转思食不哕四日后只便糟粕以补中益气调理旬日全安此可见小儿之痢纵啖伤胃者多内有积热者少尤不宜用痢疾门中通套治法也陈庆长知县名祖永云顷守官南康其子年十嵗患噤口痢水浆不入者数日惟能进药同官家有方书载一治法试用之一服而痢稍疎三服遂索粥饮顿食半盏许自是痢止而安其法用干山药一半炒黄也一半生用研为细末米饮调下一人有小女患痢脱肛叔权传得一方用草茶叶一握姜七片煎令服而愈然不知其方所自来也后閲苏文始知生姜咬咀煎茶乃东坡治文潞公痢方也陈良甫云甲子夏秋间仆处一赵经略㕔有姪孙年九嵗病痢甚重召小方脉未至遂令仆诊之六脉平细以证观之是血痢其实非也只是血水而已仆云记得调中汤治状云夏月初秋忽有暴寒折于盛热结于四肢则壮热头痛寒伤于胃则下痢或血或水或赤壮热冥闷脉数宜服此遂合之去大黄服之而愈姚公逺㓜子病痢一医误下之遂下纯血气喘身热不思食仲淳至亟以人参四五钱石莲子白芍升麻橘红草石蚕扁豆滑石炙草一剂喘平血止又数剂痢止临别嘱公逺曰儿百日内不出痘则生以下多元气未复故也未几即痘果殇家弟稚端㓜病痢甚日夜数十次服数剂即愈人参三钱呉茱茰泡七次一钱川黄莲姜汁炒一钱后二味饭上蒸水煎至八分温服如不受以药一匙间米汤一匙渐渐饮之胃气渐复如头痛发热加石膏六钱干姜一钱别调六益散四钱冷水服小儿疟痢陆祖愚治张登之男年十四患疟截早变成痢疾否满晡热眼胞红肿而痛所下红白相间日夜三四十次或与消积温补敛澁俱不效而转剧脉之左手弦数右闗沈实右寸浮滑此疟疾失表又内伤饮食风热泊于肠胃而为病也先用山查枳实苓连木通泽㵼小柴胡甘草并下香连丸服丸药两许煎药四剂遂积减胃开调理旬日但下淡白积一二次又数日大更实矣忽一日仍不思饮食日行二三次十余粒米不进计大更数十行葢连日粥食过多而复伤也今积滞已行膓中润滑无所虑矣仍用小柴胡归芍知苓查橘之类宿垢尽行胃气仍复乃加减前方入参术调理而安万密斋治李氏女初病疟又病痢瘦发热少食日啖莲肉五六枚乃与集圣丸而愈小儿张子和曰鹿子春一小儿八嵗夏月病嗽羸甚余欲涌之子春以为儿㓜弱惧其不胜少难之一日因饮酒家人与之酒伤多大吐吐定而嗽止葢酒味苦苦属通剂乃大悟余之言也万密斋治胡元溪子五嵗春病嗽医用葶苈丸乍止乍作至夏转作又一医用五抝汤不效或以葶苈或以五抝发表攻里其嗽葢加至百十声不止面青气促口鼻出血势急矣曰自春至秋病已半年治之不易乃用二冬二母巵苓甘桔苏子茯苓陈皮去白连进三剂咳只二三十声一医以二陈加防风百部杏仁紫莞桑皮万曰肝气已逆吾方降之其咳稍罢防风百部升发之品似不可用彼云防风百部乃咳嗽圣药也服之气上逆而咳百十声不止口鼻血复来再求治仍用前方取生茅根捣自然汁和药与之五日而血止去茅根或加欵冬杏仁以止其咳或去黄苓栀子加人参白术以补其脾或加阿胶以补其肺调理二旬而安葢方春时多上升之气肺感风寒当与发散葶苈丸乃攻里之剂肺金本虚而反㵼之此一逆也夏天火旺肺金受克当用清金㵼火之剂五抝汤乃发散药也用热犯热此二逆也一汗一下肺金大虚矣方秋时气应降而不降反用生发之剂此三逆也今用収敛清降之药以平其浮游之火火衰于戌时値九月故病易已许氏子病嗽痰中带血或用茅根汤竟不效延万治因问先生治胡元溪子用茅根此亦用茅根然不愈何也曰彼病于秋肺旺肝燥此病于冬血衰时也且彼乃口鼻出血属阳明胃此是痰中有血属太阴肺病既不同治亦有别乃用阿胶为君杏霜𤓰蒌霜贝母为臣苏叶桔梗甘草为佐炼密作丸薄荷煎汤化服而愈万石泉女病久嗽不止胸髙气急曰此龟胸病也胸者肺之腑也肺胀则胸骨髙起状而如龟殻吾闻其病未曽治之故无方也或者不可治乎石泉曰气胀者肺实也当服葶苈丸曰病有新久症有虚实再服葶苈㵼肺之剂恐有虚虚之祸不聴竟以是卒呉孚先治一小儿咳嗽动便作痰声喉如曳锯脉数洪滑纹如鱼刺用加减二陈汤兼服神仙玉露散而痊万密斋举人蔡沙江子病咳久不止其咳连声不絶咳时面青右手常自摆动曰不可治也问何故曰咳者肺病也肺属金而青者肝之色也肝属木手摆者肝风欲发之状木来侮金寡乎畏也今十月金病木生之时四时之序将来者进成功者退木生而进金病而退必发搐甲乙日剧果甲乙日搐而死曽芸塘子九嵗病咳半夜甚乃胎禀不足肾虚嗽也用人参固本丸加阿胶桑皮尽而安又汪元津子病肾虚嗽与上症同亦用人参固本丸加茯苓知母贝母山药各等分为丸服之而安蒋仲芳治盛氏女十余嵗患内热干咳特甚医与清火滋阴麦黄苓之品服之不效脉得弦数脉症汤药甚相合也因何不愈沈思间忽闻女衣有烟火气询其曽卧火箱中乎曰然即以前方与之令其迁卧牀上遂不终剂而愈问故曰咳嗽火热烁金以清火润肺之品治之甚当其如外火复偪一杯水其能救车薪之火乎今离却外火而病自愈耳小儿万密斋治一儿四嵗忽作喘气逆痰壅鼻孔开张万曰此马脾风也如胸髙肩耸汗出髪润则不可治须急治之以葶苈丸去防已加大黄除肺之热合小陷胸汤除肺之痰碾为细末竹沥调服一儿病两腮红上气喘急脉浮缓而濡此得之伤食食伤脾脾虚则不能养肺母病子亦病也两腮红者虚热也上气喘急者肺虚也脉浮缓而濡气虚也时医咸以惊风为治用抱龙丸牛黄丸苏合丸不效闻其言皆匿笑乃以阿胶炒成珠煎苏叶乌梅汤化服三剂而瘳一小儿痰壅气促而喘且发搐万以礞石滚痰丸桑白皮汤碾碎调服之喘定痰下搐亦止矣一富小儿先病㵼医以药服之乃作喘归咎于医万曰非医之误乃冷伤脾作㵼脾传肺作喘脾为母肺为子传其所生也用陈氏芎蝎散一服喘止而安后用此方治㵼后喘者良验一女子素有喘病发则多痰用补肾地黄丸或曰喘者肺病也今补肾何也曰肺主气肾则纳而藏之痰涎者肾之津液所生也哮喘吐痰乃气不归元津液无所受也果服此而安朱丹溪治一女年十二自小喘嗽白术陈皮青皮各五钱麻黄茯苓木通片苓各三钱苍术桔梗各二钱干姜一钱甘草五分每贴一钱半煎服龚子才治一小儿外感风邪服表散之剂汗出作喘此邪气去而脾虚也用异攻散而汗喘止再剂而乳食进冯楚瞻治同姓子三嵗平时面色㿠白𩕄门寛大颅骨开解一夕忽发微喘不能睡倒抱起稍可至三二日虽抱起而喘急不减出多入少两眼逆急理宜用上病疗下之法恐不肯轻服乃设词曰喘已多日肺气虚矣当以人参钱许配生脉饮作汤化服启脾丸乃愈也急归寓以八味丸杵作大丸代之服下喘日减四五日后本症悉平精神倍长屡索启脾丸而𩕄门颅骨俱长满矣呉孚先治一小儿气急而喘喉中声如水鸡叫用五抝汤而愈钱国宾治中翰陆登之次子自幼吼喘日夜不絶今八嵗莫愈身体无病诊右寸浮滑主肺窍有痰喘吼三白丸煅白批贝母桔梗各三分饭丸黍米大每睡冷茶送下五丸至五日此子索物厌其母嗔之勐然一呛吐出黑痰一块如圆眼大其臭满室剖开内色大黑𤓰子一枚尖少破从此吼喘即止举家感激除此子一生之患矣及问其故曰肺有六叶两耳四垂如葢清虚之脏纤尘不染因乳子误吞𤓰子入于肺缝久则痰胶阻碍唿吸之气作吼喘声也今药力攻出肺清而金不鸣则无声痰出而唿吸利则无吼喘症矣小儿万密斋治胡三溪女素有哮病遇天欲雨则发发则多痰服五虎汤九寳汤即止不能断根曰是益痰聚则作喘痰去则止痰者水液之浑浊者也难经云肾主液液者水所化也肾为水脏入心为汗入肝为泪入肺为涕入脾为涎此肾水泛为痰而喘也乃以六味地黄丸服之不复发矣陈三农治一小儿盐哮遇隂雨即发声如曳锯以白砒一钱入精猪肉四两内以盐泥固济火煅出清烟取出研细入江西豆豉一两捣和为丸如黍米大白水下二三十丸忌油腻荤腥一月而愈朱丹溪治一男子年十四嵗哮十日则发一遍此痰在上焦不得汗洩正当九月十月之交宜温散仍与小胃丹佐之温散如麻黄黄苓每帖用一钱半入姜汁研细末以水盏半煎去查饮之每夜临卧时与小胃丹十二粒津下之楚瞻治朱姓儿三嵗哮喘大作数日身热汗出或以滚痰丸利之益甚脉洪数胸脇扇动扶肚肩头汗如雨不食不眠曰久喘下元已伤复以峻利伤之故见诸恶候也以人参麦冬各五钱五味三粒肉桂二分煎服日二三剂喘顿减至夜复作此气少复而阴未有以配之也以八味之加牛膝麦冬五味者内熟地六钱桂附各四分水煎冷服午前后各一剂睡醒食进喘止但劳动则喘声微有此未复元之故以生脉饮调理三四日全安小儿虚损窦材治一㓜女病咳嗽发热咯血减食先灸脐下百壮服延寿丹黄芪建中汤而愈戒其不可出嫁犯房事必死过四年而适人前病复作窦曰此女禀赋素弱只宜固守终老不信余言破损天真元气将脱不可救矣强余丹服之竟死李士材治汪氏儿年方舞象发热咳嗽羸弱头眩二冬二母知柏黄苓不啻百剂病势转增脉之右虚软乃脾肺气虚火不生土之候也用补中益气加五味子苡仁姜桂至三钱十剂而减两月乃安春初又发令其服补中丸一钱诸症永不作矣柴屿青曰六儿身热嬾食脉细而无力属阴虚血少服逍遥二剂未效内人力请延医及诊视云脉弦为脾疟余固争脉并不弦医不服强令服二剂身热更甚遂立意服壮水之剂二十帖始愈至乙丑复患身热服六味汤四十日始霍然因叹曰幸是自家小儿故得自主倘他人延治四五剂未效必更医矣能保其不误事哉冯楚瞻治张氏子年十三忽患腿痈外科云势难消散出脓得两月収功视其体浮胖色㿠白知为先天不足矣再诊其脉六部沈细而微复视其肿则右腿为甚色白而氷冷经曰血气不知留结为痈今但使血气和而无留结痈何由成与八味汤加牛膝杜仲各二钱食前服之一剂腿温痛减半三四剂全瘳薛立斋治一小儿九嵗解颅足软两膝渐大不能行履此肾禀不足用六味丸加鹿茸三月而能步履一小儿年十四肢体倦怠发热晡热口干作渴吐痰如涌小便淋沥或面目赤色身不欲衣此亦禀赋不足也用补中益气汤及前丸而愈一小儿十五嵗而御女大小便道牵痛服五苓散之类虚症蜂起与死为隣用补中益气汤加减八味丸而愈一小儿十三嵗内热晡热形体倦怠食少作渴或用清热等药治之虚症悉具以为所禀怯弱用六味丸加鹿茸补之不越而痊万密斋治一儿四嵗出痘时颈软头倾曰此儿胎禀不足疮毒正发壮火食气亟补元气使痘易发易靥幸而保全再补其阴不然恐难出二八数也乃大作调元汤连进之获安江兰峯子七嵗头面汗出如流用人参当归二味同獖猪心煮汤服之安一女嗜卧发热项软头倾欲作风治持疑未决万曰此阳虚病也葢头者诸阳之首胃者诸阳之㑹此女必乳食伤胃胃气不足故清阳不升而颈软不能任元也可服调元汤一剂而愈一小儿脱肛半载恪服升补元气之药而愈缪仲淳治里中一童子年十五患寒热咳嗽面赤鼻塞夜剧家人以为伤风缪视之曰阴虚也葢伤风之症面色宜黯今反赤而明伤风发热必昼夜无间今夜剧鼻塞者隂虚则火上升壅肺故鼻塞以是知其阴虚也投以麦冬五味桑皮贝母百部生地鳖甲黄沙参不四剂而瘳立斋曰一小儿十四嵗解颅自觉头大视物皆大畏日差明先兄以谓肾禀怯弱用六味丸加五味鹿茸及补中益气加山药山茰半载渐愈二载而𩕄合后毕姻觉𩕄门开解足心如炙喜其断色慾戒厚味日服前药二剂三载而愈一小儿白睛多黑睛少吐㵼后喉瘖口渴大便不实朝夕悉服地黄丸而痊后患㵼其喉复瘖仍服前丸遂愈续名医类案卷四十六续名医类案卷四十七钦定四库全书续名医类案卷四十七钱塘魏之琇撰小儿万密斋治朱氏子年七嵗脾胃虚弱食多则伤食少则困形瘦而黑医者因其伤食则与枳术保和丸以消导之因其困倦则与参苓白术丸以补之时补时消精神日瘁将成疳矣万曰脾胃素虚不能消谷故食易伤也伤食而复消导之则脾益虚虚而复补脾未得实而伤者又至矣岂良法哉今专以补脾为主内兼消导名肥儿丸用四君子加陈皮青皮木香砂仁山药莲肉史君子肉神麴麦芽山查肉共为细末荷叶包粳米煮烂捣为丸米饮下自此不复伤食肌肉渐肥教谕许厚子年十四吐血医作痰火治不效脉之两尺右闗皆不足曰年未二八脉当沉紧今反不足当作胎禀怯弱之病然观宗师体厚何以有此必夫人有虚病或乳少得之也许曰其母孕时果病产后无乳问治法曰十六嵗后病此者曰劳十五嵗前病此者曰疳疳即劳也宜用六味地黄丸以补肾参苓白术丸以补脾病自安矣如言服之一月而愈一女五嵗因感冒不愈变为疟疟止变为痢痢止成疳肌肉消瘦饮食减少日啖连肉十数枚万视之曰疳病也形色虽衰幸胃气尚存可愈也以集圣丸调理三月而安胡氏子一嵗病脑后痖门穴生一毒如桃大已溃白脓不干万视之曰此无辜疳也法不能治或问何谓无辜疳曰此全㓜心鑑所载也有妖鸟名雎一名夜行游女白昼不出夜则出飞此鸟无雄飞入人家遇襁褓衣晒晾未収者则布毒其上儿着此则病而死掠取其魂化为己子是名无辜疳亦传尸之类也其病头上有核破之内有白粉况项后之疽又九不治中之一症也故云难治后五日果死孙文垣族孙女年十嵗大便脱肛鼻中时常出血夜多咬牙肚热面黄将成疳症以山查青蒿枳实升麻酒连滑石各一两甘草芦荟干蟾各五钱为末神麴为丸一料全愈龚子才治一小儿四肢消瘦肚腹胀大行步不能颇能饮食作渴发热去后臭秽此脾脏伤也用异功散肥儿丸调理而愈薛立斋治一小儿面色痿黄眼胞微肿作渴腹胀饮食少思腹中一块或移动小便澄白大便不实此脾疳之患用四君子加山栀芜荑兼肥儿丸而愈一小儿尿浊如米泔以江南做酒小麴炒为末酒调下三服愈孝伯有女曰止者病疳发于目啼不可止以眎李络伯乃取十饼投之未半而瘥又孝若之乳母弃其子乳他姓子其子骨立矣又不任见日绍白曰渴乳伤食亟治之必服羊肝散一具活矣某谓绍伯某即不知医是儿于望闻二法俱无生理绍伯曰固也吾药能生胸突腹凹骨开者此症未见何得勿活乎宫气方歌云孩儿杂病变成疳不问强羸女与男烦热毛焦鼻口燥皮肤枯藁四肢瘫腹中时时更下利青黄赤白一般般眼濇面黄鼻孔赤殻道开张不可㸔此方便是青黛散孩儿百病服之安万密斋治一小儿五嵗腹大善食初见之谓其父母曰乳多必损胃食壅即伤脾腹大如是又纵其口腹恐肠胃乃伤不成肠癖必成疳也后果成疳肚大青筋以集圣丸调理而安胡鳯厓子病疳但多食则腹痛曰人以食为本谷入作痛岂新谷为患乎必有旧谷为积未能消去故新谷相持也乃与养脾消积丸服之而安一儿八嵗形气甚弱其父责令读书谓曰此儿禀弱宜懐保之不可一于严也留养脾丸肥儿丸与之后半年病成疳矣一医谓伤食以一粒金丹服之病乃剧延治问前药则未服也曰不可治矣一粒金丹内有草乌巴豆大毒之品此儿素性弱食少而瘦故与前丸调理乃舍此而服彼此犯虚虚之戒也后果殁朱丹溪治一富家子年十四面黄善啖易饥非肉不饱泄㵼一月脉之两手皆大怪不甚瘦倦以为湿热当脾困而食少今反形健而多食且不渴意其疾必疳虫作痢也取大便视之果蚘虫所为适欲他徃令儿医用治虫药治之禁其勿用去积药待再诊而止痢也后勿果至次年春夏之交其㵼复作腹不痛而口干曰此去年治虫而不治疳故也遂以去疳之药浓煎白术汤下三日而㵼止半月后乃甚瘦教以白术为君白芍为臣川芎陈皮黄连胡黄连入少芦荟为丸白术汤服之半月而止禁其勿食肉与甜物三年当自愈马铭鞠治张守为㓜郎患痨疳嗜食易饥腹如蜘蛛过数日一㵼㵼则无度面目黧黑指节中亦几无剩肉矣其母亦病诊脉紧数骨蒸劳热大渴引饮淋闭腹若蜘蛛曰儿病实母病也用麦冬枇杷叶生地白芍青蒿鳖甲之属以治母用干蟾为君加羚羊角犀角白芙蓉花牛黄每用分许日入鸡肝内饭上蒸服以治儿再用滑石扁豆茯苓车前山查五谷虫等分为末拌人乳晒干七次略入砂仁末陈米汤丸弹子大日进两丸不二十日子母俱痊二方絶无药气故儿喜啖之説约云予表姪二三嵗间患疳积症头大身瘦发热溺如米泔诸治不效后闻药气即吐束手无䇿偶遇异人传此红燕丹方和于糖果粥饭中与之数服全愈后以此济人无不效矣小儿俞氏儿四嵗痘后失调致成疳疾勐啖而频㵼腹大皮急夜哭咬牙因其母病延诊药殊无效适儿医至见所用药则香砂查枳车前扁豆茯苓豆䓻类皆积渗利之品儿益困惫其母哭泣至目肿流血乃谓曰今以母病託予而子病不痊则母病亦进必先愈子而后母可愈也问当奈何曰无已请以母所服分饮之则两病俱愈矣其家非素封既难资费又无旁议遂如言治之不逾旬母子皆安葢其母縁产后儿縁痘后母则寒热往来面足俱肿恶露逾月不止头痛不眠食难下咽与儿之症同为血虚生火木盛克土而然彼儿医者乌能用生熟地黄沙参杞子黄连麦冬以愈是疾哉凌素姪孙四龄予常见之曰儿将病疳不以为意也逾半年则疳已甚天柱倾侧脐空筋青毛发脱落股肉亦消嗜食而泄利极秽多怒多啼似难为矣但其皮未急目尚有神乃与生地杞子沙参麦冬枣仁米仁病不减心亦疑之少加木香砂仁则㵼益甚西席黄澹翁通人也谓泄益甚得母香砂为害乎予曰然遂去之益以熟地川莲十余剂乃全愈予女八九嵗时病疳枯瘠如柴矣以六味加减熟地用八钱十剂而痊向后但以前方治效者不可枚举小儿孙兆治殿中丞某郎中妹十嵗腹痛色不变按之而大陷心腹痞膈病已月余按甲乙经云三焦胀者气满于皮肤中殻然石坚遂与仲景方厚朴生姜二两半夏七钱甘草半两人参一钱每用药一两五钱水煎分三服一日服之至二十日愈张子和治郾之营兵秋家小儿病风水医用银粉粉霜之药小溲反澁饮食不进头肿如腹四肢皆满状若水晶家人以为强勉求治张曰此症不与壮年同壮年病水者或因留饮及房室此儿才七嵗乃风水症也宜出汗乃置燠室以屏障遍遮之不令见火若内火见外火必昏愦也使大服胃气汤而浴之浴讫以布单重覆之凡三五重其汗如水肿乃减五分隔一二日乃依前治之汗出肿减七分乃二汗而全减尚未能食以㯽榔丸调之儿已喜笑如常日矣李时珍隣家一小儿因积黄肿腹胀如鼓偶往羊朹树下取食之至归而大吐痰水病遂愈羊朹乃山查同类医家不用而有此效则其功应相同矣张景岳在京治一五嵗儿适经药铺见有晒晾巴豆其父误以为松仁以一粒与食之嚼而味辣亟吐出已半粒下咽矣少顷大㵼十余次次日肚腹通身肿胀絶口不食或谓宜黄连菉豆以解毒或谓四苓五物以利水张曰大攻之后岂非大虚之症乎能再堪苦寒以散脾否大㵼之后又尚有何水之可利遂单用独参汤及温胃饮以培脾气不数剂而复元初夫既已大㵼而何以反胀若是是可知大寒虚致成肿胀者类多如此冯楚瞻治何氏子九嵗肚腹胀极痞块有形肌削神困耳中脓溃目红肿牙龈去血或时腐烂咳嗽气短腿膝痠疼夜不能寐日不能食已成壊症询其病由乃起于半周之内肚稍肿硬初时消导后用补脾兼消及清热化滞六七年来腹胀更加痞硬更大牙痛耳目肿烂益甚仅存皮骨脉之或时弦洪有力或时弦而无力知为久服克伐真气内乱转䕶邪气谓害先天之真阴真阳已竭乃中空外浮之象也先以金匮肾气丸料加麦冬五味作汤大剂空心温服数剂热减腹稍软随以前剂冲入人参汤三钱食前日二剂十余日后精神稍长诸症渐退后早晨以生脉饮送下加五味牛膝之八味丸三钱申酉仍以前方服之两月诸症尽平向之痞胀如失张氏子亦患腹肿消导几死亦以八味去附子倍熟地加麦冬五味牛膝而愈第不能久服丸药次年夏忽两脇肿硬如妇人之乳垂下外科与解毒不效加两頥之下肿亦如之百治不减或议开刀冯曰此肝肾之火上炎耳何毒之有仍以前方加青皮四分土贝二钱食前服之不十剂痊愈一儿病肿有庸医假专门之名不守家传之法尝称得异人之术用牵牛葶苈为治肿方之神药作散服之元气下陷肚大坐不得卧阴囊肿大茎长而卷万见之叹曰脾土已败肝木独旺乃贼邪也不可治矣果死一儿病肿腹大彼信庸医妄谈五日消一分乃取绳子围其腹量之投以牵牛葶苈服之利下数行肿减十分之三父母甚喜约至五日再消三分未三日又大肿较大如前庸医闻之走去病势并甚而死张氏子疟后病肿求治曰此脾虚肿也与胃苓丸用长流水煎灯心汤送下教以每日午时前后天气和煖于避风处汤洗之洗毕覆被睡一时令有微汗为度此水渍法也经曰渍形以为汗调理半月平复如常髙鼓峯治沈启廷孙三嵗脾虚发肿两足更甚乳食不思午后发热头面羸瘦俗医云此病如用官料药须发黄鼓胀而死但当服草头药并以针挑其指出黄水自愈浙西人言出自医家药笼中者谓之官料药俗传单方一二味谓之草头药何以治之且官料药皆草根树皮也何出自医家便为官料信而服之渐有囘色未几又发㵼又头上生毒烂至见骨又出瘄皆极重病纒绵不休乃一味补正他病见则随症稍加减之如是者自夏迄冬尽用参几斤余才得脱体次年长肌肉设惑衆説宁有救否按肿症多湿热为患虽云脾虚必审其小便长短清浊及大便溏燥浓淡以施治法若概云脾虚参术蛮补必致绵延不已今自夏迄冬诚何故哉至用参斤余即今时富家亦有委命而已孙文垣治张后溪之孙遍身疮疥浮肿肿自足背起渐上大腿今且至腹大便泄㵼发热少眠此风湿症当令与时违之候治从开鬼门洁净府二法使清阳升则㵼可止小水利则肿可消上下分去其湿之意也苍术一钱苡仁桑皮各三钱青蒿防风升麻柴胡各五钱大腹皮五加皮各六分八帖全安薛立斋治一小儿肚腹膨胀饮食即㵼手足逆冷以为脾气虚寒先用人参理中丸后用六君子汤而愈万密斋治孙先病疟伤食成疳又伤食甚瘦腹胀大而坚见人则哭用参苓术草半夏麴枳实炒厚朴黄连木香莪术砂仁史君子神麴麦芽鳖甲夜明芎归等药一小儿㵼后腹胀用加味堨气丸服之愈一儿疟久不退腹大而坚用化癖丸服之愈一儿善食腹大用保和胃苓二方服之调理而安蒋仲芳曰山中君仲子年十嵗患水肿月余候予不至遇一方士与之草汁大便遂行数次腹寛肿退予适到喜曰病儿久候不至今服草药幸已愈矣然须服调理之剂即唤出诊之脉来沉细尚微喘按心下则痛甚予曰此非予可能疗矣草汁性烈已下数次痛宜愈喘宜定今若此病虽去而藏府真气受伤必不久也犹未信至明日腹大痛而死小儿龚子才治小儿患痞癖服㯽榔蓬术枳实黄连之类痞益甚曰此脾经血虚痞也不可克伐遂用六君子加当归数剂胃气耗惫脾胃损伤血气干涸肢体羸瘦面色痿黄肚大青筋身热自汗喘急气促泄㵼腹胀浮肿不思饮食与补中益气汤乆服而愈万密斋治一小儿周嵗因食鸡肉太早自此成积日渐羸瘦不思乳食其父详告取药治之与养脾去积丸白术陈皮苍术厚朴枳殻半夏麴青皮神麴麦芽山查甘草先服三日后服丁香脾积丸鸡肉汤下取下鸡肉一片犹未化也再进养脾丸而愈王氏子一日胃脘当心而痛万治之七日不止以手摸其胸腹惟心下手不可近曰悞矣无怪其不效也凡手可按者虚痛也手不可按者实痛也实痛非食即痰另立方以枳实导引丸控涎丹二方内摘取枳实黄连半夏各二钱木香黑牵牛头末白芥子炒甘草等分捣罗为末用生姜自然汁和神麴作丸麻子大以沈香木香㯽榔磨水下或姜汤亦可初服二十一丸少顷痛移下中脘又服七丸至脐下又服五丸利下清水而止乃知是脾痛也复作枳术丸加青皮陈皮木香砂仁神麴麦冬山查调理而安李时珍治宗室富顺王孙嗜灯花但闻其气即哭索不已诊之曰此癖也以杀虫治癖之药丸服一料而愈陆养愚治潘司冦子年十四初因感冒服药已愈后复夜热便黄日中亦微热或谓表散之后血气不足与补养气血热益甚遂以为童子劳阴虚夜热也与滋降火肚腹渐胀肌肉渐瘦饮食渐减其热日夜不止矣脉之人迎颇和气口紧盛两尺洪滑此食积也宜消导之与枳实黄连㯽榔神麴麦芽山查茯苓泽㵼甘草数剂胀减热除精神复去㯽榔泽㵼麦芽加人参白术姜数剂痊愈陆祖愚治费表姪垂髫患疟后痢初愈复伤食蒸蒸内热大便欲行不行数至圊而未尝便医不细审以久病初愈复日数行其为脾虚滑泄无疑投以参术补剂经所谓益其胜而赞其复病宁不剧乎服后身热益甚烦躁咽干又以六脉浮洪久痢身热脉大均非吉候诊之果六脉洪盛有力而胸腹手不可按曰脉症俱实且又相应母张皇也但久痢之后津液枯藁耳用生地当归白芍黄连倍枳实山查一剂觉腹中运动二剂即转矢气少顷去燥矢十余枚遂连去三四次脉静身凉神清气爽再用生津补脾调理半月而愈薛立斋治一小儿腹内结块或作痛上攻小便不调用龙胆㵼肝汤芦荟丸而愈后形气消铄发热作渴此肝木制伏脾土用补中益气汤及芦荟丸而愈汤某尝治户部侍郎小娘子患痞藴积结聚已经年矣其候腹满壮热大小便闭不食诸医皆作虚热潮热或作胃寒不食治然既不食大小便自然少又欲作疳热耳百药俱试而无一中势已窘迫招汤视之问曰合服何药荅曰当服甘遂大黄张惊骇曰前诸医者皆用补剂此女不进食久矣不宜利动肠胃荅曰信我者生逆我者死张曰更有无甘遂而次于此药方者可否乃令即服大承气汤二服而愈次日诊之尚有余滞积实其症必过数日而复闭须服前药始可除根数日后果再闭腹满痞结再投此药一服而痊朱丹溪治贾福六舅子十余嵗左脇有块能饮食青皮醋炒三稜柴胡三分桂枝川芎防风各二钱白术二钱半木通一钱半海藻一钱甘草五分分七帖煎取半盏下保和丸十五丸忌一切蒋仲方治一儿七嵗食后受惊遂发寒热右脇有块重则胀痛轻则硬满已二年忽患三疟又年余以丸药截之疟虽愈而朝凉暮热咳嗽骨立痞块痛甚用芪术鳖甲当归各四两参芍知母丹皮麦芽神麴山查各二两青陈皮㯽榔木香官桂各一两稜莪柴胡桃仁各七钱煎成膏入饴糖四两和匀不拘时服未终剂而愈小儿万密斋治王氏子善食尝病腹痛乃虫痛也用安虫丸服之三日后取下一虫甚异约长一尺身赤色大如鳝令持两头牵之长可丈余其形如钱放下依旧短缩此虫母也以火焚之而愈胡氏子尝腹痛万诊之曰虫痛也问何以辨之曰凡腹痛一向不止乃积痛也乍发乍止腹中成聚口吐涎水者效痛也先尝服雄黄解毒丸屡进不效因思此虫有灵当设法取之择定除破日在月初旬取之勿令儿知也令隔夜煎下苦练根汤次日五更用清油煎鸡子饼一个令儿闻其香味遂急欲食故迟不与而以少许啖之觉腹中如有物涌上心口乃取药与服之少顷心口之物坠下以蛋食之不食矣巳时腹中大鸣而㵼下一虫甚异如指长有头手足状如婴儿万曰此三传痨虫也初起于父再传其母三传其子幸去之矣令一婢用銕钳夹送河中焚之其婢受烟气一口亦病痨死此儿至今无恙阎姓子有虫病黄瘦腹中时痛口馋如有肉食则痛不发一日无肉则痛甚万视其体甚弱不敢下只用苦练根皮放肉汁中煮食之单服三日下虫如蝌斗者一盆色黄黑后以养脾丸调理而安一儿七嵗善食肉常病腹痛其父问积痛虫痛何如万曰积痛发有常处手不可按恶食而口干虫痛无常处喜手按摩口馋而吐清水此儿乃虫痛也以药取之下虫大者十余条而痛止未一月又痛万曰不可再取矣恐伤胃气乃立一方用黄连木香㯽榔去积为主陈皮青皮三稜莪术枳实山查专去其虫等分为末神麴煳丸麻子大米饮下常服之时下小虫及下大虫如指大约长一尺乃虫母也自后痛渐减呉孚先治一婢面黄身瘦嗜油甚至灯盏垢腻都尽与药下虫如鰕者数枚遂不嗜矣寻肥健一小儿将自身布衣浑身遍喫两袖喫至肩上呉用煎虫丸下虫如蚕者数枚而愈钱仲阳治辛氏女五嵗病虫痛医以巴豆干漆碙砂之属治之不效至五日外多哭而俛仰睡卧不安自按而心腹时大叫面无正色或青或黄或白或黑目无光面慢唇白吐沫至六日胸髙而卧转不安钱视之用芜夷散三服见目不除青色大惊曰此病大困若更加㵼则为逆矣至三更果㵼如药汁以杖搅之见有元药钱曰此儿肌厚当气实今症反虚不可治也辛曰何以然钱曰脾虚胃冷则虫动今反目青此肝乘脾又更加㵼知其气极虚也而元药随粪下脾胃已脱兼形病不相应故知死病后五日昏笃七日而死龚子才治一儿腹中作痛㸔㸔至死腹中揣摩似有大小块诸医不效乃令人慢慢以手搓揉痛处半日其虫自大便出而愈四明顾氏女十余嵗尫羸骨立百治不瘥奄奄待毙偶端午家人调雄黄酒女窃饮之不觉大醉呕秽狼借视之中有物如鳖蠕蠕动色纯红两眼正碧家人惊怪以足跴之颈伸甚长以钳夹之掉头啮銕格格有声箠之不死亟捣槌至烂埋之土中明日发视仅血块耳自后女日长成无恙矣朱肇能着围棋生一女腹多虫偶在何矩所坐谈及一医云食榧子当愈果食榧子下虫曝干尚有八尺长乡间一大姓有子方周嵗値热天遍身疼痛啼哭不休延请诸医束手无䇿王起云后至云能以十金酬我一刻即愈主人唯唯乃浓煎甘草汤浴儿未几儿即睡去半日方醒已不作痛矣主人大喜出银酬之特问小儿何病王云此乳母抱之纳凉为刺毛所着耳故以甘草汤浴之若豫説明岂肯以十金酬我哉衆大笑而别张子和治一儿悲哭亦以浴愈谓心火乘肺浴之汗出则肺热散矣小儿张景岳治胡氏儿三嵗因饮食不调㓜科与清火化痰等剂损其胃气反致呕吐溏泄复与清利遂致吐蚘初止数条渐至数十条细如灯草甚至成团搅结而出早晩不絶所下者亦如之羸困已极因与温胃饮二三剂其虫如故不知其何所从来而生化之速一至于此其家请先逐虫谓虫不尽则病日甚其能生乎不听但以前药倍人参加附子二三剂而呕吐渐稀㵼亦随止乃以理阴煎温胃饮出入间用十余日虫渐少月余而饮食进肌肉生复元如故大凡逐虫之药多伤胃气向使胃气再伤非惟虫不能逐病必不起今使胃气日强则拔去化虫之源而愈矣世俗以甘蔗宜小儿虽痘食之无禁羣医相争一曰性热所以发疹一曰性寒所以解毒一曰性温平所以无害及退余检方书则曰蔗能节蚘虫多者减之少者益之蚘适其中则儿无病所以宜儿也岂在寒热湿平间哉羣医不学漫猜殊可哂也小儿月埠张氏儿十嵗自㓜心痛得于母气不时发者发时饮食不进呻吟反覆三四日仲淳疏方药入口即止㯽榔黑丑各一钱木香五分史君子橘红白芍旋覆花各二钱茯苓三钱猪苓钱半蒋仲芳治魏交让子年十嵗患小腹痛三四年矣诸治不效诊之脉来沉迟二便如常按之无块此必肾家虚寒也六味地黄丸加炮姜肉桂青皮香附车前牛膝而愈小儿万密斋治一义子年十五嵗病疸面目俱黄问之对曰伤食起腹中大热又痛乃立一方用黄柏栀子等大黄减可以退其热猪苓泽㵼茯苓苍术等分以去其湿枳实厚朴神麴以去其食积茵蔯蒿倍用以去其黄共为细末酒煳丸车前子煎汤下三日后吐去黄水二椀许胃中不热又二日泄三行腹中不痛十日以后小便渐清黄亦减矣孙文垣治王文川子原伤饮食又伤冷菱等物遍身发黄眼如金色夜发热天明则退腹痛手不可近号叫通宵市医因其黄而曰胡白真矣衆议以草头药进孙至急止之曰向以草药几误其母复欲误其子耶夫脾胃喜温恶寒此症乃食积酿成黄为湿热所致法当健脾用温暖之剂下之湿热去而黄自退草头药性多寒用之是损脾土而益其痰也即以保和丸一钱入备急丸五分作一次服之少顷㵼一次又少顷连下三次去积甚多腹痛尽止再与调中丸一月黄尽退张子和治一童子年十五病疸一年面黄如金遍身浮肿乏力惟食盐与焦物张以茶调散之涌涎一盂临晩又以舟车丸七八十粒通经散三钱下四五行待六七日又以舟车丸濬川散下四五行盐与焦物见而恶之面色变红再以茶调散涌之出痰二升方能愈矣陆养愚治孙奎者其妇患面黄腹胀人多以为胡白用草头药疗之不半月而殂或咎之彼谓草头服迟故也后其子偶伤冷食腹胀痛手不可近发热眼胞又有黄气乃曰又是胡白矣急寻草泽医其主人大叱之乃止延诊曰不必按脉当温行之脾胃喜温而恶冷既伤冷食而服草头寒药乌得不败因以炮姜附子草果陈皮木香为煎剂送润字丸二钱下数行而痛胀俱减又以前剂送大安丸数服而愈薛立斋治一小儿旬日内先两目发黄渐及遍身用㵼黄散服之痊一小儿因母食郁饱胀嚥酸而患遍身皆黄以越鞠丸治其母以㵼黄散治其子并愈钱仲阳治曹宣徳子三嵗面黄时发热不食饮水或用牛黄麝香二丸不愈用止渴干葛散反吐不谓食伏于胃脘先以四饼子下之又以消积丸磨之而愈小儿张子和治一小儿悲哭弥日不休两手脉弦而紧此心火甚而乘肺肺不受其屈故哭肺主悲王太仆云心烁则痛甚故烁甚悲亦甚令浴以温汤渍形以为汗也肺主皮毛汗出则肺热散矣浴止而啼亦止仍命服凉膈散加当归桔梗以竹叶生姜朴硝同煎㵼膈中之邪热万密斋治县尹张之子未周啼哭昼夜不止医谓腹痛用理中丸不效又谓伤食用益黄散不止万视之曰公子腮頳目赤乃心烦而哭也若腹痛当面青伤食当面黄也乃用导赤散加黄连麦冬灯心煎服之次日早即促入告曰昨夜哭更多何也万曰病安矣曰病安何以哭不止曰公子啼哭三日夜不乳昨夜热退心凉欲得乳而乳母在外葢往夜之哭病哭也昨夜之哭饥哭也乃笑曰果然乳母五更到哭即止矣江某生子三日啼不止万视之曰此必断脐失谨风冷之气入脐腹痛而哭也乃用蕲艾捣如绵再烘令热以封其剂冷则易之凡三易而哭止一儿生二月啼不止万曰此肝热也以㵼青丸竹叶汤入砂糖少许调服而安一小儿夜啼不止状若鬼祟用蝉蜕下半截为末一字薄荷汤入酒少许调下或者不信将上半截为末前汤调下即复啼也古人立方莫知其妙徐仲光尝治一儿触忤夜啼用本家灶下火柴头一段以朱书云我是上天五雷公将你作神将能擒夜啼鬼一缚不放急急如律令柴头以火烧焦为主书字时不使人知之立在牀下倚牀前脚里面男左女右孝亷杨回山止一子方嵗周暑月旦暮啼甚不食乳亟召王起云视之王曰从我则生否则不可救也然须以百金酬我杨谨奉教王乃于堂中用石灰画一大圏置儿其中屏去乳母儿啼甚移时睡去王遂索香薷饮俟其睡觉以药一丸投之随瘥蔡宁讱问曰子何术而神若是乎王曰乳母甚肥天又暑热儿愈哭则乳母愈搂抱不忍释儿中热太甚所以啼不食乳我俾以哭散其热气即愈矣石灰画圈醒后投剂不过假以索谢耳此所谓术也蔡为之鼓掌马铭鞠治华虚舟五郎尫甚善哭周嵗中每哭即气絶絶而甦一饭时许矣至三嵗其病日深哭而絶絶而甦甚至经时初或一月或半月一发后则频发有日再发者投以琥珀丸人参圆眼汤下数丸遂瘥琥珀人参甘草莲肉各三钱山药一两天竺黄茯神胆星各二钱蜜丸朱砂钱半为衣每服一钱小儿龚子才治一小儿五嵗不能言咸以为废人矣视其形瘦痿乃肺肾不足遂用六味丸加五味鹿茸及补中益气汤加五味两月余形气渐健将半载始能发一二言至年许始声音明亮一富翁子年八嵗不能步履縁过惜不令得土气致肌肉软脆筋骨柔弱用黄土入于夹袄内与穿内服地黄丸加人参鹿茸牛膝虎胫骨未半料已能行矣薛立斋治一小儿言迟患泄㵼声音不亮杂用清热等剂声音如哑饮食少思去后多在侵晨朝用地黄丸加五味夕用补中益气汤其泄顿止却专服前丸不两月其言渐亮而愈一小儿三嵗言步未能牙髪稀小体瘦骨立发热作渴目睛黑少服肥儿丸不应此肾虚疳症也前丸乃脾胃经之药久服则肾益虚而疳益甚不信果牙髪渐落用六味丸加鹿茸五味子半载而痊一小儿体瘦腿不能行步齿不坚固髪稀短少属足三阴虚用六味丸补中益气丸半年诸悉愈形体充实一小儿七嵗腿细短寸许不良于行目睛白多或有盗汗发黄成穗用地黄丸加鹿茸五味为主佐以补中益气汤半载行履如故小儿万密斋曰一儿颈细其父尝问于予可养何如予曰颈者头之茎细则不能任元在父母调养之八嵗后再议至五嵗死一儿解颅未一嵗认字念书父母甚爱之予曰此儿胎禀不足肾虚颅解真阳弱矣聪慧早发真阳洩矣恐遗父母忧未一嵗而发搐死一儿周嵗后多笑予曰此儿难养父问故曰肾为水心为火水阴火阳阴常不足阳常有余笑者火之声也水不胜火故知难养曰诸儿笑者皆不可养乎曰待人引之而笑者此有情也见人自笑者此无情也后以疮痘死一儿头缝四破皮光而急两眼甚小万曰脑者髓之海也肾主骨髓中有伏火故髓热而头破额颅大而眼楞小也宜服地黄丸不信至十四嵗而死一儿生下便有目赤口疮之症自是头常热山根青筋横截㓜痰甚多曰此胎热也其治在肝小儿者纯阳之体头者诸阳之㑹肝为乙木旺于春乃少阳发生之气经云春气者病在头故头常热也肝之色青故青筋浮露也肝常有余不治恐发惊风乃用㵼青丸去大黄加黄苓为末蜜丸服之遂头凉筋隐病亦少矣小儿万密斋治一小儿二嵗常利下緑水形瘦如鬼医作疳病治之不效万曰此非疳也乃胎气所害名曰魃病者是也凡人家小儿勿与懐孕妇人抱之如胎禀强者则无碍怯弱者犯之即行魃病如客忤之类治之但补其脾胃待彼儿生自然安矣肥儿丸主之巢氏云小儿被魃病者妇人懐胎孕有鬼神导其腹中胎嫉妬小儿致令此病其状微微下利寒热徃来毛髪鬇鬡情思不悦也千金论魃者小儿鬼也凡妇人先有小儿未能行而母继有胎妊令儿渐渐羸瘦骨立毛髪稀黄不长时作壮热大便不匀乃魃病也又曰魃病法当用紫霜丸下魃乳以益散补之令小儿断乳即安消乳丸异功散亦妙剂也其或他妇人有妊而抱他人婴孩者亦有此症同此治法有热者龙胆汤小儿薛东明治王生子周嵗忽不乳食肌肉消尽医疑为疳蒋曰此相思症也衆皆嗤笑之蒋命取平时玩弄之物悉陈于前有小木鱼儿一见喜笑痰遂已万密斋治胡三溪子嵗半日入后忽啼不止时七夕也三溪招万饮已而报儿啼甚请入视之无病也饮未竟其室人以儿故语稍侵三溪强再视细察之实无病无病而哭必心有所欲不能言也乃问曰此儿今日所喜弄者何物乳母曰马鞭子即令取至乃笑而持之击其乳母不复哭矣于是畅饮而罢明日有问者曰此小儿害相思病也可以为案一儿半嵗忽日惨然不乐昏睡不乳万曰形色无病将谓外感则无风寒之症将谓内伤则无乳食之症此儿莫有所思思则伤脾乃昏睡不乳也其父母悟云有一小厮相伴者吾使他徃今三日矣乳母亦云自小厮去后便不欣喜不喫乳父急命唿之归儿见其童嘻笑父曰非翁妙术不能知也续名医类案卷四十七续名医类案卷四十八钦定四库全书续名医类案卷四十八钱塘魏之琇撰小儿薛立斋治少叅王阳湖孙八嵗伤股骨正体科续之视其面青而兼黄口角微动此肝木侮脾土症也且气血筋骨皆资脾土而生但壮脾气则所伤自愈遂用六君子汤加钩藤当归三十余剂诸症悉愈义具杨纯父㓜儿病寒热势甚棘诸医以为伤寒也药之不效仲淳曰此必内伤纯父不信编询乳媪及左右并不知所以伤故仲淳固问不已偶一负薪者自外至闻而讶曰曩见郎君攀竹稍为戏梢折坠地伤或坐此乎仲淳曰信矣投以活血导滞之剂数服而起仲淳尝言古先望闻问而后切良有深意世人以多问嘲医医者含煳诊之以致两误悲夫一小儿五嵗因目戏剧以茎入捣药臼中不复出举家惊唿无计或教之使执儿两足以新汲水急浇之儿惊啼体缩遂得出小儿张景岳长男甫二周而患背疽初起时背中忽见微肿数日后按之则根深渐濶其大如碗皮色不变亦不甚至十余日身有微热其热滋甚乃谋之疡医或云背疽或云痰气或曰荤腥温补毫不可入口乃以解毒之药投之而身反大热神气愈困饮食不进因思丹溪有云痈疽因积毒在脏腑当先助胃气为主使根本坚固而以行经活血佐之又曰但见肿痛参之脉症虚弱便与滋补气血无亏可保络吉是诚确论也因却前医而专固元气以内托其毒遂用人参三钱制附子一钱佐以当归熟地炙草肉桂之属一剂而饮食顿进再剂而神采如旧抑何神也由是弛其口腹药食并进十剂而脓成以其根深皮厚复用针出脓甚多调理月余而愈大凡肿疡虚症未见但无实热壅滞可据者便宜托补如此张子和治一富家女子十余嵗好食柴撄每食即二三斤嵗嵗如此至十余年一日潮热如劳诊其两尺脉皆洪大而有力谓之曰他日必作恶疮肿毒热上攻因阳盛阴脱之症其家大怒不肯服解毒之药不二三年患一背疽如盘痛不可忍其女忽思张曽有是言再三悔过请张张以䤵针绕疽晕刺数十针去血一斗如此三次渐渐痛减肿消微出脓而敛将作痂时使服十剂内托散乃痊痊后终身忌口然目亦昏终身无子小儿万密斋治朱震三之子结喉上生一核如李原病式云结核者热也又考本草消结核之药立一方苓连栀贝昆布海藻桔梗麦芽薄荷各一钱五分紫背天葵元参连翘瞿麦各二钱为末温汤调服即效后病者服之无不应验名之曰神应丹师碧泉公子项下生一结核或作痢治用药破烂转加肿大此任脉所过之路元气受伤致成疳症遂不救王思泉女四嵗耳后侧有结核曰非疬疮乃痰核也不必治亦不为害他医作疬治之用螌蝥内消之药过多脾胃受伤致成疳劳而死朱氏子五嵗病结喉下生一核大如李两旁有小核相连者二三方用东垣凉膈散去甘草加龙胆草元参贝母海藻麦芽为丸弹子大毎服一丸研细温酒调服七日而安后用此方全活小儿甚衆薛立斋治一小儿七嵗颈结二核时发寒热日久不愈以连翘丸治之而消若患在面臂等处尤当用此药若溃而不敛宜服托理之剂小儿下疳薛立斋治一小儿二嵗茎痿湿痒后阴囊焮肿茎中作痛时出白津以为肝火用龙胆㵼肝汤六味地黄丸而愈一小儿下疳溃烂发热作痛一小儿茎中作痒不时搔捻一小儿茎中溃痛小便秘澁日晡尤甚一小儿目痒出水或项间结核或两眼连札或阴囊搔痒俱属肝火皆用九味芦荟丸并愈万密斋以王府小女溺出如青水着肉处溃烂成疮问曰岂女之脏腑壊耶荅曰膀胱受五脏之液以藏之化为溺也各随本脏之色青者肝之色也着处成疮肝火盛也火之所灼则溃烂矣以导赤散加山栀条芩胆草甘草稍黄柏为丸调理五日而安薛立斋治魏户部邦宁子年十六鼻目蚀烂肝脉弦长恚怒不息三年不愈诸药不应服芦荟丸半剂顿退一剂而痊一小儿下疳溃烂爪黑面黧遍身生疥此肾经内外疳症用地黄丸为主佐以四味肥儿丸而瘥邱汝诚治一婴孩以线缚其阳茎肿胀不得脱号唿欲絶令汲水掷之于器惊啼复故小儿薛立斋治一小儿睪丸作痛小便赤澁寒热作呕乃肝脾之症用小柴胡汤加山栀车前茯苓而愈一小儿睪丸肿硬小便黄澁用小柴胡汤加山栀车前并芦荟丸而消万密斋治梁大尹子病疝右睪丸肿大如鸡卵长约五寸络脐旁下抵阴囊硬痛大小便不通用当归川芎木香青皮山栀仁山查子小茴香川楝子泽㵼二剂而安一小儿肠痛用诸症辨疑内一方五苓散加川练子小茴香入盐一捻神效张子和治霍秀才之子年十二嵗睪丸一旁肿䏨张见之曰此因惊恐得之惊之为病上行则为呕血下则肾伤而为水肿以琥珀丸通经散一㵼而消散小儿髙存之㓜郎病内伤大小便俱血诸医竞用红花桃仁病愈甚仲淳曰桃仁之类疏其瘀也血且行奈何又重伤之伤则补之而已以生地四钱续断及杜仲牛膝等饮之稍平而腹痛不已仲淳曰是在内经强者气盈则愈弱者着而成病加人参二钱一剂而愈汤某治郑都丞子患七年摇头三年下血已服百余方前后所服治摇头者无非风药止血者或作肠风俱不效汤视之亦不明其摽本退而思之乃肝血液盛外有风热乘之肝属木盛而脾土为木所尅脾与肺是子母俱为肝所胜而血遂渍于大便故便血不止遂处一方但损肝祛风而益脾初亦一时之见只数服而愈十余日后血止而下白脓遂安用犀角屑甘草各一钱瓜蒌半两蛇蜕𤓰蒌蛇蜕防风钩藤麻黄炙芪羌活白芍为末枣肉丸食后薄荷汤下只二服作效头摇即止便血随愈次间服胃风汤数日顿除沈舍人子服之亦效蒋仲芳治周忠介公孙女年七八嵗大便下血不止有用黄连犀角者有用人参阿胶者俱不效诊得气口沈紧令服末子三进而血止问故曰人但知脾虚不能摄血不知饮食伤脾亦不摄血今用消导之剂食去则脾气复而血自摄焉得不愈其末子即沈香末也小儿薛立斋治一小儿头患白疮皮光且急诸药不应名曰脑疳疮乃胎毒挟风热而成也服以龙胆丸及吹芦荟末于鼻内兼搽解毒散而愈若重者髪结如穗脑热如火遍身汗腮肿胸髙尤当服此药一小儿咳嗽喘逆壮热恶寒皮肤如粟鼻痒流涕咽喉不利頥烂吐红气胀毛焦作名曰肺疳以地黄清肺饮及化䘌丸治之而愈一小儿眉皱多啼呕吐清沫腹中作痛肚胀筋青唇口紫黑肛门作痒名曰蛔疳以大芦荟丸治之而愈有虫食嵴膂身热黄瘦烦温下利拍背如鼓鸣嵴骨如锯齿十指生疮常啮此嵴疳也当以前丸治之一小儿鼻外生疮不时揉擦延及两耳诸药不效以芦荟丸及搽松香菉豆末而愈一小儿十嵗患疮疥久不愈肌体羸瘦寒热作时脑热足冷滑㵼肚痛龈烂口臭干渴爪黑面黧此肾疳也服六味地黄丸更搽解毒散而愈一小儿十五嵗遍身似疥非疥脓水淋漓晡热口干形体骨立四年矣肾疳之症用六味丸而痊后阴茎作痒小便澄白患疥疮如大风用芦荟四味肥儿丸诸症渐愈又用大芜夷汤而全安一小儿项结一核坚硬如栗面色痿黄饮食不甘服托里药不应此无辜疳毒也以蟾蜍丸治之而愈若数服不消按之转动软而不痛者内有虫如粉宜急针去之若不速去则虫随气走内蚀脏腑不治丸用蟾蜍一枚夏月沟渠中取腹大不跳不鸣者先取粪蛆一杓置桶中以尿浸之桶近上令干使蛆不得出将蟾蜍扑死投在蛆中任与蛆食次以新布袋系之置水急处浸一宿取出瓦上焙为末入麝香五分软饭丸如麻子大每服二十丸空心米饮下一小儿遍身生疮头髪成穗眉毛脱落肌肉消瘦大便酸臭小便不调颈间结核肚大青筋先用五味异功散月余后用四味肥儿丸又用大芜荑汤异功散而痊一小儿面黄颊赤作渴惊悸兼手心发热遍身如疥此心经内外疳症用肥儿丸为主佐以秘㫖安神丸而愈史少参幼子二嵗项后结核不时仰首或以为热疮内溃用针决之服消毒之药后曲腰啼哭谓此无辜疳外弔症也曲腰而啼内弔症也果殁一小儿数嵗脑后并结二核肉色如故而不臖肿正属膀胱经观其形状审其粪色兼属肝脾肾三经用九味芦荟丸以清肝脾地黄丸以补肾水形体渐健不两月而消一小儿遍身如疮或痒或痛肌体消瘦日夜发热口干作渴大便不调年余不愈用芦荟丸以治肝兼五味异功散以补脾而愈小儿薛立斋治一三嵗小儿臂患毒焮痛服解毒丸及搽神功散而消尝治便秘或烦躁服五福化毒丹亦效若脓成者急刺去用纸捻蘸麻油絍疮内以膏药贴之若儿安静不必服药候有脓取去仍用絍贴有小儿疮毒不愈或愈而复发皆因其母食炙辛辣或有热症宜先治母热就于母药中加漏芦令母服之其疮亦愈一週嵗小儿先于头患疮疥渐至遍身久而不愈饮四物汤加防风黄芩升麻外搽解毒散月余而愈一小儿头面患疮数枚作痒出水水到处皆溃成疮名曰黄水疮也用菉豆粉松香为末香油调傅饮以荆防败毒散而愈一小儿头面生疮数枚作痒疮痂积累名曰粘疮也以枯白矾黄丹末等分麻油调搽更饮败毒散而愈一小儿瘾疹瘙痒发热不安以消风散治之又一小儿亦患此咳嗽时呕以葛根橘皮汤并愈一小儿颈面胸腹患水泡数枚溃而成疮此风邪乘于皮肤而然也名曰瘭疮饮荆防败毒散更以牛粪烧存性为末傅之而愈有瘭疽一症为患最毒形如粟许大者如栗患无常处多在手指溃而出血用南星半夏白芷末傅之重见骨或狂言烦闷一小儿遍患疥如痢或痒或痛肢体消瘦发热口干作渴大便不实年余矣此肝脾食积郁热服芦荟丸不月而愈一小儿因有食积服尅滞之剂肢体生疮似疥服消毒之药发疙瘩赤色作痒脓水津滛先用五味异功散加柴胡山栀以补脾胃平肝木赤痒渐消又用四味肥儿丸五味异功散治之而食积愈一女子赤晕作痒寒热发搐服风药身发疙瘩搔破出水此肝血风热之症先用加味小柴胡汤后用四味肥儿丸而愈又后伤风咳嗽头面搔痒微肿先用消风散一剂又用子清肝散而痊一小儿遍身生疮小便不调颈间结核两目连札服祛风之剂眉毛脱落谓肝经风热之症先用大芦荟丸后用四味肥儿丸渐愈后因饮食停滞发热其疮复臖用大芜荑汤四味肥儿丸而痊后毎停食遍身发赤作痒服四味肥儿丸即愈一小儿面部浮肿遍身如癣半年后变疙瘩色紫作痒敷巴豆等药皮破出水痛痒寒热大便坚硬脾肺脉洪数而实先用防风通经散便利调和又用四物汤加荆防黄苓柴胡角刺甘草节诸药渐愈更以八珍汤加白术荆防角刺五加皮而愈后但劳则上体发赤晕日晡益甚此气血虚而有火也先用四物汤加丹皮参术柴胡治之稍愈又用补中益气加酒炒黑知柏月余全愈一小儿遍身生疮大便下血发热作渴腹大青筋眉毛渐落用大芦荟丸五味异功丸其疮渐愈佐以补中益气汤热渴渐止又用异功散为主佐以补中益气汤加呉茱茰所制黄连治之血止疮愈一女子素有肝火因怒颈项结核寒热晡热遍身起赤晕作痒服祛风之药搔痒出水唇口搐动以为脾经血虚内热生风用栀子清肝散加钩藤而寒热顿减又用当归川芎散而渐愈乃用加味逍遥散而痊一小儿遍身搔痒或如虫行内服胡麻散外敷解毒药患处皆溃诚如麻风视其唇或掣动或两目连札此肝木乘脾土用升麻汤煎服㵼青丸而渐愈又用桦皮散而痊一小儿身搔痒起赤晕后脓水不止先用归脾饮二剂又用胡麻散而愈后因惊挟食发热起赤晕用越鞠丸一钱枳术蓬术末各五分葱汤调服二次又用消风散一服赤晕顿消又用越鞠丸而痊续名医类案卷四十八续名医类案卷四十九钦定四库全书续名医类案卷四十九钱塘魏之琇撰痈疽李东垣治通父家翟稉于尻臋上足太阳经生痈坚硬肿痛大作左右尺脉俱紧按之无力羌活黄栢各二钱防风藁本连翘各一钱肉桂七分甘草苍术陈皮各五分当归一钱黄芪一钱五分酒二大盏水一大盏煎至一盏去查热服空心以夹被盖覆其痈使药行罢去之一服愈予族叔父平生多虑质弱神劳年近五十忽右䏝外侧臁上生结核身微寒热而易怒食味颇厚脉之俱弦大浮数而重似澁曰此多虑而忧伤血时在初秋勿轻视之宜急补以防变症以人参一斤作膏下以竹沥病者吝费招一外科以十宣五香散间与服旬日后一日大风拔木病者发热神思不佳急召视之核稍髙大似有脓于中起一红线延过肩后斜走遶背嵴过入右脇下不痛觉肩背重而急迫食有呕意脉同前但弦多耳作人参膏入芎术生姜汁饮之用人参三斤疮溃脓干又与四物汤加参术陈皮甘草半夏生姜百余帖而安此等若在春令虽神仙不治也幸而在秋金之令不幸因时下暴风激起木中相火而致此自非参膏骤补何由得免朱郎年四十余恶寒发热右腿内臁厥隂分生一肿毒此是冷折热在肺经血分与此方蒌仁黄药子赤芍归头条芩各三钱青皮角刺桂枝各二钱甘草节一钱分四帖煎取一盏入忍冬藤汁二蛤殻食前饮以忍冬藤查傅肿上吕孺人恶寒发热腹上有小疽此血少有热与此方白术川芎各三钱赤芍连翘各二钱半陈皮防风黄芩各二钱木通钱半甘草五分分五帖煎服郑经歴性嗜酒与煎煿年五十余忽春末夏初患额上作痛涌出一角长短大小如鸡距稍坚求治曰此非膏粱所致而何宜断厚味先解食毒针灸以开泄壅滞未易治也此少阳经所过气多血少者郑以惮烦召他医以大黄朴硝脑子等冷药罨之一夕豁开如醤蚶径三寸一二日后血自蚶中溅出髙数尺而死此冷药外逼热郁不得发宜其发之暴如此也陈自明外科精要云神仙截法治痈疽发背一切恶疮预服则毒气不入内真麻油一斤银石器内熬十数沸候冷用酒两碗入油五盏通口热服一日用尽缓则数日服之吴安世云吾家三世用之无有不验又闻猎者云凡中药箭急饮麻油药毒即消郑学谕徳甫屡用之甚验薛立斋治一男子患痈肿硬疼痛发热烦躁饮冷脉沈实大便秘乃邪在脏也用内疎黄连汤疎通之以絶其源先投一剂候行一次势退一二再进一剂诸症悉退乃用黄连消毒散四剂而消一男子脓熟不溃欲针之补以托里不信乃服攻毒药反致恶心少食始悟而用针更以六君子汤加藿香当归四剂少可再以加味十全大补汤数剂而敛凡疮脓熟不行针刺脓毒侵蚀轻者难疗重者不治老弱之人或偏僻之处及紧要之所若一有脓宜急针之更以托里庶几无变一男子患毒作痛服寒凉药痛虽止而食愈少疮亦不溃以六君子汤而食进再以托里药溃之而愈大抵疮疽之症寒热虚实皆能作痛热毒之痛者以寒凉之剂折之寒邪之痛者以温热之剂散之因风而痛者除其风因湿而痛者导其湿燥而痛者润之塞而痛者通之虚而痛者补之实而痛者㵼之脓郁而闭者开之恶肉侵蚀者去之隂阳不和者调之经络闭澁者利之慎勿㮣用寒凉之药况血脉喜湿而恶寒若冷气入里血即凝滞反为难瘥矣冯楚瞻治赵翁年七十二右颊肿硬连及颐项耳后一片坚实不热不痛已两月余诸治不效渐至口内出脓牙噤不开饮食少进精神日衰脉则洪大而空知血气大亏隂寒所聚所谓石疽是也不得阳和何以外解若内溃日久穿喉破颊不可疗矣乃用猪脂擣烂入肉桂细末葱头食盐杵匀厚敷患处以脂膏治血肉同气相应也葱能透窍盐能软坚桂能行血油能浸润皮肤内则空心生脉饮送八味丸食逺以参芪归芍苓术薄桂银花角刺之类使阳回则隂寒自解血气冲和自能逐毒三五日后氷硬者热软漫肿者髙耸木者疼痛紫者红活饮食日进血气渐长毒既外出久凝久瘀之血肉消者消脓者脓不再旬而愈张景岳治一儒者年近三旬素病耳发必溃脓至是益甚自耳根下连颈项上连头角耳前后莫不肿痛或与散风降火一月后稠脓鲜血自耳迭出毎二三日必出钟许而肿痛全不消枕不可近察其形色已大不足而肿痛则若有余脉之或急或缓弱此非实热可知遂先与六味汤二三剂元气稍振继与一隂煎加牛蒡茯苓泽㵼倍加白蒺藜为君服五十余剂外用降痈散昼夜敷治两月而后愈盖此症虽似溃疡有余而实以肝肾不足上实下虚一竒症也张通府耳后发际患肿一块无头肉色不变按之微痛彼以为痰结诊其脉软而时见数经云脉数不时见则生疮也非痰结仲景云微弱之脉主血气俱虚形精不足又云沉迟软弱皆宜托里遂以人参白术黄芪当归川芎炙艹以托里少加金银花白芷桔梗以消毒彼谓不然内饮降火化痰外贴凉药觉寒彻脑患处大热头愈重饮食愈少复请治以四君子汤加藿香炮干姜数剂饮食渐进脓成刺之更以十全大补汤去桂及灸以豆豉饼又月余而愈胡生耳后寸余发一毒名曰鋭疽焮痛寒热烦躁喜冷此胆经藴热而然先用神仙活命饮一剂势减二三时值仲冬彼惑于药有用寒逺寒之禁故不再服自用十宣散托里之药势渐炽耳内脓溃复请治视其喉肿闭药不能下而殁一妇人年逾四十近环跳穴生一毒尺脉沉紧腿不能伸经曰脾寒移于肝痈肿筋挛夫脾主肉肝主筋肉温则筋舒肉冷则筋急遂与乳香定痛丸治之少愈更以助胃壮气血药二十余剂而削一妇人脩伤次指成脓不溃焮痛至手误敷凉药以致通焮微呕少食彼以为毒气内攻诊其脉沉细此痛伤胃气而然也遂刺之服六君子汤加藿香当归食进更服八珍汤加黄芪白芷桔梗月余而愈一后生亦患此色黒不痛其指已死欲令斩去速服补剂恐黒上臂不治彼不信另服败毒药手竟黒遂不救一男子亦伤拇指色紫不痛服托里药及灸五十余壮作痛溃脓而愈吴举人㓜女因冻伤两足至春发溃指俱壊遂去之服以大补药而愈蓝上舍女患嵌甲伤指年余不愈日出脓数滴谓足大指乃肝脾二经发源之所宜灸患处使瘀肉去阳气至疮口自合否则不治彼忽之不早治后变劳症而殁盖至隂之下血气难到若女人患此又多因札缚致血脉不通或被风邪所袭则无气血荣养遂成死肉惟当壮其脾胃行其经络生其血气则愈其有成破伤风以致牙闗紧急口眼㖞邪者先以玉真散一二服然后投以通经生血之剂于侍御髀胛患毒痛甚服消毒药其势未减即以槐花酒一服势随大退再以托里消毒之药而愈立斋曰余丙子年忽恶心大椎骨甚痒须㬰臂不能举神思甚倦此夭疽危病也急隔蒜灸之痒愈甚文明灸五十余壮痒遂止旬日而愈精要云灸法有回生之功信矣大凡蒸灸若未溃则拔引郁毒已溃则接补阳气祛散寒邪疮口自合其功甚大其法用大独蒜切片如三钱厚贴疽顶上以艾炷安蒜片上灸之毎三壮一易蒜片若灸时作痛要灸至不痛不痛要灸至痛方止大㮣以百壮为度脓溃则以神异膏贴之不日而安一能使疮不开大二内肉不壊三疮口易合见效甚神丹溪云惟头为诸阳所聚艾壮宜小而宜少王大广年逾六十素厚味颊顋患毒未溃而肉先死脉数无力此胃经积毒所致顋颊正属胃经未溃肉死则胃气虚极老人岂宜患此辞不治果殁内经云膏粱之变足生大疔受如持虚黄履素曰予座师茅五芝先生长公子子京偶于肾间患一毒地非要害直易视之子京素知医恐痛伤元气辄服人参其毒愈甚发寒热乃始延医又遇粗工溃后胸懑应服参芪反不能多服竟致不能收口而殁盖痈疽初起先宜㵼毒而后议补若补之太早遂有此祸可鉴也邱汝诚面生疽即买药铺肆所合神芎散丸予之曰以此疗其人怒不肯服归而告人人曰未必非良法也服之即瘥盖其人嗜酒此丸实去酒病云彭羡门少宰𫝊治肿毒初起方取鸡子用银簮插一孔用明透雄黄三钱研极细末入之仍以簮搅极匀封孔入饭内蒸熟食之日三枚神效前宁都令李聘説麦粉不拘多少用陈醋熬膏贴无名肿毒神效脑疽薛立斋治一男子患脑疽其头数多痛不可忍先服黄连消毒散不应更以忍冬酒服之即酣睡觉而势去六七再四剂而消又一男子所患尤甚亦令服之肿痛顿退但不能平加以黄芪当归𤓰蒌白芷甘草节桔梗数剂而愈举人潘光甫年四十患脑疽焮肿诊其脉沈静谓阳症隂脉断不起已而果然盖疮疡之症虽属心火尤当分表里虚实果元气充实内有实火者寒剂或可责效若寒凉过度使胃寒脾弱症变隂或结而不溃溃而不敛隂阳乖戻水火交争死无日矣一老妇患脑疽禀壮实溃而痛不止脉实便秘与清凉饮二剂而痛止更以消毒托里药而愈一老人患此色赤肿痛脉数而有力与黄连消毒散二剂少退更以清心莲子饮四剂而愈一男子患之肿痛脉数以黄连消毒散二剂少退以仙方活命饮二剂而止再以芎归白芍银花知栢而溃又以托里药而愈一男子头项俱肿虽大溃肿痛益甚兼作㵼烦躁不睡饮食少思其势可畏诊其脉毒尚在与仙方活命饮二剂肿痛退半与二神丸及六君子汤加五味麦冬枣仁四剂诸症少退饮食少进睡亦少得及与参苓白术散数服饮食顿进又与十全大补汤加银花白芷桔梗月余而瘥一老人色赤肿痛脉数而有力与黄连消毒散二剂少退更与清心莲子饮四剂而消一妇人脓熟不溃胀痛欲呕饮食少思急针之与托里药而愈一妇人患之不甚痛不作脓以托里消毒散脓成针之补以托里药而愈一老人脓清兼作渴脉软而濇以为气血俱虚用八珍汤加黄芪五味子彼不信乃服降火之剂果反作呕少食始信服香砂六君子汤四剂呕止食进乃投前汤月余而愈一男子未溃兼作渴尺脉大而无力以四物汤加知栢麦冬黄芪四剂而渴减又与加味八味丸渴止疮溃更用托里药兼前丸而愈一男子肿痛脉数以荆防败毒散二剂而痛止更以托里消毒药而消一男子焮肿疼痛发热饮冷脉洪数与凉膈散二剂而止以金银花散四剂而溃更以托里药而愈一老妇禀实溃而痛不止脉实便秘以清凉饮二剂而止更以托里消毒药而愈一男子肿硬不作脓惟疮头出水痛甚以仙方活命饮二剂痛止而脓成针之更以托里药而愈常治脓清补而不应及不痛或木闷坚硬者俱不治一男子脓将成微痛兼渴尺脉大而无力此隂虚火动之症彼谓心经热毒自服清凉降火药愈炽复求治乃以四物汤加知栢五味麦冬黄芪及加减八味丸渴止疮溃更以托里药兼前丸而愈中藏经云痈疽疮肿之作皆五脏六腑畜毒不流非独荣卫壅塞而发其行也有处其主也有归假令发于喉舌者心之毒皮毛者肺之毒肌肉者脾之毒骨髓者肾之毒发于下者隂中之毒发于上者阳中之毒外者六腑之毒内者五脏之毒故内曰壊外曰溃上曰从下曰逆发于上者得之速发于下者得之缓感于六腑者易治感于五脏者则难治也观此则疽发于脑者乃膀胱督脉隂气不足阳火炽甚而出也岂可専泥于心火而不滋益隂气耶一男子耳后漫肿作痛肉色不变脉微数以小柴胡汤加芎归桔梗四剂肿少起更以托里消毒散数剂脉滑数此脓已成矣宜针之彼畏而不肯用因痛极始针之出脓椀许以托里药两月余始愈凡疮不起者托而起之不成脓者补而成之使不内攻脓成而及时针之不数日即愈矣常见患者皆畏针痛而不肯用又有恐伤良肉而不肯用殊不知疮虽发于肉薄之所若脓成其肿亦髙寸余疮皮又厚分许用针深不过二分若发于背肿髙必有三四寸入针止于寸许况患处肉已壊矣何痛之有何伤之虑怯弱之人及患附骨疽待脓自通以致大溃不能收敛气血沥尽而亡者多矣一男子素不慎起居饮食焮赤肿痛尺脉洪数以黄连消毒散二帖湿热顿退惟肿硬作痛以仙方活命饮二帖肿痛悉退但疮头不消投十宣去桂加银花藁本白术茯苓陈皮以托里排脓彼欲全消自制黄连消毒散二帖反肿硬不作脓始悟仍用十宣加白术茯苓半夏肿少退乃去桂又四剂而脓成肿势亦退继以八珍散加黄芪五味麦冬月余脓溃而愈夫苦寒之药虽治阳症尤当分表里虚实次第时宜岂可始末悉用之然焮肿赤痛尺脉数按之则濡乃膀胱湿热壅盛也故用黄连消毒散以解毒除湿肿硬作痛乃气血凝滞不行而作也遂用仙方活命饮以散结消毒破血其疮头不消盖因热毒熏蒸气血凝滞而然也宜用甘温之剂补益阳气托里以腐之况此症原属督脉经隂虚火盛而出若不审其因専用苦寒之剂使胃寒气弱何以腐化收敛几何不致于败耶凡疮之易消散易腐溃易收敛皆气血壮盛故也汪太常太夫人年逾八十脑疽已溃发背继生头如粟许脉大无力此膀胱经湿热所致夫脉无力乃血气衰也遂以托里消毒药数服稍可更加参芪之剂虽起而作渴此气血虚甚以人参黄芪各一两当归熟地各五钱麦冬五味各一钱数服渴止而不溃以前药加肉桂十余剂脓成针之瘀肉渐腐徐徐取去而脓犹清不敛投以大剂十全大补汤加白敛贝母逺志三十余剂脓稠而愈凡患者气质素实或有痰不服补剂不知脓血出多气血并虚岂不宜补尝治疮隂用参芪大补之剂阳书败毒之名与服之俱不中满疮亦有效虚甚者尚加姜桂及附子也一男子患脑疽肿髙作痛肿处敷药痛虽止而色变黯肿外作痛仍敷之肉色亦黯喉内作痛不悟此为凉药所误反尽颈敷之其颈皆溃而死朱丹溪治元杜清碧学道武夷至婺源病脑疽自治不愈朱往视之曰何不服防风通圣散清碧曰服数四矣朱曰盍以酒制之清碧乃悟服不尽剂而愈自此心服丹溪窦材治一人病脑疽六日危笃不进饮食窦曰年髙肾虚邪气滞经也令服救生汤即刻减半夜间再进一服全安一老妇脑后作痛憎寒拘急窦曰此欲发脑疽也急服救生汤三服全愈鬓疽薛立斋治一男子患鬓疽焮肿作痛发热以小柴胡汤加连翘金银花桔梗四剂而消一男子因怒后鬓际肿痛发热以小柴胡汤加连翘银花花粉桔梗四剂根畔俱消惟疮头作痛以仙方活命饮二剂痛止脓成针之更以托里消毒药而愈一男子头面焮肿作痛时仲冬脉弦紧以托里温经汤汗之而愈一男子肿痛寒热拘急脉浮数以荆防败毒散二剂表症悉退更以托里消毒散溃之而安一男子脓熟不溃胀痛针之而止更以托里消毒散而愈凡疮脓熟不溃属气血虚也若不托里必致难瘥一男子作脓焮痛发呕少食以仙方活命饮一剂而止以六君子汤加当归桔梗角刺溃而愈一男子脓清不敛以托里散加五味麦冬而敛一老人肿痛发热脓清作渴脉轻而濇此血气俱虚也欲补之彼见作渴发热乃服降火之剂果作呕少食复求治投六君子汤四剂呕止食进仍用补药月余而愈夫患者脏腑气血上下各有虚实况隂症似阳阳症似隂岂可以发热作渴而㮣用寒凉之剂常治患者正气虚邪气实以托里为主消毒佐之正气实邪气虚以攻毒为主托里佐之正气虚邪气实而専用攻毒则先损胃气宜先用仙方活命饮托里消毒散或用灸法俟邪气退正气复更酌量治之大抵正气夺则虚邪气胜则实盖邪正不并立一胜则一负其虚不待损而自虚矣若发背脑疽疔毒及患在四肢必用灸法拔引郁毒以行瘀滞尤不可専于攻毒诊其脉而辨之庻不有悞一男子肿焮痛甚发寒热服十宣散愈炽诊之脉数而实此表里俱有邪也以荆防败毒散加芩连大黄二剂少愈更以荆防败毒散四剂而消大抵疮疡之症肿焮痛甚寒热往来或大便秘结小便淋心神愦闷恍惚不宁皆邪热之实也岂可补哉东垣云疮疽之发其受之有内外之别治之有寒温之异受之外者法当托里以温剂反用寒剂则是皮毛始受之邪引入骨髓受之内者法当疎利以寒剂反用温剂托里则是骨髓之病上彻皮毛表里通溃共为一疮助邪为毒苦楚百倍轻则危殆重则死矣赵宜人年逾七十患鬓疽已溃焮肿痛甚喜冷脉实大便秘澁东垣云烦躁饮冷身热脉大精神昏闷者皆脏腑之实也遂以清凉饮一剂肿痛悉退更以托里消毒药三十余剂而平若谓年髙溃后投以补剂实实之祸不免矣维扬俞黄门年逾三十冬月鬓患毒肿焮烦躁便秘脉实此胆经风热壅上而然也马氏云疮疡之症垫壅而不利者大黄汤下之遂以一剂便通疮退更以荆防败毒散二剂再以十宣散去桂加花粉银花数剂而愈大宗伯罗公耳后髪际患此焮痛脉数以小柴胡汤加桔梗牛蒡银花四剂而愈頥毒薛立斋治髙举人年逾三十夏月热病后患頥毒积日不消气息奄奄脉诊如无饮食少思大便不禁脉经云脉息如无似有细而微者阳气衰也齐氏云饮食不入大便滑利肠胃虚也遂以六君子汤加炮姜肉豆䓻破故脂数剂㵼止食稍进更加以黄芪当归肉桂溃而脓水清稀就于前药毎服加熟附子一钱数剂食进脓亦渐稠再以十全大补汤用酒芍加白敛月余而痊项痈薛立斋治二守施希禄患项毒脓已成因畏针焮延至胸色赤如霞其脉滑数饮食不进月余不寐肢体甚倦此气血虚而不能溃也乃针之脓出即睡觉而思食用托里药两月而愈刘玺素虚患此不针溃透颔颊气血愈虚竟不救一妇人项患痈焮痛发寒热以荆防败毒散二剂少愈以小柴胡汤加连翘牛蒡桔梗四剂而消一男子项患毒溃而作痛以参芪地黄芎归补之而止更以八珍汤加黄芪桔梗三十余剂而愈马元仪治沈氏妇颈项间患疡痛甚躁烦发热昼夜不眠多方不愈诊之两脉浮大沉小此阳明气血交亏之候也阳明之气一日一夜五十周于身而血随之气虚血澁则病生焉况所现皆血虚气衰之症较之热毒有余者殊矣用黄芪一两当归五钱人参三钱炙草七分红花五分调补气血四剂而安张子和在西华寄食于夏官人宅忽项上病一疮状如白头疮肿根红硬以其微小不虑也忽故人见邀以羊羔酒饮鸡鱼醢蒜皆在焉张以故旧不能辞又忘禁忌是夜疮大痛不可忍项肿及头口开发狂言目见鬼神夏君甚惧欲报其家张笑曰请无虑来日当平乃以酒调通经散六七钱下舟车丸百余粒次以热面羮投之上涌下泄一时齐作各去半盏明日日中疮肿已平一二日脓出而愈朱丹溪治王姑丈七十余患项疽脉实而稍大此因忧闷而生太阳经治之归头二钱黄栢一钱五分黄芪羌活地黄酒苓桔梗各一钱酒连连翘防风生甘草人参陈皮防已泽㵼各五分白水煎服柴屿青治夏同司镶黄旗觉罗玛徳患对口人皆谓之落头疽难治柴以为无害服药五十日而愈后某公亦患前症亦服药五十日而安姚应鳯诊一人项生疮求治应鳯曰是天斫头疮宿因也三年头当自落而毙竟如其言肩痈薛立斋治一男子肩患毒焮痛饮冷烦躁便秘脉数而实以清凉饮二剂少愈以金银花散四帖悉退又以十宣散去桂加天花粉银花数帖疮溃而痊此脉与症皆有余也一妇人癸卯冬失物发怒缺盆内微肿甲辰春大如覆椀左肩胛亦肿肉色如故或针出鲜血三椀许腹痛如锥泄㵼不止四肢逆冷呕吐恶寒或时发热絶食已七日矣其脉洪大时或微细此阳气脱陷也用六君加炮姜三钱附子二钱早服至午不应再剂加附子五钱熟睡觉来诸症顿退六七少进稀粥再四剂诸症悉退饮食如故缺盆始痛针出清脓二椀许诸症复至此虚极也以十全大补加姜桂附各一钱三剂而安后减姜桂附各五分与归脾汤兼服五十余剂而愈上舍陈履学之内先从左肩下一㸃寒三日后右肩下发一白肿如瓯中红如酒盏自用消解凉药一剂不散次投十宣散四剂加痛略红次连投参芪丁桂防芷之剂脓溃后恶心呕吐头晕不止厥逆寒战鼓牙虚汗顶平脓清此投解散凉剂之误急洗去围药投以参芪归术地黄姜附大剂一服原从左肩下旧寒一㸃先热起又进一服遍肿浮热肿髙脓稠兼絍乌金膏数日出腐筋如脂膜大小数片日进前药二服参芪投至八钱踰两月始安愈后时以劳厥即投参芪归术姜附大剂乃甦一男子肩患毒焮痛饮冷烦躁便秘脉数而实以清凉饮二剂少愈以金银花散四剂悉退又以十宣散去桂加天花粉金银花数剂疮头溃而痊一妇人肩下患毒脉弦紧以白芷升麻汤二剂表症已退更以托里药溃之而愈一男子素弱肩患肿欲内消服凉药反致作㵼少食以二神丸及香砂六君子汤加肉豆蔲而㵼止食进又以托里药而肿亦消一男子肩下患疽已数日漫肿微痛头甚多皆如粟许色不变不起发此气血虚也诊其脉果然先以仙方活命饮二剂杀其大势更以托里药而起发疮头虽溃但流血水气血尚虚不能为脓也彼欲服太乙锭子谓此药止能攻毒不能托里不信仍服之至四次饮食不进疮色黑陷呃逆不絶胃气虚极也不治强投温中健脾之剂不应而死一男子肩患毒肿硬作痛恶症迭见用白矾末三钱煳丸以葱头七茎煎汤调下肿痛悉去再服诸症亦退更以仙方活命饮二剂出水而消此秘方名千金化毒汤本矾末葱汤调服因末难服故易为丸一方士治疮疽不问肿溃先用此药二三服后用消毒药甚效常治刍荛之人用此即退不用托里药亦愈盖止热毒为患血气不亏故也若因金石毒药发疽者尤效盖矾又能解金石之毒也一方用矾末五钱朱砂五分热酒下亦效此药托里固内止㵼解毒排脓不动脏腑不伤气血有益无损其药易得其功甚大偏僻之处不可不知此方或虫犬所伤溶化热涂患处更以热酒调末服皆效福泉黄吏部肩患毒发热恶寒大渴烦躁似有余之症其脉虽大而无力却属不足用当归补血汤治之愈王乔年逾三十肩患毒以人参败毒散一剂更以十宣散去参桂加银花花粉四剂而溃因怒动肝火风热上壅头面赤肿焮痛饮冷以荆防败毒散加芩连薄荷二剂不应急砭患处出黒血盏许仍以一剂势退大半再进人参败毒散四剂而愈夫病有表里上下之殊治有缓急攻补之异若不砭刺毒气结于肉里药不能及焮肿日甚使投峻利之药则上热未除中寒已作必伤命矣一上舍肩患疽脉数以槐花酒一服势顿退再与金银花黄芪甘草十余服而平槐花治湿热之功最为神速若虚寒之人不可过剂王洪绪治姚氏女年二十九小产月余左肩手搭处先发一毒周尺有五半月背添一毒上下长一尺三寸上濶下尖皆白陷十日后始延治势甚笃连服阳和汤三剂能起坐五剂自能便溺十二剂其续发者全消先发之搭手亦消剰疮顶如碁子大不痛而溃四日收功后云背上如负一版转舒不快以小金丹十丸毎日二进全愈臂痈薛立斋治进士申天益臂患痈寒热头痛形气虚弱此手足阳明经风热邪之症用桔梗升麻汤二剂外邪顿散用托里消毒散二剂肿痛顿退乃用补中益气汤调理形气渐复而愈一妇人臂患肿恶寒不作脓以十宣散六剂而溃以托里散数剂而瘳一妇人臂肿未成脓饮食少思遇劳作痛发热以补中益气汤二剂痛少止以补气血健脾胃药而消一妇人臂患毒肿硬咽喉壅塞四肢逆冷发寒热以五香连翘汤二剂顿愈以疮科流气饮四剂而消一男子臂患痈脉弦紧有力以白芷升麻汤二剂顿退又二剂而消一男子臂患痈不作脓灸以豆豉饼及饮托里药三十余剂而溃又月余而瘳一妇人患臂痈疮口紫陷脓清不敛彼以为毒未尽欲服攻毒之剂谓疮疡之症肿起坚硬脓稠者实也肿下软慢脓稀者虚也遂用附子饼灸之及饮十全大补汤百剂始愈西蜀彭黄门太安人臂痛数年服活络丹二丸而瘥朱丹溪治从叔平生多虑质弱神劳年近五十忽左䏝外侧臁上起一小红肿大约如栗曰慎勿轻视且先与人参大料作汤二三斤为好彼未之信慢进小贴数服未解而止旬余值大风拔木疮上起一道红线绕至背胛直抵右胛肋曰必大料人参少加川芎陈皮白术等补剂与之后与此方两閲月而安东垣曰尹老家素贫己酉嵗十月初寒形志皆苦于手阳明大肠经分出痈初有㿗疝其臂外皆肿痛先肿在阳明左右寸脉皆短中得之俱弦按之洪缓有力此痈得自八风之变以脉断之邪气在表其症大小便如故饮食如常腹中和口知味知不在里也不恶风寒止热躁脉不浮知不在表也表里既和邪气止在经脉之中内经曰凝于经络为疮痈其痈出身半已上风从上受之故知是八风之变为疮者也宜治其寒邪调其经脉中血气使无凝而已以白芷升麻汤疗之一服而愈炙甘草升麻桔梗白芷当归稍生地黄生黄芩酒黄芩连翘黄芪中桂红花右㕮咀水酒各大盏半同煎服愈薛治王挥使臂肿一块不痛不赤惟脉弱嬾食时呕以六君子加藿香酒芍呕止食进再以八珍汤二十余剂成脓刺之又以十全大补而愈次年伤寒后此臂仍肿微痛乃伤寒余毒也无表症但虚弱先用十宣散四剂取参芪芎归扶助元气防风桔梗白芷厚朴行散肿结肉桂引经破血肿退三四再以八珍汤脓溃而愈至冬臂复作痛因服祛风药反筋挛痛甚此血虚不能养筋筋虚不能束骨遂以加味十全大补而愈一室女臂患肿溃久不敛寒热交作五心烦热饮食少思月水不通与逍遥散八珍汤经行疮愈一妇人月水不行潮热咳嗽肌体日痩胸膈不利颈肿一块日久不消亦服前药热退肿消经行而愈宋琰年逾三十臂患痈溃而不痛脓稀脉弱丹溪云疽溃深而不痛者胃气大虚而不知痛也东垣云脓水清稀疮口不合气血俱虚也当以大补药治彼不聴服消毒药气血虚甚遂不救丹溪云才见肿痛参之脉症虚弱便与滋补气血无亏可保终吉又云溃疡内外皆虚接补为主王时亨年逾四十臂患毒焮痛作呕服托里消毒药愈甚以凉膈散二剂顿退更以四物汤加芩连四剂而削王文逺臂患毒作痛服寒凉药遂致食少大便不实以理中丸二服更以六君子汤加砂仁藿香治之再以托里药脓溃而愈大凡疮痛甚者如禀厚有火则宜苦寒之剂若禀薄者则宜补中益气汤加芩连之类在下加黄柏人肥而疮作痛者用荆防羌独之类盖取其风能胜湿也杨起简便方云起臂生一疽脓溃百日方愈中有恶肉突起如蚕豆大月余不消医治不效因阅本草得刘涓子鬼遗方用乌梅肉烧存性研傅试之一日夜去其大半再上一日而平乃知世有竒方如此遂留心搜刻诸方始基于此方也续名医类案卷四十九续名医类案卷五十钦定四库全书续名医类案卷五十钱塘魏之琇撰乳薛立斋治一妇人因怒两乳肿兼头痛寒热此肝经气症也用人参败毒散二剂表症已退用小柴胡加芎归枳殻桔梗四剂而愈一妇人因怒左乳作痛胸隔不利此属肝脾气滞以方脉流气饮加木香青皮四剂而安一妇人久郁左乳内结核如杏三月不消心脉澁脾脉大按之无力此肝脾气血亏损以八珍加贝母逺志香附柴胡青皮桔梗五十余剂而消一妇人乳内结核年余晡热少食此气血不足欲用益气飬荣汤彼反服行气之剂溃出清脓而殁又一妇乳内结核如栗亦服前药大如覆椀坚硬如石出血水而殁又郭氏妾乃放出宫人乳内结一核如栗亦以前汤彼不信乃服疮科流气饮及败毒散三年后大如覆椀坚硬如石出水不溃亦殁大抵郁闷则脾气阻肝气逆则成隐核不痛不痒人多忽之最难治疗若一有此宜戒七情逺厚味觧郁结更以养气血之药治之庶可保全否则不救亦有二三载或五六载方溃陷下者皆曰乳巖以其形巖凸似巖穴也最毒慎之可保十中一二也一妇人肿而不作脓以益气养荣汤加香附青皮数剂而脓成针之旬日而愈一妇人右乳肿发热怠惰嗜卧无气以动至夜热亦甚以补中益气汤兼逍遥散治之而痊一男子左乳肿硬痛甚以仙方活命饮二剂而止更以十宣散加青皮四剂脓成针之而愈若脓成未破疮头有薄皮剥起者用代针之剂㸃起皮处以膏药覆之脓亦自出不若及时针之不致大溃如出不利更絍搜脓化毒之药若脓血未尽辄用生肌之剂反助邪气纵早合必再发不可不慎也一男子年踰五十患子不立事左乳肿痛左脇胀肿肝脉弦数而澁先以龙荟丸二服诸症顿退又以小柴胡对四物加青皮贝母逺志数剂而脓成欲针之仍以养气血解郁结彼不从乃杂用流气败毒之剂致便秘发热作渴复请治谓脓成不溃阳气虚不能鼓舞也便秘发热隂血竭不能濡润也辞不治果死一男子因怒左乳肿痛肝脉弦数以复元通气散二服少愈以小柴胡汤加青皮芎归数剂而消复元通气散木香茴香青皮甲片陈皮白芷甘草漏芦贝母各等分毎服三钱温酒调下孙文垣姪妇素有痰涎胸膈痞胀近因乳肿大发寒热欲成痈以加味神效𤓰蒌散二帖寒热退而肿不消用贝母白芷为臣𤓰蒌为君赤芍当归连翘为佐青皮甘草柴胡为使痛减肿仍不消脉之近数知已成脓乃与内托十宣散加银花蒂丁二帖而脓溃因脚上生疮且有浮气前方去蒂丁银花加苡仁苍耳子调理全安薛立斋治王汝道室年踰三十毎怒后乳内作痛或肿此肝火所致用小柴胡合四物加青皮桔梗香附枳殻而愈彼欲絶去病根自服流气饮遂致朝寒暮热益加肿痛此气血被损而然与八珍三十余剂喜其年壮元气易复得愈一妇人乳内肿一块如鸡子大劳则作痛久而不消服托里药不应此乳劳症也属肝经血少所致先与神效𤓰蒌散四剂更隔蒜灸之肿稍退再与八珍汤倍加香附夏枯草蒂丁仍间服前散月余而消亦有乳疽一症其状肿硬木闷虽破而不溃肿亦不消尤当急服此散及隔蒜灸法此乳肿症气血为七情所伤亦劳症也宜戒恼怒节饮食慎起居否则不治一妇人患乳痈气血颇实但疮口不合百治不应与神效𤓰蒌散四剂少可更与数剂及豆豉饼灸之而愈一妇人患此未溃亦与前药三剂而消陈良甫曰妇人乳劳便服此药可杜絶病根毒已成能化脓为水未成者则从大小便散之一人抱疾小愈左乳复生痈继又胸膈间结核其坚如石荏苒半载百药不能施已而牵掣于肩痛楚特甚祷于张王祠梦间语曰但用生姜自然汁制香附服之可也比觉简本草视之二物治症相符访医者张禄亦云有理用香附去毛姜汁浸一宿为末二钱米饮调才数服疮脓流出肿硬渐消而愈朱丹溪治一妇人年六十厚味郁气而形实多妬夏无汗而性急忽左乳结一小核大如棋子不痛自觉神思不佳不知食味经半月以人参汤调青皮甘草末入生姜汁细细呷一日夜五六次至五七日消矣此乃妳巖之始不早治隐至五年十年已后发不痛不痒必于乳下溃一窍如巖穴出脓又或五七年十年虽饮食如故洞见五内乃死惟不得于夫者有之妇人以夫为天失于所天乃能生此谓之巖者以其如穴之嵌岈空洞而外无所见故名曰巖患此者必经久淹延惟此妇治之早正消患于未形余者皆死凡十余人又治一初嫁之妇只与青皮甘草与之安二孺人但经将行而乳肿先两日发口干而不渴食少减脉左弦带数右却平治用四物汤加陈皮白术茯苓带热下与㸃丸三十粒义二孺人平时乳内有结核不为痛忽乳邉又有一肿核颇却有此痛黄芩川芎木通陈皮各四钱人参二钱白芍一钱大腹皮三钱炙甘草生甘草各一钱当归头一钱分二帖煎服杨孺人乳肿痛青皮石膏连翘角刺黄药子当归头木通各一钱生甘草三分入好酒些少同煎饮又别药洗肿处李东垣治一妇人乳间出黒头疮疮顶陷下作黒眼子其脉弦洪按之细小升麻连翘葛根各一钱半肉桂三分黄芪归身甘草炙各一钱牛蒡五分黄栢二钱水煎至一盏二服愈立斋治一妇人患乳痈寒热头痛与荆防败毒散一剂更与蒲公英一握擣烂入酒二三盏再擣取汁热服查热罨患处而消丹溪云此草散热毒消肿核又散滞气解金石毒之圣药陈良甫云开庆间淦川嘉林曽都运恭人年已五十而病妳痈痈后果不起以此称圣医此妄説也癸亥年仆处五羊赵经畧夫人年七十一嵗隔一二年前左乳房上有一瑰如鹅卵大今忽然作楚召予议药仆云据孙真人云妇人年五十嵗以上乳房不宜见痈见则不可治矣幸而未破恐是气瘤漫以五香连翘汤去大黄煎服服后稍减则已过六七年后毎遇再肿胀时再合服必消减矣立斋曰一妇人乳内结核年余不消口干倦怠脉澁少食此肝脾二经血气亏损之症宜培养为主乃用草药敷帖遂不救缪仲淳治顾文学又善内人患左乳巖用夏枯草蒲公英为君银花漏芦为臣贝母桑叶甘菊雄䑕粪连翘白芷紫花地丁山茨菰炙艹𤓰蒌茜根陈皮乳香没药为佐使另用夏枯草煎浓汁丸之服斤许而消三年后右乳复患用旧存余药服之亦消后以此治数人俱效马铭鞠治沈姓妇患乳疬溃烂经年不见脏腑者一膜耳用䑕粪土楝树子露蜂房各三钱俱煅存性各取净末和匀毎服三钱酒下间两日一服痛即止不数日脓尽收敛此方传自江西贩糖客因治祝氏喉症得之张王屋屠后江孟修兄验过乳癖方白芷一钱雄䑕粪一钱二种晒干为末用好酒调服饮取一醮睡而愈又一神验方用活鲫鱼一个山药一段如鱼长同捣汁敷乳上以纸盖之立愈薛治一妇人乳痈愈后发热服养气血药不应与八珍汤加炮姜四剂而止仍以前汤加黄芪香附三十余剂气血平复一妇年逾二十禀弱乳内作痛头疼脉浮与人参败毒散倍加人参一剂表症悉退但饮食少思日晡微热更以小柴胡汤合六君子汤二剂热退食进方以托里药加柴胡十余剂针出脓而愈又一妇患此症脓成畏针病势渐盛乃强针之脓出三椀许脉数发渴以大补药三十余剂而愈丹溪云乳房为阳明所经乳头为厥隂所属厥隂者肝也乃女子致命之地宗筋之所且各有嚢槖其始焮肿虽盛受患止于一二嚢若脓成不针攻溃诸嚢矣壮者犹可弱者多致不救所以必针而后愈也钱国賔治一妇人年五十六左乳患已七年烂过半矣中间一孔如桃时流血水凡帖膏药痛反増剧以布圈系䕶防其摩擦夫乳头属足厥隂肝乳房属足阳明胃乃肝胃二经之症非单方不足以治其外非峻补不足以养其内以形色气味治之用陈香橼一个其穰之瓣如乳内之房其色先青而后黄青属肝黄属胃其味先酸而后甘酸属肝甘属胃其气香能通肝胃之气煅黒止血酒服和经此治其乳也制一枚为末作二次服又用酒炒黄芪二两益气实表土炒白术二两山药五钱健脾收湿芎归地芍各一钱养血水六椀煎三椀作四次服调至一月痊胸痈薛立斋治一男子胸患痈肿髙焮痛脉浮而紧以内托复煎散二剂表症悉减以托里消毒解四剂而消一男子素弱胸患痈饮食少而倦以六君子汤加芎归黄芪脓成针之更以托里药而愈一男子胸患痈焮痛烦燥发热作渴脉数而实时季冬谓此热毒内畜也须舍时从症欲治以内疎黄连汤彼以时当隆寒乃杂用败毒药愈炽仍求治投前汤二剂后去二次诸症悉退以金银花散加连翘山栀四剂出水而消大抵症有主未治有权宜治其主则末自退用其权则不拘于时泥于守常必致病势危甚况杂用攻剂动损各经故丹溪云凡疮发于一经只当求责本经不可干扰余经罗谦甫云守常者衆人之见知变者智者之事知常而不知变细事因而取败者多矣一男子胸患毒焮痛喜冷脉洪数以黄连解毒汤二剂顿退更以金银花散六剂而消一少妇胸膺间溃一窍脓血与口中所咳相应而出以参芪当归加退热排脓等药而愈张都宪夫人性刚多怒胸前作痛肉色不变脉数恶寒经云洪数之脉应发热而反恶寒疮疽之谓也今脉洪数则脓已成但体丰厚故色不变似乎无脓以痛极始肯用针入数寸脓出数椀遂以清肝消毒药治之而愈设泥其色而不用针无可救之理矣琇按肝脉挟胃贯鬲又曰是所生病者为胸满故胸之痈疽本由于肝也杨百户胸患毒肿髙焮赤发热脉数大小便澁饮食如常齐氏曰肿起色赤寒热疼痛皮肤壮热头目昏重气血之实也又云大便硬小便澁饮食如故肠满膨胀胸膈痞闷肢节疼痛身热脉大精神昏塞脏腑之实也遂以黄连内疎汤二剂诸证渐退更以荆防败毒散加芩连山栀四剂少愈再以四物加芩连白芷桔梗甘草银花数剂而消一男子胸肿一块半载不消令明灸百壮方溃与大补药不敛复灸以附子饼而愈张路玉治谈仲安体肥善饮初夏患壮热呕逆胸膈左畔隐痛手不可拊便溺澁数舌上滑胎食后痛呕稠痰渐见血水脉来澁澁不调与凉膈散加石斛连翘下稠腻极多先是医作肺痈治不效张曰肺痈必咳嗽吐腥秽痰此但呕不嗽洵为胃病无疑下后四五日复呕如前再以小剂调之三下而势甫平后以保元苓橘平调二十日而痊先时有李姓者患此専以清热豁痰解毒为务直至膈畔溃腐脓水淋漓纒绵匝月而毙良因见机不早悔无及矣琇按是症最难别白即内经所谓内有裹大脓血之症也吾乡一名医自患此同道诊之不知为痈也杂进参附丁桂之剂久之吐出臭脓乃省已无及矣脇痈薛立斋治一妇人脇患痈未成脓恶寒脉紧以十宣散加柴胡二剂表症悉退更以托里散数剂脓清而愈一男子近脇患疽肿而不溃投大补之剂溃而已愈后患弱症而殁一上舍年逾四十因怒脇内作痛不止数日后外结一块三寸许漫肿色不赤按之微痛此怒气伤肝致血伤气郁为患以小柴胡汤对四物倍用芎归黄芪贝母肉桂治之彼谓丹溪云肿疡内外皆壅宜托里表散为主又云凡疮未破毒攻脏腑一毫热药断不可用况此症为气血凝滞乃服流气饮愈虚始信而复求治视之虚症併臻诊之胃气更虚彼欲服薛前药曰急者先治遂以四君子汤加酒芍炮姜四剂少得更加当归又四剂胃气渐醒乃去姜又加黄芪芎归肉桂数剂疮色少赤并微作痛又二十余剂脓成针之却与十全大补汤喜其谨疾又两月余而瘳夫气血凝滞多因营卫之气弱不能运散岂可复用流气饮以益其虚况各经气血多寡不同心包络膀胱小肠肝经多血少气三焦胆肾心脾肺少血多气然前症正属胆经少血之脏人年四十以上隂血日衰且肝症俱属不足肿疡内外皆壅宜托里表散为主乃补气血药而加以行散之剂非専攻之谓也若肿焮痛甚烦躁脉大辛热之剂不但肿疡不可用虽溃疡亦不可用也凡患者须分经络气血地部逺近年嵗老㓜禀气虚实及七情所感时令所宜而治之常见以流气十宣二药㮣治结肿之症以致取败者多矣马元仪治沈氏妇左脇患肿疡长五寸许治已两月发表托里剂多功少诊其两脉弦数兼澁肿处低陷作痛寒热经行不止口燥艰食此症颇危必得之劳郁且怒邪热结聚厥隂之位荣卫不行周身火邪独彻上下表敛俱所不宜用生首乌一两滋其内燥柴胡一钱疎其气郁枳殻桔梗各一钱舒通肺气以制肝木杏仁苏子各二钱调气化痰以清上焦丹皮一钱清其血半麴一钱和其中两剂寒热减而经止患处焮肿溃出稠脓饮食少进疡医以溃后当行大补投芪术之属复致疮口内陷食少曰痈疽已溃当补此其常耳今两脉迟澁迟则气阻濇则血滞郁而得补其郁弥甚始犹肝木自伤既乃转戕脾胃以不循常度分肉不温经隧不行而欲疮之敛也其可得乎夫荣卫不通须以血药和之当归桃仁红花延胡索是也白术枳殻一补一㵼所以推陈气而致新气干姜煖胃而和血查肉消滞而和中服二剂复大溃出稠脓椀许食进神旺而安朱丹溪诊李兄年四十余而面稍白神甚劳忽脇下生一痈肿如桃一人教用补剂衆笑且排于是流气饮十宣散杂而进之旬余召视之曰非惟不与补药抑且多得解利血气俱不可为矣已而果然立斋曰一男子因怒左脇肿一块不作痛脉澁而浮此肝经邪火炽甚而真气不足为患宜培养气血为主乃用草药敷帖遂致不救一男子因劳发热脇下肿痛脉虽大而按之无力此气血虚腠理不密邪气袭于肉里而然也河间云若人饮食疎精神衰气血弱肌肉消薄荣卫之气短促而澁滞故寒薄腠理而痈肿也当补之以接虚怯之气遂以补中益气汤加羌活四剂少可去羌活又十余剂而愈又一男子年二十遍身微痛腰间作肿痛甚以前药加茯苓半夏并愈一朝士腹脇间病疽经嵗或以地骨皮煎汤淋洗出血一二升家人惧欲止之病者曰疽似少快更淋之出五升许血渐淡乃止以细穰贴之次日结痂愈马刀张子和治襄陵马国卿左乳二肋间期门穴中发疮硬而不溃痛不可忍疡医皆曰乳痈或曰红丝漏或曰觑心疮使服内托散百日又服五香连翘汤数月皆无验张曰此马刀也足少阳胆经之病出灵枢十二经以示之其状如马刀故曰马刀坚而不溃乃邀之于食肆中使食水浸汤饼稍觉缓次日先以沧盐上涌又以凉剂涤去热势约十数行肿已散矣朱葛黄家妾左脇病马刀憎寒发痛已四五日矣张曰此足少阳胆经病也少血多气坚而不溃不可急攻当以苦剂涌之以五香连翘汤托之既而痛止然疮根未散有一医者过见之曰我有妙药可溃而为脓不如此何时而愈既絍毒药痛不可忍外寒内呕血不止大便黒色食饮不下号唿闷乱几至于死再求治张曰脇间皮薄肉浅岂可轻用毒药复令洗去以凉剂下之痛立止肿亦消腋痈薛立斋治一童子腋下患痈久不敛脓清脉大倦怠嬾食少寐自汗口干以内补黄芪汤及豆豉饼灸之两月而愈凡疮脓溃而清或疮口不合或聚肿不赤肌寒肉冷自汗色脱者皆气血俱虚也非补不可一男子腋下患毒欬逆不食肠鸣切痛四肢厥冷脉细以托里温中汤二剂顿愈更以香砂六君子汤二神丸而饮食顿进以十全大补汤二十余剂而敛里中有周七者少年曽患毒左脇下得一异方用糯米炊饭乗热入盐块夹葱管少许捣极烂如膏贴患处辄消至中年腰间忽生一毒热如火板硬痛不可忍伛偻跼蹐自分必死屡药不效急思前方如法贴之未几大便去粪如宿垢甚多硬者渐软数日而起薛立斋心法云河南张承祖年逾二十腋下患毒十余日肿硬不溃脉弱时呕谓肿硬不溃脉弱乃阳气虚呕吐少食乃胃气弱先以六君子汤加藿香砂仁治之彼谓肿疡时呕当作毒气攻心治之溃疡时呕当作隂虚补之曰此丹溪大㮣之言也即诸痛痒疮皆属心火之意假如赤肿痛甚烦躁脉实而呕为有余法当下之肿硬不痛不溃脉弱而呕为不足法当补之亦有痛伤胃气或感寒邪秽气而作呕者虽肿疡尤当助胃壮气彼执不信用攻伐之药病愈甚复请诊其脉微细而发热谓热而脉静脱血脉实汗后脉躁者皆难治后果然夫肿疡毒气内侵作呕十有一二溃疡湿气内侵作呕十有八九岂可混为一途朱文鼎母因忿郁腋下结一核二十余年因怒加肿痛完谷不化饮食少思东垣云㵼利不止饮食不入此肠胃虚也遂以六君子汤加砂仁肉桂干姜肉豆蔲㵼虽止而脓清疮口不合气血俱虚也以十全大补汤月余而愈一男子年逾五十腋下患毒疮口不合右闗脉数而渴此胃火所致用竹叶黄芪汤遂止再用补气药而愈尝治午后发渴或发热用地骨皮散亦效续名医类案卷五十续名医类案卷五十一钦定四库全书续名医类案卷五十一钱塘魏之琇撰发背元末嘉兴桐乡县后朱村徐通判素慕洞賔朝夕供礼一日疽发于背势垂死犹扶起礼之如昔偶见净水盂下白纸一幅视之有诗云纷纷墓土黄金屑片片花飞白玉芝君主一片臣四两调和服下即平夷意其仙方然不知何物为黄金白玉乃召仙以大黄白芷为问仙曰然服之果騐后以之医人无不效徐无子方竟传婿沈氏至今沈以此治生数百里来货药者无虚日族大而分数十家惟嫡枝居大椿树下者药乃验沈子尝从吾友俞院判学尝闻其药今加穿山甲当归须金银花矣然大黄既多以下为主不问隂阳之毒而投之恐亦有害者然源源往医又独于椿树者验岂非天固与之乎京师万胜门剰员王超忽觉背上如有疮隐起倩人㸔之已如盏大其头无数或教往梁门里外科金龟儿张家买药张视嚬眉曰此疮甚恶非药所能治只有灼艾一法庶可冀望万分然恐费力乃撮艾与之曰且归试灸疮上只怕不疼直待灸疼方可疗耳灼火十余殊不知痛妻守之而哭至第十三壮始大痛四旁恶肉卷烂随手堕地即似稍愈再诣张付药敷贴日安则知痈疽发于背脇其㨗法莫如火也王敏诊一人发背不起医言起则治矣敏曰是击指脉即起亦不治衆刼以艾疽起如粟衆曰无伤矣竟三日死治发背脑疽一切恶疮初觉时採独科苍耳一根连叶带子细剉不犯铁器用沙锅熬水二大椀熬及一半疮在上徐徐饭后服之吐出候吐定再服以尽为度疮在下空心服疮自破出脓更不溃引疮上别以膏药傅之此方京兆张伯玉家牓示𫝊人后昆仲皆登第人谓善报大凡石类多主痈疽世𫝊麦饭石膏治发背疮甚效乃中岳山人吕子华秘方裴员外啖之以名第河南尹胁之以重刑吕宁絶荣望守死不传其方取此石碎如碁子炭火烧赤投米醋中浸之如此十次研末筛细入乳钵内用数人更碾五七日要细腻如面四两鹿角一具要生取连脑骨者其自脱者不堪用毎二三寸截之炭火烧令烟尽即止为末研细二两白敛生研末二两用三年米醋入银石器内煎令鱼目沸旋旋入药在内竹杖子不住熬一二时久稀稠得所倾在盆内待冷以纸盖收勿令尘入用时以鹅翎拂膏于肿上四围赤处尽涂之中留钱大洩气如未有脓即内消已作头即撮小已溃即排脓如湍水如病久肌肉烂落见出筋骨者即涂细布上贴之亁即易逐日疮口收敛但中隔不穴者即无不瘥已溃者用时先以猪蹄汤洗去脓血故帛挹干乃用药其疮切忌手触动嫩肉仍不可以口气吹风及腋气月经有孕人见之合药亦忌此等初时一日一洗一换十日后二日一换此药要极细方有效若不细涂之即极痛也此方千金月令已有之但不及此详悉耳冯楚瞻治蒋司农向来脉气寸强尺弱故服八味丸已有年矣然过劳药力不能胜其妄动之火鼻衂大作调理虽愈而口渴殊甚饮汤水如甘露然即数十杯不足满其欲也劝服大剂壮水佐以引火归原之饵则水升火降消渴自除变症可弭乃忽之虽服数剂渴畧减药即停至初夏背上忽隐隐痛痛渐甚而肉硬半月余痛极重极诊之当嵴少偏半寸外不肿肉分坚实如椀大矣曰久渴不治隂水日亏隂火日炽书有脑疽背疽之兆也亟为托出阳分使毒气勿致逗遛内陷为要乃外用大黄二两芙蓉叶赤芍各一两白芨白敛各五钱为末鸡子清调敷毒四围内则重滋隂水如熟地山药土贝角刺天虫甲片生甘草连翘金银花之类及肿既成乃早吞八味丸五六钱以培先天之水火食逺服参芪归芍术草银花甲片天虫角刺白芷之类以助后天之气血外以太乙膏加男髪萆麻子乳香没药煎膏贴之以唿毒气外出不旬日红肿消痛重减疮已焮髙已有脓势乃一外科改絃易辙几至内溃再亟治仍用前法煎药加肉桂钱许仍髙肿红活竟如些小之毒溃脓而愈髙鼓峰治一乡人患发背上距风府下连肾俞通块肿起肌肉青冷坚硬如铁饮食俱废不省人事医犹用解毒药脉之六部细数气血大亏毒将内陷矣急用养荣汤加附子炮姜三大剂而胃气开十剂而坚硬者散去十之八九只左邉如茶钟大焮红作痛戒之曰切莫箍药及刀针气血温和毒当自出箍则反迟非时而刺收口难矣彼以不任痛竟受刺出血曰当倍前药急服以收口为度仍戒以节嗜慾慎饮食兼服还少丹八味丸而愈朱丹溪曰予见吴兄厚味气郁而形实性重年近六十患背疽医与他药皆不行惟香附末饮之甚快始终只此一味肿溃恃此以安此等体实而又病实乃瘥十百而一见者也楼氏妇早寡善饮啖形肥伟性沉毒年六十六七月间生背疽近正嵴医遂横直裂开取血杂以五香十宣散与酒饮之月余未尝议其寡居之郁酒肉之毒执着之滞时令之热至于平陷淹延两三月而不救江陵府紫极观掘得石碑载此凡人发背欲结未结赤红肿痛先以湿纸覆其上立视候之其纸先干处则是结痈头也取大蒜切成片如当三钱厚安头上用大艾炷灸之三壮即换一蒜片痛者灸至不痛时住不痛者灸至痛时方住最要早觉早灸为上若有十数头作一处生者即用大蒜研成膏作薄饼舖头上聚艾于饼上烧之王蘧发背方序云元祐三年夏四月官京师疽发于背召国医治之逾日势益甚得徐州萧县人张生以艾火加疮上自旦及暮凡一百五十壮知痛方已明日镊去黒痂脓尽溃肉里皆红亦不复痛始别以膏药贴之日一易焉易时旋剪去黒烂月许疮乃平是嵗秋夏间京师士大夫病疽者七人余独生此虽司命自然固有料理不知其方遂至不幸者以人意论之可为慨然于是撰次前从所得方模版以施庶㡬古人济衆之意史源母氏背髀间微痒视之有赤半寸许方有白粒如粟黍乃急着艾灸其赤随消二七壮而止信宿复觉微痛视之有赤下流长二寸濶如韭叶举家皆以前灸为悔或云等慈寺尼智全者前病疮甚大得灸而愈奔问之全曰剧时昏不知但小师軰言范八奉议守定灸八百余壮方甦约艾一筛耳亟归白之见从始以艾作炷如银杏大灸其上十数殊不知痛乃截四旁赤引其炷减四之三皆觉痛七壮后觉痒毎一壮烬则赤随缩入灸至二十余壮赤晕收退病者不惮遂以艾作团大灸其上渐加至鸡黄大约四十团方觉痛视火焦处已寸余盖灸之迟而初发处肉已壊壊肉成隔直至好肉方痛四旁知痛肉未壊也病者六夜不寐至是食粥安寝至晩视之疮如覆一甑突髙三四寸上有百数小窍色正黒突然髙者毒气出外而聚也百数小窍者毒未聚而浮攻肌肤也色正黒者皮与肉俱壊也非灸火出其毒于壊肉之里则五脏逼矣薛立斋治王通府患发背十余日势危脉大先与槐花酒二服杀退其势更以败毒散二剂再以托里药数剂渐溃又用桑柴燃灸患处毎日灸良久仍以膏药贴之灸至数次脓溃腐脱以托里药加白术陈皮月余而愈刘大尹发背六七日满背肿痛势甚危与隔蒜灸百壮饮槐花酒二椀即睡觉与托里消毒药十去五六令以桑枝灸患处而溃数日愈凡灸及饮槐花酒则托里之效甚速一园丁患发背甚危令取金银藤五六两捣烂入热酒一钟绞取酒汁温服查罨患处四五服而平彼用此药治疮足以养家遂弃园业诸书云金银花治疮疡未成者即散已成者即溃有回生之功太监刘闗患发背肿痛色紫诊其脉息沉数陈良甫云脉数发热而痛者发于阳也且疮痬赤甚则紫即火极似水也询之尝服丹石药半载乃积温成热所致遂以内疎黄连汤再服稍平更用排脓消毒药及猪蹄汤太乙膏而愈经曰色与脉当相参应治之者在明亢害承制之理隂阳变化之机焉耳一男子年逾五十患发背色紫肿痛外皮将溃寝食不安神思甚疲用桑柴灸患处出黒血即鼾睡觉而诸症如失服仙方活命饮二剂又灸一次脓血皆出更进二剂肿痛大退又服托里消毒散数剂而敛夫疮毒炽甚未宜峻剂攻之但年老血气衰弱况又发在肌表若専于攻毒则胃气先损必反误事吴江申佥宪患背疽坚硬脉沉实乃毒在内用宣毒散大黄五钱煨白芷五钱水煎食前服一剂大小便下汚物再服而消此方乃宣通攻毒之剂脉沉实便秘者其功甚大琇按即首条黄金白玉之方薛用之而不详其出处大尹陈国信素隂虚背患疽用参耆大补而不敛内势发热舌燥唇裂小便小频数口干饮汤呕吐㵼利耳闭目盲仰首眩晕脉浮大而数薛曰疮口不敛脾土败也舌燥唇裂肾水枯也小便频数肺气衰也内热发热虚火上炎也口干饮汤真寒之象也呕吐㵼利真火衰败也耳闭目盲肝木枯败也仰首眩晕肾气絶也辞不治后果没琇按不拘内外病凡隂者服参芪诸气分药非惟无益而反害之据此症纯属三隂亏竭若初时解用二地二冬杞子归芍之軰若可挽也吴庠史邦直之内仲夏患背疽死肉不溃发热痛甚作呕少食口干饮汤脉洪大按之如无此内直寒而外假热当舍时从症先用六君加炮姜肉桂四剂饮食顿进诸症顿退复用十全大补汤仍加姜桂之类五十余剂而死肉溃又五十余剂而新肉生斯人血气充盛而疮易起易敛使医者逆知预为托里必无此患南仪部贺朝卿陞山西少参别时见其唇鼻青黒且时搔背问其故曰有一小疮耳与视之果疽也此脾胃败壊为不治之症薛素与善悲其途次不便殡殓遂托其僚友张东沙軰强留之勉与大补但出紫血虚极也或谓毒炽不能为脓乃服攻毒药一钟以致呕逆脉脱果卒于南都京兆柴黼菴仲夏患之色黯微肿发热烦躁痰涎自出小腹隂实手足逆冷右关浮澁两尺微细曰此虚寒之症也王太仆云大热而不热是无火也决不能起恳求治之用大温补药一剂流涎虽止患处不起终不能救宪副屠九峯孟春患此色黯漫肿作渴便数尺脉洪数此肾水干涸当殁于火旺之际不信更用苦寒之药复伤元气以促其殁一男子不慎房劳背胛肿髙三寸许濶经尺余自汗盗汗内热发热口干饮汤脉浮大按之弱澁此隂虚气节为患用十全大补加五味麦冬山茰山药四剂诸症悉退后乃别用流气饮一剂虚症悉具肿硬如石仍以前药六剂始得愈一儒者背肿一块按之则软肉色如故饮食如常劳则吐痰体倦此脾气虚而痰滞用补中益气加茯苓半夏少加羌活外用隂阳散以姜汁调搽而消后因劳头晕作呕仍以前药去羌活加生姜蔓荆子而愈节推王器之背患疽疮头如黍焮痛背重脉沉而实此毒在内服黄连内疎汤二剂少退更与仙方活命饮而愈举人刘华甫焮肿作痛脉浮而数此毒蓄于经络用内托复煎散二剂而焮肿减用仙方活命饮四剂而肿痛止更用托里药而愈一儒者患背疽肿焮痛甚此热毒藴结而炽盛用隔蒜灸而痛止服仙方活命饮而肿消更与托理药而溃愈一男子患背疽腐肉虽溃而新肉不生此毒气解而脾胃之气虚也用六君子加芎归五味黄芪渐愈用十全大补汤全愈一男子背患疽肿痛赤晕尺余背如负石其势当峻攻其脉又不宜遂用遂砭赤处出紫血椀许肿痛顿退更用神功散及仙方活命饮二剂疮口及砭处出血水而消一男子背患疽肉腐脓清肌肉不生此邪去而气血俱虚也用十全大补汤月余而敛通府张廷仪背患疽作呕焮痛大便秘结口干作渴此内藴热毒用竹叶石膏汤二剂诸症顿退用托里消毒散四畔肿消用仙方活命饮疮亦寻愈一男子背疮溃而瘀血不散此阳气虚弱也用参芪归术峻补更以桑枝灸又用托里散加肉桂疮口自敛此补接阳气之法也一男子背疮漫肿微痛食少体倦此症属形病俱虚法当补元气为主彼不信乃用攻毒之剂中央肉黯五寸许恶症悉具复求治曰此胃气虚寒而变症作矣当急温补脾胃则恶症自退黯肉自生仍不信乃割死肉祛恶症遂致不起水部曹文兆背胛患之半月余疮头如粟且多内痛如刺其脉歇止此元气虚而疽蓄于内非灸不可遂灼二三十壮饮以六君加藿香归数剂疮势渐退内痛顿去胃脉渐至但疮色紫瘀肉不溃此阳气虚也燃桑枝灸患处以解散其毒补接阳气仍以前药加参芪归桂色赤脓稠瘀肉渐腐两月而愈夫邪气沉伏真气怯弱不能起发须灸而兼大补若投以常药待其自溃鲜有不误者黄汝耘患发背用生肌散太早益溃大便泄㵼其脉微缓此脾胃虚先用二神丸以止其㵼次用大补药以固其本更用猪蹄汤洗患处用黄芪末以涂其外喜其初起曽用艾灸毒不内攻两月而愈许鸿胪发背十余日肿硬木闷肉色不变脉沉而实此毒在内先以黄连内疎汤更以消毒托理药其毒始发奈欲速愈急用生肌药患处如负石身如火焮遂致不起李氏云龙游有患背疽者大溃五脏仅隔膜耳自谓必死用鲫鱼去肠实以羯羊粪烘焦为末干糁之疮口自收此出洪氏方屡用有效故附于此须候脓少欲生肌肉时用之耳江隂举人陈鸣岐寓京患背疽用大补之剂而愈翌日欲回先期设席作谢对谈如常是晚得家信大拂其意恼怒遂发热作渴食梨子少许至夜连㵼数次早促薛视脉已脱矣竟至不起夫梨者利也疏利下行之物凡脾胃虚寒产妇金疮者皆当忌之琇按其人疡初愈元气未复因怒而动厥阳之火致发热作渴其肝木之蹶张不待言矣木盛尅土非呕即㵼少许梨子何遽尔尔陈自明治一男子患发背疮头如粟重如负石以神仙太乙丹内服外涂后去三四次毎去肛门如灸不日而瘳一妇人肿痛发热睡语脉大用清心汤一剂而安以金银花甘草天花粉当归𤓰蒌黄芪数剂渐溃更以托里药愈一男子已愈惟一眼翻出努肉如血翻三月不愈乃伤风寒也以生猪脂调藜芦末涂之即愈亦有努出五寸许者尤宜用此药也乌梅涂之亦效但缓硫黄亦可一男背患毒焮痛饮冷发热多汗便秘谵语以破棺丹二丸而宁以金银花散四剂脓成开之更用托里药而愈一妇脓成胀痛不安针之投托里消毒药即愈大抵发背之症虽发势疼痛形势髙大烦渴不宁脉若有力饮食颇进可保无虞其脓一溃诸症悉退多有因脓不得外泄以致疼痛若用败毒寒凉次之反致误事若有脓急针之脓一出苦楚即止脓未成而热毒作痛者用解毒之药亦有腐溃尺余者若无恶症投以大补之剂肉最易生亦无所妨惟忌肿不髙色不赤不焮痛脉无力不饮食肿不溃腐不烂脓水清或多而不止肌肉不生属元气虚也皆难治宜峻补之其或脓血既泄肿痛尤甚脓水败臭烦躁时嗽腹痛渴甚㵼利无度小便如淋乃恶症也皆不治一弱妇外皮虽腐内脓不溃胀痛烦热不安谓宜急开之脓一出毒即解痛即止诸症自退待其自溃不惟疼痛溃烂愈深彼不从待将旬日脓尚未出人已痛疲矣虽针之终不能收歛竟致不起一男子溃而瘀肉不腐欲取之更以峻补一妇素弱未成脓大痛发热谓须隔蒜灸以拔其毒令自消皆不从俱致不救常治不问日期隂阳肿痛或不痛或痛甚但不溃者即与灸之随手取效势未定者先用箍药围之若用乌金膏或援生膏贴患处数㸃尤好若头痛拘急乃表症先服人参败毒散一二剂如焮痛发热脉数者用金银花散或槐花酒神效托里散如疼痛肿硬脉实者以清凉饮仙方活命饮苦参丸肿硬木闷疼痛发热烦躁饮冷便秘脉沉实者内疎黄连汤或清凉饮大便已利欲其作脓用仙方活命饮托里散蜡矾丸外用神异膏如饮食少思或不甘美用六君子汤加藿香连进三五剂更用雄黄解毒散洗患处毎日用乌骨涂疮口处俟有疮口即用纸作捻蘸乌金膏絍入疮内若有脓为脂膜间隔不出或作胀痛者宜用针引之腐肉堵塞者去之若瘀肉腐动用猪蹄汤洗如脓稠或痛饮食如常瘀肉自腐用消毒与托里药相兼服之仍用前二膏涂贴若腐肉已离好肉宜速去之如脓不稠不稀微有疼痛饮食不甘瘀肉腐迟更用桑柴灸之亦用托里药若瘀肉不腐或脓清稀不焮痛者急服大补之剂亦用桑木灸之以补接阳气解散郁毒常观患疽稍重未成脓者不用蒜灸之法及毒熟不开或待腐肉自去多致不救大抵气血壮实或毒少轻者可假药力或自腐溃怯弱之人热毒中隔内外不通不行针灸药无全功矣然此症若脓已成宜急开之否则重者溃通脏腑腐烂筋骨轻者延溃良肉难于收功因而不敛者多矣一男子年逾五十患已五日焮肿大痛赤晕尺余重如负石势炽甚当峻攻察其脉又不宜遂先砭赤处出黒血椀许肿痛顿退背重顿去更敷神功散及服仙方活命饮二剂疮口及砭处出血水而消大抵疮毒势甚若用攻剂怯弱之人必损元气因而变症者衆矣一妇人半月余尚不起发不作脓痛甚脉弱隔蒜灸二十余壮而止更服托里药渐溃脓清而瘀肉不腐以大补药及桑柴灸之渐腐取之而寻愈常治一人至四五日未成脓而痛者灸至不痛不痛者灸至痛若灸而不痛或麻木者明灸之毒气自然随火而散肿硬不作脓焮痛或不痛或微痛疮头如黍者灸之尤效亦有数日色尚未赤肿尚不起痛不甚脓不作者尤宜多灸勿拘日期更服甘温托里药切忌寒凉之剂或瘀肉不腐亦用桑木灸之若脉数发热而痛者发于阳也可治脉不数不发痛者发于隂也难治不痛最恶不可视为常疾此症不可不痛不可大痛烦闷者不治大抵发背脑疽大疔悬痈脱疽脚发之类皆由膏粱厚味尽力房劳七情六滛或丹石补药精虚气节所致非独因荣卫凝滞而生也必灸之以拔其毒更辨其因及察邪在脏腑之异虚实之殊而治之庶无误也一男子初生如粟闷痛烦渴便秘脉数实此毒在脏也谓宜急踈去之以絶其源使毒不致外侵彼以为小恙乃服寻常之药后大溃而殁一老妇患之初生三头皆如粟肿硬木闷烦躁至六日其头甚多脉大按之沉细为隔蒜灸及托里渐起发尚不溃又数剂内外虽腐惟筋所隔脓不得出致胀痛不安谓须开之彼不从后虽自穿毒已攻深矣亦殁大抵发背之患其名虽多惟隂阳二症为要若发一头或二头焮赤肿髙头起疼痛发热为痈属阳易治若初起一头如黍不肿不赤闷痛烦躁大渴便秘睡语咬牙四五日间其头不计数其疮口各含如一粟形似莲蓬故名莲蓬发积日不溃按之流血至八九日或数日其头成片所含之物俱出通结一衣揭去又结其口共烂为一疮其脓内攻色紫黯为疽属隂难治脉洪滑者尚可沉细尤难如此恶症惟隔蒜灸及涂乌金膏有效凡人背近嵴并胛皮里有筋一层患此处者外皮虽破其筋难溃以致内脓不出令人胀痛苦楚气血转虚变症百出若得自溃多致不救必须开之兼以托里常治此症以利刀剪之尚不能去似此坚物待其自溃不亦反伤非血气壮实者未见其能自溃也一男子年逾五十患此色紫肿痛外皮将溃寝食不安神思甚疲用桑柴灸患处出黒血即鼾睡觉而诸症如失服仙方活命饮二剂又灸一次脓血皆出更二剂肿痛大退又服托里消毒散数剂而敛夫疮势炽甚宜用峻剂攻之但年老血气衰弱况又发在肌表若専于攻毒则胃气先损反致误事一妇人发热作痛専服降火败毒药溃后尤甚烦躁时嗽小便如淋皆恶症辞不治果死大抵疮疡之症五善之中见一二善症可治七恶之内见一二恶症者难治若虚中见恶症者不救实中无恶者自愈此症虽云属火未有不由隂虚而致者故经云督脉经虚从脑而出膀胱经虚从背而出岂可耑泥于火赵太守患此肿坚不泽疮头如粟脉洪大按之则澁经云骨髓不枯脏腑不败者可治然肿硬色夭坚如牛领之皮脉更澁此精气已絶矣不治亦死图经云薜荔治背痈顷年寓宜兴县张镇有一老举人教村学年七十余忽一日患发背村中无医药急取薜荔研烂绞汁和蜜饮数升以其滓傅疮上后以他药傅贴遂愈医者云其本葢得薜荔之力乃知图经所载不妄郭户为予言乡里有善治发背痈疽者于疮上灸之多至二三百壮无有不愈但作艾炷小则人人不畏灸灸多则效矣葢得此法也然亦不必泥此近有一医以治外科得名有人发背疮大如椀有数孔医亦无药可治只以艾遍敷在疮上灸之久而方痛以疮上皆死肉故初不觉疼也旋以药调治之愈盖出于意表也治发背初作取水蛭置肿上饮血腹胀自落别换新者胀蛭以新水养之即活矣吴内翰备急方云其姪祖仁一日忽觉背疮赤肿如椀大急用此治之至晚遂安昔严州一通判忘其名母病发背祈祷备至夜梦吕真人服青衣告之曰公极孝故来相告以方更迟一日不可疗矣通判公急市药治之即愈用𤓰蒌五个取子细研乳香五块如枣子大亦细研以白沙蜜一觔同煎成膏毎服三二钱温酒化下大治发背诸恶疮日进二服无不立效杨王得此方家人凡百疮毒依此治之皆效遂合以施人无不验者漏疮恶核并皆治之此即郑府朱保义所説神妙方是也立斋治张锦衣年踰四十患发背心脉洪数势危剧经云心脉洪数乃心火炽甚诸痛痒疮疡皆属心火心主血心气滞则血不行故生痈也骑竹马灸穴是心脉所由之地急灸之以㵼心火隔蒜灸以拔其毒再以托里消毒果愈郑大理伯兴髀骨患疽背左右各一竟背重如负石两臂如坠疮头皆大如豆许其隐于皮肤如粟者不计其数疮色黯而不起已七十口干作渴诊之脾胃脉甚虚彼云昨日所进鬻食今尚不消作酸意此难治之症因与素善者筹其治法以隔蒜灸二十余壮其背与臂动觉少便随用六君子汤加姜汁炒山栀及吴茱茰连服数剂吞酸遂止饮食少进但口干疮仍不起色亦不赤亦无脓复如前法灸二十余壮背臂顿便疮遂发其时适秋又投大补之剂及生脉散以代茶饮留都郑中翰仲夏患发背已半月疮头十余枚皆如粟许漫肿坚硬根如大盘背重如负石即隔蒜灸五十余壮其背顿轻彼因轻愈不守禁忌三日后大作疮不起发喜得痛用活命饮四剂势少退用香砂六君子汤四剂饮食少进彼恃知医自用败毒药二剂饮食益少口流涎沬若不自知此脾虚之甚也毎用托里药内参芪各三钱彼密自拣去大半后虽用大补药加姜桂亦不应遂令其子以参芪各一斤归术各半斤干姜桂附各一两煎膏一罐三日饮尽涎顿止腐顿溃食顿进再用托里健脾药腐肉自脱而愈张侍御背患疮三枚皆如粟彼以为小毒服清热化痰之药外用凉药敷贴数日尚不起色黯不焮胸中气不得出入其势甚可畏连用活命饮二剂气虽利脓清稀疮不起欲用补剂彼泥于素有痰火不受参术之补因其固执阳以败毒之剂与视之而隂以参芪归术各五钱姜桂各二钱服二剂背觉热肿起腐肉得溃方信余言始明用大补药乃愈南都聘士叶公玉表兄聂姓者患发背时六月腐肉已去疮口尺许色赤而焮发热不食欲呕不呕服十宣散等药自谓不起请决之其脉轻诊则浮而数重诊则弱而澁此溃后之正脉然疮口开张血气虚也欲呕而不呕脾胃虚也色赤焮肿虚火之象也尚可治遂与十全大补汤加酒炒知柏五味麦冬及饮童便饮食顿进肌肉顿生服至八剂疮口收如粟许又惑于人言又服消毒药二剂以为消余毒反发热昏愦急进前药又二十余剂乃愈后两月因作善事一昼夜不睡致劳发热似睡不睡与前药二剂愈加发热饮食不进惟饮热汤后以前药加附子一钱二剂愈石武选㢘伯患发背内服防风通圣散外敷凉药汗出不止饮食不进且不寐疮盈尺色黯而坚硬按之不痛气息奄奄此阳气已脱脉息如无急隔蒜灸时许背顿轻四围髙不知痛中央肉六寸许一块已死服香砂六君子汤一剂翌日复灸一次痛处死肉得解令砭去薛归后又为他医所惑未砭其血复凝又敷辛温活血药翌日依言砭之出黒血二盏许背强顿去以前药加姜桂服一钟即劓睡觉来肢体少健但饮食仍不思吞酸仍有疮仍不痛彼以为隂毒乃如此赤曰此气血虚极寒邪淫于内无阳营于患处故肌肉死也非隂毒若阳气一回胃气即省死肉即溃可保无虑矣以前药二剂各加姜桂附子二钱服之畧进米饮精神复旧患处觉热脉畧有力此阳气畧回矣是日他医谓疮疡属火症况今暑令乃敷芙蓉根等凉药即进粥二椀服消毒药死肉即溃意芙蓉乃寒凉之药与脾胃何益饮食即时而进消毒乃辛散之剂与阳气何补死肉即时而溃此盖前桂附之功至而脾胃之气省故饮食进阳气旺死肉腐也苟虚寒之人若内无辛热回阳之药辄用寒凉攻毒之剂岂可得而生耶若以为火令属阳之症内有热而用辛温补益之剂岂不致死而反生耶殊不知此乃舍时从症之治法也一男子发背脓始溃肿未消已十七日脉微而静曰脓毒未尽脉先弱此元气虚宜补之否则后必生变彼惑于人言乃服败毒药腐肉虽溃疮口不完忽腹中似痛后去白垢肛门里急复救治曰此里虚然也非痢非毒当温补脾胃为善因诸痬医皆以为毒未尽仍服败毒药而死贺少参朝仪背胛患疽大如豆粒根畔木闷不肿肉色如常曰此气虚毒甚之症虽用补剂亦不能收敛先用活命饮二剂背强少和又二剂疽少赤用大补剂疮出黒血杯许继有鲜血微有溃脓曰可见气血虚及矣他医以为属气血有余之症密用攻毒药一钟即呕逆腹内隂冷而死少司寇周玉巖背患疽在胛已四日疮头如粟重如负石坚硬不起自以为小恙外敷凉药内服连翘消毒散去后四次形体倦怠自汗盗汗口干无寐曰疮不宜硬色不宜黯周曰初起时赤而软自前二药以致如此曰凡疮外如麻内如𤓰毒结于内非小患也脉轻诊似数按之则微未溃脉先弱主后难敛因与卿雅不能辞遂隔蒜炙二十余壮乃知痛又十余壮背觉少和服六君子汤加黄芪藿香当归麻黄根浮麦二剂渇止汗少敛疮色仍黯坚硬又服辛温活血之药疮始起渇止汗敛所结死血得散良久汗复出口复干又服数剂外皮虽溃清脓尚未溃通于内脓欲走别处彼用药围之曰里虚而脓不能溃于外围药逼毒入内至十二日脉浮按之如无再用前药一剂加姜桂服之即安寐又二日脉忽脱再于前药加附子七分服二剂乃曰背今日始属吾也形体亦健颇有生意因先日有言难以收敛屡更医杂用清热解毒及敷凉药遂致里虚元气下陷去后如痢用治痢消毒药而死姜举人发背十日正腐溃作渴喜热汤饮此中气虚不能先津液而口干宜预补之否则不能收敛后疮口故不收犹以毒为未尽用败毒药两月疮口不完清利腹痛又服清凉之药而死王序班发背元气虚弱用托里药而始起用大补药而始溃彼惑他议敷凉药致腹内不和里急后重去后如痢大孔作痛曰此里虚非痢仍用败毒治痢药而死一男子四十余嵗发背未溃即作渴脉数肿髙色紫面赤小便如膏以加减八味丸料加酒炒知柏为丸毎日空心并食前以童便送下百丸用八珍汤加五味麦冬黄芪酒炒知毋赤小豆食逺煎服逐日又以童便代茶饮之渴止疮溃而愈吾治得生者此人耳汪夫人患发背用敷药冷逼胸内欲呕急令洗去用托里药寻愈刘太宰紫巖太夫人发背元气不足用托里药而起王安人发背正溃时欲速效俱敷草药即日而死刘大尹年将五十陆路赴京兼䘮其妻发背盈尺中六寸许不痛发热口干恶寒自汗少食大便不禁且气促脉浮大按之空虚用补中益气汤加半夏茯苓四剂又隔蒜灸之彼云背重已去形气少健但吞酸前日所进饮食觉仍在腹又以前药加姜桂服二剂饮食少进吞酸已止始得睡疮且不痛不溃疑为隂症曰此阳气虚不能营于患处故所患肉死而不痛不溃也若胃气回饮食进死肉即溃矣仍服前药六剂饮食渐进患处渐溃脉有力曰此阳气回矣后惑于他医云必服飞龙夺命丹出汗为善遂进一服汗大出三日不止复请治曰汗多亡阳无能为也强曰诸书云汗之则疮已岂为患后果死东垣曰疮疡因风热郁于下其人多怒其疮色赤肿髙结硬而痛左关脉洪缓而强是邪客于血脉之上皮肤之间故发其汗而通其荣卫则邪气去矣谦甫治疮疡冬月脉浮紧按之洪缓乃寒覆皮毛郁遏经络热不得升聚而赤肿盖冬月乃寒气收敛皮肤致密腠理汗不得出而设也况发汗乃隂盛阳虚邪不能自出必得阳气泄汗乃出是助阳退隂之意也且前症未溃其气血既虚溃后气血愈虚凡疮虽宜汗然元气虚者不宜况所见之症俱属不足岂可汗耶留都机房纪姓者背疮胃气虚用温补药而饮食进大补药而疮腐愈后患腿痛用养血化痰之剂少止彼嫌功缓他医以为湿热服麻黄左经汤一剂汗出不止曰必发痉而死已而果然王徳之患发背脉浮数按之则澁大便五六日不行腹不加胀曰邪在表不在里但因气血虚饮食少故大便不行非热结也宜生气血为主彼泥积毒在内用大黄之药下之遂连㵼三四次更加发来日又服一剂㵼遂不止饮食不化吃逆不絶手足皆冷诊之脉已脱辞不治其子曰㵼之能为害乎曰服利药而利不止者死不当㵼而㵼令人开肠洞泄不禁者死下多亡隂者死曰疮疡虽积毒在脏腑治法当先助胃气使根本坚固参以行经活血时宜之药非専用大黄也今病在表而反以峻利之剂重夺其隂可乎哉故曰表病里和而反下之则中气虚表邪乗虚而入由是变症百出虽云脉浮数邪在表属外因当用内托复煎散其间黄芩苍术亦不敢用脉沉实邪在内属内因当用内疎黄连汤其中大黄㯽榔亦不敢用况浮数澁三脉皆主血气俱虚邪既在表而反用峻利之剂重㵼其里诛伐无故不死何俟一县尹背疮竟背腐溃色黯重若负石甚危喜饮食颇进用红桃散色渐赤负渐轻再用而肌生更服托里药而愈盖此大毒症非峻药莫能治内用砒故用攻毒有效平氏室患发背以托里消毒药二十余剂而溃因怒顿吐血五六椀许气弱脉细此气血虚极也遂令服独参膏斤许稍缓更以参芪归术陈皮炙草三十余剂疮口渐合设投以犀角地黄汤沉寒之药鲜有不误徐符卿年逾四十患发背五日不起肉色不变脉弱少食大便不实以凡疽未溃脉先弱难于收敛用托里消毒二剂方起发彼惑一妪言贴膏药服攻毒剂反盛背如负石复请治遂以隔蒜灸三十余壮云背不觉重但痒痛未知更以托里药知痛痒脓清仍以前药倍加参芪佐以姜桂脓稍稠又为人惑外用猪腰子贴抽脓血内服硝黄剂遂流血五六椀许连㵼十余行腹内如氷饮食不进不得已速诊之脉遽脱已不可为矣盖其症属大虚不足之甚虽一于温补犹恐不救况用攻伐之剂不死何俟顾浩室年逾四十患发背治以托里药而溃忽呕而疮痛胃脉弦紧彼以为余毒内攻东垣云呕吐无时手足厥冷脏腑之虚也丹溪云溃后发呕不食者湿气侵于肉也又云脓出而反痛者虚也今胃脉弦紧木乗土位其虚明矣欲以六君子汤加酒芍砂仁藿香治之彼自服䕶心散呕愈甚仍用前药更以补气血两月而愈大抵湿气内侵或感秽气而作呕必喜温而脉弱热毒内攻而作呕者必喜㳑而脉弱热毒内攻者必喜凉而脉数必须辨认明白郑挥使年逾五十患发背形症俱虚用托里药而溃但有腐肉当去彼惧不肯延至旬日则好肉皆败矣虽投大剂毒甚竟不救古人谓壊肉恶于狼虎毒于蜂螫缓去则戕贼性命信哉张宜人年逾六十患发背三日肉色不变头如粟许肩背加重寒热饮冷脉洪数陈良甫云外如麻里如𤓰齐氏云増寒壮热所患必深又云肉色不变发于肉也以人参败毒散二剂乃隔蒜灸五十余壮毒始发背始轻再用托里药渐溃气血虚甚而作渇参芪归地等药渇亦止彼欲速自用草药罨患处毒气复入遂不救尝见老弱者患此疮头不起或坚如牛领之皮多不待溃而死有溃后气血不能培养者亦死凡疮初溃毒正发越宜用膏药吸之参芪等药托之若反以药遏之使毒气内攻者必不救王太守宜人患发背脓熟不开昏闷不食此毒入内也断不治强之针脓椀许稍苏须臾竟亡大抵血气壮实脓自涌出老弱之人血气枯藁必须迎而夺之顺而取之若毒结四肢砭刺少缓腐溃深大亦难收敛痛结于颊项胸腹紧要之地不问壮弱急宜针刺否则难治郭职坊名琏背疮溃陷色紫舌卷谓下陷色紫主阳气脱舌卷嚢缩肝气絶遂辞之经曰舌卷嚢缩此筋先死庚日笃辛日死果至立秋日而殁姚应鳯治抚军喻思恂驻师温州拒海贼刘香受降有日毒发背间剧甚应鳯至封腐肉二大器洞见五脏随傅以丹药越二日廱平开辕门坐受降抚军喜深徳之王洪绪治木渎谈姓妇患背疮如椀初起色白近已转红痛甚时值三伏与阳和汤或曰暑天何用麻桂热剂曰此隂症也又云患色转红隂已回阳乃立令煎服不一时痛止连进四服症减其七余三分有脓不痛而溃五日收功钱国賔治湖州三官庙僧大乗发背长二尺濶八寸深寸许中间如蜂窝二百余头流脓痛极欲死乃半身发也此僧素喜煿炙多动肝气其脉浮洪可救以新槐子一合生白矾一钱盛钖壶内冲滚水二三椀再以壶炖水内煮十数滚令味尽出陆续饮之至五七壶痛止外用縁膏药取松香一斤五两烧酒五斤微火煮干为度倾冷水内以手捻松子百次去水酒湿气用全蝎二十一个蜈蚣二十一条真蟾酥五钱乳香没药各三钱铜縁八钱各另研方以松香化开入香油少许试老嫩成膏待松香冷定方入细药搅匀盛磁罐内隔水炖摊一日一换毎次下腐肉一层生肌如石榴子廿日收口此膏妙在一长齐平不比别膏自周围长至豆大难收口也凡寃业大毒一切通治续名医类案卷五十一续名医类案卷五十二钦定四库全书续名医类案卷五十二钱塘魏之琇撰肺薛立斋治一妇人素血虚发热咳嗽服痰火之剂后吐脓血面赤脉数其热甚危此脓成而气血虚也用八珍汤补元气桔梗汤治之而愈一妇人感冒风寒或用发表之剂反咳嗽喘急饮食少思胸膈不利大便不通右寸关浮数欲用疎通之剂薛曰此因脾土亏损不能生肺金若更利之复耗津液必患肺痈矣不信仍利之虚症悉至后果吐脓乃朝用补中益气汤夕用桔梗汤各数剂吐脓渐止又朝仍用前汤夕用十全大补汤各五十剂喜其善调理获愈一妇人咳嗽吐痰胸膈作痛右寸闗浮滑项下牵强此脾胃积热之痰非痈患也以二陈山栀白术桔梗治之安一妇人素血虚内热时咳甲辰孟冬两尺浮洪以脾不健请治曰防患肺症丙午孟春果咳嗽左右寸脉洪数肺痈也脓已成右寸脉仍洪数乃心火尅肺金夏令可忧用壮水健脾之剂稍愈彼遽自忽不事调摄果殁于夏令喻嘉言治施眉苍肺痿喘嗽吐清痰肢体软痿不能举动脉来虚数以蛤蚧二十枚酒浸酥炙人参黒参各十两蜜丸时时噙化不终剂而痊张露玉治陆去非肺痿声飒吐痰午后发热自汗左脉弦细右脉虚濡平昔劳心耽色所致先与生脉散合保元汤次与异功散加黄芪并姜枣与都气丸晨夕间进调补半月热除痰止月余方得声清孙起伯肺胀服耗气药过多脉浮大而重按豁然饮食不入幸得溺清便坚与局方匕气丸毎剂用人参三钱肉桂半夏曲炙甘草各一钱生姜四片四剂霍然盖肺胀实症居多此脉虚大不当以寻常论也一尼肺胀喘鸣肩息服下气止嗽药不应渐至胸腹胀满脉得气口弦细而濇此必劳力气上误饮冷水伤肺肺气不能收饮所致也遂与越脾汤减麻黄加细辛葶苈大㵼肺气而安一酒客严冬醉卧渴饮冷茶肺胀喘咳脉得气口沉紧抟指与小青龙去白芍加葶苈半夏一剂而痊则知肺胀喘满当以葶苈为向导也非实症未可轻投孙文垣治初阳姪妇先时咳嗽诸治无功嗽急则吐用碧玉散二钱白汤调下立止半年复咳嗽胸背隐隐疼痛常内热吐出桃红脓甚多且腥秽右脇并乳胀痛诊之脉洪数大便燥肌瘦骨立此肺痈症也用贝母茜根白芍各一钱知母麦冬山栀紫莞各八分桑皮当归丹皮杏仁各七分苡仁一钱五分甘草葶苈各五分服之甚安但稍停即发或云脉窍中痰积瘀血尚多未能即去宜缓图之俟脓尽当愈孙谓丹溪虽有此言亦不可执设不以药消化之必俟其自己恐嵗月深而有他变且中年之人何能当此莫若清热润肺消痰化瘀久服或早愈也或又谓久嗽伤肺宜补毎补必増热加痛加咳而脓转多仍以依法治之二年良愈喻嘉言治陆令仪母平日持斋肠胃素藁天癸巳絶复淋沥不止治之久痊值秋月燥金太过湿虫不生人多病咳而血虚津藁之躯受伤独勐胸脇紧胀上气喘卧寐不宁咳动则大痛痰中带血而腥食不易入声不易出寒热交作申酉二时燥金用事诸苦倍増脉时大时小时牢伏时弦紧服清肺药进退告以肺痈将成髙年难任以葶苈大枣泻肺汤先通肺气之壅即觉气稍平食少入痰稍易出身稍可侧大有生机乃曰未也因见来势太急不得已取快一时暂开者易至复闭迨复闭则前法不可再用矣今乗其暂开多方以图必在六十日后交立冬节方是愈期盖身中之燥与时令之燥胶结不解必俟燥金退气肺金乃宁后六十日间屡危屡安大率皆用活法斡旋縁肺病不可补而脾虚又不能生肺肺燥喜润而脾滞又艰于运食今日脾虚不思饮食则于清肺中少加参术以补脾明日肺燥热盛咳嗽则于清肺中少加阿胶以润燥日复一日扶至立冬之午刻病者忽自云内中光景大觉清爽可得生矣竒哉天时之燥去而肺金之燥遂下𫝊大肠五六不一大便畧一润肠旋即解散正以客邪易去耳至小雪节康健加餐倍于曩昔盖胃中穴虚已久势必复其容受之常方为全愈也薛立斋治一男子神劳冬月患咳嗽服解散之剂自以为便曰此因肺气虚弱腠理不密而外邪所感也当急补其母是治本也始服六君子汤内去参术反加紫苏枳壳之类以致元气益虚生肺痈而殁一武职因饮食起居失宜咳嗽吐痰用化痰止嗽之药时仲夏左尺洪数而无力胸满面赤吐痰腥臭自汗曰肾虚水泛为痰而反重亡津液得非肺痈乎不信仍服前药翌日吐脓脉数右寸为甚用桔梗汤一剂数脉与脓顿减又二剂将愈佐以六味丸而痊一男子咳嗽喘急发热烦躁面赤咽痛脉洪大用黄连解毒汤二剂少退更以栀子汤四剂而安一男子患肺痿咳嗽喘急吐痰腥臭胸满咽干脉洪数用人参平肺散六剂及饮童便诸症悉退更以紫菀茸汤而愈童便虽云治虚火常治疮疡焮肿疼痛发热作渇及肺痿肺痈发热口渇者尤效一仆年逾三十嗽久不愈气壅不利睡卧不宁咯吐脓血甚虚可畏其主已弃之矣与宁肺散一服少愈又服而止大半乃以宁肺散汤数剂而痊所谓有是病必用是药若疑前散性濇而不用何以得愈上舍毛体仁素隂虚春初咳嗽胸中隐痛肾脉洪数肺脉数而时不见曰内当结痈先用六味地黄丸料一剂服之翌日来谓曰昨得良剂嗽愈六七务求一方到监调理曰隂火炎患痈之症第因元气虚弱未能发出因其易忽薛不能乃别用降火化痰等剂愈甚月余复请诊之脉洪滑而数曰脓已成矣当请常治之者同议针之且免内溃之患仍不决又月余请视他医已先开疮孔偏上兜脓不出仍内溃脉愈洪大曰脉洪滑而数其舌青黯内脏已壊无能为矣后果然一男子咳嗽两脇胀满咽干口燥咳唾腥臭以桔梗汤四剂而唾脓以排脓散数服而止乃以补隂排脓之剂而瘳一男子咳而脓不止脉不退诸药不应甚危用柘黄丸一服少愈再服顿退数服而痊柘黄一两为末百齿霜二钱用煳为丸如梧子大毎服三五丸米饮下柘黄乃柘树所生者其色黄状灵芝江南最多北方鲜有一妇人吐脓五心烦热口渇胸闷以四顺散三剂少止以排脓散数服而安排脓散黄芪白芷五味人参四顺散贝母紫菀桔梗各一钱半甘草七分作一剂水煎食逺服一男子因劳咳嗽不止项强而痛脉微紧而数此肺痈也尚未成脓欲用托里益气药彼不信仍服发散药致血气愈虚吐脓不止竟不救经云肺内主气外司皮毛若肺气虚则腠理不密皮毛不泽肺受伤则皮毛错纵故患痈痿肠痈者必致皮毛如此以其气不能荣养而然也亦有服表药见邪不解仍又发表殊不知邪不解者非邪不能解多因腠理不密而邪复入也専用发表则腠理愈虚邪愈易入反为散症矣宜诊其脉邪在表者止当和解而实腠理乗虚复入者亦当和解兼实腠理故用托里益气之药若小便赤色为肺热所𫝊短少为肺气虚盖肺为母肾为子母虚不能生子故也亦有小便频者亦为肺虚不能约制耳一男子面白神劳咳而胸臆隐痛其脉滑数以为肺痈欲用桔梗汤不信仍服毒药致咳嗽愈甚吐痰腥臭始悟乃服前汤四剂咳嗽少定又以四顺散四剂而脉静更以托里药数剂而愈大抵劳伤血气则腠理不密风邪乗肺风热相搏藴结不散必致喘咳若误汗下过度则津液重亡遂成斯症若寸脉数而虚者为肺痿数而实者为肺疽脉微紧而数者未有脓也紧甚而数者已有脓也唾脓自止脉短而面白者易治脓不止脉洪大而面赤色者不治使其治早可救脓成则无及矣金匮方论热在上焦者因咳为肺痿得之或从汗出或从呕吐或从消渴小便利数或从便难又被下药快利重亡津液故寸口脉数其人燥咳胸中隐隐时痛脉反滑类此为肺痈咳吐脓血脉数虚者为肺痿数实者为肺痈一童子气禀不足患肺痈吐脓腥臭皮毛枯藁脉浮按之濇更无力用钟乳粉汤治之一男子患之形症皆同唯咽喉时或作痒痰多脇痛难于睡卧用紫菀茸汤治之而病愈一弱人咳脓日晡发热夜间盗汗脉浮数而紧用人参五味子汤数剂顿退以紫菀茸汤月余而痊一男子患肺痿咳嗽喘急吐痰腥臭胸满咽干脉洪数用人参平肺散六剂及饮童便诸症悉退更以紫菀茸汤而愈童便虽云専治虚火常治疮疡肿焮疼痛发热作渴及肺痿肺痈发热口渴者尤效一妇人患肺痿咳嗽吐痰腥臭日晡发热脉数无力用地骨皮散治之热止更用人参养肺汤月余而安一男年前病肺痈后又患咳嗽头眩吐沫饮食少思小便频数服解散化痰药不应诊之脾肺二脉虚甚谓眩晕唾涎属脾气不能上升小便无度乃肺气不得下降尚未成痈耳投以加味理中汤四剂诸症已退大半更用钟乳粉汤而安河间曰金匮云肺痿属热如咳又肺瘪声哑声嘶咯血此属隂虚热甚然也本论治肺痿吐涎沫而不咳者其人不渴必遗尿小便数以上虚不能制下故也此为肺中冷必眩多涎唾用炙草干姜此属寒也脉痿涎唾多心中㳑液温液者用炙甘草汤此补虚劳也亦与补隂虚火热不同是皆宜分治故肺痿又有寒热之异也赵以徳治一妇人年二十余患肺痈胸膺间患一窍于口中所咳脓血与窍相应而出必人参黄当归补气血剂加退热排脓等药服之不一月而安治肺痈目击神效其法用百年芥菜卤久窨地中者数匙立起此卤嘉兴府城中大家多藏之广笔记鱼腥草不住口食之治肺痈吐脓血神方也正名蕺草兼治鱼口薛立斋治陆司㕔子仁春间咳嗽唾痰腥秽胸满气促皮肤项强脉数此肺疽也盖肺系在项肺伤则系伤故牵引不能转侧肺者气之本其华在毛其充在皮肺伤不能摄气故脇胀气促而皮肤纵东垣云肺疮之脉微紧而数者未有脓也紧甚而数者已有脓也其脉来紧数则脓已成遂以人参黄芪当归川芎白芷贝母知母麦冬蒌仁桔梗防风甘草兼以䗶矾丸及太乙膏治之脓尽脉濇而愈至冬脉复数经云饮食劳倦则伤脾脾伤不能生肺金形寒饮冷则伤肺肺伤不能生肾水肾水不足则心火炽盛故脉来洪数经云冬见心脉而不治果殁于火旺之月周国用年逾三十患咳嗽项强气促右寸脉数此肺疽也东垣云风中于胃唿气不入热攻于荣吸气不出风伤皮毛热伤血脉风热相抟血气稽留于肺变成疮疽诊其寸脉数而虚者脉痿也数而实者肺疽也今诊脉滑此疽脓已成以排脓托里之药及䗶矾丸治之脉渐濇而愈锦衣李大器亦患此吐脓面赤脉大谓肺病脉宜濇面宜白今脉大面赤火尅金也不可治果殁一男子年逾四十喘咳脇痛胸满气促右寸脉大此风热藴于肺也尚未成疮属有余之症意欲以㵼白散治之彼谓肺气素怯不然之乃服补药喘咳愈甚两月后复请视之汗出如油喘而不休此肺气已絶安用治后果殁夫肺气充实邪何从袭邪气既入则宜去之故用㵼白散所以㵼肺中之邪气也邪气既去则真气自实矣姚应鳯治某叟患胀满诸医多云膈症应鳯曰此肺痈耳令病者闭目取一大盂水向病者顶上倾之病者陡大惊亟举刀直刺心坎㵼脓血数椀而愈人问之应鳯曰心尖下垂水泼而惊惊则心系提吾刀可入也沈夫人患嗽血昼夜不休应鳯曰脉虑痿不虑溃至第二叶尚可生也先投洗肺汤已令食猪肺数十斤遂愈腹痈薛立斋治上舍周一元腹患痈三月不愈脓水清稀朝寒暮热服四物知柏之类食少作㵼痰涎上涌服二陈枳实之类痰涎愈甚胸膈痞闷问故曰朝寒暮热血气虚也食少作㵼脾肾虚也悉因真气虚而邪气实也当先壮其胃气使诸脏有所禀而邪自退矣遂用六君加黄芪当归数剂诸症渐退又用十全大补汤肌肉渐敛更用补中益气汤调理而痊从姪孙年十四而毕姻乙巳春年二十四腹中作痛用大黄等药二剂下血甚多胸腹胀满痰喘发热又服破气降火药一剂汗出如水手足如氷薛归诊之左关洪数右关尤甚乃腹痈也虽能收敛至夏必变而成瘵症用参芪各一两归术各五钱陈皮茯苓各三钱炙草炮姜各一钱二剂诸症稍退腹始微赤按之觉痛又二剂作痛又二剂肿痛脉滑数针出脓瘀更用大补汤精神饮食如故因遗精患处色黯用前药加五味山茰山药骨脂吴茱等剂疮口渐敛瘵症悉具其脉非洪大而数即微细如无惟専服独参汤人乳汁少复良久仍脱曰当备后事以俟火旺乃祷鬼神巫者歴言往事如见更示以方药皆峻利之剂且言保其必生敬信服之后果殁经曰拘于鬼神者不可与言至徳而况又轻信方药于邪妄之人耶书此以警后患一男子腹患痈肿硬不溃乃阳气虚弱呕吐少食乃胃气虚寒法当温补脾胃假如肿赤痛甚烦躁脉实而呕为有余当下之溃肿硬不溃脉弱而呕为不足当补之若痛伤胃气或感寒邪秽气而呕者虽肿疡犹当助胃壮气彼不信仍服攻伐药而呕愈甚复请治脉微弱而发热曰热而脉反静脱血脉反实汗后脉反躁者皆为逆也辞不治果殁秋官钱可客腹患痈焮肿作痛烦渇饮冷大便不通脉沉数实此热毒藴于内用清热消毒散加大黄二钱一剂诸症悉退但形气顿虚用托里消毒散去银花白芷倍加参芪归术而安毛砺安侧室肚患痈月余矣色黯不肿内痛作呕饮食不入四肢逆冷其脉或脱絶或浮大杂用定痛败毒之药曰此气血俱虚而作痛内决无脓不治之症也强用大温补之药二剂痛止色赤饮食少进谓但可延日而已人皆以为有脓复强针之又用大补之剂始生清脓少许衆仍以为毒结于内用攻脓保其必生殊不知乃速其死耳惜哉一男子腹患痈肿硬木闷烦热便秘脉数而实以黄连内疎汤一剂少愈以黄连解毒汤二剂顿退更以金银花散四剂疮头出水而消一男年逾三十腹患痈肿脉数喜冷齐氏云疮疡肿起坚硬疮疽之实也河间云肿硬木闷脉数饮冷邪气在内也遂用清凉饮倍用大黄三剂稍缓次以四物汤加芩连山栀木通四剂而遂溃更以十宣散去参芪肉桂加金银花天花粉渐愈彼欲速效自服温补药遂致肚腹俱肿小便不利仍以清凉饮治之脓溃数椀再以托里药治之愈东垣云疮疽之发其受有内外之别治之有寒温之异受之外者法当托里以㳑剂反用寒药则是皮毛始受之邪引入骨髓受之内者法当疎利以寒剂反用温补托里则是骨髓之病上彻皮毛表里通溃共为一疮助邪为毒苦楚百倍轻则㡬殆重则死矣一儿子素好酒色小腹患毒脉弱微痛欲求内消谓当助胃壮气兼行经活血药佐之可消不宜用败毒等药彼欲速效自用之病热果盛疮亦不溃饮食少思迨两月余复请治诊其脉愈弱盗汗不止聚肿不溃肌寒肉冷自汗色脱此气血俱虚也故不能发肿成脓以十全大补汤三十余剂遂成脓刺之反加烦躁脉此亡阳也以圣愈汤二剂仍以前药百贴而愈刘贵患腹痈焮痛烦躁作呕脉实河间云疮疡者火之属须分内外以治其本若脉沉实者先当疎其内以絶其源又云呕哕以烦脉沉而实肿硬木闷或皮肉不变邪气在内宜用疎黄连汤治之然作呕脉实毒在内也遂以前汤通利二三行诸症悉去更以连翘消毒散而愈一人患腹痈脓熟开迟脉微细脓出后疮口微脓如蠏吐沫此内溃透膜也凡透疡透膜十无一生虽以大补药治之亦不能救此可为待脓自出之戒也黄师文云男子服建中汤妇人服四物汤往往十七八得但时为之损益耳有男病小腹一大痈其诸弟侮之曰今日用建中汤否师文云服建中汤俄而痈溃盖小腹痈本虚其热毒乗虚而入建中汤既补虚而黄芪且溃脓也腰疽薛立斋治府庠彭碧溪患腰疽服寒凉败毒之药色黯不痛疮头如铺黍背重不能安寝耳聩目白面色无神小便频濇作渴迷闷气粗短促脉浮数重按如无先用滋水之药一剂少顷便利渴止背即轻爽乃砭出瘀血以艾半斤许明灸患处外敷乌金膏内服参芪归术肉桂等药至数剂元气稍复自疑肉桂辛热一日不用手足并冷大便不禁仍用肉桂及补脂二钱肉豆䓻一钱大便复常其肉渐溃更用当归膏以生肌肉八珍汤以补气血而愈锦衣傅允承母年踰七十腰生一㿔作痒异常脉浮数反恶寒曰此疮疽症也未溃而先弱何以收敛况大便不通则真气已竭治之无功因恳请不得已用六君加藿香神曲数剂饮食渐进大便始通更用峻补之剂溃而脓清作渇再用参芪归地麦冬五味渇止彼喜曰可无虞矣曰尚难收敛先日之言也彼疑遂速他医卒致不起举人顾东溪久作渇六月初腰患疽不静起居疮溃尺许色黯败臭小便如淋唇裂口刺七月终请治左尺洪数左关浮濇谓先渇而患疽者乃肾水干涸虚火上炎多致不起今脓水败臭色黯不痛疮口张大乃脾气败而肌肉死也小便如淋痰壅喘促口干舌裂乃脾肺败而肾水絶也左尺洪数肾无所生也左闗浮濇肺尅肝也况当金旺之际危殆速矣二日后果殁盖此症既发于两月方殁者乃元气虚不能收敛也若预为调补使气血无亏亦有得生者一男子腰患毒脓熟不溃针之脓大泄反加烦躁以圣愈散汤四剂而宁更以人参养荣汤加麦冬五味两月而愈此人后患湿气遂为痼疾凡疮脓血去多痰口难合尤当补益务使气血平复否则更患他症必难治疗慎之一男子腰中患疽发而不溃其气血止能发起不能培养为脓也投大补药数剂而溃又数剂脓出尚清乃服参芪归术膏斤余脓少稠数斤脓渐稠肌肉顿生凡大痈疽借气血为主若患而不起或溃而不腐或不收敛及脓少或清皆气血之虚也宜大补之最忌攻伐之剂亦有脓反多者乃气血而不能禁止也若溃后发热作渴脉大而脓愈多属真气虚而邪气实也俱不治常见气血充实之人患疮皆肿髙色赤易腐溃而脓且稠又易于收敛怯弱之人多不起发不腐溃及难于收敛若不审察而妄投攻剂虚虚之祸不免矣若患后当调养若瘰疬流注之症尤当补益也否则更患他症必难措治慎之有人腰间生一毒痈红肿未破皮痛不可忍俯躬而行一人取新杀牡猪肚肝切片如疮大贴上外以布纒定一对画其病良已肝色变黒臭不可近弃之地犬不食下有小指大一㸃尚硬乃肝小未贴满所致竟亦无他薛立斋治崑山张举人元忠孟秋患腰疽疮头如大豆粒根大三寸许微肿畧赤虚症悉具用桑枝灸患处服活命饮一剂肿起色赤饮食仍少用香砂六君子汤四剂食渐进后用大补药脓虽成而不溃乃毎剂加附子一片二剂后脓自涌出旬日而愈陆氏女初嫁患腰痛不肿脉沉滑神思倦怠此为内发七情之火饮食之毒所致以托里药一剂下瘀脓升许陈良甫曰疮未溃内陷面青唇黒者不治果殁续名医类案卷五十二续名医类案卷五十三钦定四库全书续名医类案卷五十三钱塘魏之琇撰肠痈华陀传军吏李成苦咳嗽昼夜不寤时吐脓血以问陀陀言君病肠痈咳之所吐非从肺来也与君散两钱当吐二升余脓血讫快自养一月可小起好自将爱一年便健十八嵗当一小发服此散亦行复差若不得此药故当死复与两钱散成得药去五六嵗亲中人有病如成者谓成曰卿今强健我欲死何忍无急去药以待不祥先持贷我我差为卿从华陀更索成与之已故到谯适值见收怱怱不忍从来求后十八年成病竟发无药可服以至于死薛立斋治金台院佥宪年逾五十腹内隐痛小便如淋皮肤错纵而脉滑数此肠痈也脉滑数则脓已成遂以广东牛皮胶酒溶化送太乙膏下脓升许更以排脓托里药及䗶矾丸而愈孙文垣治染匠妇腹痛两年或以为寒为热为气为血为虫为积治之不效或与膏药大如斗贴之痛益剧欲去之牢粘不可掲卧舟中数人扶之不起往诊见其面色苍黒两手枯燥如柴六脉皆洪数问其痛之所在解衣指示始知膏药牢粘叩其不能起歩之由乃左脚不可动动则痛应于心察其色脉皆非死候此必肠痈左脚不能举动是其徴也与营卫反魂汤加金银花为君四帖酒水各半煎服一帖痛稍减二帖下臭脓半桶病全减膏药亦不掲自落四帖完其妇与匠来谢并求善后之方龚之才治一妇人腹痛如锥毎痛欲死不可着手六脉洪数此肠痈也用穿山甲炒白芷贝母殭蚕大黄合一大剂水煎服脓血从小便出而愈李士材治吴光禄夫人患腹满而痛喘急异常饮食不进或用理气利水之剂二十日不效诊之脉大而数右尺为甚令人按腹手不可近曰此大肠痈也脉数为脓已成用黄芪角刺白芷之类加葵根一两煎一椀顿服之未申痛甚至夜半脓血大下昏晕不支即与独参汤消安更与十全大补两月而愈周汉卿治义乌陈氏子腹有块扪之如罂汉卿曰此肠痈也用大针灼而刺之入三寸许脓随针迸出有声愈薛立斋诊秀水卜封君善饮腹痛便㵼服分利化痰等剂不应其脉滑数皮肤甲错谓此酒毒致肠痈而溃败也辞不治仍服煎剂果便脓而殁孙某治一女子腹痛百方不治脉滑数时作热腹微急孙曰痛病脉当沉细今滑数肠痈也以云母膏一两为丸如梧子大以牛皮胶溶入酒中并水吞之饷时服尽下脓血愈薛立斋治通府张廷用患肠痈两月余矣时出白脓体倦恶寒此邪气去而中气虚也用托里散兼益气汤徐徐呷之又令以猪肚肺煮烂取其汤调米粉煮时呷半盏后渐调理而痊一男子小腹痛而坚硬小便数汗时出脉迟紧以大黄汤一剂下瘀合许以薏苡仁汤四剂而安一男子脓已成用云母膏一服下脓升许更以排脓托里药而愈后因不守禁忌以致不救一人患肠痈伛偻痛不能伸有道人教以饮纯黄犬血二椀和白酒服其人逆饮至四椀次日下脓血尽而瘳肠风脏毒孙文垣治潘大司马尝有肠风之症八月丁祭学博餽鹿血食之血暴下用槐角子五钱黄连枳壳地榆贯衆各三钱一服而止潘善其方书之粘壁间遇有便血者依方服之无不立效陈鹿塘原有肠风脏毒之症大便燥结数日不能一行痛苦殊甚此胃寒肠热也其脉两寸皆数两关弦而无力两尺洪滑而左尤甚久治不效因忆东垣有云大肠喜清而恶热脾胃喜温而恶寒以胃属土肠属金也乃制一方専以肠风脏毒药为主外以养血之药裹之使不伤胃气盖药先入胃后入大肠入胃时裹药未化及入大肠则裹药化而君药始见庶㡬两不相妨因以九制大黄二两槐花三两木耳二两郁李仁皂角子象牙屑条芩各一两血余升麻荆芥穂各五钱共为末炼蜜为丸赤豆大外以四物加蒲黄各一两为衣米饮送下空心及下午各二钱血果止大便不燥饮食日加而愈王祖泉大便里急后重腹痛日夜下紫稠粘三四十度作利治三月不效肌痩懒食眼合懒开悉以为不治脉之六部濡弱所下之色甚晦状如苎苖汁曰此非痢乃脏毒下血也医説中人参樗皮散正与此对即制与之其夜果减半终剂全愈方以人参樗根白皮各二两为末空心米饮调二钱忌肉汁生菜鱼腥汤封君简庵血分热甚以善饮致肠风且心肾不交以四物汤加枣仁侧栢叶槐花连翘蜜为丸服之而愈吴孚先治张东铭素患痔疾兼后重之症似痢非痢登圊窘迫行步如跨马状坐亦作楚六脉偏盛稍觉无神知为气血虚而挟湿热用芎归芩连生地槐角查肉升麻加人参二两为丸彼不用参服之不效复入参服半料已全愈张子和曰一男子脏毒下血当六月热不可堪自分必死忽思蜜水勐舍性命饮一大盏痛止血住汝南节度副使完颜君寳病脏毒下衃血发渇寒热往来延及六载日渐痩弱无力面黄如染张诊其两手脉沉而身凉内经寒以为营气在故生可治先以七宣丸下五七行次以黄连解毒汤加当归赤芍地榆散同煎服之一月而愈方勺泊宅编云外兄刘掾病脏毒下血凡半月自分必死得一方只以干肺烧灰饭服二钱遂愈又王璆百一方云曾通判子病下血十年亦用此方一服而愈为丸为散皆可薛立斋治一男子脏毒下血服凉败毒药不惟血不能止且饮食少思肢体愈倦脉数按之则濇先以补中益气汤数剂少止更以六君子汤如升麻炮姜四剂而止乃去炮姜加芎归月余脾胃亦愈尝治积热或风热下血者先以败毒散散之胃寒气弱者用四君子汤或参苓白术散补之并效一男子脏毒下血脾气素弱用六君子汤加芎归枳壳地榆槐花治之而愈后因谋事血复下诸药不应意思虑伤脾所致投归脾汤四剂而痊大抵此症所致之由不一当究其因而治之丹溪云芎归汤一剂又调血之上品热加茯苓槐花冷加茯苓木香此则自根自本之论也虽然精气血出于谷气惟大肠下血以胃药收功以四君子汤参芪白术散以枳殻散小乌沉汤和之胃气一回血自循经络矣肠风者邪气外入随感随见脏毒者藴积毒久而始见又云人惟坐卧风湿醉饱房劳生冷停寒酒面积热以致荣血失道渗入大肠此肠风脏毒之所作也挟热下血清而色鲜腹中有痛挟冷下血浊而色黯腹内畧痛清则为肠风浊则为脏毒有先便而后血者其来也逺有先血而后便者其来也近世俗屎前屎后之説非也治法大要先当解散肠胃风邪热则败毒散冷不换金正气散加芎归后随其冷热治之河间云起居不节用力过度则络脉伤阳络伤则血外溢血外溢则衂血隂络伤则血内溢血内溢则便血肠胃之络伤则血溢肠外有寒汁沫与血相搏则併合凝聚不得散而成积矣又内经云肠癖下脓血脉弦絶者死滑大者生血溢身热者死身凉者生诸方皆谓风热侵于大肠而然若饮食有节起居有时肠胃不虚邪气何从而入王执中云何教授汤簿有肠风疾积年不愈取嵴端穷骨名龟尾当中一灸除根汤簿因传此方后观灸经此穴疗小儿脱肛㵼血盖岐伯灸小儿法也后人因之以灸大人肠风㵼血耳盖大人小儿之病初不异故也五痔便血失屎廻气灸百壮在嵴穷骨上赤下白处痔孙文垣治周文川肛上生一肿毒月余脓溃矣但少动则出鲜血不止大便燥结胸膈饱闷饮食不思脉之两寸短弱闗弦尺洪滑此气虚血热陷于下部宜补而升提不然痔漏将作可虑也黄芪二钱归身地榆槐花枳殻各一钱升麻秦芄各七分荆芥穗五分甘草三分服后胸膈寛惟口苦甚前方加酒连连翘各五分而愈髙仰山内人痔血里急后重饮食入腹大便即行昼夜五六度五更咳嗽痰齁肌肉脱口作渴由服凉血之剂过多致脾虚不能统血也脉之六部皆软弱无力以君子汤加荆芥穗秦芄陈皮炮姜四帖而饮食进血全止嗽亦定减炮姜倍加何首乌又四帖遂数年不发徐检老发寒热臀近肛硬处生一毒红肿而痛坐卧为艰外科以才针㸃开插药线于内涂以烂药使脓血急溃又与敷生肌药使易收口受谢而去未半月硬处之旁又红肿痛寒热交作召前医治法如前受谢以去逓医逓患几半年矣诊之面色青惨脉皆濡弱手足如氷饮食减半究所服则槐角生地黄栢之属曰此痔痈非痔漏也痔漏当用桂线以五灰膏㸃之可愈今肿硬无定处离肛门且逺其初只可大补气血即有毒亦宜托出一脓而愈此王道之治不胜于针刀万万哉乃内用寒凉外用收口动辄挂线致凝滞流注愈而屡发非禀厚气强六旬余安能当此与十全大补四帖饮食加手足煖大便艰濇向润之而不行者今亦通利再以首乌四两人参枸杞当归黄芪熟地各二两槐角秦芄各一两蜜丸服之肿处出少脓全瘳徐喜而谑曰予非孙君诸外科视此臀为金穴矣呵呵医学傅士齐徳之云予读养生必效方见干义传僧觉海少年患痔疾其行业比氷霜縁此饱食久坐知痔疾者不必酒色过度矣故素问云因而饱食筋脉横解肠癖为痔治之故不同也三神丸枳殻皂角五倍蜜丸每服二三十丸黄履素曰予中年患痔㸃洗都不效惟白萝卜煎汤频洗差佳近读环集中载冬𤓰皮同朴硝煎洗翻花痔立愈又法以白萝卜代冬𤓰亦效冬𤓰未之试萝卜已验矣薛立斋治儒者杨举元素隂虚劳则肢体倦怠两足发热服清热等药热至腰膝大便濇滞饮食过多则㵼至年余作渇吐痰患痔出脓仍不节劳则忽恶寒发热复患痈脓水不止气血虚甚仍用六味丸补中益气汤滋养化源喜其慎疾年余而痊陈自明治一男子患痔未成脓苦痛大便难与神仙太乙丹一锭去后二吹痛即止不日而消薛立斋治一男子患痔大便燥结焮痛作渇脉数按之则热以秦艽苍术汤二剂少愈更以四物汤加芩连槐花枳殻四剂愈一男子素不慎酒色患痔焮肿肛门坠痛兼下血大便亁燥脉洪大按之则濇以当归郁李仁汤加桃仁四剂少愈更以四物汤加红花桃仁条芩槐花数剂而愈大抵醉饱入房则筋脉横解或精气脱泄脉络一虚酒食之毒乗虚流注或滛极强固精气遂传大肠以致木乗火热而毁金或食厚味过多必成斯疾夫受病者燥气也为病者湿热也宜以㵼火和血润燥疎风之剂治之若破而不愈即成漏矣有串臀者有串隂者有穿肠者有秽从疮口而出者形虽不同治法颇似其肠头肿成块者湿热也作痛者风也大便燥结者火也溃而为脓者热胜血也当各推其所因而治之一男子患痔成漏毎登厠则痛以秦艽防风汤加条芩枳殻四剂而愈以四物加升麻芩连荆防不复作一男子患痔漏毎登厠则肛门下脱作痛良久方收以秦艽防风汤数剂少愈乃去大黄加黄芪川芎白芍而痛止更以补中益气汤二十余剂后再不脱一妇人患痔肿焮痛甚以四物汤加芩连桃仁红花丹皮四剂少止又数剂而愈一妇人素患痔漏毎因热则下血数滴以四物汤加黄连治之即愈后为大劳疮肿痛经水不止脉洪大按之无力此劳伤血气血动而然也用八珍汤加芩连蒲黄二剂而止后去蒲黄芩连加地骨皮数剂而安丹溪云妇人崩中者由脏腑伤损冲任二脉血气俱虚故也二脉为脉经之海血气之行外循经络内营脏腑若气血调适经下依时若劳动过极脏腑俱伤冲任之气虚不能约制其经血故忽然而下谓之崩中暴下治宜大补气血之药举养脾胃微加镇坠心火之药治其心补隂㵼阳经自正矣一男子有痔漏毎发如厠肛脱良久方止诊其脉细而微用补中益气汤三十余剂遂不再作丹溪曰脱肛属气热气虚血虚血热气虚者补气参芪芎归升麻血虚者四物汤血热者凉血四物汤加黄柏肺与大肠为表里故肺脏藴热则肛闭结肺脏虚寒则肛门脱出有妇人产育用力小儿久痢亦致此治之必须温补肺脏肠胃久则自然收矣临安曹五方黄院荐引为髙宗取痔得效后封曹官至察使用好信石色黄明者三钱打如豆大明矾一两为末好黄丹水飞炒紫色五钱蝎稍七个净洗瓦上焙干研末草乌紧实光滑石去皮生研末一钱右用紫泥罐先将炭火煅放冷拭净先下明矾烧令沸次下信入矾内拌匀文武火煅候沸再搅匀看罐通红烟起为度将罐掇下待冷取研末方入草鸟黄丹蝎稍三味再同研极细入磁罐内收贮如欲敷药先煎甘草汤或葱椒煎汤洗净患处然后用生麻油调前药以鵞毛扫药痔上每日敷药三次必去黄水如胶汁然痔头渐消看痔病年深浅年逺者不出十日可取尽日近者俱化黄水连根去尽更搽生好肉药应是五痔皆去之李防御方五痔原痔者贫富男女皆有之富者酒色财气贫者担轻负重饥露早行皆心肝二血喜则伤心怒则伤肝喜怒无常风血侵于大肠到谷道无出路结积成块出血生乳各有形相妇人因经后伤冷月事伤风余血在心经血流于大肠小儿因利后或母腹中受热也先用水澄膏䕶其肉郁金白芨各一两或加黄连右二味为末如内痔候登厠翻出在外用温汤洗净不须坐侧卧于牀即出用蜜水调令得中箆蔑涂谷道四邉好肉上留痔在外以纸盖药上良久方用枯药搽痔上用笔醮温水于纸上不令药干及四散枯药用好白矾四两生信石二钱半朱砂一钱生研极细右各研为细末先用砒入紫泥罐次用白矾末盖之用火煅令烟断其砒尽随烟去止借砒气于矾中耳用矾为极细末看痔头大小取矾末在掌中更入朱砂少许以唾调稀用箆头涂痔上周遍一日三上候看痔头颜色焦黒为度至夜有黄水出切勿他疑水尽为妙至中夜上药一遍来日依然药三次有小痛不妨换药时以椀盛新水或温汤在邉用笔轻洗痔上旧药更上新药仍用䕶肉药次用荆芥汤洗之三两日后黄水出将尽却于药中増朱砂减白矾则药力即缓三两日方可増减渐渐取之庶不惊人全在用药人看痔头转色増减厚薄傅药方是活法此药只是借砒信耳又有朱砂解之一方士将此二方在京治人多效致富一富商因验以百金求得之録于予予虽未用𫝊人无不言效但枯药赵宜真炼师以刋于青囊襍纂如神千金方未见刋传大抵今人言能取痔者皆此方也恐气血虚或内邪者还当兼治其内庶不有失二条皆外科发挥薛立斋治一男子痔疮肿痛便血尤甚脉洪且濇经云因醉饱筋脉横解胀僻为痔盖风气通于肝肝生风风生热风客则滛气伤精而成斯疾遂与黄连当归芪生地防风枳殻白芷柴胡槐花地榆甘草治之渐愈次以黄连丸而瘥一男子患痔脉浮鼓午后发热作痛以八珍汤加黄芪柴胡地骨皮治之稍可彼欲速效用刼药蚀之痛甚絶食而殁夫疮之溃敛气血使然也脉浮鼓日晡痛此气血虚也丹溪云疮口不合用大剂参芪术归芎补之外以附子饼灸之更以补药作膏贴之一男子年踰四十有痔漏大便不实服五苓散愈加泄泻饮食少思此非湿毒乃肠脾胃虚也当以理中汤治之不信仍服五苓愈甚乃以理中汤及二神丸月余而平李逵因痔疮怯弱以补中益气汤少加芩连枳殻治之稍愈后因怒加甚时仲冬脉得洪大谓脉不应病此乃肾水不足火来乗之药不能治果殁于火旺之月常见患痔者肾脉不足俱难治刘商有痔肛门脱出此湿热下注真气不能升举诊其脉果虚遂以四君子汤加黄芩芎归苍术黄柏升麻柴胡服之更以五倍子煎汤熏洗彼以为缓乃用砒霜等毒药蚀之而殁夫刼药特治其末且能伐真元鲜不害人慎之徐生因痔气血愈虚饮食不甘小便不禁夜或遗精此气虚兼湿热而然非疮故也以补中益气汤加山茱山药五味兼还少丹治之而愈一男子患痔漏脓出大便诸药不应诊其脉颇实令用猪腰一个切开入黒牵牛末五分线札以荷叶包煨熟空心细嚼温盐酒送下数服顿退更以托里药而愈朱丹溪治一人肛门生疖后不收口有鍼窍三孔穴邉有脓用黄芪条芩连翘秦艽右末之神曲丸服予庚戌除夕痔作时官舍合肥艰得医者取官局钓肠丸一百二十粒分为二服热酒併服之中夜腹间微痛下少结屎旦起已安治証具载本方所以作效速者以服多故耳葱青内刮取涎对停入蜜调匀先以木鳖子煎汤熏洗然后傅药其冷如冰唐仲举云尝有一吏人苦此渠族弟亲合与之早饭前敷午后以榜纸来谢拜于庭下疾已安矣郑器先用之亲曾得效其法鸠尾骨尖少偃处即是穴麦粒大艾炷灸七壮或十四壮甚者二十一壮上疮发即安可除根本薛立斋治一人痔漏口干胃脉弱此中气不足津液短少不能上润而然以黄芪六一汤七味白术散治之或曰诸痛痒疮皆属心火遂服苦寒之药大便不禁而殁夫诸痛痒皆属心火言其常也始热终寒则反常矣可泥此而不察乎许叔微治一人肠风脱肛不收有血下用皂角三茎槌碎水一椀揉令皂角消尽用绢二重泸去清汁数分将脱肛肠浸在药中其肠自收不用手托如大肠收了更用汤盪其脱肛上令皂角气行则不再作三次盪愈龚之才治小儿脱肛因久患㵼痢所致宜用葱汤熏洗令软送上或以五倍子末敷而频托入又以五倍子煎汤洗亦可又以鳖头烧存性香油调敷一云此物烧烟熏之久自收又以东壁土泡汤先熏后洗亦效苏东坡与程正甫书云凡痔疮宜断酒肉与盐酪酱菜厚味及粳米饭唯宜食淡面一味及以九蒸胡麻即黑芝麻同去煎皮茯苓少入白蜜为面食之日久气力不衰而百病自去而痔渐退此乃长生要诀但易知而难行耳江夏铁佛寺蔡和尚病肛门痔漏不可忍有人教用木鳖仁带润者雌雄各五个乳细作七丸盌覆湿处勿令干毎以一丸唾化开贴痔上其痛即止一夜一丸自消也后用治数人皆效张子和治赵君玉常病痔鳯眼草刺猬皮槐根貍首之类皆用之或以干姜作末涂猪肉炙食之大便燥结不利且瘤疑痿后数日因病黄大涌泻数不言痔作矣漏疮薛立斋治一男子臀患漏口干发热喜脓不清稀脉来迟缓以豆豉饼灸及服八珍汤加麦冬五味子软柴胡地骨皮三月余而愈后因不慎房劳复溃脓清脉大辞不治果殁河间云因病致虚则为轻盖病势尚浅元气未虚也至病初愈而劳复饮食劳倦或房劳七情六慾阳瘁隂弱如致羸损此因虚致损则为重病势已过元气已索之故也一男子年逾二十禀弱左腿外侧患毒三月方溃脓水清稀肌肉不生以十全大补汤加牛膝二十余剂渐已更以豆豉饼灸之月余而痊又一媪左臂结核年余方溃脓清不敛一男子患贴骨痈腿细短软疮口不合俱饮十全大补汤外用附子饼及贴补药膏调䕶得宜百贴而愈大凡不足之症宜大补之兼灸以接补阳气祛散寒邪为上京师董赐年逾四十胸患疮成漏日出脓椀许喜饮食如常以十全大补汤加贝母逺志白蔹续断灸以附子饼脓渐少谨调䕶嵗余而愈一男子患漏时值隂寒忽恶寒右手脉有而似无此胃气虚而不任风寒也以四君子汤加炮姜肉桂二剂少止又四剂而安姚应鳯治郑孝㢘患流注穿漏垂死应鳯曰气从下洩难奏功乃取药作靡周身封以败楮隙肩井穴吸之而愈臀痈薛立斋治一弱人臀痈脓成不溃以十全大补汤数剂始托起乃针之又二十余剂而愈此症弱人宜补气血为安一人臀痈焮肿痛甚此邪毒壅滞用活命饮隔蒜灸而消后因饮食劳倦肿痛复作寒热头痛此元气虚而未能复与补中益气汤频用葱熨法两月而愈一男子臀肿一块微痛脉弦紧以疮科流气饮四剂而消崑庠吴转之父患此内溃肿胀发热口干饮食少思此脾虚弱也先用六君子加芎归芪数剂而溃又用十全大补汤倍加参芪五十余剂而愈一男子硬痛发热此膀胱气虚而湿热壅滞用内托羌活汤二剂热痛悉退后用托里消毒散而溃又用托里散四十余剂而敛一男子臀痈肿硬作痛尺脉浮紧按之无力以内托羌活汤一剂痛止以金银花散四剂脓溃而愈一男子臀痈肿硬痛甚隔蒜灸之更服仙方活命饮二剂痛止肿消以托里消毒散加黄柏苍术羌活疮头溃而愈一男子臀痈作脓而痛以仙方活命饮二剂痛止更以托里消毒散脓溃而瘥一男子臀痈不作脓饮食少思用六君子汤加芎归黄芪饮食渐进更以托里消毒散脓溃而愈一男子溃而脓清不敛以豆豉饼灸之更饮十全大补汤两月余而痊凡疮不作脓或不溃或溃而不敛皆气血之虚也若脓清稀尤其虚甚也一男臀痈脓水不止肌肉渐痩饮食少思胃脉见弦以六君子汤加藿香当归数剂饮食渐进以十全大补汤及豆豉饼灸之两月余而敛一弱人臀漫肿色不变脉滑数而无力此臀痈也脓将成尚在内欲治以托里药待发出而用针彼欲内消服攻伐药愈虚复求治仍投前药托出针之以大补药而愈凡疮毒气已结不起者但可补其血气使脓速成而针去不可论内消之法脓成又当辨其生熟浅深而针之若大按之乃痛者脓深也小按之便痛者脓浅也按之不甚痛者未成脓也按之即复起者有脓也按之不复起者无脓也若肿髙而软者发于血脉肿下而坚者发于筋骨色不相变者发于骨髓也此条旧案已收因无后段发明故録之一男臀痈腐溃肌肉不生用药敷之四沿反硬诊之脉濇而弱此气血不能营于患处故敷凉药反硬乃气血受寒凝结而非毒也用大补药愈矣一人患臀痈用五爪龙连枝捣汁酒漉服日进四五次脓从大便出未成脓者内消如有头以渣敷上立散治鱼口极效曹水部文兆年逾四十髀胛患毒已半月余头甚多状如粟许内痛如頼饮食不思怯甚脉歇至此元气虚疽畜于内也非灸不可遂灸二十余壮以六君子汤加藿香当归数剂疮势渐起内痛顿去胃脉渐至但疮色尚紫瘀肉不溃此阳气尚虚也燃桑柴灸之以补接阳气解散其毒仍以煎药加参芪归桂色赤脓稠瘀肉渐腐取去两月余而愈夫邪气沉伏真气怯弱不能起发须灸灸而兼大补投以常药待其自溃鲜有不误者沈侍御患臀肿痛小便不利彼谓关格症以艾蒸脐大便赤不利以降火分利之药治之不应诊其脉数脓成此痈患也遂针之出脓数椀许大便即利五日隂囊肿胀小便不行仍针之尿脓大泄气息奄奄细汗不止溃处愈张复用大剂参芪归术之药犹缓俾服独参汤至二斤气稍复又服独参膏至兼以托里药两月余而平大抵疮疡脓血之泄先补气血为主虽有他病当从未治滕千兵年逾五十臀患痈脓熟不开攻通大肛脓从大便而出辞不能治果毙丹溪云臀居小腹之后隂中之隂也道逺位僻血亦罕周中年后尤虑患此况脓成不刺欲不亡得乎续名医类案卷五十三续名医类案卷五十四钦定四库全书续名医类案卷五十四钱塘魏之琇撰囊痈薛立斋治一男子囊痈未作脓而肿痛以加味龙胆㵼肝汤二剂少愈更以四物汤加木通知母黄柏而愈一男子焮肿痛甚小便濇发热脉数以龙胆㵼肝汤倍用车前子木通茯苓四剂势去其半仍以前汤止加黄柏金银花四剂又减二三便利如常惟一处不消此欲成脓也再用前汤加金花白芷角刺六剂微肿痛脉滑数乃脓已成令针之肿痛悉退投滋隂托里药乃紫苏末敷之愈一膏粱之客隂囊肿胀小便不利此中焦积热乘虚下注先用龙胆㵼肝汤加黄柏牛膝四剂渐愈后用补隂八珍汤加柴胡山栀而愈后不守禁忌前症复作仍用补隂八珍汤补中益气汤六味丸而痊又因劳倦发热自用四物知柏之类虚症悉具疮口大开此五脏气血俱虚也朝用补中益气夕用六君加当归各五十余剂疮口始敛又用六味丸调理而愈知州黄汝道先晡热发热肢体倦怠入房则腿足痠软足心热至腿膝六脉洪数两尺为甚此足三隂虚欲滋补化源彼反服苦寒降火之剂后隂囊肿胀用治疝药肿胀益甚形气愈虚服温补之剂肿痛上攻小便不利两尺脉洪按之虚甚曰此囊痈也因气血虚而不能溃先用补中益气汤加山药山茰车前柴胡山栀一剂肿胀顿消随用六味丸料加车前牛膝柴胡山栀一剂小便渐通乃用活命饮与前二药消息间用至二十余剂囊裂出秽脓甚多乃用托里消毒散六剂脓秾秽清又用托里散数剂脓水渐少更用补隂托里散及十全大补五十余剂而痊府庠李达卿素肾虚发热久服知柏之类形体渐痩遗精白浊晡热唾痰此肾水亏损虚火内炽用补中益气之类加五味麦冬前症将愈又别用清热凉血之剂饮食少思唾痰不止此脾虚复损不能摄涎归源仍用前汤加茯苓半夏而愈后入房头晕吐痰腰骨作痛大小便道牵痛此精已耗而复竭所致危殆之症也遂朝用前汤加麦冬五味夕用六味丸料加五味萆薢五十余帖诸症顿退后又入房隂囊隂茎作痛别用淡渗之剂隂囊内溃乃用补隂托里之剂出脓甚多喜肿消痛止竟不善调养致大便不通小便如淋痰涎上涌此肾虚之症复作矣诚为可虑有保其可生者用礞石滚痰丸牛黄清心丸之类吐痰愈加曰非惟无一保其生而反促其危矣辞不治果殁一男子患此肿痛发热以上柴胡汤加黄连青皮四剂少愈更以加减龙胆泻肝汤而愈一男子脓熟作胀致小便不利令急针之以小柴胡汤加黄柏白芷银花四剂少愈更以托里消毒散数剂而痊一男子囊肿状如水晶时痛时痒出水小复按之作水声小便频数脉迟缓此醉后饮水入房汗出遇风寒湿毒乘聚于囊为患名水疝也先以导水丸二服腹水已去小便如常再饮胃苓散倍苓术更用气针引去聚水而痊一男子患久而不敛以十全大补汤加五味子麦冬灸以豆豉饼月余而平一弱人肿痛未成脓小便赤濇以灸甘草青皮木通黄柏当归麦冬四剂少愈以青莲子饮而消一男子病势已盛脉洪大可畏用前汤二剂肿少退以仙方活命饮二剂痛少止脉之滑数乃脓已成须针之否则囊皆溃不信遂更他医果木溃睪丸挂悬复求治诊之脉将静以八珍汤加黄芪知柏山栀更敷紫苏末数日而痊此症势虽可畏多得保全患者勿惧一弱人脓熟胀痛大小便秘结针之脓出三椀许即鼾睡觉而神思少健但针虽敷解毒药亦溃尽矣故用托里药三十余剂始痊大抵此症属隂道亏湿热不利所致故滋隂除湿为要常治肿痛小便秘濇者用除湿为主滋隂佐之肿痛退便利和者除湿滋隂相兼治之欲其成脓用托里为主滋隂佐之脓成即针之仍用托里滋隂湿毒已尽専用托里如脓清或多或敛迟者用大补之剂及豆豉饼或附子饼灸之如卢武选封君年逾五十患此疮口年余不敛诊之微有湿热以龙胆泻肝汤治之湿热悉退乃以托里药及豆豉饼灸之而愈次年复患湿热颇盛仍用前汤四剂而退又以滋隂药而消若溃后虚而不补少壮者成漏老弱者不治脓清作渴脉大者亦不治朱丹溪曰痈疽入囊者予尝治数人悉以湿热入肝经施治用补隂佐之虽脓溃皮脱睪丸悬挂皆不死薛立斋治胡同知年逾五十隂囊肿痛得热愈甚服蟠葱散等药不应肝脉数此囊痈也乃肝经湿热所致脓已成急针之以龙胆泻肝汤脉症悉退更以托里滋药外搽杉木灰紫苏末月余而愈此症虽溃尽而无害患者审之柏道官年六十余隂嚢已溃痛不可忍肾丸露出与龙胆泻肝汤服之及敷前末不应意此湿气炽甚先以槐花酒一椀仍以前药少愈更以托里加滋隂药月余而平设以前不应加之峻利未有不损中气以致败者也聘士陈时用沈汝和患此悉用前药而愈窦材治一人忽遍身拘急来日隂嚢连茎大肿如斗六脉沉紧此隂疽也幸未服解毒凉药若服之则茎与睪丸必皆烂去而死急令服救生汤五钱又一服全安悬痈薛立斋治一弱人谷道前结核如大豆许劳则肿痛先以十全大补汤去桂枝车前麦冬酒炒黄柏知母少愈更服制甘草渐愈仍以物车前之类而消一男子患此焮肿发热以龙胆泻肝汤二剂及制甘草四剂而溃再用滋隂之剂而愈若脓未成以葱炒熟敷上冷则易之隔蒜灸之亦可数日不消或不溃或溃而不敛以十全大补汤加柴胡梢为主间服制甘草并效若不保守必成漏矣一男子患悬痈服坎离丸及四物知柏之类不应脉浮洪按之微细以为足三隂之虚用托里散及补隂八珍汤愈又用六味丸补中益气汤调补化源半年而痊大凡疮疡等症若肾经火气亢盛致隂水不能生化而患隂虚发热者宜用坎离丸取其苦寒能化水中之火令火气衰而水自生若阳气衰弱致隂水不能生化而患隂虚发热者宜用六味丸取其酸温能生火中之水使阳气旺而隂自生况生此症属肾经精气亏损者十有八九属肾经阳气亢盛者十无一二然江南之人患此者多属脾经隂血亏损元气下陷须用补中益气汤升补阳气使阳生而隂长若嗜慾过多亏损真隂者宜用六味丸补肾经元气以生精血仍用补中益气汤以培脾肺之生气而滋肾水经云隂虚者脾虚也但多认为肾经火症用黄柏知母之类复伤脾肺絶其化源反致不起惜哉通府张敬之患悬痈久不愈日晡热甚作烦渴而喘或用四物汤知柏之类病益甚肢体倦少食大便不实小便频数问何故曰此肺虚之症前药复伤而然遂用补中益气加茯苓半夏数剂饮食渐进症渐减更加麦冬五味调理乃痊经曰脾属太隂为隂土而主生血故东垣云脾虚元气下陷发热烦渴肢体倦怠等症用补中益气汤以升补气而生隂血若误认为肾虚火盛而用四物知柏之类反伤脾胃生气是虚其虚矣况知柏乃泻阳损隂之剂若非膀胱阳火盛而不能生隂水以致发热者不可用也魏玉横治江云溪兄初春患痔即令服一炁汤加减不信致卧月余后遂成管冬月复患悬痈初时如大豆半月来大如鸡卵按之甚痛行动有妨幸未服药脉之惟左关尺畧大而微此脓尚未成也仍与一炁汤加减大生地麦冬北沙参甘杞子生米仁蒌仁丹皮蒂丁等令服八剂二剂知四剂消其半八剂完而全愈薛立斋治尚寳鲍希传足发热服四物知母黄柏之类年余患悬痈唾痰作渇饮汤其热至膝更加芩连二陈热痰益甚问故曰此足三隂亏损水泛为痰寒凉之剂伤胃而甚耳遂先用补中益气夕用六味丸间佐以当归补血汤半载乃愈上舍刘克新溃后作痛发热口干小便赤色自用清热消毒之药不应左尺洪数此阳气盛而隂气虚也先用四物汤加知母等诸剂泻其阳气使隂自生数剂诸症渐愈后用益气汤地黄丸补脾肺滋肾水而愈一儒者小便赤濇劳则足软肿痛发热口干舌燥食少体倦日晡益盛此气血虚而未能溃也遂用八珍加麦冬山药倍用制甘草数剂诸症悉退但患处肿痛此脓内焮也又五剂脓自涌出又五十余剂而疮口将完又因劳役且停药寒热作渇脓多肿痛用补中益气汤加炒栀二剂少愈又以八珍汤加麦冬五味百余剂肿痛悉去喜其慎起居节饮食常服补剂而安但劳则脓出一二滴后惑于他言内用降火外用追蚀必其收敛致患处大溃几至不起仍补而愈一男子肿痛小便赤濇以加减龙胆泻肝汤加制甘草二剂少愈以参芪归术知柏制甘草四剂而溃更以四物汤加知柏参芪制甘而愈一男子脓清不敛内有一核以十全大补汤加青皮柴胡制甘草更以豆豉饼灸之核消而敛一男子久而不敛脉大而无力以十全大补汤加五味麦冬灸以豆豉饼月余而愈一老人年余不敛诊其脉尚有湿热以龙胆泻肝汤二剂湿退乃以托里药及豆豉饼灸之而愈一男子肿痛发热以小柴胡汤加黄连青皮四剂少愈更以加减龙胆㵼肝汤而消一男子脓不溃胀痛小便不利急针之尿脓皆利更以小柴胡汤加黄柏白芷金银花四剂痛止以托里消毒四剂而愈常见患者多不肯用针待其自破殊不知紧要之地若一有脓宜灸针之使毒外发不致内溃故前人云凡疮若不针烙毒结无从而解脓瘀无从而泄又云宜开户以逐之今之患者反谓地部紧要而不用针何其悖哉一男子脓熟不溃脉数无力此气血俱虚也欲治以滋隂益血之剂更针之使脓外泄彼不从仍用降火败毒药致元气愈虚疮势愈甚后溃不敛竟至不救夫悬痈之症原系肝肾二经隂虚虽一于补尤多不治况脓成而又尅伐不死何俟常治初起肿痛或小便赤濇先以制甘草一二剂及隔蒜灸更饮龙胆泻肝汤若发热肿痛者以小柴胡汤加车前黄柏芎归脓已成即针之已溃者用八珍汤加制甘草柴胡梢酒炒知柏小便濇而脉有力者仍用龙胆泻肝汤加制甘草小便濇而无力者用清心莲子饮加制甘草脓清不敛者用大补之剂间以豆饼灸之久而不敛者用附子饼灸之并效一男子患此焮痛发寒热以小柴胡汤加制甘草二剂少退又制甘草四剂而消大抵此症属隂虚故不足多此患寒凉药不可过用恐伤胃气惟制甘草一药不损气血不动脏腑其功甚㨗最宜用之不可忽也马铭鞠治谈公武患跨马痈外势不肿毒内攻脓多疮口甚小突出如指大一块触之痛不可忍多饮寒剂外敷凉药毒内攻胃气俱损令尽去围药洗凈疮口但用一膏药以䕶其风用大剂黄芪山药生地白芷牛膝米仁银花襍以健脾药十余剂脓尽再数剂肉长突出者平矣后服六味丸斤许精神始复薛立斋治黄吏部谷道前患毒焮痛寒热此肝经湿热所致名曰悬痈属隂虚症先以制甘草二服顿退再以四物加车前子青皮甘草节酒制知柏数服而消一男子嵗逾五十患悬痈脓清肝肾脉弱此不慎酒色湿热壅滞也然脓清脉弱老年值此何以收敛况谷道前为任脉发源之地肝经宗筋之所辞不治后果死尝治此痈惟涧水制甘草有效已破者兼十全大补汤为要法柴屿青以省觐舟行舟人患骑马痈哀号痛楚怜而治之先用大归汤十余剂外贴回生膏日令其以药水勤洗继惟十全大补汤因贫人苦无力购参㩦有扁党参给以半斤始备药又用玉蟾生肌散人参末敷患处调理月余而愈痃癖薛立斋治一妇人拗中赤肿胀痛此脓内作用托里消毒散加柴胡数剂溃而脓清寒热乃气血复虚用托里散而寒热止用十全大补百余剂而痊一妇人腹拗肿痛小水不利时或胸乳作痛脇腹作胀此肝火气滞四物加柴胡青皮元胡索木香而愈一妇人拗中作痛小腹痞闷小便不利内热体倦饮食少思此肝火内动脾胃受伤也用加味归脾胃汤柴胡青肝散而安一妇人拗中肿胀小腹作痛服下血之剂其痛益甚更吐泻少食此肝脾复伤用六君子汤加升麻柴胡而愈一妇人两拗肿痛腹内一块不时上攻月经不调一便不利此肝脾气滞而血伤以四君加芎归柴胡山栀而愈后因郁怒前症复作兼胸满腹胀盗汗此肝木甚而伤脾土也用加味归脾汤下芦荟丸而痊一妇人小腹内作痛或痞闷两拗肿痛内热寒热胸膈不利饮食不甘形体日痩此肝气滞而气伤也朝用补中益气汤夕用芦荟丸渐愈更用六味丸全愈一妇人两拗肿痛小腹痞胀白带时下寒热往来小水淋沥此肝气滞而血病用龙胆泻肝汤渐愈又用加味逍遥散六味地黄丸全愈一妇人患前症胸脇胀闷或小水不利或时腹痛此肝火气病先用龙胆泻肝汤以清肝热又用加味逍遥散以生肝血六味地黄丸以滋肾水而愈一妇人患前症内热作渴饮食不甘肢体倦怠隂中作梗小便赤濇此脾经郁结肝经湿热用加味归脾汤而愈后因怒气复作小腹胀痛用小柴胡加山栀芎归痛止又用加味逍遥散而愈一妇人小腹痞闷溺濇内热体倦懒食此肝火动而脾血伤也用八珍加柴胡山栀胆草而安一妇人隂中如梗两拗肿痛热寒不食小便频数小腹重坠此肝脾郁怒所致先以补中益气加茯苓山栀车前子青皮以清肝火升脾气更以加味归脾汤调理脾郁而愈一妇人小腹内如有所桔两拗并入门俱肿小便淋濇经候不调内热作渇饮食少思腹内如鸡卵而渐大脉洪数而虚左关尤甚属肝胆郁结之症也用加味归脾汤肝火退而脾土健间以逍遥散下芦荟丸而愈一男子患便毒焮肿作痛大小便秘脉有力以玉蠋散二剂顿退更以龙胆泻肝汤四剂而愈一男子已溃而痛不止小便秘啬此肝火未解也以小柴胡加黄柏知母芎归痛止便利更以托里当归汤而疮敛若毒未解而痛不止者须用活命饮春元凌待之虚而服尅伐药㡬致危殆用托里健脾药而愈秀才王文逺因劳枯之患服小柴胡汤及表症散后用托里药脓成针之而旬日愈又胡判官脓清脉弱以大补药而已愈因新婚复发自用连翘清毒散致泻利不止竟致不救可见此症属不足者多矣非补不可大抵便毒属肝经初起坚硬肝主筋故也五七日后当赤软脓成故也若尚坚硬乃元气不能腐化往往人见坚硬只欲内消反服攻散药多致虚虚之祸前此治者即其验也魏玉横治宋复华兄因劳顿患左拗肿硬渐如鹅卵或与发散转甚已半月足冷过膝面赤手亦冷恶寒夜热口苦食懈脉极弦数曰此肝虚火甚也与生地杞子沙参麦冬丹皮蒌仁归身红花间入川楝川连羚羊牛蒡数剂寒热退又十剂其肿硬及诸症渐愈惟小块如豆大未消彼以要务奔走劳碌复肿数日大如李其色赤而软已成脓再与前药即自溃而愈此症俗名一石米疮言百日后可愈也即遇先軰如立斋其治法或未能如是虽然余非有过古人第知为肝肾病则不襍入他药耳薛立斋治一妇人素清苦因郁怒患前症或用败毒寒凉之药反晡热内热自汗盗汗月经不行口干咽燥此郁气伤脾因药复损先以当归汤数剂后兼逍遥散五十余剂而愈陈自明治一男子患便毒坚硬与神仙太乙丹一粒服之去后二次痛止不日而消薛立斋治一男子患此未作脓小便秘濇以八珍三剂少愈以小柴胡汤加泽泻山栀木通二剂而消一男子肿痛发寒热以荆防败毒散二剂而止以双解散二剂而消一男子脓未成大痛服消毒托里内疎药不应诊之脉洪大毒尚在以仙方活命饮一剂痛止又一剂而消一男子肿痛日晡发热以小柴胡汤加青皮花粉四剂痛止热退以神效𤓰蒌散四剂而消一男子肿而不溃以参芪归术白芷皂角刺柴胡甘草节数剂而溃以八珍汤加柴胡数剂而愈一男子溃而肿不消且不敛诊之脉浮而濇以豆豉饼灸之更以十全大补汤月余而愈一男子溃而痛不止诸药不应诊之脉大按之则数乃毒未解也以仙方活命饮而止又二剂而敛一男子服尅伐之药以求内消致㵼利少食以二神丸先止其泻以十全大补倍加白术茯苓数剂而消大抵此症多患于劳役之人亦有内藴热毒而生者须辨虚实及成脓否不可妄投药饵常见治此症者㮣用大黄之类下之求内消或脓成令脓从大便出鲜有见其痊也人多欲内消者盖恐收口之难也若补养血气不旬日而收矣何难之有若脓既成岂有可消之理如再用尅伐之剂反为难治一男子不慎房劳患此肿痛以双解散一服通之其痛即止更以补中益气汤数剂而脓针之以八珍汤加五味子麦冬柴胡三十余剂而愈大抵便痈者血疝也俗唿为便毒言于不便处肿毒故为便痈也乃足厥隂肝之经络及冲任督脉亦属肝之旁络且气血流通之道今壅而肿痛此则热毒所致宜先疎导其滞更以托里之剂此临症制宜之法也一老妇肿痛脓成未作小便濇肝脉数以加减龙胆泻肝汤加山栀黄柏四剂而消张徳俊灸便毒亲曾取效云屡以灸他人皆验以细草或软篦一茎随所患左右手量中指自手掌量中指自手掌尽处横纹量起通三节至指尽处为则不量指甲集断却将此草于手腕横纹量起引草向臂当中草尽处即是穴麦粒大灸三壮肿散痛止即时安缪仲淳亲试治便毒甚验绵地榆四两白酒三椀煎一椀空心服虽肿者亦愈加穿山甲同患处者二片土炒引经更妙黄履素曰余家有女流患便痈两拗肿痛不能起疡医用败毒药十余帖以围药逼之出脓肿痛愈甚予查薛氏外科枢要此症皆因郁怒伤肝得之治用加味归脾汤加逍遥散间服遂遵用之不三剂肿痛减半六剂而起孙文垣治吴翁年七十有三偶坠马左脇作痛随治而愈后半年忽左胯肿痛増寒作热诸治罔效或作疝气投荔核大小茴香川楝橘核之类痛不可忍至欲引绳自絶诊之六脉浮而洪数左尺尤甚验痛处红肿如匏按之烙手此便毒也非因近色而得盖胯属厥隂肝经肝为血海乃昔时坠马恶血消之未尽畜于经络化而为脓年髙气虚又为香燥尅伐故痛且剧今其色青中隐黒脓成久矣乃令外科针之出青黒脓五六椀此俗名石米疮也乃用内托十宣散参芪三钱后加至五钱一日两进两月而愈腿痈薛立斋治一男子年逾二十禀弱左腿外侧患毒三月方清脓水清稀肌肉不生以十全大补汤加牛膝二十余剂渐愈更以豆豉饼灸之月余而痊滁州于侍御髀甲患毒痛甚服消毒药其势未减即以槐花酒一服势随大去再以托里消毒而愈丁兰年二十余股内患毒日久欲求内消诊其脉滑数知脓已成曰气血虚不溃遂刺之脓出作痛以八珍汤治之少可但脓水清稀更以十全大补汤加炮附子五分数剂渐愈仍服十全大补汤三十余剂而痊一僧患股内肿一块不痛不溃治以托药二十余剂脓成刺之作痛谓肿而不溃溃而反痛此气血虚甚也宜峻补之彼云痛无补法曰正气不足不可不补补之则气化而痛邪自除遂以参芪归地白术治之两月而平一男子腿内患痈漫肿作痛四肢厥逆咽喉闭塞发寒热诸治不效乃邪郁筋络而然也用五香连翘汤一剂诸症少退又服之大便行二次诸症悉退而愈一男子先腿痛后四肢皆痛逰走不定至夜益甚服除湿败毒之剂不应其脉滑而濇为患以二陈汤加苍术羌活桃仁红花牛膝草乌治之而愈凡湿痰湿热及死血流注闗节非辛温之剂开发腠理流通坠道使气行血和焉能得愈上舍李通甫腿患疮作痛少食作呕恶寒此痛伤胃气用六君子汤加当归四剂疼痛少止饮食加进又以十宣散加白术茯苓陈皮数剂脓成针而出之又以前散去防风白芷数剂而痊一老人腿患痈自溃忽发昏瞀脉细而微此气血虚极也以大补之剂而甦一男子患腿痛而不焮肿内亦便利调和用托里荣卫汤数剂而消一男子内股患毒肿硬痛甚不作脓隔蒜灸五十余壮势退七八以仙方活命饮四剂而脓成用十宣散六剂脓溃而愈凡疮或大痛或不痛麻木灸最良一男子腿内侧患痈未作脓而肿痛以内托黄芪柴胡汤二剂少愈又二剂而消一男子腿外侧患痈漫肿大痛以托里黄芪酒煎汤二剂少可更以托里散数剂溃之而愈一妇人腿痈久而不愈疮口紫陷脓水清稀以为虚彼不信乃服攻毒之剂虚症蜂起复求治令灸以附子饼服十全大补汤百余剂而愈凡疮脓清及不敛者或陷下皆气血虚极也最宜大补否则成败症若更患他症尤难治疗一男子腿痈内溃针之脓出四五椀恶寒畏食脉诊如丝此阳气微也以四君子汤加炮附子一钱服之寒少止又四剂而止以六君子汤加桂数剂饮食顿进乃以十全大补汤及附子饼两月而愈一男子患腿痈兼筋挛痛脉弦紧用五积散加黄栢柴胡苍术治之而痊一男子腿痛兼筋挛骨痛脉弦紧以大防风汤二剂挛少愈又二剂而肿消但内一处尚作痛脉不紧此寒邪已去乃所滞瘀浊之物欲作脓故痛不止用托里药数剂肿发起脉滑数乃脓已成矣针之用十全大补汤月余而安一男子右腿赤肿焮痛脉沉数用当归拈痛汤四肢反痛乃湿毒壅遏又况下部药难逹非药不对症也遂砭患处去毒血仍用前药一剂顿减又四剂而消丹溪诊东阳李兄子年逾三十形痩肤厚连得忧患又因作劳过于色忽足腿外侧臁上红肿其大如栗一医问其大府坚实与承气汤两帖不效又一医教以大黄朱砂生粉草麒麟竭又二三贴半月后召视之曰脉实大事去矣后果殁马铭鞠治江都尹子九嵗患腿痈治弥月势渐盛按之坚如石幸儿气厚可内消用牛膝米仁地榆生地牛蒡银花连翘甘草初剂加微药利之即稍寛过两剂加汗微汗其势益寛至数剂取穿山甲末五钱半入煎半调药送下儿善饮令一醉自此顿消半月地下行矣初一医欲开刀遇马中止凡外科宜以开刀为戒薛立斋治一男子患腿痈脓已成针之出二椀许饮以托里药一剂大发热更以圣愈汤二剂而止翌日恶寒不食脉细如丝以人参一两熟附子三片姜枣煎再服而愈但少食不寐更与大补黄芪汤而平一男子腿肿发热畏寒以补中益气汤治之彼以为缓乃服芩连等药热愈甚复请治与人参养荣汤二十余剂而溃更以参芪归术灸草肉桂又月余而敛夫火之为病当分虚实芩连苦寒能㵼心肺有余之火若老弱或饮食劳倦而发者此为不足当以甘温之剂治之未尝有实热而畏寒虚热而喜寒者此其验也臁疮薛立斋治一妇人患臁疮因入朝步履劳复恶寒发热倦怠懒食而疮出血此元气虚而不能摄血归经也用补中益气汤而愈陶九成曰辛酉夏余足疡发于外臁初甚微其后浸滛渉秋徂冬不良于行凡敷膏濯之剂尝试畧尽痛痒襍作大妨应酬一日友人俞和父见过怪其蹒跚举以告之和父笑曰吾能三日已此疾法当先以淡水涤疮口浥干次用局方驻车丸研极细加乳香少许干糁之无不立效如其説用之数日良愈盖驻车丸本治血痢滞下而此疮亦由气血凝滞所成也张子和治小渠袁三因强人忽入家伤其两胻外臁作疮数年不已脓水常涓涓然但饮冷则疮间冷水浸滛而出涎为湿疮张曰尔中焦当有緑水二三升涎数掬袁曰何也曰当被盗时感惊气入腹惊则胆伤足少阳经也兼两外臁皆少阳之部此胆之甲木受邪甲木色青当有緑水少阳在中焦如沤既伏惊涎在中焦饮冷水咽为惊涎所阻水随经而旁入疮中故饮水则疮中水出乃上涌寒痰汗如流水次下緑水果二三升一夕而痂干矣薛立斋治一室女年十七腿外臁忽肿起一红㸃作痒搔破日日鲜血如注及飞小虫甚多审其由每先寒热两耳下或结核盖外臁耳下俱属胆经胆为肝之腑肝主风热生虫血得风而妄行肝火旺而血出其肝胆隂阳俱虚矣凡病虚则补其母用六味丸滋肾水以生肝木四物柴胡山栀钩藤生肝血以抑风热而瘥陈湖陆懋诚素因隂虚过饮入房发热腿痛似臁疮用发表之剂两腿肿黯热气如雾欲发痉脉皆洪数两尺尤大此属足三隂虚酒湿所乗元气损而邪益甚耳用十全大补加山药山茰附子一剂脉症顿退去附子又二剂全愈李绛记武元衡相国在西川且苦胫疮焮痛不可堪百医无效及到京城唿供奉石礞等数人疗治无益有㕔吏上此方用之更瘥其方云疗多年恶疮百方不差或痛焮走不已者并烂捣马齿苋傅上不过三两度愈章宇泰传治臁疮方六郎乳母试之神效松香一两轻粉三钱乳香五钱细茶五钱四味共打成膏先将葱头花椒煎汤熏洗净用布摊膏厚贴患处以绢缚定黄水流尽烂肉生肌陈仪部年逾五十两臁生疮日久不愈饮食失节或劳苦或服渗利消毒之剂愈甚脾脉大而无力此脾虚而无湿热也以补中益气汤数剂少愈更以六君子汤加苍术升麻神麴治之而愈尝治下部生疮焮痛或发寒热或脚气肿痛以人参败毒散加㯽榔紫苏苍术黄柏并效久不愈者以四生散治之愈后以补肾丸补之庻不再发矣槎菴小乗云臁疮以淡水涤疮口浥干次用局方驻车丸研极细加乳香少许干糁之无不立效王洪绪治马悠也右足背连小腿转弯处初因汤毒而成烂腿三十余年其肿如斗孔可容拳有时出血以布团填塞否则空痛时年七十有四令以老蟾破腹身刺数孔以肚襍填患孔蟾身覆之早晚煎葱椒汤温洗一次以蟾易贴用醒消丸早晚二服三日后取地丁大力鲜草捣烂填孔外贴乌金膏日服醒消丸其四围硬块出水处以嫩膏加五美散敷其发痒者以白花膏贴内有硬块如石者以生商陆捣烂涂孔内出血时先以参三七末糁之然后填药如此二十余日肿退痒止块平黒肉渐红活孔亦收浅以止草填日以五寳散糁仍贴乌金膏因老人精神不衰饮食不减始终不用补而收功蒋仲芳治胡明甫年五十余患臁疮三载㳂皮瘙痒微肿色紫黒用膏药盖之则流水鞋袜尽湿去膏药即又燥烈痒痛难忍此湿热下流也人但知燥湿清热解毒而不知湿热之原从脾家下陷耳遂用补中益气汤升举其气更加黄柏清热苍术燥湿茯苓泽泻利水盖治湿不利小便非其治也外用陈石灰调侧栢汁以澡湿散瘀清热稍加火酒为从治敷之明日疮干数日而愈脱疽一男子足指患脱疽焮痛色赤发热隔蒜灸之更以人参败毒散去桔梗加金银花白芷大黄痛止又十宣散去桔梗官桂加花粉银花数剂而痊一男子足指患之色紫不痛隔蒜灸五十余壮尚不知痛又明灸百壮始痛更投仙方活命饮四剂乃以托里药溃脱而愈一男子患足指大痛色赤而肿令隔蒜灸至痛止以人参败毒散去桔梗加金银花白芷大黄而溃更以仙方活命饮而痊此症形势虽小其恶甚大须隔蒜灸之不痛者宜明灸之庶得少杀其毒盖因膏粱厚味酒面灸煿积毒所致或不慎房劳肾水枯竭或服丹石补药致有先渴而后患者有先患而后渴者皆肾水涸不能制火故也初发而色黒者不治赤者水未涸尚可若失解其毒以致肉死色黑者急斩去之缓则黒延上足必死此患不同肿溃惟隔蒜灸有效亦有色作痛而自溃者元气未脱易治夫至隂之下血气难到毒易腐药力又不易逹况所用皆攻毒之药未免先于肠胃又不能攻敌其毒不若隔蒜灸并割去最为良法故孙真人云在指则截在肉则割即此意也一男子脚背患此赤肿作痛令隔蒜灸三十余壮痛止以仙方活命饮四剂而溃以托里消毒药而愈一男子足指患之色赤焮痛作渴隔蒜灸数壮服仙方活命饮三剂而溃更服托里药及加减八味丸溃脱而愈一男子足指患之色黒不痛令明灸三十余壮而痛喜饮食如常谓急割去之速服补剂彼不信延上遂致不救一男子脚背患之色黯而不肿痛烦燥大渇尺脉大而濇此精气已絶不治后果然杨太仆年逾四十左足大指赤肿焮痛此脾经积毒下注而然乃脱疽也喜色赤而痛以人参败毒散去人参桔梗加银花白芷大黄二剂更以𤓰蒌银花甘草节四剂顿退再以十宣散去桔梗加银花防已数剂而愈一膏粱人年逾五十患此色紫黒脚焮痛孙真人云脱疽之症急斩去之毒延腹必不治也黒不痛者亦不治喜其饮食如故动息自宁为疮疡善症也尚可治遂以连翘消毒散六剂更以银花甘草节𤓰蒌二十余剂患指溃脱再以芎归地连翘银花白芷二十余剂而愈一刍荛左足指患一泡麻木色赤次日指黒五日足黒冷不知疼痛脉沉细此脾胃受毒所致以飞龙夺命丹一服翌日令割去足上死黒肉割后骨始痛可救遂以十全大补汤治之而愈盖死肉乃毒气盛而拒截营气所致况至隂之下气血难逹经云风滛未疾即此是也向若攻伐之则邪气愈盛乗虚上侵必不救海山骄淫益无度强并民居田宅妇女竟占山东之半陆宣子者山东名医也有富室妾足小指生疮状类细米疮头早白根如熟枣脏腑挈挈欲坠闻平湖名延之视曰此粟米疮也与人面疮等七日毒上升遍体腐烂成黒水死矣君欲生之当急断其指断之愈海山亦生是疮属宣子视宣子仍前言海山大怒欲杀之楚人丁维章以外科有名出入禁内海山邀之至告以宣子语且曰公视我疮无恙吾必杀之维章熟视曰杀我可也何尤宣子今已过三日毒上升矣公欲活耶断膝尚可海山瞋目曰其然三问应声如响海山喟然曰我命在公矣顾左右取截刀伸足曰斮左右战慄海怒骂使斮遂断一腿维章手提海山髪倚柱坐海山面黄气絶维章曰可速召前医者宣子至视其地一腿尚自起跳跃黒血淋漓命取人参一斤浓煎灌其口少顷海山甦顾其足曰嗟乎刖足刑已重矣何辜而刖至膝幸公活我我自今后庻几可无后患阅四十九日而右膝毒发复生人面疮医曰不可再治矣海山不数日死凡所夺民家产皆散去其兄乃乞食如初多骨疽薛立斋治举人于廷器腿患流注年余出腐骨少许午前畏寒午后发热口干唾痰小便频数以为足三隂亏损朝用补中益气汤夕用六味地黄丸料加归芪五味各三十余剂外用豆豉饼诸症渐愈又以十全大补之类喜其慎疾而愈一儒者患附骨疽失于调补疮口不敛日出清脓少许已而常出三腐骨其脉但数而无邪此气血虚疮结脓管而不能愈絍以乌金膏日服十全大补而愈上舍王廷璋患前症三年未愈肢体消痩饮食难化手足并冷大便不通手足隂冷此阳气虚寒用补中益气汤八味丸及灸其患处而愈一男子臂患流注出腐骨三块尚不敛发热作渴脉浮大而濇乃气血俱损须多服生气血之剂庶可保全彼惑于火尚未尽仍用凉药内服外敷㡬危始求治其形甚瘁其脉愈虚先以六君子汤加芎归日余饮食渐进以八珍汤加肉桂三十余剂疮色乃赤更以十全大补汤外以附子饼灸之仅年而瘥医林集要云骨疽乃流注之败症也如用凉药则内伤其脾外氷其血脾主肌肉脾气受伤饮食必减肌肉不生血为脉络血受氷则气血不旺而愈滞宜用理脾健脾则肉自生而气自运行矣又有白虎飞留连周期或展转数嵗冷毒朽骨出尽自愈若附骨腐者可痊正骨腐则为终身废疾矣有毒自手足或头面肿起或兼疼痛上至颈项骨节去处如疡疬贯珠此风湿流气之症也宜以加减小续命汤及独活寄生汤治之有两膝肿痛起或至遍身骨节疼痛者此风湿痺又名歴节风宜用附子八物汤治之又有结核在项腋或两乳傍或两胯软肉处名曰疬痈属冷症也又有小儿宿痰失道致结核于颈项臂膊胸背之处亦冷症也俱用热药敷贴已上诸症皆縁于肾肾主骨坚虚则骨冷而为患也所谓骨疽皆起于肾亦以其根于此也故用大附子以补肾气肾实则骨有生气而疽不附骨矣附骨疽王肯堂治一人患附骨疽脓熟不能洩溃而入腹精神昏愦粥药不入医无所措诊之脉细如蛛丝气息奄奄曰无伤也用针刺其腹脓大洩然皆清稀若蟹吐沫在法为透膜不治用参芪附子加厥隂行经之药大剂饮之又服八味丸食大进升余肉数脔旬日而平所可治者溃疡之脉洪实者死微细者生病脉相合故可治也刺腹者脓不洩必内攻按之知其疮深即刺无害所以不透膜八味补肾肾气旺而上升胃口开而纳食凡洩脓既多刀圭之药其何能济迁延迟久且有他患故进开胃之药多食肉以补之肌乃速生此治溃疡之大法一男子腿根环跳穴患痛彻骨外皮如故脉数而滞滑此附骨疽脓将成也用托里药六剂肿起作痛脉滑数其脓已成针之出椀许更加补剂月余而瘳一男子患附骨疽肿硬发热骨痛筋挛脉数而沉用当归拈痛汤而愈张景岳治一人年三十余素多劳忽患环跳酸痛数月后大股渐肿曰此附骨疽也当速治与活命饮二帖未效而肿益甚因混投清火解毒遂致呕恶发热饮食不进势甚危复求治与参芪内托散大加炮姜数剂而呕止食进其肿软熟知其脓成针之脓不多复与九味异功煎遂大溃且瓣瓣出脓溃者五六处腿肉尽去止存皮骨矣溃后复呕发热不食以十全大补汤九味异功散相间与之热渐退食渐进然足筋短缩但可竖膝仰卧左右挨紧毫不能动动则痛极自分已成废人凡用十全大补三十余剂人参三斤乃肉生筋舒如故一人年近三旬素不节慾忽环跳穴酸痛月余张曰此最可畏恐生痈毒不信或谓筋骨痛常事耳不过风热使然与散风清火药至半年后果微肿复求治曰速用托补以救根本尚不迟也又不信谋之疡医曰岂有肿疡未溃遽可温补邪复用清火消毒之剂及大溃而危再延视则脉症俱败悔无及矣一膏粱子年三旬素耽酒色亦患前症令早服药执抝不从及肿而脓成令速针之不肯偏信庸流敷以苦寒解毒之药不知脓已成犹何毒之可解但有愈久愈深直待自溃元气尽去不可收拾耳立斋治地官孟卿环跳穴患疽内服外敷皆败毒寒剂因痛极刺之脓瘀大泻疮口开张其色紫黯右闗脉浮大此胃气复伤不能荣于患处也以豆豉饼六君子汤加藿香砂仁炮姜数剂由是胃气醒而饮食进患处暖而肌肉渐生再以十全大补汤而愈大尹都承庆患附骨疽内痛如锥外色不变势不可消喜其未用寒剂止因痛伤胃气而不思饮食用六君子汤治之饮食少进更以十全大补二十余剂而脓成针去仍以大补汤倍用苍芪归术加麦冬五味逺志贝母数服脓渐止而疮亦愈一儒者左腿微肿肉色如故饮食少思此真气虚而湿邪内袭也盖诸气皆秉于胃法当助胃壮气遂用六君加藿香木香当归数剂饮食渐进更以十全大补元气复而愈一儒者两腿肿痛肉色不变恶寒发热饮食少思肢体倦怠脾气不足湿痰下注也以补中益气加半夏茯苓白芍二剂寒热退而肿痛消又十余剂脾胃壮而形体健一男子因负重饮食失节胸间作痛误认为疮毒服大黄等药右腿股肿肉色如故头痛恶寒喘渇发热脉洪大而无力此劳伤元气药损胃气而然耳补中益气汤四剂又用十全大补汤数剂喜其年少而愈一妇人患附骨疽久而不敛致腿细短软脉来迟缓以十全大补汤加牛膝杜仲及附子饼灸之两月余而愈凡脓溃之后脉濇迟缓者易愈以其有胃气故也脉来细而沉时直者里虚欲变症也若烦痛尚未痊也洪实粗散者难疗以其正气虚而邪气实也一妇人环跳穴作痛肉色不变脉紧数此附骨疽也脓未成用内托黄芪酒煎汤加青皮龙胆草山栀数剂而消一妇人患附骨疽久不愈脓水不絶皮肤瘙痒四肢痿软以为虚欲补之彼惑为风疾遂服祛风药竟致不起陈无择云人身有皮毛血脉筋膜肌肉骨髓以成其形内则有心肝脾肺肾以主之若随情妄用喜怒劳佚致内藏精血虚耗使皮血筋骨肉痿弱无力以运动故致痿躃状与柔风脚气相类柔风脚气皆外所因痿则内藏不足所致也山西曹主簿年逾四十夏间患附骨疽服托里药而愈至秋饮食少思痰气壅盛口舌生疮用八味丸治之而愈一老人腿患附骨疽肿硬大按方痛口干脉弱肿聚不溃饮食少思谓肿下而坚者发于筋骨皮色不变者发于骨髓遂以参芪等药托之三十余剂脓虽熟不穿谓药力难达必须针刺不聴至旬日方刺之涌出清脓五六椀许然衰老之人气血不足养毒又久竟不治大抵疮疽旬日不退宜托之有脓刺之有腐肉取之虚则补之此十全之功也王上舍患附骨疽畏针不开臂膝通溃脉数发渴烦躁时𠻳饮食少思齐氏曰疮疡烦躁时𠻳腹痛渴甚或泻利无度此恶症也脓出之后若脉洪数难治微濇迟缓易治遂刺之脓出四五椀许即服大剂参术归术翌日脉稍敛更以八珍汤加五味麦冬肉桂白敛三十余剂脉缓脓稠三月而愈续名医类案卷五十四续名医类案卷五十五钦定四库全书续名医类案卷五十五钱塘魏之琇撰时毒少宰李蒲汀患时毒用发散之药耗损元气患处不消体倦恶寒食少口干用益气汤加桔梗及托里消毒散而愈秋官陈同野患时毒元气素弱脉微细而伏此形病俱虚也用参术芎归陈皮柴胡升麻炙草以升举阳气用牛蒡元参连翘桔梗以觧热毒二剂肿顿消而脉亦复矣苟以脉微细为属隂以肿赤为属阳而药之鲜有不误者一妇人时毒溃后肿赤不消食少体倦脓青色白乃脾肺气虚也先用六君加桔梗芎归后用益气汤加桔梗而歛春官袁谷虚之妺表散过度肿硬寸脉浮大按之而短此真气絶也辞不治后果殁一男子患此肿痛发热作渇脉实便秘以五利大黄汤下之诸症悉退以葛根牛蒡子汤四剂而痊一男子表里俱解肿痛尚不退以葛根升麻汤二剂而消一男子肿痛发寒热脉浮数以荆防败毒散二剂少愈以人参败毒散二剂势减半又二剂而痊一男子耳面赤肿作痛咽干发热脉浮数先以荆防败毒散二剂势退大半又以葛根牛蒡子汤四剂而痊一妇人表邪已解肿尚不消诊之脉滑而数乃瘀血欲作脓也以托里消毒散溃之而愈一男子焮肿胀痛作渴烦热便秘脉数按之尤实用防风通圣散一剂诸症顿退以荆防败毒散加元参牛蒡黄芩二剂而瘥一老人冬月头面耳项俱肿痛甚便秘脉实此表里俱实病也饮防风通圣散不应遂砭患处出黒血仍投前药即应又以荆防败毒散而瘳盖前药不应者毒血凝聚上部经络药力难逹故也恶血既去其药自效或遽用寒凉药及年髙畏用硝黄而用托里与夫寻常之剂或不砭泄其毒専假药力鲜不危矣一男子表里俱觧惟肿不消以托里消毒散四剂脓成针之而愈一妇人肿痛用硝黄之剂攻之稍缓翌日复痛诊之外邪已退此瘀血欲作脓也用托里消毒散溃之而愈一男子头面肿痛服硝黄败毒之剂愈甚诊之脉浮数邪在表尚未觧用荆防败毒散二剂势退大半更以葛根牛蒡子汤四剂而痊内经曰身半以上肿天之气也身半以下肿地之气也乃邪客心肺之间上攻头目而为肿此感四时不正之气为患与夫膏粱积热之症不同硝黄之剂非大便秘实不可用若不审其因不辨其虚实表里㮣用攻之必致有误常见饥馑之际刍荛之人多患之乃是胃气有损邪气从之为患不可不察常治邪在表者用葛根牛蒡子汤人参败毒散或普济消毒饮若邪在里者五利大黄汤栀子仁汤表里俱不觧者防风通圣散表里俱觧而肿不退者犀角升麻汤如肿甚者砭患处出恶血以泄其毒或用通气散取嚏以泄其毒或用通气散取嚏以泄其毒十日外自愈若嚏出脓血即愈欲其作脓者用托里消毒散欲其収歛者用托衰散此法最为稳当五七日咽喉肿闭言语不出头面不肿食不知味者不治一男子服表散药愈炽发热便秘诊其脉沉实此邪在里也以大黄汤下之里症悉退以葛根牛蒡子汤浮肿亦消惟赤肿尚存更以托里药溃之而愈齐氏云时毒者为四时邪毒之气而感之于人也其候发于鼻面耳项咽喉赤肿无头或结核有根令人増寒发热头痛或肢体痛甚者恍惚不宁咽喉闭塞昧者将谓伤寒便服觧药一二日肿气増益方悟始求痬医原夫疾古无方论世俗通为丹瘤病家恶言时毒切恐传染考之于经曰人身忽经变赤状如涂丹谓之丹毒此风热恶毒所为与夫时毒特不同耳盖时毒初状如伤寒五七日间乃能杀人治者宜精辨之先诊其脉滑数浮洪沉𦂳弦濇皆其候盖浮数者邪气在表也沉濇者邪气深也气实之人急服化毒丹以攻之热实不利大黄汤下之其有表症者觧毒升麻汤以发之或年髙气软者五香连翘汤主之又于鼻内㗜通气散取十余左右㸔病之人每日用㗜药嚏之必传染其病人每日亦用嚏药三五次以泄热毒此治时毒之良法也经三四日不觧者不可大下犹宜和觧之服犀角连翘散之类至七八日大小便不通利头面肿起髙赤者可服托里散黄茋散宜针鎌砭割出血泄其毒气十日外不治自愈也此病若五日以前精神昏乱咽喉闭塞语声不出头不肿食不知味者必死治之无功矣然而此疾有隂有阳有可汗有可下常见粗工但云热毒就用寒殊不知病有虚实治有逆从不可不审也徐考功年逾三十耳面焮肿寒热拘急脉浮洪此时毒症也邪在表以荆防败毒散加牛蒡元参治之渐愈更以升麻葛根连翘桔梗川芎银花牛蒡而平复疔罗谦甫云丙午嵗予居藁城人多患疔疮县尹董公谓予曰今嵗患疔疮者极多贫民无力医治近于史侯处得数方用之者无不效官给药钱君当舍手治之遂诺其语董公牓示通衢命予施药如此一年金活甚衆其用保生锭子千金托里散神圣膏药破棺丹凡四方保生锭金脚信二钱雄黄三钱轻粉二钱碙砂三钱麝香钱半巴豆四十九粒蟾酥一钱为细末用黄蜡五钱溶开将药和成锭子冷水浸少时取出揑作饼子如钱眼大将疮头拨开每用一饼次用神圣膏后用托里散若疮气入腹危者服破棺丹神圣膏药当归藁本各半两乳香没药各二钱白芟琥珀各二钱半黄丹二两白胶香三两黄蜡二两粉霜一钱木鳖子五十个去皮巴豆十五粒去油清油槐柳枝各百廿枝胆矾一钱先将槐柳枝下在油内熬焦取出复下余药熬勿至焦泸出待油澄清下黄丹再熬成膏用绯帛摊之托里散一两五钱茋朴芎防各二两桔芷翘各二两二钱芍桂草参各一两归术香乳香没药各半两细末每服三钱酒一大盏煎二三沸和查温服破棺丹大黄二两半生半熟甘草芒硝各一两细未蜜丸弹子大每服半丸食后温酒化下或童便半盏研化之忌冷水薛立斋治上林陈静涵面患疔脉洪数有力属邪气藴结用清热消毒散二剂未应或用黄茋肉桂等药二剂反益其势致耳目唇口俱肿闭头面如斗由邪气外实也前脉按之无力由元气内虚也连进托里消毒之药及数砭患处出黒血椀许已而脓与腐肉併溃而出复用托里之药疮势渐愈七日后复因调䕶失宜以致烦渴不食两尺脉如丝欲絶急用八味丸料煎服其脉顿复手足自温使非砭以泄其外托里散以补其内八味丸以回其阳则治之失宜必致不救慎之慎之长洲庠苏子忠鼻梁患之症属表邪但气血俱虚不胜发散遂用补中益气为主佐以防风白芷而愈张所望治理安寺一僧患水疔走黄絶水谷者已三日衆莫能治延所望入视曰毒已八内奈何须下一针方可因向疮顶刺入寸余始闻痛声曰生矣随以膏涂之复投丹药数粒㧞其疔根寸许坚黒如铁遂愈立斋治一男子足患疔作痒恶心呕吐时发昏乱脉浮数明灸二十余壮始痛以夺命丹一服肿起更以荆防败毒散而愈一男子患疔发热烦躁脉实以清凉饮下之而愈一男子胸患疔遍身麻木脉数而实急针出恶血更明灸数壮始痛服防风通圣散得利而愈一男子左手背患之是日一臂麻木次日半体皆然神思昏愦遂明灸至二十余壮尚不知痛又三十余壮始不麻至百壮始痛以夺命丹一服肿始起更用神异膏及荆防败毒散而愈一老妇足大指患之甚痛令灸之彼不从専服败毒药致真气虚而邪气愈实竟至不救盖败毒散虽能表散疮毒然而感有表里所发有轻重体叚有上下所禀有虚实岂可一㮣而用之耶且至隂之下药力所难到専假药力则缓不及事不若灸之为良故下部患疮皆宜隔蒜灸之痛则灸至不痛不痛则灸至痛若灸之而不痛者宜明灸之及针疔四畔去恶血以夺命丹一粒入疮头孔内仍以膏药贴之若针之不痛或无血者以针烧赤频烙患处以痛为度或不痛眼黒如见火光者此毒气入脏腑也不治若患在手足红丝攻心腹者就于丝尽处刺去恶血宜服荆防败毒散若丝近心腹者宜挑破疮头去恶水亦以膏药贴之如麻木者服夺命丹如牙关𦂳急或喉内患者并宜噙一二丸凡人暴死多是疔毒用灯照㸔遍身若有小疮即是宜急灸之俟醒更服败毒药或夺命丹人汗入肉食之则生疔疮不可不慎刘禹钖纂栁州救三死方云元和十一年得疔疮凡十四日益笃善药傅之皆莫知长乐贾方伯教用蜣蜋肉一夕而百苦皆已明年正月食羊肉又大作再用亦如神效其法一味贴疮半日许可再易血尽根出遂愈蜣蜋心腹下度取之其肉稍白是也所以云食羊肉又大作者盖蜣蜋食羊肉故耳用时便禁食羊肉其法盖出葛洪肘后方也韩光治疔极神效正观初卫州徐使君访得此方用艾蒿一担烧作灰于竹筒中淋取汁一二合和石灰如面浆以针刺疮中至痛即㸃之㸃三遍其疔自㧞亦大神验正观中用治三十余人得差故録之缪仲淳治顾博士伯钦内人左耳患疔时方孕令先以白药子末鸡子清调涂腹上䕶胎次以夏枯草甘菊贝母忍冬地丁之属大剂饮之一服痛止疔立㧞胎亦无恙白药子疗马病者也马铭鞠治顾圣符幼弟患髭疔医者先用火针围药肿胀至目与鼻俱隐入肉牙关𦂳急用患者耳垢齿垢刮手足指甲屑和匀如豆大放茶匙内灯火上炙少许取作丸令洗净围药将银簮挑开疔头抹入外用绵纸一层津湿覆之痛立止半日肿半消目可开次日服仙方活命饮二剂愈此法兼可治红丝疔长洲华承溪指节间患之得此而痊又云可治面白疔未试也此方𫝊自道人广笔记云用陈年露天鐡锈碾如飞面将金簮脚挑破毒处一孔纳鐡锈末于内仍将皮盖好少顷黒水流尽中有白丝如细线慢慢抽尽此疔根也尽即立愈又方用甘菊花并根叶捣汁以酒下之立消立斋治刘贯卿脚面生疔形虽如粟其毒甚大宜峻利之药攻之因其怯弱以隔蒜灸五十余壮痒遂止再灸片时乃知痛更用膏药封贴再以人参败毒散一服渐愈夫至隂之下道逺位僻且怯弱之人用峻利之药则药力未到胃气先伤虚脱之祸有所不免不如灸之为宜松江诸大尹唇生一疔已五日肿硬脉数烦躁喜冷此胃经积热所致先以凉膈散一服热去五六更与夺命丹二粒肿退二三再与荆防败毒散四剂而愈杨锦衣唇下生疔脉症俱实而不下反用托里致口鼻流脓而死是谓实实之祸马氏室忽恶寒作呕肩臂麻木手心搔痒遂瞀闷不自知其故但手有一泡此乃患疔毒也令急灸患处至五十余壮知痛投以荆防败毒散而愈古人谓暴死多是疔毒急用灯照遍身若有小疮即是此毒宜急灸其疮但是胸腹温者可炙先君云有人因剥死牛瞀闷令㸔遍身俱有紫泡便急灸泡处良久遂甦更以败毒药而愈张都宪夫人面生疔肿焮痛甚数日不溃脉症俱实以荆防败毒散加芩连治之稍愈彼以为缓乃服托里一剂其势愈甚痛极始悟再用凉膈散二剂痛减肿溃又与连翘消毒散十余剂而愈郑氏举家生疔多在四肢由皆食死牛肉所致刺去黒血更以紫金丹服之悉愈王检讨汝和感痘毒面生疔十余枚肿痛脉数以荆防败毒散治之虽小愈尚可畏更以夺命丹一服而痊陆宣子山东名医也言京师李公子某指甲中生肉管赤色顷刻长三尺余垂至地能动动则血眯欲死诸医束手公子乃取酒痛饮引刀自断之出血数斗良久复生如初自分死矣有乞儿自言能治召之肩火蛇至顾骂诸医者曰公子蛇头疔也其管通四肢百骸絶则又出若軰何能为盖乞儿初饶于财尝患此破家求医不可得遇一丐命其妻纳大蛇袴中穴袴出蛇首握之与肉管相向蛇以气吸之不移时而消蛇则红丝百道僵死矣乃如其法治之公子亦愈竟分其产之半与乞儿云疣周汉卿治山隂杨翁项有疣如𤓰大醉仆堦下溃血不能止疣溃者必死汉卿以药糁其穴血即止薛立斋治长洲庠王夫爵辛丑春左腿近环跳穴患瘤状如大桃按之濡软恪服除湿流气化痰之剂恶寒发热食少体倦形气俱虚脉洪大而虚气瘤也肺主之盖肝属木肺属金然发于胆经部分乃肺金侮肝木元气亏损而其脓已内溃矣遂用十全大补汤数剂出青白稀脓甚多顿加寒热烦渴头痛殊类伤寒状此因脓泄而血气益虚耳仍用前汤其势益甚脉洪数大按之如无乃加附子一钱其势愈甚而脉复如前此虚甚而药不能及也更加附子二钱三剂诸症顿退乃朝用补中益气汤夕用十全大补汤各三十余剂出腐骨五块疮口将完后因不慎起居患处复溃诸症更发咽间如焚口舌无皮用十全大补加附子一钱服之诸症即愈二日不服内病悉至患处复溃二年后又患服前药不应诊其尺脉微细如丝此属命门火衰用八味丸为主佐以十全大补汤稍愈至乙巳仍患虚寒之症而殁一男子左腿外侧近臀肿一块上有赤缕三年矣饮食起居如常触破涌出血脓发热恶寒此胆经受症故发于腿外侧诊其脉左尺洪数左关弦洪此肾水能生肝木用补中益气汤六味地黄丸而痊一老妪右腋下生一瘤渐长至尺许其状如长瓠子久而溃烂一方士以长柄鲜葫芦烧存性研末搽之水出消尽而愈系瘤法芫花净洗带温不得犯鐡器于木石器中捣取汁用线一条浸半日或一宿以线系瘤经宿即落如未落再换线不过两次自落后以龙骨并诃子末敷疮口即合依上法系妳痔累用得效系瘤法苏耽良方有用蜘蛛丝者然费力不如此径㨗如无根只用花泡浓水浸线亦得赵氏家姊尝用系腰间一瘤不半日即落亦不痛琇按芫花用之系疣即落雄勐可知虫门中孙文垣尝用三分以治某氏妇立下其症苟非实积未可轻试孙真人治瘿一二年者以万州黄药子半斤须𦂳实者若虚而轻即他处产者用一斤取无灰酒一斗浸固浸器口以糖火烧一伏时停待酒冷却开令患者日饮之不令酒气絶经三五日后以线围颈觉消即停饮否则令项细也用火时不可多惟烧酒气出瓶头有津即止火不待经宿也已验如神忌毒食黄履素曰予年三十时臀生一小瘤根细如线而头如豆大越十年渐大如荔有妨跨马予有鍳于决瘤之説不敢医常叹曰吾年若六七十此瘤当如椀大必妨行坐矣奈何既而叹曰六七十即碍行坐亦何妨遂安意养之及四十七嵗时偶擦伤瘤皮水渗出不止惧其成漏乃延潘惠峯问之云欲去此瘤甚易欲塞此漏甚难瘤去则漏自止矣不得已聴其治潘以药涂瘤甚痛其肉尽黒少顷血出津津予甚惧且悔不复求治但求止血之药越宿则黒肉已坚如石片数日脱去其根尚存如豆水出仍不止复商之潘潘曰不去其根漏仍不可塞也又以前药㸃之痛甚肉黒如初次日复㸃凡三次内服托里散每剂用黄蓍五钱凡旬日坚肉脱去则根已平仍服托里散外用长肌収口药絶慾息劳以渐収满肌肉完好予之服药守禁固勤且慎者而潘君亦可谓妙手矣张子和在西华衆人皆讪以为吐㵼一日魏夀之与张入食肆中见一夫病一瘤正当目之上内眦色如灰李下垂覆目之睛不能视物乃谓夀之曰吾不待食熟立取此瘤魏未之信也语其人其人曰人皆不敢割曰吾非用刀割别有一术焉其人从之乃引入一小室中令俛卧一牀以绳束其胻刺乳中大出血先令以手揉其目瘤上亦刺出雀粪立平夀之大惊张曰人之有技可尽窥乎一女子未嫁年十八两手背皆有瘤一类鸡距一类角丸腕不能伸向明望之如桃胶然夫家欲弃之张见之曰在手背为胶瘤在面者为粉瘤此胶瘤也以䤵针十字刺破按出黄胶三两匙立平更不再作非素明者不敢用此法一妇人年四十余有瘿三辨张令以咸吐之三涌三汗三下瘿已半消次服化瘿之药遂大消去夫病在上皆宜吐亦自有消息之法耳张景岳三旬外忽臀下肛门前骨际皮里生一小粒初如菉豆许不以为意及半年大如黄豆又一年如枣核复如栗矣乗马坐榻皆有所碍且渐痛料此非敷药可散又非煎药可及若渐长大如升如斗悬挂腰股间行动不便将奈何谋之识者皆云不可割刺恐为害初亦未敢然熟思此时尚小不取则日久愈大愈难矣遂决意去之乃饮酒乗醉以柳叶针刺之所出如豆腐白皮之类盖粉瘤也刺后顿消两日后则肿如熟痈以㑹通膏贴三日脓溃而愈不两日又肿起更热更大始悔其刺之误再以㑹通膏贴之又三日而大溃溃出一囊如鱼脬者然后收口全愈使开之再迟则难瘳矣一人眼皮下弦生一小瘤初如米粒渐大如豆外科用攒针三四枚翻转眼皮刺其内膜少少出血如此二三次其瘤日缩竟得尽消一人臂上生一瘤渐大如龙眼其人用小艾于瘤上炙七壮竟尔渐消亦善法也或用膈蒜炙之亦无不可一人腹上生一瘤大如胡桃治者以蛛丝捻成粗线扎其根数日其丝渐𦂳瘤根渐细屡易屡细不十日竟脱落诚竒法也可见他线日松唯蛛丝日𦂳物理之妙有当知者如此然纒之亦宜早若形势既大恐不宜也沈枢文幼啮指甲及长不能自禁此肝火血燥也又颈侧常生小疣子屡散屡发又臂生一块如菉豆大若触碎则如断束缕扯之则长纵之则缩后两鬓发白㸃求治曰子素肝病此部亦属肝胆经也夫爪为筋之余但行人身之侧正与啮爪生㾋等症相应须滋补肾水以生肝胆则诸病自愈与六味地黄丸服之二年白㸃自退疣亦不生一男子小腹中一块不时攻痛或用行气化痰等药不应犹以为血鼈服行气逐血之剂后手背结一㾋子渐长寸许形如鼈状肢体间如豆大者甚多彼疑鼈生子今发于外亦用行血虚症悉至左尺洪数关脉洪数而弦谓肾水不能生肝木以致肝火血燥而筋挛用六味丸滋水生肝三月而愈陶氏佃民有病瘿者尝与陶仆输谷如市道逺劳极瘿撄其颈气㡬不接陶仆素愚匆遽间削竹为鋭铦刺之瘿穿气溢颈复完固荷担而起一无所苦余兄竒峯生两瘤大如拳僧传一方用竹刺将瘤顶上稍稍拨开油皮勿令见血细研铜緑少许放于拨开处以膏药贴之数日即溃出粉而愈钱国賔治山西神池张百长姪女年十七自八嵗左手背生瘤日大已如钟许㸔系粉瘤可治与一方用巴豆天麻子肉各四两大杏仁一两香油一斤二两血丹八两熬膏药贴之一日一换其皮渐薄旬日皮红半月皮破出脓椀许瘤消口平説之右卫酬谢辛酉夏广陵各盐场天行时疫人多湿热病若伤寒头疼发热不恶寒身体痛舌红昏睡不食思凉饮肌黄大便结小便红医用发散清凉剂罔效钱亦临症治复不投病势数日如故前后胸背渐长数十瘤如核桃大其皮甚薄以针挑破每瘤出虱数千遍四处人人寒禁莫敢近视瘤破虱出调服后人倣此俱愈气颈之症乃人项下坠如长瘤也山东多有此症虽风水所致亦卧热炕过食辛辣而然他方间有此根由足厥隂肝经之脉循喉咙之后上入顽颡属肝统于足阳明胃经此盖起于肝胃二经瘤长挂下虽非致命大不美观古今并无治法钱访海上仙方遇异人传授用青皮六钱疏肝桔梗六钱引导木馒头一名鬼馒头煅存性二两消瘿散肝胃二经结气共末酒下一钱凡气颈小者三四月消大者七八月或一年消其功虽缓其方百发百中即钱已治兰溪王元直衮州赵瑚琏二人矣不惜良方普利后世㑹稽黄元亮文士也年五旬颈生气瘤候其六脉冲旺荣卫俱足精神元气亦厚止肝部沉滞气结成瘤钱告之曰公无病人也气瘤结于颈下不过不美观耳终无大害书云凡粉瘤痰瘤虫瘤石瘤腿瘤虱瘤发疽瘤可治凡气瘤筋瘤肉瘤肩瘤瘿瘤血瘤肋瘤乳瘤肘臂瘤不可治治之破膜泄气不救宜絶此念勿信庸愚以轻性命也黄拜谢而去结核薛立斋治一妇人经事不调肢体结核如榛如豆不计其数隐于肉里其色不变三年余矣大按则痛或投以降火消毒乃不按自痛发热作渇日晡益甚经水过期左关脉数此肝火血燥也用清肝益荣汤六十余剂诸症已愈惟项核未消又以当归龙荟丸数服及八珍汤加柴胡山栀三十余剂而痊一妇人久郁怒胸脇内股外肷各结核寒热往来经候不调胸膈不利饮食少思大便不调左关弦洪右寸弦数右关弦𦂳曰左关弦洪肝经热也左寸弦数木生火也右关弦𦂳肝尅脾也右寸弦浮木侮金也法当生肝血遂用加味四物汤而诸症退用加味逍遥散而经候调用加味归脾汤而全愈一妇人因怒肢体结核睡中发搐左关弦洪此肝火血燥筋挛当清肝火养元气遂用加味小柴胡汤加味逍遥散渐愈又用八珍汤加丹皮柴胡山栀钩藤而愈一妇人肢体结核胸腹痞闷气泄稍寛此肝脾郁滞不信服降火行气化痰病愈甚而气愈虚用加味逍遥加味归脾二药间服半载而痊一妇人项间结核不时寒热左目𦂳小头项振掉四肢抽搐此肝火血虚风热也用加味逍遥加钩藤数剂诸症渐愈又用八珍汤调理而痊一妇人耳内耳后项侧结核作痛寒热口苦月经不调此肝胆经火而伤脾胃也用四君柴胡丹皮及六味丸而愈一妇人因怒桔核经行不止发热昼安静而夜谵语此血分有热也用小柴胡加生地顿安其核尚在经后先期肝脉弦数此肝火血涸而筋挛也用加味逍遥加生地月经如期而核消一妇人项臂结核头痛寒热乳内时疼两脇焮痛此肝脾郁火而血燥先以加味逍遥散再用加味归脾汤而愈一妇人素郁怒患结核内热晡热久而不愈若面色痿黄则月经过期而少若面色赤则月经先期而多曰面黄过期脾经虚弱也面赤先期脾虚火动也朝用补中益气升举脾土以益气血夕用加味逍遥滋养肝血以息隂火复以归脾汤觧郁结半载元气复而痊又有患前症因脾虚下陷而发热乃専治其疮变瘵而殁一女子耳下结核焮痛寒热此属肝经风热用栀子清肝散一剂诸症悉愈后因怒耳后并额两角作痛寒热此兼少阳经症仍以前药加羌活二剂而瘥一妇人项患五核时常寒热肝肺弦长而出寸口此血盛无耦之症也用小柴胡汤加生地乌梅治之而愈施二守项右患一核用凉药贴颈皆肿又敷之肿连胸脇冷应腹内不悟凉药所致尚以为毒盛形体困自分不起见其敷药处热气如雾急令去药良久疮色变赤刺出脓血用托里药而愈举人江节夫两耳下两臂两肋结核恪服祛痰降火软坚之剂益甚薛曰此胆经血虚火燥也盖胆经行人身之侧前药必致亏损至明年七月复请视各核皆溃脉浮大而濇时金旺于秋木受金刻必不治果卒周上舍两耳下项间筋牵壅肿坚硬咳嗽气喘内热盗汗所服皆化痰散坚行气之剂势益甚诊之左关弦濇左尺洪数此怒气伤肝房劳损肾须滋肾水生肝血慎调摄至水旺之际庶可愈矣彼欲速効乃外敷商陆石灰等药内服海藻蓬术之类至秋金旺之际元气愈虚肿甚而殁一上舍性豪善怒耳下结一核忽溃而疮口翻张如菌焮连头痛或胸脇作胀或内热寒热或用清热消毒之药年余未瘥用补中益气汤六味地黄丸而寻愈邵黄门子手合骨处患一核半年后溃一小孔如粟又年余不合日出清脓数滴或止三四滴面上赤脉数口干夜则发热昼则恶寒行履如故此气血俱虚也辞不治月余后他处相㑹彼云小儿有不药之功矣薛曰过火令方为善也已而果毙缪仲淳治一女子颏下发一硬块而不痛有以石瘿用贝母首乌各三钱连翘白芨花粉各二钱牛蒡苍耳青木香各钱半银花鲜菊地丁各五钱先用夏枮草五两河水五椀煎三椀去查纳前药煎至一椀服十剂全消薛立斋治一男子神劳多怒颈肿一块久而不消诸药不应以八珍汤加柴胡香附每日更隔蒜炙数壮及日饮逺志酒二三盏而渐消续名医类案卷五十五续名医类案卷五十六钦定四库全书续名医类案卷五十六钱塘魏之琇撰瘰疬薛立斋治一男子患瘰疬肿痛发寒热大便秘以射干连翘散六帖热退大半以仙方活命饮四帖而消一男子肿硬不作脓脉弦而数以小柴胡汤兼神効𤓰蒌散各数剂及隔蒜炙数次月余而消一妇人颈肿不消与神效𤓰蒌散六剂少退更以小柴胡汤加青皮枳殻贝毋数剂消大半再以四物对小柴胡数剂而平一男子因怒项下肿痛结核痞闷兼发热用方脉流气二帖胸膈利以荆防败毒散二帖而热退肝脉尚弦濇以小柴胡加芎归白芍四剂脉症顿退以散肿溃坚丸一料将平惟一核不消乃服遇仙无比丸二两而痊一妇人久郁患而不溃既溃不歛发热口干月水短少饮食无味日晡尤倦以益气养荣汤二十余帖少健谓须服百帖庶保无虞彼欲求速效反服斑猫之剂及数用追蚀毒药去而复结致不能收歛出水不止遂不救此症属虚劳气郁所致宜补形气调经脉未成者自消已成自溃若投慓悍之剂则气血愈虚多变为瘵症然坚而不溃溃而不合气血不足明矣况二经之血原自不足不可不察一男子久而不歛神思困倦脉虚欲投以托里彼以为迂乃服散肿溃坚汤半月余果发热饮食愈少复求治投益气养荣汤三月喜其谨守得以收救齐氏云结核瘰疬初觉宜内消之如经久不除气血渐衰肌寒肉冷或脓汁清稀毒气不出疮口不合聚肿不赤结核无脓外症不明者并宜托里脓未成者使脓早成已溃者使新肉早生血气虚者托里补之隂阳不和托里调之大抵托里之法使疮无变壊之症所以宜用也一男子久不歛脓出更清面黄羸痩每清晨作泻与二神丸数服㵼止更以六君子汤加芎归月余肌体渐复炙以豆豉饼及用补剂作膏药贴之三月余而愈一妇人溃后核不腐以益气养荣汤三十余剂更敷针头散腐之再与前汤三十余剂而歛一男子未溃倦怠发热以补中益气汤治之少愈以益气养荣汤月余而溃又一月而痊一妇人肝经积热患而作痛脉沉数以麝千连翘汤四帖少愈更用散肿溃坚丸月余而消丹溪云瘰疬必起于足少阳一经不守禁忌延及足阳明经食味之厚郁气之久曰毒曰风曰热皆此二端拓引变换须分虚实实者易治虚者可虑此经主决断有相火且气多血少妇人见此若月水不调寒热变生稍久转为潮热自非断慾食淡神医不能疗也一室女年十七项下时或作痛乍寒乍热如疟状肝脉弦长此血盛之症也先以小柴胡汤二剂少愈更以生地黄丸治之而痊妇人良方云寡妇之病自古未有言者惟仓公传与禇澄畧为论及言寡者孟子所谓无夫曰寡是也如师尼䘮夫之妇独隂无阳欲男子而不可得是以郁悒而成病也易曰天地氤氲万物化醇男女媾精万物化生孤阳独隂可乎夫处闺门慾心萌而不遂致隂阳交争乍寒乍热有类疟疾久而为痨又有经闭白滛痰逆头风膈气痞闷面䵟痩瘠等症皆寡妇之病诊其脉独肝脉弦出寸口而上鱼际究其病原其疾皆血盛而得经云男子精盛则思室女人血盛则懐胎观其精血思过半矣一男子耳下患五核如贯珠年许尚硬面色痿黄饮食不甘劳而发热脉数软而濇以益气养荣汤六十余剂元气已复患处已消一核尚存以必効散二服而平一男子因劳而患怠惰发热脉洪大按之无力谓须服补中益气汤彼不信乃服攻伐之剂吐泻不食而死大抵此症原属虚损若不审虚实而犯病禁经禁鲜有不误常治先以调经觧郁更以隔蒜炙之多自消如不消即以琥珀膏贴之俟有脓即针之否则变生他处设若兼痰兼隂虚等症只宜加兼症之剂不可干扰余经若气血已复而核不消却服散坚之剂至月许不应气血亦不觉损方进必效散或遇仙无比丸其毒一下即止二药更服益气养荣汤数剂以调理若疮口不歛宜用豆豉饼炙之用琥珀膏贴之气血俱虚或不慎饮食起居七情者俱不治此症以气血为主气血壮实不用进蚀之剂亦自腐但取去便易収歛若气血虚不先用补剂而数用追蚀之药适足取败耳一男子素弱溃后肉不腐此气血皆虚用托里养荣汤气血将复核尚在以簮挑拨去又服前药月余而愈一男子气血已复核尚不腐用针头散及必效散各三次不旬日而愈一男子患之盛胸膈痞闷脾胃脉弦此脾土虚肝木乗之也当以实脾土伐肝木为主彼以治痰为先乃服苦寒化痰药不应又加以破气药病愈甚始用六君子汤加芎归数剂饮食少思以补中益气汤倍加白术月余中气少健又以益气养荣汤两月肿消而血气亦复矣夫右关脉弦弦属木乃木盛而尅脾土为贼邪也虚而用苦寒之剂是虚虚也况痰之为病其因不一主治之法不同凡治痰利药过多则脾气愈虚则痰愈易生如中气不足必用参术之类为主佐以痰药一妇人因怒项肿后月经不通四肢浮肿小便如淋此血分症也先以椒仁丸数服经行肿消更以六君子汤加柴胡枳殻数剂项肿亦消矣亦有先因小便不利后身发肿致经水不通名曰血分宜葶苈丸治之妇人良方云妇人肿满若先因经水断絶后至四肢浮肿小便不通名曰血分水化为血血不通则复化为水矣宜服椒仁丸若先因小便不利后身浮肿致经水不通名曰水分宜服葶苈丸一室女年十九颈肿一块硬而色不变肌肉日削筋挛急痛此七情所伤气血所损之症也当先滋养血气不信乃服风药后果不起卢砥镜曰经云神伤于思虑则肉脱意伤于忧愁则肢飞魂伤于悲哀则筋挛魄伤于喜乐则皮藁志伤于盛怒则腰嵴难以俛仰也何侍郎有女适人夫早逝女患十指挛拳垂莫能举肤体疮痬粟粟然汤剂杂进饮食顿减几于半载适与诊之则非风也正乃忧愁悲哀所致耳病属内因药仍以鹿角胶軰多用麝香熬膏贴痿处挛能举指能伸病渐安一婺妇四肢倦怠类痿症以养气血健脾胃药而愈一室女性急好怒耳下常肿痛发寒热肝脉弦急投以小柴胡汤加青皮牛蒡荆防而寒热退更以小柴胡对四物数剂而肿消其父欲除去病根勿令再发谓肝内主藏血外主荣筋若恚怒气逆则伤肝肝主筋故筋搐结而肿须病者自能调摄庶可免患否则肝迭受伤则不能藏血血虚则为难瘥之症矣后不戒果结三核屡用追蚀药而殁一少妇耳患肿素勤苦发热口干月水每过期而至且少一老媪以为经闭用水蛭之类通之以致愈虚而殁夫月水之为物乃半太阳半少隂二经主之此二经相为表里主上为乳汁下为月水为经络之余气苟外无六滛所侵内无七情所伤脾胃之气壮则冲任之气盛故为月水适时而至若面色痿黄四肢消痩发热口干月水过期且少乃隂血不足也非有余热之症宜以滋养血气之剂徐而培之则经气盛而经水自依时而下一放出宫女年逾三十两胯作痛不肿色不变大小便作痛如淋登厠尤痛此瘀血渍入隧道为患乃男女失合之症也难治后溃不歛又患瘰疬而殁此妇为汤氏妾汤为商常在外可见此妇在内久懐幽郁及在外又不能如愿是以致生此疾愈见流注瘰疬乃七情气血皆已损伤不可用攻伐之剂皎然矣故精血篇云精未通而御女以通其精则五体有不满之处异日有难收之疾隂已痿而思色以降其精则精不出而内败小便道塞而为淋精已耗而复竭之则大小便道挛疼愈疼则愈欲便愈便则愈疼女人天癸既至逾十年无男子合则不调未逾十年思男子合亦不调不调则旧血不出新血误行或渍而入骨或变而为肿或虽合而难子合男子多则沥枯虚人产乳衆则血枯杀人观其精血思过半矣一室女年十七患瘰疬久不愈月水尚未通发热咳嗽饮食少思有老媪欲用巴豆肉桂之类先通其经谓此症潮热经候不调者不治但喜脉不濇且不潮热尚可治须养气血益津液其经自行彼惑于速效之説仍用之薛曰非其治也此类乃慓悍之剂大助阳火隂血得之则妄行脾胃得之则愈虚经果通而不止饮食愈少更加潮热遂致不救经云女子七嵗肾气盛齿更髪长二七天癸至任脉通太冲脉盛月事以时下然过期而不至是为失常必有所因夫人之生以血气为本人之病未有不先伤气血者妇女得之多患于七情㓂宗爽曰世有室女童男积想在心思虑过当多致劳损男子则神色先䘮女子则月水先闭何以致然盖忧愁思虑则伤心心伤则血逆竭血逆竭则神色先散而月水先闭也火既受病不能荣养其子故不嗜食脾既虚则金气亏故发嗽嗽既作水气絶故四肢干木气不充故多怒鬓髪焦筋骨痿俟五脏𫝊遍故卒不能死者然终死矣此一种于劳中最难治盖病起于五脏之中无有已期药力不可及也若或自能改易心志用药扶持如此则可得九死一生举此为例其余诸方可按脉与症而治之一男子先于耳前下患之将愈次年延及项侧缺盆三年遂延胸腋不愈诊之肝脉弦数以龙荟散坚二丸治之将愈肝脉尚数四年后小腹隂囊内股皆患毒年余不歛脉诊如前以清肝养血及前丸而愈薛云一富商项有瘰痕一片颇大云因怒而致困苦二年百法不应忽方士与药一服即退二三再服顿退四服而平以重礼求之乃必效散又一媪治此乃用中品锭子絍疮内以膏药贴之其根自腐未尽再用更搽生肌药数日即愈又一道人治此用鸡子七个每个入斑猫一枚饭上烝熟每日空心食一枚求者甚多各书瘰疬门及本草亦云合前二法观之惟气血不虚者有验虚者恐不能治也瘰疬薛立斋治一疬妇面黄体倦嚥酸嗳气此中气虚弱欲用补中益气汤加茯苓半夏不信反降火利气胸膈痞满疬疮肿痛又散坚利气嗳气不絶大便不实四肢时冷曰今变中气虚寒矣用六君子汤加姜桂少用升麻柴胡渐愈更佐以补中汤全愈一妇人患此嗳气用降火清胃食少吞酸胸膈痞闷用利气消导吐痰气促饮食日少用清热化痰大便坚濇内热身痩曰吞酸嗳气脾胃气虚也胸痞痰喘脾肺气虚也大便坚濇内热日痩脾肺血虚也遂以补中益气加炒黒吴茱茰三分数剂佐以六味丸诸症顿退乃用归脾汤逍遥散间服而愈一男子患瘰疬肿硬久不消亦不作脓服散坚败毒药不应令炙肩尖肘尖二穴更服益气养荣汤月余而愈一妇人瘰疬久溃发热月经每过期且少用逍遥兼前汤两月余气血复而疮亦愈但一口不収敷针头散炙前穴而痊常治二三年不愈者连炙三次兼用托里药必愈田氏妇年逾三十瘰疬已溃不愈与八珍汤加柴胡地骨皮夏枯草香附贝母五十余剂形气渐转更与必效散二服疮口遂合惟气血未平再与前药三十余剂而愈后田生执此方不问虚实㮣以治人殊不知散中斑猫性毒虽瘰疬多服则损元气若气血实者此下之而投补剂或可愈或虚而用下药或用追蚀药瘀肉虽去而疮口不合反致难治一儒者疬愈后体痩发热昼夜无定此由三隂气血俱虚用八珍加麦冬五味二十余剂又用补中益气汤加麦冬五味及六味丸而愈儒者张子容素善怒患此久而不愈疮出鲜血左关弦洪重按如无此肝火动而血妄行症属气血俱虚用补中益气汤以补脾肺六味丸以滋肾而愈陆子温两耳下肿硬用伐肝软坚之剂益甚其脉左关弦𦂳左尺洪数此肾水亏损而筋挛也当生肺金滋肾水则肝得血而筋自舒矣彼不悟仍服前药竟致不起杨乗六治俞某患瘰疬左右大小十余枚俱坚硬如石头项肿大不能转侧吐血咳嗽梦遗半年皆服滋隂降火固精伐肝之剂脉之弦劲中兼见躁动左关尺独𦂳细如刀口舌青嫩而胖滑知其肝胆用事肝胆先病延及心脾其痰嗽不絶者肝气虚逆痰随气上也其梦泄不止者肝血亏损疎泄失职也其瘰疬肿大肝火郁结不舒也乃以养荣汤倍肉桂月余已有痊意更以前方佐归脾养心二方消息守服三月而愈周汉卿治钱唐王氏女生瘰疬环头及腋凡十九窍窍破白沈出将死矣汉卿为剔窍母深二寸其余烙以火数日结痂愈张子治一妇人病瘰疬延及胸臆皆成大疮相连无好皮肉张曰火滛所胜治以醎寒命以沧盐吐之一吐而着痂再用凉膈散觧毒汤等剂皮肉乃复如初炙瘰疬以手仰置肩上微举肘取肘骨尖上是穴随所患处左即炙左右即炙右艾炷如小筋头许三壮即愈复作即再炙如前不过三次永絶根本先倅汤夀资宰钟离有一小鬟病疮已破传此法于本州一漕官早炙晚间脓水已干凡两炙遂无恙后屡以治人人皆验骆安之妻患四五年疮痂如田螺靥不退辰时着艾申后即落所感颇深凡三作三炙遂除根矣立斋治一男子素嗜慾且劳神恶热喜冷仲冬始衣绵乃患瘰疬脉洪大无力曰此隂气耗散阳无所附阳气浮散于外而恶热也败毒散加芩连山栀四剂少愈再以四物汤加芩连白芷桔梗甘草金银花数剂而消缪仲淳治朱文学鏕患疬为炙肩井肘尖两穴各数壮而愈薛立斋治一妇人患瘰疬延至胸臆腋脓水淋漓日久五心烦热肢体疼痛头目昏重心忪颊赤口干咽燥发热盗汗食少嗜卧月水不调脐腹作疼谓非疮故乃血虚而然也服逍遥散月余少可更服八珍汤加丹皮香附又月余而经通再加黄芪白术两月余而愈沈氏室患瘰疬久而不消自汗恶寒此气血俱虚也遂以十全大补汤月余而溃然坚核虽消而疮口不歛更炙以豆豉饼仍与前药加乌药香附两月而愈大抵坚而不溃溃而不合皆由气不足也尝见患此者疮口虽合而不加补往往变为瘵症一妇人因怒耳下肿痛以荆防败毒散加连翘黄芩四贴而愈尝治此旬日不消者以益气血药及饮逺志酒其肿自消若无脓者亦自溃不戒忿怒者难治一妇人亦因怒耳下焮肿头痛寒热与荆防败毒散加黄芩治表症悉退但饮食少思日晡发热东垣云虽有虚热不可太攻热去则寒生也遂以小柴胡汤加地骨皮川芎当归茯苓白术陈皮十余剂而愈次年春复肿坚不溃来索方与八珍汤加香附柴胡地骨皮桔梗自制服之至六七剂以为延缓仍服人参败毒散势愈甚又服流气饮则盗汗发热口干少食至秋复求治诊视气血虚极辞不治果殁今人有疮痬不审元气虚实病在表里便服败毒流气药殊不知败毒散乃发表之剂果有表症亦只宜一二服多则元气反损其毒愈甚虽有人参莫补流气饮乃耗血之剂果气结膈满亦只宜二三服多则血气愈伤反为败症虽有芎归莫救丹溪云此不因膏梁丹毒之变因虚劳气郁所致也一妇人患瘰疬不消脓清不歛以八珍汤治之少愈忽肩背痛不能回顾此膀胱经气郁所致当以防风通气汤治之盖膀胱之脉始于目内眦上顶巅下耳角复上巅至脑后过风府下项走肩膊一支下腰膂是经气动则嵴痛项强腰似折按此非膀胱经症而何彼乃云瘰疬但经病也其脉主行项侧即是经火动而然遂自服清肝降火之药反致不食痛盛复求治诊其脉胃气愈弱先以四君子汤加陈皮炒芍半夏羌活蔓荆子四剂食进痛止继以防风通气汤二剂而愈又一妇流注溃久忽发热乃虚也与补药二剂不用另用人参败毒散大热而毙夫老弱之人虽有风邪亦宜以补中益气汤治之况又非表症而峻表不死何俟一男子因怒耳下及缺盆患疬溃延腋下形气颇实疮口不合以散肿溃坚丸治之而愈一妇患此气血不弱亦服此丸其核并消而疮口不歛更以十全大补汤及炙以豆豉饼始痊江中翰姪年及二十耳下患疬焮痛左关脉数此肝经风热所致以荆防败毒散三帖表症悉退再与散肿溃坚丸月余而平复一妇人年二十耳下结核经水每过期午后头痛服头风药愈甚以八珍汤加柴胡地骨皮二十余剂而愈流注薛立斋治一妇人因暴怒而腰肿一块或胸膈不利或走气作痛此营气郁滞与方脉流气饮数剂而止更以小柴胡对四物加香附贝母月余而愈一妇人患流注遇劳必痛衆手按之痛乃止属气血俱虚用十全大补汤六味丸逍遥散而痊一妇人先肢体作痛后患流注发热恶寒食少脇胀月经不调痰盛喘嗽五心烦热健忘惊悸盗汗无寐悉属肝脾亏损气血不足用十全大补加味归脾兼服诸症悉痊一妇人素头晕患流注月经迟少此属中气虚弱用补中益气汤而愈后因劳仆地月经如涌此劳伤火动用前汤加五味子一剂而愈一妇人患前症用行气化痰等药胸膈不利饮食少思用疎利之药大便作泄中满不食此脾胃复伤用补中益气汤加炮姜脾胃健饮食进又用六君子加芎归百余剂始全愈一妇人素郁结肩臂各肿如覆杯此肝脾亏损用加味逍遥㪚多于补气药右手脉不足者补气药当多于补血药切不可发表一男子腿患肿肉色不变不痛脉浮而滑以补中益气汤加半夏茯苓枳殻木香饮之以香附饼熨之彼谓气无补法乃服方脉流气饮愈虚复求治以六君子汤加芎归数剂饮食稍进再用补剂月余而消夫气无补法俗论也以其为病痞闷壅塞似难于补殊不知正气虚而不能运行则邪气滞而为病经云壮者气行则愈弱者则着而为病苟不用补法气何由而行乎一妇人溃后发热以为虚彼不信仍服败毒药乃大发热竟至不救夫溃痬虽有表症发热宜以托里药为主佐以表散之剂何况瘰疬流注乎若气血充实经络通畅决无患者此症之因皆由气血素亏或七情所伤经络郁结或腠理不宻六滛外侵坠道壅塞若不审其所因辨其虚实鲜不误人一男子腿患久而不歛饮大补药及附子饼更用针头散絍之而愈一男子患臂年余尚硬饮食少思朝寒暮热以八珍汤加柴胡地骨皮丹皮月余寒热少止继以益气养荣汤及附子饼炙之两月余脓成针之更服人参养荣汤半载而痊一妇人脓溃清稀脉弱恶寒久而不愈服内塞散炙以附子饼而痊一妇人腰间患一小块肉色如常不溃发热谓当以益气养荣觧郁之药治之不信别服流气饮后针破出水年余而殁一妇人久不歛忽发寒热决其气血俱虚彼反服表散之剂果大热亦死大抵流注之症多因郁结或暴怒或脾气虚湿气逆于肉理或腠理不宻寒邪客于经络或闪扑或产后瘀血流注关节或伤寒余邪未尽为患皆因真气不足邪得以乗之常治郁者开之怒者平之闪扑及产后瘀血者散之脾虚及腠理不宻者除而补之伤寒余邪者调而觧之大要以固元气为主佐以见症之药如久而疮口寒者更用豆豉饼或附子饼炙之有脓管或瘀肉者用针头散腐之自愈锭子尤效若不补血气及不慎饮食起居七情俱不治一男子元气素弱将欲患此胸膈不利饮食少思欲治以健脾胃觧郁结养气血彼不从乃服辛香流气之剂致腹胀又服三稜蓬术厚朴之类饮食愈少四肢微肿兼腰肿一块不溃而殁盖此症本虚痞今用尅伐之剂何以不死况辛香燥热之剂但能刼滞气取快于一时若不佐制过服益増郁火煎熬气液为痰日久不散愈成流注之症一聘士流注久溃肌肉消痩发热作渴恶寒少食以六君子加归茋附子服数剂患处遂红活又服十全大补三十余剂脓渐稠而愈后惑于人言谓盛暑不宜用附子彼又因场屋不遂意复患前症専服败毒流气之剂元气消烁肌肉日痩医以为不治自分不起其师滕洗马云向者病危得附子药而起今药不应以致危笃何不仍服附子药遂复求治其脉微细症属虚寒并无邪毒仍用附子药乃得愈贾阁老子患流注脉数作渇极喜饮冷脓水清稀面带赤色曰此气血虚而兼火也治难奏功彼以为迂别服燥湿分利之剂两月余反加烦渴寒热往来复邀治形体已脱曰虽治亦无功矣后果不起陈进士遂初年逾三十患腹肿硬逾年而疮头破时出血水此七情所伤荣气絶于肉理而然名曰流注诊之肝脉濇盖肝病脉不宜濇小腹正属肝经须濇脉退乃可愈欲以甘温之剂补其气血令自消溃不信仍服攻伐之药致气血愈虚果殁于金旺之月丹溪云诸经惟少阳厥隂之生痈疽宜预防之以其多气少血也少血而肌肉难长疮久不合必成败症苟不知此輙用峻利毒药以伐其隂分之血则其祸不旋踵矣一室女背胛结一块如钞大而不焮但倦怠少食日晡发热脉软而濇此虚劳气郁所致也用益气养血开郁之药又令饮人乳精神稍健彼不深信又服流气饮饮食遂少四肢痿软乃悔之复求治以为决不可起矣后果毙一男子年三十余素饥寒患右肋肿如覆瓢转侧作水声脉数经曰隂虚阳气凑袭寒化为热热甚则肉腐为脓即此症也及按其肿处即起是脓已成矣遂以浓煎黄蓍六一汤令先饮二钟然后针之脓出数椀诸虚症并至遂以大补药治之三月余而愈大抵脓血大泄气血必虚当峻补之虽有他病皆宜缓治盖元气一复诸病自退若老弱之人不同肿溃尤当补也一男子年十九腰间肿一块无头色不变三月不溃饮食少思肌肉日痩此寒抟腠理荣气不行郁而为肿也名曰湿毒流注百余剂元气复而肿消后因劳役怒气经行不止服凉血之剂其血如崩此因脾气复伤下陷而血从之朝用补中益气汤夕用归脾汤而愈一妇人禀弱性躁脇臂肿痛胸膈痞闷服流气败毒药反发热以四七汤数剂胸寛气利以小柴胡汤对四物加陈皮香附肿痛亦退大抵妇人性执着不能寛觧多被七情所伤遂致遍身作痛或肢节肿痛或气填胸满或如梅核塞喉嚥吐不出或痰涎涌盛上气喘急或呕逆恶心甚者渴闷欲絶产妇多有此症宜服四七汤先调滞气更以养血之药若因忧思致小便白浊者用此汤吞青州白丸子屡效一妇人腿患筋挛骨痛诸药不应脉迟𦂳用大防风汤二剂顿退又二剂而安又一妇人亦然先用前汤二剂更服黒丸子而痊此二患若失治必溃成败症一老人伤寒表邪未尽股内患肿发热以人参败毒散二剂热止炙以香附饼又小柴胡加二陈羌活川芎归身白术枳殻数剂而散一男子肩胛患之微肿形劳气弱以益气养荣汤服黒丸子及木香生地作饼覆患处熨之月余脓成针之仍服前药而愈一男子臂肿筋挛骨痛年余方溃不歛诊其脉更虚以内室散一料少愈以十全大补汤及附子饼炙之而痊精要云畱积经久极隂生阳寒化为热以此溃多成痿宜早服内塞散排之一男子腿患溃而不歛用人参养荣汤及附子饼更以补剂煎膏贴之两月而愈通府李廷仪患流注唾痰气促自恃知医用化痰理气等剂半载而溃用托里等剂脓水淋漓肿硬不消寒热往来饮食少思肌肉消痩大便不实手足时冷两尺脉浮大按之微细曰此属命门火衰当用八味丸不信乃服参茋归术之类更加痰喘泄泻服八味丸益气血年余而瘥一妇人背患流注内溃胀满服流气化痰之剂自汗盗汗脉大两弱此元气亏损之症也与参茋各一两归术各五钱肉桂二钱服而针之至夜半始出稀脓二椀许翌日大汗倦甚烦热手脚自动气促脉洪大而数仍用前药加附子一钱炙草二钱二剂脉症悉退又以六君加姜桂二十余剂始离牀褥后因劳复寒热作渴汗出时仲冬寝帏气出如雾用十全大补加桂附二剂而痊一学士年十六患此二载矣脉洪大而数脓清热渴食少体倦夜间盗汗午前畏寒曰真气不足邪气有余治之无功矣午前以四君子加芎归炙草午后以四君子加五味麦冬参茋两月诸症遂可一二又有用渗利之剂保其必生者三月后形体骨立后竟不救一弱人患流注内溃出败脓五六椀是时口眼歪斜以独参汤加附子二钱二剂少愈更以十全大补之剂月余而痊大抵疮痬脓血既泄当大补气血为先虽有他症当以末治之凡痈大溃发恶寒皆属气血虚甚若左手脉不足者补血药当元戎云若人饮食疎精神气血弱肌肉消薄荣卫之气短促而濇滞故寒抟腠理闭郁而为痈肿当补之以接虚怯之气遂以十全大补加香附陈皮三十余剂始针之出白脓二椀仍用前药倍参茋及以豆豉饼炙之渐愈彼欲速効内服败毒外贴寒凉反致食少脓稀色紫喜得精气未䘮仍以前药加逺志贝母白歛百剂而愈刘文通室年逾二十腰间突肿寸许肉色不变微痛不溃发热脉大此七情所伤气血凝濇于隧道而然也当益气血开郁结更以香附饼熨之使气血充畅内自消散不消虽溃亦无虞不聴乃服十宣流气药气血愈虚破出清脓不歛而毙续名医类案卷五十六续名医类案卷五十七钦定四库全书续名医类案卷五十七钱塘魏之琇撰脓疥苏颂曰黔人治疥癣遍体诸药不效者生取白花蛇截断以砖烧红沃醋令气蒸置蛇于上以盆覆一夜如此三次去骨取肉芼以五味令烂顿食之瞑睡一昼夜乃醒疮疕随皮便退其疾便愈张子和曰货生药焦百善云有荛夫来买苦参欲治疥不识药性缓急但闻人言可治浓煎一椀服之须臾大吐涎一盆三二日疥作痂矣潘埙曰予蔓孙患脓疥三年身无完肤下体尤甚内治外治百无一效乃自制一方名和中固气汤以苍术一钱燥湿白术一钱固脾黄茋一钱实腠理升麻八分柴胡一钱引清气元参八分散上焦火芩连各七分清中焦火黄柏七分伏下焦火归身一钱养心血甘草陈皮人参各五分调中气煎服存查加白蒺藜金银花煎洗十数剂全愈姚应鳯诊一人遍体发小疥如粟应鳯曰是名浄海疮不治生治死其人不信治之死元希声侍郎治卒发疥秘验方石灰随多少和醋浆水调涂随手即灭一法用石灰炒红出火气香油调敷薛立斋治稽勲李龙冈患疥腿足为甚日晡益焮口干作渴小便频赤此肾经虚热用补中益气汤六味丸而痊一儒者善嚏患疥以为内有湿热腠理不宻外邪所搏也与补中益气汤加白芷川芎治之不从自服荆防败毒散痛处发肿小便赤濇此肺肾隂虚用补中益气汤加五味麦冬而愈一儒者患疥误用攻伐之剂元气虚而不能愈用补中益气汤加茯苓其疮顿愈又因调养失宜日晡益甚用八珍汤加五味麦冬五十余剂而愈一男子患疥色黯作痒出黒血日晡益甚其腿日肿夜消以为气血虚而有热朝用补中益气夕用加味逍遥而愈一男子时疫愈后所患如前用前药补养而愈有同患用砭法出血而死此因隂虚血热色黒作痒也何乃反伤隂血哉一妇人疥久不愈食少体倦此肝脾亏损而虚热先用补中益气汤加川芎炒栀元气渐复更以逍遥散而愈若复间谵语此热入血分用小柴胡汤加生地治之血虚者四物合小柴胡汤热退却用逍遥散以补脾胃生隂血或有寒热如疟亦治以前药一妇人患疥作痒脓水不止脉浮无力以消风散四剂少愈更以四生丸月余而平一男子痒少痛多无脓水以芩连荆防山巵薄荷白芍归梢治之而愈一男子焮痛发热脉浮数以人参败毒散四剂少愈更以当归饮服数剂而愈一男子焮痛寒热便秘脉数有力以防风通圣散二剂少愈更以荆防败毒散加黄芩山巵四剂而愈一妇人作痒午后尤甚以当归饮服数剂少愈更以人参荆芥散数剂而安一男子久不愈搔起白屑耳作蝉声以四生散数服痒止更以当归饮服数剂而痊一男子下体处多焮痛日晡尤甚腿腕筋紫而胀脉洪大此血热而然也就于紫处刺去瘀血以四物汤加芩连地骨丹皮柴胡四剂而安患在上体若臂腕筋紫胀亦宜刺去其血以前汤加柴胡黄芩即愈一男子搔痒成疮日晡痛甚以四物加芩连荆防数剂而止更以四物加蒺藜首乌黄茋二十剂而愈智化寺一僧患疮疥自用雄黄艾叶等药燃于被中熏之翌日遍身焮肿皮破水出饮食不入投以觧药不应而死盖药毒熏入腹内而散真气其祸如此丁丑予举家生疮家人亦用此方熏之疮不愈未㡬銮儿出痘症极凶药不能下咽而殁迨亦受其毒耳一男子患疮疥搔破出脓水面赤作渴大便坚实脉洪数左关寸为甚此木火相搏也先用泻青丸料煎服热势顿减又用栀子柴胡散加味逍遥散而疮愈一儒者遍身生疮瘙痒脓水淋漓自知医服八珍荆防之类益甚脉洪大按之无力谓此气血虚热也用八珍汤加丹皮治之而愈继娶后两足生疮久不愈尺脉数而无力用地黄丸八珍汤而痊一男子时疫愈后遍身发㿔作痒服补中益气汤而愈因人言不信乃用砭法出血而死此因隂虚血热色黒作痒也何乃反伤隂血哉一男子患㿔干痒作痛以苓连荆防山栀薄荷白芍归梢治之而愈蒋仲芳治一僧初患疥自以水银蕲艾熏之遂喘息胸满遍身浮肿或投五皮饮而不效投椒目大黄等喘肿愈甚曰气道皮肤肺气热也复以火熏火毒伤肺遂失降下之令气道塞水道闭喘息溺濇浮肿之所由来也今复推荡隂血又伤若非童真难免于死矣以麦冬黄芩山栀桑皮花粉滑石木通灯草与之四剂而愈胡氏子年二十余生脓窠已一年服药无算长卧牀席二三日间昏晕数次其室秽气盈溢脓血痛苦仰卧不能转侧两手皆疮不能诊候问其饮食恶心否云尚可饮食曰胃气在可生也即以黄茋白术当归甘草广胶为主佐以银花浮没煎之以酒六剂疮愈大半二十剂而全愈姚氏妇有子而自乳肥疮如桃背及下半身俱满异痛异痒脓血淋漓已经三月不时寒热渐作恶心蒋曰病急矣但喜其日未久因乳子而血气骤虚因多卧而饮食不运也亦以前方加黄柏连翘陈皮香附外以大黄朴硝松香东丹为末少加飞盐麻油调敷亦不久而愈此二人者胡子清热消运之品俱为日久虚弱者设也若初起壮实者粒如小粟而多痒曰疥疮风热为胜理以苦参黄柏荆芥防风为君脓泡如痘而多痛曰脓窠湿热居多理宜苍术秦艽银花连翘为主俱加天麦门冬酒炒黄芩以清肺盖肺主皮毛肺热则皮毛有是疾也若日久则肺虚又宜补肺而不宜清肺矣此意先哲未及故附之癣张子和治一女子年十五两股间湿癣长三四寸下至膝发痒时爬搔汤火俱不觧痒定黄赤水又痛不可耐炙焫熏渫硫黄䕡如僵蚕羊蹄跟之药皆不效其父母来求疗张曰能从予言则瘥父母诺之以䤵针磨尖快当其痒处于癣上各刺百余针其血出尽煎盐汤洗之如此四次大病方除此方不尽以告后人恐为癣药所误湿滛于血不可不砭者矣薛立斋治一人生风癜似癣三年不愈五心频热脉洪按之则濇此血虚之症也当以生血为主风药佐之若専攻风毒则血愈虚而热愈炽血被煎熬则发瘰疬或为怯症遂以逍遥散数剂及人参荆芥散二十余剂而愈刘禹钖传信方云予少年曽患癣初在颈项间后延上左耳遂成湿疮浸滛用斑蟊狗胆挑根诸药徒令蜇蠚其疮转盛偶于楚州卖药人教用芦荟一两研甘草炙半两相和令匀先以温浆水洗癣乃用旧干帛子拭干便以二味合和傅立干差神效立斋治一男子面青腿内臁患癣类色赤作痒或为砭刺出血发热焮痛服消风散而益甚服遇仙丹愈加发热作渴仍服之脓水淋漓其脉洪数左关为甚此肝经血虚火内动复伤其血而疮甚先用柴胡清肝散数剂又用四物山栀治之诸症渐退用八珍汤地黄丸两月余而痊张子和治一童子病满胸腹湿癣每爬搔则黄水出已年余先以末作丸上涌次以舟车丸濬川散下三五行次服凉膈加朴硝少许时时呷之不数日而愈疙瘩翟立之素善饮遍身疙瘩搔起白屑上体为甚面目焮肿成疮结痂承浆溃脓眼赤出泪左闗脉洪数有力或作疠风治之脓溃淋漓此肝火湿毒以四物汤加干姜连翘山栀柴胡一剂诸症悉退四剂全退两睛各显青白翳一片亦属肝火再剂翳去乃用六味丸而愈一儒者身发疙瘩时起赤晕憎寒发热服疠风之药眉落筋挛后疙瘩渐溃日晡热甚肝脉强洪余脉数而无力此肝经血虚风热也先以小柴胡合四物汤加丹皮酒炒黒知柏肝脉渐和晡热渐退又用八珍汤加丹皮酒炒黒知再与加味逍遥散加参术钩藤服两月疮悉愈而眉渐生后因怒复作用小柴胡汤加芎归钩藤木贼而愈后劳役发热误用寒剂不时身痒日晡赤晕早与补中益气汤加五味麦冬山药午后与加减八味丸寻愈后食烧炙等物仍发疙瘩小便白浊后关脉滑大有力用补中益气汤加山巵诸症悉退一男子秋间发疙瘩两月余渐髙有赤晕月余出黒血此风热血虚所致先用九味羌活汤风热将愈再用补中益气汤而愈后不慎房慾复作盗汗晡热口干唾痰体倦懒言用补中益气汤加减八味丸顿愈一妇人遍身疙瘩搔痒敷追毒之药成疮出水寒热脇痛小便不利月经不调服祛风之剂形体消痩饮食少思此肝火血燥生风也前药益伤肝血先用归脾汤二十余剂又用加味逍遥散二十余剂盖诸症渐愈乃用六味地黄丸调理而瘥此等症候服风药而死者多矣一男子不时患疙瘩搔痒成疮脓水淋漓恶寒发热先用羌活当归散而痒止又用易老祛风丸而不发后饮烧酒起赤晕二便不通口舌生疮热渴不安用防风通圣散二便遍利但口干体倦饮食不入用七味白术散去木香四剂而愈一男子遍身患疙瘩作痒劳而益甚用参茋归术为君佐以柴胡炒芩桔梗川芎炙草而痊更用补中益气之剂后不再发一男子患疙瘩痒发热形气虚弱口鼻气热且喜饮冷属外邪也以消风散二剂外邪悉觧但倦怠少食更以参茋陈皮炙草五味而健又以补中益气汤去柴胡升麻加茯苓白芍乃痊一男子患疙瘩多在臀脚劳役则痒甚小便色黄服败毒散芩连之剂患处痒痛夜不得寐此脾气下陷用补中益气汤加五味麦冬少用炒黒黄柏治之而痊凡病日间如故日晡倦怠成劳愈加晨起如故皆元气虚也宜用前药补而治之一男子患疙瘩色黯作痒出黒血日晡至夜益甚其腿日肿夜消以为气血虚而有热朝用补中益气汤夕用加味逍遥散而愈一儒者应试后遍身瘙痒后成疙瘩此劳元气隂火内炽秋寒収歛腠理郁热内作补中益气汤加茯苓川芎白芷而愈后复劳仍作惑于人言服祛风败毒药如大风之状又发热作渴倦怠懒食用补中益气汤倍参茋归术半夏茯苓五味麦冬而愈一妇人遍身患疙瘩发热作痒内服败毒袪风外搽攻毒追蚀各溃成疮脓水津滛形气消痩饮食日减恶寒发热作渇饮冷脉浮数按之则濇此元气复伤也先用七味白术散数剂其渴渐止饮食稍加乃用八珍汤加柴胡丹皮脓水渐干又用六君芎归丹皮山栀疮渐収歛仍用八珍山栀丹皮而愈一妇人因怒寒热发赤晕服袪风之剂发疙瘩或砭出血患处焮肿发热头痛内服外敷俱系风药脓水淋漓服花蛇酒之类前症益甚更加晡热烦渴不寐脉洪大按之如无此血脱烦燥先用补血当归汤稍缓用四君当归数剂得睡但倦怠头晕少食用补中益气汤加蔓荆子稍可又用八珍汤加用芎芍倍用参术三十余剂而能步履又复月余而痊一妇人性急善怒月经不调内热口苦患疙瘩作痒服败毒之药脓水淋漓热渴头眩日晡益甚用加味逍遥散渐愈后因大怒月经如涌眼出涙用四物汤加山栀柴胡连芩数剂而愈年余左足臂腕起白㸃渐大搔起白屑内热盗汗月经两月余一至每怒或恶寒头痛或不食作呕或胸乳作胀或腹内作痛或小便见血或小水不利或白带下注此皆肝木制伏脾土元气虚而变症也用补中益气汤加炒黒山栀及加味归脾汤服半年而愈后每怒恼患赤晕或以风疾治之发疙瘩又服遇仙丹赤肿作痒出脓水外敷追蚀之药寒热作渴又服胡麻草乌之药遍身瘙痒眉毛脱落脓水淋漓咳𠻳发热月经两月一行用四君当归丹皮月余热渴稍止饮食少进又服月余咳𠻳少可却用八珍汤加丹皮二十余剂患处渐干经水如期后因伤食作泻不食用六君子汤饮食渐进又因怒发热作渇患处作痛经行不止用加味逍遥散渐可仍用四君子汤而痊愈一女子二十嵗月经先期或过期或怒则身发赤晕或患疙瘩六七日方退服袪风药瘙痒作渴拨破成疮脓水浸滛曰此肝火生风再服是药必致筋挛不悟后两手固挛始信先用地黄丸四物汤月余热渴顿减乃佐以加味逍遥散又月余患处脓少又用四君山栀丹皮二十余剂指能伸屈因怒发热经水不止睡中筋脉抽动不安以加味逍遥散加钩藤治之而痊仍用四物山栀钩藤丹皮而疮结靥乃去钩藤调理元气复而疮靥干一女子常患瘾疹作痒因怒发热变为疙瘩痛甚用栀子清肝散治之而愈后又触怒痕起赤晕逰走不定自砭出紫血甚痒彻骨其热如炙如大麻风欲用风药治之曰然乃以当归补血汤四剂其热悉止又用圣愈汤加味逍遥散而痊一妇人身发疙瘩或如丹毒痒痛不常搔碎成疮脓水淋漓发热烦渴头目眩晕日晡益甚此血虚内热之症以当归饮加柴胡山栀治之愈一妇人患前症肢体疼痛头目不清自汗盗汗月水不调肚腹作痛食少倦怠先用人参荆芥散后用逍遥散治之而痊一妇人因忿怒身发疙瘩憎寒发热此肝火用小柴胡汤加山栀黄连治之而愈后口苦脇痛小便淋漓复用前药遂全愈一妇人患前症发热夜间谵语此血分有热以小柴胡汤加生地治之而安后用四物汤加柴胡山栀丹皮而热退又用逍遥散全愈一女子常患疙瘩时或作痒服消风之类搔破成疮其痒不止延及头面先用羌活当归散其痒顿止用加味逍遥散其热顿痊又用当归饮而疮亦愈用八珍柴胡山栀而不再作血风瘾疹薛立斋治一男子面赤作渴面常患小疮作痒服袪风药遍身发赤㿔服花蛇酒更发赤晕遍行砭刺又服消风散发热口渴饮水不止谓肝经血虚而风热也用栀子清肝散及地黄丸料煎服热渴渐止疮渐结靥用八珍汤地黄丸疮靥渐脱又服月余疮渐愈一男子面生粉刺或生小㿔服消风散疮益甚服遇仙丹加遍身赤痒仍服前药发热焮肿又服旬余溃而出水形体骨立先用四君子当归桔梗四剂饮食稍进又用八珍汤数剂而痊一男子嗜膏粱炙煿醇酒辛辣之物遍身生㾦㿔甚痒服消风散之类更起赤晕又砭出血其痒益甚敷败毒之剂遂各成疮脓水津滛眉毛渐脱赤痒益甚此脾经积热伤血所致先用犀角地黄汤诸症稍退乃用济生犀角地黄汤加黄连治之脓水渐止乃以八珍汤加山栀丹皮眉毛渐生因饮食失宜胸腹作胀饮食少思或大便下血用五味异攻散加升麻饮食渐进又用补中益气汤而血止仍用异攻散加当归丹皮而痊一女子性急多怒月经先期患㾦㿔色赤作痒搔破脓水不止服袪风药其疮益甚服花蛇酒四肢瘛瘲眉毛脱落先用柴胡清肝散加钩藤数剂又用加味逍遥散加钩藤诸症渐愈又用易老袪风丸而安一女子年十四腕软处生物如黄豆大半在肉中红紫色痛甚诸药不效一方士以水银四两白纸二张揉熟蘸银擦之三日自落而愈朱丹溪治朱院君三十余久患瘾疹身痺而紫色可与防风通圣散加牛蒡为极细末每二钱水盏半入姜汁令辣煎食前热饮之汪石山治一人年逾六十形痩苍紫夜常身痒搔之热蒸皮肉磊如豆粒痒止热散肉磊亦消医用乌药顺气升麻和气等不效诊之脉皆细濡近驶曰此血虚血热也而为顺气和血所谓诛罚无辜治非所宜遂以生地元参白蒺藜归芎茋芍黄芩甘草陈皮煎服月余而愈一老人患疹色微赤作痒发热以人参败毒散二剂少愈以补中益气汤加黄芩山栀而愈一妇人遍身搔痒秋冬则剧脉浮数此风邪客于皮肤而然也名曰血风疹饮以消风散及搽蛇牀子散少可更以四物汤加荆防数剂而愈一妇患此夏月尤甚脉洪大以何首乌散一妇患赤斑瘙痒搔破成疮出水久而不愈内服当归饮外搽蛇牀子散并愈又一妇患此诸药不应以四生散数服而愈大抵妇人体虚风邪客于皮肤则成白疹寒湿客于肌肉郁热而为赤疹色虽有异治法颇同凡人汗出不可露卧及浴经云汗出见湿乃生痤疿雷公云遍身风疹皆由汗身受风也瘙痒薛立斋治一男子遍身瘙痒后成疮出水洒淅恶寒皮肤皴起眉毛渐落大便秘结小便赤少此属肺火为患用补气泻荣汤四剂诸症渐退但倦怠恶寒小便清少此邪气去而真气虚用补中益气汤兼换肌散半载元气复而诸症退时仲秋忽大便不实小便频数体倦食少洒淅体重此湿邪乗虚而作用东垣益胃汤二剂顿安仍用前药调理三月余全愈一男子两目俱赤遍身痒痛搔起白皮此肝肺隂虚误服袪风燥剂鼻赤面紫身发疙瘩搔出血水用升麻汤下泻青丸数服又用加味逍遥散数剂身鼻渐白疙瘩渐消又用四物汤加参茋柴胡山栀并换肌散各百余服喜其年少谨疾全愈一妇人日晡身痒内外用追毒袪风之剂脓水淋漓午前畏寒午后发热殊类疠风用补中益气汤加山栀钩藤又以加味逍遥散加川芎而愈一妇人手心赤瘙痒发热头晕作渴晡甚服袪风清热之药肤见赤痕月经过期用加味逍遥散倍熟地热止痒退更以四物汤加柴胡参茋炙草茯苓头清渴止再用四物汤加参术茯苓山栀赤晕亦消一男子患瘙痒破而成疮如大麻风服遇仙丹发热作渴大便秘结脉沉实右闗为甚此热畜于内也先用黄连内疎汤而大便通利又用防风通圣散去硝黄而热渴止却用八珍汤而疮愈一男子脾肾气血虚热后遍搔痒时喜热水浴之后患疮㿔破而出水用风药益甚或赤或白眼作花痒先用胡麻散六味丸而痊次年两股小腹颈项复作痒用四生散六味丸而愈一妇人经水先期劳役或气恼则寒热瘙痒服袪风降火等药不劳怒而自痒发热更加痰喘气促服化痰清气之药形气倦怠食少胸痞身发疮疥服消毒之类脓水淋漓服大麻风药口干作渴欲水而不敢饮经水又过期眉间若动又复月余眉毛脱落经水淋漓此心肝二经风热相搏制金不能平木木克脾土而不能统血肝火旺而不能藏血也经云水生木遂朝用地黄丸以滋肾水生肝血夕用加味逍遥散以清肝火生肝血月余诸症渐愈又佐以四君芎归丹皮月余经水旬日而止又两月余经水五十余日而至乃夕用五味异攻散加当归服两月经水四十余日而至因怒寒热经水如崩眉稜角动脉洪数弦肝脾二脉为甚用柴胡栀子散二剂以平肝火用五味异攻散二剂以补脾气发热顿退经水顿止更以八珍汤倍加参术及地黄丸两月余经水如期眉毛渐生因饮食停滞腹胀作痛另服祛逐剂泄泻不止小便重坠饮食甚少先用六君子汤送四神丸数剂泻渐止饮食少进又用补中益气汤倍用升麻数剂重坠渐愈后因劳心发热饮食难化呕吐涎水其热自脐上起觉饥热频作乃用六君子汤加炮姜治之热时饮稠米汤稍安两月余又常服加味归脾补中益气二汤而痊一妇人秋间肢体作痒时发寒热日晡热甚口苦喜酸月水先期面色常青热甚则赤恪服清热凉血后发疙瘩赤痒益甚乃清热败毒破而脓水淋漓谓此肝脾血燥虚不信仍治疮毒其疮益甚形气倦怠饮食减少先用补中益气汤间佐以六君当归元气稍复乃以八珍汤倍用参术少用川芎白芍间佐以补中益气汤诸症渐愈又以四君子汤佐以加味逍遥散两月余脓水渐少又复月余疮渐结靥因怒寒热腹胀饮食少思患处复甚用六君子汤加山栀柴胡乃用四君子汤为主而疮渐愈又因怒月经甚多发热作渴疮痛出血用柴胡清肝散热退痛止仍用四君子汤而结靥又用八珍山巵丹皮而愈一妇人遍身瘙痒脓水淋漓发热身如虫行月经不调先用升麻汤送泻一丸热痒顿退又用加味逍遥散经行如期用换肌丸而疮愈后因怒经行不止筋骨作痛用秦艽地黄汤易老袪风丸而愈一妇人性沉静懐抱不乐月经过期遍身作痒服袪风清火之剂搔破成疮出水不止其痒益甚或用消风散之类眉稜跳动眉毛折落又服遇仙丹患处俱溃咳𠻳发热饮食日少月经先期作肝脾郁怒而血燥前药复伤而益甚先用四君子芎归山栀丹皮饮食渐进服月余而𠻳止又以加味逍遥散加钩藤二十余剂而眉不动乃去钩藤倍加参术当归月余疮结靥又以八珍汤加山栀丹皮而痊一妇人患前症脓水淋漓发热作渴体倦恶寒经水不利久而不愈此肝脾亏损而虚热也先用补中益气汤加山栀川芎而元气渐复又用逍遥散而疮渐愈又虚后患疥遍身作痒搔起疙瘩破而出脓或出血水误服醉仙散殊类风症用八珍汤数剂而安又用十全大补汤患处渐干矣一妇人日晡身痒素清苦因于郁怒遍身晡热内热自汗盗汗月经不行口干咽燥用归脾汤数剂诸症稍退后兼加味逍遥五十余剂而痊一妇人瘙痒发热日晡益甚皮肤赤晕月经过期此血虚而有热也以逍遥散倍加熟地热止痒退更以四物加柴胡参茋炙草茯苓调理而愈一妇人懐抱久郁患前症脓水淋漓服连翘消毒散食少胸痞服清气化痰丸作呕吐痰服清热化痰丸烦热畏寒四肢焮热面目赤色脉大而无力此脾胃亏损而虚寒隔阳气于外遂用六君子汤加炮姜治之诸症少愈饮食顿进又佐以四物汤诸症渐愈又以四君子每味各一钱四物汤每味各五分诸症全愈一妇人每秋间两手心作痒搔起白屑因劳役恼怒则发寒热通身作痒起疙瘩或以为风症内服花蛇等药外敷硫黄之类又服遇仙丹热渴益甚月水不通谓脾肝二经血燥生风先用加味逍遥散热渴渐减又用八珍柴胡山栀患处少可后因怒气发热脇痛患处焮肿用加味逍遥散四剂而安又用四君芎归山栀丹皮至半载而痊一男子遍身瘙痒诸药不效脉浮按之而濇以生血药为主间以益气百贴而愈宋生遍身作痒搔破成疮出水脉浮数此手足阳明经风热所致以人参败毒散对四物汤加芩连服之外以松香一两枯矾五钱轻粉三钱为末麻油调敷月余而愈又一人患此但脉沉实以前药加大黄治之渐愈再服人参败毒散而平续名医类案卷五十七续名医类案卷五十八钦定四库全书续名医类案卷五十八钱塘魏之琇撰疮痬陆肖愚治徐邑宰秋末冬初遍身生疖大小不一红痛焮痒黄水淋漓或谓风热用防风通圣数剂不减或谓诸痛痒疮痬皆属心火用芩连山栀生地等十剂益甚且饮食渐减脉之浮数微按之又沈中带缓而弱曰凡风热大都为瘾疹未必为疮疖至疮痬之为心火经固言之第脉微弱为多此元气不足也缓者湿也数虽为热而微数不可纯责之火据今日之症火为标湿为本原得病之由又湿为标元气不足为本此必乗虚汗出澡浴湿渍肉腠久而热蚀为脓水发为痛痒也用苍术苡仁茯苓燥热为君人参白术黄茋甘草补气为臣连翘蝉退清热为佐葛根白芷入阳明肌肉为使二剂痛痒顿减胃少开十剂全愈张子和治颖臯韩吉卿自髀至足生湿䘌大者如钱小者如豆痒则搔破水到则浸滛类虫行袴袜愈而复生瘢痕成凹十余年不瘥张哂之曰此湿䘌疮也由水湿而得故多在足下以舟车濬川大下十余行一去如埽一省掾背项常有痤疖愈而复生张曰太阳血有余也先令涌泄之次于委中䤵针出紫血病更不复作也一张君衮常喜热火烘灼其背及两足又食自死肉久而两足常生疖毒愈而复生半年余以清凉饮子下之得紫黒血积于便中去者月余其疖毒顿除是知积热毒致痈肿者如此薛立斋治春元沈电川之内暑月面生痤疖乗凉入风面目浮肿越二日左臂肿痛瘾疹如丹背脇髀股等处发肿块三四肉色不红痛甚昼夜号唿寒热往来饮食不思服活命饮及行气败毒之剂其势愈炽肝脉浮濇脾脉强硬此属二经荣气不足风邪乗虚流注经络为患先以八珍加黄茋柴胡青皮数剂肿处渐渐红肿又以十全大补加银花白芷龙胆草贝母十余剂脇腿二处溃脓椀许余块渐平仍服十全大补汤调理月余而安向使専于袪风攻毒鲜不败事矣张仲安治冻疮用黄柏烧存性研细以鸡子清调敷破者干糁上神妙治暑肌肤疮烂或因搔成疮多是大暑汗出坐卧湿地致肌肤多疮烂汁出有一乳母曰此易差也取干壁细土末敷之随手即差治一切恶疮遍用药不効者陈米饭𦂳作团火煅存性麻油腻粉调敷苏韬光丁亥年耳上病碎疮或痛或痒两月余百药不効季倅子长敷此方初不之信试用之过日即愈辛丑年再作吕仲发显谟云此症夏以痰饮治之故只用肥皂烧存性生油腻粉调敷尤佳薛立斋治一男子年四十三嵗自四十已来每至夏发热而倦日午益甚晩凉少可面生疮㿔耳下筋微肿更结小核三四枚附筋上曰此火令不慎房劳亏损肾水不能制火然也名曰注夏彼不信服降火败毒药加口干倦怠夜间热甚午后腿软足心热筋牵痛复来问治曰口干倦怠此中气陷下也夜间发热阳气陷于隂分也午后腿酸足热隂虚火甚也耳下筋牵痛血虚不能润筋也先以补中益气汤少用柴胡升麻加五味麦冬熟地治之诸症顿退更服滋肾丸而痊若以每至火令而然用败毒凉药鲜不危矣凡春末夏初患头痛脚软食少体热此仲景云春夏剧秋冬差而脉弦大者正世俗所谓注夏病也赵州守北方人年逾四十头面生痬疮数枚焮痛饮冷积日不溃服清热消毒药不应诊其脉数按之则实以防风通圣散二剂顿退又以荆防败毒散而愈又一男子患在四肢审其脉症亦属有余以黄连觧毒汤治之亦愈缪仲淳治一妇人生疖臂上用连翘白芷白芨花粉各二钱甘菊一两紫花地丁金银花各五钱甘草生地茜草各三钱地榆四钱角刺牛蒡各一钱服之半日立出脓血而愈又治一男子生疖膝下加牛膝三钱立破出鲜血愈丁右武亲验坐板疮方松香五钱细研雄黄一钱细研如湿痒加苍术三钱各末和匀以绵纸包褁捻成纸捻二条腊月猪油浸透㸃火烧着取滴下油搽上立効立斋治一男子逾四十胃气素弱面常生疮盗汗发热用黄茋建中汤少愈更以补中益气汤而平东垣云气虚则腠理不宻邪气从之逆于肉理故多生疮若以甘温之剂实其根本则腠理自固即无他疾张生患漆疮作呕由中气弱漆毒侵之以六君子汤加砂仁藿香酒芍治之彼不信另服连翘消毒散呕果盛复求治仍以前药外以麻油调鐡锈末涂之而愈赵千兵患两腿生疮每服败毒药则饮食无味反増肿胀此脾虚湿热下注也以六君子汤加苍术升麻酒芍服之以黄蜡麻油各一两轻粉三钱为膏贴之而愈大凡下部生疮虽属湿热未有不因脾肾虚而得者一男子湿热下注两腿生疮以人参败毒散加苍术黄栢服之以金黄散敷贴又一人患此久而不愈以船板灰存性一两轻粉三钱为散麻油调贴更以黄栢知母防己龙胆草茯苓当归川芎黄耆白术服之并愈若人两腿生疮作痛或遍身作痛以当归拈痛汤治之一妇人两腿腕紫黯寸许搔破出水或用袪风砭血年余渐肿如掌许乃服草乌等剂遍身瘙痒时出血水内热体倦饮食无味月经三月一至脉洪而数按之则濇此燥剂愈伤脾血也先以补中益气汤加白芍川芎五味十余剂乃与加味逍遥散加熟地钩藤二十余剂再用归脾汤加川芎熟地治之而不发一妇人素清苦四肢似癣疥作痒出水怒则起赤晕服袪风败毒等剂赤晕成疮脓水淋漓晡热内热自汗盗汗月经不行口干舌燥此欝伤脾血也用归脾汤逍遥散两月而痊一儒者素食膏粱发热作渴饮冷患疮如大麻风大便出黑血服清热祛风等寒药益甚谓血分有热火也故寒之不寒用四物二连汤以清热凉血用六味丸以补肾生水而热退又用柴胡栀子散调理而痊一妇人性急善怒月经不调内热口苦患时疮服败毒药脓水淋漓热渴头眩日晡益甚用加味逍遥散服之渐愈因大怒月经如涌眼赤出泪用四物汤加山栀柴胡连芩数剂而愈年余手足臂腕起白㸃渐大搔起白屑内热盗汗月经两月余一至忽怒或恶寒头痛或不食作呕或胸乳作胀或腹内作痛或小便见血或小水不利或白带下注此皆肝木制伏脾土元气虚而变症也用补中益气汤加黒山栀及加味归脾汤间服半年而愈一妇人久欝患在四肢腿腕尤甚误用败毒寒凉之剂晡热内热自汗盗汗月经不行口干咽燥此欝火伤脾也用归脾汤数剂后兼服逍遥散五十余剂而痊刘松篁经騐方云㑹水湾陈玉田妻病天蛇毒疮一老翁用水蛇一条去头尾取中截如手指长刮去骨肉勿令病者见以蛇皮包手指自然束𦂳以纸外褁之顿觉遍身皆凉其病即愈数日后解视手指有一沟如小绳蛇皮内宛然有一小蛇头目俱全也孙思邈以贞观五年七月十五日夜以手中指触着庭木至晓遂患痛不可忍经十日痛日深疮日髙大色如熟小豆色尝闻长者论有此方遂用治之手下即愈痛亦除疮亦即瘥未十日而复如故方用蒲公英捣烂取汁涂之张子和曰麻先生妻病伐指痛不可忍酒调通经散一钱半夜先吐吐毕而痛减余因叹曰向见陈五曽病此医以为小虫伤或以草上有毒物触之迁延数月脓尽方已以今日观之可以大笑王思中治一人患疮疹隂囊肿胀如升不能跬步王曰此疮虫也就外利剂中加麦桿四十九茎遂消戊申之水乃二百余年创见之变人足浸水中数日即皮破生疮痛不可忍一法取水荆条煎水浴之立愈痬症吴性全忽患症如疠风眉毛脱落面额褪皮皮去肉色又如白癜风耳前后目上下多生小疖乳旁及腿上亦有颇去脓血往时久病喘予以养肝之剂愈之自是足趾缝及两旁常作痒出稠水及面痬既发足疾顿失有指为风者有指为湿者有指为牛皮癣大麻风者幸渠素不轻药守至数月不愈乃就诊余曰前所指皆非也此即往时喘之变症耳良由肝火炽盛火极似风上滛于肺盖火就燥也前在经络则为喘今在皮毛则为痛薛立斋谓之疠痬类症治之必五十剂乃瘳与生地杞子蒌仁赤芍甘草麦冬净银花鲜首乌之属出入加减果五十剂而愈夫肝木为龙龙之变化莫测其于病也亦然明者遇内伤症但求得其本则其标可按籍而稽矣此天地古今未洩之秘内经微露一言曰肝为万病之贼六字而止似圣人亦不欲竟其端委迨以生杀之柄不可全操之人耳余临症数十年乃始获之实千虑之一得也世之君子其母忽诸患痬便秘薛立斋治一男子患痈未作脓焮痛烦躁便秘脉实用内疎黄连汤二剂诸症悉退以四物加芩连四剂而消一男子溃后便濇脉浮按之则濇以八珍汤加红花桃仁陈皮杏仁治之而愈一弱人溃后便秘而脉濇以四物汤加红花桃仁黄茋治之而愈一男子溃后便秘而脉浮以四君子汤加陈皮杏仁当归治之而愈一老人溃后大便秘小便赤濇诊之脉浮数而濇以八珍汤加知柏治之而已愈后小便复数而赤大便秘口干目花以加减八味丸滋肾丸治之而愈此症乃隂血虚阳火盛故用前药有効向投苦寒之剂必致有误矣一男子溃后便濇肌肤作痒谓气血虚不能营于腠理用补剂治之不信乃服风药致不救大抵疮痬始作便秘脉数而濇者宜降火凉血为主溃后便秘脉濇者宜补血气为主若投风药祸在反掌邝进士患痈将痊大便秘结服大黄等药反废饮食乃用补气血之剂加桃仁麻仁未効更以猪胆汁深纳谷道续以养气血而愈原病式云诸澁枯涸皆属于燥燥者火之气病后血衰故大便秘澁宜以辛甘润之如用苦寒则胃气伐矣凡老弱产后便难皆气血虚也胆汁最効肾脏风薛立斋治一男子患肾脏风饮烧酒发赤晕砭出血敷追毒之药成疮出水日晡益甚类大麻风服遇仙丹眉毛折落大便下血虚羸内热饮食甚少势诚可畏先用圣济犀角地黄汤其血渐止又用五味异功散加当归升麻饮食渐进用四物参术丹皮内热渐减用易老袪风丸脓水渐少又八珍丹皮之类渐结靥因思虑发热盗汗作痒赤晕用加味归脾汤数剂热渐止用加味逍遥散六味丸而痊一男子遍身生疮脓水淋漓晡热口干两足发热形体消痩襍服风药六年未愈尺脉洪数而无力此肾经疮也如小儿肾疳之症用加减八味丸不半载而痊一男子遍身生疮似疥非疥脓水淋漓两腿为甚作痒烦热肢体倦怠年余不愈以为肾经虚火用加减八味丸痊一男子素膏粱醇酒患肾脏风延及遍身服疠药益甚又用捻药于被中熏之呕吐腹胀遍身浮肿溃烂脓水淋漓如无皮而死一男子患足三隂虚患血风疮症误服袪风散毒之药外敷斑猫巴豆等药肌肉溃烂呕吐腹膨或泄泻虚冷或烦热作渴此药复脾胃虚败也辞不治不越月而殁一男子患遍身小疮或时作痒口干作渴服消风散起赤痒益甚服遇仙丹脓水淋漓饮食无度肌肉消痩尺脉洪数左尺尤甚谓肾水不足虚火上炎为患先用加减八味丸其渴渐止用补中益气汤加五味肌肉渐生佐以八珍汤加丹皮麦冬百余帖而痊二年后不节房劳其疮复作惑于人言又服消风散之类其疮复患仍用前药而痊一男子内臁作痒色黯搔起白皮各砭刺出血其痒益甚更起赤晕延及外臁津滛不已服袪风之药肢体亦然不见效验左尺脉洪大而数无力谓此肾经虚火复伤其血火益甚而患耳先以八珍汤加五味子丹皮三十余剂诸症渐退乃佐以加减八味丸料又百余剂而痊刘鸿腿生湿疮数年不愈尺脉轻诊似大重按无力此肾气虚风邪袭之而然名曰肾脏风疮以四生汤治之不信自服芩连等药遂致气血日弱脓水愈多形症愈迨二年复求治仍以前药治之而愈夫肢体有上下脏腑有虚实世之患者但知苦寒之药能消疮毒殊不知肾脏风因肾气不足所致当以蒺藜为君黄茋为臣白附子独活为佐使若再服败毒等药则愈耗原气速其死矣疠风窦材治一人病疠症须眉尽落面目赤肿手足悉成疮痍令炙肺俞心俞四穴各十壮服换骨丹一料二月全愈须眉更生一人徧身赤肿如锥刺窦曰汝病易治令炙心俞肺俞四穴各一百壮服胡麻散二服而愈但手足微不随复炙前穴五十壮又服胡麻散二料全愈一人面上黒肿左耳下起云紫如盘蛇肌肉中如刀刺手足不知痛询其所以因同僚邀逰醉卧三日觉左臂黒肿如蛇形服风药渐减今又发窦曰非风也乃湿气客五脏之俞穴前服风药乃风胜湿故当暂好然毒根未去今炙肾俞二穴各百壮服换骨丹一料全愈面色光润如故张子和治桑恵民病面风黒色畏风不敢出爬搔不已眉毛脱落作癞医三年张曰非癞也乃出素问风论曰肾风之状多汗恶风嵴痛不能正立其色黑面痝然浮肿今公之病肾风也宜先刺其面大出血其血当如墨色三刺血变色矣于是下针自额上下䤵针直至頥顶皆出血果如墨色徧肿处皆针之惟不针目鋭眦外两旁盖少阳经此少血多气也隔目又针之血色乃紫二日外又刺其血色变赤初针时痒再刺则觉额痛三刺其痛不可忍盖邪退而然也待二十余日又轻刺一遍方已每刺必以水洗其面血十日黒色退一月面稍赤三月乃红白但不服除根下热之药病再作张在东方无能治者吴恕字如心钱唐人博极羣书少贫货乌蛇丸治疯疾时采风使适有患此疾者召恕与谈惊服其议论遂委托治之疾果愈秘韫治大风用大乌蛇一条打死盛之待烂以水二碗浸七日去皮骨入糙米一升浸一日晒干用白鸡一只饿一日以米饲之待毛羽脱去杀鸡煮熟食以酒下之喫尽以热汤一盆浸洗大半日其病自愈王海藏云王氏患大疯病眉发堕落掌内生疮服紫菀丸半月泻出癞虫二升如马尾长寸许后愈紫菀吴茱茰菖蒲柴胡厚朴各一两桔梗茯苓皂荚桂枝干姜黄莲蜀椒巴豆人参各五钱川乌三钱加羌活独活防风各一两蜜丸桐子大每服三丸渐加至五丸七丸生姜汤送下食后临卧服孕妇忌之此方治病甚多不能悉録周子固治王君海子病疠衆医莫能疗周授七药潄之牙龈出秽血数斗既而形尽痩骨立后第以美味补之数月瘥薛立斋治一男子冬间口苦耳鸣隂囊湿痒来春面发紫块微肿麻木至冬遍身色紫不知痛痒至春紫处但大至夏渐溃又至春眉落肿溃此患在肝胆二经令刺手指缝并臂腿腕出黒血先与再造散二服下毒秽更以小柴胡合四物汤加白芷防风天麻角刺渐愈又与换肌散但遍体微赤此血虚有火因家贫未得调理秋间发热至春面仍发块用前散并养血药喜年少谨疾得愈一膏梁之人鼻壊眉落指脱体溃热渴晡甚四物汤加酒炒黒知柏五味麦冬白芷天麻角刺三十余剂热渴少止时仲夏精神倦怠气喘身热小便黄数大便稀溏此元气虚而时热胜也用补中益气汤顿安乃与换肌散及益气汤兼服两月更以生肌散代茶饮疮少退至仲秋眩晕少食自汗体重大便溏数此亦时湿之症用清燥汤调理而愈又用补中益气汤少加酒炒黒知柏角刺天麻两月余而痊又因劳倦耳聩热渴误服祛风药病气益剧身发赤疹与益气聪明汤月许而愈一男子赤痛热渴脓水淋漓心烦掌热目昧语濇怔忡不宁此心经受症也用安神丸兼八珍汤少加木通炒黒黄连逺志元气渐复却行砭刺外邪渐退但便燥作渴用柴胡饮并八珍汤而愈再用换肌散而瘥一男子肚见青筋面起紫泡发热作渴寅卯时甚脉弦数腿转弱小便濇此肝经火症先用柴胡饮热退便利却用小柴胡合四物汤加龙胆草炒山栀三十余剂及八珍汤加柴胡山栀飬其气血乃用换肌散去其内毒而安年余因劳役饮食失宜寒热头痛遍身赤疹自用醉仙散而殁一男子面发紫疙瘩脓水淋漓睡中搐搦遍身麻木渐发赤块劳怒则痒肝脉洪大砭刺臂腿腕各出血用清胃汤加大黄角刺四剂煎下㵼青丸肝脉少退以升麻汤数剂下前丸诸症少愈却用寳镒换肌散斤许又用小柴胡合四物汤加苍术天麻角刺百余剂及六味地黄丸半载而愈后因劳遍身麻痒脉微而迟此气血俱虚不能荣于腠理用十全大补汤加五味麦冬调理年余而安一男子面赤发紫泡下体痒痛午后发热大便燥黒此火盛而血虚也用再造散及四物汤加防己胆草及刺腿指缝出毒血而便和仍以前药加白术白芷茯苓羌独活而便黄仍以四物去胆草防己少用独活加元参萆薢五十余剂而疮退却用补中益气汤加天麻麦冬而气血渐充时仲秋霖雨遍身痠痛用清燥汤而安随用换肌散胡麻散八珍汤兼服而愈一上舍面发肿肌如癣后变疙瘩色紫搔之出水此脾肺之症也先用清胃汤以清胃热觧表毒又用四物汤加山栀黄芩柴胡角刺甘草节以养隂血袪风热及砭臂腿腕手足指缝并患处以出毒血疎通隧道乃与八珍汤加白芷角刺五加皮全蝎及二圣散兼服月余以养隂血治疮毒又与补气㵼荣汤少愈再与换肌散而全愈后因劳倦遂发赤晕日晡尤甚以四物汤加丹皮柴胡山栀并用补中益气汤年余虽劳而不发一男子遍身如癣搔痒成疮色紫麻木按之则痛小便数而少此脾胃受症邪多在表用清胃散更砭刺患处并臂腿腕出黒血神思渐爽但恶寒体倦口干此邪气去而真气虚也以大剂参茋芎归蒺藜桔梗数剂元气顿复却用八珍汤加黄着白芷蒺藜天麻软柴胡及二圣散治之其疮渐愈后用换肌散八珍汤等药调理半载而痊后仍发误用克伐攻毒患两感伤寒而死一男子遍身疙瘩搔则痒按则痛便闭作渴此邪在内也治以再造散二服微下三次用桃仁承气汤加当归四剂及砭出黒血渐知痛痒但形体倦怠用培养之剂复其元气又用二圣散其疮顿愈更用大补年余而康后患痰涎壅盛舌强语濇用二陈苍术知柏泽泻四剂而愈再用补中益气汤调理而安一男子素清苦眉尽落病在肝胆二经也乃刺臂腿腕及患处出黒血空心服八珍汤加五味胡麻首乌威灵食后服换肌散喜其无兼变之症又能笃守禁忌不半年而痊一儒者脚心或痒痛或麻痒肿胀二年后身体作痒渐变疙瘩发热耳鸣日晡益甚此属肾虚也乃砭刺臂腿腕及手足指缝去其瘀血用六味地黄丸料加五味柴胡五十余剂以补肾又用换肌散祛风丸以治疮各斤许疮渐愈得滋补守禁而痊一上舍遍身患之形体俱虚谓须用调补元气完复方治其疮不信服蛇酒以攻内毒更敷砒霜等药以蚀外毒顿加呕吐清水体痛如锥或以为毒气外发不知脾主肌肉此因毒药脾伤而然也反服袪毒之剂吐泻不止而殁一男子用药汤熏洗汗出不止喘𠻳不食腹鸣足冷肢体抽搐谓此因热伤元气腠理不宻汗出亡阳耳是日果卒下疳丹溪治一隣人年三十余性狡而躁素患下疳疮或作或止夏初患白痢膈上微闷医与理中汤四帖昏闷若死片时而甦脉之两手皆濇重按畧弦似数曰此下疳疮之深重者与当归龙荟丸去麝四帖而利减与小柴胡去半夏加黄连白芍川芎生姜煎五六帖而安薛立斋治一男子下疳肿痛不消一男子溃而肿痛发热小便秘濇日晡或热一小儿肿痛诸药不应俱以小柴胡汤吞芦荟丸数服而愈一小儿十五嵗患前症襍用消毒之药虚症悉具二年余矣询之乃禀受所致用萆薢汤月余诸症渐愈又用补隂八珍汤补中益气汤而瘥一男子阳事肿痛小便如淋自汗甚苦时或尿血少许尺脉洪数按之则濇先用清心莲子饮加牛膝山栀黄柏知母柴胡数剂更以滋肾丸一剂而痊玉机微义曰如自汗小便少不可以药利之既已自汗则津液外亡小便自少若再利之则营卫枯竭无以制火而烦热愈甚当俟热退汗止小便自行也兼此症乃阳明经病大忌利小便张景岳治一少年因偶触秽毒遽患下疳始溃龟茎敷治不効旋从马口延入尿管以渐而深直至肛门逐节肿痛形如鱼骨毎过夜则脓结马口胀不得出润而通之则先脓后尿敷洗皆不能及张尝遇一山叟𫝊得槐花蘂方因以治之不十日茎根渐愈半月后自内逹外退至马口而痊后疮湿尚未浄复与五加皮饮十余剂而愈向传方者曰此方善治滛疮热毒悉从小便泄去且服此者可免终身疮毒后患然犹有解毒竒验则在发疮之时但见通身忽有云片红斑数日而没者即皆疮毒应发之处疮毒已解疮形犹见是其验也张初未之信及此人疮发之时疮固不多而通身红斑果见凡两日而消立斋治州守姜节甫患下疳脓水淋漓作渴吐痰午前恶寒午后发热曰午前恶寒属阳气虚弱午后发热属隂血不足不信反服二陈知柏之类饮食益少大便不实又日晡热渴小腹重坠患虚焮肿恪用四物知柏之类饮食不思此脾气虚而下陷先用补中益气汤调养脾胃以升阳气诸症渐愈又用六味丸滋补肾水以生肝血而痊一男子患此肿硬焮痛寒热先以人参败毒散二剂而止更以小柴胡汤加黄连青皮治之而愈一男子溃而肿痛小便赤濇以加减龙胆泻肝汤加青皮黄连二剂少愈又以小柴胡汤加知柏当归茯苓数剂愈一男子因劳茎窍作痒时出白物发热口干以清心莲子饮治之而安一男子溃而肿痛发热日晡尤甚以小柴胡汤加黄连知母当归而愈一男子已愈惟茎中一块不散以小柴胡汤加青皮荆防服之更以荆防牛膝首乌滑石甘草各五钱煎汤熏洗各数剂而消一男子隂茎或肿或作痛挺纵不收一男子茎中作痛筋急缩或作痒白物如精随溺而下此筋疝也并用龙胆泻肝汤治之皆愈张子和曰遗溺闭癃隂痿浮痺精滑白滛皆男子之疝也不可妄归之肾冷若血涸不月月罢腰膝上热足躄嗌干癃闭少腹有块或定或移前隂突出后隂痔核皆女子之疝也但女子不谓之疝而谓之煅一男子下部生疳诸药不应延及遍身突肿状似翻花筋牵骨痛至夜尤甚此肝肾二经湿热所致先以导水丸五服次以龙胆泻肝汤数剂再与除湿健脾之药外帖神异膏吸其脓隔蒜炙拔其脓而愈若表实者以荆防败毒散里实者以内疎黄连汤表里俱实者防风通圣散表里俱虚者八珍汤气虚者四君子汤血虚者四物汤俱加兼症之药治之并愈若服轻粉等药反收毒于内以致迭发㮣服防风通圣散气血愈虚因而不治者多矣缪仲淳治数友下疳用黄柏官粉腻粉杏仁珠末氷片敷之无不愈者后去腻粉杏仁加黄芩更以小大蓟地骨皮汤洗净敷之効更良仲淳治下疳极秘神方鲜小蓟鲜地骨皮各五两煎浓汁浸之不三四日即愈一切极痛者屡用神効立斋治一老人患疳小便淋漓脉细体倦此气虚兼湿热也用清心莲子饮及补中益气汤治之而愈又一弱人抝中作痛小便淋沥此因火燥下焦无血气不能降而渗泄之令不行用四物汤加黄柏知母茯苓牛膝木通十余贴痛止便利先君气短抝中若疮小便不通制四物汤加参茋煎吞滋肾丸而愈盖前症以虚为本以病为末益其本则末自去设若不固元气専攻其病害滋深矣王锦衣年逾四十素有淋患疳疮焮痛倦怠用小柴胡汤加黄连黄柏青皮当归而愈梅疮李时珍曰今医家有搜风解毒汤治杨梅疮不犯轻粉病深者月余浅者半月即愈服轻粉药筋骨挛痛瘫痪不能动履者服之亦効其方用土茯苓一两苡仁金银花防风木𤓰木通白藓皮各五分皂荚子四分气虚加人参七分血虚加当归七分水二大椀煎饮一日三服忌饮茶及牛羊鸡鹅鱼肉烧酒法面房劳盖秘方也县中陈某家有使女生广疮求医于方上道人其方只用干荷叶一味煎浓汤当茶日逐饮之尽量而止不过六七日即愈亲试验甚又一当县甲首者生广疮𫝊方上人方用麦母子草根捣汁和好酒同服即愈其草须取竹中无露水者为上冯楚瞻治张姓人曽患梅疮清凉解毒而愈未㡬忽头颅面颊鼻柱牙牀疼痛不堪饮食难进谓余毒为害复用清凉觧毒渐至饮食俱废坐卧不能精神疲困六脉微弱冯曰果属阳毒脉宜洪大此为寒凉久服致隂阳失职耳即恶疮初发亦由精血元阳亏损斯隂寒凝沍之气得以乗之乃与大剂熟地麦冬白术牛膝五味附子兼八味丸并服半月全愈孙文垣治吴东星疟止腰痛白浊咳𠻳肌肉大消百治不应痛剧欲死脉之左弦细右滑大俱六至口渴眼赤知其昔患梅疮余毒尚伏经络因疟后气血不足旧毒感动故痛而暴也以当归白芍甘草牛膝钩藤苡仁木通白藓皮用土茯苓四两煎汤煎药服下痛止𠻳除脉缓其半数帖大効精神渐复冬至日乘酒纵慾次日腰如束縳足面疼右眼赤小水短足底有火从两胯冲上痛不可言再以归芍钩藤甘草牛膝苡仁红花生地黄柏三日症畧减适大雪寒甚有女医因其大便燥结一日夜进元明粉一两五钱后大去而腰痛愈勐两足挛缩气息奄奄面青燥六脉俱伏痛使然也知服元明粉所致曰症虽热但病在经络筋骨间徒泻肠胃无益也足挛腰痛者由天气寒极经络凝濇法当散寒邪之标使痛定然后治本乃用桂心杜仲炙草苍术破故纸五加皮二剂痛定四肢柔和饮食始进嘱曰疾在经络俟春和始可除之勿亟也不信更服滋隂降火之剂两月无功再求治乃以煨肾散进大泻五六度四肢皆冷咸以为泻之非也曰病从此减矣夫何忧再进理脾药数帖神气遂转腰胯柔和渐能步履乃以威灵仙末二钱入猪腰内煨食之又泻一二度审其梅毒湿热已清改用苡仁当归生熟地白芍牛膝黄柏丹参龟版调理全安朱懐竹壮年客外不谨患杨梅疮恐人知之欲归乃求速愈用药熏洗不瘳又用药末㸃之日服煎药三帖治两月毒且入内下则肛脱疮满如蕈上则肺壅喘盛胸胀不能仰卧内热恶寒谵语隂囊疙瘩肿痛两足疮延肿大脉之俱洪大而数曰病重甚幸壮年犹可治第胸中有瘀血毒物俟出后乃可与药否则反用致疑另延医果大发喘𠻳吐紫黒血块如脓者椀许腥秽不可近此熏药迫毒入肺瘀壅肺窍故喘𠻳必俟吐尽从而消之斯易为力也乃用丹皮桑白皮白藓皮木通前胡枳殻桔梗甘草杏仁苡仁葶苈服后大便急重二十余次所下黒紫脓血甚多喘咳稍定红痰稍淡二三剂能卧改用白芍当归白藓皮贝母黄连银花皂角苡仁麦冬木通二帖足疮肿渐消隂囊出脓血二椀许两尺已不洪大前方加丹参又二帖囊结疤三日后落下厚可半寸洞见两丸系一光薄白胞用红粉霜加生肌药敷之日三次脓水干再以人参归芍白芷甘草白藓皮皂角苡仁首乌调理一月悉愈令日用土茯苓猪肉各半斤同煮烂入酱盐如常食之汤当茶饮遂瘳次年生女谭公亮患结毒医用五寳丹饵之三年不効仲淳云五寳丹非完方也无红铅灵柴不能奏功时无红铅姑以松脂铅粉麻油调敷应手而灭公亮先用乔伯珪所赠乳香膏止痛生肌甚㨗反用此二味功効弥良乃知方药中不在珍贵之剂也陆养愚治朱少川因感冒寒热咳𠻳筋骨疼痛服发㪚药寒热已除而疼痛咳𠻳不止或以羌活治痛杏仁治𠻳不効又以其渔色必隂虚投六味月余反口渴异常身热疼痛益甚脉之沉细弦数而有力因问其曽患梅疮否答曰已过矣曰此症正其遗毒也疼痛者毒在经络骨髓也咳𠻳口渴者毒火上弦也用养血觧毒之剂倍土茯苓数剂而减十剂全愈薛立斋治一男子遍身皆患梅疮左手脉浮而数以荆防败毒散治之表症乃退以仙方活命饮六剂疮渐愈兼饮萆薢汤月余而愈一男子患下疳诸药不应延及遍身突肿状如翻花筋挛骨痛至夜尤甚此肝肾二经湿热所致先以导水丸五服次以龙胆泻肝汤数剂再与除湿健脾之药外贴神异膏吸其脓隔蒜炙㧞其毒而愈一童子外肾患之延及小腹数枚作痛发热以小柴胡汤吞芦荟丸更贴神异膏月余而安一儒者患前症先外肾作痒出水后隂囊股内小腹脇臂发小㿔或干或脓窠误服袪风等药肢体倦怠恶寒发热饮食渐减大便不实脉见浮弦两尺浮数此肾水虚热肝木乗脾土也用六味地黄丸补中益气汤为主佐以换肌消毒散而愈一人患此服攻毒等药患处凸而色赤作痛肢体倦怠恶寒发热脉浮而虚此元气复伤而邪气实也用补中益气汤二剂而愈进士刘华甫患之数月用轻粉朱砂等药头面背臀各结一块二寸许溃而形气消弱寒热口干舌燥唇裂小便淋沥痰涎上涌饮食少思此脾胃伤诸脏弱而虚火动也先用六君子汤二十余剂又用补中益气汤加山药山茰麦冬五味服之胃气复而诸症愈惟小便未清痰涎未止用加减八味丸而痊一男子患杨梅疮后两腿一臂各溃二寸许一穴脓水淋漓少食无睡久而不愈以八珍汤加枣仁茯神服之毎日以蒜捣涂患处炙良久随贴膏药数日稍可却用豆豉饼炙之更服十全大补汤而愈一妇人患之皆愈惟两腿两臁各烂一块如掌兼筋挛骨痛三年不愈诸药无効日晡热甚饮食少思以萆薢汤兼逍遥散倍用茯苓白术数剂热止食进贴神异膏更服八珍汤加牛膝杜仲木𤓰三十余剂而痊一妇人患此燃轻粉药于被中熏之致遍身皮塌脓水淋漓不能起居以滑石黄柏菉豆粉末等药铺席上令可卧更服神功托里散月余而痊一弥月小儿先于口内患之后延于身上年余不愈以萆薢为末乳汁调服母以白汤调服月余而愈青浦四十二堡一大家娶妾生杨梅疮遍身溃烂临终弃之于野一乞丐收养之数日不死女忽思食肉适有数盗在孟㜑墩祭赛丐者乞肉即与一肩懐归食妇食未尽者悬之树枝为蜈蚣所食毒侵肉中妇食之疮为毒发旬日全愈其色更丽于前丐欲送归妇不许曰我当终身从君矣遂为伉俪生一子丐者日操舟乞食龙潭其妇言笑不苟亦云贤矣立斋治一男子咽间先患及于身服轻粉之剂稍愈已而复发仍服之亦稍愈后大发上腭溃蚀与鼻相通臂腿数枚其状如桃大溃年余不歛神思倦怠饮食少思虚症悉具投以萆薢汤为主以健脾胃之剂兼服之月余而安一妇人患之脸鼻俱蚀筋骨作痛脚面与跟各肿一块三月而溃脓水淋漓半载不歛治以前药亦愈一男子隂茎患之肿痛先以导水丸龙胆泻肝汤各四服少愈再以小柴胡汤加黄柏苍术五十余剂而平一男子隂茎肿溃小便赤色肝脉弦数以小柴胡汤加木通青皮龙胆草四帖又龙胆泻肝汤数帖而痊一妇人焮痛便秘作渴脉沉实以内疎黄连汤二剂里症已退以龙胆泻肝汤数剂顿退间服萆薢汤月余而愈一男子患之发寒热便秘作渴两手脉实以防风通圣散治之而退以荆防败毒散兼龙胆泻肝汤而痊一男子愈后腿肿一块久而溃烂不歛以蒜捣烂敷患处用艾隔蒜炙之更贴神异膏及服黒丸子并托里药两月而愈一男子皆愈但背肿一块甚硬肉色不变年余方溃出水三载不愈气血俱虚饮食少思以六君子汤加当归藿香三十余剂少愈更饮萆薢汤两月余而愈一男子患之势炽兼脾胃气血皆虚亦服前药而痊马铭鞠治李行甫患霉疮误用水银番硗等药搓五心三日间舌烂齿脱喉溃秽气满室吐出腐肉如猪肝色汤水不入腹胀二便不通医皆谢去独用治喉药吹喉痰壅愈甚痛难忍㡬死按其腹不痛虽胀满未坚犹未及心知水银毒入腹未深法宜以铅收之急用黒铅斤余分作百余块加大剂甘桔汤料银花甘草各用四五两水二三十椀锅内浓煎浓取三四椀入汤注中徐灌之任其自流逾时舌渐转动口亦潄净即令恣饮数盏另取查再煎连前浓汁频濯手足次日二便去黒水无算始安方用吹口药及败毒托里药数剂而愈后贾仆有颜孝者亦患霉疮误用水银熏条其症如一行甫即以前法治之次日立起白癜风薛立斋治一男子常咳𠻳腿患白癜风皮肤搔起白屑服消风散之类痒益甚起赤晕各砭出血赤晕开口而痒愈甚服遇仙丹之类成疮出水殊类大麻风咳𠻳吐痰面色皎白时或痿黄此脾肺二经虚热之症先用五味异功散治之虚热稍退又用地黄清肺饮脾气渐清又用八珍汤六味丸而寻愈后又咳𠻳痰喘患处作痒用参苏饮二剂散其风邪又用五味异功散加桔梗补其肺气而痊二年后咳𠻳作渴饮水脉洪大左尺为甚用加减八味丸补肾水而痊一男子素不慎房劳尝患足三隂亏损治愈后两腿腕患紫癜风延于两股作痒各砭出血痒处日甚服消风等药患处微肿延及上体两眼昏濇谓肾脏风先用四生散四服后用易老袪风丸月余用地黄丸两月余而痊后饮食起居失宜肢体色赤服二丸随愈一男子患白癜风过饮或劳役患处色赤作痒服消风散之类顿起赤晕遍身皆痒砭出血服袪风药患处出血恪服遇仙丹患处愈焮元气日虚先用九味芦荟丸九味羌活汤诸症顿愈用加味逍遥散加味四物汤乃痊一妇人患白癜风误以为大麻风服蛇酒等药患处焮肿经水两三月一行曰此肝血伤而内风也误服风药必筋脉拘急不信仍作风治果身起白屑四肢拳挛始信先用八珍汤四剂又用四君子汤二剂月余乃以四君子汤又用八珍汤二剂又月余诸症渐退元气渐复又以四君子汤为主以逍遥散为佐将两月疮靥脱落又月余而愈斑疮唐王琰云比嵗有病天行发斑疮头面及身须臾周匝状如火烧疮皆戴白浆水随快随生不治数日必死治后疮瘢黯一嵗方灭此恶毒之气所为以水煮升麻绵沾洗之苦酒煮弥佳但躁痛不可忍也又云建武中南阳击虏初唿为虏疮诸医参详疗之方取好蜜摩疮上以蜜煎升麻数拭之缪仲淳治顾奉常女臂患紫云风用稀莶苍耳雄黄末之醇漆为丸或疑漆有毒竞沮之然竟以此药收功一妇人患斑症作痒脉浮数以人参败毒散二剂少愈更以消风散四剂而安又用柴胡清肝散而愈一妇人患斑症痒痛大便秘结脉沉实以四物汤加芩连大黄槐花治之而便利用四物二连汤而疮愈一妇人患斑作痒脉浮以消风散四剂而愈一妇人患斑作痒脉浮数以人参败毒散二剂少愈更以消风散四剂而安一男子患斑色赤紫焮痛发热喜冷脉沉实以防风通圣散一剂顿退又以荆防败毒散加芩连四剂而愈举人陆世明㑹试途中劳役胸患斑焮赤作痛头痛发热形倦少食大便或溏或结小便赤濇此劳伤元气而气火内动投补中益气汤一剂顿退再剂而痊又数剂而平复一室女年十四天癸未至身发赤斑痒痛左关脉弦数此因肝火血热以小柴胡汤加山栀生地丹皮治之而愈若因怒而致者亦宜治以前药一男子面起赤晕时或发肿臂手亦然搔起白屑服疠风药内热体倦脉大而虚此因元气虚而隂血复伤用六味丸补中益气汤而愈一妇人身如丹毒搔破如疠热渴头晕日晡益甚此属肝经风热血燥用加味逍遥散而愈一妇人身如丹毒搔破淋漓热渴头晕日晡益甚用逍遥散加炒山栀陈皮而愈又用八珍柴胡山栀丹皮而痊一妇人患前症误服大麻风药破而出水烦渴头晕诚类风症六脉洪数心肝脾为甚曰风自火出此因怒动肝火血燥而生风耳非真风症也与逍遥散六味丸以清肝火滋脾血生肾水而痊一妇人患前症掻破久不愈食少体倦此肝脾亏损隂虚发热也先用补中益气汤加川芎炒栀元气渐复更以逍遥散而疮愈一妇人患赤逰风晡热痒甚用清肝养血之剂不信乃服大麻风药臂痛筋挛又服化痰顺气之剂四肢痿弱又一妇患前症数服风药煎汤泡洗以致腹胀并殁一女子月经先期先发赤晕微肿作痒若遇气恼赤痒益甚服袪风之药患处更肿砭出紫血甚多其痒愈作谓肝火血燥风药复伤血而为患也先用加味逍遥散清肝火益肝血赤痒少止用地黄丸滋肾水生肝木各五十余贴而痊后因恼怒经水不止发热作渴患处赤痒先用加味小柴胡汤二剂诸症顿止又用加味逍遥散而安天泡疮薛立斋治一儒者患天泡色焮赤作痛大便秘而不实服袪风败毒等药舌痛口干脉浮而数此邪气去而隂虚所致用六味丸料加山栀当归四剂脉症顿退又用八珍汤加山栀丹皮疮色渐白后用四君加归茋而愈一儒者患之误服袪风消毒之药复伤元气因劳役过度内热口干齿龈作痛右关脉洪数而虚此脾胃受伤而火动用清胃散之类而愈一儒者患之或成粒或成片或出水脾肺脉俱洪数此风邪所伤先用荆防败毒散加萆薢钩藤数剂渐愈但口干内热用四物加山栀钩藤银花甘草节而愈后遍身搔痒内热口干佐以六味丸而瘥一商人毎劳役饮酒后则遍身生疮服袪风败毒之剂面目胸背臂脇结一块如桃栗凹凸痒痛脓水淋漓气血虚甚寒热往来作渴痰涌此湿热壅盛元气虚而不能愈也外敷当归膏内服补隂八珍加萆薢五钱并换肌消毒散加干葛钩藤各一钱二十余剂诸症渐退仍以前药为主佐以调理之剂两月余气血复而疮愈一男子焮肿痛发热服袪风清热药愈炽诊其脉沉实乃邪在内也用防风通圣散一剂顿愈又荆防败毒散二剂而安夫此症虽属风热当审在表里治无误矣一小儿患此焮痛发热脉浮数挑去毒水以黄柏滑石末敷之更饮荆防败毒散二剂而愈一小儿焮赤发热以黄柏滑石末敷之饮大连翘汤二剂少愈更以金银花散而痊毛阁老孙年十余嵗背侧患水泡疮数颗发热脉数此肺胃经风热所致名曰天泡疮遂以荆防败毒散加芩连服之外去毒水以金黄散敷之又四剂而愈杨文魁腹患此症及腰背焮痛饮冷脉数按之愈大乃表里俱实也以防风通圣散一剂更敷金黄散势减大半再以荆防败毒散二剂而痊续名医类案卷五十八续名医类案卷五十九钦定四库全书续名医类案卷五十九钱塘魏之琇撰跌扑一字散治一切打扑伤损筋骨折宗子赵叔恭名公寅以善铁锤着名其父宰嵊县日因与族人聚饮超化寺醉酒坠悬崖之下亟视之昏不醒人手臂已折舁得此二药治之遂愈其后运锤如故叔恭尝知大宁监云韩希道知府𫝊五灵脂没药川乌头草乌头地龙乳香麝香白胶香右为细末毎服一字温酒调下丸如梧桐子大加减自少至多服之亦可若腰已上损食后服腰已下损食前服觉麻为验未麻加药麻甚即减福州长乐县一盗囚被笞捶身无全肤以情告狱吏求买胡孙姜烂研取汁以酒煎或调服留滓以傅疮不数日平复如故濠梁灵泉寺僧传治打扑伤损用半两古文钱不拘多少以鐡线贯之用铁匣盛以炭火煅通红盌盛好酒米醋各半升铁钳开匣取钱于酒醋中淬再煅再淬候苏落尽如酒醋少再添候钱淬尽澄去酒醋以温水淘洗如此三次淘洗数多尤妙火毒不尽令人患哑既净焙干研极细入乳香没药水蛵等分同为细末毎服半字或一字生姜自然汁先调药次用温酒浸平服若不伤折即时呕出若损折则药径下纒缴如金丝如弓上之筋神騐初服忌酒三日刘谅县尉传王丞相在东府时施一接骨药云用半两钱极有效验恐即是此方也治打扑损肿痛不止用生姜自然汁米醋牛皮胶同熬溶入马屁勃末不拘多少搅匀如膏药以纸花摊傅肿处痛即止以多傅为妙绍兴倅㕔二人毎用之得効南台掾梁彦思使闽而足不能履医以风论或以脚气治经年不瘳项彦章诊之六脉仅微数而他无所病即探患处乃骨出不入肯綮耳施以按摩即愈南台治书某公因趋走足失履而伤腕骨掌反于后者六閲月矣衆医不能治公知抱一翁精按摩曰幸予治也翁令壮士更相摩从辰至申而筋肉尽腐遂引其掌以揉之觉啑啑然有声药以两月其足如常时瘀血腹痛立斋曰予于壬申年被重车碾伤闷瞀良久复甦胸满如筑气息不通随饮热童便一椀胸寛气利惟小腹作痛吾乡徐银台东濠先生与复元活血汤一剂便血数升许痛肿悉退更服养气血药而痊大凡损伤不问壮弱及有无瘀血停积俱宜服热童便以酒佐之推陈致新其功甚大若脇胀或作痛或发热烦躁口干喜冷惟饮热童便一瓯胜服他药不动脏腑不伤气血万无一失尝询诸营操军常有坠马伤者何以愈之俱曰惟服热童便即愈此其屡试之验亦明矣戊辰年公事居庸关见覆车被伤者七人仆地呻吟一人未苏俱令以热童便灌之皆得无事又凡肿或伤损者以葱捣烂热罨之尤妙治一人仲秋夜归坠马腹内作痛饮酒数杯翌早大便自下瘀血即安此元气充实挟酒势而行散也一男子跌伤腹痛作渴食梨子二枚益甚大便不通血欲逆上用当归承气汤加桃仁瘀血下而瘥此因元气不足瘀血得寒而凝聚也故产妇金疮不宜食此一男子失足坠梯腹停瘀血用大黄等药其血不下更加胸膈胀痛喘促短气用肉桂木香末各二钱温酒调服即下黒血及前所服之药而苏此因寒药凝滞而不行故用辛温之剂散之一老人坠马腹作痛以复元通气散用童便调进二服少愈更以四物汤加柴胡桃仁红花四剂而安一男子坠马肠作痛以桃仁承气汤加苏木红花下之顿愈更以四物汤加花粉柴胡二剂而愈脾伤腹痛陈侍御坠马腿痛作呕服下药一剂胸腹胀痛按之即止惟倦怠少气诊其脉细而濇曰非瘀血也乃痛伤气血复因药损脾气而然耳投养脾胃生气血之药而愈血虚脇胀李进士季夏伤手出血不止发热作渴两脇作胀按之即止此血虚也用八珍加软柴胡花粉治之而愈更用养气血之药调理而痊血瘀脇胀孙文恒治桂亭兄壮年原有湿热痰积年逾艾偶坠轿跌伤背脇外敷内攻而愈越十五年左脇痛手不可近左脉弦数坚劲搏指小腹赤痛知为旧瘀及痰积作祟以青皮赤芍黄连当归尾各一钱桃仁钱半大黄二钱滑石三钱临服调元明粉一钱服下吐痰椀余大便仅行一次左胯及腿膝皆痛卧不安小腹痛甚此瘀血欲行而未能也再与前方加减便三次皆沉香色稠黏瘀物腹痛除胯痛仍在再与加减便行四次所下紫黒如筋膜者甚伙诸症悉减因食鸡汤牛肉腹痛后重此余积未尽欲再下之恐年髙不任曰药力已到积已动行而后补庻无反顾之忧仍以前药去大黄调元明粉下二次瘀物如前之半诸痛俱平用人参白芍甘草陈皮山查桂心当归半夏调理半月而愈一男子跌仆皮肤不破两脇作胀发热口干自汗类风症令先饮童便一瓯烦渴顿止随进复元活血汤倍用柴胡青皮一剂胀痛悉愈再剂而安发明经云凡从髙坠下恶血流于内不分十二经络圣人俱作风中肝经留于脇下以中风疗之血者皆肝之所主恶血必归于肝不问何经之伤必留于脇下盖肝主血故也痛甚则必有自汗但人汗出皆为风症诸痛皆属于肝木况败血凝滞从其所属入于肝也从髙坠下逆其所行之血气非肝而何以破血行经药治之一男子坠马两脇作痛以复元活血汤二剂顿止更以小柴胡加当归桃仁二剂而安血虚烦躁吴给事坠马伤首出血过多发热烦躁肉瞤筋惕或欲投破伤风药曰此血虚火动所致当峻补其血为善遂用圣愈汤二剂即安又养气血而瘥一男子损臂出血过多又下之致烦热不止瘀肉不腐以圣愈汤四剂少安以八珍汤加五味麦冬而安更以六君子汤加芎归黄茋数剂而溃又二十余剂而歛大抵此症须分所患轻重有无瘀血及元气虚实不可㮣下盖恐有伤气血难以溃歛常治先以童便和酒饮之或加红花苏木其功甚㨗若㮣用攻利之剂鲜有不误凡疮愈之迟速在血气之虚实故也亡血出汗张进士季秋坠马亡血过多出汗烦躁翌日其汗自止热躁益甚口噤手颤此隂血虚阳火乗之而汗出为寒气收歛腠理故汗不得出火不得泄怫欝内甚而益増他症也及用四物加柴胡黄芩山栀四剂少止又用四物参茋软柴胡五味麦冬治之而痊亡血昏愦一妇人孟冬伤足亡血头汗内热作渴短气烦躁不时昏愦其脉洪大按之微弱此隂血虚于下孤阳炎于上故发厥而头出汗也以四物合小柴胡汤一剂汗即止以四物去川芎加参蓍麦冬五味炙草少用肉桂四剂诸症悉去又三十余剂血气复而愈一男子孟夏折腿出血过多其初眩晕眼花后则昏愦此隂血伤损阳火炽甚制金不能平木木旺生风所致急灌童便更用人参当归各五钱荆芥川芎柴胡白芍白术各二钱山栀黄芩桔梗各一钱甘草五分服之随爽又用四物参蓍各三钱生地柴胡各一钱四剂烦躁悉去湿痰作痛大宗伯沈立斋孟冬闪腰作痛胸间痰气不利以枳殻青皮柴胡升麻木香茴香当归川芎赤芍神曲红花四剂而瘥但饮食不甘微有潮热以参蓍白术陈皮白芍各一钱归身二钱川芎八钱软柴胡地骨皮炙草各五分十余剂而康刘尚寳体臂闪作痛服透骨丹反致肢节俱痛下体益甚以二陈南星羌活防风牛膝木𤓰苍术黄芩黄柏治之身痛遂安以前药再加归尾赤芍桔梗治之而痊郑吏部素有湿痰孟冬坠马服辛热破血之药遍身作痛发热口干脉大而滑此热剂激动痰火为患耳治以清燥汤去人参当归黄茋加黄芩山栀半夏黄柏热痛顿去患处少愈更用二陈羌活桔梗苍术黄柏姜制生地当归遂痊肝火作痛杨司天骨已入络患处仍痛服药不应肝脉洪大而急此肝火盛而作痛也用小柴胡汤加山栀黄连二剂痛止用四物山栀知柏调理而康血虚作痛一妇人磕臂出血骨痛热渴烦闷头晕日晡益甚此隂虚内热之症用八珍加丹皮麦冬五味骨碎补肉桂及地黄丸治之疮愈却去桂加牛膝续断二十余剂而悉愈骨伤作痛一小儿足伤作痛肉色不变伤在骨也频用炒葱熨之五更用和血定痛丸日间用健脾胃生气血之剂数日后服地黄丸三月余而瘥一小儿臂骨出络接入肿痛发热服流气等药益甚饮食少思以葱熨之其痛即止以六君黄茋柴胡桔梗续断骨碎补治之饮食进而肿痛消又用补中益气加麦冬五味治之气血和而热退愈矣气虚血滞戴给事坠马腿肿痛而色黯食少倦怠此元气虚弱不能运散瘀血而然耳遂用补中益气去升麻柴胡加木𤓰茯苓白芍白术治之而痊气虚不溃少宗伯刘五清臁伤一块微痛少食用六君子汤倍加当归黄蓍其痛渐止月余瘀血内涸而不溃彼以为痊此阳气虚极须用调补不从至来春头晕痰涎壅塞服清气化痰病势愈盛脉洪大而微细欲以参茋归术附子之类补之不信至秋初旬因怒昏愦而厥气虚壅肿一妇人肿臂腕肿大已三月手臂日细肌痩恶寒食少短气脉息微细此气血两虚也遂投补中益气加肉桂引诸药以行至臂再加贝母香附以觧久病之欝间服和血定痛丸以葱熨之肿消二三因怒患处仍胀胸膈两脇微痛以前汤更加木香山栀半夏桔梗服之少可复因惊不寐少食盗汗以归脾汤加五味麦冬二十余剂而安肿消三四手臂渐肥但经水过期而少此心脾之血未充足而然也乃用八珍加五味麦冬丹皮逺志香附贝母桔梗四十余剂诸症悉愈后因怒发热谵语经水如涌此怒动肝火以小柴胡汤加生地二钱一剂遂止以四物加柴胡调理而康州守陈克明子闪右臂腕肿痛肉色不变久服流气等药加寒热少食舌干作渴曰伤损等症肿不消色不变此由气虚而不能运当助脾胃壮气血为主遂如法治之不二月形气渐充肿热渐消半载诸症悉退体臂如常一小儿闪腿腕壅肿形气怯弱欲治以补气血为主佐以行散之剂不信乃内服流气饮外敷寒凉药加寒热体倦日夜发热脉息洪大气血虚极也治之无功后肉溃沥尽气血而亡瘀血肿痛一男子闪伤右腿壅肿作痛谓急砭去滞血以补元气庶无后患不信乃外敷大黄等药内服流气饮后涌出秽脓椀许其脓不止乃复请治视其腿细而脉大作渴发热辞不治后果殁牕友王汝道环跳穴处闪伤瘀血肿痛发热作渴遂砭去瘀血知其下焦素有虚火用八珍加知柏牛膝骨碎补四剂顿止用十全大补少加黄柏麦冬五味三十余剂而愈筋伤壅肿李考功子十四嵗脚腕闪伤肿而色夭日出清脓少许肝脉微濇此肝经受伤气血虚而不能溃难消之症也急止克伐之剂不信乃襍用流气等药后果出烂筋而死肺火衂血张地官坠马伤腿服草乌等药致衂血咳𠻳臂痛目黄口渴齿痛小便短少此因燥剂伤肺与大肠而致用生地黄芩连知柏山栀山药甘草以润肺燥而生肾水小便顿长诸症并止以山药五味麦冬参蓍芎归知柏黄芩炙草以滋隂血养元气而疮歛肝火出血俞进士折腿骨已接三月尚发热出汗不止诸般医治不应左关脉洪数此肝火炽甚血得热而妄行也遂投小柴胡汤加山栀白芍生地防风血止热退又用八珍五味麦冬治之疮口即愈田宗伯姪仲秋因怒跌仆遍身作痛发热衂血肝脉弦洪曰久衂脉弦洪乃肝火盛而制金也至春则肝木茂盛而自焚或戕贼脾土非易治之症当滋肾水以生肝木益脾土以生肺金乃杂用泻肝火等剂殁于仲春之月一妇人因怒仆地伤面出血痰盛昏愦牙闗𦂳急曰此怒动肝火气逆拂欝神明昏冒而卒倒也两手脉洪大而无伦次以小柴胡汤加黄连山栀芎归橘红茯苓姜汁而甦胃火作呕一膏粱之人跌腿青肿作痛服辛热之药反发热作喘患处益痛口干唇渴此膏粱之人内多积热更服辛热之剂益其胃火而使然也频饮童便以清胃散加山栀黄芩甘草治之顿止患处以葱熨之肿即消散隂虚作喘举人杜克宏坠马服下血药反作喘日晡益甚此血虚所致耳非瘀血为患遂以四物加参蓍五味麦冬治之其喘顿止又用补中益气加五味麦冬而愈此症果系瘀血蒸熏于肺而喘宜活血行血亦不可下若面黒胸胀或膈痛作喘当用人参一两苏木二两作一剂水煎急服缓则不治产妇多有此疾隂虚发热杨进士伤手指焮痛发热服寒凉之药致饮食顿减患处不溃用托里养血之药食进而溃后因劳毎日晡发热此隂虚而内热也以四物软柴胡地骨皮乃退更用养血气之药而疮歛气血虚热一男子坠马腹有瘀血服药下之致发热盗汗自汗脉浮濇以为重剂过伤气血所致投以十全大补汤益甚时或谵语此药力未及而然也以前药加炮附子五分服之即睡觉来顿安再剂而痊阳气脱陷梁阁老姪跌伤腿外敷大黄等药内服破血之剂遂致内溃为针出秽脓三椀许虚症悉具用大补之剂两月余稍能步履因劳心手撒眼闭汗出如水或欲用袪风之剂曰此气血尚未充足而然也急以艾炒热频熨肚脐并气海穴处以人参四两炮附子五钱煎灌良久臂少动又灌一剂眼开能言但气不能接续乃以参蓍归术四味共一斤附子五钱水煎徐徐服之元气渐复饮食已进乃去附子服之而疮愈胆经血少一女子年十七闪右臂微肿作痛寅申时发热决其胆经血虚火盛经水果先期而至先以四物合小柴胡汤四剂热退更以加味四物汤加香附地骨皮山栀各五分芩连炙草各二分二十余剂其肿亦消乃去黄连山栀又五十余剂经水调而元气充矣肾经虚怯儒者王清之跌腰作痛用定痛等药不愈气血日衰面耳黧色曰腰为肾之府虽曰闪伤实肾经虚弱所致遂用杜仲补骨脂五味山茰苁蓉山药空心服又以六君当归白术神麴各二钱食后服不月而瘥一三嵗儿闪腰作痛服流气等药半载不愈此禀肾气不足不治之症也后果殁痛伤胃呕一妇人伤指手背俱肿微呕少食彼以为毒气内攻诊其脉沉细此痛伤胃气所致也遂刺出脓椀许先以六君子藿香当归而食进继以八珍黄茋白芷桔梗月余而愈气遏肉死一男子修伤足指色黒不痛而欲脱此因阳气虚不能运逹于患处也急去之速服补剂以壮元气否则死肉延足必不救矣不信果黒烂上胫而死一女子数嵗严寒上京两足受冻不仁用汤泡溃至春十指俱烂牵连未落先用托里之剂助其阳气自溃脱得保其生此因寒邪遏絶运气不至又加热汤泡溃故死而不痛也尝见人严寒而出冻伤其耳不知痛痒若以手触之其耳即落当以暖处良久或热手慰之无恙若以火烘汤泡其耳即死至春必溃脱落矣北方寒气损人若此可不察之凉药遏经云间曹子容为室人中风灌药误咬去指半节焮痛寒热外敷大黄等药内服清热攻毒患处不痛不溃脓清寒热愈甚此因凉药遏絶隧道而然也遂敷玉龙膏以散寒气更服六君子汤以壮脾胃数日后患处微痛肿处渐消此阳气运逹患处也果出稠脓不数日半指溃脱更服托里药而歛上舍王天爵伤足焮肿内热作渴外敷内服皆寒凉败毒患处益肿而不溃且恶寒少食欲作呕吐此气血俱虚又因寒药凝结坠道损伤胃气以致前症耳遂用香砂六君子芎归炮姜外症悉退惟体倦晡热饮食不甘以补中益气汤加地骨皮五味麦冬治之而愈州守王廷用伤指即用帛褁之瘀血内溃焮肿至手谓宜觧患处以出瘀血更用推陈致新之剂不信乃敷凉药痛虽少止次日复作又敷之数日后手心背俱溃出瘀秽脓水尚服败毒之剂气血益虚色黯脓清饮食少思仍请治投以壮脾胃气血之剂由是脓水渐稠而愈钱国賔曰甲子春余舟泊清江浦时征辽官兵沙船两岸打闸水急索断头目王元跌倒头向地脚朝天正对石椿脑盖骨圆圆如钟大竟离头坠地去人丈许衆兵围㸔余见而唿曰某知接骨今病者破脑魂魄惊散怕人不敢归窍汝等在此此人立死矣且暂散诊其脉洪浮脑骨虽坠脑膜未破可救先安脑骨急取舟中接骨药散于周围内用四物汤加桃仁大黄各一钱红花五分恐血攻心移病者于无风之室令倚勿睡睡则血上至半日始甦醒次日饮食日日与接骨药一服十日而痊接骨神方土鼈虫四十九个酒炙黄暴死人骨一两螃蠏煅黄五钱象虱十个半两钱十个煅红醋淬取末自然铜三钱煅红醋淬乳香没药各三钱木香二钱麝香五分为末再服七分热酒调下照量加酒以行药力服后骨中自响轻者数服重者十余服接骨如故续名医类案卷五十九续名医类案卷六十钦定四库全书续名医类案卷六十钱塘魏之琇撰杖疮张子和治一男子被杖疮痛焮发毒气入里惊涎堵塞牙噤不开粥药不下前后月余百治无功甘分于死先以三圣散吐青疮惊涎约半大缶次以利膈丸百余粒下臭恶燥粪又一大缶复煎通圣散数钱热服之更以酸辣葱醋汤发其汗斯湏汗吐交出其人活矣此法可以救寃人郑金曜有杖丹一方用水蛭为末和朴硝少许以水调傅疮上屡施于人良验崇祯庚辰黄公石斋解公石㠶叶公润山被杖士夫皆谋蚺蛇胆愚谓此大寒令人絶嗣不如三七无名异地龙蜡丸酒服则杖不知痛如不即得则白蜡一两䗪虫一枚酒服亦妙壬午则熊公鱼山姜公卿墅复以直言拜杖矣智急白如须用之中州集曰贞祐中髙琪柄国士夫被箠辱医家以酒下地龙散投以蜡丸则受杖失痛范中歌曰嚼蜡谁知味最长一杯夘酒地龙香年来纸价长安贵不重新诗重药方偶书及此为之一叹痕痏青肿用菜菔烂罨之即消或用菉豆粉调敷薛立斋治文刑部用晦伏阙谏南巡受杖瘀血已散壊肉不溃用托里之药稍溃而脓清此血气虚也非大剂参蓍不能补文君亦善医以为恐腹满强之饮食稍思遂加大补剂饮食日进肉溃脓稠而愈尝治江翰林姚王郑三吏部李姜陈三礼部南吴二刑部皆与文同事者先散其瘀血渐用排脓托里之药俱愈夫叫号则伤气痛忍则伤血此气血之虗明矣况脾主肌肉脾气受伤饮食必减血一氷则肌肉不旺故必理脾脾健肉自生若非参术归蓍之类培飬脾土则肌肉何由而生然又须分病人虗实及有无瘀血停积盖打扑坠堕皮肉不破肚腹作痛者必有瘀血在内宜以复元活血汤攻之老弱者四物汤加红花桃仁穿山甲补而行之若血去多而烦躁此血虗也名曰亡血以独参汤补之有损伤稍轻别无瘀血等症但疼痛不止者惟和血气调经脉其痛自止更以飬气血健脾胃无有不效亦有痛伤胃气作呕或不饮食者以四君子汤加藿香砂仁当归治之若有瘀血不先消散而加补剂则成实实之祸没无瘀血而妄行攻利则致虗虗之祸夏鳯北京人因杖疮臀膝通溃脓瘀未出时发昏愦此脓毒内作而然也急与开之昏愦愈盛此虗也以八珍汤一服少可数服死肉自腐顿取之令用猪蹄汤洗净以神效当归膏涂贴再以十全大补汤两月而愈若更投破血之剂则危矣大抵杖疮一症皆瘀血为患治疗浅者砭之深者针之更以活血流气药和之内溃者开之有腐肉取之以壮胃生血药托之可保无虞有伤筋骨而作痛者以没药降圣丹治之若牙闗𦂳急或腰背反张者以玉真散治之并效杖疮血脱烦躁薛立斋治一人两脇胀闷欲欬不欬口觉血腥遍身臀腿胀痛倦怠不食烦渴脉大此血脱烦躁也与童便酒及砭患处出死血糜肉甚多忽发热烦躁汗出投以独参汤三剂少止又用补气血清肝火之药数剂饮食少进后用独参汤间服诸症悉退饮食顿加但不能多寐以归脾汤加山巵竹茹四剂而熟睡因劳心遂烦渴自汗脉大无力以当归补血汤二剂而安又以十全大补去川芎加麦冬五味牡丹地骨麻黄根炒浮麦数剂而汗止死肉且溃又二十余剂而新肉生血虚发躁一人烦燥靣赤口干作渴脉洪大按之如无此血虚发躁也以当归补血汤二剂即止后日晡发热更以四物加柴胡牡丹地骨知栢治之热退而疮歛东垣云发热恶寒大渴不止其脉大无力者非白虎汤症此血虚发躁宜用当归补血汤治之裴先生云肌热躁热目赤靣红其脉洪大而虚此血虚也若误服白虎汤轻则危重则毙气虚血热一人头额出汗热渴气短烦躁骨痛瘀肉不溃遂割去之出血服芩连之药益甚其脉洪大而微此气血俱为虚邪火炽盛所致以四物加参蓍术草少用柴胡炒苓二剂头汗䪺止又加麦冬五味肉桂二剂诸症悉退后用参蓍归术炒芍熟地麦冬五味十余剂瘀血溃而脓水稠矣但新肉不生以前药倍用白术而歛瘀血泛注一人瘀血流注腰膂两足俱黒随饮童便酒砭出瘀血糜肉投以小柴胡汤去半夏加山巵芩连骨碎补以清肝火用八珍茯苓以壮脾胃死肉溃而新肉生后疮复溃得静调治年余而痊一人瘀血攻注隂囊溃而成漏脓水清稀所服皆寒凉之剂诊其肝脉短澁余脉浮而无力此肝木受肺金尅制又元气虚不能收歛遂用壮脾胃生气血之方元气少复后终殁于金旺之日瘀血作痛一人肿痛发热作渴汗出此隂血受伤也先砭去恶秽以通壅塞后用四物柴苓山巵丹皮骨碎补以清肝火而愈一人伤处揉散惟肿不消此瘀血在内宜急砭之不从乃以萝卜自然汁调山栀末敷之破处以当膏贴之更服活血之剂而瘥数年后但遇天隂仍作痒痛始知不砭之失一人臀腿黒肿而皮不破但胀痛重坠皆以为内无瘀血惟敷凉药可以止痛诊其尺脉濇而结此因体肥肉厚瘀血畜深刺去即愈否则肉溃有烂筋伤骨之患乃入针四寸漂黒血数升肿痛遂止是日发热恶寒烦渴头痛此气血俱虚而然也以十全大补之剂遂痊肝火作痛一人瘀血肉胀焮痛发热口干作渴饮食不甘四肢倦怠此肝火炽盛脾土受制故患前症喜其禀实年壮第用降火清肝活血之剂而愈肝火忿怒一人患处胀痛悲哀忿怒此厥阳之火为七情激之而然耳遂砭去瘀血以小柴胡汤加山巵黄连桔梗而安后用生肝血飬脾气之药疮溃而歛肝火脇胀一人患处胀痛发热欲呕两脇热胀肝脉洪大此肝火之症也但令饮童便并小柴胡汤加黄连山巵归尾红花诸症果退此症若左闗脉浮而无力以手按其腹及不胀者此血虚而肝胀也当以四物参苓青皮甘草之类治之若左闗脉洪而有力胸脇胀痛者按之亦痛此怒气伤肝之症也以小柴胡芎归青皮白芍桔梗枳殻主之盖此症不必论其受责之轻重问其患处去血之曽否但被人扭按甚重努力恚怒以伤其气血瘀血归肝多致前症甚则胸脇胀满气逆不通或血溢口鼻多致不救肝胆虚症一人愈后口苦腰脇胀痛服补肾行气等药不效按其肝脉浮而无力此属肝胆气虚而然耳用参蓍芎归地黄白术麦冬五味治之而愈血虚腹痛一人杖后服四物桃仁红花大黄等剂以逐瘀血腹反痛更服一剂痛益甚按其腹不痛此血虚也故喜按而不痛宜温补之剂遂以归身白术参蓍炙甘二剂痛即止气虚不溃一人瘀血已去饮食少思死肉不溃又用托里之药脓稍溃而清此血气虚也非大补不可彼不从乃强与大补之剂饮食进而死肉溃但少寐以归脾汤加山巵二剂而寐因劳心烦躁作渴脉浮洪大以当归补血汤二剂而安寒凝不溃一人受刑太重外皮伤破瘀血如注内肉糜烂黯肿上自胸背下至足指昏愦不食随以黒羊皮热贴患处灌以童便酒薄粥更以清肝活血调血健脾之剂神思稍甦始言遍身强痛又用大剂飬血补气之药肿消食进时仲冬瘀血凝结不能溃脓又用大补之剂壮其阳气其脓方熟遂砭去洞见其骨涂以当归膏及服前药百余剂肌肉渐生脾虚不歛一人溃而不歛以内有热毒欲寒凉药此气血俱虚而不能歛耳非归术参蓍之类培飬脾土则肌肉何由而生岂可复用寒凉尅伐消散之药重损气血耶遂用前药而愈血虚筋挛一人腹胀呕吐眩晕用柴胡黄芩山巵紫苏杏仁枳殻桔梗川芎当归赤芍红花桃仁四剂而定后又出血过多昏愦目黒用十全大补等药而苏时肌肉溃烂浓水淋漓筋挛骨痛切其脉浮而濇沈而弱此因气血耗损不能飬筋筋虚不能束骨遂用飬气血之药治之而愈肾虚气逆一人杖疮愈后失于调理头目不清服袪风化痰药反眩晕服牛黄清心丸又肚腹疼痛杖痕肿痒发热作渴饮食不思痰气上升以为杖疮余毒复作诊之左尺脉洪大按之如无此肾经不足不能摄气归源遂用人参黄蓍茯苓陈皮当归川芎熟地山药山茰五味麦冬炙草服之寻愈后因劳热渴头痛倦怠少食用补中益气加麦冬五味而痊温热乘肝一人愈后腿作痛意脓血过多疮虽愈肝经血尚未充乃至湿热乘虚也遂以八珍加牛膝木𤓰苍术黄栢防已炙草以袪湿热飬隂血痛渐止乃去防已黄栢服之遂瘳肝经郁火一人瘀血失砭胀痛头渴纵饮凉童便胀顿止以萝卜细捣涂之血渐散已而患处作痒仍涂之痒止后口干作渴小腹引隂茎作痛小便如淋时出白津此肝经郁火也遂以小柴胡汤加大黄黄连山巵饮之诸症悉退再用飬血药而安夫小腹引隂茎作痛等症徃徃误认为寒症投以热剂则诸窍出血或二便不通以及危殆轻亦损其目矣痛伤胃呕一人痛甚发热呕吐少食胸膈痞满用行气破血之剂益甚口干作渴大便不调患处色黯此痛伤胃气所致遂以四君当归炒芩软柴胡藿香二剂诸症渐愈又用大补之剂溃之而瘳药伤胃呕一人发热焮痛服寒凉药更加口干作渴肚腹亦痛自以为瘀血欲下之按其肚腹不痛脉微细而迟饮食恶寒此凉药伤胃而然也急用六君加白芍当归炮附子各一钱服之前症益甚反加谵语靣赤意其药力未至耳前药再加附子五分服之即睡觉来诸病顿退而安气血不损一人瘀血虽去饮食形气如故但热渴焮痛膈间有痰以小柴胡汤加花粉贝母桔梗山巵二剂少愈又加生地归尾黄芩柴胡山巵花粉而愈凡治百余人其杖后血气不虚者惟此一人耳治者审之行气之非一人服行气之剂胸痞气促食少体倦色黯脓清此形气俱虚之症也先用六君桔梗二剂胸膈气和后用补中益气去升麻加茯苓半夏五味麦冬治之元气渐复而愈若用前剂戕伐元气多致不救下血之非一人去其患处瘀血用四物柴胡红花治之焮痛顿止但寒热口干饮食少思用四物白术茯苓柴胡黄芩花粉四剂寒热即退用六君芎归藿香而饮食进腐肉虽溃脓水清稀以前药倍用参蓍归术茯苓二十余剂腐肉俱溃脓水渐稠悞服下药一钟连㵼四次患处色黯喜其脉不洪数乃以十全大补倍加肉桂麦冬五味数剂肉色红活新肉渐生喜在壮年易于调理又月余而愈否则不救凡杖疮跌扑之症患处如有瘀血止宜砭去服壮元气之药盖其气血已损切不可再用行气下血之药复损脾胃则运气愈难营逹于下而反为败症怯弱者多致夭枉寒药之非一人肿痛敷寒凉之药欲内消瘀血反致臀腿俱冷瘀血併胸腹痞闷急去所敷之药以热童便酒洗患处服六君木香肉桂四剂瘀血解乃刺之更以壮脾胃飬气血得痊盖气血得温则凝寒极生热变化为脓腐溃深大血气既败肌肉无由而生欲望其生难矣不砭之非一人发热烦躁用四物黄芩红花软柴胡山巵花粉烦热已清瘀血深畜欲针出之不从忽牙闗𦂳急患处作痛始针去脓血即安用托里飬血新肉渐长忽患处瘙痒此风热也用祛风消毒之剂而痊不补之非一人臀腿胀痛发热烦躁刺去死血胀痛少寛热躁愈甚此血脱邪火旺而然也急用独参汤补之少愈又以健脾飬气血药治之腐渐溃遂愈大抵此症宜预调补以顾収歛切勿伐其气血不行补益致不能收歛破伤风表症一人仲夏误伤手腰背发张牙関𦂳急脉浮而散此表症也遂用羌活防风汤一剂即解此症若在秋冬腠理致宻之时湏用麻黄之类以发汗此乃暴伤气血不损治法也破伤风里症一人杖处畧破而患痛脉洪大而实此里症也用大芎黄汤一剂大便微行一次悉退若投表药必死宜急分表里虚实而治之庻无误也脓内焮类破伤风一人寒热口干用四物参蓍白术柴胡炒芩麦冬五味四剂少退欲砭去瘀血不从后怔忡不寐饮食少思牙闗牵𦂳头目疼痛恶寒发热此脓内焮也遂砭去之即安以八珍枣仁麦冬五味二十剂前症渐愈又用前药及独参汤瘀肉渐溃后因劳又少寐盗汗以归脾汤麦冬五味逺志而痊后牙闗胀闷靣目焮赤又似破伤风仍以为虚用八珍等药亦安脓溃类破伤风一人腹胀喘促作渴寒热臀腿糜烂与死血相和如皮囊盛煳用童便煎四物桃仁红花柴胡黄芩麦冬花粉服之顿退彼用黒羊皮贴之益甚后砭去脓血甚多气息奄奄唇口微动牙闗𦂳急患处色黯或欲用破伤风药曰此气血虚而变症也用参蓍芎归白术并独参汤人乳元气复而诸症愈乃用十全大补调理而安此症若脓瘀内焮者宜针之若溃后口噤遗尿类破伤风等症者乃气血虚极也急用大补之剂若素多痰患风症者宜清痰降火若因怒而见风症者宜清肝降火若不慎房劳忽患前症此由肾水不足心火炽甚宜滋隂补气血为主若误作风症治之即死内虚变痉一人内溃针出脓三五椀遂用大补之剂翌日热甚汗出足冷口噤腰背反张衆欲投发散之剂曰此气血虚极而变痉也若作风治悞矣用十全大补等药而愈此症或伤寒汗下过度与产妇溃痬气血亏损所致但当调补气血为善若服尅伐之剂多致不救一人两月余疮口未完因怒发痉疮口出血此怒动肝火而为患耳用柴胡芩连山巵防风桔梗天麻钩藤甘草治之顿愈刘宗厚云痉有属风火之热内作者有因七情怒气而作者亦有湿热内盛痰涎壅遏经络而作者惟宜补虚降火敦土平木清痰去湿一男子杖疮瘀肉不腐以大补之剂渐腐更以托里健脾药而歛一男子风入杖疮牙闗𦂳急以玉真散一服少愈再服而安小渠袁三因强寇入家伤其两胻外臁作疮数年不已脓汁常涓涓然但饮冷则疮间冷水浸滛而出延为湿疮求治张曰尔中焦当有緑水二三升涎数掬袁曰何也张曰当被盗时惊气入腹惊则伤胆病在少阳经也兼两外臁皆少阳之部此胆之甲木受邪甲木色青当有緑水少阳在中焦如沤既伏惊涎在中焦饮冷水咽为惊涎所阻水随经而旁入疮中故饮水则疮中水出乃上涌寒痰汗如流水次下緑水果二三升一夕而痂干真可怪也王泾以髙宗疾奉御无状鞭背都市流逺方后归自言不曽受杖尝袒而示某以背完莹无疵初不解其如何也后见他医言杖皆有瘢唯噬肤之初傅以金箔则瘢立消意金木之性相制耳金疮蜀志闗云长常为流矢所中贯其左臂创虽愈每至隂雨骨常瘀痛医曰矢镞有毒入骨当破臂刮骨去毒乃除云长便伸臂令噼时方请诸将饮食相对臂血流离盈于盘器而割炙饮酒言笑自若隋末髙开道被箭镞入骨命一工㧞之不得开道问之云畏王痛开道斩之更命一医云我能㧞之以一小斧当刺下疮际用小棒打入骨一寸以钳㧞之开道饮啖自若赐医工绢三百匹刘涓子于丹阳郊外较射忽有一物髙二丈许因射而中之走如电激声若风雨夜不敢进明日率数十人寻其踪迹至山下见一小儿问曰何往荅曰主人昨夜为刘涓子所射取水以洗疮因问主人是谁荅日是黄父鬼乃将小儿还未至闻捣药声遥见三人一人卧一人阅书一人捣药即齐声叫突而前三人并走遗一帙痈疽方一臼药时涓子得之从宋武帝北征有被创者以药涂之随手而愈涓子用方为治千无一失演为十卷号鬼遗方宋元㤗中青州刘射一鹿剖五脏拾青草塞之蹶然而起怪而㧞草复倒如此三度録此草种之多主伤折俗唿刘草亦曰天名精此草亦寄奴之类琇按前刘涓子及此则皆脱胎宋祖荻洲事要其药皆寄奴也裴旻山行有山蜘蛛垂丝如疋布将及旻旻引弓射杀之大如车轮因断其丝数尺收之部下有金疮者剪方寸贴之血立止夏侯郓为阆州有人额上有箭痕问之云从马侍中征田悦中箭侍中与一药乃用巴豆微炒同蜣蜋捣涂斯湏痛定微痒忍之待极痒不可忍乃撼动㧞之立出后以生肌膏傅之乃愈因以方付郓云凡诸疮皆可疗后郓至洪州逆旅主人妻患疮呻吟用此立愈蜣蜋巴豆同涂痒不可当以雄磁石挟之即出象牙牡鼠肝脑栗屑乌鸡尾灰白梅仁爪仁齿啮和黒虱皆能出箭头及针钱在肉者张子和儒门事亲方端午取莨菪作丸黄丹衣之置脐而箭头自出刘荐叔曰近日行伍惟以干苋菜与沙糖涂之能出箭头与铅砲子此常騐者则古方所未载也昔有人肩髀中创血如涌出医用原蚕沙为细末傅之血立止一云用真降香煅存性为末贴之尤効王肻堂云余近得一金疮方大有神効功在三日长肌肉以黄牛胆煅存性为细末敷之此实一竒方也布智儿从太祖征回回身中数矢血流满体闷仆几絶太祖命取一牛剖其腹纳之牛腹中浸热血中移时遂甦又李庭从伯颜攻郢州砲伤左脇矢贯于胸几絶伯颜命剖水牛腹纳其中良乆而甦何孟春云予在职方问各边将无知此术者非读元史弗知也故书于此以备缓急孙法宗苦头创夜有女人至曰我天使也事不闗善人使者误及耳但取牛粪煮敷之即騐如其言果瘥张禧身中十八矢一矢贯腹闷絶世祖即取血竭遣人徃疗之蒙古中有墨尔根绰尔济者精岐黄有正白旗先锋鄂硕与蒙古战中流矢殆甚济为㧞镞傅以药遂愈又都统吴拜交战时身被三十余矢已昏絶济令剖白槖駞腹置拜其中遂甦又黄冠苗君稷之徒臂屈不伸济先以热镬熏蒸次用斧椎其骨手揑有声使骨穴对好即愈薛衣道人祝巢夫名尧民洛阳诸生也少以文名明亡遂弃制举艺为医自号薛衣道人得仙传疡医凡诸恶疮傅其药少许即愈人或有断胫折臂者请治之无不完好若刳腹洗肠破脑濯髓则如华陀之神里有被贼断头者头已殊其子知其神谓家人曰祝巢夫仙人也速为我请来家人曰郎君何妄也颈不连项矣彼即有返魂丹乌能合既离之形骸哉其子因强之既至祝抚其胸曰头虽断身尚有煖气煖气者生气也有生气则尚可以治急以银针纫其头于项既合涂以末药一刀圭熨以炭火少顷煎人参汤杂他药启其齿灌之须臾则鼻微有息矣复以热酒灌之逾一昼夜则出声矣又一昼夜则唿其子而语矣乃进以糜粥又一昼夜则可举手足矣七日而创合半月而如故举家作谢愿产之半酬之尧民不受后入终南山修道不知所终无子其术不𫝊薛立斋治大尹刘国信金疮出血发热烦躁属隂虚为患用圣愈汤治之虚火熄而血归经矣梁阁老姪金疮肿痛出血不止寒热口干此气虚血无所附而血不归经也用补中益气五味麦冬主之阳气复而愈举人余时正金疮焮痛出血不止恶寒发热用败毒等药愈甚此亡血过多气无所附而然耳遂以四物加知柏软柴胡人参五味麦冬治之即愈淮西总管赵领卫名禹殿巖宻之子云取箭镞法仇防御方张循王屡求不得因奏知徳夀宣取以赐之有竒効以天水牛一个独角者尤𦂳以小瓶盛之用碙砂一钱细研水少许化开浸天水牛自然成水后以药水滴箭镞处当自出也凡刀刃伤用石灰不以多少端午日午时取百草捣汁泸过和作饼子入韭菜汁尤妙隂干遇有伤即以末糁之如肠胃出桑白皮缝罨之帛系吴内翰父少保守南雄州有刀伤人肠溃者以此药治之全二人之命一方只用韭汁和石灰端午日合又治刃刃伤用五培子为末干贴神効亦名小血竭回回田地有年七八十嵗老人自愿舍身济衆者絶不饮食惟澡身啖蜜经月便溺皆蜜既死国人殓以石棺仍满用蜜浸镌志嵗月于棺葢瘗之俟百年后启封则成蜜窖凡人损折肢体食少许立愈虽彼中亦不多得俗曰蜜人畨言本乃伊杭州赤山之隂曰宵箕泉黄大痴所尝结庐处其徒弟沈生狎近侧一女道姑同门有欲白之于师沈惧引厨刀自割势几死衆救得活而疮口流血经月余不合偶问诸阉奴教以燬所割势捣粉酒服如其言不数日而差闽万夫长陈君临阵为刀砟其靣疮已愈而痏与鼻不能合甚恶时时仰泣日吾靣无完肤生何以见妻子死何以见父母乎乃拜项彦章求治项命壮士按其靣肤肉尽热腐施之以法即靣赤如頳盘左右贺曰复故也汤火伤薛立斋治一男子孟冬火伤臂作痛喘咳发热此火毒克肺金之症用人参平肺散治之喘咳乃止因劳又恶寒发热此气血虚也以八珍汤加桔梗白蕋治之而退再加薄桂三分以助药势温气血壊肉溃之而愈若初起焮赤作痛用神効当归膏敷之轻者自愈重者自腐生肌神効或用侧栢叶末蜡油调敷亦効若发热作渴小便赤色其脉洪数而实者用四物茯苓木通生甘草炒黄连脉虽洪数而虚者用八珍若患处不溃而色黯者四君芎归黄蓍之类若肉死已溃而不生肌者用四君黄蓍当归炮姜若愈后而恶寒阳气未复也急用十全大补汤切勿用寒凉反伤脾胃一男子因醉被汤伤腿溃烂发热作渴饮水脉洪数而有力此火毒为患用生地当归芩连木通葛根甘草十余剂诸症渐退却用参蓍术草芎归芍药白芷木瓜新肉将完因劳忽寒热此气血虚而然也仍用参蓍之药加五味枣仁而安又月余而疮歛一男子火伤两臂焮痛大小便不利此火毒传于下焦用生地当归白芍黄连木通山巵赤苓甘草一剂二便清利其痛亦止乃以四物参蓍白芷甘草而壊肉去又数剂而新肉生一妇人汤伤胸大溃两月不歛脉大而无力口干发热日晡益甚此隂血虚火毒乗之而为患耳用四物汤加柴胡丹皮热退身凉更用逍遥散加陈皮以养隂血壮脾胃腐肉去而新肉生凡汤盪火烧痛不可忍或溃烂或恶疮用松树皮剥下隂干为细末入轻粉少许生油调稀傅如傅不住少绢帛缚定即生痂神妙不可言然宜预先合下以备急自剥落而薄者尤妙李謩安抚方用牛皮胶入少汤于火上溶稠狗毛剪碎以胶和毛摊软帛封之直至痂脱不痛吴内翰家婢夜炊米釡翻伤腿膝以夜不敢白比晓已溃烂用此治之而愈立斋治冯氏子患火疮骤用凉药敷贴更加腹胀不食以人参败毒散加木通山巵治之外以柏叶炒为末麻油调搽渐愈尝用煮火汁上浮脂调银朱涂之更効若用凉药逼火毒入内多致不救王洪绪治一妇小腿经烫医用氷片研雪水敷之不一刻腿肿如斗痛极难忍曰幸在小腿若腰腹间遏毒入内难挽回矣以地榆研细调油拂上半刻痛止再拂数次全愈一使女炭火烫足背烂一孔以伏龙肝散乳调敷不三日而愈一孩被滚汤浇腹因痛破皮麻油拂上一次痛止以地榆末干糁破处次日肌生未破者全愈钱国宾曰余欲之遂昌宿旅次闻隔房人唿痛夜不安枕次日问店主对曰小价提滚水一桶上楼与客洗靣其子拿盆后上旧桶底脱滚水灌子之头今肿如斗靣目皆平七日不食矣余即往视满室皆臭用夏枯草一斤为末以香油调肿处厚厚敷上即时此痛止臭三日消肿八日痂落切忌食酱靣有黒斑店主如言药治而愈后余回其子叩谢曽世荣曰元贞乙未春有王千户来自广西安船河下一子仅二周患头疼服药针灸不効召曽诊视色脉俱好惟额上微红以手法騐之大哭泪下其母怒而见绐曽亦置之勿论但䆒心以病为事再问当时得病之因千户云初在静江时大风吹篷扑着便不快曽曰此疾若令细揣头上便知其症彼诺之遂遣家人出外探亲其父自抱曽揣之果有小篾签刺在顖上皮下即篷签也以酥油润透用镝镊取出痛定即安若以匹妇饶舌而退则及㓜之心不漙矣后之医流倘见婴儿色脉好而病者用药不应必有他故宜推心推原切忽拘泥可也富次律云治竹木刺出圣惠方曽用救一庄仆极妙其人有一脚心刺痛楚濒死黄昏傅药痛尤甚至四更视之刺已出遂安用乌羊粪烂捣水和罨伤处厚傅之为佳虫兽伤张荐员外住劒南张延赏判官忽被蜘蛛咬头上一宿咬处有二道赤色细如筋绕项上从胸前下至心经两宿头肿疼大如数升椀肚渐肿几至不救张公出钱五百千并荐家财又数百千募能疗者忽一人应召云可治张公甚不信之欲騐其方其人云不诸方但疗人性命耳遂取大蓝汁一椀以蜘蛛投之至汁而死又取蓝汁加麝香雄黄更以一蛛投入随化为水张公因甚异之遂令点于咬处两日悉平作小疮而愈字林云睩听形如蜥蝪出魏兴居树上见人则跳来囓之囓已还树垂头听哭声乃去即千歳蝮也其状头尾一般大如捣衣杵俗名合木蛇长一二尺谈野翁方名斫木蛇又名望板归救之用嫩黄荆叶捣烂敷之处士刘易隐居王屋山尝于斋中见一蜂冒于蛛纲蛛抟之为蜂所螫坠地俄顷蜘蛛鼓腹欲裂徐行入草囓菸根微破以疮就囓处磨之良乆腹渐消轻躁如故自后人有被蜂螫者菸梗傅之则愈蚯蚓粪能治蜂螫余少时摘黄柑为蜂所毒急以井泉调蚯蚓粪涂之立止闻之昔人纳凉檐际见巨蜂为蜘蛛所冒蛛出取蜂受螫而堕少甦爬沙墙角以后足抵蚯蚓粪掩其伤湏㬰健行卒啖其蜂于网信乎物亦有知也沈存中笔谈亦记一事与此相类但谓以菸梗耳姑识之麻知几材行为犬所囓舁至家胫肿如罐坚若銕石毒气入里呕不下食头痛而重往问戴人急求治法随即给以梹榔丸下之见两行不瘥适戴人自舞阳回调麻曰胫肿如此足之二隂三阳可行乎麻曰俱不可行如是何不大下之乃命夜临卧服舟车丸百五十粒通经散三四钱比至夜半去十四行肿立消作胡桃纹反细于不伤之胫属其慎勿贴膏纸当令毒气出流脓血水常行又一日恐毒气未尽又服舟车丸百余粒濬川散三四钱见六行病人曰十四行易当六行反难何也曰病盛则胜药病衰则不胜其药也六日其浓水尽又嘱其浓水行时不畏风尽后畏风也乃以愈风饼子日三服之又二日方与生肌散一傅之而成痂呜唿用药有多寡使差别相悬向使不见戴人则利减之言非也以此知医之难用医尤难凡风狗毒蛇咬伤者只以人粪涂伤处新粪尤佳诸药不及此江懐禅师为驴所咬伤鼻一僧用髪入礶子盐泥固脐煅过为未急以鼻蘸灰缀定以软绢缚定効用此擦落耳鼻亦効薛立斋治一男子被犬伤痛甚恶心令急吮去毒血隔蒜灸患处数壮痛即止更贴太乙膏服玉真散而愈一男子风犬所伤牙闗𦂳急不省人事急针患处出毒血更隔蒜灸良乆而醒用太乙膏封贴用玉真散二服少愈更以解数散二服而痊若患重者湏先以苏合香丸灌之后进汤药针灸经云外邱穴治猘犬即风犬所伤发寒热速灸三壮更灸患处立愈春末夏初狂犬咬人痛过百日得安终身禁犬肉蚕蛹食此则发不可救也宜先去恶血灸咬处十壮明日以后灸一壮百日乃止忌酒七日捣韭汁饮一二盏又方治狂犬伤令人吮去恶血灸百壮神効治蛇入七窍急以艾灸蛇尾又法以刀破蛇尾少许入花椒七粒蛇自出即用雄黄朱砂末煎人参汤调灌之内毒即解山居人被蛇伤急用溺洗咳处拭干以艾灸之立効又方用独头大蒜切片置患处以艾于蒜上灸之毎三壮换蒜多灸为妙立斋治陈鑑居庸闗人蝎螫手疼痛彻心倾刻焮痛至腋寒热拘急头痛恶心此邪正二气相抟而然以飞龙夺命丹涂患处及服止痛之药俱不应乃以隔蒜灸法灸之遂愈薛母及薛皆尝被螫如前炙之痛即止薛母又尝为蜈蚣伤指亦用前法而愈凡蛇毒之类所伤依此疗之并効本草谓蒜疗疮毒有回生之功一猎户腿被狼咬痛甚治以乳香定痛散不应思至隂之下血气凝结药力难达令隔蒜灸至五十余壮疼痛悉去仍以托里药及膏药贴之而愈王生被门犬伤腿顷间焮痛至股翌日牙闗𦂳急以玉真散治之不应亦隔蒜炙三十余壮而苏仍以玉真散及托里消毒药而愈立斋父尝睡间有虫入耳痛瞀将生姜擦猫鼻尿自出取尿滴耳内䖝即出而愈又百户张锦自谓耳内生疮不时作痛痛而欲死痛止如故诊其脉皆安静谓非疮也话间忽痛作度其有虫入耳令回急取猫尿滴耳果出一臭虫遂不复痛或用麻油滴之则䖝死难出或用炒芝麻枕之则虫亦出但俱不及猫尿之速也华佗传彭城夫人夜之厠趸螫其手呻唿无頼佗令温汤近热渍手其中卒可得寐但旁人数为易汤汤令煖之其旦即愈一僧为蛇伤一脚溃烂百药不愈一逰僧以新水数洗净腐败见白筋挹干以白芷末入胆麝香少许糁之恶水涌出日日如此一日平复苏韬光寓婺州城外魁星馆有人书一方于壁间曰此方治诸虫咬神妙韬光屡以救人皆騐其方用贝母为末酒调令病者量饮之饮不得即止顷之酒自伤处为水流出水尽为度却以贝母塞疮口即愈虽伤已死但有微气可以下药者即活神効不可言崇寕末年陇西兵士暑月中无事一卒跣立㕔下为蚯蚓所中遂不救后数日又有人被其毒博识者敎以先饮盐汤一盃次以盐汤浸足乃愈谭氏方治蜘蛛咬遍身疮子以葱一枚去尖头作孔将蚯蚓入葱叶中𦂳揑两头勿泄气频摇动即化为水点咬处差孙真人以武徳中六月得蠼螋尿疾经五六日觉心闷不佳以他法治不愈又有人教画地作蠼螋形以刀子细细尽取蠼螋腹中土就以唾和成泥涂之再涂即愈方知天下万物相感莫晓其由矣立斋治一男子犬伤青肿作痛以萝卜汁调巵子末敷之以四物汤加柴胡黄芩花粉川山甲二剂少愈更以托里散加生地柴胡红花数剂而溃再以托里健脾药而愈马铭鞠传治蜈蚣伤取蜒蝣涂上其痛立止屡试神効又一法用旧竹筋火中将头上烧黒取下少许研细敷患处立愈破伤风官使明光祖向任统制官被重伤患破伤风牙闗𦂳急口噤不开口靣㖞邪肢体弛缓用土虺蛇一条去头尾肠皮骨醋炙地龙五条去泥醋炙天南星八钱重一枚炮碎为末醋炙麺煳为丸菉豆大毎服三丸至五丸生姜酒下仍食稀葱白粥取汗即瘥万密斋治一妇人年四十余形黒而瘠性躁急先患左腿发内痈溃后起坐万曰疮口未合当禁风其妇自恃强健不听忽一日眩仆目眨口㖞身反张手足挛曲亟求治曰此破伤风痓病也用桂枝汤加熟附子黄蓍防风一剂而病减再服十全大补汤三剂而安胡念菴曰一人因茎髭一拔忽然肿起不食有友人询余余曰此破伤风也速炙为妙疡医认作髭疔治以寒凉不数日发痓而死有男子年六十一脚肿生疮忽食猪肉不安医以药利之稍愈时出外中风汗出头靣暴肿起紫黒色多睡耳轮上有浮泡小疮黄汁出乃与小续命汤加羌活一倍服之遂愈薛立斋云一男子背疮未歛以膏药剪孔贴之患破伤风症而殁此先失于内补外邪袭其虚耳余见此症贴膏药剪孔欲其通气而反患破伤风搽歛药生肌欲其收口而反助其余毒以致殁者多矣可不慎哉一男子风袭疮口牙闗𦂳急腰背反张以玉真散一服而愈仍以托里药而歛薛立斋治一妇人臀痈将愈患破伤风发热搐搦脉浮数以当归地黄汤治之不信乃服发散败毒药果甚始信服数剂而痊是症须分表里别虚实不可㮣治原病式云破伤风因疮热甚郁结营卫不得宣通怫热遍身故多白痂是时疮口闭塞气难通泄热甚则生风也不已则表传于里但有风热微甚兼化故殊异矣大凡风热燥甚怫郁在表而里气尚平者善伸数欠筋脉拘急时或恶寒或筋惕而搐脉浮数而弦者宜以幸热治风之药开冲结滞是与伤寒怫郁而以麻黄汤辛热发散者同也凡用辛热宜以寒药佐之则免致药中病而风热转甚也如治伤寒发热用麻黄桂枝加黄芩石膏知母之类是也或以甘草滑石葱豉寒药发散甚妙若表不已渐入里里又未甚而脉在肌肉者宜以退风热开结滞之寒药调之或微加治风辛热亦得犹伤寒半表半里以小柴胡和解之意也若里热已甚舌强口噤项背反张惊搐愓搦涎唾稠粘胸腹满塞或便溺闭结或时汗出脉洪数而弦此由风热郁甚于里而表热稍罢则腠理踈泄而心火热甚故汗出也法宜除风散结寒药下之后以退风热开郁滞之寒药调之热退结散则风自愈矣凡治此亦宜按摩导引及以药干开牙闗勿令口噤使粥药不得下也治破伤风及金刃伤打扑伤损方名玉真散本事必用两方皆有但人不知张叔潜知府云此方极竒居官不可阙是斋宰清流日以授直㕔医救欲死者数人竒甚用天南星防风二味䓁分为末破伤风以药敷贴疮口然后以温酒调下一钱如牙闗𦂳急角弓反张用药二钱童子小便调下或因鬬殴相打内有伤损以药二钱温酒调下打伤至死但心头微温以童子小便灌下二钱併进三服天南星为防风所制服之不麻按卫生寳鑑以此方兼治狂犬所伤并诸犬咬神効续名医类案卷六十