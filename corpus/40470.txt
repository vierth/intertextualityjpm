序进实录表修纂凡例修纂官大明世宗钦天履道英毅神圣宣文广武洪仁大孝肃皇帝实录目录卷一正德十六年四月卷二正德十六年五月卷三正德十六年六月卷四正德十六年七月卷五正德十六年八月卷六正德十六年九月卷七正德十六年十月卷八正德十六年十一月卷九正德十六年十二月卷十嘉靖元年正月卷十一嘉靖元年二月卷十二嘉靖元年三月卷十三嘉靖元年四月卷十四嘉靖元年五月卷十五嘉靖元年六月卷十六嘉靖元年七月卷十七嘉靖元年八月卷十八嘉靖元年九月卷十九嘉靖元年十月卷二十嘉靖元年十一月一世宗皇帝以宗藩入继大统乃祖宗以来未有之事其即位礼仪及赏赉之类亦与先朝不同皆备书一追上睿宗献皇帝尊号祔庙称宗并上慈孝献皇后徽号及改建庙制议迁陵寝诸大典礼皆世宗皇帝所亲定者备书一册立皇后皇妃皇太子太子妃及册封诸王王妃公主皆书其仪注有新定者书一皇子皇孙生书一郊庙社稷山川等神及历代帝王先师孔子诸祀典悉世宗皇帝所更定其仪礼制度皆备书一诏书悉录全文其勑书有为事特降或褒勉臣下抚谕远人卹刑宽贷关系重大者亦录全文一凡御制有与政事相关者皆备录全文一凡宝玺图书及诸王郡王宝将军印并印符印记皆书一大驾卤簿及皇太后后妃东宫亲王郡王公主仪仗有新制及增损者书一皇帝大婚皇太子诸王公主冠婚皆书其礼仪有新定者亦书一经筵日讲及皇太子诸王出阁讲读皆书宴赉等项恩典亦书一凡亲王郡王将军有初封改封降封革袭皆书一内外文武官及土官各衙门有新设改建裁革及复旧者皆书一凡亲王郡王郡主镇国等将军仪宾公侯伯岁禄官吏俸给军士月粮有新定折支全支条例并书一封公侯伯命选驸马都督及勋臣之子袭爵皆书一除授三公三少两京府部等衙门堂上官及翰林科道侍从官在外中都等留守司各省都布按三司行都司堂上官行太仆寺苑马寺卿塩运司皆书有司知府以下保留陞俸秩者亦书若内外文武官有功绩显着及以事特加陞迁录荫者不限职之大小皆书一选举考课法有新定及损益旧例者皆书一公侯伯并文武大臣老疾致仕或特赐优问及特加恩典皆书奉旨起用亦书一文武大臣诰勑有特赐者书或有损益事例亦书一屯田开垦有事例新定者书一天下户口之数于即位之元年备书以后止于攒造黄册年分查其增减之数书之一凡田土税粮屯田子粒之数及岁办课税进贡等项皆于即位之元年备书以后或有增减及因灾蠲豁赈卹停罢者书其农桑劝课有新令者亦书一转输漕运之法及各处岁运之数有增减者书一各处府州县有陞降裁省归併增设及更名者皆书仓库坑冶有新建及裁革者亦书一凡新开塩塲新定中纳塩粮及户口食塩则例皆书一凡朝贺礼仪及冠服之类有新定或损益旧制者书新制乐器亦书一每岁圣节正旦冬至郊祀庆成大宴皆书遇节赐宴或奉旨罢免亦书一车驾视学耕籍礼仪恩赉备书公侯伯年少有特旨送监读书及四夷遣子入学皆书已故大臣并见在三品以上不拘见任致仕殁皆书卒及槩见其行实善恶务合公论其有赠谥及赐葬赙赠命有司治葬皆书文武官有治行功绩显着及殁于王事奉特旨褒赠者不限职之大小皆书虽不系旧例乞恩特准祭葬者亦书一凡旌表孝子顺孙义夫节妇悉着其乡里姓名行实一钦天监奏天象气候七政凌犯皆书中外奏祥异及庆贺修省祈祷亦书一臣下奏章有关系重体者皆录之其详略随宜或奉旨处断者亦备书一武官子孙袭替优给有新例则书一遣使抚谕四夷及封拜赐赉皆书四夷朝贡及有宴赉亦书一凡纂修先朝实录宝训及编辑校录古今书籍皆书一车驾廵幸及命将剿平反叛征讨边夷亦书一京营戎政及各边镇战守事宜皆备书各处镇守防边武臣内臣有增设裁革者亦书一凡军民衙门官马孳生马边境茶马买马之政悉书一凡关津廵徼驿传递运烽堠有新设及改革者亦书一公侯伯驸马有罪削夺及两京府部等衙门堂上官近侍七品以上官在外留守司都布按三司官有罪下狱黜谪宥免皆书奉特旨诛戮罢黜干系惩戒者不限职之大小并书如犯奸恶叛逆大罪不限官吏军民悉书常律之外别有比拟条例亦书一亲录囚徒及差官审录刑狱皆书刑官有平反冤狱详本末书之一风宪官及文武臣寮弹劾大臣之罪皆书并书所得旨意其职非大臣而所犯重者亦书一修建宫殿并天地宗庙社稷及一应神祗坛塲皆书一山陵营建或修葺皆备书建各亲王府第及各王王妃公主坟皆书其制度有损益亦书一内府工作织造採办皆书一修缮各处城池屯堡及新建者皆书一差官各处提督圩田水利及新开修治河渠圩岸桥道皆书有奏请修筑陂塘等事亦书校勘记监修后军都督府掌府事少保兼太子太保英国公臣张溶总裁特进光禄大夫左柱国少师兼太子太师吏部尚书中极殿大学士臣张居正光禄大夫柱国少保兼太子太傅吏部尚书武英殿大学士臣吕调阳资善大夫礼部尚书兼东阁大学士臣张四维副总裁资善大夫礼部尚书兼翰林院学士臣马自强通议大夫礼部左侍郎兼翰林院侍读学士臣汪镗嘉议大夫詹事府詹事兼翰林院侍读学士掌院事臣申时行中顺大夫詹事府少詹事兼翰林院侍读学士掌府事臣王钖爵纂修奉训大夫左春坊左谕德兼翰林院侍读臣陈经邦奉训大夫右春坊右谕德兼翰林院侍讲臣何洛文奉训大夫司经局洗马兼翰林院修撰臣许国承直郎左春坊左中允兼翰林院编修臣戴洵翰林院侍读承直郎臣张位翰林院侍讲承直郎臣于慎行承务郎右春坊右赞善兼翰林院检讨臣陈思育翰林院修撰承务郎臣赵志臯翰林院修撰承务郎臣田一儁翰林院修撰承务郎臣徐显卿翰林院修撰承务郎臣韩世能翰林院修撰承务郎臣张一桂翰林院修撰承务郎臣朱赓翰林院修撰承务郎臣李长春翰林院编修承事郎臣高启愚翰林院编修承事郎臣习孔教翰林院编修承事郎臣范谦翰林院编修承事郎臣黄凤翔翰林院编修承事郎臣王弘诲稽考参对通议大夫礼部右侍郎兼翰林院侍读学士臣林士章翰林院修撰儒林郎臣孙继臯翰林院编修文林郎臣刘珹翰林院编修文林郎臣盛讷翰林院编修文林郎臣吴中行翰林院编修文林郎臣刘庆夔翰林院编修文林郎臣刘元震翰林院编修文林郎臣公家臣翰林院编修文林郎臣史钶翰林院检讨征仕郎臣刘克正翰林院检讨征仕郎臣刘楚光翰林院检讨征仕郎臣赵用贤催纂奉议大夫光禄寺少卿兼司经局正字臣马继文承务郎光禄寺大官署正臣成楫承事郎大理寺右寺右评事臣张大化承事郎大理寺右寺右评事臣刘叔龙承事郎大理寺右寺右评事臣王赞襄承事郎大理寺右寺右评事臣郑瑶承德郎顺天府通判臣陈珩征仕郎中书舍人臣包渐林中书舍人臣顾祖源中书舍人臣吴庚中书舍人臣汪民敬试中书舍人臣吴果征仕郎光禄寺良酝署署丞臣高民怡修职佐郎鸿胪寺主簿臣马继志登仕郎鸿胪寺司宾署署丞臣赵应宿登仕郎鸿胪寺司宾署署丞臣孙说登仕郎鸿胪寺司宾署署丞臣章如铤登仕郎鸿胪寺司宾署署丞臣谢用枢登仕郎鸿胪寺司宾署署丞臣汤应龙登仕郎鸿胪寺司宾署署丞臣杨继成登仕郎鸿胪寺司宾署署丞臣吴子像登仕郎鸿胪寺司宾署署丞臣陈晋卿登仕郎鸿胪寺司宾署署丞臣崔光弼登仕佐郎鸿胪寺序班臣王延年登仕佐郎鸿胪寺序班臣丛文光登仕佐郎鸿胪寺序班臣刘瑄登仕佐郎鸿胪寺序班臣孙承爵登仕佐郎鸿胪寺序班臣田畯登仕佐郎鸿胪寺序班臣王国新登仕佐郎鸿胪寺序班臣臣马应干登仕佐郎鸿胪寺序班臣田东位主簿臣周大圭译字官臣杨蕊监生臣戈履亨收掌一应文籍奉议大夫户部浙江清吏司郎中臣黎民表儒林郎管典籍事大理寺左寺左寺副兼司经局正字臣何初承事郎管典事大理右寺右评事臣沈洧校勘记世宗钦天履道英毅圣神宣文广武洪仁大孝肃皇帝讳厚熜宪宗继天凝道诚明仁敬崇文肃武宏德圣孝纯皇帝之孙也父睿宗知天守道洪德渊仁宽穆纯圣恭俭敬文献皇帝母慈孝贞顺仁敬诚一安天诞圣献皇后以八月初十日生上于安陆藩邸初献皇帝以宪宗皇帝第二子册封兴王九月之国安陆献皇帝在国慎修王度怀保小民积功累仁至深极厚乃发祥于上应期挺生诞圣之日宫中红光烛天远近惊异其年黄河清庆云见于翼轸庆者楚分也盖识者已知为受命之符矣上生五岁即颖敏绝人献皇帝口授以诗不数过辄成诵语以读书作字问安视膳之节与夫民间疾苦稼穑艰难靡不领畧稍长通孝经大义问先王至德要道之旨献皇帝为之讲解上意感悟献皇帝大奇之每遇祭祀及拜进表笺献帝必辟珥指示诸仪节甚悉上进止凝重周旋中礼俨然有人君之度献皇帝崩上摄治府事事皆有纪府中肃然正德末南北绎骚储位久虚中外人心已有所向往迨毅皇帝大渐乃宣末命迎上嗣缵丕基是时上年十有五矣诸大臣以遣迎至藩邸者覩上天表皆相顾叹曰帝王自有真也车驾渡河父老喜跃相告曰昔圣天子始生之年此河清三百里者三日尝闻黄河清圣人出今果然矣其为天下所快覩如此盖上之生适逢昌会得圣人之时而仁孝诚敬聪明英毅又躬有圣人之德起自藩服光履帝位实上天之所眷与四海之所归心非偶然者故能觐扬前休廓清区宇制礼作乐开四十五年中兴之业而垂德泽于无穷近代帝王盖鲜俪云四月壬午朔癸卯上至自安陆先是三月丙寅大行皇帝遗诏曰朕绍承祖宗丕业十有七年深惟有孤先帝付託惟在継统得人宗社生民有赖皇考孝宗敬皇帝亲弟兴献王长子聪明仁孝德器夙成伦序当立遵奉祖训兄终弟及之文告于宗庙请于慈寿皇太后与内外文武羣臣合谋同词即日遣官迎取来京嗣皇帝位丁卯司礼监太监谷大用韦霦张锦内阁大学士梁储定国公徐光祚驸马都尉崔元礼部尚书毛澄赍捧诏谕金符趋安陆藩府奉迎戊寅诸臣至安陆捧进遗诏上候迎府门外至承运殿行礼开读毕陞座藩府及安陆文武官侍班乃进金符上亲受之诸臣行礼见礼四月壬午上辞兴献王墓伏地恸哭左右扶而起从官莫不感泣明日辞圣母车驾发安陆戒扈从诸臣沿途务安静毋扰经诸王府设供馈悉谢不受勅有司膳羞廪饩止用常品他珍异皆却之行殿惟取朴质有过侈者辄去不视诸治道仓卒不及备亦弗问壬寅车驾至良乡癸卯至京城外驻跸行殿初礼部具仪请如皇太子即位礼上览之谓长史袁宗皋曰遗诏以吾嗣皇帝位非皇子也至是大学士杨廷和等请上如礼部所具仪由东安门入居文华殿上笺劝进择日登极上不允会慈寿皇太后有旨曰天位不可久虚嗣君已至行殿内外文武百官可即日上笺劝进于是上遂从行殿受笺文武百官军民耆老人等魏国公徐鹏举等奉笺劝进其词曰大德受命乃抚运以乘时継统得人斯光前而裕后盖义望情地之攸属故内外远近之同归恭惟大行皇帝英明御极雄断成功内靖萧墙法不疏于漏网外清彊埸业再奠于缀旒共期治日之方升岂意乘云而长往弥留之际付託尤勤亟诏辅臣爰颁顾命奉皇明祖训之典稽兄终弟及之文佑启圣人传授神器敬惟殿下聪明天纵仁孝性成以宪宗皇帝之孙绍孝宗皇帝之统名正言顺天与人归温恭允协乎重华声光加于率土是以合华夷而共戴冠古今而无前也臣等窃思九庙神灵不可一朝而乏飨万几裁处不可一日而暂虚虽在谅闇之中当以継述为大请采周康王元之制载参汉文帝代邸之仪俯顺舆情早登宝位出潜离隐立旋干转坤之基居高听卑慰就日瞻天之愿上答曰予抱痛方殷嗣位之事岂忍遽闻所请不允徐鹏举等再奉笺曰大统有归将嗣兴于景运羣心胥悦咸趋就于皇仁况在天属之至亲允符圣祖之明训兄终弟及天与人归此诚臣民之同情国家之大计也粤自我朝之创业垂统皆由太祖之用夏变夷历承列圣之重光益固万年之丕绪逮我大行皇帝承祧践祚奉天临民讫声教于八纮来梯航于四表以雄纲克平内变用英武有事外攘虽在戎马不暇之时已有天位当传之语暨凭玉几而扬末命遂挈神器以授圣人敬惟殿下天表清明圣心仁孝睿智察于庶物慈俭冠乎群伦暨三灵宗社之咸休将亿载基图之永赖已见周勃奉玺而迎代邸不烦内告奏记以美曾孙举恳款以乐推可逡巡而固拒伏望仰遵遗诏勉抑哀情念祖宗创造之隆体先帝付託之重勿事南向西向之再让深惟一日二日之万几早登宸极之尊以慰羣生之望覆帱寰海统和神人神祚延长从今无极生灵鼓舞自此太平上答曰览启益增哀感即位之事岂忍言之所请不允鹏举等三奉笺曰人君之大宝位岂一日而可虚上天之历数在躬合万方而均戴宗祧为重统绪攸归恭惟殿下日表殊姿天潢近派聪明之懿夙禀于生知仁孝之纯良由于至性储祥已久毓德惟深睠遗命以恭膺实天伦之定序奉玺代邸至德之让已三飞辔周京傒后之诚惟一物方快覩天有攸从纵哀痛之孔殷岂継承之可缓矧万几之物沓至甚繁而四海之心向往殊切伏望殿下仰遵祖训俯顺羣情少抑冲怀亟登大位庶几天地神人有所依赖凡夫礼乐刑政从此设施上以绍祖宗百五十年创业之基下以开宇宙千万亿载太平之治上答曰再三览启具见卿等忠爱至意宗社事重不敢固拒勉从所请乃谕礼部曰予钦奉皇兄大行皇帝命遣官迎取来京奉慈寿皇太后懿旨天位不可久虚命以四月二十二日即皇帝位尔文武百官及军民耆老合词劝进至再至三情辞恳切勉从所请其具仪来闻于是礼部尚书毛澄等进即位仪注一即位四月二十二日一司设监等衙门于华盖殿里陈设御座于中仍于奉天殿设宝座是日钦天监设定时鼓一是日早遣官祗告天地宗庙社稷一是日早设酒果具孝服上亲诣大行皇帝几筵前祇告受命毕即于奉天殿前设香案酒果等物具衮冕服行告天地之礼后就赴奉天殿谒告祖宗毕具衮冕谒奉慈殿谒告孝肃太皇太后孝穆皇太后谒大行皇帝几筵前俱行五拜三叩头礼次诣慈寿皇太后前行五拜三叩头礼次诣奉天殿即位一尚宝司设宝案于奉天殿鸿胪寺设表案于丹陛上教坊司设中和韶乐设而不作鸿胪寺设诏案及锦衣卫设云盖云盘于奉天殿内东别设云盘于承天门上设云舆于午门外设宣读案于承天门上西南向一是日早鸣钟鼓锦衣卫设卤簿大驾上服衮冕御华盖殿文武官员各具朝服入丹墀内俟候鸿胪寺引执事官进至华盖殿将行礼之时即传旨百官免贺只行五拜三叩头礼传毕方引执事官就次行礼赞各供事奏请陞殿上由中门出陞宝座锦衣卫鸣鞭鸿胪寺赞五拜三叩头礼讫百官出至承天门外伺候鸿胪寺请颁诏翰林院官捧诏授礼部官由奉天殿左门出锦衣卫于午门前候捧诏置云舆中导至承天门上开读行礼如常仪礼毕礼部官捧表送司礼监交收上从之是日日中上由大明门入遣武定侯郭勋告天地建昌侯张延龄告宗庙社稷上亲告大行皇帝几筵谒见慈寿皇太后武庙皇后宪庙皇妃毕出御奉天殿即皇帝位遂颁诏大赦天下诏曰朕承皇天之眷命赖列圣之洪休奉慈寿皇太后之懿旨皇兄大行皇帝之遗诏属以伦序入奉宗祧内外文武群臣及耆老军民合词劝进至于再三辞拒弗获谨于四月二十二日祗告天地宗庙社禝即皇帝位深思付託之重实切兢业之怀惟我皇兄大行皇帝运抚盈成业承熙洽励精虽切化理未孚中道权姦曲为蒙蔽潜弄政柄大播凶威朕昔在藩邸之时已知非皇兄之意兹欲兴道致治必当革故鼎新事皆率由乎旧章亦以敬承夫先志自惟凉德方在冲年尚赖亲贤共图新治其以明年为大赦天下与民更始所有合行事宜条列于后一自四月二十二日昧爽以前官吏军民人等有犯除谋反逆叛子孙谋杀祖父母父母妻妾杀夫奴婢杀家长杀一家非死罪三人採生折割谋杀故杀蛊毒魇魅毒药杀人强盗妖言姦党失机并事干边方夷情及人命至死罪者不赦外其余已发觉未发觉已结正未结正罪无大小咸赦除之敢有以赦前事相告言者以其罪罪之一五月十八日以后四月二十二日以前在京在外内外大小官员人等有因忠直谏诤及守正被害去任降调陞改充军为民等项及言事忤旨自陈致仕养病等项各该衙门备查明白开具事情奏请定夺死忠者谕祭修坟廕叙降调陞改致仕养病闲住充军为民者起复原职酌量陞用大臣量进阶级并与应得恩廕人夫月米相应起用者有缺推用已故者加赠一文武官员人等为因谏止廵游跪门责打降级改除为民充军等项该部具奏起取复职酌量陞用被打死者情尤可悯各遣赠谕祭仍廕其一子入监读书内有充军故绝者一体追赠谕祭查访亲属量与优养一王府册封朝廷大体今后该部务照旧制一年一次举行一各处王府应得禄米有缺少者各处廵抚都御史督率所属查催完纳一各处郡王将军府子女有应请名请封选婚者本府即与保勘奏请承奉长史等官不许刁蹬其有年已长成未曾婚配贫难无力者所在官司量为助给一各处郡王将军中尉有因事革减禄米者除殴杀人命败伦伤化外其余自诏书到日为始俱照旧支给仪宾有因成婚年远不曾赴京谢恩参奏者悉皆宥免一自以来诸色人等传陞乞陞大小官职尽行裁革吏礼兵工四部各将查革过传陞乞陞文武僧道匠艺官员名数类奏查考其皇亲及公主所生子孙原无出身正途朝廷推恩陞授者不在此例一两京五府见任掌印佥书管军管事公侯伯都督及都指挥六部等衙门见任文职四品以上官并各处廵抚官俱听自陈去留取自上裁武职内有传旨管事者革去管事照旧带俸文职五品以下两京吏部照例会官考察一内府各衙门见任官员有侍从年久供事勤劳愿告优闲者许各具本陈请取旨定夺一给事中御史职当言路今后凡朝廷政事得失天下军民利病许直言无隐文武官员有贪暴姦邪者务要指陈实迹紏劾在外从廵按御史紏劾一官吏军民人等犯罪自正月二十八日以后已问结立功哨了运灰运炭运砖运石做工纳米纳料纳钞摆站煎塩炒铁充仪从军伴膳夫及罚班重历拘役枷号等项悉皆放免中间若系行止有亏败伦伤化例该带俸差操革职后为民者仍各照例发落一武职官降级调卫者除失机事干边情不宥外其余俱复职回卫内原系锦衣卫者调在京别卫文职因公错并公事诖误降级者复原职内原系京官者对品别用其因事革罢为民者除事干行止有亏败伦伤化外悉与冠带闲住原系冠带闲住及京官调外任致仕者各照原职致仕一各处武职有因私役军人不及五名例前问拟降级者守边失误被贼抢掳人民不及五名情轻律重降级者俱复还原职其各边军人因失事饶免发遣常川守哨者亦免守哨一十二月以前各处实征税粮马草农桑人丁丝绢布疋丝绵花绒屯田皇庄庄田子粒牧马草场子粒租银及甲丁二库蜡茶铜漆银朱塩课厨料户口食塩猪羊鸡鹅备用孳生马骡山厂柴夫后府柴炭军器沿河军卫有司芦苇茭草夫价及闸坝泉熘洪浅等夫并桩草等料及旷役等项银两一应岁派岁办奏派但系该纳官钱粮物件拖欠未征者尽数蠲免以苏民困已征在官该起解者照旧起解准作本户以后年分该纳之数各造册奏缴查考敢有将已征捏作未征侵欺盗用者许诸人首告廵抚廵按及按察司官察访拏问重治造册官吏参奏提问户工二部差去催征官员即日回京一浙江等十三布政司并南北直隶分内除漕运粮斛四百万石照旧征兑起运其余夏秋税粮马草农桑人丁丝绢布疋丝绵花绒屯田皇庄庄田子粒牧马草场子粒租银及甲丁二库蜡茶铜漆银朱等料不分存留起运以十分为率俱免五分以苏民困一京通二仓水次仓皇城各门京城九门各马房仓场各皇庄等处但系正德年间额外多添内臣司礼监照弘治初年例查奏取回一近年差出取佛买办织造烧造等项及腹里地方并各边各关但系正德年间新添分守守备内臣诏书到日即便回京其各处分守守备内臣将官有以后夤缘改作镇守及副总兵等项名色并分外多管地方加添责任者兵部俱查奏改正换给勑书一自正德年来两京各卫所容令无籍之徒冐籍投充并新添旗军校尉勇士力士军匠并内府各监局招收军匠等役办纳官钱私役占用不下八九万余岁支钱粮百余万石以致京储亏耗岁用不继关系匪轻论法都当拏问追究但既遇赦姑容改正诏书一出但系正德年间冒籍投充并新添及私自顶补额外招收等项人役并有名无人该衞所官按月支粮包办月钱者即便各回原卫原籍随住当差该卫所即将名伍开除回报户部具数奏闻敢有捏奏存留设计影射仍前冐支官粮者事发都押发辽东铁岭卫永远充军该卫所官吏拏问调烟瘴地面安置一腾骧左等四卫勇士除兵部并科道官查出见役正数并事故外其余诡冐名籍未经裁革仍又夤缘回卫虚挂名额者各照原拟舍余发原卫民丁发在京缺军卫分各充军役食粮差操以后勇士替补照例开送兵部验军官处验过方许收粮一权势中塩侵夺民利并客啇中塩增价转卖俱问罪入官律有明禁近年以来姦啇投托势要每遇开中尽数包占转卖取利甚至奏开残塩减价中支每米一石支塩四引任场买补夹带私塩阻滞正课以致塩法大坏边储告乏罪虽宥免塩当追没诏书到日廵塩御史并各运司官即便查访塩粮勘合内坐到已支未掣并未派未支塩课但系啇人投託势要诡名占中卖窝买窝及河东运司塩课例该宣府中纳被势要奏讨卖窝别处开中并奏开残塩减价报中者悉照大明律裁革入官不许放掣派支敢有将势要中塩卖窝买窝情由设计隐瞒仍旧冐支官塩掣卖者许诸人首告给赏正犯追完塩课发边远充军干拟势要奏闻处治廵塩御史运司官吏知情容令掣支各治以罪其见堆皇塩并各处已卖银两未卖塩斤尽数入官各项入官塩课廵塩御史作急回奏户部查照边储急缺去处开中本色粮料以济急用一在内御马仓天师庵中府二草场在外坝上等十九马房仓吴家驼里外牛房司牲司司牧局今年合用粮料草束于原会数内减去一半坐派以苏山东河南北直隶小民困苦以后年分还着廵视科道官备查马匹牛羊实在数目照数会计以免冐滥一近来抄没犯人庄田园圃户部委官从公查勘如有倚恃权势侵夺霸占者审证明白归还本主管业若系原有及两平置买价直无亏者照依时价变卖银两送太仓银库交收备边若地亩数多离京五十里之外者行令该管州县召人佃种照例起科一抄没犯人玄明宫地土原系军民住居坟墓该给主者该部会同科道官逐一查审明白给主管业一近年各处镇守协守分守守备等官违例奏带人众到于地方科歛财物夺占功次所在不才官员因而乘机指一科十贪利成风以致百姓受害深可痛心诏书到日例外奏带人员即便各回原卫原籍闲住当差违者许抚按并按察司官察访参奏拏问官舍旗军调边卫差操民发口外为民书办省祭等官革职不叙今后敢有仍前奏带人多及带军民职官锦衣卫旗校者该科即时劾奏究治其镇守等官中贪刻显着坏事有名者各该廵按御史指实具奏取回司礼监从公推举平素廉静老成之人奏请更替仍照旧例写勑不许干预钱粮词讼侵越诸衙门职掌亦不许假以进贡为名佥取皂隶科歛银两扰害军民额外进贡一切停止一漕运官军儹运粮储经年累岁不得休息贫苦可悯以前京通二仓若有挂欠粮米席皮板木脚价一切赦免其南京并临德淮徐水次拖欠者不在此例一漕运官军借欠债负利上生利为害百端自以前借者不拘多寡俱不许还以苏漕运官军困苦以后再借再放者听漕运都御史廵按廵仓御史查例参奏重治一各处征粮飬马地土内有水冲沙压坍江等项负累人户包飬累经具奏者廵抚廵按官查勘明白具奏除豁一各处解纳钱粮到京内外管收人员刁蹬需索使用之数多于本物以致上纳不敷重复征解贻累小民该部申明禁约许被害之人指实奏告治以重罪一南北直隶山东山西陜西湖广浙江江西等处地方大军经过及虽无军兵经过但奉有明文取办供应军需等项所司动支官钱粮应付者各该抚按官查勘明白准作正支销不许复行征补重困小民一内府多余宫人着司礼监逐一查审有亲属者各令的亲家属领回任其婚嫁无亲属者官与婚嫁务令得所一在京抄没犯人钱宁等并江西逆贼宸濠等入官财物除金银并器皿首饰珍宝及违禁之物外其余纱罗纻丝绫䌷布绢铺盖衣服靴帽家火器玩等件若贮库年久不无浥烂损坏可惜着户部科道各差官二员查盘见数估计钞贯明白补放文武衙门官员正德十三十四十五年各上半年折俸之数若有多余挨年再补一各处无借姦人游食术士及无名内使私自净身人等多有投託王府因而拨置害人甚则贻累宗室诏书到日许令自新各还本务各该抚按官仍要严加禁治不许故纵容留以称朝廷亲亲至意一文武官员有因事住俸罚俸回话者悉皆宥免一南京内府各监局军匠有丁尽户绝名伍不除冒支月粮者南京户兵工三部尽行查革一近年以来内府各监局官员内使增添太多供用浩繁甚非祖宗旧制司礼监便逐一查选照依弘治以前员数存留供事多余之数俱以本等职事听用如遇各王府及南京各监局缺人奏请拨去应用其原系海户夤缘骤入者仍旧革充海户见充海户者礼部尽数发回原籍为民当差不许在京潜住其原系乐工净身收入内府者亦尽数革退发南京孝陵卫充军一私自净身人多在京潜住希图收用着锦衣卫缉事衙门廵城御史严加访拏究问今后各处军民敢有私自净身者本身并下手之人处斩全家发烟瘴地面充军两隣并歇家不举首者俱治以罪一宸濠之变都御史孙燧按察司副使许逵伏节死义并一时被害不屈之人日久尚未褒录都御史王守仁倡义督兵平定祸乱并同事协谋有劳之人亦未及论功行赏该部即便会官议拟奏来定夺一问刑衙门有抄提在官人口犯该反叛应连坐未给配安置者奏闻定夺其有律不该载者悉皆放免原没官房屋田产给还住种照旧纳粮当差一以后在京在外官旗军舍人等但系例外奏带及称报効在各边各处或一人数处或一时两三处报功或併功陞授官旗者除原祖职役照旧其余尽行除革该卫所各将革过名数造册送户兵二部查考敢有受财隐避不革及抗违妄奏者俱问发边卫充军其诸色人等冐认锦衣卫官员户下舍丁致陞官旗者限三箇月以里许各官旗自首与免本罪冐籍之人革去职役过限不首该部查出或被人告发通行治罪发遣一十月内大同应州功次极为冐滥内有传陞文职者吏部查奏军职除本边官军自斩首级例该陞级外其余陞者不分已未领受兵部查奏裁革一近年军职人等在各边不曾斩有首级巧立当先冲锋等项名色及各处斩首不及数该部查例拟赏奉旨陞级世袭者兵部通行查革一武职并舍人舍余旗校纳银等项授职并冠带者获功止许于实授职役上加陞一赐姓人员及见犯罪冐姓者各复本姓在京者各照原有本等职役闲住随住当差在外取到留用者不分官职大小各回原卫原籍带俸闲住但因赐姓义子廕陞职爵并与做勇士等项食粮名色者兵部尽行查革原系在外官员罢闲并原跟犯罪势要无名籍恶党俱不许在京潜住违者锦衣卫廵城御史五城兵马司挨拏逓解窝家送问一在京武职除近选军政并会保将材外其余有告愿调改外卫者该部查勘相应具奏改调仍听抚按官照例考选管事一军职病故子孙告袭扣筭年月但在十年以里该卫查勘明白保送到部者即与收选免其驳查一锦衣卫校尉专系直驾人役近年多有奏讨投託滥占跟用因而令其干办私事胁制害人该卫尽行查明取回一南京年例进解马快船只旧例每起不过三只以来违例拨给比旧加多揽载客货沿途搅扰本等廪给夫役之外勒要银两数多甚为民害兵部出榜通行禁约今后进鲜船只务要照旧例拨给经过地方不许分外生事勒要折干银两违者廵按廵河等官指实参奏不许故纵一顺天保定河间三府各州县自以来寄养马匹俱各年齿衰老节次兑军拣退不堪负累小民餧养兵部行文太仆寺分管官督同该府州县管马官勘实果系老马变卖价银转解太仆寺贮库辏补买马支用一法司锦衣卫见监罪囚中间或鍜鍊成狱或拘泥文案多有枉抑今后问刑务要法当其情不许深刻所问犯人及在外问成解来人犯申诉冤枉或调别衙门或多官会审务要从公推问实情果有冤枉即与辩理不许拘执成案逼勒招认符合前问官吏致令枉抑无伸违者罪之一凡问囚犯今后一依大明律科断不许深文妄引参语滥及无辜其有奉旨推问者必须经由大理寺审录毋得径自参奏致有枉人近年条例增添太繁除三月初二日以前曾经多官奉诏会议奏准通行条例照旧遵行外以后新增者悉皆革去一江西并各处地方先因宸濠反逆事败及因人告报谋反妖言等项事情一时追捕余党急于扑㓕不暇审辨未免有迹涉疑似被诬逮系者经该问刑衙门务要严加详审果系诬枉即与释放若系逼胁顺从者问拟明白奏请定夺毋得冤抑淹禁一内外各衙门见监死罪重囚犯在赦前罪不该宥内有情可矜疑曾经奏请未得饶死及殴阳人延至辜限外身死照例拟死罪者诏书到日覆审是实俱免死发边卫永远充军若有辩问罪不至死者即行查照发落一见监与宸濠谋反事情有干正德十四年就阵擒获及续拏人犯三法司锦衣卫先行会问明白其真正共谋逆贼并临时胁从及先年交通不曾与谋者各依律议拟应得罪名再会多官覆审相同具奏定夺毋致轻纵冤枉一各处盗贼多因饥寒困苦流离失业脇从逼迫啸聚为非诏书到日各该官司通行出榜晓谕许其自首免罪军还原伍民还原籍各存恤一年免其差徭其有能擒捕首恶并党类报官者照例陞赏仍量给犯人财产一官吏军民人等自二十八日以后至四月二十二日以前有为事问发充军迁发为民者除原系真犯死罪饶死及事干谋反逆叛姦党失机强盗拨置侵盗系官钱粮指称打点诓骗者不赦外其余悉皆放回原卫原籍宁家随住若有赦前逃回不首原系真犯死罪饶死充军例该照依原拟处决并原系杂犯死罪以下充军例该枷号改发极边卫分者免其处决枷号改发仍各发原充卫所着役其迁发为民者免其问罪仍发原编配所一内外各衙门囚犯该追赃物系还官给主银货至五十两以上并入官至一百两以上监追一年之外及正犯身死拘禁家属各勘无家产堪以变卖陪纳者开其所犯情罪奏请定夺其不及前数监追半年之外及正犯身死各勘无家产并例该追罚马牛等项悉与宥免查照发落若系埋葬银正犯见在者仍依律追给一内外各衙门有问完官吏军民人等罪犯已经奏请未曾奉旨发落应该宥免者即行查照发落其有监候行勘未报人犯罪该宥免者并正犯在逃监禁家属证佐不系事干谋反叛逆剧贼者悉令保候归结一近年节次奏开生员纳银入监事例积累数千余人大坏选法今后再不许奏开违者吏部该科即时紏劾究治已开未纳者即便停止至于额设吏役亦须得人近年纳银收充阻塞正途之人致令歇役革退虽有考选事例繁复不一吏部便查会典开载选拨吏役旧例申明遵守行令各布政司直隶府州凡遇缺吏从公考选径自收参纳银人役务令督学字书通晓文移方许收参若愿告改拨卫所事简衙门者听俱开报廵按御史查照访察内有选拨不不公或被人告发或按问得实依律究治一各营书办人员除大营额设员数外其余夤缘额外添设者并各夷方远年不用小通事冐滥保补者通行查革一工部供应内府各监局内官内使人等年例柴薪靴料皮张冬衣铺陈纻丝绫䌷纱罗等项近年以来增添数倍该部往往借贷别项官钱辏用动经数万累及官民终非经久之计着司礼监会同该部查照永乐至天顺年间人员数目关给则例通融处置除见有本色物件外不敷之数将近年抄没犯人赃物银两两平估折相兼俵散准作正德十五年十六年年例之数少宽民力一两京各监局等衙门近年额外增添器物如龙船战车神像店房等项数多管事人员乘机作弊将物料工作任情冐派侵克害民今后除旧额器物房屋应修理成造者俱照会典所载旧定数目从实会计除本衙门并各库会有外会无者量为从省派办不许隐匿冐滥改旧添新并招买那借贻害小民违者治罪一内府禁密之地不许盖造离宫别殿载在祖训万世当遵近年以来节被左右近倖之人献謟希恩在内添盖新宅佛寺神庙总督府神武营香房酒店之类在外添盖镇国府总督府老儿院玄明宫教坊司新宅石经山祠庙店房等项便着内官监工部锦衣卫科道官逐一查勘但有不系旧规者或拆毁改正或存留别用或变卖还官官匠人等有因盖造陞官者亦就查革改正在外者听抚按官一体查勘改正变卖还官不许隐匿一近年南京驾到各样船只数多俱在通州张家湾停泊劳人看守日久损坏无用着内官监工部便去会看除年例黄船照旧存留听候外其余乌龙船发送南京兵部改作摆江船黄船发送南京工部照旧看守听差黑楼等船发送杭州府等处听候进鲜进龙衣等项公用免派民间修造其余鱼船等项变卖价银收贮监部以便修造正支一荆州杭州芜湖三处抽分厂专为打造粮船成造供应器皿而设以省科派小民之计近来两京各监局相沿具奏差人赴芜湖厂支取杉楠等木数多又有内官监差官中半抽分二年有余致将造船银料不敷支给累及运军出利揭债缺船运粮躭误国计今后南京各监局合用竹木听于本处龙江瓦屑等抽分厂支取在京各监局合用竹木听于内官监神木厂并真定芦沟桥等抽分厂支取其内官监原差抽分太监李文等诏书到日即便回京以后不许援例奏差一天下司府州县抽分税课衙门俱有定额近年以来凡桥梁道路关津有利处所私自添设无名抽取数多甚为民害诏书到日廵按御史及按察司分廵官通行查革有司严加禁约不许坐视故纵一河防水利小民衣食之源关系最重各有专官管理该管官员务要躬亲廵历严督所属修筑圩岸疏濬沟渠但有权豪刁泼之家修建池亭设立碾磨阻坏水利坑陷钱粮者并听自首拆毁改正与免本罪若有抗拒官府执迷不首者许隣佑之人告举究治所在官司容情故纵者事发一体治罪一易州山厂柴炭今后悉遵先年旧额派纳惜薪司近年新添加耗之数俱改正照旧其有揽头指称打点多勒价银许被害之人首告管厂侍郎痛加改革不许仍踵前弊如违治以重罪一自正德年来刘瑾钱宁江彬相继擅权在京在外各该衙门弊政多端诏书开载不尽者许逐一自行议奏裁革一近来冐滥玉带蟒龙斗牛飞鱼服色数多除五府九卿堂上官外其余庶官杂流并各处将领头目诸色人等但系夤缘奏乞传赐者俱不许穿用内府各监局官员司礼监查奏裁革武职卑官僣用公侯服色花样者一体禁约一浣衣局近年抄没妇女法司逐一弔查原卷详究事由情可矜宥者具奏释放一锦衣卫旗校人等除弘治年间编军册内见在数目外其余诡名顶补佥补在逃故绝等项人役冐滥食粮者户兵二部各选差属官会同科道及本卫公正官查议裁革一豹房各处积年收贮并近日抄没犯人银两司礼监查记明白数内运送数百万两于太仓银库收贮以备折放官军俸粮等项支用一以后各衙门官军旗校人等缉捕妖言姦细并不系临阵对敌强贼一应陞授职役者通行查革以后各该衙门照旧年终类奏兵部查议陞赏一以来传陞乞陞法王佛子国师禅师等项礼部尽行查革各牢固枷钉押发两广烟瘴地面卫分充军遇赦不宥近日奏讨葬祭一切停革其中有出入内府住坐新寺诱引蛊惑罪恶显着见在京者礼部通查明白锦衣卫还拏送法司问拟罪名奏请定夺一先在军门办事指挥张玺张伦及掌案写字等项人员宫勋赵真殷大安王镐王缜陈贵庞玺晁用郑曦贾铭高濙朱凤翔管皇店千户赵谨姚俊俱倚势生事蠹政害人内外军民怨入骨髓本都当处死姑从宽各连当房家小押发两广烟瘴卫分永远充军其余跟随办事管店助恶有名小班荅应旗校人等锦衣卫还拏送法司究问中间罪恶显着者一体押发两广烟瘴卫分永远充军家小随住俱遇赦不宥一回夷写亦虎仙交通土鲁番兴兵搆乱搅扰地方以致哈密累世受害罪恶深重曾经科道镇廵官勘问明白既而夤缘脱免锦衣卫还拏送法司查照原拟开奏定夺一回回人于永出入豹房诱引蛊惑情罪深重锦衣卫拏送都察院追问明白议拟罪名奏请处治一今后照依旧例给事中有缺于进士内考选奏补御史有缺进士与行取人员相兼考选除授一朝廷政事得失天下军民利病许诸人直言无隐一己上兴革政令诏书到日有司即便奉行如有延缓者许廵按御史按察司访察究问俱以违制论呜唿君人之道在昭德以塞违继世之规惟更化而善治特颁涣号用慰舆情弘施大赉之恩永赐太平之福四方臣庶咸使闻知昏刻金星犯鬼宿西北星甲辰礼部尚书毛澄等言兹者大行皇帝大丧礼成服已毕恭惟皇上嗣登宝位之初万几所系伏望以宗庙社稷为重少节哀情于西角门视事文武百官行奉慰礼上曰朕哀痛方切未忍遽离丧次其以二十七日视朝具仪来闻于是澄等具上仪注曰本月二十七日早上服缞服御西角门视朝文武百官素服乌纱帽黑角带皂靴行奉慰礼二十八日以后上仍缞服御西角门视朝至五月十八日遵依遗诏二十七日服制已满自十九日以后合照孝宗敬皇帝服制上释缞服易素翼善冠麻布袍腰绖御西角门视事俱不鸣钟鼓文武百官仍素服乌纱帽黑角带皂靴朝参至百日后变服如常候梓宫发引之时另行奏请上从之兵科左给事中齐之鸾言陛下入自藩国缵承丕基正天命启圣之辰人心望治之日然内外臣工方翫愒于天下之久安祖宗法制适纷更于小人之柄国今日补救之道惟在先定圣志于中次广言路于外庶克有济若或姑息迟疑复令堕于小人之手则天下之事愈不可为矣大行皇帝聪明英武独以志意未定群小得伺其欲遂致忠言不闻于耳媟亵日陈于前威福下移政事大坏今者元兇虽去顾其盘据既久根蔓滋多犹恐借赀通神贪恋权势或徼定策之赏或假迎扈之劳以取怜固宠天下事岂堪更复姑息耶臣以是惧圣志之未定也今之言者皆久扼于权姦蔽抑之余而欲吐其愤激忠诚之悃必有不顾忌讳言至于逆耳者此在圣明嘉纳而优容之若稍或裁抑则小人必乘之以进而雠忠直言路一塞不可复开大为新政之累臣是以又惧言者之过激也伏望皇上独秉干断内外文武大臣及非军功而冐得封拜者各令自陈察其不肖即赐罢斥令科道查劾向来罔上诱惑姦佞之辈寘之典刑迩年小人所变乱一切弊政奏请改革用彰我皇上中兴无前之烈上曰大臣自陈已有诏旨无功封拜之人亦令自劾其内外引诱蛊惑姦党着科道官查参各衙门弊政俱遵诏旨改正以行建州卫夷人都督等官童子等二百五十一名来朝贡马给赏叚绢钞锭衣服有差旧例外夷来朝俱赐筵宴时以国丧暂免止令边境守臣馆待是年十二月以前入贡者悉如之夜二更流星如盏大青白色起天市垣内西南行至房宿尾迹炸散后有二小星随之乙巳以大行皇帝玄宫兴工遣寿宁侯张鹤龄建昌侯张延龄驸马都尉崔元祭六陵武定侯郭勋祭告天寿山之神工部尚书李鐩祭告后土司工之神时北虏窥伺边防戒严宣府官军月粮久缺户部言往者大行皇帝北征多方区画银帛钱钞收储宣府正为边饷匮乏之备宜移文彼中镇廵等官及管粮郎中支银二十万两以其半给散折色纾目前之急其半收籴本色备调兵之用会虏犯大同䂓画兵粮兵部侍郎冯清亦以为请户部覆如前议诏曰可福建道监察御史王钧劾奏司礼监太监魏彬与逆恶江彬结为婚姻内外盘据御马监太监张忠于经苏缙或争功启衅排陷忠良或首开皇店结怨黎庶或导引廵幸流毒四方他如宣府镇守太监刘祥总兵都督朱振廵抚都御史甯杲夤缘内批侵盗边饷甘肃镇守太监王欣总兵都督柳涌廵抚都御史文贵假贡献而重困边方引外夷以窥伺中国此数臣皆彬之党今彬既捕治此辈亦宜亟赐併处以明法纪以清姦党得旨魏彬已有处分张忠排陷忠良于经首开皇店苏缙导引廵游本当重治姑从宽各发孝陵卫充军刘祥罪恶深重着廵按御史提解法司会问王欣已去任甯杲文贵冠带闲住朱振柳涌兵部查议以闻安边伯朱泰奏乞复姓并辞伯爵得旨复姓已有诏令伯爵准辞是日左军都督府左都督朱晖前军都督府左都督朱洪后军都督府左都督朱安都督同知朱福各疏乞复姓俱准遵诏改复泰本许姓晖刘姓洪张姓安钱姓福狄姓泰等皆謟附中人矫窃内降倖功要宠以至冐国姓滥封拜握兵权而安福并出中官厮养尤极猥贱在武弁亦所不齿云丙午上谕阁臣曰朕继入大统虽未敢顾私恩然母妃远在藩府朕心实在恋慕可即写勑遣官奉迎并宫眷内外员役咸取来京兵工二部仍各差即中一员治途供具于是遣司礼监太监秦文内官监太监邵恩等捧笺诣安陆奉迎圣母笺曰钦承圣母慈寿皇太后诰谕皇兄武宗皇帝遗诏嗣位敬维母妃殿下远在藩邸特奉笺迎请者伏以大统既承义贵致专于所后至情攸系恩当兼尽于本生爰展孝怀庸伸至飬恭惟母妃殿下钟祥茂族媲羙先王性每笃于仁慈化素彰于俭约仰惟圣德诞育眇躬属缘伦序之宜入嗣基图之重恭承九庙日理万几虽允慰乎众心实仰成于慈训顾瞻左右念省问之音疏徙倚晨昏眷睽违之地远劬劳罔极慕恋弥深特遣近臣往迎旧邸共享昇平之福永膺寿考之休初上之发安陆也不忍遽离圣母鸣咽涕泣者久之及在途尤思慕不已故登极甫三日即有是命盖圣孝纯笃得于天植如此云陞苏州府知府徐赞为河南布政使司左参政仍理府事从吏部覆廵抚苏松右侍郎李充嗣之请也召致仕大学士费宏照旧入阁办事复其弟翰林编修寀官初宸濠谋为不轨宏首发其姦其请复护卫宏峻阻之乃为濠所嫉未几解官去寀亦废归至是兵科左给事中徐之鸾等纪功江西言宏谋国尽心而寀亦未闻大过不宜终弃故有是命廕提督南赣军务右副都御史王守仁子正宪为锦衣卫副千户录其南赣勦贼功也以营建大行皇帝山陵勑武定侯郭勋督造陞锦衣卫正千户杨锐为本卫指挥佥事锐泾王祐橓生母恭妃姪也泾王以请故允之先是宸濠叛都御史王守仁倡义讨之濠既就擒而安边伯朱泰左都督朱晖太监张忠张永等乃复冐功陞赏于是纪功官给事中祝续等言泰等兵至江西宸濠就擒已两月矣其所捕治止是助逆宗室及从逆职官军民人等俱事定归府或逃匿民间束手待罪非既解复聚临阵克获之功及平虏伯朱彬随驾驻札南京未尝亲到江西所报功次俱系扬州府等处系解人犯事属攘冐其先曾给赏官军银牌并宜追夺疏入下其事于兵部丁未兵科给事中史道劾兵部尚书王宪廵抚顺天副都御史刘达謟媚权姦亟宜罢斥上命夺达职宪留用廵抚四川都察院右佥都御史胡世宁以病乞致仕上知其忠直令亟赴任不允辞吏部尚书王琼及九卿等官会疏言天眷皇明笃生神圣入继大统天下臣民莫不延颈以望太平书曰慎厥终惟其始愿陛下励精初政率由旧章取祖训一书日夕观览守以为法退朝之暇亲裁章奏或召见大臣面议可否举经筵日讲之仪以缉熙圣学慎内外辅导之选而黜远憸壬往者佞倖搆连争以逢迎謟谀相尚窃宠希福陷先帝于有过此前车之辙鉴不在远毋或弗慎厥始复启厉阶疏入上曰遵祖训召群臣经筵日讲任贤黜邪皆新政所最切朕将勉行之吏科给事中阎闳言臣伏闻陛下赐扈驾太监谷大用等人银千两币二十疋随行人员银百两少者亦不下数十两臣窃以为过矣臣观历代以来藩王入继大统者序援立之功则主威弱私扈从之人则侍卫骄弛戚倖之禁则请託行此治乱安危之几辨之不可不早也愿圣下裁择上嘉纳之先是籍没钱宁家资以数千万计及江彬下狱其家资虽封记未入而数亦不赀都察院左都御史陈金言顷诸边告乏宣府尤甚畿辅数郡民穷盗起饷兵赈民公私无措请以二逆家所籍财货每边给发五十万两宣府倍之畿内郡邑酌宜量与余则通行各省代庶民惟正之供疏入上采行之兵科都给事中汪玄钖言都督郄永以不附江彬被讦下狱人咸冤之且永谋勇可备将帅之选宜出之于狱复其旧职上知永素有军功即命释之戊申上御西角门视朝文武百官行奉慰礼勑谕礼部曰朕惟自昔君天下者在位有久近德泽有浅深然必考德定谥节惠易名以垂示于天下后世此古今不易之令典也恭惟皇兄大行皇帝聪睿英勇出自天资居储宫而典学惟勤践宝祚而初政克谨图治怀励精之志任贤存体貌之诚敦睦宗藩绥柔夷服刚毅有执雄断无疑内能消肘腋之虞外克靖潢池之变训兵练将居安虑危故自即位以来十有七年之久春秋渐盛阅历亦多非惟深知小人之依固已明习天下之务迨夫亲征甫返方将董正之图不幸哀诏遽闻亦寓轮台之悔化理未究追痛良深遗命冲人嗣承丕业稽诸典礼宜荐徽称欲协至公必咨舆轮庶几上以昭祖宗之制下以慰臣民之情尔礼部其集文武群臣定议尊谥择日恭上册宝用副朕至意钦哉故谕命礼部会官议兴献王主祀及封号以闻罢户部尚书杨潭兵部尚书王宪工部左侍郎刘永都察院右副都御史毛珵廵抚保定副都御史伍符皆以奉诏自陈也时少保兼太子太保都察院左都御史陈金太子太保工部尚书李鐩太子太保都察院左都御史王燝亦自陈乞休诏特准致仕令各乘传归兵科给事中夏言上疏言圣祖有训凡广聪明不偏听以防壅蔽通下情也又曰朝堂决政众论称善即与施行大哉王言此子孙万世所当遵守顷缘先朝憸邪用事蒙蔽主听一切章奏匿不以闻或假以朝廷震怒动加谴谪威权下移纪纲大坏可为寒心伏遇皇上天纵聪明光履帝位四方延颈瞻望太平今兹御极之初励精图治之始天下安危之辨君子小人进退消长之机于此焉决伏愿皇上奉天法祖总揽权纲每日视朝之余即御文华殿凡中外所上章疏凝神观览时召内阁大臣相与论议裁决或事关大体众论不同者则勑下廷臣集议不宜谋及亵近径从内批即圣意有所予夺亦必经由内阁议而后行事有可否许令执奏其有所罢寝亦明示外廷则壅蔽矫诈没匿之姦举无所容而朝廷之政将无一不出于正矣疏下所司知之后军都督府掌府事新宁伯谭祐以衰疾乞休许之陞保安卫指挥使李贤署都指挥佥事充右参将分守宣府顺圣蔚广等处地方榆林卫指挥同知赵瑛署都指挥佥事充左参将分守宁夏西路地方初司礼监太监魏彬为其弟英辞免伯爵得旨伯爵准辞仍令为都督同知子孙世袭锦衣卫指挥使于是给事中杨秉义言魏彬着名八党流毒四方结姻江彬固宠怙势罪不容诛乃掩其滔天之恶全其弟世袭之官非所以示天下也乞收回成命亟治彬罪削英之职革其世袭以昭至公会给事中徐景嵩亦言魏彬及御马监太监谷大用始附逆瑾继党江彬交相引援窃弄威福并宜寘之典刑以谢天下给事中吴严亦言魏彬不宜仍令供职其弟英不宜止削伯爵及言安边伯许泰依附江彬同恶相济昨至江西阴嗾太监张忠箠辱守臣已复深夜勒兵云备仓卒思以动先帝之疑畏而掩都御史王守仁之功其擅权纳贿残暴险谲之恶擢发不能尽数乞断自宸衷亟赐处治实社稷苍生之福于是疏上诏锦衣卫执泰送都察院鞫治以闻彬等仍置不问及云南道监察御史萧淮等奏太监谷大用丘聚张永等蛊惑先帝党恶为姦放逐大臣陷害忠谠变乱成法盗窃名器并宜诛戮以谢天下得旨谷大用丘聚降奉御孝陵司香张锐张雄张忠于经刘祥孙和刘养佛保赵林马英苏缙刘拳周昂吴经丘得颜大经许全马钖张信钱安张洪马昂周惠畴王杲皮德朱福臧贤刘实执送都察院鞫治魏彬张永闲住弟姪义子官爵冐滥者并依诏书查革赐司礼监太监王岳范亨赠官仍各廕弟姪一人为锦衣衞百户世袭正德初年内侍刘瑾等八党乱政岳亨与大学士刘健等谋诛之语泄瑾等矫诏杖岳亨遣发南京寻令人追杀之至是彬聚大用永败上念岳亨以忠死故有是命罢后军都督府右都督张举举太监张忠弟也己酉六科给事中张九叙等劾奏大学士梁储结附权姦持禄固宠吏部尚书王琼滥鬻将官依阿权倖廵抚顺天都御史刘达廵抚宣大都御史甯杲凭借姦党贪财害民及户部尚书杨潭兵部尚书王宪工部尚书李鐩都察院左都御史陈金王璟廵抚保定都御史伍符工部左侍郎刘永右侍郎冯兰兵部右侍郎冯清廵抚甘肃都御史文贵廵抚两广都御史萧翀掌太常寺事礼部尚书刘恺礼部右侍郎张昱俱庸陋不职十三道监察御史李献等亦上疏论劾储等而及礼部侍郎顾清廵抚四川都御史马昊抚治郧阳都御史毛珵廵抚榆林都御史陈璘得旨王琼刘达下都察院鞫治甯杲令廵按御史执送京师顾清刘恺冯兰冯清马昊萧翀张昱陈璘并致仕梁储方乞休勉留辅政杨潭王宪李鐩陈金王璟伍符刘永毛珵文贵先已自陈解官及论黜不复究是日王琼上疏言大学士杨廷和窃揽干纲事多专擅擢其子慎及第第一改其弟廷仪吏部侍郎曾不引避又私其乡人每每越陟美官庇其所私厚原任都御史彭泽廵按御史赵春罚不当罪廷和不宜久居密勿请罢之以清政本上曰杨廷和孤忠硕德朕素所简知王琼既被论劾乃不畏公议摭拾妄奏非人臣礼下所司知之刑科右给事中刘夔劾刑部右侍郎胡韶依阿诡随衰暮不知止足太常寺少卿张道荣俞九畴并以道流缪典三礼宜亟罢斥得旨韶致仕九畴削职道荣留用刑科给事中顾济疏乞谋始虑终守法纳谏以图盛治大畧言立法非难守法为难听谏非难乐谏为难臣伏见陛下践祚之始凡先年宿弊刬除殆尽言官敷陈并见采录天下臣民莫不懽忻踊跃思见德化之成但新政所釐正多不便于姦豪贵倖之家臣恐盘据既深玩纵未已非依怙于宫闱戚里必请託于左右权贵万一持法不固弊源少开则社鼠城狐将丛聚而坏之陛下虽欲复正其末不可得已此臣所以虑守法之终也昔唐太宗贞观之初每导羣臣而使之言及至晚年谏者乃多忤旨陛下首辟言路大小臣工靡不思因事纳忠以赞成新治高远者似涉于迂阔切直者或过于犯颜要之皆忠义所发有利于国家者陛下若怒其犯颜则言必不入视为迂阔则计必不行如此而欲忠言日闻于前恶可得哉此臣所以虑纳谏之终也疏入上嘉纳之革后军都督府带俸镇平伯陆永伯爵永太监陆誾姪也罢镇守湖广太监李镇回京以廵按直隶监察御史孙元劾镇扈驾襄阳箠辱知府吴华也庚戌礼部奏五月初二日进呈大行皇帝尊谥议文合行仪注前期一日鸿胪寺官于西角门设谥议文案是日早上具缞服御西角门捧谥议官立于阶之东文武官素服乌纱帽黑角带诣丹墀赞行四拜礼兴礼部官出前跪奏进尊谥议文序班二员引班首稍进前捧谥议官以文授班首班首受谥议文由中门道进将至御前序班赞进尊谥议文上起行至谥议文案之北班首进谥议文置于案赞跪百官皆跪上看毕召翰林院官至前跪上以谥议文授翰林院官命撰谥册文翰林院官受谥议文捧从中道出上复坐赞俯伏兴班首与百官俯伏兴班首复位再行四拜礼毕序班彻案上还宫命立宋丞相陆秀夫祠于镇江府岁时致祭从廵按直隶监察御史叶忠之言也初逆濠府内典宝等官阎顺刘良陈宣窥知濠谋为不轨赴京奏闻濠知之密贿朱宁臧贤欲得顺等而甘心焉会有旨阎顺刘良陈宣发充孝陵神宫监净军乃得不死至是上疏自白其冤刑部议覆上以阎顺等忠义可嘉诏司礼监查奏起用云南道监察御史杨秉忠言吏部尚书王琼先在兵部结纳钱宁江彬假手于宁逐在都御史彭泽副都御史范镛御史高公韶给事中石天柱王爌擢彬内兄杨机为宣府南路参将彬子妇之父祝隆为万全都司都指挥会江西道监察御史章纶亦以为言于是诏复彭泽官召用之而令吏部推用镛等杨机祝隆下各廵按御史按问得实俱发戍陜西永昌衞昏刻流星如鸡弹大青白色有光起自柳宿西北行至近浊没辛亥廕廵抚甘肃都察院右都御史邓璋子中行为国子生以璋三年考满也诏改礼部左侍郎王瓒为南京礼部侍郎初吏科给事中阎闳劾瓒议礼多谬未报至是瓒自疏乞休故有是命南京吏科给事中孙懋等言顷者宸濠既擒逆党并就诛戮海内称快而首折姦崩如御史周广范辂给事中陈鼎今或谪在下位或编为齐民非所以彰曲突徒薪之赏又编修王思给事中张原御史徐文华主事李中修撰舒芬郎中张衍瑞姜龙黄巩孙凤陆俸员外郎夏良胜主事万潮林大辂蒋山卿博士陈九川寺正周叙行人巴思明等各以直言蒙谪宜召还擢用以为忠良之劝会御史郭楠亦以为言诏下吏部行之赐故都察院右副都御史王纶祭葬如例纶浙江慈谿县人由进士历前官巡抚湖广地方正德五年卒其子耕陈乞恤典礼部议覆纶尝有军功故有是命赐故太保会昌侯孙铭祭葬如例仍给斋粮五十石麻布五十疋铭孝恭章皇后姪孙卒于正德十五年其子杲乞卹典至是始得请云诏为都督佥事马云叶旺立祠辽东岁时致祭云旺洪武初为龙虎上将军奉命由登莱渡海至辽东安辑军民辽人相率归附遂开设辽东都司及辽左等卫比卒辽人多尸祝之而未有祠至是义州卫舍余许泽等疏乞立祠致祭以崇报功之典礼部覆奏上从之大行皇帝玄宫兴工遣工部侍郎赵璜祭后土司工之神四川威州保县金川寺剌麻僧曾称藏卜等并新旧招抚番僧共五百一十名各具方物来贡旧制金川寺三年一贡每贡不过一百五十人弘治以来僧以希赏增多朝廷止照旧额给与全赏其余每人裁去绢二疋至正德间全赏者或增至三百余名费不赀矣至是礼部请如弘治年事例给赏而治四川都指挥佥事廉瑛违制起送之罪得旨廉瑛姑免究以后来贡人员务照旧额陞武举中式指挥使杨仁王朴吴瓛廖泾王宁马豸为署都指挥佥事贵州普安州叛贼阿则阿王得等就擒余党悉平特旨嘉奖巡按御史周廷用总兵官昌佐处剿之功守备署都指挥佥事杨仁及有功人员各陞赏有差后军都督府带俸平凉伯马山辞伯爵左军都督府右都督马钊辞职任俱准免山钊出太监马永成厮养累以冐功传陞本非所据也右军都督府署都督同知李隆以疾辞免佥书不许锦衣卫都指挥郭鳌指挥王钦殷镗周瓒姚瓒千户王锦王铨周保蓝华章琏有罪下狱鳌等皆以党附钱宁江彬擅作威福给事中汪玄钖等御史李镇等交章劾之故有是命校勘记正德十六年五月壬子朔遣工部营缮司郎中张惠往治河道候迎圣母大学士梁储以衰病再上疏乞休上温旨答之不允辞南京工科给事中王纪等请以逆濠及钱宁廖鹏毕真刘璟刘瑯所没财帛收贮太仓准充岁入常赋以苏民困诏下其议于户部命增京城内外巡捕马军四千员名以署右都督桂勇充参将督领之旧制设官军三千六百余员名巡逻京城内外南至海子北至居庸关西过芦沟桥东抵通州地界广远乏官专领事无统纪又汰革海户及诡冐军匠人等相聚为盗民间苦之于是兵部请添设官军以戒不虞会礼科给事中储昱亦以为言故有是命勇号令严明稽察有方由是盗贼屏戢京师肃清命武定侯郭勋惠安伯张伟充提督团营总兵官勋兼督五军营复故金吾右衞都指挥佥事张英官赠都指挥使赐祭仍优卹其家英以谏大行皇帝南巡廷杖几死谪戍贵州乌撒衞殁于戍所至是兵部奉诏议恤上从之以左军都督府左都督却永充总兵官镇守辽东巡按山东御史胡松上疏请慎威福以昭大公大畧言宸濠之变都御史王守仁知府伍文定首倡大义其功虽已叙录而闻风向义戮力恊谋者陞赏尚多未及不厌人心逆党如钱宁毕真廖鹏辈虽相继逮捕而怀姦酿祸善于盖匿者犹未正法典宜覈实酌行务当功罪上嘉纳命所司行之御史周宣言图国家治安在培养士气培养士气在辨别忠邪江西副使李梦阳深情厚貌阴比宸濠忌布政使郑岳之秉正不回则假其势而设倾危之穽嫉御史江万实之豫防姦蘖则煽其党而开羣嗾之端致使大狱株连累岁不决其罪不减于刘养正李士实先任户部侍郎韩福大姦极贪甘附逆瑾征粮湖广剥膏血以餍谿壑之求清屯辽东激良民而起肘腋之变近犹恣横无忌播恶于乡其罪不减于张綵杨玉请并逮治以惩不忠至如大学士谢迁刘忠尚书孙交邵宝都御史彭泽陶琰张嵿先朝旧臣素恊时望宜亟赐召用使天下知守道不回之士虽遭废斥尚有登用之期尚书韩文祭酒章懋年力虽衰仪刑足尚宜征备顾问使天下知廉靖恬退之士虽当迟暮尚蒙优老之恩已故尚书马文昇许进刘大夏秦纮都御史钱龯强珍皆得罪权姦横罹祸患宜特加优卹使天下知守已冤抑之士没世既远尚有昭雪之日如是则忠邪辨而劝戒昭士气将日振而治安不足图矣上嘉其言勑所司议行之是日日精门灾夜四更流星如鸡弹大青白色尾迹有光起自常陈北行至文昌没癸丑礼部尚书毛澄等恭上大行皇帝尊谥议曰臣等会同公侯驸马伯五府六部都察院等衙门官魏国公徐鹏举等伏惟大行皇帝首出庶物天挺英资育德青宫讲诵不分于寒暑谈经翠幄兴衰备览于古今即位之初躬亲政理诏令之下究极民情纂修孝宗实录以铺张丕显之谟续成通鑑纂要以继述先朝之绪再举尊崇之典孝事重关特颁御制之诗睦亲宗室屡增额数而嘉重进士之科创立规条而申严武举之选会时艰之洊至劳圣虑以多方变起维城衅生藩镇边城惊于河曲烽火达于甘泉命将出师声罪致讨大憝既获磐宗载安受脤于社而振旅于疆战胜于外而福生于内除恶务本去邪勿疑凡席之忧弭之于顷刻萧墻之变扑之于劻勷内外无患是曰圣人威严不杀乃称神武大行皇帝盖有之矣人方荐瘥天未悔祸盗贼满野流亡载途自青兖以达两河由楚越而亘西蜀数勤大将累发内兵授成算于九重收坐胜于万里此则武功之再见也粤自丁丑讫于庚辰属边境之不宁致皇舆之远狩天戈至止月捷频闻日毂才临风烟顿息岂意南昌之地复为逆犯之图流言外闻甚于管蔡之恶姦党内应急于吴楚之谋六飞亲征万军齐发曾无亡矢之费遂收除蔓之功兹岂人为实有天助此又武功之屡见也方将戢戈櫜弓重兴文治讲势论道再造太平而一疾弥留踰于旬月丁宁顾命之言彷彿轮台之诏念天下之重事在嗣统之得人远遵皇祖之明训上承母后之懿旨奉迎圣明付託神器此又汉唐以下人主传授之明且正未有若今日之事者也遗诏一下朝野吞声拊心如摧攀髯莫逮臣等窃尝徧观史册所载历代帝王前启后承必有文德以兴炳蔚之教必有武功以振恬熙之风汉之武帝唐之武宗皆以聪明果毅蹈厉发扬思欲振殊俗而威远夷觐耿光而扬大烈以今方之殆同条而共贯也大行皇帝尊谥宜天钖之曰承天达道英肃睿哲昭德显功宏文思孝毅皇帝庙号武宗上以配九庙之徽称下以新四方之观听臣等拜手稽首谨议铸造云南土官衙门信符金牌及海外诸夷勘合给之用改元年号也陞致仕南京礼部侍郎章懋为南京礼部尚书仍致仕令有司时加存问懋时年八十有四矣先是提督南赣汀漳兼巡抚江西右副都御史王守仁以父老祖丧上疏乞暂归省葬未报至是得旨王守仁擒斩乱贼平定地方朕莅政之初方将论功行赏所请不允其勑守仁亟来京赠故兵部员外郎陆震太常寺少卿工部主事何遵刑部主事刘校俱尚宝司卿刑部照磨刘珏刑部主事大理寺评事林公黼行人司司副余廷瓒俱太寺寺丞行人詹轼刘槩孟阳李绍贤李惠俱监察御史仍各赐祭廕一子送监读书近故行人王翰亦赠监察御史赐祭一坛原任翰林院修撰舒芬郎中黄巩孙凤陆俸张衍瑞姜龙员外郎夏良胜主事万潮林大辂蒋山卿大理寺寺副周叙寺正金垒评事郭五常孟廷柯郝凤升张仕镐傅尚文蔡时姚汝皋太常寺愽士陈九川行人陶滋巴思明李钖顾可久邓显麒黄国用熊荣杨秦王懋李俨潘锐刘黼张岳诏各复原职内丁忧终养以病在告者俟服阕亲终病痊之日复除诸臣皆以正德时谏南巡获罪陆震等杖死余各削职降谪时庶吉士江晖马汝骥王廷陈汪应轸曹嘉亦以抗疏夺俸会阁臣送晖等吏部授职晖汝骥拟授翰林编修廷陈应轸俱给事中曹嘉御史得旨晖等出位妄言俱外补至是吏部奉诏具疏以请上从之死者有卹生者并复原职录用独廷陈谓其在外任以他事再谪俟赴部别议云诏立宋将岳飞祠于湖广武昌府有司岁时致祭从湖广抚臣秦金之请也赐中军都督府带俸右都督郭锦祭葬如例锦由定辽右衞指挥使历陞都督充总兵官镇守河间山东等处地方正德十四年十月卒于官其子继祖疏乞卹典至是始得请云旧制守备内臣在凤阳者止令奉侍皇陵兼管皇城安插庶人司门禁锁钥在密云者亦止以分守名仍听蓟州镇巡官节制正德以来中贵恣横夤缘内批奏讨符验旗牌兼辖地方奏改镇守或充副总兵越分行事民甚苦之至是兵部遵奉诏旨请一切复旧制改给勑谕夺其符验旗牌制曰可增筑陜西镇番衞关厢城垣甲寅先是大学士杨廷和一品九年考满大行皇帝赐以白金钞锭彩币羊酒仍令兼支大学士俸廷和具疏辞免未报至是上答曰卿宏才硕德望实素隆弼亮忠贞朝廷倚重兹历一品俸九年特崇恩礼用酬劳勚宜勉遵先朝成命以副朕简眷至意所辞不允陞广东左布政使汤沐都察院右副都御史巡抚贵州兼督理军务礼部进恭上大行皇帝尊谥册宝仪注正德十六年五月初八日卯时恭上尊谥前期三日太常寺官奏致斋仍奏请遣官祭告天地宗庙社稷至日行祭告礼用祝文香币酒果脯醢如常仪是日早告祭大行皇帝几筵陈设祭品如常仪设册案宝案于大行皇帝几筵前左右祭前一日内侍官置册舆宝舆香亭于奉天门捧册宝各置舆中是日上缞服御奉天门内侍官举舆外导驾官导上随册宝舆后降阶升辂外导驾官退百官素服于金水桥南皆北向立俟册宝舆将至百官皆跪册宝舆过毕兴皆随至思善门外北向立内导引官导上至几筵殿门外降辂册宝舆由中门进至几筵殿前丹陛上导引官导上由左门入至丹墀内赞官唱执事官各司其事导引官导上至丹陛上拜位捧册宝官于册宝舆内捧册宝由殿中门入至几筵前左右北向立内赞赞四拜礼在外鸿胪寺官传唱百官皆四拜导引官导上由殿左门入至大行皇帝神位前奏跪传赞百官皆跪奏进册捧册官以册跪进于上左上受册献毕以册授捧册官置于册案奏进宝捧宝官以宝跪进于上左上受宝献毕以宝授捧宝官置于宝案奏宣册宣册官诣案取册跪于上左宣讫奏宣宝宣宝官诣案取宝跪于上左宣讫奏俯伏兴平身传赞百官同奏复位导引官导上由殿左门出至拜位奏四拜传赞百官同导引官导上至几筵前奏初献礼奏跪传赞百官皆跪奏献帛献酒赞读祝读毕奏亚献礼奏献酒奏终献礼奏献酒奏俯伏兴平身传赞百官俯伏兴平身奏复位导引官导上由殿左门出至拜位赞四拜传赞百官同祭毕导引官导上由左门入至神位前以册宝授内侍官捧入内导引官导上入内安册宝行叩头礼导引官导上由左门出至丹陛上奏礼毕传赞礼毕本月十一日颁尊谥诏至日早百官各具素服乌纱帽黑角带于承天门外伺候大臣于午门前导引上御华盖殿具黑翼善冠素服黑犀带执事官先行五拜三叩头礼鸿胪寺官奏请陞殿导驾官导上御奉天殿鸣鞭讫序班设诏案翰林院官捧诏立于左鸣赞唱颁诏翰林院官以诏授礼部官置于案序班举案由奉天殿左门出锦衣卫用伞盖迎至承天门百官入班赞礼唱四拜平身称有制赞跪开读讫再行四拜礼鸿胪寺官傅奏礼毕上还宫裁革河间镇守总兵官复四川松潘等处镇守副总兵仍为分守诏四衞营勇士营官军归原营操练仍勑戒各将领守法尽职从兵部覆都给事中汪玄钖奏也户科给事中孟奇言辽东镇守太监于喜前在宣府侵盗官银克减军饷巡按御史张经尝具疏弹劾喜贿通钱宁匿不以闻反以事诬经坐谪人咸冤之宜寘喜法典及陜西副总兵赵文大同总兵纪世楹宁忧参将阎勋陜西都司解恒保定府分守参将卢英选愞不胜重寄而朘削军民交结中贵大畧亦与喜等并宜处治以彰宸断得旨于喜发充孝陵净军文等兵部看议以闻以山东淄川县流贼李琪等平赐巡抚都御史王珝巡按御史熊相副使舒晟参议蔡天祐佥事黄昭道王亿各金币有差遣工科给事中郑自璧往视大行皇帝陵工工科都给事中吴巖言工部前奏差主事茅贡冯洙王承恩分往各省催征宿逋今诏旨有取回户工二部催征官员之条各处民力既竭即有逋负为诏赦所不及者亦宜缓征以宽民力茅贡等乞罢勿遣上从之乙卯廕故大学士丘濬男京中书舍人习字出身翰林院编修孙承恩病痊至京复除原职复除丁忧服阕南京湖广道监察御史王珮于山东道南京陜西道试监察御史卢琼于福建道廕廵抚苏松户部右侍郎李充嗣子崧都察院右副都御史颜颐寿子鸾送国子监读书皆以三年考满也补廕故南京吏部左侍郎范理孙澯为国子生理先以恩例廕子昌龄入监随中应天乡试至是澯上疏乞补父廕从之命吏部左侍郎兼翰林院学士袁宗皋赴任供职宗皋本兴邸右长史先奉谕陞今官以病未到任故命促之录从龙功陞审理正高嵩太仆寺少卿纪善周诏詹事府少詹事兼翰林院侍读伴读吴大田太常寺寺丞典宝黎民安右军都督府都事典仪正王锦鸿胪寺左寺丞典仪副周璧右寺丞典乐邢应钟太常寺恊律郎引礼舍人李永吕宾俱鸿胪寺署丞周珵张绍祖张锐及礼生沈晹杨尘陈璋黄大韶张淮俱序班典膳张琦光禄寺署丞良医副杨立太医院院判周祥郑琇俱御医典膳副丁福寿上林苑监典署工副李彪营缮所所正陞总理河道右副都御史龚弘为工部右侍郎兼都察院左佥都御史长芦都转运塩使司运使刘思贤山东布政使司右参政各管事如故以巡按御史陈克宅言其奉职廉勤请加秩久任故也诏封闭云南大理府新兴等矿塲不得妄启先是辽岷二王府以军校缺人佥补民校因而求索无厌民不能堪湖广总理赈济右副都御史吴廷举列状以闻兵部议各以本府军校余丁佥补不得别佥扰民上从之诏陞建州左衞都指挥使章成官一级以成尝奉勑招抚海西夷人有功也诏徐州及吕梁税课局每岁额课仍遵旧制各局径自收贮解充州衞官吏俸粮监仓主事不得侵掌以开弊源从巡按御史甯钦议也总理河道都察院右副都御史龚弘言黄河自正德初载变迁不常日渐北徙大河之水合成一派归入黄陵冈前乃折而南出徐州以入运河其黄陵冈原筑三埽先已决去其二臣兹拟乘水落补筑一埽以备冲啮又虞山陜诸水横发加以霖潦或决二埽径趋张秋复由故道入海全河之势湍迅奔腾如建瓴而下不可复御臣先尝筑堤一带起自长垣由黄陵冈抵山东阳家口延袤二百余里广百尺高十有五尺今拟于堤后相距十里许再筑一堤𨒌袤高广并如其数即河水溢甚冲越旧隄流十里而远性缓势平可无大决水落则仍修旧隄以为先事之防斯一劳永逸计也工部覆弘议是上从之令计画周详以行毋妄费财力丙辰四川道监察御史陈轼劾奏总理粮储户部尚书侯观户部左侍郎郑宗仁掌通政司事礼部左侍郎俞琳并不职宜罢观等皆上疏乞休不允湖广道监察御史李镇劾奏南京户部尚书邓璋光禄寺卿王绍应天府府尹赵文奎并昏懦贪婪贿结权倖鸿胪寺卿陆淞翰林院侍讲学士黄澜并衰年抱疾旷职素飱宜削璋等官而勑淞澜致仕诏各具疏自陈改礼部尚书兼翰林院学士掌詹事府事石珤为吏部尚书陞太仆寺卿汪举为太常寺卿翰林院检讨吴惠为国子监司业先是会试取中举人张治等三百五十名以大行皇帝南巡未经殿试至是礼部尚书毛澄等请于五月十五日引赴殿廷试策缘遇大行皇帝大丧拟照天顺八年事例至日早引诸贡士于西角门行礼毕赴奉天殿前丹墀内策试十八日早仍于西角门引诸进士行礼免传制唱名并恩荣宴文武百官各具素服侍班乐设而不作诏曰可礼科都给事中邢寰等以日精门灾又旱久不雨请修举实政以回天意上嘉纳之仍令礼官择日祷雨正德丁丑大同应州之役止生擒虏一斩首十有五而将士夤缘内降冐滥陞廕至是兵部奉诏议裁除许泰已夺伯爵江彬江勋神周张洪俱已系治独李秉等八人有斩获功丁见等三十三人曹惠等三人皆死于阵宜陞级如故郑山等十六人在阵被伤宜改陞署级其谷铠王勋冯政等九百三十四人及中官张永魏彬张忠等九人廕授弟姪等锦衣衞官悉宜裁革上从之令分守四川建昌行都司地方太监赵钦不得兼领川南道从兵部议复旧制也录从龙功陞羣牧所正千户骆安为锦衣衞指挥同知仪衞副张镗石宝副千户赵俊俱指挥佥事典仗杨宗仁刘俊刘鲸百户王銮柳时许通张安柳俊所镇抚姜雄俱正千户书办官翟𥙿吕钊俱副千户张爵及冠带总旗于海王纪陈昇吴纶赵昂军校乔鑑范纪俱所镇抚仍各令世袭赏守松林山军人百名人银五两先是经畧边关右副都御史李瓒以居庸关西路灰岭口上常峪地方外接怀来所辖隘口计一十二处曾经达虏出没请添设城堡以控险要乃筑灰岭口城六百八十丈有奇上常峪城减十之五各立楼橹舖舍至是功讫议名灰岭口曰镇边城上常峪曰常峪城调别堡军士屯守灰岭口千人上常峪三百人改设守御千户所给印推京衞千户二员往署添设仓场官吏支收刍粮兵部覆奏从之吏部奏近奉诏查先朝直言守正降黜并乞归诸臣死者议卹生者录用谨按大学士谢迁费宏尚书孙交韩文都御史彭泽等已经言官论荐待次征召无庸论矣至如大学士刘健耆德重臣首见废置而优老之恩数未加尚书傅珪直道去位奄忽云亡而追卹之彛典未及右副都御史李昆大理寺少卿吴堂翰林院编修谢丕王思都给事中吕经潘埙王爌石天柱给事中陈鼎王昂张原徐文溥黄臣席彖监察御史李熙王蕃薄彦徽刘寓生李翰臣余珊施儒高公韶周广李稳徐文华林有年许完张士隆董相刘士元张文明范辂赵春员外郎谢迪黄体行韩邦靖戴冠主事李中刘希龙大理寺评事沈光大司务林华副使胡文璧余祐陈九畴佥事韩邦奇知府翟唐毛思义知州樊准吴栋知县周秀皆以危言触忤黜谪废弃众论惜之谨各具履历以闻乞赐优礼愍卹而复李昆等官以次擢用疏上上命撰勑遣官存问大学士刘健仍令有司给饩米夫役复其孙原廕官珪赐赠谥昆等复职如故疏所未备者令续奏云既而赠珪太子少保谥文毅其赐健勑曰朕惟人臣之事君得志行道树功烈于当时者固难而名遂身退康宁寿考始终全节足以系天下之望尤为不易卿资禀醇正器识恢宏粤自早年究心理学上探河洛之传登名贤科蜚英艺苑劳勤茂着闻望弥隆遂以硕德长才受知于我孝宗皇帝简自圣心擢居政府朝夕献替不诡不随培植人才爱惜善类宣达民隐慎守彛章延访于便殿赐问于平台危言谠论禆益弘多是致弘治十有八年之间政事清明实惟卿与二三大臣佐理之功至于顾命之际推诚付託至切至专卿感激知遇益竭劳瘁故当武宗皇帝改元之初随事纳忠曲为匡救其毅然不可回之气往往形于词色釐革宿弊斥逐羣小直道难容告老而归高风大节播在天下中遭权姦横加谗抑旋复昭雪人咸钦仰之不置乃今年近九旬体履康泰全名盛福求之当代实鲜其伦惟昔宋之名贤如司马光文彦愽辈皆卿乡哲揆其始终进退之大义卿亦不多让焉朕嗣承大统图新治理顾兹尊贤优老之典诚不可缓惟卿累朝旧德寔轸朕怀矧夫公论明扬至再至三亦可以见卿之贤于人远矣兹特遣行人赍勑至家存问仍赐羊酒命有司月餽官廪八石岁给舆隶十名用表异数卿其体朕至意颐养天和茂膺寿祉用表仪于天下则非特卿一乡一邑之光而已朕又闻老臣体国义不忘君卿有嘉谟至计尚无所隐以辅朕之不逮期于海内又安共享太平之福而卿亦永有令誉于无穷矣钦哉故谕大学士梁储乞致仕上察其诚恳许之特赐勑给驿以还遣官护行仍廕子若孙一人为中书舍人有司月给米六石岁舆夫八名廕吏部右侍郎罗钦顺子珝国子监读书以钦顺三年考满也赐故抚治郧阳都察院右副都御史张淳祭葬淳直隶合肥县人由进士历前官正德十四年卒其子相奏乞卹典礼部覆请久未报至是始得旨云戊午孝宗敬皇帝忌辰奉先殿行祭礼遣驸马都尉蔡震祭泰陵礼部尚书毛澄等会议兴献王主祀及称号奏曰考之汉成帝立定陶王为皇太子立楚孝王孙景为定陶王奉共王祀共王皇太子本生父也时大司空师丹以为恩义备至今皇上入继大统宜如定陶王故事以益王第二子崇仁王厚炫继兴献王后袭封兴王主祀事又考之宋濮安懿王之子入继仁宗后是为英宗宰臣请下有司议礼时知谏院司马光谓濮王宜尊以高官大爵称皇伯而不名判太常寺范镇亦言陛下既考仁宗若复以濮王为考于义未当乃诏立濮王园庙以宗朴为濮国公奉濮王祀程颐之言曰为人后者谓所后为父母而谓所生为伯叔父母此生人之大伦也然所生之义至尊至大宜别立殊称曰皇伯叔父某国大王则正统既明而在所生亦尊崇极矣今兴献王于孝宗为弟于皇上为本生父与濮安懿王事正相等皇上宜称孝宗为皇考改称兴献王为皇叔父兴献大王兴献王妃为皇叔母兴献王妃凡祭告兴献王及上笺兴献王妃皇上俱自称姪皇帝则隆重正统与尊崇本生恩礼备至可以为万世法疏入上曰藩府主祀及称号事体重大再会议以闻陞都察院右副都御史颜颐寿为刑部右侍郎陞福建左布政使席书四川左布政使郑岳俱都察院右副都御史书巡抚湖广兼赞理军务岳巡抚江西以都察院右佥都御史许廷光提督漕运先是提督漕运都御史兼巡抚凤阳等府是年吏部议淮扬诸郡岁饥多盗漕运往往稽误京储告乏非一官所能兼理宜择人分职仍久任以责成効乃改原督漕运都御史臧凤专巡抚凤阳等府而命廷光代之巡按直隶御史杨秉中言宣府官军月粮旧例每岁支本色折色各六月近者边储称匮本色多有逋欠而折色亦支散不时至于墩台哨探军人缺粮尤多死亡几尽乞勑抚臣及管粮郎中加意酌处月粮暂支折色俟蓄积既饶仍复旧例墩军倍宜优恤月粮务以时支给户部覆秉中议便上从之陞宁夏副总兵路瑛署都督佥事充总兵官镇守宁夏诏复江西南昌府知府郑瓛职初宸濠以私隙奏瓛不法被逮禠官至是瓛上疏自白刑部具列其事以闻故有是命江西纪功兵科给事中徐之鸾御史孙孟和章纶言宸濠倡乱自孙燧许逵之外守义抗贼罕闻其人而党逆助姦甘心不臣者则不独毕真王纶师夔潘鹏辈而已如镇守太监王宏巡按御史王金布政使梁辰胡濂参政刘棐程杲参议许效廉按察使杨璋副使唐锦贺锐佥事王畴赖凤都指挥王玘郏文马骥白昂慑于积威不惜名义始则恐惧就缚继则中立观望终则屈身从事食其饩廪受其金帛名効赞画志将何为内梁辰杨璋附逆尤甚今乃混称胁从之列冀沾罔治之恩国法人情并所难宥乞械系宏等至京会官推鞫分别情罪寘之典刑以为人臣不忠之戒章下法司知之己未上大行皇帝尊谥遣武定侯郭勋祭告天地惠安伯张伟告宗庙驸马都尉崔元告社稷上亲告几筵恭上尊谥册文曰臣闻受遗嗣统当隆孝道以笃天彛考行诔功必荐徽称以彰先烈敬举易名之典式严升祔之仪吉日既蠲大礼敢缓恭惟皇兄大行皇帝英姿神授睿性天成蚤毓德于青宫每谈经于翠幄登大宝而克勤初政布温诏而深轸小民修孝宗实录以昭丕显之谟续通鑑纂要以究先朝之志练兵选将居安思危内消肘腋之虞外弭宗藩之变白旄黄鋮虽南北之亲巡犀甲雕戈竟往来之不用方将息马论道岂意乘龙御天丁宁顾命之言彷彿轮台之悔亲挈神器特畀冲人永怀传授之明莫罄揄扬之美爰稽众议请命于天谨奉册宝上尊谥曰承天达道英肃睿哲昭德显功宏文思孝毅皇帝庙号武宗伏惟圣鉴茂享鸿名陟降在天永延胤祚庚申勑谕文武羣臣军民人等朕以眇躬嗣承大宝已推仁恩覃及四海顾惟在京文武羣臣军民人等昔奉先朝今承新政多効勤劳宜加颁钖以隆恩典所有等第具示于后给赏公侯驸马伯每员银三十两文武官员一品二品二十五两三品十五两四品十二两五品十两六品八两七品六两八品九品四两杂职三两侯伯亡殁其子孙未承袭者及无子孙承袭有母妻存者每名银五两优养军官母妻见存者每名银二两将军旗军勇士力士校尉养马小厮军匠驯象军奴人等每名银二两操备及营造官员一品二品银二十五两三品十五两四品十二两五品十两六品八两七品六两八品九品四两杂职三两操备等项旗军每名银二两优给幼官及鳏寡老疾军官一品二品银八两三品五两四品四两五品三两六品至九品二两杂职一两纪录幼军每名银一两会试中式举人每名绢一疋办事官监生及天文生乐舞生医生顺天府学生每名绢一疋在京吏典知印承差坊厢里老及民匠厨子乐工每名绵布一疋在外听选并公差等项文武官员人等一品二品每员钞一百锭三品四品八十锭五品七十锭六品七品六十锭八品九品五十锭杂职四十锭生员吏典人等每名二十锭海上诸岛夷自广东入贡者旧制验实奏闻则榷其赀以充国用久之姦利之徒冐称入贡去来无时而有司利其所榷漫不之禁滋成内讧民甚患之至是守臣以闻诏自今外夷来贡必验有符信且及贡期方如例榷税其姦民私舶不系入贡即入贡不以期及称诸夷君长遣使贸迁者并拒还之礼部上殿试贡士仪注五月十五日殿试先期一日鸿胪寺官设策题案于奉天殿之东备试卓于两庑至日早礼部官引贡士具青衣服入至西角门外东西北向序立文武百官各具素服侍立如常仪上缞服御西角门文武百官行叩头礼侍班鸿胪寺官引贡士就拜位赞五拜三叩头礼毕各分东西侍立鸿胪寺奏谢恩见辞礼毕上回文华殿文武百官退鸿胪寺引贡士赴奉天殿前丹墀内伺候策问执事官举策题案于殿中翰林院官以策题付礼部官置于案上执事官举策题案由左阶降置于丹墀东礼部官散题十八日放榜先期一日鸿胪寺官设黄榜案于西角门外稍东至日早先开左掖门放读卷及提调并执事官进入文华殿门外上缞服御文华殿读卷并执事官入行叩头礼毕进入殿内供事读卷官拆第一卷奏第一甲第一名某人拆第二卷奏第一甲第二名某人拆第三卷奏第一甲第三名某人填写黄榜讫尚宝司官用宝完备执事官整束黄榜翰林院官捧出西角门外伺候各官俱退上缞服御西角门文武百官素服侍班诸进士服进士衣巾分东西侍立文武百官行叩头礼鸿胪寺举案置于中翰林院官捧黄榜授礼部置于案执事官引进士入拜位行五拜三叩头礼各分东西侍立礼部官捧黄榜乐设而不作导引由午门左门出至长安左门外张挂进士随出观榜上回文华殿文武百官退二十一日状元率诸进士上表谢恩是日鸿胪寺官引状元捧表立于西角门外稍东诸进士以次东西序立上素翼善冠麻布袍御西角门文武百官行礼侍班如常仪鸿胪寺官引状元及进士入班赞跪赞上表鸿胪寺官接表授内侍官捧进赞五拜三叩头礼毕上回文华殿文武百官退翰林院编修孙承恩上言端本始十一事曰正始曰修身曰敬天曰法祖曰勤政曰讲学曰慎微曰持志曰谨好尚曰简近习曰溥仁恩事各为一箴取丹扆六箴之义请上置诸左右上览疏优答之诏支太仆寺官银六万两买补近畿州县种马仍以逆犯钱宁等钞没家赀给发三十万两收贮太仆寺以备仓卒买马之需时因南征兑给及灾伤蠲免马数视旧额亏甚兵部以闻故有是命命济阳衞署都指挥使高谦定辽左衞都指挥同知高云威远衞都指挥佥事黄镇各充右参将谦分守燕河营云分守开原镇分守大同西路旧制山海关设守备武职而以兵部职方主事一人共理其事正德戊寅始革回主事增设分守内臣改守备武职亦曰分守至是命复名守备而差主事如故其内臣业已奉诏旨取回云咸宁侯仇钺卒钺由宁夏前衞指挥充本镇游击将军正德四年以擒逆藩寘鐇功封咸宁伯七年以勦刘贼功进侯爵至是卒讣闻给赐祭葬如例钺始与寘鐇连谋既而见鐇起事仓卒度其无成遂反戈攻之因以成功拜爵其孙鸾嗣侯后竟以逆诛辛酉太祖高皇帝忌辰奉先殿行祭礼以原任云南巡抚都察院右副都御史王懋中抚治郧阳户部云南司主事刘漳疏陈正朝廷等十四事谓天下之势犹之一身朝廷元气也中国荣衞也边鄙四肢也三者兼举如元气周流一身而治安可保其言以稽祖宗亲耆德辑工僚彰公道严宿衞为正朝廷之要黜贪吏开赈济代边租弭盗贼为抚中国之要黜债帅查边储清士伍防虏患复边境为固边鄙之要疏入上嘉纳之下其章于所司诏京城内外非营军逻卒不得挟弓矢命右军都督府署都督同知李隆后军都督府署都督佥事刘淮各充总兵官隆镇守甘肃淮镇守陜西昏刻流星如盃大青白色有光起自正云南中南行至近浊没壬戌以上大行皇帝尊谥诏告天下诏曰自古人君功德施于当时咸有显号隆名以祔于庙飨传诸万世我朝列圣相承率由兹典有不可易者恭惟皇兄大行皇帝以英武之资刚健之德嗣登宝祚十有七年于兹矣任贤图政节财阜民克诘戎兵屡平僣乱渊虑弗遑于寝食皇威昭布于迩遐真有安不忘危持盈保成之志用是宇内咸乂边陲宴然治理之兴方有望于今日夫何不幸龙驭上宾天下臣民攀号莫逮顾予凉薄肇缵鸿基允惟付託之艰方深在疚之恸追慕遗烈率遵旧章谨命在廷文武羣臣参稽礼文议荐谥号愽采众论恊于至公乃于今年五月初八日祗告天地宗庙社稷奉册宝恭上大行皇帝尊谥曰承天达道英肃睿哲招德显功宏文思孝毅皇帝庙号武宗鸣唿盛德法乎干刚实揄扬之莫罄徽称荐夫殷礼尚昭显于无穷布告万方咸宜知悉勑陞吏部左侍郎兼翰林院学士袁宗皋为礼部尚书兼文渊阁大学士入赞机务宗皋具疏辞免上答曰卿学行老成藩邸効劳年久内阁重任特兹简命宜勉副朕意不允辞廕南京刑部右侍郎王缜子弘久国子监读书以缜三年考满也命大学士杨廷和蒋冕毛纪袁宗皋吏部尚书石珤礼部尚书刘春刑部尚书张子麟都察院右都御史张纶户部左侍郎郑宗仁掌通政司事礼部左侍郎俞琳兵部右侍郎杨廷仪工部右侍郎赵璜翰林院侍读学士汪俊侍讲学士刘龙充廷试读卷官赐故太子少保户部尚书石玠祭葬如例仍赠太子少傅玠直隶藁城县人由进士历今官与其弟大学士珤俱以清介名初上命礼官择日祷雨未及期而雨降上喜乃遣驸马都尉蔡震告谢天地惠安伯张伟告社稷崇信伯费柱告山川之神癸亥仁宗昭皇帝忌辰奉先殿行祭礼遣恭顺侯吴世兴祭献陵以魏国公徐鹏举奉祀孝陵兼掌南京前军都督府事初朝鲜国王李怿请册封世子太监金义陈浩在毅皇帝时夤缘内降充正副使以往而多赐怿等金帛珠玉勑令括取异物及童男女以进至是礼官言天子初嗣历服宜正中国之体绝外夷侮狎之端请明喻怿非朝廷意召义浩毕事亟还而罢勑中所索取上从之命遂安伯陈鏸右军都督府佥书管事宸濠之叛内结钱宁宁之党都察院经历钱岌罪恶最着以贿倖免而举人冀元亨乃谬坐逆党竟死于狱人颇冤之御史胡松列其状以闻又言钱宁为濠布党皆有私籍宜按籍逮治刑部覆胡松议是然恐倖免不独钱岌而负抑亦不独冀元亨请会官查鞫姦逆而释其冤者得旨钱岌既夺职弗治冀元亨死不以罪令有司恤其家在狱有诬服如元亨者亟与辩理宁私籍不系有司收记真妄不可考令悉燬之甲子加南京兵部尚书乔宇太子太保仍参赞机务以宇九年考满也起用致仕太子太保都察院左都御史彭泽为兵部尚书兼官如故户部尚书孙交复原职都察院右都御史林俊为工部尚书各遣官赍勑征之令即日驰驿来京陞翰林院侍读学士汪俊为礼部右侍郎陞兵部右侍郎杨廷仪刑部右侍郎颜颐寿俱为本部左侍郎都察院右佥都御史李龯为兵部右侍郎巡抚凤阳右副都御史臧凤为刑部右侍郎陞山东左布政使许铭为都察院右副都御史大理寺左少卿李铎为右佥都御史铭巡抚甘肃铎宣府陞原任山东按察司副使胡文璧为四川按察使赐故征南将军太子太傅黔国公沐崑祭葬如例谥庄襄崑卒于正德己卯至是礼部为请卹典故有是命以东宁衞都指挥同知萧滓充右参将分守萧义二城陞藩邸书办官倪旻陆松俱锦衣衞副千户冠带军校郑镛张栢龄曹琪张辅俱所镇抚仍各世袭乙丑陞致仕云南按察使刘麟为太仆寺卿陞湖广左布政使周季凤为都察院右副都御史巡抚保定等府兼提督紫荆关以原任都察院右副都御史李昆整饬蓟州兵备兼巡抚顺天等府录宁夏通捷墩斩获北虏功赐分守宁夏东路右参将阎勋金币及庆阳卫千户高爵等各陞赏有差丙寅上亲策贡士张治等于廷策曰朕惟自古人君临御天下必慎厥初而为其臣者亦未尝不以慎初之说告之盖国家之治忽君子小人之进退世道之否泰其机皆系于此诚不可以不慎也然观之诗书所载则亦不能无疑焉舜正月上日受终于文祖首察玑衡以齐七政而类禋望徧之并举观天交神庶政固在所先矣异时恊正元日格于文祖询四岳辟四门明四目达四聪惟恐或后且进十二牧而历咨之岂听言用人又在所急欤太甲元祀祗见厥祖伊尹明言烈祖之成德以训于王是天下之政无大于法祖宗矣高宗恭默思道傅说告之尤惓惓逊志时敏之务典学亦岂容缓欤成王即政周公作无逸举三宗以劝之惟以畏天爱民为主访落一诗乃又以尽下情守家法为说立政一书又以三宅三俊为不可忽终之无误庶狱为重意固各有在欤抑又有可疑者禹受命于神宗不旋踵会羣后誓师征苗康王率循大卞大臣进戒首以张皇六师为言他务未遑顾以兵事先之何欤若乃禹祗承于帝有精一执中之传汤黜夏命有克绥厥猷之任武王胜殷访洪范于箕子践阼授丹书于尚父且退而几席觞豆刀剑户牖莫不有铭则又万世道学渊源所自未可以寻常政事目之也然则人君慎初之道果孰有外于是欤汉唐宋以来其君臣之间盖无足与于斯者然一代之治功论议亦不可泯观夫求端于天之策治审所尚之疏尚德缓刑之书荡涤烦苛之奏与夫先要说之十事奉天罪己之一诏元祐修德为治之十要淳熙谨始自新之十目皆于初政深致意焉其与十渐之虑五始之义三卿序进授策之戒指归所在其果无大相远欤夫人事有本末物理有始终王道之施设固有先后端本所以治末谨始所以图终施之宜先则不可以少后皆治体所关甚大不可以苟焉者何众说不能以皆一欤朕奉天明命嗣承祖宗大统临御以来釐革弊政委任旧臣凡夫敬天法祖修德勤政求贤纳谏讲学穷理节财爱民诸事惟日孜孜次第举行取无逸中嘉靖殷邦之一语建号纪元方将体元居正以求俪羙诗书所称帝王熙明之治特进尔多士于廷咨以慎初之道尔多士其尚酌古准今稽经订史明本末之要审先后之序悉意敷陈用辅朕维新之治陞国子监祭酒贾咏为礼部右侍郎陞工部右侍郎赵璜为本部左侍郎都察院右副都御史吴廷举为工部右侍郎陞巡抚宁夏都察院右佥都御史王时中为右副都御史恊理院事陞福建布政使司右布政使华广东右布政使陈琳各本司左布政使陞南京太仆寺寺丞潘埙为陜西布政使司右参政江西按察司佥事韩邦奇为山东布政使司右参议礼科给事中陈鼎为陜西布政使司右参议德安府同知孙凤为湖广按察司副使沅州竹寨驿驿丞周广为江西按察司佥事五人者在正德间各以忤权贵得罪邦奇鼎为民埙等俱落职至是奉诏擢用颇厌众望云廕都察院右副都御史龚弘男世羙为国子生以弘三年考满也从工科给事中郑自璧奏采诸臣所上章疏凡有关化理者类辑成帙进备观览命遂安伯陈鏸提督三千营以镇远侯顾仕隆充总兵官镇守湖广丁卯署掌宗人府事驸马都御蔡震上疏辞任上以震老成恭慎不许命宁晋伯刘岳署右都督桂勇都指挥同知左钦署都指挥佥事王朴都指挥佥事戴仪各坐营管操岳耀武营勇练武营钦敢武营朴仪俱五军营戊辰以暑月停各营官军操仍令分番奋武等十二营每五日五军三千神机等营每十日各一操夜四鼓流星如鸡弹大赤色有光起自天市垣南行至天江没己巳陞藩邸纪善所纪善易辉太仆寺少卿审理副蔡亨光禄寺少卿伴读赵铭太常寺寺丞叶廷芳及教授陈庠俱光禄寺寺丞典簿徐明良酝署署正典宝正文志仁太仆寺寺丞良医正周文寀太医院院使引礼舍人欧阳翀司仪署署丞典膳正孙纲上林苑监嘉蔬署典署仍加俸二级工正王浤营缮所所正吏部言从龙诸臣既各进秩有差辉等留在藩府亦宜擢用以溥圣恩故有是命庆阳伯夏儒男臣请袭父爵许之赐杨维聪等三百三十人进士及第出身有差辛未赐状元杨维聪朝服冠带及诸进士宝钞陞巡抚河南都察院右副都御史沈冬魁为工部右侍郎管理易州山厂起用养病都察院右副都御史张嵿陞右都御史总督两广军务陞大理寺右少卿万镗为本寺左少卿南京大理寺寺丞周伦为大理寺右少卿陞平阳府同知张衍瑞为太常寺少卿衍瑞先为文选郎中以忤权贵落职特超跻之陞河南按察使陈凤梧为山东左布政使山东右参政高友玑陜西按察使杨惟康广东按察使王子言俱右布政使友玑福建惟康山西子言广东重建日精门兴工遣工部左侍郎赵璜行礼壬申状元杨维聪率诸进士上表谢恩改提督操江南京都察院右佥都御史刘玉为都察院左佥都御史恊理院事兵部议上巡捕事宜其一请严窝主之禁以绝盗本其二谓官军先领盔甲兵仗迩多敝坏而承委官员皆畏罪因循不敢交换恐缓急不可为用乞免行查究即与更给诏从之云南道监察御史萧淮劾奏太监张永前在江西擅权纳贿故纵逆党辄以私忿械系无辜即今刑官虽多所辨释而瘐死含冤者尚不可数计宜寘之法典以谢天下因言谷大用魏彬八党之首恶武忠孝庙之罪人并宜逮治得旨大用等业已处分永降为奉御往南京孝陵司香钱宁伏诛宁家世不知所出幼时其父鬻为太监钱能养子冐钱姓正德初逆瑾用事能结纳之宁因得见毅皇帝宁为人獧狡柔佞善伺察迎合大被宠幸赐姓冐功陞锦衣衞正千户正德五年瑾谋逆事露宁以计免寻陞左都督掌锦衣衞事典诏狱权日益重恣肆无忌引乐工臧贤回回人于永及番僧等相比昵为奸请于禁内建豹房新寺日侍毅皇帝畋游为娱乐蒙蔽聪明招权纳贿伪旨传陞各边将官及镇守内臣所得金银珠玉以数百万计都察院经历钱岌拜宁为父宁倚为腹心日令潜察中外官有非议己欲弹劾者辄斥逐之时宸濠久蓄异志宁得濠重赂因与图复护衞屯田且令濠数进金玉玩好每进必贿宁以达宁又日伺朝廷动静泄之于濠濠谋令世子赴阙为立储地宁为画计先以玉带綵币附典宝万锐驰归诈称上赐令府中官属皆称贺以眩众听江西按察司副使胡世宁典宝阎顺发其谋宁又为之隐蔽而文致世宁及顺罪戍边正德十四年五月濠逆谋益着言者益力毅皇帝遣太监赖义驸马都尉崔元都御史颜颐寿往按其事宁密令侦卒林华兼程以报濠即举兵不逾月就擒而宁之姦逆始露乃捕宁及其族属皆下狱会太监张永亦发其姦事下法司锦衣衞杂治狱未具毅皇帝崩上即位用言官言令亟正宁罪寘之法典于是刑部会官鞫状以闻上命即磔于市仍揭宁罪状并绘处决图榜示天下宁子永安甫八岁遂为后府右都督养子钱杰等十一人素以姦恶相济俱官锦衣至是併斩之余党咸伏其辜家产没官海内称快焉宁以厮养小人依凭城社遂至黩货无厌党逆成姦几危社稷便嬖憸邪之能乱政如此临漳王府辅国将军祐椋招聚姦徒刘得赵节等多为不法横虐小民有司按其事辄为椋所胁即藩维大吏亦往往有被诬讦者巡按河南御史汪渊列状以闻诏捕得等治罪自今姦徒投入各王府拨置为非者抚按官径自捕治毋贷癸酉陞河南布政使司右布政使王震为本司左布政使广西右参政黄衷为云南右布政使原任吏科都给事中吕经为山东右参政陞原任广东韶州府知府余祐原任陜西按察司副使陈九畴广东按察司副使汪鋐俱按察使祐河南九畴鋐各本司诏会昌侯孙杲岁支禄米本色折色各五百石杲祖继宗以宣庙戚里屡加岁禄至一千五百石本色三之二杲初袭爵户部议裁之云革苏松等府并通州漕运参将陞藩邸仪衞司仪衞正李勋正千户蔚聚俱锦衣衞指挥同知副千户陈寅指挥佥事典仗所百户刘海王继刘深陈彝谷铭王凤俱正千户书办官葛锐曹铠冠带总旗朱龄马荣及总旗乔成等六名俱百户仍各世袭以南京后军都督府署都督佥事杨宏充总兵官提督漕运镇守淮安地方福建道试御史卢琼请罢各处镇守内臣疏入报闻甲戌命给事中及宦御史俞集查盘宣府大同二镇钱粮初各边钱粮费用无纪部议各差科道官二员往覈其数业已允行忽内降宣大罢遣于是户科都给事中邵钖言九边一体宣大二镇不宜独免查覈且二镇钱粮视他处倍多而巡抚都御史刘达甯杲侵渔尤甚仍宜遣官为是诏从之乃命官集往诏革浙江海宁县硖石河泊所从巡按御史唐凤仪奏也命工部左侍郎赵璜太监邵恩提督山陵工程乙亥礼部尚书毛澄等复上兴献王主祀称号之议曰礼为人后者为之子自天子至于庶人一也兴献王之子惟皇上一人既已入继大统奉祀宗庙是以臣等前议欲令崇仁王厚炫主兴献王祀但今山陵未毕慈寿皇太后中宫皇后宪庙皇妃皆未上尊号则兴献王继祀袭封之礼似当有待宜先令崇仁王以本爵奉祀兼理府事兴献王称号臣等前议皇上宜称为皇叔父兴献大王自称姪皇帝名实以宋儒程颐之说有可据也本朝之制皇帝于宗藩凡在尊行止称伯父叔父自称皇帝而不名今皇上称兴献王曰皇叔父曰大王又自称名尊崇之典可谓至矣臣等不敢复有所议因录程颐代彭思永上宋英宗议濮王礼疏进览上命愽考前代典礼再会官详议务永至当以闻廕提督南京粮储都察院右副都御史蒋恭子弘义国子监读书以恭三年考满也陞河南都司都指挥使张瓒为都督佥事以擒剧贼缑元东功也命广宁伯刘佶掌前军都督府事陞锦衣衞副千户翟𥙿为本衞正千户百户王纪于海吴纶赵昂俱副千户仍各世袭裕等皆藩邸侍从先以从龙恩陞职至是复援例乞加陞许之降都督同知白王为都指挥同知原衞闲住玉纳贿附权历陞多由传乞自知为公论所不容上疏乞飬病上察其姦因降罢之夜三鼓流星如鸡弹大青白色有光自大角旁西北行至近浊没丙子陞江西按察司佥事胡琏河南按察司佥事范嵩俱按察司副使琏广东嵩广西工科都给事中吴巗言正德间郎中等官孙凤等一百七人谏止先帝南巡获罪被杖有死者有黜为编民者有落职外补者有夺俸者顷蒙皇上追录其忠死者加卹为民并落职者叙用恩至隆矣独夺俸诸臣不被渥典宜量加赏赉或给与原俸以示激劝之义会给事中许复礼亦以为言吏部覆奏诏各夺俸官俱陞俸一级原任𥙿州知州王廷陈以𥙿州事被劾为民特与冠带闲住初毅皇帝尝于大宁都司设总督府以备巡幸又置安乐堂等新旧房舍数千间有仁字店及南关厢米粟等房者往巡抚都御史马中钖所创听民间赁居岁入租以备公费者也特亦改为皇店有司不复征租至是规画边务兵部左侍郎冯清疏请查处户部覆奏安乐堂等房舍令守臣酌议变价仁字店及米粟等房仍委官征租并贮万亿库以充军饷总督府名系公署应卖与否宜令抚按官再议以闻上从之钦天监刻满愽士杜龯言正德以来逆瑾擅专壅惑主听时五官监候杨源夏祚并以奏报天象被杖有致死者自后台官多为全身保妻子之计匿不以闻今皇上圣明克谨天戒宜勑本监诸臣敬乃有事凡遇天象示异如顷者雷声连𨒌氷雹卒变五星休旺风不应时之类一一占奏无隐天象录无拘年终之例每季类进一帙置之丹扆以便省览其于祈天永命之道不无少补疏入下礼部看详赐故锦衣衞指挥佥事牟斌韦玺各祭一坛正德中斌玺皆镇抚司理刑时织造太监乔忠诬奏淮安府知府刘祥殴伤公差逮治欲陷以重罪而斌玺竟拟轻律忤旨降为百户调湖广沔阳衞带俸相继以殁至是都察院右副都御史吴廷举上疏请加优卹兵部覆奏斌玺守法罹祸忠义可嘉故有是命夜五鼓月犯天阴星丁丑改进士廖道南江汝璧詹泮郑一鹏童承叙黄佐赵廷瑞张逵杜桐王相葛鴊张治张衮王同祖李佶伦以谅卢焕王用宾陈讲李默李春芳吴文之董中言丁汝夔等二十四人为翰林院庶吉士命掌詹事府事礼部尚书兼翰林院学士刘春翰林院侍讲学士刘龙专管教习户部覆奏河南道监察御史俞集疏其一重法令以杜揽纳谓在京姦利之徒依附权贵裁揽钱粮往往数岁不完解户及原籍家属多有逮系以死者宜严行禁戢以杜夙弊仍令问刑官自今揽纳事发果曾致死人命者依律处死其一饬门官以禁勒取谓各门内官抑勒解户求索无厌而西安门尤甚宜申旧禁违者听巡视官指实参治其一惩库役以正法纪谓库夫舖户承役既久为弊滋多宜令巡视官查覈非佥派正身及额外投充者悉行汰革诏曰可户部又言府藏匮甚请如诏旨以豹房各处频年所蓄积及近日籍没各犯银两给散数百万两以备折支官军俸粮上从之仍令自今凡籍没家赀悉送太仓收贮诏给广东按察司岭南道兵备官关防从提督南赣汀漳军务都御史王守仁等之请也广西道御史陈实言顷者伏覩明诏各处分守守备内臣不得加添责任兼理民事甚盛举也乃兹兵部传奉内降命太监杨敏往视广东杨梅青莺等处珠池仍兼管廉琼二府地方是与诏令相背何以示大信于天下因言原守雷州珠池太监赵兰坏法虐民诛求无已宜亟逮治以惩贪黩章下所司知之戊寅以原任巡抚顺天都察院右佥都御史服阕张润巡抚宁夏改原任廵抚大同都察院左佥都御史病痊胡瓒为南京都察院左佥都御史提督操江陞浙江布政使司左布政使何天衢为都察院右副都御史廵抚河南户部言太仓银库迩因冗食太多经费浩繁加以四方频岁灾伤钱粮征解者少遂致空虚日甚各衞官军折散俸粮并各边岁例宿逋啇人刍粮价值不下四百余万请以云南新兴等塲解到正德十三年分课银暂送太仓收贮其有各省征办应入内库者亦照此例俱收贮太仓以备缓急俟府库稍充仍送内库交纳从之革前军都督府带俸右都督曹松职以兵科劾其冐功躐进也陞浙江布政使司左参政闵楷为河南右布政使浙江处州府知府林富为广西右参政己卯大学士杨廷和上疏自陈不职乞赐罢黜以彰新政上温诏答之不允辞诏追夺已革爵泰安伯张富安定伯张容永寿伯朱德高平伯谷大宽平凉伯马山镇安伯魏英永清伯谷大亮镇平伯陆永等原给诰券工科右给事中田赋言旧制提督漕运都御史兼巡抚凤阳迩因地方多盗暂议分官专理今盗贼既平宜兼职如故又言巡抚应天兼管水利工部尚书李充嗣陞秩踰分久无成功请复改为侍郎以惩罔効或专设水利一官令各敬乃事工部覆奏诏充嗣仍兼水利责图实效漕运巡抚如旧制兼职亟推才望堪任者以闻时凤阳巡抚臧凤业已陞任而总督漕运许庭光又颇不厌时望于是部议庭光回籍听用别举以代之云陞江西道监察御史王潮为山东按察司副使正德以来畿内逋逃民田多为姦利之徒投献近倖征租掊克民甚苦之给事中底蕴列状以闻户部覆奏行各守臣查覈没官田土外但系近年投献置为皇庄者给还本主仍照原额征税从之诏各边抚臣并管粮郎中凡支散钱粮及召啇上纳刍糗开中引塩并会廵按御史酌议以行从户部覆都给事中邵钖议也庚辰以四川右布政使张恩为浙江左布政使台州府知府顾璘为浙江左参政赐故太子太保礼部尚书张昇谥文僖昇卒于正德十二年已给祭葬并赠官至是建昌府知府曾玙特疏乞谥礼部覆请故有是命先是兵部尚书王宪去位以左侍郎杨廷仪署掌部事已廷仪为御史方凤所劾虽称疾在告顾托右侍郎李龯上言兵务浩繁宜令廷仪亟出视事上报可廷仪遂出公议鄙之内府甲字等库监收内臣求索无厌解官解户甚苦之台州衞指挥同知陈良进纳军器迟留八年而不得实收行丐于市几不能生上即位良具疏自诉工部覆奏诏自今解到军器钱粮物料照数验收不得分外求索有仍踵前弊者听科道官及缉事衙门参治校勘记正德十六年六月辛巳朔大学士杨廷和等疏请崇圣学以隆圣治言人君之心惟在于养养之善则日进于高明君心日进于高明则治化可跻于太平矣尧舜三代之君所以养心者必先务学学必待讲而后明必资人而后成是以立师傅保之官专为论道讲学之职伏惟陛下嗣登大宝一月以来用人无不当行政无不宜羣小远斥积弊一清天下闻之皆忻忻然有太平之望又闻视朝之暇端拱文华殿以观书写字为事外廷闻之亦皆举手相贺尧舜之圣复见于今日只今夏日昼长阅览章奏多有余闲敢请日讲祖训一二条臣等直说大义明白开具揭帖或三日或五日恭诣便殿进呈以为圣学万一之助俟武宗皇帝山陵事毕即开经筵慎选儒臣中学行纯正者取经史诸书分直进讲遇有疑义随赐质问则蕴于心为圣学有日新之功施于政为圣治成富有之业宗社万万年无疆之庆端在此矣上深然之以疏留览壬午陞户部左侍郎郑宗仁俸二级以九年考满也户部覆廵视京仓御史陆翱节冗费疏其一总督京仓等官牧养牛羊鹿豕鸡鹅等畜千百为羣借言岁贡寔乃率兽食人上方玉食何借于此宜悉从停革其二每仓除经历仓官外有攒典五六人月粮人一石军斗六七十人月粮人八斗每岁通计支粮六百余石而所守不过千石宜将各仓余粮一一查明挨年坐放尽绝攒典送部军斗发回该衞以后如有仍前故留剩余迁延日月者罪之其三各仓军斗设有定数各厅给役亦有定额近乃差占十九廵警尽废宜申饬令典自钦定给役名数外悉收回各仓防守其四运粮抵京旧规户部委主事监收后监督太监违例搀收纳贿通姦减放斛面比支放亏数则以泥土乱草入之伤军甚矣宜遵旧规专委主事监收其五先年漕规每粮万石入银百两谓之筹银盖以守支官攒军斗岁久贫乏以十年为率每年每廒给筹银十二两以苏其困耳今守支不过六年而筹银仍如旧数又病民矣宜量减其半又运船到京每起进果子银十八两贽叚二疋皆总督厅攒典罗志恃势为姦运官患之请一切禁革罗志下法司逮问其六各仓经历等官宜听廵按御史考察岁终具贤否送吏部议上俱从之四川松潘衞熟番八大禳等作乱指挥同知杜钦讨平之癸未勑谕礼部朕即位之初重念守边官军勤劳宜加赏赉自辽东至甘肃缘边一带官军每人赏银二两差给事中御史分投前去会同镇廵等官取勘的数公同唱名给散不许头目人等总领侵欺恁礼部便会同兵部查见在各边官军实数还会同户部查照诏书于内库抄没银两内関运支给如勑奉行既而查覈辽东蓟州宣府大同山西陜西宁夏延绥甘肃诸镇官军共三十七万一千九百六员名给赏银七十四万三千八百一十二两户部覆浙江抚按勘议湖州府知府刘天和所奏均派田粮事言浙江起运粮原额内坐派京库折银米六十万五百石每正米四石折银一两盖以官田租重民困于征输用此调停尔浙赋唯杭嘉湖为重湖视二府尤重官田亦唯湖最多正德元年廵挼浙江御史车梁奏将京库折银米优派四万石于湖之官田以纾其困併湖原额均派折银之数共十七万石有奇赋称平矣至四年布政司议以折银米槩派官民田湖民田少赋反增重请自今浙省京库折银粮石一以官田为准湖仍优派四万石如正德元年例从之陜西贼田迪陈克己李金鱼等聚众为乱流刼邠州宜君等州县廵抚右副都御史郑阳讨平之御史胡㓗劾奏太监陈贵牛广赵隆张奎浦智李镇交通江彬搜括奇货美女蛊惑万乘毒痛四海都指挥马炅进妹禁闱僣称后舅参将石玺伪充扈从结党为姦俱罪大恶极乞正刑典得旨贵广俱降左监丞外宅闲住智镇俱降右少监南京新房闲住隆奎发孝陵充凈军玺炅充广西南丹衞军詹事府掌府事礼部尚书兼翰林院学士刘春卒春字仁仲四川巴县人成化二十三年一甲第二名及第授翰林院编修弘治四年陞修撰充东宫讲读官历陞礼部尚书兼翰林院学士在内阁专管诰勑掌詹事府事至是卒录春宫讲读劳诏特加祭二坛造坟安葬如例赠太子太保谥文简春志行端洁德量醇厚有古人风子彭年登进士官至都察院右副都御史夜二更火星犯右执法又有流星如鸡弹大赤色有光自雳霹行至羽林军没乙酉大学士蒋冕疏乞休致上温诏慰留不允陞广东都司都指挥同知甯漳为都指挥使都指挥佥事董祯为都指挥同知署都指挥佥事陈镇杨宪各与实授录苏峒青龙冈擒斩山贼功也诏复南京中府经历杨美璜原职仍命吏部量加陞用初毅皇帝驻跸南都江彬差拨旗牌官校分守南京各门复索各门钥于中府美璜坚执不发彬诬以他事下南京法司狱至是刑科都给事中刘洙等为之申雪故有是命丙戌以原任都察院右都御史陶琰总督漕运兼廵抚凤阳等处地方陞原任湖广道监察御史余珊于江西原任山东道监察御史李翰臣于河南大理寺左寺副孟廷柯于四川原任南京云南道御史范辂于福建俱按察司佥事陞山西按察使张琏为四川布政使司右布政使工部都水司郎中杨最言宝应县氾光湖西南高东北下往来粮运等船入湖行三十余里始出东北隄岸去湖面仅三尺许每雨潦风急辄至冲决不惟粮运阻碍兼塩城兴化通泰等州县良田悉遭渰没请如昔年刑部侍郎白昂修筑高邮康济河例专勑大臣一员加修内河仍将旧隄增石积土以为外堤一劳永逸可保百年无患是为上策其次莫如照湖埨密次桩栅数层以为备塘砥障风波而旧堤重加修葺亦可支持数年若但如年例修补漏缺苟冀无事一遇淫潦骤发即无所措其手足策之下也疏下工部议覆用其次策丁亥陞南京都察院右副都御史邹文盛为户部右侍郎调四川按察司副使张思齐为山东按察司副使管理霸州兵备霸州旧有兵备后裁革兵部言霸地多盗兵备不宜省但旧管一州六县今宜如御史欧珠议割天津为界自河西直抵紫荆関通属之诏可戊子江彬伏诛彬万全都司蔚州衞指挥使也性黠悍然实无它材畧正德壬申以大同游击随总兵官入讨畿内盗贼事平乃要结钱宁入豹房时毅皇帝好武彬因时时谈兵事且高自称许遂有宠赐姓朱氏与毅皇帝同卧起或时搏虎为乐又取辽阳宣大延绥四镇兵入内教塲操练都人号为外四家于是彬自立西官厅自为提督益树党援引边将神周李琮等同入豹房朋姦蛊诱导毅皇帝驻跸宣府兴建宫殿号为家里封彬平虏伯自是乘舆北幸经大同抵榆林且骎骎议南廵矣会宸濠反彬因请毅皇帝亲征彬扈行以劲卒自衞驾离都城甫一日江西捷已闻比至南京彬复导幸苏浙湖湘等处虽未果往而远迩闻之日夕汹汹凡羣臣所上章疏一切匿不奏及毅皇帝寝疾豹房彬犹改团营为威武团练营自提督兵马中外恇惧谓彬必为变会毅皇帝崩慈寿皇太后亟命执彬下狱法司鞫反形已具请亟诛以洩神人之愤命磔于市併以其姦状及处决图形榜示天下其党神周李琮子勋杰鳌熙家属汪和许宣等皆斩籍其家黄金十万余两银四百余万两它宝玉杂物不可胜计户部覆御史甯钦奏国家儹造黄册事例凡各里旧额人户除故绝併全户充军不及一里者许归一里当差余剩人户发附近外里附图编造先年攒造黄册之时当事诸臣拘泥旧册格眼不肯遵照前规将消乏里分归併致各州县以逃绝人户或捏诡名或立女户或父子兄弟析分户籍或里分实在二三十户虚填一里或排年实在三四五户虚填一甲节年逃亡逋欠及势要姦民飞诡税粮负累赔补小民丁产不敷亦行窜避以致逋租日多里甲日耗今当攒造之期宜申明前例通行天下郡邑每里务以实在人户一百一十户为准如有消乏许以附近流来有司军衞人丁及军民官员事故遗下家人子弟寄居日久置成家业者补入又不及额许以相近外里归併不许仍前捏立诡名女户及将逃绝人户凑数虚填庶几官民两便议上从之永乐初开设坝上等御马草塲于顺天府所属玉田顺义等州县凡十九处正统弘治间俱尝差官勘量地界立封坵写图本以杜侵冒至正德四年刘瑾用事任太监谷大用李钖及诸管马房员役将界外田土不分钦赐勋戚庄田及军民屯粮地亩混同侵占另立封识旧制草塲子粒比依勋戚庄课每亩岁征银三分至是则横歛百出而军屯民税犹办输如故瑾败大用钖仍用事畿民甚苦之及上登极军民累累陈诉而诸勋戚亦各言其状户部议覆差科道及本部属官各一员弔取马房地里图本督同所属州县官及地方原主人等沿丘履亩照依正统年间原开顷亩四至筑立封坵界外所侵各审付本主以后草塲子粒听本部监督主事征收在官召买粮草该监员役不许干与其太监谷大用李钖及把总指挥刘成等赃罪听差去官勘明参奏依律重究从之已而给事中郑自璧又备述内官内使及诸庄头人役侵削小民状上奏诏各役悉付差去勘官拏究仍令访诸征粮内使以名闻己丑陞陜西按察司副使孙修为山西按察司按察使河南布政使司左参议李元为山西布政司右参政原任云南道监察御史徐文华为陜西按察司副使大学士杨廷和以疾乞致仕上曰卿忠清公正功在社稷朕新嗣服宁可一日离左右累疏引疾岂元臣体国义耶鸿胪寺即便往谕朕意所辞不允诏发内库银二十万两于宣府十三万两于大同从户部覆廵抚宣府都御史李铎等请也正德末年车驾频幸宣府饥馑相继官军俸粮经年未支饿莩徧野上即位铎初赴任未及视事先言之而给事中张汉卿併以宣大二镇为言户部覆铎等议遂有是命仍许彼处有该抄没入官银两并家产庄田地土俱令抚按管粮官会估变卖尽留本镇充赈贵州思州府见天上有红焰火团自南飞过北而去天皷鸣良久方息镇廵等官以闻庚寅兵部左侍郎杨廷仪以疾求去许之廷仪大学士廷和弟也先是御史方凤劾其姦佞贪黩状上以廷和故优容之而言者不已廷议自知不为公论所容遂谢病去诏都察院申明累朝禁例凡都城内外诈冒皇亲太监名目拦截桥道私开店舍指称内府包揽钱粮者令廵城御史及厂衞缉捕究治枷号发遣仍行南京及南北直隶浙江等处抚按官一体禁约辛卯户部覆廵视库藏御史郑维新疏称甲字等库自正德五年起逓年寄库各项钱粮日久未收各该原解在逃行提未到皆由该库重索分例积年揽头诓骗致累管解人员况经年久本人存亡未知亦无文册可据宜通融议处将前项寄库钱粮会官尽数盘验堪用者秤量入库不堪者封识在官查照本部原发剳单数目分别已未完足行各该抚按究理归结仍勑内库官奉公守法以后但遇各处解到钱粮不拘多寡务要三日内会收不许仍前纵容揽头库役刁难需索如违听廵视科道官参治得旨俱如议行壬辰钦天监漏刻博士朱裕奏我朝百务皆有成规独历法未暇修正虽以大统为名实授时之历且自元及今二百四十余年历岁既久积数渐差推算连年日月交食分抄已有不合时刻遂至爽忒臣尝与中官正周濂具奏乞欲增损修改奉钦依今后如遇日月交食还依古法推算如或未当暂免参究礼部仍于本监官生内选精通历学者四五员名与周濂朱𥙿等各以新法推算彼此参验待日后累算无差再行具奏臣等仰遵成命参验分杪时刻委有不协洪武中漏刻愽士元统亦言历法当随时修改以合天道洪武去元甚近已欲修改乃今岁差愈多况本监观象台晷表尺寸不一难以准测推算历数用南京日出分杪似相矛盾伏惟皇上图新治化敬天勤民历象为急乞勑礼部详臣所言会举洞达天人精究理学大臣一员总理其事及铸立铜表考四时日中之影仍差通晓历学官生前往河南阳城察旧立土圭以合今日之晷及分立圭表于山东湖广陜西大名等处以测四方之影然后将内外晷影新旧历书错综参验撰成定法庶几合朔得真交食不谬诏下所司知之夜二更流星如鸡弹大赤色有光起奎宿行至近浊没癸巳以禫除遣英国公张崙致祭于兴献王辽王宠涭薨上辍视朝三日赐祭葬如例大学士杨廷和复上疏乞休温诏慰留之仍断来章南京大理寺左评事林希元条陈君道急务六事曰务正学曰亲正人曰用旧臣曰清言路曰急交修曰持久大朝廷大政二事曰辍内臣机务曰罢内臣镇守其清言路云今之给事中御史即前日之谏官也今所弹劾钱宁江彬张锐张忠辈即前日之权姦也宁等播弄威福流毒四海几二十年当时未见有一人言者今始历数其罪搏虎围圈之内三尺童子皆笑其无勇矣又如王守仁等亲夷大难厥功不细张永张忠掩而取之又妄获平民以邀功于时纪功科道寂无一言今始甄别功过以明公论不遇今日臣知功过终不甄别公论终不明也当言者不言不当言而言鸱鸮不搏而搏鸾凤豺狼不问而问犬豕毁誉任情是非失真使清议化为浊议言路转为冤门抑已久矣今者陛下广开言路此辈乃欲乘时要誉哓哓争先不顾前后不量缓急不问已行未行各逞琐见无関大体又且自相矛盾愈多愈赘他人见之已厌观使人主将何所折衷而取信乎臣思往时言路之官特立者皆以忠获罪去位有识者知不可为亦先引云今所存者皆苟且富贵之人也乞勑吏部都察院将见在给事中御史通行考覈凡在先朝不能尽职者随其轻重分为等第量为黜调更求能者以充其位仍将臣黜退以谢言官则言路清国是定矣其急交修云臣观今日之事有似于名胜而实不足曰进君子而实德之士未尽用曰退小人而姦邪之党未尽去曰去宿弊而积弊未尽消曰行新政而新政未尽举内帑发矣而国计尤未充租税宽矣而民力犹未𥙿则亦徒有治之名而未有其实也臣愚谓今更化之时正宜上下交儆以修职业勇往直前力行果断不宜怠缓狐疑坐失机会也其持久大云太祖高皇帝酌百王而立法后世不无渐失其旧全赖中兴之君整顿修复之今诏书所更革者独正德间事耳以前初未之及至于言者请去东厂诸事陛下又委之旧规不知此近时弊政非我圣祖旧制也果是旧规则祖宗之法固有万世所当遵者亦有不可尽循者今于所当遵者不难更改至于不可尽循者乃欲守之而不变是岂善守祖宗之法者哉臣愿陛下勿尽泥旧规凡自宣德正统以来随时更置间有不利于国不便于民者俱照更革正德年间事例尽与除去以复太祖之旧其辍内臣机务云司礼监得预机务非我祖宗之制也昔晋侯以赵衰守原谋之寺人勃鞮后世犹议其非况以机务之重使内臣亦得预闻则天下事皆其掌握王振刘瑾之祸可谓殷鉴矣自古人主轻变祖宗成法假借威权其后乃至自欲收之而不可得是以明哲之主谨之于微防之于渐盖虑太阿之柄一释而不可复收也今陛下已大奋干断诛黜姦党然不辍其机务譬犹秽草恶木根株未除终当复生耳昔孝宗皇帝常欲行之而未果遂有近年之祸天下以为惜愿陛下乘此事机永拔祸根毋使后之惜今亦犹今之惜昔也其罢内臣镇守云寺人之职门庭是司边関镇守亦非我高皇帝旧制也臣伏读诏书自正德以来额外添设各处守备非我列圣之旧者悉皆取回臣敢因此以广圣意请自宣德以来法外所设各处镇守非我祖宗之旧者皆可取回信如是则生民之患十去八九矣既而通政司办事进士周祚等言臣等接送题奏见顷来章疏纷纭无如希元所陈者乞留神省览见之施行希元复自以为言乃下所司议议上优诏嘉纳焉号武宗毅皇帝山陵曰康陵改义勇中衞为康陵衞南京户科给事中陈江上言南京除孝陵江淮济川等数衞外余衞各有快船二十只或十七八只每船轮编看守军甲余丁十四五名其初打造官给银百两有奇本船军甲余丁仍出银如官给之数方克完造及至起运装载内官差占繁多往来不息水工柁手俱系军甲余丁雇募供给为费甚鉅其船大约三年即坏仍责军甲余丁修理计所费又如初造之数修理三次方许更替故虽殷实军丁无不破产逃亡者以致册籍空虚营伍困瘁乞勑南京兵工二部议其初造须官给全价比其修理估定价值官给其二军丁佐其一庶苦役调停逃亡可免又言南京长安东西安北安等门内官内使克减上直军人饭米私役卖放每日守衞不及一二十名禁衞严重岂宜疏纵若此乞严行禁革诏下所司议闻甲午降光禄寺少卿贾启为直隶徽州府推官鸿胪寺丞卢永春为直隶徐州同知启先任御史因纪录大同应州功次陞前官至是查革冒滥遂以原任御史调外任永春偶宣奏声劣御史王以旂等因併紏其由传陞进用故亦出之前军都督府带俸西宁侯宋恺卒祭葬如例以先任南京协同守备奉祀孝陵有劳特加祭一坛廵按辽东御史杨百之条陈治辽五事其一请罢各处分守内臣其二谓各边管粮郎中职任甚重必妙简有才望者充之果有声绩宜破格超授庶几人思自励且于边务有禆其三请于开原特设兵备副使一员凡地方兵马钱粮词讼姦弊悉听整理其四谓辽东五路钱粮百十余万郎中一人不能综理请如宣府例各路俱设府通判一员以司出纳其五谓临阵斩获首级不许私相买卖条例甚明臣自至境遇有斩获审验多系奏带参随人员及地方都指挥千百户等官而伴送夷人鸿胪通事间亦有之盖由辽东寇少易于获功陞级不过名和买则受速利故宁冒重禁而不顾也请明着为例凡获功不愿陞级者官为赏银五十两不许仍前和买并攘夺冒占违者罪如律诏所司议闻乙未纵内苑所蓄禽兽仍禁天下不许进献户部覆给事中徐景嵩条陈计处御马草塲四事一曰责内臣以专牧养二曰置廨宇以处部官三曰兼委任以重牧地言本部所委监督马房主事凡一应事务俱当管理宜申明职掌令其不妨原务兼督官旗人等将原马房牧地查明顷亩设立封堆开挑濠堑时常踏勘科道官一年二次廵视四曰遵诏旨以清马数言各房马匹数目平昔内官占护不容查考任意开报冒支刍粮恣其侵克若使马数可查则诸弊自消宜遵诏旨行廵视科道查各房实在马数造册奏缴仍行各养马官员每月造册送本部下粮厅併委官主事处以凭会计诏悉从之礼部奏七月初一日孟秋时享太庙恭遇武宗皇帝梓宫在殡按礼宗庙之祭不以丧废惟先期致斋鸿胪寺免请陞殿太常寺止具本奏知至日乐设而不作从之陞浙江按察司佥事刘大谟为陜西按察司副使原任南京礼科给事中徐文溥为河南布政司左参议命法司审录系囚自宸濠钱宁江彬之狱被累诖误者亡虑数百人会暑雨疫疠大作瘐死者甚众给事中许复礼御史陈克宅咸以为言故有是命于是法司录上无辜得释者二百四十四人御史范永銮言往者刘瑾钱宁江彬相继擅权姦民乘隙多将军民屯种地土诬掜荒闲及官田名色投献立为皇庄因而蚕食侵占靡有界限旧租正额外多方掊克苛暴万状畿内八郡咸被其害请勑户部差官一切体勘系民者归民系官者归官应输租课有司代收交纳事竣仍绘图造册缴部备照永杜后姦诏所司知之正德十四年宸濠之乱江西遂废乡试濠平给事中王纪请次年举行不报至是廵按御史唐龙请于来岁开科年依额倍取礼部覆议从之廵按直隶御史曹轩劾奏南京司礼监已故太监廖堂依附刘瑾钱宁江彬夤缘镇守黩货殃民弟姪廖鹏等冒滥锦衣官校诸不法事并论南京守备太监廖銮为堂谋主同恶相济宜寘重典又言南京监局门関窑库内官增设太多滥受民词占役军匠等弊乞将廖堂坟祠赐额看扫军校与诸冒滥官秩并正德年来投充神帛堂匠役及各衙门办纳月钱者尽行追究改正仍将廖銮明正典刑以为姦党之戒守备守把额外新添内臣已蒙恩诏取回其额设存留者仍乞甄别臧否严明简选异日有如前恣肆者必罪不宥庶恶党尽绝姦弊永清上悉嘉纳命亟行之四川抚按官奏剿天全六番招讨司乱夷斩招讨使高文林擒招讨使高继恩诸夷初与芦山县民争田搆衅知县屠峦处置失宜遂致叛乱用兵数年至是始平丁酉查革锦衣衞冒滥旗校三万一千八百二十八名大学士毛纪自陈乞休温诏慰留之发内帑银三十万于甘肃宁夏延绥三镇以年例久欠地方饥窘从各抚臣之请也户部覆本部主事张淳甫处置马草疏言马房草塲地土之数目钱粮之出纳俱不经本部查考以致滋弊今冗差内官既奉诏裁革宜令本部该管主事将各牧地通行清查每马房量留数顷以为晒晾马匹之用其余俱令军民佃种亩征银三分候秋成时照依时估召买草荳议上从之戊戌勑廵抚江西都察院右副都御史郑岳赈恤被灾地方江西自宸濠之乱又值大水岁比不登民多流亡正德间守臣以状闻户部请遣两京堂上官一员前去抚恤议入不报上登极始下其议户部以该省被灾经年遣官恐益缓请遂勑抚臣行之故有是命礼部言今月二十四日武宗皇帝百日礼宜释服如常查得孝宗皇帝百日因梓宫未入山陵上仍素翼善冠麻布袍腰绖御西角门视事不鸣钟鼓文武百官素服乌纱帽黑角带皂靴朝参今武宗皇帝梓宫亦未入山陵请如前例诏可兵部请下御史汪渊裁革各处镇守等内臣疏命府部大臣及科道官会议得旨免议令司礼监简汰其无良者代之于是御史杨铨复极言内臣镇守之害因劾奏江西烧造太监丘得前在凤阳夺取民间女子杂以倡优号为进奉荧惑万乘请寘之刑典下其章于所司诏司礼监裁革南京内府各监局官员初诏书裁革额外多正德年间添内臣止开内府各监局皇城京城各门不及南京至是南京工科给事中王纪等以为言因及太监张锐管东厂时占中两淮长芦引盐招姦商王四等乘势坏法积缗钱数百万计锐既正法宜与钱宁辈一体抄没兼逮四等以泄中外之愤上纳其言故有是命併勑都察院速具四等罪状以闻己亥复除原任山东道御史凃敬于河南道以丁忧服阕也授庶吉士史于光为吏科给事中王邦瑞为广德州知州邦瑞有姑配伊府光阳王王薨无嗣旧例文职有王亲者不得陞除京职已亡故无出则不禁邦瑞亦援例自理所司仍外补之原任福建按察司副使唐泽服阕复补原职赏哈密衞新袭左都督把的孛剌及从官綵币织金袭衣靴袜有差戮宸濠逆党刘吉何镗等二十六人于市法司既会审江西狱拟刘吉涂钦熊绶黄瑞李世英熊僚葛江丁璝谢天一闵念八熊十四杨清秦荣本搆反谋何镗等十三人临时从逆俱凌迟处死吉等仍缘坐家属籍没家产其吴松等二十五名系谋反知情故纵胡节等二十名系谋反同谋者子孙弟姪及同居之人俱斩决不待时其余应充军及给付功臣家为奴等项有差得旨凌迟重犯即时处决仍绘形榜示天下其斩罪诸犯姑监候余俱依拟庚子陞山西道御史李稳为浙江按察司佥事南京兵部右侍郎黄瓒应诏自陈乞致仕许之土鲁番撒马儿罕哈密诸夷使假进贡名在京商贩有留会同馆三四年者至是诏礼部申严旧例禁诸夷不许私出馆外勒期遣还仍治诸私通交易乃诱引纵容者罪其曾经犯罪夷人来贡者勑边吏勿复纳辛丑改南京刑部尚书金献民为都察院左都御史陞兵部右侍郎李钺为左侍郎改工部右侍郎吴廷举为兵部右侍郎改抚治郧阳右副都御史王懋中于南京都察院协管院事陞致仕广西按察司副使刘潮为本司按察使仍致仕潮在广西曾计擒巨贼韦朝威抚按官上其状兵部议破格超用未及行潮以考察落职至是援佥事高宾等例乞追录前功故有是命壬寅吏部奏革正德年间传陞乞陞中书科鸿胪寺钦天监太医院少卿等官朱天麟等一百二十七员罢黜停降有差复除云南道御史屠侨于福建道以丁忧服阕也南京户部尚书邓璋应诏自陈乞致仕许之令驰驿归满剌加国遣使赍金叶表文及方物来贡给赏使臣并回赐国王王妃如例命南京前军都督府署都督同知马澄南京大教塲坐营管操以大宁都司都指挥佥事申钖充参将分守保定地方陞守备岷州指挥佥事黄宰为署都指挥佥事充右参将分守延绥东路以陜西都司署都指挥佥事刘谨充右参将分守宁夏东路诏归回回女你儿干等八名于甘州正德末镇守太监王欣奉旨简进者也后军都督府经历孙玙先任山西泽州知州倚附权幸赃贿狼籍抚按屡劾之俱不问至是廵按御史张鹏复以为言令逮玙付山西廵按御史鞫之御史李美等请肃清姦党在内如太监张玉假採办进贡之名于兰州等处织造各样织金大红绒叚殆及数千需索氊帐帏幔之类糜费巨万焦宁吴亮诱引先帝崇信番僧盖新寺于禁地尊胡虏为法王首倡取佛之名大遂刘允之恶夹带违禁货物不止百艘勒取官民银两动以万计高忠赵俊起盖豹房开张酒肆滥造海子船而蠹耗内帑之财营造镇国府而拆毁官民之舍此皆在内遗姦号为金刚老儿当者也在外如中军管营指挥华勋营谋将领滥受蟒衣凡江彬之恶逆皆其主谋竭天下之货财半归私藏千户等官刘江王章与逆彬有乡土之私诱先帝为宣府之幸盖行宫进女乐黩溷于禁闼开皇店放皇债贻害乎地方千百户等官江梅张镗蒋英王通张永张徤或充外四家头目或为提督府主文隐匿章奏共蓄无君之心擅开边隙咸图冒功之赏管操西墻纵军刼掠扈驾南征黩货害人此皆在外遗姦号为把总大管家者也俱乞明正典刑永除祸本得旨各犯诱引蛊惑情罪深重张玉焦宁吴亮高忠赵俊姑从宽俱发南京孝陵充凈军华勋刘江王章江梅张镗蒋英王通张永张徤在内者着锦衣衞拏送法司在外者廵按御史提解来京问刘允取回仍责开具随去番僧名数以闻癸卯以辽东饥发银二万两赈之陜西抚按官奏米脂县四月初七日酉时分西北方有星大如斗随有红光一道约长三丈余半空冉冉转动向西北移时变白气而㓕遂劾延绥总兵戴钦宁夏副总兵路瑛等贪纵乞斥之以荅天戒辽东抚按官奏该镇五月二十二日有星大如盃尾长丈余光如月自东西流如箭而坠于时天鼓鸣者三考之祥异志奔星所坠其下有兵天鼓之鸣亦主暴兵即今全辽饥困虏警甚急乞速赐赈发以拯危边章俱下所司命宁晋伯刘岳后军都督府佥书管事甲辰大学士蒋冕吏部尚书石珤各乞致仕不允时御史张鹏疏评去留大臣贤否谓冕当罢御史赵永亨亦诋珤不可典铨衡上以其妄言诘责之冕珤遂各上章求去于是六科十三道交章论辩谓二臣不宜去朝廷御史言非是上乃命鸿胪寺官以公论谕二臣供职冕犹不出赠前廵抚江西都察院右副都御史孙燧礼部尚书谥忠烈前江西按察司副使许逵都察院左副都御史谥忠节建旌忠祠于南昌命有司春秋致祭仍各依赠官品级赐祭葬荫一子锦衣卫世袭百户宸濠之变二臣同时死义久未褒录至是礼部遵诏以请上嘉二臣精忠大节诸恤典俱视部拟加厚焉御史孙孟和言近据顺天府东安县等处人民纷纷奏诉太监张锐刘权张忠赵林及锦衣千户谷良等强占田地吓骗财物霸住房屋准折妻女及减价抑买等情访得诸姦恶违法事情似皆实有然此一民事耳至累累蓦越赴京上干天听恐将来闻风效尤长健讼之风为陵替之渐臣愚请勑下都察院通行直隶真定等处抚按官备行所属州县一应皇亲内臣功臣锦衣总兵大臣田宅除两平置买照旧外其余不分已奏未奏但有侵夺等项逐一退归原主原价短少者增之具价取赎者还之如有怙恶不服径自拏问参奏其应抄没犯人田产审明果系在前侵夺抑买一体给主管业可以息讼端召和气疏入令都察院议闻御史范永銮奏陆完王琼之狱事涉暧昧请勑法司会廷臣辩明功罪以公天讨上乃令三法司锦衣衞再审鞫之初宸濠之乱太监张忠闻濠已就擒图冒其功乃提兵急趋南昌至则都御史王守仁已执濠赴南京矣忠失望甚恚江西按察使伍文定迎谒遂叱缚之曰吾且籍没汝文定骂曰五𢬵九族为朝廷讨贼有何罪尒为天子腹心乃屈辱忠义为逆贼报讐于法当籍汝忠愈怒以铜鎚击之文定昏仆观者无不骇愤文定畏其凶焰屡求解任不报至是始以状闻且言忠昔与安边伯许泰左都督刘晖至江西忠自称天子十弟兄泰称威武副将军与朝廷同僚晖称总兵官朱系朝廷儿子迫胁天子命吏稍咈其意辄窘辱之又诬指党逆掊克军民诈称进贡需索万状计所罔利不下百万比及脂膏殚竭仓库罄悬然后三人者始睢盱而去以致饿莩遍野盗贼纵横虽剉三人万叚不足谢江西百姓今圣明御历大憝如钱宁江彬皆已伏法三人者寔其党与倘漏于天讨使藏其乐祸无厌之心而处于反侧不安之地恐其日为国家大害乞亟行诛绝以快人心消隐忧又请发宸濠赃银还之江西以需急用矜释濠党父兄子弟在隔别地方及不同居与谋者併忠泰晖所蔓延诖误中多无辜亦请审释之章下所司看议以闻丙午孝庄睿皇后忌辰奉先殿行祭礼遣驸马都尉崔元祭𥙿陵户部覆御史陈实疏言广东看守珠池内臣不宜兼管地方事务因论原管太监赵兰既被御史紏劾宜先革回所犯赃行广东廵按御史勘明具奏以正国典诏悉从之命廵按广东御史兼管塩法赐之勑以兰州衞都指挥佥事周伦充左参将分守延绥西路发腾骧等四衞官舍都指挥吴瑄等三百二十名各回原衞瑄等原系金吾左等衞官舍正德三年太监谷大用奏调顺衞入数兵部以其诡冒名籍请旨釐正之丁未大学士蒋冕复上疏乞休言臣自今月二十一日以来连疏乞退未蒙报俞臣职忝论思仰荷皇上天地父母之恩体貌异常恩礼优厚非百执事比及近日温旨慰谕不一而足累遣鸿胪寺官宣谕亟出臣祗拜殊私终夕傍徨不遑宁处者窃自揣度才薄力小无一可荅殊眷耳况祖宗创造艰难国家事体重大朝廷四方之极君心万化之原必朝廷无不正而后可以正四方必君心得所养而后可以成万化圣学不在于诗词章句当致力于本原圣法不止于礼度文移当深明夫体要成宪必无一之不监旧章必无一之不由初政善矣而慎终之道尤难大纲正矣而众目之举未易天下尚多可虑之事人心当先不见之图民困未必尽甦边尘未必无警辅导密勿之地一或任非其人而正大光明之业自此必为所累伏望俯察愚衷俾解重任物还其分生得遂于投簪心匪无知死不忘于结草上优诏慰留之顺天府通州知州刘绎奏近京地方若皇庄及皇亲驸马功臣旧土大为民害乞以皇庄田地尽付所在军民耕种输纳国课管庄内臣永为裁革其或以皇庄建立以久遽难议革请先将内臣取回凡皇庄田地明白开造册籍附之所在官司管理别差户部主事一员专管督理一应租税依期解送户部转送内府其勋戚田土亦乞差官查理果旧额颁赐听令管业照依旧制每亩起租银三分此外不许丝毫侵削佃户若系近来包占夺买等项责令退还章下所司议闻裁革僧录司左善世文明等一百八十二员道录司真人高士栢尚宽等左正一周得安等七十七员教坊司官俳奉銮等官苏祥等一百六员皆正德间传乞陞授者也京东盗起流刼霸州永清等处命都督桂勇率兵捕之仍勑涿州河间霸州天津各守备兵备官严兵慎守以防奔突戊申孝穆皇太后忌辰奉慈殿行祭礼遣驸马都尉崔元祭茂陵回夷于永死于狱上以永在先朝出入豹房诱引蛊惑罪恶深重特命枭首于市仍籍没其家产裁革山东濮州管马判官以廵抚都御史王珝奏该州种马不及四百匹例当革也己酉停陜西织造绒服革真定等府抽印木植内臣山西筏木由滹泥河东贩旧制于真定府设税课司十取其一该府委通判一员监收之岁终内官监差官印烙委官运纳通州张家湾砖厂以为常正德间始差太监抽分遂税及柴炭鱼菜民不堪其扰廵按御史宋钺请遵诏裁革且极言太监祖臣姦状工部覆奏得旨抽分太监裁革该府委官监收一如旧例坝上坝东坝北三马房领豹房发下牛骡无虑数十百户部以刍牧不给请以马给操军牛骡付顺天府估卖已得旨允行该监太监戴永称前项马牛骡俱已经印烙固留不发且奏旧例并无以御马充军者户部覆请上曰马已验收免发马房既无餧养牛骡事例岂可创启弊端仍依前旨行北直隶山东河南山西陜西南直隶江北淮扬诸郡俱旱自正月不雨至于是月福建福州等府亢旱疠疫盛行府县官病死者四十余员军民死者无算校勘记正德十六年七月庚戌朔享太庙刑科给事中顾济上疏请慎听览以定国是重纶音以隆治体其畧曰陛下临御以来励精图治首翦羣凶天下翕然称明然奸党尚存阴谋变幻或乘机会以伤善类或借鹰犬以快私讐或执邪说以拒正论或假言事以动朝廷未败者思固宠既败者幸复全此诚治乱安危之机不可不畏臣请以所上章奏一切下吏部考覈其尤闇昧弗当者属言官参劾以彰国法则大舜问察用中之道不是过矣且章奏批荅或下部议或取上裁祖宗时有故事今内臣张雄张锐张忠于经佛宝张信孙和陈敬等诖误先帝擅作威福陛下已逮治之及其奏辩又获宽旨岂左右亲信巧为营救而陛下过听之耶臣愿断以大义勿顾小恩凡奏报悉如旧典其事体未安者使言官得以封驳诸司得以执奏如此则小人无所售其奸而法纪可振矣上曰疏中切朕躬者朕自裁决其余所司议以闻廕兵部右侍郎杨廷仪子慥入监读书给经畧东西边关都察院左副都御史李瓒诰命皆以满考也初开原与虏为市虏时时杀掠市人开原苦之会虏酋速长加等入市卤掠参将孙棠率兵掩杀二百余人都御史张禴上其功已而廵按御史葛禬劾棠贪惰不法状因请遣大臣有才望者经畧战守而令禴暂留戴罪措置于是上黜棠而以开原事宜下兵部议及是兵部言辽东军饷不给将领非人故士卒逋亡墩堡圯废顷者总兵参将等俱已更易而廵抚都御史李承勋练习边事宜即委之以经畧令户部覈辽东岁逋之数征觧至边听承勋调处以苏困苦招流移仍给以籍没银二十万以时缮墩堡辟土田其速长加事宜下御史覈实乃可议功罪明国法上皆允行之辛亥经畧东西边关都察院左副都御史李瓒以御史熊相劾其不职上疏求去不许户部请如诏旨以籍没官物补给文武官折俸钞二十七万七千五百贯有奇上可其奏法司会议言宸濠逆党如宜春王拱樤等情罪深重者先已伏诛其镇辅国将军觐钟觐鉎宸渠宸潽宸浣觐链觐铉觐铈宸渶拱樛拱槄宸㵰宸𣽝原不与谋临期听其使令廵城守门事出迫胁情非得已应从末减夺爵或迁处以示惩其在城诸将军虽曾受贼赏而未尝为之用事其情尤轻宜量减其禄降诏切责许以自新宸洪既脱身自首例应宥免上是其议乃革觐钟等爵降为庶人押发凤阳高墻禁住在城将军各革去禄米三之一宸洪宥免因以书谕诸王曰皇帝致书曾叔祖鲁王先因宸濠大逆不道皇兄武宗皇帝告于天地宗庙革其封爵削其属籍江西守臣寻即擒获并其同谋助逆宜春王拱樤瑞昌王拱栟及镇辅国等将军觐铤等十四名各拏觧京该三法司锦衣卫同皇亲驸马府部科道等衙门多官交章劾奏谓宸濠名在宗藩世受封爵乃敢包藏祸心谋危社稷招集羣盗私造战船杀害守臣追夺印信传布伪檄上诬皇考孝宗皇帝议改年号谋据南京伪授官职兴兵作反拱樤等相率从乱或招兵守城或杀人拒敌俱情罪深重宜明正典刑下皇亲多官会议皆谓其得罪于天地祖宗法不可赦皇兄重惟帝王以俊德睦族春秋以大义㓕亲二者不可偏废况先朝所行亦有故事宸濠罪恶比之高煦寘鐇尤重与众弃之诚非得已念其虽除属籍原系宗支并拱樤等十四名俱从轻典免赴市曹赐以自尽其余将军宸潜等十六名及多灿等二十一名亦各从宽押送凤阳高墻居住事未及竟皇兄宾天予既嗣统狱词来上凡官吏军民人等无辜被逮者悉皆开释其镇辅国等将军觐钟等十三名临难苟免听其使令或与廵视城钥或与看守宫殿仍该法司多官议处本当重治亦姑从宽革去封爵降为庶人送去凤阳高墻居住其余在城将军既情有不同各革减禄米三之一宸洪被胁从行在逃投首比照黄榜事例宥免庶几情法两尽仍徧告宗室咸悉此意专书以达惟曾叔祖亮之诸王文并同初宸濠之变江西左参政王纶佥事潘鹏师夔广西参政季斆俱被执寻皆降濠为之用事纶伪授参赞军务戎服祭江鹏为濠诱降安庆夔安抚州九江斆赍檄广东等处镇守太监王宏按察使杨璋甫至任不及备俱被执九江兵备副使曹雷拥兵坐视九江知府汪颍弃城走法司会议当纶大逆宜磔于市鹏等论斩宏等情可原免死戍极边上从之工部言大行皇帝丧礼合造器物请以籍没库银办之勿重烦民报可壬子遣行人赍勑存问大学士谢迁户部尚书韩文于家其勑迁曰朕惟人臣立朝得行其志建功立业者固难而退处其乡寿考康宁完名全节足以系天下之望尤为不易卿性资端方器识宏远粤自早年潜心正学遂以文章大魁天下蜚声翰苑誉望弥隆逮我孝宗皇帝简注有素爰自宫端擢居内阁朝夕献替不激不随当时政化清羙实惟卿二三大臣佐理之功暨闻末命付託谆切益感知遇誓竭诚悃故当武宗皇帝改元之初随事纳忠恊心匡弼釐革宿弊斥逐羣小直道难容告老而归高风大节播在天下乃今年踰七袠体履安康子姓蕃茂全德盛名求之前代亦不多见焉朕嗣承天序图新治理顾兹尊贤优老之典诚不可缓惟卿累朝耆旧寔轸朕怀兹特遣行人赍勅存问仍赐羊酒命有司月餽官廪八石岁给舆隶十名用表异数卿其体朕至意颐养天和茂膺寿祉行将起卿于家庶几得闻猷告以辅朕之不逮惟国家有无穷之休而卿亦有无穷之闻矣钦哉勑文曰卿以宏远之才清慎之操敭历中外多阅岁年晚贰铨衡晋司邦计劳绩茂着为时名臣越在先朝首倡谠论劾除羣奸遭谗去官退居田里凛然风槩天下想闻乃能懋修靡懈德望愈隆寿考康宁年踰八十完名盛福求诸今日盖仅见焉朕初嗣位念卿一时耆硕人望攸归已有旨起用兹特先遣行人赍勑存问并赐羊酒仍令有司月给食米四石岁拨人夫六名以示优眷行且起卿于家来觐阙廷以为班行之光卿其颐养天和益邵乃德康乃身用副朕寤寐老成至意抑书有之曰尔身在外乃心罔不在王室卿有嘉猷嘉谋未展尽于平素者尚无所隐以禆朕之不逮卿其敬念之哉诏复原任户部侍郎王俨故都察院副都御史范镛官命有司存问俨赐镛祭一坛赠故监察御史胡节张璞张经王相员外郎宿进为光禄寺少卿赐祭如镛例起御史宋琏成文副使杨玮戴书知府邢昭于家先是给事中邢寰御史范永銮言王俨等并以忠直忤逆瑾或窜或死禠职者未复含冤者未伸宜加恩恤以风励天下吏部覆奏故有是命总督仓塲户部尚书侯观乞致仕许之命有司月给米三石岁给舆隶四人进士张璁上言孝子之至莫大乎尊亲尊亲之至莫大乎以天下养陛下嗣登大宝即议追尊圣考以正其号奉迎圣母以致其养诚大孝也今廷议乃执汉定陶宋濮王故事谓为人后者为之子不得复顾私亲夫天下岂有无父母之国哉记曰礼非从天降非从地出也人情而已夫汉哀帝宋英宗固定陶濮王子然成帝仁宗皆预立为嗣养之宫中其为人后之义甚明故师丹司马光之论行于彼一时则可今武宗皇帝嗣孝庙十有七年未有储建比于崩殂而执政大臣方遵祖训定大议以陛下聪明仁孝伦序当立迎継大统岂非以天下者祖宗之天下天下之天下也故遗诏直曰兴献王长子而未尝着为人后之义则陛下之兴实所以承祖宗之统而顺天下之心比之预立为嗣养之宫中者亲疏异同较然矣议礼者皆谓孝庙德泽在人不可无后假令圣考尚存嗣位今日恐弟亦无后兄之义且今迎养圣母以母之亲也称皇叔母则当以君臣礼见恐子无臣母之义礼长子不得为人后况圣考所生惟陛下一人利天下而为人后恐子无自绝其父母之义宋儒程颐有曰礼长子不得为人后若无兄弟又継祖之宗绝亦当継祖此正陛下今日之谓也故在陛下谓入継祖后而得不废其尊亲则可谓为人后以自绝其亲则不可夫统与嗣不同非必父死子立也汉文承惠帝后则以弟継宣帝承昭帝后则以兄孙継若必夺此父子之亲建彼父子之号然后谓之継统则右有称高伯祖皇伯考者皆不得谓之统矣或以魏诏谓由诸侯入継大统则当明为人后之义此为外藩援立者防非经常之典也故曰礼时为大顺次之臣窃谓今日之礼宜别立圣考庙于京师使得隆尊亲之孝且使母以子贵尊与父同则圣考不失其为父圣母不失其为母矣今议者不稽古礼之天经而泥末世之故事不考圣贤之成法而率曹魏之旧章此臣之所未觧也乞以臣言下礼官详定初上即位即命礼官会议兴献王称号言者纷纷皆谓为人后者为之子不得复顾私亲宜如汉定陶宋濮王故事上心殊不悦然夺于众论未有以折之及得璁奏喜曰此论一出吾父子必终可完也亟下所司议闻河间涿州天津霸州等处盗起上命夺守备廵捕官俸克期勦获复遣指挥樊靖将兵掎截以防奔溃从部臣请也癸丑仁孝文皇后忌辰奉先殿行祭礼遣建昌侯张延龄祭长陵吏部覆给事中邢寰奏惩夺情以重人伦事言丁忧之例载诸职掌夺情之禁申于累朝所以示教而惩不孝也今海宗道以序班夤缘夺情传陞寺丞故太医院使李宗周从而效尤且获廕子皆不孝之大者宗道宜逮问宗周官及廕皆宜削夺上是其言命自今有亲丧者皆不得夺情着为令南京工科给事中王纪等言宸濠之变都御史王守仁勦除之功中外共知陛下且录之矣至于先事能虑而功隐于不知者佥都御史胡世宁是也夫宸濠久蓄逆谋第积威所劫人莫敢发耳世宁为江西副使独先指实具陈冀以逆折奸萌潜消祸本而钱宁居中助逆倾害世宁逮谪之以快宸濠之怒结言者之口令肆然无复忌惮至杀重臣行叛逆岂一朝一夕之故哉向使世宁之说得行则先事有曲突徙薪之戒而祸乱不作亦可无焦头烂额之赏矣是守仁之功着世宁之功隐今录守仁而遗世宁羣情不无觖望愿陛下察其忠直录其先见待以超格之擢则世宁获徐生之赏而陛下有汉宣之明臣下莫不劝为忠直矣章下所司知之辽东辽阳城黄风黑雾大雨龙见河水泛涨坏城垣民舍压死者甚众甲寅刑科给事中刘夔请慎选守令重惩贪墨以新吏治吏部议如夔奏因言方面官又有司之表宜一体禁约得旨在外诸司有科克害民事迹显着者抚按官参劾重治禁饬方面官俱如所拟陞顺天府府尹童瑞为工部右侍郎浙江右布政使方良永为都察院右副都御史提督军务抚治郧阳等处地方陞南京户部右侍郎蒋昇为本部尚书大理寺卿赵鑑为南京刑部尚书廵抚云南都察院右副都御史何孟春为南京兵部右侍郎吏部尚书石珤上疏乞致仕上以珤旧臣清谨为士论所服且考察公明特慰留之太子太保刑部尚书张子麟以父母皆年九十乞归终养上不许曰卿累朝旧臣朕所简任顷疏乞休已令鸿胪寺宣谕朕意宜亟出供职毋稽大狱以称朕钦恤至意南京工部尚书丛兰应诏自陈求去上不许礼部言弋阳等王府将军中尉及所生子女例应袭爵及请名请封选婚者皆因宸濠挟私不为奏请过期不得授封婚配失朝廷睦族之意宜亟议处令江西镇廵官覈实奏行从之罕东左卫袭都督佥事日羔剌等诣京师奏乞赏赐礼部以为虏人越例要赏且番文不由通政司辄自奏御蠢虏固不足责伴送舍人苏林等乃不为省谕又失关防宜罪如律得旨苏林等俱下廵按御史逮问旌表河南新郑县民王科孝行山东郓城县监生樊泾妻李氏直隶吴县民顾应祥妻朱氏吴江县民庞荣妻顾氏太仓州儒士周埜妻王氏山西寿阳县生员贾东妻陈氏四川泸州民翁仕章妻许氏浙江兰谿县民方良妻章氏俱贞节从礼部请也南京山东道御史董云汉条陈十事一遵成宪请以祖训及累朝善政为法二勤圣学请先六经四书大学衍义及祖训诸书次通鑑纲目其诸子书及诗文不必进览三持定志谓宜以祖宗帝王为必可师勿眩于因循勿夺于众欲四审时弊言顷者权奸乱国弊孔亦多宜审其缓急轻重而釐正之五隆大孝言陛下内承慈寿太后及武宗皇后远迎圣母宜益隆孝敬六慎近习言给役左右之人宜简驯谨抑畏者充之犯法者勿贷七精选任言辅臣讲读及六卿台谏必以行实节义为本器量才识为先八广延纳言御讲之后宜令讲读及科道官各一员分番禁直详加谘访九节财用言近年所借入及豹房各处所积宜尽出之户部以资经费乘舆服御之物悉从简约以为天下先十修武备请慎简将材严役占之禁责训练之实各州县皆设民壮以清军官领之令简阅有法讲武有时不得拘留科索疏入上采其切已者余下所司议之南京吏科给事中孙懋等以雷击奉天门兽吻日精门灾陈修人事以答天戒七事曰定圣志曰保圣躬曰信诏令曰明赏罚曰斥遗奸曰严内禁曰慎边防上下其章于所司南京山东道御史张彦杲以灾变言太监萧敬素党宸濠不宜召用南京守备成国公朱辅威望才识不堪重任宜诛敬罢辅得旨敬留用辅令自陈乙卯廵按山东监察御史杨百之劾奏先任大学士杨一清不宜起用南京国子祭酒贾咏不堪任礼部侍郎吏部覆请得旨一清系言官论荐起用咏已陞任俱遵前旨行以南京户科给事中乐頀工部营缮司主事华湘俱为光禄寺少卿管钦天监事以其素精天文历数也丙辰南京太仆寺卿杨禠自陈衰病乞致仕许之初广西右田荔浦等处獞贼入境杀指挥朱铠守备指挥同知李文山当坐守备不设戍边自言有斩贼首夺卤获功御史屠垚覈勘谓其罪应赎兵部覆奏谓宜如御史言上曰文山守臣贼至不能御铠死不能救罪大功微岂足相准更命覈实以闻兵部乃当文山附近充军报可夜一更土星逆行犯代星又三更南方有星如鸡弹大青白色尾有光起自虚宿南行至近浊没丁巳遣兵部车驾司郎中查仲道治舟迎圣母虏小王子二千余骑由庄浪马塲沟入边指挥刘爵与战却之都察院右都御史张纶等会议太监张锐等罪言张锐张雄受逆藩贿赂乱朝廷纪纲张忠以廵游蛊惑冐功黩货于经以税课逄迎取尽锱铢刘祥因江彬进幸孙和与宁瑾交通刘养盗官物赵林夺子女苏缙马英佛保周昂张信马钖吴经或传镇守以纳贿或託进贡以行私皮德钱安翟福张洪或冐边功而滥膺封爵或以将裔而冐姓天潢皆窃弄威柄变乱成法罪在大辟法不可赦宜依交结朋党紊乱朝政律弃市疏上留中十余日司礼监传言疏有点污趣都察院易疏以进于是福建道御史屠侨言锐等所犯古今之大恶理官所议祖宗之公法也法岂可易哉今议寝不出必萧敬张佐等阴为之地挟私舞弄陛下一失操持则怀奸欲逞者乘间而起治乱安危之几所系不细上乃下纶等疏令会官覆讯以闻夜二更流星如鸡弹大青白色起自文昌北行至近浊没五更有星如杯大青白色有光起自土司空南行至近浊后有二小星随之己未吏部言故礼部主客司员外郎冯泾尝谏毅皇帝廵游被杖因以病死其子贫弱不能以丧还宜加恤典上悯之命给米十石诏有司厚恤其家吏科都给事中张九叙等云南道御史李献等以考察拾遗劾奏右都御史张纶滥司风纪不厌众心吏部右侍郎秦金骤贰铨曹大亏衡鑑太常寺卿杨一渶汪举左右通政安金柴义张瓒太仆寺少卿周金附昵要津席宠罔赂皆蠹政害治之尤不可一朝居者总理边关副都御史李瓒竞进而不知止廵抚都御史郑阳衰病而不知退工部左侍郎童瑞太常少卿黄堂南京刑部尚书赵鑑大理寺卿任汉光禄寺卿王绍太仆寺卿杨禠太仆少卿李㺹皆贪鄙庸劣忍耻苟禄不为公论所容宜悉罢黜以清仕路时杨禠已致仕得旨令李㺹黄堂致仕张纶赵鑑李瓒杨一渶王绍等自陈调秦金户部余皆留用江西道御史陈克宅劾奏南京工部尚书丛兰党附宁彬计为三窟南京左都御史陈玉虽素负才望今已耄荒南京吏科给事中孙懋等亦言国子祭酒陈霁太常少卿张道荣并失士望御史熊允懋言南京刑部侍郎边宪不恊人心皆请罢黜以彰国典得旨霁道荣致仕兰玉宪留用大学士袁宗皋以疾乞归上以宗皋辅导藩邸备竭忠诚优诏留之命太医院官往视疾御史吴彰德请以牧马子粒银征贮太仓会计多寡以时给散兵部覆言诏旨已下宜令所遣官承德意行之报可户部奏前给事中邵钖等屡请以钱宁刘瑾江彬等籍没财物及豹房累岁所积皆贮之太仓以充经费令民无出今年租税已得旨报可而内库尚未给发恐奸蠹之徒将有干没其中者请亟如诏旨以佐国用以示大信上是之户部覆廵按御史范永銮奏言静海县濒海地多闲旷小民自行垦辟办纳赋税已百有余年近皇亲沈传吴让受奸民投献冐请夺之因而蚕食侵占延袤百里履亩而税贫氓採捕鱼蛤者皆令输租不堪其扰又天津诸卫逆瑾受献为庄田者不下千顷幸瑾败入之官而诸内臣又一切传奉号为皇庄虽屡奉明诏查覈而不令主者得还故产日以流移宜令抚按官查勘二皇亲家田系冐占者即以予民诸凡勋戚功臣庄田皆宜如有司例禁勿多取遇灾则蠲之有不奉诏者罪如律上曰可礼部覆御史王珮条陈节贡献事言四夷进贡国有常期顷渐多违越或到处辄止州县驿逓骚然烦费宜申明禁例令出入不得过时上是其议兵部言近畿多盗请添设把总指挥二员隶都督桂勇以便调遣上从之以广宁卫都指挥佥事杨镇充辽东游击将军刑科都给事中刘洙等言迩者日精门灾皇上幸诏理官疏系囚理冤抑诚以实应天之至意臣以为留都及诸省宜皆如京师且制五载一审录法司奏遣练达公正者往今岁适及期而法吏刻深或迎合傅致者往往而有宜勑部使者悉心申理以导迎善气广钦恤之仁刑部覆奏报可庚申陞户部左侍郎郑宗仁为本部尚书总督仓塲总理南京粮储都察院左副都御史蒋恭为南京户部右侍郎山西左布政使徐蕃为顺天府府尹工部右侍郎兼都察院左佥都御史陈雍奉诏引年自陈乞罢上不许南京户部言龙江盐仓二岁所积余盐青色者四十九万五千六百七十余斤足支南京百官俸粮十之二宜令如例兼支以省京储其白色者九千六百三十余斤请留给太常户部覆奏从之南京给事中陈江上言三事一恤觧户言南京甲字等库及各监局内官科索百端浮费与正额等民不胜苦宜严加禁革一恤民隐言仪真以北张家湾以南诸濒河地方疲困已极复被水灾宜加优恤令民无出今年租一通商贾言通州张家湾密切京畿当商贾之辏而皇亲贵戚之家列肆其间尽笼天下货物令商贾无所牟利宜亟禁治使商民乐业疏下户部覆言濒河诸郡诏书已减半税不得悉蠲致亏国计恤觧户通商贾俱宜如御史言上是之乃禁皇亲贵戚家不得列肆夺民产仍勑御史察不法者以闻诏祀故太保尚书黄福于昌邑福昌邑人莱州知府常道奏福在先朝有大功其名德为乡里所重虽曾为之建祠设像而未得祭于有司请令守臣岁时致祭载在祀典以励风化礼部覆请上特允之万寿圣节命羣臣不得称贺至日暂服青素以大行在殡也铸康陵卫及所属印信五十八颗分守庄浪参将鲁经以疾乞罢廵按陜西御史许翔凤言经以力战被创致疾疾行愈且经世将敢战知名虏中今边患孔棘非人臣安枕之时经移疾未可许也兵部谓御史言是上乃褒谕经命亟出供职仍以银币劳之廵按陜西御史曹珪以星变劾奏延绥总兵戴钦宁夏副总兵路瑛参将阎勋榆林参将瞿江贪残不法事下兵部覆勋前已逮问钦江罪与之等宜并逮之瑛任未几请勘实具奏上皆从之辛酉陞广西左布政使王启为都察院右副都御史廵抚云南廵抚山东都御史王珝劾奏太监张阳都指挥佥事魏玺党附江彬矫先帝命挟皇盐百艘贸易荆襄间所至为害玺闻彬败与指挥李刚千户刘政俱亡玺独为逻者所获诸奸利事皆有验宜按问廵按御史范永銮亦以为言事下户部言阳所贸物皆前输之官奉旨处分矣而玺等所犯在有司宜诏抚按官验问如律上乃命征玺下吏捕未获者并鞫之诘责阳党逆扰民令自以状对兵部言皇城天下根本祖宗禁约至为严密迩者以门禁为虗文以榜例为故纸杜渐防微不可不慎宜悬布榜文饬守卫官军关稽出入上曰门禁重事如所议行兵部覆廵按御史杨铨劾奏江西镇守太监丘得诸奸利不法事并请裁革各省镇守内臣得旨得已逮问镇守内臣贪恶害民者多已更易以后有缺司礼监择廉慎老成者用之东厂太监鲍忠请添拨旗校二十人如成化弘治间数兵部议许之上报可勑忠严加钤束勿为民害初廵视浙江佥都御史许庭光廵按御史唐凤仪主事江珊俱劾奏杭州抽分太监马俊贪婪恣横及挟勑诈取官银诸不法事并请裁革抽分内臣而以原遣部臣领之工部覆俊罪宜下法司究问所侵盗官银仍责之偿得旨令法司逮俊鞫实以闻自今抽分内臣罢勿遣夜一更有流星如盏大青白色起自角宿西行至近浊没尾有白气曲曲如蛇形久之乃散五更有流星如鸡弹大赤色有光起自南河东行至近浊没壬戌改封长乐王显榕为楚世子时楚王荣㳦年五十嫡妃已薨无出而庶子显榕最长例得改封故从其请陞吏部文选司郎中姚継严为太常寺少卿南京太仆寺少卿潘希曾为本寺卿南京吏部尚书廖纪奉诏自陈求去上以纪历事先朝老成练达特慰留之赐故致仕应天府府尹王宸祭葬如例宸神武右卫人由进士历前官卒于正德十五年八月其妻为乞卹典至是始得请云兵部言先朝太监总兵官奏带随征书办皆冐边功得陞除官职宜依诏书裁革乃疏郁金赵滋等十有四人差别情罪以请上曰此曹冐滥名器大坏治体降黜发遣俱如所拟行癸亥工部右侍郎童瑞南京刑部尚书赵鑑皆以被劾自陈乞罢上不许陞蔚州卫指挥佥事祁岳署都指挥佥事充宣府游击将军廵按山东御史胡松请裁革东厂官校如不可骤革则宜申明旧章令谨守约束不得越理民词参预外事其关防非祖宗制请亟毁之兵部覆言东厂设自文庙顷有旨勿革而御史复以为言宜勑东厂自举其职无越旧制上从之命验关防所在以闻赦死罪以下强义等四十二人湖广道御史方凤等上言三事一定大礼言兴献王称号宜如礼官议一正大法言太监张锐等罪恶与钱宁江彬同理官从末减论死奏上留中御史以为言乃命覆讯中外不知所谓愿奋然独断勿惑近习之言一急大务请早定经筵日讲之仪时勤圣学召见内阁大臣咨询治理优容言官省览章奏以广聪明疏入上报闻而以正大法一事下法司议甲子上御文华殿召大学士杨廷和等以御批礼部会官所议称号疏示之且谕之曰至亲莫如父母卿等宜体朕意廷和等退而上疏言近日臣等恭诣文华殿进呈祖训序文直觧伏蒙皇上赐茶且进臣等于黼座之前特以礼部会议兴献王称号本并御批旨意授与臣等退而伏读仰见皇上欲拟尊崇所生先谕臣等犹有从容啇量之意则圣心于此犹有不自安者又御批首言卿等议得是朕已知悉则多官所议者皇上亦未尝不以为是也特以圣孝纯笃故御批旨意既谓父母生育之恩时不能忘又面谕臣等谓至亲莫如父母臣等岂不欲仰体圣意实以为人后者为之子既为人后则不得复顾其私亲此天地之常经古今之通谊也舜禹有天下而天子之号不以加诸瞽瞍与鲧舜禹岂不孝于其父母者盖天下万世之公议诚不可以一人之私情废也宋英宗欲追崇所生濮王亦竟以众论不合而止皇上方将上法舜禹顾可使所行反出英宗下耶此国家典礼关系至重臣等实不敢阿谀顺旨谨以钦奉御批礼部本并原票封进伏望圣明俯纳羣臣之议仍依原票发出则圣孝光于舜禹而臣等辅导之责亦可以少尽矣疏入留中陞廵抚四川右佥都御史胡世宁为吏部右侍郎改廵抚江西右副都御史郑岳为大理寺卿前户部尚书致仕孙交以衰老不能赴召辞上荅曰卿累朝耆旧清慎老成顷以佥言召用且令吏部遣官趣行其遵初命即日就道以副朕简贤图治至意慎勿再辞户部右侍郎秦金经畧边关右副都御史李瓒俱上疏求去上皆留之罢镇守宣府总兵官署都督同知朱振回卫闲住以御史吕秉彝劾其那移借支浪费军饷故也陜西提学副使何景明以疾求致仕抚按言景明学行过人甚称其职虽乞归不宜听许然覈其病有状惟上裁之吏部请如先朝例暂听致仕病愈有司奏闻起用报可命工部按行街渠淤塞者自金水桥玉河桥及京城九门壕堑皆次第修濬之刑科左给事中许复礼言顷者逆彬于西安门外立镇国府于西市建新房夺民居以图市利百姓怨恨痛入骨髓又宣府行殿邻于北虏巍峩灿烂恐生戎心皆宜亟毁以安众心而杜边衅至于京师诸逆党第宅庄田僣侈踰度招引无籍相匿为非亦宜拆毁改正或官为鬻之以助经费工部覆奏上许之乙丑都察院右都御史张纶屡乞致仕上察其诚恳许之命有司月给米二石岁给人夫三名廕礼部尚书刘春子延年为中书舍人仍补廕一人入监读书春尝二品满考又为经筵讲官东宫讲读者数年其子主事彭年援例以请故有是命土鲁番使失黑把息儿等撒马儿罕使把好丁等乌思藏大乘法王差番僧失劳陆竹等弘化寺番僧着巴藏卜等海西塔山前卫女直都督速黑忒等兀思哈里卫女直都督佥事忽荅木等俱入贡方物诏赐文绮靴袜有差廵按陜西监察御史王杲劾奏总兵官赵文党附江彬与魏彬结为姻属纳贿邀功罪恶显着言官屡劾疏皆中寝今江彬已诛戮赵文魏彬不宜独逭刑章请以前后劾疏尽下法司明正其罪于是兵部覆奏逮文下吏魏彬俟勘报并鞫以闻报可丙寅南京都察院右副都御史邹文盛以御史何鳌劾其廵抚贵州时事上疏自明且辞任有旨文盛亟就职所劾事情已明勿复置辩廵抚宁夏右佥都御史王时中疏乞终养上不许陞河南道监察御史唐龙为陜西按察司副使提调学校户科都给事中邵钖等十三道御史黎龙等言边储告匮边军赏赐不给请依前诏旨以内库所贮逆赃发户部给官军一岁俸粮及准作兵部马价许之廵抚大同都御史杨志学等言大同官军其先倒死官马有朋合买补之例迨后不继乃责槩城官军办之顷边陲多警凶岁相属边军贫困逋负者多请罢勿征兵部覆奏上遽命罢之指挥樊靖领兵勦贼至武清以刍粮不给为请且言聚兵一县则供亿不支移兵他县则事机坐失请议所以佐军兴者兵部言贼已奔溃官军不及今四出勦逐而株守一方屯兵坐食是以徒费储峙而无成功宜令量贼缓急相地远近分兵为营遣善谍者侦贼所向转相告语或出死力设奇计擒之无或怠玩户部从宜给以刍粮或客兵可省者还之原伍以节馈饷从之丁卯勑礼部曰朕惟讲学修德乃帝王首务兹欲于八月初二日御经筵尔礼部其具仪并合行事宜来闻以奉迎圣母勑谕太监秦文等令以长行船数及夫役多寡示所过有司如数为备内外官随侍者皆宜安静行事供应悉从简约勿生事扰民周府汝阳王同铚以老且病不能习礼仪训治宗族请以长子安复代治事下河南布政司覈实至是以闻上特允之湖广左布政使周季凤等言圣母还京人船供亿之费不赀若加歛于民民必重困其禄粮旧逋皆以灾伤故不能输若并征之势必转徙臣等议以便宜发库银给诸费徐以有司赃罚补之庶事济而民不劳上以处置得宜报允仍命行两直隶及山东诸司知之户科给事中易瓒等劾奏镇守两广太监王堂河南董文贵州王闰分守开原太监刘岑参将孙棠守备南京成国公朱辅皆贪冐倖进请急罢黜以戒奔竞兵部覆言王堂孙棠皆前已斥罢董文等宜如给事中奏得旨王闰刘岑朱辅俱罢还京遣人代之廵抚凤阳等处都御史臧凤言顷者遣官迎圣母有司传报用船四千艘人夫四十万濒河丁男数不能给陛下方蠲租除歛与民休息而动众劳民恐非圣心所安请勑内外官所至供应悉从简约仍阅实其数明示有司无生事扰民上谓奉迎内外官前已降谕饬戒其船夫供应之数悉如湖广例行命工部除道自京城至山陵以大行梓宫将发引也戊辰乌撒军民府遣使贡马以其过期止给半赏贵州道御史成英言比者御马监监丞何泽应诏陈言初获俞允既而言近习并二十四监局奸利事即被搒掠窜之孝陵疏既寝不下又取通政司副本㓕之臣谓诏书方求直言而泽首以言得罪非陛下意也盖监局任事者恶其害己近习党恶者嫌其相攻搆陷欺蔽遂至于此泽一内臣不足惜而治乱几微不可不慎陛下不见先帝时事乎昔内臣王岳范亨范亨抱本范作张皆有除奸疾邪之志逆瑾与八党共致之死而后离间宫闱诖误先帝斥逐大臣紊乱朝纲几危宗社今岳等之冤方雪而泽之事又似之恐后视今犹今视昔此臣所为陛下惜也夫是非易位则邪正不分谗言得行则忠直杜口臣愿亟召泽还且旌其直而诸朋奸搆害者即据法罪之庶可以遏壅蔽之萌作忠直之气疏入报闻礼部言八月初八日当遣官祭先师孔子初九日祭太社太稷十八日祭太岁风云雷雨等神兹遇武宗皇帝梓宫未入山陵请如孟秋时享例免陞殿奏致斋及传制至期乐设而不作从之己巳勑谕南京守备太监戴义等成国公朱辅等参赞机务南京兵部尚书乔宇提督廵江南京都察院左佥都御史胡瓒曰朕即位之初念尔等効职勤劳宜有赐赉以隆恩典尔等其体朕至意其体朕至意阁本其作宜益尽忠诚用副委任及勑各处镇守总兵督抚等官文俱同各颁赏彩币银两有差复除四川左布政使张琮于广西陞浙江按察使胡锭为山西左布政使户部右侍郎秦金称疾乞休再四上不许廵抚山东都御史王珝言登州府广积库官攒库役本收掌海运布花今海运久废布花皆折觧轻赍官攒宜裁革户部覆奏上从之京师久雨上谕礼部曰淫雨伤稼淫雨伤稼抱本稼作稻朕心忧惶其令钦天监择日斋戒祈祷乃遣定国公徐光祚武定侯郭勋惠安伯张伟礼部尚书毛澄分祀天地社稷山川及城隍之神南京礼部以武宗皇后徽号未定庆贺笺文有碍题称且笺文旧式有中宫恊相之文尤非今日所宜移文礼部议请暂称皇后为武宗皇后笺文旧式稍加删正颁示在外文武诸司上命如议暂行之以万寿圣节遣建昌侯张延龄安仁伯王桓安昌伯钱承宗分祀诸陵兵部覆御史张仲贤陈守卫夙弊疏言旧制皇城各门守门内官内使不过四员止以提督卫士关防出入而已比者添设既多规利无餍朘削军士至于逃亡而门禁日弛顷诏书虽已刬革而较之旧额尚有余员臣以为非旧制所设者皆黜勿留其留者严示禁约勿令科害卫士有不如令及觊复用者逮治之上命禁约如成化十八年事例仍饬守门官及卫官有犯者论以重罪兵科参奏镇守陜西太监刘宝假以进贡恣行科索关中之民恨入骨髓顷御史曹珪疏其罪恶未见允行及宝自陈乃令回京别用宝罪大法轻未足示惩兵部请逮问之得旨宝已罢勿问于是兵部执奏言御史曹珪劾宝事皆有验不宜以私昵废法上乃令御史珪覆按所劾事以闻庚午总理河道工部右侍郎龚弘自陈乞休不许六科给事中俞敦等请早定大礼以隆大孝言礼官及廷臣集议兴献王称号皆稽经订史酌古准今幸皇上断在不疑以成一代典礼十三道御史王溱等亦以为言上俱命所司详议兵部奏居庸紫荆倒马三关修筑墩堡城楼墻壕凡九百有奇都御史李瓒所经畧也廵抚凤阳副都御史臧凤言淮扬二府水灾民困甚请以本色马匹改折色量减其价如初例俟丰年而后复之兵部言先岁马多寄养于民故马价贱顷以南征数征发马少价贵民率以四十金致一马而征折色止二十金最为便民且本折中半出旧制未可猝改请如抚臣言今岁未征马匹暂改折色其迁延误事及侵冐者太仆按有司罪状以闻报可以甘肃副总兵武振陞署都督佥事充总兵官镇守延绥恊守宁夏副总兵傅铎充总兵官镇守宣府分守大同参将麻循充副总兵副总兵抱本无副字镇守山西兼提督鴈门等关分守宣府左参将江桓充副总兵恊守宣府法司覆治宸濠逆党奏镇守太监毕真以朝廷腹心为宸濠羽翼在江西则密谋内助在浙江则阴作外援其参随张浩助杀宪臣胁射郡守俱当叛逆律凌迟处死锦衣卫都指挥廖鹏指挥佥事齐佐都督同知王瓛或託造氊帐以蛊惑先朝或代干镇守而规图厚贿俱当斩家口缘坐财产没官内臣卢明商忠与谋护卫而陷忠良秦用赵秀漏泄事机而贪货利吏部尚书陆完交外藩而遗金不却处护卫而执奏不坚锦衣卫指挥陈善薛玺或因贸易而寄财或因勘事而受赂律亦当斩其余缘坐者宜窜戍极边知情藏匿及冐功者黜罚有差上皆从之辛未改南京兵部尚书乔宇为吏部尚书仍太子太保遣官趣其赴任先是浙江道御史谢源言国家钱谷之数尽贮太仓非一省一镇之比今诸处皆遣官查覈太仓不宜独遗且前提督太监刘保贪肆无忌每月一下库恣取官物以千百计而尚书侯观员外郎李沧等乃直视不出一语请遣官始于正德元年迄今日一切查覈以清夙弊尚书侯观言提督官下库岁不过二三且防范素严借令保欲取耳目甚众臣胡为默不言又自正德初及十二年所贮俱已给散或人卷俱亡欲覆按亦不可得事并下户部部臣两可其说请遣科道官清查出纳见贮之数有干没者参奏以闻报可改铸通政司关防条记给之御史熊相为十箴以献曰勉学曰听谏曰亲亲曰敬神曰爱民曰节用曰弘度曰勤政曰保身曰恒德上嘉纳焉壬申上以京师久雨米价腾踊谕户部发京仓及通州仓粮五十万平价出粜有富豪积贮于家乘时射利者治其罪于是户部条议以请上命亟行之且令提督诸臣便宜行事务有以惠民礼部上初御经筵礼仪一直殿内官先一日于文华殿内设御座又设御案于殿之东稍北设讲案于殿之东稍南至期司礼监官先陈四书经书各一本置御史各一本置御史各一本馆本改史为案影印本案字不清晰置讲案四书东经书西是日早上御西角门早朝后回文华殿进膳毕易黑翼善冠犀带犀带抱本犀下有角字青素袍出御殿陞座将军侍卫殿外如常仪鸿胪寺官引太傅太保少师少保少傅尚书学士等官及讲读官并锦衣衞鸿胪寺堂上官翰林院执事官侍仪御史给事中序班于丹陛上行五拜三叩头礼毕以次上殿依品级东西序立侍仪御史给事中各二员于殿内南分东西北向序班二员举御案置御座前二员举讲案置御座南正中鸿胪寺官赞进讲讲官二员出诣讲案前稍南北向并立鸿胪寺官赞鞠躬拜叩头兴平身翰林院执事官一员诣御案前跪展四书起立于御案之东讲官一员进至讲案前讲四书毕讲官退就原所执事官于御案前跪掩四书毕退就班又执事官一员诣御案前跪展经书起立于御案之西讲官一员进至讲案前讲经书毕讲官退就原位并立执事官于御案前跪掩经书毕退就班鸿胪寺官赞讲官鞠躬拜叩头平身礼毕退就班序班四员举御案及讲案俱置殿东原所鸿胪寺官赞礼毕各官以次出丹陛上行叩头礼退上还宫一先期讲读官撰四书经书讲义各一篇务要明白简当切于正道各预置预置抱本预作豫于所讲书内一会讲礼仪每月初二十二二十二会讲先期司礼监官陈设御案如前至期候上御文华殿侍卫侍仪执事进讲礼同但各官止行叩头礼一是日各官俱青素衣服供事上是之乃命定国公徐光祚大学士杨廷和知经筵事大学士蒋冕毛纪袁宗皋同知经筵事尚书兼学士石珤少詹事兼侍读周诏祭酒赵永侍讲学士侍讲学士抱本讲作读刘龙左谕德兼侍读顾鼎臣温仁和董玘右谕德兼侍讲李时洗马兼编修滕霄侍读徐缙翟銮侍讲穆孔晖修撰杨慎编修严嵩许成名刘栋皆兼经筵官提督团营武定侯郭勋如例侍班勑工部右侍郎童瑞往来提督康陵工程廵按江西御史唐龙请革镇守烧造太监上下其章于所司癸酉京畿道御史熊相言故大学士焦芳党附逆瑾浊乱朝政生既窃权位死复保首领天下人心含愤未雪宜夺其官爵诰命夷其坟墓以诛奸雄于既死垂常宪于将来章下所司知之兵部覆奏锦衣卫百户鞠王英陈革奸弊事一言正德中权奸用事挑选京营官军于西官厅团练领马三千余匹时坐营神周等肆无忌惮而千把总张庆等借其余威马不给军桩银不觧寺宜令太仆少卿检覈见马之数及倒死被盗者桩银已觧未觧及逋负者并按庆等侵牟罪状以闻一言过关马例有刍给今庆等先后领马而并支前月刍料凡三千有奇且京营官军勦流贼则随处败遁备宣大则浪费边储勇士龙骧二营素无纪律冒支之弊固应有之宜行户部覈实以正其罪一言御马监直差直宿官军勇士例俱廪于光禄今勇士既在团练营差操而冒支食米宜按问指挥高举等一言户部放支户部放支阁本放支作支放各营马料惟据空文其情弊未可逆考而勇士营最甚盖提督管马未尝设官故兑马未几奏取相继姓名虽指各官各官抱本阁本官作军是也而出入皆由把总宜令户部验其文册太仆阅其见马以清虚造冒支之弊一言勇士龙骧二营旧设坐营官不过三四四司把总官不过四五后皆增设如增虎狼宜如旧制裁革上以钱谷马政皆指切时弊命诸司审覈审覈抱本覈作核以闻其见行旧例及宜行宜革者悉从部议以守备马营堡都指挥张镇为左参将分守宣府北路独石马营等处漕运参将都指挥使王佐为右参将分守大同中路初御史李羙给事中陈江劾奏取佛太监刘允等上召还允命疏番僧姓名以进允既至有诏勿问于是江西道御史陈克宅陈克宅抱本克作尧误等数允十罪请下允狱及诸随行取佛者并付理官正其罪六科给事中许复礼等亦以为言上曰此曹蛊惑引诱欺君虐民骚扰地方亏损国课罪诚深重允姑降四级罢还家奸僧已获下狱者亟论罪如法未获者令所在捕得械系至京重治之诸从行取佛者悉下法司问广西道御史王琳言逆彬用事时百户周琪夜不收王有成虽武夫小卒而能直言发其逆谋相継陷死宜赐表扬以为忠义之劝已革游击李兴及吴达子总兵朱振参将杨玉宋赟左钦及马昂柯琳惠茂等皆逆彬之党宜加谴戮以为奸邪之戒都察院覆奏得旨李兴等下廵按御史逮问琪等命所司覈实覈实抱本覈作核阁本作覆优恤之甲戌陞光禄卿光禄卿抱本禄下有寺字张玠为都察院右副都御史总理南京粮储广东左布政使陈琳为都察院右副都御史廵抚江西改命总督漕运右佥都御史许庭光许庭光抱本阁本庭作廷吴廷燮明督抚年表亦作廷按进士题名碑录作庭系弘治己未进士廵抚四川复除河南按察司佥事杨守礼于湖广初诏书裁革冐滥陞赏其在锦衣卫者上遣给事中御史及卫官二人会勘未报而千百户费洪等二百人皆自言其功次非倖进比乞留供职兵科参洪等不候勘报辄肆凟扰兵部覆奏请并逮治得旨姑宥勿问陞指挥佥事吕昌吕昌阁本吕作李为都指挥佥事充右参将分守马兰谷陜西官兵勦回贼陈克己等擒之余党悉平廵按御史以参政毕昭知府朱裳佥事王栋知县张继先等有功者有司失事者有司失事者抱本无者字及死事应恤者分别上之兵部覆请上命斩贼首枭示录毕昭等勦捕及抚按官督率功赏赐银币陞俸有差余皆如拟乙亥陞原任刑科都给事中王爌为南京太仆寺太仆寺抱本仆作常少卿爌在正德时以论传奉事调外至是起用云礼部参奏礼部参奏抱本参奏作奏参剌麻禅师领占札把领占札把抱本阁本把作巴是也等二十七人及通事序班金通诸不法事请逮治以彰国法上乃命抚按官械送法司严鞫既而狱具法当论死得旨俱发烟瘴地方充军遇赦不宥虏寇庄凉洮岷等处守臣告急廵按御史许翔凤以闻因言虏势日炽防御日疏大臣坐食廪禄而不展一筹将官惟务剥削而不发一矢廪藏空虗刍粮匮乏军令伤于姑息锐气馁于侵牟遇虏入掠辄婴城自保闻虏造锹䦆欲攻城堡请下户兵二部讲求良策勑镇廵等官选集精锐克期勦逐户部拟遣官一员畀以玺书关防专理军饷兵部议请从之报可廵按湖广御史陈则劾奏镇守湖广太监李镇太岳太和山分守太监吕宪潘真御史唐符亦劾镇宪及参随指挥高陞千户李缙等并荆州抽分太监李文并请罢还以安地方逮问陞等寘之于法得旨宪调用镇革还前已有旨真姑勿问文令工部勘报陞等下御史鞫之工科都给事中吴巖等劾奏真定抽分太监祖臣参随魏通李雄家人祖学等科害商民奸利不法内官太监邵恩矫称旧例抗违诏旨请下祖臣等法司议罪追赃并将邵恩革任有旨切责祖臣邵恩命法司逮祖学魏通等议罪以闻丙子丙子阁本子下有陞广东布政使司右布政使王子言为左布政使刑部山东司郎中顾棠为福建按察司副使山西道御史施儒刑部广西司署员外郎陈宪俱按察司佥事儒广东宪广西六十六字命革锦衣等八十卫所及监局寺厂司库诸衙门旗校勇士军匠人役凡投充新设者十四万八千七百七十一人敢有违明诏影射存留冐支仓粮者罪如律罪如律阁本律下有广阳伯夏儒卒其禄米预支应还官者四百余石其子臣援例以请上特命免之三十一字诏有司改建孔氏家庙之在衢州者官给钱董其役令其孙愽士孔承羙奉祀如故行人邓继曾以久雨上疏言近日以来明诏虽颁而废阁者太半而废阁者太半抱本太作大大狱已审而迟留者尚多拟旨间或出于中人奸谀渐得幸于左右礼有当遵而不从其大孝有所重而或泥于情纳谏如流施行者寡矫枉似正习染犹存是陛下修己亲贤之诚渐不如始故天降淫雨以示警戒愿陛下令出惟行断狱以决事必咨于辅臣宠勿启于近习割恩正义以定礼稽古准今以崇孝言可行行之不疑弊可革革之必尽则一念转移之间可以消淫雨荅天戒若徒事祈祷以文不以实臣恐天心之仁爱转而为震怒也上深然之令文武诸臣同加修省以回天意以回天意阁本意下有以指挥使慕岳守备宣府马营堡地方十五字遣刑部郎中钟梁等十三人分行天下虑囚虑囚阁本囚下有夜一更有星如鸡弹大赤色有光起自危宿东行至近浊尾迹炸散又有流星如鸡弹大青白色起自紫微垣南行至天津没四十八字丁丑命加赠故少师兼太子太师马文升左柱国太师初文升卒已赠特进光禄大夫太傅谥端肃至是其孙天祐复援尚书王恕例以请吏部覆奏上以文升历事累朝勋德隆重特从之陞提督南赣汀漳军务右副都御史王守仁为南京兵部尚书参赞军务吏部尚书乔宇上疏辞免新命请老上曰卿才德老成誉望素着久司留钥劳绩弘多先以奏最特加宫秩兹复改任铨衡宜勉承恩命即乘传赴职以称朕简用至意勿复辞南京户科给事中易瓒请以仪真见积皇盐及南京诸逆犯田宅已籍入者官为鬻卖以给南京官军俸粮许之礼部言山陵未毕册封传制礼宜从简乃酌议其仪以进先期一日礼部该司官领节册印置赏房次日昧爽先开左掖门擡节册案入西角门外东陈设是日上具皮弁服告庙毕易素服御西角门文武百官各具素服侍班正副使各具青素服随班行叩头礼毕即以次各列为一班北向立赞行四拜礼序班举节册案于正中置定赞正副使行四拜礼序班序班抱本脱序以下十字举案由金水西桥西王门出锦衣卫设盖节黄伞教坊司设导迎大乐于午门外伺候设而不作礼部并该司官随行至午门前照旧以节册印移置龙亭及表亭内至部付正副使持捧前去册封行礼其正副使出京及到彼服色俱从吉宁津盗起转掠山东郡县抚按官言羣盗皆畿甸恶少年素剽刦剽刦阁本刦作掠为奸非饥寒乌合者郡县兵少不足以制之请遣将率兵急勦无致滋蔓又言德平知县龚谅死事宜加恤典宁津诸处掌印廵捕官纵贼不击请论如法兵部覆言指挥樊靖已奉命督兵往矣山东守备分廵等官均有地方之责乃令羣盗得猖獗如是宜加谴责令以㓕贼自効得旨切责守备兵备及把总等官令戴罪杀贼龚谅赠济南府通判仍命有司量恤其家家津诸州县家津诸州县抱本阁本家作宁是也误事官并下御史按问南京六科给事中鲁论鲁论抱本阁本论作纶等十三道御史陈克恭等俱劾奏太监王堂及千户孙绍芳等罪状请下法司逮治得旨堂降二级南京新房闲住绍芳等南京都察院按问以闻戊寅陜西廵抚都御史郑阳言虏亦卜剌亦卜剌抱本亦作赤扰掠熟番顷以小王子追逼渡河窥伺边境今本镇兵食不足以支虏请发内帑银数十万易买粮草运之洮岷临巩等处以备主客兵马之用仍令宁夏镇廵官整兵听调应援战守事下兵部覆言往岁套虏入临巩固原宁夏兵不能防遏使虏得利去今亦卜剌败亡之余假息河西其势易与假令大虏入套而延宁固原之兵力能捍御使不得深入则洮岷见兵自足以支河西残寇不当复仰宁夏为援请勑廵抚及总副参游等官严哨探谨烽堠併力以御套虏令河西守备官整兵设防或暂留甘凉官军与共备御不得倚借邻兵坐失事机若虏不入套两镇兵势足以相顾听以便宜从事其刍粮不给请勑户部议处上从之命魏国公徐鹏举守备南京仍掌南京中军都督府事襄城伯李全礼专管操江南京后军都督府支俸管事以延绥游击将军都指挥同知刘玉甘肃游击将军都指挥佥事李义俱充副总兵官玉恊守宁夏义恊守甘肃兵部言迩者权奸蛊惑先帝妄自贬损号总督军务威武大将军凡诏旨皆称军门军令臣下奉行间有形于文移章奏者请令内外诸司悉除之其廵抚等官避总督军务之号改称提督者宜复旧名报可己卯廵抚应天工部尚书李充嗣上疏乞罢不许陞兵科右给事中陈经为通政使司右参议复除浙江道御史曹嘉原职嘉初以庶吉士谏止廵游罚俸及吏部拟授御史有旨补外任上即位始复其官至是召用云正德间海夷佛朗机佛朗机抱本朗作郎下同逐满剌加国王苏端妈末苏端妈末抱本作苏瑞妈未而据其地遣使加必丹木加必丹木抱本必作心等入贡请封会满剌加国使者为昔英等亦以贡至请省谕诸国王及遣将助兵复其国礼部已议绝佛朗机还其贡使至是广东复奏海洋船有称佛朗机国接济使臣衣粮者请以所赍番物如例抽分事下礼部覆言佛朗机非朝贡之国又侵夺邻封犷悍违法挟货通市假以接济为名且夷情叵测屯驻日久疑有窥伺宜勑镇廵等官亟逐之毋令入境自今海外诸夷及期入贡者抽分如例或不赍勘合及非期而以货至者皆绝之满剌加求援事宜请下兵部议既而兵部议请勑责佛朗机令归满剌加之地论暹罗诸夷论暹罗诸夷抱本阁本论作谕是也以救患恤邻之义其廵海备倭等官闻夷变不早奏闻并宜逮问上皆从之命河南都司署都指挥佥事白珩为中都留守司佥书副留守浙江都司都指挥佥事陈璠本司掌印守备温处署都指挥佥事张浩佥书守备叙泸署都指挥佥事何卿四川都司掌印陜西都司都指挥佥事张光宇佥书都察院言前军都督府都督同知张玺出镇一方贪黩无餍贪黩无餍抱本阁本餍作厌科道官按其赃污并有验虽有斩贼功级虽有斩贼功级抱本阁本功级作级功是也不足赎罪请下吏问上从之校勘记正德十六年八月庚辰朔礼部尚书毛澄等言兴献王称号臣等前已二次会议皆据宋儒程颐濮议以为皇上宜称兴献王为皇叔父兴献太王夫兴献王于皇上为本生父必改称叔父者明大统之尊无二也然加皇字于叔父之上则凡为皇上伯叔诸父皆莫能与之齐矣加大字于王之上则天下诸王皆莫得而并之矣兴献王称号既定则王妃称号亦随之天下王妃亦无以同其尊矣况皇上养以天下所以乐其心不违其志岂一家一国之养可同日语哉此实孔子所谓事之以礼者其他推尊之说称亲之议似为非礼推尊之非莫详于魏明帝之诏称亲之非莫详于宋程颐之议至当之礼要不出于此矣并录魏明帝诏廷览上命丹会官详议以闻礼科都给事中邢寰请上武宗皇后及宪庙皇妃徽号下礼部会议言武宗皇帝亲挈神器授之皇上名虽兄弟实犹父子皇后与之齐礼于皇上有母道焉崇异之典宜俟慈圣皇太后徽号既加即当举行考之宋太宗称太祖后宋氏为开宝皇后其后哲宗后孟氏号元祐皇后开宝元祐皆年号也孝宗称高宗后为皇太后光宗即位时以孝宗尚在故更称高宗后为寿圣皇太后而尊其母但称寿成皇后今日若依开宝等称号用之虽无不可然揆之寿成故事似为周详宪庙皇妃实诞生兴献王乃皇上之所自出也皇上既入继大统则宜考孝庙而母寿慈皇太后矣孝庙于宪庙皇妃宜称皇太妃则于皇上宜称为皇太太妃盖孝庙子行也皇上孙行也如此则名正言顺彝伦既正恩义亦笃矣入报闻户部上言近奉明诏裁革正德元年以来各匠役及传升乞升官员今太监邵恩等复请增置开冒滥之端宜勿许上是其议系正德以前者今再详核以闻以守备毕节署都指挥佥事邵鉴掌云南都司军政湖广武昌卫都指挥同知胡章狭西都司都指挥同知云冒狭西行都司都指挥同知姚塘俱都司军政佥书章云南冒塘各本司辛巳巡抚山西右佥都御史张禬上乞休禬弟禴亦任右佥都御史巡抚辽东卒于官踰年未得归葬故禬以是陈请上不允而命该部议禴应得恤典乃赐祭一坛巡按山东监察御史杨百之言太监金义陈浩奉使朝鲜沿途需索辽东一处赃私已千余他处可知今朝廷于诸番国如占城安南及满剌加等处遇有遣使皆用翰林官或给事中行人衔命以往况朝鲜比之诸国尤为秉礼之邦乃独遣内臣奉使其辱国损威甚矣闻朝鲜国王久欲请封畏使臣之婪索濡迟至此故其国中有一次受封五年告乏之语非所以尊中国服远人也乞今后遣使朝鲜皆于文职中择进士出身者充之不宜使内臣辱国命入命所司知之监察御史何鳌等言陛下初政厘革奸弊自正德元年以后在京在外官旗军舍冒报边功传乞升授者查革殆尽矣臣谓此辈虽乘时射利然使总制纪功诸人公正不阿则其计亦何所施夫何迩来巡抚内交要利不查真赝一切为之奏报纪验如贵州香炉山之贼本鼠窃耳始则张其事终则夸其功若廖鉴本在南京却与窜名巡抚邹文盛巡按周文光为之奏报朦胧升录文盛文光亦以军功升荫各边用兵之弊大率类此乞敕所司将正德以来各处升荫查非实功冒滥者尽行裁革兵部覆请从之壬午升福建布政使司右布政使高友玑为光禄寺卿荫都察院左副都御史李瓒次男廷柱为国子生以三年秩满也升守备阶文指挥使周尚文署都指挥佥事充甘肃游击将军守备环庆指挥同知彭瑛署都指挥佥事充延绥游击将军癸未巡按江西监察御史唐龙言给事中刘茝在正德时以劾奏逆瑾奸恶被杖几死落职为民及瑾诛茝起任金华知府又以守正不能事上官被废可惜得旨下吏部酌量起用甲申夜山西安邑县地震有声乙酉选行人巴思明李锡邓继曾知县张润身刘冣裴绍宗郑庆云进士陈洸许相卿沉汉韩楷角羊一贯俱为给事中思明润身洸俱户科锡冣礼科继曾绍宗相卿兵科汉楷刑科一贯工科庆云南京礼科朝鲜国王李怿以世子受封遣陪臣礼曹参判尹殷辅等谢恩献方物马匹给赏如例礼部言是月初十日恭遇万寿圣节因武宗皇帝山陵未毕已奉旨免行庆贺礼至期百官各具青素服黑角带于西角门行五拜三叩头礼但是日为孝慈高皇后忌辰仰惟皇上孝心纯笃同日行礼诚恐未安臣等议拟先期一日行从之册封德世子榕为德王赵世子厚煜为赵王赵府临漳王见淔嫡长孙厚炣代府宣宁王成钴庶长子聪氵献宁津王聪泠庶长子俊木录沈水永年王幼塨嫡曾孙橚清源王诠鏴嫡长子勋瀳岷府安昌王彦滵嫡长子誉栉楚府通山王荣濠嫡长子显楀唐府文城王弥钳嫡长子宇温周府鄢陵王同浽嫡长子安沅淮府德兴王见氵郡嫡长子梿庆府真宁王台涍嫡长子鼒木毕俱袭郡王又封赵庄王棌庶三子厚炼为江宁王岷王彦汰嫡五子誉榛为汉川王周王睦嫡三子勤炫为京山王徽王台庶二子厚火赤为嘉定王郑王檡原以东垣王进袭其庶长子厚烔仍封东垣王告庙传制遣会宁候孙杲等为正使翰林院编修张潮等为副使持捧节册行礼工科右给事中田赋劾奏寿宁候张鹤龄受献庄田及庆阳伯夏臣占据僧寺之罪上以二臣系戚晼俱切责而祐之惟逮治其党仍命都察院榜禁中外刑部奏天下重犯例该秋后处决但今岁当差官审录若又即行奏决恐孤恤典请姑停刑一年俟明秋举之报可丁亥释奠先师孔子遣大学士蒋冕行礼升湖广布政使司右参政夏从寿为福建布政使司右布政使四川布政使司右参政曹大有为江西按察司按察使是日辰时金星见于巳位戊子祭太社太稷升工科都给事中吴岩为四川布政使司右参政原任江西道御史董相为江西按察司佥事巡按山东御史杨百之言山海关广宁辽阳等处俱有镇守太监店房擅自抽分民困敝亟宜禁革上是其言命所司严为之禁己丑升山东按察司副使许赞为四川布政使司右参政魏国公徐鹏举乞免奉祀孝陵专理南京前军都督府事上令专主奉祀而另推守备代之夜晚刻金星犯轩辕右角星庚寅升监察御史赵永亨为狭西按察司佥事南京礼部尚书邵宝乞终养许之宝以户部左侍郎侍养八年为言官荐用乃复以母老无托恳辞职上特从其请仍命有司存问其母宝俟亲终日具奏户部右侍郎秦金等以锦衣卫指挥使邵喜奏讨庄田言今日为地方之害莫甚于求讨庄田祖宗时凡山东河南北直隶空闲之处任民开垦永不起科皇亲等家人强占军民田地及妄报投献者永戍边卫今邵喜贵联戚里不患不富乃乘时罔利违禁奏讨宜究治以示戎有投献者依律问遣仍请敕都察院申明旧例以警将来上然其议第喜以国戚故姑宥之巡抚山西右佥都御史张禬言山西原额税粮俱留本处内以供给王府外以起运三关军饷正统十四年北虏寇边宣府道阻户部权宜借拨二十七万三千六百石运赴接济后虽改正尚留其半未归今本省水旱相仍逋负日积乞敕该部于宣府原额之半仍旧改正存留支用又乞于河东盐课正额二十四万引之外捞采足二十万引之数以补给禄粮军饷户部议宣府密迩京师连年告歉恃此接济难以改回惟河东盐额之外捞有余盐可以支补从之是日辰时狭西固原州地震有声如雷泰宁等卫都督孛来罕等差头目塔卜歹等赴京贺万寿圣节并贡马一百匹给赏如例辛卯上以圣母将至命礼部议奉迎礼仪尚书毛澄等言宜豫遣文武大臣各一员于通州境外奉迎至日母妃由崇文门入东安门上具黑翼善冠黑犀带素袍于东华门迎候文武百官各具青素服于会同馆前东西序立候母妃舆过退次早上御西角门百官致词行庆贺礼若至期在山陵事毕之后上具翼善冠服百官具锦绣服照前迎候次日上御奉天门百官致词庆贺议入得旨奉迎遣文武大臣依拟入门礼仪再议以闻壬辰大学士袁宗皋以疾乞归籍调理上优诏不许癸巳上以圣母将至命兵工二部各差属官一员豫治沿途供应升原任东昌府同知何瑭为山西按察司副使提调学政巡抚江西右副都御史升南京兵部尚书王守仁乞致仕优诏不允促赴新任先任太子太保左都御史彭泽改兵部尚书辞乞休上以泽旧臣扬历中外特简本兵重任不允工部左侍郎赵璜等言刘瑾营造玄明宫侵发居民田冢甚多瑾既伏诛遂当还主乃为奸臣献皇庄之说以蛊惑先帝及陛下登极之初有诏改正未几内传仍旧臣等骇愕谓圣明在上岂有是事必太监王伫贾友仍持皇庄之邪说以误陛下耳夫一庄之利甚微而皇言所系甚大今开诏未数月而遽更恐非示天下以信也宜以其地亩归户部房屋归本部改正折毁其有原被侵占而愿赎者听得旨悉依拟行甲午录原任都察院右副都御史范镛一子入监读书仍赐谥恭惠镛先巡抚云南以直道忤权贵下落职愤抑而卒近言官恤遗直已复职与祭至是所司复为申请故有是命乙未户部左侍郎秦金等言近传奉内旨各官置皇庄及差管各庄官校臣等闻命不胜惊疑夫以万乘之尊下与匹夫分田以宫壸之贵下与小民争利非盛世之事也昔汉高皇令民得田故秦苑囿圉池武帝罢养马苑昭帝罢中牟苑均以赐民下至元帝亦以三辅公田及苑囿可省者振业贫民后世以为羙谈赵宋之君亦知以京城四面禁围草地今开封府告谕百姓许其耕牧是前代之主无不以畿内之民为重者我太祖高皇帝以应天等处为兴王之地夏税秋粮不时全免列圣相承此意有隆无替何正德以来奸猾无借之徒乘时射利沽恩冒赏多将畿内逋逃民田投献左右近幸之人而左右近幸不念畿辅重地献謟取说乃遂奏为皇庄弊源一开无有穷极况管庄内官收租官校俱城狐社鼠侵欺攘夺为害万端利归贪狡怨归朝廷为政之累不浅乞差科道部属官各一员分诣查勘自正德以后系额外侵占者给还其主管庄人员尽数取回又宝源吉庆二店该纳课程弘治以前系顺天府批验茶引官攒收受按季角羊部进内府后大监于经奏为皇店科取扰害人皆怨咨乞将二店课额依弘治年例行庶军民乐业上下俱利上曰畿内根本重地祖宗朝屡有优恤禁约迩来奸猾妄将军民田土设谋投献管庄人等因而乘机侵占朕在藩邸已知其弊览奏深用恻然其即如所议行之翰林院编修孙承恩乞慎修省以弭天变因进律赋一通名曰修德应天赋上以其赋留览南京吏科给事中孙懋等言迩者大学士杨廷和以弟廷仪被劾之故蒋冕石亦因言者皆相继乞休三臣才德学行俱一时重望乞持降温旨勉留使得安位行志至于大学士谢迁尚书韩文虽尝奉旨起用而未有员缺推补今迁年逾七旬文亦跻八袠必待有缺而用将无及己臣闻宋致仕文彦博居洛年八十有一司马光言其宿德元老宜起以自辅乃诏平章军国重事班宰相上六日一朝两月一赴经筵今朝廷起用二臣宜若可依彦博故事不必拘员缺烦以职务但优其礼遇列之上班朝参经筵日月一至或大政大事时令参预必有嘉谟嘉猷禆益新政上嘉纳之丙申先任巡抚江西右副都御史王守仁乞便道归省许之先是朝廷以守仁剿平乱贼功特旨召用来京既而升南京兵部尚书守仁言臣两年以来四乞归皆以亲老时复权奸当事谗嫉交兴冀得因事而退父子苟全首须于牖下虽以暂归为请实有终焉之念今天启神圣亲贤任旧白之为谗嫉者皆已诛斥略尽阳德方亨公道大显臣欣际斯时固已改易退遁之心岂宜复申前请顾臣父既老且病顷遭谗构之厄汹汹朝夕常恐父子不及相见今幸脱洗殃咎复睹天日父子之情固思一见颜面故敢冒罪以请上嘉其孝诚特令便道省亲事毕之任且命有司以羊酒存问其父己亥升南京礼部右侍郎杨廉为本部尚书礼部类奏灾异上览之曰上天仁爱灾异频仍朕心惊惕内外百官宜同加修省今后若有重大灾异即时以闻不必类奏巡按直隶监察御史马录言江南之民甚苦为粮长一问佥役逋逃无地臣问其故谓粮米正耗有数而内府侵渔无穷如白粮一事每纳一石常主三四倍内官监酒醋局供用库等衙门切立名色分外谏求且不独白粮一事为然如军器胖澳颜料等项凡系内府交纳常供之外亦多朘取宜严加禁治以培养国家元气入下该部议侍郎秦金等言祖宗立法俱有定规迩以增添内臣数多横科倍取重困小民诚为可悯伏愿陛下从言官恳切之钦定收受事例着为画一成规命本部转行申禁不许额外多取背违德意仍乞令科道官带管监收不时觉察得旨嗣后每石止加耗一斗不许额外加收重困小民庚子升左给事中熊浃余瓒为都给事中浃刑科瓒工科右给事中田赋张汉卿为左给事中赋礼科汉卿兵科给事中张翀为兵科右给事中升兵部职方司郎中于湛为狭西布政司右参议刑部覆户部主事张淳甫言州县有司用刑酷虐不惜民命宜行抚按官严禁仍令宽洁牢狱时其食饮事无大小即与断理不得淹滞拘禁上曰有司酷刑残民甚失朝廷钦恤之意其严禁之辛丑应天府府尹赵文奎乞致仕许之南京吏部尚书廖纪自陈乞休上以纪才识老成不允巡按云南监察御史陈察言云南金齿腾冲地系极边既有总兵官巡抚都御史统摄又有指挥使司兵备副使分治镇守太监不必兼管因劾奏太监刘玉及分守都督佥事沐崧党恶害民请俱行裁革该部议覆从之壬午左春坊左谕德顾鼎臣翰林院侍读徐缙先为言官论劾相继乞休俱不许遣驸马都尉崔元大学士蒋冕奉迎圣母礼官复议入门之仪欲由正阳左门进大明承天端门午门之东王门入宫上不允命再会多官议之癸卯礼部进武宗毅皇帝梓宫发引祔享仪注初钦天监择九月初二日发引礼部已具仪奏允后监工太监卲思言日期太逼工程未得亟完于是更择日具仪如左一发引九月十八日辰时入金井本月二十二日卯时神主入城二十四日辰时祔享太庙二十六日辰时一九月十二日太常寺奏斋戒文武百官宿于本衙门是日敕大臣一人护丧及在途诸祭祀事敕把总内官及入皇堂内官内使匠作诸人行事禁屠宰至葬毕止禁音乐至卒哭止各衙门预定送葬官以请一十六日十七日百官衰服晨诣思善门外哭临自是至奉迎神主还京日俱免朝一十六日遣官以葬期告天地宗庙社稷上衰服告几筵内官陈酒撰如常仪内导引官导上诣拜位奏四拜礼奠帛献酒读祝再四拜举哀兴哀止焚帛祝礼毕一十七日遣官祭告各门及诸神庙一十七日晚上具衰服告辞几筵毕次慈寿皇太后祭次宪庙皇妃祭次皇后祭六尚及宫人随祭次皇妃共祭次淳安大长公主等及亲王妃祭次内官内使祭礼俱同前一十八日梓宫启行先一日司礼监礼部锦衣卫官督执事者设大昇轝于午门内炤依图式列葬仪于午门外至大明门外至日内侍陈酒馔拜位如常仪内导引官引上衰服诣拜位行启奠礼如前仪毕内导引官导上于几筵殿内稍东西向立执事者升彻帏幕等物拂拭梓宫讫待执事者退内侍撤启奠内执事官进龙輴于几筵殿下设真亭神帛舆谥册宝舆于丹陛上内侍陈酒馔拜位如常仪内导引官导上诣殿上梓宫前稍东西向立内侍奏请灵驾进发内侍先捧谥册宝由殿中门出置于舆内次奉神帛由中门出安奉舆内神帛箱置于后次真亭安置讫内侍捧铭旌由中门出执事官升捧起梓宫内执事持翣分左右障护梓宫降殿内侍官奉登龙輴讫以彩色帏幕障饰梓宫遂启行执翣者仍列左右擎伞扇侍卫如仪仪仗居前仪仗用存日所御者谥册宝舆神帛舆真亭铭旌以次先行内导引官导上由殿左门出及宫眷皆哭后随宫眷哭于帏中梓宫至午门内侍官奉升大昇轝讫宫眷立于梓宫之右内执事官陈牲醴如常仪设上拜位进帛进爵读祝官各随地之所宜立导引官导上诣拜位行遣奠礼如前仪毕内侍官奏请灵驾进发司礼监官率仪卫谥册宝舆等前行上哭尽哀内侍官奏请上还宫宫眷俱还梓宫由午门中出葬仪以次前行太常寺先设香烛于太庙中执事官先设褥位于香案前梓宫至端门外少驻导引官导钦遣官浅淡色服诣神帛舆前跪礼官跪于钦遣官之左奏请武宗毅皇帝朝祖礼官兴钦遣官俯伏兴诣舆捧神帛由庙街左门入跪置神帛于褥位兴钦遣官立于神帛后赞跪钦遣官跪礼官跪于钦遣官之左奏武宗毅皇帝谒辞礼官兴钦遣官俯伏兴行五拜三叩头礼毕钦遣官跪捧神帛兴仍由庙街左门出至舆所以神帛安奉讫礼官奏请灵驾进发钦遣官仍衰服随行梓宫由承天门大明门中门出文武百官俱衰服送至德胜门土城外不系执事及分送官祭毕还沿路市卷军民人等遇梓宫至皆跪俯伏举哀候过兴梓宫在途并至陵朝夕奠哭临俱护丧官行礼大昇轝行沿途每程俱宿顿于蓆殿内梓宫至顺天府前皇亲命妇及文武官命妇祭至土城外公侯伯及五府六部都察院等衙门官员耆老人等祭至清河国师禅师僧道官祭至沙河皇亲及驸马都尉等祭梓宫至陵执事官先陈龙輴于献门外候大昇轝至执事官奉梓宫升龙輴由中门入护丧官由左门入诣献殿上安奉讫行安神礼执事陈酒馔内侍官引护丧官诣拜位赞四拜跪奠帛献酒读祝俯伏兴再四拜举哀哀止焚帛祝礼毕是日遣官祭告后土并天寿山及长陵献陵景陵裕陵茂陵泰陵二十二日俟掩玄宫行迁奠礼执事官陈酒馔内侍引护丧官诣拜位行礼如前仪退内使复引护丧官诣梓宫前跪内侍奏请灵驾赴玄宫护丧官俯伏兴执事官升奉迁梓宫进皇堂安奉讫内侍官奉谥册宝置于前陈列冥器等物仍于献殿上设灵座俟奉安神主遂行赠礼内执事官陈酒馔于皇堂门外奉玉币案置香案前内侍引护丧官诣拜位赞四拜跪奠酒赞请进赠执事官捧玉币跪进于护丧官之右护丧官受玉币献毕以授内执事捧入皇堂安置讫赞俯伏兴四拜举哀兴哀止赠礼毕内侍出遂掩玄宫行享礼执事官陈牲醴于玄门前内侍引护丧官诣拜位行礼如前仪百官俱于陵下传赞行礼同遂题神主内侍设香案于玄宫门外陈酒馔如常仪设题主案于香案前西向设护丧官拜位于前北向内侍盥手出主于案上题主官盥手西向题主毕内侍奉安于神座藏神帛于箱中置座后内侍奏请武宗承天达道英肃睿哲昭德显功宏文思孝毅皇帝神灵上神主行礼如前仪毕内侍启匮覆主奏请神主降舆升座奉升灵舆王献殿上内侍奉请神主降舆升座奉即座讫行安神礼如前仪百官亦陪拜掩玄宫毕遣官祭谢后土并天寿山神主将回京之日遣官以葬毕告长陵献陵景陵裕陵茂陵泰陵遂虞祭执事官陈设酒馔于神主前内侍引护丧官就拜位赞四拜行初献礼奠帛献酒读祝亚献终献再四拜举哀哀止焚帛祝礼毕内侍官捧神帛箱埋于殿前屏处洁地焚丧仪于野遂请神主降座升舆还京灵舆进行仪仗侍卫如仪护丧官后随在途仍朝夕奠是日葬毕初虞二十三日再虞三虞四虞五虞俱在途二十四日六虞七虞在城外是日神主还京安神后八虞九虞在途护丧官行礼还京上亲行礼神主还先于城外置幄次锦衣卫备仪卫教坊司备鼓吹设而不作文武百官衰服出城奉迎神主至幄次百官行五拜三叩头礼神主进行百官后从至午门外仪卫等退上衰服奉迎于午门内神主至上举哀步行前导至思善门外慈寿皇太后宪庙皇妃皇后皇妃公主王妃宫眷等迎于宫门内举哀以次后随神主至几筵殿内慈寿皇太后以下序立于殿西稍北东向上立于殿东稍南西向内侍官奏请武宗毅皇帝神主降舆升座上奉神主安奉于灵座讫行安神礼内执事官陈牲醴如仪内导引官导上诣拜位奏四拜兴跪献酒读祝再四拜举哀哀止焚祝毕慈寿皇太后以下八拜位举哀行谒见四拜礼百官于思善门外行礼传唱如仪翌日上素翼善冠素服腰绖御西角门百官乌纱帽浅淡色服黑角带行奉慰礼二十六日卒哭自是罢朝夕奠同日以祔享告几筵行礼如常仪二十八日神主祔太庙前期三日斋戒前一日遣官以祔享告太庙至日太常寺官设牲醴于太庙如时享之仪乐设而不作设武宗毅皇帝御座于太庙锦衣卫设仪卫于午门外是日早执事官设酒馔于几筵设武宗毅皇帝衣冠于几筵前进神主辇于殿前设衣冠舆于丹陛上设上拜位于几筵殿上正中上衰服诣拜位奏四拜举哀哀止立于拜位之东西向内侍官诣灵座前奏请神主降座升辇诣太庙祔享上捧神主由殿中门出安奉于辇内执事官捧衣冠置于舆后随内侍擎伞扇如仪至思善门外上于右顺门具祭服升辂随后至午门外仪卫如仪至太庙南门外俱分列左右上降辂太常寺官导上诣辇前跪太常寺官奏请神主降辇诣太庙祔享上俯伏兴搢圭诣辇捧神主由左门入内侍官捧衣冠随入赞礼赞乐舞生就位奏事官各司其事赞迎神主至丹陛上赞礼赞武宗毅皇帝谒庙内侍官捧衣冠立于御座之下引赞奏诣神位前至一庙上捧神主置褥位立神主后出圭行四拜礼以次诣八庙行礼俱同谒庙毕上搢圭捧神主北向立太常寺官唱赐坐内侍官捧衣冠安于座内上捧神主安于衣冠前出圭立于傍导引官导上诣拜位行祭礼如时享之仪文官五品以上武官四品以上各祭服随行礼毕导引官导上诣神主前太常寺官奏请神主还几筵上搢圭捧神主由庙左门出太常寺官捧各庙衣冠及武宗毅皇帝衣冠以次安置于太庙神主出至太庙门外安奉于辇内仪卫俱如来仪上出圭升辂后随至午门外仪卫止上至思喜门外降辂易衰服后随神主辇至几筵殿前内侍官奉请神主降辇升座上捧神主升座讫内侍设酒馔如仪内导引官导上诣拜位行安神礼四拜献酒读祝举哀焚祝文毕上释服还宫明日上黑翼善冠浅淡包衣黑犀用带御奉天门百官乌纱帽浅淡色服黑角带行奉慰礼升狭西按察司副使吕和为四川按察司按察使朝鲜国王李怿遣陪臣议政府右议政李惟清等奉表赴京贺即位并进方物马匹甲辰蜀王让栩奏请赴京朝贺赐书止之命总理粮储巡抚应天兼修水利工部尚书李充嗣兼都察院左副都御史仍旧任赐之敕复添设工部郎中二员协理水利乙巳升翰林院编修严嵩为南京翰林院侍读署掌院事以登极诏谕朝鲜安南二国命翰林院修撰唐皋编修孙承恩充正使兵科给事中史道礼科给事中李锡充副使以往丙午荫大学士毛纪次男集为国子生以从一品三年秩满也升原任浙江道监察御史张仕隆为狭西按察司副使总理粮储工部尚书李充嗣言苏州松江常州嘉兴湖州五府正德间以内府新添小火者五千三十一名岁用食粮各府增派共二万四千一百四十八石余角羊进供用库及节年所派南京酒醋局等衙门复不下数千通计加耗共一十三万七千余石岁比不登小民重困乞敕该部查免户部题覆从之戊申奉祧仁祖淳皇帝神主升原任狭西布政使司右参政孟春为应天府府尹升浙江湖州府知府刘天和为山西按察司副使提调学校改鸿胪寺右寺丞周璧为太常寺丞璧以兴府典仪副随驾至京恩升鸿胪而难于宣奏乞量改以自效故有是命正德十六年九月己酉朔圣母舟将抵潞河上敕各抚按等官严督所属备车徒奉迎命西宁侯宋恺子良臣嗣爵礼部尚书兼文渊阁大学士袁宗皋以疾在告逾三月奉乞停俸调理上曰宗皋俸不必停其强食自爱病愈即出供职仍命部臣至其家宣谕之广西猺獞平录巡抚都御史萧翀副总兵张佑等功赐翀敕奖励赉佑等彩弊银两有差巡按直隶御史萧淮奏守备太监高柰侵害军民参将李英号令废弛指挥佥事张雄守备不设以致虏入寇榆木岭关乞正其罪上命逮柰英按问雄发边卫充军辛亥升四川道御史陈轼为山西按察司副使南京吏科给事中孙懋为广东布政使司右参政补给原任工部尚书谢一夔并祖父母诰敕一夔南昌人先历任脩撰至礼部侍郎前后给有封赠诰敕及宸濠之变毁于兵火至是其家上书请补给许之工部覆遮洋运粮指挥王瓒奏直沽东北有新河以输转蓟州所司玩愒不及时导河流阻涩必候潮至舟乃可行以致边关粮饷往往告匮请敕管河郎中及天津兵备副使亲督所司浚使深广以通岁糟从之壬子赐故大理寺左少卿周东祭一坛仍命有司给米二十石优恤其家东于正德五年奉命往狭西清查地土偶值寘鐇叛乱被害至是其妻马氏奏乞比照死节例给恤血礼部覆议东邂逅遇害非死节比止宜赐祭上从之兵部覆南京监察御史郑慕言京营官军往往为所辖占役鬻放以致行伍不充官马则私倩与人而受其直禁例素严法久人玩请敕各营官敢蹈此者罪无赦仍许本伍人得实首闻从之广西太平府地震有声癸丑山东流贼平指挥使郝通请掣兵得旨准掣回其贼未尽剿者巡抚率兵备官追捕京城原设巡逻官军仍前侦视毋怠甲寅朝鲜国夷人高哲山等十六人以航海失风漂及山东鳌山卫界山东巡按御史王应鹏译送之京上诏付其国贡使李惟清携之以归仍人给与衣粮泰宁等卫都督索来罕差头目塔卜歹等来贺万寿节贡马诏赐袭衣叚帛靴袜各有差南京给事中王纪言武庙南巡亲讨逆濠称总督军务威武大将军总兵官后军都督府太师镇国公用诸一切文移间至寺观旛方童概列斯号复系以名而夫人刘氏亦得并书蓻尊启侮不可以传示天下后世宜为讳处礼部覆前名称凡大驾所临驿置遗迹及新造镇国总督等府皆已刬除其寺观所悬旛方童并行在镇督府额宜尽撤去上从之纪又请以江南北起俵马匹尽征价值官自为买兵部覆言种马骒驹起俵系旧制即如纪言脱有边警胡以取给发直以鬻猝亦难办惟仍照正德二年间御史王济题请例南京太仆寺派本折色马共七千五百匹本色三千七百四十九匹折色三千七百五十一匹应天扬州淮安庐州凤阳五府滁和二州本折相半宁国太平镇江三府广德徐二州俱听折色则民称便而马亦可恃以为用矣上从其议乙卯巡抚狭西都御史郑阳奏固靖环兰等处虏警旁午民运不继军饷匮乏乞发帑银济之户部覆议迩年司农告竭即国用亦不能支请出内府所贮没官银二十万两以资狭西军兴之用其民运有已征未角羊或奸民因而侵克者乞下诸司清理上从之户部覆巡抚大同右佥都御史杨志学奏代府宗支繁衍大同一府常赋不足以供藩禄诸宗往往告匮惟官店银二万二千九百一十余两见贮大同库者可以给发如复不足则借山西布政司所鬻余盐银一万两补给从之礼部尚书兼文渊阁大学士袁宗皋卒宗皋湖广石首县人由进士选兴府长史事献皇帝以端慎闻上即位录藩邸旧劳升吏部左侍郎兼翰林院学士寻召入阁办事至是卒上嗟悼之赐祭特加二坛并敕有司营葬赠太子少保谥荣襄丙辰命太子太保兵部尚书彭泽同太监张忠戴永武定侯郭勋惠安伯张伟提督团营官军丁巳御史潘仿奏甘肃仓场道远民艰转输乞于兰州境上添设督粮部官移置仓场以便出纳户部覆议从之礼部会议圣母入门之仪言臣等初议由崇文门进东安门再议由正阳左门进大明等门东门而皇上仍令集议以闻臣等受命究心讲求思称德意窃以母妃南来必由大道进京自通州至朝阳门路直且顺从此进东安门便上不从乃亲定其仪曰圣母远来定从正阳门由中道行入朝庙其宫眷进朝阳东华等门沈阳中卫奏有星起西北光如火有声往东方落天鼓鸣如雷戊午命都指挥王京率官军五百员名往德州迎扈圣母敕兵部严谕有司预备军饷仍戒领军官务约束其下毋扰民己未升广西布政使司左参政彭夔为右布政使辽阳汤站堡七月初四日风雨骤作大水湓涌冲倒城垣三十五丈坏道路三十余里压死一十二人上闻之曰是灾异非常守臣宜痛加脩省以回天意其被灾者即时赈恤兵部尚书彭泽请率本部诸臣将各司政务自正德元年以后内外诸司及言官所建白奉旨允行者犁分盼列编写成秩次第举行上嘉纳之庚申江西布政司右参议周文光以御史原职调外任文光先按贵州纪功失实且因奏捷得迁为言官所劾至是文光辨吏部谓其行事有乖宪体第才力不宜遽弃请薄示降调故有是命辛酉命饰驾仪奉迎圣母礼部请用王妃凤轿仪仗上不从诏用母后驾仪南京工科给事中王纪言南京甲字等库额设季夫服役自成化问脩葺九库因借京邑居民以助工作工竣而夫役不释遂令岁纳工价一千余两内外花园旧有食粮人匠树艺其中偶以输运花木亦借民为之遂占留八十名每岁纳工价五百余两各处守御屯军有余丁者虽无屯田耕种亦令照丁输税自此军民胥病不能聊生幸一切查革户部覆奏上曰库夫人匠如旧例留用借拨人夫发回本县勿复更差诸额外无田之税悉蠲之以广东都司都指挥佥事董祯充左参将分守雷廉高肇等处大宁都司都指挥佥事霍汝愚充右参将分守密云古北口等处巡抚山西都御史张禬以驻札代州往来文移不便请如弘治间例仍驻省城兵部议山西巡抚虽有提督三关之衘内地州县尚多一切钱谷甲兵讼狱之类皆其总理宜令平居驻省城有警驻代州从之夺致仕浙江右参政官昹职为民坐原任浙江科罚赃败故也工部言惜薪司柴炭弘治年间止派一千八百一十二万斤至正德间则加派一千一百一十万斤以故完纳者少至转角羊时则该司巧名需索以致运官私偿受累臣常询其所以则以新添火者数多故加一倍又以权门恣取故复加至数倍如运官于本厂原领一万止是正数而该司收受于数外或明加其一或谙加其一今火者已多发遣则不当加派以害民内臣又多守法则不当加耗以害官乞遵复旧规明加者许其作正完销暗加者则与照例除豁仍敕司毋踵前弊从之壬戌升户部郎中胡忠为广西布政使司左参议给事中裴绍宗请法祖定志以图治安其略言太祖贻谋每事尽善若立学效重大臣因旱请祷昧爽视朝以至亲历田野浣濯敝衣种蔬宫中毁缕金床碎水晶漏造观心亭揭大学士衍义之类陛下所当绎思祖述而二三大臣尤宜朝夕纳诲以辅养圣德升下日御便殿亲儒臣使耳目不蔽于淫邪左右不惑于憸佞则君志定而天下之治可成上嘉纳之巡抚辽东都御史李承勋等条陈边弊其一阅视太频之弊谓阅视边防祖宗旧制孝庙时委巡按御史三年一阅迩者建议不一或欲特遣一官或欲每年一举项背相望更代为扰乞遵弘治年间旧例其一起解降夷之弊谓辽东夷人与北虏不同或因亲戚在我中国或华人被虏者慕义投顺其亲可原幸赐详验如果有因而来则留之不则照例解京其一极边科扰之弊谓开原地方残破已极军士存者十才二三而太监刘岑分守其地重为民害宜亟还岑等缺亦不必更捕兵部覆刘岑已取回其他言皆可采上从之刑科给事中许复礼言近闻京城汹汹言陛下听中官黄锦肤受之愬诏系高唐州判官金坡及所犯者五百人坡小臣欺凌近侍寘之于法宜矣第所称五百余人未必尽有是数恐株连蔓引滥及无辜乞止命逮坡及所犯有名者余不必穷治上从其言癸亥升户部署员郎事主事郑绅大理寺署右寺正事左评事杨国相俱为鸿胪寺右少卿户部覆巡抚辽东右副都御史李承勋奏请本镇赎罪米石折银以备军储报可命襄城伯李全礼掌南京前军都督府印仍管操江事南京监察御史王佩陈二事其一禁罚赎谓比者诸司于给引投文转角羊之类本非有罪人犯而滥罚之名曰堂食钱笞杖徒流杂犯死罪不论其供明无力而通罚之名曰偿劳钱宜严革此弊仍令其罪之当赎者止收本色及呈报上司以为公家之需其一慎刑狱谓问刑官以故出为恤民故入为执法任意喜怒随手高下以致刑罚不中乞敕所司审听其罪按律平决上是其言命各巡按御史遵律例着为条约申谕诸司甲子以武宗毅皇帝梓宫将赴葬山陵遣定国公徐光祚武定侯郭勋惠安伯张伟分告天地宗庙社稷兵部以边报日至请敕各巡抚会镇守总兵部署副参游击等官悉计防御毌画境自保不相应援镇巡居中调度须动协机宜不得慢无节制致有偾蹶亦不得遥为遣制以妨进止报可遣官赍敕召太子太保户部尚书武英殿大学士费宏敕曰卿学行纯正才猷弘远蚤由大魁历官翰苑事我皇兄武宗皇帝于青宫以至登极日侍讲读备着忠勤遂由大宗伯入典机务寻以直道见忤权奸退休田里朕嗣统之初博采廷议起卿于家而乃延望数月尚未抵京兹特遣行人再赍敕前去催取卿其即日驰驿来京以副朕倚注眷怀毋或稽滞初都御史杨一清议脩宁夏花马池至灵州边墙议甫行而寝边民失望至是尚书彭泽言边墙当脩者不止一清所奏为然即诸边镇若蓟辽宣大固靖甘肃地方宜悉下守臣亲为经略度远迩眎高下迨农隙时责才能吏程工饰材务浚筑之使墙垣高厚沟堑深广墩台巩固足为经久之计已而巡抚延绥右副都御史姚镆请筑三山堡定边营等处墙乞发内帑银三四万两为雇役之需上皆可之命阳武侯薛伦建平伯高霳署都督佥事鲁刚都督佥事张瓒各坐营管操伦团营鼓勇营霳五军营围子手刚右掖瓒神机营右哨仍命刚左军都督府佥书乙丑上缞服诣武宗皇帝几筵行辞奠礼武清县地有崔黄口者东带海西隔漕河道里绵旷当数县孔道民茭牧其中后地入官为草场民无所蓄殖遂啸聚为盗亡命者因凭借而起所在卤掠霸州兵备副使张思齐请发天津卫存留京操军于太仆寺兑给马百匹往戍守之部臣覆谓朝廷禁卒不可轻发武清县故有卫所守城备操军舍本县故有民壮傥清其版籍精简练之自足为用仍给与县所养马命其往来侦逻及相机剿捕为便从之丙寅武宗皇帝梓宫发引上缞服诣几筵行启奠礼继行祖奠礼梓宫升龙輴上哭随至午门梓宫升大舆上行遣奠礼毕还宫命驸马都尉游泰捧神帛行朝祖礼驸马都尉崔元护丧丁卯以灾例免山东济南等府武定等州历城等县济南肥城等卫所粮税革宁夏副总兵官路瑛职回卫闲住以御史曾圭劾其奸邪不法故也江西闽广流贼平赐江西兵备副使王度银十两纻丝二表里戊辰起用户部尚书孙交巡抚凤阳都御史陶琰各上辞免新命上以二臣皆名德老成不允仍趣就职己巳录故刑部右侍郎杨茂元孙承立为国子生茂元二子争荫上两斥之荫其孙夜五更月犯五诸侯星晓刻金星犯太微垣右执法星庚午武宗皇帝梓宫至天寿山卯时奉葬康陵是日先遣建昌侯张延龄惠安伯张伟安仁伯王桓分告长陵献陵景陵裕陵茂陵泰陵工部右侍郎童瑞告后土天寿山之神葬毕仍各祭谢如仪改狭西布政司右参议于湛于江西湛为兵部郎中时上移疾及闻狭西命以母老连乞改近地便养部臣劾其违命择官欲寘之理上悯其情特允之以灾例免山西石州等州崞县等县税粮徽王祐台引两淮盐引不许吏科给事中史于光福建道御史卢琼上言兴献王称号典礼廷臣集议再三咸合义理之正乞早赐俞允并指进士张璁议为非乞加黜罚礼部覆请如于光等言上不听命逮问署都指挥佥事刘镇以御史程昌江珊连章劾其贪暴害军故也南京刑部主事黄伟言南京内外守备官为留守旧都设其一切庶狱不得兼理今新江口防守之备漫不为意顾逾越职守滥受讼词请申明旧制饰戒从之初蓟州总兵官都督马永以部下参将烧荒失事为江彬所挟惧得罪以银二千两赂之为城门阍者所获事觉将逮永巡按御史田羙言永一时名将边陲倚赖宜曲贷之兵部称永累膺抚按荐举及所在军民保留而刑部议上亦乞免其逮究上从之责永策励供职辛未太子太保刑部尚书张子麟以亲老乞归养上优诏留之仍命有司存问其亲巡抚应天工部尚书李充嗣言正德间内府供用库新添火者数踰五千加添粮米十三万余石今宜裁省又奏三事其一请恤民穷言常赋之外岁办额办若果蓏铜蜡等类宜尽免征角羊其一请均田则言江南田粮积弊甚多宜据一圩之田辨其肥瘠分为三等起科使轻重画一其一请绳监收言各处粮长角羊户输纳为内府内臣需索所苦宜委科道官监核之户部覆奏上曰内官内使相继物故者数至千人原派粮米如数减之余悉如议先是御史马录论内府收粮增耗常至数倍致困小民有旨定耗米不得越十分之一至是内官监太监邵恩乞于正数一石外复加五斗或八斗部臣敕其妄冀侵渔以充私橐且废格诏书大不敬得旨戒该监遵前旨加耗毋得额外多取违者罪之以灾例免宣府等卫所马营等城堡隆庆等州永宁等县税粮兵部覆御史王果条马政四事一狭西苑马寺旧设长灵二监开城清平等六苑原额恩队二等军共一千二百二十名正德间都御史杨一清奏添设武安一苑洎改编充发召募三等军共一千八百七十二名近法猾弊生各军逃亡止存十二当稽诸苑尺籍将各军户内余丁量取五六百名以补足前额一正德间官马共一万一千六百二十匹迩来各边请给不足概以怀驹种马凑给之以致种马消耗宜谕该寺苑监悉心牧养如例科驹仍以洮河二卫所易番马量择堪作种者以次发牧复照先年所给临巩二府买马银数亟为征完角羊俵一草场牧地弘治间共十二万八千四百七十余顷后为豪滑所侵守臣清理反溢原数新增四万余顷遂至多寡不一争兢纷起乞敕所司履亩勘实各立封堆召人种艺务期军民两便一频年官马报虏掠者不下数千夫各苑有牧军有城埤乃不先时收保以致被掠或即以亏阙影射之数当其所掠甚者乘机盗卖袭以为常宜严加禁约犯此者罪不赦上从其议壬申武宗皇帝神主至京上缞服奉迎午门内遂奉安于几筵殿贵州永宁卫地震癸酉上素翼善冠素服腰绖御四角门百官行奉慰礼升户部郎中周崇义为狭西布政使司右参议南京府军左等一十四卫屯田为水冲塌守臣请除其粮于南京锦衣等卫新增田土中每亩加增银一厘以备其数户部议上从之巡按广东御史程昌劾都督王英备倭都指挥同知卢英都指挥同知于大经各奸贪不法得旨英等革职回卫闲住大经逮问夜五更月犯灵台上星甲戌奉武宗毅皇帝神主祔庙上亲行礼如仪乙亥上黑翼善冠浅淡色袍服黑犀带御奉天门百官行奉慰礼自后始鸣钟鼓鸣鞭悉从吉典文武百官奏事如常仪兵部尚书彭泽言山东河南湖广江西福建四川狭西山西及南北直隶地方多盗乞敕各守臣精练卒伍亟行扑灭有匿不以闻或练兵委非其人者不轻贷其屯寨城池毁淤者镇店关市墙垣倾圯者及时缮治仍立保甲法令蚤莫伺察毋得纵奸有犯者连坐庶几奸宄可弭又请申敕邻边频海诸守臣抚理苖蛮申严海禁以杜衅端上俱从之泽又言祖宗所设侍卫守卫如义刀围子手红盔将军系隶五军三千营有侯伯以总辖之而旗手等二十卫官军有指挥千百户兼制以番休直上环拱禁掖年来羸弱老稚得厕其间其兠鍪甲楯弊坏已过十一非所以重宸严而示威肃也宜令坐营官会原管侯伯阅视科道按借简汰其戎器蔽坏者饬治之至于五军三千二营虽系次拨之数而其间亦有占役或代戍者亦当均为审核从之巡抚甘肃副都御史许铭奏狭西河东卫所备御河西等处官军旧额一万九千四百三十人今则去其太半盖缘迩年河东有警各兵多留戍本地以致河西军伍缺乏即令虏势孔棘宜蚤为计如愿补足择将领之使更番保戍如京操事例不及期者坐以罪部臣覆奏从之夜金星犯太微垣左执法星丙子上命内阁详议大礼称号杨廷和蒋冕毛纪上言此礼重大将以昭示天下后世今多官会议如此臣等二三人岂敢妄有更定请复会官详议上曰朕受祖宗鸿业为天下君长父兴献王独生朕一人既不得承绪又不得徽称朕于罔极之恩何由得安始终劳卿等委曲折中为朕申其孝情务加追尊美号于安陆立祠以为永久奉养使朕心安而政治父神有所依倚廷和复上言圣谕令臣等委曲折中以申孝情切念大礼关系万世纲常四方观听议之不可不详处之不可不审必上顺天理下合人心祖宗列圣之心安则皇上之心始安矣报闻经略边关都察院右副都御史李瓒报修边工竣因上求去上不允命侯缺补用赠兴府故左长史张景明为太子少保礼部尚书兼文渊阁大学士仍赐祭葬景明浙江山阴县人弘治三年进士选授长史事献皇帝有辅导功至是其子元恕奏乞恤典上特允之河南清军御史喻汉应诏陈言六事一曰备册籍以便清理言国初尺籍有军册黄册格眼册额军册编军册惠军册顺卫册顺里册类姓册地名册鱼鳞册奏益册名色多端参互考验近来荡无一存乞令各布政司直隶府州县于南京后湖及兵部抄补二曰查调卫以革奸弊言军犯调卫者沉匿公文彼此脱借宜令清军御史移文互核犯者仍从改调发遣户内另佥余丁顶补原伍三曰查批回以收实劾军批假伪弊多乞令兵部检发各处批册附各进表官赍回清军御史比对年月印信舛异者查提究治四曰处新军以实卫所凡问发边远及烟瘴地面充军者多不到卫即到寻亦逃去既不足以惩奸且又难于清角羊不若将前项人犯俱改作附近永远充军其附近充军止该终身有逃走者除原系真犯死罪仍处决外其杂犯应调远者亦改拟原卫所永远充军可以便清理省军角羊革埋没于军额有补五曰行存恤以稽逃窜各都司卫所宜定委佥书官一员管理存恤新军岁终考其逃亡多寡以行惩劝六曰申旧例以遍巡历内开布按二司清军官出巡宜照分守守巡事例都司官一员专理清军出巡亦照二司例下兵部议五事属本部者分别采行惟处新军以实卫所系干律例当移法司奏报从之先是给事中邢寰等劾奏御药房供事通政使郑宏太医院使吴釴郑通任好古沈邦治吴杰朱佑院判卢志吴英等皆以提督太监陈敬传升得官至武宗南幸驾回不豫敬与宏等妄进药饵遂大渐宜寘刑典上命斩之后敬等累奏乞宥下刑部分别情罪轻重以闻至是奏上得旨敬发充南京净军宏发辽东广宁卫釴附近卫各充军通好古邦治志杰佑英俱革职为民丁丑礼部尚书毛澄集廷臣议言先王制礼本乎人情昔者武宗无子又无同产弟援立陛下于宪庙诸孙之列是武宗以陛下为同胞之弟陛下昔考献王今考孝庙人情之所安也夫人情安斯天理得由是推之则陛下所以待本生之亲者可知已考孝庙母慈寿则不当复父母其所生由旁支绍正统则不当私帝后其所生此理易见无难知者苟舍此他求而创因仍苟且之议则人情不安名不正言不顺将其不胜其悔矣惟陛下如臣等议断自宸衷必行无惑上曰兹匪细故大伦大义攸系卿等博采舆论参酌具奏命镇国将军知烛仍本爵奉襄阴王祀管理府事不许违例请袭礼部覆礼科都给事中邢寰奏牙牌惟常朝职官得以悬带正德以来权奸窃柄官以传乞而升牌以夤缘而得乞赐清查以重名器得旨文职不朝参者不得滥给牙牌武官进御侍班佩刀执金炉者照旧给与兵部覆御史曹圭奏凡在外都司卫所等官掌印佥书俱由镇巡三司同巡按考选良以各官朝夕相近贤愚臧否知之必真也百六十年来莫敢更变至前尚书王琼欲广揽威权请自都司而上皆本部推举以致权要夤缘纳贿干进而天下军政败坏极矣愿敕有司如旧例行报可戊寅大学士杨廷和言臣以菲才遭逢盛世历仕一十五转在官四十四年猥蒙四朝之恩久玷三孤之位自从召起卧病上请者凡十二章今事圣明陈辞恳乞者亦已三数蒙恩诏曲赐慰留申命礼官枉临宣谕窃念先帝之山陵未毕皇上之哀慕方深强扶衰羸黾勉从事迁延弥月转益旧疴敢贪廊庙之荣实切山林之望况老当致仕非以为名而病冀得闲本其至愿伏望圣慈早赐俞允上曰卿累朝元老德望素隆翊戴赞襄功在社稷今方励精图治虚怀倚毗宜益竭忠诚展布四体以成维新之化岂得引疾求退仍命鸿胪寺官造其第谕留之工部右侍郎兼都察院右佥都御史龚弘乞休不允御史黎贯奏乞复国初设起居注之职命脩撰等官日直史馆凡有章奏悉下览阅使之随见輙书类次成编岁终进之内阁以备纂述贯又言陛下登极诏不得假进贡以恣科歛乃今左右近习藐不奉诏而曲说以营私称旧旨征取者谓之额内其自挟以上献者谓之额外而因以愚有司罔百姓遂令朝廷之惠壅而不流闾阎之困郁而不角羊请严禁之仍着为令俾民有所遵守上皆命所司知之辽东总兵官左都督郄永奏本镇马原额五万三千八百余匹频年进征追贼倒死者一万六千七百余匹乞集廷臣议将太仆寺寄养马内拨五千匹仍发银五万两买补足数以给骑士兵部言太仆寺马专充京营官军之用而辽东有行太仆苑马二寺及夷人岁进马可备骑乘安得不足且本镇设镇巡等官欲其同心筹画边务而永独有是言或恐一人意见未足为据请待镇巡官会议上请上是之兵科给事中夏言御史郑本公兵部主事汪文盛奉诏查革五府所属京卫并亲军卫分大小官员旗尉共三千一百九十九人犹以弊端未能尽除事体尚须厘正因列款上陈至是部臣议覆其一言宁夏之役太监张永等攘功冒荫兄弟得袭侯封今既尽斥而张容魏英复被新命为都督同知张富为锦衣卫指挥使夫三人者均冒无功之赏尚逭有罪之诛宜悉行递夺其一言凡以平贼冒功及奏带授职者虽经议革而各处纪功之官综核不公雷同为诈曾升职俸者亦不可不问其一言内外中官大臣及镇守总兵巡抚有因军功以武职升授其子弟及改文职见查未尽者请皆悉罢之自后诸臣俱不许假以武荫其一言厂卫遉事获妷言者惟按旧例止以金帛优之而捕系寇贼得实者三年后奏请较其多寡以定升赏之次其一言五府锦衣卫辖兵马掌宿卫职至重也近有不由武弁杂然并进而且传之孙纪纲大坏今其中必得才猷起卓然后拟升其不以军功升叙者子孙止许应袭职级其一言近有流官以流得袭署职以署加升甚至纳粟虚衔遂以军功累授者咸望改正及近日推举将官有在裁革之数亦望取还其一言五府所属京卫并在京亲军卫分自诏下兵部行查各司迁延弥月不报已命科道官严期催督至两月始完亦当究其稽留之罪其一言革过职级如都指挥等官见在领敕管事者原非选举之公宜令为铨代以存甄别其一言以前汰黜人员大率城狐社鼠之辈尚怀觊觎巧计夤缘复有抗违奏辩者宜亟加严遣以杜塞幸门得旨俱如所议张容等削夺有差两广巡抚都御史萧翀奏获广东封川县贼首庞古子等因言都指挥卜王许英等始虽失律令前后擒斩首从贼六百一十九人夺归被虏男妇二百七十八人上命夺玉英俸半年余悉宥之狭西庄浪等卫夏旱不雨至秋雨潦瘟疫大行军民死者二千五百余人正德十六年十月己卯朔享太庙奉武宗毅皇帝神主诣庙祔享遣寿宁侯张鹤龄建昌侯张延龄安仁伯王桓分祭长陵献陵景陵裕陵茂陵泰陵康陵仪宾周钺祭景皇帝陵庚辰湖广保靖宣慰使彭九霄九溪卫桑植安抚司土官安抚向绶各差人来朝贡马给赐彩叚钞锭有差礼部尚书毛澄等言皇上孝心纯笃念兴献王嗣绪无人徽称未定亲洒宸翰谕之至情欲委曲折衷以伸其孝天地百神实所共鉴但臣等一得之愚已尽于前议兹欲仰体圣心揆量事体使宜于今而不戾乎古协乎情而无悖于义则有密勿之地腹心之臣在非臣等有司所敢专也上曰卿等累次会议正统之大义本生之大伦考据精详议拟允当朕已知之钦奉慈寿皇太后之命以朕既承大统父兴献王宜称兴献帝母兴献后宪庙贵妃邵氏为皇太后朕辞之再三不容逊避特谕卿等知之辛巳以都督佥事张凤为五军营坐营官壬午圣母至京由大明中门入上候迎午门内入见奉先殿奉慈殿升都指挥佥事陈珣张輗俱为署都督佥事充总兵官珣镇守贵州輗镇守宁夏添设云南大理府通判一员于青龙铺置分署职专捕盗以巡抚都御史何孟春言其地旷多盗故也起用工部尚书林俊复上辞上曰朕念卿名德旧臣专使召用以共图新政义当亟起勿固辞四川酉阳宣抚司土官宣抚冉仪等差舍人冉鹏等来朝贺贡马赐彩叚钞锭有差癸未广西古田县蛮贼聚众为乱有司匿不以闻巡按御史曹圭建议用兵卒致殄灭兵部上其功升俸一级圭辞上从之赉以银币许泰者扬州江都人也袭指挥使历升宣府副总兵以剿流贼功升左都督因钱宁得见毅皇帝给事豹房与江彬深相结奏调辽阳延绥宣大四路兵入内简练号外四家令泰领之因求为义子赐国姓从幸宣府攘应州功封安边伯宸濠反毅皇帝自将称威武大将军以泰为威武副将军率兵讨之未至而王守仁已擒濠泰欲夺之不能得则纵部卒掠平人为功所株逮以千数冤死者百余人又奏改团营为威武团练营骚动边军几至大变上即位廓清奸党彬宁皆已伏诛言官请并治泰有旨逮问至是法司当泰交结朋党紊乱朝政律斩上令会官覆讯而法司执论如初诏特宥死发戍广东海南卫已而给事中许复礼等御史张钦等皆上言泰罪当诛不宜轻贷得旨发原定卫分永远充军时论犹以为未尽其辜云甲申荣王祐枢奏世子厚勋第二子福宁王厚熹念其亡母刘妃欲每岁兄弟更番出城祭扫上以祖制有限不得顾其私情姑令各出祭扫一次丙戌兵科给事中邓继曾陈杜渐保终四事其一定君心之主宰以杜蛊惑诱引之渐其二均两宫之孝养以杜忌猜嫌隙之渐其三一政令以杜权奸欺蔽之渐言犯法必付之法司而不可使锦衣卫得以干其事其四清传奉以杜矫伪假托之渐言传旨必先咨于内阁而不可使近习得以与其谋上嘉纳之升隆庆右卫后所正千户周俊为指挥佥事给赏军人胡雄等有差以斩获达贼功也丁亥命工部修理天地山川坛是夜晓刻金星犯进贤星己丑以兴府故长史张景明子元恕为光禄寺署丞录藩邸旧劳也命都督佥事张凤右军都督府佥事管事不妨营务添设宣府镇中路参将一员以都指挥佥事王昇充之时巡抚都御史李铎奏宣府一镇设有五路而西北东南四路各有参将一员惟中路葛峪堡止设守备仍宜特设参将一员操守便因荐王昇才可任兵部覆奏从之大学士杨廷和蒋冕毛纪奏曰迩者法司奏上张锐许泰等狱人皆以为必杀无赦陛下竟宥其死命下之日臣民骇愕上无以正国法下无以快人心其何以示天下后世今更之初政令之臧否社稷之安危所系诚不可不慎也宜亟将锐等寘之重典给事中许相卿汪玄锡韩楷亦以为言得旨业以处分宥之庚寅升楚府右掌史吕尚功正四品俸级以楚王荣奏保也户部左侍郎秦金先任湖广巡抚以剿贼有功升俸荫子世袭百户至是以新诏查革滥恩亦上辞免俸荫上嘉其廉退许之辛卯礼部尚书毛澄上乞休上优诏不允升緫督漕运都御史陶琰为户部尚书仍兼原职先是起用琰琰引年乞休上以其清谨老成不允因有是命复设广西府江等处兵备一员升佥事杨必进为副使整饬兵备先是弘治时增设府江兵备正德初裁革至是巡抚都御史萧翀言府江一带迫近徭贼不宜裁革且荐必进才可用俱从之差御史樊继祖等清查皇庄田土自正德元年以后朦胧投献及侵占者悉给主其该征租税俱角羊部收支壬辰巡按广东御史程昌辞功升俸给许之巡抚云南都御史何孟春以剿贼功加俸荫子上辞免上嘉其廉让许之癸巳礼部尚书毛澄复上乞休上复优诏不允以署都指挥佥事杨贤充左副緫兵协守大同地方都指挥佥事种勋充右副緫兵分守辽阳地方乙未诚孝昭皇后忌辰奉先殿行祭礼遣恭顺侯吴世兴祭献陵升翰林院检讨郭维藩为南京国子监司业丙申都察院右副都御史王时忠奏乞省亲上许之仍赐驰驿戊戌改赣州卫指挥同知谢昹为指挥使昹原任指挥佥事剿南赣龙川贼先后获功皆以佥事升指挥同知上乞依功格叙录上命兵部改正兵部右侍郎吴廷举自劾不职言先帝末年逆臣钱宁江彬相继窃柄欺君误国臣于此时为都御史职掌紏弹曾无一言及之其视埋轮都亭劾奏大将军梁冀者臣于汉张纲诚有愧也陆完在吏部倾心张锐王琼在兵部謟事钱宁文武官升迁通同纳贿臣亦闻知矣乃无一言以攻之其视汉王尊劾奏丞相匡衡宋唐介面质宰相文彦博臣于前二人又有愧也致仕少师梁储微臣时旧交也闻先帝南巡遽欲请御宝而行自北都抵南终未见回銮之请少傅蒋冕臣同榜好友也目南事日非既不能排闼引裾而谏及微言不听又不肯挂冠角羊授而归臣谅古人道之教训传其德义不如是也载思古人在唐则韩愈于阳城在宋则殴阳修于范仲淹陈瓘于曾布朱熹于史浩皆尝移书论责之臣也袖手旁观括囊自保无忠谠论以寓箴规其不如前四臣也明矣处君臣之际既有馈于前三臣处朋友之间又不能如后四臣臣所谓不职非饰词也乞赐罢归无徒幸位上不允己亥中军都督府掌府事太傅定国公徐光祚自陈老疾乞免营府之事上不允庚子大学士蒋冕自言奉职无状乞罢归上曰卿忠诚端亮内外推重先帝初欲南巡屡与同官跪门谏止后在南京又数数上请回朕在藩服已知卿名迩来翊戴匡扶功在社稷新政之初方隆委托岂可求去冕复言昨侍郎吴廷举自劾谓有愧古人者四端其一其一则止臣随侍先帝南巡之事臣念廷举与臣自布衣交好迄今十四年同第进士列官中外亦三十五年每岁通书问者凡数次前臣扈从南巡廷举亦有数书及臣矣其间多奖借之辞无片言及时事今乃追论前事盖谓臣既失职于先朝当勇退于今日处臣朋友大义当然廷举盖有志于古人之道也使臣不亟挂冠而归又何谢廷举上曰卿在先朝随事纳忠曲尽心力事朕以来知无不言言无不尽朕心嘉悦倚任方隆吴廷举一时过激之言何足介意因命吏部趣冕亟出视事辛丑四川茂州卫韩胡碉恰列寺番僧寨小和尚等来朝贡方物礼部奏其年岁与所赍原降敕谕不合盖小和尚已故子撒儿革替名来朝四川镇守緫兵张杰不能验实起送且来朝者过旧额俱属违法乞逮治上曰杰姑宥之自今令各边皆审实不得过多不及贡者亦不必补大学士杨廷和等奏言张锐许泰等之罪始而法司会问既如此继而多官覆亦如此已而臣等拟旨又如此群臣论奏亦如此是天下之人皆曰可杀不止于国人曰可杀而已而陛下独宥之此臣等所未喻也且陛下何惜此数凶而不寘于法以洩天地祖宗之愤以快臣民之心以垂乱臣贼子戒乎诚不宜谓业已处分而一切报罢也迩者郎中顾可适等执奏至归咎臣等不能弼正臣窃思知诚意不足以格天心素行不足以孚众望实有不能自安者乞亟赐罢归则虽不能尽以道事君之职亦得以附于不可则止之义矣上慰留之癸卯南京刑部右侍郎王缜京畿道御史屠侨各具辞免俸给许之镇先任苏松巡抚侨先任江西巡按各以军功升俸级至是并得辞免云诏免经筵日讲辅臣杨廷和等奏曰自古帝王之治天下未有不以讲学修德为先务者皇上践祚之初日御经筵在廷群臣皆欣然相庆以为复见太平气象行之未久忽尔传免一暴十寒古人所戒虽先朝于隆冬大寒之时或亦暂免今尚孟冬寒且未甚仍乞日御经筵庶几圣学缉熙而德政修举得旨明年二月行甲辰改兵部右侍郎吴廷举为南京工部右侍郎大学士蒋冕请留之不允给南京后湖管理黄册关防从南京户科给事中易瓒请也乙巳兵部左侍郎李钺巡按云南御史陈察各辞先年功升俸级上皆许之礼部尚书毛澄言皇上登极改元礼宜祭告岳镇海渎历代帝王祖宗陵寝及近年薨逝亲王若宁献王靖王康王宜祭与否惟上裁之上曰宸濠背逆不道属籍已削勿祭以狭西都司署都指挥同知姜奭充右参将分守肃州地方上谕兵部尚书彭泽曰朕闻狭西各镇边备废弛已久防虏事宜不可不讲其饬各该镇巡官按实行之丙午命召至太子太保户部尚书兼武英殿大学士费宏照旧入阁办事以旱灾蠲免定辽辽海三万东宁等卫本年屯田子粒有差因谕户部侍郎秦金曰蠲免灾伤地方必使穷军各沾实惠庶不孤朕至意升海州卫指挥佥事孙光祖为指挥同知以斩获虏贼功也赠故礼部办事进士陆坤为大理寺右评事伸直隶太仓人正德三年进士一日早朝偶有无名奏稿遗于奉天门御道语触逆瑾内传罚朝官跪俱下诏狱伸遂死狱中至是其子之箕乞赐赠故有是命以兰州卫都指挥佥事杨义充左参将分守宁夏中路地方命兴府冠带緫旗王安为锦衣卫百户袭刑科给事中顾济劾奏司礼监大监萧敬党护张锐等罪恶惑乱圣明故纵大奸得逭国法都御史张纶刑部侍郎颜颐寿尚书张子麟承旨会问依违诡随不能执法除奸无大臣之节乞究治萧敬罢法司三臣以为怀奸执法除奸无大臣之节乞究治萧敬罢法司三臣以为怀奸党恶之戒上报闻正德十六年十一月己酉朔敕谕礼部朕惟我朝列圣代有实录藏之天府传诸后世此亦古今之通义也我皇兄武宗毅皇帝以英睿之资继承祖宗大业十有七年政事之兴革臣下之建白人才之用舍凡关系国家事体者俱宜有纪述以备一代之制尔礼部宜遵祖宗故事通行中外来辑事实送翰林院编纂实录其以太傅定国公徐光祚为监修少师兼太子太师吏部尚书华盖殿大学士杨廷和少傅兼太子太傅户部尚书谨身殿大学士蒋冕少保兼太子太保户部尚书武英殿大学士毛纪太子太保户部尚书兼武英殿大学士费宏为总裁掌詹事府事吏部尚书兼翰林院学士石珤礼部尚书毛澄吏部侍郎罗钦顺为副总裁詹事府翰林院等衙门少詹事兼侍读周诏侍讲学士刘龙等为纂修官所有合行事宜悉照例举行钦哉故谕东安昭简王庶长子荣淑请袭封上以其年未及封敕令暂治府事升山东道御史王佩为湖广按察司副使抚治流民命四川按察司副使欧阳重提督学校庚戌加太子太保户部尚书兼武英殿大学士费宏阶少保宏辞上优诏不允辛亥升巡抚顺天都察院右副都御史李昆为兵部右侍郎户科给事中徐景嵩留改调南南京工部右侍郎吴廷举仍以原官供职不许江西兵灾相仍诏发本省仓库赈民仍留粮银一十万两不足则量以所鬻宸濠产值济之从巡抚郑岳巡按唐龙请也湖广散毛宣抚司宣抚覃斌遣把事惹木来贡礼科给事中李钖御史曹嘉俱上言经筵不宜辍讲请缉熙圣学亲近儒臣咨询治理以隆新政入俱报闻四川卭州盗起流劫蒲江县界主簿齐敏率兵格捕为贼所败父子三人死焉巡按苏恩以闻上悯之诏赠敏知县录其一子壬子升广西驯象卫署都指挥佥事钱勋为右参将分守柳庆等处地方升兴府总旗刘大赵淂马见为锦衣卫试百户小旗沈大经等五人为本卫总旗军校李镇等一百七十人民厨方浩等五人为小旗录藩邸旧劳也添设芒部军民府白水江簸酬坝长官司白哈坝晏家坪么姑坝孔雀溪四巡检司以土舍郄坐署长官事夷民郭鸾李浩阿卯味苏钦各试土巡检白水江去芒部数百里势难遥制僰蛮每啸聚为患筠连高珙诸县居之正德十年土舍陇寿奏请立长官司于簸酬坝以断贼路立巡检司于白哈坝等处以扼要害下镇巡等官勘议称便至是兵部上其事从之癸丑革襄陵王府镇国中尉旭槛禄米之半辅国将军偕溹奉国将军偕氵取偕依各三之一夺仪宾陈真贺儒职初旭槛遣盗盗褒城王府将军偕氵答而私售之偕氵取偕氵衣及儒所随置酒妓馆召偕溹真与饮事觉韩王旭櫏以闻下狭西巡按等官治各伏罪会赦上以旭槛等不遵祖训特罪之召用原任沛县知县胡守约守约为沛县时有中官史宣过沛横索有司守约多裁之竟坐宣诬奏逮诏狱禠职至是以言官荐故召用之刑部右侍郎颜颐寿自陈乞罢不许发太仓银二十六万七千三百余两山东官库银十万两于辽东又命召商中纳淮盐四万一千四百余引从巡抚都御史李承勋请也时辽东边备久弛开原尤甚兵籍存者十之一二墙堡墩台颓圯殆尽自守将孙棠不远烽堠仅依城掘濠堑自守而沿边延袤数百里皆为夷虏射猎之区至是承勋锐意修复而患经费不足故以是请上命户部与之命山东河南各州县原派临清仓民运米七万六百石依正德十年例免输仓惟征军就各水次听漕舟交兑领运永为定例有设计沮挠援引改纳者罪之从提督漕运都督杨宏奏也朝鲜国王李怿以武宗皇帝尊谥礼成遣吏曹参判孙澍等来贺又以万寿圣节遣汉城府左尹沈顺径等来贺各献方物并赐文绮衣履等物有差甲寅山西道监察御史樊继祖陈四渐略曰皇上以圣德入继大统监前弊而谨始图者无所不至天下之人孰不延颈举踵以望德化然即臣近日所睹听者四事似渐有不及于始者敢昧死以陈皇上即位之初日进讲官听论经史今乃于孟冬辄罢此志一懈臣恐陛下亲便幸之时多接士大夫之时少励精图治之心或转为宴安佚豫之渐是勤圣学渐不及始也初特召阁臣杨廷和等于便殿与之议国政可否近幸不得闻小臣不得预明良之盛复见此时夫何数月以来兹典中辍凡诸票旨多未见俞岂廷和之议论有乖于前耶是信大臣渐不及始也初言路广延每赐采纳迩来如张锐张雄等之狱科道交章执奏而竟从宽贷一言冒昧如梁本茂谢珊之狂真而即加诘责是广听纳渐不及始也初赏必及于有功罚不遗于显恶乃今超等之擢荐加于藩邸旧人而倡义督兵平定祸乱如王守仁者尚迁延数月未蒙行赏卢明商忠等明与濠通者皆得免死矣万一或有怀藏二心如此辈窃发于后果何所惮耶是明赏罚渐不及始也上嘉纳之直隶南和县有唐臣宋璟祠命有司每岁春秋致祭从其裔孙长史宋佳奏也乙卯升应天府尹孟春为都察院右副都御史整饬蓟州边备兼巡抚顺天等府地方命坐京营都指挥桂勇兼充参将督捕盗贼以京师盗数发故也法司覆审死囚应决者若干人以闻得旨再问缓死者三十八人而廖鹏王瓛齐佐廖铠李琮神周与焉刑科左给事中许复礼等上疏言鹏等皆江彬钱宁之党王法所必诛而不赦者今宁彬既磔于市而鹏等乃屈法缓刑朝野闻之相顾骇愕乞将鹏等速正典刑此孟子所谓国人皆曰可杀然后杀之者也上是其言命仍禁之周竟死狱中丁巳诏追论江西平宸濠功兵部集廷臣会议备列诸臣功次及死事先后请甄别等第封拜升赏赠荫恤录及以功赎罪有差上是其议命封王守仁新建伯奉天翊卫推诚宣力守正文臣特进光禄大夫柱国兼南京兵部尚书参赞机务岁支禄米一千石给三代诰券子孙世袭遣行人赍敕慰谕仍赏银一百两纻丝四表里赐宴南京光禄寺太监黄伟荫弟侄一人世袭锦衣卫百户进尚书乔宇少保李充嗣太子少保升佥都御史刘玉右副都御史参将杨锐都督佥事江西按察使原吉安府知府伍文定左副都御史太仆少卿原安庆府知府张文锦本寺卿锐文定各荫子一人世袭正千户安庆卫指挥使崔文升三级仍荫一子世袭百大理寺丞张缙本寺右少卿御史刘源清大理寺丞萧淮胡洁光禄寺少卿知府戴德孺升三级邢珣徐琏通判胡尧元都指挥佥事余恩各二级御史伍希儒同知林有禄通判童琦谈储何景阳推官王伟徐文英知县李楫王诰各一级都御史丛兰秦金何天衢御史叶忠成英毛伯温杨材李羙主事刘守绪各俸二级兵部司官及乡官王懋中等见任者各俸一级致仕闲住及知府陈槐等指挥麻玺等制敕房官刘棨等与南京内外守备各府部院寺堂上官分布防守内外官各赏银币有差御史张鳌山复原职致仕谢源及祝续等考察调外者吏部量加擢用知县顾佖马津王冕及郎中丁贵等俾查官资以闻阵亡指挥刘辅赠都指挥佥事张玺赠指挥同知子孙各世袭仍命有司致祭死事参议黄宏赠太常寺少卿主事马思骢赠光禄寺少卿俱配食孙燧许逵精忠祠已故郎中东鲁应恩知县王天与各赐银三十两恤其家天与寻赠光禄寺少卿赐谕祭既而守仁屡疏恳辞上俱温旨褒谕使勉承恩命宇金玉缙源清伯温淮各辞升赏不允戊午命诸王府将军初生子女已经奏报请名而后亡者白之王王以闻行宗人府除其籍其未请名者即于本府之耤除之革云南鹤庆军民府同知推官检校照磨四员初鹤庆领六州后改兰州隶丽江北胜蒗蕖永宁隶兰沧而鹤庆所辖仅剑顺二州事简官多巡抚都御史何孟春请裁其员从之赠故翰林院修撰罗伦为左春坊左谕德赐谥文毅从御史唐龙请也总督漕运兼巡抚凤阳等处都御史陶琰奏淮徐连岁灾伤乞蠲免田租并请两淮运司余盐银及淮扬二钞关船料银十五万两给赈户部议盐银供边难借从其船料议上以淮徐要地特许船料之外仍发太仓银三万两赈之南京兵部右侍郎致仕王倬卒倬直隶太仓州人成化戊戌进士初任知县御史历升前职以老疾乞致仕武庙许之令给驿以归仍诏有司以礼存问至是卒于家子愔以闻赐祭葬如例己未升河南左布政使王震为应天府府尹虏犯大同中路总兵官杭雄等督兵拒之礼部以都给事中邢寰御史熊相等言礼教不明民俗奢僣请以大明集礼律令诸司职掌礼仪定式大明会典诸书及洪武永乐间板榜凡服舍器用之式婚丧傧燕之仪榜示天下从之庚申贵州香炉山苗贼平布政司右参议蔡潮都指挥佥事王言等各赎罪还职辛酉甘肃行都司黑风昼晦壬戌冬至以山陵甫毕免群臣朝贺皇太后兴献后亦免命妇朝贺遣怀宁侯孙英驸马蔡震崔元彭城伯张钦分祭长陵献陵景陵裕陵茂陵泰陵安昌伯钱承宗祭康陵改南京都察院右副都御史王懋中为都察院右副都御史甲子夜一更月犯五诸侯第四星乙丑升河南右布政闵楷为本司左布政使升安庆卫指挥使崔文为江西都司都指挥使逮四川巡抚都御史马昊至京下狱泸州卫指挥佥事黄应文成都右卫指挥同知常策叙南卫指挥同知王齐金正廖永各纳赎还职先是白水江僰蛮普法恶等以妖言蛊乱富顺人谢文义文礼阴助之数寇掠为患都指挥杜宗与战败绩文义夺其胄以去千户胡翱百户潘辅死焉于是巡抚都御史马昊督指挥曹昱张麟等讨之获首功一千五百余级蛮遂请降其后议为之置吏增赋蛮不安思变杜宗又憾文义文礼募人潜杀之文义等惧嗾诸蛮复叛众议咎宗宗遂以重贿讲于诸蛮然自是旋复旋叛筠连高珙之间无宁岁陷高庆符二县宗按兵不敢援战数失利应文尝遇贼即弃仗奔策齐正永战败冒部下士首功及巡抚都御史盛应期至乃用守备指挥佥事何卿剿贼贼三出卿辄率兵败之直捣其巢前后擒斩甚众追歼文义于头发山抚其余党事平追究其初启衅偾事者时宗已死狱中昊及应文等遂就逮总兵吴坤及兵备守巡等官皆以先免官或调任不问丙寅罢四川松潘副总兵张杰杰以江彬为内援大肆残墨赃累巨万所棰杀千户以下凡五百余人诱杀熟夷上功遂启边衅又尝率家众遮击兵备副使胡澧澧为闭阁者两月至是给事中熊浃奉使四川疏杰不法状遂禠其职边人快之丁卯敕辽世子致格暂管府事时世子居父丧例俟终制始请封也升提督操江南京都察院左佥都御史胡瓒为本院右副都御史太子太保刑部尚书张子麟在告上疏恳乞终养上温旨慰答复赐告一月俟亲愈即令有司促就道时言官论张锐张雄张忠廖鹏等罪恶请亟诛之因劾子麟两狱未竟避难而归非人臣之义请罢其职上曰锐等俱有处分子麟勿罪升锦衣卫所镇抚乔鉴范纪张柏龄为百户鉴等皆兴府书办军校上即位录旧劳授职至是复乞升兵部奏不可上特与之巡抚大同都御史杨志学言本镇谷价翔踊士饥请发内帑以赈从之寻给太仓银四万两仍许召输粟中盐二十万引申令各关守臣无遏籴夜晓刻金星犯键闭星戊辰升掌通政司事礼部左侍郎俞琳为工部尚书仍掌司事以九年考满也广西左布政使王启右参政黄衷言广西税粮初四十二万有奇顷以户口流亡土官不服输纳每岁实征仅二十三万余石而宗藩及官军禄粮且三十五万所入不足以给所出今又奉诏蠲租禄粮无措乞行议处上命发本布政司盐银五万两赈之以纂修毅皇帝实录发正德间留中不报疏八百六十余本付史局赏大学士费宏大理寺少卿万镗福建按察司佥事周期雍金币有差初宏居里中闻宸濠遣人起兵广信即腾书邻邑谕以大义镗期雍知宸濠必反先贻书其县令预为战守备皆未及褒录至是御史刘源清言其功故有是命己巳原任兵部尚书王琼免死戍边初言官劾琼结纳钱宁张锐江彬纳贿擅权排陷善类都御史甯杲滥杀平民冒功都御史刘达謟事江彬刘祥请寘之理上命群臣杂议当琼交结近侍杲故杀皆论死达罪稍轻议从末减已得旨如拟矣而琼复诉辩言官史道范永銮亦请宥之以全大体都察院上其议乃特宥琼死发狭西庄浪卫充军更定征剿蛮贼赏格一人自禽斩三贼者升实授一级不中率者给赏不升六贼以上论功加赉不进级领兵官部下禽斩百者升署一级三百者实授一级四百以上者亦止加赉辛未立太公庙于青州城西命有司春秋致祭从山东抚按官请也湖广散毛宣抚司宣抚覃斌遣把事黄应才等来贺献马及方物赐钞币有差癸酉升都察院左佥都御史王珝为右副都御史巡抚狭西升南京太仆寺少卿刘瑞为南京光禄寺卿原任河南按察司副使边贡为南京太常寺少卿改都察院左副都御史伍文定于南京提督操江进士张璁疏进大礼或问曰或问今之典礼议者必以我皇上宜考孝宗而以兴献王为叔父谓之崇大统也割私恩也汉宋之故事也举朝无明其非子独以为言者何也臣答曰此璁甚不得已者也盖礼之大者也变者也议之夫得万代瞻仰也此璁甚不得已者也子不求诸汉宋之故事者成帝无子立定陶共王之子为嗣仁宗无子立濮安懿王之子为嗣则哀帝英宗者乃是预立素养明为人后者也故当时师丹司马光之论于事较合于义似近矣今孝宗皇帝既尝以祖宗大业授之武宗但知武宗为之子也武宗嗣位又十有七年未有储建是武宗无嗣孝宗未尝无嗣也且孝宗宾天之日我皇上犹未之诞生也是孝宗固未尝以后托也武宗宾天之日我皇上在潜邸也是武宗又未尝托为谁后也其与汉宋之故事大不相类者矣今者必欲我皇上为孝宗之嗣承孝宗之统则孰为武宗之嗣孰承武宗之统乎窃原孝宗既以大业授之武宗矣其心岂肯舍己之子而子兄弟之子以绝其统乎武宗既以大业受之孝宗矣其心岂肯舍己之父而不之继而委叔兄弟继之以自绝其统乎兹议也二宗在天之灵果足慰乎夫父子之恩天性也不可绝者也知孝宗与武宗之心则知兴献王与我皇上之心矣问者曰然则我皇上于大统也将谁继乎臣答曰继武宗之后以承祖宗者也盖尝三复迎立之诏矣曰兴献王长子伦序当立迎取来京嗣皇帝位议之公也又尝三复劝进之笺矣曰以宪宗皇帝之孙继孝宗皇帝之统说之变也由前之言则我皇上所继者武宗也是武宗虽无嗣而有统矣由后之言则我皇上所继者孝宗也是武宗虽有统而无传矣问者曰统与嗣有不同乎臣答曰不同也夫统乃帝王相传之次而嗣必父子一体之亲也谓之统则伦序可以时定谓之嗣则天恩不可以强为矣今之议者不明统嗣二字之义而必以为嗣谓之继统且曰帝王正统自三代以来父子相承厥有常序曾有自三代以来之正统必一于父子相承者哉盖得其常则为父子不得其常则有为兄弟为伯叔侄者也此统所以与嗣有不同也问者曰议者谓武宗以大业授我皇上有父道焉故皇上执丧尽礼无非尽子道也但昭穆之同不可为世故止称皇兄又谓我皇上既兄武宗自宜父孝宗兹言何谓也臣答曰父子之恩天性也不可绝也不可强为也方武宗宾天群臣定议以迎我皇上也遵祖训也兄终弟及之文也何也孝宗兄也兴献王弟也献王在则献王天子矣有献王斯有我皇上矣此所谓伦序当立推之不可避之不可者也果若人言则皇上于武宗兄弟也固谓之父子也于孝宗伯侄也亦谓之父子也于兴献王父子也反不谓之父子而可乎问者曰我皇上嗣兴献王藩王也今嗣大统天子也恩亦极矣不正父子之名得乎臣答曰天下外物也父子大伦也瞽瞍杀人舜窃负而逃知有父而不知有天下也而况今天下者祖宗之天下天下之天下也孝宗于我皇上固不得以私相授受者也今欲我皇上舍天性之父子而反称伯侄为父子谓之崇大统也割私恩也汉宋之故事也是天下重而大伦轻也而可乎问者曰如子之言则孝宗不几于无后乎臣答曰孝宗有武宗为之子孝宗未尝无后也臣子于君父一也今者不念无嗣之武宗而重念有嗣之孝宗者何欤兹果孝宗之无后乎抑武宗之无后乎虽然自古帝王之无后者岂惟我武宗然哉而其相传之统则固未尝绝也汉惠帝无嗣而文帝继之未闻汉之统绝也唐中宗无嗣而睿宗继之未闻唐之统绝也是谓兄终弟及也非必父死子立之谓也今孝宗之统传之武宗武宗之统传之皇上一统相承万世无穷者也又何必强置父子之名而后谓之继统也哉问者又曰子必以我皇上不当考孝宗岂以兴献王不可无后也议者以我皇上考孝宗而又以益王子崇仁王考兴献王是或一道乎臣答曰父子之恩天性也不可绝也不可强为也以我皇上考孝宗而又以崇仁王考兴献王是强为父子也使孝宗不得子武宗又使兴献王不得子皇上是绝人父子也夫古之为礼者将使有后之人无后矣而可乎问者曰然则我皇上于孝宗也武宗也其享祀也如之何臣答曰自古帝王之继统者得其常则为父子不得其常则有为兄弟为伯叔侄者也但主其丧而已主其祀事而已不必一于父子之称也唐玄宗于中宗也其祝词则曰皇伯考也德宗于中宗也其祝词曰高伯祖也不必一于父子之称也曰然则我皇上于孝宗也何称乎曰皇伯考其正也于武宗也何称乎曰皇兄其正也于享祀兴献王也则曰皇考其正也如此则我皇上于父子也伯侄也兄弟也皆名正而言顺矣问者曰礼长子不得为人后则我皇上将不可入继大统乎臣答曰礼长子不得为人后是谓皇上不可以继嗣也非谓不可入继大统也程子曰礼长子不得为人后若无兄弟又继祖之宗绝亦当继祖此固尝以义起而泛论之也今皇上为兴献王长子遵祖训兄终弟及属以伦序实为继统非为继嗣也设皇上若有兄弟亦当入继大统有不得为逊避者矣子独以为不足征者何也臣答曰北魏太和三年之诏也按诏曰皇后无嗣择建夫子以继大统则当纂正统而奉公义何得复顾其私亲哉又曰后嗣万一有由诸侯入奉大统则当明为人后之义盖是时皇后无嗣明帝以外藩援立故预为此诏以防之至太和五年始立齐王芳为太子厥后高贵常道援立皆不外尊可见也故璁曰有为之私非经常之典也问者曰子欲为兴献王别立庙于京师亦有说乎不干于正统乎臣答曰立庙京师取古迁国载主之义也夫长子不得以离其父者也今夫大夫之仕于他方也若长子虽有庶子亦载主而行也谓别立庙则固无干于正统者也问者又曰如子之言而论者乃惧以鲁桓僖宫之灾且谓有朱熹两庙争较之嫌鲁僖跻闵之失者何也臣答曰孔子在陈闻鲁庙火曰其桓僖乎以为桓僖尽无大功德而鲁庙不毁故天灾之也宋群臣请祧僖祖而正太祖东向之位故朱子谓两庙威灵相与争较鲁闵公无子庶兄僖公代立其子文公遂跻僖公于闵上故春秋讥其逆祀今别为兴献王立庙所以祭祢也非毁庙不当复立也何天灾之足惧乎谓别立庙则固未尝升兴献王主于太庙也何两庙争较之嫌鲁僖跻闵之失乎不其谬哉问者曰然则在藩之墓如之何臣答曰墓与庙不同也尝闻易墓非古也夫墓所以藏其体魄而庙所以奉其神灵者也故墓可以代守而庙不可以代祀者也立庙京师崇四时之祭顺孝子之心问者曰舜受尧禅而不尊瞽瞍禹受舜禅而不尊鲧然则兴献王追尊之礼宜如之何臣答曰追尊非古也自文武以来未之有改也舜不尊瞽瞍不知以尧为父乎瞽瞍为父乎禹不尊鲧不知以舜为父乎鲧为父乎夫以今日之急务正名也名正则言顺事成而礼乐兴矣是在我皇上之心而已夫士阶一命无不欲尊其亲者也今尊崇之礼未定覃恩之典未举然其授官之与未授者固已有先后得失之心矣是非亟其欲也孝子之诚也何独至于我皇上而疑之而使君之尊亲不如己之尊亲也是爱君不如爱己也问者曰或以兴献王妃不可奉迎者何也臣答曰此胶崇仁王为后之说者也以崇仁王嗣兴献王则不可奉迎也夫有天下而不得养其母岂人情哉今迎之而至天子之母也为天子之母袭王妃之号则朝廷之相临宫闱之相接皆当谨守臣妾之礼矣己为天子母为臣妾窃恐我皇上之心有不能一日自安矣问者曰议者以汉宣帝中兴不尊史皇孙而嗣昭帝光武克复不尊南顿君而嗣元帝以为可法者何也臣答曰此不知正踵其非者也璁尝按其故昭帝亡矣又立昌邑王废矣宣帝始以兄孙入继当时惟言嗣昭帝后而已固未尝知其为子乎为孙乎必也升一等而考昭帝则又将降一等而兄史皇孙矣可不可乎当时有司奏固孰为人后者为之子不得复顾其私亲之说故未有所处姑缘其所生父称之曰皇考而已固未尝以昭帝为父而以史皇孙为兄也光武乃长沙定王之后景帝七世之孙上嗣元帝夫元帝有成帝为之子哀帝平帝为之孙凡三传矣又孺子婴立凡四传矣时王莽篡位汉祚既灭而光武乃崛起者犹嗣元帝可不可乎当时张纯朱浮奏亦固执为人后者为之子不得复顾其私亲之说故别为南顿君立庙称皇考而已固亦未尝以元帝为父而以南顿君为叔也夫以宣帝嗣昭帝世数未问谓之统则可光武嗣元帝世数已间既不可谓嗣又不可谓之统矣要之皆统嗣二字之义不能明辩故其弊必至于此耳然则使二帝寡恩而不得尽尊崇之礼者正以俗儒之说误之也是尚可为法也哉问者又曰如子之言则历代之故事不足征乎臣答曰以经议礼犹以律断狱则凡历代故事乃其积年之判案耳苟不别其异同明其是非概欲以故事议礼而废经犹以判案断狱而废律也是又何足与议也问者曰为人后者为之子不得复顾其私亲其说如之何臣答曰此非圣人之言汉儒之说也礼丧服记止云为人后者为其父母报至开元开宝礼始云为人后者为其所生父齐衰不杖期为所后父斩衰三年虽所生所后皆称父母然未有改称伯叔之文也宋濮议方有称皇伯之说而又加以程子之议故人皆宗之但朱子犹有未安之论亦可见也夫常人之于伯叔也其爱敬之心固未尝不在者也今曰为人后者为之子不得复顾其私亲是以父母为伯叔不复有爱敬之心如路人矣故曰非圣人之言汉儒之言也况我皇上乃入继大统非为人后者也其说又焉可用哉问者曰或以子之说嫌于迎合当闻于人而不当闻于上也如之何臣答曰璁于人未尝不闻也闻之以说为邪故不必闻也昔司马光尝谓朝廷阙政但于人主前极口论列未尝与士大夫闲谈以为无益也故闻上也苟嫌于迎合也则必匡救其恶然后为忠而将顺其美者皆不得为忠矣问者曰子之言备矣人以为邪说也柰何臣答曰不求人知而求天知也不求同俗而求同理也孔子曰事君尽礼人以为謟也且夫子大圣人犹所不免璁小子何敢避此不韪之名也耶问者曰子以至寡之力而欲抗在朝之议恐三人占当从二人之言如之何臣答曰臣子之事君也知无不言言无不尽自尽其心而已使璁之言是虽不用犹是也使璁之言非虽用之犹非也夫事固难明于一时而有待于后世者也今士大夫之达于礼义者固已涣然而释其疑有不待于后世者矣问者曰犯众议也子于利害也不计也夫臣答曰璁不敢为终身谋也夫礼小失则入于夷狄大失则入于禽兽璁惧夫礼之失也故不敢为终身谋也疏入上下所司知之甲戌干清宫成上自文华殿入居之先期遣成国公朱辅驸马都尉蔡震惠安伯张伟等祭告天地宗庙社稷及后土司工之神升浙江布政使司右参政刘文庄为河南右布政使工部都水司署郎中蒋恺为广西布政使司左参议狭西按察司佥事舒表为贵州按察司副使整饬威清等处兵备赐故南京工部尚书陈清祭葬清山东益都人天顺甲申进士初任户部主事历升南京工部尚书以忤逆瑾矫诏致仕至是卒子钦以闻礼部奏清鲠直廉介不阿权贵宜加优恤故有是命罢广西香贡仍遍谕各处镇巡守备官凡额外之征皆罢之初中官镇广西者岁以零陵香进费至二千金上即位诏却诸献而广西征香贡如故至是布政使王启等请并罢诏从之兵部议辽东修筑墙堡恐诸夷乘虚扰犯请命给事中一人诏谕诸夷酋布示恩信且让其寇边之罪仍与镇巡等官议修边防寇事宜小者自决大者驿闻从之京城内外多盗或白昼肆劫御史张钦上备盗六事设栅门为阻绝联什伍为追逐分官军为巡逻立望楼为防护习武艺为预备立赏格为劝惩兵部议以为便从之宥前协守甘州副总兵郑廉罪准以功赎初廉以番夷入犯论死至是自诉尝有斩获功且一时同罪如总兵史镛参将蒋存礼等皆从末减法司为瓛奏遂释之丙子升广东布政使司右参政张拯为本司右布政使浙江温州府知府陆鳌为本布政使司右参政行人司正王玺为狭西按察司佥事蠲山西大同所辖十一州县大同前等十七卫所今年租有差以风霾旱雹为灾也罢右军都督府掌府事崇信伯费柱给事中刘穆劾其久禁戍边军犯拷索至死故也广东布政使司左参政左唐前右布政使邵蕡盗侵公藏觉命逮问如律逆番写亦虎仙伏诛其子米儿马黑麻婿火者马黑木侄婿米儿马黑麻皆论死没其家弘治间以狭巴为忠顺王王哈密以虎仙为都督辅之虎仙凌狭巴欲夺之王尝潜导土鲁番再入哈密驱狭巴以去皆赖朝廷抚处得归狭已死子速坛拜牙即立虎仙以朝贡为名时往来甘肃间因家焉其后奉命使土鲁番说其酋曰甘肃易下也又教之诱执速坛拜牙即据其地朝廷又遣官谕赐番酋令归速坛拜牙即酋遣虎仙火者马黑木率诸番名纳款实欲引兵逼肃州而虎仙等从中应之事觉虎仙等被收土鲁番遂引去寻逮治虎仙竟获释遂缘钱宁荐与二婿皆入侍毅皇帝赐国姓传升锦衣指挥从南征至是始追论其罪云丁丑礼科都给事中朱鸣阳等上疏曰切见宸濠之乱宗室与始谋者据王守仁等奏只栱樤等一二人而已其余俱出举逆之后为所胁从今身伏重典已无可为而缘坐妻孥尽罹幽闭中间冤抑或可哀怜其未曾与逆者甚多皆以濠故削禄待罪已及三年琐尾颠连殆滨九死若不亟为处分非所以安太祖在天之灵副皇上隆重亲亲之意也会瑞昌荣安王妃袁氏等亦各为其子孙宸潽等讼冤上怜之诏促镇巡官速勘以闻工部右侍郎兼都察院左佥都御史陈雍自采木归命添注本部管事升山东左布政使陈凤梧为都察院右副都御史巡抚山东升兵科都给事中汪玄锡为南京太仆寺少卿升工部都水司署员外郎韩邦靖为山西布政使司左参议广东按察司佥事陈纲为广西布政使司右参议行人司正赵渊为四川按察司佥事四川道监察御史郑本公以上入居新宫上曰干清之为宫也八年营构一旦落成陛下践祚之初适与期会固居安之日亦当思危之时也臣以为不在远思惟即此宫而致其思耳盖其事之可思者有六夫此宫之初灾何也良由先朝群小逢迎宴游无度俾夜作昼遂致焚烧然则远群小而节宴游以防一朝之患者陛下可不思乎先朝营建此宫盖已有年惟不以后事为念故一日之安未享万岁之后无托而顾以属之陛下然则重妃匹而广继嗣以为子孙千万世之计者陛下可不思乎新宫之成陛下未敢遽进必祭告郊庙社稷而后入者所以敬其始而祈其祐也然既致敬于未入之前则不可怠忽于既入之后陛下得不思慎终如始兢兢业业常如天地祖宗临之于上而不敢以幽独肆乎陛下昔居文华密迩外廷朝奏夕下今一入深宫臣恐天凡辽绝壅蔽易生由近侍以传言将因鬼而见帝陛下得不思求言益切访政益勤以防壅蔽之患乎陛下昔居文华侍从简朴供御俭素今一入深宫臣恐百种列珍奇之玩六宫备妖冶之仪耳目或乱其聪明心志将为之蛊惑陛下得不思坚持圣心疏远货色以防宴安鸩毒之患乎斯宫始作劳费实多殚天下之财力而不顾失天下之人心而不恤陛下仰视轮奂之羙独不思竭民之膏脂几何疲民之筋骨几何而重兴作惜财力永以先朝为鉴乎上嘉纳之贵州道试御史朱豹言皇上退朝之后燕间之顷凡有大政大疑请召内阁老臣与之从客商确求适厥里次及九卿以至亚贰亦令得以披其忠赤中有德望素着议论明侃允惬陛下之心者则又多赐召对而见采用若恐诸臣不能矢心以称盛举则许给事中御史各一人随侍于后因得面紏其失是亦唐太宗令谏官随宰相入阁议事之意也至于翰林之设所以备顾问而充侍从也亦乞择其有学行者日侍文革以承宣议游息翰墨每与之俱如此则搂遇既熟志意渐孚集众广忠胥由于此且将与帝王吁俞一堂之风祖宗君臣同游之美并垂青简千世侈谈之矣上善其言优答之戊寅致仕少师兼太子太师吏部尚书华盖殿大学士刘健谢存问赐赉上温旨褒答升云南按察司副使林魁为广东布政司右参政命大宁中卫带俸都指挥同知王鼎三千营坐营管操兵部尚书彭泽等上言陛下首颁明诏裁革冗滥薄海内外罔不欢忻鼓舞以为太平之治可以立见继因旧邸诸人曾效勤劳乃各升职级概置禁近中间多许世袭臣愿圣明念明诏裁革之条不可以反汗惟国家名器之重不可以假人勿以藩府之私劳致妨天下之大计通将前后随驾来京官旗所升职级照祖宗非军功不袭例止许各终其身着为令甲上曰业已许之第不为例正德十六年十二月己卯朔总督漕运都御史陶琰等奏江西运舡值兵变冻沮到淮愆期恐误来年粮运乞将见到正粮十五万余石即于淮仓收贮候次年查有被灾州县止征折色存下军舡改拨运纳事下户部议谓迩来漕规废弛领运官旗希图计囤故意稽延诚难准拟请行儹运郎中勘处漕运衙门查江西回空舡只先完过淮者责令速回领兑其冻阻未回者尽该年折银粮数免其领兑督令回卫修舡办料上是其议乃命漕运总督申明禁例严加督率振举漕规庚辰礼部奏明年正旦节行庆贺礼例先期习仪今山陵甫毕请暂免从之升云南按察使陈洪谟为山东布政使司左布政起用户部尚书孙交至京复引疾乞休不允户部议覆漕运总督陶琰等条奏漕政事宜请核总卫管运官如有科歛军士财物至五十两以上者问发边卫充军不及数者照例降级侵盗官粮至百石银至百两以上者问拟斩罪若犯罪行提三次不到官者行令该卫追赃完日申巡按御史炤例拟罪发落以后有犯永为遵守及行各该监兑巡按官及京通二仓坐粮巡仓并蓟州管粮官将各该运官迁延违限有司征收过期者指实参奏提问查炤住俸降级事例着实举行从之调大同中路参将王佐还原任协同漕运录大同八里庄等处斩获有功官军千户赵源等升赏有差惜薪司奏节年拖欠内使木柴乞炤例补给抄没银两工部议谓前项木柴内有新增火者近奉诏减革难以全支但征催欠数自足支用且弘治以前额派柴一千八百余万斤正德以来加一千一百余万斤今该司所开又加十分之四宜遵明诏如旧额派征又该厂每柴万斤计正帮脚价银四十七两内使将柴卖银止淂一钱二分视买纳之数殆减三倍请于原额内除上供仍运本色其余俱折价运纳该司每月人给银二钱五分其所剩余又可作正支给为便淂旨令拖欠数于太仓银库支给其余仍命处置该部复议旧例俱征本色正德以来新添者折价给散其近年奏添及额外加耗之数俱乞停止从之辛巳左副都御史李瓒以差回候缺奏乞住支俸粮淂旨支俸候补发太仓银六万两于宣府内四万两准作嘉靖元年年例余补给旧欠数令该镇抚按官粮官并先贮库银两定价召籴买米石于紧要城堡收贮备用以该镇岁侵乏储从镇巡等官请也赐故典膳副赵洪等三十余员各祭一坛以藩府旧劳也壬午升礼部郎中姜龙为云南按察使司副使刑部主事李中为广东佥事龙中在正德中皆以言事谪外任奉诏复职寻有是命命镇远侯顾仕隆提三千营操练兵部奉诏请革并功升传升乞升官员南京锦衣卫都指挥佥事等官廖锐等三十七员从之仍命革尽职级者与冠带闲住癸未命晋府临泉王府辅国将军知烓以原职管理府事初临泉荣穆王卒庶长孙知炪袭爵未封亦卒至是庶苐二弟知烓请袭礼部议无弟继兄爵例请以本等官职奉祀从之巡按直隶御史王完奏宣城县岁贡雪黎四十斤角羊南京礼部供荐太庙会典原无岁进北京之文今每岁以四千五百斤角羊礼部转进内府分赐各衙门食用道远易溃虗费扰民乞行蠲除上是其言命南京供荐者照旧办角羊进贡入京准免甲申命四川署都指挥佥事何卿充左参将协守松潘东路地方户部以太仓银库钱钞缺乏奏请嘉靖元年分户口食盐照正德十六年例征纳本色钱钞送该库应用从之铨注京卫指挥使等官乐七十五等三十六员于直隶九江卫以该卫遭宸濠之变各官俱失守革职故也西番骆驼巷等族族头多只等各备腰刀进贡赐宴并彩叚绢钞有差乙酉命山西都指挥佥事刘宠充右参将分守大同中路地方河南都指挥同知颜龄充左参将分守大同东路地方丙戌命协守松潘东路左参将王伟充副总兵分守松潘地方重铸直隶九江卫中左千户所百户印文添之字以宸濠之乱失印未获也御史何栋下诏狱寻谪为常熟县丞以迟误侍班为东厂访奏也给事中陈洸及十三道御史涂敬等连乞还栋官不报丁亥礼部尚书毛澄等奏请考选精通夷语熟谙夷情者二员为大通事隶本部并兵部其译审夷人属之提督主事并本等通事访保通事属之镇巡官并鸿胪寺掌印官遇奉旨宣谕夷人该部各差属官公同宣谕事毕即回以防贿漏淂旨大通事俱停补余如拟行于是礼部复议其职事令鸿胪寺官同本等通事掌管从之复差御史十四员清理天下军伍先是兵部尚书王琼以地方灾伤奏准停差令各巡按御史带管至是以御史王完言复之诛云南十八寨夷贼阿寺等八十三名仍于本处枭示戊子遣行人存问原任大学士王鏊杨一清赐之敕赠保安卫已故千户周麒指挥佥事赐其母妻米十石仍给优养俸先是逆彬侍武庙禁中奕棋不逊麒叱彬无礼彬衔之竟陷麒榜掠至死至是御史杨百之奏乞赠恤故有是命命两京武学如旧例六年会举送各边镇赞画方略有功一体升赏五年无功各还原营卫所供职袭替先是正德中尝停革会举之例至是兵部以故事请从之兵部覆御史陈察奏禁革流弊事谓公差及进贡内臣违例沿途强索夫马逼要折干并夹带舡只装载私货请行禁约惩治淂旨公差官用强索取已有旨严禁以后有犯各抚按官参奏重治夜月犯昂宿西苐一星己丑大学士杨廷和等上言近该司礼监传示圣意欲加称兴献后尊号臣等輙拟进兴献太后之称所以仰体圣心自以为至矣尽矣不可以复加矣昨奉御批加一皇字臣等极知圣孝纯笃有甚不淂已之情但职在辅导不容曲从阿顺以损圣德盖陛下入继皇考孝宗之统而以慈寿皇太后为母则于本生之母分义自有不同名称亦宜有间若私厚于本生略无异于所继紊一代纲常拂万世公论臣等复隐忍不言使陛下得罪祖宗取谤后世是臣等员陛下之简知而不能尽忠匡救何颜立清朝食厚禄冒当辅导之任耶兹敢封还御批仍依原拟上进伏乞朝见兴献后时即以臣等愚见从容开导仰冀俯从上曰卿等所言至意朕已悉知但哀哀之情不能自已罔极之恩报亦无方可承朕命以表衷肠慎无再拒勉顺施行锦衣卫百户葛锐朱龄马荣先以藩府书办官旗授职至是复比例陈乞升级兵部以冒滥执奏淂旨准升副千户不为例辛卯以明年三月驾幸太学先期行取衍圣公孔闻韶翰林院五经博士颜重德孟元陪祀行礼复除吏科给事中张原于兵科原先以传奉谪边方驿丞今奉诏复职也诏复行人王懋原官懋尝以谏止武庙巡幸谪国子学正故有是命升兵部郎中汪瑛为福建按察司副使赏南京太仆寺卿毛珵应天府府丞许庭光银币加兵部郎中林达俸一级以逆濠之变珵等有征兵防御及赞画劳也命伏羗伯毛锐充总兵官镇守湖广地方命都指挥佥事陶文充固靖游击将军法司议上钱宁奸党王钦蓝华姚瓒殷镗郭鳌周瓒等罪状上以其朋奸乱政情罪深重王钦蓝华姚瓒命如拟处决周瓒等各发两广极边卫分永远充军郭鳌殷镗仍提家属问钦等皆投托钱宁张锐为心腹招权纳贿殃民坏法靡所不至又俱冒功传升锦衣卫指挥等官至是言官交章论劾逮问如律人心快之大学士杨廷和等乞慎始修德以隆治化言天下之治必本于一人之身而圣德之修必慎于更新之始兹者新宫甫成而陛下入承大统安处其中所以革故鼎新迓续天命实惟有待于陛下由此日新圣德慎始图终以延本支于百世固宗社于万年则臣等不能不深望于陛下也所谓慎始修德固非一端而其大者则在于所亲必正人所闻必正道所行必正事所发必正言伏愿陛下退朝之暇静处法宫取太祖高皇帝所编祖训及宋儒真德秀大学衍义反覆熟玩以涵养圣心详审治体凡百举动必以尧舜禹汤文武为法群臣章奏有关于圣躬切于治道者置诸座右时赐睿览见诸施行至于左右侍从乞选老成静重之人勿杂以憸邪狎昵之辈而凡奸声乱色奇技淫巧皆不淂导诱意向蛊惑聪明务使精神内固血气凝定本源澄澈心志不移由是充养完粹德性纯一则万寿无疆永作臣民之主诸福骈集益绵胤祚之休天下后世称治化之隆者必首及于陛下岂不足以追配二帝三王之盛哉臣等职在辅导无任恳切愿望之至所有慎始修德事目随本上进乞写成牌扁悬置殿壁以备接目儆心之助谨条陈其事一敬天戒人君奉天命为天子当常存敬畏之心其仁爱人君有所谴告见于灾异尤当儆惧即今金星昼见冬不严寒各处水旱为灾天意不和宜正心修德施惠泽除弊政以召休祥一应修斋设醮为禳祷之事须豫绝其端不可轻信一法祖训祖宗列圣弘规大训备载宝训诸书而太祖高皇帝祖训尤为切要宜时常省阅凡事遵行自无过举一隆孝道圣孝纯笃三宫在上奉养之礼谅无少缺而慈寿皇太后断自渊衷首定大策迎立我皇上入绍大统功德甚隆一切奉事供养尤宜从厚一保圣躬皇上春秋甚富血气未定务宜收歛放心保养元气饮食起居皆宜有节至于声色玩好足以乱聪明惑心志者尤宜屏绝此实享国永年之本一勤民事即今天下百姓艰难近京地方盗贼纵横宜留心民隐访问下情大小章奏躬亲省览凡言及闾阎疾苦减赋轻徭等事湏即下该部加意赈恤一勤学问每日视朝听政之暇宜亲近儒臣诵读经书披阅史册讲明义理考见前代某君可法某君可戒以为龟鉴如宋儒真德秀大学衍义一书尤为切要更宜留神熟玩一慎命令朝廷命令必湏审处而行既行之后不宜因一人私爱一言蛊惑复为更改使国有定法人可遵守一明赏罚赏功罚罪乃朝廷大政凡爵赏必当其功有功者即宜加赏无功者不宜滥及刑罚必当其罪无罪者不宜滥罚有罪者不宜轻纵如此则人有劝惩纪纲振举一专委任凡朝廷大臣宜开心委任推诚付托言议当理者即与施行不宜为谗言所惑致生疑沮以妨善政一纳谏诤凡臣下直言规谏者即是忠臣宜深加容纳即与施行仍记其人姓名渐加任用若巧言媚说希图宠幸不宜听信致伤治道一亲善人凡左右前后朝夕承事必湏简任忠厚谨慎之人一切谗佞憸巧之徒不宜在侧恐被引诱移易心志致损圣德一节财用即今民穷财尽府库空虗边饷缺乏宜躬行节俭凡事减省服食赏赐悉依旧典不宜妄费财物以供无益上嘉纳之以其留览甘肃行都司狂风自西北起声如牛吼坏官民庐舍树木无筭壬辰户部尚书孙交言臣尝伏读皇明祖训以为圣祖精神心术尽在此书深有淂于大学之道如论观天知人则物格致知事也如论精诚敬畏则诚意正心事也如论持守出入起居饮膳则修身事也如论内令内官亲王皇亲则齐家事也如论听讼赏功国政礼仪则治国事也如论四方水旱四方诸夷则平天下事也况圣言明白简直无深文难字一读可晓其义旬月可毕其功乞于经筵或日讲令讲官进讲仍取一本命内合圈点句读旁贴字义寘之便殿朝夕省览凡一念之萌一事之举必熟思审处曰于祖训淂无有少戾乎合则决然行之悖则决然止之如此则圣心允合于圣祖之心而圣治亦可以同符矣上曰祖训一书我皇明家法万世所当遵守内阁见有直角羊陆续进呈览奏具见忠爱朕当一一讲明施行兵部尚书彭泽等奏顷者司礼监传奉圣旨敕御马监右监丞郑斌镇守广西地方守备倒马关太监杨金调广东市舶司管事御马监右少监安川守备倒马关傅伦牛荣取回南京闲住臣等窃谓中官出镇已为民害至于数易甚害尤甚夫杨金郑斌安川行事廉静与否臣等虽不淂预知但傅伦牛荣在镇年久所欲已满又荣尝被劾或知儆畏若新任者饥虎之欲甚于饱虎况交代之际迎送供应为害甚多今无故骤传更替此非各官夤缘钻剌焉有是乎乞将杨金郑斌安川拏送法司明正其罪仍将伦荣各加戒饬再乞以后各处镇守等项内臣不淂频数传奉更易庶旧任者淂安心办事未差者亦免奔竞无耻之愆下内合票拟大学士杨廷和等亦以为言上曰卿等言是杨金郑斌安川俱不差亦免送问傅伦牛荣令照旧用心办事如或生事害人听抚按官指实紏劾今后各处镇守分守守备等项内臣果廉静老成者不必频数更易寻复传旨以张弼刘瑶分守凉州居庸关等处复以泽等论奏已之兵部覆参将桂勇奏议定捕盗赏格请今后一应捕盗人员果系强贼聚至百人以上一日之内临阵擒斩三名颗为首者照弘治间事例升一级不赏为从者每一名颗赏银五两其有对敌被贼登时杀死者子孙亦升一级若系拏获积年剧贼一名者赏银十两陆续缉捕强贼并妖言贼人者每一名赏银五两二三人以上同获者均分每年终提督官将部下功次具奏本部行查明白不分擒斩缉捕委官每一名颗赏银二两把总官银一两提督官五十名颗赏银十两一百名颗赏银三十两二百名以上者临时奏请量加升用前项银两先将见获赃银充赏不敷之数行移太仆寺收缺官皂隶银内查给从之巡抚四川都御史胡世宁奏国初设松潘军民指挥使司控制群番为全蜀障蔽松城内外地皆熟番为我服役故有八郎等四安抚北定等十七长官司其南路至垒溪千户所又有郁郎等二长官司再南至茂州卫又有静州等三长官司其东路至小河千户所再东至龙州则近白马路长官司皆受约束为我藩篱及后任用非人抚御失宜熟番多畔松城四外尽皆雠敌而东南二路仅一线之通景泰间添设总兵官都御史专治松潘然四川会城又设巡抚彼此牵制难于行事以致旧维州之失竟不能复董卜韩胡之强终不能制然彼时东南二路犹皆可通及后去都御史分设兵备副使三员一治松潘一治叠溪威茂一治茂州以东坝底徐塘等堡路抵龙川谓之小东路而住札绵州参将二员分治东南二路游击二员往来于中每岁二八月中松潘总兵与茂州参将会议一次松潘兵备与茂州兵备会议一次每会皆游击率兵与偕军威犹振以后因事革去游击弘治间承平日久巡抚官惟事保守务为欺隐军杀一番则罪以擅杀激变番杀一军则罪以玩寇失机由是官军丧气惟扣粮闭口以赂番或弃兵械为番役矣以是番人日横邀劫道路残破关堡官皆不问边堡有报匿不以闻不幸败露事闻于朝则反以隐匿之罪诿之下吏曰彼未报也因循岁月坐致部堂称为老成南路阻塞则职此之由今欲通之要在威信兼立抚治兼施又在用人才添兵将更赏罚足财用四者而已其曰添兵将者欲如旧制于松潘叠茂各设游击一员除见任曹昱管辖松潘另增一员专管叠茂令其各选领精兵二千常在会城就粮屯操仍依旧规不时轮往松潘巡察以振威武或他边有警腹里寇发量其事势轻重调遣朝报夕发早行扑灭其曰更赏罚者一则欲不以首级论升恐致贪功而取败一则欲惟以匿报为罪酌量失事而置刑事下兵部条议谓添兵将事宜如所请校首虏论功乃国家定制若舍首级不论则巧立名色冒滥功赏其弊愈滋惟在抚按等官核验淂实则自无弊其镇巡等官隐匿失事不报及纵容势要人员夺功买功者俱听巡按御史劾治至于抚御之策大率以信为主而恩威并施招来熟番使为我用则可不烦兵饷而道路自通番夷畏服矣议上从之毛怜等卫指挥使乃哈等八名口来降诏礼部给赏仍其原职差官伴送安插两广卫分听调杀贼命五军营左掖坐营武平伯陈熹不妨本务兼管围子手上直工部覆总督粮储工部尚书李充嗣所条恤民穷事请行内府各该监局凡有岁派额派物料务查弘治年间以前旧例不许将新增之数一概混派如物料见有存积俱要作为会有不许派出如果缺乏量行坐派本部仍查先年旧例议拟上请违者听科道官参奏从之先是巡按狭西御史彭占祺参奏原任镇守甘肃等处地方今取回太监王欣假进贡为名扣克甘州卫官军月粮银六千余两乞行提问至是都察院覆请上以欣已革任宥之甲午录故大理寺少卿周东子梦躔山东德平县知县龚谅子汝勤俱为国子监生以东死寘鐇之难谅剿捕流贼阵亡从该部覆请也吏部尚书乔宇等覆给事中邓继曾奏兴府从驾官员冒滥者多名器宜惜今后系自科目出身能尽心修职者与京官一体推升其余援例并匠艺出身必待九年通考称职方与叙迁见今比例奏乞人员听本部斟酌议拟上请定夺以后再有妄行奏扰者治罪有官者革去冠带无官者发口外为民上是之兵部覆巡抚延绥都御史姚镆条陈边务奏一严禁例以除宿弊言今后各镇守太监总参等官有犯役占科歛等事者太监取回宜炤文职犯赃事例不许推用将官革任降级重者拿问其奏带拨置之人发极边卫分充军一联边堡以壮声势请将新安边营分守参将并千户所查带原该兵马仍于旧安边营驻札于十字涧筑城将把都永清二堡官军移调操守于甎井筑城将石涝新兴二堡官军移调操守于花马池盐场堡城亦量增筑添设守备官移调三山饶阳二堡官军操守又营堡旁地膏腴千顷均给官军听其开种四五年后乃可征租又于镇城至波罗堡适中之地增筑平夷旧城拨军操守以遏虏冲一止滥刑以重人命言各将领以所辖官军除临阵退缩许用军法外其余有犯止用常刑其情罪稍重者行抚按参治如有酷用非刑致损人命者听各该抚按纠举论罪一明军功以劝武勇凡各边官军斩获首级先行兵备官研审的确开载明白送巡抚再审奏报一面行巡按御史炤例覆勘以候升赏若兵备官审报不公坐以徇私罪名一减烦琐以便节制请今后军职有犯除徒流以上炤旧奏请外其余笞杖罪名乞炤云贵事例听巡抚官炤罪罚治年终类奏以备查考一利器械以备战阵请行四川广西云贵福建等处但有一应器械可以破虏杀贼如强弩纸甲神枪藤牌等类俱炤颁式样制造或拨委工匠及善于用使之人赴各边演习议上俱报可乙未户部奏旧例宣大同辽东蓟州四处管粮郎中领敕督理粮储三年满日吏部另推更替近来不待限满輙拟推升以致误事乞仍旧例从之巡按山西御史丘道隆奏角羊池盐课乃天造地设生成豊歉由于时数非如两淮等处可以人力煎熬淂之所以递年盐课不等查淂运司拨课俱先尽本年而后拨补各年各年亏欠有自成化间至今捞补未足者守支官攒往往系累年久不能出身至有行乞老死者况各边开中俱以逐年额课坐数若不空其后而足其前则后报中者支盐在先先报中者支盐在后似非持平之意臣以为递年捞办盐课无论消折拖欠俱各从前那补不必胶于一定先尽本年则官攒便于守支不至系累失所亦足以刬削奸商搀越之弊户部覆议从之兵部议上清理军伍四事一定册式以防欺隐欲炤先年奏准旧管新收开除实在清勾五项册式通行天下都司卫所攒造花名总册一本仍行有司衙门将该勾逃故军士姓名贯址及充调接补日期攒造底册二本并前总册送部转发清角羊一复有司回答册以便稽考旧例天下有司清军毕日将清出角羊过及事故未角羊军士造册申部近例停止乞行仍造一复清军册以便炤勘乞仍将有司回答册逐一揭查实有及户绝等项缘由造册行卫责令从实填注转缴到部以凭施行一处绝军以杜勾扰凡丁尽户绝军士经三次以上有司卫所同勘的实者申部类奏开豁各卫不许再行清勾诏可礼科给事中李锡等言侍卫守卫之设职任至重近来奸弊多端本管人员任意剥削役使竭其财力又包纳月钱名虗禁籍乞敕该部严禁若该管侯伯及守门内使等官有前项情弊许巡视科道并兵部委官劾治仍将乂刀围子手并红盔将军俱听巡视官不时点闸旷役及包纳者分别治罪兵部如其言覆奏从之是日亥时甘肃行都司有星坠如火大如车轮至地复上而散丙申遣行人存问致仕南京礼部尚书章懋赐之敕从巡按御史胡琼请也南京礼部奏奉诏裁革僧道录司教坊司传升乞升官十二员朝鲜国王李怿差陪臣曹参判金克成来贺明年正旦节丁酉开设云南十八寨守御千户所捏沼革泥二巡检司设文职吏目一员巡检二员武职正千户三员副千户三员镇抚二员百户十二员旗军五百名操备三百名屯种科屯粮三千四百一十三石一斗六升除原额夏秋粮一百二十三石三斗以地当夷隘从镇巡等官奏也追论安庆避贼军职副千户卞昇等谪戍降级罚俸有差戊戌大学士杨廷和等言昨奉御批于兴献帝后尊号上各加一皇字随该礼部并科道等官具本执奏皆以为不合典礼臣等拟票未蒙俞允仰惟圣孝固有不能以自已者然于此有礼焉虽君上有不淂以自专者皇上承武宗皇帝之统嗣孝宗皇帝之后正礼所谓为人后者为之子不淂复顾其私亲者是也舜受尧之天下禹受舜之天下当时未闻帝其所生万世称圣焉汉宣帝继孝昭后追谥史皇孙王夫人曰悼考悼后而已光武上继元帝鉅鹿南顿君以上立庙章陵而已皆未尝有追尊之号而考后之称后之议者犹非之晋元帝由琅邪王入继大统止立皇子为王奉父共王祀先儒以为定其大义不失统纪宋英宗议加濮王典礼久而不决光献太后乃以手诏尊濮王为皇夫人为后英宗顾下诏让而不受亦未尝侈然自加尊称也今日兴献帝后之加较之前代尊称已极揆诸典礼亦已过矣若复欲加一皇字而与孝庙慈寿并焉恐非尊无二上之义也忌所后而重本生任私恩而弃大义臣等有不淂辞其责者愿罢归上曰卿等所言皆推大义朕之所奉昊天至情不必拘于史志可为朕申明孝义勉录皇号施行庶安朕母子哀心卿亦毌托此为辞宜炤旧办事辅襄国政廷和等复引古谊抗章求退上皆优诏留之差刑科给事中刘穆赍敕抚谕辽东诸夷赠故东立郡侯花云妻郜氏贞烈夫人侍婢孙氏安人并与云立祠辽东高皇帝时云守太平陈友谅来攻死之妻郜氏赴水死孙氏携其二岁孤炜为陈军所掠投之江中偶获一木依浮至岸匿苇中六日遇雷老引见高皇帝育之宫中赠云侯爵至是其五世孙辽东复州卫指挥佥事时乞郜氏孙氏赠号并立庙秩祀礼部覆请故有是命己亥慈寿皇太后诰谕礼部皇帝年及婚期宜简贤淑以为之配尔礼部其榜谕北京直隶南京凤阳淮安徐州河南山东于大小官员民庶善良之家预先用心选求务择其父母行止端庄家法齐整女子年十四十五容貌端洁性资纯美言动温恭咸中礼度者报名在官待差去官员再行访选堪中者有司以礼令其父母亲送至京钦哉故谕礼部覆御史谢珊等奏凡臣民奏题章务要据实敷陈切要简实不许援引剽窃粉饰虗文若其事理多所关涉非一言可尽亦湏详陈以便裁决从之追论宣府青边口等堡失事罪都指挥佥事朱林降一级与都指挥同知时春等俱纳赎还职太常寺卿兼翰林院侍读周诏卒诏直隶长洲县人成化间以乡举授教谕补兴府伴读上即位升少詹事兼翰林侍读充日讲官以老乞致仕不允命升太常卿仍兼侍读日讲如故至是卒命赐祭葬如例光禄寺少卿宋镗等奏本寺上供器皿多留中不发以致供应不敷请严行查核上曰光禄寺供应器皿俱系小民脂膏造办甚为可惜见在宫者令尽数发出以后每日炤原进数发与该寺官厨收领仍令本寺官用心查考出入有损失欠少指实参奏庚子兵部尚书彭泽奏旧例京外卫所军职贴黄文册每年一造送部查考又军职贤否在外听抚按在京亲军等卫听科道并本部主事等官府属卫所从本府堂上官各访实填注考语揭帖送部以凭斟酌推用夫锦衣卫官近侍之职尤湏淂人近杨玉钱宁辈招权纳贿蠹政害人盖缘册籍莫稽优劣而去留不由廷议也今不严稽精简弊必复滋乞命该卫将所属审取各父祖从军升袭来历开具贴黄文册如例造送仍行掌印官将各官贤否从公查注送部以备袭替推用有所查据从之夜晓刻金星犯建星辛丑赐故南京都察院右都御史张鼐祭葬鼐山东历城人成化乙未进士初任御史劾梁芳谪郴州判官历升左都御史掌院事忤逆瑾调南京寻捃摭其辽东巡抚时浥烂粮草逮系诏狱禠职罚输粟于边瑾诛复职以病卒上登极诏录守正被害诸臣鼐子京援例奏乞部上其事故有是命敕南京总督粮储都御史兼督南京锦衣等四十二卫屯政比较催征如例从都御史张玠奏也命都指挥何卿提督四川叙泸坝底及贵州迤西等处守备于永宁驻札先是巡按贵州御史胡琼奏芒部毋响等寨苗贼数越后箐等处烧劫道路不通乞行区处事下兵部议谓毕节等卫地属贵州而该道守巡兵备等官俱属四川事干两省彼此推托以致误事查得四川叙泸大坝地方与乌川芒部等府密迩芒部夷贼出劫必经永宁乞命卿提督前湏地方操练军马禁戢夷贼抚出土官奢爵土舍陇寿陇政等将应袭之人具奏请袭以绝争端令土官并把事人员抚谕各夷俾之自新如其不悛即率兵剿之上俞其议故有是命壬寅升狭西布政使司右参政毕昭为本省右布政使命镇远侯顾仕隆右军都督府掌印管事仍兼营务左都督时源中军都督府佥书管事户部覆刑科给事中沉汉等奏请申明蠲免则例如小民一户有粮十石正德十五年已完角羊六石已征未角羊二石拖欠二石其未角羊二石仍该起角羊准作十六年分本户该纳之数拖欠二石尽数蠲免其已完六石例不该准如数有多寡难以细除则以一州一县概论如州县先已完角羊无小民拖欠及已征未角羊仍应全征其嘉靖元年免征之数亦必开明如一户粮十石内该漕粮二石例不免外其余八石免除四石征收四石州县总数称是乞行抚按有司揭示百姓俾之知悉从之巡抚湖广都御史席书奏致仕吏部尚书杨一清明习故典谙练机宜有临事发奇之才有折冲御侮之略在台省能处大事在边镇能决大机宜起赴阙廷处以使相俾之经略西北必有远猷命所司知之甲辰改尚宝司司丞李兆蕃于内阁制敕房办事发内库银一万九千七百余两补赏宣府东西二路官军法司奏原任御史王金巡按江西值逆濠之变不能先事举发临难又不能死法司先拟谋反知情故纵律斩今详其所犯事出迫胁情有可矜宜从末减淂旨发边卫充军乙巳吏部等衙门尚书乔宇孙交郑宗仁毛澄彭泽俞琳侍郎罗钦顺秦金邹文盛贾咏汪俊李钺颜熙寿臧凤童瑞陈雍都御史金献民刘玉通政柴义张瓒安金参议陈沾陈卿万镗周伦张缙寺丞张璇刘源清连名具奏兴献帝不宜称皇号言正统大义惟赖皇字以明若加于本生之亲则与正统混而无别揆之天理则不合验之人心有未安非所以重宗庙正名分也上曰慈寿皇太后懿旨有谕今皇帝婚礼已命行其兴献帝宜加与皇号母兴献皇太后朕不敢辞尔群臣其承命礼部尚书毛澄等复奏曰皇上考孝庙母慈寿本生之亲既尊为帝后而又欲于帝后之上有加则于正统之亲无别恐不可以告郊庙而布之天下也内阁大臣尽忠竭诚直言规谏乞降俞上曰懿旨谕及不可违宜承休命于是给事中未鸣田赋储昱李锡刘最张九叙黄臣阎闳史于光邵锡徐景嵩巴思明张润身陈洸张汉卿夏言邓继曾裴绍宗许相卿许复僼刘夔刘穆顾济刘世杨沉汉韩楷余瓒胡汭安磐杨秉义张原陈江易瓒郑庆云鲁论御史程昌樊继祖张翰周宣向信曹嘉熊荣林钺余敬马纪程启充杨谷张鹏翰汪渊郑本公刘栾朱衣谢汝仪毛伯温黎龙成英朱豹李镇张仲贤王以旆孙元李俨屠垚陆翱徐州陈察张景华葛桧王钧黄国用杨秦董云汉王禄方凤陶麟熊允懋李维宗曹轩喻汉杨鏊吴彰德编脩陈沂南京大理寺寺丞黄巩郎中黄伟俞文义吴天俸曾大庆张思聪魏纶刘梦诗员外郎姜炯叶鉄郁浩主事徐灏高第龚亨伍希周大理寺寺副沈光大评事林希元孙甫刘近光赵杲钟云瑞朱佩严志迪皆称兴献帝不当加皇字而黄巩曹嘉及黄伟等沈光大等中遂并劾张璁倡邪说以惑圣聪霍韬附璁议以坏典礼并乞罢斥入俱不报命都督佥事何清南京后军都督府佥书管事命故锦衣卫署都指挥佥事陈干子言袭升本卫指挥佥事以干阵亡恤录也巡抚江西都御史郑岳奏江西灾变频仍乞将原议存留折银量留四万两与本处库银仓粮相兼赈恤及补支禄米等项其余剩折银六万两并变卖逆产银量留六万一千二百五十两共十二万一千二百五十两代民抵纳正德十六年额征京库折银二十四万二千五百两之半其半仍派纳事下户部议以为便从之巡抚湖广都御史席书参奏太监张赐假御盐为名科追银十二万两未审贮支李镇假进贡科银不下一十五万竟归私橐乞敕法司行提查追发还湖广布政司友给各欠禄米军粮以补小民今岁准免及来年免征之半命下所司知之管五军等营武定侯郭勋等管红盔将军怀宁侯孙镗等各奏讨军士胖袄鞋工部以原无旧例及库贮缺少奏请停止从之丙午吏部奏上江西平逆濠有功知县顾泌等历官年资得旨顾佖升南京大理寺寺丞马津监察御史各赐银币郎中丁贵杨最方楷汪文盛加俸一级知县王冕部下擒获逆濠虽因事革职仍查取升用升刑科左给事中许复礼为都给事中礼科右给事俞敦刑科右给事刘夔为左给事中刑科给事中梁本茂兵科给事中及官为右给事中复礼兵科敦本茂吏科夔户科官工科升山东按察司副使蔡天祐为狭西布政使司右参政命都指挥佥事张光宇充参将协守松潘东路地方升分守庄浪等处都督同知鲁经为副总兵照旧分守以兵部言经引疾求退乞加秩勉留也夜晓刻金星与木星相犯丁未以祫祭遣驸马都尉蔡震武定侯郭勋预告太庙及懿祖皇帝熙祖皇帝仁祖皇帝并武宗皇帝几筵改狭西道御史孙元为翰林院编脩故事大臣子弟任科道者例改官元以父交起用户部尚书故也增设四川叠茂游击将军以指挥佥事蒋存礼充之从抚都御史胡世宁请也录故文渊阁大学士袁宗皋子褒为光禄寺署丞孙汝霖为国子生以藩府效劳也录故都察院左都御史张敷华孙南山为国子生先是敷华父洪以监察御史死土木之难英庙追录死事荫敷华送监读书后敷华出身进士未受录荫故南山以为请上以洪死事敷华素有风节特允之不为例录故南京吏部尚书黄珣孙常为国子生珣子文瑞为光禄荫病故也授国子生李芳为鸿胪寺序班芳故太监李稷之侄奏乞荫叙吏部以非例请治其罪得旨授前职戊申祫祭太庙以正旦节遣英国公张仑恭顺侯吴世兴彭城伯张钦分祭长陵献陵景陵裕陵茂陵泰陵康陵仪宾周钺祭景皇帝陵寝中官祭景皇帝陵寝中官祭恭让章皇后陵寝是日立春顺天府官进春上御奉天殿受之文武百官具公服行五拜三叩头礼山东济南府历城县巡检房浚奏伏闻建议之臣援引前代以拟皇上谓不宜追隆所生者臣愚以为皇上承统之大义与前代不同汉宣之不加尊于卫太子者以其得罪祖宗而不敬私也孝哀为成帝太子亦既有年及即位乃欲追尊所生为考后是忘为人后之义不当尊而尊之师丹之说是而董宏之说非也光武中兴再造汉室礼宜追崇本亲以彰孝理柰时无建明之臣故止称祖考是自薄其亲而不详忍之也宋仁宗育英宗于宫中者数年及即位遽欲追尊濮王夫人为考后是忘继太宗者降少宗之义不当为而为之司马光之议得而欧阳脩之议失皇上龙飞潜藩入登宝位既未尝为孝宗之所子又未尝为武宗之储贰而乃称兴献皇为叔父礼典名义何所据也顷闻之出于天性之自然者之为亲缘于人情之至当者之谓礼以天性之至亲而欲不尊以崇隆至当之徽称恐非礼之情实也今宜早定皇考兴献皇之庙号皇母皇太后之尊称以副皇上孝思罔极之至情以彰皇上孝理天下之要道以为万世法更愿思承统之重虔恭于孝宗武宗之神器一如宪宗皇考兴献王之至敬尽孝于慈寿皇太后尽敬于武宗皇后一如孝养圣母皇太后之至诚诚孝笃尽礼意并隆则天人交悦祖宗慰安宫闱雍睦化孚四表矣下所司知之福建怀安县知县幸邦相奏广西左龙州地方接壤安南先年设守备指挥协同土官知州严把各隘禁绝私易番货及违禁叚疋等物又令于界口外夷馆安款进贡使臣验其贡物其本差官押送至京所以柔绥远人甚密近守备不由保举多以贿得以致生事多端私通货易及夷使至界不即验入需索夫价银两以数千计又私买番物勒价不给出关复如之堂堂天朝守臣垄断市利如此能不取议外国又容外境商人将私货混同夷人过关及擅拏彼处守关官兵征取商价以致启衅外夷杀害人民又太平龙州河埠各有船税每年约二千余两俱入私家乞入之官以供两江调兵船脚费事下兵部请行镇守抚按官公同推举守备务在得人仍将奏内情弊严加禁约从之嘉靖元年正月己酉朔上御奉天殿文武百官及四夷朝贡使行五拜三叩头礼免致词称贺慈寿皇太后皇太后兴献后武宗皇后免命妇朝贺礼部右给事中熊浃奏武帝皇帝临崩重念宗社大计特请慈寿皇太后迎立陛下先时未尝育之宫中立以为后如宋英宗故事则兴献王固陛下之父不得以濮王为比而陛下之继武帝自有祖训兄终弟继之文可据不得曰为人后者为之子也必曰为后而以继嗣为名则陛下将直继武宗为之后乎抑追继孝宗为之后乎武宗本无后而陛下以弟为之后孝宗已有后而陛又越武宗而重为之后无一可者也且兴王母妃无后陛下舍所当后而后他人抑帝后之尊称附伯叔之属援不必避之嫌割不容己之爱人情天理其果安乎夫礼以义起政由时异今殊爵显赏加于藩邸旧臣不为进越而使至尊至亲独蒙旧号虗皇仪而不展此臣所谓舛已愚以为兴献王宜尊以帝称别立一庙而徽号加恭仁康定之例以示不敢上跻于列圣加上慈寿皇太后及武宗皇后徽号而母妃则尊为太后徽号如慈寿之例庶继统之义报本之恩并行而不悖矣下所司知之尚宝司卿乔宗请老上以宗供事年久又立四品俸四年特升光禄寺卿致仕寻卒御史向信言各省乡试聘取考官监临提调诸臣私所厚善滥及匪人谬乱滋弊今陛下龙飞首科宜饬诸司刬除宿弊考官年过四十及不系近科举人不得滥举违者罪之下礼部议报可追录平逆濠时协守南京把截催调赞画供事等功赏都督马澄等署郎中黄希英等指挥李芳等各银币有差直隶紫荆倒马等关与山西广昌灵丘诸县犬牙相错其地有木集山神堂庵诸矿洞山西流民往往越关启封聚为盗薮畿辅游侠亡命闻风啸集急之则相争杀吏不能禁至是保定巡抚都御史周季凤移檄谕散其党捕贼首韦良富等以闻上嘉其功赐周季凤及守备太监耿忠杨金指挥唐时叙各银布有差各处矿洞隶山西宣府者令各巡抚都御史严禁锢守之宣府参将都勋革任回卫巡抚李铎劾其贪懦不职故也兵部言正统景泰间狂虏陆梁朝廷悬赏格以厉材勇视旧例特重各卫所军官以功超升者子孙自当承袭若例外曾经减革及近年冒滥得官乞如祖制一体改正从之庚戌保定巡抚周季凤言缘边隘口山木先朝皆有厉禁近被奸民盗采为生炭以觅利宜申明旧约犯者如法勿贷会工部侍郎沈冬魁以易州山产采买薪炭商人道经紫荆关出入今阻守隘口不便于输纳季凤覆奏谓山产新炭虽自广昌蔚州灵丘等处其实奸不利远涉各就紫荆马二关取以供命皆禁山也今方欲禁之以资障蔽又纵其斩伐则法难行矣宜令易州山厂凡召买薪炭发银给文遣官赍赴大同府收买该府给文传送以归管粮通判从中勘验出入公文真伪如有私自采取关隘留难者各治其罪奏下兵部请仍令季凤会冬魁熟议便否其缘边隙地令所司筑墙种树列卒戍守俱如季凤言从之广西蛮贼梁公当数千人寇掠临桂等州县镇守太监傅伦以闻时巡抚张嵿久未抵任总兵朱麒副总兵张祐皆因循观望左右两江兵骄骜不受调上命降敕切责麒等其略曰此贼岁勤王师尔等数以微功受赏不能为国长虑攘除凶孽今永安荔浦修仁洛容诸寇焚劫横行生灵受害麒因循坐视若罔闻知祐假托公务逗遛思州嵿闻命即安不时赴任皆怠玩失职罪各有归念当用人之时姑从原宥自后宜悉心思过以图后功敕至之日嵿星驰赴任与麒等严督张佑及土汉领军官员分布要害相机抚剿务出万全毋贻后患南京锦衣江淮等卫原设水军马快战船永乐间迁都北京遂专以运送郊庙献新及上供品物军需器仗其后管运内臣假托虚增肆为奸利上登极诏革其弊进鲜船只如旧例每起不过三只南京兵部尚书乔宇因奏裁船数视弘治间减十之四正德间减十之七上皆从之至是诸监局内臣竞请乞如正德中例守备太监戴义以闻兵部执奏诏既出不宜纷更得旨如弘治年例以后不许再议增减辛亥宣宗章皇帝忌辰奉先殿行祭礼遣英国公张仑祭景陵兴府候缺良医等官念宗等六十三人援扈从恩例乞升吏部言此辈皆虚名隶籍与在府供事者不同觊非其分宜按治如律上命黜罚有差其经事有劳之人特许量补京秩时旗校殷通等千三百余人亦援例乞升兵部议祖宗之法武职非军功不授正德间始以恩幸窜籍锦衣陛下登极诏书裁革略尽人心快之此辈皆空名无用不可一概行赏乞以通等分隶亲军卫所食粮当差以杜觊幸之门得旨通等俱隶籍锦衣卫总小旗照旧替补仍人给银三两以示优恤不许再行渎奏癸丑时享太庙奉武宗毅皇帝神主诣庙享祭乙卯朝鲜国王李怿遣陪臣工曹参判金克成等贡马及方物庆贺赐宴赏金织衣彩叚有差礼部奏耕耤礼仪先三日太常寺奏祭祀文武百官致斋二日次日早顺天府官捧耒耜及穜稑种进呈讫复捧出由午门左门置彩舆鼓乐送至耤田所具服殿上服衮冕典仪唱乐舞生就位执事官各司其事导引官导上至拜位典仪赞瘗毛血迎神奏乐乐止内赞奏四拜百官同典仪唱奠帛行初献礼奏乐执事官捧帛爵跪于神位前奠讫内赞奏跪百官同乐止内赞奏读祝读祝官跪于神位前右读讫奏乐奏俯伏兴平身百官同乐止典仪唱亚献礼奏乐执事官捧爵跪奠于神位前讫乐止太常寺官进立坛东西向唱赐福胙内赞奏跪搢圭光禄寺官以福酒跪进于上右奏饮福酒光禄寺以胙跪进于上右奏受胙奏出圭俯伏兴平身奏二拜百官同典仪唱彻馔奏乐执事官诣神位前彻馔讫乐止典仪唱送神奏乐内赞奏四拜百官同乐止读祝官捧祝掌祭官捧帛馔各诣瘗位奏乐礼毕乐止上还其服殿更翼善冠黄袍太常寺卿待百官俱更服讫入奏请诣耕耤位导驾官同太常寺卿导引上至耕耤位南向立三公以下从耕者各就从耕位户部尚书北向跪进耒耜导驾官同太常卿导引上秉耒三推三反讫户部尚书跪受耒耜太常卿奏请复位顺天府尹捧青箱随以种子播而覆之上御外门南向坐观三公五推尚书九卿九推太常卿奏耕毕从耕官各就位教坊司承应毕太常寺奏礼毕导驾官同太常寺卿导引上还具服殿伞盖侍卫如常仪俟上升座鸿胪寺官奏顺天府官率两县官耆老人等行礼赞五拜三叩头礼毕引上中下三等农夫各十人常服操农器叩头上亲视其终亩各赐布一疋鸿胪寺官赞入班候百官序列定致词云亲耕既成礼当庆贺赞五拜三叩头圣旨赐酒饭鸿胪寺官承旨讫赞入班一拜叩头尚膳监进膳三品以上官各就丹陛上东西相向赐坐四品以下官台下序立并宴劳耆宿于坛傍宴毕鸿胪寺赞入班一拜叩头奏礼毕驾兴还宫制曰可丙辰以大祀天地上御奉天殿誓戒文武群臣致斋三日夜晓刻金星犯牛宿丁巳升河南巡抚副都御史李瓒为工部右侍郎兼都察院左佥都御史总理河南山东直隶河道命署都指挥佥事陈谨充左参将分守宣府万全右卫等处戊午以上元节赐文武群臣假十日自后每岁以为常巡抚辽东副都御史李承勋奏辽海连年用兵斩获首功者被夺而倚势冒级者躐升人心不平幸遇明诏厘革该司卫所或心怀畏忌而不敢革或不识文移而不能革以致明诏废格公论未伸宜通行抚按守巡严核正德元年以后军功应存应革应奏请三项条状以闻兵部覆请如承勋议行令各省一体会官查革上从之夜晓刻水星犯罗堰星己未大祀天地于南郊礼成驾还御奉天殿文武百官行庆成礼清宁宫后三小宫灾钦天监掌监事光禄寺少卿华湘言正德十六年二月火星犯鬼宿冬十一月金星犯键闭臣谨按占书并主火灾后至五月干清宫内火仰见上天示戒端不虚也臣等去岁尝奏太白昼见秋雷大金木相犯兹皆变之大于火者伏望皇上祗严天戒益修德政以弭灾变下所司知之夜昏刻月犯五诸侯星本夜金星与木星相犯庚申免庆成宴赐分献陪祭及预宴官胙其四夷朝使仍赐宴于阙左门壬戌泰宁等卫都督孛来罕等遣头目塔卜歹等来朝贡马赐宴并金织衣彩叚有差礼部尚书毛澄言皇上郊祀甫毕禁中失火密迩青宫变不虚生宜应之以实法成汤之自责效周宣之侧身思礼乐教化之或愆念庆赏刑威之有失充其惧灾忧患之心而致夫顺天悦亲之实上曰上天示戒朕心警愓与卿等同加脩省以回天意澄等又言陛下升自外藩嗣登大宝考孝庙母慈寿诏敕颁布协于群情已复加恩本生尊兴献王为兴献帝母为兴献太后臣等仰体圣心委曲将顺亦既无所不至矣今御批直曰父母又各加一皇字则似乎于正统之亲混同无别恐不可以告于郊庙而播之天下也内阁大臣竭诚尽忠陛下不可不听上曰此慈寿太后懿旨不必更议是日科道官交章论谏给事中安磐则谓兴为藩国不可加于帝号之上献为谥法不可加于生存之母本生所后势不俱尊大义私恩自有轻重御史李俨则谓慈寿母祀分均体敌恐生群小之心渐构两宫之隙程启充则谓虞舜不后瞽叟光武不封南顿礼无二本自古已然今帝后之称既行庙享之礼何祔疑逼之名不正上系之统何承入俱以有前旨下所司知之清查南京锦衣卫旗校以冒滥裁革者二百六十人编发宁府官校及内官家人充南昌卫军乐工流民令着籍南昌新建二县当差户部郎中李绯督饷蓟州等处持法过严把总王赞怨之诬其额外求索侵盗国储给事中田赋以闻事下都察院行抚按官核奏无验有旨勿问仍召还用之浙江巡按御史何钺奏先任浙江镇守太监刘璟王堂浦智织造太监晁进皆黩货害民虽已罢革未泄众愤都察院覆议请逮问追赃智贪纵尤甚宜寘重典得旨四人业已处分免逮治所坐赃物如议追没原任四川巡抚胡世宁奏分守建昌太监赵钦贪暴不法恶党依凭煽虐请逮治之兵部尚书彭泽覆如世宁奏因请罢镇守诸内臣得旨钦降奉御安置南京新房其党雷瓒等俱下吏分守官仍令司礼监推补都察院左都御史金献民等奏拟江彬逆党游击将军李兴等罪兴及吴政论死妻子免缘坐参将杨玉宋斌谪戍极边左钦降二级上从之兴坐诬罔不道因奸杀人特命加拟重法以闻兵部左侍郎李钺兼左佥都御史总制狭西三边军务癸亥礼部奏奉皇太后懿旨选后请命司礼监择公正内臣分道选求从之赐纂修实录及监修等官宴遣国公朱辅尚书乔宇毛澄待以武宗皇帝山陵甫毕免簮花作乐汝王枯椁为其妃兄李铭乞升指挥带俸下兵部议武职不由军功例难轻授已之调拨云南陆凉卫后所千百户镇抚等官于十八寨新建守御千户所命工部主事江珊会同巡按御史天津兵备督理新河工程先是海口淤塞漕舟从天津出海复折入梁河而达蓟州道远水湍舟数为败议者谓直沽东北岸有二道一曰新开一曰水套北接梁河径四十里可以浚成河改由北道无涉海之虑谓之新河行之天顺间民大称便后岁久堙塞漕臣以为言工部覆议于治河郎中之外别委精廉主事一员会官督浚珊名以请从之夜月犯太微垣上将星甲子开馆纂修武宗毅皇帝实录命署都指挥佥事鲁刚敢勇营坐营管操夜月犯太微垣左执法星乙丑英宗睿皇帝忌辰奉先殿行祭礼遣建昌侯张延龄祭裕陵命康陵卫官军月粮如例改拨京仓支给从百户高玉之请也守备紫荆关太监耿忠奏新城等仓放支略尽军无见粮乞行所在征纳本色或召籴买以济缓急户部议言往者夏秋税粮法不画一承角羊包纳之徒得以候时贵贱自择本折去取肆渔猎其中顷年奏行折收召买之例谷贱召买谷贵折银而官价不亏谷贵放本色谷贱放折色而军士沾惠计无便于此者但本折二色未定关支月分委官乐折支之便召买坐废而军饷恒苦不给今请自元年正月为始本折间月关支其折色每石如例给银四钱五分其本色听委官召买支用或价值太高召买不及每石加银二钱给之候米麦平价及时贸易本色务足半年之用上是之户部言迩者军储浩繁太仓银少臣等集议请自正德十五年秋季至次年之冬官军折支俸银悉从内库关给今承运库太监梁谏等辗转推拒以银色不足为角羊仍责办太仓区处是宫府异同令出复反甚非新政所宜有也入得旨令户部如例区处勿致怠误给事中杨秉义等奏言臣等奉敕行边散赏目睹宣府大同二镇村堡丘墟公私匮乏山西河南等处运饷不至帑金盐引不救目前之急仓猝有变西顾之忧也今北直隶山西幸有年宜亟发库银输之紫荆鴈门等关量地远近籴谷无事则以给官军月粮有急则以应客兵支用章上会二镇告警部臣议请发太仓库银二十万两移文巡抚都御史及管粮郎中以便宜籴谷实边上从之丙寅户部奏上林苑监嘉蔬等署添设内官虐使菜户奸利不法请复旧制以文职提调便上切责佥书监工等官数其蠹政害民罪状姑令改图再犯不宥且命有缺勿补工部奏光禄寺岁增内用薪炭之数上令谕各署官厨诸役加意撙节爱惜勿得妄费重累小民治江彬党百户宋真校尉张杰王逯附势害人之罪发真杰岭南逯附近卫各充军事连工部尚书丛兰先任巡抚凤阳时阿奉失察法司言兰不宜处位重犯王锐锐已伏罪请逮治大亮诏宥之分守凉州太监刘德弟志倚宠横肆为言官所劾德坐革还志抵罪丁卯命成国公朱辅定国公徐光祚寿宁侯张鹤龄大学士杨廷和蒋冕毛纪费宏尚书彭泽石珤郑宗仁毛澄俞琳从耕耤田南京江西道御史杨材大理寺寺丞顾佖各上辞免升俸改官上以宸濠之乱材移书防遏佖先事告变皆不允辞四川道监察御史郑本公奏京师穷民冻饥垂死状请出钱赈济下户部议言朝廷旧设养济院穷民各有记籍无籍者收养蜡烛幡竿二寺衣布薪米厨料之类约岁费万金所存活甚众今院籍混淆或以丁壮窜名或以空名支费二寺复设内官校尉多干没罔利民无所依弊端坐此今若量口给钱恐望风仰食者多势不能赡请专委部属一员同五城御史查记籍革虚冒及收养未尽者具以状闻其二寺添设内官校尉尽行罢减惟遣光禄寺及宛大二县官以时更理其事合用柴斤俱令于台基厂关支本色勿令工部折价勿令军余采办五城兵马日拊视道路穷民使就食二寺其令职无状一切侵耗抑勒者御史劾罪之上曰在京穷民收入养济院食粮及蜡烛幡竿二寺给粥系累朝恩典所司往往任意克减穷民不沾实惠宜令仰体朝廷德意务使人人周给厨役人数薪刍本色悉如议行御史等官俱勿遣诸作奸玩法者事发重治之原任吏部尚书王琼奏老病不堪远戍庄浪得旨改戍绥德卫给事中许复礼等御史程启充执事以为不可下所司知之河南道御史王以旂条上御灾要务一明圣学请每日退朝之后召见大臣宣问讲官勿为左右所间一信诏令请大书即位明诏揭于便殿以时验问有司奉行效否遇有陈乞内降与诏旨相戾者许科道指实具奏一防矫伪请遵祖制各衙门章奏悉发该科抄行听其封驳如近日处分张汉赃银司礼监从中署免该科不得与闻各衙门无凭照出恐开诈伪之端一公爵赏请慎重名器爱惜人才锦衣卫所及卿寺衙门宜择人任事不得滥用旧人时兵科给事中邓继曾亦言去年五月朔日精门灾今年正月二日长安榜廊灾今月郊日内宫小房灾夫五行之德火则主礼五事惟火曰言言生于名礼兴于言名不正则言不顺言不顺则礼不兴今未期而灾者三臣虽至愚知其为废礼失言之效也入皆报闻是日日色惨白变青无光午时黄雾四塞未申时大风扬尘赐朝鲜国大统历日海西女直夷人阿者等卫都指挥同知歹速等来朝贡马赐金织衣钞叚有差录吏部右侍郎邹文盛长子邹廷泽送监读书以三年考满也巡抚大同右佥都御史杨志学称病求免不允江西万安县滩头巡检尹万嵩义男尹旺昇自言江西之役随父转战王家渡手擒逆濠未经授职行赏下兵部议旺昇擒获元凶会其已败与临阵俘斩者不同请量授百户注就近卫所带俸上曰旺昇擒贼自其义父尹万嵩倡义得功其另议以闻部臣覆奏万嵩得升百户旺昇所镇抚赏银二十两论宣府失事之罪参将江桓守备太监业森而下罚治有差己巳初江西之捷大赉文武群臣内阁制敕房办事吏部验封司主事屠俓得升郎中赐银币俓自以本无军功辞升秩上许之仍升俸一级兵部职方司主事霍韬进三札其一言古之帝王以道问学修政事为先务居处恭者道问学之要也信任大臣修政事之要也陛下试内自省察深宫屋漏及对临百官之时能念念由礼无时豫怠否乎孔子曰非礼勿视非礼勿听非礼勿言非礼勿动今日所当讲也内阁大臣职参机务今止属之拟票至于斟酌填注权归近习辅臣失参赞之职近习起干政之渐将来蔽塞圣聪率由于此自今章奏请召大臣条拟发行科道讲读官班侍左右得众议而公驳之庶宰相得取善之名近习免招权之谤此又今日所当讲也其二言昔汉文即位首问每岁决狱几何钱谷出入几何初政精明可为百世之法今陛下推广此问自祖宗以来赋额之登耗官簿之增减尺伍之虚实宗藩内官之多寡监局工匠之盈缩经奏处决之重轻以次咨谋六卿朝夕省记则所以恐惧撙节之思自不能已矣其三言天下诸司吏胥弊蠹赋役课税储饷冗官凡困民害政诸事宜一一严核而整饬之又言宸濠之乱人心汹汹谢原伍希儒以别省公差能越职赴难忠勤尤着显赏未加不宜用微文坐黜南都守臣各省抚按事变之初退缩观望贼平之后不宜概以防守冒赏兴府军士止可厚给金帛俾永守陵寝不当尽取北来概升职级又言去冗官清仕路正士风略虚文明教化久职任皆治安天下之急务而其本则在于上下之交昔太祖高皇帝谆谆贻谋惟曰君臣同游宣宗召尚书夏原吉同游西苑饮酒甚欢英宗日召学士李贤面决政事孝宗日召尚书刘大夏咨询密谋陛下不必远法三代第近观祖宗亦可以得师矣入报闻狭西甘州等五卫军大乱杀巡抚都御史许铭焚其尸总兵李隆镇守太监董文忠以闻兵部覆议言铭之死一则因其执法太过失士卒心一则总镇官员忌铭威严乘机嫁祸然铭死虽酷不失为正而隆与文忠不能协心计处预折凶谋一旦有急乃扬言劝谕不听使铭受其怨而已得脱免即不与谋亦宜受偷生避事之罚及副总兵李义狭西行都司各卫掌印佥书等官皆首鼠畏缩疾视长上之死而不救法当并论得旨西事未宁隆文忠姑降敕切责义等仍容戴罪领职其倡乱诸恶巡按御史会官验实定拟情罪以闻余胁从勿问许铭官为收殓赠右都御史给祭葬荫一子入监读书其家属使使卫送还乡寻升狭西按察使陈九畴为都察右佥都御史往代铭任然铭之死实李隆以私恨嗾部卒杀之铭死而隆等揭报兵部则称铭酷克激变军士朝廷尚未谂铭死故故部覆如此镇守蓟州永平山海等处总兵官署都督同知马永称病乞休不许永素称忠勇先因江彬构害称贷赂彬事露内不自安固求避位抚按官连留之得旨永照旧供职勉图后效以盖前愆庚午谕礼部慈寿皇太后加上尊号为昭圣慈寿皇太后皇嫂皇后加上尊号为庄肃皇后本生母兴献后加上尊号为兴国太后宪庙贵妃邵氏皇太后加上尊号为寿安皇太后所司择日具仪以闻以火灾风霾谕礼部行钦天监择日遣官祭告天地宗庙社稷仍戒饬文武百官同加修省以回天意四川道御史刘源清言臣先任进贤知县值逆濠之变孤城危急人无固志所以得全完民社皆原任四川提学副使乡官杨二和戮力保助之功宜加叙录吏部覆拟二和升从三品散官服色致仕从之辛未命添设辽东海宁道参议一员带衔山东管分守事从抚按之请也录辽东抚安等堡有功将士都指挥孙文而下升赏有差原充南海子海户净身男子龚应哲等万余人诣阙自陈先年在官食粮今奉诏裁革贫无所归乞恩收召供役上恶其渎扰发为首四人戍岭南其余尽逐还原籍仍令大索京师漏匿者都御史臧凤上自劾求免初凤劾奏御史东郊郊坐外谪至是巡按御史马录奏受代江南访郊被劾事皆无实凤素贪鄙自知公论不容恐郊奏之故先诬郊今郊坐谪凤不宜处位故凤引咎求去上以凤素有才望特留之夜晓刻月犯箕宿壬申海西建州女直夷人都指挥佥事锁奴儿等入贡礼部奏各夷原降敕书与年貌不同疑有奸伪乞行彼处镇巡自后严核以闻诏可赐蜀府故德阳王申銈祭葬如例仍辍朝一日南京太常寺卿王承裕乞恩祭葬生母张氏诏与祭一坛户部言祖宗朝设尚书侍郎总领天下财赋督察委之台官放收属之郎署当时不闻内官与事法至善也宣德间京通二仓暂设总督监督二员其后复增至二三十员创设中瑞馆处之冗滥积弊实为国家大蠹今诏书裁革二仓内使至二十七员矣乞遂罢中瑞馆尽取其余人代还内府供役及临清徐淮监督之使宜一切罢勿遣旨前已厘革自今第勿更加命会昌侯孙永五军营右掖坐营管操南京右副都御史任鉴坐先任浙江右布政时赃迹暴露为给事中于桂等所劾下巡抚都御史勘鞫得枉法罪刑部覆言鉴罪在赦前当免发配其侵收官物宜如数追还报可癸酉大学士杨廷和等请早御便殿讲读有旨诘朝日讲二月初二日经筵赐故韩府高平王旭樽谥昭简户部覆漕运都御史陶琰参江西运船妄报失火不实请治把总指挥畲大纶等罪上曰迩者漕废弛运官往往延缓稽迟妄称水火以遂侵欺折兑奸计及委官勘报亦多扶同欺罔大纶照前旨法司提问具奏云南道御史马纪请如国初之制设起居注官使随时记载以备纂修下所司知之巡抚宁夏都御史王时中条上备边二事其一谓宁夏河东沿边一带近年添筑横城红山儿毛卜剌柳杨安定五堡惟横城安定有常戍之兵其余递出递入虚弱不支请如延绥城堡例择官添戍增筑营房以备三边游兵出哨驻札其一谓灵州盐课司大小二池原额新旧盐课共五万九千三百三十七引先年延宁二镇更番召中马计直掣盐公私两便顷乃困仰人使俱诣狭西布政司纳银候引民既重劳官复展转借用不佐边方之急自今乞令甘肃延绥宁夏三镇得自领盐课率三载一更盐开中或马或银径于本镇收贮类行该司给引掣放兵部覆议时中言大率可行但盐课三年轮管事体未便当令环灵兵备督同原管盐场官从公召中马以次分派三镇先甘肃次延绥又次宁夏仍以西宁洮河茶场所易马匹相兼允用自后有那移借用及开纳价银者罪之得旨如议行甲戌命自今章勿避权字以宁献王讳权孙宸濠谋反国除故也礼部上三月初七日幸学仪注前期致斋一日太常寺预备祭仪祭帛设大成乐器于殿上列乐舞生于阶下之东西国子监洒扫殿堂内外司设监同锦衣卫设御幄于大成门之东上南向司设监设御座于彝伦堂正中鸿胪寺设经案于堂内之左设讲案于堂内西南至日置经于案锦衣卫设卤簿驾教坊司设大乐俱于午门外是日早百官免朝先诣国子监门外迎驾陪祀官武官都督以上文官三品以上及翰林院七品以上同国子监官具祭服伺候行礼驾从东长安门出卤簿以次前导乐设而不作太常寺先陈设祭仪于各神位前设帛设酒尊爵如常仪司设监设上拜位于先师神位前正中学官率诸生于成贤街左迎上至大成门外降辇礼部官导上入御幄礼部官奏请具服上具皮弁服讫奏请行礼太常官导上出御幄由中道诣大成殿陛上典仪唱执事官各司其事执事官各先斟酒于爵侯导上至拜位赞就位百官亦各就拜位四配十哲分奠官各列于陪祀官之前俱北向立赞迎神乐作乐止赞上鞠躬拜兴拜兴平身通赞分献官陪祀官行礼同赞释奠搢圭上搢圭太常寺卿跪进帛乐作上立受帛献毕授太常卿奠于神位前乐止进爵乐作上受爵献毕复授太常寺卿奠于神位前乐止赞出圭上出圭四配十哲两庑分奠官以次诣神位前奠爵讫各以次退就原位赞送神乐作乐止赞上鞠躬拜兴拜兴平身通赞分奠官陪祀官行礼同赞礼毕太常寺官导上由中道出上入御幄更翼善冠黄袍讫礼部官入奏请幸彝伦堂上升舆礼部官鸿胪寺官前导由棂星门出从太学入门诸生先分列于堂下东西相向祭酒司业学官立于诸生前驾至祭酒以下及诸生跪俟驾过然后起序立北向百官分列堂外稍上左右侍立上至彝伦堂升御座赞祭酒司业学官诸生五拜叩头礼武官都督以上文官三品以上及翰林院学士升堂光禄寺预设连椅于左右执事官各以次序立赞进讲祭酒从东阶升由东小门入至堂中鸿胪寺官举经案进于御座稍前礼部尚书奏请授经于讲官祭酒跪礼部尚书以经授祭酒祭酒受经置于讲案讫复至堂中叩头上赐讲官坐祭酒复叩头就西南隅几榻坐讲上赐武官都督以上文官三品以上及翰林院学士坐皆叩头序坐诸生圜立于外以听祭酒讲毕以经置于原案叩头退出堂外就本位司业从西阶升进讲如仪退就位鸿胪寺官奏传制堂内侍坐官起立赞有制祭酒以下学官及诸生皆北面跪听宣谕宣毕赞五拜叩头礼毕学官诸生以次退先从东西小门出列于成贤街右伺候尚膳监进茶御前上命光禄寺赐各官茶各官复坐饮茶毕退列于堂外叩头分班序立鸿胪寺奏礼毕驾兴升舆出太学门升辇卤簿大乐振作前导祭酒以下及诸生送驾跪叩头退百官常服先诣午门外伺候驾还卤簿大乐止于午门外上御奉天门鸣鞭百官常服鸿胪寺致词行庆贺礼毕鸣鞭驾兴还宫百官退初八日袭封衍圣公率三氏子孙国子监率学官监生上表谢恩上具皮弁服御奉天殿锦衣卫设卤簿驾百官朝服侍班行礼毕上易服御奉天门礼官引奏赐祭酒司业学官及三氏子孙衣服诸生钞锭毕驾还是日上御奉天门赐宴武官都督以上文官三品以上翰林院学士并检讨以上祭酒司业学官三氏子孙及礼部太常寺光禄鸿胪寺执事官员与宴初九日祭酒司业率学官监生谢恩上赐敕勉励师生祭酒捧置彩舆师生迎导至太学开读行礼如仪初十日祭酒司业率学官监生复谢恩一各衙门办事监生俱合取回迎驾观礼一赐孔颜孟三氏子孙袭封衍圣公纻衣一套犀带一条纱帽一顶五经博士颜重德孟元俱纻衣一套带一条各与纱帽一顶其余族人各与素纻衣一套一讲官每人照例各与纻衣一套罗衣一套其余学官每人与纻衣一套监生每名钞五锭吏典每名钞二锭制曰可起原任湖广按察司佥事孟洋为山东佥事吏部尚书乔宇以灾异自陈乞罢上曰卿德望隆重才识精明倚毗方隆何遽求退所言致灾之由已悉至意其悉心赞治如故更定选补各国通事之法除丁忧缘事俱不作缺其见缺十人以上及一国全缺者在外行各边镇巡官每缺精选一人送部在京不必行通事访保如四夷馆译字生事例礼部札鸿胪寺召选真正籍贯俊秀子弟取具印信保结粘连送部覆审相同再行考试每缺精选一人奏送该寺分派各国年深老成通事教习如本国无人许其自行从师受业或令邻邦通晓者教之一年之后同边方访保到部之人通行试以夷语上者收补次者候缺下者黜退不得妄称守候年久奏告滥收考选之时勘结人员亦不得妄以过犯顶冒之人窜入取罪着为令初通事缺人见任通事假访保名横行求索视利重轻为出入至是鸿胪寺卿魏璋其弊礼部覆议诏从之湖广散毛宣抚司宣抚覃斌大旺安抚司安抚田正各上言忠建宣抚司土舍田本忠向因谋叛官军讨破之夺其印章贮湖广布政司库今复领印归巢吞噬邻寨乞行天讨上以其事情未明下镇巡三司议处仍令穷治宣抚司复印之由及连年玩寇有司巡按御史具以状闻巡抚辽东都御史李承勋条奏抚处事宜一宽马价以抚贫军二停造作以恤边卫三省繁文以杜科扰四处充调以实空虚五酌情法以体边官兵部覆议言承勋以本镇官军例当出桩朋马价今逃亡甫集疮痍未起使一人之身兼偿数负人情不堪此则太仆寺少卿崔杰亦尝言之臣等议核所亡失马匹承领久近酌其痡耗之故为追补缓急略施行矣其言三万辽海铁岭三卫财力耗乏岁造军器请量免二年宜令工部稽核见在军器数果足用以其说行之其言各该卫所岁报簿册繁费无用欲酌量减免今查各项文册如贴黄户口并枪军伍马政皆关切边务非尽虚文但宜核实报缴所司外禁具科费难议减免其言三卫岁遭虏患军伍物故者多欲令本镇及各省问调充戍俱隶伍三卫以实边方宜令诸省抚按官如其议行之其言近年拘于律例地方失事将官輙坐罪遣选代之际至驱迫陨涕而行欲量地远近职崇卑兵众寡为罪轻重少宽其律通查前后首功俾得自赎此则正德十四年本部酌拟失事将官律例与此略同第计功赎罪必有功勘实未升寻坐他事乃可听赎若已升秩勿得通计也上是之乙亥刑部奏宸濠反时教官达宾赵承芳唐曰仁金清代赍伪檄同知何继周通判张元澄知县陈大道郑公奇县丞王儒刘万钟知谋不举推官陈深弃城避匿各拟罪上请得旨承芳曰仁清俱免死戍边儒万钟禠职为民继周元澄深降边方杂职独大道公奇以素不附濠得贬秩叙用而达宾则尝出入府第主匿贼子坐弃市丙子诏减岁供内府盐课之数初弘治时内府供用库岁派青白盐十七万五千斤正德以后太监吴海杨先等再议加课递增至三十五万一千八百四十四斤淮海之间萧然烦费至是御史郑光琬言陛下登极首诏选汰内府各监局员缺悉依祖宗故事今冗滥既清供用库新增课额宜悉罢减如弘治年例以苏民困户部覆议从之御史朱衣李俨向信各上陈时政阙失衣谓人君之德莫要于改过近者言官屡进章陛下御批有曰知道了有曰已有旨了言知不言行力行之怠也言有旨而不言是非改过之吝也此两可回护之辞不宜见之于圣明有道之日俨谓经筵讲官宜日使在侧朝夕纳诲又宜妙选端良不得以年资序进信谓陛下近因火灾风霾誓戒致斋祭告天地社稷此吁禳之说非修省之本也陛下所当修省者有十大礼之变议也大狱之失刑也罪人家产之诏留也随驾官员之世袭也谪戍卫所之数更也马房巡视之罢遣也言官外补之不以罪也内旨传奉之太多也旧臣国戚之爵赏冒滥也经筵辍讲之日久内阁顾问之日疏也给事中邵锡等亦言伏见皇上即位以来政令既出或半载而輙更奏请方行或期月而追改圣聪蛊于近习国是淆于群议即如迩者内府薪炭及官军俸粮二事部臣屡执而不从中官一言而遂决诏书不信中外传骇新政之初岂宜有此入悉下所司知之命抚宁卫指挥佥事钟杰以都指挥体统行守备事镇山海关丁丑四川黎州安抚司副使马云湖广容羙宣抚司宣抚使田世爵各遣使进香给赏钞绢如例经略三边兵部侍郎李钺奏狭西三边军饷久缺乞发户部太仓及内府抄没银三十万两兵部太仆寺马价银一十万两分派各边为积贮刍牧费二部覆言三边军士资粮罄竭甘肃经兵乱之后众口嗷嗷尤为窘急宜如钺议济之其甘肃倡乱罪人与各边民运逋负之数行钺核实以闻诏发太仓内府太仆寺银各十万两给之余悉如议因命新升巡抚陈九畴驰往就任嘉靖元年二月戊寅朔遣驸马都尉崔元祭社稷顺天府府尹徐蕃祭先农之神南京都察院左都御史陈玉屡乞休上皆温旨谕留至是复恳辞上曰卿才行老成素有誉望新政之初方膺委任乃累辞免情词恳切特允所请赐驰驿归仍令有司月给米三石岁余夫四名应用巡按狭西御史许翔凤劾奏镇守甘肃太监王欣赵林陶俊申永孔学科克官军月粮草束与甘州左卫千户孙智等违法事得旨林充军俊学俱降长随永革任回京欣令刑部追赃银五十两智等提问庚辰兴国太后诞节以未上尊号用宝免贺敕都察院榜禁应朝不得潜通京官馈送交结从部之请也以孔子六十代孙承震知曲阜县事起致仕浙江左布政使方良永升都察院右副都御史抚治郧阳良永以母老乞终养许之命锦卫看守兴献帝陵寝旗尉陈海等月粮改于湖广安陆州补给先是山西保德州千户所舍余戴寿伪造御用监札付诈传奉威武大将军镇国公钧语升寿文华殿金带尽士又诈伪锦衣卫指挥伪造御宝敕书缘边巡视查盘山西副緫兵纪世楹发其奸状下法司拟寿诈为制书律斩遇赦应宥上以寿伪造御宝罪恶深重命发广南丹卫永远充军癸未升顺天府府尹徐蕃为都察院右副都御史抚治郧阳两广查盘御史郭楠劾緫兵官抚宁侯朱麒贪懦宜黜兵部议以广西方用兵麒未可易所劾事情行广西巡按御史勘实以闻上是其议命麒与緫镇等官同心协谋督兵剿贼称朝廷使过之意乙酉升大理寺左少卿万镗为顺天府府尹南京工部右侍郎崔文奎为南京都察院右副都御史礼部加上圣母昭圣慈寿皇太后皇嫂庄肃皇后寿安皇太后兴献后尊号仪注吉期因言四宫一日行礼恐劳圣躬拟三月初十日于仁寿宫未央宫行礼十一日于清宁宫前后殿行礼又武宗服制未满庄肃皇后请暂免朝贺上从之先期祭告天地宗庙社稷命定国公徐光祚武定侯郭勋惠安伯张伟各行礼一仪注一钦天监选择嘉靖元年三月初十日丁巳吉尊上昭圣慈寿皇太后庄肃皇后尊号十一日戊午吉尊上寿安皇太后兴国太后尊号一本月初五日太常寺官宿于本寺次日早具奏致斋三日遣官祭告天地宗祖社稷祝文酒果行礼如常仪一前期一日上亲告武宗毅皇帝几筵用祝文酒果行礼如常仪一先期礼部通行各衙门知会至是鸣钟鼓百官具朝服随班行礼一前期一日内侍官设册宝案二于奉天殿册东宝西设采舆于丹墀内设香亭于彩舆前教坊司设中和韶乐设而不作是日早锦衣卫陈设卤簿驾如常仪一前期一日内侍官于昭圣慈寿皇太后庄肃皇后寿安皇太后兴国太后宫中各设宝座陈设仪仗于丹陛上及丹墀内又设册宝案各一于宝座前又设香案各一于册宝案前各设上拜位于丹陛上正中设女乐于丹升上设而不作用内赞各二人一初十日早上具冕服御华盖殿鸿胪寺官奏请行礼导驾官导引上出至奉天殿捧册宝官捧昭圣慈寿皇太后庄肃皇后册宝至于案鸿胪寺官举案于殿中门出导驾官导引上随行至丹陛下捧册宝官以册宝置于彩舆内侍官举舆上升辂随舆后导驾官退百官于金水桥南北向序立候上至思善门里降辂昭圣慈寿皇太后具礼服女官请升座宝册舆由中门进至宫中丹陛上置于上拜位之北册东宝西内引礼官导引上由左门入至丹陛上左边北向立内赞唱执事官各司其事引礼官导引上至拜位奏四拜传唱鸿胪寺官赞百官四拜礼毕捧册宝官于舆内取册宝捧由殿中门入至昭圣慈寿皇太后御座左边西向立导引上由殿左门入至香案前奏跪传唱百官皆跪奏搢圭进册捧册官以册跪进于上右上受册献讫以受执事官执事官跪受置于案左奏进宝捧宝官以宝跪进于上右上受宝献讫以授执事官执事官跪受至于案右奏出圭奏宣册执事官宣读讫奏宣宝执事官奏宣读讫奏俯伏兴平身传唱同奏复位导引上由左门出至拜位奏四拜传唱百官皆四拜奏礼毕诣庄肃皇后行礼俱如前仪一十一日寿安皇太后兴国太后宫行礼上仍具冕服御华盖殿执事官照旧供事俱如前仪一谒告初十日上册宝毕上具礼服奉昭圣慈寿皇太后具冠服诣庄肃皇后行礼俱如前仪上具礼服奉昭圣慈寿皇后具冠诣奉先殿奉慈殿行谒告礼毕内引礼官引庄肃皇帝诣奉宣殿奉慈殿谒告毕诣武宗毅皇帝几筵行谒告礼俱用祝文品物行礼如常仪十一日上册宝毕上具礼服奉寿安皇太后兴国太后各具冠服诣奉先殿奉慈殿行谒告礼俱用祝文品物行礼如常仪一受贺初十日昭圣慈寿皇太后行谒告礼毕御宫中服燕居冠服升座仪仗女乐如前陈设内引礼官引庄肃皇后及妃公主六尚等女官并宫人各具礼服诣奉先殿奉慈殿行谒告礼俱用祝文品物行礼如常仪一受贺初十日昭圣慈寿皇太后行谒告礼毕御宫中燕居冠服升座仪仗女乐如前陈设内引礼官引庄肃皇后及妃公主六尚等女官并宫人各具礼服诣昭圣慈寿皇后前庆贺行八拜礼毕内官内使行五拜三叩头礼毕次庄肃皇后宫中先期陈设如前仪内引礼官引武庙皇妃公主六尚等女官并宫人内官内使诣庄肃皇后前庆贺行礼如常仪十一日寿安皇太后行谒告礼毕御宫中先期陈设如前仪内引礼官又引兴国太后及公主六尚等女官并宫人内官内使诣寿安皇太后前庆贺次兴国太后宫中先期陈设如前仪内引礼官引公主及六尚等女官并宫人内官内使诣兴国太后前庆贺行礼如前仪十二日命妇诣昭圣慈寿太后宫行庆贺礼十三日诣寿安皇太后宫行礼十六日诣兴国太后宫行礼各前期一日女官各设御座于宫中各设香案于丹墀之内至日设仪仗于丹陛及丹墀东西设表案于殿东门外命妇侵晨于东安西安北安门从便入清宁宫由东华门仁寿宫由西华门进至宫门外候内引礼官引入丹墀内东西相向立昭圣慈寿皇太后具礼服升座女官侍卫如常仪引礼官引命妇入班赞四拜赞跪唱进表执事官举表案内左门入引礼官引班首夫人随表案后行至拜位赞跪传赞皆跪俟举表案至昭圣慈寿皇太后前置讫赞俯伏兴传赞同赞复位引礼官引班首夫人复位赞四拜毕赞跪内赞官致词云某夫人妾某氏等恭惟昭圣慈寿皇太后陛下功德并隆永膺福寿赞俯伏兴赞四拜礼毕诣寿安皇太后陛下行礼改致词云尊居慈极永膺福寿诣兴国太后陛下行礼改致词云功德并隆永膺福寿礼仪俱如前十五日文武百官朝服上表庆贺如常仪是日早上具冕服御华盖殿执事官行五拜三叩头礼毕鸿胪寺奏请升殿导驾官导上升座进表行礼如常仪礼毕鸿胪寺奏颁诏开读行礼如常仪一庄肃皇后为武宗皇帝服制未满免命妇朝贺笺文送司礼监交收丙戌巳时白虹弥天丁巳祭先师孔子遣大学士费宏行礼是日孝贞纯皇后忌辰遣安昌伯钱承宗祭茂陵命河南都司佥书徐节掌本都司事都指挥佥事张承恩佥书管事戊子升山西左布政使胡锭为都察院右副都御史提督鴈门等关兼巡抚山西升大理寺右少卿周伦为左少卿升刑部郎中方楷为山东布政使右参议御史刘寓生为福建按察司佥事己丑上御奉天殿传制遣公顺侯吴世举隆平侯张伟会昌侯孙杲东宁侯焦栋忻城伯赵武彭城伯张钦彰武伯杨质尚书石珤侍郎贾咏汪俊陈雍太常少卿张衍瑞大理寺丞刘源清翰林脩撰杨慎编修尹襄尚宝司卿刘锐刘干鸿胪寺丞翟宗仁给事中陈洸朱鸣晹许相卿顾济大理寺右寺副徐文澯光禄寺少卿蔡亨分诣岳镇海渎历代帝王先师孔子祖陵等陵徐王等王赍捧香帛致祭行礼以水灾免河南开封府及汝州秋税遣户部官祭京都太仓之神顺天府官祭宋丞相文天祥祠南京针线厂火右监丞张堂惧罪自经死庚寅升山西布政使杨惟康为左布政使升狭西庄浪卫指挥佥事刘爵为都指挥佥事充参将分守洮泯地方壬辰夜月食一十分七十八秒升户部郎中马应龙御史周瑄俱山东按察使副使应龙兵备霸州宣提督学校山东道御史张文明服阕复除原职癸巳起辽东广宁右屯卫参将叚锦分守开原虏犯辽东铁岭卫守堡千户徐瀚失于策应军人陶原率众赴战死之诏下徐瀚御史按问授陶原子官宣府巡抚佥都御史甯杲既论死在狱以病闻得旨免死发戍广州雷州卫都御史金献民等执奏请如原拟上竟宥之甲午以平江伯陈熊故绝命从侄圭袭爵岁支禄米一千石本折中半兼之升山西左参政刘泽为山西右布政使宣大两镇连岁凶荒军粮久缺米价腾贵宣府镇守大监于教场操练一军鼓噪求粮几至为变巡抚都御史李铎上其状大同巡抚杨志学亦言本镇军民缺食公私匮竭强悍聚众为盗贼肆行劫掠北虏近边住牧警报日闻乞亟为议处下户部议于二镇量增月粮折色每石一两按月支给候麦熟停止又请如前议动支没官银二十万作速运赴各镇趁时粜买米豆与折银相兼支放仍发太仓银六万两分委司属于该镇召籴买巡抚等官设法穵运以备主客兵马支用其镇守緫兵占种地土尽行退出编入屯田召种办纳子粒通行狭西辽东各边一体行从之乙未差内官监少监侯俊往真定印烙木植巡按直隶御史朱越言前者祖臣侵越抽分贻患地方已奉旨革回今侯俊虽以岁例印烙恐蹈前毙有累新政工部覆议请罢勿遣上曰印烙木植与抽分无与令事毕即回不许生事扰民丙申命御史王应鹏调提北直隶学校鲁府归善王当冱有罪革爵为庶人卒于凤阳鲁王阳铸为其子徤柚请袭封礼部备查当冱原犯及节年庶人子女事例以闻得旨当冱情罪深重其子不准袭封以都指挥韩恩充四川协守松潘南路右参将都指挥柳睿为游击将军夜月犯房宿南第二星丁酉改南京兵部右侍郎何孟春为吏部右侍郎以两京御史员缺选行人刘黻于广东道郭登庸狭西道杨鏊贵州道秦武河南道推官王官浙江道知县雷应龙浙江道王正宗福建道李东胡效才云南道涂相贵州道卢问之四川道进士储良材景仲光张伟江西道张珩狭西道赵兑云南道王道倪宗岳山西道初杲张恂四川道行人朱洸南京福建道知县曹镃广东道林若周狭西道进士孙灿浙江道吴瀚舒林山西道孟易四川道詹宽田麟云南道王世爵贵州道俱试御史戊戌礼部拟恭上昭圣慈寿皇太后庄肃皇后寿安皇太后兴献后尊号礼成文武百官庆贺及颁诏仪注一前期一日鸿胪寺官设诏案表案锦衣卫设云盖云盘于奉天殿内东别设云盘于承天门上设彩舆于午门外鸿胪寺设宣读案于承天门上西南向教坊司设中和乐及设大乐于午门外鸿胪寺列百官班次于承天门外桥南是日锦衣卫设卤簿驾百官各具朝服入丹墀内侍立上具冕服御华盖殿鸿胪寺官引执事官进至华盖殿就次行五拜三叩头礼赞各供事鸿胪寺官奏请升殿乐作导驾官导上升座翰林院官先捧诏书于华盖殿从至御座前东立西向乐止鸣鞭报时鸡唱定时鼓讫唱排班文武百官入班鸿胪寺官赞四拜乐作兴乐止赞进表乐作执事官举表案由殿左门入置于中乐止赞宣表目官宣讫赞伏兴序班撤表案于殿事随举诏案于殿中赞四拜乐作平身乐止百官出至承天门外伺候鸿胪寺官赞颁诏翰林院官捧诏书置于云盘内案上校尉擎云盖俱从殿左门出至午门外礼部官捧诏置彩舆内乐作公侯伯三品以上官前导迎至承天门上鸣赞唱排班引礼官引文武百官就拜位乐作赞四拜乐止唱宣读展诏官升案称有制赞众官皆跪礼部官捧诏书授宣读官宣读官宣讫礼部官俸诏书置云盘中赞俯伏兴乐作四拜乐止唱搢笏鞠躬三舞蹈跪唱三唿万岁者三唱出笏俯伏兴乐作四拜兴平身乐止序班报鸿胪寺官跪奏礼毕驾兴百以次出礼部官捧诏书授锦衣卫官置彩舆中以彩索系于龙竿颁降礼部官捧诏书置于龙亭内鼓乐迎至礼部授使者颁行天下制曰可初秦府保安王诚演卒无嗣庶弟诚渌袭封亦卒复以庶弟诚漖继袭礼部会议谓郡王庶弟袭封祖训不载今保安王无嗣诚渌诚漖并以庶弟传袭二次于祖训不合奉武宗皇帝圣旨封爵重事今后郡王无庶子止许亲支以本职奉祀不许冒请袭封如有朦胧奏扰内外辅导官治罪不宥保安王诚漖既以授封姑准终身以后子孙不许再袭至是诚漖卒其子秉栈请袭王爵秦王惟焯为代奏礼部以累经会议不准袭封该府辅导不能以礼谏阻请治罪如例得旨秉栈止令以本职奉祀该辅导官姑宥之设云南弥勒州十八寨首守御千户所从镇守抚按官奏也己亥升山西按察司副使秦信为本布政使司左参政兵部员外郎谢迪为江西布政司右参议敕吏部人才难得天下有司贪酷显着者许各抚按官照旧劾奏其余不必一一举劾但明着考语送部以俟考察黜调其被劾存留及案候定夺者果能振奋一新一体擢用狭西大疫通州城楼火兵部覆管河郎中毕济时一言漕运把緫率以贿得克军逋赋积弊难除幸今明诏蠲免债负优恤官军正更化善治之始宜一切更置考选廉能武职以充运緫一言临清以北沿河所属半为屯军今军屯之地铺舍尽毁官柳尽伐堤岸不修河洪不浚军民船泊盗劫为常皆为武职廉勤者少而抚按又委以别差军士缺伍者多而壮丁率编以它役遂视河道为泛常耳今宜依军政考选例每卫择廉勤指挥一员专理河道一言南京进贡快船宜遵明诏裁定数目申明禁例不许勒抑夫钱拒闭闸座阻挠运道一言沿河驿递应扣夫价银两官立文簿按月支销月终报府州县正官季终报巡按御史稽考一言关文冒滥骚扰驿递宜严行禁革诏从之庚子升尚宝司司丞刘皋为本司卿以九年考满也户部尚书孙交等上言各处巡抚官每岁入京议事不便惟漕运总兵参将八月内会议运事宜如故余有应议重大事止令奏请上从之礼部请恭上兴献帝后册宝及祭告遣惠安伯张伟诣安陆州行礼赐故顺天府府丞周玺祭一坛玺在先朝忤逆瑾党杨玉杖死其子襄援新诏乞恩故有是命兵部覆户部郎中马应龙奏边方积毙及择将领复旧规恤军士实营伍等事上曰军马钱粮边方重务近来各处边备十分废弛上下扶同情毙多端其令各抚按清军官严督所属月粮布花以时征运给散城堡旗军严加点选清查掌印领军官贤否开报黜陟各务着实举行勿事虚文兵部以宣府警报奏预防事宜得旨京营官军如法拣选操练听用宣大镇巡官有警互相应援顺天保定各巡抚都御史督率将士并力防御俱不许自分彼此仍令设提督宣大军务大臣一员以刑部右侍郎臧凤兼佥都御史往任虏犯延绥榆林等卫地方守臣以闻壬寅升巡抚湖广都察院右副都御史席书为南京兵部右侍郎盗发河南卢氏浙川县流入狭西南县啸聚日众兵部请令各该镇巡官严督官军并力剿除从之癸卯改鸿胪寺少卿杨国相为尚宝司丞初国相自大理寺右寺政选任寻改上宝司少卿御史曹嘉论之乃依寺正品级改今官命兵部左侍郎李钺緫制狭西三边军务甲辰升广西左布政使张琮为都察院右副都御史巡抚湖广升山西平阳府知府闵槐为山西按察司副使乙巳工部以急缺赏赐夷人衣服叚疋请行各抚按严所属查角羊有侵欺迟误者罪之上曰赏赐夷人叚疋丝料分两丈尺长短俱有定数迩者有司不用心督造纵令侵克以致滥恶不堪赏用殊失朝廷怀柔之意该部备查先年罚俸提问降调事理律例通行各抚按官申明禁约嘉靖元年三月戊申朔左谕德顾鼎臣乞假省墓许之命驰驿归以日讲恩也礼科给事中李锡言南郊耕耤国之大礼而教坊承应哄然喧笑殊为渎亵古者伶官贱工亦得因事纳忠请自今凡遇庆成等宴例用教坊者皆预行演习必使事关国体可为监戒庶于戏谑之中亦寓箴规之益下所司知之南京工部侍郎吴廷举先为广东布政时以征蛮功升俸一级至是以亲诏查冒滥亦具辞不许巡抚河南都御史何天衢乞休不允己酉复除养病御史江良贵于贵州道庚戌礼部言兴献帝陵寝上册宝宜如长陵例不用乐止令太常寺遣官带乐舞生二名以供宣册宣宝赞礼读祝等用从之仍令玉册玉宝收贮家庙享殿香册香宝收贮陵寝辛亥谕内阁兴献帝册文朕宜称子杨廷和蒋冕毛纪费宏上言升下追崇兴献王为帝若以子自称非所以后孝宗承祖宗之统也臣等稽经考古不敢曲从仍以原拟册文封进越三日上复遣司礼监官至内阁谕兴献帝册文还宜称孝子廷和等复言兴献帝册文首称恩重本生又称以长子入继大统已见升下是兴献帝亲子但升下后孝宗承祖宗之统于本生父自难称孝子请勉从正礼不报徽王祐台请敕护钦赐庄田下户部查无例报罢襄王祐櫍言民人侵毁庄地坟山军民官房乞差官勘问下户部议差官纷扰宜行抚治都御史督委守巡官从公核实以闻从之礼部尚书七澄等言内府各监局供事官不系朝参者牙牌已奉旨裁革今御药房太监孙端不遵前旨复为袁鉴等朦胧陈乞宜治罪得旨查见在供事官职名以闻海西弗提卫女直都督罔加奴等贡马貂皮赏金织衣彩叚绢钞有差外都督亦把哈另进一小豹子上以非常贡却不受仍以辽东都指挥甯宝等违例滥放夺俸一月命礼部通行各镇巡官知之壬子总都漕运尚书陶琰复以老疫乞休上曰卿才行老成誉望素着宜照旧用心巡抚修举漕政副朕起用至意不允辞琰复上言欲将各省灾伤兵火地方漕运京储量准一百万石折银解纳来阻运船军暂存办料补造缺少船只以苏军困下户部议谓先准给事中田赋等奏已将正德十六年嘉靖元年分允军粮改折银一百一十万石若再折银恐京通仓储太少京师米价腾贵乞折色每石定拟七钱今欲加重反为民累第宜查军船完备及回空稍先者先将本色坐派运赴京通二仓交纳其田赋等奏准折色之数当分派缺军缺船及守冻卫所存留休息庶军民两便国计无亏从之癸丑御史王完奏正德间守正被害诸臣如南京给事中戴铣以保留刘健谢迁为民福建佥事张辉以不礼缉事校尉致仕户部主事曹琥以首暴钱宁之恶降州判宁府长史王用才以阻抚按官具朝服见宸濠所陷械系而死淮府长史庄典以宸濠讦奏宗室持之甚坚为所陷杖死今铣琥用才典已故当优恤辉年老宜量增秩级吏部覆奏得旨辉加从四品服色致仕琥赠光禄寺卿用才典太常少卿铣光禄寺少卿各赐祭一坛翰林院修撰吕楠病痊复除原职起用原任御史杨南金进致仕知府邹韶秩参政仍致仕以御史陈察荐也孔氏子孙孔彦隆孔承概孔承绪乞观幸学礼许之仍各赏钞五锭朝鲜国差陪臣刑曹参判姜澂谢恩并贡方物马匹赐宴赏如例澂等因乞观幸学礼许之革南京锦衣卫巡江官校命武定侯郭勋督练京营军马赴边备御以边臣奏警报也甲寅上幸太学行礼如仪祭酒赵永讲书帝曰俞允若一章司业吴惠讲易时乘六龙一章并金华府双溪水驿于马驿从御史何钺奏也升山东右布政使陈奎为广西左布政使改海西夷人速黑忒等赏赐折银不为例从其请也乙卯钦天监监副韩昂奏乞令天文生如天顺间例应科举礼部议太祖着令钦天监人员别习他业不学天文历数者俱发海南充军明例不可违上是之女直通事王臣言海西女直夷人阳顺阴逆贡使方出寇骑即至今会同两馆动有千数臣等引领约束颇知情弊谨条陈上请一海西都督速黑忒虽号强雄颇畏法度彼处头目亦皆慑伏宜降敕切责及差廉干官一员同往抚顺节次犯边竹孔革等部落如无效将差去官并速黑忒治罪一夷人敕书多不系本名或伊祖父或借买他人或损坏洗改每费审驿宜令边官审本敕亲子孙实名填注到京奏换一夷人升袭自有旧例往往具奏行边年久不报怀怨回家致生边衅宜再行定到边催缴一夷人宴赏日期自有定例即今积聚数多宴赏迟误及至领赏又多滥恶故不怀惠一速黑忒牙令哈阿剌哈等俱自称有招抚边夷功宜查实升赏上命该部议行丙辰复除监察御史韩奕于湖广道户部言边镇有警辄称马草缺之请银召买及查各边草束俱不下数百万如宣府保安等城堡所积虽经百年用莫能尽夫积草十年以上俱成黑壤何待百年此由各官不恤民艰信凭权势上草给价徒费官钱贮之无用若将前草价籴买米立虽经年久皆得实用宜行各边查议从前狥情多买之弊及后量收度支之法或将朽腐者设法支稍多余者从宜折放上曰边镇粮草皆小民脂膏各官不恤民难交通势豪多收草束费有限之财积无用之地以致年久浥澜令所司严核以闻余并如议南京橾江都御史伍文定辞免升荫上以其首倡大仪与王守仁协心剿平逆贼功劳茂着不允辞丁巳以上昭圣慈寿皇太后庄肃皇尊号遣定国公徐光祚武定候郭勋惠安伯张伟祭告天地宗庙社稷翰林院检讨林时服阕复除原职戈午上寿安皇太后兴国太后尊号遣官祭告如前御史屠垚言今年二月奉旨开讲唯以圣体违和复罢兹幸圣体久康正宜缉熙圣学早御讲筵以副群望章下所司南京印绶监初奉诏革匠役一百二名至是监丞宗玺托以装表符轴乞留之户部言玺违诏宜重惩得旨匠役遵诏裁革玺贷勿问初正德间惜薪司所收木柴每于正数外暗加耗柴数倍工部侍郎杨廷仪以其太重请明加一倍而暗加者犹不尽去至有三年起运不给一年上纳者易州判官赵孔清等奏诉下户部议请以收过明暗加数俱准作拖欠正数今后称收止照弘治间例行已得俞旨而太监赵亨奏称旧难免乃逮孔清等都给事中余赞辩再下户部执议如初于是诏从部议孔清等祭山厂听审己未升河南参政王軏为山东右布政使鲁府新蔡王当浮乞赐食盐以会典有禁不允仍定为例命倾销太仓银库抄没犯人王准张锐银两八成色以下者成定送库相兼中好铜钱折放月粮其九成以上者径祭边储定为例礼部奏遣官安陆州恭上兴献帝册宝改题神主祭告安神仪注一上册宝礼毕是日先期太常寺官设酒馔如常仪鸿胪寺设题主案于神座前西向候册宝至收贮讫内赞唱势事官各司其事导引官导遣官由殿右门入至神座前赞四拜讫传赞陪祭官同赞跪传赞陪祭官皆跪献酒读祝俯伏兴内侍盥手诣神座前奏请神主降座奏讫奉主置于案上题主官盥手西向题主题毕内侍奏请兴献帝神灵上神主奏讫内侍启椟覆主讫跪请神主升座奏讫奉神主即座赞四拜礼传赞陪祭官同赞礼毕太常寺官彻酒馔鸿胪寺官彻题主案导引官导遣官由殿右门出候行安神礼一改题祭告毕太常寺官陈设酒馔如常仪内赞唱执事官各司其事导引官导遣官至神座前赞四拜兴传赞陪祭官同赞跪传赞陪祭官皆跪奠帛献酒读祝俯伏兴赞四拜兴焚弊帛祝文赞礼毕上是之升湖广按察司佥事田登为山东副使住札易州整饬提督紫荆龙泉倒马关等处兵备吏科给事中刘济查盘甘肃钱粮言山丹迤东仓场空虚粮饷全乏永昌新添游兵三千徙为耗费甘凉已有参议总兵其分守太监徒为虚设俱宜裁革兵部覆议游兵已裁一千发回原卫其二千仍令周尚文管领巡逻凉州在天顺间民犹繁庶故添设分守今民力不堪革之诚便乞将太监取回从之庚申先是连年营造京营上操官军有以工役劳费窃马而逃者有全不赴操者以致营伍空虚至是兵部请行访捕时郭勋提督团营请如弘治间例许令投首收操兵部覆议各军多系投充冒顶额外招收及有名无人包办月钱先以查革冗食稍减今若听其自首恐仍踵前弊宜查原系祖充及成化以前投充经补二三次者限三月内许投首收操其有冒顶及近年投充新招与有名无人朦胧保送俱问发边卫上从部议命北直隶山东等处官军马匹照京营事例差太仆寺丞亲诣该管地方查点巡按直隶监察御史张钦言宣大两镇各有总兵巡抚钱粮马乃其专责遇有贼众俱照兵部原拟得以调援今有增设提督大臣事权牵制不便又京军脆弱不堪御虏每每凭势攘夺边功虚冒粮饷宜罢勿遣如提督必不可已乞先将所奏事宜急处预备仍命相机启行不可太早以费粮亦不可太迟以误事兵部覆奏请仍命臧凤往督各官相机战守俟虏报急则命京军往援移文户部议处粮饷从之辛酉武宗皇帝小祥上亲祭几筵遣驸马蔡震致祭康陵升河南按察司副使董锐为本布政司右参政壬戌上御奉天殿颁诏曰自古帝王以孝治天下尊亲之礼其来远矣仰惟圣母慈寿皇太后敬相皇考孝宗皇帝训育皇兄武宗皇帝含弘光大蔚有显闻皇兄奄弃臣民之日中外岌岌赖我圣母上念宗社大计拥翊冲人入继大统又翦除凶逆潜消褐变唿吸安定家邦功德并隆揄扬莫既不举尊崇之典曷伸孝敬之诚皇嫂皇后巽顺含章安贞应地克俪宸极表正宫闱母仪有年名称宜异重念圣祖母贵妃圣善慈仁静专明哲事我宪祖赞理内庭燕禖兆祥泽隆佑启本生父兴献王聪明天授仁孝夙成河间好礼东平乐善余庆流衍垂裕后人本生母兴献王妃庄敬禔身俭勤治内嫓德妊姒远嗣徽音诞育眇躬丕承前烈虽传序之统义有所专而天性之恩自不容己用是远稽载籍博采公言率吁文武群臣谨奉册宝上圣母尊号曰昭圣慈寿皇太后皇嫂曰庄肃皇后又奉圣母懿旨上圣祖母尊号曰寿安皇太后本生父母曰兴献帝兴国太后大礼既举洪恩诞敷所有合行宜条列于后一宗室有年七十以上者各赐米一十石绢十疋凡一应礼仪有衰病不能自行者子为代行以示优老之意一宗室为庶人者各赐米八石绢八疋其子女人赐米五石布五疋年及婚配者所司具名以闻照例选婚量助嫁娶之资俱令有司办给一凤阳高墙庶人还查原犯情罪轻重来有一军民之家有年七十以上者许一丁侍养免其杂泛差役八十以上者仍给与绢一疋绵一斤米一石肉十斤九十以上者倍之其男子八十以上有为乡里所敬服者加与冠带以荣其身一军民之家有五世同居共爨不分异者有司具实奏闻照例旌表诏书到日先给羊酒奖劝一孝子顺孙义夫节妇有司具实奏闻照例旌表其已旌表年及六十者男子冠带荣身妇人照八十以上例给赐绢绵肉米一各处帝王陵寝名臣贤士坟墓有被人毁祭者所在官司即时修理如旧令附近民人一丁看护免其杂泛差役其余坟墓但有露棺暴骨者悉与掩埋一近年各处盗起有贞例女妇被贼残害志节不屈行绩显着者抚按官查勘是实明白具奏俱与旌表门闾一各处用兵地方军民职官有没于战阵者抚按官查勘明白具奏定夺军民死于锋镝及冻馁死亡无人收埋者所在官司俱与掩埋毋致暴露一弘治十八年以后内外大小官员死忠者及正德十四年文武官员人等因谏止巡游已经各衙门奏请追赠荫叙者其父母妻室不拘存没俱得受封赠亲老寡妻无人侍养者有司量加优恤一文职致仕一品未受恩典者有司月给食米二石岁拨人夫二名应用二品以上年及八十者备彩币羊酒问劳九十以上者具实奏来遣使存问五品以上以礼致仕年七十以上者进散官一阶其中廉贫不能自存众所共知者每岁仍给米四石以资养赡不许徇情滥给一两京文职官员未及三年考满者俱与应得诰敕若父母见存先已受封其子官职迁转者服色许与子同后不为例其曾经奏准给与诰敕未曾关领因事降调非贪淫酷刑者给与原给诰敕一武职应得诰敕已经请给年远未曾撰黄誊黄官上紧查撰兵部奏请关轴书写给散一各王府官有年老愿致仕者进散官一级其历俸三年以上父母见存该授封者给敕封不为例一军官老疾不能任事告替职者准令儿男赴部替职免其自来一弘治十八年以前军职有纪功核实曾经查革者兵部还查奏定夺一军职先年降调两广等处病故子孙为因路远不能承袭许令原卫承袭带俸差橾一将军年及五十岁侍卫二十年以上者不拘在役退闲俱与冠带以荣终身一吏部给由等项听选官取选未到愿告致仕者俱升职一级致仕监生不愿出仕者已有授职事例今后还填注衙门给与散官吏员冠带聪选愿告回家不出仕者照依资格填授衙门职名闲住在原籍者俱各赴该司府衙门告勘给授仍类册奏缴部以凭查考一内外卫所军士月粮多被该管官旗假以公用为名扣除克减不得全支老幼无所养赡在外沿边收粮官攒人等通同势要亲属包揽插和沙土糠秕虚出通关致令仓库空虚支给不时军士困苦令所在风宪官员访察拿问追究治以重罪一各处府州县预备仓粮赈济饥荒有例见行官吏人等奉行不至多无实效今后务要设法措置验时丰凶歛散年终收除实在数目开奏有能多积至数万石以上者量加旌擢巡按守巡官时常往来督理一各处僧道有父母见存无人侍养不问有无度牒愿还俗养亲者听一在京在外有鳏寡孤独废疾不能生业即便收入养济院照例给与衣粮毋令失所已收养者人各赐米三斗其各州县贫难户丁例该优免者不许一概编当差役一诏书内各项恩典军卫有司务在着实举行不许虚应故事呜唿爱由亲始广孝必因乎心恩以序推为治可运于掌诏告天下咸使闻知礼部类奏灾异上曰四方灾异频仍朕心惊惕与尔文武群臣同加修省以回天意命更铸巡抚甘肃等处关防以甘肃兵乱关防被劫故更铸给仍增等处二字以别之癸亥禁京师民造酒淮安民造曲以户部言其糜费五谷致米价腾贵也发张家湾守冻漕船应纳通仓粮米十五万石给大同宣府边饷从侍郎臧凤给事中夏言之谓也总督漕运尚书陶琰总兵杨宏言浙江及直隶江北江南原各设把总一员所管运船太多地方太远乞更增设把总三员分管从之命顺天府择日斋戒祈雨仍敕内外臣工一体修省以春分后雨泽愆期也抚治商洛狭西参议陈鼎斩妖贼马隆擒其党柴世龙等隆汝州郏县人其母李手有卦文自号观音老母隆诈称首有盘龙左股有日月二气煽结世隆等聚众劫掠自河南卢民浙川流入狭西南山阳等县所过焚掠势甚猖撅至是鼎率官兵讨平之兵部论四川平贼功命赏守备都指挥何卿等有功官军及巡按熊相黎龙三司官布政张宗等各银币有差甲子命查兴国太后经过地方迎护官给赏银币有差录辽东曾迟堡功赏官旗军舍朴叁马儿等银绢布有差广西荔浦等县贼潘公银等流劫桂林阳朔等处杀临桂县主簿曹时古田县典吏陈祚抚按官以闻兵部言都指挥同知吴启宗左布政使王启按察使张祐等失于提调宜逮问上特命宥之降金吾右卫署指挥佥事左钦为署指挥同知以党附江彬及侵占草场官地之罪乙丑升大名兵备佥事刘秉监为副使仍旧兵备以御史欧珠言佥事权轻故也丙寅巡按湖广右副都御史席书荐致仕大学士杨一清可使经略西北边得旨待缺起用不必烦以边事以行太仆寺寄养马二千匹分给宣大二镇从侍郎臧凤请也丁卯复设云南临安府宁州流官知州调通安州知州坚昂补之州故有土官知州职专巡捕州事则流官知州掌之正德初土官禄俸阴贿逆瑾罢革流官遂交通弥勒十八寨强贼为害捕得诛之其子禄世爵复以罪论死抚按因请罢袭土官仍设流官吏部议覆从之命内外总督粮运等官严禁科取分例违者重治之时巡仓御史刘寓生上言天下卫所运粮四百万石常额外加耗有曰太监茶果者每石三厘九毫计用银一万五千六百两有曰经历司曰该年仓官曰门官门吏曰各年仓官曰新旧军斗者俱每石各一厘共计用一万六千两有曰会钱者上粮之时有曰小荡儿银者俱每石一分共计用银八万两又有曰救斛白银者每石五厘计用银二万两率一岁四百万米分外用银一十四万余两军民膏血安得不困竭也乞痛革宿弊以苏漕运困苦户部议如所言请申饬禁例故有是命沈王诠钲请给书办总小旗曹金等十二人冠带不允升福建右布政使夏从寿为本司左布政使南京工部尚书丛兰乞致仕上优诏许之命有司给月米岁天仍赐敕奖谕升河南右参议李际可为河南按察司副使升起用原任江西道监察御史杨南金升定州知州倪玑河间府同知姚文清俱为按察司佥事南金湖广玑山西文清狭西戊辰遣官诣安陆上兴献帝尊号命太监温祥督礼仪成国公朱辅恭上册宝礼部侍郎贾咏题神主先期遣定国公徐光祚驸马蔡震武定侯郭勋祭告天地宗庙社稷己巳升福建右参政陈锡为本司右布政使升尚宝司丞李兆蕃为本司卿以九年考满也南宁伯毛良有罪免给事中张原劾良手杀其子仲器当黜良自陈死者非仲器乃长子主器实自缢死上曰毛良既有过令闲住庚午复除养病通政使罗钦忠添注管事因命鸿胪寺堂上官员缺亦以科目出身者选补录辽东抚安等堡斩虏首功赏署都指挥孙文及军舍等银叚绢布有差杨一清在吏部时御史张承仁主事叚金通判李鳌俱以考察黜有朱大周者京卫武学生也交结臧贤得出入钱宁门下而承仁金鳌遂因大周以通于宁因具奏诋毁铨司而宁素衔一清从中主之一清遂自劾致仕去至是给事中刘冣论大周罪下锦衣卫捕得送法司拟朋党乱政律斩上允之巡抚湖广右副都御史席书荐镇守太监李景儒老成安静一毫不取有旨奖勉仍令通行各镇守官知之罢提督五军营广宁伯刘佶以给事中邓继曾论其久患风痹故也辛未升狭西按察司副使许谏为本布政使司左参政贵州布政使司右参议蔡潮为福建右参政邢科都给事中熊浃为河南右参议礼部言昭圣慈寿皇太后庄肃皇后寿安皇太后兴国太后已上尊号合行天下照正旦冬至节例差官类进表文庆贺慈寿旧式表文今宜改撰庄肃先暂称武宗皇后改上笺文今宜改笺为表以示尊崇寿安兴国已加尊号凡遇令节宜一体庆贺其表文式样宜翰林院撰拟预行诸司依式誊写拜进从之赐塔山前卫女直都督速黑忒弗提卫都督汪加奴大帽金带建州左卫都督脱原保纻丝蟒衣从其请也刑科给事中刘世杨言近接出都察院原送司礼监提取内官吴善良揭帖面加浮帖书写圣旨吴善良等照前旨免提问司礼监奏请发落臣等窃惟祖宗之制凡旨意批于题奏本或登闻鼓状发六科抄行凡重大事理传奉旨意各衙门必补具奏本于早朝面进此外未有原写旨意出承天门外者所以重敕旨防诈伪也今累批浮帖径从中出六科不得抄行诸司无从补本轻亵纶音更张旧制此失攻之最大也伏望鉴成宪重命令今后旨意俱遵祖宗旧制下所司知之置狭西镇羌岔口二堡仓曰镇羌仓命工部修办大婚礼物料壬申敕吏兵二部朕入继大统赖尔内外文武勋戚大臣定策并迎立各宣忠悃保安社稷今山陵及徽称大礼事毕宜加殊恩以答元功大学士杨廷和蒋冕毛纪首先定策忠义大节功尤显着俱进封伯爵给与诰券子孙世袭食禄一千石余官如故俱仍在内阁办事大学士费宏荫一子锦衣卫指挥使世袭亲捧信符迎立等官驸马都尉崔元进封侯爵给与诰券子孙世袭食禄一千五百石皇亲太傅寿宁伯张鹤龄加太师禄米三百石礼部尚书毛澄加太子太傅荫一子为锦衣卫世袭指挥同知太监张锦荫弟侄一人锦衣卫世袭指挥佥事司礼监各能用心赞襄大计太监扶安温祥赖义秦文张钦张淮各岁加禄米三十六石荫弟侄一人为锦衣卫世袭指挥同知萧敬岁加禄米三十六石荫弟侄一人为锦衣卫世袭指挥使黄伟鲍忠各岁加禄米二十四石荫弟侄一人为锦衣卫世袭指挥佥事从朕藩邸效劳年久左右朕躬各有功绩张忄左岁加禄米四十八石荫弟侄一人为锦衣卫世袭指挥使一人为世袭正千户黄英岁加禄米三十六石荫弟侄为锦衣卫世袭指挥同加一人世袭正千户戴永岁加禄米三十四石荫弟侄一人为锦衣卫世袭指挥佥事一人为世袭百户张忠岁加禄米二十四石荫弟侄一人为锦衣卫世袭指挥佥事刁永马俊贾友陈宣国洪赵山黄锦李清王伫孙端各荫弟侄一人为锦衣卫世袭正千户赵霦李堂李云张升苏瑾郭绅赵林张昺刘臣刘锐刘荣丁玉各荫弟侄一人为锦衣卫世袭百户督兵迎驾道路惠安伯张伟岁加禄米三十石侍郎郑宗仁赵璜各升俸一级当时在朝宗人府五府六部都察院大理寺通政司等衙门掌印官各赏纻丝二表里银二十两科道官各赏纻丝一表里银十两皇亲太保建昌侯张延龄加太傅禄米一百石指挥邵喜进封伯爵副千户邵辅升指挥佥事百户邵茂升正千户指挥蒋轮进封伯爵蒋山蒋寿升锦衣卫世袭正千户庆阳伯夏臣加散官一阶舍人夏勋升锦衣卫世袭正千户如敕奉行于是廷和冕纪宏澄各屡恳辞上皆温旨褒答不允已复力辞至以去就决之始命改荫锦衣卫指挥使等官廷和等仍坚请不受给事中许复礼张九功等御史江良贵秦武等及兵部主事霍韬各交章奏封爵武荫非诸臣所安宜听辞免寻许改荫文阶世袭然诸臣竟未敢拜命升南京右都御史崔文奎为南京工部尚书罢户部主事金山原任抚州府知府陈槐俱为民南昌府知府郑瓛降级别用以御史杨材言逆濠之变山等观望隐忍偷生不死怀二心也复设九江兵备副使住札九江移守备指挥仍住札安庆先是九江兵备曹雷为宸濠所破兵部尚书王琼言兵备无益停革以守备指挥杨锐能保安庆升副总移镇九江至是杨锐升都督佥事赴京江西巡按御史石金言九江地冲多盗请复设兵备因荐江西佥事周广才猷堪任吏兵二部覆议宜如金言从之乃升广本司副使整饬九江安庆兵备监察御史樊继祖言人臣进谏固难而能执奏者尤难人君纳谏固善而即施行者尤善近见朝政之失有干系六部者尚书尝执奏矣有不由内阁票拟而旨意径从中出者大学士尝执奏矣阙失已着台谏闻之又尝合诸科道之臣而执奏矣直谏讽谏连章累无非绳愆补过欲为社稷生民计以禆中兴之治于万一耳夫何不蒙允俞惟曰已有旨罢或照前旨行臣窃谓内阁腹心元老也既执曰不可尚书股肱耆旧也亦执曰不可科道耳目也又执曰不可是举朝皆以为不可也陛下何独自以为是而不从哉毋乃左右近习预售其说而辄以先入之言为耶抑惮于自改以杜忠谏之门也伏望俯垂鉴纳嘉从与论可因者仍守人可革者速改之以恪遵祖宗万世之法以潜消纷更乱政之渐入报闻癸酉升广西按察司佥事李楫为贵州布政使右参议永平知府毛思义为狭西按察司副使初诏书禁额外贡献凤阳守备太监张阳复进贡新茶给事中张翀言宁夏所贡红花及镇守总兵官到任贡马谢恩皆非令甲宜罢礼部覆议宜遵诏一切禁止如翀言上是之武定侯郭勋既受命提督京营因奏军务六事内言将权不重乞于制敕明开临阵退缩及讹言惑众会审得实者斩兵科驳勋要求制敕欲窃威权部议亦以为不可许上是之初狭西总兵马昂以事革任结太监张忠觊复用其妹已嫁指挥毕春有娠矣因忠献于武宗于是分守阳和太监许全率昂弟炅及昶昊至春家夺取进之昂大被宠幸传升右都督近侍皆唿为马舅炅兄弟并召入朝赐蟒服昂又进其羙妾杜氏炅传升都指挥仪真守备复买羙女四人进豹房谢恩上即位命出诸女还其家捕治炅等至是法司奏炅罪得旨免死发广西南丹卫充军禁浑河幞头嘴麻峪桥设市抽分拨河东裁革盐五万引每引定价二钱五分仪淮二批验所私余盐五万引每引定价八钱两浙裁革盐四万引每引定价六钱给延绥开中召商上纳以巡抚都御史姚镆言粮草缺乏久欠商价故也黔国公沐绍勋乞留父沐昆原给盔甲腰刀仍赐披戴以镇服诸夷许之乙亥巡抚宣府都御史李铎以虏众压境乞大发钱粮以济军饷户部议将两淮开剥元年额盐十五万引每引定价五钱五分开宣府报中河东见卖在场额盐价银八万二千五百两定给大同召商上纳备用及补还额外新增粮价之数从之添设狭西宁羌递运所升桂林卫指挥使冯琚为都指挥佥事以摛贼首韦朝威及临桂县摛斩贼级功也丙子升广西署都指挥佥事沈希仪为实授都指挥同知以古田临桂等处获贼功也命总制李钺督延绥宁夏狭西三关各镇巡官整搠人马听狭西镇巡调援以套虏深入为患从镇守总兵等官刘淮等会奏故也嘉靖元年四月丁丑朔时享太庙奉武宗毅皇帝神主诣庙享祀戊寅赠给事中席彖为光禄寺少卿赐祭一坛彖先以言事被谪上登极诏复其官未任卒吏部请量加恤典故有是命南京山西道试御史江良材服阕复除山东道兵部奏汰燕山等卫所官军年老不堪团营征操者四千一百八十三员名乞令该卫所选丁壮替补送营操备从之本夜晓刻木星犯牛宿下星己卯诏以河东运司贮库盐价补给山西各王府禄米从户部议也礼部言光禄寺支应各项夷人糜费不赀请令夷人到边验放该镇巡守备等官具奏至日本部即炤数题赏侯朝贺颁赏毕即催促出京其换敕袭职人员亦行该衙门速为拟撰庶供应可省从之湖广施州卫金峒安抚司护印峒长覃彦刚差把事陶万贵来朝贡马庚辰升工科左给事中刘济为刑科都给事中户科右给事中吴廉兵科右给事中张翀俱左给事中兵科给事中安磐吏科给事中黄臣俱右给事中廉磐礼科翀臣刑科改起用未至工部尚书林俊为刑部尚书改原任总督两广右都御史杨旦为南京都察院右都御史山东布政司参议韩邦奇以疾乞休许之仍令病痊有司具奏起用命工部侍郎童瑞督修崇文门城垣并正阳门桥堤等工狭西宁夏卫地震有声辛巳命工部制寿安皇太后兴国太后銮驾仪仗荫太常寺卿杨一渶男维翰为国子生以三年考满也巡抚云南都御史何孟春奏洪武间颕国公傅友德宣德侯金朝兴汝南侯梅思祖有功云南请立祠致祭礼部覆议许之赐祠额曰报功命西宁侯末良臣右军都督府都督佥事张凤宣府左卫纳级都指挥佥事时春各坐营管揉良臣五军营凤练武营春效勇营提督太岳太和山太监赵荣奏请给符验兵部言荣违例奏扰得旨报罢巡抚四川右佥都御史许庭光以疾乞休不允江西宁州地震壬午上御奉天殿传制遣乐舞生赍香帛分诣各处令各守臣祭先圣历代帝王陵寝静宁等寺番僧完卜锁南端竹等葛偏等大小拾族番人来朝各贡方物赐宴并彩币钞锭有差南京操江襄城伯李全礼有罪免言官劾其勒取各卫官钱威逼指挥革辅自经故也命公侯伯初袭未经事任年三十以下者送国子监读书仍十日一赴团营操演癸未翰林院检讨陈寰病痊复除原职户部上言广东看守珠池内臣前已奉诏旨不许干预廉琼高雷地方今太监安川乃复夤缘传奉兼管地方事属欺罔乞申前令管市舶守珠池者各专职任俱不许干预地方事务上是之建州左等卫女直都督佥事脱原保等来朝贡马赐叚绢钞锭有差命遂安伯陈鏸掌前军都督府事应城伯孙钺佥书革庆成王府将军中尉奇泆等禄米有差仪宾教授等官究问如律以山西抚按奏其重支冒支官粮也夜一更月生连环晕及斗左右摄提星俱在晕内苍白色鲜明有顷渐散甲申命豊城侯李旻提督五军营给事中邓继曾以宣大关狭广西古田等处数有边警及中原寇贼窃发陈破贼机宜守备方略及储将练兵足食之策奏下兵部会户部覆议请如继曾言聚兵习战积粮实边并务农节费事宜通行团营内外提督及各该抚按务实修举无事虚文上是之命如议行云南左卫等地方大雨雹大者如鸡子小者如弹丸禾苗房屋被伤者无算乙酉改总督漕运巡抚凤阳等处地方户部尚书兼左副都御史陶琰为工部尚书丙戌改河南道监察御史席春为翰林院检讨以兄书为南京兵部侍郎例应引避故也赏大宁都司署都指挥佥事朱卿守备时立中保定府知府王腾等银币有差以斩获剧贼功也丁亥巡抚保定都御史周季凤以宣大有警条陈十四事一严了望以速传报言新设荍麦川西灵山等处墩台宜拨军严督了望一谕乡民以协防守言顺天巡抚当督率乡民与官军协力御虏一添官军以守要害言插箭岭宜添设把总指挥一员龙泉关添设防守军二百名一复坐派以便支给言紫荆关迤北各军赴关支粮不便乞复大龙门陆矾仓仍设仓攒专收坐派本关钱粮以便支用一复粮额以济边军言紫荆倒马等关官军俸粮先年原派本色后改支折色官军未沾实惠宜复旧规以便支放一添仓官以便收支言浮图峪原设边仓请铨注大使一员主守收支一给本色以厚边军言紫荆关军冬衣布花宜一体给赐本色一改输纳以实边储言紫荆关中千户所旗军原拨保定府易州安肃地方屯种而屯粮仍在保定仓上纳不便请改拨易州新城仓一分劳逸以激人心言紫荆关夜不收前往宣大爪探声息往返千余里请月加行粮三斗以偿其劳一收草价以资实用言倒马关余丁采打马草不便乞月征余丁银二钱收买谷草一均赏赉以励士卒言保定等五卫原系春秋二班三千营之数乞一体颁给以慰众望一旌死难以励人心言正统间也先拥众至关巡抚孙祥都指挥韩清太监阮尧民同日死难旧有祠祀乞赐额以垂久远一给军器以备不虞言新添天门洪水等隘口军士有盔甲器械者少乞将保定等卫递年成造军器未解京者量拨各军披执一请神器以备急用言浮图峪插箭岭二关喉噤之地官军数少卒遇虏众非得将军大铳无以支持乞行真保等卫给领贮收候仓卒取用奏入下兵部覆议谓皆于边防有裨诏如议行命都督佥事杨锐左军都督府佥书管事录延绥斩获达贼功升赏榆林卫署指挥使盛璪等有差以擒斩海贼功赏巡海副使潘珍银币仍治把总指挥韦鉴等不能督兵追捕之罪监察御史刘寓生行人司正赵渊已升按察司佥事遇蒙恩例以亲老未封上疏陈乞吏部覆请命各给原任敕命不为例赐海西兀者卫都督佥事斡黑能谕祭从其孙头克循例请乞也赐太仆寺少卿易辉谕祭一坛以兴藩讲读旧臣故也己丑改南京吏部尚书廖纪为南京兵部尚书参赞机务起原任巡抚都察院右都御史俞谏总督漕运兼巡抚凤阳等处地方敕提督团营官会同工部右侍郎童瑞修浚金水玉河二桥并九门城濠命管街道官管理广源闸水利庚寅掌詹事府事吏部尚书兼翰林院学士石珤以奉使阙里祭告遇疾乞休不允敕甘肃巡按御史常在甘州住札其河东河西按属地方不时往来巡历不许畏惮险远专居临巩自图安逸违者候回京都察院参究辛卯湖广施州卫龙潭安抚司安抚田永富等各进香并庆贺圣节礼部奏其过期命仍给赏钞绢如例兵部核奏征剿广西古田县蛮贼获功官军桂林中卫都指挥佥事冯琚等得旨各升赏有差总兵官抚宁侯朱麒太监王堂傅伦都御史萧翀副总兵张祐前已加禄升级其子侄叙荫俱照例查革赠山西右参政张敏为太仆寺少卿以先任四川副使征剿蓝鄢巨寇有功从其子淮奏也赐太子太保兵部尚书彭泽妻一品夫人吴氏祭葬如例壬辰升浙江湖州府安吉州知州况照为广西按察司佥事定各边军马器械每三年巡按御史阅视画图贴说以闻着为令癸巳进封皇姊长寿郡主为长公主命保定侯梁永福协同南京守备管南京右军都督府事应城伯孙钺专管南京操江甲午升通政使司右通政张瓒为左通政左参议陈沾为右通政右参议陈经为左参议推选监察御史葛禬为右参议刑部署员外郎事主事胡侍工部署员外郎事主事薛瑞俱为鸿胪寺右少卿云丘王府辅国将军奇浧奇淏争禄粮互奏敕云丘王戒责乙未赐灵丘王聪滆性理大全一部从其请也赐播州宣慰司儒学四书集注一部从宣慰使杨相奏也升吏部左侍郎罗钦顺为南京吏部尚书苽咂等族番人斜窝等来贡马及方物命巡抚保定都御史周季凤相度束鹿献县肥乡魏县等处水利修筑堤岸挑浚河渠从宜区处丙申上以天气暄热命法司锦衣卫见监笞罪无干证者释之徒流以下减等拟审发落重囚情可矜疑并应枷号者名以请上宽恤有差自是岁以为常罢甘肃总官官李隆以右都督徐谦充总兵官镇守甘肃地方初隆既以私恨杀都御史许铭而以激变闻故朝廷止降敕切责而命抚按官详核其事已两京科道官交章劾隆实主谋戕害抚臣宜坐重典部议并行勘报至是狭西巡按喻茂坚发隆罪状及都指挥支永党恶助逆实迹奏上乃褫隆职逮永下吏仍命巡按御史速勘以闻其官军随从原无助逆者巡抚官榜谕勿问丁酉升餋病提学副使潘府为太仆寺少卿仍致仕命餋病尚宝司丞许诰复原职从都御史陈凤梧荐也升河南按察司佥事孟洋为山东布政使司右参议录平宸濠遗功徽州知府张芹等安庆教授姚谅等生员徐邦直等各犒赏如格阵亡军人孙鉴等量恤其家前巡江御史杨必进以预备火器保全安庆追论其功特赏银币从兵部覆应天巡抚李充嗣等奏也兵部覆南京都察院右副都御史胡瓒监察御史董云汉言江防六事一专委任言新江口原设都御史管理而事多关白守备参赞掣肘难行宜令小者专决大者会议庶便责成一明约束言新江口及九江扬州仪真原设官军守把声势联络今承平玩愒江洋劫掠了不相干宜各照所辖缉捕应援违者参究一实行伍言新江口官军舍余原额一万一千六百余名今役占老弱耗减过半请清查拨补以备操练其各卫所官舍旗军立功者不得改回原卫一示激赏言官军所以营求改差者惮其劳也恤其劳而优厚之则人劝宜查指挥等官勤能懋着者超次擢用军士赏赐布疋全与本色优免二丁帮贴军装增修窝铺计处阅试赏犒之费一处船只言江船原额三百四十多不堪用战舡阔大不利风浪宜令南京兵工二部会同操江验看修补一时操练言新江口专习水战宜将各舡官军编定不许差使更换召募习水者百十名分教各船有风则习巡哨小舡无风则习大舡庶人船相得缓急有赖得旨专委任明约束令南京内外守备参赞会议行之余如议命应城伯孙钺掌南京前军都督府事巡抚湖广右副都御史席书劾长沙知府宋卿贪酷害民都察院覆奏命抚按官勘问仍解京治之戊戌上御经筵翰林院修撰吕楠讲尚书夙夜惟寅章是日仁祖淳皇后忌辰楠以书义相关因口奏乞存忌辰光圣孝以纳进讲之言奏未竟上曰已知楠俯伏不及承旨已而上请罪命姑宥之升礼部右侍郎汪俊为吏部左侍郎翰林院编修黄初服阕崔桐病痊俱复除原职荫大学士费宏子懋贤为国子生以先任三品考绩恩也户部尚书郑宗仁工部侍郎赵璜再辞加升俸级不允致仕南京户部尚书胡富卒富徽州府绩溪人成化戊戌进士授南京大理寺评事历升顺天府尹大理寺卿正德初忤逆瑾勒致仕瑾诛起升南京户部右侍郎迁本部尚书屡疏裁冗食袪宿弊事涉权幸多格不行因乞休疏六上始允仍给月米岁夫至是卒讣闻赐祭葬赠太子少保谥康惠富剔历中外四十余年始终一节士论重之命宣城伯卫錞佥书前军都督府事左军都督府佥书杨锐伸威营坐营管操己亥南京兵部尚书王守仁疏辞伯爵且让功于众欲均其赏得旨卿倡义督兵剿除大患尽忠报国劳绩可嘉特加封爵以明公义不允辞庚子升南京大理寺署右寺副事评事谢芝为山东按察司佥事监察御史张钦奏臣见言者多荐大学士杨一清陛下特降纶音命之调摄以待用诚求旧之典也但辅相不以才识为先而以诚实为贵一清多知故典洞晓事情善议论敢施为此其美也至内怀阴险外张声势昔事先帝招权纳贿无至诚感动之实乞敕该部再为酌处下所司知之以江西都司署都指挥佥事冯勋本司佥书管事仍提督捕盗兵部以宣大延宁诸镇警报屡至上御虏方略上嘉纳之命京营内外提督并各边总制提督镇巡官严督所属务实举行敕武定侯郭勋不妨府事专心教阅营阵计画戎机以副朝廷简命至意辛丑复除病痊监察御史陈伯谅于河南道监察御史李镇言定策之赏内阁文臣俱已辞免此外或以迎立或以藩亲或司礼赞襄潜邸供事皆得滥膺高爵世袭锦衣臣以为公侯等爵非元勋不得滥封指挥等官非军功不可轻与乞重惜名器收回成命给事中史道亦言内臣等禄荫宜听辞免俱下所司知之壬寅巡抚大同右佥都御史杨志学引疾乞休不允复以四川蕳州乐至县隶潼川州从巡抚都御史盛应期奏也命南和伯方寿祥掌南京后军都督府事癸卯升翰林院侍讲学士刘龙为礼部右侍郎甲辰起用刑部尚书林俊在道引疾恳辞新命上曰卿承召远来已见忠爱何又屡辞宜即日赴京不允俊又上言天下有不能已之情有不可易之礼子女之于父母服三年无贵贱一也子为人后女为人妇则所生降期焉至于嗣子所得赠封尽移所后而不及所生制于礼也故司马光谓秦汉而下自旁支入承大统推尊所生者皆取讥当时贻笑后世陛下何忍袭为之因辑尧舜至宋理宗事凡十条以上诏付所司夺晋府辅国将军表椤禄米四分之一先是椤祖方山王钟铤既以罪革爵表椤止袭今封而妄设典仗民校招集奸徒听信拨置巡按山西监察御史沉俊张英列其罪状都察院议请削夺禄米收销典仗印信革去民校三十名得旨如议仍贻书晋王切责之内官监奏内教场房屋及南城西海子殿宇亭轩损坏乞加修理部议以财匮民贫宜暂停止上曰然各处地方艰难军民困苦财力匮乏不急工程一切停止无得生事害人乙巳寿安皇太后令旦免百官及命妇朝贺兵部覆河南抚按议凡沿途军民私与西番朝贡夷人交易者比照在京事例问罪枷号及奸徒诱引投献王府夷物希图赏赐者比照拨置害人透漏事情律例问遣其伴送通使人等俱照例施行报可礼部上言各王府郡王将军有事必启亲王代奏除机密重事及请封王爵外其春秋类奏之事长史司止许批差一人赍进不许一事辄差一人在京潜住营求干事本府仍将类奏事件总造印信书册二本一开具郡王等所奏事件送礼科收贮一造具各郡王奏本封数及批文数目差人姓名送鸿胪寺收候但有王府差来人役挟带空本在京填写者缉事衙门即访察擒获追究用印之人从重治罪得旨允行嘉靖元年五月丙午朔给赏大同旗军张兴等五千五百余名银人一两初上即位念边军劳苦给赏银人二两兴等以非操军不与至是巡抚大同都御史杨志学上言各军原隶伍籍轮流哨探传递声息实与操军等况比年水旱霜雹为灾米价腾贵尤为贫困乞一体给赏事下礼部议请依冬操夏种分番备御土舍军余例减半给赏从之停止浙江织造生绫八百余疋初内监以缺纱绫纸札等用奏下诸处买造已相继输纳惟浙江未完至是巡按浙江御史何钺以诏书蠲免奏请停造工部覆奏从之丁未命上林苑监内臣照弘治间员额存留其占种地土草场悉令改正养牲种果蔬人户除供应正役外一切科扰通行查革从户部请也永乐初设上林苑监于京师取山西平阳泽潞之民充之使蕃育树艺以供上用品物时止设文官职专进送于民无扰后增设内臣九员至弘治间渐增一十八员正德间添设总督佥书监工等名至九十九员于是科扰百出擅将牲地草场征派子粒占用伴当御牢名目逼索月钱节年通计诛求至银三十五万余两逼死人命数多上登极诏汰革之止存一十九员民始称便未几又传奉添设至六十二员弊复滋甚至是户部以旧额及节添员数并占种场地顷亩开奏请如旧额厘革上是之云南道御史李显服阕复除山东道以浔梧参将都指挥同知吴漙充副总兵镇守广西地方戊申复给已故南京右通政强珍诰敕珍前为刘瑾所陷戍边籍没其家并夺所得诰敕瑾败诏罪非犯赃而追夺诰敕者许给还至是其子监生汝辩请许之琉球国中山王尚真遣其王舅达鲁加尼等贡进香及献方物庆贺诏赐其王及妃锦纻纱罗并赏赉使者有差添设安陆祠祭署选皇亲蒋轮家子侄一人奉祀仍命世袭以四川都司佥书都指挥佥事张麟掌本司事己酉封驸马都尉崔元为奉天翊卫推诚宣力武臣特进荣禄大夫柱国京山侯赐诰券子孙世世承袭食禄一千五百石若犯杂死罪身免二次子免一次追封三代皇亲邵喜封吕化伯蒋轮封玉田伯俱与诰券子孙世袭食禄各一千石初内阁诸臣既辞伯爵元等亦具辞不允两京言官交章请慎重名器保全戚里听元等辞封别加优宠上命吏部拟上爵名尚书乔宇等言国家典礼赏罚必揆大义参之廷论其有国是未定人言未协者必审义从同以求至当元等恩命宜如科道所言听其辞免上曰崔元亲捧信符远涉藩邸迎扈勤劳朕将入都城又奔走赞襄动中机会特加封爵以酬其功寔不为过邵喜蒋轮以戚畹至亲推恩进爵自是累朝旧典已有成命何复言为总理易州山厂工部右侍郎沈冬魁引疾乞休不许庚戌复除原任河南左参政葛浩为广东布政使司右参政升刑部署员外郎主事林大辂为江西按察司佥事辛亥户部言狭西自洮州抵岷州冷地峪地方被虏残破请赐赈恤上是其议令巡抚官查勘赈济先年拖欠并今岁应免税粮照数蠲免务使人沾实惠以都指挥同知吴启宗充分守广西浔梧等处左参将壬子谕礼部各王府宗室应奏事情止许启王代奏不许私自来京先朝明有禁例近多越关妄奏甚至子讦其父不遵祖训伤败伦理莫大于是今后违犯者原词一切不行遣官伴送回府止给口粮却力不许沿途需索轮马供应通谕各王府知之甲寅赐吉王见浚仍收蒸湘水利四年见浚先以缮修府第凡三次奏讨收水利至正德十四年岁限已满再乞不允至是复请工部议行抚按查勘诏特与之丙辰起用原任工科右给事中陶阶升原任南京刑科给事中史后为南京光禄寺少卿仍致仕后以忤刘瑾移疾归寻以有疾考致仕谐数进直言为瑾所陷廷杖黜为民寻捃摭他事逮系谪戍肃州卫至是言官论荐故有是命丁巳仁宗昭皇帝忌辰遣官祭献陵先是给事中安磐等奏称是日适值经筵衣绯赐宴辍讲则废学如仪则忘孝请移经筵前一日上下其议礼部覆言经筵礼仪期日累朝末之有改考之祭义曰君子有终身之丧忌日之谓也此专指父母而言祖父以上礼经未戴伏闻考宗在位遇宪宗忌辰仍御经筵凡侍班等官俱衣青绿花样赐宴宜仿此行上特旨暂免升河南道御史熊相为山东按察司副使整饬密云等处兵备福建按察司佥事范辂为江西按察司副使整饬饶州等处兵备浙江道御史张翰为河南按察司副使整饬汝宁南阳等处兵备各铸给关防赐之敕从兵部会议请添设也狭西敖儿等大陆族番人石落肃等来朝进贡腰刀钦赏叚绢钞锭有差兵部尚书彭泽等上言近睹敕谕录定策之功封拜恩荫多至五十三员官爵太滥今大学士杨廷和等恳辞之至四至五尚书毛澄与太监萧敬等具辞亦至于再内杨廷和蒋冕毛纪虽俱准辞伯爵改荫指挥费宏虽已准辞指挥改荫千户俱经日久不敢拜受而毛澄与萧敬等屡蒙温旨未见赐允臣等窃见诸臣之皆出由衷况节经言官论建咸以为言伏望皇上体念内外诸臣辞免之恳切俯从科道等官论奏之频仍痛革锦衣卫所官员冒滥之积弊将前项敕内有名如大学士杨廷和等量加别项恩典以为大臣忠诚之劝其费宏毛澄以下分别等第系文职者量荫应得文职系内臣者量赐优赏皇亲已受封爵者子孙弟侄俱不必概受武职并令世袭其前项内臣中间如有当时同心协力平定祸难者量荫一官止终本身以旌勤劳庶于朝廷崇德推恩之盛典诸臣秉忠戒满之本心言官随事纳忠之专职咸兼尽而两全矣得旨杨廷和等准辞伯爵在朕心尚快然杨廷和再荫一子四品文职蒋冕毛纪五品文职各一人费宏荫一子七品文职俱世世承袭廷和仍进二阶冕纪宏各进一阶庶称报功之典以昭于永久其余各官禄荫俱已有成命所司即拟授职衔以闻勿更渎扰兵部上言比年北虏为患俱因摅去边民及负罪投入者教以用兵节制以故所向无前今各边走回人口在虏营住久其于虏情动止关隘险夷及我边人为彼乡导者无不熟知乞敕各边镇巡官凡有走回人口如幼男妇女并掳去年浅者量给衣粮护回原籍其在虏日久谙晓虏情者务加研审若果忠实有才略即留边效用厚加慰劳以备咨访因而资为间谍诱我汉人使渐逃归以消虏势其无他者仍护还若有留难需索者加治不宥庶来归日众而虏情可得战守有赖从之戊午敕琉球国王尚真遵先朝旧例二年一次朝贡每船不过一百五十人仍命福建巡按御史查勘验放己未复以湛若水王思俱为翰林院编修若水病痊思先以谏传奉贬广东饶平县三合水驿驿丞用抚按官奏荐故也命户科给事中汪应轸复原职初应轸为庶吉士谏止武宗巡游罚跪午门外夺俸半年比授官吏部拟户科给事中仍以前事出知直隶泗州至是奉诏取还故有是命南京兵科给事中毛玉服阕徐吏科给事中致仕大学士谢迁遣男谢正谢遣官存问及赐羊酒官廪舆隶恩因劝上学古训监成宪以广聪明上深嘉之曰卿辅佐先朝直节忠言天下传诵朕知名久矣方将起用特先存问览奏具悉忠爱至意宜善自颐养以副眷遇荫其子谢正为中书舍人仍命所司查同时守正被害致仕大学士刘健尚书韩文曾荫否以闻掌詹事府吏部尚书兼翰林院学士石珤三乞休上温旨褒答命亟来勿固辞给事中张原言珤公忠直谅操持坚确乞敕吏部责以大义使促装就道赞襄圣德陛下宜倾心任用勿二勿疑庶德意交孚治理可望上是其言命吏部遣官促之工部左侍郎赵璜以修仁寿清宁宫工费不赀请将已毁玄明宫石经山等房地变卖为用免派小民户科给事中徐景嵩等言前地已奉诏命科道官查处何得复请变卖因劾璜通同势豪狥情欺蔽宜罚治璜辩谓所请不过欲为国经画财用停免征派非有所私语侵景嵩言其搜求沮挠因发其先尝变卖官产以私意减价诸事景嵩遂斥璜欺罔极其丑诋璜复奏辩御史张鹏翰助景嵩直前事论璜摭舍言官无大臣体宜罢斥得旨赵璜徐景嵩所奏辩事朝廷自有公道张鹏翰何党护渎扰自自后言官论事务公是公非顾惜大体不许輙相回护既而璜乞休致上以其素履清慎不允辞且令不必深辩宜用心供职以副委任四川蓬溪县大雨雹大如鹅弹小如鸡子打伤牛马禽畜坏碎民居房屋禾苗无筭同日大昌县雨雹大水冲漂损伤尤甚庚申复设保定分司副总兵以都督佥事杨锐往赐之敕辛酉户部上言京营官军倒死骑操马匹数多请查扣草料申严牧养不如法之罪上曰营操马匹追陪买补上纳草料皆出小民脂膏领马官军不行爱惜牧餋违法半年之间死者三千三百余匹玩法甚矣该管官员送问降级住俸各如拟行该部并各营提督官今后务申严号令关防禁约考较惩戒巡视科道太仆寺五城兵马司官俱宜加意督察锦衣卫将军校尉及腾骧等卫勇士马匹亦系民为买补官为给餋宜一体禁谕勿或因循怠玩壬戌升福建按察司佥事萧干元为云南按察司副使整饬腾冲兵备癸亥改户科左给事中刘夔为翰林院检讨以兄龙任礼部右侍郎例应回避也大学士杨廷和蒋冕毛纪等各上辞免恩命上曰朕念国统未定事势危疑之际卿等能同心协谋请于昭圣慈寿皇太后早决大策以安宗社其时逆贼江彬稔恶负罪握重兵心怀不轨祸机难测卿等又能乘时擒获不动声色潜消大变使朕雍容入朝传序继统中外晏然弘济艰难功劳茂着考之前史汉文帝宣帝继承大统之后亦尝加封丞相陈平周勃杨敞蔡义等邑户我太宗文皇帝以尚书茹瑺有默相事机之功亦进封忠诚伯况律云出将入相能除大患尽忠报国者同开国功勋一体封拜朕前敕加封爵义不为过第重违卿等雅志已如所辞朕心快然赐宴进阶及文职录荫略示朕报功之意卿等宜勉承恩命不必过为高洁以伤朕怀所辞不允户部覆河南布政司参议徐文漙奏赋役之法祖宗成不容变乱自御史潘鹏创立新法名曰和平册事体纷更或议增脚价或议收余银或议均徭或议驿传或议户口盐粮阳减阴增朝更暮改法愈巧而弊愈甚乞行各该抚按令一应赋役悉遵祖宗旧制其正德间如潘鹏等所立新法册籍并已刊成书者尽毁之仍榜谕禁革有不遵旧制妄议立法即坐以紊乱成法之罪间有于人情土俗不便者听抚按官从长议处事体重大者奏请定夺不许任情率意变法扰人得旨如议甲子升南京河南道御史陶麟直隶大名府同知王俊民俱为福建按察司佥事南京吏部尚书廖纪引疾乞休不许狭西阶州敖儿等大陆族番人石落肃等进贡腰刀赏彩叚绢钞有差丙寅大学士费宏辞恩荫言臣于决策迎立实无毫发之与并叨褒赏内愧于心上曰卿以硕德旧学辅佐先帝嘉谟入告备竭悃诚随事纳忠贤劳茂着逆濠护卫之请昌言沮止触忤权奸遭谗去国朕在藩邸已知卿名新政之初首先召起迩者敕加锦衣指挥世袭之荫用酬旧劳谊不为过卿抗力辞重违雅志乃改荫正千户朕心犹以为歉再加文荫赐宴进阶略示优眷卿宜勉承无过辞以为高洁所辞不允停止鲁王阳铸邹平王当潩翌城王当澐食盐旧制王府俱无食盐后以亲王初封奏请间有所与遂缘为例至是户部以旧制奏革悉停之改镇国府仍为太平仓命总督仓场官管理减光禄寺供事内外近侍衙门常例酒馔有差从大学士杨廷和等言也户部尚书孙交奏言经筵日讲不可暂辍请今岁寒暑无传免上嘉纳之录开国功臣韩成嫡长孙韩凤翔为冠带舍人食米月一石丁卯荫致仕大学士刘健一孙为中书舍人加致仕尚书韩文太子太保光禄大夫柱国给与命仍荫一孙为光禄寺署丞总督漕运兼巡抚凤阳户部尚书兼都察院左副都御史陶琰辞工部尚书之命因乞休致上优诏褒答不允仍命吏部遣官促之湖广抚按等官以常赋拖欠蠲免数多宗藩禄米官军俸粮不足请动支库贮营建余银收取武昌盐船商税借留荆州府抽分料价太和山香钱各二年并掣回安庆等处借拨粮米暂停操备戍守军余月粮户部覆议悉许之庚午升浙江布政使司右参政王荩为本布政司右布政使辛未令钦天监八品九品员缺于天文生食粮十年以上者考补命都指挥佥事焦伦伸威营坐营管操壬申令在京七十二卫军册如武骧等四卫例五年一次备造及查议武选清黄事宜从兵部主事霍韬奏也韬三上札陈七事极言清军武选之弊因请锦衣卫不宜典刑狱抚按兵部官不宜以军功受赏荫东厂不宜预朝仪兴府护卫军士不宜尽取北来升授官职江西功次宜昭雪谢源伍希儒之谤以劝忠良自江西安庆正功外悉听诸臣辞免天下夫役困弊已甚宜更为禁例节其人数兵部覆请上可其武选清黄议余令如旧及近日诏旨行靖江王经枎言本府凡遇正旦冬至初度各该官员庆贺朝服行八拜礼系洪武旧今各官改易常服止行四拜礼乞查究坐以更改旧制之罪下礼部议会典所载八拜礼系洪武十八年所定其后祖训职掌俱无开载弘治十一年四川巡抚都御史钟蕃具奏本部题准文武官员朝见并庆贺行四拜礼朔望行一拜三叩头礼近该广西布政司参议梁亿等具奏本部覆请上裁已奉武宗皇帝俞旨宜令遵照先朝旧凡遇庆贺除王府官属外其余文武官员俱常服行四拜礼上曰王府庆贺行礼祖训及诸司职掌开载甚明又有弘治年间奏准仪节靖江王如何妄奏姑不究礼部仍通行申明与各王府知之命靖远伯王瑾佥书右军都督府事癸酉升户科都给事中邵锡为浙江布政使司右参政致仕少傅兼太子太傅吏部尚书武英殿大学士杨一清遣侄杨元谢遣官存问恩上优诏褒答仍给与诰命荫元为中书舍人御史卢琼言史笔之公取信万世窃观景皇帝当也先犯顺之时为正位守国之计危疑以定国体以全而修实录止称郕戾王附孝宗敬皇帝以始终典学之圣为太平守文令主深仁厚泽浸渍人心而实录成于焦芳之手未免贤否混淆是非颠倒恐将来无所据以为信乞乘今纂修令儒臣改撰上曰景皇帝事已附载英庙实录孝宗敬皇帝实录虽出自焦芳间有笔削任情不足取信处但当时朝廷大政大议及人才忠邪枉直天下自有公论后世亦不可欺不必改修其余系一人事者令今纂脩官因事辩白之甲戌复除沈灼为浙江道监察御史以病痊也南京户部尚书蒋昪引年乞休许之仍赐驰驿归命有司月给米三石岁夫四名裁革广州府新会县税课司改云南大理府所属赤石厓神摩洞蔓神寨白羊市金沙江五巡检司仍隶宾川州迁备溪江巡检司于江口十二关长官司于一泡江之西赤石厓巡检司于俄打喇只蓂之间你甸巡检司于石沉江自羌浪十字路官道之间从云南巡抚何孟春奏也嘉靖元年六月丙子朔命吏部重给少保兼太子太保户部尚书武英殿大学士费宏诰命宏先以沮止逆濠请求遭谗去任盗焚其舟所得诰命俱毁至是陈情乞重给上特允之丁丑巡抚宣府右佥都御史李铎言宣府积草数多非人马经行之处年久腐烂乞酌定时价补支官军月粮户部覆议称便从之大学士杨廷和等言五月二十二日经筵甫毕遽传旨并日讲暂免又免午奏臣等叨官辅导略不与闻心实未安义难缄默窃念人君一心关系最重餋之以善则智若声货利一或有动于中则妨政害事其患有不可胜言者伏望皇上宫中无事不废读书以涵养此心其大学尚书容臣等接续前日所讲读者量进起止仍乞选委司礼监官一二员但遇视朝听政之后恭侍左右请于每书读十数遍务令字义通晓遇有疑惑特御文华殿召见臣等俯赐访问讲读之暇时临古人法帖一切声色货利不使少接于前则圣德益新圣治益隆矣上善其言已而编修湛若水亦以为言谓经筵虽免犹当操存此心不使放逸因请宣召大臣慎择左右以为交修之助报闻戊寅升浙江按察司副使丁沂为广东布政司左参政初上登极诏书查革冒滥军职寻遣科道部属锦衣卫官公同查审应存应革已奉旨遵守矣至是锦衣卫千户刘瓒等各纠众奏辩兵部覆奏瓒等皆正德间违例奏带之人或一人而数处报功或一时而数处并功甚者足迹未出京城军功已报边阃一岁转迁不啻数级一家通显何止数人既经清查削革仍欲夤缘觊复宜治以罪上是部议命弘治十八年以前升授职级如故正德元年以后升授尽行查革再有奏扰者罪之己卯秦府宜川王秉楀薨讣闻上辍朝一日给祭葬如例赐谥思裕升南京都察院右都御史杨旦为南京户部尚书南京吏部尚书王华卒华浙江余姚县人成化辛丑进士及第授翰林院修撰预修宪庙实录进春坊谕德充经筵日讲官选侍东宫讲读升翰林院学士主考两京乡试升詹事府少詹事教习庶吉士预修资治通鉴纂要升礼部侍郎南京吏部尚书忤逆瑾传奉致仕家居十余年卒子守仁平逆有功封新建伯赠华如子爵至是浙江布政司官为华奏乞恤典命给祭葬如例华才识宏达操持坚定方贼瑾用事士大夫争走其门华独不往华子守仁论瑾瑾怒逐守仁顾素敬慕华不輙迁怒间以语人欲讽使就见华不往及转南京瑾又使人言华不久当召用冀得往谢华竟不往其平生大节如此庚辰命修中公主府第辛巳升原任江西道监察御史许完为浙江按察司副使以江西兵荒免南京吉安赣州南安四府及各所属州县正官朝觐壬午升兵科左给事中梁本茂吏科右给事中张汉卿礼科右给事中安磐俱左给事中汉卿都给事中茂户科磐工科吏科给事中毛玉礼科给事中储昱俱右给事中玉户科昱兵科南京礼部尚书章懋卒懋浙江兰溪县人成化马戍会试第一人登进士选庶吉士授编修谏作鳌山灯诗忤旨降临武知县改南京大理评事迁福建按察佥事年四十一致仕弘治辛酉起为南京国子祭酒遭丧力辞不允服关赴召三载凡五皆乞休竟不待报去任正德庚午起为南京太常卿再辞进南京礼部右侍郎致仕上登极特升南京礼部尚书遣官存问至是卒命给祭葬如例赠太子少保谥文懿懋志行高洁自少潜心大业居常不为异同至临大事决大议则据经援古确乎不易百凡嗜好一不入其心家居二十年论荐者无虗日自筮什九转至八座居官不过十年历俸仅满三考难进易退之节世尤高之甲申以旱命顺天府官率所属祈祷雨泽代王俊杕奏昌化王等府宗室以禄粮缺乏共聚谋赴京请乞户部覆议得旨命山西布政司以库银借支补给仍戒诸宗室务恪遵祖训勿得擅出赴京自取罪戾所司各宜以礼晓谕严加防禁升都察院左副都御史王懋中为南京都察院右都御史南京工部尚书崔文奎乞休致上以奎清慎老成不允乙酉失朝官英国公张仑等六百二十二员各夺俸一月升山东按察司副使江潮为广东布政使司左布政禁晋府屯军私占盐场从御史丘道隆请也丙戌复除原任狭西布政使司左参议王良佐为四川布政司右参议南京工部右侍郎吴廷举乞休致上以举才猷素着不允丁亥赏狭西延绥定边营等处地方获功官军陈杰等七十七人有差以旱灾免歙县休宁祁门黟县婺源绩溪税粮有差戊子复除原任山东按察司按察使林琦为山东按察司按察使赏大同张家窑子等地方获功官军方荣等四十五人有差庚寅锋铁城等族番人中中等进铜佛塔等物赏彩叚钞锭如例巡抚顺天右副都御史李昆以漷县路当冲要民贫差重乞将车船等项银两洒派霸州等处从之以边警命都指挥詹冕充左参将往黄花镇都指挥时春充右参将往白羊口各防御辛卯山西怀仁王府仪宾马世威赴京奏乞以裁革没官引盐准折该府禄米户部查覆以原拟河东运司余盐变卖量处补给上允之世威复奏谓召商变卖动经岁月难救目前之急乞量借太仓银先行赈济户部劾世威不遵成命妄行奏扰况太仓系军国重储岂得轻议借用请治世威罪诏从部议升巡抚大同地方赞理军务都察院右佥都御史杨志学为右副都御史照旧巡抚地方大理寺左少卿周伦为都察院右佥都御史以贵州地方多事免石阡府普安州正官朝觐壬辰修康陵工完华盖殿大学士杨廷和引疾乞休上以廷和耆德元臣功在社稷温旨固留之仍谕勿再辞癸巳升工科右给事中及宦为兵科左给事中甲午命海阳王乙未潞城王聪蒗薨讣闻上辍朝一日命给祭葬如例赐谥宣惠河南致仕大学士刘健年跻九十先已赐敕遣行人存问命有司月给米八石岁夫十名至是河南左布政使闵楷遵诏奏请上以健累朝旧德礼宜优厚复命本处巡抚都御史备彩币羊酒亲诣其家宣谕眷念之意丙申升大理寺右少卿张缙为本寺左少卿左寺丞张璇为右少卿设狭西盩厔县所属柴家关十八盘二巡检司各置巡检一员以其地多盗故也总制狭西等处军务兵部左侍郎李钺以延绥等处地势平漫无险可恃请多掘赚坑俟虏至诱而击之仍乞以参将周伦专任其事从之命参将赵瑛分守延绥西路地方丁酉擢行人张嵩王瑄章侨刘祺进士周琅张谢蕡陈时明庞浩管律彭汝寔黄仁山顾溱俱为给事中嵩琅吏科瑄户科侨蕡礼科祺时明兵科浩律刑科汝寔南京吏科仁山南京刑科溱南京工科巡抚保定都御史周季凤奏蓟州炼金山矿贼六千余人啸聚为乱乞调兵驱逐填塞矿穴拨军了守兵部覆议上命巡抚及镇守等官严督官军设法解散剿捕务期尽绝防守事宜俱如议行河南考城县添设管河主簿一员从总理河道侍郎李瓒奏也设狭西凤翔府东河桥递运所从狭西抚按奏也己亥提督大同等处军务刑部尚书以虏警奏讨马匹粮料得旨准发马价银二万两运给该镇收买各城堡见缺粮料户部亟为查处庚子康陵神宫监太监刘杲奏讨天寿山空地并九龙池菜园裁种菓菜以备四时供献命户部给之以被灾免山西代州榆社和顺二县夏税从监察御史沉俊请也辛丑孝庄睿皇后忌辰奉先殿行祭礼遣英国公张仑祭裕陵巡抚大同赞理军务都察院右佥都御史杨志学以有疾乞回籍调治许之升甘州后卫署指挥佥事汪淮为署都指挥佥事充左参将分守宁夏西路地方壬寅内府供用库署库事太监梁政等言上登极诏有云除漕运粮斛四百万石照旧征运其余税粮等项不分存留起运俱免伍分以苏民困但本库岁计钱粮并黄白蜡等物俱系各宫殿供用原有额例难以减少户部覆议以诏旨既出不可复改乞照前定五分之数征纳仍敕梁政等遵奉勿于旬月之间輙沮挠成命有伤治体从之癸卯孝穆皇太后忌辰奉先行祭礼遣建昌侯张延龄祭茂陵改泰陵神马房为康陵朝房太仆寺卿张文锦为都察院右副都御史巡抚大同地方赞理军务命以长芦运司没官散盐二万五千三百四十引改拟价银每引三钱召于辽东管粮官处开中从巡按御史郑光琬请也命狭西行都司都指挥佥事贺俊充洮岷河参将嘉靖元年七月乙巳朔时享太庙遣中官祭司门之神复设山西和顺县县丞主簿各一员从山西抚按奏也宣大边饷告急户部议发太仓银十万两给之因请申敕二镇镇巡等官裁革冒滥节省虚费严禁领军官员刻害科歛包占私役之弊边方总镇以下庄田及边墙内地土一并清查以闻从之塞东鹿城西滹沱河决口筑护城堤修晋州紫城口堤成丙午户部言江西灾伤重大请蠲各府去年田租视灾轻重为差得旨免征务使贫民得沾实惠本处经用岁额令抚按官委曲区处以称朝廷忧恤至意御史陈德鸣言顷者四方灾异屡形奏报由群臣奉职无状或者陛下德政不无稍怠如传奉多踵旧辙腹心尚寄貂珰内阁召对不闻经筵进讲日疏言忤权贵輙加沮抑事涉圣躬漫无可否左右嬖幸希图恩泽援引无据謟佞成风赏违正义以快诸臣之私狱专姑息而中奸邪之计夤缘冒滥职荫匪经禄俸金帛加赐亡极有一于此足以致变况兼而有之哉下礼部工部覆给事中储昱御史张仲贤议内外各司所报大工升赏名籍冒滥请下本部及司礼监核实论次上之四川湖广贵州频年采运三省羡银宜留代民他赋以苏困敝报可丁未赏懿路等城获功官军王铉等百四十四人白金绢布有差诏在京各卫军伍遵成化八年例三年一次清查令军职有异姓冒袭者无问所袭世数并与保勘之人一体黜削职籍着为例戊申仁孝文皇后忌辰上祭奉先殿遣彭城伯张钦祭长陵南京御史瞿祥等考实授命未下会有诏覃恩请给恩典许之试御史张恂等亦陈情以请诏实授后与之俱不为例两广镇巡官以广西猺獞窃发请留龙凭祥二州正官免朝觐从之御史汪珊陈十渐其略曰上初即位天下忻然庶几复见唐虞之治迩乃渐不如初初事每独断今戚里左右或得潜移阴假一渐也初事每咨访大臣今礼貌虽隆而日远二渐也初罢诸不经淫祠今乃稍稍议复三渐也初屏绝玩好今教坊诸司或得以新声巧技进四渐也初日览章奏今或忽而不亲輙凭左右可否五渐也冗食冗费初诏痛革今腾骧勇士不行核实是谓冗食御马实数不得稽察是谓冗费六渐也初裁革锦衣冒滥今大臣近侍以迎至封爵锦衣世荫藩邸旗校尽补亲军冒滥如此七渐也初中官有罪一切惩以正法今一二犯法举朝论之卒贷死而罚金后将何惩八渐也中官有过者初皆不得任用今镇守守备稍稍营换幸门复启九渐也初纳谏如流今政事不便者言官论之直批曰不准奸罪未正者直答曰有旨所谓訑訑拒人十渐也下所司益王祐槟奏乞清江镇税课局课钞不允初虏入狭西响水沟等堡逮千户李杰百户魏泰高真纳级都指挥佥事刘戡下巡按御史按问坐守备不设当谪戍上以杰等所部无大亡失宥之各夺俸三月己酉诏两京国子监及各省提学官修补残缺经史禁书坊妄肆改窜从广西副使刘节议也以南直隶江西浙江湖广四川旱灾诏各抚按官讲求荒政积谷预备务使穷民各沾实惠御史韩奕请修复西安门验粮厅四方所进上供物听户部遣官于此验中然后进收如故事诏止毋信第令上供尽输本色毋得轻赍临时买抵以滋弊端该库与科道部属官公同验收揽头并起解官有违犯者参奏重究以虏驻牧球厂诏参将詹冕时春各选所部兵五百以巡边为名屯黄花镇武定侯郭勋督各营勒兵待之戒毋得出境启衅逮济宁管闸主事陈嘉言下诏狱初太监温祥赍册宝往安陆州还诉其欺侮上震怒命锦衣官校逮之初易州副使田登以细故捕逮山厂人役管厂侍郎沈冬魁奏其侵越且乞休致上留冬魁以登不谙事体夺俸两月庚戌宗室奇泈致柷等各以奏讨禄米私诣阙下上命遣官护还敕晋辽二王严行约束责有司速征所逋给之各辅导官及所过失觉容者逮问如律辛亥两广蛮寇频年不靖镇巡官都御史张嵿等请给饷补伍调军征剿下兵部覆议上责嵿等弛备玩寇妄杀冒功致贼患滋蔓贻害地方令诸臣协心体国储饷练兵相机雕剿宁日分别功罪以闻壬子广西巡按御史张钺劾副使姚鹏赃罪诏革职为民仍逮问如律癸丑御史沈灼陈四渐一经筵辍讲二诘责言官三数逮有司四偏信内侍且曰朝廷刑狱内付刑部都察院外付巡按按察司锦衣官校非机密重情不轻遣逮意在主事陈嘉言又误以陈为李上怒其党护下吏部摘所误以闻部议灼意在效忠言涉轻率临文偶误未足深罪宜宥之以彰圣德乃夺俸三月初顺天府府尹万镗条恤民隐五事一清铺户以均买办言两京铺户十年一清今已逾期当清请如正德初牌甲法近所革投托滥免者悉编入二专选委以均赋役言州县上均徭籍多不如期且各有轻重不能画一请委府佐贤能者二人分行州县专督其事三发公贮以均大费言康陵营造供应及神马寄养皆倚办昌平一州其霸东安等九州县协助未至而昌平代应甚亟请发府所贮皇店课银补之不足则继以茶引折银因免各州县追补四溥征解以均雇役言京班皂隶取给保定等七府及山东山西河南三省而京差官长班则取办顺天一府民重困宜改征如京班法五蠲夫价以均恩例言运薪与采薪本同一事今既罢采则运夫宜并免下所司议独长班难从改征止于本府岁输兵部羡银内通融代雇而运薪夫价已征者输纳未征者通七府免之他皆可诏如议行以提督巡捕参将桂勇捕盗有劳赐银币令兵部并核前后功次岁终以闻甲寅升南京太常寺卿吴一鹏为礼部右侍郎南京国子监祭酒汪伟为南京礼部右侍郎诏御用监岁征物料如弘治例先是工部议上弘治以前例岁坐浙江金箔二千贴河南水胶二千五百斤黑铅五百斤山东椵木五百丈檀木二十根山西大甘锅三千个广东白圆藤五百斤狭西明羊角二百角羊毛五百斤苏州府白长节猫竹三百根大名府细铜丝三百斤矾红土五百斤河间府瀛沙三千斤土硝四百斤永平府滦州榜纸三千张炉甘石万斤顺天府青甘土五百斤水和炭三十万斤工部石灰五万斤易州山厂木柴炭各二十万斤视正德中十省八九已而该监奏派复有花梨木花楸木等物系奉钦依裁省之数部臣覆申前议厘革上从之乙卯诏定武举式骑射四矢以上步射二矢以上策论如故中式者免分等第概升署二级南京都御史胡瓒御史董云汉议南京江操赏犒兵部官帑不足而法司岁报赎工罪囚徒纳势要月钱无补公用宜听入银月三钱岁以三分之一属操江发上元江宁贮以充赏又江口军士昼操夜守乃僦屋以居宜加存恤以罪人所没入赀增修铺舍量可容万人以居军士工部覆请下南京工部会议行报可丙辰升山东道监察御史黎龙为广西按察司副使开原修边工完上嘉镇巡等官都御史李承勋等勤劳各赐银币仍行巡按御史查阅以闻兵部议各营卫逃操官军初犯再犯者军如例责发官降一级发原伍操练身后仍袭祖职三四逃以上及盗官马逃者无论官军并如例京卫调外卫外卫调边卫官降二级永从所调降带俸承袭各坐营官及将领并卫掌印官视岁中所逃有无多寡为赏罚仍限月中追补诏可着为例初正德中大虏入兰州指挥张瀛与所部总旗施二俱力战死瀛奋勇当先虏剖其胸巡按御史核实以闻至是兵部议各赠官世袭如例上是之瀛仍令有司致祀丁巳户部核御史王琳安陆州知州王槐奏言安陆乃皇上龙飞之地宜复其民而恩泽所加尤宜先于藩邸佃户查庄田税银亩八分三倍民田佃户重困今宜视民田起科仍留勿输以供享祀修陵之用安陆卫军当发戍广西者率多瘴死宜留守城池护陵庙免其调发本州及京山县民粮岁坐起运兑军花绒禄米输京者留给守陵守府及州卫官军旗校俸给而以他府州县故所坐邸禄代输其岁办等物量减十之五以示优恤上曰可各庄佃户免今年田税十之三他年如故第留勿输广东贼方甘同等下海通番劫掠居民势炽甚按察使汪镕先任海道副使率兵捕获事闻诏升镕俸一级赐银币甘同等枭示如律以大宁署都指挥佥事朱卿充右参将分守燕河营通州群盗白昼横行道夺官军马给事中张原以闻诏切责守备兵备等官仍令刻期捕绝以赎前罪己未中元节遣安仁伯王桓安昌伯钱承宗长宁伯周大经祭七陵彭城伯张钦祭景皇帝陵中官祭恭让章皇后陵起用祭酒鲁铎于南京国子监复除南京太常寺卿王承裕原职分守宁夏中路左参将杨义以罪逮问协守贵州兼提督清浪右参将高勋以病请告诏庄凉备御都指挥佥事苗銮充左参将代义普安守备署都指挥佥事杨仁充右参将代勋庚申诏给尚书林俊诰命俊先为都御史致仕以子达考绩进二品阶既起为尚书会覃恩品同例无再给诏特给之南京给事中陈江等言侍郎吴廷举昔遭逆瑾甘罹桎梏忠劲之节滨死弗移乃年力未衰屡乞休致陛下垂念老成勿靳温旨勉留俾久立圣朝虽不见其运用之功自可坐消奸邪之气下吏部升赏庄浪卫获功官军哈贵等二十六人各有差辛酉桑人等大小一十三族番人板的肖等大亦辖等大一十四族番人恶巴等来贡物及方物赐彩币绢钞有差东川军民府署印舍人禄庆屡违贡期诉称苗梗路不得达上命减所遣阿贯等给赏之半下抚按官核其事仍征补贡马壬戌太宗文皇帝忌辰上祭奉先殿遣英国公张仑祭长陵南京户部右侍郎蒋恭请假展墓许之复增设直隶武清县主簿一员从巡按御史王琳请也命武职方面有缺仍照例推举两员以闻甲子大同军士告粮率众讙噪欲为乱提督侍郎臧凤巡按御史张钦捕首恶张的祥等请寘之法兵部覆言宣大二镇粮饷久缺近该户部会奏发运银米始至查处未周以致军士争唿原情论罪终当抚处上特命法司会议谓顷年主将因循政多姑息骄兵为梗在福建则犯守臣在狭西则犯巡抚大同兵素彍悍自逆彬擅调后转加狂悖若非重惩恐益长乱宜如凤钦言议上诏戮其首祸者五人以徇次调极边哨守余悉谕令安堵镇巡等官节制欠严姑宥之以福建古田县矿贼为患诏切责所司令预处粮饷选调浦城民兵会剿乙丑以皇亲蒋轮子荣为安陆州祠祭署奉祀诏陵户坟户全复其丁初太监杨阅等为各户奏请事下户部议谓陵坟户止复三丁载在会典若全复则京民投充者多一切重徭遗累下户非便上以陵寝至重特与全复是夜南京大风雨雷电震动居民房屋至四更方止丙寅传升锦衣卫副千户于海为本卫指挥佥事带俸海奉圣夫人刘氏夫也丁卯赐故御史冯颙主事刘天麒谕祭二臣正德中俱为逆瑾诬害颙自经死天麒贬贵州驿丞死至是吏部奏复其官并乞优恤故有是命初岷府南渭王嫡长子膺金罢以事废为庶人其子彦淤本乳妇尹妙贵奸生例不得请封已经奏准令庶长子膺金只袭封王爵至是彦淤卒其嫡母胡使妇郑氏私诣阙奏彦淤有子誉梡当袭王爵为侄彦滨谋夺彦滨者即膺金只长子也礼部勘核得其状上诏中使伴送郑氏还王亲郑昇并该府辅导官巡按御史逮问法司议宸濠叛时江西各官失节罪差其轻重上之左布政梁辰都司马骥论死右布政胡濂右参政刘斐都指挥佥事王白昂都指挥同知许清右参政程杲左参议许效廉佥事赖凤王畴谪戍副使唐锦为民右参议杨学礼闲住同知张禄知县徐志道降边方杂职通判张云鹏推官王诩县丞钱惠各降二级诏可戊辰初设平溪卫学湖广平溪清浪二卫军生旧附贵州思州府学至是平溪请自立学从之御史郭楠因暑月辍经筵请以退朝之暇御门延访大臣如祖宗故事语稍及陈嘉言事上怒诘责楠夺俸两月己巳直隶巡按御史张钦言大同镇城迤北百余里俱平原空阔故有宣宁水口黑山三堡所宜修葺增兵设将分守其地兵部覆议请行提督侍郎同镇巡官查勘具奏从之是日南京暴风雨江水涌溢郊社陵寝宫阙城垣吻嵴栏楯皆坏拔树至万余株大江船只漂没甚众直隶凤阳扬州庐州淮安等府同日大风雨雹河水泛涨坏官民庐舍树株溺死人畜无算庚午诏狭西行太仆寺苑马寺临巩二府福建江西赣南漳三府广东广肇二府及有警州县正官免朝觐从各巡按御史奏也鸿胪寺左寺丞翟宗仁以九年满升本寺左少卿擢徽州府知府张芹为浙江按察司副使以户部尚书孙交三年考满荫其子京入监读书先是各内臣犯法屡诏免逮问唯下司礼监治于是刑部尚书林俊等言宫中府中宜为一体诸内臣所犯宜下法司明正其罪如罪之不当自宜废不法之官不宜废祖宗之法上报有旨广西巡按御史张钺劾刑部尚书张子麟私交宸濠纳其重贿鍜炼胡世宁狱复具狱辞署启称臣报濠以申私款于法当诛子麟诉辩称冤并下都察院勘实辛未先是兵部主事霍韬论科道官亵服授受诏旨大不敬给事中安磐等因劾韬欺罔谓韬先议大礼得罪名教恐言官发其奸摭拾细故意在倾排上俱置不问第谕各官谨礼毋惰于微兵部以套虏数入寇议处延宁二镇失事官且今秋高虏情叵测备之宜豫请先集二镇精锐列守伏虏所入要路仍行所部急收保设坑堑习火器令狭西会兵佐之而以甘肃兵为应援诏如所议行初御史王秀等言顷差官校逮一高唐州判官海内惊疑无何又逮一主事且陈嘉言罪状未白宜下法司给事中刘济等亦言嘉言所坐薄罪逮系旬日备尝考讯已足惩戒乞早赐裁断至是工部请调沽头闸主事乐选于济宁因言济宁地势最高水利易泄先年禁例具在会典正德中势豪横行禁例沮格管闸官莫敢谁何幸及新政修复旧规而主事嘉言持之太严遂致得罪固其自取第恐豪势得以借口代管者以嘉言为戒听其启闭而不之禁漕运稽误所系匪轻宜令主事选申明禁例而嘉言盛暑在狱请敕所司早具狱乃诏镇抚司论当以闻壬申复除南京浙江道御史吴铠于河南道云南按察使林茂达于四川湖广土官施州卫东乡五路安抚覃龄容羙宣抚田世爵等各遣把事朝贡进香赐绢钞如例浙江把总运粮署都指挥佥事万表湖广把总署都指挥佥事苏润江南把总指挥佥事戚景通俱以领运后期降一级南京巡江都御史伍文定以江防久弛请赒恤贫劳以餋士气选补戎伍以壮军威修改船只以便战操增置器具以习防御假借事权以励庸才下所司癸酉礼部右侍郎刘龙父刑部员外郎凤仪母张业以弟夔给事中考满赠五品龙历官中允学士俱限于例不重级及升侍郎会母忧乃自陈讲读旧劳请得赠其父母如今官诏特允之寻许赐其母张谕祭俱不为例诏郡王府教授典膳由吏部除授者岁给柴薪银如亲王府官例其生员子弟纳银及保升者止给本俸不佥柴薪嘉靖元年八月甲戌朔巡按广西御史张钺劾镇守两广总兵官抚宁侯朱麒贪懦不职依凭逆瑾余党朱瀛夤缘差遣及镇守两广即奏带瀛冒官舍纵其掊克事皆取决亟宜罢斥仍治其罪兵部议革麒任上责令自陈而以瀛等下巡按御史按问乙亥吏部右侍郎何孟春三年考满荫其子仲芳入监读书升南京刑部郎中王淮布政使司右参议四川道监察御史朱琏按察司佥事俱湖广赐郑王妃阎氏养赡禄米岁二石封乳母刘氏奉圣夫人宫人孙氏保圣夫人高氏恭奉夫人邢氏庄奉夫人顾氏肃奉夫人俱锡诰命冠服礼科给事中底蕴等言其加恩太滥上以累朝旧典如此令如前旨行升锦衣卫千户邵蕙指挥佥事冠带舍人邵百户以寿安皇太后族属也丙子昭圣慈寿皇太后懿旨大婚选到女子宜进宫简选钦天监其择日以闻先是司礼监官传谕内阁以大婚礼取到女子赴宫简选欲从寿安皇太后传旨大学士杨廷和等再言其不可云去年宣谕礼部举行今春分遣司礼监官选取皆由圣母昭圣慈寿皇太后诰谕在廷之臣与天下之人皆知之今日传旨改从寿安事不归一礼不由正何以昭示中外乃传奉昭圣懿旨行之以江西水灾再免起运米二十万石仍命巡按御史查嘉靖元年税粮应免分数以闻并敕镇巡三司等官督率所属加意优恤务使人沾实惠以称朝廷悯念小民至意丁丑释奠先师孔子遣大学士毛纪行礼诏广西用兵免桂林平乐浔州梧州南宁五府并所属有事州县正官朝觐戊寅祭太社太稷己卯赐工部左侍郎崔岩谕祭命有司营葬如例庚辰命左春坊左谕德兼翰林院侍读温仁和翰林院侍读穆孔晖为顺天府考试官赐宴于本府夜昏刻月犯房宿南第二星亥刻土星逆犯垒壁阵西第五星辛巳改苏州府管府事河南右参政徐赞为江西左参政壬午礼部奏本月初十日恭遇万寿圣节文武百官例先期习仪至日具朝服行庆贺礼今武宗皇帝服制未满是日又遇孝慈高皇后忌辰宜暂免习仪初九日廷臣并在外进表官员各具吉服于奉天门致词行五拜三叩头礼表文彩叚俱免宣读陈设径送司礼监交收诏可癸未孝慈高皇后忌辰奉先殿行祭礼朝鲜国王李怿遣陪臣户曹参判申继宗等贺万寿圣节礼曹参判尹希仍等贺尊上昭圣慈寿皇太后庄肃皇后寿安皇太后兴国太后徽号各贡表文方物命礼部宴赉如仪四川播州宣慰使杨相遣长官韩晞等来朝贡马贺万寿圣节赐彩叚钞锭有差建立广东惠州府和平县仍添设捕盗主捕一员先是都御史王守仁奏惠州府龙川河源等县和平都浰头等处皆深山穷谷屡为盗据今幸剿平宜建立县治以绝祸萌报可至是户部以县名请并乞选官铸印遂有是命甲申乌撒军民府护印冠带土舍安宁遣通把事阿奢等进贡十四年分马一十六匹赐钞锭彩叚减旧例之半以后期也乙酉从户部议令广东江西商货纳税自北而南者于南安自南而北者于南雄不许违例重征丙戌复除江西道监察御史唐凤仪于河南道遣户部官祭京都太仓之神遣顺天府官祭宋丞相文天祥命都指挥李宗佑复守备贵州铜仁地方先是守备裁革镇巡官奏恐苗贼窃发乞留宗佑复任从之丁亥复除翰林院编修叶式原职以山狭虏警免狭西按察使高显及延安庆阳平凉西安凤翔汉中山西大同各府州县正官朝觐戊子户部奏覆宣大两镇奏讨粮草得旨边方粮草皆小民脂膏宽一分民受一分之赐积一分官有一分之用各该镇巡官徒知奏讨为便不以计处为先岂人臣体国之义今后俱宜撙节爱惜处置得宜勿复浪费境内闲田可垦悉查核召佃及它便利事宜详计以闻泰宁等卫都督孛来罕等遣头目塔卜歹等二百六十四员名来朝贡马贺万寿圣节赐宴赉如例及奖赏都督孛来罕等有差广西上思州旧为土官治所中更设流官故土人常为乱夷目黄镠等聚众攻州欲夺其印都御史林廷选捕镠下浔州府狱已而越狱复率众攻州官军御之乃诈降副总兵张祐不为备四月镠复攻破州城守臣走都御史张嵿等以状闻并陈督兵会剿之策兵部覆议报可仍命巡按御史查先年致镠纵脱者逮问治罪福州卫叛卒曹宗德唐清黄英及管操指挥陈杰皆伏诛先是杰部卒进贵叶元保与宗德等谋为乱杰知而不禁贵等遂紏三卫卒数千余人以布政使伍符侵损粮价为名围符官舍缚其子及经历颜玉备极惨辱镇守及三司官抚谕稍戢未几复乱围镇守府守臣募兵击之斩贵元保宗德清英溃走守臣以闻杰止坐守备不设律论戍边至是巡按御史汪珊捕得宗德清英请速正其罪因发杰纵贼构乱状论死上命并杰诛之宗德等仍枭示己丑复故山西布政司参议吕镗原职仍赠左参政镗直隶晋州人先任南道御史劾逆瑾及迁官山西瑾矫诏逮系杖死巡按御史宋钺请遵新诏追恤故有是命文华殿办事序班袁赞奏回籍养病有旨许给驿吏部尚书乔宇及御史沈灼俱奏劾赞交结内侍夤缘僣冒乞正其罪得旨许赞养病罢其驰驿致仕少傅兼太子太傅吏部尚书武英殿大学士杨一清上辞免荫子上曰卿累朝耆德誉望素隆久典铨衡简任内阁贤劳茂着早乞休闲恩荫特加用示宠眷成命已下不允所辞监察御史赵兑上言故都御史孙鐩副使许逵当逆濠之变独能抗节不屈折以危言至于临刑骂不绝口忠义激烈心迹昭然夫官虽不同同归于死功虽未成能成其志今荫子止于百户似于报礼未称事下兵部请如兑言稍加荫秩以示殊恩得旨二臣忠节可嘉其子各加正千户世袭套虏入犯邠州等处杀掠甚众科道官论劾总兵刘淮副总兵朱銮刘玉游击将军神楫周尚文关文都指挥时陈观望失机俱应重究镇守太监晏宏巡抚都御史王珝不能协赞效谋皆应罢黜总制侍郎李钺责任既重罪戾难辞乞降敕切责六部拟议诸臣情罪上请得旨套虏为患先因守土官怠玩推诿朝廷特简才望大臣总制军务各该镇巡等官不能协谋共济合兵追剿致虏深入肆掠俱宜逮治但念有事之际巡抚镇守官姑令自陈淮夺职銮等令戴罪杀贼候勘报处置仍敕钺加意画严督各属同心剿贼以期后效敢有观望阻挠误事者指实奏闻庚寅遣行人赍敕存问致仕少傅兼太子太傅吏部尚书武英殿大学士刘忠从巡抚都御史李充嗣奏也太子太保兵部尚书彭泽引疾乞休已有旨慰留泽复以畿内多盗边方被虏自列失职固求避位上乃责以大臣体国之义令亟出供职勿复固辞吏部尚书掌詹事府事兼翰林院学士石珤奉敕告祭孔庙事竣过家以遭兄丧屡乞休不允至是保定巡抚周季凤为之代陈病状上仍温旨勉留遂命巡抚官亲诣其家以礼敦劝趣其就道辛卯总督两广军务右都御史张嵿上乞休不许命辽东都司合祀吏部尚书王翱都督佥事马云叶旺于旌功祠云旺有开拓辽境功得祠至是辽人以翱尝总制其地有功德于人宜合祀守臣以请许之刑部尚书林俊引汉定陶共王及宋濮安懿王故事请会议兴献帝立后主祀之礼御史储良材朱寔昌亦以为言时上已采治中王槐奏添设祠祭署以蒋轮子荣除奉祀令世袭供祀行礼会有旨集议兴献帝家庙用乐礼部因言俊等所奏关系典礼请并会官详议以闻上曰奉祀已有成命下必议议用乐壬辰命大名府元城县儒学廪膳生员陈万言为鸿胪寺卿给与应得诰命以将册立万言长女为后故也昭圣慈寿皇太后谕礼部今选得鸿胪寺卿陈万言长女为皇后大婚有期合行礼仪尔礼部会同翰林院定议以闻敕兵部鸿胪寺卿陈万言升中军都督府都督同知妻冀氏封夫人给与诰命如敕奉行司礼监太监张钦都察院左都御史金献民锦衣卫指挥使周傅奉命会勘寿王祐榰搒掠知府李重事情回奏上以重悖礼激怒亲王因公结怨官校夺官五级承奉长史等官造谋拨置囚辱守臣各降调发遣有差寿王赐书戒谕甲午升户部郎中陈悃为山东按察司佥事管理北直隶屯田升狭西副总兵郑卿署都督佥事充总兵官镇守狭西地方山西太原府地震乙未宪宗纯皇帝忌辰遣建昌侯张延龄祭茂陵以山西两雹灾免大同府卫夏税有差夜晓刻火星在鬼宿犯积尸气丙申刑部尚书林俊上疏乞休上褒谕勉留之免辽东开原卫开垦地土屯粮从都御史李承勋议也楚王荣奏宗室禄粮欠缺婚丧不举乞预借湖广布政司库银一万七千两给之准以后岁禄之数事下户部议预借无例且彼处连岁水灾蠲免税粮数多实无积贮可借上念宗室贫苦准与所奏之半不为例戊戌河南右参议徐文溥以母老乞休抚按官奏文溥操持清慎先任给事中触忤权幸引疾退避时方录用遽准归休不无可惜乞量移邻近省分以便迎养得旨准回籍候除命山西都司佥书李鉴掌行都司事大宁都司佥书陈希夔掌本都司事己亥礼部上大婚六礼仪注一九月初二日辰时遣官奏告天地宗庙一九月十一日辰时遣官行纳采问名礼至期前一日所司设御座于奉天殿鸿胪寺设制案节业于御座前内官监礼部陈设礼物于文楼下教坊司设中和乐于殿内至期清晨锦衣卫设卤簿于丹陛丹墀礼部陈礼物于丹陛上设彩舆于奉天门外教坊司设大乐于奉天门内鼓三严钟止鸿胪寺奏请升殿上具冕服导驾奉引如常仪升座文武官朝服叩头讫执事引正副使朝服就拜位行四拜礼传制官奏传制讫由东门出执事举制案节案由中门出置丹墀中道礼物随之传制官宣制曰兹选鸿胪寺卿陈万言长女为皇后命卿等持节行纳采问名礼正副使又行四拜礼鸿胪寺奏礼毕上兴引礼引制案节案由奉天门中门出执事引文楼下礼物随出至奉天门外正副使取制书置彩舆中仪仗大乐前导从中门中道行出大明门外正副使释朝服乘马行诣皇后第行礼一受纳采问名礼前一日皇后第设正副使幕次于大门外道左南向设香案于正堂中设制案节案于香案南别设案于香案之北其日正副使至大门外仪仗大乐分列置彩舆于正中设制案节案于彩舆北引礼引正副使入幕次执事陈礼物于正堂正副使出幕次取制书置案上礼官一员先入正堂立于东主婚者朝服出见立于西礼官曰奉制建后遣使行纳采问名礼引礼引主婚者出迎引礼引正副使捧制书及节先行主婚者随行至正堂置制书及节于案正使立于案左副使立于案右引礼引主婚者就拜位行四拜礼诣案前跪正使取纳采制宣讫授主婚者主婚者受之授执事者置于北案上稍左副使取问名制宣讫授主婚者主婚者受之授执事者置于北案上稍右主婚者俯伏兴平身执事者举答问名表案于主婚者后稍西取表授主婚者主婚者受表跪授正使正使置表于案主婚者俯伏兴平身退就拜位又行四拜礼毕正副使出置表彩舆中讫主婚者至正副使前致词云请礼从者酒馔毕主婚者捧币以劳正副使出主婚者送至大门外正副使进发彩舆于大明等门左门入至奉天门外以表节授司礼监官奏闻复命一九月十五日卯时遣官行纳吉纳征告期礼前一日所司设制案节案礼物中和乐至期清晨设卤簿彩舆大乐传制遣使礼仪并同前纳采问名仪注但改制词云兹聘鸿胪寺卿陈万言长女为皇后命卿等持节行纳吉纳征告期礼一受纳吉纳征告期礼前一日皇后第设正副使幕次香案制案节案别设案玉帛案并同前受纳采问名仪注但纳征用玄纁束帛谷圭六马等物其日正副使至后第于彩舆中取制书玉帛置案上少候执事先设后冠诸礼物于正堂六马陈于堂下礼官一员先入正堂主婚者出见礼官曰奉制聘后遣使纳吉纳征告期礼主婚者出迎执事举玉帛案前行正使于案取纳吉纳征制书捧之副使取告期制书及节捧之次行主婚者随后至正堂正使副使各以制书及节置案上退立于案之左右东西向置玉帛案于制书案之南引礼引主婚者就拜位行四拜礼引诣案前跪正使取纳吉纳征制书以次宣讫授主婚者主婚者受制以授执事者执事者跪受置于北案正使捧圭授主婚者主婚者受圭以授执事者执事跪受置于北案副使捧玄纁授主婚者主婚者受以授执事者置于北案毕副使取告期制书宣讫授主婚者主婚者受以授执事者置于北案主婚者俯伏兴平身复位行四拜礼毕正副使持节置彩与中主婚者送至门外请礼从者及捧币劳正副使俱同前正副使还至奉天门外以节授司礼监官捧入复命一九月二十八日午时吉是日早遣官行发册奉迎礼前一日所司设乐仪仗如常仪至期清晨鸿胪寺设制书案节案册案宝案于御座前礼部陈鴈及礼物于丹陛上设彩舆于奉天门外内官监陈设皇后卤簿车辂礼物于彩舆南其传制遣使礼仪并同前纳采问名仪注但改制词云兹册鸿胪寺卿陈万言长女为皇后命卿等持节奉册宝行奉迎礼其制册宝节用伞盖遮护俱从中门出执事举鴈及礼物随行正副使亦随行诣皇后第行礼其奉迎用旗手卫鼓吹前导设而不作教坊司作乐如常仪是日内官执事设皇后幕次于内殿庭南及设上与皇后各更衣处于内殿一受册宝及奉迎礼前一日皇后第设正副使幕次于大门外南向设香案制案节案册宝案于门正中又设制书案节案香案别设案于堂北其日正副使至于彩舆中取制书册宝置案上入次少候女官奉皇后首饰祎服入中堂右内官陈仪仗车辂等物于大门之内礼官一员先入主婚者朝服出见礼官曰奉制册后遣使持节奉册宝行奉迎礼主婚者出迎执事举册宝案前行正副使捧制书及节次行执事执鴈及礼物随入主婚者随行至正堂正副使置制节于案上置册宝案于制节案南册东宝西正使立于案左副使立于案右东西相向引礼引主婚者就拜位行四拜礼退立于西南女官以首饰祎服进皇后内官进皇后仪仗于中堂前设女乐于堂下作止如常仪司礼监官进前受节册宝正副使于案取节册宝授之仍前立候内赞二人引捧节册宝监官入中堂前各置于案皇后具服出阁女官及宫人拥护诣香案前向阙立内赞赞行四拜礼赞宣册赞跪皇后跪宣册官取册立宣于皇后之左讫赞受册赞搢圭宣册官以册进授皇后皇后受册以授女官女官跪受于右立于西赞宣宝宣宝官取宝立宣于皇后之左讫赞受宝宣宝官以宝进授皇后皇后受宝以授女官女官跪受于右立于西赞出圭赞兴又赞四拜礼毕皇后入阁持节监官由正门出授正副使报册宝礼毕引礼引主婚者诣案前跪正使取奉迎制宣讫授主婚者主婚者授执事者置于案北执事者以鴈及礼物进副使以次受之授主婚者主婚者授执事皆置于案又赞四拜礼毕正副使出大门外置节彩舆中主婚者请礼从者及以币劳正副使同前司礼监官严整卤簿复以奉迎礼入达于女官女官奏请皇后冠服出阁女乐前导宫人擎执拥护自东阶下立香案前内执事赞四拜毕请皇后升堂南向立主婚者进立于皇后之东西向曰戒之敬之夙夜无违命毕退立于东阶西向毋进立于皇后之东西向施衿结帨曰勉之敬之夙夜无违毕退于西阶东向内执事奏请乘舆皇后降阶升舆侍从如仪内执事导从出门奉迎仪仗大乐前行彩舆次行正副使随行司礼监官拥导皇后卤簿册宝彩舆行宫人轿乘内官内使卫护从大明门中门入文武百官俱朝服于承天门东西向立班迎候舆入承天门退皇后舆辂至午门外鸣钟鼓卤簿止正副使以节授司礼监监官先入复命捧册宝官捧册宝伞扇仪仗女乐前导宫人拥护皇后舆由奉天门进内庭幕次捧册宝监官以册宝授女官皇后严整出由西阶进上由东阶降迎于庭揖皇后入内殿内侍请上诣更服处具衮冕女官请皇后诣更服处更礼服上同后诣奉先殿奉慈殿武宗皇帝几筵行礼捧册宝女官以册宝置皇后宫中内官以皇后车辂卤簿入午门过御桥由东角门入进皇后宫中一谒庙是日早内官于奉先殿奉慈殿武宗皇帝几筵各陈设牲醴祝帛毕候上同皇后至赞引引就拜位上在东皇后在西行礼如常仪祭毕还宫一合卺其日内官先于正宫殿内设上座于东皇后座于西相向置酒案于正中稍南置四金爵两卺于案上谒庙还内侍女官请上与皇后各就更衣处上服皮服升内殿皇后更衣从升赞请升座执事者举馔案于上与皇后前女官司尊者取金爵酌酒以进饮讫女官请馔举馔讫女官再取金爵以进饮讫进馔女官以卺盏酌酒合和以进饮讫又进馔凡三举馔毕内侍奏礼毕上同皇后兴内侍女官执事奏请上与皇后各就更服处易常服皇帝从者馂皇后之馔皇后从者馂皇帝之馔一朝见第二日早上冕服皇后礼服诣昭圣慈寿皇太后宫俟昭圣慈寿皇太后礼服升座赞引引上与皇后诣昭圣慈寿皇太后前宫人以腵脩盘立于皇后左赞礼赞上与皇后皆四拜执事二人举案至昭圣慈寿皇太后前正中宫人以腵修盘授皇后皇后捧腶脩盘置于案上执事女官举案皇后随举进至昭圣慈寿皇太后前皇后复位赞礼赞上与皇后皆四拜执事者举腶脩案彻于西赞礼毕出诣庄肃皇后宫寿安皇太后宫兴国太后宫礼仪俱如前赞礼毕退还宫一谢恩第三日早上冕服皇后礼服同诣昭圣慈寿皇太后前行八拜礼次诣庄肃皇后前寿安皇太后前兴国太后前礼同行礼毕皇后诣内殿俟上服皮弁服升座赞引女官引皇后礼服诣上前就拜位行八拜礼毕皇后还宫升座引礼引在内亲属赞八拜礼次引六尚女官赞八拜礼次引各监局内官内使行八拜礼毕降座入阁是日上受皇后谢恩礼毕出具服御奉天殿颁诏布告中外行礼如常仪一受贺第四日文武百官具朝服上表庆贺陈设如常仪上具衮冕御华盖殿执事官行五拜三叩头礼毕鸿胪寺奏请升殿导驾官前导百官进表行礼如常仪是日昭圣慈寿皇太后庄肃皇后寿安皇太后兴国大后各具礼服升内殿受内外命妇庆贺礼外命妇进表陈设如常仪皇后礼服升殿受内外命妇庆贺礼外命妇进笺陈设如常仪一盥馈第五日清晨尚膳监具膳羞皇后具礼服诣昭圣慈寿皇太后宫俟膳至赞引引皇后诣昭圣慈寿皇太后前赞四拜尚食以膳授皇后皇后捧膳进于案复位又赞四拜赞引引皇后退立于西南俟膳毕引出诣庄肃皇后宫寿安皇太后宫兴国太后宫礼仪俱如前俟膳毕退还宫制曰可翰林院检讨席春先任御史改授检讨至是陈乞接俸考满许之湖广东乡五路安抚司安抚覃龄遣土官吏目向杰等来朝贡香赐钞锭绢疋减半以后期也镇守贵州兼理清平等卫总兵官署都督佥事陈珣有疾乞休许之先是江西按察司提督学校副使李梦阳有文名罢归八年值宸濠阳春书院成遣人乞诗梦阳与之濠败御史周宣劾梦阳交通叛逆逮至京师验治无状刑部尚书林俊奏其枉诏释之庚子敕谕两京文武群臣朕以眇躬嗣守祖宗鸿业代天理物负荷惟难夙夜兢兢罔敢自逸黾勉踰岁治效未臻灾异迭见近者南京守臣奏报七月二十五日勐风骤雨沙石飞扬江水涌溢郊社陵寝宫阙城垣等处吻嵴阑楹多被损坏并各衙门树株拔倒数多大江船只漂溺甚众上新河等处边江军民房屋被水冲塌者不计其数又前此湖广江西地方水患尤甚朕心祗惧莫究其端意者政事乖违刑罚不中民困未苏国是未定以致上干天和昭示谴告朕方致斋积诚祗告于天地宗庙社稷凡事关朕躬者痛自省循尔两京文武群臣宜同加修省务在守法奉公勉修职业以图消复其被灾军民之家各遣官巡视量行赈恤庶几天意可回用保我国家亿万年太平之祚钦哉故谕辛丑复除湖广布政使司左参议董质于河南壬寅巡抚辽东都察院右副都御史李承勋上乞休不允赐故太子太保刑部尚书屠勋谥康僖从其子应埏乞请也癸卯命袭封弋阳王拱樻管理府事戒饬建安乐安各府宗室人等务遵祖训保守禄位凡庆贺礼仪遇圣旦正旦冬至等节镇巡司府官俱于布政使司管理府事郡王统率各郡王宗仪教授等官于本府各行礼迎接诏敕赦书亦于布政使司开读誊黄赍送管理府事郡王率宗仪人等遵照仪注开读从礼部议也升都指挥佥事牛桓署都督佥事镇守贵州地方嘉靖元年九月甲辰朔以干清坤宁等宫成赐工部左侍郎赵璜右侍郎童瑞都御史秦金邹文盛白金彩币璜及采木侍郎刘丙陈雍各荫一子送监读书督工给事中等官金瓒等湖广川贵左布政使等官周季凤等各升俸赏赉有差录故右副都御史柳应辰子濂送监读书应辰湖广巴陵人仕至顺天巡抚逆瑾用事黜为民瑾败诏复官未任卒至是其妻陈乞录荫事下吏部议应辰素称清谨故有是命翰林院侍读徐缙守制回籍援讲读例乞给驿以归许之乙巳以大婚遣定国公徐光祚告天地武定侯郭勋告太庙命都指挥佥事甯宝充右参将分守辽东锦义二城丙午复除丁忧服阕户科给事中于桂于吏科巡按江西御史程启充得逆濠通萧敬陆完等私书内欲急去巡抚孙燧云代者汤沐梁宸俱可王守仁亦好启充因极论萧敬张锐等罪恶并劾守仁阴谋党恶素与交通乃贪大之功谬获封爵宜追夺提究户科给事中汪应轸上书明守仁之功言逆濠私书已有旨烧毁启充不谙事体沮抑忠义轻信被黜知县章玄梅捃摭之辞复有此奏非所以劝有功存大体也主事陆澄亦为守仁奏辩于是御史向信劾应轸与守仁同府澄系守仁门生党比欺罔请正其罪上俱命所司知之独戒澄令勿妄言既而科道交章请黜守仁爵罢沐官并追论完下敬法司治罪上曰守仁一闻宸濠之变仗义兴兵戡定大难特加封爵以酬大功不必更议沐令自陈其余宜遵前旨以南京大风雨灾遣成国公朱辅驸马都尉蔡震惠安伯张伟祭告天地宗庙社稷致斋三日仍敕魏国公徐鹏举祭告孝陵命署都指挥佥事袁勋充山西三关游击将军丁未孝恭章皇后忌辰遣官祭景陵戊申修天地坛祭器刑部尚书林俊以灾变奉谕修省因上言臣仰体圣怀思今日之最急者其惟取法祖宗躬行节俭兹大婚屇期六礼之仪固不可易内外赏犒为费尤多时诎举赢其何能济臣愿一切罢省务崇俭以为天下先上嘉纳之辛亥狭西道监察御史黎贯以三边有警请召用致仕武英殿大学士杨一清付以总制之权往经略其地刑科给事中管律亦以为言俱下所司知之以雹灾免山西马邑广灵二县秋粮有差命浙江南直隶山东河南江西及湖广四川等处腹里钱粮敕各刷卷御史兼理清查纠察奸弊从御史黎贯奏也裁革山东鲁桥金岭镇二递运所及济宁州城东马驿各原额夫船马驴分拨归并附近驿递收管接递改济宁州南城水驿聊城县崇武水驿俱为水马驿从兵部覆山东抚按官奏也朝鲜国进贡陪臣户曹参判申继宗病卒赐谕祭备棺殓送归本国应领赏赉关付同来使臣给授其家黜守备清浪都指挥佥事琴大声原卫闲住巡按御史唐符论大声原名大鸣奉表入京夤缘推用致蒙先帝改名升用及莅任以来贪暴不法官夺其官事下兵部覆奏黜之癸丑命杂谷安抚司故安抚同知职事格兠伽子旺伽就彼袭职从巡抚四川都御史勘奏也甲寅命定国公徐光祚为正使大学士杨廷和为副使持节行纳采问名礼制曰兹奉圣母昭圣慈寿皇太后选中军都督府同知陈万言女为皇后命卿等持节行纳采问名礼制谕万言曰朕承天序钦绍鸿图经国之道正家为本夫妇之伦干坤之义实以相宗祀之敬协奉养之诚所资维重祗遵圣母昭圣慈寿皇太后命今遣使持节以礼采择又谕之曰朕惟夫妇之道大伦之本正位乎内必咨名家特遣使持节以礼问名尚伫来闻止是万言奏曰臣万言伏承嘉命正使徐光祚副使杨廷和重宣制诰问臣名族臣女臣夫妇所生先臣赠都督同知敔之曾孙先臣知县赠都督同知志之孙今年十五岁谨具奏总理粮储兼巡抚应天等处地方太子少保工部尚书兼都察院右副都御史李充嗣南京礼部尚书杨廉各乞休上俱优诏慰留不允乙卯巡抚四川等处地方都察院右佥都御史许庭光引疾乞休上以四川多事之后正须巡抚得人不允翰林院修撰唐皋言比见运河地势高其水易涸丁夫挑浅沿岸抛泥是以随挑随淤终岁不休宜仿嘉湖取淖壅桑之法以舟运泥至近岸别令人转运务去河稍远则一岁之役可免数岁之劳又山东泉脉甚众顷缘管河官类多转委于人导无方以致泉流散漫不入于河乞敕分司主事亲督其役如法浚庶众流成川亦运道一助也事下工部议覆从之巡按直隶监察御史张钦勘上大同吴道沟等处杀虏功得旨斩首及阵亡者升一级被伤者给赏有差丙辰赐隰川王府奉国将军聪氵策聪湒聪涏四书五经大全性理群书孝顺事实各三部从康肃王嫡长子俊柏请也南京贵州道监察御史谭鲁奏河南山东修河人夫每岁以数十万计皆近河贫民奔走穷年不得休息请令管河官通行合属地方均派上中二则人户征银顾役便工部覆议从之戊午命武定侯郭勋充正使大学士蒋冕费宏充副使持节行纳吉纳征告期礼其纳告制曰皇帝制谕中军都督府都督同知陈万言大婚之卜龟筮卿士协从敬循礼典遣使持节告吉钦哉故谕其纳征制曰皇帝制谕中军都督府都督同知陈万言卿女有贞静之德称母仪之选宜共承天地宗庙特遣使持节以礼纳征钦哉故谕其告期制曰皇帝制谕中军都督府都督同知陈万言岁令月良吉日辛未大婚维宜特遣使持节以礼告期钦哉故谕止己未赐巡抚顺天右副都御史孟春总兵马永管粮郎中顾天祐兵备副使熊相各银币有差以擒获近京地方剧贼马锡等功也诏内府各监局冒滥匠役已裁革者勿复收用存留额内有逃故许如数勾补辛酉鸿胪寺卿魏璄以天变引咎求退不允夜五更月犯昴宿西第一星癸亥南京吏部尚书罗钦顺以其父衰病乞归餋许之赐驰驿归以原任江西道监察御史成文为狭西凤翔府知府文正德中黜为民至是召用遂擢是职复除丁忧服阕山东按察司佥事王汝舟于狭西以水灾命池州安庆二府及高淳溧水二县九江安庆二卫兑军粮半征折色四川酉阳宣抚司冉仪遣人贡马赐彩币钞锭甲子给事中及宦同监察御史俞集奉敕查盘大同宣府钱粮奏称朔州广昌永宁草场节次烧毁草计一百一十万三千束有奇领去价银并填过盐引共四万一千三百八十余两是皆小民脂膏朝廷重计一旦俱为煨烬或委于不测之灾或坐于不能陪偿之人纵奸蠹国实为积弊及查朔州草系副总兵张輗报纳价银先领亏欠实多恐有查盘故令家人潜得烧毁尤可痛恨乞命提督侍郎同各巡抚官将各场烧毁之数查提各每草一束量追原领价银十之二张輗已升宁夏总兵官宜令革职回卫听法司覆议追赃发落户部覆奏如议从之乙丑命四川行都司佥书署都指挥佥事鲁儒掌本都司军政事升分守居庸关等处以都指挥体统行事申大节为署都指挥佥事仍分守居庸关丙寅南京工部右侍郎吴廷举引疾再乞休因以南京灾异故劝上勤学修政亲贤远侫日览大学衍义以为法戒之资上赐温旨褒留之总督漕运兼巡抚凤阳等处右副都御史俞谏以衰病乞休不允侍卫前军都督府管府事武平伯陈熹以贪肆为言官所劾得旨革任闲住升贵州按察司按察使李麟为本布政司右布政使丁卯复除服阕吏科给事中赵汉为兵科给事中巡抚河南右副都御史何天衢奏河南连岁灾伤所欠各王府禄粮计一百二十五万一百四十石有奇无从处给请以嘉靖元年至三年京边并腹里保定等处岁额夏税连丝每石征银一两秋粮连草每石征银一两五分除起运正数外其余存留并将合属郡县已征未解及岁报赎罚等银通融扣算以补支用下户部议如所请但元年已诏赐半租不可更议折纳宜待二年为始至四年止从之谪原任南赣守备都指挥同知郏文江西按察使贺锐各戍边卫文等先为逆濠胁执不能伏节濠败下吏论死至是法司议文等仓猝遇难心无异图宜从末减故有是命工科左给事中安磐劾奏净身男子龚科等奏乞收用已有严旨驱逐而渎扰无已宜寘之于法因言先朝内外巨奸如张忠刘餋韦霦魏彬王琼甯杲等虽幸漏网得全要领然恃其货赂可以通神或夤缘左右交通贵幸以觊复用则其害有不可胜言者天下事岂容此辈再坏愿明主加察而预防之上曰先年乱政坏事之人贻累先帝罪恶深重新政之初姑从宽遣黜今后但有夤缘交通者即系奸党听缉事衙门密切访捕科道官指实劾奏不许容隐回护已而给事中毛玉亦言正德中乱政内臣如谷大用魏彬张永等皆挟重赀希图再用乞赐遏绝上乃申谕如前旨戊辰升贵州布政使司右参政傅习为按察司按察使中军都督府掌府事太傅定国公徐光祚以疾辞营府重任不允己巳吏部听选监生何渊上言请权宜礼制量立世室于太庙东北之地奉兴献帝之神如周祀文王于世室遗意则陛下四时躬祭便适而事生事存之心始得以自尽太后千秋万岁后亦得配食太庙于无穷不必远祔安陆幽明之心俱安陛下笃孝之心亦安矣上命所司会议以闻以剿平云南广西府十八寨强贼功赐巡按御史罗玉银币及有功官军升赏有差是日五更大风扬尘昼晦辛未遣成国公朱辅充正使大学士杨廷和毛纪充副使持节奉册宝行奉迎礼皇后受册宝自其第至大内行礼皆如仪册制曰朕惟天地合阴阳之德君后为风化之原大禹祗承美涂山之翼夏文王受命资大姒以兴周矧惟嗣统之难允赖宜家之助彝章具在宗社所关咨尔陈氏毓秀庆门扬芬令族优游图史蔼和顺以积中涵泳诗书眷柔嘉之维则坤厚协安贞之吉星轩应悬象之明宜正位于长秋用母仪于函夏兹特遣使持节以金册金宝立尔为皇后表正六宫纲维九御惟仁惟敬奉九庙以承天庥克顺克诚餋重闱而修壸政葛覃卷耳载歌勤俭之风麟趾螽斯茂衍本支之庆赞予至治永尔徽音升江西布政使司右参议于湛为贵州布政使司右参政以江西战功诏升二级故也嘉靖元年十月癸酉朔时享太庙工部覆南京户科给事中陈江等奏南京各卫快船并各行铺户差遣繁难今富猾之家或投充庙户及牺牲所神帛堂各监局差役内外守备写字军办名目倚势影射独累贫户朋贴如神帛堂原额四百四十四户今该监额外招收积一千一百余户他皆类此宜行南京户兵工三部会同科道官查洪武永乐年间旧额酌量存留但系近来夤缘投充者悉革退编差上是之令照前旨会议以闻乙亥巡抚辽东都察院右副都御史李承勋以疾乞休不允南京都察院左副都御史伍文定具辞免恩荫上以文定平乱功大不允南京四川道御史赵光论劾南京兵部尚书廖纪不堪参赞之任得旨令纪自陈丙子鲁府馆陶王当氵匆招集凶恶殴死平民事闻诏革禄米三之一仍降敕切责并治长史卢锐等罪丁丑复除病痊湖广道御史刘廷簠于山东道命清平伯吴杰佥书前军都督府事以修治苏松等处水利功完赏总督粮储尚书李充嗣郎中颜如瓌林文沛参政徐赞各银币有差戊寅狭西道御史黎贯刑科给事中管律各言致仕大学士杨一清久任三边威名素着乞特起用径赴狭西总制而以侍郎李钺改甘肃经略兵部议钺奉命初至固原征调设备未为不周顷虏众大举人心摇动而钺督兵鏖战克当虏锋似难议调大学士杨一清远在江南闲居日久一旦起用未免辞奏稽延而钺闻改命势必灰心解体乞仍戒钺竭忠督理冀图后效而一清起用俟会廷臣别议以闻诏从部议既而钺自劾乞休上温旨勉留之庚辰江西布政使司左布政使陈策乞休许之以苏松常镇四府及怀宁宿松二县灾伤各免正官朝觐南京大理寺卿任汉以亲老屡乞休不允至是复诅终餋吏部覆奏得旨暂准侍餋候其父病痊仍赴部听用南京广东等道试监察御史曹镃等奏乞敕命上令准实授后给之不为例都察院左都御史金献民以灾异自陈上曰卿才行老成誉望素着委任方切上天示戒正宜同加修省以回天意不允辞户部尚书孙交乞休得旨卿耆德旧臣誉望素着典司国计经理周详新政方切委任岂可引疾求去不允辛巳湖广按察司副使田汝耕以疾乞休许之复除南京河南道监察御史唐勋于狭西道壬午云南按察司副使吕盛乞休许之复设云南永昌军民府从户部议覆云南抚按官奏也诏湖广德安府修已故尚书吴云墓仍令有司岁时致祭云宜兴人洪武初元余孽梁王据守云南云以湖广行省参知政事奉诏招谕不屈死之子黻白于朝许驰驿奉柩归葬贫不能还遂葬应山县之井子铺弘治中守臣奏请诏立祠赠官赐谥忠节至是巡按御史唐符奏乞表其墓礼部覆奏故有是命升凉州右副总兵种勋为署都督佥事镇守宁夏地方夜四更流星如盏大赤色尾迹有光起自勾陈西北行至紫微西蕃外尾迹化为白气曲如蛇行良久乃散癸未以浙江右布政使王荩为江西左布政使以灾伤免湖广衡永长宝荆襄等府安陆沔阳等州县官朝觐裁革狭西兰州验粮主事一员从户部议以甘肃已有管粮参议佥事故也录平广西府十八寨功荫云南巡抚河孟春一子百户仍与巡按御史陈察俱升俸一级孟春察各具辞免许之各赏银币有差甲申亥刻直隶永平等府地震有声次日连震数次云南按察司副使朱衮服阕复除原任给已故都察院右副都御史范镛诰命从其子愈乞也以淮扬等府灾伤诏免总督漕运巡抚都御史总兵赴京议事兵部奉诏清查各府卫都督等官袭替升授职级请如例降革因言镇守辽东总兵左都督郄永大同总兵都督同知杭雄俱应降为都指挥使但今地方多事镇守急难得人宜量与署都督佥事照旧镇守从之乙酉上御奉天殿传制遣太子太傅成国公朱辅等充正使太常寺寺丞吴大田等为副使册封代王庶第四子允煜为富川王衡王庶长子厚燆为江华王周王庶第四子勤熂为华亭王庶第五子勤炬为宝坻王荣王嫡第三子厚照为惠安王沈王庶长子勋氵壮为福山王徽王庶第三子厚燇为新昌王韩王庶第二子融烄为昆山王楚王庶长子显榕改封楚世子隰川康肃王嫡长子俊柏西德昭僖王庶长孙融爟心水荣穆王嫡长子胤欀内丘恭僖王嫡长孙勋漴洛川荣恪王庶长子祐棨戈阳庄僖王嫡第二子拱僓阳山恭和王庶次子祐揭宜城怀靖王嫡长子宠滨永和靖惠王嫡长子知燠云丘恭僖王庶长子表樟义阳荣安王庶长子安汥崇善恭顺王庶长子睦梿信陵懿简王嫡第四子睦握崇阳端懿王庶长孙显休各袭封隰川等王吴氏为楚世子妃马氏为荣世子妃陈氏等为长洲等王妃复除原任刑科右给事中李学曾于吏科升福建按察司副使胡铎为湖广布政使司左参政浙江杭州府知府留志淑为湖广按察司副使河南布政使司右参政孙禄为浙江布政使司右布政使丙戌提督仓场户部尚书郑宗仁乞休不允丁亥提调太岳太和山湖广布政使司右参议林文绩乞休从之总理河道工部右侍郎兼都察院左佥都御史李瓒以漕河涸滞自劾乞休不允山东道御史刘廷簠上引文皇帝御左顺门晚朝毕面谕六部尚书近臣勉以随事匡弼毋但面从及仁庙赐辅臣杨士奇等绳愆紏谬银图书故事请皇上法祖宗勤政事亲儒臣以慰天下仰望上嘉纳之戊子遣武定侯郭勋惠安伯张伟充正使大学士杨廷和蒋冕充副使册封文氏为恭妃张氏为顺妃升巡抚江西都察院右副都御史陈琳为南京大理寺卿升原任史部验封司署郎中员外郎王济为河南布政使司右参政江西按察司佥事邵锐为福建按察司副使狭西按察司副使张檄乞休许之升皇亲锦衣卫正千户蒋珊为本卫指挥同知蒋寿为指挥佥事夜昏刻金星犯南斗杓西第二星己丑山西怀仁王府辅国将军成锁奉国将军聪泝夫人赵氏仪宾张立各以酗酒殴人为巡按御史沉俊所劾上敕怀仁王切责成锁等而以立属吏治之庚寅以延绥游击将军彭模充右副总兵分守凉州命武靖伯赵弘泽佥书右军都督府事诚孝昭皇后忌辰奉先殿行礼遣玉田伯蒋轮祭献陵襄王祐櫍以疾求空青等药诏赐之辛卯升四川按察司佥事刘成德为湖广布政使司右参议以南京应天湖广江西广西灾伤重大命户部发帑银二十万两差官分给各巡抚都御史令其躬亲巡历委官设法加意赈恤仍各蠲免税粮有差壬辰靖安王表枎奏乞书籍诏赐贞观政要四书五经各一部礼部类奏灾异得旨上天示戒近日京师地震各处地方灾异叠见朕心警惕与尔文武群臣同加修省以回天意仍择日遣官祭告天地宗庙社稷山川诏赠大理寺右寺丞黄巩为南京大理寺左少卿仍与祭一坛巩在正德时以兵部郎中论劾逆彬谏阻巡幸廷杖削籍后起右寺丞卒于官至是御史黄国用请加恤典故有是命夜三更月犯五诸侯东第二星癸巳命江西按察司副使周广提调学校襄坦王府临邑郡君永兴王府东安乡君永年乡君各病故奏乞造坟旧例镇国将军以下俱减半造葬至是礼部议于原定减半价内仍量减径送该府自行造办从之巡抚大同右副都御史张文锦劾奏阳和大城分守太监李睿报纳官草累军采运侵占庄田役军耕种结逆党黄福添等为腹心宜正其罪别选老成安静者代之都察院覆议得旨戒饬李睿安静行事黄福添等缉捕治罪甲午户部尚书孙交屡乞休不允仍温旨答之改巡抚四川都察院右副都御史盛应期巡抚江西刑科左给事中张翀请罢镇守内臣下所司知之乙未辽世子致佫奏乞校尉傅镇等八名冠带不允御史李俨言我朝设立草场地亩专为牧放京营马匹每年四月下场十月归营欲其膘壮以备调征兼以存省在官草料诚为良法后因地亩宽阔荒芜可惜已经会议差官丈量筑立封堆界限明白除与军民租种外每营存留五十五项夺勇等十二营存留六百六十七顷九十二亩以资牧放今称尽行佃种此非各营官私自召佃必巡青人役盗卖或势家占据莫敢声言请差官逐一查明果有侵欺即将见年管收花利之人并管营等官治罪兵部覆议从之礼科给事中章侨言三代以下论正学莫如朱熹近有聪明才智足以号召天下者倡异学之说而士之好高务名者靡然宗之大率取陆九渊之简便惮朱熹为支离及为文辞务崇艰险乞行天下痛为禁革时河南道御史梁世骠亦以为言礼部覆议以二臣之言深切时弊有补风教上曰然祖宗表章六经颁降敕谕正欲崇正学迪正道端士习育真才以成正大光明之业百余年间人材浑厚文体纯雅近年士习多诡异文辞务艰险所伤治化不浅自今教人取士一依程朱之言不许妄为叛道不经之书私自传刻以误正学丙申以灾伤免山西安东中屯威远等卫及应州等处税粮有差以辽东等处旱灾诏官军月粮每石加银二钱不为例仍以该镇麦钞并扬州临清等处变置房产等银转发接济命定辽右卫都指挥同知王道掌辽东都司事以灾异修省遣武定侯郭勋驸马都尉蔡震崔元镇远侯顾仕隆祭告天地宗庙社稷山川丁酉命山西都司佥书都指挥佥事刘汉掌本司军政庚子升山西按察司佥事金鲤为江西按察司副使赠已故翼城县典史荣潮为榆次县主簿洪洞县仓大使赵湖为文水县主簿仍各给敕命以杀贼阵亡也辛丑都察院左都御史金献民言各王府承奉以下不职官许各抚按紏劾从之壬寅以擒贼功赠致仕瑞州府知府邝璠为江西布政使司右参政以中军都督府佥书左都督时源充练武营坐营以南京后军都督府佥书都督佥事何清充南京大教场坐营给事中储昱请革去正德间所立神木所名色仍为神木厂应役军人照永乐正统年间额数存留其冗食者革回原卫所增月粮折色并行粮关支悉依旧例改正兵部覆议从之升刑部浙江司署员外郎中主事朱概广西道御史王琳俱按察司佥事概四川琳山西南京兵部尚书王守仁辞封爵因言同事诸臣未蒙均赏反遭谪斥已行申理上曰卿剿平祸乱功在社稷朝廷特加封爵义不容辞余下所司议行之嘉靖元年十一月癸卯朔甲辰命芒部军民府护印土舍陇寿袭土官知府免其赴京故事土官九品以上皆保送至京乃得袭替是时寿与其庶弟及兄妻争袭相攻不敢离任镇巡官以状闻得旨令就彼袭职户部上言王府郡王将军以下身殁无子及子幼者其母妃宫妾等例有餋赡食米以爵秩为差无子者终其身子幼者以袭封日止庶人妻妾使女母过一二人人给米麦布绢死者罢给本部以十年校勘其存亡多寡而增捐之今宗室浩繁十年中死亡者不以实告而增给无已令经赋坐耗小民日困臣请告谕诸王府自今毋俟十年每岁终即具报有司有死亡则次年即减派税粮以节民财其一岁终先给后死者贷勿还官从之蓟州西炼金山矿贼起总兵官马永遣指挥康雄等剿平之命赏雄等筑塞矿穴上以虏数入边诘责狭西抚镇诸臣于是都御史姚镆王翊总兵官武振各上待罪诏特原之总制兵部侍郎李钺引疾辞任上温旨谕留不允乙巳兵科给事中陈时明以灾异请斥太监萧敬其略言敬素与宸濠交通幸逃国典今又舞其才智荧惑圣明迩者大婚之议敬入刘政重贿欲引纳其女赖大臣毛澄等力争不果纳其奸邪无忌如此陛下纵释不诛不宜久留于宫掖请罢敬司礼出之外宅以洩臣民之愤消上天之变章下所司诏南直隶被灾州县草场籽粒银应征五分者再免三分先议派今岁马价加银二两者止勿加务使穷民得沾实惠丙午巡抚宣府右佥都御史李铎以修省辞任不允户部上言河道通塞关系漕运请预加经理为来年计仍申明禁约进鲜等项船只及内外官员有倚势阻挠者参奏治罪上然之命亟如议实行诏徙云南河西县曲陀巡检司于新安所和曲州和曲驿于武定军民府敕贵州守备都指挥张悦兼理云贵交界沾益州等处地方督捕盗贼丁未初庆云侯周寿弘治中得赐宝坻县把门城李子沽地及所续买田宅总二千余顷故会昌侯之遗产在焉建昌侯张延龄为会昌侯壻尝受地二百余顷与寿接壤数争讼时延龄势盛寿乃悉让其地而自请来安务地八百顷正德末年并夺为皇庄上登极诏以皇庄给主于是两家各请其地事下给事中夏言等勘问得实议以把门城李子沽地一千二百顷予延龄寿所续买地七百七十七顷予寿子瑛而以来安务地仍归官召民佃种户部覆请从之驸马都尉崔元以迎立功封京山侯给诰券当上表谢恩礼部以本朝无故事因上言奉迎之劳臣子分所当为封爵之典朝廷与不宜滥若以迎请封侯世袭元诚内不自安故臣等逡巡数月犹冀皇上追寝成命酌劳定赏以安崔元之心上曰永乐初年太宗皇帝入继大统驸马都尉王宁以翊戴功亦进封永春侯何得言本朝无故事元表即如例引进勿复迟延于是给事中底蕴等御史高越等连章论其不可皆不纳给事中及宦等查大同镇仓库草场因劾前镇守大监马锡苏瑨今监枪刘璟分守李睿前总兵官朱振杭雄副总兵张輗参将麻循谷堔黄镇锦衣卫指挥姚瓒都指挥张杰等皆监临势要侵盗不訾前管粮郎中陈漙郑选杨鏓皆曲法狥人耗损边计巡抚都御史杨志学防闲不严请皆究问如律都察院覆奏上以马锡苏瑨侵盗数多又先已发戍姑宥之朱振籍产偿赃张輗等下御史逮问追赃惟志学以任浅餋病得免罪戊申礼部条奏议处土官朝觐五事一曰定赏例请自今土官遣人至京若弟侄及男进马四匹以上及方物重者赏钞弊以衙门品级高下为差其进马一二匹及方物轻者与杂职同赏若通事把事头目人等止以马匹方物多寡为差几进香茶黄蜡每杠五十五斤由布政司传送者所赏生绢炤数递加违例者罢其赏二曰革宿弊言近年各土官宣抚等司差来人数太多皆非旧额所赍降香重不过七八斤而冒廪饩及绢钞之赏至有伪造印信私增批文者自今请申明故事凡违例者所在有司遏使勿入其非布政司真印批文沿途不得资给即越赴京师皆还其贡物罢其赏赐廪饩或奇民附和为奸者以重论三曰处进马言先朝土官进马就所在布政司辨验易银贮库以备买马今容羙宣抚等司贡马至京往来骚扰亦非旧制自今有犯者皆罢绝之四曰明进收言顷者湖广忠建宣抚司等土官遣把事进香鸿胪寺遽引赴内府交收即有违例概得给赏自今土官遣人至京鸿胪寺既引见上其奏仍赴本部验进方物庶有所稽考五曰防欺伪言各土官职事原有等级间或诈伪得赏赐归则以恐喝夷众中国自有纪纲不可堕其欺伪宜令吏兵二部将已袭授土官职名查报本部未袭者行巡抚亟为奏补以安夷民上皆允行之周府汝阳王府辅国将军同钑长子越例赴京奏请赐名命礼部遣官送还敕周王严加戒责仍令巡按御史究门长史以下及主谋书奏者夜昏刻月犯秦星己酉以大婚礼成遣玉田伯蒋轮祭告兴献帝于安陆更定山东四兵备道所属州县改济宁兵备为沂州兵备以沂州驿费郯城曲阜泗水滕邹滋阳宁阳济宁蒙阴沂水泰安莱芜新泰十六州县属沂州道以东平汶上郸城鉅野嘉祥及曹州定陶曹县濮州观城朝城范单金乡城武鱼台十六州县属曹州道以武定阳信河海豊乐陵滨州蒲台沾化利津青城新城齐东陵及济阳德平临邑章丘邹平长山淄川二十州县属武定道惟临清道所属如故以曹州兵备旧辖东明长垣二县归大名道河南考城归睢陈道时山东抚按言诸道所辖州县参错交互远近不一或一县而三道并属或竟无所属非大更定无以一事权兵部请从其议报可前通政司右通政张龙论斩龙交通钱宁诓取财物数千宁诛御史发龙罪状下法司比交结朋党紊乱朝政律诏如拟庚戌命顺天府斋戒祈雪辛亥广西思明贼黄镠等伏诛总督镇巡官以捷闻上命赏张嵿及镇守太监韩庆总兵朱麒巡按御史张钺银币有差土官男黄廷宝先助贼攻城后擒镠自赎得旨免罪仍给冠带犒赏壬子兵部覆给事中许复礼条陈修戎兵一事请申饬各该抚按等官凡遇盗贼窃发皆责成所起州县其不即收捕或观望匿不以闻掌印官罢职不叙指挥千百户降二级调边卫子孙袭替不许复回原卫因而失误军机贻患重大者如飞报军情律斩或被贼攻围弃城逃走至贼杀掠人民焚烧官民房舍比守边将师失陷城寨律不分有无城池守备捕盗官坐斩兵备官每起降一级掌印巡捕守巡每二起降一级三司掌印官每三起降一级甚者充军有能就阵斩获剧贼一名颗升一级仍赏银三十两擒斩随从强贼三名颗并阵亡者每名颗赏银十两亦升一级世袭不系对敌止是缉捕三名者每名赏银五两升一级不世袭不及三名者给赏上允行之癸丑以山东贼未平免济南青州兖州三府州县正官入觐甲寅初惜薪司言真定山西等处所输柴炭运官揽头积有逋负工部以为此因加耗过多故征运不及请以明加及谙加之半并准正数其余核实追征惜薪司太监执以为暗加必不可免且指工部为故纵工部侵费有征加收不扣非大公至正之法臣等以诏书从事非故纵也自今请如后府惜薪司事例召完纳乃给价银惟上纳时该司不得过取加耗即公私俱便矣奏入上饬所司严追未完者不得容纵以误供应其余如议行乙卯以修筑辽东开原功升巡抚副都御史李承勋俸一级赐巡按御史葛禬等银币副总兵张铭等皆给赏有差丙辰南京礼部尚书杨廉再以老疾求去上仍慰留不允夜四更月犯昂宿西第一星丁巳以辽东灾伤免广宁前屯等二十八卫所屯田籽粒有差山西盗起流劫沁潞诸州县转入河南界中诏逮指挥陈崇等四十三人宥知县冯继祖等五人罪责以后致夺佥事谷高俸三月巡抚保定都御史周李凤请于景州西宋城开设巡检司州县共佥弓兵百人缉捕盗贼兵部覆议从之以四川都司署都指挥佥事李昇充右参将协守松潘南路刑科都给事中刘济等以廖鹏父子及王钦陶杰颇借中人营救恐上意犹豫不决乃言往岁三覆奏复佥批驾帖则已日午及死囚临斩而鼓下仍受词奏上得报且及未申时暨问刀本主再请而后行刑则过酉戌时殊非明示市人与众弃之之意请自今决囚务在申酉鼓下不得受多民词应留应决皇上宜参之众论如廖鹏等幸断在不疑得旨所奏已悉自今论囚务以申酉时行刑戊午命升修撰舒芬郎中陆俸署员外郎夏良胜编修江晖马汝骥给事中汪应轸御史曹嘉寺副郝凤升行人顾可久刘显麒王懋潘锐张岳博士张九川等十五人及编修费采王思给事中石天柱黄臣张原等五人俸各一级芬等在先朝以谏止巡游廷杖谪窜采等以言事忤旨落职时皆复用给事中刘世扬请加恩典以旌忠直吏部亦以为可从之江川王音垫以年老请令长子膺鐩代行礼仪许之请代理府事不许南京都察院右都御史王懋中言臣按律云在外六品以下有犯听分巡御史及按察司官径自提问今各官仍一概奏请令奏牍频繁狱情淹滞请得以律令从事报可己未贵州巡抚都御史杨沐上议一预制土官言今土舍私相传接支系不明争夺由起宜如军职贴黄例岁终令土官各上其世系履历及有无子状于布政司三岁当入觐则预上其籍于部其起送袭替及争袭奏扰者按籍立辨可以消争夺之衅一作餋世禄欲令土官应袭三十以下者得入学习礼不由儒学者不得起送承袭其族属子弟愿入学者听补廪科举与军民武生一体则可以大变其俗一清查军伍请以五年为率通计天下卫所军士旧在新勾以科逼在逃者指挥以下各下多寡议罚都司参问其清军御史不但清坐勾军丁亦当兼理缺乏军伍宜令所在有司各开报角羊发收伍名籍于都布二司二司呈送清军及巡按御史彼此参证诸毙可尽革兵部覆奏沐议皆可行上从之获山东流贼史福等三十一人于菜芜斩之饬守巡以下务剿除余贼未获者虏亦卜剌千余骑将寇岷州至冷地峪百户俞泰据寨与战却之都御史王珝言泰有保障岷州之功虽无斩获亦宜升赏以励其后且请于冷地峪西三岔筑堡驻兵积谷为洮岷声势兵部覆奏从之太仆寺卿刘麟言顺天保定河间三府原额马户五万二千四百有奇今餋马及倒失占户者稍足原额余户不过四百又最贫下不任役角羊至马匹无从寄餋兵部以为餋马正役自官吏监生生员陵海户皆不得免宜均派给餋以苏贫民上是之庚申寿安皇太后崩礼部奏上仪注十八日午时发丧上素服诣寿安皇太后宫前举哀哀止设奠复举哀毕归丧次昭圣慈寿皇太后宪庙皇妃庄肃皇后兴国太后武庙皇妃皇后皇妃公主亲王妃举哀礼同哀毕各归丧次自本日起通十三日不鸣钟鼓十九日上不视朝诣寿安皇太后宫前举哀朝夕设奠昭圣慈寿皇太后宪庙皇妃庄肃皇后兴国太后武庙皇妃皇后皇妃公主亲王妃哭临礼皆同礼毕各归丧次是日小殓二十日上诣寿安皇太后宫前举哀朝夕设奠如前仪昭圣慈寿皇太后宪庙皇妃庄肃皇后兴国太后武庙皇妃皇后皇妃公主亲王妃哭临如前仪二十一日大殓成服上素服诣寿安皇太后前举哀设奠大殓奉安梓宫设几筵安神帛立铭旌哭尽哀上位服缞服诣梓宫前举哀行祭礼昭圣慈寿皇太后宪庙皇妃庄肃皇后兴国太后武庙皇妃皇后皇妃公主亲王妃皆成服各设祭一坛六尚及宫人各随祭礼毕各归丧次是日内官内使祭一坛大殓成服设祭祀坛数上位一坛昭圣慈寿皇太后一坛宪庙皇妃一坛庄肃皇后一坛武庙皇妃一坛皇后一坛六尚及宫人随祭皇妃一坛淳安大长公主及亲王妃共一坛内官内使共祭一坛二十二日公侯驸马伯五府六部等衙门共一坛文武三品以上命妇共坛每七百日上位一坛昭圣慈寿皇太后一坛宪庙皇妃一坛庄肃皇后一坛兴国太后一坛武庙皇妃一坛皇后一坛皇妃一坛淳安大长公主等及亲王妃等共一坛一在京文武官员闻丧素服乌纱帽黑角带于本衙门宿歇不饮酒食肉至二十一日各具齐衰服至清宁门外朝夕哭临一日而止凡在朝及在衙门视事俱素服乌纱帽黑角带通前十三日而除一文武官一品至三品命妇麻布大袖圆领长衫麻布盖头于二十一日清晨由东华门入清宁门外朝夕哭朝临一日而止不许带金银首饬仍素服十三日而除一在京诸寺观各声钟三万杵一在京以闻丧日为始禁屠宰七日一祭祀翰林院撰祭文光禄寺备办祭物一在京文武官命命妇祭祀品物光禄寺备办制曰可丧服二十七日而除致仕少傅兼太子太傅户部尚书武英殿大学士王鏊以上遣使存问具谢因上讲学亲政二篇其讲学篇大略言国家经筵之设最为盛典然一岁之间风雨寒暑停歇颇多上下之情未见亲密至于日讲可谓亲矣然体分犹过于严上有疑焉未尝问也下有见焉未尝献也似亦不免文具昔高皇帝甫定天下即开礼贤馆与宋濂刘基辈日相讲论其后圣学高明诏诰天下皆出御制今御制文集是也仁宗皇帝时设弘文馆于思善门之右文学之臣数人入直时至馆中讲论孝宗皇帝经筵之外每繙永乐大典又尝索大极图西铭等书于宫中玩之尤嗜故学士沈度书日临数过祖宗之勤学如此陛下睿哲自天春秋鼎盛讲明圣学正其时也乞于便殿之侧修复弘文馆故事妙选天下文学行义着闻者数人更番入直命内阁大臣一人领之如先朝杨漙故事陛下万几有暇时造馆中屏去法从持霁天威从容访问或命讲经或读史传或论古今成败或论民间疾苦闲则浙戏翰墨虽诗文之类亦惟所好盖即日讲之义也而加亲焉大略如家人父子上有疑则必问下有见则必陈日改月化有不知其然而然者矣其亲政篇大略言上下交则为泰不交则为否君臣之交关系世道如此命常朝之礼通政司引奏御史紏仪鸿胪举不如法谢恩见辞惴惴而退君臣相见止于数刻势使之然也臣愚以为欲上下之交莫若复古内朝之法我国家内朝之缺而华盖谨身武英等殿即其遣制永乐初内阁之臣日造扆前进呈文字机密承顾简洪熙宣德间杨士奇杨荣蹇义夏原吉等常奏对便殿或议事榻前或召见斋宫斯亦内朝之遗意也天顺间李贤王翱尚时或召见成化以来其礼始荫孝宗晚年深慨于斯屡召大臣于便殿议事将大有为而民之无禄不及睹至治之羙天下至今为恨陛下即位以来日御文华召见大臣中外相传以为盛事祖宗之治将复见于今日此万世一时也臣愚尤望着于令典文华武英仿古内朝之制大臣三日或五日一起居侍从台谏各一员上殿轮对诸司有事咨决上据所见决之有难决者与大臣面议之不时引见群臣凡谢恩见辞之类皆得上殿陈奏虗心而问之和颜色而道之如此人人得以自尽陛下虽深居九重而天下事灿然毕陈于前岂徒革近世之弊唐虞之治不过如是而已上览其奏答曰卿辅佐先朝志切匡救朕在藩邸已知卿名新政之初方将起用特遣使存问览奏具悉忠爱至意宜善自颐餋以副眷怀其荫一子为中书舍人命成安伯郭宁侄瓒袭封以宁无嗣故也湖广抚按官奏襄王以痼疾不任事而承奉邵亨怙势为奸前者镇宁王告其欺蔑专擅之罪倔强不服恐生他患请简伦序相应者暂理府事代为行礼治亨及其党与罪以彰国法礼部覆请下其事于抚按令查本王有无子嗣见患何疾并推择可代者因请逮治亨罪有诏亨姑勿逮逮其助恶有名者并镇宁王所告详勘以闻辛酉大行寿安皇太后小歛上罢朝朝临奠昭圣慈寿皇太后以下皆如之壬戌兵科给事中刘琪言狭西宣大诸镇粮储虗耗顷水旱复多蠲免乞以各省赃罚及已征官银饷之以补年例不给之数仍禁出纳有司勿得侵克又今套虏深入泾州疮痍甚众宜遣官赈贷以安人心户部覆奏顷者角羊发诸边银两视年例不啻数倍犹连章告竭疑有他弊宜如琪言敕巡抚等官务爱惜樽节紏正诸奸弊犯者听巡按御史劾治其赈恤事宜请下狭西巡抚王桐等多方区画使民被实惠从之以小西阳和高山天城三卫雨雹伤禾诏免夏税有差户兵二部考察运官贤否应存留者百二十余人罢黜者三十六人仍令漕运都御史等官稽察把总举剌不当者岁以运官名籍上之部着为例报可南京礼部尚书杨廉等奏申明大礼以息群议杂引程颐朱熹言及濮议为证且言今之异议者率祖殴阳修然修于考之一字虽欲加之于濮王未忍绝之仁宗今乃欲绝之于孝庙加之于兴献帝此又修所不忍言者愿皇上尊信孔孟程朱勿迁惑于众口又亲早择亲藩之子为兴献帝后章下所司知之录平河南妖贼马隆等功赏都御史王珝太监晏宏御史俞茂坚前按察使陈九畴参议陈鼎等银币有差百户周南等以死事优恤之癸亥南京兵部尚书廖纪为南京给事中郑庆云所劾引疾乞致仕许之除翰林院庶吉士廖道南江汝璧童承叙黄佐王相王同祖为编修沈王奏宿迁王诠鎀以火焚其册印冕服及他什物援永平王例奏请更给礼部言册印虽毁当有镕银例湏封进以请乃下镇巡等官覆勘已沈王为谢以余银封进上命铸印给之敕工部禁止不急工程及无名修造甲子初山东青州盗王堂等起颜神镇流劫东兖转入莱芜新泰临城间势张甚都指挥杨纪等追及于泰安州之龟山贼据山为固纪麾兵进攻之颇杀伤贼而济南指挥辛楷等按兵不救贼见兵寡无后救乃驰下山急击纪纪督战甚力会临清指挥杨浩所部千户汤鸾率众先遁纪兵望见惊溃浩死之纪中搠仅以身免贼乃大掠鲁桥抄谷亭诸镇所杀伤燔烧军民千百余家日益猖獗兵部诇知纪等败状乃劾东兖道守巡等官玩寇殃民败不以告及巡抚抚捕失宜之罪且言鲁桥诸间近连曹濮通河南封丘延津界贼若踰河则河南州县被兵今宜急遏贼使不得奔突而河道侍郎李瓒知兵有谋宜以河防委之令督率管河管闸等官发濒河丁夫昼夜拒守有逸贼者以重论上乃切责山东巡抚董凤梧夺守巡官俸令戴罪杀贼而敕侍郎瓒如部议会凤梧奏至劾汤鸾及辛楷等七人乃诏御史逮问鸾而薄楷等罪令捕盗自赎然官军终畏贼莫敢击兵备李珏王浚所遣兵逡巡观望冀以出境为角羊山东兵独临清差强然一败不复振议者颇以为忧御史朱洸请委李瓒兼制诸道许以军法从事给事中陈时明请以山东京操官军暂留其地别遣大臣将保定等府汉达官兵趋山东亟剿平之上颇采其议仍敕李瓒及各巡抚都御史悉以前诏从事而令保定巡抚周季凤副总兵杨锐选集汉达兵以备调边于是山东兵备等官分道逐贼贼不复屯聚往来行劫鱼台金乡间官军追至寨里集败之贼且斗且行至句村诸道兵大集乃就围之俘斩以数百计贼大破散东土稍宁而余贼突至曹州者欲渡河奔河南不得乃复掠考城循河西岸至东明长垣于是河南及保定巡抚咸告贼状而御史虞琼言河冰且合漕舟联络以千数关国计甚大宜于要地严兵防守无使害及漕河祸延邻省兵部以为然乃复申明前议因请发太仆马价银二千给李瓒听以便宜犒赏敕诸巡抚及守巡官皆协力会剿不得彼此观望留指挥何浩兵于德州以防不虞上皆从之乙丑御史朱寔昌言河东角羊池为山水所汩池盐不生坐损国课臣谨以便宜发丁夫姚暹诸渠以决山谷泛滥之水又故事冬月役丁夫刈刍以给苫盖今刍足支一年俾得专浚渠以宽民力户部请从其议上然之复原任华州知州刘锦官初镇守太监廖堂横索州县财物尝遣人市马至锦所谓曰当以八百金见售锦拒之寻以堂奸利不法事言于巡按御史堂怒中以危法逮系诏狱穷治无验出为民至是御史喻茂坚白其事乃得复职丙寅礼部请上御西角门百官行奉慰礼上曰朕心思慕方切岂忍遽从所请姑已之除翰林院庶吉士郑一鹏赵廷瑞杜桐詹泮张逵葛鴊为给事中张衮李佶伦以谅卢焕陈讲为监察御史李默李春芳董忠言丁夔为主事夜昏刻木星犯罗堰下星丁卯令至免百官朝贺初礼部以武宗皇帝丧未及大祥酌议庆贺礼仪以请及是以寿安皇太后丧并罢之遣京山侯崔元等分祀七陵鉅野王府镇国将军当渝得请展墓因出游累日不返盗夜入其第大掠以去寻捕获伏辜抚按等官言状且劾兖州知府陈谈王府教授裴光祚等上命按问谈等以当渝私出城游戏致盗劫掠命鲁王切责之狭山东按察使林琦为狭西右布政使提督都御史臧凤清查宣府军饷劾监临侵盗者都指挥安洪等数十人有诏逮问洪等其闲住发遣降革死者皆宥之御史唐凤仪言各自分守分巡官不以时巡历郡县抚恤人民伸理冤抑即官吏贪残盗贼窃发莫知禁止灾异数见职此之由请饬抚按严督守巡诸臣皆以岁正月出巡至十一月还司诸钱粮词讼及他兴革便民者咸务修举有不如令者抚按得参奏罢黜抚按官或狥情隐匿者许科道劾之都察院覆奏上从其议戊辰以灾伤免庐州淮安凤阳扬州四府及滁和二州税粮有差己巳改工部尚书陶琰为南京兵部尚书加太子少保参赞机务琰辞上优诏褒答不允庚午肥河卫都督佥事加哈察亦迷河卫都督佥事赛哈死诏以彩叚畀其使归祭之以寿安皇太后卜葬遣礼部右侍郎吴一鹏工部右侍郎童瑞等诣山陵相视给事中刘最劝上于宫中清燕日诵大学衍义数篇勿令左右近习诱惑圣心以非礼非法之事入报闻给内外巡捕官军衣鞋饬参将桂勇昼夜点视故事巡捕官军无给衣鞋者桂勇以请工科及工部皆不可上持与之不为例辛未上御西角门视朝时寿安皇太后丧哭临已毕礼官固请视朝上勉从之升浙江副使于鏊为山东按察使翰林院编修王思辞克升俸且言陛下欲作敢言之气以防壅闭之奸莫若省览章奏召见大臣勿使邪僻阿狥之说蛊惑圣听则尧舜之治可成不然纵加隆于先朝谴谪之臣抑末矣上不允因命近日升俸者皆不得辞致仕少傅兼太子太傅吏部尚书武英殿大学士刘忠具谢上遣使存问因劝上务学餋心敬天法祖抑邪謟进忠贤上褒答如王鏊旨亦荫其一子为中书舍人大理寺卿郑岳言内臣贾全等侵盗仓库宜伏正法而持蒙曲贷将使左右效尤恣意侵盗设至败露又图幸免其害不可胜言且自皇上即位以来如陵户任文举千户鞠王英等輙以内臣奏请事从中决部臣执奏不听其他下司礼监处分者甚多夫法者所与天下共者也事干近幸輙有轻重是法不信于天下矣古人有言法行自近始又曰宫中府中俱为一体古申屠嘉辱邓通而文帝不以为忤韩琦安置任守忠而英宗不以为专前史书之以为羙事陛下宜远远鉴前代之规近守祖宗之法自今内官内使等有犯悉听部院问拟发本寺审录则可以昭圣朝平明之治得报有旨我皇祖世宗肃皇帝御历凡四十有五年视我祖宗列圣享国最久丰功伟绩炳燿铿鍧充满天地不可殚述自我穆考初禩即命儒臣纂修实录绪业未竟至予沖人嗣大历服又五年始克成之盖其纪载之不易如此昔周成王幼而践祚其君臣相诏戒亦惟曰单文祖德曰咸成文王功不怠于时沐浴膏泽海内安澜而惓惓思艰毖患雅颂作焉此周家所以为有道之长也洪惟皇祖躬秉圣资出抚兴运刬奸剔蠹丕举王纲立极建中肇修人纪凡诸大政令之因革大典礼之制作咸稽谋于天会通古今经画自心毅然独断一洗俗吏牵迹经生守文之陋执之不疑用能廓清垢氛兴建废坠五礼式叙百度惟贞羣工奔走以受成万姓倾心而向化卒之幽明协顺中外敉宁声教暨于交南威灵憺于穷朔盖举我太祖成祖丕造之光烈而觐扬之巍巍乎盛矣临御滋久虽垂衣深拱而宵旰几康之儆不忘于心诸边奏报臣下建言手批立决无滞晷刻万几稍暇则又繙经史问农桑即文王日昃不遑何以加焉盖尝勒豳风无逸于亭召对群臣于便殿于西苑谆谆以天戒人穷为虑而重念宫生内长之主宴安游娱忘其先烈朕三复仰止未尝不流涕也深惟眇眇之身早赐鸿业未烛理道仰借我皇祖忧勤所诏数年以来时和人康边圉宁泰灾沴盗贼之忧不作绍庭虽远余泽弘深其敢忘所自乎盖文王之后有武王缵绪而受命日浅至于成王始克追扬盛美纪于竹书顾朕虽德弗类而所乘之时与地亦有不得而辞者用以史臣所辑实录五百六十六卷宝训二十四卷敬荐祖庙并告成事于皇考以上慰二后在天之灵附于周家咏歌勤苦慎始如终之义乃若体裁义例一遵累朝旧章兹不复赘云谨序八月十九日校勘记序后军都督府掌府事少保兼太子太保英国公臣张溶等诚惶诚恐稽首顿首上言伏以典则贻谋式笃文孙之祜简编垂信诞扬烈祖之休成功独盛于中兴遗训可传于后法昭兹绳武焕乎有章洪惟世宗钦天履道英毅圣神宣文广武洪仁大孝肃皇帝刚健粹精神明宣哲河清云见生当上圣之符天与人归入应大横之兆自绍庭于初服即锐意乎太平张化瑟以更新妙干转坤旋之用握政枢而独运合阳舒阴惨之宜志在忧勤治先明作应天以实善承仁爱之心视民如伤每厉贪残之禁未言而声疾于震有令则化行如驰虽端居深拱之年无旁落下移之柄至于仪礼制度尤多考古宪经统嗣正名极严父尊亲之孝郊丘辨位明事天享地之仪阐敬一之旨而註五言读灏噩之书而明三要盘铭几戒陈无逸豳风之词晋接泰交赓既醉卷阿之雅虽礼文纤悉咸出亲裁即篇翰游娱特称妙绝既隆文教载缵武功训旅诘戎修复三营之制执讯获丑张皇九伐之威天戈南指而交人伏辜月羽东驰而岛夷就殄络绎梯航之贡纷纶图牒之陈内顺外宁迈周家之再造民安吏称轶汉业以重辉荡乎难名炳焉可述属放勋殂落祗深遏密之思乃穆考亮阴即有纂修之命顾岁月久远而章牍浩繁操觚每废于因循充栋或艰于雠校方稽汗简遂恸遗弓迨继照以龙飞始萃篇于麟复兹盖伏遇皇帝陛下躬应历数念切羹墻于赫汤孙监先王之成宪其承武志觐文祖之耿光爰霈纶音俾终绪业于记事纂言之职寓省言责实之规乃申命臣溶为监修官臣居正臣调阳臣四维为总裁官臣自强臣镗臣时行臣钖爵为副总裁官臣经邦臣洛文臣国臣洵臣位臣慎行臣思育臣志臯臣一儁臣显卿臣世能臣一桂臣赓臣长春臣启愚臣孔教臣谦臣凤翔臣弘诲为纂修官臣溶暨臣居正等仰体宸衷俯殚管见按诸司之掌故网罗旧闻探内府之秘藏铺张盛美事务阙疑而核实词皆举要以删烦至大经大法之所存则特书屡书而不一参互考订三易藁而成编润色讨论十逾年而竣事俾四十六载之盛治粲如日星将百千万世之鸿名亘乎天坏恭成世宗肃皇帝实录五百六十六卷宝训二十四卷进呈臣溶等愧乏良史之才久窃大官之饩杀青甫就惊岁序之屡更副墨虽存知化工之莫测非能当华衮斧钺之任聊以备金匮石室之储伏愿恢阐皇猷作求世德庶几风烈衍重熙累洽之图尚有典刑建长治久安之策臣溶等无任瞻天仰圣激切屏营之至谨奉表随进以闻八月十九日后军都督府掌府事少保兼太子太保英国公臣张溶等谨上表校勘记表