宋朝事实提要钦定四库全书史部十三宋朝事实政书类一提要等谨案宋朝事实二十卷宋李攸撰文献通考作李伋考宋史艺文志亦作李攸通考传写误也攸字好徳陈振孙书録觧题称其官为承议郎而不详其里贯原序称政和初编辑西山图经九域志等书泸帅孙义叟招之书上转一官张浚入朝约与俱以家事辞攷西山属成都府泸州属潼川路则攸当为属人其曰张浚入朝盖绍兴四年浚自川陜宣抚使召还时也其书据原序盖上起建隆下迄宣和凡六十卷其三十卷先闻于时后以余三十卷上之因语触秦桧寝其书不报故晁陈二家书目俱作三十卷与序相合而赵希弁读书附志宋史艺文忠乃俱作三十五卷今书中有髙孝两朝登极赦诏及绍兴间南郊赦诏而纪元亦迄于绍兴殆又有所附益兼及南宋之初欤攸熟于掌故经靖康兵燹之后图籍㪚佚独汲汲搜辑旧闻使一代典章粲然具备其用力颇为勤挚所载厯朝登极南郊大赦诏令太宗亲制赵普碑铭西京崇福宫记景灵西宫记太晟乐记往往为宋文鑑名臣碑传琬琰集播芳大全诸书所阙漏他如宗室换官之制不见于宋史职官志郊祀勘箭之仪不详于礼志太庙崇宁庙图紫宸殿集英殿上夀赐宴再坐立班起居诸图宫架鼔吹十二按图尤为记宋代掌故者所未备至其事蹟之异同年月之先后纪载之详畧尤多可与东都事略续通鑑长编及宋史互相㕘订又如石晋赂契丹十六州分代北山前山后足订薛欧五代史称山后十六州之误周世宗兵下三闗并载淤口闗亦足补薛欧二史祗载瓦桥益津二闗之阙当时如江少虞事实类苑锦绣万花谷多引用之宋史亦多採用其文第原本久佚惟㪚见于永乐大典各韵下者尚存梗概而割裂𤨏碎莫由考见其体例惟赵希弁读书附志称祖宗世次登极纪元诏书圣学御制郊庙道释玉牒公主官职爵邑勋臣配享宰执拜罢科目仪注兵刑律厯籍田财用削平僣为陞降州县经畧幽燕之类具载本末云云盖即当日之门目今据以分类编次釐为二十卷虽未悉复原书之旧而纲举目从咸归条贯亦得其十之七八矣攸别有通今集二十卷宋史艺文志入故事类今佚不传又尝上书秦桧戒以居宠思危尤为侃侃不阿则其人亦足重不独以博洽见长云干隆四十六年二月恭校上总纂官纪昀陆钖熊孙士毅总校官陆费墀目录钦定四库全书史部十三宋朝事实目録政书类一卷一祖宗世次卷二登极赦纪元卷三诏书圣学御制卷四郊赦一卷五郊赦二卷六庙制卷七道释卷八玉牒公主卷九官职勲臣配享卷十宰执拜罢卷十一仪注一卷十二仪注二卷十三仪注三卷十四科目乐律歴象卷十五籍田财用卷十六兵制卷十七削平僭伪卷十八陞降州县一卷十九陞降州县二卷二十经畧幽燕宋朝事实卷一钦定四库全书宋朝事实卷一宋李攸撰祖宗世次僖祖讳朓窱䠷眺趒窕仕后唐歴永清文安幽都三县令十二月七日崩𦵏钦陵建隆元年追尊文献皇帝大中祥符五年加上文献睿和皇帝大观元年再加上立道肇基积德起功懿文宪武睿和至孝皇帝乐舞大善之舞冬至祀昊天上帝夏至祀皇地祇升侑后崔氏建隆元年追谥文懿翰林学士礼部侍郎窦俨议行见于外曰懿子顺祖顺祖讳珽圢脡侹颋町艼裎侱珵顼䵺蜓葶閅濎铤䱓仕歴藩镇从事御史中丞正月二十五日崩𦵏康陵建隆元年追尊惠元皇帝大中祥符五年加上惠元睿明皇帝乐舞大宁之舞上辛祈谷孟冬祭神州地祇升侑后桑氏建隆元年追谥惠明翰林学士礼部侍郎窦俨议容仪恭美曰明子翼祖翼祖讳敬竟镜獍璥曔仕歴营蓟涿三州刺史周显德中赠左骁卫上将军四月十二日崩𦵏靖陵建隆元年追尊简恭皇帝大中祥符五年加上简恭睿德皇帝乐舞大顺之舞大雩祀升侑后刘氏父正平州刺史初追封京兆郡太夫人建隆元年追谥简穆翰林学士礼部侍郎窦俨议布德执义曰穆子宣祖宣祖讳𢎞殷慇㶏溵蒑磤濦㥯仕晋为龙捷左厢都指挥使岳州防御使显德三年赠武清军节度使七月二十六日崩𦵏安陵建隆元年追尊昭武皇帝大中祥符五年加上昭武睿圣皇帝乐舞大庆之舞大飨明堂感生赤帝升侑景灵宫天元殿奉安御容后杜氏父爽赠中书令周显德中封南阳郡太夫人建隆元年有司请上尊号曰皇太后二年六月二日崩谥明宪太常少卿冯吉议照临四方曰明圣善同达曰宪干德二年改谥昭宪子太祖太宗太祖讳匡𦙍筐邼眶恇劻洭䖱䒰軭框迋軖靷引䏖鈏酌洕濥戭廴枃螾椼后唐天成二年丁亥嵗二月十六日生于西京大内甲马营以其日为长春节仕周为归德军节度使殿前都㸃检显德七年正月四日受周禅干德元年十一月上尊号曰应天广运仁圣文武至德皇帝开宝元年十一月加上尊号曰应天广运圣文神武明道至德仁孝皇帝开宝九年十月二十日崩太平兴国二年四月十五日葬河南府巩县永昌陵大中祥符元年嵗次戊申十一月戊午朔二十七日甲申孝子嗣皇帝臣某谨再拜稽首上言臣闻长发其祥流芳于商颂克昌厥后播美于周诗庆以积善而绵长祖以有功而丕显纯熙之祉舄奕无疆由资始于景灵爰钖羡于来裔是以允升岱社祗荐牲瑄式昭严配之仪恭率追崇之典聿隆皇运仰属𤣥猷伏惟太祖英武圣文神德皇帝奋武开阶膺图构象神机天纵睿断飇驰当建极以居尊乃卜年而垂裕灵旗直指革辂亲征多垒削平中区大定烝黎以之富寿寰海于是混同礼乐交修梯航毕至倒干戈而弗用肃刑政以惟清推恩雨施于万方发号风行于四表成功不宰至德无踰时格太平民用丕变尽垂鸿之经制资奕世之宏规遗烈具存信书攸纪臣猥以沖眇逮兹纂承履大宝之尊奉神器之重寤寐思治旰昃忘劳动循燕翼之谋克致治平之化属兵锋载戢年谷顺成琛賮来庭边防罢警仰昊穹之敷佑繄宗社之储休景贶荐臻宝符载钖将伸昭报祇事禋燔而民庶相趋表章狎至愿遵时迈固请升中勉徇舆情用成先志灵辰协吉毖祀允修罄诚明之心祷苍黔之福上封乔岳既毕于増髙归格太宫敢忘于尊祖粤若应期之康济创业之艰难底绩之基扃归厚之风化垂于不朽可得而言钦奉威灵重扬徽懿谨遣摄太尉推忠协谋同德佐理功臣金紫光禄大夫工部尚书同中书门下平章事集贤殿大学士监修国史上柱国太原郡开国公食邑三千七百户食实封一千八百户臣王旦奉宝册谨加上尊谥太祖启运立极英武睿文神德圣功至明大孝皇帝恭惟本仁观德宗庙载严致孝因心简册増耀在天降鉴钖祚有孚眷祐后昆永永无极谨言参知政事冯拯撰乐舞大定之舞冬至祀昊天上帝升侑景灵宫皇武殿扬州建隆寺西京㑹圣宫应天院滁州天庆观南京鸿庆宫奉安御容后贺氏父景思右千牛卫率府率晋开运初来归周显德中封㑹稽郡夫人生燕王德昭魏国鲁国二大长公主显德五年正月三日崩建隆三年追册为皇后干德二年谥孝惠陪𦵏安陵祔祭后庙王氏父饶彰德军节度使周显徳五年来归六年赐冠帔封琅邪郡夫人建隆元年八月册为皇后生皇子皇女二人皆早世干德元年十二月七日崩谥孝明陪𦵏安陵祔祭后庙太平兴国二年升祔太祖室宋氏父偓左卫上将军邢国公干德六年入宫为皇后太宗即位号开宝皇后太平兴国二年居西宫雍熙四年移东宫至道元年四月二十八日崩翰林学士宋白议慈爱忘劳曰孝温克令仪曰章升祔太祖庙太宗讳炅颎炯煛泂㯋耿昋蓥扃憬皛旧讳光义匡义晋天福四年己亥十月七日生于开封府浚仪县崇德坊护圣营之官舍以其日为干明节淳化三年改为夀宁节建隆元年为殿前都虞候睦州防御使八月领泰宁军节度使二月七日加同中书门下平章事开封尹干德二年六月加中书令开宝六年九月封晋王九年十月二十一日遂即尊位太平兴国三年羣臣上尊号应运统天睿文英武大圣至明广孝皇帝端拱二年诏曰朕尝览羣书备观前古居尊之号近代方行固非轩昊之令猷且异唐虞之旧典载惟凉德尤愧前王浮实之名非所宜称向者羣后同词封章见请䖍恳斯至避让无由勉从将顺之心遂极尊崇之号每一念此深用怃然岂敢以谦德自私必将以古道为法其自前所加尊号并宜省去令后四方上表只称皇帝庶叶至公翌日宰相吕䝉正等奏事长春殿进曰陛下神功圣德辉映古今在于尊称止可増益忽奉诏㫖省去中外无不惊骇帝曰至如皇帝二字亦不可兼称此起自秦始皇后代因之不改朕比欲复止称王又以诸子封王有所妨碍朕志先定勿烦确奏其后羣臣累上尊号曰法天崇道文武皇帝诏除文武二字外宜依至道三年三月二十九日崩𦵏河南府永安县永熙陵大中祥符元年嵗次戊申十一月戊午朔二十七日甲申孝子嗣皇帝臣某谨再拜稽首上言臣闻应期受命圣人所以致太平卜世其昌上帝所以祚明德然则升中昭事既报本于圜方顺美归尊当増华于简册伏惟太宗神功圣德文武皇帝元功不宰妙用无方若唐尧之圣神有周公之材艺在朱邸也悬象集连珠之庆绍宝厯也长江出瑞石之文闽越于是来同并汾以之盪定若乃扬庭以选士辟馆以育材得人而致治也集河洛之图书阐周孔之经籍用文以立教也授律以贞师取威而禁暴经武以定功也审官以攷绩议狱以缓刑信赏而慎罸也既而讲三王之礼备六代之乐躬肆类以享帝尊二祖以配天人神感通上下交泰和气充塞德泽涵濡百灵效祥溢图牒之所记九译来贡超载籍之所闻然犹旰食励精实行慈俭除宫室之藻饰絶弋猎之嬉游省去名称抑罢封禅积德深厚垂庆緜长俾臣薄祜嗣膺丕钖守位一纪率土咸怀叠委祯符屡惟稔嵗狥黎庶之确请循虞夏之旧章告成介丘昭纪大号奉扬前烈传之无穷而陟配方严鸿名未称敢不周爰古道侔揣大猷上以协神祇之心下以伸臣子之志再章节惠永播英声谨遣摄太尉推忠协谋同德佐理功臣金紫光禄大夫工部尚书同中书门下平章事集贤殿大学士监修国史上柱国太原郡开国公食邑三千七百户食实封一千八百户臣王旦奉宝册加上尊谥太宗至仁应道神功圣德文武大明广孝皇帝恭惟至神俯歆令典延休万叶介福兆人谨言乐舞大盛之舞祈谷雩祀神州地祇升侑景灵宫大定殿西京应天院崇福宫㑹圣宫奉安御容后尹氏父廷勋滁州刺史太平兴国元年追尊为皇后谥淑德太常少卿冯永钖议言行不回曰淑富贵好礼曰德符氏父彦卿魏王周显德中来归国初封汝南郡夫人进楚国越国开寳八年十二月十九日薨太平兴国元年追册为皇后谥懿德太常卿张永钖议温柔圣善曰懿富贵好礼曰德陪𦵏安陵升祔太庙太宗室李氏父处耘淄州刺史开寳末纳币太平兴国二年七月入宫雍熙元年十二月十七日立为皇后至道三年四月八日尊为皇太后景德元年三月十五日崩谥明德吏部侍郎郭䞇议无幽不察曰明中和纯备曰德升祔太宗庙庭李氏父英干州防御使赠安国军节度使常山郡王开寳初来归封陇西县君太平兴国初封陇西郡夫人二年三月十二日崩至道三年追封贤妃十二月追尊为皇太后咸平元年谥元德都官员外郎秘阁校理舒雅议茂德丕绩曰元中和淳淑曰德大中祥符六年去太字子真宗章献明肃刘后益州华阳县人父通后为蜀人龚美携入京为开封府人美以鍜银为业真宗尹开封美因鍜银得见真宗语之曰蜀妇人多才惠汝为我求一蜀姬美因纳后年十五宠幸专房太宗一日问乳母曰太子近来容貌清瘦左右有何人乳母以后对上命去之太子不得已置于殿侍张耆家未几太宗晏驾太子即位祥符五年立为皇后仁宗讳祯桢贞侦媜徴症浈寊揁大中祥符三年庚戌嵗四月十四日生于开封府以其日为干元节七年三月授左卫上将军封庆国公八年十二月授中正军节度使检校太尉兼侍中封夀春郡王天禧元年二月加中书令二年二月改建康军节度使太保进封昇王八月立为皇太子干兴元年二月十九日遂即尊位天圣二年十一月上尊号曰圣文睿武仁明孝德皇帝明年二月加号睿圣文武体天法道仁明孝德皇帝七月诏去睿圣文武之号十一月加景祐体天法道钦文英武圣神孝德皇帝宝元元年十一月以宝元易景祐冠于旧号康定元年诏省去睿圣文武四字在位四十二年嘉祐八年三月二十九日崩十月二十九日𦵏永昭陵翰林学士王珪等议谥曰臣闻元精磅礴济万物而不昭其迹者荐名曰天至德汪洋泽万世而不有其功者建谥于帝伏思在昔帝王生膺大名终纪大德使金声而玉振之以诒乎无穷之闻者帝莫盛于尧舜王莫隆于禹汤也盖易名之典下不得诔上古者将为至尊之谥必质于郊然后定之兹所以推天下之至美明天下之至公虽天子不得以自専也洪惟先皇帝躬上主之资承累圣之序流大汉之岂弟履放勲之钦明包富有之业而能守以约揽泰定之势而弗恃以安固尝邈然究视所未形俛焉积思所不及谓天命之匪易迺严恭戒惧庶以答灵心之顾谓民怀之靡常迺涵容煦沫庶以陶善类之归智括万虑而不可测恩渗四垠而不可形如两仪之无不帱载如三辰之无不临烛于时修废官继絶世礼髙年劝力穑减常赋抑末游虚已以遇豪俊之材降志以从忠直之谏振立赏罚而权衡之章昭典礼而黼黻之宥恕刑狱而荡涤之惠哀困穷而衣食之人情莫不欲逸爱其力而不劳人情莫不欲夀辅其生而不伤羣公庶尹㒺弗夷正相与谋王之朝殊邻絶区㒺弗亿宁相与慕王之境父父子子兄兄弟弟罔弗祇顺相与立于王之涂葢仁政之施沛然其若是莫之能御也矧夫耕籍于千亩之田祫祭于先王之庙报天之诚笃则八奠于圜丘严父之志尽则再侑于明堂宗室既蕃则广诸分玉之爱邦统未昭则豫有主器之属下议乐之诏以攷钟石之和置写书之官以缉经坟之学迩英敷席图讲艺也凝几校字资味道也藻思粹发穷圣作也飞毫洒落肆天纵也知声色之靡伐于德义于是乎屏燕饮之娯知雉兔之获殚于精神于是乎絶盘游之欲念组织之勤则却服御之华念土木之费则损宫室之丽西羌阻命不欲久戍劳师而遂纳玉关之誓南蜑肆姦不欲深入讨除而自致藁街之戮时则有踰沙絶漠卓荦之贡委应图合牒沕潏之瑞丛四十二年于兹可谓海内大治矣窃迹羲黄之前夐乎莫索其详自诗书之载未有如兹之盛者也方将勒鸿休受永祐岂图神机欻厌邦衅上延仙鼎已成不返荆山之御玉衣虽在空陈渭水之游嘉原既新同轨毕至下华葢于北极引龙輴之西巡此万国所以摧心三灵为之变色有司繇是饬旧典册丕备皇哉铄乎几有以绥王灵而炳帝烈也谨按谥法治民无为曰神经纬天地曰文通达先知曰圣保大定功曰武照临四方曰明慈惠爱亲曰孝若乃羣生啿啿鼓之舞之不知至化之所自然非至神乎制作礼乐际天接地焕然而大备非至文乎永惟宗庙之奉实发先识以建大本非至圣乎戴白之老不识兵革之警非至武乎遐末荒昧之情格于聪明而无所遗非至明乎惇叙九族以述夫祖先之志非至孝乎粤庙号之建尚矣维其歴古圣贤之君莫不极所以尊明令显之称又或至于代相袭之夫仁者圣人之盛德岂独未有以当之耶抑当时鸿儒鉅学反畧于稽求抑又天之所启期以克配先帝之庙乎诗云维天之命于穆不已此之谓欤惟功以创业为祖德以守成为宗皆尊尊之大义也先帝尊谥宜天钖之曰神文圣武明孝皇帝庙曰仁宗元丰八年加谥体天法道极功全德神文圣武睿哲明孝皇帝乐舞大仁之舞祭皇地祇升侑景灵宫美成殿奉安御容后郭氏故中书令郭崇孙女天圣二年九月十五日太后手书已于此月特展嘉礼纳为皇后竢南郊毕备礼册命十一月二十一日降制太后称制恃势颇骄横太后崩美人向氏杨氏尤得幸向氏恩宠倾京师后妒屡与忿争向氏尝于上前有侵后不逊语后怒起批其颊上自起救之后误抓上颈上大怒阎文应白上以抓痕示执政大臣而谋之上以示吕夷简且告之夷简曰光武汉之明主郭后止以怨怼废况伤乘舆乎上于是有废后意右司谏范仲淹谏诤不纳后乃请入道赐号金庭教主沖净元师居于安和院改院曰瑶华宫景祐二年薨诏追复皇后曹氏父玘尚书虞部员外郎赠太傅兼侍中东海郡王祖彬枢密副使检校太师兼侍中赠鲁王景祐元年九月内降制立为皇后所司择日备礼册命十一月冬至行册礼嘉祐八年三月尊为皇太后四月权同听政治平元年五月降手诏还政英宗尊皇太后所居宫曰慈夀熈宁元年曽公亮表请名太皇太后宫殿并以庆夀为名二年正月尊为太皇太后五年十一月二十一日崩谥慈圣光献张氏父尧封祖颍进士及第终于县令尧封景祐元年释褐授石州军事推官未赴卒于京师尧封母钱氏女也后与其姊妹三人幼无依由钱氏纳于章惠太后宫时后八嵗寖长得幸庆歴元年封清河郡君嵗中为才人迁修媛三年被疾愿下迁为美人上许之八年十月进贵妃十二月三日发册至和元年薨册赠为皇后谥温成子英宗英宗天圣十年生于宣平坊赤光满室咸见黄龙往来室中濮王梦两龙与日并堕以衣承之复戏于空中其一龙视王曰吾非王所能有也后仁宗立为皇子宋朝事实卷一宋朝事实卷二钦定四库全书宋朝事实卷二宋李攸撰登极赦太祖建隆元年正月初五日登极赦门下朕以五运推移上帝于焉睠命三灵改卜王者所以膺图朕起自侧微备尝艰险当周邦草昧从二帝以徂征洎虞舜陟方翊嗣君而纂位但罄一心而事上敢期百姓之与能属以敌国侵疆边民罹苦朕长驱禁旅往靖边尘鼓旗才出于国门将校共推于天命迫回京阙欣戴眇躬幼主以厯数有归寻行禅让兆庶不可以无主万几不可以旷时勉徇羣心以登大宝昔汤武革命发大号以顺人唐汉开基因始封而建国宜国号大宋改周显德七年为建隆元年乘时抚运既协于歌谣及物推恩宜周于华夏可大赦天下应正月五日昧爽以前天下罪人所犯罪已结正未结正已发觉未发觉罪无轻重常赦所不原者咸赦除之应贬降责授及勒停等官并与恩泽诸配徒役男子女人等并放逐便其内外马步兵士各与等第优给诸军内有请分料钱者特与加等第添给中外见任前任职官并与加恩文武升朝官内诸司使副使禁军都指挥使以上及诸道行军司马节度副使藩方马步军都指挥使应父母妻未有官及未曽叙封者并与恩泽亡父母未曽封赠者并与封赠诸处逃亡军都限赦到百日内仰于所在陈首并与放罪依旧军分收管如出百日不来自首者复罪如初念彼愚民或行奸盗属兹解网咸许自新诸军有草寇处仰所在州府及巡检使臣晓谕招唤若愿在军食粮者并与衣粮如愿归农者亦听取便于戏革故鼎新皇祚初膺于景命变家为国鸿恩宜被于寰区更赖将相公王同心协力共裨寡昧以致隆平凡百军民深体朕意昭宪太后常与太祖参决大政及疾甚太祖侍药饵不离左右太后曰汝自知所以得天下乎太祖曰此皆祖考与太后之余庆也太后笑曰不然亦由柴氏使幼子主天下耳因戒敇太祖曰汝万嵗后当以次传之弟则并汝之子亦获安矣太祖顿首泣曰敢不如太后教其后太祖遂传位太宗皇帝开宝九年十月二十一日登极赦门下王者继统承祧所以嗣神器节哀顺变所以宁万邦顾歴代之通规谅旧章而可法先皇帝勤劳启国宵旰临朝万几靡倦于躬亲四海方成于开泰念农民之疾苦知战士之辛勤氛祲尽平生灵永逸而寒暄遘厉寝疾弥留方臻偃革之期遽起遗弓之叹猥以大宝付于沖人遵理命而莫能固辞涉大川而㒺知攸济负荷斯重攀号莫任宜覃在宥之恩俾洽维新之泽可大赦天下云云恭惟先皇帝推诚损己焦思劳神念将士之忠勤知战伐之辛苦衣粮禄赐无非经手经心土地官封不惜酬勲酬効生灵是念稼穑为忧罢非理之差徭去无名之侵耗不贪游宴尽去奢华减后宫冗食之人停诸司不急之务方岳止甘鲜之贡殿庭碎珠玉之珍狱讼无寃刑戮不滥凡关物务尽立规绳予小子缵绍丕基恭禀遗训仰承法度岂敢越违更赖将相公卿左右前后共遵先志同守成规庶俾沖人不坠洪业真宗至道三年四月一日登极赦门下创业垂统于以贻后昆嗣位承祧于以绍前烈为股肱之元首俾亿兆之宅心洪惟永图属在明辟夫何凉德享是丕休先皇帝膺箓上𤣥受遗太祖临御迨踰于二纪忧勤遂冠于百王无一日不举皇纲无一事不亲圣览宵衣旰食焦思劳神禹迹混同方致太平之运尧心未倦俄兴不豫之灾弃大宝以上仙付沖人之神器仰遵顾命下迫推崇若涉大川罔知涯涘黾勉负荷兢畏交并宜覃作解之恩聊展奉先之意可大赦天下云云恭念先朝庶政尽有成规谨守奉行不敢失坠所宜开谏诤之路拔茂异之材鳏寡无告之民悉令安泰动植有生之类冀获昭苏庶几延宗社之鸿休召天地之和气更赖中外百执左右荩臣各尽乃职辅兹不逮布告遐迩咸使闻知仁宗干兴元年二月十九日登极赦门下天生烝民惟君所以司牧国有神器有子所以传归先皇帝绍累圣之丕图辑庶邦之大治焦劳䖍巩二纪于兹忽兴凭几之言永结遗弓之慕循顾眇质获嗣庆基适属承祧之初宜覃在宥之泽可大赦天下常赦所不原者咸赦除之恭念夙侍圣颜备承宝训凡百机务尽有成规谨当奉行不敢失坠更赖宗工良佐中外臣僚咸竭乃诚以辅不逮布告遐迩咸使闻知英宗嘉祐八年四月一日登极赦门下烝民之生置君为之司牧神器之重有子所以传归先皇帝天资慈仁圣德深厚临御嵗踰于三纪忧勤日览于万几常旰昃以忘劳因晦明而遘厉寖违沖豫遂至弥留遽兴凭几之言念及承祧之寄猥以大业属于沖人永惟负荷之艰矧在哀迷之次㒺知攸济祗率旧章宜覃在宥之恩式表奉先之志可大赦天下云云恭念夙奉圣颜备闻圣训在于庶政悉有成规惟谨奉行㒺敢废失更赖中外多士左右忠贤各尽乃诚以辅台德布告遐迩咸使闻知神宗治平四年正月九日登极赦门下夫民之戴君尊如元首之奉天之与子传有神器之归先皇帝绍履至尊钦笃先烈图治百王之上垂精五载之间玉几留章每及夜分之览紫闱访道多逾日昃之咨既寤寐之积勤因寒暄之遘厉神机未厌遽至弥留之忧邦祸何胜已闻遗训之託属哀荒之靡次固负荷之惟艰㷀然自思浩莫能济宜本承祧之始用覃泽物之私可大赦天下云云于戏奉先昭孝实本于天经肆𤯝推恩盖循于国典更繄文武之助忠贤之规各勉交修永辅不逮咨尔有衆体予至怀哲宗元丰八年三月六日登极赦门下生烝民而立之君所以出四方之令有天下而传于子所以维万世之安先皇帝道极圣神德兼文武图治三王之上储精七闰之间缉熙事功董正法度积勤劳于日昃违沖豫于春元植璧以归方致金縢之祷缀衣遽设忍闻玉几之言眷予沖人属以重器永荷艰难之託曷胜哀疚之怀宜谨始于承祧用涣恩而及物可大赦天下云云恭念先朝之治必循五圣之谋思祗率于旧章用答扬于光训尚赖中外列辟左右忠贤交修厥官以辅予治布告遐迩咸使闻知徽宗元符三年正月十三日登极赦门下朕承先帝之末命嗣累世之丕图若履渊冰未知攸济先皇帝睿明聪哲克勤于邦遵制扬功笃绍先烈十有六载海内䝉休忧劳爽和遂至大渐乃以神器属予沖人负荷惟艰憷惕以惧用谨承祧之始肆颁在宥之恩可大赦天下云云恭念元丰诒谋绍圣遗训具在天下可举而行惟既厥心㒺敢废失其率循于天下用奉若于先王更赖忠良尽规文武合虑永弼乃后共图康功咨尔万邦体予至怀钦宗宣和七年十二月二十五日受内禅登极赦门下我国家创业守成绍二百年之祚运宅中图大奠三万里之幅员施及眇躬嗣膺神器永念缵承之重惧剧春冰载惟临御之难忧深朽索矧今边垂未靖师旅方兴肆推旷荡之恩用慰迩遐之望可大赦天下云云于戏清跸而朝万宇敢忘丕冒之仁继明以照四方宜布惟新之泽更赖忠良协赞文武交修永孚于休同底于道咨尔有衆体予至怀光尧夀圣太上皇帝建炎元年五月一日登极赦门下皇天祐宋卜世过于汉唐艺祖承周受禅同乎舜禹列圣嗣无疆之厯保邦隆不拔之基属以朝姦稔成边衅恃中都之安富忘外敌之凭陵驯致金人来犯京邑初登城而不下终邀驾以偕行痛念銮舆逺征沙漠宗族从而尽徙宫阙为之一空仍仰臣僚俾僭位号朕以介弟之亲而授指开元帅之府以总师方输敌忾之忠忽奉讲和之诏岂图变改终致阽危盖尝指日以誓诸军使前迎而后请不惮沥血而檄率土冀外附而内亲而三事大夫与万邦黎献共致乐推之恳靡容牢避之思谓亹亹万几难以一日而旷位矧皇皇四海讵可三月而无君勉徇羣情嗣登大宝宵衣旰食绍祖宗垂创之基疾首痛心怀父兄播迁之难吁号久隔衆㒺系心军旅荐兴农多失业慰民耳目之注敷朕心腹之言爰布湛恩诞敷区夏可大赦天下于戏圣人何以加孝朕每怀问寝之思天子必有所先朕欲救在原之急嗟我文武之列同时忠义之家不食而哭秦庭士当勇于报国左袒而为刘氏人咸乐于爱君其一德而一心伫立功而立事同徯两宫之复终图万世之安副我忧勤跻时康乂孝宗皇帝绍兴三十二年十三日受内禅登极赦门下春秋法五始之要聿严受命之符天地之大德曰生爰下维新之令太上皇帝慈俭为宝遹骏有声垂精三纪之间图治百王之上神谟独运总一日万几之繁圣武旁昭极四海九州之广未尝暇逸久积倦勤黄屋非唐尧之心居怀重负泰元増汉武之策欲介长年顾睿训之博临惧朕躬之弗称凢今者发政施仁之目皆得之问安侍膳之余爰举旧章用覃旷泽可大赦云云于戏有天下传归于子敢忘付託之难建皇极敷钖厥民允副迩遐之望尚赖股肱同德中外协谋共底绩于中兴以益光于永世咨尔有衆宜体朕怀纪元太祖朝建隆元年建隆二年建隆三年建隆四年干德二年干德三年干德四年干德五年干德六年开宝二年开宝三年开宝四年开宝五年开宝六年开宝七年开宝八年开宝九年建隆四年始议改元太祖谓宰相曰勿用前代旧号于是改干德他日帝于禁中见内人镜背有干德之号以问翰林学士陶谷谷对曰伪蜀时年号也宫人果故蜀王时人帝于是益重儒者而叹宰相寡闻也按伪蜀王衍以正明五年十二月改明年为干德尽六年太宗朝太平兴国二年太平兴国三年太平兴国四年太平兴国五年太平兴国六年太平兴国七年太平兴国八年太平兴国九年雍熙二年雍熙三年雍熙四年雍熙五年端拱二年淳化元年淳化二年淳化三年淳化四年淳化五年至道元年至道二年至道三年帝即位改元太平兴国议者窃谓太平字一人六十也至道三年帝升遐夀五十九嵗亦叶其数舒州民有献瑞石志公记其文曰吾观四五朝后次丙子赵号太平二十一帝王国家启运在五代后太宗丙子嵗即位四五百年之前天命在国家久矣真宗朝咸平元年咸平二年咸平三年咸平四年咸平五年咸平六年景德元年景德二年景德三年景德四年大中祥符元年大中祥符二年大中祥符三年大中祥符四年大中祥符五年大中祥符六年大中祥符七年大中祥符八年大中祥符九年天禧元年天禧二年天禧三年天禧四年天禧五年干兴元年景德五年正月三日乙丑天书降丙寅上谓宰相王旦等议降德音改年号丁夘王旦以德音条目上进上曰朕再思之奉承天意当大赦天下冯拯进曰适中书枢密院共议改元莫若取神人所告大中祥符之言以为年号上悦曰美名也先是景德四年十一月二十七日夜将半上方就寝梦神人星冠绛袍告上曰宜于正殿建黄箓道场一月结坛斋戒当降天书大中祥符三篇至是以纪元大中祥符九年十一月乙夘诏曰朕以献嵗肇春元辛叶吉请真君而致洁奉宝册以陈仪将伸荐信之辞式举建元之典其改来年为天禧元年干兴元年正月一日御札内外文武臣僚等朕祗荷庆灵嗣守洪业顾涉道之犹浅念守文之惟难曷尝不未明求衣既昃忘食兢兢业业㒺敢怠荒而天地储休宗社垂祐嘉祥屡降庻政允釐民俗阜康边垂靖谧臻于至治益用愧怀属嵗律之肇新庆春祺之纷委式改纪年之号併伸及物之恩宜自正月一日改天禧六年为干兴元年重念类帝荐诚尚賖于亚嵗先庚施令俾告于门庭其今年冬合行南郊诸般恩泽并特移就正月一日庶兹惠渥亟洽羣伦所有覃庆及赏赉等一依自来南郊体例施行至日朕亲御正阳门宣制仍令有司草具仪注以闻布告中外咸使闻知仁宗朝天圣元年天圣二年天圣三年天圣四年天圣五年天圣六年天圣七年天圣八年天圣九年天圣十年明道二年景祐元年景祐二年景祐三年景祐四年景祐五年宝元二年宝元三年康定二年庆厯二年庆厯三年庆厯四年庆厯五年庆厯六年庆厯七年庆厯八年皇祐元年皇祐二年皇祐三年皇祐四年皇祐五年皇祐六年至和二年至和三年嘉祐二年嘉祐三年嘉祐四年嘉祐五年嘉祐六年嘉祐七年嘉祐八年上即位改元天圣时章献明肃太后临朝撰号者取天字于文为二人以为二人圣者以尊太后也至十年改元明道又以为于文日月并也与二人之意同后以犯契丹主耶律明记讳遂改曰景祐是时连嵗大旱改元诏意冀以导迎和气也五年因郊又改曰宝元自景祐初慕明皇以开元加尊号遂加景祐于尊号之上至宝元亦然是嵗赵元昊以河西叛改姓元氏朝廷恶之遽改曰康定而不复加于尊号而好事者以为康定乃谥号也明年又改曰庆厯至九年大旱河北尤甚民死者十八九于是又改曰皇祐犹景祐也六年四月朔日食以为正阳之月自古所忌又改曰至和三年上不豫久之康复又改曰嘉祐盖自天圣至此凡改元者九皆有谓也英宗朝治平元年治平二年治平三年治平四年神宗朝熙宁元年熙宁二年熙宁三年熙宁四年熙宁五年熙宁六年熙宁七年熙宁八年熙宁九年熙宁十年元丰元年元丰二年元丰三年元丰四年元丰五年元丰六年元丰七年元丰八年哲宗朝元祐元年元祐二年元祐三年元祐四年元祐五年元祐六年元祐七年元祐八年元祐九年绍圣二年绍圣三年绍圣四年绍圣五年元符二年元符三年徽宗朝建中靖国元年崇宁元年崇宁二年崇宁三年崇宁四年崇宁五年大观元年大观二年大观三年大观四年政和元年政和二年政和三年政和四年政和五年政和六年政和七年政和八年重和二年宣和二年宣和三年宣和四年宣和五年宣和六年宣和七年钦宗朝靖康元年光尧夀圣太上皇帝朝建炎元年建炎二年建炎三年建炎四年绍兴元年绍兴二年绍兴三年绍兴四年绍兴五年绍兴六年绍兴七年绍兴八年绍兴九年绍兴十年绍兴十一年绍兴十二年绍兴十三年绍兴十四年绍兴十五年绍兴十六年绍兴十七年绍兴十八年绍兴十九年绍兴二十年绍兴二十一年绍兴二十二年绍兴二十三年绍兴二十四年绍兴二十五年绍兴二十六年绍兴二十七年绍兴二十八年绍兴二十九年绍兴三十年绍兴三十一年绍兴三十二年靖康二年五月一日赦朕惟火德中微天命未改攷光武纪元之制绍建隆开国之基用赫丕图益光前烈可以靖康二年五月一日改为建炎元年宋朝事实卷二宋朝事实卷三钦定四库全书宋朝事实卷三宋李攸撰诏书太宗尝为手诏戒陈王元僖等曰朕周显德中年十六时江淮未宾从昭武皇帝南征战军屯扬泰等州数与交战朕虽年少擐甲胄习弓马屡与贼军交锋应弦而踣者甚衆行伍皆见太祖驻兵六合得知其事拊髀大喜十八从周世宗及太祖下瓦桥关瀛莫等州亦在行阵洎太祖即位亲讨李筠李重进朕留守帝京镇抚都城上下如一其年䝉委兵权嵗余授开封尹歴十六七年民间稼穑君子小人真伪无不更谙即位以来十三年矣朕持俭素外絶游田之乐内鄙声色之娱真实之言固无虚饰汝等生于富贵长自深宫民庶艰难人之善恶必是未晓畧说其本岂尽予怀夫帝子亲王先须克己励精听卑纳诲每着一衣则悯蚕妇每餐一食则念耕夫至于聴断之间勿先恣其喜怒朕每亲临庶政岂敢惮于焦劳礼接羣臣无非求于启沃汝等勿鄙人短勿恃己长乃可永守富贵以保终吉先贤有言曰逆吾者是吾师顺吾者是吾贼不可不察也真宗初为开封尹既入对上谕以理民之道曰夫政教之设在乎得人心而不扰欲得人心莫若示之以诚信欲不扰莫若镇之以清净先圣有言曰抚我则后虐我则雠无越于此茍抚养得宜虽虎狼亦当驯扰况于民乎文王语太子发曰吾所以得民心者盖童羊不杀童牛不使以是仁爱四海归心祚延八百他日复对宰相语其事吕䝉正曰晋汉之世君臣疑间封疆狭隘民苦残暴史𢎞肇辈非理杀戮都市之内横尸流血当时议者曰如是为国其能久乎果运祚短促姦臣窥伺清净为理诚如圣㫖仁宗景祐元年四月诏曰织文之奢不鬻于国市纂组之作实害于女工朕稽若令猷务先俭化深维抑末缅冀还淳然犹杼轴之家相矜于靡丽衣服之制弗戒于纷华浮费居多踰侈斯甚宜惩俗尚用谨邦彝内自掖庭外及宗戚当奉循于明令无因习于媮风其锦背绣背及遍地密花透背段子并宜禁断西川嵗织上供者亦罢之上尝谓近臣曰圣人治世有一物不得其所若已推而置诸死地羽虫不伤则凤凰来毛兽不伤则麒麟出比闻臣僚士庻人家多以鹿胎制造冠子及有命妇亦戴鹿胎冠子入内者以致诸处採捕杀害生牲宜严行禁絶乃下诏曰冠冕有制葢戒于侈心麛卵无伤用蕃于庶类惟兹麀鹿伏在中林宜安濯濯之游勿失呦呦之乐而习俗所贵猎捕居多既浇民风且暴天物特申明诏仍立严科絶其尚异之求一此好生之德宜令刑部徧牒施行应臣僚士庶之家不得戴鹿胎冠子今后诸色人不得採杀鹿胎并制鹿胎冠子如有违犯许人陈告犯人严行断遣告事人如告获捕鹿胎人赏钱二十贯告戴鹿胎冠子并制造人赏钱五十贯以犯人家财充自是鹿胎无用而採捕者亦絶政和三年七月二十一日奉御笔礼以辨上下定民志自秦汉以来礼坏不制富人墙壁被文绣倡优僭后饰当时士之贤者至于太息时君世主亦莫能兴卑得以踰尊贱得以陵贵欲安上治民难矣比裒集三代鼎彞簠簋盘匜爵豆之类凡五百余载之于图攷其制作而所尚之象与今荐天地飨宗庙之噐无一有合去古既逺礼失其传夫祭以类而求之其失若此则岂能有格乎已诏有司悉从改造若宫室车服冠冕之度昬冠丧𦵏之节多寡之数等杀之别虽尝攷定未能如古秦汉之弊未革也夫道之以德齐之以礼有耻且格今无礼以齐之而刑施焉朕甚悯之可于编类御笔所置礼制局讨论古今沿革具画来上朕将亲览参酌其宜蔽自朕志期在必行革千古之陋以成一代之典庶几先王垂法后世宣和二年六月十七日奉御笔手诏国家承祖宗积累之休民物阜安之久礼乐明备法具令完是宜嘉与四海之人同臻逸乐而迩嵗侥倖浮伪者衆爵禄冗滥政令猥并竭天下赋入之常殆不能给当宁慨念宵旰不忘属攷先王立政立事之经绍元丰诒谋之重至于踰其名分冒滥过甚者稍加裁定所以抑侥倖澄浮伪垂裕无穷盖非五季镌削之计而怀姦之士尚敢造言惑衆唱为裁损之説规欲动揺夫以三省枢密院之近纲纪所自出而额外吏职踰先帝官制者几四百员冒带阶官自朝奉大夫至中奉大夫者五十人保引入省院者至千有余员神霄一司无所责任而置吏踰四百五十人国用之匮顾有自矣虽欲不汰可乎咨尔臣子其体兹意自今有敢妄议朝政鼓惑衆聼意在朋比为姦及奉承诏令观望稽滞违戾者有官职人并以编置余杖嵴流配仰御史台弹奏开封府察治仍出榜朝堂故兹亲加诏谕师听无渝诏三省依元丰成宪宣和七年四月二十七日御笔手诏神考若稽古制正名百官以贻休于万世眷言三省稽决政事维持纪纲之地凡命令之出所以审议行者必由此焉是以有诏曰中书揆而议之门下审而覆之尚书承而行之有不当者自可论奏事无巨细遍经三省无出一已使擅其权属政和而建议者遂以尚书令仆之名易之公相凡三省之务悉总治之后复以公相㕔为都㕔而领三省则初未之革使神考垂裕不刋之典夺于权臣自营之私良用怃然朕嗣守丕业率循旧章夙夜于兹大惧弗克祗绍常谓坐而论道于燕闲者三公之事作而相与推行者宰辅丞弼之职今居三公论道之位而总理三省衆务使宰辅丞弼殆成备员殊失所以绍述宪章之意可于尚书省复置尚书令虚而不除三公止系阶官更不总领三省若曰佐王论道经纬国事则三公其任焉三省并依元丰成宪毋复侵紊敢辄议者以大不恭论若昔大猷是正邦典朕庶几无愧于前人播告中外咸知朕意圣学太宗笃好儒学尝览前代修文殿御览艺文类聚门目繁杂失其伦次乃诏翰林学士李昉扈䝉知制诰李穆右拾遗宋白等参详类次分定门目编为太平总类一千卷俄改为太平御览録又谓稗官之説或有可採令取野史传记故事小説编为五百卷赐名太平广记太宗尝谓侍臣曰朕万几之暇不废观书见前代帝王行事多矣茍自不能有所剸裁全倚于人则未知措身之所因言宋文帝恭俭而元㓙悖逆及隋杨素邪佞唐许敬宗谄谀之事侍臣耸听苏易简曰披览旧史安危治乱尽在圣怀社稷无穷之福也上览兵法隂符经叹曰此诡诈奇巧不足以训善姦雄之志也至论道德经则曰朕每读至兵者不祥之噐圣人不得已而用之未尝不三复以为规戒王者虽以武功克敌终须以文德致治朕每日退朝不废观书意欲酌先王成败而行之以尽损益也上读老子语侍臣曰伯阳五千言读之甚有益治身治国并在其内至云善者吾亦善之不善者吾则不善之此言善恶无不包容治身治国者其术如是若每事不能容纳则何以治天下哉太平兴国八年上顾宋琪李昉等曰朕因思闾里间每日焚香祝天子万嵗次大臣眉夀朕与卿等焉得不日思善事以副亿兆人之祷宋琪曰臣等䝉陛下不次擢用又承戒谕岂敢为不善之事以负宸恩惟思公勤庶补万一咸再拜谢太平兴国九年太宗谓宰相曰朕每日所为自有常节晨间视事既罢便即观书深夜就寝五鼔而起盛暑尽日亦未尝寝乃至饮食亦不过度行之已久甚觉得力凡人食饱无不昬浊傥四肢无所运用便就枕血脉凝滞诸病自生欲求清爽其可得乎老子曰我命在我不在于天全系人之调适卿等亦当留意无自轻于摄养也真宗即位每旦御前殿中书枢密院三司开封府审刑院及请对官以次奏事辰后入宫尚食少时出坐后殿阅武事至日中罢夜则传侍读侍讲学士询问政事或至夜分还宫其后以为常龙图阁直学士陈彭年因次轮对儒术污隆君臣难易之要上曰朕每念太祖太宗丕变衰俗崇尚斯文垂世教人实有深意朕谨遵圣训绍继前烈庶警学者人君之所难由乎听受人臣之所不易在于忠直其或君以寛大接下臣以诚明奉上君臣之心皆归于正上下之际靡失厥中直道而行至公而遇此天下之达理先王之治犹指诸掌孰曰难哉因作二论示之上谓近臣曰朕听政之外未尝虚度时日探测简编素所耽玩古圣贤奥㫖有未晓处不克废忘昨置侍读侍讲学士自今令祕阁官每夕具名闻奏朕欲召见得以访问其后每当直或召对多至二三鼓方退上尝谓王旦等曰经史之文有国家之龟鑑保邦治民之要尽在是矣然三代之后典章文物制度声名参古今而适时用莫若史汉学者不可不尽心焉旦曰孔子于周衰歴聘诸国退而删诗书定礼乐以五常之道垂万世法后之王者虽上圣必师范之古人云生民以来未有如夫子者盖以此也如云志在春秋者诚欲以襃贬笔削为终古诛赏之法使乱臣贼子观而知惧兹立教之深㫖为国家之大要自司马迁为一家之书盖知春秋凡例不可继故曰纪曰书曰世家曰列传惩劝之微㫖在焉班固而下不得其意但词采而已上曰夫子之道不可斯须而舎迂儒或言尧舜之时无夫子亦治此浅识之甚殊不知夫子之道尧舜之道也故曰祖述尧舜宪章文武又曰惟天为大惟尧则之其惟尊尧而宗舜所谓夫子之道与尧舜无异也上尝谓近臣曰古人多言祷神可以延福未必如此能行好事神必福之如礼记世子篇注云文王以忧勤损夀武王以快乐延年其圣经之㫖必不如此盖注皆不思之甚也文王焦思劳神以忧天下岂得减夀夏禹焦劳有钖圭之瑞而享国永年大约帝王能忧人之忧不自暇逸岂无感应郑康成注此颇不近理安足为之鉴戒朕尝与邢昺论之昺无以对右正言知制诰朱巽专对言朝廷命令不可屡有更改自应陈述利害改张法制者望先委有司详议其经久可行者行之不可行者止之庶几张纲纪以絶纷争上顾宰臣曰此甚识体且事之可否报政之地所宜尽言无隐惟贵君臣道合若上下同心何忧不治今四方无虞赖卿等慎守经制若一事遽行则攀援重臣词说竞起处置颇难是知今所施行不可不慎至若言事利病轻为釐革初则皆以为当后则翻成有害及复正其事乃是朝令夕改此事允当执守书云慎乃出令令出惟行此之谓也上又曰涖官之人不可太寛致成弛慢亦不可过求人之罪务于烦扰王旦曰古人有言法出而弊作令下而奸生寛则民慢陷法者多亟则民无所措手足正为此焉上深然之治平元年祖无择知制诰献皇极箴诏奖之治平三年二月辛丑命龙图阁直学士兼侍讲司马光编集歴代君臣事迹于是光奏曰臣自少来畧涉羣史窃见纪传之体文字烦多虽以衡门専学之士往往读之不能周浃况于帝王日有万几必欲徧知前世得失为未易窃不自揆常欲上自战国下讫五代正史之外旁採他书凡关国家之兴衰系生民之休戚善可为法恶可为戒王者所宜知略依左氏春秋传体为编年一书名曰通志其余浮冗之文悉删去不载庶几听览不劳而闻见甚博私家区区力不能办徒有其志久而无成曏曽以战国时八卷上进幸䝉赐览今所奉诏㫖未审令臣续成此书或别有编集若续此书欲乞一以通志为名其书上下贯穿千有余载固非愚臣所能独修伏见韶州翁源县令刘恕将作监主簿赵君钖皆有史学为衆所推欲望差此二人与臣同修庶早成书诏从之而令接所进书八卷编集俟书成取㫖赐名其后君钖父丧不赴命太常博士国子监直讲刘攽代之元丰七年十二月戊辰端明殿学士司马光上资治通鑑五代纪三十卷自治平三年置局每修一代史毕上之至是书成总二百九十四卷目録考异各三十卷上谕辅臣曰前代未尝有此书过荀悦汉纪逺矣辅臣请观之遂命付三省仍令速进入以光为资政殿学士降诏奖谕范祖禹曰神宗皇帝即位之初多与讲读之臣论政事于迩英君臣倾尽无有所隐而帝天资好学自强不息禁中观书或至夜分其励精勤政前世帝王未有也自熙宁至元丰之末间日御经筵风雨不易盖一遵祖宗成宪以为后世子孙法也可不念哉御制太宗皇帝御制太师魏国公尚书令真定王神道碑唐尧在位圣贤谓之叶符虞舜得人天地以之开泰八方理定千载㑹昌必旌柱石之材以观其壮节盐梅之寄以济其和平是故应运握图明王圣帝受天宝命开国承家无不用忠确间世之臣光辅基业股肱心膂之士共同甘辛万代通规一时遭遇保全令德克荷洪勲者其故真定王普之谓矣王姓赵氏字则平其先颛顼之裔佐禹平水土是谓柏翳帝尧赐姓曰嬴氏造父其后也有功于周穆王受封于赵周德下衰叔带去周适晋六卿取晋遂开国焉今为常山人也王蕴人伦之风槩禀山岳之仪型晦而不彰寛而无挠竭其诚志有始有终无善不藏非义勿取顷自我太祖从周世宗南平淮甸水陆兼行龙虎震威号令始发捷如影响冥契神人是时擒其伪将皇甫晖于滁上王时为郡之参佐断事明敏狱无寃者太祖闻名召见与语深器之洎后太祖仗钺左冯因辟为同州节度推官歴华台许田濉阳三镇从事其在幕府也恭敬畏慎尽竭赤诚夜思昼行勿矜勿伐可谓龙吟虎啸云起风从如怀万顷之陂遭遇承平之㑹太祖光宅天下龙跃商丘知有佐时之才早定君臣之契擢为谏议大夫枢密学士仍颁金紫以荣之是嵗上党帅李筠叛太祖将议亲征委之留守调发军实王以为圣上躬擐甲胄臣子宜效驱驰乃陈恳上言乞扈从銮辂洎中途进策曰陛下初登宝位应天顺人将制骁雄光耀神武兵机贵速不尚迂迟若倍道兼行掩其仓卒所谓自天而下不战而成擒也太祖深纳其言举兵速进未诣长平李筠果拥衆出战于时灵旗指寇勇士齐心叛帅自焚余党就戮旋又维扬帅李重进包藏祸心阻抗王命太祖便殿召对问攻取之策王筹其缮修孤垒倚恃长淮而士卒离心资粮乏絶以顺讨逆动必成功太祖深然之乃亲御六师长驱淮楚不踰数月果尔盪平驾回酬其功赏阶授金紫加太保充枢密使仍赐功臣之号爰自累代以来朝廷多故诸侯専制兵甲乱常加以僭伪未平师旅未备余风未殄思有以革之王以庶务草创深惟逺图利害靡不言纎微靡不达忠尽其力言无转规启心不疑振举风俗故得遐迩悦服政令惟新皆其功也干德中拜门下侍郎同中书门下平章事因之大用出于流品矣我太祖观其才智凡事责成既升近密之权可观立功之效英声为之间出文物为之复兴戮力同心如石投水固已萧张让行姚宋推功鱼水之欢未足为比惟诚惟信少是少非敭歴艰难上副弼谐之任明哲兼济聿臻命世之才忠顺其言纯诚克着恢张出之于人表翊戴以助于康平徇公灭私不忘片善用心合道逆邪求知开宝六年太祖以王始佐创业克志昇平伐罪弔民开扩疆土下西蜀平南越擒吴㑹来北戎威德绥怀无逺不至云龙际㑹大通合符十有余年矣知无不为甚烦神用务均劳逸以优荩臣寻授太傅佩相印持节河阳洎朕嗣守丕图勤修庶政腹心之寄中外攸同特授太岳宫使相如故乃睠并汾民坠涂炭戎车一驾逆垒宵降既静妖氛爰覃爵赏改太子太保増加井赋北连朔峤东尽海嵎禹穴唐郊尽为王土朕尝念往年之旧德襃赏辅弼之殊勲帷幄之谋明于果断思置之左右前后任以耳目股肱粤自藩垣入居廊庙久竭弼谐之道更资调燮之能遂征授守司徒兼侍中昭文馆大学士三阶已正百度惟贞忧国忘家直亮在意常诫诸弟诸子以为受宠逾分富贵逼身一领名藩再登上相以身许国私家之后吾弗预焉尝念顷自宥密升于宰辅出入三十余年未尝为亲属而求恩泽尔等各宜砥砺无尚吾过故自始至末亲党无居清显者昔春秋美晋大夫羊舌肸谋而鲜过惠训不倦王复有焉八年以襄邓之俗狱讼攸烦惠彼疲民寄之元老下车布政乡闾阜安事有未便于民者削而去之利于民者举而行之豪猾畏威鳏寡怀惠暨改辕襄汉民之去思如失父母时也得病于南阳经年未差就移汉水重镇便藩常思报主之诚每怀忧国之忠迺心王室时有箴规上表引唐姚元崇十事陈古今治乱之由极人臣献纳之意兴怀慷慨词甚激切揣摩时事居安虑危此又其忠荩也朕以歴代耤田其礼久废劝农务本其可忽诸乃命有司举行旧典改元布庆帝载惟熙造膝沃心惠我耆德而王久违宸扆思拜阙庭既累进于直言宜载践于寝庙复授太保兼侍中昭文馆大学士居云霄之上位擢列辟之崇资烛幽明而无怠无荒报恩荣而可大可久刑政之务知无不为功绩播于谋猷羣庶谓之明哲献替之职理事皆通不惮劬劳夙夜匪解可以传闻清世书于简编而连嵗之间风疾频发愿避贤者之路乞归闲散之官朕以勲旧之臣方深倚注命驾临问涕泣兴言齿发虽衰痾瘵未退荷天之宠力所不任特授太保兼中书令洛阳留守又经嵗疾势转深上表坚乞退避以禳灾眚勉强诲谕志不可夺乃册拜守太师进封魏国公就便颐养太医中使不絶于路颙望有瘳别加殊渥岂期美疢王遽弥留以淳化三年七月十四日薨于洛阳之私第享年七十有一朕览表惊嗟悲恸累日不待巫祝桃茢亲临其丧赙服举哀辍视朝五日遣右谏议大夫范杲持节䇿赠尚书令追封真定王特赐谥曰忠献弔祭赗赠之数并给加等以尽君臣之礼焉四年二月命有司备卤簿𦵏于洛阳北邙之原而合祔焉呜唿梁木斯坏哲人云萎若济巨川予将安寄王性本俊迈幼不好学及至晚嵗酷爱读书经史百家常存几案强记黙识经目谙心硕学老儒宛有不及既博达于今古尤雅善于谈谐马伏波词辨分明杜征南手不释卷见事而敏抱器自然壮志无穷日新其德许国常存于怀抱令誉以至于名彰其为子也孝养于亲动不违礼友爱于昆弟严慈于子孙其仕于公也奢俭酌中贞忠许国名噐能守谦卑益光茂德崇勲辉映朝列宠遇之盛古今罕闻自再入庙堂时陈规谏负荷重寄常怀启沃之心竭输忠忱以待公家之事有万石君之周慎孔光之谨命管葛之智略房杜之经纶举而兼之斯谓全德朕于早嵗尝与周旋而节操有恒始终无玷荷台铉之任处辅弼之司既集大勲荐膺典册纪其功烈宜在旂常昔唐虞之得皋䕫夏商之任虺益有周以闳散佐佑炎汉以萧曹弼谐用能寅亮帝谟缉熙庶绩俦庸比德今其胜哉天不憗遗予何自律迺迹其景行勒之鼎彞昭臣范于将来庻令名之不朽铭曰应运开国股肱任贤委以心腹操执弥坚实犹令德王猷周旋裨赞明圣厥位名传信任得人方言柱础鱼水同心君臣盛美夜寐夙兴有终有始进思尽忠见义从矣退思补过噐识安闲攀龙附凤备歴艰难纵横志大接对温颜官崇荐陟善恶之间近密公朝与夺非类禀性怀柔区别利害践扬贵职绰有奇才经纶宏异学识通该赫赫皇猷恭恭近侍任以机权宠彰名噐启沃王命业茂勲崇南征北伐平盪姦雄日侍冕旒情伪明察假仗天威好生恶杀若闻諠骇事不忸怩堪为国重制断临时性直如绳酌中如砥孝悌于家简编信史惟公之德间代英灵非义不理庶务乃馨积善夤缘敦厚必显文教潜敷声闻自逺殊勲表信追思念功素推臣节泽被无穷奇士挺生民安俗阜允洽克从礼让规矩悲风飒飒夜杳冥冥咨嗟永隔精魄长扃丧此贞纯曷终暮景魂影已沈去路斯永庙堂师傅丘壠幽泉勒铭翠琰不胜澘然西京崇福宫记嵩高之奠洛邑望之巍然峻极于天号称中岳夏之兴也祝融降焉自三代以来㒺不祀事深林鉅谷阳舒阴惨有木有草食者不昧变化不测厥惟福壤昔我章圣齐明寅畏格于上下文思武定以底丕平大中祥符间天下无事祠祀天地山川举典则以治神人顾山川之神足以纪纲天下者非致隆备物以昭崇极则不足以称由是册尊嵩岳曰中天崇圣帝嵩旁观曰太一唐髙宗所立自唐迄今歴嵗数百天禧中章献明肃皇后斥奁具葺而治之更宫名曰崇福且置殿曰㑹元以严后土元天大圣后之象仁祖天圣景祐之际永怀章圣皇帝建宝祥之殿以奉睟容而塑章献明肃皇后于殿之西阁于是山川之嘉气爰聚爰宅而王畿之西琳宫真馆神圣所依崇福为之冠元丰改元嵗在戊午钦慈皇后被遇神考深惟继承之重天下之大本夙闻嵩岳多神异之纪而嵩旁之宫得太室瀍涧之胜有灵明肸蠁之实独崇福为第一乃因阿保富氏俾族子永和赍持香币有祷于㑹元之神神享其请赐以吉卜再卜袭吉越四年壬戍冬十月是生朕躬明年三月又遣永和自京师命羽流盛芳荐以伸昭报又十有七年当元符之庚辰朕入继大统获承至尊询谋往昔留恋祕宇而増隆之典废缺弗讲图像之威黯昧就灭榱桷之制腐剥挠折殆非所以振显神之大庇而仰当我烈考钦慈在天之灵爰敕有司于始生之辰増度道侣而本始之元四序之首候居炎律嵗遘履端衍宝箓之徽言启僊科之静供者閲月而后止黄金之饰瓌丽之噐皆尚方所作百具用修盖元符庚辰之五月崇宁癸未之九月也大观元年丁亥复诏洛帅侈宫楹而大之革故取新华洁完固万役不出于民一费不取于官庀工予财悉自内府三年三月工告讫百辟卿士咸曰休哉必有金石刻以纪本末而垂无穷朕恭念钦慈皇后为天下之母育天下之君而不得致天下之养兹用夙夜震悼于心若乃仪式刑神考之训继其志述其事以绍先烈庶几乎得四海之欢以事宗庙于以显亲于以扬名孝之本也眷求庆源想像嗣服昭答灵贶肇新宝构以示无忘朕亦安敢忽诸初新兹宫灵芝拱谷产于万嵗峰下实㑹元殿之背荐生嘉卉贯芝同秀世莫识其名者凡三本河南守上其事宰臣率百官贺于阁门外天下悉以为瑞应赖天溥临于昭孝思铺张声诗传之百世非朕孰宜为辞曰覆载定位融结以类维山巖巖惟嵩中峙爰有琳宫在嵩之旁佳气萃止福源穰穰在昔章圣衣冠出游惟时仁宗世德作求睟仪穆穆宝构奕奕以安以宁百神受职于皇神考克肖天德既受帝祉子孙千亿钦慈方幼长发其祥神斯顾享钖羡用光念兹皇祖厥猷翼翼以保以承是荷是式缅怀钦慈永言孝思凡我有今钦慈之为作兹新宇以报以祈孝奉神明天且弗违灵芝拱谷异名同秀于昭瑞应自天之祐追惟㒺极敢怠永久刻文兹石以昭厥后宋朝事实卷三宋朝事实卷四钦定四库全书宋朝事实卷四宋李攸撰郊赦一太祖干徳元年南郊礼成车驾将还宫有司请乘金辂上顾侍臣曰朕欲乘辇可乎对曰无爽典礼乃改乘辇还帝御明徳门肆赦前一日有司设文武百官皇亲及蕃国诸州朝贡使僧道耆老位于明徳门外太常设宫县置钲鼓其日刑部録御史台开封府京城系囚以俟及车驾还至明徳门内就幄次改御常服羣臣就位皇帝登楼即御坐枢密使副宣徽使分侍立仗卫如仪通事舍人引羣官横行再拜讫复位侍臣宣曰承㫖通事舍人诣楼前侍臣宣敕树金鸡通事舍人退诣班宣付所司讫太常击鼓集囚少府监树鸡竿于楼东南隅竿木伎人四面縁绳争上取鸡口所衔绛旛获者唿万嵗楼上以朱绳贯木鹤仙人乘之捧制书循绳而下至地以画台承鹤有司取制书置案上合门使承㫖引制案宣付中书门下转授通事舍人北面宣云有制羣官再拜宣赦讫还授中书门下转付刑部侍郎承制释囚羣官称贺合门使进诣楼前承㫖宣达讫百官又再拜蹈舞而退赦文门下朕以三灵腃命五让兴邦躬亲罔惮于万几徳教将加于四海属嵗时屡稔华夏大同干戈渐偃于灵台文轨皆通于象阙俗阜而南薫风竞刑清而贯索星沈仰观则日月丽天俯视而龟龙在沼加以物无疵疠民乐雍熙盖𤣥穹垂祐于皇家非凉徳自臻于昌运由是攷百王之旧制缉千古之宪章坠典必修无文咸秩洁牺尊而谒清庙被大裘以郊上𤣥万乘云屯而在途千官星拱而就列公侯助祭共江汉以朝宗钟鼓在悬与风雷而相薄百灵効职羣后受釐明徳惟馨神心有答非烟塞望以呈瑞嘉气浮空而袭人民具尔瞻礼无违者乃回金辂乃御应门律且协于黄钟日正临于甲子顺三元之更始庆万彚之咸亨而又藩岳勲臣宰衡庶尹外达蛮貊内暨缁黄谓予厯数在躬以应天广运顺其美谓予温恭允塞以仁圣文武成其功兼至徳之隆名尽哲王之能事物议斯允予衷莫遑宜覃旷荡之恩用慰黎元之望可大赦天下云云于戏崇徳报功取天地无私之象眚灾肆赦推雷雨作解之恩更赖中外大臣佐佑厥辟必使万邦黎献尽跻仁夀之乡百姓平章用致勲华之上布告亿兆咸使闻知其后郊祀遵用此制改是年为干徳元年宣制毕御崇元殿百寮奉玉册上尊号曰应天广运仁圣文武至徳皇帝壬申大宴于广徳殿上寿号曰饮福宴干徳六年改开寳元年十一月二十四日南郊赦文门下我国家受天景福率土咸宾声明洞照于万方徳教咸加于四海风雨顺而嵗年丰稔干戈戢而刑政澄清域中共庆于小康海外咸欣于至化朕顾惟寡昧祗奉𤣥穹荷上帝之垂休致中原之大定遂发诚意再举旧章恭陈告谢之仪仰答自天之祐羽卫森罗而在野王公肆觐而在庭六乐无不调五礼无不备躬奠玉爵陟配紫坛具物荐诚神心昭格非烟塞望以呈瑞嘉气浮空而降祥宜与寰区同兹胥悦象阙既还于綵仗鸡竿大举于鸿恩同玉厯之惟新与苍生而共庆尽日月照临之内罔间幽遐极车书混同之邦咸均雨露庻成端拱永洽可封可大赦天下改干徳六年为开寳元年自今年十一月二十四日昧爽以前云云于戏皇王报本之义干坤助顺之祥既举彜章谅无阙政更赖中外宣力将相同心保黎庻之乂安致边陲之宁静扶持景运翊亮皇猷长懐鱼水之欢共乐太平之化布告亿兆咸使闻知赦文门下我国家膺上天之景命洽四海之欢心车书大同声教遐被爰自尘清五岭浪静南溟开万里之封疆致兆民之苏息山川克复日月光华风雨顺时嵗年大稔朕君临天下道莅人寰致率土之同情自𤣥穹之垂贶于是恭循典礼亲执豆笾当爱日之迎长罄䖍诚而告谢羣后执圭而肆觐神郊备物以陈仪柴燎既升干光下烛瑞气浮空而不散生民鼓舞以同懽宜覃作解之恩用洽自天之庆可大赦天下自开寳四年十一月二十七日昧爽以前云云于戏天地垂休所以祚开泰皇王报本所以告成功盛礼行而人神协和庆泽流而寰海胥悦文武列位将相具寮同心同徳以逢时尽节尽忠而宣力宜勤翊亮共致太平九年太祖将幸西京正月十三日诏曰定鼎洛邑我之西都燔柴泰坛国之大事今江表厎定方内大同祗遹景灵用伸报谢乃眷西顾郊兆在焉将饬驾以时巡躬展诚于阳位朕今幸西京以四月有事于南郊及赴斋宫先时霖雨弥旬是日云物晴霁观者如堵垂白之民咸相谓曰我辈少属乱离不图今日复覩太平天子仪卫皆相对感泣赦文门下我国家受命开基化民育物荷干坤之垂佑致文轨之大同内则朝政雍熙外则武功振耀洎两川克复五岭荡平被声教于寰瀛纳生灵于富寿惟有江表未息祅尘顷劳动于六师寻廓清于一境数千里氛妖既殄百余年生聚知归蘓其久困之民布以惟新之化非沖人之克乂皆上帝之储休今者卜首夏之良辰就西都之正位备其燔燎靖乃豆笾躬伸告谢之诚用达恭䖍之志奠玉之盛仪既举普天之庆泽方行宜覃旷荡之恩用表混同之化可大赦天下云云于戏牲牢报本所以答天地之休雷雨行恩所以洽华夏之庆御鳯楼而风云助顺掲鸡竿而士庻同欢睠惟文武之具寮并効忠勤之亮节佐我隆平之运实多翊亮之劳方切注懐更宜宣力太宗太平兴国三年十一月南郊赦文门下王者负扆居尊继天垂统顺三灵之睠命契万国之懽心宵衣旰食以㤀疲䘏物爱民而为念自临宸极再易炎凉朝政允釐嘉谷屡稔四海尽同于文轨九州重正于封疆顾菲薄以何功赖穹旻之降祐爰循旧典亲祀上𤣥献琛而率土皆来执玉而诸侯毕㑹风云助顺羽卫增华庆皇祚之昌隆见礼容之繁盛而又王公庻尹中外具寮同倾爱戴之心奉我龎鸿之号亿兆之愿岂独在予宜覃大赉之恩用洽可封之化可大赦天下自太平兴国三年十一月十五日昧爽以前云云于戏郊天祀地牲牢已荐于至诚布惠行恩雨露均霑于万彚洒渥泽而瑕疵尽涤出缧囚而囹圄皆空凡诸有位之臣体我无私之意更资忠力共赞皇图寰宇克定于丕平竹帛永光于千古太平兴国六年十一月十七日南郊赦文门下王者继统居尊握图临极法二仪而行化亲万务以忘劳兢兢如涉于大川荡荡期臻于至化日慎一日于兹六年八纮之文轨大同四序之隂阳不忒兵锋偃戢年谷顺成苏杭千里之土疆尽归临照汾晋一方之生聚顿愈疮痍边陲载息于烟尘宇宙俱凝于和气顾惟凉徳享是丰功盖穹昊之降灵兼祖宗之垂祐爰伸大报特备严禋被衮冕以陟圜坛荐牲牢而飨上帝而又中外列辟文武庶寮复以徽名加于眇质尊崇之号念何徳以克堪亿兆之心顾抑情而从徇祗膺典礼良用兢慙宜覃作解之恩用洽普天之庆可大赦天下云云于戏玉帛荐诚已陈于盛礼云雷覃庆咸被于殊休効忠良者悉与旌酬负瑕衅者皆从涤荡百神受职万国来同当景运之昌隆嘉礼容之繁盛风云荐瑞士庻同欢更资有位之臣共质无私之化各宣忠力永辅皇家布告寰区咸令悉知赦文门下惟皇抚运树鸿业于中区惟辟奉天表至诚于大报既谨就阳之礼宜覃及物之恩用庆昌期式符前典朕自䖍膺寳运嗣守瑶图九载于兹一心无怠虽寰区既乂敢㤀于旰食宵衣而风雨弗迷屡覩于年丰俗阜加以非烟甘露雰霏继洒于人寰瑞兽珍禽驯扰咸归于御苑四塞之干戈自息八方之文轨大同集是丕休匪由凉徳斯盖𤣥穹之所降鉴清庙之所储祥朕所以躬事禋燔告谢天地千官景从陪玉辂以供宸诸侯骏奔仰𤣥坛而助祭矧乃文物大备声名孔修当六变以升闻荷百神之昭格纯嘏之钖岂独在予思与万邦同兹大庆仍改纪元之号遐均作解之恩可大赦天下改太平兴国九年为雍熙元年自雍熙元年十一月二十一日昧爽以前云云于戏景运方隆荷干坤之眷祐彝伦式叙在刑政以交修更赖文武荩臣方岳庻尹各伸乃力共泰吾民庶令击壤之謡不独唐尧之代可封之俗复追虞舜之朝凡尔含灵知予至意四年正月二日南郊赦文门下我国家创业垂统踰三十年礼让兴行车书混一外则五侯九伯立屏翰之奇功内则三事庶僚罄股肱之亮节共赞无私之化成兹不㧞之基加以紫坛屡飨于天宗青辂早修于农事既礼交而乐举致逺肃而迩安内顾眇躬享兹介福是用就上辛之良日荐大报之至诚干坤既钖于鸿休祖宗是崇于严配八蛮景附咸伸助祭之仪百辟灵从尽展陪銮之礼覩士民之繁盛望羽卫之骈罗思与普天同兹大庆自淳化四年正月二日昧爽以前云云于戏郊天地以致诚明咸尊典故法阳春而施徳泽尽涤瑕疵中外逺播于懽声宇宙徧凝于和气更资有位益励乃诚展安民济物之谋助旰食宵衣之化庻俾照临之内俱跻富寿之期咨尔万方咸知朕意南郊毕御干元门下制曰泰坛燔柴国之大典上辛祈谷礼有旧章祗见上帝祈福天宗癸巳上赋南郊宿斋五七言诗六首赐近臣乙未雨雪作立春日瑞雪诗三首祕书监李至言自庙徂郊纤飇不揺羽卫如植升坛而星象炳焕讫事而云气郁兴应门肆赦非烟可挹赦文门下我国家千龄启运百世其昌惟列圣之在天介鸿休于下土朕自祗膺眷命嗣守皇图垂二十余年居亿兆之上域中四大常师古圣之言天下一家幸接隆平之运逺肃而蛮夷率服时和而风雨弗迷尽禹别之九州来修厥贡懋尧咨之四岳咸建庻官刑政于是相宣声明以之大备夫何凉徳集是丕休皆由九庙之储灵实荷二仪之降鉴得不讨论方策博採乎礼经祗奉郊丘兴崇于祀事达孝思于清庙祈景福于上𤣥用荐精诚斯为大报百神効祉诸侯骏奔罗羽卫于康庄烟霞动色设宫县于两观金石成文千官扈跸以云从百姓欢唿而雷动礼终严祀喜成昭事之心候属载阳广布惟新之庆宜覃恩宥溥洽寰区可大赦天下云云于献时当献嵗礼毕严禋祖宗之纯嘏无疆天地之祥符有耀仰资𤣥贶敷佑苍生更赖三事大臣六师上将炳人文而宣教化扬我武以定疆场逮夫庻邦冢君凡百执事咸有一徳永孚于休俾我邦家绍统前代尽善尽美不其伟欤告示万方明知朕意二年十一月丙戌合祭天地于圜丘以太祖太宗配还御干元门下制曰天祚明徳民懐有仁惟景运之泰阶实昊穹之眷命太祖皇帝以武功定乱驱除八方四登泰坛亲行大礼太宗皇帝以文徳柔服混成一统五奠玉爵合祭二仪粤以沖人仰嗣丕业三年无改恭依典礼之文百谷用成亟获丰年之瑞退朝之暇内省于懐未熟化源未成治定夫何凉徳集是鸿休上由天地之元符人神协赞复荷祖宗之余庆辅弼宣功履春冰而常积战兢涉大川而讵知涯涘非惕厉不能继先业非精䖍何以答上苍必在乎假清庙而拥神休举皇仪而陈备物于以示昭报于以伸孝思爰当亚嵗之辰躬展事天之礼玉帛在笥金石在县一阳生而寰海㑹同九奏成而神祗下降礼无违者天必从之宜覃作解之恩共洽无疆之祐可大赦天下云云于戏国容全盛天仗旋班非烟散朱雀之街旭日丽苍龙之阙欢声雷动喜气云从肆士庻之荣观赖皇家之大庆更赖文武多士将相荩臣各竭忠规顺成元化同心同徳咸罄于嘉猷无怠无荒不忘乎明戒同厎于道不其伟欤布告万民咸知朕意咸平五年十一月十一日南郊赦文门下礼莫大于事天孝莫重于严父因心崇陟配之义垂训懋翼子之规自伯考建万世之基圣父缵重熙之业莫不三年而郊上帝九庙以飨神宗用荐精诚以伸昭报顾予寡薄获荷庆灵奉以周旋焉敢废坠矧乃寰区厎定黎庻几于小康农亩丰登稼穑呈于上瑞皆𤣥穹之所降祐繄列圣之所垂休得不饬备物以告䖍升禋燎而报本蠲吉之祀广至福于兆民旷荡之恩宜大赉于四海可大赦天下云云于戏天下之至大万物之至繁虽励力以自彊愿恭已而自治更赖藩岳列辟股肱元臣暨御侮之羣才迨盈廷之多士咸尽忠而奉化各无隠于厥诚俾予垂拱而仰成致俗一变而至道共臻多福永孚于休景徳二年十一月十三日南郊赦文门下朕自猥绍庆基君临㝢县奉若天道驯致时雍常念守位维艰纂图斯重纳隍轸虑旰食视朝于今九年罔敢逸豫幸𤣥穹之降鉴荷宗庙以垂休农祥荐臻边候不警属天正上元之日陈吉土享帝之仪因得躬执豆笾祗见祖考牲牢备物珪币荐诚四海九州皆来助祭六蛮三献斯用降神仰景贶之自天庆苍生之䝉福报本既行于盛礼廻銮乃御于应门万国来庭集梯航而入贡九宾就列覩书轨之混同宜大赉于中区洽鸿恩于庻品永言纯嘏岂独在予爰稽肆眚之文式布维新之泽可大赦天下云云于戏顺天行庆俾涣汗以维均与物为春浃幽遐而广被偃革已臻于开泰垂衣方示于穆清更赖文武具僚中外列辟体君臣之同徳罄金石之纯诚资政教于和平纳生民于福寿共扶昌运永享于休天禧三年十一月十九日南郊赦文门下朕以仰钦皇绪夙奉庆基自列圣之贻谋逮眇躬之继统兵戈销偃海域混同何尝不日慎居懐时乘在御絶畋游而育物戒服玩以敦风纳民归仁寿之区涉道究希夷之际抚安四极宾延万灵表下风以丁辰致弥文而熙载讲求典礼肃恭神人燕处穆清聿懐沖粹荷太清之孚佑示秘箓以降祥灵运嘉亨景舆临暨载聆谆诲逖悟仙源励翼弥坚钦修备至攷古先之盛则毕封禅之洪徽崇尚真宗登隆妙号言念元良之嗣生知至徳之方善访名山特开珍馆祝寿昌之介祉见忠孝之存诚叠委寳文愈昭殊应是用答顾懐于穹厚成禋享于坛壝荐玉币以告䖍陈豆笾而蠲洁金匏协奏文物骈罗九宾相仪百神受职天旂总集既彰祚国之休王泽涵濡宜洽均禧之庆可大赦天下云云于戏展严恭之礼获拥神休覃滂霈之恩式符衆望谅周隆于庆赐増激励于神明更赖中外信臣文武列辟竭以忠勤之节倾其爱戴之心协赞重熙永膺多福天圣二年十一月十三日南郊赦文门下三载一郊国朝茂典盖所以报贶天地致䖍祖宗尽钦翼之心膺钖禆之福昊穹眷命三圣重光化无逺而不懐惠无幽而不浃肆予寡昧纂是隆平端扆永思临渊匪惧幸赖母仪申诲先烈在民三事羣卿禆我以公道百工庻尹赞我以逺图政常敦本闲邪刑必蠲苛怂善边陲撤候方聘修欢东南之亩屡登隂阳之沴不作是用采甘泉之曩制方委粟之前经度土就阳占辰亚嵗豫祠真馆䖍飨太宫乃陟嘉坛肃陈量币羣司戒洁工器协恭瞻来格于窈冥纳降衷于髙厚天清日润礼备乐崇克伸孚佑之文实荷厖鸿之赐宜均涣号溥及含生可大赦天下于戏积累之业存乎时涵濡之泽加乎逺邦家所着宪度甚明予惟遵行罔敢失坠班朝文武有位忠贤庻益荩规以弼凉徳勿休屡省称朕意焉礼成辅臣皆进官宰相王钦若等固辞上谓曰郊祀庆成朕为卿等进官恳辞何也钦若等对曰臣等待罪近司获陪盛礼幸甚复迁官秩益为忝冒上恳谕久之钦若等再拜称谢而退是月甲辰百官集尚书省受荐飨景灵宫誓乙巳受朝飨太庙誓丙午受合祭天地誓丁未上谓辅臣曰此三日百官受誓礼当然耶王曽等对曰宗庙告飨皆沿郊祀之事止当一日受誓今盖循先朝旧制请俟他日釐正之庚戌宿斋于天安殿百官宿斋于朝堂辛亥荐飨于景灵宫宿斋于太庙大礼使王曽言皇帝执圭被衮酌献七室而每室奏乐章恐陟降为劳请节宫架之奏上曰三年一飨朕不敢惮劳也卿勿复言壬子朝飨七室宿斋于南郊癸丑冬至合祭天地于圜丘三献终増礼生七人各引本室太祝升殿彻豆毕赦文门下朕以绍膺端命祗服睿图六载于兹万几在念守大中之曩训遵圣善之懿猷被四表以宅心浃羣伦而从乂有祈必应惟动斯和岁事省成河流顺复此皆鸿灵敷佑列圣顾懐乃厎辑宁愈増惕励奉先之道固竭于精衷报本之仪聿循于旧典既卜郊而叶吉粤定位之载严沿袭有初讲求惟允格太宫而祼献率廸肃雍类上帝以燎熏并昭妥侑罄斋庄而备至荷肸蛮以居歆矧乃真系垂谟夙展钦崇之礼玉虚攸馆将申裒对之文回寳睠以博临介纯禧而举集显无疆之大庆岂独在予霈作解之洪恩式均有衆可大赦天下于戏天人交感繄黙定之有孚中外胥欢谅宠绥而宣洽尚赖既睦之宗戚同体之忠良暨诸迩臣逮夫庻士协一徳以修辅广四聪而必闻慎固基扄振明纪律无隠厥志用恢永图主者施行宣制毕百官称贺上恭谢太后于㑹庆殿内常侍赞引皇帝皇帝自殿后幄诣皇太后前再拜跪奏曰臣祯䖍遵旧典郊祀礼成中外协心以欢以抃皇太后宣答曰郊祀之祉与皇帝同之皇帝还内百官贺皇太后垂帘赐酒三行丙辰宿斋于长春殿百官宿斋于朝堂丁巳恭谢于玉清昭应宫是月壬辰上宿斋于大庆殿百官宿斋于朝堂癸巳荐享景灵宫宿斋于太庙甲午飨七室又飨奉慈庙宿斋于南郊乙未冬至合祭天地于圜丘以太祖太宗真宗并配赦文门下朕膺天地之丕贶绍祖宗之庆基政典咸融兆民祗若休祥狎应大田屡兆于丰年髦俊并生多士协宁于景运熙平在旦燕翼有光诸侯尽宾纳黎元于富庻三公论道升遗逸于簪绅岂惟沖人克致茂实必修报本之义以答上灵之心盛服展仪至日惟吉钦从谟训率致精明清庙肃雍既备陈于圭瓒閟宫静侐复亲荐于豆笾被衮就阳燔柴定位严配并飨昭格于至诚陟降交欢诞膺于纯嘏念绍庭之垂裕顾受福之永昌思与万邦同兹大泽礼交乐举既明严上之规雷动风行宜覃涣汗之号可大赦天下于戏大事在祀聿从裒对之文与物为春用穆好生之化更赖良弼贤戚维藩文武荩臣中外庻尹体恭肃以修辅本中和而在寛俾敦孝友之伦咸跻仁寿之域翼宣王度永播时雍主者施行太常礼院言南郊第一龛飨五方帝大明夜明神州地祇北极天皇大帝比嵗上差司天监保章正摄事且五帝尊神而献官秩卑飨接非称今诣第一龛以少卿监或正郎为献官第二第三龛以员外郎坛下及内壝之外以京官或保章正分献从之大礼使言宗室诣中书受誓戒不至者六十余员诏停郊庙幄位太常礼院言皇帝行郊庙之礼故事止设更衣幄殿而未有小次是以荐献之际皇帝立版位以至于礼成未有所以裕主尊究恭肃也谨按周官朝日祀五帝则张大次朝觐㑹同亦如之郑康成谓大次所往所止居也小次既按祭退俟之处也引祭义周人祭日以朝及闇虽有彊力孰能支之是以退俟与诸臣代有事焉故説者以为祀昊天上帝亦张大次小次古者大次在坛壝之外犹今更衣幄殿也小次在坛之侧今所未行按魏武帝祠庙令降神礼讫下陛就蕞而立须奏乐毕似若不愆列祖迟祭不速讫也故吾坐俟乐阕送神乃起尔然则武帝坐俟容须引设近次与周官义符今参验前代谓宜设小次于皇帝版位少东毎献毕降坛若殿就小次俟终献彻豆则复就版位至礼毕如此则奉神之意在久益䖍执礼之容有恭无阙从之礼毕羣臣上尊号曰景祐体天法道钦文聪武圣神孝徳皇帝三年七月己卯孙奭子瑜上崇祀録二十卷诏送史馆赦文门下升禋陟配诚孝所以兼申拥休肆眚神灵于是交豫朕奉承丕厯钦率先谟永惟置器之重浩若涉川之广託在尊极弗敢遑宁幸席成规寖寻至治而疆陲宾欵嵗物顺繁民罔时恫政克用又斯皆昊穹开佑之贶宗祏燕诒之谋幽赞于兹朕将何力内循凉寡期保顾存是用图讲旧章毖修大报祓饰坛兆丰洁粢盛䖍㑹迎长之辰躬陈合祭之典至于前献道祖歴祼庙昭盖经礼必先之文庻哲王能飨之义措事之日备物有严百执骏奔二圣参侑获率强力以厎盛容居歆在上降鉴如答迪拜胙之吉敢曰余勤沛崇朝之泽方思衆共再念向徇羣议许加徽称深揆浮实之华如乖克己之训宜因冠号俾易建元顾无専享之福更示惟新之命可大赦天下于戏逮下之庆方与物而皆昌屡省之思冀后天而攸奉尚赖三事庻尹列辟衆司交输乃诚跻格鸿化茂对干施永孚于休礼毕宰臣张士逊等五人上表加上尊号寳元体天法道钦文烈武圣神英睿孝徳皇帝上屡郄之谓士逊曰唐穆宗云强我懿号不若使我为有道之君加我虚尊不若居我于无过之地朕常爱斯言卿等亦宜体此意士逊等恳诸不回上不得已至二十九日下诏惟不称英睿二字余允其请右司谏韩琦以京城内逼郊祀数月盗贼公行辇毂之下宜有禁暴之法请南郊前一月降敕开封府约束强盗罪至徒并折伤人以上如犯在敕后毋得以赦原其窃盗赃重者奏听裁从之康定二年有献议者以西事未宁欲权罢郊天上以为不可至十一月二十日南郊毕肆赦门下朕诞膺寳命嗣守鸿基荷上灵降监之祥奉列圣绍庭之宪抚宁典运司牧黎元慎保盈成之难思隆久大之业祗勤抑畏垂二十年何尝不中昃励精幽㣲博聼虑一夫之不获期百志之惟熙务汤盘之日新致禹畴之时若至于秉慈俭之训絶游畋之娱器物屏雕文之功刑政革烦苛之弊虽未臻于淳古庻无怠于始初幸以诸夏谧清百嘉彚茂民涵丰楙之乐物违疵疠之伤玉烛四时萧勺羣祀斯皆三神之所孚佑九庙之所抚绥岂繄眇眇之躬克召穰穰之福是用顺攷声名之典寖寻禋燎之仪祓饰坛壝祗荐瑄币揆天元景至之序定国阳郊见之仪皇穹后祗勔降瞻飨之原艺祖文考毖陈升侑之严本陶秸以致其诚合羶芗以达其气望秩羣祀懐柔百神兾精意之获伸奚备物之能称若乃首趋真馆前谒太宫肃修祼献之常罄兹僾忾之慕所以因昭事之大述追孝之恭交集盛容克成美报礼由衆举庆靡専承当天地并贶之仁聿均大嘏法雷雨作解之施用霈醲恩仍建号以纪元美受釐而布度可大赦天下宜改康定二年为庆厯元年于戏谨汉畤之亲祠兹为大事体虞书之肆眚所重好生许清多辟之流咸沐维新之泽尚赖臣邻同徳官尹修方协进忠规允釐庻绩丕格至平之治共酬纯钖之私初设有小次坛下又设褥为黄道属之神位至是上不御小次彻黄道改拜褥用绯以尽恭肃之志庆厯四年南郊御札敕内外文武百僚等朕荷祖宗之谋託黎元之上日慎夕惕罔敢怠遑故尝六款圜丘祗见上帝今赖天之福浃宇以和虽右鄙留屯南方薄稔已加抚绥期厎靖安匪云交修思有昭报圣则能飨诚慙于寡徳祭不欲数既及于三年通奉先规讲求多物忾闻列圣之祫裒对明灵之臻况祈祉下民弗为専美在国大事其敢惮行朕以今年十一月二十五日有事于南郊咨尔攸司各扬乃职凡于供亿母俾烦劳应诸道州府不得以进奉为名别行科率比者多縁严配加上徽名止循率吁之常徒为荐诚之累且应神以实何用虚文与礼之奢不如宁俭其文武百官僧道父老等不得因郊祀上表请加尊号永言有衆宜喻先庚共奖至䖍以副朕意故兹札示想宜知悉郊祀赦文门下朕闻为国莫重于祭报本莫尊于天礼不欲至于烦类当三嵗物无以称其徳是竭至诚比者原田有秋辰纬澄晷地数见寳蝗弗为灾闗辅简饷与之调羌夏露懐徕之请间遣近辅分慰三垂就恤边吏之勤无重编氓之困亦克用乂方致小康朕用钦荷顾存谨修禋类抑止贡奉之费裁节供帐之劳前敕攸司毋加徽称虽㣲有善之让姑厎事神之恭且复稽参典文改告兹谥从真圣之尊统贯干徳之旧章既款殊庭遂见清庙叶长日之嘉㑹祗灵坛而顺享皇穹后地之合艺祖神宗之配六变而乐备三献而礼成炀蒿烟于太霄达爟火于羣祀两仪洪洞万瑞纷纶斯固足以表上帝之眷懐罄沖人之明察又念乃文乃武有壬有林或奉引扫除或侍祠显祖八屯拥卫之格九州献力之常共赞眇躬克成毖祀美不専飨命则惟新用推多福之祥肆为兆民之庆可大赦天下于戏明徳惟馨已回盖髙之鉴与衆更始诚慕列辟之良矧曰如台敢云自暇益当居降祥之地而惧其咎席已安之势而念其危弗徇非彞弗为无益建中道以临总涣大号而胥欢嘉与羣元共臻斯路庆厯七年十一月二十八日南郊赦文门下朕尝博览载籍详观古今每资取于典彞用昭施于政教且夫大事在祀所期奉而益恭让徳于天必欲善不自处斯皆垂芳简策作范邦家歴世相因百王不易在沿革而虽异谅稽参而靡渝故假庙致䖍扫地尚质实奉先而严配取报本以贵诚粤自缵承逾兹二纪遵述诒谋之训企及钦明之风慎持守于盈成念怀柔于逺迩万几之务罔怠于旰宵含生之伦冀登于富寿尚兢虞于谴戒弥鉴省于昏荒治格隆平物无疵疠制作礼乐敢谓其时协和人神当成厥事是用䖍修毖祀参讲缛仪抑菲徳之徽称増先皇之显谥祗见观徳之室严禋定位之方圜坛载陞长日协吉顺攷旧典倾竭精衷九州献力以惟寅百神受职而咸秩纷纶之贶仰降于髙穹旷荡之恩宜覃于率土可大赦天下云云于戏惟圣飨帝益罄于斋庄惟徳动天敢忘于惕励尚冀祖宗垂祐辅弼协谋繄维城亲懿之贤暨卫社忠劳之士百工庻尹咸一乃心共赞昌期永臻皇极十一月四日南郊赦文门下燔柴报本崇经礼之亲郊涣号宣恩广春秋之大眚朕肃膺统业寅奉政机未昭厥涂犹涉渊水荷干祗之敷佑赖宗社之拥全治克用平思无不服茂息生齿屡登康年盖先烈之累仁省眇躬之何徳比举秩于元祀用答扬于灵休三纪于兹涓衷敢怠自合宫之讫飨即阳位以荐诚申命道司详稽旧典卜日南之长晷祠地上之圜丘前诏诸儒攷正雅乐盖以遵达孝之述事昭盛徳之流光遹观厥成升奏羣祀庻徳音之致相接于天人沿豫象之辞登配于祖考率前期而戒誓复先甲以洁齐钦翼徂宫欵见于道祖肃僾在庙永懐于前人惧飨弗能临祼惟惕紫营未旦赤霄在望执事有恪备物无违䝉上帝以居歆奉列圣之参侑苍璧既奠朱燎以升惠我无疆肃然有感钦惟天表之应诞钖寿康嘉与宇内之人均承贶施可大赦天下于戏合祫大祀固靡神之不宗在宥羣方思与物而更始尚赖左右承弼中外臣工秉徳辅予竭忠图治惟休惟恤永厎康哉太常礼院言奉诏再详定三圣并侑事伏以配侑之法前代不同古则一王而后或兼配皆是变礼弥文广申诚爱也国朝景祐二年曽下诏书令次郊禋三圣并侑其后以太祖定配二宗迭配明堂大礼亦三后并侑今陛下濬发徳音钦明大孝况是本朝旧制已再躬行于义无爽故下诏曰王者因郊反始无大于躬亲本孝奉先莫尊于主侑且明堂之配已着于定仪而景祐之文盖存于甲令虽协事亲之爱犹慎縁情之举再诹羣议述攷旧典皆以谓祖宗功徳宜对越于上灵文昭武烈亦无严于祀位息民昭徳定保永图自今南郊三圣并侑布告内外宜体至懐三年罢南郊九月十二日恭谢敕内外文武臣僚执珪璧以事神严祖宗而配帝虽有国之常典亦因时而制宜朕承三圣之丕基抚万邦之有衆俭于已思天下之民丰劳于心致天下之民佚罔敢怠忽庻几治平而首春以来偶爽调适赖三灵敷祐百福来臻顺以节宣获兹康裕加以边隅不耸风雨以时虽庻物之咸和顾眇躬而增惕是用稽先朝之成宪询故实于有司即广殿之翼严择灵辰之良吉式申昭谢以格纯休宜用先期俾兹诞告朕取今年九月内于大庆殿行恭谢之礼其今年冬至亲祀南郊即宜权罢所有合行诸般恩赏并特就恭谢礼毕一依南郊例施行至日朕亲御宣徳门宣制仍令所司详定仪注以闻务遵典礼勿俾烦劳咨尔多方咸体予意故兹札示想宜知悉至九月十二日恭谢毕降赦门下朕缵绳基绪统御幅员周视万几仅成三纪思守文之尤重念居上之至难或未明而衣或既旰迺食惟正人是访惟公论是稽恬然过勤举不知困比春云始平履成亏荷髙明之博临膺厚顺之丕拥宗社降福士民输忠眇眇之躬遄臻于绥乂便便之政率遂于讲修虽属水潦遘灾河流移道眷言方国成克妥安邦经所系朕力何有亶兹循省弥用战兢秋廪戒期农收毕务诞询故事参绎前文约郊壝之仪严路廷之制工师䖍巩物品晏清祗罄诚忱洁清款见上以答干元之开佑下以蕲生聚之乐康寖通明灵大示肸蠁宜与兆庻共均休嘉式覃涣汗之恩仍易纪年之号以孚神贶以顺物宜可大赦天下云云初仁宗得疾议者以太宗至道年升遐乃深恶其年号趣诏中书改之是嵗以郊为恭谢天地改元曰嘉祐四年十月诏罢冬至祀南郊十三日祫享宋朝事实卷四宋朝事实卷五钦定四库全书宋朝事实卷五宋李攸撰郊赦二英宗治平二年南郊御札内外文武臣僚等天地者生之本先祖者类之始故礼有报本反始而祀天地尊先祖于是乎致䖍恭焉国朝之制郊以三嵗而自皇祐癸巳一纪于今銮舆之行不踵乎经涂皇邸之设不严乎大次交神之道岂不缺然也哉朕以沖眇之姿荷顾託之重巍乎王公士民之上凛乎宗庙社稷之寄日慎一日惟恐弗任而三灵眷懐亿姓禔福天清日润雷动风行嘉生汔臻氛祲荡定固可以荐四时之和气总万国之欢心以报本乎天地而反始乎先祖也朕以今年十一月十六日有事于南郊咨尔攸司务勤厥职诸道州府不得以进奉为名辄行科率必循其故毋或烦民故兹札示想宜知悉赦文门下朕承祖宗之休託王公之上缵嗣丕业诞隆庆基我仁考体道诚明率仁髙厚躬履纯俭天俾寿臧熙然亿兆之懐隆于父母之爱礼乐明备制作成于百年书轨大同欢心达于四表宪度着明而可则轨迹夷易而可遵肆朕沖人遹当大寳祇荷先训仰繄母慈永念继体之艰居有涉冰之惧日慎一日三嵗于兹曷尝不究皇极之建中顺干刚之正命登吁贤俊监循典刑未明以求衣中昃不暇食宫室苑囿之好或弛以便民钟鼓管弦之音固不以足欲前日文武多士中外羣臣连上封章求荐称号朕以继志述事未有以扬缉熙持盈守成未有以彰休烈下之方以厎百室之富上之方以接神人之欢义所未安抑而不受岂自以得勤民之意盖将以洪修已之诚深惟就国阳郊肇禋吉土振古盛节本朝上仪储精迓釐欲止不敢惟孝能飨庻几与焉是以因黄宫之气升迨南极之景至躬执圭币洁修粢盛祼荐清庙之廷燔燎泰坛之奠侑以烈祖对越上穹于时祥景晏温大圆精粹和气充塞积曀肃清兹皆诸神受福于怀柔有昊眷顾而飨答发祥降祉岂独朕躬之敢専洗心自新嘉与海内之均庆可大赦天下云云于戏崇大报之礼有以达于诚心覃涣汗之恩是用孚于至信期尔阜安之俗既臻耻格之风尚赖忠荩扬庭明谟在服共励勅天之志永厎无疆之休主者施行是年当郊上意未欲躬行谓韩琦曰初服满恐未当出琦曰大礼不可旷兼陛下即位未尝郊见天地力请行之故事郊庙读祝册官至御名必起上至郊宫更衣诣坛下百官皆回班迎向英宗皇帝初告庙诏读册官毋起及诣坛下又诏百官勿回班迎向以见事郊庙之精意也四年英宗手诏放治平二年南郊赦前编管人罢陜西衙前配买修河木植而罢江淮近嵗衙前复乞置村乡酒场强率人沽酒者时上不豫犹勅辅臣即时施行之英宗郊祀习仪尚书省赐百官酒食郎官王易知醉饱呕吐御史前劾失仪已肆赦韩琦以闻帝曰已放罪琦奏故事失仪不以赦原帝曰失仪薄罚也然使士大夫以酒食得过难施而目矣卒赦之帝爱惜臣子欲曲全其名节类如此赦文门下王者祗遹圣绪所以永无疆之休对越颢穹所以凝溥将之命朕惟列圣垂统盛徳在天积累熙洽付畀沖眇夫以制作大定之丕矩在宥耻格之休风夷易所存燕翼维允肆朕述遵而无改恭默以仰成再朞于兹百度咸若是以羣生䝉福方内大宁穑人有秋而屡丰逺夷稽服而慕义兵革靡试疵疠莫兴盖昭天之功自上仁而已厚故佑天之泽迨下武而方深乃眷太和实荷隆庆内惟寡徳惟不克任粤稽拜贶之文兹有就阳之祀报本反始事孰重焉夫恭之所隆不可以恩揜礼之所阙尚贵乎义起矧乃真圣旧章着为成训搢绅颐论折衷前经断自朕心博观舆议是用因一阳长极之叙举三嵗亲见之仪朝荐殊庭宾祼清庙而后升禋燎于秦畤合隂祀于柔祇昭假上灵配侑列祖六乐备儛万玉旅庭侯卫骏奔蛮夷耸观至诚胥感方交神而塞明祥祉来臻且日升而川至顾予菲质敢以専享思与黎庶同厎日新可大赦天下云云于戏接三神之欢惟礼可以致孝飨均兆民之庆惟刑可以示哀矜兹朕一心期厎于道尚赖股肱硕辅陪侧荩臣共励协恭之诚以格可封之俗十一月二十五日南郊赦文门下王者钦崇神天严奉宗祏就郊以享所以诏天下之恭假庙而烝所以教天下之孝洪惟五圣之烈诞辑百王之文肆子沖人昭事上帝载念物无以称维一诚可以展大报之仪祭不欲烦维三嵗可以述躬行之典协㑹康年之顺道迎至日之长是用朝荐殊庭祼将太室乃进登于阳畤以裒对于皇穹合祛柔祇陟配文祖祝燧告洁赞牺尚纯大乐变音舞奏而诸物至二精扬燎烟升而万灵交方丕事之获成敢蕃禧之专享宜敷大号以赉多邦可大赦天下云云于戏意尽精禋既秩宗祈之举政施惠衍亶昭庆宥之行维时黎元绥我徳泽尚赖谟明四近忠荩羣材仪图新美之功劢相隆平之运同厎于治永孚厥休熙宁十年十一月二十七日南郊赦文门下国莫重于祭所以作民恭之先礼无大于郊所以报物生之始朕懋建丕命宠绥庻方夙寤晨兴任大守重惟文武之谟烈心罔敢弗承惟上下之神祇志罔敢弗肃聿修三嵗之祀稽用一阳之正严大路以备仪款殊庭而先享于穆清庙憷惕以见祖宗爰熙紫坛明察而事天地推本陟配升烟合禋裒万灵而诚交变六乐而物至顾迄成于鉅典敢专享于蕃釐涣扬予恩敷钖尔衆可大赦天下云云于戏答三才之奥无以称徳产之㣲均万国之欢有以知惠泽之至尚赖左右励翼内外交修永孚厥休同厎于道元丰六年十一月五日南郊赦文门下天者物生之始非肇禋无以极其诚亲者民恭之先非假庙无以致其孝永惟五圣之烈必躬三嵗之祀顾循沖人嗣膺厯服敢不祗率以时饬修然而礼意寝而不明乐文杂而未正故刺六经之説攷诸儒之言缉熙旷仪是正鉅典奉罍以款真字祼鬯以享宗祊斋戒乎端诚之宫清肃乎礼神之囿陟配烈祖对越穹昊于时维太常之斿备金玉之驾迺搢大圭以为国之缀迺服大裘以放古之文钦柴之燎四施烛炀泰一圜钟之乐六变皦绎崇丘孝奏而日月光灵游而风马下顾获成于熙事敢专享于蕃禧宜大泽之肆均与羣生而共庆可大赦天下于戏答三灵之介祉既秩于宗祈格四海之欢心在敷于惠术尚赖秉文之辅经武之臣相协厥恭同厎于治布告逺迩使咸闻知其年遂罢合祭天地十一月十四日南郊赦文门下朕承六圣鸿烈之休御千载丕平之运逖观歴代之治无右本朝之隆充塞乎协气之流洋溢乎颂声之作然而重熙累洽所以应之者惟艰持盈守成所以保之者靡易顾兹沖昧绍乃基图永惟几深罔敢逸豫仰赖文母维持我家保佑八年之间申钖九畴之叙宾礼故老子惠困穷上顺帝心下从人欲广祖宗之遗泽䝉天地之隆康钦言肇郊躬行大礼念尝再飨乎穹昊未始祗事乎皇祇是用推本建隆之旧章复举熙宁之故实执鬯以祼八室奠玉以合两仪严烈祖以配天洽百神而承宇于时礼行而诚意格乐变而祥光浮诞受三神之釐敢专四海之福宜均博施溥宥羣伦可大赦天下于戏干坤之元始生仰俯之观象法以为羣臣之道以成覆载之功咨尔内外之庻工咸罄文武之致用惟新厥徳永孚于休十一月二十日南郊赦文门下朕保极以宅师奉先而继统骏惠先烈慎懐永图躬揽万几于兹五载顾徳不敏赖天博临四夷咸宾万邦作乂师干献捷农扈告丰钖之珍符授以神策嘉瑞绍至祲氛亟消岂眇末之克堪实穹旻之眷祐兴言大报莫重禋郊是用遵昭考之诒谋举隆周之坠典稽协彞制发挥祲容未奉皇祇之祀先严苍昊之飨乗一阳之复习三嵗之祥即路寝以斋居至殊庭而朝献广牡肆祀初假庙以诏䖍钦柴宗祈遂升坛而谒款配侑烈祖对越明神乐成绎纯礼敬敕备于时干端澄霁冬序晏温灵心嘉䖍精意昭格师象山则孝奏天仪申命之休既昭受于上帝敛时之福其敷钖厥庻民扬于端闱孚我大号可大赦天下于戏告成大事敢専享于蕃釐申宥眚灾宜溥覃于旷泽尚赖辅弼寅亮官师协恭共维太平之基永厎无疆之祚建中靖国元年十一月二十三日南郊赦文门下朕绍膺寳命祗遹洪图躬勤俭以御邦本寛仁而敷政维先训是式维师虞是从永言继序之艰克谨持盈之戒荷皇天之降佑䝉列圣之诒谋方夏乂宁蛮夷宾服三时不害六府孔修建皇极而王道明即康功而民志惬以迪纯熙之运以彰平富之风岂朕徳之能胜繄帝临之下属肇称禋祀祇答闳休是用参酌上仪铺昭旷典奉神考恭行之志绎绍圣申讲之文将蒇事于皇祇先致飨乎穹昊迺候景涓日饬躬诏䖍祼清庙以肃将款圆坛而拜享侑我烈祖秩于百神礼严钦翼之容乐备雝和之奏苍璧既奠紫烟具升于时干象洁清灵心嘉飨和气洋溢景光陆离瑞庆大来俾缉熙于纯嘏膏润并受用敷钖厥庻民豫建新元诞扬涣号可大赦天下于戏洁诚拜贶永祈申命之休肆宥均釐时乃配天而泽尚赖成徳之彦正事之臣率黎献以协衷钦庻明而懋绩赞我溥将之绪迄兹伴奂之游以明年正月一日改元为崇宁元年十一月二十六日南郊赦文门下祼献清庙所以承祖宗之灵禋祀紫坛所以答干坤之贶朕骏膺寳命龙受宠禧丕宣文武之光尽缉熙丰之典取士于学稽古建官亮采百工庻几三代凡厥成王之式率由昭考之行而九庙垂休两仪协佑生民厎乂年谷屡丰修徳钖符上灿玑衡之政铸金象物下隆鼎鼐之基疵疠聿消雨旸咸若兹岂眇躬之能假时惟上帝之弗违是用奠玉阳丘莅牲泰畤严配烈祖对越皇天于时圭景晏温璇穹澄鑑二端立而礼无不洽六乐变而物罔不兴灵心载嘉精意咸享受兹介福岂予一人之敢私钖厥庻民思汝万邦而共庆我有涣号扬于端闱于戏作善降之百祥既茂膺于纯嘏惟天佑于一徳可共翼于丕平尚赖三事股肱百辟文武咸励同寅之业永厎无疆之休政和三年十一月六日南郊赦文门下朕承列圣之丕基奉至尊之休徳继志述事持盈守成躬揽万几兹踰一纪荷皇天之垂祐浃函夏以厎宁年谷屡丰雨旸式叙羌夷请吏川岳効珍禹功无滥溢之灾尧瑞告平成之治永惟多祐诞集沖人属三嵗之亲祠刺六经而定制率时昭考钦修时祀之専若昔大猷尽正相沿之陋迺斋居于路寝迺朝献于殊庭得四表之欢心鬷假于庙乗一阳之至景大报于郊对越昊穹佑我烈祖陶匏象性牺牷贵诚奠苍璧以礼神秉𤣥圭而拜贶器协商周之制乐兼韶濩之纯紫烟燎而爟火升灵光属而风马下礼仪既备知帝顾之不违福禄来崇岂朕躬之専享宜孚涣号溥洽羣伦可大赦天下于戏申命用休俾缉熙于纯嘏配天其泽用敷钖厥庻民尚赖同徳荩臣秉文多士克咸励翼永保隆平壬午上神宗哲宗谥号是年十月三日御笔手诏朕若古之训惟天为大观天下物无以称之故先王以类而求祀于圜丘象其形奠以苍璧象其色冬至之日取其时大裘而冕法其幽而未有以体其道夫天𤣥而地黄𤣥天道也上天顾諟钖以𤣥圭内赤外黒尺有二寸旁列十有二山盖周之镇圭有法乎是祗天之休于以昭事上帝而体其道过周逺矣将来冬祀可搢大圭执𤣥圭庻格上帝之心以孚祐于下民永为定制十一月十日南郊赦文门下朕绍膺景命嗣守丕基尊临九有之师亲揽万几之务翼翼敢忘夫寅畏兢兢常谨于继承躬宵旰之勤以图天下之乂轸渊冰之虑以保天下之安属者百谷顺成五纬来叙干戈载戢囹圄屡空元命之辰九支占南极之瑞诞弥之旦三山纪黄流之清乐作而羽鹄翔鼎定而庆云集名山显位蕲封禅者数万人絶域殊方徕臣妾者十一国有邦之应于朕岂功物生本乎天唯圣人为能飨人道先乎祖虽天子必有尊迪惟古训之循实重国阳之报固尝辨先王之吉礼庻乎革合祭之非奉上帝之徽称盖以正异名之失兹协丰年之屡载迎至日之长于时歌昊天成命之诗奏圜钟六变之乐奠璧以致蠲洁升烟以适髙明克禋克祀而精意昭来假来飨而珍符下肆缉熙于纯嘏以敷钖于庻民其播大猷周推旷泽可大赦天下于戏报本反始得万国之欢心荡垢涤瑕对三灵之蕃祉尚赖股肱良弼屏翰旧臣益殚忠荩之图光辅隆平之运同厎于道永孚厥休十一月十三日南郊赦文门下观㑹通以行其典礼允符昌运之隆美盛徳而告于神明兹迪精禋之飨朕肇膺骏命嗣守鸿业抚九有之嘉师开万邦之寿域兢业克艰于厎乂寅威罔怠于求端聿承燕翼之谋裒对博临之贶属者道源阐教帝祉凝釐农扈载谣黍稷报千仓之庆明堂御厯玑衡观七政之齐氐羌款塞以咸宾狴犴空囹而不式荣河顺纪乔岳钖符丹阙琼台屡下丛霄之跸彤乌秀草共昭炎徳之祥永惟奕世之休罔匪自天之祐爰申毖祀比答真祺是用测嶰籥以迎长备銮舆而展采羽林绮列辟五门象魏之严法驾星陈正六引旗章之度夙祗清庙恭祓崇坛耨王籍以奉盛载诞丰年之报洁宫蚕而修币用端永命之祈景钟道和乐之音嘉秠荐大尊之齐纯精昭格肸蠁潜通月璧星珠纷燎烟而上彻云车风马欻飙驭以来临肆均拜胙之禧式霈涤瑕之宥诞扬涣号敷告多方可大赦天下于戏佑烈祖以格皇天予惟克迈乃训绥多福而熙纯嘏邦其永孚于休尚赖辅弼同寅官师励翼共浃无为之化茂隆累洽之图四年十一月十五日南郊赦文门下事上帝而懐多福非禋祀不足以昭报本之诚绍大业以绥四方非升侑不足以极奉先之孝朕荷三灵之储祉奉列圣之诒谋制治保邦克懋持盈之训立政造事敢忘继绪之思弥文监虞夏之隆成宪复熙丰之旧百度惟正庻缋其凝士迪典常尽革淫朋之习民兴淳朴式符道纪之昌人徯志以丕钦天监诚而孚佑清台观象瑞占七政之齐阳馆颁常运协四时之叙雨泽应期而播润河宗听命以回流农扈奏功黍稷嗣丰年之庆燕民効顺封疆归舆地之图刑清而囹圄屡空物遂而动植咸若验诸福之毕至岂成功之敢居恭念祭不欲疏者礼之经物无以称者天之徳肇卜迎长之旦聿修肆类之仪簠簋豆笾秩九州之嘉荐旂常䍐毕俨八卫之祲容庻邦厎贡以骏奔多士秉文而显相稽鲁人先事之义以前飨于太宫歌周王成命之诗肆灵承于有昊衎我烈祖徧于羣神礼三献而精意昭乐六奏而灵祗下祥光旁烛景贶备臻修徳钖符已应克诚之享行庆施惠用均拜胙之禧嘉与万方共膺纯嘏可大赦天下于戏百神受职知帝命之不违五福钖民浃海隅而丕冒尚赖忠良修辅文武协恭益坚励翼之心永厎辑宁之治爰咨尔衆咸体朕懐十一月十九日南郊赦文门下皇武肇禋是创万年之业大明制礼爰釐二至之祠朕恭承休光永念丕绪衎我烈祖实赖贤能之衆多格于皇天当由闾里之安乐整饬百度抚绥兆民神明享持守之诚华夏乐忧勤之政属者多稼彻燕云之野齐氓安海岱之区逺人慕义而玉帛来川后畏威而波涛弭荷天休之震动莫不率从奉王业之艰难庻无罪悔是用诞举丰年之报肃迎景至之期吉事有祥先致殊庭之荐大礼必简併严清庙之承焜煌千乘万骑之容终始七戒三斋之徳迺洁诚于阳馆遂祗事于泰坛风马云车仰百灵之睠顾星珠月璧知四海之清明共钖蕃禧用宏大赉可大赦天下于戏荐馨香之治益承九庙垂裕之休施旷荡之恩更应一阳发生之候尚赖官师协徳黎献愿忠共扶不拔之基永笃无疆之庆十一月二十二日南郊赦文门下观㑹通以行典礼莫严定位以交神逺罪疾而弭烖兵亦或因时而致祷朕承大统诞受多方属外患之相仍爰省方而临幸念父母兄弟尚屈于敌疆惟甲胄干戈再淹于嵗序问寝阙温凊之奉在原深急难之情信使屡驰久犹未报全师再遣坐待厎宁复盗窃之无良乘边陲之多事冯陵州县震扰民氓衣冠倾仆于道涂耒耜荒残于本业行者未知所适居者莫获其安伤闾里之疾苦则抚循之政尚愆闵行阵之勤劳则休息之期犹逺每抚心而及此累当食以兴嗟险阻艰难固备尝矣劳来还定孰安集之岂菲徳之敢图惟上穹之悔祸永懐眷祐恭俟监临虽丁多垒之辰适在当郊之嵗惟祭之或祈或报必大时物之宜而礼之有俭有丰特视情文之称是用讲有虞东巡之制循建武二成之规新卷冕以严恭逮胥徒而齐沐盖髙在上聪明皆自于我民与善惟人治乱尤艰于天位既殚诚悃弥极战兢仰覆冒之何心讵存时怨况颠危之已甚宁忍我遗疾唿反本而必闻精意黙通而可动庻几来假式燕多难新命旧邦协幽明而竝贶此疆尔界一内外以均安其敷旷荡之恩以广厖鸿之施可大赦天下于戏为斯民而请命敢忘庻戮之无辜置大器于复安实冀昊天之所子尚赖六服羣辟三事大夫共宏恢复之功亟厎隆平之业十一月十日南郊赦文门下朕以菲躬获承大寳赖三灵之纯佑宏济艰难遵列圣之诒谋绍隆基绪干戈载戢囹圄屡空田畴胥庆于丰穰华夏迄臻于绥靖繄神所眷岂朕克堪念物皆本乎天宜谨精禋之报而徳无加于孝聿修并侑之仪豫饬司存肇新器用迎土圭之至景即皇邸之斋居祗祓崇坛具严吉礼设陶匏而尚质肃茧栗以贡诚笾豆静嘉璧琮华润粢盛蠲洁出于耕耤之藏笋虡周环冠以景钟之奏佩玉锵鸣而羣心肃燎烟升举而协气充惟鉅典之备成敢蕃釐之専享旋舆端阙霈泽寰区可大赦天下于戏降祉发祥既荷博临之贶赦过宥罪诞昭敷钖之恩更赖文武同寅股肱修辅益思懋勉永厎丕平十一月十四日南郊赦文门下父天母地报莫重于精禋尊祖钦宗孝莫严于陟配朕祗承骏命纂绍丕图每念王业之难所其无逸矧兹神器之重必置诸安方拨乱而兴衰惟履信而思顺上穹孚佑列圣垂休甘露降而风雨时五谷熟而民人育边鄙不耸囹圄屡空顾以眇躬膺斯景贶是用迎一阳之长至举合祭之上仪先清庙以告䖍衎我烈祖升圜坛而肆类徧于羣神礼三献而肸蠁通乐六变而风马降祥光旁烛协气横流载惟熙事之成实得欢心之助上焉承祐岂予一人之敢専下以钖民惟尔万方之竝受于戏易荐上帝徳崇而刑罚清诗美太平神宁而福禄下更赖忠良协赞内外交修共隆不拔之基永厎无为之治十八日南郊赦文门下肃若古先铺闻典制盖物本乎天而人本乎祖肇郊庙之明禋唯圣能飨帝而孝能飨亲展皇王之髙致重循菲徳获履丕图体昊穹率育之仁每计安于黎庻嗣列圣好生之训不轻用于干戈陟降既孚迩遐咸乂九谷秀康年之亩五辰澄宣夜之躔犴圄简清疆陲整服祗荷博临之眷敢忘昭事之诚爰修三嵗之弥文式蒇一纯之大报款真庭而朝献假太室以祼将遂造云阳之宫以迎日至之景合祛天地升侑祖宗践豆荐芳见㑹通之行礼鸣钟应律写和乐以成音佳气焜于樵蒸美光充于陔陛髙灵竝贶熙事备成济济骏奔有同寅之多士穰穰山委可専飨于蕃釐发肆恩言普施惠术可大赦天下于戏惇将礼以秩祀仪模日月之昭受厚福以渐民号法风雷之布更赖经邦公辅服采臣工永肩励翼之衷共托隆平之业赦文门下朕膺申命之休履中兴之运惟发祥流庆之既逺敢昧灵承念创业守文之为难每勤绍复储精神而听断寳慈俭以化民荷穹昊之降康赖列圣之孚佑五兵不试寰宇阜安百谷用成刑罚清省灵芝连叶于庙柱昭朝飨之孝祥嘉禾合颖于甸郊备粢盛之洁荐诸福毕至岂朕敢当是用敦报本反始之诚备饬躬施教之义维天神地祇之贵祭莫重于合祛维祖功宗徳之隆孝尤先于升侑迺备乘舆之驾迺率侍祠之臣谒款殊庭祼将太室候黄钟之初气奉紫畤之明禋礼三献而有仪乐六变而告备神光竝见协气横流赉我思成既秩精能之祀配天其泽爰施汪之恩肆举邦彞诞敷涣号可大赦天下于戏事上帝而懐多福益坚不已之纯惠中国以绥四方宜有大赉之庆更赖爽邦哲辅服采羣工共循宏逺之模永保安强之治赦文门下朕钦绍庆基肃遵昭式谓因天事天而因地事地有丘泽之合祠惟以圣继圣而以明继明宜祖宗之并侑每躬三嵗之祀茂辑百神之釐既益厉精更思图乂体覆载无私之徳廓尔大公奉燕诒有永之谋丕釐庶政中外闿怿显幽统和灵台申偃伯之占砥路息鸣桴之警象载昭察甫田登成既膺孚佑之休当极济明之报是用躬饬鸾路涓熙紫坛敛帝籍以共粢盛裁天歌以序金石祗见恭馆祼将太宫遂迎景至之长载蒇郊禋之吉大宗祈而宴飨严陟配以宣延实俎焚膏旅令芳之嘉荐展诗应律锵皦绎之和声精意洞乎九阂祥光袭乎五瑞清明鬯矣事既厎于备成福履绥之美敢矜于専享诞受函䝉之祉普施旷荡之恩于戏馨香感于神明裒对一纯之祐膏泽洽乎黎庻并臻四极之熙尚赖辅弼同寅官师率职协亮有邦之采永恢长世之图宋朝事实卷五宋朝事实卷六钦定四库全书宋朝事实卷六宋李攸撰庙制元符三年诏曰艺祖顺天应人肇造区夏太宗受命继代厎定寰宇真宗以圣继圣抚盈成之运奉太平之业登岱告成文物典章于斯大备昔在神祖并称千百世不祧之庙恭惟仁宗皇帝躬天地之度以仁治天下在位四十二年利泽之施丕冒山海早定大䇿授英宗以神器之重措宗庙于泰山之安功隆德厚孰可拟议英宗皇帝享国日浅未究施设奄弃万国神宗皇帝以不世出之资慨然大有为于天下兴学校隆经术劝农桑寛徭役禁暴以武理财以义凡政令法度有未当于理不便于时者莫不革而新之功业盛大何可胜纪羣臣引旧典数上徽号然自谦挹终抑而不居规模宏逺凛凛乎三代之风矣而庙祏之制殊未议所以尊崇之典阙孰甚焉朕夙兴夜寝所不敢忘也宜令礼官稽参商周两汉故事考定仁祖神宗庙制详议以闻十一月权太常寺奏少卿盛次仲等言恭惟仁宗皇帝承文明武定章圣之后民庶物阜咸厎安乐于是纯以仁德在宥天下明慎庶狱哀矜无辜侧席尽刍荛之言临轩空巖穴之士约侈玩之好絶盘游之娱㳟俭之意无非为民夏羌猖狂欵塞则聴之侬贼背诞越疆则舎之舞干两阶卒自请吏百越之长南夷之蛮闻至仁而来归者梯航相属日月所照霜露所坠凡在覆帱无不丕冒草木之微昆虫之细凡在生育无不咸若肆享国四十二年至今田童野叟有闻遗老之言述当时之事者犹春风时雨沐浴膏泽咸有生意而遗泽犹在也至于蚤定大䇿授英庙以神器之重子孙相承克享天心此又为宗社计立万世之基也天祚有德是生神考以卓然天纵之德辅以缉熈光明之学慨然逺览三坟五典之所载其详既不可复见然犹得于伏羲神农黄帝尧舜之心者乎穷则变变则通通则乆故变而通之以尽利鼓之舞之以尽神尊经造士而举世知道德之意弛力便民而终嵗无烦扰之劳理财以义水旱有时而籴不加贵禁暴以武兵革以时而民不加赋循名责实而政事举信赏必罸而劝沮行下至百工技巧咸有品式本末具举小大毕张励精垂御十有九年典章文物炳然与三代同风规模宏逺迄今四方向风蛮夷率服法令具而民不犯器械精而兵不试惟见农安于野男耕而女桑商贾于涂贯朽而粟腐内外晏如万世永赖斯诒燕之效也譬如日月往来四时迭运人见其嵗功自成物物咸遂不知帝王造化之所在故曰惟天为大民无能名焉惟我神考实体之矣谨按礼记王制尚书咸有一德春秋谷梁传荀卿之书皆言天子七庙则有天下事七世亲尽则毁古今之通制也至于有功德者宗无常数故商有三宗周有二祧其来尚矣汉羣臣杂议论者不一惟大儒刘歆学术该洽谓宗无常数所以劝帝者之功德议者善之于是以髙祖为太祖孝文为文太宗孝武为武世宗司徒掾班彪世推儒宗亦以歆之议为得及光武立庙睢阳奉祀不改与天无极于是三省表请付外施行有诏恭依治平熈宁僖祖顺祖祧迁议治平四年十月二十四日太常礼院奏僖祖文献睿和皇帝文懿皇后神主祧藏于西夹室今具合行典礼如右臣等谨按礼记檀弓曰舎故而讳新注谓髙祖之父当迁者也唐㑹要永徽二年左仆射于志宁言依礼舎故而讳新故谓亲尽之祖今𢎞农府君神主上迁请依礼不讳从之又元和十五年太常礼院言睿宗神主祧迁其忌日准礼合废从之今僖祖皇帝神主祧迁伏请准礼不讳其忌日亦请依礼不讳诏恭依熈宁五年进呈两制议僖祖庙事惟韩维异议神宗曰昨日韩维上来説庙事引文武之功起于后稷以谓因其起于后稷故推以配天王安石曰经称文武之功非称后稷之功称尊祖非称尊有功言后稷非文武之功不能有天下不能有天下则不得行祭天之礼文武非后稷焉出故行祭天之礼则以后稷配天乃所谓尊祖也上曰韩维又引王不待大以为亦待小国而王安石曰孟子自论汤文王不待大国然后有天下何闗尊祖事且夏禹郊鲧禹非因鲧受封然后有天下前代固有不待有国而王天下者禹是也故扬雄以为禹以舜作土上曰鲧治水或有封国亦不可知安石曰若据书传所载封于有夏氏曰有姒者禹也无预鲧事上曰尊祖不计有功此理无疑安石曰韩维言夹室在右自为尊位此尤无理今若子孙据正堂使祖父在偏房乃以偏房为尊位岂为不悖又言遇禘祫即令僖祖东向如此即是以迁祖东向古无此理上问配天如何安石曰以禹郊鲧言之即是当郊僖祖推太祖孝心岂以郊僖祖为憾上令礼院集议冯京进呈议僖祖事安石曰此事欲决自圣裁如韩维议西夹室在堂之右似亦无嫌譬之人家若儿妇在正堂祖父居两偏房乃谓两偏房为尊计韩维家必不如此安排如何令宗庙乃如此韩维又言遇禘祫即僖祖东向既合东向如何郄毁其庙迁其主所议止此两事分明不可行上曰韩维已屈服只是疑郊配合如何安石曰前代郊配亦不一如商则祖契而宗汤周则祖文王而宗武王然以理言之若尊僖祖为始祖即推以配天于礼为允先王之制礼事亡如事存事死如事生故推僖祖以配天必当祖宗神灵之意上曰宗祀明堂如何安石曰以古礼言之太祖当宗祀今太祖与太宗共一世若迭配亦于明堂事体为允上曰今明堂配先帝安石曰此乃是误引严父之説故以考配孝经所谓严父者以文王为周公之父周公能述父事成父业得四海欢心各以职来助明堂宗祀得严父之道故也若言宗祀则自前代已有此礼上曰周公宗祀乃在成王之世成王以文王为祖即明非以考配明堂也安石曰韩维本欲御史谏官礼官集议朝廷既不从乃独议如此初欲别为僖祖立庙两制笑其议改为今议上曰韩维是要求衆人为助然且令礼官议无妨㸔他别有何説后数日进呈孙固等议僖祖事上疑配天事安石曰万物本乎天人本乎祖故王者配天以祖以祖非以功若以有功即鲧以无功殛死岂得谓之有功然夏后郊鲧即非有功可知也上疑禹因鲧之功安石曰鲧逆洪水禹顺而道之是革也非因也上又疑僖祖非始祖安石曰僖祖非始祖诚是也僖祖与稷契事即不尽同即郊与不郊裁之圣心无所不可缘无害逆顺之理故也若藏其主于夹室下附子孙即逆尊卑之序不可不改也上以为然乃下固议令太常礼官併郊配议奏上因言姜嫄庙欲为僖祖立别庙安石曰为祖立别庙自古无此理韩维初议如此为人所笑故改议姜嫄所以有别庙者嫄禖人也以先妣故盛其礼歌舞皆序于先祖之上不然即周不为喾庙而为嫄庙无説也进呈僖祖奏议上曰但议宗庙事即士大夫纷纷葢士大夫以礼文为己任故也冯京曰士大夫皆以太祖不得东向为恨安石曰野人曰父母何择焉都邑之士则知尊祖矣陛下奉宗庙当择学士大夫之髦俊与之供祭祀葢诗人称文王奉璋峩峩髦士攸宜为此故也然则议宗庙事要合于士大夫髦俊之心岂可以合野人为当上又曰本不合议配天议者何以及此安石曰亦湏议了然本朝配天之礼亦皆不合于礼经但此事未害逆顺大伦有所未暇釐正上曰今如何议安石曰宣祖见配感生帝欲改以僖祖配上曰好安石曰此事湏中书门下议定乃降勅施行冯京又言礼官以祧为疑安石曰此但改正僖祖顺祖合祧于礼亦无可嫌上曰莫是为忌讳无妨是年十月太常礼院言奉圣㫖详定僖祖神主祧迁者窃以圣王用礼固有因循逆顺之大伦非敢违天而变古请奉僖祖为太庙始祖迁顺祖神主藏之夹室依礼不讳孟夏祀感生帝以僖祖配诏恭依先是中书言万物本乎祖故先王庙祀之制有疏而无絶有逺而无遗商周之王㫁自稷契以下者非絶喾以上遗之以其自有本统承之故也若无尊卑之位先后之序则子孙虽齐圣有功不得以加其祖考天下万世之通道也本朝自僖祖以上世次不可得而知则僖祖有庙与稷契宜无以异今毁其庙而藏其主于夹室替祖宗之尊而下附于子孙殆非所以顺祖宗孝心事亡如事存之义求之前载虽或有之考合于经乃无成宪因情制礼实在圣时乞以所奏使下两制详议而择取其当诏答曰庙祧之序葢有典彞所以上承先王下法后世朕嗣大统获奉宗祀而世次迁毁礼或未安讨论经常属我哲辅于以佐朕不逮而仰称祖宗追孝之心朕览之矍然敢不祗服宜依所请八年五月礼院言今年四月太庙禘祭排列神位以僖祖居东向之位自顺祖而下昭穆各以南北为序自后如遇禘祫着为定礼诏恭依司马光议英宗祔庙僖祖神主当迁夹室准朝㫖令待制以上同议臣光于嘉祐八年仁宗祔庙之时已曽与龙图阁直学士卢士宗上言僖宗当迁夹室当时议臣不以为然朝廷遂从衆议臣谨按王制称天子七庙三昭三穆与太祖之庙而七明太祖之外止有三昭三穆而已是以前代帝王于太祖未正东向之时大率所祀不过六世若僖祖于今日方议祧迁则是太祖之外更有四昭三穆与太祖之庙而八不合先王典礼难以施于后世臣愚以谓仁宗祔庙之时僖祖已当迁于夹室今英宗祔庙顺祖亦合迁于夹室伏乞更赐详择知谏院范镇议英宗即位祔仁宗主而迁僖祖及神宗即位复还僖祖而迁顺祖镇言太祖起宋州有天下与汉髙祖同僖祖不当复还乞下百官议不报及哲宗即位镇又言乞迁僖祖正太祖东向之位崇宁二年九月诏朕寅奉宗祧丕式古训庙室之制厥有常典于惟哲宗实继神考传序正统十有六年升祔之初朕方恭黙乃増一室于七世之外遂成四穆于三昭之间考礼与书曽靡有合比閲近疏特诏从臣并与礼官博尽衆见列奏来上援据甚明谓本朝自僖祖至仁宗始备七世当英宗祔庙神考圣学髙明以义㫁恩上祧顺祖暨神考祔庙又祧翼祖则哲宗祔庙父子相承当为一世祧迁之序典礼可稽览之惕然敢不敬聴其合行事件令礼部太常寺详议闻奏又诏有天下者事七世古之道也惟我治朝祖功宗德圣贤之君六七作休烈之盛轶乎古先尊为不祧者至于五宗迁毁之礼近及祖考永惟景祐钦崇之诏已行而不敢渝暨我元符尊奉之文又隆而不可杀博考诸儒之説详求列辟之宜顾守经无以见其全而适时当必通其变爰稽衆议肇作彞伦推恩以称情而为宜则礼以义起而无愧是用酌郑氏四亲之论取王肃九庙之规参合二家之言着为一代之典自我作古垂之将来庶安宗庙之灵以永邦家之福布告中外咸使闻知太庙七室议嘉祐八年八月乙酉以修太庙成命参知政事欧阳修告七室初庙室前楹狭隘每禘祫陈序昭穆南北不对左右祭器填委嘉祐亲祫筑土阶张幄帟乃可行礼至是宗正丞赵观因修庙室増广檐陛如亲祫时诏从其请凡増广二丈七尺丙戌太庙神主复归于七室初太常礼院奏当以太祖太宗为一世神主祔庙则増一室诏两制及待制以上与礼官议观文殿学士孙抃等议谨按礼曰三昭三穆与太祖之庙而七书曰七世之庙可以观德七世与昭穆云者据父子而言也若兄弟则昭穆同不得以世数数之矣商之祖丁之子曰阳甲曰盘庚曰小辛曰小乙四人皆有天下而商之庙有始祖有太祖太宗有中宗若以一君为世则小乙之祭不及其太祖祖丁是古之兄弟相及昭穆同而不以世数数之明矣故晋之庙十一室而六世唐之庙十一室而九世中宗睿宗之于髙宗敬宗文宗武宗之于穆宗同居穆位国朝太祖为受命之祖太宗为有功德之宗此万世不迁者也故太祖之室太宗称孝弟真宗称孝子大行皇帝称孝孙而禘祫图太祖太宗同居昭位南向真宗居穆位北向葢先朝稽用古礼而着之于祀典矣大行皇帝神主祔庙伏请増一室为八室以备天子之事七世之礼诏从之于是龙图阁直学士兼侍读卢士宗天章阁待制兼侍讲司马光议曰臣等谨按礼天子七庙三昭三穆与太祖之庙而七太祖之庙万世不毁其余昭穆亲尽则毁示有终也自汉以来天子或起于布衣以受命之初太祖尚三昭三穆之初次故或祀四世或祀六世其太祖以上之主虽属尊于太祖亲尽则迁故汉元帝之世太上庙主瘗于寝园魏明帝之世处士庙主迁于园邑晋武帝祔庙迁征西府君惠帝祔庙又迁豫章府君自是以下大抵过六世则迁其神主葢以太祖未正东向故止三昭三穆已正东向之位则并三昭三穆为七世矣唐髙祖初立祀四世太宗増祀六世及太宗祔庙则迁𢎞农府君神主于夹室髙宗祔庙又迁宣帝神主于夹室皆祀六世此前代之成法也惟明皇立九室祀八世事不经见难可依据今若以太祖太宗为一世则大行皇帝祔庙之日僖祖亲尽当迁于西夹室祀三昭三穆于先王典礼及近世之制无不符合太庙更不湏添展一室又诏抃等议议曰先王之礼自祖以下隆杀以两故有天下者事七世有一国者事五世自汉以来诸儒传礼者始有夏五庙商六庙之説其説出于不见商书伊尹之言而承用礼学之误葢自唐至周庙制不同而大抵皆七王制所谓三昭三穆与太祖庙而七者是也今议者疑僖祖既非太祖又在三昭三穆之外以为于礼当迁如此则是天子之尊而所事止于六世不称先王制礼隆杀以两之意且议者言僖祖当迁者以为在三昭三穆之外则于三代之礼未尝有如此而不迁者臣等以为三代之礼亦未尝有所立之庙出太祖之上者也后世之变既与三代不同则庙制亦不得不变而从时且自周以上所谓太祖亦非始受命之王特始封之君而已今僖祖虽非始封之君要为立庙之始祖方庙数未过七世之时遂毁其庙迁其主考三代之礼亦未尝有如此者也汉魏及唐一时之议恐未合先王制礼之意臣等窃以为存僖祖之室以备七世之数合于经传七世之明文而亦不失先王之礼意诏又从之太庙㦸门太常礼院言天子宗庙皆有常制今太庙之南门立㦸即庙正门也又有外墙櫺星门即汉时所谓壖垣乃庙之外门也昨新建面西墙门原在通衢以止车马之过庙者其臣僚下马宜勿禁从之初知宗正丞赵㳟和言今庙壖短而去民居近非所以严宗庙请别为复墙以甓累之故又设面西之门然而非制也滁州并州澶州三宗神御殿仁宗谓辅臣曰朕览自古帝王凡起义及立功之地皆崇建浮图以旌示后人如唐太宗之诏是也恭惟太祖擒皇甫晖于滁州是受命之端也太宗取刘继元于并州是太平之统也真宗归契丹于澶州是偃武之信也功业若此而神御缺然是朕不能显扬祖宗之盛美也今于三州因其旧寺建殿以奉安神御滁州曰端命并州曰统平澶州曰信武神御告迁上亲奠辞及太宗神御至并州是嵗四月二十二日也上谓辅臣曰朕閲平晋记所载太平兴国四年亲征至太原城下亦此日也事之相去七十有五年而日月符合如此何其异也宰相龎籍等曰陛下孝德感通故符合如此请付其事史馆列圣神御殿咸平初真宗始令供奉僧元蔼写太宗圣容于启圣后院玉清昭应宫笵金以肖祖宗像余多塑像其殿名在京奉先禅院曰庆基者奉宣祖在太平兴国寺曰开先者奉太祖在玉清昭应宫曰二圣者奉太祖太宗在启圣院曰永隆者奉太宗在玉清昭应宫曰安圣在景灵宫曰奉真在慈孝寺曰崇真在万夀观曰延圣在崇先观曰永崇者并奉真宗在景灵宫曰孝严者奉仁宗曰英德者奉英宗而外郡在扬州建隆寺曰章武在西京应天院曰兴先在滁州曰端命者并奉太祖在西京应天院曰常华在太原府曰统平者并奉太宗在西京应天院曰昭孝在澶州曰信武在华隂云台观曰集真者并奉真宗又凤翔太平宫有祖宗神御殿南京鸿庆宫有三圣神御殿西京永安县㑹圣宫有五圣神御殿今京师定力院有太祖御容诸后影殿在京奉先禅院曰重徽者奉明德太后章穆皇后在慈孝寺曰章德者奉章献太后在景灵宫曰广孝者奉章懿太后在万寿观曰广爱者奉章惠太后又曰神御殿古原庙也以奉安先朝之御容宣祖昭宪皇后于资福寺庆基殿太祖神御之殿七太平兴国寺开先殿景灵宫应天禅院西院南京鸿庆宫永安县㑹圣宫扬州建隆寺章武殿滁州大庆寺端命殿太宗神御之殿七启圣禅院寿宁堂景福殿凤翔上清太平宫并州崇圣寺统平殿及西院鸿庆宫㑹圣宫真宗神御之殿十有四景灵宫奉真殿玉清昭应宫安圣殿洪福院寿宁堂福圣殿崇先观永崇殿万寿观延圣殿澶州信武殿西京崇福宫保祥殿华州云台观集真殿及西院鸿庆宫㑹圣宫凤翔太平宫仁宗英宗神宗哲宗四朝神御于景灵宫广孝殿应天院章献明肃皇后于慈孝寺章德殿章懿皇后于景灵宫广孝殿明德章穆二后于普安院重徽殿章惠太后于万寿观广庆殿绍兴十五年秋复营建神御殿于崇政殿之东朔望节序帝后生辰皇帝皆亲酌献行香用家人礼其殿名徽宗曰承元钦宗曰端庆髙宗曰皇德孝宗曰系隆光宗曰美明宁宗曰垂光理宗曰章熈度宗曰昭光广亲宅神御殿嘉祐三年罢修睦亲宅祖宗神御殿初翰林学士欧阳修言神御非人臣私家之礼若援广亲宅例当得兴置则是沿袭非礼之事诏送两制台谏礼官详定上言汉韦𤣥成奏议春秋之义父不祭于支庶之宅君不祭于臣仆之家王不祭于诸侯其后遂罢郡国庙今睦亲宅所建神御殿不合典礼悉宜罢时上以广亲宅置已乆不欲毁之范镇乞罢修并州神御殿镇言窃闻并州素无火灾自建神御殿未几而辄火灾天意若告陛下祖宗御容非郡国所宜奉安近日又闻下并州复加崇建是徒事土木以重困民力非以答天意也自太宗皇帝下并州距今七十七年故城父老不入新城陛下宜寛其赋输缓其徭役以除其患使河东之民不忘太宗皇帝之德则陛下孝思岂特建一神御殿之比哉伏惟上观天意下顾人心特赐停罢臣不胜区区之愚景灵西宫记臣谨按景灵宫实始大中祥符以奉祠圣祖逮天圣初乃易其旁之万寿殿以为真宗馆御之所治平建仁宗之殿曰孝严熈宁建英宗之殿曰英德而宣祖艺祖太宗之殿曰庆基曰开先曰永隆母后之殿曰隆福重徽章德广孝皆旧寓于佛老之祠布在都邑与夫郊野之外嵗时奠谒或不克躬行而清跸所临动涉涂巷百工执事疲于奔走陟降跛倚而不恭殆非所以致斋庄之诚广孝钦之本也神宗天钖圣智超然逺览功成治定之际乃诏有司度宫之东西建六殿为原庙奉祖宗之灵设以昭穆之次列于左右又为别殿五于其北以奉母后其经营缔构规画程度靡不素定按图即工成不期月观者骇异以谓非造化融结孰能若是之壮丽神速也又以宣祖潜真隐耀实基王迹厯数所钟自我流泽故名其殿曰天元艺祖膺命造邦拨乱反正兵不再试五服来享故曰皇武太宗亲执晋俘混一区夏覆载之内莫不向方故曰大定真宗登封告成文物鼎盛珍符上瑞应图合牒故曰熈文仁宗德教善政康济天下涵养覆露四十二年纳斯民于仁寿之域故曰美成英宗诞膺景命以绍文祖天人和同逺迩绥靖故曰治隆事辞称情名实无爽云汉昭晰揭诸门闳四方搢绅传诵于今不絶今皇帝践阼之七月哲宗复土泰陵议广原庙于显承殿之左一日顾谓辅臣曰神考盛德大业越冠古今而原庙之制实始元丰惟显承僻处一隅日迫廛市无以称崇报之重宜改营新宫于驰道之西奉神考为馆御之首诏示万世尊异之意羣臣踊跃附合为一退而表请其事诏曰恭依曲士腐儒有以为不当迁者皇帝持其説益坚卒破浮议计不中郄无有内外若臣若子皆延颈企踵知皇帝之继志述事如是其笃且至也恭惟神宗皇帝圣神文武有不世出之资仁孝勤俭着无能名之德内无声色便嬖之惑外无游宴玩好之累正心修身以先天下而奋然大有为于世引见多士无间疎逺日昃不倦省阅几务无惮寒暑夜分不寐孜孜焉以招徕俊乂综覈名实询求民瘼修饬治具故兴学校择师儒建三舎崇经术以养人材发仓廪时赈贷募皁隶絶繇役以寛民力修水土之政以敦本业而尽地利严保伍之法以察姦宄而寓军令宗子疎属裁禄秩之滥而诱掖以宫学禁卫冗兵考尺籍之实而销併其名额重禄责吏以杜苞苴请託之私限员入流以惩胥徒仕进之滥理财赋以待邦国之用修武卫以固封疆之守凡可举之事世以为难济而不敢建者必为可革之弊衆之所甚愿而不能改者必革有劳者必赏有罪者必罸号令风采凛然更新方是时士以缘饰表彰盗名吏以便文茍偷玩令积习既乆寖以成风在廷之臣议论蠭起挟衆尚异更讪迭毁而不能惑乗机伺隙危言巧中而不能揺固守而力行之沛然若决江河莫之能御焦劳恻怛夙夜以之一时同事之人聚精㑹神叶谋并力以趋上之所向而上之所措纵横泛应虽匠石之斵轮庖丁之解牛不足以喻事为之制曲为之防典章区式纎悉备具乃至尚方武库之兵犀利坚劲期门羽林之士简鍊精鋭皆昔者之所未有外则郡县五溪授以冠带开拓洮陇建之旌节岭梅絶域重译请吏天地顺纪风雨以时年谷屡登闾里安悦英声茂实充塞宇宙非至神大智谁能与于此乎中更元祐之变政之已改者人必病之已废者人必思之然后益知其所设为良法善政虽偏言横议亦莫之能易也今皇帝睿哲温恭躬有圣质上帝眷顾骏命所集孝悌慈仁闻于海内逺识独见明并日月沈几刚断坚若金石固足以绍庭绪业克成厥功然犹兢兢业业恭慎约戒毁台榭却珠珍罢土木不急之役而必以缮治太室建原庙为先既崇饬太宫以为斯宫之首遂奉宗祏上配烈祖世世献享不迁不毁以为郊祀社稷并列无穷致孝宁神之道可谓尽矣葢西宫之地东与故宫相直其栋宇之制供张之具一视故宫无有损益大明之南有门曰燕昌北有殿曰钦仪实母后之所御也西则为寳庆殿以奉哲宗而南有门曰世德东则有皇帝斋袚之馆门曰昭德殿曰洁诚庖厨次舎各以其序凡为屋六百四十区经始于元符三年十月之甲子功不罙嵗役不告劳行者不闻斧斤之声居者不见追胥之扰而崇墉广厦屹然特起于端门百步之外象魏之下俯视二宫楼观峥嵘髙切辰极金碧焜燿上薄光景都人士女与夫要荒广莫之来庭者肩摩足接却立跂望排衆争前以快先覩欢欣叹悦洋溢道路非皇帝睿哲至诚出于天性而不憷于卑近之説又何以臻此哉周之文武世有明德以仪刑于天下成王率时昭考以缉熈于纯嘏故凫鹥之诗言太平之君子能持盈守成神祇祖考安乐之也其诗之始曰福禄来成终曰无有后艰皇帝嗣宅神器祗率天下不愆不忘乃作斯宫以显异先烈是似是续以追配乎前人方之成王何慊之有宰臣姓名谨记复废后制景祐二年废皇后郭氏薨诏复后号制曰生而有贵秩于朝殁则申䘏典于第矧蚤嫔于天极而奄谢于人寰不举徽章曷旌遗躅故金庭教主沖静元师郭氏钟层沙之庆分寳婺之辉动鉴图史之规居服组紃之事自玉衣叶兆金屋承荣夙施辅佐之勤益懋闲和之则而乃遗情物表探味渊宗独抗出尘之心遂厌涂椒之地灵期遽迫朝露易晞良増悼往之怀载厚饰终之典呜唿柔仪永隔内范如存蹑三景之踪倐同于万化应四星之象复正于尊名芳魂有知歆我渥命可特追册为皇后停谥册祔庙之礼其卤簿仪物皆用孝章皇后故事温成后祔庙议温成皇后神主祔新庙皆以两制摄献官端明殿学士杨察摄太尉殿中侍御史赵抃监察吴充监礼上又遣内臣临视祭事内出圭瓒以灌鬯充言于察曰礼上亲享太庙则用圭瓒若有司摄事则用璋瓒今使有司祭温成庙而用圭瓒是薄于太庙而厚于姬妾也其于圣德亏损不细请奏易之察有难色曰日已暮矣明日行事言之何及而内臣视祭者已闻之宻以上闻诏即改用璋瓒天章阁待制何郯奏曰臣伏见故贵妃张氏自始没赠后仍于坟所置庙不称制度人言纷纭讥议至今不已稽其本末其有由然夫国有嫔妃葢是常制必有贤德乃可备位葢闻张氏之存也谏官王贽倡始建议䇿进加位因结託以固恩宠庙室之设并行定数前代之建别庙皆是不经张氏之殁也礼官王洙専用失礼讲成庙议不守旧章败乱典法二人者不正之心深可诛也况闻始谋塟之时礼臣按故事上议惟当于塟所置祠室本无立庙之説而王洙不顾归过于上与当时执政合力务为将迎寖长其事以成黩礼之失春秋载隐公考仲子之宫初献六羽葢仲子非嫡而立庙献舞故圣人讥之张氏亦非嫡又母后在宫而追册后号仍建庙焉是尤不可也若遂而不改其招万世之议固无穷矣今欲正其失莫若改庙名为祠室嵗时祀享不差祠官但委中官或内人掌之如此则其事初为姦臣所误而改之则过在下而不累圣德矣臣近累为祠官亲见礼物黩乱所不忍视故敢上缕陈述伏望圣慈下有司速更之则足以追赎前失上颇重其言虽不尽行然颇损其仪旧制毎有祠祭封香称臣书名至是祀温成庙内出封香亦称臣书名知制诰石扬休上言曰温成本陛下妃妾不当称臣此乃太庙之制有司不以时闻致有此失上曰朕见诸庙封香一例进来所以各为书名以表事宗庙之恭岂可温成之庙亦称臣葢失在有司非卿言朕无由知即命改正宋朝事实卷六宋朝事实卷七钦定四库全书宋朝事实卷七宋李攸撰道释建隆初太祖遣使诣真源祠老子于京城修建隆观观在阊阖门外周世宗建曰太清观帝命重修赐今名自是斋修率就是观自五代以来道流庸杂干德五年右街道录何自守坐事流配乃诏莱州道士刘若拙为左街道录俾之肃正道流开寳五年闰二月诏曰沖妙之门清净为本逮于末俗颇玷真风或窃服冠裳寓家宫观所宜惩革以副钦崇两京诸州士庶称奇诡者一切禁㫁其道流先有家属同止者速遣出外自今如愿入道者湏本师与本观知事同诣长吏陈牒请给公验方许披度十月又令若拙与功德使集京师道士试验其学业至而不修饬者皆斥之若拙蜀人自号华葢先生善服气养生九十余嵗不衰步履轻捷毎水旱必召于禁中致祷其法精至上甚重之大中祥符元年増宫名曰玉清昭应凡役工日三四万发京东西河北淮南州军禁军调诸州工匠每季代之兵卒嵗一代并优其口粮资值选四厢都指择使忠佐二员董役立赏格以劝其所用木石则有秦陇岐同之松岚州汾隂之栢潭衡道永鼎吉之杉松桐楮温台衢婺之豫章明越之松杉其石则淄郑之青石卫州之碧石莱州之白石绛州之斑石吴越之奇石洛水之玉石其采色则宜圣库之银朱桂州之丹砂河南之赭土衢州之朱土梓州之石青石绿磁相之黛秦阶之雌黄广州之藤黄孟泽之槐花虢州之铅丹信州之黄土河南之胡粉卫州之白垩郓州之螺粉兖泽之墨宣歙之漆贾谷之望石莱芜兴之鐡其木石皆遣所在官部押兵民入山谷伐取挽辎车泛舟航以至余皆分布部纲输送又于京师置务化铜为鍮冶金箔鍜鐡以给用凡宫之东西三百一十步南北四百三十步地多黑土疏恶于京东取良土易之自三尺至一丈有六等上以负担之劳令自新城濠由广济濠入旧城濠抵宫门兵匠供茶酒饮食纲卒皆给鞋钱衣屦口粮民以材木鬻于官者蠲其算或有献良木者优赐其值车驾时来省视必有赐赉遇节序日别赐燕㑹及宫成令长吏于采木石处建道场以谢五年圣祖司命天尊降临改奉尊像于玉皇后殿东建司命殿为治事之所十一月诏名玉皇殿曰太初圣祖殿曰明庆天书阁曰寳符凡宫殿门名无虑五十余所皆御制赐名亲书填金有司具黄麾仗道门威仪奉迎至宫奉安东西山院在集灵凝命之旁皆累石为山引流水为池东有昆玉亭澄虚阁昭德殿西有瑶峯亭涵晖阁昭信殿北门内二宴殿曰迎禧迎祥后二殿曰崇庆崇福太初殿楚石为丹墀龙墀前置日月楼画太阳太隂像及环殿图八十一太一东西廊图五百灵官前置石坛钟楼经楼四隅置楼阙其外累甓为墙引金水为甓渠环宫垣又分为二石渠贯宫中六年四月上望拜奉迎丙午奉安肆赦门下国家重熈鼎盛席庆善之鸿基百禄惟新承昊穹之蕃钖爰自绵区厎定宝箓荐臻叶千嵗之昌辰举一王之茂典肇营恭馆式耀丕图伟嘉㑹以元亨荷太灵之昭格昔者九龙垂驭启道德之仙源五老告期显唐虞之瑞命天人交应古今同符昨以鍊楚越之良金法紫清之妙像肃陈仗卫迎至国都荣观焜燿懽声沸嘒上真髙圣凝三气之殊姿英祖神宗俨重瞳之粹质属朝修之礼毕罄恪谨之诚深动色相趋降祥允集宅灵祕宇永申崇奉之宜赐福羣伦宜霈覃延之泽可大赦天下云云于戏昭事上帝惟怀永图克已弥恭务守盈成之业保民在念庶跻仁寿之乡更资同德之臣叶赞承平之治建安军升为真州镕笵之地建为仪真观玉清昭应宫作于大中祥符元年至七年十一月宫成大中祥符元年建玉清昭应宫太初紫微殿宝符阁上梁日上皆亲临护其日大合乐工人以文缯裹梁金饰木寓龙负之辂以昇伶官读文其上设机木散掷金钱饼果修宫使以下及营缮掌事者赐以衣带金帛有差从官咸赐衣服金犀带大中祥符元年真宗建玉清昭应宫又奉四像御大舟上设幄殿皆内侍主供具夹岸设黄麾仗三千人骑吹四百别列舟十艘载门旗弓矢青衣弓矢殳叉道衆幢节经过州县道门声赞鼓吹振作官吏出城十里具道释威仪音乐迎拜所过禁屠宰止刑京师禁屠宰七日止行刑二日甲辰圣像至上斋于长春殿百官斋宿朝堂乙巳上衮服朝拜羣臣朝服陈玉币册文酌献具大驾卤簿自宫城东出景龙门五使前导上望拜奉迎丙午奉安肆赦真宗建天庆观大中祥符二年十月诏曰朕钦崇至道诞受元符庶敦清净之风永洽淳熈之化式营仙馆以介民禧宜令诸路州府军县开择官地建道观或改旧宫观名题而崇葺之以奉三清玉皇并以天庆为额五年閠十月诏増设圣祖殿惟西京谓之天庆宫天禧中各赐金寳牌王捷者汀州人咸平初贾贩至南康军于逆旅遇道人自言姓赵氏是冬再见于茅山命捷市铅汞鍊之少顷皆成金捷即随至和州诸山得其术又授以小镮神剑宻缄之戒曰非遇人主慎勿轻言捷诣阙求见不得乃谋以罪名自达至信州阳狂大唿遂坐配𨽻岭南未乆逃至京师官司捕繋合门祗候谢德权知其有术即为奏请得释乃解军籍刘承珪闻其异为改名中正得对龙图阁具陈灵应特授许州参军留止皇城廨舎时出游廛市常有道人与之偶语云即向来授法司命真君也其语秘不传承珪为创新堂驻之乃以景德四年五月十三日降于堂之纱帱中戴冠佩剑服皆青色自是屡降中正传达其言凡有瑞异必先告之东封毕加号司命天尊及司命降临延恩殿乃上圣祖之号毎举大礼及有营缮中正必达灵命以药金银来献后改皇城新堂为元符观中正累官至左神武军大将军康州团练使后赠镇南军节度使塑其像于景灵宫上为制灵遇赞纪其始终九年十月内出所进金命铸为寳牌分给在京宫观及外路名山圣迹并天庆观其后着令凡官吏之官罢任并诣观朝拜圣祖禁乗马轿入门及不得食荤茹厌遇天庆节许士庶焚香庭中八年四月上命礼仪院备录圣祖降临置节建观事状咸命刻石观中圣祖以大中祥符五年十月戊午降于禁中延恩殿前八日辛亥上梦景德中所覩神人传玉皇之命即命内侍于延恩殿大设道场是夕五鼓一筹殿庭先闻异香少顷黄光自东南至灯烛失光俄见灵僊仪仗执香炉扇拂华奁之类皆有光明天尊至冠服一如元始天尊之像旁有六人四人秉圭僊衣二人通天冠绛纱袍上再拜于堦下俄有黄雾起湏臾雾散天尊与六人皆就坐侍从在东堦上升西堦再拜又欲拜六人天尊令揖不拜命设榻召上坐僊童奉汤饮一器器类碧玉汤甘白如乳天尊曰吾人皇中九人之一也是汝赵之始祖再降乃轩辕黄帝凡世所知少典之子非也母感赤电梦天人生于寿丘后唐时七月一日下降总治下方主赵氏之族今已百年皇帝善抚育苍生无怠前志即离坐乗云而去及晓以语宰相等仍召至殿上观降临之所十月二十五日大赦天下门下衆妙之宗藴道枢而斯秘非常之应稽天眷以有孚事夐絶于前闻理克彰于合契洪惟伟兆实焕祥经朕猥以眇沖嗣承基业荷九清之眷命遵二圣之诒谋不敢怠遑粗臻嘉靖顷以上真告贶秘检垂文祗膺元命之符申钖无疆之祚间嵗之内盛典交修秩衆祀以咸禋感灵心之允答弥怀惕厉愈务钦崇而穹昊顾怀不忘于凉德神祗鉴烛荐发于休祥粤以冬初警于宵寐戒先期而诞告约真驭以下临宿设灵坛仰祈鸿应果于谷旦肃奉睟仪僊雾郁葱异香芬郁衆真列侍宝训躬闻示基绪长发之祥见希夷交感之盛乆留扄禁倏返虚无惟瑞异之亲逢旷古今而罕记载循寡昧奚以奉承葢祖宗在天永钖尔类而雷雨作解恩及于民用均纯嘏之休普浃庞鸿之庆可大赦天下于戏至神善应既本于无方王泽诞敷俾周于有截匪独在予之庆式均与物之春内省匪躬荷兹殊贶弥増抑畏罔敢遑宁更頼文武荩臣中外列辟共钦元诰各励乃诚叶宣永图同厎于道闰十月癸巳恭上九天司命保生天尊号曰圣祖上灵高道九天司命保生天尊大帝又上圣祖母号曰元天大圣后车驾诣宫酌献圣祖母玉册文维天禧元年嵗次丁巳三月庚子朔六日乙巳嗣皇帝臣德昌再拜稽首上言曰恭以大道无形为一气之祖至神毓粹居二仪之先洪惟灵懿无方柔明有赫总妙本而贵始启真绪以肇基顾以沖人嗣守鸿业夙持励翼思致治平乃者穹昊监观秘符申钖祐绵长之祚勗清净之风瑞命殊尤景贶纷属繇是勒封岳岱展事汾脽既明察以交修复祺祥而荐至僊驭告期于中禁睟仪来自于太霄法从俨其音容谆诲受于清宻谕感祥于大电聆毓圣于髙丘厚德孚先濬源长发猥绍贻谋之庆敢忘克荷之艰享是休嘉永怀钦奉仰惟祖德之盛爰上丕称而母仪之尊未崇显号斯所以顺稽鉅礼式耀徽章允罄精衷肃伸昭报谨奉玉册玉寳恭上徽号曰圣祖母元天大圣后恭惟诞膺茂典丕赫殊徴垂祐后昆永钖繁祉谨言圣祖名诏中外不得斥犯遂改𤣥武𤣥㝠𤣥枵之类并为真字𤣥圣文宣王为至圣七年诏曰恭以感电发祥合符御极鸿灵累洽盛德无疆猥以眇姿获承大统躬闻寳训逖示遐源间览庶僚毎形奏牍或傍稽于文史必上诣于名称虽归美之可嘉诚渎尊之是惧自今内外文字并不得指斥黄帝名字祥符五年十二月遂以圣祖降临之地建宫崇奉命修玉清昭应宫使丁谓择地及令礼官考制度以闻司天少监王希元上言谨按天文志太微宫南有天庙星乃帝王祖庙也宜就大内之丙地营建于是得钖庆院吉壤即命丁谓与内侍邓守恩等修建初八年正月丁酉圣祖述感电降生之地即以其年闰十月改兖州曲阜县为僊源县寿丘建道观奉圣祖以景灵为名建道观奉圣祖母以太极为名九年四月宫成凡一千三百二十二区观北即寿丘东南有小丘改名庆丘以石増累寿丘设天尊像庆丘设寿星像上命宰相王曽纪述其事为书二十卷赐名曰圣祖皇帝天源录藏于天下名山福地大中祥符八年正月丁酉始兴太极观工作七月丙辰诏曰朕恭延飇驭逖悟璇源载怀尊祖之心用建列真之宇顾惟宗姓实兆灵僊遂命枢宻使王钦若讨閲道藏得赵氏神僊事迹四十八件宜令修宫使分画廊庑庶昭懿范永耀遐宗五月宫成凡七百二十六区正殿曰天兴琢玉石为圣像仍刻真宗圣容立侍国初有神降于盩厔县民张守真家自言天之尊神号黒杀大将军玉帝之辅帝命乗龙降世卫护宋朝但非栖真之士无以奉吾教守真有异骨吾故降之毎守真斋戒祈请神必降之则室中冷风肃然声如婴儿独守真能晓之具道其意所言祸福皆验守真遂度为道士即所居创北帝宫神为守真传结坛之法曰结坛有九上三坛则为国家设之其上曰顺天兴国坛凡星位三千六百为普天大醮旌旗鑑剑弓矢法物罗列次序开建门户具有仪范其中曰延祚保生坛凡星位二千四百为周天大醮法物仪范降上坛一等倘非祷祀不及备此三坛亦当精洁辞章鲜异花果扣鼓集神恳祷而告去地九尺焚香以奏亦可感应也中三坛则为臣僚设之其上曰黄箓延寿坛凡星位六百四十其中曰黄箓臻庆坛凡星位四百九十其下曰黄箓去邪坛凡星位三百六十此三坛所用法物仪范各有差降下三坛则为士庶设之其上曰续命坛凡星位二百四十其中曰集福坛凡星位一百二十其下曰郄灾坛凡星位八十一所用仪范量有等差此九坛之外别有应物坛或六十四位或四十九位或二十四位法物所须各以差降士民之类可量力而为之如臣庶上为帝王祈祐当作祈谷福时坛凡一千二百位或为父母师尊禳灾祈福当为醮设坛随宜増益也守真拜而受之自尔多有徴验不能备记干德中太宗皇帝方在晋邸颇闻灵应乃遣近侍赍信币香烛就宫致醮使者斋戒焚香告曰晋王乆钦灵异敬备俸緍増修殿宇仍表乞勅赐宫名真君曰吾将来运值太平君宋朝第二主修上清太平宫建千二百座堂殿俨三界中星辰自有时日不可容易而言但为吾启大王言此宫观上天已定増建年月也今犹未可使者归以闻太宗惊异而止太祖皇帝素闻之未甚信异召小黄门长啸于侧谓守真曰神人之言若此乎守真曰陛下倘谓臣妖言乞赐案验戮臣于市勿以斯言䙝渎上圣湏臾真君降言曰安得使小儿唿啸以鄙吾言斯为不可汝但説与官家言天上宫阙已成玉鏁开晋王有仁心翌日太祖升遐太宗嗣位寻召守真作延祚保生坛醮罢真君降言于内臣王继恩曰吾有言汝当为吾奏之曰建隆元年奉帝言乗龙下降卫人君扫除妖孽犹闲事纵横整顿立干坤国祚已兴长安泰兆民乐业保天真八方効贡来稽首万灵震伏自称臣亲王祝寿焚香祷递相䖍洁向君亲吾有捷疾一百万诸位灵官万垓人若行忠孝吾加福若行悖逆必诛身赏罚行之既平等天无纷秽地无尘爱民治国胜前代万年基业永长新继恩录之以闻太宗览之惊异稽首谢曰家国之幸宗庙之庆䖍荷上圣赐此格言寻遣内供奉官王守节起居舎人王龟从就终南山下筑宫方卜地于终南镇真君忽降言于龟从曰此地乃修建上帝宫阙之地不可易也于是乃定凡二年宫成宫中有通明殿玉皇三十二天帝大游小游五福四太乙紫微帝君并二十八宿七元殿黒杀殿并灵官童子六丁神嵗星辰星又有天蓬九曜东斗三官𤣥武十二元辰西斗天曹殿南斗阁灵官堂龙堂命常参官一人主宫事选道士焚修军士百人守卫题曰上清太平宫一如真君豫言之制命常参官一人监宫择道士焚修毎嵗三元及诞节皇帝本命日并遣中使致醮祀神之夕上望拜焉嵗或水旱或国家将举事率致祷焉初宫成真君忽降言谓王龟从等曰汝奉诏修宫勤则至矣然何为不开日月华门不画八小殿壁堦墀甓甃亦未严备惟求速成以冀恩宠然上天亦不掩尔功亦不赦汝罪守节龟从颇切惊惧然已奏讫役不及増惟稽首祈谢而去至阙皆获増秩赐白金千两既而守节染疾而亡龟从殁于兵刃太平兴国初太宗皇帝亲征太原真君忽降言于守真曰官家已临汾晋非乆克复城池汝当令监宫内臣等设醮以谢胜捷于上帝守真等曰国家大事乞俟捷音真君曰上天已定胜负也踰旬而王师告捷监宫等以闻帝遣内臣卢文寿赍内库香药御书词章诣宫陈醮以谢是夕真君降言曰官家设此大醮上帝与诸天皆喜国祚延逺过于有唐六年守真以干明节诣阙朝贺召见因面奏曰圣真下降俯为昌朝乞降诏加号以答灵贶上允其奏寻下诏曰太平宫神受命上穹降灵下土苾芬致荐肸蠁有征大庇斯民屡垂丕贶宜加美号以答神休其封神为翊圣将军诏至宫守真焚香以告真君忽降言曰汝当上问官家所言翊圣者翊何圣守真数日疑惧不敢答复降言曰汝但驰奏官家不罪汝守真遂具章以闻太宗览之召近臣谓之曰玉帝辅臣所翊者上帝也当以此意报守真令启白也既而内臣传命到宫守真诣殿焚香以告真君曰此意是也七年守真复诣阙朝贺真君忽降言曰吾有言汝当闻于官家曰大道兴隂谋灭诸天圣衆皆欣悦宋朝社稷甚延长太平景运初兴发君上端心显明哲爱民治国常湏切万年基业永长新金枝玉叶无休歇守真得之以闻诏赐紫衣号崇元大师至道初忽降言谓守真曰吾建隆之初奉上帝命下降卫护宋朝社稷今基业已成社稷方永承平之世将继有明君吾已有期却归上天汝等不复闻吾言矣倘国家祈祷但严洁焚香北面告吾虽不降言当授福卫护宗社大中祥符七年诏曰诞敷寳命仰荷于至神昭报殊徴䖍増于懿号葢为邦之大典庇民之深㫖也而况翊宣元化表式衆灵司隂骘于含生播明威于福地当王基肇启固降治而已彰洎文考缵承复先期而斯应繇是亟营珍馆备荐徽章䝉介福于无垠佐鸿图于累盛顾惟眇质绍抚緜区属典礼之交修实祺祥之㳫委缅怀幽赞敢怠钦崇是用益以丕称奉之茂则式达至精之恳庶申祗答之文期克萃于寅恭永保宁于品彚爰颁成命俯告宰司深体予怀共宣其事翊圣将军宜加圣号曰翊圣保德真君守真又尝启真君曰道释儒典并垂于世未审崇奉何者即得获其福真君曰太上道德经大无不包小无不纳修身鍊行治家治国世人若悟其㫖归达其妙用造次于是信奉而行岂惟増福谅无所不至矣释氏之四十二章经制心治性去贪逺祸垂慈训戒证以善恶亦一贯于道矣奉之求福固亦无涯至于周公孔子皆列僊品而五经六籍治世之法治民之术尽在此矣世虽讽读多不依从若口诵而心随心随而事应仁义信行礼智之道常存于怀岂惟正其人事长生乆视之道亦何逺矣守真又尝启告曰华山陈抟近卒时人谓之尸解未审其人修何功行证僊阶乎真君曰抟之鍊气养神颇得其要然及物之功未至但有所主掌耳端拱中知凤翔府髙凝祐尝诣宫致礼即去真君忽降言于监宫李铸曰髙凝祐行亏忠信死非乆矣秩满还京为三司判官数月而卒自真君临降官市民庶不逺千里祈祷乞闻诲言大抵多随其性习加以训勗人臣依于忠人子依于孝清淳者示之格言贪酷者警以要道词甚平易颇叶音韵开寳中侍御史路沖乞赐真语真君曰尽力事君以为忠臣浊财勿顾邪事莫闻整雪刑狱救疗人民动合王道终为吉人积愆为咎必有沈沦衆生本无形之性配有形之躯旷劫以来不能自悟自有无极世界不夜之乡混合太虚杳冥同理又曰六合干坤内衆生多不㑹造孽向前行如盲蓦江海如将智慧观自越千里海沖再拜录而诵之左补阙王龟从焚香恳祷曰如何修身得获遐寿真君曰劝汝修鍊莫如精勤精勤不怠上圣皆闻太平降世用武兴文无文则不正用文则益君食禄则不违王命行吉善但守清贫清贫者响合天地浊富者像火投冰投冰者火縁渐灭积恶者自贯其身自贯者殃及七祖地府下痛害及亲吾悬千尺之索提钓有縁之人道之尊德之贵大道能生一切物衆生头像天足像地中心空然合真理凿户牖以为室房室之中有一物亦无影亦无形杳杳冥冥人不识若能识者得长生阳在天隂在地二气同和诚有谓空中造化乃自然自然之中生万类天不髙地不卑大道混合虚无理学道衆生审欲闻此是修行崇妙门丞相沈伦尝连绵卧疾遣使致告曰如何修行得免兹患真君曰灵物不病形躯自安形躯有病返照而看伦惊喜曰吾得之矣后数日疾遂愈王徳渊因游终南山寓止其宫中勤奉香火好养生而性褊多所恚怒忽一日真君降言谓之曰汝学道修真先当调习其性以顺天和忘诸有为勿耗心识融怡凝湛道乃可见复见之日莫管内莫管外来往真灵无罣碍所居安乐是汝家各自勤行莫相待先达之人难滞碍真空妙药有天堂与圣相同灭诸罪德渊曰上感真君降言教示不晓前篇内与圣相同灭诸罪愿垂诲谕真君曰汝若除烦入静鍊心修真积累其功数盈之后泥丸百节之神灵通而自同于圣天堂妙药无所不至岂更有诸罪也故言与圣相同灭诸罪太平兴国中驾部员外郎李铸尝知凤翔府备观灵应俄复奉诏监宫凡十余年志颇严洁真君前后降语仅十余篇其有录者数首一曰建隆之初方禀希夷上帝命吾衆圣皆知乗龙下降列宿相随五岳受命主张地祗潜扶社稷宻佐明时吾要李铸知吾降期不得轻洩免漏天机又曰与吾尽忠理国与吾以道理民与吾慈善理家与吾不饮自醉醒时理民醉时理神此语是延年益寿之法吾劝府主记取又曰为官求理在贞明智慧俱通临事清观天行道合隂德食君爵禄常若惊为吾洗心复换骨背凡入圣奔长生天宫快乐胜凡世不夜之乡挂一名又曰府主累世为人降生中国与吾清直莫行邪曲与吾积善累功与吾佐辅明主与吾洗雪黎民与吾挂心刑狱上帝若知名天官也克取舍住世输流之财但修取有形之像获随身之功德无量之福与吾不得因循不奈时光迅速灵官赏汝功勲天曹与汝添福若一一依吾圣言必得延年益寿又曰年登七十余住世不乆居饶君寿百嵗问汝得几秋地府直湏怕冥司难请求有功无惊惧积罪必遭诛子孙难替代早觉莫痴愚淳化中西京留守中书令赵普尝遣使备礼致醮䖍祈愿闻休咎真君降言曰赵普扶持社稷甚有功勲上天所知赐汝福寿以大妨小幽府亦有寃对当启诵真经告祈天地首忏前非吾亦与汝达于上帝庶觧兹咎汝官职寿数已有限矣其使录之而去普跪读感涕因焚词谢过遣人诣宫设醮殿中丞张卓尝乞圣言真君曰大道养汝性隂阳生汝身为吾勤行道为吾勤修真公廉当用意忧恤在乎民遇时佐明主清浊上帝闻浊富终不乆清贫为天人莫教人道富从他人笑贫自有真家福清髙不愧贫又曰形凡性不凡为国显清亷家积千余口有罪自家担真君又尝戒宫吏等曰毎存忠信齐其天文武班行自有贤为主万年安基业常忧黎庶恐饥寒长行徳行合其道烧香䖍祝告虚𤣥但愿国安君长乆齐心辅佐太平年凡真君所降语帝命宰相王钦若编次之为三卷藏于秘阁仍赐本宫真宗咸平间知扬州魏羽上雩祀五龙祈雨法诏颁诸路其法以甲乙日择东地作坛取土造青龙土器之大小龙之修短余方皆如之凡旱建坛取五行生成之数焉长吏斋三日诣龙所汲流水设香茗果率官属日再至祝酹不用乐巫觋雨足送龙水中择潭洞或湫泺林木深邃之所以庚辛壬癸日先斋戒以酒脯告社令筑方坛三级髙一尺阔一丈三尺坛外二十步界以白绳坛上植竹杖张画龙其图以缣素画黒鱼左顾环以天鼋十星中为白云龙黑色其下画水波有龟亦左顾吐黒气如线和金银朱丹饰龙形又设皁旛刎鹅颈取血致盘中杨枝洒水龙上羣官再至祝酹雨足取龙投水中神宗建中太一宫衣冠之制熈宁五年建中太一宫内侍主塑像乃请下礼院议中太一衣冠礼院乃具状请如东西二宫之制太一尽服通天绛纱有言亳州太清宫有太一塑像上遣中使视之乃尽服王者衣冠遂诏如亳州之制延祥观绍兴十四年建以奉四圣真君初靖康末上自康邸北使将就马小婢招儿见四金甲人各执弓剑以卫上指示衆皆云不见宪仁后闻之曰我事四圣香火甚谨必其隂助及䧟北庭毎夕夜深必四十拜及曹勋南归后令奏上宜加崇奉以答景贶云观今在西湖上极壮丽其像以沈香斵之修缮之费皆出慈宁宫有司不预太宗曰古者一夫耕三人食尚有受其馁者今殆二十人矣东南之俗连村跨邑去为僧者葢慵稼穑而避徭役耳泉州奏未剃僧尼系籍者四千余人其已剃者数万人尤可惊骇太平兴国中始置译经院于太平兴国寺延梵僧翻译新经始以光禄卿汤公悦兵部员外郎张公洎润色之后赵文定杨文公晁文元李尚书维皆为译经润文官天禧中宰相丁晋公始为使天圣三年又以宰相王冀公为使自后元宰继领之然降麻不入衔又以参政枢宻为润文其事寖重毎嵗诞节必进新经前两月二府皆集以观翻译谓之开堂前一月译经使润文官又集以进新经谓之闭堂庆厯三年吕许公罢相以司徒为译经润文使明年致仕章郇公代之自后乃降麻入衔国家两京诸州僧尼共六万七千四百三人嵗度千人自后削平诸国其籍弥广祖宗悯五代之乱民坠涂炭常布恩㫖钖福天下太平兴国七年九月诏曰朕方隆教法用福邦家念天下之度人拘有司之制度俾申素愿式表殊恩应内外系籍童行长髪并特与剃度景德三年诏曰老氏立言实宗于衆妙能仁垂教葢诱夫羣迷用广化枢式资善利两京诸州道释嵗度十人者特放一人不取经业祥符二年正月以封禅行庆诏天下宫观寺院内十人度一人不满十人者亦度一人三年天庆节两京诸路宫观毎十人度一人不及十人者亦如之天禧三年八月诏普度天下道士女冠僧尼凡度二十六万二千九百四十八人天禧末天下僧三十九万七千六百一十五人尼六万一千二百三十九人天圣三年判都省马亮上言天下僧以数十万计间或为盗而民颇患之请除毎嵗合度人外非时更不度人仍自今无得收曽犯刑及文身者诏并从之礼部勘当今欲将本部例册内僧尼等师号颁降诸路州军等处照㑹委所属官司许于数内选择书填者奉圣㫖依下项僧师号法乗法真法照慧满慧空慧海真悟真懿真戒妙空文慧普明慈懿慈济真教明普宣秘慧照禅鉴净因净慧净严净悟普证圆证证悟慈觉慧觉宻印崇辨通照尼师号妙清妙明妙满妙果了慧了因了行了缘了真真懿真行真净真戒真范慈懿慈娪慈悟慈愿慈满慈范慈因慧秀净信圆照妙因崇智真寂胜因靖智登寂妙智真果寳胜道士师号真观沖真沖清沖隐道清道空道安道成虚希虚安虚逺虚妙虚辨虚一虚济虚应沖寂元观元正明一明素灵一明微洞元渊宗沖素沖寂崇道演道明素灵寳虚寂保宁洞渊女冠师号真寂真静真懿真妙守一守白守真安素安教安常希妙希宻希真虚范凝范栖云栖月灵素灵懿沖秀沖和通妙澄妙渊智渊妙通微希无真净宣净宗微澄秀宣真沖懿凝真元素沖真灵寂宋朝事实卷七宋朝事实卷八钦定四库全书宋朝事实卷八宋李攸撰玉牒宋有天下百余年所与分天工共民事者皆取之疎逺侧㣲不私其亲故宗室之贤未有以勲名闻者神宗皇帝实始慨然欲出其英材与天下共之増立教养选举之法所以封植琢磨之者甚备行之二十年而文武之器彬彬稍见焉上尝语及宗室多求外居者宰相韩琦曰臣请许亲尽无服者外居然后因之试以外官上曰宗子素未谙民政若补外官但虑易致过失尔琦曰陛下若命宗室习律令久之何患其不能从政也参知政事赵槩曰人臣子弟未必皆有过人之才使之从政尚能粗了局事盖积习使然宗室固多美才若择而任之庻几渐知为政之方也上曰五七年渐当以外官试之富弼议裁损宗室授官英宗问辅臣前代宗室枢宻使富弼对曰唐之名臣多出宗室枢密副使吴奎曰祖宗时宗室皆近亲然初授止于殿直侍禁供奉官不如今之过也朝廷必为无穷计当有所裁损上然之徽宗朝増神宗教养选举法尚书右仆射蔡京等言伏攷宗室在祖宗朝制禄盖寡至仁宗时始除南班官自率府副率凡五六迁遂至正任承平日久皇支寖繁神宗皇帝乃下诏书别其亲疎异其等杀遂断自祖宗袒免亲罢补环卫之官尽除班行名目袒免以外更不赐名授官止许应举自熙宁至今宗室人无官者已一千五百余人宗女之未嫁者亦千五百有奇皆宣祖太祖之裔或有贫困失所者臣等伏攷神宗诏书盖为袒免既已赐名授官若愿应举者自当依进士法其非袒免既不赐名授官故止令量试艺业即推恩数非若应进士举之难也至于年长累试不中则又有特与推恩量材録用之制则随其材器收録尽矣至于世数稍逺及贫无依者则又赐田存恤有差逮元祐纷更废量试之法改依进士科举之制是以自熙宁至元符初三十余年中科举者才二十余人既废量试之法亦未尝有以年长推恩者赐田之令徒为虚文虽有量给钱米之法未能周济其乏遂致宗室不能自给臣等谨追攷神宗诏书推原本㫖稽之往者増以当今所可行者谨条具如右一非袒免亲乃祖宗六世孙伏请将上件服属宗室二十五以上者今次许于礼部投状试经义或律义一道以文理稍通者为合格分为两等候至来春附进士榜推恩内文艺优长者临时取㫖其不能试或试不中者并赴礼部书家状读律列作一项奏名今来止为前此未曽推广补攷量试推恩之令致使宗室无官者遂衆有此陈请只作一时指挥不为永法今后自依熙宁诏书赐田并于两京近辅沿流州军取应未卖官田物业拨充每州府各置宗室官庄専差文武官各一员与逐州通判同行管干逐县兼管仍置指挥使二员每嵗量入为出宗女量给嫁资仍立定则例量支嫁娶丧𦵏之费其逐州自今后有没官田产物业更不出卖并拨入官庄仍先于京西北路拨田一万顷一熙宁诏书袒免以下许随处置产业其出官即置田宅一如外官之法盖以宗支寖广其疎属理当聴其外居勘㑹宗室旧来在宫有出入之限有不许外交之禁宫门有讥察之令今疎属外居仅遍都下出入无禁交游不节往往冒犯法禁伏请非袒免亲以下两世欲分于西京南京近辅或沿流便近居止各随州郡大小创置屋宇仍先自西京为始每处置敦宗院差文臣一员武臣一员管干参酌在京院法禁可施行者颁下应无父母兄弟见任将军副使以上官者许令前去若有父母兄弟而愿去或无而不愿者聴从便依外官赴任立法量给舟船接人一乞依神宗诏书不拘世数应宗子宗女尤贫失所者伏请委所在州郡报明量加存恤讫奏一乞于两京置外宗正司官掌业所在宗室择宗室之贤者管勾外宗正事仍自朝廷于本州通判职官内选差二人兼领丞簿以主其事一乞随所在诸宫置学添教授立法教养量试宗室依熙宁文武官试出官法策试经义中选者许令出官若再试不中者止许在宫院使食其禄一神考釐正宗室袒免非袒免各立奏补子孙之法独缌麻亲旧用国䕃自来未有䕃孙以下明文伏请依外官例得补䕃孙一旧制宗室袒免亲参选常许不拘名次陈乞指名差遣非袒免亲初选依条添差外更不拘名次陈乞指名差遣一次以后每到部与陞一年名次陈乞今后宗室非袒免以下亲量试出官者并各于员阙外添差每大郡通属县不得过十人中郡不得过七人小郡不得过四人候到任不签书本职公事如有本辖长贰或监司二人保奏堪任釐务方得供职未釐务者添支驿劵供给人从从之宗室赐名授官孝字亲王之子授武卫将军其余宗室不用此例祖宗缌麻亲赐名承字男赐名克字宗字男赐名仲字从字男赐名世字授官太子右内率府副率祖宗袒免亲赐名克字男赐名叔字仲字男赐名士字世字男赐名令字授官右班殿直祖宗非袒免亲不赐奏荐以上承字宗字磨勘至使相止从字仲字世字至观察使止叔字士字令字授副率者至遥郡防御使止之字不字子字赐名授官者至遥郡刺史止袭封祖宗之子并传嫡袭封濮安懿王诸子宗室转官资级图节度使兼侍中使相左卫上将军右卫上将军节度使三级节度观察留后二级观察使防御使一级团练使遥郡防御使一级刺史遥郡团练使一级遥郡刺史一级左右卫大将军左右金吾卫大将军左右龙武军大将军左右羽林军大将军左右神武军大将军左右骁卫大将军左右武卫大将军左右屯田卫大将军左右领军卫大将军左右监门卫大将军左右千牛卫大将军一级左右卫将军左右金吾卫将军左右龙武卫将军左右羽林军将军左右神武军将军左右骁卫将军左右监门卫将军左右千牛卫将军左右领军卫将军一级太子左右卫率府率太子左右司御率府率太子左右清道率府率太子左右监门率府副率太子左右内率府副率一级宗室换官诸卫将军率府率率府副率左右班殿直三班奉职借职以上须袒免亲将军以下方许换出外官其大将军以上愿换外官者并临时取㫖宗室转官资级太子右内率府副率太子右监门率府率右千牛卫将军右监门卫大将军遥郡刺史遥郡团练使刺史团练使防御使观察使节度观察留后左右卫上将军节度使节度使同中书门下平章事宣祖五子太祖皇帝太宗皇帝邕王光济秦王廷美䕫王光赞太祖四子楚王徳秀燕王徳昭舒王徳林秦王徳芳太宗九子楚王元佐真宗皇帝昭成太子元僖陈王元份安王元杰宻王元偓曹王元偁泾王元俨代国公元亿仁宗四子襃王昉豫王昕鄂王曦英宗皇帝公主秦国长公主尝为子庄宅使世隆求正刺史真宗曰正刺史系朝廷公议不可鲁国长公主为翰林医官使赵自化求尚食使兼医官院事上谓王继英曰雍王元份亦为自化求遥郡朕以遥郡非医官所领此固不可也驸马都尉石保吉自求见上言仆夫盗财乞特加重罪上曰有司自有常法岂肯以卿故乱天下法也又请于私第决罚亦不许胡宿上仁宗论兖国公主议行册礼札子今月二十一日草福康公主特进兖国公主制窃闻议行册礼然于事体颇有未便祖宗以来公主长公主未有行此礼者昔汉明帝封皇子悉半诸国明徳马皇后曰诸子食数县不已俭乎帝曰我子岂敢与先帝子等也唐贞观中太宗长乐公主将出降帝令有司资送倍于永乐公主魏征曰不可引汉明帝之言为对且曰天子姊妺称长公主加长字是有所尊崇或可情有浅深无容礼相踰越太宗然其言入告长孙皇后后遣使赐征金帛陛下即位以来累曽进封楚国魏国二大长公主亦不曽行册礼今施于兖国公主是与大长公主相踰越兼以贵主之故贤妃亦䝉殊典有㫖令进谕告不行册礼是母子之间一行一不行礼意尤不相称书于史册后世将有讥议必谓陛下偏于近情亏圣徳之美臣愿陛下采汉明之言开文皇之聴遵祖宗旧典如国朝公主曽行此礼行之粗且无嫌如其不曽则宜且罢臣以陛下好忠谏纳至言臣职在论思不敢不言除皇女福康公主进封兖国公主制门下天道之美济下而光明王化之行由中而洽被唐尧有釐降之典召南载肃雍之诗范俗崇风于是乎在国家庆灵凭厚徳教深长迪厥真源育兹懿主仪我皇室繄于舅门待年及于有行涓日申于诞告皇女福康公主闲和居徳秀映栖神聪悟之姿非由于外奖徽柔之性乃蹈于自然朕懐先后之慈笃外家之爱将敦美化是选密亲教着沁园导人伦之妇顺恩加渭水广天下之孝思是用详按旧章稽合嘉礼爰筑其馆载肃之车卜以仲秋祉兹元吉向班初册尝择美名未拓膏腴尚阙汤沐进开曲阜之国衍食龟隂之田仪服有光号名増重于戏贵宜思降富勿期骄尚懐国史之言缅念衿䄜之戒往服休宠永绥寿昌韦骧代陈少卿贺福康公主进封兖国表中宸有命美化务先于族亲贵主进封优恩不夺于典礼风声遐被中外交忻臣诚欢诚喜顿首顿首恭惟皇帝陛下配天地之徳绍祖宗之基守无逸于持盈槩至公于立极御逺以近齐邦以家治宫等周官之规训女偕尧舜之法罔愧前躅克成令猷公主分干之英体巽之顺虽曰爱之欲其富不以生而荣岂汤沐不可一而充印绶不可一而足盖诲育之存节故宠私之有阶龙光一宣慈孝两得教其有素下嫁岂忘其矩度泽非不隆四方孰谓之偏党朝野欢浃人神气和迈治古之休光増太平之盛事臣限以官守不获奔走阙庭称庆无任瞻天踊跃之至徳宁公主将出降上谓辅臣曰公主第及房从之物比福康公主皆减三之一又对羣臣数称唐公主多适名人而近世士人乃畏尚主命择士人得尚书职方员外郎王克臣之子孝庄者故驸马都尉承衍曽孙而父子皆业进士令至宰相第试以诗而并其所业一编以进上召见清居殿拜左卫将军驸马都尉赐名师约又命以毋废学后又出经籍及纸笔墨赐之宣祖女陈国长公主太祖女秦国大长公主晋国大长公主许国大长公主太宗女燕国长公主曹国长公主晋国大长公主郑国长公主申国大长公主宋朝事实卷八宋朝事实卷九钦定四库全书宋朝事实卷九宋李攸撰官职干徳四年诏御史台吏部流内铨南曹刑部大理寺自少卿郎中员外郎知杂侍御史以下及丞簿司直评事等并以三周年为满须常在本司莅事者至日限满即与转官诏京朝官将命出入及受代归阙者宜令中书舍人郭贽膳部知杂事滕中正户部郎中雷徳骧同攷校劳绩及铨量材器候有阙中书类能以授之先是常参官自一品以下皆谓之京官未常参官谓之未常参官近代以常参官为朝官未常参官为京官故有朝官之目淳化五年十一月诏吏部选人赴调并须于京朝官内求一人为职目用府县诸司监印太平兴国之初朝臣班簿才二百人至咸平初四百人天圣元年乃踰千人真宗初即位以工部侍郎郭贽知天雄军贽自陈恋阙下不肯去真宗曰全魏重地委任于卿亦非轻也宜去贽退召辅臣问之辅臣对以近例亦有己受命而复留者曰朕初嗣位命贽知大藩而不行则何以使人卒遣之羣臣皆畏服谏官陈升之言比来馆阁选任益轻非所以聚天下贤才张弛成就之意请约今在职者之数着为定员有论荐者中书籍其名若有阙即取其文学行义杰然为衆所推者取㫖召试诏从之景祐四年三月诏自今尚书省议事应带职官三司副使以上并不赴如集议大事诏特赴者即别设坐初明道中殿中侍御史段少连言国家每有大事必集议于尚书省而本省官自三司副使已带职者多移牒不赴请凡託故不集者以违制论既而太常博士集贤校理兼宗正丞赵良规言都省集官议谥用段少连请应本省官带学士知制诰待制臣谨按国朝故事及令敕仪制别有学士知制诰待制三司副使着位视品即与前朝制度不同固无在朝叙职入省叙官之理今若全不论职假有中后行郎中兼学士在朝立丞郎以上入省缀驾库之次知制诰待制入朝与六行侍郎同行入省即位郎官之下又如员外郎任三司副使郎中为判官者在三司为参佐入省却位其上所以旧来议事除别诏三省悉集则中书舍人知制诰与常侍给谏至左右正言皆赴若内朝官悉集则学士待制三司副使皆赴若更集他官则诸司三品武臣三品各在本司长官之次若止是集尚书省官其带职者并合不赴按合门仪制大宴学士坐殿上与仆射同行知制诰与尚书丞郎同行若曲宴则三司副使在知制诰之后重行异位岂有亲奉至尊于殿上其礼如此暂入都省而郄降损着位又按故事尚书省官带知制诰者并中书奏班簿即是于尚书省御史台并不着籍故有絶曹之语又国朝以来凡定学士舎人两省以上着位除先后入外若有升降皆是特奉朝㫖岂有在朝入省迭为髙下又郎中员外兼侍御史及任里行者皆称台官不赴都省集议臣以为本省官兼佐台职即是与带知制诰待制等事体无异又按唐翰林学士有不知制诰者只是与今直馆事体相类若国朝学士知制诰待制则显有着位与唐不同其侍读侍讲龙图阁枢宻等学士及三司副使即是国朝新制唐朝三司自是尚书之职自后别置使额而与今不同请自今除集三省官议事即如旧外若是本省议事其学士知制诰待制三司副使更不赴议诏御史台与太常礼院详定以闻礼院言按唐李肇翰林志凡学士无定员皆兼它官下自校书郎至诸曹尚书皆得为之既入院与班行絶迹亦不系常参类守官三嵗则迁知制诰五代职官志翰林学士入院并先后为定惟承㫖一员出自上意不计官资先后在学士之上国朝仪制令敕翰林学士侍读侍讲学士龙图阁学士枢宻直学士龙图阁直学士并在丞郎之上龙图阁待制及知制诰三司副使在少卿监之上自唐至国朝翰林学士知制诰待制三司副使与本官絶曹不属南省官之例载详㑹议之文由来非一或出朝廷别㫖或循官司旧规故言集本省即南省官也集学士两省台官者容有内制给舎中丞之属集学士台省及诸司四品以上者容有卿监之属集文武百官者容有诸卫之属故谋事有大小集官有等降率系诏文昨因段少连以覆谥小事谓羣牧普㑹议列为具奏婴以严科遂使絶曹清列还入本行而良规援求故实理当难夺请自今有臣僚拟谥者止令集南省官属或縁事体大临事勅判兼召三省台寺即并依国朝旧例施行御史台别奏云良规称尚书省官任外制者不着台省之籍故有絶曹之语而以为重则今尚书省官任内制者并系台省之籍宁有坐曹之实而可轻乎然则论职官之言正为絶曹者设岂有受禄则系官定俸议事则絶曹为辞况王旦王化基赵安仁晁迥杜镐杨亿皆时之重望尝集议于尚书省而无变古之论故相李昉为主客郎中知制诰日屡经都省议事与散骑常侍徐铉言见江南旧儒所説议事次第与此略同又议大事仆射御史大夫入省惟仆射至㕔下马于今行之盖所以重本省也故都堂㑹议列状以品就坐以官忽此更张恐非通理请自今但系本省官带职令赴议而辄不集者如议国家典礼即从违制谕施行若议常事止依律文处分又秘书省着作郎直集贤院同知太常礼院吴育言若从本省叙官之议有不可者二且自朝廷至台省以及郡县上下有次轻重有伦至上莫若君父之前至重莫若朝廷之内上可以统下重可以临轻举重则不可以轻者干举上则不可以下者挠夫尚书省虽制度尊大亦天子之有司官系其中谓之本省本省相㑹须有朝廷岂有君父之前朝廷之内列班殊隔一入有司辄易尊卑而云在朝叙职入省叙官以一体为二家以朝省为彼我上下异贯轻重不伦此其不可一也官职之名本非二体官主其号职供其职名实相系岂有殊途只如庖人是官供庖是职祝人是官致祝是职以何隔絶分官职为两事盖自唐室以来临事杂置遂有别带职事之名厥后因循未归本务即今而言须以隷名为轻供职为重倘云入朝叙职入省叙官则是官职相离遂为限絶推之于古盖紊源流此其不可二也若从絶班不赴之议有不可者三古者尚书为天下纲辖喉舌之地故其官皆材识之士凡国有谋议取决其中今则不然惟以叙迁而其间㧞擢英异又多归侍从之中若絶班不赴则朝事谘决未尽其人此不可一也知制诰称中书省奏班簿是谓絶班可以不赴本省如翰林学士亦知制诰而不絶班簿此皆因循之制参差不伦未可取为确据纵絶班有例而絶曹无闻谨按唐六典中书舎人以他官兼者谓之兼制诰故白居易草杨嗣复授库部郎中知制诰辞云前代制诰中书令侍郎舍人通掌之国朝以来或以它官兼领又授元稹中书省舎人辞云元稹自祠曹员外试知制诰谓之兼则岂絶本官谓之试则明未正职斯皆章灼不疑之事也今纵有明文絶其官若遇定事犹当以事体追而正之况无明文但引因循参差之事为据此不可二也今两制迁改其告身命辞必举本曹之务为之训谕凡受一敕牒则下至府寺冗局犹供其职岂有一人命书三省连判而都无所系若止为俸钱徒加官号命官之理岂若是乎惟两府大臣不可更亲有司之事况其俸禄亦不系其官自余缙绅迁次所主者官名俸给尽从本省居常既不复至㑹议又不一来则是自絶其官矣仲尼不去饩羊粗存告朔之礼若并羊亦去寄礼无地则一省之制自此尽隳纵以班絶皆可不赴若有诏两制台省百官诸司毕㑹则坐次又如何为定此其不可三也臣伏谓是非之议止当归一若又广为採摭适足为烦今于国朝典故中取一最明之事足以质定大中祥符五年敕新授仆射于都省上事日仆射尚书丞郎郎中员外三司使副学士两省御史台文武诸司常参官并集省内幕次以俟仆射自正衙退将至都省堂门外下马朝廷差人前导诸行尚书丞郎郎中员外郎并于都堂门内分左右列班迎候俟仆射判案讫知班引赞官报班次定礼生赞三司使次学士次两省待制次三司副使贺此则虽赴本省自有次序之别臣窃详礼院御史台两奏各有未安请自今凡尚书省㑹议如止集本省官则带职者皆赴依在朝两制班列别作一行而坐春秋之义王人虽贱必叙乎诸侯之上所以尊王命而广臣恭也今两制侍从之职皆朝廷㧞擢殊才王命所旌礼当表异况又自分行列非以相压亦如仆射上事之仪凡带絶班之官并赴而别班赞引不与本省官同在迎班显合本朝之典章亦非今日之臆断若诏两制台省诸司诸卫官毕集则各从其类自作一行其书议亦如其坐次上以羣议所执不同故参用所宜而降是诏治平三年翰林学士承㫖张方平奏窃见嘉祐五年谏院陈升之言三班供奉官以下八千八百人乞裁冗滥立条制于时定议事颇酌中升之始言八千八百余员及此又已五年数当增倍其滥如此而不云救何以立宪度建治功乞下两府检讨前所奏议早为裁定颁行亦振举頽弊之一端诏以付枢密院而计三班使臣六千五百三十四人而已遂无所更议元祐三年诏文臣系衔分左右自朝议以上进士为左余人为右明年诏朝议以下并分左右绍圣罢之惟朝议以上如故崇宁又诏朝议中散正议光禄分左右两资应转者先右而后左盖元祐之分左右所以别流品崇宁之分左右特以序官爵耳龙图阁学士一员龙圗阁直学士七员龙圗阁待制三员直龙圗阁五员天章阁学士侍讲直天章阁大观二年二月十三日诏曰朕惟哲宗皇帝英文睿武神机独运道与时俱沉潜无方然事天治人彰善瘅恶训迪有位绥靖邉方则号令指挥若掲日月盖自亲揽庻政始大有为一话一言罔不仪式刑于神考之典故缉熙绍复着在简编与熙宁元丰之所行相为始终比命有司广加裒辑成书来上本末粲然诚可𫝊无穷施罔极矣若昔祖宗述作皆有寳藏之所参列广内掲为嘉名择儒臣以资访纳今将祗率成宪匹休前烈则夫名出于信不可无所攷也在诗有之君子有徽猷是为论徳之美而观道之成于是乎在其哲宗皇帝御集建阁以徽猷为名仍置学士直学士待制政和六年増置直阁绍兴十年五月七日诏门下恭惟徽宗皇帝躬天纵之睿资辅以日就之圣学因时制治修礼乐恢学校发挥典坟缉熙治具宸章奎翰发为号令着在简编者焕乎若三辰之文丽天垂光贲饰羣物所以贻谋立教作则万世者殆与诗书相表里特加裒辑崇建层阁以严寳藏用传示于永久其阁恭以敷文为名祗遹旧章宜置学士直学士待制直阁以次列职备西清之咨访为儒学之华宠其着于令直秘阁校理自建隆初三馆有书万二千余卷干徳元年后平诸国尽收其图书以实三馆先是朱梁都汴正明中始以右长庆门东北庐舎十数间列为三馆湫隘卑湿才蔽风雨周庐徼道出于其侧卫士驺卒朝夕喧杂歴代以来未遑改作每诸儒受诏有所谕撰即移于他所始能成之太平兴国初太宗因幸三馆顾左右曰若此之陋岂可以蓄天下图籍延四方之士耶诏经度左升龙门东北旧车辂院别建三馆命中使督其役制度皆上所规画二年三月书院成尽徙旧馆之书以实之凡八万余卷端拱元年诏分三馆之书万余卷别为书库目曰秘阁以吏部侍郎李至兼秘书监右司谏直史馆宋泌兼直秘阁右赞善大夫史馆检讨杜镐为校理而直秘阁秘阁校理之官始于此秘书省监少监丞各一人监掌古今经籍图书国史实录天文厯数之事少监为之贰而丞参领之其属有五着作郎一人着作佐郎二人掌修纂日厯秘书郎二人掌集贤院史馆昭文馆秘阁图籍以甲乙丙丁为部各分其类校书郎四人正字二人掌校雠典籍刋正讹谬各以其职隶于长贰惟日厯非编修官不预嵗于仲夏曝书则给酒食费尚书学士侍郎待制两省谏官御史并赴遇庚伏则前期遣中使谕㫖听以早归大典礼则长贰预集议所以待遇儒臣非他司比宴设钖予率循故事宋初置三馆长庆门北谓之西馆太平兴国初于升龙门东北创立三馆书院三年赐名崇文院迁西馆书贮焉东廊为集贤书库西廊分四部为史馆书库大中祥符八年创外院于右掖门外天禧初令以三馆为额置检讨校勘等员检讨以京朝官充校勘自京朝幕职至选人皆得备选以内侍二人为勾当官通掌三馆图籍事孔目官表奏官掌舎各一人又有监书库内侍一人兼监秘阁图籍孔目官一人秘阁系端拱二年就崇文院中堂建阁以三馆书籍真本并内出古画墨蹟等藏之淳化元年诏次三馆置直阁校理以诸司三品两省五品以上官一人判阁事直阁校理通掌阁事掌缮写秘阁所藏供御人装裁匠十二人元丰五年职事官贴职悉罢以崇文院为秘书省官属始立为定员分案四置吏八元祐初复置直集贤院校理自校理而上职有六等内外官并许带恩数仍旧又立试中人馆职法选人除正字京官除校书郎三年二月诏御试唱名日祕书丞至正字升殿侍立九月复试贤良于阁下五年置集贤院学士并校对黄本书籍官员十二月诏礼部本省长贰定校雠之课月终具奏又罢本省官任满除馆职法元符二年诏职事官罢带馆职悉复元丰官制崇宁五年诏馆阁并除进士出身人政和五年四月诏秘书省殿以右文为名改集贤殿修撰为右文殿修撰是月驾诣景灵宫朝献还幸秘书省诏曰延见多士歴览藏书之府祖宗遗文在焉屋室浅狭甚非称太平右文之盛宜重行修展八月诏秘书省移于新左藏库以其地为堂七年诏类集所访遗书名曰秘书总目宣和二年立定秘书省员额监少监丞依元丰旧制着作郎以四员为额校书郎二员正字四员渡江后制作未遑绍兴元年始诏置秘书省权以秘监或少监一员丞着作郎佐各一员校书正字各二员为额续又参酌旧制校书郎正字召试学士院而后命之自是採求阙文补缀漏逸四库书略备即秘书省复建史馆以修神宗哲宗实录选本省官兼检讨校勘以侍从官充修撰五年傚唐人十八学士之制少监丞外置着作郎佐秘书郎各二人校书郎正字通十二人又移史馆于省之侧别为一所以増重其事九年诏着作局惟修日厯遇修国史修实録则开实録院以正名实十三年诏复每嵗曝书㑹是冬新省成少监游操援政和故事乞置提举官遂以授礼部侍郎秦熺令掌求遗书仍铸印以赐置编定书籍官二人以校书郎正字充孝宗即位诏馆职储养人才不可定员干道九年正字至六员淳熙二年少监并置皆前所未有除少监丞外以七员为额寻复诏不立额绍熙二年馆职阙人上令召试二员谨加审择取学问议论平正之人自是少监丞外多止除二员是时陈傅良上言请以右文秘阁修撰并旧馆阁校勘三等为史官自校勘供职稍迁秘阁修撰又迁右文在院三五年如有劳绩就迁次对庻几有専官之效无冷局之嫌时论韪之然不果行中兴分案四曰经籍曰祝版曰知杂曰太史吏额都副孔目官二人四库书官二人表奏官书库官各一人守当官二人正名楷书五人守阙一人正贴司及守阙各六人监门官一人以武臣充専知官一人日厯所𨽻祕书省以着作郎着作佐郎掌之以宰执时政记左右史起居注所书㑹集修撰为一代之典旧于门下省置编修院専掌国史实録修纂日厯元丰三年诏宣徽院等供报修注事自今更不供起居院直供编修院日厯所四年十一月废编修院归史馆官制行属祕书省国史案六年诏祕书省长贰毋得预着作修纂日歴事进书即系衔以防漏洩如旧编修院法焉八年诏吏部郎中曾巩礼部郎中林希兼着作职事官兼职自此始元祐五年移国史案置局専掌国史实録编修日厯以国史院为名隶门下省更不隶祕书省绍圣二年诏日歴还祕书省宣和二年诏罢在京修书诸局惟祕书省日歴所系元丰国史案除着作官専管修纂日厯之事无定员外其余案编修日厯书库官吏并依元丰法绍兴元年初修皇帝日厯诏依修日厯所为名本省长贰通行修纂三年诏宰臣提举侍从官修撰十一月诏以修国史日厯所为名四年诏以史馆为名十年诏依旧制併归祕书省国史案以着作佐郎修纂旧史馆官罢归原官寻复诏以国史日厯所为名续併修神宗哲宗寳训隆兴元年诏编类圣政所併归日厯所依旧宰臣提领仍令日厯所吏充行遣㑹要所以省官通任其事绍兴九年诏秘书省官雠校国朝㑹要逐官添给茶汤钱干道四年诏尚书右仆射陈俊卿兼提举编修国朝㑹要每遇提举官开院过局就本省道山堂聚呈文字提举诸司官承受官主管诸司官并令国史日厯所官兼五年令本省再加删定以续修国朝㑹要为名九年秘书少监陈骙言编类建炎以后㑹要成书以中兴㑹要为名并从之其后接续修纂并隶秘书省初绍兴三年诏置国史院重修神宗哲宗实録以从官充修撰续以左仆射吕颐浩提举国史右仆射朱胜非监修国史四年置直史馆及检讨校勘各一员五年置修撰官二员校勘无定员是时国史实録皆寓史馆未有置此废彼之分九年修徽宗实録诏以实録院为名仍以宰臣提举以从官充修撰同修撰余官充检讨无定员明年以未修正史诏罢史馆官吏併归实録院二十八年实録书成诏修三朝正史复置国史院以宰臣兼修侍从官兼同修余官充编修明年诏国史院以宰臣提举置修国史同修国史共二员编修官二员又置都大提举诸司官承受官诸司官各一员以内侍省官充隆兴元年以编类圣政所併归国史院命起居郎胡铨同修国史二年参政钱端礼权监修国史干道元年参政虞允文权提举国史皆前所未有二年诏置实录院修钦宗实录其修撰检讨官以史院官兼领四年实录告成诏修钦宗正史以右仆射蒋芾提举四朝国史诏増置编修官二员续又増置三员淳熙三年特命李焘以秘书监权同修国史权实录院同修撰四年罢实录院専置史院十五年四朝国史成书诏罢史院复开实录院修髙宗实录庆元元年开实录院修纂孝宗实录六年诏实录院同修撰以四员检讨官以六员为额嘉泰元年开实录院修纂光宗实录二年复开国史院自是国史与实録院并置矣实録院吏兼行国史院事㸃检文字一人书库官八人楷书四人太史局掌测验天文攷定厯法之事日具所占以闻嵗颁厯于天下则豫造进呈祭祀冠昬及大典礼则选所用日其官有令有正有春官夏官中官秋官冬官正有丞有直长有灵台郎有保章正其判局及同判则选五官正以上业优攷深者充保章正五年直长至令十年一迁惟灵台郎试中乃迁而挈壶正无迁法其别局有天文院测验浑仪刻漏所掌浑仪台昼夜刻验辰象钟鼓院掌文徳殿钟鼓楼刻漏进牌之事印厯所掌雕印厯书南渡后并同隶秘书省长贰丞郎轮季㸃检算学元丰七年诏四选命官通算学者许于吏部就试其合格者上等除博士中次为学谕元祐元年初议者谓本监虽准朝㫖造算学元未兴工其试选学官亦未有应格窃虑徒有烦费乞罢修建崇宁三年遂将元丰算学条制修成敕令五年罢算学令附国子监十一月从薛昻请复置算学大观三年太常寺攷究以黄帝为先师自常先力牧至周王朴以上从祀凡七十人四年以算学生併入太史局后入秘书省宣和二年并罢官吏雍熙元年改匦院为登闻检院东延恩匦为崇仁检南招谏匦为思谏检西申寃匦为申明检北通𤣥匦为招贤检太宗时始置磨勘差遣院后改为审官院真宗时京朝官四年乃得迁天圣中方有三年之制而在外任者不得迁须至京引对乃得改秩明道中始许外任满嵗亦迁时恭谢天地覃恩不隔磨勘有併迁者于是朝士始多皇祐明堂覃恩隔磨勘人情苦其不均英宗神宗即位因有恭谢之例景祐二年十月辛亥诏曰国家分命羣官外釐庻务每代还于京辇或寓止于客坊杂处嚣卑颇罹渎嫚稽信书于往载有朝邸之旧规爰饬攸居用昭予眷宜于京师置朝集院神宗置大理寺以上府左右院暨司録狱无以离合讯辩三司混金谷视狱不専诏曰稽参故事宜属理官初置大理寺命李清臣为记清臣以为王者立政以诏天下必辞尚体要则书为近迺倣古立言所以导事者词灏噩奇甚其载上训之略曰五教未训五法亟下是曰暴民治用弗格以成上徳意先教后刑之叙上曰卿言逼近经诰内侍省大中祥符二年内臣冠以省号初补曰小黄门迁内侍黄门迁内侍髙班迁内侍髙品迁内侍殿头其极为都都知国朝诸司使止于宣政真宗以内侍李神福有功特置宣庆使以宠之又以刘承珪特置景福殿使名以宠之班在各省使之上又以秦翰久在边隅宣力勤荩特置入内都都知以宠异之唐自开元天寳以后藩镇屯重兵皆自赡租赋所入名曰送使留州其上供者鲜矣五代疆境偪蹙藩镇益强率令部曲主场院厚敛其属三司者补大吏以临之输额之外颇以入已太祖歴试艰难周知其弊及受命务恢逺略革弊以渐国初犹循前制牧守来朝皆有贡奉以助军实干徳三年诏诸州度支经费外凡金帛悉送阙下无得占留时藩镇有阙稍命文臣权知所在场务或以京朝官廷臣监临凡一路之财置转运使掌之一州之财置通判掌之为节度防御团练留后观察刺史者皆不预签书金谷之事于是外权削而利归公上矣其转运使职位国初但曰勾当某路水陆计度转运事官髙者则曰某路计度转运使太平兴国初皆曰使两省五品以上则为都转运使又置副使判官又置同勾当转运事俄罢诸副使止置使二员明年复置副使真宗每用兵或令都部署兼都转运使或提㸃转运事及车驾巡狩置随军转运使事毕即停真宗尝曰天下物宜民间利病惟转运使得以周知当召见访问外事上又尝戒诸路转运使曰汝等所至㸃检公事固是常职若州郡相承弊事但且改正切勿亟行刑罚致其滋蔓害及无辜也景徳元年诏权三司使丁谓等取户税条敕及臣民所陈农田利害删定成农田敕五卷上之二年谓等又取唐开元中宇文融请置劝农判官检校户口田土伪滥等事且言别置官虑益繁扰而诸州长吏职当劝农乃请少卿监刺史合门使以上知州者并兼管内劝农使余及同判并兼劝农事诸路转运使副并兼本路劝农使诏可劝农事入衔自此始景徳四年正月诏诸路提㸃刑狱官为劝农使使臣为副使凡农田事悉领焉置局案铸印以给之先是军巡及马步院判官皆用郡府吏建隆元年始诏两京军巡诸州马步院判官合吏部流内铨择选人无遗省聴减两选补之始用文吏也干徳三年诏诸州长吏或有烦借人代判者即于宾佐中择公干者充不得更任亲从人先是承五代以来领节旄为郡守者多武人皆不知书所至必自置吏谓之代判政事一以委之用权不法太祖知其弊罢之五代任官凡曹掾簿尉有龌龊无能以至昬老不任驱策者始注为县令故天下之邑率皆不治甚者诛求刻剥秽迹万状故天下优诨之言多以长官为笑而祖宗深嫉贪吏太祖尝谓左右曰晋汉之世侯伯恣横非法掊敛百姓田蚕所获未输公税已入权豪之手以至县令将至有年诛求百端下无所诉国朝以来未革其弊朕每念耕稼之勤茍非兵食所资固当尽复其租税尔建隆初始以朝官为知县其后参用京官或试衔幕职三班为之自是惩五代弊政尤重亲民之官民政稍稍修举凡县事主簿为之佐尉掌盗贼杀伤之事而自五代以来藩侯补署亲随为诸藩镇副镇都虞候同掌警逻盗窃之事与县令抗礼凡公事専达于州县多阙簿尉建隆三年复置县尉主簿掌乡村盗贼其镇将所主郭内而已自是稍统于县太平兴国二年始禁藩侯不得差亲随其镇将皆以本州将校为之县尉専治贼盗而民始无扰矣开寳五年县令犹兼岳庙令尉兼庙丞太平兴国中以令録州官老耄不治者为庙令判司簿尉老耄者为庙主簿文武换官格中大夫防御使中大夫团练使中散大夫刺史朝议大夫刺史奉直大夫武功大夫遥郡刺史朝请大夫武徳大夫遥郡刺史朝散大夫武徳大夫遥郡刺史朝奉大夫武节大夫遥郡刺史朝请郎武略大夫朝散郎武义大夫朝奉郎武义大夫承议郎武翼大夫奉议郎武节郎通直郎武义郎宣教郎敦武郎宣义郎从义郎承事郎秉义郎承奉郎忠训郎承务郎忠翊郎勲臣太祖义社兄弟保静军节度使杨光义天平军节度使同平章事兼侍中石守信昭义军节度使兼侍中李继勲忠武军节度使同平章事中书令秦王王审琦忠逺军节度使观察留后刘庆义左骁卫上将军刘守忠右骁卫上将军刘廷让彰徳军节度使韩重斌解州刺史王政忠配享太祖室赵普曹彬太宗室薛居正石熙载潘美真宗室李沆王旦李继隆仁宗室王曽吕夷简曹玮宋朝事实卷九宋朝事实卷十钦定四库全书宋朝事实卷十宋李攸撰宰执拜罢楚昭辅太平兴国元年十一月自右骁卫大将军判三司副使除检校太保左骁卫大将军充枢密使柴禹钖太平兴国七年四月自如京使除宣徽北院使副使雍煕二年罢为左骁卫将军真宗尝幸澶渊宋湜为枢密副使扈从遇疾真宗许其先归赐以衾褥且曰此朕所常御者虽故敝亦足以御道途之寒也又遣中使䕶送之次澶州卒真宗再幸河朔追悼之加赠刑部尚书谥忠定湜秀颖有器识又善引重后进云咸平二年己亥六月戊午枢密使兼侍中曹彬卒彬自至道三年八月复为枢密使是年六月卒居枢府三年彬性仁恕清谨逊言恭色在朝廷未尝抗辞忤㫖亦未尝言人过失博览强记善谈论被服雅同儒者伐二国秋毫无所取位兼将相不以等威自异彬归休闭合门无杂宾保功名守法度近代良将称为第一七月己丑王显枢密使显自太平兴国八年六月拜枢密使淳化二年罢是年复召拜枢密使咸平三年庚子二月癸亥王显罢枢密使显再入枢府踰半年从真宗伐契丹车驾还京乃以使相罢之四年五月显以定州驻泊都部署兼河北诸州水陆计度都转运使同日周莹王继英并知枢宻院事王旦同知枢密院事莹瀛州人继英开封祥符人旦字子明大名人莹少给事于晋邸太宗即位擢签书枢密院事宣徽院诸房公事诸房自后不复置云继英事真宗于藩邸至是并知枢密院事旦少好学父祜器之尝手植三槐于庭曰吾之后必有为三公者真宗即位旦为翰林学士尝奏事下殿真宗目送之曰与朕致治天下必此人也是年遂有此除钱若水名能知人尝见旦曰真宰相器也若水为枢密副使罢召对苑中问谁可大用者若水言旦可大用真宗曰吾固已知之矣韩崇训马知节并签书枢密院事崇训自枢密都承㫖四方馆使迁检校太傅除知节自枢密都承㫖东上合门使迁检校太保除崇训长厚谦畏未尝忤物知节折节读书至是并拜签书枢密院事当是时契丹已盟中国无为大臣方言符瑞知节每不然之言天下安不可存去兵㤀战之意景徳四年丁未八月庚子韩崇训罢签书枢密院事为齐州防御使崇训自景徳三年二月召除签书枢密院事是年八月罢在枢府踰年崇训以目疾累表求罢从之王钦若大中祥符五年九月自吏部尚书知枢密院监修国史除检校太傅中书门下平章事监修国史充使十一月除检校太尉七年六月罢权判都省陈尧叟大中祥符五年九月自户部尚书检校太傅知枢密院修国史除本官同中书门下平章事监修国史充使七年六月罢冦准大中祥符七年六月自兵部尚书除检校太尉同中书门下平章事充使八年四月罢为武胜军节度使同平章事大中祥符八年乙夘四月壬戌王钦若陈尧叟并枢相钦若与尧叟自祥符五年九月并同平章事充枢密使后与尧叟同罢至是复与尧叟并命大中祥符八年四月壬戌冦准罢枢密使准自大中祥符七年六月除中书门下平章事充枢密使至是年四月罢再任枢密踰年先是准恶三司使林特姦邪数与争忿上谓王旦等曰准年髙屡更事朕意其必能改前非今观所为似更甚于畴昔旦等曰准好人懐惠又欲人畏威皆大臣所当避而准乃以为己任此其所短也非至仁之主孰能全之准之未为枢密也旦尝得疾未愈上命肩舆入禁中见于偏殿问曰卿今疾亟万一有不讳使朕以天下付之谁乎旦曰知臣莫若君惟明主择之再三问不对上曰张咏何如又问马亮何如不对上曰试以意言之旦强起举笏曰以臣之愚见莫若冦准上怃然有间曰准性刚褊更思其次旦曰他人臣所不知也遂辞退及准为枢密使中书行事闗送枢密院碍诏格准即以闻上谓旦曰中书行事如此施之四方奚所则旦再拜谢曰此实臣等过也中书吏既坐罚枢密院吏皇皇告准曰中书枢密院日有相干旧例止令诸房改易不期奏白而使宰相待罪既而枢密院有事送中书碍诏格吏得之欣然以呈旦却送与枢密院白准准大慙翌日谓旦曰王同年大度如此耶旦不答旦每对上必称准之才而准数短之一日上谓旦曰卿虽谈其美彼専道卿恶旦曰理固然臣在相位久政事阙失必多准对陛下无所隠益见其忠直此臣所以重准也上由是愈贤之及准自知当罢使人私于旦求为使相旦大惊曰使相安可求耶且吾不受私请准憾之既而上问旦准罢当何官可为旦曰准年未三十䝉先帝擢置二府且有才望若使相令处方面其丰采亦足为朝廷光也及制出准入见流涕曰非陛下知臣何以至是上具道旦所以荐准者准始愧叹出语人曰王同年器识非准所可测也七月戊午王嗣宗罢枢密副使嗣宗自大中祥符七年七月除枢密副使至是年七月罢在枢府踰年嗣宗表求外郡故有是命后上章求退而犹欲领郡冦准为相恶之即以为左屯卫上将军致仕卒年七十八嵗赠侍中谥景庄大中祥符九年正月丙辰张旻枢密副使旻开封人事真宗于潜邸及即位以殿前都虞候从祀东封是时盛兴宫室人皆争奉符瑞丁谓王钦若主其事无敢议者旻毅然谓土木之役不足以承天意是年正月遂有此除八月甲申陈尧叟罢枢相尧叟自大中祥符八年四月复为同平章事充枢密使至是年罢再执政踰年久疾求领外任上遣合门使杨崇勲至第抚慰且询其意尧叟辞意恳确乃从之命其子赍告牒就第赐之寻命判河阳月给实俸嵗赐公使钱百万尧叟力疾求入辞肩舆至便殿诏勿拜赐坐又作诗饯其行卒赠侍中谥文忠尧叟伟姿貌强力奏对明辩多任智数久典机密军马之籍悉能记之父省华终左谏议大夫母冯氏性严毅弟尧佐景祐四年拜同中书门下平章事尧咨举进士第一后以儒臣易武守仕至武信军节度使同日任中正枢密副使中正字庆之曹州济隂人同日马知节知枢密院事曹利用任中正周起并同知枢密院事起字万卿淄州人四月癸卯马知节罢知枢密院事知节自天禧元年九月除知枢密院是年四月罢再入枢府凡七月恩顾极厚素病足特许内朝别为一班省其舞蹈未几疾甚赐告上亲临其第谓之曰久不相见思卿而来病既久乃罢为节度留京师卒赠侍中谥正惠知节慷慨以武力智谋自喜又能好书宾友儒者所与善必一时豪杰遇事謇謇未尝有所顾惮天下至今称其直云六月乙未曹利用知枢密院事十二月辛卯曹利用丁谓并枢密使时辅臣以郊恩俱进官故事尝为宰相而除枢密使始得迁仆射乃以谓为检校太尉兼本官充使枢密使旧兼御史大夫自利用始去之再入政府一年至四月拜相同日任中正周起并枢密院副使天禧四年庚申正月乙丑曹玮签书枢密院事玮字寳臣枢密使彬之子李继迁扰边诸将数出无功太宗问谁可任者是时彬在枢府对以玮可任召知渭州时年十九又知秦州秦州人立碑纪功有诏襃之至是遂有此命钱惟演枢宻副使九月丙辰周起罢枢密副使曹玮罢签书枢密院事起自天禧元年九月除同知枢密院事三年十二月迁枢密副使是年九月罢在枢府三年丁谓用事逐冦准而以周起为党罢知青州又降太常少卿知光州谓得罪复礼部侍郎留守南京卒赠礼部尚书谥安惠玮自天禧四年正月除签书枢密院事是年九月罢在枢府一年冦准谪道州丁谓恶玮不附己指为准党出之未几复降为左卫大将军容州观察使知莱州玮自知宿将为谓所忌恐益为谓中即日上道从弱卒十余人不以弓韔矢箙自随谓败乃复节度使卒赠侍中谥武穆治平中配享仁宗庙庭玮好读书通左氏春秋为将几四十年未尝败衄威震西鄙罝勒斯赉每闻其名以手加额而东向之镇天雄契丹使过必戒其下无敢疾驱者在渭州始置弓箭手其所措置后皆为法云子琮之孙诗尚鲁邠国大长公主琮累官至马军副都指挥使张士逊天禧五年正月自枢密直学士右谏议大夫除本官副使任中正自大中祥符九年九月除枢密副使天禧元年九月除同知枢密院事三年十二月除枢密副使四年八月除参知政事是年六月罢为执政凡六年事真宗五年事仁宗才数月中正之贬坐营救丁谓故也后复礼部尚书卒赠左仆射谥康懿弟中师仁宗时为枢密副使张知白干兴元年十一月自翰林学士尚书右丞除本官副使天圣三年十二月拜相李梲靖康元年正月自正奉大夫户部尚书除本官同知三月迁尚书右丞唐恪靖康元年正月自正议大夫吏部尚书除本官同知三月迁中书侍郎种师道靖康元年正月自靖难军节度使检校少保河东北路制置使除同知兼京畿河东路宣抚二月罢守本官中太一宫使李纲靖康元年正月自尚书右丞兼同知兼亲征行营使二月罢三月复故兼都提举城壁守御使四月迁知院许翰靖康元年三月自朝散郎御史中丞除大中大夫同知八月罢孟忠厚绍兴十二年某月自少保镇潼军节度使判绍兴府除充使某月罢为福建路安抚使石熙载太平兴国四年正月自枢密直学士兵部员外郎本官签书院事四月迁副使王沔太平兴国八年十一月自枢密直学士除右谏议大夫签书院事雍熙元年十二月除左谏议大夫三年八月迁副使张齐贤太平兴国八年十一月枢密直学士除右谏议大夫签书院事雍熙元年十二月除左谏议大夫三年七月罢为给事中王守正端拱元年九月自内客省使除宣徽北院签书院事张逊端拱二年七月自盐铁使除宣徽北院使签书院事淳化二年九月迁知院向敏中咸平三年正月以参知政事权发遣冯拯景徳元年八月自给事中同知院改工部侍郎签书二年四月迁参知政事陈尧叟景徳元年八月自给事中同知院改工部侍郎二年十一月除刑部侍郎三年二月迁知院韩崇训景徳三年二月自枢密都承㫖除检校太傅签书四年八月罢为齐州防御使马知节景徳三年二月自枢密都承㫖除检校太保签书大中祥符元年十一月除检校太傅四年四月除宣徽北院使五年九月迁副使向敏中大中祥符七年以宰相权发遣曹玮天禧四年正月自华州观察使镇国军节度观察留后除宣徽北院使签书九月罢为宣徽南院使环庆路马步军都部署王徳用明道二年四月自侍卫步军副指挥使福州观察使除检校太保同签书十一月迁副使郭逵治平三年四月自容州观察使检校太保除同签书九月安抚陕西四年正月加靖难军节度使四月还自陜西九月罢为宣徽南院使判郓州曾孝寛熙宁八年十二月自龙图阁学士起居舍人枢密都承㫖除枢密直学士同签书元丰元年丁父忧赵瞻元祐三年四月自中散大夫户部侍郎除枢密院直学士本官签书四年六月迁同知院王嵓叟元祐六年二月自龙图阁待制权开封府除枢密学士签书七年五月罢为端明殿学士知郑州刘奉世元祐七年五月自朝请郎寳文阁待制除枢密直学士本官签书绍圣元年五月罢为端明殿学士知成徳军童贯政和六年二月自少保䕶国军节度使陜西河东路宣抚使签书五月除检校少傅威武节度使权领院事十二月除检校少师宁江军节度使领院事重和元年八月除太保河中节度使宣和元年八月除太保山南东道节度使二年十二月加劒南西川节度使三年八月除太师封楚国公四年七月以太师改豫国公致仕郑居中宣和二年十二月自少傅威武军节度使中太一宫使权领院事三年五月落权字六年六月除太保威胜军节度使燕国公致仕童贯宣和四年五月落致仕前太师进封徐国公领院事陜西河北路宣抚使七年封广阳郡王靖康元年二月责授左卫上将军致仕蔡攸宣和六年六月自少师安逺军节度使寳箓宫使侍读河东北路宣抚使除前少师领院事七年除太保燕国公靖康元年责大中大夫提举亳州明道宫耿南仲宣和七年二月自徽猷阁学士朝散郎太子詹事除资政殿学士签书靖康元年迁尚书左丞路允迪靖康元年正月自朝散郎兵部尚书除资政殿学士签书二月使河东建炎元年罢为资政殿学士提举南京鸿庆宫宇文虚中靖康元年二月自资政殿学士中大夫除本官签书其月改资政殿学士四月罢落职李回靖康元年八月自朝议大夫御史中丞除延康殿学士签书十一月罢提举万寿观曹辅靖康元年十一月自承议郎御史中丞除延康殿学士签书建炎元年五月卒张叔夜靖康元年闰十一月自延康殿学士南道都总管除签书建炎元年四月扈从北狩路允迪建炎三年二月自资政殿学士提举洞霄宫除本官签书四月罢为资政殿学士提举醴泉观兼侍读吕颐浩建炎三年自大中大夫吏部尚书除资政殿学士同签书江淮两浙制置使四月拜相王渊建炎三年自向徳军节度使御营都统制除本官签书四月遇害李邴建炎三年三月自翰林学士承㫖朝奉郎除端明殿学士本官同签书四月迁尚书右丞郑㲄建炎三年二月自朝散郎御史中丞除端明殿学士同签书四月落同字七月卒滕康建炎三年五月自翰林学士承㫖朝散郎除端明殿学士签书七月除资政殿学士同权三省枢密院从隆祐太后幸洪州周望建炎三年七月自朝奉大夫兵部尚书除端明殿学士同签书九月宣抚荆湖江浙十二月迁同知张守建炎三年七月自翰林学士承㫖朝奉郎除端明殿学士同签书四年四月迁参知政事赵鼎建炎四年五月自翰林学士承㫖朝奉大夫除端明殿学士签书十一月罢提举洞霄宫富直柔建炎四年十一月自奉议郎御史中丞除端明殿学士朝奉郎签书绍兴元年迁同知权邦彦绍兴二年五月朝议大夫兵部尚书除端明殿学士签书八月兼权参知政事三年二月卒徐俯绍兴三年二月自翰林学士承㫖中大夫除端明殿学士签书四年五月罢提举洞霄宫韩肖胄绍兴三年七月自中大夫吏部侍郎除端明殿学士同签书充大金军前通问使四年五月罢知温州胡松年绍兴四年七月自朝奉大夫吏部尚书除端明殿学士签书迁罢年月阙折彦质绍兴六年二月自朝议大夫兵部尚书除端明殿学士签书兼权参知政事十二月罢提举洞霄宫韩肖胄绍兴八年十二月自端明殿学士知常州除本职签书使大金十年使还罢知绍兴府王伦绍兴八年十二月自龙图阁学士除端明殿学士同签书其月罢以本官职留守东京楼炤绍兴九年三月自翰林学士承㫖朝奉郎知制诰除端明殿学士签书十年六月丁母忧何铸绍兴十年六月自御史中丞朝奉郎除端明殿学士签书寻出使十二年五月使还七月兼权参知政事八月罢提举江州太平观程克俊绍兴十二年自翰林学士承㫖朝奉郎除端明殿学士签书兼权参知政事十三年二月罢兼权七月罢提举江州太平观楼炤绍兴十四年二月自资政殿学士知绍兴府移知建康府过阙以本官签书兼权参知政事四月罢提举江州太平观李文㑹绍兴十四年五月自奉议郎御史中丞除端明殿学士本官签书兼权参知政事十一月罢落职奉议郎提举江州太平观杨愿绍兴十四年十一月自通直郎御史中丞除端明殿学士朝奉郎签书兼权参知政事十五年罢提举江州太平观李若谷绍兴十五年九月自敷文阁直学士朝议大夫枢密都承㫖除端明殿学士签书十七年正月迁参知政事何若绍兴十七年正月自奉议郎御史中丞除端明殿学士朝奉郎签书三月罢提举江州太平兴国宫詹大方绍兴十八年八月自朝奉郎工部尚书除端明殿学士本官签书兼权参知政事十一月卒余尧弼绍兴十八年十一月自朝散郎御史中丞除端明殿学士本官签书兼权参知政事二十年三月迁参知政事巫伋绍兴二十年三月自朝奉郎给事中除端明殿学士本官签书兼权参知政事二十一年四月使大金为祈请使是嵗还仍兼权参知政事二十二年二月罢落职提举太平兴国宫章夏绍兴二十二年四月自朝散郎谏议大夫除端明殿学士本官签书兼权参知政事十月罢落职提举太平兴国宫宋朴绍兴二十二年十月自奉议郎御史中丞除端明殿学士朝奉郎签书兼权参知政事二十三年十月罢落职提举太平兴国宫史才绍兴二十三年十月自朝奉郎谏议大夫除端明殿学士本官签书兼权参知政事二十四年六月罢落职提举太平兴国宫魏师逊绍兴二十四年自奉议郎御史中丞除端明殿学士朝奉郎签书参知政事十一月罢提举太平兴国宫郑仲熊绍兴二十四年十二月自承议郎谏议大夫除端明殿学士朝奉郎签书二十五年四月兼权参知政事五月罢落职提举太平兴国宫汤思退绍兴二十五年五月自承议郎礼部侍郎直学士院除端明殿学士朝奉郎签书兼权参知政事八月罢蔡懋宣和六年九月自朝议大夫开封尹除中大夫同知靖康元年迁尚书左丞叶梦得字少藴苏州吴县人官至尚书左丞在镇以其子模将数千人守马家渡金人果使叛将郦琼将轻兵来袭见有备乃去时以屯兵衆嵗费米八十万斛钱八百万缗𣙜货务所入不足以赡且命梦得兼总四路漕运时江淮多难甚赖之以劳进观文殿学士蔡仲熊济阳人好学博闻执经议论往往与时宰不合亦不改操求同歴年方至尚书右丞当时憾其不遇王璠以尚书右丞为京兆尹自李谅后政条隳弛姦豪寖不戢璠颇修举政治有名进左丞王安中字履道号初寮道人宣和中为翰林学士迁尚书右丞安中文学称于时靖康中坐累谪象州馆于谢氏之扶疎堂又建炎间贬道州司户避冦寓临贺有和李师中布水寺诗及稽古阁墨蹟李纲为尚书右丞上欲亲征命纲为东京留守以李棁副之时宇文粹中扈从东幸纲建议守城罢亲征辛未上登宣徳门亲劳问将士命李纲吴敏撰数十语示金人犯顺欲危宗社决策固守各令勉励之意俾合下官宣读一句将士声喏须臾六军皆感泣于是固守之议始决乃以纲为亲军行营使二月罢后三日士庻伏阙言纲不当罢复除尚书右丞都大提举京城四壁守御使张悫建炎元年六月自中大夫户部尚书除本官同知至十一月迁尚书右丞忻州地震灾异数见时陈尧佐与王随同在相位谏官论政事错缪由宰相不得人尧佐亦先自援汉故事数上章请行策免下制曰适因灾异继有奏陈虑烦宰制之勤宜钖都俞之命从优礼云曾布与韩忠彦同辅政忠彦既罢相而布亦力请去位乃有是命未几臣僚论列布与宦官阎守懃等相交结使门人李士京通道密语暨陛下发挥睿断斥逐守懃是时布在公堂忽觉惊骇失色曰昨日见李士京来不言及今日何遽如此又闻金山登云门外下鼻唐地尝有谶记遂讽金山寺僧献其地又以常住地不可买遂面欺乞令润州估价买之王防献贿于其子纾纳妾以事之布亦荐用朱彦任府界提㸃日朝廷便钱往京西纾与布之婿吴则礼揽客人便钱所得息钱甚多彦以此速进陛下深察其奸终以必去而不疑可谓有人主之英断矣及其既去则誉以美词宠以要职罪状未着天下惘然于是落职提举亳州明道宫太平州居住又责授贺州别驾衡州安置二年又责授亷州司户参军兴化军仙游人陈瓘因朝㑹见蔡京视日久而不瞬尝以语人曰京之精神如此他日必贵然矜其禀赋敢敌太阳吾恐此人得志必擅私逞欲无君自肆矣寻居谏省遂攻其恶京闻瓘言因所亲以自解且致情恳而以甘言啖瓘瓘使答之曰杜诗所谓射人先射马擒贼必擒王不得自已也于是攻之愈力草四章将上㑹闻隔对不得见乃悉缴而奏之其奏曰绍圣之初哲宗之意本无适莫章惇虽挟功自恣然其初犹有兼取元祐之意京自成都而来与其弟卞共毁宣仁共欺哲宗京之得售其説自役法始从大改役法以后事事无不大改兄弟同朝埙篪相和无有一事不如其意当此之时不以所闻神考圣训告于哲宗至于今日然后引所自书实録以为证验倡为不经之论而欲迁神考于西宫其为矫诬可谓明矣京以矫诬之笔妄増实録之事以矫诬之舌伪造神考之训朝廷用矫诬之言而轻改宗庙信矫诬之説而力沮言者臣恐自此矫诬之人无复忌惮矣今朝廷大政又皆委曲迁就而为一京之地公议汹汹人不敢言京当绍圣之初与其弟卞俱在朝廷导赞章惇共作威福卞则隂为谋画惇则果断力行且谋且行者京也哲宗笃于继述一于委任事无大小信惇不疑卞于此时假继述之説以主私史惇于此时因委任之笃自明己功京则盛推安石之圣过于神考以合其弟又推定策之功毁蔑宣仁以合章惇惇之矜伐京为有助卞之乖悖京实赞之当此之时言官常安民屡攻其罪京与惇卞共怒安民协力排陷斥为姦党而孙谔董敦逸陈次升亦因论京相继黜逐哲宗晚得邹浩不由进拟寘之言路浩能㤀身徇国京又因其得罪从而挤毁是以七年之间五害言者凡所施行得以自恣遂使当时之所行皆为今日之所改卞之尊绍王氏知有安石岂知有神考知有金陵岂知有京师絶灭史学一似王衍重南轻北分裂有萌臣之痛心黙忧非一日也陛下融㑹南北去卞不疑然而京尚未去人实忧之兄弟一心皆为国害一去一留失政刑矣熙宁之末王安石吕惠卿纷争以后天下之士分为两党神宗患之于是自安石既退惠卿既出之后不复用此两人而两门之士则皆兼取而竝用之也当时天下之士初有王党吕党而朋党之祸终不及于朝廷者用此术耳自京卞用事以来牢笼荐引天下之士处要路得美官者不下数百千人其间才智艺能之士可用之人诚不为少若京去朝廷则私门之士数百千人者皆为朝廷之用矣京在朝廷则皆蔡氏之党也然则消党之术惟在去京而己国家内外无事一百四十年矣至于保养隂邪必成心腹之患瓘又论哲宗实録不当止以蔡京兼修疏奏上甚感其言密赐瓘黄金百两上谓辅臣曰瓘言事极不可得暂贬亦不久前日遣人以金百两赐之瓘受赐泣下布曰陛下待遇如此宜其感泣也元符三年十月京遂以翰林学士承㫖出知永兴军至是除尚书左丞京执政凡二月而相王黼上章乞骸骨曰陛下用臣不为不尽任臣不为不専縁臣薄祜取戾隂阳内积忧虞外伤疲弊扪心自悼弔影兴嗟获戾天人莫之可逭傥许尽还印绶退即里居脱身于风波汹涌之中收功于桑榆衰蹇之域人非鬼责少缓颠隮永言此恩是为终惠诏依所乞守本官致仕应得恩礼朝谒人从等并依蔡京例仍给节度使俸从优礼也黼当国之久専权稔恶中外畏之无敢言者及是太上皇觉悟罢其政事天下称快宋朝事实卷十宋朝事实卷十一钦定四库全书宋朝事实卷十一宋李攸撰仪注一太祖干徳元年将有事于南郊为坛于城南南薫门外径五丈髙九尺四成帝致斋于便殿屏荤茹前一日上服衮冕备大驾卤簿宿斋于青城上御青城门观奏严夜设警场用鼓吹一千二百七十五人奏严用金钲大角大鼓乐用大小横吹觱篥笳笛角手歌六州十二时每更三奏之导引二首和调玉烛睿化着鸿明缇管一阳生郊禋盛礼燔柴毕旋轸凤皇城森罗仪卫振华缨载路溢欢声皇图大业超前古垂象泰阶平嵗时丰衍九土乐升平当寰海澄清道髙尧舜垂衣治日月竝文明嘉禾甘露登歌荐云物焕祥经兢兢夕惕持谦徳未许禅云亭六州严夜警铜史漏迟迟清禁肃森陛㦸羽卫俨皇闱角声厉钲鼓收宜金管成雅奏逐次逶迤荐苍璧郊祀神祇属景运纯熙京坻丰衍羣材乐育诸侯述职盛徳服蛮夷殊祥萃九苞丹凤来仪为膏露降和气洽三秀焕灵芝鸿猷播史册相辉张四维卜世永固丕基敷𤣥化荡荡无为合尧舜文思混并寰宇休牛归马咸偃革蹈咏庆昌期十二时承寳运驯致隆平鸿庆被寰瀛时清俗阜治定功成遐迩咏由庚俨郊祀文物声明天正星拱奉严跸布羽仪簪缨宸心䖍洁明徳播惟馨动苍冥神降享精诚燔柴十万乗移天仗肃鸾辂旋衡千官云拥羣后输诚玉帛旅明庭韶濩荐金奏谐声集休享皇泽浃黎庻普率洽恩荣仰钦元后睿圣贯三灵万邦宁景贶愈骈臻卤簿使张昭又上言准旧仪銮驾将出宫入朝赴南郊宿斋之辰皆有夜警晨严之制奏严之设本縁警备事理与作乐全殊况斋宿之夜千乗万骑宿于仪仗之中茍无鼓漏之徼巡何警衆多之耳目其宫门庙门南郊夜警晨严之制望依旧制施行诏从之太祖干徳元年八月六日太常礼院言南郊坛衆星位版并刻漏时辰司天台应奉豫申严办从之太宗淳化四年五月三日吏部侍郎陈恕言郊坛祭祀其神位席褥望自今并委逐司长官封送祀所礼毕监祭使封还从之太祖干徳元年将有事于南郊司天监新定从祀星辰图上之中书门下详定祀昊天上帝仪设皇地祇之位从祀五方五帝日月五星中官外官总六百八十七位有司议请以僖祖升配昊天上帝太常少卿张昭请以宣祖崇配诏从之干徳元年将有事于南郊礼仪使陶谷建议取天文大角摄提列星之象作摄提旗及北斗旗二十八宿旗十二辰旗龙墀十三旗五方神旗五方凤旗四渎旗于时有贡黄鹦鹉白兔及驯象又作金鹦鹉玉兔驯象旗帝又诏别造大黄龙负图旗一黄龙负图旗一大神旗六日旗一月旗一君王万嵗旗一天下太平旗一狮子旗二金銮旗一金凤旗一五龙旗五二十一旗皆有架南郊用之大黄龙负图旗陈于明徳门前余二十旗悉立于宿顿宫前遇朝㑹册礼亦皆陈于殿庭牙门旗赤质错采为神人象中道前后各一门左右道五门门二旗金节制黒漆竿上施圆盘周缀红丝拂八层黄绣龙袋笼之幢制如节而五层韬以袋绣四神随方色朱漆柄取曲礼行前朱鸟而后𤣥武左青龙而右白虎之义绛麾如幢止三层紫罗囊䝉之黄麾古有黄朱纁三色所以指麾也汉卤簿有前黄麾䕶驾御史宋制绛帛为之如幡错采成黄麾字下绣交龙朱漆竿金龙首上垂朱丝小葢幡本帜也貌幡幡然有告止传教信幡皆绛帛错采为字上有朱丝小葢四角垂罗文佩繋龙头竿上有错采字下告止为双凤传教为双白虎信幡为双龙又有绛引幡制颇同此作五色间晕无字两角垂佩氅为四角小葢每角垂朱佩间以朱丝周缀五色带绣云龙孔雀白鹅有三色之别繋龙头竿竿制如㦸王公所给幢黒漆柄紫绫袋节韬以碧玉麾以紫绫袋余制同范质与礼官议道驾官服袴褶之衣按袴褶衣其制度所起先儒皆无其説惟开元杂礼五品以上通用细绫及罗六品以下服小绫褶衣其色随本品绶色又按诸王朱绶四采赤黄缥绀赤即朱也以纯朱为地更次第轻入黄白青汁内染之共为四采亦谓之朱褶一品緑綟绶四采緑紫黄赤以绿为地亦谓之绿綟绶褶二品三品紫绶三采紫黄赤谓之紫褶其衣身领袖袂请依今制又按令文武弁金饰平巾帻簪导紫褶白袴玉梁珠寳钿带鞾骑马服之金饰即金附蝉也附蝉之数一品九蝉二品八蝉三品七蝉四品六蝉五品五蝉又令文武弁平巾帻侍中中书令散骑常侍加貂蝉侍左者右珥侍右者左珥又开元杂礼导驾官竝朱衣冠履依本品朱衣今之朝服也然自一品至三品并用四入之朱为衣乃协上下之文异绛缯之色又令文三品以上紫褶五品以上绯褶七品以上緑褶九品以上碧褶并白大口袴起梁带乌皮鞾看详笼巾笼冠平巾与武弁大冠其名虽殊本是一物制同而饰别盖以官品为差其帻戴在笼冠下今请造袴褶如今制其起梁带形制检寻未获欲乞以革带代之奏可又令博士检绯紫裲裆制度按开元礼武臣陪位大仗加蛇裲裆如袖无身以覆其䏝胳从肩领覆臂膊共一尺二寸又按释文玉篇云其一当胷其一当背谓之两当今详裲裆之制其领连所覆膊胳其一当左膊其一当右膊故谓之起膊今请兼存两説择而用之是嵗造裲裆遂用当胷背之制干徳元年将有事于南郊于是范质上言三公祭服旧皆画升龙请令礼官检寻故事按三礼三公毳冕无龙章上公衮冕二品鷩冕又周礼言上公衮冕九旒以五采绳贯五采珠旒长九寸每寸以珠玉瑱其衣𤣥色五章山龙华虫火宗彛画于衣其裳朱色四章藻粉米黼黻绣于裳又按令文旒并贯青色珠青纩其珠及充纩今请依令文青色之制诏从之遂改制焉淳化四年正月辛邜合祭天地圜丘以宣祖太祖皇帝同配有司因请孟春祈谷孟冬神州地祇季秋大飨明堂请以宣祖配冬至祀昊天夏至祀皇地祇孟夏雩祀请以太祖配从之太宗将南郊彗星见宰相赵普召检讨杜镐问之镐曰当祭日食犹废祭谪见如此罢祀不疑遂从其説至煕宁五年将郊而河决神宗问辅臣曰议者以河决地震不当郊王安石曰古者年不顺成八蜡不通八蜡小祭或可以变异废上帝之祭乃祭之大者恐不宜如此上亦以为然建隆四年太常博士和岘奏唐以前寅日蜡百神卯日祭社宫辰日腊飨宗庙开元定礼三祭皆于腊辰以应土徳圣朝火徳合以戌日为腊而以前七日辛卯便行蜡礼恐未为宜下太常议而请蜡百神祀社稷飨宗庙同用戌腊日仁宗庆厯四年十月壬辰太常礼院言新修礼仪并据通礼而郊庙旧仪所设罇罍之数乃与通礼不同南郊配帝位旧误着罇二山罍二今宜如通礼牺罇之次益以象罇二其下坛午阶之东旧设象罇二壶罇二山罍二今宜如通礼増山罍为四每太庙室旧设斚彞一黄彝着尊二今宜如通礼用斚彝一黄彝一犠罇一象罇二山罍二仍于堂下阶间及设壶罇二山罍二从之仁宗景祐二年十一月十一日诏访闻祀天地社稷宗庙簠簋笾豆祭器多是损壊收掌不得严洁令太常礼院相度修整不堪者别引创造净洁处置库收盛封禅帝每道经险峻必降辇徒步所司议増侍卫皆郄之导从者或至疲顿而帝辞气益壮侍臣莫不瞻悚至回马岭以天门斗絶给从官横板选亲从卒推引而上卫士皆给钉鞵上至御幄命近臣观玉女泉及古碑前一夕山上大风裂帟幕迟明未巳及上之至天气温和纤罗不动祥光瑞云交相辉映辛亥设昊天上帝位于山上圜台太祖太宗配帝位于东方西向北上侧向以申祖宗恭事之意设五方帝日月天皇大帝北极神座于山下封祀坛之第一等青帝于卯陛之比赤帝于午陛之东黄帝于午陛之西白帝于酉陛之南黒帝于子陛之西大明于卯陛之南夜明于酉陛之北天皇大帝于戌陛之北北极于丑陛之东席皆以藁秸上加席褥设五星十二辰河汉及内官五十四座于第十有二陛之间各依方面几席皆内向其内官北斗于未陛之东天一太一皆在北斗之东五帝内座在亥陛之西帝座在卯陛之北又设二十八宿及中宫一百五十八座于第三等其二十八宿及大角摄提太微太子明堂轩辕三台五车诸王月星织女建星天纪等一十六座并差在外位前又设外官一百六座席位于内壝之内又设衆星三百六十座席位于内壝之外各依方次十有二陛之间席皆以莞所司陈寳及嘉瑞等于乐县之北东西厢玉昊天上帝以苍璧青帝以青珪赤帝以赤璋白帝以白琥黒帝以𤣥璜黄帝以黄琮日月以珪璧币昊天上帝币以苍地祗币以黄配帝币以白五天帝日月内官以下各从其方之色各长一丈八尺又方丘玉币皇地祇以黄琮其币以黄神州以两圭有邸其币以𤣥配帝之币以白封祀坛内官五十四座中官一百五十八座外官一百六座社坛岳镇海渎以下一十八座依南郊随方色用币正位配位依南郊各位犊一羊一豕一五方帝每位羊一豕一日月神州每位羊一豕二从祀七百三十七位羊豕每位使肉二段计使一千四百七十四段上服衮冕侍中奏中严少顷又奏殿中监进镇圭皇帝出次尽屏导卫减去拂翟烛笼前导亦彻去上至幄殿登歌乐作用高安之曲礼仪使引皇帝就褥位西向乐止礼仪使奏请皇帝再拜拜讫礼生赞拜在位羣臣皆再拜次礼仪使引皇帝诣罍洗乐作侍中跪取匜盥沃水皇帝搢圭盥手门下侍郎进帨巾皇帝帨手讫乐作解劔脱舄如常仪礼仪使赞引皇帝升幄殿乐作降神用礼安之曲皇帝自午陛升诣昊天上帝正座前礼仪使奏请皇帝再拜上香进酒贡币俯伏兴再拜中书侍郎读玉册维大中祥符元年嵗次戊申十月戊子朔二十四日辛亥嗣天子臣徳昌敢昭告于昊天上帝臣嗣膺景命昭事𤣥穹昔太祖揖让兴邦太宗忧勤致治肃清寰海混一车书升中告成猥延积庆元符钖祚衆寳效祥异域咸懐丰年屡应䖍修封祀祈福黎元谨以玉帛牺牲粢盛庻品备兹禋燎式荐至诚皇伯考太祖皇帝启运立极英武圣文神徳𤣥功大孝皇帝皇考太宗至仁应道神功圣徳文武大明广孝皇帝配神作主尚飨次诣太祖皇帝配座前行礼玉册文维大中祥符元年嵗次戊申十月戊子朔二十四日辛亥孝子嗣皇帝臣徳昌敢昭告于皇伯考太祖启运立极英武圣文神徳𤣥功大孝皇帝恭以在昔昊穹顾懐圣神开统救衰五代先徳后刑平乱四方有征无战荆湘请觐巴蜀知归海隅既同江左亦服臣猥以孱眇祗荷庆灵再炳元符诞彰休应封祀乔岳陟配上𤣥䖍举典章敢祈昭格谨以制币牺牲粢盛庻品式伸严配侑神作主尚飨次诣太宗皇帝配座前行礼玉册文维大中祥符元年嵗次戊申十月戊子朔二十四日辛亥孝子嗣皇帝臣徳昌敢昭告于皇考太宗至仁应道神功圣徳文武大明广孝皇帝恭以钦明御宇𤣥徳应天抚泉浙之强雄除并汾之负固诞敷景化聿致太平仪抑升中功遵不宰臣猥承积庆获荷鸿休时臻太和屡惟稔嵗大钖遐祚再炳元符纪号名山永扬徽烈谨以制币牺牲粢盛庻品式伸严配侑神作主尚飨封祀玉牒文维大中祥符元年嵗次戊申十月戊子朔二十四日辛亥有宋嗣天子臣徳昌敢昭告于昊天上帝运启大同惟宋受命太祖开阶功成治定太宗膺图重熙累盛粤惟沖人丕承列圣一纪于兹四隩来暨𤣥贶殊尤元符章示时和年丰羣生咸遂佥议大封聿伸昭事躬陟乔岳对越上𤣥祈福下民侑神奉先天禄无疆灵休允迪万叶其昌永保纯钖礼仪使赞引皇帝复褥位亚献终献行事宰臣以下分祀羣神讫皇帝饮福酒摄中书令王旦跪称天赐皇帝太元神策周而复始永绥兆民送神上诣昊天上帝座前封玉匮太祖太宗座前封金匮还立石䃭南摄太尉王旦奉玉匮于䃭中有司彻馔燔燎将作监率工人封石䃭毕礼仪使跪奏礼毕前导皇帝归幄殿佩劔纳舄乐作殿中监跪受镇圭皇帝至御幄乐止司天跪奏庆云绕坛月有黄辉气宰臣率从官称贺即日还仗奉髙宫壬子禅祭社首山如封祀之礼禅祭皇地祇玉册文维大中祥符元年嵗次戊申十月戊子朔二十五日壬子嗣天子臣徳昌敢昭告于皇地祇无私垂祐有宋肇基命惟天启庆赖坤仪太祖神武威震万㝢太宗圣文徳绥九土臣恭膺寳命缵承丕绪穹昊降祥灵符下付景祚延鸿祕文昭着八表以宁五兵不试九谷丰穰百姓亲比方舆所资凉徳是愧溥率同词缙绅叶议因以时巡亦既肆类躬陈典礼祗事厚载致孝祖宗洁诚严配以伸大报聿修明祀本支百世黎元受祉谨以玉帛牺牲粢盛庻品备兹禋祀式表至诚皇伯考太祖启运立极英武圣文神徳𤣥功大孝皇帝皇考太宗至仁应道神功圣徳文武大明广孝皇帝配神作主尚飨上至山下服靴袍步出大次侍臣言山路险滑请乗步辇上曰接神在迩敢不徒行前夕隂晦风势劲勐不能燃烛及行事风顿止天㝢澄霁烛燄凝然不动封石䃭讫紫气䝉坛法驾还奉髙宫日重轮五色云见鼓吹振作观者塞路万嵗之声震动山谷配座金匮回日奉置太庙本室上作登泰山谢天地述二圣功徳铭初王钦若言唐高宗𤣥宗二碑之东石壁南丘平峭欲即崖成碑以勒圣制上曰朕之功徳故无所纪若须撰述不过谢上天敷佑叙祖宗盛美是日幸仁圣天齐王炳灵公庙岱岳观王母池宜福寺青帝君观天贶殿灵液亭改上泰山奉髙宫曰㑹真宫増葺室宇选道士住持焚修仍给供具物放国朝以来天下所献珍禽奇兽悉纵于山下癸丑御朝觐坛肆赦门下式观邃古眇觌前王功成治定之余时和嵗丰之际三灵孚佑万㝢宅心则攷登封降禅之文率建显垂鸿之礼无懐而下间封祀于崇峦开元以来旷讲求于徽典时更五代运应千年当圣祖之开基肇平郊垒暨神宗之制作益固邦基升乔岳以未遑谓沖人之克嗣肆予纂绍每务精勤动经画于永图庻奉承于先志顾惟寡徳素昧王猷遵奕世之贻谋承庆灵之逺及属以五兵销偃四海澄清良民合归厚之风嘉谷茂重华之嵗荷洪符之昭钖示大厯以无疆允叶昌期实繁灵眷葳蕤絶瑞觉倍舆情是用承列圣之垂休徇衆臣之勤请聿崇大报躬造神区文物声明具陈于法驾豆笾珪币悉奉于彞章紫坛伸严配之仪玉检视封崇之制谅三神之降鉴伊百福以潜臻辑瑞班朝率从肆觐省方问俗用慰来蘓遵王度以无愆展国容而有耀既被纷纶之景贶宜覃涣汗之洪恩冀与羣生共膺遐嘏可大赦天下云云于戏升中展采旷古之盛仪尊祖配天哲王之洪范既周旋而集事谅中外以咸欢载省眇躬获成大礼猥当殊庆愈励深衷思广聼于嘉谋贵同裨于阙政更赖朝廷勲旧藩辅亲贤逮诸文武之臣共立忠勤之效式扶昌运永保丕休是日上有黄气如匹素五色云如葢紫气翊仗是夕次中牟县辛丑过訾村设幄殿奉置三陵神主上鞾袍拜哭奠献是夕晴霁始就次苍烟白露赴陵上俄覆神幄礼毕乃散咸以为上哀惨所感是日帝召近臣登延庆亭南望仙掌北瞰龙门自宫至脽上列植嘉树六师环宿行阙旌旗帟幕照耀郊次帝眺览久之先是脽上多风及行礼顿止黄气遶坛月重轮衆星不见惟大角光明上登鄈丘亭视汾河望梁顾左右曰此汉武帝泛楼船处也一时之乐垂于千古即日还奉祇宫鼓吹振作紫气四塞观者溢路民有扶老携幼不逺千里而至者咸感泣言曰五代以来此地为战场今乃获覩天子巡祭实千载一时之幸赦文门下为人伦之纪律礼曰天经着王者之诚明祀惟大事凡致恭于帱载求介福于黎元已建圜封是崇方泽攷干元之设象配干健以同符厚徳无疆柔祇定位矧髙脽之灵境有前古之严祠诞集祺祥荐从禋瘗登隆祭典焜燿国容歴五运以下衰旷六飞之戾止顾予菲徳叨纂庆基钦燕翼之贻谋荷丰融之敷祐既无文而咸秩顾坠典以交修多愧眇沖获遵盛美率由勤请勉徇舆情慰蒲津伫望之民奉鄈上亲祠之事百神幽赞九服骏奔嘉瑞必升灵休允答遂涓良日式展鸿仪务极洗心以申精意荐豆笾而惟洁奠琮帛以斯严礼乐相资神祇胥悦集顾懐之殊贶契茂育之𤣥功是用周览时风肆觐西后辑瑞圭而成列罗琛贡以充庭和气沖融颂声洋溢肇迎嘉庆适钟神赐之祥均被华夷宜广云行之施可大赦天下云云于戏庞洪之庆既浃于八区眷佑之灵普臻于兆庻更赖宗亲勲旧文武忠良罄同徳之端诚赞卜年之景祚庶期寰宇永洽纯熙是行涂中屡有甘泽之应皆夕降晨霁从官卫兵无沾霈之患又农事方兴耕民懽抃相属三月驻跸西京陈尧叟李宗谔来朝尧叟奏曰臣等供使职日面奉宸㫖今之祀事皆为蒸民如不扰人集事即副朕意臣等自经度讫于礼成凡土木工三百九十万余止役军士至于辇送刍粮供亿顿置亦未尝科率编民上称善久之始雍熙初议封禅特命翰林学士扈䝉宋白贾黄中右散骑常侍徐铉兵部员外郎张洎太常丞吕端殿中丞韩顼详定仪注真宗东封命翰林学士杜镐待制陈彭年与礼官同撰仪注至是祀汾隂亦如之宋朝事实卷十一宋朝事实卷十二钦定四库全书宋朝事实卷十二宋李攸撰仪注二国初因唐与五代之制文武官毎日赴文明殿正衙常参宰相一人押班五日起居即崇德长春二殿中书门下为班首其长春殿常朝则内侍省都知押班率内供奉官以下并寄班等先起居次客省合门使以下次三班使臣次内殿当直诸班次长入祗候东西班殿侍次御前忠佐次殿前都指挥使率军校至副指挥次驸马都尉次诸王府僚次殿前都军使都头次皇亲将军以下至殿直次行门指挥使率行门起居如传宣前殿不坐即宰相枢宻使文明殿学士三司使翰林枢密直学士中书舎人三司副使知起居注皇城内监库藏朝宫诸司使副内殿崇班供奉官侍禁殿直翰林医官待诏等同班入次亲王次侍卫亲军马步军都指挥使率军校至副都指挥使次使相次节度使次统军次两使留后观察使次防御团练使刺史次侍卫马军歩军使都头起居毕见谢班入如御崇德殿即枢宻使以下先就班俟升坐宰相参知政事最后入日止再拜朔望及三日假即枢宻使以下皆舞蹈建隆三年三月重定合班仪升六曹侍郎在给事舎人之上郎中在补阙之上员外郎在拾遗之上节使在六曹侍郎之上中书侍郎之下故事京兆省官为侍从班五品押南省四品六品押南省五品节使在诸司三品之下至是改焉十月赐文武常参官冬服累朝止赐将相翰林学士诸军大使至是太祖曰冬服不及百官甚无谓也故赐之干德元年闰十二月诏一品致仕官曽带同平章事者毎遇朝会宜缀中书门下班是时太子太师致仕侯益等来陪祀故有是诏淳化二年十二月太宗御文德殿羣臣入合礼毕赐百官廊下飱唐制朔望天子御宣政殿受百官起居诸司奏事仗卫如式敬宗始于紫宸为入合之仪五代以来礼容多阙至是始复旧三年正月太宗御朝元殿受贺礼毕改服通天冠绛纱袍升殿羣臣上寿国朝以来元正冬至朝贺御正殿即以退御大明殿羣臣常服上夀奏教坊乐至是始约开元礼皆以法服设宫悬万舞酒三行而罢大宴羣臣于广德殿分设宰相使相三师三公参知政事东宫三师仆射学士御史大夫中丞三少尚书常侍宾客太常宗正卿丞郎给事谏舎节度两使留后观察防御团练刺史上将军都指挥使坐于殿上文武四品以上知杂御史郎中郎将禁军都虞候坐于朶殿余升朝官诸军头都头以上诸蕃进奉使诸道进奉军将以上分坐于两廊宰相使相坐以绣墩参知政事以下用二蒲墩花毬军都指挥使以上用一蒲墩自朶殿而下皆绯缘毡条席殿上器用金余以银其日枢密使以下先起居讫当侍立者升殿宰相率百官入宣徽合门通唱致词讫宰相升殿进酒各就坐酒九行毎上举酒羣臣立侍次宰相次百官举酒或传㫖命釂即皆搢笏起饮再拜或上寿朝㑹止令满酌不劝中饮更衣赐花有差宴讫舞蹈拜谢而出太平兴国后止设春宴雍熈三年后常以暮春召近臣赏花钓鱼于苑中三馆之职皆预淳化四年令京官兼馆职者并预大宴咸平三年始备设春秋大宴五年十二月诏凡内宴宗正卿令升殿坐班次依合班仪又以翰林学士梁灏请春秋大宴小宴赏花行幸次为四图颁下合门遵守天禧四年从集贤院祖士衡言大宴将更衣羣臣下殿然后更衣更衣后再坐则羣臣班于殿庭候上升坐起居谢赐花再拜升殿初入面西躬候通衔位姓名讫引当殿赞喝两拜搢笏舞蹈三拜不起奏圣躬万福喏赞又再拜喝祗候出如喝有敕赐酒食更两拜搢笏舞蹈三拜讫祗候差遣见引当殿立躬喝两拜随拜山唿奏圣躬万福喏喝祗候平身立俟喝谢恩两拜随拜山唿唐王及善曰中书令可一日不见天子乎太祖开宝九年以中外无事始诏旬假日不坐然其日辅臣犹对于后殿问圣体而退至道三年三月二十九日旬假是日太宗犹对辅臣至夕帝崩李南阳永熈挽词曰朝凭玉几言犹在夜启金縢事已非时称佳作至真宗朝旬假辅臣始不入寳元中西事方兴假日视事庆厯初乃如旧诸蕃入朝皇朝之制西北蕃部及契丹髙丽东南蛮西南夷及诸外蕃国来贡者并对于崇徳殿契丹使捧书函入殿庭北向鞠躬合门使降受升殿以进内侍都知受而启之通事舎人导使者升殿代其主跪问圣躬上令内侍都知报问之皆通事传译毕乃降阶西向通名起居舞蹈赐冠带器币鞌勒马上亲宴其使于内殿他国使或止就长春殿皆于殿庭北向跪奉表函通事舎人受以进南蛮东夷西南夷海外蕃国西北蕃部对讫复引对于崇政殿有善本国歌舞者令奏之契丹髙丽交阯使归赴内朝奉辞皆于崇德殿其契丹使召升殿授书他国书皆有司付之其赐物有差真宗景德后契丹请盟毎使至遣官为接伴馆伴使副使舎于都亭驿班在上将军之下宴赐加等余蕃使分馆诸驿髙丽使至遣合门祗候接送直馆一员馆伴宴饯亦命近臣诸蕃夷奉朝贡四十三国髙丽国定安女真日本交阯溪洞诸蛮南丹州抚水州西南蕃卭部州蛮黎州山前山后蛮雅州蛮风琶蛮占城三佛齐阇婆勃泥注辇蒲端丹流眉天竺大食于阗龟兹髙昌回鹘吐蕃党项西凉府沙州达靼罝勒斯赉董戬层檀勿廵伊州宾同陇甘州西州大食陁罗离慈大食俞和卢地大理国西天大食国日本淳化二年贡方物太平兴国九年献铜铃磬景德元年来朝大中祥符二年来朝熈宁五年来朝元丰元年来朝交阯开寳元年八月来贡方物太平兴国二年五年七年八年来贡方物雍熈二年贡方物三年贡金器牙犀端拱元年贡方物淳化元年贡龙凤椅子伞握子五年贡方物至道三年贡七寳交椅方物咸平元年献驯象四年贡驯犀象景德元年遣其子明提来贡四年遣其弟明昶来贡乞赐九经佛经大中祥符二年贡驯犀三年五年七年贡方物天禧三年遣弟鹤来贡方物熈宁二年六年贡方物元丰元年贡方物溪洞诸蛮逐年同天节端午贡方物南丹州开寳七年贡银器马九年求赐牌印太平兴国五年贡银淳化元年遣其子来贡银五年贡方物抚水州咸平四年正月贡方物三年十一月十二月又来朝天禧元年贡方物西南蕃干德四年五年六年贡方物开寳二年贡方物八年贡马太平兴国三年贡方物五年贡马雍熈二年八年贡方物九年贡马淳化元年遣其弟汉兴来朝三年贡方物马至道元年贡方物咸平元年贡方物二年五年贡马景德元年贡方物大中祥符二年贡贺东封马六年八年九年贡方物天禧四年贡方物天圣四年贡方物康定元年贡马熈宁三年贡方物六年四次贡方物十年贡方物卭部州蛮开寳二年贡方物太平兴国四年贡方物雍熈二年贡马端拱二年贡御马淳化二年贡方物马至道三年遣其子来朝贺咸平二年五年贡方物景德二年贡象牙大中祥符元年贡马景祐四年贡方物黎州山前山后两林蛮开寳二年八年贡方物太平兴国二年四年贡马雍熈二年贡方物端拱二年贡马淳化元年贡方物大中祥符元年贡方物天禧二年贡方物雅州蛮太平兴国二年贡方物大中祥符二年贡马犎牛三年贡方物马风琶蛮咸平元年贡马景德二年贡犀角犎牛青羊占城建隆元年贡方物二年来朝三年贡方物干德四年三月九月贡方物五年贡方物开宝二年贡驯象牙四年贡方物六年四月贡方物七年九月贡方物太平兴国二年三年四年七年贡方物八年贡驯象淳化元年贡驯犀三年贡方物至道元年三年贡方物咸平二年来朝景德元年二年四年贡方物大中祥符元年三年四年七年八年二月五月贡方物天禧二年贡方物天圣八年贡方物熈宁元年九月贡方物元丰元年贡方物三佛齐建隆元年二年三年三月十一月贡方物开宝四年五年贡方物七年贡象牙八年贡方物太平兴国五年八年贡方物雍熈二年贡方物端拱二年贡方物淳化元年贡方物咸平六年贡方物大中祥符元年贡方物天禧元年贡方物天圣六年贡方物阇婆淳化三年贡方物勃泥太平兴国二年贡方物注辇大中祥符八年贡方物天禧四年贡方物明道二年贡真珠等熈宁十年贡方物蒲端咸平六年贡方物景德元年四年贡方物大中祥符四年贡方物丹流眉咸平四年贡方物天竺干德三年贡舎利开宝五年贡舎利八年贡方物太平兴国三年贡舎利五年贡香药七年贡佛顶印八年贡经犀角淳化二年贡舎利至道元年贡佛顶骨三年贡梵夹咸平元年四月来朝二年贡梵夹四年四月来朝七月贡梵夹舎利六年贡方物景德元年贡舎利二年贡梵夹菩提叶大中祥符三年贡金刚坐四年正月贡金刚坐六年贡梵夹经佛骨舎利七年贡梵经九年二月贡佛骨舎利四月五月来朝天禧三年四年贡梵经天圣二年贡梵经大食开寳元年四年六年七年八年九年贡方物太平兴国二年四年贡方物雍熈元年贡花锦淳化五年贡方物至道元年贡龙脑三年贡方物咸平二年闰三月六月三年六年贡方物景德元年二年四年贡方物大中祥符元年贡玉圭九年贡方物天禧三年贡方物熈宁三年贡方物于阗建隆二年贡玉圭干德三年来朝四年遣其子德从来朝贡方物大中祥符二年贡方物天圣二年贡玉圭玉带方物嘉祐八年贡方物熈宁四年六年十年贡方物元丰元年贡方物龟兹太平兴国九年贡方物咸平四年贡玉马六年六月十一日贡方物景德元年五月六月贡方物大中祥符三年贡乳香六年贡方物天禧元年贡玉马香药四年贡大尾白羊天圣二年贡槖駞马玉三年七年九年贡方物景祐四年贡方物熈宁五年贡方物髙昌建隆三年贡方物干德三年贡佛牙琉璃器太平兴国六年八年九年贡方物景德元年贡玉马等回鹘建隆二年三年贡方物干德二年贡方物三年四月贡马駞十二月贡马玉开宝三年贡駞马太平兴国五年贡方物雍熈四年贡鍮石至道二年贡方物咸平元年三年贡方物景德元年九月贡方物閠九月贡战马四年贡方物大中祥符元年四月来朝三年四年贡方物五年五月八月贡寳货橐駞马六年贡御马八年十一月贡方物九年十二月贡马玉天禧三年四年三月十二月贡方物天圣元年二年三年贡方物马熈宁七年贡方物吐蕃建隆二年贡橐駞马三年献伏羌地太平兴国八年贡马九年贡羊马淳化二年献山林田亩五年贡马咸平三年贡牦牛六年贡马景德元年贡马又三月来朝三年贡方物大中祥符元年三年五年贡马八年二月贡马十月贡方物九年三月贡马四月来朝天圣二年贡马党项建隆二年来朝淳化四年三月十二月来贡马五年遣其子朝贡至道三年贡马咸平元年三月十月来朝七月贡马二年来朝贡四年贡马五年四月十二月来朝贡六年贡马景徳二年贡马三年贡方物大中祥符二年四月贡方物西凉府淳化二年贡方物五年贡马至道元年二年贡马咸平元年贡马二千匹五年贡马五千匹十二月贡方物六年四月贡方物八月贡马景德元年贡六谷马三千匹二年四月贡马三年五月贡方物六月十二月又贡马四年五月来朝十二月贡方物大中祥符元年贡马二年二月贡方物十一月贡马四年三月十月贡方物五年其子来贡马七年四月十一月贡方物八年五月十月贡马来朝天圣四年贡马沙州建隆二年贡玉鞍太平兴国五年三月贡玉圭八年贡方物淳化二年贡良玉舎利至道元年三月五月贡方物咸平二年贡玉团五年贡方物景德元年贡玉马四年贡玉印天圣元年贡乳香皇祐三年贡方物达靼干德四年贡方物开寳二年贡方物太平兴国六年八年贡方物罝勒斯赉大中祥符八年九年来贡马天禧三年贡马景祐四年贡方物寳元二年贡方物庆厯四年六年七年贡方物皇祐元年贡方物至和元年贡方物嘉祐三年四年贡方物治平元年贡方物董戬熈宁三年十年贡方物元丰二年贡方物层檀熈宁四年贡方物勿巡大中祥符四年贡方物熈宁五年贡方物宾同陇至道二年贡方物甘州天圣三年贡方物西州皇祐二年来朝大食陁婆离慈熈宁三年贡方物大食俞卢和地熈宁六年贡方物西天大食国熈宁六年来朝大理国熈宁九年贡马宋朝事实卷十二宋朝事实卷十三钦定四库全书宋朝事实卷十三宋李攸撰仪注三凡勘箭皆左右金吾仗司主之箭笴长二尺五寸鵰羽金鳌筈输石镞阔二寸方斜形如匕二箭合镞有凿枘为雄雌体箭藏内中一为辟仗箭藏本司皆韬以绛罗销金囊每车驾至门合门使持鹘箭赞云勘箭官来前勘箭官称喏跪受箭以左右箭相合奏云内外箭勘同合门使承制云准敕行勘勘箭官称军将门仗官前来军将门仗官二十八人齐声喏勘箭官言呈箭又声喏勘箭官云某年月日皇帝宿斋于某殿某日具天仗迎銮驾出入某门诣某所行礼内出雄鹘箭一外进辟仗箭一准敕符左右金吾仗行勘勘箭官称合不合和箭门仗官皆称合如此再问对又问同不同和箭门仗皆称同如此再问对勘箭官乃伏奏云左右金吾列驾仗勾尽都知具官臣姓名对御勘同其雄鹘箭谨奉合门使进入诸司准式勘箭官即起居三唿万嵗开门进辂凡宣德门出左仗主之景灵宫入右仗主之太庙入左仗主之南薰门入则勘出则否许立家庙已赐门㦸者仍给官地修建册公主仪制太常礼院上封册兖国公主仪注前一日有司设册使等幕次于内东门外设内命妇次于公主受册印本位门之外又设公主受册印本位于庭阶下北向又设册使位于内东门副使及内给事于其南差退并东向北上又设册印案于册使之前南向又设内给事位于册使北南向其日自文德殿奉册印将至内东门内给事诣本位请公主服首餙褕翟册印至内东门外褥位置讫捧册官少退内臣引内命妇俱入就位礼直官引册使副使等俱就东向位立定内给事进就南向位通事舎人博士引册使就内给事前东向称册使某副使某奉制授公主册印退复位内给事入诣所设受册印本位公主前言讫退内给事进诣册使前面西册使前跪以册印授内给事亦跪以授内谒者及主当内臣等持册印入内东门内给事从本位庭中内给事赞公主降诣庭中北向位立定跪取册兴立于公主之右少前西向内给事立于公主之左少前东向又内给事称有制内给事赞公主再拜讫内给事捧册跪授公主公主受以授内给事内给事捧印授公主如捧册之仪内给事赞公主再拜前引公主升位以次内臣引内命妇贺内给事赞言礼毕内命妇退遂引公主谢皇帝皇后一用内中之仪太常礼院言古者结婚始用行人告以夫家采择之意谓之纳采问女之名归卜夫庙卜而获吉以告女家谓之问名纳吉今选尚一出朝廷不待纳采又公主封爵已行诞告不待问名而卜之若纳吉成则既有进财请期则有司择日宜稍依五礼之名存其物数俾知古者婚姻之事至重而夫妇之际有严如此则亦不忘古礼之义也欲自公主出降日令李玮家主婚之人具合用鴈帛玉马等物陈于内东门外以授内谒者进入内中付掌事者受之其马即不入从之太平兴国五年令有司详定打毬仪三月㑹鞠于大明殿用其仪有司于毬场东西树双木为毬门髙丈余首刻金龙下施石莲花座加以綵绘左右分朋主之以承㫖二人守门内臣十二人持小红旂唱筹御龙官衣锦绣服持哥舒棒以周卫毬场殿阶下东西设日月旂教坊设龟兹部鼓乐于两厢鼓各以五又于两毬门旂下别各设五门豫定分朋状取裁亲王近臣节度观察防御团练使刺史钱俶刘继元驸马都尉诸司使副供奉官殿直悉预其两朋官皇亲及节度使以下服异色绣衣左朋黄襕右朋紫襕打毬供奉官左朋服紫绣右朋服绯绣乌皮鞾冠以花插脚折上巾天廏院择马之驯习者并供鞌勒上自禁中乗马出教坊大合凉州曲诸司使以下前导从臣奉迎上降马御殿羣臣谢宣召以次上马马皆结尾分朋乗马自两厢入序立于西厢上乗马当庭西南驻内侍发金合出朱漆毬掷于御前通事舎人奏云御朋打东门上遂击毬教坊作乐奏鼓毬既度飐旂叩钲止鼓上回马从臣奉觞上寿贡物以贺赐以酒即列拜饮毕上马上再击毬命诸王大臣驰马争击旂下攂鼓将及门逐厢急鼓毬度杀鼓三通设绣旂二十四于毬门两旁又设虚架于殿东西阶下毎朋得筹即取旂一立架上以记之上得筹乐少止从官唿万嵗羣臣得筹即唱好得筹者下马称谢凡三筹毕乃御殿召从臣饮又有步击及跨驴骡击者时令供奉分朋戏于御前以为乐后以打毬驴骡务名不经改为击鞠院军中之戏也英宗𦵏永厚陵英宗梓宫至永厚陵馆于席屋从韩公下视宫有正殿置龙輴后置御座影殿置御容东幄卧神帛后置御衣数事斋殿旁皆守陵宫人所居其东有浣濯院有南厨厨南陵使廨舎殿西副使廨舎都知石全育为陵使灵驾至仪仗转趣园西殿中仪仗前导御容大升舆御龙輴御前殿车辂各就幕屋方相仪椁漆梓宫等置于茔外各有方位司天监处之兵士各执仪仗分屯巩县偃师承安命使臣董之陵北有枯河河北原合抱三陵在青龙山下其西白虎涧青龙山西即太室也少室西俗谓之冠子山陵前阔角谓之鹊台门侧台曰乳台陵台三层髙五十三尺上宫方百五十步卷四重共髙八尺厌木者二重石椁髙一丈其凿长一丈二尺深濶七尺葢条石各长一丈阔二尺十四板皇堂方三丈深二丈三尺麓巷长八十三尺深阔一丈八尺自平地至深六十三尺隧道长四百七十尺石人物六十事韩公曰力士所得直及赐予人不过七緍而已癸酉黎明设遣奠于幄殿有牲牢祝文余皆如朝临礼昌王及五使皆吉服金带导龙輴降隧道抵木阶梓宫升石椁西首御夷牀下不及地尺而止已时一刻乃下置珠网花结于上布方木及葢条石及设御座于葢下前置时果及五十味食别置五星十二辰及祖思祖明尊位于四壁又设衣冠剑佩笔砚弧矢甲胄凡平生玩好之物又设缯帛緍钱然后设册寳乃然漆灯闭柏门置逍遥于麓巷阖石门缺其阈之中央留人于内搘掂毕匍匐而出锁其门投钥于内司徒复土九锸立石柱于中央萦以铁索乃以都护排防累石以塞门实隧以土五使乃易凶服设掩皇堂祭于隧外哭又于陵哭人易吉服黒带俟浴虞主毕奏请降舆升辂即下宫又奏进发五使前步导至下宫奏降辂升舆设第一虞哭乙酉未明百官序立集英殿下上自东南来登殿哭奠拜降就幄宗正卿告迁酌献毕虞主乗腰舆出两府前导上步从至宣德门乗玉辂上北面再拜辞是日早太祝浴栗主于庙门西幄王禹玉题之辂及庙门百官拜迎于门外虞主御腰舆入就幄辰时百官又立于殿庭内臣以腰舆迎栗主置于中庭之褥子又于褥西北面俛伏兴称英宗宪文宪武宣孝皇帝祔庙内臣奉主于腰舆升自阼阶诣真宗室祔坐于东壁下少顷诣本席褥位公卿以下行礼奏乐如时享之仪毕以腰舆奉桑主埋于席北百官入慰乙酉祔英宗于太庙太宗诏天下前后诏敕并聴于敕书楼着以籍受代日交相付仍于印纸厯及南曹厯内批书凡公家文书谓之藁中书谓之草枢宻院谓之底三司谓之检今祕府有梁朝宣底即贞明中崇政院书也检即州县通称焉理宗用黄封柬板或以牙作号御椠至和元年诏中书提㸃五房公事虽无出身亦聴佩鱼旧制自选人入为堂后转至五房提㸃始得佩鱼提㸃五房吕惟和非选人入授司天监五官正求佩鱼特许之真宗仁宗两朝禁销金缕金真宗大中祥符四年七月后苑匠为民造销金开封府奏罪当笞帝以不足惩诫刺面配中靖仁宗性节俭不喜华侈尤惜财用景祐二年五月九日谓近臣曰访闻市肆以缕金为妇人首餙冠子及梳等潜将货卖况先朝已有制条禁销金之作今缕金之用耗蠧奢侈与销金无异湏议行断絶宰臣对以法严则令行乃下诏曰币器之兴金镒为重理财艺贡邦用赖焉洪惟先朝深鉴治本特严涂铄之禁以杜奢僭之萌而宵人末工放利矜巧深冒旧防糜坏至寳崇华首服交相贸鬻隂长奇衺官司因循曽未呵谪宜申布于前令俾大革其非心倘或弗悛罔有攸赦敦风逺罪当称朕怀检会大中祥符元年至天禧二年二月编敕除大礼法物上从中禁下暨庶邦但系衣服装着之类土木翫好之物并不得以金为饰如违并科违制之罪其臣僚之家罪在家长皇亲宫宅只坐勾当使臣并驸马都尉其充业匠人不得辄便造作罪当行处斩如官司并邻人不觉察造作者亦当勘罪重㫁仍许人告得实支赏钱一百贯文至庆厯二年又以销金等物未尽禁止又下诏曰朕钦遵圣猷精求政治务菲躬而图俭庶率已以先民眷乃良金时为上币何兹流俗未穆醇风侈丽相夸蠧弊滋广销爇珍宝变尚服装増效鱼龙之文颇奸舆辇之制寖踰法度遂益僭差顷在先朝累颁深诏爰重禁防之格乃开购告之涂肆朕纂承亦尝申饬如闻近嵗违冒犹多俾条举于旧章冀懋成于敦化必驱衆正宜自近初上从宫掖之严下暨臣民之伍均行屏絶用一等伦除大礼各有旧制依前行用内庭自中宫以下并不得销金贴金缕金间金蹙金解金陷金明金泥金榜金背金阑金䝉金等但系装着衣服并不得以金为餙其外廷臣庶之家不以有官无官封邑并皆禁㫁宜令宰司申明前后条贯指挥皇祐三年殿中侍御史张泽行奏曰臣闻真宗朝已有衣明金销金一禁之后无有犯者其故何也葢闻先自宫中禁㫁然后知禁令必行无敢犯之者如闻京师近年颇不禁絶此坏乱先帝旧法又违陛下崇俭崇孝之德夫先帝发一号出一令岂徒然哉葢欲后世师其俭也况陛下动作皆法先训遂致治平而世俗敢此冒禁者风俗侈靡使然也惟陛下可以裁之抑之无知之民从其所好如允臣所言亦乞先自宫中禁断仍检㑹旧敕如有犯者并从违制定断其工匠人仍乞处斩所贵知悉上语辅臣令举行前后诏书严行禁止自是销金之弊遂止禁止奢僭制度仁宗景祐三年诏曰俭守则固约失则鲜典籍之格训也贵不逼下贱不拟上臣庶之定分也如闻辇毂之间士民之衆罔遵矩度争尚僭奢服翫纤华务极珠金之饰室居宏丽交穷土木之工倘惩诫之弗严恐因循而滋甚况歴代之制甲令备存宜命攸司参为令式庶几成俗靡蹈非彞其令两制与太常礼院同详定制度以闻及羣臣议上因诏天下士庶之家凡屋宇非邸店楼阁临街市之处毋得为四铺作及鬬八非品官毋得起门屋非宫室寺观毋得彩绘栋宇及间朱漆梁柱牕牖雕镂柱础凡器用毋得表里用朱漆金漆下毋得衬朱非三品以上官及宗室戚里之家毋得用稜器其用银稜者毋得镀金玳瑁酒食之器非宫禁毋得用纯金之器若经赐者聴用之凡命妇许以金为首饰及为小儿铃镯用余以为钗篸钏缠珥环者聴之仍毋得为牙鱼飞鱼奇巧飞动若龙形者其用银仍毋得镀金非命妇之家毋得以真珠装缀首饰衣服及项珠缨珞耳坠头抹子之类凡帐幔复壁承尘柱衣额道架帕帘牀裙毋得用纯锦徧绣宗室戚里茶担子并食合毋得以绯红葢覆豪贵之族所乗坐车子毋得用朱漆及五彩装绘若有黑漆而间以五彩者聴之民间毋得乗担子及以银骨䤪水罐子引喝随行其用兜子所舁毋得过二人非四品以上官毋得服金带旧经赐者聴之非五品以上官毋得乗闹装银鞍其乗金涂银装绦子促结鞍辔自文武升朝官及内职禁军指挥使诸班押厢军都虞候防团副使以上聴之仍无得以蓝黄为绦白皮为鞯辔民庶只许以毡皮絁䌷为鞯京官为通判以上职任者许权依升朝官例违者物主工匠并以违制论工匠仍刺配他州有陈告者赏钱五万其过百日而不变毁者坐之宜令宣徽院御史台合门左右金吾卫司开封府觉察以闻禁止铺翠销金等服饰太上皇帝绍兴二十七年手诏朕惟崇尚俭素实帝王之先务祖宗之盛德比年以来中外服饰过为侈靡虽累行禁止终未尽革朕躬行敦朴以先天下近外国所贡翠羽六百余只可令焚之通衢以视百姓行法当自近始自今后宫中首饰衣服并不许铺翠销金如犯此禁重置于法仰干办内东门司官常切觉察不得有违若失觉察以违制论其中外士庶令有司严立禁法贵近之家尤宜遵守如有违犯必无容贷故兹诏谕各宜知悉宋朝事实卷十三宋朝事实卷十四钦定四库全书宋朝事实卷十四宋李攸撰科目进士之举惟本朝尤盛而沿革不一开宝六年因徐士廉伐鼓诉讼太祖御讲武殿覆试覆试自此始赐诗自太平兴国二年吕䝉正榜始分甲自太平兴国八年王世则榜始赐袍笏自大中祥符中姚晔榜始钖宴自吕䝉正榜始赐同出身自王世则榜始赐别科出身自咸平三年陈尧咨榜始唱名自雍熙二年梁灏榜始封弥誊录覆考编排皆始于景德祥符之间蔡齐大中祥符八年举进士第一真宗临轩见其举止端重顾谓宰相寇准曰得人矣特诏金吾给驺从使传唿道上因以为例开寳六年翰林学士李昉知贡举放进士及诸科及第者凡三十八人下第进士徐士廉自陈屈抑即诏贡部以入等进士并终场经学人并亲覆于殿廷内出未明求衣赋悬爵待士诗进士宋准等一百二十七人并放及第昉所放退落者十人责授昉太常寺卿御试举人自此始也大中祥符元年贡士万二千人真宗自择太子少保晁迥知贡举仁宗庆厯二年诏罢殿试时臣僚言国家沿隋唐之制设进士科取采贤俊虽至公之道过于前代而得人之实或所未至葢自咸平景德后条约渐密然省试有三长殿试有三短省试主文者四五人皆两制辞学之臣又选馆阁官数人以助考校复有监守廵察煳名誊录上下相警不能容毫釐之私一长也又引试凡三日诗赋可以见辞艺䇿论可以见才识四方之士得以尽其所蕴二长也又贡院凡两月余日硏究差次必穷功悉力然后奏号三长也殿试考校之官多不精慎一短也一日试诗赋论三题不能尽人之才二短也考校不过十日不暇硏究差次三短也或云省试放榜则恩归有司殿试唱第则恩出主上是忘取士之实而务收恩之名也歴代取士悉委有司独后汉文吏课牋奏而上之端门亦未闻天子亲试也至唐武后载初之年始有殿试此安足法哉往时未有煳名誊录之制主文者尚可专取舍今既无以容其私则殿试未见所长请自今南省放榜必恐恩归有司则宜如天圣二年贡举先令考定髙下以混榜引于殿廷然后赐第则与殿试无异矣因降是诏韩忠献公宋景文公同召试中选是时王德用带平章事例当谢自谦空疎德用曰亦曽见程文诚空疎少年更宜学问二公大不堪景文至曰吾属见一老衙官是纳诲也后二公俱大名德用已卒忠献谓景文曰王公虽武人尚有前辈激励成就后学之意乐律太祖干德元年将有事于南郊翰林学士窦俨撰定乐章降神用高安皇帝行礼用隆安奠玉币用嘉安奉俎用丰安酌献饮福并用禧安亚献终献并用正安送神用高安之曲治平二年礼官李育言开寳通礼载圜丘宗庙大乐令率二舞工人就位文舞陈于县北武舞立于县南今郊庙文武二舞工六十八人方行礼时文舞既罢乃舍羽籥执干戚以为武舞窃惟天子亲执珪币以事天地祖考可谓极严恭矣而舞者纷然旁午纵横于下进退取舍蹙迫如此非所以称严恭之意也上曰自今郊庙二舞各用六十四人以备八佾自是二舞之数全矣崇宁四年九月蔡京用魏汉津铸九鼎作大晟乐时汉津取身为度之义以帝年二十四当四六之数取帝中指以为黄钟之寸而生度量权衡以作乐汉津本剰员兵士为范镇虞候见其制作略取之而京又使刘昺缘饰之尝攷刘昺大晟乐论云五季灭裂之余乐音散亡周世宗观乐悬问工人不能答乃命王朴审定制度其规模鄙陋声音焦急非惟朴之学识不能造微葢焦急之音适与时应艺祖以其声髙近于哀思乃诏和岘减下一律仁宗朝诏李照与诸儒典治取京县黍累尺成律审其声犹髙更用太府布帛尺为法乃下太常四律然太府尺乃隋尺也照知乐声之髙而无法以下之乃取世俗之尺以为据是时乐工病其歌声太浊乃私赂铸工使减铜齐实下旧制三律然照卒莫之辨于是议者纷然遂废不用皇祐中命阮逸胡瑗参定诏天下知乐者亟以名闻逸瑗减下一律三年而乐成言者以其制不合于古钟声弇郁震掉不和滋甚遂独用之常祀朝㑹焉神考肇新宪度将作礼乐以文治功元丰中採杨杰之论驿召范镇刘几与杰参议下王朴乐二律用仁宗所制编钟稽攷古制是正阙失焕然详明夐出前世焉然诸儒之议互有异同而其论不出于西汉虽粗能减定而其律皆本于王朴未有能超然自得以圣王为师者也魏汉津居西蜀师事李良授鼎乐之法良惟以黄帝后䕫为法余代皆有所去取皇祐中汉津与房庻以善乐被荐既至黍律已成阮逸始非其説汉津不得伸其所学后逸之乐不用乃退与汉津议指尺作书二篇叙述指法其书行于世汉津尝陈其説于太常乐工惮改作皆不主其説逮崇宁初上以英明濬哲之姿慨然逺览将稽帝王之制而自成一代之治乃诏宰臣置僚属令讲议大政顾惟大乐之制讹谬残阙甚矣太常以乐器敝壊遂择诸家可用者琴瑟制度参差不同箫篴之属乐工自备每大合乐声韵淆杂而皆失之太髙筝筑阮秦晋之乐也乃列于琴瑟之间熊罴案梁隋之制也乃设于宫架之外笙不用匏舞不象成曲不协谱乐工率农夫市贾遇祭祀朝㑹则追唿于阡陌闾阎之中教习无成懵不知音议乐之臣以乐经散亡无所据依秦汉之后诸儒自相非议不足取法乃博求异人而以汉津之名达于上焉高世之举适契圣心乃请以圣上中指三节为三寸三三为九而黄钟之律成焉汉津得之于师曰人君代天理物其所禀赋必与衆异然春秋未及则其寸不足春秋既壮则其寸有余惟三八之数为人正得太蔟之律今请指之年适与时应天其兴之乎前此以黍定律迁就其数旷嵗月而不能决今得指法裁而为管尺律之定曽不崇朝其声中正平和清不至髙浊不至下焦急之声一朝顿革闻者无不懽忻调唱和气油然而生焉越崇宁四年八月庚寅乐成诏罢旧乐赐新乐名曰大晟明年冬致祠于帝鼐殿有甘露自龙角鬛下降诏令乐府官属排设宫架备三献九奏以祗谢景贶曲再作有双鹤回旋于宫架之上后再习乐羣鹤屡至黄帝大合乐有𤣥鹤六舞于前葢和声上达而后鹤为之应传曰不见其形当察其影世之知音者鲜矣而羽物之祥可卜其声和也葢声音之和上系人君之寿考下应化日之舒长焦急之声固不可用于隆盛之世昔李照欲下其律乃曰异日聴吾乐当令人物舒长照之乐固未足以感动和气如此然亦不可谓无其意矣自艺祖御极知乐之声高歴一百五十余年而后中正之声乃定葢奕世修德和气薰蒸一代之乐理若有待寿考舒长之应岂易量哉四年八月庚寅崇政殿奏新乐诏曰道形而下先王体之协于度数播于声诗其乐与天地同流雅颂不作乆矣朕嗣承令绪荷天降康四海泰定年谷顺成南至夜郎牂牁西踰积石青海罔不率俾礼乐之兴百年于此然去圣逾逺遗声复存迺者得隐逸之士于草茅之贱获英茎之器于受命之邦适时之宜以身为度铸鼎以起律因律以制器按协于庭八音克谐葢祖宗积累之休上帝克相岂朕之德哉昔尧有大章舜有大韶三代之王亦各异名今追千载而成一代之制宜赐名曰大晟朕将荐郊庙享鬼神和万邦与天下共之岂不美欤其旧乐勿用实录不载诏㫖亦不载本纪于辛夘日书赐新乐名大晟置府建官辛夘大理卿曹调少卿李孝称中书舎人张阁许光凝各以本职进对上谓阁曰昨日新乐如何阁对曰昨日所按大晟乐非特八音克谐尽善尽美至于乐莫不皆应古制窃闻初按时已有翔鹤之瑞与箫韶九成凤凰来仪亦何以异臣无知识闻此和声但同鸟兽跄舞而已阁因奏被㫖以古州等处纳土差官奏告永昭永厚陵上曰古州是古牂牁夜郎之地阁对曰牂牁夜郎接连南陆最为荒逺所谓上仁所不化者今不缘征诛文告之烦举国内属非陛下文德诞敷何以致此今告功诸陵在天之灵亦当顾享次光凝奏云昨日按新乐臣忝侍从之末得遇荣观不胜幸甚上曰八音甚谐光凝曰此圣德所致可谓治世之音安以乐至如陛下收复青唐赵怀德归顺近古州二千余里尽内附今正功成作乐之时上曰尽出诒谋光凝曰神考厉精庶政今陛下收其成效若非陛下善继善述何以致此九月乙未朔以九鼎成御大庆殿受贺始用新乐大观四年八月丁夘御制大晟乐记云在艺祖时常诏和岘在仁宗时常诏李照阮逸在神考时常诏范镇刘几然老师俗儒末学昧陋不达其原曽不足以奉承万一以迄于今朕仰继先烈推而明之葢古之作乐者事与时并名与功偕制作各不同故文王作周大勲未集则虡业之声不可行于武成之后武王嗣武卒其功伐则大武之声不可施于太平君子持盈守成之日周虽旧邦乐名三易朕承累圣之谋述而作之有在乎是然奋乎百世之下以追千古之绪遗风余烈莫有存者夙夜以思赖天之灵祖宗之休李良之弟子出于卒伍之贱献黄帝后䕫正声中声之法宋成公之英茎出于受命之邦得其制作范模之度协于朕志于是斥先儒累黍之惑近取诸身以指为寸以寸生尺以尺定律而乐出焉爰命有司庀徒鸠工一年制器三年乐成而金石丝竹匏土革木之器备以崇宁四年八月庚寅按奏于崇政殿庭八音克谐不相夺伦越九月朔百僚朝大庆殿称庆乐九成羽物为之应有鹤十只飞鸣其上乃赐名曰大晟置府建官以司掌之明年冬备三献九奏奉祠鼎鼐复有双鹤来仪自后乐作则鹤至形影之相召于以荐坛庙和万邦与天下共之乃按习于宫掖教之国子用之太学辟廱颁之三京四辅以及藩府焉及亲笔手诏布告中外以成先帝之志不其美欤孟子曰今乐犹古乐葢感人以声则无古今之异四夷之乐先王所不废也虽乐不同而声岂有二古今参用永为一代之制继周勺之后革百王之陋以遗万世贻厥子孙永保用享大观庚寅八月一日宣和殿记政和三年五月御笔手诏乐废乆矣歴世之君千有余嵗莫之能述以迄于今去古尤逺循沿五季之旧非治世之音祖宗肇造之始每未遑暇百年后兴葢在今日崇宁之初纳汉津之説成大晟之乐荐之郊庙而未施行于燕飨夫今乐犹古乐也知乐者知其情而已循声以知音循音以知乐循乐以知政所通在政所同在音而无古今之异比诏有司以大晟乐播之教坊按试于庭五声既具八音始全无怨滞焦急之声有纯厚皦绎之美朕奉承圣谟立政造事昭功继志一纪于兹乃者𤣥圭告成今则雅乐大备功成而作于是始信荷天之休宗庙遂谋追三代之盛成一代之制以遗万世嘉与天下共之可以所进乐并颁行天下旧乐悉行禁止仍令尚书省措置立法行下故兹诏示想宜知悉牒奉敕依己得指挥并大晟府既颁降候颁行日禁止旧乐六年闰正月戊申大晟府奏神宗皇帝尝命儒臣肇造玉磬藏之乐府乞令畧加磨砻俾与律合并造金钟专用于明堂以荐在天之神从之厯象太宗诏新厯载六十甲子至道二年十一月司天冬官正杨文鑑请于新厯六十甲子外更増六十年事下有司判司天监苗守信等议以为无所稽据不可行用帝曰支干相承虽止六十傥两周甲子共成上寿之数使期颐之人得见所生之嵗不亦善乎因诏新厯以百二十甲子为限自此始仁宗朝司天论月蚀分刻皇祐五年知制诰王洙言据司天监李用晦等状十一月望月蚀十分七厯并同复圆在书不辨刻惟验起亏时刻内宣明算在丑正二刻仪天丑正三刻应天干元寅初一刻后大衍景福寅初二刻而其夜食寅初四刻惟大衍景福稍近然景福算景祐三年四月朔日食二分强而崇天干元宣明不食后果不食大衍厯算唐开元十二年七月戊午朔日食八分半十三年十二月庚戌朔日食十五分之十三至日皆不食所以一行大衍厯议云假令理厯者因开元二食曲变交限以就之则所协甚少而所失甚多用晦等亦不敢指定大衍景福为宻缘厯算日交月食诸厯互有疎密不可常准的葢月日岂不少有盈亏亦变常不定厯象必无全宻所谓天道逺而人道迩古来撰厯名贤如太史公洛下闳刘歆张衡杜预刘绰李淳风僧一行等尚不能穷究况用晦等浅学止依古法推歩难为指定日月所食疎宻又据编修唐书官刘羲叟状据厯官等称参校诸厯互有疎宻及称止依古法推步不敢指定厯准的参定者古圣人厯象之意止于敬授人时虽则豫考定交㑹不必脗合辰刻故有修德救食之理天道神变理非可尽设谓必可尽耶则先儒不容自为疎阔又大衍等七厯所差不多法数大同而小异亦是递相因借乗除积累渐失毫釐且辰刻更筹惟据漏刻或微有迟速未必独是厯差按隋厯志日月食既有起讫早晩亦或常变进退于正见前后十三刻半内候之今止差三刻或是天道变常未为乖谬又一行于开元中治厯以大衍及李淳风麟德刘绰皇极三厯校日食三十七事大衍课第一所申才二十二麟德得五皇极得十以一行聪明博达时谓圣人宜考古今尚未能尽如淳风辈益以疎逺况圣朝崇天厯法颁用踰三十年诞布海内熟民耳目方将施之无穷兼所差无几不可偶缘天变议改移诘其本原葢亦出于大衍其景福厯行于唐季非治世之法不可循用诏仍用崇天厯法英宗治平元年三月赐新厯名曰明天命翰林学士承㫖王珪序之初上即位司天监奏崇天厯五星之行及诸气节有差诏判司天监周琮等七人同造新厯厯成而中官舒易简监生石道李遘各献其所造厯诏翰林学士范镇诸王府侍讲孙思恭国子监直讲刘攽详定周琮等所造最宻乃用其厯迁琮等各两官赐物有差然琮等厯后亦不可用而琮等皆夺所得官天文官李自正上星变图且言月与太白俱犯昴当有边兵大起上谓辅臣曰隂阳占候之説或中或否纣以甲子亡武王以甲子兴盛衰之理何其异也由是言之王者当祗畏天道要在人事应之如何尔宋朝事实卷十四宋朝事实卷十五钦定四库全书宋朝事实卷十五宋李攸撰籍田明道元年十二月上谓宰臣曰朕观古之兴王皆重农桑以为厚生之本朕欲躬耕耤田庶驱天下游食之民尽归南畆宰臣贺曰陛下亲发徳音躬耕以劝天下之民皆致治之大本臣等备位宰辅不胜庆幸乃下诏曰庶政之本盖先于农五礼之经莫重于祭所以敦化阜俗昭孝息民致理之源率由兹道朕祗若灵命临拊万方守积累之洪基荷清宁之大徳然赖母仪训助衡宰辅成暨中外之庶官皆夙夜而勤軄是致九围静谧百姓康熙内惟凉薄之姿敢怠寅威之戒圜丘告类虽屡展于国容千畆躬耕尚阙修于古制念太宗在御之日行东郊执耒之仪宪度具存典章咸备今欲述先烈循祖考前规申命攸司因时蒇事恭惟皇太后恢宣圣范保佑沖人于兹十年克成丕业亦未尝亲诣太室祗荐嘉羞伸昭事之诚答眷懐之祉复以嵗时大顺宫寝肇新元厯载更休祥沓应顾兹缛礼可举而行朕则躬稼穑之艰难勤身而率下皇太后则谢祖宗之贶祐精意以告䖍信有合于经彞庶永光于简册爰伸诞告用示先期朕以来年二月内择日行耤田之礼兼皇太后自垂帘听政以来未曾恭谢宗庙朕已禀奉慈旨于耤田前请皇太后恭谢宗庙其来年冬至更不行南郊之礼所有合行诸般恩赏竝特就耤田恭谢宗庙礼毕一依南郊例施行二年二月乙巳皇太后赴太庙亲享七室礼成还宫上御天安殿发册上太后尊号曰应天齐圣显功崇徳仁慈保夀皇太后礼毕是日上宿天安殿百官宿斋于朝堂丙午宿斋于东郊日旁有黄云如龙凤丁未祀神农氏于坛乃就耕位执耜行耤田之礼礼仪使张士逊奏三推而止上曰朕将耕终千亩以劝天下之力农士逊固请乃耕十二歩而止御亲耕坛公卿以下执耒耤田令奉穜稑之种司农卿受而洒之率属以终其事还御正阳门下制曰朕钦承皇统遵奉母仪厎定万邦勤劳一纪阳郊严配既屡展于孝思储驾躬耕尚未遵于祖则是用秩开元之遗事述端拱之旧章毖祀农坛亲临帝籍复慈闱之宪古款清庙以谢成圭瓒告䖍翚珩从献乐崇九奏礼备三牺嘉夷夏之骏奔感神灵之降格威仪卒获福禄来同可大赦天下云云宣制毕百官称贺上御天安殿摄太尉吕夷简等上尊号曰睿圣文武体天法道仁明孝徳皇帝财用仁宗寳元二年陜西用兵辅臣议节浮费有议减百官及军班等俸赐者上曰朕所欲去者乗舆服御至于宫掖奢侈竒巧无名之费不急之用尔国家当择人以任职至于俸赐自有定制何用纷纷裁减以骇中外乎可下诏申谕之六月壬戌诏曰朕猥奉鸿业深惟永圗恭已爱人励精求治欲素朴形于天下风化始于朝廷专命近臣议去浮费爰自乘舆之所御以至宫掖之所须尽屏纷华一敦简俭若夫设官置吏分总事聨经武制军参处营卫惟其廪稍之给具载等差之常务从定规无或过议其文武百官及军班等俸赐宜令详定所不得辄行裁减故兹诏示想宜知悉嘉祐四年正月丁亥诏三司以天下广惠仓隶司农逐州选幕职曹官各一人专监每嵗十月别差官检视老弱病疾不能自给之人籍定姓名自次月一日给米一升㓜者半升毎三日一给至明年二月止有余积量诸县大小而均给之六月诏诸路转运司邻路邻州灾伤而辄闭籴者以违制坐之初谏官吴及言春秋之时诸侯相倾窃地専封固不以天下生灵为忧然犹同盟之国有救患分灾之义也凡外灾则不书庄公十一年书宋大水昭公十八年书宋卫陈郑灾然则皆外灾也所以书者是亦承告之辞而患难相恤之谓也又庄公二十八年臧孙辰告籴于齐鲁记之又以鬯圭玉磬如齐告籴曰不腆先君之敝器敢告滞积以舒职事齐人归其玉而与之籴僖公十五年晋侯及秦伯战于韩获晋侯传云晋饥秦输之粟秦饥晋闭之籴故秦伯伐晋诸侯无书获之例而经书曰获晋侯贬絶之也战国之世王道不絶如线一有闭籴而春秋诛之陛下恩施动植视人如伤然州郡之间官司各专其民擅造闭籴之令一路饥则邻路为之闭籴一郡饥则邻郡为之闭籴矣二千石以上所宜同国休戚而班布主恩坐视流离又甚于春秋之时岂圣朝所以子育兆民之意哉故下是诏英宗嘉祐八年十二月庚寅诏京师老疾孤穷丐者虽有东西福田院给钱米者才二十四人可即寳胜夀圣禅院置南北福田院并东西各葢屋五十间所养各以三百人为额嵗出内藏钱五千贯给之始益州豪民十余万户连保作交子每年与官中出夏秋仓盘量人夫及出修糜枣堰丁夫物料诸豪以时聚首同用一色纸印造印文用屋木人物铺户押字各自隐密题号朱墨间错以为私记书填贯不限多少収入人戸见钱便给交子无逺近行用动及万百贯街市交易如将交子要取见钱每贯割落三十文为利每嵗丝蚕米麦将熟又印交子一两番㨗如铸钱収买蓄积广置邸店屋宇园田寳货亦有诈伪者兴行词讼不少或人户衆来要钱聚头取索印闗闭门户不出以至聚衆争閙官为差官拦约每一贯多只得七八百侵欺贫民知府事谏议大夫宼瑊奏臣到任诱劝交子户王昌懿等令収闭交子铺封印卓更不书放直至今年春方始支还人上钱了当其余外县有交子户竝皆诉纳将印卓毁弃讫乞下益州今后民间更不得似日前置交子铺奉圣旨令转运司张若谷知益州薛田同共定夺奏称川界用铁钱小钱每十贯重六十五斤折大钱一贯重十二斤街市买卖至三五贯文即难以携持自来交子之法久为民便今街市并无交子行用合是交子之法归于官中臣等相度欲于益州就系官廨宇保差京朝官别置一务选差专副曹司拣搯子逐日侵早入务委本州同判专一提辖其交子一依自来百姓出给者阔狭大小仍使本州铜印印记若民间伪造许人陈告支小钱五百贯犯人决讫配铜钱界奉敇令梓路提刑王继明与薛田张若谷同定夺闻奏称自住交子后来市肆经营买卖寥索今若废私交子官中置造甚为稳便仍乞铸益州交子务铜印一面降下益州付本务行使仍使益州观察使印记仍起置簿歴逐道交子上书出钱数自一贯至十贯文合用印过上簿封押逐旋纳监官处収掌候有人户将到见钱不拘大小铁钱依例凖折交纳置库収锁据合同字号给付人户取便行使毎小铁钱一贯文依例克下三十文入官其回纳交子逐旋毁抹合同簿歴天圣元年十一月二十八日到本府至二年二月二十日起首书旋一週年共书放第二界三百八十八万四千六百贯景祐三年置监官二员轮宿皇祐三年二月三日三司使田况奏自天圣元年薛田擘划兴置益州交子至今累有臣僚讲求利害乞行废罢然以行用既乆卒难改更兼自秦州两次借却交子六十万贯并无见钱桩管只是虚行刷印发徃秦州入中粮草今来散在民间转用艰阻己是坏却元法为弊至深转运司虽収积余钱拨还更五七年未得了当却勒第十三界书造交子兑换行用慿虚无信一至于此乞今后更不许秦州借支奉圣㫖依奏熙宁元年转运司奏逐界交子十分内纽定六分书造一贯文四分书造五百文重轻相权易为流转奉圣旨依行苏辙元祐㑹计录序曰臣闻汉祖入闗萧何収秦图籍周知四方盈虚强弱之实汉祖赖之以并天下丙吉为相匈奴尝入云中代郡吉使东曹攷按边琐条其兵食之有无与将吏之才否逡巡进对指挥遂定由此观之古之人所以运筹帷幄之中制胜千里之外者图籍之功也盖事之在官必见于书其始无不具者独患多而易忘久而易灭数十嵗之后人亡而书散其不可攷者多矣唐李吉甫始簿录元和国计并包巨细无所不具国朝三司使丁谓等因之为景徳皇祐治平熙宁四书网罗一时出纳之计首尾八十余年本末相授有司得以居今而知昔参酌同异因时施宜此前人作书之本意也臣以不佞待罪地官上承元丰之余业亲覩二圣之新政时事之变易财赋之登耗可得而言也谨按艺祖皇帝创业之始海内分裂租赋之入不能半今世然而宗室尚鲜诸王不过数人仕者寡少自朝廷郡县皆不能备官士卒精练常以少克衆用此三者故能奋于不足之中而绰然常若有余及其列国款附琛贡相属于道府库充塞创景福内库以蓄金币为征讨之备太宗因之克平太原真宗继之懐服契丹二患既弭天下安乐日登庶富故咸平景徳之间号称太平羣臣称颂功徳不知所以裁之者于是请封泰山祀汾阴礼亳社属车所至费以鉅万而上清昭应崇禧景灵之宫相继而起累世之积糜耗多矣其后昭应之灾臣下复以营缮为言大臣力争章献感悟沛然遂与天下休息仁宗仁圣清心省事以幸天下然而民物蕃庶未复其旧而夏贼窃发边久无备遂命益兵以应敌急征以养兵虽间出内藏之积以求纾民而四方骚然民不安其居矣其后西戎既平而已益之兵遂不复汰加以宗子蕃衍充牣宫邸官吏冗积员溢于位财之不赡为日久矣英宗嗣位慨然有捄弊之意羣臣竦观几见日新之政而大业未遂神考嗣世忿流弊之委积闵财力之伤耗览政之初为强兵富国之计有司奉承违失本㫖始为青苗助役以病农民继为市易盐铁以困商贾利孔百出不专于三司于是经入竭于上民力屈于下继以南征交阯西讨拓跋用兵之费一日千金虽内帑别藏时有以助之而国亦惫矣今二圣临御方恭黙无为求民之疾苦而疗之令之不便无不释去民亦少休矣而西夏不宾水旱继作凡国之用度大率多于前世当此之时而不思所以济之岂不殆哉臣歴观前世持盈守成艰于创业之君盖盈之必溢而成之必毁物理之至有不可逃者盈成之间非有徳者不安非有法者不久昔秦隋之盛非无法也内建百官外列郡县至于汉唐因而行之卒不能改然皆二世而亡何者无徳以为安也汉文帝恭俭寡欲专务以徳化民民富而国治后世莫及然身没之后七国作难几于乱亡晋武帝削平吴蜀任贤使能容受直言有明王之风然而亡不旋踵子弟内叛敌兵外乱遂以失国此二帝者皆无法以为久也今二圣之治安而静仁而恕徳积于世秦隋之忧臣无所措心矣然而空匮之极法度不立虽无汉晋强臣敌国之患而数年之后国用旷竭臣恐未可安枕而卧也故臣愿得终言之凡㑹计之实取元丰之八年而其为别有五一曰収支二曰民赋三曰课入四曰馈运五曰经费五者既具然后着之以见在列之以通表而天下之大计可以画地而谈也若夫内藏右曹之积与天下封桩之实非昔三司所领则不入㑹计将着之他书以备览观焉苏辙民赋序曰古之民政有不可复者三焉自祖宗以来论事者尝以为言而为政者尝试其事矣然为之愈详而民愈扰事之愈力而功愈难其故何哉古者隐兵于农无事则耕有事则战安平之世无廪给之费征伐之际得勤力之士此儒者之所叹息而言也然而熙宁之初为保甲之令民始嫁母赘子断壊支体以求免丁及其既成子弟挟县官之势以邀其父兄擅弓矢之技以暴其乡邻至今河朔京东之盗皆保甲之余也其后元丰之中为保马之法使民计产养马畜马者衆马不可得民至持金帛买马于江淮小不中度辄斥不用郡县嵗时阅视可否权在医驵民不堪命民兵之害乃至于此此所谓不可复者一也周官泉府之制凡民之贷者以国服为之息贷而求息三代之政有不然者矣诗曰倬彼甫田嵗取十千我取其陈食我农人自古有年而孟子亦云春省耕而补不足秋省敛而助不给盖有是道矣而未必有常数亦未必有常息也至于熙宁青苗之法凡主客户得相保任而贷其息嵗取十二出入之际吏縁为姦请纳之劳民费自倍凢自官而及私者率取二而得一自私而入公者率输十而得五钱积于上布帛米粟贱不可售嵗暮寒苦吏卒在门民号无告二十年之间民无贫富家产尽耗此所谓不可复者二也古者治民必周知其夫家田亩六畜器械之数未有不知其数而能制其贫富者也未有不能制其贫富而能得其心者也故三代之君开井田画沟洫谨歩亩严版图因口之衆寡以授田因田之厚薄以制赋经界既定仁政自成下及隋唐风流已逺然其授民田有口分永业皆取之于官其敛民财有租庸调皆计之于口其后世乱法壊变为两税戸无主客以见居为簿人无丁中以贫富为差田之在民其渐由此贸易之际不可复知贫者急于售田则田少而税多富者利于避役则田多而税少侥倖一兴税役皆弊故丁谓之记景徳田况之记皇祐皆以均税为言矣然嘉祐中薛向孙琳始议方田量歩亩审肥瘠以定赋税之入熙宁中吕恵卿复建手实抉私隐崇告讦以实贫富之等元丰中李琮追究逃絶均虚数虐编户以补失陷之税此三者皆为国敛怨所得不补所失事不旋踵而罢此所谓不可复者三也故臣愚以谓为国者当务实而已不求其名诚使民尽力耕田赋输以养兵终身无复征戍之劳而朝廷招募勇力强狡之民教之战阵以卫良民二者各得其利亦何所不可哉富民之家取有余以贷不足虽有倍称之息而子本之债官不为理偿进之日布缕菽粟鸡豚狗彘百物皆售州县晏然处曲直之断而民自相养盖亦足矣至于田赋厚薄多寡之异虽小有不齐而安静不扰民乐其业赋以时入所失无几因其交易而质其欺隐绳之以法亦足以禁其太甚昔宇文融括诸道客戸州县观望虚张其数以实戸为客虽得戸八十万余嵗得钱数百万缗而百姓困敝实召天寳之乱均税之害何以异此凡此三者皆儒者平昔之所称颂以为先王遗法用之足以致太平者也然数十年以来屡试而屡败足以为后世好名者之戒矣惟嘉祐以前百役在民衙前大者主仓库躬馈运小者治燕飨职迎送破家之祸易于反掌至于州县役人皆贪官暴吏之所诛求仰以为生者先帝深究其病鬻坊场以募衙前均役钱以雇诸役使民得阖门治生而吏不敢苛问有司奉行不得其当坊场求数倍之价役钱取寛剩之积而民始困踬不堪其生矣今二圣鉴观前事知其得失之实既尽去保甲青苗均税至于役法举差雇之中惟便民者取之郡县奉承虽未即能尽而天下之民知天子之爱我矣故臣于民赋之篇备论其得失俾后有攷焉宋朝事实卷十五宋朝事实卷十六钦定四库全书宋朝事实卷十六宋李攸撰兵刑自唐天寳后歴肃代藩镇不复制以及五代之乱太祖即位罢藩镇权择文臣使治州郡至今百余年生民受赐每一诏下虽拥重兵临大衆莫不即时听命建隆二年太祖谓宰臣曰五代以来诸侯跋扈有枉法杀人朝廷置而不问刑部之职几废且人命之至重姑息藩镇当若是耶令诸州决大辟讫录案闻奏委刑部覆视之奏案自此始太祖尝读虞书叹曰尧舜时四凶之罪止从投窜何近代宪网之密耶盖有意于措刑也故自开寳以来犯大辟非情理深害者多贷其死五代时鼎澧辰沅邵阳五州之境各有蛮猺保聚依山阻江殆十余万马希范周行逢时数出宼边以至围迫辰沅二州杀掠民畜嵗嵗不宁太祖既下荆湖思得通蛮情习险阨智勇可任者以镇抚之有辰州猺人秦再雄者长七尺武健多谋在周行逢时屡以战鬭立功蛮党畏伏太祖召至阙下察知可用以一路之事付之再雄起蛮酋除为辰州刺史官其一子为殿直赐予甚厚仍使自辟吏属尽与一州租赋再雄感激异恩誓死报効至州日训练土兵得三千人皆能被甲渡水歴山飞堑㨗如猿猱又遣亲校二十八人分使诸蛮以传朝廷懐来之意莫不从风而靡各得降表以闻太祖大喜再召至阙面加奖谕再雄伏地流涕呜咽不胜感恩改辰州团练使又以其门客王乃成为本州推官再雄尽瘁边圉故终太祖世无蛮貊之患五州延袤数千里不增一兵不费帑庾而边境妥安由神机驾用一再雄而已淳化三年太宗谓宰相曰治国之道在乎寛勐得中寛则政令不成勐则民无所措手足有天下者可不慎之哉吕䝉正曰老子称治大国如烹小鲜夫鱼扰之则乱近日内外皆来上封求更制度者甚衆望陛下渐行清净之化上曰朕不欲塞人言路至若愚夫之言贤者择之亦古典也赵昌言曰今朝廷无事边境谧宁正当力行好事之时上喜曰朕终日与卿等论此事何愁天下不治茍天下亲民之官皆如此留心则刑清讼息矣上尝御便坐录京城繋囚至日旰近臣或以劳苦过甚为言上曰不然倘惠及无辜使狱讼平允不致枉挠朕意深以为适何劳之有因谓宰相曰国家设官分职本为治人如受任外官悉能尽公决断焉有不治之事古人宰一邑治一郡致飞蝗避境虎渡凤集臣下为政尚能致兹感应若帝王用意惠民申理寃滞岂不感召和气朕孜孜求治今得天下安泰亦其效也宋琪曰天下治乱系在一人陛下临御十年勤劳致治阴阳和顺寰海宁谧每日前殿所谈止在刑政退朝惟观古史究歴代兴亡善恶之事以法古成宪上资神圣中外幸甚灵州河外寨主李琼以城降贼有司将坐其家属上曰穷边孤垒又无援兵縁坐之法朕不忍行也二年契丹入边边将言文安大成二县监军弃城遁走请以军法论上遣中使诛之既行谓之曰此奏尚有疑得无所部召之耶当详而后决使至讯之果干宁军令部送民入城非擅离所部遽释之上之明察如此上谓侍臣曰法律之书甚资政理人臣若不知法举动是过苟能读之益人知识比来法寺新案多不识治体侍臣曰今天下所上案牍狱情已定法官止阅案定刑事之虚实不可改也当在精择知州通判庶知清狱讼若州县得良吏一二其下必无寃人上然之上闻汴水辇运卒有私货市者谓侍臣曰幸门如鼠穴何可塞之但去其尤者可矣篙工楫师苟有少贩鬻但无妨公不必究问冀官物之入无至损折可矣吕䝉正曰水至清则无鱼人至察则无徒小人情伪在君子岂不知之若以大度兼容则万事兼得曹参不扰狱市者以其兼受善恶穷之则奸慝无所容故慎勿扰也圣言所发正合黄老之道上亲录京师系囚谓近臣曰为君勤政即得感召和气如后唐庄宗不恤国事惟务畋游动经旬浃月每出大伤苗稼及还蠲其租税此甚不君也张𢎞曰庄宗兼惑于音律纵酒伶官典郡者数人上曰大凡君人以节俭为本仁恕为念朕在南衙时亦尝留意音律今来非朝㑹未尝张乐每旦下药多以盐汤代酒鹰犬之娱素所不好且多杀飞走真诰所不许朕尝以此为戒李继隆讨夏宼与转运使卢之翰有隙欲陷之罪乃檄转运使期八月出塞令办刍粟转运司调发方集继隆复为檄言隂阳人状陈八月不利出师当更取十月转运司遂散刍粟既而复为檄云得保塞胡侦候状言贼且入塞当以时进运刍粟即日取办是时民输輓者适散仓卒不可复集继隆遂奏转运司乏军兴太宗大怒立召中使一人付三函令乘驿取转运使卢之翰窦玭及某人首丞相吕端枢密使柴禹钖皆不敢言惟枢密副使钱若水争之请先推验有状然后行法上大怒拂衣起入禁中二府皆罢若水独留廷中不退上既食久之使人侦视廷中有何报云有细瘦而长者尚立焉上出诘之曰尔以同州推官再期为枢密副使朕所以擢用尔者为贤尔乃不才如是耶尔尚留此安候对曰陛下不知臣无能使待罪二府臣当竭愚虑不避死亡补益陛下以报厚恩李继隆外戚贵重莫比今陛下据其一幅奏书诛三转运使虽彼有罪天下何由知之鞫验事状明白乃尔加诛亦何晩焉献可替否死以守之臣之常分臣未获死故不敢退上意解乃召吕端等端等奏请如若水议先令责状许之三人皆黜为行军副使既而敌欲入塞事皆虚继隆坐落招讨知秦州若水由是知名天下真宗即位首下诏求言上谓近臣曰朕乐闻朝廷阙失以警朕心然臣僚章奏多是自陈政绩过行鞭扑以取干办之名国家政事自有大体使其不严而理不肃而成斯为善矣岂可惨虐刻薄邀为己功使之临民徒伤和气此辈真酷吏也石熙政知宁州上言昨清逺军失守盖朝廷素不留意因请兵三五万真宗曰西边事吾未尝忘之熙政逺不知耳周莹曰清逺失守将相不才也熙政敢如此不逊必罪之真宗曰羣臣敢言者亦甚难得其言可用则用之不可用置之若必加罪后复谁敢有言者因赐诏书襃嘉焉仁宗天圣七年十月诏诸军班典卖官所给军号法物以违制论自余以不应为从重科之先是枢密院言御马直于荣鬻自制紫衫而开封府以军号法物定罪请下法官议而审刑院言捧日天武拱圣骁骑宁朔龙勐神勇飞勐宣武虎翼卫圣服绯䌷衫渤海神卫捧节牀子弩雄武飞山服紫䌷衫吐浑员寮直龙卫云骑武骑龙卫带甲剰员紫紽衫又皆有绯小绫卓画带甲背子一以上为军号殿前诸班直马军诸班殿前左右班内殿直散员散指挥金鎗东西班钧容直皆服锦袄背子给涂金银束带银鞍勒谓之仪注御龙直服锦袄背子皁罗真珠头巾涂金银带以上为法物犯者亦以军号论今于荣鬻自制紫衫难从军号法物定罪也故降是诏平广西蛮贼欧希范欧希范环州思恩县人尝举进士试景祐五年应募从官军击安化州叛蛮既而诣登闻求录用下宜州而知州冯伸己言其妄要赏朝廷遂编管全州未几辄遁归其族百余人谋为乱杀冯伸己而曰若得广西一方当建为大唐国因问术士石太清太清曰君贵不过封侯也乃杀牛建坛场祭天神推白崖山酋䝉赶为帝叔欧正辞为奉天开基建国桂王庆厯四年正月十三日遂领衆二千余人破环州刼州印以环州为武成军又破镇宁州及普义寨宜州捉贼李徳用出韩婆岭击却之获伪将崖盈谭䕶二人希范遂入保荔波洞间出拒官军明年转运使杜杞大领兵至环州使摄官欧晔进士曽子华宜州押司官吴香诱其党六百余人始与之盟置蔓陀花酒中既昬醉稍唿起问劳至则皆推于后庑下尽擒杀之后三日得希范等十数人剖其腹绘五脏图仍醢之以赐诸溪洞殿中侍御史梅挚等言广州转运使杜杞诱降人欧希范等六百余人悉于㑹上杀之失朝廷所以推信逺人之意宜劾罪以闻上为赐书申戒之广西捉杀欧希范兵官礼宾使陈拱等四十三人并行赏有差庆厯三年盗起京西掠商邓均房叛兵烧光化军逐守吏吏不能捕天子患之问宰相谁可任者宰相言度支判官尚书虞部员外郎杜杞名家子好学通知古今宜可用乃以杞为京西转运按察使居数月贼平叛兵诛死明年广西欧希范诱白崖山蛮䝉赶袭破环州陷镇宁带溪普义有衆数千以攻桂管宰相又言前时杜杞守横州言蛮事可聴宜知蛮利害天子驿召杞见便殿所对合意即除杞刑部员外郎直集贤院广南西路转运按察安抚等使杞至宜州得州人吴香及狱囚欧世宏脱其械使入贼洞说其酋豪杞乘其怠急击之破其五洞斩首数百级复取环州因尽焚其山林积聚希范穷迫走荔波洞䝉赶率伪将相数十人以其衆降杞与将佐谋曰夫蛮习险恃阻如捕猩猱而吾兵以苦暑难久是进退迟速皆不可为故常务捐厚利以招之盖威不足以制又恩不能以懐此其所以数叛也今吾兵虽幸胜然蛮特败而来尔岂真降者耶啖之以利后必复动乃慨然叹曰蛮知利而不知威乆矣吾将先威而后信庶㡬信可立也乃击牛为酒大㑹环州戮之坐中者六百余人而释其尫病胁从与其非因败而降者百余人后三日兵破荔波擒希范至并戮而醢之以赐诸溪洞于是叛蛮无噍类而杞威震南海言事者论杞杀降为国失信于蛮貊天子置之不问诏书谕杞赐以金帛杞即上书引咎仁宗平保州云翼叛军庆厯四年八月壬寅降勅榜招安保州叛军又诏保州兵乱本路见领兵甲捉杀虑恐北界缘边人户惊疑可令知雄州王徳基牒报之蔡襄言保州兵士闭城为乱杀党中懦兵十余人指为首恶以要朝廷招安臣与臣修臣甫已有论列欲令知定州王杲引兵随招榜入城尽行诛戮不闻施行窃以天下内外之兵百有余万茍无诛杀决行之令必开骄慢叛乱之源今州兵杀官吏闭城门从而招之使传于四方明朝廷有畏衆不杀之意官司有触事畏忌之势则姦何惮而不为议者若谓今日北戎妄生衅端不可便于极边之地张皇其事为敌人所窥是不知制兵之权而昧威戎之畧也夫以中国为夷狄所轻者本由朝廷威令不行今以劲兵入城诛一二千叛卒以絶天下祸乱之萌而敌人咫尺必将竦动安虑其见窥乎况事机不可失惟陛下特发睿断而行之丙辰田况言保州縁边人户多煽言军贼作乱将引契丹军马入界以臣所料必有姦人因欲揺动边民乞下沿边安抚使密令缉捕法外施行从之又言保州累有人缒城不得其造逆不肯开城门军士云翼左第九指挥一十一人招収第三指挥一十一人第四指挥一十人姓名已令用牀子弩射箭射入城中告示韦贵若能设画擒戮得叛人则当优迁官资如军中人能自相杀併一人以上并与军员髙排三两人则不次擢之丁巳命内侍武继隆赍赦敕赴保州招安令田况李昭亮刘涣杨懐敏相度如己开门即更不以赦敕示之初河北自五代以来保州广信安肃别领兵万人为三部号都巡检司亦曰策先锋以知州军为使置副使二人使邻道相为援太祖尝用此兵有功因诏毎出巡别给钱粮以优之其后州将不出巡惟巡检司所领得给为不均通判秘书丞石待举乃建议于都转运使张昷之请领所部兵更其出入季一出巡出则别给钱粮余悉罢之至是巡检司云翼等军悉扬言为乱知州如京使兴州刺史刘继宗不自安乃悉令纳所置教阅器仗㑹都监韦贵与待举射弓赌酒而于衆辱之贵慿酒慢詈曰徒能以减削军粮为己功因激其衆八月五日给军衣衆遂刼持兵入衙门待举挈家上城出东门入无敌营㑹继宗挈家至与待举列敌兵守闗城率神卫招収兵郄入东门以拒乱既而转鬭不敌继宗待举复上城避之遂下城继宗堕城死待举藏鹿角中为乱卒所害衆怒待举甚揭其首于是又疑走马承受公事刘崇古言与待举同议亦害之始迫沿边巡检都监王守一不从而死乃拥韦贵据城以叛贼平既降昷之等又降知定州张昷之为河北都转运使保州界河巡检兵士常以中贵人领之与使州抗衡多龃龉不相平州常下之其士卒骄悍粮赐优厚虽不出巡徼常廪口食通判石待举以为虚费申转运司罢之士卒怨怒遂作乱杀知州通判等悬其首于木上毎旦射之箭不能容则㧞去更射推都监为主不从则以枪刺之洞心刃出于背又胁监押韦贵贵曰若必能用吾言乃可衆许之遂立贵为主贵稍以言谕之令勿动仓库及妄杀人且说之以归顺朝廷衆颇聴之㑹朝廷遣知制诰田况赍诏谕之况遣人于城下遥与贼语出诏示之贼终狐疑不聴稍近城则射之不能得其要领有殿直者径踰壕诣城下谓贼曰我班行也汝下索我就汝语贼乃下索即授之登城谓贼曰我班行也岂不自爱茍非诚信肯至此乎朝廷知汝非乐为乱由官吏遇汝不以理使汝至此今赦汝罪又以禄秩赏汝使两制大臣奉诏书来谕汝尚疑之岂有诏书而不信耶两制大臣而为妄诞耶词气雄辩贼皆相顾动色曰果如此更使一二人登城即复下索召其所知数人登城于是信之争投兵下城降即日开门大军入収一指挥坑之余皆勿问加合门祗候保州城未下时有中贵人张懐敏与张昷之不协在军中密奏贼云得张昷之首我即降愿赐昷之首以示贼宜可得上从之遣中使奉剑往即军中斩昷之首以示贼是时参知政事富弼宣抚河北遇之即遣中使复还且奏曰贼初无此言是必怨雠者为之若以一卒之故断都转运使头此后政令何由得行上乃解昷之落职知虢州平贝州妖贼王则庆厯七年十二月河北安抚使知北京贾昌朝奏十一月二十八日贝州宣毅军大将王则据城叛则本涿州人以饥馑流亡至贝州始去涿时母与之别刺福字于其背以为记恩冀之俗多尚妖术后因习妖法谋为乱遂言背有福字自然隐起以惑衆衆颇信事之而州吏张峦卜吉为之主谋㑹冬至知州张得一与官属俱谒圣祖于天庆观则率其徒刼库兵得一保骁㨗营贼焚营门执得一囚之兵马监押内殿承制田斌以从卒巷鬭不胜而出城门闭提㸃刑狱田京任黄裳持印弃其家属缒城出保南城贼从通判董元亨取军资库钥不得杀之遂纵狱囚囚有憾司理王奖者遂杀奖既而节度判官李浩清河令齐开主簿王湙皆被害则僭号东平王以张峦为宰相卜吉为枢密使建国曰安阳榜所居门曰中京居室廏库皆立号改元曰得圣以十二月为正月置破赵得圣等军百姓年十二以上并刺为军所用旗帜号令率以佛为称城上置四总管各主一方又列其徒为知州然缒城下者日衆于是令守者五人为保一人缒则四人悉斩之贝州民汪文庆郭斌赵宗本汪顺自城中为书射出约为内应夜以索引官军数百人上城焚敌棚贼率衆拒文庆等与官军复自城而下功虽不就上曰文庆等能向顺可嘉也悉录以官三班奉职马遂为北京指挥使则叛遂中夜叱咤晨起诣留守贾昌朝请击贼自効昌朝因使持招降榜入城则盛服见之遂谕以祸福不答时知州事张得一侍侧遂目之不应乃起投杯于地扼则喉击之流血左右无助者贼党至断其一臂杀之将死犹骂贼曰妖贼恨不斩汝万段上闻叹息乆之赠宫苑使封其妻为旌忠县君仍赐冠帔官其五子及贼平得杀遂者骁㨗卒石庆上使其子剖心而祭之则始与妖党谋以八年正旦断澶州浮桥相应为乱㑹其党潘方净者以书谒留守贾昌朝昌朝执之故未及期而发所习妖书有五龙经滴泪经始则之叛也上以权知开封府明镐为端明殿学士河北体量安抚使节制讨贼既屡攻未克上忧贼炽亟召髙阳闗总管王信问贝州事且戒信曰凡军营在闗城内与贼为乱者家属悉覊管之余非是作乱者常加晓谕勿使之忧疑也又曰城中军民来投者毋得枉有杀戮以求功赏使谕河北安抚使贾昌朝与言亟示之以约束违者以军法从事上又曰城下要害处既多设寨栅以防奔冲即隂晦雨雪贼乘夜突出以害吾主将不可无备军中盛寒凡系官材植及河防物料权许就取为薪上之忧恤军民如此一日得贾昌朝奏贝州事忧形于色怅然曰相公枢密日上殿来无一人与国家了事者何益彦博早朝忼慨请行以破贼自任上大喜既而左右赞曰官家无忧贝加文则败矣上益喜丁丑右諌议大夫参知政事文彦博为河北宣抚使本路体量安抚使枢密直学士左谏议大夫明镐副之戊寅诏文彦博以便宜从事仍以将作监主簿鞠真卿试将作监主簿成伟进士李景元掌机宜文字其明镐所辟官吏并仍旧彦博行上燕饯赐赉荣盛倾一时乙酉降空名敕告宣敕札子三百道下河北宣抚使以备赏功是时明镐功垂成将士知上委任彦博隆重人百其勇待彦博之来以自効上亦曰彦博必生擒此贼矣至未踰月闰正月辛丑彦博等遣承受公事李继和来告贝州平总管王信生捕获王则则自反至败凡六十六日凯旋戊申以彦博为同中书门下平章事制曰膺重任者必励许国之忠建竒功者必峻登贤之赏其有早毗大政夙负伟材自奋临戎之行遂成盪寇之畧宜扬显命以告治廷推忠佐理功臣朝散大夫右谏议大夫参知政事上轻骑都尉平阳郡开国侯食邑一千戸赐紫金鱼袋文彦博器业异伦智谋适用有彊明果断之才而济之以温裕有周通敏洽之识而辅之以端方自班近途寖发贤藴向以预政之地深念择人之难采西南之治声陪左右之机论属兇徒搆孽孤垒偷生巢幕之势虽危拒辙之狂尚肆始定恢于胜策往即殄夫妖氛赏而缓功庸何以劝宜升台席之贵更陟中台之华兼书殿之美资衍辕田之真赋襃功驭赏併示优崇于戏舍爵策勲已奉谋于太室代天理化终济治于王家其懋迺猷用祗攸训可特授金紫光禄大夫行尚书礼部侍郎同中书门下平章事集贤殿大学士上柱国进封开国公加食实封四百户仍赐推忠协谋佐理功臣上顾彦博曰卿朕之裴度也彦博归功于明镐让位乆之上屡诏不允诏以镐为端明殿学士给事中遂除参知政事以王信为感信军节度观察留后自余兵官各以功次迁京朝官及选人预军期者六十人都虞候至士卒八千四百人第其功为五等第一等一百六十人转五资第二等二百人转四资第三等三百人转三资第四等六百人转二资第五等一千八百人转一资王则槛送京师乙丑剐则于都市诛西上合门使知贝州张得一于丽景门外得一太子太师耆之少子也视事八日而遇乱匿营中为贼所得置其家属于州廨之西㕔日为具饮食初贼取州二印犹语曰用讫却见还后毎见必唿则曰大王先揖而后坐坐必东向又为则僭排仪卫以故得不害既诛而兄弟悉降黜妻子论如律闰正月初五日降曲赦其文曰门下朕纂承寳绪导发化源思固本之在民每敦仁而修政仰遵先训罔咈大猷刑审厥中处之以明决信孚无外示之以懐柔惟宁虽厎于万邦失所每矜于一物近以贝丘旧壤孽竖为妖啸聚郡城稽诛旬朔眷兹境土不无残伤当兴师之𠞰除且有衆之蹂践而又枕戈袵甲暴露于夙宵輓粟飞刍疲劳于道路暨列盪平之效宜推优奖之恩念彼封疆并均渥泽可曲赦河北诸州军云云于戏天道助顺固逆乱之无萌君徳好生惟寛仁之可尚恩威并及善恶用分布告羣伦当体朕意王则挟妖法为乱既败州郡大索妖党被系者不可胜数仁宗闻之叹曰如此得无滥及良民乎命有司寛其禁诸传习妖法非情渉不顺者毋得过有追捕明镐讨贝州乆未下上深以为忧问于两府参政文彦博请自往督战八年正月丁丑以彦博为河北宣抚使节制诸将时枢密使夏竦恶明镐凡镐所奏请多从中沮之惟恐其成功彦博知其如此即受命乞以便宜从事不从中覆止许之闰月庚子朔克贝州擒王则以献初彦博至贝州与明镐督诸将筑距门以攻城旬余不下有牢城卒董秀刘炳请穴地道以入彦博许之贝州城南临御河秀等夜于岸下潜穿穴弃土于水昼匿穴中城下不之见也有帐前虞候杨遂请行许之既出穴登城杀守者垂絙以引城下之人悉登城中惊扰贼以火牛突登城者不能拒颇引却杨遂力战身被十余创以枪刺牛牛却走贼遂溃王则张峦卜吉与其党突围走至村舍官军追围之则犹戴花幞头军士争趣之部署王信恐其死无以辨以身覆其上遂生擒之峦吉皆死于兵不知所在彦博请斩贼于北京夏竦尚忌其功建言恐非眞乞令槛车送京师董秀刘炳皆除内殿崇班平广南蛮贼侬智髙皇祐四年四月广源州蛮侬智髙反陷邕州横山寨五月破邕州又入横州贵州龚州藤州梧州康州端州昭州围广州广源州其先韦氏黄氏周氏侬氏为首领互相刼掠邕管经畧使徐申厚抚之黄氏遂纳质而十三部二十九州之蛮皆定自交阯窃据而广源等州多服役之州在邕管西南郁江之源其地巖险峭深产黄金丹砂俗尚椎髻左衽善战鬭轻死好乱初知傥犹州侬全福杀其弟知万涯州存禄及其妻之弟知武勒州侬当道而併有其地交阯怒兴兵掳全福及其子智聪以归而其妻阿侬遂嫁商人而生智髙智髙生十三年杀其父商人曰天下岂有二父耶因冒侬姓与其母奔雷火洞乆之复出据傥犹州建国曰大厯国阿侬伪称皇太后天资惨毒嗜小儿肉每食必杀小儿智髙攻陷城邑皆其谋也交阯复伐傥犹州执智髙释其罪使知广源州文火雷火频婆四洞又以思浪州附之居四年智髙内怨交阯攻安徳州据之僭称南天国改年景瑞皇祐元年寇邕州明年广西转运使萧固遣邕州指挥使亓赟往候之而赟擅发兵攻智髙为其所执且问中国虚实赟颇为陈大畧说智髙内属由是遣赟还并奉表愿嵗贡方物许之遂赍金函书请献金银朱砂知邕州陈拱以其事上闻不报智髙既不得请又与交阯为仇且擅山泽之利遂招纳亡命数出敝衣易米绐言本洞饥部落离散拱信其㣲弱不设备乃与广州进士黄玮黄师宓及其党侬建侯侬志忠等日夜谋入宼一夕焚其巢穴绐其衆曰平生积聚今为天火焚无以为生计穷矣当㧞邕州据广州以自王否则死于兵刃之下四年四月率衆五千沿郁江东下攻横山寨破之又破邕州自号仁恵皇帝改年启厯赦境内黄师宓以下皆称中国官名相继破沿江九郡贵横龚浔藤梧封康端所至杀官吏焚府库进围广州知英州苏诚屯兵边渡村扼其归路番禺令萧注募土丁具战舰贼少惧会张忠自京师至不介马战于白田死之贼围广州凡五十三日又再战于皇渡村七月壬戌由清逺济江拥妇女作乐而去攻贺州不克杀蒋偕于太平场破昭州杀王正伦于馆门驿复据邕州十二月壬申又败陈晓于金城驿自智髙初叛上擢狄青宣徽南院使充京湖南北路宣抚使提举广南经制贼盗事降空名宣头一百道付青以备赏功明年正月旦㑹兵于宾州责斩广西兵马钤辖崇仪使陈晓及左班殿直袁用等三十二人于宾州初晓遇智髙于金城驿令东头供奉官王永吉将宜州勇敢兵五百为先锋轻而失利晓又素无威令既遇贼士卒犹聚博营中仓卒被甲以前晓既先受青节制令不得轻进恐青至成功故徼倖一战以至覆军为青所斩军中股栗遂下令更十日进军贼谍者既去诘旦遂行至归仁铺遇贼迎战前锋少却左第一将孙节死之青亲执旗帜麾左右蕃落骑驰出贼后大破之斩首二千二百伤创重者三千三百获贼谋主黄师宓侬志忠等五十七人牛马器用数万得贼所掳士女三千余人招复丁壮七千三百以所得贼财四十万均给战士仍筑京观以志功露布曰臣青言臣出身行伍备位要枢属岭表之䖍刘致圣情之宵旰董师而出承命不遑受鈇钺之初皆亲禀于睿算当矢石之际则全仗于天威石投卵以何虚竹迎刃而自解臣戊辰自连州整兵甲戌至浔州遇冦荡平小蠢若蹑无人度越重江始逢大敌戊寅侬贼领乌合之衆帅蚁附之徒亲统全军结为一阵轻兵搏我骄气凌人臣坚壁不争张翼而待候其锐锋稍挫刚气㣲衰奋骁勇而斩将搴旗侮败亡则追奔逐北自旦至暄杀获无余既枭兇犷之俘囚遂举瓯城之降附民归慈母气廓遐陬元兇已絷于槛牢余党合尸诸市肆伏念濵浔之地胁从者皆是吾民僭伪之中縁坐者不无非罪今则重轻差罚首级书功续遣使臣别具敷奏谨先具露布驰驿以闻云云初广南謡言农家种籴家収至是为青所破如謡言云是时朝廷以承平之乆岭外州县类不为备官吏狃以为常故寇至如入无人之境前后遣将又不得人以至暴践一方几一年云二月班师诏加青检校太尉河中尹召为枢密使赐城南第一区青始受命讨贼即言于上曰官军征蛮数败走士气不振请选马歩军及虎翼五指挥尝经御边者以徃庶于必胜上悉选精锐而遣之曰此皆吾劲兵累歴战鬭可用也青果以此败贼始上以青为宣抚使付以广南讨贼言者以青武人不可专任以事上以问大臣宰相庞籍对曰青起行伍若以文臣副之彼视青为何者不如不遣乃诏岭南一皆受青节制既行上谓侍臣曰青有威名贼当畏其来左右使令非青之亲信不可虽饮食起卧亦宜防窃发乃特使以戒之及㨗至上喜顾左右曰向非委青专制岂能成功如是之速也二月十三日曲赦广南门下朕膺穹昊之眷命奉祖宗之贻谋副亿兆心垂三十稔何尝不博稽教化之大勤视蒸黎之繁延登隽良採纳嘉谟以补治具以迎休风肆惟宵旰罔或暇逸蠢兹蛮旅敢冒典刑驱驰犬羊越去溪洞阴窥守御之间寖生狡狂之谋伤夷我版民剽盗我州域属以夏秋届候潦雾交蒸言渉险艰遂稽平殄朕託居人上奄宅域中岂朝经之未孚将吏职之不举致是方国困于扰攘虑焉及斯嗟亦良甚爰申命于将钺俾总临于师干鼓行而前俘馘殆尽今虽丑类正罚既伏于天诛尚念编甿何辜乆罹于寇虐宜推涣宥之泽曲示忧劳之懐可曲赦广南东西路云云于戏绥宁封疆翦灭凶燄下则赖兵戎之讲律上则系庙社之垂灵粤予统临益用祗率眷尔官吏参输志诚招懐流亡劝励种敛亟复饶富永臻治平布告羣伦庶体朕意主者施行上以蛮贼弥年逋诛邻境调发应副亦推恩宥二月十六日降江西湖南徳音门下朕绍承基绪维御幅员丕循燕翼之谋慎固盈成之守内之则询求文理外之则讲练武经冀此蒸民臻于至治属溪蛮之衅孽承边吏之失防踰越土疆绎骚生聚薄言问罪爰命行师蕞尔狡兇寻抵擒殄然念江湖之列郡实邻海峤之遐陬封域犬牙道涂碁错或䕶廵城堞或输輓糗粮奔驰险艰暴露丁壮凡此调发岂无劳烦兹惟睠瞻颇用嗟恻宜推宥典曲示矜懐云云于戏寇盗猖狂既仗翦平之画生灵瘵敝必资生养之方咨尔庶官体予深意侬智髙入寇广南东西官吏有弃城而逃者大理将议法上谕辅臣曰官吏不能城守可罪也然朕闻南方无城郭战具一旦有仓卒之变而责人以死朕不忍也若兵备可以固御而弃者论如法其无城与兵力不能敌者当末减由是免死者甚衆宋朝事实卷十六宋朝事实卷十七钦定四库全书宋朝事实卷十七宋李攸撰削平僭伪孟昶初名仁赞及僭位改焉是时契丹破晋汉祖起并门中原旱蝗连歳昶益自大君臣奢僭及太祖下荆楚昶欲遣使朝贡王昭远方总内外军柄固止之太祖诏蜀之邸吏将卒先在江陵者竝放还乃给钱帛以遣干德二年昶惧王师讨伐潜遣谋者孙遇等间道赍蜡丸帛书结太原刘钧为朝廷所获其书云蚤歳曾奉尺书远逹睿听丹素备陈于翰墨欢盟已保于金兰洎传弔伐之嘉音实动辅车之喜色寻于襃汉添驻师徒只待灵旗之济河便遣前锋而出境云云先是太祖己有西伐之意而未发及得书笑曰吾出师有名矣十一月诏曰朕奄宅万邦于兹五稔陈师鞠旅出必有名伐罪弔民动非获已睠惟庸蜀乆限化风舞阶讵识于怀柔干纪自贻于祸衅近擒获四川伪枢密大程官孙遇二人搜得孟昶与河东刘钧蜡书潜相表里欲起寇戎致姦谋之自彰盖天道之助顺将定一方之乱难稽六月之师爰命将臣俾正戎律建灵旗而西指授成算以徂征言念坤维乆沈污俗旣为民而除害必徯后以来苏式清全蜀之封止正渠魁之罪况西川将校多是北人所宜翻然改图转祸为福茍执迷而不复虽后悔以何追如能引导王师供馈军食率衆归顺举城来降咸推不次之恩用启自新之路重念征行之际宜申约束之文已戒师徒务遵法令不得燔盪庐舍殴掠吏民开发丘坟翦伐桑柘共体救焚之意以成不阵之功凡彼烝黎勿懐忧虑故兹诏示知朕意焉于是命忠武军节度使王全斌充西川路行营前军兵马都部署武信军节度使侍衞歩军都指挥使崔彦进副之枢密副使王仁赡充都监龙㨗右厢都指挥使史延徳充马军都指挥使陇州防御使张凝充先锋都指挥使左神武大将军王继俦充壕寨使内染院使康延泽充马军都监翰林副使张煦充歩军都监供奉官田仁明充壕寨都监殿直郑璨充先锋都监歩军头目向韬充先锋都军头目全斌而下率禁军歩骑二万诸道兵一万由鳯州路进讨以给事中沈义伦为随军水陆转运使又以宁江军节度使侍衞马军都指挥使刘光义充归州路行营前军兵马副都部署内客省使枢密承㫖曹彬充都监客省使武懐节充战棹部署龙㨗左厢都指挥使张廷翰充马军都指挥使虎㨗左厢都指挥使李进卿充歩军指挥使前阶州刺史高彦晖充先锋都指挥使右衞将军白廷诲充壕寨使御㕑副使朱先绪充马军都监仪鸾副使折彦赟充歩军都监八作副使王令嵒充先锋都监供奉官郝守濬充壕寨都监马歩军都军头杨光美充战棹左右厢都指挥使供奉官药守正充战棹左厢都监殿直刘汉卿充战棹右厢都监自光义而下率禁军歩骑一万诸道兵一万由归州路进讨以均州刺史曹翰为西南面水陆转运使诏令孙遇等指画江山曲折之状及兵寨城守之处道里远近俾画工图其险要上以授全斌等仍令所至之处以前诏告喻伪将吏军民等上问全斌曰西川可取否全斌等对曰臣等仗天威遵庙算刻日可定龙㨗右厢都校史延德奏曰西蜀一方傥在天上人不能到固无可奈何若在地上以今日之兵力到卽平矣上壮其言喜曰汝等果能如此我何忧哉帝又谓全斌等曰凡克城寨止籍其器甲刍糗悉以钱帛分给战士勿害良民十二月全斌等收复干渠渡万仞燕子二寨下兴州伪刺史蓝思绾退保西县官军败蜀军七千人获军粮四十余万石乗胜连㧞石圌鱼闗白水阁二十余寨二十八日诏曰命将出师指期殄寇今所向皆下㨗音继来方乗破竹之功更示战兵之令如闻收复州县其伪署军员兵士或投窜山林或散匿民舍俾安疑惧特用招怀诏到限一月许于逐处首身更不问罪是月史延德等进军至三泉寨败蜀军数万人生获伪招讨使山南节度使韩保正副使洋州节度李进等又获军粮三千余万石三年正月刘光义等收复三㑹巫山等寨杀伪将南光海等三千余人生擒战棹都指挥使渝州刺史袁德宏等千二百人夺战舰二百余艘又杀水军三千人拔䕫州伪节度高彦俦纵火自焚诏蜀中伪将士死于兵刃暴露原野者所在郡县速收瘗之又诏行营兵战阵被伤者等第给赐缯帛八日诏行营马歩兵士及诸道义军所经之处长吏以牛酒犒之王全斌进拔利州得军粮八十万石崔彦进康延泽等逐蜀兵过三泉杀戮掳获甚衆遂至嘉州进击金山寨不破蜀人依小漫天寨至深渡旁江列阵以待我师彦进遣张万友等击之夺其桥㑹天暮蜀人退保大漫天寨诘朝彦进万友与康延泽分兵三道击之蜀人悉以精鋭来拒又大破其衆乗胜夺其寨擒寨主王审超监军赵崇渥又获三泉监军刘延祚蜀将王昭远引兵来救遇我师三战三败追至利州北昭远遁去渡桔柏江焚浮桥退守剑门王师遂入利州全斌等旣收复剑州杀蜀兵万余人生擒伪都监通奏使知枢密院事山南节度使王昭远马歩军都指挥使前洋州节度使赵崇韬刘光义等收复万施开忠四郡至遂州伪知州少府少监陈愈率其将吏出降光义即日入城安抚尽出府库钱帛以给军士王师由劒门而入昶益惶惧问计于左右有老将石斌对以王师远来势不能乆请聚兵固守以老之昶叹曰吾父子以丰衣美食养士四十年及遇敌不能与我东向发一箭今若闭垒何人与我効命乃遣伪通奏使伊审证赍表诣全斌请降其表曰三皇御宇万邦归有道之君五帝垂衣六合顺无为之化其或未知厯数犹昧死亡致兴貔虎之师实惧雷霆之怒敢祈英睿俯听哀鸣伏念臣生自并门长于蜀土幸以先臣之基业获从幼歳以纂承只知四序之推迁不觉三灵之改卜爰自大明出震盛德居尊声教被于遐荒庆泽流于中夏当凝旒正殿亏以小事大之仪及告类圜丘旷执贽奉琛之义素居遐僻久阻声明曽无先觉之心固有后时之责今则皇威电赫圣略风驰干戈所指而无前鼙鼓才临而自溃山河郡县半入于提封将卒仓储尽归于图籍且念臣中外骨肉二百余人高堂有亲七十非远弱龄侍奉只在庭闱日承训抚之恩粗勤孝飬之道实愿克修甘㫖保此衰年次望免子孙之暌离守血食之祭祀敢冀容之如地葢之如天特轸仁慈以寛厄辱臣辄援故事上渎严聪窃念刘禅有安乐之封叔宝有长城之号皆自归款尽获生全愿眇昧之余魂得保家而为幸使先臣寝庙不为樵採之场老母庭闱尚有问安之所已令缄封府库肃靖军资用付典司将期临照今则车书混其文范正朔奉以灵台敢布腹心恭听赦宥臣昶谨率文武见任官望阙再拜上表归命披沥肝胆以闻全斌等既受其降遣马军都监康延泽先以百骑入城见昶谕以恩信留三日尽封府库而还昶又遣其弟仁贽诣阙上表曰臣歴观先觉克奉忠区窦融受累世之封吴芮袭传家之庆愚者暗于成事智者见于未萌则臣在执迷以何多致颠沛之如是罪岂容于擢发形可寘于磔尸既无远虑之明甘受后期之责伏念先臣受命唐室建牙蜀川因时事之变更为人心之拥迫先臣即世臣方丱年猥以童䝉谬承余绪乖以小事大之礼阙称藩奉国之诚染习偷安因循积歳所以上烦神算远发王师势甚疾雷敏如破竹顾惟懦卒焉敢当锋寻束手以云归正倾心而俟命今月七日已令私署通奏使宣徽南院使伊审证奉表归降以前路寇攘前进不得臣寻更令兵士援送至十一日尚恐前表未逹续遣供奉官王茂隆再赍前表至十二日以后相次方到军前料惟血诚上达睿听臣今月十九日已领亲男诸弟纳降礼于军门至于老母诸孙延余息于私第陛下至仁广覆大德好生顾臣假息于数年所望全躯于今日今䝉元戎慰䘏监护抚安若非天地之垂慈岂见军民之受赐臣自量过咎尚切忧疑谨遣亲弟诣阙奉表待罪以闻太祖赐诏曰朕以受命上苍临制中土姑务保民而崇德岂思右武而佳兵至于兴戎盖非获已矧惟蜀郡僻处一隅靡思僭窃之愆辄肆窥觎之志潜结并寇自起衅端爰命偏师徃申弔伐灵旗所指逆垒自平朕常中夜怃然念兆民何罪屡驰驿骑严戒兵锋务宣拯溺之怀以尽招携之礼而卿果能率官属而请命拜表疏以祈恩託以慈亲保其宗祀悉封府库以待王师追咎改图将自求于多福匿瑕含垢当尽涤于前非朕不食言尔其无虑昶乃举族与官属由崃而下至江陵上遣皇城使窦俨迎劳之昶与母至襄阳复遣使赍诏赐茶药所赐诏不名仍唿昶母为国母昶将至命太宗劳于近郊昶率子弟素服待罪阙下时干德三年也帝以昶来降意嘉之诏翰林学士承㫖陶谷等约前代仪制草定受降之礼正月十六日昶至前一日有司设御座于崇元殿陈仗衞于庭如元㑹之仪又为昶及伪官属设次于明德门外设表案于门横街之北是日大陈马歩诸军于天街左右昶及弟伪官李昊等三十二人至阙下皆素服纱㡌通事舍人引昶于表案南序立北向伪官属皆班于昶后置待罪表于案昶跪授合门使持表入昶等还位序立以俟命表至帝前侍臣读讫合门使承㫖出宣昶等悉俯伏于地通事舍人二员掖昶起伪官属皆起竝鞠躬听命合门使宣制释罪昶等再拜三唿万歳合门使又承㫖赐昶等袭衣冠带衣库使导所赐陈于前昶再拜跪受各就次易服乗马昶至升龙门下马官属至启运门下马就次入见于崇元殿帝衮服升座轴帘郄扇文武百官先入起居讫分班东西相向合门使引昶等入起居舞蹈称谢宣徽使承㫖唤昶升殿昶等皆再拜伪官属依位序立通事舍人引昶升自东阶宣徽使承㫖安抚至御座前鞠躬帝亲抚问之昶还位与官属皆舞蹈再拜三唿万歳昶出中书门下率百僚称贺礼毕御明德门宣赦门下伐罪弔民所以昭宣王略眚灾肆赦所以盪涤羣非稽有国之旧章盖哲王之能事朕飞龙抚运跃马兴邦虽禹别九州尽为王土而蜀川一境犹隔华风天兵飞渡于剑门蜀主哀号而纳款念其生聚曲为保全宜推旷荡之恩用慰伤残之俗易苛政以平恕革重敛为轻徭用举宏纲正我王度自干德三年正月二十四日昧爽以前应伪蜀管内罪无轻重常赦所不原者咸赦除之自干徳二年终所有残欠租税竝与除放仍特放今年夏税及沿纳诸杂物色等一半兼令逐州子细分析自前诸色税赋及科配烦重名目闻奏当与等第永远减放应败阙场务仍各具事申奏当议指挥西川城内人戸食盐伪蜀估定每斤一百六十文足陌令每斤特减六十文足陌今后只定一百文足陌所有诸州盐各取逐处价例三分中与减一分应乡村不济人戸阙少粮食者委逐处官吏开仓赈贷候丰熟日令人戸一斗只纳一斗昨者收复之际亦已严切指挥或虑诸军掳得丁口便仰各放还本主不得更有隐藏如敢固违当行严断其伪蜀内外文武臣僚及将校职员等能奉其主归我大朝念兹通变之方宜预旌酬之宠各令分析名衔申奏当与加恩管内应有负罪逃窜之人亡命山林之辈限赦到一月内许自陈首竝仰放罪仍令逐处长吏倍加安抚如限满不自陈首复罪如初乃睠剑南北为内地自累朝之艰否据千里之江山岂无沈滞之人宜下旁求之诏所在州郡及山林有怀才负艺未霑寸禄者委长吏闻奏先贤丘壠不得樵採古来庙宇咸与修崇其余节妇义夫顺孙孝子有堪旌赏当议举明官吏军民各勤职业乐予景运当庆新恩告示一方咸知朕意是日宴近臣及昶等于大明殿昶奉觞上寿是日又赐昶玉带金鞌勒马金器千两银器万两锦绮千段衣着万匹赐昶母李氏金器三百两银器二千两锦绮千段绢千匹自仁贽𤣥喆李昊等恩赐各有差先是帝诏有司于右掖门街临汴水起大第五百间以待昶供帐悉备至是赐之又为其伪官属各营居第翼日诏曰伯禹导川黑水本梁州之域河图括象岷山直井络之墟是曰坤维素为王土属中原多故四海羣飞遂割裂于山河竞僭窃于位号朕削平㝢县载整皇纲复周汉之旧疆宠绥羣后采唐虞之大训协和万邦六年于兹百揆时叙礼乐征伐之柄尽出朝廷蛮夷山海之君咸修职贡一昨顺长庚而授律法时雨以兴师先申诞告之文以慰徯来之衆咨尔伪蜀主孟昶克承余绪保据一隅擅正朔以自专歴歳年以滋乆而能属王师之致讨察天道之恶盈体此绥怀思于効顺尽率官吏来降军门抗手疏以陈诚伏天阍而请命是用昭示大信尽涤汝瑕度越彝章升于崇秩冠紫微之近署以奉内朝翦鹑首之奥区为之封邑率从异数式洽殊私尔宜钦承徃践厥位可开府仪同三司检校太师兼中书令秦国公给上镇节度使俸禄余伪官除拜有差昶数日卒年四十七太祖废朝五日素服发哀于大明殿赠中书令追封楚王谥恭孝赙布帛千匹葬事官给后数日其母李氏亦卒初李氏随昶至京师太祖数命肩舆入宫劳之曰母善自爱无戚戚懐乡土异日当送母归李氏曰使妾安徃太祖曰归蜀尔李氏曰妾家本太原傥得归老并土妾之愿也时晋阳未平太祖闻其言大喜曰俟平刘钧即如母所愿因厚加赐赉及昶卒不哭以酒酹地曰汝不能死社稷贪生以至此吾所以忍死者以汝在尔今汝既死吾何生焉因不食数日卒太祖闻而伤之赙赠加等与昶俱𦵏洛阳诏发奉义甲士七千人䕶送七月正衙备礼册命昶其文曰维干德三年歳次乙丑七月己未朔二十四日戊子皇帝若曰咨尔故检校太师兼中书令秦国公孟昶夫册赠之典所以彰世祚而纪勲伐继絶之义所以旌异域而表来庭茍匪全功宁兼二者国家承干抚运括地开图稽至德于勲华体深仁于汤禹既定壶关之乱复翦淮夷之兇暨荆及衡洗荡逋秽以为人君之道先德而后刑王者之师有征而无战兵威震叠寰宇来同以致薄伐西川徂征三峡惟尔昶袭乃堂构据有巴庸而能祗畏皇灵保全宗绪知机识变委顺图全驰子牟魏阙之心奉伯禹涂山之㑹朕自闻献款良切虚懐舟车欣至止之初邸第钖非常之制封崇异数期保永年景命不融奄然殂谢呜唿尔有及亲之孝特异常伦尔有奉上之情所期终养何高穹之不祐与幽壤以同归斯朕所以当宁兴悲彻县永叹询于史氏申命礼官今遣使起复云飞将军检校太傅右神武统军兼御史大夫上柱国平昌县开国伯食邑七百戸孟仁贽持节册赠尔为尚书令仍追封楚王呜唿式备哀荣载光简牒南宫峻秩全楚大邦併示追崇夐超彝制始终之分朕无愧焉尚冀英魂歆兹盛礼呜唿哀哉礼毕其册载以犊车设卤簿鼓吹导至其第册及门主人迎册使入是日仍赐昶坟庄一区给守坟人米千石钱五十万初昶在蜀专务奢靡为七宝溺器他物称是每歳除命学士为词题桃符置寝门左右末年学士韦寅逊撰词以其非工昶自命笔题云新年纳余庆嘉节号长春昶以其年正月十一日降太祖命吕余庆知成都而长春乃太祖诞圣节名也又昶袭位后民质钱取息者将徙居必书其门曰召主取赎其末年西川妇女竞理髪为高髻号朝天髻始周世宗平淮甸克关南议讨而未果至太祖乃平之自始伐至降凡六十六日昶父子据有二蜀三十一年至是国除王全斌既平蜀部下多渔夺民财及凯旋太祖尽得其状召行营都监王仁赡面诘之仁赡歴诋诸将所为奢纵不法冀以自解且曰清廉畏慎不辜陛下任使者惟有曹彬一人耳即日授彬宣徽南院使彬入奏曰征西诸将皆获罪臣独受赏何以宁处上曰卿有功无过又不自矜茍若有纤芥之累王仁赡岂有为卿隐耶劝惩国之常典可无让也蜀平得州府四十六益彭眉嘉緜汉资简梓遂黎雅陵戎泸维茂昌荣阆渠合龙普利渝涪黔施达洋百四十戸五十三万四李筠在镇擅其征赋颇招集亡命尝以私忿囚监军使世宗不能堪但下诏责让而已至是遂以建隆元年四月十四日叛太祖遣侍衞亲军副都指挥使归德军节度使石守信殿前副都指挥㸃检义成军节度使高懐德率诸军进讨五月二日又命宣徽南院使昝居润赴澶州巡警诏殿前都㸃检昭化军节度使慕容延钊彰德军节度观察留后王全斌由东路㑹兵进讨前德州刺史曹翰前耀州刺史张晖竝充行营壕寨使由东路与守信等合敕守信等曰勿纵筠下太行急进师扼其隘破之必矣帝乃下诏曰违天逆命不可以逋诛伐罪弔民式慰其徯望昭义军节度检校太师兼中书令李筠出于贱隶骤列通侯诡谲多端包藏有素朕以皇天眷命厯数在躬念同事于前朝每曲形于厚礼推赤心而示信指天日以申盟而不体予懐自隳尔节窥觎神器俶扰天常囚辱使臣䖍刘民吏结刘钧于幷垒害张福于高平肆其兇谋干我大戮国有常宪人其舍诸将申齐斧之刑用致灵旗之讨李筠宜削夺在身官爵令诸道㑹兵进击宥其驱胁实前王之令猷示以招怀亦吾民之何罪黎城旧壤上党名区俗本贞纯人知节义岂私从乱必自改图茍去危以就安可转祸而为福立功名于当世保富贵以终身勿成染污之风自取覆亡之咎凡尔士庶当体朕怀五月十九日内降手诏亲征朕仰膺天睠肇启皇图念可畏之非民敢无名而动衆李筠不知天命犯我王诛弃带河砺岳之恩为干纪乱常之事已行攻讨即俟盪平当九夏之炎蒸念六师之劳苦深居宫阙情所难安当议省巡用伸慰抚朕取此月内暂幸军前所司供顿务从俭约郡国长吏不得擅赴行在两京留司官起居表章传置以闻勿令劳扰以称朕意以二十四日次荥阳西京留守向拱河阳节度使赵晁来朝太祖召拱与语拱曰李筠逆节乆露兵势渐盛陛下宜速济大河歴太行乗其未集而击之平贼必矣若稽留浃旬臣恐贼锋益炽攻之难力矣帝深然之其月石守信败筠军于长平斩首三千余级拔大㑹寨十九日命侍衞亲军都指挥使天平军节度使韩令坤率兵屯河阳石守信高懐德又破筠衆三万于泽州获伪河东节度使范守图降河东援军数千皆杀之帝以亲驾大赦天下门下天生五材武可以厎宁祸乱君有一德恩所以辑睦兆民爰自睠命自天膺图开国繄朕寡昧勉徇乐推式造新邦务求治道郡县小大之政必切躬亲蕃宣勲旧之臣敢忘礼遇以四海乐康为念以一物失所为忧勿敢怠荒庶期开泰不谓壶关之地分野缠灾守臣无事以生疑同恶望风而相济朕推心勉谕屈己俯从和气不能易豺狼之心平地于是作荆榛之路昨者长驱禁旅直上太行始戮贼军寻平泽潞锋交矢接瓦解冰消潞州既逼危亡寻输降款契我好生之意各覃加等之恩一境熙春万家安堵既豁黔黎之望实凭宗社之灵重念将士同心服干戈而展効官吏奉职部力役以有劳将同庆于域中宜大赉于天下应天下见禁罪人自六月二十三日昧爽以前云云李重进九月反状闻太祖遣石守信王审琦李处耘宋偓等四将率禁兵讨之仍令友规䕶前军乃下诏曰黄轩御极尝行中冀之诛虞舜登庸先正四凶之罪芘民靖乱何莫由斯朕以歴试艰难肇膺眷命务辑宁于华夏思康济于黎元爰整鋭师濯征多垒慰其徯后匪曰佳兵新授平卢军节度淄青等州观察使检校太师兼中书令李重进位列公侯任隆藩翰自皇家之起运包异志以无君朕法天无私与物更始特含垢以宥罪听改行而自新申抚谕于玺书形誓言于金券特迁大镇用保永图而敢固守孤城拒违王命此而可忍孰不可忍宜正彝章用惩大憝其李重进在身官爵竝宜削夺上谓左右曰朕于周室近臣无所图间重进不体朕心自怀反侧今大师在野朕当自慰抚之十月二十一日内降手诏曰朕以反臣负国兇党婴城劳将帅以征行救生灵之涂炭重念䝉犯霜露跋渉山川将亲示于抚循须暂离于京阙朕取今月内幸扬州凡所供须务令省约方期靖乱无至劳人余依征泽潞诏书从事陈洪进入朝以其地来归太宗优诏嘉纳之以洪进为武宁军节度同平章事留京师奉朝请诸子皆授以近郡五月一日降德音门下朕纂绍基图临御区宇庆五兵之销偃致四海之混同顾惟动植之间悉被生成之泽念清源之一境隔朝化以多年江山虽在于照临黎庶未霑于恩惠节度使陈洪进素怀明略喜遇昌期偃戎节以来朝录地图而上进今者川涂无壅声教大同宜覃寛宥之恩俾洽维新之化应泉漳等州管内州县诸色罪人限德音到日竝从释放云云于戏同文共轨荷宗社之殊休恤物爱民乃帝王之常道矧惟远俗初被皇风用安归向之心倍注抚柔之意降九天之雨露苏比屋之生灵必令其万戸千门永乐于轻徭薄赋凡尔衆庶当体朕怀主者施行太宗征太原次澶渊太仆寺丞宋㨗者掌出纳行在军储迎谒道左太宗见姓名喜以为我师有必㨗之兆车驾将至令语攻城诸将曰我端午日置酒宴㑹于太原城中至癸未继元降乃五月五日也太宗朝平蜀贼李顺淳化四年青城县民王小波聚徒起而为乱谓其衆曰吾疾贫富不均今为汝均之贫民附者益衆先是国家平孟氏之乱成都府库之物悉载归于内府后来任事者竞功利于常赋外更置博买务禁商旅不得私市布帛蜀地土狭民稠耕稼不足以给由是羣衆起而为乱二月杀彭山县令齐元振十二月与巡检张玘鬭于江原县玘死之小波亦病创卒衆推小波妻弟李顺以淳化五年正月叛攻邛蜀二郡官吏多被其害又败都巡检郭允能于新津贼势益盛衆附者数万永康军双流新津温江郫县皆为顺所陷纵火大掠遂进攻成都既陷成都知府事郭载率官吏奔东川贼遂据成都上命昭宣使河州团练使王继恩为剑南两川招安使率兵讨之以便宜决遣又命枢密直学士张咏知成都府雷有终裴庄刘钖周渭等掌川崃随军漕运马歩军都军头王杲率兵趋劔门崇仪使尹元率兵由崃路而进竝受继恩节制又命成都府监军供奉官宿翰为崇仪使先是羣盗自成都分攻劔门翰先自成都领兵投劔门适与正兵合因迎击大破贼衆数千人余三百人奔归成都顺怒其惊衆尽杀之奏至上嘉翰功故有是命三月诏继恩朕以兇民啸聚蜀郡惊骚俾聊举于军师务速令于平盪已闻虎旅将覆枭巢既显戮于鲸鲵虑俱焚于玉石顷令分别用振恩威宜令王继恩候前军所到处其贼党等或敢恣兇顽或辄行拒抗即尽加杀戮不得存留其有或先被胁从或自能归顺更不问罪竝与安存不惟推好生恶杀之心亦用举惩恶劝善之典谅尔将兵之意知予及物之恩四月继恩由小劔门路入研石寨破贼斩首五百级遂北过青彊岭平劔州进破贼五千衆于柳池驿斩首六百级贼衆望风奔走杀戮溺死者不可胜计又克阆緜二州五月至成都破贼十余万斩首三万级获顺及伪官甚衆及议赏功中书欲除宣徽使太宗曰朕读前代书史不欲令宦官预政事宣徽使执政之渐也止可授以他官宰相恳言继恩有大功非此任无足以议赏典上深怒责丞相等命学士张洎钱若水议别立宣政使序位于昭宣使之上以授之继恩握重兵乆留成都转饷不给专以饮宴为务每出入前后奏音乐又令骑兵执博局棊枰自随威振郡县仆使軰用事恣横纵所部剽掠子女金帛坐而翫寇军士亦无鬭志余贼窜伏山谷间州县有复陷者太宗知之乃命入内押班衞绍钦同领其事命给事中参知政事赵昌言充川崃路兵马都部署自宣政使王继恩以下皆听其节度御札数幅丁宁授以方略姦党悉平至道二年春布衣韩拱辰诣阙上言继恩有平贼大功当秉机务今薄赏无以慰中外之望上大怒以拱辰妖言惑衆杖嵴黥面配崖州俄召继恩还又有刘旴者广武指挥军卒也至道三年八月都巡检使韩景祐至怀安军旴谋杀景祐而叛是夜三鼓啸聚军士逐景祐景祐踰垣遁逸遂掠懐安及汉蜀邛州永康军招安使上官正即与钤辖马知节领兵趋新津贼出邛州方井击败之斩旴尽平其党九月太宗因言西川叛卒事辅臣或曰盖地无城池所以失其制御上曰傥官吏得人善于绥抚使其乐业虽无城可也昌言为人辩智于上前指画破贼之䇿上悦之恩遇甚厚既行时有峨眉山僧茂真以术得幸谓上曰昌言额纹有反相不宜委以蜀事上方悔之㑹昌言至凤翔是时寇准知州密上言赵昌言素有重名又无子息不可征蜀授以兵柄太宗得疏大惊曰朝廷皆无忠臣言莫及此赖有寇准忧国家尔乃诏昌言以军事付王继恩罢知政事以戸部侍郎知凤翔召寇准参知政事西川招安使王继恩部送贼酋句重荣等五軰诣阙上曰汝曹本非为恶但官吏失于抚御致尔为盗及兵兴武人务在立功肆行杀戮尔軰惧死亡命耳朕今谕以恩信不忍诛也皆释甲放之太宗闻蜀贼起顾侍臣曰蜀土之民近歳日益繁盛但习俗嚣浮多事遨赏物极必反今小寇惊动岂天意抑其浮华耶吕䝉正曰昔楚庄小国之君常惧无灾今昇平之代远方忽有狂寇亦恐天垂警戒吕端曰䝉正之言望陛下留意上深纳之宋朝事实卷十七宋朝事实卷十八钦定四库全书宋朝事实卷十八宋李攸撰陞降州县一东京开封府大中祥符二年改浚仪县为祥符县复后唐匡城县为长垣县建隆四年陞东明镇为东明县以济阳镇属县咸平五年陞通许镇为咸平县西京河南府熙宁八年省洛阳县入河南县元祐二年复置熙宁八年省缑氏县入偃师县熙宁五年省伊阙县入伊阳县南京应天府景徳四年陞归徳军为应天府大中祥符七年陞南京北京大名府庆厯二年陞大名为北京京东东路青州淳化五年改为镇海军节度使政和元年曰齐郡密州开寳五年陞为安化军节度拱州崇宁四年以开封府襄邑县建州名辅州以为东辅又改今名齐州治平二年陞为兴徳军节度咸平四年省临济县入章丘县潍州建隆三年以青州北海县置北海军干徳二年陞为潍州政和元年曰北海郡建隆三年析北海县地置昌邑县干徳三年以营丘城置安仁县寻改为昌乐淮阳军太平兴国七年置太平兴国七年以徐州之宿迁县属淮阳军京东西路袭庆府建隆元年复泰宁军节度大中祥符元年改干封县为奉符县大中祥符元年改曲阜县为仙源县兴仁府建中靖国元年改周彰信军为郡后陞府大观三年陞都督府大观二年改宛句县为宛亭县郓州大观二年陞大都督府广济军太平兴国三年以定陶镇置广济军至熙宁四年废属曹州元祐元年复置邓州建隆初省临濑县入穰县襄州干徳三年以隂城镇置干徳县太平兴国元年复改义清县为中庐县均州干徳六年省丰利县入郧乡县随州干徳五年陞崇义军节度太平兴国元年改崇信军熙宁元年省安化县金州干徳五年陞昭化军节度后为防御熙宁六年省平利县元祐二年复置房州雍熙三年陞保康军节度开寳中省永清县开寳中省上庸县京西北路颍昌府元丰三年陞许州为府崇宁四年建为南辅熙宁四年省许田入长社县崇宁四年以汝州之郏县属颍昌府郑州景祐元年陞奉宁军节度崇宁四年建为西辅崇宁四年以河南府密县属郑州滑州太平兴国四年改武成军节度治平三年省灵河县入白马县孟州大中祥符中改汜水县汜水闗为行庆闗庆厯三年以唐洛州王屋县属孟州蔡州景祐二年陞淮康军节度陈州建隆元年改溵水县为商水县熙宁六年省南顿县入商水元祐元年复置顺昌府元丰二年陞顺昌军节度政和六年陞为颍州府汝州熙宁四年省龙兴县入鲁山县元祐二年复置信阳军唐义阳郡开寳九年降为军太平兴国元年改为信阳开寳九年省钟山县属义阳开寳九年以罗山县属信阳军河北东路开徳府大观元年陞府崇宁四年建为北辅雍熙四年省临黄县入观城县熙宁四年省顿丘县入清丰县崇宁四年以大名府南乐县属开徳府河间府大观二年陞府熙宁六年省束城县入河间县熙宁六年省景城县入乐寿县冀州庆厯八年陞安武军节度皇祐四年省堂阳县入南宫县棣州大中祥符八年徙州城及厌次县于阳信县地徙阳信县于故厌次县雄州政和三年为易阳郡太平兴国元年改归义县为归信建隆四年复置容城县霸州政和三年为永清郡景祐元年省永清县入文安县莫州熙宁六年省长丰县为镇又省鄚县入任丘元祐二年复鄚县寻又罢为镇滨州大中祥符五年省蒲台县入渤海县庆厯六年析渤海县地置招安县恩州唐为贝州天寳初曰清河郡至和元年省漳南县入厯亭县清州太平兴国七年以沧州永安县置大观二年河清七昼夜因改为清州政和三年为干宁郡太平兴国七年以永安县之范桥镇置干宁县熙宁六年省为镇后复置县崇宁三年又省之永静军庆厯七年以将陵县属永静军淳化元年以阜城县属永静军保定军太平兴国六年以涿州归信县新镇置平戎军景徳元年改今名河北西路相州天圣七年改永定县曰永和熙宁五年省入安阳熙宁五年省邺县入临鄣中山府太平兴国元年改定武军节度政和三年改中山府为中山郡康定元年省陉邑县入安喜县景徳元年以祁州无极县属中山府洺州建隆元年陞为防御熙宁三年省曲周县入鸡泽县熙宁六年省临洺县入永年县祁州景徳元年徙治蒲隂县端拱元年以恒州鼓城县属祁州熙宁六年省深泽县入鼓城元祐元年复置保州政和三年为清苑郡太平兴国六年改清苑为保塞县赵州崇宁四年陞为庆源军节度开寳五年改昭庆县为隆平县熙宁六年省入临城元祐元年复置熙宁五年省柏乡赞皇入髙邑县邢州熙宁六年省平乡县入鉅鹿县元祐元年复置熙宁六年省尧山县入内丘县元祐元年复置熙宁五年省任县入南和县元祐元年复置大观元年八月二十六日诏迁赵州隆平县邢州鉅鹿县于髙地以隆平地下湿鉅鹿近为黄河陷没故也政和三年十二月十七日尚书省言邢州鉅鹿县昨日黄河渰没之事今来水势已退乞兴复旧县从之永宁军雍熙四年以博野县地置宁边军景徳元年改永定天圣四年改今名广信军太平兴国六年置为威虏军景徳元年改今名陜西路永兴军路京兆府大中祥符八年改昭应县为临潼县大观二年复以清平镇置终南县河中府太平兴国七年改䕶国军节度陜西太平兴国元年改保平军节度延安府唐延州后唐彰武军皇朝陞府同州太平兴国七年陞为定国军节度耀州开寳五年为感义军太平兴国元年改感徳军淳化四年以云阳县之梨园镇置淳化县虢州建隆元年改𢎞农县为常农县至道三年改曰虢略熙宁四年省王城县入虢略银州唐银川郡绥徳军熙宁二年收复唐绥州又废为绥徳城后陞为军保安军太平兴国二年以延州永安镇置军天禧四年置建子城天圣元年改为徳靖寨庆厯四年置顺宁寨环庆路环州淳化五年复周之通逺军为环州天圣四年复改方渠县为通逺县庆州干徳二年复为安化郡干徳二年复顺化县为安化县干徳二年省同川县入安化县熙宁四年复置合水县省华池乐蟠两县入合水熙宁三年以宁州彭原县属庆州泾原路泾州太平兴国元年改彰化军节度咸平四年置保定县五年省为寨大观二年复置渭州熙宁五年仪州废以安化县来属干徳元年以旧崇信军地置崇信县属凤翔府淳化中属仪州熙宁五年州废来属熙宁五年仪州废以华亭县来属原州太平兴国元年改宁州丰义县为彭阳至道三年属原州懐徳军大观二年陞平夏城为军以萧闗等寨来属镇戎军至道元年以故平髙县地置徳顺军庆厯三年以渭州陇干城置元祐八年置陇干县秦凤路凤翔府熙宁五年以好畤县属府陇州开寳元年析阳置陇安县凤州河池县皇朝徙治固镇两当县皇朝徙治广乡镇秦州建隆二年置伏羌寨熙宁三年以为城巩州崇宁四年陞宁逺寨为县熙河路熙州熙宁五年收复吐蕃之武胜军置州陞镇洮军节度熙宁五年置渭源堡属州兰州元丰四年收复金城县河州熙宁六年收复凤林县置枹罕县七年省崇宁四年陞宁河寨为县岷州熙宁六年收复崇宁四年复置祐川县建隆三年以良恭大潭二镇置大潭县属秦州熙宁六年属岷州熙宁六年以长道县属岷州㑹州元符二年收复乌兰县廓州元符二年收复米川县洮州元符二年收复临潭县湟州大观三年赐向徳军额宣和元年改为乐州河东路太原府太平兴国四年克复降为并州旧治太原晋阳二县遂徙治阳曲太平兴国四年省太原县入榆次建隆四年以晋阳县为平晋军太平兴国四年废为平晋县熙宁三年省入阳曲政和五年复潞州太平兴国元年改昭徳军节度建中靖国元年改隆徳军节度庆祚军旧晋州赵城县熙宁五年废为镇隶洪洞县元丰二年复为县政和三年陞为军麟州干徳五年陞建宁军节度端拱元年改镇西军节度岚州咸平五年以宪州楼烦县来属宪州熙宁三年废十年复置咸平五年以岚州静乐县来属慈州熙宁五年废入隰州元祐元年复置熙宁五年省文城县入吉乡县又省乡宁县丰州嘉祐七年以府州萝泊川掌地置东南接府州西接麟州不统县辽州熙宁七年废为平定军元丰八年复置熙宁七年省和顺县为镇入辽山元丰元年复置岢岚军太平兴国四年析岢岚州置军宁化军太平兴国四年析岚州地置宁化县五年于县置军领宁化一县威胜军太平兴国二年置併沁州入焉太平兴国二年以潞州武乡县来属太平兴国六年废沁州以沁源县来属太平兴国六年废沁州以绵上县属大通监寳元二年来属平定军太平兴国七年改上父县为平定县置平定军保徳军淳化四年析岚州置定羌军景徳二年改曰保徳火山军太平兴国七年以岚州雄勇镇置军治平四年置火山县熙宁四年县废晋宁军元祐二年置大观三年石州临泉县来属淮南东路亳州大中祥符七年陞集庆军节度大中祥符七年改真源县为卫真县泗州干徳元年以楚州盱眙县来属州徙治此建隆二年省徐城县入临淮干徳元年以濠州招义县属泗州太平兴国元年改为招信真州大中祥符六年以圣像成功陞为真州通州天圣元年改周通州为崇州明道二年复故名淮南西路寿州开寳四年改盛唐县为六安县无为军太平兴国三年以巢县之无为镇置军太平兴国三年以庐州巢县来属太平兴国三年以庐州庐江县来属无为县熙宁三年析巢县庐江县地置巢县太平兴国三年自庐州来隷绍兴五年废为镇六年复十一年𨽻庐州十二年复𨽻光州建隆元年改殷城县为商城县后省为镇入固始两浙路临安府淳化五年改宁海军节度六年陞杭州为府太平兴国四年改钱江县为仁和县太平兴国三年改安国县复曰临安县太平兴国四年改新登县为新城县平江府太平兴国三年改苏州吴郡为平江军润州开寳八年改镇江军节度熙宁五年省延陵县入丹阳常州太平兴国元年改义兴县为宜兴县淳化元年江隂军废以江隂县来属三年复置军熙宁四年又废来属秀州政和七年八月二十七日改秀州为嘉禾郡湖州景祐元年改为昭庆军节度太平兴国七年析乌程县地置归安县太平兴国四年以杭武康县来属睦州宣和元年陞建徳军节度三年改为严州越州大观元年陞为帅府明州建隆二年改奉国军节度熙宁六年析鄞县置昌国县温州石晋为静海军节度政和七年陞应道军节度台州建隆元年复改台兴县为天台县景徳四年改永安县为仙居县处州咸平二年复改白龙县为松阳县婺州淳化元年改寳宁军节度衢州干徳四年以常山县地置开化场太平兴国六年陞为县江南东路建康府开寳八年降为昇州饶州开寳八年以余干县地置安仁场端拱元年陞为县池州开寳八年以江宁府铜陵县来属太平兴国三年以江州东流县来属信州开寳八年陞寳丰镇为县景祐二年省康定元年复置庆厯三年又省入弋阳开寳八年以铅山县直隷京师后属信州熙宁七年复陞永丰镇为县太平州开寳八年改雄逺军为平南军太平兴国二年陞为太平州太平兴国三年以宣州芜湖县繁昌县来属南康军太平兴国二年置太平兴国七年以洪州建昌县江州都昌县来属广平军开寳八年置端拱元年以郎步镇置建平县宁国府旧宣州干道二年八月二十六日以孝宗潜藩陞为府江南西路洪州太平兴国六年析南昌县置新建县度州太平兴国八年以险江镇置兴国县以九州镇置㑹昌县吉州太平兴国九年置吉水县至和元年以报恩镇置永丰县熙宁四年以万安镇置万安县袁州雍熙元年以宜春县地置分宜县抚州开寳三年以宜黄场复置宜黄县开寳五年以金溪场置金溪县筠州太平兴国三年以髙安监步镇置新昌县兴国军太平兴国二年置干徳五年以大冶场置大冶县属鄂州太平兴国二年来属太平兴国二年以鄂州通山县来属南安军淳化元年置以䖍州大庾县建军以县为治所以䖍州南康县上犹县来属临江军淳化三年置建昌军太平兴国四年改建武军为建昌淳化二年以抚州南丰县来属宋朝事实卷十八宋朝事实卷十九钦定四库全书宋朝事实卷十九宋李攸撰陞降州县二荆湖南路潭州淳化四年以衡州衡山县岳州湘阴县来属熙宁六年以益阳县地置安化县太平兴国七年析长沙县置宁乡县衡州干徳三年以安仁场置安仁县析衡阳衡山二县地入焉道州熙宁五年省永明县入营道县元祐二年复置干徳三年改延唐县为宁逺县省大歴县入宁逺永州雍熙元年以零陵县之东安场置东安县郴州太平兴国元年改郴义县为桂阳县改义章县为宜章县熙宁六年改髙亭县为永兴县邵州熙宁五年収复梅山以其地置新化县元丰四年以溪洞徽州为莳竹县崇宁四年以临口寨为临冈县武冈军崇宁五年陞武冈县为军以莳竹县分为绥宁临冈二县隷焉桂阳军本桂阳监景徳元年以郴州蓝山县来属荆湖北路江陵府干徳三年以江陵县地置潜江县干徳三年置建宁县熙宁六年省入石首县元祐元年复置鄂州开寳八年改临江县为崇阳县景徳四年改永安县为咸宁县安州熙宁二年省云梦县入安陆县元祐元年复复州熙宁六年废复置熙宁六年州废以景陵县属安州省沔阳县入监利县后置州复来属干徳二年以白沙院置玉沙县属江陵府至道三年以县来属熙宁六年省入监利元祐元年复置鼎州大中祥符五年改武陵郡曰鼎州干徳元年析武陵县置桃源县崃州开寳八年省巴山寨入夷陵县岳州淳化五年陞王朝场为县至道二年改为临湘县干徳元年复朗州桥江县为沅江县来属归州熙宁五年省兴山县入秭归后复置沅州熙宁七年平溪洞地置沅州以潭阳县地置卢阳县为州治熙宁五年以龙标县地置镇江寨元丰三年废为铺熙宁七年以龙门县地置龙门铺元丰三年陞黔江城置黔阳县靖州熙宁九年平溪洞复置诚州元祐二年废为渠阳军三年废为寨属沅州绍圣中复置诚州崇宁二年改靖州元丰六年置渠阳县为诚州治改罗䝉县为通道县汉阳军熙宁四年废属鄂州元祐元年复置太平兴国二年改汶川县为汉川县荆门军开寳五年置熙宁六年废元祐元年复置初治当阳后治长林县成都路成都府太平兴国六年降为益州端拱元年复陞成都府剑南西川节度淳化元年复为益州嘉祐四年复陞为府六年复为剑南西川熙宁五年省犀浦县为镇入郫县天圣四年改灵池县为灵泉县眉州太平兴国元年改通义县为眉山县蜀州绍兴十四年陞崇庆军节度为府开寳四年改唐兴县为江源县彭州开寳四年改唐昌县为永昌崇宁中改为崇宁绵州熙宁五年省西昌县入龙安县熙宁九年以茂州石泉县来属嘉州熙宁五年省平羌县入龙游县淳化四年以眉州洪雅县来属干徳四年省绥山县入峨眉县邛州熙宁五年省临溪县入临邛县黎州庆厯七年省通望县入汉源县茂州熙宁七年即汶川县治置威戎军使简州熙宁五年省贵平县入平泉县威州景祐三年改维州为威州天圣元年改通化县为金川县景祐四年复旧名治平三年即县治置通化军隆州熙宁五年降陵州为陵井监政和三年改为仙井监隆兴元年复为州更名隆州咸平四年省始建县入井研县永康军干徳四年置熙宁五年废元祐初复干徳四年以彭州导江县蜀州青城县来属熙宁军废复属彭州蜀州元祐初复来属潼川路潼川府干徳四年改剑南东川节度为静戎军节度太平兴国三年改安静军重和元年十一月陞梓州为潼川府大中祥符五年改五城县为中江县干徳四年以蜀招葺院置东关县熙宁五年省永泰县为镇入盐亭县十年复置永泰尉司后改曰安泰遂宁府政和五年陞遂州遂宁郡为府太平兴国元年复改方义县为小溪县果州熙宁六年省流溪县为镇入南充县资州干徳五年省月山丹山银山三县入盘石普州干徳五年省普康县入安岳县省崇翕县入安居县省普慈县入乐至县叙州政和四年改戎州为叙州干徳五年省开边县归顺县入僰道县政和四年省僰道县入宜宾县太平兴国元年改义宾县为宜宾熙宁四年省泸州宣和元年陞泸川军节度干徳四年废绵水以富义置监合州干徳三年改石镜县为石照县荣州治平四年改旭川县为荣徳县熙宁四年省公井县入荣徳县干徳五年省和义县入威逺县渠州景祐二年省大竹县入流江县懐安军干徳五年以金水县立军干徳五年以汉州金堂县来属广安军开寳二年置开寳二年以渠州渠江县果州岳池县合州新明县来属富顺监干徳四年以富义县地置富义监太平兴国元年改曰富顺治平元年置富顺县熙宁元年省长宁军宋朝初置淯井监政和四年改置军利州路利州景祐四年改宁武军节度干徳三年改𦙍山县曰平蜀熙宁三年省入嘉川县洋州景祐四年改武康军节度干徳四年省黄金县入真符县阆州干徳四年改安徳军节度干徳五年省岐坪县入奉国县劔州熙宁五年省临津县入普安县巴州干徳四年省盘道县入清化咸平五年以静州清化县属集州熙宁三年省七盘县入恩阳县干徳四年省归仁县熙宁五年省其章县入曾口县熙宁五年以废壁州通江县来属省广纳镇白石县入通江县蓬州大中祥符五年更郎山县为营山县熙宁三年省蓬山县入营山县干徳三年省宕渠县入良山县熙宁五年省良山县入伏虞县大安军干徳五年以三泉县直隶京师至道二年陞为军以兴元府西县属焉三年军废复为县而西县还故属绍兴七年复为军夔州路黔州嘉祐八年省洪杜县入洋水县为寨又省信宁县都濡县皆入彭水县为镇达州干徳三年更唐通州通川郡为今名干徳五年省阆英县入新宁熙宁六年省三冈县七年省石鼓县分属通川永睦新宁干徳五年省宣汉县入东乡忠州熙宁五年省桂溪县入垫江县干徳六年以䕫州龙渠镇属南宾县开寳二年置尉司开州庆厯四年废新浦县入开江县改万嵗为清水县涪州熙宁三年省温山县入涪陵县恭州崇宁元年更唐渝州南平郡为今名干徳三年省万夀县雍熙五年省南浦县入江津县珍州大观二年大骆解上下族帅骆世华骆文贵等献地东西四百五里南北三百五十一里以其地为珍州亦曰乐源郡复立乐源县为州治焉承州大观二年蕨平帅任汉崇献地东西三百五十九里南北六百六十五里改为承州领绥阳都上洋川宁夷等县皇朝収复但据夷人所指以置县然原其始析置移属则都上近黔州宁夷近思州溱州熙宁七年招収唐溱州置荣懿寨属南平军崇宁中复立溱州梁山军开寳三年以石氏屯田务立军以万州梁山县为军治元祐元年七月二十五日诏梁山军拨隶万州其税租令逐年科折就本军输纳梁山县开寳三年以万州梁山县隶军熙宁五年又析忠州桂溪县地益焉南平军熙宁八年招収西南蕃部以恭州南川县铜佛坝地置军隆化县八年自涪州来隶南川县皇祐五年置县隶恭州熙宁八年来隶寻废为镇隶隆化县元丰元年复遵义军大观二年蕃帅杨文贵献地东西百二十里南北六百一十二里以其地置军大宁监开寳六年立监于䕫州大昌县之盐泉所端拱元年以大昌来属为监治福建路福州太平兴国二年复为威武军节度太平兴国五年复析闽县置懐安县崇宁元年更永泰县为永福县天禧元年改永贞县为永昌县干兴元年又改为罗源县建州端拱元年陞建宁军节度治平三年析建安建阳浦城置欧宁县与建宁分治郭下熙宁三年省元祐四年复置淳化五年陞崇安场为县咸平五年陞关隶镇为县政和三年改为政和县泉州太平兴国三年改平海军节度淳化五年析晋江县置恵安县南劔州太平兴国四年改劔浦郡为今名太平兴国四年以建州将乐来属汀州干徳四年复以唐汀州为汀州淳化五年陞上杭场武平场竝为县元符元年析长汀宁化置清流县漳州太平兴国五年以泉州长泰县来属邵武军太平兴国六年析邵武县置光泽县太平兴国五年以建州之泰宁县建宁县来属兴化军太平兴国四年立军于莆田县之游洋百丈二镇地初名太平军寻改兴化太平兴国四年以泉州仙游县来属太平兴国四年析莆田县置兴化县广南东路广州开寳五年省咸宁常康二县入南海县又省游水县入懐集县又省东莞县入増城县六年复置东莞韶州开寳五年省仁化县入乐昌咸平三年复置崇宁元年以岑水场析曲江翁源县地置建福县循州熙宁四年置长乐县端州建中靖国元年陞兴庆军节度开寳五年省平兴县入髙要县熙宁六年以广州四㑹县来属新州开寳五年省永顺县入新兴县太平兴国元年改义宁县为信安县熙宁五年省入新兴元祐元年复置绍圣四年又省康州开寳五年废入端州寻复立六年废泷州入康州开寳五年省悦城都城晋康三县入端溪县开寳六年省废泷州镇南安遂建水三县入泷水县南恩州开寳五年废春州入恩州六年复立春州至大中祥符九年又废天禧四年复熙宁六年又废入焉开寳五年省恩平杜陵二县入阳江县以废春州阳春县来属六年复立县还属焉大中祥符九年州废属新州改曰新春又天禧四年复立县又属焉熙宁六年州废来属梅州开寳四年改敬州为梅州熙宁六年州废入潮州元丰五年复立南雄州改浈昌县为保昌县开寳四年以韶州始兴县来属英州干兴元年改滇阳县曰真阳恵州天禧五年改祯州为惠州广南西路桂州嘉祐六年省慕化县入临桂县干徳中溥州废全义县来属太平兴国三年更名兴安容州开寳五年废绣禺顺三州入焉邕州唐曰朗宁郡本朝改永宁郡开寳五年省朗宁思笼二县入宣化县景祐二年省如和县入宣化县开寳五年省封陵县入武縁县融州熙宁七年省武阳县罗城县入融水县为镇象州开寳七年废严州入焉开寳七年以废严州归化县入来宾县昭州开寳五年废富州熙宁五年废䝉州皆入焉熙宁五年䝉州废以立山县来属太平兴国中改正义曰䝉山熙宁五年省东区䝉山入立山开寳五年废富州以龙平县来属熙宁八年属梧州元丰三年复来属梧州开寳五年省藤州之孟陵县戎城县入苍梧六年复置藤州熙宁四年废南仪州入焉开寳三年复仪州曰南义州五年废入窦州六年复置太平兴国中改曰南仪熙宁四年州废以岑溪来属六年省永业县连城县入岑溪龚州开寳五年废思明州省思和入武郎来属省阳川武陵隋建大同四县入平南县嘉祐二年省武郎入平南贵州开寳四年改郁平县为郁林县五年省怀泽潮水义山三县入郁林栁州景徳三年改龙城县为柳城县宜州庆厯三年废芝忻州入焉淳化元年以桞州洛曹县来属后改曰洛下嘉祐七年省入龙水熙宁八年以环州思恩县来属治平二年以智州河池县来属宾州开寳五年废入邕州六年复立端拱三年废澄州入焉天禧四年废思刚州为迁江县来属开寳五年以废澄州上林县属邕州端拱三年来属省废澄州之止戈无虞贺水县入上林横州开寳五年省从化县乐山县入宁浦县开寳五年省废峦州之武罗灵竹二县入永定来属熙宁四年省永定入宁浦元祐三年复置化州开寳五年省陵罢龙化二县入石龙县又废罗州以吴川县来属又省罗州之廉江干水零縁三县入吴川髙州开寳五年废潘州熙宁四年废窦州皆入焉开寳五年省良徳保定二县入电白县太平兴国元年改窦州信义县为信宜县熙宁四年州废来属开寳六年省怀徳县潭莪县亮县入信宜开寳五年省废潘州南巴潘水二县入茂名县来属雷州开寳五年省遂溪徐闻二县入海康县钦州开寳五年省钦江遵化内亭三县入灵山县景徳三年改安京县为安逺县郁林州开寳七年废党牢二州政和元年废白州皆入焉开寳七年废牢州定川宕川二县入南流县来属而自郁林县徙州治此又废党州省抚康善劳文山懐义入南流县开寳五年省郁平兴徳二县入兴业县开寳五年废白州省周罗建宁南昌三县入博白属廉州七年复立政和元年又废以博白来属琼州开寳五年以废崖州之舍城县来属熙宁四年省入琼山开寳五年以崖州之澄迈县文昌县来属廉州开寳五年省封山蔡龙大廉三县入合浦县太平兴国八年省合浦入石康咸平元年复置开寳五年废常乐州省博电零渌盐场三县以其地为石康县来属昌化军唐为儋州昌化县熙宁六年废州为军太平兴国元年改义伦县为宜伦县熙宁六年省昌化县感恩县为镇入宜伦元丰三年复置昌化县四年复置感恩县省洛阳县入感恩县万安军唐为万安州万安郡熙宁七年废州为军绍兴六年改万安军为万宁县十三年复熙宁七年省陵水县为镇入万安元丰三年复置朱崖军唐为振州延徳郡开寳五年改为崖州熙宁六年废为军熙宁六年省宁逺吉阳县为临川藤桥二镇绍兴六年复置宋朝事实卷十九宋朝事实卷二十钦定四库全书宋朝事实卷二十宋李攸撰经畧幽燕唐贞观初始置松漠府以靡㑹为都督赐姓李氏开元中降以公主会昌中始赐契丹之印于是统有八部雄据北漠懿僖之乱中国不靖后有安巴坚遂僭帝号抗衡中国南侵镇定邢洺冀贝之郡朱全忠时刘仁恭与其子守光盗据幽蓟政令苛虐燕人苦之逃入契丹安巴坚抚存慰纳不取租税以致檀顺平营之人亦多归之会后唐庄宗领兵入洛诛灭梁氏寻亦翦除刘守光父子于是幽蓟不复有抗捍焉安巴坚攻云朔诸州安次潞县三河渔阳懐柔密云等县俘掠赤子万数入蕃至明宗约为兄弟且以解边人之倒絷纾国家之外忧安巴坚改元称制分建京阙宫室官号尽依中国安巴坚死子徳光立㑹石敬瑭叛于河东遣赵莹桑维翰等奉使求援许以得志后割地为献徳光乃率兵十万送敬瑭入洛册为晋主名之为子遂割代北应朔寰云蔚及范阳山前幽蓟瀛莫涿易檀顺及山后儒妫新武十六州以与之仍嵗与帛三十万疋供给稍稽则诟辱陵责及少主嗣立耻称臣而称孙自是有隙而兵始交矣诏天下㸃抽乡兵七户出一卒而四方于是骚然及景延广矜横磨之刃赵延夀希统天之业杜重威领兵而降于中渡张彦泽斩关而为彼乡道边马嘶于宫阙战尘坌于河洛天地失常少主乃迁于黄龙府鬼神含怒徳光寻毙于栾城大顺之时荒淫失政周世宗乘其衰削遂夺其关南之地以瓦桥关为雄州以益津关为霸州淤口关置寨复破杨显仁于髙平至显徳二年又遣刘崇袭府州为折徳扆所败观其累世恃强负势侵削中土亦已甚矣契丹有五京上镇十二中镇六下镇七观察州十三刺史上州九中州十一下州三十四自京镇等处土田丰好兵马强盛地利物产颇有厚利其他自中下州固已寂寥荒漠然折长补短地利绵亘周围不过五千里计其所出所产未必敌河东河北州郡也其他方兵旅大约计之未必满三十万且自诸京统军司及寨幕契丹兵不过十五万奚家渤海兵不过六万汉儿诸指挥不过一万五千刺字父子军五指挥不过数千乡兵义军不过三万刺手背拣不中老弱兵不过七千然而分守诸州及河东河北接界州县又东屯女罗女真新罗百济野人国狗国灰国黑水国西屯珠尔布固番游猎国沃济国室韦国托欢番舒噜国党项部族番达靼国川瓜沙州土番遇野国土番夹山土番西番诸处寨戍纵少亦须十万方可分守外余二十万为战鬭之兵若倾国而来亦须留三万人防守外余一十七万人其间亦有负粮持器护从等不过止有十万人其来不过一出梁门遂城一出雄霸一出鴈门句注一出并代然而雄沧霸州以来颇多溏水决河东注于我为便则雄霸以来不足为虑矣又縁边要害之处多张旗帜增加兵守昼飞沙尘夜多烽火有二十万人精兵足以御之其次清野而待之多方而诱之又选良将十余人领兵十万四出密袭其巢穴自易州以东至于栾州以来一自紫荆岭口路一自白羊口连大安山路一自南口以北居庸闗八答岭一自得胜口汤山口古北口一自遗安口燕市口一自松亭闗口白淀口一自首符家口大林土山口所至攻其城邑尽受大将军节㑹于幽州取山前郡则山后州县自下矣又命兵自梁门至虎北口石门或鴈门句注以来设伏用竒要敌之兵断其徃来之路如此敌骑进退失措灭之必矣凡此者庙堂之所宜知者也国初天赞贤遣兵攻镇定闻艺祖登极乃惊曰中国今有英武圣主吾岂敢以螳蜋而御辙耶于是遁去先是五代时募民盗戎人马官给其直籍数以补战骑之阙大祖受命务保境息民不欲生事边境尽令还前所盗马仍申明条禁无得出塞为盗未几契丹入边为棣州刺史何继筠击败干徳二年昭义军节度使李继勲攻辽州州将杜延韬以城来降并人引衆歩骑六万复来援继勲与彰徳军节度使罗彦瓌洺州防御使郭进内客省使武怀节率马歩军六万人击其衆于辽州城下败之又攻平晋军上遣郭进内客省使曹彬等领歩骑万余赴之未至而遁三年冬来攻易州畧居民上令监军李谦昇率兵入其境俘生口如所畧之数俟契丹放还易州之民然后纵之四年正月又攻易州监军任徳义击走之上令闗南监军及雄霸瀛莫等四州刺史勒所部兵校猎于幽州之境以耀威武四年天徳军节度使于延超与其子来降上以延超为左千牛卫大将军六月伪横海军节度桑兴来降开寳二年太祖亲征河东契丹两道率衆来援一道攻石岭闗为何继筠所破一道攻定州为韩重斌击败之是秋涿州刺史许周琼来降上以为涿州刺史契丹钖里伊里等凡一十六族归款上以其大首领四人为怀化将军八人为懐化郎将余八十五人为归徳司戈是嵗契丹主为其下所杀国人立明记为帝三年十月契丹以六万骑攻定州上遣判四方馆事田钦祚领兵三千人赴之上戒钦祚曰彼衆我寡但背城列阵以待之敌至即战勿与追逐钦祚于是与敌衆战于满城敌骑少却乘胜逐北至遂城杀获甚衆值夜入保遂城敌围钦祚数日钦祚度城中粮少是夜整衆突围而出至保寨军中不亡一矢北边传言三千折六万太祖自是益修边备尝谓左右曰若契丹敢复犯边我毎以三十匹绢购一敌人之首其精兵不过万人止费我三百万匹绢此宼尽矣太祖一日内出取幽州图以示宰相赵普谓曰卿意此图孰能为者普详观叹曰他人不能为惟曹翰能为之帝问何以知之对曰方今将帅材谋无出于翰者陛下若使翰徃必得幽州既得之后但不知陛下遣何人代翰帝黙然先是开寳九年正月羣臣上尊号曰应天广运一统太平圣文神武明道至徳仁孝皇帝帝曰今汾晋未平燕蓟未复谓之一统可乎却而不受帝痛恨开运之祸华人百万皆没于契丹自即位专务节俭乘舆服用一皆简素别作私藏以贮供御羡余之物谓左右曰俟及三百万贯我当移书契丹用赎晋朝陷没百姓然则帝欲大一统而复幽燕者其意在此不在彼也七年十一月其涿州刺史耶律琮以书遗知雄州孙全兴曰琮受君恩猥当边任臣无交于境外言则非宜事有利于国家专之亦可窃思南北两地古今所同曷尝不世载欢盟时通贽币徃者晋氏后主政出多门惑彼彊臣忘我大义干戈以之日用生灵于是罹灾今兹两朝本无纤隙若或交驰一介之使显布二君之心用息疲民重修旧好长为与国不亦休哉琮以甚㣲敢干斯义逺希通悟洞垂鉴详太祖命全兴以书答焉八年三月遣款附使格什古星什奉书来聘称契丹国上命合门副使郝崇信至境上迓之及至馆于都亭驿太祖召见赐以袭衣金带销金皂罗帽乌皮鞾器币二百银鞍勒马具傔从衣物器币有差宴于内殿仍召至便坐观诸班骑射令其一使者与卫士驰射毛毬截桞枝及辞归国召见赐器币衣服帝因谓宰相曰自五代以来北敌强盛盖由中原衰弱以至晋帝䝉尘亦否之极也今慕化而至乃期运使然非凉徳能致左右皆称万嵗自是契丹始与中国交聘八月遣使献御衣玉带名马太祖皆厚赐之因令其使人从猎近郊太祖亲射走兽矢无虚发使者俯伏唿万嵗私谓译者曰皇帝神武无敌射必命中所未尝见也及平江南献弓矢名马九年长春节遣使贡御衣玉带银鞍勒马太祖升遐遣使修赙礼太宗即位遣使献御衣金玉鞍勒马等贺太祖山陵献马金银干明节遣使来贺诏遣监察御史李渎借太府卿合门祗候郑伟借右千牛卫将军报聘开寳四年遣使问起居寻入宼石岭关以援晋阳为郭进所败及王师既平河东诏发兖郓齐魏贝博沧镇冀邢磁洺徳易定祁瀛莫雄霸深赵等州及干宁保塞等军刍粟赴北面行营分遣使督之将有事于幽蓟六月十九日车驾次金台二十日帝躬擐甲胄率兵次东易州伪刺史刘宇率官吏开门迎王师乞降二十三日未明次幽州城南契丹衆万余屯于城北帝亲率兵乘之斩首千余级余党遁去二十五日命诸将分兵攻城帝乘歩辇至城下督诸将进攻七月三日契丹伪武雄军节度使知顺州刘廷素率官属十四人来降五日伪节度使知蓟州刘守恩与官属十七人来降六日幸城西北隅督攻城七日诏班师二十八日车驾至自范阳五年十一月十日诏曰边境多虞兵戎犹梗介胄之士息肩未遑樽俎之筹折冲之暇两河之际列阵相望烽火时至于近郊羽檄尚驰于絶塞是用大兴戈甲遂殄氛霾昔者师人多寒楚子所以躬抚匈奴未灭汉武于是亲巡盖以慰虎旅之心销狼烽之气虽在穷冬之候敢辞夙驾之劳朕取此月暂幸边陲亲抚士卒应经过顿舍凡百费用悉以官物充所在不得辄有裒敛又诏幽州朕祗膺景命光宅中区右蜀全吴尽在提封之内东渐西被咸归覆育之中常令万物以由庚每虑一夫之不获睠此北燕之地本为中国之民晋汉以来契丹窃据迨今不复垂五十年国家化被华夷恩覃动植岂可使幽燕奥壤犹违礼义之乡冠带遗民尚限边荒之俗爰兴师律以正封疆拯溺救焚聿从于民望执讯获丑即震于皇威凡尔衆多宜体兹意今遣行营前军都部署曹彬等振旅长驱朕当续御戎军亲临寇境径指西楼之地尽焚沙漠之庭灌爝火之㣲宁劳巨浸折蠢螽之股岂待隆车应大军入界百姓倍加安抚不得误有伤杀及发掘坟墓焚烧庐舍斩伐桑枣掳掠人畜犯者竝当处斩十三日车驾发京师十四日闗南言破契丹万余衆斩首三千余级翌日从官诣行宫称贺十九日驻跸于大名府雄州言契丹皆遁边候彻警从臣称贺上乘胜欲进讨幽州以问李昉扈䝉等事之可否昉等上奏曰北方自古为㓂乘秋犯塞徃徃有之一昨辄率甲兵来扰疆境陛下栉沐风雨冲冒严凝亲御戎衣以攘民害乗兹北兵畏威而逃因而翦之易于拉朽况幽蓟之壤乆陷殊方慕化之心倒悬斯切今若拥百万横行之衆弔一方徯后之民合势而攻指期可定其如大兵所聚粮饷是资况河朔之区连嵗飞輓近经蹂躏尤极萧然虽洊遇于丰穰恐不堪其调发属兹寒冽益复罢劳况今敌兵宵奔边陲宁肃若亲巡塞下振耀戎容固足惧彼残魂亦恐劳于大举伏望申戒羽卫善养骁雄讲习武经缮修攻具俟府藏之充溢闾里之富盛朞嵗之间用师未晩上深纳其言即日下诏南归七年明记卒有子三人隆绪隆庆隆裕至是隆绪立年十二嵗母燕燕専国政五月以三万骑入边潘美等分兵撃败之十月下诏北边州军曰朕受天景命奄宅中区以四海为家兆民如子冀咸登于富夀岂务胜于甲兵况与契丹本通邻好昨以河东刘继元不尊朝化盗据一方念彼遗民行兹薄伐素非渎武惟切弔民而契丹转举干戈辄来救援一鼓既平于晋垒六师遂指于燕郊靡辞六月之征聊报东门之役虽彼曲可见而罪已良多今闻边境谧宁田秋丰稔军民所宜安堵无或相侵如今后辄入北界掳掠及盗窃亦仰所属州军収捉重断所盗物竝送还之未几钖里伊里等十一族七万余帐内降者又三千帐羊马万计十二月髙阳闗捕得敌中首领言契丹种族携贰虑王师致讨颇于近塞筑城为备太宗谓宰相曰北人以剽畧为务乃修城垒为自全之计耳曩者刘继元盗据汾晋周世宗及太祖皆亲征不利朕决取之为世宗太祖刷耻遂擒继元至阙下今日视之犹几上肉耳当其保坚城结契丹为援岂易制乎宋琪对曰臣少陷北庭备知戎马之数自晋末始强盛然种类蕃多其心不一自石岭闗之败及平继元縁边诸郡频有克㨗以臣度之其部下携贰必矣国家不须致讨可坐待其灭亡后上谓宰相曰数有人自北边来侦知敌中事自朝廷増修边备北人甚惧昔晋汉衰弱边陲无尽节之臣大率张皇事势以要恩宠为自利之计今之边将皆朕所推择咸能尽心无复袭旧态也幽州四面平川无险阻可恃难于控扼异时収复幽州当于古北口以来据其要害不过三五处屯兵设堡寨自絶南牧矣琪对曰范阳是前代屯兵建节之地古北口及松亭闗野狐闗三路竝设堡障至今石垒基堞尚存将来定幽朔止于此数处置戍可也雍熙初知雄州贺令图与其父岳州刺史怀浦等上言契丹主㓜国事皆决于母叶叶大将韩徳让宠倖用事请乘其衅以取幽州太宗以为然雍熙三年大发师以天平军节度曹彬为幽州行营前军都总管出涿州河阳节度崔彦副之马军都指挥使米信为幽州西北道行营都总管出云中代州观察杜彦圭副之步军都指挥使田重进为定州路行营都统出飞狐口蕲州刺史谭延美副之忠武军节度使潘美为灵应州行营都总管出鴈门灵州观察使杨业副之是时权知髙丽国王治遣使修贡京师帝以王师北征其国与契丹接境常为其所侵乃命监察御史韩国华假太常少卿往使其国降诏谕之曰朕诞膺丕构奄宅万方草木虫鱼罔不䝉泽华夏蛮貊罔不率俾蠢兹北方敢拒皇威倔强沙漠之中迁延嵗月之命幽蓟之地本被皇风曩以晋汉多虞契丹因而盗据诗云我疆我理南东其畆今国家照临所及书轨大同岂使齐民陷兹朔漠今已董齐师旅殄灭尘氛元戎启行分道间出即期诛翦以庆混同惟王乆慕华风素懐眀畧输此忠勤之节抚兹礼义之邦而接彼境壤困于虿毒舒泄积愤其在兹乎便可申戒师徒迭相掎角叶此邻国同力盪平奋其一鼓之雄戡此垂亡之敌良时不再王其图之应掳获生口牛羊财物器械并给本国将士用申赏劝于是彬下固安城又下新城重进战飞狐南斩首五百级美攻寰州刺史赵彦辛来降又克涿州美进围朔州其节度副使赵希赞以城降契丹以万骑来援飞狐口重进大破之擒其将大鹏翼康州刺史马頵彬又战涿州南斩首千余级杀奚宰相贺斯美遂围应州其节度副使艾正以城降重进攻飞狐又下灵丘四月美克灵州蔚州押衙李存璋等以城来降初太宗谓彬曰朕令潘美出鴈门先取灵应卿以大军声言取幽州而持重缓行敌闻之必聚劲兵于彼不复出援山后矣既美果下寰朔灵应重进得山后要害地太宗疑彬进兵速而饟道不继彬乃留涿州旬日食果尽还军以援供馈上闻之曰安有大敌在前而退军就食者即遣使止之令引军沿白沟河与米信合待潘美尽得山后之地然后东取幽州彬之诸将至是闻美等屡战胜自以持重兵而功少遂欲儌功彬不得已于是裹五十日粮再趋涿州且行且战歴二十日始至城中属盛暑士卒疲乏不能进还至岐沟契丹蹑战王师遂败彬宵渉拒马河营于易水之南彦进亦为契丹所败奏至诏诸将分屯沿边诸郡召彬彦进等还阙留田重进守中山令潘美还代州遣使部徙灵应寰朔四州民五万户及其吐浑突厥三部落安庆等族八百余帐分置于河南孟曹汝洛等四处是年冬复攻易州自曹彬失律诸将多坐黜免至是上复思宿将刘廷让宋偓张永徳时皆罢节制在环卫上欲令进撃自效遂遣廷让屯雄州偓屯霸州永徳屯定州廷让与敌战君子馆军败仅以身免先锋贺令图高阳闗部署杨重进没焉敌复入深析陷易州杀畧甚衆上为下哀痛之诏大发兵戍镇定髙阳闗四年正月诏问文武羣臣询平寇之策又议作方田为战守之备上乃以手诏谕縁边将帅曰夫料敌之强弱古人以为难前嵗之举盖救民之涂炭蠢兹北寇敢肆凭陵蹂践我士民攻掠我城寨朕定必胜之策画必当之计将以保民安边畧举大意且戎人胜则深入而不相让败则逃窜而不相救固不可力战也又皆骑兵利于平陆驰逐来徃难于羁制固不可追奔也若弃小城就大镇但屯兵于镇定瀛莫之间其縁边城寨必苦于寇掠固不可分兵也悠乆之谋在于设险若乃决大河筑长城又徒自示弱为后代笑朕今立法令縁边作方田已颁条制量地里之逺近列置寨栅此可以限其戎马而大利我之歩兵虽使彼衆百万亦无所施其勇自春至秋其功告成持重养锐挫彼强敌如此则复幽蓟灭林胡有日矣淳化元年上遣使至定州密谕旨于都部署李继隆曰若将来复入边朕当自行继隆上奏以谓扞城御侮臣等之责况蕞尔残衆岂烦戎辂亲举言甚恳切至道元年正月其将韩徳威率衆万骑诱党项十六大首领自振武入攻府州折彦卿大败其衆四月复攻雄州知州何承矩败之枭铁林大将一人宋朝事实卷二十宋朝事实卷末江阳谱李攸字好徳政和初编辑西山图经九域志等书泸帅孙羲叟招书上转一官张公浚入朝约与俱以家事辞手编皇朝事实起建隆迄宣和凡六十卷其三十卷先闻于时有旨制司上太常少卿何麒言请命以宫观居家终其书后以余三十卷上之缄封副本并贽启秦相桧启云方今虽为中兴其实创业作事成于果断亦贵聴言思始议之艰危尚轸钧怀之惴慄已窒申枨之欲方和傅说之羮宜俊乂旁招于庶位之中无颜色拒人于千里之外更愿无忘在莒居宠思危秦怒寝其书不报今藏于家宋朝事实卷末