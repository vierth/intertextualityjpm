锦江禅灯X卍XXX锦江禅灯卷第一昭觉丈雪通醉辑绍兴幻菴胡昇猷订四祖下第六世金陵牛头山智威法嗣舒州天柱山崇慧禅师彭州陈氏子唐干元初往舒州天柱山创寺永泰元年赐额僧问如何是天柱境师曰主簿山高难见日玉镜峰前易晓人问达磨未来此土时还有佛法也无师曰未来且置即今事作么生曰某甲不会乞师指示师曰万古长空一朝风月僧无语师复曰阇黎会么曰不会师曰自已分上作么生干他达磨来与未来作么他家来大似卖卜汉见汝不会为汝锥破卦文才生吉凶尽在汝分上一切自看僧曰如何是解卜底人师曰汝才出门时便不中也问如何是天柱家风师曰时有白云来闭户更无风月四山流问亡僧迁化向甚么处去也师曰灊岳峰高长积翠舒江明月色光晖问如何是大通智胜佛师曰旷大劫来未曾壅滞不是大通智胜X佛是甚么曰为甚么佛法不现前师曰只为汝不会所以成不现前汝若会去亦无佛可成问如何是道师曰白云覆青嶂蜂蝶恋庭华问从上诸圣有何言说师曰汝今见吾有何言说问宗门中事请师举唱师曰石牛长吼真空外木马嘶时月隐山问如何是和尚利人处师曰一雨普滋千山秀色问如何是天柱山中人师曰独步千峰顶优游九曲泉问如何是西来意师曰白猿抱子来青嶂蜂蝶衔华绿药间大历十四年归寂塔于山之北五祖下第四世益州无相法嗣益州保唐寺无住禅师初得法于无相大师乃居南阳白崖山专务宴寂经累岁学者渐至勤请不巳自此垂诲虽广演言教而唯以无念为宗唐相国杜鸿渐出抚坤维闻师名思一瞻礼遣使到山延请时节度使崔宁亦命诸寺僧徒远出迎引至空慧寺时杜公与戎帅召三学硕德俱会寺中致礼讫公问曰弟子闻和尚说无忆无念莫妄三句法门是否师曰然公曰此三句是一是三师曰无忆名戒无念名定莫妄名慧一心不生具戒定慧非一非三也公曰后句妄字莫是从心之忘乎曰从女者是也公曰有据否师曰法句经云若起精进心是妄非精进若能心不妄精进无有涯公闻疑情盪然公又问师还以三句示人否师曰初心学人还令息念澄停识浪水清影X现悟无念体寂灭现前无念亦不立也于时庭树鵶鸣公问师闻否师曰闻鵶去巳又问师闻否师曰闻公曰鵶去无声云何言闻师乃普告大众曰佛世难值正法难闻各各谛听闻无有闻非关闻性本来不生何曾有灭有声之时是声尘自生无声之时是声尘自灭而此闻性不随声生不随声灭悟此闻性则免声尘之所转当知闻无生灭闻无去来公与僚属大众稽首又问何名第一义第一义者从何次第得入师曰第一义无有次第亦无出入世谛一切有第一义即无诸法无性性说名第一义佛言有法名俗谛无性第一义公曰如师开示实不可思议公又曰弟子性识微浅昔因公暇撰得起信论章疏两卷可得称佛法否师曰夫造章疏皆用识心思量分别有为有作起心动念然可造成据论文云当知一切法从本以来离言说相离名字相离心缘相毕竟平等无有变异唯有一心故名真如今相公着言说相着名字相着心缘相既着种种相云何是佛法公起作礼曰弟子亦曾问诸供奉大德皆赞弟子不可思议当知彼等但徇人情师今从理解说合心地法实是真理不可思议公又问云何不生云何不灭如何得解脱师曰见境心不起名不生不生即不灭既无生灭即不被前尘所缚当处解脱不生名无念无念即无灭无念即无缚无念即无脱举要而言识心即离念见性即解脱离识心见性外更有法门识无上菩X提者无有是处公曰何名识心见性师曰一切学道人随念流浪葢为不识真心真心者念生亦不顺生念灭亦不依寂不来不去不定不乱不取不舍不沈不浮无为无相活鱍鱍平常自在此心体毕竟不可得无可知觉触目皆如无非见性也公与大众作礼称赞踊跃而去师后居保唐寺而终大鉴下第一世南岳怀让禅师金州杜氏子于唐仪凤二年四月八日降诞感白气应于玄像在安康之分太史瞻见奏闻高宗皇帝帝乃问是何祥瑞太史对曰国之法器不染世荣帝传勅金州太守韩偕亲往存慰其家家有三子唯师最小炳然殊异性唯恩让父乃安名怀让年十岁唯乐佛书时有三藏玄静过舍告其父母曰此子若出家必获上乘广度众生至垂拱三年方十五岁辞亲往荆州玉泉寺依弘景律师出家通天二年受戒后习毗尼藏一日自叹曰夫出家者为无为法天上人间无有胜者时同学坦然知师志气高迈劝师谒嵩山安和尚安启发之乃直指诣曹谿参六祖祖问甚么处来曰嵩山来祖曰甚么物恁么来师无语遂经八载忽然有省乃白祖曰某甲有个会处祖曰作么生师曰说似一物即不中祖曰还假修证否师曰修证则不无污染即不得祖曰祇此不污染诸佛之所护念汝既如是吾亦如是西天般若多罗谶汝足下出一马驹踏杀天下人病在汝心不须X速说师执侍左右一十五年先天二年住衡岳居般若寺开元中有沙门道一在衡岳山常习坐禅师知是法器往问曰大德坐禅图甚么一曰图作佛师乃取一甎于彼菴前石上磨一曰磨作甚么师曰磨作镜一曰磨甎岂得成镜邪师曰磨甎既不成镜坐禅岂得作佛一曰如何即是师曰如牛驾车车若不行打车即是打牛即是一无对师又曰汝学坐禅为学坐佛若学坐禅禅非坐卧若学坐佛佛非定相于无住法不应取舍汝若坐佛即是杀佛若执坐相非达其理一闻示诲如饮醍醐礼拜问曰如何用心即合无相三昧师曰汝学心地法门如下种子我说法要譬彼天泽汝缘合故当见其道又问道非色相云何能见师曰心地法眼能见乎道无相三昧亦复然矣一曰有成坏否师曰若以成坏聚散而见道者非见道也听吾偈曰心地含诸种遇泽悉皆萌三昧华无相何坏复何成一蒙开悟心意超然侍奉十秋日益玄奥入室弟子总有六人师各印可曰汝等六人同证吾身各契其一一人得吾眉善威仪一人得吾眼善顾盻一人得吾耳善听理一人得吾鼻善知气一人得吾舌善谈说一人得吾心善古今曰一切法皆从心生心无所生法无所住若达心地所作无碍非遇上根宜慎辞哉天宝三年八月十一日圆寂于衡岳谥大慧禅师最胜轮之塔大鉴下第二世X南岳让法嗣江西道一禅师汉州䦹邡县马氏子本邑罗汉寺出家容貌奇异牛行虎视引舌过鼻足下有二轮文幼岁依资州唐和尚落发受具于渝州圆律师唐开元中习禅定于衡岳山中遇让和尚同参六人唯师密受心印始自建阳佛迹岭迁至临川次至南康龚公山大历中隷名于钟陵开元寺时连帅路嗣恭聆风景慕亲受宗旨由是四方学者云集座下一日谓众曰汝等诸人各信自心是佛此心即是佛心达磨大师从南天竺国来至中华传上乘一心之法令汝等开悟又引楞伽经文以印众生心地恐汝颠倒不自信此一心之法各各有之故楞伽经以佛语心为宗无门为法门夫求法者应无所求心外无别佛佛外无别心不取善不舍恶净秽两边俱不依怙达罪性空念念不可得无自性故故三界唯心森罗万象一法之所印凡所见色皆是见心心不自心因色故有汝但随旹言说即事即理都无所碍菩提道果亦复如是于心所生即名为色知色空故生即不生若了此意乃可随时着衣喫饭长养圣胎任运过时更有何事汝受吾教听吾偈曰心地随时说菩提亦祇宁事理俱无碍当生即不生僧问和尚为甚么说即心即佛师曰为止小儿啼曰啼止时如何师曰非心非佛曰除此二种人来如何指示师曰向伊道不是物曰忽遇其中人来时如何师曰且教伊体会大道问X如何是西来意师曰即今是甚么意庞居士问不昧本来人请师高着眼师直下覰士曰一等没絃琴唯师弹得妙师直上覰士礼拜师归方丈居士随后曰适来弄巧成拙又问如水无筋骨能胜万斛舟此理如何师曰者里无水亦无舟说甚么筋骨一夕西堂百丈南泉随侍翫月次师问正恁么时如何堂曰正好供养丈曰正好修行泉拂袖便行师曰经入藏禅归海唯有普愿独超物外百丈问如何是佛法旨趣师曰正是汝放身命处师问百丈汝以何法示人丈竖起拂子师曰祗者个为当别有丈抛下拂子僧问如何得合道师曰吾早不合道问如何是西来意师便打曰吾若不打汝诸方笑吾也有小师耽源行脚回于师前画个圆相就上拜了立师曰汝莫欲作佛否曰某甲不解揑目师曰吾不如汝小师不对邓隐峯辞师师曰甚么处去曰石头去师曰石头路滑曰竿木随身逢场作戏便去才到石头即绕禅牀一匝振钖一声问是何宗旨石头曰苍天苍天峰无语却回举似师师曰汝更去问待他有答汝便嘘两声峯又去依前问石头乃嘘两声峯又无语回举似师师曰向汝道石头路滑有僧于师前作四画上一画长下三画短曰不得道一画长三画短离此四字外请和尚答师乃画地一画曰不得道长短答汝了也有讲僧来问曰未审禅宗传持何法师却问曰座主传持何法主曰沗讲得经论二十余本师曰莫是师子X儿否主曰不敢师作嘘嘘声主曰此是法师曰是甚么法主曰师子出窟法师乃默然主曰此亦是法师曰是甚么法主曰师子在窟法师曰不出不入是甚么法主无对遂辞出门师召曰座主主回首师曰是甚么主亦无对师曰者钝根阿师洪州廉使问曰喫酒肉即是不喫即是师曰若喫是中丞禄不喫是中丞福师入室弟子一百三十九人各为一方宗主转化无穷师于真元四年正月中登建昌石门山于林中经行见洞壑平坦谓侍者曰吾之朽质当于来月归兹地矣言讫而回既而示疾院主问和尚近日尊候如何师曰日面佛月面佛二月一日沐浴跏趺入灭元和中谥大寂禅师塔曰大庄严荷泽神会法嗣西隐进平禅师京兆吴氏子出家于永安山明福院风表端雅诸经大论皆所研寻销文鍊注令人乐闻末思禅观于洛下遇荷泽会师了悟且曰甚矣不自外知者所知难乎哉后至唐州遂居西隐山剌史郑文简请入城阐扬宗旨示灭年八十一大历十四年三月塔于云顶大鉴下第三世马祖一法嗣西山亮座主蜀人也颇讲经论因参马祖祖问见说座主大讲得经论是否师曰不敢祖曰将甚么讲师曰将心讲祖曰心如工伎儿意如和伎者争解讲得X师抗声曰心既讲不得虗空莫讲得么祖曰却是虗空讲得师不肯便出将下堦祖召曰座主师回首祖曰是甚么师豁然大悟便礼拜祖曰者钝根阿师礼拜作么师曰某甲所讲经论将谓无人及得今日被大师一问平生功业一时冰释礼谢而退乃隐于洪州西山更无消息则川和尚蜀人也庞居士相看次师曰还记得见石头时道理否士曰犹得阿师重举在师曰情知久参事慢士曰阿师老耄不啻庞公师曰二彼同时又争几许士曰庞公鲜健且胜阿师师曰不是胜我祇欠汝个幞头士拈下幞头曰恰与师相似师大笑而巳师摘茶次士曰法界不容身师还见我否师曰不是老师洎答公话士曰有问有答葢是寻常师乃摘茶不听士曰莫怪适来容易借问师亦不顾士喝曰者无礼仪老汉待我一一举向明眼人师乃抛却茶篮便归方丈大鉴下第四世归宗常法嗣汉南高亭和尚有僧自夹山来礼拜师便打僧曰特来礼拜何得打某甲僧再礼拜师又打趂僧回举似夹山山曰汝会也无曰不会山曰赖汝不会若会即夹山口痖章敬腪法嗣金州操禅师请米和尚斋不排坐位米到展坐具礼X拜师下禅牀米乃坐师位师却席地而坐斋讫米便去侍者曰和尚受一切人钦仰今日坐位被人夺却师曰三日后若来即受救在米三日后果来曰前日遭贼南泉普愿法嗣云顶日子和尚亚谿来参师作起势谿曰者老山鬼犹见某甲在师曰罪过罪过适来失祇对谿欲进语师乃叱之谿曰大阵前不妨难御师曰是是谿曰不是不是赵州云可怜两个汉不识转身句大鉴下第五世遂州圆法嗣终南山圭峰宗密禅师果州西充何氏子家本豪盛髫齓通儒书冠岁探释典唐元和二年将赴贡举偶造圆和尚法席欣然契会遂求披剃当年进具一日随众僧斋于府吏任灌家居下位以次受经得圆觉十二章覧未终轴感悟流涕归以所悟之旨告于圆圆抚之曰汝当大弘圆顿之教此诸佛授汝耳行矣无自滞于一隅也师涕泣奉命礼辞而去因谒荆南忠禅师忠曰传教人也当宣导于帝都复见洛阳照禅师照曰菩萨人也谁能识之寻抵襄汉因病僧付华严疏即上都澄观大师之所撰也师未甞听习一覧而讲自欣所遇曰向者诸师述作罕穷厥旨未若此疏辞源流畅幽赜焕然吾禅遇南宗教逢圆觉一言之下心地开通一轴之中义天朗耀今复偶兹绝X笔罄竭于怀暨讲终思见疏主时属门人泰恭断臂酬恩师先赍书上疏主遥叙师资往复庆慰寻泰恭痊损方随侍至上都执弟子之礼观曰毗卢华藏能随我游者其汝乎师预观之室惟日新其德而认筌执象之患永亡矣北游清凉山四住鄠县草堂寺未几复入终南圭峰兰若大和中征入内赐紫衣帝累问法要朝士归慕唯相国裴公休深入堂奥受教为外护师以禅教学者互相非毁遂着禅源诸诠为录诸家所述诠表禅门根源道理文字句偈集为一藏以贻后代其都序略云禅是天竺之语具云禅那此云思惟修亦云静虑皆定慧之通称也源者是一切众生本觉真性亦名佛性亦名心地悟之名慧修之名定定慧通名为禅此性是禅之本源故云禅源亦名禅那理行者此之本源是禅理忘情契之是禅行故云理行然今所集诸家述作多谭禅理少说禅行故且以禅源题之今时有人伹目真性为禅者是不达理行之旨又不辨华竺之音也然非离真性别有禅体但众生迷真合尘即名散乱背尘合真方名禅定若直论本性即非真非妄无背无合无定无乱谁言禅乎况此真性非唯是禅门之源亦是万法之源故名法性亦是众生迷悟之源故名如来藏藏识亦是诸佛万德之源故名佛性亦是菩萨万行之源故名心地万行不出六波罗蜜禅者但是六中之一当其第五岂可都目真性为一禅行哉X长庆安法嗣益州大随法真禅师梓州王氏子妙龄夙悟决志寻师于慧义寺出家圆具后南游初见药山道吾云巖洞山次至岭外大沩会下数载食不至充卧不求暖清苦鍊行操履不羣沩深器之一日问曰阇黎在老僧此间不曾问一转话师曰教某甲向甚么处下口沩曰何不道如何是佛师便作手势掩沩口沩叹曰子真得其髓从此名传四海尔后还蜀寄钖天彭堋口山龙怀寺于路旁煎茶普施三年因往后山见一古院号大随羣峰矗秀㵎水清冷中有一树围四丈余南开一门中空无碍不假斧斤自然一菴颜曰木禅师乃居之十余载影不出山声闻于外四方玄学千里趋风蜀主钦尚遣使屡征师皆辞以老病署神照大师上堂此性本来清净具足万德但以染净二缘而有差别故诸圣悟之一向净用而成觉道凡夫迷之一向染用没溺轮回其体不二故般若云无二无二分无别无断故僧问劫火洞然大千俱坏未审者个坏不坏师曰坏曰恁么则随他去也师曰随他去僧不肯后到投子举前话子遂装香遥礼曰西川古佛出世谓其僧曰汝速回去忏悔僧回大随师巳殁僧再至投子子亦迁化问如何是大人相师曰肚上不贴榜问僧甚处去曰西山住菴去师曰我向东山头唤汝汝便来得么曰不然师曰汝住菴未得问生死到来时如何师曰遇茶喫茶遇饭喫饭曰谁受X供养师曰合取钵盂菴侧有一龟僧问一切众生皮裹骨者个众生为甚骨裹皮师拈草履覆龟背上僧无语问如何是诸佛法要师举拂子曰会么曰不会师曰麈尾拂子问如何是学人自已师曰是我自已曰为甚么却是和尚自已师曰是汝自已问如何是大随一面事师曰东西南北问佛法徧在一切处教学人向甚么处驻足师曰大海从鱼跃长空任鸟飞问父子至亲岐路各别时如何师曰为有父子问如何是无缝塔师曰高五尺曰学人不会师曰鹘崙甎问和尚百年后法付何人师曰露柱火炉曰还受也无师曰火炉露柱问僧甚处去曰峩眉礼普贤去师举拂子曰文殊普贤总在者里僧作圆相抛向后乃礼拜师唤侍者取一贴茶与者僧众僧参次师以口作患风势曰还有人医得吾口么众僧竞送药以至俗士闻之亦多送药师并不受七日后师自掴口令正乃曰如许多时鼓者两片皮至今无人医得即端坐而逝赵州谂法嗣益州西睦和尚上堂有俗士举手曰和尚便是一头驴师曰老僧被汝骑士无语去后三日再来白言某甲三日前着贼师拈杖趂出师有时蓦唤侍者者应诺师曰更深夜静共伊商量龙潭信法嗣鼎州德山宣鉴禅师简州周氏子廿岁出家依年受X具精究律藏于性相诸经贯通旨趣常讲金刚般若时谓之周金刚忽谓同学曰一毛吞海海性无亏纤芥投锋锋利不动学与无学唯我知焉后闻南方禅席颇盛师气不平乃曰出家儿千劫学佛威仪万劫学佛细行不得成佛南方魔子敢言直指人心见性成佛我当搂其窟穴灭其种类以报佛恩遂担青龙疏钞出蜀至澧阳路上见一婆子卖饼因息肩买饼点心婆指担曰者个是甚么文字师曰青龙疏钞婆曰讲何经师曰金刚经婆曰我有一问你若答得施与点心若答不得且别处去金刚经道过去心不可得现在心不可得未来心不可得未审上座点那个心师无语遂往龙潭至法堂曰久向龙潭及乎到来潭又不见龙又不现潭引身曰子亲到龙潭师无语遂栖止焉一夕侍立次潭曰更深何不下去师珍重便出却回曰外面黑潭点纸烛度与师师拟接潭复吹灭师于此大悟便礼拜潭曰子见个甚么师曰从今向去更不疑天下老和尚舌头也至来日龙潭陞座谓众曰可中有一汉牙如剑树口似血盆一棒打不回头他时向孤峰顶上立吾道去在师将疏钞堆法堂前举火炬曰穷诸玄辩若一毫置于太虗竭世枢机似一滴投于巨壑遂焚之于是礼辞直抵沩山挟复子上法堂从西过东从东过西顾视方丈曰有么有么山坐次殊不顾盻师曰无无便出至门首乃曰虽然如此也不得草草遂具威仪再入相见才跨X门提起坐具曰和尚山拟取拂子师便喝拂袖而出沩山至晚问首座今日新到在否座曰当时背却法堂着草鞋出去也山曰此子巳后向孤峰顶上盘结草菴呵佛骂祖去在师住澧阳三十年属唐武宗废教避难于独浮山之石室大中初武陵太守薛廷望再崇德山精舍号古德禅院将访求哲匠住持聆师道行屡请不下山廷望乃设诡计遣吏以茶盐诬之言犯禁法取师入州瞻礼坚请居之大阐宗风上堂若也于已无事则勿妄求妄求而得亦非得也汝伹无事于心无心于事则虗而灵空而妙若毛端许言之本末者皆为自欺何故毫釐系念三涂业因瞥尔情生万劫羁锁圣名凡号尽是虗声殊相劣形皆为幻色汝欲求之得无累乎及其厌之又成大患终而无益小参示众曰今夜不答话问话者三十棒时有僧出礼拜师便打僧曰某甲话也未问和尚因甚么打某甲师曰汝是甚么处人曰新罗人师曰未跨船舷好与三十棒僧参师问维那今日几人新到曰八人师曰唤来一时生按着龙牙问学人仗镆鎁剑拟取师头时如何师引颈近前曰㘞牙曰头落也师呵呵大笑牙后到洞山举前话山曰德山道甚么牙曰德山无语洞曰莫道无语且将德山落底头呈似老僧看牙方省便忏谢有僧举似师师曰洞山老人不识好恶者汉死来多少时救得有甚么用处僧问如何是菩提师打曰出去莫向者里疴问如何是佛师X曰佛是西天老比丘雪峰问从上宗乘学人还有分也无师打一棒曰道甚么曰不会至明日请益师曰我宗无语句实无一法与人峰因此有省巖头闻之曰德山老人一条嵴梁骨硬似銕抝不折然虽如此于唱教门中犹较些子曰道得也三十棒道不得也三十棒临济闻得谓洛浦曰汝去问他道得为甚么也三十棒待伊打汝接住棒送一送看伊作么生浦如教而问师便打浦接住送一送师便归方丈浦回举似临济济曰我从来疑着者汉虽然如是你还识德山么浦拟议济便打上堂问即有过不问犹乖有僧出礼拜师便打僧曰某甲始礼拜为甚么便打师曰待汝开口堪作甚么师令侍者唤义存存上来师曰我自唤义存汝又来作甚么存无对上堂我先祖见处即不然者里无祖无佛达磨是老臊胡释迦老子是干屎橛文殊普贤是担屎汉等觉妙觉是破执凡夫菩提涅槃是系驴橛十二分教是鬼神簿拭疮疣纸四果三贤初心十地是守古冢鬼自救不了有僧相看乃近前作相扑势师曰与么无礼合喫山僧手里棒僧拂袖便行师曰饶汝如是也祇得一半僧转身便喝师打曰须是我打你始得曰诸方有明眼人在师曰天然有眼僧擘开眼曰猫便出师曰黄河三千年一度清师见僧来乃闭门其僧敲门师曰阿谁曰师子儿师乃开门僧礼拜师骑僧项曰者畜生甚处去来雪峰问南泉斩猫儿意旨如何师乃打趂X却唤曰会么峰曰不会师曰我恁么老婆心也不会僧问凡圣相去多少师便喝师因疾僧问还有不病者也无师曰有曰如何是不病者师曰阿㖿阿㖿师复告众曰扪空追响劳汝心神梦觉觉非竟有何事言讫安坐而化即唐咸通六年十二月三日也谥见性禅师锦江禅灯卷第一锦江禅灯X卍XXX锦江禅灯卷第二昭觉丈雪通醉辑绍兴幻菴胡昇猷订大鉴下第五世药山俨法嗣秀州华亭船子德诚禅师节操高邈度量不羣自印心于药山与道吾云巖为同道交洎离药山乃谓二同志曰公等应各据一方建立药山宗旨予率性疎野唯好山水乐情自遣无所能也他后知我所止之处若遇霛利座主指一人来或堪雕琢将授生平所得以报先师之恩遂分擕至秀州华亭泛一小舟随缘度日以接四方往来之者时人莫知其高蹈因号船子和尚一日泊船岸边闲坐有官人问如何是和X尚日用事师竖桡子曰会么官人曰不会师曰櫂拨清波金鳞罕遇师有偈曰三十年来坐钓台钩头往往得黄能金鳞不遇空劳力收取丝纶归去来千尺丝纶直下垂一波才动万波随夜静水寒鱼不饵满船空载月明归三十年来海上游水清鱼现不吞钩钓竿斫尽重栽竹不计功程得便休有一鱼兮伟莫裁混融包纳信奇哉能变化吐风雷下线何曾钓得来别人祇看採芙蓉香气长粘遶指风两岸映一船红何曾解染得虗空问我生涯祇是船子孙各自赌机缘不由地不由天除却簑衣无可传道吾后到京口遇夹山上堂僧问如何是法身山曰法身无相曰如何是法眼山曰法眼无瑕道吾不觉失笑山便下座请问道吾某甲适来祇对者僧话必有不是致令上座失笑望上座不吝慈悲吾曰和尚一等是出世未有师在山曰某甲甚处不是望为说破吾曰某甲终不说请和尚却往华亭船子处去山曰此人如何吾曰此人上无片瓦下无卓锥和尚若去须易服而往山乃散众束装直造华亭船子才见便问大德住甚么寺山曰寺即不住住即不似师曰不似似箇甚么山曰不是目前法师曰甚处学得来山曰非耳目之所到师曰一句合头语万劫系驴橛师又问垂丝千尺意在深潭离钩三寸子何不道山拟开口师一桡打落水中山才上船师又曰道道山拟开口师又打山豁然大悟乃点头三下师曰竿头丝线从君弄X不犯清波意自殊山遂问抛纶掷钓师意如何师曰丝悬渌水浮定有无之意山曰语带玄而无路舌头谈而不谈师曰钓尽江波金鳞始遇山乃掩耳师曰如是如是遂嘱曰汝向去直须藏身处没踪迹没踪迹处莫藏身吾三十年在药山祇明斯事汝今巳得他后莫住城隍聚落伹向深山里䦆头边觅取一箇半箇接续无令断绝山乃辞行频频回顾师遂唤阇黎山乃回首师竖起桡子曰汝将谓别有乃覆船入水而逝临济玄法嗣金沙和尚僧问如何是祖师西来意师曰听曰恁么则大众侧聆师曰十万八千沩山祐法嗣益州应天和尚僧问人人尽有佛性如何是和尚佛性师曰汝唤甚么作佛性曰恁么则和尚无佛性也师乃呌快活快活大鉴下第六世夹山会法嗣嘉州白水禅师僧问如何是西来意师曰四溟无窟宅一滴润干坤问曹溪一路合谈何事师曰㵎松千载鹤来聚月中香桂凤凰归问如何是此经师曰抛梭石女辽空响海底泥牛夜呌频香严闲法嗣益州南禅无染禅师僧问无句之句师还答也无师X曰从来祇明恁么事曰毕竟如何师曰且问看益州长平山和尚僧问视瞬不及处如何师曰我眨眼也没工夫僧问如何是祖师意师曰西天来唐土去益州崇福演教禅师僧问如何是宽廓之言师曰无口道得问如何是西来意师曰今日明日投子同法嗣西川青城香山澄照禅师僧问诸佛有难向火𦦨里藏身未审衲僧有难向甚么处藏身师曰水精瓮里着波斯问如何是初生月师曰太半人不见兴元府中梁山遵古禅师僧问空劫无人能问法即今有问法何安师曰大悲菩萨瓮里坐问如何是祖师西来意师曰道士担漏巵洞山价法嗣益州北院通禅师初参夹山问曰目前无法意在目前不是目前法非耳目之所到岂不是和尚语山曰是师乃掀倒禅牀叉手而立山起来打一拄杖师便下去次参洞山山上堂曰坐断主人公不落第二见师出众曰须知有一人不合伴山曰犹是第二见师便掀倒禅牀山曰老兄作么生师曰待某甲舌头烂即向和尚道后辞洞山拟入岭山曰善为飞猿岭峻好看师良久山召道阇黎师应诺山曰何不入岭去师因有省更不入岭住后上堂诸上座有甚么事出来论量取若上上根机不假如斯若是中下之流直X须刬削门头户底教索索地莫教入泥水第一速须省事直须无心去学得千般万般祇成知解与衲僧门下有甚么交涉僧问直须无心学时如何师曰不管系问如何是佛师曰峭壁本无苔洒墨图斑駮问二龙争珠谁是得者师曰得者失曰不得者如何师曰还我珠来问如何是清净法身师曰无点污问转不得时如何师曰功不到问如何是大富贵底人师曰如轮王宝藏曰如何是赤穷底人师曰如酒店腰带问水洒不着时如何师曰干剥剥地问一槌便成时如何师曰不是偶然问如何是祖师西来意师曰壁上畵枯松游蜂竞採药灭后谥证真禅师大鉴下第七世云葢元法嗣彭州天台灯禅师僧问古佛向甚么处去也师曰中央甲第高岁岁出霛苗问古镜未磨时如何师曰不施功曰磨后如何师曰不照烛问如何是佛师曰红莲座上不覩天冠洛浦安法嗣嘉州洞谿戒定禅师初问洛浦月树无枝长覆荫请师直指玅玄微浦曰森罗秀处事不相依渌水千波孤峯自异师于是领旨住后僧问蛇师为甚么被蛇吞师曰几度扣门招不出将身直入里头看有官人问既是清净伽蓝为甚打鱼鼓师曰直须打出青霄外免见龙门点额人X曹山寂法嗣益州布水巖和尚僧问如何是西来意师曰一回思着一伤心问宝剑未磨时如何师曰用不得曰磨后如何师曰触不得蜀川西禅和尚僧问佛是摩耶降生未审和尚是谁家子师曰水上卓红旗问三十六路阿那一路最玅师曰不出第一手曰忽遇出时如何师曰嵴着地也不难白马儒法嗣兴元府青剉山如观禅师僧问如何是和尚家风师曰无底篮子拾生菜问如何是青剉境师曰三冬华木秀九夏雪霜飞岩头奯法嗣云顶山玄泉彦禅师僧问如何是道中人师曰日落投孤店问如何是佛师曰张家三箇儿曰学人不会师曰孟仲季也不会问如何是声前一句师曰吽曰转后如何师曰是甚么龙牙遁法嗣西川存禅师僧问学人解问誵讹句请师举起讶人机师曰巢父不牵牛许由不洗耳问具足底人来师还接否师便打雪峰存法嗣益州普通山普明禅师僧问如何是佛性师曰汝无佛性曰蠢动含霛皆有佛性学人为何却无师曰为X汝向外求问如何是玄玄之珠师曰者箇不是曰如何是玄玄珠师曰失却也太原孚上座初在扬州光孝寺讲涅槃经有禅者阻雪因往听讲至三日因佛性三德法身广谈法身玅理禅者失笑师讲罢请禅者喫茶白曰某甲素志狭劣依文解义适蒙见笑且望见教禅者曰实笑座主不识法身师曰如此解脱何处不是曰请座主更说一遍师曰法身之理犹若太虗竖穷三际横亘十方弥纶八极包括二仪随缘赴感靡不周徧曰不道座主说不是祇是说得法身量边事实未识法身在师曰既然如是禅德当为我说曰座主还信否师曰焉敢不信曰若如是座主辍讲旬日于室内端然静虑收心摄念善恶诸缘一时放却师一依所教从初夜至五更闻鼓角声忽然契悟便去扣门禅者曰阿谁师曰某甲禅者咄曰教汝传持大教代佛说法夜来为甚么醉酒卧街师曰禅德自来讲经将生身父母鼻孔扭揑从今巳去更不敢如是禅者曰且去来日相见师遂罢讲徧历诸方名闻宇内甞游淅中登径山法会一日于大佛殿前有僧问上座曾到五台否师曰曾到曰还见文殊么师曰见曰甚么处见师曰径山佛殿前见其僧后适闽川举似雪峰峰曰何不教伊人岭来师闻乃趣装而迈初至雪峰廨院憩钖因分柑子与僧长庆问甚么处将来师曰岭外将来曰远涉不易担负得来师曰柑子柑子次日上山雪X峰闻乃集众师到法堂上顾视雪峰便下看知事明日却上礼拜曰某甲昨日触忤和尚峰曰知是般事便休峰一日见师乃指日示之师摇手而出峰曰汝不肯我那师曰和尚摇头某甲摆尾甚么处是不肯峰曰到处也须讳却一日众僧𣆶参峰在中庭卧师曰五州管内祇有者老和尚较些子峰便起去峰甞问师见说临济有三句是否师曰是曰作么生是第一句师举目视之峰曰此犹是第二句如何是第一句师叉手而退自此雪峰深器之室中印解师资道契更不他游而掌浴焉一日玄沙上问讯雪峰峰曰此间有箇老鼠子今在浴室里沙曰待与和尚勘过言讫到浴室遇师打水沙曰相看上座师曰巳相见了沙曰甚么劫中曾相见师曰瞌睡作么沙却入方丈白雪峰曰巳勘破了峰曰作么生勘伊沙举前话峰曰汝着贼也鼓山问师父母未生时鼻孔在甚么处师曰老兄先道山曰如今生也汝道在甚么处师不肯山却问作么生师曰将手中扇子来山与扇子再征前话师摇扇不对山罔测乃殴师一拳鼓山赴大王请雪峰门送回至法堂乃曰一只圣箭直射九重城里去也师曰是伊未在峰曰渠是彻底人师曰若不信待某甲去勘过遂趂至中路便问师兄向甚么处去山曰九重城里去师曰忽遇三军围绕时如何山曰他家自有通霄路师曰恁么则离宫失殿去也山曰何处不称尊师拂袖便回峰问如何师曰好X只圣箭中路折却了也遂举前话峰乃曰奴渠语在师曰者老冻脓犹有乡情在师在库前立有僧问如何是触目菩提师踢狗子作声走僧无对师曰小狗子不消一踢保福签瓜次师至福曰道得与汝瓜喫师曰把将来福度与一片师接得便去师不出世诸方目为太原孚上座后归维扬陈尚书留在宅供养一日谓尚书曰来日讲一遍大涅槃经报答尚书书致斋茶毕师遂陞座良久挥尺一下曰如是我闻乃召尚书书应诺师曰一时拂在便乃脱去福州鼓山神晏兴圣国师大梁李氏子幼恶荤羶乐闻钟梵年十二造雪岭朗然符契一日参雪峰峰知其缘熟忽起搊住曰是甚么师释然了悟亦忘其了心唯举手摇曳而巳峰曰子作道理邪师曰何道理之有峰审其悬解抚而印之后闽帅常询法要创鼓山禅苑请举扬宗旨上堂良久曰南泉在日亦有人举要且不识南泉即今莫有识南泉者么试出来对众验看时有僧出礼拜才起师曰作么生僧近前曰咨和尚师曰不才请退乃曰经有经师论有论师律有律师各有人传持且佛法是建立教禅道乃止啼之说他诸圣出兴葢为人心不等巧开方便遂有多门受病不同处方还异在有破有居空叱空二患既除中道须遣鼓山所以道句不当机言非展事承言者丧滞句者迷不唱言前宁谈句后直至释迦掩室净名杜口大士梁时童子当日一问二问三问尽有X人了也诸仁者合作么生时有僧出礼拜师曰高声问曰学人咨和尚师喝曰出去曰已事未明以何为验师抗声曰你未闻那其僧再问师曰一点随流食咸不重问如何是包尽干坤底句师曰近前来僧近前师曰钝置杀人大鉴下第八世青峰楚法嗣西川霛龛禅师僧问如何是诸佛出身处师曰出处非干佛春来艹自青问碌碌地时如何师曰试进一步看益州净众寺归信禅师僧问莲华未出水时如何师曰菡萏满池流曰出水后如何师曰叶落不知秋问不假浮囊便登巨海时如何师曰红觜飞超三界外绿毛也解道煎茶问如何是自在底人师曰剑树霜林去便行曰如何是不自在底人师曰释迦在阇黎后玄泉彦法嗣怀州玄泉二世和尚僧问辞穷理尽时如何师曰不入理岂同尽问玅有玄珠如何取得师曰不似摩尼绝影艳碧眼胡人岂能见曰有口道不得时如何师曰三寸不能齐鼓韵痖人解唱木人歌罗山闲法嗣西川定慧禅师初参罗山山问甚么处来师曰远离西蜀近发开元却近前问即今事作么生山揖曰喫X茶去师拟议山曰秋气稍热去师出至法堂叹曰我在西蜀峩眉山脚下拾得一只蓬蒿箭拟拨乱天下今日打罗山寨弓折箭尽也休休乃下参众山来日上堂师出问豁开户牗当轩者谁山便喝师无语山曰毛羽未备且去师因而抠衣久承印记后谒台州胜光光坐次师直入身边叉手而立光问甚处来师曰犹待答话在便出光拈拂子趂至僧堂前见师乃提起拂子曰阇黎唤者箇作甚么师曰敢死喘气光低头归方丈灌州霛巖和尚僧问如何是道中宝师曰地倾东南天高西北曰学人不会师曰落照机前异师颂石巩接三平曰解擘当胷箭因何祇半人为从途路晓所以不全身芭蕉清法嗣彭州承天院辞确禅师僧问学人有一只箭射即是不射即是师曰作么生是阇黎箭僧便喝师曰者箇是草箭子曰如何是和尚箭师曰禁忘须屈指祷祈便扣牙问心随万境转阿那箇是转万境底心师曰嘉州大像古人擕问众罪如霜露慧日能消除时如何师曰亭台深夜雨楼阁静时钟曰为甚么因缘会遇时果报还自受师曰管笔能书片舌解语开堂日示众正令提纲犹是揑窠造伪佛法祇对特地谩骂上流问着即参差答着即交互大德拟向甚么处下口然则如是事无一向权柄在手纵夺临机有疑请X问僧问如何是第一义师曰羣峰穿海去滴水下巖来问师唱谁家曲宗风嗣阿谁师曰道头会尾举意知心兴元府牛头山精禅师僧问如何是古佛心师曰东海浮沤曰如何领会师曰秤锤落井问不居凡圣是甚么人师曰梁朝傅大士曰此理如何师曰楚国孟甞君益州觉城院信禅师僧问如何是出身一路师曰三门前曰如何领会师曰紧峭草鞋云门偃法嗣益州青城香林院澄远禅师汉州绵竹人师初时在众日普请鉏草次有一僧曰看俗家失火师曰那里火曰不见那师曰不见曰者瞎汉是时一众皆言远上座败阙后明教宽闻举叹曰须是我远兄始得住后僧问美味醍醐为甚么变成毒药师曰导江纸贵问见色便见心时如何师曰适来甚么处去来曰心境俱忘时如何师曰开眼坐睡问北斗里藏身意旨如何师曰月似弯弓少雨多风问如何是诸佛心师曰清则始终清曰如何领会师曰莫受人谩好问如何是祖师西来意师曰踏步者谁问如何是和尚玅药师曰不离众味曰喫者如何师曰唼啗看问如何是室内一盌灯师曰三人证龟成鼈问如何是衲衣下事师曰腊月火烧山问大众云集请师施设师曰三不待两问如何是学人时中事师曰恰恰问如何X是玄师曰今日来明日去曰如何是玄中玄师曰长连牀上问如何是香林一脉泉师曰念无间断曰饮者如何师曰随方斗秤问如何是衲僧正眼师曰不分别曰照用事如何师曰行路人失脚问万机俱泯迹方识本来人时如何师曰清机自显曰恁么则不别人师曰方见本来人问鱼游陆地时如何师曰发言必有后救曰却下碧潭时如何师曰头重尾轻问但有言句尽是宾如何是主师曰长安城里曰如何领会师曰千家万户问如何是西来的的意师曰坐久成劳曰便回转时如何师曰隋落深坑问如何是无缝墖师曰合掌当胸曰如何是墖中人师曰露也问教法未来时如何师曰阎罗天子曰来后如何师曰大宋国里问一子出家九族解脱目连为甚么母入地狱师曰确问如何是平常心师曰早朝不审𣆶后珍重上堂是汝诸人尽是担钵囊向外行脚还识得性也未若识得试出来道看若识不得祇是被人热谩将去且问汝诸人是汝参学日久用心扫地煎茶游山翫水汝且订订唤甚么作自性诸人且道始终不变不异无高无下无好无丑不生不灭究竟归于何处诸人还知得下落所在也未若于者里知得所在是诸佛解脱法门悟道见性始终不疑不虑一任横行一切人不奈汝何出言吐气实有来处如人买田须是收得元本契书若不得他元本契书终是不稳遮莫经官判状亦是不得其奈不收得元本契X书终是被人夺却汝等诸人参禅学道亦复如是还有人收得元本契书么试拈出看汝且唤甚么作元本契书诸人试道看若是灵利底才闻与么说着便知去处若不知去处向外边学得千般巧玅记持解会口似倾河终不究竟与汝自已天地差殊且去衣钵下体当寻觅看若有箇见处上来者里道看老僧与汝证明若觅不得且依行队去将示寂辞知府宋公珰曰老僧行脚去通判曰者僧风狂八十岁行脚去那里宋曰大善知识去住自由师谓众曰老僧四十年方打成一片言讫而逝墖于本山饶州荐福承古禅师操行高洁禀性虗明参大光敬玄禅师乃曰祇是箇艹里汉遂参福严雅和尚又曰祇是箇脱洒衲僧由是终日默然深究先德洪规一日覧云门语忽然发悟自此韬藏不求名闻栖止云居弘觉禅师墖所四方学者奔凑因称古墖主也景祐四年范公仲淹出守鄱阳闻师道德请居荐福开阐宗风僧问大善知识将何为人师曰莫曰恁么则有问有答去也师曰莫问青青翠竹尽是真如郁郁黄花无非般若如何是般若师曰黄泉无老少曰春来草自青师曰声名不朽曰若然者碧眼胡僧也皱眉师曰退后三步僧曰苦师乃吽吽问临济举拂学人举拳是同是别师曰讹言乱众曰恁么则依令而行也师曰天涯海角问一喝分宾主照用一时行此意如何师曰干柴溼茭僧便喝师曰红𦦨炎天上堂X夫出家者为无为法无为法中无利益无功德近来出家人贪着福慧与道全乖若为福慧须至明心若要达道无汝用心处所以常劝诸人莫学佛法但自休心利根者画时解脱钝根者或三五年远不过十年若不悟去老僧与你入拔舌地狱参韶州双峰竟钦禅师益州人也开堂日云门和尚躬临证明僧问如何是佛法大意师曰日出方知天下朗无油那点佛前灯问如何是双峰境师曰夜听水流庵后竹昼看云起面前山问如何是和尚为人一句师曰因风吹火上堂进一步则迷理退一步则失事饶你一向兀然去又同无情僧问如何是不同无情去师曰动转施为曰如何得不迷理失事去师曰进一步退一步僧作礼师曰向来有人恁么会老僧不肯伊曰请师直指师便打出问如何是正法眼师曰山河大地问如何是法王剑师曰铅刀徒逞不若龙泉曰用者如何师曰藏锋犹不许露刃更何堪问宾头卢应供四天下还得徧也无师曰如月入水问如何是用而不杂师曰明月台前垂玉露水晶殿里璨真珠有行者问某甲遇贼来时若杀即违佛教不杀又违王敕未审师意如何师曰官不容针私通车马广主甞亲问法要钖慧真广悟号将示寂告门人曰吾不久去世汝可就山顶预修坟墖洎工毕以闻师曰后日子时行矣及期会云门爽和尚等七人夜话侍者报三更也师索香焚之合掌而逝X西川青城大面山乘禅师僧问如何是相轮峰师曰直耸烟岚际曰向上事如何师曰入地三尺五问如何是佛法大意师曰兴义门前冬冬鼓曰学人不会师曰朝打三千暮打八百锦江禅灯卷第二锦江禅灯X卍XXX锦江禅灯卷第三昭觉丈雪通醉辑绍兴幻菴胡昇猷订大鉴下第八世云门偃法嗣兴元府普通封禅师僧问今日一会何似灵山师曰震动干坤问如何是普通境师曰庭前有竹三冬秀户内无灯午夜明益州铁幢觉禅师僧问十二时中如何履践师曰光剃头净洗钵问如何是道师曰踏着曰如何是道中人师曰退后三步问诸佛出世当为何事师曰截耳卧街眉州福化充禅师僧问如何是大人相师曰山僧者里不曾容易对阇黎曰如何得相承去师曰白云虽有影绿竹且无阴问天皇也恁么道龙潭也恁么道X未审和尚作么生道师曰汝试道看曰比来请益岂无方便师曰将谓是海东舶主元来是北地番人问如何是佛法大意师曰十字路头华表柱曰学人不会乞师再指师曰君自行东我向西眉州黄龙赞禅师僧问如何是和尚关棙子师曰少人踏得着曰忽踏得着时如何师曰汝试进前看僧便喝师便打问僧近离甚处曰香林师曰在彼多少时曰六年师曰世尊在雪山六年证无上菩提汝在香林六年成得个甚么僧无语师曰移厨喫饭汉鹿门真法嗣益州崇真禅师僧问如何是禅师曰澄潭钓玉兔曰如何是道师曰拍手笑清风问如何是大人相师曰泥揑三官土地堂曹山霞法嗣嘉州东汀和尚僧问如何是向去底人师曰石女纺麻缕曰如何是却来底人师曰扇车关捩断问徧界是佛身教某甲甚么处立师曰孤峯顶上木人叫红焰辉中石马嘶云居岳法嗣梓州龙泉和尚僧问如何是祖师西来意师曰不在阇黎分上问学人欲跳万丈洪崖时如何师曰扑杀含珠哲法嗣洋州龙穴山和尚僧问如何是西来意师曰骑虎唱巴歌问既是善知识为甚么却与土地烧钱师曰彼X上人者难为酬对紫陵一法嗣兴元府大浪和尚僧问既是活河神为甚么被水推却师曰随流始得妙住岸却成迷大鉴下第九世黄龙机法嗣眉州黄龙继达禅师僧问如何是衲师曰针去线不回曰如何是帔师曰横铺四世界竖葢一干坤曰道满到来时如何师曰要羹与羹要饭与饭问黄龙出世金翅鸟满空飞时如何师曰问汝金翅鸟还得饱也无兴元府玄都山澄禅师僧问喜得趋方丈家风事若何师曰西风开晓露明月正当天曰如何拯济师曰金鸡楼上一下鼓问如何是沙门行师曰一切不如嘉州黑水和尚初参黄龙便问雪覆芦花时如何龙便打师于此有省即便礼拜眉州昌福达禅师僧问学人来问师则对不问时师意如何师曰谢师兄指示问本来则不问如何是今日事师曰师兄者问大好曰学人不会时如何师曰谩得即得问国有宝刀谁人得见师曰师兄远来不易曰此刀作何形状师曰要也道不要也道曰请师道师曰难逢难遇问石牛水上卧时如何师曰异中还有异妄计不浮沉曰便恁么去时如何师曰翅天日落把土成金X大龙洪法嗣兴元府普通院从善禅师僧问法轮再转时如何师曰助上座喜曰合谭何事师曰异人掩耳曰便恁么领会时如何师曰错问佩剑叩松关时如何师曰莫乱作曰谁不知有师曰出护国远法嗣怀安军云顶德敷禅师初参护国问曰直截根源佛所印摘叶寻枝我不能时如何国曰罢攀云树三秋果休弄碧潭孤月轮师乃顿释所疑住后成都帅请就衙陞座有乐营将出礼拜起回顾下马台曰一口吸尽西江水即不问请师吞却堦前下马台师展两手唱曰细抹将来营将勐省石门彻法嗣嘉州承天义懃禅师僧问如何是承天境师曰两江夹却青盲汉一带山藏赤脚蛮问如何是谛实之言师曰措大巾子黑德山密法嗣兴元府中梁山崇禅师僧问垂丝千尺意在深潭时如何师曰红鳞掌上跃益州东禅秀禅师僧问既是善神为甚么却被雷打师曰世乱奴欺主年衰鬼弄人问如何是一代时教师曰多年故纸干明居信法嗣郫卑廾县西禅埀白禅师僧问香烟才起大众云臻祖意X西来请师垂示师云心光自照僧云恁么则一句于师亲领得永镇郫卑廾城万古传师云是人有分双泉宽法嗣襄州延庆宗本禅师僧问鱼未跳龙门时如何师曰摆手入长安曰跳过后如何师曰长安虽乐不可久留香林远法嗣灌州罗汉和尚僧问如何是佛师曰牛头阿旁曰如何是法师曰剑树刀山问如何是佛法大意师曰井中红焰日里浮沤曰如何领会师曰遥指扶桑日那边问如何是本来心师曰蹉过了也灌州青城香林信禅师僧问觌面相呈时如何师曰筑着鼻孔妙胜臻法嗣西川雪峯钦山主上堂昨日一今日二不用思量快须瞥地不瞥地蹉过平生没巴鼻咄大鉴下第十世黄龙达法嗣眉州黄龙禅师僧问如何是密室师曰斫不开曰如何是密室中人师曰非男女相问国内按剑者是谁师曰昌福曰忽遇尊贵时如何师曰不遗清凉益法嗣大梅慧明禅师参法眼得心印初菴于大梅有禅者来参师问近离甚处曰成都曰上座离成都到此山X则成都少上座此间剩上座剩则心外有法少则心法不周说得道理即住不会即去僧无对梁山缘观法嗣鼎州梁山巖禅师僧问如何是祖师西来意师曰新罗附子蜀地当归石门远法嗣怀安军云顶上鉴禅师僧问雪点红炉请师验的师曰王婆煑䭔曰争奈即今何师曰犹嫌少在果州清居山昇禅师僧问师唱谁家曲宗风嗣阿谁师曰金鸡啼石户得意逐波清曰未审是谁之子师曰谢汝就门骂詈黑水璟法嗣峩眉黑水义钦禅师上堂僧出礼拜师曰大地百杂碎便下座智门祚法嗣明州雪窦重显禅师遂宁府李氏子依普安院仁铣上人出家受具之后横经讲席究理穷玄诘问锋驰机辩无敌咸知法器佥指南游首造智门即伸问曰不起一念云何有过门召师近前师才近前门以拂子蓦口打师拟开口门又打师豁然开悟出住翠峰后迁雪窦开堂日于法座前顾视大众曰若论本分相见不必高陞法座遂以手画一画曰诸人随山僧手看无量诸佛国土一时现前各各子细观瞻其或涯际未知不免拖泥带水便陞座上首白椎罢有僧X方出师约住曰如来正法眼藏委在今日放行则瓦砾生光把住则真金失色权柄在手杀活临时其有作者共相证据僧出问远离翠峰祖席巳临雪窦道场未审是一是二师曰马无千里谩追风曰恁么则云散家家月师曰龙头蛇尾汉问德山临济棒喝巳彰和尚如何为人师曰放过一着僧拟议师便喝僧曰未审祇恁么别有在师曰射虎不真徒劳没羽问吹大法螺击大法鼓朝宰临筵如何即是师曰清风来未休曰恁么则得遇于师也师曰一言巳出驷马难追僧礼拜师曰放过一着乃普观大众曰人天普集合发明个甚么事焉可互分宾主驰骋问答便当宗乘去广大门风威德自在辉腾今古把定干坤千圣祇言自知五乘莫能建立所以声前悟旨犹迷顾鉴之端言下知宗尚昧识情之表诸人要知真实相为么但以上无攀仰下绝已躬自然常光现前个个壁立千仞还辩明得也无未辩辩取未明明取既辩明得能截生死流同据佛祖位妙圆超悟正在此时堪报不报之恩以助无为之化问如何是佛法大意师曰祥云五色曰学人不会师曰头上漫漫问达磨未来时如何师曰猿啼古木曰来后如何师曰鹤唳青霄曰即今事作么生师曰一不成二不是问和尚未见智门时如何师曰尔鼻孔在我手里曰见后如何师曰穿过髑髅有僧出礼拜起曰请师答话师便棒僧曰岂无方便师曰罪不重科复有一僧出礼拜X起曰请师答话师曰两重公案曰请师不答话师亦棒问古人道北斗里藏身意旨如何师曰千闻不如一见曰此话大行师曰老鼠衔銕问古人道皎皎地绝一丝头祇如山河大地又且如何师曰面赤不如语直曰学人未晓师曰徧问诸方问如何是学人自已师曰乘槎斫额曰莫祇者便是师曰浪死虗生问如何是缘生义师曰金刚铸銕券曰学人不会师曰閙市里牌曰恁么则行到水穷处坐看云起时师曰列下问四十九年说不尽底请师说师曰争之不足曰谢师答话师曰銕棒自看问如何是把定干坤眼师曰拈却鼻孔曰学人不会师曰一喜一悲僧拟议师曰苦问如何是脱珍御服着弊垢衣师曰垂手不垂手曰乞师方便师曰左眼挑筋右眼抉肉问龙门争进举那个登科师曰重遭点额曰学人不会师曰退水藏鳞问寂寂忘言谁是得者师曰卸帽穿云去曰如何领会师曰披簑带雨归曰三十年后此话大行师曰一场酸涩问坐断毗卢底人师还接否师曰殷勤送别潇湘岸曰恁么则学人罪过师曰天宽地窄太愁人僧礼拜师曰苦屈之词不妨难吐问生死到来如何回避师曰定花板上曰莫便是他安身立命处也无师曰符到奉行上堂僧问如何是吹毛剑师曰苦曰还许学人用也无师嘘一嘘乃曰大众前共相酬唱也须是个汉始得若也未有奔流度刃底眼不劳拈出所以道如大火聚近着即燎却面门亦X如按太阿宝剑冲前即丧身失命乃曰太阿横按祖堂寒千里应须息万端莫待冷光轻闪烁复云看看便下座上堂僧问如何是维摩一默师曰寒山访拾得曰恁么则入不二之门师嘘一嘘复曰维摩大士去何从千古令人望莫穷不二法门休更问夜来明月上孤峯乃曰七月七日复相见耳至期盥沐摄衣北首而逝塔全身于寺之西坞赐明觉大师德山远法嗣兴元府大中仁辩禅师僧问如何是焦崖境师云庭前寒柏老祖意不西来僧云如何是境中人师云胡僧深碧眼跣足蹑阶行益州菩提桂芳禅师僧问诸佛出世梵王前引帝释后随和尚出世有何祥瑞师曰三春万象妍僧云学人未晓师曰溪花红似锦岸柳绿如蓝僧云便恁么去时如何师曰未曾骑竹马切忌跨金龙大鉴下第十一世谷隐聪法嗣彭州永福院延照禅师僧问如何是彭州境师曰人马合杂僧以手作拽弓势师拈棒僧拟议师便打果州永庆光普禅师初问谷隐古人道来日大悲院里有斋意旨如何曰日出隈阳坐天寒不举头师入室次隐曰适来因缘汝作么生会师曰会则途中受用不会则世谛流布曰未在更道师拂袖便出住后僧问如何是佛法大意师曰蜀地用镔銕X叶县省法嗣䦹邡方水禅师示众云方水潭中鼈鼻蛇拟心相向便揄揶何人拔得蛇头出二百年后大隋元靖长老着语云方水潭中鼈鼻蛇圆悟勤着语云云门餬饼赵州茶瞎堂远云摩呢哒哩吽㗶咤丈雪醉着语云咲指庭前一树花大阳玄法嗣惠州罗浮山显如禅师初到大阳阳问汝是甚处人曰益州阳曰此去几里曰五千里阳曰你与么来还曾踏着么曰不曾踏着阳曰汝解腾空那曰不解腾空阳曰争得到者里曰步步不迷方通身无辨处阳曰汝得超方三昧邪曰圣心不可得三昧岂彰名阳曰如是如是汝应信此即本体全彰理事不二善自护持住后僧问如何是罗浮境师曰突兀侵天际巍峩镇海涯曰如何是境中人师曰顶上白云散足下黑烟生怀安军云顶海鹏禅师僧问如何是大疑底人师曰毕钵巖中面面相覰曰如何是不疑底人师曰如是我闻须弥粉碎问祖意教意是同是别师曰达磨逢梁武摩腾遇汉明北塔广法嗣荆门军玉泉承皓禅师眉州丹稜王氏子依大力院出家登具后游方参北塔发明心要得自在三昧制犊鼻裩书历代祖师名字乃曰唯有文殊普贤较些X子且书于带上故丛林目为皓布裩元丰间首众于襄阳谷隐有乡僧亦効之师见而诟曰汝具何道理敢以为戏事耶呕血无及耳寻于鹿门如所言而逝张无尽奉使京西南路就谒之致开法于郢州大阳时谷隐主者私为之喜师受请陞座曰某在谷隐十年不曾饮谷隐一滴水嚼谷隐一粒米汝若不会来大阳为汝说破携拄杖下座傲然而去寻迁玉泉有示众曰一夜雨霶烹打倒卜萄棚知事头首行者人力拄底拄撑底撑撑撑拄拄到天明依旧可怜生自赞粥稀后坐牀窄先卧耳聩爱高声眼昏宜字大冬至示众曰晷运推移布裩赫赤莫怪不洗无来换替僧入室次狗子在室中师叱一声狗便出去师曰狗却会你却不会师示寂门人围绕师笑曰吾年八十一老死舁尸出儿郎齐着力一年三百六十日言毕而逝雪窦显法嗣修撰曾会居士幼与明觉同舍及冠异途天禧间公守池州一日会于景德寺公遂引中庸大学参以楞严符宗门语句质明觉觉曰者个尚不与教乘合况中庸大学邪学士要径捷理会此事乃弹指一下曰但恁么荐取公于言下领旨天圣初公守四明以书币迎师补雪窦既至公曰某近与清长老商量赵州勘婆子话未审端的有勘破处也无觉曰清长老道个甚么公曰又与么去也觉曰清长老且放过一着X学士还知天下衲僧出者婆子圈䙌不得么公曰者里别有个道处赵州若不勘破婆子一生受屈觉曰勘破了也公大笑延庆荣法嗣庐山圆通居讷祖印禅师梓州蹇氏子生而英特读书过目成诵十一出家十七试法华得度受具后肄业讲肆耆年多下之会禅者南游回力勉其行于是徧参荆楚间迄无所得至襄州洞山留止十年因读华严论有省后游庐山道价日起由归宗而迁圆通仁庙闻其名皇祐初诏住十方净因禅院师称目疾不能奉诏有旨令举自代遂举大觉琏应诏及引对问佛法大意称旨天下贤师知人也僧问祖剎重兴时如何师曰人在破头山曰一朝权在手师便打梁山岩法嗣鼎州梁山善冀禅师僧问拨尘见佛时如何师曰莫眼华问和尚几时成佛师曰且莫压良为贱曰为甚么不肯承当师曰好事不如无师颂鲁祖面壁曰鲁祖三昧最省力才见僧来便面壁若是知心达道人不在扬眉便相悉大鉴下第十二世琅琊觉法嗣江州归宗可宣禅师汉州人壮为僧即出崃依琅琊一语忽投羣疑顿息琅琊可之未几令分座净空居士郭功甫过门问道与厚及师领归宗时功甫任南X昌尉俄郡守恚师不为礼窘甚遂作书寄功甫曰某世缘尚有六年奈州主抑逼当弃余喘託生公家愿无见阻功甫阅书惊喜且颔之中夜其妻梦间见师入其寝失声曰此不是和尚来处功甫撼而问之妻详以告唿灯取书示之相笑不巳遂孕及生乃名宣老期年记问如昔至三岁白云端禅师抵其家始见之曰吾姪来也云曰与和尚相别几年宣倒指曰四年矣云曰甚处相别曰白莲庄上云曰以何为验曰爹爹妈妈明日请和尚斋忽闻推车声云问门外是甚么声宣以手作推车势云曰过后如何曰平地两条渠果六周无疾而逝浮山远法嗣荆门军玉泉谓芳禅师僧问从上诸圣以何法示人师拈起拄杖僧曰学人不会师曰两手分付僧拟议师便打称心倧法嗣彭州慧日尧禅师僧问古者道我有一句待无舌人解语却向汝道未审意旨如何师曰无影树下好商量僧礼拜师曰瓦解冰消大鉴下第十三世双峰回法嗣阆州光国文赞禅师僧问不二之法请师速道师曰领曰恁么则人人有分也师曰了曰锦屏天下少光国世间稀师曰退X玉泉谓芳法嗣安州延福智兴禅师西川人出家受具后即造玉泉芳禅师法席发明心地初住渐源次迁黄梅龙华𣆶住延福师语不谈玄行不修洁身不禀仪众不喜见逝后灵异不测报应如响缁素追仰遗体塐餙祈祷尤盛芙蓉楷法嗣邓州丹霞子淳禅师剑州贾氏子弱冠为僧彻证于芙蓉之室上堂干坤之内宇宙之间中有一宝秘在形山肇法师恁么道祇解指踪话迹且不能拈示于人丹霞今日擘开宇宙打破形山为诸人拈出具眼者辨取以拄杖卓一下曰还见么鹭鸶立雪非同色明月芦花不似他上堂举德山示众曰我宗无语句实无一法与人德山恁么说话可谓是祇知入艹求人不觉通身泥水子细观来祇具一只眼若是丹霞则不然我宗有语句金刀剪不开深深玄妙旨玉女夜怀胎上堂亭亭日午犹亏半寂寂三更尚未圆六户不曾知暖意往来常在月明前上堂宝月流辉澄潭布影水无蘸月之意月无分照之心水月两忘方可称断所以道昇天底事直须飏却十成底事直须去却掷地金声不须回顾若能如是始解向异类中行诸人到者里还相委悉么良久曰常行不举人间步披毛戴角混尘泥僧问牛头未见四祖时如何师曰金菊乍开蜂竞採曰见后如何师曰苗枯花谢了X无依宣和已亥春示寂塔全身于洪山之南洪州宝峰阐提惟照禅师简州李氏子幼超迈而恶俗一日授书至性相近也习相远也遽曰凡圣本一体以习故差别我知之矣即趯成都师鹿苑清泰处年十九剃染登具泰令听起信于大慈师辄归卧泰诘之师曰既称正信大乘岂言说所能了乃虗心游方谒芙蓉于大洪甞夜坐阁道适风雪震薄闻警盗者传唿过之随有所得辞去大观中芙蓉婴难师自三吴欲趋沂水仆夫迷道师举杖击之忽大悟叹曰是地非鳌山也邪比至沂芙蓉望而喜曰绍隆吾宗必子数辈矣因留躬耕湖上累年智证成就出领招提迁甘露三祖宣知壬寅诏补圆通弃去复居泐潭上堂古佛道我初成正觉亲见大地众生悉皆成正觉又道深固幽远无人能到㘞没见识汉好龙头蛇尾便下座上堂过去诸佛巳入涅槃了也汝等诸人不应追念未来诸佛未出于世汝等诸人不要妄想正当今日你是何人参上堂伯夷隘柳下惠不恭君子不由也二边不立中道不安时作么生拈拄杖曰鸳鸯绣出从君看不把金针度与人上堂大阳门下妙唱弥高明月堂前知音葢寡不免舟横江渚櫂举清波唱庆尧年和清平乐如斯告报普请承当拟议之间白云万里上堂本自不生今亦无灭是死不得底样子当处出生随处灭尽是活生受底规模大丈夫汉直须处生死流卧荆棘林俯仰屈伸随机施设X能如是也无量方便庄严三昧大解脱门荡然顿开其或未然无量烦恼一切尘劳岳立面前塞却古路上堂古人道惰肢体黜聪明离形去智同于大通正当恁么时且道是甚么人删诗书定礼乐还委悉么礼云礼云玉帛云乎哉乐云乐云钟鼓云乎哉问承师有言云黯黯处独秀峰挺出月朦胧里泐潭水光生岂不是宝峰境师曰若是宝峰境凭君子细看曰如何是境中人师曰看取令行时曰祇如承言须会宗勿自立规矩如何是和尚宗师曰须知云外千峰上别有灵松带露寒值雪僧问祖师西来即不问时节因缘事若何师曰一片两片三四片落在眼中犹不荐建炎二年正月七日示寂阇维得设利如珠琲舌齿不坏塔于寺之西峯锦江禅灯卷第三锦江禅灯X卍XXX锦江禅灯卷第四昭觉丈雪通醉辑绍兴幻菴胡昇猷订大鉴下第十三世芙蓉楷法嗣襄州石门元易禅师潼川税氏子上堂十方同聚会X箇箇学无为此是选佛场心空及第归大众祇如闻见觉知未甞有间作么生说箇心空底道理莫是见而不见闻而不闻为之心空邪错莫是忘机息虑万法俱捐销能所以入玄宗泯性相而归法界为之心空邪错恁么也不得不恁么也不得恁么不恁么总不得未审毕竟作么生还会么良久曰若实无为无不为天堂地狱长相随三尺杖子搅黄河八臂那咤冷眼窥无限鱼龙尽奔走捉得循河三脚龟脱取殻銕锥锥吉凶之兆便分辉借问东村白头老吉凶未兆若何为休休休古往今来春复秋白日腾腾随分过更嫌何处不风流咄上堂皓月当空澄潭无影紫微转处夕阳辉彩凤归时天欲晓碧霄云外石笋横空绿水波中泥牛驾浪怀胎玉兔晓过西岑抱子金鸡夜栖东岭于斯明得始知夜明帘外别是家风空王殿中圣凡绝迹且道作么生是夜明帘外事还委悉么正值秋风来入户一声砧杵落谁家僧问古镜未磨时如何师曰精灵皱眉曰磨后如何师曰波斯弹指曰为甚么如此师曰好事不出门绍兴丁丑七月二十五日坐寂火后收设利塔于学射山潼川梅山已禅师僧问如何是法身边事师曰枯木糁花不犯春曰如何是法身向上事师曰石女不粧眉长安天宁大用齐琏禅师潼川牟氏子上堂清虗之理佛祖同归毕竟无身圣凡一体理则如是满目森X罗事作么生纤尘绝际渠侬有眼岂有旁窥官不容针私通车马若到恁么田地始可随机受用信手拈来妙应无方当风玄路直得金针线缝缝脚不彰玉殿宝阶珠帘未卷正当此时且道是甚么人境界古渡秋风寒飒飒芦花红蓼满江湾襄州鹿门法灯禅师成都刘氏子依大慈宝范为僧俾听华严得其要弃谒芙蓉蓉问曰如何是空劫巳前自已师于言下心迹泯然从容进曰灵然一句超羣象逈出三乘不假修蓉抚而印之开法鹿门僧问虗玄不犯宝鑑光寒时如何师曰掘地深埋问如何是逍遥物外底人师曰徧身红烂不可扶持大洪恩法嗣随州大洪守遂禅师遂宁章氏子上堂召大众一拳拳倒黄鹤楼一踏踏翻鹦鹉洲惯向高楼骤玉马曾于急水打金毬然虽恁么争奈有五色丝绦系手脚三鑐金锁锁咽喉直饶鎚碎金锁割断丝绦须知更有一重碍汝在且道如何是那一重还会么善吉维摩谈不到目连鹙子看如盲上堂举李剌史问药山何姓山曰正是时李罔测乃问院主某甲适来问长老何姓答道正是时的当真姓甚么主曰祇是姓韩山闻曰若六月对他便道姓热也又巖头问讲僧见说大德会教是否曰不敢巖头举拳曰是甚么教曰是权教头曰苦哉我若展脚问你不可道是脚教也师曰奇怪二老宿有杀人刀有活人剑一转语似石X上栽花一转语似空中挂剑当时若无后语达磨一宗扫土而尽诸人要见二老宿么宁可截舌不犯国讳蒋山泉法嗣清献公赵抃居士字悦道年四十余摈去声色系心宗教会佛慧来居衢之南禅公日亲之慧未甞容措一词后典青州政事之余多宴坐忽大雷震惊即契悟作偈曰默坐公堂虗隐几心源不动湛如水一声霹雳顶门开唤起从前自家底慧闻笑曰赵悦道撞彩耳富郑公初于宗门未有所趣公勉之书曰伏惟执事富贵如是之极道德如是之盛福寿康宁如是之备退休闲逸如是之高其所未甚留意者如来一大事因缘而巳能专诚求所证悟则他日为门下贺也公年七十有二以太子少保致仕而归亲旧里民遇之如故作高斋以自适题偈见意曰腰佩黄金巳退藏箇中消息也寻常世人欲识高斋老祇是柯村赵四郎复曰切忌错认临薨遗佛慧书曰非师平日警诲至此必不得力矣慧悼以偈曰仕也邦为瑞归欤世作程人间金粟去天上玉楼成慧劒无纤缺冰壶彻底清春风瀔水路孤月炤云明法云秀法嗣兴元府慈济聪禅师僧问如何是道师曰此去长安三十程曰如何是道中人师曰撞头磕额问不是风动不是幡动未审是甚么动师曰低声低声问如何X是随色摩尼珠师曰青青翠竹郁郁黄花曰如何是正色师曰退后退后问释迦巳灭弥勒未生未审谁为导首师曰銕牛也须汗出曰莫便是为人处也无师曰细看前话问如何是超佛越祖之谈师曰陜府銕牛上堂三乘教典不是真诠直指本心未为极则若是通方上士脱洒高流出来相见乃顾视大众曰休上堂终日孜孜相为恰似牵牛上壁大众何故如此贪生逐日区区去唤不回头争奈何上堂一即一二即二把定要津何处出气拈拄杖曰彼自无疮勿伤之也卓一下下座黄龙南法嗣江州东林兴龙寺常总照觉禅师剑州施氏子久依黄龙密授大法厥旨出住泐潭次迁东林皆符谶记僧问干坤之内宇宙之间中有一宝秘在形山如何是宝师曰白月现黑月隐曰非但闻名今日亲见师曰且道宝在甚么处曰古殿户开光灿烂白莲池畔社中人师曰别宝还他碧眼胡又僧出众提起坐具曰请师答话师曰放下着僧又作展势师曰收曰昔年寻剑客今朝遇作家师曰者里是甚么所在僧便喝师曰喝老僧那僧又喝师曰放过又争得便打上堂干坤大地常演圆音日月星辰每谈实相翻忆先黄龙道秋雨淋漓连宵彻曙点点无私不落别处复云滴穿汝眼睛浸烂汝鼻孔东林则不然终归大海作波涛击禅牀下座上堂老卢不识字顿明佛意佛X意离文墨故白兆不识书圆悟宗乘宗乘非言诠故如此老婆心分明入泥水今时人犹尚抱桥柱澡洗把缆放船良久曰争怪得老僧瑞州黄檗惟胜真觉禅师潼川罗氏子居讲聚时偶以扇勒窻櫺有声忽忆教中道十方共击鼓十处一时闻因大悟白本讲讲令参问师径往黄龙后因瑞州太守委龙遴选黄檗主人龙集众垂语曰钟楼上念赞牀脚下种菜若人道得乃往住持师出答曰勐虎当路坐龙大悦遂令师往由是诸方宗仰之上堂临济喝德山棒留与禅人作榜样归宗磨雪峰毬此箇门庭接上流若是黄檗即不然也无喝也无棒亦不推磨亦不辊毬前面是案山背后是主山塞却你眼睛拶破你面门于此见得得不退转地尽未来际不向他求若见不得醍醐上味翻成毒药上堂寂兮寥兮蟾蜍皎皎下空谷宽兮廓兮曦光赫赫流四海曹溪路上勦绝人行多子塔前骈阗如市直饶者里荐得倜傥分明未是衲僧活计大丈夫汉须是向黑暗狱中敲枷打锁饿鬼队里放火夺浆推倒慈氏楼拆却空王殿霛苗瑞艹和根拔满地从教荆棘生南岳福严慈感禅师潼川杜氏子上堂古佛心祇如今若不会苦沈吟秋雨微微秋风飒飒乍此乍彼若为酧答沙岸芦花青黄交杂禅者何依良久曰札潭州云葢守智禅师剑州陈氏子游方至豫章大宁时法昌遇禅师韬藏西山师闻其饱参即之昌问曰X汝何所来师曰大宁又问三门夜来倒汝知么师愕然曰不知昌曰吴中石佛大有人不曾得见师惘然即展拜昌使谒翠巖真禅师虽久无省且不舍寸阴及谒黄龙于积翠始尽所疑后首众石霜遂开法道吾徙云葢僧问有一无絃琴不是世间木今朝负上来请师弹一曲师拊膝一下僧曰金风飒飒和清韵请师方便再垂音师曰陜府出銕牛上堂紧峭离水靴踏破湖湘月手把銕蒺藜打破龙虎穴翻身倒上树始见无生灭却笑老瞿昙弹指超弥勒上堂昨日高山看钓鱼步行骑马失却驴有人拾得骆驼去重赏千金一也无若向者里荐得不着还艹鞋钱上堂举赵州问僧向甚么处去曰摘茶去州曰闲师曰道着不着何处摸索背后龙鳞面前驴脚翻身筋斗孤云野鹤阿呵呵示众不离当处常湛然觅即知君不可见虽然先圣恁么道且作箇模子搭却若也出不得祇抱得古人底若也出得方有少分相应云葢则不然骑骏马绕须弥过山寻蚁迹能有几人知师居院之东堂舒州宿松县霛隐德滋山主蜀人住院二十年每日独自上堂朝朝相似日日一殿只者便是更莫外求元丰六年十月四日陞堂集众良久云会么众无语俨然而逝景福顺西蜀人得法慧南然缘薄所居皆远方小剎学者过其门莫能容顺亦超然自乐视世境如飞埃X过目寿八十余坐脱于香城山罗汉祖印林法嗣緜州富乐智静禅师僧问如何是佛法大意师曰六耳不同谋僧云意旨如何师曰逢人但恁么举大鑑下第十四世白云端法嗣蕲州五祖法演禅师緜州邓氏子三十五始弃家祝发受具往成都习唯识百法论因闻菩萨入见道时智与理冥境与神会不分能证所证西天外道甞难比丘曰既不分能证所证却以何为证无能对者外道贬之令不鸣钟鼓反披袈裟三藏奘法师至彼救此义曰如人饮水冷暖自知乃通其难师曰冷暖则可知矣作么生是自知底事遂质本讲曰不知自知之理如何讲莫疏其问但诱曰汝欲明此当往南方扣传佛心宗者师即负笈出关所见尊宿无不以此咨决所疑终不破洎谒圆照本禅师古今因缘会尽唯不会僧问兴化四方八面来时如何化云打中间底僧作礼化云我昨日赴箇村斋中途遇一阵卒风暴雨却向古庙里避得过请益本本云此是临济下因缘须是问他家儿孙始得师遂谒浮山远禅师请益前话远云我有个譬喻说似你你一似个三家村里卖柴汉子把个匾担向十字街头立地问人中书堂今日商量甚么事师默计云若如此大故未在远一日语师曰吾老矣恐虗度子光阴可往依白云此X老虽后生吾未识面但见其颂临济三顿棒话有过人处必能了子大事师潸然礼辞至白云遂举僧问南泉摩尼珠话请问云叱之师领悟献投机偈曰山前一片闲田地叉手叮咛问祖翁几度卖来还自买为怜松竹引清风云特印可令掌磨事未几云至语师曰有数禅客自庐山来皆有悟入处教伊说亦说得有来由举因缘问伊亦明得教伊下语亦下得祇是未在师于是大疑私自计曰既悟了说亦说得明亦明得如何却未在遂参究累日忽然省悟从前宝惜一时放下走见白云云为手舞足蹈师亦一笑而巳师后曰吾因兹出一身白汗便明得下载清风云一日示众曰古人道如镜铸像像成后镜在甚么处众下语不契举以问师师近前问讯曰也不较多云笑曰须是道者始得乃命分座开示方来初住四面迁白云𣆶居东山僧问𢹂笻领众祖令当行坐断要津师意如何师曰秋风吹渭水落叶满长安曰四面无门山岳秀今朝且得主人归师曰你道路头在甚么处曰为甚么对面不相识师曰且喜到来问祖意教意是同是别师曰人贫智短马瘦毛长问如何是白云为人亲切处师曰捩转鼻孔曰便恁么去时如何师曰不知痛痒汉问达磨面壁意旨如何师曰计较未成曰二祖立雪时如何师曰将错就错曰祇如断臂安心又作么生师曰炀帝开汴河问百尺竿头如何进步师曰快走始得问如何是临济下事师曰X五逆闻雷曰如何是云门下事师曰红旗闪烁曰如何是曹洞下事师曰驰书不到家曰如何是沩仰下事师曰断碑横古路僧礼拜师曰何不问法眼下事曰留与和尚师曰巡人犯夜问如何是白云一滴水师曰打碓打磨曰饮者如何师曰教你无着面处问天下人舌头尽被白云坐断白云舌头甚么人坐断师曰东村王大翁师乃曰适来思量得一则因缘而今早忘了也却是拄杖子记得乃拈拄杖曰拄杖子也忘了遂卓一下曰同坑无异土咄上堂幸然无一事行脚要参禅却被禅相恼不透祖师关如何是祖师关把火入牛栏上堂恁么恁么鰕跳不出斗不恁么不恁么弄巧成拙软似銕硬如泥金刚眼睛十二两衲僧手里秤头低有价数没商量无鼻孔底将甚么闻香上堂难难几何般易易没巴鼻好好催人老默默从此得过者四重关了泗州人见大圣参丹霞淳法嗣真州长芦真歇清了禅师左緜雍氏子襁褓入寺见佛喜动眉睫咸异之年十八试法华得度往成都大慈习经论领大意出蜀至沔汉扣丹霞之室霞问如何是空劫巳前自己师拟对霞曰你閙在且去一日登钵盂峯豁然契悟径归侍立霞掌曰将谓你知有师欣然拜之翌日霞上堂曰日照孤峯翠月临溪水寒祖师玄妙诀莫向寸心安便下座师直前曰今日陞座更瞒某不得也霞曰你试举我今日陞座看师X良久霞曰将谓你瞥地师便出后游五台之京师浮汴直抵长芦谒祖照一语契投命为侍者踰年分座未几照称疾退闲命师继席学者如归建炎末游四明主补陀台之天封闽之雪峰诏住育王徙温州龙翔杭之径山慈宁皇太后命开山臯亭崇先上堂我于先师一掌下伎俩俱尽觅个开口处不可得如今还有恁么快活不彻底汉么若无衔銕负鞍各自着便上堂久默斯要不务速说释迦老子待要欵曲卖弄争奈未出母胎巳被人覰破且道覰破个甚么瞒雪峯不得上堂上孤峯顶过独木桥蓦直恁么行犹是时人脚高脚低处若见得彻不出户身徧十方未入门常在屋里其或未然趂凉搬取一转柴上堂道得第一句不被拄杖子瞒识得拄杖子犹是途路中事作么生是到地头一句上堂处处觅不得祇有一处不觅自得且道是那一处良久曰贼身巳露上堂口边白醭去始得入门通身红烂去方知有门里事更须知有不出门底乃曰唤甚么作门僧问三世诸佛向火焰里转大法轮还端的也无师大笑曰我却疑着曰和尚为甚么却疑着师曰野花香满路幽鸟不知春问不落风彩还许转身也无师曰石人行处不同功曰向上事作么生师曰妙在一沤前岂容千圣眼僧礼拜师曰祇恐不恁么师一日入厨看煑面次忽桶底脱众皆失声曰可惜许师曰桶底脱自合欢喜因甚么却烦恼僧曰和尚即得师曰灼然可惜X许一桶面问僧你死后烧作灰撒却了向甚么处去僧便喝师曰好一喝祇是不得翻欵僧又喝师曰公案未圆更喝始得僧无语师打曰者死汉上堂苔封古径不堕虗凝雾锁寒林肯彰风要钩针稳密孰云渔父栖巢祇么承当自是平常快活还有具透关眼底么良久曰直饶闻早便归去争似从来不出门上堂乍雨乍晴乍寒乍热山僧底个山僧自知诸人底个诸以自说且道雪峰口除喫饭外要作甚么问僧琉璃殿上玉女撺梭明甚么边事曰回互不当机师曰还有断续也无曰古今不曾间师曰正当不曾间时如何僧珍重便出上堂撼拄杖曰看看三千大千世界一时摇动云门大师即得雪峰则不然卓拄杖曰三千大千世界向甚么处去还会么不得重梅雨秧苗争见青上堂幻化空身即法身遂作舞云见么见么恁么见得过桥村酒美又作舞云见么见么恁么不见隔岸野花香上堂还有不被玄妙污染底么良久曰者一点倾四海水巳是洗脱不下僧问如何是空劫巳前自已师曰白马入芦花上堂穷微丧本体妙失宗一句截流渊玄及尽是以金针密处不露光铓玉线通时潜舒异彩虽然如是犹是交互双明且道巧拙不到作么生相委良久曰云萝秀处青阴合巖树高低翠锁深上堂转功就位是向去底人玉韫荆山贵转位就功是却来底人红炉片雪春功位俱转通身不滞撒手亡依石女夜登机密室无人扫X正恁么时绝气息一句作么生相委良久曰归根风堕叶照尽月潭空师终于皐亭崇先塔于寺西华桐岛谥悟空禅师石门易法嗣遂宁府香山尼佛通禅师因诵莲经有省往见石门乃曰成都喫不得也遂宁喫不得也门拈拄杖打出通忽悟曰荣者自荣谢者自谢秋露春风好不着便门拂袖归方丈师亦不顾而出由此道俗景从得法者众大洪遂法嗣随州大洪显庆禅师广安杨氏子僧问须菩提岩中晏坐帝释雨花和尚新处洪峰有何祥瑞师曰銕牛耕破扶桑国迸出金乌照海门曰未审是何宗旨师曰熨斗煎茶铫不同黄龙心法嗣汉州三圣继昌禅师彭州黎氏子上堂木佛不度火甘露台前逢达磨惆怅洛阳人未来面壁九年空冷坐金佛不度炉坐叹劳生走道途不向华山图上看岂知潘阆倒骑驴泥佛不度水一道霛光照天地堪羡玄沙老古锥不要南山要鼈鼻上堂举赵州访二菴主师曰五陵公子争夸富百衲高僧不厌贫近来世俗多颠倒祇重衣衫不重人东林总法嗣内翰东坡居士苏轼字子瞻因宿东林与照觉论无X情话有省黎明献偈曰溪声便是广长舌山色岂非清净身夜来八万四千偈他日如何举似人未几抵荆南闻玉泉皓禅师机锋不可触公拟抑之即微服求见泉问尊官高姓公曰姓秤乃秤天下长老底秤泉喝曰且道者一喝重多少公无对于是尊礼之后过金山有写公照容者公戏题曰心似已灰之木身如不系之舟问汝平生功业黄州惠州琼州宝峯文法嗣西蜀广道者住筠阳九峯为云菴真净之嗣天资纯至脱略世故有颂赵州勘婆话曰指路婆婆在五台禅人到此尽痴獃一拳打破扶桑国杲日当空炤九垓一日有戒上座者善于医术分卫而归命广说法戒出问曰如何是九峯境答曰滔滔双㵎水落落九重山进曰如何是境中人答曰长者自长短者自短进曰人境已蒙师指示向上宗乘事若何答曰喫棒得也未戒作礼广问侍者曰陞座为何事侍者曰戒药王请广曰金毛师子子出窟便咆哮且道金毛师子子是阿谁良久云即是今晨戒药王便下座隆兴府泐潭湛堂文准禅师兴元府梁氏子初谒真净净问近离甚处师曰大仰净曰夏在甚处师曰大沩净曰甚处人师曰兴元府净展手曰我手何似佛手师罔措净曰适来祇对一一霛明一一天真及乎道个我手何似佛手便成窒碍且道病在甚处师曰某甲不会净曰一切见成更教谁会师当下释然服X勤十载所往必随绍圣三年真净移石门众益盛凡衲僧扣问但瞑目危坐无所示见来学则往治蔬圃率以为常师谓同行恭上座曰老汉无意于法道乎一日举杖决渠水溅衣忽大悟净诟曰此乃敢尔䖃苴邪自此迹愈晦而名益着显谟李公景直守豫章请开法云巖未几移居泐潭僧问教意即且置未审如何是祖意师曰烟村三月里别是一家春问寒食因悲郭外春墅田无处不伤神林间垒垒添新冢半是去年来哭人者事且拈放一边如何是道师曰苍天苍天曰学人特伸请问师曰十字街头吹尺八村酸冷酒两三巡问一法若有毗卢堕在凡夫万法若无普贤失却境界去此二途请师一决师曰大黄甘艹曰此犹是学人疑处师曰放待冷来看问向上一路千圣不传未审如何是向上一路师曰行到水穷处坐看云起时曰为甚不传师曰家家有路透长安曰祇如衲僧门下毕竟作么生师曰放你三十棒黄檗胜法嗣成都府昭觉纯白绍觉禅师上堂寒便向火热即摇扇饥时喫饭困来打眠所以赵州庭前柏香严岭后松栽来无别用祇要引清风且道毕竟事作么生甲子乙丑海中金丙寅丁卯罏中火仰山伟法嗣襄阳谷隐显禅师生于西蜀安枢密之别业田丁家南游参仰山伟公因致问如何是佛向上事伟对以X日出东方夜落西显复进语东方向上更望指示语未竟伟便打于是有省及住谷隐以仰山忌日对霛拈香云仰面不见天低头不见地不知大仰来不来一炷旃檀表勤意显为人诚至道学纯正安公常𢹂家属致拜且语人曰不意有一佛出吾家地上遂奏净觉禅师号以伸敬焉葢取其蕴略其所出可谓道在一介则一介重也黄龙肃法嗣嘉定府月珠祖鑑禅师僧请笔师语要师曰达磨西来单传心印曹谿六祖不识一字今日诸方出世语句如山重增绳索乃拍禅牀曰于斯荐得犹是钝根若也未然白云深处从君卧切忌寒猿中夜啼圆照本法嗣筠州逍遥聪禅师绵州盐泉王氏子幼投剑门慈云海亮禅师出家年二十三诵经得度遂游成都讲肆舍之南游徧参尊宿末后见圆照本于净慈久而不悟一日为僧伽作礼忽洒然即上方丈具陈所得本曰汝知之矣吾昔梦汝吞一世界一鬀刀今汝所悟云然知汝自今始出家也即为陞座告众师服勤久之后游江西延住真如开善圣寿三剎焉上蓝顺法嗣参政苏辙居士字子由元丰三年以睢阳从事左迁瑞州榷筦之任是时洪州上蓝顺禅师与其父文安先生有契因往访焉相得欢甚公咨以心法顺示搐X鼻因缘巳而有省作偈呈曰中年闻道觉前非邂逅相逢老顺师搐鼻径参真面目掉头不受别钳鎚枯藤破衲公何事白酒青盐我是谁惭愧东轩残月上一杯甘露滑如饴佛国惟白法嗣兴元府中梁山干明永因禅师初住法济僧问改律为禅非无所以学人上来乞师便道师云分明一句作者犹迷僧云汉水祇应流到海月轮直上最高峰师云且得领话锦江禅灯卷第四锦江禅灯X卍XXX锦江禅灯卷第五昭觉丈雪通醉辑绍兴幻菴胡昇猷订大鉴下第十五世天童觉法嗣襄州石门清凉法真禅师剑门人上堂柳色含烟春光逈秀一峰孤峻万卉争芳白云淡泞巳无心满目青山元不动渔翁垂钓一溪寒雪未曾消野渡无人万古碧潭清似镜宾中有主拄杖横挑日月轮主中有宾踏破艹鞋赤脚走直得宾主互显杀活自由理X事浑融正偏不滞入荒田不拣信手拈来艹且道如何委悉尘中虽有隐身术争似全身入帝乡黄龙新法嗣嘉定府九顶寂惺惠泉禅师僧问心迷法华转心悟转法华未审意旨如何师曰风暖鸟声碎日高花影重上堂昔日云门有三句谓函葢干坤句截断众流句随波逐浪句九顶今日亦有三句所谓饥来喫饭句寒来向火句困来打睡句若以佛法而论则九顶望云门直立下风若以世谛而论则云门望九顶直立下风二语相违且如何是九顶为人处嘉兴府华亭性空妙普菴主汉州人久依死心获证乃抵秀水追船子遗风结茅青龙之野吹銕笛以自娱多赋咏得之者必珍藏其山居曰心法双忘犹隔妄色空不二尚余尘百鸟不来春又过不知谁是住菴人又警众曰学道犹如守禁城昼防六贼夜惺惺中军主将能行令不动干戈治太平又曰不耕而食不蚕衣物外清闲适圣时未透祖师关捩子也须存意着便宜又曰十二时中莫住工穷来穷去到无穷直须洞彻无穷底踏倒须弥第一峰建炎初徐明叛道经乌镇肆杀戮民多逃亡师独荷䇿而往贼见其伟异疑必诡伏者问其来师曰吾禅者欲抵密印寺贼怒欲斩之师曰大丈夫要头便斫取奚以怒为吾死必矣愿得一饭以为送终贼奉肉食师如常斋出生毕乃曰孰当为我文之以祭贼笑而不答师索笔X大书曰呜唿惟霛劳我以生则大块之过役我以寿则阴阳之失乏我以贫则五行不正困我以命则时日不吉吁哉至哉赖有出尘之道悟我之性与其妙心与其妙心孰与为隣上同诸佛之真化下合凡夫之无明纤尘不动本自圆成妙矣哉妙矣哉日月未足以为明干坤未足以为大磊磊落落无罣无碍六十余年和风混俗四十二腊逍遥自在逢人则喜见佛不拜笑矣乎笑矣乎可惜少年郎风流太光彩坦然归去付春风体似虗空终不坏尚飨遂举箸饫餐贼徒大笑食罢复曰劫数既遭离乱我是快活烈汉如今正好乘时便请一刀两段乃大唿斩斩贼方骇异稽首谢过令卫而出乌镇之庐舍免焚实师之惠也道俗闻之愈敬有僧睹师见佛不拜歌逆问曰既见佛为甚么不拜师掌之曰会么曰不会师又掌曰家无二主绍兴庚申冬造大盆穴而塞之修书寄雪窦持禅师曰吾将水葬矣壬戌岁持至见其尚存作偈嘲之曰咄哉老性空刚要餧鱼鼈去不索性去祇管向人说师阅偈笑曰待兄来证明耳令徧告四众众集师为说法要乃说偈曰坐脱立亡不若水塟一省柴烧二省开圹撒手便行不妨快畅谁是知音船子和尚高风难继百千年一曲渔歌少人唱遂盘坐盆中顺潮而下众皆随至海濵望欲断目师取塞戽水而回众拥观水无所入复乘流而往唱曰船子当年返故乡没踪迹处妙难量真风徧寄知音者銕笛X横吹作散场其笛声呜咽顷于苍茫间见以笛掷空而没众号慕图像事之后三日于沙上趺坐如生道俗争往迎归留五日阇维设利大如菽者莫计二鹤徘徊空中火尽始去众奉设利霛骨建塔于青龙青原信法嗣成都府正法希明禅师汉州人解制上堂林叶纷纷落干坤报早秋分明西祖意何用更驰求若恁么会得始信佛祖之道本自平夷大解脱门元无关钥弥纶宇宙偪塞虗空量不可穷智不能测若也未明此旨不达其源任是百劫熏功千生炼行徒自疲苦了无交涉若深明此旨洞达其源乃知动静施为经行坐卧头头合道念念朝宗祖不云乎迷生寂乱悟无好恶得失是非一时放却如是则谁迷谁悟谁是谁非自是诸人独生异见观大观小执有执无已霛独耀不肯承当心月孤圆自生违背何异家中舍父衣内忘珠致使菩提路上荆棘成林解脱空中迷云蔽日山僧今日幸值众僧自恣化主还山诸上善人得得光访不可缄默随分葛藤曲为今时少开方便也须是诸人着眼各自谛观若更拟议寻思白云万里遂拈拄杖曰于斯明得霛山一会俨在目前其或未然更待来晨分付兜率悦法嗣丞相张商英居士字天觉号无尽年十九应举入京道由向氏家向预梦神人报曰明日接相公凌晨公X至向异之劳问勤腆乃曰秀才未娶当以女奉洒埽公谦辞再三向曰此行若不了当吾亦不爽前约后果及第乃娶之初任主簿因入僧寺见藏经梵夹金字齐整乃怫然曰吾孔圣之书不如胡人之教人所仰重夜坐书院中研墨吮笔凭纸长吟中夜不眠向氏唿曰官人夜深何不睡去公以前意白之正此着无佛论向应声曰既是无佛何论之有当须着有佛论始得公疑其言遂巳之后访一同列见佛龛前经卷乃问曰此何书也同列曰维摩诘所说经公信手开卷阅到此病非地大亦不离地大处叹曰胡人之语亦能尔耶问此经几卷曰三卷乃借归阅次向氏问看何书公曰维摩诘所说经向曰可熟读此经然后着无佛论公悚然异其言由是深信佛乘留心祖道元祐六年为江西漕首谒东林照觉总禅师觉诘其所见处与已符合乃印可觉曰吾有得法弟子住玉谿乃慈古镜也亦可与语公复因按部过分宁诸禅迓之公到先致敬玉谿慈最后问兜率悦禅师悦为人短小闻龚德庄尝言悦聪明乃曰闻公善文章悦大笑曰运使失却一只眼了也从悦临济九世孙对运使论文章政如运使对从悦论禅也公不然其语乃强屈指曰是九世也问玉谿去此多少曰三十里曰兜率聻曰五里公乃过兜率先是说梦手抟日轮觉与首座曰日轮运转之象闻张运使过此吾当深锥痛札若肯回头则吾门幸事座曰今之士大夫X受人取奉惯恐其恶发别生事也悦曰正使烦恼祇退得我院也别无事公与悦语次称赏东林悦未肯其说公乃题寺后拟瀑轩诗其略曰不向庐山寻落处象王鼻孔谩辽天意讥其不可东林也公与悦语至更深论及宗门事悦曰东林既印可运使运使于佛祖言教有少疑否公曰有悦曰疑何等语公曰疑香严独脚颂德山托钵话悦曰既于此有疑其余安得无耶祇如巖头言末后句是有耶是无耶公曰有悦大笑便归方丈闭却门公一夜睡不稳至五更下牀触翻溺器乃大彻勐省前话遂有颂曰鼓寂钟沉托钵回巖头一拶语如雷果然祇得三年活莫是遭他授记来遂扣方丈门曰某巳捉得贼也悦曰赃在甚处公无语悦曰都运且去来日相见翌日公遂举前颂悦乃谓曰参禅祇为命根不断依语生解如是之说公巳深悟然至极微细处使人不觉不知堕在区宇乃作颂证之曰等闲行处步步皆如虽居声色宁滞有无一心靡异万法非殊休分体用莫择精麤临机不碍应物无拘是非情尽凡圣皆除谁得谁失何亲何疎拈头作尾指实为虗翻身魔界转脚邪涂了无逆顺不犯工夫公邀悦至建昌途中一一伺察有十颂叙其事悦亦有十颂酬之时元祐八年八月也法云杲法嗣西蜀銮法师通大小乘佛照谢事居景德师问照曰X禅家言多不根何也照曰汝习何经论曰诸经麤知颇通百法照曰祇如昨日雨今日晴是甚么法中收师懵然照举痒和子击曰莫道禅家所言不根好师愤曰昨日雨今日晴毕竟是甚么法中收照曰第二十四时分不相应法中收师恍悟即礼谢后归蜀居讲会以直道示徒不泥名相而众多引去遂说偈罢讲曰众卖花兮独卖松青青颜色不如红算来终不与时合归去来兮翠霭中由是隐居二十年道俗追慕复命演法笑答偈曰遯迹隐高峰高峰又不容不如归锦里依旧卖青松众列拜悔过两川讲者争依之泐潭准法嗣隆兴府云巖典牛天游禅师成都郑氏子初试郡庠复往梓州试二处皆与贡籍师不敢承窜名出关适会山谷道人西还因见其风骨不凡议论超卓乃同舟而下竟往庐山投师剃发不改旧名首参死心不契遂依湛堂于泐潭一日潭普说曰诸人苦苦就准上座觅佛法遂拊膝曰会么雪上加霜又拊膝曰若也不会岂不见干峰示众曰举一不得举二放过一着落在第二师闻脱然颕悟出世云葢次迁云巖甞和忠道者牧牛颂曰两角指天四足踏地拽断鼻绳牧甚屎屁张无尽见之甚击节后退云巖过庐山栖贤主翁意不欲纳乃曰老老大大正是质库中典牛也师闻之述一偈而去曰质库何曾解典牛祇缘价X重实难酬想君本领无多子毕竟难禁者一头因菴于武宁扁曰典牛终身不出涂毒见之巳九十三矣上堂卓拄杖曰久雨不晴札金乌飞在钟楼角又卓一下曰犹在㲉复卓曰一任衲僧名邈上堂马祖一唤百丈蹉过临济小厮儿向粪扫堆头拾得一只破艹鞋胡喝乱喝师震声喝曰唤作胡喝乱喝得么上堂象骨辊毬能巳尽玄沙斫牌伎亦穷还知么火星入袴口事出急家门上堂三百五百铜头銕额木笛横吹谁家接拍时有僧出师曰也是贼过后张弓上堂宝峰有一诀对众分明说昨夜三更前乌龟吞却鼈至节上堂晷运推移日南长至布裩不洗无来换赞大小玉泉无风浪起云巖路见不平直下一鎚粉碎遂高声曰看脚下大沩瑃法嗣眉州中巖慧目蕴能禅师本郡吕氏子年二十二于村落一富室为校书偶游山寺见禅册阅之似有得即裂冠圆具一钵游方首参宝胜澄甫禅师所趣颇异至荆湖谒永安喜真如哲德山绘造诣益高迨抵大沩沩问上座桑梓何处师曰西川曰我闻西川有普贤菩萨示现是否师曰今日得瞻慈相曰白象何在师曰爪牙巳具曰还会转身么师提坐具绕禅牀一帀沩曰不是者个道理师趋出一日沩为众入室问僧黄巢过后还有人收得剑么僧竖起拳沩曰菜刀子僧曰争奈受用不尽沩喝出次问师黄巢过后X还有人收得剑么师亦竖起拳沩曰也祇是菜刀子师曰杀得人即休遂近前拦胸筑之沩曰三十年弄马骑今日被驴子扑后还蜀菴子旧址应四众之请出住报恩上堂龙济道万法是心光诸缘唯性晓本无迷悟人祇要今日了师曰既无迷悟了个甚么咄上堂举雪峰一日普请搬柴中路见一僧遂掷下一段柴曰一大藏教祇说者个后来真如喆道一大藏教不说者个据此二尊宿说话是同是别山僧则不然竖起拂子曰提起则如是我闻放下则信受奉行室中问崇真毡头如何是你空劫巳前父母真领悟曰和尚且低声遂献投机颂曰万年仓里曾饥馑大海中住尽长渴当初寻时寻不见如今避时避不得师为印可一日与黄提刑奕棋次黄问数局之中无一局同千着万着则故是如何是那一着师提起棋子示之黄伫思师曰不见道从前十九路迷杀几多人师住持三十余载凡说法不许录其语临终书偈趺坐而化阇维时暴风忽起烟所至处皆雨设利道俗斸其地皆得之心舌不坏塔于本山怀安军云顶宝觉宗印禅师上堂古者道识得凳子周帀有余又道识得凳子天地悬殊山僧总不恁么识得凳子是甚么闲家具一日普说罢师曰诸子莫要散去更听一颂乃曰四十九年一场热閧八十七春老汉独弄谁少谁多一般作梦归去来兮梅梢雪重言讫下座倚杖而逝X昭觉纯白法嗣成都府信相宗显正觉禅师潼川王氏子少为进士有声甞昼掬溪水为戏至夜思之遂见水泠然盈室欲汲之不可而尘境自空曰吾世网裂矣往依昭觉得度具满分戒后随众咨参觉一日问师高高峰顶立深深海底行汝作么生会师于言下顿悟曰钉杀脚跟也觉拈起拂子曰者个又作么生师一笑而出服勤七祀南游至京师历淮浙晚见五祖演和尚于海会出问未知关捩子谁过赵州桥赵州桥即不问如何是关捩子祖曰汝且在门外立师进步一踏而退祖曰许多时茶饭元来也有人知滋味明日入室祖曰你便是昨日问话底僧否我固知你见处祇是未过得白云关在师珍重便出时圆悟为侍者师以白云关意扣之悟曰你但直下会取师笑曰我不是不会祇是未谙待见者老汉共伊理会一上明日祖往舒城师与悟继往适会于兴化祖问师记得曾在郡里相见来师曰全火祇候祖顾悟曰者汉饶舌自是机缘相契游庐阜回师以高高峰顶立深深海底行所得之语告五祖祖曰吾甞以此事诘先师先师云我曾问远和尚远曰猫有歃血之功虎有起尸之德非素达本源不能到也师给侍之久祖钟爱之后辞西归为小参复以颂送曰离乡四十余年一时忘却蜀语禅人回到成都切须记取鲁语时觉尚无恙师再侍之名声蔼着遂出住长松迁保福信相僧问X三世诸佛六代祖师总出者圈缋不得如何是者圈䙌师曰井栏脣上堂举仰山问中邑如何是佛性义邑曰我与你说个譬喻汝便会也譬如一室有六牕内有一猕猴外有猕猴从东边唤猩猩猕猴即应如是六牕俱唤俱应仰乃礼拜适蒙和尚指示某有个疑处邑曰你有甚么疑仰曰祇如内猕猴睡着时外猕猴欲与相见又作么生邑下禅牀执仰山手曰猩猩与你相见了师曰诸人要见二老么我也与你说个譬喻中邑大似个金师仰山将一块金来使金师酬价金师亦尽价相酬临成交易卖金底更与贴秤金师虽然闇喜心中未免偷疑何故若非细作定是贼赃便下座俨首座法嗣潼川天宁则禅师早业儒词章婉缛既从释得法于俨首座而为黄檗胜之孙有牧牛颂寄以满庭芳调曰咄者牛儿身强力健几人能解牵骑为贪原上绿艹嫩离离只管寻芳逐翠奔驰后不顾倾危争知道山遥水远回首到家迟牧童今有智长绳牢把短杖高提入泥入水终是不生疲直待心调步稳青松下孤笛横吹当归去人牛不见正是月明时世以禅语为词意句圆美无出此右或讥其徒以不正之声混伤宗教然有乐于讴吟则因而见道亦不失为善巧方便随机设化之一端耳浮山真法嗣X峩眉灵巖徽禅师僧问文殊是七佛之师未审谁是文殊之师师曰金沙滩头马郎妇信相显法嗣成都府金纯文禅师僧问如何是大道之源师曰黄河九曲曰如何是不犯之令师曰銕蛇钻不入僧拟议师便打五祖演法嗣成都府昭觉寺克勤佛果禅师彭州骆氏子世宗儒师儿时日记千言偶游妙寂寺见佛书三复怅然如获旧物即去家依自省祝发从文照通讲训又从敏行授楞严俄得病濒死叹曰诸佛涅槃正路不在文句中吾欲以声求色见宜其无以死也遂弃去至真觉胜禅师之席胜方创臂出血指示师曰此曹溪一滴也师矍然良久曰道固如是乎即徙步出蜀首谒玉泉皓次依金銮信大沩喆黄龙心东林度佥指为法器而晦堂称他日临济一脉属子矣最后见五祖尽其机用祖皆不诺乃谓祖强移换人出不逊语忿然而去祖曰待你着一顿热病打时方思量我在师到金山染伤寒困极以平日见处试之无得力者追绎五祖之言乃自誓曰我病稍间即归五祖病痊寻归祖一见而喜令即参堂便入侍者寮方半月会部使解印还蜀诣祖问道祖曰提刑少年曾读小艶诗否有两句颇相近频唿小玉元无事祇要檀那认得声提刑应喏喏祖曰且子细师适归侍立次问曰闻X和尚举小艶诗提刑会否祖曰他祇认得声师曰祇要檀郎认得声他既认得声为甚么却不是祖曰如何是祖师西来意庭前柏树子聻师忽有省遽出见鸡飞上阑干鼓翅而鸣复自谓曰此岂不是声遂袖香入室通所得呈偈曰金鸭香销锦绣帏笙歌丛里醉扶归少年一段风流事祇许佳人独自知祖曰佛祖大事非小根劣器所能造诣吾助汝喜祖徧谓山中耆旧曰我侍者参得禅也由此所至推为上首崇宁中还里省亲四众迓拜成都帅翰林郭公之章请开法六祖更昭觉政和间谢事复出崃南游时张无尽寓荆南以道学自居少见推许师舣舟谒之剧谈华严旨要曰华严现量境界理事全真初无假法所以即一而万了万为一一复一万复万浩然莫穷心佛众生三无差别卷舒自在无碍圆融此虽极则终是无风帀帀之波公于是不觉促榻师遂问曰到此与祖师西来意为同为别公曰同矣师曰且得没交涉公色为之愠师曰不见云门道山河大地无丝毫过患犹是转句直得不见一色始是半提更须知有向上全提时节彼德山临济岂非全提乎公乃首肯翌日复举事法界理法界至理事无碍法界师又问此可说禅乎公曰正好说禅也师笑曰不然正是法界量里在葢法界量未灭若到事事无碍法界法界量灭始好说禅如何是佛干屎橛如何是佛麻三斤是故真净偈曰事事无碍如意自在手把猪头口诵X净戒趂出婬坊未还酒债十字街头解开布袋公曰美哉之论岂易得闻乎于是以师礼留居碧巖复徙道林枢密邓公子常奏赐紫服师号诏住金陵蒋山学者无地以容勅补天宁万寿上召见褒宠甚渥建炎初又迁金山适驾幸维杨入对赐圆悟禅师改云居久之复领昭觉僧问云门道须弥山意旨如何师曰推不向前约不退后曰未审还有过也无师曰坐却舌头问法不孤起仗境方生提坐具曰者个是境那个是法师曰却被阇黎夺却鎗问古人道楖栗横担不顾人直入千峰万峰去未审那里是他住处师曰腾蛇缠足路布绕身曰朝看云片片暮听水潺潺师曰却须截断始得曰此回不是梦真个到庐山师曰高着眼问猿抱子归青嶂后鸟啼花落碧巖前此是和尚旧时安身立命处如何是道林境师曰寺门高开洞庭野殿脚插入赤沙湖曰如何是境中人师曰僧宝人人沧海珠曰此是杜工部底作么生是和尚底师曰且莫乱道问有句无句如藤倚树如何得透脱师曰倚天长剑逼人寒曰祇如树倒藤枯沩山为甚么呵呵大笑师曰爱他底着他底曰忽被学人掀倒禅牀抝折拄杖又作个甚么伎俩师曰也是贼过后张弓问明历历露堂堂因甚么干坤收不得师曰金刚手里八稜棒曰忽然一唤便回还当得活也无师曰鹙子目连无奈何曰不落照不落用如何商量师曰放下云头曰忽遇其中人时如何师曰骑佛X殿出山门曰万象不来渠独语教谁招手上高峰师曰错下名言上堂通身是眼见不及通身是耳闻不彻通身是口说不着通身是心鉴不出直饶尽大地明得无丝毫透漏犹在半途据令全提且道如何展演域中日月纵横挂一亘晴空万古春绍兴五年八月示微恙趺坐书偈遗众投笔而逝茶毗舌齿不坏设利五色无数塔于昭觉寺之侧谥真觉禅师舒州龙门清远佛眼禅师临卭李氏子严正寡言十四圆具后因读法华经至是法非思量分别之所能解持以问讲师讲师莫能答师叹曰义学名相非所以了生死大事遂卷衣南游造舒州太平演禅师法席因丐于庐州偶仆地烦懑间闻二人交相恶骂谏者曰你犹是烦恼在师于言下有省及归凡有所问演即曰我不如你你自会得好或曰我不会我不如你师愈疑遂咨决于元礼首座礼乃以手引师之耳绕炉数帀且行且语曰你自会得好师曰有冀开发乃尔相戏耶礼曰你他后悟去方知今日曲折耳太平将迁海会师慨然曰我持钵方归复参随往一荒院安能究决已事耶遂作偈告辞之蒋山坐夏邂逅霛源禅师日益厚善从容言话间师曰比见都下一尊宿语句似有缘霛源曰演公天下第一等宗师何故舍而事远游所谓有缘者葢知解之师与公初心相应耳师从所勉径趋海会后命典谒适寒夜孤坐拨炉见火一豆许恍然自喜曰深深拨有些子平生X事只如此遽起阅几上传灯录至破灶堕因缘忽大悟作偈曰刀刀林鸟啼披衣终夜坐拨火悟平生穷神归破堕事皎人自迷曲淡谁能和念之永不忘门开少人过圆悟因诣其寮举青林搬土话騐之且谓古今无人出得你如何会师曰有甚难悟曰祇如他道銕轮天子寰中旨意作么生师曰我道帝释宫中放赦书悟退语人曰且喜远兄便有活人句也自是隐居四面大中菴属天下一新崇宁万寿寺舒守王公涣之命师开法次补龙门道望尤振后迁和之褒禅枢密邓公洵武奏赐师号紫衣上堂台山路上过客全稀破灶堂前感恩无地雪埋庭柏冰锁偃溪虽在南方火炉头不入他家齑瓮里看看腊月三十日便是孟春犹寒你等诸人各须努力向前切忌自生退屈锦江禅灯卷第五锦江禅灯X卍XXX锦江禅灯卷第六昭觉丈雪通醉辑绍兴幻菴胡昇猷订大鉴下第十五世五祖演法嗣X彭州大随南堂元静禅师阆之玉山大儒赵公约仲之子十岁病甚每祷之感异梦舍令出家师于成都大慈宝生院宗裔元祐三年通经得度留讲聚有年而南下首参永安恩禅师于临济三顿棒话发明次依诸名宿无有当意者闻五祖机峻欲抑之遂谒祖祖乃曰我此间不比诸方凡于室中不要汝进前退后竖指擎拳绕禅牀作女人拜提起坐具千般伎俩祇要你一言谛当便是汝见处师茫然退参三载一日入室罢祖谓曰子所下语巳得十分试更与我说看师即剖而陈之祖曰说亦说得十分更与我断看师随所问而判之祖曰好即好祇是未曾得老僧说话在斋后可来祖师塔所与汝一一按过始得及至祖便以即心即佛非心非佛睦州担板汉南泉斩猫儿赵州狗子无佛性有佛性之语编辟之其所对了无凝滞至子胡狗话祖遽转面曰不是师曰不是却如何祖曰此不是则和前面皆不是师曰望和尚慈悲指示祖曰看他道子胡有一狗上取人头中取人腰下取人脚入门者好看才见僧入门便道看狗向子胡道看狗处下一转语教子胡结舌老僧钤口便是你了当处次日入室师默启其说祖笑曰不道你不是千了百当底人此语祇似先师下底语师曰某何人得似端和尚祖曰不然老僧虽承嗣他谓他语拙葢祇用远录公手段接人故也如老僧共远录公便与百丈黄檗南泉赵州辈把手共行才见语拙即X不堪师以为不然乃曳杖渡江适大水泛涨因留四祖侪辈挽其归又二年祖方许可甞商略古今次执师手曰得汝说须是我举得汝举须是我说而今而后佛祖秘要诸方关键无逃子掌握矣遂创南堂以居之于是名冠寰海成都帅席公旦请开法嘉祐未几徙昭觉迁能仁及大随上堂君王了了将帅惺惺一回得胜六国平宁上堂举临济参黄檗之语白云端和尚颂云一拳拳倒黄鹤楼一趯趯翻鹦鹉洲有意气时添意气不风流处也风流师曰大随即不然行年七十老躘踵眼目精明耳不聋忽地有人欺负我一拳打倒过关东上堂问答巳乃曰有祖巳来时人错会祇将言句以为禅道殊不知道本无体因体而得名道本无名因名而立号祇如适来上座才恁么出来便恁么归众且道具眼不具眼若道具眼才恁么出来眼在恁么处若道不具眼争合便恁么去诸仁者于此见得倜傥分明则知二祖礼拜依位而立真得其髓祇者些子是三世诸佛命根六代祖师命脉天下老和尚安身立命处虽然如是须是亲到始得汉洲无为宗泰禅师涪城人自出关徧游丛社至五祖告香日祖举赵州洗钵盂话俾参洎入室举此话问师你道赵州向伊道甚么者僧便悟去师曰洗钵盂去聻祖曰你祇知路上事不知路上滋味师曰既知路上事路上有甚滋味祖曰你不知耶又问你曾X游浙否师曰未也祖曰你未悟在师自此凡五年不能对祖一日陞堂顾众曰八十翁翁辊绣毬便下座师欣然出众曰和尚试辊一辊看祖以手作打仗鼓势操蜀音唱緜州巴歌曰豆子山打瓦鼓杨平山撒百雨白雨下取龙女织得绢二丈五一半属罗江一半属玄武师闻大悟掩祖口曰祇消唱到者里祖大笑而归师后还蜀四众请开法无为迁正法上堂此一大事因缘自从世尊拈花迦叶微笑世尊曰吾有正法眼藏分付摩诃大迦叶以后灯灯相续祖祖相传迄至于今緜緜不坠直得徧地生花故号涅槃妙心亦曰本心亦曰本性亦曰本来面目亦曰第一义谛亦曰烁迦罗眼亦曰摩诃大般若在男曰男在女曰女汝等诸仁但自悟去者般尽是闲言语遂拈起拂子曰会了唤作禅未悟果然难难难目前隔个须弥山悟了易易易信口道来无不是僧问如何是佛师曰阿谁教你恁么问僧拟议师曰了蕲州五祖表自禅师怀安人初依祖最久未有省时圆悟为座元师往请益悟曰兄有疑处试语我师遂举德山小参不答话问话者三十棒悟曰礼拜着我作得你师举话尚不会师作礼竟悟令再举前话师曰德山小参不答话悟掩其口曰但恁么看师出扬声曰屈屈岂有公案祇教人看一句底道理有僧谓师曰兄不可如此说首座须有方便因静坐体究及旬顿释所疑诣悟礼谢悟曰兄始知吾不汝欺又诣X方丈祖迎笑自尔日深玄奥祖将归寂遗言郡守守命嗣其席衲子四至不可遏师榜侍者门曰东山有三句若人道得即挂搭衲子皆披靡一日有僧𢹂坐具径造丈室谓师曰某甲道不得祇要挂搭师大喜唿维那于明牕下安排上堂世尊拈花迦叶微笑时人祇知拈花微笑要且不识世尊僧问如何是祖师西来意师曰荆棘林中舞柘枝曰如何是佛师曰新生孩子掷金盆蕲州龙华道初禅师梓州马氏子为祖侍者有年住龙华日上堂曰鸡见便鬬犬见便咬殿上鸱吻终日相对为甚么却不瞋便下座师机辩峻捷门人罔知造诣一日谓众曰昨日离城市白云空往还松风清耳目端的胜人间召众曰此是先师末后句有顷脱然而逝嘉州九顶清素禅师本郡郭氏子于干明寺剃染徧扣禅扃晚谒五祖闻举首山答西来意语倏然契悟述偈曰颠倒颠颠倒颠新妇骑驴阿家牵便恁么太无端回头不觉布衫穿祖见乃问百丈野狐话又作么生师曰来说是非者便是是非人祖大悦久之辞归住清溪次迁九顶太守吕公来瞻大像问曰既是大像因甚么肩负两楹师曰船上无散工至阁下睹观音像又问弥勒化境观音何来师曰家富小儿娇守乃礼敬勤老宿至师问舞剑当咽时如何曰伏惟尚飨师诟曰老贼死去你问我勤理前话问之师叉X手揖曰曳破绍兴乙卯四月二十四日得微疾书偈遗众曰木人备舟銕人备马丙丁童子稳稳登喝散白云归去也竟尔趋寂大鉴下第十六世昭觉勤法嗣潭州大沩佛性法泰禅师汉州李氏子僧问理随事变该万有而一片虗凝事逐理融等千差而咸归实际如何是理法界师曰山河大地曰如何是事法界师曰万象森罗曰如何是理事无碍法界师曰东西南北曰如何是事事无碍法界师曰上下四维上堂推真真无有相穷妄妄无有形真妄两无所有廓然露出眼睛眼睛既露见个甚么晓日烁开巖畔雪朔风吹绽腊梅花上堂宝剑拈来便用岂有迟疑眉毛剔起便行更无回互一切处腾今焕古一切处截断罗笼不犯锋铓亦非顾鉴独超物外则且置万机丧尽时如何八月秋何处热上堂涅槃无异路方便有多门拈起拄杖曰看看山僧拄杖子一口吸尽西江水东海鲤鱼𨁝跳上三十三天帝释忿怒把须弥山一掴粉碎坚牢地神合掌赞叹曰谛观法王法法王法如是以拄杖击禅牀下座上堂达得人空法空未称祖佛家风体得全用全照亦非衲僧要妙直须打破牢关识取向上一窍如何是向上一窍春寒料峭冻杀年少上堂今朝正月巳半是处灯火缭乱满城罗绮骈阗交互往来游翫文殊走入閙篮中普贤端X坐高楼看且道观音在甚么处震天椎画鼓聒地奏笙歌上堂渺渺邈邈十方该括坦坦荡荡绝形绝相目欲眎而睛枯口欲谈而词丧文殊普贤全无伎俩临济德山不妨提唱龟吞陜府銕牛虵咬嘉州大像吓得东海鲤鱼直至如今肚胀嘻临安府霛隐慧远佛海禅师眉山彭氏子年十三从药师院宗辩为僧诣大慈听习弃依灵巖徽禅师微有省会圆悟复领昭觉师即之闻悟普说举庞居士问马祖不与万法为侣因缘师忽顿悟仆于众众掖之师乃曰吾梦觉矣至夜小参师出问曰净躶躶空无一物赤骨力贫无一钱户破家亡乞师赈济悟曰七珍八宝一时拏师曰祸不入慎家之门悟曰机不离位堕在毒海师随声便喝悟以拄杖击禅牀云喫得杖也未师又喝悟连喝两喝师便礼拜自此机锋峻发无所抵捂圆悟顺寂师即东下屡迁名剎由虎丘奉诏住臯亭先复被旨补灵隐孝庙召对赐佛海禅师上堂新岁有来由烹茶上酒楼一双为两脚半个有三头突出禅难辨相逢鬼见愁倒吹无孔笛促拍舞凉州咄成都府正法建禅师上堂兔马有角牛羊无角绝毫绝氂如山如岳针锋上师子翻身藕窍中大鹏展翼等闲突过北俱卢日月星辰一时黑建安府华藏密印安民禅师嘉定府朱氏子初讲楞严于成都为义学所归时圆悟居昭觉师与胜禅师X为友因造焉闻悟小参举国师三唤侍者因缘赵州拈云如人暗中书字字虽不成文彩巳彰那里是文彩巳彰处师心疑之告香入室悟问座主讲何经师曰楞严悟曰楞严有七处征心八还辩见毕竟心在甚么处师多呈艺解悟皆不肯师复请益悟令一切处作文彩巳彰会偶僧请益十玄谈方举问君心印作何颜悟厉声曰文彩巳彰师闻而有省遂求印证悟示以本色钳鎚师则罔措一日白悟曰和尚休举话待某说看悟诺师曰寻常拈槌竖拂岂不是经中道一切世界诸所有相皆即菩提妙明真心悟笑曰你元来在者里作活计师又曰下喝敲牀时岂不是返闻闻自性性成无上道悟曰你岂不见经中道妙性圆明离诸名相师于言下释然悟出蜀居夹山师罢讲侍行悟为众夜参举古帆未挂因缘师闻未领遂求决悟曰你问我师举前话悟曰庭前柏树子师即洞明谓悟曰古人道如一滴投于巨壑殊不知大海投于一滴悟笑曰奈者汉何未几令分座成都府昭觉彻菴道元禅师緜州邓氏子幼于降寂寺圆具东游谒大别道禅师因看廓然无圣之语忽尔失笑曰达磨元来在者里道誉之往参佛鑑佛眼蒙赏职依圆悟于金山以所见告悟弗之许悟被诏住云居师从之虽有信入终以鲠胸之物未去为疑会悟问参徒生死到来时如何僧曰香台子笑和尚次问师汝作么生师曰艹贼大败悟曰有人问你时X如何师拟答悟凭陵曰艹贼大败师即彻证圆悟以拳击之师拊掌大笑悟曰汝见甚么便如此师曰毒拳未报永劫不忘悟归昭觉命首众悟将顺世以师继席焉眉州象耳山袁觉禅师郡之袁氏子出家传灯试经得度本名圆觉郡守填祠牒误作袁字疑师慊然戏谓之曰一字名可乎师笑曰一字巳多郡守异之既受具出蜀徧谒有道尊宿后往大沩依佛性顷之入室陈所见性曰汝忒杀远在然知其为法器俾充侍者掌宾客师每侍性性必举法华开示悟入四字令下语又曰直待我竖点头时汝方是也偶不职被斥制中无依寓俗士家一日诵法华至亦复不知何者是火何者为舍乃豁然制罢归省性见首肯之圆悟再得旨住云居师至彼以所得白悟悟呵云本是净地疴屎作么师所疑顿释绍兴丁巳眉之象耳虗席郡守谓此道场久为蟊螣囊橐非名流胜士莫能起废诸禅举师应聘甞语客曰东坡云我持此石归袖中有东海山谷云惠宗烟雨芦雁坐我潇湘洞庭欲唤扁舟归去傍人谓是丹青此禅髓也又曰我敲牀竖拂时释迦老子孔夫子都齐立在下风有举此语似佛海远禅师远曰此觉老语也我此间即不恁么眉州中巖华严祖觉禅师嘉州杨氏子幼聪慧书史过目成诵着书排释氏恶境忽现悔过出家依慧目能禅师未几疽发膝上五年医莫愈因书华严合论X毕夜感异梦旦即舍杖步趋一日诵至现相品曰佛身无有生而能示出生法性如虗空诸佛于中住无住亦无去处处皆是佛遂悟华严宗旨洎登僧籍府师请讲于千部堂词辩宏放众所叹服适南堂静禅师过门谓师曰观公讲说独步西南惜未解离文字相耳傥问道方外即今之周金刚也师欣然罢讲南游依圆悟于钟阜一日人室悟举罗山道有言时踞虎头收虎尾第一句下明宗旨无言时觌露机锋如同电拂作么生会师莫能对夙夜参究忽然有省作偈呈悟曰家住孤峯顶长年半掩门自嗟身巳老活计付儿孙悟见许可次日入室悟又问昨日公案作么生么拟对悟便喝曰佛法不是者个道理师复留五年愈更迷闷后于庐山捿贤阅浮山远禅师削执论云若道悟有亲疎岂有旃檀林中却生臭艹豁然契悟作偈寄圆悟曰出林依旧入蓬蒿天网恢恢不可逃谁信业缘无避处归来不怕语声高悟大喜持以示众曰觉华严彻矣住后僧问最初威音王末后楼至佛未审参见甚么人师曰家住大梁城更问长安路曰只如德山担疏钞行脚意在甚么处师曰拶破你眼睛曰与和尚悟华严宗旨相去几何师曰同途不同辙曰昔日德山今朝和尚师曰夕阳西去水东流潭州福严文演禅师成都府杨氏子僧问如何是定林正主师曰坐断天下人舌头曰未审如何亲近师X曰覰着则瞎上堂当阳坐断凡圣迹绝随手放开天回地转直得日月交互虎啸龙吟头头物物耳闻目眎安立谛上是甚么还委悉么阿斯咤咄成都府昭觉道祖首座初见圆悟于即心是佛语下发明久之悟命分座一日为众入室余二十许人师忽问曰生死到来如何迥避僧无对师掷下拂子奄然而逝众皆愕贻亟以闻悟悟至召曰祖首座师张目眎之悟曰抖擞精神透关去师点头竟尔趋寂张魏公浚字德远南轩之父官右仆射兼知枢密院事甞问道于圆悟悟曰巖头云却物为上逐物为下若能于物上转得疾一切立在下风复示偈曰收光摄彩信天真事事圆成物物新内若有心还有物何能移步出通津浚伏膺投偈曰教外单传佛祖机本来无悟亦无迷浮云散尽青天在日出东方夜落西成都府范县君嫠居岁久常坐不卧闻圆悟住昭觉往礼拜请示入道因缘悟令看不是心不是佛不是物是个甚么久无所契范泣告悟曰和尚有何方便令某易会悟曰却有个方便遂令祇看是个甚么后有省曰元来恁么地近那太平懃法嗣常德府文殊心道禅师眉州徐氏子年三十得度诣成都习唯识自以为至同舍诘之曰三界唯心万法唯识今目前万象枞然心识安在师茫然不知对遂出关周流江淮既抵舒之太平闻佛鑑禅师夜参举X赵州柏树子话至觉銕觜云先师无此语莫谤先师好因大疑提撕既久一夕豁然即趋丈室拟叙所悟鑑见来便闭门师曰和尚莫谩某甲鑑云十方无壁落何不入门来师以拳擉破牕纸鑑即开门搊住云道道师以两手捧鑑头作口啐而出遂呈偈曰赵州有个柏树话禅客相传徧天下多是摘叶与寻枝不能直向根源会觉公说道无此语正是恶言当面骂禅人若具通方眼好向此中辨真假鑑深然之每对客称赏后命分座襄守请开法天宁未几擢大别文殊上堂曰师子嚬呻象王哮吼云门北斗里藏身白云因何唤作手三世诸佛不能知狸奴白牯却知有且道作么生是他知有底事雨打梨花蛱蝶飞风吹柳絮毛毬走上堂拈拄杖直上指曰恁么时剌破憍尸迦脚跟卓一下曰恁么时卓破阎罗王顶骨乃指东畔曰恁么时穿过东海鲤鱼眼睛指西畔曰恁么时塞却西王母鼻孔且道总不恁么时如何今年雨水多合宜频晒㫰宣和改元下诏改僧为德士上堂祖意西来事今朝特地新昔为比丘相今作老君形鹤氅披银褐头包蕉叶巾林泉无事客两度受君恩所以道欲识佛性义当观时节因缘且道即今是甚么时节毗卢遮那顶戴宝冠为显真中有俗文殊老叟身披鹤氅且要俯顺时宜一人既尔众人亦然大家成立丛林喜得羣仙聚会共酌迷仙酎同唱步虗词或看灵宝度人经或说长生不死药琴弹月下指X端发大古之音棋布轩前妙着出神机之外进一步便到大罗天上退一步却入九幽城中祇如不进不退一句又作么生道直饶羽化三清路终是轮回一幻身二年九月复僧上堂不挂田衣着羽衣老君形相颇相宜一年半内闲思想大底兴衰各有时我佛如来预谶法之有难教中明载无不委知较量年代正在于兹魔得其便惑乱正宗僧改俗形佛更名字妄生邪解删削经文铙钹停音钵盂添足多般矫诈欺罔圣君赖我皇帝陛下圣德圣明不忘付嘱不废其教特赐宸章颁行天下仍许僧尼重新披削实谓寒灰再焰枯木重荣不离俗形而作僧形不出魔界而入佛界重鸣法鼓再整颓纲迷仙酎变为甘露琼浆步虗词翻作还乡曲子放下银木简拈起尼师坛昨朝稽首擎拳今日和南不审祇改旧时相不改旧时人敢问大众旧时人是一个是两个良久曰秋风也解嫌狼籍吹尽当年道教灰建炎三年春示众举临济入灭嘱三圣因缘师曰正法眼藏瞎驴灭临济何曾有是说今古时人皆妄传不信但看后三月至闰三月贼钟相叛其徒欲举师南奔师曰学道所以了生死何避之有贼至师曰速见杀以快汝心贼即举槊残之血皆白乳贼骇引席覆之而去韶州南华知昺禅师蜀之永康人上堂此事最希奇不碍当头说东邻田舍翁随例得一橛非唯贯声色亦乃应时节若问是何宗八字不着必心击禅牀下座X上堂日日说时时举似地擎山争几许陇西鹦鹉得人怜大都祇为能言语休思惟带伴侣智者聊闻勐提取更有一般也大奇猫儿偏解捉老鼠上堂以拄杖向空中搅曰搅长河为酥酪蟹虾犹自眼搭眵卓一下曰变大地作黄金穷汉依前赤骨立为复自家无分为复不肯承当可中有个汉荷负得行多少人失钱遭罪再卓一下曰还会么宝山到也须开眼勿使忙忙空手回龙门远法嗣温州龙翔竹菴士珪禅师成都史氏子初依大慈宗雅心醉楞严逾五秋南游谒诸尊宿始登龙门即以平时所得白佛眼眼曰汝解心已极但歉着力开眼耳遂俾职堂司一日侍立次问云绝对待时如何眼曰如汝僧堂中白椎相似师罔措眼至晚抵堂师理前话眼曰闲言语师于言下大悟政和末出世和之天宁屡迁名剎诏兴间奉诏开山雁荡能仁时真歇居江心闻师至恐缘法未熟特过江迎归方丈大展九拜以诱温人由是翕然归敬未视篆其徒惧行规法深夜放火鞠为瓦砾之墟师竟就树缚屋陞座示众云爱闲不打鼓山鼓投老来看雁荡山杰阁危楼浑不见溪边茅屋两三间还有共相出手者么喝一喝下座听法檀施併力营建未几复成宝坊次补江心上堂曰万年一念一念万年和衣泥里辊洗脚上牀眠历劫来事祇在如今大海波涛涌小人方寸深X拈起拄杖曰汝等诸人未得个入头须得个入头既得个入头须有出身一路始得大众且作么生是出身一路良久曰雪压难摧㵎底松风吹不动天边月卓拄杖下座上堂万机不到眼见色耳闻声一句堂堂头戴天脚踏地你诸人祇知今日是五月初一殊不知金乌半夜忙忙去玉兔天明上海东以拂子击禅牀下座上堂明明无悟有法即迷诸人向者里立不得诸人向者里住不得若立则危若住则瞎直须意不停玄句不停意用不停机此三者既明一切处不须管带自然现前不须照顾自然明白虽然如是更须知有向上事久雨不晴咄南康军云居高菴善悟禅师洋州李氏子年十一去家业经得度有夙慧闻冲禅师举武帝问达磨因缘如获旧物遽曰我既廊然何圣之有冲异其语勉之南询蒙授记于龙门一日有僧被虵伤足佛眼问曰既是龙门为甚么却破蛇咬师即应曰果然现大人相眼益器之后传此语到昭觉圆悟云龙门有此僧耶东山法道未寂寥尔住后上堂少林面壁怀藏东土西天欧阜陞堂充塞四维上下致使山巍巍而砥掌平水昏昏而常自清花非艶而结空果风不摇而片叶零人无法而得咨问佛无心而更可成野蔬淡饭延时日任运随缘道自灵毕竟如何日午打三更遂宁府西禅文琏禅师郡之张氏子上堂一向恁么去直得凡圣路绝水泄不通銕蛇钻不入銕鎚打不X破至于千里万里鸟飞不度一向恁么来未免灰头土面带水拖泥唱九作十指鹿为马非唯辜负先圣亦仍理没己灵敢问大众且道恁么去底是恁么来底是芍药花开菩萨面椶榈叶散夜叉头上堂诸方浩浩谈玄每日撞钟打鼓西禅无法可说勘破灯笼露柱门前不置下马台免被傍人来借路若借路须照顾脚下若参差邯郸学唐步上堂心生种种法生森罗万象纵横信手拈来便用日轮午后三更心灭种种法灭四句百非路绝直饶达磨出头也是眼中着屑心生心灭是谁木人擕手同归归到故乡田地犹遭顶上一鎚上堂正月孟春犹寒直下言端语端拈起衲僧鼻孔穿开佛祖心肝知有者达磨不来东土二祖不往西天不知有者谁知当面蹉过迢迢十万八千山僧为你重说偈言大众莫教辜负孟春犹寒僧问师子未出窟时如何师曰爪牙巳露曰出窟后如何师曰龙头蛇尾曰出与未出时如何师曰正好喫棒问以一重去一重即不问不以一重去一重时如何师曰阇黎有许多工夫抚州白杨法顺禅师緜州文氏子依止佛眼闻普说举傅大士心王铭云水中盐味色里胶青决定是有不见其形师于言下有省后观宝藏迅转顿明大法趋丈室作礼呈偈曰顶有异峰云冉冉源无别派水泠泠游山未到山穷处终被青山碍眼睛住后上堂好事堆堆叠叠来不须造作与安排落林黄叶水推X去横谷白云风卷回寒雁一声情念断霜钟才动我山摧白杨更有过人处尽夜寒炉拨死灰忽有个衲僧出来道长老少卖弄得恁么穷乞相山僧祇向他道却被你道着上堂我手何似佛手天上南星北斗我脚何似驴脚往事都来忘却人人尽有生缘个个足方顶圆大愚滩头立处孤月影射深湾会不得见还难一曲渔歌过远滩示众染缘易就道业难成不了目前万缘差别祗见境风浩浩凋残功德之林心火炎炎烧尽菩提之种道念若同情念成佛多时为众如为己身彼此事办不见他非我是自然上敬下恭佛法时时现前烦恼尘尘解脱上堂鸡啼晓月狗吠枯桩只可默会难入思量看不见处动地放光说不到处天地玄黄抚城尺六状纸元来出在清江大众分明话出人难见昨夜三更月到牕锦江禅灯卷第六锦江禅灯X卍XXX锦江禅灯卷第七昭觉丈雪通醉辑绍兴幻菴胡昇猷订大鉴下第十六世龙门远法嗣X南康军归宗真牧正贤禅师潼川陈氏子世为名儒幼从三圣海澄为苾蒭具满分戒游成都依大慈秀公习经论凡典籍过目成诵义亦顿晓秀称为经藏子出蜀谒诸尊宿后扣佛眼一日入室眼举殷勤抱得旃檀树语声未绝师顿悟眼曰经藏子漏逗了也自是与师商确渊奥亹亹无尽眼称善因手书真牧二字授之绍兴己巳归宗虗席郡侯以礼请坚卧不应宝文李公懋甞问道于师同属官强之乃就上堂且第一句如何道汝等若向世界未成时父母未生时佛未出世时祖师未西来时道得巳是第二句且第一句如何道直饶你十成道得未免左之右之卓拄杖下座上堂良久召大众曰作么生若也拟议贤上座谩你诸人去也打地和尚瞋他秘魔巖主擎箇叉儿胡说乱道遂将一掴成齑粉散在十方世界还知么举拂子曰而今却在拂子头上说一切智智清净无二无二分无别无断故还闻么阎老子知得乃曰贤上座你若相当去不妨奇特或不相当总在我手里祇向他道阎老子你也退步摸索鼻孔看击禅牀下座僧问久默斯要巳泄真机学人上来请师开示师曰耳朵在甚么处曰一句分明该万象师曰分明底事作么生曰台星照临枯木回春师曰换却你眼睛世奇首座成都人徧参讲席𣆶造龙门一日燕坐瞌睡间羣蛙忽鸣误听为净发版响亟趋往有晓之者X曰蛙鸣非版也师恍然诣方丈剖露佛眼曰岂不见罗目候罗师遽止曰和尚不必举待去自看未几有省乃占偈曰梦中闻版响觉后虾蟇啼虾蟇与版响山岳一时齐由是益加参究洞臻玄奥眼命分座师固辞曰此非细事也如金针剌眼毫发若差睛则破矣愿生生居学地而自煅炼眼因以偈美之曰有道只因频退步谦和元自惯回光不知巳在青云上犹更将身入众藏暮年学者力请不容辞后因说偈曰诸法空故我心空我心空故诸法同诸法我心无别体祇在而今一念中且道是那一念众罔措师喝一喝而终给事冯楫济川居士自壮扣诸名宿最后居龙门从佛眼远禅师再岁一日同远经行法堂偶童子趋庭吟曰万象之中独露身远拊公背曰好聻公于是契入绍兴丁巳除给事会大慧禅师就明庆开堂慧下座公挽之曰和尚每言于士大夫前曰此生决不作者虫豸今日因甚却纳败缺慧曰尽大地是箇杲上座你向甚处见他公拟对慧便掌公曰是我招得越月特丐祠坐夏径山榜其室曰不动轩大随静法嗣合州钓鱼台石头自回禅师本郡人也世为石工虽不识字志慕空宗每求人口授法华能诵之弃家投大随供扫洒寺中令取崕石师手不释鎚凿而诵经不辍随见而语曰今日硿磕明日硿磕死生到来作X么折合师愕然释其器设礼愿闻究竟随令且罢诵经看赵州勘婆因缘师念念不去心久之因凿石稍坚尽力一鎚瞥见火光忽然省彻走至方丈礼拜呈颂曰用尽工夫浑无巴鼻火光迸散元在者里随忻然曰子彻也复献赵州勘婆颂曰三军不动旗闪烁老婆正是魔王脚赵州无柄銕扫帚扫荡烟尘空索索随可之遂授以僧服因击石而悟故有回石头之称也上堂参禅学道大似井底呌渴相似殊不知塞耳塞眼回避不及且如十二时中行住坐卧动转施为是甚么人使作眼见耳闻何处不是路头若识得路头便是大解脱路方知老汉与你证盟山河大地与你证盟所以道十方薄伽梵一路涅槃门诸仁者大凡有一物当途要见一物之根源一物无处要见一物之根源见得根源源无所源所源既非何处不圆诸禅德你看老汉有甚么胜你处诸人有甚么不如老汉处还会么太湖三万六千顷月在波心说向谁潼川府护圣愚丘居静禅师成都杨氏子年十四礼白马安慧为师闻南堂道望遂往依焉堂举香严枯木里龙吟话往返酬诘师于言下大悟一日堂问曰莫守寒巖异草青坐却白云宗不玅汝作么生师曰直须挥剑若不挥剑渔父栖巢堂矍然曰者小厮儿师珍重便行出住东巖上堂月生一东巖乍住增愁寂红尘世路有多端米面仓储无颗粒崖为伴泉为X匹飒飒清风来入室山王土地暗中忙云版钟鱼偷泪滴世人莫道守空巖亦有东篱打西壁简州南巖胜禅师上堂召大众曰护生须是杀杀尽始安居会得箇中意分明在半途且道到家一句又作么生释迦弥勒没量大看来犹祇是他奴僧问放行五位即不问把定三关事若何师曰横按镆锄全正令曰把定三关蒙指示放行五位事如何师曰太平寰宇斩痴顽曰恁么则南巖门下士旷人稀师曰霛利衲僧祇消一点曰自古自今同生同死时如何师曰家贼难防曰今日学人小出大遇去也师便打曰须是老僧打你始得僧礼拜师曰切忌诈明头常德府梁山廓庵师远禅师合州鲁氏子上堂举杨岐三脚驴子话乃召大众曰扬其汤者莫若扑其火壅其流者莫若杜其源此乃智人之明鉴佛法之至论正在斯焉者因缘如今丛林中提唱者甚多商量者不少有般底祇道宗师家无固必凡有所问随口便答似则也似是即未是若恁么祇作箇干无事会不见杨岐用处乃至祖师千差万别方便门庭如何消遣又有般底祇向佛边会却与自已没交涉古人道凡有言句须是一一消归自已又作么生又有般底一向祇作自已会弃却古人用处唯知道明自已事古人方便却如何消遣既消遣不下却似抱桥柱澡洗要且放手不得此亦是一病又有般底却去脚多少处会若恁么会此病最难医也所以他语有巧X妙处参学人卒难摸索才拟心则差了也前辈谓之杨岐宗旨须是他屋里人到恁么田地方堪传授若不然者则守死善道之谓也者公案直须还他透顶彻底汉方能了得此非止禅和子会不得而今天下丛林中出世为人底会得亦少若要会去直须向威音那畔空劫巳前轻轻覰着提起便行捺着便转却向万仞峰前进一步可以笼罩古今坐断天下人舌头如今还有恁么者么有则出来道看如无更听一颂三脚驴子弄蹄行直透威音万丈坑云在岭头闲不彻水流㵎下太忙生湖南长老谁解会行人更在青山外嘉州能仁默堂绍悟禅师结夏上堂最初一步十方世界现全身末后一言一微尘中深锁断有时提起如倚天长剑光耀干坤有时放下似红炉点雪虗含万象得到恁么田地天魔外道拱手归降三世诸佛一时稽首便可以大圆觉为我伽蓝于一毫端现宝王剎如是则朝往西天暮归东土亦是禁足百华丛里坐婬坊酒肆行亦是禁足虽然如是不曾动着者里一步恁么则九旬无虗弃之功百劫有今时之用堪报不报之恩以助无为之化此即是涅槃玅心金刚王宝剑敢问大众作么生得到者田地去如人上山各自弩力上堂举赵州访二庵主公案颂曰一重山尽一重山坐断孤峰子细看雾卷云收山岳静楚天空濶一轮寒X彭州上溪智陀子言庵主緜州人初至大随闻举石头和尚示众偈倐然领旨归隐土溪悬崖绝壑间有石若蹲异兽师凿以为室中发异泉无涸溢四众讶之居三十年化风盛播室成日作偈曰一击石菴全纵横得自然清凉无暑气涓洁有甘泉宽廓含沙界寂寥绝众缘箇中无限意风月一牀眠剑门南修道者淳厚之士也自大随一语契投服勤不怠归谒崇化赟禅师坐次赟以宗门三印问之南曰印空印泥印水平地寒涛竞起假饶去就十分也是霛龟曳尾莫将尚书字少虗家世豫章分宁因官西蜀谒南堂静禅师咨决心要堂使其向好处提撕适如厕俄闻秽气急以手掩鼻遂有省即呈以偈曰从来姿韵爱风流几笑时人向外求万别千差无觅处得来元在鼻尖头南堂答曰一法才通法法周纵横妙用更何求青虵出匣魔军伏碧眼胡僧笑点头龙图王萧居士字观复留昭觉日闻开静板声有省问南堂曰某有箇见处才被人问却开口不得未审过在甚处堂曰过在有箇见处堂却问朝斾几时到任公曰去年八月四日堂曰自按察几时离衙公曰前月二十堂曰为甚么道开口不得公乃契悟大鉴下第十七世育王谌法嗣南剑州西巖宗回禅师婺州人久聆示诲深得法忍X因寺僧以茶禁闻有司吏捕知事师谓众曰此事不直之则罪坐于我若自直彼复得罪不忍为也令击鼓陞座说偈曰县吏追唿不暂停争如长往事分明从前有箇无生曲且喜今朝调巳成言讫而逝径山杲法嗣江州东林卍菴道颜禅师潼川人族鲜于氏久参圆悟微有省发洎悟还蜀嘱依妙喜仍以书致喜曰颜川彩绘巳毕但欠点眼耳他日嗣其后未可量也喜居云门及洋屿师皆在焉朝夕质疑方大悟住后上堂一叶落天下秋一尘起大地收鸟窠吹布毛便有人悟去今时学者为甚么却不识自已良久曰莫错怪人好上堂欲识诸佛心但向众生心行中识取欲识常住不凋性但向万物迁变处会取还识得么欲得不招无间业莫谤如来正法轮上堂诸人知处良遂总知良遂知处诸人不知作么生是良遂知处乃曰鸬鹚语鹤上堂仲冬严寒三界无安富者快乐贫者饥寒不识玄旨错认定盘何也牛头安尾上北斗面南看上堂一滴滴水一滴滴冻天寒人寒风动幡动云门扇子𨁝跳上三十三天筑着帝释鼻孔东海鲤鱼打一棒雨似盆倾不出诸人十二时中寻常受用上堂圆通门户八字打开若是从门入得不堪共语须是入得无门之门方可坐登堂奥所以道过去诸如来斯门巳成就现在诸菩萨今各入圆明未来参学人当依如是法从上诸圣幸有如此广大门风X不能继绍甘自鄙弃穿窬墙壁好不丈夫敢问大众无门之门作么生入良久云非唯观世音我亦从中证剑州万寿自护禅师上堂古者道若是识得心大地无寸土万寿即不然若人识得心未是究竟处且那里是究竟处拈拄杖卓一下曰甜瓜彻蒂甜苦瓠连根苦处州连云道能禅师汉州何氏子僧问镜清六刮意旨如何师曰穿却你鼻孔曰学人有鼻孔即穿无鼻孔又穿箇甚么师曰抱赃呌屈曰如何是就毛刮尘师曰筠袁䖍吉头上插笔曰如何是就皮刮毛师曰石城虔化说话厮骂曰如何是就肉刮皮师曰嘉眉果阆怀里有状曰如何是就骨刮肉师曰漳泉福建头匾如扇曰如何是就髓刮骨师曰洋澜左蠡无风浪起曰髓又如何刮师曰十八十九痴人夜走曰六刮巳蒙师指示一言直截意如何师曰结舌有分临安府雾隐最菴道印禅师汉州人上堂大雄山下虎南山鼈鼻蛇等闲撞着抱赏归家若也不惜好手便与拔出重牙有么有么上堂五五二十五击碎虗空鼓大地不容针十方无寸土春生夏长复何云甜者甜兮苦者苦中秋上堂举马大师与西堂百丈南泉翫月公案师云马大师垂丝千尺意在深潭西堂振鬣百丈摆尾虽则冲波激浪未免上他钩线南泉自谓跃过禹门谁知依前落在巨网即今莫有绝罗X笼出窠臼底么也好出来露箇消息贵知华藏门下不致寂寥其或未然此夜一轮满清光何处无秦国夫人计氏法真自寡处屏去纷华常蔬食习有为法因大慧遣谦禅者致问其子魏公公留谦以祖道诱之真一日问谦曰径山和尚寻常如何为人谦曰和尚祇教人看狗子无佛性及竹篦子话祇是不得下语不得思量不得向举起处会不得向开口处承当狗子还有佛性也无无祇恁么教人看真遂谛信于是夜坐力究前话忽尔洞然无滞谦辞归真亲书入道槩略作数偈呈慧其后曰逐日看经文如逢旧识人莫言频有碍一举一回新大沩泰法嗣漳州慧通清旦禅师蓬州严氏子初出关至德山值泰上堂举赵州曰台山婆子巳为汝勘破了也且道意在甚么处良久曰就地撮将黄叶去入山推出白云来师闻释然翌日入室山问前百丈不落因果因甚么堕野狐后百丈不昧因果因甚么脱野狐师曰好与一坑埋却住后上堂说佛说祖正如好肉剜疮举古举今犹若残羹馊饭一闻便悟巳落第二头一举便行早是不着便须知箇事如天普葢似地普擎师子游行不求伴侣壮士展臂不借他力佛祖拈掇不起衲僧愿见无门迷悟双忘圣凡路绝且道从上诸圣以何法示人喝一喝曰莫妄想佛性和尚忌日上堂三脚驴子弄蹄行步步相随不相到树头惊起X双双鱼拈来一老一不老为怜松竹引清风其奈出门便是草因唤檀郎识得渠大机大用都推倒烧香勘证见根源粪埽堆头拾得宝丛林浩浩谩商量劝君莫谤先师好成都府正法灏禅师上堂举永嘉到曹谿因缘乃曰要识永嘉么掀翻海岳求知已要识祖师么拨动干坤建太平二老不知何处去卓拄杖曰宗风千古播嘉声成都府昭觉辩禅师上堂毫釐有差天地悬隔隔江人唱鹧鸪词错认胡茄十八拍要会么欲得现前莫存顺逆五湖烟浪有谁争自是不归归便得霛隐远法嗣庆元府东山全菴齐已禅师卭州谢氏子上堂举修山主偈曰是柱不见柱非柱不见柱是非巳去了是非里荐取召大众曰荐得是移华兼蝶至荐得非担泉带月归是也好郑州黎胜青州枣非也好象山路入蓬莱岛是亦没交涉踏着秤锤硬似銕非亦没交涉金刚宝剑当头截阿呵呵会也么知事少时烦恼少识人多处是非多知府葛剡居士字谦问号信斋少擢上第翫意禅悦首谒无菴全禅师求指南菴令究即心即佛久无所契请曰师有何方便使某得入菴曰居士太无厌生巳而佛海来居剑池公因从游乃举无菴所示之语请为众普说海发挥之曰即心即佛眉拖地非心非X佛双眼横蝴蝶梦中家万里子规枝上月三更留旬日而后返一日举不是心不是佛不是物豁然顿明颂曰非心非佛亦非物五凤楼前山突兀艶阳影里倒翻身野狐跳入金毛窟无菴肯之即遣书颂呈佛海海报曰此事非纸笔可既居士能过我当有所闻矣遂复至虎丘海迎之曰居士见处止可入佛境界入魔境界犹未得在公加礼不巳海正容曰何不道金毛跳入野狐窟公乃痛领华藏民法嗣临安府径山别峰宝印禅师嘉州李氏子自幼通六经而厌俗务乃从德山清素得度具戒后听华严起信既尽其说弃依密印于中峰一日印举僧问巖头起灭不停时如何巖叱曰是谁起灭师启悟即首肯会圆悟归昭觉印遣师往省因随众入室悟问从上诸圣以何接人师竖拳悟曰此是老僧用底作么生是从上诸圣用底师以拳挥之悟亦举拳相交大笑而止后至径山谒大慧慧问甚处来师曰西川慧曰未出剑门关与汝三十棒了也师曰不合起动和尚慧忻然扫室延之慧南迁师乃西还连主数剎后再出崃住保宁金山雪窦径山开堂陞座曰世尊初成正觉于鹿野苑中转四谛法轮憍陈如比丘最初悟道后来真净禅师初住洞山拈云今日新丰洞里祇转箇拄杖子遂拈拄杖着左边云还有最初悟道者么若无丈夫自有冲天志莫向如来行处行遂喝一X喝下座若是印上座则不然今日向凤凰山里初无工夫转四谛法轮亦无气力转拄杖子祇教诸人行须缓步语要低声何故欲得不招无间业莫谤如来正法轮可宣禅师嘉定许氏子出家受具参安民悟旨诀嘉定庚午诏住径山远近辐辏宣悲夫重趼而来者穷其日力食息无所又于双溪之上筑室百间为接待菴济其所不及宋宁宗尝钖化城二大字赐号佛日泐潭明法嗣汉州无为随菴守缘禅师本郡史氏子年十三病目去依栖禅慧目能禅师圆具出崃至宝峰值峰上堂举永嘉曰一月普现一切水一切水月一月摄师闻释然领悟住后上堂曰以一统万一月普现一切水会万归一一切水月一月摄展则弥纶法界收则毫发不存虽然收展殊途此事本无异致但能于根本上着得一只眼去方见三世诸佛历代祖师尽从此中示现三藏十二部一切脩多罗尽从此中流出天地日月万象森罗尽从此中建立三界九地七趣四生尽从此中出没百千法门无量妙义乃至世间工巧伎艺尽现行此事所以世尊拈华迦叶便乃微笑达磨面壁二祖于是安心桃花盛开霛云疑情尽净击竹作响香严顿忘所知以至盘山于肉案头悟道弥勒向鱼市里接人诚谓造次颠沛必于是经行坐卧在其中既有如是奇特更有如是光辉既有如是X广大又有如是周徧你辈诸人因甚么却有迷有悟要知么幸无偏照处刚有不明时龙翔珪法嗣南康军云居顽菴德昇禅师汉州何氏子二十得度习讲久而弃之谒文殊道禅师问佛法省要殊示偈曰契丹打破波斯寨夺得宝珠村里卖十字街头穷乞儿腰间挂箇风流帒师拟对殊曰莫错师退参三年方得旨趣往见佛性机不投入闽至鼓山礼觐便问国师不跨石门句意旨如何竹菴应声喝曰闲言语师即领悟住后僧问应真不借三界高超即不问如何是无位真人师曰闻时富贵见后贫穷曰擡头须掩耳侧掌便翻身师曰无位真人在甚么处曰老大宗师话头也不识师曰放你三十棒云居悟法嗣南康军云居普云自圆禅师緜州雍氏子年十九试经得度留教苑五祀出关南下历扣诸大尊宿始诣龙门一日于廊庑间覩绘胡人有省夜白高菴菴举法眼偈曰头戴貂鼠帽腰悬羊角锥语不令人会须得人译之复筴火示之曰我为汝译了也于是大法明了呈偈曰外国言音不可穷起云亭下一时通口门广大无边际吞尽杨岐栗棘蓬菴遣师依佛眼眼谓曰吾道东矣上堂举僧问云门如何是透法身句门曰北斗里藏身师曰南北东西万万千干坤上下两无边相逢相见呵呵笑屈指擡头月半天X黄龙忠法嗣成都府信相戒脩禅师上堂举马祖不安公案乃曰两轮举处烟尘起电急星驰拟何止目前不碍往来机正令全旋无表里丈夫意气自冲天我是我兮你是你西禅琏法嗣遂宁府西禅第二代希秀禅师上堂曰秋光将半暑气渐消鸿雁横空点破碧天似水猿猱挂树撼翻玉露如珠直饶对此明机未免认龟作鼈且道应时应节一句作么生道野色併来三岛月溪光分破五湖秋大沩果法嗣荆门军玉泉穷谷宗琏禅师合州董氏子开堂曰问答巳乃曰衲僧向人天众前一问一答一擒一纵一卷一舒一挨一拶须是具金刚眼睛始得若是念话之流君向西秦我之东鲁于宗门中殊无所益者一段事不在有言不在无言不碍有言不碍无言古人垂一言半句正知国家兵器不得巳而用之横说竖说祇要控人入处其实不在言句上今时人不能一径彻证根源祇以语言文字而为至道一句来一句去唤作禅道唤作向上向下谓之菩提涅槃谓之祖师巴鼻正似郑州出曹门从上宗师会中往往真箇以行脚为事底才有疑处便对众决择祇一句下见谛明白造佛祖直指不传之宗与诸有情尽未来际X同得同证犹未是泊头处岂是空开脣皮胡言汉语石头回法嗣南康军云居蓬菴德会禅师重庆府何氏子上堂举教中道若见诸相非相即见如来作么生是非相底道理佯走诈羞偷眼觑竹门斜掩半枝花锦江禅灯卷第七锦江禅灯X卍XXX锦江禅灯卷第八昭觉丈雪通醉辑绍兴幻菴胡昇猷订大鉴下第十八世东林颜法嗣汀州报恩法演禅师果州人上堂举俱胝竖指因缘师曰佳人睡起懒梳头把得金钗插便休大抵还他肌骨好不涂红粉也风流婺州智者元菴真慈禅师潼川李氏子初依成都正法寺出家具戒后游讲肆听讲圆觉至四大各离今者妄身当在何处毕竟无体实同幻化因而有省作颂曰一颗明珠在我者里拨着动着放光动地以呈诸讲师无能晓之者归以呈其师遂举狗子无佛性话诘之师曰虽百千万亿公案不出此颂也其师以X为不逊乃叱出师因南游至庐山圆通挂搭时卍菴为西堂为众入室举僧问云门拨尘见佛时如何门云佛亦是尘师随声便喝以手指胷曰佛亦是尘师复颂曰拨尘见佛佛亦是尘问了答了直下翻身劝君更尽一杯酒西出阳关无故人又颂尘尘三昧曰钵里饭桶里水别宝崑崙坐潭底一尘尘上走须弥明眼波斯笑弹指笑弹指珊瑚枝上清风起卍菴深肯之昭觉绍渊禅师上堂举僧问云门树凋叶落时如何门曰体露金风师曰要明陷虎之机须是本色衲子始得云门大师具逸羣三昧击节扣关于闪电光中出一只手与人解黏去缚拔楔抽钉不妨好手子细检点将来大似与贼过梯昭觉则不然忽有僧问树凋叶落时如何只答他道落霞与孤鹜齐飞秋水共长天一色且道与云门是同是别复曰止止不须说我法妙难思上堂镕瓶盘钗钏作一金搅酥酪醍醐成一味如是宾主道台内外安和五位君臣齐透四种料拣一串放行则细雨蒙蒙秋风飒飒把住则空空如也谁敢正眼觑着且道放行为人好把住为人好复曰等闲一似秋风至无意凉人人自凉张栻字敬夫累官吏部侍郎尝问道于道颜曰见即便见拟思即差又作么生颜曰还问不知有栻曰政当知有时如何颜曰闻声见色只如常栻豁然有省乃留偈曰闻声见色只如常熟察精麤理自彰脱似X虗空藏碧落曾无少剩一毫芒颜然之后方疾革定叟求教栻曰蝉蜕人欲之私春融天理之妙语讫而逝栻平生潜心经史动以古圣贤自期所着有论孟太极诸书学者称为南轩先生西禅需法嗣南剑州剑门安分菴主少与木菴同𨽻业安国后依懒菴未有深证辞谒径山大慧行次江干仰瞻宫阙闻街司喝侍郎来释然大悟作偈曰几年箇事挂胷怀问尽诸方眼不开肝胆此时俱裂破一声江上侍郎来遂径回西禅懒菴迎之付以伽棃自尔不规所寓后菴居剑门化被岭表学者从之所作偈颂走手而成凡千余首盛行于世大沩行法嗣常德府德山子涓禅师潼川人上堂见见之时见非是见见犹离见见不能及遂喝曰鲸吞海水尽露出珊瑚枝众中忽有箇衲僧出来道长老休寐语却许伊具一只眼上堂横按拄杖曰一二三四五六七七六五四三二一循环逆顺数将来数到未来无尽日因七见一因一亡七踏破太虗空銕牛也汗出绝气息无踪迹掷拄杖曰更须放下者箇始是参学事毕上堂拈拄杖曰有时夺人不夺境拄杖子七纵八横有时夺境不夺人山僧七颠八倒有时人境两俱夺拄杖子与山僧削迹吞声有时人境俱不夺卓拄杖曰伴我行千里𢹂君过万山忽然撞着临济大师时X如何喝曰未明心地印难透祖师关育王光法嗣临安北㵎居简禅师潼州龙氏子依邑之广福院得度参别峰涂毒沉默白究一日阅卍菴语有省再参佛照机契自是往来其门者五十年走江西访仲温于罗湖与师议论大奇之遂以大慧居洋屿菴竹篦付之师异焉久之出世台之报恩晚迁净慈上堂识得一万事毕了事衲僧一字不识直饶恁么未称全提禹力不到处河声流向西上堂举密师伯与洞山在饼店密于地上畵一圆相谓洞山曰把将去山曰拈将来后来保宁勇和尚曰非但二人提不起尽大地人亦提不起北㵎敢道保宁计穷力尽上堂举赵州入僧堂曰有贼有贼见一僧便捉曰贼在者里僧曰不是某甲州托开曰是即是不肯承当师曰赵州收处太宽放去太急净慈则不然家贼难防家财必丧卓拄杖曰只可错捉不可错放淳祐丙午春示寂书偈曰四月一日珍重六字至期假寐而逝未详法嗣蜀僧方辨谒六祖曰善塑祖正色曰试塑看辨不领旨乃塑祖可高七尺曲尽其玅祖观之曰汝善塑佛性否曰不善佛性醻以衣物辨礼谢而去太瘤蜀僧居众甞叹佛法混滥异见蜂起乃曰我参禅若得真正知见当不惜口业遂发愿礼马祖墖长年不辍忽一日墖放光感而有悟后徧至丛林勘验X老宿过雪窦山前云者老汉口里水漉漉地窦闻其语意似不平及太见窦云你不肯老僧那太云老汉果然水漉漉地遂摵一坐具便出直岁不甘中路令人殴打损太一足太云此是雪窦使之他日须折一足偿我后果如其言蜀中仁王钦禅师僧问如何是佛师曰闻名不如见面曰如何是祖师西来意师曰閙市里弄猢狲曰如何是道曰大虫看水磨德普禅师緜州蒲氏子得度受具解唯识起信论两川无敢诘难号为义虎时惟胜还自江西吕大防出镇成都执弟子礼日夕造室普窃听其议一不能晓归卧看屋梁曰胜昔甞业讲有声吕公世称贤者相与敬信如此吾乃不信可乎乃出蜀至荆州金銮夜与一衲俱普问经论何负禅宗而长老多讥诃之耶曰以其是识情义理思想边量非能发圣得道脱有得道发圣者皆借之以为缘耳倘不因自悟惟经论是仗则能读能知能见解者皆证圣成道去矣惟以死语是所知障故祖师西来也如经言一切众生本来成佛汝信之乎曰世尊之语岂敢不信曰既信矣远来何为曰闻禅宗有别传法故来耳衲笑曰是则未信非能信也今积翠南禅师出世久子见之不宜后普即日遂行熈宁元年至黄龙问阿难问迦叶世尊传金襕外别传何法迦叶唿阿难难应诺迦叶曰倒却门前剎竿着意旨如何南曰上人出蜀曾到玉X泉否曰曾到又问曾挂搭否曰一夕便发南曰智者道场关将军打供与结缘几时何妨普默然理前问南俛首普趋出大惊曰两川义虎不消此老一唾潼川报恩道熈禅师曾与宝福送书往泉州王太尉处尉问漳南和尚近日还为人也无师云若道为人即屈着和尚若道不为人又屈太尉尉云道取一句待銕牛能囓草木马解含烟师云某甲惜口喫饭尉良久又问驴来马来师云驴马不同途尉云争得到者里师云谢太尉领话范蜀公送圆悟禅师行脚观水莫观污池水污池之水鱼鳖卑登山莫登迤逦山迤逦之山草木稀观水须观沧溟广登山须登泰山上所得不浅所见高工夫用尽非徒劳南方幸有选佛地好向其中穷玅旨他年成器整颓纲不负男儿出家志大丈夫休拟议岂为虗名灭身计百年随分觉无多莫被光阴暗添岁成都况是繁华国打住只因花酒惑吾师幸是出家儿肯随龌龊同埋没吾师幸有虹蜺志何事踌躇溺泥水岂不见吞舟之鱼不隐卑流合抱之木不生丹丘大鹏一展九万里岂同春岸飞沙鸥何如急驾千里骥莫学鹪鹩恋一枝直饶讲得千经论也落禅家第二机白云长是恋高台暮罩朝笼不暂开为慰苍生霖雨望等闲依旧出山来又不见荆山有玉名璚瑶良工未遇居缝蒿当时若不离荆楚争得连城价倍高X无心广道者梓州人初游方问云葢智和尚兴化打维那意旨如何智下禅牀展两手吐舌示之广打一坐具智云此是风力所转又问石霜琳和上琳云你意作么生广亦打一坐具琳云好一坐具祇是你不知落处又问真净净云你意作么生广亦打一坐具净云他打你亦打广于此大悟净因作颂曰丈夫当断不自断兴化为人彻底汉巳后从他眼自开棒了罸钱趂出院汉中沙门意忠上座寻师访道选佛参禅干木随身逢场作戏然其场也戏乎一时以其功也利益千古于是革其旧制郢人犹迷狥器投机变通在我岂以绳墨拘其大猷而为规矩之所限哉是谓有子不可教其可教者语言糟粕也非心之至玅其至玅之心在我不在文字语言也纵有明师密授不如心之自得故曰得之于心应之于手皆霛然心法之玅用也故有以破麦也即为其硙欲变米也即为其碾欲取面也即为其罗欲去糠也即为其扇而规模法则总有关捩消息既通皆不拨而自转以其水也一波才动前波后波波波应而无尽以其硙也一轮才举大轮小轮轮轮运而无穷由是上下相应高低共作其玅用也出乎自然故不假人力之所能为而奇绝可观玄之又玄然后左旋右转竖去横来更相击触出大法音皆演苦空无常无我诸波罗密而闻者闻其心见者见其性以至嗅甞知觉尽获法喜禅悦之乐X又何即米面诸所须物供香积厨而为二膳饱禅者辈往来选佛者欤自庆藏主蜀人丛林知名徧参真如晦堂普觉诸大老游庐阜入都城见法云圆通禅师与秀大师偕行到法云秀得参堂以庆藏主之名达圆通通曰且令别处挂搭俟此间单位空即令参堂庆在智海偶卧病秀欲诣问所苦而山门无假乃潜出智海见庆庆以书白圆通道秀越规矩出入圆通得书知之夜参大骂此真小人彼以道义故𢬵出院来讯汝疾返以此告讦岂端人正士所为庆闻之遂掩息丛林尽谓庆遭圆通一诟而卒峩眉山白长老甞云乡人雪窦有颂百余首其词意不甚出人何乃浪得大名于世遂作颂千首以多十倍为胜自编成集妄意他日名压雪窦到处求人赏音有大和山主徧见当代有道尊宿得法于法昌遇禅师出世住大和称山主气吞诸方不妄许可白𢹂其颂往谒之求一言之鉴取信后学大和见乃唾云此颂如人患鵶臭当风立地其气不可闻自是白不敢出似人后黄鲁直闻之到成都大慈寺大书于壁云峩眉白长老千颂自成集大和曾有言鵶臭当风立无师自悟之流费尽心血将谓取胜于人及见智者一场热閧只为贡高堕此窟穴参学人切莫萌此遗臭诸方大鉴下第十九世X天童杰法嗣夔州卧龙山破菴祖先禅师广安州王氏子初参密菴闻上堂语有省后菴住霛隐命师分座有道者请益曰胡孙捉不住时如何师曰用捉他作甚么如风吹水自然成纹住后上堂不是心不是佛不是物忍俊不禁为诸人作箇撇脱拈拄杖卓一下曰流水暗消溪畔石劝人除却是非难饶州荐福曹原生禅师南剑人咏霛云石曰云去云来非有意云来云去亦无心有无截断霛何在突兀一峰青到今大鉴下第二十世卧龙破菴先法嗣临安府径山无准师范禅师剑州雍氏子九岁出家请益老宿坐禅之法宿曰禅是何物坐底是谁师昼夜体究一日如厕提前话有省谒育王佛炤炤问何处人师曰剑州炤曰带得剑来么师随声便喝炤笑曰者乌头子也乱做至霛隐时破菴为第一座同游石笋菴有道者请益胡孙子话师于旁大悟初住明州清源后受诏住径山上堂霛山指月曹溪话月递代相传证龟成鼈范上座寻常有一张口挂在壁上未曾动着今日无端入者行户事到如今只得东簸西簸未免拈起多年历日于中点出些子悞赚处说似诸人且要郭大李二邓四张三知得江南两浙春寒秋热虽然如是黄河三千年一度清上堂若论箇X事直是省要易会多是诸人自作艰难自作障碍所以有时东廊西廊见诸人和南问讯山僧便乃低头相接其实无他只要诸人识得长老是西川隆庆府人氏若识得去便与诸人打些乡谈说些乡话如今且未说你识得长老且各自知得自家乡贯也得还知么明州六县奉化八乡上堂名不得状不得取不得舍不得只么得且道得箇甚么三人证龟成鼈理宗召入脩政殿奏对详明赐金襕僧伽衣又宣诏慈明殿陞座说法帝垂帘而听赐号佛鑑淳祐己酉三月旦日疾作遂陞座谓众曰山僧既老且病无力与诸人东语西话今勉强出来将从前说不到的尽情向诸人抖擞去也遂起身抖衣曰是多少便归方丈十五日集众遗嘱至夜书偈曰来时空索索去也赤条条更要问端的天台有石桥掷笔而逝墖全身于圆照菴临安府霛隐石田法薰禅师眉山彭氏子初游石霜礼雷迁墖述偈曰一念慈容元不隔何须特地赐乖张平高就下婆心切恼得雷公一夜忙师名因是大着闻穹窿破菴道望遂往依焉室中举世尊拈华迦叶微笑师曰焦砖打着连底冻赤眼撞着火柴头菴阴奇之初住苏之高峰迁枫桥钟山净慈霛隐示众但得本莫愁末唤甚么作本唤甚么作末松栢千年青不入时人意牡丹一日红满城公子醉山僧恁么道若有不肻底是我同参弟子师俊绘师像求赞有X曰末后一句分付厨山众颔讶之明日忽示疾退归保寿趣办终焉计窆全身于院之后山南康府云居即菴慈觉禅师蜀人举僧问叶县如何是学人密用心处县曰閙市辊毬子曰意旨如何县曰普请众人看师颂曰辊毬閙市众人看一阵清风吹面寒定乱不须双刃剑活人何必九还丹师始登云居时先一夕宿瑶田庄梦伽蓝安乐公谓曰汝与北山祇有一粥缘明日午后至寺晚参罢会同袍二僧鬬狠闻于司凡新到例遭斥逐师深切疑讶后数年蜀士有宦达于朝以云居虗席请师补处师欣然承命且复征往梦竟至瑶田庄而寂净慈仲颕法嗣温州江心一山了万禅师族临川金氏貌瘠而弱年十五业程文有声然素志出家莫夺去从金溪常乐院思仁祝发俄有霛芝产户枢占者曰吉征也及游方谒偃溪闻公荆叟珏公简翁敬公皆相语合柬叟领南屏择师掌记师偶经神祠见纸灰随风旋起师脱然忘所证亟以白叟诘之终无凝滞遂蒙印可未几江淮总统以开先迎居之师莅事丛林鼎新又十年升住江心少不适意辄弃去寺众数百恳留随至冯公岭不从泣别散去师恬然如脱桎梏焉大鉴下第二十一世无准范法嗣明州天童别山祖智禅师蜀之顺庆杨氏子十四得X度闻僧诵六巖语悦之时巖住苏之穹窿亟往从焉因阅华严经弥勒楼阁入巳还闭之语恍如梦觉遂颂霛云见桃花曰万缘丛中红一点几人欢喜几人嗔巖颔之最后见无准于雪窦准知是法器待之弥峻时或棒喝交下一语不少贷师拟对辄噤不能发由是知解都丧久之作而言曰吾生平伎俩皆死法今见此翁始行活路既而准移径山命师分座宝祐丙辰被旨住天童一囊一钵缚茅以居庚辰九月旦示众曰云淡月华新木脱山骨露有天有地来几箇眼睛活有省问者师曰不及相见各自努力越十日夜分唿侍者嘱后事珍重大众叉手而寂金山开法嗣临安府径山石溪心月禅师眉州人僧问如何是佛师曰矮子看戏大鉴下第二十二世无用宽法嗣重庆府缙云山如海真禅师碧峰参师于地上畵一圆相峰以袖拂之师复畵一圆相峰于中增一畵又拂之师再畵如前峰又增一畵成十字又拂之师复畵如前峰于十字加四隅成卍文又拂之师乃总畵二十圆相峰一一具答师曰汝今方知佛法宏胜如此宜往朔方其道大行大鉴下第二十五世少林裕法嗣X昭觉仲庆禅师上堂喫盐添得渴下座僧问喫盐添得渴旹如何师曰齩影㺃子无屎喫后菴照法嗣䦹邡进禅师僧问逢桥折桥旹如何师曰那讨者般人进云师意如何师曰从来好手不彰名大鉴下第二十六世古拙俊法嗣普州东林无际悟禅师二十出缠缚竹为菴研励无懈四指大书帖亦不看只是拍盲做钝工夫后得大彻大悟师有偈曰无念即着空有念即着执有无两相忘非空亦非执又曰寂照无上下光明处处通本来无皂白何处不含容楚山参师问数年来住在何处山曰我所住廓然无定在师曰汝有何所得山曰本自无失何得之有师曰莫不是学得来底山曰一法不有学自何来师曰汝落空耶山曰我尚非我谁落谁空师曰毕竟如何山曰水浅石出雨霁云收师曰莫乱道只如佛祖来也不许你若纵横吞得一大藏教现百千神通到者里更是不许山曰和尚虽是把断要津其奈劳神不易师拍膝一下曰会么山便喝师笑曰克家须是破家儿恁么干蛊也省力山掩耳而出授法偈曰我无法可付汝无心可受无付无受心何人不成就大鉴下第二十七世东林悟法嗣X简州天成寺楚山绍琦禅师唐安雷氏子八岁入乡校授经成诵九岁失怙诣玄极通禅师学出世法后谒无际示以无字公案偶闻开静板鸣碍膺氷泮往见际际曰还我无字意来师曰者僧问处偏多事赵老何曾涉所思信口一言都吐露翻成特地使人疑曰如何是汝不疑处师曰青山绿水燕语莺啼历历分明更疑何事曰未在更道师曰头顶虗空脚踏实地际曰亦未在师乃礼拜际曰如是如是后居天柱僧问如何是天柱境师曰㵎濶云归𣆶山高日出迟曰如何是境中人师曰额下眉遮眼腮边耳搭肩曰如何是天柱家风师曰云甑炊松粉氷铛煑月团曰如何是祖师西来意师曰海神撒出夜明珠曰学人不会师曰文殊失却玻瓈盏曰如何是佛师曰生銕秤锤曰如何是法师曰石头土块曰如何是僧师曰黑漆拄杖曰不涉寒暑者是甚么人师曰为汝道了也汝还识否僧拟对师咄曰拟心即乖开口便错眨得眼来错过去也曰原来恁地近那师曰汝见箇甚么道理曰面目分明当机不露师震声一喝僧当下豁然景泰五年住投子僧问远离皖山来据投子海众临筵请师祝圣师曰鼎内长生篆峰头不老松曰祝圣巳蒙师的旨投子家风事若何师曰提瓶穿市过不是卖油翁曰只如祖师道不许夜行投明须到还端的也无师曰虽然眼里有筋争奈舌头无骨曰赵州道我早侯白更有侯黑意作么生师曰不因弓X矢尽未肯竖降旗问今日和尚陞座说法未审有何祥瑞师曰麒麟步骤丹霄外优钵花开烈火中曰如何是祖师西来意师曰雪消山顶露风过树头摇无碍鑑禅师阆中人法嗣于无际悟甞作牧牛颂以示人自序曰夫有相有因故立牧牛规矩无面无状了无从处安名广开法施医方量拟病根瘳痼逾城虽异入室皆同不妨信手招来也是一场懡㦬自无始劫来牧头水牯掣断鼻绳犇竞驰走历遍郊垧无处揣摸孜孜忖度筹量数数推穷大事欲拯迷途须循捷径罔辞劳苦而步水登山峭紧芒鞋而描踪捕迹葢由迷头认影眷恋芳丛背觉合尘贪爱自弊坑坎堆阜窈窱几番退屈狐疑烟霞浩渺幽深愤志岂容疎慢深加勇勐精进一心惟觅畽痕踤然㘞地逢伊触碎银山銕壁安居折脚铛下柴门谷口云深箫箫玉鑑涵秋炯炯氷壶浸月梁山惯爱扬家丑始信南泉唤作牛明初墖于阆之圆觉菴太平府八峰山广善宝月潭禅师大慧参师问如何是祖师西来意慧曰东岭上有云师曰有雨云无雨云慧曰雨淋淋地师曰下后如何慧曰白浪滔天师曰如何是万法归一慧曰人间寒暑不能侵师曰如何是青州布衫慧曰赖遇良工手师曰杲日当空无所不照因甚么被片云遮却慧曰船去船来岸不移师曰人人有箇影子因甚踏不着慧曰昨日有人从广东来师曰尽大地是火坑得何三昧不被烧却慧X曰东海鲤鱼吞却日师曰如是如是付以偈曰干坤虽大不能藏日月虽明难逾光绍续慧灯常不灭流传千古继诸方阇维墖于中川报恩寺重庆府西禅雪峰瑞禅师天奇参师问无奇乃移时方觉答曰㵎底顽氷吞宇宙性湖明月匣天寒师大喝曰汝还有嫌凡爱圣底心扫妄求真底见奇曰是师曰你若嫌凡爱圣断般若之善根你若扫妄求真绝诸佛之命脉震声又喝真又是谁妄又是谁凡又是谁圣又是谁奇心中豁然少室淳拙才法嗣益都亮禅师问僧何处来僧曰东西南北来师打曰无主孤魂僧曰瞎棒不得乱打师曰瞎棒且喜有箇瞎汉喫在僧云瞎瞎师曰瞎了八万四千毛孔也未在锦江禅灯卷第八锦江禅灯X卍XXX锦江禅灯卷第九昭觉丈雪通醉辑绍兴幻菴胡昇猷订大鉴下第二十八世东明旵法嗣X湖州东明海舟永慈禅师成都余氏子生于洪武甲戌龆齓时见僧喜闻说生死事大遂发志弃俗趋大隋礼独照月禅师削染居八载始行脚首谒太初和尚初问父母未生前那箇是你本来面目师即从东过西叉手而立初曰未在更道师曰两眼相对有甚相瞒初大悦复至东普无际和尚处举似做工夫际追问不逊于宣德二年出崃参霛谷雪峰和尚深契请师充首座造武林受具诣古道山参见东明老和尚一见相契问曰无相福田衣甚么人得披明下座掴一掌师曰四大本空五蕴非有和上作么生明又一掌师曰一掌不作一掌用速道明又一掌师神色不变曰老和尚名不虗播复展具三拜明曰我居古道山三十载今日只见得者僧留住数日欲付袈裟师曰某不为衣来自此声誉丛席至天界隐居于正统二年太监袁诚钦师道德备供请礼部札住持翼善禅寺开山说法衲子云集复于正统五年六月二十八日东明示寂遗嘱白菴住持曰吾有衣法二物送至金陵东山海舟和尚嘱曰字付慈海舟访我我无酬明年之明日西风笑点头至来年期日示寂白菴长老不违遗嘱请首座法广于景泰二年八月二十三日持衣赍至东山师陞座祝香而受嗣法门人宝峰瑄等所作颂古歌偈行于世七十四载为僧中间多少誵讹一见东明消殒以拂子打曰释迦至我六十二世有不可数老和尚又打曰多向者里X安身咄投笔而逝墖于东明山左唐安湛渊奫禅师上堂楚山大似逆鳞径尺不可触犯唐安偏向毒蛇头上抓会他绝响无音还有说直至而今拄杖谈众中有闻得的当者么若的当且道他说个甚么良久卓拄杖曰苍天苍天天成琦法嗣古渝济川洪禅师问楚山曰蟭螟虫吸干沧海鱼龙虾蠏向何处安身立命山曰子之识海若空鱼龙自有变化师曰未审蟭螟虫即今何在山曰在汝眉毛下师曰水母飞上色究竟天入摩醯眼里作舞因甚不见山曰多少人向者不见处打失鼻孔师曰未审如何是摩醯正眼山喝曰会么师曰不会山曰面门两眼浑无事顶中一点耀干坤师曰莲湖桥为人直指因甚明眼人落井山曰高山无险路平地有深坑师曰如何是直指的事山曰玉阑干上石狮子红藕花间白鹭鸶师曰谢师答话山曰切忌随语生解师礼拜石经海珠祖意禅师掩关次楚山抚关门一下曰请关中主相见师歛手鞠躬而立山曰日用事作么生师曰看取赵州无字山曰如何是无字意师曰无孔銕锤当面掷山曰赵州意作么生师曰只为婆心切肝胆向人倾山曰不涉有无如何体会师曰某甲到者里则无用心处山曰早是用心了也师作礼山拈拄杖曰待出关来与汝一顿师曰某甲即今亦不在X关内山以手拍关门一下曰者箇聻师一喝山曰未在更道师曰灵机无隔碍墙壁绝周遮山却与一喝师近前问讯曰谢师指教山曰天时酷暑善加保爱长松大心真源禅师三池张氏子参楚山问从上佛祖言不及处行不到处请师直指山拈拄杖曰聻师便喝山便打师又喝山又打师乃捉住拄杖曰打甚么山与一喝师作礼山曰与甚么人同途师曰野鹤独翔云汉表清蟾孤照宇寰中山曰途中忽遇勐虎时如何回避师曰虎在甚么处山便作虎声师作怕势山曰恁么子亲见虎来耶师却作虎声山呵呵大笑师曰某甲罪过山曰向上还有事也无师曰晴宵月晒梅花冷寒夜霜敲木叶疎山曰只此是别更有师曰古木枝头飞赤乌山曰父母未生前试道一句看师曰道不得山曰因甚道不得师曰他没口山曰又道没口师曰谢师答话山曰末后一句始到牢关把断要津不通凡圣子作么生领会师曰泥牛走入海吞却老龙珠山曰未在师进前叉手默然而立山曰如是如是嵩潘大悲寺崇善一天智中国师彭县人生有异相年十二即礼月光为师后代惠心住松潘时番夷叛复不常师居边抚化番夷莫不投伏天顺间累封国师楚山过访师呈悟繇山曰如何是无字意师曰出匣吹毛剑寒光射斗牛山曰赵州因甚道无师曰波斯嚼氷雪不觉齿牙寒山曰拈过有无如何凑泊师X曰夜深谁把手同共御街游山曰向上还有奇特事也无师曰秋夜家家月春来处处花一双明白眼何处撒尘沙山曰善哉石经豁堂祖裕禅师成都巨氏子从楚山学出世法山阅般若经师诣前问曰师所阅者乃文字般若尔只如离了文字未审如何是真般若山乃举起经曰会么师曰不会山曰唤作文字得么师曰不唤作文字得么山曰般若真空固非文字且亦不离文字何以故葢文字性空与夫般若之体则无二也师曰此不二空中还着得此般若文字之名言乎山曰不二空中本绝名言亦无真伪先佛世尊假名言说所谓不坏名言成就般若智不舍一法证满分菩提此文殊之境界非二乘之见也师曰恁么则名相性离说亦无说耶山曰只此无相无名无得无说即真般若也师却拈起经曰且道者箇又是甚么山与一喝曰你道是甚么师亦喝山乃夺过经复举起曰百千三昧无量玅义皆从此一卷经流出子还知此经出处么师弹指一下三池月光常慧禅师简州李氏子谒楚山山曰子一向在甚么处住师曰某甲性空无我故不住有相不住无相山曰有无俱遣时如何师曰不离当处即是觉性玅场山曰当处即不问除却语言动静又作么生师曰和尚虽是把断要津截断舌头怎奈全身显露山曰莫乱道师曰当人不让岂敢私意抟量山曰X子二六时中莫不空度耶师曰曾做无字工夫山曰如何是无字师曰适来上山恁么发困山曰意旨如何师曰风吹秋月冷雪压老梅寒师颂曰无无无处亦非无云散长空月正孤亘古亘今浑不昧要将名列祖师图天成古音韶禅师掩关次楚山以拄杖扣门三下曰关主在么师曰他不曾有出入谁云在不在即开门触礼一拜山曰此犹是奴儿婢子之事请关中主相见师乃叉手默然山曰此则沈寂默去也师曰适来问甚么山曰问汝关中主师曰唤作寂默得么遂呈偈曰只此寂默非寂默非寂默中非亦绝渠侬面目巳呈师动静何曾有区别西禅瑞法嗣宝文洪印禅师棠城张氏子礼楚山值定王薨世三周除禫请山陞座师出问雷音动地选佛场开一会灵山俨然未散未审皇恩佛恩如何补报山曰荡荡尧风清六合明明佛日照三千师曰祝赞巳闻师的旨拈花微笑意如何山曰机前有语难容舌独许头陀一笑传师曰玉梅破雪红叶凋霜适官家除禫之辰乃鹤驾仙游之日未审定王主人金容即今何在山竖拂曰巳成等正觉放大光明与三世如来共转法轮汝还见么师曰与么则徧界绝遮藏也山曰要且有眼覰不见师曰只者覩不见处不隔纤毫山曰未是玅师曰未审如何是玅山曰二边俱抹过始见X劫前人师曰蒙师点出金刚眼死去生来更不疑师曰却阇黎道着八峰闻法嗣昭觉无碍通禅师谒八峰峰诲以有句无句话参究旬日有省住后云水四至上堂鲁祖当年面壁秘魔终日擎杈临机不解通变驴年未许到家大鉴下第二十九世古溪澄法嗣成都西宗祐禅师上堂横按拄杖曰父母未生前也只明者箇父母既生后也只明者箇竖拄杖云大众看看者箇是甚么热碗鸣声遂掷下归方丈了禅能法嗣成都昭觉宝藏通禅师示众举月圆缺因缘颂曰圆缺持来问作家秋光醉得眼眯序予白苹江上红波涌错认芦花作雪花大鉴下第三十世天目进法嗣齐安白云宝明鉴禅师蜀人参寿堂天目进禅师得法出崃徧游湘湖正德间卓钖黄冈白云山有年僧问如何是学人自已师曰有佛处不得住无佛处急走过曰学人不会师曰一箇巴掌五箇指头问如何是白云山中人师曰纳结三条篾纵横一字关大鉴下第三十一世石门海法嗣X随州七尖峰大休宗隆禅师益都贾氏子依郡之石佛薙发寓成都北寺为典座出街挑水忽地忘行头撞壅壁有省作偈曰大地山河体性空那分南北与西东偶然撞着无私句万水千山总一同就河南干明寺无尽室中盘桓针芥相投印以偈曰道高不假修德重事理周一枝正法眼付与隆大休住后架瓜次僧问如何是西来意师指茄曰王瓜茄子僧不契下山别参一尊宿宿曰你从何处来僧曰尖峰来曰大休有何言句僧举前话尊宿合掌曰真大慈悲嘉靖二十一年十一月八日集众书偈曰三际握来为拄杖十方原是旧袈裟泥牛石虎知消息踏破虗空便到家置笔端坐而逝大鉴下第三十二世不二际法嗣达州白马寺仪峰方彖禅师本州罗氏子参金佛山云菴令看如何是鬼神覰不破之机三年有省出崃徧谒知识结茅双溪一日午炊闻甑中作声忽大悟颂曰三玄三要没来由用尽机思无处求窻前移步灶前去白雪青峰齐点头齐点头南岳天台共一筹又曰二八女子嫁新郎绩麻捻线一如常称家丰俭随时过嬾插堂前者炷香无幻闻之曰此人曾作细密工夫来万历壬辰秋归达州白马僧问如何是西来意师曰两头烧火一头烟手中常执一鼗鼓一面书矗字一面书犇字凡答话多举而摇之示寂塔于X龙神山燕京大千佛寺徧融真圆禅师西蜀营山线氏子家世业儒书史过目不忘宗亲曰振吾族者必此子耶至壮龄三十有二一旦天机顿发功名之心灰冷遂托峩眉之游望然有天下之志宗亲遮留弗止顾谓曰大丈夫纵不能建功名于天下宜悟道于方今肯能自弃同艹木乎于是至北京隆庆中道高魔胜障难忽生小人诬罔有司拟师辟罪谓众曰尔等速𨓏有患难吾自当之不可苟免刑部狱中苦逼万端师处之晏然同刑者视之悚然惊其异操师曰无他术也心存中正虽处患难而不知有患难也未几太岳张公上章明师无罪幸脱者百余人宫中陈李二国母响师道范愿见未能命皇亲李公送䞋布万疋师俨坐室中若未闻见非慢也不以节礼貌当世之人五台陆公见访问曰如何是文殊智师曰不随心外境又问如何是普贤行师曰调理一切心又问如何是毗卢法界师曰事事无碍陆闻诲如坐春风师一日谓门人曰丁今之时与吾游华严辔宗门者舍子而谁耶言讫而逝寿八十三休尘法嗣灌阳鑑随和尚渝州严氏子法嗣燕京休尘和尚得无碍自在定隐于西山白云洞四十稔不下山常受蜀藩隆供开示偈语不许纪录后汉璞密记数则付剞劂氏名曰白云深意世寿七十二于崇祯甲申二X月圆寂塔于太安寺之左大鉴下第三十三世鑑随法嗣彭州宝池禅师西乡县人幼工讲席长伏禅宗后参白云鑑和尚言下脱洒隐西禅二十余稔待羽客冠儒巾欵秀才着鹤氅见衲子以手搔首作鬅鬙状云会么衲子稍迟疑便乱棒打出因闯贼犯蜀师出不逊语宼怒师震威一喝小卒背手加刃焉通名銕和尚也邛州了凡刚禅师东普人幼为掾吏因科税不軄落䰂参白云洞鑑和尚暗机契合嘱住上方洞居无何徙邛州白巖慕鸡足胜槩游楚雄未几复省白云过仁怀县酷暑饮水不移刻而示寂于寅子寺世寿六十三夏腊十七大鉴下第三十五世天童悟法嗣万峰破山明禅师大竹蹇氏子丱岁出家神挺天纵燕额虎须刚毅勐利气𦦨逼人初参博山语风收拾不住后上金粟密云悟处见而印可开法禾之福城次归梁山大振马驹之道廿有余稔上堂爆竹一声苍天两字草木昆虫全彰意气柳眼拖不价之金梅梢吐不瑕之玉龙儿凤子齐歌舜德尧仁癞狗泥猪同和祖风佛日导羣情而越死超生普万有而丰衣足食当恁么时还有不威而严无为而化者么良久X云东风吹出林间去惹得游蜂嚷旧新喝一喝上堂今朝正月十五处处敲锣攂鼓将谓移苦为乐谁知翻乐为苦一念此界他方却被风隔雨阻放出銕鹞流星打出街头石虎引得弥勒呵呵笑到日轮当午大众且道笑箇甚么皆生大欢喜自知作佛祖薙发上堂金锄削尽千峰雪露出天涯星月孤照得世间人廓彻都来依样畵葫芦大众未审还有依样畵得者么有则不妨好手手中呈好手红心心里射红心其或未然且待山僧自畵去也以杖打圆相于中掷地云层落落影团团千古万古与人看佛诞上堂问底也问四月八答底也答四月八两两三三没傝仁二都卢只逞口头滑引得释迦老子一时恶发指天指地独尊已大却被云门一棒要打杀撞着琅瑘道箇将此身心奉尘剎今日山僧不解暗里抽横骨明中堕舌头只好轻轻道箇活惊杀活笑杀大众且道惊箇甚么笑箇甚么检点得出强中更有强中手恶人自有恶人磨甲乙以来献𡨥陷蜀玉石俱焦唯道自怡以德化物逢𡨥骂詈婴七难惩诸劫难稍平再拓高梁之福国迨丙午三月十六亥时指烛而灭世寿七十夏四十有八塔全身于双桂堂之麓林野奇禅师合州蔡氏子幼时沉默不喜言笑髫年薙染习诸典借宛如夙谙虽居梓里惟以参访为怀偶阅密和尚语录疑情顿发遂躬诣天童深彻棒喝之旨自此机用轶格莫之敢撄因蒙授受初开法于X通玄寺凡五住大剎上堂昔日吾佛诞生却向金盘澡洗便乃指天指地大似不知羞耻更道惟吾独尊山僧未敢相许且道山僧有甚长处便乃开许大口以杖卓一卓云当门不用栽荆棘后代儿孙惹着衣上堂去冬结制囊裹十虗今春解制廓通万象然虽结解不同箇里曾无背向所谓历历明明绝覆藏劝君不必苦思量倦顿不妨勤打睡自然无梦到诸方上堂僧问阳春初放万木舒光格外之机请师道师云昨夜雨霶澎进云恁么则通身显露处处圆明师云如何是你圆明处进云礼拜和尚去也师云脚跟下失却乃云连日山僧掩室自若既请登坛当为直说喫饭济饥饮水定渴二六时中莫乱斟酌何故春风初解冻万象便舒容师初示微恙即迁居新菴杜绝酬应时壬辰三月廿九日轮当午有出冶从天台同师瞪目眎之曰汝来也冶云承蒙记莂求和尚更名师云行果圆成安祥而逝僧腊四十有一世寿五十有八全身塔于玲珑巖之左法玺禅师同安法玺印禅师蜀人乃憨山大师之法孙久依和尚而印可焉康熈壬寅冬开法豫章建昌县凤栖山同安禅寺结制上堂诸方十月十五结同安却比诸方别试问其中事若何因缘相值此时节时节且置祇如今日开炉明甚么边事良久云满炉添炭犹嫌冷路上行人空守寒佛成道上堂六载雪山勤X苦行无端夜半覩明星眼中早巳重添屑召大众云祇如释迦老子悟箇甚么若定当得出方许了明向上宗乘顿悟金刚心地其或未然不免与诸人道破以拄杖击案云甜瓜彻蒂甜苦瓜连根苦一喝下座上堂同安今日解制且喜灯王出世蓦然触破纱笼笑杀街头李四前途有问如何切莫当阳辜负一卓大鉴下第三十六世破山明法嗣象崖珽禅师闽之福清人幼与费和尚同参金粟悟老人后参东塔明和尚軄西堂始印可偕明和尚入蜀开法梁山之玉屏易号黄檗上堂举保寿开堂三圣推出一僧寿便打圣云恁么为人瞎却镇州一城人眼去在寿掷下拄杖归方丈师拈云三圣坐筹帷幄退己让人者僧身挨白刃皮下无血保寿据令而行龙头蛇尾三人虽纵夺可观未免有得有失且道山僧今日开堂若有推出一僧亦噼嵴便打他若云恁么为人瞎却西蜀人眼去在直打棒折也未放手何故要救天下人眼去在腊八上堂独坐少人知自怜双眼碧夜半覩明星无端瞎一只三七思惟没奈何树下经行虗叹息腾今耀古累儿孙箇箇扶篱与摸壁唯有龙蟠銕楖栗撑天拄地无穷极因斋庆赞释迦文当阳对众乱抛掷木童火里笑嘻嘻石女溪边吹觱栗告报诸人闻不闻头上金乌似箭急今年腊八在东山明岁何甞离本际荐取瞿昙悟底时摩X诃般若波罗密因避秦酉阳大酉禅林于辛卯七月望日示微恙说偈来亦无所从去亦无所至来去本无踪无是无不是掷笔趋寂世寿五十三僧腊三十一含璞灿禅师秋林人幼经讲肆长习坐禅渊默穆然善书手笔一见万峰提唱所蕴脱洒后住䦹邡夫子院易额为雪门上堂洋子江心涌出万丈甘泉蒙山顶上吐开千层雀舌瀛洲碧海飞潜换骨鱼龙名山大川振翮冲霄鸾凤且道衲僧家十方海会四众云臻毕竟有何奇特良久竖拂子云此是诸佛出身处文殊普贤向者里拱手听命释迦弥勒向者里藏牙伏爪三世诸佛稽首称扬历代祖师潜踪泯迹若人检点得出许你具只眼上堂问内不放出外不放入正恁么时以何为界师云明明古道通霄壤一任禅流自去留乃云上上根机直下承当中下之士觌面错过所以低头拟议鹞过新罗吐气扬眉顿成双橛雪门恁么语话大似因斋庆赞卓拄杖云满堂云水任饱䬸没馅馒头齐抖搜上堂问衲僧行履处即不问睡梦时如何作主师云夜半窻明隣家有火进云此是甚么消息师云开眼也着合眼也着乃云人人赤洒洒拨云雾而覩青天箇箇圆陀陀穿垢衣而登净地正恁么时龙蛇溷杂凡圣交参妳女口上堂踏转石梁桥归家清凉处秋水浴金鹅觉花开銕树笑杀九鍊山中古天门几箇惺惺几箇悟咄示众有一物头X拄天脚踏地无足善行无眼善视无手善拳无舌谈义道无翼而长飞性无根而永固若有会得不妨与他结箇同参喝一喝当代讲学一时云󳵆雨注知劫运将至示微恙塔于九鍊坪灵筏昌禅师内江吴氏子童幼俊敏骨力玮瓌性禀温良志勐强记丱龄落发瓢笠江南当代师匠咸名金刚钻也末后见明和尚于东塔筈矢鱼贯征詶无忒因以吐血推倒杌子打破家囊明付钵袋焉住万寿上堂蓑头带得南山雾月里移来北岸舟深沉巨浪生涯快跃网金鳞当下收且道还有透网者么试飞腾看乃云金刚宝剑才拈羣魔胆落三玄戈甲初展千圣眉攒直得尘尘剎剎露面头头物物横身以一为万毛头尽演无量玅义以万为一森罗俱阐格外玄风到者里月无不立杀活俱行独超物表纵夺互换正恁么时且不犯锋𨦵一句作么生道鵰弓高挂狼烟息永祝皇图亿万年离指和尚设斋上堂问世尊拈花即不问今朝陞座事如何师云前看后看进云看箇甚么师一喝乃云权佛祖柄触处咽喉坐断秉杀活剑头头雪刃光寒任是铜头銕额孰敢𧘂锋从教河目海口那容启齿直得峭巍巍虗空逼塞孤逈逈八面玲珑有时唿鸡作凤有时指鹿为马具如是韬略有如是手段开解脱门炊无米饭一任箇箇饱齁齁地如龙若虎正恁么时还委悉么欲识此中真玅旨问我法兄离和尚上堂半卷珠帘月一钩X时开酒瓮在高楼于中一滴亲甞得一任风流卖不休卓拄杖云还知此一滴么于是荐得酒熟任从君自饮其或未然分明惟识隔帘香上堂要津把断水洩不通布袋解开光弥万里直得春蔼干坤百花竞放无文心印七纵八横那畔玄音鸠鸣莺啭心智凑泊莫以到文言诠表莫以及崩巖喝下不许停机烈𦦨光中那容住脚正恁么时如何是转身一句明月横挑兔角杖水云踏破艹鞋头太慈无漏涵禅师新繁安氏子性禀谦让初参汉月和尚不契后见明和尚打彻呈偈云九年鍊就一吹毛武艺全提不用操出匣独能平宇宙当场不让始称豪住丹崖上堂食息居士诣前拈香云爇向炉中为光明云徧满法界供养我堂头长老于此云中紫柏座上擘开面门放出顶相与诸人描邈师云作家又问觌面相呈时如何师云云从洞口出士拟开口师云水向石边来乃云雨细细雾漫漫阵阵朔风透胆寒只为诸人寒未彻远劳檀越过彭关上堂者事从来没泊栖电光石火岂容思无踪迹断消息波斯呌苦石人泣偶示微恙端坐而逝墖于金相寺之右体宗宁禅师泸阳李氏子俭温恭直于世淡然幼秉毗尼兼摄三藏遂参万峰明和尚軄监院十稔遂而印可秉拂上堂事存函葢合理应箭锋拄去此二重关佛眼覰不着惟有拄杖子全身能担荷以拄杖卓一卓喝一喝云今日错下註脚住云峰上堂问拖拖X撦撦穿衣喫饭的是谁师云难道汝自已也不识僧礼拜乃云十月十五圣制方来衲子齐立云峰本无一法看来物物瞥地且道盏子落地碟子成七片汝等诸人作么生会一僧喝一僧走出法堂师云可怜不是当家子孤负苍苍两道眉小参囊括今古道达羣芳亭毒苍生疎而不漏如是则安禅结制无绳自缚见性成佛好肉剜疮若有箇灵利衲僧来问老汉在者里作甚么呵呵大笑云不在打艹只要惊蛇世寿七十二腊三十七墖于本山之狮铃峰离指示禅师壁山陈氏子志慬傲骨气硬心孤以本分钳鎚接方来人或难之受明和尚记莂居嘉陵艹堂寺见诸方汎汎接人遂作滥觞偈以嘲之常辩泰西教为邪说而天主拉徒众隐去午日观竞渡作偈曰忽闻江鼓震率尔引中和信步观飞櫂倚藤听唱歌丘隅少止鸟水国多游鼍回首天将晚悠悠从市过后徙新繁之河西无恙而终门人遵遗命阇维粉骨为饼施水族焉雪臂峦禅师武昌人于黄龙寺削染名印峦寓天童軄巡照忽闻钟声有省辛已秋入蜀参万峰明和尚于烽烟燹火中卧薪甞胆以身先之偕明和尚婴七难师无难色或冀以代受相依二十余稔甞颂拄杖云通身黑又通身节展大用兮发大机始信昂头撑宇宙管教佛祖也攒眉迨庚子夏蜀难渐平拂衣北迈住大名府潭渊普照寺上堂真佛无形真道无体X真法无相于中会得三即一如或不会一即三蓦拈拄杖卓一卓云大众会么复卓云三段不同收归上科后迁磁州滹沱二祖墖院上堂二祖墖前有一物上拄天下拄地傍无边表中亦不立取之不逢舍之不离向之不亲背之则契三世诸佛从此证历代祖师从此悟在天名风云雷雨在地名鸟兽艹木在五常名仁义礼智信在五行名金木水火土乃智乃愚若僧若俗蜎飞蝡动蚑行之类孰不由此而发生竖拂子召众云还荐得者一物么良久拂一拂云去去西方路迢迢十万程后三处阅藏共九年微恙而逝敏树相禅师隣水人参万峰明和尚嗣法焉住垫江百丈山月旦上堂昨夜一声狮子㖃窟中抖擞金毛走天明满地是麒麟吩咐明州布袋守向道渠侬不等闲逢人切莫扬家丑上堂学道休参卤莽禅逢人要识此根源当机觌面还相委脱骨换肌是契先出鑛纯金重煅鍊离山美玉用钻研看来至宝非容易不是依俙了目前住楚江万寿上堂拨转万物维新之际底汉正好向一人纳庆之辰入此选佛场中开单展钵弄筯拈匙彻见元初本体获大真实受用上堂参禅一着了生死顿悟圆明彻自己觉得早知灯是火于今饭熟多时矣龙门寺上堂不到龙门院里焉知浪暖桃花既知浪暖桃花深入龙门院里此犹是化门边事且龙门堂上奇特一句作么生道五色云中观彩凤九重天上看飞龙举世尊拈花灵山拈X出紫金花错过人天百万家迦叶破颜方有意涅槃流布眼无邪金襕委付阿难侣鸡足犹披弥勒裟勿谓儿孙多意气禹门不待化龙蛇仙苑告成傀儡场中作祸坑无端平地赚憍陈谁知线断懡㦬手满面惭惶笑杀人后旋南浦示微恙塔于慈云菴之右世寿七十锦江禅灯卷第九锦江禅灯X卍XXX锦江禅灯卷第十昭觉丈雪通醉辑绍兴幻菴胡昇猷订大鉴下第三十六世破山明法嗣大隋澹竹密禅师内江姚氏子生而颕异刚毅不羣好面折征难因见木鱼堕地忽打脱底蕴寓天童八载如鳞在渊歉烧尾耳遂作偈辞天童云翛然直入千峯去一任时流把自欺折脚铛安乱石里频煨黄独且随宜众聆不喜乘夜出山回蜀见明和尚于佛恩宾主互换拳踢相应故有处处逢人打一场之句嘉州水莲菴元旦上堂桃未红李正白梅梢犹带三冬雪许多游子尚迷归处处春江明夜月与么与么X好肉剜疮不与么不与么虗空钉橛诸禅相伴水莲菴惟者些儿无别说者些且置应时及节一句作么生道以拄杖卓一卓云拄杖轻拈出掀翻佛祖机上堂数间茅屋傍江濆云水雍容绝谓情若问埜夫为别计棒头直指本来人四来满座银烛交辉是本来人么料掉没交涉喝一喝拳一拳是本来人么料掉没交涉穿衣喫饭坐卧经行是本来人么料掉没交涉疴屎放尿寒则向火热则乘凉是本来人么料掉没交涉依依杨柳日垂金月照江邨春水明是本来人么料掉没交涉既恁么也不得不恁么也不得毕竟如何委悉鸳鸯绣出从君看不把金针度与人见劫运渐平重辟大隋白鹿寺府尹冀公讳应熊向其德风躬往迎入锦官重建艹堂丁未二月廿九日示微恙塔全身于大隋之青龙冈世寿五十九夏三十冀公譔塔铭号无忍焉武冈州云天山燕居申禅师忠南李氏子参徧诸方末后受万峰明和尚授嘱住贵筑大兴善寺上堂僧问人人上梯子听说法即今法在何处师云上梯子上梯子乃云五里亭十里舖夜则明行昼暗度任是铜头銕额来顶门一击全身露上堂或时冷或时热剔起眉毛看时节大兴堂上打驴腰火神庙里出鲜血一场好事要人知其奈人之信不及众中还有信得及者么上堂欲赏蟠桃会殷勤上苑游方朔偷不去留滞在枝头信手拈来庆和盘从教亿万秋上堂X方丈里出来法堂上坐起学力如此见处如此大众还我一句来众默然师云然则尽皆如此就没有些闲神野鬼住楚江楞严寺上堂决于南岳行谁知尚萍梗连路少盘缠出卖大佛顶其价亦不增售者亦不损卖与众位们祇要还我本差了一丝毫彼此皆不肯大众且向丝毫不差处道一句众着语师云冬日固是寒下雨觉更冷上堂临流终日不抛钩志在双鲸得便休珍重渔人休放手再抛香饵钓狞龙有么有么请出相见高真观示众云古佛不扬眉高真解拱手乌龟撞着虵栏腰齩一口痛杀吕纯阳三丰脚后肿带累僧纲司向外扬家丑山僧拄杖过人头打起金毛特地吼寿七十二无病而终墖于云天山昭觉丈雪醉禅师中川李氏子少孺矜持长以和让情性沉厚意气淡冲初参明和尚于万峰因鞋倒套不上有省遂造天童闻梆声大彻单丁佯抑一衲飘然后回万峰见而印可开法牛山禹门汉中静明保宁艹堂整顿颓纲说法如截钳鎚倜傥毫发无容政烽烟滚滚中于秦蜀说法七镇丛林正令全施霜输云委上堂久雨偶晴人境纷纭金乌投东岭滴露艹桥横衲子分中明甚么边事若也分疎得也是乌龟钻破壁上堂法不孤起仗境方生境既弗存法从何立竖拂子云此是境如何是法掷下云从兹抛在粪扫堆头雨洒风吹去诞日上堂吾年四十二作事多颠踬佛祖生冤家怒骂轰天地兔角杖龙蛇龟毛绳X虎兕一条銕嵴梁勿遭岐路使丝毫尚弗容死生安将继上堂凛凛寒霜洗出干坤正气娟娟皓月印还天地公心遐迩关河淳承至化西来曲调仗庇流通作无窟宠之埙箎韵和不齐之金石拟侧双聪听风吹别调中追严上堂朝朝睡到日红东不会人前撞木钟以拄杖敲香几云天堂地狱被山僧一击七花八裂了也惟有目犍连尊者扬声大叫云快活快活大众且道此老快活从威神力而得耶从山僧拄杖头而得耶试甄别看如辨别得出六出祁山非勐士七擒孟获始称豪上堂还有𧘂锋惯战者么一僧出师打僧云恁么则泥牛㖃太虗去也师云将头不勐带累三军僧作挜鎗势师云善哉善哉僧拟议师云艹贼大败劫风稍息重辟昭觉时年七十有六扫劫灰得诸方残篇缝为锦江禅灯康熈癸酉秋命门人竹浪彻生负稿嘉禾剞劂流通荆南莲月正禅师岳池姜氏子岸谷渊弘三学备练因侍明和尚赴斋途中喫跌机语相叩而嗣法焉后开法于牂牁东印次徙保寿再迁荆南栢子菴上堂辨魔拣异须是顶门具眼诃佛骂祖还他脑后见腮若是全提正令佛来魔来总与三十棒何故放过即不可上堂神头鬼面突出难辨魔口佛心回看益深直须两眼双明不被境缘转换万别千差当阳勘破方受得人天供养上堂消息暗通尚挂脣齿灵机互换犹犯锋铓掀倒禅牀拂袖便行疾入膏育山僧恁X么告报众中忽有箇负血性底出来道老汉因甚压良为贱只对他道雪后始知松栢操事难方见丈夫心上堂欲识佛性义当观时节因缘时节若至其理自彰即今莺娇柳媚蚕妇採桑水流花发农夫插秧会得原是天真受用不会未免业识茫茫灵隐文禅师高梁王氏子初侍巾瓶于象巖和尚后参万峰老人印可开法黔南之紫竹院上堂紫竹风生入翠娇横斜弄影半窻摇今朝唱和无生曲幸有知音同共敲同共敲节令不相饶三春巳度过九夏正芳新柳绿开眉眼桃红契本心所以道不离宝华殿不越菩提场重重华藏交参一一珠网圜莹且道承谁恩力横按镆鎁全正令太平寰宇斩痴顽因雪上堂彻骨寒威正寂寥红炉𦦨上六花飘卷帘荐取西来意无限琼枝拂柳条上堂心非是性认性乖宗性非是心立心失旨性本无为心亦无形于无为无形处辨得端的一切诸形尽是心一切有为都是性放则干坤冲塞收则风行艹偃且收放一句作么生道竿头丝线从君弄不犯清波意自殊慧觉衣禅师綦江熊氏子丱岁失怙年三十悟身世苦空依华银山常白师落䰂后参双桂老人方蒙印证归住渝城治平寺上堂六年冷地苦辛勤一点明星剌眼睛刚道瞿昙成正觉依前日午打三更上堂父子情同浑无彼此君臣道合杳绝亲疎治国齐家上唿下应入则如藤倚树出则似箭离弦不惟贯革X九重而且万机直透有时弓矢双收锋铓堕地且道利害在什么处王令巳行天下徧将军塞外绝烟尘林木绶禅师鄷陵蒋氏子参双桂明和尚总院事始印证焉志喜玩游闻吴越水山之秀一艇飘然有不预游人之句后回锦官昭觉法兄醉和尚请上堂怜新念旧逢佳节万里河山铺锦色税少年丰荷圣恩狮林豹变成英杰且道英杰者何天得一似清地得一以宁君王得一万国来臣公卿得一盐梅调羹士民得一孝子贤孙衲僧得一柱石宗门敢问大众如何是一双桂飘香远昭觉霭慈云末归南浦大佛寺以优老焉云幻宸禅师蜀东忠州万氏子每有出尘之志十六出家廿岁禀戒于象崖禅师巾瓶三稔参破山和尚服膺数载记莂之应巴州中峰禅寺之请入院上堂一门超出弹指了达无为两眼豁开宛然顿证妙果心本是佛何必寻剑刻舟念乃即空岂得离波觅水千江月映处处百亿化身万树春回在在随缘应感婬房酒肄即是弥勒道场虎穴魔宫原来释迦宝所举一明三坐断人天异路知十答百不落凡圣阶梯堪报不报之恩用作无为之化尧天舜日以增辉金车法轮而常转正恁么时祝国利生一句作么生道四海狼烟都息尽万邦只教乐昇平寂光豁禅师南充杨氏子中岁落发参𧥣双桂明和尚印可住龙印山佛子禅寺上堂大冶初开钳锤燥X辣热鍊冷砧要且下下不落别处如此说话木上座未肯全许在以拄杖卓一卓云会么乃佛乃祖情与无情尽在山僧拄杖头边纵夺杀活去也众中还有覰得及者么听取一偈权衡杀活胜英豪旗鼓开时胆气高大将拈弓能几几巧施一箭落双鵰喝一喝易菴师禅师资阳廖氏子因读圆觉念世无常年三十三方始披剃闻明和尚宗风大振躬诣参究更名印师遂蒙记莂后住西安大兴善寺上堂玄机独运今古一如时节难饶寒暑递换云门木马嘶风羣阴剥尽雪岭泥牛吼月一阳复逢焕寒光于十地煦和气于九重普天率土咸荷生成林下道人合作么生唯将灵鹫拈花事佐赞皇图亿万春上堂玉骨氷肌梅正赊长空星月结霜花明明道出箇中意何事海边更筭沙渝州华岩圣可和尚营山王氏子侏儒渊默于世邈焉常听金刚经云胎卵溼化咸证金刚不坏之身稍有疑骇遂舍家投辽阳师落䰂法名德玉凡行住坐卧便疑此身乃脓血所成犹如聚沫那箇是我金刚不坏底因参破山明和尚以前语诘之服膺数稔始印证焉以狂猿未控走半天下后归华岩古洞遐迩聆之归者如市众请上堂鸡鸣犬吠鹊噪鸦啼观音菩萨来也墻壁瓦砾大地山河普贤愿王在焉声色里求人闻见中垂手则不无掀翻声色踢脱见闻一句作么生道数声清磬是非外一箇闲人天地间住X泸州方山佛诞太守陈公入山挂旛彩请上堂问君恩如山何以报师云镇夜潇潇雨进云亲恩似海何以酬师云电后一声雷进云酬恩报德蒙师指即今陈护法入山作么生欵待师云甦斯蕉扇正维夏快我秧针适麦秋进云恁么则不二门中无捡择人情佛法两周全师云也要阇黎亲荐得乃云达磨达现宰官身魔外云门讵可侵去岁金身长丈六今朝丈六实迦文蓦拈拂子召众云还识迦文么臣报君恩子报亲击拂子两下寓遵义府绥阳嘉瑞寺结夏上堂举虎丘隆祖因僧问九旬禁足此意如何祖云理长则就进云只如六根不具底还禁得也无祖云穿却鼻孔进云学人小出大遇去也祖云降将不斩进云恁么则放某甲逐便祖云停囚长智师云隆祖恁么白足调心高打墻篱深掘隍壍密固灵根可谓有本只是太区区生今日德玉不尔设有问九旬禁足此意如何有条攀条无条攀例六根不具底还禁得也无婬房多畵姓酒肆有诗名学人小出大遇去也万水千山里犹是草鞋尘颂云无住之心那个知电光石火较犹迟且将法界为牀座入理之门有子规快雪国禅师宕渠王氏子神疎气爽逸韵轩然入明和尚之室后住南隆东禅菴上堂问如何是山中境师云绿水滔滔穿洞口飘飘黄叶树头飞乃云吾从成褫来噼开箇门户搊又搊不起扶又扶不住深山旷野中左右无依怙免强自支持刀耕为活路粮收X三五石衣裾颇充足昼夜不歇心嵴梁生銕铸打起老精神蓄养中心树数年不出山无荣亦无辱撞着无情汉将我强推出禅道尚不知人情又不熟山夫自愧百无能终日如痴恰似兀合州石幢寿禅师嘉陵姚氏子初寓禹门丈和尚堂中参随甚久遂之双桂印可住濮阳龙游一榻萧然别无长物有回石头之风僧问和尚未见破老人时如何师云眼光烁破四天下进云见后如何师云瞎进云学人不然师云试道看进云学人未见和尚时瞎见后眼光烁破四天下师竖拂子见么进云见师便打上堂六户虗通万象乌能逃影一门超出诸境自是潜踪以一门而含六户千差共辙将六户而归一门万别同源无内无外耀腾今古非暗非明于斯荐得越格超宗上堂龙游无法说纵横活鱍鱍拈起鳖鼻蛇露出冲霄鹤放去周寰宇收来随折合不滞有无机宁分月小大觌体总恁么阿谁能卜度上堂入道依何住束心自尔俱不从斯履历何处起规模性海珠光灿情源爱水枯头头归实际物物证真如定林寺上堂一句全提截断千差岐路两镜相照洞明格外机关事有多途理无异致悟彻法源自知限量透顶透底还他圣智遐通浅见浅闻自是愚迷劣智上堂芦管灰飞后一阳天下周牧儿慵放犊渔父怯埀钩露冷山容瘦霜寒水国幽岭梅多意气鬬雪暗香浮X成都然灯百城着禅师夔州沈氏子嗣法于破山明和上董益州请住准提阁上堂身居尘中心超尘外虽居黄堂夙因尚在驰札三请飞钖倚赖箇事如何一语担代且担代甚么事良久云鱼游春水花翻浪鸟入琼林弄彩枝上堂几年抱拙卧烟霞兹日廛居事事赊非是有心贪富贵只缘雨露落山家所以苏学士留玉带以镇山门裴相国遗简笏以光祖席今古手眼不同大都鼻孔则一蓦竖拂子云昔日鹫峰为上首今朝法会作金汤泸州四峰山云庆寺遗闻幻禅师蜀南嘉州三荣杨氏子诞于明万历甲午生而岐嶷貌有瑞相髫年诣峩山祝发甞习法华楞严至十九岁登座讲经不下万指围遶后徧参诸方名宿因机缘迟钝仍买舟还蜀于江安塔山寺讲法华经值破老人开法蟠龙直造其席仍不契机就广福寺掩关三载讫于云庆寺住静有年壬辰秋破老人以手札召下双桂遂出源流记莂本州士庶请开法于云庆上堂挝鼓陞堂栽龟毛于火内出众卷蓆轮磨盘于空中恁么也不得不恁么也不得恁么不恁么总不得何故彼自无疮勿伤之也万法本闲唯人自閙且正恁么时如何一片定光辉宇宙赤心密密奉皇恩遵义松丘两生从禅师蜀永川丁氏子父母俱梦供养之僧真从来也当𣆶室中果生一子故老幼咸以真从唿之遂号两生自幼不茹酒荤七岁依胞叔出X家异其常童少习讲后参双桂明和尚印可应恒昭禅寺请开法上堂今朝十月初一到处犁耙事毕独有恒泽山中又是一个则例且道甚么则例新出一羣犊子今日方才贯鼻待伊时节到来个个耕翻大地防御使请上堂今朝腊月初五寿星高炤镇府部属官员走似烟林下道人何所处一众云堂济济来更要山僧打口鼓试问诸人还会么以拄杖卓一卓云拈起胡茄十八拍宫商一韵垂千古护国寺上堂今日欣逢上九惊动人天聚首四方衲子归来于此正好抖擞所以道旷劫来事只在如今威音那畔全归掌握法随法行无处不周心随心用无处不徧到者里说甚么人间一百年天上一昼夜蓦呈拄杖云于此委悉东方妙喜世界亦不离箇里西方极乐世界亦不离箇里乃至袈裟世界亦不离箇里天上瑠璃界须弥善法堂总不离箇里如是则一处明千处万处光辉一机转千机万机历落且不离本有一句作么生道相逢但说三分话未可全抛一片心世寿七十二无恙而终塟全身于松丘之右蓬溪六岫奎禅师长寿郑氏子恪守中和渊冲坦率参明和尚于双桂棒下有省始承嗣之后住蓬溪莲蓬山上堂莲蓬今日新开炉景运天开气象舒道洽圣君彰德化时和檀信供香厨龙蟠虎踞安禅定象去师来作护符一大因缘殊胜事同瞻佛日祝皇图上堂前日昨日今日重重露布家丑非是舌底喃喃X务要大家知有上堂三五元宵金吾不禁火树银花发煇煌晃彻于云霄星桥銕锁开歌管声传于山谷长街短市宛然阆苑蓬瀛柳巷烟邨番作人间天上如斯佳节盛世奇观林下衲僧如何庆赏参泸州云谿御木章禅师本郡人龆年薙发因破山老人于江安蟠龙寺开法遂造法席略有机缘具载本录解制受其记莂住云谿兴佛禅院三十余稔康熈癸卯冬开炉上堂以拂子作一圆相云诸人还识者箇么此是第一义谛生成无边剎海流出本自清净无歉无余无生无灭无得无失能为万法之根亦名一相无相湛然圆满脱体全彰独露真常寂然不二山野恁么告报也是好肉剜疮妙语玄言未免傍观者哂者事且置开炉一句作么生道良久云弘泽方显先天地治化熙归大圣人上堂至道不可以有心得不可以无心求正恁么时于内无心于外无相上无佛祖可仰下无众生可怜净躶躶绝承当赤洒洒无回互到者里扬之不浊澄之不清须是箇中人始得所以唤作无事道人蓦竖拂子云还见么莫恠从前多意气他家曾踏上头关剑州智积院耕云鑑禅师内江吴氏子乃灵筏和尚之胞弟也后嗣双桂老人上堂微行密行劫外横身大示灵奇寰中独踞不是空生宴坐亦非鹙子神通祇贵堂堂玅用凛凛威权直令天魔拱手外道归降永为梵宇干城长作法门梁栋是以恢弘祖道丕赞X宗猷尘世变作祗林秽土化为净界庶使曹源正脉长通济北家声永振喝一喝双桂云峤水禅师巴州赵氏子初见明和尚于栖凤请开示明云你少箇甚么师曰无歉无余明竖拳云者箇你未梦见在师一喝便出明唤回一掌更讨甚么碗从兹疑情愈炽明赴梁山金城寨命师作偈栖凤今朝散水云纵横逆顺任教行破砂盆盛正法眼恐逐腥羶污却盆后于双桂入室明和尚问行不出户坐不当堂师曰明月庭前桂松竹引清风明曰隔靴搔痒汉师曰老老大大与么说话明蓦头一棒师一喝而出后总院事明书偈戒曰曾闻古德辅丛林逆顺机缘无二心于此任教肝胆碎终身先继意深深遂书正法眼藏四字法衣一顶明和尚圆寂师领住持事廿有余稔上堂春光明𣇄万象森然卉木抽条千机洞彻莺织柳而垂翠葢时拨糓以徧青田明明露布阳春脚历历全彰未兆机须知大道绝奇妙运用随方适所宜上堂天青地碧水绿火赤大地山河古今不易金乌东昇玉兔西坠有句无句衲僧习气非因非缘祖佛陈言惟有梅华争春年年此际喷鼻昨夜天花散彩今朝霞灿紫室人天庶类孰不兼叶喝一喝上昭觉值佛诞法兄丈和尚请上堂金枝挺秀于毗岚园内海印发光于震旦国中香风奏诸天之乐梵音訇大地之雷示现国王身能为三界主随玄枢而运转任灵鑑以发挥荡荡乎用大巍巍乎X体坚男儿未具超方眼漫道云门棒喝玄仍归双桂以优老焉云顶竺意传禅师大足胡氏子廿岁出家于永康寺圆具入山樵採折松枝作声有省参双桂明和尚始印证后住云顶上堂推居上位施闪电之机棒喝交驰作人天榜样龙门万仞惯引金鳞直透玄关超宗越格且无上玅道昭昭然在心目之间奈何人被物转弗能转物如何说箇转物道理即今山河大地枞枞然试转看如或不然勐着精釆解制上堂诣座前打圆相以脚踏蹴召众云三世诸佛被山野踏杀众中还有救得者么便请良久云如无山僧自救去也便登乃云超凡越圣须是其人打破虗空不妨好手衲僧去就不容走作丝毫妄动自伤已命喝一喝不会法禅师南克杨氏子廿岁出尘抵汉南圆具于埜诘和尚徧参半天下后归双桂于破山明和尚处针芥相投明豫知时有不待以六根吩付六人师得明和尚之眼遂韬迹射洪之清果有年衲子闻风坚请开堂结制上堂祖印高提千山一色宗乘才举是水同源敲骨打髓木人眼里滴血翻转面皮石女脑后垂涎擘破虗空单擎古镜驱耕夫牛夺饥人食向空劫巳前格外吐气照用同时人境俱夺蹋翻海岳别觅知音到者里释迦老子不敢正眼觑着且道利害在甚么处喝一喝云莫道无事好啸宗密禅师渝州蹇氏子参徧诸方末后受双桂明X和尚记云得吾鼻也缺中交一吸一唿透九霄帝释宫中触碎了唯香唯臭任飘飘后住成都十方堂广集寺上堂将心求佛好肉剜疮了妄觅真泼油救火机前荷负平地喫交直下承当埋身千尺总不恁么入无间狱要行便行要坐便坐饥来喫饭困来放参犹未是衲僧向上事如何是衲僧向上事咄上堂拈花鹫岭带累金色头陀面壁九年赚杀神光二祖觅妙求玄煤中添炭殊不知人人本来具足祇为诸人自信不及故此甘没轮转不得自在如何是自在去参上堂最初一句截断言思三世诸佛到此未免结舌亡锋末后一句那容观听言前荐得未是本分衲僧喝下翻身总是野狐见解还有不落声前句后底出来道看东川吕大器遂宁人持正果决刚毅勇为闻闯宼陷蜀起中兴之私永历主授以经略督滇黔兵马屯于石柱司坐筹帷握决胜千里明和尚亦避秦于司中公备书请云时无禅机不孝略有禅心咫尺崇光瞻挹心切便拟单骑榻前一泻夙心山深道棘昍心滋地方驿骚也不弃愚忱惠然一贲可胜悬企为祷明拽杖而赴士出明云你是吕居士么士曰不敢明云父母未生前姓甚么士拟开口明便打士怒色明复打士趋进明呵呵大笑云将谓将谓原来原来明遂占一偈无端平地起孤堆骇得虗空颠倒走痛打金毛人不识几乎翻作跳墻狗士怒推出掩门大张威令X相勘明又占一偈父母未生前句子等闲棒着发无明勐然省得非他物十八女儿不系裙遂归司主马嵩山以扭缭拒明明复占一偈拄杖芒鞋荆棘路沾沾滞滞无回互通身泥水尚未干又穿一双銕脚裤士有省再请焚香始拜为弟子明曰五年未剖荆山玉忽得渠来秘不住拄杖麻绳密密通䨓门布鼓明明露泥猪癞狗打惊慞跛鼈盲龟生恐怖献与楚王仍不识只当一箇大萝卜公复云万丈滩头横夜月一腔宿雾扫晴天他年合坐三生石始信因缘弗偶然明复云向慕肌骨而未获一觌面耶幸弹丸地上相逢此奇缘势不可不斗胆果符素心漆桶子快不然咫尺天涯矣聊具瓢拂二种机缘偈记黄檗室中三顿棒大愚脇下便还拳老僧撞着吕公缚祖代冤流如是传公后以棒喝接机而僚宷惮之密行忍禅师滇宜良县谷氏子志学之年礼竹林寺顺语老师落䰂十七住云台山偶遇禅客示以无字话头参究无入处又于济凡禅师开发打失鼻孔得戒于燕居和尚机投双桂老人住衡州开峰南云禅寺开炉上堂僧问宝幢高竖炉鞴弘开煅炼圣凡斩新条令四众围绕即不问今日因缘事若何师云饮泉水贵地脉进云与么则人归大国方知贵水到潇湘分外清师云喫得棒也未僧便喝师云未信汝在进云祇如杜居士所荐双亲未审得何解脱师挥拂子云九莲池畔解翻身进云滞魄巳蒙标月指双双X得度净居天师云重念陀罗尼乃云建法幢立宗旨释迦弥勒剜肉成疮待其人而后行德山临济作梦未醒所以道饮泉水贵地脉风从虎云从龙事是恁么事人是恁么人若也坐地泛扬州曹溪一路平沉久矣昔日赵州示众云老僧三十年前在南方火炉头有箇无宾主话及至如今无人举着师云赵州老人有年无德蓦拈拄杖畵一畵云大众会么于斯荐得便可起死回生烹佛烹祖其或未委纵然觅火和烟得犹恐寒灰烧杀人喝一喝靠拄杖下座无私元禅师嘉阳人偕圣可和尚行脚最久同得法于双桂破山和尚遍历诸方旋峩之九龙菴有年康熈甲子春买舟东下抵华岩与圣和尚寒温毕云我此回来者里死望你烧我耳岩戏谓傍僧云打鼓着僧云作甚么岩云送无和尚阇维无云多一日不得少一日不得及次日早请知事分剖衣钵讫云天无私覆地无私载人无私存无私之名今日尽谢后当止着唿余为界微矣言讫而寂锦江禅灯卷第十X锦江禅灯X卍XXX锦江禅灯卷第十一昭觉丈雪通醉辑绍兴幻菴胡昇猷订大鑑下第三十六世弘觉忞法嗣宁波府天童山晓晳禅师长寿县魏氏子父国琦世儒业母阳氏梦梵僧授一如意生师幼见经书佛像即知敬礼从邑之定慧寺出家慕南方禅宗十九岁出崃抵金陵听讲适天童密云老人至长干师往请益于是习参禅二十一从三昧和尚受具遂参报恩玉林和尚打七时不退首座监香师以本参扣击座便掌于此有省复参牛过窓楞公案如痴者三年往见木陈和尚于云门一日值陞座垂问真月不问汝诸人如何是第二月众下语不契自云赚杀人师乃豁然于古人机缘无不了了然深自晦默及木和尚再主天童师充首座顺治十六年随老人赴召阅明岁上命近侍李国柱选隆安寺赐紫衣留师开法于七月初三师在大内万善殿承旨谢恩毕奉勅入寺近侍王国禧口传睿旨圣躬违和未得亲幸特降御香赐帑金差国禧同慧善普应禅师等请师为国开堂拈香白椎竟师云我此法印为欲X利益世间故说在所游方勿妄宣传今日既遇佛心天子不敢囊藏被葢特为举扬惟此法印在天同天在人同人在圣不增处凡不减与佛无二致与众共生缘是故天得之以清地得之以宁君王得之而首出庶物万国咸宁臣工得之而爕理阴阳调元赞化士庶得之而修身齐家各安生业衲僧得之而法随法行法幢随处建立蓦竖拂子云唤作法印又是拂子唤作拂子却是法印于此见得彻去方能道合君臣地天交泰跨象王之独步奋狮子之全威照用同时拈一机而千机顿赴权实并用示一法而万法全彰发太古清音行斩新条令然则舟车所至人力所通天之所覆地之所载日月所照霜露所坠莫不从此一印印开且道结角罗纹一句落在甚么处金轮统御三千界玉历延鸿亿万春复举临济大师于滹沱河侧建立黄檗宗旨三日前后打普化克符公案师云握阃外威权据寰中正令不无临济若是建立黄檗宗旨大远在何故既建立宗旨因甚只要二人成褫晳山僧恭奉纶音于此建立天童宗旨巳赖圣天子出只手去也祇如现前大众又作么生成褫卓拄杖云泼天门户同撑起万国来宾法海宽解夏上堂凤城春尽薰风日日南来奉勅安居夜夜凉生紫阁汝诸人还悟去也未如未悟去莫道解却布袋头便为无事上堂驱耕夫牛夺饥人食掀翻四大海揑碎五须弥未是奇特三昧搅长河为酥酪变大地X作黄金拈一茎草作丈六金身将丈六金身作一茎草未是奇特三昧且如何是奇特三昧十个指头八个叉一一不从他处得有时喫饭解把筯有时洗面摸着鼻阿呵呵真奇特复鼓掌三下喝一喝中秋上堂小时不识月嘑作白玉盘又疑瑶台镜飞上青云端以拂子打相云此是月耶白玉盘耶瑶台镜耶试定当看定当得出心月孤圆光吞万象独超物外觌体无依若总揑目望空莫道小时不识直饶活到尽未来际正好未识月在祇如燕京城内四五百条花柳巷二三千处管絃楼处处笙歌鼎沸家家庆赏中秋且道月在甚处下弦看到廿三后树树珊瑚挂玉钩人日大梅和尚到山上堂已未新春节喜事颇堆叠好风吹过山梅子香扑鼻露柱唱山歌灯笼笑不彻笑一日笑二日呵呵直笑至人日且道笑个甚么天地人三才何独人有日然则天是何日地是何日若也会得拄杖三十若也不会拄杖三十何故百年三万六千朝日日原来是好日解制上堂腊雪消春风来山僧打开布袋了也一任翔于枋止于栎然则祥麟威凤又且如何漫天网子百千重示众灵云见桃花病眼有翳香严闻击竹老耳不聪高沙弥拜倒戒台略较些子虽然若不登高望焉知沧海宽化缘将毕说偈索浴跏趺而逝世寿六十七僧腊五十三自盛京隆安寺南还两主杭州之佛日继迁苏州包山四明天童凡五坐道场有奏对录一卷全录十X余卷手编宝积录九十三卷行世窆全身于中峯与密菴杰祖塔相附焉户部侍郎李仙根撰碑铭浮石贤法嗣嵋樵汁禅师内江阴氏子讳来章于白鹿澹竹和尚落䰂参静明丈雪和尚职西堂后得法于浮石和尚遂徙山东诸城县崇宁寺示众左击拂子云竺干四七震旦二三右击云南岳石头临济德山以拂子中间作拈华势云千年滞货逢春日和盘托出大家看恁么恁么花开銕树不恁么不恁么孟春犹寒恁么不恁么东风难扫银千界不恁么却恁么玉衬梅腮月一天脱或总不恁么离四句绝百非春秋不涉节令不收皇风荡荡帝道平平且当阳独露一句作么生道数尽远山沧海日一溪流水绿杨烟湖州府演教寺退岩泐禅师井研陈氏子参徧天下末后见浮和尚以印可焉上堂即心即佛无绳而自缚非心非佛俊鹞不打篱边雀赵州见老南泉解道郑州出萝卜即此物非他物汝等诸人善持护拟议便为魔眷属咄咄金毛跳入野狐窟午日上堂山僧数年来开个生药舖一切川广药材俱巳卖尽单单祇有一味艹头至灵至验最妙最玄不从天地之所生亦非阴阳之所摄向来不遇其时不敢拈出今朝恰值五月五日不免拈来与诸人应箇时节若是顶门具眼肘后有符底一举便知偏正若也一向躭于声色未免当面错过蓦拈柱杖卓一卓云还会么蛊X毒之家水莫甞后住报恩示众昨日苏州走一转长街头短巷尾东来西去不曾见个甚么惟猪肉案头块块精底排列盘山面目茶坊酒肆句句春风唱出楼子心肝几多观听者如风过树无限沉酣底似蝶恋花贪生逐日区区去唤不回头争奈何示众冬至一阳雪上加霜山河大地冻得岩崩石裂万象森罗从教叶落枝傍虾蟇蚯蚓未解翻身猫儿狗子焉识短长诸仁者有阴阳地上则不问无阴阳地上又如何商量良久喝一喝云不是一番寒彻骨争得梅花破雪香林野奇法嗣自闲觉禅师蜀东合州余氏子龆年礼太空老师脱白十五岁游讲肆备炼三学参天童密老人问万法归一机缘被老人一踏有省时林野和尚住广化寺遂趋其席而受印证久之苏州府嘉定县罗汉禅寺众请主院事上堂等闲不欲向人前何事而今却改辙祇因狭路蓦相逢难免此回呈丑拙既而躲避无门直得着敝垢衣与诸人葛藤一上蓦拈拂子云若论此事辉腾今古含吐十虗不可以智知不可以识识覰着则双眼盲嗅着则脑门裂直饶三世诸佛且立下风历代祖师退身有分若是没量汉禅道佛法一齐放下却较些子何须三登九上七破蒲团明眼人前一场笑具且道据方就位一句作么生道良久云四海浪平龙睡稳九天云静鹤飞高举临济大师X初住河北为普化克符云我欲于此建立黄檗宗旨汝二人可成褫我二人珍重下去三日后普化上来问和尚三日前道甚么济便打三日后克符上来问三日前和尚打普化作甚么济亦打师云临济老汉恁么建立黄檗宗旨可谓斩钉截銕普化克符如斯成褫亦乃千古榜样且道新罗汉恁么举意归于何从前汗马无人识只要重论葢代功华亭二隐谧禅师荣昌金氏子髫齓薙染渊默简易从天童密老人参究有年一日闻钟声打彻壬午秋值林和尚继席机缘契合因而印可初开法于栖真寺后迁华亭船子上堂镇海明珠时时显露灵锋宝剑日日现前既尔本自圆成何须画地自限然虽如是炉鞴之所钝銕犹多良医之门病夫愈胜所以久参上士不必弄影劳形未悟初机应须勐着精釆忽尔失脚跌地扑破娘生面门直须遇一个咬猪狗手脚底人东磨西错一错错得通身眼露方可将断串索穿天下衲僧鼻孔到者里三世诸佛立在下风历代祖师傍覰无分到恁么田地犹未是衲僧本分行履作么生是本分行履松子火烧红烂烂炙得耳燋面皮黄元宵上堂龙灯鬬额烟树飞花火喷人面痛彻释迦正恁么时然灯古佛在甚么处交肩搭臂成羣醉夜半笙歌扶到家化缘将毕因事波及师叹曰本自无事何故如此乃问侍者曰日午否曰巳过矣次日复问曰日午否曰正午也遂说偈曰昨日归家X时未至今日归家正午时梦幻空花留不住此心能有几人知言讫端坐而逝由是当道莫不钦服遐迩四众闻之流涕焉塔全身于宜兴屺山之阳风穴云峩喜禅师资阳陈氏子因观死尸烂臭乃动诸行无常之感决志出家父母难之即自绝食久而许之遂投尊宿披剃徧参知识皆蒙策进晚入天台参林野奇和尚问杖头拨转罕遇知音狭路相逢如何通信奇云云雾锁千山师曰未到天台不妨疑着奇曰持蠡酌海妄测浅深师曰不因樵子径争到葛洪家奇曰峰峦挺秀鸟道难通师便喝奇打于是亲炙座下一日侍游山奇问山河大地明暗色空与你自已是同是别师曰同则总同别则总别奇正色呵曰说得道理好师无对奇即拦胸把住曰除却总别异同速道速道师伫思被奇蓦向悬崖一推胸中宝惜廓尔氷消回观从前所得如大海之一滴耳即说偈曰罢罢罢休休休横眠倒卧在山丘翻身拶碎虗空骨万象森罗笑点头书呈方丈奇乃印可大鉴下第三十七世象崖珽法嗣石谷慧禅师合州江氏子虽操教典志在宗门经二十年疑团方破既授受于象崖和尚遂开法于云狮雷水上堂慧灯烁地文焰烛天雨色交辉光弥劫外试问诸人会么会得鼻孔双垂眉毛八字称时伸只手向无底船上扶桡把柁游浪苦海度尽众生更无X一生可度然后与大肚老汉把手呵呵始知别有一端富贵倘或未然单看山僧拄杖子腰缠十万贯骑鹤上扬州后居成都佛山松鹤禅院于庚子四月朔日示微恙说偈辞众潦倒孤硬石头汉返复娑婆千万遍来如枯木上春风去如秋月中闪电有时诸佛毛孔里安眠有时剑树刀山上出现万里云霄喝一声不比寻常𨍏轹钻言讫而逝贵阳云腹智禅师渠县人幼出俗于水月菴初参雪门后参象崖和尚印可上堂三阳运转万物咸新春和境秀巳解碧潭之凝氷处处歌欢尽贺元旦之新节只如不涉新旧一句又作么生明明历历无今古干坤何处不光辉元宵上堂孟春犹寒瑞雪铺成银世界滴水氷生山川变作玉琉璃不见道寒时寒杀阇黎热时热杀阇黎诸人若向不寒不热处透得便能脱罗网超三界不被寒暑所迁方为物外闲人其或未然处处明灯光烁烁珍重禅人着眼看解制上堂开炉结制九十日衲僧个个讨巴鼻恶辣钳鎚不饶伊拟议开口蓦头噼娘生鼻孔搭上唇脚跟下事明如日今朝解开布袋口任意纵横东西去且道清凉长老又作么生横担拄杖云本是山中人还归山中去曲靖府东山余山瑞禅师广安人赋性冲澹于世邈焉嗣法于象崖珽禅师上堂干屎橛凭空抛出一团銕打破诸人热面皮只得有口难分说赤脚波斯入X大唐东海鲤鱼先漏洩紫罗帐里散珍珠笑杀胡僧牙齿缺顾左右云无位真人在甚么处着上堂离心意识参拶碎銕门关泥牛㖃出海撞倒须弥山绝凡圣路学虗空少只脚问取老云门恶水当头泼众中有不被恶水者么咄无端终日去贪嗔棒头锋利活人心恰似紫胡一只狗张牙露爪不容情具眼禅流来看破高声大骂野狐精偷得云门干屎橛不分贵贱要谁吞家餐不受人间火煅炼须凭炉鞴砧铜头銕额难下嘴师子嚬呻跳出羣云南常乐院上堂千手千眼个大悲照彻人间是与非地轴全提超万象师絃音韵透须弥众中还有当机者么顾视左右卓拄杖下座自赞觌面无私辽天拄杖当机撞着噼头一棒触背双关圣凡不让纵夺临时打开心量借问阿谁余山和尚法语转天关回地轴擒虎兕辨龙蛇须是大丈夫汉活泼泼的始得句句相投机机相应且道从上还有甚么人承当个事癸亥夏寓云南曲靖府东山寺世寿七十四示微恙塔于本山灵筏昌法嗣紫芝藏禅师巴县张氏子自髫披剃于大峩参灵筏和尚巾瓶有年一日印可后开法于竹林堂上堂坐断天下人舌头平地孤危峻峭打开如意轮宝藏无端境智历然以一心为无量心示一法即一切法顿使人人不昧原来法法现成千百年古柏恒新亿万载流金掩映虽然如是抑且罕遇知音作么生是知X音者瞎堂去后无相识谁料圆公今日来上堂竖拂子云高高无外深深无际人天根本祖佛渊流昆虫艹木鸟兽龙鱼莫不承此威光各见本来面目惟有竹林独脱一路逈出众流于无言处显言向无用中发用能使魔王拱手云水归心着着明本来机头头彰奇特事且如何是奇特事参雪臂峦法嗣桂阳语嵩裔禅师巴县宋氏子廿岁出家参破雪和尚打破漆桶值雪臂和尚印证开法于牟尼禅院上堂吹毛宝剑久藏匣中今朝拔出孰敢当锋魔王尽丧百怪潜踪三世诸佛总立下风一花五叶让谁立宗十世古今一时流通正恁么时河清海晏万国来降处处村歌社饮家家啸月吟风且道新长老到院一句还有唱和者么举头天外看谁是我般人上堂昨日山前堆白雪今朝座上起清风不是有不是空觌体相呈向上宗崖畔石女睡初惺拍手呵呵笑不穷大众且道笑个甚么顾左右云笑山僧不惜眉毛上堂祝延今上适拈香舜日高辉照大荒只得青天无点翳氷消瓦解绝商量石头瓦砾皆欢喜艹木昆虫尽放光密密流通正法眼绵绵续焰广敷扬当机奋迅能哮吼始入西山选佛场不让丈师亲马祖还同临济个颠狂据虎头兮捉虎尾三玄三要播诸方上堂吾年四十七韶光噼箭急愧无应世才却有住山益茅屋两三间稳密更稳密幸值大金汤犹添外X护力法令正当行妖魔皆绝迹九苞之雏羽翼齐金毛师子便返踯鸣者鸣吼者吼大震干坤高辉佛日天上天下独称尊世出世间谁能敌正恁么时四海讴歌归圣化万邦纳表普称臣示众久雨不晴巖峦幽阴白云在户庭艹渐深林下衲子合作么生乃喝云虗空粉碎大地平沉倐然送出一轮红日依旧普天匝地光明且不属晴雨一句作么生道几片白云横世界个中谁是出头人病中示众吾年五十七无补法门益拜扫上天童老病相催逼示病原非病此意许谁识气岸幸不衰筋骨有余力喝破岭头云迸出当天日光辉彻四维烜赫照今昔莫占众生塔何须苦觅地抛向大江中鱼龙一饱去掷笔而逝敏树相法嗣南浦天圆寺耳毒泰禅师长寿徐氏子魁伟渊弘弗谙细务神凝憺怕于世邈然破老人常唿为布袋子嗣法于敏树和尚上堂太阳溢目万里不挂片云秋水澄清一渊能涵众水龙吟雾起虎啸风生覰井覰驴日面月面栗棘蓬金刚圈干屎橛蔴三斤都卢放在一边直向佛头上着屎狮颔下解铃者是甚么人不离当处常湛然觅则知君不可见解制上堂今朝五月十五和风匝地均普家家卷幔收帘户户笙歌社舞五峰总不恁么放出衲僧莽卤东打西敲兮藏锋结舌击竹指花兮遁迹潜踪一恁纵横宇宙戴角擎头不因恶辣钳鎚奚具者般作略以拄杖卓一下X云元宵佳节人人见此事分明那个知上堂瞿昙三大藏用尽机谋老子五千言做尽伎俩𢫈来用不着何必苦思量若向威音巳前荐取大似银山銕壁一鎚击碎抛在巨海不存粟米粒惊得泥牛吼水面木马逐嘶风从教浪起船高风行艹偃何故两岸芦花浑似雪一天星月白如银天隐崇禅师垫江毕氏子参徧诸方末后于敏树和尚处打彻以嗣法焉住贵州思南府朗溪司太平禅院上堂千圣出世惟究一心建立五宗单传直指承言滞句者埋没家宝行棒行喝底未透根源与么吐露沾唇罣齿直饶荐得早是无端上堂问如何是临济三玄戈甲师和声便打进云打即不无如何是夺人不夺境师云棒下无生忍临机放过谁进云如何是夺境不夺人师云自从分破华山后直至而今让巨灵进云如何是人境两俱夺师放下拄杖云不用展戈矛歌谣贺太平进云如何是人境俱不夺师云海晏河清歌舜日黎民庶子乐尧天进云如何是第一玄师云拄杖头上为你言进云如何是第二玄师云舌条元在齿唇边进云如何是第三玄师云临济不解意徒劳话目前进云如何是第一要相逢懒开口棒头巳先到进云如何是第二要师云一击顶𩕳开千圣绝玄妙进云如何是第三要师云脚瘦艹鞋宽踏徧长安道进云三玄三要蒙师指向上宗乘事若何师云切忌落他圈缋乃云临济嘉声起河北太X平宗旨建朗溪莫言此日非他日嫡骨冤流接上机遂掷拄杖云山僧恁么告报还知新太平不动鎗旗演三玄戈甲么未举钳鎚融摄洞山五位君臣么随机扣发拨开云门一字关么侠剑随身划破仰山九十六种圆相么了无同异功超法眼六相义门么于此透脱亲见老僧方识五宗之门庭弗疑千圣之权实喝一喝下座圣寿空谷澄禅师忠州杨氏子参徧诸方回崃嗣敏和尚初住三圣寺次徙宸京顺承王迎住白塔真如禅院上堂问如何是诞生王子师云觌面甚亲切进云如何是化生王子师云横担日月行进云如何是朝生王子师云满盘罗列进云如何是末生王子师云隐显莫测进云如何是内生王子师云铜符銕橛进云王子五位蒙师指即今陞座事若何师云瞬目挥心旨回头衍正宗进云恁么则说法巳竟师云至意惟同天地老清名永共道风香顾左右云八荒宁谧四海清平佛心天子治世之时贤王大臣深信三宝兴隆祖道扶树宗风澄上座愚鲁无禅可参无法可说只记得从前于空王山中有首牧牛歌今向人天众前拈出震威一喝向者里荐得不劳行脚如或未然更买艹鞋始得黔灵赤松岭禅师潼川韩氏子年十五每思浮世转眼成空遂入山修持艹衣木食甘苦自若甞阅华严至如来现相品世尊与诸天说法诸天常闻天鼓之X音此音非从四维上下来不生不灭如我说法亦复如是不觉失声有省游遵义海龙山依敏树和尚久而记莂住贵阳府寿世禅院结制上堂为因出世缘随事立宾主不落套头禅养成戴角虎珍重脚跟行中途莫莾卤山僧恁么道怜儿不觉丑还有识机宜具正眼者么良久喝一喝上堂解制机缘本无言句抹月披风随缘去住唱出无生曲打起禾山鼓个个入圆明不傍他门户恁么行脚人尽作师子舞他日出头来定是主中主夔州府开元寺继初尚禅师湖广宜都陈氏子年二十礼映虗老师披剃入凤皇山住静誓云若不发明永不下山木食㵎饮几五年一日困倦危坐不觉夜半恍若山崩有声骇得通身汗下豁然无碍自此不疑天下老和上舌头也遂下山诣双桂破老人处圆具后造慈云敏树和尚而受印可康熈己酉夔府太守熊公总戎马公请住开元禅寺上堂云从龙风从虎一道寒光天地普葵花向日倾柳絮随风舞新长老到来且应时机只得顺风把柁见兔放鹰有时恁么人间天上有时不恁么水泄不通蓦拈拄杖云且道把断要津一句作么生道喝一喝云官不容针私通车马澹竹密法嗣万寿晓元济禅师隆昌刘氏子因读大珠录至眼似眉毛道始宁决志出家首参破老人契旨后从澹和X尚印可开法于万寿禅寺上堂拈拄杖云威音王巳前有者个消息大悲千手摸不着威音王巳后无者个消息尽大地人颠踯不起正恁么时擉瞎摩醯眼睛穿却诸人鼻孔且如何道得分明去良久云山僧罪过上堂二月清明天物物尽争妍百花开灿烂隄柳正拖烟处处文殊现头头是普贤忽遇拄杖子稽首向其前一时公验过无党亦无偏既无党无偏如何安置以杖左指左顾右指右顾云家丑不可外扬小参天寒人寒个里厮挨现成活计不用安排御饥炊粝饭助煖着干柴物物头头自偶谐侬家一等只平怀呆呆兀坐巉崖下惹得天花动地来正恁么时且如何与诸人折合卓拄杖云杖底一轮红云雾敛长空乌龟钻破壁露柱笑灯笼呵呵下座紫微自彻琛禅师简州吴氏子中岁出尘依白鹿澹和尚削染深得法要仍归紫微山作偈云亘古日东出元归西崦没逢寅但早起遇亥将肱曲应用有些子古今无所属他时解翻身跃出师王窟艹堂吼一等禅师荣昌王氏子嗣法于白鹿澹和尚住锦官艹堂寺上堂一回春又一回新漫把家私说向人眼里有筋能见色耳中有谁能得闻鱼行不动水鸟飞不挂云打动禾山鼓扶起破砂盆以手作扶势云看看住湔城开讲寺上堂湔水潭中浪拍天星星渔火簇渔船竿头丝线埀纤饵破浪金鳞何处潜以杖作钓势云有么有么复住艹堂法席以优老焉X充裕印禅师渝州丁氏子自幼出尘渊默严肃机契大隋澹和上遂印证焉住新都之慈寿张赵二居士送法衣至上堂苦志劳形野鹤栖耨云锄月巳忘机惭无气力扬家丑笃喜长年着垢衣拈起衣云此是新底如何是旧底良久云问取张公与赵公住成都艹堂上堂楖栗横担入艹堂龙骧虎骤正春阳且无凉德光先祖引水浇蔬待后郎元旦上堂一住艹堂巳二春阳舒阴卷事难评秉钧造化谁为主七尺乌藤与证明宝光从谷习禅师安福人少混戎马中拓落有大志喜白鹿澹和尚钳鎚妙密乃自肯以嗣法焉四众迎主新都宝光寺上堂正恁么时绝点尘阿谁能识旧时人堂堂觌面无遮护拟议思惟万里云卓拄杖云彻底无依活泼泼明同杲日耀干坤衲僧于此亲荐得眼声耳色妙难论博山来法嗣独峰竹山道严禅师大竹沈氏子幼失恃沽总角染衣子影南游志求心要因阅楞严印心之旨身心世界顿然忽空乃云我来亭上如心处说与时人未了然罢讲投白门博山来禅师授西堂职一日印证云博山一枝横出秘在汝心即令具戒授名道严后迁江浦独峰师易为中定禅院上堂元亨利贞干之德也威音为诸佛之元饮光乃诸祖之始元始要终授受古今兹一岁之元日三际之初辰皇风启祚朝野X咸新拈拄杖云君王向者里安邦定国垂拱升平公卿向者里辅佐化育鼎鼐调羹临济之全提玄要照用同时洞山之妙叶君臣玄踪鸟道沩仰之圜机杀活父子同条云门之顾鉴直指门庭高峻法眼之色声密用心法圜明五宗异户堂奥同登其合原一句作么生道卓拄杖云三五元和天下丽一枝梅放岭头春青龙百愚法嗣京兆荐福紫谷禅师左绵廖氏子嗣法于百愚和尚上堂把住干坤不放松大千炉鞴扇通红森罗万象齐烹炼要逼生蛇化活龙蓦竖拂子云上大人头上有青天脚下无寸土墻壁瓦砾是古佛心带水拖泥乃第一义会么就中有一句能灭千灾成就万德有一句百福庄严纤尘不立有一句极尽今时不居那畔且道是那一句妳女口上堂虗空背上白毛生拔了一茎又一茎石女寰中捻玉线木童天外度金针织成古锦含春象不把金针度与人若荐后天为祖父便知古佛是儿孙大众还知者个关捩落处么只饶是个经天纬地出格英灵向者里担荷正眼观来犹是云居罗汉举拂子召众云见么者一着子与三世诸佛同参和法界含灵共寿释迦不先弥勒不后未涉化门早以漏逗是个甚么是无上呪是无等等呪锦江禅灯卷之十一X锦江禅灯X卍XXX锦江禅灯卷第十二昭觉丈雪通醉辑绍兴幻菴胡昇猷订大鉴下第三十七世丈雪醉法嗣溪声圆禅师平山人家以世袭常为廖中丞营将因闯宼犯蜀不职始削染隐于绥阳山中居无何火菴参牛山丈和尚圆具总院事数稔丈受禹门请以衣院付之开法上堂从上来事坐不当堂历代兴慈行不出户不获巳祇得向虗空掘洞开第二义门拈椎竖拂棒喝交驰或松根扫地或街头等人乃至张弓擎叉吹毛辊毬山僧虽是他家种艹毕竟不向者里藏身喝一喝四威仪山中行赤足印泥痕登石走惊惺地头人山中住壁上开个户人客来奉敬大萝卜山中坐蒲团破又破没边拦不敢从新作山中卧纸被落头里翻身来两头俱登破破衲歌看者破衲个破得太索络斤两刚七斤多少人不作泥猪癞狗尽该罗跛鼈盲龟被伊缚雨也打不溼风也吹不着披自尘沙却前绽则千补百缀无贵贱与人拈弄有剪尺与人裁度从来不晒㫰东掷西抛一向不洗浣汗臭气大东土衲子礼三拜寒温入髓西天尊者立微X笑摆他不脱分明葢覆赤肉团无位真人尽包裹山野一生多快活全凭此领破衲个后徙平武示寂收骸衬塔于昭觉祖塔之左安龙府月幢了禅师江津毛氏子母梦僧送桃噉之有娠年十六因阅楞严疑情顿发遂白母薙染遍参尊宿忽一夜心境俱空豁然有省礼丈和尚于禹门职维那师资道契癸巳冬开法滇南石宝禅院永历帝向其道风请开示求偈法名真佛上钖椹服恩渥甚厚发帑藏为国祝釐两奏表呈偈颂皇情大悦上堂天不能葢地不能载包括五须弥吐纳大千界释迦弥勒无地容身文殊普贤有意难解生死涅槃划断真如佛性捉败虽然如是为国开堂一句作么生道顿超诸佛祖师意仰祝吾皇亿万春上堂南明有口也难言坐断千差不直钱今对人天陈络索直教切切悟心田无边苦海皆甘露髑髅特地契根源后徙安龙玉泉寺于丙午冬示微恙辞众偶有僧二人谓某某相侍和尚前行一僧无病而逝师圆寂后一僧相继而终阇维于玉泉寺之后侍僧两塔列左右焉世寿五十三僧腊三十七长松端鼻万禅师内江郭氏子因听楞严疑常住真心屡求决择未有所入上白云洞参鉴随和尚夜梦异僧须发如银抚掌三下云急急念佛寤作偈曰梦感异僧抚掌来弥陀历历铸心台回思恩爱情尘路伐性斧斤漫剪裁遂偕云峩下江安蟠龙寺参破老X人制中每叩心要因甲乙献逆陷蜀结茅于桂阳己丑参丈和尚于白牛山圆具侍从过禹门寺阅天童密祖录中有进退之语碍膺三年一日浑然如梦忽醒了无凝滞作颂曰进退之中两重关英雄多少困其间明明有路通霄汉不是前三与后三即蒙印可谶辟长松灵峰寺众请陞座坚辞弗许志喜游覧触境逢缘辄成偈语其略云孤峯镇夜境寥寥入户寒风不暇逃寓富矜持嫌富少居贫守素乐贫高珍馐何似黄精沃丽服无如百结袍普应万机歌雪曲海天一色快吾曹懒生昇禅师荣昌简氏子幼秉渊默骨力孤骞矢志参禅徧访尊宿再参禹门丈和尚机语相扣后寓金川高峰上堂一向抱拙安贫今朝遮掩不住虽然露丑万端务要诸人照顾且照顾个甚么拂一拂云山头老汉强推出走向人前都不顾笑杀当年面壁翁赤穷到底嘴生𤾣喝一喝后省觐丈老人于昭觉适遇提刑幻菴胡公松斋宋公案山张公以送鸿为题作偈师跃然曰子幸生于大有年纵横潇洒杂晴天饱经一肚桃花雨拨乱干隄杨柳烟倦去影随霄汉尽健来心在白云边信知物外闲游客方寸同乎宇宙宽又思梅偈云瘦骨氷肌意未销疎狂那复万山朝翻他物表真豪杰势压南溟弗寂寥好鸟啄残风习习游蜂釆慕雨潇潇知君旧有瑶台约不负初怀辱见招康熈乙丑正月八日示微恙端坐而逝阇维X收坚固子如菽伯什似粟者若干嗣法门人竹友芥腹賷回雒源高峰建窣堵波寿七十四腊五十二昆明香国大憨我禅师蜀南何氏子嗣法于禹门丈和尚祈晴上堂烈性生横秃木干天花乱坠斗牛寒频敲雨色千秋祝拨转晴辉万象安八字打开门两扇当阳抛出海来宽行人莫谓苍穹苦剔起眉毛仔细看佛诞上堂自从结却龙湫舌容貌居然天下绝本是护明初度时恍如舍脂离金阙玉楼人见且风流犹倚红罗扇遮月不是男儿不黑心男儿只恐心无血纵然洗见骨头来其髓何曾及时节珍重毗蓝园里人顾丝毫水鉴眉睫大慈懒石聆禅师忠州张氏子初参双桂明和尚于石柱司后侍丈和尚过汉中开法静明一见提唱胸次豁然受印可而继席焉大名王请上堂宇宙浑囵一座炉当阳日月炽然孤静明今日重添炭高举钳鎚意自舒万象森罗增瑞色三贤十圣嘴卢都铜头銕额难回避炼得通身绝点无所以道般若如大火聚近之则燎却面门如太阿锋触之则丧身失命正恁么时翻身埀手者是甚么人海底金乌天上日眼中童子面前人上堂一夏以来亡锋结舌今日因斋庆赞向开口不得处扭转舌头与诸人通个消息夏末秋初七月天西风拂绿柳含烟香同湛水和空碧逈出木义体相圜此四句中有一句包罗万彚气绝诸尘三世诸佛没奈何历代祖师难摸索若检点得X出一生参学事毕上堂摩天日月辉今古大道何曾有异睹夜半虗空扑落地万象歌欢森罗舞秘魔叉禾山鼓赵州茶云门普甜者甜兮苦者苦争似今朝二十五示禅人法语索我临行句胸中无一字写出不成文念来非有义弗是妙莲花亦非祖师意持去见诸方眼底生荆棘不善打葛藤惯用吹毛利若作一句看失却自家事文彩未彰前十有九不契静明銕蒺藜一恁汝㗖唼忽然唼破时来与你棒喫住云南府商山寺上堂八万四千陀罗尼门都从者里建立新长老到此施设一句作么生道廓彻圆通何所阂纵横潇洒透长安彝陵洪山憨月闻禅师台州黄氏子嗣法于静明丈和尚上堂涂毒鼓当轩击一曲横吹无孔笛匝地人天普集来坐断十方明历历藤条不比洞山麻穿过陜府銕牛鼻嘉州大像痛含冤裂破元机没意智昆虫艹木逼回春大地山河归武库山门八字泊天开凡圣交参谁独步应时及节则不无且作么生是杀人刀活人剑参结夏上堂三月安居九旬禁足古之今之倚门傍户平地干戈孙膑卖卜又何妨擂鼓敲钟请山僧拈椎竖拂尽说结制上堂难瞒人天眼目咄上堂踢倒百亿须弥打翻无量法窟担当宇宙直指按定干坤肌骨山川人物有多种明暗色空无两般所以道大用现前不存轨则纵然机智弘深神通广大脚跟下犹欠一顿何故龙蛇易辨衲子难瞒X佛冤纲禅师内江李氏子廿龄于禹门丈和尚会下削染世味邈然巾瓶廿稔两下吴越寓尧峰费和尚座下圆具侍丈和尚归静明始印证命主昭觉上堂通方上士鉴在机先灵机密运情量超然星持汉地月落楚天所以目前消息非口耳之所传看他从上诸圣千种喻万般言用尽机轮徒枉然若要深深海底立直虽打破上头关且道用何伎俩良久云挨落须弥如辊芥鞫来不碍剎那间冬至上堂灵山祖令顿使人人顶门迸裂昭觉权衡总教个个舌头覆天可以一语分玄要一句定纲宗转天关回地轴祇如西天人说话东土人未谙又作么生以拂子打圆相云总出者个不得既出不得正值日南添一线犹然彻骨寒光阴如荐得眉毛眼上横向此透脱始可显大机发大用纵横无碍其或不然当阳不荐好风光寒逼无由得解脱岁旦上堂今年今日从头起社舞村歌隔坞喧无意气时增意气百艹头边消息传且道传个甚么竖杖云青原酒赵州茶三杯两盏醉卧烟霞大底风流出当家好个话端被先觉尽形吐露了也然虽如是犹有个新鲜句子在元正启祚万物亨佳霜花氷艶风月堪夸门外读书人来报逢酒须酒遇茶即茶者般丰俭任随家祇如新年头佛法镜清道有明教道无合作么生卓拄杖云不得心头空及第岭畔梅花解笑人上堂住持一稔来逢冬两结制开口泄天机举目露真智不唱言前机岂谈句后X意等闲筑着鼻孔头銕眼铜睛覰不及遂竖拄杖云有定乱剑四海晏清放下拄杖云无白泽图千魔敛迹祇如报恩一句作么生道轩昂宇宙当风挂万里河山壮帝畿后回里重辟古字山丈老人八旬仍旋昭觉云南半生襄禅师南隆人廿岁于给孤寺落发闻丈和尚开法兴元躬礼参究侍随有年遂蒙授受住滇之北胜州开北寺上堂棒打石人头玄黄满面羞瞠着玲珑眼惊起碧天流横披千丈月亲登白玉楼云烟缥缈处山水共悠悠上堂把住则牢关紧闭佛祖难窥放行则北斗藏身真风遍界舒之卷之尽大地撮来如粟米粒大瞻之仰之无处不是诸佛心髓参小参乘槎误入斗牛桥压破虗空不假桡珍重风云齐着力无鑐锁子两头摇丙辰佛诞日无恙而逝荼毗获五色舍利数十颗累塔于青门寺右阆中艹堂耨云实禅师本邑杨氏子髫年落发初参费和尚于福严闻丈和尚于艹堂开法遂归艹堂言下契机印证命继艹堂法席上堂德山棒临济喝石巩张弓道吾舞笏雪峰毬普化铎惊起杨岐三脚驴踏倒三山并五岳阿呵呵好大哥也好现前蓦面唾解制上堂今朝正月十五行者搥钟攂鼓分咐山门大启放出玄沙勐虎踞地爪牙斑斑触发气吞佛祖遂震威一喝云猫儿偏解捉老鼠遵义府禹门寺半月涵禅师邻水人廿岁于丈和尚X处落䰂后参破老人于双桂大死一番如梦忽醒仍旋昭觉印证禹门四众请为继席上堂玄机一唱只贵知音祖印高提流通正眼演无生之真乘恢彰本有树迦文之赤帜揭示当人普说学道如登山直须到顶犹若行船直须到渊至顶方知宇宙之宽广到渊始觉湖海之浅深所谓参须真参悟须实悟学者偷心不歇门外打之遶反咎禅道不灵验寝食俱捐偷心放下啐地折爆地断无量劫来生死根本一照照破天下善知识不奈伊何正好于涵上座手里喫棒何故不是一番寒彻骨争得梅花扑鼻香问潮屿禅师鄷陵李氏子龆齓出家参徧诸方末见丈和尚于鹤乘寓书记寮三十余稔侍辟昭觉记莂丙寅元旦老人耄龄命秉拂上堂一人有庆八表宁谧冷煖相参淡浓吐翠雍熈振振齐捧日肄业苍苍雨露中时节既如此物我悉皆春不属阴阳造化奚假陶铸功勋羣荒不借东皇力争得从容吐异香竖拄杖云既不属阴阳造化又不逐新旧逢迎毕竟如何趋向喝一喝云还知么四海扬眉歌舜日万灵低首贺尧天青城竹浪生禅师定远王氏子廿岁于有余师处薙染上泸阳云峰体宗和尚座下圆具参徧诸方各有机缘备载本录后归昭觉而嗣法焉遂入青城阅周三藏康熈辛酉丈和尚命回昭觉继席上堂摩醯正眼洞彻十虗嘉陵仙音徧周沙界蓦拈拄杖打圆相X云者个是摩醯正眼复卓云者个是嘉陵仙音中下之机对境还迷直饶闻见分明不无触途成滞恁么则横揩日月不恁么则竖抹干坤恁么中有不恁么该罗万象不恁么中却恁么山僧口门窄不能下註脚三载毕仍归青城凤林开法元旦上堂心珠朗曜亘古恒明性海汪洋纤尘不涉湛寂凝然本无形状动静二相了然不生光灼灼平怗怗妳女口今乃元旦首期欲作一家燕赏请三世诸佛及十二类众生以金刚轮际为灶空轮为釜水轮为量三艹二木作薪风轮为炊须弥卢作饭香水海为羹地轮为桌于无阴阳地上铺设多不加增少不加减无言童子出来吹无孔笛弹无弦琴唱无生曲奏无生乐拂云还见么击云还闻么诸佛众生异口同音道我适曾供养今复还亲觐癸酉奉丈和尚命再下嘉禾刻锦江禅灯并全录附楞严藏室流通月茎字禅师江陵雷氏子十六岁父母俱背遂礼石严和尚薙发闻昭觉丈和尚禅宗丕振遂瓢笠躬谒契机而印可住绥阳五涯寺上堂大道无向背至理绝言诠逈出三贤高超十地直饶释迦弥勒到来不敢承当文殊普贤无容拟议古德道尽干坤大地撮来如粟米粒大犹未是极则之谈且道全提正令一句如何良久云行到水穷处坐看云起时浴佛上堂身光炽盛谁敢动着纤毫妙相圆明切忌当头触犯即今不肖儿孙祇得应个时节用性空真水有时波X澜浩渺有时彻底澄清敢问大众浴即是不浴即是以拂子作浇水势云尽道水能涤尘垢水垢元来不二门雅安东山佛明清禅师金堂汤氏子廿岁出尘徧参诸方诣昭觉见丈和尚相依三十余祀遂授受后住东山腊八上堂洪蒙未判世界囫囵无古无今无去无来往复无际动静一源洪蒙既判通畅十方玲珑八面头头显露法法全彰放去收来无可不可唤作向上宗乘山僧不敢平地起风波唤作衲僧巴鼻亦是好肉剜疮且道毕竟如何行履良久云掀翻海岳和天碧拨转机轮见太平元宵上堂敲钟击鼓火树生辉松烟灿烂覰破娘生面皮星桥衍庆识得本地风光复举沩山在百丈处侍立次丈问谁沩云某甲丈云汝拨炉中有火否沩便拨云无火丈躬起深拨得少火拈以示之云汝道无者个妳女口沩因此悟入次日同百丈入山作务丈云将得火来么沩曰将得丈曰在甚么处沩拈一枝柴吹两吹度与丈丈曰如虫御木师云敢问大众是有火无火蓦拈拂子作吹势云我见灯明佛本光瑞如此竹镜嵩禅师内江汪氏子形声坦率慧目渊冲参徧诸方后印可于昭觉老人住眉州中岩诞日上堂劫年方外几曾游殊觉今朝五十秋拄杖颠拈虽艹索三要三玄一卓收遂卓拄杖云努力一番亲见得合水和泥当下周识得脚跟下面事百千诸佛是吾俦X诸佛且止如何是脚跟下事复卓拄杖喝云话头也不识小参僧问和尚今朝毋难且止如何是未生前事师云万里晴空色片云不见遮进云如何是学人本来面目师云雨滴檐前声索索岩高叠落影参参僧礼拜师云本来一个金刚体此处圆成即觉仙今日中岩重指示当天日月等齐年不二贵禅师凤翔高氏子廿岁落发参徧诸方入蜀见丈和尚于昭觉因汲水睹影㘞一声原来在者里而嗣法焉后至燕京严净寺除夕上堂飘蓬落落近天枢殊意今宵又值除衲子家私分外别霜风凛凛扇皇都神机弗假袪傩子赤帜高悬法令初不旧不新无事汉惟凭拄杖作桃符以杖作插牌势云急急如律令下座松斋中禅师宜宾朱氏子讳肄樟少儒业丁酉孝廉三赴燕京未捷乃自叹云功名虗幻即趋昭觉削染冬夏一衲兀然自适深究玄奥凡与老人问答机缘亦箭锋相触当仁不让一日问大地众生悉皆正觉因甚有迷有悟觉云一等绝安排觌面犹不荐中云圣凡情尽事作么生觉袖手汝实到恁么田地也未师于言下豁然遂印可焉玉泉其白富禅师眉州龚氏子幼年鬀染参询事讫诣昭觉老人钳鎚下打彻始绍续焉上堂觌面挥开不二门圣凡情尽绝疎亲勾章棘句惹风雨塞壑填沟烂葛藤只如高揖释迦不拜弥勒是甚么人良久X云九旬禁足今朝始剥取蟠桃不老仁玉螺山希声彻咏禅师贵州安顺府安平县宦族陈氏子幼习儒业颕悟过人家供达磨一尊师赞云碧眼螺髭古怪跷蹊无凡无圣若愚若痴梁王殿上话不投机掉身兀坐作贼胆虗家业荡尽没点渣滓讶刚刚抛下一双履东一只又西一只师求出家父母不许筑菴宅畔断荤酒懒俗务遇佛眼和尚参万法归一话头疑情顿发随父宦游遵义诣桃源洞谒丈雪和尚机语相投丈异之云此子是个恶辣狮儿参敏树和尚敏欲开口师上前掩敏口师掩耳而出敏曰真利器也双亲见背师弃家入山乃云从上诸祖各具手眼或铃或铎或棒或拂师将木五寸许为圆头尖脚名曰得乐作得乐歌日行鞭唱打得乐打得乐你也有一个我也有一个一个有一个个个不加鞭忙里都错过仔细思量来放下且快活朝也得乐暮也得乐诎我颠狂我也得乐笑我痴顽我也得乐热闹场中我也得乐冷淡林间我也得乐一鞭打得团团转大地山河活泼泼我也不会修善不会造恶不较长短不分厚薄耍便耍说便说且道说个甚么一切有为总是空不如放下打得乐有僧来师扬鞭曰打打如此数年人莫能解携杖云游徧历名山大川见知识甚多搜括玄奥穷究宗旨不甘人下及入蜀上昭觉重晤丈雪和尚丈云别来久矣日用事作么生师云打得乐丈云将得乐来师竖拳丈云除却X者个师作扬鞭势丈连唿得乐得乐师大彻遂付法焉鹿门彻岩彭居士江宁人守益州拯机之暇摄念诸缘甞通旨趣数访求哲匠宗师闻昭觉门庭孤峻遂入山瞻礼咨询法要松下符契一日又上昭觉问韩愈参大颠犹是第二见如何是第一见觉云上上根机不假锥士云既是机丝一班因甚趂出首座觉云山僧不解打葛藤士云谛实之言请师验的觉云正是你放身命处士乃释疑觉授观音帽一顶偈曰觉音帽子大如倚葢覆帱坤维冲徧三界千古法脉如是传人天众前任弄卖节度使坤育张居士讳德地北直京兆人抚蜀有年维希向道教典弥笃甞阅金刚经至凡所有相皆是虗妄心境豁然时丈和尚开法汉南向道风恨不得见康熈壬寅间丈和尚䇿杖还蜀寓钖锦官之太平士首谒问道始满素心即请辟昭觉阐扬宗旨一日舆葢入山问得得入山求指示请师不悋道将来觉云且喜中丞重举似已躬下事荐还难士云从尚尊宿有居士分灯否觉云阿谁无分士云如弟子可有分么觉蓦拈拂子示云会么士作夺势觉云分明记取尚书幻菴胡居士越之涂山人曾为蜀臬一日随制台众官至昭觉设果桌士云请和尚下一语方敢喫茶觉云今日天凉勿劳重下註脚士云再转一语觉X放下筯子一日抚琴觉云居士只操得有弦者将无弦底请一曲士云请无弦调觉鸣指士云犹属有觉云疑则别参因见千佛名经问名在者里不知法身居何国土觉唤胡公士应诺觉云会么士礼拜了归位而立觉举三圣再犯不容公案验之士即颂云杀尽猢狲不用寻千层銕壁枉劳心招灾惹祸犹渠力何必寮房问那僧觉复举祖师心印公案再征之士连作二颂春到梅花香自发江城銕笛吹残腊雪里寻梅梅不知春光何处堪图畵又大地光明藏风帆笑杀人本师无一语撒手过江城遂针芥相投觉记莂焉兔角杖挑香水海龟毛绳缚蛾眉山吾年老大难收拾且喜君来接一肩明日奉旨特陞刑部尚书海岸赵居士讳良璧为蜀臬入境闻丈和尚道风孤峻思一瞻礼及莅任时丈避暑雾中山士遣使囊僧帽缎衣请启叙竭衷毕末云盔一顶甲一身请速归来收残兵丈阅书便归院遂延斋丈至一见以拄杖作挜鎗势士作怕势丈云降将不斩士云久向和尚有此机今日亲见丈云也不得放过士跃然设礼公事之余常叩禅关癸酉长至日诣昭觉于丈和尚言下翻身而印可焉偈曰九万里鹏才展翼百千诸佛醉禅藻大开海岸金刚台留镇娑婆第一岛超斯字南翥道号鹧鸪菴头陀系出济阳先世本濠梁人丁氏子因大父宦游遂家于燕市之石桥生而有文在其手曰开脑后枕骨凸起如仰月襁褓时或X悲啼乳妪指示所供瞿昙像辄止迨五岁时与羣儿戏即跏趺合掌口喃喃作佛号令羣儿罗拜于前后有黄冠过门见之惊讶曰子从嵩山来乃住此耶弱冠为诸生攻举子业澹泊寡交不谐于俗暇则博综内典究竟第一义谛及长登仕籍益研穷性相之宗不问家人生产所至甞咨叩知识倾诚请益居恒惟洒扫一室蒲团布衲面壁危坐脇不贴席无间寒暑浑若一老禅和也先是参赵州庭前柏树子话头历七昼夜寝食俱废茫无所得恨不欲死一日经行池畔凭阑小立忽游鱼拨剌一声觉平昔碍膺之物泮然氷释作偈曰池水𥻘𥻘彻底清凭阑独立见鱼行忽闻拨剌冲波面使我无心喫一惊平巖定公见之笑曰且喜子大事从此了彻矣后至益州谒昭觉丈雪醉和尚丈问曰从那边来陀曰京师丈曰蜀道难于上青天如何到此陀曰惯识路傍驴脚迹丈曰还识得老僧么陀曰未入劒门关早巳与和尚相见了也丈曰那里学得者虗头来陀曰寒花飘六出徧地结成氷丈休去一日茶次丈以手擘黄柑一枚度与曰是何滋味陀曰老老大大酸甜也不知丈曰年来老僧牙齿缺陀纳一瓣囫囵吞却丈曰少卖弄一日诣先觉堂见圜悟破山二老人及丈和尚像瞻仰次不礼拜挺身而立以手一一指点云者是某者是某丈从旁曰且喜不错认陀曰祖父子孙为何并坐丈曰穷汉养儿娇陀曰大家团圞头商量个甚么丈曰X不得妄传消息陀曰果然有下落丈曰低声低声丈一日集众陞座出手卷拂子付之陀再四逊谢不获巳始拜受焉偈曰昭觉堂前看明月大海臽干祇一瓢竹杖飞腾九万里虗空背上拔龟毛心斋彻鲁道人居恒处于富贵之室观身世无常犹如梦幻但以不遇明眼人指拨为恨幸迁居成都诣昭觉礼丈和尚云某三生有幸望和尚究竟丈云今日不闲迟日再来士云岂无方便耶丈云居士礼拜老僧举手那里无方便妳女口遂命参狗子无佛性话不以富贵儿女二其心力参不辍久而有省上昭觉机缘相契而记莂焉偈曰参禅参到无巴鼻没巴鼻处正好参明镜当台天气静金刚剑出斗牛寒密行忍法嗣中兴嗣灯胤禅师金川刘氏子薙染于燕居和尚依止双桂破老人有年开峰密行和尚嗣也行过金川时四众请就兴国说法灯于言下彻法源底行乃说偈印之住雒源中兴禅院结制玄工王居士请上堂问达磨面壁和尚陞座是同是别师云别则不同同则不别进云武帝圣明因甚不契厥旨师云为你道听途说问父母未生前那个是学人本来面目师打云瞎汉寐语作么僧拟议师连棒打出乃云淑气催黄鸟晴光转绿苹若明今日事不昧本来人大众既明今日事如何是汝等本来人不见道天上天下唯我独尊么即是今日玄工居士父母未生前本命元X辰若也会得则会人人自已本命元辰会得人人本命元辰则会达磨面壁与中兴今日陞座别则不同同则不别之旨蓦一喝一喝时一僧惊倒师云俊哉衲僧一拨便转下座画先一禅师衡州府人嗣法于密行忍和尚后见世衰道薄不喜作者般虫豸祇有颂古行世未离兜率巳降王宫未出母胎度人巳毕本是一条平坦路等闲行去便崎岖何如归隐千峰外卧看双轮转太虗世尊拈花逆水兴波意气赊掀翻银汉没周遮黄河九折投东海直至如今滚底沙正法眼藏兮红炉片雪教外别传兮秋塞胡茄大迦叶实堪嗟鹅王择乳问非鸭画足宁知不似蛇即心即佛口唇两片皮牙齿一具骨江西马簸箕放出辽天鹘百丈再参马祖雷声甚大雨点全无耳聋吐舌老婢见奴谓是江西宗风不知千差万错凌行婆访浮杯及南泉赵州问答把髻投衙自取冤家南泉赵州荷杻戴枷燕居申法嗣石琴闻禅师蜀邻邑人生来颕异舞勺之年辞亲学佛于铜梁东山自得师脱白后行脚讲筵参遍禅席得法燕居和尚贵阳之雍门凡七座道场住开州辅德寺有文剌史请上堂问如何是夺人不夺境师云北海乡书消息断南山春日雨花香如何是夺境不夺人师云夕阳西下山光淡马首东来酒兴深如何X是人境两俱夺师云魂消崖岛孤艟覆肠断居庸匹马嘶如何是人境俱不夺师云歌馆楼中客未散长干道上月来初乃云扬眉即去拂袖犹迟瞬目而行人境俱夺若在衲僧分中略较些子若是衲僧向上事顾左右云参灵隐文法嗣师林育禅师蜀人廿龄薙染圆具之后徧参至回龙于灵稳和尚喝下知归遂受印可在沅州马瑙山马驹苑上堂本色道人无孔窍现成木偶儿不必问渠重觅要切忌开口口门未待魂噼开艹径绝人行机先巳被虗空笑弄虗头作么古今多少明眼人太杀郎当不怕羞慙惟绝叫一片赤心两片皮强言一句有三玄须发全白又道一玄具三要全白须发从前公案既现成上大人今日殷勤添艹料化三千第一要蹋着麻绳两头髚波斯疑是赤斑蛇白日青天把灯照见怪不怪第二要金刚眼上虾蟆跳一椎击碎献空王元来却是新罗鹞揑目生花第三要熨斗煎茶不同铫普贤失却白象王土地面前来讨筶马头觅角此语诸方耳共闻东㵎水流西㵎水总解迻腔并转调南山烧火北山红直饶伎俩现尽时海枯终见底愈失自家真要道漏逗了也休将识量立疎亲莫儿戏肯信灵源无老少信一半毗婆尸佛早留心用意作么直至如今不得妙冤家转见深中峯本和尚道要謌马驹今日华擘了也诸人还会么于此会X得提掇权衡全在我纵横施设更由谁其或未能冷眼看佗人富贵等闲无奈幞头何喝一喝下座密印传禅师蜀南叙州府李氏子儿时不茹饮酒荤观身世幻化有出尘之举二亲见背诣观音洞薙染圆具于语嵩和尚受记莂于灵隐文禅师住湖广会同回龙禅院结制上堂烟横渡口自有来由雪覆芦花那堪朕兆轰动地之晴雷击翻滞岸转迅风之机要卷尽氛埃锦云共散一轮丽出于性天绣气同消万法全彰于慧海钵里饭桶里水头头放光有漏篱无漏杓物物现瑞到者般田地方知不动道场遍十方界夤缘不挂体合太虗千佛开口便错万圣垂手即差山僧然尔如是大似虎口横身葛藤且止炉鞴新开一句作么生道良久云情尽见除逃至化珠回玉转乐昇平锦江禅灯卷第十二锦江禅灯X卍XXX锦江禅灯卷第十三昭觉丈雪通醉辑绍兴幻菴胡昇猷订大鉴下第三十七世慧觉衣法嗣X嘉定州龙骤寺破峰重禅师南充岳氏子进士孟龙之孙严重威恪徧参归来见慧觉和上印证焉上堂一条拄杖子三世诸佛也没奈何历代祖师也没奈何山僧今日提在手里要向好肉上剜疮卓一卓下座上堂释迦老汉设三期以调心架红炉以鍊性且道心作么生调性作么生鍊参上堂释迦不说说毗岚勐风吹海岳迦叶不闻闻青山只得碾为尘留下一转语舌头在口里上堂大道坦平无起无倒真机演唱何解何结上堂默然据座忽高声云大众不得妄生穿凿噼口掌云口是祸门下座渝州香国佛语御禅师嘉州范氏子十岁礼慧觉和尚脱白因观死尸有省凡应对机辩峻捷巾缾左右无有惰容尝示禅人云分明句子不誵讹鼻直眉横几错过只为现成难辩别千山万水走禅和颂梅花氷肌雪骨久怀丹吐出令人仔细看本色不从桃杏借一帘星灿玉阑干以辅弼丛林为任定省侍师为心至康熈癸丑秋慧觉和尚坐化遂哀毁骨立食息如疑是年佛成道日示微恙不欲服药阅七日辞众嘱累毕亭午瞑目而逝大吼传法嗣豁灵顺禅师泸阳李氏子于崇祯庚午降神儿时多病见僧辄喜年登六岁因舅氏于通山为僧遂依为徒后诣方山云峰体宗和尚座下圆具复闻大吼和上开法荣阳鼎星瓢笠直造吼云山僧少第二座道X得一语便请灵曰请和尚试举吼云昔日世尊拈花迦叶微笑是何意旨灵云道泰不传天子令时清休唱太平歌吼首肯之遂职西堂解制吼和尚印可偈曰道泰不传天子令腾腾休理是何非索头透漏无遮障大海降龙戴月归次住金川灵应静养因云峰啸虗和尚将顺世出手扎及绅衿士庶共启请主云峰继席不数年间无恙而终墖于云峰之西陇雨春智禅师宜宾黄氏子十六岁父母俱背诣峩眉山礼体融师落䰂遂结伴南游习讲经论仍回蜀演教后遇大吼和尚于渝城吼问云座主讲何经师云法华楞严吼云教中道是法不可示言辞相寂灭作么生讲师云到者里某甲无启口处吼云恁么汝做不得法师奴在即弃教相依后受记莂住荆州府桂香阁上堂有问有答好肉剜疮无问无答塞却咽㗋若论语默动静扬眉瞬目揑拳竖指棒喝交驰拈向一边又作么生以拂子敲禅几云两岸静仁山似虎一溪动智水如龙海底泥牛翻觔斗骇煞波斯打破钟三峰半水元禅师巴县余氏子受尸罗于石谷禅师得印偈于大吼和尚康熈丙午冬开炉上堂竖拄杖云七尺乌藤鳖鼻蛇能翔宇宙瑞三巴迢迢穿市人难见检点将来未到家撺下拄杖喝一喝上堂发元结制此心良三七长连九定香坐到晨朝并午夜等闲无事可商量X易菴师法嗣泾阳林我鑑禅师初以三学诱众后参易菴和尚始绍席焉上堂搅长河为酥酪可惜唤钟作瓮变大地作黄金何异证龟成鳖一句眼横鼻直马面不是牛头其或顾竚停机未免守株待兔复举南阳忠国师上堂云人人怀明月珠箇箇抱荆山璧有时万德庄严有时艹衣木食或现掩室于毗耶城或示诞生于维卫国干旋佛祖权衡爕理衲僧巴鼻蓦竖拂子云佛祖权衡则且置祇如衲僧巴鼻作么生下座以杖打散圣可玉法嗣还初佛禅师华嵓第二世重庆镇府度冲王护法于佛诞日请上堂世尊凿开混沌云门鍊石补天虽无毫发渗漏犹有经纬星月彼此汗马功高即不无还见太平么且喜今朝无事击拂子下座南芝静禅师万县邓氏子髫年礼恒修师薙发于敏树和尚座下圆具闻圣可和尚开法华岩相依二十余年圣和尚入室问无边剎海自他不隔于毫端因甚菴内人不知菴外事师云官不容针私通车马圣云十世古今始终不离于当念因甚今日不知明日事师云有水皆含月无山不带云圣云雪峰道底居首座寮圣和尚命秉拂小参平白地上拈起一丝头为甚么尽大地人亡锋结舌且道利害在甚么处还委悉么大如芥子细若须弥软如銕硬似泥不离四X威仪中惜乎人不识举世尊安居文殊三处过夏迦叶欲摈出才举椎乃见百千万亿文殊世尊云汝欲摈那个文殊师云不会作客劳烦主人世尊只见锥头利不见凿头方迦叶正令当行要且寡不敌众当时静上座若在待世尊问汝欲摈那个文殊伹举椎云那个男儿不丈夫便击不惟文殊惭惶无地管教释迦无启口处还委悉么见义不为非勇士临危不变始惊羣汉州龙兴寺子钟洪禅师十五岁乃有离尘之举礼自明禅师薙染受具遍参尊宿闻华嵓圣可和尚宗风大振遂趋麈下发明心地龙兴上堂地冷天寒草木枯堆堆黄叶满阶除衲僧林下乘斯际跃舞扬威证祖图有么有么问净行比丘因何不生天堂破戒比丘因甚不入地狱师云渭北春天树江东日暮云问如何是无缝墖师默然进云如何是墖中人师便喝进云树高千丈叶落归根去也师云脚跟下好与三十乃云丹霞烧木佛只为冷入骨院主眉须堕病因一念屈正当移宫换位寒气交加在衲僧分上又且如何卓拄杖云大众会么若也不会打葛藤去也举朱行军入南际院自行香云直者是直者是时维那云直者是箇甚么行军便喝那云行军是佛法中人恶发作么军云你作恶发会那那亦喝军连喝两喝云钩在不疑之地唿左右认取者僧着师云大众你看者两人纵夺双举杀活齐彰虽然如是未免一X场话堕争似今日星斗何居士运无缘慈发广大心来此饭僧光扬法化只如正恁么时杀活一句作么生道横按镆鎁全正令太平寰宇斩痴顽法空证禅师嗣华嵓圣和尚住泸州通山来凤禅院上堂问春风徧界难收拾万象咸归一镜中如何是清净法身师云地肥冬瓜大进云净秽总成安乐国圣凡不隔一毫端如何是圆满报身师云饿汉肚皮宽进云处处绿杨堪系马家家有路透长安如何是千百亿化身师云乡里人看走马灯进云是何意旨师云来去分明乃卓拄杖云明头合暗头合四方八面任作略日面佛月面佛喜怒哀乐是何物世间多少守株人尽在中途而退屈殊不知提起向上钳锤用超方手眼千圣齐立下风三贤窥覰不破故云真净法界神明之本造化之根镕冶两仪罏锤万有大而无外细而无内万象之所以生五音之所以成复卓拄杖云敢问大众毕竟是甚么身神头鬼面从他现天上人间任尔尊喝一喝犍为龙巖浮石演禅师受华嵓圣和尚印可住龙巖上堂问如何是向上事师云脚跟要点地进云如何是祖师西来意师云穵孔寻蛇进云如何是只履西归意师云赤足走乃云祖意圣意即是凡意凡夫圣人岂有两般但尽凡心别无圣解随缘放矌任性逍遥当下解脱此语中有一理二义若人辩得不妨于佛法中有个人处其或未然莫道不疑好卓拄杖下X座慈云价南仙禅师濮阳刘氏子家世业儒因甲申之变混入戎马中有年常怀出尘之念于滇省礼孤月和尚薙染圆具随本师归蜀之渝城辟白杨训祖庭廿有余年焕然一新因本师早去世康熙丙辰冬闻圣可和尚剏建华嵓寺蹑芒致礼将住山所作颂古录呈可和尚举公案辩验投机而代孤月和尚记莂焉有颂古山居行世兹拈数则以证所获世尊初生指天指地欲何图傍若无人胆气麤将谓胡须天下赤谁知更有赤须胡世尊陞座上座应知下座来元无造作巧安排就中尀耐文殊老百万人天被活埋阿难倒剎竿传金襕外复何传报道门前倒剎竿弟应兄唿无别事阳春一曲和还难国师三唤侍者三唤三唿应了休陆行车马水行舟负汝负吾扬丑拙也是怜儿不觉羞心不是佛智不是道花蹊雨后苔流滑喜鹊声余午梦惺四顾白云消散尽夕阳斜照数峰青仰山插锹子话试问田中多少人插锹叉手巳分明刈茅虽是南山事几箇知恩解报恩击竹因缘潦倒长行粥饭翁闲抛瓦砾起清风蓦然打着娘生鼻万里无云日正中雪峰望州亭相见话望州乌石与僧堂物物无私觌面彰知已乍逢清夜话月明窗影倒垂杨上乘启禅师渚宫段氏子为明末郎将遂入羊还山冲虗律主处薙染圆具游渝诣华嵓圣和尚麈拂之X下多所契机华嵓赠以笠与偈云老僧头上之物不是泛常人情除是充家之子不可轻以与人印心之后律身犹严后住龟亭金鳌继迁崇福于壬申夏无恙而终有得法上首念摄月建墖于华嵓之东岭不惑兴禅师营山王氏子值蜀乱出楚薙染于香严宕山和尚座下圆具同圣可和尚遍参言下获益寻常横机不让一日可曰胡言汉语拈置一边父母未生前道一句子惑便掌可曰太麤生惑又掌可休去后印以偈曰木樨中毒尧都发面上而今犹五痕含撼十年心未巳冤冤只报有讐人还蜀住汉州之孝泉上堂僧问父母未生前那箇是学人本来面目师云眼横鼻直进云死了烧了面目何在师便打进云还许学人别通消息也无师又打云绿杨芳艹地散步任优游顾众云会么其或不会今日定要与诸人别通消息拽拄杖下座归方丈端坐而逝众斋不见师出入室撼之巳寂一众方知今日定要别通消息之语墖于本山指云孝禅师新津黎氏子廿岁从华嵓圣和尚薙染即于座下圆具参崇华天隐有年后归华嵓纲维众僧数载甞有颂德山托钵拶破虗空枯木花作者相逢两会家虽然各具顶门眼玉本无瑕却有瑕十八女子不系裙十八女子不系裙赤体条条百炼金衲僧若作分外事何年出得銕围城无价宝珠人不识系其衣里弗相亲洞山觌面当机疾知解堂X堂净法身嘉石亮禅师长寿熊氏子髫年祝发于大瑞禅师具圆于石头和尚参圣和尚于云峰令看父母未生前话久无所入一日圣和尚开示无明父恩爱母须具杀父杀母手段始得不觉打失鼻孔入室次圣问如是未生前的句师云霁雪峰高冷问如何是巳生后句师云梅花喷鼻香圣遂与偈云复见天心春日长嘉平百物自芬芳不因霁雪峰高冷争得梅花喷鼻香云峰秉拂小参举僧问雪峰古㵎寒泉时如何峰云瞪目不见底僧云饮者如何峰云不从口入僧后举似赵州州云不可从鼻孔里入也僧问赵州古㵎寒泉时如何州云苦僧云饮者如何州云死雪峰闻之从此不答话师云性亮捡点将来雪峰解吞不解吐赵州解吐不解吞未免各执一见亮却不然设有问古㵎寒泉时如何可以消渴饮者如何切忌多贪且道雪峰不答话又作么生争之不足让之有余示众道之一字本无言说所谓水中盐味色里胶青决定是有不见其形实际理地纤尘不立未动脚跟好与三十不见赵州道汝但究理而坐三二十年若还不会截取老僧头去恁么为人担任信不诬矣诸师欲于一七二七三四七日中搆副此事大难大难直须日用四威仪中年年此日岁岁今朝稍有少分相因始不负出尘之志久立圆通惟识典禅师宕渠卢氏子丱岁礼问知大师薙X染圆具于四峩山菊惟和尚参徧尊宿后参华嵓圣可和尚落堂考工问三界惟心万法惟识死了烧了何为心识师竖起拳嵓云死了烧了阿谁竖拳师仍竖拳嵓云生铁铸就即不无两片皮交阁在甚处师便拜嵓便打次日复以前话诘之师亦竖拳嵓云昨日道过了也师云一回拈出一回新嵓复打云放你不过一日嵓问师如何是德山末后句师云道不出嵓云密起其意又作么生师云拽不入嵓云因甚师遭徒记师云教得孩儿解骂爷嵓云不谬华嵓悦众遂针芥相投授以记莂云一箇拳头生銕铸不从人得谁相付如斯方便与君通震旦古今无别路师偈句颇繁略收数则世尊初生指天指地起干戈好尚贪高人几多纵有超羣越格者恶人自有恶人磨若能转物即同如来一点也无没处着解包括三才纵横无碍五千余轴纸墨之害等闲将出大人境界女子入定空谷传声虗堂寂听信之则有叩之则应看他大力人弗假将军令混沌未分烧不然浸不入未知名是何物三世诸佛全体大地众生宋木巢窟婆子烧庵者老婆多揑恠伶利衲僧未放你在把火烧菴徒自肥至今惹下驴年债三渊惺禅师忠州伯氏子礼觉知师薙染依止华嵓圆具并受印偈康熙癸亥春住濮阳龙游寺十余载甞颂女子出定贵者贵如金贱者贱如土女子与瞿昙各自无张主百丈野狐不落元来错不昧亦皆X差茫茫三界无来去毗茶大器成禅师嘉州人薙染于贵阳云归圆具于莲月和尚机契华嵓后住隆昌建正觉禅院圣和尚住泸阳之云峰师省觐峰命秉拂小参呈拄杖云者箇乃方丈本师底今落在悟成手中只得捣虗练实验正辨邪只贵人人向此彻去卓一卓云会么悟成本是崖穴骨董今霄逼拶出来无法可说借两句葛藤聊塞钧命世尊道一切众生俱有如来智慧德相赵州道狗子佛性无诸上座世尊道有赵州道无是同是别若道是同法无同相若道是别岂有两般还会么剎剎尘尘一样心奈何人不自推寻若还直下承当得弄潮须是弄潮人喝一喝碧露梦禅师蜀东綦江张氏子中年于慧觉和尚处薙染圆具依华嵓圣和尚座下落节而受记莂买舟出崃住溧阳崇隆寺解制上堂云雪压松梢静霜严老树寒白云有意常封锁幽鸟无心以度关长安大道銕蛇横栏去去终难去还还不易还以拂子打圆相于中划破云诸禅客仔细参草鞋终被脚头瞒提刑奣暎高居士初到华嵓茶次问嵓古人道如人在树手不攀枝足不踏枝口衔树枝若问祖师西来意答则失命不答违问如何嵓以手指自已茶钟了又指士钟士从者即取钟斟茶嵓云强将之下无弱兵士云何也嵓云居士从者也会祖师西来意士云和尚以手为舌嵓云居士以何为舌士云以舌为舌X嵓作惊势士云何也嵓云非居士不能放身舍命士云无身命可舍嵓云老僧一时眼花士云瞎嵓云瞎瞎士云如此则成戏论欤嵓云仁者见之谓之仁士云某犹日用不知乃设礼后士又同屠居士游温泉士将浴喫饼次屠云大家来喫汤饼会士云此处可名洗儿泉嵓云九龙吐水也未士云憾不自脇间出也嵓提起槵珠作痛声屠云此老倒会揑恠嵓云入水求人两意符九龙吐水沐金躯毋云不自脇间出痛彻山僧一串珠嵓后赠士砚并偈序云缙山四面逼来拶碎袈裟狭路相逢打开秘藏触着磕着原非等闲共济同舟岂是细事君肯承当直下我敢信手拈来曾经御案颁行何必生师指点君若不欲在此原无我不将来于君巳有偈云御赐元章的石头流传到我似虗舟浴云谿畔拈将出点化鱼龙天际俦云谿明府帝臣王居士佛成道先一日入山同云峰游山次士乞峰拄杖峰便打士便拜再乞峰乃与之未及举跬便折即乞偈峰笑云气骨生成也大奇偶然投合大乘机轻轻不用纤毫力折我云峰杖一枝士跃然喜归便设礼焉次日请上堂山僧拄杖子昨夜覩明星而悟云吾观山河大地艹木丛林皆有如来智慧德相元无妄想执着亦不求证且道与释迦悟底是同是别良久顾左右云者里忽有箇汉出来道五百人善知识脱空妄语云峰拄杖昨日巳被坦葊王公折却了也还有甚么语话分师笑云老僧向X他道飞霞观斗雪霁回峰用得多少以拄杖作钓势云还委悉么钓竿斫尽重栽竹不计功程得便休卓拄杖下座体宗宁法嗣湛一清禅师蜀南永宁王氏子廿岁礼本宗律师薙发至云峰体宗和尚座下圆具参究已事因撞露柱有省投机偈曰年来何事苦週遮返覆推穷总是他了了分明无一物到头滋味没些些婆子烧菴颂云信手拈来展赤旗纵横予夺有神机虽然卖悄图何事失却娘生贴体衣峰授以源流侍巾瓶十六载辞峰入滇住会川迎恩寺结制上堂诸方结制安禅迎恩陞堂戏舞惊起四海狞龙扑落九天凤翥三乘拱手十地擎拳万象森罗扬眉吐气周天星斗灿烂光辉微尘国土东涌西没蝡动蜎飞各挥本有不是神通妙用亦非法尔如然卓拄杖云会么今日也是兵随印转将逐符行正恁么时祝圣开炉一句作么生道野士无将酬帝德须弥聊作一茎香两生从法嗣藏天宣禅师蜀东王氏子童时于护国寺依不我师脱白廿岁于师翁𣥏和尚处圆具灵隐和尚过护国得叩机要击节有省徧参尊宿诣牂牁嘉瑞值两生和尚机语相投与偈云棒头喝下接全机电掣星飞较巳迟骨臭衫儿脱却了因缘到处听施为继席松丘有录行世其略示众云参禅要勐烈不悟不休歇X打起好精神莫蹉过时节下个死心肠岂拘在年月立得脚跟稳始不被人惑甘尽苦中苦关头能打彻古人曾与么吾常于此切作个不羣人行履须逈别尅期能取证当下便超越透出天外天逈过白拈贼才闻举着些洞然自明白山顶鼓波澜海底立枯竭弥勒释迦来亡锋而结舌三千陈葛藤窠臼都剿绝撞着跂死禅一刀成两橛更拟问如何白棒蓦头楔到此田地时许你称禅客伏惟大众前莫疑我虗说铁机常禅师豫章何氏子丱岁为僧掩关瓮邑打七有省投机偈云圞空一路光明藏六道含灵亦共之三世古今无向背只因执妄故迟疑执我非人皆是妄涅槃生死没高低光明原未从人得触目菩提本不迷出关聆昭觉老人道风而趋蜀行至夜郎遇两生和尚圆具印可住静廿载有山居刍荛集流行后至昭觉丈和尚处职西堂命解制上堂九旬期毕百日功圆元霄灯火閙堂前爆竹声催正月半衲子闻声悟道白衣见色谈禅非为海上觅沤巳成尺木支天若具通方正眼野花春艹含烟佛法世法情尽方能垂手入廛解制一句作么生道拂一拂云人人紧束腰包去莫道草鞋脚下宽含光真法嗣泸阳天竺寺佛先启禅师本州朱氏子龆年礼慈航薙染首参方山体和尚圆具后契机于含光和尚开法天竺禅寺上堂今日钵盂受湿天竺清香满地花X卉自然放开干坤也须阖辟檀那营供福田衲僧来讨巴鼻拄杖机活如龙一味当头直噼打落帝释花冠碧眼胡僧不契三玄三要葛藤不如万法归一还识一么以拄杖畵云不风流处也风流有意气时添意气啸宗密法嗣峩雪慧禅师阆中聂氏子十四薙染参问山大师请益云门须弥山因缘言下知归嗣法啸宗和上保宁海云寺上堂觉海澄清灵源不二空三解脱智慧庄严百千法门示真实义总向一毫头上显示了也惟要诸人直下见去其或未然欲得无为真净界虽从此处解翻身上堂凛凛朔风彻骨寒梅花几点占春先分明一段真机露争奈时人不解看慧上座与么告报也是锦上添花以杖拨空云不得春风花不开花开又被风吹落昌昌慧禅师重庆府卢氏子遇乱世迯入遵义廿龄礼先登师脱白闻破山和尚开法双桂遂趋圆具徧参诸方归新都之宝光笑宗和尚处契机而授以偈自知德凉行寡不能有益于法门守死善道有山居诗偈行世其略曰水云深处卜幽居随分生涯乐有余霜冷菊开三径秀月明人静六窗虗闲来合药寻医典静复焚香读佛书个里不容狮子座惟将一默答文殊扫双亲墓云清明佳节扫坟台片片愁云渐涌来雨过目前添旧恨雷鸣冢上续新哀香焚岳岭X千年臭纸挂长江百世恢几咏蓼莪心胆裂长空望断若痴獃二隐谧法嗣襄阳梓舟船禅师潼川人住襄阳鹿门禅院上堂问摩尼宝珠久埋尘土如何觅得师云照破老面皮问日用寻常且道作么生受用师云明月引清风乃云鹿门山势最威雄瓦砾生辉达本宗面目俨然成现箇百艹头上起云龙牧雨霖禅师金堂米氏子幼冲澹纯正静默寡言丱岁出家恒以死生为念遂买舟南下见二隐和尚于嘉禾之三墖获蒙印可后归龙安雪峰院上堂隆冬佛法绝商量万象尽从雪里藏直待一轮红日出灯笼露柱尽舒光上堂昨夜霜风透胆寒黄河氷结势如山冻得泥牛连夜吼牵连木马竞相看举法华经云唯此一事实余二则非真释迦老子与么道也只道得一半那一半待下座来与你通箇消息何故孤掌不浪鸣独木不成林锦江禅灯卷第十三X锦江禅灯X卍XXX锦江禅灯卷第十四昭觉丈雪通醉辑绍兴幻菴胡昇猷订大鉴下第三十七世自闲贤法嗣霍山憨余暹禅师西充王氏子参徧尊宿末后入自闲和尚室始嗣法焉出住晋之霍山解制上堂结却布袋九旬终今日解开八面通衲子通身是手眼拿云攫雾把清风诸禅客好奇逢白云聚散满晴空脚底芒鞋狞似虎肩头拄杖活如龙上堂结制解制诸方旧例佛祖家风一场特地九旬把住牢关勘验圣凡禁忌不容走作丝毫煅炼衲僧巴鼻剿绝异想偷心必然脚跟点地一任咤呀哮吼管教山摇地震当报不报之恩共助无为之化上堂红尘閙市全彰古佛心宗身色堆头独露祖师巴鼻平泉两岸烟笼水月光新姑射峰头彩散白云影秀花街柳巷观音院酒肆婬房弥勒家云峩喜法嗣斌雅禅师潼川人嗣法于风穴云峩禅师住法海寺上堂法海自住以来不肯搀行夺市列土分茅将天地作一禅堂行与诸人同行住与诸人共住二六时X中着衣喫饭运水搬柴举措施为了无障碍乃至明暗色空森罗万象若智若愚各依本分然虽如是更有一人不入保社净裸裸绝囊藏赤洒洒无向背有时孤峰顶上啸月吟风有时閙市街前神头鬼面舌拄梵天眼空四海动若行云止犹谷神以拂子打圆相云还识此人么平生肝胆向人倾相识还如不相识灵台寺上堂一句无私斩钉截銕万机休罢逈脱罗笼随流得玅千里同风大用现前逢场作戏玉鑑含秋氷潭落影龙泉出匣万里横尸大火聚岂容凑泊金刚圈不许撮挐拨着便转巳堕功勋提得即行早成途辙具如是之玅见作苦海之舟航隐显全彰文轨一致封村寺上堂春深物茂日暖风和燕喜莺欢时清道泰般若流通法元无隐击禅床云声不是声徒劳侧耳色不是色难为捡别海宝寺上堂披霜蹑屩云路三千全身放下理合潇然袖里金鎚当阳抛出毗耶丈室八字打开住其中者握阃外威权钩头有饵施佛祖照用秤衡无星开人天正眼验衲僧巴鼻若是识机宜别休咎撩起便行脚跟下好与三十何也海宝门下令不虗行憨休干禅师蜀西龙安胡氏子十九脱白二十圆戒徧参诸方各有会处康熙丁未诣少林礼祖墖过风穴参云峩和尚机缘相契乃授记莂癸丑开法泾阳兴福禅寺众请入院上堂拨艹瞻风二十秋全机不动信优游无端扶上华王座擘破三元接上流宗乘X一唱三藏绝诠至道恢弘千途合辙众流截断遍尘剎而任运全该玅转元枢括有无而𠙥垂指注光超日月智出圣凡动静无私隐显不昧髑髅常干世界鼻孔摩触家风绵密安祥权开洞山五位暗机圆合要出沩仰三生一字关大云门之高古六相义挕法眼之现成夺境夺人直捷痛快立宾立主大用天旋印水印泥印空匪作家难辨非心非佛非物唯证乃知似地普擎如天普葢真机剖露万法全彰正恁么时且道即今开堂祝圣一句作么生道击壤歌扬忘帝力由𢋫诗咏乐时雍宕山法法嗣孤月朗禅师合州杨氏子历徧诸方值箬菴和尚打彻遇宕山禅师印证住桃源瑞麟院上堂只着芒鞋不用舟脚跟下事愈沉浮而今渴饮饥餐也未卜桥流是水流小参蓦竖拂子云此是向上第一着未会之人没栖泊权曰此事与君持细细嚼来味似檗放下拂子拍膝一下古宿尊禅师成都胡氏子嗣法宕山和尚浴佛上堂日月两茎烛须弥一炷香以斯成现物供养法中王顾众云此是山僧穷孝敬汝等若有奇品异餚不妨拈出以报不报之恩共祝觉皇之寿供丹霞禅师像上堂前释迦不安后弥勒不奉单单供养天然老子一不重伊智大才高二不重伊道全德备今所重者是伊听讣而别选闻授戒而疾退骑圣僧得号于马X祖烧木佛御寒于慧林诸般去就且置即今安位一句如何举扬拂一拂云见闻户牖无遮障夺却庞公幞头来元宵上堂执拄杖云今年今月十五不打寻常破鼓剔起破暗明灯且要人人尽覩忽尔油尽灯残作么生妳女口杖头有眼明如日凹凸平夷任所之圣泉除夕上堂一年周岁三百六逗到今宵刚数卒户户钉桃符家家烧爆竹送旧者憨忙荐亡者恸哭好笑世间人多被时缘逐祇有圣泉僧恬然似不觉掷拄杖下座大雄峰法嗣薮菴愿禅师简州谢氏子中岁出家嗣法大雄住成都报国菴昭觉老人设斋上堂报国初开法战场满堂云水破天荒厨中儋石无储也自有高明共助掦举大慧杲和尚至蒋山访应菴华禅师上堂举牛过窗櫺话者则公案在蒋山肚内多年若不是法叔老师抑扬小姪一生不敢举着今日向人天众前拈出供养我法叔老师召众云大众既是头角四蹄俱过了因甚尾巴过不得誵讹在甚么处良久自代云家家门前火把子元来事同一家共相唱和所谓酒逢知已饮诗向会人吟愿上座不敢举古判今兹是昭觉老人屈尊就卑助扬法化以佛法住持且接物利生一句作么生道卓拄杖云横塘宿鹭斜飞起数只银瓶挂树梢响谷法嗣X金纯寺眉雪宗禅师射洪谢氏子嗣法于响谷禅师上堂山阴深秀游人少野水重嵓一样春山野今日重开祖席佛日再悬把住则瓦砾眠云放行则灯笼起舞争似无生国里王大博取性高眠逍遥快乐凝真法嗣南隆西平寺天然慧禅师南充柳氏子因蜀乱混火队中十八岁厌世如幻有出尘之志礼如成薙染圆具参谒诸方后依凝真和尚深锥痛札死而复苏遂蒙印证元旦上堂时当元旦百事新送去迎来见主宾蓦拈拄杖云惟有者箇乌律律不随节令顺人情有时敲风兼打月须弥头裂沧海疼骇起南山于菟走株连北斗喫一惊且道利害在甚么处复卓云不是沙场经惯战怎竖旌旗百尺高下座快雪国法嗣莲池闻禅师宕渠罗氏子丱岁于含虗师处祝发廿岁诣方如和尚座下圆具徧参归保宁建莲池菴自休一日快雪和尚过访机缘相叩而记莂焉仇居士供法衣上堂法不孤起仗境方生六月炎天寒威凛烈此是境且道如何是法提起衣示众云会么者衣线下事人人具足不可思议阿谁欠少何必向他家粪草堆头觅甚么碗所以道不离当处常湛然觅则知君不可见云峤水法嗣苍谷桂禅师湖广荆州李氏子丱岁礼幻识大师薙X发年登廿稔就本师圆具徧参诸方至双桂与峤和尚机缘相叩而记莂焉康熈丙寅达州绅衿请住龙兴禅院上堂蓦呈拄杖召众云会么者箇上拄天下拄地本自无名谁敢强安有时动地放光明如杲日有时泯迹潜踪黑似墨漆不属青黄方圆任器能变能化能横能直毕竟平等殊堪伦匹达古通今竖穷三际复横按拄杖云戒定慧祖师关恰好都卢一串穿又卓云还会么于斯荐得无量法门河沙妙义从此建立其或未然更买草鞋行脚始得大鉴下第三十八世石谷慧法嗣罗汉云林地禅师通江董氏子礼心田师削染参石谷和尚以嗣法重建䦹邡罗汉寺乃马祖一禅师脱白处也上堂问如何是罗汉境师云参天苍竹密填空古栢稠进云如何是境中人师云大雄殿一座头陀祇十人进云人境不立时如何师云亏汝到与么境界乃云一棒一喝一拳一脚直指临济心髓全彰德山韬略古之不多一点今之不少一划全得艹偃风行如虎戴角撞着磕着横机杀活脱或未然山僧未免重下註脚以拄杖卓一卓喝一喝也是千错与万错复卓云错错净居月目初禅师乐至邹氏子丱岁于巴岳寺落䰂参石谷和尚圆具复受记莂后住龙门净居寺上堂僧问如何是龙门境师云清风桥下两池水进云如X何是境中人师云日出而作日入而歇进云人境以蒙师指示向上宗乘事如何师便打进云瞎棒师复打云却有瞎汉喫在乃云时开饭店止饥寒引水龙门且种田佛法宁教齐烂却从斯弗说老婆禅苍桐华禅师綦江封氏子丱岁出家廿年于密语和尚处圆具石谷和尚印证隐山为常有山居诗行世其略曰山悠悠也水悠悠一杖云深任自游树抄松花堪作食秋回荷叶可为裘堂堂佛法消尘镜渺渺光阴送客舟若要顿超如幻景只须常牧此心牛又云溪山一一都成畵竹树丛丛畵不成堪笑住山人性蠢䦆头一柄足平生暮年仍归本郡石门寺而临行偈云来时黄菊筛金去时青山舖白想起者个骷髅千回万回作客今朝踢倒须弥拶得虗空出血涅槃城里没相知笑杀率陀古弥勒紫芝藏法嗣郫卑廾筒护国寺天然贵禅师上堂今朝腊月初八处处阐扬佛法惟有护国不然见人只是生骂蓦拈拂子云向者里荐得剎剎尘尘毗卢境界溪声鸟语观音理门其或未然依旧鼻孔向下垂击拂子下座元宵上堂不唱陈年曲调要打新鲜鼓笛无言童子口吧吧无舌人儿能解语等闲操动没絃琴海水腾波山自起且道没絃琴作么生操以拄杖作操琴势云会么若将耳听终难会眼底闻声方始知锦官万福寺琼目温禅师戎州宜宾邓氏子十五岁X薙染恒思此身无常参谒诸方闻紫芝和尚开堂杖笠往参充侍寮十五年遂印可焉后住万福上堂昔人聚石说法今我法说亦空石火电光难为凑泊蓦拈拄杖卓云惟有者个赤条条光灼灼有时和泥合水社舞村歌有时孤峰独立挂月悬星动则俾观音势至结舌藏锋静则令释迦老子无本可据且道利害在甚么处良久云参护国寺为天然和尚点主众请上堂者曲彔木床是我天然法兄揑不聚擘不开的今朝落在万福手里于中七纵八横齐行照用乃竖拂子召众云见么兹我然兄于一毫端现大人相与汝诸人道末后句去也复击禅床云闻么复为汝等全身独露若或不荐万福不免别通消息抛下拂子云记取者枚毛拂子再来号吼震三千语嵩裔法嗣嵩耳住禅师渝州费氏子初参破雪和尚目不识丁鍊杜多行后访牟尼山语嵩和尚棒下见旨乃印可焉后住少峩山慈明寺上堂弘机独唱千圣潜踪截断众流棒云无路若箇正因衲子显大机施大用于石火闪电光中啐啄纵夺人天权衡佛祖敲唱双行杀活齐彰碎凡圣窠窟断生死根苗犹未是向上事在作么生是向上事王令巳行天下徧将军塞外绝烟尘书云旵法嗣舌响讷禅师定远龙氏子参半天下于林野和尚掌X下有省回蜀见书云和尚以印证焉上堂向上一句千圣结舌觌面一着随处现成折旋俯仰露布本地风光咳唾掉臂全彰衲僧机柄上根利智如良骥见鞭影追风千里中下之流似韩獹逐块永忘其返而今勿论上中下根直教箇箇气宇如王坐断千差路头把定衲僧巴鼻洞明顶𩕳正眼覰破祖师关捩且道如何是祖师关捩四野严寒无处泊散发披襟到畵堂上堂打开光明藏现出本常理大地绝点翳四海清如洗森罗与万象都卢在里许休言覩明星诳惑痴男女上堂炉鞴弘开魔佛顿镕钳锤高举圣凡情尽箇箇焦头烂额人人皮绽肉镕任是百炼精金到此也须失色卓拄杖云拈出红炉金弹子簉破诸人銕面门丽眉釆禅师泸阳人得法于书云旵和尚住金川之中嵓开炉上堂个事人人本具何须向外讨觅头头顶着青天步步踏着实地山僧不是妄言要且理无二致所以庞居士云神通并妙用运水及搬柴若于此中透彻一生参学事毕其或未然长连床上竖起嵴梁切莫瞌睡抖擞精神只看穿衣喫饭运水搬柴底毕竟是个甚么参佛成道上堂居来十载为丛林幸尔今朝佛道成溪山云月浑闲事只取金鳞上直绳先师涅槃后凄然感兴废不肖扬家丑扶起破沙盆修残补破屋先要得其人啐啄同时节三生似有因今欲传家具人天共证盟放出三支箭相将射一X羣遂召滔然用初朗旭三人过来云从上机关千圣同廛一道圆光万灵合辙蓦喝一喝云且道者个还入其数么一轮皓月悬崖畔几片残云挂岭头卓一卓下座大冶法嗣舒光照禅师蕲水人避世入蛾眉绝顶影不下山者二十余载忽一日欲下山鸣鼓上堂九旬限满巧中藏拙昼夜殷勤拙中藏巧养驯一个水牯牛头角峥嵘世上少今朝肆足印莓苔笑杀平田黄大老辞世形本无形说亦无说尽大地人难摸索七十九年住娑婆弹指光阴如梦觉举步踢倒蛾眉山者边那畔总一箇喝一喝掷笔而逝耳毒泰法嗣射洪会灵寺幻住明禅师泸州曾氏子嗣法于耳毒泰上堂雨过莓苔净陞堂说法时斯缘谁解会啼鸟上花枝小参初挝涂毒鼓三举扑地钟敌胜超羣句生蛇始化龙咄纯备德禅师鄷都李氏子中年于幻住大师处鬀染诣耳毒和尚座下圆具而嗣法焉后住彝陵州黄陵禅院上堂立教明宗须张缦天网子活捉龙蛇可以直下承当安邦定国要展揭世经纶生擒虎兕乃能全身担荷所以祖师心印壮似銕牛之机去即印住住即印破只如不去不住印即是不印即是于斯拟议错过千山少涉思惟白云万里致使三世诸佛总X放不下历代祖师全提不起一大藏教诠註不及刢俐衲僧自救不了正恁么时作么生履践喝一喝云振奋咤沙无向背烁迦罗眼莫能窥佛语御法嗣重庆府香国寺䆿堂秀禅师湖广辰州府人幼失恃怙依湖山慧觉和尚之嗣佛语会下薙染十八圆具深研内外典集未几屏去铁嵴焦团受佛语记莂嘱之南游参徧诸方已巳归渝就香国开炉上堂炉火乍燔是銕是铜须经煅槖籥大煽若凡若圣尽销镕淬般若之智锋砺金刚之神剑若是跃冶之金徒劳锻炼蓦竖拂云者一星儿火种自鹫峰发𦦨嵩少腾芳太白山中标霞天之光彩锦江江上阐亘古之宗猷如如意珠似帝青宝可以福国裕民为祥为瑞入圣超凡而今落在香国者里只得借曼殊普贤作炉头势至圆通为冶匠五百声闻缘觉作散工扇火扇风添煤添炭山僧忍俊不禁未免助其神用遂掷拂子云直下来也急着眼覰吼一等法嗣唐安昙云寺文璧福禅师眉州陈氏子幼冲覃讦染指释门参徧诸方后入吼和尚之室秉拂上堂柳舒金梅正白几经霜凌几经雪寒枝傲骨占春先却把清香轻漏泄惟佛与佛无分别挥拂子云笋过东家作竹林藕穿池面为荷叶腊八上堂积劫深怀疑弹子实难吞吐出皇宫六年雪岭时无懈蓦地擡眸见X已躳此是大觉老人在霜天月下悟得底今日福上座向情与无情焕然等现处举似大众还会么若会得天地虗空生汝心内人物殿堂皆汝元常若或未然舍家出家本属何因缁衣披度当为何事正恁么时且道大觉老人毕竟悟箇甚么良久云泥牛掣断黄金锁銕马冲开碧玉关改见月菴为昙云寺上堂一点一画涅槃妙心一字一言真实胜义不是九重隆下亲从刺史颁来显示佛祖真机开发人天眼目所以道若以眼见乃文殊境界若以耳闻实观音妙体若以心思普贤牀榻且道毗卢遮那即今在甚么处顾左右云不拟议时全体现涉思惟处隔关山瑞林莲法嗣玉诺昌禅师蜀南人龆龄于瑞林和尚处薙染至年圆具初游讲肆颇通经论因看圆觉经四大各离始觉忙然遂徧参归来彻困于淡竹老人受记莂于本师瑞林和尚康熙戊午住成都府德元寺上堂吾年三十四佛法总不识张登曲彔牀浑无些子伎全提临济宗惟凭斯箇力头头绝覆藏处处无踪迹活泼泼耀古腾今峭巍巍辉天鑑地当阳露出端倪扬眉巳落第二且如何是全提意旨卓拄杖云青天也皱眉住南关外草堂寺上堂两度相催住草堂且无佛法可商量乌藤拈出全收放杀活临机觌体彰呈拄杖召众云者木上座在临济德山有意气时添意气在文殊普贤不风流处也风流落在昌上座手里放X行则万象生辉把住则干坤失色空王殿上一任簸土扬尘粪扫堆头徧现紫金光聚有时为天中之天有时作圣中之圣胎卵湿化鳞甲羽毛承斯恩力齐彰本地风光各显神通妙用与凡圣同源千差一致复卓一卓云还委悉么离相离名人不禀吹毛用了急须磨晓元济法嗣大旭宗禅师蜀南建昌李氏子龆年祝发诣成都草堂寺参晓元和尚座下圆具巾缾六稔元痛以钳锤契机之后住窰山镇疆寺至节上堂心珠灿灿绝纤尘尽净常灵脱体新无物与伊堪比并略侔日月合其明众中有恁么人么问月朗当空时如何师云光映前街连后巷进云月落后如何师云剔起残灯阅简编进云如何是窰山境师云雨晴松竹翠山寺木󳲳声进云如何是境中人师云楼头歌舞后犹味乐宾俦进云人境双忘旹如何师云篱边叶落无声响岭上云归绝点痕乃云六花乱坠寒气逼人日南长至百卉萌生山僧褁头大睡谁管他人屋上霜凝以拄杖作圆相云会么于中荐得百千三昧一时证得神通妙用无越此宗人人向文殊眉睫上往来个个于普贤行门中出入高揖释迦不拜弥勒到恁么田地有无不立凡圣亦如随缘放旷任运逍遥石头土块动地放光苍松翠竹吾人本体何必要山僧重叨呾也如或未委不惜唇皮再下註脚蓦拈拄杖卓云X久立佛冤纲法嗣嘉州九顶子开干禅师本州辜氏子生而有异孤劲渊冲志慕上乘年十九往洪椿坪礼祖正师削染后游成都昭觉依师翁操䇿机辩日究奥旨圆具礼辞历谒尊宿提撕心要洞然无滞时师翁谢事冤领昭觉复造其席觉垂语云牛过窻櫺头角四蹄俱过因甚尾巴过不得师应声云明破即不堪拂袖便出即颂浑身独步千峰外无限风光意莫穷揭石耕云横宇宙尾巴尖上活渠侬觉又问万法归一一归何处师云谁家店内无宿客觉云未在更道师立颂一法凛然万法虗山河大地一芙蕖电光石火犹嫌钝妙体堂堂位不居觉征云不是心不是佛不是物是个甚么师云不敢妄生穿凿连颂二偈心佛俱非不是物神头鬼面绝誵讹等闲放出辽天鹘舒掌擎拳较不多又相逢不识名和姓伊向东西我自南莫道长安风月好到头终是自羞惭觉可之其征彻直捷逈绝见知扣问咨参了无惰念觉解制授以衣拂癸酉十月师翁丈老人结制命秉拂上堂若论个事一味寻常骑声葢色法法全彰纵夺杀活不犯锋𨦵清风明月不坐玉堂快须擉瞎娘生眼炯炯寒光照大唐灵利衲僧聊闻举着直下承当虽然如是脚跟下与伊三十拄杖且道利害在甚处卓拄杖云鸳鸯绣出从君看不把金针度与人X天湛炽禅师汉之古洋州李氏子夙植逈别不类常童九岁于兴元净明礼佛冤和尚削染听事服劳痛与鞭䇿甲寅冤领昭觉院务制中同众打七面触露柱忽尔畅然呈偈曰无参参处却参参三脚驴儿苦着鞭骨碎皮穿肝胆露血淋淋地染长安觉可之壬申结制师翁老人命秉拂拈拂子云法不孤起仗境方生时当秋末万卉潜荣或抑或扬触目现成岂不见置山河大地于一毫端透顶透底绝罗绝笼显大机明大用触处普贤境界发挥佛祖机筹有时抛三放两拈尾作头有时充塞虗空擘开华岳麻三斤庭前栢青州衫天下老和尚家私一时打贴拂一拂云咦步步登高易平地喫交难击禅床下座筹室灿禅师秦州王氏子廿岁礼普门端宗师鬀染法名胜灿次年就本邑护国圆应和尚座下圆具腰包趋蜀依昭觉佛冤和尚巾瓶有年觉甞拈马祖一喝百丈耳聋公案师才闻举便掩耳一日又问毛吞巨海芥纳须弥且道是神通妙用法尔如然师礼拜了归位觉便归方丈机缘相契而受印可甲戌冬职维那结制命秉拂上堂云赤体条条绝所依生平莽卤没思惟一椎打就无今古途路行人谁个知是日陞堂重漏逗且喜当阳母自欺灿上座昔年向者里打失眼睛珠沉沧海即今剑露丘墟光射牛斗人人具顶门正眼个个超佛祖宗猷耀古腾今离见绝闻当此之际虗空倒卓大海飏尘应时及节即不无且X道结角罗纹一句作么生道蓦呈拄杖云到者里不惟踏不着佛祖关键管教覰之不及卓拄杖下座锦江禅灯卷第十四锦江禅灯X卍XXX锦江禅灯卷第十五昭觉丈雪通醉辑绍兴幻菴胡昇猷订大鉴下第三十八世竹浪生法嗣翼云鹏禅师蜀西汉安冯氏子母预梦一僧入舍觉而有娠及诞之后龆龄间父携上般若见佛像俨然即愿出家父母不听又二载不乐俗务父送礼不虗禅师薙发读楞严呪恍如旧识将日课经典读毕送入学舘三年颇通儒十九岁上昭觉丈师翁处圆具辛酉夏师翁手札命竹浪和尚回昭觉继席入院上堂师出问如何是第一义觉云钟鼓分明进云恁么则金声振出千松碧祖庭春动起潜龙觉云顶门上再亚一只觉当晚小参云诸佛说不着祖师提不起于中有一物无头一无尾且道是甚么物𠰒师答云一声天际外非将物可比觉作听势云依稀似曲才堪听又被风吹别调中后觉命颂赵州石硚公案验X之师立颂衲僧不见石硚且喜亲闻略彴原来觌面相承等闲眨眼蹉过觉又以百丈野鸭公案征之师辙颂云野鸭冲霄过无端生殃祸百丈不识机鼻头都扭破一日觉示众举崦溪水声公案考工师仍颂千里迢迢忙未歇溪声闻举心中瞥勐然触碎从前底无奈家贫遇劫贼觉首肯之遂书偈而莂焉壬申春出崃徧参义哲纯禅师蜀南洪州李氏子诞而奇伟六岁时父擕上天香院见佛便礼众异叹曰此子疑是再来人也父母遂送智光印大师座下薙发甞所出言实而不华诣雾中绿云关心一律师处圆具闻竹浪和尚开法青城结伴造席值上堂出问未进步时如何浪云且居门外进云巳进步时如何浪云堂高数仞地濶八埏进云未进巳进蒙师指向上宗乘事如何浪云一棒一条痕师便礼拜通身汗下若梦初觉寸丝不挂心境一如自此投机麈拂之下多受其益印以偈云目前无法可相传万象森罗理事圆且喜阇黎亲荐得从教收放在毫端后束装南游乃遍参耳义奇一禅师唐安陈氏子幼时羣而不党终日粥粥自娱设问你在此作甚么于地拈瓦砾示之或曰此儿夙植有因熟习不忘龆龄父母送礼菩田佛尊宿出家凡所诵习如识旧章诣崇宁万寿晓元和尚处圆具后觉而叹曰身世无常此心安寄闻竹浪和尚开法凤林瓢笠往参遂充记室值浪和尚上堂垂语X云三十余年坐钓矶而今方得展双眉汀花水浒非他物触处元来佛祖机之句不觉触碎鼻孔披云见日乃曰应物现形如水中月者此也从今不受天下老和尚舌头瞒遂放身自肯面受记莂云急水滩头好放舟波涛虽险妙随流丝纶直透苍龙窟信有鲲鲸上钓钩癸酉秋买舟出崃东下懒石聆法嗣非指明禅师江津熊氏子嗣懒石聆和尚依止华嵓数载隐逸江津之静慈有年甞有颂古行世道眼精明学探深赜今略拈数则以着师心丹霞烧木佛离宫勅令降将来簇锦攒花当下灰惊起牛儿浑不见行人得去邑人灾石霜横刀水盆上傍置艹鞋空把瑶琴月下弹无生曲调自超然子期不谙何处去孤负渠侬意一翻十八女子不系裙衲僧鼻孔活活鱍鱍不系裙儿洒洒落落婆子烧菴正恁么时如贫得宝㷊却葊子一了百了日面佛月面佛日面佛兮月面佛一条拄杖两头秃敲风打雨人不知拄地撑天光煜煜耨云实法嗣古湟印心寺佛敏讷禅师秦州天水姜氏子丱岁出尘参徧天下末入阆中草堂参耨云禅师俄于掌下领旨始绍其裔西宁缁素迎住古湟院依本据令阐扬双桂宗旨上堂山野一向以来白𤾣生于嘴边青艹长于舌上遂按膝咦一声错下註脚佛成道日上X堂活惊杀活笑杀山头老汉没傝仁二无端夜半覩明星两眼明明都填瞎卓拄杖云瞎瞎上堂拈拄杖云木上座于黑漆桶里住着未敢轻示其人以杖置右手云今日出来指东话西似与钵盂安柄也虽然如是且不得辜负拄杖子何也为伊顶门上有眼竹镜嵩法嗣眉州灯壁寺文衡权禅师资阳吕氏子生而质异因父早丧七岁依胞叔玄枢薙染次造先知和尚受具服劳三载辞谒诸方后入中嵓室因缘相契遂印可焉佛成道日秉拂上堂佳景时逢腊月天严寒凝冻雪为帘顿分一线回春令却放梅花一着先即今苾蒭纳戒之日乃丛林煅鍊之时本师三月遗规九旬期会人人于汲水拾薪边荐取个个于穿衣喫饭处承当命不肖登此座转无上乘卓拄杖云者个是无上乘那个是拄杖子参举世尊覩明星悟道一切众生俱有如来智慧德相皆因妄想执着而不证得师云老瞿昙须是顶天立地到头知尾不妨漏逗只如远孙又作么生行履视左右云切须仔细其白富法嗣融彻顶禅师蜀南人幼岁礼其白禅师鬀发廿龄圆具究心不辍甞看六祖风旛因缘有省遂受本师钵袋继席玉泉寺康熈壬申冬结制正修毛居士请上堂今朝十月十五行者考钟伐鼓玉泉结制上堂惊起鱼龙跃舞只将白棒提持大地山河莽卤坐断诸X佛关键纲维从尚列祖衲僧拟议思量一棒打折驴腰莫言不道上堂诸佛本无说祖师未曾闻留下一转语千古镇干坤且道是甚么语𠰒喝一喝云今日冬月一万卉俱凋悉玉泉炉增𦦨山门辉佛日蓦召众云是何朕兆良久云庭前生瑞草好事不如无复喝一喝下座指云孝法嗣勤正进禅师陜西华州吴氏子廿有七龄观身世无常诣四川重庆府华嵓禅院礼指云禅师薙染痛念生死脇不至蓆者数年就本堂圆具侍师翁圣老人至泸阳云峰寺值上堂问如何是父母未生前本来面目翁蓦头一棒惛死少顷渐甦乃说偈云者回喫棒不寻常始觉毗卢解脱场万象森罗皆拱手拈来尽是返魂香云因而印证后有颂慈明榜文云轮捶是谁搬弄打破千年铁瓮频频唿唤无他不离自已作用阿呵呵总是一场大梦浮石演法嗣嵩云秀禅师长安明州谭氏子龆年礼于一禅师落䰂廿三岁遂起身世无常之感初参不会和尚命看指月录至大道祇在目前要且目前难覩有个入处于昭觉丈雪和尚座下圆具后至方山云峰依圣可和尚椎拂久之一日举世尊覩明星公案示众师信口颂独坐寒山意气赊明星点眼绝周遮掀翻海岳平如掌情与无情共一家时浮石禅师为首座圣老X人命师送归院机缘相契而记莂云狮子羣中出队来等闲哮吼震山隈乌藤两手亲相付顿使人天梦眼开复至云峰职监寺圣师翁命小参僧问如何是世尊不说说师云有说即错进云如何是迦叶不闻闻师云有闻即差乃卓拄杖云者是德山大机喝一喝云者是临济大用今日落在嵩上座手里又作么生施设复卓一卓喝一喝云若将耳听终难会眼底闻声方始知大器成法嗣济得正禅师蜀南隆昌张氏子幼岁于本邑正觉寺大器和尚座下脱白圆具于云峰圣师翁处结伴南游徧参归来受本师印可甞有颂世尊初生初出母胎逈不同指天指地让渠侬云门须具超方眼贼过张弓未是雄颂庭前栢树子信手拈来了弗疑龟毛兔角豁当机眼中若是停金屑辜负苍苍两道眉法空证法嗣素如珮禅师陜西宁夏刘氏子龆年礼顺和禅师薙染廿二岁圆具于剑刃和尚初参不二禅师请益命看万法归一后结伴入川至方山云峰参圣可和尚值上堂师出问赵州道万法归一毕竟一归何处圣云面南看北斗于机下有省法空禅师辞圣和尚往住汉州开元年师随从空曰古人道举一不得举二放过一着落在第二且道一如何举师云急水滩头牢把柁空云将拕来看师便喝空云却是个棹子师X云切莫压茛为贱于是印可偈云金毛狮子出林间大地风生百兽潜独步上方超异类佳声丕振太无端甞颂产难因缘积雪凝氷结未消一枝寒玉寄梅梢灵苗不借东皇令一段清香向外飘达磨会武帝朔风凛凛入楼台春意潜舒雪上梅缕缕暗香浮岭外相思无计势难回赤松岭法嗣干御源禅师蜀人受印偈于赤松和尚久住黔西有录行世后江浙归觐本师命秉拂小参神机密运触类傍通廓尔圆明不落诸数所以南询五十锋铓初露于妙峰楼阁门开大机终涵于海藏百千妙义无量法门总在一毛头上彰显现前一一无非受用大众既尔受用十分现前因甚弥勒大士却从远方归来若向者里见得彻黔天风月一团和气脚跟不动华藏週游其或未然不免曲引傍资拂一拂云七载离师海上游归来时节正逢秋篱边菊露三玄句桂蕚香浮意外幽狮峰如画胜景凝眸碧水潭中龙奋迅夺得云霞满袖头喝一喝嗣灯胤法嗣隐南广禅师金川沈氏子廿岁礼嗣灯和尚薙染侍关三载日益深奥灯出关乃与圆具久获印证灯入寂灭定后遍参诸方复归兴国守师墖遂有终焉之志一日中嵓丽眉大士同德善居士供法衣请上堂大庾岭头曾拈提不起德善居士和盘托出牧野禅X人觌体承当正所谓于食等者于法亦等且因斋赞一句作么生道靠拄杖云到江吴地尽隔岸越山多复召众云幸我中嵓丽眉法兄和尚开方便门示真实相普摄人天各具本有此段因缘出善财一头地也不涉烟水登弥勒楼阁不假修证次补千佛位中还委悉么鸳鸯绣出从君看不把金针度与人大鉴下第三十九世舌响讷法嗣圆通大朗玺禅师渝城杨氏子印可住三圣寺虎溪寝食之余织尸憍施四来住圆通法衣至上堂拈衣云二十余年学个獃无端祸事上身来冤沉海底重重结此日人天推不开住新繁龙藏寺上堂今朝七月一衲僧讨巴鼻夏暑犹未退秋景又追逼到家人自由途中多涉力拂一拂顾左右云途中且置到家一句作么生道能为万象主不逐四时凋解制上堂开栏释钥放出羣牛既无拘束任尔优游是则便是切忌东触西触犯人苗稼咦明年更有新条在一声銕笛唤回头晚参镜清有六刮衲僧怯路滑若要两相应深锥须痛札书记问如何是就毛刮尘师云风行草偃如何是就皮刮毛师云赤刀烙钖如何是就肉刮皮师云滚汤沃雪如何是就骨刮肉师云庖丁解牛云只如髓又如何刮师曰撒手到家人不识翻嫌脚瘦草鞋宽己巳年十月一日𣆶见法堂前草芊以方便铲除之倐释铲云来生又做些罢入方丈明晨X行者趋进巳坐脱矣涕洟双垂颜色如生腊三十三寿七十四墖于本山祖鼻法嗣沧溪月禅师保宁沧溪李氏子幼失恃怙见壁间偈云此身不向今生度更向何生度此身之语遂有出尘之志不得自由遇一尊宿请益令参栢树子话无入处矢志脱尘闻月幢和尚开法往参三载一日闻鼓声有省值祖鼻和尚作座元而印可住滇南曲靖府天王寺佛诞上堂第一义谛世尊未离兜率露布了也天下老和尚未出方丈露布了也月上座未拈拄杖露布了也若待登曲彔木床巳是落二落三更要山僧口吧吧地转没交涉虽然如是没量大人情性辣满装一杓泼悉达指天指地漫称尊却被云门欲打杀未审众中还有不甘者么良久以拄杖横按云青山只爱磨今古渌水何曾洗是非纯备德法嗣法幢远禅师蜀东万县宋氏子得法于纯备德和尚住彝陵州黄陵禅院示安石慧禅人法语云从上古人亲近真善知识勤劳刻苦废𥨊忘餐必将衣线下事究明透顶透底出罗笼离窠臼洒洒落落无束无拘等闲拈一语示一机动地惊天为千百世之标凖方不姑负参学之志珍重锦江禅灯卷第十五X䟦原夫真常者本无形状元非比拟放则万行圆满收则千机寝削菩提涅槃真如佛性金刚圈栗棘蓬光明幢日月灯种种异域皆从此中流动充满附物立名难越其阃奥也然而附天自高附地自宁附日月代明虽云物无私映尚不能灼尽昏衢附之于灯能破千年暗室言体孤明独照言用续𦦨联辉所谓冥者皆明而明终无尽此书不曰禅录而名禅灯者俾传之无穷也岂非佛祖慧命之灯乎自世尊拈华迦叶微笑乃至断臂安心明镜非台染污不得即心即佛一喝耳聋显大机用胁下还拳于中卓树光明幢如宝丝网因而光光相罗徧摄寰区也本师丈老人初蒙双桂师翁印心巳来七坐道场播掦宗旨末后还蜀节度使坤育张公偕见任寮寀请辟圆悟祖庭三十余载应机接物之暇于劫灰堆里捃拾残篇断简蒐罗诸家语要合集一书名曰锦江禅灯癸酉秋命彻生负藁东下楞严灾枣弟将古今知识从真常体中印明大事因缘共相敷陈一段光明幢联緜一盏无尽灯虽云去圣时遥且灵山一会俨然未散乃吾师卫法之苦心也慨久远之无征待传述之有自间有挂漏收摄未备不能无望其同志高明者寻讨补入云尔旹康熈癸酉冬长至日青城嗣祖沙门彻生熏沐敬䟦X锦江禅灯X卍XXX锦江禅灯卷第十六昭觉丈雪释通醉辑绍兴幻菴胡昇猷订青城竹浪彻生编道因濮阳侯氏子禀祜居醇含章纵哲覃訏之岁粹釆多奇髫齓之辰殊姿特茂孝爱之节慈顺之风卒志于斯年甫七岁丁于内艰溢粒绝浆殆乎灭性成人之德见称州里免丧之后思醻罔极出家之志人莫移之便诣灵巖寺求师落发诵习曾不浃旬通涅槃经二帙举众惊骇谓为神童宿齿名流咸所叹服旋学律仪又于彭城嵩法师所传摄大乘遂依科戒而为节文年少沙门且令习律晓四分者方许入听师夏腊虽幼业行攸高独于众中迥见推重每敷摄论义理精通后隐泰岳凡经四秋于是杖钖出山孑焉超迈徧参归蜀居于多宝寺缁素闻道誉乃命开筵摄论维摩时有宝暹法师东海人也殖艺该洽尤善大乘昔在隋朝英尘久播暹公傲尔其间仰之弥峻每至师之论席肃然改容师抗音驰辩尽妙穷微益州总管邓国公窦琎行台左仆射赞国公窦轨长史申国公高士廉范阳公卢承庆及前后首僚西南岳牧并国华朝秀重望崇班共籍芳声俱申䖍仰谢X筵之后乃于彭门山寺往经废毁院宇凋弊师慨然营缉未移再稔蔚成觉苑又以九部微言三界式仰缅惟法尽将翳龙宫遂于寺之北巖刻多罗之秘袠并毗尼之正文纵尧世之洪水襄陵任赵简之北山燎狩必无他虑与劫齐休既而清猷远畅峻业遐昭遂简宸衷乃纡天綍追赴京邑止大慈恩寺与玄奘法师翻译校定梵本兼充证义每有难文同加参酌慧日寺主楷法师者聪爽温赡声蔼鸿都首建法筵请开奥义帝城缁俗具来谘禀欣焉相顾得所未闻师研几史籍尤好老庄咀其菁华含其腴润包四始于风律综五声于文绪故所讲训内外该通其专业者涅槃华严大品维摩法华楞伽等经十地地持毗昙智度摄大乘对法佛地等论及四分等律其摄论维摩仍着章疏巳而能事毕矣靖迈梓潼人少孺矜持长高志操特于经论研覈造微气性沉厚不妄交结游必择方抵于京辅贞观中属玄奘西回勅奉为太穆太和于京造广福寺就彼翻译所须臾力悉与玄龄商量务令优给遂召证义大德谙练大小乘经论为时所尊尚者得一十一人师预其精选居慈恩寺同栖玄明濬辩机终南山道宣同执笔缀文翻译本事经七卷师后与神昉笔受于玉华宫及慈恩寺翻经院皆推适变故得经心矣后着译经图纪四卷铨序古今经目译人名位单译重翻疑伪等科一皆条理见编于藏开元中智昇又X续其题目焉神清字灵庾緜州彰明章氏子昆季三人皆有名望师居乎仲处胎之际母顿恶荤羶及为儿时虽随戏弄遇像即礼逢僧稽颡年十三受学于緜州开元寺辩智法师其法师严峻限念经千纸方许落发师即诵法华维摩楞伽佛顶等经时乔琳为緜郡太守惊其幼俊躬自降礼请削染焉至年十七听习麤通即讲法华经于慧义寺依如律师圆具寻达大宗乃诣上都后以优文赡学入内应奉暮年钟其荼蓼归慧义寺讲导着述略无闲日以元和年中终于本寺迁神于白门兰若师平昔好为着述喜作编联巨富其才凿深于学三教俱晓该玄鉴极彝伦咸叙前后撰法华玄笺十卷释氏年志三十卷新律疏要诀十卷钞二众初学仪一卷有宗七十五法疏一卷亦名法源记解小乘所计五位色心心所不相应无为等法体性业用一皆详括故云法源也识心论澄观论俱舍义钞数卷北山参玄语录十卷都计百余轴并行于世其语录博该三教㝡为南北鸿儒名僧高士之所披翫寺居郪城之北长平山阴故云北山统三教玄旨故云参玄也东川序真赞云与奘三藏道颜同摄物异时一体耳海内学人望风而至开成中北山俱舍宗不泯者师之余素乎东川涌潭僧正颜公着碑本寺讲律临坛光肇别附语录略记师言行矣灵着緜州刘氏子年始志学方遂出家登戒年四十X精毗尼讲涅槃一律一经勤于付授晚岁请问大照禅师领悟宗风守志弥笃后诣长安大敷禅法其慕师道者若鱼龙之会渊泽也以天宝五年四月十日于安国寺趺坐怡然而化塔于佛陀波利塔左帝女娲坟右内侍上柱国天水赵思侃撰塔铭命弟子善运竖碑于塔所享寿五十六僧夏三十六神会本西域石氏子祖父徙居于岐之凤翔师至性玄解明智内发大璞不耀时人未知年三十方入蜀谒无相大师利根顿悟冥契心印无相叹曰吾道在汝矣后德充慧广郁为禅宗寂照灭境超证离念即心是佛不见有身当其凝闭则土木其质及夫妙用默济云行雨施蚩蚩羣甿陶然知化睹貌迁善闻言革非至于廓荡昭洗执缚上中下性随分令入以贞元十年十一月十二日示疾俨然加趺坐灭春秋七十五法腊三十六沙门那提得师之道传授将来时南康王韦公臯归心于师得其禅要为立碑自撰文并书禅宗荣之南印姓张氏明寤之性得曹溪深旨无以为证见净众寺神会禅师始契心焉所谓落机之锦濯以增妍衔烛之龙行而破暗师遂出崃徧参自江陵入蜀于蜀南江壖薙艹结茆众皆归仰渐成佛宇贞元初年高司空崇文平刘辟之后改此寺为圣寿初名宝应师化缘将毕于长庆初示寂入灭营塔塟于寺右会昌中毁塔大中复于江北宝应旧基仍建此寺还名X圣寿师有弟子义俛复兴禅法焉有缘东川梓潼冯氏子至学之年往成都福感寺事定兰开士即宣宗师也一日帝以笔书其衫云此童子与朕有缘由兹得名大中九年遇白公敏中出镇益部请师开戒坛于净众寺应召京辇讲传经律五腊后海内游行参见小马神照禅师开悟契机后居滁州华山数夏复游武夷山时廉使李诲为筑禅室干符三年至缙云龙泉大赛山立院因奏祠部给额号龙安住十八载后迁连云院太守卢约请入州开元寺别院四事供施天祐丁卯岁四月八日示疾而终于廨署报龄七十三腊五十二宣宗遗旨嘱制置扬习司空主丧于寺南园茶毗拾舍利数百粒后收四十九粒并遗骨一瓶瘗于石塔晋开运三年乙巳岁文泰律师撰塔铭焉鑑源不知何许人素行甄明范围律道苾刍表率形直影端后讲华严经号为胜集日供千人其米粟常盈仓库取之不竭㳂夏涉秋未甞告匮其冥感如此其山寺越多征应有慧观禅师见三百余僧持莲灯凌空而去历如流星开元中崔冀公宁疑其妖妄躬自入山预禁山四方各三十里不得燃火至第三夜有百余支灯现兼红光千尺冀公蹶然作礼叹未曾有时松间出金色手长六七尺许有二菩萨黄白二色闪烁然复庭前柏树梢昼现一灯其明如日横布玻瓈山三里许有宝珠一颗约有丈余熠爚可爱西X岭悬大虹桥桥上梵僧老幼间出有二炬烂然空中如相迎送下有四菩萨两两偶立俱放身光高六七丈复见前松林间忽现梵宇额篆书三学二字下垂绣带二条东林之间夜出金山月当于午金银二灯列于知铉法师坟侧韦南康臯每三月就寺设三百菩萨大斋菩萨现形捧灯持香引挹插于山门炉中白中敏中皆睹其瑞重兴此寺大中八年改额开照其源律师道化与地俱灵弟子传讲东川所宗也知玄字后觉嘉州洪雅陈氏子曾祖图南任梓州射洪县令母魏氏梦月入怀因而载诞乳哺时凡见佛像僧形必含喜色五岁祖令咏花便云花开满树红花落万枝空唯余一朵在明日定随风祖吟叹不怿曰吾育此孙望其登第以雪二代之耻今见孺子志矣非贻厥也必从空门乖所望也七岁果遇法泰法师在宁夷寺讲涅槃经寺与居隣师日就讲肆一聆法语若睹前因是夕梦佛手摩顶寤启祖父乞为出家亲党观其志必不可夺故听许之年十一削发乃随师诣唐兴邑四安寺授大经四十二卷远公义疏辩空师圆旨共一百二十五万言皆囊括深奥方年十三指挝缁徒露老成之气时丞相杜公元颕作镇西蜀闻师名命升堂讲谈于大慈寺普贤阁黑白二众日记数万指注听倾心骇叹无巳自此蜀人弗斥其名号陈菩萨耳传云师前身名知铉汉州三学山讲十地经感地变瑠璃师于净众寺辩贞律师处圆X具才听毗尼续通俱舍则长十山固律师之付授复从本师下三崃历荆襄抵神京资圣寺乃四海三学之人会要之地师敷演经论僧俗仰观户外之屦日其骈填文宗皇帝闻之宣入顾问甚惬皇情复习唯识论于安国信法师又研习外典经籍百家之言无不该综师每恨乡音不堪讲贯乃于象耳山诵大悲呪梦神僧截舌换之明日俄变秦语矣有杨茂孝乃鸿儒也就师寻究内典直欲效谢康乐注涅槃经多执卷质疑随为剖判致书云方今海内龙象非师而谁次杨刑部汝士高左丞元裕长安扬鲁士咸造门拟结莲社甞一日师宴坐见茂孝披紫服戴碧冠三礼毕乘空而去玄令人侦问茂孝其夕诫其子曰吾常欲落发披缁汲瓶挈屦侍玄公所累者簪冕也吾葢棺时殓以紫袈裟碧芙蓉冠至是方验先见矣武宗御宇初尚钦释氏后纳蛊惑者议望祀蓬莱山筑高台以祈羽化虽谏官抗疏宰臣屡言终不回上意因德阳节缁黄会麟德殿独诏师与道门敌言神仙为可学不可学耶帝叉手付老氏中理大国若烹小鲜义共黄冠往复师陈帝王理道教化根本言神仙之术乃山林间匹夫独擅高尚之事业而又必资宿因非王者所宜辞河下倾辩海横注凡数千言闻者为之股慄大忤上旨左右莫不色沮左护军仇士良内枢密杨钦义惜其才辩恐将有斥逐之命乃密讽贡祝尧诗师立成五篇末章云生天本自生天业未X必求仙便得仙鹤背倾危龙嵴滑君王且住一千年帝覧诗微解帝虽不纳忠谏而嘉其识见口给也师即归巴岷旧山例施巾栉而存戒检愈更甄明方扁舟入湖湘间时杨给事汉公廉问桂岭延止开元佛寺属宣宗龙飞杨公自内枢统左禁军以册定功高请复兴天竺教奏乞访师声迹师复挂坏衣归上国宝应寺属寿昌节讲赞赐紫袈裟署为三教首座帝以旧藩邸造法干寺诏师居寺之玉虗亭大中三年诞节诏谏议李贻孙给事杨汉公缁黄鼎列论义大悦帝情因奏天下废寺各勅重建大兴梵剎师有力焉命畵工图形于禁中其优重如是与相国裴公休友善同激扬中兴佛教大行利济广明二年春僖宗违难西蜀后遣郭遵泰赍玺书肩舆诏赴行在帝接谈论颇解上心左军容田令孜与诸达官问道勤重帝欲旌其美令诸学士撰师号皆未惬旨乃挥御翰云朕蒙师以开示悟入法华之旨悟者觉也明也悟达大道悟佛知见又云悟者一剎那不悟河沙劫所以悟者真乘了然成佛之义今赐悟达国师为号用表朕意师陈让不遂乃乞归九龙旧庐无相大师乃新罗国王第三子于本国郡南寺落发登戒以开元十六年泛东溟至于中国唐玄宗召见隷于禅定寺后入蜀资中谒智诜禅师有处寂异人武则天曾召入宫赐磨纳九条衣事必悬知且无差跌师未至之前寂曰外来之宾明当相见师一日至X寂公问曰何号师曰无相是夜授与摩纳衣师遂入深溪巖谷坐禅有黑犊二头交角盘礴近身甚急毛手入其袖其冷如氷扪摸至腹师殊不倾动每入定五日为度忽雪深丈余有二勐兽来师自洗拭躶卧其前愿以身施其食二兽从头至足嗅帀而去山居稍久衣破发长猎者疑是异兽将射之师曰吾乃修道人也猎者遂止后入城市昼在冢间夜坐树下行杜多行人渐见重为构精舍于墓前长史章仇兼琼俱来礼谒属明皇违难入蜀迎师入内殿供养时成都县令杨翌疑其妖惑乃帖追出境外仍命二十余人曳之及近师身一皆战慄顷刻大风卒起沙石飞飏直入厅内飘帘卷幕杨翌拜伏忏毕风止奉送旧所由是遂劝檀越造净众大慈菩提宁国等寺外邑兰若钟塔不可悉数先居净众本院有一力士称舍力伐柴供僧厨用不知何许人也忽一日至夜持刀挟席于禅座之侧逡巡觉壁上似有物下遂跃起以刀一挥巨猢身首分于地矣乃曳去󰢍之复以土拌灭其迹而去质明师召伐柴者谢之巳不见矣甞指其浮图前柏树曰此树与塔齐寺当毁矣至会昌废毁树正与塔等又言寺前二小池左羹右饭斋施若少则令淘浚自足果孚其言而神异多如此类也以至德元年无疾示灭春秋七十七待驾金水县王氏子冲孺出家常作诡异其父立名待驾当天宝末年练行精进自号头陀及玄宗巡幸X削发为僧去县二十里开迳芟茅独居山泽后成梵宇此山灵迹颇多初名石城山迨明皇至剑门山神见形迎驾称姓李氏勅赐与玄孙之称后陟武担东台远望祥云紫气盘结空界问左右曰此是何处对曰乃石城山遂悟山神扈卫之意遂改云顶为慈云寺师后卒于此寺惟忠出家于郫卑廾县法定寺乃后汉永平中佛法始流中国便有置德净伽蓝神光屡现至宋释惠持自庐阜辞远公法兄誓化岷蜀属谯纵不道令数辈操刃欲屠持持乃弹指其众惊奔僵仆隋开皇四年改名法定寺有弥勒圣像唐武德中忽有枯渣㳂江而至夜发光明因雕作像首贞观中窦轨为长史剑门佛首光见引达于府窦公令人迎取数百人亦不能胜乃令祝之可就法定寺否乃一人能举窦遂造佛身长史高士廉葢殿以安之后有僧汎爱树其浮图而获一巨蟹身足二足余是塔颇多灵异人或将酒肉乘醉诣佛前立见灾祸师于天宝中于寺愈加精苦无何塔为霆震拔其塔心柱出外忽有小木承代众咸怪之罔测厥由师乃叩搕于圣弥勒像告诉天龙合加畏重何辄震击夺塔心柱邪是知庶女叫而雷击景公台诚有所感一日迅雷烈风还同前震覆睹之乃龙神送旧柱安置如故当其易柱阴云四合有四神人以身扶翼立与塔齐其感物若此会昌坼寺之前舍利七粒出相轮上白光满空向西飞去蜀皆X所睹将倒之时赤光见于半天再置其枣重荣也师后终寺焉处寂蜀西周氏子师事宝修禅师服勤寡慾与物无竞雅通玄奥居山北行杜多行天后闻名诏入内赐摩纳僧伽黎辞乞归山涉四十年足不蹈聚落常坐宴默不寐有虎伏座下资民所重学其道者臻萃由是颇形奇异如无相大师自新罗国将来谒诜禅师师预诫众曰外来之宾明日当见宜洒扫以待之明日果有海东宾至开元初新除太守王晔本黄冠也景云中曾立少功剌于是郡终于释子苞藏祸心上任处分令境内应是沙门追集唯师不下山或劝师往参免为厉阶师谓弟子曰汝虽出家犹未识业吾之未死王晔其如吾何迨乎王公上官三日缁徒毕至或曰唯处寂蔑视藩侯弗来致贺晔微怒屈诸僧升厅坐巳将启怒端问师违拒之由愠色悖兴僧皆股慄晔俄然仆地左右扶掖归宅至厅后屏树如被掴颊之声禺中气绝自此佥谓罪加无辜之道人而至于此师于开元二十二年正月示灭享年八十七资中至今崇仰焉大川不知何许人沉默自居节操弥厉戒无竁穴言不浪施于汉州栖贤寺行四圣种法克苦既增緜竹之人皆宗奉之及乎终也卧于寺外白衣具牀榻相率舁归寺中务营丧礼方当尸举无何双鹿引前若驺导焉始履门阈寺额奋然陨地远近惊叹又此山X灵异不容麤鄙有僧法藏不谨戒行多所违犯神人掷于山下七里许唯伤足指从此无不悛革守戒大历初北山变成黄金色上有楼阁菩萨行道斯须之间乘云远举师素居此寺与地俱灵留影供养如事灵祠焉梵僧难陀华言曰喜未详种姓其为人诡异不伦恭慢无定当建中年间至于岷蜀时张魏公延赏之任成都师自言我得如幻三昧甞入水不濡投火无灼能变金石化现无穷初入蜀与三少尼俱行或大醉狂歌或聚众说法戍将恶之令擒捉师被捉随至乃曰贫道寄迹僧门别有药术因指三尼曰此皆妙于歌舞戍将乃重之遂留为置酒肉夜宴与之饮唱乃假襦袴巾栉三尼各施粉黛并皆列坐含睇调笑逸态绝世饮欲半酣师谓尼曰可为押衙蹋舞因徐进对舞曳练回雪迅起摩趺伎亦绝伦及至曲终而舞不巳师乃咄曰妇女风邪师忽起取戍将刀众谓酒狂悉皆惊走遂斫三尼头皆踣于地血及数丈戍将大惊唿左右缚师师笑曰无艹艹也徐举三尼乃笻竹杖也血乃所饮之酒耳师仍坐饮宴使人断其头钉两耳于柱上皆无血身坐于席上酒巡到即泻入断处面色亦赤而口能歌手能击掌应节及宴散其身自起就柱取头安之辄无瘢痕或言人吉凶事多是谜语过后方悟成都有人供养数日师忽不欲住乃闭关留之师即入壁缝中及牵之渐入唯余袈裟X角逡巡不见来日见壁画僧影其状如师隔日渐落经七日空有墨迹至八日墨迹巳灭有人早见师巳在彭州界后不知所之怀空阆州梁氏子幼适本州耆阇山广福院削染得戒之后游方参学于大寂禅师洗然明畅后至彭城安丰山挂钖宴默不数载成大伽蓝甞有一僧乘空而至遶垣墻不息或蹑莲华或时履地人或瞻睹数日之后礼辞师且曰我三五稔却来依附言讫不见师于兴元元年灭度春秋八十八长庆元年二月方迁入塔定光不知何许人爰从入法厥性弗拘粝食断中麤襦卒岁方于庸蜀化导有缘俄遭武宗毁废例反儒宗及乎佛日重晖僧伦咸序师同缔构寺宇因铸大钟计赤金万余斤尔日鼓籥灰飞投炉火炽有祥烟两道自浮图相轮冉冉射上若虹蜺焉众皆引望五色腾凌相感如然信鼓斯应乃阿育王藏佛舍利之塔太和初南蛮蒙傞颠剽掠入益城分蛮卒居于寺内廊庑皆烹炙熏灼僧皆奔迸时塔顶出四道浓烟直上虗空至夜蛮蜑覩此奇异乃禁止污秽智广姓崔氏不知何许人德瓶素完道根惟固化行洪雅特显奇踪凡百病者造之则以片竹为杖指其痛端或一扑之无不立愈至有𤼣者则起跛者则奔干宁初王氏始定成都雅郡守罗罢任携师来谒蜀主王氏素知奇术唿为圣师先是咸通中南蛮王X及坦绰来围成都几陷时天王现沙门形高五丈许眼射流光蛮兵即退故蜀人于城北宝历寺立五丈僧相后为牛尚书预毁次兵火相仍唯惧毗沙门之颓𡉏耳王氏乃语师曰公之异术道德动人可宝历天王否尚书行鲁曾梦天王曰令修吾像方事经营持书忽到请法力成之师唯其命徙就天王阁下居一隅小榻每日病者填噎其门日收所施二三十万钱又发言劝人出材木浃旬皆运堆积令三纲掌管初师在雅郡本寺羯帝神堂内居其半室低门苫辱不许女人到门唯有一竹箜子每斋受䞋二十文必投箜内满则置之佛殿声钟集众自他平等分之凡请斋者师意止受二十文䞋多不取食毕而去亦无辞告其后益加神验或遇病者一掴一叱皆起或令烧纸缗掇散饮食或遇甚痛恼者捩纸蘸水贴之亦差光化元年修天王阁工毕乃循江渎池呪食饲鱼经夜其鱼不啻万亿许皆浮水面而殒其鱼俱生忉利天复来报谢师恩圆相蜀人也七岁出家博综内外典籍善属其文时号奇童内修律范时无间然龙朔元年有疾而终将启手足时房内有虹若练而直上虗空寺角之铃无风自鸣每夜有鼓角声经百余日方息从此鸟雀不栖其屋咸亨四年甘露降于讲堂师终弟子收文集三十余卷刊行于世法融阆州严氏子穉齿好朴素恶华楚之服父训令X秉笔便畵佛形像至于聚戏搏沙为塔所作无非佛事年甫十三见僧仪表表苦求出家依长乐寺慧休法师薙染经诵偕通乃霑戒品习讲南山律钞后游云水见嵩岳普寂禅师道峰孤峻密付心印往弋阳福宁寺丕振宗风学者麇至以太和九年示疾而终春秋八十九门人奉神座入塔焉贯休字德隐金华兰溪登高姜氏子七岁父母雅爱投本县和安寺圆贞禅师出家为童时日诵法华经一千字耳所蹔闻不忘与处默同削染邻院而居每隔篱论诗互吟有僧见之皆惊异受具之后诗名耸动于时乃往豫章习法华经起信论皆精奥义讲训且勤本郡太守王慥笃重次太守蒋瓖开洗忏戒坛命师为监坛干宁初賷志谒吴越武肃王钱氏因献诗五章章八句甚惬旨遗赠亦丰王立去伪功朝廷旌为功臣乃别树堂立碑记同力平越将校姓名遂刊师诗于碑阴见重如此善小笔得六法长于水墨可观受众安桥强氏药肆请出罗汉一堂云每畵一尊必祈梦得应真貌方成之与常体不同自此游黟歙与唐安寺兰阇黎道合后思登南岳北谒荆帅成汭初甚礼于龙兴寺安置时内翰吴融谪官相遇往来论道论诗融为师作集序则干宁三年也寻被诬谮于荆帅黜师于功安郁悒中题砚子曰入匣始身安弟子劝师入蜀时王氏将图僭伪邀四方贤士得师甚喜盛被礼遇赐赉隆洽署号禅月大师蜀主常X唿为得得来和尚时韦蔼举其美号所长者歌吟讽刺微隐存于教化体调不下二李白贺也至梁干化二年终于所居春秋八十一锦江禅灯卷之十六锦江禅灯X卍XXX锦江禅灯卷第十七永安嘉州洪雅人身裁么么面色黧䵟言音鄙恶而识量宽舒大抵不可赀也大中八年间诣成都造谒府帅白公敏中请奏寺额以其足䟦肩舆而至人皆未甞见其登圊而旋溺也故时唿为无漏师安置圣寿寺且十日白中令僧五六昼夜互守而伺察之内外饮食亦略同常人而无解衣去二行之意详其十辰之积便旋何所毕不可知司徒白公奏额到日便辞归眉郡判官卢求见之谓为小沙弥耳人云此师年巳八十余矣亡名者不知何许人居褒城西数十里中梁山数峰回负翠碧凝空处于厥中行事诡异言语不常恒见者弗惊乍亲者可怪平常酷嗜酒肉麤重公行又纲任众事且多折中号师上座时羣缁伍一皆倣习师知而叹曰未净心地何敢逆行逆行非诸人境界谚X云金以火试待吾试过开成中忽作大饼招集徒众曰与汝曹游尸陀林去葢城外山野多坟冢人所弃尸于此师踞地舒饼裹腐烂死尸向口便啖俊快之极同游诸僧皆掩鼻唾地而走师大叫曰汝等能餧此肉方可餧他肉也自此缁徒警悟化成精苦远近归信时右仆射柳仲郢任梁府亲往礼重终时年可八九十真影存于山寺至今梁益三辅间止唿为兴元上座奇踪异迹未及详也法江江东人游岷蜀居于法聚寺即隋蜀王秀所造也内有仁寿中文帝树舍利塔师以慈悯为怀多逆知其来言无少悞甞在房中谓门人曰外有万余人尽载帽形且挛䠰从吾乞救汝速出寺外求之不见人物弟子怪师之言何其倒乱徙倚之间有数十人荷担竹器中螺子至师曰此之是欤命取钱赎之投于水中矣罗僧蜀圣寿寺得果位人也甞寝疾于五台山同会僧俱不可测而瞻眎之曾无怠慢将及九旬而病愈临诀之际曰深感所苦而烦看眎今遂平复由师之力我住在剑外九陇郡之茶笼山尔异日游方无忘相访也暮岁而至蜀历访羣峰徧询老樵辈且曰未甞闻兹山名乃叹曰噫病禅之妄也将回遇山童曰某是彼巖之聚沙者即前导而去俄睹殿塔俨空房廊环肃果值昔之卧病者迎门叙故日将暮矣而谓之曰兹寺非得漏尽通不能至此以我宿缘一谐遘X止曰可寄一宵乎答曰为未可尔其克勤修证至此何难乃命旧童送师归去其僧回望伹见巖壁峭峻杉桧莽苍而巳则开成中也时悟达国师知玄着传之次得僧可思尤闲地理命为玄作他日安茔兆之地得丹景前峰其山若雉堞状虽高低起伏而中砥平俄有里人耆老曰古相传云茶笼山矣行遵福州闽王王氏之仲子后唐庄宗即位入洛进方物因留京邸同光末会明宗将入兵乱相仍乃自翦饰变服为僧窜身巴蜀逮晋开运中状貌若七十余然壮力不衰或询其年腊则必杜默于阆中寓光国禅院徒以律法住持人不知之师之能否有李氏子家命斋饮噉之次歘起出门叫噪若有所责谓李曰今夜有火自东南至于西北街坊邻居咸令备之是夕果然煨烬无遗众聚问其故曰昨一妇女衣红秉炬而过老僧恨追不及耳僧缄者姓王氏京兆人少而察慧辞气绝羣大中十一年杜审权下对䇿成事祕书监冯涓即同年也干符中巢宼充斥随流避乱至渚宫投中今成汭汭攻淮海不利遂削发出家属雷满据荆襄赵凝攻破之梁祖遣高季昌诛灭也江陵遂属高氏师避地夔崃间后唐同光三秊入蜀寻访冯涓巳死矣遂居净众寺而髭发皓然且面色红润逍遥然人不测其情伪焉点点师不知何许人也孟氏广政中隐卭南大邑山X寺多游廛肆中虽事削染恒若风狂或与人接必指黠而言故目是称焉有命斋食者酒肉不间率以为常俚人亦不厌也日之夕矣乃市黄白麻纸笔墨寘怀袖以归行数里沈酣而至瞑矣所居之室虽有外户且无四壁入后阖扉人不得造初隣僧小童蹑足伺之见秉烛箕踞陈纸笔于前诃责大书莫晓其文字往往咄嗟如决断处置久之明闇间熟视闪烁若有人森列状如曹吏则襦裳非世之服饰观者怖惧而退诘旦微询其事怒而弗答居数载卭笮之人咸神异之后不知其终定兰成都杨氏子本阛阓间兇恶屠沽类天与厥性悔往前非誓预六和化行三蜀当尔时咸归信焉造伽蓝一号圣寿与其缘未发乃藏于佣保中而父母早亡无资可以追往每遇讳辰师悲哭咽绝辄裸露入青城山纵蚊蚋䗈蝇唼咋肤体且云舍内财也用答劬劳剌血写经后则炼臂至于拔耳剜目餧饲鸷鸟勐兽既而行步非扶导而触物颠踬后有异人掌擎物若珠颗然内空眦中斯须瞻瞩如故冥告曰南天王还师眼珠矣远近惊骇常谓人曰吾闻善戒经中名为无上施吾愿勤行速要上果矣大中三年宣宗诏入内供养仰其感应之故以优礼奉之弟子有缘恒执事左右六年二月中又愿焚然肩膊帝累劝勉年耆且务久长修炼师不奉诏遂焚而绝有缘表请易名建塔勅谥觉性塔号悟真蜀都止唿定兰塔X院于今香火不绝云洪正姓常氏未详何许人也居于岷蜀间兰若往因有疾所苦沉緜从复平宁发誓恒诵金刚般若经日以二十过为准精持靡旷时邻僧守贤夜坐见二鬼使手操文牒私相谓曰取摄僧洪正一使曰为其默念般若傍有大奇荷护无计近得又患责限迟延今别得计见有直府东门者姓常又与僧同名亦曾为僧来共你摄去以塞违殿也守贤闻之惊异且志其事明日密问门子常洪正巳死守贤先持弥陀经后改业也师后不测其终雄俊成都周氏子善讲说无戒行所受檀信非法而用且多狡诈唯事疎狂又经反易服入军垒而因逃难还入缁门大历中暴亡入冥见王诃责毕引入狱去俊抗声大唿曰雄俊倘入地狱三世诸佛即成妄语矣曾读观经下品下生者造五逆罪临终十念尚得往生俊虽造罪不犯五逆若论念佛莫知其数有一人乃雄俊居邻错取频日念佛亦暴死却合得回与雄俊传语云若见城中道俗告之我巳得往生西方言毕承宝台直西而去清虗梓州唐氏子立性刚决桀黠难防忽回心长诵金刚般若三业偕齐无有懈怠甞于山林持讽有七鹿驯扰若倾听焉声息而去又邻居失火连甍灰烬唯师之屋飈燄飞过略无焦灼长安二年独游蓝田悟真寺上方北院旧无井泉人力不及远取于㵎挈X缾荷瓮运致极劳时华严大师法藏闻师持经灵验乃请祈泉即入弥勒阁内焚香经声达旦者三恍忽若见三玉女在阁西北山腹以刀子剜地随便有水师熟记其处遂趋起掘之果获甘泉用之不竭四年从少林寺山下有佛室甚宽敞人无敢到云鬼神居宅甞有律师恃其戒行夜往念律见一巨人以矛剌之狼狈下山逡巡气绝又持火头金刚呪僧时所宗重众谓之曰君呪力无双能宿彼否曰斯焉足惧于是賷香火入坐持呪俄而神出以手掔足投之㵎下七日不语精神昏倒师闻之曰下趣鬼物敢尔即往彼如常诵经夜闻堂东有声甚厉即念十一面观音呪又闻堂中似有两牛鬭佛像皆振呪既亡效还持本经一契帖然相次影响皆绝自此居者无患神遂移去神龙二年准诏入内祈雨绝二七日雪降中宗以为未济时望令就寺更祈请即于佛殿内精祷并炼一指才及一宵雨周千里指复如旧才遇大水寺屋皆垫溺其院无苦若无涝没凡诸异騐皆如此也汉州开化寺亡名先因入寺见瑞应交现遂誓舍身克苦为期忽于殿中焚香次俄覩地屋皆为琉璃色有菩萨乘五色云下庭中曰汝极坚至必当得道吾来证汝亡名叩头礼拜斯须不见寺僧至云学院内皆变琉璃色叹嗟不巳其僧复勤节行焉成都费长房本预缁衣周朝从废因俗博通妙精玄理开皇之译即预搜扬敕召入京从例修缉以列代X经录散落难收佛法肇兴年载芜没乃撰三宝录一十五卷始于周庄之初上编甲子下录年号并诸代所翻经部卷目轴别陈叙得在通行阙于甄异录成陈奏下敕行之所在流传慧诏陈氏子本颕川太丘之后避乱居于丹阳之田里性恬虗寡嗜慾沉毅少言童幼早孤依兄而长梯友之至闻于闾阎十二厌世出家具戒便游京扬听庄严旻公讲释成论弘音历耳记注略尽谓同学慧峰曰吾沐道日少聊知旨趣似有夙缘将非所闻义浅为是善教使然乎乃识听开善藏法师讲遂觉理与言玄便尽心钻仰当夕感梦往开善寺採得李子数斛撮欲噉之先得枝叶觉而悟曰吾正应从学必浅深极矣寻尔藏公迁化有龙光寺绰公继踵传业便回听既阙论本制不许住惟有一被又属严冬便撒之用充写论忍寒连噤方得预听文义兼善独见之明卓高众表辩灭谛为本有用麤细而折心时以为穿凿有神思也梁武陵王出镇西蜀闻彼多参义学必须硕解弘望方可闻宣众议荐举皆不合意王曰忆往年法集有伧僧韶法师者乃堪此选耳若得同行想能振起边服便邀之至蜀于诸寺讲论开导如川流甞于龙渊寺披讲将讫静坐房中感见一神青衣恰服致敬曰愿法师常在此弘法当相拥卫言讫而隐遂接席数遍清悟繁结昔在杨都苦气疾缀虑恒勤及至蜀讲众病皆除识者以为寺神之所护X矣于时成都法席恒并置三四法鼓齐振竞敞玄门而师听徒济济莫斯为盛宝渊阆中陈氏子年二十三于成都出家居罗天宫欲学成实论为弘通之主州乡术浅不惬凭怀齐建武元年下都住龙光寺从僧旻法师禀受五聚经涉数载义颇染神旻曰此君任性儁警智虑过人但恨回忽不伦动静险躁若值通人优接当成一世名士若不遇时不得其死必当损辱大法矣师酷好蒲扑使酒挟气终日狼忙无所推下旻累谏晓喻反以为讐因尔改涂复从智藏採孺先业自建讲筵货财周瞻笃励辛勤有倍恒日每言大丈夫当使人事我何能久侍人乃广写义疏贵市王征南书缄封一簏有意西归同寺慧济谑之曰昔谢氏青箱不至不得作文章今卿白簏未来判无讲理师曰殊不然此乃打狗杖耳因带帙西返还住旧寺标定义府道俗怀钦于是论筵频建听众数百自重名行少宾知已沙门智训游学京华数论通敏同还本壤投分与交师弗许也后寺库犯官师自恃名高一州为物所让以身代当强悍不弭至于事成知当必败因尔出郭于路以刃自刎时年六十一矣即普通七年也宝彖安汉赵氏子后居緜州昌隆之苏溪天性仁让慧心俊朗婴孩有异二亲欲试其度以诸綵帛花果弓矢书疏罗置其前师便拨除饼果而取书疏众共叹异咸知必有成济也及年七岁有缘至巴西郡太X守杨眺问云承儿大读书因何名为老子师曰始生头白故也眺密异之十六事梁平西王初为道士童子未学佛法平西识其机鉴使知营功德事因见佛经欣其文名重其义旨就检读诵迷悟转分恒求佛法用祛昏漠年二十有四方得出家即受具戒先听律典首尾数年略通持犯回听成实传授忘倦不恡私记须便辄给研心所指科科别致末又听韶法师讲偏穷旨趣武陵王闻师大集摩诃堂令讲请观音初未缀心本无文疏始役情思抽帖句理词义洞合听者盈席私记其言因成疏本广行于世后还涪川开化道俗外典佛经相续训导引邪归正十室而九又钞集医方疗诸集苦或报以金帛者一无所受便有衔义怀德者舍俗出家或缘障未谐者尽形八戒师虽道张井络风播岷峩而志意颓然唯在通于正法诚心标树不竞人物见大集一经未弘蜀境欲为之疏记使后学有归乃付着经律就山修缵而众复寻之致有烦扰再稔方就一无留难初至虗空藏品于义不达闭目思之不觉身上空中离牀三四尺许歘然大悟竟文慧发写不供宣据此为言志力难拟矣实海阆中龚氏子少出家有远志承扬都佛法崇盛便决誓下崃既至金陵依云法师听习成实旁经诸席亟发清誉乃引众别讲徒属兼多于时梁高重法自讲涅槃命师论佛性义便昇论榻虽往返言晤而X执鍮鉐香炉帝曰法师虽断悭贪香炉非鍮不执师应声曰陛下位居宸极帽簪非纛不戴帝大悦众咸惊叹及后还蜀住谢寺大弘讲肆武陵王纪作镇井络敬爱无巳每就师宿请谈玄理乃忘昼夜至旦王将盥手日影初出王曰日晖粉壁状似城中风动剎铃方知寺里其晨车葢迎王马复嘶鸣师曰遥看葢动喜遇陈思忽听马鸣庆逢龙树相与欣笑而出王昇车谓御从曰听海法师言词令我盘桓而不能去其辨给无方为此例也周氏跨蹑梁益庸公镇方弥加深敬越于恒伍时年八十谓门人法明曰吾将逝矣一无前虑但悲去后图塔湮灭耳当露尸以遗鸟兽及建德之年果被除屏今院宇荒毁唯余一堂容像存焉智方资中人其先东吴远祖宦于西蜀遂乃成家童稚出家依州郭龙渊寺轮法师处早与宝海周旋同往扬都云法师座下而机辩爽利播名扬越每讲商略词义清雅泉飞故使士俗执纸抄撮者常数百人初讲法华至宝塔品高妙遂序王释义了乃曰何必昔佛国土有此高妙即杨都福地亦甚庄严至如弥天七级共日月争光同泰九层与烟霞竞色方井则倒垂荷叶圆桷则侧布莲花似安住之居南类尼佉之镇北耳闻目见庶可联衡录得者秘以賷归益部呜唿嗟叹为惊绝故其语出成章状如宿构宝海频来击难发其声釆故海问曰三变此方改秽成净亦X能变凡成圣否答曰化佛甚多狭故须广凡圣自尔何劳改变又难若尔则六十小劫谓如食顷但是圣睹凡不能睹凡圣俱睹凡望俱圣师笑曰高座何曾道此乃是自道自难耳海觉言失乃调曰三隅木斗何谓智方寻声报曰瓦砾洿池那称宝海众大笑而散及疾甚海恒来看慰乃谢曰智方不能摄养致此沉痾仰劳仁者数来垂问愿生善见常与同游俄而异香满室中夜卒于益部年九十余玄续姓桑成都人出家既久经纶道业涅槃成实所学之宗常讲法华导引蒙晓然风彩高峻容止方复言谈之际机候变通达外书工艹隷时吐篇什继美前修又能折节下人僮少道俗有才调者命来与语爱而狎之至于侯王雄伯名儒大德便傲然特立不以介意而神爽更高辩洽电疾有梓州东曹掾萧平仲者梁高之孙也博学机关当时绝偶往参谈叙文集相示平仲尚之从容曰仰承高怀蔑略诸贵等今蒙礼顾深愧非人师曰诸贵骄蹇须以骄蹇对之明公汎爱故以汎爱相答仲曰法师从来不尔今日忽然疑是虗谈恐非实录答曰贫道待公之虗实亦如公遇续之实虗耳相与驩笑尝为宝园寺制碑铭中有弹老庄曰老称圣者庄号哲人持萤比日用岳方尘属有祭江道士冯善英过寺礼拜见而恶之谓师曰文章各谈其美苦相诽毁未识所怀若不除改我是敕使当即奏闻师曰文章体势非尔所知若称敕X使欲相威愶者我寺内年别差人当庄此是敕许亦是敕使卿欲奏我我当庄人亦能奏卿英虽大恨无如之道基姓吕氏河南东平人也素挺生知誉标岐嶷年甫十四负帙游于彭城博听众师随闻成德讨论奥旨则解悟言前披析新奇则思超文外故徐许腾其明略河海重其义方致使侪等高推前修仰上隋太尉尚书令杨素负材经国任总权衡尝奉清猷躬申礼敬叙言命理噎叹而旋顾诸宰伯曰基法师佛法之后寄也自见名僧罕俦其匹即请于东都讲扬心论既夙承风驾体预当衢游刃众部玄机秀举遂能谈泻河倾响对雷动于时大业初岁隋运会昌义学高于风云缙绅峙于山岳皆拥经讲肆问道知归踵武相趋遐迩鳞萃乃缵杂心玄章并抄八卷共传于世成得诸门自昔相导皆经纬剖裂词飞戾天控叙抑扬范超前古自尔四海标领盛结慧日道场皆望气相师指途知返以师荣冠望表韵逸寰中大业五年敕召来止遂即对扬玄论允塞天心隋后解统玄儒将观释府总集义学躬临论场銮驾徐移鸣笳满于驰道御筵暂止驻驆清于教门自大法东流斯席为壮观也时披辩之徒俱开令誉及将登法座各擅英雄而解有所归并揖师而为玄宰名居众望德展经纶先创宏纲次光帝德百辟卿士咸异希声有隋坠历宼荡中原求礼四夷宣尼有旨乃鼓钖南郑张X教西岷于是巴蜀奔飞望烟来萃莫不廓清游雾邪正分焉教阅大乘弘扬摄论𨤲改先彻缉缵亡遗道迈往初名高宇内以听徒难袭承业易迷乃又缀大乘章抄八卷并词致清远风教伦通故覧卷履轼者若登龙门信鸿渐之有日矣故贞观帝里宇内知名之僧传写流辉实为符契但以世接无常生涯有寄将修论疏溘尔而终以贞观十一年二月卒于益部福感寺春秋六十有余灵睿姓陈本惟㯋川流寓蜀部益昌之陈乡祖宗信于李氏其母以二月八日道观设斋因乞有子还家梦在松林下坐有七宝钵于树颠飞来入口便觉有娠不喜五辛及其诞后设或食荤母子头痛于是持斋八岁二亲携至道士处令诵步虗词面孔血出还家入田遇智胜法师便曰家门奉道自欲奉佛随师出家即将往益州胜业寺为沙弥一夏之中大品暗通开皇之始高丽印公入蜀讲三论又为印之弟子常业大乘后随入京流听诸法大业之末又返蜀部住法聚寺武德二年安州暠公上蜀在大建昌寺讲开大乘师止法筵三年后还本住常弘此经又二年许寺有异学成实朋流嫌此空论常破吾心将兴害意师在房中北壁而止初夜还床栖遑不定身毛自竖移往南床坐至三更忽闻北壁外有物撞度达于卧处就而看之乃漆竹笴槊长二丈许向若在床身即穿度既害不果又以银铤雇贼入房师坐案边觅X终不获但有一领甲在常坐处师知相害之为恶也即移贯还緜州益昌之隆寂寺身相黑短止长五尺言令所及通悟为先常讲大乘以为正业贞观元年通州骞禅师作檀越尽形供给至七年八月二十五日夜师梦衣冠来迎骞往西方去徒众钵中皆空无物至三十日寺内钟磬一时皆鸣骞至三更据绳床跏坐而终师周流讲唱传化不绝至二十年八月二十四日三更大风忽起众闻声曰灵睿法师来年十月往南海大国光明山西阿观世音菩萨所受生也至期十月三日合寺长幼道俗见旛华从空而下菩萨满寺师犹坐房中看经外有僧告师曰旛花异香充寺师闻捉经出看敛容立终坚住不倒扶卧房中三更忽起跏坐如生剌史躬手付香供养道俗相送归东度山设大会时年八十三矣然其洁清自童稚不饮荤辛获如是报云僧副太原祁县王氏子弱冠清苦鉴彻绝羣年过小学识成大量乡党称奇不仁者远而性爱静游无远近裹粮寻师访所不逮有达磨禅师善明观行循扰巖穴言问深博从而出家义无再问一贯怀抱寻端极绪为定学宗后乃周历讲座经论并知学唯为已圣人无言齐建武年南游扬辇止于钟山定林寺师美其林薮得栖心之胜壤也行逾氷霜言而有信三衣六物外无盈长应时入里道俗式瞻加以王侯请道颓然不怍咫尺宫闱未甞谒觐既行为物览道俗X攸属梁高素仰清风雅为嗟赏乃命匠人考其室宇于开善寺以待之恐有山林之思师每逍遥于门负杖而叹曰环堵之室蓬户瓮牗匡坐其间尚足为乐宁贵广厦而贱茅茨乎且安而能迁古人所尚何必滞此用赏耳目之好耶乃有心岷岭观彼峨眉会西昌侯萧渊藻出镇蜀部即拂衣附之爰至井络虽途经九折无忘三念又以少好经籍执卷缄默动移晨晷遂使庸蜀禅法自此大行久之还返金陵复住开善先是胡翼之山有神人现以慧印三昧授与野人何规曰可以此经与南平王观为病行斋三七日也若不晓此法问之于副时以访之果是其曾所行法南平遂行斋祀疾便康复岂非内因外构更相起予不久卒于开善寺春秋六十有一即普通五年也窆于下定林之都门外天子哀焉下敕流赠初有劝修福者师厉声曰货财延命去道远矣房中什物并施招提僧予殁之后但弃山谷饱于鸟献勿营棺壠以乖我意门徒涕泪不忍从之将为勒碑旌德而永兴公主素有归信进启东宫请着其文有令遣湘东王绎为之树碑于寺昙询杨氏弘农华阴人后迁宅于河东郡弱年乐道久滞樊笼年二十二方舍俗事远访巖隐游至白鹿山北霖落泉寺逢昙准禅师而蒙剃发又经一载圆具谨摄自修宗禀心学而专志决烈同侣先之圆备戒律又诵法华初夏既登还师定业承僧稠据于苍X谷遂往问律稠亦定山郢匠前传所叙师以声光所被遥相揖敬住既异林精融理极思展言造每因致隔伹为路罕人踪冈饶野兽栖幽既久性不狎尘来往质疑未由樵迳直望苍谷以为行表荆棘砂砾披跨不难巖豁幽阻攀缘登陟志存正观不以邪道自通又以旁埀利道由曲前而通滞吾今漂指虽艰必直进以程业用斯微意随境附心不亦善乎每云与其失道而幸通宁合道不幸而穷耳故履践重阻不难涂穷后经三夏移住鹿土谷修禅属枯泉重出鹿麋绕院故得美水驯兽日济道隣从学之徒相庆兹瑞时因请法暂往云门值径阴雾昏便成失道赖山神示路方会本途此乃化感幽冥神明翊卫时有盗者来窃蔬菜将欲出园乃为羣蜂所螫师闻来救慈心将治得全余命甞有赵人远至殷勤致礼陈云因病死稣故蒙恩泽往见阎王诘问罪当就狱赖有昙询禅师来为请命王因放免生来未委访寻方究又山行值二虎相鬬累时不歇师乃执钖分之以身为翳语云同居林薮计无大乖幸各分路虎低头受命便饮气而散屡逢熊虎交诤事略同此而或廓居榛梗唯师一踪入鸟不乱兽见如偶斯又阴德感物显用成仁何以嘉焉每入禅定七日为期白虎入房仍为窟宅独处静院不出十年自有禅踪斯人罕拟自尔化流河朔盛阐禅门杖䇿裹粮鳞归雾结隋文重其德音致诚虔敬勅仪同三司元寿亲送玺书兼以X香供以开皇十九年风疹忽增卒于柏尖山寺春秋八十五十五夏矣锦江禅灯卷之十七锦江禅灯X卍XXX锦江禅灯卷第十八僧渊姓李郪人家本巨富为巴蜀所称及师初诞天雨铜钱于庭家内合运处处皆满父运钱疲劳嘘唱云止钱不复下仓内贮米但及于半忽满溢出亲姻外内莫不惊叹其福自少至长志干殊人行则安徐坐必跏趺眼光外射𦦨𦦨发越容色玉润状若赤铜声若洪钟响发林动两足轮相十角分明二手九井纹理如画年十八身长七尺其父异之禀命出家二亲送至城西康兴寺落发今福缘寺是也博寻明师凡读经论经耳不忘蕴括怀抱奉戒守素大布为衣瓶钵之外无所蓄积与同寺毅法师交游二人乃蜀郡僧中英杰也相随入京博採新异有陟岵寺沙门僧宝禅道幽深帝王所重便依学定豁尔知津经涉炎凉详覈词义师研精定道毅博通经术丘索艹隷靡不留心周武废教便还故寺割东行房以为私宅余者供官隋氏运开更新缔构领匠伐木连雨两月X师执炉祈请随语便晴造塔须金盘又请地府随言即掘应命藏开用足余金还归本窟详斯福力今古未闻常给孤独不逆人意远近随助泉布若流又以锦水江波没溺者众便于南路欲架飞桥才扣此机众事咸集昔诸葛武侯指二江内造七星桥造三銕錞长八九尺径三尺许人号銕枪拟打桥柱用讫投江须便祈祠方可出水师造新桥将行竖柱其錞自然浮水来至桥津及桥成也又自投水道俗歌谣于今逸耳渊毅二师并为物轨晨夕问法无亏遗寄毅以仁寿二年十二月十二日寅时告弟子曰三界无常吾将逝矣言终神谢福缘本住春秋六十有九师闻之悯然曰毅师巳往我岂独留俄而遘疾遗与同󰢍即以其月十四日亦化春秋八十有四至十七日并窆于九里堂刊石纪之于寺堂陈子良为文法进住益州緜竹县响应山玉女寺为辉禅师弟子后于定法师所受十戒恭谨精诚谦恪为务唯业坐禅寺后竹林常于彼坐有四䝤虎绕于左右师语勿泄其机后习水观家人取柴见绳牀上有好清水拾两白石安着水中师暮还寺弥觉背痛问其家人汝安石子师令明往可除此石及旦师仍禅定家人还见清水如初即除石子其痛即愈因尔习定不出此山慧熈益州郫卑廾人姓赵童稚出家善明篇韵文笔宛而成章与緜州震响寺荣智齐名俱为沙弥卓异翘秀X后与成都大石寺沙弥道微连韵赋诗微有言隙因即屏绝人事栖心禅业年登受具周闻经律摘採英华用为赏要摄论杂心精搜至理尤耽三论是所观门尝难基法师尘识义初问以小乘基以大乘通之师笑曰大无不摄但失小宗𣆶住州南空慧寺立性孤贞不羣诸偶弊于食息专想虗玄一坐掩关二十余日众以不食既久恐损身命假以余词曰国家搜访艺能甚急今不食闭门世人谓圣愿息流言可时处众师惧矫饰便开门进食由是迄今将三十载一身独立不畜侍人一食而止不受人施有讲便听夜宿本房但坐牀心两头尘合自余房地惟有一踪余并莓苔青絮衣服弊恶仅免风寒冬则加衲夏则布衣以冬破衲悬置梁上有闻师名就房参拜迎逆接候累日方见时发幽问吐言高迥预有元席皆共惮之年九十卒世瑜姓陈氏住台州父母早亡佣作取济身形伟壮长八尺三寸希向佛理无由而达大业十二年往緜州震响寺伦法师处出家一食头陀勤苦如常次往利州籍住寺后至益州緜竹县响应山独住多年四猿供给山果有信士姓母过山惊讶深山常烧薰陆沉水等香行至山半见两人形青色状貌希奇各负莲华蔗芋而上遂问其所往云我供给禅师去然居山三年食米一石余六时行道以猿鸟为侣初唯一泉后有三泉并出贞观元年梦有四龙入怀既觉大X悟三论宗旨遂往灵睿法师讲下所闻词理宛若旧识寻则而覆述便往緜州住大施寺后往崇乐寺言欲游方去或曰此即诸方也复还大施香气满室坐处涌三金钱师乃跏坐手执炉而逝有剌史刘德威喜所未闻作龛安之三年不倒春秋六十三矣惠宽緜竹孝水杨氏子父名玮系三洞先生五经博士崇信道法无敦释教緜梓益三州之人每岁率送租米投于玮家令保一年安吉皆与符章而去初玮妻怀孕而忽改易恶厌五辛乃生一女名为信相性好闲静无缘嗜慾玮妻复怀姙身极安隐恒有异相及其生时母都不觉如羊始达寻有异香总不啼叫臂埀过膝身恒香洁不近腥臊年五六岁与姊信相于静处兀坐二亲怪问答曰佛来为说般若圣智法门共姊评论法相父是异道不解其言附口录得二百余纸近有龙怀寺会法师闻有奇相至其家父以示之会曰并合佛经无所参错有异禅师不知何来于净慧寺入火光三昧召信相来入此三昧及至不入云是火聚禅师曰何不以水灭之信相即作水观灭火而入禅师验知可为法器劝令出家父母婿家俱不许可诸道俗宰官出财赎之因尔得度姊与师同时出家随蜀王秀在益请入城内妃主为造精舍镇恒供养有造功德须物者烧香祈请掘地获金无不充足斯事非一至于食饮或一日三食或经岁序不食时人目之为圣尼即今犹号圣尼寺也师年十X三常乐独坐面无怒相言常谦下依空慧寺胤禅师龙怀寺会阇黎座下随闻经律一覧无遗未闻之经有难问者皆为通之初造龙怀寺会有徒属二百余人并令在役唯放于师有怨及者会曰斯人是吾本师何得使作昔周灭法依相禅师隐于南山智诜字惠成徐州徐氏子炫法师之弟也少聪敏有志节在蜀游学务勤律肆会周武陵法因事入关不果所期遂隐南岭终南太白形影相弔有隋革命光启正法招贲硕德率先僧首即于长安敷扬律藏时益州蜀王秀请师还蜀及至之日王自出迎住法聚寺道俗归崇寺设大斋遐迩俱赴师屏气寂然性不受施不妄干物后以人事甚繁不时諠扰乃辞入龙居山寺幽栖深阻轨迹不通王数延出师称疾不起时王意欲登剑阁廓清井络王与师书师答书请归国化便略答云辱使至止并以诚言披阅循环一言三复文清渌水理破秋毫贫道戒行多阙化术无方宅身荒谷四十余载狎鱼鸟以樵歌习禅那思般若以此卒岁分填沟壑不谓耆年有幸运属休明伏惟相王殿下德隆三古道振百王公肎攘臂而归旧里衣锦而旋本邑百姓有再生之期万物起息肩之望缙绅君子捧玉帛而来仪慷慨丈夫委干戈而伏道昔长卿返蜀徒擅清文邓艾前来未能偃武公华阳甲族井络名家捧日登朝怀金问道剑南长幼并俟来甦岂借微风自然艹靡其诸首领越境参迎王得X书示返辔还蜀军众先作礼曰人物争归律师之力也以武德元年十月一日卒而逝年八十矣智炫成都徐氏子初生室有异光少小出家入京听学数年遂擅名京洛学众推崇请令覆讲瓶泻无遗会周武帝废佛乘欲存道教于是诏华野高僧方岳道士大集京师于太极殿陈设高座帝自躬临勅道士先登道士张宾为首登高唱言曰原夫大道清虗淳一无杂祈恩请福上通天曹白日昇仙寿与天地同毕风教先被中夏无始无终含生赖之以得长生洪恩厚利不可校量岂知佛法虗幻言过其实不容本土客寓中华百姓无知信其诡说今日欲定臧否可出头来看襄城公何妥自行如意座首少林寺等行禅师发愤而起诸僧止之曰今日事大天帝在此不可造次知禅师为佛法大海然应对之间复须机辩众共谋议若非蜀炫无以对扬共推如意以将付炫炫既为众所推又忿张宾浪语安庠而起徐昇论座坐定执如意谓张宾曰先生向者所陈大道清虗淳一无杂又云风教先被中夏者未知风教起自何时道教于何处说又言佛法不容本土客寓中华可辩道是何时生佛是何时出宾曰圣人出世有何定时说教兴行有何定处道教旧来本有佛法近自西来炫曰若言无时亦应无出若无定处亦应无说旧来本有非复清虗上请天曹岂得无杂寿与天地同毕岂得无始无终宾曰道人浪语为前王无识留汝X等辈得至于今今日圣帝尽须杀却帝恶其理屈令舍人谓之曰宾师且下宾既退帝自昇高座言曰佛法中有三种不净纳耶输陀罗生罗睺罗此主不净一也经律中许僧受食三种净肉此教不净二也僧多造罪过好行婬泆佛在世时徒众不和递相攻伐此众不净三也主法众俱不净朕意将除之以息虗幻道法中无此事朕将留之以助国化顾谓炫法师曰能解此三难真是好人炫应声谓曰陛下所陈并引经论诚非谬言但见道法之中三种不净又甚于此按天尊处紫微宫恒侍五百童女此主不净甚于耶输陀罗之一人道士教中章醮请福之时必须鹿脯百柈清酒十斛此教不净又甚于三种净肉道士罪过代代皆有千古乱常姜斌犯法此又甚于众僧僧众自造罪过乃言佛法可除犹如至尊享国严设科条不妨逆子叛臣相继而出岂以臣逆子叛遂欲空于大宝之位耶大宝之位固不可以臣子叛逆而空佛法正真岂得以众僧犯罪而废炫雅调抑扬言音朗润虽处大节曾无惧颜帝愕然良久谓炫曰所言天尊侍五百童女出何经炫曰出道三皇经帝曰三皇经何曾有此语炫曰陛下自不见非是经上无文今欲废佛存道犹如以庶代嫡帝动色而下因入内羣臣僧众皆惊曰语触天帝何以自保炫曰主辱臣死就戮如归有何可惧乍可早亡游神净土岂与无道之君同生于世乎众皆壮其言明旦出X敕二教俱废仍相器重许以婚姻期以共政法师志操逾厉与同学三人走赴齐都时周齐之界皆被枪布棘彼有富老姓张铺毡三十里令炫得过至齐盛为三藏名振东国武帝破邺先遣追求帝弟越王宿与法师厚善恐帝肆怒横加异责乃鞭背成痕俗服将见越王先为言曰臣恨其逃命巳杖六十令脱衣见帝帝变色曰恐其怀惭远逝以至死亡所以急追元无害意责越王曰大丈夫何得以杖捶相辱待遇弥厚与还京师武帝崩隋文作相大弘佛法两都归趣一人而巳岁景将秋怀土兴念又以蜀川迥远奥义未宣援首西归心存敷畅蜀王秀未之知也时长史周宣明入朝赴考隋文帝谓之曰炫法师安和耶宣明惊惶莫知所对文帝曰一国名僧卿遂不识何成检校宣明稽首陈谢死罪及还先往寺参礼寺旧在东逼于苑囿又是鄱阳王塟母之所其王至孝故名孝爱寺宣明供养无阙至大邺改为福胜寺法师宣扬觉倦入隐三学山触目多感遂游山诗曰秀岭接重烟嵚岑上半天绝巖低更举危峯断复连侧石倾斜㵎回流泻曲泉野红知艹冻春来鸟自传树锦无机织𤠔鸣讵假弦叶密风难度枝疎影易穿抱袠依闲沼䇿杖戏荒田游心清汉表置想白云边荣名非我顾息意且萧然年一百二岁不病而卒道会犍为武阳史氏子初出家住益州严远寺气宇高简雅调逸羣四方道俗旦夕参候犹以蜀门小陿X闻见非广乃入京询访经十余年经论史籍博究宗领还蜀欲大开释教导引后锐时属乱离不果心行会皇运初兴率先招抚詹俊李衮首途巴蜀师上疏曰会弟性不肖家风失坠封爵虽除诏敕犹在门生故吏子孙成列并奋臂切齿思効力用即日剑门虽启巫崃负固师请躬率徒𨽻振钖启途折简宣威开怀纳款军无矢石之劳主有待成之逸此亦一时之利也惟公图之为使淹留遂不行于时国初僧尼道士所在多度有道士宋冀是彼梁栋于隆山县新立道观屋宇成就置三十人师经总管段伦陈牒改观为寺其郭内住者并是道宗不伏移改嘱安抚大使李袭誉巡察州县师以事达乃引兵过城四面鸣鼓一时驱出举宗怨诉噂𠴲街衢师曰未能令天下改观为寺此之一所终不可夺遂依立寺至今不毁武皇登遐入京朝观因与琳师同修辨正有安州暠师在蜀弘讲人有嫉者表奏云反又述法会觇候消息遂被拘执身虽在狱言笑如常为诸在狱讲释经论经春至冬诸僧十数衣服褴缕不胜寒酷京师有无尽藏恒施为事师致书曰自如来潜影西国千有余年正法东流五百许载虽复赤髭青眼大开方便之门白脚漆身广示归依之路犹未出于苦海尚陆沉于险道况五众名僧四禅教首头陀聚落唯事一餐宴坐林中但披三纳加以无缘之慈想升锤以代鸽履不轻之行思振钖以避虫今有精勤法子清净沙X门横被囚拘实非其罪遂使重关早落睹狱吏而魂飞清室晚开见刑官而思尽严风旦洒穿襟与中露俱飘繁霜夜零寒心与死灰同殪若竟不免沟壑抑亦仁者所耻书达即送裘鞋给之及事释还乡三辅名僧送出郭门师与诸远僧别诗曰去住俱为客分悲损性情共作无期别旹能访死生道俗闻者皆堕泪植相梓潼涪郝氏子甞任巴西郡吏太守郑贞令师卖献物下扬都见梁祖王公祟敬三宝便愿出家及还上蜀决誓家属并同妻子既同师志一旹翦落出家于梁大同中专习苦行一食常坐正心佛理以命自期南武都今孝水县也有法爱道人高衒道术师往观之爱于夕中以呪力现大神身着衣冠容相瑰伟来举绳床离地四五尺便诵戒神即驰去斯须复来举床仅动一角如前复去俄尔又来在师前立师正意贞白初无微动寻尔复去于屋头现面舍栋破裂其声甚大师亦无惧神见不动便来礼拜求哀忏悔至旦语爱曰汝所重者此是邪术非正法也可舍之师往益听讲以生在边鄙言颇涉俗虽遭轻诮亡怀在道都不忤意又因行路寄宿道馆道士素闻师名恐化徒属拒不延之其夜羣虎遶院相吼道士等通夕不安及明追之从受菩萨戒焉又曾行弘农水侧见人垂钓师劝止之不从即唾水中忽有大蛇擎头四顾来趣钓者因即归命投师出家旹梁道渐衰X而涪土军动与彖法师分飞异域彖入静林山师入青城山聚徒集业梁王萧撝素相钦重供给獠民以为营理未暇经始便感重疾知命不救谓弟子曰常愿生净土而无胜业虽不生三涂亦不生天堂还生涪土作沙门也汝等努力行道方与吾会跏坐俨然奄便迁化时年三十有四僧林吴人深有德素行能动物梁大同中上蜀至潼州城西北百四十里有豆圌山上有神祠土民敬之每往祭谒师往居之禅默累日忽有大蟒萦绳床前举头如揖让者师为授三归受巳便去自尔安怗卒无灾异其山北涪水之阳素来无猿师自栖託巳来便有两头依师而住有见度水而来及师出门猿还泅渡而去如此非一年月淹久孚乳产生乃有数十有时送师至龙门口竚望而返后往赤水巖有敝寺屋宇并摧祇有基址便即露坐有虎蹲于师前低目而视师乃为说法良久便去尔后孤游雄悍不避恶兽常行仁济感化者多末卒于潼郡道仙一名僧仙康居国人以游贾为业梁周之际往来吴蜀江海上下集积珠宝故其所获赀货乃满两船时或计者云直钱数十万贯既怀宝填委贪附弥深唯恨不多取验吞海行贾达于梓州新城郡牛头山值僧达禅师说法曰生死长久无爱不离自身尚尔况复财物师初闻之欣勇内发深思惟曰吾于生多贪志慕积聚向闻正法此说极乎若失若离要必X当尔不如沉宝江中出家离着索然无扰岂不乐哉即沉一船深江之中又欲更沉众共止之令修福业师曰终为纷扰劳苦自他即又沉之便辞妻子又见达房凝水滉漾知入定信心更重投灌口山竹林寺而出家初发落日对众誓曰如不得道不出此山即迥绝人踪结宇巖曲禅学之侣相次屯焉每覧经卷始开见佛在某处无不哽咽我何不值伹见遗文如是挺卓不羣或有造问学皆以善权答对冥符正法自初入定一坐四五日率以为恒有时预告明有客至皆如其说梁始兴王澹褰帷三蜀礼以师敬携至陜服沮曲以天监十六年至青溪山有终焉之志便薙艹止容绳床于时道馆祟敞巾褐纷盛屡相呵斥甚寄忧心师乃宴如曾无屑屑之意一夕道士忽见东冈火发恐野火焚害师各执水器来救见师方坐大火勐燄洞然咸叹火光神德道士李学祖等舍田造像寺塔歘成远近归信十室而九州剌史鄱阳王恢躬礼敬而受其法天监末始兴王冥感于梁泰寺造四天王每六斋晨常设净供师后赴会四王顶上放五色光师所执炉自然烟发太尉陆法和昔微贱日数载在山供师给使僧有肆责者师曰此乃三台贵公何缘骂辱俱不测其贵也和果遂昇衮服师或劳疾见缥衣童子从青溪水出椀盛妙药跪而进服无几便愈居山二十八年复游井络化道大行旹遭酷旱百姓请祈师即往龙穴以杖扣门数曰众生何X为嗜睡如此语巳登遐即玄云四合大雨滂注民赖斯泽咸来祷赛钦若天神有须舍利即为祈请应念即至如其所须香阇黎者莫测其来以梁初至益州青城山飞赴寺欣然有终志时俗每至三月三日必往山游赏多将酒肉共相酣乐师常劝喻竟无改移次年三月亦如前集例坐巳了师令人于座穿坑方丈人莫知意谓人曰檀越等恒自饮噉未曾与我今日为众须飡一顿诸人争奉肴酒随得随尽若填巨壑识者怪之至𣆶曰我大醉饱扶我就坑不尔污地及至坑所张口大吐鸡肉出口即能飞鸣羊肉出口即驰走酒食乱出将欲满坑鱼䱎鹅鸭游泳交错众咸惊嗟誓断辛杀迄今酒肉永绝上山此师之德风犹存益州别驾罗研朝梁志公谓曰益州香贵贱答曰甚贱初不知是人也志曰既为人所贱何为久留研亦不测此语或曰想是青城香阇黎也遂往山具述师曰檀越远来固非虗说其夜便化弟子等营墓将殡怪棺太轻及开止见几杖而巳益州多宝寺猷禅师𢛓道人杨氏子勤读诵四十余年日夕不舍房后院壁图九想变露置绳床椶被覆上昼依僧例夜则寝中亘一日方出一食如是渐增七日方食僧以为常弗之怪也如此又经二十余年忽经一月而不出者不畜侍人佥议不出祇是入定不劳看之忽一夜风雨盛画壁廊倒及旦众往视之X试拨㯶被一无所见唯绳床坐褥存焉僧度不知何人去来邑野略无定所时人号为狂人周赵王在益州有郫卑廾民与王厚便欲反或有告者王未之信至旦郫卑廾兵果至王厚者为主在城西大街方床大坐时师乃戴皮靴一只从城西遗粪而走至盘陀塔弃靴而回众怪之而莫测也又复将反者以纸笔请师定吉凶便操笔作州度两字反者喜曰州度与我斯为吉也择曰彼往我亡我往彼亡重必尅之时赵王据西门楼令精兵三千骑往始交即退随后杀之至盘陀斩郫卑廾兵千余人今塔东特高者是于后方验师戴皮相皮郫卑廾声同遗粪而走散于塔地所言州度反即斫头目前取验定后人闻于王遣人四追遂失所在卫元嵩益州成都人少出家为亡名法师弟子聪颕不偶甞以夜静侍傍曰世人汹汹贵耳贱目即知皁白其可德哉名曰汝欲名声若不佯狂不可德也师心然之遂佯狂漫走人逐成羣触物摛咏周历二十余年亡名入关移住野安自制琴声为天女怨心风弄有传其声者甞谓兄曰蜀土狭小不足展怀欲游上京与国土抗对兄意如何兄曰当今王褒庾信名振四海汝何所知自取折辱答曰彼多读书自为文什至于天才大略非其分也兄但听看即轻尔造关为无过所乃着俗服关中却回防者执之师诈曰我是长安于长公家人欲逃往蜀耳关家迭送至京于X公曾在蜀与师交游而忽得相见不胜其优高贵名士靡所不诣即上废佛教自此还俗周祖纳其言又与道士张宾密加扇惑帝信而不猜便行屏削师制千字诗略云龙首青烟起长安一代丘是也并符谶纬事后晓之隋开皇八年京兆杜祈死三日而稣云见阎罗王问曰卿父曾作何官曰臣父在周为司命上士王曰若然错追可速放去然卿识周武帝不答曰曾任左武侯司法恒在阶陛甚识王曰可往看汝武帝去一吏引至一处门牕椽瓦并是銕作于銕牕中见一人极瘦身作銕色着銕枷锁祈见泣曰大家何因苦困乃尔答曰我大遭苦困汝不见耳今得至此大是快乐祈曰作何罪业受此苦困答曰汝不知耶我以信卫元嵩言毁废佛法故受此苦祈曰大家何不注引卫元嵩来帝曰我寻注之然曹司处处搜求乃遍三界云总不见若伊朝来我暮得脱何所更论卿还语世间人为元嵩作福早来相救如其不至解脱无期祈稣不忘冥事劝起福助云尚圆姓陈广汉雒人出家以呪术救物梁武陵王萧纪宫中鬼怪魅诸婇女或歌或哭纷然乱举王乃令善射者控弦拟之鬼乃现形即放箭射鬼便遥接还返掷人久而不巳闻师持呪请入宫中诸鬼竞前作诸变现龙蛇百兽倏忽前后在空在地怪变多端师安坐告曰汝小家鬼何因敢入王宫能变我身饶变万种祇是小鬼尔等住听我一言诸鬼合掌住立师X始发云南无佛陀鬼皆失所自尔安静武帝闻召大蒙赏遇值梁覆扰师行至蜀所有痛恼因之护卫年八十一终所住治城涪州想思寺无相禅师不知何来忽至山寺不异恒人其寺在涪州上流大江水北崖侧有铭方五尺许字如掌大都不可识下有佛迹相去九尺长三尺许蹈石如泥道俗敬重相以一时渡水无船乃以钵安水中曰何为常擎汝汝可自渡便取芭蕉叶搭水立上而渡钵随后来须臾达岸时採樵者见之相语师觉便辞去徒众苦留不住至水边入船诸人礼请不与篙檝乃捉船舷直渡不顾而去莫测所往童进緜州李氏子出家之后不拘礼度唯乐饮酒谓人曰将瓶等身而灌满师犹未醉甞以酣醉狂歌遗尿臰秽众共非之有识者曰凡圣难测会周武东征云须毒药敕泸州营造置监吏力科獠採药蝮头銕猩鬵根大蜂野葛鸩羽等数十种酿以銕瓮药成着皮衣琉璃障眼方得近之不尔气冲成疮致死药着人畜肉穿便死师闻之往彼监所官人弄曰能饮一盃岂非酒士师曰得一升解酲官曰任饮多少何论一升便取銕杓于药瓮中取一杓饮之言谑自若都不为患道士等闻皆来看师又举一杓以劝之皆远走避或曰此乃故杀人何得无罪师曰无所苦药进自饮有谁相劝乃噫曰今日得一醉卧方石上俄尔遗尿所着石皆碎良久睡觉精爽如常隋初无疾而X终弟子检校衣服床褥皆香洁非常富上者莫测何许人恒依益州净德寺宿埋一大笠在路昼日兀坐读经人虽去来不唤令施有掷钱者亦不呪愿每于静路不入闹中状如五十虽在多年过无所获有信心者曰城西城北人稠施多在此何为答曰一钱两钱足养身命复用多为陵州剌史赵仲舒乃三代之酷吏也甚无信敬闻故往试骑马直过佯堕贯钱师但读经目未曾顾去远舒令取钱师亦不顾舒乃返来曰你见我钱堕地以不曰见问曰钱今何在曰见一人拾将去舒曰你终日在路唯乞一钱岂有贯钱在地而不取耶见人将去何不止之答曰非贫道物何为浪认仲舒曰我欲须你身上袈裟师曰公能将去复有与者即叠授与仲舒下马礼谢曰弟子周朝人官历三代大与众僧往还少有不贪者闻名故谒本非恶意请往陵州师曰大善然贫道广欲结缘愿公助国安抚即是长见受供养也舒辞叹曰僧中有人不可轻慢尔后不见益州人蓟相者从扬州还见之亦埋笠路侧颜状如常德山不知何许人一日厌世弃妻子入山修道须发不暇削衣食不暇给唯息缘静念为悟自性人莫知其观行视其相状如得定者时游化竹林龙池开悟道俗以清简为本每云烦乱之法道俗同弊故政烦则国乱心烦则意乱水清则鱼石可见神清则想倒可识学清简者尚自諠烦况在乱使焉可道哉X慧琳緜州神泉薛氏子以隋初隐于建明寺清虗守静与物不羣寺有塑像常勤供养像为生须三十六茎大业末年扫一古坟竖二竹竿云是天眼后忽拔一云弘农扬为魔所拔也不久义宁嗣历有时着复衣夏坐坟上日虽炎赫身无热状口虽涉道形同于俗言谈之次以理居先雒县先有育王浮图师忽一时历村借车三百乘云欲向雒县迎浮图于此安置未经旬日遂被火烧武德年中潜伏艹野人莫知也彼有杨祜师不测何人直往艹中相见曾生未面宛若旧朋各云别来八百年矣曾为人呪病得差病者令女賷裙以施女遂留衣送直师遥见谓曰但将裙来我不须钱女惊其圣以贞观四年示从物故锦江禅灯卷第十八锦江禅灯X卍XXX锦江禅灯卷第十九慧聪姓王出家巳后游行斋讲手不释卷寻经旨趣心自欣跃苦形节食行知足行自云法华经常不轻菩萨不专读诵经典但行礼拜四众尚得六根清净我何为不礼诸佛世尊即于别院闭门常礼万五千佛依经自唱一一礼之寺僧怪其所作于壁隙伺之X见礼拜头下天龙八部等亦头下数数非一诸人来其院者无不心战走出恒闻异香蔚蔚及尔终后贞观年中院无人往每夜常闻弹指礼拜行道等声智隐贝州李氏子即华严藏公之弟子薙染之后遵弘道业慧解所传受无再请而神气俊卓雅尚清虗谈吐佛乘听者忘倦开皇七年敕召藏公师与入京住大兴善寺通练智度论阿毗昙论及金刚般若论明其窟穴解兼伦例众举绍隆下敕补充讲论于经藏寺仍扬前部微恙而终敕送舍利于益州之法聚寺即蜀王秀之所造也道贯西蜀开化弥昌倾其金贝无不兴从不接旬而塔成就矣及将下瘗天雨银花放白色光如此非一正入塔时感五色云覆于函上团圆如葢大鸟六只旋遶云间闭讫俱散人以事闻蜀王大悦法凝会州人姓庞氏初齐武帝梦游齐山不知在何州县散颁天下觅之时师之父老奏称去州城北七里有臣人山旧号齐山武帝遣于上立精舍度僧给田业师以童子在先得度专心持戒道德日新兼以究心时则诵经后习禅定或三日出定或七日出众往于牕中窥见容或禅定便经一月出犹不饮食众往劝之虽复进食渐取少分年至七十于佛像前置座而坐初烧一指昼夜不动火然及臂弟子辈欲往扑灭师禁之不许臂然火焰弥炽遂及身支七日七夜众皆顶礼赞叹至身炼尽唯有聚灰众共起塔今X精舍犹在僧崖涪陵牟氏子晋义熈九年朱龄石伐蜀涪陵獽三百家随军平讨因止千广汉金渊山谷师即其后也而童幼少言每游山泉必先礼而后饮或谛观不瞬坐以终日人问其故答曰是身可恶我思之耳后必烧之及年长从戎毅然刚正甞随伴捕鱼得已分者用投诸水谓伴曰杀非好业我今举体皆同众生遂舍家出家而修禅观时獽首领数百人共筑池塞资以养鱼师往彼观望忽有异蛇长尺许头尾皆赤须臾长大乃至丈余围五六尺獽众奔散蛇便趣水举尾入云赤光遍野久之乃灭寻尔众聚具论前事师曰此无忧也但断杀业蛇不害人又劝停池堰众未之许俄而隄防决坏时依悉禅师施力供侍虽充驱使而言语讷涩举动若痴然一对一言而合大理经留数载无所异焉绍阇黎梓州玄武蒲氏子未出家前山行见一大虫甚瘦又将一子于㵎中取虾为食师叹曰此虫应在深山饥之甚矣等是一死不如充此之饥乃脱衣往卧虫前虫乃避去后方出家唯诵经行道更无异行大业之初汝州界虫暴非常三五十人持杖而行伤人既多师往其处立茅蓬而坐虫并远去道路清夷年一百九岁乃见疾而终弟子收舍利竖塔藏之阿原法建广汉雒县朱氏子诵经千卷闲暇遨游俗无所X测或闭门数日不出亦无所食唯闻诵经然小声吟讽音不外彻有人倚壁窃听临响但闻斖斖熘熘似伏流之吐波旹乃一出追从无闻武陵王东下令弟规守益州魏遣将军尉迟迥伐蜀规既降欵城内大有名僧皆被拘禁至夜忽有光明迥遣人寻光乃见诸僧并睡唯师端坐诵经光从口出迥闻自到师座顶礼坐听至旦迥问曰法师昨夜所诵何经答曰华严经下袠十卷迥曰何不从头诵之答曰贫道诵次到此耳迥曰法师诵得几许答曰贫道发心欲诵一藏情多懈怠今始得千卷迥惊疑不信将欲试之曰屈总诵一遍应不劳损耶师曰读诵经典沙门常事岂惮劳苦乃设高座令诸僧众并执本听法师登座为诵成似急流之注峻壑其吐纳音句唿噏气息或类清风之入高松众闻其余音情疎意逸空望尘躅七日七夜数巳满千犹故不止迥起谢曰弟子兵将不得久停请从此辞诸僧因并释放迥出叹曰自如来称灭之后阿难号为总持岂能过此蜀中乃有如此僧所以常保安乐奇哉奇哉师年八十终慧恭成都周氏子周武未废佛教之时与同寺惠远结契勤学远直诣长安听採师长往荆扬访道游于京师听得阿毗昙论迦延拘舍地时成实毗婆沙摄大乘并皆精熟还益州讲授卓尔绝羣道俗钦重䞋施盈积师从江左来还二人相遇欣欢共叙离别三十余年而同信宿其言谈远如泉涌师竟无所道远X问师曰离别多时今得相见庆此欢会伊何可论但觉仁者无说无所得耶师对曰为性闇劣都无所解远曰大无所解可不诵一部经乎师答曰唯诵得观世音经一卷远厉色曰观世音经童子皆能诵之且仁者童子出家与远立誓望证道果岂复三十余年唯诵一卷经如指许大是非闇钝懒惰所为请与断交愿法师早去无增远之烦恼也师曰经卷虽小佛口所说遵敬者得无量福轻慢者得无量罪仰愿蹔息瞋心当为法师诵一遍即与长别远大笑曰观世音经是法华经普门品远巳讲之数过百遍如何始欲閙人耳乎师曰外书云人能弘道非道弘人但至心听佛语岂得以人弃法乃于庭前结坛安高座绕坛数帀顶礼昇高座远不得巳于檐下据胡牀坐听师始发声唱经题异香氤氲遍满房宇及入文空中作乐天雨四华乐则嘹亮振空华则雰霏满地念经讫下座华乐方歇惠远接足顶礼泪下交流谢曰惠远之量一篝灯耳敢行天日之下乞暂留赐见教诲师曰非恭所能诸佛加被之力也即日拂衣长揖沿流而去尔后访问竟不知其所之法泰眉州隆山县吕氏子初为道士十余年一日忽自悟其非回心正觉因即剃除始诵法华经寻即通利乃精勤写法华经一部数有灵瑞欲将向益州装潢令一人担负行至筰桥桥忽断师在后负担人俱坠水中人浮得出担没不见师于岸上搥胸号哭曰X其余俱是闲事何忍溺经即高声唱言如能为漉得者赏钱两贯旹有一人闻之脱衣入水求之数度祇得钱与衣幞而不得经师转悲泣巡岸上下望小洲上有一幞命人取之乃是经也艹木擎之宛无溼处师不胜欢喜即以三千钱偿所漉人曰法师悲号剧丧父母故为代觅非是贪钱弟子虽庸夫亦知福报请以此钱充庄严之直言讫遁去更欲与言不知何往师至成都装潢以檀香为轴表带及袠并函将还本寺别处安置夜有异香师勤诵持昼夜无间时彪法师为隣夜欲看读恒嫌师閙乱其心曲自往请令低声乃见师前大有人众皆胡跪合掌彪退流汗即移所住师年八十终矣宝琼益州緜竹马氏子少年出家清贞俭素读诵大品率以为常历游邑落但劝尊敬佛法晚移州治住福寿寺率励坊郭邑义为先每结一邑必三十人合诵大品人各一卷月营斋集依次而诵如此义邑乃盈千计四远闻者皆蒙造欵师乘机授化望风靡服而卑弱自持先仁后德经行拥二丙下道相避言问酬对怡声谦敬不媚于时本邑连比䦹邡诸县并是道民尤不奉佛僧有投寄无容施者致使老幼之徒于沙门像不识者众师虽桑梓习俗难改徒有开悟莫之能受李氏诸族正作道会邀师赴之不礼而坐佥谓不礼天尊非法也师曰邪正道殊所事各异天尚不礼何况老君众议纭纭颇相陵侮师曰吾礼非所X礼恐贻辱也遂礼一拜道像并座动摇不安又礼一拜连座返倒摧残在地道民相视谓是风鼓竞来周正师曰斯吾所为勿妄怨也初未之信既安又礼依前崩倒合众惊惧举堂礼师一时回信从受归戒傍县道党相将叹讶咸复奉法不敢故违皆受菩萨戒也县令高达素有诚敬承风敷道更于州寺召僧弘讲阖境倾味自此而繁以贞观八年终于所住明达康居康氏子童稚出家严持戒律受戒之后便护五根年及具足行业弥峻脇不着席日无再饭外仪轨则内树道因广济为怀游行在务以梁天监初来自西戎至于益部时巴崃蛮夷鼓行抄劫州郡征兵克期诛讨师愍其将苦志存拯拔独行诣贼登其堡垒慰喻招引未狎其情俄而风雨晦冥雷霆震击羣贼惊骇恻尔求哀师乃教具千灯祈诚三宝营办始就昏霾立霁山泽通气天地开朗翕然望国并从王化襁负排薮獭兽前趋其徒充泽遂使江路肃清往还无阻兵威不设而万里坦然师之力也后因行役中路逢有人缚㹠在地声作人语曰愿上圣救我师即解衣赎而放之尝于夜中索水洗脚弟子如言而泥竟不脱重以汤洗如前不去乃自以水灌之其脚便净师曰此鱼膏也莫测其所从行至梓州牛头山欲构浮图不访材石直觅匠工道俗莫不怪其言于时三月水竭即下求水乃于水中得一长材正堪剎柱长短合度佥用欣然仍引而竖至四月中涪水X大溢水流翳江自泊村岸都无熘者师率合缁素通皆接取从横山积创修堂宇架塔九层远近併力一时缮造役不逾时歘然成就而躬袭三衣并是麤布寒暑无革有时在定据于绳床赫然火起众往扑灭唯觉清凉有沙门僧救疾患挛躄来从乞瘥师便授杖令行不移晷景骤步而返斯阴德显济功不可识其例甚矣又布萨时身先众坐因有盗者穿墙负物既出在外迷闷方所还来投寺喻而遣之化行楚蜀德服如风故使三蜀氓流或执炉请供或散华布衣或舍俗归忏或翦落从法日积岁计而不可纪僧晃緜州涪城南昌冯氏子形长八尺颜貌瑰伟威容整肃动中规矩而鹰眼虎身鹅行象步声音雄亮志略宏远志学之年文才博达时共声誉甞梦手擎日月太虗中坐便晃然厌俗欣慕出家私即立名为僧晃也父母未许拘械两足系于屋柱矢意绝命誓心无改锁自开解乃叹曰夫志之所及山岳以之转江河以之绝城台以之崩瀛海以之竭日月为之潜光须弥为之崩颓星辰为之改度嘉树为之折摧况复金木之与桎梏奚足系吾心哉二亲顾其决志遂依彖法师出家受业学通纲维法任乃岷巴之领袖而咸所推仰焉智通梓州陈氏子八岁出家为正道法师弟子后诵法华并习讲业善持威仪奉戒贞苦常有双鹅依时听讲每日两度放光至唐贞观年间陞座告众曰吾X今永别言讫而逝春秋九十七矣悟诠号觉海有慧性崃州有富人程夷伯者年二十九一夕梦其父曰汝今年当死可问觉海其人茫然不晓一日有僧说相负觉海字程请一相问云我寿几何觉海曰老僧皆无求但觅水一杯呵气入水中令程饮之曰今夜有吉梦可相报即夜梦至一官府左廊男妇衣冠严整皆相忻悦右廊男妇尽枷锁缧绁哀号涕泗傍有人云左廊是修舍桥路人右廊是毁坏桥路人若尔要福寿可自择取程即梦觉发心凡百里之内桥梁路道一一修整工毕觉海复来云汝作此事可延十年程自是于道路上用工不倦寿九十二五世昌盛僧稠姓孙氏元出昌黎末居鉅鹿之瘿陶性度纯懿一览佛经涣然神解幼落发为沙弥时辈每暇常角力为戏而师以劣弱见凌侮遂羞之乃入殿中闭户抱金刚足而誓曰我以羸弱为等辈轻侮汝以力闻汝当相祐我捧汝足七日当与我力如不与必死无还至第六日将曙金刚形现手执一钵筋谓师曰小子欲力当食此筋师辞以斋故不欲食神乃怖以杵师惧遂食神曰汝巳多力然善持教勉旃神去达晓乃还同列复戏侮师曰吾有力矣恐汝不能堪众试引其臂筋骨强劲殆非寻常众方惊疑师曰吾与汝试之因入殿中横蹋壁行自西至东凡数百步又跃首至于梁数四仍引重千钧拳捷骁趫众皆惊服甞X住嵩岳寺僧有百人泉水才足忽见妇人弊衣挟帚却坐阶上听僧诵经众不测为神人便诃遣之妇有愠色以足蹋泉水立枯竭身亦不现众以告师遂唿优婆夷三唿乃出便为神曰众僧行道宜加拥护妇人以足拨于故泉水即上涌众叹异之后诣怀州西王屋山修习前法闻两虎交鬬咆响震巖乃以钖杖中解各散而去一时忽有仙经两卷在于床上师曰我本修佛道岂拘域中长生者乎言巳须臾自失后移止青罗山凡为入定每以七日为期闻有勅召俱无承命苦相敦喻方遂允请即日拂衣将出山阙两岫忽然惊震响声悲切骇扰人畜禽兽飞走三日师顾曰慕道怀仁触类斯在岂非爱情易守放荡难持耶乃不约事留杖䇿漳滏僧羣清贫守节蔬食持经居罗江县之霍山搆立茅室孤在海中上有石盂水深六尺常有清流古老相传是羣仙所宅师因绝粒其菴舍与石盂隔一小㵎常以木为梁由之汲水年至一百三十忽见一折翅鸭当梁头师将举钖拨之恐其转伤因此回归遂绝水数日而终临终谓左右曰我少时曾折一鸭翅验此以为报也沙门邵硕康居国人与志公最善出入经行不问夜旦后游益州以滑稽言能发人懽笑因劝以善家家喜之若至人家眠地必有人死就人求细席必有小儿亡时咸以此为谶至四月八日成都行化于众中X作师子形即日郫卑廾县亦言见师作师子形乃悟其分身也剌史萧慧开及刘孟明皆挹事之孟明以男子衣与二妾穿试师云将此二人给公为左右可乎师好韵语乃谓明曰宁自乞食以清䜩不能与阿夫竟残年后忽着布帽诣明少时明卒先是孟明长史沈仲玉改鞭杖之格严重常科师谓玉曰天地嗷嗷从此起若除鞭格得剌史玉除之及明卒仲玉果行州事是年九月将亡谓沙门法进曰愿露骸松下然脚须着屐进诺之巳而化昇其尸露之明日往视失所在俄有自郫卑廾县来者曰昨见硕公着一屐行市中曰为我语进公小儿见欺止为我只屐进惊问之沙弥答曰舁尸时一屐堕地行急不及系也惠主始州永归县贾氏子六岁出家为斌法师弟子于黄安县造七寺梓潼县造十寺武连县造三寺初年登冠欲受具足当境无人乃入京于甘露寺受戒唯听四分余义傍通梦三日三夜天地闇冥众生无眼过此忽明眼还明净觉巳汗流一百日后周武帝毁教方知征应即返故乡南山藏伏唯食松叶异类禽兽同集无声或有山神送伏苓甘松香获此供养六时行道禽兽随行礼佛诵经似如听仰仍为幽显受菩萨戒后有猕猴羣共治道师曰汝性躁扰作此何为曰时君异也佛日通也深怪其言寻尔更有异祥龙飞兽集香气充山其类众矣慧璇姓董氏少出家在襄州周武帝灭法后南往陈X转入茅山听明师三论又入栖霞听悬布法师四论大品涅槃等𣆶往安州大林寺听圆法师释论凡所游刃并契幽极又返乡梓住光福寺居其山项以引汲为劳将移他寺夜见神人身长一丈衣以紫袍顶礼师曰奉请住此当讲大乘勿说小乘其小乘者亦如高山无水不能利人其大乘者犹如大海此山多佛出世一人读诵讲说大乘能令所住珍宝光明眷属荣胜饮食丰饶惟愿弘持勿孤所望法师须水此易得耳来月八日定当有水小神自往剑南慈母山大泉请龙王去言巳不见恰至来月七日初夜大风卒起从西南来雷震雨注在寺北汉高庙下佛堂后百步许通夜相续至明方住惟见清泉香美合众同懽道昭简州康氏子少时因得疾不悟云至冥司见善恶报应之事遂出家住太行山四十年戒行精苦往往言人将来事初若隐晦后皆明验甞有二客来一曰姚邈举明经一曰张氏以资荫师谓张曰君授官四政慎不可食禄范阳四月八日得疾当不救次谓邈曰君不利簪笏如能从戎亦当三十年无乏有疾勿令胡人疗之其年张官于襄邓间后累选甞求南州亦皆得之后又选果授虢州卢氏县令到任两日而卒果四月八日也后方悟范阳即卢氏望也邈举不第从知于容州假军守之名三十年累转右职后因别娶妇求为傧者因得疾服妪黄氏药而终后访X黄氏本末乃洞主所放出婢是胡女也嘉州僧常罗汉频劝人设罗汉斋会故得其名杨氏媪嗜食鸡平生所杀不知其数既死家人修冥福道士方拜章师忽至告其子曰吾为汝忏悔杨家甚喜设座延入师顾其仆曰去街东第几家买花雌鸡一只来如言得之命杀以具馔杨氏泣请曰尊者见临非有所爱惜今日启醮筵举家内外久绝荤馔乞以付隣家师曰不可必欲就煑食既熟就厅踞坐折肉满盘分置上真九位乃食其余斋罢不揖而去是夕卖鸡家及杨氏悉梦媪至谢曰在生旹罪业见责为鸡赖罗汉悔谢之赐今既脱矣自是郡人作佛事荐亡幸其来以为冥涂得助绍兴末年卒肉身久而不坏道汪长乐潘氏子幼随叔在京年十三投庐山远公出家研综经律雅善涅槃行道数十余年甞行梁州师为羌贼所围垂失衣钵与弟子数人誓心共念观世音有顷觉如云雾覆身羣盗推索不见于是获免后闻河间玄高法师禅慧深广欲往从之中路值吐谷浑之难遂不果行于是旋于成都征士费文渊初从受业乃立寺于州城西北名曰祇洹化行巴蜀誉洽朝野梁州剌史申坦与师有旧知垣后致故师将往省之仍欲停彼费文渊乃上书剌史张悦曰道汪法师识行清白风霜弥峻卓尔不羣确乎难拔近闻梁州遣迎承教旨许去阖境之论佥曰非宜鄙州边X荒僧尼出万禅戒所资是赖岂可水失其珠山亡其玉愿鉴道俗之诚令四辈有凭也悦即敦留遂不果行悦还都具向宋孝武述师德行帝即敕令迎接为中兴寺主师乃因悦固辞以疾遂获免于是谢病下帷绝窥人世后刘思考临州大设法祀请师讲经乃应请或问法师常誓守静何以亏节答曰刘公笃信方欲大法凭之何辞小劳耶惠持法师游峩眉山遂于嘉州道傍大树内入定政和三年四月风雨暴作树为摧折捕盗官经历见其须发葢体甲瓜遶身颇异之遂奏于朝廷有旨令肩舆至京旹西天总持以金磬出其定乃问何代僧法师曰我东林远法师弟也因游峩眉不记旹代几何仍问远法师在否总持曰今问递代约七百年矣安得在耶遂不复语再问曰欲归何方师曰陈留县复入定矣慧叡冀州人少出家执节清峻常游方而学经行蜀之西界为人所略常使牧羊有商客信敬者见而异之疑是沙门请问经义无不综达商人即以金赎之既还袭染衣笃学弥至游历诸国乃至南天竺界音译诂训殊方异义无不必晓泸州罗贯山和尚诗云流落江湖数十秋归来不觉雪盈头干坤有恨家何在江汉无情水自流长乐宫中云气尽朝阳阁外雨声愁新蒲细柳年年绿野老吞声笑未休书壁阅罢楞严罄懒敲笑看茅X屋与团标南游漳海千层迥北望天门万里遥金锄削下青丝发袈裟换却衮龙袍百官未审归何处惟有羣鸦早𣆶朝希夷陈先生讳搏普州崇龛乡人因游学至华山见山峦󳳺𡾟于绝巘人难措足处一卧数十载宋太祖向其高风诏不出山者三大清十一年甲午有僧彻纲侍丈雪和尚客邸卧石作诗以赞之丈夫步骤没来由日把华山当枕头卧去历今五百载局残殊觉几千秋烧还风雨天为屋食服云霞气若牛十二时输君使用不知谁是我同流嘉兴府楞严寺达观法师寓阆中太平寺礼大悲菩萨像赞旹万历戊子长至日稽首圆满自在尊尘剎恒飞无碍轮碾破一切诸极苦普令众生获悲智智则对境了无情悲则逆顺咸拔济此智在眼洞十方此悲在心益三世三世十方量无量手眼是须千万种如是妙用等水月昭然可见不可捉分身散影初无常慈视万物皆刍狗若人于是见菩萨是人即是菩萨子离此别求奇特事是则魔鬼坏正法德昇号顽菴汉州何氏子幼溺尘滓稍长梦醒二十得度游心讲席四众以义虎推焉忽以知解白谦翻然易辙更衣顶笠谒文殊道和尚恳示佛法省要之旨道说偈曰契丹打破波斯寨夺得宝珠村里卖十字街头穷乞儿腰间挂个风流帒师将拟对道叱曰莫错于是退参三年方领前旨入闽鼓山礼觐竹菴X问国师不跨石门句意旨如何竹菴应声曰闲言语言下顿悟后有僧问如何是无位真人师曰闻时富贵见后贫穷犍为陈道人示赵乡绅偈食饱无忧乐以哉者场春梦几旹回君欲醒旹连忙醒莫教藤枯树倒来杖履寻幽日径斜天风吹我入烟霞云高法界三千丈春满檀那百万家祖佛递相传密印明僧次第授袈裟西来大意头头现鸟啸猿啼转法华瓦屋山角端此山从无虎豹僧寿安语杨升菴曰而今有兽不知其名类畵图中之角端食虎豹而不伤人僧护之以卫此山菴曰予闻角端止杀今又闻除害其瑞在麟之上矣开元寺张三丰夔州开元寺国初张三丰与手僧广海甞赠诗云深入浮屠断世情舍摩他行恰相应天花隐隐呈微瑞风叶琅琅咏大乘密室昼闲云作葢空亭夜静月为灯魂销影散无何有到此谁能见老僧别旹留艹履一双沉香三片而去后海以诗及二物献之文皇答赐玉环一枚千佛袈裟一领嘉州凌云寺元旹为战场至正德间僧千峰曾为狱卒囚徒甚伙峰曰世乱刑繁多不当罪吾怜汝释之我亦从此逝矣遂削发为僧结茅九峰山其建竖功勣颇多兹不繁录千峰肉身现存释迦舍利塔舍利泉前攷碑乃九顶清素禅师十一世孙也清守道讳楫傅公梦感从建塔房新金衣焉塔主心通请圣可X禅师安居于此甞书赞于壁云石可烂兮銕可销何如色体更坚牢法身有相还知否入眼舟从万里桥有刮胸验真伪辄发󳴬忏谢愈因而人无敢侮矣古寺杨关主悟空洪仁禅师緜竹杨氏子结茅于青城山蜀王献过江闻风发帑藏以供给剏龙楼宝阁颜曰光严寺以净因寺经藏蜀板宋笺牙签锦葢莫与京者设于中为四众俱瞻之地劫运虽赭而宝范犹存关主肉躯衣金窣堵波无恙戊辰春昭觉八十叟丈雪醉老人率众繙绎乃师之愿海也左有嵯峨寺同旹亦有蜀板藏经劫火黍离被风雨所蠧净因大伽蓝所藏经板亦随灰烬今锦官西关外之万福寺也峩眉道者蜀人戒律精严不下山者二十载一日有布衣青裘昂然一伟人来与语良久期以明年是日复相见待明年是日道者沐浴端坐而逝迨暮伟人果来问道者安在曰亡矣伟人叹息良久书数语壁间语曰落日斜西风冷幽人今夜来不来教人立尽梧桐影字画飞动如翔鸾舞凤非世间笔也锦江禅灯卷第十九X锦江禅灯X卍XXX锦江禅灯卷第二十贤护凉州孙氏子来止广汉阎兴寺常习禅定为业兼严律行纤毫无犯以晋隆安五年卒临亡口出五色光明照满寺内遗言使烧身既而肢节都尽唯手一指不然法绪高昌人德行清谨矢志修禅后入蜀于刘师冢间头陀山谷虎兕不伤诵法华维摩金光明常处石室中率以为常盛夏于室中圆寂七日不臭有异香经旬不散每夕放光照彻数里村人即于室傍为起塔焉法成凉州人十六出家学通经律不饵五谷唯食松柏脂孤居巖穴习禅为务元嘉中东海王怀素出守巴西闻风遣迎会于涪城夏坐讲律事竟辞反因停广汉复弘禅法后小疾便告众云法成常诵宝积经于是自力诵之始得半卷气劣不堪乃令人读之一遍方竟合掌而卒侍疾十余人咸见空中有绀马背负金棺升空而逝法期郫卑廾县向氏子早丧二亲事兄如父十四出家从智勐谘受禅业与灵期寺法林共习禅观勐所谙知皆巳证得后遇玄畅复从进业及畅下江陵师亦随从十住观门所得巳九有师子夺迅三昧唯此未尽X畅叹曰吾自西涉流沙北履幽漠东探禹穴南尽衡罗唯见此一子特有禅分后卒于长沙寺春秋六十有二神光映彻数里体更香洁道法炖煌曹氏子弃家入道专精禅业亦旹行神呪后游成都为王休之费铿之请于兴乐香积二寺主训众有法常行分卫不受别请及僧乞食所得常减其分以施虫鸟每夕辄脱衣露坐以饲蚊蝱后入定见弥勒放脐中光照三涂果报于是深加笃励常坐不卧元徽二年于定中灭度平坐绳牀貌如恒日普恒成都郭氏子为儿童旹甞于日光中见圣僧在空中说法向家人叙之并未之信后苦求出家依止安乐寺独处一房不立眷属习静业禅善入出住与蜀韬律师为同意自说入火光三昧光从眉直下至金刚际于光中见诸色像先身业报颇亦明了宋昇明三年卒春秋七十有八法淋晋原临卭乐氏子少出家止蜀郡裴寺专好戒品研心十诵常恨蜀中无好师宗俄而隐公至蜀师乃尅已握锥自剌昼夜如常及隐还陜西随从数载诸部毗尼洞尽心曲后还蜀住灵建寺益部僧尼无不宗奉常祈心安养每诵无量寿及观音经辄见一沙门形甚姝大常在师前至齐建武二年寝疾不愈注念西方礼忏不息见诸贤圣皆集目前乃向弟子述其所见令死后焚身言讫合掌而卒即于新繁路口积木燔尸烟炎冲天三日乃尽收敛遗骨即于其X处而起塔焉僧庆巴西安汉陈氏子家世业儒庆生有异瑞十三出家依义兴寺净修梵行愿求见佛先舍三指末誓烧身渐绝粮粒唯服香油到大明三年二月八日于蜀武担寺西对其所造净名像前焚身供养剌史张悦躬出临视道俗侨旧观者倾邑行云结葢苦雨悲零俄而晴景开明天色澄净见一物如龙从𧂐升天时年二十三天水太守裴方明为收设利起塔僧生郫卑廾县袁氏子少龄出家以苦行致称成都宋丰等请住三贤寺诵法华经为业甞于山中诵经有虎来蹲其前诵竟乃去后每至讽咏辄见左右四人为侍卫年虽衰老而翘勤弥厉后微疾便语侍僧云吾将去矣遂怡然取疾显嵩西蜀重庆铜梁李氏子饱参倦游出世住巴川之宣密院三十年迹不出阃绍兴中集众说偈曰八十年中甞浩浩宏开肆货摩尼宝也无一个共商量不是山僧收舖早言讫端坐而逝茶毗舍利无算时有净业和尚石照文氏子少业屠有羊方乳二羔将杀之二羔衔其刀跪伏于门若乞母命师感叹弃家为僧力参宗匠忽大悟作偈曰昨日罗剎心今朝菩萨面罗剎与菩萨不隔一条线禅惠名山人家世业儒屡举不第元符间郡守吕由诚见以僧勅戏之遂弃儒从释力参祖道得大开悟初住本邑天宁寺出入必䇿马乘舆诸耆宿言以佛X法贵乎苦行固不宜乘舆马服绮绣师答以偈曰文殊驾狮子普贤跨象王新来一个佛骑马也无妨凡所说法机锋敏捷有语录行世宝崖涪陵人幼寡言不嬉戏弃家为僧以布裹五指烧之曰信佛如此可也人以为风何不治之答曰身在空耳四大五肢复何有耶投火灭身而心不坏石巖崑法师江陵人住涪州方广寺家世业儒累举不第遂弃游释门精严戒律澄心禅观虽探赜大乘诸部而专事缄默临终预知时至集众说偈曰幻躯因妄动藏法为伊演有念有形迁无心无垢染尘尘尽法身剎剎皆天眼来去等空华死生谁宛转言讫端坐而逝世寿六十有九腊二十八夏唐阿世多尊者天竺人唐旹入中国止灌口灵崖山常令白牛下山募粮取水神异变幻甚多今灵崖有石刻像存道慧资县人与德阳令樊鼎遇为方外交万历癸丑夏樊病甚因亢日梦帝命作桐柏山神以书问之师谓之曰诸业由心造诸果由心证帝命由心改公平日见地作么生于此着念樊又问病痛甚奈何师曰提起主人公樊问谁为主师曰觉痛者是樊曰四大解散痛亦不知谁为觉者师曰觉原无痛痛亦非知知觉无痛痛痛即离岂待四大解散若必解散如何有唿痛求针之鬼觉体无边际四大浮沤耳樊大有省X明釆崇庆州人少度为僧及长精止观法门不立文字万历四十五年示寂其夜僧徒百许人见有紫气投西南而去有偈云念灭灭亦灭更有何不灭本来原无说皎月当空彻明本汉州人少依于姊丈高晟家伐薪执㸑一日山中载薪回驴不行怒砍其耳血流被地心即悔悟遂祝发为僧入䦹邡高山寺有年功行极苦坐化之日人有朝蓥华山来者见本只履入山云失一履于禅榻下可令吾徒寄送见者至方知其巳化矣空菴彰明县香水寺僧得悟禅宗每岁买药以济病者以谷粟饲鸟至千百下食环集肩背善吟咏有语录行世百有余岁方坐化德爱号印心华阳人生而失恃怙乳媪不饮茹酒荤方咽乳七岁出家聪慧好道通儒佛兼知医历阅山水遇病辄施药救之壬子岁荒饭僧及流民获济者众𣆶年归剎止观栖禅乙卯十二月忽示徒众曰吾于十四日复归造化至期西向说偈而终鼻下双珠尺余面色如生茶毗夜西上红光竟夕不散有徒克绍宗风大中丞吴公题曰莲华净域万竹讲师名绍干号一清性恬淡笃学向峩岭雪巖葺茅茨仅可容膝茹菜三年神气和畅还成都与道友犀泉结庐百花潭上直究心宗更号万竹一日幡然若醒向道甚力遂入南都讲肆听法者如市复挂席五台剌血研金书法华经九载旋入燕京栖普贤X菴刊行弥陀笺註日讲诸经陈李二圣母遥授紫衣敬礼之旹鹫峰寺有栴檀像人皆莫知其源师一见识之曰乃世尊天宫为母说法旹优填王思之刻像既成上昇虗空佛即摩顶记云千年后当往震旦利益有缘故今千年像自出现后还蜀卓钖浣花都门绅衿赠送诗章太史黄公刘公皆有诗送见续补艺文师既归里有绅何观察及士大夫日与谈宗门中事蜀王施木构讲堂于浣花溪之侧一日登堂集众端坐而逝玅琴字无絃华阳人母高氏有娠每见异像生而姿貌奇古内外典籍过目成诵善诗工书畵或得其篇章者珍重如宝后入楚以画牛得名俗称牛和尚返蜀住艹堂构室桤东有梅萼千株畵梅入妙自号梅屋老人学宪五岳陈公嘉而重之遂与学琴赓咏万历九年趺坐道偈而终雪菴乐静禅师安县谭氏子嘉靖壬辰祝发南参还蜀嗣海藏住道峰院静修悟真万历十一年元旦索笔书偈曰只此沤泡幻影相随六十余年横眠三界剎那无处颠到人间皎然空花影绝见闻寂寂虗闲问取雪菴面目处处绿水青山书毕跏趺而逝无遐不知何许人居九峰山绝顶修行旹往来村落中见村民马忠女甫週岁有病以破布繻饵之立愈又曰此女当贵后适庠生赵之辛果封恭人常至县诣边氏家一徒羡其侈丽曰汝栾之何不遂来后三X日徒死边氏举一子哭不食乳师往探摩其顶曰既来何须哭耶子遂辍哭一日语弟子曰吾将逝矣可为我治斋邀诸山一别诸僧至陪斋毕一笑而逝真容荣昌徐氏子自幼诣观音寺礼佛守薙发受戒后卒便生于壁山魏伯禄家年十七不能言一日谓其家曰吾生前乃观音寺僧今当还寺寻往僧徒参见即知其名随令取原收舍利古畵次第拜其父祖坟墓乃谭生前事皆不爽众往谒者意之诚否悉皆先知邑令周俊秘使人往观师先夜令徒一人具茶往候于途人皆异之号为神僧后无恙跏趺而化实相豫章人万历壬辰卓钖广元之雪峰解文字旹游戏诗畵诸经典籍翻刻七百则公案评唱若干卷达官士人多採藏焉临终种种异瑞太史黄辉为作塔铭晓宗昭化僧南游三十余年万历丙申归居县之梵天院跪诵法华禁步不出五载后结室于人头山麓戊午秋集缁素告以将别众以为他往恳留之曰未也嗣当辞谢兹山狼虎纵横人不敢出户是夜诸人梦寐中俱闻叩门作谢声待旦往视则跏趺逝矣鼻垂玉筯至膝众修塔以藏焉知慧菩萨古城周晓师女生而不食荤喜诵经典年十九有问字者慧辄自面壁经旬不起甞绝粒食柏叶成化五年辞父母游至江利口白马寺经楼上自焚香结跏坐入灭正历酷暑无臭不朽神显灵异彼X都人士遂以沙筑其身装塑成像号知慧菩萨众皆争事之灵异响应孤舟禅师不知何许人万历初至真安磻溪寺面壁数年一日谓主僧曰明日予逝矣寺外二树将折一折有声即主僧长老一折无声即予也次日二树果折说偈曰勘破无无世界了然何物心头自性巳归圆寂清风明月自然端坐而逝福湛号天渊楚人居蓬溪智林勤苦修行解悟空寂为旹禅宗所着有天渊录二卷及卒有偈云七十七年一笑终倒骑木马吼西风我今脱殻飞腾去明月清风一样同了用号雪机遂宁张氏子少善应赴偶闻有向上事感悟静坐数年深有所得印证于天渊和尚甞作山居诗有云傍树修菴倚翠岑烟霞缭绕白云嵚愚痴自合栖泉壑潦倒何妨论古今怪石溪边涂去迹浮岚巖下绝来痕始因入道藏幽谷截断攀援更莫寻年七十二卒其日彩霞覆寺人咸异之玄畅河西金城赵氏子少旹家门为胡虏所灭祸将及师虏帅见师䫉古清奇而止之曰此儿目光外射非凡童也遂获免后往凉州出家本名慧智遇玄高事为弟子高每奇之因改名玄畅以表付嘱之旨其后虐虏剪灭佛法害诸沙门唯师得脱元嘉二十二年闰五月间发自平城路由代郡上谷东跨太行北经幽冀南转将至孟津唯手把一束杨枝一扼葱叶X虏骑追逐将欲及之乃以杨枝击沙陡然天闇人马不能前进有顷沙息骑巳复至于是投身河中唯以葱叶内鼻孔中通气度水于八月达于扬州洞晓经律深入禅要占记吉凶靡不诚验坟索子氏多所该涉至于世技杂能罕不毕备初华严大部文旨浩博终古以来未有宣释师乃竭思幽寻提章比句传讲无匹又善三论为学者之宗宋文帝深加钦重请为太子师再三固让弟子谓之曰法师方欲弘道济物广宣名教今帝王虗已相延皇储蓄礼思敬若道扬圣躬则四海归德今矫然高让将非声闻耶师曰此可与智者说难与俗人言也及太初事故方知先觉自尔迁憩荆州止长沙寺时沙门功德直出念佛三昧经等师刊正文字辞旨婉切又舒手出香掌中流水莫之测也迄宋之季年乃飞舟远举乃适成都初止大石寺乃手畵金刚密迹等十六神像至昇明三年又游西界观瞩岷岭乃于岷山郡北部广阳县界齐后山遂有终焉之志仍倚巖傍谷结艹为菴弟子法期见神人乘马着青衣绕山一帀还示造塔之处以齐建元元年四月二十三日终也普岸汉东蔡氏子得法于百丈太和年中谓众曰吾山水之游未厌诸人勿相留滞天台赤城道猷曾止华顶石梁智者降魔将游之也自襄阳迤逦从沃州天姥入天台西门得平川谷中一大舍峰名平田结茅居之未几见虎乳子瞪目眎师遂以杖按其头曰X贫道闻此山神仙窟宅罗汉隐居今欲寄此安禅檀越勿相惊挠经宿虎领子而去癸丑众力营搆丈室成平田院示众大道虗旷惟一真心善恶勿思神清物表随缘饮啄更复何为慧永内江潘氏子与慧远同师道安相期结屋罗浮及远为安所留师乃先至浔阳剌史陶范留憩庐山舍宅为西林寺以居之峰岭别立茅室甞有一虎驯伏入其室者辄闻异香因号香谷怀州灵灿远公之门人禀性淳直宽柔着称游学邺研蕴正理深明十地涅槃备经讲授随远入关十数之一也住大兴善寺因远公去世众侣无依开皇十七年奉勅补次为众主于净影寺传扬故业积经年稔仁寿兴塔降勅令送舍利于怀州之长寿寺初建塔将下感一雄雉集于函上载飞载止曾无惊惧与授三归便近人驰遶似如听受回头鼓舞欣跃自娱覆勘其形实非其雉乃彩凤也楚琦蜀人笃信西方因抵燕京闻楼鼓声大彻洪武初三诏说法京都皇情大悦后筑室号西斋一意净业常见大莲华充满世界弥陀在中众圣围绕将示寂书偈曰吾行矣人问何往答曰西方又问西方有佛东方无佛耶乃厉声一喝泊然而逝牟罗汉眉山人名安以厢公𨽻卒如岷山涉上清坂忽遇髯者顾笑曰汝饥何不食柏子耶摘子投其口顾髯者不复见矣遂不火食大雪埋室庭有大瓮贮X水解衣就浴江水暴涨舟不可行或戏指其笠曰乘此渡可乎师遂置笠水面趺坐其上乱流以济人唿为牟罗汉耳印满大千江安人初不知书因读观音经有悟遂能文有僧云及八角磨盘七重行树于室中渠演之曰大道原空八角磨盘何处转本来非有七重行树不须栽题水际观音阁昙影一江兜率院天凝水月身香五分婆罗门女散栴檀题忏筵旋忏旋为若是不为何用忏非空非色伹凡有色总成空题佛殿皇朝大一统三教敷崇天子寿万年亿兆称颂僧舍云补衲迎红日开牕推白云题佛阁白日住虗空千古慧光弥宇宙金身来净土三乘苾典遍河沙题文昌祠半壁拱天心开北极图书洞府六星明斗上应人间豪杰昌期开口皆佳句也寿圣院僧冲古主于诗其挽光献太后云昔补一天成大业𣆶扶双日耀重离有诗五百余篇题曰锦屏集又僧推聪能诗曾赋春阴云好花分日少闲艹占春多亦佳句也法师承远始学于成都唐公至荆州进学于王泉真公真公授师以衡山乃为教魁相从而化者众有弟子法照初居庐山由正定聚梦趣安乐国见蒙恶衣侍佛者师问为何人佛曰衡山承远也觉而见之相肖乃从而学传教天下法照在代宗时为国师乃言其师有异德天子南向而礼焉度其道不可征乃名X其院额曰般舟道场用尊其位师始居山西南岩石窟人馈之食则食不馈则食土泥茹艹木后䇿杖腾空不知何往也裴氏鹦鹉成都尹韦臯记曰人有献鹦鹉者河东裴氏谓此鸟名载梵经智殊常类常狎而敬之始告以六斋之禁及午后非时终夕不食或教以持佛名号仰首奋翼若善承听每清景永夜发和雅音阿弥陀佛声声相续一日有憔悴容训养者鸣磬而告之曰将去此而西归乎每一击磬一称佛十击磬而十念成敛翼委足揜然而绝案释典十念成往生西方又云得佛惠者殁有舍利遂命火焚之得舍利十余粒贞元十九年九月记成都有僧诵法华经甚功一日有山仆来请入溪见跨溪一阁仆入报出谓僧曰先生请师诵经诵至宝塔品先生野服藜杖两眉垂肩揖入焚香而听设饭𣏌秫菊若甘露䞋一锾仆送至中途师问先生何姓名仆曰姓孙复于僧掌书思邈字僧方嗟骇仆忽不见复回寻索三日竟迷路归视䞋乃金钱一百由兹一饍身轻无疾唐史言百五十岁野录请诵经时在国初则又三百年矣沙门海通于嘉州大江之濵凿石为佛高三百六十尺覆以九层之阁颜曰凌云梵僧西天三藏钵怛罗至蜀自言从摩伽陀国至益州途经九万九千三百八十里时建光天元年也三X藏自言巳二百七十岁成都沙门光远游西天还诣阙进西天竺王子殁徒曩表佛顶印及舍利若干贝多叶菩提树叶诏三藏施护译其表曰伏闻支那国有大天子至圣至神富贵自在自惭福薄无由朝谒远蒙皇恩赐金刚座释迦如来袈裟一领即巳披挂供养伏愿支那皇帝福慧圆满寿命延长一切有情度诸沈溺谨以释迦舍利附沙门光远以进明槩表决对傅奕废佛僧事师闻三皇统天五帝御寓道含弘而远大德普覆而平均敷善教以训民布慈心而育物逮乎中古其道弗亏故汉武钦明见善而弗及显宗睿哲体道而弗居遂能纡屈尊仪甘泉礼金人之瑞翘想梦寐德阳降铜像之征于是秦景西游越流沙而访道摩腾东入跨葱岭而传真遂得化渐汉朝寺兴白马之号道流晋世剎建青龙之名其间盛写尊仪竞崇寺塔腾慧云于落仞涌法水于穷源文富万言第略记耳通天禅师讳明彻京兆同州潘氏子嗣法于銕山禅师乃临济二十五世孙也弔影孤单历半天下后游峩眉隙地为菴名曰圆觉兀坐终日熊猿作伍烟霞为邻丁亥岁神宗闻之赐紫衣龙藏颜曰护国艹菴寺迨辛丑十一月十二日示微恙书偈七十六年幻化身东西南北苦劳生今朝惹得虗空笑大地原来不是尘塔全身于千佛顶X得心律师巴东人因礼普贤值大椿憩于下常修净业昼夜六时弗间日居月诸云输霞委忽成丛席以树名曰洪椿坪也劫运斯逢秋毫无犯两川共尊实师之愿海渊弘矣渝州木栋可尊古法师持正严行威德逼人甞讲法华至唯佛与佛乃能知之遂执卷召众曰还知么众答不恰自代云向下文长付在来日因以两川称为义虎也澄江宗主内江复觉寺僧三学该炼唱提千七百则公案如青云吐月精操玄文似远客还乡出入劫云中匡徒剑戟里暮年折一足世称云门再来后示寂于峩眉山塔标伏虎寺世寿八十三坐腊五十九夏辅慈沙门高原昱蓬溪人廿岁犹粥粥然似无能者偶友人激曰终南山多异人可往叩焉师至终南寓窥基法师遗址果值异人授以唯识论淬砺九载后抵燕都值肯堂王公论唯识义师曰大觉湛然识于何生佛智历然识向何灭若执唯识真实有者遮唯识也如是则天亲不得巳以有颂护法等不得巳以有论师于万历辛亥挂搭于江宁南屏不得巳操觚诠註务显永明宗镜摄性相以双圆弥勒阐宗依一真而摹相心空识空则三十为缀识灭论灭即九大焉依本如吴公见以助喜即捐金寿梓师曰乍寻兹义文隋龃龉竭思羣经穷研众论支颐瞪目振逸忘劳更讯大方渐通线径剞厥既就海内强学无不沾X濡密云悟和尚过南屏师以藁示之密阅数纸批云瘦狗过沙溪掷之而去师回蓬溪青莲寺示寂焉骨榇白如雪坚石硬如钢塔于本寺之蕋峰世寿九十坐六十四夏长寿东山寺无为律师前身即本寺杨关主也临终曰我二十年后再来遂将方丈锁封而逝迨廿载缁素梦师祖回山翌日设香恭迎见一僧年将二十且笑且言曰吾来矣汝等可将我封号开了便入方丈坐谈往事历历指陈缁素莫不惊异后又上山欠水自往鹤游坪龙王洞兀坐七日募一小龙携回入灭时门弟子恐后龙难制伏遂白师遣下山矣师不善诗对有涪郡冢宰夏公访师因猫儿往过夏即出对曰小小猫儿拖虎尾师应声对曰细细虾子带龙须其灵异聪利不止如此两川深慕其道德焉钧天广乐内江石氏子神清侏儒戒月孤圆甞题接引佛壁曰久立地等世上人一齐同路长伸手接娑婆客打伙共行崇祯丙戌闻闯宼陷宸京而献贼亦叛蜀携徒宗叵遁迹于然灯寺之绝顶不粒而终寿七十二塔于本山昭觉惟一真常禅师未详法嗣甞作牧牛颂曰峥嵘头角出常流踏遍溪山得自由一朝摸着牛儿鼻牵向人间卖不休辽阳三韩人边镇之幼子也以失守问罪当在死数父以钱赎之得避俗为僧精勤懔厉苦行标节不畜X钱帛随得随施居江安土桥恧染风疹于康熙庚戌冬密有烧身之意甞自𧂐薪高丈余中开一龛足容已身弟子德法苦谏不从倾囊设大施会讫入龛自焚遗命碎骨和粉弃江中遂遵之后徒德玉南还为师作忌有云持锹上法堂为觅先师骨先师临终时分付塟鱼腹何哉要如斯喜唱船子曲咄善渔父和实难齐欵乃一声山水绿遵义禹门䇿眉禅师黎氏子幼为邮吏而桂子兰孙缁素百有余人因甲乙之革依本师丈雪和尚削染金汤法社敞建丛林乙卯冬杪过昭觉省觐本师行至渝州偶问门徒此去成都远近众曰半月程师曰祇可半途命庄香遥礼毕端坐而逝世寿八十八僧腊三十塔于内江般若寺也讳号雷同传两杨雄两李膺两王褒两文与可杨雄成都人作大元经者汉王褒资中人作贤臣颂者晋李膺涪城人作益州记者汉李膺为益州太守寰宇记云城西三里有李膺宅后周王褒同庾信从益州赵王出镇之蜀褒有奉贺诗杨雄持节入蜀迎梁主萧岿者文与可盐亭人与东坡先生同时善写竹巳上皆宦游人也今涪州有文姓者亦号与可深可慨叹宋孙明复曰太铉一书乃明天人始终之理君臣上下之分葢疾莽而作也王介甫诸家以年数考之谓子云与莽不相及上符命投阁恐系谷子云事凿凿X有据是何人忍于污蔑贤者于史中攀高传凡别名更号万不可犯前辈如憨山老人时人喜憨字效而称之憨松憨石憨月憨浪本师破老人时人亦效而喜焉破浪破雪破峰破石牧云叔住甞熟县破山寺拈古内谓破山则不然末学聆之疑翳载胸又如木陈浮石亦先辈号也高僧传备具苍颉造字如河沙何故笃羡此音之美如天皇天王两道悟参错费尽后昆脚手后䟦昔如来在世预以末法嘱累帝释及诸国王良由天力可摧万邪王威可率兆庶而遗法付嘱者意在仗庇流通以四众之微弱恐三宝之废毁借王者之威力令有不肖者寝其纰紊助大猷以维新扇皇风以遐畅所以历朝地主公卿士庶一聆分卫无不倾心呵护也故众生非佛法不能自度佛法非众生不能弘宣佛又自记嘱累流通惓惓有以知世尊慈悲法施设使无量国土有一人不闻是法者未满如来本怀今吾南洲有一伙男子颇称勐利一聆玄诲即竖起眉毛彻悟根源真常独露语嘿动静为天下法斯乃折芦导世之徒也又有一类操白业底足迹徧天下诗名满世间便谓巳证巳得从而呵佛骂祖放旷无检声色货利居然常人而高谈濶论明欺一世岂X欺世乎乃自欺也又有一种洋洋焉形影相弔言于未来乃静极光通神清可挹俗之所谓神僧者此也又有一般操黑业人钝根乐小法不自信作佛仁者彼既丈夫我亦尔怯弱于谁此一放过不知打向何方何道里去且目击耳闻同牕之辈多少英俊精灵剥尽惶惶焉又一生了观古之尊宿几十年点胸自许后为明眼人煅炼方始省悟及其悟后奉戒愈精检过愈密甚至向折脚铛下入山磨炼真去就岂非识法者惧迩来学者顺则喜逆则悲皆大法不明之咎故宋受子罕之言囚于墨翟鲁信季孙之说逐于尼丘二子之贤弗能自保况蠢蠢之徒耶爰佛法弘化贵乎时节因缘缘与时违化将焉托且巴蜀未蔡何缘千年九易土石俱焦闻昔染指法味时即有稗官野史之志自戊午入蜀省勤恨兵戈扰攘典籍荡废而有无征不信之失本师于己酉秋遂发大藏攷验传灯取其师承有据者笔之不敢以影响参合疑误后人颜其名曰锦江禅灯越己未七旬大年虽老且病未甞不手披目阅以订其譌闻等幸集康衢忝序班首劝诸同志悟自本心见自本性受用自家境界为大导师作人天眼于此三有大城随机应化令彼十二类生与我无异则住荆楚弘山崇慧寺彻闻谨跋锦江禅灯卷之二十