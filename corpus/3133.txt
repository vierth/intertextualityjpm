松陵集提要钦定四库全书集部八松陵集总集类提要等谨按松陵集十巻皆唐皮日休与陆龟䝉等倡和之作考巻端日休之序则编而成集者龟䝉题集名者日休也依韵倡和始于北魏王肃夫妇至唐代盛于元白而极于皮陆盖其时崔璞以谏议大夫为苏州刺史辟日休为从事而龟蒙适以所业谒璞因得与日休相赠答同时进士颜萱前广文博士张贲进士郑璧司马都浙东观察推官李縠前进士崔璐及处士魏朴羊昭业等亦相随有作裒为此集序称共诗六百八十五首今攷集中日休龟䝉各得往体诗九十三首今体诗一百九十三首襍体诗三十八首又聨句及答问十有八首外颜萱得诗三首张贲得诗十四首郑璧得诗四首司马都得诗二首李縠得诗三首崔璐魏朴羊昭业各得诗一首崔璞亦得诗二首其他如清逺道士颜真卿李德裕幽独君等五首皆以追录旧作不在数内尚得诗六百九十八首与序中所列之数不符岂序以传写误欤明𢎞治壬戌呉江知县济南刘济民以旧本重刋都穆为之跋尾嵗久漫漶毛晋又得宋椠本重校刋之今所行者皆毛本唐人唱和裒为集者凡三断金集久佚王士祯记湖广莫进士有汉上题襟集求之不获今亦未见传本其存者惟此一集録而存之尚可想见一时文雅之盛也干隆四十三年三月恭校上总纂官纪昀陆钖熊孙士毅总校官陆费墀原序松陵集原序诗有六义其一曰比比者定物之情状也则必谓之才才之备者于圣为六艺在贤为声诗噫春秋之后颂声亡寝降及汉氏诗道若作然二雅之风委而不兴矣在诗有三言四言五言六言七言九言之作三言者曰振振鹭鹭于飞是也五言者曰谁谓雀无角何以穿我屋是也六言者曰我姑酌彼金罍是也七言者曰交交黄鸟止于桑是也九言者曰泂酌彼行潦挹彼注兹是也葢古诗率以四言为本而汉氏方以五言七言为之也其句亦出于毛诗五言者李陵曰携手上河梁是也七言者汉武曰日月星辰和四时是也尔后盛于建安建安以降江左君臣得以浮艶之然诗之六义㣲矣逮及吾唐开元之世易其体为律焉始切于俪偶拘于声势然诗云见悯既多受侮不少其对也工矣尧典曰声依永律和声其为律也甚矣由汉及唐诗之道尽矣吾又不知千祀之后诗之道止于斯而已耶后有变而作者余不得以知之夫才之备者犹天地之气乎气者止乎一也分而为四时其为春则煦枯发枿如育如护百蘤融冶酣人肌骨其为夏则赫曦朝升天地如窑草焦木渇若燎毛发其为秋则凉飔高瞥若露天骨景爽夕清神不蔽形其为冬则霜阵一捷万物昔率云沮日惨若惮天责夫如是岂拘于一哉亦变之而已人之有才者不变则已苟变之岂异于是乎故才之用也广之为沧溟细之为沟窦高之为山岳碎之为瓦砾美之为西子恶之为敦治壮之为武贲弱之为处女大则八荒之外不可穷小则一毫之末不可见苟其才如是复能善用之则庖丁之牛庆之轮郢之斤不足谓其神解也意古之士穷达必形于歌咏苟欲见乎志非文不能宣也于是为其词词之作固不能独善必须人以成之昔周公为诗以贻成王吉甫作颂以赠申伯诗之酬赠其来尚矣后每为诗必多以斯为事咸通七年今兵部令狐员外在淮南今中书舎人𢎞农公守毗陵日休皆以词获幸悉䝉以所制命之和各盈编轴亦有名其首者十年大司谏清河公出牧于吴日休为部从事居一月有进士陆龟䝉字鲁望者以其业见造凡数编其才之变真天地之气也近代称温飞卿李义山为之最俾陆生参之未知其孰为之后先也太𤣥曰稽其门辟其户眼其键然后乃应况其不者乎余遂以词诱之果复之不移刻由是风雨晦㝠蓬蒿翳荟未甞不以其应而为事苟其词之来食则辍之而自饫寝则闻之而必惊凡一年为往体各九十三首今体各一百九十三首杂体各三十八首聮句问答十有八篇在其外合之凡六百五十八首南阳广文润卿陇西侍御徳师或旅泊之际善其所为皆以词致师词之不多去之速也大司谏清河公有作或命之和亦着焉其余则吴中名士又得三十首除诗外有序十九首总録之得十通载诗六百八十五首汉书曰古者诸侯卿大夫交以邻国以㣲言相感当揖让之时必称诗以喻其志葢以别贤不肖也余之与生道义志气穷达是非莫不见于是士君子或为之览贤不肖可不别乎哉噫古之将有交绥而退者今生之于余岂是耶生既编其词请于余曰尔有文当为我序诗道兼十通以名之日休曰诺由是为之序松江吴之望也别名曰松陵请目之曰松陵集皮日休撰松陵集原序松陵集卷一钦定四库全书松陵集卷一往体诗一十二首读襄阳耆旧传因作诗五百言寄皮袭美陆龟䝉汉臯古来雄山水天下秀髙当轸翼分化作英髦囿暴秦之前人灰灭不可究自从宋生贤特立冠耆旧离骚既日月九辩即列宿卓哉悲秋辞合在风雅右龎公乐幽隠辟聘无所就秪爱鹿门泉泠泠倚巖漱孔明卧龙者潜伏躬耕耨忽遭𤣥徳云遂起麟角鬭三胡节皆峻二习名亦茂其余文武家相望如斥堠缅思齐梁降寂寞寡清胄凝融为漪澜复结作莹琇不知粹和气有得方大授将生皮夫子上帝可其奏并包数公才用以殿厥后尝闻儿童歳嬉戏陈俎豆积渐开词源一派分万熘先崇丘旦室大惧隳结构次补荀孟垣所贵亡罅漏仰瞻三皇道虮虱在宇宙却视五霸图股掌弄孩幼或能醢髋髀或与翼雏鷇或喜掉直舌或乐斩斜脰或耨鉏翳荟或整理错谬或如百千骑合沓原野狩又如晓江平风死波不皱幽埋力须掘遗落赀必购乃于文学中十倍猗顿富囊乏向咸镐马重迟步骤专场射策时缚虎当羿彀归来把通籍且作髙堂寿未足逞戈矛谁云被文绣从知偶东下帆影拂呉岫物象悉摧藏精灵畏雕镂伊予抱沈疾顦顇守圭窦方推洪范畴更念太𤣥首陈诗採风俗学古穷篆籀朝朝贳薪米往往逢责诟既被邻里轻亦为妻子陋持冠适瓯越敢怨不得售窘若晒沙鱼悲如哭霜狖唯君枉车辙以逐海上臭披襟两相对半夜忽白昼执热濯清风忘忧饮醇酎驱为文翰侣驽皁参骥廏有时谐宫商自喜真邂逅道孤情易苦语直诗还瘦藻匠如见詶终身致怀袖陆鲁望读襄阳耆旧传见赠五百言过褒庸材靡有称是然襄阳曩事厯厯在目夫耆旧传所未载者汉阳王则宗社元勲孟浩然则文章大匠予次而赞之因而寄荅亦诗人无言不詶之义也次韵皮日休汉水碧于天南荆廓然秀庐罗遵古俗鄢郢迷昔囿幽竒无得状巉絶不能究兴替忽矣新山川悄然旧斑斑生造士一一应𤣥宿巴庸乃崄岨屈景实豪右是非既自分泾渭不相就粤自灵均来清才若天漱伟哉洞上隠卓尔隆中耨始将麋鹿狎遂与麒麟鬭万乗不可谒千钟固非茂爰从景升死境上多兵堠檀溪试戈船岘岭屯贝胄寂寞数百年质唯包砾琇上𤣥赏唐徳生贤命之授是为汉阳王帝曰俞尔奏巨徳耸神鬼宏才轹前后势端唯金茎质古乃玉豆行叶䕃大椿词源吐洪熘六成清庙音一柱明堂构在昔房陵迁圆穹正中漏繄王掲然出上下拓宇宙俯视三事者騃騃若童幼低摧䕶中兴若凤视其鷇遇险必伸足逢诛将引脰既正北极尊遂治衆星谬重闻章陵幸再见岐阳狩日似新刮膜天如重熨皱易政疾似欬求贤甚于购化之未朞年民安而国富翼衞两舜趋钩陈十尧骤忽然遗相印如羿卸其彀姦倖却乗衅播迁遂终寿遗庙屹峰崿功名纷组绣开元文物盛孟子生荆岫斯文纵竒巧秦玺新雕镂甘穷卧牛衣受辱对狗窦思变如易爻才通似𤣥首祕于龙宫室怪即天篆籀知者竞欲戴嫉者或将诟任达且百觚遂为当时陋既作才鬼终恐为仙籍售予生二贤末得作升木狖兼济与独善俱敢怀其臭江汉称炳灵克明嗣清昼继彼欲为三如醨和醇酎既见陆夫子驽心却伏廏结彼世外交遇之于邂逅两鹤思竞闲双松格争瘦唯恐别仙才涟涟涕襟袖陆鲁望昨以五百言见贻过有褒美内揣庸陋弥増愧悚因成一千言上述吾唐文物之盛次叙相得之懽亦迭和之㣲㫖也皮日休三辰至精气生自苍颉前粤从有文字精气铢于緜所以杨墨后文词纵横颠元狩富材术建安俨英贤厥祀四百余作者如排穿五马渡江日羣鱼食蒲年大风荡天地万阵黄须羶纵有命世才不如一空弮后至陈隋世得之拘且緛太浮如潋滟太细如蚳蝝太乱如靡靡太轻如芊芊流之为䣱醟变之为游畋百足虽云衆不救杀马蚿君臣作降虏北走如㺦猭所以文字妖致其国朝迁吾唐革其弊取士将科悬文星下为人洪秀密于缏大开紫宸扉来者皆详延日晏朝不罢龙姿懽于焉周道反繇是秦法悛射洪陈子昂其声亦喧阗惜哉不得时将奋犹拘挛玉垒李太白铜隄孟浩然李寛包堪舆孟澹凝漪涟埋骨採石圹畱神鹿门埏俾其羇旅死实觉天地孱猗欤子美思不尽如转辁纵为三十车一字不可捐既作风雅主遂司歌咏权谁知耒阳土埋却真神仙当于李杜际名辈或泝沿良御非异马由弓非他弦其物无同异其人有媸妍自开元至今宗匠纷如烟爽若沆瀣英高如崑崙巅百家嚣浮説诸子率寓篇筑之为京观解之为牲牷各持天地维率意东西牵竞抵元化首争扼真宰咽或作制诰薮或为宫体渊或堪被金石或可投花钿或为舆隶唱或被儿童怜乌垒虏亦写鸡林夷争传披猖覆载枢捭阖神异键力掀尾闾立思轧大块旋降气或若虹耀影或如万象疮复痏百灵瘠且谓乎数十公笔若明堂椽其中有拟者不絶当如綖齐驱不让策竝驾或争骈所以吾唐风直将三代甄被此文物盛繇乎声诗宣採彼风人谣輶轩轻似鹯丽者固不舍鄙者亦为铨其中有鉴戒一一堪雕镌乙夜以观之吾君无释焉遂命大司乐度之如星躔播于乐府中俾为万代蠲吹彼圆丘竹诵兹清庙絃不惟娱列祖兼可格上𤣥粤予何为者生自江海堧騃騃自总角不甘耕一㙻诸昆指仓库谓我死道边何为不力农稽古真可嘕遂与袯襫着兼之籉笠全风吹蔓草花䬃䬃盈荒田老牛瞪不行力弱谁能鞭乃将耒与耜竝换椠与铅閲彼图籍肆致之千百编携将入苏岭不就无出縁堆书塞低屋添砚涸小泉对灯任髻爇凭案从肘研苟无切玉刀难除指上胼尔来五寒暑试艺称精专昌黎道未着文教如欲骞其中有声病于我如是敢驱頽波归之于大川其文如可用不敢佞与便明水在藁秸大羮临豆笾将来示时人猰㺄垂馋涎亦或尚华缛亦曾为便嬛亦能制灏灏亦解攻翩翩惟思逢阵敌与彼争后先避兵入句吴穷悴秪自跧平原陆夫子投刺来蹁跹开巻读数行为之加敬虔忽穷一两首反顾唯曲拳始来遗巾帼乃敢排戈鋋或为拔帜走或遭劘垒还不能收乱辙岂暇重为篿虽然未三北亦可输千鐉向来説文字尔汝名可聨圣人病没世不患穷而蹎我未九品位君无一囊钱相逢得何事两笼詶唱牋无颜解媮合底事居冗员方知万钟禄不博五湖船夷险但明月死生应白莲吟余凭几饮钓罢偎蓑眠终抛岘山业相共此畱连袭美先辈以龟䝉所献五百言既䝉见和复示荣唱至于千字提奖之重蔑有称实再抒鄙怀用伸詶谢陆龟䝉洪范分九畴转成天下规河图孕八卦焕作𤣥中竒先开否臧源次筑经纬基粤若鲁圣出正当周徳衰越疆必载质歴国将扶危诸侯恣崛强王室方陵迟歌凤时不偶获麟心益悲始嗟吾道穷竟使空言垂首赞五十易又删三百诗遂令篇籍光可竝日月姿向非笔削功未必无瑕疵迨至夫子没微言散如枝所宗既不同所得亦异宜名法在深刻虚𤣥致希夷自从战伐来一派纵衡驰寒谷生艳木沸潭结流澌惊奔失壮士好恶随纤儿嬴氏并六合势尊丞相斯加于挟书律尽取坑焚之南勒㑹稽颂北恢胡亥阺犹怀徧巡狩不暇亲维持及汉文景后鸿生方釽摫簸扬尧舜风反作三代吹飘飖四百载左右为藩篱邺下曹父子猎贤甚熊罴发论若霞駮裁诗如锦摛徐王应刘辈头角咸相衰或有妙絶赏或为独步推或许润色美或嫌诋诃痴倏以中利病且非混醇醨雅当乎魏文丽矣哉陈思不肯少选妄恐贻后世嗤吾祖仗才力革车蒙虎皮手持一白旄直向文场麾轻若脱钳釱豁如抽扊扅精钢不足利騕褭何劳追大可罩山岳微堪析毫釐十体免负赘百家咸起痿争入鬼神奥不容天地私一篇迈华藻万古无孑遗刻鹄尚未巳雕龙奋而为刘生吐英辩上下穷髙卑下臻宋与齐上指轩从羲岂但标八索殆将包两仪人谣洞野老骚怨明湘累立本以致诘驱宏来抵隵清如朔雪严缓若春烟羸或欲开户牖或将饰缨緌虽非倚天剑亦是囊中锥皆繇内史意致得东莞词梁元竟降魏后主终归隋哀音但浮脆岂望分雄雌吾唐揖让初陛列森咎䕫作颂嫓吉甫直言过祖伊明皇践中日墨客肩参差岳净秀擢削海寒光陆离皆能取穴鳯尽拟乗云螭迩来二十祀俊造相追随予生落其下亦值文明时少小不好弄逡巡奉弓箕虽然苦贫贱未省亲嚅㖇秋倚抱风桂晓烹承露葵穷年只败袍积日无晨炊逺访卖药客闲寻捕鱼师归来蠧编上得以含情窥抗韵吟比雅覃思念棿㰚因知昭明前剖石呈清琪又嗟昭明后败叶埋芳蕤纵有月旦评未能天下知徒为强貔豹不免参狐狸谁蹇行地足谁抽刺天鬐谁作河畔草谁为洞中芝谁若灵囿鹿谁犹清庙牺谁轻如鸿毛谁密如凝脂谁比蜀严静谁方巴賨赀谁能钓抃鳌谁能灼神龟谁背如水火谁同若埙箎谁可作梁栋谁敢驱谷蠡用此常不快无人动交铍空销病里骨枉白愁中髭鹿门先生才大小无不怡就彼六籍内説诗直解頥顾我迷未远开怀溃其疑初看凿本源渐乃疏旁支邃古派汎滥皇朝光赫曦揣摩是非际一一如襟期李杜气不易孟陈节难移信知君子言可竝神明蓍枯腐尚求律膏肓犹谒医况将太牢味见啗逋悬饥今来置家地正枕吴江湄饵薄钩不曲跫然守空坻黙坐无影响唯君欵茅茨抽书乱籖帙酌茗烦瓯㰕或伴补缺砌或偕诣荒祠孤筇倚烟蔓细木横风漪触雨妨屝屦临流泥江蓠既狎野人调甘为豪士嗤不敢负建鼔唯忧悼降旗希君念余勇挽袖登文陴呉中苦雨因书一百韵寄鲁望皮日休全吴临巨溟百里到沪渎海物竞骈罗水怪争渗漉狂蜃吐其气千寻勃然蹙一刷半天墨架为攲危屋怒鲸瞪相向吹浪山毂毂倐忽腥杳㝠须臾坼崖谷帝命有严程慈物敢潜伏嘘之为𤣥云弥亘千万幅直拔倚天剑又建横海纛化之为暴雨潨潨射平陆如将月窟写似把天河扑着树胜㦸支中人过箭镞龙光倐闪照虬角搊琤触此时一千里平下天台瀑雷公恣其志殱磹裂电目蹋破霹雳车折却三四辐雨工避罪者必在蚊睫宿狂发铿訇音不得懈怠僇顷刻势稍止尚自倾蔌蔌不敢履洿处恐蹋烂地轴自尔凡十日茫然晦林麓只是遇滂沱少曾逢霡霂伊予之廨宇古制拙卜筑頽檐倒菌黄破砌顽莎緑只有方丈居其中蹐且跼朽处或似醉漏时又如沃堦前平泛滥墻下起趢趚唯堪着籉笠复可乗䑿鸡犬竝淋漓儿童但咿噢勃勃生溼气人人牢于锔须眉渍将断肝膈蒸欲熟当庭死兰芷四垣盛薋菉解帙展断书拂牀安坏椟跳梁老蛙黾直向牀前浴蹲前但相聒似把白丁辱空厨方欲炊渍米未离䉛薪蒸溼不着白昼须燃烛汗莱既已泞买鱼不获䱙竟未成麦饘安能得粱肉更有陆先生荒林抱穷蹙坏宅四五舎病篠三两束葢檐低碍首藓地滑㳠足注欲透承尘溼难庇厨簏低摧在圭窦索漠抛偏裻手指既已胼肌肤又将瘯一庖势欲陊将撑乏寸木尽日欠束薪经时无斗粟䗂蝓将入甑蟚蜞已临鍑娇儿未十歳枵然自啼哭一钱买粔籹数里走病仆破碎旧鹤笼狼借晩蚕簇千巻素书外此外无余蓄着处纻衣裂戴次纱帽醭恶隂潜过午未及烹葵菽吴中铜臭户七万沸如臛啬止甘蟹䱬侈惟僭车服皆希尉吏㫖尽怕里胥录低眉事庸奴开颜纳金玉唯到陆先生不能分一斛先生之志气薄汉如鸿鹄遇善必擎跽见才辄驰逐亷不受一芥其余安可黩如何乡里辈见之乃猬缩粤予苦心者师仰但踖踧受易既可注请𤣥又堪卜百家皆搜荡六艺尽翻覆似馁见太牢如迷遇华烛半年得詶唱一日屡往复三秀间稂莠九成杂巴濮奔命既不暇乞降但相续吟诗口吻咴把笔指节瘃君才既不穷吾道繇是笃所益谅𢎞多厥交过亲族相逢似丹漆相望如脁朒论业敢竝驱量分合继躅相违始两日忡忡想华缛出门泥漫漶恨无直辕輂十钱赁一轮篷上鸣斛觫赤脚枕书帙访予穿诘曲入门且抵掌大噱时碌碌滋淋既浃旬无乃害九谷予唯饿不死得非道之福手中捉诗巻语快还共读解带似归来脱巾若沐浴疎如松间篁野甚麋对鹿行谭㺯书籖卧话枕棊局唿童具盘飱擫衣换鸡鹜或蒸一升麻或煠两把菊用以阅幽竒岂能资口腹十分煎臯卢半榼挽醽醁高谈繄无尽昼漏何太促我公大司谏一切从民欲梅润侵束杖和气生空狱而民当斯时不觉有烦溽念涝为之灾拜神再三告太隂霍然收天地一澄肃燔炙既芬芬威仪乃毣毣须权元化柄用拯中夏酷我愿荐先生左右辅司牧兹雨何足云唯思举颜歜奉詶袭美先辈呉中苦雨一百韵见寄陆龟蒙微生参最灵天与意绪拙人皆机巧求百径无一达家为唐臣来奕世唯稷卨只垂清白风凛凛自贻厥犹残赐书在编简苦断絶其间忠孝字万古光不灭孱孙诚瞢昧有志甞榾榾敢云嗣良弓但欲终守节諠譁不入耳谗佞不挂舌仰咏尧舜言俯遵周孔辙所贪既仁义岂暇理生活纵有旧田园抛来亦芜没因之成否塞十载真契濶冻骭一襜褕饥肠少糠籺甘心付天壤委分任回斡笠泽卧孤云桐江钓明月盈筐盛芡芰满釡煮鲈鳜酒帜风外㩻茶枪露中撷歌谣非大雅捃摭为小説上可补熏茎傍堪芽蘖方当卖罾罩尽以易纸札踪迹尚吴门梦魂先魏阙寻闻天子诏赫怒诛叛卒宵旰悯烝黎谟明问征伐王师虽继下贼垒未即拔此时淮海波半是生人血霜戈驱少壮败屋弃羸耊践蹋比尘埃焚烧同藁秸吾皇自神圣执事皆间杰射策亦何为春卿遂聊辍伊予将贡技未有耻可刷却问渔樵津重耕烟雨墢诸侯急兵食冗賸方翦截不可把词章巡门事干谒归来阖蓬楗壁立空裋褐煖手抱孤烟披书向残雪幽忧和愤懑忽忽自惊蹶文兮乏寸毫武也无尺鐡平生所韬蓄到死不开豁念此令人悲翕然生内热加之被皲瘃况复久藜粝既为霜露侵一卧増百疾筋骸将束缚腠理如箠挞初谓抵狂貙又疑当毒蝎江南多事鬼巫觋连瓯粤可口是妖讹恣情专赏罚良医只备位药肆成虚设而我正萎痿安能致诃咄椒兰任芳苾糈粣从罗列醆斚既屡倾钱刀亦随爇兼之渎财贿不止行谄窃天地如有知微妖岂逃杀其时心力愤益使气息惙永夜更呻吟空牀但皮骨君来赞贤牧野鹤聊簪笏谓我同光尘心中有溟渤轮蹄相压至问遗无虚日直到春鸿蒙犹残病根茇看花虽眼晕见酒忘肺渇隠几还自怡逢卢亦争喝抽毫更唱和剑㦸相磨戛何大不包罗何微不挑刮今来值霖雨昼夜无暂歇杂若碎渊沦高如破轇轕何劳鼍吼岸讵要鹳鸣垤秪意江海翻更愁山岳裂初惊蚩尤阵虎豹争搏啮又疑伍胥涛蛟蜃相蹙拶千家蒙瀑练忽似好披拂万瓦垂玉绳如堪取萦结况予居低下本是蛙蚓窟迩来增号唿得以恣唐突先夸屋舍好又恃头角凸厚地虽直方身能徧穿穴常参庄辩里亦造扬𤣥末偃仰纵无机形容且相忽低头増叹诧到口复嗢咽沮洳渍琴书莓苔染巾袜解衣换仓粟秕稗犹未脱饥鸟屡窥临泥童苦舂䑔或闻秋稼穑太半沈澎汃耕父蠧齐民农夫思旱魃吾观天之意未必洪水割且要虐飞龙又图滋跛鼈三吴明太守左右皆儒哲有力即扶危怀仁过救暍鹿门皮夫子气调真俊逸截海上云鹰横天下鞴鹘文坛如命将可以持玉钺不独扆羲轩便当城老佛顾予为山者所得才篑撮譬如饰箭材尚欠镞与筈闲将歈儿唱强倚帝子瑟幸得逺潇湘不然嗤贾屈开缄窥宝肆玑贝光比栉朗咏冲乐悬陶匏响铿擖古来愁霖赋不是不清越非君顿挫才沴气难摧折驰情扣虚寂力尽无所掇不足谢徽音秪令彫鬓发初夏即事寄鲁望皮日休夏景恬且旷远人疾初平黄鸟语方熟紫桐隂正清廨宇有幽处私游无定程归来闭双关亦忘枯与荣土室作深谷藓垣为干城杉突杝架迸笋支檐楹片石共坐穏病鹤同喜晴瘿木四五器筇杖一两茎泉为葛天味松作羲皇声或看名画彻或吟闲诗成忽枕素琴睡时把仙书行自然寡俦侣莫説更纷争具区包地髓震泽含天英粤从三让来俊造纷然生顾予客兹地薄我皆为伧唯有陆夫子尽力提客卿各负出俗才俱怀超世情驻我一栈车啜君数藜羮敲门若我访倒屧欣逢迎胡饼蒸甚熟貊盘举尤轻茗脆不禁炙酒肥或难倾扫除就藤下移榻寻虚明惟共陆夫子醉与天壤并奉詶袭美先辈初夏见寄次韵陆龟蒙积雨晦臯圃门前烟水平苹蘅増遥吹枕席分余清村斾诧酒美賖来满鋞程未必减宣子何羡谢公荣借宅去人逺败墻连古城愁鸱占枯枿野鼠趋前楹昨日云破损晩林先觉晴幽篁倚㣲照碧粉含疎茎蠧简有遗字㾌琴无汎声蚕寒蠒尚薄燕喜雏新成览物正摇思得君初夏行诚明复散诞化匠安能争海浪刷三岛天风吹六英洪崖领玉节坐使虚音生吾祖傲洛客因言几为伧末裔实渔者敢怀干墨卿唯思钓璜老遂得持竿情何须乞鹅炙岂在斟羊羮畦蔬与瓮醁便可相携迎蟠木几甚曲笋皮冠且轻闲心放羁靮醉脚从攲倾一迳有余逺一窗有余明秦皇苦不达天下何足并二游诗皮日休吴之士有恩王府参军徐修矩者守世书万巻优游自适余假其书数千巻未一年悉偿夙志酣饫经史或日晏忘饮食次有前泾县尉任晦者其居有深林曲沼危亭幽砌余并次以见之或退公之暇必造以息焉林泉隠事恣用研咏大凡游于二君宅无浃旬之间因作诗以畱赠目之曰二游兼寄陆鲁望徐诗东莞为着姓奕代皆隽喆强学取科第名声尽孤掲自为方州来清操称凛冽唯写坟籍多必云清俸絶宣毫利若风剡纸光于月扎吏指欲胼万通排未阕楼船若夏屋欲载如垤㙞转徙入吴都纵横碍门闑缥囊轻似雾缃帙殷于血以此为基构将斯用贻厥重于通侯印贵却全师节我爱参卿道承家能介洁潮田五万步草屋十数楶微宦不能去归来坐如刖保兹万巻书守慎如羁绁念我曽苦心相逢无间别引之看祕寳任得穷披閲轴闲翠钿剥籖古红牙折帙解带芸香巻开和桂屑枕兼石锋刃榻共松疮疖一卧寂无諠数编看尽彻或携归廨宇或把穿林樾挈过太湖风抱宿支硎雪如斯未星纪悉得分毫末翦除幽僻薮涤荡𤣥微窟学海正狂波予头向中圣人患不学垂诫尤为切苟昧古与今何殊瘖共昔之慕经史有以佣笔札何况遇斯文借之不曽辍吾衣任縠纑吾食甘糠覈其道苟可光斯文那自伐何竹青堪杀何蒲重好截如能盈兼两便足詶饥渇有此竞苟荣闻之兼可哕东臯耨烟雨南岭提薇蕨何以谢徐君公车不闻设任诗任君恣高放斯道能寡合一宅闲林泉终身逺嚣杂尝闻佐浩穰散性多儑歘尔解其绶遗之如弃靸归来乡党内却与亲朋洽开溪未让丁列第方称甲入门约百步古木声霎霎广槛小山欹斜廊怪石夹白莲倚栏楯翠鸟縁帘押地势似五㵼巖形若三崃猿眠但腽肭凫食时啑唼拨荇下文竿结藤萦桂檝门留医树客壁倚栽花锸度歳止褐衣经旬唯白㡊多君方闭户顾我能倒屧请题在茅栋留坐于石榻魂从清景遛衣任烟霞裛堦墀龟任上枕席鸥方狎沼似颇黎镜当中见鱼眨杯杓悉杉瘤盘筵尽荷叶闲斟不置罚闲奕无争刼闲日不整冠闲风无用箑以斯为思虑吾道宁疲苶衮衣竞璀璨鼔吹争鞺鞈欲者解挤排诟者能詀讘权豪暂翻覆刑祸相填压此时一圭窦不肯饶阊阖有第可栖息有书可渔猎吾欲与任君终身以斯惬奉和二游诗陆龟䝉徐诗甞闻四书曰经史子集焉苟非天禄中此事无繇全自从秦火来歴代逢迍邅汉祖入关日萧何为政年尽力取图籍遂持天下权中兴延嘉时教化还相宣立石刻五经置于太学前贼莽乱王室君臣如转圜洛阳且煨烬载籍宜为烟逮晋武革命生民才息肩惠怀亟寡昧戎羯俄腥羶已觉天地闭竞为东南迁日既不暇给坟索何繇专尔后国脆弱人多尚虚𤣥任学者得谤清言者为贤直至沈范辈始家藏简编御府有不足仍令就之传梁元渚宫日尽取如蚳蝝兵威忽破碎焚爇无遗篇近者隋后主搜罗势骈阗寳函映玉轴彩翠明霞鲜伊唐受命初载史声连延砥柱不我助惊波涌沦涟遂令因去书半在余浮泉贞观购亡逸蓬瀛渐周旋炅然东壁光与月争流天伟矣开元中王道真平平八万五千巻一一皆涂铅人间盛传写海内奔穷研目云西斋书有过东臯田吾闻徐氏子奕世皆才贤因知遗孙谋不在黄金钱挿架几万轴森森若戈鋋风吹籖牌声满室铿锵然佳哉鹿门子好问如除㾓倐来参卿处遂得参卿怜开怀展厨簏唯在性所便素业已千仞今为峻云巅雄才旧百派相近浮日川君苞王佐图纵步凌陶甄他时若报徳谁在参卿先任诗吴之辟疆园在昔胜槩敌前闻富脩竹后説纷怪石风烟惨无主载祀将六百草色与行人谁能问遗迹不知清景在尽付任君宅却是五湖光偷来傍檐隟出门向城路车马声轥轹入门望亭隈水木气岑寂犨墙绕曲岸势似行无极十步一危梁乍疑当絶壁池容澹而古树意苍然僻鱼惊尾半红鸟下衣全碧斜来岛屿隠怳若潇湘隔雨静挂残丝烟消有余脉朅来任公子摆落名利役虽将禄代耕颇爱巾随策秋笼支遁鹤夜榻戴颙客説史足为师谭禅差作伯君多鹿门思到此情便适偶䕃桂堪帷纵吟苔可席顾予真任诞雅遂中心获但喜醉还醒岂知𤣥尚白甘闲在鸡口不贵封龙额即此自怡神何劳谢公屐松陵集巻一松陵集卷二钦定四库全书松陵集巻二徃体诗二十八首追和虎丘寺清逺道士诗序皮日休圣人为春秋凡诸侯有告则书无告则不书葢所以惩其伪而敦其实也夫怪之与神虽曰不言在传则书之者亦摭其实而为之也若然者神之与怪果安邪噫圣贤有不得其志者则必垂之于言也大则为经诰小则为歌咏葢不信于当时则取愬于后世抑鬼神有生不得其志者死亦然邪若凭而宣之则石言乎晋物叫于宋是也若梦而辩之则良夫有昆吾之歌声伯有琼瑰之謡是也自兹已后人伦不修神藻益炽在君人者悟之则为瑞逆之则为妖其㝠讽昧刺时出于世者则与骚人狎客往往敌于忽微焉虎丘山有清逺道士诗一首其所称自殷周而歴秦汉迄于近代抑二千年末以鬼神自谓亦神怪之甚者格之以清健饰之以俊丽一句一字若奋若搏彼建安词人傥在不得居其右矣颜太师鲁公爱之不暇遂刻于巖际并有继作李太尉卫公钦清逺之髙致慕鲁公之素尚又次而和之颜之叙事也典李之属思也丽竝一时之寡和又幽独君诗二首亦甚竒怆予嗜古者观而乐之因继而为和答幽独君一篇不知孰氏之作其词古而悲亦存于篇末太𤣥曰大无方易无时然后为鬼神也噫清逺道士果鬼神乎抑道家者流乎抑隠君子乎词则已矣人则吾不知也同沈恭子游虎丘寺有作清逺道士我本长殷周遭罹歴秦汉四渎与五岳名山尽幽窜及此寰区中始有近峯玩近峯何郁郁平湖𣺌弥漫吟俛川之隂步上山之岸山川共澄澈光彩交凌乱白云蓊欲归青松忽消半客去川岛静人来山鸟散谷深中见日崖幽晓非旦闻子盛游遨风流足词翰嘉兹好松石一言常累叹勿谓予鬼神欣君共幽赞刻清逺道士诗因而继作颜真卿不到东西寺于今五十春朅来从旧赏林壑宛相亲吴子多藏日秦皇厌胜辰劒池穿万仞盘石坐千人金气腾为虎琴台化若神登坛仰生一舍宅叹珣珉中岭分双树回峦絶四邻窥临江海接崇饰四时新客有神仙者于兹雅丽陈名髙清逺崃文聚斗牛津迹异心宁间声同质岂均悠然千载后知我揖光尘追和太师鲁公刻清逺道士诗李徳裕茂苑有灵峯嗟予未游观藏山在平陆坏谷为髙岸冈绕数仞墻巖潜千丈干乃知造化意回斡资竒玩镠腾昔虎踞劒没甞龙焕潭黛入海底崟岑耸霄半层峦未昇日哀狖宁知旦緑篠夏凝隂碧林秋不换㝠搜既窈窕迥望何萧散川晓岚气收江春杂英乱逸人缀清藻前哲留篇翰共扣哀玉音皆舒文绣段难追彦回赏徒起兴公叹一夕如再升含毫星斗烂追和清逺道士诗兼次本韵皮日休成道自衰周避世穷炎汉荆杞虽云梗烟霞尚容窜兹岑信灵异吾懐惬流玩石澁古铁鉎岚重轻埃漫松膏腻幽径苹沫着孤岸诸萝幄幕暗衆鸟陶匏乱巖罅地中心海光天一半𤣥猿行列归白云次第散蟾蜍生夕景沆瀣余清旦风日採幽什墨客学灵翰嗟予慕斯文一咏复三叹显晦虽不同兹吟粗堪赞同前亦次本韵陆龟䝉一代先后贤声容剧河汉况兹迈古士复歴苍崖窜辰经㡬十万邈与灵夀玩海岳尚推移都鄙固芜漫羸僧下髙阁独鸟没逺岸啸初风雨来吟余钟呗乱如何鍊精魄万祀忽欲半宁为断臂忧肯作秋柏散吾闻酆宫内日月自昏旦左右修文郎纵横洒篇翰斯人乆冥漠得不垂慨叹庶或有神交相从重兴赞补沈恭子诗陆龟䝉按清逺道士诗题中有沈恭子同游既为神怪之俦得非姓氏谥为恭子乎赵宣子韩献子之类邪恭子美谥也而诗中有风流词翰之称岂独唱而不和者欤疑阙其文以为恭子之恨乃作一章存于编中亦补亡之义也灵质贯轩昊遐年越商周自然失逺裔安得怨寡俦我亦小国𦙍易名慙见优虽非放旷懐雅奉逍遥游携手桂枝下属词山之幽风雨一以过林麓飒然秋落日倚石壁天寒登古丘荒泉已无夕败叶翳不流乱翠缺月隠衰红清露愁览物性未逸反为情所囚异才偶絶境佳藻穷㝠搜虚倾寂寞音敢作杂珮詶幽独君诗幽明虽异路平昔忝工文欲知潜昧处山北两孤坟髙松多悲风萧萧清且哀南山接幽陇幽陇空崔嵬白日徒昭昭不照长夜台虽知生者乐魂魄安能回况复念所亲恸哭心肝摧恸哭更何言哀哉复哀哉答幽独君神仙不可学形化空游魂白日非我朝青松为我门虽复隔幽显犹知念子孙何以遣悲惋万物归其根寄语世上人莫厌临芳樽庄生问枯骨三乐成虚言追和幽独君诗次韵皮日休念尔风雅魄幽咽犹能文空令伤魂鸟啼破山边坟恨剧但埋土声幽难放哀坟古春自晩愁绪空崔嵬白杨老无花枯根侵夜台天髙有时裂川去何时回双睫不能濡六藏无可摧不闻搴蓬事何必深悲哉同前次韵陆龟䝉灵气独不死尚能成绮文如何孤窆里犹自读三坟落日送万古秋声含七哀枯株不萧瑟枝榦虚崔嵬伊昔临大道歌钟醉髙台台今已平地秪有春风回明月白草死积隂荒陇摧圣贤亦如此恸絶真悠哉读黄帝隂符经寄鹿门子陆龟䝉清晨整冠坐朗咏三百言备识天地意献词犯干坤何事不隠徳降灵生轩辕口衔造化斧凿破机关门五贼忽迸逸万物争崩奔虚施神仙要莫救华池源但学战胜术相髙甲兵屯龙蛇竞起陆鬭血浮中原成汤与周武反覆更为尊下及秦汉得黩弄兵亦烦姦强自林据仁弱无枝蹲狂喉恣吞噬逆翼争飞翻家家伺天发不肯匡淫昏生民坠涂炭比屋为寃魂秪为读此书大朴难乆存微臣与轩辕亦是万世孙未能穷意义岂敢求瑕痕曽亦爱两句可与贤达论生者死之根死者生之根方寸了十字万化皆胚浑身外更何事眼前徒自喧黄河但东注不见归崑崙昼短苦夜永劝君倾一樽奉和读隂符经见寄皮日休三百八十言出自伊祁氏上以生神仙次云立仁义𤣥机一以发五贼纷然起结为日月精融作天地髓不测似隂阳难名若神鬼得之昇髙天失之沈厚地具茨云木老大块烟霞委自颛顼以降贼为圣人轨尧乃一庶人得之贼帝摰摰见其徳尊脱身授其位舜惟一鳏民冗冗作什器得之贼帝尧白丁作天子禹本刑人后以功继其嗣得之贼帝舜用以平洚水自禹及文武天机然弛姬公树其纲贼之为圣智声诗川竞大礼乐山争峙爰从幽厉余宸极若孩稚九伯真犬彘诸侯实虎兕五星合其耀白日下阙里繇是生圣人于焉当乱纪黄帝之五贼拾之若青紫髙挥春秋笔不可刋一字贼子虐甚斨姦臣痛于箠至今千余年蚩蚩受其赐时代更复改刑政崩且陊予将贼其道所动多訿毁叔孙与臧仓贤圣多如此如何黄帝机吾得多坎踬纵失生前禄亦多身后利我欲贼其名垂之千万祀初夏游楞伽精舍皮日休越舼轻似萍漾漾出烟郭人声渐疎旷天气忽寥廓伊予惬斯志有似劀瘼遇胜即夷犹逢幽且淹泊俄然棹深处虚无倚巖崿霜毫一道人引我登龙阁当中见夀象欲礼光纷箔珠幡时相铿恐是诸天乐树杪见觚稜林端逢赭垩千寻井犹在万祀灵不涸下通蛟人道水色黮而恶欲照六藏惊将窥百骸愕朅去山南岭其险如邛笮悠然放吾兴欲把青天摸紫藤垂罽珥红荔县缨络藓厚滑似漦峰尖利如锷斯须到絶顶似愈渐离㸌一片太湖光只惊天汉落梅风脱纶帽乳水透芒屩岚姿与波彩不动浑相着既不暇供应将何以酬酢却来穿竹径似入青油幕穴恐水君开龛如鬼工凿穷幽入兹院前楯临巨壑遗画龙奴狞残香虫篆薄褫魂窥玉镜澄虑闻金铎云态共萦留鸟言相许诺古木势如虺近之恐相蠚怒泉声似激闻之意争博时禽倐已黙衆籁萧然作遂令不羁性恋此如缠缚念彼上人者将生付寂寞曾无肤挠事肯把心源度胡为儒家流没齿勤且恪沐猴本不冠未是谋生错言行既异调栖迟亦同託愿力傥不遗请作华林鹤奉和初夏游楞伽精舍次韵陆龟蒙吴都涵汀洲碧液浸郡郭微雨荡春醉上下一清廓竒踪欲探讨灵物先瘵瘼飘然兰叶舟旋倚烟霞泊吟谈乱篙㯭梦寐杂巘㟧纎情不可逃洪笔难暂阁岂知楞伽㑹乃在山水箔金仙着书日世界名极乐薝卜冠诸香琉璃代华垩禽言经不辍象口川宁涸万善峻为城巉巉扞羣恶清晨欲登造安得无自愕险穴骇坤牢髙萝挂天笮池容澹相向蛟怪如可摸苔蔽石髓根蒲差水心锷岚侵达摩髻日照狻猊络仰首乍眩旋回眸更煇㸌檐端凝飞羽磴外浮碧落到迥解风襟临幽濯云屩尘机性非便静境心所着自取海鸥知何烦尸祝酢峯围震泽岸翠浪舞绡幕潋灔岂尧遭㟞嵃非禹凿濳听钟梵处别有松桂壑霭重灯不光泉寒网犹薄僮能蹑孤刹鸟惯亲摐铎服道身可遗乞闲心已诺人间亦何事万态相毒蠚战垒竞髙深儒衣谩襃博宣尼名位达未必春秋作管氏包伯图须人解其缚伊予采樵者蓬藋方索漠近得风雅情聊将圣贤度多君富遒采识度两清恪讵宠生灭词肯教夷夏错未为尧舜用且向烟霞託我亦摆尘埃他年附鸿鹤公斋四咏皮日休小松婆娑只三尺移来白云径亭亭向空意已解凌辽敻叶健似虬须枝脆如鹤胫清音犹未成绀彩空不定隂圆小芝葢鳞澁脩荷柄先愁被鷃抢预恐遭蜗病结根幸得地且免离离映磥砢不难遇在保晩成性一日造明堂为君当毕命小桂一子落天上生此青璧枝歘从山之幽斸断云根移劲挺隠珪质盘珊缇油姿叶彩碧髓融花状白毫蕤稜层立翠节偃蹇樛青螭影澹雪霁后香汎风和时吾祖在月竁孤贞能见怡愿老君子地不敢辞喧卑新竹笠泽多异竹移之植后楹一架三百本緑沈森冥冥圆𦂳珊瑚节钐利翡翠翎俨若青帝仗矗如紫姑屏槭槭微风度漠漠轻霭生如神语钧天似乐奏洞庭一玩九藏冷再闻百骸醒有根可以执有可以馨愿禀君子操不敢先凋零鹤屛三幅吹空縠孰冩仙禽状䯔耳侧似听赤精旷如望引吭㸔云势翘足临池样颇似近蓐席还如入方丈尽日空不鸣穷年但相向未许子晋乘难教道林放貌既合羽仪骨亦符法相愿升君子堂不必思崐阆奉和公斋四咏次韵陆龟蒙小松擢秀逋客巖遗根飞鸟径因求饰清閟遂得辞危敻贞同柏有心至若珠无胫枝形短未怪鬛数差难定况密三天风方遵四时柄那兴培塿叹免答邻里病微霜静可分片月疎堪映竒当虎头笔韵叶通明性㑹拂阳乌胷抡材膺帝命小桂讽赋轻八植擅名方一枝才髙不满意更自寒山移宛宛别云态苍苍出尘姿烟归助华杪雪㸃迎芳蕤青条坐可结白日如奔螭谅无翦忧即是萧森时洛浦虽有䕃骚人聊自怡终为济川擑岂在论髙卑新竹别坞破苔藓严城树轩楹恭闻禀璇玑化质离青㝠色可定鸡颈实堪招凤翎立窥五岭秀坐对三都屏晴月窈窕入曙烟霏微生昔者尚借宅况来处宾庭金罍纵倾倒碧露还鲜醒若非抱苦节何以偶惟馨徐观稚龙出更赋锦苞零鹤屛时人重花屏独即胎化状丛毛练分彩疎节筇相望曾无氃氋态颇得连轩样势拟抢髙寻身犹在函丈如忧鸡鹜鬭似忆烟霞向尘世任纵横霜襟自闲放空资明逺思不待浮丘相何繇振玉衣一举栖瀛阆览皮先辈盛制因作十韵以寄用伸叹仰崔璐河岳挺灵异星辰精气殊在人为英哲与国作祯符襄阳得竒士俊迈真龙驹勇果鲁仲由文赋蜀相如浑浩江海广葩华桃李敷小言入无间大言塞空虚㡬人游赤水夫子得𤣥珠鬼神争奥秘天地惜洪罏既有曾参行仍兼君子儒吾知上帝意将使居黄枢好保千金体须为万姓谟奉酬次韵皮日休伊余幼且贱所禀自以殊弱嵗谬知道有心匡皇符意超海上鹰运跼辕下驹纵性作古文所为皆自如但恐才格劣敢夸词彩敷句句考事实篇篇穷𤣥虚谁能变羊质竞不获珠粤有造化手曾开天地罏文章邺下秀气貌淹中儒展我此志业期君持中枢苍生眼穿望勿作磻溪谟奉和因赠至一百四十言陆龟蒙孔圣铸颜事垂之千载余其间王道乖化作荆榛墟天必授贤哲为时攻翦除轲雄骨已朽百氏徒趦趄近者韩文公首为开辟锄夫子又继起隂霾终廓如搜得万古遗裁成十编书南山盛云雨东序堆琼琚偶此真籍客悠扬两情摅清辞忽窈窕雅韵何虚徐唱既野芳坼酬还天籁疎轻波掠翡翠晓露披芙蕖俪曲信寡和末流难嗣初空持一竿饵有意䲣鲸鱼松陵集巻二松陵集卷三钦定四库全书松陵集巻三徃体诗二十首太湖诗皮日休余顷在江汉尝耨鹿门䲣浻湖然而未能放形者抑志于道也尔后以文事造请于是南浮至二别涉洞庭回观敷浅源登庐阜济九江繇天柱抵霍岳又自箕颍转樊邓陟商颜入蓝关凡自江汉至于京师者十数侯绕者二万里道之不行者有困辱危殆志之可适者有山水游玩则休戚不孤矣咸通九年自京东游复得宿太华乐荆山赏女几度轘辕穷嵩髙入京索浮汴渠至扬州又航天堑从北固至姑苏噫江山幽絶见贵于地志者余之所到不翅于半则烟霞鱼鸟林壑云月可为属厌之具矣尚枵然于志者抑古圣人所谓独行之性乎逸民之流乎余真得而为也尔后闻震泽包山其中有灵异学黄老徒乐之多不返益欲一观豁平生之郁郁焉十一年夏六月㑹大司谏清河公忧霖雨之为患乃择日休将公命祷于震泽祀事既毕神应如响于是太湖之中所谓洞庭山者得以恣讨凡所歴皆图籍称为灵异者遂为诗二十章以志其事兼寄天随子初入太湖闻有太湖名十年未曾识今朝得游汎大笑称平昔一舎行胥塘尽日到震泽三万六千顷千顷颇黎色连空淡无颣照野平絶隟好放青翰舟堪弄白玉笛疎岑七十二露矛㦸悠然啸傲去天上摇画鹢西风乍猎猎惊波罨涵碧倐忽雪阵吼须臾玉崖拆树动为蜃尾山浮似鳌嵴落照射鸿溶清辉荡抛云轻似可染霞烂如堪摘渐暝无处泊挽帆从所适枕下闻澎汃肌上生瘆讨异足邅回寻幽多阻隔愿风与良便吹入神仙宅甘将一藴书永事嵩山伯晓次神景宫夜半幽梦中扁舟似凫跃晓来到何许俄倚包山脚三百六十丈攒空利如削遐瞻但徙倚欲上先矍铄浓露湿莎裳浅泉渐草屩行行未一里节境转寂寞静径侵泬寥仙扉傍巖㟧松声正清絶海日方照灼歘临幽虚天万想皆摆落坛灵有芝菌殿圣无鸟雀琼帏自回旋锦旌空灿错鼎气为龙虎香烟混丹雘凝看出次云黙听语时鹤緑书不可注云笈应无钥晴来鸟思喜里花光弱天籁如击琴泉声似摐铎清斋洞前院敢负𤣥科约空中悉羽章地上皆灵药金醴可酣畅玉豉堪咀嚼存心服燕胎叩齿读龙硚福地七十二兹焉堪永託在兽乏虎貙于虫不毒蠚尝闻择骨録仙志非可作緑肠既朱髓青肝复紫络伊余乏此相天与形貌恶每嗟原宪瘇常苦齐侯疟终然合委顿刚亦慕寥廓三茅亦尝仕竟与珪组薄欲问包山神来賖少巖壑入林屋洞斋心已三日筋骨如烟轻腰下佩金兽手中持火铃幽塘四百里中有日月精连亘三十六各各为玉京自非心至诚必被神物烹顾余慕大道不能惜微生遂招放旷侣同作幽忧行其门才函丈初若盘薄硎洞气黑眣苔髪红鬇鬡试足值坎窞低头避峥嵘攀縁不知倦怪异焉敢惊匍匐一百步稍稍策可横忽然白蝙蝠来扑松炬明人语散澒洞石响髙玲玎脚底龙蛇气头上波涛声有时若服匿偪仄如见绷俄尔造平澹豁然逢光晶金堂似铸出玉座如琢成前有方丈沼凝碧融人情云浆湛不动矞露涵而馨漱之恐减算勺之必延龄愁为三官责不敢携一昔云夏后氏于此藏真经刻之以紫琳祕之以丹琼期之以万祀守之以百灵焉得彼丈人窃之不加刑石篢一以出左神俄不扃禹书既云得吴国繇是倾藓缝才半尺中有怪物腥欲去既嚄唶将回又伶俜却遵旧时道半日出杳𡨕屦泥惹石髓衣湿沾云英𤣥箓乏仙骨青文无绛名虽然入隂宫不得朝上清对彼神仙窟自厌浊俗形却憎造物者遣我骑文星雨中游包山精舎松门亘五里彩碧髙下绚幽人共跻攀胜事颇清便翣翣林上雨隠隠湖中电薜带轻束腰荷笠低遮面湿屦黏烟露穿衣落霜霰笑次度巖壑困中遇台殿老僧三四人梵字十数巻施稀无夏屋境僻乏朝膳散发抵泉流支頥数云片坐石忽忘起扪萝不知倦异蝶时似锦幽禽或如钿篥簩还戛刄栟榈自摇扇俗态既斗薮野情空眷恋道人摘芝菌为予备午馔渇与石榴羮饥惬胡麻饭如何事于役兹游急于传却将尘土衣一任瀑丝溅游毛公坛却上南山路松行俨如庑松根碍幽径孱颜不能斧摆屦跨乱云侧巾蹲怪树三休且半日始到毛公坞两水合一涧潨崖却为浦相敌百千㦸共攂十万鼓喷散日月精射破神仙府唯愁絶地脉又恐折天柱一窥耳目眩再听毛发竖次到鍊丹井井干翳宿莽下有蕋刚丹勺之百疾愈凝于白獭髓湛似挏马乳黄露醒齿牙碧粘甘肺腑桧异松复怪枯疎互撑拄干蛟一百丈髐然半天舞下有毛公坛坛方不盈亩当时云龙篆一片苔藓古时时仙禽来忽忽祥烟聚我爱周息元忽起应明主三谏却归来回头唾珪组伊余何不幸斯人不复覩如何大开口与世争枯腐将山待夸娥以肉投猰㺄歘坐侵桂隂不知已与午兹地足灵境他年终结宇敢道万石君轻于一丝缕三宿神景宫古观岑且寂幽人情自怡一来包山下三宿湖之湄况此深夏夕不逢清月姿玉泉浣衣后金殿添香时客省髙且敞客牀蟠复竒石枕冷入脑笋席寒侵肌气清寐不着起坐临堦墀松隂忽微照独见萤火芝素鹤警微露白莲明暗池窻櫺带乳藓壁缝含云蕤闻磬走魍魉见烛奔羁雌沆瀣欲滴沥芭蕉未离披五更山蝉响醒发如吹篪杉风忽然起飘破步虚词道客巾屦样上清朝礼仪明发作此事岂复甘趋驰以毛公泉一缾献上谏议因寄刘根昔成道兹坞四百年毵毵被其体号为緑毛仙因思清泠汲凿彼岝巅五色既鍊矣一勺方铿然既用文武火俄穷雌雄篇赤盐扑红雾白花飞素烟服之生羽翼倐尔沖𤣥天真隠尚有迹厥祀将近千我来讨灵胜到此期终焉滴苦破窦净藓深余甃圆澄如玉髓洁汎若金精鲜颜色半带乳气味全和铅饮之融痞蹇濯之伸拘挛有时玩者触倏忽风雷颠素绠丝不短越腹甚便汲时月液动担处玉浆旋敢献大司谏置之铃阁前清如介洁性涤比扫荡权炙背野人兴亦思侯伯怜也知饮氷苦愿受一缾泉缥缈峰头戴华阳帽手拄大夏筇清晨陪道侣来上缥缈峰带露齅药蔓和云寻鹿踪时惊䶃鼠飞上千丈松翠碧内有室叩之虚䃔䃧古穴下彻海视之寒鸿蒙遇歇有佳思缘危无倦容须臾到絶顶似鸟穿樊笼恐足蹈海日疑身凌天风衆岫㸃巨浸四方接圆穹似将青螺髻撒在明月中片白作越分孤岚为吴宫一阵叆叇气隠隠生湖东激雷与波起狂电将日红礊礊雨㸃大金髇轰下空暴光隔云闪髣髴亘天龙连拳百丈尾下拔湖之洪捽为一雪山欲与昭回通移时却掘下细碎衡与嵩神物谅不测絶景尤难穷杖策下返照渐闻仙观钟烟波濆肌骨云壑阗心胸竟死爱未足当生且欢逢不然把天爵自拜太湖公桃花坞夤缘度南岭尽日穿林樾穷深到兹坞逸兴转超忽坞名虽然在不见桃花发恐是武陵溪自闭仙日月倚峰小精舍当岭残耕垡将洞任回环把云恣披拂闲禽啼叫窱险狖眠硉矹㣲风吹重岚碧埃轻勃勃清隂减鹤睡秀色治人渇敲竹鬬铮摐㺯泉争咽嗢空斋蒸柏叶野饭调石发空羡坞中人终身无履韈明月湾晓景澹无际孤舟恣回环试问最幽处号为明月湾半巖翡翠巢望见不可攀栁弱下丝网藤深垂花鬘松瘿忽似狖石文或如虥钓坛两三处苔老腥斒斑沙雨㡬处霁水禽相向闲野人波涛上白屋幽深间晓培橘栽去暮作鱼梁还清泉出石砌好树临柴关对此老且死不知忧与患好境无处住好处无境删赧然不自适脉脉当湖山练渎吴王厌得国所玩终不足一上姑苏台犹自嫌局促艅艎六宫闹艨冲后军肃一阵水麝风空中荡平渌鸟困避锦帆龙跧防铁轴流苏惹烟浪羽葆飘岩谷灵境太蹂践因兹塞林屋空濶嫌太湖﨑岖开练渎三寻齾石齿数里穿山腹底静似金膏砾碎如丹粟波殿郑妲醉蟾阁西施宿㡬转含烟舟一唱来云曲不知栏楯上夜有越人镞君王掩面死嫔御不敢哭艳魄逐波涛荒宫养麋鹿国破沟亦浅代变草空緑白鸟都不知朝眠还暮浴投龙潭龟山下最深恶气何洋溢涎木爆龙巢腥风巻蛟室晓来林岑静狞色如怒日气涌扑炱煤波澄扫纯漆下有水君府贝阙光栉比左右列介臣纵横守鳞卒月中珠母见烟际枫人出生犀不敢烧水怪恐摧碎时有慕道者作彼投龙术端严持碧简斋戒挥紫笔兼以金蜿蜒投之光焌律琴髙坐赤鲤何许纵仙逸我愿与之游兹焉託灵质孤园寺艇子小且兀縁湖荡白芷萦纡泊一碕宛到孤园寺萝岛凝清隂松门湛虚翠寒泉飞碧螭古木鬬苍兕钟梵在水魄楼台入云肆岩边足鸣树杪多飞鸓香莎满院落风汎金靃靡静鹤啄柏蠧闲猱㺯榲䗁小殿薰陆香古经贝多纸老僧方暝坐见客还强起指兹正险絶何以来到此先言洞壑数次话真如理磬韵醒闲心茶香凝皓齿巾之刼贝布馔以旃檀饵数刻得清净终身欲倚止可怜陶侍读身列丹台位雅号曰胜力亦闻师佛氏今日到孤园何妨称弟子上真观径盘在山肋缭绕穷云端擿菌杖头紫縁崖屐齿刓半日到上真洞宫知造难双戸启真景斋心方可观天钧鸣响亮天禄行蹒跚琪树夹一径万条青琅玕两松峙庭际怪状吁可叹大螾腾共结脩蛇飞相盘皮肤拆甲胄枝节擒貙犴罅处似天裂朽中如井眢襹褷风声㾌跁跒地力痑根上露钳釱空中狂波澜合时若莽苍辟处如轘辕俨对无霸阵静问严陵滩灵飞一以䕶山都焉敢干两廊洁寂歴中殿髙㠝岏静架九色节闲悬十絶幡㣲风时一吹百寳清阑珊昔有叶道士位当昇灵官欲笺紫㣲志唯食虹景丹既逐隠龙去道风由此残犹闻绛目草往往生空坛羽客两三人石上谭泥丸谓我或龙胄粲然与之懽衣巾紫华冷食次白芝寒自觉有真气恐随风力抟明朝若更住必拟隳儒冠销夏湾太湖有曲处其门为两崖当中数十顷别如一天池号为销夏湾此名无所私赤日莫斜照清风多遥吹沙屿扫粉墨松竹调埙篪山果红靺鞨水苔青䯱髵木隂厚若瓦岩磴滑如饴我来此游息夏景方赫曦一坐盘石上肃肃寒生肌小艖或可汎短策或可支行惊翠羽起坐见白莲披敛袖㺯轻浪解巾敌凉飔但有水云见更余沙禽知京洛往来客暍死縁奔驰此中便可老焉用名利为包山祠白云最深处像设盈岩堂村祭足茗粣水奠多桃浆䇹䉦突古砌薜荔绷頽墻炉灰寂不然风送杉桂香积雨晦州里流波漂稻粱恭惟大司谏悯此如发狂命予传明祷祗事实不遑一奠若肹蠁再祝如激扬出庙未半日隔云逢澹光雨㸃少渐收羽林枪忽然山家犬起吠白日傍公心与神志相向如𤣥黄我愿作一疏奏之于穹苍留神千万祀永福吴封疆圣姑庙洛神有灵逸古庙临空渚暴雨驳丹青荒萝绕梁梠野风旋芝葢饥乌衔椒糈寂寂落枫花时时鬭鼯鼠常云三五夕尽㑹妍神侣月下留紫姑霜中召青女俄然响环珮倏尔鸣机杼乐至有闻时香来无定处目瞪如有待魂断空无语云雨竟不生留情在何处太湖石兹山有石岸抵浪如受屠雪阵千万战藓岩髙下刳乃是天诡怪信非人功夫白丁一云取难甚网珊瑚厥状复若何鬼工不可图或拳若虺蜴或蹲若虎貙连络若钩鏁重叠如萼跗或若巨人骼或如太帝符胮肛篔筜笋格磔琅玕株断处露海眼移来和沙须求之烦耄倪载之劳舳舻通侯一以眄贵却骊龙珠厚赐以賝賮逺去穷京都五侯土山下要尔添嵒龉赏玩若称意爵禄行斯须苟有王佐士崛起于太湖试问欲西笑得如兹石无崦里里何幽竒膏腴二十顷风吹稻花香直过龟山顶青苗细腻卧白羽悠溶静塍畔起䴙鹈田中通舴艋㡬家傍潭洞孤戍当林岭罢钓时煑菱停缲或焙茗峭然八十老生计于此永苦力供征赋怡颜过朝暝洞庭取异事包山极幽景念尔饱得知亦是遗民幸石板翠石数百步如板漂不流空疑水妃意浮出青玉洲中若莹龙剑外唯叠蛇矛狂波忽然死浩气清且浮似将翠黛色抹破太湖秋安得三五夕携酒棹扁舟召取月夫人啸歌于上头又恐霄景涧虚皇拜仙侯欲建九钖碑当立十二楼琼文忽然下石板谁能留此事少知者唯应波上鸥奉和太湖诗二十首陆龟蒙初入太湖东南具区雄天水合为一髙帆大弓满羿射争箭疾时当暑雨后气象仍鬰宻乍如开彫笯耸翅忽飞出行将十洲近坐觉八极溢耳目骇鸿蒙精神寒佶栗坑来斗呀豁涌处惊嵳崒崄异拔龙湫喧如破蛟室斯须风妥帖若受命平秩㣲茫识端倪逺峤疑格笔巉巉见铜阙左右皆辅弼盘空俨相趋去势犹横逸尝闻咸池气下注作清质至今涵赤霄尚且浴白日又云构浮玉宛与崑阆匹肃为灵官家此事难致诘才迎沙屿好指顾俄已失山川互蔽亏鱼鸟空聱耴何当授真检得召天吴术一一问朝宗方应可谭悉晓次神景宫晓帆逗碕岸髙步入神景洒洒襟袖清如临蕋珠屛虽然羣动息此地常寂静翠镊有寒锵碧花无定影凭轩羽人傲夹戸天兽勐稽首朝元君褰衣就虚省呀空雪牙利漱水石齿冷香母未垂婴芝田不论顷遥通河汉口近抚松桂顶饭荐七白蔬杯酾九光杏人间附尘躅固陋真钳颈肯信抃鳌倾犹疑夏虫永𤣥津荡琼垄紫汞啼金鼎尽出冰霜书期君一披省入林屋洞知名十小天林屋当第九题之为左神理之以天后魁堆辟邪辈左右专备守自非方瞳人不敢窥洞口惟君好竒士复啸忘情友致伞在风林低冠入云窦中深剧苔井傍吹才药臼石角忽支頥藤根时束肘初为大幽怖渐见微明诱屹若造灵封森如达仙薮尝闻白芝秀状与琅花偶又坐紫泉光甘如酌天酒何人能挹嚼饵以代浆糗却笑探五符徒劳步双斗真君不可见焚盥空迟久眷恋玉碣文行行但回首雨中游包山精舎包山信神仙主者上真职及栖钟梵侣又是清凉域乃知烟霞地絶俗无不得岩开一径分柏拥深殿黒僧闲若图画像古非雕刻海客施明珠湘蕤料净食有鱼皆玉尾有鸟尽金臆手携鞞铎佉若在中印国千峯残雨过万籁清且极此时空寂心可以遗智识知君战未胜尚倚功名力却下听经徒孤帆有行色毛公坛古有韩终道授之刘先生身如碧凤凰羽翼披轻轻先生盛驱役臣伏甲与丁势可倒五岳不唯鞭羣灵飘飖驾翔螭白日朝太清空遗古坛在稠叠烟萝屏逺懐步罡夕列宿森然明四角镇露兽三层差羽婴回眸昐七炁运足驰踈星象外真既感区中道俄成迩来向千祀云峤空峥嵘石上璚花落石根瑶草青时时白鹿下此外无人行我访岑寂境自言斋戒精如今君安死魂魄犹羶腥有笈皆緑字有芝皆紫茎相将望瀛岛浩荡凌沧溟三宿神景宫灵踪未遍寻不觉溪色暝回头问栖所稍下杉萝径岩居更幽絶涧戸相隠映过此即神宫虚堂惬云性四轩尽踈达一榻何清零髣髴闻玉笙敲铿动凉磬风凝古松粒露压脩荷柄万籁既无声澄明但心听希㣲辨真语若授虚皇命尺宅按来平华池漱余净频窥宿羽丽三吸晨霞盛岂独冷衣襟便堪遗造请徒探物外趣未脱尘中病举手谢灵峯徜徉事归榜以毛公泉献大司谏清河公先生錬飞精羽化成翩翻荒坛与古甃隠轸清泠存四面蹙山骨中心含月魂除非紫水脉即是金沙源香实洒桂蕋甘唯渍云根向来探幽人酌罢祛蒙昏况公珪璋质近处谏诤垣又闻虚静姿早挂冰雪痕君对瑶华味重献兰薰言当应涤烦暑朗咏翚飞轩我愿得一掬攀天叫重阍霏霏散为雨用以移焦原缥缈峰左右皆跳岑孤峯挺然起因思缥缈称乃在虚无里清晨跻磴道便是孱颜始据石即更歌遇泉还徙倚花竒忽如荐树曲浑成几乐静烟霭知忘机猿狖喜频攀峻过斗末造平如砥举首阂青㝠回眸聊下眎髙帆大于鸟广墠才类蚁就此㣲茫中争先未尝已葛洪话刚气去地四十里苟能乗之游止若道路耳吾将自峯顶便可朝帝扆尽欲活羣生不唯私一已超骑明月榦复弄华星蕊却下蓬莱巅重窥清浅水身为大块客自号天随子他日向华阳敲云问名氏桃花坞行行问絶境贵与名相亲空经桃花坞不见秦时人愿此为东风吹起枝上春愿此作流水潜浮蕊中尘愿此为好鸟得栖花际邻愿此作幽蝶得随花下賔朝为照花日暮作涵花津试为探花士出作偷桃臣桃源不我弃庶可全天真明月湾昔闻明月观秪伤荒野基今逢明月湾不值三五时择此二明月洞庭看最竒连山忽中断逺树分亮釐周回二十里一片澄风漪见说秋半夜净无云物欺兼之星斗藏独有神仙期初闻锵镣铫积渐调参差空中卓羽卫波上停龙螭纵舞玉烟节髙歌碧霜词清光悄不动万象寒吚吚此㑹非俗致无繇得旁窥但当乘扁舟酒瓮仍相随或彻三弄笛或成数聨诗自然莹心骨何用神仙为练渎越恃君子衆大将压全吴呉将派天泽以练舟师徒一镜止千里支流忽然迂苍奁束洪波坐似冯夷躯战舰百万辈浮宫三十余平川盛丁宁絶岛分储胥凤押半鹤膝锦杠杂肥胡香烟与杀气浩浩随风驱弹射尽髙鸟杯觥醉潜鱼山灵恐见鞭水府愁为墟兵利德日削反为雠国屠至今钩镞残尚与泥沙俱照此月倍苦来兹烟亦孤丁魂尚有泪合洒青枫枯投龙潭名山潭洞中自古多祕邃君将接神物聊用申祀事镕金象牙角尺木无不傋亦既奉真官因之徇前志持来展明诰敬以投嘉瑞鳞光焕水容目色烧山翠吾皇病秦汉岂独探怪异所贵风雨时民皆受其赐良田为巨浸汚泽成赤地掌职一不行精灵又何寄唯贪血食饱但据骊珠睡何必费黄金年年授星使孤园寺浮屠从西来事者极梁武岩幽与水曲结构无遗土穷山林榦尽竭海珠玑聚况即侍从臣敢爱烟波坞幡条玉龙扣殿角金虬舞释子厌楼台主人露风雨今来四百载像设藏云浦轻鸽乱驯鸥鸣钟和朝橹庭蕉裂旗旆野蔓差缨组石上解空人窗前听经虎林虚叶如织水净沙堪数徧问得中天归修释迦谱上真观尝闻昇三清真有上中下官居乘佩服一一自相亚霄裙或霞粲侍女忽玉姹坐进金碧腴去驰飈歘驾今来上真观怳若心灵讶秪恐暂神游又疑新羽化风余撼朱草云破生瑶榭望极觉波平行虚信烟借闲开飞龟帙静倚宿凤架俗状既能遗尘冠聊以卸人间方大火此境无朱夏松葢䕃日车泉绅拖天罅穷幽不知倦复息芝园舍锵珮引凉姿焚香礼遥夜无情走声利有志依闲暇何处好迎僧希将石楼借销夏湾霞岛焰难泊云峯竒未收萧条千里湾独自清如秋古岸过新雨髙萝䕃横流遥风吹蒹葭折处鸣飕飕昔予守圭窦过于回禄囚日为籧筁徒分作祗裯讐愿狎寒水怪不封朱毂侯岂知烟浪涯坐可思重裘健若数尺鲤汎然双白鸥不识号火井孰问名焦丘我真鱼鸟家尽室营扁舟遗名复避世消夏还消忧包山祠静境林麓好古祠烟霭浓自非通灵才敢陟羣仙峯百里波浪沓中堂箫鼓重真君贝琼轝髣髴来相从清露濯巢鸟隂云生画龙风飘橘柚香日动幡葢容将命礼且洁所祈年不凶终当以疏闻特用诸侯封圣姑庙渺𣺌洞庭水盈盈芳屿神因知古佳丽不独湘夫人流苏荡遥吹斜岭生轻尘蜀綵駮霞碎吴绡盘雾匀可怜飞燕姿合是乘鸾賔坐想烟雨夕兼之花草春空登油壁车窈窕谁相亲好赠玉条脱堪携紫纶巾殷勤拨香池重荐汀洲苹明朝动兰檝不翅星河津太湖石他山岂无石厥状皆可荐端然遇良工坐使天质变或裁基栋宇礧砢成广殿或剖出温瑜精光具华瑱或将破仇敌百礮资苦战或用镜功名万古如㑹面今之洞庭者一以非此选槎牙真不材反作天下彦所竒者嵌崆所尚者葱蒨旁穿参洞穴内窍均环钏刻削九琳窓玲珑五明扇新雕碧霞段旋剖秋天片无力置池塘临风只流眄崦里山横路若絶转檝逢平川川中水木幽髙下兼良田沟塍堕㣲熘桑柘含踈烟处处倚蚕箔家家下鱼筌騃犊卧新野禽争折莲试招搔首翁共语残阳边今来九州内未得皆恬然贼阵始吉语狂波又凶年吾翁欲何道守此常安眠笑我掉头去芦中闻刺船余知隠地术可以齐真仙终当从之游庻复全于天石板一片倒山屏何时隳洞门屹然空濶中万古波涛痕我意上帝命持来压泉源恐为庚辰宫囚怪力所掀又疑广袤次零落潜惊奔不然遭霹雳强半沉无垠如何造化首便截秋云根往事不足问竒踪安可论吾今病烦暑据簟常昏昏欲从石公乞莹理平如璊前后植桂桧东西置琴樽尽携天壤徒浩唱羲皇言松陵集巻三松陵集卷四钦定四库全书松陵集巻四徃体诗一百十二首渔具诗陆龟蒙天随子䲣于海山之颜有年矣矢鱼之具莫不穷极其趣大凡结绳持网者总谓之网罟网罟之流曰罛曰罾曰罺圆而纵舍曰罩挟而昇降曰缗而竿者总谓之筌筌之流曰筒曰车横川曰梁承虚曰笱编而沈之曰箄矛而卓之曰矠棘而中之曰义镞而纶之曰射扣而騃之曰桹置而守之曰神列竹于海澨曰沪错薪于水中曰所载之舟曰舴艋所贮之器曰笭箵其他或术以招之或药而尽之皆出于诗书杂传及今之闻见可考而騐之不诬也今择其任咏者作十五题以讽噫矢鱼之具也如此予既歌之矣矢民之具也如彼谁其嗣之鹿门子有髙洒之才必为我同作网大罟纲目繁空江波浪黒沈沈到波底恰共波同色牵时万鬐入已有千钧力尚悔不横流恐他人更得罩左手掲圆罛轻桡弄舟子不知潜鳞处但去笼烟水时穿紫屏破忽值朱衣起贵得不贵名敢论鲂与鲤有意烹小鲜乘流驻孤棹虽然烦取舎未肯求津要多为虾蚬误已分䴔䴖笑寄语龙伯人荒唐不同调钓筒短短截筠光悠悠卧江色蓬差㯭相应雨慢烟交织须臾中芳饵迅疾如飞翼彼竭我还浮君看不争得钓车溪上持只轮溪边指茅屋闲乘风水便敢议朱丹毂髙多倚衡惧下有折轴速曷若载逍遥归来卧云族鱼梁能编似云薄横絶清川口缺处欲随波波中先置笱投身入笼槛自古难飞走尽日水濵吟殷勤谢渔叟义鱼春溪正含緑良夜才参半持矛若羽轻列烛如星烂伤鳞跳密藻碎首沈遥岸尽族染东流傍人作佳翫射鱼弯弓注碧浔掉尾行凉沚青枫下晩照正在澄明里抨絃㫁荷扇溅血殷菱蘂若使禽荒闻移之暴烟水鸣桹水浅藻荇澁钩罩无所及铿如木铎音势若金钲急敺之就深处用以资俯拾搜罗尔甚㣲遁去将何入沪万植御洪波森然倒林薄千颅咽云上过半随潮落其间风信背更值雷声恶天道亦裒多吾将移海若斩木置水中枝条互相蔽寒鱼遂家此自以为生计春氷忽融冶尽取无遗裔所託成祸机临川一凝睇种鱼凿池收赪鳞疎疎置云屿还同汗漫游遂以江湖处如非一神守潜被蛟龙主蛟龙若无道跛鼈亦可御药鱼香饵缀金钩日中悬者㡬盈川是毒流细大同时死不唯空饲犬便可将贻蚁苟负竭泽心其他尽如此舴艋篷棹两三事天然相与闲朝随稚子去暮唱蔆歌还倚石迟后侣徐桡供逺山君看万斛载沈溺须臾间笭箵谁谓笭箵小我谓笭箵大盛鱼自足飱寘璧能为害时将刷苹浪又取悬藤带不及腰上金何劳问蓍蔡奉和渔具十五咏皮日休网晩挂溪上网映空如雾縠闲来发其机旋旋沈平緑下处若烟雨牵时似崖谷必若遇鲲鲕从教通一目罩芒鞋下葑中步步沈轻罩既为蔆浪飐亦被莲泥胶人立独无声鱼烦似相抄满手搦霜鳞思归举轻棹烟雨晩来好东塘下去网小正星舟轻欲腾翥谁知荇深后恰值鱼多处浦口更有人停桡一延竚钓筒笼籦截数尺标置能幽絶从浮笠泽烟任卧桐江月丝随碧潭漫饵逐清滩发好是趂筒时秋声正清越钓车得乐湖海志不厌华辀小月中抛一声惊起滩上鸟心将潭底测手把波文袅何处覔奔车平波今渺渺鱼梁波际挿翠筠离离似清籞游鳞到溪口入此无逃所斜临杨柳津静下鸬鹚侣编此欲何之终焉富春渚义鱼列炬春溪口平潭如不流照见游泳鱼一一如清昼中目碎琼碧毁鳞殷组绣乐此何太荒居然愧川后射鱼注矢寂不动澄潭晴转烘下窥见鱼乐恍若翔在空惊羽决凝碧伤鳞浮殷红堪将指杯术授与太湖公鸣桹尽日平湖上鸣桹仍动桨丁丁入波心登澈和清响鹭聴独寂寞鱼惊昧来往尽水无所逃川中有钩党沪波中植甚固磔磔如虾须涛头倏尔过数顷跳鯆䱐不是细罗密自为朝夕驱空怜指鱼命遣出海边租伐彼槎蘖枝放于氷雪浦游鱼趂暖处忽尔来相聚徒为栖託心不问庇庥主一旦悬鼎镬祸机真自取种鱼移土湖岸边一半和鱼子池中得春雨㸃㸃活如蚁一月便翠鳞终年必赪尾借问两绶人谁知种鱼利药鱼吾无竭泽心何用药鱼药见説放溪上㸃㸃波光恶食时竞夷犹死者争纷泊何必重伤鱼毒泾犹可作舴艋阔处只三尺翛然足吾事低蓬挂钓车枯蚌盛鱼饵只好携桡坐惟堪盖蓑睡若遣遂平生艅艎不如是笭箵朝空笭箵去暮实笭箵归归来倒却鱼挂在幽窗扉但闻虾蚬气欲生苹藻衣十年佩此处烟雨苦霏霏添渔具诗皮日休天随子为渔具诗十五首以遗余凡有䲣已来术之与器莫不尽于是也噫古之人或有溺于渔者行其术而不能言用其器而不能状此与泽助之䲣者又何异哉如吟鲁望之诗想其致则江风海雨槭槭生齿牙间真世外渔者之才也余昔之渔所在浻上则为菴以守之居岘下则占矶以待之江汉间时候率多雨唯以籉笠自庇每伺鱼必多俯籉笠不能庇其上繇是织篷以障之上抱而下仰字之曰背篷今观鲁望之十五篇未有是作因次而咏之用以补其遗者渔家生具获足于吾属之文也渔菴菴中只方丈恰称幽人住枕上悉鱼经门前空钓具束竿将倚壁晒网还侵戸上浻有杨颙须留往来路钓矶盘滩一片石置我山居足洼处着筣笓窍中维䑿多逢沙鸟汚爱被潭云触狂奴卧此多所以踏帝腹蓑衣一领蓑正新着来沙坞中隔溪遥望见疑是緑毛翁襟色裛䐑霭袖香䙰褷风前头不施衮何以为三公篛笠圆似写月魂轻如织烟翠涔涔向上雨不乱窥鱼思携来沙日㣲挂处江风起纵戴二梁冠终身不忘尔背篷侬家背篷様似个大龟甲雨中跼蹐时一向聴霎霎甘从鱼不见亦任鸥相狎深拥竟无言空成睡齁䶎奉和添渔具五篇陆龟蒙渔菴结茅次烟水用以资啸傲岂谓钓家流忽同禅室号闲凭山叟占晩有溪禽嫪华屋莫相非各随吾所好钓矶拣得白云根秋潮未曽没坡陁坐鳌背散漫垂龙发持竿从掩雾置酒复待月即此放神情何劳适吴越蓑衣山前度㣲雨不废小涧渔上有青袯襫下有新腒疎滴沥珠影泫离披岚彩虚君看荷制者不得安吾庐篛笠朝携下枫浦晩戴出烟艇冒雪或平檐聴泉时仄顶飇移霭然色波乱危如影不识九衢尘终年居下浻背篷敏手噼江筠随身织烟殻沙禽固不知钓伴犹初觉闲从翠㣲拂静唱沧浪濯见説万山潭渔童尽能学樵人十咏陆龟蒙环中先生谓天随子曰子与鹿门子应和为渔具诗信尽其道而美矣世言樵渔者必聨其命称且常为隠君子事诗之言错薪礼之言负薪传之言积薪史之言束薪非樵者之实乎可不足以寄兴咏独缺其词耶退作之樵以补其阙漏寄鹿门子樵谿山髙谿且深苍苍但羣木抽条欲千尺衆亦疑朴樕一朝蒙翦伐万古辞林麓若遇燎𤣥穹㣲烟出云族樵家草木黄落时比邻见相喜门当清涧尽屋在寒云里山棚日才下野灶烟初起所谓顺天民唐尧亦如此樵叟自小即胼胝至今凋鬓发所图山褐厚所爱山炉热不知冠盖好但信烟霞活富贵如疾颠吾从老岩穴樵子生自苍崖边能谙白云养才穿逺林去已在孤峯上薪和野花束步带山词唱日暮不归来柴扉有人望樵径石脉青霭间行行自幽絶方愁山绕缭更值云遮截争推好林浪共约归时节不似名利途相期覆车辙樵斧淬砺秋水清携持逺山曙丁丁在前涧杳杳无寻处巢倾鸟犹在树尽猿方去授钺者何人吾方易其虑樵担轻无斗储价重则筋力絶欲下半巖时忧襟两如结风髙埶还却雪厚疑中折负荷诚独难移之赠来哲樵风朝随早潮去暮带残阳返向背得清飇相追无近逺採山一何迟服道常苦蹇仙术信能为年华未将晩樵火积雪抱松坞蠧根然草堂深炉与逺烧此夜仍交光或似坐竒兽或如焚异香堪嗟宦游子冻死道路傍樵歌纵调为野吟徐徐下云磴因知负樵乐不减援琴兴出林方自转隔水犹相应但取天壤情何求郢人称奉和樵人十咏皮日休樵谿何时有此谿应便生幽木橡实养山禽藤花蒙涧鹿不止产蒸薪愿当歌棫朴君知天意无以此安吾族樵家空山最深处太古两三家云萝共夙世猨鸟同生涯衣服濯春泉盘飱烹野花居兹老复老不解叹年华樵叟不曾照青镜岂解伤华发至老未息肩至今无病骨家风是林岭世禄为薇蕨所以两大夫天年为自伐樵子相约晩樵去跳踉上山路将花饵鹿麛以果投猿父束薪白云湿负担春日暮何不寿童乌果为𤣥所误樵径蒙笼中一径绕在千峯里歇处遇松根危中值石齿花穿枲衣落云拂芒鞵起自古行此途不闻颠与坠樵斧腰间挿大柯直入深谿里空林伐一声幽鸟相唿起倒树去李父倾巢啼木魅不知仗钺者除害谁如此樵担不敢量樵重唯知益薪束轧轧下山时弯弯向身曲清泉洗得洁翠霭侵来緑看取荷戈人谁能似吾属樵风野船渡樵客来徃平波中纵横清飇吹旦暮归期同苹光惹衣白莲影涵薪红吾当请封尔直作镜湖公樵火山客地炉里然薪如阳辉松膏作滫瀡杉子为珠玑响误击刺閙焰疑孛彗飞傍边暖白酒不觉瀑氷垂樵歌此曲太古音繇来无管奏多云採樵乐或説林泉候一唱凝闲云再谣悲顾兽若遇採诗人无辞收鄙陋酒中十咏皮日休鹿门子性介而行独于道无所全于才无所全于进无所全于退无所全岂天民之惷者耶然进之与退天行未觉于余也则有穷有厄有病有殆果安而受耶未若全于酒也夫圣人之诫酒祸也大矣在书为沈湎在诗为童羖在礼为豢豕在史为狂药余饮至酣徒以为融肌柔神消沮迷丧頽然无思以天地大顺为隄封傲然不持以洪荒至化为爵赏抑无懐氏之民乎葛天氏之臣乎苟沈而乱狂而诟祸而族真蚩蚩之为也若余者于物无所斥于性有所适真全于酒者也噫天之不全余也多矣独以麴蘖全之抑天犹幸于遗民焉太𤣥曰君子在𤣥则正在福则沖在祸则反小人在𤣥则邪在福则骄在祸则穷余之于酒得其乐人之于酒得其祸亦若是而已矣于是徴其具悉为之咏用继东臯子酒谱之后夫酒之始名天有星地有泉人有乡今总而咏之者亦古人初终必全之义也天随子深于酒道寄而请之和酒星谁遣酒旗耀天文列其位彩㣲尝似酣芒弱偏如醉唯忧犯帝座只恐骑天驷若遇巻舌星谗君应堕地酒泉羲皇有𤣥酒滋味何太薄玉液是浇漓金沙乃糟粕春从野鸟沽昼任闲猨酌我愿葬兹泉醉魂似凫跃酒篘翠篾初织来或如古鱼器新从山下买静向甔中试轻可网金醅疎能容玉蚁自此好成功无贻我罍耻酒牀糟牀带松节酒腻肥于羜滴滴连有声空疑杜康语开眉既压后染指偷尝处自此得公田不过浑种黍酒罏红罏髙㡬尺颇称幽人意火作缥醪香灰为冬醷气有鎗尽龙头有主皆犊鼻倘得作杜根佣保何足愧酒楼钩楯跨通衢喧閙当九市金罍潋灔后玉斚纷纶起舞蝶傍应酣啼莺闻亦醉野客莫登临相讐多失意酒旗青帜阔数尺悬于往来道多为风所飏时见酒名号拂拂野桥幽翻翻江市好双眸复何事终竟望君老酒樽牺樽一何古我抱期幽客少恐消醍醐满疑烘琥珀猨窥曾扑泻鸟踏经欹仄度度醒来看皆如死生隔酒城万仞峻为城沈酣浸其俗香侵井榦过味染濠波渌朝倾踰百榼暮压㡬千斛吾得𨽻此中但为阍者足酒乡何人置此乡杳在天皇外有事忘哀乐有时忘显晦如寻罔象归似与希夷㑹从此共君游无烦用冠带奉和酒中十咏陆龟蒙酒星万古醇酎气结而成晶荧降为嵇阮徒动与樽罍并不独祭天庙亦应邀客星何当八月槎载我游青𡨕酒泉初悬碧崖口渐注青谿腹味既敌中山饮宁拘一斛春疑浸花骨暮若酣云族此地得封侯终身持美禄酒篘山斋醖方熟野童编近成持来欢伯内坐使贤人清不待盎中满旋供花下倾汪汪日可挹未羡黄金籝酒牀六尺样何竒溪边濯来洁糟深贮方半石重流还咽闲移秋病可偶聴寒梦缺往往枕眠时自疑陶靖节酒垆锦里多佳人当垆自沽酒髙低过反坫大小随圆瓿数钱红烛下涤器春江口若得奉君欢十千求一斗酒楼百尺江上起东风吹酒香行人落㠶上逺树涵残阳凝睇复凝睇一觞还一觞须知凭栏客不醉难为肠酒旗摇摇倚青岸逺荡游人思风欹翠竹杠雨澹香醪字才来隔烟见已觉临江迟大斾非不荣其如有王事酒樽黄金即为侈白石又太拙斵得竒树根中如老蛟穴时招山下叟共酌林间月尽醉两忘言谁能作天舌酒城何代驱生灵筑之为酿地殊无甲兵守但有糟浆气雉堞屹如狂女墻低似醉必若据而争先登仪狄氏酒乡谁知此中路暗出虚无际广莫是邻封华胥为附丽三杯闻古乐伯雅逢遗裔自尔等荣枯何劳问𤣥弟添酒中六咏陆龟蒙鹿门子示予酒中十咏物古而词丽㫖髙而性真可谓穷天人之际矣予既和而且曰昔人之于酒有注为池而饮之者象为龙而吐之者亲盗瓮间而卧者将实舟中而浮者可为四荒矣徐景山有酒鎗嵇叔夜有酒杯皆传于后代可谓二髙矣四荒不得不刺二髙不得不颂更作六章附于末云酒池万斛输曲沼千钟未为多残霞入醍齐逺岸澄白酇后土亦沈醉姦臣空浩歌迩来荒淫君尚得乘余波酒龙铜雀羽仪丽金龙光彩竒潜倾邺宫酒忽似商庭漦若怒鳞甲赤如酣头角垂君臣坐相灭安用骄奢为酒瓮候煖麴蘖调覆深苫盖净溢处每淋漓沈来还濎滢尝闻清凉酎可养希夷性盗饮以为名得非君子病酒船昔人性何诞欲载无穷酒波上任浮身风来即开口荒唐意难遂沈湎名不朽千古如比肩问君能继不酒鎗景山实名士所玩垂清尘尝作酒家语自言中圣人竒器质含古挫糟味应醇唯懐魏公子即此飞觞频酒杯叔夜傲天壤不将琴酒疎制为酒中物恐是琴之余一弄广陵散又裁絶交书頽然掷林下身世俱何如奉和酒中六咏皮日休酒池八齐竞奔注不知深㡬丈竹叶岛纡徐凫花波荡样醺应烂地轴浸可柔天壤以此献吾君愿铭于几杖酒龙铜为蚴蟉鳞铸作鱙角吐处百里雷泻时千丈壑初疑潜苑囿忽似拏寥廓遂使铜雀台香消野花落酒瓮坚净不苦窳陶于醉封疆临溪刷旧痕隔屋闻新香移来近麴室倒处临糟牀所嗟无比邻余亦能偷尝酒船剡桂复刳兰陶陶任行乐但知涵泳好不计风涛恶尝行麴封内稍系糟丘泊东海如可倾乘之就斟酌酒鎗象鼎格仍髙其中不烹饪唯将煑浊醪用以资酣饮偏宜旋樵火稍近余酲枕若得伴琴书吾将着闲品酒杯昔有嵇氏子龙章而鳯姿手挥五絃罢聊复一樽持但取性澹泊不知味醇醨兹器不复见家家唯玉巵茶中杂咏皮日休案周礼酒正之职辨四饮之物其三曰浆又浆人之职共王之六饮水浆醴凉医酏入于酒府郑司农云以水和酒也盖当时人率以酒醴为饮谓乎六浆酒之醨者也何得姬公制尔雅云槚苦茶即不撷而饮之岂圣人纯于用乎抑草木之济人取舍有时也自周已降及于国朝茶事竟陵子陆季疵言之详矣然季疵以前称茗饮者必浑以烹之与夫瀹蔬而啜者无异也季疵之始为经三巻繇是分其源制其具教其造设其器命其煑俾饮之者除痟而去疠虽疾医之不若也其为利也于人岂小哉余始得季疵书以为备矣后又获其顾渚山记二篇其中多茶事后又太原温从云武威段磶之各补茶事十数节并存于方册茶之事繇周至于今竟无纤遗矣昔晋杜育有荈赋季疵有茶歌余缺然于懐者谓有其具而不形于诗亦季疵之余恨也遂为十咏寄天随子茶坞闲寻尧氏山遂入深深坞种荈已成园栽葭宁记亩石洼泉似掬岩罅云如缕好是夏初时白花满烟雨茶人生于顾渚山老在漫石坞语气为茶荈衣香是烟雾庭从子遮果任獳师虏日晩相笑归腰间佩轻篓茶笋褎然三五寸生必依岩洞寒恐结红铅暖疑销紫汞圆如玉轴光脆似琼英冻每为遇之疎南山挂幽梦茶籝筤篣晓携去蓦个山桑坞开时送紫茗负处沾清露歇把傍云泉归将挂烟树满此是生涯黄金何足数茶舎阳崖枕白屋㡬口嬉嬉活棚上汲红泉焙前蒸紫蕨乃翁研茗后中妇拍茶歇相向掩柴扉清香满山月茶灶南山茶事动灶起岩根傍水煑石发气薪然杉脂香青琼蒸后凝緑髓炊来光如何重辛苦一一输膏粱茶焙凿彼碧岩下恰应深二尺泥易带云根烧难碍石脉初能燥金饼渐见干琼液九里共杉林相望在山侧茶鼎龙舒有良匠铸此佳样成立作菌蠢势煎为潺湲声草堂暮云隂松窓残雪明此时勺复茗野语知逾清茶瓯邢客与越人皆能造兹器圆似月魂堕轻如云魄起枣花势旋眼苹沫香沾齿松下时一看支公亦如此煮茶香泉一合乳煎作连珠沸时看蟹目溅乍见鱼鳞起声疑带松雨饽恐生烟翠傥把沥中山必无千日醉奉和茶具十咏陆龟蒙茶坞茗地曲隈囘野行多缭绕向阳就中宻背涧差还少遥盘云髻慢乱簇香篝小何处好幽期满巖春露晓茶人天赋识灵草自然钟野姿闲来北山下似与东风期雨后探芳去云间幽路危唯应报春鸟得共斯人知茶笋所孕和气深时抽玉苕短轻烟渐结华嫩蘂初成管寻来青霭曙欲去红云煖秀色自难逢倾筐不曾满茶籝金刀噼翠筠织似波文斜制作自野老携持伴山娃昨日鬭烟粒今朝贮緑华争歌调笑曲日暮方还家茶舎旋取山上材架为山下屋门因水势斜壁任岩隈曲朝随鸟俱散暮与云同宿不惮採掇劳祗忧官未足茶灶无突抱轻岚有烟映初旭盈锅玉泉沸满甑云牙熟竒香袭春桂嫩色凌秋菊炀者若吾徒年年看不足茶焙左右擣凝膏朝昏布烟缕方圆随样拍次第依层取山谣纵髙下火候还文武见説焙前人时时炙花脯茶鼎新泉气味良古鐡形状丑那堪风雪夜更值烟霞友曽过赪石下又住清溪口且共荐臯卢何劳倾斗酒茶瓯昔人谢塸埞徒为妍词饰岂如珪璧姿又有烟岚色光参筠席上韵雅金罍侧直使于阗君从来未尝识煮茶闲来松间坐看煑松上雪时于浪花里併下蓝英末倾余精爽健忽似氛埃灭不合别观书但宜窥玉札松陵集巻四松陵集卷五钦定四库全书松陵集巻五今体五言诗六十八首武丘寺殿前有古杉一本形状丑怪图之不尽况百卉竞媚若妒若媢唯此杉死抱竒节髐然闯然不知雨露之可生也风霜之可瘁也乃造化者方外之材乎遂赋三百言以见志皮日休种日应逢晋枯来必自隋鳄狂将立处螭鬬未开时卓荦掷枪榦义牙束㦸枝初惊蟉篆活复讶獝狂痴劲质如尧瘦贞容学舜霉势能擒土伯丑可骇山祗虎爪挐岩穏虬身脱浪敧槎头秃似刷枿觜利于锥突兀方相胫鳞皴夏氏胝根应蔵鬼血柯欲漏龙漦抝似神荼怒呀如猰㺄饥朽痈难可吮枯尰不堪治一炷𤣥云拔三寻黒矟奇狼头㪍窣竖虿尾掘挛垂目燥那逢爟心开岂中铍任苔为疥癣従蠧作疮痍品格齐辽鹤年龄等寳龟将懐缩地力欲负拔山姿未倒防风骨初僵负贰尸漆书明古本铁室抗全师碨礧还无极伶俜又莫持坚应敌骏骨文定写甝皮蟠屈愁凌刹腾骧恐攫池抢烟寒嶱披茑静䙰褷威仰诚难识勾芒恐不知好烧胡律看堪共达多期寡色诸芳笑无声衆籁疑终添八柱位未要一绳维尽日来唯我当春翫更谁他年如入用直构太平基奉和古杉三十韵陆龟䝉衆木尽相遗孤杉独任竒挿天形硉兀当殿势㩻危恐是夸娥怒教临嶻嶭衰节穿开耳目根瘿坐熊罴世只论荣落人谁问等衰有巅従日上无叶与秋期虎搏应难动鵰蹲不敢迟战锋新缺齾烧岸黑黧鬬死龙骸杂争奔鹿角差胈销洪水脑稜耸梵天眉磔索珊瑚涌森严獬豸窥向空分荦指冲浪出鲸鬐杨仆船橦在蚩尤阵纛隳下连金粟固髙用铁蔆披挺若苻坚棰浮于祖纳椎峥嵘惊露鹤䟐趚阂云螭傍宇将支压撑霄欲抵隵背交虫臂挶相向鹘拳追格笔荖犹立阶干卓未麾鬼神应暗画风雨恐潜移已觉寒松伏偏宜后土疲好邀清啸傲堪映古茅茨材大应容蝎年深必孕䕫后雕依佛氏初植必僧弥拥肿烦荘辩槎牙费庾词咏多灵府困搜苦化权卑类既区中寡朋当物外推蟠桃标日域珠草侍仙墀真宰诚求梦春工幸可医若能嘘嶰竹犹足动华滋四明山诗谢遗尘者有道之士也尝隠于四明之南雷一旦访予来语不及世务且曰吾得于玉泉生知子性诞逸乐神仙中书探海岳遗事以期方外之交虽铜墙鬼炊虎狱劒饵无不窥也今为子语吾山之竒者有峯最髙四穴在峯上每天地澄霁望之如牖户相传谓之石窗即四明之目也山中有云不絶者二十里民皆家云之南北每相従谓之过云有鹿亭有樊榭有潺湲洞木实有青櫺子味极甘而坚不可卒破有猿山家谓之鞠侯其他在图籍不足道也凡此佳处各为我赋诗予因作九题题四十字谢省之曰玉泉生真不诬矣好事者为予传之因呈袭美石窗石窗何处见万仞倚晴虚积霭迷青璅残霞动绮疏山应列圆峤宫便接方诸秖有三奔客时来教隠书过云相访一程云云深路仅分啸台随日辨樵斧带风闻晓着衣全湿寒冲酒不醺㡬回归思静髣髴见苏君云南云南更有溪丹砾尽无泥药有巴賨卖枝多越鸟啼夜清先月午秋近少岚迷若得山颜住芝手自携云北云北是阳川人家洞壑连坛当星斗下楼拶翠㣲邉一半遥峯雨三条古井烟金庭如有路应到左神天鹿亭鹿亭巖下置时领白麛过草细眠应久泉香饮自多认声来月坞寻迹到烟萝早晩吞金液骑将上绛河樊榭樊榭何年筑人应白日飞至今山客説时驾玉麟归乳蔕悬松嫩芝台出石㣲凭栏虚目㫁不见羽华衣潺湲洞石浅洞门深潺潺万古音似吹双羽管如奏落霞琴倒穴漂龙沫穿松溅鹤襟何人乗月弄应作上清吟青櫺子山实号青櫺环冈次第生外形坚緑殻中味敌璚英堕石樵儿拾敲林宿鸟惊亦应仙吏守时取荐层城鞠侯何事鞠侯名先封在四明但为连臂饮不作㫁肠声野蔓垂缨细寒泉佩玉清满林游宦子谁为作君卿奉和四明山九题皮日休石窗窗开自真宰四达见苍崖苔染浑成绮云漫便当纱櫺中空吐月扉际不扃霞未㑹通何处应连玉女家过云粉洞二十里当中幽客行片时迷鹿迹寸步隔人声以杖探虚翠将襟惹薄明经时未过得恐是入层城云南云南背一川无鴈到峯前墟里生红药人家发白泉儿童皆似古婚嫁尽如仙共作真官户无由税石田云北云北昼㝠㝠空疑背夀星犬能谙药气人解写芝形野歇遇松盖醉书逢石屏焚香住此地应得入金庭鹿亭鹿羣多此住因构白云楣待侣傍花久引麛穿竹迟经时掊玉涧尽日嗅金芝为在石窗下成仙自不知樊榭主人成列仙故榭独依然石洞闹人笑松声惊鹿眠井香为大药鹤语是灵篇欲买重栖隠云峯不售钱潺湲洞隂宫何处源到此洞潺湲敲碎一轮月镕销半段天响髙吹谷动势急歕云旋料得深秋夜临流尽古仙青櫺子山风熟异果应是供真仙味似云腴美形如玉脑圆衔来多野鹤落处半灵泉必共𤣥都柰花开不记年鞠侯堪羡鞠侯国碧巖千万重烟萝为印绶云壑是隄封泉遣狙公䕶果教子供尔徒如不死应得蹑𤣥踪五贶诗皮日休毗陵处士魏君不琢气真而志放居毗陵凡二纪闭门穷学是乎里民不得以师之非乎里民不得以訾之用之不难进利之被人也舍之不难退辱非及己也噫古君子处乎进退而全者繇此道乎抑夷之隘恵之不恭不能造于是也江南秋风时鲈肥而难钓菰脆而易挽不过乗短䑧载一甔酒加以隠具繇五泻泾入震泽穿松陵抵杭越耳日休尝闻道于不琢敢不求雅物成雅思乎于是买钓船一脩二丈濶三尺施篷以庇烟雨谓之五泻舟天台杖一色黯而力遒谓之华顶杖有龟头山叠石砚一髙不二寸其仞数百谓之太湖砚有桐庐养和一怪形拳跼坐若变去谓之乌龙养和有南海鲎鱼殻樽一涩锋齾角内𤣥外黄谓之诃陵樽皆寄于不琢行以资云水之兴止以益琴籍之玩真古人之雅贶也因思乗韦之义不过于词遂为五篇目之曰五贶兼请鲁望同作五泻舟何事有青钱因人买钓船濶容兼饵坐深许共蓑眠短好随朱鹭轻堪倚白莲自知无用处却寄五湖仙华顶杖金庭仙树枝道客自携持探洞求丹粟挑云覔白芝量泉将濯足阑鹤把支頥以此将为赠唯君尽得知太湖砚求于花石间怪状乃天然中莹五寸剑外荖千叠莲月融还似洗云溼便堪研寄与先生后应添内外篇乌龙养和夀木拳数尺天生形状幽把疑伤虺节用恐破蛇瘤置合月观内买须云肆头料君携去处烟雨太湖舟诃陵樽一片鲎鱼殻其中生翠波买须饶紫贝用合对红螺尽泻判狂药禁敲任浩歌明朝与君后争那玉山何奉和五贶诗陆龟蒙五泻舟样自桐川得词因隠地成好渔翁亦喜新白鸟还惊沙际拥江沫渡头横雨声尚应嫌越相遗祸不遗名华顶杖万古隂崖雪灵根不为枯瘦于霜鹤胫竒似黒龙须拄访谭𤣥客持看泼墨图湖云如有路兼可到仙都太湖砚谁截小秋滩闲窥四绪寛绕为千嶂逺深置一潭寒坐久云应出诗成墨未干不知新博物何处拟重刋乌龙养和养和名字好偏寄道情深所以亲逋客兼能助五禽倚肩沧海望钩膝白云吟不是逍遥侣谁知世外心诃陵樽鱼骼匠成樽犹残海浪痕外堪欺玳瑁中可酌崑崙水绕苔矶曲山当草阁门此中醒复醉何必问干坤早春病中书事寄鲁望皮日休眼晕见云母耳虚闻海涛惜春狂似蝶养病躁于猱桉静方书古堂空药气髙可怜真宰意偏解困吾曹奉詶陆龟蒙祇贪诗调苦不计病容生我亦休文瘦君能叔寳清药须勤一服春莫累多情欲入毘耶问无人敌净名又寄次前韵皮日休病根冬养得春到一时生眼暗怜晨惨心寒怯夜清妻仍嫌酒癖医又禁诗情应被髙人笑忧身不似名又詶次韵陆龟蒙従来多逺思尤向静中生所以令心苦还应是骨清酒香偏入梦花落又关情积此风流事争无后世名新秋言懐寄鲁望三十韵皮日休新秋入破宅疎澹若平郊户牖深如窟诗书乱似巢移牀惊蟋蟀拂匣动蟏蛸静把泉华掬闲拈乳管敲桧身浑箇矮石面得能䫜小桂如拳叶新松似手梢鹤鸣转清角鹘下扑金合药还慵服为文亦嬾抄烦心入夜醒疾首带凉抓杉叶尖于镞藤丝靭似鞘偾田含紫芋低蔓隠青匏老栢浑如疥隂苔忽似胶王余落败壍胡孟入空庖度日忘冠带经时忆酒肴有心同木偶无舌并金铙兴欲添𤣥测狂将换易爻达人惟落落俗士自譊譊底力将排难何颜用解嘲欲销毁后骨空转坐来胞犹豫应难抱狐疑不易包等闲逢毒蠚容易遇咆哮时事方千蝎公途正二崤名㣲甘世弃性拙任时抛白日须投分青云合定交仕应同五柳归莫舍三茅涧鹿従来去烟萝任溷殽狙公闹后戏云母病来从此居方丈终非竞斗筲道穷应鬼遣性拙必天教无限疎慵事凭君解一瓟奉和新秋言懐三十韵次韵陆龟蒙身闲惟爱静篱外是荒郊地僻怜同巷庭喧厌累巢岸声摇舴艋窗影辨蟏蛸径秖溪禽下关唯野客敲竹冈従古凸池縁本来䫜早藕擎霜节凉花束紫梢渔情随锤网猎兴起鸣好梦经年説名方着处抄才疎惟自补技痒欲谁抓窗静常悬䕹鞭闲不正鞘山衣轻斧藻天籁逸絃匏蕙展风前带桃烘雨后胶藓干粘晩砌烟湿动晨庖沈约便图籍扬雄重酒肴目曽窥絶洞耳不犯征铙厯外穷飞朔蓍中记伏爻石林空寂歴云肆肯哓譊松桂何妨蠧龟龙亦任嘲未能丹作髓谁相紫为胞莫把荣枯异但和大小包由弓猿不捷梁圈虎忘虓旧友懐三益关山阻二崤道随书簏古时共钓轮抛好作忘机士须为莫逆交看君驰谏草怜我卧衡茅出处虽㝠黙薫莸肯溷殽岸沙従鹤印崖蜜劝人白菌盈枯枿黄精满緑筲仙因隠居信禅是净名教勿谓江湖永终浮一大瓟秋日遣懐十六韵寄道侣陆龟蒙尽日临风坐雄词妙略兼共知时世薄宁恨嵗华淹且把灵方试休慿吉梦占夜然烧汞火朝鍊洗金盐有路求真隠无媒举孝亷自然成啸傲不是学沈潜水恨同心隔霜愁两鬓霑鹤屏怜掩扇乌帽爱垂檐雅调宜观乐清才称典籖冠㩻𤣥发少书健紫毫尖故疾因秋召尘容畏日黔壮图须行行儒服谩襜襜片石聊当枕横烟欲代帘蠧根延穴蚁疎叶漏庭蟾药鼎髙低铸云菴早晩苫胡麻如重寄従诮我无厌奉和次韵皮日休髙蹈为时背幽懐是事兼神仙君可致江海我能淹共守庚辰夜同看乙巳占药囊除紫蠧丹灶拂红盐与物深无竞于生亦太亷鸿灾因足警鱼祸为稀潜笔砚秋光洗衣巾夏藓霑酒甔香竹院鱼笼挂茅檐琴忘因抛谱诗存为致籖茶旗经雨展石笋带云尖鹤共心情慢乌同面色黔向阳裁白帢终嵗忆貂襜取岭为山障将泉作水帘溪晴多晩鹭池废足秋蟾破衲虽云补闲斋未办苫共君还有役竟夕得厌厌江南书情二十韵寄秘阁韦校书贻之商洛宋先辈垂文二同年皮日休四载加前字今来未改衔君批鳯尾诏我住虎头巖季氏唯谋逐臧仓只拟谗时讹轻五羖俗浅重三缄瘦去形如鹤忧来态似獑才非师赵壹直欲效陈咸孤竹宁收笛黄琮未要瑊作羊宁免狠为兔即须毚掣钓随心动抽书任意杴茶教弩父摘酒遣僰僮监黙坐看山困清斋饮水严藓生天竺屐烟壊洞庭帆病久新乌帽闲多着白衫药苞陈雨匼诗草蠧云函遣客唿林狖辞人寄海室唯搜古器钱只买秋杉寡合无深契相期有至諴他年如访问烟茑暗髟髟奉和次韵陆龟䝉我志如鱼乐君词称鳯衔暂来従露冕何事买云巖水石应容病松篁未聴谗罐香松蠧腻山信药苖缄爱鹭敧危立思猨矍铄獑谢才偏许眺阮放最怜咸大乐宁忘缶奇工肯顾瑊客愁迷旧隠鹰健想秋毚砚缺犹慵琢文繁却要芟雨余幽沼净霞散逺峰巉洗笔烟成段培花土作杴访僧还覔伴医鹤自须监荒庙犹懐季清滩㡬梦严背风开蠧简冲浪试新帆闷忆年支酒闲裁古样衫钓家随野舫仙藴逐雕函度嵗賖羸马先春买小共疏泉入竹同坐月过杉染翰穷髙致懐贤发至諴不堪潘子鬓愁促易髟髟忆洞庭观步十韵皮日休前时登观步暑雨正铮摐上戍看绵蕝登村度石矼花时有蔟溪鸟不成双逺树㸃黒矟遥峰露碧幢巖根瘦似殻杉腹破如腔䘨渔人服筕篖野店窗多携白木锸爱买紫泉缸仙犬声音古遗民意绪厖何文堪纬地底䇿可经邦自此将妻子归山不姓庞奉和次韵陆龟蒙闻君游静境雅具更摐摐竹伞遮云径藤鞋踏藓矼杖斑花不一樽大瘿成双水鸟行沙屿山僧礼石幢已甘三秀味谁念百牢腔逺棹投何处残阳到㡬窗仙谣珠树曲村饷白醅缸地里方吴㑹人风似冉厖探幽非遯世寻胜肯迷邦为读江南传何贤过二庞秋晩留题鲁望郊居二首皮日休竹树冷濩落入门神已清寒蛩傍枕响秋菜上墙生黄犬病仍吠白驴饥不鸣唯将一杯酒尽日慰刘祯冷卧空斋内余酲夕未消秋花如有恨寒蝶似无憀檐上落鬬雀篱根生晩潮若论羇旅事犹自胜臯桥奉詶秋晩见题二首陆龟蒙为爱晩窗明门前亦嬾行图书看得熟隣里见还生鸟啄琴材响僧传药味精缘君多古思携手上空城何事乐渔樵巾车或倚桡和诗盈古箧賖酒半寒瓢失雨园蔬赤无风蚛叶彫清言一相遗吾道未全消初冬章上人院皮日休客到无妨睡僧吟不废禅尚关经病鹤犹泸欲枯泉静桉贝多纸闲炉波律烟清谭两三句相向自翛然奉和次韵陆龟蒙每伴来方丈还如到四禅菊承荒砌露茶待逺山泉画古全无迹林寒却有烟相看吟未竟金磬已泠然临顿为吴中偏胜之地陆鲁望居之不出郛郭旷若郊墅余每相访欵然惜去因成五言十首奉题屋壁皮日休一方潇洒地之子独深居绕屋亲栽竹堆牀手写书髙风翔砌鸟暴雨失池鱼暗识归山计村邉买鹿车篱疎従緑槿檐乱任黄茅压酒移溪石煎茶拾野巢静窗悬雨笠闲壁挂烟匏支遁今无骨谁为世外交茧稀初上蔟醅尽未干牀尽日留蚕母移时祭麴王趁泉浇竹急候雨种莲忙更葺园中景应为顾辟疆静僻无人到幽深每自知鹤来添口数琴到益家资壊壍生鱼沫頽檐落燕儿空将緑蕉叶来往寄闲诗夏过无担石日髙开板扉僧虽与筒簟人不典蕉衣鹤静共眠觉鹭驯同钓归生公石上月何夕约谭㣲经嵗岸乌纱读书三十车水痕侵病竹蛛网上衰花诗任传渔客衣従逓酒家知君秋晩事白帻刈胡麻寂歴秋懐动萧条夏思残久贫空酒库多病束渔竿𤣥想凝鹤扇清斋拂鹿冠梦魂无俗事夜夜到金坛闭门无一事安穏卧凉天砌下翘饥鹤庭隂落病蝉倚杉闲把易烧术静论𤣥赖有包山客时时寄紫泉病起扶灵夀翛然强到门与杉除败叶为石整危根薜蔓狂遮壁莲茎卧枕盆明朝有忙事召客斲桐孙缓颊称无利低睂号不能世情都太薄俗意就中憎云态不知骤鹤情非㑹征画臣谁奉诏来此写姜肱袭美见题郊居十首因次韵詶之以伸荣谢陆龟蒙近来唯乐静移傍故城居闲打修琴料时封谢药书夜停江上鸟晴晒箧中鱼出亦图何事无劳置栈车倩人医病树看仆补衡茅散发还同阮无心敢慕巢简便书露竹樽待破霜匏日好林间坐烟萝仅欲交倭僧留海纸山匠制云牀嬾外应无敌贫中直是王池平鸥思喜花尽蜨情忙欲问新秋计蔆丝一亩疆故山空自掷当路竟谁知秖有经时䇿全无养拙资病深怜炙客炊晩信樵儿谩欲陈风俗周官未採诗福地能容壍𤣥关讵有扉静思琼版字闲洗铁笻衣鸟破凉烟下人冲暮雨归故园秋草梦犹记緑㣲㣲水影沈鱼器邻声动纬车燕轻捎坠叶蜂嬾卧燋花説史评诸例论兵到百家明时如不用归去种桑麻禹穴奇编缺雷平异境残静吟封箓检归兴削帆竿白石堪为饭青萝好作冠㡬时当斗柄同上步罡坛强起披衣坐徐行处暑天上阶来鬬雀移树去惊蝉莫问盐车骏谁看醤瓿𤣥黄金如可化相近买云泉野入青芜巷陂侵白竹门风髙开栗刺沙浅露芹根迸鼠缘藤桁饥乌立石盆东吴虽不改谁是武王孙疎慵真有素时势尽无能风月虽为敌林泉幸未憎酒材经夏阙诗债待秋征秖有君同癖闲来对曲肱松陵集巻五松陵集卷六钦定四库全书松陵集巻六今体七言诗九十二首寒夜同袭美访北禅院寂上人陆龟蒙月楼风殿静沈沈披拂霜华访道林鸟在寒枝栖影动人依古堞坐禅深明时尚阻青云步半夜犹追白石吟自是海邉鸥伴侣不劳金偈更降心奉和次韵皮日休院寒青霭正沈沈霜栈干鸣入古林数叶贝书松火暗一声金磬桧烟深陶潜见社无妨醉殷浩谭经不废吟何事欲攀尘外契除君皆有利名心江南道中懐茅山广文南阳博士三首皮日休寒岚依约认华阳遥想髙人卧草堂半日始斋青䭀饭移时空印白檀香鹤雏入夜归云屋乳管逢春落石牀谁道夫君无伴侣不离窗下见羲皇住在华阳第八天望君唯欲结良缘堂扄洞里千秋燕树葢巖根数斗泉坛上古松疑度世观中幽鸟恐成仙不知何事迎新嵗乌衲裘中一觉眠五色香烟惹内文石饴初熟酒初醺将开丹灶那防鹤欲算碁图却望云海气半生当洞见瀑氷初拆隔山闻如何世外无交者一卧金坛只有君奉和次韵陆龟蒙一片轻帆背夕阳望三峰拜七真堂天寒夜漱云牙净雪壊晴梳石发香自拂烟霞安笔格独开封检试砂牀莫言洞府能招隠㑹辗飇轮见玉皇壶中行坐可移天何况林间息万缘组绶任垂三品石珮环従落四公泉丹台已运隂阳火碧简须雕次第仙想得雷平春色动五芝烟甲又芊眠良常应不动移文金醴従酸亦自醺桂父旧歌飞绛雪桐孙新韵倚𤣥云春临栁谷莺先觉曙醮芜香鹤共闻珍重双双玉条脱尽凭三岛寄羊君早春雪中作吴体寄袭美陆龟䝉迎春避腊不肻下欺花冻草还飘然光填马窟葢塞外势压鹤巢偏殿巅山炉瘿节万状火墨突干衰孤穂烟君披鹤独自立何人解道真神仙奉和皮日休威仰噤死不敢语琼花云魄清珊珊溪光冷射触鳿栁带冻脆攅䦨干竹根乍烧玉节快酒面新泼金膏寒全吴缥瓦十万户惟君与我如袁安吴中言情寄鲁望皮日休古来伧父爱吴乡一上胥台不可忘爱酒有情如手足除诗无计似膏肓宴时不辍琅书味斋日难判玉鲙香为説松江堪老处满船烟月湿莎裳奉和次韵陆龟蒙菰烟芦雪是侬乡钓线随身好坐忘徒爱右军遗㸃画闲披左氏得膏肓无因月殿闻移屧祇有风汀去採香莫问江邉渔艇子玉皇看赐羽衣裳行次野梅皮日休茑拂萝梢一树梅玉妃无侣独徘徊好临王母瑶池发合傍萧家粉水开共月已为迷眼伴与春先作㫁肠媒不堪便向多情道万片霜华雨损来奉和次韵陆龟蒙飞棹参差拂早梅强欺寒色尚低徊风怜薄媚留香与月㑹深情借艳开梁殿得非萧帝瑞齐宫应是玉儿媒不知谢客离肠醒临水刚添万恨来扬州看辛夷花皮日休腊前千朶亚芳丛细腻偏胜素柰功螓首不言披晓雪麝脐无主任春风一枝拂地成瑶圃数树参庭是蕋宫应为当时天女服至今犹未放全红奉和次韵陆龟蒙柳疎梅堕少春丛天遣花神别致功髙处朶稀难避日动时枝弱易为风堪将乱蕋添云肆若得千株便雪宫不待羣芳应有意等闲桃杏即争红暇日独处寄鲁望皮日休幽慵不觉耗年光犀柄金徽乱一牀野客共为賖酒计家人同作借书忙园蔬预遣分僧料廪粟先教算鹤粮无限髙情好风月不妨犹得事吾王奉和陆龟蒙谢府殷楼少暇时又抛清宴入书帷三千余嵗上下古八十一家文字竒冷梦汉臯懐鹿隠静怜烟岛觉鸿离知君满箧前朝事鳯诺龙奴借与窥屣步访鲁望不遇皮日休雪晴墟里竹敧斜蜡屐徐吟到陆家荒径扫稀堆栢子破扉开澁染苔花壁闲定欲图双桧厨静空如饭一麻拟受太𤣥今不遇可怜遗恨似侯芭奉和袭美见访不遇陆龟蒙为愁烟岸老尘嚣扶病唿儿劚翠苕祇道府中持简牍不知林下访渔樵花盘小墢晴初压叶拥疎篱冻未烧倚杖徧吟春照午一池冰段㡬多消开元寺客省早景即事皮日休客省萧条柿叶红楼台如画倚霜空铜池数滴桂上雨金铎一声松杪风鹤静时来珠像侧鸽驯多在寳幡中如何尘外虚为契不得支公此㑹同奉和次韵陆龟蒙月上罘罳叠影红一声清梵万缘空䙰褷满地贝多雪料峭入楼于阗风水榭初抽寥泬思竹窗犹挂梦魂中灵香散尽禅家接谁共殷源小品同独夜有懐因作吴体寄袭美陆龟蒙人吟侧景抱冻竹鹤梦缺月沈枯梧清涧无波鹿无魄白云有根虬有须云虬涧鹿真逸调刀名锥利非良图不然快作燕市饮笑抚肉枅眠酒垆奉和次韵皮日休病鹤带霜傍独屋破巢含雪倾孤梧濯足将加汉光腹抵掌欲将梁武须隠几清吟谁敢敌枕琴酣卧真堪图此时枉欠髙散物枏瘤作樽石作垆病中有人恵海蠏转寄鲁望皮日休绀甲青筐染菭衣岛夷初寄北人时离居定有石帆觉失伴唯应海月知族类分明连璅形容好箇似蟛蜞病中无用双螯处寄与夫君左手持詶袭美见寄海蟹陆龟蒙药杯应阻蟹螯香却乞江邉採捕郎自是扬雄知郭索且非何𦙍敢餦餭骨清犹似含春霭沫白还疑带海霜强作南朝风雅客夜来偷醉早梅傍病中美景颇阻追游因寄鲁望皮日休瘿牀闲卧昼迢迢唯把真如慰寂寥南国不须收薏苡百年终竟是芭蕉药前美禄应难㫁枕上芳辰岂易销看取病来多少日早梅零落玉华焦奉詶病中见寄陆龟蒙逢花逢月便相招忽卧云疏隔野桥春恨与谁同酩酊𤣥言何处问逍遥题诗石上空回笔拾蕙汀邉独倚桡早晩却还岩下电共寻芳径结烟条阖闾城北有卖花翁讨春之士往往造焉因招袭美陆龟蒙故城邉有卖花翁水曲舟轻去尽通十亩芳菲为旧业一家烟雨是元功闲添药品年年别笑指生涯树树红若要见春归处所不过携手问东风鲁望以花翁之什见招因次韵詶之皮日休九十携锄伛偻翁小园幽事尽能通劚烟栽药为身计负水浇花是世功婚嫁定期杉叶紫葢藏应待桂枝红不知家道能多少只在勾芒一夜风病中庭际海石榴花盛发感而有寄皮日休一夜春工绽绛囊碧油枝上昼煌煌风匀祇似调红露日暖唯忧化赤霜火齐满枝烧夜月金津含蕋滴朝阳不知桂树知情否无限同游阻陆郎奉和次韵陆龟蒙紫府真人饷露囊猗兰灯烛未荧煌丹华乞曙先侵日金焰欺寒却照霜谁与佳名従海曲祇应芳裔出河阳那堪谢氏庭前见一段清香染郄郎早春以橘子寄鲁望皮日休箇箇和枝叶捧鲜彩凝犹带洞庭烟不为韩嫣金九重直是周王玉果圆剖似日魂初破后弄如星髓未销前知君多病仍中圣尽送寒苞向枕邉袭美以春橘见恵兼之雅篇因次韵詶谢陆龟蒙到春犹作九秋鲜应是亲封白帝烟良玉有浆须让味明珠无颣亦羞圆堪居汉苑霜梨上合在仙家火枣前珍重更过三十子不堪分付野人邉病中书情寄上崔谏议皮日休十日来来旷奉公闭门无事忌春风虫丝度日萦琴荐蛀粉经时落酒筒马足歇従残漏外鱼须抛在乱书中殷勤莫怪求医切只为山樱欲放红奉和次韵陆龟蒙或偃虚斋或在公蔼然林下昔贤风庭间有蝶争烟蕋帘外无人报水筒行药不离深幌底寄书多向逺山中西园夜烛偏堪忆曽为题诗刻半红病孔雀皮日休烟花虽媚思沈㝠犹自擡头䕶翠翎强聴紫箫如欲舞困眠红树似依屏因思桂蠧伤肌骨为忆松鹅损性灵尽日春风吹不起钿毫金缕一星星奉和陆龟蒙懒移金翠傍檐楹斜倚芳丛旧态生唯奈瘴烟笼饮啄可堪春雨滞飞鸣鸳鸯水畔回头羡荳蔲图前举眼惊争得鹧鸪来伴着不妨还校有心情上元日道室焚修寄袭美陆龟蒙三清今日聚灵官玉刺齐抽谒广寒执葢冒花香寂歴侍晨交珮响阑珊将排鳯节分阶易欲校龙书下笔难唯有世尘中小兆夜来心拜七星坛奉和次韵皮日休明真台上下仙官𤣥藻初吟万籁寒飇御有声时杳杳寳衣无影自珊珊蕋书乞见斋心易玉籍求添拜首难端简不知清景暮灵芜香烬落金坛正月十五日惜春寄袭美陆龟蒙六分春色一分休满眼东波尽是愁花匠碍寒应束手酒龙多病尚垂头无穷懒惰齐中散有底机谋敌右侯见织短篷裁小檝拏烟闲弄个渔舟奉詶惜春见寄皮日休十五日中春日好可怜沈痼冷如灰以前虽被愁将去向后须教醉领来梅片尽飘轻粉靥栁芽初吐烂金醅病中无限花畨次为约东风且住开闻鲁望游颜家林园病中有寄皮日休一夜韶姿着水光谢家春草满池塘细挑泉眼寻新脉轻把花枝嗅宿香蝶欲试飞犹䕶粉莺初学啭尚羞簧分明不得同君赏尽日倾心羡索郎袭美病中见寄次韵詶之陆龟蒙日华风蕙正交光羯末相携借草塘佳酒旋倾醽醁嫩短船闲弄木兰香烟丝鸟拂来萦带蕋㯼人收去约簧今日好为聨句㑹不成刚为欠檀郎春雨即事寄袭美陆龟蒙小谢轻埃日日飞城邉江上阻春晖虽愁野岸花房冻还得山家药笋肥双屐着频看齿折败裘披苦见毛稀比邻钓叟无尘事洒笠鸣蓑夜半归奉和次韵皮日休织恨凝愁映鸟飞半旬飘洒掩韶晖山容洗得如烟瘦地脉流来似乳肥野客正闲移竹逺幽人多病探花稀何年细湿华阳道两乗巾车相并归鲁望春日多寻野景日休抱疾杜门因有是寄皮日休野侣相逢不待期半缘幽事半缘诗乌纱任岸穿筋竹白袷従披趁肉芝数巻蠧书碁处展㡬升菰米钓前炊病中不用君相忆折取山樱寄一枝奉和次韵陆龟蒙虽失春城醉上期下帷裁徧未裁诗因吟郢岸百亩蕙欲采商崖三秀芝栖野鹤笼寛使织施山僧饭别教炊但医沈约重瞳健不怕江花不满枝偶掇野蔬寄袭美有作陆龟蒙野园烟里自幽寻嫩甲香蕤引渐深行歇毎依鵶舅影挑频时见鼠姑心凌风蔼彩初携笼带露虚疎或贮襟欲助春盘还爱否不妨萧洒似家林鲁望以躬掇野蔬兼示雅什用以詶谢皮日休杖擿春烟暖向阳烦君为我致盈筐深挑乍见牛脣液细掐徐闻鼠耳香紫甲采従泉脉畔翠牙搜自石根傍彫胡饭熟餬软不是髙人不合尝卧疾感春寄鲁望皮日休乌皮几上困腾腾玉柄清羸愧不能昨夜眠时稀似鹤今朝餐数减于僧药销美禄应夭折医过芳辰定鬼憎任是雨多游未得也须收在探花朋奉和次韵陆龟蒙共寻花思极飞腾病带春寒去未能烟径水涯多好鸟竹牀蒲椅但髙僧须知日富为神授祇有家贫免盗憎除却书函图籍外更将何事结良朋徐方平后闻赦因寄袭美陆龟蒙新春旒扆御翚轩海内初传涣汗恩秦狱已收为厉气瘴江初返未招魂英材尽作龙蛇蛰战地多成虎豹村除却数般伤痛外不知何事及王孙奉和次韵皮日休金鸡烟外上临轩紫诰新垂作解恩涿鹿未销初败血新安顿雪已坑魂空林叶尽蝗来郡腐骨花生战后村未遣蒲车问幽隠共君应老抱桐孙袭美以鱼牋见寄因谢成篇陆龟蒙𢷬成霜粒细鳞鳞知作愁吟幸见分向日乍惊新蠒色临风时辨白萍文好将花下承金粉堪送天邉咏碧云见倚小窗亲襞染尽图春色寄夫君奉詶见答鱼牋之什皮日休轻如隠起腻如饴除却鲛工解制稀欲写恐成河北诏试裁疑是水仙衣毫端白獭脂犹湿指下冰蚕子欲飞若用莫将闲处去好题春思赠江妃病后春思皮日休连钱锦暗麝氛氲荆思多才咏鄂君孔雀钿寒窥沼见石榴红重堕阶闻牢愁有度应如月春梦无心祇似云应笑病来慙满愿花牋好作㫁肠文奉和次韵陆龟䝉气和灵府渐氤氲酒有贤人药有君七字篇章看月得百劳言语傍花闻闲寻古寺销晴日最忆深溪枕夜云早晩共摇孤艇去紫屏风外碧波文袭美以公斋小宴见招因代书寄之陆龟蒙早云才破漏春阳野客晨兴喜又忙自与酌量煎药水别教安置晒书牀依方酿酒愁迟去借样裁巾怕索将唯待数般幽事了不妨还入少年场偶成小酌招鲁望不至以诗为解因次韵詶之皮日休醉侣相邀爱早阳小筵催办不胜忙冲深栁驻吴娃幰倚短花排羯鼓牀金鳯欲为莺引去钿蝉疑被蝶勾将如何共是忘形者不见渔阳掺一场以纱巾寄鲁望因而有作皮日休周家新样替三梁裹发偏宜白面郎掩敛乍疑裁黒雾轻明浑似戴𤣥霜今朝定见看花吴明日应闻漉酒香更有一般君未识虎文巾在绛霄房袭美以纱巾见恵继以雅音因次韵詶谢陆龟蒙薄如蝉翅背斜阳不称春前赠郎初觉顶寒生逺吹预忧头白透新霜堪窥水槛澄波影好拂花墙亚蕋香知有芙蓉留自戴欲峩烟雾访黄房闻袭美有亲迎之期因以寄贺陆龟蒙梁鸿夫妇欲双飞细雨轻寒拂雉衣初下雪窗应眷恋次乗烟幰奈光辉参差扇影分华月㫁续箫声落翠㣲见説春风偏有贺露花千朶照庭闱临顿宅将有归于之日鲁望以诗见贶因抒懐詶之皮日休共老林泉忍暂分此生应不识回文㡬枚竹笥送徳曜一乗柴车迎少君举案品多缘涧药承家事少为溪云居然自是幽人事辄莫教他孙夀闻袭美以巨鱼之半见分因以詶谢陆龟蒙谁与春江上信鱼可怜霜刃截来初鳞隳似撤骚人屋腹㫁疑伤逺客书避网㡬跳山影破逆风曽蹙浪花虚今朝最是家童喜免泥荒畦掇野蔬奉和皮日休钓公来信自松江三尺春鱼拨剌霜腹内旧钩苔染澁腮中新饵藻和香冷鳞中㫁榆钱破寒骨平分玉筯光何事贶君偏得所祇缘同是越航郎馆娃宫懐古皮日休艳骨已成兰麝土宫墙依旧压层崖弩台雨壊逢金镞香径泥销露玉钗砚沼秖留溪鸟浴屧廊空信野花埋姑苏麋鹿真闲事须为当时一怆懐奉和次韵陆龟蒙镂楣消落濯春雨苍翠无言空㫁崖草碧未能忘帝女燕轻犹自识宫钗江山秖有愁容在剑珮应和愧色埋赖有伍员骚思少吴王才免似荆懐袭美以紫石砚见赠以诗迎之陆龟蒙霞骨坚来玉自愁琢成飞燕古钗头澄沙脆弱闻应伏青铁沈埋见亦羞最称风亭批碧简好将云窦渍寒流君能把赠闲吟客徧写江南物象酬以紫石砚寄鲁望兼詶见赠皮日休样如金蹙小能轻㣲润将融紫玉英石墨一研为鳯尾寒泉半勺是龙睛骚人白芷伤心暗狎客红筵夺眼明两地有期皆好用不须空把洗溪声同袭美游北禅院陆龟蒙连延花蔓映风廊岸帻披襟到竹房居士祇今开梵处先生曽是草𤣥堂清樽林下看香印逺岫窗中挂钵囊今日有情消未得欲将名理问思光奉和皮日休戚歴杉隂入草堂老僧虽见似相忘吟多㡬转莲花漏坐久重焚栢子香鱼惯斋时分净食鸽能闲处傍禅牀云林满眼空羇滞欲对弥天却自伤孙发百篇将游天台请诗赠行因以送之皮日休孙子荆家思有余元戎曽荐入公车百篇宫体喧金屋一日官衔下玉除紫府近通斋后梦赤城新有寄来书因逢二老如相问正滞江南为鮸鱼奉和陆龟蒙直应天授与诗情百咏唯消一日成去把彩毫挥下国归参黄绶别春卿闲窥碧落懐烟雾暂向金庭隠姓名珍重兴公徒有赋石梁深处是君行蔷薇陆龟蒙倚墙当户自横陈致得贫家似不贫外布芳菲虽笑日中含芒刺欲伤人清香往往生遥吹狂蔓看看及四邻遇有客来堪玩处一端晴绮照烟新奉和次韵皮日休谁绣连延满户陈暂应遮得陆郎贫红芳掩敛将迷蝶翠蔓飘飖欲挂人低拂地时如堕马髙临墙处似窥邻秖应是董双成戏剪得神霞寸寸新闻开元寺开笋园寄章上人皮日休园鏁开声骇鹿羣满林鲜箨水犀文森森竞泫林梢雨争穿石上云并出亦如鹅管合各生还似犬牙分折烟束露如相遗何𦙍明朝不茹荤奉和陆龟蒙春龙争地养檀栾况是双林雨后看迸出似毫当垤㙞孤生如恨倚栏干凌虚势欲齐金刹折赠光宜照玉盘更待锦苞零落后粉环髙下挶烟寒春夕陪崔谏议樱桃园宴皮日休万树香飘水麝风蜡燻花雪尽成红夜深欢态状不得醉客图开明月中奉和陆龟蒙佳人芳树杂春蹊花外烟蒙月渐低㡬度艳歌清欲转流莺惊起不成栖松江早春皮日休松陵清净雪消初见底新安恐未如穏凭船舷无一事分明数得鲙残鱼奉和陆龟蒙栁下江飡待好风暂时还得狎渔翁一生无事烟波足唯有沙邉水勃公女坟湖皮日休万贵千奢已寂寥可怜幽愤为谁娇须知韩重相思骨直在芙蓉向下消奉和陆龟蒙水平波淡绕回塘鹤殉人沈万古伤应是离魂双不得至今沙上少鸳鸯泰伯庙皮日休一庙争祠两让君㡬千年后转清芬当时尽解称髙义谁敢教他卓闻奉和陆龟蒙故国城荒徳未荒年年椒奠溼中堂迩来父子争天下不信人间有让王宿木兰院皮日休木兰院里双栖鹤长被金钲聒不眠今夜宿来还似尔到明无计梦云泉奉和次韵陆龟蒙苦吟清漏迢迢极月过花西尚未眠犹忆故山敧警枕夜来呜咽似流泉重题蔷薇皮日休浓似猩猩初染素轻于燕燕欲凌空可怜细丽难胜日照得深红作浅红奉和次韵陆龟蒙秾华自古不得久况是倚春春已空更被夜来风雨恶满堦狼借没多红春夕酒醒皮日休四絃才罢醉蛮奴酃醁余香在翠炉夜半醒来红蜡短一枝寒泪作珊瑚奉和陆龟蒙㡬年无事傍江湖醉倒黄公旧酒炉觉后不知新月上满身花影倩人扶松陵集巻六松陵集卷七钦定四库全书松陵集巻七今体七言诗九十首开元寺佛钵诗皮日休按释法显传云佛钵本在毗舍离今在干陀卫竟若干百年当复至西月支国若干百年至于阗国若干百年当至屈茨国若干百年当复来汉地晋建兴二年二圣像浮海而至沪渎僧尼辈取之以归今存于开元寺后建兴八年渔者于沪渎沙汭上获之以为臼类乃荤而用焉俄有佛像见于外渔者始为异意沪渎二圣之遗祥也乃以钵供之迄今尚存余遂观而为之咏因寄天随子帝青石作绿冰姿曽得金人手自持拘律树邉斋散后提罗花下洗来时乳糜味㫁中天觉麦麨香消大刼知従此共君亲顶戴斜风应不等闲吹奉和陆龟蒙空王初受逞神功四钵须臾见一重持次想添香积饭覆时应带步罗钟光寒好照金毛鹿响静堪降白耳龙従此寳函香里见不烦西去诣灵峰夏首病愈因招鲁望皮日休晓入清和尚袷衣夏隂初合掩双扉一声拨谷桑柘晩数㸃舂锄烟雨㣲贫养仙禽能箇瘦病关芳草就中肥明朝早起非无事买得莼丝待陆机奉詶次韵陆龟蒙雨多青合是垣衣一幅蛮牋夜款扉蕙带又闻寛沈约茅斋犹自忆王㣲方灵祇在君臣正篆古须抛㸃画肥除却伴谈秋水外野鸥何处更忘机新夏东郊闲泛有懐袭美陆龟蒙迟于春日好于秋野客相携上钓舟经畧彴时冠暂亚佩笭箵后带频搊蒹葭鹭起波摇笠村落蚕眠树挂钩料得秖君能爱此不争烟水似封侯奉和次韵皮日休水物轻明澹似秋多情才子倚兰舟碧莎裳下携诗草黄篾楼中挂酒篘莲叶蘸波初转棹鱼儿簇饵未谙钩共君莫问当时事一㸃沙禽胜五侯四月十五日道室书事寄袭美陆龟蒙乌饭新炊㲨臛香道家斋日以为常月苗杯举存三洞云蘂函开叩九章一掬阳泉堪作雨数铢秋石欲成霜可中直着雷平信为覔闲眠苦竹牀奉和皮日休望朝斋戒是寻常静启金根第㡬章竹叶饮为甘露色莲花鲊作肉芝香松膏背日凝云磴丹粉经年染石牀剰欲与君终此志顽仙唯恐鬂成霜看压新醅寄懐袭美陆龟蒙晓压糟牀渐有声旋如荒涧野泉清身前古态燻应出世上愁痕滴合平饮啄㫁年同鹤俭风波终日看人争樽中若使常能渌两绶通侯总强名奉和次韵皮日休一箦松花细有声旋将渠椀撇寒清秦吴只恐篘来近刘项真应酿得平酒徳有神多客颂醉乡无货没人争五湖烟水郎山月合向樽前问底名登初阳楼寄懐北平郎中皮日休危楼新制号初阳白粉青葌射沼光避酒㡬浮轻舴艋下棊曽觉睡鸳鸯投钩列坐围华烛格簺分朋占靓妆莫怪重登频有恨二年曽侍旧吴王奉和陆龟蒙逺窗浮槛亦成年㡬伴杨公白昼筵日煖烟花曽扑地气和星象却归天闲将水石侵军垒醉引笙歌上钓船无限恩波犹在目东风吹起细漪涟夏初访鲁望偶题小斋皮日休半里芳隂到陆家藜牀相劝饭胡麻林间度宿抛棋局壁上经旬挂钓车野客病时分竹米邻翁斋日乞藤花踟蹰未放闲人去半岸纱帩待月华奉和次韵陆龟蒙四邻多是老农家百树鸡桑半顷麻尽趁晴明修网架每和烟雨掉缲车啼莺偶坐身蔵叶饷妇归来鬂有花不是对君吟复醉更将何事送年华所居首夏水木尤清适然有作皮日休病来无事草堂空昼永休闻十二筒桂静似逢青眼客松闲如见绿毛翁潮期暗动庭泉碧梅信㣲侵地障红尽日枕书慵起得被君犹自笑从公奉和次韵陆龟蒙柿隂成列药花空却忆桐江下钓筒亦以鱼虾供熟鹭近缘樱笋识邻翁闲分酒剂多还少自记书籖白间红更爱夜来风月好转思𤣥度对支公重𤣥寺元达年逾八十好种名药凡所植者多至自天台四明包山句曲丛萃纷糅各可指名余竒而访之因题二章皮日休雨莜烟锄伛偻赍绀牙红甲两三畦药名却笑桐君少年纪翻嫌竹祖低白石静敲蒸术火清泉闲洗种花泥怪来昨日休持钵一尺彫胡似掌齐香蔓蒙茏覆昔邪桧烟杉露湿袈裟石盆换水捞松叶竹径迁牀避笋芽藜杖移时挑细药铜缾尽日灌幽花支公谩道怜神骏不及今朝种一麻奉和题达上人药圃二首陆龟蒙药味多从逺客赍旋添花谱旋成畦三桠旧种根应异九节初移叶尚低山荚便和幽涧石水芝须带本池泥从今直到清秋日又有香苗㡬番齐净名无语示清羸药草搜来喻更㣲一雨一风皆遂性花开花落尽忘机教疏兔缕金絃乱自拥龙刍紫汞肥莫怪独亲幽圃坐病容销尽欲依归懐华阳润卿博士三首皮日休先生一向事虚皇天市坛西与世忘环堵养龟看气诀刀圭饵犬试仙方静探石脑衣裾润闲鍊松脂院落香闻道征贤须有诏不知何日到良常㝠心唯事白英君不问人间爵与勲林下醉眠仙鹿见洞中闲话隠芝闻石牀卧苦浑无藓藤箧开稀恐有云料得虚皇新诏样青琼板上绿为文凤骨轻来称瘦容华阳馆主未成翁数行玉札存心久一掬云浆潄齿空白石煮多熏屋黑丹砂埋久染泉红他年欲事先生去十赉须加陆逸沖奉和三首陆龟蒙㡬降真官授隠书洛公曽到梦中无眉间入静三辰影肘后通灵五岳图北洞树形如曲盖东凹山色似薫炉金墟福地能容否愿作冈前蒋负刍火景应难到洞宫萧闲堂冷任天风谈𤣥尘尾抛云底服散龙胎在酒中有路还将赤城接无泉不共紫河通竒编早晩教传授免以神仙问葛洪终日焚香礼洞云更思琪树转劳神曽寻下泊常经月不到中峰又累春仙道最髙黄玉箓暑天偏称白纶巾清斋若见茅司命乞取朱儿十二斤以竹夹膝寄赠袭美陆龟蒙截得篔筜冷似龙翠光横在暑天中堪临薤簟闲凭月好向松忩卧跂风持赠敢齐青玉案醉吟偏称碧荷筒添君雅具教多着为着西斋谱一通鲁望以竹夹膝见寄因次韵詶谢皮日休圆于玉柱滑于龙来自衡阳彩翠中拂润恐飞清夏雨叩虚疑贮碧湘风大胜书客裁成简颇赛溪翁截作筒従此角巾因尔戴俗人相访若为通夏景无事因懐章来二上人皮日休澹景㣲隂正送梅幽人逃暑瘿枏杯水花移得和鱼子山蕨收时带竹胎啸馆大都偏见月醉乡终竟不闻雷更无一事唯留客却被髙僧怕不来佳树盘珊枕草堂此中随分亦闲忙平铺风簟寻琴谱静扫烟窗着药方幽鸟见贫留好语白莲知卧送清香从今有计消闲日更为支公置一牀奉和次韵陆龟蒙檐外青阳有二梅折来堪下冻醪杯髙杉自欲生龙脑小弁谁能寄鹿胎丽事肯教饶沈谢谈㣲何必减宗雷还闻拟结东林社争奈渊明醉不来忽忆髙僧坐夏堂厌泉声閙笑云忙山重海澹懐中印月冷风㣲宿上方病后书求嵩少药定回衣染贝多香何时更问逍遥义五粒松隂半石牀寄琼州杨舍人皮日休徳星芒彩瘴天涯酒树堪消谪宦嗟行遇竹王因设奠居逢木客又迁家清斋净溲桄榔面逺信闲封荳蔲花清切㑹须归有日莫贪句漏足丹砂奉和陆龟蒙明时非罪谪何偏鵩鸟巢南更数千酒满椰杯消毒雾风随蕉扇下泷船人多药户行狂蛊吏有珠官出俸钱秖以直诚天自信不劳诗句咏贪泉鲁望以轮钩相示缅懐髙致因作三篇皮日休角柄孤轮细腻轻翠篷十载伴君行捻时解转蟾蜍魄抛处能啼络纬声七里滩波喧一舍五云溪月静三更朱衣鲋足和蓑睡谁信人间有利名一线飘然下碧塘溪翁无语逺相望蓑衣旧去烟披重篛笠新来雨打香白鸟白莲为梦寐清风清月是家乡明朝有物充君信㰂酒三缻寄夜航尽日悠然舴艋轻小轮声细雨溟溟三寻丝带桐江烂一寸钩含笠泽腥用近詹何传钓法收和范蠡养鱼经孤篷半夜无余事应被严滩聒酒醒顷自相江得一钓车以袭美乐烟波之思因出以为玩俄辱三篇复抒酬答陆龟蒙旋屈金钩噼翠筠手中盘作钓鱼轮忘情不效孤醒客有意闲窥百丈鳞雨似轻埃时一起云如髙盖强相亲任他华毂低头笑此地终无覆败人曽招渔侣下清浔独蠒初随一锤深细辗烟华无辙迹静含风力有车音相唿野饭依芳草迭和山歌逗逺林得失任渠但取乐不曽生个是非心病来悬着脆缗丝独喜髙情为我持数辐尚凝烟雨态三篇能赋蕙兰词云深石静闲眠穏月上江平放熘迟第一莫教谙此境倚天功业待君为吴中书事寄汉南裴尚书皮日休万家无事鏁兰桡乡味腥多厌紫䖀水似棋文交度郭柳如行障俨遮桥青梅蔕重初迎雨白鸟羣髙欲避潮唯望旧知怜此意得为伧鬼也逍遥奉和陆龟蒙风清地古带前朝遗事纷纷未寂寥三泖凉波渔蕝动五茸春草雉媒娇云藏野寺分金刹月在江楼倚玉箫不用懐归忘此景吴王看即奉弓招夏景沖澹偶然作二首皮日休秖隈蒲褥岸乌纱味道澄懐景便斜红印寄泉惭郡守青筐与笋愧僧家茗炉尽日烧松子书桉经时剥瓦花园吏暂栖君莫笑不妨犹更着南华一室无喧事事幽还如贞白在髙楼天台画得千回看湖目芳来百度游无限世机吟处息㡬多身计钓前休他年谒帝言何事请赠刘伶作醉侯奉和次韵陆龟蒙蝉雀参差在扇纱竹襟轻利箨冠斜炉中有酒文园㑹琴上无絃靖节家芝畹烟霞全覆穂橘洲风浪半浮花闲思两地忘名者不信人间发解华秖于池曲象山幽便是潇湘浸石楼斜拂芡盘轻鹜下细穿蔆线小鲵游闲开茗焙尝须徧醉拨书帷卧始休莫道仙家无好爵方诸还拜碧琳侯送李明府之任南海皮日休五羊城在蜃楼邉墨绶垂腰正少年山静不应闻屈鸟草深从使翳贪泉蟹奴晴上临潮槛燕婢秋随过海船一事与君消逺宦乳蕉花发讼庭前奉和陆龟蒙春尽之官直到秋岭云深处凭泷楼居人爱近沈珠浦候吏多来拾翠洲賨税尽应输紫贝蛮童多学佩金钩知君不恋南枝久抛却经冬白罽裘寄题罗浮轩辕先生所居皮日休乱峰四百三十二欲问征君何处寻红翠数声瑶室响真檀一炷石楼深山都遣负沽来酒樵客容看化后金从此谒师知不逺求官先有葛洪心奉和陆龟蒙鼎成仙驭入崆峒百世犹传至道风暂应青词为穴凤却思丹檄伴㝠鸿金公的的生炉际琼刃时时到梦中预恐浮山归有日载将云室十洲东宿报恩寺水阁皮日休寺鏁双峰寂不开幽人中夜独徘徊池文带月铺金簟莲朶含风动玉杯往往竹梢摇翡翠时时杉子掷莓苔可怜此际谁曽见唯有支公尽看来奉和陆龟蒙峰抱池光曲岸平月临虚槛夜何清僧穿小桧才分影鱼掷髙荷渐有声因忆故山吟易苦各横秋簟梦难成周颙不用裁书劝自得凉天证道情醉中偶作呈鲁望皮日休谿云涧鸟本吾侪刚为浮名事事乖十里寻山为思役五更看月是情差分将吟咏华双鬂力以壶觞固百骸争得草堂归卧去共君同作太常斋奉和次韵陆龟蒙海鹤飘飘韵莫侪在公犹与俗情乖初呈酒务求専判合祷山祠请自差永夜谭𤣥侵罔象一生交态忘形骸怜君醉墨风流甚㡬度题诗小谢斋寄滑州李副使员外皮日休兵绕临淮数十重铁衣才子正从公军前草奏旄头下城上封书箭簳中围合只应闻晓雁血腥何处避春风故人勲重金章贵犹在江湖积钓功奉和陆龟蒙洛生闲咏正抽毫忽傍旌旗着战袍檄下连营皆破胆剑离孤匣欲吹毛清秋月色临军垒半夜淮声入贼壕除却征南为上将平徐功业更谁髙伤史拱山人皮日休一缄幽信自襄阳上报先生去嵗亡山客为医翻贳药野僧因弔却焚香峰头孤冢为云穴松下灵筵是石牀宗炳死来君又去终身不复到柴桑奉和陆龟蒙曽説山栖欲去寻岂知霜骨葬寒林常依静住师冥目兼事容成学算心逋客预斋还梵唱老猿窥祭亦悲吟唯君独在江云外谁诔孤贞置岘岑吴中言懐寄南海二同年皮日休曲水分飞嵗已賖东南为客各天涯退公秖傍苏劳竹移宴多随末利花铜鼓夜敲溪上月布帆晴照海邉霞三年谩被鲈鱼累不得横经侍绛纱奉和陆龟蒙曽见凌风上赤霄尽将华藻赴嘉招城连虎踞山图丽路入龙编海舶遥江客渔歌冲白荇野禽人语映红蕉庭中必有君迁树莫向空台望汉朝胥门闲汎皮日休青翰虚徐夏思清愁烟漠漠荇花平醉来欲把田田叶尽裹当时醒酒鲭奉和陆龟蒙细桨轻撶下白苹故城花谢绿隂新岂无今日逃名士试问南塘着屧人木兰后池三咏皮日休重台莲花敧红婑媠力难任每叶头邉半米金可得教他水妃见两重元是一重心浮萍嫩似金脂飏似烟多情浑欲拥红莲明朝拟附南风信寄与湘妃作翠钿白莲但恐醍醐难并洁秖应薝卜可齐香半垂金粉知何似静婉临溪照额黄奉和三咏陆龟蒙重台莲花水国烟乡足芰荷就中芳瑞此难过风情为与吴王近红蕚常教一倍多浮萍晩来风约半池明重叠侵沙绿罽成不用临池重相笑最无根蔕是浮名白莲素蘤多蒙别艳欺此花真合在瑶池还应有恨无人觉月晓风清欲堕时重题后池皮日休细雨阑珊眠鹭觉钿波悠漾并鸳娇适来㑹得荆王意秖为莲茎重细腰奉和陆龟蒙晓烟清露暗相和浴雁浮鸥意绪多却是陈王词赋错枉将心事託㣲波袭美庭中初植松桂偶题陆龟蒙轩隂冉冉移斜日寒韵泠泠入晩风烟格月姿曽不改至今犹似在山中奉和次韵皮日休毵毵绿发垂轻露猎猎丹华动细风恰似青童君欲㑹俨然相向立庭中戏题袭美书印囊陆龟蒙鹊衔龟顾妙无余不爱封侯爱石渠应笑休文过万巻至今谁道沈家书奉和次韵皮日休金篆方圆一寸余可怜银艾未思渠不知夫子将心印印破人间万巻书馆娃宫懐古五絶皮日休绮合飘香下太湖乱兵侵晓上姑苏越王大有堪羞处秖把西施赚得吴郑妲无言下玉墀夜来飞箭满罘罳越王定指髙台笑却见当时金镂楣半夜娃宫作战场血腥犹杂宴时香西施不及烧残蜡犹为君王泣数行素袜虽遮未掩羞越兵犹怕伍员头吴王恨魄今如在秖合西施濑上游响屧廊中金玉步采兰山上绮罗身不知水葬今何处溪月弯弯欲效颦奉和五絶陆龟蒙三千虽衣水犀珠半夜夫差国暗屠犹有八人皆二八独教西子占亡吴一宫花渚漾涟漪俀堕鸦鬟出茧眉可料坐中歌舞袖便将残节拂降旗㡬多云榭倚青㝠越焰烧来一片平此地最应沾恨血至今春草不匀生江色分明练绕台战帆遥隔绮疏开波神自厌荒淫主句践楼船穏帖来寳袜香綦碎晓尘乱兵谁惜似花人伯劳应是精灵使犹向残阳泣暮春虎丘寺西小溪闲汎三絶皮日休鼓子花明白石岸桃枝竹覆翠岚溪分明似对天台洞应厌顽仙不肯迷絶壑秖怜白羽傲穷谿唯觉锦鳞痴更深尚有通樵处或是秦人未可知髙下不惊红翡翠浅深还碍白蔷薇船头系个松根上欲待逢仙不拟归奉和三絶次韵陆龟蒙树号相思枝拂地鸟语提壶声满溪云涯一里千万曲直是渔翁行也迷荒柳卧波浑似困宿云遮坞未全痴云情栁意萧萧㑹若问诸余总不知每逢孤屿一倚檝便欲狂歌同採嶶任是烟萝中待月不妨敧枕扣舷归松陵集巻七松陵集卷八钦定四库全书松陵集巻八今体七言诗八十四首白鸥诗陆龟蒙乐安任君尝为泾尉居吴城中地才数亩而不佩俗物有池池中有岛屿池之南西北邉合三亭修篁嘉木掩隠隈奥处其一不见其二也君好竒乐异喜文学名理之士所得皆清散凝莹袭美知而偕诣既坐有白鸥翩然驯于砌下因请浮而翫之主人曰池中之族老矣每以豪健据有鸥之始浮辄逐而害之今畏不敢入吁昔人之心蓄机事犹或舞而不下况害之哉且羽族丽于水者多矣独鸥为闲暇其致不髙邪一旦水有鲸鲵之患陆有狐狸之忧俦侣不得命啸尘埃不得澡刷虽蒙人之流赏亦天地之穷鸟也感而为诗邀袭美同作惯向溪头漾浅沙薄烟微雨是生涯时时失伴沉山影往往争飞杂浪花晩树清凉还瑦旧巢零落寄蒹葭池塘信美应难恋针在鱼脣剑在鰕奉和皮日休雪羽䙰褷半惹泥海云深处旧巢迷池无飞浪争教舞洲少轻沙若遣栖烟外失羣慙鴈鹜波中得志羡凫鹥主人恩重真难遇莫为心孤忆旧溪懐杨台文杨鼎文二秀才陆龟蒙秋早相逢待得春崇兰清露小山云寒花独自愁中见曙角多同醒后闻钓具每随轻舸去诗题闲上小楼分重思醉墨縦横甚书破羊欣白练裙奉和次韵皮日休羊昙留我昔经春各以篇章鬬五云宾草每容闲处见击琴多任醉中闻钓前青翰交加倚醉后红鱼取次分为説风标曾入梦上仙初着翠霞裙友人以人参见惠因以诗谢之皮日休神草延年出道家是谁披露记三桠开时的定涵云液斸后还应带石花名士寄来消酒渴野人煎处撇泉华従今汤剂如相续不要金山焙上茶奉和陆龟蒙五叶初成椵树隂紫团峰外即鸡林名参鬼葢须难见材似人形不可寻品第已闻升碧简携持应合重黄金殷勤润取相如肺封禅书成动帝心伤进士严子重诗皮日休余为童在乡校时简上抄杜舍人牧之集见有与进士严恽诗后至吴一日有客曰严某余志其名久矣遽懐文见造于是乐得礼而观之其所为工于七字往往有清便柔媚时可轶骇于常轨其佳者曰春光冉冉归何处更向花前把一杯尽日问花花不语为谁零落为谁开余美之讽而未尝怠生举进士亦十余计偕余方寃之谓乎竟有得于时也未几归吴兴后两月霅人至云生以疾亡于所居矣噫生徒以词闻于士大夫竟不名而逝岂止此而湮没耶江湖间多美材士君子苟乐退而有文者死无不为时惜可胜言耶于是哭而为诗鲁望生之友也当为我同作十哭都门榜上尘葢棺终是五湖人生前有敌唯丹桂没后无家秪白苹箬下斩新醒处月江南依旧咏来春知君精爽应无尽必在酆都颂帝晨严子重以诗逰于名胜间旧矣余晩于江南相遇甚乐不幸且没袭美作诗序而弔之其名真不朽矣又何戚其死哉余因息悲而为之和陆龟蒙每值江南日落春十年诗酒爱逢君芙蓉湖上吟船倚翡翠岩前醉马分秪有汀洲连旧业岂无章疏动遗文犹怜未卜佳城处更斸要离冢畔云早秋吴体寄袭美陆龟蒙荒庭古树只独倚败蝉残蛩苦相仍虽然诗胆大于斗争柰愁肠牵似绳短烛初添蕙幌影微风渐折蕉衣稜安得弯弓似明月快箭拂下西飞鹏奉和次韵皮日休书淫传癖穷欲死譊譊何必频相仍日干隂藓厚堪剥藤把敧松牢似绳𢷬药香侵白袷袖穿云润破乌纱稜安得瑶池饮残酒半醉骑下垂天鹏秋赋有期因寄袭美陆龟蒙云似无心水似闲忽思名在贡书间烟霞鹿弁聊县着邻里渔舠暂解还文草病来犹满箧药苗衰后即离山广寒宫树枝多少风送髙低便可攀奉和次韵皮日休十载江南尽是闲客儿诗句满人间郡侯闻誉亲邀得乡老知名不放还应带瓦花经汴水更携云实出包山太微宫里环冈树无限瑶枝待尔攀病中秋懐寄袭美陆龟蒙病容愁思苦相兼清镜无情未我嫌贪广异蔬行径窄故求偏药出钱添同人散后休賖酒双燕辞来始下帘更有是非齐未得重凭詹尹拂龟占奉和次韵皮日休贫病于君亦太兼才髙应亦被天嫌因分鹤料家资减为置僧餐口数添静里改诗空凭几寒中注易不开帘清词一一侵真宰甘取穷愁不用占新秋即事三首皮日休痴号多于顾恺之更无余事可従知酒坊吏到常先见鹤料符来每探支凉后每谋清月社晩来専赴白莲期共君无事堪相贺又到金虀玉鲙时堪笑髙阳病酒徒幅巾萧洒在东吴秋期浮扫云根瘦山信回缄乳管麤白月半窻抄术序清泉一器授芝图乞求待得西风起尽挽烟帆入太湖露槿风杉满曲除髙秋无事似云庐醉多已任家人厌病久还甘吏道疎青桂巾箱时寄药白纶卧具半抛书君卿脣舌非吾事且向江南问鳆鱼奉和次韵陆龟蒙心似孤云任所之世尘中更有谁知愁寻冷落惊双鬓病得清凉减四支懐旧药溪终独往宿枯杉寺已频期兼须为月求髙处即是霜轮杀满时帆檝衣裳尽钓徒往来踪迹徧三吴闲中展巻兴亡小醉后题诗㸃画麤松岛伴谭多道气竹窻孤梦岂良图还须待致昇平了即任扁舟放五湖声利従来解破除秋滩唯忆下桐庐鸬鹚阵合残阳少蜻蛚吟髙冷雨疎辩伏南华论指指才非𤣥晏借书书当时任使真堪笑波上三年学炙鱼南阳润卿将归雷平因而有赠皮日休借问山中许道士此回归去复何如竹屏风扇抄遗事柘步舆竿系隠书綘树实多分紫鹿丹沙泉浅种红鱼东卿旄节看看至静启茅斋慎扫除奉和陆龟蒙朝市山林隠一般却归那减卧云懽堕堦红叶谁收得半盎清醪客醉干玉笈诗成吟处晓金沙泉落梦中寒真仙若降如相问曾步星罡绕醮坛访寂上人不遇皮日休何处寻云暂废禅客来还寄草堂眠桂寒自落翻经案石冷空消洗钵泉炉里尚飘残玉篆龛中仍鏁小金仙须将二百籖回去待得支公恐隔年奉和陆龟蒙芭蕉霜后石栏荒林下无人闭竹房经抄未成抛素几钖环应撼过寒塘蒲团为拂浮埃散茶器空懐碧饽香早晩却还宗炳社夜深风雪对禅牀顾道士亡弟子乞铭于袭美既而奉以束帛因赋戏赠陆龟蒙童初真府召为郎君与抽毫刻便房亦谓神仙同许郭不妨才力似班扬比于黄绢词尤妙酬以霜缣价未当唯我有文无卖处笔锋销尽墨池荒奉和皮日休师去东华却鍊形门人求我志金庭大椿枯后新为记仙鹤亡来始有铭琼版欲刋知不朽冰纨将受恐通灵君才莫叹无兹分合注神𤣥剑解经秋夕文晏皮日休啼螀衰叶共萧萧文晏无喧夜转遥髙韵最宜题雪赞逸才偏称和云謡风吹翠蜡应难刻月照清香太易消无限𤣥言一盃酒可能容得葢寛饶同前陆龟蒙笔阵初临夜正清击铜遥认小金钲飞觥壮若逰燕市覔句难于下赵城隔岭故人因㑹忆傍檐栖鸟带吟惊梁王座上多词客五韵甘心第七成南阳广文欲于荆襄卜居因而有赠皮日休地脉従来是福乡广文髙致更无双青精饭熟云侵灶白裘成雪溅窻度日竹书千万字经冬术煎两三缸鲈鱼自是君家味莫背松江忆汉江代广文先生詶次韵陆龟蒙不知天隠在何乡且欲烟霞迹暂双鹤庙未能齐月驭鹿门聊拟竝云窻藓衔荒磴移桑屐花浸春醪挹石缸莫惜槎头容钓伴也应东印有余江寄昆陵魏处士朴皮日休文籍先生不肯官絮巾冲雪把渔竿一堆方册为侯印三级幽巖是将坛醉少最因吟月冷瘦多偏为卧云寒兔皮衾煖篷舟穏欲共谁逰七里滩奉和陆龟蒙经苑初成墨沼开何人林下肯寻来若非宗测图山后即是韩康卖药回溪籁自吟朱鹭曲沙云还作白鸥媒唯应地主公田熟时送君家曲糵材初冬偶作寄南阳润卿皮日休寓居无事入清冬虽设樽罍酒半空白菊为霜翻带紫苍苔因雨却成红迎潮预遣収鱼笱防雪先教葢鹤笼唯待支硎最寒夜共君披氅访林公奉和次韵陆龟蒙逐日生涯敢计冬可嗟寒事落然空牕怜反照缘书小庭喜新霜为橘红衰栁尚能和月动败兰犹拟倩烟笼不知海上今清浅试与飞书问洛公冬晓章上人院皮日休山堂冬晓寂无闻一句清言忆领军琥珀珠粘行处雪椶榈箒扫卧来云松扉欲启如鸣鹤石鼎初煎若聚蚊不是恋师归去晩陆机茸内足毛羣奉和陆龟蒙山寒偏是晓来多况值禅窻雪气和病客功夫经未演故人书信纳新磨闲临静案修茶品独傍深溪记药科従此逍遥知有地更乗清月伴君过寄题镜巖周尊师所居诗皮日休处州仙都山山之半有洞口下望之如鑑目之曰镜巖下去地二百尺上者以竹梯为级中如方丈内有乳水滳沥嵌罅黄老徒周君景复居焉迨八十年不食乎粟日唯焚降真香一炷读灵寳度人经而已东牟段公柯昔为州日闻其名梯其室以造之且曰君居此久矣乳水之滳昼夜可知量乎周君曰某常揣之尽昼与夜一斛加半焉公异而礼之后柯别十二年日休至吴处人过説周君尚存吟想其道无繇以覩因寄题是诗云八十余年住镜巖鹿皮巾下雪髟髟牀寒不奈云萦枕经润何妨乳滴函饮涧猿回窥絶洞缘梯人歇倚危杉何如计吏穷于鸟欲望仙都举一帆奉和陆龟蒙见説身轻鹤不如石房无侣共云居清晨自削灵香柹独夜空吟碧落书十洞飞精应徧吸一簪秋髪未曾梳知君便入悬珠㑹早晩东骑白鲤鱼寒夜文晏皮日休分朋竞擘七香牋玉朗风姿尽列仙盈箧共开华顶药满缾同坼惠山泉蟹因霜重金膏溢橘为风多玉脑鲜吟罢不知诗首数隔林明月过中天同前陆龟蒙各将寒调触诗情旋见微渐入砚生霜月满庭人暂起汀洲半夜鴈初惊三清每为仙题想一日多因累句倾千里建康衰草外含毫谁是忆昭明庚寅嵗十一月新罗𢎞惠上人与本国同书请日休为灵鹫山周禅师碑将还以诗送之皮日休三十麻衣弄渚禽岂知名字彻鸡林勒铭虽即多遗草越海还能抵万金鲸鬛晓掀峯正烧鳌睛夜没岛还隂二千余字终天别东望辰韩泪洒襟奉和陆龟䝉一函迢逓过东瀛秪为先生处乞铭已得雄词封静检却懐孤影在禅庭春过异国人应冩夜读沧洲怪亦聴遥想勒成新塔下尽望空碧礼文星送润卿博士还华阳皮日休雪打篷舟离酒旗华阳居士半酣归逍遥只恐逢云将恬澹真应降月妃仙市鹿胎如锦嫩隂宫燕肉似酥肥公车草合蒲轮壊争不教他白日飞同前陆龟蒙何事轻舟近腊回茅家兄弟欲归来封题玉洞虚无奏㸃检霜坛沆瀣杯云肆先生分气调山图公子爱词才殷勤为向东乡荐洒扫含真雪后台寒日书斋即事三首皮日休参佐三间似草堂恬然无事可成忙移时寂歴烧松子尽日殷勤拂乳牀将近道斋先衣褐欲清诗思更焚香空庭好待中宵月独礼星辰学步罡不知何事有生涯皮褐亲裁学道家深夜数瓯唯栢叶清晨一器是云华盆池有鹭窥苹沫石版无人扫桂花江汉欲归应未得夜来频梦赤城霞方朔家贫未有车肯従荣利舍樵渔従公未怪多侵酒见客唯求转借书暂聴松风生意足偶看溪月世情疎如钩得贵非吾事合向烟波为玉鱼奉和每篇各用一韵陆龟蒙不必探幽上郁冈公斋吟啸亦何妨唯求薏苡供僧食别着氍毹待客牀春近带烟分短蕙晓来冲雪撼疎篁余杭山酒犹封在遥嘱髙人未肯尝已上星津八月槎文通犹自学丹砂仙经写得空三洞隠士招来别九华静对真图唿緑齿偶开神室问黄牙方诸更是怜才子钖赉于君合有差名价皆酬百万余尚怜方丈讲𤣥虚西都宾问曾成赋东海人求近着书茅洞烟霞侵寤寐檀溪风月挂樵渔清朝还要廷臣在两地宁容便结庐臈后送内大徳従朂逰天台皮日休讲散重云下九天大君恩赐许随缘霜中一钵无辞乞湖上孤舟不废禅梦入琼楼寒有月行过石树冻无烟他时𤓰镜知何用吴越风光满御筵奉和陆龟蒙应縁南国尽南宗欲访灵溪路暗通归思不离双阙下去程犹在四明东铜缾净贮桃花雨金策闲摇麦穗风若恋吾君先拜疏为论台岳未封公寄题玉霄峰叶涵象尊师所居皮日休青㝠向上玉霄峰元始先生戴紫蓉晓案琼文光洞壑夜坛香气惹杉松闲迎仙客来为鹤静噀灵符去是龙子细扪心无偃骨欲随师去肯相容奉和陆龟蒙天台一万八千文师在浮云端掩扉永夜秪知星斗大深秋犹见海山微风前几降青毛节雪后应披白羽衣南望烟霞空再拜欲将飞魄问灵威南阳广文博士还雷平后寄陆龟蒙微微春色染林塘亲拨烟霞坐涧房隂洞雪胶知未入浊醪风破的偷尝芝台晓用金铛煮星度闲将玉铪量几遍侍晨官欲降曙坛先起独焚香奉和次韵皮日休春彩融融释冻塘日精闲嚥坐巖房琼函静启従猿覻金液初开与鹤尝八㑹旧文多搭冩七真遗语剰思量不知梦到为何处红药满山烟月香题支山南峯僧皮日休云侵壊衲重隈肩不下南峯不记年池里羣鱼曾受戒林间孤鹤欲参禅鸡头竹上开危径鸭脚花中擿废泉无限吴都堪赏事何如来此看师眠奉和次韵陆龟蒙眉毫霜细欲垂肩自説初栖海岳年万壑烟霞秋后到一林风雨夜深禅时翻贝叶添新藏闲挿松枝䕶小泉好是清冬无外事匡牀斋罢向阳眠送董少卿逰茅山皮日休名卿风度足杓斜一舸闲寻二许家天影晓通金井水山灵深䕶玉门沙空坛礼后销香母隂洞缘时触乳花尽待于公作廷尉不须従此便餐霞同前陆龟蒙威辇髙悬度世名至今仙裔作公卿将随羽节朝珠阙曾佩鱼符管赤城云冻尚含孤石色雪干犹堕古松声应知四扇灵方在待取归时緑髪生袭美将以緑罽为赠因成四韵陆龟蒙三径风霜利若刀襜褕吹断罥蓬蒿病中秪自悲龙具世上何人识羽袍狐貉近懐珠履贵薜萝遥羡白巾髙陈王轻暖如相遗免制衰荷效广骚詶鲁望见迎緑罽次韵皮日休轻裁鸭緑任金刀不怕西风㫁野蒿酬赠既无青玉案纎华犹欠赤霜袍烟披怪石难同逸竹映仙禽未胜髙成后料君无别事只应酣饮咏离骚寄懐南阳润卿皮日休鹿门山下捕鱼郎今向江南作渇羌无事只陪看藕様有钱唯欲买湖光醉来浑忘移花处病起空闻焙药香何事对君犹有愧一篷冲雪返华阳奉和陆龟蒙髙抱相逢各絶尘水经山疏不离身才情未拟汤従事𤣥解犹嫌竺道人霞染洞泉浑变紫雪披江树半和春谁怜故国无生计唯种南塘二亩芹天竺寺八月十五日夜桂子皮日休玉颗珊珊下月轮殿前拾得露华新至今不㑹天中事应是嫦娥掷与人奉和陆龟蒙霜实常闻秋半夜天台天竺堕云岑如何两地无人种却是湘漓是桂林钓侣二章皮日休趂眠无事避风涛一斗霜鳞换浊醪惊怪儿童唿不得尽冲烟雨漉车螯严陵滩势似云崩钓具归来放石层烟浪溅篷寒不睡更将枯蚌㸃渔灯奉和次韵陆龟蒙一艇轻撶看晩涛接䍦抛下漉春醪相逢便倚蒹葭泊更唱蔆歌擘蟹螯雨后沙虚古岸崩鱼梁移入乱云层归时月堕汀洲暗认得妻儿结网灯寄同年韦校书皮日休二年疎放饱江潭水物山容尽足耽唯有故人怜未替欲封干鲙寄终南奉和陆龟蒙万古风烟满故都清才搜括妙无余可中寄与芸香客便是江南地里书初冬偶作皮日休豹皮茵下百余钱刘堕闲沽尽醉眠酒病校来无一事鹤亡松老似经年奉和次韵陆龟蒙桐下空堦叠绿钱貂裘初绽拥髙眠小炉低幌还遮掩酒滴灰香似去年醉中寄鲁望一壶并一絶皮日休门巷寥寥空紫苔先生应渇解酲杯醉中不得亲相倚故遣青州従事来走笔次韵奉詶陆龟蒙酒痕衣上杂莓苔犹忆红螺一两杯正被绕篱荒菊笑日残还有白衣来更次来韵寄鲁望皮日休萧萧红叶掷苍苔𤣥晏先生欠一杯従此问君还酒债颜延之送几钱来又和次韵陆龟蒙堦下饥禽啄嫩苔野人方倒病中杯寒蔬卖却还沽喫可有金貂换得来重𤣥寺双矮桧皮日休扑地枝回是翠钿碧丝笼细不成烟应如天竺难陀寺一对狻猊相枕眠奉和陆龟蒙可怜烟刺是青螺如到双林误礼多更忆早秋登北固海门苍翠出晴波醉中戏赠袭美陆龟蒙南北风流旧不同伧吴今日若相通病来犹伴金杯满欲得人唿小褚公奉詶次韵皮日休秦吴风俗昔难同唯有才情事事通刚恋水云归不得前身应是太湖公皐桥皮日休皐桥依旧緑杨中闾里犹生隠士风唯我到来居上舘不知何道胜梁鸿奉和陆龟蒙横截春流架㫁虹凭栏犹想五噫风今来未必非梁孟却是无人继伯通松陵集巻八松陵集卷九钦定四库全书松陵集巻九今体五七言诗八十六首过张祜处士丹阳故居颜萱萱与故张处士祜世家通旧尚忆孩稚之歳与伯氏尝承处士抚抱之仁目管辂为神童期孔融于伟器光隂徂谢二纪于兹适经其故居已易他主访遗孤之所止则距故居之右二十余步荆榛之下荜门启焉处士有四男一女男曰椿儿桂儿椅儿杞儿问之三已物故唯杞为遗孕与其女尚存欲揖杞与言则又求食于汝坟矣但有霜鬓而黄冠者杖䇿迎门乃昔时爱姬崔氏也与之话旧歴然可听嗟乎葛帔练裙兼非所有琴书图籍尽属他人又云横塘之西有故田数百亩力既贫窭十年不耕唯嵗赋万钱求免无所呜唿昔为穆生置醴郑公立乡者复何人哉因吟五十六字以闻好事者忆昔为儿逐我兄曾抛竹马拜先生书斋已换当时主诗壁空题故友名岂是争权留怨敌可怜当路尽公卿柴扉草屋无人问犹向荒田责地征和张处士诗陆龟蒙张祜字承吉元和中作宫体小诗辞曲艳发当时轻薄之流能其才合譟得誉及老大稍窥建安风格诵乐府録知作者本意短章大篇往往间出谏讽怨谲时与六义相左右善题目佳境言不可刋置别处此为才子之最也繇是贤俊之士及髙位重名者多与之㳺谓有鹄鹭之野孔翠之鲜竹柏之贞琴磬之韵或荐之于天子书奏不下亦受辟诸侯府性狷介不容物辄自劾去以曲阿地古澹有南朝之遗风遂筑室种树而家焉性嗜水石常悉力致之从知南海间罢职载罗浮石笋还不蓄善田利产为身后计死未二十年而故姬遗孕冻馁不暇前所谓鹄鹭孔翠竹柏琴磬之家虽朱轮尚椉遗编尚吟未尝一省其孤而恤其穷也噫人假之为翫好不根于道义耶惧其怨刺于神明耶天果不爱才没而犹谴耶吾一不知之友人颜𢎞至行江南道中访其庐作诗弔而序之属予应和予汩没者不足哀承吉之道邀袭美同作庻乎承吉之孤倚其传而有怜者胜华通子共悲辛荒径今为旧宅邻一代交逰非不贵五湖风月合教贫魂应絶地为才鬼名与遗编在史臣闻道平生偏爱石至今犹泣洞庭人鲁望悯承吉之孤为诗序邀予属和欲用予道振其孤而利之噫承吉之困身后乎鲁望视予困与承吉生前孰若哉未有已困而能振人者然抑为之辞用塞良友之意皮日休先生清骨𦵏烟霞业破孤存孰为嗟几箧诗编分贵位一林石笋散豪家儿过旧宅啼枫影姬绕荒田泣稗花唯我共君堪便戒莫将文誉作生涯旅泊吴门呈一二同志张贲一舸吴江晩堪忧病广文鲈鱼谁与伴鸥鸟自成羣反照縦横水斜空㫁续云异乡无限思尽付酒醺醺奉酬次韵陆龟蒙髙秋能叩触天籁忽成文苦调虽潜倚灵音自絶羣茅峰曾醮斗笠泽久眠云许伴山中躅三年任一醺贲中间有吴门旅泊之什多垂见和更作一章以伸詶谢张贲偶发陶匏响皆蒙组绣文清秋将落帽子夏正离羣有恨书燕雁无聊赋郢云徧㸔心自醉不是酒能醺更次韵奉詶陆龟蒙独倚秋光岸风漪学簟文𤣥堪教鳯集书好换鵞羣叶堕平台月香消古径云强歌非白纻聊以送余醺鲁望示广文先生吴门二章情格髙散可醒俗态因追想山中风度次韵属和存于诗编鲁望之命也皮日休我见先生道休思郑广文鹤翻希作伴鸥却覔为羣逸好冠清月髙宜着白云朝廷未无事争任醉醺醺能谙肉芝様解讲隠书文终古神仙窟穷年麋鹿羣行厨煑白石卧具拂青云应在雷平上支颐复半醺寄润卿博士皮日休髙眠可为要𤣥纁鹊尾金炉一世焚尘外乡人为许掾山中地主是茅君将收芝菌唯防雪欲晒图书不奈云若便华阳终卧去汉家封禅用谁文詶袭美先辈见寄倒来韵张贲寻疑天意丧斯文故选茅峰寄白云酒后只留沧海客香前唯见紫阳君近年已絶诗书癖今日兼将笔砚焚为有此身犹苦患不知何者是𤣥纁奉和袭美寄广文先生陆龟蒙忽辞明主事真君直取姜巴路入云龙篆拜时轻诰命霓襟披后小𤣥纁峰前北帝三元㑹石上东卿九钖文应笑世间名利火等闲灵府剰先焚军事院霜菊盛开因书一絶寄上谏议皮日休金华千㸃晓霜凝独对壶觞又不能已过重阳三十日至今犹自待王𢎞奉詶霜菊见赠之什崔璞菊花开晩过秋风闻道芳香正满丛争奈病夫难强饮应湏速自召车公奉和谏议詶先辈霜菊陆龟蒙紫茎芳艳照西风秪怕霜华掠㫁丛虽伴应刘还强醉路人终要识山公幽居有白菊一丛因而成咏呈一二知已陆龟蒙还是延年一种材即将瑶朶冒霜开不如红艳临歌扇欲伴黄英入酒盃陶令接䍦堪岸着梁王髙屋好敧来月中若有闲田地为劝嫦娥作意栽奉和张贲雪彩氷姿号女华寄身多是地仙家有时南国和霜立几处东篱伴月斜谢客琼枝空贮恨袁郎金钿不成夸自知终古清香在更出梅妆弄晩霞奉和皮日休已过重阳半月天琅华千㸃照寒烟蘂香亦似浮金靥花様还如镂玉钱翫影冯妃堪比艳鍊形萧史好争妍无繇摘向牙箱里飞上方诸赠列仙奉和郑璧白艳轻明𢃄露痕始知佳色重难羣终朝凝笑梁王雪尽日慵飞蜀帝云燕雨似翻瑶渚浪鴈风疑巻玉绡纹琼妃若㑹寛裁翦堪作蟾宫夜舞裙奉和司马都耻共金英一例开素芳须待早霜催遶篱㸔见成瑶圃泛酒初迷傍玉盃映水好将苹作伴犯寒疑与雪为媒夫君每尚风流事应为徐妃致此栽华亭鹤闻之旧矣及来吴中以钱半千得一只养之始经嵗不幸为饮啄所误经夕而卒悼之不已遂继以诗南阳润卿博士浙东徳师侍御毗陵魏不琢处士东吴陆鲁望秀才及厚于余者悉寄之请垂见和皮日休池上低摧病不行谁教仙魄反层城隂苔尚有前朝迹皎月新无昨夜声菰米正残三日料筠笼休碍九霄程不知此恨何时尽遇着云泉即怆情莫怪朝来泪满衣堕毛犹傍水花飞辽东旧事今千古却向人间𦵏令威奉和袭美先辈悼鹤二首前浙东观察推官兼殿中侍御史李縠才子襟期本上清陆云家鹤伴闲情犹怜反顾五六里何意忽归十二城露滴谁闻髙叶坠月沉休借半堦明人间华表堪留语剰向秋风寄一声道林曾放雪翎飞应悔庭除闭羽衣料得王恭披鹤氅倚吟犹待月中归奉和张贲池塘萧索掩空笼玉树同嗟一土中莎径罢鸣唯泣露松轩休舞但悲风丹台旧氅难重缉紫府新书岂更通云减雾消无处问只留华髪与衰翁渥顶鲜毛品格驯莎庭闲暇重难羣无端日暮东风起飘散春空一片云奉和陆龟蒙一夜圆吭絶不鸣八公虚道得千龄方添上客云眠思忽伴中仙剑解形但掩丛毛穿古堞永留寒影在空屏君才幸自清如水更向芝田为刻铭酆都香稻字重思遥想飞魂去未饥争奈野鸦无数徤黄昬来占旧栖枝奉和魏朴直欲裁诗问杳㝠岂教灵化亦浮生风林月动疑留魄沙岛烟愁似藴情雪骨夜封苍藓冷练衣寒在碧塘轻人间飞去犹堪恨况是泉台逺玉京经秋宋玉已悲伤况报胎禽昨夜亡霜晓起来无问处伴僧弹指绕荷塘伤开元观顾道士皮日休协晨宫上启金扉诏使先生坐蜕归鹤有一声应是哭丹无余粒恐潜飞烟凄玉笥封云篆月惨琪花𦵏羽衣肠㫁雷平旧逰处五芝无影草微微奉和张贲鳯麟胶尽夜如何共叹先生剑解多㡬度弔来唯白鹤此时乗去必青骡图中含景随残照琴里流泉寄逝波怅望真灵又空返玉书谁授紫微歌奉和陆龟蒙何事神超入杳㝠不骑孤鹤上三清多应白简迎将去即是朱陵鍊更生药奠肯同椒醑味云謡空替薤歌声武皇徒有飘飘思谁问山中宰相名奉和郑璧斜汉银澜一夜东飘飘何处五云中空留华表千年约才毕丹炉九转功形蜕逺山孤圹月影寒深院晓松风门人不覩飞升去犹与浮生哭恨同醉中即席赠润卿博士皮日休适越逰吴一散仙银缾玉柄两翛然茅山顶上携书簏笠泽心中漾酒船桐木布温吟倦后桃花饭熟醉醒前谢安四十余方起犹自髙闲得数年奉和次韵张贲桂枝新下月中仙学海词锋誉蔼然文阵已推忠信甲穷波犹认孝亷舩清标称住羊车上俗韵慙居鹤氅前共许逄蒙快弓箭再穿杨叶在明年奉和次韵陆龟蒙共是虚皇简上仙清词如羽若飘然登山凡着几两屐破浪欲乗千里船逺梦只留丹井畔闲吟多在酒旗前谁知海上无名者只记渔歌不记年偶留羊振文先辈及一二文友小饮日休以眼病初平不敢饮酒遣侍宻欢因成四韵皮日休谢庄初起怯花晴强侍红筵不避觥久㫁杯盂华葢喜忽闻歌吹谷神惊䙰褷正重新开栁呫嗫难通乍啭鸎犹有僧䖍多蜜炬不辞相伴到天明奉和袭美见留小䜩次韵羊昭业泽国春来少遇晴有花开日且飞觥王戎似电休推病周顗才醒衆却惊芳景渐浓偏属酒暖风初畅欲调鸎知君不肯燃官烛争得华筵彻夜明袭美留振文小宴龟蒙抱病不赴猥示倡和因次韵仰詶陆龟蒙绮席风开照露晴秪将茶荈代云觥繁絃似玉纷纷碎佳妓如鸿一一惊毫徤几多飞藻客羽寒寥落映花鸎幽人独自西窻晩闲凭香柽反照明醉中袭美先起因成戏赠李縠休文虽即逃琼液阿骛还须掩玉闺月落金鸡一声后不知谁悔醉如泥走笔奉詶次韵皮日休麝烟苒苒生银兔蜡泪涟涟滴绣闺舞袖莫欺先醉去醒来还解騐金泥奉和次韵张贲何事桃源路忽迷唯留云雨怨空闺仙郎共许多情调莫遣重歌浊水泥奉和次韵陆龟蒙莫唱艳歌凝翠黛已通仙籍在金闺他时若寄相思泪红粉痕应伴紫泥奉送浙东徳师侍御罢府西归张贲孤云独鸟本无依江海重逢故旧稀杨栁渐疎芦苇白可堪斜日送君归同前陆龟蒙王谢遗踪玉籍仙三年闲上卾君船诗懐白阁僧吟苦俸买青田鹤价偏行次野枫临逺水醉中衰菊卧凉烟芙蓉散尽西归去唯有山隂九万牋同前皮日休建安才子太微仙暂上金台许二年形影欲归温室树梦魂犹傍越溪莲空将海月为京信尚使樵风送酒船従此受恩知有处免为伧鬼恨吴天浙东罢府西归道经吴中广文张博士皮先辈陆秀才皆以雅篇相送不量荒词亦用詶别李縠岂有头风笔下痊浪成蛮语向初筵兰亭旧址虽曾见柯笛遗音更不传照曜文星吴分野留连花月晋名贤相逢只恨相知晩一曲骊歌又几年送羊振文先辈往桂阳归觐陆龟蒙风雅先生去一麾过庭才子趣归期让王门外开帆叶义帝城中望㦸枝郢路渐寒飘雪逺湘波初暖涨云迟灵均精魄如能问又得千年贾傅词同前皮日休桂阳新命下彤墀彩服行当欲雪时登第已闻传襧赋问安犹聴讲韩诗竹人临水迎符节风母穿云避信旗无限湘中悼骚恨慿君此去谢江蓠同前颜萱髙挂吴帆喜动容问安归去指湘峰悬鱼庭内芝兰秀驭鹤门前薜荔封红斾正怜棠影茂綵衣偏𢃄桂香浓临岐独有霑襟恋南巷当年共化龙同前司马都此去懽荣冠士林离筵休限酒杯深云梯万仞初髙步月桂余香尚满襟鸣棹晓冲苍霭发落帆寒动白华吟君家祖徳惟清苦却笑当时问绢心褚家林亭皮日休广亭遥对旧娃宫竹岛萝溪委曲通茂苑楼台低槛外太湖鱼鸟彻池中萧疎桂影移茶具狼籍苹花上钓筒争得共君来此住便披鹤氅对清风奉和张贲疎野林亭震泽西朗吟闲步喜相携时时风折芦花乱处处霜摧稻穂低百本败荷鱼不动一枝寒菊蝶空迷今朝偶得髙阳伴従放山翁醉似泥奉和陆龟蒙一阵西风起浪花遶栏干下散瑶华髙窻曲槛仙侯府卧苇荒芹白鸟家孤岛待寒凝片月逺山终日送余霞若知方外还如此不要乗秋上海槎送圆载上人归日本国皮日休讲殿谈余着赐衣椰帆却返旧禅扉贝多纸上经文动如意瓶中佛爪飞飓母影邉持戒宿波神宫里受斋归家山到日将何入白象新秋十二围重送皮日休云涛万里最东头射马台深玉署秋无限属城为躶国几多分界是亶州取经海底开龙藏诵呪空中散蜃楼不奈此时贫且病乗桴直欲伴师逰同前陆龟蒙老思东极旧巖扉却待秋风泛舶归晓梵阳乌当石磬夜禅隂火照田衣见翻经论多盈箧亲植杉松大几围遥想到时思魏阙秪应遥拜望斜晖闻圆载上人挟儒家书洎释典以行更作一絶以送陆龟蒙九流三藏一时倾万轴光凌渤澥声従此遗编东去后却应荒外有诸生同前颜萱师来一世恣经行却汎沧波问去程心静已能防渇鹿鼙喧时为骇长鲸禅林几结金桃重梵室重修铁瓦轻料得还乡无别利只应先见日华生文䜩招润卿博士辞以道侣将至因书一絶寄之陆龟蒙仙客何时下鹤翎方瞳如水脑华清不过传达杨君梦従许人间小兆听奉和皮日休瘿木樽前地胏图为君偏辍俗功夫灵真散尽光来此莫恋安妃在后无再招陆龟蒙遥知道侣谭𤣥次又是文交丽事时虽是寒轻云重日也留花簟待徐摛奉和皮日休飇御已应归杳眇博山犹自对氛氲不知入夜能来否红蜡先教刻五分偶约道流终乖文㑹因成一絶用荅四篇张贲仙侣无何访蔡经两烦韶濩出彤庭人间若有登楼望应怪文星近客星以青䭀饭分送袭美鲁望因成一絶张贲谁屑琼瑶事青䭀旧传名品出华阳应宜仙子胡麻拌因送刘郎与阮郎润卿遗青䭀饭兼之一絶聊用荅谢皮日休传得三元䭀饭名大宛闻説有仙卿分泉过屋舂青稻拂雾彯衣折紫茎蒸处不教双鹤见服来唯怕五云生草堂空坐无饥色时把金津漱一声同前陆龟蒙旧闻香积金仙食今见青精玉斧餐自笑镜中无骨録可能飞上紫霞端酒病偶作皮日休郁林步障昼遮明一炷浓香养病酲何事晩来还欲饮隔墻闻卖蛤蜊声奉和陆龟蒙柳疎桐下晩窻明秪有微风为析酲唯欠白绡笼解散洛生闲咏两三声奉和次韵张贲白编椰席镂氷明应助杨青解宿酲难继二贤金玉倡可怜空作㫁猿声润卿鲁望寒夜见访各惜其志遂成一絶皮日休世外为交不是亲醉吟俱岸白纶巾风清月白更三㸃未放华阳鹤上人奉和次韵张贲云孤鹤独且相亲倣效従他折角巾不用吴江叹留滞风姿俱是玉清人奉和次韵陆龟蒙醉韵飘飘不可亲掉头吟侧华阳巾如能跂脚南窻下便是羲皇世上人翫金鸂鶒戏赠袭美陆龟蒙曾向溪邉泊暮云至今犹忆浪花羣不知镂羽凝香雾堪与鸳鸯觉后闻奉和皮日休镂羽雕毛迥出羣温黁飘出麝脐薰夜来曾吐红茵畔犹似溪邉睡不闻奉和张贲翠羽红襟镂彩云双飞常笑白鸥羣谁怜化作雕金质従倩沈檀十里闻友人许惠酒以诗徴之皮日休野客萧然访我家霜残白菊两三花子山病起无余亊只望蒲台酒一车奉和郑璧乗兴闲来小谢家便裁诗句乞榴花邴原虽不无端醉也要临风従鹿车奉和陆龟蒙冻醪初漉嫩如春轻蚁漂漂杂蕋尘得伴方平同一醉明朝应作蔡经身寒夜文䜩润卿有期不至皮日休草堂虚洒待髙真不意清斋避世尘料得焚香无别事存心应降月夫人奉和陆龟蒙细雨轻觞玉漏终上清词句落吟中松斋一夜懐贞白霜外空闻五粒风奉和郑璧已知羽驾朝金阙不用烧兰望玉京应是易迁明月好玉皇留看舞双成蒙恩除替将还京洛偶叙所懐因成六韵呈军事院诸公郡中一二秀才崔璞两载求民瘼三春受代归务繁多簿籍才短乏恩威共理乖天奖分忧值歳饥遽蒙交郡印安敢整朝衣作牧慙为政思乡念式微傥容还故里髙卧掩柴扉谏议以罢郡将归以六韵赐示因伫詶献皮日休欲下持衡诏先容解印归露浓春后泽霜薄霁来威旧化堪治疾余恩可疗饥隔花攀去棹穿栁挽行衣佐理能无取酬知力甚微空将千感泪异日拜黄扉谨和谏议罢郡叙懐六韵陆龟蒙已报东吴政初捐左契归天应酬苦节人不犯寒威江上思重借朝端望载饥紫泥封夜诏金殿赐春衣对酒情何逺裁诗思极微待升镕造日江海问渔扉松陵集巻九松陵集卷十钦定四库全书松陵集巻十杂体诗八十六首杂体诗序皮日休案舜典帝曰䕫命汝典乐教胄子诗言志歌永言在焉周礼太师之职掌教六诗讽赋既兴风雅互作杂体遂生焉后系之于乐府葢典乐之职也在汉代李延年为协律造新声雅道虽缺乐府乃盛铙歌鼓吹拂舞予俞因斯而兴词之体不得不因时而易也古乐书论之甚详今不能备载载其他见者案汉武集元封三年作栢梁台诏羣臣二千石有能为七言诗者乃得上坐帝曰日月星辰和四时梁王曰骖驾驷马従梁来繇是聫句兴焉孔融诗云渔父屈节水潜匿方作郡姓名字离合也繇是离合兴焉晋傅咸有回文反覆诗二首云反覆其文者以示忧心展转也悠悠逺迈独茕茕是也繇是反覆兴焉晋温峤有回文虚言诗云宁神静泊损有崇亡繇是回文兴焉梁武帝云后牖有朽栁沈约云偏眠船舷邉繇是叠韵兴焉诗云螮蝀在东又曰鸳鸯在梁繇是双声兴焉诗云维南有箕不可以簸扬维北有斗不可以挹酒浆近乎戏也古诗或为之葢风俗之言也古有採诗官命之曰风人围棊烧败袄着子故依然繇是风人之作兴焉梁书云昭明善赋短韵吴均善压强韵今亦効而为之存于编中陆生与予各有是为凡八十六首至如四声诗三字离合全篇双声叠韵之作悉陆生所为又足见其多能也案齐竟陵王郡县诗曰追芳承荔浦揖道信云丘县名繇是兴焉案梁元药名诗曰戍客恒山下当思衣锦归药名繇是兴焉陆与予亦有是作至如鲍昭之建除沈炯之六甲十二属梁简文之卦名陆惠晓之百姓梁元帝之鸟名龟兆蔡黄门之口字古两头纎纎藁砧五杂组已降非不能也皆鄙而不为噫繇古至律繇律至杂诗尽乎此也近代作杂体唯刘宾客集中有回文离合双声叠韵如聫句则莫若孟东野与韩文公之多他集罕见足知为之之难也陆与予窃慕其为人遂合已作为杂体一巻嘱予序杂体之始云苦雨襍言寄鲁望皮日休吴中十日涔涔雨歊蒸下豪家苦可怜临顿陆先生独自翛然守环堵儿饥仆病漏空厨无人肯典破衣裾蠃时时上几案鼃黾往往跳琴书桃花米斗半百钱枯荒溼壊炊不然两牀苮席一素几仰卧髙声吟太𤣥知君志气如铁石瓯冶虽神销不得乃知苦雨不复侵枉费毕星无限力鹿门人作州従事周章似䑕唯知醉府金廪粟虚请来忆着先生便知愧愧多馈少真徒然相见唯知携酒钱豪华满眼语不信不如直上天公牋天公牋方修次且榜鸣篷来一醉奉詶苦雨见寄陆龟蒙松篁交加午隂黑别是江南烟霭国顽云勐雨更相欺声似虓号色如墨茅茨裛烂檐生衣夜夜化为萤火飞萤飞渐多屋渐薄一注愁霖当面落愁霖愁霖尔何错灭顶于余奚所作既不能赋似陈思王又不能诗似谢康乐昔年尝过杜子美亦得髙歌破印纸惯曾掀搅大笔多为我才情也如此髙揖愁霖词未已披文忽自皮夫子哀絃怨柱合为吟㤞我穷栖蓬藋里初悲溼翼何繇起末欲笺天叩天耳其如玉女正投壶笑电霏霏作天喜我本曾无一稜田平生啸傲空渔船有时赤脚弄明月踏破五湖光底天去嵗王师东下急输兵粟尽民相泣伊予不战不耕人敢怨烝黎无糁粒不然受性圆如规千姿万熊分毫釐唾壶虎子尽能执䑛痔折枝无所辞有头强方心强直撑拄頽风不量力自爱垂名野史中宁论抱困荒城侧唯君浩叹非庸人分衣辍饮来相亲横眠木榻忘华荐对食露葵轻八珍欲穷𤣥鳯未白欲懐仙鲸尚隔不如驱入醉乡中只恐醉乡田地窄齐梁怨别陆龟蒙寥寥缺月看将落檐外霜华染罗幕不知兰棹到何山应倚相思树邉泊奉和次韵皮日休芙蓉泣恨红铅落一朶别时烟似幕鸳鸯刚解恼离心夜夜飞来棹邉泊晓起即事因成回文寄袭美陆龟蒙平波落月吟闲景暗幌浮烟思起人清露晓垂花谢半逺风微动蕙抽新城荒上处樵童小石藓分来宿鹭驯晴寺野寻同去好古碑苔字细书匀奉和晓起回文皮日休孤烟晓起初原曲碎树微分半浪中湖后钓筒移夜雨竹傍眠几侧晨风图梅帯润轻霑墨画藓经蒸半失红无事有杯持永日共君唯好隠墻东夏日闲居作四声诗寄袭美陆龟蒙平声荒池菰蒲深闲堦莓苔平江邉松篁多人家帘栊清为书凌遗编调絃夸新声求懽虽殊途探幽聊怡情平上声朝烟涵楼台晩雨染岛屿渔童惊狂歌艇子喜野语山容堪停杯栁影好隠暑年华如飞鸿斗酒幸且举平去声新开窻犹偏自种蕙未徧书籖风摇闻钓榭雾破见耕耘闲之资啸咏性最便希夷全天真讵要问贵贱平入声端居愁无涯一夕髪欲白因为鸾章吟忽忆鹤骨客手披丹台文脚着赤玉舄如蒙清音詶若渇吸月液奉詶夏日四声四首皮日休平声塘平芙蓉低庭闲梧桐髙清烟埋阳乌蓝空含秋毫冠倾慵移簮杯干将餔糟翛然非随时夫君真吾曹平上声沟渠通疎荷浦屿隠浅篠舟闲攅轻苹桨动起静鸟隂稀余桑闲缕尽晩蠒小吾徒当斯时此道可以了平去声怡神时髙吟快意乍四顾村深啼愁鹃浪霁醒睡鹭书疲行终朝罩困卧至暮吁嗟当今交暂贵便异路平入声先生何违时一室习寂歴松声将飘堂岳色欲压席弹琴奔𤣥云斸药折白石如教题君诗若得札玉册苦雨中又作四声诗寄鲁望皮日休平声涔涔将经旬昏昏空迷天鸬鹚成羣嬉芙蓉相偎眠渔通蓑衣城帆过菱花田秋収吾无望悲之真徒然平上声河平州桥危垒晩水鸟上冲崖搜松根㸃沼冩芡响舟轻通萦纡栈堕阻指掌携桡将寻君渚满坐可往平去声狂霖昏悲吟瘦桂对病卧檐虚能彯斜舍蠧易漏破宵愁将琴攻昼闷用睡过堆书仍倾觞富贵未换箇平入声羁栖愁霖中缺宅屋木恶荷倾还惊鱼竹滴复触鹤闲僧千声琴宿客一笈药悠然思夫君忽忆蜡屐着奉詶苦雨四声重寄三十二句陆龟蒙平声幽栖眠疎窻豪居凭髙楼浮沤惊跳丸寒声思重裘牀前垂文竿巢邉登轻舟虽无东皋田还生鱼乎忧平上声层云愁天低久雨倚槛冷丝禽藏荷香锦鲤绕岛影心将时人乖道与隠者静桐隂无深泉所以逞短绠平去声乌蟾俱沉光昼夜恨暗度何当乗云螭面见上帝愬臣言隂云欺诏用利剑付回车诛羣姦自散万籁怒平入声危檐仍空堦十日滴不歇青莎看成狂白菊即欲没吴王荒金樽越妾挟玉瑟当时虽愁霖亦若惜落月叠韵双声二首陆龟蒙叠韵山中吟琼英轻明生石脉滴沥碧𤣥铅仙偏怜白帻客亦惜双声溪上思溪空唯容云木宻不陨雨迎渔隠映间安问讴鸦㯭奉和叠韵双声二首皮日休叠韵中山吟穿烟泉潺湲触竹犊觳毂荒篁香墻匡熟鹿伏屋曲双声溪上思疎杉低通滩冷鹭立乱浪草彩欲夷犹云容空澹荡叠韵吴宫词二首陆龟蒙虏愉吴都姝眷恋便殿晏逡巡新春人转面见战箭红栊通东风翠珥醉易坠平明兵盈城弃置遂至地奉和叠韵吴宫词二首皮日休侵深寻嵚岑势厉卫睥晲荒王将乡亡细丽蔽袂逝枍指替制曵康庄伤荒凉主虏部伍苦嫱亡房廊香闲居杂题五首陆龟蒙鸣蜩早闲来倚杖柴门口鸟下深枝啄晩虫周步一池销半日十年听此鬓如蓬野态真君如有意耽田里予亦无机向艺能心迹所便唯是直人间闻道最先憎松间斟子山园静怜幽木公干词清咏荜门月上风微萧洒甚斗醪何惜置盈樽饮巖泉已甘茅洞三君食欠买桐江一朶山严子濑髙秋浪白水禽飞尽钓舟还当轩鹤自笑与人乖好尚田家山客共柴车干时未似栖庐雀鸟道闲携相尔书奉和杂题五首皮日休晩秋吟东皋烟雨归耕日免去𤣥冠手刈禾火满酒炉诗在口今人无计奈侬何好诗景青盘香露倾荷女子墨风流更不言寺寺云萝堪度日京尘到死扑侯门醒闻桧解洗余酲晨半酉星星仙吹起云门耳根莫厌聴佳木㑹尽山中寂静源寺钟暝百缘斗薮无尘土寸地章煌欲布金重击蒲牢唅山日𡨕𡨕烟树覩栖禽砌思步襹襹古薜绷危石切切隂螀应晩田心事万端何处止少夷峰下旧云泉药名离合夏日即事三首陆龟蒙乗屐着来幽砌滑石罂煎得逺泉甘草堂秪待新秋景天色微凉酒半酣避暑最须従朴野葛巾筠席更相当归来又好乗凉钓藤蔓隂隂着雨香窻外晓帘还自巻栢烟兰露思晴空青箱有意终须续㫁简遗编一半通奉和皮日休季春人病抛芳杜仲夏溪波绕壊垣衣典浊醪身倚桂心中无事到云昬数曲急溪冲细竹叶舟来往尽能通草香石冷无辞逺志在天台一遇中桂叶似茸含露紫葛花如绶蘸溪黄连云更入幽深地骨录闲携相猎郎懐钖山药名离合二首皮日休暗窦养泉容决决明园䕶桂放亭亭歴山居处当天半夏里松风尽足聴晓景半和山气白薇香清净杂纎云实头自是眠平石脑侧空林看鹿羣奉和陆龟蒙鹤伴前溪栽白杏人来隂洞冩枯松萝深境静日欲落石上未眠闻逺钟佳句成来谁不伏神丹偷去亦须防风前莫怪携诗藁本是吴吟盪桨郎懐鹿门县名离合二首皮日休山瘦更培秋后桂溪澄闲数晩来鱼台前过雁盈千百泉石无情不寄书十里松萝隂乱石门前幽事雨来新野霜浓处怜残菊潭上花开不见人奉和陆龟蒙云容覆枕无非白水色侵矶直是蓝田种紫芝餐可夀春来何亊恋江南竹溪深处猿同宿松阁秋来客共登封径古苔侵石鹿城中谁解访山僧寒日古人名一絶陆龟蒙初寒朗咏裵回立欲谢𤣥闗早晩开昨日登楼望江色鱼梁鸿雁几多来奉和皮日休北顾懽逰悲沈宋南徐陵寝叹齐梁水邉韶景无穷栁寒被江淹一半黄胥口即事六言二首皮日休波光杳杳不极霁景澹澹初斜黑蛱蝶粘莲蕋红蜻蜓褭蔆花鸳鸯一处两处舴艋三家五家㑹把酒船偎荻共君作箇生涯拂钓清风细丽飘蓑暑雨霏微湖云欲散未散屿鸟将飞不飞换酒帩头把看载莲艇子撑归斯人到死还乐谁道刚须用机奉和陆龟蒙雨后山容若动天寒树色如消目送回汀隠隠心随挂鹿摇摇白蒋知秋露裛青枫欲暮烟饶莫问吴趋行乐酒旗竿倚河桥把钓丝随浪逺采莲衣染香浓緑倒红飘欲尽风斜雨细相逢㫁岸沈鱼邻村送客即是清霜刮野乗闲莫厌来重风人诗三首陆龟蒙十万全师出遥知正忆君一心如瑞麦唯作两岐分破蘖共朝㸑须知是苦辛晓天窥落宿谁识独醒人闻道更新帜多应废旧期征衣无伴𢷬独处自然悲奉和皮日休刻石书离恨因成别后悲莫言春蠒薄犹有万重丝镂出容刀餙亲逢巧笑难日中骚客珮争奈即阑干江上秋声起従来浪得名逆风犹挂席苦不㑹帆情寄题天台国清寺齐梁体皮日休十里松门国清路饭猿台上菩提树怪来烟雨落晴天元是海风吹瀑布同前陆龟蒙峰帯楼台天外立明河色近罘罳溼松间石上定僧寒半夜楢溪水声急寒夜聫句静境揖神凝寒华射林缺清知思绪㫁爽觉心源澈髙唱戛金奏朗咏铿玉节我思方泬寥君词复凄切况闻风篁上摆落残冻雪寂尔万籁清皎然诸霭灭西窻客无梦南浦波应结河光正如剑月魄方似玦短烬不禁挑冷毫看欲折何夕重相期浊醪还为设开元寺楼看雨聫句海上风雨来掀轰杂飞电登楼一凭槛满眼蛟龙战须㬰造化惨倐忽堪舆变万户响戈铤千家披组练羣飞抛轮石杂下攻城箭㸃急似摧胸行斜如中面细洒魂空冷横飘目能眩垂檐珂珮喧㩧瓦珠玑溅无言九陔逺瞬息驰应徧宻处正垂縆微时又悬线冩作玉界破吹为羽林旋翻伤列缺劳却怕丰隆倦遥瞻山露色渐觉云成片逺树欲鸣蝉深檐尚藏燕残雷隠辚尽反照依微见天光洁似磨湖彩熟于练疎帆逗前渚晩磬分凉殿接思强挥毫窥词几焚砚佶栗乌皮几轻明白羽扇毕景好疎吟余凉可清晏君携下髙磴僧引还深院駮藓浄铺筵低松溼垂鬋斋明乍虚豁林霁逾葱蒨早晩重登临欲去多离恋北禅院避暑聨句歊蒸何处避来入戴颙宅逍遥脱单绞放旷抛轻䇿爬搔林下风偃仰涧中石残蝉烟外响野鹤沙中迹到此失烦襟萧然揖禅伯藤悬叠霜蜕桂倚支云钖清隂竖毛髪爽气舒䈥脉逐幽随竹书选胜铺苮席鱼跳上紫芡蝶化缘青璧心是玉莲徒耳为金磬敌吾宗昔髙尚志在羲皇易岂独㫁韦编几将刓䥫擿天书既屡降野抱难自适一入承明庐盱衡论今昔流光不容寸斯道甘枉尺既起谢儒𤣥亦翻商羽翼封章帷幄徧梦寐江湖白摆落函谷尘髙欹华阳帻诏去云无信归来鹤相识半病夺牛公全慵捕鱼客少微光一㸃落此芒磔索释子问池塘门人废幽赜堪悲东序寳忽变西方籍不见步兵诗空懐康乐屐髙名不可效胜境徒堪惜墨沼转疎芜𤣥斋踰閴寂迟迟不能去凉飔满杉栢日下洲岛清烟生苾蒭碧俱懐出尘想共有吟诗癖终与浄名逰还来雪山觅独在开元寺避暑颇懐鲁望因飞笔聫句烦暑虽难避僧家自有期泉甘于马乳苔滑似龙漦任诞襟全散临幽榻旋移松行将雅拜篁阵欲交麾望塔青识登楼白鸽知石经森欲动珠像俨将怡筒簟临杉穂纱巾透雨丝静谭蝉噪少凉步鹤随迟烟重廻蕉扇风轻拂桂帷对碑吴地説开巻梵天词积水鱼梁壊残花病枕欹懐君萧洒处孤梦绕罘罳寂上人院聫句瘿床空黙坐清景不知斜暗数菩提子闲看薜荔花有情唯墨客无语是禅家背日聊依桂尝泉欲试茶石形蹲玉虎池影闪金虵经笥安巖匼缾囊挂树桠书传沧海外龛寄白云涯竹色寒凌箔灯光静隔纱趂幽翻小品逐胜讲南华莎彩融黄露莲衣染素霞水堪伤聚沫风合落天葩若许传心印何辞古堞賖药名聫句为待防风饼须添薏苡杯香燃栢子后罇泛菊花来石耳泉能洗垣衣雨为裁従容犀局静断续玉琴哀白芷寒犹採青箱醉尚开马衔衰草卧乌啄蠧根回雨过兰芳好霜多桂末摧朱儿应作粉云母讵成灰艺可屠龙胆家曾近鷰胎墻髙牵薜荔障软撼玫瑰鸓䑕啼书户蜗牛上砚台谁能将藁本封与玉泉才寒夜文晏聫句文星今夜聚应在斗牛间载石人方至乗槎客未还送觞繁露曲徴句白云颜节奏唯聴竹従容只话山理穷倾祕藏论勐折𤣥闗酃酒分中緑巴牋擘处殷清言闻后醒强韵压来艰犀柄当风揖琼枝向月攀松吟方㗫㗫泉梦忆潺潺一㑹文章草昭明不可删报恩寺南池聫句古岸涵碧落虚轩明素波坐来鱼阵变吟久菊多秋草分杉露危桥下竹坡逺峰青髻并髯和赵论寒仍讲支硎僻亦过斋心曾养鹤挥翰好邀鹅倚石收竒药临溪借浅莎桂花晴似拭荷镜晓如磨翠出牛头耸苔深马迹跛伞敧従野醉巾侧任田歌跁跒松形矮般跚桧樾矬香飞僧印火泉急使镳珂蔆钿真堪帖莼丝亦好拖几时无一事相伴着烟萝夜㑹问荅十首寒夜清帘外迢迢星斗明况有萧闲洞中客吟为紫鳯唿皇声瘿木杯杉赘楠瘤刳得来莫怪家人畔邉笑渠心祗爱黄金罍落霞琴寥寥山水扬清音玉皇仙驭碧云逺空使松风终日吟莲花烛亭亭嫩蕋生红玉不知含泪怨何人欲问无繇得心曲金火障红兽飞光射罗幌夜来斜展掩深炉半睡芙蓉香荡漾忆山月前溪后溪清复絶看看又及桂花时空寄子规啼处血锦鲸荐碧香红腻承君晏几度闲眠却觉来彩鳞飞出云涛面懐溪云漠漠闲笼鸥鹭羣有时日暮碧将合还被渔舟来触分霜中笛落梅一曲瑶华滴不知青女是何人三奏未终头已白月下桥风外拂残衰栁条倚栏干处独自立青翰何人吹玉箫松陵集巻十松陵集跋松陵集跋古松陵即今之吴江予同年济寕刘君济民来为邑令谓是集为其邑故物而人未之见授儒士卢雍挍勘捐俸刻之予观唐诗人多尚次韵至元白而益盛其萃而成编则有汉上题襟断金及是三集按皮氏自序谓一岁之中诗凡六百五十八首其富如此则又题襟断金之所无者况其逰燕题咏类多吴中之作后之希贤怀古者将扵是乎攷固吴人所当寳也刘君为政不减古人其刻是集岂直私扵一邑盖将公之天下者也𢎞治壬戌九月二日前进士吴都穆跋