湛然圆澄禅师语录X卍XXX会稽云门湛然澄禅师语录序万历天启时两淅之间有湛然圆澄大和尚发大愿起大慈握大机转大用以匡济乎末流一语一嘿一动一静凛若电掣霜威纤翳泯绝然而煦和春烨悦可众心亦若鼓棹扬帆渎涔等戏然而覆艇驱澜咸归海岸数十年间不知几千万人皆令无余涅槃而灭度之矣抑知其源乎按菩提达磨七传青原思十一传至洞山价权开五位善接三根于是洞上一宗始盛行于世为青原之第五世也九世传梁山观十二世传芙蓉楷十六世传王山体三十世传慈舟念三十一世传至云门其勘验之精明磨炼之微密若萃从来诸祖祕奥家法而运之指顾间者故智与行到行与智符也亦知其时乎按石头迁时当唐德宗贞元年药山俨当文宗大和年云巖晟当武宗会昌年而洞山价当大中之末至懿宗咸通年也云居膺当昭宗天复年同安丕同安志至梁山观太阳玄乃当宋仁宗天圣年也投子青当神宗元丰年芙蓉楷当正和年丹霞淳当徽宗宣和年长芦了当宋高宗绍兴年也若天童珏雪窦鑑天童净石林秀青州辨太明宝玉山体雪巖满万松秀雪庭裕灵隐泰还源遇拙才淳松庭严凝然改无方从月舟载大章书大X千润慈舟念至于云门之时当国朝神宗熹宗间洞山一派亦如膏尽之灯矣和尚忽于明灭之际灼焉普炤顿令数百年阴昧一旦消除虽身没之后至今犹愈明盛也抑知其源之正乎按云居膺至今云门澄直从洞山正宗传脉葢以双眼圆明之谓正传也余敬慕之深且久矣兹有法嗣弟子宝寿大师广会法属示以和尚语录全藁编为八卷请序于余呜唿和尚之道言语之所莫宣知解之所莫测即今所录之陈言故事亦未足以见和尚之万一余亦安能指虗空作赞颂以仿佛之哉虽然虗空之体非言可诠而不拒余序言之也夫续佛慧命于末法之时开示一切悟入佛之知见知见正而和尚之大愿至矣是则一言一行永住世间即为应世之资即为究竟之地不然身逝声沉未有不舍正而趋邪者矣余甞慨今之人心邪污日甚幸有是录为真语为实语为如语为不诳语为不异语葢实繇洞达源底不思议中流出故能绝彼摭袭铅华思惟识解之路也则所为书上与诸祖并行于世阴裨皇图光赞佛乘于圣教岂曰小补之哉是为序赐进士出身通议大夫资治尹南京太常寺卿前通政使司左通政署司事侍经筵讲尚宝司卿奉命典试山西正主考持节册封X衡籓正使奉勅提督福建学政布政司参议兼佥事奉勅提督湖广学政按察司副使南京礼部祠祭司郎中钱塘葛寅亮顿首拜撰会稽云门湛然澄禅师语录目次第一卷上堂第二卷上堂第三卷提语第四卷小参晚参普说茶话第五卷颂古第六卷问答第七卷请示书问佛事第八卷X赞记铭序䟦疏引偈诗辞歌塔铭行状会稽云门湛然澄禅师语录卷第一门人明凡录吴兴丁元公山阴祁骏佳编上堂万历甲寅二月吉日众请师开法于云门传忠广孝寺结制上堂拈帖子云有目皆见有耳皆闻公验分明更无藏覆大众未委仰烦维那对众宣读读竟指座云这段因缘乃云门老人一千年前断不了的公案烦山僧与他结欵及到此间巳有须弥灯王如来与大众真实说了也不可更要山僧纳败阙好还会么如不会莫谓山僧相瞒去也陞座拈香云这一瓣香遇贱即贵逢彊即弱无明林里栽来烦恼场中涌出特伸供养十方常住三宝本师释迦牟尼万德世X尊灵山会上诸大菩萨缘觉声闻西天东土历代祖师护法天龙并仗此香普同供养惟冀一音圆演随类各闻法雨普霑于沙界慈云广布于大千再拈云如天普葢似地普擎四域八荒均霑化育端为祝延今上皇帝万岁惟冀风以时雨以时人民感有道之君巍巍乎荡荡乎在处乐无为之化再拈云一生辛苦半世殷勤撞着没眼睛的老和尚授我折脚铛子特为拈出虽然家丑不可外扬也要人天证据供养北京大觉堂上嗣曹洞正宗第二十六代清凉大和尚用酬法乳之恩次伸供养云栖堂上莲池大和尚用报授戒之恩惟冀生生恒作度人师世世常为善导者敛衣就坐云香巳拈了若是佛法不敢说个元字脚何也不见经云是法寂灭相不可以言宣诸佛榜文证明更教说个甚么虽然如此事无一向今日结制之辰不可杜口去也山僧直以十方总作一个大伽蓝使一切人行住坐卧尽在里许动静云为着衣喫饭疴屎放尿待客迎宾也在里许止静放参也在里许甚是纵横甚是自在无可不可岂不谓无碍大解脱门若是初心学者既无如是威光且向三条椽下七尺单前放下身心牙关齩定各将本参话头顿在面前如靠须弥山相似直教心心无间念念无亏行住坐卧也如是疴屎放尿也如是着衣喫饭也如是动静忙闲也如是打成一片不较多也正好前进若不前进正所谓堕在死水古人所弃若是活X水神龙定向洪波浩渺处兴云布雨今有一等将个阿弥陀佛记在怀中昏沉散乱打作一团不分皂白虗度一生或有强作主宰半昏半醒坐得一两炷香唤作坐禅得定或有向方册中记得名相谓之通教或有向古人方便语中记得两句谓之悟道谓之通宗如是等有一百二十种痴禅如永明所论尔今槩天下莫能逃其所斥若是真正为生死的决定不入此邪见丛中更有一般参禅之流从善知识边领个万法归一一归何处口虽提持心不绵密大似春禽昼啼有甚用处予劝兄弟各将自已本参话头着实参去定有下落若肯相委从今日始挺起嵴梁抵死挨拶必无相赚如未即信更有一偈奉劝偈曰挺起嵴梁生銕铸放下面皮莫回顾直如香象绝金鎻若不如是何劫悟观音示现日上堂今此娑婆国声论得宣明初心易成就实以闻中入巳过关者各安本位未过关者新云门与你发机拍尺云闻么谅非耳聋决定是闻既闻巳作么生说个入的道理会么若也不会山僧用老婆心引葛藤去也经云初于闻中入流忘所所入既寂动静二相了然不生如是渐增闻所闻尽尽闻不住觉所觉空空觉极圆空所空灭生灭既灭寂灭现前大众看看此是菩萨所说为什么出山僧口若是山僧所说为什么说是菩萨事兄弟不得作山僧看亦不得作菩萨看各人贴向自已鼻尖上仔细体X究还推得到菩萨分上么还推得到山僧分上么正当恁么时说是山僧却是菩萨说是菩萨却是山僧说是山僧菩萨与你料掉没交涉说是你与菩萨山僧料掉没交涉若恁么觑得破观世音菩萨即今年今月今日今时降生亦即于此时成道放大光明现大神变转大法轮于一一手结无量宝印一一口宣无量密呪状似涌泉利益无量众生以正眼看来犹是一场大梦何况西礼白华东朝普怛一向推在他人分上自已脚跟下一段光明蹉过不知若作如是见解菩萨岂在今日降生巳于无量劫前灭度了也拈拄杖云菩萨降生也见么良久云是处是弥勒无门无善财上堂云门扇子𨁝跳今日拈来好笑云何露柱怀胎生个儿子高呌大众且道是何音响还有人知消息么若无人知山僧代通去也作哇哇声复云诸人若还解笑一切不曾欠少若欲更问如何驴年去也未了众中还有问话的么若有出来祇要打草惊蛇僧才出师云真是一场业地捉拄杖下座上堂维那白槌云法筵龙象众当观第一义师云木上座未举巳前早是漏泄了也既举巳后也有为人处不教人举心动念牵眸侧耳何也你若举眼则瞎却汝眼侧耳则塞却汝耳动念则塞断汝意根这个木上座有如是英勇如是威光如是自在如是力用时有僧拈蒲团出外师云且喜若真正恁么释迦牟X尼佛是诸人左右的奴达磨老臊胡是通事舍人三乘十二分教是破故纸一千七百则公案是着故破草鞋大众适来有人闻恁么举巳领出门外去也教山僧更说个什么即得还会么若也未会不妨山僧向十字街头说书去也清明时节雨纷纷路上行人欲断魂借问酒家何处有牧童遥指杏花村这孩子错指人路也不知若是问山僧借问佛法何处有但向他道陶公岭在面前存众檀越请上堂九十日春将过光阴暗里虗度浮生何事忙忙这个从来未悟悟不悟且放过老僧无半文要称敌国富大众且道凭何节目敢尔大言予知其间无有少法可得时中不将元字脚诳諕诸人寻常阿碌碌地不顾人情随分去也虽然即今城中善友得得入山岂可缄口不言聊向古人方便门头权引数言影响佛事去也大众人身难得中土难生佛法难闻道场难入你诸人既巳入山四难巳越所谓人身难得今巳得中土难生今巳生佛法难闻今巳闻道场难入今巳入既出四难越超常类宜当自庆更有一难所谓生死只这一事无论在家出家共是一桩无难得难的大事因缘也从上古人莫不繇此超出以其具大智慧大力量担当如是大事顿然割恩爱别家乡弃名利息贪嗔然后舍所难舍忍所难忍行所难行故得证所难证超出人天之上故称大勇勐世尊也然这一着子羣生等有但不能如圣贤X用心故成差别若能直下承当心佛众生三皆平等要见从上巳来曾甚么人恁么来不见庞居士把百万家财沉向湘江专心在道问马祖曰不与万法为侣者是什么人祖曰待汝一口吸尽西江水即向汝道士便礼拜噫老庞佛法为重把百万家财弃如弊帚则其所问不与万法为侣宜其然矣马祖看孔着楔但道一口吸尽可为今古一人而巳以山僧公论则老庞佛法有余世法不足争似此间众友入山供众非惟众僧安心行道其种福德于劫劫生生乃至成佛莫可穷尽较他掷于无用江水又何如耶你诸友则世法有余佛法不足何也未能如老庞这汉不与万法为侣若能直下自信我也许你吸尽西江去若未得如是且把个生从何来死从何往的话头顿在面前朝暮提持倘得一念回光必然与老庞把手千古之上如不相委不免葛藤自收去也良久云啼得血流无用处不如缄口过残春上堂春夏秋冬四季分尔今一分往前过禅和日用事如何今日不了何劫悟大众才说进堂又是两月矣若巳透关不在限内如未透关的也须着些精彩始得不可只么度时便当参禅也葢此事不属文言不因工夫在活路上触着磕着自已旷劫事乃名了事昔者药山参石头问曰三乘十二分教某甲麤知但祖师西来意不明乞和尚开示头曰恁么不得不恁么不得恁么不恁么总不得山不契往问马祖祖X曰有时教伊扬眉瞬目有时不教伊扬眉瞬目有时道伊扬眉瞬目的是有时道伊扬眉瞬目的不是山豁然大悟便礼拜祖曰汝见个什么道理便恁么山曰我在石头处大似蚊子上銕牛直得无下口处祖曰汝会也兄弟他既称三乘十二分教麤知到这里无下口处岂言语道理可到也又一日石上打坐石头问曰子在此作么山曰一物不为头曰恁么则闲坐耶山曰闲坐即为也兄弟既云闲坐即为岂是工夫所到耶尔今兄弟不能悟道病多在此或有不信用工祇向册子上记些闲言剩语抵对得人便谓了事不知正是所知障或有不信直下领会一着子执住工夫终日死堆堆地古人目为黑山鬼窟或有不信直下休歇定谓有悟日久成狂或有不信有悟将个现前无明身心认为自已终世疑惑或有身虽入堂而心在世缘或有随尔上下而无一心参扣如是等皆名邪见若是真正参禅的定不向这里安身将个本参话头顿在面前久久缘熟自然开悟切不得于自心中起闲伎俩塞却悟门所以德山云毫𨤲系念三途业因瞥尔情生万劫覊鎻圣名凡号总是虗声殊相劣形俱为幻色但有毫端许言及本末者皆为自欺也兄弟见山僧恁么举扬不可便谓了事人也若能回光返炤则我不汝欺若谓我巳悟道则汝失却一只眼大众山僧到此弄鬼眼睛且不悟道诸方目为折脚法师上讲堂我谓女棃园搬贞节记这X个正是抱赃自首也良久捉拄杖卓三下云未明有说皆成谤明了无言亦不容下座云门广孝寺秋日结制上堂纵横全在我杀活岂繇他秋到梧桐落春来树树花若能圆会得何必问周遮所以古人或时现狮子王哮吼直得百怪千妖无地潜藏或时弄野狐精伎俩任他四圣六凡各称奇特虽然如是不可被拄杖子瞒却蓦拈拄杖云看看拄杖子能纵能夺能杀能活有如是奇特大众且道拄杖子奇特在什么处不见道唤作拄杖子则触不唤作拄杖子则背不得有言不得无言不得转机不得着语你诸人还知落处么时有僧出师即打云你欠伶俐僧无语复云凡所听法当审来历向你道不得转机不得着语你欲呈闲伎俩耶今时人见恁么举便竖一指或喝一声或礼一拜或拂袖出众谓之不落圈套了也何故见山僧恁么举你便弄闲伎俩寻常闻鸦鸣鹊噪时为什么不竖指礼拜只如你竖指礼拜还当得生死边事么若当得我许你都是如当不得且莫掠虗也须仔细看看上堂十方坐断凡圣不通把住要津千差路绝直得孤逈逈峭危危壁立万仞全身担荷有如是气岸具如是伎俩然后可以气吞佛祖白眼诸方作个了事人也若不得恁么地也不得草草当自知时节昔者德山老人尝云般若有相无相惟我知焉千劫学佛细行万劫学佛威仪尚不得成佛南方一类魔子敢X言直指人心见性成佛我当搂其窠穴绝其狐种报佛深恩繇是担䟽出蜀路逢婆子买点心婆问曰担上什么文字答曰青龙䟽钞曰讲何经答曰金刚经婆曰我有一问若道得施与点心若道不得且请别买曰但问婆云过去心不可得未来心不可得现在心不可得上座点那个心德山不知所答这汉蜀中开海一般大口只消一个婆子死去十分了也指见龙潭向吹灭纸烛处豁然大悟次日于法堂上烧䟽云穷诸玄辩似一毫置于太虗竭世枢机如一滴投于巨海休休自后盘结草菴呵佛骂祖今时兄弟见恁么简易便不肯做功夫祇向古人建化门头东窥西看学一两句活语便欲罢参也曾不知德山在蜀中便云般若有相无相惟我知焉其用功亦多多矣及到龙潭得悟始知从前所学如一毫一滴今日之悟如太虗沧海始酬他一生所学兄弟你们都称悟道能如德山一生所学混入灵源如太虗沧海也未能如他这样坐得断也未二六时中真得恁么相应也未宗教融通无碍也未若不得如此切不得自弃我多见兄弟行动之间都称无碍才坐起来便昏沉了也魔王佔舍了也只个昏沉尚然如此何况临命终时五阴将离四大分散要敌他生死也大难大难兄弟还肯山僧恁么举么若也不肯拄杖子为你截断去也拈拄杖云楖栗横担不顾人直入千峰万峰去X上堂良久云这个笑具世尊于二千年前曾恁么来当时灵山圣流尚似依稀幸有文殊老人白槌云谛观法王法法王法如是大众且如世尊陞座你诸人也陞座世尊默然你诸人也默然于中还有法王法也无具通方眼的看看切不得推在世尊分上文殊老人分明道出你诸人趺坐默然处一着子道理自是你诸人不会一向推在圣贤分上了若真实如你诸人见处则使他诸佛坐也坐不得卧也卧不得行也行不得住也住不得何也葢为你诸人作佛法商量致使他无容身处也山僧到此无可分诉聊伸一偈布施大众去也行住坐卧本寻常何必将心起较量争似扁舟垂钓客萧然一曲在沧浪上堂几游城廓几归山酷热犹知行路难寄语林泉无事客衣单下事莫颟顸默默深究重重细参直待冷灰荳爆方可随处安闲山僧自愧道乏圣贤未能脱然入缠无累争似你诸人三条椽下七尺单前全身放下满担承当湛湛澄澄凝然一片似超山僧一百万倍也未审你诸人还有这利益也无曾到遮个境界也无兄弟且道这个境界当时有什么人恁么举不见洞山解制云秋初夏末兄弟家或东或西直须向万里无寸草处去良久云只如万里无寸草作么生去众无对者有过刘阳遇石霜混迹茶坊问云什么处来答曰洞山来曰有何言句僧举前话霜云何不道出门便是草僧举似洞山山云刘阳有古佛X汝等应知山僧扭转机关向你诸人道直教不出门亦是草你诸人还有缁素得出分辨清浊的么若有定得虽然不出娑婆界管取全身入帝乡上堂五月五日天中节赤口白舌尽消灭桃符艾虎满头插雄黄菖蒲和酒哈酩酊不知岁月移千妖百怪皆驱杀谁管他魔来佛来一齐都按着大众何故如此不见道护生须是杀杀尽始安居要知杀的道理么趂此良辰以艾叶为旗以菖蒲为剑以勐利心挺英雄胆不管他是耶非耶得耶失耶圣耶凡耶佛耶魔耶乃至贪嗔痴所搆世出世间一切诸烦恼贼提起一刀两段直得净躶躶光烁烁圆陀陀活泼泼作一个世出世间无好得好的大丈夫也兄弟还有这个人真得恁么地么若不得恁么山僧有个护身符相送大众去也拈拄杖云看看太上老君急急如律令勑问答次复举昔者西天大耳三藏自称得他心通肃宗诏南阳忠国师验之问曰说汝得他心通是否答曰是国师良久问曰汝道老僧即今在什么处藏曰和尚是一国之师何得向天津桥看弄猢狲良久又曰汝道老僧即今在什么处藏曰和尚是一国之师何得往渭河看竞渡良久又问汝道即今在什么处藏罔措国师叱曰野狐精他心通在什么处诸方皆谓前二度是他受用身三藏得见后一度是自受用身三藏不见惟山僧见处不然且如国师向渭河看竞渡是国师不是国师还有会得的么若也X会得拄杖子为你证明若也不会三十棒自领出去何故如此不见道相骂饶你接嘴吐涶饶你泼水上堂集众良久乃曰从来不恁么如今始恁么巳被世尊先道破了不可更要撒尿撒屎污汝诸兄弟心田所以不烦维那白槌也天炎珍重下座上堂南山鳖鼻蛇云门拄杖子长庆解推倒玄沙却扶起休教看脚下切莫揣怀里一并与拈来噫难瞒拄杖子大众且道拄杖子有甚长处敢尔这般开得大口还会么若不会新云门与你下些註脚只为拄杖子有炤有用有纵有夺有收有放有杀有活你若上前来他能拒你你若退后去他能勾你你若立住他能打你正当恁么时山僧向东边一点西边一点中间一点且道那一句是炤那一句是用那一句是纵那一句是夺那一句是收那一句是放那一句是杀那一句是活若也简点得出许你参学事毕其或未然闲言及剩语缄口最为强会稽云门湛然澄禅师语录卷第一X湛然圆澄禅师语录X卍XXX会稽云门湛然澄禅师语录卷第二门人明凡录吴兴丁元公山阴祁骏佳编上堂万历乙卯年五月十一日众请师开法于径山万寿禅寺上堂拈帖子云碑文刊白字当道种青松虽则公验分明人天众前不可瞒昧仰烦维那为我拈出看宣䟽毕乃云这段因缘幸有黄面瞿昙先我一着与诸人转根本法轮了也更教山僧陞曲彔木弄鬼眼睛说个甚么虽然国无二主也少他做个通事舍人不得揽衣登座拈香云指天指地大似掘地讨天目顾四方无乃挖疮好肉今日拈来端为供养本师释迦牟尼如来万德世尊又拈云成云成葢为瑞为祥仁慈远被于八方道德广播于四海端为祝延今上皇帝万岁又拈云正偏挟带搞唱同时父子相逢君臣道合端为供养曹洞正宗第二十六代北京大觉堂上清凉大师聊酬法乳之恩又拈云止持作犯定共道共明如日月皎若氷霜端为供养云栖堂上莲池大师用报受戒之恩敛衣就座云香巳拈了佛法则不敢举扬何也你诸人一段光明亘古不昧不可平地撒屎虽然如此既为众兄弟所邀X不可杜口略举题目以为影响且道如何是题目今日岂不为结制上堂耶然诸方结制皆四月十五日为定规新径山这里以五月十一日为准的虽然迟早不同要且得旨为准譬如行船早发迟发不同到岸同也大众要知到岸消息么不见经云一念普观无量劫非去非来亦非住如是了知三世事超诸方便成十力若向这里自会得意自然超三世成十力以大圆觉为我伽蓝身心安居平等性智既平等巳直以十方微尘剎土总是一个道塲过去无量劫不曾结未来无量劫不曾解生死也在里许涅槃也在里许乃至是非得失邪正圣凡解脱不解脱轮廻不轮廻总在里许于中还有你用心处么有你计较处么咄其间有个汉出来道新长老今日请你举扬宗乘缘何引经据论广布葛藤是何心耶山僧到这里无言可对只得聊借古人行径以图塞口祇如先径山举竹篦子云这个不得唤作竹篦子不得不唤作竹篦子唤作竹篦子则触不唤作竹篦子则背山僧效颦举拂子云这个不得唤作拂子不得不唤作拂子唤作拂子则触不唤作拂子则背不得有言不得无言不得转机不得着语中间有一句是山僧的有一句是诸人的有一句山僧的即是诸人的有一句诸人的即是山僧的也有主也有宾也有炤也有用众中还有分辨得出的么有一僧拂袖出去有一僧云请和尚下座师云适来自起而今自倒X僧月泉请上堂昨日雨今日晴都缘时分不相应虗空本是无增减何故时人起爱憎须领略莫嘘申人人眼在眉毛下鼻孔从来搭上唇众中兄弟还有直下顿领的么若无径山不妨打葛藤去也经云欲于一切法度至彼岸者当学般若波罗蜜世间修行般若波罗蜜多诸菩萨摩诃萨一切世间若天若人阿素落等皆应供养恭敬尊重赞叹守护令于般若波罗蜜多精进修行无障无碍而不知般若何法而赞叹如此葢般若者智慧也假如财帛是同用处有异造世出世间无边恶业也是财帛成就世出世间无尽功德也是财帛惟智慧善知出要用处有宜岂不为最上之功德只如诸方师德见徒弟略有英俊之资关门养八哥一般不许出门何也恐其去则不返不亲于我又恐学业胜我日见轻慢故也惟我月泉师则不然为伊徒特特修供供养大众其存心欲弟子超凡入圣可谓贤师矣较彼诸方不啻天渊乎大众弟子学般若师尚修供何天龙之不拥护耶山僧直见其一身作无量身一食为无量食徧供十方各极佛剎微尘数诸佛菩萨贤圣以及天龙八部人及非人并为饶益可谓施者受者各获其福矣但愧山僧不会说法报恩记得古人现成话柄举似大众证明良久曰细切岭头云薄㓟潭底月将取无底碗满盘堆顶出取则不可取喫则从君喫高声召大众云莫谓山僧将常住物当人情好X上堂维那白槌师一喝乃云大众会么若也会得省烦许多唠叨若也不会径山与你解说适来木上座以音声轮与诸人转圆满修多罗一一修多罗有无量修多罗以为眷属一一眷属中具无量法门一一法门具无量差别一一差别中逗无量根机所谓上中下于中深爱法者不与多说不爱法者不与少说平等逗会各各满足作如是无量无边佛事巳被山僧一喝直下影迹不存于中还有纤毫可得么释迦老子道一人发真归元十方世界悉皆消殒彼以一人例多人我以多人例一众即如适来维那白槌是声透入各各耳根皆繇三缘和合乃有所谓缘人缘槌缘钟山僧一喝三缘巳散正当恁么时还有世界可得么还有根身可得么有则把将来看时有二僧出一将布单作圆相擎两手一从西过东师云兄弟似则也似是则未是何也出言须会旨勿自立规矩只如山僧一喝声虑全消能闻所闻皆不可得还有你弄伎俩处么还有你着计较处么有则再用些神通若无各将本参话头顿在面前行也如是参坐也如是参乃至迎宾待客疴屎放尿紧紧扣住直得心无间断始名得力处话头脱落处颇似到家犹欠㘞地一声如担子断直得恁么地方有话会分在上堂承言者丧滞句者迷直饶不承不滞正好落在第二且道凭何节目恁么举不见昔者石霜弃世众中欲推首座为住持侍者九峰云未可待某甲勘过X始得若会得先师意然后乃可座云先师有什么意峰云先师道一念万年去古庙香罏去寒灰枯木去一条白练去且道明甚么边事座云明一色边事峰云恁么又争得座云若老僧不会先师意则香烟起处去不得繇是脱然坐去峰抚其背云坐脱立亡则不无先师意未梦见在繇是诸方承虗接响递递相传皆谓首座未会先师意以径山简点将来却是九峰未会先师意何也置枯木堂做死工夫岂不是石霜意承言者丧滞句者迷岂不是洞下宗见首座恁么道便谓不会先师意寻常鸦鸣鹊噪岂不是声何不也恁么道首座见他不会便乃尽令而行正恁么时还是一色耶非一色耶纵饶九峰浑身是眼鑑不及满身是口辩不得九峰强作主宰道坐脱立亡则不无先师意未梦见在当时虽然自得便宜争奈千年之后有个径山长老冷眼难瞒与他雪屈大众且道作么生是雪屈处是他古人一宾一主共作一番广大佛事了也你诸人徒向舌头底下觅是非分得失便觉远矣只如山僧如是理论亦未曾向紫罗帐里撒真珠诸人徒劳出出入入欲觅腊月扇子纵觅得又堪作何用大众山僧如是批判你等还甘么若也不甘且将个本参话头顿在面前有日悟去也未可知山僧自愧不能谈禅记得古人两句现成言句举似大众去也良久云莫将闲学解埋没祖师心下座X上堂维那白槌竟雪庭出众礼拜起欲问师曰大众珍重下座上堂言无展事语不投机承言者丧滞句者迷直是非思量分别之所能解也所以古人道闭门打睡接上上机顾鉴频伸曲为中下古人为中下展其所悟权设机宜繇是门人各师其说承习规矩故有五家之派别统其所要莫不皆指人人自性为急务也故凡有举扬设施皆不坏其源流如百丈因马祖一喝三日耳聋黄檗才闻即时吐舌如是大机挺直无讳故临济才问佛法大意便与六十痛棒待伊自知痛痒以此径庭之机人多滥拟复设四料拣四宾主三玄七事用防邪谬大沩从百丈拨火开悟仰山闻落井明心繇是父子相投机关互用以九十七圆相分作六门百丈示众云六句外会取三句中用得所以临济唱三玄沩仰演六义共成百丈之一家矣石头参同契云事存函葢合理应箭锋拄所以云门推而广之义唱三句函葢干坤句截断众流句随波逐浪句法眼承一言问在答处答在问处如箭相拄毫不爽也是伊创立共有源流非如今时乱统一无准据奈云门尊贵语不虗发法眼径庭机不乱施沩仰严密难搆语脉是以竟绝其后临济以棒喝家风间有滥接非惟师家莾卤抑且学者增嗔其间七事三玄宾主料拣绝不明了可痛惜哉石头又云当暗中有明勿以明相遇当明中有暗勿以暗相覩明暗各相X对比如前后步而我洞山老人承习其言以明暗表于正偏以君臣辩于体用以事理配于父子不承言不滞句不伤锋不犯手以金针玉线家风于宾主盘桓之际有理可则有事可凭辨邪正拣混滥故诸方所尊门庭施设以此权接内要且祇明今时挟带边事据其正要以父母未生前事为紧务耳所以道夜半正明天晓不露但形文彩即属染污大众祇如父母未生前还有事理体用么还有得失是非么还有彼此问答么还有圣凡生死么所以欲承习其宗者如是一切二边之法所谓得失是非圣凡事理生死涅槃迷悟取舍一切斩断如提利剑斩一握丝相似一斩一切断更无不断者自然孤逈逈峭巍巍坐断圣凡报化路绝故老人三十年住洞山土地神不得一见岂非真得恁么地也观其承接授受亦无他旨昔者云居膺在洞山后室住每日随堂粥饭忽数日不赴洞山诘之膺曰自有天神送供来洞山怒责曰将为汝是个人犹作这个去就耶膺即恳求旨决洞山曰汝当不思善不思恶只恁么去彼路自绝于是天神不至兄弟诸方只说参禅径山明明举似如青天白日更无藏讳未审兄弟家真得恁么地也无若直得恁么地时掉臂度时更有何事若未得恁么相应时且将本参顿在面前他时后日有人悟去也未知除此之外径山一无所识中秋上堂告心比秋月秋月有圆缺世间无比伦教X我如何说噫寒山老人云是文殊化身何以口门窄说不出径山不敢与古人争衡也要效颦说两句伽陀吾心非秋月秋月有盈缺万物有无常这个不生灭大众会么若也会得不消径山更说劳叨若也不会不妨径山牵藤引蔓从头说起自今日始逆数去年八月十五也是这个前年八月十五也是这个前前年八月十五也是这个如是乃至威音王那畔空劫巳前有八月十五日皆不异这个复以今年为始来年八月十五也是这个后年八月十五也是这个后后年八月十五也是这个顺数乃至千佛出世未来无量劫所有八月十五日皆不外这个所以道古今天地古今日月古今人事古今物理上至诸佛下至含灵求一毫差别了不可得兄弟众中若有承当的须要辩清浊识好恶凡所出言必须绝渗绝漏若一毫不尽则未免后人简点且道如何简点不见东坡居士访佛印元禅师于金山先日以书约曰当学赵州故事次日往叩元公出门迎之居士曰昨以约之何以还作这个去就元公答以诗曰赵州当日少谦光不出三门见赵王争似金山无量相大千都是一禅床当时诸方共美今日径山简点将来不无渗漏何也若云沙界一禅床则居士未出房门巳踏碎元长老髑髅了也何故到他跟前被念一遍陀罗尼瞒过了也山僧当时若见恁么举把个汉抛在扬子江里何故如此且道这个是禅床不是禅床下座X万历乙卯年闰八月二十五日众请师开法于嘉兴福城东塔寺上堂拈香云此一瓣香功高二仪价重五天卖者于十字街头高声大唤不遇一人买者踏遍天涯难得其样山僧今日于人天众前拈出供养本师释迦牟尼佛又拈云同天地之葢载等日月之炤临秉四海之威权均万姓之赏罚端为祝赞当今皇帝又拈云学博古今洞纤悉以无疑胸悬宝鑑察是非而不惑端为嘉兴府主洎及两县尊官惟冀福寿爵禄增进村落诵五裤之仁朝堂受借寇之请又拈云源远流长根深蒂固受灵山之付嘱为四众之金汤端为现前檀越姚岳李黄等一班信官成钟等一班居士惟冀生生为菩萨友世世作如来使就座云香巳拈了若是佛法山僧口门窄说不出如论真实这一着子你诸人脚根下这段光明炤天炤地亘古亘今现前具足不借他人所谓万象不能掩其辉三光不能并其耀若欲省易会去向山僧未渡江时会得犹名钝置若待山僧鼓两片唇皮拟欲领略早是差了也虽然须知佛法有时节因缘大众且道作么是时节因缘岂非今日是坐禅结制之时若是上上根人以法界为大伽蓝以剎那际三昧融之无三世性如此则过去无量劫非结未来无量劫非解现在二六时无住生死也在里许涅槃也在里许无佛道可成无三涂可堕巍巍乎荡荡乎直下是个自性天真佛法尔如是不假强为略着思惟即巳不X是故曰是法非思量分别之所能解也兄弟家还得恁么地么未得恁么地且依如来三期结制以上中下限其身心所言结者结其同道之友同期出生死同愿成佛道志同趣同为友若志趣不同者非所结也制者制自身心直教洒落落地宽廓廓地静悄悄地冷氷氷地以百日为期不为世法所牵不为名利所夺不为家怀所系不为是非所间真得恁么自然虗而灵寂而玅亦为大丈夫能事了毕也若也未能如是且将个本参话头顿在目前直下壁立万仞如一人与万人敌相似不教斯须差错自然有日玅悟兄弟且道如何是你本参话头你等岂不为生死出家耶为生死坐禅耶既为生死生死不明何暇别寻道理求玄覔玅何不把个生从何来死从何往直下决去只如父母未生前本来不曾有此身败坏后复是何物前后既无此身岂不同于水上之幻泡也既同幻泡体本无常何可定执若向这里明得何差别而不了何生死而不出若真正得恁么地则知山僧适来许多唠叨大似恶水泼污人心田扯下地去痛与一顿争怪得他虽然恁么也迟了一着若要直截会让拂子有大神用他却无许多伎俩以其无伎俩故却能坐断一切人舌头还肯么若也不肯且向堂中默默简点看下座上堂三玄三要事难分得意忘言道易亲一句明明该万象重阳九日菊花新汾阳老人真为临济直下X儿孙出语尖新超今越古后来有尊宿将三玄三要逐句解说所谓体中玄句中玄玄中玄今日以东塔长老看来此解非惟埋没祖宗抑且赚误后学何也不见百丈云六句内会取三句外用得若一句作一句说长老自堕地狱不干学人事若三句作一句说学人自堕地狱不干长老事如此则汾阳真得古意也耶蓦拈拄杖云若唤作拄杖是人天有句若不唤作拄杖是声闻无句亦有亦无非有非无是菩萨中道句若如是逐句指点则拄杖子入地狱如箭射然拄杖子还向你诸人道也无以其无恁么道穿过你诸人髑髅透入你诸人眼睛你诸人各各起一种知见作一种见解如此则何止三句乃至千句万句圆应自在一念具足也拈起云看看仁者见之谓之仁智者见之谓之智百姓日用而不知良可悲夫大众见色闻声了然不昧何谓不知还会么然圣人说无定方势难取信何也如云人莫不饮食也鲜能知味也与此极同深哀其不知日用也将何以明之山僧今日且作盐铁判官还以书判之若日用麤浅之知夫妇之愚可以与知焉若以性真微细之知及其至也圣人有所不知焉若恁么做个教学先生的奴也还欠三分安敢人前称长老岂祖师意旨祇如是乎兄弟意旨有异乎是有不异乎是知见是同受用是别只如道生从何来死从何往圣贤了了知其落处汝等忙然不知所向若知得二字落处便与圣贤不X异若也不知焉得不名愚痴百姓乎澄长老无可说今日是重阳节大家往烟雨楼登高望秋色此犹是小知见且道作么是大知见欲穷千里目更上一层楼上堂俱胝和尚一指禅三十年来用不残自谓天龙相授与看来冷眼总颟顸大众且道何故如此蓦竖指云祇这个指头尽十方世界有情之类阿那个无有而云从天龙和尚得之此可信耶不可信耶且天龙俱胝同在一时或有秘授尔今去彼一千余年只如诸人指头各各具足从阿谁得所以肇法师云昔物自在昔不因今以至昔今物自在今不因昔以至今不因今以至昔自知今物之不往不因昔以至今自知昔物之不来不来不往故知物各住一际大好言语惜人之不尽解也所以道古今天地古今日月古今人事古今物理如此则三世诸佛乃至天龙俱胝以及你诸人同一鼻孔出气一舌根谈论人人头顶是天脚踏是地热则普天下热寒则普天下寒平等具足阿谁欠少而欲起心动念求理舍事作二边见是岂智人所为也虽然只如父母未生前这个指头落在什么处此身败坏后这个指头又何处有未过关者也不得草草放过好余句不录上堂今朝又是十月半不识流年暗里换脚跟下事未能明只恐阎罗把饭算欲透生死除是铁汉挺起嵴莫收伊咬定牙关誓与断大众要明这个须看他X从上榜样且道有何凭据不见世尊初生时便乃只手指天只手指地週行七步目顾四方乃云天上天下惟我独尊兄弟是他大人分上具大气岸与众不同今日山僧分作三等相见若上等的向世尊未生前会得犹较些子中等的向世尊当生之时便乃领得亦是好汉下等的且把本参顿在面前有日悟去也未知余句不录上堂今朝十月十七错认弥陀诞辰若能将错就错诸佛时时降生竖拂子召大众云诸佛降生也还会么会即便会莫落意地拟议思量即巳不是击禅床云还闻么闻即便闻非是休分直下领略磕碎崑崙大众若向山僧二转语明得则山僧辜负诸兄弟不少若也不明则诸兄弟辜负山僧也多还有不辜负者么要得不辜负须看他古德始得现成受用也昔华严隆从石门游后嗣广慧或问曰和尚随石门为什么却嗣广慧答曰我闻他凳子诗所以便肯他曰凳子诗若何乞为我举答曰我当时行脚到彼和尚令我剃我头时擎凳子至和尚曰道者我有凳子诗你为我和我曰愿闻和尚曰放下便安稳我时深肯他是以嗣他大众祇个放下便安稳三岁孩子也解得及其至也八十岁老人行不得且道作么生是行得的时节如有担千百斤担子巳经千万里路一念放下其间无有用心亦非计较自然庆快平生若是如今兄弟闻恁么举便欲用心遏捺怒眼撑睛唤作X放下所谓将心用心岂非大错兄弟山僧不会说法祇记得古人现成偈举似也撮得髻根牢便休何须一日三梳头大抵还他肌骨好不搽红粉也风流下座上堂朔风凛凛正隆冬叶落园林露木容凋尽繁柯真实在何必殷勤问主翁物理循复枯必然荣目下虽然穷彻骨来年依旧笑春风大众你们若作冬景会许你具一只眼若作佛法会打碎你头未快山僧意且道何故如此葢这一着子亘今亘古非去非来饶他四序循环这个曾无变易你诸人现前日用现成具足所以山僧不敢将个佛法二字秽你心田你诸人还肯山僧恁么举扬么若也不肯你须自看要见利害在什么处为复山僧举扬不当耶为复你自已未会耶若是山僧举扬不当诸方自有具眼者简点若是你自已未会必须微细勘验始得祇如这一着子我今为甚么不明为是昏沉所夺耶为是妄想所间耶为是求玄觅玅而向外驰求耶为是不信自已而别求成佛耶如是等无量因缘时时简觉简到无可简处蓦忽回头便同本得始知从前不曾移易一丝毫祇是自迷也昔者灵云和尚于深山中默究三十年忽然大悟乃曰三十年来寻剑客几番叶落又抽枝自从一见桃花后直至如今更不疑兄弟将谓古人有多少奇特原来无多子祇说个自从一见桃花后直至如今更不疑下座X阿弥陀佛诞辰上堂净土周沙界云何独指西但能从此入触处是菩提竖拂子召大众云见么阿弥陀佛在山僧拂子头上示现降生也于世自在王如来前发四十八种大愿一一愿中必云十方世界若有众生闻我名号乃至蠢动含灵不生我国誓不成佛繇是即于此拂子头上示现成道坐金刚宝华王座放顶上肉髻光明炤无边佛剎极微尘数世界复于光中现无数化佛及化菩萨异口同音说不二圆满修多罗一一修多罗有无量差别乃至或说四谛或说十二因缘或说六度万行或现神通或入三昧作如是等无量无边佛事巳师喝一喝云被山僧一喝浑如梦觉直下见山是山见水是水色空明暗事事仍旧且道阿弥陀佛在什么处莫是山僧诳唬人么莫是你自已不会么且莫草草也要着些筋力然后不被诸方所瞒余句不录上堂云门旧公案山僧重与断要识一千文两个五百贯虽然公案现成也不得丢在无事甲里须知一句中具三玄一玄中具三要有玄有要有权有实有炤有用始得不负已宗若不如是尽是堕身死汉还会么若也不会山僧有个三玄三要句布施大众去也良久云玄沙谢三郎元是钓鱼汉天启癸亥十月众请师开法于会稽云门显圣禅寺上堂拈香毕乃云放下贪嗔痴露出本来事修学戒定慧埋没天真佛所以经云居一切时不起妄念于X诸妄心亦不息灭住妄想境不加了知于无了知不辨真实老汉不会解说还依古人说颂荷叶团团团似镜菱角尖尖尖似锥风吹柳絮毛毬走雨打棃花蛱蝶飞看他一经一颂不曾加减半个字极是现成为甚么不解葢繇这一着子无你着力处无你安排处无你用功处无你计较处故曰是法非思量分别之所能解既不许思量有甚么不是尔今诸方例云定要坐禅用功定要起疑参究如斯等类皆名颠倒随语生解有甚么了日若是真正道流不教你经典上留心不教你昏散上着脚但教冷氷氷地一切是非思量恩爱名利攀缘一齐放下亦不住定亦不散乱亦不厌凡亦不忻圣除了着衣喫饭阿屎放尿若加一毫伎俩总名魔业兄弟老僧不甚解道但以小知见记得古人现成话举似大众若是上根之人见鞭影便行若是中下之根直饶设尽山云海月情依然不会徒惆怅下座上堂举拂子召大众云会么阿弥陀佛在山僧拂子头上现普覆法界身放大光明网发四十八种大愿舒金色兜罗绵手接引众生同归净土重举拂子云汝等还见么谅有眼的定见不是盲的虽然见则定见伹是普覆法界身未必是个拂子若唤作拂子则不见矣且道有何凭据不见经云白毫宛转五须弥绀目澄清四大海且一毫两目巳佔许多世界你诸人各各都在阿弥陀佛眼睛里阿弥陀佛普覆法界X身穿入你诸人眼睛内彼非缩大入小此非张小含大一人如是多人亦然重重涉入小大该罗此实法尔如是非是强言因甚么拈来诸人面前皆云不会喝一喝云尔今山是山水是水乃至香炉几案色色现前且道阿弥陀佛在什么处良久云雪里鹭鸶飞始见柳藏莺鹉语方知上堂师才就坐忽闻鸡鸣乃云呀金鸡上座先为汝等转第一义谛根本法轮了也更要讨什么消息若也不会重新再举挥一尺云这个是声有耳皆闻定非聋汉举拂子云这个是色有眼皆见定非瞎汉更无丝毫瞒昧不见道频唿小玉元无事只要檀郎认得声便下座上堂老侬不识元字脚强出人前要说法错读曾参作鲁参合堂大众皆笑杀这一笑中有妙若还悟得其中意点破当头这一窍大众如何是这一窍良久云动容扬古路不堕悄然机下座上堂天际日出月没槛前山深水寒光景分明说破无有半字相瞒大众常不轻菩萨来也且道向你诸人道个什么他道我不敢轻于汝等汝等皆当作佛虽然巧妙还未道尽山僧则不然改换一字直言汝等皆巳成佛到此田地当不因山僧鼓臭舌头皮而便欢喜何以故是你诸人自已的欢喜甚么亦不因不得而生忧恼何以故旷劫不曾失却忧恼甚么诸人若也不会还有末后句举似大众拈拄杖云徒见X六龙争鬬舞岂知丹凤入青霄下座会稽云门湛然澄禅师语录卷第二湛然圆澄禅师语录X卍XXX会稽云门湛然澄禅师语录卷第三门人明凡录吴兴丁元公山阴祁骏佳编提语提楞严经把住也黄金失色放开也瓦砾生光释迦老子无端被你诸人勘破观世音菩萨将钱买餬饼放下手却是馒头你诸兄弟若也不会老僧礼你三拜若也会得我有三十棒领出门外自打为甚如此正令欲行明赏罚龙蛇场内决输嬴举不顾即差互拟思量何劫悟举起拂子云云门大师来也还见么见即便见不得回头转脑挥一尺云还闻么闻即便闻不得停思卜度良久云会么若会出来与老僧相见若不会则老僧当面瞒诸人去也正月又过今二月衲衣下事犹未瞥杜䳌忽向上林啼一声两声都漏泄不漏泄踏着秤鎚硬似銕灵利衲僧不消老僧一揑揑不揑放一着向第二门头慢X慢与你解说宿雨连绵落不休途人若个不怀愁老僧室内无闲虑只看韶阳六不放召大众云且道韶阳老人道个六不收的意落在甚么处莫是一六俱忘么莫是六合不收么莫是无事生事闲言剩语么咄且莫错会好须知玄关一路千圣不传直须自已悟去方始欺君不得昨夜雨霶烹打倒蒲桃棚诸行人力撑的撑拄的拄撑撑拄拄到天明依旧可怜生召大众云此圆通讷和尚示众语当时咸谓其说平实头禅因此举时大众改观山僧效颦也有一偈举似大众昨夜雨乒乓雷轰天地鸣幸无亏心事所以不喫惊不敢望你改观只要应个时节且道应时节一句作么生道良久云未过惊蛰一声雷四十九日雪花飞可怜蛇虫穷性命不知几个受灾危佛手驴脚生缘对众举犹未全石女呵呵大笑北斗却向南看召大众云黄龙和尚在山僧拂子头上坐宝华王座喜动于颜乃云此三关语老僧三十年勘验学者未有可意经今一千余年无人举着你见个什么敢尔相举山僧对云只晓得头顶是天脚踏是地日间三顿饭夜来一觉眠中间不晓得什么这老汉见我恁么抵对懡㦬而退兄弟还有分得失的么如有不妨怜悧如无也不得放过今朝过了有明日明朝又有明日在自从旷劫被他X瞒直下顿明始痛快不痛快不可央庠作么休须怕阎王算饭债熏风时至解寒襟滑滑山禽啼上林好个圆通消息至只是时人不解听山僧不会说法只好应个时节无端抹过那头一切圣贤都杀曾记得擎叉和尚无多言句时中只持一条木叉道道得也叉下死道不得也叉下死一日被人藏过便以双手托空张口㘞地这老汉将谓多少奇特元来离却叉子便伎俩巳尽山僧即不然借得人一把拂子东拈西弄今日巳被讨去了遂竖起指云幸有这个不从人借的甚是现成而复人人有分未证的证取去好九九八十一犂耙一齐出一年春计在此时不论贫富贵贱大家齐着力召大众云且道着力句作么生道不见道交互明中暗功齐转觉难力穷忘进步金鎻网鞔鞔还有竿头进步帘外翻身者也无如无且听楞严经今朝二月十五个个成佛作祖释迦老子唱言涅槃一切人天以乐为苦傍边有个汉呵呵大笑且道笑个什么自地登空易从空放下难此中须着眼莫作等闲看巳过关者掉臂便行未过关者看看杀活纵夺把住放行威风岸岸有必行之令气宇堂堂有莫犯之威或时呵佛骂祖不怕天雷霹雳或时X较因论果却惧阎罗大王且道托胆的是小心的是有定当得的么如无老僧定去也戴角披毛扶正令浑身泥水有谁知有句无句如藤倚树树倒藤枯句归何处即五阴六入是有句非五阴六入是无句离此两途作么生唤作五阴六入今朝二月十九处处堤垂绿柳春禽漏泄圆通令人各各知有召大众云观世音菩萨远辞普陀洛伽来我拂子头上示现降生放大光明炤耀天地一处如是一切处亦如是一世界如是一切世界亦如是竖拂子云还见么击卓云还闻么既见且闻且道观世音菩萨在甚么处良久云处处绿杨堪系马家家有路透长安提灯笼入山门来移山门向佛殿里云门恁么道奇特甚奇特太煞费功夫争似我这里将禅堂安在大殿上唤作禅堂却是大殿唤作大殿却是禅堂可谓一举两得极是现成还有共相证明者么尽十方世界拈来只是个拂子海神以万斛真珠相配不起古今未有一人酬价独有韶阳干屎橛犹较些子山僧另讨便宜只这个拂子从人借得的若被讨去则光赤赤圆陀陀脱体无依满盘托出还有人酬价也无如无则贱货自收去也良久云运退黄金失色时来瓦砾生光唤二作一指七为八手秉太阿圣凡尽杀却忆东村X黄大姐倒戴西村李公袜无论贫富贵贱见者闻者都笑杀且道山僧今日解何宗噫嘻嘘阿喇喇万代金轮圣王子只这真如灵觉是菩提树下度众生度尽众生出生死召大众云要见圣王子么这拂子便是要见真如灵觉么香罏烛台是且如拂子是借得的香罏烛台是常住的既然物各有主不可把他的认作自已还识自已么山僧与你添些註脚万代金轮圣王子夜半花猫赶老鼠只遮真如灵觉是旷劫至今不移此菩提树下度众生海庭泥牛睡正浓度尽众生出生死赤脚赶过三千里分付诸人切须珍重逢人不得错举若人识得心大地无寸土不信女娲氏天缺炼石补召大众云且道山僧今日登此宝座有何所补良久云举意碎铁钵无心射石虎正月二月又三月一年四季佔一截饶他暗里流年换惟有真心不生灭大众正当生灭时还有不生灭者么猿抱子归青嶂里鸟啼花落碧巖前入荒田不拣草信手拈来不值干撇枣召大众云只如逢强即弱遇贱即贵时又作么生良久云踏破銕鞋无觅处得来全不费工夫阳和布泽大地春子规啼处是深林声声劝道归去好不识渠侬何处人召大众云你诸人旷劫来主人公唤甚么名字宿雨连绵奈若何满堂僧众念摩诃老天若肯生慈X愍拨散浮云见大罗召大众云且如红日丽天时作么生道草木遂生花发笑村庄是处唱尧歌云居不会禅洗脚上床眠冬瓜直儱侗瓠子曲弯弯虽则奇特太煞露锋芒山僧也敢效颦輙呈一偈非敢与古人鬪胜祇要两般一赛散木不会禅人说只要钱喫饱白米饭百事无可言工部陈静台居士至师云春光荡漾春风和堤柳开颜鸟唱歌粉蝶翩翩过墻去祖师心印事如何召大众云只如楞严会启龙象筵开国士登临如何举唱昔日不忘亲付嘱今朝犹向此中来若人欲了知三世一切佛应观法界性一切惟心造召大众云只如阿难遭淫术而生慌怖见胜相而即修行且道这个是心不是心若道是何故如来咄云此非汝心若道不是一切惟心聻还有定当得的么如无山僧自道去也是则龙女顿成佛非则善星生陷堕咄举不顾即差过拟思量何劫悟云门大师拈山门入佛殿里即且置还知移须弥纳芥子中的且道是甚么人禹门三级桃花浪神鱼莫教遭点额一跃直须万丈高自有风云赠霹雳召大众云且道透龙门句作么生道三级顿超逞奇特一生方显自英豪随缘成办事如何赤脚波斯渡汨罗三闾大夫施一问直教石女眼懡㦬召大众云且道问个甚么老僧X眉毛长多少春风吹遍园林好一夜残红落多少真个光阴暗里去时人闻者皆懊恼休懊恼但听子规无别语声声劝道归家好且道家在什么处湛然老精瞎秃倒挂三千年何曾倾出一点墨虽然如此寻常无半个低钱要称敌国富路中拾得干屎橛对人说是返魂香是这等讨便宜汉谁能如之不似云居罗汉披襟处且做巩县茶瓶接嘴时绿满园林翠欲流子规啼血正绸缪纸灰堆满三千冢哭到斜阳恨未休召大众云为人一世收成结果不过如是而巳何似大千世界为丘冢去来生死总在里许直教长河为酥酪祭献此人他亦不受且道是甚么人召大众云拂子昨夜作怪化作龙吞却三千大千世界许多六道四生都向什么处安身立命还知落处么水向石边流出冷风从花里过来香前山头鸦鸣后山头鹊噪祇这是圆通沉思即不妙妙不妙哑子喫黄连有口不解道毗卢遮那佛愿力週沙界一切国土中恒转无上轮所以尘说剎说炽然说无间歇山河大地一齐说如此更教山僧说个什么即得良久云一般奇特处料得少人知尽大地撮来如粟米大打鼓普请看漆桶都不会雪峰老人眼界忒无人争似我这里尽𪙁齖地见山是X山见水是水乃至莺啼鹊噪色色了然要个不会的也难得若论此事三乘胆丧十地魂惊直饶等觉菩萨见性如同罗月召大众云且道衲僧有甚过人处敢尔大言不见道如将梵位直授凡庸非常之旨人焉廋哉未达境惟心起种种分别达境惟心巳分别即不生召大众云即如现前山明水绿鹊噪鸦鸣是分别不是分别试断看灯笼昨夜笑咍咍云何露柱也怀胎天明生个白头子至今游荡不归来好归来黄花与翠竹早晚为谁烖古人道处虽则尖新未似我遮里明明举似大众且道作么生是明明举似长长一个矮子光下颔一个胡嘴天得一以清地得一以宁君王得一天下平只是衲僧分上用不着何也不见道万法归一一归何处三十颈项纹生定同颜子五十子宫肉满难学商瞿尽谓澄长老是个人天法师原来是个设帐先生只如五行具足四大完全则从汝说富说贵说贫说贱倘有无面目汉且道是凡是圣第一句荐得与佛祖为师第二句荐得与人天为师第三句荐得自救不了山僧举扬的是第三句拂子是第二句作么生是第一句有人缁素得出管取一念无生前后际断自然超彼魔境其或未然且来听楞严经X恁么也不得拈过一边不恁么也不得放过一着恁么不恁么总不得且道作么生如有人定断得出管取五十种阴魔一念顿超如未能得且看作么生分解诸佛不曾说法汾阳略宣一字不是纸墨文章亦非维摩默地汾阳太煞孤硬只如山僧今日上堂对众举扬还是维摩默地耶且道还是纸墨文章耶咄都卢是个辩魔篇一念不生挺露堂堂直下顿了非是不及明历历常的的祇在当人日用中要且日用收不得大丈夫应须目下自成褫莫待当来问弥勒大众会么如或未会但看石头问六祖教你只好寻思去举一明三目机铢两是衲僧本分寻玄摘妙依疏解经乃座主家风虽则顿渐成差要且同归一致尔来宗教相攻彼此矛盾者是不达本也所以山僧二边一齐拈出是耶非耶任他诸方卜度提思益经依经解义三世佛冤离经一字即同魔说这不得那不得且道如何通个消息良久云香从花里来水从石中出召大众云云门大师来也向你诸人道什么但说拂子昨夜变作龙吞却三千大千世界去也你诸人向那里存住知么如或不知山僧代他通个消息良久云无风荷叶动必定有鱼行X大众见么释迦牟尼佛在山僧拂子头上坐宝华座转大法轮说光明种种名号力用上根利智者见则顿证自心立地成佛若是中下之根莫谓山僧一例说梦好昨夜泥牛耕破月波斯怒眼恨不彻石人抚掌笑呵呵木女㥬惶泪成血且道是何宗旨我亦不识只要拈来应个时节且如应时节句作么生道熏风醉倒西湖客莫把杭州作卞州阳和布满上林春艹色青青柳眼萌要识本来真面目东风徧意醉游人大众山僧举来只要作个山门标榜若作佛法商量三十棒打碎你头也怪他不得直下承当犹名钝滞如何若何堪作甚么若向山僧未出法堂诸人未生一念时会得略较些子其或不然且听思益经儒者秉烛苦读田者带雨耕锄虽则劳逸有异要且同是功夫只如沙门辈仗佛光明不田而食不蚕而衣毕竟成得个什么事还知报恩句么良久云雨滋三草秀是处唱尧歌春风淡荡春气和掷柳黄莺弄锦梭造化织成何所用不如静念萨婆诃大众若作世俗会许你具一只眼若作佛法会带累老僧入地狱如箭老僧没能奈行动少自在缺齿不关风心直兼口快昨夜撞倒须弥山直得帝释天尊龙床宝座去了半块大众且道山僧恁么举扬是何道理良久云我亦X不知是何道理祇似三江人唱曲绰约桃花映水红灵云繇此显家风年年一度常如此何必从他问主翁大众这是山僧直下举来祇要应个时节你诸人莫作春意会好噫唏嘘阿喇喇提不起这一着放得下快活杀昨夜观世音菩萨化作夜叉阎罗大王化作菩萨且道何以如此不见道善人无恶心恶人无善念善恶不相到祇如前后步若向这里会得倜傥分明如或未会且听下文分解众宰官请提法华经拈来无不是用处莫生疑昨夜泥牛鬬踏杀老波斯大众众中还有证明者也无如无且听山僧讲弘传序海底泥牛含月走巖前石虎抱儿眠铁蛇钻入金刚眼崑崙骑象鹭鸶牵此四句内有一句能杀能活能纵能夺若人简点得出一生参学事毕噫古人奇特甚奇特只是太颟顸生争似我这里直截无可瞒昧诸人还乐闻么良久云是法不可示言辞相寂灭一光东炤智境全彰半句未吐真心斯在释迦老子竭力提持祇得一半若要完全直得南山起云北山下雨石女怀胎木人抚掌略较些子众中还有会得的么良久云会得的端坐念实相若也未会听老僧下文分解老侬不识字错读己巳巳去问大大人答道弥是襧X且道识字的是不识字的是良久云若是狮子终不逐块取不得舍不得不可得中只么得老僧胡乱且拈来上一横下两直任君持去问达磨达磨只好道不识何以故止止不须说我法妙难思光非炤境境亦非存光境俱忘复是何物竖起拂子云大众看看老僧拂子放眉间白毫相光十方各炤万八千土具大神通有大利害你等诸人举眼则瞎却汝眼若欲侧耳塞却汝耳若欲起念则触碎汝心直欲眼不得而见耳不得而闻心不得而念正当恁么时老僧与你通个消息良久云黄莺上树一枝金白鹭下田千点雪对一说倒一说拂子大转广长舌遍覆三千大千世界超度百亿须弥日月直得尘说剎说无间歇山河大地一时说甚至释迦老子种种譬喻种种因缘无数方便广演言教未得这个老汉一截大众且道这汉有甚长处敢尔如是大口只为他说法不容思量分别眼若不睡诸梦自除心若不异万境一如众中还有知时识节者么若无不得艹艹放过大家时中简点看诸法从本来常自寂灭相以方便力故为五比丘说竖起拂子云看看这个是方便抚尺一下云这个也是方便何以故不见古人道向声色里透过始是实X际只如离却方便作么通个消息良久云不因柳毅通消息怎得家音到洞庭一拽石二挨磨日用云为莫蹉过玄沙本是谢三郎休向前村觅李大大众如何是不蹉过的事良久云只见六龙争鬬舞岂知丹凤入青霄春夏秋冬迭相迁个中真实不堪言若教悟得空王旨顿足槌胸呌阿天大众众中还有悟得空王旨者也无若无老僧与你说破良久云我不敢轻于汝等汝等皆当作佛诸法从本来常自寂灭相春到百花香黄莺啼柳上似则也似是则未是何以故争奈冬行春令老僧今日拈来也改头换面作一偈诸法从本来常自寂灭相冬至朔风寒兽罏添白炭不敢与古人鬬巧也只好应个时节秋老园林尽萧索朔风何似偏狞恶烂红吹尽树头空这个繇来不凋落都道枯不如荣岂知法华会上恰用得着何以故不见道此众无枝叶惟有诸贞实三界无安犹如火宅若知出要当下心息绝承当处无烦气力老僧说破任汝自择须知火宅内总是长者儿逐爱随憎嫉所以自成痴竖拂子云还会么若也会得饶他羊车鹿车大牛之车都是闲家具痴子漫奔波台山即土坡文殊祇这是何处觅弥陀古人太杀慈悲分明道了也若也会得更复何图所X以道但向家中自合辙何愁门外不通车西风正威恶万籁俱萧索枝叶尽凋零露出这一着大众且道那个是这一着良久云夜来何处火烧出古人坟一不得放过二不得住着三要着眼睛四要知下落若肯一念回光超然便出火宅咄如识得这个咄字管教十方剎海冷沉沉一切圣贤如电拂门外竛竮子何意事闲游家财无可付长者日添愁噫争似酒楼听歌妓你若无心我也休要识长者子竛竮路上徒甘为佣作客志气一心无噫大丈夫汉顶天立地何不直下承当也省许多心力万代金轮圣王子只这真如灵觉是菩提树下度众生度尽众生出生死般若又道若有众生如来度者如来即有我人众生寿者一佛一祖两般拈出未免肴讹山僧特与他和会秋深山露骨天冷水交清觌面无回避噫他是何人我是何人杀尽始安居护生须是杀尽大地拈来无有不是药无论心病身病服者见者断尽命根十有七八且道何以如此良久云题目分明知病不知药羣生俱夭死知药不知病神医无治理药病两皆除可达无生旨大众且道作么生是无生旨良久云南山起云北山下雨有相无心相随心灭有心无相相逐心生所以善人X无恶心恶人无善眼只如藤蛇入口邓通以之饿死香山还带裴度位致三公且道还是授记使然还是因果致得未证据的分别看西风何太恶园林尽萧索非但江湖客商受禁持吹得室内禅师也七零八落虽然恁的无情也有为人好处大众且道如何是为人的好处不见道此众无枝叶惟有诸贞实十方无壁落四面亦无门直得圆陀陀光烁烁展辘辘活泼泼唤作大通智胜得么良久云竹密不妨流水过山高岂碍白云飞内外绝行踪通身无影像阃内不闻名深宫不标嫡未会者参大通智胜去有向无中得无向有中求要识其中意韶阳六不收声和自然响顺形直必也影端什么成佛不成佛授记不授记都是闲话柄古人道拾得一文钱买个饝饝喫当下不肚饥鼓寂钟沉托钵回巖头一拶语如雷果然祇得三年活莫是从他授记来此是张天觉一夜不眠浑如梦醒当场掇出堪于人天众前作个标榜且道作么是标榜无风荷叶动决定有鱼行一棒一条痕一掌一握血未是性燥汉直得棒如雨点喝似雷奔始有参学分大众且道如何是参学的句良久云若知灯是火拍手哭苍天寂寂直言寂寂惺惺真是惺惺泥牛空里翻筋斗木X女崖前也喫惊且道是何宗旨我亦不识是何宗旨祇是安乐行不惧子湖狗好颠曹山酒撞着刘铁磨颠倒两头走若向这里会得可与论安乐行从天降下贫穷从地涌出富贵中间有个汉无国土可居无世界可立还是贫穷耶富贵耶看看不了于自心云何知正道彼繇颠倒慧增长一切恶大众且道如何是自心未会的且听寿量品未达法惟心起种种分别达法惟心巳分别即不生只如此经分因别果较量功德且道是分别不是分别请论量看一念信解价胜七珍须臾受持功超沙劫云何得恁么尊贵也岂不见勇士迷之而转闷龙女献之而成佛连朝宿雨漓披途人无不攒眉老僧无别剩语畏寒更欲添衣大众若会玄中的须明上上机毛端现剎尘转法轮芥内须弥粟藏世界冷眼看来未是本分事且道如何是本分事良久云惟独自明了余人所不见含珠报德按剑者自痴抱璞呈君刖足者不智众中还有知恩报恩者么若有不得辜负常不轻菩萨拂子昨夜逞神通毫光直透三千界其间铁围大海诸佛众生共转法轮各证解脱天明起来都是一场大梦且道是何境界良久云梦里明明有六趣觉后X空空无大千老僧室内犹嫌冷路上行人奈若何莫道释门多澹泊须知檀信受奔波众中还有知恩报恩者也无良久云挺起嵴梁休放过静中须念萨婆诃贪嗔烦恼病定慧力解脱二者正相等拈来都是药无论心病身病二乘病服者嗅者皆安乐只恐不解忌口大众且道如何是解忌口良久云宁可截舌不犯国讳洪音大转沙界同闻一语发挥羣生了解既然如此新罗不打皷此间不上堂又作么生金风似箭扑头扑面好个圆通时人不荐且道荐后如何直如急水打毛毬着眼看时寻不见老僧畏寒懒向火衲被蒙头背风坐曝日开怀摸个虱私谓宰相不如我虽然恁地风光也要挨过五九四十五大众且道四十五日后如何东风齐至蛰草萌阳和运转大地春性本具足圣凡无差一念回光便同本得众中还知一舍邪心即登正觉者且道是什么人举一明三目机铢两收来太促放去较赊若向个中明解得何须门外覔三车撒幔天罗网布遍地葛藤收罗四海英豪接引诸方作者冷眼看来是大不得巳作死马医争似如今揭却罗网收起葛藤使有目皆见有耳皆闻更无藏躲处诸人还知么若不知且听第二场X会稽云门湛然澄禅师语录卷第三湛然圆澄禅师语录X卍XXX会稽云门湛然澄禅师语录卷第四门人明凡录吴兴丁元公山阴祁骏佳编小参冬至小参夏至至日短冬至至日长否极还泰来阴消复阳长大众此天地自然之化情与无情莫能逃其一齐之令所以道古今天地古今日月古今人事古今物理今年冬至也十二个时辰去年冬至也十二个时辰前年冬至也十二个时辰如是乃至穷尽过去劫也只有十二个时辰增一毫不得复穷来年冬至也十二个时辰来来年冬至也十二个时辰如是乃至未来无数劫也只有十二个时辰减一毫不得兄弟汝等与他古人差别在什么处各各不自成褫而欲好肉挖疮起模打样殊不知动念便差了也我大觉老人于悟道时便云奇哉众生皆有如来智慧德相良繇妄想执着不能证得繇是以种种因缘种种譬喻广演言教无数方便引导众生令离诸着无别有旨人根钝滞将谓有着可离石霜大师又与打破道一念万年去寒灰藁木去一条白练去古庙X香罏去这等说话虽则作死马医依而行之大有好处在余句不录小参云门大师来也道什么他道拄杖子化龙吞却三千大千世界你诸人向什么处蹲坐云门老人忒煞无情直下教人无立地处山僧拄杖子即不然坐便倚壁行便扶持亦不变作龙亦不吞三千大千世界你诸人坐立俨然且道向甚么处着眼还会么若也不会更与你添些註脚只这拄杖子唤作拄杖子则触不唤作拄杖子则背不得有言不得无言不得转机不得着语正当恁么时且道作么通个消息为复夺却抛向地下得么为复折作两橛得么为复竖一拳喝一声得么为复礼三拜拂袖东行西行得么若如此弄闲伎俩被拄杖子收却了也所谓莫将闲学解埋没祖师心大众这个诸方为之举话你诸兄弟进堂半期谅必知其落处定不为拄杖子瞒却若也不知也须着些精彩不可今日明日只么度时以当平生行脚须知光阴易度岁月难留恍惚之间便成蹉过禅和家用工夫大似行路一日一日要知程途若也不知将何所教于后人也兄弟你们时中应自简觉我自进堂巳来昏沉得渐轻不妄想得泯绝不用功觉得力不见地觉明白不如人饮水冷煖自知若不得恁么地大丈夫何得自欺因山僧举从今日为始既往不咎以后决不可如此差过决定要知落处诚有如是决志有如是勐烈可谓彼此不相辜X负如不相悉啼得血流无用处不如缄口度残年小参烟雨盗将山色去溪风送得水声来本来法法皆如此莫教心识强安排兄弟众中若作境会许你具一只眼若作佛法会打碎你头何故如此我王库内无如是刀虽然如此要了世法向佛法中会要了佛法向世法中辩葢佛法世法文字诠表有二其实性则无二也无二之性即是佛性苟悟如是佛性则古今人事古今佛理古今世界古今日月曾不教你起心动念然后得也近有不识方便者疑欲驱昏敌散遣妄求真或取静功学死灰禅看话头覔义解取舍既经于心是非定干于念可谓唐丧光阴于理何益珍重小参目前无法意在目前不是目前法非耳目之所到大众既非耳目所到何有是非逆顺之可得也然则虽非目前要在目前以验其实经中所谓行于非道通达佛道何为非道即目前一切逆顺中𢫫身而过无障无碍是故提婆达多是佛积劫恶友而云我因提婆达多善知识故令我疾得阿耨菩提乃至证得三十二相八十种好又云一切众生闻提婆达多品受持读诵不复堕于三恶道也如此则岂非观逆成顺繇非道而通达佛道耶而今多见兄弟发心坐禅因师友警䇿昏沉勃然动其嗔心以致诤论似不如无情之木头也何则木头者为良匠多方弹削始成梁栋如彼木头忽作嗔云我在山中大块载我雨X露滋我何等自在尔无端取我回来多方薄我如是则非惟不能成器抑且为怪物矣故曰生我者父母成我者师友假如衣冠不正者即路人亦须相劝何况僧称和合和合则无诤论既巳结制坐禅则和中最和者同结其心共期出于生死彼得即如我得我失即如彼失欲不使一人警䇿可乎不可乎径山小参坐禅巳一月那事曾未彻不肯自承当从教眼出血且道何故如此不见道佛为你不得天为你不得人为你不得父母为你不得师友为你不得必须自已解作活计乃得有等兄弟见恁么理论便不信有妙悟不肯做功夫向册子上学些现成话凑合几转语以当自已平生事岂不云大错也何也古人等闲出一语句掷地作金声透过一切声色关窍一切文字义理皆洞根源不为障碍七通八达罗笼不住了也你这一转语果得恁么地相应么于生死中真得解脱么若也未得且不可掠虗须要老实做功夫始得又有一等兄弟更作种种计较乃云必须做静功静功做不去乃云动亦何甞不是或云念佛自然心静或云念佛颟顸不若参禅简点昏妄根源根源披露自然昏妄自除或云参禅儱侗不若看教有文字可则有义理可凭岂彼无义味话头而能自了或云教惟文字互立互破曾无实义若不参禅了悟自心终不济事作如是等种种计较可谓徒丧光阴于理何益径山不会谭禅祇可点病是病非病诸X兄弟各自知时若还点着痛处各各自求对治若也无病切勿好肉挖疮珍重小参秋雨足年谷熟处处唱尧歌人人咸鼓腹大众只如太平无象八表归降直得销兵器为农器改旌旗为酒旗不动干戈而坐见胜负者且道是什么人曾恁么来昔者鼓山赴闽王请雪峰云雪峰门下好一只圣箭射入九重城里去也孚上座云不然待某甲勘过始得乃自赶至中途问云师兄向什么处去答曰九重城里去问曰忽然三军围绕时如何答曰他家自有通霄路曰恁么则离宫失殿也答曰何处不称尊孚即拂袖便回举似雪峰峰云他有语在孚云这老冻侬犹有乡情在峰便休去这公案诸方少有定断径山不惜眉毛为你诸人作口业去也一人死中得活好手手中呈好手一人半路抽身得便宜处失便宜雪峰道好只圣箭射入九重城里去也不知早是抛钩掷钓孚云待某甲勘过始得岂知盲龟跛鳖巳纳败阙了也回来举似大如把髻投衙峰云他有语在须知也不是好心孚云老冻侬犹有乡情在祇识贪前不觉错后他也未必要显胜负只为圆成前话岂知家贼难防所以祇似个赤土涂牛奶是伊雪老无齿大虫伤人不知痛所以便休去若是庞公少这一句不得大众径山恁么批判你诸兄弟还肯么若是久参上士是伊定知雪峰做贼处若是新学初机切不得一向在他三人分上着脚直须自已X打开胸襟方始知他落处今日径山不会谭禅一向依门傍户布满地葛藤我今还以古人现成偈句举似良久云善哉三下板知识尽来参既善知时节吾今不再三小参俱胝和尚一指禅三十年来用不残冷眼看来犹未是后人不可被颟顸大众诸方尽传俱胝和尚初住山持呪时有尼名实际来戴笠子执钖遶师三匝曰道得即下笠子如是三问师皆无对尼便去师曰日势稍晚何不且住尼曰道得即住师又无对尼去后师叹曰我虽处丈夫之形而无丈夫之事不如弃菴往诸方参寻知识去其夜山神告曰不须离此将有肉身菩萨来为和尚说法也逾旬果天龙和尚到菴师乃迎礼具陈前事龙竖一指示之师当下大悟自此凡有学者参问惟举一指别无提唱有一供过童子每见人问事亦竖指祗对人谓师曰和尚童子亦会佛法凡有问皆如和尚竖指师一日潜袖刀子问童曰闻你会佛法是否童曰是师曰如何是佛童竖起指头师以刀断其指童子呌唤走出师召童子童子回首师曰如何是佛童子举手不见指头豁然大悟大众这一着子若在指头上为什么童子断去指头才悟若不在指头上为什么和尚竖一指更无别语你们若能真实悟去则知山僧所云不可被颟顸非为故抑也余句不录为刑部陆西源对灵小参大丈夫秉慧剑般若锋兮X金刚焰非但空摧外道心早曾落却天魔胆大众且道般若有什么奇特得恁么勐利不见经云一切有为法如梦幻泡影如露亦如电应作如是观且道如是作么生观所以云若以色见我以音声求我是人行邪道不能见如来是知一切色声到般若分上都用不着故曰般若如大火聚四面不可入且道有什么凭据不见世尊敷座而坐未尝开口说个元字脚而空生便云希有世尊古人所谓待他开口成得个甚么只这个赞叹处便见他父子共秉金刚王宝剑当头一挥直下无你用心处无你思惟处无你分别处无你计较处囫囵无一些缝隙可得天魔外道欲何为耶空生见此奇特一切无敢近傍而未审如来以何为护念以何为付嘱后世发菩提心者应云何住云何降伏其心而世尊无他辞但曰应如是住如是降伏其心如水注水似空合空一部般若六百卷不消如是二字巳週足了也昔者空生于巖中打坐释梵散花问曰散花者谁答曰天曰何以散花答曰尊者善说般若故我散花曰我无言语何为善说答曰尊者无说我等无听惟无说无听是名真说般若噫帝释大似以赃枉诬而不知空生反受其益既亲从此中来见世尊默然便云希有所谓曾为浪子偏怜客大凡处世有所作为者未有不本过去曾向个中来者矣兹者吏部尚书五台陆公受佛付嘱秉护法心现宰官相游娑婆界所以甞闻往阿育礼舍利X而舍利放光若五车轮故浙西东一带佛法莫有不蒙其力者其子刑部西源居士克肖乃父禀性仁慈为人心切日持金刚一生不易敢于有为惟善是从所以朝野莫不称其为善人也若非真正克家之子安能不违乃父所教如是切耶兹者捐馆以来巳及一年乃弟季君请山僧对灵敷扬法旨山僧自愧无能且将就依经傍教引一二句用赴所怀经云妄认四大为自身相六尘缘影为自心相譬彼病目见空中花及第二月善男子空实无花病者妄执世人闻此莫不惊疑未能即信惟我西源居士即今四大分离六根不有于大寂定中亲证这个境界回顾旧日所为一一不然还肯么若能自肯便乃优游亦华藏世界出入于寂灭场中见闻觉知旃檀林里见如来俯仰折旋菡萏花中瞻圣像仰烦大众念弥陀经送他一程为太守杨五参夫人吴氏对灵小参一念普观无量劫非去非来亦非住如是了知三世事超诸方便成十力大众此是华严经三天偈文葢此经顿彰法界圆演妙性直下无生死可出无涅槃可证无圣凡可分无轮回可免性真如是非为强言若能契旨生不足忻何以故生如寄故死不足畏何以故死如归故今人不了忻生畏死是不知生死也有一等强作主宰便云死不足畏此又不然是他圣贤了达无生无死的道理乃可如是今人于一毫利害便觉触心可X不畏乎兹者五参居士特为贵杨夫人吴氏五七之辰请山僧对灵说法山僧自揣道非真悟学失师宗于人天众前说个甚么即得虽然法本无法遇缘即起山僧据古验今略为较量昔者舍利弗问天女曰汝何不转女身天女答曰我十二年来求女身相了不可得当何所转于是天女以神力化舍利弗为女身自已化为舍利弗问曰汝何不转女身答曰我亦不知当何所转是知佛性无差见处有异譬如棃园本一男子以女饰装之而见者闻者咸谓女人本一女人以男人衣服饰之而见者闻者咸谓男人一身无异衣服成差肉眼好瞒圣心非昧若能这里着眼男也女也生也死也真如幻影未能如此圣人有现量凡夫可比知何谓比知即如吴夫人在世之日也有恩爱也有是非广大家财众多眷属件件是放不下舍不得的到尔今来恩爱割断家财不顾眷属相抛单单有个色身尚不相保除此之外更有何物而不修省大凡死者为生人之鑑生人当趂此色力强徤将彼比我彼既抛之我此四大为同金刚常住不朽耶为复变坏不常耶若复变坏不常急须勐省万缘放下只将生从何来死向何处顿在目前日也如是参夜也如是参参来参去一念妙悟则知杨夫人不曾死我等不曾生出出没没同在太虗空中如大圆镜炤了万有都如梦幻也山僧更有末后句举似大众鸳鸯梦断锦床空四大分时却好会若能于此X发明心便见弥陀亲授记夜参夜参举拂子云会么不见古人道万象之中独露身惟人自肯乃方亲当初谬向途中覔今日方知火里氷大众要知万象之中独露的身么若也未知山僧与你说个譬喻譬如剥笋剥一层又一层剥至无可剥处可为独露得么经云如是八种诸变化相各有所还汝见八种见精明元当欲谁还诸可还者自然非汝不汝还者非汝而谁即如剥笋诸可剥者自然非肉不可剥者非肉而何似则也似是则未是祇可信他一半那一半是众人自家分上比也比不着喻也喻不及经云是法无比离对待故自家体究始得山僧以慈悲故有落艹谈权引佛祖言教与你商量若诸方具眼者闻此必恶心呕吐真正参学人决定不向这里死却须是向上人参向上事不见石巩和尚初为猎人路经马祖菴过问祖曰和尚见鹿过去么祖曰汝是什么人曰猎人祖曰既是猎人解射否曰解射祖曰汝一箭射多少曰一箭射一个祖曰汝不解射曰和尚解射否祖曰解射曰一箭射多少祖曰一箭射一羣曰彼此都是性命何必一箭便射他一羣祖曰汝既如是何不自射曰若教某甲自射直得无下手处祖曰此子旷劫无明从此断尽大众这个猎人看他本不参禅亦不念佛初不做工夫亦不看话头一闻恁么举便云无下手处这岂不是直截X的样子若这里搆不及且将个本参话头左看右看一看看破与古人契合也未知无事珍重夜参长沙老虎咬杀紫湖狗临济馒头可配曹山酒古人各各显家风不意闻者皆奔走休奔走这里虽则难领却也省力若能担荷管取与古人把手踏碎毗卢顶𩕳其或未然且胡乱说些家风大众进堂一月有余于中或得或失或进或退当自知分齐不可央央庠庠只么度时便当参禅也兄弟既到这里须生难遭想难遇想此事在上古虽则为难尚可云易何也彼时丛林多知识多同心兄弟亦多所以动輙是一千五百这边参请那边求问时中商量浩浩地颇有发明亦云间世有者今则不然予走徧天下丛林所见知识也多其间上等教人念佛求生西方其次听经学嘴头其次诵经作福这一着子罕有提持者间有提持不过商量古人旧公案去古转远可谓自救不了古人所弃今时唤作极则事为可惜者也即如越中冬间坐禅颇多要真正悟明我三十年来未见一人做首座的不过办几堂斋持念佛唤作话头不语抵作口实无甚开示学人进堂并不请问如小猪撞乳相似撞过一冬唤作坐禅遮个都是薄福事有甚利益兄弟我忖已德不当弄鬼眼睛伹惜佛法灭在此时故不惧地狱呈此笑具众中还有问话的么夜参惺惺寂寂是无记寂寂非寂寂惺惺是乱想惺X惺非此古所谓料拣语似有句祇是两种所谓药病今人不善方便莫有不中其病者不知向背犹且可知而故犯坚执不舍乃云岂有二心然则惟圣与凡无可分别矣殊不知乱想乃狂无记乃愚总是无明别号也诸佛破无明故出生死凡夫着无明故受轮回可不辩乎今时有等称悟道者才上单做不得主了祇这昏沉尚做不得主临命终时这个大昏沉如何作主既做不得主你所言悟道者岂不自误也大凡做功夫自巳不能所以入禅堂结大众併力排遣默默分付昏沉哥哥你且暂退人面前让我些他日出堂来与你叙旧情也此是第一等识廉耻的好汉子复有一等不惧大众见笑不欲与他恶识无论坐时卧时常在一处斯须不离欲望悟道其可得哉若是皮下有血的汉见山僧恁么举便冷地里自已简点痛处勐着精彩把个话头一提提起直下如一人与万人敌相似蓦忽醒去也未可知不尔则休得暗箭伤人背地念大悲呪好夜参安思危乐思苦此古人之至言所以有终身之忧无一朝之患尔今兄弟家共住此一会实非小缘此事在古犹难不悟且置即如大悟之后尚依丛林三二十年今时人才出家便住小院或守山坐关或住菴堂庙宇规矩有所不闻道业曾不之办纵自在贪饕干名覔利光阴暗去曾不知觉无常卒来曾何得知除有智慧之人密密观察念念提持始不为其X所瞒此外更无出得者兄弟我辈学道多为衣食所忙不能成办今此云门虽非大厦颇可容身虽无美供粥饭麤足正好勐利修行夏间酷热首座规矩稍纵你等自宜简点不可依例度时当如父子上山各自努力以求决了若只恁么度时窃恐临命终时眼光落地无可把柄终是一端大患也故余谓安思危乐思苦正今日之要语矣夜参喫一交长一智经一事识一敝世间事尚且如此岂有坐禅不知分齐耶譬如行路出门一步要知一步境界出门十里要知十里境界如是乃至百里千里亦复如是兄弟家进堂巳经三日了其间还有识进退好恶的么不可儱侗度时虗闲岁月有甚么益大抵修行人最初要知所择以佛性乃无为之法用有为身心凑泊其事大似方木投于圆窍转见其乖矣必须外绝攀缘所谓名利好恶是非得失一切斩断内泯心识直使如虗空宽廓无一物可寄放教闲闲地如有气死人相似或可当其少分若也心标二境发心坐禅早是差了何况更要驱昏敌散取是舍非离动求静欲返无为之乡不亦难乎故祖师云非是相争是为心病兄弟家于中还有识利害的么有则出来说个明白夜参道远乎哉触物而真圣远乎哉体之即神不可以知知不可以识识所以古人道开口成双橛扬眉落二三举心争万里动念隔千山兄弟为什么此事X这样难为人葢这一着子在人本分上亲切得紧所以动念便乖也不见瑞巖问巖头云如何是本常理答曰动也曰动时如何答曰不是本常理巖繇是豁然大悟后每自唤自应云主人公嗳惺惺着以后莫被人瞒诺诸方谓其弄精魂以东塔长老即不然祇这个瞒字有许多喫紧为人处尽大地莫有逃得兄弟还知么若也不知山僧为你们说破所谓一切声色是瞒人处一切语言是瞒人处一切文字是瞒人处如是乃至世间一切是非物欲利名恩爱总是被瞒处而我出家之徒既巳跳出复有生死可出涅槃可证如是乃至神通三昧禅定解脱光明相好凡有名相碍于胷中总被其瞒也直得洒落落地虗廓廓地无一物挂于胷中然后时节因缘到来一念发明疑情顿断始不受其瞒也兄弟还有问话者出来众无出者师曰如此则你等都是佛长老瞒不得也下座夜参秋老园林全体露朔风犹与赠寒威频添榾柮团圞坐黄独权将粪火煨食既足不愁衣心不负人乐有余寒涕交颐君莫笑诏书何必苦相催大众山僧不会谈禅且说篇鹧鸪辞为供养也若是本分禅流且学他上流如懒赞和尚住南岳唐太宗钦其名遣中使入山请之诏书三宣始起拨粪火捉煨芋寒涕交颐曾不之顾天使笑曰请和尚拭寒涕赞曰那有功夫与俗人拭涕耶使举似帝益加钦敬兄弟他X古人不说什么坐功参禅而日用中事事合道尔今兄弟诚有这等操略有这等履践可谓不动干戈而坐致太平也夜参曹山白酒紫湖狗临济馒头赵州茶自来门风各各别会而归之总一家大众既是各别为什么又云一家众中还有具通方眼分缁素辨得失的出来商量看僧问古人道离心意识参只如心意识作么生离师曰把将心意识来我为汝离曰不知师曰要离作么僧问文殊出女子定不得网明出得未审文殊过在甚么处师曰文殊且置即如网明还出得也未僧无语师抽身入方丈夜参大众急须会取好莫教山僧开口若开口后便奔流度仞遏捺不住了也所以古人道开口神气散舌动是非生若未开口巳前这一着子在你诸人分上甚是省力甚是现成你等还肯么若肯出来商量看燃塔灯夜参是灯不自炤非灯不炤他是非都去了皎洁永无差大众此人人顶门上这一着子大事辉今耀古无欠无余本来现成的为甚么都云不会争似性泉等一班居士各出已资共转大用来此福城寺燃点塔灯直得巍巍乎若须弥之峙大海煌煌然若火树之开鳌山自一灯而至千万灯灯灯无尽与星斗夺其光辉从一级而至六七级级级腾空与太虗为其伴侣此不碍彼彼不碍此复能周遍互融彼X即是此此即是彼故得重重无尽孤明朗炤毋论人类鬼类地狱类畜生类一念便超诸佛地烁破昏衢不管事障理障所知障烦恼障剎那消入妙菩提如斯胜利赞莫能穷简点将来犹是庄严边事若论人人本分上又且不然这一着子非明非暗非色非空实谓千日不足并其耀万圣不能掩其辉亘古亘今曾无间然苟能一念知归便同三世诸佛较前功德百分千分万亿分百千万亿分算数譬喻皆所不及汝等兄弟还肯承当么若也不肯山僧引咎自归也良久云祇这无明种高明朗太虗夜参吾心似秋月圆满光皎洁无物堪比伦教我如何说噫大小寒山徒为文殊后身口门窄说不出老朽又且不然吾心似秋月圆满光皎洁无物堪比伦云门巳漏泄大众且道云门大师作么漏泄良久云胡饼也不记得夜参未明出世泼天豪富总虗花若了自心赤骨贫穷也快乐大丈夫须勐煎割世网断狂业急省取牢把捉胷中荡荡地时内惺惺着见闻与觉知及早寻下落天堂与地狱皆是自心作诸行无常一切空即是如来大圆觉夜参依经解义三世佛冤离经一字即同魔说所以奄提遮女问文殊师利云明知生是不生之法为什么却被生之所缚答曰其力未充昔者进山主问修山主曰明知生是不生之法为什么却为生之所缚X答曰笋毕竟成竹尔今作篾使得么进曰将谓你是个人见解如此修曰某甲祇如此老兄又如何进曰此是监院房彼是厨库房修不肯问地藏藏答曰此是知事房彼是常住房二人礼谢大众修山主参得文殊禅不依经不离经如同一模脱出为什么地藏父子不肯他须知祖师门下别有长处众中还有人道得出来伸气如无老汉自道去也良久云壶中有世界别是一干坤夜参学道无他术只要心真实远离虗妄缘与佛为等匹若也指东不着西唤南却作北如此修行者云何免地狱诸佛与菩萨扪心常痛哭唿唤不回头怅然摩胸腹若得一个肯千足与万足夜参千兵易得一将难求斩将破关立地封侯立地封侯即不问还有斩将破关者么若有丝毫瞒你不得若无不妨瞒你诸人去也今日维那频请老朽上堂我道不上堂即上堂义何以故若待老汉登曲彔木床鼓两片唇皮弄鬼眼睛成得什么边事所以古人道闭门打睡接上上机顾鑑嚬呻曲为中下今日有僧举黄侍郎问云栖大师昨夜老鼠唧唧说尽一部华严经云栖云猫儿突出时如何黄无语云栖自代云走却法师留下讲案我闻堂中有僧着语云拄杖头上灰厚一寸是何言欤未审这一转语点黄侍郎点云栖耶凡所发言须与公案合辙岂可儱侗若问山僧即不然猫儿突出时如何直向他道这畜生X老僧不识佛法但为诸方点病而巳普说佛涅槃日普说今朝二月十五处处敲锣击皷报道释迦如来今日涅槃一切人天以乐为苫何故如此不见经云如来证涅槃永断于生死若能志心听常得无量乐且道作么始得古云心佛众生三无差别佛所以异众生者洞知生死根元无生死可断故称永断众生所以异于佛者为生死所转枉受轮回是以六道全不知有生死可出二乘执有生死可出有涅槃可证于无取舍中妄兴取舍为佛所诃惟有诸佛生死涅槃平等勘破是称世尊无与等者噫大丈夫汉这一坐具地阿谁无分让他古人不见世尊初生便乃指天指地周行七步目顾四方曰天上天下惟我独尊兄弟将个惟我独尊贴在额角上看看还推得到世尊分上么虽然也不得草草即如如来舍王宫往雪岭修行苦行岂不为垂范后昆耶不知今时兄弟一出家来不行一日行不看一句经不见一个知识不参一日禅不用一时工夫便乃现成受用自称悟道诳吓男女作地狱业新云门敢曰你所悟的从何因缘是何道理从谁印许世尊成道于尘点劫前尚借悟繇乃云奇哉众生皆有如来智慧德相良繇妄想执着不能证得是后东西两土祖师证悟分明授受不乱各有源流莫不为辟除邪慢使真灯不断者也兄弟若欲真正期脱生死继彼慧命不消X别求方便只将永断于生死话头顿在面前但看父母未生前是何面目从何处来以不知来故名生是一大事此身败坏向那里安身立命从何处去以不知去故名死是一大事即此一大事目为佛知见如来以之开示众生以之悟入悟入即是永断生死不悟即是枉受轮回其间有个兄弟出云澄长老将谓别有长处元来依经教引葛藤系缚人只如真实分上曾有所谓生死涅槃耶老兄你且说得极是真实分上元无这话经云妄认四大为自身相六尘缘影为自心相身心既是妄认何处更有生死涅槃耶又云如梦中人梦时非无及至于醒了无所得真得恁么地也无且如梦中所见山河大地草芥人畜喜怒哀乐乃至身心与觉何异譬如梦中杀人事露被捉拷逼万端求脱无计苟得一醒了不可得非遣之不可得非用功不可得是毕竟不可得非惟苦乐之境不可得乃至梦中身心亦不可得兄弟如今觉时能如梦觉否若不如是切不得言语抵释好古云毋自欺也实是个自欺不得无常到来无人相替如相委悉直下提持如未即信山僧有末后句举似大众拈拄杖云会么会即便会不会到方丈来问云岫菴回泉师请普说通玄峰顶不似人间心外无法满目青山韶国师不妨为一代宗师发言吐气尽事尽理合宗合教万古之下莫有继其迹者山僧到此云岫菴中事事有别何也羣峰环拱大海汪洋城X市烟村尽目所收森罗万象一印无异水现琉璃之色山呈金碧之辉黄龙现于畎亩白米堆于仓廪尧风荡荡村落闻击壤之声舜日辉辉稚子鼓讴歌之舞太平之治无可加焉何须更覔玄妙互相是非以心逐心是为心病还有不动干戈而坐致太平者么若有则四恩三有一齐报足若无出家儿父母甘旨不供国王差役不及恰好趂此无事之秋把个父母未生前这一着子顿在目前朝参暮扣肩膊上担子折脚跟下红线断作洒洒落落的衲子也不枉此娑婆世界里走一遭亦不枉离亲割爱出家行脚志气虽然此是世间第一等好事须是好汉得而为之举大明国仅得一二而巳其次则根机未逮力量未充不若向万行门中老实行将去所谓人所不能学我当学人所不能行我当行人所不能忍我当忍人所不能舍我当舍更把一句阿弥陀佛牢牢把住不令斯须放空时节到来功夫纯熟导师为你说破也未知山僧本为游山至此而回泉老师挽我登此宝座演扬法要山僧自忖无甚奇能只可借他古人现成语句代为举扬若论本分上事你诸人只好自参全靠山僧不得还有自解承当的么若无不妨我游山好更有一偈举似大众山海田园一目呈不教心外覔无生圆通自是超声色忽听鸦呜三四声普说兄弟山僧无甚长处但以强记祇记得古人现成话你诸人或曾看教或参公案记得些闲言剩语X人前问答时便有闲居静坐时便无是名活了不得死此病最重若欲治者必须把从前恶知恶见尽情放下把个死话头顿在面前直待冷灰荳爆方始痛快或有一等汉终日死堆堆地坐恰似三家村里土地相似动也动不得古人目为黑山鬼窟这个唤做死了不得活此病亦难治若欲治者必须把个话头玲玲珑珑提将起来左看右看一念看破始知从前都是错用也或一等不死不活的却无病痛正好用工如广额屠儿文殊石巩之辈一闻便悟葢其无病故也大众山僧所举并是真实如能相委决不相赚普说难难难是遣情难情尽圆明一颗寒方便遣情犹不是更离方便太无端大众遣情犹易惟做长老为是非主人更觉其难所以智者大师云我不匡徒领众位在六根清净以领众故祇在五品噫圣人犹有此言况凡夫乎只如我此一狂弟子甚为不作法动大众念欲留之有违大众欲遣之有缺慈悲倘彼失志还俗即我损其善根也故我世尊摄授调达善星出家者恐其为轮王众受害故方便护持耳此事在长老分上极为难在众兄弟分上亦是一椿良缘也何则若是真正用工的凡于善恶境上少形念虑巳觉白云万里何况于中论是别非说好说恶然这等说话犹是初心分上事若是大乘人见处又且不然烦恼现前则菩提成观逆常顺犹如莲花故云高原陆地不生此花淤湿污泥乃生此花所以菩萨自X叙我五百劫修此忍辱未知忍辱为王割截心无嗔恨乃知忍辱我成佛时当先度汝岂非因逆而成顺也提婆达多是佛积世恶友经云我因提婆达多善知识故疾得阿耨多罗三藐三菩提岂非因逆疾证也实犹乱世取封如反掌非太平之可比耳这个犹是佛对众生说不对佛说若对佛说有所忍的境有能忍的心乌得名为佛也昔者黄龙南公行脚至积翠为书记慈明为住持初见其少丛林心颇轻之闻其陞座呵贬诸方一一皆其病处繇是投诚恳入室慈明辞之再三乃云汝是云门下人必解云门禅当时洞山参云门三顿棒还有喫棒分无喫棒分南曰有喫棒分明曰恁么则终日鸦鸣鹊噪皆应有喫棒分南公礼拜退是后屡次请问前话必以诟骂南曰骂岂慈悲耶明曰尔作骂会耶南豁然大悟兄弟祇这是逆顺一着子境界古人不作骂会作什么会还有悟处也无看看未透关的人有甚么闲工夫因他闲事长无明也更有一偈举似大众触目不分人道蠢见机而作又言奸不知那样教人做为人难做做人难也不难不见拄杖子无心到处闲抛下拄杖子云不得动着动着即打折你腰普说龙得水时添意气虎逢山处长威狞从来干道无私曲大地年年一度春大众且道衲僧凭何节目便乃高挂钵囊抝折拄杖笑傲云山放心自在还知么若也不知且不得草草须知生死是无大得大的X一段大事上至人天下至蠢动皆同这一着子直须透金刚圈吞棘栗蓬始得恁么岂不见阿㝹楼䭾性好打眠世尊见而诃曰咄咄何为唾螺蛳蚌蛤类一睡一千年不闻佛名字繇是激发七日不眠失其双目得半头天眼噫古人有语云养子不教父之过训导不严师之惰教而不受如之奈何观他世尊父子一激便发获益如是可谓严师贤弟矣昔者黄龙南公与僧为友其友好睡南公好坐其友反责云尔终日恰恰地像三家村里土地相似学坐禅耶南公起身躬自谢过复坐如故识者知其为美器以后南公名葢天下后世闻者莫不敬畏而彼友绝不闻之佛说不放逸功德不如是乎如此则执坐非无益也故智者云四威仪中惟坐为胜四祖一生脇不至席今人不然将个坐禅为儿戏不得巳随例上单不彀三寸香大似水摇笆桩相似有劝之者乃云昏沉又不是那苦哉苦哉如此见解欲期圣道不胜其难矣岂不谓教而不受者乎若是有气魄的见恁么举便向单上挺起腰骨撑拄眼睛默默分付昏沉的嫡亲哥哥你须回避我断不与你相狎也把个本参话头顿在面前如靠须弥山相似不悟不休诚能如是纵不能如楼䭾现成四果继彼南公高躅也不为难苟不如此有岁月兮促君寿有鬼神兮妬君福他日阎罗大王算饭帐且道合哭不合哭夏至日普说冬至至日长夏至至日短阴极则阳生X阳消则阴长大众此是天地一年去来增减是名生灭而虗空还有恁么事么然天地为一大天地人为一小天地既等天地宁有不等于生灭耶要见何者是人身中的生灭只如六根所对六尘不出见闻知觉繇见闻故于中缘尘分别作是非逆顺得失取舍如是等种种名相皆名生灭若一念不生回观常住真心还有生灭也无所以古人目为无阴阳地既非阴阳上至诸佛下及含灵等皆具足现前受用奈众生为无明所覆烦恼所缠虽然具足不获受用所以劳他诸佛东西两土诸大和尚出广长舌运无碍辩以种种因缘种种譬喻种种言辞种种方便调护众生无非欲令众生一念不生全体显现而巳兄弟发心出家心标二境祇欲离非取是舍动求静牵缠意识扰动心海欲望其一念复归圆觉其可得哉如是扰动不伹不得静功纵饶获得非非想定犹名凡夫岂静功之可得乎何也葢此事非功行所至故佛云如我所说法定慧力庄严假如罗汉得八万劫大定以及漏尽神通无不毕备犹未见性祇目小乘阿难积劫多闻以未见性不能免离摩登伽难是知见性一着子定慧有所不及也兄弟还有见性者未若也未见则不得草草打哄度时以当平生从旷劫来不知有多少夏至去来增减尠有知者如今日不能了去乃至未来又不知有多少夏至犹未能解脱于中受不可说苦乐昇沉乃得到头若真正了得的于中X求去来今生死了不可得既知不可得则知古人云有物先天地无形本寂寥能为万象主不逐四时凋未过关者看看普说大众人信我不信非我不信不足信也我信人不信非彼不信信不及也憨山老人语句甚是尖新超今越古争奈未曾註破祇可自知山僧今日不惜眉毛为你诸人註破也人之所信信于世间所谓有我有人有身世有眷属有田产有金帛有名利有恩爱如是之法皆名幻有有而不真其犹水上之泡镜中之像陆地之焰空中之花可见不可取而凡夫之人迷情所执妄信为有以圣智所鉴了不可得故不足信道人所见不同了达真空本无所有所谓无身世无是非无得失无冤亲廓同法界纤毫不得故世人信不及也且圣贤有现量凡夫有比量世间之法若是有者何故一息不来便同隔世毫不可得何止奄息合眼入梦彼此不知如此则凡夫所信是假圣贤所信是真然有四种料拣若信世间不信出世间者是凡夫信出世间不信世间者是二乘二俱不信者是愚人二者俱信是菩萨然于初心菩萨势难两兼当先务其急譬如攫金者不见人探珠者不见水一直勇进得其金珠然后可以利已利人苟顾危亡较利害忖得失思前后则终莫可得也修行之人亦复如是家乡名利得失恩爱必须一割割断危亡利害一切不顾斯可直进复须识病所谓舍动求静驱X昏敌散厌事忻理乃至六度万行禅定解脱以及佛之阿㝹菩提凡有大小名相纤悉有重于心者皆名障碍故须一切斩断直使胸中常闲闲地像个有气死人相似管教有日保任去在不能如此将个生死二事顿在面前如手握太阿宝剑相似毋论是非好恶提起一挥莫留朕迹自然有入头日也余不𤨏𤨏各各珍重普说今人犹如蝼蚁入穴疑为不是又走出了善知识说言此原不是何时得到穴中去普说今人胡喝乱喝殊不知古人下一喝时如举烽火诸侯皆至如放号炮伏兵齐起不是容易的若是纣王因媚妲已喜笑漫举烽火后来真正有事所举烽火诸侯亦皆谓是妄作而不至矣茶话云门结制茶话大众大凡衲子一动一静一出一入俱要辨明题目题目分明则修道不致混滥何名题目只如办茶名为结制夫结者结同志之友制者制伏狂心假如在家之士无论善良缁素有异非在所结之内便如出家师友攀缘名利涉猎俗务者亦非所结之内惟有发上上志同期出世以生死为苦以道德为怀得失不动其心名利不干其虑如是千万中难得一二者与其结之是为生死之友也其犹乱世结盟以拒羣盗者一苟得其友矣若不立誓制伏其心虽结奚为故须制其贪心嗔心痴心名利心是X非心得失心罣碍心疑惑心狂乱心一切制伏不令再起如一刀斩一握丝一斩一切断更无不断者如是用心不假功程便同本得天然自性岂假强求求得之者得亦不真说个用功早迟八刻苟无如是利根且把本参话头顿在面前昼夜挨拶以悟为期忽尔开明不枉今日之结友也故茶犹斋斋者齐也齐心办道以茶为制春秋歃血立盟实有倣于道人之意耳茶话凡学道者犹如种禾日日要见工程以至收割巳竟方始放心若是应种不种当耘不耘失其时序欲望其收葢亦难矣今时兄弟家徒见古人一语之下心地开通半轴之中义天朗曜便向门头户底学一转两转语句以当平生参学便乃放心自在笑傲云山更不加功询法不亦难乎未悟之人且置而勿论只如巳悟之人岂肯便放其心故曰大事巳明如丧考妣故有牧牛之说所言寻牛者即参扣话头也见迹者初见静功也见牛者即开悟见性也放牛者断习也牛驯者习气薄熟也牛睡者忘功也忘牛忘人者证二空也返本还源者得正位也经云十劫坐道场佛法不现前即此位也此乃犹是因心法身未说报身若论报身历劫熏修相好方乃成佛故梵语卢舍那此云福智圆满所以南泉石巩等诸大老有牧牛之说岂是如今这等容易经教不明一卷公案不透一则出语大似醉人一任便宜自在规矩不循X威仪不整于止静时强坐一炷香坐香才罢便乃出外闲游乃云无罣无碍才上单来便被昏沉及与散乱递相溷扰却不奈何即起寄心放逸不知不觉把好光阴差过了也山僧不解佛法所说的都是老实事若肯相悉不枉同住若不相信莫谓山僧不说好茶话古人于朔望前一日住持备茶者谓之普茶普会大众叙半月之程用考功绩也今时丛林徒有备茶之礼曾无考绩之说徒费檀信供奉之心住持营办之念于事何益且天下亿万之中曾得一二出家既出家巳千万之中得一二发心修行既发心巳千万之中得一二坐禅我等既巳坐禅不可因循度日昨日巳是差过今日不可更踏其穽须勐着精彩此生决要了办不尔则誓不休也堂外者自作念云佛会难逢福田难遇大众难值我等尽心供给不令乏少倘彼得道我等可作得度因缘此只是中根所见若是上根即不然观他沩山典座雪峰饭头百丈开田云峰化主皆不坏日用而心契真乘彼既丈夫我亦尔好事岂可都让别人做了我等亦当昼夜竭力参扣倘或发明不空出家也大众山僧不解说法但所举的俱是真实如肯依行必不相赚径山冯秀才请茶话念地狱苦发菩提心不知者以为离地狱别有菩提安知菩提云觉觉知为苦发心求道是名菩提无别有也如世人无知五欲所系名利所拘恩爱所綑冤憎所缚无繇出期葢不知为苦X不求出离是则为迷苟一念觉知发心解脱便乃弃恩爱远名利断五欲离冤憎撇家乡抛妻子抖擞尘劳迳身独脱可谓菩萨一念发心便登正觉也不意到出家地位反认菴堂廓宇为家以施主为亲以徒弟为子多方系缚如欲坐禅参学不胜其难是昧其初心也更有一等兄弟发心参学为恶知识所误或自缘经教心标二境祇欲离动求静舍妄取真除昏敌散致使终其身而不能见道者无他葢繇心缘二法故也岂不闻经云识心达本解无为法故号沙门岂无为法中有如是等闲名相耶故我本师为断如是过故说常乐涅槃故曰一切法趣涅槃是趣不过者夫涅槃者安乐也惟安与乐是人所欲然有大小佛及菩萨永舍二死是大安乐声闻缘觉巳尽分段更不受生是小安乐譬如世人负千百觔担不胜劳苦一念放下便觉庆快是名安乐也如此则佛及菩萨如担担到家者声闻缘觉如中路放下者小大虽异安乐是同故山僧常教人放下诸兄弟犹以为未尽反致狐疑者无他但求道不真厌苦未切耳若兄弟家或看教者名相烦心葛藤缠绕或坐禅者昏散作对非是成敌一念放下便觉痛快也譬如世间人有极苦事一念解释便知安乐如不苦不乐人虽终其身不能自知修行人亦复如是有极难故然后知其为易若疑信相半悠悠自适莫知所反望其安乐不亦难乎X天宁寺茶话世乱始知烈士志事难方显丈夫心所以此法华经如来在世犹难况浊恶世中受持演说耶然受持演说不以为难施主舍所难舍常住办所难办是为甚难然施主割其余分其难犹易常住求人之难求又觉为难矣况三五百众同居无分田寸土皆出心力经略而得之宁非难之至难耶初非为已先欲成人念佛法之将湮痛慧命之斯绝故不惮勤劳建兹胜会真菩萨之运心也然我在堂安享大众当思报恩可尔所谓恩有多种诸佛舍净妙土而示生恶国之恩诸圣贤辅佐助宣之恩诸祖舍万死一生求教翻译之恩国王大臣匡护之恩檀那舍所难舍供养之恩会首常住办所难办之恩恩德极多不能备述欲报无他惟在精勤学道而巳兄弟家进堂两月余矣未审有解报恩者也未若有则无论佛恩君恩亲恩施主常住一齐报足所谓一念归真日用斗金非分外若未报得实谓时飡粒米也难消然根基利钝亦有不等未可槩言但不可少其退省假如今日常住办茶是为考功茶也老其半月中间得何功业解得几句佛法么诵得几部经么作得几件好事么或豁然开悟么或念佛纯熟么有则自生欢喜无则痛加鞭䇿前半月巳差过矣向后不可仍前差过也若如是者亦可云报恩也巳若是喫闲饭鬬是非造谤书揭恶欵损行止如此修行实为魔业所谓滴水难消尚不免于地狱何能望成圣道哉何也X儒门有隐恶扬善之句佛氏有护善遮恶之戒若彼有过而谤者律名有根波罗夷若彼无过而谤者律名无根波罗夷波罗夷是梵语此云弃有犯此者永弃佛法边外不复更有沙门名字夫有根无根谤人皆得波罗夷罪今时学者思不及此无论师徒道友一有触忤便写揭帖揑造恶欵曲尽小心沿门投递纵彼有过宁不思梵网经云说四众过戒谤三宝戒学者岂不读耶诸方惟尚玄解而论不及此余一有闻不觉痛心切齿所谓师子身中虫自食师子身中肉非余外虫而能食者繇是而推佛法皆因自破岂三武而能破耶我辈受施主供养负大众殷勤所图何事作此行径既往不咎向后切不得如此若不循诸佛之诫有岁月兮促君寿有阎王兮妬君福甚可寒心珍重会稽云门湛然澄禅师语录卷第四X湛然圆澄禅师语录X卍XXX会稽云门湛然澄禅师语录卷第五门人明凡录吴兴丁元公山阴祁骏佳编颂古世尊初生狮子初生便异羣等闲哮吼好惊人韶阳冷眼难瞒过打杀拟图天下平世尊陞座坐卧行藏本自然文殊特地逞颟顸阿谁日用不如此何故人人作话参须领略有交关山河莫向镜中看世尊拈花拈起人天尽失措头陀解笑乐为苦承虗接响谩流传赚杀儿孙无尽数女子出定相逢不拈出举意便知有更欲问如何金毛变作狗南泉斩猫是彼是此起论端幸有公心盐铁官提起利刀这一剁不知此外几何般欲显克家子公案要伊圆岂识赵州解机变草鞋头戴把人瞒狗子佛性佛性有佛性无不许重重唱鹧鸪脚底若教红线断达摩元是老臊胡X临济参大愚牛身喫跌马身翻始信婆心非等闲多口自招三筑脇风颠繇是弄颟顸曹山好颠酒狮子出窟恣游戏自在纵横绝讳忌野干狐狼漫欲随等闲哮吼惊天地北斗藏身问得希奇答亦巧言前荐得犹迟了人皆爱月夜眠迟我独惜花春起早云门对一说对一说休辩别踏着秤鎚原是銕韶阳靴里动脚指宗门教门同话月云门倒一说倒一说六月红罏飞片雪昨夜海神怒不巳一鞭击碎珊瑚月法眼指帘当场掇出胶盆子没眼韩獹逐块来若解言前这一着清凉无地可藏埋德山托钵无言音韵语如雷逼塞胸襟祇自迷巳得巖头傍着眼得便宜处失便宜密启意绝施为拦头把柂共维持后来祇得三年活引得儿孙逐队疑若见不见自然非彼不见之相愁肠百结事难别哑子喫苦向谁说有语只可诉东X风相知争解心中屈洛浦云虽在寰阓里要且无人识大隐居廛小隐山休将心识欲逃难天书天子简点作谁识简点赵大郎临济云我当时得黄檗三顿痛棒尔今更思一顿又安得三顿直如蒿子拂一喝从教三日聋黄河水是源头浊此道方知异别宗善财参德云比丘渺然云水路途穷进退无寻没影踪依稀似曲方堪听又被风吹别调中宋太祖问僧如来六年成道成得箇什么僧无语雪窦着语云将谓陛下忘却皇帝面前不造次权将柳絮唤狐裘岂知逐语寻言者翰墨从教入御楼京寺回禄太宗问僧白马坛上放光为什么这里却遭回禄僧不对后有着语云陛下不忘付嘱宝坛放光京寺火烁正眼看来两皆是错只有金轮圣天子不昧灵山亲付托瑞巖主人公容谷步虗声一问还一答觅之无形影音声又非别求之不可求撇之不可撇思量恼杀人闷闷彊自歇婆子烧庵X扑面来时无一物明眼衲僧莫轻忽髑髅一喝三日聋直下须弥踏出骨马祖三十年不少盐酱一尺水一丈波知恩方解报恩多法堂高呌悔悔悔恨不当时两踏何罽宾国王斩尊者首因缘雪窦着语云作家君王天然犹在黄龙新和尚云既是作家君王因甚臂落大慧和尚云孟八郎汉又恁么去也公案参差较不多拟思量处转誵讹老僧无力资谭柄只向人前念佛陀台山婆子一指点二勘破彼彼商量都话堕銕牛自是烱双眸拟意思量却差过皷山赴请中途折箭有因缘不是安排非偶然句里若知虗实意蚩尤虽勇怯轩辕黄龙参慈明若有喫棒分慈明不合恁么道若无喫棒分云门不合恁么道两头如不解中间空懊恼若人认得声哩哩莲花落清净本然云何忽生山河大地有口道不得有眼见不及报汝解空者不许离声色五位正偏X正中偏哑子喫苦向谁言开口巳招人贬笑祇应肚里哭苍天偏中正物物头头行正令信手拈来用得亲拟欲求玄俱是病正中来云何石女也怀胎天明生箇白头子九月杨花遍地开偏中至狭路相逢不须避线去针来本自然目击道存两会意兼中到动静不分真箇妙着衣喫饭本寻常却似大虫裹纸帽灵云见桃花幸哉寻劒客眼睛清且直手捉炤妖镜识破玄沙贼台山婆子青草当路出特地成荆棘觌面有何故却云好不识三玄三要老侬不识字错读已巳巳去问大大人答我渠似你猫儿偏爱捉老鼠磁石不吸銕眼见水晶瑕彼彼不相到和尚是僧家黄龙三关佛手驴脚生缘虗实两般并拈不教徐六担板各自看做一边昨日前村下雨今朝火内生莲石女呵呵大笑说破值甚低钱高峯无梦无想四大无我心如风箇中谁是主人公廓然扑落元无X物始悔从前错用功师示众云天童和尚颂台山婆子可谓只解推倒不会扶起乃作三颂赵州婆子作用通天用而不用谈而不谈圣莫能测鬼莫能宣便是诸佛口挂壁间且道何以如此若知灯是火拍手哭苍天同道方知路坦夷莫教脚下意迟疑欲从舌底求消息辜负先贤不借机是贼识贼当行识行傍观者哂知味者甜台山路直何用商量欲问如何北斗南看世尊陞座打鼓弄琵琶相逢两会家既有知音者下座脱袈裟大颠扣齿寰中端坐定龙蛇扣齿一般两样价半是文公半座元一宝拈来同一赛孚上座勘鼓山口行人事探头过便乃翻身入贼窝不是雪峯知的确双双跳入是非窠德山托钵托钵无言方丈去诸方慢谓失便宜不是巖头傍着眼从教后代逐狐疑九峯侍者不肯泰首座元座功成一炷香豁然脱去现空王九峯纵有浑身口欲问无门论短长X婆子烧庵扑面来时无一物明眼衲僧莫轻忽屈屈若是临济揣出骨德山棒临济喝这箇婆子与并列堪笑韩獹逐块徒浩浩商量无尽歇明得目前事老婆贼巳败打出虗空髓莫教寻内外扑头扑面机如闪电拟欲相酬即巳不便长水问瑯琊清净本然话颂骑贼马夺贼鎗于中无事可商量不知长水何缘故留得清名万古扬瑯琊不曾言长水无可悟八字如打开两手相分付宋太祖托钵问丞相王随曰大庾岭头提不起今日为甚么在朕手里王无语贫人思旧债美曲换新声切勿随他语休论钵重轻卧云深处不朝天一真法界本无方南北东西个里圆举意巳知千里隔若欲凝然堕圣颜汉月问再参马祖因缘黄蘗云因师举得见马祖大机之用又仰山云此是显大机大用请问如何是大机之用师云一喝分宾主炤用一时行一棒一条痕一掌一握血语下便知人看孔方着橛如何是大机大用师云棒下无生忍临机不让师X句里藏机作者知不教野干逐狐疑三日耳聋犹是钝饶他吐舌也名迟机用则不问如何是大的道理师云石女儿生子即向你道举意便令三界窄无心凡圣总包含泥牛昨夜狂心起触碎须弥跳出栏既有大机之用如何是大用之机师云入门便棒不名性跳兆参霸陵桥断数张飞百万曹兵箇箇疑多智张辽虽识破刘君早巳渡江西进云更有问头今世所略请和尚慈悲具答问马祖而下宾主句具在再参公案中请问何处是宾中主师云拟欲买草鞋随流认得性何喜复何忧逢场去作戏不必起闲愁何处是主中宾师云着衣与喫饭使婢唿奴出现成随缘成办任天真若人识得东风面万紫千红总是春何处是主中主师云舌头短三寸朝堂独坐无人问四海驰名天下归善理万机随意转龙牀憨卧许谁知主中主从那里得来师云甞年不出户本是深宫养圣躯自始繇终步不移当处湛然来去绝欲求解会丧全机兴化悟契棒因缘X触着磕着知痛识痒爷死娘塟全无伎俩雪峰是什么有语无语总是关拟思量处隔千山同生同死繇他说汉语胡言当等闲有句无句开口咬着舌不待他人说举意便知亲活惊杀好笑杀道吾捺倒逐他言句觅疎亲电光石火解翻身记得古人曾有语不知谁是我般人銕牛过关千斤担子人甞放这箇疑情脱下难若解竿头重进步脱尽廉纤方始闲华严上堂说过单刀直入何缘贼来不识若知诸法如梦于中何有得失鹿门问楚和尚解收不解放就地转身难若识其间意前三三与后三三婆生七子呈桡舞棹出芦丛活计扁舟送顺风不识老婆何似者圣凡直使两无踪疎山造塔旱地雷声青天霹雳两箇古锥都来是贼X工部石帆岳居士室中四壁皆书太极图师与一颂云六九繇来别两仪分形设象示羣迷争知太极前前事尼父犹云莫我知会稽云门湛然澄禅师语录卷第五湛然圆澄禅师语录X卍XXX会稽云门湛然澄禅师语录卷第六门人明凡录吴兴丁元公山阴祁骏佳编问答僧参师问你行脚事作么生僧畵一圆相师畵破圆相僧敲卓三下师畵一圆相僧又敲卓二下师又重畵三圆相僧以手抹却师云离此之外别道一句僧拟议师便喝僧问如何是差别一着师云当断不断僧无语傍僧云某甲断得师云作么生断僧云适来肚饥喫饭如今甚饱师云亦未断得僧云和尚莫瞒人好师笑之云栖大师举高峯海底泥牛话问师师将傍僧推出乃云大众证盟师问云栖大师婆子烧庵这僧何不将错就错大师X云将错就错岂非大错鹤林诣五台参达观大师盘桓夜深大师云你信得及么林云信得及大师云既信得及可将法华经抛入尿桶内去林如所言诸方疑骇后师特往问林有此事否林云实有此事师曰你当时见何道理便恁么来林曰我当时闻大师语忽忆善财参胜热婆罗门因缘便乃如此师曰如今还有疑否林曰此是地狱之因岂得无疑师曰我今问你你须实答汝信得及否林曰信得及师曰汝真信得及否林曰真信得及师曰既信得及割取头来林不知所措师便喝后举似达大师大师惊云阿耶阿耶鹤林万劫地狱湛然一转语巳出之矣大司马吴本如云不然如荆轲剌秦王须得樊将军头将军与之倘鹤林与之师作么生师曰谁是其人本如罔措大师云司马又输却了也云栖大师问众亡僧迁化后向什么处去众下语皆不契师云多谢和尚罣念一众改容若虗问百丈在扭鼻处巳领自已云何后来耳聋三日师曰末后一着始到牢关曰请师落草师曰此是他家极妙处今时人多只认自已为极则不信向上一着子语次偶闻雷若虗指钵盂师云如何是末后一着始到牢关曰不会师曰不但降龙亦能伏鬼僧问如何是异类中行师曰轻打我轻打我一客云我会也我会也师云你作么会客作驴鸣师休去X喫芋次问客天是禅地是禅且道芋头是禅不客拈起芋头师曰未在客云师意如何师拈起芋头擘面便掷神珠参问不恁么问时如何师曰是戏论问恁么问时如何师曰也是戏论问恁么不恁么问时如何师曰亦是戏论问不恁么恁么问时如何师曰总是戏论曰还有不戏论事否师曰有曰如何是不戏论句师曰这箇是戏论曰和尚忒欺压人师曰也有恁么人肯恁么来神珠问即此用离此用某甲极看得妙师曰此是甚么人语曰是百丈师一喝珠曰师是曹洞宗何以如此师便打趂出僧问万法皆我为什么转得转不得师云墙外是什么僧拟议师曰又道万法皆我师同大司成陶石篑无念师向火次石篑曰无念师在阿师得力句乞为举似师曰向火背犹寒李次公问老师还验得某甲么师曰你是箇无主孤魂陶石篑曰他是有主的师不答次公云老师安知某甲无主师曰好箇有主的麦浪问和尚百年后向什么处去师云山下檀越人家作头水牯牛去曰只恐不能拖犂拽耙师曰你肯承当我便休曰带得这些人去么师曰带得曰作么生带得师曰大家䘖取一茎草麦浪举黄中丞访少林和尚未下轿便问世尊生下X一手指天一手指地云门大师云若被老僧看见一棒打杀餧却赵州狗子贵图天下太平我今日要一棒打杀和尚和尚还作么生少林无对彼时若问和尚和尚作么生道师云待中丞脚跟点地却向他道问古人道鸳鸯绣出从君看不把金针度与人三乘十二分教一千七百公案俱是鸳鸯如何是金针师拈起净瓶云这箇是净瓶云这箇亦是鸳鸯不是金针师云却被汝道着六禺问和尚未到此间大众未集法会是何境界师曰门对陶公岭如何是法身师曰背倚秦望山如何是法身向上事师曰开口道不得曰道了也师曰好狗不逐块又问世尊拈花是败阙和尚上堂不惟拈槌竖拂抑且说长道短是败阙不师曰被汝勘破曰如何得无败阙师曰喫三顿饭曰犹是败阙师曰喫饭又恁么去也乃曰师僧家不解歇心只管于自心起种种异见若是坐得断的佛来也三十棒魔来也三十棒进曰既云坐断为什么佛来也打魔来也打师曰只为唤作佛唤作魔所以不得不打师至杭州闻谷师慧闻师等诸知识法师及缙绅护法各命侍者持柬迎师慧闻法师柬内云今日大众欲与和尚作家相见和尚若来巳堕情识和尚不来犹缺慈悲师阅毕即将众简一齐扯碎正色厉声云这些客作汉敢于老僧处纳败阙耶师至即陞堂正立慧云和尚莫要般门弄斧师与一掌云速道速道X慧面赤无语师云死汉闻谷师遂率众作礼师同达观大师月川和尚大司成陶石篑大中丞左心源内翰黄慎轩中允曾仲水朱友石嘉熈寺玩月次慎轩问马祖南泉百丈玩月因缘乞师一语师曰你睡我立不得为说慎轩亟起谢过二师皆云吾下语不如此人吏部袁六休问南泉斩猫意旨如何师曰莫谤赵州曰如何是谤师曰苍天苍天巡漕苏云浦问鸳鸯绣出从君看不把金针度与人如何是金针师曰我在京都走一遭未曾遇着一个人苏拟进言师曰古佛过去久矣僧问礼拜是问讯是师云随汝颠倒僧便喝师曰成个什么僧礼拜推府黄桥海问梵志与世尊论议梵志拂袖而去中途有省谓弟子曰我义两处负堕是见若受负堕处麤是见不受负堕处细如何是负堕处麤负堕处细师曰连我也不会黄无语推府李九嶷问何故众中无一人发问师云他们都是佛曰何谓也师曰问即落第二门僧问曰除却门风方便外别有为人处么师曰我不如一切人曰何故不如师曰他无方便进士黄石思问如何是杀人刀师曰布鼓当轩谁敢击曰如何是活人劒师曰虽然后学也堪为又问教中云忏者忏其前愆悔者悔其后过且如中间事作X么生师曰只可自知又因福城寺山门回禄问曰尽道金刚不坏身这四个汉那里去了师曰坏者不是金刚曰这个聻师曰不可以色相见如来海眼问和尚到城中穿得几个髑髅师曰两三个海伸手索云将来与某甲看师曰从人索者不是好手僧问某甲二六时中不念佛不参禅不看教不断妄想不取真如但饥来喫饭困来打眠任性自在可合道否师曰彼圆觉性非任有故说名为病曰如此则一切皆出四病不得如何修行师曰一切众生皆证圆觉问有情化无情佛性甚么处去也师曰有情化无情曰佛性聻师云什么处去也曰有情化有情因什么为变化师曰有情化有情问佛法即不问和尚作么归方丈师曰不归方丈曰为什么不归曰众生病故方伯沈东华问宗作么生讲师曰山僧从来不曾举口曰这句就是宗了师曰我也不知问乍会时有宾主否师曰宾主历然问还分别否师曰两眼对两眼问性宗与相宗是同是别师曰番手覆手问睡快活讲经快活师曰都快活曰快活在内在外师曰穷则独善其身达则兼济天下曰不要把我们儒书用师曰我是寻尝语居士自作书会问性宗内紧要处乞示一二师曰性宗无恁么紧要X处问周海门相会否师曰尝会曰他是道学耶禅宗耶师曰道学曰恁么则不合也师曰在天而天在人而人晋阳张翰林问世尊几时陞座师曰未审居士什么处闻世尊陞座来居士拟议师曰处尚不知要问几时师与王进士持论金刚不坏身傍僧曰恁么举唱则佛法扫地而尽师曰若是师子定不恁么曰亦有野干肯恁么唱师曰正是正是曰肯承当好师曰你承当我承当速道速道僧拟议师喝出问脚不踏枝口含树枝下有人问如何是西来意若答他则未免丧身失命未审和尚有何方便通个消息师曰我定是无命的问央倔摩罗持佛语云我从无量劫来未曾杀生女子为什么便生下师曰何曾生下曰恁么则在腹中好没奈何师曰生下则不复更恁么也师一日叹曰处世若探汤不如归去好僧曰到什么处去师曰知得的是我同参僧问祖师禅如来禅是同是别师云古越是杭州曰恁么则同也师曰长江分彼此僧问此身败坏后向什么处安身立命师曰问这等大事更礼三拜不与你说僧礼拜师云止止是什么处安身僧拟议师咄之僧复跪求示师云去佛也奈X何你不得僧问门外人还许入否师曰你几时在门里僧礼拜师曰好话问不尽僧问本来面目作么生得见师曰你是无面目汉曰某甲何独无面目师曰若有面目何更求见火头问灰尘满天何时得清净去师云且烧火抱朴参礼拜起便问此间多众不知有几个师子师云人人都是佛抱拟进语师摇手止之南明求作不𨤲务侍者师曰老僧这里无卓锥之地南拟议师摇手止之麦浪指南侍次师召指南老僧四大不和汝能疗之乎南云苍天苍天召麦浪汝能疗之乎麦云噡语作么师云不如这个不识字的雪庭参礼拜起便问和尚在此作么师云杀人雪云有这等手段师云五六年不见只道你鼻孔向上了元来犹作这般去就出去问如何是吾无隐乎尔师翘足云你看我脚底下有多少纹路问如何是万法归一一归何处师拈丝绦云此是杭州六分银买得的师与俗人言论次有居士云和尚如何恁般说师曰他不要佛法的他若要时以手插入襟内势云便恁么了师轮数珠言论次问曰师手轮数珠口与人说为是X念佛为是说话师拈起数珠云手中若是一把刀你便道我杀人也弋阳张弘所居士问如何是放过一着师曰且请饼曰犹在这里师曰山僧自来不恁么曰如是则超越令师也师曰居士莫涂污人好问虎生七子第几个无尾巴师曰祇这无尾巴僧求颂师颂曰问答总无差如将扇子遮来人须觌面莫看扇中花僧问如何是一老师云昔人犹在非昔人自是儿童见不真问如何一不老师云除却幻身见端的不知谁是白头翁问如何是亲人不得度师云一念生心成罣碍问如何是渠不度亲人师云全身放下孰为亲问如何是不借别人家里物师云有语还成妄无言未是真拟欲求玄旨直是眼中尘复有一偈总答云去年此日见荷花此日今年人事别总是自心生巧计欲分两人无一舌举九峰勘首座因缘问僧休去歇去则且置如何是一条白练去僧云钖杖挂牛头袈裟包狗骨师云不然他若问我我便唤他礼拜着待他礼拜起向他道你作得我侍者柳鴈田居士举张天觉颂本因缘师问曰如何是颂本士复举颂师应声一喝云唤作颂本得么问和尚要作菩萨么师云不要进云为甚么不要师云你若要头目髓脑我将个什么与你X同麓亭居士子韶格物妙喜物格意旨如何麓云无边剎海自他不隔于毫端师曰此是文言要会古人意未在傍客曰克已复礼是物格否师摇手问僧如何是劫火吹海底山鼓风相击僧掀倒禅床师呵呵大笑僧问路途之乐终非到家如何是途路之乐师云开口成双橛扬眉落二三如何是到家之事师云要头截取去问大千沙界海中沤离却水如何是沤师云如何是你离的水师轮数珠次僧问和尚何不放开犹乃揑聚师曰骑马用拐拄问如何是通途挟带师举数珠示之问如何是妙挟通宗师亦举数珠问挟带妙挟是同是别师亦举数珠问莫遮个便是么师曰是则斩取去问如何是圆相师曰大烧饼问如何是暗机师曰凌霄峰问如何是义海师曰半山亭问字海与义海是同是别师曰别则两箇不别一双问如何是意语师曰哑子呪人问如何是默论师曰温伯见孔子问如何是回互师曰孝子讳爷师乘凉次叹云如今祖师禅却被诸方混乱我今只说如来禅僧问祖师禅如来禅是同是别师云一点水墨进云意旨如何师云两处成龙问德云常住妙高峰善财如河参不见师云对面不相识进云如何别峰又见师云举意便知有X问如何是通玄峰顶不是人间心外无法满目青山师云若要我说满面惭惶云某甲不会请和尚落草师云莫向声色上会僧问情与无情同一体如何是一体师云併却咽喉唇吻你道将无情的来看僧问如何是空手把锄头师云有口不能道问如何是生死中不生死的道理师云舌头短三寸僧问如何是本分事师曰穿衣喫饭僧问古镜未磨时如何师正色厉声数其往事僧作瞋告辞师曰汝问未磨时如何且磨此一点僧复住僧问明知生死是不生之法为什么却被生死之所流转师云只个是数珠曰某甲不会师云不会却好僧举鹤林素因僧敲门素云是谁云是僧素云非但是僧佛来也不着今问和尚为什么不着师云当面被瞒又云我当时若在但云谢和尚慈悲僧问祖意教意是同是别师云一轮明月炤姑苏僧问古云我若一向举扬宗乘则法堂前草深一丈和尚又如何教人师良久曰道什么傍僧复理前问师曰我若一向举扬宗乘则法堂前草深一丈僧问一路涅槃门乞指个路头师曰那个是御爱峰僧问自心取自心非幻成幻法不取无非幻如何是不取无非幻师不答别与傍僧言讫却问汝适来问甚么僧举前问师云你欠伶俐僧问万法归一一归何处稍觉纯熟但不能廓尔无X碍未审如何进向师曰赵州道我在青州做领布衫重七斤你作么生会曰不会师曰不会会取好师至半堂访无念师问云古人道如红罏上飞片雪相似且道古人还具透关眼也未念曰我不见有什么古人师急指曰背后聻念休去僧问维摩与文殊谭不二法门是默然不是默然若是默然文殊则为剩语若不是默然则维摩一场空设意旨如何师云他与你做奴也不彀僧云念佛不断头了师云放进云教某甲如何放师云再放僧再求方便师揭起裙云卵在僧问清净本然云何忽生山河大地师云是你这声问问诸法如义乞师一讲师云讲的不如师入堂勘众一僧以手指作二圈相置眼上师摇手云不是一僧弹指师摇手云不是一僧出未开口师摇手云不是一僧近前师摇手云不是不是僧即礼拜起师云我与你说甚么你便礼拜时有病僧抛出蒲团师作惊骇势云一堂人不如这个病僧有瞽者求开示师拽其手指云此是椅此是桌瞽即礼拜师云一堂人不如这瞽者一时雷击八人僧问八人被雷击意旨如何师曰大作用进云天不葢地不载造什么罪师云大地黑沈沈僧问如何是父母未生前师顾傍僧云他悟了也进X云毕竟如何是父母未生前师云化缘进云化缘后如何师曰献果去僧问如何是向上事师云体露金风进云如何是向下事师云驴前马后进云如何是驴前马后师云奴见婢殷勤进云如何奴见婢殷勤师云拖泥带水进云如何是拖泥带水师云七手八脚进云七手八脚如何师云三十痛棒师入城见一瞽目僧端坐街侧师向僧礼数十拜复抚其背云莫忘却僧合掌云阿弥陀佛时市众围绕问曰此是何人师曰此是一尊古佛陶石篑遗师犀带有俗士拟骗试问云和尚是大修行菩萨当受我礼拜师云我不是修行菩萨不必礼拜进云和尚岂不是修行菩萨师云我若是修行菩萨汝等魔王皆来割肉士皆惭色而去居士问父母未生前请师道一句师曰不可全靠老僧又问如何是直下见性师曰这问也不少曰不少个甚么师曰问我即不得麦浪问如何是善财参遍处黑豆未生芽师曰不答曰何故不答师曰答即芽生僧问如何是妙性圆明离诸名相师拈拄杖云这个唤做什么曰拄杖子师曰又道离诸名相僧问智不到处作么生宗师曰切忌道着曰拈槌竖拂言谈语句都是智如何是不到处师曰此是甚么人语我不记得汝试举看曰此是智如何是不到处X师曰汝欠伶俐何不审他来历良久曰汝更欲问那僧拟进语师推开入室僧问既是狮子儿为什么却遭狐狸咬师曰被汝一问直得口塞曰为甚如此师曰若是狮子决不逐块宝林讲法华经师偶入寺众请师请金刚经师曰你们巳讲法华经了又要我讲金刚经那众再三请师曰你们走开乃打一筋斗众大笑问云老老大大如何打筋斗师云我只要你们笑一面明翮问亘古亘今我信无有第二人为甚么公案透不得师云汝有甚么公案透不得举来看翮拟开口师云去去汝不是好人周华顶居士问今日别去后何处相见师曰途路要珍重僧问频唿小玉原无事祇要檀郎认得声如何是声师曰这个不是声僧问不落生灭时如何师曰不答曰岂无方便师曰方便即生灭也问僧南泉斩猫意旨如何一僧唿名一僧推蒲团下地一僧云二人巳道了教我道个什么师曰可惜许曰何谓也师曰一语下徐州僧问马师一喝百丈三日耳聋为复明大机为复明大用师曰一般米面曰意旨如何师曰繇人造作僧问某甲看个无字话头不曾得个入处乞和尚方便师曰难得个不入头的X僧问某甲昨日洗浴得个境界祇是说不出师指童子曰是伊也知得么曰他也知得师曰若是知得决定不随人所转僧问无梦无想处如何是某甲主人师云你名什么僧云大化师曰你且去僧问木叉和尚道道得也叉下死道不得也叉下死当时若问和尚作么生师云这野狐精又云我定是没有性命的僧问离心意识参绝凡圣路学且如心意识作么生离师曰将心意识来我为汝离曰将不得来师曰既将不得来要离作么僧问无梦无想时主人公在什么处师曰即今主人公在什么处僧拟议师喝僧礼拜师曰这一喝本该你喝僧问如何是超然不借借师曰我听不清你再问看曰学人不肯在师曰这个是借僧喝师曰犹是借僧又喝师曰犹是借僧曰苍天苍天师曰百喝后作么生僧礼拜云推散大众去也便归众师曰伎俩祇如此首座问未有之言请和尚道师曰宁犯国讳不可断舌僧问如何是大用师曰打杀千万人不名性燥汉麦浪问如何是无住本师举起拂子麦云无住还有本么师云汝适才问甚么麦云无住本师云还有本X么麦礼拜麦浪问如何是三界唯心万法唯识师云汝年多少麦云与和尚同条生不同条死师云三界唯心万法唯识童秀才问弟子心中如有一件道理只是说不出师曰是说不出那曰说不出师曰瞒我耳聋僧问四大脱落更有何物师曰我听不清再举看僧拟再举师曰是无那鲍性泉问如何是脱生死的句师云两眼对两眼曰两眼对两眼后如何师云你不说我不问曰不说不问怎么脱得生死师曰正恁么时把将生死来与汝脱方浪如问如何得不以缘心听法而得法性师曰一一从自已胸中流出方乃葢天葢地曰如何是自已胸中流出句师曰石女惯弄无针线木偶能斟不湿羮僧问明知遮一着子却又承当不来病在何处师曰拟欲求玄旨还如值木盲僧问达大师问双寺住持遍大地是佛身且道佛身在什么处住持无语意旨如何师曰却被住持靠倒曰为甚么大师打住持师曰这个是屈棒曰何谓也师曰合是大师自喫师观水次麦浪问天人见为瑠璃鱼龙视为窟宅和尚见作甚么师云水麦云恁么落在人见中师云好X聪明僧问从缘荐得相应疾古云从门入者不是家珍如何得相应师云岂不闻从门入者永无退失问就体消停得力迟若消停云何不得力师云拟寻思处转肴讹问瞥起本来无处所既是无处所向什么处瞥起师云你也问不到我也答不到问吾师暂说不思议既不思议将何暂说师云因不思议故问南泉云还乡自是儿孙事大慧云末后输他弄一场如何师云怜儿不觉丑问南泉大慧是同是别师云一条柱杖两人舁问三世诸佛为什么不知有师云太尊贵生问狸奴白牯为甚么却知有师云太贫贱生僧问云乞和尚指示心要出离生死真实的义师曰从来无一字与人僧礼拜僧问如何是万象之中独露身师竖一指僧云此是境师曰又被云遮却了也僧问因正果正为甚么调达于地狱中受三禅天乐师云这个不属因果僧求颂师云这个不属因果镬汤炉炭里坐刚道众苦不到佛眼何曾识我曹源与凌虗自金粟来师问曰昔者三佛辞五祖祖曰汝去向后患一场热病始忆老僧在后果病自知从前所用不得力还复祖山汝病中作么生源曰我祇是病无作么师曰我即不然源曰和尚又如何师曰祇看不病的源曰虾跳不出斗师曰你要药与你X一帖大黄源曰苍天苍天师曰芭豆最好僧问弟子远来访道求和尚开示师曰不离当处常湛然觅则知君不可得僧曰见人访道我亦学访师曰不可随人脚根转好僧礼拜冯居士问南宗钟声有相无相宗答东风东响西风西响宗就问和尚钟声是有相的是无相的师云钟巳鸣矣风巳过矣说甚有相无相进云钟正鸣风正生时如何师云徒劳侧耳云南僧圆明问大事未明如丧考妣大事巳明如丧考妣意旨如何师云总不繇别人问那咤太子析骨还父以肉还母然后于虗空中现身为父母说法如何是那咤本身师云休认娘生皮袋子问劫火洞然大千沙界俱坏未审这个坏不坏坏即不问如何是不坏的道理师云四大问白鹭下田千点雪黄鹂树上一枝金是何境相师云莫作境会问境繇能境境逐能沉能境俱忘复是何物师云不得唤作心问若能转物即同如来且道须弥山如何转师云唤作须弥山即不得问依经解义三世佛冤离经一字即同魔说如何是经师云如是我闻问六祖明镜非台之语透关久矣三更遮回不令人见此必有所授受之事非谓说经学者可以默喻且道授个甚么师云之子相逢处不许外人知师问石雨如何是一口道不尽的句雨云早晚礼拜和尚也是寻常事X复问石雨赵州道无字意作么生雨云和尚喜着棋某甲粗知师曰道有又作么生雨即颂家家有幅遮羞布放下便能当雨露独怪当年老赵州掷却头巾顶却裤师复问三宜宜呈偈佛性无佛性无秤槌落水不曾浮知得赵州端的意拍手终朝唱鹧鸪汉月问兴化在三圣为首座尝云我向南方行脚一遭拄杖头不曾拨着一个会佛法底人圣云具个什么眼便恁么道化便喝圣云须是你始得后到大觉觉问闻你道向南方行脚一遭拄杖头不曾拨着一个会佛法底人你凭个什么道理便恁么道化便喝觉便打化又喝觉又打明日相逢觉云我昨日疑你这两喝化又喝觉又打化再喝觉亦打化云我在三圣师兄处学得个宾主句总被师兄折倒了也愿与某甲个安乐法门觉云这瞎汉来这里纳败阙脱下衲衣痛打一顿化于言下荐得临济先师于黄蘗处喫棒底道理请问如何是三度痛棒的道理师云触着不知疼问雪峰见僧来双手托门放身出云是甚么僧云是甚么峰低头归庵僧到嵓头过夏后问头头曰雪峰与我同条生不同条死欲识末后句祇这是请问同生同死与同生不同死长处何在师云胡张三黑李四问有句无句如藤倚树树倒藤枯句归何处沩山呵呵大笑归方丈圆悟曰相随来也请问如何是相随来也的道理师云尔今口虽不言文字巳形问道吾捺倒烂泥里有判者云也只是馆驿里X撮马粪汉请问如何是马粪师云不可咬名嚼字问古人云銕牛过窓櫺头角四蹄都过了惟有尾巴过不得头角前蹄俱不问如何是后蹄如何是尾巴如何过不得师云过问守廓侍者到华严值严上堂曰大众今日若是临济德山高亭大愚鸟窠船子儿孙不用如何若何便请单刀直入华严与汝证据廓出礼拜起便喝严亦喝师又喝严亦喝廓礼拜起曰大众看这老汉一场败阙又喝一喝拍手归众请问华严败阙在甚处师云杓卜听虗声前言何在问守廓到鹿门见楚和尚与僧话次门问楚曰你终日披披搭搭作么楚曰和尚见某甲披披搭搭那门便喝楚亦喝各休去廓云你看这两个瞎汉随后便喝门归方丈请廓问云老僧适来与楚阇黎宾主相见甚处败阙廓曰转见病深门曰老僧自见兴化来便会也廓云和尚到兴化某甲为侍者记得与么时语门云请举看廓遂举兴化问和尚甚么处来尚云五台云还见文殊么尚便喝化云问你还见文殊么又恶发作么尚又喝化不语和尚作礼至明日教某甲唤和尚和尚早去也化上堂云你看这个汉担条断贯索向南方去也巳后也道见兴化来廓云今日公案恰似与么时底门云兴化当时因甚无语廓曰见和尚不会宾主句所以不语及欲唤和尚持论和尚巳去也门特煎茶告众曰参学龙象直须仔细请问如何是断贯索如何是不会宾主处师云𦏰羊挂角处猎X人徒自疲复总答以偈曰佛祖机关无一言拟存迷悟隔千山尔今大地舒长舌石女抛梭最后关僧问法华经中光明普遍炤河沙如何眉间白毫相光单辉东方万八千土师云举一隅不以三隅反问日月灯明佛还入暗黑地狱也无师云入问知法尝无性佛种从缘起既是尝为什么又道个无既无性为什么道个从缘师云开口成双橛问惟有一门而复狭小门在什么处师云天无二日人无两心问法华经藏深固幽远无人能到如何是法华经藏师云止止不须说我法妙难思问多宝佛塔云何容二如来师云开口便觉多问佛塔示现何必化身还集师云脱尽廉纤始到不知问诸佛问讯何以独遣侍者师云也须得傍人着眼问龙宫示化单标女子意旨如何师云为他闲事长无明问龙女具什么巴鼻便解献珠师云那里闻他消息问十劫坐道场佛法不现前古人谓回互不回互之旨作么生会师云要会去转远僧问楞严奢摩他三摩禅那则不问如何是妙师云不妙问举金色臂不如此臂是三观中那一观摄师曰逐物生心X问维摩经云惟留一床寝疾而卧未审是何疾症师云举心隔千里问文殊普贤还落诸业习气也无师云堕问金刚云若见诸相非相即见如来未审诸相与非相是同是别师云是问香水海中还容干屎橛也无师云却是微尘内世界问维摩默然不知正恁么时侍者在什么处师云随来也问如何是曹洞门下宾旬师云走尽千山及万山问如何是主句师云独坐壶中无伴侣问起信论云不依形色不依气息不依于空不依水火风不依见闻觉知毕竟依箇什么师云三个胡孙弄播箕僧问如何是学人本分事师云四季皆有月秋来分外明问婆子烧菴巳后三年复造悟得个什么师云清风度竹林问前三三与后三三请问和尚多少数师云膫子长三尺问海底泥牛衔月走岩前石虎抱儿眠銕蛇钻入金刚眼崑崙骑象鹭鸶牵其中有一句能纵能夺能杀能活未审那一句是师云你自领去也有僧问某甲从五台来求和尚开示师云五台山寒X寒冷冷老僧不敢触脚进云某甲离五台巳久师云各自领出去僧礼拜云和尚亦如是僧问某甲从淮安来求和尚开示师问云汝镇江来么僧云是又问汝从苏州来么僧云是师云一路说得分明如何又求开示僧云不会师云好个不会僧又问参禅与念佛是同是异师云自已尚不会管他闲事僧无对师问僧日尝用心处僧曰若问用心只得无开口处师云你瞒我僧曰终不敢诳和尚师云好你且这等去师复云山河大地明暗色空尘说剎说炽然说无间歇何处不是开口处你又道无处开口进云和尚又恁么道过也师云你若是哑的便不与说僧无语僧问两口一无舌意旨如何师云与汝说破了也进云求和尚再通方便师云方便巳竟问如何是镇海明珠师云昨日被人索去了也直得无言可对无理可伸问如何黑月即现白月即隐师云汝即认得一半僧问学人信得自已本来是佛不假造作不用安排为何不得转身吐气师云汝信得自已作么生信得僧无语师云还是不曾信得及在所以经云若人识得心大地无寸土僧云和尚教人放下学人于放下处有省师云汝作么生放下进云大地无寸土师云汝还未识放下在僧问白刃噼面来时如何师便掌云这是噼面来时X的事僧无语僧问至道无难惟嫌拣择但有言句俱名拣择未知和尚以何示人师云至道无难惟嫌拣择僧问恁么也不得㗭唎娑婆诃不恁么也不得苏罗娑婆诃恁么不恁么总不得㗭唎苏鲁娑婆诃和尚教学人放下个甚么师云优钵罗花三千年开一遍僧礼拜问云古德说大疑大悟小疑小悟不疑不悟和尚如何教人放下师云古人教人疑老僧教人放下僧云本来无有放下个什么师云放不下担了去僧问云是法非思量分别之所能解和尚在这里又说什么法师云是法非思量分别之所能解僧问古人云生也不道死也不道如何得道师云生也不道死也不道僧云和尚也不道师咄之僧礼拜僧问某甲欲识佛未审佛在何处师云遶天下问其僧速礼一拜师云你这一拜被人家活塟了也进云一向闻名今日覩相师云还是闻名好进云也须亲见始得师云不得以色见我不得以音声求我你作么生见僧一喝师云是声僧又喝师云是声僧云和尚作么生师默然僧便礼拜僧问如何是佛法大意师默然进云老老大大说这个话师云你见我说个什么僧便出师云你却会逃走僧问如何是青州女三棒鼓师云赵州膫子如驴大僧礼退X僧问万法归一一归何处离了古人言句请和尚别道师云韩文公进云如何是韩文公意旨师云昼夜一百八僧问本来无迷亦无可悟不落言诠法尔如是和尚如何开示人师云你费多气力作么僧问亦不惺惺亦不寂寂求和尚开示师云如何是你主人公僧默然良久师云死水不藏龙傍僧出问如何是活水里的龙师云正是时僧礼拜僧问父母未生时有十八个兄弟阿那个是主人公师云你是无主孤魂进云作么见得无主师云有主不须问师茶话次有僧礼拜了起云昨日偏众解制了特来谢和尚师合掌云恭喜恭喜进云和尚不得谤某甲师云如何是解制的道理曰仲冬严寒请和尚万福师云似则也似是则未是再道一句来曰请和尚且喫茶师云不是不是进云大众散去遂和声归众师乃笑又僧就卓拈碗问曰放下个恁么师云擎起来僧举起师云又道放下又僧伸手问曰放下个与我看看师云担取去僧举手示之师云放下僧问古人不出山门向庄上喫油𩝐为是神通三昧为是法尔如然师云你那里见古人进云今日见和尚为人师云若是狮子决不逐块进云恁么则撮土X焚香去也师云老僧无骨头软妥妥凭你咬嚼僧无语傍僧出云一堂大众被你老汉弄得七颠八倒将为别有长处元来只如此师云什么如此进云明日上堂举似师云何不现前拈出僧即吹灭灯火师云吥见鬼僧拟对师便打云你若向古人一切公案三藏十二部教典随举则噼口颂得觌面转得我也许你进云某甲不曾看过语录师即举孚上座勘鼓山折箭因缘你颂看僧无语师叱僧退即颂曰口行人事探头过便乃翻身入贼窝不是雪峰知的确双双跳入是非窠僧云承和尚赐我宝劒巳得天下太平特来礼谢和尚师云如何是太平的句僧云如金钟相似师云不是不是僧无语师云你问我僧理前问师云石女生儿僧礼拜僧问祖师递代相承还别有么师云有进云如何是别有师云得我檀越人家作水牯牛即向汝道进云某甲亦同异类中去也师云又向古人舌头上咬嚼僧无语师轮数珠次僧问即此用离此用如何师云马祖来也进云马祖来作么师云直得你三日耳聋僧问奄提遮女问文殊云明知生不生义如何又被生之所转殊曰其力未充此语还是义路么师云义路进曰请和尚道师云那是禅堂此是方丈僧礼拜X僧问有一物明历历佛祖觑不破大地无人识常在舌头尖尽力吐不出请问和尚吐出也未师云你吐出了也进云百年三万六千朝翻覆元来是这汉如何是这汉师云欲问这样道理也须礼拜始得僧便拜师笑曰正是这汉僧问金殿堂堂即不问驴胎马腹事如何师云你是其人进云恁么则任物逍遥去也师云切莫强作主宰僧礼退西堂瑞白问大众齐齐灯烛辉煌请和尚指示师云有眼皆见进云恁么则个个成佛去也师云你眼不瞎又问万竹林中事即不问石伞峰头意旨若何师默然瑞礼拜又问祇如万竹林中事又作么生师云三茎四茎斜七茎八茎曲瑞云万竹林中与石伞峰头是同是别师云三茎四茎斜进云如何是向上事师云七茎八茎曲瑞礼拜起云佛法巳蒙师指示正偏不落有无机师云不落正偏你作么生道瑞便问讯归位师云去僧问疎山恁么道意在什么处师曰龟毛长数丈进云罗山恁么答意在什么处师曰错过撑天柱僧问云黄龙南禅师三关语隆庆闲答后再无人转语请和尚再转一语师曰天下无一人答不得进云某甲不会请和尚方便师云万两黄金难买个不会若将个不会答他无有不是僧曰真个不会望和尚答师曰若如此一一问将来我为汝答问云人人有X个生缘上座生缘在什么处师曰我是越州人问我手何似佛手师云草枯鹰眼疾问我脚何似驴脚师曰人老不知心僧问父母未生前本来无有色身山河大地为什么忽生色身山河大地师曰即今那个是你色身僧拟再举师咄之僧礼拜师问六休袁居士云德山托钵因缘张无尽居士颂曰鼓寂钟沈托钵回巖头一拶语如雷果然只得三年活莫是遭他受记来既不因授记为什么只得三年活居士还有疑不士曰有疑师又举疎山造塔完问院主云为复将一钱与匠人为复将两钱与匠人为将三钱与匠人众不能对罗山代云若将两钱与匠人和尚与匠人共出一只手若将三钱与匠人和尚此生决定不得塔若将一钱与匠人带累匠人眉须堕落居士又作么生士云如此则公案所疑甚多师曰譬如尽大地都做了个问头来问时你又如何对士拍掌两下师曰适来的聻居士有省客问坛经云不是风动不是旛动仁者心动且道此心为是真心为是妄心师云汝还识心么客无语师云心尚不识说甚么真心妄心客又问如何是极则师云却被汝道着又问五识相分色师云色声香味触眼耳鼻舌身冤家自有对何须问别人又问仁者心动因缘师云风动与旛动休言未是真不识心何物于中有主人又X问黄蘗吐舌因缘师云闻时富贵见面贫穷才闻吐舌三日耳聋问悟之境界师可方便否师云姑姑问嫂嫂哥哥偏汝亲嫂答姑娘道他时自识真又问让公答马祖打车打牛因缘师云打车与打牛亲疎自须辩错认四大者更须着方便又问梁主问志公安乐禁师云浑身是病疑求药蓦口塞个热铁丸吞吐未能心痛快全身跳入里头看又问大通智胜佛十劫坐道场因缘师云权时得个破帽子眨眼须知用掉却若还守住不解放锦绣夜行谁省着又问有大力人为什么擡脚不起师云那罗自谓力无敌百战场中逞奇特眉毛眼上无多子尽力犹云道不识僧问沩山仰山摘茶次一曰得体一曰得用为是论虗为是论实师曰担板汉僧问如何全体大用师默然良久曰我欲与你说恐失妙用僧礼拜僧问和尚尝教人识取头请问如何是头师云你且知有问如何是尾师云知有到不知有问有头无尾时如何师云大虫变老鼠问有尾无头时如何师云乞儿夸富贵问头尾相称时如何师云国王修布施问无尾无头时如何师云盲人为导师师在云栖代讲戒疏发隐至不敬师友戒引韩退之见大颠因缘时有座主闻之斥曰尔江南禅和子专要弄嘴头讲甚么宗前者胜期如此我巳斥令不敢尔何等人輙敢尔耶师曰汝乃云栖堂上法师耶我有一问若道得则可若道不得莫道我讲宗好经云X若以色见我以音声求我是人行邪道不能见如来汝适来见我讲宗者谓复言谈语句是讲宗耶谓复拈槌竖拂是讲宗耶若以言谈语句是宗者则汝以声见如来若以拈槌竖拂是宗者则汝以色见如来于此二处见如来则汝是邪道离此二途则何处见我讲宗来座主不能对傍僧云请上座代转一语师徐步入禅堂众云原来只学得问人自已也道不得西堂云他向汝道了也师拍掌云原来有人在有僧误将七佛偈为厕纸求忏悔师曰此不须忏料汝再无第二纸只将你早间忏了晚间又作的来忏忏僧惭色而退有僧触怒师师持杖趂逐至僧床前僧倒卧呌唤云病痛饶饶师云你将手来我看看脉看随与赎药众俱失笑俗人问色欲难戒奈何师云你戒酒否云巳戒多年师云戒后曾犯否云不曾少犯师云如是则戒色亦当如戒酒这等戒去一日师入菜园捉菜虫一握傍僧问云是甚么师即两手擦杀虫云这业障这业障进云和尚为何杀生师云你偿命你偿命僧问如何八幅罗裙着地拖师云只因他脚长师入堂示众若论此事如粪堆里一颗夜明珠相似首座进云只如不识明珠者当作么生师云是汝不识座云谢师印证师云莫涂污老僧X僧问如何是学人安身立命处师曰问这等大事也须礼拜僧礼拜起欲问师曰是汝不知安身处那僧欲再问师低头隐几僧问殃掘摩罗救产难意旨如何师曰佛也不曾为人生得下僧云某甲不会请师一颂颂曰阳和无意转人间万卉千花尽放颜不识文殊何所谓前三三与后三三幻有举古人须将恶知恶觉并奇言妙句一切放下空空然放一话头参取问师师闻举至一切放下句处便连声云好阿好阿及举至放一话头句未竟时便应声云又被风吹别调中博山僧道开问云世尊拈起迦叶微笑笑个什么师云且喫茶僧云喫茶后如何师云逼杀人僧云麻谷参章敬道是是处如何师云拈一放一不是好手僧云南阳道身心一如心外无余在和尚分上如何师云心外无余僧云此是忠国师的与和尚何干师云既是忠国师的因甚么在我口中出僧云和尚可布施学人师云我耳聋僧云赵州道狗子无佛性当真是有是无师云赵州止得一个牙齿僧云当时这僧巳到什么田地十二类众生都不问缘何只问个狗子师云汝作奇特会么僧云此事在和尚分上如何师云我比赵州多两个牙齿僧云和尚今日着贼也师云筭家事汉有什么长处僧云适来南阳公案请和尚颂师云擡头不见天低头不见地前之后之左X之右之噫对面无他语你是何人我是谁次早进方丈师云博山开堂示众试举似看僧云夫子欲寡其过而未能也师云此是他本分为人处僧云谁的是和尚师云我这里教人化缘僧云德山临济都拈却子胡家风试道看师云不必重宣此义僧云请和尚道师云道过了也僧云再道师云拏绳来僧云毫𨤲有差天地悬隔全真法界作么生师云毫𨤲有差天地悬隔柳鴈田居士问世尊上堂意旨为复是陞座处为复白槌处师应声与一掌士云分明抅贼破家师曰还要第二顿𨚗柳居士呈偈曰是什么是什么对着家尊莫问爷金不换金随处使从来常御白牛车师览毕问曰且道赵州勘破婆子甚么处是勘破处士曰壁外葢茅屋师曰不是更道士曰雷声甚大雨点全无会稽云门湛然澄禅师语录卷第六X湛然圆澄禅师语录X卍XXX会稽云门湛然澄禅师语录卷第七门人明凡录吴兴丁元公山阴祁骏佳编请示僧参云求和尚开示师曰菩萨初发心便登正觉汝发足处早巳开示更教我说个甚么翰林王聚洲居士问曰某亦尝于楞严留心颇有透处但于一人发真归元十方世界悉皆消殒未能痛快比如如来岂非发真归元者乎既发真巳世界何不消殒若消殒则大地众生无立脚处何更云如来与诸天人同在祗桓精舍而说法乎若不消殒则如来诚实之语岂有不足信耶师曰如来且置只如公于大明之下骤然走入暗室之中还能见有许多世界也无曰若骤然走入惟见暗黑别无可见师曰若诸不入者还见世界否曰见师曰何以彼见而公独不见乎曰繇明入暗暗生明灭故惟见黑暗而不见山河大地彼不入者明相宛然故无不见耳师曰一人发真例如一人入暗与相类否曰是正相类师曰如此则何疑一人发真而世界不消殒乎又如十人同作一梦间或一人获醒一人世界全消彼中九人受用如故十人同醒则十人世界全消不可以一人之醒而拨九人之有亦不可以九人之寐而疑一人之无惟证乃知难可测也曰如师所论理固颇通何X以世尊亦倚灵山说法耶岂有如来未曾发真者乎师曰如来者无所从来亦无所去故名如来也住灵山者逗应羣机犹水中之月岂实有耶狂猨无知妄心欲取而且不知水中无月耳众生以肉眼观佛以为佛住灵山若以慧眼观则证诸法如义不知何者是佛何者非佛也虽然又般若经云无眼耳鼻舌身意无色声香味触法无眼界乃至无意识界三者既无则自已尚无处所何处得有世界山河大地故云十方世界犹如手中所持一物返观父母所生之身犹彼空中吹一微尘若存若亡以此而观明若日星而公于此处岂不为痛快哉所以不能痛快者但于文字着脚而不返炤自心致使分别成谬也故肇法师云会万法归于自已者其惟圣人乎僧问某甲用功似有箇见处祇是有疑师曰见箇甚么僧云见自心包含世界师曰自身聻僧云亦在自心中师曰若恁么见我显圣寺即今做甚么僧云身中总一片无所隔碍师曰还见隔壁事么僧问见闻知觉是心不是心师曰若是心云何呌做见闻觉知若不是心应同外物云何知是见闻觉知而终不云他见他闻于此正好着力参久自有悟处师复云一不得别求玄妙二不得希望证圣三不得怕怖生死四不得拨无因果僧问和尚教人不思善不思恶只恁么去三十年不出山我称是人真善知识学人一闻此语疑信相半X信者信今诚实之言疑者古云草衣木食若不思玄异于深山野人者几希又云大事未明如丧考妣大事巳明如丧考妣何故和尚教人不思善不思恶只恁么参不惟不敢承当亦难使人信受师云汝信我言不能尽记古语疑信不能不半耳昔者能大师向道明曰不思善不思恶正恁么时阿那个是明上座本来面目繇是明公豁然大悟汗流夹背既悟便不同于深山野人吾言非为谬矣如云大事巳明未明皆如丧考妣者良繇道力未充命根未断故于巳明未明生疑若向父母未生前看破则无此问矣僧问和尚尝言昏沉即解脱散乱即清净但于学人分上恰有不相应处昏则忘怀散则浪荡既昏散不妨于道何故经云除睡尝摄心能生诸禅定师云风云雷雨天之妙用昏散运用人之尝情执风云而昧天体执昏散以迷真心自成颠倒若悟本心一切皆名妙用教有明文非吾臆语苟未见性妄认假名自成迷背所以劳他古人多方抑扬随时破立故曰无有定名阿耨菩提汝真有意于此当力穷见性一念开明但有言说俱无实义思之勉之问悟道之人还假修行否师云正好修行何也法身乃证得报身从修得曰恁么有两个耶师曰我不说有两个亦不说一个法身者即自已也经云譬如有人百骸调适忽忘我身微加针艾即知有我是知证义报身者犹如衣服实从办得若说是我身如何又X脱得着得若非我者被人盗去云何又云被人盗去僧问某甲即今如何用心则是师云无所用心处是汝用心以无所用心是真用心义又云汝是读书人岂不闻有所好乐则不得其正比如行路人有拄杖子则不得自在若有所担负则不得自在要自在者岂不是空手行也又云无言是天地之至言故曰天何言哉春到则普天匝地皆春可不信乎僧问某甲欲修行不知把柄求和尚开示师云汝要把柄做甚么譬如人之眼睛可外求得么纵汝外求可得的即是可失的岳石帆居士云云栖和尚赚度许多好和尚好秀才在会下我所以不肯他师曰圣贤尝受屈士云何谓也师曰莫我知也夫予欲无言葢因无当机之人自摩其胸发此长叹耳士曰此是方便遮护语师曰是非相诤他总不起须是我为后学者发其蕴奥士云我非强抑昔时曾亲与他诤论师曰昔时诤论今须赞叹始见居士有天神不测之妙士云你是云栖和尚那师曰我是弟子士云赞叹你即是赞叹云栖也师曰居士莫涂煳人好士又指大众云你等当看这个和尚师曰他终是不信你祇是看自家士云当今佛法寥落须尽力为之师曰天地间自有时节因缘非某能为也居士唯唯问西方是有是无师曰无曰经云从是西方过十万亿佛土有世界名曰极乐既有方所那得言无甚违X经意师曰不道事中无祇是理上实无经文分明是你错解佛者觉也土者觉知之地也十者圆足之数也今言十万亿佛土者葢言超数量觉炤之地有极乐世界阿弥陀佛也然何以要超数量觉炤耶葢才有动念便属数量才有数量即受烦恼不名极乐矣才有觉炤即属取舍有取舍即受生死不名本性无量寿佛矣是故禅门直指一念未生前又云父母未生前干坤混沌时洪蒙未判时也只说得数量觉炤不及之地岂别有旨也法华经曰尘点佛剎前有佛号大通智胜如来且尘点佛剎岂容思议哉苟容思议恶得名为大通智胜乎如是一大藏教中莫不指归数量觉炤不及处是自性天真之佛无别有佛待你成也故或曰不可说不可说劫前有佛号某或恒河沙劫或不可思议劫或无量阿僧祇劫前有佛号某一皆以超数越量离觉泯炤为是也汝何得循文背旨失佛本怀是则为灭佛种也曰然则超数越量离觉泯炤何者是本性无量寿佛师曰恩大难酬速礼三拜曰若然者则古人例有证验岂虗说耶或天乐迎空或异香满室或化佛现前或莲标姓字将谓邪魔所作乎师曰非谓虗说亦非邪魔此乃慈父胜方便门中之事也葢谓三乘厌苦菩萨说此净土之门实为权诱渐渐引归一乘故有佛来迎有我生去彼此历然净秽逈异是佛权门岂为实教故法华经云是诸佛世尊更有异方便助显第一义异方便者X即净土三乘等教是也第一义者即一乘实教是也故经云十方世界中唯有一乘法无二亦无三既云一乘岂有去来净秽之可间耶故华严经始终一际因果同融微尘剎土总一法界会六道四生同入佛乘故论曰十世古今始终不离于当念无边剎海自他不隔于毫端信实则善财一生顿证滞权则身子多劫难成故予前所论者非为杜撰出是实宗子所难者亦非谬问依佛权设然予非实人伹知教道可宗与子称性而论也云鹤居士问念佛得生西方否师曰得曰何以得生乎师曰予亦不知何以得生汝但念佛不患不生也佛如最上医王撮略羣书合就灵丹诚能服之自然疗病不必究其方之是非也曰即如丹药修合必有原繇念佛岂无因耶师曰譬如甘草解毒大黄发泻或有人问大黄何以发泻虽医王有所不知而大黄实能发泻故予亦曰念佛不知何以得生西方而念佛实能往生西方虽教中云阿弥陀佛因中愿力所致亦三乘权诱之言要非大乘称性之语何也譬如箭穿石虎笋发寒林未审谁假愿力使之然也若无自心之诚感而欲究其所以然吾不知其然而然矣鴈田柳子问经云如来一音演说法众生随类各得解为是身变耶为是语变耶若是身变者则如来应默然如不默然何繇得解如牛犬之有声如来亦应具嚎吠之声如不嚎吠何繇得解如其不然何以称X随类也师曰如来非身变身相如故亦非语变语相如故以其不变故能随类各解也何也如其有变则在天非人在人非天岂能各应也哉譬如世之演戏者岂有变也然羣聚而观之仁者见之谓之仁智者见之谓之智风流者见之谓之风流闘诤者见之谓之闘诤乃至礼义廉耻孝悌忠信善善恶恶是是非非各适其适莫不称益退谓人曰此戏唯孝唯悌乃至惟风流惟鬪诤不仁不义岂戏者有异乎实乃观者各解其自心耳虽然须知有不变而变变而不变何也即如戏之于戏也谓其有变则戏者安有二心谓其无变则观者何能各解一幻戏如是法法亦复然而况于佛乎是以耳聪者善闻琴瑟之妙眼明者特辨玄黄之精然琴瑟不为聋者所移玄黄不为盲者所惑而聋盲自异其犹大海汪洋终莫能穷随力大小取之有多寡而海不为之增减佛法浩翰终不能测利钝解之浅深而法不为之是非各解繇人佛岂为亲疎哉居士又问真即是妄妄即是真真妄既不有二何以令人除昏遣妄而集于定慧也譬如水不离波波不离水宁有离波之水不湿之波乎今云断妄证真便同离波求水非惟不能证真愈且增其虗妄故曰断除妄想重增病也若认妄想即真不必断除经又云妄尽觉圆又曰众生皆有如来智慧德相良繇妄想执着不能证得楞严经中十因六交莫不皆繇妄想X而受轮回断者不是纵者亦非如是难明之义惟师决之师曰真本不有因妄显真妄本不生依真而起故曰因迷迷觉觉不生迷凡圣人设教犹良医用药岂执其方先欲破妄而真妄对破故曰妄尽觉圆次欲破执真妄俱即而亦妄真俱非故曰断除增病也葢欲自契本心耳如能悟旨则非是勿经于口真妄空自有名矣今时儱侗之师强欲以名言自得执此即妄即真而自负不知举意即乖其宗矣而人或诘之复引即水即波之句以强释是岂达方便之门乎且如水果是波也耶水果非波也耶夫水本无波繇风所作狂风所吹曰涛大风所吹曰浪尝风所吹曰波微风所吹曰纹其悠悠漾漾千名万状莫不皆繇风使之然也水果是波则无风之时恬然清净波相不有波相不有应非有水水果非波则陆地无波之处凝然不动不动皆应是水如此则水陆无分世界不成安立夫真本无妄繇境所作顺境所感曰喜逆境所感曰怒违境所感曰哀美境所感曰乐其纷纷纭纭莫不皆繇境使之然也真果是妄六根不到之处泯然无知境相不有境相不有应非有真真果非妄则日用交错之际杳然忘返念相迁流念相迁流真应是断今推其波有时有繇乎风作有时无繇乎风息作息既繇其风则水体凝然不动矣如其有动则水具心识如其有心则水应自言我能动耶我能静耶我能生波耶波非我是耶波即是我而我即是X波耶而水不能自言者以其无情耳无情则无动无动则无所不动故曰江河兢注而不流也吾心与真妄杂出而不能辨者亦犹波之作息滥于水而不能分者也波既作息繇风非关于水则此真妄亦皆繇境而岂关于心乎然则波耶水耶真耶妄耶不分而分分而不分惟宛转消归自已而巳矣不然则不能免其随言生执又安能自了哉问无明即佛性何谓也师曰无明佛性同出根本知中各无自体以佛性无体迷为无明无明无体悟为佛性非佛性外有无明亦非无明外有佛性惟迷悟使之然耳犹如日明夜暗同住虗空循环往复各无自体苟知无体则无明即明若执有佛性则明即无明不着不拒则超然自得也故曰功德天黑暗女有智主人二俱不取义可泮然矣又问烦恼即菩提何谓也师曰梵语菩提此云知觉若烦恼异于菩提则烦恼菩提各不相知若菩提异于烦恼则菩提烦恼各住一际各住一际则菩提自菩提谁住菩提各不相知则烦恼自烦恼谁知烦恼以菩提不异烦恼迷菩提为烦恼以烦恼不异菩提知烦恼即菩提葢知之为言觉也故曰知则不为冤虽然若将个知即菩提蕴在怀中便名烦恼故曰知见立知即无明本直饶知见无见斯即涅槃犹未脱略何也葢此事直须妙悟自心不在言宣耳陶石篑居士问师在此作么答曰看华严合论曰师X在室中着此小小境界当看是论曰不然却是室外者更当看也曰何谓也曰居室者必知室外有空空外更有空可谓小不迷小大不着大内外该融小大相入只恐在室外者迷此六合一总之空不复知空外有空界外有界岂知华严法界中十方各具不可说不可说佛剎微尘数世界外更有不可说不可说佛剎微尘数世界耶故当看也居士曰多知多知太史又问曰师于禅门用力久矣而梦昧为有无耶如或有之何方以制之师曰世称无梦者有三焉一者七住巳还想阴巳尽此乃定力所持故得无梦证者之事经云想阴尽者梦昧俱息犹如晴空二者用功真切窹𥧌恒一信力所持故得无梦初心之事如服丹药寿千万年非是本有三者倦劳之极或无明浓厚失忆为忘妄谓无梦非实是无深成不觉愚者之事予于三者未有取焉何则世之人徒以梦为梦觉为觉而不知觉即梦梦即觉也若觉是实则无入梦若梦是实应无有觉居觉非梦居梦非觉犹明暗相倾何有自性别有国土梦五十日乃得一觉彼得不为梦是而觉非者乎如是则我世界中曷尝非梦而曷尝非觉乎以此而推则彼定力所持是名假惺惺信力持者是名强作主诸佛成就梦中佛事所谓说梦法度梦众生开梦方便坐梦道场现梦神通入梦涅槃菩萨修梦万行献梦供养声闻缘觉得梦解脱入梦禅定人天三途梦受果报入梦生死争梦人X我说梦是非造梦恶业转梦轮回居士兴梦问山僧起梦答纵之亦梦制之亦梦止之亦梦作之亦梦说到此间忽见那咤太子执降魔杵当头一挥虽觉脑门磕碎犹未醒在鲁据梧朱交芦诸子过访问曰经云世界山河大地皆因妄想结成是否师曰然曰和尚为我想得一锭金否师曰得曰何不与我一见师曰子尝于闲寂之时也想杭城否曰想曰正当想时彼处楼台殿阁人物街道皆俨然否曰然曰既然如是何不拈出来与山僧一看曰然则然矣只是拈不出曰若然者子尚拈不出争教山僧又能拈出与子看子如一想则有一城景致俨然在目若千想万想则有千城万城景致各各俨然在目彼亦不来此亦不去不来故彼城非无不去故此想非有以非有非无故各住一际各住一际故一人想则城现一人想中若千人万人想则城现千人万人想中曾无定体不因一人想而城为之一不因多人想而城为之多故曰非如非异非实非虗非如故非一非异故非多非虗故随想成办非实故想处不真子如一念不生山河大地当下泯绝何处更有山河大地来是知一切皆随想念建立故云三界惟心万法惟识岂虗语哉有新戒欲募缘造寺谒师师诫之曰大抵出家人要以生死为本福缘次之也昔者杨岐老人亲总十年院事及住杨岐屋颓壁败门人欲修饰之老人诫却X之葢老人亲从此中过来艰辛备历乃有此语可谓曾为浪子偏怜客矣今之人不闻如是之训才出家来把个脚跟未稳话丢向一边祇欲干办缘事以消岁月倘因果一差失脚三途经劫罔返此事且置祇如因正果正福享人天何曾不云迷中倍人何也大凡人都被善恶二种因果轮回六道自已佛性终成迷背故曰作善则善现作恶则恶现真心则隐没岂不见梁武帝问达磨云弟子造寺度僧有功德否磨云实无功德功德在自性中求岂外求耶如此则我出家人不以生死为念向自性中求可乎曰然福德亦不可少耳如某某修营寺宇嗔怒无当人不为过岂非福力所持耶师曰实非福力乃魔持耳枣柏曰一念嗔心起百万障门开修菩萨行者慎勿起嗔苟有一毫嗔念则有一分嗔怒魔增其势力舍命之后继有福德报为大力鬼王并修罗夜义之类福消报尽还堕三途曰起嗔如是未审修道还有加势力也无师曰有华严经十住十行十向十地菩萨各有如来威力加被说当位法门是其义也曰若然者佛与魔果何物耶而能与人势力若是师曰本非外物皆自心之力法尔如然故也譬如世人燔烧屋宅亦用火蒸煑饭食亦用火烧炼丹药亦用火凡用火之时各有一分自然风力与之俱发成熟其事燔屋邪也煑饭正也炼丹道也风火皆无分别而能随事得失亦犹佛魔无有分别而能随心是非借风发火因心X成事皆不得而异也良繇真如不守自性随缘成熟今人不了自心甞随境转魔得其便牵入恶道皆繇未明佛性自无作主使之然也岂魔佛云乎哉如此则子所言福德亦不可少其可信诸不可信诸有客游禹陵过访问曰彼中有窆石甚异焉师曰何谓也曰始吾于无心之际推之则动其后着意推之则不动其故何也师曰破色心论云佛说心力最大水无香故动作胜地火无香味故动作胜水风无色香味故动作胜于三大心非四大故动作胜于诸大是知无心之力无有限量其量能转天为地转地为天大中现小小中现大一为无量无量为一故净名以不思议目之夫不思议岂容有心乎心思一萌则属分限矣昔者鸠摩罗什年七岁时随母往烧香寺中有銕钵可受石余什即置之于顶乃作念云钵甚大我年甚小得无重耶不觉失声钵寻堕地母问曰何也什曰我始无心置钵于顶不觉其为重无端分别钵大我小宁无重乎即觉甚重力不能戴故失声耳是时罗什即悟万法皆惟自心无有他物以此而推子之始也无心故能动石次也有意故不能动耳是以箭穿石虎非人力之能为酒劳三军岂麴糵之成就是皆本乎无心神而应之略着思惟即巳不堪也吾知诸佛凡夫本不相隔但十二时中其神机注发不能自知耳只玄居士问格物物格意旨如何师弹指三下曰某X甲特来礼拜求脱生死师云居士未发足之前会得方脱得生死于今开口巳错了也不见古人道望州亭与汝相见了也乌石岭与汝相见了也僧堂前与汝相见了也一念发心是汝脱生死处一路而来是汝脱生死处士礼拜而出师唤云来来我再向汝道士回首师云我向汝道了也士拟议师云去明日来僧问离心意识参绝凡圣路学某甲无奈心意识混扰不能直进乞师方便师云还识心意识么曰不识师曰识尚不识欲离何物譬如世人结冤而欲远离必先知其结冤之繇然后与之远离僧问古人道离却心意识绝却凡圣路然后有参学分某甲欲离心意识未能何也师曰心意识作何形状有甚冤尤汝欲离他送至何方僧曰恁么则无心意识耶师曰汝适来要离心意识如今又怕他无那汝知之乎夫心意识者聿起名心思惟曰意分别曰识名虽有三其体惟一惟一之体其性无生无生之性应用有别故立三名能一念不生前后际断尚不名一何况有三学者循言背旨起心动念皆归迷闷若不妙悟真源终无自济之日故古人多方提唱无非欲令人忘心顿证谁知反起心识牵动前尘致使醍醐翻成毒药可悲也夫明翮问某甲看个拂子放下因缘只是教人休歇去莫是化城事否师曰不是你看他古人问如何是法身竖起拂子如何是法身向上事放下拂子岂可作X放下论耶若真正悟明放下不放下总是闲话所以道末后一着始到牢关绝后再甦欺君不得僧举赵州狗子还有佛性也无州云无某甲看经数年竝无入处未审和尚有何方便师云汝疑向有无处着脚那曰某甲不向有无处着脚师曰你岂不曰蠢动含灵皆有佛性狗子何谓无佛性耶作此疑否曰然师曰不然要会这些须向此老未开口巳前会得始获安乐若向他舌头下会取直饶千万劫竝无会时何以故此事不在语言上故也僧问丹霞噼佛和尚铸佛是同是别师曰丹霞噼佛和尚铸佛僧拟再问师曰似欠伶俐首座曰是便是只是与古人相违师曰前人巳纳败阙你不可复踏故穽若要安乐直似婴儿相似始得恁么所以宝镜三昧云如世婴儿五相完具不去不来不起不住哆哆啝啝有句无句终必得物语未正故到恁么地始获大体更得大用始可为人内翰黄慎轩侍御左心源给谏萧九生尚宝刘自明同会于白云观慎轩问古人云学道之人不识真只为从前认识神无始劫来生死本痴人唤作本来人只如真与识神作么生分别师曰此极易耳但未获一番妙悟似难辩白且如教中云有分别是识无分别是智即此一语得失相半何则葢所谓但落言思早巳不是实惟亲到一番为妙耳只如山僧在越之时有人问予上京之程予尝答之所谓北关而至于X苏州镇江淮安济宁临清以及张家湾进海岱门虽与人说实未曾到而心中未免惶惑今也既巳来此始知前之所说不谬惶惑之心不待制而除之矣人或问之所答如前祇我一人名同境同言同句同其间一真一假不待辩而明矣是知前之所说似是而非所以不能自尽其疑也今之所说亲到了然所以是非不能及也故古人石火电光之机接于人者葢欲其亲证之也苟能亲证所谓真耶识耶亦不待辩而明矣司业传商槃问曰某于禅门用力久矣亦尝有悟对机问辨之次未能痛快不知过在何处师曰公之所难难在为人而独不知难于自为也故吾尝以二事验人而未见有透之者何为二事一者验于文字夫文字即诸佛言说法身也汝云曾悟者悟自心也自心即是佛心既悟佛心当解佛语既解佛语便能于诸佛所说经教诸祖差别机缘一见了然无有疑惑如或有疑则所言悟者未必然矣二者验于自心于日用应酧之际似有一分作主为物所寄是诚不觉此且置只如离物寂静之时跏趺坐禅之际中间似有一物上下往还所谓是是非非得得失失疑疑惑惑取取舍舍还得安帖否如或安帖则尽世间所有草木尽化作人一一人具无量舌一一舌具无量问难一一问难具无量差别非前非后一时问来只消弹指一下悉皆答之矣可谓得大无畏具大自在间X或未得安帖何必云对机应酧之际未能痛快当寂然无事之时早巳誵讹了也故曰人许我易我自许难又曰惟人自肯乃方亲公宜勉诸太常赵石梁问曰吾家新丧二孙不觉心动欲归一探师曰公有静功可持云何心动曰虽有静功遇境不能不动未知过在何处师曰譬如琉璃乃世间之至宝有人持之不舍孜孜护惜是人岂无食时睡时疴时倦时当是时也释之不可持之不可何也持之妨事释之防碎于是取舍惶惑有不胜言者争如不贵琉璃手不持物于一切时纵横自在任运施为无往不可较彼宝琉璃者又何如耶所以诸佛拔凡夫五欲乱心但以方便言说而教导之使之发心拔二乘偏空定心必以不思议神力而激动之然后发心故迦叶云五欲凡夫于无上道而有返复我等皆无又云一切声闻闻是不可思议解脱法门皆应号泣声震三千大千世界我等何为永绝其根于此大乘巳如败种以此而观则知公有静而有不静若凡夫者无静则无不静故曰一切凡夫本来圆觉易曰百姓日用而不知莫不皆言本来如是拟心趋向则非是相乖矣太常曰这个意趣毕竟如何师曰如来临灭度时大众不胜其哀是诸菩萨天人国王后宫夫人并婆罗门各各以上妙供倍倍增胜持以上佛而皆不受纯陀者工巧之子无一物将来何以如来受其最后供养记彼满足檀波罗蜜葢如来极唱最后X之微意耳且如来入灭度者根身器界正报依报一切尽舍乃名灭度而诸菩萨既有以持来如来欲何受乎设有受之欲置何所故纯陀无物将来正适如来无受为正受矣般若云须菩提若有法如来得阿耨多罗三藐三菩提者燃灯佛即不与我授记汝于来世当得作佛号释迦牟尼以实无有法得阿耨多罗三藐三菩提是故燃灯佛与我授记作是言汝于来世当得作佛号释迦牟尼以此类彼如合符节故香巖曰去年贫未是贫今年贫始是贫去年贫无卓锥之地今年贫连锥也无类而推之则知香巖老人非无原矣严印持居士问曰今人参禅甞有错认者过在何处师云如人失却一包银子左寻右寻忽然寻着一包珠子也不认寻着一包金子也不认毕竟寻着自已这一包方才说是了士云倘渠寻着金珠时便认了如何师云除非是渠欺心要他的才认书问答德王客岁重蒙颁赐垂念山衲何以克当又承下问愧不能深慰圣怀聊裁寸忱谅大王巳洞鉴之矣山僧向欲上京请藏特谒圣颜面陈衷曲余为南北众友苦留兼闻辽警故中止耳兹者蕴真来重蒙慈赐感荷无巳惟炷香佛前祈祝洪福万安寿固天地道德弥高等泰山之耸耀见知朗豁似沧海之渊深位齐不X退心契真如总法界以为家视四生若亲子此即山僧之所祷也蕴真回先肃此启余容面报承问生死到来如何预知时至此则不难若能念念了达目前生灭凡起一念凡灭一念俱要了知则生死不待预期自然瞒不得矣故古人有言死时应尽终须尽坐脱立亡唬小儿酪出乳中无别法死而何苦欲先知但时中不可差过也二问死后杳无踪迹者譬如大王睡熟时亦尝做梦不四体调适不动与死何异然则梦中所有善恶是非苦乐得失了了不昧岂尽无踪迹耶伹他人不见以之为无自已则未尝无也三问善知识临终有病者此所谓异熟业也夫知识秪此一生则永出三界所有旷劫积集业债于此毕酧不待再来也如人远去不返所有陈债俱要索还如不远去债主不急索此必然之理矣凡夫无病而有预知者有二种一谓多生所积戒杀功成二为报其现生无事真实必非诈谋多事者能之也四问枯骨埋塟有吉凶者教中所谓名言习气也谚曰一人传虗万人传实况人身四大共禀五行顺则为吉逆则为凶岂特枯骨为然架屋造船皆有休咎分焉五问坐禅开眼闭眼皆不论祇要念念不昧了了尝知自然寂不失炤作得主宰故曰不论禅定解脱祇要见性此之谓也六问杂念纷飞如何作观古人有言以纷飞之心穷彼纷飞之念穷之无处彼纷飞之念自然无矣此乃还源之妙观非彼观动观静X观彼观此之可比也七问身中果有三魂七魄不知有魂管尸骨不此皆圣贤指凡夫迷一真性枉受轮回不了自心作一多解故曰原是一精明分成六和合如能获悟则一根若返源六用成解脱又云尚非其一何处有六一六既非三七何有不可以迷为解自起深疑也八问身中十二宫辰此本玄门外道执色身为自已者作此说也不闻老子云吾有大患为吾有身若能了悟能依之色身不有则所依之十二宫辰何在亦不可执无有身落于断见何则人人有法身常住不生不灭备之在我终不繇他儒云未知生焉知死又云天开于子地辟于丑人生于寅究之于未分巳前混沌巳后惟一虗空何有十二宫辰天地可譬人身虗空可譬法身迷成两途悟惟一致所谓三魂七魄十二宫辰不可执其定有定无也拙衲管见如此惟大王鉴之于文字语言之前自知旷劫巳来无有一物一名可称外有直下孤明独立无物当情纵横去住岂让于佛谅大王早见及此为愍末世众生故作此问发明向上大事示彼苦海舟航真菩萨之再来也柰贫道智浅才疎不能少副所问为惭尔再答德王丙辰之秋蕴真过访于嘉禾之福城备道大王归向三宝广修福德山僧巳知非今世之事皆繇曩劫修来不则皆为富贵所迷五欲所恋罔知返本矣今即X此不忘之心便是大王本来面目自已主人公也山僧特以拙刻并书数语呈覧谅大王亦巳悉知今者复蒙施金顾问意欲辨明真伪山僧读之汗颜未敢加答然亦不敢违背圣意但以平日所学所见者少欵数辞以慰来问念佛不能开发聪慧者第恐心不诚诚则明矣譬如水浊失鉴清则毫发不可昧也然大王心志勇勐直欲向洪波浩渺白浪滔天处夺骊龙之珠截犀兕之角故以明心见性为问耳所言心性者一身之主谓之心心能变化谓之性以心能成佛心能成凡心能造善心能造恶造善者则生天堂造恶者则堕地狱心起邪见则落外道天魔心修四谛十二缘乃至六度万行则名三乘若能圆见自心则法界皆我自心曾非他有故谓之佛以觉自心故也昔者异见王欲灭佛法宗胜往劝不能波罗提救之乘云而至时王愕然问曰乘空之者是正是邪提曰我非邪正而来正邪王心若正我无邪正王又问曰何者是佛提曰见性是佛王曰师见性否提曰我见佛性王曰性在何处提曰性在作用王曰是何作用我今不见提曰今现在用王自不见王曰于我有否提曰王若作用无有不是王若不用体亦难见王曰若当用时几处出现提曰若出现时当有其八王曰其八出现当为我说波罗提即说偈曰在胎为身处世为人在眼曰见在耳曰闻在鼻辨香在口谈论在手执捉在足运奔徧现俱该法界收摄在一微尘X识者知是佛性不识唤作精魂王闻偈巳心即开悟以是而推则知大王从曩劫来出生入死不知其几千万也而大王之佛性未尝有生灭去来大王之色身又何尝有生灭去来能知于此则是大王本来面目亦即大王之佛性也以人不能直下自信故如来权说三乘修有为行善根调熟信心自许然后直下承当是知三乘曾非别旨也所言有为虗妄者其犹渡河用筏非筏则不能渡到岸则筏成弃具矣人之欲渡生死此岸河者必假有为有相之法以渡涅槃彼岸非此则不能渡渡至彼岸则有为之法皆虗妄非未渡者可以弃之也别有一等不自信自佛自净自土故如来别开胜方便门令人念佛求生净土见佛则见自心自佛曾无别佛所以教载佛语禅示佛心实无别法不识后代之徒宗教相非过于水火所以古人于方便门中更开方便令人用功参扣久久纯熟自信自心自知下落处也如云一静之中无人无我而不知一静之中无文无字无圣凡无用工无参扣无西方无东土何处更有许多疑情也故曰但有言说都无实义又曰文言道断心行处灭而大王之肯心自许则羣疑自释不必贫僧叨呾也所问不知何为性命者此不知自性本然之理谬执色身妄心以为自已故有此论山僧逐一配明心犹大海之水性犹水之能成泡者也色身如水结之泡命犹幻泡所住之时也水因风击而成幻泡心随境转而就X色身泡之不能久住犹身之不能久住也而彼外道欲使色身常住谓之曰修命目曰长生犹欲使幻泡之不灭乌可得哉如或可得彼修长生者今在何处彼既不能长生而人之冀长生双修性命者不亦谬乎故我佛示人本有之心此心不生不灭非去来今实不同于戏论也若悟自心则一亦不有故经云实无少法可得名阿耨菩提岂三魂七魄十二元辰之有也彼等亦依无常色身作此邪说耳如不能即信惟大王所云一静之中人我尚无何处更有魂魄可得耶又有道与无道异者其犹二人同睡其一人心清昏薄安然稳睡逍遥自适其一人心乱昏重魂梦颠倒呌唤狂乱所睡是同受用各异有道无道受用亦复如是要知身后模样须知见前作略若现前作得主则身后亦作得主无别模样也所言老子教无为教默养冀生于天而后有阴阳炼度闺房战胜等术七十二家彼唿为傍门皆昧自身心外求道总名外道圆顿教者即吾教诸大乘经是达磨教即禅门直指自心见性成佛者是二祖三祖代代相承源流有据非彼外道僣称者也金光教乃玄门图报祸福冀求衣食者也净空无为俱是俗人口说空无身染俗累妻子产业与人无异言行相乖拨无因果即如罗道人现受天牢之报甚非可信归家认祖偈都是邪人谬造除明自心之外更有何加以不能自明其心故劝方便念佛功成见佛引归西方佛当开示邪X正自知分齐也山僧所见如此特以进答惟大王详鉴之答德王承问身性之异者虽则常所知实非常所尽证非不证也葢以自背故谓之迷岂其皆无而修得之也贫道即以现前指出可使日用亲证焉身犹万象性犹虗空万象去来生灭不停皆为虗空之所容受而虗空亘古亘今凝然不变也身之动静生灭莫不皆现自性之中而自性能知去来动静生灭宁不如虗空亘古亘今不受生死者乎若能一念不生身心当下无有处所何处见有生死来所以贫道劝人常住无念自然前后泯净即此无念顿入大光明藏总法界都是个自已法性从上佛祖都向此中安住何必临终求验也昔者有鬼逼禅师桥上打坐隐闻众鬼相语云今日有替代来也他鬼问曰替代者何人曰戴銕帽者即替身也至晚天雨岸上人顶銕锅入河濯足禅师急止之语其故其人即回鬼嗔曰何等秃物败吾好事我当报之繇是鬼皆围遶欲害僧僧即歛念不动鬼曰好一座塔人从那里去了少时鬼散僧作念云鬼去也鬼复聚云来也来也僧复歛念鬼云又不见了如是者三豁然大悟时人号为鬼逼禅师当其念动鬼得以见之此即生死宛然念歛则鬼尚不见更何能害之鬼所得见者皆繇我心生灭故或有或无然我自性若存若灭若去若来皆现知中湛X然常住更求方所似差一着也敢问大王此中用力巳久亦有片时入寂不倘亦有入寂时还见有身心不若有身心不名禅寂若有禅寂毕竟没有身心既无身心宁有方所归乎此时无身可得无心可起临终有何异焉若无异者何不当下使其无心而乃俟临终求验耶答方眉子足下所述甚有来历但学道之人一人所在也要到半人所在也要到此语虽浅近于今时极有好处何也葢此事最细佛出世时莫大圣流尚怀畏怯而佛犹秘之四十余年末后拈花始露消息是知非易易言者矣故如来于一乘而开作三乘展转调护苟得开悟者世出世间宗乘教乘广大差别悉皆通达辩才如海问一知十承当此事可谓如水注一瓶水更无少欠非惟人信抑且自许者也迩来诸方大有不然于教乘中一无所据但于古人机缘暗地凑插或下一转语或作一偈颂以当平生直恐烂泥里有剌极须简点予观足下偈颂极有相应但不知足下于三乘十二分教展卷释然无惑不祖师机缘一一识其来处意不行住坐卧之间得坦然无罣碍不触境逢缘一一自在不所谓自在者非谓于善恶不动为自在要即恶以成利益始名自在也若不得恁么地极须仔细不得草草若得恁么地而足下云人嘉禾恐熟识踪迹之即为有碍矣故古人云一切处不明X面前有物是光不透脱此亦是病大丈夫汉顶天立地直须竖起金刚嵴放下铁面皮初无畏怯始称得无碍道人也山僧一无所知以足下问及故以实语相覆惟足下一一自己评勘是非皎然如欲深造将如来了义大乘顿在目前如临宝镜妍丑自彰切不可以古人语为病弃置佛语而一味弄无义味话头是弃其师而重其徒诸方病患皆在于此当时药山大沩百丈诸大老凡所出言与修多罗合皆繇宗教兼畅故得光垂万古而不泯也今足下真正要担当此事所谓一人所在也要到半人所在也要到当尽心焉答李借假居士三复来书知老居士宿承愿力来此末世现宰官身求出世道为众生作轨范也不则妙年何能不为富贵所沈而知有此事耶相似知解或者有之何能决然长斋若曰非再来人吾必不信矣蒙示依疏论净土话头等语皆是途径之说可信不可执何以故无真实立故徒使人终日取舍劳心费力无益也公何不体取六祖之言不思善不思恶只恁么参自然心入无生湛然常寂此语何等径直远离途径直下自信所谓成佛无尚于此矣贫道自惭无德空为海内所知荷蒙玉翰遥颁下情愧汗不敢以繁词秽耳仅以所知录呈若能担当则一念相应即一念佛百念千念亦复如是切勿堕随言执见说有禅可参便作X禅解见说有净土便作净土解说有经论便作经论解说有戒律便作戒律解如是等皆是随言作计被他所转迷背自心终无了日如云未悟者公初不知有出世事缘经论乃知知即悟也若云不能修行此一念长斋巳是修行若推以广之则万德万行作福方便皆从此一念发起也若云未明大事但看不思善不思恶两头坐断中间自虗此祖师之言公能不信乎若信则大事巳明不须更明贫道所知如是而巳答推府王桥海来翰云悟了还同未悟实如所论但此事非悬料可了必须实到这个田地始得如某昔读茘枝赋时中遥想滋味或人问之亦与彊说终不得无疑前岁虽则巳尝犹未知其深趣兹者备悉种类滋味尽尝较前看书与略得滋味时岂不天渊乎是故若能真正向这里歇心自然无边差别一念顿断更要觅个疑处了不可得谅居士巳到这个境界非下情所知今且问父母未生前阿那个是居士本来面目乞通个消息又问儒释不坏权实者凡有施为皆不出权将谓实者离一切施为也三乘人所见皆如此惟大乘人所见不同斩猫刈蛇皆是满盘托出非常境界全体昭然伹人不能解耳虽然未到这箇田地切不可妄拟昔X玉泉皓禅师甞制犊鼻裩书历代祖师名字乃云惟有文殊普贤略较些子且书于带上故丛林目为皓布裩有乡僧亦效之师见而诟曰汝具何道理敢以为戏事呕血无及也其僧竟如所记故吾谓不可妄拟昔者丹霞烧木佛院主呵之而须眉堕落所以不识此境界斥之亦不可故曰如人饮水冷暖自知以是故知南泉归宗之辈高提祖印直示向上机关非拨无也若不是他说破没世之人安知有这箇时节惟居士明知此事假兴诸问作末世法眼奈某智短不副所问为惭耳又居士垂问二段直如银山銕壁山僧不知所措苟非日用真正留心个中安能造诣如是之细也然欲通其难不外自已舍已而别求是不得其计矣何则佛说如幻六祖云不思善恶皆所谓拨尘见佛譬如有人流浪他乡知识教其回家必曰路中不可游荡莫管是非一直到家既到家巳不妨治生产业皆要用幻与非幻不必言矣如此则在路不顾闲非实为归家之正法何无记之有到家自有分外消息不必预防无记而生疑也又极乐人寿无量佛寿亦无量云何弥陀观音有泥洹此有二义一者佛对众生说不对佛说故曰众生病故菩萨亦病若众生病愈菩萨亦愈二者佛有二身一者法身不属生灭二者报身修因报得众生之寿无量者对此方百年之说如玄X门称千万年为长生者对短说长故报身之无量非同法身之无量也要而言之佛为度众生故示生三界既有所度之机机尽则应亡是为泥洹夫泥洹者不生不灭之谓非永灭不生也又娑婆与极乐无垢短长较量者此皆约报境而言非真境也境既属报其长短自不能同矣吾以义推之娑婆之名堪忍以能忍苦故极乐反此总名对待而不若无垢者以其苦乐两忘故也又云势至不泥洹者彼大菩萨愿力持故若云弥陀灭后观音势至相次绍位亦未有不般泥洹之说但后后耳所言弥陀化身多者亦众生心数念念出生有何数量如此则三十六万亿犹是对机之数况藏中无文故云栖大师斥之吾谓但恐不能实悟耳如能真悟则佛及众生大小数量此界他方皆是迷顽妄想安立若悟菩提本无所有故曰但有言说都无实义管见如此谅居士有格外之识非下情所知尔答张少尹承示未有佛时先有某甲此言虽则近理恐未尽善不见道圣名凡号总是虗声殊相劣形皆为幻色又云用棒用喝时皆是以无情劒斩断是非似则也似是则未是不可背地里说兵书也且如现前尊夫人有病而足下便云累不能脱此岂不是德山棒临济喝耶正恁么时不知作么生斩况日用纵横是非关鎻总是个德山临济大须着眼不可说了便休至嘱X至嘱答陈麓亭居士接手书知足下用心非泛泛者比但此事极易日用现前举心动念便觉云山万里苟非真得一回汗出要脱生死恐未能耳何也葢此乃不思议境界略涉思惟则巳不是了也其过在乎当人不贵妙悟祇欲将文字凑合容易明白不知这个容易却是大病若真正发明一切差别因缘当念氷消更无疑滞犹演若之得头狂怖顿除何处更容疑惑如欲更问于人是我头耶非我头耶其狂未省耳繇是而推敢问足下只此一偈之外一切差别公案得释然无疑否于生死分上得脱然否如或未能则此偈未必然矣愚末无知敢尔直言谅居士个中人必不我罪佛事雪夜为达观大师茶毗达大师达大师生前好恶相半灭后是非两忘天人巳失依怙四众永没舟航大地一时变白松涛彻夜颠狂吹散许多障碍竖起无上法幢大师来也在什么处却在山僧笔尖头上放光那知音的搥胸呌屈那不知音的徒自悲伤偈曰石火光中着脚电光影里翻身当场烧却皮袋踏碎毗卢顶𩕳露出本来面目千圣莫有知名只解自问自诺休言无臭无声为澜日华侍者举火祇望曾参养曾晢谁知颜路泣颜渊他日音书报慈X母哭声儿子呌声天华侍者听我宣若欲脚下承当须悟父母生前大众父母生前即且置只如四大败坏后你一灵真性向什么处安身立命还会么若也不会须得山僧痛下毒手与汝槌桚不比临济棒德山喝直下要与诸方别提起一把无明火烧得髑髅顶门裂顶门裂露出当先那一着掷火把云犹如大梦获醒时心纵精明向谁说为信侍者封关揭却拄杖头封却布袋口分付主人公心猿莫外走信侍者还肯么匙钥在山僧手里繇不得汝也直教一千日后与汝相见封竟乃云鎻则鎻矣封则封矣未审还有人解得转身通气句也无若无山僧自道去也竹密不妨流水过山高岂碍白云飞妙峰和尚举龛宝棺说法特为末世不孝儿孙金椁双趺示彼将来可信之法世尊一片婆心现此未曾有事争似我今日先师大和尚放下身心一切不管恹此大众喧繁忻彼青山空寂所谓此处不安身自有安身处为松巢林上座举火万里神光顶后相着眼看时看不见若教火内翻身后打破虗空无两样林上座还会么须领略放四大莫把捉你须证你须觉忽然踏着来时路始信从前都是错须知净土有莲胎不恋娘生这躯殻这躯殻与烧却若也会得当下安乐其或不信老僧与你下X个毒手毒脚全凭一把无明火烧得大千无好恶会稽云门湛然澄禅师语录卷第七湛然圆澄禅师语录X卍XXX会稽云门湛然澄禅师语录卷之八门人明凡录吴兴丁元公山阴祁骏佳编赞释迦佛蒲团箕踞默有所思佛不念佛如意施为伴闲度日审众生机出山释迦佛举足下足无非道场指真自语不许思量森罗万象全无伎个这个如是莫论青黄雪山修道撇却王宫甘守空寂食柏飡松一麻一麦历尽艰辛大事了毕云月溪山共转十力自在观音巍巍独坐默无言声色场中展妙玄觌面不教观自在反闻闻性却安然水月观音X明月波心宁有意寂然不动两相容去来自在如如体略着思惟堕几宗矮弥勒肚皮宽濶没星星拄杖横肩大步行三十丈身三尺相不知那个是真真睡弥勒放憨肚皮提个布袋荣辱不惊安然忍耐笑脸难买人不嗔闭眼方名观自在浴弥勒世人不识背后眼这汉因抛一片心枕子夜间曾摸着谁论通身与遍身观音大虫被犬咬惊人又好笑觌面别无嗔沉思即不妙观音满耳非声何音可观满眼非色若个自在非色非声不内不外片月长空落大千界孰是圆通须弥内芥落尽皮肤这个不坏又细草蒲团终日坐觌面相呈祇这个神笔僧繇道不会不会应问破灶堕又东一笔西一笔幻出色相称奇特若言此是观世音莫怪达磨道不识又X仪容挺特端严自在踏瓣莲花风流体态金沙滩上度马郎至今还不尽慈悲债又不是声不是色声色丛中现奇特若人逼迫求救者劝君但念观音力又水墨逞神通良工略施巧何者是观音大虫被犬咬观音抽却脑楔拔却眼钉历历明鑑不繇前尘六根圆泯孰是观音绿水青山此清净身又百花丛里现神通彻底掀翻处处同不解鹧鸪鸣底事几番错恨五更风䟦陀婆罗沐浴图四大无主万法无性尘不因洗体非染净触着便知了无遗剩是十六人同行同证达磨熊耳山前客相看过我庐久思甘露味何故一言无莫言无天花满地铺不知春到何言语万姓咸皆换旧符又坐破蒲团图个什么断臂安心始酬其价准高僧事蹟难思神力实非凡一衲无多葢九山滚滚木从水底X出喧喧人作异端传皆从旷劫修行得岂是寻常容易看试问准公何所为引臂长舒过剎竿楚石琦禅师衣钵衣葢八百里钵覆三千界毒龙业火灭清凉得自在罗剎尽其力莫能揭其葢举心重若山忘念轻如芥佛佛相授受祖祖曾无外随身三百亩得者不穷败遇贼不为劫入火不为坏遗作子孙计永教绍饥馁达观尊者舍利缘生之法无有因无因又因白业生众生缘熟舍利现无缘对面如目盲非色非心亦非我无形无相无方所坚刚一片虗空身拟涉思惟即话堕五色新鲜真灵异八斛四斗无穷计或得灰壤或雨烟随所知量不思议老人行履无他方一味时中毗舍偈了得身心本性空历诸患难如平地往往劝人受持者坐脱立亡等儿戏亦甞限数脱狴牢自利利他终不二舍利舍利旷劫修岂比寻常好容易若得见闻供养者即时布种无生位鹰窠顶云岫菴无坏关主昔日闻名未见伊今朝容貌尚依稀天涯海角寻相似若个眉毛不下垂真众生父为人天师凛然风彩仍如旧留与诸方作范仪云栖和尚五云山下壁观峰前规模如在此话未圆噫玄音落落兮寂若不闻玅相巍巍兮光被大千X无瑕上座磊落大人相威严不可测求之不可求识之不可识霭霭扇慈风沛然被八极形超象数先名载无生籍末后一着子文言收不得净名高举不二门空生巖畔花狼借古卓和尚一个蒲团一罏宝香兀然而坐无可思量谓其是也头上添头谓其非也何曾两样他年欲问和尚真祇这却堪留供养月轩旻禅人万年一念一念万年堂堂如在默默无言是欤非欤俱休问到底输他一着先静峰初禅师千年甞在偶尔不识恐昧将来记之于笔古今岁月常如此落花满地无人拾会庆寺血书经大千经卷藏一微尘破而出之用示羣萌至人妙解善运其神沥干十指书此一乘语言文字共露全身一点一画与华藏等其深敬之赞之尽吾力莫能竭其诚吏部袁六休居士提不动的拄杖举不起的拂子銕似硬的嵴梁鸡皮样的脸觜我今一一拈来试问大众且道是伊不是伊X自题畵像似我又非我开口便话堕毕竟是阿谁六月火边坐又对面不相识莫是山中客依稀似欲言又觉长年默又倚巖打坐傍家行脚穷年失伴堪寂寞一段身心绝逗留长啸孤云与野鹤又挥麈独坐欲谭何事终日无言示第一义又数竿修竹下一片鹰石间独坐思前古忘怀祇面山又楖𣗖横担銕鞋踏破以心取心图个什么逢人寻觅走徧天下眉毛眼上鼻孔下大喫粥喫饭休更差过又难入头好相识易见面认不得微尘有剩虗空逼塞这个无知老汉只好拈来挂东壁记四明鄮山阿育王寺舍利塔记闻之古德云欲灭罪愆无如亲近舍利欲集福乐无如舍利欲成妙道无如舍利昔如来入城时有童子聚石为塔以供养佛佛为授记此童子者我灭百年当作轮王而有神力大兴我教于是阿育王应记而生获佛舍利八分之一造塔八万四千维时耶舍尊X者五指放光召飞羽鬼送四天下一时安布晋太康三年猎人刘萨诃者并州离石人也死见阎王阎王告曰汝乃智积菩萨一迷至此造极重业罪当地狱我悯汝愚示汝出罪之方凡汝中国舍利宝塔浮江石像悉阿育王所造汝能求现舍利汝罪可灭繇是获返阳世徧礼一十二年南行会稽海畔山陬苦莫能得忽闻天乐隐隐从地底发标剎为识曰舍利不远矣竭诚七日夜宝塔涌出今宁波鄮山所称阿育王寺即此舍利塔所藏八吉祥地也萨诃从兹出家寻复得道号慧达国师塔绀青色高一尺四寸方广七寸而有四櫺舍利中悬金钟覆之旋转不定窻楞雕刻殆非目力所及四方观者或见如珠五色不同一多大小莫识分齐或现光明或现圣像或现金银琉璃世界或现宫殿楼台随所见心应所见量其真神物不可思议也耶甞闻国初三请大内三度飞回是知佛于东南缘复不浅我东南人泯然不知此岂善信之过实为僧者不善赞扬之过也夫萨诃猎人以舍利故非惟宿业顿消抑且现生证果何况具有福德之人以石垒塔尚得转轮王位何况广厦大木以覆此塔木雕漆布一瞻一礼尚获福利何况舍利真身老朽近见大殿将颓发愿修理所费不赀自越入闽广此胜因述兹缘起告诸来者重兴显圣寺碑记兹山者玉笥山也兹寺者云门寺也以马祖高弟大X珠和尚于此住持故有是额乐天有石路云门里花宫玉笥前之句寺废后周显德间僧重耀建显圣忏院于云门之故址宋干德元年勑改今额理宗皇帝祖吴宣宪王陵𥨊在寺后勑改显圣陵院隣有六寺二菴谓淳化雍熈长庆寿圣净圣余皆废惟兹寺独存陵为胡元所毁寺僧维之仅存故蹟而术士家传有隹穴好事者多垂涎屡兴讼嘉靖间住僧景诠上本克复万历间复讼县姑苏翁公愈祥宰其事获妥太史陶君石篑太学张君𤀹元请予住持寺产旧颇多今皆废仅颓屋三楹田四畆山五畆地十二畆予用价二十九两从龙华赎回协力二十余年始得大殿禅堂僧室一新几五十余间复置田四十余畆予朽矣年逼风火恐后来者不知前人艰苦认为已物恣意盗卖故备述往事以为求鑑云尔济溺记人之难远者好色亦复难行者仁义也古曰如好好色是知好色者不易易言其远离矣而又安知有过者焉甞闻光禄颜君客吴门有程氏二女为仲姬所逼欲自溺舟子得之以售商人商人将转鬻于妓颜君怒曰良家女敢尔耶遂白巡司程觉欲赎以归二女有难色颜君卒然悯念乃云本欲活之反致死地是岂得计耶遂捐金以赎此人所难能者一也当其艾年同载以归而心不迷乱人所难能者二也倍与奁资择婿以嫁人所难能者三也人有三难君得并X之不期仁义而仁义着焉宁不为丈夫所为皆出人一头地非耶余游历诸省未见好德济艰者若颜君矣恶世荒淫能凛然卓然屈指曾有几人乎故余笔记永贻云尔白莲寺放生社记夫地水火风乃人物共禀之体也见闻知觉亦人物等具之性也性体既等宁有好生恶死之心而不等乎宋儒以为人灵物蠢当供人享此逆天理损仁德之语也庄周有云子非鱼安知鱼之乐答云子非吾安知吾不知鱼之乐如此则人尚不知人又安知物尽蠢而当供人之享耶若以宋人之言为然则恻隐之心体物之念又何施焉上古之世未有五糓饮血茹毛习以成俗春秋之时君臣父子尚不相保况及于物故于宾朋交际禘祭之礼未能尽绝而圣贤何甞不痛心哉观夫圣人却子路之祷大贤创闻声之诫宁不为启人之微意也惟佛大圣人为四生慈父恩沾沙界泽及昆虫使人明罪福识因果彰报应殆尽体无遗之道也然人黠慧籍宋人之言资克馋口非特来生之冤对难迯抑且恻隐之心丧尽矣兹者许居士与白莲寺诸师友共结放生社于寺首每人日出钱一文无繁费也遇生即放不定时日无滥杀也所用微而所积大实得圣贤之深意矣余嘉其德而立之记若夫先圣贤好生之德悯物之情余不得而尽知之但请考诸方册可以备矣X梁湖卜士记西域大耳三藏至称得他心通帝诏南阳忠国师勘之国师曰你得他心通是否曰是国师良久问曰且道老僧即今向什么处去来藏曰和尚是大善知识何得向西川看兢渡国师复良久问曰且道老僧即今向什么处去来藏曰和尚是一国之师何得向天津桥看弄猢狲师复良久又问曰且道老僧即今向甚处去来藏罔措不能答古今商量者云国师前二度现他受用身三昧以心缘物故藏得而知之后一度现自受用三昧以心不缘非惟三处不可得而知之便是三世诸佛无摸索处昔有隣人陈姓者语予曰梁湖有一术士凡买卜者至但执其课筒对天祷祝不必显言其事术士一一知之予往试问执课筒对天空祝不言某事术士曰汝尚未祷教我断个什么今之人例云自受用三昧皆在圣贤分上所具不知尘劳凡夫悉皆具足何也彼陈姓者乃尘俗中人岂知为自受用三昧他受用三昧耶但心不缘物则彼鬼眼睛不能觌耳圣人曰百性日用而不知良可悲夫隐岭祟记沩山偈曰未达法惟心起种种分别达法惟心巳分别即不生吾推惟心之旨百姓于日用之中犹空之涵物而无物非空矣惜乎痴狂之辈或擎空远饷或掘地讨天或远趋问觉安知循身上下内外四方无X非空乎夫云惟心非有外物则眼之所见耳之所闻鼻之所齅舌之所辩身之所触意之所思莫不皆心然犹无明所醉而执为色声香味触法焉昔嘉靖间倭寇作业上虞之隐岭有人被贼所杀者日出作祟来往之人皆苦之有识者云此必贼所杀者以后若见之但云倭来矣彼当自退其人一依言者祟不复现魏将张辽唐时王彦章皆有威名村里有小儿啼不止者其母曰王将军来矣儿啼即止吾谓啼儿得非为其所杀者耶夫六根为六尘所寓今巳四大败坏而犹能作祟岂六根之所及也六根尚无六尘何有非惟心而何物使之然也况隔世而犹怖威名是知惟心之妙岂身世之可隔耶铭龙居菴普同塔铭夫庄周以天下无藏特据器界肇公了四大本空别示根身虽则各就其长未若云居有言青山有限白骨无穷吾生不离大众而死岂能异乎繇是造普同塔而处十方师友非惟根身器界两相混融抑且生死去来曾非离背是真得佛之心者矣所以诸方梵剎咸倣其范以行之兹者臯亭山之东黄鹤峰之下古有永庆寺为元兵燹废故址巳属民间一濂慎公访求复得谋于文谷印师里人共相画计改寺为菴署曰龙居葢取龙象共居之意也慎公辞世余愿未果嘱诸弟子曰此菴当与十方共选有德者主之毋X令甲乙相承于是共议择一江湘公代领其事弘广慎公之业前后一新内外肃如众盈百数胜出他剎矣复于东岗之下建普同塔三其中则本山眷属东十方云水西诸优婆塞使生死不相离亲踈不相混是真得佛祖之遗意也予繇东鲁回湘公迎余至龙居再三诚恳属余以铭因序其事而为之铭曰空生大觉大觉依身身依器界器界依空各不相到彼此互容本无生死何有始终法性法尔事理融通繇迷真性成此妄计五行相克分彼同异犹如水泡大小成势消泡复水非一非二若色身者自他一隐惟有智人了法如是会彼同异入无生地序般若经叙品偈论都叙序夫般若无知而无所不知虽无所不知究其所以知则未甞知也般若无为而无所不为虽无所不为究其所以为则未甞为也葢繇般若渊深若海穷之莫究其底巍峩如山登之莫达其顶故云不可以知知不可识识诸佛之慧命诸菩萨之达道诸众生之安宅实乃十界之栖托莫不繇之也故知是经以常见论之三乘二时所说大根会通融九会皆是初成而后世有闻此不生信心者皆繇宿世不种灵根故也或曰般若乃方等之后佛欲带小说大而诸子未明父旨虽云领知众物犹住门外止宿草菴不敢希取一飡岂同法华面付家财闻成佛记何得顿类大乘X而过赞若此耶答曰既云带小转大宁不欲付家财若曰废权入实成佛何非前法声闻不悟徒自愚痴落后发明方知本有葢得失在人岂法有大小耶所以法华会三归一实乃即小之大无别有大涅槃义一名五曾非一外别有五名故曰般若涅槃佛性金刚三昧首楞严定皆一义也是知般若一法彻始彻终尽凡尽圣皆繇此一门成其出入阶降之差诸佛之所以谆谆教诫学者当深穷其旨趣矣奈六百卷浩瀚之文小圣尚非其分岂凡下之能易窥哉所以古人深慨未来根钝难堪删削定制放光光赞摩诃等经虽多少不同莫不皆繇大经之所流出而龙树菩萨内怀祖印兼阐教乘因念后世于诸部般若彼此不能会归小大不能通贯繇是註大智度论若干卷冀开其迷惜乎经简论繁犹庄子之註郭象亡羊泣岐开悟须得其要门何幸时当末季至人再来有大沙门蕴空晓禅师者慨大藏之重繁参考再四较南北之本类明重单之译撮其大意紧要之言会成一部题曰彚目削智论之余文录其最要名曰笺释前代哲人如生肇慧远等诸大法师所作放光光赞般若等经之序文大经五十五卷九十品之题目撮彼品内之大意註于题下称曰撮录使后来见者一藏之奥典示如指掌六百卷之大义晓若日星呕心血二十余年成部帙数十余卷撮大经入于微尘一多并现掷须弥于芥内小大何妨圆融无碍自在纵X横此恩此德世莫加焉苟非龙树之再来必是灵山之受嘱者矣不尔则何能忘疲倦入藏海处龙宫搜至宝删繁文撮要义无非皆为佛之慧命也可谓道越羣情思超过半其犹狮子之哮吼无畏勇勐作决定说亦如象王之游步纵涉恒河直穷其底如是作略如是大用欲知其深奥者请观数帙之文则知如来一代之教如探囊取宝使大小是非皎然莫隐邪僻戏论难逃其迹真所谓掷大千于界外移妙喜于此方若非净名之流应居童寿之亚功侔上古利及将来经云足动大千草入劫火未足为难如来灭后能持此经是则为难此如来之明证故予无得而赞焉天启六年丙寅仲春日序受生幻智二法门序夫道无方也行无门也无方则随时破立无门则惟利是从此古今不刊之格也世有无知者不善所择多诸伪滥惟智者之所慨焉且时人作预修还受生钱者经教无文不根若此若云人之受生必于曹案假借使用阎君岂赃滥之徒耶若云死后无可使用必须预寄狱库吾未见世人先将财帛寄司狱以备入监之费恐智者弗为尔人能修德则天人钦仰心希圣贤则国家褒宠刑宪地狱岂有二焉复谓妇人生产必入血湖遥指目连为证且地狱者幽冥也幽冥也者无识无知无识无知而云羽州追阳县不知何省所属矣夫有阴阳则有夫妇有夫妇则有产育X产育者必入血湖岂阎君不繇产育而生于木石耶如亦繇之则伊母在狱而子何治乎曰若然则血湖之说不足信也曰非不足信间为一种妇人不生敬慎者之所设非施之一槩也予每私议如此岂知有同音者焉嘉禾鹿园居士叶君儒门白足艺苑高奎初则淹贯六经今也闇闲释典慨此二谬刻此二门望转其习一曰妙德夜神说菩萨受生藏二曰摩耶夫人说大愿幻智解脱门恳予作序余愧幼不读书又兼学浅安能与大方鬪巧然其用心正合愚意聊为解说夫受生者以法界无碍自在力于一切处受生非一人道其犹月行霄汉影落百川然非心意思议所及岂钱帛嘱託使之然乎诞育者以真心无性三昧门于一切处诞育非一如来其犹虗空体非万象而不拒万象发挥尚非铁围石壁所障岂血湖地狱使之可拘乎统三世为一际生即不生十世古今始终不离于当念阎君云乎哉徧十方为幻腹无生即生无边剎海自他不隔于毫端血湖云乎哉苟能如是则未离兜率巳降王宫未出母胎度人巳毕直下承当即名佛子信心一念巳越诸流如斯妙利非叶君其孰能知之金刚三昧经註解序夫真心独露若皓月之朗于太虗法性无亏似骊珠之耀于沧海了了不昧日用明明无生即生以真如不守自性而变现随缘生即无生以实相本来无物X而一尘不受求之叵得如木中火决定是有而方处无凭体之即神比镜内花俨然可见而取不能得无方妙用犹映色之摩尼影虽移而体实不变具足本来若迷家之贫子身虽困而宝未甞无嗟夫我辈沉埋旷劫迷背日深本有家财致生难认良繇不逢善友开悟何从故我如来离兜率降王宫舍富贵逃雪岭苦行六年覩明星成道作众生之慈父为九界之师宗三七思惟法轮大转葢为利钝难齐所以教分渐顿四十余年欲说不能说权实互覆涅槃时近欲休不能休罄示一心其犹握金刚剑用斩羣疑竖正法幢破诸邪惑革小乘而纯入一乘会百川而同归大海真救病之良药运宝筏以济人是故世尊无问自说既甘露而普救沉疴伽陀说偈赞扬鼓琵琶而相席打令解脱发广问之端知六度皆归无相心王间无生之义识三行惟一自心无住示法身非来非去大力启果德有证有修身子重闻一偈之因缘达真空具含四德梵行守真修之一味即俗谛顿具四缘地藏腾七品之余疑阿难请一经之名字始末究竟祇是一心前后辨明宁逃法性惜乎浇漓末世妙典难逢兹得无瑕师梦祈神授刻此流通旨奥文奇读者彷彿繇是不揣愚庸伸此管见若夫昔人片言而掷地金声一语而大千广被余何敢言伹心慕大乘乡希赞叹奈圣言莫测凡智叵思倘或誵讹愿施忏悔X玄沙备禅师语录序闻夫不落阶级嘱云好去寻思洞贯金刚不意中途折担布单才展乃云不敢自欺凡圣削除方向胸中流出磕着足指处顿悟苦乐无生当场盘诘时报道非干西土自知宗乘有据血脉相传所谓黄河水从源头上浊来也近来多见诸方唱导者师法无凭谈禅者出世无准自称悟道妄意为人诘其来源无可指的岂能如玄沙大师远传鹫岭近接曹溪为石头之亲孙作雪峰之真子心印列祖教贯楞严对境无心遇虎恰似家猫现前大用断蛇犹如握土故诸硕德多就决疑余生末世恨不能面禀嘉猷法道浇漓无繇见其全录昔年入闽特访故踪牌坊如昔石圈尚存奈大殿垦作山田僧房改为民舍扪心无地欲住焉能兹得林居士万容聿兴此志重建宝坊偶得全录如获衣珠念此将来即巳付梓专人走越乞余题辞自惟肤学何敢与大方闘巧博地凡愚未能与圣贤接语少伸大槩用慰远来其玄风妙旨尽在录中若能入目便知昔人如在其或循文背义觌面犹迷虽得之在我何关文字然悟必繇缘少他不可凡具通方眼者谅必不以文字为病尔赵州语录序窃惟破家荡产于十八上而善舞太阿纵宾夺主于圣贤前而逢场作戏一物不将来直教放下着不起一念时向道须弥山镇州萝卜头诸方谩云即是师X承青州布衫子学者休向言中取实拈一茎艹而作丈六金身惟一个齿而尽知滋味时常老实头杀活临机顿超他用棒用喝三寸绵软舌纵横自在未甞用怪语奇辞其犹水上按葫芦看他东捺西转室中悬宝镜任教凡来圣来南泉之真子马祖之嫡孙拈提向上宗乘善解拖泥带水其惟赵州一人而巳惜其语不能尽传仅获一帙学者如逢至宝真如甞御鼎一脔而尽知众味饮大海一滴而备谙百川但旧刻不佳亦且板残字灭今发心重刻利益将来深恰老朽之心聊题数语以冠篇首云尔天宫寺放生会序夫生生为不生勿谓不生为不生须知生是不生之生不生乃是生之不生达此者可以语无生之道也流水长者深知及此所以见十千游鱼水涸命尽为诵金光明经诸鱼是夜尽脱鱼报生帝天灵山会上皆授佛记故余谓欲度生者必先自得无生然后利生接物无不如愿若流水长者可为放生之良范也吴中天宫寺禅者身住应门不为常习所障志结二十余辈聚放生会继长者风请余决疑故以生不生之意语之令彼先于自度然后度生此万古不易之规也譬夫救溺者先自备船筏及竿索之类然后自他可以并济若不知方便自无所仗赤身入水自他俱溺此必然之势也子当以是语告诸同会须知自已生死为重若能自出生死不忧众生不能度也至X嘱序祖师来原序诸方各祖其祖宗教相攻过于水火而祖师堂唯以达磨配享不列教祖者似忘其本也或曰非忘本也达磨以代代相承教祖则瀚漫无据故唯设达磨耳此语未尽善也苟非摩腾竺法先以白马西来登空说法降伏五岳道士四众发心达磨虽祖突来东土有何凭据孰解信受予知达磨所指指彼二人所传之经意岂有他哉是知功亚于佛而不设享者忘其本也若别论之则禅不忘其祖而教忘之也合而论之则两家皆忘之矣故予向年设祖师位初曰东土传经第一代摩腾尊者次曰东土弘宗第一代达磨尊者三曰建立丛林规矩百丈大智禅师四则本山开山和尚未知是否伏望四方尊宿不废公论者有以教之云尔心经大意序眉毛挂剑血溅梵天水按葫芦略着便转圆融活泼巧发机宜无出般若心经欤所以非文字而即文字何妨四六舖舒即语言而非语言岂碍炽然言说故曰般若如大火聚四面不可入般若如清凉池四面皆可入非偶然之语也经标智慧渡彼岸者非谓菩萨更渡彼岸也观自在者欲令众生自观自在也以自在故于一空中双遮则非空非色非根非尘乃至无智无得双炤则即色即空不增不减以及不灭不X生诚能如是何苦厄之不度涅槃之不究竟乎友谷师深得般若旨趣言文之表註释此经题曰大意与旅泊居士过访出以示余片时数过不忍释手属余着辞自愧识浅何敢措语但师为云栖白足叨忝同参不可无片言只字代资鞭影云尔涅槃经会疏序夫大般涅槃经者乃如来顾命之言也蕴成旷劫而久秘不谈方便调机而待时方说所以大小对带半满开宗顿渐偏圆初中后唱唯此奥旨最后极谈犹库内之珍财临终始付海中之神宝劫尽乃亡大哉世尊慈悲莫并精求竭力等救沉沦伺机四十九年本怀未罄唱灭二月十五尽吐肝肠故得十外皈依阐提亦悟昆虫草木悉以沾恩象马蛇虺咸皆被泽内凡外凡而功超旷劫天类人类而果证无生能事既毕即告涅槃于是日月无光山林变白大地震动鸟兽哀鸣是凡是圣尽失所天情与无情谁非号泣是知此经一唱无复遗余至矣尽矣他莫能尚旧经四十卷译辞繁赘灵运删削言理简直开宗判教五七八家灌顶精详互存得失繇是重参至理註此玄文惜乎陈隋兵乱䟽未入经彼此分张势同吴越况复藏中久匿学者尠窥末世浇漓尽疲至道致使法眼朦垢佛日沉埋哀哉痛哉实伤心腑故予不揣愚庸而輙敢效颦欲会此经而发心有日再三披阅宗趣麤知奈旨奥文深有倣郭象错综前后多苦亡羊X于是不惧阐提之罪甘负谤法之愆芟繁录实贵在贯通罪欤福欤并伸忏悔重刻正法眼藏序正法眼藏者难言也请以喻明譬如眼之洞见森罗万象取之无穷用之无尽故名曰藏夫藏者含藏最广邪正相襍泾渭难辩甚至邪能夺正正反为邪故泉眼不通泥沙立壅法眼不正邪见层出剔抉泥沙而泉眼通剪除邪见而法眼正自非至人其何择焉昔竺干有九十六种背正趋邪二十八人摧邪持正逮我东土白马西来正教始兴于浊世名相寻陷于邪宗繇是达磨大师扫除繁萎直示本心嗣后五宗分派各别门风会其枢要卓乎纯正讵意人根䆮劣法久弊生或承虗接响以瞎枷盲棒妄号通宗或守拙抱愚以一味不言目为本分彷彿依稀自称了悟或摇唇鼓舌以当平生如是有百二十家痴禅自赚赚人沦溺狂邪故我大慧老人承悲愿力运无畏心决择五家提挈最正者凡百余人裒以成帙目曰正法眼藏是书也如悬白泽裘精妖丧魄秉金刚剑魔外潜踪四七古锥宗眼二三老汉家珍不涉程途一覧具足知为后学指南无加此矣时有普善菴沙门慧悦居士春门徐弘泽自庆奇遇嗟彼未闻冀报佛恩募资重刻属余为序以贻同志而参学者即使游法界无边之门融古今剎那之念犹是功勋边事若能了悟则自心何知自眼何见非见非知是真得正X法眼藏者矣无趣禅师语录序夫祖道不可绝继风穴于法堂痛哭克家之子难得仰山自记再来莫不以诸佛慧命为怀度生为急务者也所以狮子有罹难之忧预传法髓达磨忍服毒之苦得嗣方休是皆深体祖佛授受之志矣惟无趣老人幼专鲁诰壮博禅宗道闻鸡声而悟学得野老传心开托临济棒喝之宗光扬马祖磨砖之用慈悲密用权实并施承接从上正源流成就克家真师子实为人天大树末世津梁宁不为仰山再来之俦乎某自恨生此象季不遇至人每叹前朝豪盛近代绝闻兹得南明禅者持老人语录相示不觉忻喜何期浊世遇此希声片言只字尽吐诸佛肝肠竖拂拈槌极唱诸祖骨髓开卷则疑惑潜消再玩则勇勐顿发实为明时之盛典释氏之法幢将来学者体而行之非惟已事可办抑且佛祖之慧命有望矣车溪禅师语录序闻夫一光东亘五叶花开密运羣机千差兢入所以诸方各宗其宗门风自是不同共学所学知见曾何有二车溪禅师乃临济直下儿孙实无趣克家之子默筹七事妙协三玄播黄檗吐舌之风显高安𡎺拳之用掌杀活机权衡学者秉吹毛剑勘验诸方遐迩咸推独步古今屈指一人苟非承夙愿之再来宁不为多生之根熟耶某生不遇时学无所附福轻罪重X不能面禀嘉猷道听途传岁月徒增渴想兹因南明禅者持录相示焚香顶读自觉潜神再玩渊微初心颇惬何期不出蜗居而闻所未闻生逢斯世而遇此难遇如展智囊始知已见之朦胧似入大海方信江河之狭浅自惭无德莫可赞扬略叙数辞聊申翘致䟦重刻华严经䟦一叶落天下秋不言而信一阳复大地春不令而行故能无量为一若百川之归大海一为无量似皓月之印百川圆融自在活泼难思其惟大方广佛华严经欤是经也如来指明众生自性日用具足非因修得而众生为无明所蔽迷背自心故于初成正觉之时乃云奇哉众生具有如来智慧德相良繇妄想执着而不证得繇是顿辔华严圆示一乘无外之法指明法界发挥凡圣不二之宗净秽交彻非是该罗重重相映犹帝网之传辉彼彼互融若千灯之合影内外无碍如芥子之纳于珍瓶大小相收如微尘之遍含大地既非思议之境宁容意识所到甞闻翻译则天童爇香诵持则修罗败衂註䟽则梦感金像造论则齿放白光葢以是经不可思议故其利益亦不可思议也中菴鹤林二师自念时当末季恐或堙没发心重刻欲冀远传不意泥洹时至中道而止兹得炤双融法无说诸友继起罄心竭力遍募四方克成其事可谓善继人之志善述人之事者也予主福城目X覩其绩心窃嘉焉故书数字志于部末云尔䟽兴善寺重修大殿舍利塔䟽夫佛法有三时焉谓正法像法末法也正法者如来现在面禀嘉言一念发心便证果也像法者如来灭后碎身舍利流布十方造寺建塔也末法者禀前二法薄兴供养而信心去古远矣兹者兴善寺去嘉禾东南治三十里后周坦法师所建法师道行精严华夷所重寺建二舍利塔得得航海乞二鍮石以为其顶至国朝千有余载殿宇几经兴废而二塔俨然独峙人因异之故兴复之不难者咸塔之力也余于今春过石佛主期学徒鹫萝峰乃房僧也邀余登覧见大殿狼借二塔将𡉏乃语众曰大殿工繁殊难修理今此二塔若或不修则塔顶毁堕欲再复之不亦难乎答曰村居荒僻鹫等德薄人不取信虽欲修葺不胜难甚余颔之回东塔有善人广恩余劝之即施十金为发心始倘有见闻生信则众手可成山也因记本末告诸来者且远方既施而近境不可无心凡往来随喜者但百十分文随力随量共成胜事福攸归矣径山古千僧阁募造禅堂䟽夫无佛作佛无法说法是诸佛之常仪诸菩萨之弘愿也自我佛灭后千年正法始来其时也宗于理行昧于自心兢执言教多陷牛迹繇是达磨得得远来X直指人心见性成佛道至六传宗风大振广播四方其间得旨者不可数记其丛林哄然当时若论绵亘流远唯我双径为天下魁所以国一开山之后代八十人其为王侯所重者如护国法济等班班有之大慧杲公高庙所重众盈三千道冠天下于大殿之北建千僧之阁以延之至我国朝寺改古向以故贤能隐避寥落难言先年得无边师佥同众议改复古向繇是四方羣集贤者复来兹髻峰院主与众禅友得得过越邀余入山建立长期安禅集众葢望祖道之重兴也奈久废难以卒兴众广无以安措于是禅友虗含聿起大心欲于千僧阁后别建禅堂五间傍增僧舍工程浩大僧力难为遍叩大檀方能了事伏惟运神于插标之顷梵剎巳竟垂手于布金之际宝殿完成大心承绍功不浪施但肯相悉便请标名募刻净诸业障经䟽余闻福事虽多要知所择是以十善修行报感生天半偈随喜功超沙界其优劣如此能无择乎故善胜则福胜缘轻则福轻此必然之事也假如造桥砌路究竟果报利益人天供佛斋僧较量功德祇完一已孰若价踰七宝功胜小乘直使片言只字四方流闻万世广播以大乘经书刻流通用广其传未闻者闻未见者见非惟佛慧无穷抑且令受持者断轮回出生死证涅槃成菩提未有不本于此者矣若以其功德较量直以虗空喻之而勿能齐焉向余简阅大乘X律部见净诸业障经菩萨戒本经并揭磨仪轨真后学之津梁渡世之宝筏也是以抄录佩带日课有年矣禅友彻泉过石佛见予躬读欣然发愿募诸四方刻以流通余时合掌加额曰岂期浊世有知音若是禅友者因喜而授之其间文旨精玅功德渊深如来自赞展卷当见能遵此志必会龙华少助片缘非同浪施谨䟽径山千佛阁募斋僧米䟽华严经曰假使顶戴经尘劫身为床座遍三千若不传法度众生毕竟无能报恩者夫所谓报恩者非特山僧登曲彔木床挥麈举论为然即檀那舍供大众辅翼以及负劳运力者皆名传法也所言报恩者非特大士舍身比丘成道者为然即众信修檀度学忍辱以及持戒精进莫不皆名报恩也犹如幻戏登场缺一则不能成其戏矣迩来末世诸方教乘颇演直旨尠闻惟双径国一开山相传八十代代不乏人自月林禅师归寂之后经百有十载宗风堙没智者泣途里境相传谓寺改其向以致寥落近得髻峰廓菴二上人佥同众议复其初向自戊申创起今始落成于是四海英贤争赴稍覩旧规可谓弘法报恩两兼其美矣奈因众广日给难敷特持短䟽徧告十方惟冀体同体之仁秉护法之念舍库藏中有余贯粟成出世间无尽福田实为福慧两全共成胜事谨䟽径山大殿募米斋僧䟽X夫西方远十万亿剎土以念佛为资粮双径高三千六百丈以粥饭为要事若也弃静入缠未免牵于尘累归山远市将何度于饥仓虽欲笑傲云山超然自适宁能日吸于清风如欲安心在道四事无亏必仰资于檀信今我双径两浙名山四海所宗巍然独峙于羣峰杰兮道魁于天下御墨屡颁高宗以之驻驆名人时咏苏老以之题碑庄严壮丽有夸于兜率无为寂静逈出于人间所以昔人有言曰百万松杉双径杳三千楼阁五峰含迩来寥落逈异昔时骚人弔古过客兴悲岁月绵延难以复振向得无边师重新大殿继有观院主复搆禅堂于是云水络绎不断龙象济济来归一时失欵有缺宾主之情欲待无能必借檀那之力因佳其事代为䟽言重修阿育王大殿缘䟽夫福繇缘起缘因境就境得人成此古今不易之论也所以缘兴在乎境胜地杰然后人灵惟阿育王寺神乃天中圣人也地擅吉祥之号兼此二美为天下冠实胜功德处也夫阿育王者昔为童子见佛入灭聚石为塔以为供养佛即记云过后百年当作轮王大兴我教果符佛记得佛舍利八分之一碎七宝以造塔八万四千遣飞羽鬼送四天下有八吉祥地可以置之所以大明境内有十九处此当其一余皆贮塔莫睹真蹟此居塔外人皆可以手持目见夫刘萨诃者西川之猎户也死至阴司阎王告曰汝乃智积X菩萨何故造业如此当堕地狱吾悯汝故示出罪之处若能求见舍利汝罪可灭繇是得返阳世礼拜一十二年至于甬东鄮山天乐锵铿七日不歇舍利从地涌出非惟灭罪抑且现世成道号慧达国师国初三取三度飞回是知此地名八吉祥我信之矣迩来年久大殿几颓故予发心修理繇是特持短䟽徧告信施大檀善男信女各发诚心共成胜事所谓众手移山不难成就独力撑天谅可得哉是䟽募刻华严经䟽钞䟽夫心源湛寂智海汪洋摄凡圣以同归融事理而莫剩者其惟大方广佛华严经欤此经上中下三部义趣渊深信住向五位后先并入其犹芥纳珍瓶而内外历然尘含法界而大小齐至者无碍自在之谓矣具斯妙利悯世绝闻繇是龙树于龙宫简阅知凡辈何堪特简下部十兆余言传流西竺举世称奇目如意宝流我东土十分之一贤首竭苦行几载遇文殊而劝读发明清凉秉宿愿多生作䟽钞而广伸妙义复得圭峰继弘斯道闻之者焚身舍臂思报佛恩吾观古人之用心精诚竭力递相传持无非为庆已之奇逢恐后世之绝续尔迩来末学鬪诤坚固僧家以安适自居公府以左道为禁举世不闻名字何能少解真乘佛祖于大寂定中宁无悲愍哉兹者嘉禾鹿园居士叶君少游萟苑为黉门之白足晚究心宗典义学之参头阅大小之教探性相之微还源复性惟X尚华严义博文丰无出大钞慨古板之将湮欲新刻而继世奈何刻资须假众缘予美其诚赞叹不巳聊书数字用题薄首少助影响之功共成莫大之德凡我同志各出只手引募刻涅槃经会疏引大涅槃经者乃世出世莫大之玅典实如来最后之极谈所以四十九年不闻尽迷佛性二月十五特唱一众知皈六念三修直趋菩提之路五行十德顿超方便之门十外归依二子摄伏若凡若圣安住祕密藏中情与无情总收大涅槃内功超日月德胜干坤炤大地以无亏育群有而不剩者也所以如来顾命之际天人魔外之俦倔僵无双尚悔心而恋慕蜂䘍毒蛇之类愚痴无比亦含泪而归依无情若大地山林亦巳变白蠢动如蛣𧏙白蛵悉以悲鸣虫兽尚知报德为人岂无深思奈是经缘奥黠慧何知故灌顶老人难历百城运神思而註疏荆溪尊者深体父意再精治以完文惜乎经疏两处致使学者探吴而失越余故𨤲会庶挈领以知纲起笔于辛亥之春告成于壬子之夏不能刻枣未遂初心兹遇定凡居士会首化诸同志冀今世以及后世一灯而传万灯法身何限慧命无穷可谓真报佛恩不忘付嘱者矣募造东塔天王殿引闻夫四十八愿而愿愿度生五十三参而参参见佛X所以清凉大师演华严性海于此地阐法界一乘于多门福慧双修犹星天之行布禅教两学若万派之归宗圆融自在大小共繇故兹山为嘉禾生福之地行善之场也近因山门回禄四天王无处安身发愿重营老比丘无能干办繇是置簿五十三册人领一册册化五十三人人出一钱合计五两三钱或一人独出或鸠众共成随缘皆可积少成多犹为山之始于一篑合力共谋若掬水可为巨海胜会难逢良缘休蹉予言如是各出只手募造镜台山大师菴引事逢时会缘得因成非偶然者也镜台山大师菴者即高峰大师藏衣钵处也吾徒麦浪随予云门度夏简禅宗或问后见云栖大师以高峰海底泥牛话相诘予时以傍僧推出乃云大众证盟麦浪一见似有所得至今十余年矣入苕溪为卓海幢居士所知请就武康开向上事感徒众剖心以詶法恩道士舍邪而趣正见使狂者获醒恶者从善繇是远近归依兢思甘露故卓君等为卜古址以彰大师之遗踪建禅室以栖十方之龙象刀耕火种凿石栽莲池中得二龛一藏佛影一藏衣钵体质虽朽而颜色尚鲜时节虽遐而因缘不爽昔云栖举话麦浪传虗居士结菴遗踪复证此因缘会遇不谋而然者也凡我在会之众宁非大师之遗尘乎故根椽片瓦各发自心粒米文钱随力喜舍可谓良会难逢争先莫让X偈净土偈西方元不远眼底尽黄金白鸟鸣峰顶频伽绕树林拈来非逆顺用处莫沉吟伹见弥陀佛华开自在心又欲观琉璃地须看心境微风声鸣雅乐云动散天衣鸟赞如来德花开大士机举头红日近元是住居西又尘念氷消处心珠自放光洞明今古事了证法中王有物元非物无常却是常弥陀若个是开口便成双又西方好西方无烦恼衣食自然来珍宝砌街道平等无贵贱长生无老少弥陀寄信来劝我归去早又西方好莲池侧玛瑙鹦哥宣佛法行树严七宝势至时颦蹙观音伤怀抱众生不肯去何其自迷倒又西方好衬足皆瑶草念佛与念法念僧皆仙鸟六时闻其声合掌共行道劝我须早去免受阎王拷又西方好得到自然了身冷散天衣肚饥有神枣浴池纯宝砌罗网行树绕脱此烦恼服着彼无生袄又百行无如念佛好念佛之人少烦恼忙闲不废用工X夫他日免受阎王拷行也念住也念行住之中着方便法法头头本现成何须更问娘生面坐也念卧也念散乱昏沉打一片圆净明珠炤大千此界他方都踏遍我叹世人不少省念念常逐尘劳境守财夷虏妻子奴役役那能一念静我叹世人缠五欲身心日夜事劳碌到头万事总成空若个能生极乐国极乐国去不遥目前一念可顿超落花流水演空色有情妄谓隔云霄七宝树宝间错琉璃为地黄金阁香风吹体适温和饭食讫巳作天乐我将极乐比娑婆娑婆世界有八苦世人不信听我宣一一为君从头数一生二老三多病爱别离兮不长命冤憎会兮人怎逃求不得兮五阴盛此之八苦亘古今欲免除是悟无生不尔饶住非非想那能逃得生死侵我将娑婆比极乐二者相较真不若此土事事属无常彼方法法皆正觉九品莲黄金台旷劫弥陀发愿来若有众生称我字一念花中长圣胎生极乐无他方弥陀切勿论闲忙工夫纯熟心华发大地山河尽放光念佛好须及早勿使光阴暗弃了屈指低头论古今英雄多少埋青草君不见居士王龙舒一生为人念阿弥临终立化显灵验笔尖头上产神珠又不见荆夫人时同婢妾诵真经身虽不出娑婆界上品莲中标姓名自号没用溪边一腐块其形若沉檀取之无所用刻之无所长X弃水不之去付火不之然能死盗贼心善却世人贪日夕三光下优游天地间都云没用物我道得安闲又号散木商丘有乔木其木濶百围其顶冲霄汉其年不可知全身佩荆剌到底皆虬枝嗅气令人狂嚼味烂唇皮世人不之谙识尔者子期多能复多役致我长相思示朱交芦山河大地广长舌明暗色空炽然说瘖痖盲聋最便宜聪明灵利反成拙一言要勘老维摩三个证龟唤作鳖欲识西来真实旨踏着称锤元是铁缘生偈法从缘生法从缘灭生灭皆缘自性直截不了直截认彼问答问答不週剎那迁流尔问我答尔默我休无住之者一二不收一本不二一亦非一一二既非缘岂为实以其不实万法所出昼夜迭兴互成窹𥧌二者相违何辨真伪当其觉时了知梦非当其梦时安知觉是既不相知胡可凭据见觉闻知其义相次不了幻兴执成迷昧苟能达此到如来地诗述怀道人一意学痴憨世事空空无所关权制荷衣遮病体傍家行脚傲云山腰包未解心先唯拄杖才抛意自闲枕石溪边时假睡静闻流水响潺潺途中X为客千里出渺然萍藻心回头绿树隔问路白云深蓦直无容议狐疑似欲寻夕阳也投宿淡影隐踈林旧路岭屹崪陟云磴迢迢翠影低山城隣古寺天汉接前谿怪石玲珑处奇松俯仰西隔林清磬响知是近招提途中二首辞京巳半月客路几盘桓谿峻浪花逆山高风色寒马蹄轮石磴鸟道渡云端绝顶如穷到方知身世宽其二屈曲台山路峥嵘霄汉齐谿声近听好山色远看低旅况随时度风尘逐马蹄日阑岚气拥设宿问招提山行口占坐久忽劳生携笻门外行好花山径满细草暮烟轻虎蹟新泥印风声襍雨清遥看猿落㵎着意抱枯茎登西台觅险寻奇不觉劳层层石磴响风台台悬崖万仞鸟不度峭壁千重云卷涛回首却教群岫小擡眸又见远山高幽林独坐疑求伴忽见猿猴挂树梢古清凉精蓝恰近碧溪边听得谿声日夜传数鸟群唿隔林去两山排出白云前厨中熟煑连根菜室内唯参五味禅倚槛漫吟诗兴远仰看只剩一丝天上西台过清凉桥西峙将隣顶崎岖路转弯人行彩云里心入畵图间X谿水穿空去石桥依寺还松前蹔箕踞消得半时闲中台万山寂寂护高台四顾风情面面开一路天河凭滥渡几行秋雁傍时来太华有意留星斗淋雨无心长石苔直是道人生计少破衣曾把白云裁北台屴崱高巖马不前委蛇散步入霞巅凌虗乍识无多地仰面唯余尺五天星月傍帘疑散雪风云渡槛似铺绵浑忘身世知何处唯见台山几朵莲东台望海峰前望转遥拟从海外驾云飘狂心不识高千里痴眼犹疑上九霄匍匐江山如有意低昂草木似相招红霓应是文殊遣雨过山腰布锦桥那罗洞铁壁崖心通小窦圣贤居护宅神龙五王寺伴天城迹望海峰前箬笠踪有意漫劳窥缝罅无心何所不从容文殊满目君知否变化林边几处逢再登北台崔嵬复崔嵬再登此高台五月名花发六月寒氷开忽尔烟云合凛然风雪来长年无暑色爽彼幽人怀与普门社三际青嶂有缘堪憩足白云是处可藏身道人放意驯麋鹿睡拥麻衣枕石根其二X白云与我最相知我住山时他亦随侵早和风辞嶂外晚来依旧护柴扉其三山中潦倒事寻常明月凭他自转廊独坐夜深随去住却来煨个芋头甞其四黄叶随风度竹篱看看堆积满堦墀唿童旋扫烹黄独瓦灶强将粪火煨其五风来吹我竹篱响错谓禅流叩草蓬起坐相迎看端的数堆黄叶聚庭中同春坊傅商盘过滹沱河访戒菴钟山界白练沱水遶僧家危阁一吟眺长空见落霞凄凄两岸草德德数声蛙南亩禾时熟应知足岁华云印老人千佛寺讲法华经如来有使者千佛与相俦举念天华落闻言石点头真空无一字权说有三週门外亡家客竛竮亦自繇有感孰谓苍天不负贤几多豪杰困林泉稽刘岂是无知者没世村庄学种田又有学何如有福彊蠢然却得坐高堂诗书满腹成何事空抱琵琶对月光示游客X客来索我诗迅笔叙衷曲说与行路难归家无荣辱端阳即事堪笑世间人物命当人事祇识我取欢安知命所系现前眷属和去后冤家对我劝急省取三途莫儿戏思乡辞越三千里思乡十二时逢人问丰熟叙话多别离朝起清云下暮观玄斗移羁身无所事归去故人疑上元后日与马中丞诚所过莲花菴春风吹上苑草色青阶除杨柳萌金糓梅花绽玉糈爱莲因凿沼结社搆深居索偈应无说谈心论有余季春同钱月童朱剑石诸友游安化寺登毗卢阁望白家庄义冢平明出东郭勒马访幽居绿树遮莺语熏风解客裾登高一眺望千古恨无余彼此离乡客空教记玉鱼送传司业商盘归定襄四首之一若过台山路休参无着禅粥锅狮子现拍手哭苍天送黄庶子慎轩归蜀相逢不久话离别正值中秋月皦洁把盏问君蜀道难吟诗惠我西来诀旨深不识论入微梦惺应知口莫说脱履归山虽是乐朝廷有念君当出赠陶鹤洲不作千年松顶梦却来洲上事春潮他时冲翮飞空外任意搏风度九霄寒食弔古X土堆做就肉馒䬦不到渠边誓不休一陌纸钱酧志极问君此外复何求赠王新建越冲种性天然贵生成狮子身应随龙作伴不与兕为隣畵戟悬双日辕门祇一人治冲明世界閴尔静边尘初夏思乡攸攸夏日长读易在北窓窓外千行柳阴阴生微凉默然观造化评论知其详树上有黄莺声声似有情以其忘彼此向我分外鸣我有离乡念彼将天地轻岂曰不如物祇为各有因废剎我受托难辜檀越心身虽住北地梦𥧌南山岑自警今日期明日恍然误白头道心在疑惑世事空悠悠名堕圣贤数行同凡夫俦高谈与濶论返省自生愁苦热盛夏日作威行人汗如浴林间鸟不飞室内僧知足但念盘中飡农夫何桎梏能消五热烦惟有六月六过安化寺望白家庄义冢君是离乡客我亦背井人彼此既相关其谁不动神姓名诠竹简白骨露风尘日望乡关信愁闻岁月新纸钱孰为送来往唯浮云兔死狐何悲亦知为同羣同乡无异土伤悼何殷勤屈指祇自知衷肠难诉君行路难行路难路难不在登高山愚痴尽道蠢无用灵利犹X嫌心事奸上古人皆重淳朴而今一味尚轻薄事人直道还见疑素性那堪更雕琢麤麤衣稀稀粥意无非是乐有余心不求人便是福因把往事细思量思量往事空劳碌数卷书一林竹园蔬野果皆天禄不求荣不招辱出入无拘驯麋鹿有时拽杖傍溪游自觉身心无所求倦依芳草睡一觉浮云流水两悠悠醒来抖擞疑归家梦眼摩沙见藤花因採藤花入深坞蕨芽仙草无穷数只知富贵在眼前那识人间有万户旋转松门遇佳客话浓就地坐磐石凉风率至涤我襟爽然自惬汗干额问我怀中是何物报言世上不之识道人懒意择精麤一一拈来皆可食客又问我行路难路难不在登高山送陶鹤洲还越君回越中去寄我越中思徂岁曾栽柏今春活几枝水田当小满僧众值忙时致问吾徒辈艰辛知不知越中书至才接越中信思乡转觉深开书识远意问客知近音欲住恐无事要回似有心踌蹰两难便所以自沈吟和邢秋部干阳卧佛赴缘巳讫守林泉无事摊书白昼眠百万人天唿不起懒将名利涉人间显圣寺二首幽兴凭谁寄携笻傍竹吟径苔留虎迹溪水杂人音怪石藏深曲飞禽度水岑野僧无活计独坐自披襟X其二独坐竹林幽超然得自繇微风声瑟瑟雏鸟语啾啾土列笋头出苔斑石汗流祇知林下乐安识有王侯和白法斋一段身心铁石坚连城价重未为妍争如与世无为者种得西方几朵莲又十里方圆一掩关聊将锄󰑁断青山白云欲护幽人意带鹤和风傍夜还又懒僧终日懒擡眸与世浮沉过了休一个话头忘记却任他柳絮换狐裘又竹林有精舍愧无贤者居残僧六七辈琪树两三株伴座颠头石闻经乞命鱼飞飞庭际鸟频索饭厨余又奇哉焦冥虫其体若隣虗肉眼不可见天眼始知渠肚子涵沧海眉角纳须弥以其最小故包含无有余同陶石篑伯仲诸友夜游霜夜月明白如昼清酣乘兴游山曲小桥溪冻水无声远岫云迷峰不绿徐步相邀觅上方遥指精蓝似朝旭漫同学士话无生无奈更阑寒更促又我诗无奇特一味老实头下得一箩种秋成三担收X客来分煑粥米少熟熬油清澹虽云苦人前省告求又我诗无造作素性懒穿凿有漏即笊篱大乘是井索吉凶可判然何用求龟灼问我西来意檑槌研木杓又熏风度竹林戞戞吹我襟闲坐无所事静听流水音踑踞不循礼放荡空人心异鸟莫能辩来我头上吟又门前一溪水屋后一林竹三茎四茎斜七茎八茎曲白日无空闲清风常自足老僧俗气多粪火煨萝卜访古云门寻幽陟云际深处万峰连弔古兴长叹吟诗借旧联烟炊香米饭石泻响山泉嬴得云游鹤赤松时往还其二乘兴访古寺夤流忆旧游花香迷去路鸟语劝归休溪浅时闲钓林深分外幽浑忘来处乐祇意守林丘和陶石篑游云门若耶溪源似天堕片片鳞纹孰为剉溪上翁眼空四海穷年适足钓矶坐水心灔滪何坚刚一任古今风雨磨西子漫夸倾国姿从来嬴得虗名大和徐霍桐闲伴二三子时同造物游云过山锦绣松引径清幽碑古停残炤笻声渡碧流当年全盛日应不让瀛洲仲春写怀X戞戞竹有声熏风涤我襟罢书北窓下闲步南山岑问彼名利客谁思泉石心仙禽解随后听我逍遥吟又淋淋三月雨飕飕东北风落梅堆满地冻木长新容最苦畬田父开怀思蛰龙老侬何所似衲被煖烘烘又云门六座寺几个无事僧拽杖勤登眺狂心懒诵经前村梅吐蕚北岭鹿羣行拍手供长啸𦕈然天地轻咏大参朱云峥居士玉炤楼越王城伴山水佳大夫求静厌喧譁买园搆室远朝市釆药寻薇却骄奢三径种菊复种柳一泓凿石栽莲花东皐西峙分突屼苍松茂竹两相夸竹声奏瑟下秦女松韵鸣琴拟伯牙路僻不堪受车马溪深亦颇通轻艖耶溪遶砌傍楼出古蹟人传谢敷家山水岂减晋时美文章独显明世华不惭东坡赋赤壁甞惜太守咏瑯琊瑯瑘若耶一山水清浊高低不相似秦望嵯峨鑑水清白泉涓涓流石蘂溪岚多半香炉烟歌声应是釆莲女莲女妖娆无比并纤手摘菱弄清泚澄潭皓月两相涵丽珠走入晶盘里鱼龙不知水为命误随老侬踏山径山径迂回转若邪逶迤偶到长者家朱门白壁天地别云是朱君开别业架上诗书几千卷楼上青山有万叠修竹阴阴围百亩羣峰磊磊座之右主人好侠不倦客金杯满斟对饮酒不学池饮树饮与席饮只要吟诗一首酒一斗酩酊X不觉月吐辉笑寻归路始分手过范雨亭别舘携笻信步出东郭正当日午度樵风范君别业在何处人指偲心各仢清溪东芙蓉灿灿两岸映篱槿丛丛覆幽径金菊正肥长霜葩芰荷消瘦老秋茎转入池亭兴展賖洞天深处野人家四山排闼非装点万嶂千巖若正邪迤𨓦次第登高楼凭空一眺豁胸眸野田千片飞白鹭耶溪数道绕清流至人能觅佳山水卧龙金谷岂相似一一皆堪入畵图村庄处处清烟起金风阵阵响林麓尽是苍松与茂竹下彼卫乐赛天韶大者呜呜小𠿗𠿗主人好饮懒用杯酒缸对酌醉如泥狼借杯盘三灶烹石牀斜卧如箕踞夕阳西去寻归路两手扶笻懒擡步路人笑我何猖狂我笑路人你不悟登香罏峰短笻独上香罏峰逍遥不与人世同壮哉天地一芥子廓落孤身等太空逸翮如飞上霄汉颠狂误谓游崆峒倦行趺坐就磐石玉树奇花多玲珑石崖万丈不见底苍藓磷磷清风起小禽羊角入云端老侬衣薄寒毛竖烟岚忽尔满山谷四面平铺拟裀褥仰看红日丽天心人说雷雨过山腹浓云乍散续还断翠霭欲流芳草绿瀑布飞飞帘幕珠山禽滑滑啼林麓鹿麋知我忘机者驯遶左右伴幽独伴幽独吚吚如诉还如哭中心要见出世因可惜时人不知福X月夜即事明月白如昼偏爽幽人怀朗然一吟赏整裓几徘徊溪声清且寂松影合还开列坐青山伴当空瀑布来石桥拳枕睡游梦入天台时逢二三叟形古貌恢伟谈玄洞肺腑开我积生迷擕手道宿契徐往不思回持笻渡石㵎点破溪中苔直上绝峰顶顶上有琼台名花与茂竹玉树珊瑚柴珍宝砌楼阁瑶池珠翠培仙桃大如斗神枣尺一枚异味世无识琼浆琥珀杯高歌复长啸其乐真奇哉欲别不忍去又被鸟声催醒来在桥上再四自疑猜不意此是梦依依空抱腮寻思不可再遐想何崔嵬人事亦如此得丧胡欣哀题石女峰壁立无情似有情不嫌风雨妬红裙从来无限风流趣岂肯轻身托与人老僧崖补衲崖前立繇来不计年任从沧海变终不为君传闻吹桐昨为寻梅出今来探白蓂草生铺绿砌花发满空庭应律灰犹在吹桐声巳听春情何太薄不肯片时停山居杂咏山居无长物清风四时有绳床和衲睡不让华山叟又我诗有便宜终不费心机信口道长短适意无是非如来释迦老孔子是仲尼问我如何者回他啰啰哩X又扪虱茅檐下昏昏不举头披衣仍曝日白眼看王矦又山居有何趣幽独胜尘寰麋鹿常为伴龙蛇辨不难举槌呈觌面摇拂过千山问我西来意酬他只指弹又春到梅知早因开隔岁花暗香和月白清影弄窓纱枯干琼枝发骚人国色夸此心无外慕素质厌繁华又东隣谁喧哗云是王大宅昨夜生个儿邀朋广设席家私数百万靠托有所得初观似恩主细看还是贼又闻有乌先生状元十七八翰林排位次门第书科甲四十登三公阎王巳发帖穷通在眼中富贵如电烁又西隣动哭声谓是母哭儿儿方念三四母巳六十余徒以儿可惜安识自已痴少年既巳逝老大欲何为又丈夫志气欲冲虗才有施为便不如祇有山田堪屈节不妨腰膝软如泥又山居何所有贫病老俱全白发嫌频剃缁衣恨易穿锅炊无米粥竹笕自来泉抱病未为苦清闲即是仙又X老侬一味懒去住总无心着韈不知倒披衣失整襟闲来陟峰顶足倦坐松阴世事浑如梦凭高望远岑又题诗寄寥寂乘兴步前廊明月如有意筛金落草堂又欲入云门路沿谿一径通休教傍顾问指点乱峰中又芟草街除下闲吟几句诗看心当动处着意在忙时惜菊勤浇水梳花摘故枝子规声太切连呌我何如又去古何其远山僧事送迎清贫犹有辱浊富且无惊佛祖尊王位公卿重世名先生五斗粟下我水云情又开池不待月畜水备浇蔬抱瓮虽云拙消闲不可无天缘随分足物欲自相疎不意夜来月如同信使符又我诗无巧句摸写实功夫󰑁得一段地种成两样蔬不栽葸十夕与韮多半是葫芦拟学赵州老谭禅只说无又猪羊当用食不食无冤俦咂骨察其味潜心观所繇昔时食我肉今世以身酬两足不肯避四足欲何修又自身如泡幻常怀千载忧妄心不能足日夜思经求起屋七八透买田千万坵神枯心思尽病作卧床头X儿女满堂屋谁为展怜眸分分皆力置件件安可休虽死不能舍愿作护家狗趋富拒贫贱波波顾前后一朝筋力竭厌我巳老朽将我烹之食辜恩世无有隔生不复认对面如千秋父子情义绝徒增儿女仇又金风乍作征人悲野老朝阳补破衣剪得浮霞修直裰袈裟又半逐云飞又檐前卒卒堕黄叶窓里贫僧愁更切寒暑催迁不蹔停未明大事空叨呾又水面优游意兴多何方渔曲畅婆娑移舟棹打天边月品笛声沈水底歌失宿江雏空露胫逃钩烧尾背浮波形容万一无能补难把余情仔细哦又闻道春郊多秀色山翁拽杖印苍苔住观绕岸杨初绿忽见平江鸟夜来风卷涛头珠散雪山浮水面碧庄台龙鱼跳跃烟波外风雨相从笑满腮又野老山中但学孩柴门终日未甞开地罏火尽重增炭瓦权粮疎间杂䅘鼾卧梦魂常自在忘缘名利巳成灰破衣懒向朝阳补每把浮云漫剪裁幽燕怀山中山中多乐事逈然异城郭长年少闲事白日多寂寞X所乐无他伎所贵无拘束散步时独吟纵旷绝稜角为客乐不少何意生烦恼受用胜常时未似山中好不见寒山子愿言寒山老永无尘累牵自谓可长保菓熟猿摘多山深客过少水清茶有味叶堕风自扫携手招拾得共返来时道偶述独住孤庵野水边颓侬烂倒一枯禅身贫无衲为寒计赤体难遮却自然汎舟独向沧溟汎小舟飘飖颠舞类狂鸥道人活计随时度那得尘寰万斛愁数声渔笛蓼花洲扑面波澜不自繇唯我乍同苹草白耽寻佳句滞中流渔家乐家计一生非别有孤身随处甚逍遥江鱼村酒无余味酣醉横眠待日高绿杨荫下揽孤舟拳枕鼾眠万虑休醉醒移桡随分去更无名利惑心头柳绿桃红映碧波清闲无事且高歌光阴有限休虗度慢酌宽怀学护鵞夜宿芦汀昼出湘人间浮利懒思量直钩不钓贪生者负命希求度渴肠虗利浮名久巳休御寒不巳葢羊裘时人不识渔家乐却谓呈身衒汉矦X龙山偶然无事步高峰极目云山千万重隐隐村歌深树里漂漂渔泊澣波中苔庄恠石龙形古露滴苍松鹤发浓为笑皤翁活计少穷崖独坐究心宗怀白公故墓夕阳西下水茫然流落江湖不记年旅雁年来垂弔泪游人时至问先贤断碑有字应难识荒草无端到处延不是圣朝留宠钖几无寒食楮飘钱村暮牧童吹角过前溪巳觉残阳坠陇西野雾横郊笼树色哀猿寻穴遶山啼沧浪渔曲沈波底霄汉游禽归路迷我向村墟闲步里却将天气晚来题题庐山池寺四仙亭撒手悬崖上峥嵘似接天逈然名利外不与世相连题虎谿桥昔年曾慕虎谿桥千里驱驰不惮劳莫谓静修能却死也输溪水到今朝辞拟归去来辞归去来兮未知旷劫之何依恨无始之不悟失善友之提携认色身为自已执幻世为安居虗生浪死枉受轮回纵贪嗔而造业逐名利而空驰苟悟荣华之不实兮弃朝堂而早归未谙身世之非真兮犹系缚于子妻纵逍遥以自适乐田园兮娱嬉岂其无常之X卒至岁月之相催𩯭纷纷兮霜雪堆身渐渐兮容颜頺不觉五阴之前逝岂识四大之分离业识纷纷兮不可得而主持泉路茫茫兮知何处可依栖家财纵有兮焉带儿女虽孝兮何知业随身而自受魂独逝以孤悽胡为乎而不预觉急发心而归依悟真如之不变何身世之可羁识妄心之不有了梦境之原虗达法界平等兮岂圣凡之可间观真性无生兮宁自他之有殊不去不来兮涅槃即是生死不垢不净兮烦恼胡非菩提如是乎若菱花之泻影归去来犹日月之东西吾何知焉惟知是而无疑歌良知歌良知非是有知知良知亦非无知知知得有无知斯在直向有无中荐取若谓有知见不圆执着无知又一偏有无叠成六十二欲了除是悟言前悟言前透心法日用了了惺惺着待客迎宾出现成何须百计求方略入斯门得自在神通应现週沙界纵横妙用总无方答话不须拣内外饥便飡睡便卧行住坐卧祇这箇柳绿花红三月天世界拈来如许大有等道人彊作主只管人前弄死语颠拈倒用总不知徒把良知作规矩有等道人恣彊辩何曾梦见娘生面出语茫然混正邪徒事规模执方便不知性迷自心无始劫来认识神若教火内翻身后未审那个是天真解天真识通变入门便讨公文验虗悬宝鑑定龙蛇X慧剑高提光焰焰不用思不用算鸢飞鱼跃道一贯良知良知若个知知得良知金不换溺女歌人间溺女自有因非谓性僻残亲生张家有女貌如神自幼护惜如珠珍长大嫁与李家去金箱连步珠装身闷闷只嫌嫁资少兄弟相看犹生嗔归来日夜惟啼哭父母不安倍珠玉余财使尽又无多卖田卖地兼卖仆只要女心生欢喜卖仆又恐女不足嫁得女家如石崇不识自已巳卖屋满得女意自身空家中大小吸清风大怨小怨无日了拟向女家养身老冷眼相看冷面打茶饭三飡不甚饱思量往日错用心还是儿子是真亲天下无有不是父儿子虽嗔不甚怒溺女还是溺女招天神宜鉴溺女过前人堕穽后人防致使溺女无控诉补孝歌余曾祖千身长九尺父为虎擒隣人报知惊往救父打虎三拳虎怒爪伤祖面去时陶君世芳闻于府县几旌表有隣人王姓者为府吏索银于祖祖曰有银买孝子不若买田遗子孙繇是吏隐匿不行陶君有孝子歌隣人徧诵年久稿遗不可得予因作补孝歌以志其事圣世天下平人物忘彼此白昼虎临村咆哮喧天地虎无伤人心人起逐虎意人惊虎亦慌吾祖不知避子闻父危难竭诚忘生死见父不见虎顾亲不顾已X勐力石虎拳怒爪伤身体逐虎出墻外负亲归家里祇知父可救不识脣露齿服药未有方殷勤拜天地心诚佛亦灵此际有神明天赐父子全共享有余龄时有陶长者具闻乞旌表司府曾申文吏弊不消缴长者歌徧传年久无寻讨我生何其晚竟不得真稿因作补孝歌后代因我识若有知我心续之不可失旅泊歌君不见身心如幻复如电蜉蝣天地若寄居旅泊人间无拘恋明识娑婆不我家安身自有空王殿空王殿拈来一一有方便纵横逆顺任施为见闻知觉本成现兀兀腾腾总自然好恶是非都不辨天真自是绝安排略着思惟不可见承愿力受付嘱示身此界混愚俗有财布施不忧贫无事牵心便是福富贵处之如浮云妻拏争碍空王腹直将烦恼当菩提谁羡无生极乐国行便吟倦便坐醉饱齁齁只贪卧懒将名利挂胸襟梦中犹想陈搏做脱巾露顶绝嫌疑跣足髼头无礼数或时白眼空四海或时摩腹夸高大拄杖横挑日月肩眉毛牢把虗空鎻干坤撮来芥子安倒用颠拈无不可嗟世人识不破横搏四大成自堕梦眼睁开仔细看父母未生谁是我若教火内再翻身试问其间是甚么我将天地比此身去来长短无定真或时一梦更三世或时七日巳千春似有似无似恍惚谁生谁死谁昇沉优游三界如旅泊世间若箇是知音卷之八X会稽云门湛然澄禅师塔铭曹洞二十六世传至慈舟舟得一人曰澄公是为湛然和尚师生有异征长而大目哆脣直肠信口颕悟无碍志求无上初投玉峰即儆励昼夕期参悟大事复见隐峰峰示行住坐卧但参念佛的是谁三日夜有省而师自念弥勤一切处精苦疑嘿时年二十矣及往妙峰剃染谘决心要胁不就席者三年而难行苦行实于此时行之乙酉偶闻僧论傅大士法身偈便能记持经书始解一切义理然或数日不粒而坐参不倦自誓必得乃巳因阅雪窦与僧论柏树子话有行者颂曰一免横身当古路苍鹰才见便生擒后来猎犬无灵性空向枯桩旧处寻师便能对机着语及忆干峰举一不得举二话乃大发明从此于一切公案了了出语纵横不存轨则而犹自谓所诣未极又三年庚寅夜坐凝寂忽若虗空震绝须臾而甦师时年巳三十矣性根洞朗言语契机拈经示人源派洋溢于诸佛事不思而应世共推之以为大辩才焉慈舟说法于止风涂师至舟曰止风涂向青山近越王城伴沧海遥时如何师曰月穿潭底破波斯不展眉舟又问洞上宗旨师呈偈曰五位君臣切要知个中何必待思惟石女惯弄无针线木偶能提化外机X井底红尘腾霭霭山头白浪滚飞飞诞生本是无功用不觉天然得帝基舟曰语句绵密不落终始真当家种草也遂付法偈曰曹源一滴水佛祖相分付吾今授受时大地为甘露咄五乳峰头无镞箭射得南方半个儿师之授受若此师甞叹末世佛法大乘旨趣无闻着书若干篇曰宗门或问曰慨古录复着楞严臆说法华意语金刚三昧经注涅槃会疏思益梵天所问经解语录八卷盛行于世山东德王剌血写书请师至府问道受戒赞叹敬服初时师诣云栖莲池授具池举高峰海底泥牛话师傍推出一僧云大众证明池颔之其机用电捷若此壬寅至都中随达观应劫禅林有严色师以平易简亮倾重一时嵊县汝登周公初请师就剡谿明心寺说法翰林辉黄公用先吴公鲁唯张公诸达官皆执弟子礼请问法意翰林望龄陶公舜鼎王公奭龄陶公承噗口火祁公承事尤加敬切时月川澄达观可憨山清闻谷印诸知识皆修敬让诸宰官请师重修阿育王殿市木闽还航海遇宼闻师名寻即忏罪且授号矢护送请筑江塘而相力音声悉称佛号夷夏感悦皆笃信禅宗云时人共为之语云师现肉身渡生方便善巧应物时宜随机暎彻无上摩尼全体直示解与行符名闻葢不虗也师名圆澄嘉靖辛酉生会稽姓夏氏年六十有六僧腊四十有三天启丙寅腊月初四日化于绍兴府之天华寺门人及远近来者哭师甚哀山林震动X奉全身塟于显圣寺南钵盂山之阴而塔焉后十年崇祯丙子春正月居士丁元公持师行状见懿典求铭刻之山中懿典拜而言曰圣朝尊尚佛法至矣而禅学之弊今且以合头棒喝为佛事而视理义文节为不足为以支离偏见为无上悟门而视三藏大典为麤浅言句以杜撰无理语录为向上真诠而视天下古今为可欺诳以私通贿赂为师资道合而等授受于贩渔以夤缘达官为门庭而列宝座于权位唯师嗣佛正传末法标榜大振洞宗纲维后学其卓绝不羣遇人本色实德实行化理嘉猷东南一人而巳铭曰明星在宫山中大雄有口无舌三际真空嵩巖雪月震塞儵忽惟兹宗乘香云地窣大哉慈舟广运海秋龙抟金鸟截缆泥牛湛然清天旃檀布烟绝学无学驭航即安波风浩浩注溢匪造深壑委冥毒鼓震焯惟月之明枯木华芳亦如鍊师金成火忘弘愿所现大觉如起肉身利行慈云若水若水在天是为泽美和风赐进士第通议大夫恊理詹事府少詹事兼翰林院侍读学士前翰林院侍读学士掌南京翰林院事右春坊谕德中允赞善兼本院侍讲修简讨直起居注纂辑章奏管理文官X诰敕正史纂修官陈懿典薰沐顿首拜撰会稽云门湛然澄禅师塔铭师名圆澄字湛然别号散木道人会稽东关夏氏子祖千打虎捄父邑中推为孝子师生而颕悟具辩才触事解了性不覊虽人所苦难贱简事率躬亲无所讳惮父时产落徙居蒋家山为邮卒自活老且病师年才十一二即代其役持檄往来数十里间不避风雨寒暑夜穿虎豹之羣亦不慑也亲没乃求度世往卧僧寮中有鬼撼其床榦累嘱之不肯去师曰山鬼伎俩止此矣遂鼾睡达旦去依玉峰师始习文义次依隐峰师时祖庭荒寂越中衲子初未有问祖师西来意云何者峰稍通其旨见师应对敏捷乃曰是儿似可参禅师忽闻参禅字如逃虗人聆亲旧謦欵其侧身心踊跃不能自已每欲置问而苦无下口恍惚经七日勐入室叩请峰曰但看取念佛是谁师于是刻刻提持𥨊食俱废经三日方礼经次顿觉有省趋似峰峰曰似则似是则未是师㦬懡而退一似有物碍膺茹吐不得者行坐惝恍众谓其痴如是者三年万历甲申时年二十四乃诣天荒山投妙峰师峰为祝发圆僧相时冬月寒甚体无复裩而通昔参叩未甞就枕明年採茶于叶家山闻僧诵傅大士法身偈X于是碍膺之物为之脱然然能茹之不能吐也入郡城分卫受戒于云栖还以高峰海底泥牛话叩南宗师宗越所推为宗门老宿也举未竟宗厉声一喝师点头而巳掩关于天妃宫三年阅雪窦与僧论柏树子因缘自是始解下语又掩关宝林寺三年忆与锦堂师论干峰举一不得举二话始豁然无复疑滞乃颂曰举一举二别端倪个里曾无是与非雪曲调高人会少独许韶阳和得齐二老何曾动舌诸方浪自攒眉拟意鹞过新罗刻舟求劒原迷又颂云门十五日话自是出语皆能脱去窠臼不存轨则矣住止风庵与南宗晨夕究竟时慈舟师自少林来为南宗同门友因请憩钖师以所悟求证兼闻洞下宗旨呈偈相印可遂定师资之礼焉至京师与达观月川诸大老分道扬镳未甞少让诸师亦歛袵称叹生平不为律缚脱略轨仪从前所为一不覆藏肠直如弦舌快如矢遇人无贵贱新故皆以本色语相钳锤杂以谐调未甞有所拣择诸方颇有少丛林之讥然识者自贵尚之不以率故贬其道价也中年以来耳根几断而应机迅捷受命如响所交缙绅皆当代名士而与余兄弟特善所以获管窥兹事得师力为多得法后踞讲席者凡四十余开堂说法凡六其嗣法者六人为明怀明盂明方明澓明有明雪皆能举扬宗乘为后来眼目所着有宗门或问慨古录若干卷思益简註楞严臆说法华意语若干卷会涅槃疏金刚三昧X註若干卷及门人所记法语若干卷皆行于世晚年颇崇有为见人即劝行施曰吾将究竟檀波罗蜜具足功德法财然后巳余见每调之师厉声曰子一毛尚不肯落乃欲开大口瞒人天耶余笑曰昔黄龙设三关不若吾师一关之难度也所修大剎凡五治石塘自西陵至㠙曹二坝为里凡一百六十建亭桥凡几凡可利济有情无不从事末复欲修鄮山阿育王寺资已具属顺世乃巳弟子明敬始克成之师于嘉靖辛酉八月五日生于东关儿时常游戏天华寺之废址时其地巳归势人师每发愿恢复既得法巳游行于四方未暇及也余兄女女章氏者早嫠捐资赎以为寺寺成以奉师天启丙寅秋讲法华于华严寺十二月四日期毕至天华为众小参因示微疾遂逝岂昔人所称叶落归根者耶享年六十有六僧腊四十三门人迎遗蜕塔于显圣寺南山师手所定也其弟子明怀谱师遗事请铭于奭龄会奭龄方宦游岭南久未属草洎归而怀亦顺世适明方继主天华法席明雪分化弁山复以塔铭为请因以平昔所闻攷诸年谱叙而铭之铭曰森罗万象一法所印孰佩其符以扬正令大末缘火蟭螟巢空往宁有至来亦无从曹源一滴巨浪滔天即心即佛语直而圆穷其变相千七百则如开武库满贮矛戟试拈寸刃便可杀人束而不御徒手逡巡X堂堂澄师隆顶秀目周云四垂讵阶尺木曹溪耶溪异流同源寄迹洞下非有专门䟦难陀龙无耳而听师之圆通于是乎证玉笥嶪嶪花宫四敷逶夷南冈吉祥所储慧日既匿灵炬俄陨庸庸攸灼绪弗其烬后千万年不替引之崇祯癸酉岁佛成道日柴桑居士陶奭龄谨识会稽云门湛然澄禅师行状师名圆澄字湛然别号散木道人会稽夏氏子也父名世瑞号镜轩母顾氏宋英公竦之裔南渡有安奇驸马者所自祖也母梦僧而娠十有四月生七日啼不止有僧过之嘱云自誓不昧止宿于此啼作么遂不复啼长而大目昂鼻哆脣露齿直肠信口年十七丧父十九丧母窭甚充邮卒因错投公牒被摄惧辱自投于江漂流数里渔者救行泽中遇一僧目之云是能出家有大用师即求度出世往卧僧寮中有多鬼撼其牀𠏉屡嘱之不肯去师谓山鬼伎俩止此竟鼾睡旦去投玉峰师充圊头始习文义一日入方丈求授经玉叱曰丁字不识不作苦行求甚么经师曰尚求参悟大事何况区区文字玉异之付法华经曰此诸佛骨髓珍重熟读自有得随访隐峰师隐器之X对众云此子可参禅师遂求示隐曰行住坐卧但参念佛的是谁三日夜有省知法不假他求趋似隐隐曰似则也似是则未是且一切处疑嘿着时年二十矣壬午往天荒山妙峰和尚处剃染恳求要诀峰唯指念佛冬无复裩而通宵参究未甞就枕三年充圊头行难行苦行乙酉叶家山闻二僧论傅大士法身偈便能记持经书解一切道理往北塔寺不纳逊居荒庙中五日不粒坐参不倦诣云栖求莲池大师授具还访南宗师入门便问曰海底泥牛衔月走是甚么意宗一喝师不能答遂愤然曰不悟不休即于天妃宫掩关三年不发一语偶阅语录至雪窦与僧论柏树子话有行者颂曰一免横身当古路苍鹰才见便生擒后来猎犬无灵性空向枯桩旧处寻师便能转机着语又因灯灭隔窓取火有省随颂一首令呈南南曰我道他是个人犹作如是去就耶师闻复令请益南曰不思善不思恶正恁么参师于此渐入一日忆干峰和尚举一不得举二话遂豁然无疑颂曰举一举二别端倪个里元无是与非雪曲调高人会少独许韶阳和得齐二老何曾动舌诸方浪自攒眉拟议鹞过新罗刻舟求劒元迷又颂云门十五日话曰日日犯土黄日日是好日铁蒺藜兮无孔笛分付禅和莫近前拟议须教性命失从此于海底泥牛话及诸誵讹公案一切了了出语皆脱窠臼不存轨则矣启关参锦堂和尚锦大赏曰宗门寥落极矣再振X之者非子而谁时戊子岁也又二年一夜静坐凝寂忽若虗空霹雳声震大地须臾而甦遍体汗释如脱重担此庚寅七月二十一日也时师年巳三十矣性根洞朗言语契机于诸佛事不思议应于诸经旨玄会彻微诣云栖莲池大师一日举高峰海底泥牛话师推出傍僧曰大众证明大师颔之又火浴僧回大师问亡僧迁化后向甚么处去众着语皆不契师出云谢和尚罣念大师休去既还越日乞食暮宿塔山金刚神脚下时大学士金庭朱公太史石篑陶公太学𤀹元张公同游应天塔下宝林寺至天王殿闻鼾齁声使觉之问曰何人师曰无事僧也诸公与酬问数语相谓曰语淡而味永高人也揖师问依止何所师曰饥则化饭喫倦则此地打眠耳诸公共葺静室以居师一日静坐忽如冷水泼身诗偈如泉涌自念曰此聪明境耳时已丑春也自此囊锥渐露贤士大夫争重之万历十九年辛卯慈舟和尚谒普陀回至绍兴憩大善寺幻休和尚子洞宗嫡嗣也黄两高居士请于止风涂说法师趋座呈所见求证舟问曰止风涂向青山近越王城畔沧海遥时如何师曰月穿潭底破波斯不转眉舟又问洞上宗旨师呈偈曰五位君臣切要知个中何必待思惟石女惯弄无鍼线木偶能提化外机井底红尘腾霭霭山头白浪滚飞飞诞生本是无功用不觉天然得帝基舟曰语句绵密不落终始真当家种草也遂召入室印证复曰汝X后鼓两片唇皮截断天下人舌头有分在即付法偈曰曹源一滴水佛祖相分付吾今授受时大地为甘露咄五乳峰前无镞箭射得南方半个儿师始匡徒说法称人天师也师生而颕悟具大辩才触事了了性不覊滞虽人所苦难贱简事率躬亲无所讳惮生平所为一不覆藏遇人无贵贱亲故皆以本色语相钳锤中年以来病患耳根几断而应机迅捷受命如响壬寅入京值达观大师应劫禅林有严色师以平易简亮推重一时黄袁陶诸公卿皆及门请教冠葢倾都市而师绝不以为意一日达观大师同月川法师陶石篑黄慎轩两太史左心源曾仲水米友石诸公嘉熈寺翫月次慎轩卧问马祖翫月因缘师曰汝卧我立不得为汝说法慎轩亟起谢过月师云内翰错过了也达师云我下语不及此公又僧鹤林参达观大师大师曰你信得及么林曰信得及大师云既信得及可将法华经抛在尿桶内得么林如所言诸方疑骇后师特往问林林云实有此事师曰你当时见何道理便恁么来林曰我忽忆善财参胜热婆罗门因缘便乃如此师云如今还有疑否林曰此是地狱之因岂得无疑师曰我今问你你须实答汝信得及否林曰信得及师曰汝真信得及否林曰真信得及师曰真信得及割取头来林不知所措师便喝寻还越请开法者日益盛已未山东德王剌血写书请师至府殷勤修敬问道受戒师至杭州闻谷师慧闻X师等数员知识法师及诸缙绅护法各命侍者持柬迎师慧闻法师柬内云今日大众要与和尚作家相见和尚若来巳堕情识和尚不来犹缺慈悲师阅毕即将众柬一齐扯碎正色厉声云这些客作汉敢于老僧处纳败阙耶师至即陞堂正立慧云和尚莫要般门弄斧师与一掌云速道速道慧无语师曰死汉闻谷师遂率众作礼丙寅腊月于显圣寺唿大众前作付嘱语初四日至天华寺上堂明智出众礼师白往九华师曰汝去老僧即今起程语毕复为众语至夜分丑时右脇示寂门人迎全身至显圣寺龛三年丁卯塔于寺南钵盂山之阴师生于嘉靖辛酉岁八月五日寅时住世六十有六腊四十有三上堂开法会六初寿兴寺次云门广孝寺次径山观音殿即古千僧阁次嘉兴东塔寺次云门显圣寺次绍兴天华寺讲演经论会四十余初周海门居士请于剡谿明心寺次显圣寺次张太学宅中次山阴寿圣寺次梅墅弥陀庵次上虞百官阳草偃次下心坝次宝林寺次秀水石佛寺次海盐天宁寺次嘉兴东塔寺次显圣寺次萧山关王庙次显圣寺次绍兴大善寺次显圣寺次显圣寺次南京圆觉禅院次延寿寺次崑山一宿庵次绍兴天华寺次湖州道场山次绍兴华严寺等处师颂五位偏正曰正中偏哑子喫苦向谁言开口巳招人贬笑祇应肚里哭苍天偏中正物物头头行正令信手拈来用得亲拟欲求玄俱是病正中X来云何石女也怀胎天明生个白头子九月杨花遍地开偏中至狭路相逢不须避线去鍼来本自然目击道存两会意兼中到动静不分真个妙着衣喫饭本寻常却似大虫裹纸帽又三玄三要颂曰老侬不识字错读已巳巳去问大大人答我渠似你师甞叹末世佛法大乘旨趣无闻着楞严臆说法华意语金刚三昧经注涅槃会疏思益梵天所问经解陶太史请注又宗门或问慨古录等语录八卷行世付法弟子指南明彻麦浪明怀石雨明方三宜明盂尔密明澓昙茂李黄叶具足明有瑞白明雪无学能幻居士雁田柳浈参学如天倪明闻香幢明海柱石明梁等其余印心者林下水边继起未艾洞上逆流汪洋无既复有久依法席去而嗣临济称雄彼宗者亦皆受法乳恩知所报者也师于一切利益之事无不具行若筑石塘自西兴抵曹娥二百余里若剡谿南下至濠而势逼流沙停涨水势日西啮会稽日受筑塘之苦师白当事者令剷去沙洲水乃渐伏若修阿育王殿市木闽还航海遇𡨥闻师名即忏罪且授号矢护送若越城戒珠寺铁铸佛像葺前殿若径山造弥陀佛若山阴修柯桥融光寺并佛菩萨像若修东关大石佛殿若长庆寺造罗汉像若钱塘江湄建茶亭并渡船若𦦨口施食水陆放救生命又若为夏氏置飨祀田等不可悉纪不肖丁元公奉教有年备闻行事敢述斯录冀名达手铭笔传馨谨状X附禅宗或问自序夫如来出世以大事为本怀诸祖相传惟真心为究竟良由曲高和寡十地尚乃魂惊旨直言深上慢多生退屈是以长者着敝垢之衣而语诸穷子大士示眇目之相而同号作人方便二十余年始得心相体信然则蒙授不退之记犹迷直指之宗所以揭示于百万众前惟迦叶一人而巳千年之下教法始传我土遐迩之间性相自相矛盾岂意人根浅薄不能玅悟佳猷多崇干慧一槩堕于见坑各擅化门多方执成邪谬葛藤窠经络识心是非窟埋沉情解于是达磨大师得得远来开示上乘一心扫除名相呵斥邪修奈何人未之信九年冷坐旁起妬心服毒六番知音始遇其犹刖足之卞璧按剑之隋珠尊贵无双致生难认自后诸师极力弘扬此道语录多所不闻独永明大师撮宗镜百卷罗三藏之灵文明教和尚集辅教一篇括百家之异说莫不尽善尽美曲委万途示诸指掌显然了解惜乎文言浩博浅昧难知故予于对客之际少欵清谈輙呈管见如将盃杓拟测天X池不意柳子朱子辈集以成帙虽非攘羊之直毋乃家丑自扬诸方后学初机聊资鞭影高明远识希冀指南可谓同体佛心用垂来鑑若也因指见月则满目具陈何妨文字借语知心则全体担当悟必有由所以酒楼前洞明祖意俚语可凭肉案头玅契佛心村言不废实乃得之在已见闻知觉尚且无名失之由缘邪正是非必须辨白自惟出佛身血忏悔无门颇谅衬凳之勤不加深诮明会稽云门显圣寺住持嗣祖沙门圆澄撰附云门显圣寺散木禅师宗门或问会稽歇庵居士陶望龄校正参学门人柳浈朱嘉谟编乙未四月念日有客过访纵谭乐甚不觉话及宗门中事客惊悸起问如获故物谓师云参禅为脩行之要何以诸方或云念佛为径超之旨或云持呪为独脱之门廼至看教诵经作福礼拜各分户庭是非X互立请师决之开后学之重昏为法门之宝鑑答曰据佛化门一一无非正教然则大小殊途顿渐成异不分而分非异而异子欲委悉须审发心为复因念佛发心耶因持呪发心耶乃至看教诵经发心耶曰吾发心者非持呪看教诵经发心何以故某在家初不知有此等法门脩持亦不因念佛发心何则在俗亦巳念佛但不知生死故我发心耳曰然如子所言生死者古云心迷则生死始心悟则轮回息子为生死发心当知参禅为脩行之要其余不待辨而释然矣何则念佛者念此心也看教者辨此心也持呪者护此心也参禅者参此心也虽则同证此心为本良由余门渐而非顿参禅顿而非渐所以云直指人心见性成佛又云一念缘起无生超彼三乘权学是以诸方说渐说顿少林得皮得髓得失同异自可分也客曰参禅之要以何为入手之门答曰参禅无别奇特但于生死之心真切用力便是入手之门何则子所谓生死者只如古人道生从何来死从何往能无疑否曰此无疑耳曰何谓无疑曰我见楞严经曰晦昧为空空晦暗中结暗为色色杂妄想想相为身是知生从不觉而生又云世界众生业果三种妄缘和合而生缘散则灭各循本因受报好丑生死死生曾无有息所以若人命终善恶境现随业受生是知死随报感而往何疑之有也予曰子X知生死而不知无生死也不觉而生妄也随业而往亦妄也如此以为无疑者何以圣贤出兴递相告报断生死入涅槃绝轮回证解脱是岂欺我哉曰何谓无生死耶予曰如经所云则妄色出于顽空顽空出于晦昧晦昧出于不觉未审不觉出于何也不觉因觉岂有无因而有不觉者乎子能知此则轮回息迷此则生死始究此为发心之本悟此为入道之要只此便是参禅下手之门岂别有所谓参禅乎非特学者以究心为本诸佛出世亦以此为要所以经云诸佛世尊为一大事因缘故出现于世故弘传序云妙法莲华经者诸佛降灵之本致也是佛出世四十九年说法三百六十五会其间大小偏圆隐显秘密莫有不指归一心故曰惟此一事实余二则非真自佛初生便云天上天下惟我独尊巳露这箇消息了也至乎覩星悟道乃云奇哉众生皆有如来智慧德相良由妄想执着不能证得便乃向鹿野苑中双垂二相广转法轮良由小机不堪隐胜现劣巧说三乘虽得法华圆入佛乘犹涉言诠未为究竟直至拈花示众迦叶破颜方曰吾有正法眼藏涅槃妙心一相无相付嘱大迦叶展转相承西天四七唐土二三以至天下老和尚以心印心祖祖密付其间或有往他国而求嗣入深山而寻徒或传衣而罹难或航海而传宗或断臂以求自心或痛心而忧绝嗣如是者十死九生孜孜护持岂非佛祖欲众生究心为本也X客曰如来胡不直指明心入道何以却说三学万行之门疑惑后学佛心当不其然答曰佛本欲以一乘化众生无有余门故曰若以小乘化乃至于一人我则堕悭贪此事为不可良由小机不堪三七思维循诸方便故曰我若赞佛乘众生没在苦破法不信故坠于三恶道我宁不说法疾入于涅槃寻念过去佛所行方便力亦应说三乘作是思维时十方佛皆现梵音慰谕我善哉释迦文第一之导师是知三乘是权一乘是实一乘岂非一心也故楞伽曰欲说真实者彼心无真实故如来虽则权说三乘终归真实故法华曰是法于久后要当说真实真实离于文字非究心亲证之指其他孰能知之客曰究心为入道径旨何以从上先德或看教明心或诵经悟道乃至念佛持呪广兴福缘种种行门各各解脱彼则何也予曰此是如来神力方便之所建立经不云乎时诸佛世尊更以异方便助显第一义但云助不云正旨甚明矣予非臆说楞严云圆根与不圆根日劫相倍若论渐则诸门无不圆通若取顿须求直指故经云圣性无不通逆顺皆方便此方真教体清净在音闻盖音尘圆消离于生灭可为悟心之门是知诸皆方便惟悟心为能得也客曰师引二十五圆通证成则知余皆方便不再疑也柰何彼中以观音当机耳根为教体师以迦X叶亲承悟心为紧务是二者势相矛盾未审如何会入答彼中正陈方便作教家之标的此则直究自心乃入道之弘规观音虽述耳根圆通其入由于闻思三慧故云彼佛教我从闻思脩入三摩地迦叶虽欵意根得道传法实由示众拈花故曰正法眼藏用付迦叶然非观音毋以显顿渐之门非迦叶毋以弘径直之旨如是则观音示能入之宗迦叶传所归之趣是二者如动静之不能离也子毋以是非自负唐丧光阴但崇参叩入有因缘如香岩击竹灵云见桃玄沙祝指沩山拨火是等于十八界悟道莫不皆从参叩而得也故云有疑有悟不疑不悟儒云用力之久一旦豁然当深信焉以是而知二十五圣所脩之法皆方便而迟速成其异矣二十五圣所获之果皆自心而浅深所以别也然达磨之宗出于浅深迟速之外故云教外别传实为尊贵非易闻耳客曰近来知识例云欲明心地须当广愽教乘依教脩行方离魔业若不识教尽属盲脩师云究心不在看教得不悖于理也答曰子不闻佛呵阿难云人间称汝多闻第一以此积劫多闻不能免离摩登伽难又汝虽历劫忆持十方如来秘密妙严不如一日脩无漏业远离世间憎爱二苦又云将闻持佛佛何不自闻闻返闻闻自性性成无上道又古云千劫学定不如一日学慧千劫X学慧不如一日学道惟则老人曰结责多闻劝脩无漏如是等语非一经一教所载子胡不之信却云必须识教修行不尔则盲脩无用此真闾巷之谈耳不然则六祖非得髓之徒神秀为的传之嗣今之识教者岂有过于德山此老初云一毛吞海海性无亏纤芥投锋锋利不动学与无学惟我知焉出家儿千劫学佛细行万劫学佛威仪不得成佛南方一类魔子敢言直指人心见性成佛我当搂其窠穴绝其狐种遂担钞疏出蜀路逢婆子买点心婆指担曰这箇是甚么文字曰青龙疏钞婆曰讲何经曰金刚经婆曰某有一问答道得则施与点心若道不得且请别买曰但问婆曰过去心不可得现在心不可得未来心不可得未审上座点那箇心德山杜口无言便觉锋锐稍挫婆指见龙潭听法夜深潭曰胡不放参去德曰外面黑不可去潭燃纸烛与之德方接过手潭与之吹灭德山豁然大悟便礼拜潭曰子见恁么道理便什么德曰自今不疑天下老和尚舌头也次日堆疏钞于法堂手执炬曰穷诸玄辨似一毫入于大虗竭世枢机如一滴投于巨壑焚之夫悟心可以焚疏则脩心不在识教不待辨而明矣客曰从上禅德说法如雷奔电扫对机似风卷星驰岂有不从愽学强记而得否则何由使之然也答曰宝藏论云愽学谓之闻绝学谓之隣过此二者谓之真过绝学尚谓之隣岂愽学而可凝哉香岩大X师在百丈会中强记第一答十答百曾无拟滞沩山问曰我不问子禅不问子道但向父母未生前道取一句看岩默然不能加答曰却请和尚道沩曰我道得是我的三昧于汝有何交涉岩退省旧日所看之书并无一句答得遂焚书籍乃云今生不做学佛法僧也休止白崖山三载一日出垢拾瓦砾抛之击竹作声豁然大悟遂作偈曰一击忘所知更不假脩持动容扬古路不堕悄然机处处无踪迹声色外威仪诸方达道者咸言上上机上白沩山山曰子彻也仰山曰不然此心机意识着述所成更作一偈看岩复作一偈去年贫未是贫今年贫始是贫去年贫无卓锥之地今年贫锥也无仰曰如来禅许师弟会祖师禅未梦见在岩复作偈曰我有一机瞬目视伊若人不会别唤沙弥仰曰且喜师弟会祖师禅也沩曰不可更道意识着述也且道此事若在愽学为什么当时答不得若不待悟明后来为什么连难无疑古云壶中有世界别是一干坤斯言信矣故六祖云道在心悟何关文字且如一人看书得晓一邦之景致所谓某山某塔某寺无不备识人或问之未必不指东为西唤南作北还他当地小儿初不识字人或问之彼答一一谛实一一无差愽学耶强记耶辨才耶圣智耶以其亲见故也是二人较之不啻霄壤明矣子谓悟心须籍愽学则小儿焉能指路故云只恐不是佛是佛何愁不解语X客曰上古禅德祖祖相承师师密印故可印证自心近来末法浇漓师承少遇倘得悟心谁为印证答曰譬如有人久忘故物一日忽忆寻覔不巳倘或得见疑惑氷消是人更欲求别人证否又如演若达多怖头狂走忽然狂息见头如故岂有更欲问人此是我头耶非我头耶若欲更问何异于狂本分自心如能得悟岂有更欲求人证许方乃消疑耳如玄沙出岭参禅偶伤足指作念云是身无我痛从何来是身是苦毕竟无生休休遂回雪峰峯问曰备阇黎何不遍参去沙答曰达磨不来东土二祖不往西天峰然其语不闻玄沙欲求人印证者也宝寿隔江见归宗宗以扇招之寿则横趋而去宗复召之寿竟不回顾宝寿胡不过江求证或谓三祖不见二祖但悟得二祖安心因缘乃继祖灯故法华云后世无佛若见此经则为见佛大丈夫汉当自强其道岂愁无人印证况祖师机缘语录俻载方册皆可镜心故郁山主等未闻其有印证之师会元亦收于祖录可不知乎客曰若然者何玄䇿对智煌禅师曰空劫巳前无师自悟即得空劫巳后无师自悟尽属天然外道复何谓也答曰彼时有师不求印证固非也此时无师而不欲学者亦非也空劫无佛可也末法无师亦可也无佛无师言异而义一时别而心同比夫人之幼而无力须得父母看成倘幼而丧亲者为复自成其身而创X立家业耶为复自弃其生而付诸水火耶历观古人立大功业者多有幼而无怙长而自成其身岂曰无亲而不欲全其生客曰佛在时诸大声闻尚然得少为足乃至邪悟邪脩佛莫之救况末法无师得无悞耶答曰此非真人之所为也彼大声闻正恐后世不知学道分齐故乃兴权启发未悟法华云内秘菩萨行外现是声闻可谓打鼓弄琵琶相逢一会家若谓声闻实乃如此岂非谤耶譬有人失却一两金各处寻获或别得三五数乃至九钱九分不见本金是人能息其心否曰是人不得本金终不能息予曰然若能见其原金则寻覔之心不求息而自息矣何况妙明元心不获妙悟中间岂能自息疑心如获真正悟明然后考诸方册了了无疑如镜照镜似心合心岂有不知其时者哉古人云万象之中独现身惟人自肯乃方亲当初谬向途中覔今日方知火里氷可以决疑矣客曰据师所论学道不在多闻悟心不愁无证于理颇当何以前来引古云千劫学定不如一日学慧千劫学慧不如一日学道则定慧当非正脩之门矣何以法华曰如来所得法定慧力庄严又古人云定慧二门如车之二轮鸟之二羽苟缺一则不免其颠仆脩心离于定慧恐不能入于菩提之乡义同拨无予实疑也X答曰如悟自心此心即定即慧非心外别有所谓定慧也何则定慧乃是无相之门心外无定定外无心乃至慧外无心心外无慧若以相求便属邪道所以金刚云般若波罗蜜即非般若波罗蜜是名般若波罗蜜岂别有定慧待汝脩也譬如空之虗洞妙含万象非无象外之空实无空外之象须知即空即象即象即空岂别有所谓空别有所谓象也故六祖云但论见性不论禅定解脱若见性则禅定解脱皆举之矣客曰若然则所谓戒所谓定与慧皆虗名耶不必谛信答曰非谓虗有其名而不必信之但因百千异号同具本心所以云设事有千差合理还归一当时世尊因权教菩萨乃至有学声闻等迷理失事故将一大乘分别说三后来法华会权入实拂其羊鹿牛名惟一大乘等赐诸子犹涉名言直至拈花始称本怀当是时所谓心性亦无着脚处何况其他焉有拂位而不拂法乎所以道至忘言则全体戒定慧岂谓无戒定慧耶何则譬如有人不识耳目问诸别人何者是耳何者是目彼人报曰见者是目闻者是耳其人当以因见识目因闻悟耳不可执其所见所闻以为自已之耳目也何以故自眼不能自见自耳不能自闻闻见因尘认缘失真得无悞耶如能返观无见无闻方是真识耳目则全见全闻曾非外物岂谓无见闻X耶客曰悟心便全体戒定慧于理或当若不广集福德乌得便同于佛况我世尊脩六度行各五百生方名满足其余难行苦行不可具举答曰如来福德者乃无为相也若有为相者乃人天果报所以经云若住于相行于布施如人入暗即无所见若不住相布施如人有目日光明照见种种色又云忍辱波罗密即非忍辱波罗密是名忍辱波罗密是知如来六度皆无为相也又玄觉曰住相布施生天福犹如仰箭射虗空势力尽箭还坠招得来生不如意争是无为实相门一超直入如来地若无为实相之门非悟心顿超之旨吾不知也客曰若然则不必脩于六度万行伹直究自心是不答曰非谓离于六度万行而别有究心也六度万行即是究心之旨何则若以分别心而取彼非此是只此是名有为但行于六度万行不起着心取舍两忘直入无为此真脩六度万行者也所以经云菩萨所作福德不应贪着若也起心作念我当脩于六度我当庄严佛土是不名菩萨若也作念不必脩于六度万行直究自心便得成佛是人大失善利非佛种也何则声闻不脩六度万行故不能证于无上菩提所以迦叶云见是菩萨不可思议法门我等声闻祇应号泣声振三千大千世界古人云若起精进心是妄X非精进若能心不妄精进无有涯岂许恁么道也客曰如师所云参禅为究心之要某无疑矣然参禅是后人所目经教无闻为诸佛子还宜以论明妙道岂可如宗门把无义味话头令人提究如栢树子干屎橛麻三斤之类恐非佛意耳答曰此实佛意也何则岂不闻梵语禅那此云闻思脩谓思彼所闻脩彼所思证彼所脩名之三慧诸佛诸祖莫有不从此三者而证者也今祖宗门下以一参字易彼思字岂有异哉且上古之世机熟根利闻思便证降此以还加以深参方悟是知参比于思更进一步耳故经有四马之喻前后可知也子所问无味话头亦原于佛意非祖师私创也何则如来一代时教大小偏圆莫不尽善其上根者见义忘诠中下之流迷心执教多陷牛迹佛虽扫拂有指月等喻犹涉名言故或拈花示众昇座默然意皆一贯故六祖巳前亦皆论明佛性后来诸家各立户庭密设玄机扫除意见削彼是非用力之久一旦豁然则干屎橛下彼旃檀香栢树子浑是金刚剑何则佛所谓实相所谓真心须在悟明岂名言之可几哉顾此二者亦非名言之可几也客曰解师所言则知看教参禅曾无二理而迟速有异滞脱各途务从其要然经有叹持呪功能故经云若不持我顶光神呪得离魔恼坐于道场无有是处何以明之X答曰此易明也惟则老人将楞严经科为五分初见道分二脩道分三助道分四证果分五结经分明科持呪为修道分何须说也故云见道方脩道不见复何脩今未得悟心则脩道不知其方既未能脩道不若先究自心而后为可也佛恐后世脩道者陷于魔业故凡说经必说呪以护之亦有不同如法华者所护说法故标曰法师楞严所护道心标曰行人乃至治鬼治病差别不同大抵不出助脩也苟能悟心所谓真言者皆出于吾胸中矣何以故观音大士悟圆通后便能于一首现八万四千首一眼现八万四千眼结一一印诵一一呪状如涌泉不可竭也故僧问古德云如何是真言德云作么作么且道这箇是真言不是真言参客曰师谓参禅胜于余门某无疑矣然佛说十六观经念佛往生净土似有易于参禅未知孰为优劣答曰念佛惟凭彼佛提携全叨愿力参禅克究真心祇是自因求人求已优劣可见且十六观经佛因韦提希夫人难遭逆子身禁狱中速求解脱为说此经作胜方便且佛出世四十九年其间所说法要不可胜举其指于净土者万中之一耳子胡不疑诸余而疑此一节乎子不见法华曰诸佛世尊种种方便种种譬喻种种因缘是法皆为一佛乘故为诸众生演说诸法如是则当知观经之设岂非为一佛乘之助X耶然则经指方便者义可知矣客曰若惟观经果比余经不止万中之一何以余经皆指净土如华严普贤菩萨语善财曰面见彼佛阿弥陀即得往生安乐剎楞严大势至云都摄六根静念相系等云云又如之何答曰诸经皆指净土者大意不过赞持经之胜报感生净土而巳亦非指此一途必云得某功德生某净土得某法门乃至见弥勒等此皆流通经法岂曰专指往生华严为善财遍历百城圆收万行十愿包罗土历剎尘佛供恒沙非止净土一国弥陀一佛者也楞严拣选圆通势至正陈方便如是者凡二十四人明非此方教体若以势至为楞严正意则观音无处容身矣故文殊曰圣性无不通逆顺皆方便此方真教体清净在音闻夫在音闻者非闻思脩三慧禅那而孰加乎如是当知楞严意指非前二十四法门亦明甚矣行愿品云所有十方世界中三世一切人师子我以清净身语意一切徧礼尽无余普贤行愿威神力普现一切如来前一身复现剎尘身一一徧礼剎尘佛乃至恒忍一切诸众生当知善财非专于净土也明矣客曰如师所言法华是一实之谈何以亦指净土也经曰君如来灭度之后后五百岁中若有女人闻是经典如说脩行于此命终即往安乐世界阿弥陀佛大菩萨众围绕住处此又何云X答曰此有二义一者明法华功胜余经后五百岁鬪诤坚固之世女人闻经脩行尚得生于净土岂况声闻菩萨受持不获胜妙功德者乎以劣倣胜其胜可知矣似指他佛二者会合前文还是释迦何也方便品云除佛灭度后现前无佛所以者何佛灭度后如是等经受持读诵者是人难得若遇余佛于此法中便得决了天台释余国为方便有余土也良由法身常住非生非灭机应既尽方便唱灭分应余国故名方便余土医师喻中甚明又云我于余国作佛更有异名等盖为佛在世时诸大声闻闻法得记各称本怀佛灭度后倘闻经生解欲发信心当何决了佛意云当生余国还见于我而得决了若据寿量品中狂子病愈长者还来智者悟心灵山如故当知余国见佛明为方便始知寂场不异古今客曰师之所论无不了了近来诸方何以一槩示人念佛更无他语何也答曰巴歌易和雪曲难酬此常途之事也近来法门浸敝多出听向之流入耳出口祇欲人前装大模样衒惑于人不知自已全然缺于师法今日出家明日收徒经教有所未闻知识未能亲近外假威仪内心如墨凡弟子有问则答曰念佛千了百了不知是何道理只恐彼此朦胧唐丧光阴伊谁之过古云师不明兮弟不明两人相伴落火坑可不鉴诸苟或有问云如何是念佛即心离心圆脩别脩法门彼师则便X生嗔不知自缺师承反责前人无理或以胡指乱答取笑达者苟图名利掩彼善根其害匪细金刚经云无有定法名阿㝹多罗三藐三菩提既无定法岂止念佛一途虽则无定开示皆为阿㝹菩提者苟不以克的究心为佛本怀吾弗知矣客曰诸方师德倘有滥为过巳知矣云栖和尚何以一皆念佛劝人答曰子莫谤云栖云栖必不如是何也他如开杂货舖人买珍珠与之珍珠人买鼠粪则与鼠粪曾无定计予昔年曾近座下凡见和尚示众皆圆示真心曾无异道一日和尚诘予曰古人云海底泥牛㗸月走岩前石虎抱儿眠鉄蛇钻入金刚眼崑崙骑象鹭鸶牵此四句内有一句能纵能夺能杀能活若人检点得出一生参学事毕你作么生予将旁僧推出云大众证明和尚复诘曰南泉斩猫不得学赵州顶草鞋你作么生予便抽身出堂大众报云巳出去矣和尚即休又一日有西堂湛源出问云德山托钵因缘意旨如何和尚展卷示之如此对客开示日无少乏山房襍录中别旧溪先主号云溪水本无新与旧久居方表旧溪名自从认得溪边主不趂桃花入武陵又云游诗云问渠行脚事如何面面相看口如木又雪师子诗云扫聚成形染便雄通身皎洁玉光浓幻装也解惊群兽不是寻常一色功又自赞真云依肉像出纸像纸像固不真肉像还成妄那箇是云栖和尚X又题云十𦘕九不像恼杀丹青匠庶几此近之权留作供养若道这便是依然成两样不两样三十棒是皆谭禅也又拈世尊默然良久外道谓开我迷云空生宴坐不言帝释云善说般若拈云良久处欲望开迷阴霾万里宴坐边拟闻般若说竟多时既然如是鞭头得旨空里飞花者毕竟是箇什么参又拈自性西方惟心净土拈云若直指西方不但过此娑婆十万亿剎者为非也设箇自性巳涉程途若实谭争土不但宝池金地种种庄严者为非也才道自心翻成垢秽离此二边作么生是西方净土参既云十万亿剎非直指宝地庄严非实谈当知惟权惟假意可推矣如是等语俻载彼录岂云栖不欲参禅而惟脩净土乎虽然云栖曲尽万途岂止二门何者和尚直抵燕京访询辨容月心诸大尊宿亲领圆融法门故说无定方且姑举数端以什子疑其发隐戒䟽朔望布萨是主戒也历讲法华维摩妙宗圆觉等经是主教也作证讹集崇行录是主论也教受瑜伽是宗呪也放生呪食济贫扶乏是脩福也其余万德万行难以具述且三时课诵是百丈巳来诸方各剎住持大体今指云栖惟脩净土其犹见门墻未见堂奥而妄度人家财不亦诬乎矧彼之门墻亦非易窥者今凡住云栖者或往随喜者皆不能深叩微妙但见僧众济济佛声浩浩退谓人曰云栖惟求生净土若有如古人拨草瞻风便见云栖有通天作用辞海波腾未易X言也客曰某惑于人言失却云栖和尚因师所举自为恨也然经云念佛一声能免八十亿劫生死重罪参禅之益岂能胜于此乎答曰子莫错解佛语盖谓凡夫背佛不念佛语广作业因故于生死之际无有边涯譬如荡子不念父母流浪他乡受诸苦恼无有返期苟能一念思忆家山渐觉回途承顺慈亲受无量乐众生亦尔其或发心念佛恩德便隔凡流归于圣域岂曰一声佛号便得如是若然则五逆强徒但心心造恶口口持名应无罪矣何以善星比丘身亲面佛生陷泥犁是知念佛一声据其发心为语也又佛者心也昧心造业果报无涯其犹处梦深成不觉苟得悟心大梦俄醒黑业顿消所谓八十亿劫犹属分限不尔则虗唱无益慢道佛语难信也客曰都云念佛虽未极于成功将来善种亦不虗废苟参禅得悟果超胜余门若不得悟心则光阴唐丧空无所获为此人多念佛不欲参禅也师以何旨定之答曰梵语阿棃耶此云含藏识即第八识也能含藏善恶种子故云假使百千劫所作业不忘因缘会遇时果报还自受既云善恶之业悉皆不忘况般若之缘而可忘耶宗镜云般若有经耳之缘法华有随喜之德蠎闻忏以生天龙听法而悟道物尚如此况人X而不如乎永嘉云吾早曾经多劫脩不是等闲相诳惑又高峯云一生不就三生必克是岂欺人哉若此般若因缘如空用其力则一切诸法皆无其因经教无文不知何因有此语也经载人食金刚少火燃薪等喻明如皎日不必辨也子胡不信此而疑彼谬说耶客曰师所发明无不了了然教载成佛必具三十二相八十种好廼得成佛如舍利弗云若得作佛时具三十二相乃名得真灭今禅门但云见性便得成佛都不言相好何也答曰经云三十二相得见如来否须菩提言如是如是可以三十二相得见如来佛告须菩提若以三十二相见如来者转轮圣王即是如来须菩提白佛言世尊如我解佛所说义不应以三十二相得见如来何以故三十二相即是非相是名三十二相若然则法华所言三十二相岂有相之相耶何以故身子智慧第一不在空生之下未必以相见之也参禅悟心之士无相尚不取况有乎客曰三十二相是非相者可少无疑然佛有无量神通三昧乃至种种功德俻如华严今禅门既称成佛何以不具如此法门也答曰若论称性门中一切皆具禽兽昆虫皆能辨事况人而不具神通乎但迷昧不知非谓无也所以云河沙妙德总在心源且六根门头放光动地子能知X乎且如眼之放光也森罗万象洞鑑分明混而不襍分而不离重重涉入彼此互容此不碍彼彼不碍此相入则一为无量相即则无量为一如月印千江海吞万象曾无间然此即华严普光明殿无障碍大总持神通三昧之门也耳鼻舌身亦复如是彼时法身大士领览法身境界各各充足无疑二乘凡夫执认根尘未能证得故楞严会上拣选圆通令人自悟将六根优劣推求如悟圆通则知根根尘尘週遍法界所谓众生与佛本不相差也尝论之如鸟之处巢也人负而置之别林彼林不窄此巢不坏鸟即惊云不知何等大人将我世界取之置于何方我未之知也如净名住不思议神力断妙喜世界置于娑婆世界彼界不坏此界不窄本性如故彼诸菩萨除补处者其余皆作是言不知何人取我世界如来愿见救护所谓不思议神力者比夫负鸟巢者何以异矣又如蚁之负微物也势如泰山合于众力极其志思竟日不能数步有人运土者连蚁担之余处易如反掌蚁即惊云彼大人者具不思议神力也能负世界过于不可思议世界我等不知谁能救之夫彼起未曾有之惊此即以为寻常之事岂许蚁之思议可知是岂不类不思议菩萨之神力乎故永嘉云六般神用空不空一颗圆光色非色又庞居士云日用事无别惟吾自偶偕头头非取舍处处勿张乖朱紫谁为号丘山绝点埃神通并妙用运水及搬柴子所谓三昧者X一念不生前后际断此即一行三昧此是三昧王三昧出生一切三昧也苟能从此一念无为体上圆鑑万机即是海印三昧随机应变事理无碍即是狮子游戏三昧证此一心得决定解一切不疑即是师子无畏三昧运决定法称机适教巧尽三乘即是现一切色身三昧故法华云妙音菩萨现一切色身三昧者以妙音声为能应之机也观音菩萨现三十二相者以妙观心为所应之机也拣能非所而曰妙音者以其不二之音称适无亏岂非妙乎拣所非能而曰观音者本不自观以观观机岂非观乎群机虽异能现之心常一故曰现一切色身三昧真心虽一其所赴之机不同故曰三十二相群机虽多不出三十二者三十二是总一切是别总别相摄还是现一切色身三昧也其余三昧皆可例推不尽举也客曰师所话及处多举法华谓一乘之谭无有过也又云世尊拈花百万人天唯迦叶一人得旨似有过于法华若然法华会上诸大声闻悟心得记不可信矣何者一悟之后不复再悟一记之后岂有再记也苟如是何以于拈花之际皆不之知也请师明示答曰此有二义一者为传法故是以百万众中咸推迦叶一人知宗有所据不相混滥非无知也如波离持律目连神力旃延论义楼那说法等岂余则不能乎如净名以神通力示诸大众上方过四十二洹河X沙佛土有国名众香佛号香积今现在乃至时彼佛与诸菩萨方共坐食有诸天子皆号香严悉发阿㝹多罗三藐三菩提心供养彼佛及诸菩萨此诸大众莫不自见时维摩诘问众菩萨诸仁者谁能致彼佛饭以文殊师利威神力故咸皆默然既云文殊神力使之默然非诸菩萨无神力不能往也意显净名之德耳二者显顿法故是华严以降中间阿含方等般若多说往劫积功如法华亦云大通下种未设本地风光或有说之犹涉言诠未能言外知归虽则身子等乃如来许以信得入因闻生信因信发解解同佛心即得受记岂曰即证佛乘故曰过若干劫供若干佛乃得作佛明知以信得入也如拈花之际言语不足以载思惟不能以至非功行可及非意识可知苟不以亲证其心他孰能拟哉所以云如将梵位直授凡庸实非细事岂易知也且如来于无量劫中艰辛难得之法到此方称本怀譬如良医力穷药性撮此良方狂子无知视为毒药不肯服之深可嗟也客曰蒙师委曲发明则如来出世本怀以究心为本固无疑也未知教门诸师亦有弃教参禅者否彼教家皆云依经了义观教明心离此别求异端皆名外道师偏主禅宗未知孰是请为辨之答曰吁是何言欤彼所谓识教者未必其然虎皮羊质岂真虎耶昔者百丈南泉药山大沩诸大老是真识教者何也初则愽学三乘终则归心的旨所以云X依经解义三世佛冤离经一字即同魔说等语俻载群书法华亦云是法于久后要当说真实岂有尚言诠不求真实者哉苟许其言何以亮座主见马祖潜隐西山孚上座即入雪峯之室长水良遂彼何人哉今之所谓识教者能如彼乎客曰若如是悟心之后还许看教否答曰悟心之后正须看教何以故未悟以前涉猎文字障自悟门所谓所知障障正知见故教亦遮而不许也悟心之后执掌藏钥广会权实利生接物巧应群机苟执认不圆是名法执不忘非真大乘也虽然学与不学当自知时节不在问人思之客曰悟心明宗我知之矣未知悟心之士还念佛否答曰悟心之士念与无念皆无定计何也古人终日无念不乖于念终日念不乖无念无念不乖念者如赵州大沩等皆云念佛一声噪口三日又云佛之一字吾不喜闻此是高提向上机关向空劫以前与诸众生把手共行游于千佛顶𩕳密示本源非故意贬佛如云门呵佛之类是也后人既不悟心効他嚬蹙为过非细可不戒诸念不乖无念者如永明寿芙蓉偕天衣怀圆照本不废宗门而以念佛为事者正如洞宗挟带通途正中妙挟空刼今时二皆无碍所以云行至水穷山尽处也须作伴做工夫此其事也何以故良由末法浇漓人多干慧虽得悟心苟不假念X持心恐有微细现流习气难以速净故云理虽顿悟事假渐脩彼人苟执一隅皆非圆意慎之客曰悟心之后正须念佛吾巳知矣未审还假作福否答曰悟心之后正好作福何以故凡夫所作福田趣果惟在人天二乘所作福德发心仅求小果菩萨所作福德事事皆名佛德故云一色一香无非中道所以然者参禅悟心之士佛慧开发法法妙圆如众色归空同为空色百川入海咸名海水故法华云供佛造像乃至礼拜低头无非佛行且凡夫作福如蚁步二乘作福如人行大乘作福如云飞圆心作福如契虗云行犹有往来之状心契虗理则何所不该是以圆心行人出入无相非彼所知岂曰悟心不必脩福也又三乘之于六度必先布施渐历至于智慧同异失准圆心之于六度必先智慧而摄前五度一念圆该难易皎然非常境界极宜深究不可忽也客曰如师所云若悟自心无碍圆修未知亦可生净土否答曰真正悟明必生净土何以故悟者悟自心外无土土外无心此界他方同归方寸净土天宫总是家山形直影端声和响顺大德大位理必如然岂有悟心而不生净土者哉且念佛如不分证净心岂有决获往生何以故随声唱和未必皆归净土教有明文所以云栖劝人念佛以千继计万今载往生者止有X二三马祖会中众惟五百八十余人悟道故知净土之易不异参禅之易参禅之难即是净土之难难易之事在人不在法顿渐之宗在志不在得所以云小圣不及大凡圣僧赞叹仰峤之宗黄檗岂如罗汉破结如世读书一人壮年而巳职小宦一人弱冠而顿发大心未必定至三公其志实为可尚是二人较之不啻霄壤矣客曰若然何以真如哲青草堂还转轮回即置而不论且如五祖戒深获悟明丛林标榜转世还耽富贵贪酒恋花不得佛印提携几乎沈迷不返答曰悟心之士得失是非曾无二致生死涅槃岂有两人了达无生无死生即无生游戏法海广作慈航曾无有倦也且如傅大士为弥勒化身念法华仰山山应记乃至丰干弥陀般若势至达磨观音普贤拾得诸大圣贤递代出兴子胡不之疑而偏疑数者子所谓不得佛印提携几乎沉迷不返假如弥勒元在天宫大士曾为捕鱼之叟头陀极陈方悟势至不离佛侧璎珞还为丐食之童遇师指授发明世尊成佛尘点劫中岂烦天人频警覩星方悟盖表悟假因缘道有时节岂曰沉迷不返如是则东坡辈现宰官身而为说法未可知也苟不然者则圆觉销金出鑛之喻必也徒然佛语犹成戏论客曰若然何以永明云有禅无净土十人九差路彼为国师真子法眼亲孙岂有不知禅外无土乎X而曰十人九差路者何也答曰彼偈目曰料拣正拣四禅入定之徒乐独善寂净佛国土教化众生心不喜乐者说也岂指如来最上乘禅达磨心印亦如之耶何者身心一如心外无余曾无心外之土土外之心即身即心即禅即土所以云有禅有净土犹如戴角虎现世作人师来生为佛祖所谓来生者亦即一念也故佛云汝今一念亦生亦老亦死所以永明未生净土感阎罗王礼拜不出娑婆为韶国师的子故天衣云生则决定生去则实不去犹如众器含空千江印月是以器成非生器存非住器坏非去何以故空非有为故佛性亦然宁分来去不生不灭不来不去经有明文今有滥语之徒谬引鴈过长空之语配之违旨甚矣且水如真心不动鴈如六尘起灭鴈有来去之形水无去留之迹元有二物此古人喻心境交加之际见理如是岂可以决生不去之语配之也彼所谓决生者如器坏空消似有所去去即生也空无方所实无可归归即去也故如来于普光明殿入剎那际三昧一念普观无量劫非去非来非住于是了知三世事超诸方便成十力非心境对待之语可知也客曰师之所论皆原经说甚可知也但如师等出家之辈无乡山可恋无名利可拘独脱无为参禅了达故可也恐某在家之徒未能耳答曰朝为田舍郎暮登天子堂将相本无种男儿当X自强彼有为法且当自强不应自屈况乎无为本性人人本具各各不无但因迷悟有殊圣凡似别故世尊不得巳权开僧俗之门随人力量如庞居士甘贽陆钉校等未必出家而后悟道也譬如越城四兵围遶危如累卵急若噬哜顷刻之间命成灰烬若也逃生谁分僧俗男女富贵贫贱除有甘为贼党自弃其命者不在此论也人身亦然生老病死四魔围遶危急过是若论逃苦就乐谁能不能除有甘为魔子永轮三界者亦不在此论也子云不能者但不能深厌生死之苦乐着嬉戏不肯出于三界甘为火宅所烧苟能厌之别无方便伹于时中以何方便得出生死如是思惟如是究竟如是检点如是访问日久年深忽然得悟顿见本心此时子来吾与汝语僧俗迹也男女亦迹也生死迷也涅槃亦迷也谁知本地风光祖翁田地其来久矣客曰男女乃权分之迹生死乃迷背所成据师所喻某颇信矣何云涅槃亦名迷者寔所不预重增迷闷乞与决之答曰佛为众生违背自性枉受生死尠不知止为说涅槃梵语涅槃此云灭度度生死故苟能悟心则知生死性空苟知生死性空则涅槃性亦空何也生死病也涅槃药也若所迷之病既除则能治之药何有病愈而服药不休返增病本惑破而执心有得即是迷源故予言生死涅槃惟有其名男女僧俗两皆是X迹背寔迷名岂识肇公无当之论忘真执迹相辜自已平等之心所以二乘自谓身心疲懈不能于五道利生为厌生死权趣涅槃于宝所则不敢正眼相窥于化城则自谓满心受乐世尊于法华会上斥彼不寔元我化为疲息既除当求前进及乎化城之执既破乃告宝所在近而巳不言有处若执为寔岂不名迷客曰我知之矣经不云乎穷子舍父逃走久住他国五十余年及乎住立门侧犹生惊怖乃至长者得病大付家财曾无二人当时但谓我是声闻菩萨之法我等无分谁知五道众生同为佛子亦犹声闻闻般若之法谓是菩萨之事不敢希取我亦然也未知从上国王大臣在富贵之中亦有参禅者否答曰西天悟道未可定语如此土唐太宗洞明至道同光帝心契真乘肃宗宪穆师学南阳宣宗为盐官侍者以至宋之太祖太宗皆参禅学余皆置而弗论且如同光帝问兴化曰朕获中原一宝只是无人酧价化曰借陛下宝看帝以手托朴头示之化曰君王之宝谁敢酧价帝大喜子所谓大臣者如崔赵公学于径山陆大夫师于南泉王大傅白乐天张无尽杨次公李都尉杨大年等当时衲子莫如慈明巳谓不过杨李之门不名作者给事冯公易衣告寂合眼而逝同僚曰大夫既来去自由何不留取一偈接引后X人公复开目索笔书偈曰初三十一中九下七老人言尽龟哥眼赤如是等类备载祖席不能尽举子当自考客曰僧俗都不相妨悟后可寻文字愽问先知故可也只如女人柔弱又不能遍访贤良文字全然不识未知亦有方便令彼脩否答曰女人若辨肯心正好参禅何也教明二障者所谓烦恼障所知障也女人惟一学人具二烦恼障轻所知障重女人无之只是无明重覆不得发心若也发心曾无二念一直顿超也如灵照女净居尼妙总尼等皆处女也庞行婆俞道婆秦国夫人等彼皆优婆夷也且如妙总禅师者一日冯济川语大慧曰和尚所示者某会也慧曰汝作么生会川曰什么也不得苏鲁娑婆呵不什么也不得悉哩娑婆呵什么不什么总不得苏鲁悉哩娑婆呵慧顾师曰汝作么生师曰曾闻郭象註庄子识者云却是庄子註郭象观他问答绵密特语超常岂女人则不能耶又俞道婆本以卖饼为业一日遇一禅师问曰师为我说法某当施饼师曰临济一日上堂汝等诸人有一无位真人在汝面门出入未证者看看只什么参自有悟处婆参三年一日忽然大悟凡见师僧但云儿儿法灯珣往勘之婆才见乃曰儿儿珣曰爷在什么处婆即转身取巾帽顶之珣与一踏云赚我来赚我来婆曰儿来我还惜汝珣径往不顾他得一把金刚剑相似X便解作活计逢佛杀佛逢魔杀魔初不有文字语录评唱颂古伹向自已𦚾中流出可谓一门深入矣客曰若也一门深入不拘文字何以诸方一槩提举评唱考覈古今谓之通宗岂复参禅一门又成是非也答曰此皆敝也古之所谓说禅者实无一法与人但向方便门中委曲发明学人于领不到处起疑参究久久自悟既悟之后通身具眼另立门庭或棒喝交驰或机锋峻捷乃至竖拳竖指瞬目扬眉不言而会也后人乐之聋瞽未闻取笑达者天童雪窦投子丹霞取以颂之圆悟老师深嗟末法复以评之作法门宝镜塞杜撰之师为后世之良规掩効颦之脸岂意法久敝生万端穿凿将十六本评唱熟读烂记谓之参宗禅书外学採摭奇言註头隐尾谓之秘要以之谓师师密付以之谓以心印心大可悲伤学人无知不觉遭此毒气将破瓦盆认作琉璃宝孜孜护持复诳后人我于某师亲听评唱密授秘要汝能恭敬吾当授汝其人忘身给侍惟恐不获及乎得之依旧黑漫漫地便拟广学内外教典恰似读书文士以此递代相承祖师心印不复现矣东汉时张丰为𣵠州太守力好方术遇一方士授以特石指曰此五色玉玺也得者当为天子系于肘后寻谋叛自称无上将军连兵四年被祭遵擒之遵曰何故反丰曰肘内有玺使人破之乃顽石耳丰愕然就死将此较今之研穷X评唱以谓自得真宝特石耳苟逢作者剖而析之则愕然不知所之亦犹是也客曰若然古之所谓用棒用喝竖目扬眉乃至绵密语句苟不以评唱通之焉得契古人之意乎答曰子谓拈鎚竖拂等必须评唱通之何以自迦叶而下未有评唱悟道者不可胜计万松而后影响之徒多见的传之嗣绝闻所以古人云总是今日老胡绝望盖此非文字可示也故云与人实法土难消道火何曾把口烧又云句中无句狮子吼句中有句野犴鸣既云不与实法句中无句而可以实法解之也所以碧岩集出大慧碎其板纸衣录语云门斥其痴当知此事非语录可尽也且如世间有人于共聚之处以千计万其中仅二人共事一人动目一人领解二人皆去众人疑之倘有効彼动目者众人未必能知二人未必不笑何者在二人元非无事在众人元非有事其効者徒增其丑耳如或有人询问智者深穷力究忽尔发明则知其事不在动目处也余人诘之但曰唯唯必不以动目示之岂文字语言能通耶今有不悟自心而徒为効颦者不知重增其丑耳客曰若然彼评唱语录则无益于人矣答曰非谓无益良由后世倘有悟道者少遇师法或可借以印心实非新学之事犹如刑政等务乃巳仕者之事岂书生也而即可以侵之耶近来浸敝新戒比丘未辨出家之心先有为人之意瞒眛自已轻薄X上流自谓我参公案我达禅宗莫之能救故曹山立正命食拣非命者即非时之食也伹能于自已不明之处着实参究豁尔通玄然后考诸方册谁谓无益古云未有学养子而后嫁者也盖言悟明自然通达若先愽后脩多障所知良由易辨金鍮难分煤墨所以泣岐寻羊者非羊之难实岐之难也依希似量人多有之可不独究其心乎客曰悟心自达理诚为然柰何诸家建立名相不同所谓三玄三要五位四句等各各有原苟不究彼文字何以得明差别师有辨否答曰子之所难者难彼门庭施设也岂知入理深谭曾无二致况差别名相是后人所目彼时称机称理曾无一法与人岂有所谓五位四句七事三玄乃至其余乎彼所立虽多不出六句可以槩收吾以近事与子释之则知实在悟心不在施设也所谓纵夺句问答句探拔句遮显句赏罚句回互句是也纵夺者如有二童一童唿曰某郎彼叱曰汝敢唤我某郎此曰若然唿你作么始得彼曰老相公此曰呌我作什么古之所谓宾主纵夺者未必不若此也问答者如有一人市中买物而回路途逢人问曰手中是什么矣人举手中物示之此以无答而答彼亦不言而信矣古󳲱所谓问答者未必不若此也探拔者有人明识彼家无刀故意问之曰人传尔家持刀杀人彼报曰我家以蚌壳切菜那得有刀杀人乎一诘便招无X容拟议古之所谓探拔者未必不若此也遮显者古有秀才专能关说县宰怒之乃曰我有一对如能对得吾即听汝曰愿闻宰曰月明月明月月明何故中秋更月明才不能对旁吏私语曰年过年过年年过只有今年最难过宰喝之且县宰自谓惬意秀才依然不觉吏亦不知所以古之所谓遮显者未必不若此也赏罚者如有一人婢能多语对客饮酒次禁之曰不许添语违则重责一客起令曰凡说叶之大者胜劝饮一盃一曰梧桐叶大一曰芋叶大一曰荷叶大婢曰不足为大岂不是芭蕉叶大其主遂与一掌只此一掌便具赏罚何者赏者赏其当罚者罚其禁一机两应得失同具古之所谓赏罚者未必不如此也回互者如有人属牛者人往借其牛不敢触讳但告之曰大力一借主人曰我家并无大力曰如无犂田者何答曰乃牛非大力也时人咸咲其不知回互耳虽然不若曰牛彼此无隐可谓真言也古之所谓回互者未必不如此也此乃人于交接之际寻常所用之事岂知所谓宾王纵夺乃至赏罚回互也如虫御木巧出一时宁能存心意于其间哉古人悟达自心于应机接物之际非应而应不合而合岂有名目存于其间也后人强而目之拟而学之则自已大光明藏不复现矣何也良由此事非心识文字之可及也所以云教外别传不立文字直指人心见性成佛虽然不得打在无事甲里须知古人云出言须会旨X弗自立规矩斯言可信也客曰师云直究一心与道门一气同别何如彼云一气流行发生万物又云天地之根乃玄牝之门师云万法从心似同一途何以异也答曰此盖言万法生于虗妄虗妄依乎一心彼云一气者乃阴阳流行之气也在阴非阳在阳非阴一何为定又云大道无形运行日月大道无名长养万物既无形名而有一气真是邪因彼谓玄牝为天地之根玄者有而不可见也牝者无而能生物也盖言万物生于有无者也彼谓黄庭之下丹田之上为玄牝之门者或直指丹田者或言泥洹者或言色身内者或言色身外者曾无定指岂得类一心元鑑决定之真说哉客曰彼谓禅者脩性不脩命但出阴神玄门性命双脩形神俱妙能出阳神阴神能见人而人不能见又不能取物阳神能见人而人亦能见又能取物似有不如师何明之答曰妙性如空曾无出入若认往来还如见鬼彼将识神认作自心起灭无因故云杳杳冥冥其中有精恍恍惚惚其中有物依希执认以此识心还脩于识故所谓婴儿姹女内搆阴阳相逢离坎十月胎成昇于黄庭透于泥洹成此神我便夸形神俱妙不知真生死根也何以故且如老子曰吾有大患为吾有身有身有患理必如然南山文豹之喻正如之矣前云X能见而复能取于物者不是无形有形而能免生死者吾不之知也可谓自语相违过非小小思之择之彼清净经亦云内观其心心无其心外观其形形无其形远观其物物无其物三者既悟惟见于空空无所空所空既无无无亦无无无既无湛然常寂既云无无而有形神常寂而有往来无物而能取物无形而人能见我无心而我能见人所谓自相违者殆甚也彼谓阳神取物难逃五百年雷火之灾吾宗门成佛尚且不贵况阴神乎客曰一气一心皎然无惑儒教一理比之何如答曰圣贤创言一理未敢议其同异但后儒以已之未知推及圣贤之巳知似为滥也何者如大学之道在明明德盖言自心本明之德非从外得当自明之如日性之热月性之凉火性之燥水性之湿广及万物以至吾身眼如是见耳如是闻乃至意如是思惟识如是了别莫不皆然曾非外物说者谓人之所得乎天而必曰天之所付于人天能付于人者有也人所受于天者无也天有人无一理孰当天之赋于我者未知我是何物何则天付之然后有我则未付之前应无我也无我谁当受于天也若有我而后付之巳有我之能受受彼天之所付未知所付之理何物也有能有所似同二物未知何者是我何者非我也圣人曰未知生焉知死未知生则无生无生而云得于天者吾不之知也焉知死则无死无死而曰断灭X者吾不之知也彼云人死之后魂昇于天魄降于地形骸朽坏精神漂散纵有剉烧之作曾无所施乃至善恶之报轮回之理鬼神之迹雷霆之事悉皆拨置无因大同𥧌语不惧悟者何者苟许其言则盗跖得其宜圣人失其所强者任其志弱者就其戮富者夺之好者取之如是则天下不待一人家国岂容一主忠臣良将孝子节妇彼皆愚痴不足取也何也苦身节欲所图何事也盖据彼谓一死之后得失皆空善恶无报则却恶行善者皆愚矣然何以圣人云朝闻道夕死可也假若夕死既空则闻道亦奚为彼圣人岂诬人也故吾谓一理一心曾无二致后儒失旨惑乱天下大可哀哉客曰师所谓后儒失旨何以中庸亦云天命之谓性岂非命犹令也答曰此亦见于传註圣贤之意非然也何则传註滥引商书天之明命之意以註此书失旨殊甚彼盖言天明命商家为天子也岂天能将性命于人乎苟性必天命于人者何以尧舜之仁桀纣之暴盗跖之强乃至上智下愚善善恶恶以及万品天胡不等皆命之而各私于人也天苟私之则尧舜当仁桀纣当暴盗跖当强如是则圣人设教欲恶者迁善强者脩仁暴者行慈得不悖于天乎乌得云圣人参于天也是性必天所命者则应先有天地而后有太极之理命于人矣何以宋儒註太极图云太极以阴阳五行干X男坤女化生万物又云天地一太极男女一太极万物各一太极既云各一太极则人与天地义同昆仲共出太极何云天能命人也易云太极生两仪两仪生四象四象生八卦皆云太极而后天地未知何据而云理从天所命也依中庸则先天后理依太极易经先理后天二说混淆自语相反以此之故难类吾门一心之妙理决定之真说也今儒门皆宗旧说一槩无疑予幼不从学出自胷臆皆原至理未知可否子自思之客曰玅性本然非从外得先儒失旨于理甚当但儒教治世法法可仪事事可则人所易为释教寂灭空理渺无可着人所难为故不之学也师力主心宗何能胜于常道乎答曰子不知难易耳且人之初生必先无为无难无易无是无非而人莫不皆具也莫不皆然也及其长也习乎有为难易分焉子谓难于无为而易于有为者人莫不求利也莫不好争也且利之与争皆出有为有为有事而曰易为吾不之知也且人之欲行仁义也与人贸易当直一金与一金当直百金与百金彼不仁者强欲加之此仁者必责其不仁彼不仁者亦责于仁者曰汝何不仁欲取我便宜是二者斯须不相离矣故曰仁义之生是非之本若吾谓难于有为而易于无为者人莫不求安也人莫不求乐也且安之与乐莫过无为无为无事而有易难者吾不之X知也所谓空者有二焉有有无对待之空者儒教所设也有有无俱泯之空者释典所载也俱泯空者廓週沙界圆裹十虗弥纶八极妙括二仪为事理之真源作圣贤之宗祖我佛证之众生迷之诸经载之诸祖传之予所谓自心妙悟之境释教之所载也对待空者对有说空对非说是对病说药乃至对不仁义而说仁义者是也盖上古之世淳风真朴所谓仁义有无是非犹如眼中之楔故不之闻世态渐远而人心巧伪一异兢生故圣人不得巳说法治之是以仁义治其不仁义也是治其非也正治其邪也空治其有也所谓儒教之所说也以此而推仁义道德是非有无得失邪正皆表显对待之语同是一空可以极之矣则岂非妙极一心胜于五常之道乎客曰五常之语开于尧舜不原上古古无今有则知空义可凭何以孟子云何必曰利亦有仁义而巳矣彼贤人也不知仁义为空而曰有仁义乎答曰彼云有仁义者空货利之利剑也何者此义如不空则贪取无厌此义如空则约取有道贪取无厌者以其不空不空则有已有已则有家有家则有国有国则有天下既皆有焉则天子责于诸侯诸侯责于大夫大夫责于庶民既皆责焉而不至乎贫富相争强弱相吞善恶相欺彼此相鬪而能治天下者吾不之知也约取于道者以其空空故无已无已则无家无家则无国无国则无天下既皆无焉则天子不X责诸侯诸侯不责大夫大夫不责庶民既皆无责焉而不至乎贫富一分强弱一身善恶一观彼此一家而不能治天下者吾不之知也是以空则尧授于舜舜授于禹不空则商伐乎桀而周伐乎纣也故曰圣人无家可以治国圣人无已可以同众是皆空义也则知孟子之言仁义者亦即空义也若然何以宋儒云儒教不空而释教空也良由不知仁义治不仁义之空药也而曾不知本来之身初非病患执药为身者痴也若无不仁义之病仁义何有哉执仁义以为道本者是执药为身也何则妙明元心初无名相安得有所谓仁义不仁义乎客曰师谓仁义为治病之良药庄子谓仁义为病性之祸本犹骈拇之枝于体者也故指曾史之仁杨墨之辨师旷之聦离朱之明皆伤于性也盖欲一其性情如鹤之不待绝𠒎之不待接苟欲接绝皆不免于伤生是二者何以异答曰庄子拟乎上古之世淳朴之风依乎无为指乎自然难于曾史杨墨离朱师旷者不知有无边之性德也彼四者于性中之德比于毫毛不知其少也易于𠒎鹤鸱枭者不知有无边之妄能也此四者比于性中之妄犹若微尘不知其多也性德本有而离朱等各专其一谓之伤性可乎妄能本无而𠒎鹤等昧之不觉谓之适性可乎譬如世间有一大宅众人居之不见日月不见虗空不识出路间或有人于窻牗X间窥见虗空日月异乎众也谓之伤众可乎或有智者寻门而出异乎众也谓之悖众可乎圣人出宅者也曾杨等窥空者也𠒎鹤等居昧者也若然彼所谓自然者邪因也何则非然不然无然非自彼谓杨朱之辨其辨亦多矣苟许其言则果圣人让之吾又谓不然譬如有人病患沉疴幸遇良医与之汤药加之针灸彼旁者据自已无病之身而责之曰身本无病用此针灸得不残其身也则人皆咲其痴矣何则无病之身加之针灸得名残身此人现患沉疴加此针灸得非全其身耶故吾谓五常为治病之药非彼违时之语可比也子毋辨也道非辨得辨则失其道矣所以云多方辨论不若悟心苟能洞彻则古今一道也圣凡一心也事理一揆也物我一如也既皆一之何有此是彼非彼是此非乎脱体大用无可不可指天为地唤南作北指泰山为培塿唤掬水作大海人不之疑矣所以云是无可是非无真非是非无住万法无主我无三寸鼈可唤龟迦叶不肯一甚攒眉大须妙悟不在轻言保之惜之客曰一日所言多方所论必曰参叩自心前来虽云切念生死未知参叩之方请师示之答曰善哉问也前来所辨者皆原经论故知是法可尊而力赞之然我非悟者既未悟焉能以参叩之方示子乎虽然不得辜子之问权借古人发扬处举一两段以副子心古人云欲参禅者须发三种大心必X获妙悟成就不疑三种者何一者发大信心二者发大勇勐不退心三者发大疑情信者信自心与十方诸佛无二无别生死涅槃无二无别菩提烦恼无二无别无明佛性无二无别既皆无二诸佛巳証我等当証直下信得及把得住行得稳如未能証得尽此一生曾无二念决此一信到头天晓分明方知成佛久矣所以云信为道元功德母长养一切诸善根当知诸佛道圆无上德等恒沙証此一信字也善财遍历百城广参知识决此一信字也诸经载此一信字诸祖传此一信字灵云见桃悟此一信字香巖击竹了此一信字故知若圣若贤自始自终说法转轮成道利生皆不出一信字耳子能发此信心必须起大勇勐如一人与万人敌相似直下莫教眼差手慢这里方是利害时节所以云护生须是杀杀尽始安居当知将从前恶知恶觉恩爱是非无明烦恼利名物欲顿然放下如利剑斩一握丝相似一斩一切断更无不断者令胷中虗豁豁地去冷氷氷地去如丧考妣去如忘至宝去然后起大疑情去何谓疑情但于古人悟道因缘或对机示众或经论差别或意识不及义解不行如是等种种因缘着实参叩不管得与不得奋勇直进莫生退屈挨拶不行若银山铁壁此时可名到家消息也不较多也只少㘞地一声通身汗出耳若向这里开得一只眼须知心佛及众生是三无差别非欺我也此时无边三昧门无边辨才门X无边差别门无边神通门无边福德门如是等种种法门一齐开发说也说得辨也辨得用也用得默也默得坐也坐得卧也卧得岂不为庆快平生大事了辨也客曰师谓古人因缘思解不行处着实参叩久之自然妙悟信无疑也然话头无味究不多时便乃打入名利爱欲昏沉散乱之乡何能制之答曰良由信道之心未笃脱苦之心未切也何以故子或看经论或闻师家种种开示则知生死五欲皆苦也未能真见其苦耳苟能真见宁无切乎且如有人身患沉疴或躭欲乐倘或兵火四至是人或复但躭欲乐不思逃难之心耶为复但惜沉疴不起求生之念耶当是时不见欲乐不见沉疴不觉昏沉不知散乱但见苦相急欲逃生无一物可爱无一物可取径身独脱更不之顾是人逃之十里未名免难乃至百里千里亦未名免难直至清平无难之地方名免难也今人不能悟心而欲免生死之难无有是处子所谓打入昏迷之乡者脱苦之心未切耳求道之心如笃则万境不当其前身如朽木心若死灰见色闻声浑忘所以故云视而不见听而不闻食而不知其味苟如是乌得有所谓昏沉散乱也客曰古人根利机熟信心坚固故能趣入无疑今人根钝信浅焉能如此答曰子谓古人根利机熟者何以赵州八十年行脚X长庆七破蒲团香林四十年不杂用心灵云三十年方能了悟从上尊宿皆是艰难而得子今用功几年而云根钝机浅盖不之学耳且卞璧虽贵不知两刖其足而后价重连城镆鎁能宝尚乃九载功成方能刃利吹毛凡物尚然岂无上妙道顾思其易乎世尊尘刼修行置而勿论子能如雪山大士半偈全身乎能如常啼菩萨庆法卖心乎能如二祖大师求心断臂乎能如脇尊者一生不卧乎能如云岩不耻下问乎能如汾阳遍参知识乎能如雪峯三登投子而九上洞山乎能如踈山万里卖布单三十年当受记乎子徒知六祖天然岩头仰山等辈之易而不知难于无量刼中也所以永嘉云我早曾经多刼脩不是等闲相诳惑可以証矣客曰如师坐关守静一心一意更无异缘故可用心所以云外绝攀缘内心无喘可以入道今时流辈虽获出家身杂异俗或名利所牵者或住持所拘者或执事所劳者或世情有关者或衣食所苦者如是等辈尚杂于日用何心于道乎答曰子难易于动静之尘而不知本性初非动静也且水之本静也风击则波兴而水性无动如是则动而未曾动也风息则波澄而湿性依然如是则静而未曾静也虗空洞豁不碍万象发挥日明夜暗草生木长云行鸟飞岂有虗空同其生灭者哉是以杨岐总十载院事起临济正宗百丈不作不食为万年龟X鑑沩山典座赌净瓶于众中雪峯饭头悟妙道于鳌山云峯化主桶𣐝脱于后架石巩猎户弓箭折于庵前丹霞天然颕悟而三年曹厂六祖肉身菩萨而八月碓坊古人皆以事理兼脩岂一向避喧求静者耶如子之意只消前来冯济川一偈可以释疑矣子谓尘事所拘能过彼居官者乎休休日暮矣子如不信直饶予辨似悬河亦破子疑不得子如肯信不必他余但向一机一语思解不行处着实参叩行也如是坐也如是着衣吃饭亦如是阿屎放尿亦如是迎宾待客亦如是语默动静亦如是乃至日如是夜如是月如是年如是参来参去蓦忽地脚根线断八字打开则知从前奇言妙句检点将来是什么干屎橛破草鞋古人云绝后再甦方始欺君不得其言可信也予愧无德未曾敢与人举语鉴子之诚不觉潦倒予则言之而子果不以人废言密以行之勿语诸人乃可耳倘诸方闻之加以呵责我罪何逃虽然古云已未度而欲度人者菩萨之用心也吾虽非菩萨安得人人于此议其是非乎更有一偈与子举之偈曰诸方议论宗殊说欲取真金多认铁名相纷纷未足凭野人耿耿思分别也知萤火莫然山志效螳螂拟拒辙知我罪我两由人付诸水火从君折时明万历念参年岁次乙未肆月日曹洞正宗第参拾壹代比丘没用头陀圆澄撰X参禅释难或问附参禅释难或问补遗客曰如师所云玄沙不出岭宝寿不渡江则妙明元心本在自悟不待师承印証各人本地风光谁所不具理果当然何以风穴有应谶之忧太阳怀覆宗之虑既非师証覆宗绝嗣彼何谓也答曰皆为后人耳经不云乎我此法印为欲利乐世间故说盖恐后世之人不求正悟悟亦不真胡说乱道赚悞晚辈必假师承印许方可为人此深防外道邪慢之过非曰初心用功参禅恐其无师而不致力也汝但真参实悟然后求师印証弗为迟矣故岩头天然颕脱往师德峤灵云见色明心方觐雪峯所以黄檗见百丈举马祖一喝因缘不觉吐舌丈曰子嗣马大师也檗曰不然因师所举得见马大师且不识马大师倘嗣马大师以后丧我儿孙丈曰子何所凭檗曰不见道智与师齐咸师半德智过于师方堪传受丈曰如是如是黄檗可谓万世之龟鑑矣今人徒知嗣马大师则丧我儿孙不知不嗣百丈则丧我儿孙又甚也近来诸方称善知识竖拳竖指胡道乱喝者诘其师承全无的据犹如伪名为仕者公验皆无X宁非自搆其罪也古之所谓丧我儿孙者得不谓此时之说耶呜唿师子传衣罹难达摩得得航海四祖深山覔子五祖夜半传心其忧覆宗绝嗣之患非止风穴太阳其来久矣我辈不思佛祖之用心弃而弗顾哀哉问曰如来一代时教不出止观之门故曰如来所得法定慧力庄严岂非定慧之力必籍止观所成乎首楞严中阿难启请十方如来得成菩提妙奢摩他三摩禅那最初方便如来欵答曾不坏乎三者天台大师亦以三法教人可谓妙契佛心者矣诸方独称达摩之禅名为传佛心印天台得非传佛心印乎师能有旨为我辨否答曰阿难既请最初方便当知十方如来由三方便之门得成菩提非谓菩提不异方便如来但由定慧庄严自心岂云自心本是庄严若知如来无所得而得菩提则知方便不是方便庄严即非庄严以是而推当知天台三法教人传佛方便之心达摩一心直指传佛真实之道矣门庭施设教法千差入理深谈自心颇得古云谁能入不由户出不从门天台以之也须知十方无壁落四面亦无门达摩以之也天台如渐昇堂奥达磨如镇坐中庭虽则二皆传佛之心如来禅祖师禅不可相滥耳问曰彼中次第三观本非圆宗行人所脩较诸禅宗诚不可及若彼一念不思议三观岂有不同之理耶X答曰金鍮易辨煤墨难分既云不思议可容辨也盖欲学者达宗旨之端由当于无辨中施其辨耳若彼宗学者能忘言会意格外明宗于中求其同相不可得况有异乎所谓口欲言而词丧心欲思而虑忘直下不容心思言议去也若也承言执旨滞相迷诠实谓有不思议之可得有不思议之可脩非惟不契达摩之禅亦乃失于天台之旨既失天台之旨尚不能与天台合为一家安可与达摩较其同异哉虽然须知天台不思议之观可谓从门而入毕竟不是家珍达摩直指人心所谓流自胷中方名盖天盖地是以永嘉经年造观往师六祖南岳观密作用受法曹溪是非优劣了然现矣附答明鼎子问问云栖主张念佛归于一心一心者谢尽六尘单持净念固非随声唱和之流亦非集起忽灭之辈久久淘汰打成一片则念佛即是参禅参禅即是念佛念长一分禅长一分念增一寸禅增一寸彼录所载不一而足如是则师前云究心后正好念佛我亦云念佛后正好参禅何必舍土趋禅翻成二见也请明示之答曰子所谓谢尽六尘非唱和生灭之徒前不云乎而非顿也楞严云譬如国王为贼所侵发兵讨除是兵要知贼之所在若不识知而能讨之无有是处子谓凭尘念佛是躲其贼也予谓究心破惑欲除其贼X也故声闻于结伏而不断菩萨于结破而不起岂可以躲根与破惑同日语哉又谓念长一分禅长一分吁是何言欤古云若有一法不成法身若无一法不成法身若增一法不成法身若欠一法不成法身念苟可长禅作么生长若可长则吾心多一物矣我云参禅后好念佛者苟能发悟活计随时无可不可子云念佛后好参禅者未审何处是念佛之后若云开悟之后何必更说参禅若未获开悟念佛何曾有后参禅直取自心不见有身土之二子徒起取舍之情能妙悟自心则知心外元非有土再问参禅究心非上根利智鲜能承当中下之辈心如狝猴须以方便拴缚之若槩以禅理相语彼将如聋如哑徒成梦说何如教之念佛则上根之者彼此互融中下之者净念相继日久功深何分利钝广被群机无所不摄当此末法尤为善巧较之参禅但可接上根而难以接中下者岂不径庭哉请决所疑答三乘方便本是假名法性平等圣凡不二当时世尊入普光明殿现受用三昧凡下果是不堪非不堪也信不及耳诸大菩萨内秘外现腾疑请释然后知其人人本具箇箇不无皆堪承绍故后等赐诸子不言有高下矣今子执言有上下之根有利钝之异且试论之见闻知觉谁具谁不具乎彼时难信大士决明正启今日之不信今日参决古人指示正参当时X之难信也所以云古今一道圣凡一心岂分上下今古乎但不能信心参叩如其能之彼极愚痴之徒正是大机何以故彼全体不会全体现前只欠箇承当耳念佛躲根轻易度日虽有远因易潜业识故祖师云系念乖真昏沉不好子当鉴诸补问附达观和尚招殃传达观老人遭横于癸卯之季冬而众议骇然或谓其道力之未全或谓其我慢之招得或谓其定业之难迯而石篑居士请予折之予曰皆不知达观老人也予独知之老人垂大权之迹逆行顺化一举而两得矣何也由末法浇漓世道侵丧人心浸獘师法不扬致使如来慧命将危特以示之也故老人于戒定智慧曾无亏缺独绝师承损其行耳何则老人受业师者为凡心未尽还俗娶妻老人以方便力强之复道返以师礼待老人矣诸方尊宿未有可其意者独大千和尚师事数年而竟不之嗣故同参之友皆行师资之礼而终致于非刑者此其所以现逆也昔者石门禅师尝从雪窦显公而后出世却为大觉琏公之嗣座下有一婆子出众云这汉何得辜恩如此雪窦老人与汝抖搜尿肠日夜谈禅始得今日何以却拈X大觉之香捋门胸前一砟于是经三日𤻕发胸前而死呜唿此亦埀范现逆之类也欤吾又闻黄蘗巖头皆云智与师齐减师半德智过于师方堪传受由是而观则老人虽有超师之作焉忍弃其源流也其源流一绝使后世邪慢之辈效学其疣而佛法不灭则几希矣故佛祖不欲断其血脉于此特严其报应也居士曰尔只知其一不知其二吾闻昔者小寿禅师住西湖之寂庆彼时王公出镇杭州一日访寿直至卧榻而寿不起座推蒲团于地公就而坐极谈终日方去执事者劝曰王公贵人也一旦有事则祸系山门何得轻忽如此乎次日王公复至寿乃声钟击鼓万指出迎王公下轿握寿手曰何不学昨日行径耶寿指傍曰在节度即得柰左右何二人相咲而巳于是诸方皆美寿之善通变者也达老不然无分贤愚一槩笼络触怒当任身罹非殃招之有由何关师资乎予曰不然乃足下不知老人之顺化也自佛法之流震旦者二千余年矣初来之盛王侯仰重过于至尊故齐祖之访道安临门不起赵州之待石勒床坐而见南阳忠公献宗扶舆而自若懒赞融师诏书三读而不闻是岂慢于王侯也莫不皆欲高护法幢垂范末世使世出世间之有辨矣故远大师作尊僧篇六卷许由之论僧不拜俗三上其本并体佛心影向法事尔来法道下衰僧多拜俗乞尾哀怜有损圣贤之体循情询俗全无道者之风故老人深痛时獘有X倣古人忍使杀身不甘坐视所以垂此顺化之范也古者齐高祖访椆公迎不起座送不出门左右劝之彼国主也何以怠慢乎曰吾闻宾头卢尊者送王七步减王之福天下大荒七年吾虽不逮圣僧而形貌似之不欲减王之福耳由是而推吾知老人坐待公卿者非慢之也寔不欲减公卿之福所以知其为顺化也呜唿长者之求子而子为之躃地不轻之告人而人为之打掷夜光之投人非不贵也而反为之按剑美玉之献君非不忠也而反为之刖足是知恩反成怨为善招殃代皆有之老人化仪孰与伸焉惟足下乃史氏也于世甚为有力当细思而传诸未闻可谓共出一只手矣