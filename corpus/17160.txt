厦门志自序高序陈序卢序孙序凡例纂修厦门志姓氏征引书目厦门图卷一卷二卷三卷四卷五卷六卷七卷八卷九卷十卷十一卷十二卷十三卷十四卷十五卷十六后记附载附载自序地之有志尚矣一统志而外有通志府志州志县志他如名山大川亦别有志纪其盛也厦门宋曰嘉禾屿明曰中左所同安县十一里之一里耳广袤不及七十里田亩不及百十顷区区一岛孤悬海中有志何也盖自台湾入版图我国家声教所暨岛夷卉服悉主悉臣求朝贡而通市者史不绝书厦门处泉漳之交扼台湾之要为东南门户十闽之保障海疆之要区也故武则命水师提督帅五营弁兵守之文则移兴泉永道泉防同知驻焉贾商辐凑帆樯云集四方之民杂处其间涵濡沐浴乎圣神之化者百有余年士蒸蒸而蔚起民蚩蚩以谋生虽一里也而规模廓于一邑矣凯以道光十年冬观察闽南政事余闲披览载籍二府一州一厅九县之志莫不备具适重修通志奉檄采访近闻得薛起凤鹭江志而读之所载皆当日时事并及诗歌而于政事之要未暇详备殆笔记杂记之书未可以云志因复网罗散轶搜摭群言稽之会典征之案牍与士林诸君子相考订越二年而书成凡十有六卷名曰厦门志惜边地狭隘文物无多自宋以上唐有陈希儒薛令之二人余无概见惟于本朝掌故庶几赅举用备后来者之遵率夫凯以监司奉命巡视斯邦二年于兹矣自问无所建白且于二府一州厅县之志未遑重修顾戋戋于岛中之志亦足自形其陋也矣大清道光十二年福建兴泉永海防兵备道富阳周凯譔高序道光十五年春三月福建通志成澍然将去福州而归念厦门周芸皋观察澍然好友此去息影衡庐不复出不可以不别遂之厦门居数日观察出手譔厦金二岛志示澍然澍然受而卒业赞于观察曰是志也志同安县马巷厅二里尔语地大小尚不得比县志然实关天下之故焉厥功伟矣观察曰何言之夸也曰我国家拊有台湾化獉辟莽海道大通比内郡东南数千里声息顺风数日可达台湾无事则内郡晏然而粤之潮浙之定海江南之上海俱寝戈息戍同乐太平往者郑氏据二岛取台湾于贺兰兵不血刃康熙十九年我督臣姚抚臣吴提臣万杨统大师收二岛于是靖海侯施以一旅拔澎湖陈兵海上郑氏以降是台湾扼东南四省之要二岛又扼台湾之要也谨案春秋书城缘陵不系杞城虎牢不系郑传者谓关天下之故夫缘陵虎牢亦杞郑一地尔然则二岛虽县厅一里固今日之缘陵虎牢也以为关天下之故殆不夸也观察曰然属为序因录前语申之曰志列图表略考传记总目六分目十四又各系小目既详且核矣而于兵防线道台运关赋尤留心焉吾意是书出官司得识其职人民得实其泽胥吏无所藏其奸岂惟纪载乃吾观察治谱也通志虽周一省而握要以治恐未肯以此易彼志何论大小哉澍然之来也方快泛海惬平生志读是编又不免望洋之叹此行殊不虚也光泽高澍然撰陈序道光四年予奉天子命镇金门至十一年又奉命提督全闽水师建牙厦门时官兴泉永道为富阳周芸皋先生先生负文章经济才前由史馆出守襄阳迁黄德道移官于此下车即访三郡志兴利除弊政声四起阖厦商民尤便之其为人坦亮无城府遇有公务予辄喜与商榷前后共七载暇时尝语予曰厦门东抗台澎北通两浙南连百粤人烟辐辏梯航云屯岂非东南海疆一大都会哉干隆间鹭江固已有志矣特繁冗与疏漏交讥凡形胜兵防吏治民生一切要略皆阙是不可不广其纪述以为一方文献予极怂恿之会宫保孙平叔制军奏修通志檄征郡邑乘备志局采先生遂广集群书延绅士陈征君雪航凌孝廉文藻孙都尉仪国诸生林逊甫分门辑纂自总厥成而先生迁台澎道去故未付梓客岁署厦防同知卢大令凤琴与予所延教读师洪孝廉香沙读之喟然曰是芸皋先生一生精力所存不可不为蒇厥事以示不朽予喜成人美爰捐俸以为之倡夫厦为予所治地山川阨塞边防要辖与夫军民风土情状日往来于胸中忆自海氛告警鲸鲵鸱张予时方从诸将戮力行闲荡瑕涤秽先生固未莅斯土即莅此亦军书旁午无遑及也幸数年萑苻潜踪得从容讨论于铃阁余闲菲才如予亦获时聆其教益岂非三生幸事哉独惜其人已往不及亲见付梓为可恨耳然书成后之官斯土者观先生之纂述资先生之治理流连反复如见先生之风采绪论不唯先生之文章不朽而惠泽亦垂于无穷矣九原有知不且冁然泉壤耶至于是书旨要高舍人已详其言兹不复赘故第叙其交谊及书之缘起颠末如此道光十九年八月钦命福建省水师提督军门莲峰陈化成序卢序泉之领县五其烦而剧者曰晋江曰同安厦门则又同安一隅耳然四面环海于金门为犄角于漳郡为咽喉故自提军五营而外兴泉永道驻焉厦防同知亦驻焉富阳周芸皋先生以道光十年官兴泉永道而凤琴以十二年令晋江后又令同安皆于先生为属吏日有所咨月有所请先生不以为愚教且诲焉其时厦门志已成谓凤琴曰自予来此于民无德然阅二十四月而成此书于治之要领民之利病颇自详悉凤琴时唯唯而退第志不敢忘及凤琴来官厦防同知先生已辞世矣思其人读其书考其风俗条其教令然后知先生所谓无德于民者大有德于民也且有裨于后之官兹土而莅兹民者也先生没矣民之思先生如昨也先生之书之不可没如此其章章也乌可不刊之以寿世寿先生哉于是黎观察半樵将调江南凤琴亦将回任晋江与陈提军莲峰谋刻之观察为文弁诸首而使凤琴继之凤琴记前惠安县娄君重修县志书成尝丐先生为之序序以先生重也凤琴何敢序先生文哉然以凤琴为先生属吏受先生之教被先生之遇敢执卑不颂尊之义一以不文辞亦岂所以报先生也哉遂序之道光十八年戊戌冬十月署厦防同知卢凤琴譔孙序嘉庆二十五年庚辰赵谷士先生主讲紫阳书院谓云鸿曰厦门不可无志时云鸿以薛氏鹭江志对先生曰夫志叙事纪实体例谨严必明于义法习于典故是之谓志薛氏书于史例未合备采拓可也乃谋诸倪观察竹泉而不果庚寅云鸿以承荫通判兼袭世职入京蒙恩准袭世职发标回厦会周观察芸皋先生议修厦门志黄司马心斋举凌孝廉文藻陈征士雪航林茂才逊甫暨云鸿以应云鸿自分武夫不习文事固辞观察不之许于是各分门类云鸿为辑兵制海防番市纪兵山川津澳观察以为可其分域艺文职官选举列传列女传风俗则皆凌孝廉陈征士林茂才所为其船政台运关赋则据诸案卷观察总而正之凡二十四月而成时道光壬辰也将谋付梓适观察调任台湾遂以副本留吕孝廉西村处越次年观察竟卒于官噫是书为观察历年苦心竟不得遹观厥成也哉戊戌云鸿权中衡参戎西村设绛署中出所留稿本陈提军莲峰黎观察半樵共观之咸嘉叹谓有裨政要宜梓行遂各倡捐廉俸嘱卢司马师竹暨云鸿共蒇厥事仍嘱西村取所誊本合稿本两相对勘付刻盖提军与芸皋观察共事七年同寅协衷尝共倡修玉屏书院今又与半樵先生完芸皋观察生平未了之心岂非极不朽盛事哉所异者是志之作议自谷士先生讫壬辰而书成于观察中间相去二十余年是何其时之久也初作志时西村不与其事书成藏诸其家今复七八年始任校正之役又何其事之巧也若云鸿则以受芸皋观察知自初事至今不敢不勉所谓以此始者以此终非欤道光十九年己亥十月调署福建水师提标中军参将事后营游击世职骑都尉军功加一级仪国孙云鸿序凡例一厦门地属弹丸原不必立志因为海疆要隘渡台通洋正口其政事有关通省谨录会典则例分别部居次为各卷以资考证书中凡恭遇列圣谕旨敕令应三抬双抬单抬者敬遵御制诗注或空三字二字一字谨书以省卷帙一图载居卷省厦门南普陀寺前于干隆五十三年恭建纯庙御制平台湾林爽文诗文碑记护以四亭及御赐朝天宫风神庙朝宗宫匾额地方官岁时守护天藻辉煌万民瞻仰实厦门之盛典敬谨绘图并御赐诸提督臣匾联俱恭录宸翰弁诸卷端以昭慎重一凡志皆绘祠庙公廨及八景十二景厦无学校故祗附书院而不及公署虽相传有八景十二景之说沧溟大观正不在此不载一分域凡一岛之事先各备载再及诸政一厦为水师所驻有提标五营而无陆营以防海也巡楫所辖之地不止厦门兵制宜详一防海之事甚大不独所分汛口汛地也兹既载在岛及附近各汛附以风信潮信占验及台澎海道南北洋海道俾哨弁贾舶得所取资一厦门政事之大者莫如船政台运海关三者故次及之而以岛上之田赋渔税关赋附焉一厦门为贩洋正口自海禁既开贾舶迭出关税充盈民之衣食赖之近则贩洋之船日少故就各书及贾舶所能言者载之各洋朝贡通市诸国仿汉书东夷南蛮例为传先会典次疆域水程次历代沿革次风俗人情埔头土产交易各属国附焉名曰番市一艺文文献之征也先载书籍之目奏疏记牍有关厦门者选录前人文集诗集有可采者亦采焉一职官表文秩厦门旧设一巡司后移驻巡道及同知与水师各营分为文武二表而附以名宦诸传提镇所辖不止厦门其战功在海洋及台澎者并入传以职论也一选举二表寥寥数十人凡迁居厦门而籍隶漳州及他府者皆录一列传文曰宦绩武曰武功及忠义孝友义行文学流寓隐逸方技方外皆为列传流寓以暂时客寄者言明季诸老兼居厦门统详志中传末间系以论一刘向列女传凡妇人有懿行文藻者皆传兹传贞烈节孝之余并传贤德妇人次列传后一旌例妇人称氏贞女称名今闽南妇人皆有名曰某娘考汉书妇女书名书姓今从古有名者书名传中称姓不称氏一节妇以守节之年为重期于旌例合也于归之年从略夫名里居必书知其父名者书父名知其子名者书子名俾后人得所考且为氏族光也以他姓子为子非礼也不书间有族无可继抚有养子出于不得已者则书抱养子义子以明之一厦界泉漳奢俭贞淫为俗不一然齐鲁至道不过难易使亲疏崇敬上下欢欣同归于化者是在司柄者转移之功而后来亦可以是观政故即旧事志所未备补载之一旧事志寇乱夷氛郡志详书厦为海滨岩疆尤资防御故远载变乱近纪用兵为旧事志附丛谈悉着于篇纂修厦门志姓氏总纂福建分巡兴泉永海防兵备道周凯分辑闽清县儒学教谕凌翰辛巳科孝廉方正候选县知县陈荣瑞署福建水师提督中军参将孙云鸿同安县廪生林焜熿总校壬午科举人吕世宜分校丁酉科举人林鹗腾平和县监生庄中正龙溪县生员杨廷球捐刻福建分巡兴泉永海防兵备道黎攀镠福建水师提督军门陈化成厦防同知蒋镛署厦防同知卢凤琴署福建水师提督中军参将孙云鸿征引书目钦定胜朝殉节诸臣录会典钦定四库书简明目录福建通续志泉州府志康熙同安县志干隆同安县志漳州新旧府志龙溪县志海澄县志台湾府志台湾新旧县志诸罗县志南澳志澎湖续编沧海纪遗名胜志鹭江志嘉禾名胜记广舆记银同历朝登科便览普陀山志续宏简录史纬明史明史记事本末通鉴纲目南畺绎史摭遗朱子全书道南源委闽书续闽书文献通考郡国利病书读史方舆纪要筹海图编备倭图记东西洋考三藩纪事平闽疏东平纪略海纪辑要武功纪盛平台纪略海国闻见录纪效新书东槎纪略赤嵌笔谈稗海纪游舟师绳墨水师要略菜根清谭全唐诗新定全唐文明诗综温陵名胜诗注全闽诗话闽中诗话全闽诗隽榕林汇咏登州全集遵岩全集次崖全集紫峰全集遯庵全集丛青轩集清白堂稿百一斋稿止嵒存稿晃岩集镜山集留庵文集浯岛节烈传方舆互考岛噫集戏余草刘子全书石赍文集湄龙堂集吾浩堂集三异人集石青遗稿沧湄遗稿交行摘稿夕阳寮存稿浩然小草同江集鹿洲集鲒埼亭集壮悔堂集瓯北集本朝文读本两岛怡情集瑶洲诗钞荔崖诗钞归田集鹭江赠别诗钞文川文集泰云堂集大云山房集艺海珠尘浯江集诸家家谱卷一图载厦门图御碑亭图万寿宫图朝天宫图风神庙朝宗宫图玉屏书院图紫阳书院图厦门图御碑亭图宸翰宸翰御制剿灭台湾逆贼生擒林爽文纪事语平伊犁定回部收金川是三事皆关大政各有专文勒太学诛王伦翦苏四十三洗田五是三事虽属武功然以内地怀惭弗芗其说至于今之剿灭台湾逆贼生擒林爽文则有不得不详纪颠末以示后人者向之三予惟深感天恩蒙厚贶次之三予实资众臣之力得有所成若兹台湾逆贼之煽乱乃卒然而起兵出于不得已而又不料其成功若是之易也盖自康熙二十二年平定台湾之后历雍正逮今干隆戊申百余年之间率鲜卅岁宁静无事而其甚者惟朱一贵及兹林爽文朱一贵已据府城僭年号林爽文虽未据府城然亦僭年号矣朱一贵虽据府城蓝廷珍率兵七日复之不一年遂平定全郡林爽文虽未据城亦将一年始获首渠平定全郡则以领兵之人有贤否之殊故曰事在人为不可不慎也林爽文始事之际一总兵率千余兵灭之而有余及其蔓延猖獗全郡骚动不得不发劲兵命重臣则予迟速论所云未能速而失于迟予之过也然而果迟乎则何以成功盖迟在任事之外臣而速在筹策之予心故始虽迟而终能成以速非夸言也盖纪其实而已若黄仕简任承恩初迟矣而予于去年正月即命李侍尧速往代常青为总督办军储常青往代黄仕简蓝元枚往代任承恩司剿贼之事而郡城与仕简弗致失于贼手是幸也是未迟也既而常青祗能守郡城蓝元枚忽以病亡是又迟矣而天启予衷于六月即自甘省召福康安来热河授之方略八月初即命福康安海兰察率百巴图鲁及各省精兵近万往救诸罗是又未迟也福康安等至大担门开舟阻风风略定而启行又以风遮至崇武澳不能进是又迟矣然而候风之际后调之兵毕至风平浪静一日千里齐至鹿仔港是仍未迟也夫迟之在人而天地神明护佑每以迟而成速视若危而获安有如昔年开惑论所云者予何修而得此于天地神明之锡祉哉如是而不益深敬畏勤政爱民明慎用兵则予为无良心者矣予何敢抑又何忍乎夫用兵岂易言哉必也凛天命屏己私见先几怀永图方寸之间日日如在三军前而又戎掣肘念众劳且予老矣老而精神尚健不肯图逸以遗难于子孙臣庶借以屡成大勋此非天地神明之佑乎亦岂非弗失良心得蒙天鉴乎福康安等解围歼贼以及生擒贼渠诸功绩已见联句之诗之序兹不赘言独申予之不得不用武又深惧用武之意如是以戒后世占验家以正月朔旦值剥蚀为兵戈之象远者莫考自汉至明屡逢其事然亦有验有弗验若昨丙午可谓有验矣以予论之千岁日至可坐而致剥蚀亦可笇而定也既定矣其适逢与不逢原在依稀惝恍之间且亦乏计预使之必无也若使之无是为诈也不惟不能避灾或且召灾故史载宋仁宗朝第二次康定元年春正月朔当日食司天杨惟德请移闰于庚辰岁则日食在正月之晦帝曰闰所以正天时而授民事其可曲避乎不许夫日食必当在朔可知古称月晦日食者见移闰曲避之术耳至于不得已而用兵惟在见几而作先事以图迟不失于应机速不失于不达惟敬与明秉公无私信赏必罚用兵之道其庶几乎夫行此数端甚不易矣知不易而慎用兵又其本乎凡军旅事必当有方略之书书成即以此语冠首篇亦不更为之序矣干隆五十三年春三月吉日立御制平定台湾告成热河文庙碑文昨记平定台湾生擒二凶之事亦既举平伊犁定回部收金川为三大事端文勒太学其次三为诛王伦翦苏四十三洗田五以在内地怀惭弗芗其事而平定台湾介其间固弗称勒太学然较之内地之次三则以孤悬海外事经一年命重臣发劲兵三月之间擒二凶定全郡斯事体大讫不可以不纪因思热河文庙虽承德府学耶而予每至山庄必先展拜庙貌秋仲丁祭尝遣大学士行礼则亦天子之庠序矣且予去岁筹台湾之事日于斯天佑予衷拿福康安海兰察率百巴图鲁以行及简精兵近万亦发于斯而诸臣涉重洋冒艰险屡战屡胜不数月而生擒二凶且无一人受伤者是非上苍默佑海神助顺曷克臻斯则予感谢之诚兢业之凛亦实有不能已于言者筹于斯发于斯臻于斯文庙咫尺我先师所以鉴而呵护者亦必在于斯记所谓受成告成正合于是地也则平定台湾告成热河文庙所谓礼以义起非创实因且予更有深幸于衷而滋惧于怀者予以古稀望八之岁五十三年之间举武功者凡八七胥善成其一惟征缅之事以其地卑湿疠瘴我军染病者多因其谢罪求罢兵遂以振旅是其事究未成也近据云南总督富纲奏报缅甸谢罪称臣奉贡之事命送其使至热河将以赐宴施惠是则此事又以善成于斯矣夫奉天治民百王谁不为天子而予以凉薄仰赖祖宗德施受天地恩眷独厚近八旬之天子蒇八事之武功于古诚希示后有述使一事尚留阙欠予之怀惭终不释也自今以后益惟虔巩持盈与民休息敢更怀佳兵之念哉夫天地天子之父母也子于父母之恩不可言报中心感激弗知所云已耳击之辞曰瀛壖外郡闽峤南区厥名台湾古不入图神禹所略章亥所无本非扼要弃之海隅朱明之世始闻中国红毛初据郑氏旋得恃其险远难穷兵力每为闽患讫无宁息皇祖一怒遂荒南东郡之县之辟我提封一年三熟蔗薯收丰渐兴学校颇晋生童始之畏途今之乐土大吏忽之恣其贪取既嬉其文复恬其武匪今伊昔叛乱屡睹向辛丑年昨丙午载一贵爽文其乱为最水陆提督发兵于外奈相观望贼益张大天启予衷更遣重臣百巴图鲁勇皆绝伦川湖黔粤精兵万人水陆并进至海之滨至海之滨崇武略驻后兵到齐恬波径渡一日千里以迟为速百舟齐至神佑之故驰救诸罗群贼蜂拥列阵以待不值贾勇如虎搏兔案角陇种顷刻解围义民欢动斗六之门为贼锁钥大里之杙更其巢落长驱扫荡如风卷箨夜携眷属内山逃托生番化外然亦人类憷之以威赉之以惠彼知畏怀贼窜无地遂以成擒爽文首系狼狈为奸留一弗可自北而南如上临下海口遮罗山涂关锁遂缚大田略无遗者二人同心其利断金曰福康安智超谋深曰海兰察勇敢独任三月成功勋扬古今既靖妖孽当安民庶善后事宜康安并付定十六条诸弊袪故永奠海疆光我王度凡八武成蒙佑自天虽今耄耋敢弛惕干如曰七德实无一焉惟是敬勤励以永年干隆五十三年秋八月吉日立御制平定台湾二十功臣像赞序近着剿灭台湾逆贼生擒林爽文纪事语以为伊犁回部金川三大事各有端文王伦苏四十三田五次三事不足芗其功若兹林爽文之剿灭介于六者间虽弗称大事而亦不为小矣故其次三讫未纪勋图像而兹福康安海兰察等渡海搜山竟成伟勋靖海疆吁亦劳矣不可湮其功而弗识故于紫光阁纪勋图像一如向三大事之为然究以一区海滨数月底绩故减其百者为五十而朕亲制赞五十者为二十余命文臣拟撰一如上次之式夫用兵岂易事哉昔汉光武有云每一发兵头须为白况予古稀望八之年须鬓早半白而拓土开疆过光武远甚更有何冀而为佳兵之举诚以海疆民命不得不发师安靖所为乃应兵非佳兵也然亦因应兵非佳兵幸邀天助顺而成功速此予所以感谢鸿贶不可以言语形容而又不能已于言者也昔人有言满洲兵至万横行天下无敌今朕所发巴图鲁侍卫章京等才百人已足以当数千人之勇缘营兵虽多怯而无用兹精选屯练及贵州广东湖广兵得近万人统而用之遂以扫巢穴缚逆首是绿营果无用哉亦在率而行之者为之埋根倡首有以鼓励之耳若福康安未渡海以前台湾绿营已共有四万余兵何以不能成功则以无率而行之者岂不然哉且台湾一岁三收蔗薯更富朕若微有量田加赋之意以致民变天必罪之不能如是成功速也后世子孙当知此意毋信浮论富国之言爱民薄敛明慎用兵庶其恒承天眷耳近日以宫商三百逐章餍饫其义竟如幼年书室学诗之时然彼时但知学其章句而今则究其义味因思采薇出车诸章乃上之劳下其义正斯为正雅祈父北山诸什乃下之怨上其义变斯为变雅夫上劳下可也下怨上不可也何则下之怨上固在下者不知忠义然亦必在上者有以致之斯则大不可也我满洲旧风以不得捐躯国事死于牖下为耻其抱忠知义较祈父北山之怨上为何如是则绿营之多恇怯思家伊古有之无足多怪矣然为上者不可不存采薇出车之意更不可不知祈父北山之苦如其一概不知而但欲开疆扩土是诚佳兵黩武之为望其有成岂非北辕而适越乎故因为功臣图赞而申其说如此以戒奕叶子孙并戒万世之用兵者干隆五十三年春三月上干御制福康安奏报生擒庄大田纪事语昨生擒林爽文则剿灭逆贼事可称蒇大端兹生擒庄大田则肃清台湾事方称臻尽善二逆狼狈为奸得一而不得二余孽尚存虑其萌芽且彼既闻首祸被获则所以谋自全而幸逃生入山固易追赴海则难捕矣是以先事周防履申饬谕兹福康安尽心画策凡港口可以入海者无不移舟设卡因闻庄大田带同匪众俱在柴城初二日欲往蚊率社经番众极力抵御复行退回初五日黎明官军由风港发兵越箐穿林遂有贼匪突出拒敌我兵迎击海兰察率领巴图鲁侍卫奋勇齐攻杀贼三百余生擒一百余追至柴城贼愈众多然恐攻扑过急庄大田或临阵被杀或乘间窜逸转不能悉数成擒福康安分兵数队以徐合攻自山梁布阵抵海岸适乌什哈达所带水师得顺风连樯齐至沿海进围水陆合剿自辰至午刻杀贼二千余群贼奔溃投水尸浮海如鴈骛而独庄大田伏匿山沟以致生擒是岂人力哉天也二逆以么麻外骨内小民敢兴大乱杀害生灵无虑数万使获一而逃一未为全美斯皆生致阙下正国法而快人心反侧潜消循良药业福康安海兰察等画谋奋勇不负任使固不待言然非天佑我师俾获万全岂易致此耶更查康熙六十年四月朱一贵于台湾起事提督施世骠总兵蓝廷珍于五月由澎湖进兵至六月收复台湾府城计阅七日于闰六月始擒获朱一贵计阅一月余至雍正元年四月而余党悉剿尽自朱一贵起事至台湾全郡平定始末阅两年兹林爽文于五十一年十一月起事其黄仕简等前后误事经一年福康安等于上年十一月由鹿仔港始进兵其间解诸罗县之围克斗六门攻破大里杙贼巢至本年正月获林爽文计阅四十二日继获庄大田计阅三十二日自林爽文起事至台湾全郡平定始末共阅一年三月是较之蓝廷珍等成功更为迅速矣夫逆贼入内山生番非我臣仆性情不同语言不通其遵我军令与否未可知也福康安示之以兵威使知畏给之以赏项使知怀其轻画周密贤于施世骠蓝廷珍远甚又得海兰察率百巴图鲁攻坚陷锐遂得前后生擒二囚且李侍尧悉心董理军储无误行阵使不以李侍尧易常青之总督则军储必误不以福康安易常青之将军则成功必迟兹尽美尽善以成功于三月之间则上天之所以启佑藐躬俾以望八之年而获三捷之速则予之所以深感昊慈岂言语之所能形容也哉自斯以后所愿洗兵韬甲与民休息保泰持盈日慎一日以待归政之年庶不远矣虽然仔肩未卸必不敢以娱老自怠所为犹日孜孜仍初志耳干隆五十三年春三月上澣立万寿宫图朝天宫图匾额匾额雍正四年御赐朝天宫匾额神昭海表风神庙朝宗宫图匾额匾额干隆二年御赐风神庙匾额惠应波恬干隆五十三年御赐朝宗宫匾额恬澜贻贶康熙四十年御赐提督臣吴英匾额对联作万人敌但使虎貔常赫濯不教山海有烟尘御赐提督臣施世骠匾额彰信敦礼干隆三十一年御赐提督臣吴必达之母九十一寿萱寿延祺玉屏书院图紫阳书院图卷二分域略厦门自宋以上无可考幅员虽小而形势险要山川雄峻前明屡被兵燹为倭奴伪郑所觊觎自康熙十九年奠定后人民蕃庶土地开辟市廛殷阜四方货物辐凑骎骎乎可比一大都会矣凡一岛之事皆备载焉曰分域略沿革形势山川都图街市塘埭津澳铺递城寨官署书院仓廒祠庙坊表坟墓沿革宋为嘉禾屿属泉州府同安县宋名嘉禾里以产嘉禾得名统绥德乡二十一都二十二都二十三都二十四都离县城六十里水程七十里在县南海中广袤五十里元因之立千户所明为中左所洪武元年定自京师至郡县皆立卫所是年汤和克福州闽地悉平泉州置卫指挥使领左右中前后五千户所隶福建都指挥使司二十年江夏侯周德兴经略福建抽三丁之一为沿海戍兵防倭置卫所当要害处城水澳为永宁卫领左右中前后五千户所又复设守御千户所城厦门移永宁卫中左二所兵戍守为中左所设守御千户所亦隶福建都指挥使按明会典一卫五所共船五十只一所十船一船旗军一百名船有亏折有司补造损者军自修理中左所应有额设兵船十只府志仅载水寨游兵船额而于卫所未详补以备考国朝曰厦门按明江厦侯周德兴城厦门为中左所厦门二字始见则前已称厦门矣景泰间徙浯屿水寨于厦门仍其寨名间称浯屿寨嗣后但称中左所至国朝平定两岛乃名厦门读史纪要作夏门一名鹭屿同安县志厦门一名鹭门鹭江志作鹭江二字之义未知所本顺治十八年迁沿海居民以垣为界三十里外悉墟其地复为郑氏所据康熙二年提督马得功复之总督李率泰令弃其地康熙二年诏舟师会剿金门厦门十月大军克厦门谕如顺治十八年例迁界守边厦门遂墟康熙十九年二月二十七日提督万正色克复厦门疏留总兵官杨嘉瑞镇之二十二年靖海将军施琅挂侯印驻扎厦门嗣是水师提督开府于此移驻石浔巡检司二十五年以泉州府同知分防厦门雍正五年又以兴泉永道驻焉形势大屿盘礡近帖内地蕴之以篔筜辅之以鼓浪高居堂奥雄视漳泉中左之镇城也中左者同安之外户鼓浪者中左之辅车安危共之泉视同为唇齿同视鹭为咽喉同安最冲者中左次冲者石浔金为泉郡之下臂厦为漳郡之咽喉同安三面距海金厦尤为险要门户之防也厦门四面皆海西接宝珠高埔东联烈屿金门太武当其南氵丙州横于北西南界海澄龙溪白礁峙焉东南出大担小担澎湖通焉西北有美人天马之奇东南拥鸿渐香山之秀洵泉郡之名区海滨之要地也鹭江山水形势记禾岛自同邑分龙迤逦西界而来由天柱越仙旗起伏五十里余岗峦重迭东行至文圃山崭然屹峙蜿蜒而下逾龙门过朱岭挺起大屏山顿伏跌断至排头门列嶂横飞蓄势临江崩洪渡海天马北峙太武南雄左辅宝珠右弼猴屿日月护峡分明北有金髻镜台鼠屿为送南有东坑白屿嵩屿为护过海突起一山如眠牛形名牛家村厦之龙基焉盘礡郁积崔巍特挺为小文圃金头水肩镇重如大文圃倒降两支逆龙如北之婆姐砦小天马钓鱼翁狗屿虎屿是也又如南之观音山官浔山东渡蟾蜍山是也又东行至浮云山历塘边南山耸焉腰落一支结店前后莲竹土巠等乡又东起东阮山傍抽一支结篮后坂上锺宅等乡遂东向断跌翻转南行一山横列二里许双龙合结中有天池养荫龙气名薛岭山奔跃十余里洪济山耸焉屴崱巍峨为厦岛诸山之冠其间乡社累累如后坑后埔浦园吕厝莲坂等社一皆行龙所萦拂也又自洪济东分一支结虎山东澳湖边何厝高林五通诸社中从云顶重峰迭嶂顿跌西南鴈塔乡其分支也行十余里至狮山出御屏边海南行龙蟠虎踞控水尖而引阳台鹤膝蜂腰历天界而挺虎岫老龙脱润从靖山卸落结聚入首处平地特出三台明江夏侯周德兴相阴阳观流泉度地居民建城其中南分一支由石泉山越镇南关而下势如长蛇回环包裹外而鼓浪屿前拱又外而青浦诸山作案北有美头山水鸡腿为城后界城前霞溪一水北流篔筜之元绕案会潮而出东南水口则有虎头山龙头山对峙关锁外有大小担两屿为捍门西南则太武镇海旗尾护焉东北则鸿渐烈屿环焉至若全厦水势归宿北则同安安海北界水会聚于厦东南西则漳州海澄东界水会归于厦西南四水东注八面旋绕其中源于生气朝于大旺流于囚榭千形万状难以尽述经云火从地中特地起真形势之奇也虽其岛纵横三十里许而山峰拱护海潮回环市肆繁华乡村绣错不减通都大邑之风此扶舆磅礡之气所锺可于小中见大焉嘉禾海道说厦门在宋为嘉禾屿屹然海中周五十余里环嘉禾者为嘉禾海北望高浦西界海澄东阨烈屿南临大海汪洋浩瀚障以太武外与金门相为犄角二嶝防于内二担捍于外浯屿则孤悬海表控制要冲于是东南海口布置扃钥固若金汤潮流岐分因地屈折南分三门东岐二派南流从南而转北东流由东而旋西岛居泉漳交错之地故潮流亦达焉自东来者由北而至同安自南而来者西绕鼓浪屿而抵漳州诸溪汇流朝宗于海潮汐潆洄常一日而再至港汊孔多喷余波以四达斯大小帆樯之集凑远近贸易之部会也自担门东渡黑洋至于台澎上接沙埕下连南澳据十闽之要会通九译之番邦则在嘉禾海以外矣按厦门四面东至翔风里金门岛水程八十里一潮可至西至积善里鼎尾水程一潮可至约五十余里南至海南太武山水程半潮可至一日来回约二十余里北至安民唐厝港水程若干里东南由海至澎湖水程七更西南至海澄龙溪交界水程若干里东北至翔风里刘五店汛由五通渡水程三十里西北至从顺里浔美汛由高崎渡水程三十里又按鹭江志载八景曰洪济浮日阳台夕照万寿松声虎溪夜月鸿山织雨篔筜渔火五老凌霄鼓浪洞天后人又补十二景凡志皆有八景十二景之名并绘图焉厦门屹立海上极目苍茫波涛拍天沐日浴月阴阳开阖变化万状其佳景正不在此且凡志所谓八景十二景者亦各陈陈相因吟咏类似殊乏趣味故从略焉山川山川应志其脉略厦门广袤不及七十里登洪济山顶一览可尽且已详杨国春鹭江山水形势记今但分类编载而以寺观古迹石刻附入俾游者得浏览焉洪济山在城东北二十五里峭拔耸秀嘉禾山脉发源于此为屿中诸山之冠上为方广寺有黯济岩云顶岩留云洞一片瓦风动石星石诸胜绝顶有观日台鸡鸣时遥望日如火轮从海中跃出紫涛苍雾间奇观也或云方广寺即云顶岩山上下皆巨石屹立一镌天际一镌龙门山之南为和尚石石迭成洞可容数百人昔人避倭处中有流泉明丁一中池浴德傅南式刘存德洪朝选左丞刘在业叶普亮俱有诗刻道光十二年周凯题名石上金榜山在洪济山西南山黄色如列榜因名一名场老山唐女士陈黯累举不第隐于场老山以黯自号场老后人称曰场老山山上有石刻迎仙二字筑楼其上名迎仙楼今架梁之坎犹存当时书堂有新罗松二本堂侧石壁高十六丈名玉笏又有石镌谈元石三字俱相传为朱子书临海有石俗唿鹰搏兔石黯钓矶也今筑地矶在田中又有动石浮沉石五老山在城南六里山如五老形故名五峰并列而无尽岩居其中大石嵌空其下虚敞宋僧文翠建普照寺寺盛时常居大众百余人自唐以来兴废不一俱名普照寺国朝康熙间靖海将军施琅重建改名南普陀左右有鼓山钟山有洞名六月寒洞左有云巢又有石笕以引水寺右干隆间复建龙王庙门有御制平台纪功碑亭四前有平原为水师演武场壁有俞大猷佟法海诗俞诗今为苔没不可识寺祀观音大士道光十三年僧省己醵金重修文公山在城东二十一都虎山北相传朱子尝游其巅故以为名右有双石对立名仙石虎山在二十一都城东三十里山形俨然一虎蹲踞因名其势北拱同安万历初建塔于上为水口捍门山麓有龙湫亭下有龙洞四时不涸山之西四十里许为金鸡亭与篔筜港口对相传昔里人掘地得金鸡建亭跨之故名今为往来孔道虎头山去城南里许山临海滨危石耸起上戴二小石如虎耳故名与鼓浪屿龙头山对山下巨石壁立前明防倭李逢年筑炮台镌费于上字径三尺余林懋时书俗唿为打石字道光十年石裂崩其外旁有海蜃寺龙头山在鼓浪屿下隔水与虎头山相对烟墩山在城东文公山东下有官荣石距塔头社里许宋幼主过此民有馈献者悉予官陆丞相秀夫书官荣刻之或云官荣二字合成宋也紫占山去城北四里许在豪灶社后势极雄壮高可数百丈石壁巉岩绵亘数里小文圃山在城西北去城二十里许状若文圃山而小山自县文圃山发脉渡海耸拔为岛中诸山所由起上有东岩今废金山在城东北近洪水桥山赤色无草木故名桥近处有山原宽坦郑氏尝阅兵于此中有资福院蜂窠山去城南三里高悬如蜂窠故名前望海中有玉沙如带若隐若现沙长数百丈上容百家风水淘汰毫无所损上有七星石阳台山在城东北二里有奇高数百丈峰峦耸秀冠于诸山带溪之水出焉鸿山在城东南里许上有石砦遗址石刻嘉兴寨三字中一大罅名龙喉深不可测相传昔人避乱处山腰缺处为镇南关山麓为鸿山寺嘉禾八景鸿山织雨是也有前明天启二年福建都督徐一鸣游击将军赵颇攻剿红夷石刻题名凤凰山去城南里许在望高山北相去数百步山下成市上为榕林别墅国朝黄日纪所筑因山麓多古榕蔡文恭新题曰榕林有镜塘洗心堂石诗屏钓鳌亭小南溟半笠亭三台石百人石蹋云径漏翠亭披襟台摩青阁漱玉峰榕根洞亦灵阿赋闲亭芃岛诸胜芃岛二字林佶书怡情泉石四字黄任书墅中诗刻自蔡文恭至周凯四十有二人望高山在城西南水仙宫后高可望远因名山石耸立下临无地五六月间登此以睇海舶初见如一点黑子须臾毕现石之上镌水天一色四字颇大山南临海有元帝庙曰武西殿与鼓浪屿对下有龟蛇石浮于海面狮山去城东北四里有奇在太平岩后石势嵯峨形如伏狮故名上有虎硿草坪长生洞靖山在城东一里许东澳山在城东距虎山五里有天后庙东坪山在城南七里上李社马陇山在城北二十里许山麓为马陇社上有石名金鸡石镌有泉德邱四字相传为朱子书笔迹未肖好事者之谈也金交椅山在城东溪边社宋幼主尝登山坐此下有穴甚深黑相传有刀剑之类里人入穴取归夜辄现光怪投还始息太武山在海澄县东五十里属漳州为厦门外障一名太姥山五通岭在城东北三十里与烟墩山近宋幼主所过乃此岭也按同安县志方舆纪要泉州府志皆云五通岭在积善里庄坂尾路旁有二巨石夹峙高四五丈宋文天祥侍幼主至此题曰龙门海澄县志文丞相书龙门二字在海澄同安连界之五通岭漳郡志误谓在龙门岭而闽书辩云五通岭予尝至其处岭路咋咯非通衢也幼主自龙窟登舟不叶取途于此惟嘉禾屿有五通岭乃幼主所过又文丞相未尝奉幼主南行所云丞相或陆丞相欤考嘉禾五通岭为宋幼主所过姑从闽书而岭上今无二巨石薛岭在洪济山西北薛沙卜居于此人称所居岭为薛岭岭之南唐陈黯宅在焉时号为南陈北薛下有觉性院极宽敞常住僧八九十今圯只存数椽按闽书以薛令之徙居此岭与陈黯号为南陈北薛泉州府志本之而同安县志引览胜志辩论令之本传不载其迁寓同安以沙为龙溪尉因居于此又考朱子金榜山记亦曰令之之孙今从县志白鹤岭在中岩西北去城东里许常有鹤栖其上故名旧为大道筑石为门建石亭于门右亭南为白鹤岩明岛上有能诗者过此得野云度岭疑归鹤涧水流霞想落花句由是得名禅师公岭在城南里许道通镇南关西孤岭在城东北近金榜山宝山岩去城北十里在吴仓社后一名董内岩地甚幽僻中建寺有泉名圣泉相传宋幼主尝掬饮之虎溪岩一名玉屏山在城东二里有奇有棱层洞洞后名一线天北转为石厂匝以石阑石上镌摹天二字山门巨石镌先露一芽四字明池显方建剎名玉屏秣陵将军胡真卿建啸风亭国朝康熙间威略将军吴英重建雍正间同知李暲修有大雄殿准提阁弥勒楼供佛泉飞鲸石有桥有古榕数十株有石佛又有一洞名小空洞山之南为白鹿洞左右多崩崖立石中有亭榭掩映林端旧建大观楼宛在洞接因亭干隆间再拓六合洞朝天洞衔山亭明时与虎溪合而为一有泉曰龙泉又曰琮琤有半月池上有石室祀关帝洞前后有广陵朱一冯及晋阳赵纾题名俱天启癸亥年刻醉仙岩在城东虎溪岩北岩石下有窍深二尺挹而复满味甘可酿故名醉仙或曰远望岩石若醉人偃卧以形名里人池浴德甃为井塑九仙祀之名醴泉岩岩巅巨石刻天界及仙岩四大字上有寺名天界国朝僧月松募建有仙迹石棋局寺后有长啸洞前明征倭诸将勒诗于壁又有黄亭旷怡台诸胜万石岩去城东二里许磊石插天岩扉镌问渔二字旁有石洞深可半里纡回曲折泉流其中廓处可坐数十人名小桃源李暲镌水鸣韶三字于石上异其声也国朝康熙间施琅建寺沿涧上行至一石门镌锁云二字即郑成功刺郑联处也再进有象鼻峰万笏朝天诸石刻上有一览亭可观海中岩在万石岩上界万石太平二岩中因名一名鹧鸪岩山门题欢喜地三字有石当户镌玉笏二字古榕盘屈状若蟠龙拾级而登俯临绝壑有佛殿有将士亭祀澎湖诸将阵亡太平岩去城东二里许在万石岩之东中岩之上旧为郑氏读书所山径皆巨石夹道狭窄如带岩前有石如开口状镌石笑二字行数武又一大石镌极乐天三字后有石洞泉流不竭佛宇禅房左右数椽碧山岩去城南三里许在石浔司署后始筑小宇祀观音大士后僧慈惠渐次辟之前有风动石有泉名碧山泉碧泉岩去城南四里许与普照寺相近一名石室寺有泉从石罅出寺僧琢石为沟引之石室旁巨石李廷机镌碧泉二字又有草书飞泉二字不署名旧志以为林太常宗载书也山门两壁屹立右有万历陈第沈有容题名左题龙洲卧冈四字寺今圯僧雾云墓即在山门下石泉岩在城东二里许有石穴如门可容出入内有泉从穴中出石刻磊泉二字以此又有镵于侧曰孤嶂何年留铁骨寒泉终古结冰心去磊泉数丈又有一泉曰小石泉名冽泉与石泉隔一山味同而流少僧取以售焉今为民居所压仅见泉穴紫云岩在城东去醉仙岩半里路曲折岩有石门如关隘舆马不能通就溪中架石桥以通游屐樵溪之水出焉昔名达中庵因祀梓潼帝君故改今名下有小洞洞中泉清而洌洞左有蛟洞旁有果岩岩前原有放生池僧道皎镌慈湖二字岩后有碧莲寺过樵溪其高处即高读岩相传为郑氏读书处今俱废寿山岩去城东里许一名半山堂以其居市与山之半因名万寿岩在阳台山之东一名山边岩自太平岩越山一里许有寺松林郁茂右有巨石镌无量寿佛四字左有石洞名一片瓦即八景所谓万寿松声也石镌明人诗二首无姓名俗传为俞戚二公作鼓浪屿厦门东南五里在海中长里许上有小山民居田园村舍郑氏屯兵于此左有剑石印石浮海面下有鹿耳礁燕尾礁东为日光岩石刻鼓浪洞天四大字有寺干隆间僧瑞琳募修旧惟石室一间后建高楼及旭亭旁有小洞堪避暑屿之西有瑞晃庵与水仙宫隔水相对俗唿三邱田负山临海舟可真抵其下有鸡鸣石海中有警辄鸣后有金带水多浮石有泉名拂净泉味甘海船取汲焉里人以小舟载水鬻于市又有三片石产海苔味淡以为珍品浯屿在厦门南大海中水道四通为海澄同安二邑门户府志屿对金门之陈坑明江夏侯周德兴置水寨成化中寨移厦门仍曰浯屿寨山奥崎岖贼据为窟穴嘉靖间复议旧置其实为厦门要隘今设防汛上建天后庙屿前有小屿曰浯案屿屿后海石丛生名九节礁大担屿在厦门东南海中连小担屿浯屿为厦门海口宋幼主过此掷弃累物以浮舟后水发光怪渔人得古研焉北建天后庙屿巅为天灯山有石镌第一津屿北远望为白石头大数十丈下有七星石森立海中白石头在城东南去玉沙十余里风水所汰洁白异常小担屿周四里与大担相对离浦屿在厦门西北近高崎以与薛浦相离故名宝珠屿亦在西北高浦前海中沙屿也状如珠因名卓竹入丈许风扬浪淘沙聚自若槟榔屿在厦门东与小担屿相望以形名黄牛屿在龙腰渡古谶云龙腰断黄牛平嘉禾出公卿氵丙洲屿在厦门北周围二里许当县丙方或曰县两溪流入巽方而此屿在丙文明之象也白屿在厦门东北氵丙洲屿东周围四里县治二水夹流入海俱经氵丙洲与是屿南下屿两头昂起状如双鲤朝天有泉一泓渔人常于此汲焉又有鼠屿按白屿有三一在西北近宝珠屿一在南海近浯屿此居北海也凤屿在西北篔筜港中又有浮沉石随潮汐而浮沉青屿在南海澄同安交界东接小担屿又有红瓜屿虎仔屿在厦门东金厦分界处西北有礁名三礁蟹仔屿在厦门北近后莲乡小渡船于此往同安上有鳌山宫猴屿近鼓浪屿圭屿在厦门西澄厦今界处屹立海中状如龟浮波面故一名龟屿隆庆间置城万历间建塔后俱毁今塔重修矣钱屿在厦门西去澳头南半里四面环海天启二年上筑铳城与圭屿木屿为唿应今城址尚存木屿在厦门西圭屿居中钱屿木屿翼之前明设城戍守今俱圯嵩屿在海澄县界与厦门相对漳泉二水于此交汇宋幼主浮舟经此适屈圣诞群臣构行殿唿嵩故名屿北有龟屿蛇屿罗列海中其形甚肖樵溪在城东近紫云岩源出狮山曲折西流经天界寺前汇于水磨达于海水磨坑溪在城东经万石岩过深田汛至岳岳前入于海带溪在城东北出阳台山经白鹤岭至陡门入于海双溪在城东一出石泉经前园至于桥亭一出白鹿洞山下经靖山至于南门同流汇为霞溪入于海龙舌溪在城东北潘厝社出洪济山北流入海古楼溪在城北出洪济山东流入海莲溪在城东北出洪济山经莲坂社达篔筜港入于海港口溪在城东出坪山经上李社至曾厝埯入于海霞溪在城南源出双溪经关仔内至后海墘入于海前后溪在城东北禾灶社前后一出紫占山经万寿寺前一出西孤岭经金榜山后皆汇篔筜入于海虎溪在城东玉屏山下篔筜港在城北长可十里许阔四里有奇中有凤屿莲溪及前后溪之水出焉又篔筜港口有动石潮至自动又有浮沉石潮至则浮退则沉风将起石下有声名石虎瞧锺宅港在城北近五通潮至洪水桥东埭港在城北近目厝社大担门港在嘉禾海南大小担屿之海口中多礁石海舶由此出入小担门港在嘉禾海南与大担门港相接连礁石较少海舶出入于此为多青屿门港在嘉禾海南与小担门港并列大舶出入于此龙船河在城西美头山前与海隔一岸长寮河在城南袁厝山下一名鲲池中浮小洲曰桂洲前傅氏产今为官池岁征饷银提标参将掌之夏月种瓮菜俗名瓮菜河东去百十步有黄厝河柳树河在城东北旧多柳因名今河塞柳亦无存地为巡道号厅前有洞源宫岳前河在城北岳庙前近接魁星河中浮小洲建寺为荷庵四面环水大可一亩植竹为垣架石为桥干隆间海澄公黄仕简提督厦门重建魁星河在城北上有魁星石形如魁星故名其西有魁星阁祀梓潼帝君暨魁星干隆五十年分巡道万锺杰建道光二年巡道倪琇改建十年巡道周凯复其旧制月眉池在城西傅氏墓前形如弦月故名亦种瓮菜双连池在城西朝天宫下两池一岸水相通因名演武池在城南澳仔社口较场侧相传郑氏演武处也今为民田灌注放生池去城东二里许在景通桥下罢湫潭在城东北洪塘旧传有龙穿地而出分为三窦下通一穴蛟井在嘉禾里石盘成穴宋绍兴甲寅秋虹尝饮之都图同安县宋设四乡后存三乡并为二十七里又并为十一里元改为四十四都明改三十七都统图五十三国朝干隆四十年分翔风民安二里同禾里五六七都归马巷嘉禾里在同安县绥德乡二十一都二十二都二十三都二十四都共领四十五保四社福山社辖四保前园保外清保南联溪保南双溪保怀德社辖四保吴厝保溪岸保岐西上保岐西下保附寨社辖五保永丰保西江保连真保新和保大中保和凤前后社辖五保张厝前保张厝后保黄厝保厦门港保鼓浪屿保二十一都西宫保北山保西林保昭塘保福相上保福相下保二十二都古村保何小岭保长塔上保长塔中保长塔下保曾溪保院屿保二十三都厚西上保厚西下保庆湖保吕厝保仙莲上保仙莲下保吴豪保二十四都竹坑保护安保店前保寨上保后莲保锺宅保湖莲保按厦门四面环海舟樯毕集宵小易于藏奸自来分裂地段每保各设保长督同甲长互相稽查夜则令十家为团共燃一灯轮流支更守望相助隆冬倍加防范于各保要隘设立栅栏以禁夜行文武各官随时巡察度几不致日久废弛以靖闾阎而绝奸宄街市桥亭街在南门外火烧街在凤仪宫后碗街在外关帝庙左边磁街在碗街中直行向海中街在纸街右边石埕街在怀德宫前纸街在外关帝庙右边木屐街在中街头提督街在磁街右边局口街在长寮河墘菜妈街在海岸隘门内神前街在外关帝庙前塔仔街在大使宫前轿巷街在火烧街横过竹仔街与提督街连亭仔下街在中街横头新街仔在大使宫后港仔口街在亭仔下街转湾走马路街在廿四崎上桥仔头街在北门外五崎顶街在走马路转湾关仔内街在西门外岛美路头街与港仔口连接厦门港市仔街在圆山宫后关帝庙后街在庙后按厦门街市窄狭民居稠密架席片薄板蔽日而又堆积粪土熏蒸潮湿宜时疏其沟道俾水得畅流宣泄湮郁道光十年厦防同知许原清疏沟最善并立石禁止堆积粪土石上夜燃灯以为路灯墟集油市在海岸内武庙前每岁自十月起至二月止卯辰二时乡间落花生油齐集于此发兑铺户及负贩者菜市在东门外三官宫前每日黎明诸菜毕集青葱夹道转售诸小店及负贩者猪仔墟在新填地鬼子潭每旬以一六为期贩卖小猪旧路头鬻贩杂谷瓜匏每日乘潮长而至无墟集之名洪本部渡头鬻贩菜豆荚亦乘潮长而至提督路头鬻贩杂果芋头盐笋由行口转售双涵破墓各乡地瓜黎明集聚于此负贩者四更时由厦城纷纷到处买回散卖往返二十余里贫民日食半资以为糗粮塘埭方塘阔五丈深五尺灌田二十顷尾塘阔五丈深五尺灌田十八顷鸡髻塘阔一丈三尺深五尺灌田四亩欧塘阔七丈深六尺灌田十顷尫厝口塘阔十丈深五尺薛尾塘阔六丈深五尺后洋蔡塘阔五尺深五尺灌田一十二顷八亩洋塘阔四丈深五尺墩上塘阔四丈深五尺以上九塘现存洋塘桥官塘阔五丈深五尺灌田十八顷古楼徐塘阔五丈深七尺灌田十五顷以上二塘废下行坡阔一丈深八尺现存月眉池在西门外形如半月故名演武池在澳仔社旧为郑成功演武处双连池在西门外上宫下两池相连中隔一岸故名魁星河在北门魁星石下故名龙船河在尾头山前与海隔一岸长寮河俗唿瓮菜河在袁厝山下岳前河在东岳庙前中有小洲荷庵在焉柳树河在北门外洞源宫边旧有柳树故名今河已满柳亦无存地为道衙门挂号厅蛟井在嘉禾里石盘成穴宋绍兴甲寅秋虹尝饮之新埭在厦渡头高林埭陈处埭薛鹅埭莲坂埭浦东埭曾埭陈埭津澳得胜渡平台得胜故名亦名提督路头岛美渡横洋青浦等船所泊海关设焉典宝渡磁街渡嵩屿玉洲小渡船泊此打铁渡同安南安等船泊此新渡石码海澄乌屿石美等船泊此水仙宫渡金门渡船海澄石码等船泊此寮仔后渡岛美浯屿等船泊此太史巷渡漳浦漳州等船泊此港仔口渡竹树脚渡旧有小路头因叶姓以海中小屿填筑广阔往来渡船移泊焉亦名新填地洪本部渡海氛时洪旭居此故名小史巷渡东渡近竹坑宋元明设官渡号东渡抵嵩屿往漳州之道也今渡废址存五通渡往泉州大路过刘五店水程三十里高崎渡往同安大路过浔尾水程三十里打石字渡在虎头山南大径后石等船泊此旁有石壁立海边明防倭时李逢年修筑炮台镌其费于上故渡因以名蟹仔屿渡小渡船往同安龙泉宫渡哨船官兵由此出入为便按厦门渡连列者十三各处大小船辏集停泊乃通商要地五通高崎二渡乃官军邮书往来北行大道打石字龙泉宫出入者亦多而东渡系前代旧设存古迹也余僻处小路不载厦门无桥梁惟洪塘桥一处仅存其名余有架石为梁者皆不以桥名故毋庸载牛家村澳宋元明设官渡号东渡今废石路犹存现作饷馆石湖澳有大石阔数十丈明设石湖司有小寨基焉前对高浦所下尾火烧澳有盐埕今在此晒盐塔头澳在二十二都明洪武二十年周德兴置巡检司名曰塔头司自石湖徙此城周一百三十丈高一丈七尺窝铺四南北门二万历间裁城亦圯东澳离虎仔山五里有天后庙澳甲神前澳长塔澳涵前澳高崎澳鼓浪屿溪铺递同安县向于和凤保设金门厦门二铺高崎设草市铺干隆二十六年以乌泥康力兑山集美高崎莲坂等六铺铺务稀少裁汰仅存金厦和凤二铺添设小路六铺厦门五通铺铺额设司兵二名上接刘五店铺下接蛟塘铺蛟塘铺额设司兵二名上接五通铺下接金鸡亭铺金鸡亭铺额设司兵二名上接蛟塘铺下接厦门和凤铺厦门和凤铺额设司兵二名上接金鸡亭铺下将公文交船户带往台湾澎湖投递金门和凤铺额设司兵二名上接和凤铺下将公文交船户带往金门各衙门分投又另设一铺石浔铺额设司兵二名渡夫一名与金门渡口一铺相对按司兵每名年给工食银三两一钱二分归同安县造报凡台湾镇道夹板公文过海由厦防厅随时具报以察稽迟厦门平时无驿自同安大轮驿递至厦门各铺飞递如台湾有警奉檄添设腰站则由县专设厦门站城寨厦门城在嘉禾屿洪武二十七年江夏侯周德兴造周四百二十五丈高连女墙一丈九尺窝铺二十有二门四启明西曰怀音南曰洽德北曰潢枢各建楼其上徙永宁卫中左千户所官军守御辖东澳五通二寨永乐十五年都指挥谷祥增高三尺四门增砌月城正统八年都指挥刘亮督千户韩添增筑四门敌楼城内外皆甃以石城北有望高石可全收山海之胜万历三十年掌印千户黄銮重新所署及城国朝康熙二十年总督李率泰令堕岛城二十二年靖海侯施琅表奏重葺城窝二十四年拓而广之周六百丈干隆十七年知同安县张元芝重修嘉庆十一年浙闽总督温成惠阿林保巡抚汪志伊铸造铁炮二位增设于四门炮重二千觔塔头城明江夏侯周德兴造为塔头巡检司城周一百三十丈基广八尺高一丈七尺窝铺四南北门二今圯高崎寨在厦门西北临海石炮台一座干隆二十二年设东屿寨在厦门东五通寨在厦门东北浯屿寨在厦门南周德兴设与嘉禾里隔海七十里大担寨嘉庆七年设上下二石寨小担寨嘉庆七年设青屿寨鸿山顶寨相传为郑氏所筑石刻嘉兴寨三字今废鼓浪屿龙头山寨相传为郑成功顿兵于此所筑今废阳台山顶名羊角寨相传郑成功剳兵之处废址尚存中有石穴深黑莫测人迹罕到尝藏奸于此官署兴泉永道署在北门城外魁星石下雍正五年建总督刘世明奏准以兴泉道改驻厦门买贡生黄锺房屋基地于柳树河价银一千二十七两因原估工料银一千四百五十六两不敷建盖添估银一千一百三十四两仍不敷延至干隆三年厦门各铺户鸠银一千两助工四年八月工竣是时巡道为朱叔权自照墙辕门大门二门大堂二堂规模粗具以署前后左右闲旷余地许在辕各役盖房居住嗣后私相典卖干隆五十年巡道王右弼清厘界址设立更寮干隆五十九年巡道德泰复行葺盖二堂有楼曰天乙楼楼后有奉晖堂署中最高处二堂西为承恩堂前设射圃后有佐岳轩二堂东有涵山阁关帝祠祠前有屋三重以居幕宾又东为庖厨群房祠后为东上房有瑶圃观月台与春晖堂通作内署嘉庆二十年巡道倪琇改关帝祠东群房为书室三间又于射圃西拓地构屋二重各三间道光十一年巡道周凯重加修葺改建涵山阁为延青阁今按道署坐干向巽兼辰戌内署共正屋四十四间耳房不计大堂西为官厅一礼科一吏户科一吏兵科一军工科一土地祠一刑工科二承发科三共十一间大堂东门役四皂班三共七间仪门东福德祠三西军牢二买办一共六间大门东村官班五民壮班四健步班八大门西舍人班五号房三轿班房七共二十八间又马房一间辕门外东西鼓吹亭旗杆二辕门西洞源宫屋二间宫外二间并空地一片辕门东魁星阁阁后屋二间皆属道署其四至东至魁星阁南至洞源宫西至号房后北至署后衖更寮为界其私被典卖者不可问矣厦防同知署在城外厦门港保鸿山寺之东康熙二十五年移泉州海防同知驻厦门建干隆十七年摄厅事白瀛重修三十年同知黄彬建监狱十四间以禁台递人犯嘉庆十八年间同知叶绍棻重修今按厅署自康熙二十五年买莫姓山场建盖坐丑向未兼癸丁照墙内旗杆二左右建二坊书抚绥象寄安集梯航八字坊侧民壮房各一大门内东快班房一军牢房一吏总科一地租科一海防科二承发科四福德祠一门役房一共十二间西皂班房一长班房一民壮房一刑房一仓储科一总捕科一共六间监狱十四间仪门内东值堂房一赃物库三总捕科三共七间西库房一海防科一总捕科一共三间干隆五十二年同知刘嘉会建令各胥在内值宿大堂东永宁库西迎宾馆中为暖阁悬镜海堂额同知范廷谟书二堂悬尚俭堂额同知许原清书内署正屋三十三间耳房不计后有楼三间久废楼后有园关帝庙山神庙大仙庙各一道光九年署厅事福清县知县任沈锴修葺之加以轩亭园中泉石卉木颇饶胜概凭栏四望海山在目巡道周凯题曰快园石浔司巡检署在城外厦门港保碧山岩前康熙十九年由石浔移驻建今按石浔司署系旧铸鎗炮局基地下尚埋残缺之炮纳方嗣昌地租银一钱八分照墙内小旗杆二大门内两廊为弓役房二门内东为土地祠西为书办房大堂三间二堂三间傍有廊舍内厅六间额曰对沧堂斯芳书内屋五间有廊舍西偏有小屋三间又厨舍前有井一口水清洌不竭水师提督署在城内康熙二十四年将军侯施琅建中为正堂东西廊为本稿诸房前为露台甬道仪门大门外为鼓吹亭南为辕门辕门外为将裨官厅正堂后为穿堂为内署又后为来同别墅东为夹道西为幕厅内为司厅外为射圃署西为大道为厅事又有足观堂澄心堂八风亭方池怪石诸胜最北有亭跨北城为城中最高处可以远望嘉庆二十年提督王得禄重修水师提标中营参将署在城东门内康熙时建道光十一年提督陈化成重修中营守备驻防浯屿公馆在城外祖婆庙边即仰园左营守备署在城外洪本部渡头雍正十三年建道光十年重修右营游击署在西门城外双连池右营守备署在西门城外打锡巷前营游击署在西门城外岐西保前营守备署在城外碧山岩前后营游击署在西门城外关仔内后营守备署在南门城外局口街以上各衙署俱康熙时建道光十一年提督陈化成捐廉重修闽海关监督署在养元宫军功厂在厦门港玉沙坡演武亭较场在五老山前接官亭在提督路头金门公馆在鱼仔市南澳公馆在凤皇山前五营大公馆在城内提督衙旁同安县公馆在黄厝河配料馆在厦港太平桥提标中营军器库在城北门内旧在镇南关外干隆十七年提标李有用移建今所左营军器库在城内西庵宫侧右营军器库在城北门内前营军器库在城隍庙右后营军器库在城北门内海道行署在西门外浯屿水寨行署旧在西门外大教场后移石湖今废海防馆在西门内万历三十一年同知杨一桂建今废中左守御千户所明洪武二十七年都指挥谢柱建两廊列千百户所今废参军府旧在东门外外清春冬汛防暂驻今废塔头巡检司署在塔头城内今废书院玉屏书院在城内东北隅有石屹立如削晶莹可爱前设有义学海氛时鞠为茂草底定后将军吴英建文昌殿萃文亭又建小堂一间祀柳仙时降乱作诗名曰卖诗店后户部郎中雅奇构集德堂增置学舍为士子课文所买漳之垣泥乡水田若干亩岁收谷若干石为士子会文之需未几而生徒寥落僧占之假人作寓干隆十六年倪鸿范以南澳总兵署水师提督与兴泉永道白瀛同知许逢元绅士黄日纪林翼池刘承业廖飞鹏及生监共谋设学乃逐僧徒迁佛像劝绅士捐金二千有奇于文昌殿右辟地折旧屋盖讲堂一所其旁为斋庑八间以其二与馆役宿处余为学舍又其高者为必自轩为三台阁与旧祀朱子萃文亭相连今奉朱子于集德堂立石碑镌魁字祀之规模焕然一新以是年十月兴工次年十一月工竣靡白金千八百余两合各属输捐共存银三百余两寄典生息为每岁掌教修金而膏火之费缺如侍御谭尚忠任兴泉永道劝绅士黄日纪等捐白金三千余两交厦防厅生息每年计得息六七百两备膏火传檄各属于道署先行考试优取生员二十名童生二十名送生童各十名入院肄业十名在外与课不给膏火每月三期课文每名给膏火一两每岁佥董事生员二人以辅掌教行之数年士皆德之接谭任者为蔡琛增取新旧生十七名在内肄业每月每名给膏火银一两六钱外肄业新旧生童十二名每月每名给膏火银五钱董事生员二名亦各给膏火银一两以资笔墨比前较详凡在内肄业者不许擅自出入人多而地不足绅士黄日纪复买文昌殿左侧瓦屋二十余间建崇德堂芝兰室漱芳斋以充学舍又买集德堂后瓦屋数间赁人居住岁得金若干两以贴祭祀其朱子春秋二祭费出垣泥田租及厝租与捐助项内无干每祭用猪羊各一祭席四筵凡与祭者本籍皆分胙干隆五十三年巡道胡世铨莅任以书院董理非人几致经费无着饬厦防同知黄奠邦清查追比革除积弊复位章程录朱子白鹿洞学规陈桂林相国学约十则与章程并刊成帙昭示多士以石浔司巡检为监院稽查出入专司收发选立董事斋长增内外肄业生童为二十名以考列等三次高下为升降月给膏火外每课加纸笔费第一名二钱二名三名一钱官课捐加奖赏院长束修额定厦平银二百两按季支送聘仪番银八圆盘费二十圆贽仪八圆开院酒席六圆端午中秋二节十六圆跟丁全年银六两米月八斗详定院司存案又捐资购买书籍存贮书院编号记簿以备披阅实存银五千三百九十八两零分别截旷嬴余加赏各款目发厦防厅交各当铺按月一分五厘生息嘉庆十八年巡道多麟代莅任查书院复因费用浮滥厅胥挪移亏银一千两书籍散失斋长凌翰禀请澈查捐补饬厦防厅清厘经同知叶绍棻薛凝度先后谕董事林云青等十二人劝捐番银二千四百余圆修理书院立碑费用外合前共存生息银计厦平六千零一两八分仍交典当生息接任巡道庆善复位章程改内肄业生童各十名月给膏火银一两八钱外肄业生童各十名月给膏火银八钱致送院长束修用库平禁止抽卷私出除逐期翻考之习定课期饭食银数重刊胡前道章程道光十一年巡道周凯饬同知许原清重加清厘今按玉屏书院发商生息银五千三百四十六两二钱又另案项下银二百两又加赏项下银一百五十二两又谷价项下银一百十四两又截旷项下银三百十六两一钱六分共存厦平银六千一百二十八两三钱六分每月一分五厘生息全年应收息银一千一百零二两一钱零四厘八毫收贮厅库由监院董事斋长给发会同核算嬴余另行生息紫阳书院前在西门外朝天宫康熙年间移厦门港同知范廷谟所创也前大门中祠宇后讲堂雍正二年同知冯鉴拓之又于大门两旁厢房改作二小店年收税银备灯火之用日久弊生生徒寥落遂为外人所潜踪甚至豢马其中棂槛摧折瓦砖毁断破坏几四十年迨李暲胡宗文前后莅厦乃复设学延师每月课艺胡宗文时文风大振刻鹭江课士录以示奖劝自是相沿不改延师讲学遂无虚岁但费无所出系同知捐俸每岁修金二十四圆作四季发送生徒原定二十名与课者不计每月新旧生童或至百人地甚窄狭至同知杨愚始行开拓将院旁注生祠并小屋数间俱归学舍掌教廪生蔡士捷募绅士捐金修理讲堂因水沟不通注坏墙壁改退数尺中间祠宇瓦木朽坏重新建盖改入数尺捐金不敷未得完工干隆四十六年厦防同知张朝缙捐俸倡修师生斋廊房舍始备计捐金二千八百九十五两共享费二千七百七十五两五钱一分余存无几未有膏火之设嘉庆九年厦防同知徐汝澜复捐倡洋银三千九百四十五圆始设立肄业诸生膏火其修脯膳赆诸费俱视玉屏书院从减今按紫阳书院从前历任劝捐银数无考嘉庆九年同知徐汝澜劝捐番银三千九百四十五圆连原捐银数共折银五千四百七十五两五钱二分存典生息以为师生修金膏火除道光六年修理院屋并挪发膏火及典铺积欠共亏银一千余两外实存本银三千六百余两每年计收息银六百余两山长每岁修银一百两折番银一百三十一圆又膳银四十两聘仪四两五钱六分盘费银十五两二钱贽仪四两五钱六分席仪四两五钱六分两节仪银九两一钱二分全年课期席银二十两跟丁六两生童内外肄业各十名共四十名内肄业每课银一大元外肄业每课银一中元共给发生童膏火银三十元折银二十二两八钱计二十课共番银六百圆折银四百五十六两又每课生童一二三名各赏花红银四钱计二十期共银一十六两又院内饭食工食各项经费银二百余两又就紫阳书院项内支送养正义学山长修银六十元折银四十五两六钱聘仪贽仪及节仪各三两四分共银一十二两一钱六分又馆役工食及香资等项二十七两六钱书院义学二处全年须发银九百余两核计息银尚不敷用应劝续捐衡文书院去紫阳祠二百余步祀梓潼神像原为义学同知李暲曾延师设教今归紫阳书院此旷按衡文书院今改养正义学鹭津书院在施将军祠侧书院乃施氏家塾额曰鹭津书院今为果勇将军世骠祠施氏掌管厦门所社学雍正二年设仓廒厦门恒裕仓在厦港计八十间康熙四十二年始建干隆二十七年奉文再建四十二间官捐谷五千四百九十五石旧捐监谷八万一千九百四十石新捐监谷六万七千四百零四石五斗八升五合六勺江西谷一万三千三百五十石二斗四升台属监谷四万四千零十石截旷眷米易谷九百七十二石三斗八升六合八勺潮谷三百石以上额谷共二十一万三千四百七十二石二斗一升二合四勺按恒裕仓在厦门港石浔司署侧厦门同知管理雍正间原建仓廒八十一间以一间为守仓者住宿干隆二十五年同知刘嘉会添建仓廒四十五间共一百二十六间今存仓廒八十九间余已倒塌原额存贮常平谷六万五千五百三十四石零又新监谷九万六千八百一十八石零又官捐谷六千零七十余石共谷一十六万八千四百二十二石零每年应给水师提标金门镇标七营兵米一万二千四十三石应给提标五营兵眷米九百六十石以台湾嘉义县征收供米二万四千八十六石零分配商船运仓碾给道光八年五营眷米奏改折色每百折给银二两又厦金二标七营新兵口粮自嘉庆十年冬添募新兵二千八百名每年应给米四千九百余石后裁存四百六十七名每年应给米八百二十余石就厦仓存贮谷内借动垫给陆续采买归补应存谷石常平谷六万五千五百三十四石二升六合八勺官捐谷五千七百二十五石新监谷十万二千八百六十二石七斗四升以上共应存谷一十七万四千一百二十一石七斗六升六合八勺常平仓应存谷数至今无出入官捐谷项下道厅每年各捐五石谷数按年加增新监谷一项如遇奉文拨补即数有增减而与应存原数亦不甚悬殊惟各项仓谷均有缺额或俟台谷运补或俟采买归补年无定数泉防厅仓在厦门港去海防署数百武雍正年间原贮额谷八万二千七十五石至干隆十三年存数十三万三百六十八石一斗四升贮额过多然厦以提镇标营驻札之所俱留备贮永为定额每年就此额谷内动支碾给兵米眷米约出谷二万四千余石属照数运补惠济仓在北门外第六宫边海岸上贮五营兵谷每年四月每共给谷一石五斗每石估银一两每月战饷扣银三钱守饷扣银二钱作五月扣抵七月扣起至十一月中止中军参将掌其事今裁基址犹存厦门社仓在二十一都昭塘保社二十二都长塔保社二十三都仙莲保社二十四都店前保社将军祠保社鼓浪屿保社袁厝墓社共贮社谷四千三百八十四石五斗九升四合有奇俱属同知管理社仓原谷共三千九十一石八斗四升五合于干隆十九年奉文分贮二十一二十二二十三二十四四都保社及将军祠鼓浪屿七处令各社长副收管经理春借冬还每石加一还仓内扣二升给社长副以为折耗纸笔之资八升归仓干隆十九年起至二十一年止除耗费外共生息谷七百九十石三斗四升二合以后约略如前至每户借谷之数多则一石少则三斗生监不得妄借厦镇义仓在魁星河前道光六年巡道倪琇劝捐建设内立丰亨豫泰四廒贮谷以备平粜道光四年总督赵慎畛檄饬通省举行义仓倪琇捐廉为倡厦门绅商士庶共捐银二万余元买魁星河吴姓之田筑基建盖仓房五间中祀先啬之神以左右四间为丰亨豫泰四廒设仪门勒董事捐户姓氏于壁旁建小屋各四间为守仓者住宿之所外建倪亭一所以供倪巡道长生禄位董事诸绅志感戴也外设仓门缭以围墙实贮谷二千四百六十六石余银存典生息设立仓正仓副二人专司银数出纳一年一换就董事中拣委年终造册查核交代时取具并无亏挪结状设仓丁一名看役一名专司住守道署拨民壮二名厦防厅拨捕役二名水师营拨兵二名逐夜巡逻看守查绅士黄登苑等共捐银二万三千九百零一圆实收银一万七千九百四十一圆又收许国猷四百圆除买吴芳美田价三百三十四圆六角建盖义仓房屋三千三百五十五圆零买谷三千四百六十六石用银七千四百六十五圆零又置陈务滋湖莲保埭田受种子四十石零六斗九升价一千五百七十圆除费用开销外实存发典生息银四千三百二十圆每月一分生息以为修理仓廒辛力经费湖莲保埭田薛妈兴之祖父典卖于陈务滋因佃户抗租陈务滋归入义仓后薛氏子孙以未经卖绝纠讼又以海埭坍塌被淹为辞自道光六年以来颗粒无征十一年巡道周凯断找洋银一百三十圆买绝十二年六月檄同知许原清亲履查勘未淹者尚有若干亩勘估筑石埭长二百一十三丈土埭一百十七丈岁可收谷千余石附倪巡道义仓章程一厦门义仓应因地制宜预立章程以便遵守也查向来设立义仓原备青黄不接之时借给贫民俟秋成加息完仓但厦门耕田者少率系商贾寄居或小本经纪即有就近务农亦皆种植杂粮故产谷甚微悉仗台米接济倘遇风信愆期偶有缺乏之虞而土着无多若循春放秋还之例借给贫民多无恒产难望其按时追收一经短欠转多周折是厦门义仓惟有仿照常平之法每逢米船未到粮价骤长之际无论青黄不接之时即秋冬时间均应即行减价平粜裨益贫民俟秋成后谷价平减仍行籴谷还仓亦属有盈无绌自应不准出借预立章程俾各遵守一精选仓正仓副以专责守也查义仓之设全在经理得法庶能垂诸久远勿致虚应故事必得三数人分理可以互相稽核议于董事或捐银绅士中择一公正端谨身家殷实者为仓正专管义仓钤记经司银谷出纳又于现在董事及行郊中择其平日公正诚实善于书算经营者二人为仓副分管锁钥登记帐目经理一切粜籴之事以辅之各予委札分别专司不准替代以重责成一预定轮年分管以杜侵蚀也查从前社仓专归社长一人长远管理日久弊生往往侵亏挪借侵公济私始而影射继而侵吞遂使公项变入私橐年复一年动成无着自宜预筹杜弊之法兹议于选举仓正副时择选仓正四名副仓八名分年更替轮管周而复始逐年于开印时交代不使恋栈自可杜绝侵挪如有事故随时由道拣选均预行详报立案以免争执而昭公允一酌立奖励规条以示劝惩也仓正副管理义仓事务妥协无过者每年更替之时由道给匾褒奖三次经管妥协毫无贻误者详明院宪酌加奖励如有侵亏挪移过犯不合者随时斥退追究详办令以次之人接管用示劝惩一预定粜价各数以免冒滥也窃照义仓所贮谷石为数有限若概行出粜未免过滥自应预为酌定今拟凡台湾米船不到粮价每石卖银四两以上准义仓动谷碾米每升减价五文出粜每户每日不得过三升碾动仓贮谷石及半或价值平减而止如果十分昂贵或遇台湾歉收厦门实形灾荒再行随时酌量赈济以期实惠及民一严立籴谷限期以免迟误也凡义仓谷石须至邻近各县收籴每年限以十月内收仓如系冬间出粜本年不及买补者准归下年籴买完仓倘逾期不买由道查催将仓正副记罚仍勒限补买以实仓储一预筹酌借生息以资经费也查仓正副既难枵腹从事而看守仓廒者亦须给以工食他如纸笔之资修葺之费及一切应用对象皆宜筹备拟于捐项中提出十分之二或交商生息或置田收租以为每年经费其平粜时所需饭食工资即于粜价内随时核实扣除此外尽数籴谷贮仓以资储备一严禁官司干预以绝弊端也查建设义仓应归民间管理一切在官人役丝毫不得干预所有厦门义仓甫经创设不过随时官为稽查此外概不准在官吏役人等稍为干预如违加倍重究一挑选兵壮巡守以重仓储也查义仓虽由民管但贮谷既及万石自应照官仓之式设法防护每晚由道拨民壮二名并移水师中营拨兵二各遇夜住宿仓中协同地保支更巡守以重仓储一临粜分委弹压以杜滋事也当平粜之时往往易于滋事今拟义仓凡遇平粜先期呈明本道分饬地方官并派委员弁前往弹压以期安谧一粜谷择请绅士以代监放也临粜之时自非仓正副三人所能经理应由仓正副禀明本道何日出粜即由道发帖择请平日公正端谨绅士四五人按日到仓眼同监粜监收以清流弊一分别捐数奖励以昭激劝也查捐输义仓为数多寡不一今拟如止一百两以下者由同安县量加奖励二百两以下者由厦防厅量加奖励三百两上下者由道给匾奖励数至五百两者详请大宪给匾奖励数至一千两暨一千圆者其尚义之诚实属可嘉自应分别详请照例奏咨给予议叙旌奖以昭激劝而示鼓励一竖碑刊刻姓氏以垂久远也凡义仓已经捐输之户及续后随时捐资者无论数目多寡自宜与创设规条并出力董事姓名一并勒碑竖立义仓以期垂示久远而昭公义一应出陈易新以防朽耗也仓贮谷石丰稔之岁暨台谷接续而来市价平减均无需于出粜但恐积贮日久倘有霉变虫蛀等情即应随时出粜价银仍交仓正收贮俟晚稻登场勒限籴补完仓不得逾延俾免折耗一公同会计岁报以备稽考也每年粜籴出入须将谷数价数并收息经费一切数目仓正仓副分别立簿登记定限十一月内将本谷若干通盘合算本息盈亏又将本年仓中尚存旧谷若干籴入新谷若干本价若干由仓正副订日约齐董事公同会计造具确册送道查考庶年年清款以免积混一定限交兑以专责任也查现选择仓正副未得多人兹先派仓正一人仓副一人分别经理议定一年一替以均劳逸其首值之仓正副将本年经管谷石银项账簿于次年开印之日邀齐董事公同察算实谷实账交替轮值之仓正副授受管理由接管仓正副出具并无亏挪短少结状送道查核不得互相隐讳致滋弊端一公举常川住仓以资约束也义仓积储重地防范务宜谨慎兹虽设立仓丁看役巡视看守又拨民壮兵快防护究恐无人统率终虽免于疏虞必得仓正仓副轮流常川住仓庶事有统率如其不能亲身值宿即由该值年仓正副妥举一人住仓以资约束而昭慎重祠庙文昌庙在玉屏书院内祀梓潼帝君魁星朱衣之神朔望行香春秋二祭文昌宫在道署前左偏原名玉蕴宫祀梓潼帝君魁星朱衣之神兴泉永道倪琇有碑记武庙在城西南隅祀汉寿亭侯外关帝庙在神前街坐海向街每月朔读法于此歙人许师古有碑记内关帝庙在海岸背海面街祀汉寿亭侯并关周二将军之神其周将军极灵祈祷不绝朝宗宫在玉沙坡朝天宫在西门外祀天后将军施琅平台时祷神默相后军中乏水祝之得泉凯旋捐俸劝募重建城隍庙与武庙相连祀城隍之神风神庙在玉沙坡雍正时敕建祀风伯之神龙神庙在玉沙坡地方官常到庙祈雨龙王庙在南普陀右边祈雨同上帝庙在草仔埯祀元武之神称曰水长上帝人祈祷者于潮生时即应退则否素称灵异和安宫在厦门中营守备署边祀武烈王大使宫在塔仔街旁有石塔镌泉南佛国四字其地明时为海滨渡头水至其下相传神为海水浮至不去父老相与立庙祀之即唐之张许二公也万寿宫在后崎尾前明所建今祀天后吴真人二神龙湫亭在厦二十一都离城二十余里祀观音大士灵应异常庙前有窦名龙湫妈祖宫在东澳社祀天后三月中乡人例庆天后诞先数日厦之诸庙必造其地名曰请香观音亭在西门外祀观音迁界后庙废神托梦里人现毫光于其地因重建焉灵应异于他神福寿宫在打铁路头左边祀吴真人天后二神和凤宫在凤皇山下岛美路头后街祀吴真人天后二神怀德宫在石埕街头祀天后吴真人二神水仙宫在望高石下明建祀大禹伍大夫屈大夫西楚霸王鲁公输子闽俗称水神干隆三十年里人捐一千五百金重修董事叶德芳陈斐章秦靖国郑国珍王振珪杨朝佐陈鸿士叶高攀周高光许名扬陈时佐石日晖黄名香东岳庙在北门外坐带溪面仙洞崇祀东帝并十殿阎罗明太常寺卿池浴德舍施建造土地庙在万寿宫巷祀福德神为厦岛诸街市土地神之始雷音殿在后崎尾小屿中有木桥数十丈通其际今易以石祀五行神凤仪宫在火烧街头亦祀天妃真人之神天长二妈宫在霞溪上所祀神同凤仪官圆山宫在厦门港祀天后吴真人朔望读法于此鳌山宫在后莲乡蟹仔屿渡上祀吴真人明时为官府往来打饘所颜曰鳌山第一养元宫在户部衙边祀天后吴真人养真宫在内关帝庙边祀天后吴真人迎祥宫在黄厝保祀天后吴真人明天顺间黄家舍地故俗名黄厝宫有崇祯间碑记求医于真人甚灵验福海宫在厦门港祀天后三官宫在东门外祀三官大帝宫后有石镌南无阿弥陀佛六字大如斗颜体极佳相公宫在庙仔溪尾祁唐忠烈乐官雷海青之神婴孩生疮毒祈祷屡效上元前后香火甚盛灵惠宫在斗涵祀天后吴真人观音亭在南门外祀观音大士戒行僧文远焚修坐化之所塑像佛座旁一在魁星河无庙名俗称阿弥陀佛福茂宫在内柴市祀清水祖师普佑殿在后路头亦祀清水祖师通津亭在外关帝庙前祀观世音凤山宫在外清祀天后吴真人庙亦古青龙宫在马柱祀吴真人龙泉宫在草仔埯海滨祀天后官府渡台于此迎送前园宫在大担山后天后祖庙也杯筊甚灵南寿宫在城内祀天后吴真人两旁有四大将军其站西下首者最灵男妇祈祷络绎不绝西庵宫在西城内祀天后吴真人洞源宫在道署前祀天后吴真人洞贤宫在溪岸坐海朝山祀天后吴真人炫妙宫在桥仔头祀吴真人尝为人治病有奇效酬以祀田若干顷武昭殿在后路头祀元武之神居高可以远眺北帝庙在北城内祀元武之神高据城巅俯瞰全城武当分镇在望高石后祀元武之神潮源宫在寮仔后海滨祀天后丹霞宫在西门外右营游击衙署左边祀天后吴真人慈济宫在西门外右营游击衙署右边宫天后祀真人药王祠在碧山岩内祀药王内水仙宫在菜妈街后背城面海端节龙舟必先至此演剧鼓棹名曰请水三和宫在鼓浪屿三丘田祀天后济寿宫在深田内祀汉北地王之神平台宫在先锋营祀天后寿山宫在火仔埯祀天后寿山宫在吴厝巷祀吴真人贞烈义娘祠在碧山岩内义娘为厦人故厦门有祠按各乡社俱有社神祠若澳溪社之会灵宫东边社之高明宫尾头社之美仁宫西边社之豪士宫鼓浪屿岩仔脚之兴贤宫内厝澳之种德宫皆祀天后吴真人之神不及备载又有灵应殿西应殿宝月殿威灵殿祀所谓池王爷者语无可据不载厦门迎神赛会动费多金穷极奢靡各庙必以时出巡甚至有贯刃于腮蟠拖虫代扌于颈以为胜经道厅出示禁止少息又乡各祀一神家各祀一神有病则以肩舆抬之向药肆取药颠簸而行神长不过尺许皆属不经虽官禁不止病不延医而诣神死而无悔亦闽俗最愚之恶习也坊表进士坊在厦门城南门内为明嘉靖己丑进士杨逢春立今圯代巡三省侍御两京坊在吴仓社街为明操江军门傅镇立大中丞坊在厦门城为明傅镇江立今圯天宫名卿坊在厦门城为明嘉靖乙丑进士池浴德立今圯功敷海表泽普天南坊在镇南关为靖海将军施琅立功高大树爱永甘棠坊在崎岭为靖海侯施琅水师提督施世骠父子立勋崇山海泽沛军民坊在崎岭为威略将军吴英立钦赐祭葬坊在白鹤岭深田内为大鹏营参将杨起麟立钦赐祭葬坊在紫云岩后为广东左翼镇总兵许廷桂立盛世梯航天南都会坊在玉沙坡接官亭前干隆三十九年厦防同知蒋元枢建节孝坊在道署之左为明池宗宝妻郑氏立今圯坊碑犹存节孝坊在西边社为池源珍妻杨氏立节孝坊在户部衙为黄国楷妻陈氏立节孝坊在演武亭右为许志正妻庄氏立节孝坊在麻灶埔为方宗汉妻涂氏立节孝坊在将军祠前为黄明观妻叶氏立坟墓唐处士陈黯墓在东山社前山顶镌场老山三大字下镌白云岩三字唐侍御薛令之墓在下张社前有神道碑书有唐侍御薛公之墓宋知县薛舜俞墓在庵兜社内宋叶元邻墓在古楼径旁石勒官荣二字相传宋丞相陆秀夫所赠元邻为宋丞相叶禺之侄才能科又诗百年骸骨表荣名之句明御史傅珙墓在西门外明都堂傅镇墓在金榜山吴村明知州林天梁墓在高崎明封太常卿池宗宝墓在北门外魁星石下左三百步明封太常卿池杨墓在阳台山明太常卿池浴德墓在水仙宫后凤皇山下今湮义冢育婴堂义冢旧义冢二十九处靖山头庙仔溪尾半山堂深田内白鹤岭仙洞脚狮山尾头山水鸡腿外清箭道禅师公岭万善亭鲎壳石石烛山芙蓉山镇南关太师墓育婴堂打石字虎头山麒麟山风柜石草仔埯火仔埯先锋营后崎尾澳仔岭演武亭边沙坡尾炮台以上皆前任各官所置给贫民埋葬无碑记可考一镇南关下干隆三十年厦防同知黄彬置设义冢一南普陀左钟山下嘉庆二年厦防同知裘增寿会同水师中营参将李得胜捐埋台澎戍卒积存棺骸及厦地荒山无主骸编立安土敦仁四字小碑为记前设墓门四围缭以短垣中设大冢埋杂姓散骸礶一碧山岩左侧米仓后嘉庆十六年厦防同知叶绍棻捐埋海蜃寺积骸礶及厦地无主骸编前因净释极乐同登八字立小碑为记一南普陀右鼓山麓嘉庆二十三年厦防同知叶绍棻捐埋海蜃寺积骸礶及厦地无主骸编山川锺秀灵爽式凭八字为碑记一南普陀右侧嘉庆二十五年署厦防同知咸成捐埋台运棺骸及厦地无主骸礶编佳城祥衍仁宅绥安八字为碑记一白鹤岭仙洞下紫云岩南普陀旁嘉庆二十五年厦门大疫署厦防同知咸成兴泉永道倪琇置地给贫民埋葬并施棺木一南普陀右侧道光元年署厦防同知麦祥捐埋台运棺骸及厦地无主骸礶立碑标记一南普陀左东边乡之狗湾圈山道光元年海蜃寺僧置买按年瘗埋台运棺骸立有碑记一将军祠前后坂内道光七年都司马大宾置一将军祠前后坂内尾头社边新漈尾二处道光九年署道王耀辰置一半山堂道光十一年厦防同知许原清置一将军祠前鬼仔巷道光十二年中书吴廷材置海蜃寺棺厂在厦门港打石字海边干隆十四年虎溪僧佛敏建干隆二十七年台湾县夏瑚详设太平船专运流寓兵民棺骸于海蜃寺内设棺厂收贮由厦防同知移知原籍厅县招各亲属认领以一年为限逾限即就厦地埋葬运载船户一年正五月两次免配兵谷其经费台湾一厅四县每岁各捐银十两三十七年增捐各十五两共七十五两存台湾县库给寺僧香灯祀孤银二十四两余为埋葬之用三十七年增寺僧银六两后因捐解不齐骸骨堆积过多嘉庆元年以后厦防同知裘增寿叶绍棻咸成麦祥先后捐资买地掩埋道光元年布政司孙尔准详定以是年为始藩司及台湾道府三厅四县每年各捐十五两共一百五十两由台湾饷内就司库划扣海蜃寺僧赍厦防厅照赴司承领以一年所到棺骸数目具报如有赢余留补下年不足太平船额式两号一由厦防厅招募一由台湾县招募施棺义厂嘉庆二十五年因疫疠时行巡道倪琇水师中营参将杨继勋厦防同知咸成劝捐洋银四千一百七十五圆随时施棺瘗埋道光九年谕董事凌翰凌永屏于海岸街建盖义厂历任提督道厅各有捐施十二年春复大疫绅士郭炯出其父郭权遗资八百圆子宗濂捐银二百金为倡共捐银三千二百三十六圆施舍棺木一千零五十六具外十一年四月至十二年八月止实存一千九百零七圆董事凌翰凌永屏杨士仪苏学浩掌理置典吴赛店屋相连一座在张厝前保五崎脚第二间陈安放店屋一座在和凤后保桂州墓口局口街曾翁氏店屋一间在张厝前保五崎脚曾裕店二间在五崎脚江厝巷口第一间第二间又一间在大使宫后隘门脚第二间买白福生等家器一付在鱼仔市车加辘街金德泉酒米铺承税按厦岛地窄人稠多四方羁旅之客一时不得归榇又有戍台班兵积骸海蜃寺北邙累累者重迭以葬时为马豕诸畜所蹂蹈骸胔暴露疫疠恒作官斯土者宜出示禁止令董事劝捐随时掩瘗亦掩骼埋胔之政也育婴堂育婴堂原在紫阳祠侧厦防同知李暲以学舍数间改造名注生祠为育婴之所雇乳妇数人月给衣食岁久而废后厦防同知杨愚扩清学舍仍归义学署巡道宫兆麟买镇南关下旧军装废局建为注生祠旁为乳妇住宅经理初定即升任去巡道蔡琛复集捐公费多雇乳妇每月给银一两收养贫民幼孩遣人挑箱巡视遇有弃孩辄收养之内外之禁立法甚严又兼行善举改名普济堂以监生林椿董其事普济堂在镇南关今按育婴堂在厦门港火仔埯坐西向东大小房屋二十间干隆三十一年巡道蔡琛就注生祠改为普济堂官雇乳妇收哺女孩经费由兴泉永各属捐银五千圆除用及续捐共存典生息三千六百四十八两年得息银七百两零遴本地公正绅士董其事嘉庆九年同知徐汝澜捐修屋宇后归其责于厅胥林芬乃虚报物故鬻作娼婢百弊丛生经厦防同知薛凝度斥革复捐集公费择绅士八人每月以二人分董其事收孩领孩设堂总一人专司簿册设门役一人专司出入复名育婴堂嘉庆二十四年署同知咸成捐银四百五十两零道光六年署同知张仪盛捐修屋宇道光八年署同知黄宅中捐银一百五十九两六钱现存典银二千八百七十四两四钱每年二分行息又存库银九百三十三两二钱四分发典具领生息现共存银三千八百零八两六钱又按向例乳妇哺孩一口每日口粮银五分五厘三毫三丝大建月给银一两六钱六分小建月给银一两六钱零四厘名曰承哺堂内房屋不敷居住将女孩分寄贫妇家哺养比在堂承哺者口粮银减半名曰兼哺婴孩至二十五月已能谷食者为干孩月给口粮银六钱六分仍归所哺之妇抚养听良家具领或为女或为苗媳毋许为婢转卖取具保邻甘结由董事查禀候厦防厅批准给领每领孩一口缴花礼银两圆除半圆赏给所哺乳妇外余存堂充公卷三兵制考厦门海防首要地也水师提标五营驻之欲详海防宜先详兵制因采考前事谨稽会典及营中分防汛守志兵制历代建制职官裁设兵额裁设汛防会哨操演班兵官俸兵饷优恤马匹战船军器历代建制唐兵制无考宋嘉禾屿兵制无考惟厢军禁军外增募水军置宝林水澳法石三寨嘉定间海寇犯围头真德秀移宝林兵戍围头照应浯屿料罗等处元置嘉禾千户戍嘉禾屿所领兵额无考明洪武二十年江夏侯周德兴城水澳置永宁卫领中左右前后五千户所又复城小兜为崇武所城厦门为中左所城福全为福全所城金门为金门所城高浦为高浦所别为守御千户所移永宁卫中左所官军于厦门筑城守御遂为中左千户所设指挥正千户一员副千户一员指挥百户一员镇抚一员隶福建都指挥使额兵一千二百四名至万历时仅存六百八十四名营房九百八十七间在所城内二十一年周德兴于沿海要害处置巡检司十八复于大担南太武山外置浯屿寨控泉郡南境拨永宁福全卫所兵二千二百四十二人合漳州卫兵二千八百九十八名戍之统以指挥一员谓之把总岁轮千百户领卫所军往听节制景泰三年巡抚焦宏以孤悬海中移厦门中左所嘉靖四十二年各水寨指挥照都指挥行事名为钦依把总各卫岁轮指挥一员领卫所军往听节制旧额兵船三十二只卫所贴驾军五百八十名天启后福哨冬鸟等船增至四十八只隆庆四年增设浯铜游兵统以名色把总一员兵五百三十六名驻中左所又卫所贴驾军三百名哨船二十只天启初年设泉南游击一员统辖浯屿寨军浯铜游兵以备红夷寻裁万历二十年移南路参将驻鹭门居中调度辖铜山浯屿二寨浯铜澎湖二游二游营一土营领兵三千名按明制卫所军士以五千六百名为一卫一千一百二十人为一所一百一十名为百户所每百户内设总旗二名小旗十名大小相维编成队伍卫兵有三曰征操军曰屯旗军曰屯粮军征操军入则守城以时训练谓之见操军出则按季践更谓之出海车屯旗军者奉红牌及样田事例之屯军也屯粮军者屯田军也洪武初以开国靖难之人为之或简户丁或调他省或配有罪籍为军曰卫兵亦宋人禁兵之意也二十一年周德兴制福兴泉漳四郡民为兵于是沿海有军卫卫所初定民未习水土率潜离城戍二十五年互调其军于诸卫嗣后八月更代哨守皆卫所军至嘉靖间五寨水军另募充数隆庆初设浯铜游兵天启初又设游击兼统之于是卫与寨分卫所但拨贴水寨驾船军耳明初永泉二卫有归附军有投充军有谪发军有改调军定制支粮八斗为差操正军加行粮四斗为出海备倭军六斗为只身纪录军二斗为老弱存恤军后又分三分守城七分屯种粮出于所种田而以余粮输官为不支屯粮军太平日久军政不修屯既失额操复缺伍于是抽选于军伍以备团练谓之余丁军招集于市井谓之募兵动调于各省谓之客兵调之湖广等处谓之狼家兵又增添于旧制之外为一乡防守谓之民兵亦曰乡兵机兵水寨本皆本地兵原无客兵名目嘉靖间设参将游击始带领各处客兵水寨军分三班更迭月粮之外加给行粮上班今年二月上明年二月下下班替之中班今年八月上明年八月下上班替之下班明年八月上后年二月下中班替之三番轮流大约一年有半年休息休息者月办料银一钱以修战船千户以下轮班如各军士之法水寨汛地岱屿以南接于漳州浯屿寨辖之嘉靖四十二年以兵船一舟宗湄洲屯剳一舟宗直到料罗屯剳圳上一带量拨巡哨寇至则全力守湄洲而于平海卫前与南日会哨铜山又守旧浯屿而于担屿与浯屿会哨万历间浯屿寨分兵四哨出汛时一屯料罗一屯围头一屯崇武一屯永宁每汛与铜山南日两寨及浯铜游兵合哨稽风传筹浯铜游兵分二哨一屯旧浯屿一屯担屿每汛与浯屿兵合哨惟澎湖游兵专过澎湖防汛春以清明前十日出三个月收冬以霜降前十日出二个月收收毕日军士放班其看船兵拨汛地小防水寨战船原出卫所后广募民舰旋设舟师于五寨之外分有十六澳船不加多力分势寡嘉靖四十三年复水寨之旧每寨设兵船三十二只用兵二千二百名以把总领之属总兵官统督监军道监督海澄高浦圭屿皆非厦门地自国初设提督于海澄迄今皆水师提标汛守附载其略海澄旧机兵营在县城东初设额兵五百名万历间存四百名分为四哨陆三哨水一哨卫所官领之后改三哨水兵用土着陆兵用浙兵名色把总领之海澄游原设南路标海澄游兵四百五名哨船十二只领以名色把总一员后止存兵一百五十二名哨船五只崇祯元年以见兵为水兵募勇土兵三百二名为陆兵匀其粮申改为海澄游筑溪尾城戍之二年筑大泥铳城以海澄标游兵一百名增募土兵五十名戍之造小快船五只分配水兵巡哨内港后更造五只合为十只分为四哨水陆并行圭屿万历间筑腰城募土兵守之天启七年又拨海澄标游兵哨守额数随时增减不定洪武二十年城高浦置高浦千户所正副千户百户镇抚各一员操海屯种旗军旧额一千二百五十八名万历时存操海军六百二名屯种军一百九十四名营房一千二十五间在所城内职官裁设国朝顺治三年设提督统辖全省水陆军务驻泉州康熙元年专设水师提督及提标官驻海澄又设右路水师总兵官并镇标官裁海澄总兵官增设水师副将一员康熙二年裁泉州水师参将等官康熙七年裁水师提督及提标等官康熙八年设水师总兵官及镇标官改右路水师总兵官为兴化总兵官康熙十三年裁浯屿营游击守备各一人康熙十六年以海澄公管水师提督事务驻漳州康熙十七年裁水师总兵官及镇标官为漳州镇又裁海澄公标等官又是年设水师提督提标分中左右前后五营中营设参将以下等官左右前后四营设游击以下等官康熙二十三年裁厦门总兵官并中左右三营等官为南澳镇又裁海澄水师副将并三营等官又是年以提标左营游击分驻石码康熙二十七年裁提标后营千总一人为澎湖千总康熙三十四年裁提标中营参将改设副将康熙三十九年复设中营参将裁副将四十六年裁参将仍设副将五十二年裁副将复设中营参将康熙五十八年以提标中营守备分防驻浯屿雍正五年增设提标五营各千总二人把总四人雍正十一年复设水师提营后营千总一人干隆十八年增设浯屿把总一人干隆二十年拨水师提标后营外委一人驻坂头村干隆四十七年通省增设额外外委四十七人兵额裁设康熙十九年以攻克金门厦门两岛之岳州战兵三千名为提标中左右三营兵康熙二十二年添设战守兵二千名为提标前后二营兵康熙三十五年裁提标战兵二百名为督标水师营兵干隆三十七年以中左右三营战兵改如前后两营体例分别战守干隆四十六年以公粮改为公费裁五营守兵共一百四十名干隆四十八年裁武职随丁名粮三百六十名又裁武职随粮另给养廉正项以随粮改添五营实兵六百名又拨提标兵四十五名赴台湾北路淡水营干隆五十三年裁提标战守兵二百五十名赴台湾北路嘉义左营嘉庆七年裁提标战守兵一百六十五名赴福宁左营嘉庆十年添设提标五营新兵二千名捕御海寇俱给战饷嘉庆十六年裁提标战守兵一百十五名赴台湾艋舺营嘉庆十八年裁提标新兵赴福宁左营为额兵三百名嘉庆二十年裁新兵八百五十名嘉庆二十二年裁新兵一百七十五名道光元年裁战兵五十名又裁新兵三百七十名道光十一年裁新兵一百名又裁新兵八十八名归金门镇标驻防谾口道光十二年裁新兵一百十七名为西疆制额水师提标五营兵额除裁改外存战守额兵共四千二百七十五名五营以战兵五十名为外委额外名粮以守兵二十四名为柁工炊粮水师提督统辖福建全省水师军务驻札厦门节制金门海坛南澳三镇兼台湾澎湖领水师提标中左右前后五营中军参将一员游击四员守备五人千总十人把总二十人外委三十人额外外委二十人一年亲巡南洋金门铜山南澳等处一年巡北洋海坛闽安三沙烽火门等处二年而遍巡阅台湾隔二年一次与将军总督巡抚陆路提督分年轮巡汛防五营汛防中营水师中军参将一员驻札厦门城内首领五营军务守备一员驻防海澄浯屿汛千总二员把总四员外委六员额外四员实兵八百四十一名战船九只桨船五只防守城东门轮派千把总以下一员兵十名分防高崎汛外委一员兵三十名分防浯屿汛守备一员兵一百名战船一只兼辖深坞澳口等五汛共领兵一百九十四名分防海门水汛千总一员兵六十名战船二只兼辖容川等四汛共领兵一百三十三名巡防大担门轮派外委一员兵四十名战船一只厦门外武庙堆兵十名怀德宫堆水仙宫堆鬼仔潭堆接官亭堆各兵五名左营水师游击一员领兵二百名防驻龙溪石码寨守备一员驻防厦门城外洪本部渡头千总二员把总四员外委六名额外四员实兵八百四十六名战船八只桨船四只防守城北门轮派千把总一员兵十名分防木屐街汛千总一员兵一百三十六名战船一只兼辖南台等四汛共领兵一百八十六名分防福浒汛把总一员兵五十名辖北溪头等四汛北溪头汛兵十名福河汛兵十名五通汛轮派外委额外一员兵十四名蛟塘汛兵六名分防小担门汛外委一员兵四十名战船一只巡防大担门轮派外委一员兵四十名战船一只厦门草仔埯堆兵十名程厝口堆外清箭道堆各兵五名右营水师游击一员驻防城外双连池分巡内外洋守备一员驻防城外打锡箔巷千总二员把总四员外委六员额外四员实兵八百四十六名分防大担后炮台汛外委一员兵四十名东澳汛兵十名巡防大担门轮派外委一员兵四十名战船一只厦门石泉堆石烛堆宝月殿堆王公宫堆黄厝宫堆养真宫堆各兵八名靖山头堆兵二十名前营水师游击一员驻防城外万寿宫分巡内外洋守备一员驻防城外厦门港千总二员把总四员外委六员额外四员实兵八百四十六名战船十只桨船四只防守镇南关轮派千把总以下一员兵二十名分防海沧汛千总一员兵六十名战船一只兼辖桥梁尾等七汛共领兵一百一十名分防鼓浪屿汛轮派外委额外一员兵四十名分防安海汛轮派外委额外一员兵三十名协防乌坑园曾厝埯等汛黄厝社炮台巡防大担门轮派外委一员兵四十名战船一只厦门打石字堆兵十名后堀桥堆兵五名尫下桥堆兵六名后崎尾堆兵十名后营水师游击一员驻防城外关仔内分巡内外洋守备一员驻防城外局口街千总二员把总四员外委六员额外四员实兵八百四十六名战船十一只桨船四只防守城西门专派千总以下一员兵十名分防刘五店汛千把总一员兵五十名战船一只兼辖澳头等七汛共领兵一百八十三名分防大担前炮台汛把总一员兵四十名巡防大担门轮派外委一员兵四十名战船一只厦门金鸡亭汛兵三名圣林塘汛兵五名深田内堆桂州堆配兵十名溪岸尾堆兵二十名内水仙堆兵十名斗涵堆兵五名以上汛地在漳州府属者康熙二十一年进剿台澎暂交陆路管辖二十三年仍归水师五营公汛大担门水汛五营既各派营弁一员船一只兵四十名防守巡缉大担为厦口要冲又专派将备按月轮值单月轮右前后三营游击一员双月轮五营守备一员巡防汛口稽查船只兼查大担水汛哨船白石头汛五营输派千把总一员匀配兵五十名水操台五营轮派外委额外一员匀配兵共二十五名厦门港炮台五营轮派千把总一员匀配兵二十五名演武亭五营轮派外委额外一员匀配兵共二十名共相防守会哨提标各官每年出洋巡哨分中南北三路中哨轮值右前后三营游击一员领千把总外委四员带五营战守兵驾坐哨船四只巡缉金厦洋面订期会哨听金门镇调度北哨轮派五营千把总外委四员领五营战守兵驾坐哨船四只巡缉北洋订期会哨听海坛镇调度南哨轮派五营千把总外委二员领五营战守兵驾坐哨船二只巡缉南洋订期会哨听南澳镇调度每哨四个月以二六十等月为始哨满更代迭相轮转右前后三营期满轮值驾船带兵巡哨汛地内洋五营守备按期巡哨汛地港面操演提标五营军士有轮换出洋随缉者有戍守汛地者有在营差操者平时挑选由千把教习技艺按期提督选将备一员为督操官教演熟习中军参将阅之每年之冬提督阅之水陆操各一次陆操五营会合大小二十四队及杂色兵共一千八百八十五名水操用船十只合兵五百七十六名五年总督巡阅一次陆操提标五营合金门左右二营南澳左营铜山营兵一千四百五十六名水操提标五营合金门南澳铜山各营共兵五百七十六名班兵班兵海外台澎之戍兵也三年一更分四起作两年春秋二仲配换头起提标五营拨换安平营兵二百三十七名艋舺营兵十九名澎湖左营兵八十九名外委一员二起拨换澎湖左营兵一百三十名额外一员三起拨换澎湖左营兵一百三十名外委一员四起拨换沪尾水师兵一百一十五名外委一员澎湖左营兵八十一名额外二员凡换班兵丁上府各营换艋舺淡水等营者由五虎门对渡换彰化各营者由蚶江对渡其督抚将军三标陆提标换班台郡凤山各营者均由厦门配渡总督方维甸奏定营船商船并用后因水师各营弁多封商船总督庆保通饬禁止适遇饷银班兵公务紧急兵船不敷方准添雇亦须预期详请批准檄行由厦防同知备办协济道光十三年总督程祖洛专定水师各标兵船不准雇用商船官俸水师提督全年俸银八十一两六钱九分三厘有奇薪银一百四十四两心红纸张银二百两蔬菜烛炭银一百八十两马匹草干银二百四十两养廉银二千两中营参将全年俸银三十九两三钱三分九厘有奇薪银一百二十两心红纸张银三十六两蔬菜烛炭银四十八两马匹草干银九十六两养廉银五百两四营游击全年俸银各三十九两三钱三分九厘有奇薪银一百二十两心红纸张银三十六两蔬菜烛炭银三十六两马匹草干银七十二两养廉银四百两五营守备全年俸银各十八两七钱零五厘有奇薪银四十八两心红纸张银十二两蔬菜烛炭银十二两马匹草干银四十八两养廉银二百两五营千总全年俸银各十四两九钱六分四厘有奇薪银三十三两三分五厘有奇马匹草干银二十四两养廉银一百二十两五营把总全年俸银各十二两四钱七分一厘薪银二十三两五钱二分九厘马匹草干银二十四两养廉银九十两五营外委名粮每月战饷银一两五钱米折银一钱五分本色米一斗五升经制外委养廉全年十八两额外外委无五营额外粮饷与战饷同康熙四十二年原准亲丁随粮干隆八年改随粮为养廉名粮删去亲丁名目四十六年以名粮挑补实额各官准照文员之例添给养廉附原设五营各官随粮旧额提督军门随粮八十名中军参将随粮二十名左右前后四营游击随粮各十五名五营守备随粮各八名五营千总随粮各五名五营把总随粮各四名五营外委随粮各一名水师提标多世袭人员附载会典世爵俸银一等轻车都尉兼一云骑尉俸银全年二百三十五两一等轻车都尉俸银二百一十两二等轻车都尉俸银一百八十五两三等轻车都尉俸银一百六十两骑都尉兼一云骑尉俸银一百三十五两骑都尉俸银一百一十两云骑尉俸银八十两恩骑尉俸银四十五两兵饷战兵每名每月饷银一两五钱米折银一钱五分本色米一斗五升守兵每名每月饷银一两米折银一钱五分本色米一斗五升中营战兵除外委名粮外共四百二十八名全年饷银共七千七百零四两米折银共七百七十两四钱本色米共七百七十石零四斗守兵四百十三名全年饷银共四千九百五十六两米折银共七百四十三两四钱本色米共七百四十三石四斗左右前后四营战兵除外委名粮外各营四百三十三名全年饷银各七千七百九十四两米折银各七百七十九两四钱本色米各七百七十九石四斗四营守兵各四百十三名全年饷银各四千九百五十六两米折银各七百四十三两四钱本色米各七百四十三石四斗俸饷各项五营按季派员赴布政使司承领到营各官支取官俸兵饷存贮厦防厅库逐月支付守备发给米折银按季在粮道库承领亦逐月交守备发给本色米由粮道檄厦防同知碾给五营逐月发给各兵印照赴厦防厅恒裕仓关支以上俸饷各项今年支过于次年二月内造册通详咨部附已裁新兵口粮每月每名饷银一两五钱米折银一钱五分本色米一斗五升四营兵六十一名全年饷银一千零九十八两米折银一百零九两八钱本色米一百零九石八斗优恤干隆二十四年各直省绿营兵丁遇有红白事件官给赏银白事若本身及祖父母父母妻子红事若娶妻嫁女娶媳凡祖父母父母白事如子孙多人俱在领赏之例者但视一人给与娶妻嫁女娶媳红事无论长子次子长女次女均准赏给白事银四两红事银三两干隆三十九年直省各标营余存营库银两毋庸买谷按年于四月间青黄不接借给各兵自行买粜不计丰歉每名借银一两五钱俟七月起至十一月止逐月就饷匀扣归款干隆五十三年台湾换防兵丁远涉重洋费用较多照新疆换防之例一体支给行粮坐粮以资养赡干隆五十五年台湾澎湖各营戍守兵丁于应得钱粮外每名每月加给饷银四钱在于叛产租息变价及盐课盈余等项下拨补嘉庆二年福建台湾澎湖等处戍守班兵分作四起派往限两年换竣第一起限正月初一日出营粮饷以四月初一日住支第二起限七月初一日出营粮饷以十月初一月住支第三第四起限次年正月七日初一日出营粮饷以四月十月初一日住支将起住粮饷日期造报咨部嘉庆十五年台湾换防兵应支粮饷例按四月十日起止该兵班满之日即行停饷今议班满候代兵丁仍支饷银一半新派换防兵丁先予半饷俟其到台后再将班兵饷停止嘉庆十六年闽省巡洋缉匪弁兵如往别境并本境在洋追捕每名每日给口粮银四分在于交商生息项下动支如仅在本境内洋巡缉祗给额设盐菜匀发银两不准支领口粮嘉庆十六年水提标征存营库租项归贮厦防同知库仍照旧例于此项内借给各兵买谷扣收归款嘉庆二十年因洋海肃清出洋弁兵口粮银改为每名每日给口粮银三分嘉庆二十四年水提标五营弁兵出洋巡缉口粮名数原无定额今海氛既靖定以五百名为数支给口粮如遇载班兵运饷等差就中抽拨不准额外多派支销道光元年准各标营兵丁借给谷价银两由提镇折奏咨部提标各兵按年届七月十五日每名借给银三钱为中元银于厦防同知库贮营租项内拨支俟自八九两月饷银扣完归款又各兵每于年终时拨厦防同知库贷营租项内借给度岁银每名一两五钱俟自次年二月起至七月止就饷匀扣归款又每名度岁米五斗亦拨厦防同知恒裕仓贮积谷项内借给俟自次年三月起至十二月止就各兵应支本色米额内按十个月匀扣归仓俱由提督咨部按提标有征收厦门房池租银三万二千一百八十七两有奇为存营库银两嘉庆十六年归厦防厅同知贮库仍由营照旧借给青黄不接谷价银初由提督转咨督抚咨部道光元年部准由提督专折奏咨七月中元每兵借银三钱以祀其先谓之中元银岁底每兵借银一两五钱谓之度岁银均由提督札行厦防厅于房池租项下拨给照例扣完又岁底每兵借给米五斗亦札行厦防厅于积谷项下借给均照例按月扣完由提督咨部又水师提标有缉匪银两兵丁每名加九分以贴哨船各兵巡缉盗贼之需向藩库支领厦门各行商于嘉庆初年捐银七千八百两归厦防厅查收拨为此款津贴每年由布政司文檄支取银五千四百两有奇两月发一次其余不足银两由厦门先行垫发于藩库收存米艇生息项下归补马匹水师提督马二十匹中营参将马八匹左右前后四营游击各马六匹五营守备各马四匹五营千总各马二匹五营把总各马二匹战船康熙十七年建设水师提标时海疆未靖所用各处赶缯船赶缯船额数随时增减不定康熙二十七年定设五营战船共十七只编列海国万年清五字为号分中左右前后五营各十四只用以出洋巡缉哨守各汛雍正九年以海字二号万字二号两船拨赴督标水师营干隆二十五年裁国字六号年字十四号清字十四号共三船干隆三十四年裁海字十三号十四号国字八号十三号万字八号十三号年字七号十一号清字十一号十三号共十船干隆六十年因赶缯船笨重驾驶不甚得力改为同安梭船式嘉庆八年以海字八号国字十号万字三号年字十三号清字九号共五船拨赴福宁左营嘉庆十六年以海字五号八号十一号国字二号三号五号十四号万字十一号十四号年字八号十号清字八号十二号共船十二船皆窄小不堪涉历外洋裁汰五营战船除裁改外现共船三十八只中营海字七只左营国字六只右营万字八只前营年字八只后营清字九只嘉庆十一年因剿捕海寇于外洋添造大横洋船共二十只编列集成二字为号以十只归水师提标分配五营中营集字五号成字五号左营集字六号成字六号右营集字七号成字七号前营集字八号成字八号后营集字九号成字九号五营大战船十只现配载班兵硝磺俸饷各差务渡台湾澎湖干隆九年添设桨船十九只编列江河千载谧五字为号分配五营中营配江字一号至五号船五只左营配河字一号至四号船四只右营配千字一号至二号船二只前营配载字一号至四号船四只后营配谧字一号至四号船四只五营共桨船十九只分派各汛内洋巡防军器火药局五营同一局在北门城内箭道边火药铅子均备贮三年火药四万三千一百觔零四两铅子二万零二百九十觔军器局五营各一局中营局在北门城内左营局在西门城内西庵宫侧右营局在北门城内前营局在南门城内武庙侧后营局在北门城内箭道边花铁盔甲二千七百七十七顶身弓箭一千二十三副鸟鎗二千三百七十七杆藤牌牌刀各三百六十六面口腰刀三千八百四十八口行营炮五十位金龙大旗九十五杆副金飞虎火攻大旗十杆副虎衣帽裤五十五副战衣三百九十三领副火攻衣四百五十五领副大中小鉎炮二百十四位百子炮一百十二门子母炮五十位单账房一百九十架夹账房三十六架铜锣锅二百零七口铁斧金仗镰镢各二百把红彝炮四十一位头巾顶二十七架战被四十领得胜号帽三千一百四十八顶得胜号褂二千三百身战箭三万八千七百六十枝棕蓑衣一百零五领盔尖并缨一千五百枝盔衬帽一千五百顶大凉棚五架双手带刀二百十二把长鎗七十五杆片刀六十三把演武场建在五老峰前水操台旧建在五老峰前今移风神庙五营公箭道在北门城内卷四防海略防海事例极广水师提标五营所分厦门汛地是其专责而巡防外洋北至烽火南至铜山提督巡阅亦如之节制金门海坛南澳三镇兼辖台湾澎湖全省水师军务平日派员与厦防同知稽查海口商渔各船出入及私渡奸民则事例宜详有事则率全军注之不分浙粤凡岛屿之远近沙线之险夷风云潮汐之当测停泊樵汲之有所尤宜预讲也故采掇旧闻以访诸夙谙者附之于卷俾军士商贾资所考证若谓即此可尽防海之事则不敢云为防海略建置汛口汛地炮台岛屿港澳建置宋嘉佑三年知福州守蔡襄奏请延海地方教习舟船以备海道靖康三年辅臣李纲奏立沿海水军战舰熙宁间设石湖石井小兜水寨防海干道间增水寨军士淳熙十三年置水澳寨淳熙十三年置宝林法石二寨嘉定移宝林兵立宝盖寨增兵防守明洪武初禁民不得出海五年命海舟防倭二十年命江夏侯周德兴入福建抽三丁之一为沿海戍兵防倭移置卫所于要害处又置沿海巡检司设弓兵是年又设浯屿水寨二十三年令海滨卫所每百户及巡检司皆置船二巡海上盗贼永乐四年命丰城侯李彬等沿海捕倭招岛人蜑户贾竖渔丁为兵嘉靖二十六年都御史朱纨副使柯乔以海上耆民充捕盗三十七年都御史王询请分福建水军为三路各领以参将泉漳一路驻诏安南日浯屿铜山悬钟等处皆听节制四十一年总兵俞大猷请备沿海墩台以备了望四十三年巡抚谭纶请复五寨旧地隆庆四年添设浯铜游兵万历二十五年分浙兵于水寨又设澎湖游兵国朝顺治十八年迁沿海居民以垣为界三十里以外悉墟之康熙十八年沿海二三十里量地险要各筑小寨防守限以界墙康熙二十八年水师总兵官俱应亲身出洋督率官兵巡哨违者照规避例革职康熙四十二年沿海各营有岛屿洋面派定船只以将备带领常川驻守其余各汛以千把游巡康熙四十三年沿海地方以千把总会哨副参将每月分巡总兵官于每年春秋二季出洋总巡康熙四十八年准闽粤江浙四省每年轮委总兵官亲领官兵自二月初一日出洋在所属本汛洋面周遍巡查至九月底撤回遇有失事获贼照例分别题参议叙康熙五十年浙闽捕鱼船只不许越省行走令沿海一带水师营管辖取州县官保结送沿海一带提镇副将令其约束五十一年准内地往台湾之人该县给发照单良民情愿入台籍居住者令台湾府县查明出具印文移付内地府县知照该县申报该道稽查报明该督抚存案文武汛口员弁验照放行康熙五十一年奸匪船只出入海口若遇失事将守口官罚俸一年至盗从外洋窃发非守口官所能越汛稽查发觉咎在分巡委巡将守口官免议外洋行劫之后散党登岸混冒入口守口官失于觉察仍照例罚俸其盗由海口以内夺船偷越出洋失事发觉将失察守口各官照海洋失事初参例降一级留任巡缉康熙五十三年各标营船巡哨刊刻某营第几号哨船照兵丁舵工水手例各给与腰牌刊明姓名年貌籍贯康熙五十五年福建水师提标五营澎湖水师二营台湾水师三营派拨兵船各书本营旗帜每月会哨一次彼此交旗为验康熙五十五年凡内洋失事专兼各官仍照内地盗案处分外洋被劫难定专汛兼辖应将文职免其处分倘系内洋失事捏称外洋后被事主告发或查出之日将专兼各官皆照讳盗例处分康熙五十六年海坛金门二镇各分疆界为南北总巡每岁提标拨船十只将六只归于巡哨南洋总兵官调度四只归于巡哨北洋总兵官调度均于二月初一日起至九月底止期满撤回康熙五十八年凡往台湾之船必令到厦门出入盘查一体护送由澎而台从台而归者亦令一体护送由澎到厦出入盘查方许放行又往台之人必由地方官给照单身游民无照偷渡者严行禁止如有违犯分别兵民治罪哨船偷带者该管专辖各官分别议处雍正七年拿获偷渡过台人犯问明从何处开船将失察水汛及本地文武各官照失察奸船出入海口例议处雍正十二年洋船偷渡民每在初出洋面之际福建海船挂验出口该官弁押交大担汛转交浯屿汛拨船押送东椗以外洋面俟其乘风放洋后方许回汛雍正十三年福建南澳镇左营及金门镇之铜山洋汛归南澳镇巡察干隆三十七年内洋失事文武带同事主会勘外洋失事听事主于随风飘泊之处带同舵水赴所在不拘文武衙门呈报该衙门即讯明由何处放洋行至被盗处所约有若干里数将该事主开报赃单报明该管文武印官查照洋图定为何州县营汛的辖一面飞关所辖州县会营差缉其事主即行宁释毋庸候勘以事主报到三日内出详驰递督抚衙门查核行查海关各口将税簿赃单互相较核有货物相符者即将盗船伙党姓名呈报关拿嘉庆六年福建巡洋兵官每年自二月起至五月止为上班六月起至九月止为中班十月起至次年正月止为下班按双单月轮班巡哨又各省沿海水师分巡各官如派拨不敷准以千总把总出洋作为协巡开报汛口文汛口在厦门城南玉沙坡距厦门城三里离同安县水程一百里厦防同知司理厦门为通台贩洋南北贸易商船正口厦防同知为司口专员凡渡台及南北经商贩洋之船出入挂验牌照稽查舵水人等箕斗及搭客姓名籍贯给照放行盘收台运兵谷兵米传递台湾文书夹板管理地方事务其汛口俗唿文汛口武汛口在玉沙坡与文汛口近水师提标中营参将司理商船出入赴口挂验大担汛口在厦门南海中距城水程五十里与浯屿小担屿犄角声援皆海口要害水师提标五营将备轮管挂验南北船台船牌照炮台汛口在玉沙坡与文武汛口毗连提标五营弁兵轮守兼查出入商船牌照以上文武各汛口稽查船只出入饷课由海关征收汛地高崎汛城西北三十里通同安驿站大路之正渡提标中营弁兵防守北临海至大沉礁与浔尾汛交界南至塘边观音亭八里与金鸡亭汛接壤西至竹坑社八里与马銮汛交界东至锺宅洪水桥十里与蛟塘汛接壤五通汛城东北三十里由厦抵刘五店要津提标左营弁兵防守东临海至找仔屿与右营水汛交界西陆路十五里至洪山柄中仑社与金鸡亭汛接壤南至塔埔虎仔山十里与东澳汛接壤北至坂尾社东埭五里与高崎汛接壤蛟塘汛城东北二十五里提标左营兵戍守金鸡亭汛城东北十五里提标后营兵戍守东至张仑二里与蛟塘汛接壤西至乌石埔社七里与高崎汛接攘南至麻灶社十里与深田堆接壤北至金山仔七里与蛟塘汛接壤东澳汛城东二十里许提标右营兵防守东临海以槟榔屿为界远望金门烈屿水程约五十里西陆途至洪山柄八里与蛟塘汛接壤南至长沙五里与黄厝社水汛交界北至莲山头乡四里与五通汛接壤安海汛城南八里为厦要隘提标前营弁兵汛守北负山南临海至白石头外港与大担汛交界东至何厝乡五里与东澳汛接壤西至西边社八里与曾厝埯汛接壤白石头汛城南十五里与担屿相表里为海口要地提标五营轮派弁兵防守南临海与小担水汛交界北与曾厝埯汛接壤东至何厝社与黄厝社炮台汛接壤西与安海汛接壤曾厝埯汛城南十里许内固厦门外控担屿浯屿之冲安海汛为其协防提标前营兵防守东至烟墩脚三里与黄厝社汛接攘西界鸟坑圆汛一里南界白石头汛二里北至溪边社二里鸟坑圆汛城南八里为次要之地安海汛与之协防提标前营兵防守南临海一里与鼓浪屿水汛交界东界曾厝埯汛五里西至大埔头二里与厦港炮台汛接壤北至西边社与曾厝埯汛接壤以上九汛为内汛在厦门本地同安县属鼓浪屿汛在厦城西南隔水相对水程二里为厦辅车提标前营弁兵防守北临海水程一里与嵩屿外汛交界南临海水程一里与圭屿水汛交界西至内厝澳临海水程三里与嵩屿汛交界东一里至鹿耳礁临海与厦港炮台汛交界大担炮台汛屹峙海中与小担屿对皆厦岛外藩前后设汛提标右后二营弁兵防守又设哨船巡防曰水汛前炮台汛系提标后营轮派千总把总领兵防守汛地北与后炮台汛连界南隔海与小担汛交界东临海与金门水汛交界后炮台汛系提标右营轮派千总把总领兵防守汛地东临海与金门水汛交界西临海与白石头水汛交界北隔海与东澳汛交界南与前炮台汛连界其水汛系提标五营轮派千总把总外委五员各带兵四十名驾船侦巡协防大小担汛为海口重地小担汛在厦门南海中水程五十里险同大担屿提标左营弁兵防守东至狮球三里临海与金门右营水汛交界西临海至丈八礁南隔海水程约十五里与浯屿汛交界北隔海五里与大担汛交界鼎尾汛在厦门西北水程五十里提标前营兵防守东五里与新埯汛接壤西至龙门岭五通岭十里南至苏岭云窝岭十里北至下游社十里与同安营陆汛接壤白礁汛在厦门西水程六十五里提标前营兵防守南临海水程五里与嵩屿水汛交界北陆途八里至通心亭与同安营陆汛接壤东八里与海沧汛接壤西十里至壶屿桥与壶屿汛接壤高浦汛在厦门西北水程三十五里向称重地明置千户所今提标后营兵防守南临海与排头门汛交界北陆途四里至杏林社与同安营灌口陆汛接壤西陆途五里与马銮汛接壤东临海水途二里与浔尾汛交界马銮汛在厦门西北水程四十里明设戍砦隶高浦所今提标后营兵防守东临海与高崎汛交界西十里至市头崎与同安营灌口陆汛接壤北五里至排头社与高浦汛交界南临海隔港与鼎尾汛交界石浔汛在厦门北水程百十里为溪海接流入县之区提标后营兵防守东至龙崛社二里与同安营洪塘汛接壤西临海与窑头汛交界南至石崎社二十里与刘五店汛交界北至吴厝街二里与同安营岳口陆汛接壤浔尾汛在厦门西北水程五十里隔海与高崎汛对水程三十里往同邑大道提标后营弁兵防守东西南三面临海刘五店高浦高崎三汛交界北至后店宫十里与同安营和山埔陆汛接壤丙洲汛在厦门北四面环海距厦水程九十里为同邑内户提标后营兵防守南水途与刘五店汛交界东北水途俱与石浔汛交界西与同安营埭头汛交界以上十汛为外汛与厦门隔海同安县属浯屿汛在厦门南孤悬大海中距厦水程七十里水道四通外控大小担屿之险内绝海门月港之奸为澄厦扼要地也旧置水寨统以钦依把总康熙间设浯屿营游击寻改设提标中营守备驻防如守备公干驻厦委以千总把总分驻领兵防守东至九节礁一里与金门右营交界南至大礁半里外海与金门右营水汛交界内海五里至岛美辖汛与漳镇右营陆汛接壤西至青屿十五里与小担水汛交界北至刺屿尾镜台礁与海门汛交界岛美汛在厦门南水程七十里隔海对浯屿提标中营兵防守东北俱临海水程五里与浯屿汛交界西至深坞四里南至浮游一里俱与漳镇右营陆汛交界大径卓崎汛在厦门南水程六十里近南太武山麓提标中营兵防守东至户阈礁水程五里与深坞水汛交界西至长沙埯水程十里与青浦汛交界南至港尾水程十里水尽处与漳镇右营陆汛接壤北至破灶洋水程五里与前营水汛交界深坞汛在厦门南水程六十里近接卓崎提标中营兵防守东界岛美汛水程五里西至户阈礁水程五里与大径水汛交界南至海边与漳镇右营陆汛交界北至青屿水程二十里与小担汛交界海门汛在厦门西水程五十里离海澄县三十里许环海而立船出入要冲提标中营弁兵防守东至青浦汛水程二里西至大泥美南至海门山脚各一里俱与漳镇右营陆汛交界北水程十里与圭屿汛交界溶川码汛在厦门西水程八十五里海澄城外近港口铳城内海船只停泊往来处也提标中营兵防守北临海至漏仔洲二里与乌礁汛交界南至文庙一里东至涂城一里俱与漳镇右营陆汛接壤西八里与龙海桥汛交界青浦汛在厦门西南水程五十里隔海望海门提标中营兵防守东至刺屿尾十二里西至观音亭七里南至大庙前一里俱与漳镇右营陆汛接壤北临海七里与圭屿汛交界圭屿汛在厦门西水程四十里屹立海中为厦岛之内臂漳郡之外户明置铳城御寇今城久圯提标中营兵哨守东北水途俱与前营水汛交界南水途与青浦汛交界西水途与海门汛交界海沧汛在厦门西水程五十里内海船往来要地提标前营弁兵防守西八里与白礁汛交界东至钱屿八里与桥梁尾汛交界南临海至莲花礁与圭屿汛交界北三里与三都汛交界桥梁尾汛在厦门西三都海沧之交水程七十里提标中营兵防守东南临海三里俱与嵩屿汛交界北八里至龙店西至钱屿八里与海沧汛交界三都汛在厦门西水程四十里近坂尾提标前营兵防守东三里至龙店西七里至龙门岭南八里至海沧北五里至苏岭云窝岭俱与前营辖汛接壤嵩屿汛在厦门西水程三十里由陆往漳州大道隔海与厦门相望提标前营弁兵防守东南临海各三里与鼓浪屿汛交界西至岭上社北至筐日社各三里俱与海沧汛接壤排头门汛在厦门西北水程二十里近高浦内海船往来必经也提标前营兵防守东南北三面俱临海自火烧屿至蚝酱镜台等处港中各三里与后营篔筜港高浦马銮三水汛交界西七里至龚厝社与新埯汛接壤新埯汛在厦门西水程五十里近鼎尾提标前营兵防守东八里至龚厝社与排头门汛接壤西五里与鼎尾汛交界北临海水途二里与高崎汛交界南至苏岭十里与三都汛交界以上十四汛与厦门隔海皆海澄县属石码寨汛在厦门西水程百里离漳郡水程亦如之为厦漳扼要康熙间移镇门城筑此居民商贾集辏水师提标左营游击驻防管辖各汛调度巡哨东二里至龙海桥与溶川码汛交界西六里与福浒汛交界南至南台汛张厝社大路三里与漳镇右营陆汛接壤北临河水程一里与乌礁汛阶河相望木屐街汛在厦门西水程百里提标左营弁兵防守东二里界龙海桥汛西连石码寨南至南台汛各一里北临河与乌礁汛隔河相向水途一里龙海桥汛在厦门西水程九十里有奇龙溪海澄之交提标左营兵防守东八里界溶川码西一里界港口汛南三里至港与漳镇右营陆汛接壤北一里与木屐街汛交界南台汛在厦门西水程百十里提标左营兵防守东二里界港口汛西五里界福浒汛南至祖山头与漳镇右营陆汛接壤北一里与木屐街汛交界乌礁汛在厦门西水程八十里提标左营兵防守四面环河东至漏仔洲十里与中营水汛交界西至洲头五里与右营水汛交界南一里与木屐街汛交界北一里与许茂水汛交界福浒汛在厦门西水程百十里与三叉河隔水相望势为犄角提标左营弁兵防守东五里与南台汛交界西一里与福河汛交界南至上南坂社四里与漳镇右营陆汛接壤北临河水途一里与许茂汛交界福河汛在厦门西水程一百一十里提标左营兵防守东一里与福浒汛交界西四里与北溪头汛交界南三里至上南坂社与漳镇右营陆汛接壤北临河与三叉河汛相向水途一里北溪头汛在厦门西水程百十里有奇提标左营兵防守东与福浒汛交界西三里至隔头社与漳镇城守营陆汛接壤南至陈店社与漳镇右营陆汛接壤北临河水途三里与三叉河汛辖地长洲社相向三叉河汛在厦门西水程百十里为漳厦溪海汇流中南北三港要隘内海船必经之地旧设守备防海后寇平撤去今提标右营兵防守东临河水途二里与澳头汛交界西至长洲社二里与漳镇右营陆汛接壤南临河水途一里与福浒汛交界北二里至马崎山下与漳镇城守营陆汛接壤澳头汛在厦门西水程百里有奇近江东离果堂寨一里提标右营兵防守东五里与东尾汛交界西临河水途二里与三叉河汛交界南临河与福浒汛交界北至果堂山下一里与漳镇城守营陆汛接壤东尾汛在厦门西水程百里有奇近玉洲汛提标右营兵防守东三里与玉洲汛交界西五里与澳头汛交界南临河与许茂水汛交界北至东山尾一里与漳镇城守营陆汛交界许茂汛在厦门西水程百里居三叉河之左提标右营兵防守四面环河东与乌礁汛交界西与福浒汛交界南与石码汛交界北与玉洲汛交界玉洲汛在厦门西水程百里为漳厦船只出入要地提标右营弁兵防守东二十里与石美汛交界西三里与东尾汛交界南临河水途二十里与许茂水汛交界北至官港四里与漳镇城守营陆汛接壤石美汛在厦门西水程七十里提标右营兵防守东五里与壶屿汛交界西二十里与玉洲汛交界南至大河与左营水汛交界北至丁厝社十里与漳镇城守营陆汛接壤港口汛在厦门西水程九十里许提标左营兵防守东一里与龙海桥汛交界西二里与南台汛交界北一里与木屐街汛交界南至张边社一里与漳镇右营陆汛接壤壶屿汛在厦门西水程七十里提标右营兵防守东至桥头港心礁一里与白礁汛交界西五里与石美汛交界南临海至草洲三里与中营水汛交界北至果堂山石碑一里与漳镇城守营陆汛接壤以上十六汛与厦门隔海皆龙溪属坂头汛在厦门北水程九十里为防奸之所提标后营弁兵防守东十五里与刘五店汛交界西临海五里与丙洲汛交界南临海港心礁与高崎汛交界北与同安营马厝巷陆汛接壤刘五店汛在厦门东北水程七十里与五通隔海相对水程三十里泉州往来要隘提标后营弁兵防守东至时厝社四里与澳头汛接壤西南俱临海至离浦屿与高崎五通二汛交界北至石崎社二十里与石蟳汛交界澳头汛在厦门东北水程八十里地逼外海为厦次要提标后营弁兵防守东临外海与金门镇标右营大嶝水汛分界西至时厝社四里与刘五店汛交界南临海至港中与东澳汛交界北至彭厝社五里与金门镇左营接壤以上三汛与厦门隔海皆马巷厅属厦岛四面环海各外汛距城水程皆以西南诸渡头计之然风有顺逆潮有涨退迟速难准所载里数犹外海更数约略为定其分派弁兵额数详兵制炮台厦门港炮台在玉沙坡临海大担前炮台在担屿前临海大担后炮台在担屿后临海小担炮台在小担屿临海浯屿南北炮台在浯屿临海黄厝社炮台在黄厝社高崎石炮台在高崎临海各炮台皆有弁兵防守详兵制志墩台高崎五通东澳白石头湖里金鸡亭鼓浪屿大担小担浯屿海门刘五店石码福浒玉洲海沧嵩屿海澄港口澳头浔尾坂头了望白石头高崎五通镇南关湖里浯屿大担小担旧设墩台厦门殴舍径山东渡下尾流礁井上龙渊白石头岛屿港澳鼓浪屿广袤三里迫近厦门称为辅车安危共之浯屿周围六里左达金门右临岐尾极为要害大担屿周围五六里与小担屿并峙中通一港曰大担门势联浯屿外达汪洋险与浯屿同巅曰天灯山海舶入厦视此为准小担屿与大担屿对皆厦岛门户屿南有港为小担门夹以青屿为青屿门海舶由此出入圭屿周围一里浮立水面亦曰龟屿上有塔按岛屿五营皆设弁兵汛守前详其汛地里数交界兹重纪各屿形势及旧时寇患以明险要其名胜详山川志小屿不载篔筜港在城西北湾抱十里许潮涨达于江头小舟往来其间锺宅港在城东北距西南渡头水程五十里有奇潮涨直达黄水桥东埭港在城东北近穆厝社水程六十里洪厝港在翔凤里刘五店之西厦门之北水程五十里窑头港在从顺里与石浔对居厦门之北水程百十里下崎港在从顺里三都连埭头港居厦门之北水程九十里有奇埭头港在仁德里十一都西吴保近西吴寨居厦门之北水程九十里有奇石浔港在同禾里四都居厦门之北水程与窑头港同蔡埭港在安仁里夹岸即马銮居厦门西北水程四十五里后溪港在安仁里近后溪社居厦门西北水程六十五里灌口港在安仁里十五都岸东为高埔曾营岸西为鼎尾新埯内通灌口居厦门西北水程八十里浮宫港在海澄属离澄邑六里居厦门之西水程七十里普贤港在澄邑城西九都居厦门之西水程八十里有奇壶屿港在龙同之交居厦门之西水程七十里有奇后浦港在金门翔凤里近湖下汛居厦门之东水程由外约百十里由内约百二十里中南北三港在龙溪海澄之交出港即三叉河居厦门之西水程俱百十里三港夹以玉洲者为北港夹以石码者为南港夹以许茂乌礁者为中港诸港与厦门隔水相通各渡船乘潮往来稽查出入神前澳在厦门西南海滨北至篔筜港与高崎澳界南至鼓浪屿剑石尾与塔头澳界提标中营管辖同安县澳甲一名厦防厅澳甲一名大小商船及渔船停泊塔头澳在厦门极南海滨北至剑石尾与神前澳界南至白石头与涵前澳界提标前营管辖同安县澳甲一名厦防厅澳甲一名商船小渔船停泊涵前澳在厦门东北海滨南至白石头与塔头澳界西至下柄社与高崎澳界提标左营管辖同安县澳甲一名渡船小船停泊高崎澳在厦门北海滨北至下柄社与涵前澳界南至篔筜港与神前澳界提标中营管辖同安县澳甲一名渡船小渔船停泊鼓浪屿澳在鼓浪屿周围海滨与神前澳对望提标前营管辖同安县澳甲一名商船渔船停泊上五大澳停泊商船渔船渡船俱凭官按例给换船照出入挂验曾厝埯澳在厦门南海滨与南太武山隔海相望沙地宽平湾澳稍稳可避北风内厝澳在鼓浪屿西与厦门相望湾澳甚稳可避飓风青浦澳在青浦目屿与厦门隔海居于西南湾澳颇稳可泊避风浯屿澳在浯屿西前对岛美村湾澳平稳可泊避风大担澳在大担屿西天后宫前可暂寄泊上五小澳乃哨船商船停泊避风之处料罗澳在担屿门外金门极东一望汪洋澳平深为厦门哨船商船渡洋往来停泊候风要地按厦门以大小担浯屿为门户险要称最次则白石头玉波坡鼓浪屿湖里高崎五通六汛为厦门咽喉出入要隘次则海门石码海澄福浒玉洲海沧嵩屿澳头浔尾坂头刘五店十一汛为通泉漳要冲水师各分汛地派营弁领船驻泊巡缉其它数十小汛亦皆戍以兵丁声势连络水陆分哨又按时分派五营官兵驾八桨快船梭织往来其大担门则五营公派兵船巡缉防守又时派游击守备督巡小担浯屿亦各有分防专守此内港巡缉之规制也名曰汛哨大担门以外汪洋大海金门镇标所专管南北沿海各汛近处谓之内洋外海深水处谓之外洋提标五营又与三镇标舟师交错互巡名曰洋哨分中南北三路中路右前后三营轮派游击一员领千把总外委带兵驾战船四只巡历将军澳灯火埯林晋屿镇海旗尾东椗塔仔脚料罗北椗围头各洋面会同该处兵船哨缉听金门镇调度谓之中哨北路五营派千把总外委四员带兵驾战船四只巡历围头永凝祥芝崇武湄洲平海南日磁澳三沙烽火各洋面会同该处兵船哨缉听海坛镇调度谓之北哨南路五营派千把总外委二员带兵驾战船二只巡历镇海陆鳌杏仔古雷铜山苏尖宫仔前悬钟南澳各洋面会同该处兵船哨缉听南澳镇调度谓之南哨每年以二月至五月六月至九月十月至正月分三班更迭轮值周而复始哨满回代提督又分年亲自南北巡阅督缉而沿海各处又有陆汛共相接引山海巡防内外交守大小相维防海之制可谓周且密矣潮信风信占验台澎海道考南洋海道考北洋海道考潮信厦门潮信时刻初一日辰初涨巳时涨半午时涨满未时初退申时退半酉时退竭夜戌时初涨亥时涨半子时涨满丑时初退寅时退半卯时退竭初二日辰时初涨已时涨半午时涨满未时初退申时退半酉时退竭夜戌时初涨亥时涨半子时涨满丑时初退寅时退半卯时退竭初三日辰时初涨巳时涨半午时涨满未时初退申时退半酉时退竭夜戌时初涨亥时涨半子时涨满丑时初退寅时退半卯时退竭初四日已时初涨午时涨半未时涨满申时初退酉时退半戌时退竭夜亥时初涨子时涨半丑时涨满寅时初退卯时退半辰时退竭初五日巳时初涨午时涨半未时涨满申时初退酉时退半戌时退竭夜亥时初涨子时涨半土时涨满寅时初退卯时退半辰时退竭初六日午时初涨未时涨半申时涨满酉时初退戌时退半亥时退竭夜子时初涨丑时涨半寅时涨满卯时初退辰时退半巳时退竭初七日午时初涨未时涨半申时涨满酉时初退戌时退半亥时退竭夜子时初涨丑时涨半寅时涨满卯时初退辰时退半巳时退竭初八日未时初涨申时涨半酉时涨满戌时初退亥时退半子时退竭夜丑时初涨寅时涨半卯时涨满辰时初退巳时退半午时退竭初九日未时初涨申时涨半酉时涨满戌时初退亥时退半子时退竭夜丑时初涨寅时涨半卯时涨满辰时初退巳时退半午时退竭初十日未时初涨申时涨半酉时涨满戌时初退亥时退半子时退竭夜丑时初涨寅时涨半卯时涨满辰时初退巳时退半午时退竭十一日申时初涨酉时涨半戌时涨满亥时初退子时退半丑时退竭夜寅时初涨卯时涨半辰时涨满巳时初退午时退半未时退竭十二日申时初涨酉时涨半戌时涨满亥时初退子时退半丑时退竭夜寅时初涨卯时涨半辰时涨满巳时初退午时退半未时退竭十三日酉时初涨戌时涨半亥时涨满子时初退丑时退半寅时退竭夜卯时初涨辰时涨半巳时涨满午时初退未时退半申时退竭十四日酉时初涨戌时涨半亥时涨满子时初退丑时退半寅时退竭夜卯时初涨辰时涨半巳时涨满午时初退未时退半申时退竭十五日酉时初涨戌时涨半亥时涨满子时初退丑时退半寅时退竭夜卯时初涨辰时涨半巳时涨满午时初退未时退半申时退竭下半月自十六日至三十日涨退时刻与上半月同外海潮候初一初二十三十四日寅申长巳亥平初三初四十五十六日卯酉长子午平初五初六十七十八日辰戌长丑未平初七初八十九二十日巳亥长寅申平初九初十二十一二十二日子午长卯酉平十一十二二十三二十四日丑未长辰戌平二十五二十六日寅申长巳亥平二十七二十八日卯酉长子午平二十九三十日辰戌长丑未平台湾潮候早澎湖三刻澎湖潮候早厦门五刻按朝生曰潮夕生曰汐一日再至涨退有时曰信常而显也其所由然之理古今立论无虑数十家要以应月为正邵尧夫谓海潮所以应月者从其类也余襄公非卢氏潮赋之说因论日月右转而天左旋一日一周临于四极故月临卯酉水涨东西月临子午潮平南北彼竭此盈往来不绝皆系于月不系于日朱子取之封演云月周天而潮应游子六天经或问引封氏之言以为月绕地而行潮亦绕地而行是天地内无地不潮无刻不潮此潮应月一日消息也月有盈亏轮有高下故潮有盛衰春夏昼潮常大秋冬夜潮常大此潮应月一年消息也马子严潮汐说朔后三日明生而潮壮望后三日魄见而汐涌此潮应月一月消息也皆应月之论也盖月有朒朓大小尽积而成闰潮亦如之故每月不及六十潮每年二十四信阴阳消息天地常数四海皆然惟潮之迟速一郡一邑或异或同则由山川有广狭道路有修远港汊有纡回地势然耳夫驾舟洋海者利在风力系于安危而春秋异流及于防礁避浅出入港汊常视潮信以卜险易厦门八瀛会通舟师往来商舶集辏潮信岂可不察哉蔡献臣潮说潮水往来视月盈虚故海滨人云月上水长头月落水分流又有以长半满汐半竭六字指掌顺推之诀然晋惠潮平之候其同者犹三之一而以同安安溪潮考之无一符者非以稍回远之故耶夫海若一嘘万里皆平今一郡之中悬较若此何况东西南北之海相去不可以道里计岂蠡所能测哉所载潮信但举其大凡而巳风信海船利在风风起灭顺逆一军安危系焉西北风倏起或日色早白暮黑天边有断虹散霞如破帆鲎尾或西北黑云骤生昏夜星辰闪动海水骤变水面多秽及海蛇浮游于上蝼蛄放洋乌鱼嵴弄波必有飓风将至急须收泊安澳兵船在海未晚须酌量收泊之处以防夜半风起追贼亦然审风信为进止当局者不可不知清明以后南风为常霜降以后北风为正南风壮而顺北风烈而严南风时发时息恐风不胜帆故舟以小为稳北风一发难止恐帆不胜风故舟以大为稳海中之飓四时皆发夏秋为多所视气如虹如雾有风无雨名曰飓夏至后有北风必有台信风起而雨随之越三四日台即倏来少则一昼夜多则三日或自南转北或自北转南必候西风其台始定然后行舟士人谓正二三四月发者为飓五六七八月发者为台台甚于飓飓急于台舟在洋中遇飓可支台则难受盖台风散而飓风聚也飓风起自东北者必自北而西自而北者必自北而东西俱至南乃息为之回南凡二昼夜乃息若不落西不回南则逾月复作作必对时如日作次日止夜作次夜止盖其暴者不久或数时或一月夜其柔者久或二三夜有一岁再三作者有数岁不作者凡岁有打鬼节则有一飓有二打鬼节则有二飓鬼鬼宿也打节者或立春立夏等节值鬼宿也飓初起时有雷则不成飓作数日有雷而止台无定期必挟大雨同至拔木发屋操舟最忌惟得雷声则止占台风者每视风面反常为戒如夏月应南而反北秋冬与春应北而反南旋必成台其至也渐人得而避之或曰风具四方为飓不知虽暴无四方齐至如北风台必转而东而南而西或一二日或五七日是四面递至非并至也飓骤而轻飓缓而久且烈春风畏始冬风虑终又非常之风常当在七月腊月自二十四日至二十九日有风则占来年有台如二十四日则应四月二十五日则应五月按日占月至二十九日则应九月也夏秋之交凡有大风即是飓有此风必有大雨其先有断虹之状见者名曰飓母又曰破帆舟行以四八十月为稳盖天气晴和也六七月多台六月有雷即无台九月天色晦冥狂颷迭发俗味为九降或为九横台飓俱挟雨惟九月恒风而无雨飓之以时异者谓之暴每月值初三十八日每旬值七八九日为暴期月别有暴或先期即至或逾时始发不出七日之内大约按其信期系以神明故事便于省记正月初四日为接神暴初九日玉皇暴十五日上元暴二十九日窈九暴二月初二日白须暴三月初三日元帝暴十五日真人暴二十三日妈祖暴四月初八日佛诞暴五月初五日屈原暴十三日关帝暴二十日分龙暴六月十二日彭祖暴十八日彭婆暴二十九日文丞相暴七月十五日中元暴八月初一日灶君暴九月初九日重阳暴十六日张良暴十九日观音暴十月初十日水仙暴二十六日翁爹暴十一月二十九日普庵暴十二月二十四日送神暴按县志论台飓之说皆滨海人方言台字六书所无飓台二字各书解注亦有异同南越志飓风者具四面之风也六书飓补袜切海之灾风也暴字见诗邶风终风且暴传云暴疾也疏云大风疾起也疑皆暴字之转音讹传附会以别之姑录以备考或暴作报更讹占验占天朝看东南黑势急午前雨暮看西北黑半夜看风雨占云天外飞游丝久晴便可期清朝起海云风雨霎时辰风静郁蒸热雷云必振烈东风云过西雨下不移时东南卯没云雨下巳时辰云起南山遍风雨辰时见日出卯遇云无雨必天阴云随风雨疾风雨片时息迎云对风行风雨转时辰日没黑云接风雨不可说云布满山低连宵雨乱飞云从龙门起飓风连急雨西北黑云生雷雨必声訇云势若鱼鳞来朝风不轻云钩午后排风色属人猜夏云钩内出秋风钩背来乱云天半遶风雨来多少风送雨倾盆云过都暗了红云日出生劝君莫出行红云日没起晴明未堪许占风风雨潮相攻飓风难将避初三须有飓初四还可惧望日二十三飓风君可畏七八必有风信头有风至春雪百二旬有风君须记占风雨二月风雨多出门还可记初八及十三十九二十四三月十八雨四月十八至风雨带来潮傍船人难避端午信头风二九君还记西北风大狂回南必乱地六月十二三彭祖连天忌七月上旬来争秋莫开船八月半旬时随潮不可移占日乌云接日雨即倾滴云下日光晴朗无妨早间日珥狂风即起申后日珥明日有雨一珥单日两珥双起午前日晕风起北方午后日晕风势须防晕开门处风色不狂早白暮赤飞沙走石日没暗红无雨必风朝日烘天晴风必扬朝日烛地细雨必至返照黄光明日风狂午后云过夜雨滂沱占虹虹下雨雷晴明可期断虹晚见不明天变占雾断虹早挂有风不怕晓雾即收晴天可求雾收不起细雨不止三日雾蒙必起狂风占电电光西南明日炎炎电光西北雨下连宿辰阙电飞大飓可期远来无虑迟则有危电光乱明无风雨晴闪烁星光星下风狂占海蝼蛄放洋大飓难当两日不至三日无妨海泛沙尘大飓难禁若近沙岸仔细思寻乌弄波风雨必起二日不来三日难抵东风可守回来暂傲白虾弄波风起便和占潮月上潮长月没潮涨大信潮光小信月上水涨东北南东渐复西南水回便是水落系定且守船走难缆纽定必凶直至沙岸走花落碇神鬼惊散要知碇地大洪泥硬按占验诸说似可解似不可解似有韵似无韵聊备人记忆与古童谣并论以上本东西洋考恐传抄多讹字明戚继光风涛歌日晕则雨月晕则风何方有缺何方有风日没脂红无雨风骤返照没前臙脂没后星光闪烁必定风作海波云起谓之风潮名曰飓风大雨相交单起单止双起双消早晚风和明日更多暴风日暮夜起必毒风急云起愈急必雨雨最难晴仍防暴生春易传报早生晚耗一日南风一日北到南风防尾北风防头南吹愈多北风不专云车形大必主风声云下四野如雾如烟名曰风花主有风天云若鳞次不雨风颠雨阵西北云如泼墨起作眉梁风雨先扬雨急易霁天晴无防水生靛青主有风行海燕成群风雨便临白肚风作乌肚雨淋海猪乱起风不可巳逍遥夜叫风雨即至一声风二声雨三声四声断风雨鰕笼得鱼韦必主风水蛇蟠芦上水高若干头垂立至头高稍延月尽无雨来朔风雨廿五六若无雨初三四莫行船春有廿四番花信风梅花风打头楝花风打尾正月忌七八北风必定发二月忌初二三月忌清明五月忌雪至正月落雪起算至百廿日期内必难巳欲知彭祖忌六月十二日前后三四宵必不爽此朝七八三日南必有北风还九九当前后三四日内难十月忌初五三四之后前冬至风不爽腊月廿四间月临箕毕翼轸四宿风起最准台澎海道考厦门放洋至澎湖七更台湾鹿耳门十一更北路淡水港十七更彰化鹿子港十五更海丰港十四更按厦门东南两岛一台湾一澎湖遥悬大海中台为全闽外藩澎乃漳泉门户厦门距台湾重洋浩浩七百里号曰横洋往来船只必以澎湖为要津澎湖岛屿大小相间有名号者三十六岛水底皆大石参错其北曰北硗舟触之必破故舟行惟从西屿头入或寄泊西屿内或妈宫澳或八罩或镇海屿渡东吉洋始入鹿耳门则澎湖为台厦中流之砥柱台山坐东南面西北南尽沙马矶北抵噶玛兰形如弦月朝向内地北路之后陇港与南日对峙竹堑与海坛对峙南嵌与关潼对峙上淡水与北茭相望鸡笼与沙埕烽火门相望南路凤山县之弥陀港万丹港岐后港茄藤港与漳州之古雷铜山悬钟等处相望港汊大小繁杂而厦门渡台船只亦大小不齐其可通大舟者有北路之上淡水港彰化县之鹿子港海丰港可容多舟皆准通贩以为商舶贸易之便惟鹿耳门与厦门形势犄角为用武必争之地鹿耳门居台郡之西北澎湖又居鹿耳门之西北远望厦门东南斜对针路以巽干为方向自担门放洋迤逦东南水天一色全以指南针为信认定方向随波上下海水深碧初渡红水沟再渡黑水沟红沟色赤而夷黑沟色墨而险沟广百里自北流南不知源出何所厦船远渡横洋固畏飓风又畏无风大海无橹摇棹拨之理千里万里祗借一帆风力湍流迅驶倘顺流而南则不知所之矣操舟者认定针路又以风信计水程迟速望见澎湖西屿头花屿猫屿为准若过黑水沟计程应至澎湖而诸屿不见定失所向急仍收泊原处以候风信若夫风涛喷薄悍怒激斗瞬息万状子午稍错北则坠于南澳气南则入于万水朝东有不返之忧或犯吕宋暹罗交趾诸外地亦莫可知海风无定而遭风者亦不一例常有两舟并行一变而此顺彼逆祸福攸分出于顷刻此厦船渡台海道之险阻也如海舶乘风已抵鹿耳门忽为东风所逆不得入而门外铁板沙又不得泊又必仍返澎湖若遇月黑莫辨澎湖岛澳又不得不重回厦门以待天明者往往有之鹿耳门海底皆铁板沙线横空布列无异金汤门内浩瀚之势宛似大海港路纡回舟触沙线立碎南礁树白旗北礁树黑旗名曰荡缨又曰标子以便出入潮长水深丈四五尺潮退不及一丈入门必悬起后柁乃进此厦门海舶入台之艰难也台地沃野千里称为漳泉仓储而厦门重镇海口控制台澎声援联络舟师商舶往返不停其海道之平险远近记以备考南洋海道考厦门至南澳沿埯十三澳海道浯屿澳麦坑澳镇南澳将军澳六鳌澳杏仔澳古雷澳铜山澳苏尖澳熘澳角宫仔前澳悬钟澳南澳城厦门往广东琼州沿埯海道大担镇海井尾六鳌古雷铜山宫仔前南澳莱芜广澳钱澳靖海赤澳神泉甲子田尾白沙湖遮浪汕尾青草屿大星沱宁佛堂门大急水赤埯大嵛山十字门三灶上下川阳江大澳海陵儒峒莲头电白石囱洲琼州以上各澳俱有取汲之处北洋海道考厦门至北关沿埯三十六澳海道大担屿澳塔仔脚料罗围头澳峻里深沪澳永宁澳祥芝大坠门獭窟澳崇武澳湄洲平海南日门扇后草屿娘宫澳平潭澳鼓屿磁澳白犬南竿塘定海小埕黄岐北茭罗湖大金澳三沙澳烽火门大小嵛山棕蓑澳水澳沙埕南关北关厦门往北洋沿埯海道自厦门出大担门北行至金门料罗系同安县界过围头深沪峻里至永宁俱晋江县界又过洋芝头至大坠为泉州港口经惠安县之獭窟至崇武可泊船数十复经莆田县之湄洲至平海可泊船数百其北即南日仅容数艘莆田福清交界从内港行经门扇后草屿至海坛宫仔前有盐屿即福清港内过古屿门为长乐县界复沿海行经东西洛至磁澳回望海坛诸山环峙南日古澳之东出没隐现若近若远再过为白犬为关潼可泊船数百乃福省半港处入内即五虎门山关潼一潮水至定海可泊船数百余复经大埕黄岐至北茭为连江县界再过罗湖大金抵三沙烽火门由三沙沿山戗驶一潮水过东壁大小目火焰山马屿进松山港即福宁府由烽火门过大小嵛山蓁屿水澳至南镇沙埕直抵南北二关闽浙交界由北关上至金乡大澳东有南屺屿可泊千艘其北为凤凰澳系瑞安县港口又北为梅花屿即温州港口过陇内三盘伪郑常屯札于此再过王大澳玉环山坎门大鹿山至石塘内为双门卫复经鲎壳澳深门花澳马蹄澳双头通至川礁为黄岩港口从牛头门柴盘抵石埔门由龙门港崎头至丁厝澳澳东大山迭出为舟山地赴宁波上海在此分舟宗从西由定海关进港数里即宁波从此过岑港黄浦至沈加门东出即普陀山北上为尽山花鸟屿尽山西南有板椒山属苏州府界又有羊山龙神甚灵凡船到此须稍寂而过放大洋抵吴淞进港数里即上海赴宁波路由舟山丁厝澳西北放小洋四更至乍浦海边石岸北风可泊羊山屿由羊山屿向北过崇明外五条沙转西三十四更入胶州口由崇明五条沙对北三十二更至成山头向东北放洋十一更至顺口由山边童子沟岛向东沿山七更至盖州向北放洋七更至锦州府厦门至天津水程一百十二更天津东向辽海铁山黄城皮岛外对朝鲜左延东北山海关宁远盖平复州金州旅顺口鸭录江而抵高丽右袤东南之利津清河蒲台寿光海仓口登州而至庙岛成山卫登州与旅顺口南北隔海对峙东悬皮岛西匝两京登莱是为辽海登州一郡陡出东海尽于成山卫海舶往盛京天津者以成山标准也按台湾府县志载沿海水程补漳泉郡邑志之阙而必以厦门为准盖厦门通商重地岁往台湾及南北洋贸易者以发计且舟师巡哨以海为家而港澳浅深礁石险易诸志书所未详者今就柁师访问集腋记载兼考诸书采而辑之附此备考卷五船政略易曰舟楫之用以利天下汪洋渤澥尤非舟楫不为功厦门海道四达帆樯毕集水师巡哨防守之所需于战舰尤重详载则例及制造琐屑商渔贩洋大小各船例禁原委当与海防兵制互观俾为政者得资考焉志船政战船商船渔船小船洋船番船战船额式国初海寇未靖岳州镇标兵所用战船俱系民间赶缯赶艍等船康熙二十七年海疆既定设立水师提标五营始定营制通省额设缯艍兵船二百六十六只水师提标额设七十只中左右前后五营各分十四只编列海国万年清五字为号配弁兵炮械出洋巡哨及防守各汛干隆六十年总督长以缯艍等船笨重出洋缉捕驾驶不甚得力奏请择其已届折造大修及将届折造大修者仿照同安梭商船式分别大小一二三等号通省改造八十只嘉庆四年复将未改各船一律改造同安梭式嘉庆五年因粤省艇匪窜入闽界仿照粤省米艇船添造战船三十只编为胜字号仍于内地各营裁汰额船三十只以符定额配入水师提标胜字号十只嘉庆十一年总督玉德奏添水兵三千名因战船低小不能仰攻添造米艇四十只后止造八只编为捷字号分配内地各营是年巡抚温成惠奏添造大楼洋梭式船二十只编为集字号十只成字号十只配入水师提标十只海坛金门二镇各二只十六年总督汪志伊裁汰各营中小船三十七只节省修造费用以增集成捷胜等字号各船例价水师提标裁额船十只道光二年总督庆保巡抚叶世倬会奏以米艇不便于闽洋且战船照旧额二百六十六只多十五只请裁汰以节縻费其余二十三只俟折造时一律改造一二三号同安梭式道光四年总督赵慎畛巡抚孙尔准奏就二十三只内留堪资营用者八只余悉裁汰通省额设大小兵船二百四十二只水师提标五营额设大小兵船五十八只海坛镇左右二营额设大小兵船十八只金门镇左右二营额设大小兵船十八只泉厂建置战船初制分派通省道厅修造差各部贤能司官二人前往督理康熙二十八年闽省战船归道厅董修营弁及各府州县按粮议派承修三十九年改属府于将军提镇附近地方监修五十二年令道府与参游公同监造雍正三年两江总督查弼纳题准设立总局于通达江湖百货聚集之所鸠工办料较为省便岁派道员督造又派副将或参将一员监视部价不敷银两向来各州县协贴者仍应如旧总督觉罗满保会题设立福漳台三厂福厂委粮驿兴泉二道轮年监修许遴委同知通判各一人副将许遴委都司守备各一人分司其事雍正七年九月总督高其倬题改闽省分设福漳台三厂福厂盐驿兴二泉道承修海坛等营船一百三十三只漳厂汀漳道承修水师提标等营船一百零一只台厂台湾道承修台协等营船九十八只福州船匠不多向调泉州府属船匠帮修道远不便分金门海坛二镇战船五十三只另在泉州设厂专委兴泉道承修干隆元年六月总督郝玉麟疏称福建战船福厂盐驿道承修七十六只泉厂兴泉道承修五十三只漳厂汀漳道承修九十九只台厂台湾道承修九十六只台厂远隔海洋难以匀派泉漳二厂多寡不均兴泉永道久经改驻厦门亦为百货聚集之区原有旧厂可以修整应将水师提标中右二营战船二十六只改归泉厂连额修船共七十九只军工战船厂前在厦门水仙宫右至妈祖宫后止泉州府承修时所设后改归汀漳道遂废居民私盖屋寮干隆五年复设于妈祖宫之东南临海北临港东西四十丈南北十五丈盖造官厅三间护房六间厂屋四间厨房一间左右前后围以篱笆泉厂遂移设厦门干隆二十九年大学士陈宏谋托恩多奏定洋行贸易章程厦门置造战船需费甚巨各洋行自愿帮贴洋银七千圆情属急公非官为科敛者比与各衙内规费并裁减五成留四千圆以资津贴桅柁之用年终造册报销如有盈余提解司库奉天金州营战船额设十号分闽浙两省承造向派福泉漳三厂匀办水师拨游守等弁驾送奉天旅顺口交收三年小修五年大修其修理木料均由闽浙采办解赴配用统计十六年承造一次干隆九年裁船四号嘉庆四年补造四号闽浙分造福泉二厂各一只并杉板例价不敷银两道府养廉匀摊道六成府四成后裁雍正九年天津水师营战船分江浙闽粤四省承造干隆年裁嘉庆二十二年复设天津水师绿营补造大号同安梭四船小号同安梭四船闽省应造二船福厂二号船一只泉厂一号船一只并杉板不敷银两道府养廉分扣修造例限康熙十三年定限各省战船三年小修五年大修二十九年题准各海汛战哨船新造后三年小修小修后三年大修大修后三年尚堪应用仍令大修或不堪修理督抚题明折造内河战船仍三年小修五年大修大修后亦如之康熙二十九年议准各省战船至应修之年以文到日为始限一月领船再限一月估价报部覆准后以部文到日为始大修限三月小修限两月完竣逾限者分别议处雍正十一年报销限期台湾限十月福泉漳各厂限四月均以工竣日起限干隆元年应修之船限营弁一月内驾厂承修之员验明收管雍正十年议准福建大号赶缯船身长九丈六尺板厚三寸二分身长八丈板厚二寸九分二号赶缯船身长七丈四尺及七丈二尺板厚二寸七分双篷艍舟古船身长六丈板厚二寸二分每板一尺三钉干隆六十年嘉庆五年令照商船民船之式不得过于笨重以节縻费康熙三十四年以修理银数核减太过恐临时船料单薄复行大修以致贻误议照地方工料价值估题报销干隆八年议准福泉漳三厂小修正价每百两加津贴银一百三十两大修加一百二十两折造加一百十两康熙五十二年覆准战船风篷桅索除应修之年不给外每岁给银一次更换雍正十三年改为三年中准其领银更换一次旋准循照旧例按年更换又按年给银三百两以为燂洗油艌之用按季燂洗其银均由营弁支领干隆十四年以海洋凭虚御风全凭帆力大篷旁加插花桅顶上加头巾顶一体动公制用造册交厂修换干隆六年闽省所用桅木仍令各道采办泉厂令兴泉永三府州协办道光元年总督庆保因历年承办战船江浙等省屡次委员采买伐木过多出产缺乏桅木一时难得各厂停工待料不能克期兴办每逢巡哨以致雇用商船奏请宽免历任迟延各员处分仍勒令派丁来闽造补禁止雇用商船道光三年署总督叶世倬奏定疏通章程福泉漳三厂每月修船一只遇闰加修一只集成字号大船一只抵两只署任半月以上者修一只在外洋遭风击碎应行补造之船随到随造不在数内每年以一十二船为率遇闰增一自道光二年正月为始台湾远隔重洋应听自行筹办不与焉哨船水师提标五营干隆九年添设桨船十九只编列江河千载谧字号分配五营在各汛内海港氵义巡哨中营五只江字一号至五号左营四只河字一号至四号右营二只千字一号至二号前营四只载字一号至四号后营四只谧字一号至四号其新建折造大修小修归营自行修理赴藩库领价兴泉永道厦防同知各捐造哨船二只派水马快巡查内港后皆八桨捐廉自造不在额内巡道哨船二只道光五年裁泉厂额修战船字号数目海坛镇标右营大小战船八只海右固字一号胜字十一号固字四号五号六号成字二号海坛镇标左营战船三只海左胜字六号七号八号金门镇标左营大小战船九只金左金字一号金字二号三号四号五号捷字二号金字六号七号集字四号金门镇标右营大小战船九只金右汤字一号三号四号五号六号汤字二号捷字四号汤字七号成字三号水师提标中营大小战船九只提中海字一号海字二号三号四号五号海字六号七号集字五号成字五号水师提标右营大小战船十只提右万字一号六号七号八号万字二号三号四号万字五号集字七号成字七号以上共船四十八只修造战船银数一号同安梭新造正价津贴银共一千零一十五两九钱五分除扣平余二十两零三钱一分九厘外应领银九百九十五两六钱三分一厘折造正价津贴银共七百四十六两七钱二分三厘除扣旧料变价二成一百四十九两三钱四分四厘六毫又扣平余十一两九钱四分七厘六毫外应领银五百八十五两四钱三分零八毫大修正价津贴银共五百零八两一钱六分九厘除扣旧料变价一成五十两零八钱一分六厘九毫又扣平余九两一钱四分七厘五毫外应领银四百四十八两二钱零四厘六毫小修正价津贴银共三百六十三两六钱五分三厘除扣旧料变价一成银三十六两三钱六分五厘三毫又扣平余六两五钱四分五厘七毫外应领银三百二十两零七钱四分二厘每次加巾顶插花银四十八两二号同安梭新造正价津贴银共七百九十九两四钱二分八厘除扣平余十五两九钱八分八厘四毫外应领银七百八十三两四钱三分九厘八毫折造正价津贴银共五百八十七两五钱八分除扣旧料变价二成一百十七两六钱六分又扣平余九两三钱九分八厘四毫外应领银四百六十两五钱二分二厘大修正价津贴银共三百九十九两八钱六分七厘除扣旧料变价一成三十九两九钱八分六厘七毫又扣平余七两一钱九分七厘七毫外应领银三百五十二两六钱八分九厘三毫小修正价津贴银共二百八十六两一钱五分除扣旧料变价一成二十八两六钱一分五厘又扣平余五两一钱五分七厘外应领银二百五十二两三钱七分八厘每次加巾顶插花银四十三两三号同安梭新造正价津贴银共七百四十四两二钱五分二厘除扣平余十四两八钱八分五厘四毫外应领银七百二十九两三钱六分六厘六毫折造正价津贴银共五百四十七两二分四厘除扣旧料变价二成一百九两四钱四厘八毫又扣平余八两七钱五分二厘三毫外应领银四百二十八两八钱六分六厘九毫大修正价津贴银共三百七十二两二钱六分九厘除扣旧料变价一成三十七两二钱二分七厘又扣平余六两七钱八厘四毫外应领银三百二十八两三钱三分三厘四毫小修正价津贴银共二百六十六两四钱除扣旧料变价一成二十六两六钱四分又扣平余四两七钱九分五厘二毫外应领银二百三十四两九钱二分四厘八毫每次加巾顶插花银三十九两集字号新造正价津贴银共五千九百二十三两七分六厘除扣平余一百十八两四钱六分一厘五毫二丝外应领银五千八百四两六钱四毫八丝折造正价津贴银共三千八百四十八两九钱七分九厘除扣旧料变价二成七百六十九两七钱九分五厘又扣平余六十一两五钱八分五厘六毫六丝四忽外应领银三千十七两五钱九分九厘五毫三丝六忽大修正价津贴银共二千六百十九两三钱五分七厘除扣旧料变价一成二百六十一两九钱三分五厘七毫又扣平余四十七两一钱四分二厘六毫外应领银二千三百十两二钱七分二厘八毫六丝四忽小修正价津贴银共一千八百七十四两四钱四分七厘除扣旧料变价一成一百八十七两四钱四分四厘七毫又扣平余三十三两七钱四分四丝六忽外应领银一千六百五十三两二钱六分二厘二毫五丝四忽成字号新造正价津贴银共五千七十六两九钱二分四厘除扣平余一百一两五钱二分八厘四毫八丝外应领银四千九百七十五两三钱八分五厘五毫二丝折造正价津贴银共三千二百九十九两一钱二分五厘除扣旧料变价二成六百五十九两八钱二分五厘又扣平余五十二两七钱八分六厘外应领银二千五百八十六两五钱一分四厘大修正价津贴银共二千二百四十五两一钱六分四厘除扣旧料变价一成二百二十四两五钱一分六厘四毫又扣平余四十两四钱一分一厘九毫五丝二忽外应领银一千九百八十两二钱三分四厘六毫四丝八忽小修正价津贴银共一千六百六两六钱七分除扣旧料变价一成一百六十两六钱六分七厘又扣平余二十八两九钱一分八厘九毫八丝外应领银一千四百十七两零三分零二丝以上俱照例扣算尚有应扣如榻模各项等费不载船工需用木料名色大吉木中吉木浮溪木高洋木以上皆杉木福州产松杠松板以上亦福州产柯梨木杂木苓木松桐木小杉木以上皆漳州产樟木赤皮木以上皆淡水产连栓木福漳皆产龙骨大桅头桅大小风篷大小桅饼大小无底升桅座斗盖鹿耳含檀舵牙上金下金椗龙梁车档夹车档占柜水柜头禁水尾禁水车挡夹车档车耳上下秤扛豆扛罩屈手极头尾八字极翻身极扫帚极软箸笨枋通梁尾穿梁下株梁大小橹橹椽招托浪板大转水水蛇桅猪猴楦缭牛番人耳含檀鞋木里鞋转水鞋金楦正椗纟索副椗纟索三椗纟索四椗纟索勒肚纟索大篷藤纟索尾吊纟索舵吊纟索拔椗纟索各椗股纟索大桅总纟索头桅总纟索大桅怕纟索头桅怕纟索大篷捍门纟索大篷缭纟索缭耳纟索梯纟索捍门尾抽缭耳各缭纟索大桅律透纟索头桅律透纟索天平律透纟索拔斗纟索扛舟本纟索大篷头篷抽缝纟索秦纟索免耳纟索尾送尖股纟索头巾顶插花铁钉铁篐藤棕麻张帆水藤篾碇纟索草纟索桐油石灰草饼网纱以上各物随船大小配用杉板船尾楼灯金鼓旗帜铁锅木桶每船载杉板船一只以便登岸出入悉于舟侧名水仙门椗凡三正椗副椗三椗入水数十丈棕藤草三絙约值数百金寄碇先用铅锺试水深浅绳六七十丈绳尽犹不至底则不敢寄铅锺之末涂以牛油黏起沙泥柁工辄能辨至某处有占风望向者缘篷绳而上登眺盘旋了无怖畏名曰亚班海船按十二支命名船头边板曰鼠桥后两边栏曰牛栏柁绳曰虎尾繁碇绳木曰免耳船底大木曰龙骨两边另钉湾杉木曰水蛇篷系绳板曰马脸船头横覆板插两角曰羊角镶龙骨木曰猴楦抱桅篷绳曰鸡冠抱椗绳木曰狗牙拄桅脚杉木段曰桅猪贩洋商船桅用番木购自外番其木有八一曰铁木造二曰蜂仔什番三曰宜树四曰甘柭五曰郁木六曰白犬七曰卖色八曰打马番木最佳者中有细孔自本直通至颠如竹然厂中战舰以例价所限桅用松木舵椗用赤皮含檀用樟木余用杂木杉木定例也近日闽山出木稀少战舰亦间用番木价倍于他木皆营员与厂员捐价津贴制造逢大小修及折造时可用者仍用报部仍以松木但番木时须以油搓擦失油则木枯久可数十年商船商船自厦门贩货往来内洋及南北通商者有横洋船贩艚船横洋船者由厦门对渡台湾鹿耳门涉黑水洋黑水南北流甚险船则东西横渡故谓之横洋船身梁头二丈以上往来贸易配运台谷以充内地兵糈台防同知稽查运配厦门厦防同知稽查收仓转运横洋船亦有自台湾载糖至天津贸易者其船较大谓之糖船统谓之透北船以其违例加倍配谷贩艚船又分南艚北艚南艚者贩货至漳州南澳广东各处贸易之船北艚者至温州宁波上海天津登莱锦州贸易之船船身略小梁头一丈八九尺至二丈余不等不配台谷统谓之贩艚船康熙四十二年商贾船许用双桅其梁头不得过一丈八尺舵水人等不得过二十八名其一丈六七尺梁头者不得过二十四名一丈四五尺梁头者不得过十六名一丈二三尺梁头者不得过十四名出洋渔船止许单桅梁头不得过一丈舵水人等不得过二十名并揽载客货小船均于未造船时具呈该州县取供严查确系殷实良民亲身出洋船户取具澳甲里族各长并邻右当堂画押保结然后准其成造造完该州县亲验烙号刊名仍将船甲字号名姓于船大小桅及船旁大书深刻并将船户年貌姓名籍贯及作何生业开填照内然后给照以备汛口查验其有梁头过限并多带人数诡名顶替汛口文武官员盘查不实商船降三级调用渔船小船降二级调用按中枢政考出洋贸易商船许用双桅梁头不得过一丈八尺如所报梁头一丈八尺而连两舟皮水沟统算果有三丈宽者许用舵水八十人梁头一丈六七尺而连两舟皮水沟统算果有二丈七八尺者许用舵水七十人梁头一丈四五尺而连两舟皮水沟统算果有二丈五六尺者许用六十人初造时报明海关及地方官严查备考又如有富民自造商船租与他人及寒薄无赖之人者失察之州县罚俸一年明知不禁者降二级调用又隔县别府外省之人欲造船者必于该本县呈明查实该县取具印结申详督抚转饬沿海造船之地方州县成造仍照例查验舵水杠椇刊烙号数姓名其违犯之罪名处分皆照商渔船一例遵行如有不遵例报官私自偷造者失察之州县汛口各官降一级调用康熙五十三年准各省海洋商渔船只分别书写字样雍正九年以出洋船只往往乘机劫夺令福建出洋等船大桅上截自船头至梁头用绿色油漆易于认识凡领龙溪海澄漳浦同安马巷牌照系厦门行保保结出入均归厦口盘验稽查舵工水手或有事故不及赴县换照者即由厦防厅添结帮梢按中枢政考自船头起至鹿耳梁头止并大桅上截一半各省分油漆饰船头两舟皮刊刻某省某州县某字某号字样福建船用绿油漆饰红色钩字浙江船用白油漆饰绿色钩字广东船用红油漆饰青色钩字江南船用青油漆饰白色钩字其篷上大书州县船户姓名每字俱径尺又省例篷上书字四边止许空一尺故福建船俗谓之绿头船广东船俗谓之红头船干隆二年议准过台商船舵水人等令原籍州县官将各该舵水年貌乡贯填明照中或因有事别雇就地给单填注取具船户行保甘结汛口各官验明放行台地各官仿照内地设立十家牌填注实在籍贯人口确数并作何生理遇有事故一例开除每月出具并无招揽游民结状报明所司察核如其违碍一经发觉将出结船户人等照例治罪不行实力稽查之地方各官该督抚查明参送到日照失察偷渡例分别议处福建商船渔期欲出海捕鱼者呈明地方官取具连互结换领渔照准其入海采捕渔期毕将渔照缴销换给商照汇报上司存查干隆三十七年无论商渔船照一年一换如有风信不顺余限三月如逾限不赴原籍换照不准出洋拿家属听比如在他口押令回籍不许挂住他处又船户届期换照及商换渔照均须查明人船是否在籍察验旧照相符无弊方准换结如有代呈请换者严查人船着落拿究又凡有大小已编之船不准重复验烙按干隆四十一年省例闽省各属商船每年于春冬二日卂鱼期产旺之时定例原准呈请改换渔船给照出洋采捕渔船止准挂往本省沿海邻境从不许越他省惟春冬二日卂因本省出鱼稀少准其配盐挂往浙省定镇象三县洋面渔期一毕押令回籍盖当日渔船不准越省故商改为渔方准采捕自此以后渔可经商夺商之利又近日商船皆改渔所由本也干隆四十九年覆准福建泉州府晋江县属之蚶江口与台湾府彰化县属之鹿仔港设口开渡其厦门商船仍照旧编记栅档出入挂验不准越赴蚶江渡载干隆五十五年又覆准台湾府属淡水八里坌对渡五虎门设口开渡往台湾商民令行保具结报福防同知就近给照移知沿海小港如福宁府属之南镇等汛兴化府属之涵头等汛厦门之大担小担等汛泉州府属之乌屿等汛均可直达台湾而淡水之八尺门彰化县之海丰港嘉义之虎尾溪凤山之竹仔港皆可容小船出入责成沿海各属及守口员弁实力查禁无照船只私渡船户照越渡缘边关塞律治罪船只入官文武官员分别参处其有照商船因风漂泊收岸者验明牌照放行按道光四年又奏开彰化之五条港噶玛兰之乌石港自此五口通行五百石之有照渔船报称因风漂泊皆得横洋往来而厦口商船日渐稀少矣嘉庆二年新造折造大小船只丈量梁头自含檀与左边船旁内面连接之处起丈至右边船旁内面接连之处实在若干据实开填照内不得援关税折算之例影射按闽政领要商渔船只梁头五尺以上在关领牌五尺以下在县领照又省例商渔船只梁头七尺以上归关七尺以下归县又按闽海关则例梁头七尺以外折作五尺二寸每增一尺加二寸以次折算至一丈八尺作八尺而止是梁头七尺者作五尺二寸一丈八尺作八尺其二丈外者均作八尺以例不得过一丈八尺也又按中枢政考如所报梁头一丈八尺者连两舟皮水沟果宽有三丈者许用舵水八十人是梁头一丈八尺之船纳关税只作八尺而宽实有三丈也又省例云梁头去两舟皮水沟如一丈者约有一丈四尺亦约略之词细按各例义梁头之除水沟每尺以六折扣除也每尺递减二寸折算乃关例厅县给照仅宜以六折扣除两舟皮水沟故省例七尺以上归关即关例五尺以上归关也凡渔船梁头连两水沟在一丈以外者总宜归关嘉庆九年闽省商渔船及通海各色小艇照江南省之例照根旧照按月汇送注册年终汇造总册详咨又商渔船只先请料单详报兴造竣日再详验烙给照或有别县造就驾回或有顶买例应通详如遇朽坏及遭风被劫亦即通报销案沿海地方内商出洋及洋商入市核计人口多寡往返程期每人每日准带食米一升五合台湾商船准带食米六十石违禁多带分别究治按中枢政考商渔船只各按海道远近人数多寡每人每日准带食米一升余米一升省例干隆二十二年闽省渔船自十二年议准带食米一升出洋者余米一升嗣因浙省米贵每人每日余米之外再预带六升价平仍循旧例是商船准带米一升五合渔船准带米一升台湾商船准带食米六十石是以二十人十日计算也嘉庆十一年巡抚温承惠奏明商船梁头以一丈八尺为率已造之船既往不究新造者不得过一丈八尺如相卖买查系未经奏定以前置造应成买将来折造时改正南北通商之船每船出海一名柁工一名亚班一名大缭一名头椗一名司杉船一名总铺一名水手二十余名或十余名按厦门商船对渡台湾鹿耳门向来千余号配运兵谷台厂木料台营马匹班兵台饷往来官员人犯海外用兵所需尤甚然皆踊跃从事近因台地物产渐昂又因五口并行并以鹿耳门沙线改易往往商船失利日渐稀少至迩年渡台商船仅四五十余号矣商船半伤于道光十一年七月在浙江之普陀山飓风沉船七十余号计丧资百余万鹿耳门沙线改易南风不能泊多失事又人心不古出海昧心故意沉失遂致不复重整又窥避配运兵谷皆改商为渔矣渔船渔船有大小二种单桅双桅之别初渔船止准单桅梁头七尺归县征收渔税不许越省采捕后闽省渔船许用双桅梁头至一丈而止七尺以上归关征税大者曰白底艍春冬渔日卂准赴浙江定海镇海象山三县洋面捕鱑钓鱼带与商船一体取具里邻族澳甲保结编号烙印桅上篷上大书县分姓名船旁深刻字号其小者在本省本港各洋面采捕朝出暮归不准在洋过宿编十船为一甲给与门牌悬挂责令澳甲房族取具连环保结一船为匪九船并坐均不准邻县请照亦不许将船私自租卖别县民人出入概由汛口挂验康熙四十六年准闽省渔船与商船一体往来欲出海洋者将十船编为一甲取具连环供结一船有犯余船尽坐桅之双单并从其便嗣后造船责成船主取澳甲户族里长邻右保结倘有作奸事发与船户同罪康熙五十三年覆准渔船出洋不许装载米酒进口亦不许装载货物违者严加治罪其守口各官不行盘查者照失察奸船出入海口例罚俸一年沿海单桅捕鱼船只免其纳税沿海等省商渔船取具澳甲族邻保结成造日由官验烙书篷给照十船编为一甲取具各船互结商船于照内注明船主兼舵人年貌籍贯出洋时汛口验照放行渔船将甲字号于大小桅篷及船旁大书深刻照内止填船主年貌姓名籍贯其舵水名数由汛口官随时查注放行干隆十二年福建省舟古仔头船桅高篷大利于走风未便任其置造以致偷漏永行禁止以重海防干隆五十五年总督伍拉纳奏厦门白底艍欲赴鹿仔港贸易者令由厦门同知编号挂验放行仍于船旁大书厦门赴鹿仔港字样并令兴泉永道于牌照内加用关防验放嘉庆九年浙藩详定闽省渔船越浙捕鱼止准收泊镇象定三县查收船照换给官单一俟日卂毕缴单换照驱逐回籍嗣后务将在船舵水年貌姓名箕斗于照内填明移关三县查办渔船福建许用双桅别省只许单桅嘉庆十七年奉督宪文行闽省单桅双桅渔船本省出鱼稀少许往浙江舟山等处采捕不许越赴江南省违者治以越境之罪船只变价入官渔船私载货物接渡入口汛口官不行查禁罚俸一年渔船梁头七尺以上者归关征税七尺以下者归县即渔税也出海商渔船只自船头起至鹿耳梁头止并大桅上截一半各照省分油饰船边两舟皮刊刻某省某州某县某字某号其篷上大书州县船户姓名每字大径尺不许模煳缩小如遇剥落填写油饰沿海汛口及出洋舟师实力稽查无讹者即系民船如无油饰刊刻编号及字样涂改刻削情弊即系匪船拘留究讯商船出外洋者准带头巾插花所竖桅尖内洋商渔船只概行禁止如有私带出口者该官罚俸一年福建渔船之桅听其用双单各省渔船止许单桅其梁头均不过一丈舵水不得过二十人厦门渔船属鱼行保结朝出暮归在大担门南北采捕风发则鱼贯而回往浙江采捕之渔船在石浔灌口一带收泊先赴县城盐馆配盐为腌鱼之用方准出口按会典康熙初年定例出洋海船无论商渔止许用单桅梁头不得过一丈水手不得过二十人取鱼不得越本省境界自后屡经奏改渔船梁头限至一丈而止由县给照归关征税也渔船向止大小二种后渐造为中号渔船有曰艋艚曰描舟曾曰虎艚曰十三股艚曰汉洋钓甚者曰草鸟船形如噼开鸭蛋式多桨而能行不畏风浪潜赴粤省私载违禁鸦片土在洋行劫道光十二年捕绝之晋惠澄诏各渔船捏报梁头四五尺其大至与商船贩艚等偷渡台湾贸易捏报遭风避配官谷载货由台南北贸易往来便捷夺商船之利致商船尽改为渔亦船政之大弊也总之海滨之民以海为田造船牟利挂验出口采捕违例偷渡私载禁物人口弊窦丛生甚者出洋采捕有鱼则为渔无鱼则为盗其船不一其式亦不一皆由船照不清口岸澳甲书吏兵役通同舞弄所致又查康熙二十三年准福建广东载五百石以下之船出海贸易地方官登记人数船头烙号给发印票汛口验票放行查台湾未入版图之时禁止不许片板下海尔时海禁初开尚未定商渔之例也计载五百石以下之船梁头皆不过七八尺即今之白底艍渔船渡船皆是也渔船例不准经商目下往来贸易岂援此例乎至有底无盖单桅之渔船今皆纳网罾渔课矣渔船分双单桅今又分上中下三则给照小船民间小船俗称三板或揽载客货或农家运载粪草皆有底无盖单桅双橹亦有一人双手持双桨者厦门有石艚溪甓估仔等船其式不一沿海一应采捕及内河各色小船地方官取具澳甲邻右甘结一体烙印编号给票查验如有私造私卖及偷越出口者俱照违禁例治罪甲邻不行呈报连坐内港采捕小艇亦照例取结编号给照责令澳甲稽查其内河小船无照者设牌船尾注明船户籍贯年貌责令埠头查察若渔缯网户及水次搭棚趁食之人均归就近保甲管束干隆四十六年嗣后无论大小船只凡有出入概行挂验稽查此外有小艇船单篙只橹一人驾驶只在内港装载柴草农料等物者该县每年给与腰牌不准出海亦不挂验止许朝出暮归至迟不得过三日逾期不到即行拿究仍遵定例照商渔船取结编烙书刻字号姓名一出本港即赴他口挂验查系逾限未归之船押回本口毋任游荡干隆五十年沿海有底无盖小船凡有水港可以撑驾出海者查明果系诚实良民取具连环保结验烙给照方许采捕营生即朝出暮归亦必赴汛查验不许私自偷越干隆五十一年覆准沿海揽载客货有底无盖小船应与渔船一体报官验烙编号给照如有将曾经为匪之人不确切查明率行验烙编号给照以致复行为匪者将地方官照渔船为匪例降二级调用如未经报明地方官未验烙编号给照私自揽载出口为匪者将汛口官照盘查不实例降二级调用加级俱不准抵销若虽未为匪或不遵例验烙编号给照听其揽载以及先未为匪给照后在外为匪者地方官均降一级调用加级准其抵销嘉庆九年其各属小船向例不准出口者如有混给商渔照票并扶同以大减小率有给照出洋致有影射偷越情事分别参处按各处渡船往来厦门者有载货载客之例梁头八九尺者在县领小艇照在关领牌载货输税谓之饷船亦有领小船照者舵水不得过二人其往来载客及随身行李者率皆纳网罾渔课每年不过三五钱名曰米票各县皆有之洋船洋船即商船之大者船用三桅桅用番木其大者可载万余石小者亦数千石粤省澳门定例准番船入口贸易厦门准内地之船往南洋贸易其地为噶喇吧三宝陇实力马辰土赤仔暹罗柔佛六坤宋居朥丁家卢宿雾苏禄柬浦安南吕宋诸国其出洋货物则漳之丝绸纱绢永春窑之瓷器及各处所出雨伞木屐布疋纸札等物闽中所产茶铁在所严禁康熙二十三年工部侍郎金世鉴奏请闽省照山东等处现行之例听百姓海上捕渔贸易经商议政大臣议准俱令一体出洋贸易后因台湾愚民私聚吕宋噶喇吧地方盗米出洋透漏消息偷卖船料诸弊康熙五十六年禁止南洋贸易雍正五年总督高其倬奏开南洋议准允行厦门始有贩洋之船又奉准商民整发往夷贸易设立洋行经理其有外省洋船收泊进口亦归洋行保结厦门未设口之先各船驶进大担口直抵海澄石码行保在焉进口由海澄查验自伪郑荡平后始设厦门正口其文汛口归汀漳道管理雍正六年同知张嗣昌禀归厦防厅查验出贩东洋南洋之大船准带军器每船炮不得过二位鸟鎗不得过八杆腰刀不得过十把弓箭不得过十副火药不得过三十觔造时呈明地方官给与照票赴官局制造完日錾凿姓名于照内填明轻重数目以备海关汛员盘验回棹日逐一查点将炮贮官库俟开船之日再行给还商民往贩外洋或人回而船不回大船出而小船回及出口人多进口人口少者该督抚严加查察果系番账不清俟来年六七月乘风驾回及遇风飘往别省者船户取其飘泊处所地方印给赍回查验覆溺者若有余存漂回之人及同行邻船客商水手讯供加结均于回港册内声明报部免参究按厦门洋船出口在腊尽春初乘北风南下明年秋初乘南风回棹风日卂愆期不及回棹者曰压冬再俟来年南风时始可回厦亦有漂收广东就地发卖者通贩外国之船每船船主一名财副一名司货物钱财总捍一名分理事件火长一正一副掌船中更漏及驶船针路亚班舵工各一正一副大缭二缭各一管船中缭纟索一椗二椗各一司椗一迁二迁三迁各一司桅纟索杉板船一正一副司杉板及头缭押工一名修理船中器物择库一名清理船舱香工一名朝夕焚香楮祀神总铺一名司火食水手数十名洋船由厦门洋行保结出洋海关征税厦防同知文武汛口查验放行向例督抚春贡燕菜七十觔将军秋贡燕菜九十觔由洋行承办又岁购黑铅额耗四万三百二十一觔解福州理事厅库及厦门水师中军交缴亦由洋行承办每百觔藩库发给价银三两又干隆二十年裁减洋规五成以四千圆津贴泉厂修造军舰桅柁之用嘉庆元年厦防同知裘增寿禀请将洋行致送规礼充为海洋缉捕经费银二万两道光五年厦防同知升宝以洋行倒罢详请奏减仅留银七千四百两道光元年厦防同知麦祥详称洋行和合成陈班观年老资竭举蒋元亨自代奉将军祥批驳一时无人承充议令商行金丰泰金万成金源丰金恒远金瑞安金源泉金长安金丰胜金元吉金源益金源瑞金晋祥金源发金全益等大小十四家公司承办贡燕黑铅等项保倚洋船贩洋一俟洋行募充有人仍归洋行承办总督颜批令于十四行中举一总行经理旋公议详请以金源丰许大吉暂充总行又奉将军和以难免把持抑勒批驳不准有总行名目归十四行公办道光三年厦防同知升宝以厦门为放洋正口有奸商私用洋驳载货挂往广东之虎门雷州琼州樟林等处潜往安南各夷港贸易回棹时将贵重之货由陆运回粗货仍用小船驳入厦口致洋船失利日少洋行倒罢详请禁止奉督抚允行移咨粤省及沿海与泉漳各小口一例禁止按厦门贩洋船只始于雍正五年盛于干隆初年时有各省洋船载货入口倚行贸易微税并准吕宋等夷船入口交易故货物聚集关课充盈至嘉庆元年尚有洋行八家大小商行三十余家洋船商船千余号以厦门为通洋正口也向来南北商船由商行保结出口后因蚶江五虎门三口并开奸商私用商船为洋驳载货挂往广东虎门等处另换大船贩夷或径自贩夷回棹则以贵重之物由陆运回粗物仍用洋驳载回倚匿商行关课仅纳日税而避洋税以致洋船失利洋行消乏关课渐绌至嘉庆十八年仅存和合成洋行一家呈请洋驳归洋行保结经广郊金广和于嘉庆二十二年以把持勒索控总督董批行查禁奸商肆然无忌道光元年洋行全行倒罢详请以商行金源丰等十四家公司承办洋行之事维时本地以商船作洋船者尚有十余号而各省洋船及吕宋夷船不至自后洋船洋驳亦渐稀少私往诏安等处各小口整发商行亦渐凋罢迨至道光十二三年厦门商行仅存五六家关课亏缺每岁饬令地方官招徕劝谕始有洋驳一二号贩夷燕菜黑铅来自外洋者遂须购自广东及应缴津贴各费均不能如期呈纳关课日绌而商行之承办者不支矣又按雍正六年厦门正口始设贩夷洋船准载土产茶叶碗伞等货由海关汛口挂验出口贩往各番地兑换燕菜呢羽等物嗣因海盗平靖内地茶商均由海运茶至粤嘉庆二十二年两广总督蒋恐奸商串通黠夷私相售卖奏请禁止武夷松罗之茶不准出洋俱由内河过岭行走其贩往江南天津由海运者不禁二十三年洋商蒋元亨等呈称粤省奏禁海运专指贩茶赴粤者而言并非洋商一概禁止恳请仍照旧章经闽浙总督董覆奏遂一并禁止出洋而洋船贩夷止有碗伞粗货口务遂绌查近日安溪惠安出北岭茶甚盛以例禁不能出海或云前两广总督奏禁者武夷松罗北岭土茶系新出或可再行奏请也然细核卷宗为奸商通夷起见恐亦未能邀准姑载此说以备后日番船呷板船又称夹板船以其船底用夹板也或云呷板屿在西南洋之交文柔山下英机黎造船处内地统唿夷船为呷板船吕宋呷板船船式头尾系方形大者梁头约阔三四丈长十丈高五丈余舵水一百余人装货二万余石小者梁头约阔二三丈长八丈高四丈余舵水六七十人装货一万余担船用番木制造坚固不畏飓风船船底俱用铜板镶钉底无龙骨不畏礁线舱分三层第一层船主货客舵工栖止第二层水手住宿第三层装载货物船内水柜鼎灶等物俱鉎铁铸成船尾有番木舵一门船头铁椗二根船中番桅三枝每枝长九丈十丈不等桅作三节布帆三层每节用活笋系绳索数十条或起或落甚利便遇飓风用桅一节微风用桅二节无风用桅三节以索抽帆随手旋转四面风皆可驾驶巧捷无比船舱第一层安放炮位十余门鸟鎗三四十枝器械甚精其载货舱盖用铅镕贯其缝不得启视夷人色有黑白二种白者为主黑者为奴闽人唿为番鬼夷礼以下见上必去其笠帽光头湾腰为敬两手以布套之为极敬盖手白而多毛不雅观故也官吏上船放鸟鎗迎接如兵船鸣钲之类甚或先放大炮谕免乃止或出洋酒蜜果等物将敬干隆四十六年六月吕宋夷商万梨落及郎吗叮先后来厦番梢六十余名货物燕窝苏木各带番银一十四万余圆在厦购买布疋磁器桂皮石条各物四十七年二月夷商郎安敦牛黎美亚番梢七十余名遭风到厦货物苏木槟榔乌木在厦购买白纸青白石器石条花砖方砖各物四十八年九月夷商郎万雷来厦番梢五十余名货物苏木槟榔呀兰米海参鹿脯在厦购买布疋磁器雨伞桂皮纸墨石条石磨药材白羯仔五十一年九月船户郎吧兰丝实哥巾礁唠遭风飘失杉板桅车来厦修葺船只因货物不对旋即驶去嘉庆十二年五月船户郎安未示智遭风到厦旋即驶去十四年五月船户郎棉一番梢六十名番银十四万圆货物海参虾米槟榔鹿筋牛皮玳瑁红燕窝呀囒米火艾棉在厦购买布疋麻线土茶冰糖药材雨伞各物道光三年六月吕宋夷船遭风入厦旋即驶去四年三月有呷板夷船在洋游弋载卖鸦片烟土奸民勾通滋弊通饬营汛一体巡防驱逐自后七年三月九年三月八年五月十年正月皆寄椗外洋随时驱逐红毛呷板船较吕宋式样相同而加倍长大船身阔可五六丈长十五六丈高约二十丈可装货十万担大炮十二门小炮三百余门嘉庆二十一年六月来厦泊大担口以遭风讨水为词越日乃去其人白面方脸目睛带红黄色头留全发色黄衣西洋白布窄袖短褐下服如中国套裤两肩带金叶一片译云夷官之别以示富贵云此乃红毛口英咭唎国之船是年驶至天津奉旨沿海地方巡查驱逐不许登岸滋事越南国船与呷板船相似桅三节布帆四面可张约载五千余担道光十一年七月越南国王遣使工部郎中陈文忠礼部员外郎高有翼卫尉一员配兵一百零四名护送故员彰化县李振青眷口回闽所载货物肉桂砂仁燕窝沉香象牙犀角黄腊白锡白糖虾米鱼戾鱼各物人皆束发官则乌纱帽圆领角带极为恭顺亦通文墨兵丁着红短服柁水人等着黑短服有领总督孙尔准入奏奉旨褒奖赏赉有差照例按日给予盐菜饭食银两及修理船只银一百六十两道光十二年三月英吉利夷船一只遭风到厦船式与吕宋呷板船相似船头有一木镌作和尚形其色白炮械整齐通船七十余人载货七八千石译讯据供欲往日本贸易亦愿就厦销货船主名胡夏美圆目高鼻睛光带绿能通汉语人甚狡谲见官吏两手以布套之船中役使之人多黑色文武会商堵逐越三日乃去嗣后乘风驶至福州宁波上海山东等处游弋特旨严行驱逐按吕宋夷船每次载番银十四五万来厦贸易所购布匹之外如磁器石条方砖亦不甚贵重非特有利于厦门闽省通得其益故干隆四十七年奏准外夷商船到闽海关货物照粤海关则例征收迨至道光三四年间有呷板船寄椗外洋贩卖违禁之鸦片土则为害无穷以中土有用之钱银而易外洋蠹恶之毒物较之前次之通市一利一害相去天壤然此乃红毛之船非吕宋之船也迩来吕宋之船久不至卷六台运略台湾内地一大仓储也当其初辟地气滋厚为从古未经开垦之土三熟四熟不齐泉漳粤三地民人开垦之赋其谷曰正供备内地兵糈然大海非船不载商船赴台贸易者照梁头分船之大小配运内地各厅县兵谷兵米曰台运厥后商船获利稍减趋避日巧而运愈不足议加配焉厦防同知司其事厦门之要政也志台运闽省内地水陆官兵五十三营与驻防旗兵不下十万岁征粮米惟延平建宁邵武汀州与兴化五府产米之区给米外尚有嬴余以济他府福州福宁泉州漳州四府兵多米少协济犹不足则半给折色督标金厦漳镇铜山云霄龙岩南澳诸营有全折者雍正间先后题请半支本色于台湾额征供粟内拨运又增给戍台兵眷米亦以台谷运给于是台运内地兵眷米谷每岁八万五千二百九十七石有闰之年八万九千五百九十五石干隆十一年巡抚周学健奏定分配商船运赴各仓此商运台谷所由来也额数配运专运额数康熙二十四年以后台湾则壤成赋船只往来在内地惟厦门一口与鹿耳门一口对渡干隆四十九年复开鹿仔港口与蚶江对渡五十三年复开淡水厅辖之八里坌口对渡五虎门斜渡蚶江自此三口通行台湾凤山嘉义彰化四县供粟内应运内地兵米眷谷匀派三口拨配除应配澎湖兵谷一万三千三百石有奇外每年额运内地兵谷四万三千七百四十石有奇遇闰加谷一千九百七十余石又眷谷二万五千八百九十余石遇闰加谷二千一百余石福州府仓兵米七千八百七十五石合谷一万五千七百五十石又侯官县仓兵米五百四十三万六斗合谷一千零八十七石二斗合计内地各仓兵谷眷谷及兵米合谷共八万六千余石内鹿耳门口岁运谷四万九千余石鹿仔港口岁运谷二万二千余石八里坌口岁运谷一万四千余石厦防厅仓备贮水师提标五营金门镇标两营兵谷每年由鹿耳门口应运嘉义县额拨谷二万四千一百五十四石二斗道光十一年议归鹿仔港口分配一万石外实应由鹿耳门口配运兵谷一万四千一百五十四石二斗遇闰加运一千九百七十三石一斗六升又鹿耳门口额运厦防厅仓眷谷一千九百二十石遇闰加运谷一百六十石又鹿耳门口应运台湾县额拨龙溪县仓兵谷二千三百七十石六斗六升九合凤山县额拨福州府仓兵米一千五百石额拨南澳厅仓兵谷三千六百三十八石八斗一升六合额拨漳浦县仓谷五千九百一十四石八斗一分六合额拨海澄县仓兵谷九百八十三石三斗二升二合俱由厦口商船照例配运谷到由厦防厅拨船转运又台湾县额拨龙溪同安平和三县仓眷谷三千八百六石四斗遇闰加谷一百一十七石二斗凤山县额拨漳浦诏安二县仓谷三千四百七十六石遇闰加谷二百八十八石向由鹿耳门口配运厦口拨船转运又鹿耳门口应额运澎湖兵谷岁一万三千三百石有奇就厦口商船配运仓收由厦防厅验明造报附载嘉义县应运福州府兵米五千五百石合谷一万一千石彰化县应运福州府兵米八百七十五石合谷一千七百五十石以上例由鹿港口配运赴蚶江口拨船转运今厦门商船有赴鹿港贸易者或蚶江商船在厦口出入至鹿港者俱听鹿港厅酌配前项兵米回厦由厦防厅拨船转运彰化县应运闽县兵谷一千零四十石七斗二升罗源县兵谷二千二百零五石福安县兵谷二千零七十三石六抖侯官县兵谷二千三百八十一石七斗二升以上例由八里坌口配运进闽县之五虎门口因闽县商船较少俱配晋江惠安南安等县商船斜渡蚶江口拨船转运今厦门商船有赴八里坌贸易者亦听淡水厅酌配回厦由厦防厅拨船转运彰化县应运闽县眷谷五千五百余石连江县眷谷四百五十六石罗源县眷谷四百六十石八斗长乐县眷谷六百四十八石以上例由八里坌配运彰化县应运莆田县眷谷三千七百二十七石二斗晋江县眷谷五千四百十四石四斗南安县眷谷四百六十五石六斗以上例由鹿港口配运配运干隆十一年部议按照梁头每船自一百至三百石而止三十七年详定糖船配谷一百六十石横洋船配谷八十石四十八年又奉部议如遇加运之年倍于年额者每船加倍配谷糖船应配三百二十石横洋船配一百六十石四十九年开鹿仔港口五十三年开八里坌口复经改议鹿耳门糖船配谷三百六十石横洋船配谷一百八十石鹿仔港之厦门船配谷一百八十石蚶江船配谷一百四十石因蚶船小于厦船略示区别嘉义九年复议减配十年议仍照旧章配运十四年十七年议按照梁头配谷一丈以内配谷九十石一丈至二丈配谷一百三十石二丈以外配谷一百八十石横洋船糖船仍照旧例新造斛船二丈以内配谷一百三十石一丈以内厦船配谷九十石蚶船配谷七十石七八尺者减半十九年议定无论厦蚶五虎船只梁头五尺至六尺以上者配谷三十石六尺至七尺者配谷四十石七尺至一丈者配谷七十石一丈至一丈五尺者配谷一百石一丈五尺至二丈者配谷一百三十石二丈以上照横洋船例配谷一百八十石糖船仍配谷三百六十石如系配米一律减半道光四年奏开彰化之五条港噶吗兰之乌石港道光七年议定不计梁头之丈尺亦不论船之名目厦船无论大小配谷一百五十石蚶船大号配谷一百石小号八十石五虎门船与厦船一例配谷厦门横洋大船照旧配谷一百八十石糖船照旧配谷三百六十石若载班兵照常减配米谷又奏请台凤嘉彰四县额运内地眷谷二万五千八百余石自道光七年为始折价解交各县支放令兵丁眷口自行买食脚价定例每谷一石给运脚银六分六厘由鹿耳门运至厦口每石银八分鹿仔港运至蚶江每石银四分四厘凡商船配运官谷定例在外洋失水有形迹可验者方准豁免其在内港沉失及虽在外洋而击碎船只无实在形迹舵水人等得生牌照无失者俱仍着落赔补以杜捏冒专运嘉庆十六年总督汪志伊以台湾应运内地兵米眷谷积压过多奏明委员专运厦防厅封雇大号商船十只每船约装谷二千石蚶江厅封雇大船十只每船约装谷一千石派委丞倅游守各一员脚价由例价之外每石加给银二分分作三次运回谷十万石二十三年复雇船专运谷七万石二十五年复专运谷道光五年复专运谷八万石道光十年厦防厅许原清以疏通积谷详请将由厦载货往北之金长美等二十五船公雇两船赴台专运各船应配谷一次计运到谷三千九百余石十一年复公雇三船往运谷四千余石向例赴台之配谷由台载货透北者加倍配谷由厦往北者不配谷旋奉文以各船未能加倍配谷船户取巧停止按台运之法以台地之有余补内地之不足台疆初辟地力甚厚三熟四熟收获丰稔漳泉粤东之民趋之若骛生息蕃庶场圃日拓然各分气类人情浮动国家必以内地兵戍之殊有深意而戍兵远涉重洋三年换班所以又有眷米之恤其往来商船皆内地富民所制初则工料坚实船身宽广大者可载六七千石小者二三千石贩运一次获利数千金配百余石之官谷又加以运脚银两小民急公奉上安之若素因往返重洋迟速不一又夏季南风司令在台各船往往载货至宁波上海胶州天津远者或至盛京往返半年以上官谷在舱日久惧海氛蒸变故在台配谷时私自易银置货其返也以折色交仓不可然后买谷以应仓吏挟持为利而台湾各口亦有以银折谷配运折运则价或不足折交则价必浮多且实谷配运盘量折耗已多赔贴若折运则以台地之价易内地之谷更属不敷船户苦之至嘉庆十四年署台湾府徐汝澜请按照梁头配谷之议起于是船户取巧规避捏报梁头以大作小蚶江之船至有梁头四尺数寸者造船换照出口入口胥吏之挟制需索更甚台运之积压益多不得已为官雇商船委员专运之举载民货一石水脚银三钱至六钱不等官谷例价每石六分六厘大运由司捐廉酌加二分合计每石止八分有奇每船以二千石为率船户仅得运脚银一百余两不敷舵水饭食工资修理篷索之需加以兵役供应犒赏行商之赔累甚巨而台洋内地奸商屯户一闻大运居奇昂价民食堪虞故知县杨桂森有改征折色之请奸民卢允霞有敛钱叩阍之控迨至道光七年仍复旧章不计梁头又以眷谷折色每年减运二万余石商力稍纾然由今计之台运积压尚有十数万石其故原于三口通行又开五条港乌石港各船不归正口私口偷越者多如台湾淡水之大埯后陇中港竹堑南嵌大鸡笼彰化之水里嘉义之笨港猴树盐水港台邑之大港凤山之东港茄藤打鼓蛲港俱为私口例禁船只出入内地晋江之祥芝永宁围头古浮深沪各澳惠安之獭窟崇武臭涂各澳蒙领渔船小照置造船只潜赴台地各私口装载货物俱不由正口挂验无从稽查无从配谷俗谓之偏港船同一往来贸贩营生乃彼得巧避官谷获利倍于他船无怪正口各船心怀不服且台湾开辟已久地力渐薄粤省之偷贩尤多故谷价亦贵商船获利日减甚至折本加以遭风失水不能重整大船渐造渐小停驾者多行商日就凋危支欲清其弊惟有先禁各私口毋许偷越内地各澳毋许捏照私造偷越之船将船押归此口验放配谷一也台湾各口将谷石实贮在澳随到随配杜短价勒折之弊免商船守泊之苦二也内地收谷各仓芟削浮费明定章程勒石示禁俾船户通晓毋许斗级书吏格外需索三也实力奉行痛除积习庶几台运源源而来或可望其不至积压又按东槎纪略方传穟之议曰改征折色断不可行封船专运官民交病惟有暂停新谷尽配积谷既免雇运可补食储新谷照中平市价易银四季解赴厦防厅库收贮有谷厅县领回折放兵食积谷运竣仍配新谷如旧议上不行查台谷额运成例遇闰之年不过九万石以积谷十八万余石计之亦须二载有奇今除眷米折色二万石每岁止六万石可以稍纾商力似不若以积谷易银折解分给内地各仓陆续采买谷石归补垫款而台地居民亦不至一闻大运顿时昂价其岁运之谷按时源源配运较为便捷特恐台地各县积谷半皆民欠未必能易银折解如折价不敷买谷内地各仓必多袖手耳姑附一说卷七关赋略厦门为通洋正口故海关设焉而通省关税又以厦口为最其地不过五六十里田赋地税无多余惟渔课因首海关附他税志关赋海关户口田赋盐课地税船税渔课渡税海关厦门海关始于康熙二十二年台湾既入版图靖海侯施琅请设海关二十三年设立派户部司官一员榷征闽海关税务一年一更雍正七年议归巡抚管理泉州府属海关税务巡抚委府道征收干隆三年改归镇闽将军辖办其隶泉州者在南门外及同安县之厦门港凡商船越省及往外洋贸易者出入官司征税按泉州府志宋元佑初诏福建路于泉州置提举市舶司一员掌番货海舶征榷贸易之事以来远人通远物仍委逐处知州通判知县监官同检视而转运司总之元设市舶司提举二员同提举副提举各二员知事一员明设市舶提举司提举正副各一员吏目各一员又按东西洋考宋时发舶海上郡国有司临水送之登泉山刻石记岁月元明因之皆设官后竟废成宏之际间有乘巨舰贸易海上者奸人阴开其利窦而官不得显收其利至嘉靖倭寇之乱而弊极矣嘉靖二十六年有佛郎机船载货泊浯屿漳泉贾人往相贸易巡海道柯乔发兵攻夷船而贩者不止都御史朱纨获通贩九十余人斩之海禁渐肃隆庆元年福建巡抚都御史涂泽民请开海禁贩东西二洋特严禁贩倭奴者先发舶在南诏之梅岭后以盗贼梗阻改道海澄六年漳郡守罗青霄议征商税及贾舶以海防同知为政万历三年巡抚刘尧诲请税舶以充兵饷于是设商引由海防官管给每引征税有差名曰引税其征税之规有水饷陆饷加增饷初定税额仅六千两历四年溢至万金二十一年溢至二万九千有奇当事疑税饷嬴缩海防同知操纵自如申报不实议仿所在榷关向例岁择全闽府佐官一人主之一年更代毋专利薮泉郡兵饷匮乏漳泉道议分漳贩西洋泉贩东洋欲于中左所设官抽饷漳郡守立言不可乃罢会二十七年大榷天下命宦官高寀入闽山海之输半搜罗以进内府而舶税归内监委官征收矣四十一年撤高寀减闽税三分之一当事悉罢五关杂税以本府佐刺五员岁委一人管理事大者诣本府决之崇祯末年海寇郑芝龙私其利国朝康熙二十二年台湾平施琅以为请工部侍郎金世鉴奏请照山东等处之例准福建海上贸易捕鱼设海关于厦门五十六年因愚民私聚吕宋噶喇吧有盗米透漏诸弊严禁通市南洋雍正五年巡抚高其倬奏福建产米不敷惟开洋一途贫富商民均有裨益且可多带外国米粮而归而南洋之市复开饷税日见充盈焉额税闽海关额税六万六千五百四十九两五钱四分六厘铜觔水脚银七千两共七万三千五百四十九两有奇嘉庆四年钦定盈余数目闽海关一十一万三千两厦关年征税银十万五千两有奇按闽海关钱粮厦口居其过半年征银十万五千余两正额盈余归通关核算其起解钱粮两月一次每次二万余两不等向由关自雇民夫扛运因沿途失事干隆十八年将军咨商督抚照漳州柑果例沿站给发夫价派兵护送关差康熙二十三年题准福建广东二省设满汉海税监督各一人笔帖式各一人康熙二十八年奉谕捕鱼虾小船及民间日用之物并餬口贸易悉免其收税嗣后海关着各差一人雍正七年归福建巡抚管理干隆五十三年福建海关税务着将军管理自归将军后派旗员一名总管税务督率役哨家丁二名一与委员商办关务弹兑钱粮一专司外柜征收出水又查河司弁六名各小口图记司弁十名值年经制书吏一名副书八名头役三名挂号巡役八名查河巡役七十二名哨役十名哨丁八十六名税口厦关正口所辖清单口岸三曰厦门港鼓浪屿排头门钱粮口岸二曰刘五店石码稽查口岸四曰浦头玉洲澳头石浔厦门正口在岛美路头称大馆面临海南通大担西达漳州北至同安房屋十余间离衙署六里其衙署在塔仔街张厝保即前监督所居也房屋三十余间自归将军管理委员一人住正口总办四小口就近稽查小事禀委员主裁大事由委员请示将军凡外洋渡台南北商船出入到关请验米粟书籍免税余皆照则例征收其外来洋船委员亲临封仓按货课税商船则遣人丈量浅深计算多寡分别征饷自本地出者挑赴正口大关报税给青单放行谓之出水厦门港小口设海沙坡离正口二里派书役查验海船进港先赴验明放行正口征税稽查金门烈屿安海浯屿岛美各渡货物鼓浪屿小口设鼓浪屿后内厝澳离正口水路十里与嵩屿亦隔水对面水陆皆通漳州设馆一所桨船一只轮派书役稽查石码海澄及漳属各小船货物排头门小口设厦门西北牛家村离正口水路二十里与厦门港鼓浪屿二小口相为犄角分派书役稽查同安内安澳头鼎尾各渡货物以上三口均验明给单押赴正口征税石码小口设龙溪县属石码街距正口水程百里查验龙溪漳浦往泉州货物遇盐鱼零星水陆各货不进正口者即由该口征税刘五店小口在同安县属厦门东北隔水程七十里查验金门烈屿后浦大小嶝及本地水陆各货不进正口即由该口征税以上二口皆征税具报正口察核余隔水之玉洲浦头澳头石浔皆设哨船游巡稽查偷漏而不征税附载闽海关通省税口南台厦门泉州涵江安海铜山石码闽安镇宁德沙埕福宁白石司刘五店云霄诏安旧镇枫亭江口港尾渡征收税银馆头江南桥东岱厦门港鼓浪屿排头门石浔玉州法石马头山东石三江小山杜浔罗源蓁屿牛头道东冲陈塘港南山边设役巡查蚶江口止许员役稽查不准科税梁头船税船税按梁头丈尺梁头阔七尺以外作五尺二寸八尺以外作五尺四寸九尺以外作五尺六寸一丈以外作五尺八寸一丈一二尺外作六尺四寸一丈四五尺外作六尺八寸一丈六七尺外作七尺五寸一丈八尺作八尺系南台厦门泉州涵江四口各号海船每尺科税银五钱一年两次征收至各县小商渔船仅在近地贸捕除照海船梁头减折丈尺外每尺征银三钱至五钱内有一年两次征收者有一年一次征收者旧例因海船不除水沟丈量梁头五尺以上至一丈每尺征银五钱一丈以上至二丈一两二丈以上二两额课稍重舟民措纳维艰雍正七年题准酌量减折丈尺以示宽恤至新造新归各船亦照前项本船梁头丈尺分寸画一减折雍正八年又题准嗣后闽海关征收海船梁头税银如船户有抗欠不完于考核册内注明报部存案一面行文原籍迫完解交接任监督汇解如该州县推诿迟延照依督催杂项钱粮之例参处例禁康熙五十七年议准江南浙江等五省贸易商船到厦门就验不便增税照旧例收泊厦港贸易者在厦门海关纳税收泊江浙各省贸易者在各处海关纳税康熙五十八年议准福建糖船至厦门发卖者令赴该关纳税其往浙江江南各省贸易在厦门停泊者免其输税干隆七年覆准闽海关之南山边一口免其征税只留巡哨稽查其客商于铜山自报不实不尽之货统归石码口秤验照例征收十九年厦门所辖玉洲稽查旧馆移驻石美就近稽查四十七年奏准嗣后外夷商船到闽海关其装载货物照粤海关则例征收五十六年谕闽海关嬴余税银嗣后不必解部即着留于福建藩库以备支放兵饷之用按省例总督伍拉纳义准将厦关税银就近拨发水师兵饷兵饷后仍解藩库康熙二十三年覆准福建广东许用载五百石以下船出海贸易地方官登记人数船头烙号给发印票令防守海口官弁验票放行拨船巡哨其进海口内桥津地方贸易舟车等物停止征税二十四年准福建沿海无篷桅捕鱼船税仍听地方官征收其有篷桅船听监督照例征收梁头税课沿海要口均拨哨船衙役巡查雍正八年又题准福建沿海各属给照通粜米谷令各营县官弁查验照内买米地方准其买足即于照内注明数目移知原籍查对如逾地偷买者拿究该地方官弁或故纵奉行不力者指名题参九年议准废铁潜入边境及海洋贩卖者一百觔以下杖一百徒三年一百斤以上发边卫充军若卖与外国及明知海寇卖与者绞监候沿口近边关隘官弁有徇私故纵该管上司题参又定铁锅出洋照废铁之例一体严禁又黄金贩卖出洋者照铁货铜钱等物治罪干隆元年议准嗣后如有奸徒偷运米谷接济外洋者照出洋船只多带米粮接济外洋例拟绞立决其有希图厚利但将米谷偷运出口贩卖并无接济奸匪情弊者计算米一百石以上谷二百石以上照将铁货潜出海洋货卖一百觔以上例发边卫充军米一百石以下谷二百石以下照越渡关津律杖一百徒三年至米不及十石谷不及二十石照违制律杖一百仍枷号一个月示儆为从及船户知情者各减一等米谷船只照例变价入官其在内地河港贩卖接济民食并不出口过海者不在违禁之例文武各官除知情故纵仍照违禁货物出口律治罪外如失察偷运米一百石以上谷二百石以上将各员弁均降一级留任米一百石以下谷二百石以下罚俸一年米不及十石谷不及二十石者罚俸六个月又覆准边海居民采捕鱼虾单桅船只概免纳税如有违例征收即行题参二年准肩挑背负携带箕筐笤帚鞋袜麦面等物免其输税三年又题准出海樵采船每船准带食锅一口每名只许携斧一把在船人数不得过十人令地方官俱于照内注明出入查验有夹带出口及进口缺少者即行严究十三年准偷运麦豆杂粮出洋者照偷运米谷例科断十四年覆准将红黄铜器铜斤私贩各洋货卖者分别治罪货物船只入官其关汛员弁不行搜拿知情故纵者革职如系卖放照例治罪若止失察降一级调用四十五年奏准琉球国贡船来闽及事竣回国所带货物概免征税嘉庆六年覆准闽海关征收二八添平银两永行革除关税科则雍正二年谕各关将应上税科则之货物遵照条例逐件刊刻详单刷印多张各货店均给一纸使众人知悉其关上所有刊刻之木榜务令竖立街市使人共见不得隐匿屋内或用他纸掩盖以便高下其手任意苛索该督抚查参治罪十年议准征收商税条例令管关者刊刻散给未免隐匿由己应行令各督抚转饬附近关口之地方官将题定现行条例刊刷小本颁发各行户散卖每本定价银二分以为刊刷之资仍委官不时访察如各关木榜有黏贴掩盖及书役苛索等弊即详报上司题参至地方官刊发条例有不详晰校定遣漏错误或扶同徇隐者一并参处十三年议准各关征收税条刊书大字立于关口不得书写小字悬立僻处违者该督抚题参又近关前后数里内有设巡役者悉行革除以安商旅衣类绸绸每疋例征二分绸每疋例一分绸袍料每件例五分绸褂料衫料每件例四分短袄例三分绸衤郎裤每件例一分七厘绸裙每条例二分绸夹褂绸大戏甲戏衣戏蟒每件例七分绸小军甲每件例二分套裤每付例一分七厘绸故衣每百件例八钱背身每件例二分绣绸裙每条例五分洋绸每疋例八分宫绸宫绸袍料每件例一钱宫绸褂每件例七分宫绸马褂每件例二分五厘绵绸每疋例四分绵绸袍例四分绵绸褂袄每件例四分衫例二分衤郎例一分七厘串绸每疋例五分串绸袍例一钱褂例七分衫例五分素绸每疋例五分素绸褂料例七分衫例五分重绸每疋例五分潞绸每疋例五分西洋绸例一钱春䌷例四分纺绸大红绉绸花绉纱绸每疋例五分中花绸色绸长行绵绸衣着绵绸每疋例四分线绸例一钱线绸褂例七分绵绸例二分绵绸例一分七厘绵绸裤例一分七厘绵绸马褂例一分乌绸例二分杭绸例二分轻绸例二分东京绸例四分宁绸宁绸袍料例一钱宁绸褂料例七分广茧绸例四分茧绸例六分茧绸袍例六分茧绸衫例三分衤郎裤短袄例一分五厘茧绸袄例三分又夹被例三分六厘牛郎绸每件二钱五分缎上缎每疋例一钱中缎每疋例七分锦缎全绒缎每疋缎袍料每件例例一钱缎褂料例七分小缎袍例五分小缎褂例三分五厘缎马褂料例二分织绒缎马褂例二分缎背身例三分五厘缎袄例七分缎裤褪例一分七厘缎披肩例一分八厘八毫缎大戏甲戏衣例七分戏蟒袍缎夹褂例七分又蟒袍缎织绒袍例一钱缎褂番衣缎织绒褂例七分缎小军戏甲例二分缎锦裙例七分绣金裙例七分绣金袄例一钱缎故衣百件例八钱大红绣缎袍例一钱绣金缎背身例五分绣披风袄例七分绣女褂绢女衣绣褂绢霞背每件例七分绣缎袄例一钱小缎袄例四分线缎每疋例一钱线缎袍例一钱线缎褂例七分又马褂例二分五厘中闪缎每疋七分宫缎每疋宫褂袍料每件例一钱又褂料例七分马褂料例二分五厘漳缎倭缎每疋例七分朝衣纺缎每件例一钱补褂每件例七分缎织绒领套每件例二分七厘纱中纱每疋例七分纱袍料例一钱褂料例七分衫料例四分纱衤郎裤例一分七厘纱蟒袍绣袄例一钱纱裙例七分纱马褂例二分上广纱每疋例一钱鹤纱每疋生纱罗斗纱灯纱生纱衫料例二分软纱每疋例五分土纱帐纱每疋例一分银条纱轻纱轻纱褂料例二分春纱每疋例五分轻纱衫裙例七分漆纱每疋例四分大绉纱每疋例五分上绉纱花绉纱中绉纱每疋又褂料衫料例四分袍料例五分绉纱裤绉纱甲仔每件一分七厘绉纱袄例四分短袄例三分绣袄纱织绒褂每件例七分绣绉纱裙例五分纱织绒袍例一钱罗上罗软罗每疋罗裙衫每件例五分罗裤例一分七厘绣罗云肩例六厘绣罗裙例七分彩画背心身例二分又裙例四分锦上嘉锦每疋例六分中例四分柳条锦中片锦每疋锦裙每条例七分绢纯绢每疋例五分绢里绢每疋例二分东京绢斗纹绢每疋例四分土丝绢土绢每疋例一分西洋绢每疋例七分绫上绫每疋例五分中绫乌绫轻绫每疋例四分绫袍料例五分褂料袄料画绫袄衫料每件例四分小袄小衫例三分背身例二分裤褪例一分七厘裙例四分绣绫裙绫织绒褂每件例五分绫织绒袍例七分西机每疋溪尖每疋例四分呢红呢每身例三钱小呢每身例二钱五分杂色哆啰呢每疋例二钱五分呢袍褂料例二钱五分马褂料例二钱二分五厘裙例二钱呢碎每百个二钱五分羽羽毛每疋例二两羽毛缎褂料裙料例二钱马褂料一钱五分羽毛纱每身例一钱五分羽毛纱袍料褂料例一钱五分马褂料例五分羽绉袍例一钱羽绉褂例七分吱哔吱缎每丈例一钱五分哔吱纱哔吱绒每身例一钱五分褂料袍料袄料例一钱五分马褂料例七分五厘皮银鼠皮每百张例二两银鼠皮缎袍例一两二钱四分缎褂例八钱四分缎马褂例四钱二分银鼠尾每条例一分狐皮每百张例五钱狐皮缎袍例一钱五分狐皮褂料缎袄例一钱马褂料绸缎短袄例五分狼皮每百张例十两狼皮袍料例六钱褂料例四钱马褂甲仔例二钱灰鼠皮每百张例八钱灰鼠皮袍料例四钱八分褂料例三钱二分马褂料例一钱六分灰鼠皮甲仔料例八分獭皮每百张例三钱五分褂料例一钱马褂料例三分獭皮布马褂例三分又缎马褂例五分貂皮每张例五分尾每条例二分五厘海龙皮每张例一分缎马褂例四钱二分石鼠皮百张例三钱褂料例一分八厘马褂例九厘川鼠皮褂料例一钱羔羊皮百张例三钱羔羊皮袍料例九分又缎袍例一钱三分又呢袍例三钱四分又布袍例九分六厘羔羊皮褂料例六分缎褂面者例一钱呢面者例三钱六分布面者六分六厘羔羊皮马褂料例三分缎面例五分呢面例一钱五分五厘布面三分六厘羔羊皮短袄料例三分缎面茧绸面者例五分羊羔皮甲仔料例三分缎面例五分布面例三分三厘山羊皮每百张例三钱袍料例三分褂料例一分八厘缎面绸面例六分山羊皮马褂料例九厘绸面缎面例二分三厘老羊皮每百张例三钱袍料例二分缎面例七分布面例三分六厘老羊皮褂料例一分八厘绸面例五分八厘布面例二分四厘老羊皮马褂料例九厘缎面例二分三厘布面例一分二厘老羊皮短袄料例九厘缎面例二分三厘布面例一分二厘老羊皮背身料甲仔料裤料布甲仔每件例均九厘老羊皮茧绸短袄布裤二分二厘山狗皮每百张五钱狗皮每百张三钱狗尾百尾例八厘山狗皮缎马褂例五分布者例三分狗皮褥例九厘鹿皮骚皮石虎皮每百张例五钱猫皮每百张三钱猫皮布马褂例一分二厘犀牛皮虎皮每张一钱豹皮每张例一钱豹皮马褂甲仔例二钱沙鱼皮百张例二钱兔皮百张例三分兔皮绸缎马褂例二分三厘又褂料例一分八厘又马褂料九厘鹿皮貉皮獾皮麇皮每百张例三钱五分鹿皮缎马褂例五分獐皮每百张五钱牛皮马皮驴皮骡皮猐皮每百张例一两五钱绿蛇皮每百张例五钱碎皮臭皮每百斤例一分牛马皮条碎犀象牛皮弓皮每百斤一钱太平貂皮每张二分五厘绒剪绒每疋例六分平绒漳绒虎皮绒每疋七分羊牛绒每疋二分伞绒绒纬经绒带每百斤二两六钱小绒番八丝每身一钱五分漳绒袍例一钱又绒褂霞背女袄姑绒褂料每件例七分姑绒袍料例一钱织绒每疋例二分织绒袍料袄料例二分姑绒每疋例一钱牛郎绒每疋一两五钱织绒布马褂例一分二厘丝湖丝百斤例二两六钱土丝百斤例八钱蚕丝百斤例六钱金线各色丝线例二两六钱弦线纵线重线丝鞭带每百斤例二两六钱丝班柔每疋例四分羽缨百斤三两旧帽纬帐纬旧羽缨每百斤例八钱小丝幔丝布幔每条线番扣每百粒例一分布细冬夏布各色细布每疋例六厘粗冬夏布各色粗布每疋例三厘布马褂短袄例六厘布袄例一分二厘布织绒袄例一分六厘织绒短袄布织绒马褂每件例一分三厘布衤郎裤例三厘布外套例六厘布番衣戏衣小军戏甲例一分竹布纸布每疋二分布故衣百件乌卵布百斤乌灰布百斤大小揖布百斤例四钱象布大白布帐幔每百斤例八钱云布丝布茧布每疋例二分西洋斜文布每疋例一钱五分中西洋布例八分洋布衫料例二分茧布衤郎裤例一分罗布绒布每疋例六厘丝布班柔每疋袄料每件例二分夏布裙衫棉布裙衫例六厘潮黄麻布每疋蕉布衫每件例一分粗麻布百斤例二钱蕉布每疋例三分蕉布衤郎裤每件斜文布永春布绵布眉布每疋例六厘罗布袋棉布袋每百斤例三钱粗夏布袋袋每百斤二钱破布布帮百斤例一分布帐眉每块例一厘洋布包袱每个二分布幔每条六厘布帘包袱水幔例三厘葛大西洋葛海葛例一钱上葛布每疋例四分中葛布海南葛山城葛例三分武平葛琉球葛草葛土葛每疋一分葛布袍每件四分衫每件例一分五厘衤郎裤例七厘五毫哆啰麻每疋例三分毡噌啰毡每件例一钱假口普啰毡每疋各色毡条例二分粗毡鞍笼百斤例二钱毡碎每百斤一分南京毡褂每件例一钱五分毡马褂例二分五厘褐子每疋褐子袍褂袄衫羓子鹤衫每件例二分毯猩猩毯每丈例三钱番毯洋毯花毯印花皮毯每条八分棉纱毯百斤三钱绸头毯毡片川口毯每条二分毛毯百斤例三钱绣绒布毯绣布毯每条八分哔吱绣毯例一钱五分绒条布线毯每条例二分呢毯例二钱五分毡毯百斤例二钱苎苎麻苎纃每百斤例八分苎绳线新网线纟孟纱每百斤三钱破旧网纱百斤例三分黄麻黄络麻例二分棉净棉花百斤例一钱六分番花班枝花百斤例二钱湖棉百斤例一两二钱棉花子百斤例一分六厘带子臭棉旧棉百斤例六分火艾棉百斤例三钱三分二厘棉纱班柔每疋例二分棉纱线红头绳髻纟索棉带搭连被囊各色布料物件百斤三钱棕棕片棕衣棕丝棕每百斤例八分黄白藤藤丝鞭杆洋藤荖俱照上冠帽绢冠绒冠银冠锡冠铜冠每百顶例八分戏冠凤冠百顶三钱无缨骚皮海龙皮狐狸皮有纬剪绒帽每百顶例五钱无纬剪绒帽獭皮帽毡雨帽呢毡帽每百顶三钱有纬骚皮帽百顶例七钱番牙帽每顶五分缎帽小纱帽软缎帽藤凉帽番藤帽草凉帽粗毡帽百顶例二钱绒帽番丝帽戏帽乌尾和尚帽每百顶三钱小呢帽绒帽缎帽小帽仔百顶例一钱五分羊皮帽小皮帽小软纱帽小绒帽孩帽棉纱帽油布雨帽每百顶一钱布帽卜软帽百顶五分油纸雨帽百顶二分缎帽胎百顶一钱五分剪绒帽边羽毛缎边哆啰呢边缎帽柸绉纱帽边羊兔皮边每百顶例一钱五分绒帽面每疋二分海龙皮帽边百顶例二钱五分獭皮帽边例二厘貂皮帽边每条例二分五厘锦帽顶帽结每百个例八厘绣笠胎藤笠胎每百顶例二钱草帽胎草笠帽面百个例一钱锦笠顶百个八厘戏网巾百顶例三钱髻巾寿巾君子巾百顶例一钱纱女巾雪巾百个例五钱乌巾每连例三分靴鞋缎纱靴马皮靴百双例一两小布靴小皮靴每百例三钱牛皮靴布靴每百双六钱绸缎鞋毡鞋罗鞋每百二钱五分小绸缎鞋缎鞋面每百例一钱二分五厘布皮草心鞋每百例一钱五分棕柴鞋每百例一钱五分木櫅木套柸每百例二分棕屐木屐木履百双例四分靴鞋底每百六分袜缎纱袜每百例八钱小绸纱小缎丝袜布袜绸缎袜面纱袜布单袜每百例四钱小布袜毡袜绸缎护膝膝裤毡绫护膝膝裤每百例二钱绒袜百斤例三钱布袜头半袜每百例一钱袜底每百例三分领兔皮领纱领绒领百条例一钱狐皮领百条例二钱五分獭皮绣缎领每百二钱貂皮领每百例二两五钱海龙皮领每百例一两披风领每条例一分八厘八毫毡领每百例五分太平貂领每百例一两二钱五分帕带绉纱帕带绸手巾带姑绒手巾丝布手巾番布手巾丝布班柔巾番布巾丝腰带绫包头䌷包头缎手巾绫手帕缎腰带汗巾绸带布扣带番扣皂帕每百条三钱绣绉纱手帕绉纱带大红镜盖绣镜盖绣补绣纱鞭带每条一分八厘八毫西洋手帕番绫桃每条例一分洋丝绸手巾每疋例四分布手巾布班柔手巾葛巾每百例五分葛布手巾每条例一厘斜文手巾百条布手巾百疋例六钱小丝带缎带小绸带丝腰带百副缎带环梅花边飘风带纱飘带每百例一钱宫灯绦裙绦绣镜裙每百例六钱荷包呢平百个例五钱缎平口荷包肚兜哔吱平口绸缎烟包哔吱烟包羽毛烟包每百例三钱呢小平口哔吱小平口呢炮包绸缎火连包每百例二钱皮平口荷包布皮肚兜布皮烟袋绸缎镜袋皮火连包每百例一钱呢平口面每百例二钱五分呢烟包袋每百例五钱绸缎烟包绸缎眼镜袋绸缎腰包绸缎锁匙袋每百例一钱布皮烟包皮纸袋毡烟包每百例五分小布皮毡烟包每百例二分五厘皮搭连皮衣包每个例六厘毡衣包百个例六钱凡纸皮牙签袋槟榔袋板指袋镜袋每百例二钱如绸缎绒绫哔吱羽毛者与各料消息袋例同每百一钱缎扇袋百个二钱锦香袋面每百八厘貂皮袖口豹皮每副例五分太平貂每副例二分五厘银鼠例二分灰鼠例八厘老羊皮羔羊皮例三厘狐皮獭皮山狗皮麂皮石虎川鼠例五厘海龙皮例二分绸缎绒纱每副例六厘绣缎手袖例三分七厘绣金例六厘兔皮例一厘五毫枕皮藤枕每百例一钱蒲枕每百例四分枕柸每百五分镶缎佳绞席枕缎靠枕绣金枕每副例六厘镶布佳缎席枕每个三厘呢靠枕羽毛靠枕每个一分八厘八毫靠枕每个四厘布藤枕每个例二厘呢枕面金绒缎枕面每副一分二厘缎枕面每副例六厘席上佳纹席每领例一钱五分细藤每领五分细龙须席每领例五分蒲席百领四分竹席戈里蒿每百例二钱草席每百例六分牙席每条例一钱五分藤枕衣每百一钱被褥绣呢被面每床例二钱五分哔吱例七分锈绒布洋绸被例八分绣布被例二分线缎被面闪缎褥每床例七分绸被例四分茧绸被例三分六厘绉纱被例五分布被每床斜纹布被花布被每疋例六厘绒褥面虎皮绒褥倭缎褥每床例五分绣缎被褥金绒缎被褥洋绸褥倭缎被锦被每床例七分呢被褥例一钱五分洋绸被例一钱西洋布被褥番布被例二分绣广茧被褥例八分帐洋布织锦幔天帐彩锦幔天帐例二钱纱帐绉纱帐绸绫帐每顶例八分漳纱帐罗帐绣帐例一钱夏布帐罗布帐每床例一分生纱银条纱帐例一分缎帐眉缎帐眉绣纱帐眉每条例一分八厘八毫椅披垫桌围羽毛桌围椅褥呢桌围椅褥每条例四分呢轿围每副洒线桌围椅褥镶缎布椅褥洒线哔吱桌园椅褥呢垫倭缎轿褥轿垫椅褥金绒缎椅垫每个例一分八厘八毫缎椅塾每个例一分八厘八毫金绒缎椅褥桌围每个例三分七厘六毫镶缎布椅塾每个六厘布椅垫皮椅褥垫布桌围例三厘皮印花床围例均四分绣呢床围每条例一钱二分五厘食类腌山腌肉百斤腌猪每只例三分腌鹅每个五厘腌鸡鸭每个例一厘牛鹿脯每百斤一钱二分鹿脯百斤一钱五分腌蛋千个五分腌猪肚舌百斤例三分鹿筋鹿腿獐腿獐脯鹿百斤例二钱牛筋马筋腌牛肉牛脯百斤例一钱火腿百斤例二钱海味鱼燕窝百斤例鲍鱼鱼忧鱼鱼翅四钱五分五厘沙鱼尾百斤二钱二分七厘五毫龟肉虾米紫菜螺干蛏干淡菜虫间干鱼肚龙虱蛤干龙肠鱼鲍鳗肚蚝干虾干目鱼干壳菜干银鱼干丁香干沙蚕干沙鱼干鳗干虾干每百斤例一钱海粉百斤一两海参柔鱼百斤例三钱鱼仔百斤一钱五分海蜇百斤六分海白菜糟时鱼龟脚菜鸡脚菜鹿角菜糟鱼每百斤例八分虾壳百斤三分盐目鱼肚虾糠百斤例一分五厘鱼参鲞鱼脯鳗鲞虾皮虾脯鲄鲑鳁鲑盐蚬盐蚬盐螺盐蟹沙柸黄爪鲞江鱼脯蛎酱虾酱卤蛎扁鱼盐沙鱼鱼毒鲑酱鱼饵熟鱼司盐目鱼盐鳁鲑竹蛏鲑盐青鳞盐鱼子卤壳菜沙鱼鱼肉锁管鲑盐壳菜蚝鲑腌鱼虾等百斤例三分鱼胶百斤例二钱沙罗子苔菜苔脯百斤例一分五厘药材冰片油每斤例二钱人参熊胆冰片牛黄每斤五味子樟脑石黄砂仁当归羗活茯苓百斤例三钱洋参例一钱五分黄连官连鹿茸冰片土熊掌每斤例三分生硫黄每百斤蛇干蜈蚣百条例二分冰片糠百斤照冰片八折没药百斤一两二钱三分竹黄鹿角胶石蟹紫河车龟胶虎骨胶阿魏羚羊角肉桂肉果阿胶豆蔻百斤例一两五钱六分芦荟沿石子膏药象皮膏川贝母川附子水银雄黄硼砂百斤例一两二钱朱砂仁砂轻粉紫金锭百斤例一两三钱钟乳百斤例七钱牛黄丸每百粒苏子草麻子百斤例六分附子石燕百斤六钱胆矾枸杞川芎百斤例五钱五分青黛虎骨膏百斤三钱五分儿茶血竭乌丁泥蕲艾百斤例三钱三分三厘龟筒百斤例三钱三分五倍子百斤例二钱饼药抛皮百斤例四分水槟榔百斤例五分海马每对五厘牛胆每个三厘蕲蛇每条例一分人中白每礶例二分凡熟硫黄桂皮自然铜皮胶粪渣桂子南星半夏以及粗药材一百六十余品每百斤例一钱郁金百斤例一两一钱酒茶顺昌酒每瓶例一厘五毫惠泉酒小酒每坛四厘五毫大酒绍酒每埕九厘火酒膏粮百瓶一钱红毛酒每瓶二分土酒百瓶例五分细茶百斤例六钱烟倭烟鼻烟百斤例一两六钱烟丝土烟百斤例一钱五分烟叶百斤例八分碎烟烟末百斤例四分糖蜜冰糖蜂蜜百斤例一钱二分白糖桔饼百斤例一钱青糖赤糖例六分黑糖乌糖糖膏米糖麦芽糖每百斤例三分水糖例一分甜葡萄百斤例二钱五分蜜浸呵弓达子丁香蜜槟榔兰花桂花冬瓜姜等及一切蜜浸食物每百斤例八分五厘干果龙眼荔枝核桃肉花生仁花椒松菰红蓏钓锦菜鹅掌菜乌菜菜头子干篓叶干尾茹仙草干百斤例一钱龙眼膏肉百斤五钱菱米杨梅干百斤五分杂果百斤八分五厘胡椒皮百斤六钱香簟香菰八角例二钱木耳黄花金针上国米一钱二分酉国米二钱五分京米百斤六分红曲米曲例四分盐桃豉百斤三分笋干豆豉面酱酱油绿笋赤菜香芋慈酱瓜石花石衣百斤例八分米面粉面茹粉葛粉蕨粉水酱菜子芝麻大小麦荞麦油渣饼田豆百斤例一分五厘荸荠菱角梨姜红果百斤照上核桃松子橄榄仁莲子藕粉青梅花生瓜子等细干果百斤例六分桔子石榴香圆佛手柑盐杨梅蜜罗柑等细鲜果百斤例二分胡椒每百斤例八钱油烛香油麻油桕油茶油牛油牛油烛火油熟油豆油桐油百斤例八分白腊油百斤例一两二钱黄腊洋腊烛百斤例六钱打马烛百斤例四分用类琥珀蜜琥珀每斤例一钱琥珀器每斤例八分波罗松百斤例一两一钱珍珠二分上者每颗照壳珠花篮例五分八九厘至一分上者每颗例三分六七厘上者例一分三厘下者每两三钱假药珠每斤二钱米珠每斤或百串壳珠千粒例四分玉玉器每斤例一钱玉带头鼻烟盒每个例二分玉雄黄碗玉香炉每个上号例四分珊瑚珊瑚树每斤例五钱珊瑚枝每斤例三钱珊瑚碎每斤例二钱玛瑙玛瑙每斤器皿每斤例一钱朝珠每串例四分水晶水晶石百斤例二钱眼镜百个五钱素珠朝珠每串例四分短素珠每串例四厘鼻烟盒带头每个例一分玻璃玻璃器百斤例三两五钱镜大者每个例五钱中例二钱五分小例五分小镜屏每个例五厘眼镜百个例五钱烧炼烧炼器百斤例二钱大镜百个例五钱小镜百个例二钱五分烧炼镜册页每部例一钱带头鼻烟盒每个例五厘镜西洋眼镜百个例五钱土眼镜干坤镜百个例一钱米神镜百个例二钱千里镜每个例五钱玳瑁玳瑁器皿百斤例三两茶盘酒杯梳百个例二钱小盒百个例八钱砚盒每个例八厘烟盒每个二厘小甲万小箱每个例二分五厘玳瑁小角盒每个例四厘石宝砂石玉田砂每百斤例二钱赤石百斤寿山石鼻烟壶百个盆景每座册页每部均例一钱纹石器寿山石器百斤例八钱图书石百斤哈石口仑朝珠每串碎石火刀石羊肝石寿山石砚砚砖百斤石小碗百个例四分哈口仑石每斤例八分又鼻烟盒石中碗盘酒瓶花瓶每个例一分小石屏百个例四钱小石几每个例四厘寿山妆台棹屏箱匣每个例一钱又卓仔箱仔每个例二分楼房例五分寿山石人物坐兽大百个例八钱中八分小八厘寿山石十景每座例三钱磁洋磁器百斤例五钱细磁器德化磁粗磁器每斤例一钱花磁器百斤例二钱又三个一斤碗又六个一斤锺十个一斤锺六个一斤五六寸碟白者亦照上尺寸百斤例二钱粗者亦照上百斤例一钱粗磁香炉宜兴罐百斤例一钱大缸十个四分酒坛百个例六分土钵砂罐酒瓶倾银礶银窝百个例一分红毛酒罐百个例二钱螺螺细器壳器百斤例九钱二分五厘螺钿盒每个例二分螺钿箱每个粗螺壳蚌壳鲎壳鲎杓明瓦百斤鲎杓百枝例均五分牙上象牙百斤例三两二钱中例二两五钱下例二两牙梳掠篦箕每百例二钱牙骨碎牙百斤二钱七分七厘牙箱牙花篮人物每个例五分牙筷牙器百斤例三两二钱牙刷抿子百枝例八厘牙船牙塔楼房每座例三钱朝珠每串例四分山马齿百斤例二两七钱乌木器百斤例二钱四分六厘角牛角番牛角百斤例五分鹿角百斤例二钱七分七厘鹿毛角百斤例共三两二钱七分七厘角器百斤又梳掠带头镜盒每百个例一钱小角盒篦梳百个例八厘角带百条三钱角蛇每条例一分犀角每对例六分毛猪毛羊毛兔毛短头毛碎毛牛骨猪骨角尖每斤例一分长头发百斤例四钱短头发百斤例四分翎鸟毛翠毛孔雀毛百枝例四分牛马尾百斤例二钱骨器百斤二分乐器琶琵三弦月琴胡琴洋琴笙每枝大鼓每个例四厘七弦琴每张大木鱼百个例四分小鼓每个二厘小木鱼百个竹笛百枝例八厘混天球自鸣钟每个例一两时辰表每个例五分人物堆绢人物每扇大例三分小一分灰尫仔百身例八厘扳不倒土尫仔泥人马纸人马百身例八厘绢人物例八分洋蚋人物每座例三钱杂物日圭每个例四厘罗经百斤例九分二厘五毫双陆棋盘百副犀角杯鹤顶每对例六分算盘百个象棋骨牌百副番藤烛百个例四分围棋子每斤例四分天平架每副例三厘柳老洋漆老百个八分灯草百斤例四钱通草百斤草片百斤例二钱碎通草百斤例一钱箭杆战杆百枝肥皂百斤例八厘椰壳椰杓百斤例三分六厘水胶皮胶百斤一钱洋火印每个例五厘镶紫檀杯百个例二钱洋树子百粒例一钱五分椰串百串例四分未镶椰碗每个例二厘未镶椰杯每个例一厘椰子百斤例一分八厘茶子桕子百斤例一分六厘纸海纸竹纸白纸古纸鬼纸烟纸甲纸扛连纸竹伞纸黄古纸川连纸桂山纸溪南纸草古纸数簿每百斤六分三厘连四纸时连纸京文纸色纸毛边纸每千张例六分四厘红纸表笺纸大油纸大泾纸百张白封套百斤例四分笺纸小油纸小泾纸百张红军单每千张红全帖手本百个例二分纱纸乌金纸千张纸冠纸炮千个门神纸画百张替身面千个纸马面百个例八厘白全帖手本千个例三分二厘甲纸边火纸百斤一分八厘草纸百斤例一分六厘纸梳头千个红签利市钱千张例一分纸画洋画百张绫绸裱画千张绢画千张例六钱婚书百副护书百副例八分纸十三花百张大小纸匣镜匣西洋景匣百个六分纸马纸钱元宝灰百斤例一钱绸绢纸对联百对例四分匣笺纸每匣例四钱花绒花绢花百枝草花千枝铜金花铜花百枝例八厘牙花每盆例五分银花石花翠花珀花百枝八分扇金扇牙扇百枝例一钱纱绢扇白扇油扇细葵扇竹丝扇纸葵扇鹅毛扇百枝六分粗葵扇小白扇油扇白扇面扇骨上油纸扇百枝例三分金扇面百张例五分小粗白扇百枝例一分五厘伞大红凉伞每把例七分呢伞例一钱四分马伞小布伞百枝例二钱油纸伞百枝例一钱绸马伞百枝例八钱油布雨衣每领六厘布马伞每把油纸雨衣每十件例四厘灯混天球每个一两大珠灯大料丝大玻璃大宫灯百步灯每盏例四分大纱灯每盏例八厘伞灯挂灯每盏八厘大羊角灯每盏例一分二厘明瓦灯百张例五分金银大金簿百帖例六分羊皮金百张例一钱一分黄金簿百帖土金簿百张银簿百帖例六厘银器每斤银船银蟹银美人每个三钱银汤匙镶杯碟百个例一钱银爵杯镶银椰碗每个例四厘银花篮小人物每个一钱六分铜白铜百斤例一两青铜百斤例六钱红铜熟铜百斤例四钱黄铜响铜百斤例三钱生铜废铜铜碎百斤例二钱铜烛扣带每副例四厘东洋乌金炉每个例四分铜簿百张例六分铜罗经镜每个例一分中簿铜镯每副例二厘番扣百粒例一钱小番扣番仔面百个一分钮扣铜铃每百粒铜丝盒每个二厘铜丝铜髻烟吹铜叶驼子铜器以及锁帐钩等每百斤例征五钱铁铁线铁丝网铁百斤例三钱爪钯百个例八厘小刀百把例二分镶金红毛刀每口例一钱红毛鸟鎗每枝例五钱钓钩百个铁针百根例三厘糖锅大锅中锅小锅大足铫次足铫古合铫算铫大小犁头煎盘广铫甲万锁面铁门圈烟刀钯齿锯剪刀药刀剃头刀各色铁器每百斤例二钱铁条木屐钉钉生铁废铁银鏪火刀烟吹头百斤例八分锡番锡百斤例六钱锡扣百粒二钱锡铃百粒四厘锡粉无纸锡薄百斤例三钱有纸锡薄印花纸薄铅粉锡器废锡锡桶每百斤例二钱铅百斤例二钱五分颜料大青石青百斤例七两洋青碗青毛青百斤例一两六钱银珠印色百斤例一两三钱铜绿石绿漆绿大绿百斤例一两二钱红花胭脂米呀兰米百斤例六钱大胭脂百张例二分薯榔榆皮茭萣樗干叶百斤一分八厘梅皮明矾皂赤矾乌梅乌烟百斤例五分藤黄百斤例五钱五分徽墨百斤例五钱土墨例二钱五分红丹飞丹黄丹紫草靛花苏木膏百斤例三钱五分面粉紫粉槐花百斤例二钱碗钿姜黄土粉百斤例一钱土矾百斤例五分红曲碗坭碗土土红土丹百斤例四分碗药百斤例四分水靛青靛柿水百斤例三分五厘白粉土粉石百斤例三分五厘浭水柿水百斤例二分米考皮乌紫藤百斤例九厘香麝香龙涎香百斤萨木香油每斤例三钱丁香油每斤例一钱二分母丁香油每斤例三分六厘沉香奇南香每斤例三分速香每百斤例一两五钱合香每百斤例一两三分四厘檀香百斤例一两丁香百斤例二两苏合香油安息香乳香每百斤例一两二钱次檀香百斤例七钱广木香百斤例九钱香柴百斤例六钱桂花油木香牙香桂花米降香兰花米桂香兰香树香上黄熟香百斤香坠香串香珠香袋百斤例四钱中黄熟香宗香黑香百斤二钱六分大茴香百斤例二钱元香百斤例一钱线香芸香小茴香排草松香竹香青皮香松胶各色粗香香草香肥皂百斤例八分蔷薇露每礶例二分漆器生漆熟漆洋火漆百斤例一两二钱龙凤柴烛每个四厘大漆盒扶手小镜盒检妆荐盒漆盘漆香几拜盒枕箱香炉皮盒烛台盘架漆盒大漆盘皮帽盒漆箱鹿皮拜盒每百例四漆桶小漆盒镜盒漆盘竹丝盘砚盒漆帽盒面盆茶盘十景盒烟盒木匣每百个例一钱六分大笔筒百个例二钱漆汤匙粉牌漆抿刷柴烛台仔百个八厘漆柴花瓶香筒每百二钱三尺阔皮箱花皮箱皮箱洋漆砚盒例二分小皮箱白皮箱端箱描金茶盘箱柸套盒梳箱妆台描金套盒洋漆盒每个例一分描金漆瓶洋漆砚盒小洋提拒洋漆拜盒香几中盒每个一分五厘描金皮西洋画每扇番药柜洋漆大盘洋检妆提柜每个例五分描金皮花瓶式每块例三厘番描金皮椅十二扇例三钱甲万每个二分神龛每个例二分洋漆大箱每个例二钱洋漆小盘碗杯木匣洋碗每个例四厘大洋乌箱走马屏例五钱大雕漆围每架例五钱桌屏一钱神主牌每个例二厘五毫木料花梨木百斤例一钱二分紫榆本紫檀百斤红木红柴百节例三钱紫檀器百斤九钱二分五厘乌木百斤例一钱五分炭乌木每百斤例六分苏木上百斤例二钱中一钱五分下二钱楠木相思木百斤例六分番红木百斤例三分杉木围五尺上者每根例八钱四尺上者例二钱四分四尺者者二钱三尺上者一钱三尺者六分二尺五上者四分二尺上者二分二尺者一分六厘一尺五上者九厘一尺上者三厘连段长二丈外头三尺上者厦关征四分长一丈上头三尺上者厦关征一分二厘长七尺上头三尺上厦关征二分长七尺上头二尺五寸沙木寿板各色寿板例每块八分火板每块例四分水板每块例二分方板每块例一分屋料七柱每间例一两五柱例四钱三柱例二钱小披例一钱五分门每扇一分窗每扇五厘杉板枋板每块车板百块桶板桶柴桶柸楻板每捆一分大杉筒二分小杉木杉仔杉节杂木横杠门柱门坎山城板薄杉枋松板寸板槽板车身各色木枋每枝三厘门板门楣分板柳板槐板雷木每块三厘杂木板百块三钱椽每枝三毫簿涂板百块椽头百枝一钱椽仔桶仔百枝三分丈寸板丈分板丈厚板百块六钱丈方板二钱油车谷木盛便棺每个一钱碓身每只八厘桶板小捆五厘杉尾百枝三分土杉仔百枝一钱五分松柳槐木如五尺上折作四尺上每根二钱四分四尺上折作三尺上者每根一钱三尺上折作二尺五寸上四分二尺五寸上折作二尺上二分樟木长二丈外围七尺上每枝三钱长一丈外围六尺上者二钱樟板长二丈外阔三尺上厚七八寸每片三钱长一丈五尺外阔二尺五上厚六寸二钱长一丈外阔二尺上厚五寸一钱大小樟极每块一分樟枝百枝木掌柸百枝三钱香桅每根盐拜舵每门一两六钱大舵每门八钱大椗每根三钱含椟鹿耳大三钱上金每块八分下金每块四分椗齿橹柸每枝三厘柁牙每枝例一钱户口国朝定例五年编审一次乡绅举贡生员例得优免身丁其余每丁科徭里银各则轻重不等康熙五十二年恩诏以五十年丁册定为常额以后滋生丁口永不加赋雍正二十年题准随田匀丁按同安通县原额民户盐户成丁男子共八千一百一十一丁食盐户口共六千三百一十口合共一万四千四百二十一丁口实征银二千二百三十九两三钱六分六厘自雍正二年以后并归田赋厦门丁口原额无考通厦烟户市镇设四社乡村共四都编立保甲稽查烟户计共一万六千一百余户按鹭江志作于干隆三十四年所载户口当即是年所查道光十二年查照门牌甲册除僧尼道领县牒照仍归县造并无屯丁灶丁外核实土着居民大小男女共十四万四千八百九十三名丁口内男八万三千二百二十九丁女六万一千六百六十四口田赋同安一县实在官民盐田地山荡蚝埕共二千四百五十三顷二十九亩一分三厘共征银若干内除雍正十三年割归金门干隆四十一年割归马巷外实存田若干实征银若干嘉禾里上民田地一顷一十八亩五分五厘配地丁银一十一两五钱九厘配秋谷一十二石六斗四升七合二勺不上民田地二百零七十顷九十一亩五丝配地丁银二千一百零五两七钱五分三毫寺租田地五十六亩五厘三毫六丝配地丁银五两六分七厘七毫配秋谷一石四斗二升六合不上盐田地三顷七十八亩三分三厘六毫配地丁银二十二两七钱六分九厘配盐折银三两七钱五分六厘盐课同安通县年额应销盐五万三千五百担计引五万三千四百四十九道应征正溢课杂银一万一十四两一钱八厘自干隆元年归县办理现设立一十八馆万利营边窑头宝兴四馆在归德从顺等里灌口后溪店前三馆在安仁里霞美鼎尾角尾乌角屿四馆在积善里引盐不载嘉禾里设厦外水仙内教场厦港曾厝双涵东澳共七馆每年额销引盐二万三千担应征正课银一千二百九十二两二钱五分六厘零八丝溢课银二千一百五十七两七钱四分三厘九毫二丝钱水银一百八十一两五钱七分八厘七毫七丝长价银二百一十三两五分六厘五毫二丝府税银二百三十四两六钱九分三厘七毫二丝引费银二百二十五两八钱一厘五毫三丝共银四千三百五两一钱三分五毫四丝按同安引盐坐配浯洲烈屿氵丙洲浔美惠安翔丰各场旧设二十五馆年额内小渔船每船每季配盐二十担以为腌渍鱼鲜之用春冬二季共销渔盐二千八百余担其余盐民食配销厦门地处海滨迫近场灶易滋偷漏每多赔垫其盐课各县各归各任征解不入交代项下地税厦门地税于康熙二十八年靖海将军施琅请将厦门环海四里之民房官地估税修理城池营房时布政司以普天王土何得估就民间租税修筑城池遂详请或照地亩征银或就房间收税充入兵饷奉文行委粮驿道金同福防厅蒋到厦勘丈将厦门附城环海福山怀德和凤附寨并厦门港四里之房地共一万五千一百七十五间冲衢僻巷分别天地日月星五字征租天字号每间屋征银三钱地字号每间屋征银一钱八分月字号每间屋征银一钱二分星字号每间屋征银六分计银一千九百六十八两二钱四分于康熙三十四年题充起科照地丁造入奏销充饷三十六年起至四十八年止逐年开山筑海续盖具报民房一千四百十五间年征银一百九两二分悉付四社保长催完旧赴县纳雍正六年改归厦防厅完纳凡有新盖房屋照例报明升科至年终查清造报现在征银二千一百七十余两加一耗羡每银一钱收钱九十七文听花户自封投柜给串执照照例二月开征六月停征七月又复开征次年三四月内奏销全完按自雍正八年起至道光十一年止据各社保民具报新升续盖银四百三十九两九钱二分合共正续盖并新升续盖地租银二千五百一十七两一钱八分除奉文起盖兴泉永道衙署豁免银八两一钱外实征正续盖地租银二千五百零九两零八分按年造册报销如有续报升科再行添入报解船税厦门神前澳水师中营管辖设澳甲一名稽查船只澳内有顺字商船洋船并盛字商船小艇俱领照票在县征税塔头澳水师前营管辖设澳甲一名稽查船只澳内有盛字商船小艇俱领照票在县征税鼓浪屿澳水师前营管辖设澳甲一名稽查船只澳内有盛字商船小艇俱领照票在县征税涵前澳水师中营管辖设澳甲一名稽查船只澳内有盛字商船渡船小艇俱领照票在县征税高崎澳水师中营管辖设澳甲一名稽查船只澳内有盛字商船渡船小艇俱领照票在县征税按县志有顺字号洋船五只大商船五只领给关牌县昭各赴关征税又盛字小商船二百九十三只在本省贸易盛字小渔船十二只往石浦长沙等处采捕俱在县征税上则每船征银一两中则每船征银五钱下则每船征银三钱年无定额渔课东澳渔户十七户米二十四石四斗四升塔头澳渔户七户米六石一斗四升高崎石湖锺宅澳渔户二十户米二十七石四斗四升下尾烧灰渔澳户十五户米十一石三斗曾厝湾西边合高浦澳渔户九户米十六石四升明同安三十六澳旧例渔课米每一石半纳本色上仓半纳折色该银三钱五分宏治七年巡按吴一贯奏准不分本折通征银三钱五分今米无征加增渔税俸钞渔课康熙二十三年起科合通县为十二澳渔船户征输加增渔税银一百六十一两六钱俸钞渔课银二百八十八两四钱一厘九毫有奇渡税石浔窑头后港仔浔尾高崎刘五店五通石崎后港汪村兑山前场烈屿琼林蟹仔屿共纳税银四十九两四钱四分解司完饷卷八番市略闽南濒海诸郡田多斥卤地瘠民稠不敷所食故将军施琅有开洋之请巡抚高世倬有南洋之奏所以裕民生者非细富者挟资贩海或得稇载而归贫者为佣亦博升斗自给厦门专设海关为通贩南洋要区故载通市例禁及东西南各洋之海道外岛诸国山川风土步头物产其贾舶不通者附之虽似非厦门志所宜载实亦足资贾舶之参考东洋东南洋南洋西南洋东洋朝鲜朝鲜即古高丽明洪武中李成桂自立为王改国号为朝鲜国初国王李倧举国内附始封朝鲜国王每年四贡于岁杪合进贡道由凤皇城至盛京入山海关其国北界长白沙西北界鸭绿江东北界图们江东南西皆滨海朝鲜居天下之良方联盛京通天津南隔海至日本之对马岛顺风一夜可抵古箕子地汉以前曰朝鲜始为燕人卫满所据汉武帝平之置真番临屯乐浪元菟四郡汉末有扶余人高氏据其地改国号曰高丽又曰高句丽居平壤即乐浪也已为唐所破东徙后唐时王建代高氏兼并新罗百济地徙居松岳曰东京而以平壤为西京元至元中西京内属总东宁总管府尽慈岭为界明初其王名颛后被弒洪武二十五年国人立李成桂复古号曰朝鲜万历二十五年为倭酋关白平秀吉所破明以大兵十七万援之积七年而始复其国多大小深谷少田业力作不足以自食其设官衔名少仿中华而义近于古其俗柔谨绝淫盗通诗书尚音律饮食用俎豆官吏闲威仪兵器疏简无刻刑箕子之遗风也物产米谷金银铜锡布纸扇马牛黄人参交易厦门商舶罕至其地抵奉天锦州者亦间至焉地属东洋之北隔海即日本于中国最恭顺贡道由登莱诸州日本日本即倭子在东海中与中国贸易在长崎港与普陀东西对峙由此达彼水程四十更自厦门至长崎水程七十二更北风由五岛入南风由天堂入雍正七年通市其地形类琵琶东高西下东西数千里南北数百里九州岛居西为首陆屿居东为尾山城居中彼国之都也其主以王为姓文武僚吏皆世其官秦始皇令徐福赍五百男女入海求仙无所得不敢归避居焉今其裔也所统五州七道三岛为郡四百有奇皆依水屿大者不过一村落而已初惟刻木结绳敬佛法于百济求得佛经始有文字知卜筮信巫觋汉光武时遣使入朝自称大夫安帝时始称倭奴自魏至隋朝贡不绝唐咸亨后稍习夏音恶倭名更号日本宋时屡遣僧人贡方物至元而黠至明乃为寇其男子魁头削发点面文身妇人被发屈紒足皆跣间用屦勇而戆不甚别生死每战辄赤体提三尺刃舞而前无敢当者又为蝴蝶阵势益炽男女冶容者黑其齿会时蹲坐为礼道遇尊者脱屦而过女多男少相悦者即为婚同姓不娶死者敛以棺椁亲宾就尸前歌舞贵人三年殡于外庶人十日而瘗长崎互市地也有上将军主之王居去长崎远不预政事故历代不争王而争上将军土产金银如意珠白珠青玉玛瑙琥珀水晶水银螺钿石琉璜铜铁锦细绢花布刀屏风扇砚漆器椒象黑雉山鼠东洋参海参海带交易在长崎之大唐街贸易不用金银以所有易所无贾舶至则尽驱入土库择贵者送以妓归计日以赠缗爱台湾之白糖青糖鹿獐等皮价倍他物古迹书画更无论价矣按今苏州铜局商人岁至日本购铜以货物易之言其国皆世官世职即甲长奴隶牙商工贾皆世为之有罪则剖腹人佩短刀二以一御人以一自剖凡有罪自剖腹而死谓已知罪仍世其守否则上将军治之革除世守男女衣服大领阔袖女加长曳地画染花卉文采无盗贼奸禁甚严为妓者皆唐人所生女也别为籍以居之生子则为舆夫用紫铜铸钱宋史钱文曰干元大宝今曰宽永通宝琉球琉球在东南海中明初曰中山山南山北各为主后为中山所并国朝顺治十一年封为中山王间岁一贡贡道由福建闽安镇其国地形在万涛中如虬浮水面故名流虬在福建正东一千七百里偏西三里东西狭宽处数十里南北长四百四十里有三十六岛居乙方在日本之南与萨山司马界距厦门水程六十八更唐宋皆不宾服明时遣使入贡赐之闽中舟工三十六户其国故硗瘠俭僿少勤不知礼节文字入明以来乃革其旧俗习中国文字赋法略如古井田王及臣民皆有分土信鬼尊神人耐饥无疾病土气恒燠宜谷其人深目多须有职事者以金银簪为差等土人结髻于右汉裔结髻于中俱用色布缠之妇人以墨黥手为花草鸟兽形足与男子同屦其俗尚跣敬则跣无釜甑用螺壳无絮织麻有市釜与絮者必白王否则罪男女服大袖连裤之衫造花印布有甘蔗酒士人善诗书好中国图书古器衔杯同饮颇同突厥以上东洋东南洋吕宋吕宋居东海中在台湾凤山沙马畸之东至厦门水程七十二更明时为佛郎横所并仍其国名永乐三年入贡国朝康熙五十六年禁南洋贸易雍正五年始通市如故吕宋居巽方北面高山远视若锯齿俗名宰牛坑与台湾沙马畸相远拱中有数岛与台湾稍近者曰红头屿皆土番居之从宰牛坑绕东南即干丝腊是班牙所据地其地宜粟通贸易为东南诸番最盛处初吕宋国王兄弟二人武而有信佛郎机自称干丝腊国来互市利其地奉黄金为寿乞地如牛皮许大许之归而截牛皮缝长为围王有难意业许之不得辞每月征税如所部久之筑城列兵杀王兄弟逐其民入山遂有吕宋凡中国以货来皆主之干丝腊使酋来镇数岁一易其地近闽故漳泉人多往焉久至数万间有削发长子孙者其俗晨鸣钟为日开市午鸣钟阖市禁往来昏鸣钟如昼开市夜半又鸣钟闭寂奉天主教其蛊殊甚母传女不传子其僧拥重权国有大故则就僧为谋主吕宋国王兄弟死辄为崇值死日国人令番僧为摽牛厌之刑人令僧诵经劝之然后刑人死贮以布囊就寺以葬所蓄财产半入僧室土人蓬头跣足惟红毛则具衣冠铸银为钱今内地所用番钱是也大港南旺玳瑁港吕篷磨荖央吕篷磨荖央以宁屋党朔雾皆吕宋属国佛郎机人主之风俗相类土产金银钱子花苏木椰冰片燕窝海参玳瑁珠乌木红花鹿麂牛皮降香速香黄蜡交易舟至遣人驰诣酋以币为献征税颇多我人往即留者利其近且成聚也彼有戒心辄下令每舶至不得过二百人回舶则人必倍之我人当放舟时多诡名充数听其查核中流仍回彼土班爱班爱在东南海中与利仔友对峙中国贾舶往市由吕宋之利仔友海而南水程十五更产与吕宋同亦曰班隘即蚊罩山山甚奇往往有仙人出没山头火光日夜不断亦名火山其人扁头赤身佛郎机号令所不到又有沙瑶与吶哔哔其地相联吶哔哔吶哔哔在海畔沙瑶稍纡山隈皆吕宋二国不属佛郎机部署男女蓄发椎髻衣服无内外领男衣二三袭女一袭皆锦绮或奇细之布以衣多为富男皮女跣耳穿大孔纳极重金锩字用纸笔死则焚化男女之禁甚严俗奉佛多礼拜寺土产苏木子花交易僻土无他长物我舟往贩所携仅磁器锅釜之类极重至石疋舟至诣酋亦有征赠交易朴直猫里雾猫里雾即今猫里国与吕宋邻明永乐三年遣使入贡与吕宋使者偕来土沃俗驯舶人为之语曰若要富须往猫里雾盖海邦之善地也土瘠多山而知稼穑滨大海饶鱼虫为其邻网巾礁老所寇盗富而转贫一作猫务烟东南海岛也与利仔友隔海相对中国商舶水程由利仔友往市产与吕宋同小国见华人跫然喜不敢凌厉相加故市法最平莽均达老莽均达老国在东南海中距厦门水程一百五十更雍正七年后通市网巾礁脑海岛也在利仔友东南中国商舶往市从吕宋水程五十八更可至其王谨守国土人愚罔有知识家无所蓄需中国布帛以蔽身物产燕窝海参黄蜡速香降香乌木苏木鹿麂牛皮筋脯之要文莱文莱在东南海中即古婆罗国居吕宋之西与吉里问近从吕宋南放洋四十二更可至距厦门一百十四更绕阿番种类其地东洋尽处西洋所自起也唐时始通中国负山面海而谨佛教国有东西二王永乐四年各遣使朝贡今为闽人随郑和留其国者其旁有中国碑王有金印一云是永乐所赐物产真珠玳瑁玛瑙车渠片脑黄蜡萪藤交易华船到进王方物其贸易则有大库二库大判二判秤官等酋主其事船难出港最宜蚤行有时贸易未完必先驾在港外吉里问吉里问在东南海中厦门至其国海道由吕宋之南分筹自吕宋水程三十九更可至一曰吉里地闷又曰迟问其国居重迦罗之东东邻苏禄西距文莱田肥谷盛地苦热傍午必俛首向水而坐差可辟瘴男女断发短衫无姓氏不知年岁有酋长无文字连山茂林皆檀香树马头聚商十二所市用金银铁器磁碗之属商舶到彼皆妇女到船交易物产檀香荜拨豆蔻交易市去城稍远每贾舶至王自出城外临之妻子及姬侍皆从防卫甚盛日有输税亦不多夷人砍伐檀香络绎而至与商贸易倘王归则贸易者不得自来虑有纷纭也须请王更出乃至苏禄苏禄在东南海中雍正四年遣使入贡贡道由福建厦门五年颁敕谕赐该国王朝贡五年后一贡厦门由吕宋至苏禄水程一百一十更其国分东西别有一峒不相统摄与浡泥琐里相近人名山藏海国闻见录云从吕宋正南而视有一大山曰无来由息力大山山之东为苏禄山之南为马神共在一山远近相去殊悬明永乐十五年三王各率其妻子酋目来朝供方物封东王为长西王峒王亚之其俗山涂田瘠间植粟麦民食沙中鱼虾螺蛤气候半热男女短袄缠皂缦系小印布煮海为盐酿蔗为酒编竹为布以探珠为生涯男女皆髡俗尚鄙恶物产珠玳瑁珠壳片脑番锡降香竹布绵布荜茇黄蜡苏木豆蔻鹦鹉交易舟至将货尽数取去携入彼国深处售之或别贩旁国归乃以夷货偿我值岁多珠时商人得一巨珠携归可享利数十倍获珠少则所偿数亦减顾逢年何如耳夷人虑我舟之不往也每返掉辄留数人为质以冀后日重来高乐与苏禄相近出玳瑁干隆五年苏禄番船送被灾人回中国并献书水师提督兴泉永道代求奏请来岁入贡遭飓风飘泊到台官为咨送赴厦门文郎马神文郎马神居息力大山正南厦门至其国从七洲洋过昆仑茶盘噶喇吧而至水程三百四十更而息力大山之东为苏禄又隔东海一带为芒佳虱大山自马神至芒佳虱水程二十七更番性相类而马神人尤狡狯马神国以木为城城只一半余皆山也王出乘象或泛舟以绣女自随民居多缚木水上筑屋以居男人用色布缠头腹背多裸俗用中国磁器好市磁瓮为棺具土产沙金鹤值降香蜡藤席藤荜拨獐皮血竭肉豆蔻犀孔雀鹦鹉交易故王有贤德始开港时待贾舶大有恩信王子三十一人俱不令出外恐扰远人也其妃为买哇柔国主之妹故王既殂嫡子嗣立买哇柔人导之为欺诈买货辄缓偿直至解维每多负逋商人从此稀造矣其地女人悉荡小舟以饮食来市至售货物则男人司之市用铅钱旧港旧港在东南海中古三佛齐国也初名干陀利又曰渤淋王号詹卑故今王所部号詹卑国而故都为爪哇所破更名旧港以别于彼之新村云刘宋孝武世始通贡中国其国在占城之南可一千里由爪哇新村而往水程六十三更可至其地东距爪哇西距满刺加南距大山西北滨海舶入淡港至彭家里易小舟入港达其国流寓者多广东漳泉人风俗言语一如爪哇水多地少人习水战有地十五州累甓为城人民散处城外部领居岸余皆屋木筏多热少寒名山藏田土甚肥倍于他壤俗嚣好淫市用中国铜钱布帛磁器铜鼎之属物产珠金银犀角象牙琉璃摩娑石水晶沉香安息香龙脑香乳香降香金银香木香蔷薇水苏合油勐火油腽肭脐吉贝椒阿魏芦荟没药血竭乌樠木褊桃没石子万岁枣火鸡交易舟至献果币有成数詹卑人商量物价虽议偿金多少然非偿金实偿椒也如值金二两则偿椒百石其大较云喜买夷妇他国多载女子易其椒以归旧港则用铅钱矣三佛齐夙称蕃盛国破以后渐觉萧条贾人亦稀造丁机宜丁机宜在东南海针位居于己方厦门往彼国水程自吕宋东南而至二百一十更又有万老高亦距吕宋水程一百七十四更二国番俗物产相类物产犀角象牙黄蜡嘉文席西国米血竭没药槟榔海菜交易只就舟中与我人为市大率多类柔佛而俗较驯货较平自为柔佛所侵彼国有风声鹤唳之虞而舶人亦抱林木池鱼之患此扬帆者所以掉臂希顾也按会典柔佛属国有丁机奴计程九千里达广东界名山藏丁机宜为爪哇属国海国闻见录丁机宜在东南洋水程由吕宋而至又有丁噶呶在南洋与彭亨大呢联山邻近柔佛水程由小真屿向西分往东西洋考云丁机宜爪哇属国也俗同爪哇与柔佛接境常苦于柔佛今疑为兼并矣故会典云柔佛属国有丁机奴而闻见录又别为二以丁噶呶近柔佛说多不一今以国名同者列之存以备考以上东南洋南洋越南越南即古交址旧号安南康熙五年封黎维禧为安南国王干隆五十四年黎氏失国封阮光平为安南国王嘉庆七年改封为越南国王其国北界广西西界云南东南滨大海南即古日南地亦并于越南贡期二年一贡贡道由广西凭祥州入镇南关其国在古日南者曰广南称西京在古交址地者称东京由厦门过琼之大洲头七洲洋至广南水程七十二更由七洲洋之西绕北而至交址水程七十二更唐虞为南交秦为象郡汉平南越置交址刺史马援立铜柱焉其名安南自唐始宋封交址郡王元时为陈日煚所有后封其子光昺为王明洪武初陈日煃率先内附后为黎氏所篡至永乐间遣大将军张辅讨平之求陈王后已绝乃郡县其它及黎利叛计之不克用杨士奇杨荣议仍封为安南国王自后莫氏黎氏迭相篡夺政决于大臣国王所拥虚器耳其俗夷獠杂居犷悍善斗口赤齿黑跣足文身暑热好浴故便舟善水惟交爱人倜傥好谋驩演人淳秀好学祀文宣王用制科取士中华之遗教也其地分十三承政司其山川以佛迹山勾漏山伞圆山富良江宣光江为大南辖禄赖柬埔寨六昆大马西南邻暹罗西北接缅甸栽莿竹为城地多占米再稻八蚕有鱼盐金珠之利清化港顺化港广南港新州港提夷港亦交址属县风俗大略相同皆贾舶所到处物产金珠辟寒犀珊瑚犀角象牙贝玳瑁翠羽铜鼓铜丹砂奇楠香奇楠香油沉香速香安息香詹糖香苏合油东京布明角乌角鹿角獭皮马尾蜡燕窝胡椒蟳肉苡薏仁槟榔千岁子庵罗果波罗蜜刘石栗古度石南树州树国树多感荜茇留求子大茄苏木乌樠木棕竹棘竹白缘人子藤犀象兕白鹿驨猩猩狒狒果然蒙贵白雉孔雀鹦鹉蚺蛇红飞鼠竹鼠鹦鹉鱼蚁子盐鸡舌香都梁香浮沉藤蕳子藤九层皮诃罗勒枫树子古度树欀木树莎树油梧竹如何大蜈蚣肉桂交易贾舶既到司关者将币报酋舶主见酋行四拜礼所贡方物具有成数酋为设食给木牌于廛舍听民贸易酋所需者辇而去除给官价以偿广南酋号令诸夷埒于东京新州提夷皆属焉凡贾舶在新州提夷者必走数十程诣广南入贡广南酋亦给木牌民过木牌必致敬乃行无敢哗者顺化多女人来市女人散发而飞旁带如大士状入门以槟榔贻我通殷勤士人嗜书每重资以购焉道光十一年六月越南国王遣其臣工都郎中陈文忠礼都员外郎高有翼送前故彰化县知县李振青眷属及遭风难民回籍至厦门船名瑞龙桅三节布帆卫尉黎顺靖带兵百余名所载货物肉桂砂仁燕窝沉香象牙犀角黄蜡白锡乌木锦纹木白糖虾米鱼干白兔皮人皆束发官则乌纱圆领角带礼貌恭顺亦通文墨兵丁服短衣舵水人等服黑短衣衣有领总督孙尔准入奏降旨嘉奖赏赉有差照例给与盐菜饭食银两修船银一百六十两许贸易十二月回国占城占城越南国踰岭而南即古日南亦并于越南自淳化而南至占城为广南距厦门水程一百更占城古占不劳国在广东之东北古越裳界本象郡林邑县地汉分为二县属日南汉末有区连者杀县令称林邑王唐时诸葛地取之后为都护张丹所击破徙居占城宋时袭破真腊反为真腊所灭名国曰占腊洪武时封为占城王其候热不霜雪禾稻甚薄地不产茶其俗果于战尚释教王冠三山冠臣茭叶冠男蓬头女椎结居处为阁名吉阑衣白汗漫柳叶为席以麝涂身山牛不任耕种但杀以祀鬼正月牵象逐疫四月有游船之戏以十一月望为冬至每日午而兴子而寝昼夜十更记以鼓以粉笔画革为书记其人深目高鼻发拳色黑其国东北百里许有新州港海口也港岸立石塔为标记舶至是系焉物产金银锡铁宝母澄水珠火珠琥珀水晶贝齿菩萨石犀角象牙玳瑁奇楠香沉香檀香龙脑香麝香乳香降真香丁香蔷薇水勐火油吉贝朝霞布丝纹布白迭毛布贝多叶簟明角乌角黄蜡琉黄苏木乌樠木观音竹波罗蜜海梧子茴香荜澄茄荳蔻犀象狮猩猩白猿白雉秦吉了鹦鹉山鸡归飞龟交易商舶抵其国番官折黑羊皮为策书白字录物数监盘上岸十取其二听交易船至献果币于王王为设食国人狠而狡贸易往往不平五六月商人出必戒严防其取人胆暹罗暹罗在缅甸之南与内地隔南滨大海古为罗斛暹二国后暹为罗斛所并遂为暹罗国国朝顺治十年入贡康熙十二年封为暹罗国王干隆三十一年为缅甸所破国人郑昭复土报警推昭为长入贡土物五十一年封昭为王三年一贡由海道往来厦门至暹罗港口竹屿一百八十更入港又四十更计水程二百二十八更其国在南海中古赤土及婆罗剎地也以赤土故后人讹为赤眉遗种隋大业二年始通中华明洪武间始封暹罗国王地周千里外山崎岖内岭深邃田平而沃稼穑丰熟国之西北有市曰上水居百货咸集其交易以金银以海贝八其地下湿土疏恶岚热无常候民悉楼居尚佛教字皆横书人死有鸟葬火葬水葬百金之产以半施佛妇人多智事决于妻与华人狎夫不禁也婚则群僧迎婿至女家俗劲悍善水战用圣铁里身刀矢不能入诸酋见王礼甚肃望门自拜膝行乃前国人以白布缠首被长衫王独加以锦绮跨象其人剪发卷耳跣而缭腰及骭前后珍宝之国也六坤暹罗属国风土相类惟产椒为暹罗所无由暹罗沿山而南为斜仔六坤大哖丁噶呶彭亨山联中国坐向正南至此而止又沿海绕山之背过西与彭亨隔水而背坐柔佛诸国各皆有主均受暹罗所辖六昆六昆在西南海中其地东与赤仔接距厦门水程一百五十更雍正七年通市六坤暹罗属国也风土与暹罗相类第六坤地故产椒是暹罗所无暹罗之要害为龟山为陆昆主以阿勐齐犹华言总兵其甲兵属焉土产交易与暹罗同赤仔赤仔在西南海中其地东北与宋腒朥接距厦门水程一百八十更雍正七年通市斜仔六坤宋脚皆暹罗属国海道俱由小真屿向西往物产相同宋腒朥宋腒朥在西南海中为暹罗属国距厦门水程与赤仔同雍正七年通市物产亦与暹罗同噶喇吧噶喇吧在南海中本爪哇故土为荷兰兼并仍其国名距厦门水程二百八十更雍正五年通市其国海道从昆仑茶盘纯用未针西循万古屡山而至厦门去噶喇吧水程约一万四千里其国面北背南后障火烟山山外濒海左万丹右井里汶前排列岛屿曰屿城诸夷聚贾百货云集荷兰据爪哇二百余年矣所居边海地十不得一爪哇人几百倍于荷兰惟人蠢性柔故受制于荷兰爪哇酋避居山中爪哇唐诃陵国也一曰阇婆一曰蒲家龙明时其国分东西二王久之东王为西王所破遂灭为一国富饶闽广西番人至久贾长子孙地广人稠为东洋诸番冠爪哇人黝面髡跣人病则祷不服药葬用水火犬三者惟死者所命贵人死婢妾随至野委贵人尸于众犬自焚以殉之其番居曰杜板曰厮村曰苏鲁马益曰满者伯夷贸易用中国古钱最重中国花磁暨麝香花绢罗绮其藏百物咸以库库以砖为之凡为权衡二分二厘为姑邦姑邦四之而为钱钱十六之为两两二十四之而为斤凡为量截竹为之升之名为姑刺其容一升八合斗之名为捺黎其容倍于升者八其土气恒燠旁有重加罗国诃陵亦曰杜婆知星历夏至立八尺表景在表南二尺二寸旁有小国二十八莫不臣服其国东至海一月西至海四十五日南至海三日北至海四日地不产茶土产金银真珠犀角象牙玳瑁沉香檀香丁香铜鼓龟筒绞布吉贝藤花簟硫黄红花夷瓶芦荟阿魏胡椒青盐木瓜槟榔椰子虾蝚丹树波罗蜜荜澄茄艹人虫上中下吉柿赤白荳蔻海菜思君茴香苏木犀象白鹿猴孔雀鹦鹉濒伽鸟倒挂鸟绿鸠交易华船将到有酋来问船主送橘一笼小雨伞二柄酋驰信报王比到港用果币进王立华人四人为财副番财副二人各书记华人谙夷语者为通事船各一人其贸易王置二涧城外设立铺舍凌晨各上涧贸易至午而罢王日征其税又有红毛番来下港者起土库在大涧东佛郎机起土库在大涧西二夷俱哈板船年年来往贸易用银钱如本夷则用铅钱以一千为一贯十贯为一包铅钱一包当银钱一贯云下港为四通八达之衢我舟到时各州府未到商人但将本货兑换银钱铅钱迨他国货到然后以银铅钱转买货物华船开驾有早晚者以延待他国故也麻喇甲麻喇甲在南海中海道由柔佛而西往与丁噶呶隔山对坐距厦门水程二百六十更其国如暹罗用汉人理国事即满剌加也古称哥罗富沙汉时已通中国后顿逊起自扶南三千余里皆属之其东界通交州即哥罗富沙地也唐永徽中以五色鹦鹉来献本羁事暹罗不称国明永乐初内附为属郡封为满剌加国王从此不隶暹罗王以白布缠首花青布为衣而蹑革履其音语书记类爪哇其俗醇厚气候朝热而暮寒男女椎髻身肤黑漆市用磁器色绢金银之属正德间其国为佛郎机所破国人散逸佛郎机以其地索赂于暹罗而归之暹罗焉物产猫精石珠犀角象牙玳瑁翠羽叆叇斗锡乳香片脑苏合油蕉心簟明角乌角蜡做打麻硫黄没药夷瓶燕窝槟榔沙孤米椰子茭蔁酒犀象黑熊火鸡鹦鹉交易本夷市道稍平既为佛郎机所据残破之后售货渐少而佛郎机与华人酬酢屡肆诪张故贾船稀往直诣苏门答剌必道经彼国佛郎机见华人不肯驻辄迎击于海门掠其货以归数年以来彼路断绝然彼与澳夷同种片帆诣香山便与澳人为市亦不借商舶也以上南洋西南洋大泥大泥在西南海中一名大年东北与六昆接距厦门水程一百五十更雍正七年通市即古浡泥也本阇婆属国今隶暹罗宋时入贡元丰五年乞从泉山乘海船归国从之明永乐间王率妻子来朝卒于都下葬石子冈树碑立祠封其子为王万历间其王卒无子族众争立相杀俱尽乃立其女为王以板为城以铜铸甲市用金钱国人宴会鸣鼓吹笛击钲歌舞为乐爱敬华人醉者扶之以归其地炎热多风雨统州十四王绾发裸跣徒行花帛缭腰其属国曰吉兰丹其国在占城西南可六千里俗修浮图教其利鱼盐土产金犀角象牙鹤顶玳瑁翠羽锡檀香降香片脑吉贝布明角獭皮锦鲂皮燕窝西国米槟榔椰子萪藤巴尾树贝多树加蒙树犀象孔雀鹦鹉宝石沉香速香丁香荳蔻黄蜡珍珠交易华人流寓甚多舶至献果币如他国初亦设食相待后此礼渐废货卖彼国不敢征税惟与红毛售货则湖丝百斤税红毛五斤华人银钱三枚他税称是若华人买彼国货下船则税如故柬埔寨柬埔寨在西南海中即古真腊国介越南暹罗间距厦门水程一百七十更旁有尹代吗距厦门水程一百四十更皆雍正七年通市本安南属国在占城西南宋时其酋长灭占城役属之号占腊其国自号曰甘孛智后讹为甘破蔗闽人贾其国方言曰柬埔寨地迩印度谨于佛教其国至唐神龙后分为二北多山阜号陆真腊南近海号水真腊久之仍合为一今贾舶至者大都水真腊也王城周可二十里城上石佛头五饰其中者以金婚姻男女两家俱八日不出门人死舆置之野听乌鸢食顷刻食尽者以为福报居丧但髡其发女人于额上剪如钱大曰用此以报亲俗富饶气候常热番人杀中国人则偿命中国人杀番人则罚金无金卖身以赎罪其国门之南为都会之所凡岁时一会列玉猿孔雀白象群牛于前名曰百塔洲物产万年哈夜光珠婆那娑树庵罗树毗叶树田罗树歌毕陀树建同鱼浮胡鱼犀角象牙鹤顶翠羽铜笃耨香金颜香沉香速暂香降香腊藤黄布獭皮夷瓶明角乌角燕窝胡椒紫梗大风子椰子槟榔荳蔻酒麝香木苏方木犀象孔雀鹦鹉乌木黄花木宝石大鱼风母却尘兽鳄鱼美人酒铅锡洋布海菜藤交易船至篱木以柴为城酋长掌其疆政果币以将遂成贾而征偿夷性颇直以所铸官钱售我我受其钱他日转售其方物以归市道甚平不犯司虣之禁间有鲠者则熟地华人自为戎首也荷兰荷兰又名红毛番其国在西南海中国朝顺治十年始通职贡康熙三年助大兵克取厦门金门颁敕褒奖后占据噶喇吧遂分其众居之仍遥制于荷兰红毛诸国居西北辛戌干三方西北诸番总名曰红毛其海总名曰大西洋荷兰者噶喇吧之祖家也西邻佛兰西沿佛兰西而至西北皆临大海隔海西北与英机黎对峙东邻黄祈南接那吗红毛之船从小西洋而来中国由亚齐之北马六甲之南穿海过柔佛出茶盘而至昆仑红毛番夷利兰也深目长鼻毛发皆赤故唿红毛一名粟里国万历间欲求互市闽广守臣力拒之或谓荷兰长技惟舟与铳耳其役使名乌鬼居高自投于海徐出行涛中如平原奉天甚谨祀所谓天主者与华人语数侵华人若华人与他夷争则为华人左袒土产金银钱琥珀玛瑙玻璃天鹅绒琐服咚啰嗹刀自鸣钟时辰表水镜哔吱纱缎交易商舶未有抵其地者特暹罗爪哇渤泥之间相与互市华人货有当意者辄厚偿之不较值故货为红夷所售则价骤涌口英咭唎口英咭唎在西南海中干隆五十八年入贡其国悬三岛于吝因黄祈荷兰佛兰西四国之西北海其衣服制度与荷兰同惟音语字迹有异其刀铳器皿为西北诸国冠其国人贸易于噶喇吧者遵荷兰约束而荷兰待之不敢有失物产生银哆啰呢羽毛缎哔吱玻璃道光十二年三月有船来厦门船主曰胡夏米求通市不许驶至五虎门欲谒总督申所请不许停泊数日而去言虽恭顺而意颇桀傲集水师守之后又驶至浙江江苏山东奉天高丽求市皆不许归易名为天竺国刘罗夷船奉特旨饬沿海各省水师严行驱逐干丝腊干丝腊在西南海中与口英咭唎相近干丝腊者化人番国名也在海西北隅其国不知分封所自始地与荷兰法兰西口英咭唎相鼎峙俗唿为宋仔又曰实班牛其状貌颇类华人戴高角帽其饮食同于荷兰国富产黄金白银前明时占据吕宋按荷兰口英咭唎法兰西干丝腊诸国皆在西北外洋中国贾舶不到其地然吕宋噶喇吧巳为所有来此通市者众厦门贾舶常往二处彼此交易故并纪其舆地海道国俗备考柔佛柔佛在西南海中历海洋九千里达广东界由虎门入口距厦门水程一百八十更雍正七年后通市柔佛与彭亨联山其势在下水程应到昆仑用未针取茶盘转西而至商舶至就舶交易一名乌丁礁林插木为城其外有池柔佛强国也其人好斗男子削发徒跣围幔佩刀妇人蓄发椎髻酋见王弃刀于地和南而立饮食无匕箸以手拈之而已死者火葬其属国有丁噶奴彭亨单呾三国物产象牙犀角玳瑁锡片脑蜡嘉文席木棉布椒燕窝西国米血竭没药槟榔海菜艹人虫上中下吉柿交易柔佛地不产谷土人时驾小舟载方物走他国易米道逢贾舶因就他处为市亦有要之入彼国者我舟至止都有常输贸易只在舟中无复铺舍彭亨彭亨在西南海中与柔佛连界柔佛属国也雍正五年后通市彭亨与柔佛同山隔山相背在暹罗山海西南距厦门水程约一百五六十更彭亨东南岛中之国国并山山旁多平原其城以木围之方广可数里古称上下亲狎民无寇盗物产金犀角象牙鹤顶玳瑁花锡沉香降香片脑嘉文席胡椒西国米椰子槟榔艹人虫上中下吉柿萪藤犀象交易舟抵海岸国有常献国王为筑铺舍数间商人随意广狭输其税而托宿焉即就铺中以与国人为市去舟亦不甚远舶上夜司更在铺中卧者音响辄相闻法兰西法兰西一曰佛郎西即明之佛郎机在西南海中并吕宋后分其众居之仍遥制于法兰西其国人自明季入居香山之澳门国朝仍之每岁令输地租银惟禁其人入省会由其国至中国水程五万余里其地西临大洋北接荷兰南邻是班牙东接那吗东南俯中海其状貌衣制并同荷兰惟字迹亦异性强悍物产钻石生银洋布丁香水安息金吧喇沙末油苏合油亚齐亚齐在西南海中相传旧为苏门答剌国雍正五年通市亚齐大山隔海与麻剌甲南北相对红毛人分驻于此自满剌加西南顺风五昼夜可至其地南连大山北距海东连山邻阿鲁国西距海自亚齐大山绕东南为万古屡尽处与噶喇吧隔洋对峙凡红毛往小西洋诸埔头贸易者必由亚齐经过而红毛回大西洋亦必从此洋而出苏门答剌国又名苏文达那王装束类满剌加官属毕具其先为大食盖波斯西境也俗醇厚言语和媚婚姻丧服与满剌加相同地隘宜稻岁两稔旁有那孤儿黎代二小国皆隶焉胡椒番秤一播苛抵我官秤三百二十斤价银钱二十个重银六两金抵纳即金钱也每二十个重金五两二钱土产宝石玛瑙琥珀犀角象牙鹤顶琉璃照身镜龙涎香片脑安息木香乳香丁香蔷薇水苏合油天鹅绒琐服兜罗锦驼毛褥叆叇花锦布锡宾铁腽肭脐石蜜没药孩儿茶血竭千年枣大茄无名异瓜犀象骏马鹦鹉硫璜椒芭蕉甘蔗吉柿绿橘东瓜西瓜黄牛羊雄鸡褊桃葡萄橐驼小驼驼鸟荠树交易舶到有把水了望报王遣象来接舶主随之入进见果币于王王为设食贸易输税号称公平此国辽远至者得利倍于他国盖宋时称本肆多金银绫锦工匠技术咸精其能至今富饶犹昔也以上西南洋附海险七洲洋在广东琼岛万州之东南中有神鸟喙尖而红脚短而绿状类海鸠尾带一箭名曰箭鸟舶到洋中飞而来示与人为准唿是则去舶过此极险稍偏东便是万里石塘宜祭海厉米糠洋香簟洋舶往日本必过此洋洋中水面若糠秕水泡簟菌因唿为名熘山在熘山国之西海熘凡八皆有聚落可通海舶又西有小窄熘是有三千皆是溺水即所谓溺水三千者焉昆仑山在大佛灵山南凡七屿七港是谓七门适中国者此其标也昆仑者非黄河所绕之昆仑也七洲洋之南有大小二山屹立澎湃名曰大昆仑小昆仑千里石塘在崖州海面之七百里外相传海水特下八九尺舶必远避而行万里长沙在万里石塘东南即西南夷之流沙河也弱水出其南分水在占城之外罗海中沙屿隐隐如门限延线横亘不知其几百里巨浪拍天异于常海由海鞍山抵旧港东注为诸番之路西注为朱崖儋耳之路此天地设险以域华夷者也附夹板船考高厚蒙求夷人海舶约有三等其小者仅容数十人传书信不以载物舟虚其腹下镇以石四围点水不漏只余一孔若遇风涛人内舟腹密闭其孔操舟者系身于外任风飘荡因其中空而不溺镇石而不覆也浪平则解缚出人一日可行千里中者可容数百人自小西洋以达广东则用此舶其大者上下八层最下一层镇以沙石借此不致倾侧震荡二三层载以货物食物海中最难得水必贮淡水以足千人一年之用其上近地平板一层则中下人居之或装细软切用诸物地平板之外中有甬道可通首尾虚中百步以为扬帆习武游戏作剧之地前后各建屋四层为尊贵者之居再后复建水阁以为贵者纳凉游息舶两旁列大铳数十以备不虞其铁弹重有三十余斤者上下前后有风帆十余道桅之大者长十四丈帆阔八丈水手二三百人将率锐士三四百人客商数百人有舶总管一人乃西国贵官其王命掌一舶之事有官医主一舶疾病亦有市肆贸易食物大舶不畏风浪独畏山礁浅沙盖海有石礁或见或隐而隐者最危别有沙渚舶值此即陷此时必弃重浮舟乘潮以脱否则断无脱理其舶畏火禁綦严是全舶之命攸关附洋钱考海岛逸志荷兰以银铸圆饼钱中有番人骑马持剑名曰马剑半者名曰中剑有小而厚者铸荷兰字名曰帽盾半者名曰小盾有小而薄者肖甲板船名曰搭里而以黄金铸者中肖番人持剑而立名曰金钫其马剑中剑大小帽盾皆有以金铸者以两为觔每圆抵银钱十六又有红铜铸者中肖雌虎名曰镭以当钱文之用红毛国贪不产金银无所铸法兰西铸圆银饼中肖双鹰名曰双鹰亦有半者亦有小者中肖狮子亦名搭里小而薄者中铸番字名曰钫以当十文之用干丝腊国最富多产金银铸圆饼银中肖其国主之面名曰洋钱半者二当一之用有四当一者八当一者十六当一者其三十二当一者中肖一朵花亦稀见矣亦有金铸者大小皆如之作十六倍而用又有红铜铸者中铸十字形名曰爪以为钱文也恒用锡钱暹罗以金银以钱以海贝八满剌加以花锡铸如斗形三佛齐爪哇皆用中国历代古钱按马剑每圆重库平九钱色九八干隆间改用双柱花式每圆重八钱三分色九五名曰花边后又改用番头钱每圆重七钱二分色九成即所用夷银钱也今各夷交易俱以货易货夷银不得运回中国禁极严故贩洋迥非昔者比卷九艺文略志乘之作仿于汉书汉书艺文之志独载书目陋矣我朝一统志自名臣硕彦鸿章巨制备列简编厥后省郡邑志遵循载择使前贤苦心着作披书可信典綦盛哉厦虽蕞尔一岛不乏名宦邑贤故于奏议公移以至城池公署祠庙岩洞之记序诗章有关岛上风化民命利弊者录为艺文略他虽奇文雄策不系岛上概置不载亦由一统志之义法焉尔书目疏咨论议书记序志铭诗书目唐薛令之明月先生集补阙集一卷陈黯裨正书三卷颍川先生集五卷宋林棐诗文集薛舜俞易抄诗书指文集明林应四书解便览璧峰集王高立毛诗小传十六卷义方堂文集二十五卷傅钥鹭门山人诗集池浴德居室篇诗集空臆录怀绰集池显方晃岩集二十二卷玉屏集南参集沧远诗集李杜诗选说诗直夫偶钞金刚演说东山尘语林应翔止嵒存稿衢州志林龙采茶史一卷林志远历代史白杨期演易经管见岛上纪事八卷杨秉机浩然小草二卷叶后诏五经讲义鹢笔阮文锡四书测读易阙疑粤滇纪录金刚经说续佛法金汤杜诗三评闻见录谈道录唐人雅音集唐七言律式梦庵长短句清源会诗篇同和东坡韵诗燕山纪游夕阳寮诗稿夕阳寮词慧庵倡和韵选轮山诗稿慢亭游稿诗论诗韵啸草夕阳寮文稿击筑集涉江诗钞奕鉴林说林尊宾纪许国三异人集国朝陈伦炯海国闻见录二卷郑得潇五经通义文学指南易研史统人字图说蘧广外稣内近吟选曾原昌百花诗澎游草一卷逢斋诗集八卷池继溥然斋诗草池其绳史眼诗纬四书讲录三极藏书求斋别集蔡洪璧琢斋集刘天泽四书述酌叶龙南华经注黄成振四书存要五卷学庸存要补篇二卷日光岩诗一卷九闽赋一卷林翼池来凤县志鹭洲拾草远游闲居草读史约篇尚书捷解知以集蔡德辉鸣秋草五卷蠡测文集十卷李正捷月山诗文集黄日纪全闽诗儁六卷奚囊集内史集中枢集龙江集榕林偶欥倡和集鹪栖琐缀荔崖诗钞归田集嘉禾名胜记二卷榕林汇咏一卷菜根清谭廖飞鹏石村集黄彬草庵诗集四卷文集二卷看山楼倡和诗一卷林明瑅应秋草莫凤翔鹭门草四卷碧山草堂诗钞一卷鹭江志略一卷薛起凤鹭江志梧山草曾朝英诗文集蒋国梁长啸集张廷仪沧浯集张承禄孝子忠臣录善恶金鉴隐林酒史璧峰诗话唐诗汇韵张锡麟池上草时斋倡和诗二卷池上史论渔城诗草四卷文集二卷徐宏音韵斋集黄名香消闲草蔡天任雾隐草许温其箬渔近草周礼悔葊小草刘启熊晞窗吟草梦亭赋稿王经纶经史绪余林为洛太极图说古文文法评注郭希洛有韵斋诗文集林一枝射策悬鹄水师要略一卷舟师绳墨一卷闺秀章淑云镜花楼诗稿释达中刻玉集疏讨平逆巢疏万正色题为讨平逆巢廓清海宇事臣于本年二月初六日攻克海坛又于本月二十日两日夜攻克崇武追至泉港臭涂业经题报外随即咨会督抚将军提督诸臣陆路夹攻贼惊惶莫措遂将海澄金门厦门节次抽泊金门港口据扼料罗豫为拒战退归之计臣审候风利于二月二十七日自泉港分遣舟师以援剿左镇总兵官林贤定为左路先锋以援剿右镇总兵官陈龙定为右路先锋以臣标及闽妥协副将田万侯援剿前镇总兵官黄镐后镇总兵官杨嘉瑞定为中路正舟宗三路并发因风信顿息暂泊永宁二十八日至围头乘夜直捣料罗贼拚命夺取生路时值昏黑汪洋巨浪难以攻击即于二十九日早尾追贼遂飘洋远遁臣沿海长驱两日夜搜逐无踪而外洋绝域未便穷追遂于三月初二日至金门出示安民初三日进泊厦门与各陆臣会师而闽海逆巢一概廓清矣所有进取海澄厦门听各路陆臣具疏题报外臣以菲才谬当重任前疏密陈战略汲汲以速征为任者盖实知民困已极天心厌乱若不乘时剪殛为患滋深且料逆贼虽结舟宗海坛特为外固臣以顺天救民之师气锐心一之众加以上风临之海坛必破既破海坛先声已夺则海澄自溃金门厦门自危次第长驱便可席卷臣报国心切安忍烛见既真而迟留观望故遂与抚臣吴决策前征今幸仰赖皇上威灵获验前言此诚臣之分也国家之福也然而战胜易守胜难则安边善后之策水陆分防之要此又臣所鳃鳃廑虑容确商议定另疏题请庶可奠闽方于永固矣至于在事水师镇将及随征外委人员节次战功容臣查确汇报伏乞皇上睿鉴施行飞报克复等事疏杨捷题为飞报克复厦门逆岛事窃照海澄既复贼众奔窜臣抚安残黎即一面多张示谕并差能员于各处宣布皇仁晓谕各伪官兵许以就抚自新随材录用当有伪总兵吴桂罗士鉁伪副将吴天禄等各率领伪官兵船只眷口前来投诚臣厚加赏赉抚慰将伊等家眷安插县城之内因厦门情形各据称逆贼因在乌屿桥海沧等处被我官兵剿杀又见我兵安营高浦所绝其归路贼已丧胆今海澄克复势益摇动桂等愿效力前驱协同官兵乘时进取等情臣随飞咨督抚诸臣调拨官兵分路进攻督臣姚平南将军臣赖漳浦总兵臣赵得胜率领满汉大小各将弁配坐船只从嵩屿进发抚臣吴与宁海将军臣喇副都统臣吴同安总兵王英等率领满汉大小各将弁配坐船只从浔尾进兵臣同福宁总兵臣黄大来漳州总兵臣吴三畏率领镇标各营参游马胜等并守备千总以及外委随征大小各员弁配坐分拨督臣捐造八桨船三十只及投诚总兵吴桂等带来船只仍挑选新附熟练精兵即令伪镇将吴桂罗士鉁吴天禄带领协同官兵从海澄一路而进三路订期于二月二十六日一齐追击逆贼聚舟宗迎敌我兵大炮击破贼船甚多斩杀淹死逆贼在海洋之中难以千百计数贼众大败远遯当有防守厦门伪总兵黄瑞张雄吴国俊等率领伪兵投诚随于二月二十七日亥时克取厦门岛中人民数万口臣等仰体皇仁禁戢官兵不许伤害百姓出示安抚讫查探贼船尚有二百余只现泊料罗等处尚思狂逞应俟水师提臣兵船到日会商夹剿以绝根株但臣自提师凤山与督抚诸臣罄竭心力经策灭贼之策时因省会无水师南下未能飞渡且臣系统辖陆路原无船只水兵近因分拨督臣捐造八桨及招谕伪总兵吴桂罗士鉁等各带船只来归臣多方鼓励各愿领众杀贼自效臣不敢以水陆歧视致失事机随飞咨督抚诸臣调发官兵分路夹击今积年盘踞逆穴一旦荡平海宇廓清边陲安靖此皆仰借朝廷威德下赖各将士协和用命而水师提臣之功尤不可泯除在事有功大小将弁及伤亡官兵并得获船只器械等项数目容臣查明另造清册送部察核外理合先具飞报上慰睿怀臣谨具疏密题伏乞皇上睿鉴施行奉旨鉴卿奏会同满汉官兵进剿海逆击败贼众恢复厦门俱见调度有方将士奋勇可嘉在事有功人员着议叙具奏兵部知道本内副都统讹写都统着饬行水师请设等事疏杨捷奏为水师请设专员微臣揣分难兼谨密疏控辞计图万全事窃照闽地寇虐方张山海交讧是今日水陆俱在用兵有万难兼顾之势臣自幼从戎身经战阵俱驰驱于车马之间从未乘风破浪以角胜于水师今一旦俾臣以兼管水陆之任惴惴不克自安闻命之日即欲具辞水师因未开印不敢上疏及入境受事又以途次匆遽不遑控辞今甫抵省不敢再延恐误国事是以吁闻臣更考福建旧制原有专设水师提督后因海面无警郑逆窜伏台湾故尔奉文裁去今则海寇见驻厦门于漳泉等处水陆交犯狂逞之势什倍于昔自应循照旧例特设专员令其统辖沿海兵将调度水战俾臣得以尽力陆路一心剿御剪其攻城掠野之狡谋则从此陆兵水师各有职掌彼此唿应互相声援将见数十年之逋寇可立歼于兹矣今臣正在料理陆地攻守之事弗暇兼顾水师若不早为奏明倘海上贼艘一时并集虽有沿边将士无专师以统之其志不一难以建功是水师分设之议在今日有断不容稍缓者伏祈皇上洞鉴边海情形俯察愚臣诚悃敕部速议特简熟悉水道才能夙着之员另设提督使水师早成劲旅其于式遏寇虐有裨军机非浅鲜也臣不胜惶悚待命之至密奏请旨疏辞金厦战功万正色题为讨平逆巢廓清海宇事康熙十九年五月二十七日承准兵部札付内开职方清吏司案呈奉本部送兵科抄出据福建水师提督万题为讨平逆巢廓清海宇事一疏奉旨览卿奏率领舟师进剿海逆直抵金门厦门卿倡先平海攻克海坛崇武臭涂等处贼势窘迫克奏捷功具见筹划周详调度有方深为可嘉着从优议叙具奏兵部知道钦此查该提督未经造册送部此抄无容议覆应行该提督将杀贼数目并在事各官有无事故职名履历详造清册送部之日再议可也等因呈堂奉批照扎送司案呈到部备扎到臣承准此窃惟戮力疆扬固臣职所当尽据实披陈尤臣心所难昧臣自上岁受命讨逆晨夕综理备悉贼形故不揣愚昧决策前征仰借皇上威灵自海坛以抵崇武臭涂三次鏖战克奏微勋所有杀贼全胜情形俱已恭报在案自臭涂以抵金门厦门连日追击寇贼披遁臣前疏据实题报钦承皇上纶音褒奖谓臣倡先平海功有可嘉并着兵部从优议叙臣跪读之际不胜感激而益切悚惧也兹部札行臣将杀贼数目并在事各官履历造册送部再议臣思臭涂以前杀贼颇多承准部札见在确查攒造以俟汇报臭涂以后乘胜追迫逆贼奔溃实无杀贼数目可以造报至于倡先平海克奏捷功则又臣之颇悉贼形思尽愚忠力图殄殛以仰报圣明于万一者安敢分内之微绩妄邀格外之殊恩敬抒愚诚据实题明伏乞皇上睿览施行咨覆喇将军咨黄正色为照豫备不虞兵法要机况逆孽犹在澎湖则厦金全岛尤宜保固派拨防御诚有如大咨所嘱者但本提督现在整搠舟师刻期前征以扫根株仍与各镇会商机宜拟以援剿前后二镇及同安兴化诸兵分防厦门等处以杜寇萌而亲统全师审候风利直捣铜山想远窜余氛立可净尽而内地坚防亦可仰纾贵将军之悬切也为此合就咨覆又为照去疾务尽古人明训思患豫防兵家要旨贵将军款列指教具见周详捧读之下不胜景慕但本提督自陈师以来夙夜严翼惟期扫净根株以奠哀鸿所暂驻厦门未即直捣者以一二战伤船只现在修整所有远窜残黎尚未安集且料逆氛虽未殄灭逋伙实多危惧驰檄抚谕必自瓦解乘势穷追或成兽斗故日遣间谍以携其心而徐整全军以制其后进退维谷能不归命乎李左车所谓镇赵抚其孤驰檄告燕燕必望风而靡者是也至澎湖逆孽正在鼠窜之时计无豕突之患但防备不虞势所必周故拟以援剿前后二镇及同安兴化诸兵共八千有余留守厦门料罗等处而亲统舟师廓清余逆俟奏荡平然后分防各港以图善后此又本提督所日夜鳃鳃不遑刻懈者也若沿边遗孑现在颠连沟壑民命实可悯伤本提督于视事之日即具疏题请内开两岛残黎皆系被胁赤子恳乞皇上敕行克复之后严禁掳掠奉旨依议在案故自攻取海坛以来一路安堵有都司掠取一羊斩首以徇此固遐迩所共知者兹以崇武一捷海逆宵逋厦门空虚陆兵进取民间家赀荡焉一空逮本提督沿海扑剿之后师次其地遍行招徕而两岛遗孑始知有生全之乐矣但米珠薪桂赋役繁兴阖省遗黎皆在水火语云足寒伤心民病伤国则当事之抚绥尤祈贵将军之设处耳投诚诸众实宜安插给粮以鼓将来本提督粮饷无关职有所分不能越俎则垂慈悯念俾顺者有安全之庆逆者怀归附之思尤在贵将军咨移督抚力行靡懈以固疆圉也今准前因合就咨覆论同邑海防论庄光前同为海滨之区其形势居要冲者有二由内港石浔而南为嘉禾屿今所谓厦门是也稍东为浯洲屿今所谓金门是也其间列屿碁布星罗在厦属者则有宝珠屿鼓浪屿离浦屿薛浦屿在金属者则有大嶝屿与小嶝屿夹屿白屿皆前后倚伏左右犄角易为藏匿藏奸之所俱宜设备他若高浦马銮高崎浔尾五通澳头刘五店等处亦渡口讥察之要道也沿流而东则大小担二屿大担而外则为浯屿据海疆扼要北连二浙南按百粤东望澎湖台湾外通九夷八蛮风潮之所出入商船之所往来非重兵以镇之不可大抵金厦两岛为同邑之襟喉而大小担浯屿又两岛之襟喉也自国初海氛以后渐次除治烽烟永靖升平迄今几于百年又蒙国家保护之恩固已人服其德而畏其威永无萑苻窃发矣然而汪洋之中往往啸聚三五为商舶患者岂防御之未尽善哉盖防之之道自古难也夫海浮天浴日浩乎不知其几千万里奸恶为祟来若骛集去若风驰则侦探难也又鼓木曳海中水邮惯习乌合而聚兔脱而散人莫寻其踪则扑灭难也且奸恶之徒无室家之累凭岛屿以为穴窟乘风波以恣出没则穷治匪党难也因其难而防之果何道之从欤计以防哨得人保守得地先固其襟喉然后可安其心腹两岛非无哨船往来巡察也然盗众不自顾其死而船兵各自爱其生名曰巡察实则以不遇贼船为幸猝而遇之有扬帆而避已耳是以哨船奉行故事只依近港而止而海上商旅弃而不顾斯可谓防哨之得人欤厦门各处汛防不一城寨缮修有加无已无庸借箸已而金门旧城在原金门所高耸临江目极东南为备海要地平台而后以城稍圯移驻总镇署于后浦夫兵以卫民居金门则一望了然贼艘不敢逼境今丛杂市中未免有巡哨不及之患斯可谓保守之得地欤又如浯屿孤悬海中抗扼海边南境实为捍蔽金门之冲先是设兵以守明成化间移置厦门沿失至今议者因有舍门庭守帷幕之喻夫王公设险以守其国兵不居要犹之无兵若襟喉不固而心腹能安又未见其有济也惟是度其地利酌其可否宜移者移宜筑者筑宜修者修先据襟喉之要然后各岛设防画地分守彼此会哨络绎使厦之兵可会于金金之兵可会于大小担浯屿各戍既使贼无出入之路而且严其勾引断其向导勤者有爵赏怠者有诛罚将帅严于下令士卒乐于争先则金汤永赖矣议浯洲建料罗城及二铳议蔡献臣同安海屿地大而山高者惟浯洲嘉禾为最嘉禾之南中左之所城也而洪济为之镇浯洲东北四巡检之所碁置而南则金门之所城也而太武为之镇嘉禾去邑五十里一海可乱而浯洲之西则缘溪入海行六十里出澳头而淼乎不见水端矣其之邑则有金门渡后浦渡埔下渡平林渡金山港盐渡之董水则有平林渡之莲河则有西黄渡之安平则有官澳渡此皆内海也其东则外海为澎湖为东番琉球诸国凡夷贼之由泉而南由漳而北者必取水而维舟焉其澳最平深于北风尤稳而登岸尤便者曰料罗故设汛以来岁勤郡营戍守汛毕乃归承平久而戍撤仅仅浯铜游春秋汛及之然亦寄空名耳癸亥冬红夷登岸把总丁赞死之于是抚镇出二标以戍而一民居寓兵八九人大为民苦未几复撤去而分金门营兵守焉本澳有官厅有妈宫妈宫之前营房对列兵居之近左起一小阜其下二盘石并入海大各四五丈又左则一石如虹直亘海中甲子夏议建铳台于盘石上予谓三山横亘海外澎湖闽南之界石浯洲嘉禾泉南之捍门也曩时诸夷风帆犹在旬月之外自倭奴潜贩东山而红夷城台湾寇贼奸宄渊薮往来共指同安海澄间信宿耳嘉禾澎湖设将宿兵贼未敢遽窥独浯易而无备实启戎心急而图之不已晚乎则料罗之城讵非百年硕画哉书答南二泰抚院书蔡献臣夷氛尚炽秋谷欲焦此海邦之忧也年来赖公如天之覆修政修教即须臾间已纤毫毕照振举靡遗八郡从兹脱汤火而就枕席非仁人之明赐哉近闻红夷复入浯屿求互市不佞臣因思祖宗设官良有深意浯屿一片地在中左所海中中左门户也先朝设把总于此官因名焉嗣且缩于中左之城外嗣且移于晋江之石湖而浯屿遂成瓯脱往尚有城居数家汛时汛兵朝往暮归今红夷来必泊之则此地之要明甚浯屿总徙复设浯澎游则此官之不可废明甚倘就本屿建一大铳城而拨一水哨守之多置铳械其中则有险可凭有铳可攻夷必不敢泊舟其下亦必不敢越此而入中左也又左岸为普照寺亦可就近寺处建一小铳城而拨兵二三十名守之彼此对峙铳炮互发夷益不敢越此而入中左也石匠惟中左最多而海石亦最多此不过费一二千金而足且深得祖宗设官之意客岁议设游戎裁把总鄙见谓石湖可裁盖游戎宜居中调度南北照管而中左所必不可不常往一游石湖则第以一名色总领数舟守之兼策应永宁崇武一带足矣然此为无事时言耳今夷舟猖獗尚议添敢议裁惟浯屿之铳城似不可已也幸公详议而创是役真百世利耳与徐心霍都督书蔡献臣红夷猖獗幸借大将军威灵中左恃以无虞且师律严明将领知畏而士卒不扰中左之人诵功德不去口惟恐大将军一日而离中左不佞亦数以大将军廉勤向当道颂言之且为敝同喜得万里长城也然中左者同安之外户而鼓浪屿者中左之辅车安危共之若夷据鼓浪而以坚铳巨舟泊其下则中左之较场一带遂无敢往来者是断一臂也又夷舟之泊必浯屿大担而其入必普照会官澳及鼓浪之左右故此三处必分兵守之而以大小铳付之又必各以小舟数只佐之方得水陆俱宜纵无奈彼巨舟何独不可歼其小艇乎至攻夷法惟火与铳火攻必须上风乘潮然茫茫大海吾能烧彼亦能避岂可必其遂入彀中哉不佞谓夷所畏者铳耳若黑夜用小舟几只载巨铳数挠之则夷舟必且损坏即未损坏必大惊扰出必以夜防其见也舟必以小避其铳也夷夜泊则不安昼掠则有备其势必饥而逃是制夷之上策也或又疑铳大舟小恐致沉溺似可以用商船渔船价值十金者先试之于内港小舟有损则更求其稍大者小舟无损则依此法乘黑夜击之又何惮焉若曰待其登陆而拒之则彼无所不攻我无所不守而任彼晏然游夷于风波之中即不必勾倭通贼而沿海居民必被其荼毒此所谓养虎为患者也惟大将军裁之与蔡体国书池显方人谓温陵文盛然录未必才才未必录继未必善善未必继乃至元不论神魁不论气以拾唾为正以纵辔为奇文章之衰未有如今日也不肖强项不可效颦不能道则未睹全牛学则尚骑两马想无望于燃灰心犹痒于见猎近欲周梓里窃抱杞扰如澎湖之不必多兵先人曾与许敬庵中丞言之鹭门之当设钦总先人曾与黄与参中丞言之今欲加路将裁浯澎游路将之巡既暂名色之权不尊泉绅爱其门户既假浯屿于石湖复借路将于郡内泉视同为唇齿同视鹭为咽喉奈何以春秋半驻之将名色一枝之师而支吾牖户者愚以为路将可设钦总不可裁漳有二泉惟一可乎澎湖可移冲锋不必另总昔辖二今无一可乎则惟转冲锋之师以守金门革冲锋之领以归钦总则钦总之寄仍重鹭岛之枕可安路将之丁健有出二钦并峙两翼互应每汛拨二捕船于澎以侦贼出发一哨船于金以捍贼入头目遮固臂指运闲策之最上者浯澎陈君莅任以来汛海不波今惜地则不可裁惜人则不可调冲锋既为旧部则合并固非蛇添金门既属原辖则统摄又非马腹如以柳易播则不知仍旧职之便如舍湜求白则不如仍旧人之便或加阃司而为路将裁可也或并冲锋而归浯澎勿裁亦可也惟此二策公肯详达于当道如先人之达许黄者为地方非为陈也与阙褐公书池显方承下询地方最要者敬陈四条以便俯采一移选锋营同安负山襟海海达两洋山通四县良奸杂处稍以法绳或逃远岛为蜂屯或避他邑为兔窟或接济而驾艇夜出或勾引而诱寇突来粤若遏籴而穷户赋鸣鸿矣官稍离县而势豪张硕鼠矣欲设一关而孔道之中复有间道欲置一旅而加征之后难以重征窃惟同安最冲者中左所次冲者石浔也中左隔海距县七十里既有浯铜泉标二游以卫左右石浔滨海距县十里人烟辐凑土城久圯前被贼李魁奇突入焚掠无以御之选锋营陆兵三百名驻札中左城内今海波稍静山寇可虞如前年寇夺我舟水师复为陆用选锋兵未见奏绩且株守中左岛上有急则卸担二游县中有急则托言阻海合无将选锋营兵移守石浔如遇海警则水师守门户选锋守咽喉或值山警则选锋为前矛乡兵为后劲又逐月之军糈就给本县既足杜其侵欺有出人之武艺俾教乡兵复可广为团练此不费官帑一毫足收陆兵实用也一议浯铜游浯铜旧惟一总近以地远难驭分为二游左游辖自旧浯屿至镇海崎尾右游辖自刘五店至官澳围头上达泉界下抵漳封犄角互牙最为善法第舟一日不在汛则起萑苻之窥总一日不在舟则生哨捕之玩今二游总皆驻中左逢汛暂出虽历难周若寇过洋既乏狼烟之报及舟驰救徒为马腹之鞭合无令左游收汛驻旧浯屿出汛巡浯洲等处右游收汛驻刘五店出汛巡金山官澳等处游击驻中左带泉标游一枝稽察两路庶外洋之声息易通内地之藩篱益固矣一练乡兵乡兵多临时召集致手器不相调仓卒派糈致贫富互推诿又保长脱壮丁而混充其名侵科敛而不果其腹夫操戈矛者令兼耒耜难也挟弓矢者俾挟糇粻又难也今有一法兵农可兼缓急可赖者同安七八百保合无每保择一善射者教以射善铳者教以铳民于农隙习射与铳录为册以月报县试之精者赏之无事则耕而以射铳为猎有事则片纸号召一保取数人或一人焉可得数千人之用矣然后令殷户醵钱养之如坂尾保善飞石五峰保善药弩以助御敌虽精兵不是过也一实仓廪同安田窄烟稠贫民以粤籴之通闭为丰歉富人以米价之高下权奇嬴当炊玉之时而富者之悭甚于惠潮故谷直日腾乃储胥独少县仓有谷而未盈高浦金门二所有仓而无谷中左所无谷并无仓古者三年收有一年之蓄今者数年蓄不足支数月之饥况无蓄乎合无于实者增之虚者补之谷艘常通长纳如抵之粟丰年必积永存不涸之仓此足仓之先几救荒之上策也与姜青芝书池显方闻当事者议割中左入漳敬献荛言用筹梓里中左所在海岛名嘉禾里延袤四十里古隶同安洪武年始筑城徙永宁卫中左千户所官军守于此陆行至同安浔尾地渡海三里距海澄渡海四十里嘉靖四十四年割龙溪漳浦地设海澄县前年漳参将出汛驻中左后以难兼制两郡始设泉南游击镇中左澎湖游击镇料罗海外共御寇之北下漳参将原议节制泉澎今驻铜山以御寇之南上如遇剧寇泉澎二将扼之于外漳将移驻海澄圭屿控之于中是卫泉实卫漳也若割同咽喉入漳门户则筑澄城时已知重地之不可瓜分若地仍同籍辖借漳师则设泉游时已知漳将之不能独任若谓贼来恐澄不知则海澄游有水兵快船十只可以侦探若谓此漳门庭不宜委邻代守则固同门庭原与漳兵共守又泉师外御倘澄邑有警皆为同舟之风如漳师改辖倘同邑有警未必为缨冠之救况一所俱属泉军籍饷既难顿改又两郡杂居孤岛奸宄何以稽查如前夷寇突侵合三路之戎尚费抵敌岂今泉游别徙使极冲之地独责漳师是审远近之情形权缓急之利害万不可隶漳者也上满制府论台湾寇变书蓝鼎元台湾僻处海外狃于治安久矣朱一贵突尔跳梁戕害官兵窃踞郡县虽曰猖獗之极其实不难平也无赖子弟偶尔乌合尚未知战守纪律为何事当即合将出师星夜进讨如救焚拯溺勿容稍缓彼不意官军猝至必将手足忙乱仓皇败走渠魁大憝自可聚而歼旃此迅雷不及掩耳之道也若俟奏报请旨而后发兵动逾数月贼胆必大规模渐立谋士渐出羽翮渐成则燎原之火正须大费扑灭耳控制台湾惟厦门最为扼要形胜所在便于指挥执事在省隔远莫如疾驱南下驻札厦门督师进剿筹划粮饷诸凡机宜唿应便捷且内地莠民不无乘虚鼓煽或谋啸聚摇惑人心若棨戟一临则群疑自息执事旷世鸿才必有奇谋上计灭此朝食非鄙人所能窥测惟是养军千日尽在一朝国家不吝爵禄施及下材未有毫毛小效补报万一敢以此疆彼界之殊非在职守之内袖手缩颈晏坐而旁观哉愿执事假某水陆万军舳舻三四百艘请乘长风破千里浪为执事一鼓平之记金榜山记朱晦庵金榜山在嘉禾二十三都北有岭曰薛岭岭之南唐文士陈黯公居焉岭之北薛令之孙徙居于此时号南陈北薛黯公十八举不第作书堂于上人称曰场老山涧有石名钓鱼矶堂侧石高十六丈名玉笏所居有动石形甚圆每潮至则自动天将风则石下有声名虎礁宋宁熙中邑尉张翥咏嘉禾风物有尤喜石能翻之句正谓此也宋淳熙二年春新安朱熹谨拜赞曰猗欤陈宗浚发自虞协帝重华顺亲底豫克君克子裕后有余胡满受封平阳继世至于大邱节义尤敷更考相业声名不虚深羡钓隐高尚自如爰及五代配天耀祖剖符锡衮遍满寰区更秉南越有分开土宋室纳款臣节弗渝丕显丕承此其最着子孙绳绳别宗寡侣源深流长猗欤那欤玉屏书院记白瀛同安自紫阳朱子主邑簿建高士轩畏垒庵倡导兴学闻风踵起者代有传人如林次崖以理学名洪芳洲以文章着蔡元履以经济称其它彪炳史册者未易罄述厦门于同一都会也连山环海涵天浴日之区衣冠辏焉胜国隶中左所旧有义学立于玉屏山麓是山也迤逦城东嶐然耸出远瞩沧瞑则列岛浮空金门浯屿壮学海之波澜凭眺郊陬则横峰拱翠金榜魁星标文山之竦秀昔时人文杰出地灵殆有助焉自海氛鞠为茂草矣我国家底定海宇文教诞敷前威略将军吴公沿其旧始建文昌殿关部郎中雅公复构朱子亭增置旁舍为师生课义所彬彬济济称盛一时倪总戎封君任中协时尝捐俸经理居无何绛堂渐虚生徒落落党庠术序竟作琳宫梵宇夫以吾儒横经之地沦为淄流卓锡之乡官斯土者曾弗过而问焉母乃昧于急务欤余以谫材奉命观察海疆览其山川风土之美与夫文物声华之盛思与都人士共相切劘仰副圣世棫朴作人盛典适总戎随庵倪公由南澳移节斯土欲继先志重兴之而缙绅乡先生林君翼池刘君承业廖君飞鹏黄君日纪与诸生慨然起而任其事余曰善哉绍先业而启后进敦人心而茂风俗所谓一举而数善备焉者也余不敏敢不敬承爰驰檄有司肃清堂宇毋滋僧徒鸠居其中复斥地而广之址仍其旧制维其新左为文昌殿右为讲堂堂之后巨石屹立如削玉屏之所由名也上为集德堂新朱子之像而祀焉东偏为仙真祠宇增而新之西架萃文亭中植魁星碑巍然高踞俯视一切由亭而下回廊斋庑用舍师徒庖湢廐库无不备具门庭爽垲位置错落木石砻琢黝垩丹漆之工既坚且致始事于干隆辛未十月以癸酉十一月讫工縻白镪千八百两有奇余同都督全庵李公总戎随庵倪公前司马澹庵许公今司马松山四公捐俸首倡余则绅士及慕义之家所乐输而成也自是议膏火立规条将有明师硕儒以造吾后生小子者俾海滨邹鲁之风蔚然再睹则与高士之轩畏垒之庵后先辉映岂非千载盛事哉昔韩退之有言曰莫为之前虽美不彰莫为之后虽盛不传余喜总戎公之克胜堂构又幸同时之贤士大夫相与有成共屏教泽于不朽也因志数言勒诸丰碑职其事者孝廉姚文山倪邦良贡生林秀琦黄名芳辜义越陈文榜监生陈邦彦张锡麟林丰椿也往来襄理则石浔巡检陈自芳与有劳焉例得并书至捐赀姓名别镵诸石干隆十八年癸酉嘉平月谷旦立重修玉屏书院碑记周凯厦门一岛居泉漳之交分同安县十一里之一里曰嘉禾里无学校而设书院书院有二曰玉屏曰紫阳玉屏在城东南隅玉屏山故名斋舍鳞次山海环拱胜地也中祀文昌文武朔望礼焉殿宇差隘雨则僚属不能展拜而武庙在城西南隅建自康熙初水师提标五营新之规模宏壮视此伟焉余自莅斯任时与厦防同知谋别建绅士狃于择地之说终无成道光十五年春董事请修玉屏书院余往度之殿后有隙地二弓拓入殿即闳敞盖向者建置之未善也谋于提军陈公醵金改建令营匠构造专弁监工三阅月而工成费賨钱六百筭等殿庑敞邃虽不及武庙焕然改观矣由殿而东为衔山阁崇德堂漱芳斋芝兰室卖诗店殿后为朱子祠祠西为萃文亭三台阁静明轩仿胡斋下为讲堂皆书院斋舍及游览处也向之修建也敛士商钱一二绅士董其事书吏杂其间多浮费工不坚余乃倡为各修法有愿修某室者捐资自为之无经书吏手于是举人吕世宜李应瑞修萃文亭迁魁星像其中生员林锡明修芝兰室贡生杨士侨修卖诗店职员陈联恭修漱芳斋吴廷材修三台阁童生张福海修静明轩监生郭懋基修仿胡斋职员吴文昭与其族人重建朱子祠众典商重建衔山阁崇德堂而举人凌翰与其弟屏亦修福德祠次第兴举彼此争美较前又加华焉讲堂在殿西尚完好有吴秩南任新之筑基五尺别为门以便主讲者出入凡再阅月而落成请余为之记将伐石陷诸壁余维书院所以广学校之教也厦门虽分同安之一里而士则四方咸集不仅同安也货财所聚民以富足故事易举好义者众也顾余更有进焉将以是为华观乎抑将有人焉读书其中明先王之道希圣贤之学求诸身心无愧神明以储国家之用乎余虽不学观察是邦五年矣士有淬志于学者余当进之于道以无负诸君新之之意至于书院兴始详于前人载记捐输姓名银数书之别碑兹不载周公祠记高澍然厦门环海而宅南通诸番东控台湾西北引漳泉海贾屯聚民多客户作闽南一都会为最要区国家宿重兵建军门设兴泉永海防兵备道镇抚之地斥卤多石少田仰食台运外米不至丰岁亦歉民性悍轻不通官语号难治故选人特严今观察富阳周公初由编修守襄阳教民种桑兴习池水利衣食襄民分巡汉黄德道筑堤京山扞汉水皆百世之利声闻天子会公母丧外除诏起公今职以道光十年冬十一月至任公牖顽驯暴信赏必罚正己帅属咸就约束二府一州顿易观听厦门密近公化如戴二天制府程公累以海疆可倚之员入告故六年不迁而公之政成先是厦门有义仓贮谷四千石玉屏书院积六千金历久日耗公曰书院经理非人宜其蚀也其屋敝漏不能栖学者仅月两课应故事何异虚设义仓平贾食饿人无以赡之则岁亏累发且尽矣然义仓故有湖莲保田为海潮所啮埭坏入咸水田遂荒薛氏有田三百亩与义仓田相毗久成沙卤而赋未除薛氏苦之以献公往相度给废田直筑石埭二百一十三丈土埭一百一十七丈以捍潮汐引泉凿河通沟洫设闸启闭以潴水费八千余金而二田俱复分亩清丈计户授田而免租三年听种杂粮泄卤气比入租以八斗五升当一石如下剂致甿法岁可入租千余石利溥而可久民不患饥其书院刱认修法占地程功可期坚好公与提督陈公化成同修文昌祠为倡一岁落成选公正者司出纳充以罚款渐复厥旧公时至院与诸生讲习诸生住院者数十人弦歌不绝公兼授古文义法于是厦门有古文之学厦门士民感公教养之成足垂久远就书院崇德堂为公祠别储钱数百缗生息备异时春秋享祀之费属澍然记澍然时掌教书院见诸生彬彬向方胜于中州属时久旱民无愁叹之声喟然曰公之治效可睹矣其百世祀也宜哉案汉石庆相齐国大治齐人立石相祠盖生祠所昉是祠不别建就址书院如明代尸祀于浮屠老子之宫非公令所禁可谓得礼意矣爰记公治碑诸祠南彰示士民毋忘公德公名凯字仲礼学者称芸皋先生光泽高澍然记紫阳书院记鹭江紫阳书院始自康熙年间司马范公廷模所建中为祠宇祀徽国文公后设讲堂左为学舍斋厨毕具相继官斯土者皆延师主教完葺以时逮近而倾圯甚矣干隆己亥冬绅士王经纶吴朝英林银青李国典等呈请于司马张公朝缙公以振兴文教为有司责于是清其芜秽捐俸倡建慕义君子欣然赴之董其事者林陶光林锺杨必魁陈应清杨汉章林为洛金梧林耀华李玉华姚翀王弼杨和何芳春黄克明卢怀玑观察张公栋又捐俸以成之工兴于庚子六月告竣于辛丑三月计縻白金二千七百余圆其捐赀爵名姓氏别为胪勒以表好施将来置膏火立规条以绵教化崇先贤之祀则亦良有司与同人之乐善者能为其继焉尔干隆辛丑绅士公立新建厦门义仓碑记倪琇我国家累洽重熙民康物阜虽在海隅日出出罔不耕凿顺则休养生息于于数百年之深冢五登三汉唐以来所不数见者也然或旱干水溢天时不可知斥卤涂泥地道不必一老幼废疾人事不能齐于是参赞运其经纶久大垂为功德广周礼备荒之政酌冢宰制用之经诚莫如义仓之美且备焉盖义仓者所以济天时地道人事之穷也神明乎井田之法而义取先公变通夫保甲之名而意存相恤当其常急公共效量其力以乐输当其变任恤咸周因其利而不费义仓之有益于储备也大矣况子朱子崇安小试尤闽中所传诵弗衰也乎此制府赵笛楼先生以好古之深情为救时之善策而孙制军韩抚军所继美而赞成者也盖以实学行实政本仁心着仁声受朝廷简任之恩为庐井救荒之政谆谆焉以贮谷设仓相劝谕此足见仁人君子之用心有非己溺己饥所能尽者庶几晦翁广惠之遗意得与凡百执事共质之而共明之也夫存心爱物虽一命其犹有济也况余忝居词苑历职谏垣向者奉命巡视南漕窃远慕子骏之长材私淑酇侯之成法矣今则洋洋滨海地广民稠所谓宣上德而达下情者其余之职也耶然而蛮云瘴雨则天时之旸燠不能符海澨山陬则地道之士宜不能办蜑民渔户则人事之错杂不能均遇丰稔之年即庚癸毋唿尚赖全台之输挽值凶荒之岁觉丁男渐散频闻中泽之嗸鸣此大府所恻然而豫为筹而在余尤皇然而襄乃事者矣且夫作事贵乎谋始为政在于开先独断者无功同心者共济余之有志于紫阳之善政而欲创立义仓也久矣所患责人无己而不捐清捧以倡先声抑或助我何人而弗破悭囊以完善果耳兹乃乐善好施之士念及枌榆急公尚义之俦情殷桑梓爰择善地庀美材鸠良工百堵于焉偕作也且立董事酌条规黜胥役庶事期以不隳也经始于道光乙酉年落成于道光己丑年猗欤休哉灾祲可不作也硗瘠可无伤也缺憾可渐复也盖义仓者所以济天时地道人事之穷也余敢自以为功哉益以思各大府之惠心惠德为不可没矣而尤幸厦门慷慨捐输争先恐后之大有人在是以乐观厥成也况大府封章入告天家劝贤奖善之典正未有艾乎余监司厦门忽忽八春深愧毫无善政以对诸君子惟建立此仓差强人意而尤望后之为监司者增高继长克成数百年不朽之盛事也乃乐秉笔而为之记义仓埭田碑记周凯厦镇义仓前福建兴泉永道倪竹泉先生奉大府檄所劝设盛举也士商捐银三万余建仓于深田买田湖莲保岁入租以实仓其田濒海借堤为护士人唿堤曰埭亦曰海岸唿田曰埭田言非堤不为功也寻为海潮所啮堤崩咸水间有侵灌租入不足余继斯任屡思建复而费不支越五年仓有嬴余林后乡薛豹率其族愿献废田于仓请筑堤询之司事者佥曰可道光十四年十二月余亲往履勘田与旧所买田相毗连外堤久废田成沙卤故曰废田薛姓父老泣而言曰自堤废力不能筑吾族无所耕种大姓又窃其石去益废而粮不得免催科日迫人丁流散与其捐于海不若捐于仓为佃犹得岁食租之余余心悯之计外堤长二百一十七丈需石计用石二千八百余丈内堤长一百一十丈需土工省统计工费五千余两废田计种三十九石五斗九升旧田计种四十石六斗九升岁入租可一千六百余石余曰此十世之利也非惟薛氏子姓得所养义仓实城乡村社岁荒均得沾溉令估值给薛姓废田价賨钱二百筭曰无令后世谓为捐献也乃鸠工兴始于十五年正月十有四日六月石堤成闰六月土堤成于是分亩丈量计户授田共得田若干亩引泉凿池开沟为潴蓄设涵洞以时启闭听佃民三年自种杂粮宣泄卤气三年后入租永为义仓之积报明大府咨部立案又惧小民之无知也榜示晓谕名外堤曰义仓石埭内堤曰义仓土埭统谓之义仓埭田便民称也俾邻近乡村顾名思义共相保护知为义仓之田非薛姓田也建房宇为收租守堤者之所居定章程岁时输纳之法立石记事垂诸永久余之尽其心力者止此是所望于司事及继任者以时稽察毋使滋弊云普济堂碑记蔡琛盖闻不齐者生民之气数转移者用世之权衡天留缺陷则以人事为之补救人有阽危则求利济而期得所西铭曰凡天下疲癃残疾惸独鳏寡皆吾兄弟之颠连而无告者推斯语也与凡负性之俦含生之类皆不忍恝视矧牧民者目击皤皤白发哌哌黄口无生之乐有死之哀犹能晏然已乎甲申秋杪予奉命调任兴泉监司乘剔弊之后首以去士冖磊上中下除奸察吏安民为务如是者行之期年商樯不惊萑苻无闻出作入息人安恒业之常偶因祈祷雨泽行历郊野见道旁有遗弃之婴儿野外多未埋之胔骼而羸老孤贪又复乞怜号泣心窃惄焉伤之细求其故盖厦门内接漳泉外达澎台四方来往者实繁有徒一旦旅邸无依非零落于陌路即转死于沟壑势使然也而闽人习俗凡女子遣嫁夫家必计厚奁故生女之家每斤斤于后日之诛求辄生而溺毙更或贫乏者忖不能自存并生男而溺之余思天性寡恩大乖伦理异乡失路谁切饥溺因与厦防黄司马谋兴普济堂以代其养黄司马告以厦门旧有育婴堂一所规模初备系前署观察今湖南廉镇官所建缘未置义产未治器具以致竟成虚设余首捐廉俸贮库黄司马见而欣悦亦同捐廉俸不数月间闻风慕义者捐至五千圆署厦防张司马请置义产余以事闻于制府苏公中丞庄公方伯钱公廉镇余公均许其可于是新屋宇治器具定立规条慎重行之易其名曰普济期事有所兼及惠有所并施也其大端或雇乳母以哺婴孩或寡老妪以恤弱小或给口粮以养衰老或设医药以周贫病或施棺木以瘗旅亡或掩骸骨以免暴露俾少有所长老有所终生遂死安而已其细目则为之立年限以定婚嫁随寒署以给衣食严内外以密防范别勤惰以赏罚治膏腴以供经费选方正以司出纳一年之用度几何终岁之收养几何堂有书记官有册籍班班可考庶几期斯堂于不朽耳非所谓生民不齐之数天留缺陷之事将求利济而期得所者以行补救之术也哉维时共襄其事者则有提师吴公台澳总戎甘公观察张公郡守秦君兴化守佟君泉州守陈君永春牧嘉君海关司榷彭君中衡参戎朱君署中衡游戎金君厦门司马黄君建宁司马张君金门别驾梁君莆田王令仙游胡令晋江方令惠安杨令南安靳令安溪朱令同安吴令德化王令大田汪令与夫庶司众职各捐廉俸有差而鹭门之荐绅父老官司职役尤欢忻鼓舞相乐输而无吝色猗欤休哉何善之所归人有同好竟若斯之不谋而合捷如转圜者欤余因始其事志其行为之刻石以纪其一石纪官爵姓氏施与数目所以明不朽也又一石纪批详年月田亩钱粮所以垂永久也若夫林林总总孳息弥蕃存活日益多经费日益广俾斯堂之得以常留而不坠老少之永享利赖而无穷则俟夫后之君子余实有厚望焉是为记醉仙岩记倪冻山距城半里许山之麓古传醉仙俗循其名不审何谓忽小童见积沙有小窦匐入持一磁炉奉祀池大夫集耆老募工开凿中有石瓦汗滴滴下聚于石窍窍深近二尺水常满挹之复满水浆色味甘恍似锡山第二泉可为酒其名醉仙以此故乃筑小井前后各室一区塑九仙祀之余以公务至城陟其上迭翠并峙城垣庐舍环抱足下海潮隐隐有声兵舟贾艇旗帜锺鼓之状或远或近应接不暇亦大奇矣夫方其压于沙砾也樵夫竖子之所不视及其成岩士大夫衣冠拜之诗酒乐之终岁无宁日山石亦然况士乎不遇知已谁为之开沙砾而显柱石之用是故叔向之识鬷明师德之举仁杰世不称士而称用士者余生平推服大夫而叹其用之未竟故有感于石而记之时万历癸未仲春书鹭门山行记张对墀岁在着雍困敦之蒲月笔耕稍暇偕一二解事门徒自后溪买小舟棹至鹭门港观所谓南溟天池者纵览迷津舸舰由水登陆命士人引道至胡衕入村落数折而遥径路宛转绝处忽通告者曰此白鹿洞也迭石插天中藏兰若数椽门外险仄附以木版着以疏栏时山屐方瘁挥汗如雨稍憩大石下觉有岚色袭人凭栏远眺见海潮拍岸似逼欲溅人微风飘飘自栏外至令人忽想北窗羲皇侣也须臾微汗稍收间道过虎溪石壁嵯峨曲径幽邃亭榭则画栋飞云楼阁则珠帘卷雨席草而坐望山顶石槛遥闻禅房深处隐隐有小儿咿唔声因低徊久之山行四五里许至万石岩岩下有水一泓清浅可人径路幽隐大类渔父问津处至寺门有小路自上而下穿石穴孔流水潺潺纡回屈曲万窍玲珑时露天光平处宜偃卧广处宜置榻幽处宜趺坐洿处宜濯足高处宜挺身直立低处宜鞠躬缭绕往复约里许方出石外通上岩焉时片云微黑急雨骤至点衣如风落松子唿寺僧汲水煮茗连吃卢仝七碗而山风已送雨过别墅矣南普陀寺者靖海将军建也寺面海背山众石磊磊可爱左有石形似锺旁产一石槌横侧似欲撞钟状右有石形似鼓旁产二石槌并悬似欲击鼓状寺后有石洞大书六月寒三字洞中石几流水过其旁声综漂入人耳殊为可爱过旧子姓游僧若愚者邀入共坐谈祝发后沧桑不觉人语与泉声俱长云游兴未阑回故道复步至碧山岩上绝顶观海过磊泉而归夜宿巨舰中更阑潮涌但闻奔腾淜湃声水涨舟浮枕席皆动恍疑方丈瀛洲巨鳌未戴时也凌晨起盥漱东方未曙残月疏星错落映水上下如珠玑顾而乐之少顷主人告余曰有云顶岩者鹭门胜概也盍更往观乎回首偶望见白云依依归思忽动姑置以为后图而自是扁舟命回复为木石鹿豕中人矣兴泉永道内署记德泰使署由大堂而进为川堂有楼是名天一堪舆家以南峰火星太旺故颜是以制之义或有取今仍其旧由川堂折而西周遭回廊有堂翼然曰承恩堂堂之前为射圃余旗人不敢忘劳闲日辄于此悬的焉堂后巨石成屏屹然吐润特拓后轩以对之即佐岳轩也循石麓翼栏而上为半亭亭容一几一榻西园院落于是乎止由川堂折而东右历之径为涵山阁是阁也仍旧之半而特辟前庭凭栏而观则海上诸峰如万石太平仙岩虎溪白鹿诸胜无不争奇献秀萦缭阶砌客曰小斋甫拓山翠环来无障碍心与民相见义或是耶余以其言侣箴阁东巨石之巅为圣帝庙满径榕阴苍翠袭人曩径南置官厨余恶其亵也亟改之穆然以清窈然以深神所凭依将在于是为我民福矣出阁门折而南行凡南向屋三重西向屋数列向购自民间杂缀而成者今皆院落轩豁自此径北历阶直上又蹑级而升为观月台台东为瑶圃春晖堂堂后一带直接西园后山署内最高处也以上总为内署房宇大略盖使署限于地而使者又限于资撙节缔构自谓颇费匠心临落成而使者幸迁一秩客嘲使者乃为新绣衣劳劳版筑耶余曰锦江鄂渚独非使者旧游也哉即谓扫径以待故人奚不可也盖接任者为临桂邱公故云干隆五十九年甲寅小春月东海德泰记来同别墅记郑缵祖大将军施公受命专征既平海国秉铖坐镇于吾郡之厦门城小而壮为东南舟楫辐辏地左挹山光右收海色万顷汇澜诸峰竞秀有负山襟海之势军旅之暇公于府治后因地高下为园为堂为斋为亭为轩窗台榭各极幽旷地故多巨石又从而松之竹之梅之桐之大不盈数亩高出城上俯瞰内外如列眉睫间予客其中四阅月悠哉忘返客有问予曰美哉园亭所以命名其义可得闻乎予应之曰可夫园曰涵园言海也涵万象也堂曰足观观于海而足也示不骄不吝也亭曰青蛎曰介亭枕漱也带砺也介于石也不苟取也斋曰旭斋轩曰醉月昭其明也曰指升远不忘君也曰罗浮怀彼美也客曰美哉园亭其义我知之矣然则园之外有曰来同别墅其说何居子其更为我言之予曰难言也虽然尝闻之矣其在诗曰徐方既来徐方既同天子之功公其以台湾新入职方犹徐方之来同欤论曰有朋自远方来易曰同人于野公其乐与宾从游欤抑外国之梯航来此者于以见车书之会同欤或曰公起家于同厦同地也公其复来建牙欤别墅赌碁也以其志澎海之奇捷欤是皆未可知也然予见公凿海筑堤引流入池藏巨舰焉其易也如覆杯水于坳堂以芥为之舟公固有移山倒海之规模园亭结构其小焉者尝赠予初度诗曰腊月青霜梅吐妍干坤转运却知年公之胸怀高旷又何如知其命意远矣然则未可知者未之知也其可知者又岂能尽知之哉客喜而笑相与踞石引满陶然而醉不知月出于东山之上快园记许原清厦门厅事后依山为园古木阴翳怪石林立有洞有泉有亭有台面漳海临浯氵丙大担小担峙其前沧波灏瀚樯万里每一登眺快然于心因名之曰快园有笑于侧者曰快似非子之所宜言也厦门咫尺地耳据泉漳之交扼台澎之要为全闽之门户番舶之所往来海运之所出入商贾翔集则奸宄易生物产麇至则稽察匪易国家特设水师提督官驻札其地谓其险也纵鲸鲵既殄波涛永恬鉴前事于已往防来者于未然吾恐官斯土者方且忧勤惕励之不遑夫何快之有余曰不然子之所言者政也事也余之所快者境也遇也易曰终日干干夕惕若夤子思子曰戒慎乎不睹恐惧乎不闻吾人处身涉世何时不当淬厉其心况忝居民上乎然物之至坚者莫如金磨之久则陷至劲者莫如革引之急则绝心亦犹然无以休息之吾惧其陷且绝也抑心虚物也无所寄焉则易动休之维何亦以所悦者娱之娱之则莫若境与遇矣方今景运昌隆寰海镜清明良喜起赓于朝皋夔稷契宅于外量才任使无所不庸而予小臣者亦得侧身其间以展尺寸之长此快之遇于时者也闽自台阳入版图因粮为食民以丰足海滨弛迁界之禁外夷得通市之乐雨旸时若烽火无闻此快之得于闽者也厦门介乎漳泉而无漳泉纷纭扰攘之习民气安恬讼狱稀少朝而理焉日可食夕而理焉夜可寝又快之独得于厦门者也于是以政事之余闲选园林之幽胜举步即至不烦舆从也奇峰异石天然位置不假穿凿也楼观台榭前之人所经营也沧溟在目烟波无际风雨晦明变幻万状似天之设此景以娱吾心目者也游焉息焉惟意之适缅维身世海阔天空快何如之夫久渴者酌清泉而易欢遇平林而思憩日逐逐于簿书鞅掌间得瞑目少坐便已快然况园林耶不然平泉花木之记辟疆诗酒之场其胜概有什伯于此者吾何快于斯园哉玉狮斋记池显方鹭城如斗内巨石有九古榕十有二而北石居其五榕如之惟龟石最高二榕盘之狮石最奇一榕覆之二石距不数武余斋右枕龟而门面狮故名玉狮也丁巳秋梦骑青狮执玉如意因结茅于此时先严讶其僻小遂不住腊月罹大疚越年六月稍收神简书苦无静馆复左接椽对山右筑亭傍树而同一门故统名玉狮也厅有三以丈计庭有二以尺计房有四以指计窗有八以目计垣外人家有千遥山有万以意计榕本茂不值花地本高不架楼客本少不掩户海之胜亭收之山之胜斋收之云烟风月之胜树收之而合诸胜之胜则主人收之然至风雨晦冥之时人迹既稀山鬼欲泣聒耳凄肠有泫然而不禁矣夫狮智物也至人用幼智而不住余因读书数月以答山灵仍前不住以遵严命云戊午仲冬三日虎溪岩记池显方鹭之虎溪山一名玉屏山秀峭嶙峋人迹稀至乙卯冬余寻幽到此心赏奇观因建剎名玉屏左为大雄阁棱层洞夹天径后为石室上为双鲸石又为六通洞宛在洞秣陵将军胡真卿视师海上以磴道纡回大费游屐砌石亭于腰枕山瞰海名啸风亭夫陟危石者目瞪多华足企多茧气奔则颤神泄则摇故有层峦绝壁以役之必有剎与洞以休之有剎与洞与役之必有亭以休之而后目不华可以睨六合足不茧可以蹑云衢气不颤可以通帝座神不摇可以揽太虚则斯亭其须弥之日官宝所之化城也然则何以曰啸风从虎名也亦将军自寓也序颖川先生集序黄滔唐设进士科垂三百年有司之取士也喻之明镜喻之平衡未尝不以至公为之主而得丧之际或失于明镜或差于平衡何哉彼其负不覉之才蕴出人之行殁身名路抱恨泉台者多矣呜唿岂天之竟否其至公也抑人自坎其命邪颖川陈先生实斯人之谓欤先生讳黯字希儒父讳贽通经及第娶江夏黄夫人贤而生先生无昆仲姊妹十岁能诗十三袖诗一通谒清源牧其首篇咏河阳花时面豆新愈牧戏之曰藻才而花貌胡不咏歌先生应声曰玳瑁应难比班犀定不加天嫌未端正满面与装花繇是声名大振于州里十七为词赋作苏武谒汉武帝陵庙赋便为作者推伏二十为文先生松姿柳态山屹陂注语默有程进退可法早孤事太夫人弥孝熙熙愉愉承颜侍膳虽隆云路之望终确彩衣之恋而及其子蔚冠太夫人勉之曰付蔚于潘岳之筵俟尔于郄诜之桂方于乡荐求试贡闱已过不惑之年矣乃会昌乙丑逮咸通乙酉其间以宁家兼在疚之断绝往来吴楚之江山辛勤秦雍之槐蝉叹嗟知己之许与与同郡王肱萧枢同邑林颢漳浦赫连韬福州陈蔇陈发詹雄同时而名价相上下呜唿斯八贤皆以不覉之才出人之行恳恳乎进趋恂恂乎乡党而无所成岂天之竟否其至公耶抑人自坎其命耶俾有司失其明镜差其平衡之如是结冤气于名路之中衔永恨于泉台之下岂不甚欤先生之文词不尚奇切理也意不偶立重师古也其诗篇词赋笺檄皆精而切于官试尤工某即先生之内侄也丱而趋隅顷随注之岁先生下世后一十五年而忝登甲第东归之求遗藁其季子蘧泣曰兵火也少得其文三十一首赋若干首他处得诗若干首俟增而后述天复元年某叨闽相之辟旋使钱塘与罗郎中隐遇隐曰咸通初与先生定交于蒲津秋试之场赋则五老化为流星诗则汉武横汾先生之作也为试官严郎中都之吟讽秋场五十人之降仰今遗藁可丛愿序之既还不及求增谨以所得之文赋诗笺檄分为五卷抹泪搦管为之前序将寓正郎为之后序正郎负宇内之雄名用释泉台之永恨时天复二年秋七月也颖川先生集序罗隐颖川陈先生讳黯字希儒曩者与余声迹相接于京师各获誉于进取咸通庚寅岁胶其道蒲津秋试之场自后俱为小宗伯所困不一某甲申春告余以婚嫁之牵制东归青门操轨之后余亦东游逮大梁时故杭州卢员外浔在幕赍其文轴谓余曰陈君罢而归岂期斯文之终窒乎子东及之为我归其文而檄其来余至维扬乃归其文遵其言相欢月余而后别我谢范阳公龙门之役不复顾矣由是音尘杜绝天复元年四门博士江夏君通家相好于吴越面余论及场中曩之名士及希儒之表也余不觉怆然怀旧明年黄君以其文章德业以寓俾余系述遂得申斯言呜唿大唐设进士三百年矣得之者或非常之人失之者或非常之人若陈希儒之才美则非常之人失者矣夫德行莫若敦于亲戚文章莫若大于流传今已备于江夏之笔矣予不克再敬正书交道于是噫裨正书序朱晦庵裨正书三卷唐陈昌晦撰凡四十九篇熹所校定可缮写熹被府檄访境内先贤碑碣事序传悉上之府最后得此书及墓表于其家表文猥近不足观然述其世次为详书籍晚唐偶俪之体而时出奇沚殆难以句读也相传浸久又多讹谬无善本相参校特以私意定其一二而其不可知者盖阙如也观其洁身江海之上不污世俗之垢纷次辑旧闻以为此书虽有险奇放绝之行瓖怪伟丽之文然其微词感厉时有发明义理之致而切于名教者亦可谓守正循理不惑之士矣操行之难而姓名曾不少概见于世亦足悲夫诗之序曰乱世则思君子不改其度若昌晦者可为近之故熹因校其书而为序其意如此后有君子得以览焉玉屏集序蔡复一古今万象皆诗也万象归其光而不得遯古今受命而乐为之役则才之所至也而子之立教必曰温柔敦厚何哉是非离才也才而深之之道也以王孟之柔厚若有过于李杜而终不敢踞李杜之上则才之所至法不得争矣温柔敦厚诗德也其镜万象而冶古今者才也德可小心入而才不可盛气取故曰才难吾入楚与其君子言曰议论而能不借李宏甫眼风雅而能不沿袁中郎筏吾必以为巨擘是亦温柔敦厚之教云耳吾虽以之述教而终不敢以之衡人才难故也吾乡里之才莫如池直夫禅其心山其骨而发之于诗曰玉屏集吾未及至玉屏而以斯集为玉屏卧而游之划然而开则以为有诗眼谺然而邃则以为有诗胸嫣然而相怿则以为有诗容突然而自恣则以有诗胆而一言以蔽之曰诗才才者何也古今万象入于其镜而寒出于其冶而热者是也寒之而不敢遯如禹鼎之搜毛发灵怪且啼热之而乐于受命如铸五色石以补天隶天之人距曲交踊皆才之所至也而于古人柔厚之脉时一离之若有不暇且不屑者则才之所至法不得争也直夫自以其率其险其疏散有得于玉屏而与之角奇然予谓是三者可令人疑令人骇令人怒而不可令人厌厌则德之薄也直夫持论颇喜李宏甫而读其诗间堕中郎云雾予怪焉狮子独行肯为是规规者今乃知才子襟灵造车合辙岂必千载后再一杨子云哉犹记在楚酒袁小修与言诗曰诗可以兴其寄象前其感音外妙在渊乎有余若公输氏当巧而不用者也小修曰此深于才者也而人之不能尽其才者比比也君将安取不能为不尽而能为尽小修盖自许云若吾直夫则能尽其才者也噫使才之道而不深言之则虽以温柔敦厚为未尝有才焉可矣吾又将与直夫言矣观海堂平平编序蔡复一取平于水而言天下之至奇者莫海若海也风立之而山云取之而市异物都之而光怪奇矣而吾所奇者不存焉锺美疏恶族鳞介行舟楫成五盐力之强以浮地气之微以平火以信日月以作雷雨吾所谓奇也乃水之所谓大平也平水德也德以有当用以用而不穷奇不穷则大大则化其山其市其光怪者化之余也化不可知而可知者从能为水始涔潦之待涸也未能为水也故学海而不至有水于此跃而声曰吾厌为水而且必为海其能海乎圣言海也以水观海其澜不远今之惊奇者离水而欲为海者也吾友允坤林君独行其博士言曰平平编读君之文指传于理之所必抉而舌导其中之所欲鸣其机拓若有余而于巧常啬而有不敢尽独茧抽丝而无杂绪弹丸脱手而无滞势此不厌为水而能为水者也则恶知无奇之非大奇欤允坤今令浮梁古之令者精神用于阡陌亭障桑麻树畜政盖平平而史以循吏着循吏之济民大矣察吏之智疑鬼健吏之惑疑帝毛举鸷击无当而易穷君子弗奇也夫大平之奇文与政皆然非净心弗止非精心弗行水清而形物者也允坤以之航浮梁而海乎天下不疑矣允坤读书之堂曰观海而吾与之言海余与允坤皆海上人也说诗自序池显方善说诗者莫如子夏大序之传人犹疑之况齐鲁毛郑诸家乎夫说诗与作诗并难者也作诗者其感物前其寄象外说诗者本无感寄而代诗人为感寄说风而被人不远说雅而洗俗不净说颂而形容不真者不解说也即说风而不能通之雅颂说雅颂而不能通之风亦不解说也即说风雅颂而仅写诗人之感寄不能写自心之感寄亦不解说也人谓诗之有功于世不在作而在删者余谓夫子之有功于诗不在能删而在能说括三百于思无邪之一言非圣人能若是说乎乃说者遂因无邪之旨而疑郑卫复因序之解而疑朱纷纷未定不知天下惟夫妇之思最真故特以风居诗之首我不学其思而学其真即从序从朱无不可者然则胡为删夫子虑情之溢也故宁从约思者情也无邪者性也约情归性学问之道如斯而已汉魏祖其思而发为沉雄委丽唐人祖其思而发为渊娟秀巧宋元祖其思而发为轻纤艳幻之词曲词当代祖其思而发为靡曼妖妍之帖括诗愈变说愈歧矣余尝学诗祖汉唐之思而犹不肖乃今知三百篇之难也既不能说安能作深愧余诗之妄作也因搜箧摘二十余首惧而不敢多说从夫子之删而已击筑集自序阮文锡击筑集者阮子客燕作也阮子自丙午入都计六易寒暑矣然岁丁未则自燕而返闽戊申则复自燕而走豫故断自己酉以下为击筑集也夫燕为召公所封国二南篇章播于雅乐先王之教泽存焉迨乎燕昭下士子丹养客而后椎埋屠狗之夫接踵于燕而风为之一变虽不轨于正乎要之轻死生重然诺往往以身许人君子犹有取焉然自汉至今毋论召公之化邈乎难追而所云感慨悲歌之士间亦未尝一遇岂非世远人湮山川如故而九原不可复作欤然则击筑之思亦犹怀古之志也或曰筑商声也子之近作其声于商为近然耶否耶因并识之以俟知者籁余草序阮文锡忆与郑子啸歌万石之峰盖十余年矣庚子夏避地山楼阅春而楼毁郑子好藏三代鼎彝秦汉金石及宋元名人墨迹尽火于楼无余也而予藏书数千卷亦与焉两人因相视而笑郑子曰吾尚有余者存盖指其诗草也夫郑子乙酉岁游榕城有三山草归而开万石禅林有万石岩草又汇其近集题以心籁然皆火于楼矣近学余善病事参苓而心独不为物役复记其前后集为籁余予亦未知其所余何事然既谓之余则视吾一身中有爪甲涎涕毛发须眉焉余矣而耳之听目之视口鼻之味与臭亦莫非余也况人间之为声为色为歌舞为战斗为悲愁愉快怨恨思慕何适而非余悟所谓余方将离形气以游清虚亲性灵而辞尘垢又焉有物余于吾心之内哉虽然余者因其至足而命之也不足于内而无余则足于内而为有余矣闲尝观日月星辰山岳河海以至崖谷云飞汀渚霜落知为天地余也草朝花木秋实鸟现鱼潜百兽昆虫相与叫号游走知为山川余也大而颉之书夔之乐姬公之礼制小而扁之治病旷之治律良之御庖之牛秋之奕知为圣贤余也郑子不余于物而余于心其着为经时之略处世之宜皆心余也又散而为溪山之秀丽亭阁之参差收而为笔墨之离奇技能之工巧天地所有古今所传将无余矣予方思窃其余以备藏书之阙至其所以为余则予固深思之而未得郑子亦不能以其所得而共之于人也夫啸草序纪许国古之为诗者不甚滞声响笔墨间至唐而诸体始密然皆根于情寓于境不必以为雕镂绮缋也故其时以诗名者往往多山林抗浪之土不则挫于下僚郁于势会而以其奇怪瑰卓者散寄于篇什之中情之所至时代不足以限之矣然则天下之诗人皆天下之深情人也而世之论者方且遗本而饰貌踵事而增华不已浅乎鹭岛峰峦竦秀烟垂云接异人多栖托其中余侨居岛上已五载诸友人有言阮子隽敏善诗歌者予心识之既而阮子出啸草相示罗罗清疏言必称乎情如咏郑所南心史及赠陈白云和王百谷诸作皆峭出无世俗雕镂绮缋之习然则阮子其瑰伟怀感慨而有以自振者欤阮子年甚少思甚锐由是而造焉其以追于古不难然吾闻孙登之在宜阳山也阮籍访之作啸声求与俱出登竟不应予迂且钝且隐耕遯钓世事阔绝以自托于古之无用者阮子他日名当益盛尚能访我深崖篁竹间作响人声否也夕阳寮序陈俞侯文者载道之器道在人心而散见于事物故有一事不知一物不名而欲操觚为文吾未见其可也近世论文家崇秦汉则薄唐宋尚唐宋则迂秦汉此徒在肤貌之间而不得其神理者也古人胸有所蕴发而为言左史有左史之文韩欧有韩欧之文虽未尝不相师而岂相沿袭也哉予寓京师久同阮子晨夕谈诗论文素矣阮子深究性理默契六经自道藏释典诸子百家以至兵法战阵医卜方技下及稗官野乘之书无所不览而采其精华去其糟粕故自成一家言昔人评史记只一洁字阮子之文足以当之夙岁阮子至济上予与藩司黄公德臣欲为刻其藏稿阮子方且南游不遑少待近臬司丁公雁水已刻其诗于金陵阮子将应靖海将军施公乡山之请文方授梓予亟分清俸以速其成昔蔡中郎得王充论衡秘之枕中不以示人予故不能尔尔而丁黄二公公好之诚卓乎其不可掩且以见阮子放浪江湖徜徉山水万里辞家平生所遇知己固亦不一而足也荔崖诗钞序沈归愚干隆丁卯戊辰间余留京师时龙溪黄君叶庵官中翰每以韵语相商欲余订其是而去其非深不自满也余略有芟剃叶庵一从余言己已余予告归叶庵赠佩文韵府饯别自是燕吴云树渺然天末欧阳永叔叹交游不常聚有同感也丁丑秋叶庵将补官兵曹道经吴中既相见道别离情事外出诗数卷示余索为序读之如名花艳如美人嫭也挺峙如山之立奔放如水之涌也严整如老吏之断狱无能出入也平淡如名泉之煮宋树茶无味而中含至味也视向时风格又一变矣昔闽中诗派开于林子羽佐以高彦恢闽人守而勿失钱牧斋訾其过拘然终为诗家正声弗能诎也后谢在杭曹能始出新意变化之斯为善学林高者今叶庵从林高入不从林高出视在杭能始有同心焉是亦闽中诗人之杰出者也由此根柢日富涵养日深本唐人而上溯当涂汉京所诣可涯量耶叶庵行矣金风徐动努力前征歌咏盛明更成新轶归田集序蓝应元荔崖二兄余总角交也与余同年月生长余四日荔崖籍龙溪余籍漳浦又同郡共为诸生时每遇试必相聚倡和连旬情甚昵且各相期许甚奢厥后荔崖宦游京师历官中翰兵曹余亦以乡荐北上复得晨夕倡和如故未几余丁内艰遂与荔崖隔别迨余第春官叨馆选可以相聚荔崖又以外艰南归噫人生聚散不常可胜叹哉癸未予乞假旋里是秋应玉屏之聘始与荔崖居相近时相接三年中得亲见荔崖为乡先生凡有关名教者无论事之轻重难易皆必力肩其任暇日即偕诸同志寻山问水即景分韵触物抒怀因而积成卷轴名其集曰归田而属余为序夫荔崖之诗自昔岁奚囊内史中枢诸集出久已脍炙人口则是集之刻愈精愈熟如景星庆云贤愚皆知为美瑞岂待啧有烦言哉顾余犹有不能已于言者则以荔崖同在服官之岁余虽忝坐嵩山讲席而官檄频催度不能久聚亦愿荔崖以归田之咏复起而为清庙明堂之歌俾勒诸史册铭诸鼎锺而后出都门作归田计庶几复故乡握手各相慰借以不虚夙昔所期荔崖其得无意乎余故乐附数言并为荔崖劝驾池上史论序黄涛干隆丁亥岁余叨玉屏讲席于厦得知交者三倪君耜南以节概胜张君行之以恬雅胜皆名孝廉之有为有守者而张君尔芾高年自适不夷不惠酷好吟诗余尝读其池上草拟之摩诘乐天一流人今出其所着史论二卷相质读之论断精详是非不谬得未曾有乃知尔芾为经济中人非徒以丽则见长也余尝论儒者读书以明理晓事为贵理莫备于经书事莫详于史鉴国家以制科取士首试八比以探经书之蕴所以明其体也终试五策以验史鉴之学所以达其用也法綦善矣而末俗猥鄙以八比不用三代下事剿袭腐烂时文希求快捷方式有问以前代世次而茫然者即有资禀聪敏卤莽涉猎矜为宏博而中无决择主裁如有胫书厨推积典籍于无用耳嗟乎上以实用求下以虚文应谓制科之能累人乎抑人之累制科耶今尔芾未尝沾沾以儒名世而宇宙之事变古今之沿革用人行政之纯驳凡前儒所未发及发而有未当者莫不考得失于微渺辨去取于疑似斯可谓经济有用之学矣乃历试不售明经终老世第知其长于吟咏为岛上风骚之坛长而其贯穿诸史谙练典故之学反为所掩夫世之龌龊空疏者不知读书为何事日守兔园册子幸博一官反视为刍狗既于人家国事碌碌毫无短长而一二明体达用者又使之泯没终老空言无济焉则信乎真儒之不易觏也不揣固陋其意见间有未合者辄为参酌数条因书此以慨之并以质之耜南行之二孝廉其以为何如也志铭诰授威略将军福建水师提督吴公墓志铭李光地公讳英字为高号媿能世居福建泉州之黄陵后徙大浯塘曾祖曰宾吾祖曰振泉父曰登并以公贵累赠荣禄大夫妣皆赠一品夫人公早孤值海滨抢攘用将材起家随大师克平金厦功授都司佥书隶浙江提督岁甲寅三孽并兴耿精忠遣伪帅出仙霞关犯金华衢州旁入江西海寇响应东南震动官兵进剿公在行间或间公闽人不可信提督塞公独深契之授公左营游击公奋励甫视事三日退宁海梅坑贼进兵双门解台州围复破水贼张拱垣于三门港歼伪帅朱飞熊于毛头洋军气大振既镶蓝旗贝子富公至浙江视师提督首荐公即命为前锋公引兵扬言修毛坪路阴袭凉棚取之斩贼帅刘邦仁遂复黄岩贝子奇之寻令复太平乐清等县抵上塘遇贼兵二万众奋击之斩数千级贼将许奇保残卒据绿帐隔河而阵公下令人负草一束夜乘潮填河而济大破之遂由猴孙岭夺其堡引大兵直至青田伪帅连登云以十万众围处州踰二载闻青田破饷道阻绝遂夜遁曾养性者耿逆之枭将也拥贼兵数万据温州乘王师初至分五路夜烧我营公急白贝子令诸军弃营据险军以不乱公自率精兵据大羊山阻其要道复请分兵五百抄伏敌后是夜贼冲杀数四公力战达曙身中数创士不伤者才五十人天明单骑突之大师继进伏兵并起贼自相践踏斩获无算公逐贼至温州城下铳伤马颠复奋起刃十余人夺贼马以战贯其众由将军桥以归初贝子收兵失公所在大骇既见公喜且泣曰以一身当数万众战终夜不殆神卫汝忠耶是役也曾养性仅以身免耿氏精锐尽矣未几还守宁波中军适贼船二百余艘直临定关公侦得定关守备方俊受伪札为内应请提督立斩以示贼贼遽退守象山公复请兵破之旋奉檄收捕大岚山寇搜斩数百人余党溃散时耿逆已输诚而松阳遂昌山寇游魂出没贝子驻师石塘召公捕之贼首冯公辅屯戴火山素詟公威名出就抚其别魁林惟仁黄太相等拥众黄鼻山左倚悬崖右临深潭以独木为桥山广袤数十里莫可踪迹前督抚遣人招之辄为所杀公令诸军持三日粮夜腰绳鱼贯上席草而下至杨梅滩遇贼破之降其众山寇悉平而海孽复炽陷海澄困泉州断洛阳长桥以阻援兵公以副总兵官从康亲王救剿自仙游分兵两路出间道解泉围夺江东桥守之破砦十有九遂复海澄己未秋擢同安总兵官明年率舟师合大军进攻金门厦门贼弃两岛遁回台湾会靖海侯施公琅来提督海疆事议进攻澎台引公自助遂以癸亥六月某日发铜山取八罩直抵澎湖贼势盛前军被围公单船拔出之翼日进攻杀贼先锋烧其船公所乘船忽为潮水冲着石上贼船火烈将及公副将詹六奇驾小舟挽公避再三公以众军在船义不独存坚却之船忽浮起士气益励战弥力贼大败毁贼船百九十余艘歼伪官将三百余员杀溺贼兵五万计俘者皆纵遣使归谕以恩信祸福整众临之贼势穷纳款举士降施侯凯旋留公镇抚其地自海逆负险造乱四世历六十年所公与施侯合谋七日而举之天子嘉公功眷待与施公埒寻调镇舟山海寇洪焕等二千余人闻风归命再擢四川提督破吴三桂余党杨善师九经等散其众川中洊经兵燹千村荆杞伏莽窃发公严塘汛悬赏购募获积盗三百余人毙其魁六十三人于杖盗贼屏息镇蜀十有一年施侯既卒上念闽海反侧非宿将莫能镇抚遂调公福建陆路提督旋改督水师凡十余年前后如京师朝行在者再御书作万人敌四字以赐加号威略将军优以世职请老不许癸巳夏上于热河行宫御制七言律诗一章将以锡公命诸王以下大学士扈从诸臣皆属和盖追念元功所以褒崇之者甚备而公已于七月二十四日终于位矣疏闻天子轸悼下部议恤其孤应龙等将于某年月日葬公于某县某地之兆状公事绩官阶乞余铭其幽隧吾闻攻毒之饵恒出于瘴疠之区乱之兴也其受乱之地必有人焉足以还自救也闽之乱亟矣莫甚于耿与郑耿之平也公既力诸原海氛之靖则施侯为之主而公实赞之盖公所至以功业自显而造功于闽为尤大余于公同为闽人又姻好也知公深志其可以辞乎公生前丁丑十月初七日得年七十有六配夫人蔡氏前公卒子男十人应麟布政使司参议江西督粮道亦前卒应龙刑部郎中候补副使道应凤壬午举人户部郎中应鹏福建水师提标游击应鹍辛卯举人应鹤岁贡生应枢应权应机应璋俱幼应机余叔父永春总兵公婿也女五人皆适名族孙男十二人女十三人曾孙五人持身宽厚谨恪居于家门不纵不苛乡人久安焉待族姻朋好有恩礼虽勋高爵大异于古名将怙侈骄暴者故能以功名终着行间纪遇一编所录皆实余尝序而行之兹复志公之概而系以铭曰云雷之屯君子经纶天造草昧以启厥勋敌王所忾绥我乡人保斯土者人亦保焉望公松揪孰敢不尊千秋万岁式固汝原广东副都统陈公墓志铭方苞公姓陈氏讳昂泉州人世居高浦国初迁海滨居民徙灌口父兄相继没以母寡艰生计遂废书贾海上屡濒死往来东西洋尽识其风潮土俗地形险易康熙癸亥上命浙闽总督姚启圣经略台湾遣靖海伯施琅统诸军进战求习于海道者公入见时制府以水战宜乘上风公独谓北风剽劲非人力可挽船不得成舟宗不若南风解散可按队而进施意合遂参机密将至澎湖北风大厉氛雾冥冥画面不相觌三日军中恫疑公进曰此杀气也将军毋以父兄之仇欲效楚伍员倒行而逆施乎将军曰然则吾誓天公手案以进誓毕风反日晖遂克澎湖归疾病痍伤者于台湾其吏卒大熹郑氏遂归命兵不血刃策勋授苏州城守一调再迁而至碣石总兵官擢广东副都统皆滨海地也尝奏请西洋治象数者宜定员选毋多留其留者勿使布其教于四方自开海洋登莱江淮间海舶至菽粟布帛即腾踊佥曰内地年登而谷贵职此之由久之语上闻命尽闭海洋公闻之独曰南洋非此伦也吾少历诸番皆习耕稼无资于中国或海壖毁饥商舶尚以诸番之米至今概绝之则土货滞积而滨海之民半失作业欲上言会疾作将终命其子以遗疏进众皆疑焉叩之闽人则曰斯言也其信公之子伦炯介吾友杨君千木请铭余既奇公之迹又其言宜考信于后乃受其请而谱之公历官皆能其职有遗施在人卒年六十有八父讳健前母许氏母王氏自曾祖以下皆受一品锡命夫人林氏子三人长伦炯次芳次伦焜以某年月日葬公于某乡某原铭曰迫为生海之涯备诸艰危荣遇亦由兹志愿无余安以反其居诗金榜山朱熹陈场老子读书处金榜山前石室中人去石存犹昨日鸾啼花落几春风藏修洞口云空集舒啸岩幽草自茸应喜斯文今不泯紫阳秉笔纪前功又张翥衣冠陈氏族桃李薛公园场老遗文古岩僧旧迹存苔矶荒碛岸金榜勒瑶琨已怜松特异尤喜石能翻又丁一中丽日明金榜春风扫玉台旧迎仙子驾今复令威来钓矶丁一中当年垂钓者终古坐寥廓借问任公鳌何如令威鹤次前韵刘存德有唐场老叟高怀海天廓昔晦一丝纶今显丹台鹤嵯峨一片石可比严台廓寂寂几多秋知翁惟少鹤访陈希儒隐处池显方潭云岛树候多年谁料开荒是颖川石兔麦田陪古碣魟鱼篔港熟冬天子陵严濑犹传姓司马终南不作仙人去山空潮亦异浪花畏扑钓矶边登金榜山访唐陈希儒隐处池显方名甜色嫩早留妍超壁穿萝度绝巅玉笏搢天十六丈桐丝离海半千年麦风濯雨寒青堡石汗流香剩墨烟几卷遗书惭未读秋芽一盏酹先贤金榜山访闇公石室洪世泽金榜山高对玉台隐君旧业半苍苔着书人去成千载洞外寒花闲自开迎仙片石倚巑岏场老当年此闭关欲问藏书何处所白云空自锁名山前人着述后人传考献征文此必先石上摩挲深刻字风流又见令威篇洪济山顶池显方山下指峰峰似没山半指峰峰犹惚夹径绿梢惯傲霜涧底青石泉冲缺九十六磴度龙门断字残诗封古碣揖岩三塔列豆豋对岸人烟透纤发再攀危顶骑云背不见诸山见水沫二担东西浪入天贾舶渔帆连蚁队潮鸡初唱扶桑红日观何须登泰岱矫矫孤峰立沆漭如拈英石安鱼盎几度来观逢日西睨山欲落如初上客道武安天柱高未必沧溟在拄杖冬游洪济山池显方长川展镜蘸娇颜几片云花翠鬟九万里风生足下八千国土在眉间晓钟未动鸡衔日暮树多寒鸟背山一夜何声喧不住应知虎豹守天关掀天缩地杖头间一座梵宫辖万山弱水无波疑复浅琼台有路不曾关峰因噏日颜常赭树为黏霜叶带斑身在九霄何罣碍石椽铁户总非闲山下风多上转晴悦疑展翅入瑶京洲形果小如飞鹭峰势狂奔欲吸鲸石塔连云齐倒影天河与海共无声一宵唤酒争观日醉醒红窗已六更风衙散叶似飞蜂积冻何时不是冬前后禾洲都属水北南泰武若无峰岩嫌漏雨多堆石枝恐碍云少植松日月流梭山亦老虞渊欲取一丸封数峰拾尽到岩前复度三峰俯绝巅寺众搥钟迎紫日渔人踏笠上青天六时树乐空中奏一夜纸衾雪里眠醉觉身轻些肉羽龙门跃出任风翾寒岛遥看二麦春深岚流水武陵津波田万顷栽青玉同邑一边露白银西域东夷皆禹贡南陈北薛尚唐人携家拟结云峰顶照炁耕芝指海尘龙门翠壁丹崖不可攀石门龙过海风寒擎天力尽孤臣死惟有留题墨未干洪济山观日池显方岩壑沉沉汉尚横水云一缝万光生偶偕残月同时出遂使余星不敢明昼夜欲分天未定火金相荡海难名人间犹作五更梦僧已朝齐罢磬声又元气淋漓接杳茫忽开混沌立元黄水风所鼓使之活烟雾微遮不碍光半影才生群象变一方已曙万鸡忙山中晷候无冬夏惟是晨昏有短长同叶君实郭奇琮二友游云顶岩留云洞洪朝选洞宿孤云久吾来亦暂留身随天路迥情寄野僧幽槛外涛声聒林端雨气浮同俦二三子高步信良游云顶岩池显方新栽松桧已齐腰秋老芙蓉尚插霄烟外家乡才一水石间姓氏半前朝但看野色无城市难判天风异海潮白鹭遥汀飞不见寒云几缕傍衣飘又了一中为爱留云洞云留客亦留青衿同信宿老衲共夷犹月皎诸天净岩空万虑休宁知沧海曲清卧足奇游幽谷成良晤云踪去复留道心原共契野性亦相犹巨海深无际危岩坐未休浮生惭骨贱奇绝喜同游登云顶岩纪许国十载劳予梦才为两日游多因尘世累动令此心愁触袂云光满黏天海气浮空香飘不息别是一山幽游云顶岩罗前荫陵空盘磴道无际豁双眸海色阴晴变山光日夜浮蒙蒙青未了瑟瑟气俱秋尺五天低处寒钟落寺楼游云顶岩洪世泽方丈连清浅蓬莱半紫氛双潮林外合二郡望中分竹引瑶池液衣留玉洞云幽寻殊未厌出谷已斜曛视师中左南居益寥廓闽天际纵横岛屿微长风吹浪立片雨挟潮飞半夜防维楫中流谨袽衣听鸡频起舞万里待扬威又一区精卫土孤戍海南边潮涌三军气云蒸万灶烟有山堪砥柱无地足屯田貔虎聊防汛蛟龙隐借眠五老山滕翔海翻波浪绕群峰无尽岩前此界空不是灰心求佛者片时难在寂寥中又俞大猷壁上旧诗拭目看纲常从昔一肩担驰驱四十年来事莫报君恩祗自惭扶桑东去更无山天外浮云独往还剑履半生湖海遍老僧赢得百年闲借问浮云云不语为谁东去为谁西人生踪迹云相似无补生民苦自迷未工诗字书盈壁待得工时事若何欲写心中无限事不论工拙不论多又池显方十年古剎几残灰重见天花散讲台野露欺人疑结雨松风括地每惊雷一泓碧水和云下万点青山拥海来若问个中真普照峰头夜半日轮开月夕普照寺对酒刘汝楠华月蘸清樽虚庭露气繁悬猿啼白壑归鸟度黄昏树色摇山殿江声到寺门上方诗品寂永夜不闻喧普照寺刘汝楠野寺前朝建空门大壑开鸣钟霜气动拂席雨华回石倚天星落江涵晚照来山中询法侣尘劫几成灰南普陀刘必登长风走海天鼓荡开禅定秋色导芒鞋一折入幽径崇宏大觉场妙谛良可证桓桓靖海侯林谷绕鞭镫宝莲与珠旛照耀室不暝沧桑变须臾今昔已殊胜欹松碍僧眉老藓上佛胫廊空鸟自行槛坏猿复凭祗爱洞中泉沧江破犹剩冰雪沁心脾泠泠发清厅普陀寺汪士杰钟鼓楼高宝殿雄大江南汇小林东流飞石笕山腰水声落松涛谷口风梵磬静时僧入定海云寒处鴈横空浑疑身到潮音路不尽天花法界中游南普陀佟法海天水苍茫一望同何妨海外说真空诗人便是开山祖风雅禅林鹭岛中太武山丰熙一山高出万山巅绝顶相传旧有仙朱草紫芝云外地碧桃红杏洞中天石盘棋散留残子火灶丹成起断烟借问王乔真甲子寻常七日是千年又张士楷景炎遗迹杳闽关驻札犹传太武山御气海天余白日翠华烟雨没乌蛮野花增入慈元恨国事深悲德佑间不是潇湘还苦竹春风愁杀鹧鸪班又许樵谷何处飞来海上山何年有此洞中仙天寒华表归白鹤日暮香炉生紫烟桃竹杖支云壁路菊花杯荐石池泉兹游年已八十六谁谓相期更十年虎溪池显方松间长榕各屈蟠诸峰起伏复多端过溪何止三人笑入洞方知六月寒杯影频移依怪石夕阳便爱倚栏杆几回餐得天风惯凡骨还应长羽翰又何乔远卓地非凡石干霄尽峻峰哲人开慧窍神秘吐灵踪月色明鲛宅天风散雉墉幽期来信宿新木挹高榕又众石黑如漆子云来守元竹书穷日月地纪划山川场老矶终古令之岭尚悬勋名成遂后还到草堂前又南居益虎溪开绝胜森峭好安禅果向真蓬岛分来别洞天云烟双屐外潮汐一樽前吾久甘泉懒招游独缅然共拔危磴入邱壑挹名踪节度诗怀壮将军笔意浓波恬思托枕山尽喜闻钟方石移还恋初阴几树榕又谢璇峭壁悬萝几度攀岩前野鹤去来闲蓝拖洞水香生玉翠结峰头巧作鬟时有白云环洞口可无青草梦池间风流屐齿吾家事漫学枯禅浪闭关又纪文畴干坤如夹壁日月每悬心石竦招高步江流表远林弓刀何处静钟鼓此中寻侧石旧恩在西来有好音虎溪岩陶元藻忽闻虎溪名疑向匡庐眺愧我非征君讵逢远公笑断崖补僧居岭秀得要妙幽阴森生乳熘滴悬窍才有长明灯翠壁色照耀云盘护佛幢花映煮茶铫经秋眼若明对石句亦峭那得买山钱割此海中峤又郑缵祖满眼旌旗在畴能辨劫灰虎溪浮地出鲸石倚天开夜月谁吟啸秋风自去回不堪怀往事肠断水云隈又林之浚幽岩兴未已相将过虎溪寒律振林木落叶满岩溪揽衣沿磴坐美此足禅栖遥指昨游径灵境异东西川渚海回合冈涧石高低云萝遮鸟雀风帆乱凫鹥萧条惊暮节零落慨残题浩歌下山去渔火照长堤白鹿洞逶迤鹭门山曳屐历奇变石骨排天青云端象狮战雕锼神鬼工玉切云可片元牝入虚无心悸目亦眩将奔势复回欲坠根尚恋晦明两难分漏日仅容线已穷搜抉心复辟苍翠面岩障与轩楹参错相隐现半椽香积厨十笏弥勒殿阴崖泄乳泉老树坐海燕空谷人语灵风至泠然善醉仙岩题壁施德政偏师春尽渡澎湖圣主初分海外符鼙鼓数声雷乍发舳舻百尺浪平铺争传日下妖氛恶那管天边逆族孤为道凯歌宜早唱江南五月有莼鲈和前韵李杨樗才自分老江湖袜线深惭佩虎符舳舰森森鲸浪静旌旗猎猎阵云铺风生画角千营壮月照丹心一剑孤主德未酬倭未灭小臣何敢辄恩鲈和前韵徐为斌闽南要路险澎湖元将专担靖海符万里艅艎莹斗列蔽空旗斾彩霞铺鱼龙吞气烟波定蜃蚁驰魂窟穴孤天子纶音勤借箸那思莼菜与江鲈又黄日纪乞归十载鬓毛班幽梦长依泉石间频约高僧谈法乘更邀名士访云山阅来世味无如淡悟得仙家总是闲外境不殊心境异洞中便已绝尘寰又叶廷梅鹿洞嵯峨出上方晴明野色自苍苍行来树隐孤岩静坐对山空一啸长万井迷蒙烟火市半窗缥缈水云乡夕阳洞口花迎处红袖轻飘罗绮香万石岩黄克晦结伴遥寻大乙家峨峨万石映孤霞坐中峰势天西折衣上萝阴日半斜风榭无人飘翠瓦云岩有水浸苔花何年更驻苏耽鹤静闭闲房共转砂又阮文锡凿开云壑架精蓝数曲幽溪客共探孤月夜悬双石壁千林秋啸一茅庵余生拟向闲中老往事都从梦里参便与名山期后约浮名从此更休贪又陶元藻块垒呈海滨奇状非一类点头固有灵唿丈亦何媿琳宫嵌嵯峨一径入幽邃嵚崎历落多我醒石已醉风懦云懒行日夕山欲睡木末寺楼高微吟坐寒翠又张对墀袍笏时时拜米颠别开蓬岛隔尘缘一泓清浅沙为路万窍玲珑石作天佛洞云深连树霭僧房日午起茶烟欲携胜景囊中去拟与秦皇借一鞭又林之浚海雾散朝旭岩峦积空翠缓步共攀跻径险心亦悸怪石纷崚嶒僧楼构幽邃孤亭一延眺邈然沧洲意岖嵚生禅寂滉瀁悟虚寄江山成慷慨林壑保深秘寒涛奔晚照抱膝发长喟又郑缵祖洞壑犹然昨依稀记昔游山空余万石海阔有孤舟天地本难老风烟容易秋客心何所感惆怅大江流又黄日纪鹭江富名寺万石独称最包罗兼众有变幻诚无外危楼纵遐览飞奔与目会烟火亿万家城郭横绣绘前有海无际空阔不可奈蜃气常山没青红浮杳霭后有松数株倚立悬高斾清风与吞吐时时发幽籁旁有洞嵌空石罅乍明昧曲折穿羊肠鸟道狭如带洞中如深甑团圞露其盖泉脉长潺湲末流潴清濑伛偻出深穴脱然蝉离蜕恍惚难穷诘造物弄狡狯九日重游万石张允和幽岩屡访真奚穷胜日清樽此复同老去惟应亲晚菊朋来有信逐秋鸿成霞海色翻栏外合乐泉声出洞中恋赏却忘山已夕拄将笻杖听松风万石岩陈光章石头何齿齿蹇步客来稀鞭剩秦皇力支残织女机青根通海气瘦骨覆云衣佛寺看山好终朝不掩扉又陈韬章漫山堆怪石空洞舄春泉磊落余无地玲珑小有天点头谁是悟拜手不胜颠薄暮闲浏览青云处处连石笑莫凤翔聚时能悟生公法到处多依古寺门莫怪相逢惟一笑更无心事向人言碧泉岩怀僧雾云黄莲士孤僧闲闭翠微中冷落梵王旧日宫石径无尘人不到岩泉似线笕还通一山钟鼓分喧寂隔寺兴衰悟色空听说雾公圆绝后佛灯无焰守残红石泉岩黄莲士何年残骨结寒冰剩有荒岩住老僧汲水颇供禅后粥卖泉粗给佛前灯潺湲昼夜无休息元气淋漓自郁蒸岛客品茶需汝甚取携联络上崚嶒同骆亦至夜宿半山寺纪许国登临无定迹每晤必依然嶂远来帆际苔深接寺前似留栽竹地聊咏浣花篇夜半高谈静客心恨屡牵万寿岩戚继光万仞峰峦耸目前不须雕巧出天然露涵石瓦生春色炉爇旃檀起瑞烟自信明时无隐逸还疑僻处有神仙公余正好谈元妙又统三军过海边用前韵俞大猷幽岩屹立梵宫前片石呈奇瓦俨然峭壁罅虚寒漏月博山香爇暖生烟高僧煮茗能留客樵子观棋每遇仙说罢禅机登绝顶恍疑身在五云边万寿岩听松张锡鳞乔柯如盖护云林夹道亭亭白石阴何处劚苓寻犬迹祗来餐实听龙吟怒涛忽向空中起骤雨还疑寺外深绝爱凄清商调好西风闲谱入瑶琴陪南思受谢简之登鼓浪屿和中丞韵池显方虽小亦门户如何不一登新城盘曲折古寺俯棱层易服瞒村老寻香妒墅僧渡澎诸战舰帆展候风乘又残石伐将尽惟余一古邱烟开生远岫潮至乱平畴去岁如遭虎今年再狎鸥全凭藩屏力吾得卧沧洲鼓浪屿池显方连天荡溟渤小峦独突忽古树夹寒烟与波相出没不是鬼神刓如何巧剞劂一日凿一卷十日成一窟造砌及修碑尽在此中伐至今数百年剥尽无肌骨白石有何辜频遭黔黥罚太行避愚公痴山犹不杌混沌七日死疆山犹不没莫是愧世人舍身任尔刖莫是惭无用欲入于宫阙须弥与昆仑劫火一时竭鼓浪屿丁一中须弥藏世界大块得浮邱岩际县龙窟寰中构蜃楼野人惊问客此地只邻鸥归路应无路十洲第几洲一水分烟峤沙舟客共登崇岩参佛古灰径蹑云层遂作凭虚观因逢彼岸僧何能抛绂冕长此觅三乘又黄莲士昔闻鼓浪似瀛洲海上初来览胜游石壁风云余旧垒人家烟雨事春畴钟声上下波心寺树影参差岛外舟一自当年平剑印妖氛不作庆安流浯屿纪许国但愁炊少米不苦食无鱼日日戈船闹采真何处居登大担屿范咸瞥见山坳翠欲流葱茏密树景清幽岚光遥与群峰别海色还看四面收日暮碧云惊异彩雨过寒气逼深秋天南锁钥横江外不放鲸鱼夜出游大担屿风雨感事纪许国自从鹭岛住吾家又向波间一泛槎细雨黏人春畏海寒风着岸雪为沙载驰有悔徒心碎作贼无能且手叉若使桃源今可得吾生终不老鱼虾登城何乔远溟渤周遭绕戍城苍苍寒月海头生北风正卷南夷舸山垒全屯水战兵吹浪鱼龙遥灭没争枝乌鹊近分明周侯泽普当年役此夕登临万古情题依岩室石壁俞成旧室三间依石岩堵墙洞辟见巉巉迎将空翠通帘户怪底闲云上履衫心淡无难齐物我境幽直欲隔仙凡看山到处皆奇绝况是朝朝对老馋朝来晴影映空虚渐觉朱炎气已疏半壁青山开画嶂卅年尘梦笑居诸焚香煮茗清无比啼鸟鸣蝉静自如且喜清平公事少簿书粗了即轻裾步前韵曾儒璋堂偏小筑静依岩六一文窗映碧巉蟫带琴声移别桁蝶翻舞影上凉衫闲探墨妙神俱静坐倚云根意隔凡石壁留藏还自儆当官行止莫贪馋嫩岚浮碧接晴虚寂历庭轩俗虑疏书结古欢怜脉望月含明水试方诸临风兰气清无敌带雨篁阴画不如夏日正长公事少未妨吟宴集簪裾水仙宫陈迈伦鹭门禹庙落成初胜景层开接太虚斜磴人来悬壁上危亭极目大荒余近城烟雨千家市绕岸风樯百货居泽国久无烽火警一声长啸海天舒题荷庵陶元藻烟水周遭净土凭大光明界我初登数弓小圃蔬兼竹十笏闲房佛与僧过雨寒沙移旧迹隔墙秋嶂见高棱白玻璃内天花影悟循真空即上乘玉屏山池显方下岩泉作乳上洞玉为屏几许英雄子松风不肯听古洞兼幽径看山数十余若分众邱壑当时一仙都天阔云留影地灵石应声云石犹有意不似世无情松花既历乱梅雨复潚疏洞里无人处欲藏所着书残石疑经蠹幽山讶有龙游人风雨夕不敢望前峰同张绍和游玉屏山池显方君将交六岳未游玉屏颠如近舍皇甫而遥求乐天易于拈景出难在遣山传谷口从兹款云眉始得嫣石娇环翠障树旧厌红胭径轧风多变峰欹雾不连无阶手可步有缝腹争穿白鹭低千壑丹霞隔一川蜃楼知水炁蚁障指戎船海捧牵杯月潭弹引韵泉临岐迷曲洞四顾下平田似我读君集如君叩我禅初披皆目眩再味转心怜此峤姿堪嚼虽冬貌亦妍勿劳神着述共此吸青烟玉屏远眺黄梅玉屏开岛上胜概豁双眸鳌柱凌霄起鲸波浴日浮云横京口树潮拍鹭门舟海国清宁日登临乐未休玉狮山房池显方昆仑渡海一万里孕得石莲生海底洪济峰尖贯入云回顾群山似浮荠从古相传白鹭门于今不数薛陈村一城如花半倚石最高镇北学龟蹲城中英雄曾几代未有一人跨龟背榕根裂壁影倒波晨昏空作风云态旁出怪石名狮王昂首青尾不可当月作金瞳潮作吼虎山以下皆降惶中有道人形瘦鹤暂砌石阶张云幕未来鬼啸人少过一到龟伸狮亦跃门前挂起止静字诗宾酒客皆回避惟有禅僧特地来高峻门风亦怯至一味风声伴主眠蒲团悬在大树巅有时默坐同栖鸟有时文章舄碧天太平岩叶廷梅招提隐隐隔层霄石磴嵚崎一线遥僧去平台花雨冷风清古剎海氛消青山落木空斜照绿水孤帆半夕潮两袖飘然薜萝径那知顽石笑渔樵秋日游醉仙岩陈光章闻道秋山境隔凡闲携樽榼到幽岩几行佛屋归云拥百尺松梢夕照衔曲径斜通仙迹路海潮远送鹭门帆凭高应识蓬莱近还阅丹经手自芟鹭门观海张对墀康回凭怒折地维精卫木石无所施茫茫大地汇为水至今东南名天池天池何浩浩近接鹭门岛帆影蔽津梁桅小拂苍昊龙户耳目奇马人须眉老凿齿雕题重译声南金大贝诸夷宝家涂翠碧与丹青人饰珊瑚及玛瑙试问此物所从来尽说梯航由海道海色漭然朝宗百川白回岛屿苍绕市廛山头返照港口横烟汹汹涌涌淼淼囦囦九年水不潦七年旱不干昔闻黄河之水天上来今见沧海之水天外接更上山头第一峰海外奇观收目睫排天风浪雪山倾浴日鲸波金冶泄十寻楼橹挂高篷看似空中舞片叶须臾万里乘长风依稀篷影亦澌灭纵有钱镠之弩能谢潮伍胥之风能鼓浪一旦对此亦应心魂怯吁嗟乎海之源无底止海之阔无涯涘洞庭云梦真可吞江淮河汉浮沤耳我欲临流乘风访八遐冲风破浪不用指南车直向吾家博望借仙槎扶乘旸谷皆游遍身骑烛龙排云霞回首泥涂煦沫者纷纷辙鲋与井蛙鹭门纪概洪和长锦绣烟花自一洲无边风景似杭州楼台半蘸晴江水箫鼓时闻画鹢舟芳草遗钗春拾翠红绡顾曲夜缠头我来不作繁华梦为有青山约未酬登高崎目屿陈思敬拳山突兀水风洒破浪扬帆心目骇百战曾传抗臂螳双墟祗有遗匡蟹云雷开霁海氛清日月重光关险解故老凋零往事湮百年刀剑耕牛买厦门孙尔准厦门本荒碕何年盛都会海壖数繁要弹丸乃称最自从鲸头人于此建大斾金门依辅车浯屿互襟带台阳跨天险澎岛通地肺倔强波涛间自觉夜郎大七星兆妖谶两竖效狼狈终日寻戈矛先后伏椹釱大帅设中权四镇屯下濑碧澥澄波澜黄图大无外浮天走估舶隘地集市侩南琛献丹于上货罗紫贝榷估设关梁讥苛笇舟轪奸富操奇嬴末游借沾丐迩来颇凋支刀褊陋等自郐盛衰有倚伏物理戒其大龟毛讵成毡蝉腹将欲脱寄语桑大夫心计曷足赖廉如萧广州方物倍司会卷十职官表明职官国朝职官国朝职官历代职官明职官国朝职官国朝职官历代职官卷十一选举表宋选举明选举国朝选举宋选举明选举国朝选举国朝封爵国朝封爵卷十二列传列传分宦绩武功忠烈孝友义行文学寓贤隐逸方技方外为目有专传合传附传间系论以申之其可征者征之诸书采录者与岛上诸君子论定之复核维实以期传信凡三易稿焉目录宦绩宋林棐薛舜俞薛舜庸明王让张悛林应杨逢春傅镇林大梁池浴德池显京杨乔椿陈则采林应翔林宗载国朝池继善林云岚叶沈翥叶其苍林翼池刘承业倪邦良王凤来黄克明武功明池兆铭国朝王志陈伦炯魏国泰胡贵林时叶杨超陈文会陈启良林奎章孙全谋陈逢时林六韬李得胜李汉升谢恩诏陈登捷李尚华曾允福赵世芳蒲立勋忠烈明叶翼云陈弼心叶爵国朝洪有祯卓超欧阳凯张养黄海杨起麟甘瑞龙彭大猷陈国栋陈凤高胡振声陈廷梅陈绍芳许廷桂陈建勋张高生孝友元沈祥明王德林大时陈迈质国朝陈祈猷林起凤杨秉忠林德谦陈迪元池皋声刘承芳余辰枢杨天香陈元珩赖滋身林陶光陈应清李图章林嵩陈诚谅王光亨吕仲诰赵孟正王梦悦曾邦翰金光辉列传一宦绩列传二武功列传三忠烈列传四孝友列传一宦绩宋林棐字彦忱店里人登元丰八年进士第通判沂州以治河劳绩迁郡守部使者荐拔大府少卿有诗文行于世祀乡贤薛舜俞字钦父嘉禾里人绍熙元年进士教授南剑州未任三府交荐差江西漕司干官堂审除吏部架阁以言者罢后起江东常平干官与其长李道传赈荒多所全活改知金华县守督宿逋苛峻舜俞引谊力争宽期示信民悉乐输罢归卒舜俞问学淹贯议论磊落挟负才气仕数龃龉里居教授门人多通显着有文集及易抄诗书指三百余卷祠乡贤薛舜庸字惠父舜俞弟绍熙四年进士调龙溪尉改分宁丞嘉定间知古田县民间牛死例输钱于官舜庸叹曰民不幸丧牛又责入钱是重困也立命除之增廪饩建阁藏书以惠生徒通判兴化军未任卒明王让字丕承仑后人永乐二十年壬寅同安岁贡授广东提举司员外郎子钦星南海教谕张悛湖莲保人正德间以岁贡授徐州训导持守贞洁诲人有方徐士颂之林应字子唯号壁峰塔头人贡生有文名杨逢春傅镇皆出其门后为湖州司训居九月以母丧去官士人走送多泣下者旋改彭泽卒于官所着有四书解便览壁峰集子大时有传杨逢春字仁甫号西渠嘉禾里西厝人嘉靖四年乙酉举人八年己丑进士初授仁和县未任丁外艰起补昆山令赋籍狱牒不假胥吏县素号富饶而逢春以清操着吴俗大户领京运邑令寓书权贵金缣皆大户为备逢春裁罢之民以此感逢春最深行取至部以钱粮不及缓三年乃得南京浙江道御史痛恶依阿淟涊之习抗疏论两京九卿大臣之脂韦者十余人劾退挟赂奔竞之滥得官僚者又陈江北屯田利弊巡视江南仓汰黜贪庸风采振竦擢广东按察佥事备兵岭南疆界遐旷猺獞蕃育将玩卒惰白日剽行旅逢春首责郡县修政息民易将选卒授以方略贼发辄得夜户不闭事无畏难诸所剔蠹苏民虽不属己亦毅然任之丁内艰复补四川佥事专管盐屯豪右猾吏穴之为综刷成额按籍考要伪巧无所饰课入日进时叙州戎县都蛮叛肆行杀掠边无居人逢春独抗言御取之策抚按会檄委办度险要分兵进剿阳抚其四乡以剿二乡为师名果得四乡最桀者四十人以来尽歼之用是兵入有功俘斩千计擢湖广参议分部潭邵之间平赋分役节冗兴教凡所当为悉力从之纵有犯忤不恤也性孝友不立私财居乡敬老慈幼不以贵倨乡人悦慕升云南按察副使未任而卒于湖南民走哭相踵丧归罢市轝声以过出境乃止祀乡贤祠傅镇字国鼎号近山中左所人嘉靖七年戊子举人十一年壬辰进士由行人授南京御史疏谏圣驾数幸山陵世宗嘉纳有守珰潘真挟私乱政凌虐军士镇言真不当以嬖幸开利窦残朝廷赤子请按真奸赃果验逮治之已念母病请归旋补广东道御史二十年辛丑北兵大掠三晋以西地总督樊继祖与诸将坚壁自卫而先后报首功至五百余级镇疏其欺罔言盛张功伐实未尝与敌战奉旨勘问果如其言褫继祖职武定侯郭勋之狱事下锦衣孙纲推问受贿归狱何英等以脱勋罪有旨覆治镇坐勋纲交私罪余分别宽贷之出按云南会母卒服除补职巡真定又巡山东属妖人谢汉商大常作乱擒获党与甚多郡县概具狱磔镇论杀首恶余胁从者三十余人悉放去入署河南道掌计事严相嵩欲黜观察使一人镇不从憾之出为河南副使有治河羡金二千余悉封识之库中人指其金曰傅真金从镇名表其廉也转广西参政浙江右布政迁湖广左布政镇在粤西时有议逐流民者镇曰彼亦民也况间有师儒医卜商贾之属可稗我民奈何驱之既辖楚进南右都御史提督操江寻以病乞归镇为御史凛凛风裁贵戚豪强敛手时目为傅虎及行法停谳出于仁恕人多德之扬历藩臬渐致大位中外倚重焉万历中卒赐祭葬祀乡贤弟钥有传林大梁字以任号双湖应从子授业于应虀盐攻苦嘉靖十六年丁酉举于乡授宁海县令县无城郭与黄岩接界倭寇黄岩大梁日夜佣工筑城树栅其上编丁壮训练固守倭至令守者无哗卧旗偃鼓伺之倭疑有伏逸去方闻寇时请筑城比报可而役已竟胡宗宪上其事时有私为大梁计者曰凡授直役十私其三以为他费大梁瞿然曰吾以利民岂肥己哉更择一谨愿者司出纳工竣丝毫无所取民咸德之岁时或有馈献受其细者曰县令与民亲上下交际情不能无吾不敢矫意以拂其情也尝出视役雨雪冻甚役者求酒大梁即令将酒至各与一大觥而与之同饮焉宁海至今以陈唐林称三贤盖陈不增赋唐以均粮林以筑城也官宁海八年调化州又调考城以得罪中贵罢归子云映万历十七年乙丑岁贡官建宁训导题斋壁曰行事勿令琴鹤笑存心须与鬼神知为多士所矜式孙志远进士自有传池浴德字仕爵号明洲中左所人嘉靖四十三年甲子举人明年成进士授遂昌令父戒之曰吾家世积德儿曹努力为清白官至则为文誓神期不负苍生设防守置木皁泽枯骨多异政故事郡守朝正京师里甲敛百金为赆浴德代守却之会新守至搜旧案山积前令不能决者日下檄追督浴德检三百余案分别年次轻重平反勒为数册上之逮系悉空守大喜追征则详揭赋额于衢宽以限期不事桁杨人争乐输盗者给以业赌者榜其家旧习丕变初遂民往衢开矿失利起为盗上官申禁凡入衢者须有县符无则以矿徒治之后衢与遂民仇者皆指为矿徒送之官无一脱者浴德白于衢道毛某曰一里往来岂能遍给十室忠信岂尽矿徒毛立弛其禁民至讼庭一毫缗锾不入官只袖米半斤即可结案咸称为池半斤云邻邑有难决者悉檄剖之丈量议起编派既定有以多为寡者有全亩隐匿者先拘豪家置之法惧乞再丈许之无一差漏有浮额者充学以赡贫士缙云诸邑争告当道请浴德往丈编法如遂百姓欢欣擢南吏部考工主事民赴台乞留编赋四阅月汇成黄册乃就道老幼拥绕易靴舆不得行壮者夺舁夫争肩之至龙游万人曳舟三日不得发夜半解缆哭声远闻众为盖石亭于西明山水浒曰曳舟亭后祀名宦至南都三月转北吏部稽勋司丁外艰抵家仅余四十五金母曰谚称县令为银树花吾子一树乃无花果也起补原官清介端严无敢干以私迁考功员外升郎中调护士类常与相张居正相左会汰天下冗员居正戒部汰其人不复职浴德竭力调停得不汰者十二三有楚司理赵某行取入京为南部所揭居正欲斥之力持不可居正趣益急浴德称疾而太宰竟逢相意罢之转太常寺少卿有册封之命事竣告归屡征不就诸当道海上事宜皆就决知无不言奸宄敛迹盗贼相戒不入境家居三十七载布衣蔬食自课诸子尝曰读书岂尽取科第时时照管此念头无负天地祖宗便为天地肖子人称明洲先生所着有空臆录怀绰集居室篇年七十九卒卒日大星自南坠有声山鸣三夜城北大石忽摧人谓是其应云祀乡贤子显京显方显京自有传池显京字致夫号念苍浴德子万历三十七年己酉举人授和州知州有牛税岁入千金胥役又故横暴一纸下乡辄尽中人数家之产显京至首革之旋忤巡按崔呈秀劾罢起补湖州通判督运入都属有兵事间阻囏阨始达转怀庆同知以前运稽期被议解组显京善文章精草隶画尤绝伦晚喜禅学三任皆腴地而袖风载月以归家居二年卒池继溥太常浴德孙康熙二十九年庚午举人曲周知县着有然斋诗草四卷杨乔椿蚝头人万历十年壬午举人初令东流矢志清白一日署中米尽时已初昏不欲启门第令家人供面而寝屡守山东平度州在州清净竟卒于官两任牧令归橐萧然陈则采号对墀官兜人年十二冠童子军万历十九年辛卯举于乡初令应城以终养告归复任揭阳首敦学校造就人材熊汝霖郭之奇皆所赏拔有惠爱揭人立祠祀焉迁王府长史不赴卒年六十九林应翔字源渑号负苍后更号止岩嘉禾里人万历二十二年甲午顺天乡荐明年成进士知永嘉县岁苦疫春夏尤甚骨肉周亲不相顾为申收恤之谊岁旱缟衣蹑屩祷五十里外甘雨大沛时采矿中使至县多方阻之民赖以全丁外艰起补京山巡历劝课停车决讼楚藩构逆郢中骚动练兵葺城迁南户部郎督储凤阳出守汝宁汝黄之交有逋逃主号自在王应翔歼之而潴其室调广州决积牍千六百平反死狱八十余一日以闽广开籴争议弃官归复起守衢州修郡志造树建塔崇宣圣之后恤赵清献子孙贫乏者为龙游民陈利病罢协济米本色访擒剧盗滕奇兄弟覆其巢开化有盗程五龙等戕杀官兵使者发兵捕治近村民惶惑鼓噪逐之兵归告使者村之千余家尽胜广也应翔曰无恐独入巢絷其酋乌合悉散良民得全肖像祀之迁湖广副使未之官卒年六十二应翔好道术兼通释氏尝自为念不先生传谓其为文不古不今功名不沉不浮仕宦不秽不清治产不缩不盈躯貌不高不低才情不巧不痴于物不扰不撇于人不冷不热里评不善不恶人品不雅不俗死即以志我毋求他人为也其文奇矫变化不可方物何镜山集多载之所着有止嵒存稿祀乡贤林宗载字允坤号亨万塔头人万历三十七年己酉举人榜名鬷言四十四年丙辰进士初令浮梁有无赖缘珰棍献民间田产假为上用一邑惶骇宗载察其奸状置之法厘剔粮弊人服其精明天启初以治行入为兵科给事中历户刑左右进户科都给事时边费无度山海饷费月二十九万宗载请旨查檄省去七万又疏因饷檄兵因兵檄官侃侃切中时弊进太仆卿摄太常事庄烈帝即位祭告郊庙陵寝诸大典皆宗载秩之升太常寺卿疏乞终养归书还淳二字于里闾优游泉石者十余年着有观海堂平平编蔡复一为之序年七十卒祀乡贤国朝池继善字曦侯康熙四十七年戊子举人授达州州同丁艰起补原官前后两任有惠政卒于官归榇无资士民争赙之达州志称其学问渊深经术优裕割俸改建崇圣祠讲授子弟多所成就云林云岚字龙辅号定轩嘉禾里人康熙五十六年丁酉举人授江西泸溪知县洁己爱民兴利除弊邑有漕米三千旧例米一石折银七钱纳官代办后价昂官借以侵牟云岚申详当道奏准定例自此民免其累干隆八年江右大荒民取泥充饥名曰观音粉岚劝富民捐谷以济又申请常平积贮例粜三存七权改粜七存三多方筹划饥民以安卒年六十一叶沈翥字季翔莲坂人少颕异甫十岁客有不识穷蝉事者翥曰得非史所称舜之祖乎雍正四年丙午举乡贡补武平教谕清俭自持县令章文瑗集古赠之有举代推高节儒林得异才之句寻以年老致仕足不出户卒年八十有二叶其苍字子远号鸿斋莲坂仙乐人雍正五年丁未岁贡任连江训导在官十二载勤于劝课寒士依为慈母及归攀恋如婴儿岁时存问不绝先是叶姓分南北房不建祠其苍谕以敬宗合族之义遂合建焉林翼池字凤宾号警斋塔头人雍正十年壬子举人干隆十年乙丑进士选湖北来凤知县苗疆新辟未有城郭甫下车即请建城郭设学校躬亲考课教以诗书而民知学其俗聘礼以鸡酒为定强婚悔嫁往往滋讼颁示婚六礼书帖式而民知礼居父母丧者既除服焚主灭祀教以设龛藏主岁时致祭而民知孝邑苦食盐价倍于米商人年缴例金八百两却不受勒石平价县毗接酉阳州争地仇杀厘定其界邑未有志捐俸纂辑独出手裁以母老乞归百姓攀辕祖饯累月不得行着有尚书捷解读史约编鹭洲拾草远游闲居草知以集行世刘承业字垂恢号鹤田岐西保人干隆十三年戊辰进士选铅山令邑饥奉檄发粟三千石行赈自以拯济不敷发六千石捐俸垫补民沾其惠鹅湖书院为朱陆讲学之所重新之捐膏火兴文教性耐烦剧凡有审断无论寒暑昼夜不求自逸有民妇被污不就愤恚自尽翁受赇以溺死鬻狱承业廉得其状置之法为妇请旌卒于官承业工书能诗子启熊字幼痴少有才名尝命撰巡道德泰寿诗一夕成六十章年未三十醉后失足堕井死着有晞窗吟稿梦亭赋草倪邦良字耜南号深田干隆十七年壬申举人祖籍晋江父都督佥事干培迁鹭门与提督鸿范为从兄弟一门以武功显而邦良好学选琼州定安令琼孤悬海外民黎杂处邦良拊循有方汲汲以爱民兴学为务大吏方拟报最丁内外艰回籍年五十一王凤来字瑞周号竹山龙溪新岱人迁厦门石埕幼从父游台湾入凤山县学由贡生补漳平训导升苏州府同知监漕储押运艘督采塘石经理客逋太湖多支港宵小易潜大吏调凤驻之奸民敛迹踰年迁刑部员外郎授怀庆府知府怀庆民苦河淤争水致讼历百余年凤来规画开浚率河内济源二县发丁夫决壅塞引沁水通其流河以开广二县田悉变为膏腴民德之郡有怀仁书院课士月必亲至择尤异者奖劝之是科登贤书者十一人而书院居其三翰林卫肃其所拔士也后转兵部武选司员外郎以母老假归卒所着诗文集各以所居名藏于家黄克明字诏卿张厝保人廪贡生嘉庆间任永春学正州有梅峰书院倡捐膏火延师课艺知州汪楠为文纪之士人歌颂改泉州教授得士望后退老家居以寿终列传二武功明池兆铭其先长溪人永乐间从征沙县寇叙功授永宁卫中左所总旗遂为厦门人太常浴德其裔也国朝王志字拔葵外清人康熙三年率众归命授参将从征岳州四川擢副将加都督同知衔寻令有功名者赴部推用遇部驳滞留京师多年值往奉特旨赴玉泉山校艺赏赉有功从征贼目伊立喀申降归补广信参将多所兴革推升铜仁副将再调剑州以年老乞休陛辞上解所佩刀赐之卒年七十五陈伦炯字次安号资斋同安高浦人由诸生得荫后居厦门父昂少孤贫习贾往来外洋熟悉海上形势康熙二十二年施琅征台湾闻其名召与计事指画南北风信港澳险夷了如指掌置麾下参密画定计以南风攻澎湖及战身自搏斗又奉令出入东西洋访郑氏有无遗孽凡五载叙功授苏州城守游击寻调定海左军再迁至碣石总兵官擢广东副都统劾天主教异端惑众隐忧剀切又见沿海困于洋禁谓其子曰滨海生民业在番舶今禁绝之则土物滞积生计无聊未有能悉此利害者即知之亦莫敢为民请命我今疾作终此而不言则莫达天听矣年六十八卒遗疏以闻伦炯赍疏入都充侍卫长身玉立须眉整然尝扈从上顾问外夷情形奏答明晣按舆图籍吻合六十年朱一贵陷台湾承清问奏曰乌合耳刻日可平也详陈所以易平状及平赏赉有差是年授台湾南路参将请建凤山县城抚缉疮痍整理有方晋安平副将筑海岸护安平城悯死事者建五忠祠祀许云以下五人补总兵励己率属时有总镇清廉补破靴之谣调镇高廉雷因事降调署浙江大荆游击补澎湖副将调狼山苏松诸镇在苏松为崇明人廓清数十年匿粮积弊干隆七年提督浙江购小白山瘗闽之客死者建资福庵置田为祭费闽人德之凡五载解组归卒年六十四着有海国闻见录行于世采入四库海疆要书也其弟芳字名侯官碣石游击性严毅躯干魁伟能挽数石弓为把总时谂盐捕以私盐诬人动辄破人产罹刑狱白于当道力除之调吴川游击有造孩子酒者取胎孩投糟中吸其气酿为酒谓可补元气杯直钱百吴川孩提罹其毒者无虑数十百人事觉吴川令薄罚释之芳闻奋臂曰此何如事不除其人而绝其害非夫也立揭于两府照采生折解置极刑父老传其德不衰后以病免年四十六而卒芳子埙字仲篪以伯伦烱移荫补福建水师守备升金门游击调台协中军俸满授烽火参将调广东大鹏以荐晋香山副将地当广海门户西南诸番舶所集澳门红夷室家杂处抚绥为难其外零丁诸洋汪洋无际奸民哨掠聚散靡常莫可踪迹膺是任者率以罪去埙内克弹压外勤巡缉夷民均安洋盗相戒不入其境及巨盗曾德度案发沿海文武被议而香山独宴然埙之力也埙生长将门双目炯炯善骑射性温雅所至与诸有司和衷军民相得历署左翼碣石总兵官有祖父风年五十三卒于官未竟其用时论惜之论曰陈氏父子世以韬钤勋业显其大者开洋一疏非通达时势熟谙夷情者不能言观其临没数语亦见忠君爱国之诚矣伦烱着为成书以公世人宜其子孙世守之勿失也魏国泰字德良翔风炉前人住刘五店有胆略补水师提标把总遂家厦门康熙六十年朱一贵倡乱国泰奉檄征剿多所追杀台湾平历升洞庭副将洁己奉公兵民不扰嗣升金门镇总兵官未赴任会贵州苗变檄赴镇远协剿时苗势猖獗夜袭镇远国泰计兵在外分防城中只有四十人乃预出城伏兵击之苗望帜却走镇远之人赖以安平苗后赴金门干隆元年以军功赐俸在金门五载裁罢陋规岁不下千金调碣石镇如之后补广东右翼镇未赴任而卒子文伟荫生补守备任广东顺德协副将胡贵字尔恒号洁峰居怀德保少有智略习韬钤精骑射留心水务风云气候港氵义险易靡不周知由行伍授水师把总洊擢守备升南澳游击玉环参将闽安副将苏松潮州琼州总兵广东提督调浙江一载仍调广东历官三十余年革陋规勤训练严巡哨慎举劾于救灾弭盗尤加意在苏松督运漕粮十万石来闽赈饥至温遭风得无恙回崇明其镇地也狂颷陡发海水骤涨漂没庐舍人口盈万贵亟商崇明令发赈令以未请为辞贵曰民死在顷刻岂能俟报有谴吾自当之即开仓赈济又虑邑员少势难周遍令标属四十余员协同分赈众有难色毅然曰若等非以卫民乎倘赈有不周因而致变若等能宴然乎文武一也尔等各尽其心已耳又请拨帑金十八万仓谷二十八万并截漕接赈民赖以安在粤东值王亮臣等倡乱飞檄边界预截逃路分遣部将往增城虎门华峰蓝汾二山诸要地搜缉而增城在万山中尤紧要亟勒兵策马驰镇之适总督阿里衮亦至分路进搜一从华峰入一从蓝汾入诸贼次第捕获二百余名与阿里衮筹善后策事闻加秩卒于官予祭葬加赠一级谥勤悫子振声自有传论曰朝廷设官用以绥辑斯民也岂以文武异哉观其赈崇明不以武职引嫌自避卒为之请帑请粟而共成之其识量有过人者林时叶厦门人康熙六十年以把总随总兵蓝廷珍荡平台湾朱一贵分剿北路逸匪从大排竹土地公崎进搜三层溪诸处缒幽破险与署守备李郡会兵小石门毁其草寮窟穴余党悉靖累官广东平海参将杨超字群迈厦门西门外人少游台湾入邑庠值林爽文煽乱招募义勇画赞戎行功授六品衔从恢复凤山以海东掌教曾中立荐即奉檄权摄县事残破之余问疾苦吊死伤方垂意抚绥越七日疾作而卒弟继芳监生亦倡率义民御侮有功给千总札补台湾北路千总卒陈文会厦门人监生林爽文之乱大将军福康安统兵进剿驻节鹭岛文会献策军门从师东征舟集鹿仔港遣文会登岸招抚良民闻风争款胁从多散遂奏荡平之绩陈启良店前人候选布经历嘉庆十年游台湾值洋盗蔡牵窜入鹿耳门攻城启良请建木城于海底巡道庆保韪其议启良力任事两昼夜城成遂与洪秀文郭拔萃辈分领三郊旗日率义旅拒守畏贼逼多走独启良不去卒碎贼巢焚洲仔尾当贼屯踞时募能杀启良者予万金学博谢金銮咏其事云木城百雉海东隅危难方知伟丈夫恶耗翻成名节在万金为汝市头颅贼平议叙五品职衔林奎章字达卿张厝保人岁贡曜华子少游台湾入邑庠试高等与修邑乘郑兼才学博称其公慎嘉庆十年四月蔡牵入鹿耳门郡城戒严当道谂其才命协守大西门门迫海岸最险要奎章防守无失贼遁去知县薛志亮礼劳有加牵涎台湾十二月复自南下从洲仔尾登岸围城山贼应之奎章守大西门如前时各门俱闭独大西门放民樵采日出入数千人恐奸宄乘间入雕木戳加朱印验识之日一易奸无所容已见民情动摇乃散家资招募乡壮初六日贼攻北门谓游击吉林阿曰贼本乌合初到挫其锋锐即靡矣引所部直冲中坚官军左右掩击大败之贼气夺巡道庆保以奎章所募一旅锐甚令守陴自小东门以至大北门奎章昼则当门诘奸夜则登城守御贼尝一再攻小东门连杀退之十九日从吉游击轰之大南门毙贼尤多二十四日总兵爱新泰战柴头港奎章闻炮声率众疾驰抄出其背横击之贼不虞援师之至也遁去明日追败之毁其寮多焚死者寻复大集明年正月五日复败之大南门越日突出小北门直捣马房山焚其寨乘胜追过山后身冲矢石丁壮感奋各出死力贼大溃自是追剿至五妃庙山再歼之屡战皆捷而洲仔尾一役破穴犁巢俘斩无算功尤多贼窜南路随官军穷追战于桶栈大获贼始扬帆去五月牵复入鹿耳门知府高叔祥礼致之入曰大西门锁钥又属君矣奎章慨然请独当一面会官军率舟师至亟雇舟彭船要截北汕生擒贼目王蓝置于法奎章沉静有谋三年四守要隘如郭丁冒乡勇黄迫假营卒李本福潜通内应率盘获消祸萌辨出可疑者又八百余人水陆十余战未尝偾败劳绩特着有齮龁之者奎章负气自明将军赛冲阿檄给六品顶戴后回厦卒孙全谋字符臣号澹亭漳州龙溪人其先山西居永济曾祖维福征噶尔旦功加都司借补福建汀州中营把总因家于闽全谋七岁失恃家素贫无期功近亲可谋飦粥者比长益落魄嘅然曰吾将种也当横戈海上立功名耳乃移家厦门投水师入伍以劳绩拔本标千总累迁游击干隆五十一年台湾林爽文滋事从福文襄渡海击贼于三坎店炮伤胸晕绝既苏裹创再战鲫鱼潭姜市又以前锋援嘉义战益力擢广东大鹏营参将晋罗定协副将赏戴花翎福文襄奏请调台协未几林逆就缚干隆五十七年授江南苏松总兵明年冬丁继母忧回闽未终丧而浙洋告警起为黄岩总兵于定海洋擒盗首陈言等台湾洋获盗纪梦奇等嘉庆元年在温州玉环洋获盗吴佛四等至潭头洋燔盗首陈阿宝等台郡帖然巡抚吉庆壮之馈衣裘赠千金全谋悉散之士卒身无私焉嘉庆二年授广东提督辖水陆官兵时徐添德煽祸全谋遣兵平之七年秋擒陈烂屐四于博罗八年春诛黄亚程于永安朝廷加骑都尉世袭复给六品荫生粤洋浩涌无际外通交州蜑户易诱以为变如张保仔乌石大东海伯尤桀黠者阃帅多因之褫职九年秋被议降都司训练水军在洋三载计获盗魁吴亚球郭婆太等十数盗伙千余舟百余器械无笇十三年授左翼总兵旋复提督官全谋以张保仔拥贼船二百思以计取之冬十月困之于赤沥角方合围我师少全谋当先压其陈后无继者风大作贼溃围奔全谋曰师不用命将之罪也提鼓申之十一月追至急水门大铲洋炮火轰烈歼贼六百余人降其魁先是总督百龄以赤沥角之役闻有旨革职拿问洎以捷音闻命留粤效力贼始为飞语中全谋曰是役也孙某受万金故纵使遁诏问百龄百龄奏曰臣闻贼悬赏云得臣头者予二万金得孙全谋头者予万金不闻其受贿也且力言全谋必办贼状遂以为总统故所向得成功而乌石大尚猖獗十五年夏督师西下电白洋与贼遇擒朱亚宝等一百三十九人获船四百追之儋州外洋盗船衔尾来我师一以当百声撼怒潮盗船俱碎全谋专注首贼身先跃入盗船弁兵踵之生擒乌石二乌石大乌石三等四百三十九人逆党落水者无算贼首东海伯闻风破胆率众四千余丐命籍械入官受之以归总督百龄备奏全谋功赏还花翎迁阳江总兵复世职骑都尉二十一年授广东水师提督命下而全谋以患暑卒于官年七十三全谋当敌勇临财廉帅粤最久战功最多承恩无骄气获谴无怠心信赏必罚士争用命专阃二十年大小百余战蹶而复振以功名终孙云鸿以荫生用通判后改袭骑都尉隶水师陈逢时霞溪人弱冠充伍水师拔提标外委擢把总干隆间台湾林爽文乱随师东征五十二年二月会于大湖贼屯众草尾店官军力攻之九突其阵洲仔尾鲫鱼潭姜市诸役皆奋锐前驱已援诸罗时诸罗围久逢时至并被围凡四阅月粮尽军士饥疲贼数挠我犹日与角斗身经三十五战婴城共守大兵入围解明年正月随参赞海兰察攻克牛庄进捣加茇庄生擒贼目叶吉南北路告平后复有攻捕海贼之劳林六韬厦门港人大军进剿林爽文先以押运火药劳拔中营外委嗣是彭厝内埯藤头屡捕洋盗粤艇方炽时游奕闽浙海滨嘉庆元年七月率兵船随游击陈名魁击之青水洋冲锋过船斫毙多贼生擒贼首罗阿义等余匪窜入浙界迹至潭头洋攻败之艇贼目吴兴信以骁健闻十月猝遇诸獭窟轻锐剽疾几脱去六韬占上风纵横与角逐竟缚以归并系伙党多名明年秋战于竿塘与水师营千总王得禄张两翼夹击大获拘沈阿喜等先后擒获百余名擢补金门右营把总迁安平千总卒李得胜先居金门移厦城隶漳浦籍由行伍累擢水师提标后营守备干隆间两带凫水兵赴浙水操赐银币又从将军常青东剿台湾林爽文时海盗乘间起奉檄率水师防堵鹿耳门五十二年秋击之涵西港获其五艘奸梢李炎渡张桃等二百余人欲窜内地方出鹿耳门尽擒得之小除夕贼迫郡城得胜在洋了见四鲲身火起挥兵登岸夹击贼引退明年正月三日战竹仔港皆捷复在打狗港擒林振等经二十余战以功授南澳左营游击凯旋调水提标后营获洋盗彭庇等六十余名升乍浦参将未赴任以前防蚶江失察偷渡贬秩留任嘉庆元年补水师提标参将八月击贼井尾洋歼毙无数生擒陈垒等获舟三余匪狼奔灯火埯复为陆营截擒靡脱越月北巡草屿擒陈科科等获舟二陆鳌之战轰击粤盗杀伤甚多遁去皆与金门镇李南馨军相犄角五年十月安南夷艇据苏尖率舟师击之破其船二盗首梁阿五等被俘并系其妻孥旋以蔡牵入大担降千总洊复原官护金门总兵升瑞安副将未任卒子文澜官守备李汉升住厦门晋江籍伟躯体干隆五十一年冬从征台湾林爽文先后三十八战以蓝翎换花翎累升澄海副将嘉庆七年秋从提督孙全谋平博罗县贼授碣石总兵官旋因脱犯落职谪戍三载释回出洋随缉汉升感奋嘉庆十七年七月遇贼乌坵弹矢腾鍧中持牌刀跃入贼船格杀生缚邓石等以献越月复擒陈登于小麦洋拔把总十九年七月有盗伺劫硿口洋攻获其船盗泅水遁汉升击楫追之窜伏山莽搜擒贼党朱天记录功补水师提标后营千总署金门左营守备移病归子飞熊继官守备谢恩诏号紫斋住厦城干隆间以征台湾林爽文功累官龙门协副将嘉庆九年升苏松总兵海贼蔡牵窜入吴淞港降都司入闽调用旋补黄岩游击护瑞安副将十四年秋在渔山外洋从击牵奋勇鏖战两昼夜牵赴海死叙功擢安平副将升黄岩总兵署宁波提督恩诏知书史文移笺牍手自起稿性严察所至湔洗积习推引贤能在龙门曾建义学延师教弁兵子弟及民之无力就傅者人颂其德提督吴必达林君升作水师要略舟师绳墨恩诏重梓以行海上事取则焉子天骥守备陈登捷福山社人副将万山弟兄弟并起戎行登捷状貌魁伟履着战功嘉庆十四年任玉环参将渔山之役从攻蔡牵迫贼船抛掷火斗火炮焚贼船牵落海死举船贼伙一百余人并死叙功例升副将护黄岩总兵卒子尚忠官守备万山子志成任广东达濠把总以哨海覆舟沉没予恤袭李尚华家居厦城编伍水提标拔千总嘉庆十年闰六月从总统李长庚攻蔡牵于青龙港十四年五月从提督王得禄攻骆仔卢于白犬洋并着劳绩大吏汇叙南北洋剿捕功奏列一等时海上盗魁略尽余贼吴属尚肆陆梁十七年五月分舟泊硿口澳擒其党胡琼获船二七月战大麦屿贼败窜穷追至东镬冲山破其舰生致吴九诸贼不数日复捣于乌坵以火攻沉其舰囚王鸽辈四十三贼越月八日击唐沙伍帮匪于壁头洋再击之小麦洋获贼四十六名获船四炮械火药无算总督汪志伊加犒赠焉终金门右营守备曾允福同安人家厦门尾头社嘉庆五年入水师营为舵工历年驾船出洋缉盗多获拔左营外委十二年二月在广东泥泞洋与蔡牵船对敌石伤足旋于目门洋获艇贼李五等八名十一月攻蔡牵于浮鹰洋获贼船擒三十人阵斩一人股复被创明年冬击获小人帮贼伙南下随金门总兵许松年攻毙贼首朱濆叙功记名十四年春与战于料罗洋再击之于小伯屿获陈全等三名遂由金门把总洊擢闽安守备获贼竿塘猝遭风落水不死授南澳左营游击屡获洋盗周阿泉李帽席陈阿啜林狗黄光陈士安等道光元年署提标后营游击护闽安副将署提标参将举军政卓异调台湾中军游击获盗吴包舵陈姿惜黄菁等擢艋舺营参将卒于官赵世芳同安县人家厦门城内嘉庆十四年随提督王得禄击海贼凤尾帮于海坛洋又随追蔡牵浙江黑水洋鏖战方酣连掷火器烧坏贼船舟皮楼沉其舟事闻朱笔圈其名赏奖武银牌擢把总累迁海坛左营守备率师出笔架山洋缉获王尚玉等五贼拔出难民之被掳者补福宁左营游击署烽火门参将以商船被劫降守备捕获盗首自赎丁艰归卒于家蒲立勋字树亭初名立芳厦门城内人入伍水师嘉庆十一年从提督许文谟击蔡牵于台湾有功拔把总十四年从王得禄追蔡牵于黑水洋得禄被创督战益急立勋拔佩刀斫舷唿曰今日不用命者死以所乘艨艟撞牵船船破牵自沉立勋受伤堕海得救免事闻朱圈其名补千总历官金门广东洊升温州总兵以母老归养道光十三年卒列传三忠烈明叶翼云字载九一字敬甫莲坂侯乡人崇祯十三年庚辰进士知吴江县故事狱钥掌于县丞多为宦要禁无辜者翼云清狱出之彻丞钥自掌其害始绝家事无大小必手裁值岁祲粟贵奸民朱和尚乘机煽乱佯示宽纵卒掩捕无漏网者朝中党起文选司吴昌时通盗盗倚内援剽掠无敢撄翼云密使尉擒之昌时贻书为盗地拒不听憷以危语亦不为动夏蝗飞蔽天翼云按捕蝗法谓于露翅湿濡时便乃夜行田间督从者协捕蝗下令轻罪以捕蝗数为赎蝗患既息继以荒旱步祷龙祠日行数里凡设厂施粥买米平粜及浚河造船以工代赈无不备举时国用诎议者欲因亩加赋翼云条上其不便县省六万有奇十六年东阳之乱苕禾两郡大震翼云念戍守单弱迁精壮教以坐作击刺相度形势令城外四围皆可驰马增筑台舍其上昼则戎服阅兵郊外夜则巡行阛阓间伟然自成一军北都变闻不轨者汹汹思乱廉得其主名捕杀之一邑帖然尤好奖拔才俊培植士类先是吴民诣阙恳再留巡抚祁彪佳上其治状巡按周元泰亦上言叶令才守为上上考任满将入都以催科不及格为吴昌时党与所阻乃寓寺中吴民哗曰何忍以吾曹累我公争相输纳不旬日完二万七千五百有奇投柜嬴余发修理承天寺吴民建祠祀焉台臣叹曰生祠去思碑皆可作而致惟卸事之官不事敲朴而完粮几至三万非深得民心者不能起为礼部精膳司转仪曹晋吏部清吏司郎中以亲老乞归唐王入闽擢稽勋司员外以便宜视同安县事素服兴师城破与其弟翼俊同殉难阖门死焉时年五十有二国朝谥曰烈愍翼俊以倡义兵授监纪推名叶伯奋字复迅官浙江乐清县知县伯熊字复文贡生任南靖县教官论曰翼云通籍后令吴江计不满三年而适当其否绥辑抚御整然有方不可谓非才之裕矣至今吴江之民祀之宜哉陈弼心店前人崇祯元年戊辰武进士任南京都司历大同参将甲申殉闯贼之难叶爵字尊侯莲坂人崇祯十五年壬午武举历官南京参将后死难于许湾国朝洪有祯号亮士嘉禾里人授徒里训督甚严父老以醇儒目之岁丁亥兵起有祯从侠客纠海滨壮士入守漳浦城陷被执见大帅挺立不跪目直视发上指旁执刀者皆靡帅怒命缚于市磔之悬其首城东门时当暑月血色数日不变青蝇毋敢集者久之一卒投其头于濠于是门卒皆病中夜狂叫若有物击之者乃相与求其头罗拜瘗之有祯早岁工书仿文衡山贾人持售外国得重价殁后只字之遗人争宝之卓超字峻岩后路头人原籍兴化任水师提标外委康熙二十二年从施琅征澎湖台湾有功授左都督随平岳州阵亡恤袭云骑尉世职后子孙式微不复袭欧阳凯字虞臣外清人漳浦籍累官江西九江协副将升苏松镇总兵功加左都督康熙五十七年调镇台湾六十年四月土贼朱一贵作乱树旗小冈山遣右营游击周应龙领兵四百进剿遣台湾县丞冯迪调四社土番随之应龙逗留不进越七日宿南路营贼合南路贼杜君英夹攻之兵败贼陷南路营乘胜攻府治凯与游击刘得紫出驻春牛埔晦日大战胜之贼退屯竿津林五月朔贼党数万大集凯跃马冲突兵忽内乱百总杨泰绰号达家勇者先通贼为内应刺凯坠马贼刃交下截其首去得紫被擒不屈曰吾为命官不得不死但求埋吾帅尸死瞑目耳贼听其收埋幽得紫于学宫朱子祠会南澳镇总兵蓝廷珍统师恢复执达家勇付其子敏自行处死赠太子少保予祭葬世袭骑都尉恩骑尉罔替祀台郡忠义祠初刘得紫葬凯尸失其首事平穷治贼党乃得之葬于兴化小镇岩下敏任碣石总兵官张养字浩然连西保人海澄籍水师后营把总雍正十年春台湾北路凶番为寇养奉委征剿闰五月二日屯营半线未晨炊番至督兵轰击被围马陷野田不起奋身步战杀番贼无数忽流矢中鼻死翼日主帅令寻其尸见养挺立野田中两手拔矢奋怒如击贼状事闻予祭葬追封忠义将军祀忠义祠子耀武袭荫千总黄海靖山头人龙溪籍副将隆子任福建水师提标前营游击干隆三十四年用师缅甸檄调闽粤水兵令海分率往至腾越趋戛鸠江登舟方近新街遇贼接战手杀两贼突中鎗落水死从行者中营把总黄得彰前营把总张万福及兵丁陈战等八十七人皆阵亡或被掳外委锺朝用回自老官屯为陈其状将军阿桂以闻赐恤予祭葬荫子乔以守备用杨起麟号祥斋闽县籍家厦门以督标外委中式干隆十四年己卯科武举会试后改隶水师三十四年补提标千总升中营守备迁左营游击调署台湾安平游击五十一年十一月北路贼林爽文作乱起麟带兵剿捕击贼于三廊竹于牛椆溪于麻豆于查亩营迭战盐埕桥盐水港搜贼下寮庄湾里溪八卦寮台斗溪大埔顶枫树脚旧营庄明年正月从总兵柴大纪复诸罗与贼战相持北门前后数十战杀贼数百人获伪军师侯元上功赏戴花翎擢广东大鹏营参将回郡诸罗为南北之中贼必欲得之六月复倾众攻围八日将军常青遣起麟赴援至正音庄为贼所截起麟奋勇当先贼集如蚁复值秋霖田水阻深衣装尽湿鎗炮不燃冲突不能出被获女贼目叶省嫂劝降起麟大骂以脚踢毙贼七八人贼怒絷其足以沸汤灌其顶刳腹抽肠支解之时起麟弟起鹏在军乘间得其首贼平从子继勋寻访其尸归葬事闻以副将优恤赐祭葬入祀昭忠祠给云骑尉世职又恩骑尉罔替子清茂袭任南澳左营守备卒孙长耀袭甘瑞龙海澄人居厦门与参将杨起麟比屋而居补水师左营外委随征台湾林爽文与起麟援诸罗被截率亲兵四十人被围冲突被擒瑞龙美丰姿贼目叶省嫂甘言诱降愿以身下之瑞龙怒骂曰我朝廷命官岂从淫妇作贼耶奋力断绳索夺贼刀欲杀省嫂省嫂怒喝贼党脔割之掩其首溺桶中年二十有八遗孕子泰元始生时总督李侍尧督师厦门令与起麟子同抱入见悯其哌哌襁褓恻然垂泪贼平题请入祀昭忠祠世袭云骑尉三世后恩骑尉罔替泰元袭署海坛右营守备殁子文标袭彭大猷厦门人水提标外委林爽文之乱提督黄仕简楼船东征以大猷为前锋从复诸罗攻斗六门将军常青令分扼北门柴头港南北路贼大会围郡城攻北门大猷合诸军出死力与御贼退援麻豆庄以兵少几陷遇救得脱随剿南潭克之旋战殁于阵嗣子得恩袭云骑尉陈国栋龙溪人侨居厦门以军伍洊擢浙江乍浦参将奉檄领浙江兵船在洋缉捕屡获盗犯嘉庆三年八月十七日在普陀洋攻安南夷艇首先带兵过船杀死红衣盗首三名搜获安南印照三纸沉其船乘胜回船与别艇战深入贼舟宗中炮死奏入予祭葬入祀昭忠祠世袭云骑尉子廷俊袭陈凤高广东潮州人居厦门补水师提标左营外委嘉庆七年守小担汛五月朔洋盗蔡牵乘潮猝至凤高飞棹告急守备某叱其妄笞之忿甚回汛思为螂臂之拒甫至小担为贼所围锋镝交集力屈死妻控大府治大担汛弁罪给银牌初大小担无守御所至是大担始筑石砦二小担筑石砦一添设汛兵二百余名胡振声字子容号成庵怀德社人父贵任广东提督谥勤悫振声入伍十四年补澎湖把总干隆五十年纯庙南巡随澎湖副将带兵赴杭水操拔千总署水师提标守备从征台湾林爽文获着名贼目陈来等叙功补海坛守备嘉庆二年升玉环营参将玉环为父贵旧治尝建义仓日久蚀耗振声剔弊补阙复其旧四年授广东龙门副将巡抚阮元奏请留浙初振声获剧盗刘脚张彩翁等数十名得贼书按名搜捕尽获由是海上闻振声名畏之如虎蔡牵每遇振声辄窜去一日被围急易小舟遁获其舟即温帮改名左锋船也檄署温州镇在狗洞洋获贼江文五等一百七十余名级三船十二实授本镇总兵官先后奏捷七终以牵未获引媿会牵扰台湾调入闽堵截九年六月朔谍知牵北窜会海坛镇孙大刚闽安协蔡安国澎湖协张世熊齐追至西洋望盗船七十余艘皆艨艟巨舰且占上风诸军迟留不敢进振声挥船独发把总冯光升跪请曰少须合诸军齐进振声曰我以身先众船其肯后乎有顷复跪请曰公不念太夫人耶振声潸然出涕曰毋多言已再鼓曰是何地也敢再言者斩连发巨炮断贼船桅贼死伤甚多诸军率制下风但叫唿助军声卒莫肯前牵见我军援绝乃率新附梁山帮小船二十余艇合围之振声舟舵工忽中伤风帆欹侧振声遂被槊而仆牵念振声同乡不欲伤其命以鸡皮裹药贴伤处振声揭去大骂不绝口遂遇害同日被难者把总冯光升兵丁葛锦高等八十二人事闻加提督衔赐祭葬谥武壮入祀昭忠祠世袭骑都尉子廷恩袭陈廷梅字佐盐号香岩海澄人移居厦门岁贡应清子嘉庆十年任台湾北路淡水营都司十一月海贼蔡牵泊淡水廷梅方募义勇为御敌计而山贼内应遂遣家人去决计以身殉十六日贼从沪尾登岸率所部拒战死事闻世袭云骑尉入祀昭忠祠陈绍芳后崎尾人千总天鳞子嘉庆十二年以水师提标后营外委从李长庚击艇贼于广东甲子洋乘风搏斗右腿中炮死子承恩袭云骑尉许廷桂字伟臣号鼎斋先世自吴徙楚祖大猷任广东副将父德任浙江黄岩总兵官卒于澎湖返葬厦门因寄籍焉干隆五十二年廷桂随提督黄仕简征台逆林爽文三十四战以功署金门守备擢游击护海坛镇罣误降调嘉庆五年授香山都司擒洋匪一百八十余名优叙三年随左翼镇黄彪缉获土盗二百余名复在洋烧杀贼船屡有擒获八年调赴惠州随提督孙全谋剿捕山贼有功赐服物优奖时永安会匪滋扰廷桂进剿贼首投诚余党藏匿铁笼嶂廷桂率师衔枚由嶂背直抵巢穴剿杀之擢香山协副将先后获洋盗八百余名生擒着名贼首夺其舟舰器械无算奉旨褒嘉护理左翼总镇官十四年六月率舟师巡桅夹门击海贼总兵宝沉其舟三乘势冲击贼败走军中方报总兵宝炮毙余党仓皇逃命而张保仔粤之巨盗也统船三百余艘来援廷桂督师迎战会东风陡作波浪掀腾贼据上风抛掷火器舵断贼登廷桂船廷桂与千总毛国斌持短兵接战手刃数贼伤重为贼支解年五十八子成福并遇害同时员弁死者二十四人后数日罾船获廷桂尸归葬事闻祭葬如总兵例入祀昭忠祠成福及阵亡弁兵一体优恤世袭骑都尉恩骑尉罔替墓在紫云岩按廷桂遇害时相从殉难者署守备陈大德署千总叶高外委陈联魁陈见扬万国平何新其都司严高未入流施鸣皋等俱阵亡未获其尸又署千总卢大升等十六员未知死所陈建勋厦门人海澄武生效力戎伍林爽文之乱奉调从征大小三十六战授水师提标中营把总嘉庆元年春土盗吴亮等在逃大吏索之急以属建勋五月吴亮夜纠党将由青屿出海建勋侦得驾轻舸袭获之洋盗林洪密入青浦为奸亦为所获尝与蔡牵负创力战李壮烈伯称之十四年十一月押运渡台船遭巨风击碎死于海优典恤袭孙淮涛袭云骑尉张高生前园保人少习贾非其志弃去投水提标入伍理帆缭事拔中营把总初获盗于石美树兜南园后屡有擒献欧水结会滋事玉洲即日擒缚之新来舵劫石浦米船逃入闽干隆六十年七月从金门镇李芳园战于南日获所劫米督抚赏给银币游击陈名魁以为能署为选锋令扮贾舶梭驶铜山南澳间十有四日遇贼畬洲佯北军士伏不动既迫乃大发炮矢贼惊遁名魁从上风掩至夹击擒贼张天参明日追及宫仔前埯获接载贼魏港覆其舟当是时有林潭者唿为海鸟先锋蔡牵横于海最趫捷难捕者嘉庆元年二月潭泊石圳随名魁击歼之复在将军澳获赵元贼四月哨湄洲遇柯佛船曾在浙劫鎗炮名魁麾兵急击高生首先跃过船右股被鋛伤裹疮搏斗累佛等二十五人粤艇罗阿义剽海上当事檄捕急令分扼竿塘七月三日战青水洋贼飞炮伤其右腮透入唇屹不动名魁乘风冲犁擒其首总督魁伦赏银币及奖武牌仍纪大功二次先予千总顶戴其冬又获艇贼于獭窟擒吴兴信等三十九名嘉庆三年正月围侯焕于斧头澳获五舟铅药炮械无算叙功超等五月从游击蔡安国追贼船甫交左手虎口被鋛伤额中石击高生不顾先跃贼船斫杀众从之贼下海死俘二十七人擢前营左哨千总调南澳左营守备嗣送金洲船至浙江遭风覆没北麂予恤袭列传四孝友元沈祥同安人元至正甲午盗起祥负母挟子章逃嘉禾岛父子为贼所掠与母相失祥以计脱走冲贼锋求母昼夜号于路三日始获母岩穴中母子抱持泣以赀罄质其子章获钱数缗复负母归里章遂为厦门人仕明洪武间请宋学士濂铭祥墓焉明王德字俊明嘉禾里外清人唐忠懿王之后其先居晋江有应鳌者宋度宗时以户部郎为郡会恭帝北狩携四子隐居嘉禾屿之五通仑后其仲子曰士周与伯士稷叔士邹遂徙外清德即士周八世孙也或云从帝昺航海归隐于此从蔡虚斋游传其学人称曰诚斋先生子高立名贤继以字行为诸生有学行门环溪流水甘以清学者因所居地称曰清溪先生遂号清溪也尝出金代族人输赋县令表其堂曰义方有夜行闻水滨私语者曰即不罹于法倘令清溪先生知之亦应媿死盖盗也人比之王彦方年八十六卒有毛诗小传十六卷义方堂文集二十五卷高立次子觐字正朝号荩吾判宁海州山东故多蝗岁饥民相食觐曰此长吏无救荒法耳自斥千金建义仓荒则贷于民民感其德迁福州府审理辞不就于其归也输二千金请置田宅留与相保笑曰岂有去父母之邦而客此乎不受乃立祠肖像祀之觐内行修抚孤侄惟忠成立后官县丞以同居训子孙着为家训每食必祭祝曰留不尽予子孙后嗣遵训同居五世不衰岛上称义门焉与父并祀乡贤觐子民毓字惟贞号含淳事兄抚弟妹曲尽其道遵父训义居罔不恭命避祸粤西卒年四十六生子三曰起槐赞槐肖槐赞槐名命管字熙性益修其业内外无间言肖槐名弼管字熙辅主家政义门之名益着将卒唿子孙戒之曰务积德毋务积财财有聚散修德可长有令名也赞槐子家奖字可劝号掖仲自高立至家奖同居于是五世矣一门六十余口男女各治其事中馈五日一轮治一物之微必长幼分尝国朝迁界时人苦播越而王氏一门保聚如初家有蜂房既分复聚人以为义居之感家奖充康熙四年癸未岁贡生论曰义门之罕见于世者治家不得其平妇女得从而萋菲之也闻王氏非素封子孙能五世相守义方之训有自哉当郑氏肆虐海上富室无完户而王氏独全亦淳谨之风有以致之也或曰民毓避祸即避郑氏云林大时字以为号碧溪塔头人父应训导彭泽卒于官大时匍匐扶榇数千里归葬日向墓门鞠跽絮泣奉母百计承欢孀妹贫不能自给迎归割田以为养膳倾囊佐族子奇石读奇石遂发解其居里中未尝分毫忤物无贤愚曲诱迪之斗室萧然客至蔬醪酬对逍遥杖履有桑苎翁之目万历间县令徐待举为乡饮宾年八十以孙宗载官赠中议大夫陈迈质号同泰先世自漳南山徙同安嘉禾店前乡坐族解户株累迁长泰继复还同安故有同泰之号六岁而孤依祖姑适吴者久之吴意怠即自僦居负佣樵采贸易以供母仰取俯给家稍起及娶妻虞氏与约曰吾出营甘毳资汝谨事姑俾行无后忧居无阙事于是近走闽清远走广湖率移月始归归而洗腆奉母极欢母殁尽哀礼葬之长泰比阕后居同邑学宫旁嘉禾宗人以事赴邑者馆之来就试者加厚有贷者不取息贫者焚其券复置田若干亩以充先祀族有祭田自迈质始邑令赵学仕予冠带宾之曰老农安能从大夫游辞不赴与妻虞氏皆年近九十犹及见其子孙登科子台衡孙一经俱万历间举人国朝陈祈猷嘉禾里人事继母能得其欢心海警时索饷亟弟病被虏祈猷奔代备受拷楚卒俱免行贾所赢余悉牵父母分给弟不入己藏诸侄之孤者为之聘娶其于伦叙几能无遗憾可风也林起凤烈屿人监生考职州同八岁父死台湾寻遭海氛与母相失稍长竭力行求母得之于澳头乡许云家遂居厦岛偕妻石氏尽孝养己复东渡台湾遍求父坟不得获一香炉有父款识携归祀焉笃爱同母弟起鹏买田宅给之延师教督后为诸生食饩捐金修葺学宫独建祖祠里人李姓负官帑数十锾质女以偿如数与之而却其女贫佃逋租数百斛破券免之康熙三十八年于七洲洋遇风贝风闻空中有声云林孝子在此得无恙同行者云卒年七十二子孙多籍学为生曾孙曜华贡生事继母以孝闻兼善医董玉屏紫阳书院事先后劝增膏火若干不愧为孝子裔也附之杨秉忠字敦诲竹坑人值海氛负亲逃漳十三载家贫而亲足甘旨几欲忘其贫也卒年九十五孙国文干隆三年举人林德谦厦门人性和易质朴自台湾移亲柩归遇风舟几覆德谦抱亲柩号唿竟反风得无恙其地建祠施槥孳孳为之又捐金赎难民孙全子乡里尤高其义焉陈迪元乡饮宾店前乡人少时即能佐父母事祖母母病久得奇疾发生虱虱不可爬搔迪元以己发引出之居父母丧克尽哀礼季妹孀而贫收养之以长其子弟死抚其孀孤如之又建祖庙修远代祖坟置祭田周族戚之不足者其笃于内可纪者如此干隆十五年后塘桥倒塌迪元捐资重建又修筑茂后桥铺平沿海险径乡人亦赖焉池皋声西边社人候迁郎中事孀母杨氏以孝闻干隆间以特用道衔效力河工六载大吏荐其才当补会母讣至或劝暂匿俟得缺发丧皋声垂泣曰负亲不孝欺国不忠忠孝俱亏焉用富贵即日促装倍道南下冲犯霜露已病疲抵家抚棺一恸几绝不一月竟卒于苫寝今崎岭有母节子孝碑过其亭者犹能言皋声也刘承芳岐西保人举人志贤进士承业兄也少从父航海父绊船缆堕水承芳号救无术遽赴水觅尸舟人力持阻不听曰身随父出父殁身归尚得为人子乎竟蹈海死翼日舟人见其父尸倚舟侧相讶为神收殡之而承芳尸不知飘何所矣家人招魂附葬父墓侧进士郭迈志其墓余辰枢字荆斋厦门张厝前保人海澄籍居亲丧三年不入内余氏五世同居而辰枢主家政能无闲言干隆四十二年旌表建坊入祠杨天香字子飘厦门人原籍龙溪事继母林氏以孝闻林患眼清晨必含冷水以舌舐之寻愈迨林年老得疾不可起则吁天请以身代林病果瘳而天香殁矣里人称其笃孝子春条亦以孝闻嫡母陈年九十三生母黄年八十三春条已六旬哀慕如婴儿孙树功邑庠生尝代父系狱当道感而释之亦孝子也论曰方林病瘳已得请于帝矣而必死天香岂鬼亦有额非代不可呜唿人谁不死为亲而死得死所矣是乃天所以彰孝子代与非代可置之不论也陈元珩字崇懿先世居浯洲后迁厦门吴厝保父云客邑诸生母郑氏皆性严毅或怒元珩令长跪而已执业不顾良久令起煮粥元珩随奉热粥进父母怪所从来则元珩审知父母饥窃起煮粥而还跪也家贫业贾朝夕必归省归必市猪腰以供膳父所嗜也密置金钱于床头不令二亲知后贾台湾恐廑倚闾望约五六日一寄书又惧为风所阻先封数函托知交以次献及归海上舟忽不前者三四日而他舟日连樯西去舟人窃怪之及至厦门则前两日风贝风大作港内先至艘尽碎多溺死者同舟人梦神谓曰尔曹获生陈孝子之庇也由是里人始借借传为陈孝子云元珩有子五人孙曾四十余人子廷振字敦远国学生六岁方在垫闻大父殁擗踊而归哀毁如成人父母昆弟间未尝有拂意邻妪戒其子辄曰若曹不见陈永郎耶干隆五十二年浯洲饥载米恤其族人明年疫施槥五百具孙荣瑞号雪航以廪生为龙溪训导道光元年举孝廉方正用知县念母老不奉檄山东巡抚武隆阿罗致幕中适东征欲与俱以母辞陈光求镇崇明有旧再三要之固辞归养母十余年以画竹自娱年五十二先母卒人咸惜之赖滋身黄厝保人幼颕异十二岁能诗干隆五十七年年十九父疾割左股和羊肉以进不效复割右股竟不瘳滋身寻死无子母依婿家以居婿以一子嗣焉论曰割股古人谓之愚孝如滋身以救父丧生而遗其母老婿家至于不祀其能无遗憾聊然当其割时祗知救父岂料身亦随丧以贻母忧而斩祀哉其心可悯其事亦良可悲矣林陶光字为章关仔内人干隆四十年乙未岁贡生有杨哲者盗陶光祖坟匿其骨陶光流离控告卒得直置杨哲于法负骨以归朝夕号泣与同卧起者累月晚年危坐正室族中有争来诉者虽至亲不袒讳年九十三子荣元邑诸生陈应清字仰苏号冰壶世居海澄从父迁居厦城海澄有陈氏大宗祠仅存基址应清承父志倡新之置祀田父病医言粪苦当愈应清尝粪甘痛绝祷天祈代及父卒百日须发尽白丁母忧哀毁如之丧祭式遵文公家礼卜葬后朔望诣墓奉茶果三十余年无间又画二瞻图以寄孺慕友爱诸弟终其身事师林为章如父皓首庞眉追随杖履时称盛事家无余资而亲友急难必极力为之经理时时以济人利物为心物论比之陈太邱云子廷梅淡水都司殉海贼蔡牵难自有传李图章字献文吴厝保溪仔墘人一岁而孤母曾氏鞠之及长虽家贫必谋甘旨以进年五十余有七子读书服贾能各任其业而图章日以养亲为事母八旬双瞽起居饮食必躬亲不假手妻子夜就母寝母殁图章年已七十一矣痛哭如婴孩及葬朔望步行至墓所跪进食果卒年八十有三子跨鳌嘉庆二年岁贡生林嵩字苑宾海澄澳头人移住厦城孝事二亲兄服贾残于台湾嫂蔡氏守一子才四岁嵩令嫂暂归母家而已训蒙塾中节啬馆膳供嫂及侄族人义之澳头明末苦海氛举族流逋祖坟失守祠亦倾圯至嵩皆复其旧年七十四送孙赓扬赴试复与考入邑庠卒年八十三孙赓扬候选县丞陈诚谅厦门县后乡人奉母林氏甚谨溺器必亲涤不委之妻嫂家虽窘逢母诞辰必营酒食为母祝兄诚谦业农诚谅凡事必禀命而行笃于孝恭如此王光亨一名泰字开三南安籍世业医迁厦门父殁母哭失明光亨扶持疗治静夜焚香露祷双目复明乡里惊异以为孝感所致受徒所得修脯悉以归兄尝在泉赴试闻弟病奔救不入试人称之吕仲诰字谦六居小走马路少孤事节母谢至孝凡力所能逮靡弗至母病仲诰年亦衰犹旦诵经为母祷者十余载母殁哀毁骨立若无所依值生辰家不置酒自往墓次祭遶墓而泣闻者悲焉初母治家严仲诰毋敢忤或不怿率妻孥跪堂下邻妪过者咸叹息劝慰命之起然后起时年已四五十云子世宜道光二年壬午举人赵孟正梧桐埕人少孤苦诸弟皆幼铸锅为业得赢余谋精粲以供母自与诸弟食薯干后别谋生计积有八万金以均诸弟亲友判孟正当从厚孟正不可人服其公弟孟泽客死于浙季弟孟耀徒步二千里载柩归葬亦难得也王梦悦字盼庭厦门仑后人家贫授徒养母朝夕必归定省所得修脯先营甘旨而后敢及其余兄梦情业贾亦善事母兄弟尝侍母傍乡人语曰二子须发半白岂犹需母乳耶其家风想见之矣子琼佩道光八年戊子举人曾邦翰字屏之曾厝埯人邑诸生母锺氏病易生邦翰疾益甚有时露体狂奔邦翰方七八岁抱衣裙号泣追逐乡人怜之护送以归稍长日加防护母或乘间出门辄踪迹负归母起居饮食皆身亲之至娶妇不怠随父楚生应督学试榜见己名而父被黜归寓涕零不止父令束装归邦翰嗫嚅不敢言适友来贺方知之道光元年诏举孝廉方正邦翰不与乡人私相谓曰若曾君其不媿斯名欤年八十有九金光辉字洊文晋江人从伯兄迁居厦门港母病痿侍汤药无间年十七以家贫辍学托身市廛辄执卷读越十年复试遂借学食饩充嘉庆二十四年己卯贡生性廉介伯兄殁孤幼代理肆事八载所得尽归诸嫂女兄寡时周恤之里有贫欲鬻其妇者妇义不去光辉闻而怜之捐二十金全其夫妇是年几不能卒岁云卷十三列传目录义行元林天祥明陈真泰傅珙洪俊林奇石池浴云池浴沂郑师国朝陈邦宝廖飞鹏黄元锺陈科捷黄名芳蔡克昌许名扬孙丕烈苏相德凌云王琼林黄登瀛马大宾郭炯文学唐薛令之薛沙陈黯明叶普亮傅钥池显方国朝郑得潇林鹏扬池显绳曾源昌刘天泽林丰玉叶龙蔡德辉李正捷黄日纪林遇青张廷仪张锡麟林明瑅莫凤翔张承禄黄名香蔡天任薛起凤王经纶郭希洛许温其周礼林为洛叶怀荆蔡洪璧隐逸明陈则赓林志远杨期演杨秉机林嘉采叶后诏阮文锡叶启蕤叶迎薛登龙寓贤明曾樱陈泰吴锺峦郑遵谦郑遵俭陈士京姚翼明路振飞万年英沈宸荃张煌言徐孚远辜朝荐谢元汴陈瑞龙林英郑郊曾世衮周金汤许璟唐显悦林兰友黄骧陛洪思涂仲吉李茂春张若化王忠孝沈佺期蔡鼎诸葛倬许吉燝张士木郁张正声蔡国光张灏郭贞一纪文畴纪许国纪保国庄潜林霍黄事忠陆昆亨陈骏音刘子葵齐价人洪七峰骆亦至吴亦庵刘玉龙国朝郑魁万潘兆吾黄梦琳黄慎赵翼郭迈黄暹黄彬黄秉元方技国朝林仁庄渔林元俊吴福杨金鳞林贤陈贤基黄日辉陈昂泰罗经康凤声黄国楷施清黄树德曾坦蒋国梁蔡催庆王维宇吴麟林汉峰周锦园徐宏音黄鸣冈林墨香陈治灿王庆范云林远陈斯泰苏鸣夏许仑方外宋文翠明觉光明光雪芝明任国朝文远知坚元飞列传五义行列传六文学列传七隐逸列传八寓贤列传九方技列传十方外列传五义行元林天祥字时若嘉禾里人尝司常平仓升斗不苟会邻贼掠其里避地漳州及归邑再有警率里人筑堡捍御老稚赖之年六十八卒里人哀悼如丧所亲明陈真泰字干通店前人唐场老之后家饶而好施遇义举必力为之与弟阳泰人唿为二长者值岁荒出粟赈乡里咸亭实惠郡邑旌义行也年九十五终曾孙华玖宏治十一年举人傅珙字质温号禾江中左所人服贾养亲转贩米谷于漳泉间时其贵贱而不多取直仲兄珍系狱珙橐饘以从力为讼冤出之父与长兄琮同日卒珙哀毁几同毙抚二侄思勤备至子镇为诸生有文名诫之曰士当先行而后文也及举进士又驰言谕之曰幼学壮行此其时矣镇历官着清节父之教也乡有兄弟争田者求珙居间挈田相畀珙留与共酌反复谕之曰辱君意诚厚顾君视予于兄弟孰亲何不以让兄弟而畀予其人愧悔敦兄弟好如初以镇贵封御史年八十卒洪俊字子才号见泉同安市头人尝徙居中左所父母继殁季弟方幼谓妻曰吾任父若任母共卵翼之以克有家值海寇民鸟兽散有父执彭姓箧金百二十两求寄俊以乱辞彭曰得失有命子不吾负吾亦未尝告吾子也寇退返之曰幸不辱命里中团结社兵捍贼鹭门有攻石者八人自南安来众曰谍也攫其橐金去且将沉之水俊挺身持不可曰佣也若之何贼之吾且白诸官矣卒还金而八人以免以子日观贵赠如其职林奇石字砺卿号玉山大梁从侄隆庆四年庚午举乡试第一名时晋江李廷机亦领解北闱泉郡中式者五十八人一时称盛计偕北上与王弇州世贞茅鹿门坤相唱和为所推许性慷慨好交游岁除有友持其笥金去或问之曰已授某矣里中山谷产断肠草奇石募众尽掘其根蔓患遂绝所居东偏有隙地建祖祠缭以垣墙延师课族中子弟题楹帖曰穷虽甚退之志岂甘图一饱遇苟如文正禄余敢忘三宗可以见其志矣池浴云字仕卿号龙洲中左所人太常浴德弟年二十一为诸生筑精舍于五老山中希迹城市客至必与醉常吟曰酿成白酒缘留客散尽黄金为买书孝事继母母卒卜地以葬葬时有双鹤集其旁人谓孝感已而闻所卜地者李某以事被逮会妻病笃愀然曰李君良友坐视其非辜而不能为白愧贯高栾布矣妻察其志谓曰余病稍愈第行无虑竟脱李狱载与俱归崇祯十一年应岁贡未几病卒年三十四乡人为镌龙洲卧冈四字于五老山石池浴沂字士洁号鹭洲中左所人太常浴德弟入国学故事上舍秩满授簿丞及州倅浴沂不屑就而归性廉慎不妄取人一毫妄加人一语布蔬淡泊时与知友引觞唱和以是非曲直质者片言立解亲属来谒必询其甘苦或周其不给无少吝啬租税之入或后时或乞免亦曲为体量年近九十眼光如电精神愈健邑令延乡宾不赴乃颜其堂曰熙朝人瑞卒年九十三子显衮举人官同知郑师字延肃号东石溪边人性仁厚好施值凶年籴米赈济遇骷髅辄埋之亲友借券焚焉而卒比邻皆为持斋以资冥福孙润中官至大同府知府诚中明经国朝陈邦宝字璞卿溪岸人少躬耕养亲门内蔼如旋客甬东值岁荒民艰衣食邦宝制绵衣分给复于通衢煮粥赈饥当事令邦宝倡捐兼董赈事邦宝既首捐重资作倡凡捐输者书其名于公所壁注明捐数若干人竞感劝乐输全活者甚众后干隆间甬复大歉时邦宝已归里矣宁台绍道范某仿其遗法踵行之民困以苏邮赠匾额旌之其居乡建玉屏书院置育婴堂皆遗泽也廖飞鹏字翼搏号石川龙溪籍住厦霞溪干隆十五年庚午举人明年成进士知河南汲县寻改宜阳闽去河南六千余里以亲老不能就养改汀州教授勤课诸生谆谆以士品为重一时士习翕然知所宗尚主讲玉屏丹霞书院教士自有条理生平重气谊庚午偕友人蔡芳赴省闱芳中途病痢飞鹏昼夜抉掖亲涤襦裤撤棘后即雇肩舆护送驰归出会城而芳殁以重金赏舆夫星夜就道至家倾囊襄葬事孝廉姚文山与飞鹏计偕北上归遘重疾沿途调摄到家疾瘥时论多之黄元锺号质斋漳之新岱人居厦门为人谨厚重节义睦宗族海氛时期功之亲移居福州者甚众平定后皆招归完聚各给资本俾得谋生平生自奉甚薄而济人急难不吝乡里称为长者子阝敕韬字谦六性慷慨有父风贷人不计息多寡有子母俱殁度其人非负义即为焚券尝有负人千金者将远遁夜携金四百告之曰某将远出所存止此念君厚德独以还君幸毋泄也韬曰子欲远去而无所有将何以求活盍携之去为图生计以谋后日其人感泣而去后果获利如数还之子日纪有传陈科捷字尧龙厦之寨上人少旷达嗜酒与李天震为莫逆交厦人言其名者必连类及之为文不逐时趋年四十九始受知于学使周学健晚为学益笃制行益高一言一动毫无所苟黄名芳张厝保人例贡生父天授字胜颐宽宏质朴友于兄弟乡里称长者寿八十干隆十六年修理厦门城知县张元芝命名芳董其事建玉屏书院修紫阳祠皆与有劳巡道德泰赠以匾额太史洪艮圃蓝古萝为之立传蔡克昌字尔炽晋江人迁厦为同安诸生读书必究源委以多病不赴考缺岁试者二干隆十五年庚午秋闱抵省补试有贵介公子亦在补试中文未及半疾作丐其代完许之欲厚谢之问其名与其所寓皆不告后于途中遇之亦不告其处许名扬字尔丰澳水人事继母黄氏以孝闻两弟早卒抚孤侄如己子慕范文正公为人题其堂曰仰范仿文正公遗法建义田以赡族孤寡月计口授粟四斗男至十八岁止嫁娶死丧无力者皆取给焉又立家塾置书田俾族中子弟诵读其中并自记勒石恐久或渝请于有司立案是真能体文正之心不虚其慕者厥后生齿日繁义田不足于给子若孙咸增金至七八千世济其美益可尚也孙丕烈字骏承例贡生提督全谋子全谋远宦付以家政日奉祖母及母尽诚致养有大帅黄某为父旧交以林爽文之乱逮入京家财籍没困甚人不敢存问丕烈解千金为办装父闻之喜其识大义惜年二十五卒子云鸿以荫得官赠如职苏相德字性如号喜堂外清人国子监生喜赒人之急尤加意死丧临殁斥五千金付子学浩施棺一千二百具极贫者加衣裤焉以长子方能衔封中宪大夫论曰相德之善以学浩着学浩为建宁教谕宜入宦绩而例不得传故志之以荣其亲为世之善承亲志者勤凌云字宏立号约轩安溪永安里人父郁星尝还遗金人称长者迁厦门云随父居市廛年二十一始就外傅业师林如珪病痢剧甚云负如厕数日夜衣不解带襦裤皆手涤病革扶肩舆护返其家丧葬毕乃归年四十七始入学以训诲后学为己任教人先孝弟忠信愚顽者间以因果动之故人有称云为好二氏学者非本意也云自幼端谨不苟言笑性廉介一言一行必本小学道光元年举孝廉方正当事者欲以云应云曰孝为庸德非易言也若廉与方正乃儒生本分况余未能也毋重予媿卒辞不就年八十卒弟志栋字宏度亦以孝义闻术于医虽大风雨昏夜延者无不应贫者不受谢而资给之遇鳏寡孤独加意矜恤干隆六十年岁荒故乡亲旧来厦告贷无虚日竭力倾助惟恐不餍其欲后以病卒年四十六子翰嘉庆二十年戊寅举人道光十五年旌表其门王琼林字玉仑号辉山靖山头人嘉庆二十三年举人教授闾里多成名者严静而和辞受取与间斩斩不苟豪富家非其亲故十邀不获一面非公事不涉足有司之庭生平不忤人亦不与人狎不毁人人亦无毁之者少美丰仪肄业玉屏书院院侧有女未笄慕其才意属焉正容拒之应试郡城有主人女窥而悦之琼林若为不解即日移寓去其阴行尤足多云卒年五十二其弟子吕世宜为之传黄登瀛字学洲轿巷人太学生性爽慨尚义亲故告匮无恡容有借其力以嫁娶者鳌背桥为泉郡南北孔道久圯重资捐修刬赤岭石径峻巇皆为坦夷往来便之嘉庆二十五年疫气流行穷民死不获敛殡首输四百金请当道设义厂舍棺槥给敛具为惠最溥子铨试用训导马大宾字思敬邵武人父漋庠生大宾从戎侨居厦门遂家焉历官守备簿书文移皆亲裁嘉庆十年冬从赴台湾剿蔡牵以功洊擢云霄游击好周人急把总周大章将戍台丧其妻遗子五岁大宾令妻抚养俟其再娶归之守备李国荣年五十未娶助百金为聘室次年国荣戍台以妻托大宾大宾留伴其母自居外厢厦门有麻顺者贫鬻妻夫妇昼夜哭大宾假以金使图生计又置义冢将军祠前卒于厦门郭炯字企明石仓人徙居厦门父某好善家始贫炯善贾积十三年而家裕承父志新祖祠设义塾以教族中子弟出千金施棺槥道光十二年夏饥输五百金为倡助义仓平粜明年卒巡道周凯志其墓列传六文学唐薛令之字珍君长溪人一日徙今嘉禾里神龙二年进士闽人以诗赋登第自令之始开元中累迁左补阙兼太子侍读与贺知章并侍东宫时李林甫不惬于太子官僚冷落令之欲讽明皇题壁云朝旭上团团照见先生盘盘中何所有苜蓿长阑干明皇览不悦援笔题曰啄木嘴距长凤凰羽毛短若嫌松桂寒任逐桑榆暖令之遂谢病徒步归明皇闻其贫令有司资以岁赋令之量口受赐及肃宗即位以旧德召令之令之已逝矣因敕名其乡曰廉乡水曰廉水有明月先生集行于世薛沙令之裔孙为龙溪尉居嘉禾屿人称为薛岭其南陈黯宅在焉时号南陈北薛五世至文偓任司农少卿宋元佑中裔孙颕士举贡士着作郎按厦门人物以南陈北薛为最古此语始于闽书薜令之云自福安徙居嘉禾屿时号南陈北薛又云今之福安人祖元为龙溪尉因卜居焉府志谓令之登神龙二年进士陈黯乃会昌时人相去百二十年不应有南陈北薛之目且令之本传不载迁同安从名胜志作薛沙较确其载陈黯云徙居嘉禾屿薛岭则薛岭之名巳在前矣闽书谓以令之得名亦似也然本传不载令之迁居同安而县志鹭江志载其墓在厦门下张社志云薛沙长溪人令之裔孙为龙溪尉始迁居于此又考龙溪县志职官并无元与沙之名所说既有异同又无可考证又清漳杂记云陈邕神龙初进士开元二十四年被谪入闽自莆移漳有四子夷则夷锡夷行夷实嘉禾陈氏谱云夷则迁嘉禾屿与学士薛令之同里巷乡人遂有南陈北薛之称岛上觉性院其所创建今像在焉卒葬乌石埔内浔山然则南陈北薛岂夷则令之在前黯与沙在后乎抑后人多所附会乎夷则姑从阙令之与沙两存虽流寓即家焉若通志府志列之流寓若县志列之外纪恐于体例未合从鹭江志列于文学陈黯字希儒号昌晦南安人父贽通经及第黯无昆仲姊妹十岁能诗十三袖诗一通谒清源牧其首篇咏河阳花时面豆新愈牧戏之曰藻才而花貌胡不咏歌应声曰玳瑁应难比斑犀定不加天嫌未端整满面为装花繇是声名大振于乡里十七为词赋作苏武谒汉武帝陵庙赋为作者推伏黯松姿柳态山屹陂注语默有程进退可法早孤事母弥孝乡荐求试贡闱已过四十矣其婿黄滔序云会昌乙丑逮咸通乙酉其间以宁家兼在疚之断绝往来吴楚之江山辛勤秦雍之槐蝉叹嗟知己之许与与同郡王肱萧枢同邑林颢漳浦赫连韬福州陈艹既陈发詹雄同时而名价相上下其诗篇词赋笺檄皆精而切于官试尤工云咸通初与江东罗隐定交于蒲津秋试之场天复元年江夏黄滔求遗藁得文三十一首赋若干首他处得诗若干首为之前序罗隐为之后序按黯唐季人当以黄滔罗隐前后二序为准况滔为希儒内侄序作于天复二年去死后仅二十五年罗隐序作于天复元年据黄序曰与同郡同邑漳浦福州八贤名价相上下以文而论则为泉人无疑矣而通志乃曰颕川人载之流寓载王肱于文苑府县志因之未知何据漳州府志云莆田人此又袭黄序而讹者也罗隐序言相接于京师庚寅春胶其道于蒲津秋试之场唐都长安蒲津乃蒲州也当以唐史艺文志南安人为断通志以为颕川人者误会黄罗二序曰颕川陈先生故也考晋代东迁泉漳之间皆望族岂其先本颕川人乎罗序称黄滔曰江夏君岂当时称陈姓概曰颕川黄姓概曰江夏乎闽大记谓隐居终南山后徙嘉禾屿嘉禾乃宋时之称唐时未有也或者黯游历四方遇黄巢之乱避居终南后归故乡而徙嘉禾里乎事无可据未敢臆说朱子裨正书序曰唐陈昌晦撰或别有其人惜文理猥近其墓表不可得见至今厦岛之中子姓犹存钓矶读书台具在泉漳之间以黯为祖者族姓蕃衍通志府志列之流寓恐非也若厦门据闽书为黯迁居之始又不得列之流寓矣又按文献通考载陈黯文集四卷下系晁氏曰唐四库书有绮庄集十卷至绮庄时巳任刺史矣计共一百六十七字云云此条应系刘绮庄集歌诗四卷下马端临误系于此林霍诗话因之黯初无绮庄集也献清源牧诗载在全唐诗禹诰辨谋诸篇载在嘉庆间新定全唐文皆附录书籍考备查明叶普亮字广熙号静庵莲坂人幼颕异读书目数行下正统十三年戊辰进士授南京清军御史清无名之役乡人至今德之补北京巡城御史复任河南道监察御史清理诸路戎政时有番使陈诗上命邱浚商辂等十三才子和之普亮与焉又尝与商辂刘某策马观榜商一览无遗普亮遗三名刘遗七名时号天下三才子后归养游洪济山留云洞有两阶苔雨三春湿半岭松风六月寒之句天顺中起用未赴而卒年五十葬乌石浦陈盏山傅钥字国毗鹭岛人自号鹭门山人中丞镇之弟少时鸣剑跃马慨然思卫霍之勋结束学武久之厌去一意为诗以诗遍交四方豪俊壮岁游二京吴会探雁宕五羊之胜晚以母老第往来漳泉间若编修庄履丰户部庄履朋及大理何乔迁侍郎何乔远诸名人皆所友善都督俞大猷尤重之时参计划其在漳泉间者若丁一中陆一凤殷康沈有容皆雅相唱和尝从丰城李孟诚讲圣贤之道以提摄收束为要其诗繇苦而致精一字未安昼则忘疲夜以申旦何乔远尝叙之行世池显方字直夫号玉屏子中左所人浴德子初受知于抚军南居益天启二年甲子举应天试工诗文喜山水尝陡武彝游秦淮登泰岱举山川磅礡清华之气尽缩入毫楮间故所作空灵飘忽不可方物以母老不赴春官参禅乐道结庐玉屏端山延陈止止说法其中六时与香垆经卷为缘时与锺谭唱和海内名辈如董其昌黄道周何乔远曹学佺皆折节乐与交尤与同邑蔡复一称莫逆复一经略滇黔一字未安邮筒往返相讨论着有晃岩集南参集玉屏集澹远诗集李杜诗选林孕昌序其集云直夫冰璞枯骨畔幅坊身学绍青箱韵高白雪卓乎不可一世云国朝郑得潇池仔人康熙间为诸生一试不过遂弃去沉酣经史年九十余手不释卷着有五经通义易研文学指南史统等书及人字图说蘧广外稣内近吟选各若干卷林鹏扬字翼南号穆斋东边社人康熙三十八年己卯举人任京山县解组归丁艰起补良乡县改漳浦教谕家厦门港藏书万卷选择诗文手自评隲俱有所发至老不倦有穆斋经义着作甚伙惜未梓行池其绳显衮孙康熙四十年辛已贡生性行温和好学不倦着有史眼诗纬四书讲录三极藏书求斋别集曾源昌曾厝埯人康熙六十年岁贡生官训导少年作百花诗释超全林鹿原为之序后游台澎有澎游草一卷台湾杂咏三十首提督施世骠延主鹭津书院课其子弟有逢斋诗集八卷刘天泽字履臣厦之北门人也由龙溪学中式雍正元年癸卯举人授武平教谕性和易为学笃志力行教生徒以切实为务游其门者多所成就着四书述酌折衷至当士咸宗之林丰玉字伯年号璞园关仔内人祖熙卿明季诸生隐居教读丰玉作文刿心鉥目补邑弟子员雍正十二年甲寅优贡士任瓯宁训导日与诸生讲学寻考亭之遗丁母忧归杜门不出日评经传着有后学程序卒年六十叶龙字秀峰莲坂人干隆十八年癸酉岁贡读书默识不事高声为文澹远有逸致着述甚多南华经注尤得其解少时得咯血疾读君子庄敬日强语遂日日危坐病亦渐瘳然饮酒数杯血立见至老如是人谓其文奇于病病奇于人蔡德辉字子耿厦城人自号觉昨叟性倜傥不屑仰面于人待人尝留余地又不竭人之欢时或吟咏自遣着有鸣秋草五卷蠡测文集十卷李正捷字逊之厦门人能诗工书善鼓琴深究天文地理之学兼精剑术着有月山诗文集黄日纪号荔崖龙溪籍住厦门张厝保以生员特用中书科中书升兵部武选司主事丁父艰遂不仕辟别墅于凤凰山麓饶泉石亭榭之胜园多古榕蔡文恭公题曰榕林日纪工诗文性好客往来名流多主其家觞咏无虚日着有全闽诗俊嘉禾名胜记榕林偶欥榕林唱和集荔崖诗集挫鲛精时艺等书行于世林遇青字春三一字春贤同安庠生居厦门为人重名检敦气谊砥砺廉隅不谐于俗以期门佽飞赋见赏于巡道蔡琛由此得名当道皆器之试辄居第一年未三十而卒着有渔城诗集四卷文集二卷张廷仪字希五同安廪生居厦门性爽朗脱略细故而豪于酒读书过目成诵为文摇笔立就少时尝同诸名士宴会生诗牌作集字诗众方攒眉呕心廷仪参错位置其捷如响诗既先成词亦斐舋相与叹赏巡道谭尚忠观风三郡置第一刊其诗称为作者张锡麟字尔芾龙溪贡生屡试不售遂无意场屋放情山水以吟咏自娱居鹭江双池之上因号池上翁所着有池上草三集唱和诗二卷史论三卷子名扬名振孙骧皆邑诸生林明瑅字子美嘉禾里人博闻强识沉静简默中年丧妻者再失子者三备极坎坷而为诗声调和平无牢骚抑塞之态可谓达观委命者矣所着有应秋草若干卷莫凤翔字子瑞嘉禾里人幼学诗于晋江黄梦琳潜心声律在云洲诗社亦铁中之铮铮者所着有鹭门草四卷碧山草堂诗钞一卷莆田林兆鲲序之谓其有孝思语有勉励语有小惩大诫语有留心世道语与凿空强作寻章摘句者不同张承禄字其在厦岛人屏绝世虑任情适性平生一介不取于人有古狷者之风四壁萧然啸歌自乐所着有孝子忠臣录善恶金鉴隐林酒史璧峰诗话璧峰诗集唐诗汇韵等书黄名香字兰友嘉禾里人性恬默寡交游喜吟咏所居号烟霞坞常键户不出惟黄莲士林子美莫子瑞诸诗人频与往来薛梧山辑鹭江志与有劳焉所着诗集名消闲草蔡天任字弼卿嘉禾里人幼颕异博涉书史虽专治举业亦留情吟咏年弱冠能诗当时与许象峰蓝春园林南池薛梧山谢饯郿诸君诗酒唱和性极恬雅歉然自下诸君重之所着有雾隐草薛起凤字飞三号震湖澳澄镇海卫人迁居嘉禾里干隆三十年乙酉举人重意气通经术与蓝古萝黄文川张西麓倪深田王藻云皆为莫逆交尝与黄莲士诸人结云洲诗社登临山水唱和无虚日岛中称风雅焉同安令吴镛修邑乘山川古迹任以采辑凡旧志舛错者更正之着有梧山草与杨国春黄名香辑鹭江志王经纶初名纶字愧言号莲洲双莲池人干隆四十五年庚子举人性恬澹寡应酬惟读书是务受业者多成名乡里敬爱之同年张京翰志其墓曰为文章则孤心独造评诗酒则申旦忘倦处朋友则然诺不欺教子侄则举动有法恪守先业垂裕后昆亦可谓之完人矣着有经史绪余郭希洛字宗程号南瀍海澄人侨居鹭门干隆四十八年癸卯举人为人慎重不苟言笑作文苦心孤诣不轻下笔生平不作草书初应童子试撤卷时犹未脱稿学使令夺其卷无一字召至案前责之希洛不置辨学使视其稿分明可诵阅终篇曰诗文俱佳覆试补写可也遂入泮其食饩亦然乡荐不数年而卒着有韵斋诗文集论曰希洛书法匀凈其读书有人一己百之功皆从攻苦而得志之为质鲁者勉许温其字玉如居外清干隆五十七年壬子副贡生有文名兼精篆刻幕游闽粤间好山水遇名胜地辄流连吟咏所作如种芥云老方知子辣咬始觉根香秋怀云黄叶相思字青帘卖酒家珠江阁云渔唱千山晚花舲五月秋咽集龙山云溪声咽危石楼影出层巅观音阁晚泛云江翻野烧红分黛河没青篙白打船岐山绝顶云天垂匹练溪光合秋入重螺暮霭横初春云风开帘幙客初醉烟金巢池塘莺乱啼题郑惠亭广文行看子云相看鬓发成今古回首亭台半雨云他如江风山月蓼花洲一棹划破空天秋皆秀句也着有箬渔近草如雨居稿琴香书屋稿周礼字世崇一字敬堂晋江诸生设教鹭门遂家焉生六岁而孤十岁能文以十三经典童子试籍学有神童誉施世瑚蔡镇世晋江名宿也尤器重礼而镇世以女女焉妻兄学鲲与礼相切磨学益进学鲲迁刊诗赋礼为之注经书子史无不淹贯为古文词章杂体卓然成一家言屡荐不售同考官剽其文为拟墨见者不平礼曰亦知己也晚年病目有质以文者令自诵读为评论之究心韵学诗尤韶秀幽远着有悔葊小草林为洛字呈九号雪巢先世莆田黄石人曾祖澄功加左都督卜宅厦门为洛为诸生教授里中着有书易二经管见焚余草一卷子宗环嘉庆六年举人叶怀荆字培田莲坂人邑廪生家贫笃学博通经史尤深周易老年虽盛寒溽暑早夜诵读弗辍着有太极图说及古文文法评注若干卷蔡洪璧字尔荆漳州镇海人也居厦门入龙溪学工文旋食饩后移籍同安操行谨严淡泊自安取予一介不苟教生徒虽行坐小节不越规矩朝夕讲解必尽其详着有琢斋集行于世列传七隐逸明陈则赓号锡墀官兜社人郡诸生长史则采弟聪敏多智泰昌庚申红夷窥中左所则赓以计靖之天启二年壬戌复至总兵徐一鸣率师来厦则赓赞画军门谓夷性反复宜剿抚并用乃诡词议抚克日出家赀募敢死士椎牛酒置毒入夷舟遍觞之且曰今日互市成中外胥福盍姑尽醉夷喜饮则赓急下小艇趋舟师挟所制油蓑直扑其舰乘风纵火夷众歼焉台省交章论荐叙功第一予官不受并不赴举闱豪于山水间以老孙国伦康熙三十五年丙子举人论曰隐逸非樵夫渔父之无能为者唯其有经世之才而甘为樵夫渔父之所为是以尚耳则赓少与其弟则采并以才学称观其设计御夷毁家济难非豪杰之士而能之乎以之经世又何如也顾不受一官徜徉岛上以没于世斯为真隐者哉林志远字致子号陶庵大梁孙塔头人万历四十六年戊午年二十六举于乡力学博闻九上公交车崇祯十六年癸未始成进士授工部主事假归甲申后奉母结茅清溪仙峰岭不复出人称陶庵先生年七十二卒着有历代史白杨期演字则龙号克斋从金门彤埕移居中左所博涉书史尤工古文崇祯三年庚午举人甲申后与父廪生师管杜门不出读书安平山寺唐王召为兵部主事时及唐王出延平府幸赣期演追赴不及辛丑以后僧帽道披晦迹后溪村日惟垂帘闭户校雠经史爨火屡空泊如也每岁遇春秋佳日陟山巅北望酹酒遥拜继以痛哭闻者怜之卒年七十余着有易经管见岛上纪事子秉机元孙宗潮俱庠生杨秉机字允中崇祯间邑诸生期演子国变削发为僧自号鹭岛遯人北抵金陵上京师苍茫吊古若不胜情乘兴游岱岳意趣甚豪思欲穷览寰中名胜以行路既艰屡变姓名间关赋归深自韬晦胸既积有块垒感事怀人一记于诗天津西望云海气连孤塔波光压古城舟泛浙江云云收千嶂立水涨万山高即事云马蹄迟积雪木末接遥天忆游云银河倒舄干坤小沧海腾浮日月慵渡扬子江云北固斜连平树浸金山中立信潮分抵俨石云倒携如意歌新曲每着征衫语旧知廿八都云茅店更新留晚酌野桥依旧送归蹄又有笑人为气候认我是江山之句寄意逸远所着有浩然小草林嘉采字景则应翔次子中崇祯十五年壬午顺天举人留心理学国变韬晦尝谓其甥郑得潇曰士贵立品与圣贤俎豆相映对寻常青紫不足艳也其品之高洁如此叶后诏中左所人为诸生屡试冠军崇祯甲申应岁贡京师陷未廷试而归以诗酒自娱与徐闇公郑牧仲辈为方外七友后渡台湾着鹣草五经讲义行世阮文锡字畴生父伯宗字一峰世袭千户裔夙居海上幼孤泛海求嬴余以养母母没躬负土石与父合葬鹭门生平寡言笑绝交游取与不苟一裘三十年一履五年终身不衣帛值峡江曾樱之丧倾囊助之闯贼陷京师文锡方弱冠慨然谢举子业师事曾樱传性理学患难与共又得友曹石仓之友杨能元池直夫闻其绪论讲习风雅旁及道藏释典诸子百家兵法战阵医卜方技之书无不淹贯出览名山大川北抵东华托处十数载后乃逃于释氏名超全以教生徒自给实郑所南谢皋羽之流着有夕阳寮诗集诗论诗韵行世林佶谓其诗冲微澹远一以正始为宗年八十余卒叶启蕤字景芝号际国莲坂人进士翼云侄也幼警慧力学攻书善属文崇祯六年癸酉补弟子员唐王入闽丙戌开科与岛人张金棕刘显襄并领乡荐摄漳州别驾闽事坏从翼云倡义起兵守同安城破屏迹莲村十六载居恒郁郁以书史自娱语及国事家难辄呜呜哭不自止癸卯岛变赍志以殁合家流离年五十有七子锡蕃字康侯官通政察言司使叶迎字允受号集五莲坂人族有克畴秉华者并以军功累官都督佥事迎结发从戎勇略冠时思步其武由所籍累擢总兵右都督明亡悲愤杜门不出春一笠秋一纶徜徉世外以耕钓终其身薛登龙字建章海澄人迁居同安之鹭岛为人重意气敦交谊笃志好学屏绝浮华不与世相接晚年日与二三老友寻山问水饮酒赋诗有翛然物外之致列传八寓贤寓贤事迹不一前明流寓诸公有督师海上者有间关琐尾者其大者已归入旧事志然君子所至草木皆香故详其生平为海滨景企焉其它亦择其人有可载者载之明曾樱字仲含号二云峡江人万历四十四年丙辰进士崇祯初以参政分巡漳南擒斩九江土贼至尽民为建祠累任工部侍郎巡抚山东乙酉以工部尚书召入闽旋掌吏部主铨事进宫保兼文渊阁大学士唐王败避居金门所转徙鹭岛辛卯岛破家人请登舟樱曰此一块清净地正吾死所岂复泛海求活耶二月晦夜自经于所居楼上门人阮文锡陈泰冒险出其尸乡绅王忠孝殓之殡于金门国朝赐谥曰忠烈陈泰字降人铜山人镇海卫诸生每试辄冠其曹寓居鹭江阁部曾樱试储贤馆拔置第二人及岛破曾樱死难泰匍匐负骸走三十里付其家人登舟以殡归不食三日卒其甥葬之江上吴锺峦字峻伯号稚山学者称为霞山先生武进人崇祯十三年庚辰进士知长兴县以见奄人崔璘长揖不屈削职后起补桂林推官甲申闻变绝而复苏出事福王于南京子福之起兵太湖死入闽事唐王擢广东副使未行而闽亡遯迹海滨尝愤士大夫多失节因作十愿斋说寄意鲁王至中左所入谒起拜礼部尚书寻从王至浙舟山师溃复渡海入城与张肯堂诀作绝命词自焚死词曰只为同志催行急故遣临行火浣衣年七十有五国朝赐谥曰忠烈郑遵谦字履恭会稽诸生佥事之尹子也素放诞好结客凡扛鼎击剑之徒日盈其庭潞王以杭州降乃集其徒号义兴军搴旗过清风里杀绍兴府张愫取库中兵仗声势大振与督师张国维迎鲁王监国绍兴官中军都督府左都督封义兴伯江上溃携资挟妾从王泛海至厦门崎岖岛澳数载后与郑彩争洋船彩恐其袭己与阁部熊汝霖并为彩所害妾全氏死节国朝赐谥节愍郑遵俭会稽人通政司副使从鲁监国寓厦门后亦抗节死国朝赐谥节愍陈士京字齐木浙之明州人由进士官给事中先偕江上诸君子仗节衢婺间已随鲁王泛海入岛寓居鼓浪屿生有侠骨与谈古今忠义及世运成败兴废之迹辄扼腕废眠食发愤着有来诗复书悲宕激壮其忧时悯世之意尽托于行墨间其诗崛崪奇伟尤擅长歌纪许国序其复诗稿传焉卒于鼓浪屿国朝赐谥节愍姚翼明字兴公浙江人官兵科给事中明亡起义海昌事败远举出入于风涛危险中气不挠已栖君山从鲁王乘槎至岛僦居东岳庙爨火屡空充然自得旋入洪济山为僧娱怡文咏后归平阳着有南行草路振飞字见白曲周人天启五年乙丑进士除泾阳县崇祯初征授御史劾首辅周延儒温体仁出按福建会海贼刘香老数勾红夷入犯悬千金激励将士于是郑芝龙等破之既以忤体仁谪河南按察司检校寻复巡抚淮阳流贼陷山西遣将防河振飞团练乡兵得两淮劲卒数万人故河南副使吕弼周受贼命来代以武愫及贼将董学礼据宿迁率兵出击学礼逸擒弼周磔之鞭愫于市槛车献于朝福王立马士英遣田仰代之归寓苏州唐王时起为吏部尚书文渊阁大学士大兵进仙霞关唐王走汀州振飞追赴不及退入安平镇丁亥误闻唐王遁在粤同万年英泛海就之舟次虎门始知乃唐王弟聿金粤故相苏观生等共立建号绍武已败遂不敢前回依厦门后赴永明王召卒于途万年英字静斋湖广黄州人台州通判唐王开阃福州诏至台时张国维方奉鲁监国众持疑不用命年英以当此之际不宜异视群议始息唐王闻其事擢为兵部职方司主事闽变退入安平镇托迹鹭岛久之赴粤永明王召仍授故官癸已复自粤至岛左图右史盈室皆书每想谢皋羽为人日与林自芳徐闇公纪石青辈游后不知所终沈宸荃字友荪号彤庵慈溪人尝亲炙黄道周之门登崇祯十三年庚辰进士授行人奉使旋里福王时复命擢御史屡疏抗言切中时弊又劾王永吉张缙何谦诸罪又谏郊天改期是时朝政大乱宸荃独持正要群小无不恨之出为苏松兵备佥事未赴南都破举兵邑中鲁监国累擢至东阁大学士从之舟山又从之泛海抵中左所永明王召至粤寻复飘泊江湖阅数载乃自海坛携家入厦转徙金门后舣舟南日山遭风失维不知所之相传殁于海国朝赐谥忠节着有彤庵遗诗张煌言字符箸号苍水鄞县人能文章善骑射崇祯十五年壬午举于乡钱肃乐集师遣至天台迎鲁王监国绍兴赐进士授编修闽中颁诏之役自请为使释二国嫌丙戌师溃与富平将军张名振扈监国入闽又与名振捣吴淞舟山城破扈监国再入闽次鹭门时成功兵独强于监国修寓公之礼惟煌言以名振军为卫尝曰招讨始终为唐真纯臣也成功亦曰侍郎始终为鲁与吾岂异趣哉与参军罗子木徘徊两岛间日从纪许国诸公游唱歌酬答许国赠诗如十年栖海风涛遍一念酬君铁石知渊明常爱篱边菊杜甫空悲乱后官煌言读之泪下后招军天台会名振之师趋丹阳成功兴师江南煌言以监军会之复四府三州二十二县兵败自义乌东阳出天台复树纛招集流亡永明王遥拜兵部尚书辛丑复入闽成功已抵澎湖遣罗子木以书责其出师壬寅滇中陷成功亦卒哭曰已矣吾无望矣复间关江浙结茅悬岙隐图起兵被获死杭州年四十五国朝谥曰忠烈子木名纶溧阳人从死按从监国再至中左所者沈宸荃张煌言及富平将军定西侯张名振三人名振江宁人后以军入长江抵金焦遥望石头城祭孝陵题诗恸哭又掠瓜仪深入江宁之观音门还屯军南日病以所部归煌言卒虽至鹭岛未尝久寓也不载徐孚远字闇公华亭人崇祯十五年壬午乡荐故太师阶之支孙也当明之季江左社事最盛而松江几社以经济见孚远与夏允彝陈子龙何刚尤为社中之杰颇求健儿侠客联络部署为勤王之备及陈子龙为推官引东阳许都见之既而东阳激变杀许都以书责子龙马阮乱政恶之杜门不出南都亡赞夏允彝起兵之闽道信州谒黄道周道周极为疏荐又以张肯堂荐进兵科给事中会监国再出师孚远独身周旋义旅间欲令之协和而悍帅如郑彩周瑞之徒勿听已乃返浙东入蛟关结寨于定海之柴楼鲁监国授左佥都御史辛卯舟山破从监国浮海至鹭门郑氏待以客礼每以忠义激厉成功大事皆咨而后行尝自嗟曰司马相如入夜郎平世事也以吾亡国大夫当之伤如之何永明王自滇晋左副都御史戊戌冬随周金汤赴滇失道安南安南王要以臣礼见不屈而还因与叶后诏郑郊辈结为方外七友浮沉岛上十四年着有钓璜堂等书按闇公传见于各书者详略互异明史谓其因松江破遁入海死岛中泉州府志谓其居厦之曾厝埯卒福建通志本龙溪县志谓游龙溪后不知所终南畺绎史则谓其殁于台湾鹭江志亦言自去江澨栖星槎几二十年垂老更适台湾挈家佃于新港躬耕殁世同安县志因之而考台湾郡邑流寓志无闇公传焉岂失传欤野乘又谓康熙癸卯岛破诸缙绅多东渡独闇公驾船归华亭明诗综引静志居诗话亦有乘桴远引骑鹤重归之语似闇公固未尝渡台矣艺海珠尘编闇公交行摘藁后附林霍王澐所撰二传言癸卯之变拟归故乡不果转徙入潮之饶平山中以殁其称说年月及死状甚悉霍澐同时人见闻当确是闇公未尝渡台并未尝重归华亭也诸说不同录以备考辜朝荐字在公潮州人崇祯元年戊辰进士授江南安庆推官历掌科垣晋卿寺与郭之奇罗黄杰黄奇遇号为四骏明亡依郑氏初栖金门厦门后移寓台湾卒孙文麟康熙三十九年庚辰进士谢元忭字途野潮州进士官兵科给事中韬晦入厦削发为僧陈瑞龙湖广人程应璠浙江人并由武进士历官都督解兵退隐与徐闇公辈游纪许国诗云勋追盛世麒麟阁人是深山布褐翁殆有湖上骑驴风后陈卒于厦而程不知所终林英字云又福清人崇祯岁贡积学负文名任昆明令有神明之称永明王时为兵部司务壬寅削发为僧从云南遁至厦岛旋入台湾郑郊字牧仲莆田人明贡士值明季闽变避难入厦门清介博雅出入方巾布衣与里人郑慕生义门王肖槐交善弟郏字奚仲亦负气节曾世衮字长修兴化平海卫人尚书楚卿子天启四年甲子举人砥砺名行有古君子之风戊子破产聚师兵溃遯居嘉禾手不释卷日夕吟咏感事怀人流连三叹继以涕泪寻以忧愤死所着海山集周金汤字宪洙号谷城莆田人少折节读书善诗赋及壮好孙吴兵法因学剑槊弓马皆精其能崇祯十三年庚辰以武经成进士见四方乱起慨然以身许国归诀妻子谒选得上湖守备累着战功永明王时开镇晋爵丁酉从桂林出龙门航海来厦与纪石青辈盘桓吟咏者几两载寻同御史徐孚远间道入滇后死节于粤许璟字得璟莆田人崇祯元年戊辰进士初授南昌推官历守诏州累迁湖广参议皆有平寇功以疾归卒于厦唐显悦字子安号枚臣仙游人天启二年壬戌进士累官岭南巡道丁艰归唐王起为右通政以兵部右侍郎进尚书致仕乙未全家入鹭岛隐于云顶岩自号云衲子以寿终林兰友字翰荃号自芳仙游人崇祯四年辛未进士授知县行取南京湖广道御史疏劾辅臣张至发薛国观冢臣田惟嘉枢臣杨嗣昌负国之罪忤旨连三上留中祸且不测詹事黄道周等交章论救谴谪浙江按察照磨直声震京师时有五谏之谣既而赐环历考功员外郎北都失守贼抄迫群臣树青红二帜令降者立红帜不降者立青帜兰友竟立青帜下贼怒缚而晒诸烈日中有道士乘闲投以襦怕咽之得不死及贼西遁乃脱归唐王起为太仆少卿升兵部尚书右副都御史总理抚讨军务粮饷督师泉漳诸郡丙戌秋奉老亲挈妻子遯入鹭岛羁穷飘泊凡十五载卒黄骧陛字陟甫尚书道周从侄天资淳笃读书数百遍乃成诵诵即焚之终身不忘与同里林兰友为莫逆交举天启四年乡试及流贼之乱匿迹不仕与兰友抗贼南旋相率入岛偕徐孚远诸人放浪凭吊以卒洪思字阿士龙溪人年方舞勺随其父游黄道周之门为所器赏道周既殁逃于敬身山不入城市日以诗歌自放时买舟过江东登邺山抚石斋墓哭而去同门友纪许国结茅吴庄溯洄从之虎溪夜月相对忘言晚复入山而卒涂仲吉字德公漳州镇海卫人黄道周门人万历间入太学一日在金陵闻道周下狱投觞而起赴阙上书帝怒诏杖之于长安门外下锦衣狱论戍寻赦归历翰林待诏唐王入闽授御史丙戌秋祝发为僧居厦门与纪许国往返己丑将卒前夕忽梦天上召修国史明日果以忧愤呕血卒李茂春字正青龙溪人领明末乡荐寓居厦门富着述风神秀整跣足岸帻旁若无人甲辰同卢若腾郭贞一诸乡绅扁舟渡台居永康里题其茅亭曰梦蝶处日诵佛经自娱人称李菩萨云张若化字雨玉号苍峦漳浦人性孤洁师事黄道周崇祯九年丙子举于乡道周以言事下北寺狱若化适在京师微服杂厮役中进狱左右之燕都陷唐王入闽征拜御史退隐丹山与弟若仲蓑衣竹冠往来岛上年八十六无疾而卒若仲字声玉号次峦崇祯十三年庚辰进士授益府长史以母病乞休归明亡焚弃笔砚山居五十年清修独善同邑倪俊明遯迹鹭江时相过从与流寓诸君游后回丹山卒俊明崇祯十六年癸未进士兵部员外郎王忠孝字长孺号愧两惠安人崇祯元年戊辰进士授户部主事司转蓟州饷内监郑希诏欲自设兵置饷忠孝谓升斗皆官物安得饷希诏曰饷司能无额外征耶忠孝正色曰吾戴吾头来岂以头易升斗哉希诏衔之刺骨遂摭其未兑湿米疏论之缇骑逮治故事缇骑所至不厌其欲则楚毒随之忠孝不能具一餐索署中不能满十金校以其廉且免之京师相传为怪事入狱抗词无挠廷杖拟戍都察院王志道疏救得释甲申闻变哭呕血举义兴化福王监国金陵史可法特疏首举以疾辞永明王自肇庆拜兵部右侍郎兼太常寺卿疏辞不许忠孝感泣居厦门曾厝埯者十三年寻徙浯之贤聚村复徙后丰港康熙三年偕卢若腾入台肆意诗酒翩然方外居四年卒沈佺期字云又号复斋南安人崇祯十五年壬午举人明年成进士授吏部郎中唐王召为都察院右副都御史福州破遯迹厦门后往台湾累征不就以医药济人所着诗文集卓然名家居二十余年卒蔡鼎字可挹号无能晋江诸生精易学深明象纬能知未来出而走遍九边孙承宗督师蓟辽征鼎参谋赞襄区处数年安静帝赐号白衣参军因疏陈魏忠贤之奸触怒潜避庄烈帝即位命绘像访求复原职辞帝称为蔡布衣见国患日深发愤伏阙陈疏极论边事与时枘凿竟为所格乙酉唐王驰诏三聘拜左军师值郑芝龙跋扈退隐嗣入岛日从纪许国寻幽选胜仙洞虎溪间游屐折焉乙未秋自知死日洁身凭几而卒着有易蔡集解万远堂稿诸葛倬字士年晋江人明季恩贡唐王入闽荐授翰林待诏加监军道监郑鸿逵师出兵浙东转光禄寺卿闽变避居两岛郡有贵人为书相招谓幡然肯来监司可立致倬回书力辞贵人乃以祸患危之复书谓圣主隆唐虞之德小臣守箕山之操代有其人新朝政尚宽大须弥大千何问微尘必欲相强便当刳胸着地勿问是肝是肉矣贵人得书惘然知其志坚自是一意着述有集二十卷藏于家二子璐晃俱能诗有集许吉燝晋江人崇祯十六年癸未进士授知县历刑部主事国变居厦门后隐于台励节以终同时郡人寓厦者并南安林其昌崇祯十二年己卯举人黄维璟崇祯十五年壬午举人潘赓锺字道宣崇祯十五年壬午举人冯澄世字亨臣丙戌乡荐张士木郁惠安人进士矿孙八岁为诸生崇祯六年癸酉副榜闽变避难于浯厦漳澄间后居台之东安坊杜门不出日以书史自娱辟谷三年惟食菜果卒年九十九张正声字长正号锵至惠安人崇祯七年甲戌进士授推官入为户部主事历职方郎中李自成陷北京为贼所执榜掠拘囚及贼西走家人理其疮痍护以南归抵里尽散家财募兵勤王事坏遯迹厦门卒登忠臣录蔡国光字士观号贲服金门人崇祯七年甲戌进士由巨鹿令召对称旨擢礼科给事闯贼陷京师执使降不屈贼拷掠极楚索其财从者贷与之始脱归田里与同乡许明廷流寓鹭门焚香却扫徜徉以终明廷万历四十三年乙卯明经教授张灏字为三大嶝人巡抚廷拱长子进士唐王时任兵部职方司郎中后与弟遁迹厦岛庚申自厦隐于台后卒于澎湖年九十五弟瀛字洽五崇祯十五年壬午顺天乡试唐王召为工部司务从灏渡台越明军年以病卒年八十四郭贞一字符侯号道憨同安后郭人崇祯十三年庚辰进士行取监察御史巡按浙东福王擢都察院右都御史负气敢言内监不遵朝班立疏纠之宦侍屏息按时势条陈屯田保甲洞其源委疏荐夏允彝陈子龙及原任吏部尚书徐石麟詹事徐氵幵春坊沈延嘉郎中叶廷秀科臣熊开元袁彭年知县林之蕃等皆具忠君爱国之诚并乞召用选郎刘应宾黩货鬻爵特疏劾请论赃正罪以贿迁官如宪长王梦锡数辈皆指参不恡一时风采凛然丙戌以后归隐厦门寻渡台湾纪文畴字南书一字符昉同安后麝人年少为诸生有上下千古之意议论识力不随人俯仰辄为人所构毁兴泉道王猷馆之署焚香读易口不慁官府闭晚衙与之商天下事所交游皆一时俊杰后师黄忠端道周与子许国从之邺山所着史勺三卷忠端为之序潮州唐时序其诗后忠端荐其博学多才唐王征诣行在授中书舍人后以陈燕翼荐擢翰林院待诏纂圣安实录所疏陈皆谔谔切时艰以母老假归未几而闽溃阴集里中壮士谋举义丁亥挈家渡海居鹭岛与郑成功复同安城破以劳瘁死初家居湄龙所遗诗文集即以湄龙名华亭徐孚远为之序以黄纪比欧苏以许国兄弟比之文忠文定当时称为不愧云黄石斋史勺叙纪南书负才甚高出语妙天下其所着史勺论核古昔上下三千年疑难正反尽之矣古今论史之言几数百家其最着者柳子厚吕东莱苏子瞻胡明仲子厚肆而曲东莱腴而肤子瞻疏而直明仲详而碎南书所作犹是四家而辩博醇雅不为诡激之论观其所论董江都王茂宏温太真寇平仲诸贤各有意乎正直忠厚之裁也其所由来去世之持锋剡骋骤纵横者远矣老泉喜权变习短长之言卒为和仲厉箕如南书所云与石青并树龙门无疑也徐闇公序自隋唐以前用人无方是以安石盘桓便有公辅之望崔骃未仕人主巳叹其文才时之所推即见拔擢无出身之限也其时大臣荐士咸致通显自非子桑之于孟明酇侯之于淮阴灼然着效亦未有称焉后代既设科目士苟不出于其间即轶才通识无由自致天阶而后欧阳公荐苏明允近日石斋黄先生荐南书纪公以为千古仅事然宋时士犹有从他途进者筮仕以后以特恩奏名亦间有之我明自数十年以来资格逾峻虽以烈皇帝发愤屡廑明诏广开用人之途顾当事守常格牢甚卒无以殊才称上意者然则纪公之得此于黄先生方之明允不更伟与抑前代馆阁次第迁除递出递入我明馆职之选皆定于筮仕之时虽北地信阳济南琅琊诸公着述炜煌皷吹昭代可谓盛矣而终不得厕身金马之署识者不无遗恨今纪公虽晚遇乎然召对宣室濡笔玉墀览其文而嗟叹之遂擢在内翰撰次实录记法起居成一代之史诸公之所不得而纪公顾得之其于遇不遇何如也即明允仅与修礼书书成得沾一命其见知于人主未可与纪公同日语矣余又观明允所撰秘书及论御将之法盖亦有志功名者卒未得施用纪公痛邦家之殄瘁愤桑梓之沦胥纠合义勇独克岩城其所布置有大过人者而天不假年赍志以没使果竟公之设施闽事亦未可知也然则公岂仅以文章自命者哉而黄先生又岂仅以文士待公者哉黄先生既殉节于前而纪公复尽瘁于后黄先生之能知人纪公之不负所举相得益彰于欧公之荐明允并称千古有以也以明允之为父有文忠兄弟为之子故明允之名益显今纪公之子石青文章义节表表自立度其所至将不减文忠而其次诸子森森各有头角安知无有文定者继其后乎纪氏之媲美苏氏日可俟也余少也杜门寡游虽私淑黄先生久未得至于其门乙酉入闽道信州始克晋谒先生先生一见如旧识又为疏荐于朝今黄先生与纪公皆古人矣踽踽侨寓与石青往还岛上如兄弟故于纪公集成为聚其大都又于黄先生识山阳之恸也纪许国字石青文畴长子也年十六为诸生从父讲学邺山弟子二百余人许国最少黄忠端许以掉臂独行又赠之诗曰苍芒千古留石青不与世界争零星着有丁史焦书数卷崇祯十五年壬午举于乡为临川揭重熙所取士与同榜莆田林说林尊宾有三异人目着有同岑草一帙明年计偕北上以所着书投宫允马世奇大奇之北都变有望燕吟一卷后从其父举义避地鹭岛四明沈宸荃荐于鲁监国授礼科给事中不就职广平路振飞荐于永明王以道阻不果行留滞岛上郑成功欲致之幕府竟不能屈所居曰吴庄闭门着述与流寓诸公相交善客至出脱粟饭烹薯芋相对欷歔每岁孟冬既望之二日具巾袍入普陀寺南望遥拜凄绝而返或登山眺海四顾潸然忠愤忧愁之意一寓于诗文而流寓诸贤之志迹皆借许国以不泯也居十五年而卒年四十有一所遗吾浩堂诗文集皆同里林霍为之序纪保国字安卿文畴季子幼随父兄浮家鹭岛及长日取父兄所着遗书闭户编辑落发披缁携一瓢出游五岳林霍为序以送其行并序其诗诗尤清隽绝俗飘飘如其人林霍序陟华登岱而意见乃别余有志遐览久矣顾学业荒陋不足论交海内岩穴之士兼困贫久山装莫具携袂无从即丹霞名胜有黄公之讲坛在焉企其人读其书淑其教而不得一凭吊其处况武彝霍童天台雁荡与夫吴蜀周秦之墟耶吾友纪子安卿与余同志每以是为叹尝慨然欲投迹空门以一瓢游五岳余心奇之而难其事盖君年少名家子也当太史公扬旌梓里赍志以没君犹在怀间及从仪部公遁鹭州上当余庚寅岁与公论业倡酬君犹未知学距今曾几何年而仪部公亦逝矣君欲以师伯氏者转而师余余愧君之知窃喜太史公之有后渊源有自信不诬也余所以难君者以太夫人在上耳且有偕隐之歌能不眷然于怀耶君曰吾上有诸兄高堂菽水不忧侍奉吾之托空门亦犹徒步千里栉风沐雨以寻师也与竺僧度郑云叟之事异嗟唿君一年少耳而所存巳如是自沧桑以来山川朋友不复一致有能砥行于闾巷难夫而况欲绝迹飞骞于风尘外乎余于是益叹安卿为畸士也然余尝闻世外高人即松扉岩径中亦寥寥不易得君其慎所投哉若太史公及伯氏交满天下有真声气者安卿其访之余亦将蹑屩以从君后庄潜字伏之同安人执经纪待诏之门与纪许国林霍善相与扁舟携诗登虎岩入吴庄从容放歌月下若大有孤愤难释者前进士沈佺期称之意欲纂述旧闻为一书以耳目睹记不及遍览中州事迹偶得明季遗闻数卷遂搜罗宏光逸事参酌编纂继以诗歌名为石函录纪许国为之序纪许国石函录序庄子伏之自纂其诗一帙题曰石函录录中有吊黄文明陈卧子忧彝仲林子野林燕公傅公熊阁部钱希声曾峡江揭临川及哀同安哀云中秋感诸什皆悲愤抒情淋漓翰墨余读而有感未尝不为之流涕也嗟乎国事之坏有由来矣当熹庙间逆阉擅柄奸党陵炽世之忠臣正士诛斥殆尽崇祯之时君子小人进退数骤及乎末年权贵人狠愎邪懦视公家事如传舍所为兵马粮糈山川险塞生民阽危休戚之故毫不存于胸中即有一二正守之人亦多厄于掣肘孤立或胶于故常而不知权故国政日乱国势大削盖小人之害极矣神京告溃先帝血溅薄海内外无不痛心南渡之后覆辙相寻以江南半壁之天下而不能数载之撑支谁秉国或使神州至此甚可痛哉于是抱诸忠臣或洒泪登州仗剑赴难或立勋于疆土或建帜罔功成功垂就而遽败而继之以死若录中所称殉难诸公皆卓然表着者也脱当北都时绅笏中有能整齐网纪巩固国脉即可以无南渡即南渡时能以中兴大事托付公忠胆略不二心之臣广收俊杰共图天室则彼灼灼诸公且无乐以节见而庄子亦何流连慨恨于芳躅之下直欲起其人而若与之共会于一堂哉余以是读庄子之诗而重悲世道之不幸也庄子怀咏赠答诸篇皆坚光峭扑与元柳上下余不具志特因其所感而为之序云林霍字子濩号沧湄同安榄里人博洽能文究心等韵之学问诗于卢若腾徐孚远姚翼明亦推为秀出纪许国序其所着诗谓如空山发翠馨香不绝别留神韵于笔墨之外自丙戌秋扫门简迹往来虎溪鹤岭间与许国称莫逆交欲师事之许国曰某不敢拥皋比但得如黄鲁直之于子瞻少游足矣其雅重如此称遗民终身着有双声谱鹇亭诗草沧湄文集沧湄诗话荷楼诗选续闽书黄事忠字臣以失其籍贯官兵部职方初崎岖闽粤以起义兵母妻被杀避居厦门戊戌冬同御史徐孚远都督张自新奉使赴滇失道安南与国王争礼后西旋纪许国序送之陆昆亨失其里居官锦衣卫丙戌从唐王西走及唐王遇难昆亨脱奔鹭岛为僧年八十有奇陈骏音籍贯阙师事黄道周唐王授中书舍人吏部都事道周师次明堂里自忖必败尽出所着书畀骏音间道持付其家辛卯谋梓于姑苏夜宿杭州江干邻舍失火仓卒间与行橐俱为灰烬自恨为先生罪人或语及辄哭后与同门诸子搜罗刻焉丙辰依栖鹭门嗣居粤之韩江年八十有奇按石斋全集俱存所载未确然安知所焚仅谋刻者一二种抑由后搜罗而得耶或尚有别本而失所付之真本耶姑录之以存疑刘子葵失名惠安起义师子葵襄其事官索之急拘絷其家削发为僧携一瓢一褐入鹭岛将游端州纪许国为文送其行永明王擢为龙川令甫匝月黄应杰据惠叛子葵碎碑扼关不得北向惠属诸邑赖其力以全居一岁有骄将某者以抚军之令屯龙川稍侵扰百姓子葵裁以义某怒谗于抚军子葵慨然曰吾为国耳岂恋一官哉即日解组去未几而龙川溃惠属皆陷先是子葵已荐授兵部职方至是与王简伯遯居潮之深山久之又披缁至鹭岛将附舟缘琼海以达粤西许国复以文送之王简伯失名抚州人父孝廉翊东母孙氏己酉抚州被兵奉母避难泸溪复走曹村母死于难间关渡海至粤东刘子葵之树帜龙川也简伯时为兵部职方奉命过其邑河源之役实监其军师溃抽刀自刎几死后与子葵避居潮之山中复同至鹭门与纪许国定交寻复南行许国亦为文送之及抵琼州桂林梗阻引还途遇寇死吴亦庵梓其遗诗许国为之序齐价人籍贯阙明季避地海岛往来浯洲嘉禾间时沈光文自潮州航海至浯价人旋嘉禾不及言别以诗寄谢光文遥和之云忽带青云去惟将逸韵留剡舟知待雪陶径已辞秋风足高山木光原灿斗牛瑶华承寄问多病获新廖洪七峰明季浮家海岛后东渡与沈光文相依者二十六载故光文赠别诗有鹭岛初来便识君东山又共学耕云之句骆亦至失其籍贯居半山寺着有岛史吴亦庵江右人官枢曹寓居醉仙岩刘玉龙经济籍贯事迹皆无考国朝郑魁万字廷才晋江人康熙初寓厦业医父葬郡之赐恩岩庐墓三年遇虎不惧当道旌其孝卒葬虎头山侧潘兆吾字荆山浙江举人沉静有谋入总督满保幕俯会台湾朱一贵作乱从来厦门调兵安民部署出其计划承平久兵皆不谙操舵心忧之兆吾请下令曰贾舶有愿载兵者与五品官有一贾首先应召即以守备蟒服衣之继者分给牌札争相棹船衔尾渡载事平欲奏荐兆吾辞不受黄梦琳字球卿号雪舟晋江诸生侍郎徽孕孙性情介能诗干隆间游击蓝元枚延居幕中五年继迁浯江复从之游柬牍余闲或蹑双屐或棹孤舟来往两岛间兴酣落笔意致殊豪岛中莫凤翔辈多从之问诗居数年卒于浯着有两岛怡情集黄慎汀州人号瘿瓢子善绘事人物花鸟信手涂抹自得天趣称逸品名重金陵至今得其真迹宝如拱璧书诗俱清逸曾游鹭岛欲渡台不果有丈夫有志金台杳壮士空余铁骨寒老我儒冠催鬓短凭君簪笔重毫端之句题寺壁厦门画家多宗之赵翼字云崧武进人工诗着有瓯北集干隆二十六年辛已进士第三名缅甸之役参画军事擢守广州升贵西道罢归台湾林爽文作乱制府李侍尧延入幕府居厦岛之涵园再徙玉屏书院几一年暇时蹑屐山岩间流连觞咏赋诗而归郭迈号拱山黄涛号文川皆邑人并干隆初进士授知县先后主讲玉屏书院日拥皋比进诸生讲解经说严密课程厦人士言师范者归焉漳浦编修蓝应元福清进士郭龙光莆田郭尚先亦来主讲俱以善教称黄暹号春渠浙江仁和人嘉庆六年辛酉进士选平和县知县历任龙溪诏安长泰南靖有惠政以亏短盐课解任萧然不能归侨寓鹭门榕林别墅与巡道倪琇为同年生诗酒唱和暇则临池日作小楷二千余字倪琇常为之跋流寓三年卒倪琇经纪其丧以归黄彬字莲士晋江人寓厦卖书笃志力学不务外饰处世接物一本于真而内严外宽胸中泾渭甚明臧否不形于口人以其坦易无贤愚皆乐亲之与张锡麟薛起凤林明瑅莫凤翔张承禄结云洲诗社号云洲八子所着有草庵文集二卷草庵诗集四卷看山楼唱和诗一卷黄秉元字调叔号春潭龙溪诸生提督仕简仲子幼而警敏读书日可寸许过目不遗一字诗文挥毫立就而措词稳称如经锤炼小札尤楚楚有致书法遒劲饶有妩媚其夙慧然也时与云洲诗社所着诗文号春潭集列传九方技国朝林仁嘉禾里湖边人徙居城北之冈头乡素好琴得庄蝶庵指法节奏古雅为人清介虽贫不干于世提督施世骠建节厦门延教其子庄渔字友樵寓居厦门初习医后学山水翎毛画俱入妙人以沈石田目之性傲兀曾有持三百余金求画者渔勿受亦勿画邑宰周世培代为匄之其人始得十二幅而去晚年寓万石岩与山僧啸咏有隐士风林元俊字份生本厦门人徙居台湾善奕精医称海外国手时挥毫作竹石及草书纵横如意瘦硬入古吴福簥巷人善奕与泉之蔡联卿并称国手杨金鳞字子石长泰诸生住厦局内善作文与蔡葛山印湖为同社友兼通书画尤精于奕列传十方外宋文翠居嘉禾屿募建普照寺尉滕翔赠以诗曰海翻波浪绕危峰无尽岩前世界空不是灰心求佛者片时难住寂寥中明觉光重建普照寺明光姓王号上中少业儒善事母后为僧开元寺涌幢庵勤于参究为诗清灵幽静尤工草书时有同寺僧如寿精于楷书与光齐名人称明光草如寿真明光晚年与阮文锡唱和文锡选其诗三百余篇名为偶然草缙绅苏埙陈镇峰序而刊之如寿姓傅字济翁亦能诗俱尝居厦门雪芝工草书善画兰后入武彝山明任姓杨字愧斯善行草大字工诗初住安溪后居厦门半山堂国朝文远潮州人住南门桥亭不度弟子预知殁期与相识者别至期自披袈裟坐化远近咸观之知坚住太平岩预知死期置酒别所知交共七人命寺僧设八人坐次其弟子曰何用过多坚曰即有至者方欲就席果后有一人至酒数行起曰予欲拜佛西归矣人皆笑之有尾其后者见其甫及禅床已圆寂众始信之元飞字石龙晋江童氏子幼不茹荤十四游资福寺恋不欲归遂礼本寺不动和尚为师经咒过目成诵寻到黄蘖山就浑古和尚受戒闻郡城崇福寺哲老和尚道学深遽邃师事之一日闻霹雳声信口诵云个事不从字与文一归何处说纷纷而今噼破虚空后卸却肩挑二百觔哲老奇之授拂焉康熙四十年威略将军吴英迎住厦门虎溪岩时岩中仅敝屋三间元飞募建大雄殿方丈寮房僧舍凡几所既而垂云楼大悲殿一啸亭伏虎洞不三十年次第成巨观山下暴榇累累元飞劝葬于其子孙而代葬其无主者复建报恩室于南偏迎母就养奉父主祀焉母殁与父合葬于寺侧提督蓝廷珍海防同知陆箕永延就本山建道场绅士李光墺杨廷勷等请开堂说法后龙岩州张守延至东宝山石云寺开戒晚益闭关精进偶有吟咏皆露禅机当事绅士时与和倡干隆七年圆寂年七十一是为虎溪岩开山祖云通庸字达中自号不偏老衲晋江杨氏子年四十蹭蹬场屋削发虎溪岩复住持泉之龟湖庵卓锡天界寺戒行修谨坐卧一斗室键户参究亦时有吟咏客至相与酬唱着有刻玉集年八十五入寂卷十四列女传妇女贞节孝烈之行例有常典其不及于例而不与于旌与及于例而子孙贫弱或无嗣以不能白于有司者多矣志之宜亟也而或文不足以传其事加之肤词滥誉没其真比类而观若出一辙名存而实亡者又多矣厦门府县各志及鹭江志所着者少今据凌翰所辑节孝略及多士所采芟刈其文为列女传有懿德芳型者亦列焉合传专传称谓体例悉照永清县志列女传列女传列女传列女传明林氏中左所刘琛妻年二十一夫殁二女方在襁褓治夫茔即穿双圹夫兄弟欲林易志尽夺其产以摇之林携女恸哭剪发自誓乡人义焉谪其夫兄弟而劝复其产寡守四十余载嘉靖三十年旌郑氏中左所池宗宝妻宗宝死有豪行赂求婚者三四至郑断发减餐穷年坐一小轩纺绩即母家去咫尺亦不归也晚岁长子构宅请同居郑曰此汝父旧庐吾将死此竟不往腊月手植菊花忽产并蒂人谓晚芳之应未几卒年八十六按院敖鲲表之孙氏银娘失其夫名林武潜母武潜幼孤孙抚育守节五十七年足不踰阈举人刘显阁为立传林氏却娘高林乡人适吴家天启七年丁卯夫病卒家贫甚尽鬻奁具供丧葬卒哭辞父母自经知县榜其门曰贞烈吴氏生员吴公治女归林烇如事舅姑以孝称崇祯七年甲戌烇如卒自缢以殉表曰孝烈陈氏许配林万瑞万瑞殁父母匿不以闻侦知即赴万瑞家哭奠及撤灵曰吾志毕矣今葬不及同穴幸埋我于墓侧遂投缳死崇祯十六年癸未也叶氏仓里人陈三淑妻明季遭寇难惧辱触阶而死三淑置其尸于井归而葬之杨氏举人期演女归南安郑某郑死于京或遣媒来议婚曰待亡夫七日然后言耳至日雉经死国朝叶氏刘畿妻夫殒于盗自经以殉绅士张金棕哀而葬之表其墓曰女中夷齐叶氏竹坑人庠生叶车书姑也嫁于某病卒越三旬归辞父母自经死有司为之勒碑洪水桥官路边叶氏竹坑叶细女适店前陈少卿同夫逃难遇寇曰不可辱请先死夫阻之不及投路边井死林氏科娘许字李燕未婚燕卒科娘闻讣自缢死缳绝坠地挺立不仆前一夕里人夜见神灯千余从埭岸至其家康熙间知县徐名觐题曰兰芳比烈义娘失其氏及笄遭寇掳以头触石几碎投东岳庙道旁井而死其后天寒月白每见一女子往来井畔康熙十二年乡人苏贵梦见女子曰吾尸陷井中君能出瘗之当厚报子掘井果见白骨以素练衣裹之毛发森然及葬素俱化为水乡人异之为立祠于坟号曰义娘井时有病者得井水饮即愈凡水旱灾祲邑令竭诚往祷立应道路之人多以竹筒盛水而去海内着闻陈氏皇娘坂上陈正公女林某未婚妻顺治八年辛卯年十六为寇所掠挟之以行乘间投井死后家人出诸井颜色如生葬于本乡福德祠后杨氏洪水桥人孙若琼妻康熙二年癸卯遭寇难方出走而寇至以儿付夫自携其女投井死越数日尸浮井上颜色如生赵氏黄兆美妻年十八归黄生男学舜五月而兆美殁时滨海变迁家计中落艰险备尝晚岁学舜为贡生孙阁诸生寿九十而终薛氏庵兜人汝龙女适方湖张宰年二十三宰殁抚遗腹子孝事舅姑孀逾年限未请旌江氏黄全德妻年二十二夫殁抚周岁子真金娶妇陈氏生孙真金又殁姑媳同守幼孙并逾年限未请旌陈氏王绍未婚妻年二十绍殁奔丧事舅姑为夫立嗣贞守三十一载雍正八年同知张嗣昌知县蒋廷重并表其闾王氏吴克岳妻年二十九而寡遗一子多疾病恐不育夫侄甫周岁失母复抚为嗣后俱成立年七十叶氏幼娘竹坑叶宽女许圃源陈诰甫订婚诰殁台湾讣闻四日幼娘夜投井死雍正八年有司为勒碑圃源村前表曰生成节烈张氏西塘张乖女适厦门朱孔年二十二夫殁哭绝姑罗氏抱救之默念姑老强起治丧继嗣祺生甫三月荼苦抚养娶妇曾氏生一子名良九岁而祺死姑媳相守良又死再立礼复为婚娶而曾氏依姑以老张氏吴宏景侍婢景纳为妾即往台湾妻陈氏病革以幼子万属张抚养时张年方十七未有子抚嫡子如所生宏景归被风飘泊客死东京茹冰饮泣终不易志勤绩纺牧畜以供衣食万成立完婚皆其力也辛氏勉娘吴仓社吴允标妻年二十六夫殁抚腹三月翁劝之不死生男抚养有年卒年七十一陈氏球娘竹坑人苏子祥妻年二十五夫殁台湾遂绝粒勺水度朝暮治夫丧百日自缢死士人赠诗哀之杨氏懿娘凤湖陈必洽妻年二十而寡事老姑抚幼子坚贞茹苦四十二年林氏月桂生员黄成振婢年二十三成振及嫡妻相继亡月桂抚嫡孤及嫡女三人历尽艰辛守成振遗书孤长就外傅出付之朝夕督课雍正十三年男女各婚嫁毕一日忽向邻家诀曰吾事毕矣夜投缳卒曾氏惜娘曾厝埯人海澄黄逢仁妻年十八寡有姑病足奉事三十年小心罔懈教子孙有礼法孙女静娘适林以烈殉夫鸾娘适李夫殁每归勖以尽孝邻里推女宗焉知县张某表其门曰苦节格天卒年八十有一孙实诸生黄氏凤娘濠头杨天华妻年二十八夫殁事舅姑孝抚遗腹子成立卒年七十一王氏忍娘嘉禾里岭下社叶熊妻生员廷光女年二十而寡家贫缝纴养姑抚期功侄萃环为子甫周岁克底于成人蔡氏益娘张世俊妻年二十七夫殁暹罗遗一子甫周岁翁国典姑李氏俱老夫弟不业家徒壁立益娘勤女工不释养舅姑三十余载终丧尽礼抚孤成立陈氏卢俭妻年二十三俭殁抚孤及孤娶妇薛氏孤又殁与妇苦守一孙年六十余张氏卢良淑妻二十一岁寡卒年五十吴氏近娘施明妻年十八而寡卒年五十二林氏探娘生员林龙文女年二十一归王君谟六载未有子君谟夭服阕闭户自经叶氏海澄籍锺志美妻年二十三而寡孝事舅姑抚夫弟及幼儿苦节六十载有司旌之子洪基监生陈氏康士华妻陈光辉次女年二十五而寡孝养舅姑丧葬尽礼抚遗腹子朝用监生训导罗前荫表之干隆五十年卒年八十九林氏陈君来妻年二十三夫殁守志克尽妇道逢七月夜祷北斗减餐以期姑寿抚子希昊监生干隆间同知黄彬训导罗前荫俱旌以匾编修林兆鲲掌教玉屏美之诗曰人生植纲常内助重中壶稽古巾国贤芳徽扬彤管以我所见闻姊氏良为善早岁通孝经膝下比琬琏迨至于归时持躬益勤勉滫瀡洁晨昏舅姑欣婉娈未几丧所天筮易山水蹇屡欲访黄泉二老坚不允谓死与立孤两难须自反裹泪看零丁化石心太忍机丝夜月中几曾见一哂五夜和熊丸多方培鹄卵厥子聿有成森森皆龙笋司牧树风声交致松筠匾兹逢设帨辰半百才逾算会须渡蓬莱亲见水清浅沈氏陈伏妻年二十八夫殁一子方三岁家赤贫族有陈省陈祖者各赒之粟数载子少长能分薪水劳遂却不受年踰七十陈氏肖邦奇妻年二十六夫殁事亲抚孤年踰七十卒王氏清娘曾源楷妻溪岸保五世同居王全观之女康熙间年二十二夫应县试覆舟死清娘守贞奉舅子及孙成立年八十三卒黄氏静娘其宽女孕二十一月而生性慧能诗年二十一归林建功举一男一女俱不育夫患血疣延归母家医治罔效干隆五年卒黄水浆不入口已病不能行属母弟实为双圹扶病葬夫毕归辞舅姑作绝句诗四首投缳自尽时建功寄居舅家海澄令表曰有烈士风士绅争写其遗诗和以挽之黄氏莫阆苑妻年二十四寡值海氛携三岁孤依外家徙居长泰继又避兵台洋间关流离既归故居孤克成立孙曾满前寿九十三而终蔡氏颂娘黄邦彦妻年十七邦彦抱病赘其家不能成礼越四日归卒颂娘蓬发素服到夫家哭奠嗣一子曰继熙以守姑殁翁老夫弟尚幼肩家事十余年康熙六十一年壬寅年三十七卒杨氏西边村池源珍妻候选郎中皋声母年二十三寡事姑尽志教子不为姑息干隆间旌时年五十二封大恭人蔡氏肖邦畴妻年二十八寡抚孤事亲年踰六十陈氏同娘林明珍妻年二十二生子甫八月而夫殁矢志抚孤足不出户事舅姑必躬亲不以婢妾代数十载如一日年踰六十六陈氏速娘龙溪籍王凤翔妻年二十八夫殁孀守三子竭力养姑有司旌之卒年五十八黄氏张维赓妻嫁八月而夫卒遗腹生一子矢志抚育事舅尽孝姑病衣不解带姑卒哀毁逾节相从而逝年二十九黄氏暂娘廖飞鹣妻年二十四而寡勤纺织奉舅姑抚二岁男及失母幼侄成立卒年四十二陈氏意娘王次雍未婚妻次雍病卒讣闻泣请守节夫家力辞遂于卒哭日投缳年二十一夫家义之求与次雍合葬夫兄以子尚嗣其后黄氏监生蔡辉璧妻年二十八夫殁誓殉舅忠为提标前营游击是年先夫死姑曰汝欲以三丧累我乎我老矣若幼孙何乃听命乡里义之赞以诗陈氏兑娘胡振琇妻归十年克尽妇道振琇患血疾卒陈哀号仆地遂不食日饮水一勺过三旬而死年二十六提督陈伦炯之女提督胡贵子妇也以上据鹭江志纂考通志府志同安康熙干隆二县志里居失者不可考以鹭江志为凭谢氏劝娘晋江吴宝廷妻事姑至孝时寇发宝廷为乡长哨及寇围城尽迁乡哨妻子入厦门旋令发配劝娘夜整衣北拜姑引帛自缢孙氏祖娘侯乡村叶锡蕃妻康熙二年癸卯值海氛避难于柯厝山麓贼逼解背上四岁儿付夫投田中井后锡蕃觅之见尸僵立井上负土封之许氏蔡迪愚妻晋江人居厦门夫死自经鹭士多诗哀之康熙时人林氏城娘高崎人康熙时适坂上村陈氏子夫卒林年十七以夫腰带自经死蔡氏廪生林丰羽妻住连西保年二十三寡事嫡姑及本生姑孝抚遗腹子达天为廪生嘉庆二年寿九十一终林氏罔娘陈迪功妻林氏京娘陈登贤妻林氏本厦门人归台湾范文质早寡全节以终以上纂采散见各志书黄氏劝娘文灶人夫锺洪纶海澄籍居厦门年二十八而寡家有祖姑李氏以节孝称年九旬舅亦七十黄服劳承志曲尽其养而己则疏布自甘卒年亦九十三人谓黄克继祖姑云干隆五十年旌子元玉监生孙瀚涛澄溎俱庠生曾氏奉娘曾厝埯人适外清李卜凤二十二岁夫殁水浆不入口姑多方晓谕乃饮泣听命养姑哺幼一身交瘁卒年九十二嘉庆四年旌孙跨鳌岁贡杨氏顺娘厦门人年二十二归海澄苏士华两载居孀子起凤未周岁辛劬鞠育长经商广东而殁妇张氏依姑以守子梦魁七龄梦通甫三月姑媳共抚荼苦备尝杨氏卒年七十嘉庆五年旌张氏卒年八十三梦魁贡生梦通监生庄氏澳水村许志正妻年二十四而寡事姑恪谨家素有义田书田复捐金二千扩充之嘉庆八年旌以子国升捐职封宜人卒年六十五陈氏杞娘夫职员黄国楷龙溪借居张厝保国楷殁于京陈年十九孀守五十三载嘉庆九年旌子克明泉州教授以孙占魁捐职封宜人涂氏宁波人厦门方宗汉商于浙娶之宗汉殁守节四十三载卒年七十一嘉庆二十三年旌以子联桂捐职封安人苏氏外清人适岐西保林祖训年二十八而寡卒年五十二子二得升文名以文名捐职赠宜人嘉庆二十三年旌得升妻张氏年二十五亦寡卒年四十一叶氏鼓浪屿黄明观妻道光年旌苏氏佩玉孙丕烈妻杭州知府光弼孙女提督全谋冢妇也苏籍海澄孙籍龙溪俱居厦门归五载生三女一男丕烈卒年二十五男云鸿未周翁外宦姑早卒惟祖姑在堂家无期功亲痛甚或尉之泣曰不吾知也吾何惜一死以见所天念孙氏五世单丁遗此一线倘失抚将奈何且谁为奉祖姑故自抑制以解祖姑悲及祖姑卒翁时镇黄岩闻讣归知丧事无缺皆为妇为之也后提督广东留主家政布素勤俭夜课子纺车间翁得无内顾忧翁卒命云鸿奉輀归葬敬事庶姑婚嫁子女皆以礼道光七年旌年今六十一以云鸿袭职封太恭人女迎麟年二十五适海澄生员高云梯未浃旬赴试漳州归病卒矢志守节年今四十陈氏茶娘黄厝保卢志澄侧室八岁从嫡室陈氏媵于卢陈殁遗一子继娶林氏茶娘年二十五志澄夫妇相继殁茶娘抚嫡子及孪生腹子无异视姑老病目侵晨起洗治侍其饥饱寒暖之节又患臂疽脓血沾床席蠲洁抑搔皆身亲之卑幼请代曰若安识老人性夜焚香露祷愿减算以益姑寿邻里称贤年今六十四道光十一年旌吴氏轿巷人外清职员苏方能妻刑部郎中吴文征妹年二十八而寡年今五十六道光十二年旌方能弟方貌监生娶林氏乡饮宾林应成女也年十八于归合卺之夕方貌忽得晕眩疾不省人事越四载殁林继嗣以守凡十七年而卒陈氏苏营人年十九适鼎美柯云亭明年生一子方五月而寡敬事舅姑舅姑殁依夫伯兄侨居厦门仲兄丧妻遗子女各一抚之如子朴约自持家无废事常以勤俭训子孙而性好施与卒年六十一道光十二年旌叶氏莲坂人张厝保武生余光妻监生仕纶女年二十九丧夫朝夕哭奠呜咽晕绝翁为之减餐叶知其意吞声以泣不敢使翁闻抚侄为嗣即今贡生荣起也凡进甘旨必令先奉所生母语家人曰彼知孝所生即知敬所养耳年今五十八道光十二年请旌以上俱巳旌方氏失其夫名监生周宏礼母瓮菜河人干隆二十九年署台湾道蒋允焄表曰节义流芳子孙凋零事迹无征惟匾额岿然独存张氏维贞联西保曾玉梅继室玉梅殁张年二十四抚前室子魁如所生卧病三年辗转床蓐皆张汤药扶持之家贫作女红自力衣食卒年三十六嘉庆九年学使恩普旌其门谢氏小走马路吕国典妾也大妇陈氏生三子皆殀折国典贾于外殁越三月陈亦卒是时谢年二十七子仲诰方四岁女十岁四壁萧然二鬴不给谢守之卒以成立大妇善病事之无弗至又患足疮亲为搔洗日再三及病笃枕之以臂屏息勿敢动陈泣曰我不幸无子惟而善我我死必使而子事而如而事我也言已而殁谢年八十五守节五十八年使者恩普旌之子仲诰以孝闻孙世宜举人陈氏官兜人厦港杨祖泽妻祖泽卒陈年三十生一子幼子诚妊才九月尝分乳乳失母侄俯仰赖之后诚充岁贡恩学使旌其门且为作传卒年八十八夫弟士雄妻锺氏亦以全节终黄氏局口街冯永妻守节五十四年卒年八十一恩学使匾旌之孙谦光生员翁氏罔娘外清保王成发妻年二十八夫殁遗三男三女俱幼夫兄弟皆先后不禄谨守一敝庐饘粥不赡或讽别适严词诃斥之比孤稍长忍饥积赀令就外傅岁时无可将敬虽只鸡片肉必致馈后孤皆通书算习贾致裕享晚年之养卒年八十一恩学使匾旌之马氏雪娘厦港保林玉山妻归踰年玉川溺于海马誓不更嫁夫兄以子嗣其后事姑二十余载以孝闻姑卒亦渐成羸疾丧葬事毕为子娶妇不数月而卒年四十七后子镇入成均恩学使旌以匾郭氏桧娘海澄籍监生刘允升妻年二十一而寡夫兄诸生宽以子树勋嗣之生未匝月教养兼至后入邑庠申请恩学使额旌母节卒年七十五叶氏夫张德麟龙溪籍住厦门双连池年二十三守节卒年八十三恩学使旌其楔蔡氏外清吴宗耀妻宗耀渡海殁蔡年二十八恸绝念舅姑老不敢殉辛苦抚孤私自流涕端重守礼虽戚属罕见其面卒年四十四恩学使匾旌之陈氏城内何振铃妻年二十八而寡遗孤朝光方六岁女悦娘在孩抱朝光弱善病复抚夫侄煜光为次子一体鞠育孝事病姑守节四十载后朝光为廪膳生员孙廷锡亦入庠恩学使旌以匾且赠联曰一体抚遗孤心难石转十年勤佐馂节比金坚悦娘适西边村马江山二十七岁夫泛洋殁抚孤事亲有母风年今五十一殷氏近娘安溪籍凌继仆妻侨居厦门年二十二夫殁投缳绝粒家人严护之哭曰未亡人非不欲苟延残喘顾孑然一身谁与守者夫功兄郁星恻然为立后月给食廪嗣子长复为娶妇数年而殁孙方七岁遗腹者三月姑媳荼苦共守两孙卒年八十二兴泉永道多麟代旌其门高郁星义亦匾旌焉王氏马家巷吴汉妻移居厦门城内保年二十九守节子羲顺太学生王卒年八十余马巷通判侯某赠筠节鹤龄匾额以上俱表匾额列女传林氏谨娘后路头卓彬妻都督超孙妇守节五十七载干隆四十五年卒年八十二林氏振娘张厝保生员奇骏女适溪岸陈愿年二十愿殁守节十三载而卒翁氏珠娘外清谢光祖妻年二十六夫殁抚孤苦节四十四年向氏宝娘外清石观女适黄厝保庠生林云桂年二十二寡事亲抚孤守节三十三载卒年五十五与夫同忌日邱氏罕娘吴仓人适黄厝保林逢泰泛洋经商年二十夫殁苦节三十九载卒吴氏澳水村许国庄妻年二十七寡卒年六十二赵氏梧桐埕孟泽女外清苏赓扬妻守节十三载嘉庆二十五年卒年四十一吕氏辅娘莲坂叶性妻年十八夫殁苦守五十一载黄氏勤娘莲坂叶琏妻年二十六夫殁苦守三十载薛氏劝娘莲坂叶元西妻年二十三寡苦守六十五载郭氏发娘莲坂叶高宛妻年二十一寡苦守三十三载孙氏豫娘莲坂叶香妻年二十六夫殁苦守五十五载陈氏选娘高崎林三妻年二十三夫殁苦守三十三载张氏溪仔墘蒋飞鹏妻守节三十五载道光二年卒年六十二刘氏黄厝保杨魁妻二十八寡七十二卒陈氏罔娘廿四崎人副将黄山女十七岁嫁董文行四匝月而夫亡守节三十五载道光十年卒黄氏兰娘联溪保王日昌妻守节二十八载道光十二年卒年四十七林氏罕娘鼓浪屿黄竹妻二十八寡卒年七十八陈氏厦港保林俊妻年二十五寡卒年六十九黄氏劝娘南安生员鼎亮女适厦门洪葵年二十二寡卒年七十四邱氏厦港保吴振妻年三十寡年今七十二子妙龄孙志添陈氏黄厝保刘天赐妻年二十四寡存年四十九林氏谦娘外清保陈若思妻海澄生员汉峰妹年二十四寡存年六十林氏正娘吴厝保李聪妻年二十五夫殁苦节已四十载王氏在娘北门外林知妻年二十六寡抱养一子年今五十二林氏满娘关仔内林世信女苏汝潮妻年二十三寡存年五十七郭氏凉娘张厝保许荣华妻年十七寡经理家务井井有条男子不及也存年六十陈氏同安登瀛人归厦门黄振阳年二十五寡存年七十一钱氏转娘溪岸王兴继妻年二十七寡存年五十八叶氏外娘大中保吕福妻年二十四寡年今六十六李氏满娘大中保吕世才妻年二十六寡年今五十二曾氏成娘莲坂叶顾妻年二十二寡年今六十七刘氏玉娘安溪籍林仙妻年二十五寡年今八十二陈氏外清生员苏忠清妻年二十六寡年今四十四郑氏娥娘外清李体观妻年二十六寡年今五十九林氏罗源人山仔顶陈邦俊妻年十七于归次年寡守养一子过继一子存年六十论曰贞节诸传或详或略非有所轻重于其间也妇人无奇行养亲抚孤厥功已伟至其所以苦节之贞凄其风雨黯然深闺虽其子孙且有不能详者他人焉从而悉之不过曰若养亲若抚孤若苦节而已章重句复篇篇一例即或略举其义率皆能养亲抚孤者无异同即无优绌无优绌即无轻重亦第标识姓氏里居年岁而已虽然当日抱贞完操祗各行乎其心之所安夫岂借是以为名哉则今之仅识其姓名里居年岁亦九京贞魂所原鉴也以上未旌薛氏银娘林后村观化女年二十归同里吴尚文六载尚文病且死谓之曰别矣家贫汝又无出奈何薛泣指腹曰妊三月矣幸而男吴氏福不则从地下耳数月果产男名曰续生苦守五十五载干隆二十一年卒年八十一孙麟生员陈氏伴娘联溪保林廷楷妻廷楷贾外洋覆舟殁陈氏二十八儿女俱幼家计中落辛苦鞠育成人卒年八十八孙曾林立矣林氏钗娘怀德保赵三捷妻年未三十三捷以贩磁器为业贾于江西病故林遵舅姑命劬劳抚孤监生由智其遗腹生者复继族中子由礼为嗣并为娶妇卒年八十一余氏纯娘城内保曾玉昆妻年二十九丧夫养姑抚二男女守节四十年卒子树桂林氏琼娥张厝保人贯生曜华女年十八适登瀛村陈守乙三载夫殁翁老叔幼家计萧然日事女红养亲抚孤身不采服口无戏言子邦荣卒年五十五朱氏记娘张厝保蔡巡光妻年二十七夫亡守节十九载食贫励操抚子成立柯氏秀娘张厝保布政司理问章成斐继室年二十四夫殁性恭俭奉姑抚嫡子及庶子尽道卒年四十一嫡子銮拔贡生李氏从娘澳水村许清妻年十七归许两载举一子而寡爨火不继族伯时赒之遗孤既娶相继殁抚一孙常谓人曰吾见此孙婚娶死亦瞑目及孙授室谓孙妇曰所不即死者为新妇未入门耳今可矣晚竟得疾而终年五十有八陈氏楷娘店前林祁敏妻年二十二而寡卒年七十二嗣子登云监生郭氏塔头乡林苍茵妻合卺十月苍茵贾于浙殁郭年二十二抚遗腹孤日炜比长拮据令扶榇归葬戚族贤之卒年四十七杨氏同安后溪下庄人年十九归石湖寨上村陈正葱二十三岁夫殁坚心苦志以纺织为业嫁女娶妇皆从十指出守节四十余载叶氏莲坂人年二十五归联溪保翁渊合卺三月甫娠渊往台郡营生数年无耗不知所终叶日织布自给抚子水成立夫弟桑时恤之卒年六十八杨氏琼娘濠头社陈鼎妻抚二男成立守节四十八年卒年七十四林氏及娘坂尾石时祯妻年二十五夫殁于海历节三十八载孙韫辉生员杨氏谨娘监生世谟女夫陈澄淮龙溪籍住厦门年二十三夫殁绝粒家人力劝止之抚继嗣二子有成卒年四十八叶氏珠娘海澄籍陈璧妻居厦门年二十八孀守子甫周岁食贫抚养以底有成卒年七十杨氏招娘竹坑杨天永女适海澄张廷绅年二十四居孀孤才二岁值家中落杨为冢妇舅姑丧葬诸叔婚娶皆杨拮据为之卒年七十四马氏城内甘瑞龙妻瑞龙以外委从征台湾林爽文被获不屈死马年三十欲自裁转念姑老且有娠苟生男则夫祀不剪已而举子泰元时总督李侍尧驻厦督师令抱入见悯其在妊失怙为之垂涕奏请荫袭例支半俸及恤典祭葬金率推润夫兄至泰元袭职署海坛守备而马殁时年五十六为嘉庆十八年陈氏博娘水提标外委彭大猷妻合卺经年大猷从征林爽文战死例得恤金尽为其兄干没不较贫淡自守继嗣得恩以父荫补官先卒陈卒年七十余吴氏王楚妻其先石浔人迁居塔厝村年二十九寡酷贫子方三岁姑老力织布赡朝晡及子贾海上克立厥家孙曹绕膝吴年已高犹力作习劳嘉庆十九年寿九十一而终许氏顺娘溪岸保许招观女适莲坂叶寅球年二十五而寡子望高甫三岁誓存孤养亲奉翁姑二十八载望高入国学以孝闻终身不敢远离膝下疾风雷雨夜分必搴帏问安徘徊不去母疾累月虽家事繁剧视汤药未尝令人代道光四年母子相继卒许年八十六李氏素娘黄厝保陈谦德妻年二十五寡抚六岁遗孤锡畴成立女红度日孝舅姑睦妯娌乡党贤之道光五年卒年六十二黄氏两娘靖山头陈牛妻年二十九而寡事姑抚双子成立道光六年卒年五十二林氏永丰保康如达妻年二十四丧夫养舅姑抚四岁孤成立道光七年卒年六十七陈氏惜娘东门外傅敏仁妻年二十二寡抚六月遗雏上事祖姑舅姑前后经历三丧祭葬尽礼侍舅病三载无惰容家遗薄产拮据操持始得为子女毕婚嫁焉卒年六十八郭氏水娘黄厝保人配陈开祖年二十四生子汉才七日而夫殁守志抚孤事姑二十余载弟炯时为赒恤今汉已生三子郭卒年七十二黄氏偿娘同安埔尾叶辉妻年二十九辉殁遗孤博尚稚襁负织纴夜阑神倦辄就机上假寐至博能谋生始就养鹭门勤劳如少壮时卒年七十九陈氏厦门人署游击鹏飞妹归长汀生员曾顺祥寄居厦之靖山顺祥殁陈年二十六子福元六岁祖姑及姑俱年老夜分一灯萧然缝织衣食赖之道光十二年年六十卒福元候补守备林氏满娘黄厝保陈畹甫妻性柔顺年二十六夫亡子女幼家计零落就食夫弟大德大德事嫂如亲视侄如子至侄自生始析焉存年六十一魏氏水娘城内刘国栋妻国栋充伍卒于澎湖戍魏抚子联捷官千总署澎湖守备年今七十二黄氏足娘城内林世观妻年二十七而寡子学文甫三岁事夫生母尽孝年今六十八吴氏谆娘外清李范楷妻年二十七寡家极贫纺绩养姑及庶姑课子成立年今八十二曾氏厦港林奏岱妻年二十寡生一子克昌道光六年姑殁拮据治丧如礼年五十四许氏伏娘路下村人嫁仑后村王正年二十五夫殁母家令改节不听遗孤三龄食贫鞠育老年含饴弄孙子妇怡顺人皆颂其晚福年八十余桑氏台湾人杨起鹏继室起鹏籍隶闽县干隆五十一年以从征台寇林爽文功赏守备衔调署铜山未一载卒桑年二十二从前室子继勋清芳始居厦城所生子清泰四阅月以养以教严肃治家诸子皆克自树立继勋开镇温州署提督清芳守备清泰都司桑年今已六十四严肃如少时初清泰欲挞一卒卒母乞为缓颊清泰卒挞之桑怒责之曰尔不知家法焉知国法怒不食清泰跪请罪亲戚婉劝且语挞故桑曰吾非不知顾罪轻尚可恕也自是诸子皆奉命惟谨赵氏浙江钱塘人随父宦入闽因家厦城归武信骑尉李文彩年二十九夫殁抚子尚华官守备先卒复与妇马氏共抚一孙年今六十九黄氏香娘前园保郑传世妻年二十二寡生子克恭三岁抚以成立事姑恭谨年今四十六黄氏锦娘大中保庠生刘学孟妻年二十二夫殁事舅极尽孝养遗孤既娶而殁孙甫周岁重遭坎土禀安之若素卒年八十六王氏碧娘张厝保白文彬妻年二十六夫亡翁哭之恸王曰儿愿誓死以奉翁屏铅华却腥荤惟父殁奔丧一至外家孀守十一载而卒嗣子殇郑氏厦港保陈振元妻振元娶不匝月父卒哀毁成疾未服阕而殁将死谓之曰吾有母在其为我事之时郑有遗腹意其男也而得女夫弟三人皆幼黾勉支持得老姑欢岁时私自饮泣不敢有伤姑心为夫教弟有法后叔游庠仲季入成均感其义各以一子为嗣久之遘疾疾革谓诸姒曰予不获终事老姑何以见夫于地下乎呜咽失声而卒年四十七张氏甘娘城内保周坦泽妻年二十八夫殁守节十七载家贫亲老抚遗腹子上养下育艰虞备至何氏碧娘黄厝保黄乌妻年二十一乌殁立嗣以守寄食父母家十年卧病三日而卒陈氏监生应镐季女及笄适联西保林鼎乙八载夫殁子世举甫脱襁褓誓志鞠育事夫生母先意承志凡二十载后子娶妇生孙与长孙相继亡陈衰老怆怀日就羸瘠卒年七十四林氏爱娘张厝保李福九妻儒林郎克昌女也年二十九夫殁贫困劳苦竟瞽双目励节十六载而卒林氏笑娘联溪保郑全妻年二十七夫殁守节十八载蓬垢抚孤寒饿不悔卒年四十五子三人林氏雪娘联溪保钦赐编修一枝女也年二十嫁蔡超逾年超殁夫二兄皆早殁妯娌三人林能得翁姑心翁姑殁鬻产治丧历节四十三载卒林氏畴娘外清庠生许筠继室副贡温其妇也年十六适许阅四月而寡前室子女尚幼夫弟廪生垣复以子为之嗣林均抚逾己出晋江举人曾承基姻亲也怜其贫岁致六十金为薪米资卒年二十九黄氏催娘黄厝保其玺女生十九岁适和凤保陈富世未一年夫故抚孤事姑姑殁鬻妆治丧三年服阕又代夫服三年服至年四十余始为遗腹子娶妇不久黄殁子亦随卒亲尙阝伤之李氏合娘官浔村林生妻年十八夫贩外洋殁无子立夫侄孕为嗣励志自守不苟言笑后孕娶妇生孙相继殁复茕茕孑立卒年七十二杨氏凉娘东边社杨转观女塔头林象妻年十九而寡抱养一子继夫从弟一子比长皆外出不归老复孤苦卒年六十陈氏进娘坂上村人年二十二适寨上村赵胜踰月胜渡台卒抚遗腹子娶妇生两孙而子殁妇改适陈独事老姑力肩劳苦姑弃世两孙相继殀泪枯见血老境萧然卒年八十九族人为议立嗣吴氏诚娘厦门人十八岁归晋江籍苏宝七载失所天遗孤三岁殇继侄为子亦殀竟无嗣就食甥家洎寝疾谓其甥曰此非吾死所吾将死先人之敝庐乃谈笑别诸戚属归从容拜夫木主告以相从地下返席而殁年六十七陈氏裕娘年十八适岐西保林允遇合卺未浃旬夫疾姑恐同居益病别置一室夫殁始出之抢地恸绝令治坟者两其穴曰留以待未亡人家人讽改适峻词拒之立嗣以承夫后昼夜纺绩课子从师事老姑无闲言孀居十五载而卒后嗣子不育夫兄弟议承继未果陈氏茂娘鼓浪屿保黄贴妻二十二岁夫殁姑欲夺其志以死誓遂失姑欢衣食多不敢取给抚侄为嗣旦夕纺绩虽暗室亦能工作守节二十一年卒黄氏实娘鼓浪屿人适岐西保林春翁年二十九夫殁抚遗孤滨及夫侄汉为子卒年六十五陈氏汉军镶白旗人浙江黄岩总兵官许德继室德先世自吴徙楚徙粤至德任澎湖副将迁黄岩镇未赴任卒葬厦门遂家焉德故豪侠宦囊萧然陈年二十七长子廷桂才九岁姑性严急稍不如意怒詈竟日且老病不能甘素食陈曲意奉顺日竭力营膳供药饵而自以米半升母子四人疗饥而已女八岁即遣为林家养媳廷桂弱冠从戎累官烽火营参将始就养俭约如常时嘉庆十四年廷桂护广东左翼总兵攻海贼殉难讣闻始垂泣继拭泪家人怪之则曰若不知吾儿死得其所乎洎廷桂尸至启棺视良久曰闻吾儿残贼手体无完肤今手足如故何也家人启衣视之则仅存一首及右肩臂余皆布絮缀成者乃抚之泣下曰儿行矣毋以母为念身后之事母自图之全忠即以全孝也廷桂殁十二载乃卒年八十二论曰殉夫难守节尤难守极苦之节事姑以孝教子以忠则尤难方夫许德之死也家无寸储事老抚孤鬻子以养难苦极矣至廷桂死尸还始垂泣继拭泪大义晓然至今如闻其声非母之贤无以成子之忠惟子之忠益以彰母之贤妇以节着子以忠死许德有知应无憾于地下矣李氏英娘莲坂叶光允妻年二十二夫殁遗孤一贫甚胞叔正暹月给米赒之卒年七十二池氏悦娘候选郎中池皋声女旌节杨恭人女孙也归尚忠社陈墀年二十五夫殁无子惟一女适人母家中落兄弟相继凋谢孑然一身纺绩度日生平不苟言笑有祖母风道光十年卒年七十八杨氏珠娘蚊烟井人岁贡生必魁妹适陈常衡常衡经商客死时杨年二十五绝粒数日喘息唿吸一丝如缕恍闻其夫曰尔死奈舅姑幼子何杨泣而思勉进浆粥抚孤事堂上两世姑甚得欢心舅殁祖姑年踰九十老病三年侍汤药无废离祖姑将亡泣告曰予无以报尔但愿尔子若孙能如尔之孝我也道光十二年卒年八十三林氏快娘张厝保余克家妻年二十五寡抚教遗孤娶妇相继逝乃抚孙复抚曾孙瘁苦终身道光十二年卒年七十九黄氏梅娘梧桐埕张启元妾启元娶潘氏五载生三子二女或二三龄或四五龄潘卒启元亦卒黄年二十六所生子止两月诸媵妾星散黄独绕棺哭誓不去族人有利其资者计逐之黄哀弥切抚棺恸曰妾所以死守者为此哌哌耳岂利也哉扃货器物为一室籍书之归其钥于族之老成而公正者月取给而已足不出户外由是教养婚嫁诸孤得以有赖道光十二年卒年六十余大妇所生子与所生子俱前死惟余两孙莫不嘉其节哀其遇云林氏意娘厦港保周欲妻年二十五欲卒抚遗腹孤至壮岁而殁无子仅一女适人形影相吊终无怨色卒年七十五陈氏溪头社林尊妻二十八岁尊殁奉翁姑育幼子及子娶妇生孙方息劬劳未几子殁妇嫁复翼幼孙百苦备尝卒年七十八辜氏紫娘外清保林勇妻年二十六寡抚二幼子事姑十九年克尽妇道后子妇俱先死复抚幼孙卒年七十七廖氏安娘水提标右营把总郑月盛妻干隆三十四年月盛从征缅甸死廖年二十五奉舅姑字嗣子家徒壁立早夜力绩谋甘脆以馔舅姑日以钱数文自给常枵腹舅姑俱以耄耋终嗣子早亡无亲属丧葬之费皆廖平日十指所积年今八十八许氏成娘周必石妻自晋江迁入厦生二女一子而夫亡年二十九舅姑在堂叔氏异居舅姑曰而贤能事我我从而居饮水亦甘也许画为人浣衣夜针黹纴缝二女佐之男登山拾椹撷菜甲自度俭啬口腹养舅姑舅姑俱年逾大耋殡殓躬任叔氏不与焉年今六十一许氏三娘澳水村人霞溪林川妻二十二岁川殁守节家中落至日不举火闺门萧然年今七十二郭氏银娘外清保周妈生妻年二十四夫殁遗孤幼姑在堂历节已二十八载养生送终茕茕独任陈氏玉娘海澄人年二十二适厦门郑趋干数载趋干服贾天津卒陈遣人扶榇归葬嗣一子曰晚生邻有服亲昏夜扣门陈惊唿怒詈始遁去未几晚生就里塾从师日昃不归寻无踪旋获其尸海畔首臂仅存心疑服亲所为事无左证隐忍焉久之服亲死子病癫妻改适人谓冥报云年今五十三李氏文娘外清保陈敦初妻年二十三父与夫同时卒念父痛夫愿以身殉累日不食饮气息奄奄家人灌以粥方苏苦劝嗣续为重乃勉就食继立夫嗣抚子抚孙瘁苦交并年今七十余叶氏凉娘吴厝保李悦妻年二十四夫从征台湾战殁叶抚遗腹壮岁未娶先卒年今六十余李氏月娘外清人乡宾正暹女嫁澳水村许敏年二十三敏泛洋死遗一子椿竭力哺字后椿生子殁复抚孙年今六十九李氏箴娘莲坂叶祀妻举人叶沈翥孙妇也年二十四杞殁李知书自教其二子寻殀寡姑复殁人曰未可以去乎李曰叶李世书香岂可以穷苦玷家风耶孑然贫守采蕨充饥族人怜之为之继嗣年今七十九叶氏坤娘年二十适龙溪籍梁江河未三载寡家贫无出父母以为难叶七日不食父母嘿而息遂依外家以居今年五十曾氏悦娘龙溪籍同知蕴峰女适海澄生员陈芳桂年二十九而寡子亦继亡奉养老姑年至九十三而殁曾年今六十九陈氏富娘店前人年十七归濠头杨步四载夫殁子甫周岁贫苦鞠育奉姑寿终年今七十吴氏敬娘澳水社许妙妻幼读书识大义年二十八寡无子女红自给晨夕焚香诵佛经戚尙阝问故曰为亡夫祈福卒年八十二吴氏衎娘张厝保林耀恩妻年十七于归期而夫殁生一女殇抚侄为嗣亦早卒耀恩之弟妇继亡子女幼翼之成人毕其婚嫁林氏之脉赖以存焉年今七十一吴氏就娘棣头村人适林僯年二十八夫殁外洋吴孀守事舅能孝三年舅殁家计窘勤俭鞠二幼孤以居年今八十吕氏甘娘丙洲陈前冰妻自丙洲迁入厦嘉庆二年前冰贩海死于盗吕年二十二子邦畿甫六月闻讣欲捐生父某止之曰凡殉节者以上无舅姑下无子女耳今老姑在堂幼儿在抱遽欲以殉知书识礼者如是乎乃悚然听命事姑三十二载朝夕惟谨年今五十六子邦畿充伍水师后营林氏招娘同安溪边陈士辉妻侨居厦门年二十五夫从征台湾阵亡林立嗣以守年今六十九吴氏金娘同安翔凤里林槐妻住厦门年二十八孀守抚三幼孤冰霜自励年今五十六蔡氏昆娘夫庠生蓝振春漳浦籍居厦门镇南关年十七归蓝八阅月而振春游安南病殁年今八十三薛氏进娘鼓浪屿人归海澄林宏年十九寡遗孤九岁殇继夫侄为嗣年今六十余陈氏黄凤仪妻年二十三凤仪薄游广东归得疾以为讳父母强行奠雁凤仪自知内惴惴恐失妇欢陈无怨侍疾两载而寡年今四十四蔡氏发娘厦港布政司经历王如山妻海澄职员蔡昭增女年二十三寡生一子抚童养媳为伴苦心孀守存年四十六杨氏琼娘濠头乡杨融次女年十六嫁嘉禾里陈等为妻越四年等病殁弟三人妹一人俱幼时杨年方二十长子荣四岁次子华二岁辛勤纺绩抚二子及等弟妹俱成人今二子相继亡惟抚一孙零丁孤苦今年六十五郭氏燕娘石村人吕厝乡吕伴妻二十而嫁二十五而寡子始四岁家贫如洗事舅姑以礼终年今五十九以上境遇困蹇列女传郑氏锦娘嘉禾里人许适同里黄谦未婚而谦物故锦娘闻变遽自经以救不死请于父母往归黄不许噭然哭亡夫哭已伺守者懈投井水浅复遇救遂不食乃许之黄故贫锦娘竭力奉姑甘旨无何谦弟训旅死有遗腹男铁乃与训妻陈氏交抚之长为娶妇吴氏生两孙而铁又死吴氏感两姑义愿同守志卒长两雏以一后谦黄氏死亡相继卒延一线之绪俾两家有后者三寡妇也陈氏名素娘方遗腹男生年二十其姑以贫遣之素娘曰姒未婚再守新娘生子矣而嫁狗彘亦不食愿偕姒同守铁也姑不之强令自谋食素娘乃别爨织纴为活计久之双目病瞽锦娘给食与衣亲为涤裙帬如奉老姑吴氏至始少息而素娘寻病卒年四十八锦娘伤之吴氏名参娘年二十四孀守四十四年而终锦娘卒年七十三厦防同知张某表其卢焉论曰郑氏尚矣而陈氏吴氏亦行其心之所安不尽内慕义也兹所谓一家仁者欤余撰是传至陈氏双瞽郑氏亲为涤帬牏觉凄风苦雨中太和之气满盈初不胜恻怛已又健羡而惜无人能图画也郭氏岐西保刘承芳妻承芳从父渡洋父溺不得救亦赴水死时郭年二十七誓死守勤操家政夫弟举人志贤进士承业事之惟谨历节二十一载卒孙元昌殁于异域妇林氏玉娘亦抚子登科守节二十九年卒年五十一孝子双节妇萃于一门里人至今称节孝刘家陈氏宝娘龙溪籍石玉凤妻居厦门年二十四夫殁抚二幼孤成立卒年五十六先是陈祖姑任氏年二十七寡苦节四十余年清操树型克成世节有自来也黄氏元娘文灶人北门外罗璘妻其孙承道娶陈氏懿娘璘及承道俱先后泛洋死初璘死黄生子甫四十六日哺孤事姑嫜艰苦二十余载知县蒋廷重旌以匾及承道死黄已前卒有母病床其弟秘不言陈氏闻诸外家噭然而哭忽止曰是将剧我病姑也饮泣而已久乃发丧教育二子皆成立黄氏以二十八岁孀至七十五而终陈氏以二十七岁孀至七十而终林氏京娘三峰陈以昭妻年二十五而寡次子世烈娶塔头林嫄娘二十九而寡遗孤周岁姑妇共抚以成立死之日京娘八十三嫄娘七十五陈华姐怀德保石埕黄文炳侧室诸生莺之庶母也年二十一寡大妇先夫卒遗嫡三人抚之成立年七十七卒莺少有文名总兵林国彩妻以女其媵孙碧桃南澳人作妾六载林殁遗一幼女郁娘明年莺继殁碧桃年二十二或劝之去泣曰主妇惟此女我去焉赖且何以对我庶姑矢志益坚庶姑亦赖焉郁娘则依之如母然事事执婢子礼后郁娘适吴生亦早寡有孤一遗腹女一碧桃迎之共室未几郁娘卒更抚其子女至于成人己亦借以终老焉卒年六十五黄氏然娘店前村人配官浔村李瞬年二十一夫殁家贫抚遗腹孤春受室生两孙而殁妇韩氏日纺木绵易粟奉姑自以蔬菜果腹姑病虑仓卒无以敛遣女为人继室预治丧具及二孙长泛洋家信归寄不时韩仍穷困以终黄卒年八十三韩亦六十余张氏训娘龙溪人厦门郑开阳妻年二十五夫卒子承业才周岁继姑待之严委曲承顺承业长羁台湾不归夫弟仅自给姑令反母家张氏弗敢忤其庶姑陈秋娘二十而寡少张五岁卒俱七十余戴氏长泰戴毅仁女归龙溪张君约君约居厦门三世同爨食指百余以卜葬父母得疾不起时戴年二十七初毅仁客死姑苏戴方七岁母陈氏居寡苦节在家习见至是加励抚子有成卒年六十五何氏嫣娘城内保林仍妻年二十七寡卒年四十三子光发孙允中叔姒黄氏谦娘林容妻亦二十七岁寡年今四十八陈氏走马路人贡生元华女工部员外郎璜之姑归龙溪郑志捷二十七岁而寡抚遗腹子开茂援例入太学中年继逝复抚幼孙年八十二卒方志捷死有婢陈氏年二十自矢不嫁与主母共抚孤今七十五存周氏越娘城内保李季思妻年二十四寡嗣一子曰仁娶周侄女旅娘仁旋殁旅娘誓抚子养姑越娘卒年六十九旅娘今亦七十林氏厦港保卜发妻年二十五夫亡索绹养姑抚遗腹子生孙而殁媳依姑不嫁姑媳食贫励操邻罕闻声今林年七十六媳亡其姓氏林氏岐西保张国基妻左都督荣禄大夫丕元曾孙妇也十六于归二十三而寡国基弟国修娶妇亦林姓寡时长二岁其季弟国柱娶黄氏亦二十三寡历节十七载先二林而卒国基国柱子俱成立国修之子三常衡常和常昭皆早世妇陈氏黄氏李氏咸年少矢志奉姑存祀二林已年踰六十杨氏淑娘湖里村杨丙女嫁塘边村林能章年二十五夫殁暹罗抚孤成立长子毓魁年十八娶寨上村陈熟娘生员陈圭女也毓魁殁姑妇共守三孙杨年今六十一陈年四十林门双节者关仔内民林家姑媳也姑黄照娘为世忠继室媳陈凤娘为其子学乐妻学乐殀陈哭无时黄曰老妇于此先尝之矣闻哭声重增凄断乃少节哀穷庐对守闺门之内肃如也寡时俱未三十黄卒年六十九陈年今五十五陈氏概娘鼓浪屿黄锦妻年二十锦殁号哭绝粒舅姑劝宜守不宜殉为嗣二子曰三纲曰四体受室生孙相继亡二妇亦依姑守节陈年今五十余任氏前溪仔周虞妻年二十六寡今六十三女探娘适张厝保林当权年二十一寡今四十三吴氏惜娘林成妻晋江籍居厦门二十七岁成殁苦节四十八载卒子光辉续娶陈喜娘年三十生二子又寡吴女机娘嫁姚某年二十一寡光辉在日怜其孤苦无依迎养于家三十七载全节以终陈年今六十七吕氏吕厝村人年二十岁归杨世义龙溪籍居外清生一女夫病瘵年二十六而寡遗腹生子光辉女适柯姓亦二十六寡吕年今五十一岐西保民王氏两世三节曰王顺发妻廖誉娘年二十六而寡顺发卒之岁弟顺麟先卒妻郑金娘方二十一岁亲属有讽其姑谓妇年少无嗣难终守者姑不悦然不敢使妇闻郑知怫然曰殆轻我也焚脂却粉撤珥毁簪黯然深闺终日无笑语与廖氏嫂敬事老姑顺发长子焕章早殀妻蔡满娘年二十四又寡三孀同志交相慰借廖年今五十六郑六十一蔡四十一娣姒姑媳一门幽贞异哉林氏银娘张厝保人郑九苞妻武生林龙光孙女也年二十九而寡三子曰忠曰盛曰兰兰方二龄窭甚为人澣衣谋粗粝或为贫不可为也林以言逆耳迁居避之干隆十年旱荒日不足一餐又有劝鬻兰者愕然曰是何言即饥死不能后兰官福建抚标左营守备盛娶黄氏十八于归四匝月而寡无子忠与兰为之立嗣忠继卒妻叶氏年三十又寡二妇同居与姑一志林卒年五十八黄年今三十六叶年今四十一黄氏桂娘厦港吴宗侧室也年二十七而寡嫡有子娶妇何定娘年二十二亦寡姑媳相依闺门肃然时宗棺未葬干隆间邻失火姑媳抚棺大号左右被焚而吴家独免人以为节义之报云黄卒年八十何卒年七十四何之妇林早娘年二十六亦寡家益落而辛苦晏如年今五十七尚存一门三节良足佳也叶氏瑶娘仙乐村人适福山社洪吉二十一岁夫亡抚子状娶麻社黄氏罔娘年二十七而状死抚子妈功妈立功娶杨氏玉娘年二十而功又死三世孤嫠零丁相依道光九年四月十四日夜比邻失火将及其屋时叶年八十杨氏以幼儿授姑而自负祖姑冒火从后门出妈立妇亦抱子卫姑出是夜延烧百余家洪氏屋独存其邻有张紫娘者亦同时救其病姑出火中紫娘澳水村人年二十四适尚忠社陈马庆而孀抚遗腹男成立而姑老病痈当火起已逼门张负姑从屋上走火猎猎尾其后得梯狼奔至夫从弟家始弛背扶姑下姑持其手泣曰此身所余皆若力也兴泉永道倪琇闻其事均匾旌之叶年今八十四黄今五十一杨今三十张今四十七论曰诸节鲜不逮事舅姑者然雍容菽水犹际其常若张杨二妇当急迫仓遽之会乃能拔祖姑若姑于烟焰中推此志也即涓娥奚多让焉杨年未及格然自其叶黄双节以论例亦当连类而及况贤孝足风哉论曰门户殄瘁运丁艰蹇然后家有寡妇一之为甚如之何至再至三也今传诸节若祖孙若姑媳若娣姒以至母女一气嫡妾同心岑有苔而并生蓬依麻以自直愈苦愈励人以为苦而节妇不自恤其苦累水层璞相衣相礲必使养老送终也惟我兴灭继绝也惟我然后济屯出险下报九泉君子曰是惟板荡忠臣是惟迁社遗老以上合传陈氏俨娘外清郭宏未婚妻年十七宏卒素服奔丧继嗣守节卒年七十余张氏伴娘少受文灶黄艺聘年二十一未婚艺为估客殁海外讣至请归黄守节父不许求婚者踵至恐父母夺其志除夕椎髻缞服偕邻妪登堂拜舅姑舅姑骇不敢纳以死自誓不获已告其父母纳之顾家窭惴惴然恐伤妇心张安之若素舅姑先后继逝典鬻所有营葬家益困纺绩自供足不履外户族人或梦艺索其子为嗣因以入继名天成嘉庆二十五年天成遘疾死张哀伤继卒临殁谓其媳曰今而后以诸孙累汝矣言讫而终年七十四族侄瑞澄弼卿悯诸孙苦鸠宗戚金置产为嗣业饘粥资绅士歌咏盈帙兴泉永道倪琇表其里叶氏占娘西郭村人许字店前陈全全贩外洋十稔占娘年已二十五翁命先期来归以待全越二载全殁异域因抚仲氏子以守年今七十余胡氏余厝村人约婚庵兜村薛品品往暹罗胡年二十八奉姑命过门待夫归品竟卒暹罗胡矢贞不渝年今七十余陈丹桂厦门港林应选婢也年十四应选旅死妻旋殁遗孤三龄丹桂慨然抚主人孤主人之弟应魁闻而佯唶曰女于主人无所属不嫁何名答曰婢子不知名但念婢子去三岁孩何恃以长且始生至今日保抱抑搔刻无我离何忍割舍爷不见小郎牵衣情状乎言已掩袂而哭应魁熟视曰噫若能抚孤甚善衣食我任之丹桂竟不嫁而性淑慎无苟訾笑遇林家人无少长却立家人亦敬之与钧礼辄逡巡谢其爱孤特至有病百方疗祷有过婉导之不变流涕加薄挞焉孤亦帖帖受约束事之如母然以母唿之辄面发頳曰我林家老婢也敢冒其名哉无已姊焉其可后孤中道殁幸有一子复抚主人孙守贞五十九年年七十三卒家人犹称陈姊云论曰女子之守未婚曰贞既婚曰节终事父母不嫁曰孝若陈丹桂于三者皆无所托义徒以不忍主人孤失字而留抚焉岂非恻隐之心扩而充之哉观其不敢当家人钧礼而督孤以义方进退辞受无不合于道所少者无可托之义耳呜唿夫惟无所托而后见其心之纯于仁焉即并三者目之曰仁可也黄梨娘者怀德保张白妻黄氏媵婢也年十三张殁越两载大妇继之嫡男女三人俱幼付梨抚养尺丝粒粟独力支撑男女且婚嫁矣犹谦谦执婢子礼卒不敢曰吾于若恩多也有事必以身役卒年四十有四陈花娘靖山头李范芳婢范芳殁陈年方十二嫡先逝遗二幼孤姑衰迈力不能抚养陈自誓不嫁鞠二子有成授室生孙矣年今五十四论曰一与之醮终身不改妻若妾义无所逃若十许岁婢子生无衿裯之爱以结其心死无金赀之积可动其念飘然竟去谁得绳之顾情深旧主心恋故巢翼卵而长延及门祚其视妻妾之守者加一等矣然当其感发于中不能自已亦岂知守义为何物哉历久不夺视若故常或以母自处或执婢礼以终非知礼义者能之乎幽兰筠箭赋性自天人奈何虐使小婢子哉陈庆娘厦城人幼慧父文豹教以书史及笄许字参将吴安邦子已二载安邦以其子佻荡本养子逐归宗听绝婚文豹念缔婚久赘婿于家询其本宗亦陈姓也由此婚事遂绝议别配媒至辄涕泗交横自言命蹇愿侍二亲终老语甚决父母不之强未几卒年仅十七吴教娘西边村吴永禄第三女永禄生四女一男男未娶贩外洋殁诸女适人教娘念父母不嫁求婚者至则曰家贫父老无人侍养力辞媒妁如是者屡日坐一斗室穷年针刺以图薪水父卒道光二年母卒道光十一年皆以寿终教娘年今四十六黄氏父墀邑庠生年二十二适总兵林国彩孙岐云期年岐云殁矢志孀守继嗣成人年今六十五小姑爵娘国彩女孙守备联芳女也许字同安举人陈光章子文绥文绥弱冠得心疾家中落不能娶年四十二而殁爵娘不嫁与嫂相依里有丧耦者嘱媒达意入门遭摈斥而去年今六十三论曰干道成男坤道成女独阴独阳干坤之道几毁是故男子生而愿为之有室女子生而愿为之有家女而嫁事之中女而不嫁非事之中也然或奉亲不失为孝女鞠弟不失为义姑则犹有说以处此陈庆娘所际者变礼窒义绝无守理自安命蹇愿终侍亲吴教娘念亲无子奉养寿终皆北宫婴儿子之流也若林爵娘则有不可为之说者陈家以富名脱中落何不能谋娶一妇即弱冠有心疾此二十年中岂无一时廖且不闻古有夫恶疾终嫁之者乎解之者曰厦地奢费不赀父祖皆仕宦礼不宜简夫使爵娘父祖而在遣一女当易易无过求夫家理父祖而既亡矣兄亦继卒矣两家皆落揆时量力量更不宜求全责备以误其终身故律以养母有嫂氏也律以鞠弟无诸季也然则何取乎尔文绥既殁爵娘年当在四十上下卒能力辞媒妁从嫂氏以终其心可谅而其遇亦可悲矣以上贞女曾氏八娘城内林应科妻年二十一寡抚遗腹孤成立生二孙干隆五十一年相继痘殇子复病危知不起痛哭曰无望矣不如死遂自缢年四十六林氏胖姑世禄女同里黄尚妻尚贩货口留咬吧舟中失火人舰俱焦死讣闻泣嘱其娣曰良人冲风涛谋什一者为我等耳今岂独生我儿即若儿死节立孤各行其志可也娣泣劝不获遂绝粒九日而卒王氏厦港马使妻使为厦防厅门丁黄开厮养卒今俗名三小子也王归数月愤夫所为劝之去不听而开故艳其姿一夕排闼入据床坐王大号开遁姑视为故常转劝王王仰天痛哭曰是安可活属幼弟至剪发令持归寄语父母曰儿误托匪人今生不得复睹慈颜矣自经死开忽遭恶疾毙于雷陈氏雪娘海澄人幼读书明理庄重寡言笑年二十四归厦门林溪水四载夫病瘵鬻奁具媵婢以资医药夫殁闭门僵卧绝粒而卒李氏昧娘章双立妻自晋江迁入厦适双立数载无出双立贩柔佛覆舟有生还者传言舟人见风色不利各乘木筏幸救得生李犹与舅姑相慰也三载无音耗度葬鱼腹矣请招魂姑迟未决女伴阴讽以去泣曰死耳安能事两姓兄欲为议婚邀归者再不往嘉庆二年七月七日侵晨闭户经死年二十三郑氏金娘梧桐庭郭略妻略早丧父母无兄弟家贫婚六日即为人操舟东渡嘉庆十四年夏归至料罗洋遇艇贼被执郑闻报即引力自刭家人夺刀以劝夜分着嫁衣缢焉适巡抚张师诚按部厦门给匾旌之而略实未死逾两月释归入门失声号曰妇为吾死我不可以负妇结跣走妇坟痛哭蹈海死初略之娶也从兄丕实赀之至是复以子嗣焉论曰郑氏之以死殉也向使息心稍待必不至一误再误然上无尊嫜之奉下无儿女之私家贫年少亦复何望欲隐忍偷生既万万不可计惟从容一决相从地下耳孰料夫之不死于贼而死于我也或曰略不死则从贼妇亦不如死观略之为人岂从贼者哉略之死于义未衷古之人有行之者庐江小吏是也若逊丕者庶几为善终始者欤刘氏厦港邱永川妻年二十四永川卒怀孕九月冀生男未即死经旬娩女痛祀续不继而舅姑奉养有人道光二年十月十六日键户自经兴泉永道倪琇题匾表之以上贞烈明傅宜人中左所人都御史镇犹女太常池浴德之妻而州牧显京母也初归时仅有双银钏即解与浴德购书朝夕纺绩事姑吕太宜人最恭吕疾笃祷天祈代吕遗嘱云汝孝姑至矣愿汝子如吾子妇如吾妇以是为报汝也既生显京从浴德官邸舍则数进媵妾人称菩萨夫人妾林氏妊子显方其一恃宠虑林有子而胜己日谗构谋隳之傅叱去愳不敢复言既生百计阴中伤傅亦百计保护后显方登乡榜林谓之曰我母子获生皆宜人赐也子婿光禄卿蔡献臣与显京同列朝籍数戒显京宜师其志节及守和州寄俸金为寿贻书责曰所寄虽俸余亦民膏也吾自加餐此后不需汝一物汝但勤如汝母治家清如汝父宰遂则善矣累封孺人至宜人布衣粝饭年踰八十端坐而逝国朝陈氏杨北魁妻事舅姑得其欣爱姑暴得心疾垂死陈默割腕肉和药以进疾痊越日夫试得武生人皆以为孝感作诗赠之事在康熙四十二年癸未冬十月也倪二娘外清吴仲寀妻康熙时刲臂疗姑胡氏副将陈昂长妇割股事姑有司旌之胡氏提督陈伦炯妻事姑孝姑病危割股和药以进遂愈陈龙寿字藕君泉州人鸿胪寺卿科捷季女也归厦门副贡生许温其少侍父宦京邸又从督学湖南生长名门雅娴吟咏科捷尝谓友曰吾家三女使不笄而栉何忧不继馆选温其道过清源科捷见其文遂订婚焉既归许每相唱和为乐如即事云刻竹集新诗缘情寄所托吟成恐未谐笑倩郎斟酌其寄外云宿病初安欲别难盈盈珠泪未曾干与君订下归时候莫遣梅花负岁寒皆能自抒性情然不肯多作谓雕云镂月非闺阁所宜事姑陈氏孝生子筠簉室高氏其媵也亦知翰墨生子垣先后入邑庠龙寿卒温其为之传温其集中载莺花却负春三月鸿雪难凭尺一书亦龙寿句也章淑云字琼田外清人游击陈廷俊妻也善棋能琴通五十余谱着有镜花楼诗稿倪竹泉观察为之序廷俊进京时携其稿与俱道卒稿失其兄藏有副本重阳云登高遥送目徙倚独徜徉万壑皆秋色千山惟夕阳霜寒猿断啸风冷雁疏行今古只如此茱萸尽一觞其卖花云唿残三月雨送到一帘风落花云匝径绿苔谁载酒隔帘红雨不开门皆可诵卒年仅二十七以上名媛卷十五风俗记风俗因乎其地亦因乎其时而转移之则存乎人厦门居泉漳之交五方杂处其风俗泉漳相间婚嫁丧祭之礼士农工贾之习以及岁时伏腊赛社游戏诸俗善者载之弊者亦载之俾岛中人知所劝惩焉志风俗衣冠陈氏族桃李薛公园地灵人杰科甲云屯或如芝草之骤起或如星海而有源旁达西洋商舶四穷冬发鹢首夏返梓栊朱提成岳珍巧如嵩醽醁如淮肴品若从俳优传奇青楼侑觞蛾眉织腻綦履轻蹡飒纚要绍七盘鹄翔买眼拂袖烛灭滓香榷使横索其货物虎翼私剥而盈箱海滨邹鲁之风蔚然再睹银城鹭岛非特既庶且富礼义生于富足一变至道较易于邻封银城鹭岛民物富庶山海雄奇厦门人民商贾番船辏集等诸郡县唐为陈薛衣冠之地宋为文公过化之区市井乡都诗书振响人文蔚起市井繁华乡村绣错不减通都大邑之风田少海多民以海为田自通洋弛禁夷夏梯航云屯雾集鱼盐蜃甲之利上裕课而下裕民海国巨观虽穷乡僻壤之士无不愿以一游为快岁时俗尚岁时元旦焚香纸放爆竹开门即闭少长序拜戚友相贺午祀其祖先市不列肆粪土不除者三日初四日各祀其所祀之神名曰接神人日取果蔬作七宝羹初九日设香案向户外祀之爆竹之声达旦名曰祭天富家演剧立春日各以小红纸书春字或福寿字粘门窗户牖间上元以米团祭神及先自十三日起络续张灯是夕大盛士子迎魁星裁缯剪彩为芹桂杏桃瀛洲台阁诸灯或二三年一举亦有行于二三月者始于雍正间厦港紫阳祠后移于城内仙殿即今玉屏书院庙祝书诸籍归以瓦石投掷山海主吉利未字少女赛紫姑俗唿东施娘偷摘人家园蔬及春帖遭诟骂谓异日必得佳婿亦古镜听之意海滨如石码各处有掷石之戏折肱破脑以为乐厦则无之二月朔社师前后入学初二日街市乡村敛钱演戏为各土地神祝寿寒食城市多斗鸭卵之戏清明各祭其先前后十日墓祭挂纸帛于墓上妇人亦出郊展墓踏青采新麦簪之三月三日采百草合米粉为粿祭祖及神四月初一日各办香饼祭神曰明眼饼初八日有浴佛之会五月五日端午悬蒲艾桃枝榕枝于门粘符制彩胜及粽相馈遗竞渡于海滨富人以银钱扇帕悬红旗招之名曰插标即古锦标意事竟各渡头敛钱演戏舟古仔船为主或十余日乃止六月六日以黍为粽荐土神十五日造米圆祀神及祖名曰过半年七月朔起各里社设醮作盂兰盆会俗名普度祀无主之魂七夕乞巧妇女拜天孙解去续命缕士子祀魁星中元各祭其先焚五色楮中秋街市乡村演戏祀土地之神与二月同春祈而秋报也夜荐月饼芋魁祀神及先亲友相馈遗重阳登高放风筝冬至俗不相贺谓之亚岁各祭其祠舂米为圆谓之添岁粘米圆于门谓之饷耗十二月初二日祭土神谓之头牙十六日商贾皆祭土神牲醴极丰二十日扫尘有丧者否二十四日祀灶送神二十五日俗传天神下降鉴察善恶设香案于神前除夕家更春帖燃爆竹舂米麦为磁粿饽饽之属以糕豚相遗谓之馈岁祭先及神曰辞年炙炉炭团聚饮酒曰围炉留宿饭于明日曰来年饭以生菜沃沸汤簪红花供神曰长年菜俗尚同安人物厦金尤为称盛有明一代廉节文藻卓乎可观厦门漳泉杂处士子多秀异者厦岛田不足于耕近山者率种番薯近海者耕而兼渔统计渔倍于农海港腥鲜贫民日渔其利蚝埕鱼艹断蚶田蛏涂攴濒海之乡画海为界非其界者不可过而问焉越澳以渔争竞立起虽死不恤身家之计在故也服贾者以贩海为利薮视汪洋巨浸如衽席北至宁波上海天津锦州南至粤东对渡台湾一岁往来数次外至吕宋苏禄实力噶喇巴冬去夏回一年一次初则获利数倍至数十倍不等故有倾产造船者然骤富骤贫容易起落舵水人等借此为活者以万计造大船费数万金造船置货者曰财东领船运货出洋者曰出海司舵者曰舵工司桅者曰斗手亦曰亚班司缭者曰大缭相唿曰兄弟厦门土木金银铜铁诸工率自外来船工大盛安其业者多移居焉冠礼久不作矣厦门婚嫁重门户不甚选婿妆奁先期鼓乐迎送至男家珠翠衣饰无论已外如卍字糖福饼绒花彩缯动盈数十箧谓不如是则见诮于人在富者为所欲为中户嫁一女费过半矣甚有鬻产嫁女者何甚愚也惟亲迎尚存古礼丧葬尤多非礼罔极之丧其合于古者固多然丧次妆饰婢仆如生人衣以文绣绿哖之轿白绢之亭付诸一炬初丧置酒召客演剧喧哗以为送死之礼大祥前三四月择日致祭除服云为儿孙作采至于延僧道礼忏有所谓开冥路荐血盆打地狱弄铙钹普度诸名目云为死者减罪资福夫人死则气散其精魂无所不之也何待僧道为之开路乎且人非凶恶岂必人人入地狱不以善良待其亲而以凶恶待其亲何其悖也纵贤人君子亦必文致以刀山剑树之狱自以为孝而不知蔑亲以罪恶之名不孝孰甚焉况彼浮屠者灭纪伦纪地狱无则已有则彼将身入焉岂能救人哉沙弥弄铙妇女乐此为戏乃云以免虫蛙抑何诞也居丧作浮屠已属非礼厦俗竟至演戏俗唿杂出以目连救母为题杂以猪猴神鬼诸出甚至削发之僧亦有逐队扮演丑态秽语百端呈露男女聚观毫无顾忌丧家以为体面亲友反加称羡悖礼乱常伤风败俗莫此为甚厦岛人贫者十日半月即葬房屋窄小故也富者往往听青乌家言人无智愚惑而信之俗称为地师听其指择又拘年月日时房分不齐又各信一地师彼善此否往往停柩不葬始则希图吉穴迁延日久渐至门户破落欲求一高敞地而不可得草草埋掩浅土中久则取其骸骨贮小棺中谓之金棺或贮礶中谓之骸礶日复一日有不知子孙谁氏者与其悔之于后孰若急之于前蔡文勤公丧葬解惑所当取为鉴也发冢律有明条开棺见尸者分别首从斩绞军流定罪有差厦门前此未闻也二十年来此风渐炽受害者常不自知每至迁葬时始觉骨骸移置钗钏镮铛无一留存或新死者臂上金环不可脱断其臂取之大抵所盗女坟居多盖厦地以厚葬其亲为孝而不知适为贾祸之端或有少妇夭亡外家百端需索勒令厚葬将欲爱之适以害之前广东巡抚韩崶谕令民间凡葬富者以香木镂作钗环贫者杂木冠用纸胚饰以金箔使其中无可欲此风当不戢自弭揆诸古人薄葬之义明器之设颇与礼合人子爱亲无所不至礼曰附身附棺勿使有悔焉而已何忍侈其服御致遭暴露之痛哉愿岛中人则效之岛中风俗好义者多凡遇义举公事众力易擎士人好结文社月有课课有期期则团聚角艺至宵分乃罢求前辈甲乙之又得玉屏紫阳两书院以时鼓励文气日上虽市楼估客濡染耳目亦有能拈诗斗韵者塾学蒙馆交错衢巷书声相闻外郡士子觅馆者趾交于道而岛人鲜馆于外焉亦习为书画自编修郭尚先主讲玉屏楷法为之一变篆隶推吕孝廉世宜山水有叶上舍化成墨竹有陈征士荣瑞皆可观围棋鼓琴亦有擅专门者俗重簪缨有掇科第赴爵秩者无论同乡井即素未谋面一刺下谒殷勤礼赠迩来财力日逊馈赠亦不能如前岛中立敬字亭以惜字纸买破书拾遗字焚化者有人惟作粉面食及豆腐干者率以招牌字号印其上巡道周凯禁止之乡村民气亦较漳泉为驯间以负气相角睚眦小忿一叶槟榔两家解释即宿怨积恨亦可杯酒言消地不宜桑女无蚕织纺绩间有之惟专事刺绣工巧者自赡其口尚有嬴余如端午结彩胜岁可得二三十金以五色丝刺云日花草麟凤鱼龙美男子妇人之状皆妍丽精致未免作无益以害有益有妨女红然富家女恃此为美观贫家女借此为衣食亦理法所不禁也乡社中塔头乡最严男女之别莲坂乡能约束子弟盖仕族之遗风也妇女知礼节以见客为耻道路遇官长背身远立在家起避未见当门倨坐也衣服华侈迥于他处最靡者役隶优伶被服胜于士大夫妇人服饰尤务为工巧新奇昔朱子守漳时教妇人用公兜出门蒙花帕盖首俗曰网巾兜外服宽袖蓝袄岛中尚仍其俗今则炫服靓妆持伞代杖遨游道上相率入寺烧香矣岛中妇女编花为龙凤雀蝶诸形插戴满头闽小记所谓肉花盎也以不簪花为异像生花尤工巧馈贻必用花房屋低小而多门上用平屋惧风也人可行走墙角则置碎甆碗碎瓦片堆积尺许防穿窬也富贵家率用兽头筒瓦闽俗唿人曰郎唿公子公孙曰舍唿有体面者曰官朋友相称曰老厦俗亦然合数人开一店铺或制造一舶则姓金金犹合也惟厦门台湾亦然梯航既通南琛北赆百货丛阗不胫而走第地窄人稠物价数倍民多食红薯杂粮先湖广岁贩米不绝聚东亦时至自台湾既入版图则内地一大仓储也谷食仰于台运风潮迟滞则米价腾涌又山皆童山束刍尺薪皆自外来春雨连绵有米珠薪桂之虑焉俗好啜茶器具精小壶必曰孟公壶杯必曰若深杯茶叶重一两价有贵至四五番钱者文火煎之如啜酒然以饷客客必辨其色香味而细啜之否则相为嗤笑名曰工夫茶彼夸此竞遂有斗茶之举有其癖者不能自已甚有士子终岁课读所入不足以供茶费亦尝试之殊觉闷人虽无伤于雅尚何忍以有用工夫而弃之于无益之茶也城东之靖山禅师岭超然洞洌水山庄白鹿虎溪山足一带多花园花时烂熳映带馨香不绝菊则四时常有月下度腊鹰爪迎年诸花亦有番种居民不种五谷世以花为业玉沙坡钓艇家人妇子长年舟居趁潮出入日以为常十岁童子驾轻舸鸣榔下饵掀舞波涛中无怖计其获利殆视耕倍也港之内或维舟而水处为人通往来输货物浮家泛宅俗唿曰五帆五帆之妇曰白水婆自相婚嫁有女子未字则篷顶必种时花一盆伶娉女子驾橹点篙持舵上下如猿猱然习于水者素也吴越好鬼由来已久近更惑于释道一秃也而师之父之一尼也而姑之母之于是邪怪交作石狮无言而称爷大树无故而立祀木偶漂拾古柩嘶风猜神疑仙一唱百和酒肉香纸男妇狂趋平日扪一钱汗出三日食不下咽独斋僧建剎泥佛作醮倾囊倒箧罔敢吝啬盖释氏以一忏字愚人谓福可求而罪可免梁武帝唐太宗心有惭德为其所惑人惟修德行仁可以消灾免祸彼释道奚能为哉与其施钱于寺观孰若散吾乡里亲故之贫者亦可为贪痴者解惑矣疾病富贵家延医诊视余皆不重医而重神不曰星命衰低辄曰触犯鬼物牲醴楮币祈祷维虔至抬神求药尤为可笑以二人肩神舆行作左右颠扑状至药铺以舆扛头遥指某药则与之鸣锣喧嚷道路皆避至服药以死则曰神不能救民也即有奸徒稍知一二药性惯以抬神为业者官虽劝谕之终不悟也别有巫觋一种俗唿为师公自署曰道坛倡为作福度厄之说以蛊惑人心一切祷符烧纸喷油栽花步斗诸名目率伪妄不经愚妇人无识为所簧鼓花费尤多书礼之家亦所不禁满地丛祠迎神赛会一年之交且居其半有所谓王醮者穷其奢华震鍧炫耀游山游海举国若狂扮演凡百鬼怪驰辇攒力剽疾争先易生事也禁口插背过刀桥上刀梯掷刺球易伤人也赁女妓饰稚童肖古图画曰台阁坏风俗也造木舟用真器浮海任其所之或火化暴天物也疲累月之精神供一朝之睇盼费有用之物力听无稽之损耗圣人神道设教而流弊乃至于此犹曰得古傩遗意岂不谬乎近山大姓恃众负嵎遇人丧葬或借界址不清或借损伤坟荫辄行阻止得赂乃已偶尔培土便索酒礼谓之插花相隔一峰讼则称破伊坟脑伤伊丁口山鬼从中唆弄乡鳄大肆嚣陵顽薄之风至此已极尤宜痛为惩治闽人多养子即有子者亦必抱养数子长则令其贩洋赚钱者则多置妻妾以羁縻之与亲子无异分析产业虽胞侄不能争亦不言其父母既卖后即不相认或借多子以为强房积习相沿恬不为怪夫于礼曰乱宗于例断宜归宗宗支紊乱何其不之察也数传而后并不知为谁氏子孙矣溺女干天地之和无母子之情残忍甚于禽兽自育婴堂设溺女之风稍杀惟富家女为婢妾所生恐妨工作且恐厚费妆奁又耻送入育婴堂或辄渰杀之其罪更浮于贫民也喜畜婢家虽不丰亦必百计营购一婢婢皆赤脚老大不嫁锢婢者立皆消亡赛社演剧在所不禁取古人忠孝节义之事俾观者知所兴感亦有裨于风教闽中土戏谓之七子班声调迥别漳州志论其淫乱弗经未可使善男女见信哉厦门前有荔镜传演泉人陈三诱潮妇王五娘私奔事淫词丑态穷形尽相妇女观者如堵遂多越礼私逃之案前署同知薛凝度禁止之又有说平话者绿阴树下古佛寺前称说汉唐以来遗事众人环听敛钱为馈可使愚顽不识字者为兴感之用间有说艳书及水浒一衍义者宜禁之女闾随在有之厦门五方杂处此风尤盛遍绳之则扰闾阎姑息之则长淫风最难为治间有无赖之徒蓄婢数口认为假女长则置之青楼买良为贱之律宜严究赌博盛行奸民开设宝场诱人猜压胜负以千百计初由洋舶柁师长年等沾染外夷恶习返棹后群居无事或泊船候风日酣于赌富贵子弟相率效尤逐成弊俗耗财破家害不胜举近因商贩失利例禁日严此风渐息第恐日久玩生仍难凈绝且有谓五方杂处之地亡命无赖之徒一旦无地容身必致流为盗贼借可养活夫盗贼自有捕治之法岂得纵赌为弭盗耶惟官为查禁则兵役之株连索诈讼棍之捕风捉影皆须力除其弊庶不失古人毋扰狱市之意赌不一色厦门三尺孩提即解赌惟花会贻毒更深人利其偿数十倍虽深闺妇女亦有圆梦扶鸾托人寄压者灯光咒声终夜喃喃其流弊不可胜言闽中甚盛厦门亦间有之以时禁革不宜懈盗贼穿窬胠箧其小耳漳泉间有所谓强熕者厦门四面濒海随潮往来难于防范近令各保为图十户一灯家出一人支更守望相助庶几奸无所容矣胥役欺瞒官长凌轹良善积弊已久厦民惧至同安县涉讼而奸民往往歧控县役借票生事并有白役以其姓名之相似者或谓欠粮或称跟交在厦门讹诈并于瓮菜河设班馆曰间仔巡道周凯莅任时廉得之毁其屋痛加惩创少少敛戢闯棍者无赖恶少也纠结伙党鹰视狼行周游衢巷寻事生风孱愚偶触其锋操梃排闼直入其室人物并烂绅衿家亦不免许其党兵役互张声势发露则为之摆脱转赖良民道光十年有闯棍在万石岩纠盟署同知任沈锠访得之获二十九勐累系经年痛加惩治余众遁窜远方此风稍息厦门多讼师率自外来颠倒黑白变乱是非其实图准不图讯于律例全然不晓亦不计及反坐之罪富家无故请一人为谋主平民又奉之若神明到案讼已折服究出讼师问其姓氏犹不敢高声厦民有不怕官怕讼师之语有地方之责者当随时随事惩创之庶几民得安枕讼师闯棍衙役三者合而为一择肥而噬名曰合虎药大抵控阴私牵及妇女借案图诈官不加察姑准之遂目无法纪其情显而易见词中弥缝处正其鏬漏处也江浙谓之搭桥是在良有司有以禁绝之厦门率用番钱银肆取巧挖凿至破烂不堪大为人累一再破案犹有怙恶不悛者道光十年饬各行商公议厦秤七钱二分为一圆计重不计数俾奸者毋所用其巧其事乃已鸦片烟来自外夷枯铄随髓有性命之虞新令尤严买食者杖一百枷号两个月不将贩卖之人指出者满杖职官及在官人役买食者俱加一等兴贩种卖煎熬者充军开设烟馆者绞监候地保邻右俱满徒而愚民不醒性命以之其流弊有九曰丧威仪失行检掷光阴废事业耗精血荡家资亏国课犯王章毒子孙入其中者亦能自知其弊无如蔽锢已深终不得脱甚有身被逮系求缓须臾再一啜吸者愚滋甚矣其病根曰引亦曰念初食时受人引诱殆以为戏渐至不能暂离引至而不得有甚于死近闻闽中一士子自悔诗八首颇曲尽形容诗曰海门一舸渡红夷赚出黄金竟不知未死卒难除此累隔时容易惹相思频年暗灸膏将竭定候微违泪即垂错当秘方医病用者番唿吸转无医一辞觉岸入迷津废物先轮到此身领略本无真趣味支持偏有假精神连宵小住能留客几日初尝尚避人熏遍佛香申戒誓刚才相忏又相因越思断绝越牵缠敢费何曾日万钱岁月蹉跎佳子弟烟云吐纳野神仙坐逢命酒惟垂首行学寻诗也从肩世路已经多少险况添苦海渺无边锦衾乱迭绣帷遮慎恤神胶秘汉家煅炼已成伤性药帷房犹当助情花借他倚玉谈衷曲添个销金与狭邪夜半文园生渴疾一钩眉月索煎茶治游勾引五陵豪里巷参陪日几遭万事都如冰解释一身竟付火煎熬腰支屈曲时横卧指爪枯长每乱搔听说寒天好风雪范睢又典到绨袍论他市价米难齐强项而今首亦低绕榻宾朋方笑语隔窗儿女正饥啼常防失足偏为累极励回头忽自迷一事莫教人识破养成懒癖好攀稽肠肥脑满渐摧残憔悴相逢诧改观直似鬼妆青面目能令人变黑心肝孤灯照处留宵伴冷枕醒时报午餐银匣封来煤数点淮南鸡犬舐余丹别开利薮恣狼贪今甲空劳禁再三谁解诘奸从左右可怜流毒遍东南纸窗痴立蝇俱醉粉壁潜窥鼠亦酣牵得丝成身自缚半床僵卧冷春蚕更闻厦门富家恐其子孙之媟赌破财也许在家食鸦片谓可收束其身心是欲速其死而绝其嗣也可谓不知义方之甚者矣同治许原清有戒食鸦片烟告示十条词意尤为详尽附录一鸦片始自西洋荷兰及咬口留吧等国原系毒草及腐尸败草煎煮而成彼国前明万历年间至中国贪我富庶造此毒物使中国人食之柔其筋骨耗其精神惰其志气破其赀财欲令熏蒸遍于天下然后逞彼狡谋将图不轨彼国不肯自食有窃食之者立斩中国初犹不知其意迨后有人亲至咬口留吧为伊婿多年归而言之始知彼国奸谋如此尔等身为圣世良民奈何甘心堕伊奸计其不可食一也一鸦片之来本自西洋制造故其价昂近时内地民人多用莺粟花配药熬煮状与鸦片无异而价稍贱买食者真伪莫分但贪价贱而不知其毒更深且速盖物贱则易买易买则食多食多则引愈大而毒愈深其不可食二也一凡食鸦片者皆谓能助长精神殊不知人之精神全在摄养得宜不使耗竭方能潜滋暗长并非药物所能增益鸦片之力不过暂时提起何尝有所增益乎人有精神犹家有蓄积也一年之蓄仅可供一年之用若寅吃卯粮必致饔飧莫继食鸦片者一日提两日之精神一年提两年之精神而欲延年益寿其可得乎试思常人自黎明而起二鼓而眠或有事偶至三鼓四鼓并不致于疲乏食鸦片者日中方起甫及昏已自呵欠涕流支撑不住必待过引方有精神及至鸡鸣又须安歇其计操作之时反不如常人之多安在其能助长乎其不可食三也一凡食鸦片者大半娼妓设局诳诱子弟以为能壮阳气恣意淫欲然每见犯此者十有八九不能生子未中年已患痿症故少年子弟惑于色误食上引至不能人道妻妾少艾不安于室非丑声外扬则终日诟谇食鸦片者亦自惭形秽不敢一言振作虽平时体面尊崇至此乃玷宗辱祖又有谓鸦片可以治病食烟者往往以此诱人闻吾风寒痢泻等症间有食此即愈者殊不知食此而愈迨其病复发再食之即不验再食不验其它药石皆不验矣因此不起岂不危哉其不可食四也一天之生人各有行业以为衣食之本士农工商与百执事莫不由之竭半世之勤劳甫得一朝之安享非易易也士民之家每岁所入或百金或数十金赖以仰事俯育一食鸦片则于衣食嫁娶丧葬诸事之外添此一项费用引小者食二三分需钱数十文引大者日二三钱需钱数百文或千余文鸦片之费反数倍于薪米不惟行业小者不足自供即大者亦难自给故犯此十有九穷人穷则志短于是作奸犯科无所不至不但父母妻子不免冻馁必且身罹法网性命难全其不可食五也一凡人未有不爱修饰衣冠仪容俊伟者一食鸦片始则面色黯白如灰有如浮肿渐而黑瘦最后则肉枯肩耸人皆目之为鬼引镜自照亦觉可羞其不可食六也一凡人非奸盗邪淫当稠人广众之中无不理直气壮惟食鸦片者心虚畏人青天白日深藏密室之内一见正人不免藏头露尾消沮情形甚为可笑虽衣冠贵冑时为小人之所挟持讹诈其不可食七也一凡人有所偏好一经陷溺未有不为人所愚娼楼赌馆皆下流不自爱惜者所为独鸦片一物家庭亦可食之往往衣冠不免小人借此夤缘卧榻明灯故为亲目匿之状因而乘间萋菲不觉堕其术中遂致骨肉参商亲邻讦讼凡生平所不可言之语不肯为之事至此亦全无把握是此事之迷人更甚于娼赌其不可食八也一人虽不肖莫不愿子弟之贤食鸦片者家庭日夜所不能离非如娼赌之事犹可在外引避子弟见其情形亲其臭味欲不童而习之难矣自己既好则凡所亲爱之人见而欲之亦必不能禁于是一人食之众人效之流毒蔓延害及满门至于子孙其不可食九也一凡犯法之事重如奸盗非必日夜不离及其事已过犹可优游自得惟食鸦片者已成心腹之疾随在不离是一生无不犯法之时所至无不犯法之地在在可以掩执刻刻自蹈危机其不可食十也食鸦片烟者后至贫苦不能自存往往食生鸦片自尽其尸筋骨皆软或遭蒸检骨脆如灰甚于鸩信或谓系醉非死尚须还醒发棺时每见手足作掀棺盖状想此时苦不胜言鸦片之流毒如此人奈何不慎之于始也卷十六旧事志厦虽滨海弹丸自明中叶倭寇时警迄至国初郑氏据为鲸窟其后妖氛扫荡海宇永靖矣然寇盗跳梁史不厌详即俚巷丛谈通鉴采录所以用昭炯鉴岂特晋麈余风作旧事志俾思豫防惕绸缪于未雨焉丛谈附纪兵丛谈纪兵宋景炎元年冬张世杰驻师嘉禾屿元至正五年嘉禾千户何迪立叛至正十四年寇掠嘉禾屿明正统十四年海贼张秉彝攻中左所邑人叶秉干率义兵战却之嘉靖二十四年春海寇掠中左所二十六年佛郎机番船泊浯屿巡海副使柯乔发兵攻之不克二十七年夏四月都指挥卢镗大败贼于浯屿六月贼冲大担外屿者再柯乔御之严贼遁去三十六年冬十一月倭泊浯屿掠同安三十七年倭泊浯屿火其寨攻同安知县徐宗奭拒却之五月海贼洪泽珍巢旧浯屿冬倭再泊浯屿与谢老复诱之再泊浯屿盘踞为巢三十八年春正月倭自浯屿掠月港珠浦官屿五月掠大嶝新倭自浙至浯屿焚掠三十九年新倭屯浯屿四月漳贼谢万贯率十二舟自浯屿引倭陷浯州大掠知县谭维鼎率义兵救援泊澳头五月参将王麟把总邓一贵追击倭寇于鼓浪屿及刺屿尾大败之天启二年红毛夷据澎湖犯中左所逼圭屿海澄知县刘斯土来守计甚备旋引去冬十月福建总兵官徐一鸣率兵驻中左所剿红夷三年红夷复入中左所曾家澳官军御却之秋红夷犯鼓浪屿浯铜游把总王梦熊击破之冬十月二十四日福建总兵官谢隆仪大破红夷于浯屿四年秋巡抚南居益自岛大发兵剿红夷于澎湖克之六年春海寇郑芝龙犯厦门五月游击卢毓英攻郑芝龙不克败入厦门七年夏六月芝龙自旧镇犯中左所总兵俞咨皋战败芝龙入据之崇祯元年春芝龙由中左所攻铜山秋七月芝龙降于巡抚熊文灿二年夏四月寇夜薄中左所三年红毛犯中左所游击郑芝龙焚走之六年红毛突入中左所巡抚邹维琏击走之七月海澄知县梁兆阳夜袭红毛于浯屿破之国朝顺治三年秋郑彩郑联踞厦门四年郑成功屯兵鼓浪屿七年秋八月成功并彩联军踞金厦八年春二月提督马得功破厦门成功还复据之九年总督陈锦驻同安攻厦门不克而还十年夏五月固山金砺与成功大战于厦门岛天妃宫退保海澄至是大战于厦乘胜攻海澄不克而还县志作战于厦天妃宫铳城石刻作战于海澄十一年遣芝龙招抚成功不就十二年春三月定远大将军世子王攻两岛为暴风飘回分兵攻白沙弗克而还十五年秋成功自岛大举寇江南十六年冬十月成功自金陵败绩入岛十七年夏五月将军达素总督李率泰率师剿厦岛败于高崎十八年夏四月成功取台湾留子经守厦岛康熙元年夏五月成功卒子经自厦入台伪袭二年春正月经复回厦门冬十月官军大搜两岛墟其地而还八年伪镇江胜往来两岛踞阝阜头与奸民互市十三年五月郑经复踞厦门十七年夏六月白巾贼蔡寅归经冬总督姚启圣遣漳州进士张雄至厦门招抚不成十九年二月总督姚启圣巡抚吴兴祚水师提督万正色陆路提督杨捷平两岛经遁台湾二十二年总督姚启圣驻镇厦门六月水师提督施琅率师东征台湾克之康熙六十年夏台湾奸民朱一贵作乱浙闽总督觉罗满保驰赴厦门督师闰六月初一日捷至初七日槛致一贵等至厦解京伏诛干隆五十一年冬十一月台湾南北路贼林爽文庄大田作乱提督黄仕简任承恩引兵剿之弗克五十二年冬十月大学士陕甘总督嘉勇侯福康安内大臣超勇侯海兰察率师出大担门渡海抵鹿港平之嘉庆四年八月安南夷艇匪窜南澳厦门戒严七年夏五月初一日洋匪蔡牵夜入大担门举巨炮去外委陈凤高死之十一年春二月浙闽总督玉德驻厦门督剿洋匪蔡牵朱濆九月汀州镇总兵官李应贵击朱濆于大担洋中炮死丛谈近时谢坤题倪竹泉观察鹭江留别图诗注云旧传厦门即乌衣国不知何所本按六朝事迹引刘斧摭遗王榭金陵人世以航海为业一日海中失船泛一木登岸见一翁一妪皆衣皁引至所居即乌衣国也以女妻之既久思归乘云轩泛海至家有二燕栖梁上榭以手招之飞来臂上取片纸书小诗系燕尾曰误到华胥国里来玉人终日苦怜才云轩飘去无消息洒泪临风几百回来春燕复飞来榭身上有诗云昔日相逢皆冥数如今暌远是生离来春纵有相思字十月天南无燕飞来岁燕遂不至因目榭所居为乌衣巷刘斧书本有附会今复以乌衣国实为厦门不益甚其附会耶然有此说不妨存之闽书载嘉禾屿广袤五十余里通志府志县志并因之而池直夫晃岩集则作四十里惟鹭江志祗言三十里为得其实要之弹丸黑子无论缩为三广为五总此块壤然其为海疆关锁屹然重镇又当于小中见大也厦门旧有小杭州之目洪和长诗锦绣烟花自一洲无边风景似杭州言风物之华丽也而纪石青先生则直题以古桃源如云元鬓青衫犹汉代桃花流水岂秦人以及花源今可得此亦一桃源屡形吟咏石青明季隐遯海村有慕乎管辽东陶靖节故庄伏之尝语之曰兹山不辱石青亦自言以禾屿为峨眉洪崖景不同而意则同盖非特赏其山川景物耳玉屏山即虎溪岩何镜山司空有访池直夫玉屏山诗邑志竟编入晃岩晃岩固直夫栖读地但在感化端山距县北二十里于厦山水渺不相及诗中所云场老矶终古令之岭尚悬岂端山而有此乎且亦未知镜山尝三度游厦而玉屏建剎起自直夫耳五通岭在县南庄坂尾路旁旧祀五通神故名上有二巨石夹路如门石上有迹若鱼头上向者数十上刻龙门二字相传宋文天祥侍幼主自踏石至此所刻何乔远闽书云予尝至其处岭路岞峈非通道也幼主又自龙窟登舟入海亦不叶取途惟嘉禾屿有五通岭幼主所过乃此岭也又文丞相未尝奉幼主南行二字大似米元章笔亦非丞相笔法想当时取象名石而所云丞相或陆丞相欤龙门二字在今洪济山上留云洞下去洞百余步有两石壁夹道道甚狭才通人字镌其上大可三尺秀削平正是欧体非米体孝廉吕世宜手搨示余最可信陈将军阙其名浙江处州人以万户运漕九荐擢浯澎游把总驻厦门下车尽剔宿弊其肃统也嚬笑不假于诸裨其颁纪也臂指直行于他部其密授机略也则剿倭奴于澎涛之险其躬督夹攻也则擒巨寇于钱澳之遐其号令精严搜诘精核也则商绝越贩之私盗扫窥藩之影自履任以来汛海不波岛民戴德会有路将易钦司之设将军以资浅调陆去池显方为文送之池明洲太常所着怀绰诸集已不觏有游定林寺题壁一律附刻晃岩集中如地僻村家少天阴野色秋只雁归寒渚疏钟散宿愁淡宕宜人虎溪岩上有云中亭从亭转东攀援而上登冷然亭为鄂制军宁新建旋绕山后进别有天游白鹿洞接因亭朝天洞崔制军应阶题碧海波澄四字出山门石壁镌有黄荔崖兵曹诗黄鼎轩有句云危亭望海千寻碧曲磴盘云万象低殆足绘兹岩之妙也冷然亭刊一联云台向海山奇处起人从蓬岛胜中游又集古云登高邱而望远海舒长啸兮凌沧洲自是妙句天成普陀为浙东福地鹭门亦有古剎名南普陀公余偕同仁屡游其地西偏有映月轩殊饶胜致壁间粘松江程明府运青题句云岩花天外散海若望中迷如为灵山写照矣塔头厦华族其村傍水而居世多科第所传林解元奇石事尤奇隆庆庚午秋试以事不能治装时已八月朔愁情怏悒夜二更独步空阶四顾泬寥寒蛩唧唧与叹声相续忽见海上双灯耿耿自远际浮来直迫水涘心疑为渔火趋就之辄闻船中相语曰今宵风殊利抵三山港直须半帆耳是触所怀心狂喜不遑计其它高唿曰我应举秀才能肯利济耶曰能亟援上令闭目卧顷刻扬帆但闻风水搏击声而不知身泛仙槎也黎明下椗促之起举目一望则南台桥矣登岸回视已失船所在心知有异是秋竟发解岛中今犹艳称之或曰澳头蒋副使芳镛事云隆庆庚午乡试泉郡合顺天榜两元五十八士北畿领解为李文节先生省元则厦门林奇石奇石林启山代口刘汝楠三人中元相去皆四十三年闽人陈衎着槎上老舌一书中载一则云鹭门僧贯一以请经过会城寓予竹房言去夏夜坐篱外小陂陀有光连三夕发之得古砖背印两圆花突起面刻隶字四行文曰草鸡夜鸣长耳大尾干头衔鼠拍水而起杀人如麻血成海水生女灭鸡十亿相倚起年灭年六甲更始庚大熙皋太平万纪贯一觉有异默识其文投砖海中予录观之似应泉海之事乃比者抚成且籍镇定又若无征然三复寻绎不能不结杞忧予按此书为崇祯十三年庚辰刻本康熙二十二年癸亥在京于郑山寓中见之鸡酉也加草头长耳大尾成郑字谓芝龙也干头衔鼠谓甲子郑以甲子叛以甲子亡故云六甲更始生女十亿女加兆为姚岂谓总督姚启圣乎鹭门即今厦门前年巡抚吴兴祚克厦门今年姚启圣克台湾而郑氏无遗种矣所谓庚大熙皋太平万纪者乃指康熙建元以来天下太平万寿无疆盖深为海内臣民欣庆云国朝周祖唐浙江上虞人顺治丙戌随佟将军岱入闽以军功委授海澄教谕海寇郑氏破县唐以天时人事反复开导之且云本朝政从宽大厉父深识时务业经归命尔欲何为贼不听执入厦门胁之降不允厉声骂曰尔背亲逆命祸必及身贼怒杀之后人葬之于厦门水仙宫侧立碑以纪靖海侯施琅初依郑成功以事见忤将索杀之奔匿草仔埯石穴复走仙洞见绝顶二老对奕须眉皓古一叟曰山下有生人气何一叟曰金豹逃难耳语毕失所在然则侯固豹精耶李文贞靖海纪事又以侯为虎精稗书家记述每好新奇附会如冲之蜈蚣欧阳鸜鹆之类甚多传闻如此姑存其说玉屏东偏有祠祀中和柳真人相传国初时有因乱失母者真人示其地遂得重圆后降乩择地于此初卜正中乩不许因以其堂祀大士像旧名仙殿为缁流所踞嗣改为书院即其堂祀朱子而柳仙之祠得存若预知焉祠之匾曰卖诗店后系以诗皆乩笔诗云白鹤栖松柏朱霞映石泉卖诗非卖酒度世岂输钱结纳文章客交游道德仙安闲过晚景快乐逗青天鹿豕偶为伴云烟或共眠不闻荣辱事只读古今篇在我辛茶饱让人锦绣穿荣华何足道山水自陶然清超脱洒岂尚有人间烟火气耶刘鹤田进士与兄志贤并以第二人领乡荐志贤事特奇将揭晓时已不遇有群鹊噪于至公堂状若有求主司曰是必有阴德未售者乃重阅卷得志贤卷其孟艺冠通场乃置第二鹊遂群唿而去塔头林警斋先生干隆间以进士令湖北来凤戊寅春季十有一日自会城回治登舟忽见榜人老瘵顽唐妻子皆乞丐相心恚之发棹五日抵沔阳之团洲风雨仓卒中河舟覆先生随水下流数里始获小艇遇救夜投古寺作诗纪事有云大梦惊一觉翻然再世人先生宰来善政循绩功德及人神固应相之耳后记本书一如金门志原有卷首所载各图除祗有舆图一幅外余概略去他如目录与正文标题之文字职官选举各表之次序等亦均照例加以整理又本书原刊本于道光己亥秋七月开雕板藏玉屏书院按己亥为道光十九年距着者周凯谢世后已两载书末并附载有皇清诰授通议大夫加按察使衔福建台湾道周公墓志铭及公祭周芸皋先生文两文兹仍一并附刊于后备供参考附载皇清诰授通议大夫加按察使衔福建台湾道周公墓志铭公姓周氏讳凯字仲礼一字芸皋浙江富阳县人祖讳丰考讳濂祖妣李氏妣杨氏两世皆以公贵封赠如其官公生有异禀善属文胆识略嘉庆十六年辛未成进士改庶吉士散馆授编修二十年乙亥丁外艰二十二年戊寅服阕供职翰林道光二年壬午以京察授湖北襄阳府知府六年丙戌迁江西督粮道未上事迁湖北汉黄德道七年丁亥丁内艰十年庚寅服阕授福建兴泉永道十三年癸巳权台湾道十六年丙申迁台湾道十七年丁酉七月三十日以疾卒于官年五十有九公自编修出守襄阳及为监司于闽中所至皆以为民兴革利病为务初襄阳妇女不知蚕事公据载籍证为禹贡荆州域地故宜桑为劝种桑说既皆信而从矣又为种桑十二咏篇皆有序令士民习诵广传述之有巨猾某官莫能治公出不意擒致之法民大悦在广州有疏浚汉水内外二河故道议以为事之行否非吾所得主然吾能言其利病以备采焉可也及为兴泉永道以漳泉民俗习械斗弊积数百年然苟能清其原正其本以实心徐图之未有必不可除之弊也着治漳泉械斗议万余言其大纲三曰清丈量曰筹费用曰重教化重教化之目五皆凿凿可见之施行非徒剀切陈之而已公之奉大府檄权台湾道也承嘉义匪徒张丙乱后时则道光十三年七月公搜捕余匪被胁者宥之十月初钱价一日顿长三倍远乡居民纷纷徙入城讹言四起十九日公侦获贼谍林振于道署密讯集镇府厅县夜晏以待振尽输贼情谓已暗藏数百人城中约二十二日举事于衣领袖口辫线各分五色为识是夜急出大索获无所逃匿明晨镇军张公帅兵扑其巢获贼魁许戆成事平十一月归本职以台地应行兴革十二条上之大府焉其明年五月奉檄会同镇军窦公搜捕晋江之莲埭塔窟白崎诸贼巢时朴兜乡吕姓恃其族众恣为盗贼劫掠安海安海人苦之公请于大府偕提督马公镇军窦公以水陆兵围之焚其巢获巨盗吕石等八十余人斩七人民大悦请立生祠公却之既而复奉檄权台湾道以十六年九月上事十月十八日嘉义匪徒沈知等焚劫下加冬粮馆戕汛弁公与镇军达公剿平之余贼谋响应者亦旋就扑灭即以其年十二月授台湾道明年三月例出巡时贼初平公历各厅县密事周防不惮劳勚噶玛兰地最偏向为巡台者所不到公必深入其阻虽染岚瘴弗顾也四月回郡上大府数千言详陈利病切中肯綮前所上台地兴革事宜方将次第请而举行之惜公无几何时而竟尽瘁以卒也公虽未克大展所蕴然其已见之施行者可谓无负厥职而异乎凡为郡守为监司者之为矣初公年近弱冠时阳湖恽君子居宰富阳甚器公导之执经武进张君皋文之门二君皆以文章名世者公承其指授已有端绪后在词馆与房师三韩佟公镜堂及同志数辈讲程朱之学于文未究其业及守襄阳始以治事之暇兼治文至为监司闽中值武进刘君五山仁和陈君扶雅并在闽并喜为文公时以文商榷而光泽高君雨农方以其乡先辈梅匡朱氏之学倡导后进公延至厦门书院与郡士之茂异者相切劘学日进自视欿然若不足也尝因赈饥至澎湖得蔡茂才廷兰所上书识拔之为延誉丁酉由拔贡举于乡名大起然前此荒岛中竟未有人知之者公礼士爱才本乎天性前在襄阳黄州时所振拔寒素士养之署中周其家俾得专志读书成就者且数十人盖亦极一时之盛矣公诗宗苏而时出入于白大都以抒性灵通讽谕为主所着书曰厦门志曰金门志留闽未刊曰内自讼齐诗钞曰内自讼斋文钞并刊行世余事尤精画理宗师造化自成一家故其所作诸画人传最工曰此亦性情之所寓也于此可见公之寄兴清远非夫比俗之人所得窥其涯际矣配罗淑人先公二年卒子二曰埏曰壤女三婿朱元燮李宗楷朱葆禾公卒之明年戊戌五月其孤埏壤奉丧归十九年己亥七月葬新城大唐坞以公自讥年谱属志公墓公于德旋固尝有知己之言者不可以不文辞乃为铭曰逢掖论治周官作航公执其要为杠为梁经世之业曰惟耕桑历试险剧艰哉击剖陈义慷慨孰置可否斧柯不存岂云袖手策勋上矣民有颂声志兼立言匪以殉名征事考行视吾斯铭附载公祭周芸皋先生文懿矣我公旬宣莅止爱才如命视民犹子七年于兹恩明谊美惠我黎烝我髦士追惟公德焉可殚纪撮其大凡富教备已厦有义仓倪公是荒公命廓之买田于塘甃石为堤三百丈强乃相乃度乃亩乃疆念民艰食念岁大匡千筹百算日稷不遑壬辰之夏我民告饥公命平粜勿稽勿迟复念孤寡何以为资散财命仆户以给之公曰惠小且济燃眉民曰公恩如何勿思玉屏书院在城东隅榱崩栋折庭宇荒芜公以廉倡人争乐输乃穹其宫乃葺其庐公为作记教与戒俱士为端士儒为真儒其时高公以古自命公谓诸生今之人镜延以为师既忠且敬宾嘉主贤一孔一郑循循善诱文学德行数十年来于斯为盛金厦二岛旧志缺如公命纂辑为掌其枢古今文献风俗隆污上下利病施设规模如眉斯列如发斯梳是关治典岂曰着书凡此惠政沦人骨髓公未徂东民为公祀公之行矣民祝公社愿公长生愿公久视胡骡其车胡龙其尾俾我士民咸失怙恃昔也扳辕棠芾成阴今也舆榇竹蒨成林维公之德匪浅而深维公之名视后如今名在人寰德在人心公其不死来享来临尚飨