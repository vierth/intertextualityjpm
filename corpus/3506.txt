元始无量度人上品妙经四注正统道藏三家本四卷洞真部玉诀类宋眞宗御制灵寳度人经序寒一夫太易垂敎先于至神混元着书本于妙道契隂阳之不测摽沖黙之难名盖以阐无爲之爲着无象之象范围幽賛藏用而显仁恍惚窈㝠化民而育物虽古今而异制诚训导以同归若乃藏室灵文昭台祕籍纷纶玉笈𠑽溢丹函龟阙墉城自髙眞而降授赤明龙汉应运劫以流传斯固超视听之先在名言之表弼成至治渐渍羣生首出于九流抗行于百代干戈俶扰之际用之而岂遑虫鱼咸若之辰舍之而孰可太上灵寳度人经者元始之妙言玉晨之寳诰浮黎眞境纪谈受之初紫微上宫显缄藏之迹实诸天之隐韵爲大梵之仙章八角垂芒本由于神翰千祇列衞普度于人灵其或育质圆方禀和霄坏少私寡欲背伪归眞端虑以㓗斋洗心而成诵精专外积纯粹内𠑽信可以自晦而明无幽不烛类虚室之生白同温泉之盪邪熈熈而陟春台济济而登寿域至诚所极介福何穷朕祗绍庆基茂承元贶席緜昌之寳绪幸集隆平頼燕翼之丕祥用康普率固絶畋游之乐务宣清净之风尝以此经久传中夏近观注谊颇极该详爰命所司特加摹印正鲁鱼之讹谬广寰海之流通凡百羣伦庶同归向咸臻善利以副忧勤聊述斯文冠于篇首云尔度人经集註序右街道録眞靖大师陈景元撰夫空洞浮光浑沦未判大道之将化故玄文发于中天虚无之乍凝迺妙炁结乎碧落字方一丈之广势垂八角之芒粲粲煌煌光华暐晔是时元始之降含栢陵五老之环侍云坐遽命天眞皇人规模槃屈仿像夺眞䟽成诸天隐书编作五方灵范纪混元龙汉之载藏郁罗紫微之宫演爲三十六部尊经分爲万二千图箓天章云篆八㑹之书莫不祖焉昔在始青天中寳珠之内讲集灵寳之敎拯拔天人之伦玉晨君㖟之以序其首尾祕于上馆约四万劫一传誓不轻泄于下世于是龟台金母悯阳九百六之灾亲礼玉京恳请流布洎乎轩辕黄帝问道于峨嵋之隂稽首皇人载传寳训至吴有句曲葛玄访道㑹稽郡祈眞上虞山遇太极诰使之驾降灵寳衆经之帙斯爲上品最先㖟焉厥后修诵之士浃于寰区隐韵祕音世莫能究齐之严东首爲註解仰推梵炁之旋箕俯测酆都之泉曲布诸方册表里焕然若非洞阐幽微曷由条达宗㫖遂使向风之客抉塞启窽随性发明及有唐道士薛幽栖挥绂青城毓眞衡岳眞解序说明白存修继有太清供奉李少微西华法师成玄英各撰註䟽援引内音而拾遗补阙事理悉备景元总角慕道少探玉经不揆蔽蒙辄敢编缀今于四家之说删去重复精选宻义纂成四卷庶免多惑云尔治平四年歳次丁未仲秋望日序夫道者在于寂黙虚无心冥神契经者资于书写传授诵咏弘畅非寂黙则莫能契道非敷诵则无以弘经虽宗辙有殊而体贯齐一张之则异域混之则同归因道所以立经因经所以明道道爲经之本体经即道之迹用本迹相明体用玄合是以焕眞文于空洞之上开洪源于紫极之馆则三品眞目析羣方飞天之书七部衆经播云篆光明之迹于是元始天尊坐于玄都玉京紫微上宫以三洞正经居前三大副经居后道德二篇爲辅弼玉清隐书爲敎主且洞玄灵寳则三洞中洞之一部无量度人则中洞一部之一卷修习之法则一部多门讽诵之篇则此卷爲首上消天灾保鎭帝王下禳毒害以度兆民中拔祖宗己身得道斯则巍巍大范独歩三清者哉此经义㫖冥奥音韵隐祕皆申明大梵之理非化诱常途之辞故云上圣巳成眞人通玄究微能悉其章所以诵读者多焉精达者鲜矣今不揆蠛蠓之力强举千钧之重直以凡下裁断圣意傥亲承玄师必冀蒙询诲时甲午歳庚午月也衡岳道士薛幽栖序元始无量度人上品妙经四注正统道藏三家本四卷洞真部玉诀类元始无量度人上品妙经四注卷之一太上洞玄灵寳无量度人上品妙经幽栖曰太者至大之名上者尊崇之称洞者通达也玄者微妙也灵即圣化也寳即珍尚也无量者不可称数度人者从凡入圣欲明此经开度升仙无限制约且洞玄灵寳是品秩之名无量度人即一卷之目旣品位髙尊复言上品功用微妙故言妙经也少微曰太上极道之境洞玄能通之智皇皇元始万帝之尊渺渺大罗三天之上旣至大而无外亦穷髙而不测故曰太上洞通也玄妙也探幽索明钩深致逺通天下之至理穷万物之妙数故曰洞玄变化无方曰灵钦崇贵爱曰寳眞文郁秀五帝朝轩玉字垂芒诸天宗范于是刻书金简注解流通寳爱灵文故曰灵寳元始天尊随劫应化游行三界出法度人得道成眞有如雨雾攷历不知其筭故曰无量度人三洞天书灵歌要颂凡厥功行开度爲先作眞位之阶梯爲种人之根本故曰上品妙经也道言幽栖曰即太上玉晨髙圣大道君之言也道君元始天尊之弟子太微天帝君之师也居上清上元玉晨宫即上清之境太清尊崇之位也旣受此经因篇其序故首题之始是即摽焉玄英曰按本行经云道君是西那玉国人盖紫晨之流芳皇上之胄裔能尊承灵寳元始封爲郁恱那林昌玉台天帝位登髙圣治玄都玉京大洞经云上清髙圣大道君者一号玉晨君治蘂珠玉阙七瑛紫房受事虚皇虚皇即元始天尊也昔于始青天中碧落空歌大浮黎土受元始度人无量上品幽栖曰昔往也始青天即东方九炁青天也在圆罗之上出东极之表始者五方建首之名青者东方九炁之色故眞文曰东方九炁始皇青天既天苍炁青则碧霞廓落故云碧落灵风琼树空中鼓歌故云空歌大浮黎土即浮黎大国名受者道君言我昔于此天之国受元始度人之文少微曰始青天者东北玉隆天也此天碧霞罗络灵奏神风紫字鸣林自成歌咏此国土帝讳浮黎天尊降临十方共㑹度人之际受得是经灵书云东极大浮黎国地皆碧玉常生碧霞又有青林之树树叶并有自然紫书风吹树声音皆作洞章璨烂朗彻太空故曰碧落空歌也玄英曰大浮黎土者大是广逺之名浮黎是其帝讳土是国中之地元始天尊当说是经周回十过以召十方始当诣坐幽栖曰元者初也始者首也言元始天尊建万化之初爲衆道之首居玉清上元之境綂大罗玄都之域植天地之根生万物之母旣欲传经说法先召十方天眞方各一周十方十过非复同于十方周历十过周召旣毕然后登坐少微曰元始天尊是虚皇应号从眞起应则曰证修妙思幽源廼自性独有故洞神经云妙象无形应感有体眞精之炁化成姿容于时十遍转经十方萃止无逺不应方诣坐端也诣者就也天眞大神上圣髙尊妙行眞人无鞅数衆乗空而来少微曰鞅止也夫眞圣尊神部从洋溢千乗万骑诸天尽来以此格量其数何止飞云丹霄緑舆琼轮羽盖垂䕃流精玉光五色郁勃洞焕太空幽栖曰鞅者央也古字少以鞅爲央央尽也巳也即无鞅数衆不可称量皆䕃羽盖而乗縁舆飞云丹霄而捧琼毂天眞无不咸集上圣一合齐至流精曜于十方玉光焕于空洞流精者即玉光之中有五色流精也玉光者即眞人身光也太空者在太清之上少微曰飞云丹霄结成衣服緑舆琼轮骖驾龙凤皆精光倐𤐯綵色荧煌天尊法服科曰自梵天以上并飞云流霄自然妙炁结成衣服玄英曰舆者车中之厢也旣以流霄爲衣乗驾緑与之辇又以灵凤之羽爲车与之盖参驾九色之龙凤更相䕃映故云羽盖垂䕃光煇夐焕故云流精玉光车服赫奕故云五色五色𠑽盛谓之郁勃亿乗万骑浮空而来遍满太虚之中悉往浮黎听法故云洞焕太空七日七夜诸天日月星宿琁玑玉衡一时停轮神风静黙山海藏云天无浮翳四炁朗清幽栖曰凡言诸天者皆三十二天也诸天之中各有日月其精光本化皆此境分根琁玑玉衡者北斗七星也四炁朗清者天地日月四象之炁也夫眞之传眞圣之授圣故得三光息轮以驻照山海纳炁而吞烟风伯不敢鸣条云将理无翳景故得天地开朗日月清明七日七夜法事将毕旣称停轮那复有夜即以常时凖量七日七夜之顷少微曰此三者天瑞也天文志曰北斗七星所谓琁玑玉衡魁四星爲琁玑杓三星爲玉衡夫日月星辰天官宫室时来听法所以停轮也一国地土山川林木缅平一等无复髙下土皆作碧玉无有异色幽栖曰一国者即浮黎之大国也山有骞林琼木川有神溪灵涧且坦然泯平一等理无髙下相倾旣皆碧玉爲地宁有异色之杂此即当时神变灵化自然使日月停轮山川自坦少微曰此二者地应也山川土府地祇所居感应虚无化成碧玉也衆眞侍坐元始天尊玄坐空浮五色师子之上幽栖曰师子在空虚之中玄坐置师子之上师子是兽中之王威伏衆兽一吼则邪魔皆伏天尊神德降伏衆魔复居师子之坐天尊旣登坐说经衆眞则列侍而听少微曰此一者天尊道相也说经一遍诸天大圣同时称善是时一国男女聋病耳皆开聪幽栖曰初闻天尊之灵音开阐至圣之妙理故齐声称叹善莫大焉于是浮黎大国若男若女闻之者聋病皆聪此一遍之验也玄英曰是时国中听法之男女闻经一遍耳闻心悟名曰开聦亦云国者身也闻法即悟了入心宫是开聪也说经二遍盲者目明幽栖曰初使耳闻妙义次令目覩天尊此二遍之验也玄英曰二遍渐识文字故云目明若据注意而言非形骸之病也说经三遍瘖者能言幽栖曰旣令目能覩圣容即使口得言经此三遍之验也玄英曰三遍心识悟解自能传说妙法故曰能言也说经四遍跛痾积逮皆能起行幽栖曰旣令口能言经即使足能行道此四遍之验也玄英曰三遍虽能言说由未了达眞理乃至四遍即解㝷师问义故曰能行积逮者世传之疾流引相及也说经五遍久病痼疾一时复形幽栖曰旣令足能行道即使举体俱修此五遍之验也玄英曰五遍即了悟在心功滋福润能令久病痼疾尽得消除一时复形还如未病之时也说经六遍发白反黒齿落更生幽栖曰旣举体俱修故体蒙眞效此六遍之验也玄英曰六遍功多福深能令白发更黒落齿更生说经七遍老者反壮少者皆强幽栖曰初则从首示以灵效次则通体沐浴圣恩此七遍之验也玄英曰七遍转经老者皆成少壮少者更益康强说经八遍妇人怀姙鸟兽含胎已生未生皆得生成幽栖曰旣在生之者则还童却老未生之者则得其生此八遍之验也玄英曰七遍功包七识化被三才八遍则通润四生含灵有庆胎生者不殰卯生者不殈俱蒙飬育故云皆得生成说经九遍地藏发泄金玉露形幽栖曰人旣得性命之生复感地藏开见国人皆获金玉之重寳此九遍之验也玄英曰前明通化四生此则幽祇感庆发其地藏露出金玉之形遍满山川人得足用故云金玉露形说经十遍枯骨更生皆起成人幽栖曰旣获祕藏之珍寳次即变臭腐爲神竒此十遍之验也玄英曰九遍旣通于地理十遍则上感诸天故得太一回骸灵符起死积年枯骨更起成人是时一国是男是女莫不倾心皆受护度咸得长生幽栖曰当此之时浮黎之国若男若女无老无少皆受圣恩普得济度生者不死死者更生故咸得长生也玄英曰倾尽也天尊说经之时浮黎一国男女皆在坐侧闻说妙法各自尽心谛听故云莫不倾心也一国之人受此度人妙法故云皆受护度度得成眞之道故云咸得长生凡诸天人病有轻重修道之法随功深浅病轻则遍少而瘥病重则功多而愈故知诵经十遍上达诸天起死回骸长生久视少微曰夫龙虎啸而风云生圣人作而三才应此自然之数必至之符是以十遍说经百痾立愈非元始之大圣孰能与于此乎而旧学之法以爲心智之病非形骸之病谬亦甚矣或曰按种人四天断诸结习人皆灵洞不受胎生今天尊说经于碧落则种人第三天也何因一国疾病同于天下凡夫今所不取以威制所行则称一国若诸侯以境内爲国天子以四海爲国三十二帝各以三十二天爲国然则天尊道无不周化无不及则可以八圆世界总爲一国若以此爲国则谁非天尊之国哉男女有病亦何怪也空洞灵章云风动八圆回浮更朗幽辽旧说云八方诸天谓之八圆玄都爲中宫八方各有五亿五万五千五百五十亿重如此衆天是元始一化之境域也道言是时元始天尊说经一遍东方无极无量品至眞大神无鞅之衆浮空而至幽栖曰是时者即明初说经之时也初说一遍即东方之衆倾城而至旣尊卑升降品位殊多故云无极无量品又如隙中细尘不可胜数故云无鞅之衆也皆乗虚驾浮自空而至鞅者央也义已明上此即初说一遍聋病耳皆开聪之时也玄英曰此章复述天尊周回说经以召十方之事前文通召十方未显指其方所此文重出使学者深知天尊召集诸天非无次叙故说经一遍感得东方无极无量品至眞大神无鞅数衆浮空而至鞅犹止也眞圣心无止着有感即应故闻经一遍浮空所召广逺故至于无极眞圣无限故云数衆俱来证法传度天人说经二遍南方无极无量品至眞大神无鞅之衆浮空而至幽栖曰诸义十方并同此初说二遍盲者目明之时也说经三遍西方无极无量品至眞大神无鞅之衆浮空而至幽栖曰此初说三遍瘖者能言之时也说经四遍北方无极无量品至眞大神无鞅之衆浮空而至幽栖曰此初说四遍跛痾积逮皆能起行之时也说经五遍东北无极无量品至眞大神无鞅之衆浮空而至幽栖曰此初说五遍久病痼疾一时复形之时也说经六遍东南无极无量品至眞大神无鞅之衆浮空而至幽栖曰此初说六遍发白反黒齿落更生之时也说经七遍西南无极无量品至眞大神无鞅之衆浮空而至幽栖曰此初说经七遍老者反壮少者皆强之时也说经八遍西北无极无量品至眞大神无鞅之衆浮空而至幽栖曰此初说经八遍妇人怀姙鸟兽含胎巳生未生皆得生成之时也说经九遍上方无极无量品至眞大神无鞅之衆浮空而至幽栖曰此初说经九遍地藏发泄金玉露形之时也说经十遍下方无极无量品至眞大神无鞅之衆浮空而至幽栖曰此初说经十遍枯骨更生皆起成人之时也十遍周竟十方无极天眞大神一时同至幽栖曰说经一遍召集一方十遍旣周十方俱至卽三十二天与四维上下谓之十方少㣲曰此复序周回说经以召十方之事也天尊至神延保自在说经十遍不顿召十方者何哉将以郑重慇勤使人晓悟也一国男女倾心归仰来者有如细雨宻雾无鞅之衆迮国一半土皆偏陷非可禁止幽栖曰迮者充塞也重说国人归仰灵范回心眞化来如细雨之飞空集若宻雾之四合充塞旣遍致令偏陷此是明其甚多之时耳推理不应偏陷也靡靡而顺风复安可逆止故圣人无心方圆任物也少㣲曰此国是浮黎大国也迮国一半者言聚㑹之处占国半境迮占也于是元始悬一寳珠大如黍米在空玄之中去地五丈元始登引天眞大神上圣髙尊妙行眞人十方无极至眞大神无鞅数衆俱入寳珠之中幽栖曰寳珠者喻道也故悬于空玄之中亦同玄珠之义大如黍米者即五谷之首米即生人之本言人得经如命之资米又欲得寳珠之内传授灵寳之文则寳中更寳玄中又玄眞中之眞道中之道于是引十方之衆纳一珠之中更示以神化无方非物理所测去地五丈者欲令人出五浊之世脱五行之用五浊旣出自无衆患之𠎝五行不用永离相刻之患是故五行不相刻万物悉可全自然长生久视得道成眞也天人仰看唯见勃勃从珠口中入玄英曰勃勃者无量衆多同于雨雾之状入于珠口之中亦明眞智无穷也旣入珠口不知所在国人廓散地还平正无复欹陷幽栖曰天人即始青天中人也国人即浮黎大国之人也旣非天眞大神上圣髙尊故不随入珠口之内引例复不与监度之盛事所以于下仰观唯见勃勃而入入而不阂珠之小殊不妨人之多多少自容小大相纳故不知所在也前云偏陷此云欹陷者偏倾髙者偏低初塞半国似如偏陷及乎廓散还似复平也少微曰旧说以珠表清虚圆极之体黍表馨香百谷之长纳人入珠明妙道包容也处在空中不累诸有也去地五丈离于五欲也地还平正示大道平夷元复欹陷明正性得复也皆背文生义妄作异端骇其常情谓无此事尝试论之曰夫无始开图法敎非一或无爲端寂示物归根或变化威灵使人慴伏而神通自在眞应无穷珠纳天人何容不可且谪仙小术犹隐现壷中岂虚皇大圣碍行藏于珠内也元始即于寳珠之内说经都竟玄英曰竟犹毕也了也悟道之者巳得升珠入妙天尊说经旣毕乃于寳珠之内传此眞经于太上道君谓下文也衆眞监度以授于我玄英曰此明道君得经之事也衆眞者监领度人眞官之职也元始说经巳毕勑此监度衆眞令将此经传授道君道君受得此经故云以授于我当此之时喜庆难言法事粗悉诸天复位玄英曰道君自称受得眞经略巳悟解其中法事旣得悟解故诸天衆圣各归本位复其常处倐欻之间寂无遗响幽栖曰我即道君自称也旣于珠中传寳后是以圣授眞千眞共监万圣齐度衆庆斯㑹何可胜言法事旣毕天㑹将复怳尔之顷冥寂无闻少微曰圣人无心眞应随机遇感则兴縁离便息是时天人遇值经法普得济度全其本年玄英曰旣得闻此妙经大衆俱蒙济度保其全福故得终其本命之年也无有中伤倾土归仰咸行善心幽栖曰当此之时天人国人若男若女因兹闻经见法莫不罄竭丹心度灾难之流无夭阏之患三业旣静六根不生衆恶俱消万善齐起不杀不害不嫉不妒不婬不盗不贪不欲不憎不𡜍言无华绮口无恶声幽栖曰不杀不害者谓除身业罪不嫉不妒者谓除心业罪不婬不盗者谓除身业罪不贪不欲者谓除心业罪不憎不𡜍者谓复除心业罪也华绮者饰妄浮辞也恶声秽骂毒语也此都遣十二之恶行然后乃至大顺齐同慈爱异骨成亲玄英曰人皆十恶不生动合眞常之理故得齐同慈爱异骨成亲古人不独亲其亲不独子其子尧舜授禅能令天下归心况天尊说经一国归仰自然异骨成亲也国安民丰欣乐太平幽栖曰齐同慈爱之如一等万物之若己保国民之丰盛乐太平之永日也少微曰断命曰杀残伤爲害恶他胜己曰嫉憎同俦曰妒男女不以礼交爲婬窃人之物曰盗无猒曰贪嗜好曰欲嫌人曰憎猜疑曰𡜍十恶旣灭则异骨成亲万行玄同则声无悖戾自然疾疫不作人无夭伤年谷丰登而国太平也玄英曰齐同慈爱其国必安无有中伤人自饶足五谷成熟灾害不生有此衆善之功故云忻乐太平也经始出敎一国以道预有至心宗奉礼敬皆得度世幽栖曰于是元始天尊覩国人之信善出眞范以导之若精诚修奉必升仙度世也少微曰言一方化而羣方得迩人顺而逺人服也道言元始天尊说经中所言玄英曰谓说混洞赤文及以元洞玉历此谓灵寳本章也并是诸天上帝内名隐韵之音幽栖曰经中所言者即后二章所说三十二天隐名三十二天帝之内讳皆大梵之言言非造次致诘故云隐韵也亦是魔王内讳百灵之隐名也非世之常辞幽栖曰魔王内讳即五帝大魔之讳字也百灵之隐名者即无英白元之名号旣皆隐名内讳故非世之常辞也上圣巳成眞人通玄究微能悉其章少微曰字林云悉详尽也幽栖曰旣内名隐韵非世常辞故眞人之中有通玄之才究微之鍳者乃能悟其㫖耳诵之十过诸天遥唱万帝设礼河海静黙山岳藏云日月停景琁玑不行幽栖曰言上圣巳成眞人通玄究微者诵之十过则道契诸天故同声而逺唱德齐万帝故设礼而来賔河海息飊浪之飞腾山岳摄云烟而不起三光驻景七曜凝辉天地贞明昼夜烛也羣魔束形鬼精灭爽回尸起死白骨成人幽栖曰旣正道坦行即邪魔消匿故使朽骸归再超之魄白骨复重形之魂旣能使死者更生固冝令生者不死此眞人之格者也至学之士诵之十过则五帝侍卫三界稽首魔精丧眼鬼祅灭爽济度垂死絶而得生幽栖曰至学之士者则心坚于铁石操烈于水火天地不能逾鬼神不能惑行人之所不能行已有若无以此太极巳上有眞名者诵之十过则五帝翼侍于左右三界稽首而致敬邪魔丧其睛目垂死自然而得生五帝则五方之天帝三界则三界之魔王也少微曰上圣大道威能制天至学力微唯能御地制天能使三景停轮白骨复命御地能令三界稽首垂死却生大小之涯不可相越也所以尔者学士秽气未消体未洞眞召制十方威未制天政少微曰天政谓日月五星天文七政也德可伏御地祇束缚魔灵但却死而已不能更生幽栖曰尔者然也夫至学之士名行旣登于眞格功用则蔑于世人所以然者爲骨体未眞秽气仍在则十方未可召制诸天未得桭威止可摄御邪魔却垂死之死不能令朽骸枯骨复形更生此至士之格也少微曰学士即上至学之士也神力不弘功未圆备不能威制天象只可伏御地祇力能临死却死未能回骸起朽也轻诵此章身则被殃少微曰五帝威神侍衞灵寳司察轻慢良爲险巇供奉尊礼门戸兴隆世世昌炽与善因縁万灾不干神明护门幽栖曰轻诵者谓不整洁形服不依按科仪或行立坐卧聊耳妄诵岂但己身受考抑亦上累祖宗若唯敬礼尊崇则致门戸兴盛一身受福昌系子孙恶根不生常与善㑹旣千神来护何万灾能干以此而言诵而不味者未若不诵而敬诸持经之士冝审详焉斯经尊妙独歩玉京少微曰言独用此妙道可以飞歩玉京本相经云大罗天上有玉京之山无根而生据空而停其中有紫微上宫辟方三十万里金楼玉台七寳光饰玉室上有三十六所方圆八千里眞文大字满在其中度人无量爲万道之宗巍巍大范德难可胜少微曰尔雅云范法也幽栖曰旣诸天所崇不传下世处紫微之祕藏在玄都之特用爲度人之最标衆道之首巍巍圣范殆崑崙之冠霄德量难胜若溟海之莫测斯之妙道也道言凡诵是经十过诸天齐到亿曽万祖幽魂苦爽皆即受度上昇朱宫幽栖曰此言凡诵者则不限髙下之格是能依法精心诵持十过者则诸天衆圣降集于房庙播祖祢之幽魂及昆宗之苦爽下离北府上入南宫朱宫者即南宫也格皆九年受化更生得爲贵人而好学至经功满德就皆得神仙飞昇金阙游宴玉京也幽栖曰格皆九年者即九年之格也谓法三火之数旣三三如九朱宫是南方属火以火鍊形故云三火九年受其鍊化然后更生贵族生即便修此经昔薰习之仍在万遍之功旣满三千之德复圆遂超然昇度迳得神仙登金阙而朝圣君游玉京而谒元始此十之格也少微曰此明能度先祖也按三元品戒朱陵度人之格凡有三等九年者中福之格大福则乃三年小福则二十四年皆更生下界得爲贵人籍其先縁而能好学不经生死便得神仙上学之士修诵是经皆即受度飞昇南宫幽栖曰上学之士者则闻道勤行见法必学始终不替寒暑无亏此太清九宫已下有仙名者旣修诵此经使身得道飞昇仙域受錬南宫夫魂魄昇仙则火鍊鬼质生身得道则火鍊垢秽初故皆入南宫然后登其本位此上士之格也世人受诵则延寿长年后皆得作尸解之道魂神蹔灭不经地狱即得反形游行太空幽栖曰世人者即常途之人也非出羣之士旣以祖因福浅身业功微故生前则享寿遐龄没后则解形蹔灭然不拘三官之制不受九府之艰期限数登则神归形复旣改形容于三宫之馆易童颜于九鍊之尸故不入南上之宫便历太空之境太空在太清已上三域此世人之格也从眞至此凡有五等则阶级差殊也少微曰又明世人诵之亦能自度也世人德薄功行未圆虽不能骨肉同飞亦能尸解而度本相经云前功不立后则骨肉不仙是故尸解而得道也按上经尸解有四种一者兵解若嵇康寄戮于市淮南託形于狱二者文解若次卿易质于履长房解形于竹三者水火鍊若冯夷溺于大川封子焚于火树四者大隂鍊质视其已死足不青皮不皱目光不毁屈伸从人亦尸解也肉皆百年不朽更起成人眞诰裴君曰尸解仙者不得御华盖乗飞龙登太极游九宫但不死而已以弓劔曰兵解竹杖曰文解兼水火太隂爲四种解也此经微妙普度无穷一切天人莫不受庆无量之福生死蒙惠幽栖曰此经功力致用眇邈难思十转则万炁齐仙五级则度人无量天人沐解脱之庆生死頼拔度之恩也上天所寳不传下世少微曰天尊说经之时不传下世王母所请许保甲申之灾因此流通人间始有也宋君曰此经度人凡有四种一者白日昇天即身而度二者尸解变易而度三者死而不朽后更起生四者魂神暂灭即昇南宫受化业有轻重故报有差殊兼度曽祖故曰生死蒙惠至士赍金寳效心盟天而传轻泄漏慢殃及九祖长役鬼官幽栖曰旣称祕于玄都固宜不传下世今因太上流布方复降授人间故令至士赍金寳以效心约轻宣之重誓违盟则九祖获考寳祕则亿曽齐功少微曰夫灵文袐重授受良难岂得率尔轻传殃延九祖侍经五帝玉童玉女各二十四人营衞神文保护受经者身幽栖曰此言五帝玉童玉女者是五帝之玉童玉女来侍非五帝与玉童玉女俱侍此五帝即五老帝君非五方之帝也童之与女都四十八人旣常营卫神经之文亦兼保护诵经之者则必荐举精诚之功司察泄慢之过受诵之子宜愼之焉若出入游行必宜携执则使持文而护身免灾而无虑矣道言正月长斋诵咏是经爲上世亡魂断地逮役度上南宫幽栖曰正月上元大庆之月也故能福及上世祖曽幽魂苦爽断鬼神连逮之役受仙官拔度之庆夫言斋者谓身无杂务心不外想内外清虚抱元守一终乎此月故言长斋七月长斋诵咏是经身得神仙诸天书名黄箓白简削死上生幽栖曰七月即中元大庆之月也故中及己身诸天上生名于白简酆岱落死籍于黒簿身得神仙位登天府黄箓白简者以黄金爲书以白玉爲简也此独不言十月下元者爲上元上延祖考中元中及己身下元下逮子息今旣皆明至学爲首则至学上有祖考而下无子息故十月下元略而不言经中亦不说下元功过至学之士详而审之少微曰天官考时宜度先祖地官校月可度己身此先后之差尊卑之序黄箓白简记仙之籍也録字回年经曰名书帝箓盖有宿縁皆由勤慕非自然也玄英曰按三元品诫正月三阳炁生位在上元诸天校定之时冝度先祖七月是中元校定之月地官考校之辰宜度己身亦是先后之差尊卑顺序之仪也谓修道之法普度无穷通济死生动植咸润上爲皇家宗庙下爲五苦幽魂岂独先超七祖此乃便人追孝之心故云爲上世亡魂十月长斋诵咏是经爲帝王国主君臣父子安鎭国祚保天长存世世不絶长爲人君安鎭其方人称太平八节之日诵咏是经得爲九宫眞人幽栖曰谓四立二分二至爲八节日也皆诸天大庆吉㑹之日检勾学者功过之辰若于其日能斋而诵之则得爲九宫眞人也所以尔者其九宫除中央之尊位周回八宫以应八节旣与其日相符故诵之得登此境少微曰一元有三宫三元有九宫也又解夫八节之日皆有八史神下伺人善恶所以八节必须修诵何故八节之日爲九宫眞人明八节是八卦左三右七等并以中宫首足合于九宫故曰九宫眞人也本命之日诵咏是经魂神澄正万炁长存不经苦恼身有光明幽栖曰本命即年辰之日唯检勾一身之功罪故令其日斋诵之且人以炁爲根以神爲本炁存则神正本固则根深内神炁以相符外光明而自轸如此则万忧不生苦恼奚入旣以我本命之日修诵故能存我之神炁圣人作则皆有由然以此推之则修眞之理自明矣少微曰夫神和而炁畅故闻灵音而澄正感虚白而光明也䟽曰本命日则有司命君下察人善恶所以亦须修此经人若爲恶则邪炁入身若其爲善则正炁归己而永保长存不经苦恼也三界侍衞五帝司迎万神朝礼名书上天功满德就飞昇上清幽栖曰三界侍衞者即三界魔王在右侍衞也五帝司迎者即五方天帝出入迎送也于是坐朝衆灵名书帝箓万遍功备千行德圆即白日昇天飞登上清也少微曰陆先生云上清中都也按龙硚经四梵以上次有三清太清十二天九仙所居次上清十二天九眞所居玉清十二天九圣所居今三十六天并不坏之境洞神经云三清天自然化也慿空而立七寳宫殿不生不灭百灵侍衞矣道言行道之日皆当香汤洗浴斋戒入室东向幽栖曰行道之日即持诵此经之日也恐人不得此长持故云行道之日亦是前所说𠮷日也每皆以香汤洗浴然后入别室斋心洁已清净无爲若山居寡力者亦可于所寝之室常护令整洁先被服盥漱置经于桉然后又于经堂焚香礼请跪启今修诵之㫖即取经于室中东向正坐焚香披读注心历目微声吟咏若直尔念诵文多错误则却上三十字读勿使怱速苟贪遍数翻爲失功悞人不小调声诵咏令神和魂畅常令香炁緜緜不絶于室至此章则依法存叩之也叩齿三十二通上闻三十二天心拜三十二过少微曰眞诰云叩齿以集神咽津以和眞易曰帝出于震震长生之方诸天之尊也故东向也先想皇曽天而拜之以次天帝每一想一拜而取遍也闭目静思身坐青黄白三色云炁之中少微曰玄炁青也元炁黄也始炁白也想此三炁也内外蓊冥有青龙白虎朱雀玄武师子白鹤罗列左右日月照明洞焕室内项生圆象光映十方如此分明宻呪曰幽栖曰更焚香临目临目者半开也接手者两手沓于膝上即叩齿三十二通每叩一通令响应一天讫存我起拜三十二天帝从东方北首而始以次周回四方每一拜存一帝而拜之讫闭目存我坐下自然有青黄白三色云炁须㬰满一室之中郁郁蔼蔼左有青龙右有白虎前有朱雀后有玄武师子左右各两行行有其八对坐相望白鹤与师子同也日在前月在后明照室内项生光象照彻十方如此存讫更重览所存者分明如覩也宻呪者即口动而无声也无上玄元太上道君召出臣身中三五功曹左右官使者侍香玉童传言玉女五帝直符真日香官各三十二人关启所言今日吉庆长斋清堂修行至经无量度人臣及甲乙转经受生愿所启上彻迳御无上三十二天元始上帝至尊几前少微曰元始上帝天尊之别号也毕引炁三十二过少微曰引炁者以口吸引之也非引出也仍想三十二天本天中炁色依次第而吸之从皇曽天爲始东向诵经幽栖曰旣发罏之祝不假悉注略言要用者耳直日香官即三十二天各一官也下来监察而复上奏今日吉庆者即三元八节之吉日也每皆云今某日吉庆旣屡言长斋即不得不斋也臣及甲乙者后日月天地星辰国主兆民等之所称也若平常之时即言臣及祖考也元始上帝者即非元始天尊也夫上帝髙尊亦位齐元始故得称焉是知元始之号非一尊之称祝毕即以鼻吸三色云炁入口而咽之三十二过毕洞彻一形之内良久诵经上香诵经初一遍从序诵因便存思其后遍直从元始洞玄题去每令一存周得十过爲佳若有急事暂起亦得若经时稍久即须却依前新从序续而复存思也少微曰自元始洞玄以下曰经也元始无量度人上品妙经四注卷之一元始无量度人上品妙经四注正统道藏三家本四卷洞真部玉诀类元始无量度人上品妙经四注巻之二寒二元始无量度人上品妙经幽栖曰前题兼称太上洞玄灵寳此题直云元始无量度人序题太上欲明太上所序经前则都总部秩之名后则单指一经之目上品妙经义同首注少微曰前是道君序经故以道言标首此是天尊自说故书元始爲题又自然已前亦是道君小序混沌已后方是天尊本章也元始洞玄灵寳本章东曰元者先也先天而生故曰先也亦曰大也大无不包故曰大也亦曰炁也细无不入故曰炁也亦曰无也无形无影故曰无也亦曰灵也能变能化故曰灵也亦曰道也经曰道可道非常道也明常道无形不可得而名故略云其状始结也元炁始结故言结也亦初也玉字初开故曰初也亦化也化生天地故曰化也亦端也爲万物之首故曰端也亦终也终乎无终故曰终也经曰无名天地始又曰天下有始以爲天下母又曰始制有名故曰始生一一天也天从始而生明始亦元也㑹归于元元生之时无天无地无神无鬼溟涬蒙鸿无所分别元炁始结而成玉字玉者自然之精精出而发光以成天地日月星辰所以化成元始尊神者明其有灵也所以化生天地日月星辰者欲以生养万物也所以天地万物生后而有号者明元始造化也所以号元始者示人知始终之归趣也洞明也洞照无极故曰明也亦通也通达无穷故曰通也玄空也杳然空洞故曰空也元炁始结而成玉字在空玄之中通达照乎四方显乎龙汉隐乎延康先乎赤明耀乎开皇逺至上皇也灵者衆圣之通称也寳者衆圣之所珍也章者文章也玉字始出本形如印八角垂芒文彩焕耀洞应无穷在天曰灵在地曰寳空玄爲灵入藏爲寳故曰灵寳太上道君说其所由也少微曰元始微言通同玄妙灵文寳贵音韵成章上品妙首十回度人东曰上品者元炁始凝结青黄白三炁置上元三宫其第一宫名玄都元阳七寳紫微宫始阳之炁总主上眞自然玉虚髙皇上帝诸天帝五上圣大神其宫皆五亿五万五千五百五十五万重青阳之炁其中官寮亦有五亿五万五千五百五十五万衆皆结自然青阳之炁而爲人也衣则青羽飞衣宫中有延生符八方之炁欻然而到便成人也毁符焚身即随烟而化还爲炁也太玄上府紫微宫有左右中三府左府主生宫太阳火官考右府主死宫太隂水官考中府主生死罪録风刀之考三府各领官寮九千万衆总綂生死罪福一十二曹其左宫名太玄都元黄太极左宫则元黄之炁总主上眞已得道及未得道修眞男女生命録籍其宫有招灵之符右宫名太玄都洞白太极右宫则天元洞白之炁总主上眞已得道及未得道修眞男女灭度仙録及罪簿死籍宫中有明眞之府其中官寮品格具如紫微宫之仪也上元品天官凡有三宫宫有三府宫綂十二曹三宫合三十六曹并治元阳之上太空之中自然之号普綂上眞已得道三元日集校隂阳水火风刀三府考官三十六曹青黒二簿列奏紫微太微左右中三宫其事自具出三元品戒中今略举一隅昔龙汉之年玉字始出日月始明天地亦分衆眞列位元始出法度人说经十遍周回十方度人无量之数元始因撰作十部妙经以紫笔书着空青之林衆圣所崇爲经之祖宗故曰上品妙首也幽栖曰此演经之时故亦都叙题目之㫖趣也明诵之十过即能度人故元始说之十过以召十方每以十过爲法所以前序言凡诵是经十过亿曽万祖皆即受度亦是回法轮十转之义也少微曰即此章句言约事弘是谓上品眞经妙道之首十回轮转广度天人也玄英曰上品者群经品秩之中此品最爲第一也妙首者此经有度人之法爲衆妙之宗故称妙首也十回度人者天尊诵经度人皆有遍数十遍爲一过百遍爲十过也百魔隐韵离合自然东曰百魔神霄王等隐玉字也韵调也魔王与诸炁俱生参于洞章隐其韵调合于自然之书以爲经也幽栖曰即诸魔王隐名及三界祕章隐显离合同符自然也少微曰于时天人鬼神莫不服化故三界大魔率其羣魔隐括声韵来朝元始离飞玄之炁合自然之音鼓以灵风皆成歌咏太上贵重列于经文也玄英曰此明天尊诵经感得三界羣魔飞行空中歌隐韵之音俱来朝㑹隐韵者明此灵章皆是诸天上圣自然隐祕之音非世所知谓之隐韵属对成文曰韵五声相和爲音合而言之谓之隐韵自然者言此灵文皆诸天妙炁灵风鼓奏自成歌咏之音非关造作而成故云自然也离合者谓三界魔王㕣自歌其天中自然妙炁以爲歌咏之曲谓之爲离其音与洞章相参理合自然之妙故云合参犹杂也音辞虽杂理合自然故云离合自然也又解云离者天尊所说魔王亦说各各自说谓之爲离说音不同理合眞妙谓之离合自然也混洞赤文无无上眞东曰混大也洞通也赤文赤书大洞之经通明龙汉沦于延康元始开运于洞阳之宫火鍊玉字洞阳炁赤故号赤文出法度人玉清治鍊眞中之眞故曰无无上眞也幽栖曰混者混沌之名洞者洞阳之炁赤文者赤书眞文也言赤书眞文齐混沌之初在天地之先凝化空洞之上郁结太无之中太无之无亦无其无旣无其无是谓无无故云无无上眞也元始鍊之以洞阳之炁治之于流火之庭洞阳炁赤故曰赤书也少微曰混洞是髙上玉皇九亿万炁也言玉皇之炁混沌通同成其赤书眞文廼于无无未有之时分布五方元始用之度人皆登上眞之位也元始祖劫化生诸天东曰祖先也元始未受号之先已化生天地但龙汉久逺劫运始开天地亦分自此已前不可记识是故观古可以知今则古今无异幽栖曰言赤书眞文开运祖始之劫化生三十二天祖劫者赤明之劫也少微曰祖始也玄元始炁于始劫之初欻然而造化能生五亿诸天按天地一成一败谓之一劫言始劫者是世界初生未经成败也开明三景是爲天根东曰三景三光也三光旣明天地乃分万物乃生神灵得治长爲天根也又能光明日月朗耀衆星少微曰二仪分形三光垂耀皆禀始炁故爲天根玄英曰景光也此明诸天位成即有三光列耀通照字宙谓之开明俱禀妙炁而成故爲天之根本也上无复祖唯道爲身东曰祖宗也上无所宗唯道炁结精而后成其身也幽栖曰旣齐混沌之物复在天地之先故云上无复祖也眞文之质即道眞之体爲文故云唯道爲身也玄英曰此举眞文之体爲诸天之根本禀元始妙炁之自然而化成大道之法身妙炁自成不复更有先祖也西昇经云虚无生自然自然生道今云上无复祖者道以虚无爲宗以自然爲本以道爲身然此三者悉无形相㝷考其理乃是眞空眞中有精本无名称圣人将立敎迹不可无宗故举虚无爲道之祖其实三体俱㑹一眞形相都无能通衆妙故云上无复祖复犹别也别无先祖也五文开廓普植神灵幽栖曰五文者即眞文五篇也以应五方五老之所偿録者旣开朗三光亦开廓五篇玉字眞文各植神灵者也少微曰妙本自成无复先祖括囊无外尽是道身五篇眞文开廓形状普生天地安置神灵也无文不光无文不明东曰光三光也明分明也玉字不出则日月无光天地不分明也无文不立无文不成东曰立形也成生也玉文不出天地无以形万物无以生也无文不度无文不生东曰度昇也生化也眞文不出魂神无以昇万物无以化也少微曰若无眞文开廓则日月不得光星辰不得明干坤不得立世界不得成幽魂不得度枯骨不得生玄英曰谓三涂八难五苦幽魂若不得此眞文则不得超度三界亦明修学之人无此眞文则不得成眞入道是爲大梵天中之天东曰大梵者则风泽大梵之炁结而成天在空虚之中抗举澄清髙而洞浮悬而不落在衆天之上故谓天中之天也幽栖曰旣生成之功浩汗造化之用弥纶故云是爲大梵梵者道中之道也道即玄文故云道中之道玄中之玄天者玄也少微曰范法也所能开明三景安置五文皆元始天尊运行大法在诸天之上故曰天中之天也郁罗萧台玉山上京东曰郁盛也罗大罗也大罗之天上有玉京之山山有七寳玄台台在七寳城城中有玉清之殿髙上玉皇治乎其中也幽栖曰言玉清之上有九层之台穷于髙际参于太无故映郁大罗之上萧然九层之台太无即大罗也以玉爲山故云玉山山上有京故云上京亦有名玉京亦名玉清皆因玉以得名也此即通谓玄都玉京也少微曰自此十句皆说玄都境中宫殿壮丽玉京山在诸境之上故曰上京山有玉城城中有台号曰萧台城阙山林郁然罗布皆髙上玉皇所理之处也玄英曰郁罗者谓萧台四面城阙山林郁茂光华罗落其处故云郁罗上极无上大罗玉清东曰大罗之天在衆天之上紫微之宫处乎玉清之上焕乎紫虚之中明道旣彰大罗之天则郁然澄清七寳之树各生一方弥覆一天八树弥覆八天包罗衆天故曰大罗也幽栖曰言玉京之上极乎无极穷乎无穷唯大罗之玉清耳大罗即虚景玉清即宫阙者也少微曰大罗玉清境穷髙极逺更无一物在其上能包罗衆天故曰大罗其上无尘豁然太空无爲之道场也玄英曰本相经曰大罗之上无色无尘是无上也眇眇劫刄若亡若存东曰眇眇者髙逺也一劫者如有巨石方圆四百里又如空城方圆四百里上下齐等满中芥子天人每百年一度取一芥子又罗衣拂巨石石消芥子尽名爲一劫七尺曰刄存有亡无也七寳玄台台髙芥子无数之仭歩虚云仰观劫仭台此之谓也七寳之台非地仙所见而况凡人乎覩之则言有不见则言无故言若亡若存也幽栖曰刄者仭也古之字少以刄爲仭天眞以劫计仭世人以尺计仭即玉清九层之台复谓之劫仭台也旣髙逺眇邈隐化无方故云若亡若存非定相也亦虽有形而无其体眞精造化自然而然也少微曰按眞一自然经云玉山一名劫仭台言以仭量之如彼劫数故曰劫仭形而不碍若存若亡也三华离便大有妙庭东曰三华者即太极宫青华门名也离布三便之殿则三界门名也三华在三界之上上有梵天神人飞游太极之上玄歌无量洞章曲爽灵风之炁拂扬洞章之曲太和玉女于华都之门而和神人之歌庆大有于元始欣衆眞于妙庭不离三界故曰离便也幽栖曰夫入宴三清之宫则必逺离三便之门即三界门也三华宫即玉清三元宫也上元玉华中元金华下元九华皆三元上皇道君居之大有者大道也义同大块理齐有物言三华之宫旣天尊大道君居之故云大有妙庭耳金阙玉房森罗净霐东曰天中有金阙玉房以界三便之门森长也罗大罗也上有骞林之树覆䕃东华之宫骞林之叶有大洞之章紫书玉字焕乎上清净霐者都监之神内名也治紫微宫曲房之内下有扶桑之树上有骞林之丛碧鸡鸣其盖青霞翠其峯神风流反香之草以鼓桑林百籁之音神风一鼓空生洞章之音也幽栖曰言玉清之境以黄金爲城阙以白玉爲宫室黄金之阙则森然焕邈以周罗白玉之房则精㓗严凝以霐莹也少微曰言遶三便之殿循大有之宫皆金阙玉房骞林紫树森耸罗列净㓗霐澄也玄英曰阙者门也此明玉京成内华饰妙丽积金爲阙累玉爲房周绕大有之宫三便之殿又植骞林紫树罗列森耸清净霐澄安居其上胜妙殊絶故云净霐也大行梵炁周回十方东曰大行者天元纲纪也维罗八极总大梵之炁通明龙汉之阙龙汉推数而自开赤明待运而敷辰赤明旣开三十二天并有神灵置中元二品地官元洞混灵之炁凝黄之精置中元三宫其第一宫名洞灵清虚宫总主五帝五岳诸眞人及地上神仙已得道一号明晨武成宫置左右中三府左府号耐犯明晨府主生官太阳火官考右府号纣絶隂天府主死官太隂水官考中府号七非恬照府主生死罪録风刀之考三府各领官寮五千万人綂生死罪福一十四曹并治山洞空虚之中系大梵之炁也幽栖曰玉清眞道梵炁大行于十方之域周流于诸天之境也少微曰总五亿之诸天混八圆之经纬下穷九垒上际大罗皆是梵炁流行周回不息故得亿千世界髙而洞浮悬而不落其状似风非风似水非水维而持之若有情信中有度人不死之神东曰度人更生之神也名飞生学士能诵洞章诸天称庆飞生即爲开不死之门流长生之炁下鍊三魂三魂之神被鍊八景存焉八景备守共举人身上飞九层之台游于骞林之中上昇玄都之宫也幽栖曰谓诸天十方有此之神主司度世不死之事非言神不死者也中有南极长生之君东曰南极者南极眞人也中元二品左宫名洞阳宫一号宗天宫总主地上九土土皇四维八极诸灵官混黄之炁其中土府地上官寮九万九千九百九十九万衆皆是死者有功之魂受度而补其局其宫置左右中三府其左府号谅事府右府号宗灵府中府号灵如神府三府考官如上法主生死一十四曹中元二品右宫名北酆宫一号隂天宫总主地上诸灵官置左右中三府左府号连宛泉曲府右府号泰杀九幽府中府号罪气咸池府主生死中元二品地上三官左右中各三府綂一十四曹并治山洞空玄之中皆自然之号地上五岳四维八极神仙真人以八节日下诣清灵洞阳北酆三宫集校诸地上生死功过罪福衆官齐到三宫九府四十二曹考召官属各操生死青黒二簿列言三宫南极眞人治洞阳宫中下有流火之庭学人得道者皆诣流火之庭受鍊而成眞然后进入洞阳宫中长生者宫中有度命之君字吁员得入南宫吁员即爲鍊度朽骸也幽栖曰南方主生故复有南极主司长生之名简者也少微曰流火之庭广八十万里中有度世司马大神东曰南宫中有度世司马大神者十方飞天神王并治宫中也幽栖曰司马大神主司度世之録籍司马官位也少微曰南宫又有度世司马亦有度世大神并治宫中长生不死也中有好生韩君丈人东曰好生君讳猷治南上宫中也韩君司命司録也治九幽酆都人有善功者大圣开玄夜之戸酆都度八难之场七祖于是而还幽魂于是而光上帝育飬始生之神司録则度筭于南宫也幽栖曰复有韩君丈人监长生籍与南极事同神中之尊谓之丈人韩君官司之号也少微曰韩君是上帝阙下司録仙籍度人南宫也玄英曰丈人长老之称也好乐也明其南宫之中复有乐人长生不死之君録人善功出三界之苦中有南上司命司録东曰南上宫名也九华眞人治在其中主九幽之中宿对死魂司命主寿筭之神司録主簿録之神并南上帝君司官也常校学仙之名上言玄都之宫有知八字之音应得度者至灾劫交之时则司命使鸟母迎以凤车上登崐崘之墟也玄英曰南上者洞阳宫之别名也延寿益筭东曰延申也筭纪也九灵之母治东海扶桑汤谷之渊常总地机转轮元炁上应天关天关转地机动周天一度水则涌三千三百度九海溟合坤母出东海之上以召鸟母使申劫㑹于帝君延寿益其筭纪度学仙之人也度戹尊神东曰南上宫中有益寿延年度戹尊神上帝君也讳育常乗象轮之车游行九玄之门转九机之度以应劫㑹之期天运之终而日童停光拔度学仙之人灌以水毋之精导以太和之炁度其灾戹鍊长夜之尸幽栖曰复有南方司命司録二尊神司命尊神主延寿益筭司録尊神主过灾度戹也回骸起死无量度人东曰无量则大衆之始神也总綂飞天之衆旣乐天中有无量品衆大圣衆皆受其品量而得昇度死骸受炁而更生爲人也幽栖曰夫延寿益筭过度灾戹及回死骸之形已死之尸者皆由乎司命司録之二君也故云无量度人也少微曰总彼眞官各司其职并能回骸复命起死成生劫运频交度人无量也玄英曰此二句通结上文从中有度人至此诸司眞官皆能回骸起死度脱生灵回骸者骨爲骸骸形也能令死骸白骨更起成人也起死者谓新死之人更令得活也无量度人者凡于劫劫之中度人成道非可筭数故云无量度人此明元始垂慈死生通济置立金宫玉殿总彼眞官照临三界之中弘度九天之内人则存亡获庆万物则动植衔㤙劫劫之中长生久视今日校録诸天临轩东曰校録校生死之録也临轩宴㑹也玉帝在南昌之宫中校度生死録籍普得开赦幽栖曰今日校録谓校量持诵之人建功立行之名简应合昇度之録籍故诸天十方无量神眞乗舆御辇上诣帝前少微曰今日者赤明开图日也校録者校死生録籍也凡校録之日皆可借言今日耳是时元始天尊校死生録籍诸天圣衆并临轩宇而朝也东方无极飞天神王长生大圣无量度人东曰太上说玄都玊京山八方诸天有三千大千世界东方无极诸天安太堂郷大千纳善之世界也幽栖曰即前序云说经一遍东方大神浮空而至也南方无极飞天神王长生大圣无量度人东曰南方无极诸天宛梨城境大千弃贤世界也幽栖曰此说经二遍南方大神浮空而至也西方无极飞天神王长生大圣无量度人东曰西方无极诸天福堂洲大千咸行世界也幽栖曰此说经三遍西方大神浮空而至也北方无极飞天神王长生大圣无量度人东曰北方无极诸天郁亶野大千清净世界也幽栖曰此说经四遍北方大神浮空而至也东北无极飞天神王长生大圣无量度人东曰东北方无极诸天福集都大千长安世界也幽栖曰此说经五遍东北大神浮空而至也东南无极飞天神王长生大圣无量度人东曰东南方无极诸天元福田大千用贤世界也幽栖曰此说经六遍东南大神浮空而至也西南无极飞天神王长生大圣无量度人东曰西南方无极诸天延福郷大千仁静世界也幽栖曰此说经七遍西南大神浮空而至也西北无极飞天神王长生大圣无量度人东曰西北方无极诸天福德野大千延贤世界也幽栖曰此说经八遍西北大神浮空而至也上方无极飞天神王长生大圣无量度人东曰上方无极无巓玄都玉府紫微之中无鞅之衆飞天神王也幽栖曰此说经九遍上方大神浮空而至也下方无极飞天神王长生大圣无量度人东曰下方无极五岳五帝洞阳清灵北酆都诸宫府之中也幽栖曰此说经十遍下方大神浮空而至也十方至眞飞天神王长生度世无量大神东曰十方大罗之天有玊京山山有八方上下合爲十方各有无极无穷飞天神王长生度世君无量大神无鞅之衆并到帝前也幽栖曰此十方眞神并主司监得道成眞长生度世之事故云长生大圣无量度人并乗飞云丹舆緑辇羽盖琼轮东曰飞云者三素云也丹赤也緑碧也羽旄也盖覆也琼玉也十方大圣飞天神王各乗丹霞之舆碧霞之辇朱寉凤凰以爲舆辇之盖七寳轮毂也玄英曰丹是赤色之霞緑是碧霄之炁此明十方大圣来朝元始之时皆结太上三素飞云丹霞碧霄爲其车乗故云丹舆緑辇参驾朱凤五色玄龙东曰参杂也杂驾朱雀凤凰五色之龙白虎玄武也幽栖曰羽盖䕃舆辇之上飞云骋轮毂之下未凤则参辇玄龙则驾舆于是凤辇云舆云炁𩀱迈羽盖者仙禽灵鸟之羽爲盖也琼轮者以珪璧琬琰之寳爲轮玄英曰龙有五色而言玄者玄犹天也谓天龙也又云玄是衆色之主故特举以明之建九色之节十絶灵旛东曰节盖也旛华旛也九色者青赤白黄黒緑红紫绀也上眞执九色之旄节玉女把十絶之灵旛幽栖曰夫上眞皆建三七九色节紫旄节灵旛节以十色间错色各一絶故云十絶节在旛前皆左右持执以导前少微曰十方大圣并乗三素飞云丹霄之辇凤凰羽盖琼玉之轮参杂也又杂驾以朱凤玄龙文耀五色玉女建九光之节眞人持十絶之旛文物威仪异方同轨玄英曰十絶灵旛者以十色之素横幅剪断谓之爲絶又分间其色接而缝之其幅通者十接谓之十絶系于竿首谓之爲旛旛者以转爲名令人转祸爲福也执节使刑罚有度罪无滥刑持旛使悔过修眞化恶爲善大圣所建晓示愚迷使眞人执旛玉女持节其旌节贵贱随法髙低如上清真人建紫毛之节其余等级具列科仪此不兼载前啸九凤齐唱后吹八鸾同鸣东曰雄曰凤雌曰凰赤色五彩曰鸾前导九部之凤后从八部之鸾侍晨一啸九凤齐唱西灵眞人吹九凤之箫则八鸾同鸣也幽栖曰前有啸歌则九凤与之齐唱后吹管籥则八鸾与之同鸣玄英曰八九者前部属阳阳数竒故九也后部属隂隂数偶故八也师子白鹤啸歌邕邕东曰邕邕和鸣也凤唱鸾鸣衆音并作也幽栖曰师子作虎啸白鹤爲凤歌和鸣谐合二音邕穆也少微曰此天钧乐也前部啸歌则九凤齐唱后部流吹则八鸾同鸣洞神经曰天一左宫有天钧乐器子日玉女能吹笙竽丑日玉女能啸歌寅日玉女能鼓瑟卯日玉女能击筑辰日玉女能鼓琴已日玉女能撞钟击磬午日玉女能吹箫未日玉女能吹笳申日玉女能爲九音之歌酉日玉女能爲六变之歌戍日玉女能作百兽鸣亥日玉女能爲天下新声之曲天钧乐器名也名与世同音与俗异俗音悽思以促命天音和畅以延生玄英曰此明师子白鹤从驾而行天乐一张则百兽率舞故得齐声唱和啸歌邕邕五老启涂羣仙翼辕东曰五老五帝也启开也涂道也翼侍也辕舆辇辕也十方飞天无极大神临轩于始青天中五帝开道羣仙侍引也幽栖曰五老启涂以前引羣仙则侍辕之左右五老即五老帝君掌领五篇眞文也少微曰五老五帝也十方大圣道位尊髙乃感五帝前驱羣仙骖乗五符本行经云东方安寳华林青灵始老号曰青帝姓阎讳开字灵威仰服色尚青驾苍龙建翠旗从羣神九十万人和春气生万物南方梵寳昌阳丹灵眞老号曰赤帝姓洞浮讳极炎字赤熛弩服色尚赤驾赤龙建朱旗从羣神三十万人和夏气长万物中央玉寳元灵元老号曰黄帝姓通班讳元氏字含枢纽服色尚黄驾黄龙建黄旗从羣神十二万人和土气上载九天西方七寳金门皓灵皇老号曰白帝姓上金讳昌开字耀魄寳服色尚白驾白龙建素旗从羣神七十万人和秋气成万物北方洞隂朔单郁絶五灵玄老号曰黒帝姓黒节讳灵㑹字隐侯局服色尚黒驾黒龙建玄旗从羣神五十万人和冬气藏万物五老帝君皆天眞自然之神故曰元始五老非后学而成眞者自受符命各治一方大劫交周其位仍易也亿乗万骑浮空而来东曰万万曰亿也乗凤车也骑龙麟也飞仙并乗龙驾无鞅之衆凤车羽盖浮空而到也幽栖曰亿乗万骑明其多也浮空而来非履地也倾光回驾监眞度生东曰倾盖也光日也度生眞人也字扶羲常主敎九幽之録善恶之因善者则受其开度恶者则极其对根尔时十方大圣盖天而来下障翳日光回驾于诸天之境倾光于上帝之前监诸修诵成眞之至士度祖考应生之魂魄者也玄英曰倾动也光者车舆章服辉耀也回驾者衆圣临轩旣受天尊符命讫遂乃倾动光仪回其车驾各归本国监领羣眞度脱得仙之人故云监眞度生也诸天丞相南昌上宫东曰丞相大罗天之神公也上宫朱陵宫也丞相爲受度更生之賔定命籍于朱宫削罪根于三官也幽栖曰九宫有上相二眞之位辅弼诸天之事故居于南昌上官即九宫之南赤明和阳天中者也韩司主録东曰韩司司命也应得度者司命即执主録筭度于南宫而得受鍊度者也监生大神东曰监生大神主领长夜之宫校学道簿録度九幽之魂大神者十方飞天神王也常在飞玄之上而诵洞玄之经以自然之炁拔度学道之人也幽栖曰韩司即前韩君之司也主録即主监长生之録故云监生大神也执録把籍齐到帝前东曰十方大神各领司録执持録籍以到玉帝之前玉帝讳廓奕治玉京玄台之中与元始同生爲玄元之范开灭度之门敎学仙之人也幽栖曰十方至眞与诸天丞相及监生大神并抱执筭度之録籍俱㑹帝前以迁举也少微曰韩司主録门下司録也主人録籍故曰主録监生大神更生眞人也字扶羲领长夜之府度九幽之魂是时诸天帝主各领丞相齐到陛下校度死生帝者天尊自谓也天尊一号玉帝按龙硚经元始有十号一曰自然二曰无极三曰大道四曰至眞五曰太上六曰老君七曰髙皇八曰天尊九曰玉帝十曰陛下随所应度严校诸天东曰学士若能明八字之音则神公开长明之戸十方幽魂并得度入更生之门上登玉京之台欢乐紫极之宫中有神婴之童一歌无量之章立得反形于三鍊之房身受自然之炁欢乐无极之龄幽栖曰随所在修诵之人应合得度者校勘诸天之名簿籍句㑹功满之録也少微曰皆随功轻重应事开度严校诸天罔有遗失普告三界无极神郷东曰三界者欲界色界无色界也无极者十方无极世界也普告十方无极无穷之神普令知闻也幽栖曰告勑三界五帝之魔王逮及无极无穷之神域有司必告无幽不闻也少微曰玉帝告也三界者欲界六天色界十八天无色界四天诸神之郷无有限极故曰无极神郷泉曲之府北都罗酆东曰北都玉都也罗酆山名也罗酆之山在天地之北北海之外山髙二千六百里内外皆七寳宫室天地鬼神之所处三界六天北帝大魔王治乎其中凡六宫皆六天鬼神之治洞中有六宫亦相像如一下元三品水官结风泽之炁凝晨浩之精置下元三宫第一名汤谷洞泉宫一号清华方诸宫总主水帝汤谷神王九江水府河伯神仙诸眞人水中诸大神已得道过去及未得道有功之魂受度而昇其宫置左右中三府左号青元灵渊府右号九氷寒夜府中号朔单青灵府簿録并封九河洞室其下元左宫名清泠宫一号南水㑹宫总主水中万精蛟龙鲸鲵入㑹水母龙门各五亿万重风泽金刚之炁其宫置左右中三府中号灵寳劫刃府左号龄劫府右号长夜寒庭府主水中万灵下元右宫名北酆都宫一名罗酆宫总主水中积夜死魂谪役之劫其左府号开度劫量府右府号泉曲鬼神府中府号通灵大劫府下元三品水官三宫宫綂一十四曹三宫合四十二曹并治九江洞室皆自然之号并綂三河四海九江水府一切神灵已得道及未得道并地上五岳眞仙玉女常以太歳甲子庚申之日下诣汤谷清泠北酆都三宫校集九府生死簿録昔天地改运沦于延康㝠㝠无开飞天启光于是散晖诸天受炁洒灵玄都故云玉都亦大圣之号北帝上眞治乎玄灵之宫下有寒氷夜庭又有八难之场故曰泉曲府也幽栖曰泉曲府即九幽长夜之鬼府北都罗酆即酆都北帝之鬼都罗酆是北海九幽之山名鬼都即在罗酆幽山之上者也少微曰此下元右宫也按眞诰云北酆在天地之北外癸地一名酆都泉曲府酆都右府也罗酆是北都上山名也髙二千六百里周囬三万里下有洞天周回万五千里内外皆有七寳宫室有上中下三宫各八狱合二十四狱皆天地鬼神所处也三官九署十二河源东曰三官者天地水三官也上元天官有三宫宫綂一十二曹合三十六曹中元地官亦有三宫宫綂一十四曹合四十二曹下元水官亦有三宫宫綂一十四曹合四十二曹三官都合一百二十曹主领鬼神人天地水三官合爲九署及九海三河十二川源之中生死图籍无渊无底无极神仙一切神灵普皆宣告也幽栖曰三官即酆都三官酆都有六宫二宫立一官六宫故立三官也一官有三署三官有九署左爲火官右爲水官中爲女官并随事源主司考掠如世上之六曹十二河源即水府也事与三官九署相符三官九署亦十二也且属北方与北俱是隂位故取二六之数以置十二官也此亦举主宰耳其余小位不复言也少微曰三官者上元天官中元地官下元水官主九署九府署司也十二河源者月爲太隂之精诸水之母井是天河之源衆水之泉一月一周天一年十二月每月皆过于东井沃黄水之华濯天人之容若先祖未生皆蒙鍊度以成仙眞事见三五顺行经按三元品戒经说上元天官隷玉清境结青黄白三炁置上元三官玄炁爲中宫始炁爲左宫元炁爲右宫其中宫名元阳七寳紫微宫结青元始阳之炁总主上眞自然玉虚髙皇上帝诸天帝王上圣大神其宫皆五亿五万五千五百五十五亿万重其中神仙官寮亦有五亿五万五千五百五十五亿万衆皆结自然青元之炁而爲人也衣则青羽飞衣紫微宫中有延生之符出符以置八方则八方之炁欻然响应皆即成人藏符则复化爲炁宫置左右中三府左府主生官太阳火官考右府主死官太隂水官考中府主生死罪福风刀之考考者覈实其事大福三年考中福九年考小福二十四年考三府各领官寮九千万衆总綂生死罪福一十二曹其左宫名太玄都元黄太极左宫即玉清左相宫也结元黄之炁而成总主千眞已得道及男女生命箓籍宫数官寮不异中宫亦结自然元黄之炁而爲人衣则黄羽飞衣太极左宫有招灵之符用之亦如延生符也左宫亦置三府主考罪福一同中宫也右宫亦名太玄都洞白太极右宫是清微宫也结天元洞白之炁而成总主上眞已得道未得道百姓男女仙箓罪籍宫数官寮亦不异中宫其人亦结自然洞白之炁而成衣则白羽飞衣宫中有明眞之符用之亦同延生招灵也左右中三府主考罪福一同中宫上元三宫宫綂三府府綂四曹九府共三十六曹并治元阳之上太空之中有功德满足应合仙者言名紫微宫有敬信宗奉大法者言名太极左宫应死者言名右宫中元二品地官者隷上清境结元洞混灵之炁凝极黄之精而成其中宫名洞灵清虚宫总主五帝五岳诸眞人及诸地神仙已得道者其宫皆五亿五万五千五百五十五亿万重其中神仙官寮有九万九千九百九十九万衆此皆死者有功德之魂非自然之炁也受度得神仙地官之任各有年限功满德进昇爲天府仙官功未满者还生人中中宫置左右中三府左号耐犯明晨府右号纣絶隂天府中号七非恬照府主考罪福隂阳年数不异上元也左宫名南极洞阳宫主地上九土土皇八极诸灵宫及生命箓籍宫数官寮不异清虚宫也宫置三府左号连宛曲泉府右号大煞九幽府中号罪气咸池府主考罪福年数不异左宫中元三宫三府共綂一十四曹九府合四十二曹并治山洞空中言奏善恶不异上元也下元三品水官隷太清境结风泽之炁凝晨浩之精而成其中宫号汤谷洞泉宫一曰青华方诸宫总主水帝汤谷神王九江水府河伯神仙水中诸大神及仙箓簿籍宫数官寮与中元同也官寮亦是有功德之魂补之宫置三府左府号青元灵泉府右号九泉寒夜府中号朔单青灵府主考年限罪福不异中元左宫名清灵宫生水中万精鲛龙鲸鲵又㑹水毋龙门度数之期及人命箓籍生死功过炁是风泽金刚之炁官寮宫数不异中宫右宫置三府左号灵劫府右号长夜府中号灵寳劫刃府主考罪福亦如中宫也总主水中精魂百鬼万灵炁是风泽梵行之炁宫数官寮亦同中元也右名酆都宫置三府左号开度劫量府中号通灵大劫府右号泉曲鬼神府主考罪福亦同中元也下元三宫宫綂三府九府合四十二曹三府共一十四曹并治九室总綂八海四渎水帝神王水中一切灵祇三元总九宫二十七府百二十曹左主生事右主死事有功书左府青簿有罪书右府黒簿若罪中渉福福中渉罪则不专一曹也得道奉中宫有功奏左宫有罪奏右宫毎到三元八节日絶灭恶根也玄英曰此明黄水月华鍊度死魂之事十二者年中十二月也河源者河即天河也天有二十八宿东井星是天河之源衆水之泉月爲太隂之精诸水之母月行则毎月一周天皆经东井吐水灌注故云十二河源若死魂受生皆蒙黄水鍊度以成眞仙此文开度死魂故举十二河源以明其事且三元八节劝在修行学者若得轻昇亦能超度先祖谓下文上解祖考亿劫种亲幽栖曰解脱累代祖考之幽魂原宥亿劫之宗亲也少微曰毎三官校録因子孙有大功玉帝即爲上解亿劫祖考一切种亲度生诸天也疾除罪簿落灭恶根东曰疾速也簿録也速除罪録絶灭恶根也幽栖曰速除其罪谪之黒簿急落其恶对之深根者也不得拘留逼合鬼羣东曰拘闭也逼强也不得闭系魂爽强聚鬼庭之中遏塞正敎也幽栖曰旣頼经功以拔度复沐道恩以解脱岂更有拘系留滞之艰混合羣鬼之中少微曰约勑三官有功德者不得拘留魂爽逼合鬼羣也元始符命时克昇迁北都寒池部卫形魂东曰元始天尊说经之时命召十方无极世界地狱之中一刻之时幽夜之中寒氷夜庭三官九府一时各部领鬼神侍卫将从得出长夜之府并皆开度得见光明也幽栖曰元始降符勑命画时克以昇超北帝告寒池受形之魂部领出泉曲之府寒池者刑罚之池也少微曰酆都下有寒池诸鬼神有舒慢者玉帝即用符命一时一刻寒氷夜庭三官九府各部领幽魂移出长夜之府并承开度得见光明制魔保举度品南宫东曰三界魔王常作謡歌以乱学者之心心固者魔王保举径昇黄笳天中诣金华山受太一之信以制大魔之试然后得度当尔之时符制魔王使保度南宫也幽栖曰旣勑北帝出鬼魂于北府即制魔王度仙品于南宫死魂受鍊仙化成人东曰南宫者长生之宫也度命君治在其中讳吁员得入南宫之中吁员即鍊度朽骸生童即灌其生津着生契于四极给自然之羽童生童者日中灵童也幽栖曰死魂举度于南宫则以流火之膏鍊其鬼质从兹改化便得仙也生身受度劫劫长存东曰生身者魂受鍊度而还得迁人值元始开化身昇长生之宫亿劫长存者也随劫轮转与天齐年东曰轮转不灭与天地等年也幽栖曰若即此生身便受昇度则与天齐久与道同存劫始劫终从劫至劫劫自成败而我独存者天地世界一期运终是名爲一劫也玄英曰随劫轮转者劫有大小若大劫交周即是天地败坏劫火起时是也小劫是人之生死一期之尽谓之爲劫随劫者谓度死魂受鍊成人不能无死死后託化更生爲人是随劫也劫劫得生人道故云与天齐年永度三徒五苦八难东曰永长也三徒者三恶门名也第一名色欲门一名上尸道一名天徒界第二名爱欲门一名中尸道一名人徒界第三名贪欲门一名下尸道一名地徒界此爲三恶门一名三尸道一名三徒界常居人身中塞人三关之口断人三命之根遏人学仙之路抑人飞腾之魂五苦者一名五道门第一名色累苦心门一曰太山地狱苦道第二名爱累苦神门一曰风刀苦道第三名贪累苦形门一曰提石负山苦道第四名华竞苦精门一名塡海作河苦道第五名身累苦魂门一名吞火食炭镬汤苦道故经曰吾所以有大患者爲吾有身及吾旡身吾有何患此五苦五道常居人身系人命根遏人招眞之路断人修仙之门三徒五苦合爲八难爲罪之本而不解形于五道之上灭迹于五苦之下衆累不断沈沦罪田夫学诸上道当先断诸累絶灭苦道眞炁自降神仙自成克得变形游行三清身入长生之府无复八难之患也超凌三界逍遥上清东曰超昇也凌髙也飞昇南宫神王即勑羽林监简上生簿受符而昇仙游行云宫之中身着结云之衣径入朱陵之宫受福于天堂与飞天合景飞行云中神王妙成天王也字育生总綂十方飞天之神羽林监字邈学知天中之音三界所穪地祇奉迎洞明神鬼坐知自然飞行三界游乎上清也幽栖曰旣与天齐年复与道合形永出三徒之役长离五苦之谪超八难于鬼都登九天之眞域三徒者一曰长夜徒二曰寒池徒三曰摙石徒五苦者一曰刀山苦二曰劒树苦三曰镬汤苦四曰鑪炭苦五曰考谪苦八难者三徒五苦共爲八难也少微曰三徒者三官徒役也一曰天官徒役奔雷走电二曰地官徒役担山负石三曰水官徒役摙汲溟波五苦者登刀山履劒树入镬汤抱铜柱吞火食炭也八难者八门幽旷之难道君所问飞天对之也上清之天天帝玉眞无色之景梵行东曰上清之天有天帝玉眞字陁与五篇眞文结炁俱明在云阿之岭号曰妙成之天者是也玉眞在上清之天不参色界乗大梵之炁游行入太黄皇曽之天也幽栖曰上清之天天帝即三十六天帝最尊极之位道齐元始位列玉清故云玉眞此即上清已下四境境有九天四九合三十六天此不同三十二天也无色天景则有景无色故云梵行此后即明后四方之天方有八天四八合三十二天谓之四梵天也景者身也色者质也言三十二天上帝髙尊形相宛然有景无质虽有眞相犹如虚空出入无间不阂于物故云梵行梵者道中之道也此三清五境三十六天谓之大罗四方四梵三十二天内种民四天谓之中罗其欲色无色三界二十八天谓之小罗也少微曰上清天帝名玉眞字陁与号曰紫晨天帝君不参色界无有三景故曰无色之景唯有大梵之炁流行混成图云诸天各有一日一月上清至大罗自生九色光明不假日月故谓无色之景梵行也太黄皇曽天帝鬰繿玉明东曰东第一属清微天帝位元阳之炁少微曰此天色黄炁系西北方梵炁帝讳观觉主长生箓天中人寿九百万歳六根俱染是名欲界玄英曰凡言梵炁者皆是四维之天维是角也其四方正面之天名系二十八宿之炁其四维之天不属正宿但得两边宿炁相假而成故云梵炁梵是泛杂之名无系着之貌也如皇曽一天承奎壁二宿之炁故云梵炁已下三天倣此其三十二天之中天人寿命从此天向上每天皆一倍因之数可知矣又从皇曽已下三十二天经文之中从天字向上皆是其天之穪号从帝字向下即是天帝之号也太明玉完天帝须阿那田东曰东第二属禹余天帝位上阳之炁少微曰此天色緑炁系北方壁宿帝讳揽觉主度魂更生天中人寿一千八百万歳一欲根麤净五欲根麤染清明何童天帝元育齐京东曰东第三属大赤天帝位太阳之炁少微曰此天色黒炁系北方室宿帝讳大觉主敷布政敎度脱天人天中人寿三千六百万歳二欲根麤净四欲根麤染玄胎平育天帝刘度内鲜东曰东第四属元景天帝位九天第一清阳炁少微曰此天色赤炁系北方危宿帝讳育王主召魔举仙天中人寿七千二百万歳三欲根麤净三欲根麤染元明文举天帝丑法轮东曰东第五属无量寿天帝位九天第二洞阳炁少微曰此天色苍炁系北方虚宿帝讳梵云主通行元炁天中人寿一万四千四百万歳四欲根麤净二欲根麤染上明七曜摩夷天帝恬懀延东曰东第六属上监天帝位通阳之炁少微曰此天色黒炁系北方须女宿帝讳玉眞主开度幽难天中人寿二万八千八百万歳五欲根麤净一欲根麤染以上六天谓之欲界太眞科曰初下二天果报尚麤犹以身交爲欲次二天以执手爲欲第五天以口说爲欲第六天以眼视爲欲今縁六欲感此六天一根麤净上进一天六欲总净超出欲界上登色界宗君曰言有色欲交接隂阳人民胎生故爲欲界也虚无越衡天帝正定光东曰东第七属兜术天帝位建阳之炁少微曰此天色碧炁系北方牵牛宿帝讳无上主明无上之道天中人寿五万七千六百万歳六色尘俱染初出欲界犹染色尘太极蒙翳天帝曲育九昌东曰东第八属不骄乐天帝属东方极阳之炁少微曰此天色紫炁系北方斗宿帝讳吁员主鍊度朽骸天中人寿十一万五千二百万歳一色尘麤净五色尘麤染赤明和阳天帝理禁上眞东曰南第一属化应声天帝位始阳之炁少微曰此天色白炁系东北方梵炁在箕斗之间帝讳焕明主鍊仙成眞天中人寿二十三万四百万歳二色尘麤净四色尘麤染玄明恭华天帝空謡丑音东曰南第二属梵寳天帝位阳晖之炁少微曰此天色黄炁系东方箕宿帝讳世元主应化一切天中人寿四十六万八百万歳三色尘麤净三色尘麤染耀明宗飘天帝重光明东曰南第三属摩夷迦天帝位洞阳之炁少微曰此天色緑炁系东方尾宿帝讳落觉王劫终纳学仙之人天中人寿九十二万一千六百万歳四色尘麤净二色尘麤染竺落皇笳天帝摩夷妙辩东曰南第四属荅惒皇天帝位阳明之炁少微曰此天色青炁系东方心宿帝讳韶主魔试学仙之人天中人寿一百八十四万三千二百万歳五色尘麤净一色尘麤染也玄英曰此前六天是色尘之天学者若修极此天即色尘俱尽超入细尘天中谓下文也细尘有六天虚明堂曜天帝阿𨚧娄生东曰南第五属梵明天帝位阳演之炁少微曰此天色赤炁系东方房宿帝讳云上主开度天地天中人寿三百六十八万六千四百万歳六色尘麤净六细尘染观明端静天帝郁宻罗千东曰南第六属摩杂惒天帝位阳明之炁少微曰此天色苍炁系东方氐宿帝讳净生主度学者之身天中人寿七百三十七万二千八百万歳一细尘净五细尘染玄明恭庆天帝龙罗菩提东曰南第七属亿罗天帝位阳浩之炁少微曰此天色黒炁系东方亢宿帝讳镜主度得道之人天中人寿一千四百七十四万五千六百万歳二细尘净四细尘染太焕极瑶天帝宛梨无延东曰南第八属那首明天帝位阳极之炁少微曰此天色碧炁系东方角宿帝讳廓奕主敎学仙之人天中人寿二千九百四十九万一千二百万歳三细尘净三细尘染元载孔昇天帝开眞定光东曰西第一属染梨恭首天帝位少阳之炁少微曰此天色紫炁系东南方梵炁在轸角之间帝讳猷主鍊度死魂更生天中人寿五千八百九十八万二千四百万歳四细尘净二细尘染太安皇崖天帝婆娄阿贪东曰西第二属首来天帝位太阳之炁少微曰此天色白炁系南方轸宿帝讳宛王开度善人天中人寿一万一千七百九十六万四千八百万歳五细尘净一细尘染玄英曰此前六天是细尘之天学者修极此天即细尘都尽昇入轻尘天中谓下文也轻尘有六天显定极风天帝招眞童东曰西第三属首爲稽那天帝位浩阳之炁少微曰此天色黄炁系南方翼宿帝讳流主度有善功之魂天中人寿二万三千五百九十二万九千六百万歳六细尘净六轻尘染始黄孝芒天帝萨罗娄王东曰西第四属阿那波逻迦天帝位洞隂之炁少微曰此天色緑炁系南方张宿帝讳易邈主披夜开幽天中人寿四万七千一百八十五万九千二百万歳一轻尘净五轻尘染太黄翁重浮容天帝闵巴狂东曰西第五属波罗离和天帝位开隂之炁少微曰此天色青炁系南方星宿帝讳阿滥主召魔集眞天中人寿九万四千三百七十一万八千四百万歳二轻尘浮四轻尘染无思江由天帝明梵光东曰西第六属梵明元黄天帝位玄隂之炁少微曰此天色赤炁系南方栁宿帝讳阿丘主开度善魂天中人寿一十八万八千七百四十三万六千八百万歳三轻尘净三轻尘染上揲阮乐天帝勃勃监东曰西第七属蔡泞元天帝位昊隂之炁少微曰此天色苍炁系南方鬼宿帝讳无量主品𩔖天人等级天中人寿三十七万七千四百八十七万三千六百万歳四轻尘净二轻尘染玄英曰等级者贵贱贫富寿命也无极昙誓天帝飘弩穹隆东曰西第八属天阿梨惒天帝位极隂之炁少微曰此天色黒炁系南方井宿帝讳昙主度一切仙人天中人寿七十五万四千九百七十四万七千二百万歳五轻尘净一轻尘染以上十八天谓之色界太眞科曰无色界之中至眞无情不交隂阳人民化生但噉香炁无复形质之患也玄英曰然此前一十八天通名色界若从此天昇上即至无色界天形色都无亦得同彼天人寿命前明色界天中犹有轻尘爲累此明无色之界形相都无学者修至此天唯存心识以入炁观皓庭霄度天帝慧觉昏东曰北第一属阿荅惒天帝位隂生之炁少微曰此天色碧炁系西南方梵炁在参井之间帝讳育主拔度学人天中人寿一百五十万九千九百四十九万四千四百万歳色尘俱净形相都如虚空也唯存心识以入炁观炁观道成即昇入元洞天也渊通元洞天帝梵行观生东曰北第二属扇明民天帝位隂化之炁少微曰此天色紫炁系西方参宿帝讳上主度学仙之人天中人寿三百一万九千八百九十八万八千八百万歳尚有心识劳动便作舍识意修得生妙成天也玄英曰又以心识爲患若能舍除心识以至无爲即得昇入妙成天中也太文翰宠妙成天帝那育丑瑛东曰北第三属梨那天帝位隂明之炁少微曰此天色白炁系西方觜宿帝讳陀主綂理神王天中人寿六百三万九千七百九十七万七千六百万歳前因都忘心识即居此天此天不使都忘故应用即有不爲即无若有若无即昇禁上天也玄英曰此天不使兼忘若令空有都无即失眞中之应以其空中有眞眞中有应生成万象皆出于空万法在心亦无形相应用则有有即非无将令学者观心若有若无即生禁上天也太素秀乐禁上天帝龙罗觉长东曰北第四属明梵括大招天帝位隂洞之炁少微曰此天色黄炁系西方毕宿帝讳隗主领録魔王天中人寿一千二百七万九千五百九十五万五千二百万歳炁观转妙结习都忘若洞入自然即昇居种民天也以上四天谓之无色界太眞科曰无色界中人身微妙无复形色或复形长数百丈而人不见唯眞人能见之以其无形可见故云无色但三界之人生死之根未断隂阳之炁犹存故有寿尽之数或昇入上境或下生人中随功厚薄轮转无穷得道乃已也玄英曰此四天是无色界天修学之者若至此天更能进修即生四种民天也太虚无上常融天帝总监鬼神东曰北第五属阿尼姤天帝位隂灵之炁少微曰此天色緑炁系西方昴宿帝讳极主校学者之功天中人寿二千四百一十五万九千一百九十一万四百万歳初出三界清净无染喜乐无爲也太释玉隆腾胜天帝眇眇行元东曰北第六属须达天帝位隂魂之炁少微曰此天色青炁系西方胃宿帝讳浮黎主召集仙圣天中人寿四千八百三十一万八千三百八十二万八百万歳龙变梵度天帝运上玄玄东曰北第七属元梵须帯太昏天帝位隂结之炁少微曰此天色赤炁系西方娄宿帝讳恶奕主进仙成圣天中人寿九千六百六十三万六千七百六十四万一千六百万歳随炁昇降无复结习太极平育贾奕天帝大择法门东曰北第八属释繟自然天帝位隂极之炁少微曰此天色苍炁系西方奎宿帝讳精上主度学者之身天中人寿一万九千三百二十七万三千五百二十八万三千二百万歳以上四天爲四民天亦谓之种民天一云此四天人出二炁之外无年寿之限喜乐清净也本际经云结习已尽超种民位谓烦恼爲结学业爲习太眞科曰上昇四天洞入道境随炁升降灾所不及以上三十二炁及系星宿帝讳主掌皆见洞神经人寿歳数根尘染净见龙硚经三十二天三十二帝东曰四八三十二天也内名隐讳皆多相𩔖梵语难解别有诀解凡有三十二天各有一帝合爲三十二帝诸天隐讳诸天隐名东曰经中所说并是诸天内名隐讳者也幽栖曰此四方之天即东方九炁青天南方三炁丹天西方七炁素天北方五炁玄天一方八天四八三十二天也在三景之上九宫之下四极之方与四维上下通爲十方其天名帝号旣称隐讳隐名不可注释少微曰隐讳帝讳隐名天名也天中空洞自然灵章东曰空玄也洞虚也灵章玉字也玄虚之中有自然玉字故云灵章也幽栖曰言此经是太极空洞之眞词虚无自然之灵奥者也少微曰空洞灵章即八㑹灵书自然玉字也本其所出皆结空洞之炁自然成章非世上言词是诸天音韵也玄英曰空洞者谓诸天太空虚无之中也灵者即八㑹灵文自然玉字是也章者言词合㑹䕃映成文谓之爲章八㑹者八方之炁也自然者明此灵章之本迹皆结空洞之中八方眞妙之炁灵风皷奏自然成此言章非因造作而成故曰自然灵章也诸天隐韵天中之音东曰韵调也音章也诸天各有八字之章隐其调韵文㫖玄奥难可㝷详故曰隐韵也幽栖曰亦是诸天隐微之韵十方幽祕之音也玄英曰音䕃也单出爲声五声相䕃而成文谓之音礼记乐记曰声成文谓之音天中之尊天中之神东曰天中亦有至尊又有大神也幽栖曰尊者即三十二天之帝尊神者即十方飞天之神王也天中大魔天中之灵东曰大魔者即三界魔王也灵即司命司録监度诸灵官也九和十合变化上清东曰和解也合㑹也天王昔在龙汉之中诸縁并尽而得过度三界之庭身入太虚之馆受九仙鍊度而得进大圣之号赤明开运元始钖爲梵度天王奕奕而昇灵门上登玉清之宫也幽栖曰此明诸天神灵大魔皆是举度之主録籍之司若九和十合共相保举立能应时变化飞登上清也少微曰尊是上圣髙尊也神是飞天神王也大魔是三界魔王也灵是五帝灵章也玉字所出是尊神魔灵和九炁之精合十方之音变化上清之天流布三十二境玉诀云五帝灵章五帝眞文五老同生綂九天之炁也玄英曰此明眞文玉字之縁起皆是诸天上圣之髙尊及飞天大神三界魔王五方大帝等和九炁之精合十方之音变化上清天中之妙流布三十二天成其灵章之文也九炁者九天之炁也无量之奥深不可详东曰奥隐也详审也无量之文其义隐奥难可详审也幽栖曰此经旣能变凡入圣鍊麤入妙乃出离五浊飞歩三清则幽奥难详忘言理絶敷落神眞普度天人东曰敷布也落置也元始随运度人布置神眞以立三十二天安鎭五岳普度天人也幽栖曰敷张也落廓也敷张开设之貌廓落广大之㫖言此经神眞仙化敷张廓落人间天上普度无穷玄英曰言天尊布落玉䇿眞文普度天人神鬼也今日欣庆受度历关诸天东曰道君昔于始青天中寳珠之内受十部妙经元始尔时引十方大圣飞天神王无鞅之衆俱入寳珠之中说经都竟衆眞监度以授道君当尔之时喜庆难言三十二天普遍关盟十方国土并皆受度恶对罪根一时开赦也幽栖曰旣沐神眞监举则永頼昇度之恩上关三十二天下告九幽之府此时欣庆何可胜言也请灭三恶斩絶地根东曰三恶三徒也第一色慾第二爱慾第三贪慾爲三恶门也地根地狱也请灭三恶之道斩絶地狱之根也飞度五戸名列太玄东曰五戸五道门也前章已说今重再解一色累苦心二爱累苦神三贪累苦形四华竞苦精五身累苦魂出门由戸故云戸耳太玄太玄都也人禀自然隂阳淳和无慾不履三恶五慾飞度五苦之门径昇玄都之宫也幽栖曰五戸者五道之门戸五道者以前三恶加以故炁人道共爲五道旣斩絶三恶之趋复超五道之门则酆都落鬼録之名太玄克仙籍之简太玄即玄中九宫上清之境魔王监举无拘天门东曰拘碍也人得魔王保举径昇三清得经天门无所拘碍逍遥上清也少微曰天尊赐昇天之劵魔王保举而奉之所到天门无敢拘碍执问也洞神经昇天劵出人皇文中第六十八字以青素书帯身道士临昇天之日五岳不得此劵则拘入魂魄不使同昇江河淮海不得此劵则留人血液不使同昇地官不得此劵则拘人之形不使昇度天官不得此劵则拘闭天门不使昇进天门吏士诃禁求劵得劵即前入太一紫府见大道君然后一切诸神不敢拘制也东斗主筭西斗记名东曰东华天中有散华之台四斗眞人治在其中主録筭生死功德有功者西斗记其名也幽栖曰东斗者即斗之第一星主増筭寿西斗者即斗之第二星主记録其功名也北斗落死南斗上生东曰南北二斗主人生死有善功者三官列言南斗即度三界之难拔九幽之苦宣告魔王不使破败人之行恶三官即列言北斗即告下魔王魔王即収人魂付九幽之役万劫无期长沦恶縁当尔之时无善无应北斗除死籍南斗上生名幽栖曰北斗者即斗之第六星主落其死籍南斗者即斗之第五星主上其生録也中斗大魁总监衆灵东曰魁大也灵神也斗中有灵童字郁馥常运育轮于太无回十转以召眞总綂十方天关十转十方大圣上朝玉宫万神髙眞衆灵同到则郁馥唱焉幽栖曰魁首也中斗者斗之第七星爲四斗之首总綂一身衆灵此五方之斗是北斗五星以主五方旣是斗星故言云东斗西斗非方方各有斗也少微曰此明五方斗宿各受元始职司东方七宿主人寿筭西方七宿记人罪名北方七宿落人死籍南方七宿上人生契中方即今人所谓北斗也天官书曰斗爲帝车运于中央临制四郷以察妖祥又张衡灵宪曰一居中央故知是斗斗中极也以神州之人居极之南自北而视故谓北斗北极也论之寔同王命布于四方则天心于是乎见矣言中斗爲炁之大帅总监一切神灵生死罪福也䟽曰眞一口诀云斗中自有五斗阳明爲东斗隂精爲西斗丹元爲南斗北极爲北斗天关一星爲中斗恐非此也今解东斗即是东方七宿角亢等少阳之职主人生之筭今人上功名也西斗即西方七宿奎娄等太隂之职主记人善名也北斗即北方七宿斗牛等太隂之职又主死故削落死名南斗即南方七宿井鬼等太阳之职又主生故上生録也中斗即魁𩲃等七宿所谓中斗而緫监四斗一切衆灵生死罪福之事也青帝䕶魂白帝侍魄赤帝养炁黒帝通血东曰青帝君姓阎讳开明字灵威仰常主人魂白帝君姓上金讳昌开字耀魄寳常主人魄赤帝君姓洞浮讳极炎字赤熛怒主洞阳之炁在于心府黒帝君姓黒节讳灵㑹字隐侯局主于血气綂于肾上清眞人云青帝君姓常讳精明白帝君姓混名蓐収赤帝君姓炎讳洞丹黒帝君姓玄讳明萌幽栖曰青帝位东主木管肝魂藏于肝故曰䕶魂白帝位西主金管肺魄藏于肺故曰侍魄赤帝位南主火管气气从火生故曰养气黒帝位北主水管血血归于水故云通血也黄帝中主万神无越东曰黄帝君姓通班讳元成字含枢纽主土气鎭于脾上清眞人云姓麻讳忠愼幽栖曰黄笳天中金华之山山上有五帝之宫五帝神王治宫中常生五色之云日月侠乎左右飞仙翼其轩五帝在天主领飞仙在地鎭于五岳主领鬼神在人主五藏主领五神肝藏魂肺藏魄心藏气肾藏血脾处中宫主于肌肉故人法地地法天天法道道法自然神有所归故云无越错三合以成其德也少微曰此明五老帝君各受赤书符命在天则主领五方神仙在地则主领五岳神鬼在人则主领五藏精神各有所主故无错越告命次第具在眞文也青天魔王巴元丑伯东曰青天魔王姓斌讳齿成巴青天魔王与元始同生綂御九天丑伯亦三界之魔王也主领三界之中学人识其音则享福不识其音则被殃若得魔王保举者身入三清也幽栖曰事连青帝上四言位号中二言讳下二言字其余并同此义也赤天魔王负天担石东曰赤天魔王姓弗讳由肃势能掲天力能倾山飞空三界中遏人功德制伏衆魔也幽栖曰事连赤帝白帝魔王反山六目东曰白天魔王姓赤讳张市一头六目能破山反石总綂六天鬼神断人生生之路也幽栖曰事连白帝黒天魔王监丑朗馥东曰黒天魔王姓徐讳直事爲性凶丑而好杀害也幽栖曰事连黒帝黄天魔王横天担力东曰黄天魔王姓天门讳波狂大魔王身衣玄文之衣头戴横天之冠腰佩龙头之劒常乘羽轮之车飞行云中常作謡歌有三千言乱败后学太上故书其曲在消魔寳经也幽栖曰事连黄帝其位号名字并同青帝主保护学人驱除魔试者也少微曰次明魔鬼乱人受命诛戮宗君曰天魔身者皆是前生持戒布施勇勐精进不免嫉妬胜己故斯报也五帝大魔万神之宗东曰青帝魔王姓迫落讳万刑赤帝魔王姓赭讳上栢白帝魔王姓邓讳吁儿黒帝魔王姓枭讳公孙黄帝魔王姓宛躬讳产生各领官属三万八千人与六天同生也主领三界功等诸天爲鬼神之宗也幽栖曰此五方天帝五天大魔并綂领五天五方一切神祇故云宗也飞行鼓从总领鬼兵玄英曰此明五帝大魔常部领鬼兵飞行大虚之中以音声鼓吹之从故云飞行鼓从也麾幢鼓节游观太空东曰导从鬼神麾幢曲盖五色玄黄飞行云中游看十方周游太空也幽栖曰飞天灵魔乘虚驾浮前导后从綂押鬼兵持幢执节鸣鼓把麾出入眞境游历太空少微曰玉清隐书云五帝魔王各帯虎头鞶囊领官属三万八千人与天同生常恼乱学人不欲成道又自矜与诸天上帝齐其圣功后因龙汉开图乃服于元始之化故歩虚颂云魔王敬受事故能朝诸天也玄英曰夫大圣游行皆列威仪服饰麾者以指撝爲义注羽毛于竿首状似旌旗之𩔖也王者执之以誓衆誓者宣勑约之词如今之人君处分事是也幢者旗韣之𩔖也鼓节者击鼓流吹以爲音乐节奏也此明五天魔王各自部领万衆建立麾幢鼓节游观太虚之中骑从骈阗恣意所欲自号赫奕诸天齐功东曰导从赫奕威仪具足诸天敌势故曰齐功玄英曰旣能备此威仪又自称爲赫奕侍以尊贵上天度人严摄北酆东曰魔王在三界綂乘玄都常检校北酆鬼府宿对死魂以上言玄都保应得度者幽栖曰旣前导后从即麾幢鼓节故自号赫奕也复举学度者以制摄精魔故与诸天齐功也赫奕者贵盛貌也少微曰天尊在始青天度人时乃摄召北帝使宣告魔王斩馘鬼神勿行灾害毎劫度人法令如此神公受命普扫不祥东曰神公者大罗天丞相也字廓奕在始阳之台主品人神得度大千世界昇无量之堂不祥不善也尔时受天尊符命扫荡万魔之精不善之鬼拔三官之府度更生之賔定命籍于朱宫削死根于九祖受景福于眞人披幽夜于万劫受更生于神公也幽栖曰神公即大罗之神公也受命即降五帝大魔之命也使防衞学者扫除不祥也八威吐毐勐马四张东曰八威者龙麟虎豹师子丹蛇天马勐兽吐毐四张也幽栖曰八威者八威之神龙也勐马者即天灵之陆马也神龙吐毐以摄祅氛陆马奔张以逐邪魅也天丁前驱大帅仗旛东曰天丁五丁力士也大帅都督杀伐将军也导从天兵节盖仗旛威仪侍从左右前后诛除不祥翦灭鬼祅也幽栖曰天丁即天邹甲卒也故导前以驱除大帅即大魔鬼帅故仗旛以辟斥也掷火万里流铃八冲东曰左右流金火铃一掷万里流光焕烂交错八冲𠑽满空虚之中消魔灭鬼也幽栖曰掷火流铃者流金火铃也掷之有声闻乎太极光振千里故彻万里以交焕达八方以冲击则眞人常持之以制御魔精少微曰洞眞经曰火铃有光而无质一掷万里也敢有干试巨遏上眞东曰万魔藏形百鬼岂敢当拒巨者拒也幽栖曰谓不遏上眞也持此经者则爲上眞也金钺前戮巨天后刑东曰钺者似斧也巨天者力士也则金钺于前而斧戮巨天于后以刀刑金者亦铁之总名或云以金饰钺故云金钺也又云天丁力士前诛后斩除灭鬼精者也少微曰若有鬼神敢行干触自纵凶害塞我上眞则使彼天丁前诛后斩也屠割鬼爽风火无停东曰屠割破裂也爽魂也风火者风刀火山也破裂鬼魂于风刀火山也幽栖曰屠鬼之爽割魔之精其急如风其速如火故云风火无停千千截首万万翦形东曰首头也形身也言其有罪鬼魂千千万万斩其头首解剔身形也幽栖曰千千万万言其多也非即定数或斩其首或解其形以尔者夫有眞则有邪有善即有恶故邪能遏眞恶能丧善也魔无干犯鬼无妖精东曰百魔伏形万妖丧精旣屠精割爽复截首翦形则何有能干岂敢更犯也幽栖曰用此威刑翦除鬼贼所以百魔伏匿羣妖丧精也二官北酆明检鬼营东曰三官天地水三官也北酆北部剌姦也酆都九府之中有九部剌姦也又有九都使者本是龙汉后一劫九炁各生一兽以害恶民其劫旣开九兽改号爲九丑之鬼北帝上眞在酆都之上立九丑以辅三官数极九九八十一万度天炁交九丑转号爲九都使者常检校三官九府之中善恶之魂不得隐匿也幽栖曰三官即六宫之三官也六宫在北酆之上三官綂万鬼羣故令检守营域不得干犯学仙者也不得容隐金马驿呈东曰金马金龙也检校善恶驿马飞驰以呈其事也幽栖曰有所容其隐匿即金马驿来呈奏金马者言坚劲如金刚之马也故言金马驿呈少微曰惧其威武明检鬼营若有逃藏不敢容隐毎驿龙关奏急赴前呈者如世间驿马有呈限也普告无穷万神咸听东曰普告天上地下一切神灵咸使听伏幽栖曰天上天下无幽无冥有告遐迩莫不咸听也三界五帝列言上清东曰神公受命之时普告三界五帝神王一切神灵解遣地狱之中恶对死魂并列言上清也幽栖曰三界即三界之魔王五帝即五帝与大魔并列言举功保度学者上登上清之阙朝奏太上之前也少微曰神公耿介普告无穷五帝万神咸来听命魔军已丧列奏上清玄英曰三界者此前色欲等天之界也元始无量度人上品妙经四注卷之二元始无量度人上品妙经四注正统道藏三家本四卷洞真部玉诀类元始无量度人上品妙经四注卷之三寒三元洞玉历东曰元元始也洞通也玉者玉字也历记也元始结自然之精以成八角垂芒之文玄洞虚空光照四方二仪分判日月星宿于是列明衆圣所珍号爲玉历记天地之劫运推历度数眞人书记其事撰集成经故曰玉历也少微曰元洞者元始天尊结元洞正眞之炁爲玉历以纪功行注其九品仙阶自九品仙阶而迁九眞至于九圣方出三界之外逍遥上清即与道合眞永无沦坠矣龙汉延康东曰龙神也汉大也玉字始见出法度人示以神竒因名爲之大福堂国长乐之舍荡荡大化号曰龙汉也延长也康安宁也龙汉运讫天书玉字隐其精光日月灭景天地冥然无所分别长宁久逺故号延康也幽栖曰元洞玉历即天上空洞历纪之名龙汉延康即杳杳冥冥亿劫之号延康之劫在龙汉之前此并过去二劫也少微曰此章论劫运成坏也龟山玄箓曰元洞上皇炁也天尊结元洞之炁爲玉历之书其历以龙汉劫爲初劫开图曰赤明劫终曰延康劫循环无穷终而复始延长也康安也劫终之后三界空坏万物精爽长安在太虚故曰延康爲坏劫之称赤明是开图之名二者交周是谓大劫故终际皆号延康中间开图例曰赤明其余开皇上皇小劫名也灵章云龙汉承延康界开号赤明开光天地复位此龙汉后延康赤明也玄英曰元者根元本始也洞者虚无空洞也玉是寳中之贵历者以历述爲名此明元始天尊将此眞文记録前代经历劫劫运终之大数以其眞文可贵历数可凭寳而存之谓之玉历眇眇亿劫混沌之中东曰眇眇髙逺也亿万万爲亿也劫者已解前章元始玉字沦于延康之中一沦亿劫可谓尘沙之数者也混合也天地无分别混沌爲一也幽栖曰言此二劫眇邈久逺莫知纪历之数幽幽寥寥在于溟涬之中少微曰祖劫已来尘沙莫纪不可遍举略以亿劫明言见亿劫数终皆成混沌万物精爽在其中龙硚经云三界劫坏混沌无形毎劫重造三炁爲宗上无复色下无复渊东曰色光青也渊深也积空成青积河成渊故天髙而青水深而渊人精而神故天有三光以垂明地有三河以纳川人有三宫以舍神人得理则天地平宁仍值延康天无复色一时混然也幽栖曰夫毎一劫运终则三光幽瞑天地世界混沌如初道归本源万物失一则上有何色下有何渊少微曰毎至劫终上尽二十八天无复光色下终九垒三十六地无复泉源也风泽洞虚金刚乗天东曰风泽者元始梵风之炁也洞通也虚无也金眞也刚强也风泽之炁强于眞金故曰刚风包于九垒乃载九天通达虚无抗举澄汉之精髙而洞浮悬而不落金刚眞炁以乗于天致令空而悬立地系于金刚炁也幽栖曰风泽者道之炁也金刚者精之炁也道炁至柔则洞洽于虚精炁至刚则运成于天世劫自然天境常在但无光耳故犹唿爲天也少微曰风泽第八垒炁也风泽之炁坚刚如金故曰金刚亦曰刚风劫尽之时能洞满空虚承天不坠按九地内音素灵丹经地下深亿万里得润泽地其炁黄又二十亿万里得色刚泽地其炁紫又二十亿万里得大风泽地其炁青又下无穷无极无边无际洞渊纲维地其炁緑皆风梵纲维之故能擎持地轮悬而不落九垒各有四皇合三十六皇上应三十六天若学者不知天上内音则天帝不领兆名不知地下内音则土皇不奏兆籍终闭而不得仙也天上天下无幽无冥无形无影无极无穷东曰幽逺也冥近也天上天下无髙无下无逺无近不可区别皆冥然也形天地也影三光也极尽也穷终也天地无形日月无光极乎无尽穷乎无终幽栖曰在天之上无幽无冥不可测在天之下无影无形不可观旣在上下不知其穷极唯混成自然而独立也溟涬大梵寥廓无光东曰溟涬长逺也大梵炁也寥廓空逺也元始沦于延康之中溟涬久逺寥廓空虚亿劫无光也幽栖曰大梵者大道也言大道之炁玄冥而未分故云溟涬虚无之境汗漫而未朗故云无光也少微曰劫坏之时其状如是言三界之上四民之下无有幽深冥逺空无形影旷无穷极唯有大梵之炁溟涬辽廓三景无光玄英曰溟涬者空虚不测之状也寥者夐逺无穷也廓者空无边际也此明三界之中无日月之光唯有大梵之炁溟涬寥夐洞满太空之中故云寥廓无光也此上是前劫延康之际今劫龙汉之初二仪未有区分混沌空流梵炁次至赤明开运具列下文赤明开图运度自然东曰赤者火也元始九鍊之炁也开启也图像也元始在于延康之中开启赤明之运因禅黎世界与髙上大圣玉帝以火鍊眞文莹发光芒玉精流澳爲洞阳之宫万物立像号爲赤明也幽栖曰是时赤书眞文开图箓之焕烂运隂阳之分度天因之以晖三光地因之以生万物故知天地有成败休废非复此时草创开辟也于是四时迁谢万化亭育不知所以故云自然也因此遂号赤明之劫少微曰自后明劫运将成也眞文火鍊故号赤明度运数行自然之理也玄英曰此明劫运初开承龙汉之际列植宇宙致立三光赤明者即前玉历眞文也元始天尊以火鍊之眞文明而色赤因号赤明用此眞文开列天地运化干坤三光运度有常各是自然之理非关造作之功也运度者运行也㑹数也赤书云劫运昼夜圆周三十日爲一交十二交爲一度三千三百度爲小劫九千九百度爲大劫又生神章云一度一年也元始安鎭敷落五篇东曰安立也鎭守也敷布也落置也五篇眞文赤书玉字也幽栖曰敷施张也落广廓也于是元始以赤书玉字敷张眞文安天之根鎭地之源敷落五方之色位陶铸隂阳之器物敷张元化靡有不备赤书玉字八威龙文东曰眞文旣受火錬号曰赤书也八威即八威玉策也龙文召龙之文也元始安立五岳布置五篇眞文鎭于五方五帝鎭守制神召龙以禳劫运之期也幽栖曰赤书即五篇眞文也玉字即自然内音也八威龙文眞符之类传授于上眞保制劫运使天长存东曰元始安鎭五岳建天地之根以却衆灾制神召龙以申劫运天髙而不倾地重而不沦始终安立故得长存也幽栖曰言此赤书眞符龙文等并能制御劫运消劫否终使天地长久而无倾覆少微曰赤书五篇眞文也玉字八㑹灵书八威玉策文也驱役八种之威因以爲称龙文召龙文也元始行道之初以赤书安鎭五方玉字布三十六天玉策以威制万神龙文以召龙保劫所以天得长存不有倾覆也梵炁弥罗万范开张东曰梵者大梵之炁也弥罗者包罗也范形也元始抗大梵之炁开赤明之运天地万物一时受形也幽栖曰元始即安鎭二像敷落五篇又以玉字龙文保制劫运则布真梵之炁于十方开玄化之文于宇宙故天下品类触物齐兴少微曰梵炁弥布陶铸万形曲直方圆各有模范也元纲流演三十二天东曰元纲者元炁之纲纪也敷演三十二天中也幽栖曰元者星也纲者星纲也旣二仪开朗三景齐明故星罗流转上照三十二天日月逓明下朗百亿世界少微曰元大也演布也梵炁爲万物大纲流布三十二境轮转无色周回十方东曰元色者无形也十方者八方并上下合爲十方也大梵之炁无所不布也幽栖曰轮光于三界周照于十方则无幽不明是物皆烛无色者即三界之上界者也旋斗历箕玄英曰旋斗者旋是回转之名斗箕是二十八宿之中星名也斗星在北方东上历箕者历犹履也箕星在东方北上故註云箕斗二星夹东北角也此明大梵之炁流行起自东北角扶揺台其炁羊角而上从东左行向南先历箕星中过故云历箕从南向西从西向北经于贾奕皇曽二天中过又却东回经于斗星中过入扶揺台中是梵炁周天一帀生长万物成一歳之功故云旋斗历箕注云贾奕天在角左者角星位在东方贾奕天在西方梵炁左行从东向西入贾奕贾奕是三十二天之极位故曰在角之左也皇曽处其右者皇曽是三十二天之初位在箕星之右故爲始箕之分野始箕者梵炁始于箕星而行故云始箕旋斗历箕义略如是回度五常东曰斗北斗也箕箕宿也回度运导也五常五行也以自然之炁运导五行也幽栖曰转七辰于北方随日时以杓建周历箕毕之运经纬五常之度五常者五星也箕毕二十八宿之数也玄英曰明此梵炁流行缭绕三十二天回运五常之炁故得四时顺序变化生成五常者五行金木水火土是也若历而言之则木属东方火南方土位在中宫金西方水位北方也此五行者生成万物皆因梵炁之功爲天地常行之道故云回度五常也三十五分总炁上元东曰三十五分者三十五天也分者分野也总綂也炁者元始之炁也上元者元始开明无上之道总綂羣仙包罗天地剖判隂阳运导五行诸天授位三象旣分九层之台焕然而明处乎玉京之山焕乎玄都之上飞天常散百和之香流五云之华以灌飞天眞人台上有太眞玉郎一日三回十絶之旛一周则诸天上朝遶台三帀诵咏洞章三十二天位在四方方有八天合三十二天也三天罗其上大罗之上并皆空虚有自然五霞其色苍黄号曰黄天黄天之上其色青苍号曰苍天苍天之上其处玄空积空成青号曰青天凡有三十五天各有分野并总系元始之炁无上之道也故曰总炁上元也论三十五者三十五星也幽栖曰三十五分者即都明前日月五星二十八宿共爲三十五分且二十八宿宿有数星日月二曜又非星类则不可唿爲三十五星故谓之三十五分耳分者位也俱总受上元之炁上元即披禀之元也少微曰箕斗二星夹东北角贾奕天在角左爲周斗之分野皇曽天处角右爲始箕之分野梵炁先起于东北扶揺台羊角而上左回向右历箕而度旋斗而终缭绕三十二天回运五常之炁然后四时变化品物流形太极隐诀云香烟自然生玄阶兴扶揺言梵炁出扶揺之台如香烟之状也玄英曰三十五分者三十五天分界也三界有三十八天兼北斗七星星主一天是爲三十五天也北斗以阳明隂精丹元北极此四星主种民四天以玄冥眞人天关此三星主最上三天总爲三十五天也最上三天曰玉清上清太清天是也一云以三台三星主上三天并前三十二天是爲三十五天之分也总炁上元者上元即太上玉清玄都也明梵炁流行旋斗历箕遍满三十五天也其炁昇上上清天中总入玄都之境故云总炁上元也八景冥合炁入玄玄东曰八景八色也冥合者洞体道炁也玄玄者深奥也太上道君乗八景之玉舆策三素之飞云昇玄都之上六合之台开元始之玄奥演大法以度人至炁玄妙体道自然幽栖曰总而言之唿爲八景谓二十八宿列于四方方有七星则四方之宿与日月五星北斗合爲八景光炁自然冥合冥合光炁俱入玄玄此之玄玄即上元之玄旣先禀上元之炁还复炁入玄玄则上下之炁相注故光津之曜不息也少微曰若人得道则三部八景之神冥然混合共举兆身入重天之上玄玄者天天也玄英曰八景者景光也上元总炁爲一景七曜合爲八景七曜者日月五星是也冥合者明此八物光景冥然相合通照万天故云冥合又解八景者八天光景之色炁入玄玄者即前大梵之炁周回旋轮昇入太上天中故云炁入玄玄也玄玄者髙上无穷无极之貌也若世人得道则八景之神共举兆身入重天之上重天者诸天上界之天即上清玄都之境也玄中太皇上帝髙眞东曰太皇号易邈从龙汉而来至赤明而出在始开之中空虚之内游乎辽辽之境处乎寂寂之庭神景玉秀爲万道之标也幽栖曰前云玄玄即玄中之上玄也此云玄中即二空三境之域也二空即太空空洞也三境者即玉清上清太极也太皇在玉清上帝在上清髙眞在太极也凡称皇者即天尊之号与元始之齐位即上皇髙皇虚皇玉皇之例是也上帝太微帝君三十六天帝最尊者髙眞即中央黄老太极最尊之称也泛景太霞啸咏洞章东曰泛景者游翔也太霞炁也飞玄之炁而诵咏空洞之经以和自然之炁㧞度学道之人也幽栖曰泛者浮也景者身也言此三尊所行纵身于云中泛景于霄汉发口则吟洞章之句咏髙上之篇洞章即大洞之章髙上篇亦洞章之篇名也少微曰太皇虚皇道君也上帝金阙上帝也髙眞第三品眞人上清天有虚无景之山山有太霞之炁虚皇上帝与此髙眞泛八景玉舆飞太霞之上啸咏空洞以栖学人也金眞朗郁流响云营东曰金眞者自然之章梵天神人飞游太极之上玄歌无量之音激爽灵风之炁拂扬洞章之曲太和玉女于华都之门而和神人之歌流响庆云之宫故曰云营也幽栖曰金眞者即金眞玉光也此是天尊之身光耳郁者光耀也营者凝聚也旣泛景大霞之中故金眞焕烂吟咏洞章之句云合烟凝者也少微曰金眞金简眞文也昔眞文始现结于玄空莹发光芒刻书金简故明朗郁郁然也云营云宫也百玉容堂在玄都龙山之上言上帝髙吟金简清音响亮流入云宫玄英曰金眞者刻金纪録眞文朗者眞文书字明朗也郁者明盛之貌也云营者玄都之内百玉置立容堂之名也其堂在龙丘山之上流响者将明衆圣啸咏响彻云营宫中故云流响云营也玉音摄炁灵风聚烟东曰玉音者玉光之章也飞天神人常乗碧霞之辇飞游玉隆之天一日三时引天中大圣上朝匕寳之宫天王称庆鸣玉扣钟侍晨一啸而灵风聚烟灵风旣鼔音成洞章也幽栖曰玉音即太皇髙眞啸咏之音也言太皇啸咏则玉音冠霄以摄炁灵风生虚以聚烟者也紫虚郁秀辅翼万仙东曰紫虚者紫微宫也郁勃也秀出也紫微之馆郁勃出乎玉清之上中有沙籣之宫宫有新得度者受灵寳之人巨亿万衆功德未备停散其中劫运一交陁丘之衆计功之重而得昇度朱陵之宫受福而昇仙然后成至眞也幽栖曰玉清中元号爲紫清故亦唿爲紫虚言此三尊虽各爲一景之宗源并是玉清之品位但预是道君皆位入玉清且紫虚之宫自然郁秀加以万仙之晔翼故増衆圣之曦晖也少微曰紫虚紫微宫别名沙兰宫宫馆壮丽郁然秀茂宫中有陁丘之衆巨亿万人皆新度者时运未举且停散其中须运交则三部八景二十四眞辅佐翼助昇度南宫而受其仙者也千和万合自然成眞东曰和解也合聚也眞人积学巳来经无数劫解形易体舍身受身随运轮转经麤入妙玉眸沃錬然后成眞也幽栖曰言修诵之人若千眞和神万道合炁眞与神混体道与炁合形自然而成眞也少微曰夫昇度者皆立三千善功万行圆备然后三官校録昇度南宫太和哺饴玉膏冶錬经历和合然后成眞也眞中有神长生大君东曰长生宫中有长生之君也幽栖曰旣与眞合体即体中有眞即眞中有神即此大君及后诸神是也大君居脐下命门宫亦号爲明堂之宫也少微曰此说度人本神也眞中南眞宫中也长生大君即度命君也字曰吁贠主鎭朽骸也无英公子白元尊神东曰左无英讳公子右白元讳洞阳号曰尊神幽栖曰无英白元二神名也共居洞房宫宫在眉间直入二寸无英亦时在肝一名公子白元亦时在肺尊神即重指白元非别号也太一司命桃康合延东曰太一讳务犹収司命上帝司命也讳理明初桃康命门中神也幽栖曰太一亦大君也大君爲身中百灵之尊万气之主故称太一亦名大君也司命者主生命也复谓司命桃康合延二神讳字与大君同共望其二君讳字乃交互而言非的正也少微曰太一讳务猷収司命字玄度卿桃君讳回孩康君讳精延玄英曰太一总领羣司爲衆神之主司命等眞官皆南上度人职司之位也执符把箓保命生根东曰公子执符司命把箓太一制魔以洞章举度于长生之宫也幽栖曰大君常执八符以保人之命生人之根也玄英曰此明度人成道之时令公子执元始度人之符司命之官把度人名之籍太主制约羣魔共举学人保命生根上游上清出入华房东曰上清紫微宫也紫微在玉清之上华房者太极宫宫有青华门里有曲房也幽栖曰此诸神本是上清太微宫中之神也分释降炁下入人身之中故时复上游上清出入华房即太微房也八冥之内细微之中东曰八冥八极也细微毫芥也游于八极之外毫芥之内者也幽栖曰八冥八极之表冥昧不测故云八冥也言此诸神则大无不处细无不入或舒布于八冥之中或贯穿于一毫之末在人爲道在物爲生道性之炁也下镇人身泥丸绛宫东曰泥丸脑也绛宫心也天尊在上清宫中号曰太一君下在人身爲泥丸君开经藴呪曰天尊虽逺妙近縁泥丸君此之谓也幽栖曰明下镇人身之中或在泥丸或处绛宫泥丸从眉间却入三寸绛宫即心也中理五气混合百神东曰五气者五藏气也百神者百关也混和也调理百关和合神气也少微曰华房玉清三华房也八冥八极也细微毫芒也泥丸脑也绛宫心也此等眞神以太一爲主则游行三清出入三华之房周于八极之内遍于毫芒之中下镇人身则太一在脑总衆神也司命处心纳生元也无英在肝制三魂也白元在肺拘七魄也桃君住脐保精根也延康居肾守命门也中在空洞则理于气和合百神表瑞灵文随劫度人易曰神无方易无体隂阳不测之谓神也然则神无不在所在皆无不可以识智知不可以有无定或以爲人身之内各有此神爰披衆经其理非一也按天老祕䜟曰神有尊卑太一爲贵上镇三清下游九宫洞神经曰太一名务猷収字归㑹昌主诸天地其神最尊形黒上而赤下头戴通天之冠纵目视也久久存之长生不死大洞玉经曰司命奉帝书号爲玄度卿其形白上而青下面圆正等洞神三元记曰三元君者太素三元君也一女子耳首有頽云三角髻余发散垂至腰着扶晨冠服紫浮云锦帔腰九色龙锦羽裙带流金火铃虎符书坐中膝下出丹緑青三炁三元君生三素元君长女紫素元君生无英中女黄素元君生黄老小女白素元君生白元黄老白元无英号三元帝君帝君母号三素元君即三元君也朝礼精苦积年三元降房三素玉女先来降矣学道不识三元修行无效此三元皆是自然之神与元始同出万人共感眞炁遂各有其神也十转回灵万炁齐仙东曰万炁者万神也泥丸君说经十遍万神俱仙三宫六府一切神灵各率所部亿乗万骑郁然变化导从威仪乗云骑龙共举人身百寮宰官一切神明同得昇仙也幽栖曰十转者天关十转也言一人得道天关爲之十转则回百灵以成性变万炁以俱仙少微曰总彼七神慈怜兆庶十方轮转回度生灵欲使万炁流行齐成仙道也仙道贵生无量度人东曰无量者大圣衆像之尊神也天中有无量大圣衆皆綂十方飞天并受其品量而得昇迁也度人者飞天神也常以鸡鸣之始上登玉台之上仙堂之中採五方云芽之精而仰咽日月三辰之光常简学仙之人生死録籍开度九幽之魂昇入法轮之门学者知此法能䇿神风以迅烟上昇骞林之丛七祖出长夜之府而上登更生之宫也少微曰仙道所贵唯在于生故无量度人不可胜筭也上开八门飞天法轮罪福禁诫宿命因縁东曰八门者天开八方法轮之门也中有罪福之场也太上道君开于八门以度学者生死之魂也故曰法轮幽栖曰旣得生度即魔王上开八方法轮之门以度学者则自然昇举故得无拘于天门也少微曰八方罪福之门飞天人所司故曰飞天法轮道君八门问罪福飞天人对宿命说因縁事迹根由具在法轮经中也普受开度死魂生身东曰法轮之门罪福之场各有禁戒罪福所由具在法轮经中太上道君开大慈之化拔地狱宿对之魂责其罪目然后原赦得入法轮之门驾乗八景之舆昇乎玉清之中上朝紫微之宫位及圣衆之賔谓死魂生身也幽栖曰七祖生我一身兴此五业今旣一身受度五业自然而亡七祖则鍊化更生五业则无根自落故云普受开度仰荷解脱之恩也身得受生上闻诸天东曰闻开也身得受生上开诸天也诸天之上各有生门东曰八门之中各有受生之门也幽栖曰旣生身受度复死魂受生则三界五帝上奉诸天诸天之上亦着生録故云各有生门也少微曰死魂受生皆奏诸天诸天之上各有受生之门然后三官校録配入生处中有空洞謡歌之章魔王灵篇辞参髙真东曰空洞者三界也三界皆空魔王魔罗也常在三界之中謡歌杂曲辞参灵篇惑乱人心灵童转八门之关衆真上朝郁馥一唱魔王束身人能诵灵音则名书于紫微宫法轮列籍于司命揽觉度魂于更生之宫也幽栖曰魔王旣保举诸天之上故有謡歌于诸天之中辞列髙眞理契空洞诵之仙举故曰灵篇也少微曰三界之中空洞之上魔王伏化奏唱謡歌灵篇善辞参合眞圣也第一欲界飞空之音东曰欲界自黄曽天至上明七曜摩夷六天欲界之分也中有魔王字郁黙作飞空之歌幽栖曰第一欲界者下界也谓居此世之上故云第一欲者染着也界者境界也欲界有六天言此天之人有形有欲触物染着故云欲界魔王于此界空玄之中謡歌此章故云飞空之音也少微曰道敎经曰凡人口业净有十善功以上生欲界之天人道眇眇仙道莽莽东曰眇眇羣碎也莾莾暗昧也人道在羣小之中难可成也仙道莾莾昧昧难可晓了非可见也故云莽莽也幽栖曰目少曰眇逺而可见混漫曰莾杳然莫测言人道非逺力之而可致仙道冥昧不动而易沮鬼道乐𠔃当人生门东曰乐者欢乐也生门者三界命门也鬼道在三界之内导从鬼兵遏人生命枉暴杀人以爲欢乐幽栖曰夫鬼道者纵心逐欲适性随世故云乐也此即动之死地日䘮其生生死门对故曰当人生门也少微曰鬼道以杀害爲乐羣行兇暴常遏人生门生门三界受生之门也天道责生鬼道贵终东曰贵好也天道好生鬼道好杀也幽栖曰神仙之道在于长生久视湛然长存邪鬼之道务欲人归太隂悉在终灭也仙道常自吉鬼道常自凶东曰好生者吉好杀者凶幽栖曰仙道旣生故吉祥自兆鬼道旣死故凶祸自应少微曰人道三界以下也仙道三清以上也鬼道酆都六天也髙上清灵爽悲歌朗太空东曰髙上者天王也名阿滥常乗景霄之轮游观九层之阿处玉楼之上明洞章以召魔上爲仙眞之馆下爲鬼神之家诵咏灵章悲歌朗彻响应太空也幽栖曰虽复髙眞上圣爽炁清灵犹故哀愍悲歌朗彻空洞即五苦之颂是也玄英曰前明劝人成道此明讃美悲歌普度无穷发此言也明髙上玉皇愍伤三界常于三清之上咏此悲歌歌声朗彻太空慈怜兆庶故曰悲歌朗太空灵爽者是玉皇精灵爽利之炁也唯愿仙道成不欲人道穷东曰天王上云楼之上吟咏无量之章看见下世学士不得度三界之难故诵之以制魔灵神魔即应响而束身羣鬼则诣座而伏形以度学者之身成其至眞之道幽栖曰穷极也人道之穷极贵者也若仙道旣成则衆妙斯㑹五浊之苦自灭三清之乐未央若人道虽极当时之荣万乐斯须一苦永蔽少微曰髙上玉皇清明灵爽悲歌朗彻声满太空唯愿仙道早成不欲人之穷苦北都泉曲府中有万鬼羣东曰北都之山是六天神魔所治中有泉曲之府万鬼羣衆在其中六天鬼者并是百魔凶暴丑恶之鬼常欲杀人也幽栖曰北都者在北方溟海之中北玄太帝之都也中有泉曲之府即九幽长夜之府也旣是鬼之大都故有万鬼羣也乃总言其万岂唯万哉但知据人便知鬼也但欲遏人筭断截人命门东曰六天魔鬼常欲遏截命筭断人生门欲令人死也幽栖曰夫鬼之爲理常刻人筭寿欲人早终截人生根断人命门故上云鬼道贵终当人生门也阿人歌洞章以摄北罗酆东曰阿人者魔王自共语也诵咏咏洞章以召北酆之魔鬼不得妄爲杀害有犯即斩以佐天治也幽栖曰阿者何也何人能歌此空洞之章摄御罗酆之鬼则无遏筭之虑自逺天伤之患罗酆北都之山名也东送妖魔精斩馘六鬼峯东曰束缚也馘灭六天羣魔也峯者魔之总名也故祝六天魔鬼云天蓬天蓬九元杀童此之谓也魔王歌此曲扫灭衆魔精也幽栖曰束者拘録也送者斥逐也斩者截首也馘者割耳也若能歌诵此章则妖魔可以拘録可以斥逐可以截首割耳矣六鬼峯者即酆山有六峯峯各一宫旣有六宫故云六鬼峯一宫周回千里也少微曰阿人魔王自称也断首曰斩截耳曰馘六鬼者六天鬼贼也锋言其先锋者锋锐也魔王言我受符命常歌洞章制摄酆都束送魔鬼有爲祅害则刑戮絶之也玄英曰馘谓截其左耳也杀鬼衆多每于一身但割取其左耳献上魔王明其杀数多少左耳属阳故取之也诸天炁荡荡我道日兴隆东曰荡荡清明也兴隆者魔王謡歌飞空之中荡除鬼炁以成其功故曰日兴隆也幽栖曰旣束勒妖魔之精斩馘六峯之鬼故得诸天眞炁坦荡而我道正化兴弘也少微曰持此威刑斩馘魔鬼则六天邪炁荡除三天正法兴盛也第二色界魔王之章东曰色界自虚无越衡天至太安皇崖天合十二天是色界之分也魔王讳摩字罗也幽栖曰第二色界者中界也谓慾界之上故云第二也色者形质也界者境域也色界有十八天言此天之人有形无欲故云色界魔王旣綂管此界故因立此章也少微曰自虚元越衡天至无极昙誓天凡一十八天爲色界道敎经曰身业净有三百善功得生色界魔王讳摩罗落落髙张明炁四骞东曰落落髙逺也明炁者清明也天炁髙逺清而明也故曰四骞也幽栖曰落落者廓落也骞者开也言十方诸天则廓落而高张明光之炁而四骞也少微曰骞回上也落落我界髙逺开张梵炁光明四方回上梵行诸天周回十方东曰梵者大梵之炁也十方者十方飞天神人也乗大梵之炁飞空三界之中游乎十方也少微曰大梵之炁行帀诸天则十方神仙周回十过故曰周回十方如此神仙其数无量由我保度得成大仙故曰皆由我身也我有洞章万遍成仙即此歌曲也无量大神皆由我身东曰无量者十方无量大神也魔五与诸天俱生学得道者皆由魔王保举而得成眞人也故曰皆由我身也幽栖曰梵行者至眞之行也我者魔王自称也言三十二天梵行眞人至于十方无量大神莫不皆由我之保举而得居于此天也我有洞章万遍成仙东曰洞章者魔王歌曲也学士若能诵之万遍魔王即保举径昇上仙仙道贵度鬼道相连东曰仙道欲令人昇度鬼道欲令人死亡更相连逮共入恶道也幽栖曰言我有此空洞之章诵咏万遍皆得昇仙夫仙道贵形神俱度鬼道贵生死相连昇度则祖考亦度相连则子孙亦连也天地眇莽秽气氛氛东曰眇莽者暗昧也秽恶也氛乱也天地髙逺无所不容眞者处上浊者处下魔精恶气满于空中也幽栖曰天髙无涯地广无际常秽气氛合弥贯太虚也三界乐𠔃过之长存东曰三界者欲界色界无色界此非至乐若得过三界之上乃得仙道与劫轮转更不生死故得长存也幽栖曰言三界之人若迷乐住乐则乐尽而渝堕若悟乐之非乐则超出而长存也身度我界体入自然幽栖曰若悟乐之非乐则不住乐而修进故得身度三界之难体入自然之境少微曰三界虽乐福尽则倾寿等尘沙终当死坏也此时乐𠔃薄由我恩东曰得入无色界之中至此欢乐我恩者魔王自称我也尔皆由我保举而得入仙品也故言薄由我恩也幽栖曰若入自然之境则自然之乐长存眞乐三界之乐轮转妄乐此之一乐则名同理殊人乖境异皆由魔王保举而致此眞乐之域故云薄由我恩少微曰过得三界始可爲乐故曰此时乐𠔃由我恩保度得入三清故曰薄由我恩也龙汉荡荡何能别眞东曰龙汉之年玉字始出大福堂国日月始明元始撰集玉文出法度人其国风雅非可称名人民始治礼乐亦兴人寿三万六千歳荡荡大化劫运旣终经于延康一沦亿劫眇莽久逺的而不虚自非通玄究微莫能识也幽栖曰旣錬质成仙修凡得圣出苦入乐去死登生故知道之灵化妙用致此当龙汉之际混沌未分天旣未立空虚荡荡复何分别其眞少微曰龙汉初劫人人淳朴同焉自得不知所求虽荡荡而平夷无能别得眞伪我界多有试难故眞伪可得而分也我界难度故作洞文东曰魔王言我从龙汉巳来功德至重而未得仙末学道浅求度我界实亦是难故歌此曲以劝学者令识眞也幽栖曰言此界之难超非洞章之莫度故魔王津济而立此文旣荷举保之恩复赖引援之德也少微曰我界羣魔多诸幻惑爲此难度故作洞文变化飞空以试尔身东曰魔王在空虚之中飞行謡歌以试末学之心正与不正也幽栖曰犹恐趣道之不笃秉操之不坚故作变试于空中观履水火而无惑少微曰飞行变化骋现神通试尔身心令失正道成败懈退度者几人东曰学士犹豫之心不固一至到者少不别眞伪羣邪所惑致生懈怠至得度者万无有一也幽栖曰旣履水火之难则有成败之流超然独济者寡渝变退落者衆度无一人𥬇尔不度故爲歌音东曰尔汝也𥬇汝徒有希道之心而无得道之实虽复亿劫轮转不灭心不冥一终不得度也幽栖曰其成败退者复嗟哂愍之故制此歌章欲使普令超度也第三无色界魔王歌曰东曰从显定极风天至秀乐禁上天十天爲无色界分也从无上常融天至太极平育贾奕天四天无色界上也幽栖曰第三无色界者谓在色界之上故云第三无色者无形质也界者域也无色界有四天言此天之人形欲俱空故云无色魔王歌者即此界魔王之謡歌也少微曰道敎经曰心业净有六百善功生无色界四天此界魔王讳韶也三界之上眇眇大罗东曰眇眇者髙逺也大罗者大罗之天也在三界之上也幽栖曰言三界之上即圆罗之外虽即未至太无亦通是大罗之域也少微曰眇眇髙逺也三界之上犹有四梵三清然后至于大罗今言三界之上有大罗者魔王作歌从省文也上无色根云层峩峩东曰层者重叠也峩峩者髙峻也大罗之天不参色界在衆天之上结云气而成山上有九层云楼髙而峩峩也幽栖曰此大罗之中都有五境上无踬阂之色下无固着之根皆妙气之化成若景云之沓焕此乃无状之状恍愡难名故云若存若亡也少微曰大罗之境结云成山层台九重峩峩髙峻琼林空峙无根而生玄英曰此明大罗天上眞空境界山林城宇宫殿台榭皆结自然妙炁而爲之非因造作肉眼不见谓之无色浮空而立谓之无根唯有元始浩劫之家东曰元始者天尊也浩劫者浩浩无数也元始之道经无数之劫常居大罗之天也幽栖曰此五境之宫阙皆元始之所居元始则元始无终旣湛然常存故云浩劫之家也非五境之中尽皆元始谓每境之主以元始爲尊少微曰元始天尊家住其境浩浩荡荡劫数难知部制我界綂承玄都东曰部制者言大罗之天天尊所治并大圣在其上上有玄都之山七寳之台台有三寳神经大圣一日三时上朝七寳之台旋行诵咏以制万魔也幽栖曰元始非唯一境之道主亦制三界之魔王又总玄都敷弘万化玄都玉京大罗之天者也有过我界身入玉虚东曰我界无色界也即体入玉虚之境无色旣爲上界即与玉虚邻次玉虚者玉虚之炁也得度无色之上身入紫极之宫玉虚上帝治在其中也紫极者太极之别名也幽栖曰玉虚即玄都玉京也少微曰元始部制我界綂承玄都紫微有过我界身入玉虚得过我无色界也旣过色界四天即入玉虚万炁上元三部八景皆结玉虚之炁爲人也我位上王匡御衆魔东曰上王魔王之主也字韶自言我位上王制御衆魔故曰上王也幽栖曰王者即衆魔之上王也故言匡御衆魔匡正也御制也少微曰此界魔王最居上位下綂三界制理羣魔空中万变秽气纷葩东曰纷乱也葩华也三界并空天魔鬼神变化纷乱华丽幻惑学者之心故曰纷葩也幽栖曰空中万变谓试学者故云变化飞空以试尔身纷葩者亦氛氛也言世间俗境常秽气氛氛𧘂隘空虚塡塞宇宙也保眞者少迷惑者多东曰保固也迷惑邪乱也固眞者少邪乱者多幽栖曰痛乎世人保守眞者鲜矣迷惑不悟者多况乎天下皆迷也仙道难固鬼道易邪东曰仙道无形故难守鬼道多欲故易邪也经曰不见可欲使心不乱此之谓也幽栖曰学仙之道则正性难固鬼道不学俗心已邪随风顺流靡靡而去故云鬼道易邪也人道者心谅不由他东曰人道废本于心谅已度情而不由傍人也幽栖曰夫人道之理在于方寸或悟道修眞或迷邪入鬼皆由自己之心肺信不由于他人谅信也仙道贵实人道贵华东曰仙道应于自然去浮华取至实人道贵荣华与仙道反也幽栖曰夫修仙之道道贵于眞实行人之道道贵于浮华故经曰居其实不居其华尔不乐仙道三界那得过东曰尔汝也汝不专一那得度三界也幽栖曰言汝世人若不学仙道飞登五境即三界之难无由得过言出越其界非过止其所也其欲转五道我当复柰何东曰五道者五苦之场也柰何悲痛之辞也魔王在三界而见学者身不得度爲邪精所败不能正见沦于恶道䘮失前功方复经于五道之中诸恶备受甚可悲伤故深发此叹者也幽栖曰若不超越三界则自然流转五道旣自尔之身所致而我争柰尔之何故云人道者心谅不由他五道之义以明于上也少微曰不乐三天轮转五道贵华弃实吾柰之何也此三界之上飞空之中魔王歌音音参洞章东曰谓三界之上魔王于空中讃诵灵文还在三界之内参杂故云音参洞章也幽栖曰言魔王常在三界之上虚空之中而歌此章伤嗟世人痛叹之甚其音意参合乃逺符大洞魔王者是魔之王非王是魔故身爲至灵辞参大洞也诵之百遍名度南宫诵之千遍魔王保迎万遍道备飞昇太空过度三界位登仙公幽栖曰言诵之百遍者乃专是此魔王之章非全经也百遍即名籍昇度南上朱宫千遍即魔王保护出入送迎万遍之道旣备即驾龙昇乎太清飞登太极游行太空即身超三界之难位登仙公之格今人所有读诵万遍而不得依此㫖者或善恶齐行功过相半或口诵心驰乖仪失法此乃更招堕坠何有望于昇腾若心与经通行与经合唯善爲一杜絶诸縁此即逮至数千便有髣髴亦奚必俟于万遍之后昇于太空也玄英曰仙公者太上髙眞之位也若得飞度三界先到种人四天其上次有三清乃是仙公之位今言飞度三界位登仙公者文中畧也有闻灵音魔王敬形玄英曰有闻灵音者谓闻灵寳本章也道君叹美三界魔王自作洞玄之歌人能诵持尚得成眞入道况有闻我灵寳本章之人若能诵持悉得三界魔王敬其形体故云魔王敬形也勑制地祇少微曰太上勑之也博物志曰地祇位在崑崙山下也侍卫送迎幽栖曰傥有闻此灵章之音句即魔王勑勒土地祇灵居家则侍卫出入则送迎拔出地戸五苦八难七祖昇迁永离鬼官幽栖曰拔七祖之昇仙超八难之鬼谪永出玄夜之河长辞北府之官三涂五苦共爲八难已註于前也魂度朱陵受鍊更生是谓无量普度无穷幽栖曰七祖旣得昇迁皆入南宫受鍊鍊化旣毕遂得更生可谓普度无边广济无量朱陵即南上朱陵宫也有祕上天文诸天共所崇泄慢堕地狱祸及七祖翁幽栖曰若有能寳祕尊重此文则诸天帝衆圣尊神共所钦敬若轻漏泄慢则身谢三官殃及七祖经旣终毕故重有戒言此二章也道言此二章并是诸天上帝及至灵魔王隐祕之音东曰道言者道君自序也二章者一是元始洞玄章二是元洞玉历章名爲二章也诸天大神上帝魔王名讳隐奥故云隐祕之㫖也幽栖曰复此后每章皆称道言者亦是道君之言也与前序同此二章本经即元始所说前序后述复太上所加前章有三十二天帝之隐讳后章有三界魔王之祕音皆是大梵之言非世上常辞幽栖曰旣元始所说太上所敷皆诸天祕章灵魔隐韶固冝是大梵之至理岂世上㝷常之辞也言无韶丽曲无华宛故谓玄奥难可㝷详幽栖曰旣非世上常辞故无韶丽天中奥㫖故无华宛自非眞人通玄究微莫能详察也言者辞说曲者章句也少微曰玄深也奥隐也此二章天名帝讳及魔王名称皆言无音韵美丽曲无华艳宛约有此深隐所以难详上天所寳祕于玄都紫微上宫幽栖曰旣诸天上圣共所崇重故秘于言都玉京之上太极玉清上清三境各有紫微之宫也依玄科四万劫一传东曰上天者即是上境诸天也明此经乃是上境诸天圣人所寳重祕在玄都紫微宫中依玄科四万劫一传也玄者天也此是上天之期限人间则四十年一传故称玄科也又云学道受经四十年得传一人延寿者四百年得地仙四千年得天仙四万年得无上至眞之道全言四万劫幽栖曰旣云万劫即如昨夜此是上天道之期也千春如今朝则四万劫一传亦非久逺此乃天眞之格故云依玄科却不说至人传授之期限也若有至人赍金寳质心依旧格告盟十天然后而付焉东曰前云上天有期限其中有至信之人心耽大法能用金寳之信以质其心来欲请受者然后冐禁告盟十天方可传付也幽栖曰前序及此俱云赍金寳复不言多少之量旣此质心则至人之心一假多也随其丰俭以告十方誓盟诸天金寳虽微盟约复重旣前序已说今经后复盟恐人忽略冥科故此再三晓谕也道言夫天地运度亦有否终东曰运度者有四也一生人二死人三禳灾四功德利益又云天一地二天三地四运是劫运度是度数阳九百六皆是度数之休否故天地虽大犹有倾废之期即其义也幽栖曰天屯爲阳九之灾地否爲百六之祸故云天地运度亦有否终也少微曰小则百六阳九大则三界消亡玄英曰否终者否谓阳九百六终谓三界消亡阳九百六者按周易大演十九年爲一章四章爲一部二十部爲一綂三綂爲一元一元四千六百二十年其中通有五十四年水旱阳九者阳数竒极于九灾应之时大则九年之旱其次即七年五年三年一年之火也隂数偶极于八灾应之时则八年六年四年二年之水也百六者初入元一百六十年阳数竒有小旱之灾故云百六之灾也通论阳九百六之㑹者初入元三百年爲小阳九小百六九百年爲大阳九大百六大则大旱九年大水八年也汉书云四千六百一十七年爲一元数尽三元爲大劫之终天地消亡也三元合一万三千八百五十一年初入元一百六十年爲一小灾故云百六否终之义略举如前也日月五星亦有亏盈东曰日中则昊月满则亏星宿停关不转亦是天道之期皆自然理数也幽栖曰寒三三十七日月有薄蚀亏盈五星有经纬错度也至圣神人亦有休否东曰至圣未是大圣亦犹文王囚于羑里孔子戹于陈蔡皆是休否之辰幽栖曰唯圣与神犹有休盛否泰况乎凢俗何可胜言末学之夫亦有疾伤东曰天地圣人尚有休否末学之类宁无疾伤幽栖曰至于微生末学理冝疾病灾伤傥有遭遇甘之勿怨凡有此灾同气皆当齐心修斋少微曰同炁同法也同禀妙炁之法故曰同炁六时行香十遍转经福德立降消诸不祥无量之文普度无穷幽栖曰若有此灾则召同学同志齐心齐力修斋礼懴六时行道转诵此经令周十遍福德之报立应不祥之祸自消故知灵文功用弘普广济天下者也道言夫末学道浅或仙品未克运应灭度身经太隂东曰云死者皆过太隂之官如此之人皆爲转经行道幽栖曰末学者或宿运功微今縁德薄遂使趣道之心不笃堕业之障易侵仙品之格莫登鬼録之编已着于是玄运所引应当奄终魂归太隂尸偃后土也少微曰鬼道爲太隂也临过之时同学至人爲其行香诵经十遍以度尸形如法幽栖曰同盟同学至人至友能爲精心修斋诵经十遍临终之际共度尸形则存者获济拔之功亡者得度魂之福言如法者咸依五炼生尸之法也魂神径上南宫东曰明灭度之人临将命过同学者复爲行香诵经以度尸形魂神即昇南宫受自然之福也随其学功计日而得更生转轮不灭便得神仙东曰功满三千即白日昇天幽栖曰旣作度尸之法则魂神上昇于朱陵之宫受錬于流火之庭随其修学功业之深浅凖其年歳日月之多少时限旣毕则神归复形便得更生外虽终殁经时积稔有如睡顷不觉稽久从兹已往便得神仙此亦得尸解之道者也道言夫天地运终亦当修斋行香诵经东曰以禳灾运也幽栖曰天地屯否运数将终即当修斋礼懴读诵此经以鎭禳也星宿错度日月失昏亦当修斋行香诵经东曰以保安宁也幽栖曰五星经纬错度日月薄蚀失昏即当修斋礼懴读诵此经以整复也四时失度隂阳不调亦当修斋行香诵经东曰以理隂阳也幽栖曰春夏秋冬寒暑不迁隂阳律吕气候乖错即当修斋礼懴读诵此经以调理也国主有灾兵革四兴亦当修斋行香诵经东曰以保卫护也幽栖曰国有灾运兵戈四起即当修斋礼懴读诵此经以消其灾运也疫毒流行兆民死伤亦当修斋行香诵经东曰以用消伏也幽栖曰疫疠之毒时行疾病死伤万民即当修斋礼懴读诵此经以除其灾也玄英曰天子曰兆民诸侯曰万民十亿爲兆举其多也即明国主有灾故知伤害兆民也师友命过亦当修斋行香诵经东曰师徒朋友命过之时行香诵经十过以济度魂灵也幽栖曰师主道友临终之时依前章法修斋以度尸形令得神仙也夫斋戒诵经功德甚重上消天灾保鎭帝王下禳毒害以度兆民幽栖曰夫修斋持戒行香诵经功德旣深福报亦重上可以消灭天灾保鎭帝王之祚下可以禳除毒害普度苍生之厄少微曰每歳十二月大陵积尸星其气下地下丘墓朽骸其气上属鬼乘之因行寒热之病谓之疫毒诵经可以消荡不死借郷人之傩也生死受頼其福难胜故曰无量普度天人幽栖曰生頼者即身得道白日昇天也死頼者魂度朱陵受錬仙化也天人登坐三清之乐世人立超八难之苦广济之功旣大普度之德尤深少微曰诸言斋者谓黄箓等斋皆用五文鎭谢非常俗之斋也三时启奏所以感天动地降福禳灾也元始无量度人上品妙经四注卷之三元始无量度人上品妙经四注正统道藏三家本四卷洞真部玉诀类元始无量度人上品妙经四注卷之四寒四道言凢有是经能爲天地帝主兆民行是功德有灾之日发心修斋烧香诵经十过皆诸天记名万神侍衞幽栖曰记名者记其善名也若人能受持此经依按前条一一发心修斋自效则上消天地之灾中益帝主之福下救兆民之苦则诸天记名于黄箓白简万神侍衞于行住坐卧也右别至人克得爲圣君金阙之臣东曰右别者亦如文牒右件分别也幽栖曰若有玄解体眞之士能依经格按而修行必得辅佐圣君列侍金阙金阙者即圣君所居也少微曰圣君者金阙后圣太平李眞君也讳弘来劫下爲人主故预称后圣君也尹氏玄中记曰太上老君常居紫微宫一号天皇大帝一号太乙天尊一号金阙圣君天地万物莫不由其造化焉若能精诚斋戒诵咏灵文克得飞昇紫微爲其臣佐也玉箓云不存二十四神不知三八景名字者不得爲金阙圣君之臣也诸天记人功过毫分无失幽栖曰诸天司察报对区分记録人之善恶紏举学者之功过也旣毫分无失亦纎芥无遗天中魔王亦保举尔身得道者乃当洞明至言也东曰其五天三界至灵魔王当保尔身必举尔功有骨相挺分之子应得道成眞之人乃当洞鉴经言深体眞㫖也少微曰凡人但当勤修斋戒得道之日自明至言将虑凡人未通深义中道懈怠退志故发此言也诸天中大梵隐语无量音道君撰东曰隐者有四也一隐名二隐讳三隐事四隐语也幽栖曰此是题目也梵者道也言此篇乃是三十二天中大道隐讳语不可测量也少微曰大梵者元始大梵之炁离合以成音也梵之言汎六合无处不同隐语者谓隐祕天中世人不解也无量音者言殊方异类普闻妙义无有限极也凡二百五十六字分置三十二天天各八字又书玄都宫阙及诸天楼观若能服其字则随人所习乘炁各归其处也玄英曰学者能服其字则随人所习功满之日乘炁各归其处其法在内音玉诀元始灵书中篇东曰此篇之文有二百五十六言字方一丈八角垂芒也一者分置三十二天天有八字以消不祥成济一切二者将书玄都及天宫门戸楼观之上若有修服其字则昇其处摄召十方衆仙也此道君自标于题目之下也元始灵书者即元始天尊灵书八㑹之音也在三十二天之中旣事理关渉故编撰此少微曰今所注者一依天眞皇人内音训释或删繁取要或加字益明回互经文不依轮次者务使人速见其意也亶娄阿荟无惒观音少微曰此八字黄曽天内音也亶者坦然广逺貌娄者玉京山下长楼之名也上承玄都宫亦谓之楼都言山楼互耸亶然广逺阿者玄都中阿那之神名也掌楼之监主大梵之炁炁数交周阿那之神则鸣楼都之鼓以集衆眞上朝元始日三周而一鸣以爲常节荟者帝君游台之名荟蔚华秀故曰荟无者太无言太无之中自然能生眞圣太霄琅书曰无形生眞眞从无中生也惒者日月门戸之名言天中日月㑹于惒门观者观觉也是天中帝君之讳主长夜之録音者八字之音也能诵八字之音则眞人乘金轮以开冥玉女扬华旛以披钮观觉主长夜之録四冥拔九幽之府七祖披朗朽骸还生玄英曰天眞皇人曰此八字并飞玄自然之书字方一丈文彩焕耀洞明八方元始下敎使我撰其字解其音合成皇曽天中大梵隐语无量之音以付道君使敎皇曽天中宿有仙名者应得道之人其章以皇曽天中合五方飞玄之炁以和八字自然之音名曰无量洞章已下诸天义同此说须延明首法揽菩昙少微曰此八字玉完天内音也须延者王完西北阙名也大劫数交须延而开玉眞上圣于是而回明首者元始之都候也元始开运则都候启道梵行诸炁倐忽自朗法者法轮罗福之场揽觉也是天中帝君之讳主度魂更生菩者菩提也执九色之麾昙者昙頥也把十絶之旛并上元眞人也人能常诵洞章则法轮引籍于司命揽觉度魂于更生菩提转九色以轮运昙頥旋十絶以停椿天地得之以不倾万物得之以长存也稼那阿奕忽诃流吟少微曰此八字何童天内音也稼那者天中主图先生之号也领人生死图録总主神仙治金华之宫金华与龙山连字炜烨玉清之上郁勃洞虚之中阿奕者七寳林中树名也弥覆四方实上圣之游圃乃眞人之戏园也忽者觉也飞天神人名也主大小劫㑹诃者诃摩也天中唿元始天尊爲诃摩流吟者流布歌吟也劫运旣终诃摩则开化敎法普度天人天人欢乐万道流行于时天度炁促人道转丧将来劫坏眞经隐藏天尊已知故预爲歌吟也人能常诵洞章主图先生则削罪録于长夜註生名于南宫也华都曲丽鲜菩育臻少微曰此八字平育天内音也华都者天中太极宫青华门之别名也曲者天中有梵天神人飞行太极之上爽灵风之炁歌洞章之曲也丽是太和玉女之名鲜者鲜云即庆云也菩者菩楼也天中楼名也玉女于华都之门咏神人之歌则庆云应时以敷舒散菩楼之上育者天中帝君之隐名臻至也育帝常乘八景之轮逰观八极之外至于鬼神之家回十絶之旛以召天魔举度天人人能常诵洞章飞天遥唱三界司迎七祖出离长夜上昇南宫也答落大梵散烟庆云少微曰此八字文举天内音也答者天中玉阙名也是三界便门也落者宫阙落落然也大者大宥也天尊开运之初皆放大赦谓之大宥使三恶道空九幽罢对与之更始也梵者梵行之炁能开龙汉之劫运赤明之辰也散烟者眞人散香于玉阙也庆云者五色备也谓之扬薰以拂上眞庆云接乎紫馆飞天舞乎空轮者也飞洒玉都明魔上门少微曰此八字摩夷天内音也飞者飞天神人之号也天地改运沦于延康冥冥炁开飞天启光于是散晖诸天受炁也洒者龙汉一㑹倐忽而回也玉者玉眞主开长夜之圣号都者九幽之酆都人有善功则玉眞开长夜之戸酆都度八难之场七祖于是而还生幽魂于是而扬光也明者解八字之义魔者魔王上者上帝门者门下也人能明识八字之义则魔王敬伏上帝育养于始生之神门门下有转君司命司録度筭于南宫庆流九族生死蒙㤙也无行上首回跖流玄少微曰此八字越衡天内音也无者上道也言元始之炁开明无上之道也行者天元之纲纪维罗八极梵炁弥布流行不息也上首者北斗之罪宫也转运天关推㑹度数数极则大劫交也回转也跖履也劫运之初元始则履空而轮转布化于十方流者流晨之光也又使流晨之光照长夜之府玄者空也越衡天上玄都之景有空峯之山乃万圣之所逰生死之所归道未足备身应灭度魂升空峯受鍊而度南宫也阿陁龙罗四象吁员少微曰此八字蒙翳天内音也阿者天中有九折之山连何相属陁者山上之楼上通玉清之炁以望三界之郷帝君常乗三素之云驾九龙之舆上游阿丘之岭下监万生之罪龙者龙山与阿陁相去九亿万里罗者日月之名也玉纬曰上清九天眞人唿日爲濯曜罗言山势相交日月明于峯上四者四极之宫谓东华南极西灵北眞也四极眞人主生死命籍象者象轮之车也眞人常乗象辇游行三界校人生死罪録开度学道之人吁者育也是天帝之讳爲南宫度命君主炼度朽魂员者童也是日中生童主灌津于天人人能诵咏洞章则玉名入于帝録生死度于南宫四极给自然之羽车七祖欢游于福堂也右东方九炁青天自然玉字玄英曰天有八字合成六十四音亦名六十四篇按内音玉字东方八天宻呪曰灵音八书六十四篇是也修学之人随所服佩天中之音假如修学皇曽天即服佩其天八字按内音玉字诀第一云皇曽天中第一第二第三三字皆仰书玄都长楼之上其文以正天之度数主召十方衆眞天神其次第四第五二字则书帝君游台南轩之上主空无之中能生自然神眞其次第六第七第八此三字书日月之门主通幽之光开长夜之府其字皆方一丈八角焕明于皇曽天中天眞皇人曰修飞仙之道当以月十斋日朱书皇曽天中第一第二第三三字向壬服之呪如法百日万神朝身以月十五日三十日朱书第四第五二字向东服之呪如法服之二十四年神眞并生生死皆得上昇帝君游台之上以月上下弦望之日朱书第六第七第八三字向月服之八年身内有光面作金色生死皆得上昇日月之馆受鍊而成仙佩其文三官无复恶对之録名书皇曽天中随运生死亿劫无穷其法妙重飞天齐功右畧举一天以明其理已下服佩诸天一依内音玉诀也南爓洞浮玉眸诜诜少微曰此八字和阳天内音也南爓者南方有流火之庭广七万里飞熖焕乎八方也洞浮者洞阳之宫流火之炁炎而浮流也玉眸者流火之膏也鍊身体则生玉光明如眸子故曰玉眸南极眞人理于宫内诸学人始得道者皆诣流火之庭南极眞人则以火膏洗鍊荡除尘垢得与眞人爲侣诜诜然衆多也梵形落空九灵推前少微曰此八字恭华天内音也梵形者元始天尊在龙汉时号也至赤明世号无名君上皇开运号元始丈人梵炁化形随劫化生以一神而见不受胎生故曰梵形落空者元始自空中而生故曰落空九灵者九华眞人也理于南上宫中主九幽之下宿对死魂推前者九华眞人主命録推筭死魂前生功德天中有散花之台四斗眞人所处焉有善功者四斗真人书延生之符授之则得拔度九幽也泽𠗂菩台緑罗大千少微曰此八字宗飘天内音也凙者天中山名也其山上有衆龙之窟中有黄房之室一名玉容之堂也𠗂者眞晨道君之内名也理于黄房之内混大劫而不终经龙汉而更明故幽中有恱焉菩者飞天眞人之隐号有无数之衆台者玉台也处于泽山之阳緑罗者月中夫人字罗英容色如玉着緑帔青衣故曰緑罗理在日月之宫上乗大罗之天梵行之炁运度之门以应天地之数终于大劫旣受交日月则㑹于玉台之上也大千者世界之数陆先生云以千数至千即千千爲小千小千数至千爲中千中千数至千爲大千千中之大故曰大千人能诵咏洞章则得驾羽轮之车昇黄房之室游玉台之上览大千之境也眇莽九丑韶謡縁邅少微曰此八字皇笳天内音也眇者眇眇然也元始昔沦于延康之中天书玉字翳而不彰眇眇然也莽者龙汉开运其文复明莽莽然也遇其道男女并皆寿三万六千歳其运之极又经一劫九炁各生一兽以害恶民其劫旣开而九兽号爲九丑之鬼北帝上眞主生死图箓故立九丑以辅三官数极九九八十一万度天炁之交九丑当得辅号爲九都使者韶者皇笳天神霄王之内名神霄王是魔王之神主常试学道之人正与不正魔王恒作謡歌以乱人心心固者王即保举径昇皇笳天中縁邅者南北二斗君之内讳也人有善功列言于南斗南斗即度三界之难拔九幽之苦告下魔王不敢败害之也人行恶则三宫列罪于北斗北斗即告下魔王灭魂付九幽之下𠑽长夜之役万劫无期皇笳天上有金华之山山有五帝之宫常生五色之云日月侠于左右飞仙翼其华轩学成得道皆诣金华之山受太一之信以制神霄之王灭大魔之试然后得乗景轮之车游宴八方九炁者按三天正法经始炁生三炁一曰赤洞二曰白章三曰清浩元炁生三炁一曰緑昺二曰黄景三曰苍混又曰白遁玄炁生三炁一曰紫融二曰碧炎三曰黒演谓之九炁也云上九都飞生自骞少微曰此八字堂曜天内音也云上者飞天神王内讳也开龙汉之劫启赤明之运敷自然之书立天地之根也九都者三象旣分而有九层之台处乎玉京之山焕乎空玄之上飞天神人常散百和之香流五云之华以观飞天眞人台上有太眞玉郎一日三回十絶之旛回旛一周则诸天上帝三朝玄台绕台三帀诵咏洞章也飞生者南上更生之神名也学士能诵洞章声叅上宫诸天称庆飞生即爲开不死之路流长生之炁下鍊五魂五魂旣錬则八景存焉自从也骞者骞林也旣共举人身上昇九层玄台游于骞林之下身佩天书口诵洞章二十四年即得上朝玄都之宫也那育郁馥摩罗法轮少微曰此八字端靖天内音也那者天王侍郎之内名也主天四时之炁𣑽行虚无之纲以正端靖天中分度也育者天关空轮之名郁馥者斗中灵童之名常运育轮于太无之中回十转以召眞天关十转则十方大圣上朝玉帝万神齐到而郁馥唱礼焉摩罗者天中大魔之内讳郁馥一唱魔王束形学者知四时之炁十转之关则入法轮之门乘八景之舆升乎玉清之中上朝紫微之台也霐持无镜揽姿运容少微曰此八字恭庆天内音也霐者天中都监神内名也持者龙渊之名衆龙蟠乎其中常䘖金甖而运东井之华以灌天眞也华者日中黄华之精沃注东井之流津无穷之源也无镜者飞天神王讳也游乎大罗之上出无色之光总生死之籍开度学道之人揽姿者三界之门名也人知此号神王则开长夜之府拔九幽之魂以度三界之门也运容者玄和玉女之名也人得度三界之门运容则以朱灵之炁导之于形太和之津灌之于神上昇福德之堂保劫运而无穷矣馥朗廓奕神缨自宫少微曰此八字极瑶天内音也馥朗者天中玉京玄台之别号西灵眞人常诵洞章以游其上廓奕是天中神公之内名与元始同生爲玄炁之范敎学仙之人能明八字之音则神公爲开长冥之戸昇入更生之门上登玉京之台神缨者紫微宫灵童也主灭度之尸若得神缨歌无量之章则及形于三鍊之房受自然之炁欢享无穷之龄也右南方三炁丹天自然玉字刀利禅猷婆泥咎通少微曰此八字孔昇天内音也刀利者南方无极世界之号禅是刀利之国亦曰禅黎其国上有洞阳之宫浮爓爲流火之庭灵文始于流火受鍊莹饰光芒旣明之后刀利之国改爲福德之堂苦魂皆得度入洞阳之宫猷者南上好生君之内名婆泥则火鍊池之灵童也咎通是刀利世界魔神常遏人生路若人知好生君名得度洞阳之宫及诣火池受鍊即更生福德之国则魔神奉焉人能诵八字之音则刀利世界无极灵官侍衞其身径造南宫仙人司迎三年必能䇿丹霄之轮上昇三炁之天也宛薮涤色太渺之堂少微曰此八字皇崖天内音也宛薮者皇崖天帝之内名也主开太漠之经以明八字之文明道旣彰大罗之上郁然澄清也条色者是色界上飞天眞人名也常乘景云之车驾九色之龙游乎色界之上出入玉清之中荡除秽气开度善根之人太渺之堂者化生堂也空洞之化结自然之章坦然广大开度万生之历也学人通八字之音则飞天眞人降景云之车载兆上昇化生之堂也流罗梵萌景蔚萧嵎少微曰此八字极风天内音也流者天王之内名也处乎紫霄之上游观玉京之山罗者月女之讳主王游宴之仪流晖极风之天洞照九玄之眞也梵者飞天眞人名也主回九天之关萌者元始天神也固极风之根景者景皇是四极上真人也蔚者郁秀景霄仙人也并理玉京台常乘三色之云历校长夜之中开度善根之魂萧者萧仭也是白素元君之宫嵎者萧仭之嵎对賔之所也人能常诵洞章乃得驾九色之云上昇景黄之台矣易邈无寂宛首少都少微曰此八字孝芒天内音也易邈者孝芒天中天王之号无者虚无寂者寂寂是虚无寂寂之庭言此天王从龙汉而来至赤明而出居乎虚无之内处乎寂寂之庭也宛首者太上道君之内号道君常驾八景玉舆䇿三素飞云开元始玄奥演大法以度人少都者日中灵童名也常散日精以灌眞流飞华以拂尘学人知八字之音则天王飞景云之舆降三素之軿度身三界之上进入寂寂之庭也阿繿郁竺华漠延由少微曰此八字翁重天内音也阿繿者天帝讳也常乘景霄之轮游观九层之台处玉楼之上唱洞章以伏魔王郁者郁黙天中魔王隐名竺者欲也是魔王都伯恒在欲界之上诵咏空謡之歌华者言色界光华也漠者言欲界渺漠不可㝷也延者求鬼之庭由者禁鬼之房天王登云楼之上咏无量之章则天魔应响而束身羣鬼诣由而伏形奉之者九祖开泰修之者灰骸更生也九开自辩阿那品首少微曰此八字江由天内音也九开者大演之初天地未判轮转三炁开爲九分九度旣明九位乃列隂阳万品于是而生自然明辩也阿者阿丘天皇之古名也常乘九色之龙驾三素之軿上登龙山之岭游观九玄之中那者那邪飞天神人之隐名也飞行三界之上历校长夜之中拔度善人之魂也有知八字之音则天王品度兆身入飞天之衆首化枯骨成童子之颜矣无量扶盖浮罗合神少微曰此八字阮乐天内音也无量者天中无量大圣之始神也总綂飞天神人皆受其品量而得昇迁也扶者更生眞人之内名常校幽夜之録简善恶之根盖者玄中福堂之号也浮者幽夜之魂受眞人开度谓之浮也乘运而归上昇福堂也罗者大罗也开大千世界召更生之賔诣大罗之天定籍诸宫削死三官合者合庆也神者神公也是大罗丞相人能知八字之音与神公合庆受度爲更生之賔故曰合神也玉诞长桑栢空度仙少微曰此八字昙誓天内音也玉诞者昙誓天中玉都名也长桑者天中骞林亦名桑林骞木覆䕃东华之宫叶上有大洞之章紫书玉字焕乎上清下有扶桑之树上森骞木之丛碧鸡鸣其盖青霞翠其峯神风流反香之草鼓桑林百籁之音神风一鼓洞章成音故曰栢空也度仙者飞天神人也常以鸡鸣之始登玉台之上来取五方云牙仰咽三辰之光简学仙之人生死録籍开度九幽之魂昇入法轮之门也右西方七炁素天自然玉字玃无自育九日导干少微曰此八字霄度天内音也玃无者龙汉时飞天之神也元始始开之炁溟涬无色之中玃无乘运而出凝炁而立霄度旣立自抗不终之劫育者霄度天王之内名也九者育王乘象轮之车游九玄之门转九机之度应劫㑹之期日者天中日童导者导引和炁天运之终日童停光拔度学者灌以水母之精导以太和之炁洗鍊五神进入朱宫故曰导干坤母东覆形摄上玄少微曰此八字元洞天内音也坤母者太隂之都候九灵之母也理东海扶桑汤谷之渊常总地机转轮元炁上应天关天关转地轴动周天一度水则涌溢三千三百度天地炁交九海冥一水则弥天东者东海受㑹制期河源也覆者水神也理于崐崘之山塡固巨海遏断东井则地机不沦保劫长存形摄者灾交之时坤母形出东河之上摄召鸟母以凤车迎学仙之人上崐崘之墟鸟母乃水之候神上者坤母上诣帝君申劫㑹之期度学仙之人言名于玄都之宫也或云上玄者帝司命也水之欲出司命料校学仙之人名言上宫也陁罗育邈眇炁合云少徴曰此八字妙成天内音也陁者天帝内名也与妙成俱生在云阿之岭罗是月始生之名陁在云岭之上抱月而明育者妙成天神王名育生也总綂十方飞天之神也邈者天中羽林监神名也神王常使匡御三界简人生死之籍令魔王保度得道之人眇者眇眇髙逺也人得保度诣羽林受符而升天眇眇行于云宫也炁者云炁也合者合景也旣入羽林结云炁以成衣飞升朱宫受福天堂遂与诸天合景而上昇也飞天大丑总监上天少微曰此八字禁上天内音也飞天者十方飞天神王也天上有飞玄之炁结成大洞之经十方神王常在空霄之上而诵此经以和自然之炁接引学道之人大者三界之都録主生死图箓丑者伯也是三界之魔王受事于大丑学士识其音则魔王保眞而身腾三清也总是飞天都綂之官常摄八㑹之炁以促天地之运监领长夜之官开度九幽之魂学士知天中之音则天魔列言大丑勒録仙部而上昇天中也沙陁劫量龙汉瑛鲜少微曰此八字常融天内音也沙者天中有沙兰之宫是紫微之别馆处乎玉清之上焕乎紫虚之中陁者陁丘也陁丘之衆有巨亿万人皆是新得道受度者也功德未备停散其中劫量者每至劫运一交此陁丘之衆计功之量得昇朱陵之宫受福而仙也龙汉者初劫之名是时大道淳朴徒有其化难可爲杂也瑛者龙汉时飞天神名也常开度九幽之魂昇兰宫之中鲜者南宫之童学人得度而鲜童鍊其形容度于朱陵之上也碧落浮黎空歌保𤤽少微曰此八字玉隆天内音也碧者玉隆天中常生碧霞之炁以䕃玉隆之天落者空中飞天神名常乗碧霞之辇游玉隆之天一日三时引天中衆圣上朝七寳之宫浮黎者天王内名也衆圣上朝而天王称庆也空者天中侍晨之名歌者洞章之曲侍晨一啸灵风旣奏音成洞章故曰空歌保𤤽者学人知八字之音则上昇南宫爲飞天之賔保此不终之劫𤤽其自然之文故曰保𤤽按此义与章首不同者若得道无形则与云炁混合空有之妙恶能辩之故洞章云腾胜碧重云罗落耀上玄又灵书云灵书灿烂朗彻太虚故知落之与空歌不独人名也恶奕无品洞妙自眞少微曰此八字梵度天内音也恶奕者天王之内名也昔于龙汉之中诸縁并尽而过度三界之庭昇入太虚之馆受九仙之箓登大圣之号赤明开运元始钖爲梵度天王无者太无真人受天王之符度长夜之魂品者品量幽魂之罪福洞者洞明宿对也妙者妙化之堂也宿对旣解乃入妙化之堂自者与也眞者天眞也太无眞人度九幽之魂洞识宿命恶縁并尽度入妙化之堂与飞天而合眞也元梵恢漠幽寂度人少微曰此八字贾奕天内音也元梵者元始大梵风泽之炁抗举澄汉之精髙而洞浮悬而不落也恢漠者逺而无碍有而若无微而不可名妙而不可㝷也幽寂者幽𠔃寂𠔃不可闻见其中有眞眞中有精冥度天人也天眞皇人曰诸天内音自然玉字者皆结飞玄之炁合五方之音生于元始之上挺于空洞之中其文宛奥难可㝷详天尊奖劝而勑令解义夫玄科有制不敢违命按笔之日神沖太霄精之与粗极乎心虑皇道旣明诸天称庆寳之者眞降修之者形迁威灵恢廓难可名焉右北方五炁玄天自然玉字道言此诸天中大梵隐语无量之音幽栖曰三十二天各有八字合成诸天中大梵隐语无量之音故云诸天内音此飞玄自然眞文生于元始之上出于空洞之中匠成天地应运劫数天眞皇人亦粗解其㫖旧文字皆广长一丈天眞皇人昔书其文以爲正音东曰道言太上之言诸天三十二天也大梵隐语者是天帝之名皆隐而不显无量之音者其洞章自然响彻诸天故曰无量之音旧文是也本文八角之字广长一丈者四面共方一丈爲万善之长天眞皇人者是上古髙眞也昔以龙汉之劫书写此文以爲诸天之善长者也幽栖曰本文旧字各方一丈八角垂芒文彩光焕洞朗八方元始天尊遂命天眞皇人使撰其字解释其义以付道君使敎诸天应得道成眞有仙名録籍者皇人即考校焉大帝使领峩眉洞者少微曰按内音经元始天尊于赤明世界栢陵舍座是时云雾郁勃三日三夜玄隂不解五老上白天尊曰今日侍座所未曽见天尊演敎则河海静黙山岳藏烟今白日昼隂天人惶惧不审何故天尊告曰今日诸天发瑞灵应自然玉字焕烂障蔽天光咸令四座瞑目伏听俄须天炁启冥愔豁消五色光明洞照十方忽有灵书字方一丈见于空玄之上文彩焕烂八角垂芒精光乱目不可得看天尊普告曰此灵书八㑹字无正形其趣宛奥难可㝷详可注笔解之于是天眞皇人受天尊明命注解其音分其分度三十二天天各八字并飞玄自然之书合五方飞玄之炁以和八字之音名曰大梵隐语此即无量之音是也眞一五牙经曰皇人者不知其得道之始也身长九尺玄毛被体皆长尺余黄帝时在峩眉山絶隂之下以苍玉爲屋黄金爲座张华罗之旛然千和之香侍者仙童玉女座賔三人皆称太清仙王黄帝再拜问道授以五牙三一之文云有知其音能斋而诵之者诸天皆遣飞天神王下观其身书其功勤上奏诸天幽栖曰有知大梵隐祕之音能㓗身斋心持诵之者即三十二天帝召命十方无极飞天神王下诣房室观其身心列书功勤闻于诸天也万神朝礼地祇侍门大勲魔王保举上仙道备克得游行三界昇入金门东曰金门者在太霞九宫之中中有骞林之树上有金翅之鸟冶鍊之池金翅鸟以毛羽结爲仙衣上登九宫也幽栖曰旣得万神朝礼地祇侍门以卫护三界五帝之大魔共相保举以仙度遂得名书帝简位列眞编及至万遍道备千功行圆必乗云车以上造金阙之帝前也此音无所不辟无所不禳无所不度无所不成天眞自然之音也东曰辟除鬼贼禳却不祥济度穷魂成就万物皆眞文祕音之力也幽栖曰言此无量之音能辟逐一切精邪消禳一切灾害度脱一切生死成就一切天人故谓之天眞灵书自然玉字之内音也故诵之致飞天下观上帝遥唱万神朝礼三界侍轩羣祅束首鬼精自亡幽栖曰若能诵之者则致十方神王下观三十二天帝遥唱万神衆灵以礼敬三界魔王以翼辕羣邪自然束首诸鬼爽固冝消亡也琳琅振响十方肃清少微曰天书玉字故曰琳琅诵咏讴吟是谓振响河海静黙山岳吞烟东曰并此经之神力万灵振伏招集羣仙少微曰于是琼林振天籁之响十方晏三景之明河海风浪而澄静山岳吞纳乎云烟伏万灵而震慑招羣仙而诣室天无氛秽地无祅尘㝠慧洞清大量玄玄也东曰冥者冥灵也慧者智慧也洞者通洞也清者清澄也大量者平等也兼济度人大无不包度一切物玄玄者深逺也明此无量经功德深逺故云玄玄也幽栖曰当此之时天无氛秽之炁地无祅尘之灾若更混智冥慧以天光之凝寂空洞之明莹则妙中之妙玄中又玄隐祕莫测故云大量玄玄也少微曰冥修慧命逺洞三清大量至深至妙也玄英曰此明诸天内音冥通慧照之力冥者幽深不测慧者通照无穷慧能照空故云冥慧髙而不极谓之爲洞焕耀三清之上谓之洞清洞者空也清者净也无边无际谓之大量大量之内唯有眞空眞中有精其中有信能生眞圣非有非无常住湛然微妙莫测究竟其理不可㝷详玄中更玄故云大量玄玄也上圣慈怜下界降此眞经列以玄科开人度物诵咏之者上感诸天服佩灵文即随炁所至功圆行满升爲金阙之臣是知积学成眞通眞入圣生天生地应用无穷能知玉字之音骨肉同飞有日上学之士勤而勉之元始无量度人上品妙经四注卷之四经说此经太上道君受之于元始天尊传敎于世道君爲前序后序中序凡有三序焉前序自道言昔于始青天中至东向诵经是也中序自三界之歌章之后此二章并是至洞明至言也是也后序自此诸天中至大量玄玄也是也经有二章自元始洞玄至列言上清且后章自元洞玉暦讫祸及七祖公羽是也其大梵隐语非二章之数或以经爲一章隐语爲二章此亦误矣中序云诵经万遍乃能得道洞明至言此则隐语玄奥不在经文二章之列可知矣读经之士当恭信无疑功满道备自当洞晓人天同福存殁受廕可不志哉可不勉哉玄门灵验记道门集验记持此经得验记皆有传载通眞之士勤敬诵之释音浮黎土妙行无鞅䕃瘖跛痾痼姙地藏迮勃勃𡜍尸解断地三华离便梵行郁繿懀皇笳阿𨚧揲阮乐勃勃秀乐溟涬泥凡馘不乐得过亶惒观总监下观嘿