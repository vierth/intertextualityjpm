居士传X卍XXX居士传序知归子现居士身说法着居士传属予为之序序曰知归子学佛归心净土发决定往生之愿者也究论往生之因因于一念之净一念之净即成往生之因况念念相继有不决定往生得觐弥陀者乎知归子修净土念念相继其学佛也可谓密矣仰前修之匪远表万法之同归自度度人度人自度着书之心可谓切矣若知归子可以现居士身而说法矣予故欢喜序之以告世之读居士传者同学汪缙撰居士传发凡佛门人文记载其专系宰官白衣者故有祐法师宏明集宣律师广宏明集心泰佛法金汤姚孟长金汤征文录夏树芳法喜志其以沙门为主兼収外护者则有志磐佛祖统记念常佛祖通载以及传灯录续传灯录五灯会元东林传往生传诸书所录事言互X有详略或失之冗或失之踈至朱时恩居士分灯录郭凝之先觉宗乘李士材居士禅灯录并本五灯止扬宗乘于诸三昧法门有所未备今节取诸书者十之五别征史传诸家文集诸经序录百家杂说视诸书倍之裁别缀属成列传五十余篇详其入道因缘成道功候俾有志者各随根性或宗或教或净土观感愿乐具足师资伹自唐以前简册无多披览易遍自宋以后文字浩瀚耳目闻见搜讨难周更望博雅君子惠以珍藏佐其不逮护法之文须从般若光明海中自在流出乃为可贵是书所载非其真实有关慧命者概弗列焉如王简栖头陀寺碑王子安释迦成道记诚为典赡然文过其质于道何有柳子厚制诸沙言碑铭为苏子瞻所推服然如曹溪一碑和会儒释与六祖坛经之旨全无交涉况摩诘梦得之文抑又逊之元明士大夫文字类多出入儒佛亦必其行解相应始堪釆择否则祇成戏论何足数也宗门冐滥者多如夏竦吕惠卿章惇之徒既不足道即白苏二公其在佛门亦别有长处与宗门无与诸书所载机缘无可取者他如韩退之李习之周茂叔欧阳永叔诸先生平生愿力全在护儒一机一境偶然随喜不足增重佛门岂宜附会牵合庄点门庭反成谬妄此于教理违背非小故予是书持择之间颇存微指不敢将就影响以诬古人以诬自心以诬教X理庞居士之于宗李长者之于教刘遗民之于净土百世之师矣三公者各专传尊师也其他立专传者大都轶迈等伦难为匹俪虽不尽以三公为绳亦庶几近之者也登地证果根基五戒而五戒者全体五常不践五常何有五戒南北朝诸臣罔明忠孝之义妄谈般若裨贩如来至如魏収蔚宗浪附通人沈约江总滥尘戒品以身谤法视崔浩傅奕罪有甚焉清净海中不受死尸削而投之岂为刻核若王摩诘柳子厚郭功甫张天觉之徒先迷后复情罪可原善善从长亦庶几春秋之指与自昔言三教者其莫善于大珠乎或问三教异同曰大量者用之即同小机者执之即异总从一性起用机见差别成三迷悟在人不在教之同异也达此义者其宋之李伯纪明之赵大洲乎南北之朝释道相争唐宋之时儒佛相角总由不知性真常中本无同异寻枝摘叶安有了期至如周彦伦明休烈张天觉李纯甫数子之论解纷挫锐不谓无功究其实际亦多离合狮子咬人韩卢逐块智者覩指知归昧者双迷指月世又安得尽大珠与之畅谈三教哉列传中有不得详其事迹者文富诸公是也非系于佛法弗录其事迹自载正史举而着之非此书体也有不容略其事蹟者如宗汝霖赵大洲周景文熊鱼X山诸公是也其应于世者其学佛之精神也一切治生谐偶皆与实相不相违背不其然乎不其然乎是书始事于庚寅之夏削稿于乙未之秋中间辨味淄渑商量去取则吴县汪子大绅之助为多瑞金罗子台山往来过苏每相切磋订其离合最后书成婺源王子顾庭讽诵一周赞叹欢喜捐金付刻普愿见闻随喜发菩提心证圆满果是则区区七年纂述功不虗施青莲华海香光无垠一念归诚同登彼岸不亦乐乎题居士传偈菩萨戒弟子彭际清述我闻观世音应身三十二华严善知识亦有五十三比邱居士身种种天人趣譬如空中云随风无定形又如海上波从日现五色众生眼所见分别每炽然岂知妙明心非一云何二忆我无始来一念不自觉生死六道中念念入轮回贪染习巳深真色成晦昧无明力所牵X颠倒恶叉聚因缘值此生得闻无上法深心发悲泪长跪向佛前誓尽此报身永息轮回苦一念阿弥陀究竟成佛道䖍恭秉净戒忏悔从前非谛观法界身如幻不思议况逢此震旦大乘所出处火中生莲华时时现希有良哉东林贤善权开方便亦有庞与李宗教扶双轮传灯代有人如虗空无尽今虽末法中典刑幸未沫网罗旧文字放此不夜光如日月众星昭回四天下一多互相摄毕入菩提场愿以此功德回施诸有情现在及当来有缘同聚会读我所着书各发无上心南无佛陀耶同生极乐国居士传目录传一牟融安元支恭明竺叔兰竺长舒阙公则X孙兴公谢庆绪传二刘遗民传三张莱民张秀实王乔之宗少文周道祖雷仲伦传四安阳沮渠侯董吉何昙远魏世子陈参军刘谦之严恭传五何彦悳周彦伦到茂灌裴几原刘彦和傅宜事传六竟陵文宣王传七傅大士传八荆山居士传九昭明太子传十刘灵预明休烈刘士光X庾彦宝刘宣文向居士冯衮李子约传十一张洪赈张廷珪辛替否传十二江含洁刘士烜张孝始司马乔卿李观元紫芝万敬儒朱康叔吴璋吴君平彭信宇高彚旃传十三李师政梁敬之裴公美传十四李山龙樊元智牛思远于昶商居士郑牧卿马子云陆康成李知遥传十五李长者传十六颜清臣韦城武传十七庞居士传十八王敬初陈操甘行者X张秀才传十九王摩诘柳子厚白乐天传二十杨大年李公武传二十一晁明远王子正文宽夫富彦国张安道赵阅道传二十二杨次公王敏中传二十三张平叔传二十四钟离瑾孙良陆浚张廸孙十二郎马仲玉左伸范俨胡达夫孙忭朱进士王无功王衷吴信叟张抡李秉陆子元阎邦荣钱同伯昝省斋吴复之陈君璋传二十五刘兴臣潘延之许叔矜郭功父陈体常吴德夫X传二十六苏子瞻黄鲁直晁无咎传二十七郑介夫邹志完江民表陈莹中传二十八张天觉传二十九李伯纪传三十宗汝霖张德远传三十一李似之李德远李汉老冯济川蔡子应吴元昭吴十三颜丙吕铁船葛谦问余放牛张功甫传三十二张子韶传三十三王虗中传三十四真希元吴毅夫传三十五X李纯甫王子彧董国华郑所南胡汲仲传三十六耶律晋卿国宝传三十七宋景濂传三十八刘祖庭万民望李文进王道安薛元初传三十九赵大州传四十严敏卿陆与绳传四十一杨邦华唐体如戈以安孙叔子朱纲郭大林刘通志郝熈载杜居士吴大恩吴用卿张爱传四十二殷时训陈廷裸顾清甫朱元正周楚峯蔡槐庭虞长孺黄平倩庄复真鲍性泉传四十三X李卓吾传四十四管登之杨贞复陶周望焦弱侯唐宜之瞿元立传四十五袁了凡传四十六袁伯修传四十七曾端甫赵凡夫刘玉受传四十八王孟夙丁劒虹朱白民庄平叔黄元孚闻子与黄子羽钱伯韫吴瞻楼王先民陈用拙骆见于程季清传四十九周景文姚孟长传五十马邦良徐成民传五十一X蔡维立刘长倩黄元公黄介子黄蕴生传五十二金正希熊鱼山传五十三温月峰崔应魁蒋虎臣李生传五十四严仲悫宋文森毕紫岚传五十五周安士传五十六知归子大清干隆四十年吴县龚履云录于齐门蒋民舘舍X居士传一牟安支二竺阙孙谢传佛法之东自汉明帝始永平三年帝梦见神人身长丈六尺项有日光飞在殿前明日博问羣臣何神人也傅毅进曰臣按周书异记云昭王二十四年四月八日平旦时大风起宫殿民居震动其夜有五色光气贯太微徧于四方作青赤色王问太史苏由曰是何祥也对曰西方有大圣人降生后一千年声教被此土王使镌石记之瘗于南郊天祠前以年计之今一千一十年矣陛下所梦将是乎帝以为然遣郎中蔡愔博士蔡景王遵等十有八人西访其道至大月氏国遇迦叶摩腾竺法兰持优填王所造㲲像并四十二章经而东遂与偕至洛阳帝为立寺雍门外由是象教兴焉其后王公贵人祷祀祈福者众实罕明其道学士大夫格以五经之文斥为异术有苍梧牟融者作理惑论以解之问曰何以正言佛佛何谓也牟子曰佛乃道德之元祖神明之宗绪佛之言觉也恍惚变化分身散体能圆能方或小或巨或隐或彰蹈火不烧履刃不伤在污不染在祸无殃欲行则飞坐则扬光故号为佛问曰何以谓之道道何类也牟子曰道之言导也导人致于无为牵之无前引之无X后举之无上抑之无下视之无形听之无声四表为大宛延其外毫釐为细间关其内故谓之道问曰孝经言身体发肤受之父母不敢毁伤曾子临殁启予手足今沙门剃头何其违圣人之语不合孝子之道也牟子曰昔齐人乘船渡江其父堕水其子攘臂捽头颠倒水从口出父命得苏夫捽头颠倒不孝莫大然以全父之身若拱手脩孝子之常父命绝水矣孔子曰可与适道未可与权所谓时宜施者也且泰伯断发文身自从吴越之俗违于身体发肤之义然孔子称之其可谓至德矣由是而观苟有大德不拘于小沙门捐家财弃妻子不听音不视色让之至也何违圣语不合孝乎问曰佛言人死当复更生仆不信此言也牟子曰身譬五糓之根叶魂神五糓之种实根叶生必当死种实岂有终亡问曰佛道崇无为乐施与持戒兢兢今沙门耽好酒浆或畜妻子取贱卖贵专行诈绐此得谓之无为耶牟子曰工轮能与人斧斤绳墨而不能使人巧圣人能授人道不能使人履而行之皐陶能罪盗人不能使贪夫为夷齐五刑能诛无状不能使恶人为曾闵尧不能化丹朱周公不能训管蔡岂唐教之不着周道之不备哉然无如恶人何也问曰吾子之说其辞富其文炽是子之辨也牟子曰非辨也见博故不惑耳问曰见博亦有术乎牟子曰由佛经也吾未解佛经之时惑甚于子虽诵五经适以为华未成实矣吾既覩佛经之说覧老X子之要守恬淡之性观无为之行还视世事犹临天井而闚溪谷登嵩岱而见邱垤矣问曰吾昔在京师入东观游太学视俊士之所规听儒林之所论未闻脩佛道以为贵自损容以为上也吾子曷为耽之哉牟子曰老子曰名者身之害利者行之秽赴趣闲隙务合当世此下士之所行中士之所废也况至道之荡荡上圣之所行乎杳兮如天渊兮如海不合闚墻之士数忉之夫固其宜也彼见其门我覩其室彼釆其华我取其实彼求其备我守其一子速改路吾请履之论凡三十七条其大指如此融才甚高通百家之说见汉末天下扰乱屡被州辟不起太守复委以使命以母丧不果行既而叹曰老子绝圣弃智脩身保真万物不干其志天下不易其乐故可贵也于是锐志佛法兼研老子五千言肆志相羊终身不仕安元安息国人也志性贞白为优婆塞严秉法戒博通群经汉灵帝末游宦洛阳官骑都尉常与沙门讲论道义时僧佛调方译法镜经元口译梵文佛调笔受词旨两得见述后代支恭明名谦一名越大月支人也大父法度以汉灵帝世率国人数百归化拜率善中郎将恭明年七岁骑竹马戏于邻家为狗所啮伤胫邻人欲杀狗取肝傅疮恭明曰天生此狗为人守吠我若不来终不见啮失在于我非关于狗杀之得差尚不可为况无益X而招大罪由是乡人数十家感其言悉不复杀生十岁学书十三岁学梵书通六国语博览经籍兼综艺术甞受业于支亮亮又受业于支谶当桓灵世新出佛经多谶所译当世称之曰天下博知无出三支献帝末遭𡨥乱恭明与乡人数十避地归吴初发日惟有一被有客随之大寒无被恭明唿与共卧夜将半客夺被而去明旦同侣问被所在语以故咸曰何不相告答曰我若相告卿等必以刼罪罪之岂宜以一被而杀一人乎闻者叹服既至吴吴主孙权闻其博学有才即召见之问经中深隐之义恭明应机释难无疑不析权甚悦拜为博士使辅导东宫甞译摩诘大般泥洹法句瑞应本起等二十七经辞旨文雅盛传于世其后太子即位遂隐于穹窿山不交世务从道人竺法兰更鍊五戒凡所游从皆沙门而巳年六十卒于山中竺叔兰本天竺人也其大父娄陀好学有节操时国王无道有为将者得罪惧诛欲要娄陀共反娄陀拒之遂杀娄陀以作乱娄陀子达摩尸罗先在他国闻乱即与其妇兄二人之为沙门者犇晋居于河南生叔兰叔兰幼从二舅受经法一闻辄悟通华梵语及书然性轻躁好游猎甞遇虎堕马折其右臂母数呵禁终不改巳而为之蔬食乃止顷之暴亡三日而苏自言入一朱门金银为堂见一人自云是其大父谓叔兰曰吾脩善累年今得此报汝罪人何得来耶守X门者以杖驱之入竹林中见其猎伴为鹰犬所啄啮流血号叫叔兰走避数十步值牛头人欲扠之叔兰曰吾累世佛弟子常供二沙门何罪见治牛头曰此虽有福不救猎罪俄而见其两舅来语牛头曰我等二人恒受其供恶少善多可得相免二舅遂导之还家俄而甦于是改节修慈专志经法以晋元康元年译出放光经及异维摩诘经十余万言旋遭母丧葬毕遇石勒之乱避之荆州后无疾忽告知识曰吾将死矣数日便卒竺长舒亦天竺人也晋初内徙居于吴奉法精至尤䖍诵观世音经比邻失火长舒家在下风勅家人不得动唯一心念观世音顷之火忽自熄有诸少年心怪之后一夕密束炬掷其屋四掷皆灭乃大惊以为神各走还家明晨相率诣长舒稽颡谢自说昨事长舒曰我无神力止念观世音力耳诸君但当洗心信向毋自恐也于是乡里间咸知奉法阙公则者赵人也晋武帝时居于洛阳萧然恬放日常诵正法华经既卒其友为设会于白马寺至夕转经忽闻空中有声仰视一人形色光丽曰我阙公则也生西方安乐世界与诸上人来此听经堂中人共见之有汲郡卫士度者受业于公则其母常饭僧是日将中忽空中下钵正落母前谛视之乃公则常所用钵也有饭满中其香充堂仓者七日不饥支道林为之赞曰大哉阙公歆虗纳灵神化西域迹应东京X徘徊霄墟流响耀形岂钦一赞示以匪冥孙兴公名绰太原中都人迁会稽早慕渊泊之行与名僧支遁游放旷山水撰喻道论其略曰或有疑至道者喻之曰夫六合遐邈庶类殷充千变万化浑然无端是以有方之类各岐所见鳞介之物不达皐壤之事毛羽之族不识流浪之势自得于窞井者则怪游溟之量翻翥于数仞者则疑冲天之力焉复观夫方外之妙趣寰中之元照乎夫佛也者体道者也道也者导物者也应感顺通无为而无不为者也无为故虗寂自然无不为故神化万物万物之情高卑不同故训教之术或精或麤悟上识则举其宗本遇中材则示以祸福历观古今祸福之证皆有由缘岂可掩哉何者阴谋之门子孙不昌三世之将道家明忌斯非兵凶战危积杀之所致耶夫魏颗从治而致结艹之报子都守信而受骢骥之赐齐襄委罪故有坠车之祸晋惠弃礼故有毙韩之困斯皆死者报生之验也立德闇昧之中庆彰万物之上阴行阳耀自然之利至也或难曰报应之事诚皆有征则周孔之教何不去杀答曰客可谓达教声而不体教情者也谓圣人有杀心乎曰无也答曰诚知其无心于杀杀固百姓之心耳夫时移世易滋有薄淳结绳之前陶然太和暨于唐虞礼法始兴爰逮三代刑网虎章刀斧虽严而犹不惩至于君臣相灭父子相害吞噬之甚X过于豺虎圣人知人情之固于杀不可一朝而息故渐抑以求厥中犹蝮蛇螫足斩之以全身痈疽附体决之以救命亡一以存十亦轻重之所权举兹以求足以悟其归矣或难曰周孔适时而教佛欲顿去之将何以惩暴止姦统理群生哉等曰周孔即佛佛即周孔佛者觉也觉之为义悟物之谓应世轨物盖亦随时周孔救极弊佛教明其本共为首尾其致不殊即如尧舜世夷二后高让汤武时难两君挥戈渊默之与赫斯其迹则胡越然其所以迹者何甞有际哉故逆寻者每见其二顺通者无往不一或难曰周孔之教以孝为首三千之责莫大无后而沙门之道委离所生生废色养终绝血食背理伤情莫此之甚而云宏道敦仁广济群生皮之不存毛将焉附答曰父子一体惟命同之父隆则子贵子贵则父尊故孝之为贵贵能立身行道永光厥亲若匍匐怀袖日御三牲而不能令万物尊已举世我赖以之养亲其荣近矣昔佛为太子弃国学道垂条为宇结草为茵端坐六年道成号佛于是游步三界之表恣化无穷之境大范群邪迁之正路众魔小道靡不遵服于斯时也天清地润品物咸亨蠢蠕之生浸毓灵液枯藁之类化瘁为荣还照本国广敷法音父王感悟亦升道场以此荣亲何孝如之而俗人不详其源流未涉其场肆瞽言妄说輙生攻难以萤烛之见疑三光之盛芒隙之滴怪渊海之量可谓狎大人而侮天命者也既X袭父爵为长乐侯哀帝朝官散骑常侍领着作郎桓温将迁都洛阳人情疑惧兴公上疏力争温大愠然卒莫能难也寻转廷尉卒年五十八谢庆绪名敷会稽山阴人性澄静寡欲隐于太平山十余年笃信大法长斋奉佛招引同事化纳不倦自注安般守意经为之叙曰夫意也者众苦之萌基背正之元本荒迷放荡浪逸无涯弹指之间九百六十转一日一夕十三亿想念一身所种滋蔓弥劫凡在三界倒见之徒弱丧渊流莫能自反正觉慈愍开正慧路渐塞忿欲之微兆为启安般之要径泯生灭以冥寂伸道品以养恬建十慧以入微絷九神之逸足防七识之洪流故曰守意也若乃制伏麤垢拂刬漏结闭色声于视听遏尘想以禅寂乘静泊之祯祥纳色天之嘉祚然正志荒于华乐昔习没于交逸福田矜执而日零毒根迭兴而罪袭是以轮回五趣亿劫难拔婴罹欲网有剧深牢由于无慧乐定不惟道门使其然也至于乘慧入禅亦有三辈或畏苦灭色乐宿泥洹志存自济不务兼利者为无着乘或仰希妙相仍有遣无不建大悲练尽缘缚者则号缘觉菩萨者深达本有畅因缘无达本者有有自空畅无者因缘常寂自空故不出有以入无常寂故不尽缘以归空苟厝心领要触有悟理者则不假外以静内不因禅而成慧故曰阿惟越致不随四禅也若欲尘翳心慧不常立者乃假以安般息其驰想犹农夫之净地X明镜之莹刬然则耘耨不以为地地净而种滋莹刬非以为镜镜净而照明矣又甞手写首楞严经置都下白马寺寺为邻火所延其什物及他经并烬而此经文字独完惟毁纸边而巳寻以母老还南山若耶中内史郗愔表荐之征博士不起会月犯少微占者以隐士当之人言当应在戴逵俄而庆绪卒逵字安道谯郡人亦有高行孝武时累征不就善属文兼工艺事欲造无量寿佛积思三年雕刻方就迎置山阴灵宝寺郗超见而作礼撮香在手勃然烟上极目云表众皆叹其神异子颙能世其业知归子曰当牟子之世佛法未盛行而牟子笃信其道岂非独往之士哉安支竺阙之徒宏法扶戒导信化疑亦甚为希有者矣东晋之初风教渐广王导庾亮周顗谢鲲桓彝之属皆甞与梵僧尸利密多罗游谢安居东山降心支遁遁奉诏入禁中讲经会宗遗文守文者陋之安闻而叹曰此九方歅之相马略元黄取神骏者也至如王羲之坦之珣珉许询习凿齿各与缁流津接大率名言相永自标远致而巳咸康中庾氷辅政奏沙门应尽礼王者下礼官议何充等以为不宜坏其本法执奏至三氷议遂寝充笃信佛法饭僧造寺所费不訾阮裕甞谓之曰卿志大宇宙勇迈终古充问其故裕曰我图数千户郡未得卿图作佛不亦大乎盖嘲之也充弟准高尚寡欲散带衡门日诵佛经其他士大夫信向虽众脩行轨则罕有X闻焉不得而着也迨至晋宋之交始有东林之盛应化神灵继此腾集矣予录牟子以下诸贤行业及其论议虽未诣渊微而其意巳远岷江之流始于滥觞又可少乎哉汪大绅云为传中不可少之文所记事言虽浅然亦近实千经万典流传有外于四十二章之旨乎千圣万贤出没有外于导人以无为之化乎佛者觉也尽之矣居士传X卍XXX居士传二刘遗民传刘遗民者名程之字仲思彭城人汉楚元王之后也少孤事母孝善老庄言不委蛇于时俗初为府参军晋司徒王谧丞相桓元侍中谢琨太尉刘裕先后引荐皆力辞时慧远法师止于庐山东林寺脩念佛三昧遗民往依之远师曰官禄巍巍云何不为遗民曰晋室无磐石之固物情有垒卵之危吾何为哉刘裕以其不屈乃以遗民之号旌焉同时宗少文周道祖雷仲伦张莱民张秀实毕士颕咸来庐山远师曰诸君之来能无意于净土乎乃造西方三圣像建斋立社众至百二十有三人遗民鑱石为誓其辞曰夫缘化之理既明则去来之兆显矣迁感之数既符则善X恶之报必矣推交臂之潜沦悟无常之期切审三报之相催知险趣之难拔此其同志诸贤所以夕惕朝勤仰思攸济者也盖神者可以感涉而不可以迹求必感之有物则幽路咫尺苟求之无主则渺茫何津今幸以不谋而感佥心西境叩篇开信亮情天发乃机象通于寝梦欣欢百于子来于是云图表晖影侔神造功由理谐事非人运兹实天启其诚冥运来萃者矣然其景绩参差功德不一虽晨祈云同夕归攸隔即我师友之眷良可悲矣是以慨焉胥命整襟法堂等施一心亭怀幽极誓兹同人俱游绝域其惊出绝伦首登神界则无独善于云峤忘兼全于幽谷然后妙觐天仪启心贞照识以悟心形由化革借芙蓉于中流荫琼柯以咏言飘云衣于八极汎香风以穷年临三涂而缅谢傲天宫而长辞绍众灵以继轨指大觉以为期究兹道也岂不弘哉遗民度西林㵎北别立禅坊精研元理兼持禁戒甞贻书关中与什公肇公扬榷经义着念佛三昧诗居半载即于定中见佛光照地皆作金色更十五年于正念佛时见阿弥陀佛玉毫光照垂手慰接遗民曰安得如来为我摩顶覆我以衣俄而佛为摩顶引袈裟以被之他日又梦入七宝池见莲华青白色其水湛湛有人顶有圆光胸出卍字指池水曰八功德水汝可饮之遗民饮水甘美及寤异香发于毛孔乃语人曰吾净土之缘至矣请僧转妙法莲华经近数百周遗民对像焚香X再拜而祝曰我以释迦遗教知有阿弥陀佛此香当先供养释迦如来次供养阿弥陀佛复次供养妙法莲华经所以得生净土由此经功德愿与一切有情俱生净土即与众别卧牀上面西合掌泊然化去预勅子雍即土为坟勿用棺椁时义熈六年年五十九后六年远师宴坐龛中从定起见阿弥陀佛身满虗空观音势至左右侍遗民及社中僧先化者皆在侧前揖远师曰师早发心何来之晚乃展期七日而逝知归子曰佛法入兹土始昌于晋而士大夫之息心净土者罕闻焉至遗民一唱远近倾动虽远师实成之亦由遗民精诚内激冥孚众志初遗民与周道祖陶渊明称浔阳三隐道祖既入社远师以书招渊明渊明曰许我饮酒则诺许之遂造焉无何攒眉而去志尚虽高于道阔矣惜哉汪大绅云此真冷淡生活淡得尽时方好知归子巳入此保社矣大佳大佳居士传X卍XXX居士传三二张王宗周雷传张莱民名野寻阳人也性孝友田宅悉推与弟甘苦X与九族共之州郡屡辟不应朝命拜散骑常侍亦不就入庐山白莲社称远公门人义熈十四年与家人别入室端坐而逝年六十九张秀实名诠野之族子也尚情高逸好古乐道荷鉏力田带经不释以散骑常侍征不起庾悦怜其贫荐为寻阳令亦不应巳而入庐山依远公研穷佛经深有悟入宋景平元年西向念佛无疾而卒年六十五王乔之琅邪人官临贺大守巳而入白莲社事远公与刘遗民诸贤作念佛三昧诗而乔之诗独传于世诗曰妙用在兹涉有覧无神由昧彻识以照麤积微自引因功本虗泯彼三观忘此毫余其二曰寂寞何始履元通微融然忘适乃廓灵晖心游缅域得不践机用之以冲会之以希其三曰神姿天凝圆映朝云与化而咸与佛斯群应不以方受者自分寂尔渊镜谢彼尘纷其四曰慨自一生夙乏慧识託崇渊人庶借冥力思转毫功在深不测至哉之念注心西极远公为作序云夫称三昧者何专思寂想之谓也思专则志一不分想寂则气虗神朗气虗则智悟其照神朗则无幽不彻是二者自然之元符会一而致用也又诸三昧其名甚众功高易进念佛为先何者穷元极寂尊号如来体神合变应不以方故令入斯定者昧然忘知即所缘以成鉴鉴明则内照交映而万象生焉非耳目之所暨而闻见行焉于是灵相湛一清X明自然元音叩心滞情融朗非天下之至妙孰能与于此哉所以奉法诸贤咸思一揆之契感寸阴之将颓惧来储之未积洗心法堂整襟清向夜分忘寝夙兴唯勤庶夫贞诣之功以通三乘之志仰援超步拔茅之兴俯引弱进垂䇿其后以此覧众萹之挥翰岂徒文咏而巳哉宗少文名炳南阳人妙善琴书精于理论殷仲堪桓元刘裕并以主簿辟不就乃入庐山事远师筑室依白莲社居之既而兄臧为南平守偪与俱还江陵闲居绝俗颇营稼穑以给其家衡阳王义季亲访之少文角巾布衣引见不拜王曰处先生以重禄可乎对曰禄如秋草时过即腐宋受禅三征不应雅好山水西陟荆巫南登冲岳以疾还江陵叹曰老病俱至名山不可再登唯澄怀观道卧以游之凡所游履悉图之于壁谓人曰抚琴动操欲令众山皆响甞着神不灭论其略云群生之神其极虽齐而随缘迁流成麤妙之识夫舜生于瞽舜之神也必非瞽之所生则商均之神又非舜之所育生育之前素有麤妙矣既本立于未生之先则知不灭于既死之后矣神也者妙万物而为言矣若资形以造随形以灭则以形为本何妙以言乎诚能澄不灭之本禀日损之学损之又损以至无为无为则无当于生矣无生则无身无身而有神法身之谓也今黄帝虞舜姬公孔父世之所仰而信者也观其纵辔升天龙潜凤飏反风起禾绝X粒弦歌亦皆由穷神为体故神功所应倜傥无方也夫洪范庶征休咎之应皆由心来逮白虹贯日太白入昴寒谷生黍崩城陨霜之类皆发自人情而远形天事固相为形影矣夫形无无影声无无响亦情无无报矣岂直贯日陨霜之类哉莫不随情曲应物无遁形伹或结于身或播于事交赊纷纶显昧渺漫孰覩其际哉众变盈世群象满目皆万世以来精感之所集矣故佛经云一切诸法从意生形又云心为法本心作天堂心作地狱义由此也是以清心洁情必妙生于英丽之境浊情滓行必永滞于三涂之域夫神圣圆照而无思营之识者由心与物绝唯神而巳故虗明之本终始长住不可凋矣今以悟空息心心用止而情识歇则神明全矣颜子知其如此故处有若无抚实若虗不见有犯而不校也今观颜子之屡空则知其有之实无矣且舟壑潜谢变速奔电将来未至过去巳灭现在不住瞬息之顷无一毫可据将欲何守而以为有乎甚矣伪有之蔽神也今有明镜于斯纷秽集之微则其照蔼然积则其照朏然弥厚则照而昧矣人之神理有类于此伪有累神成精麤之识识附于神故虽死不灭渐之以空必将习渐至尽而穷本神矣泥洹之谓也夫自古所以不显至道者将存其生也而苦由生来昧者不知矣且时则无止运则无穷既往积劫无数无边皆一瞬所阅以及今耳今积瞬以至百年曾几何时而又鲜克半焉夫X物之媚于朝露之身者类无清遐之实矣何为甘臭腐于漏刻以枉长存之神而不自踈于遐远之风哉元嘉二十年卒年六十九周道祖名续之雁门人父殁过江居豫章年十二诣范寗受业通五经五纬养志穷居精研老易既而入庐山白莲社以为身不可遗余累宜绝遂终身不娶妻布衣蔬食朝命征太学博士不就刘裕北伐世子守彭城迎之舘于安东寺延入讲礼月余还山裕还镇复遣使迎之宋受禅为开舘东郭外招集生徒以礼经教授或问身为处士时践王庭何也答曰心驰魏阙者以江湖为桎梏情致两忘者市朝亦巖穴耳时号通隐先生未几移疾钟山景平元年卒年六十七雷仲伦名次宗南昌人少入庐山事远师笃志好学不交世务精于毛诗三礼之学本州辟从事朝以员外散骑侍郎征并不就年五十余与子姪书以言所守曰夫生之修短咸有定分定分之外不可以智力求但当于所禀之中顺而勿害耳吾少婴羸患为性好闲故在童稚之年巳怀远迹之意暨于弱冠遂託业庐山逮事释和尚于时师友渊源务训弘道外慕等夷内怀悱发于是洗气神明玩心坟典勉志勤躬夜以继日爰有山水之好晤言之叹实足以通理辅性成夫亹亹之业乐以忘忧不知朝日之晏矣自游道䬸风二十余载渊匠既倾良朋凋索续以衅逆违X天备甞荼蓼畴昔诚愿顿尽一朝心虑荒散情意衰损故遂与汝曹归耕垄畔山居谷饮人理久绝日月不处忽复十年崦嵫将迫前涂几何及今耄未至昏衰不及顿尚可厉志于所期纵心于所託栖诚来生之津梁专气暮年之摄养在心所期尽于此矣自今以往家事大小一勿见关宋元嘉十五年征至京师开舘鸡笼山聚徒教授除给事中不就顷之还庐山二十五年又征诣京师为筑室钟山西巖下谓之招隐舘使为皇太子诸王讲丧服经是岁卒年六十三知归子曰白莲社一百二十三人居士之可得纪者七人焉才敏如康乐欲求入社远公拒之诚慎所与哉而七人之外流风遗书不可得而见矣予亦不得而称之也居士传X卍XXX居士传四安阳董何魏陈刘传安阳沮渠侯京声者天水临城县人河西王蒙逊之从弟也为人疎通彊识幼禀五戒锐意内典少时甞到于阗国经衢摩帝太寺遇天竺法师佛陀斯陀咨问道义从受禅要秘密治病经既而东归高昌求得X观世音弥勒二观经各一卷及还河西即译出禅要居数年魏主焘破河西安阳奔宋晦志卑身不交世务常游止塔寺初出观世音弥勒二观经丹阳尹孟顗见而善之请与相见厚设供养至孝建二年比丘尼慧濬闻其讽禅经请得传写遂出为五卷其年于钟山定林寺续出佛母泥洹经一卷安阳居绝妻拏不乐荣利从容法侣宣通经典是以缁白交敬礼焉大明末遘疾而卒董吉于潜人也奉法三世至吉尤精进恒斋戒诵首楞严经所居村人有疾病请吉诵经輙愈同县何晃亦奉法卒中毒请吉往会溪水暴涨不得度吉默祷于大士裸而戴囊经以度及岸忽囊经为水漂没甚悲恨至晃家忏悔自责俛仰之间乃见经囊在高座上启视之未甞沾湿于是县人一时皆奉法吉家西北有山高险中多妖魅犯害居民吉欲降之乃辟山地四五畆构造小屋设高座转首楞严经百余日民害遂止后有数人来谒曰闻君德行清肃故来相观并请一事想当见听吾世有此山今君来止虑相犯冒当更作界分以杀树为断吉知是山鬼乃曰仆贪此寂静读诵经典不干君等愿见祐助鬼许诺而去越一宿自吉所辟地四际之外树皆枯死如焚焉何昙远庐江人宋御史中丞万寿之子也少奉法持菩萨戒年十八居父丧哀毁成疾遂归心净土请僧X数人于家忏悔宿业久而益䖍一夕转经竟众僧巳眠昙远忽自歌诵僧异而问之曰见佛身黄金色光丈余自西而至幡花翼从充满虗空佛熈怡微笑诏昙远速去昙远素羸弱至是神色壮厉便取香花散之空中至五更忽然而终宅中芬香数日乃歇魏世子梁郡人生当宋世奉佛精进率诸子女修西方净业唯妇独不信其女病死七日复苏即升高座诵无量寿经下启父言儿去便往无量寿国儿及父兄池中各有大莲华当生其内唯母独无不胜此悲故归启报语竟而瞑母自是亦奉法焉陈参军名鍼荆州华容人天台智者禅师之兄也仕梁为普安王中兵参军年四十遇仙人张果谓之曰吾观汝相阳筭巳尽死在朞月参军惧以白智者智者授以童蒙止观教行方等忏法先具十法一者明信因果二者生重怖畏三者深起惭愧四者求灭罪方法所谓大乘经中明诸行法应当如法修行五者发露先罪六者断相续心七者起护法心八者发大誓愿度脱众生九者常念十方诸佛十者观罪性无生具此十法庄严道场着洁净衣烧香散华于三宝前如法修行一七三七一月三月乃至经年专心忏悔即得重罪消灭禅定现前参军奉教修习夙夜不怠未及一载复见果果大惊异曰服何药而致此曰但修忏法未甞服食果以手加额曰奇哉道力越死超生后参军于禅定中升天宫见金殿榜曰陈鍼之X室后十五年当生于此及期徧谒亲知言别端坐而逝刘谦之魏孝文帝时中官也太和中自伤刑余奏乞入山修道赍华严经一部昼夜礼诵绝粒饮水经三七日忽髯髭尽生复丈夫相神思通悟洞晓幽旨遂殚精造华严经论共六百卷奏闻孝文倍加敬信华严一教遂盛于时严恭泉州人也隋开皇中客于扬州造精舍写法华经道俗崇敬常送钱供给后有人从贷经钱一万恭不获巳与之贷者载至中路船覆失钱是日恭入库见一万钱如新出水怪之巳而其人以船覆告乃知库中钱即其所贷也一商人至衖亭湖祭神夜梦神云诸君以所赠物与严法华为书经用也其他感应甚众恭遂以书经终大业末子孙犹传其业群盗相约不入其里里人赖之同时益州新繁有荀生者居县西三十里许曰王李村工书然自重不肯为人书人虽辱殴之不顾也一日把笔走前村向空中四面书般若经数日而毕曰好令诸天读之人初不觉其异其后大雷雨牧牛小儿住其地中可丈许雨不能湿自后遇雨牧儿輙避雨其处武德中有异僧语村人曰此地空中有般若经诸天于上设葢覆之不可轻践村人遂以阑楯周之斋日设供每闻天乐声X知归子曰数君之奉法可谓专且勤矣其能格天人而度生死也宜哉夫阳气奋而萌芽作秋风至而木叶零至诚而不动者不亦鲜乎居士传X卍XXX居士传五何周到裴刘傅传何彦悳名尚之庐江灊人也少颇不驯长而折节蹈道起家临津令累迁左卫将军宋元嘉十二年京尹萧谟之请制建寺铸像文帝以问彦德及吏部羊元保曰朕少读经不多因果之事昧然未究所以不敢立异者以卿辈时秀率皆信敬耳比见颜延之折达性论宗炳难白黑论其说汪洋大明至理若使率土之民皆敦此化则朕坐致太平矣夫复何事昨萧谟之请制即以相示委卿增损必有以戒遏浮淫无伤宏奖者乃当着令耳尚之对曰横目之俗多不信法以臣庸蔽更荷褒拂非所敢当然前代群英王导周顗庾亮王蒙谢安郗超王坦之王恭王谧郭文举谢敷戴逵许询及亡高祖兄弟王元琳昆季范汪孙绰张元殷觊或宰辅冠冕或人伦羽仪或致情天人之际或抗迹云霞之表靡不倾心归依至教慧远法师云释迦之化无所不可适道固是教源济浴亦为要X务窃味此言有契至理何则百家之乡十人持五戒则十人淳谨千室之邑百人修十善则百人和睦传此风教以周寰区编户亿千则仁人百万夫能行一善则去一恶一恶既去则息一刑一刑息于家万刑息于国此明诏所谓坐致太平者是也故图澄适赵三石减暴灵塔放光符健损虐神道助化昭然可观谟之请制不谓全非但伤蠹道俗本在无行僧尼而情伪难分去取未易至土木之工虽若靡费且植福报恩不可顿绝羊元保进曰此谈盖天人之学非臣愚所宜顶闻窃恐秦楚论强兵之术孙吴画吞併之计无取于此彦德曰夫礼隐逸则战士息责仁德则兵气消倘以孙吴为志动期吞併则将无取于尧舜之道岂特释教而巳哉帝悦谓彦德曰佛门之有卿犹孔氏之有季路也自是帝留神释典益重元化二十三年为尚书左仆射文帝有所兴造彦德輙苦言谏止律身简约妻亡不再娶旁无姬侍大明中以左光禄开府仪同三司领中书令卒于官赠司空谥曰简穆孙求字子有清退寡嗜慾居吴隐波若寺人莫见其面除永嘉太守一夕乘小船逃去隐虎邱山齐永明四年拜太中大夫不就卒求弟点字子皙父铄素有疯疾无故害其妻坐法死点年十一居忧几至灭性长伤家祸遂绝意仕宦兄求卒点菜食不饮酒讫于三年历宋齐梁并征不出雅好佛道从弟遁以东篱门园居之招名德沙门与诸胜侣清言竟日甞X于吴中石佛寺讲经昼梦一道人授药一丸服之夙患渴利自此而差天监二年卒点弟胤字子季甞入钟山定林寺听习释典通义学仕齐历官至中书令拜表解职隐若耶山云门寺梁武帝即位诏为特进光禄大夫遣使者以手敕喻意胤辞曰吾年巳五十七月食四斗米不尽何容复有宦情使者还奏敕给白衣尚书禄固辞又敕山阴月给库钱五万亦不受乃敕何子期孔寿等六人于东山受学巳而至吴居虎邱西寺讲释典注百法论十二门论各一卷晚而断肉有虞人逐鹿鹿径趋胤伏不动又有异鸟如鹤而赤毛集讲堂驯狎不去中大通三年卒周彦伦名颙汝南安城人也初为宋益州刺史萧惠开府主簿随惠开还都明帝颇好名理以彦伦晓佛经引入殿内宿直帝所为惨毒事彦伦不敢显谏輙诵经中罪福因缘帝心动为之小止甞着三宗论阐空假不空假义时长史张融作门论谓道之与佛致本则同达迹成异彦伦难之曰言道家者以二篇为主言佛教者以般若为宗二篇所贵义极虗无般若所观照穷法性夫有之为有物知其有无之为无人识其无老氏之言有无无出斯域是吾三宗鄙论所谓取舍驱驰也佛教之所以义夺情灵言诡声律者盖谓即色非有故擅绝于群家耳此涂未明纷纷横沸皆由着有既患由有滞而有性未明矫有之家因崇无术尽有尽无非极莫备非有非无三宗所蕴惟X足下其眄之历官至中书郎于钟山西立隐舍休沐则归之清贫寡欲断肉食虽有妻子常乐独处将军王俭谓彦伦曰卿山中何所食答曰赤米白盐绿葵紫蓼文惠太子问曰菜食何味最胜答曰春初早韭秋末晚菘时何子季亦好佛法然未能断肉太子问彦伦精进何如胤答曰各有其累太子曰何累答曰周妻何肉初彦伦甞贻子季书令断肉其略曰变之大者莫过死生生之所重无逾性命性命之于彼极切滋味之于我何赊而终身资之以永岁月彼就怨酷莫能自伸我业长久吁哉可畏且区区微卵脆薄易矜歂彼弱麑顾步宜愍观其饮啄飞沈使人怜悼况其甘心扑搋加复恣意吞嚼至乃野牧成群闲豢重圈量肉揣毛以俟支剥如土委地佥谓常理可为怆息一往一来生死常事伤心之惨行亦自及丈人于血气之类虽弗身践至于升凫沉鲤不能不取备屠门财贝一经盗手犹为廉士所弃生性之一启鸾刀宁复慈心所忍驺虞虽饥非自死之草不食闻其风者岂不使人多媿子季得书感动末年亦断肉焉到茂灌名溉彭城武原人也仕梁历官至吏部尚书以清白自修不好声色虗室单牀旁无姬侍冠履十年一易传唿清路示有朝章而巳后因疾失明诏以散骑常侍就第养疾生平敬信佛法初与弟洽共居一斋洽卒便舍为寺蒋山有延贤寺茂灌先世所立X也每得禄俸皆充二寺巳而断腥膻别营小室朝夕从僧礼诵武帝为月致三净馔太清二年卒临终属其友张绾刘之遴敕子孙薄葬曰气绝便殓殓以法服殓竟便葬不须择日屏家人请僧读经赞呗及卒颜色不变手屈二指裴几原名子野河东闻喜人少好学工文有至性居父丧尽礼每之墓所哭泣处草为之枯有白兔驯扰其侧梁天监中为着作郎掌国史及起居注大通初累迁鸿胪卿寻领步兵校尉在禁省十余年静默自守未尝有所请谒所得俸悉以分戚党之贫者借官地二亩起屋数间妻子恒苦饥寒晚年深信佛法持其教戒饭麦食蔬终其身大通二年卒先是预尅死日及期自省移病诣同畆刘之亨曰吾其逝矣遗命丧葬务从节制谥曰贞子同时刘士深名杳平原人亦好学彊记天监初官太学博士后代几原为着作郎累迁尚书左丞大同二年卒士深自读佛经常行慈忍中年丧母便长断腥血治身清俭无他嗜好性不自伐不论人长短临终遗命以法服殓载以露车还葬旧墓勿设灵筵勿致祭醊其子遵行之又有任孝恭者临淮人亦善属文武帝时官司文侍郎初从萧寺云法师读经论本佛理巳而蔬食持戒太清二年侯景陷台城为所杀刘彦和名勰东莞莒人少孤笃志好学家贫不娶依沙门祐法师居十余年遂博通经论因区分部类录X而序之定林寺经藏其所定也天监初除南康王记室兼东宫通事舍人时七庙飨荐巳用蔬果而二郊农社犹有牺牲彦和表言二郊农社宜与七庙同改诏付尚书议如所请寻迁步兵校尉其为文长于佛理时有道士造三破论排抑佛道彦和作灭惑论以斥之其略曰至道宗极理归乎一妙法真境本固无二佛之为道空元无形而万象并应寂灭无心而元智弥照幽数潜会莫见其极冥功自用靡识其然显迹则金容以表圣应俗则王宫以现生拔愚以四禅为始进慧以十地为阶总龙鬼而均诱涵蠢动而普慈权教无方不以道俗乖应妙化无外岂以华戎阻情是以一音演法殊译共解一乘敷教异经同归经异由权故孔释教殊而道契解同由妙故梵汉语隔而化通但感有精麤故教分道俗亦地有东西故国限内外其弥纶神化陶铸群生无异也然至道虽一岐路生迷九十六种俱号为道听名则邪正莫辨验法则真伪自分若以麤笑精以伪谤真是瞽对离朱而曰我明也寻有敕与沙门慧震于定林寺证经功毕启求出家先燔𩯭发以自誓敕许之遂于寺变服改名慧地未期而卒傅宜事名縡北地灵州人好学能属文居母丧哀毁骨立士友称之陈文帝闻其名召为撰史学士除司空府记室宜事笃信佛法从兴皇寺惠朗法师受三论尽通其学时有太心嵩法师着无诤论以诋惠朗X宜事着明道论以释其难其略云无诤论言比有宏三论者历毁诸师非斥众学论中道而执偏心语忘怀而竞独胜方学数论更为雠敌讐歒既搆诤鬪大生以此之心而成罪业罪业不止岂不重增生死苦聚答曰三论之兴为日久矣龙树创其源除内学之偏见提婆扬其旨荡外道之邪执欲使大化流而不拥元风阐而无坠其言旷其意远其道博其流深斯固龙象之腾骧鲲鹏之搏运寋乘决羽岂能望其间哉顷代浇薄时无旷士苟习小学以化蒙心渐染成俗遂迷正路唯竞穿凿各肆营造枝叶徒繁本源日翳一师解说复异一师更改旧宗各立新意同学之中取寤复别如是辗转添糅倍多总而用之心无的准择而行之何者为正岂不浑沌伤窍嘉树弊芽虽复人说非马家握灵蛇以无当之巵同画地之饼矣摄山之学则不如是守一尊本无改作之愚约文申意杜臆断之情言无预设理非宿搆覩缘尔乃应见敌然后动或弥纶而不穷或消散而无所凡相酬对随理详覈有何嫉诈干犯诸师且诸师所说为是可毁为不可毁若可毁者毁故宜然若不可毁毁自不及法师何独蔽护不听毁乎且教有大小备在圣诰大乘之文则指斥小道今宏大法宁得不言大乘之意耶无诤论言无诤之道通于内外子所须诤者此用末而救本失本而营末者也何则若依外典寻书契之前至淳之世质朴其心行不言之教当于此时X复有何诤固知本来不诤是物之真矣答曰诤与无诤不可偏执本之与末又安可知由来不诤宁知非末于今而诤何騐非本夫居后而望前则为前居前而望后则为后而前后之事犹如彼此彼唿此为彼此唿彼为彼彼此之名的居谁处以此言之万事可知矣本末前后是非善恶可恒守耶何得自信聪明废他耳目夫水泡生灭火轮旋转入牢穽受覊绁生忧畏起烦恼其失何哉不与道相应而起诸见故也相应者则不然无为也无不为也善恶不能偕而未曾离善恶生死不能至亦终然在生死故得永离而任放焉明月在天众水咸见清风在林羣籁毕响吾岂逆物哉不入鲍鱼不甘腐鼠吾岂同物哉谁能知我共行斯路浩浩堂堂岂复见有诤为非无诤为是必欲考真伪观得失无过依贤圣之言检行藏之理始终研究表里综覈使浮辞无所用诈道自然消请待后筵以观其妙矣历散骑侍郎太子庶子仆后主即位迁秘书监右卫将军兼中书通事舍人掌制诰宜事虽以文章为后主所重然性刚直与朝士不相中会施文庆沈客卿以便佞干政而宜事益疎乃共𧮂宜事受高丽使金遂下之狱宜事狱中上书极论后主过失后主大怒顷之遣使谓曰我欲赦卿卿能改过不对曰臣心如面面可改则臣心可改后主益怒遂赐死狱中年五十五其后三年而隋灭陈知归子曰彦德宏法以佐治彦伦护生以全仁三何X肥遯于邱园茂灌陆沉于朝市至如裴刘诸子文称其质行浮于名彬彬乎有君子之风矣梁陈之际士大夫名学佛者甚众然往往持禄保位视鼎社之迁如去涕唾焉呜唿此岂佛教使然与吾所以不忘夫傅子也汪大绅云竟体旃檀香无复有乱之者矣赞极雅正转觉妙远不测居士传X卍XXX居士传六竟陵文宣王传竟陵文宣王萧子良者字云英齐武帝第二子也宋顺帝昇明三年为会稽太守督五郡封闻喜公自孝武时征求急速以郡县迟缓始遣台使自此公役劳扰齐既受禅文宣尽陈其弊请罢之建元二年以母忧去官仍为丹阳尹开私仓赈属县贫人请修复古塘并垦荒田数千顷高帝纳之会迁官事寝武帝即位封竟陵郡王永明二年为护军将军兼司徒四年进号车骑将军时水旱不时请原除逋租又请宽刑息役轻赋省徭及罢征交州兵五年正位司徒移居鸡笼山西邸招致名僧讲论佛法造经呗新声武帝初好射雉文宣谏止之及永明末将复射雉文宣复X上书曰忽闻外议当更射雉臣下情震越心怀忧悚夫卫生保命人兽不殊重躯爱体彼我无异故礼云闻其声不食其肉见其生不忍其死岂可以万乘之尊降同匹夫之乐天杀无辜伤仁害福菩萨不杀寿命得长施物安乐自无恐怖不恼众生身无患苦臣见此果报所以日夜劬勤厉身奉法陛下常日舍财修福臣私心颙颙尚恨其少岂可今日复见此事一损福业追悔便难愿陛下照臣此诚曲加三思帝虽不尽纳而深见宠嘉居常与文惠太子同好释氏甚相友悌文宣敬信尤笃数于邸园营斋戒大集朝臣僧众赋食行水或躬亲其事一夕梦东方普光世界天王如来说净住净行法门因着净住子净住者梵语布萨谓净身口意如戒而住也书凡三十一篇其归信门云如来愍念众生爱同一子所以垂形丈六表现灵仪显发众生欣乐瞻覩闻声者证道见形者解脱今者虽禀精灵昏惑障重进不覩相好庄严退不闻八音辨说将由罪业深重烦恼牢固深忧恶道无由可绝岂容顺默使流晏安自不坚强其志忘身舍命捍劳忍苦衔悲恻怆者将恐烦恼炽火无由而灭无明重闇开了未期譬如牢狱重囚具婴众苦抱长枷梏大械带金钳负铁锁脓疮秽烂臭恶缠匝而欲以此牀求见国主贵臣虽复一心无怠何由而果何以故以其具诸罪恶不离苦具故若去枷脱锁洗垢严服王不我碍自然而现今欲归信亦复如斯将X见如来相好光明者先当净身口意洗除心垢六尘爱染永灭不起十恶重障净尽无余业累既除表里俱净方可运明想于迦维标清心于宝剎去诸尘劳入归信门必然仰覩法身无础敬礼诸佛求哀忏悔既悔巳后常行柔软调和心堪受心不放逸心寂灭心真正心不襍心无贪恡心胜心大心慈悲安乐心善欢喜心度一切心守护众生心无我所心如来心发如是等广胜妙心专求多闻修离欲定奉戒清净念报恩德常怀悦豫不舍众生其尅责身心门云身为苦本自所造集于生死中复增恶业是故特须深自尅责经云见人之过口不得言已身有恶则应发露书云君子扬人之美不伐其善内外之教其本均同所以称内外者本非形分但由心异若出家之人观空无常厌离生死行出世法是则为内乖此为外在家之人归崇三宝持戒修善奉行礼义是则为内乖此为外若欲修行先自克责当知求进是假名退检是实法愚闇灭则慧光发四相迁则戒德显故知廉退者进之兆也贪进者退之萌也夫求而获者虗情有所着则取倾危失坠之苦此外道之法也退而获者实意无所恋故得常安涅槃之乐斯佛道之法也当知克责心口是八正之路捡察身行是解脱之踪其惭愧门云经云惭愧得具足能灭闇障故又云惭愧如铁钩能制人非法若无惭愧与诸禽兽无相异也惭愧之义以不及为本今既理妙难精触向乖X背一念之间造过无量过无量故惭愧亦应无量其中枝派不可缕述姑举一端养生之急在于衣食由此衣食劳乱极深所须缯纩皮革无不损生残命着他皮肉还养皮肉乃至食噉一粒之食非用功夫无由入口推度前功商量我腹上入下出常流不止而于其中选择精肥进纳软滑贪嗜美味无羞无耻须臾栾改臭不可近何有智者于食生贪若生贪者大须惭愧与彼畜兽复何助别其大忍恶对门云夫道从苦生不由乐果德凭功建非情所集故经云忍辱第一道于诸众生心无碍故以其在苦则多碍多恼起不善业今所以得无碍者良以在碍而修无碍故碍而不为碍既于碍而无所碍岂非忍力之所致乎经云娑婆世界五浊之剎五痛五烧具诸恶报是故发大乘者多来此土以救苦为资粮以拔恼为要行此土一日修善胜于他方净国百千万劫夫欲发广大心行菩萨行自必履危涉险备受艰难蹈炽火历氷霜撄苦切甘楚毒于万苦中能忍受者则道场可践若无此恼忍何从生籍此烦恼起我诸善所谓尘劳之俦为如来种当知忍者有力大人功德之本所谓忍痛痒忍思想忍疾病忍饥苦忍疲劳忍寒暑忍忧悲忍热恼忍恶骂无耻辱忍挝打无恚碍忍贪欲无爱着忍憍慢无背道忍所难忍忍所难行忍所难作忍所难办能行此者真可谓大忍辱矣其劝请增进门云劝请者殷勤之至意也由发殷勤之意则愿X善之情深矣劝请有二劝请众生修行戒善具诸德本劝请诸佛救护众生说法久住十方四恶趣我今悉劝请修持诸戒行获得于人身十方一切人我今悉劝请令修十善业得生于天上十方诸天人我今悉劝请立登正定聚得离于恶道十方诸学人我今悉劝请觉察诸烦恼速登无学地十方阿罗汉我今悉劝请知非究竟位唯有一佛乘十方辟支佛我今悉劝请成就大悲智教化诸众生人天二乘众我今悉劝请体觉如来藏修习菩萨行一切诸菩萨我今悉劝请修行十度行速登于十地兜率天菩萨我今悉劝请常转不退轮速下度羣生菩萨智未明我今悉劝请金刚灭尘累显发真实相十方一切佛初成正觉者我请转法轮安乐诸众生十方一切佛若欲舍寿命我今归命请愿久住于世如是佛菩萨我今皆劝请发此殷勤心是故稽首礼其随喜万善门云众生以愚惑故多怀嫉妬增上之心是以见人行善则生恶想摧毁破坏不令成就然彼前人未必损行而嫉妬者妄增恼热增长惑业生死不绝是以圣人调心制意行此随喜亦复劝请众生如说奉行十方一切众所有微细善仁义及礼智孝养谦恭等慈和及爱敬廉贞清洁行若有如是善我今悉随喜离欲在家人奉修如来戒三归五八戒十善菩萨戒清净诸律仪离恶名闻者如是诸功德我今悉随喜饭僧施法衣浴除烦恼垢救摄诸贫穷饥寒露窘者疾病X艰危苦施药悲怜业如是等功德我今悉随喜旷路作好井桥船度人物园林池花果施佛并供僧渴乏除热恼其福实无量如是等功德我今悉随喜造经流法教然灯发慧明习诵及转读决了诸义趣若复为人说倍增欢喜心如是诸功德我今悉随喜建立诸塔庙堂殿及宝剎彩画及木像金银铜石等传写诸相好显示于法身如是诸功德我今悉随喜若有造僧房牀帐及卧具令彼息心者安意于禅林出入苦空门次第寂灭观如是诸功德我今悉随喜如来大慈悲善说诸法门发生随喜行令我等修学随喜诸声闻忍苦度生死随喜诸菩萨不舍恶道受随喜十方佛无畏天人尊能于三界狱引出诸众生愿令众生类悉得于佛道是故我随喜稽首礼诸佛其廻向佛道门云廻向者以不着为义原一切众生备修万行舍身命财所以不得解脱生死者皆缘耽着果报不能舍离若能不执其心修行摄度随有微福廻施群生向于佛道者则于果报不复生着便于生死萧然解脱故经云如所说修行廻向为大利是以一切所作善业皆应廻向兼劝众生不着果报十方诸众生所行微善业仁孝及谦敬慈爱柔和等忠正修礼智矜逮赈孤穷如是世俗善悉廻向佛道一切诸外道种种勤苦行五热炙其身投巖赴水火反缚涂炭等无量诸邪见今皆为廻向同归正觉道一切清信士归戒行十善乃至诸女人亦能修福德又能善X说法开化众妙福廻向施群生共成无上道一切弟子众闻声即解悟善来成比丘乃至四道果方便及初观空苦非常想亦廻施群生共向无上道十方诸辟支自然成缘觉深悟在别世晓了因缘法隐显化众生独处乐善寂如是兼一切尽廻向佛道十方诸菩萨请诵于经法入禅出禅者劝总行众善如是等三善一切众德本亦廻施众生归向无上道一切诸善等乃至贤圣果解空未能穷有无不双尽悉令与一切同入真妙境着廻有相心皆向解脱道如是诸菩萨我今劝𢌞向发此无着心是故稽首礼其他文多不具载书成开筵广第集士庶为设讲往复恳到皆洒然动容叹未曾有九年都下大水吴兴偏剧文宣开仓赈救贫病于第北立廨収养给衣及药十年领尚书令扬州剌史本官如故寻复尚书令加中书监武帝不豫诏使文宣辅政文宣素不乐世务乃推西昌候鸾诏以鸾佐之隆昌元年进督南徐州其年疾笃谓左右曰门外应有异遣人视之见淮中鱼无筭浮水上向城门寻薨年三十五知归子曰余甞考田猎不见于古帝王之世虞书曰畴若予上下草木鸟兽商书曰暨鸟兽鱼鼈咸若其及物之仁如此驱而杀之岂其心乎余观齐梁间君臣论议往往能慈心爱物矣充是心也胜残去杀之风不难觏也文宣所着净住子行愿深净悲智两足其游于佛海久如不可以世智详矣于是釆着其言X尤切要者而以谏猎一书首之汪大绅曰叙论具大悲心眼齐梁间学佛人如萧子良者诚为希有其尅责身心一门尤为法要也允初近与吾书自述往日超佛越祖大愿力原来只是放失其心而不知求近来始信得千圣万贤总法门出不得求放心一语此是众生往来三界疲极自息证验也然吾不敢輙为之助喜以允初有求心甚深甚重以有求心求放心将心觅心求而又求又要弄出无数伎俩揑出无数鬼怪放心不益甚乎来书儒佛双关一念舍不得佛一念又舍不得儒儒佛交争朱子甞判为隐微深痼之疾此放心之病之大者允初其能觉之乎允初性燥每喜捻着一面令牌道急急如律令者安知不奉孟子为太上老君硬捉一物把持定了为护身符乎此瞒心之大者非但放先其心而巳如上种种诸病吾皆为允初打筭过耒吾安敢为之助喜吾于是如法思惟不轻不重为允初打筭出一退字来又恐允初承虗接响过了适检子良传说那段因缘极是法要直判出外道佛道界限极是分明吾遂决意将那退字助喜留此一段因缘在传后发挥去者第一要讲明求放心法要入手处朱子道得好不是将心觅心只是一念悚然心便在这里了彻始彻终处程子道得好圣贤千言万语只是要人将巳放之心収入腔子里自能寻向上X去此两则公案若能透得以上所说病痛顿尔消杀去矣允初允初你说那求放心一句子为学佛关键也说得有来历你看释迦老子至达摩以下诸位先生与诸魔及一切外道做尽冤家对头你道是甚意思只为诸魔外道放失其心流转三界轮回六道万劫长夜所以诸位先生苦苦哀哀劝他学问佛说恒河沙数祖说一字不立只是要觉他本心而巳诸魔外道本心顿觉便是佛便是祖本是一家眷属你何苦放他去做出事来为魔为外道自取长夜之不妙乎允初所说岂不有来历然必如子良判出佛道外道界限方得分明魔道外道俱是绝顶聪明人聪明反被聪明误贪进不巳放失其心咄魔了也咄外道了也释迦老子也曾放失其心贪进不巳直走到非非想天咄外道了也一念悚然忽然退位本心方得发现所以子良说那求进是假名退捡是实法真是法要也你看释迦老子不独与诸魔外道做尽冤家对头且向一身中与五蕴六根六尘及一切山河大地做尽冤家对头是甚意思只为五蕴是放心的大浪子走了走了走向六根去也走了走了走向六尘去也走了走了走向一切山河大地去也走了走了走向轮回三界流转六道去也吾佛悲之所以苦苦哀哀劝他学问唤转他耳多嘴老汉说到此允初旧病复发肚里打葬道原来释迦老子与一X切人天作眼目果然大慈父大恩师大绅佛学果然透彻吾今要奉劝大绅与渠破除世觉专心尊奉释迦求佛觉去也咄允初又放失其心矣不见惠能道得好佛法在世间不离世间觉离世觅菩提恰如求兔角正见名出世邪见名世间邪正尽打却菩提性宛然咄居士传X卍XXX居士传七傅大士传傅大士者名翕号善慧义乌人也齐建武四年生于双林乡傅宣慈家十六纳刘氏女曰妙光生二子曰普建普成会有天竺嵩头陀访之曰吾与汝毗婆尸佛所发誓今兜率宫衣钵见在何日当还因命临水观影见圆光宝盖大士笑曰鑪韛之所多钝铁良医之门足病人度生为急何思彼乐乎嵩指松山顶曰此可栖也大士躬耕而居之有人盗菽麦瓜果大士即与篮笼盛去日常营作夜归行道见释迦金粟定光三如来放光袭其体自谓得首楞严定苦行七年欲导群品梁武帝时遣弟子奉书诣阙曰双林树下当来解脱善慧大士白国主救世菩萨条上中下善希能受持其上善略以虗怀为本不着为宗无相为X因涅槃为果其中善略以治身为本治国为宗天上人间果报安乐其下善略以护养众生胜残去杀普令百姓皆禀六斋今闻皇帝崇法欲申论义未遂襟怀故遣弟子傅暀告白太乐令何昌以书进诏遣迎至武帝问从来师事何人答曰从无所从来无所来师事亦尔异日武帝请讲金刚经大士才陞座以尺挥案一下便下座帝愕然大士曰陛下会不曰不会大士曰大士讲经竟一日讲经次帝至众皆起大士端坐不动众报曰圣驾临此何不起大士曰法地若动一切不安寻还双林着心王铭云观心空王元妙难测无形无相有大神力能灭千灾成就万德体性虽空能施法则观之无形唿之有声为大法将心戒传经水中盐味色里胶青决定是有不见其形心王亦尔身内居停面门出入应物随情自在无碍所作皆成了本识心识心见佛是心是佛是佛是心念念佛心佛心念佛欲得早成戒心自律净律净心心即是佛除此心王更无别佛欲求成佛莫染一物心性虽空贪嗔体实入此法门端坐成佛到彼岸巳得波罗蜜慕道真士自观自心知佛在内不向外寻即心即佛即佛即心心明识佛晓了识心离心非佛离佛非心非佛莫测无所堪任执空滞寂于此漂沉诸佛菩萨非此安心明心大士悟此元音身心性妙用无更改是故智者放心自在莫言心王空无体性能使色身作邪作正非有非无隐显不定心性离空能凡X能圣是故相劝好自防慎剎那造作还复漂沈清净心智如世黄金般若法藏并在身心无为法宝非浅非深诸佛菩萨了此本心有缘遇者非去来今又有偈曰夜夜抱佛眠朝朝还共起起坐镇相随语嘿同居止纤毫不相离如身影相似欲识佛去处祇这语声是又曰有物先天地无形本寂寥能为万象主不逐四时凋又曰空手把锄头步行骑水牛人从桥上过桥流水不流太建元年嵩头陀先于柯山灵巖寺入灭大士曰嵩公兜率待我不可留也四月二十四日示众曰此身众苦所集甚可厌恶须慎三业精修六度若坠地狱卒难得出弟子曰师之发迹可得闻乎曰我从第四天来为度汝等次补释迦大品云有菩萨从兜率天来诸根勐利疾与般若相应即吾身是也言讫趺坐而终年七十三知归子曰初祖入梁机不契去而之少林人以此为梁武惜然当时如宝志公傅大士并传佛心印阐大乘法徘徊于梁而梁武执着福罪因缘贪图小果醉有为佛事沈湎不醒一微戞汉遮葢本真皎日当空覆盆绝照岂不哀哉菩萨深慈众生迷倒于大士传可观焉汪大绅云自家屋里人说自家屋里话读之通身毛孔皆笑朱子于大士偈盖甞有取焉予安得游朱子之门日夕餍饫家常话乎五宗兴而说法如雷连那即心即佛送他一拳连那万象主与他X一脚傅大士竟成老婆禅去矣门外汉试猜看毕竟是同是别居士传X卍XXX居士传八荆山居士传荆山居士陆法和者不知何许人也齐梁间隐于江陵百里洲衣食居处一与戒行沙门同耆老自幼见之容色常定人莫能测也既居荆州高要县紫石山无故舍去俄而有蛮乱矦景之降梁也居士谓南郡朱元英曰贫道助檀越击之元英曰矦景为国立效击之何也不省及景围台城居士时在青溪山元英往问曰景事云何居士曰凡人取果宜待熟时不撩自落檀越但待景熟时何劳问也固问之则曰亦克亦不克景遣其将任约击湘东王于江陵居士乃诣湘东乞征约召诸蛮子弟八百人誓之江津且发湘东复遣胡僧祐领兵千余益其军居士笑曰吾兵马甚盛何须此江陵多神祠人俗祈祷即騐自居士军出祈祷无騐者人以为神皆从行也至赤沙湖与约相对居士乘轻舟不甲冑沿流而下去约军一里而还谓将士曰吾观彼龙军睡不动吾军之龙甚踊跃即攻之逐纵火舫于前而风逆居士执白羽扇麾风X风即返约众见梁兵步水上遂大溃众皆投水死而约逃窜不知处居士曰明日日中当得及期未得人问之居士曰吾前于此洲水涸时建一剎语檀越等此虽为剎实贼标今何不向标下求如其言果于水中见约抱剎仰头才出鼻遂擒之约见居士求死居士曰檀越与王有缘决无他虑王于后且当得檀越力也湘东果释之用为郡守及魏围江陵约以兵赴救力战如居士言居士既平约会蜀贼将至请守巫崃待之乃总诸军而往亲运石以填江三日水不流横以铁锁武陵王纪果遣蜀兵来渡崃口势蹙进退不可居士与王琳一战殄之居士为人言若不出口及有所论则雄辨无敌生平多诸灵异甞于襄阳城北大树下画地方二尺令弟子掘之得一龟长尺半以杖叩之曰汝欲出不能数百岁矣不逢我者岂见天日乎为授三归初入叠山多恶疾人居士为釆药疗之率不过三服即差即求为弟子山中毒虫勐兽授以禁戒即不复噬螫所泊江湖每于岸侧表云此处放生渔者即皆无所得得即大风雷放之乃定将兵时禁诸军渔捕甚严有窃违者中夜即有勐兽来欲噬之或亡其船缆有小弟子戏截蛇头巳而诣居士居士曰何杀蛇弟子愕指曰是非汝所杀者乎弟子乃见蛇头齚袴裆振之不落则恐居士使忏悔为蛇作功德又有人以牛试刀断牛头巳而诣居士居士曰有一断头牛就卿征命殊急若不为作功德一X月内报至其人弗信少日果死梁元帝即位以居士为都督郢州剌史封江业县公巳而加司徒部曲数千人通唿为弟子唯以道术为化不以法狱其市法以空椟锁置道间上开一孔受钱贾人计货输税自委诸椟中及夕有司开椟条其税目输之库居士在江夏大聚兵舰欲袭襄阳入武关元帝使止之居士曰法和求佛之人尚不希释梵天王坐处岂规王位但于空王佛所与主上有香火因缘见主上应有报至故相援耳今既被疑业定不可改也及魏举兵居士自郢入汉口将赴江陵元帝又使止之曰此间自能破贼伹镇郢州不须动也居士乃还州垩其城门着麤白布衫有袴邪巾大绳束腰坐苇席终日乃脱之及闻元帝败灭腹着前凶服哭泣受弔齐文宣使清河王岳将兵攻魏救梁会江陵陷居士乃举州入齐文宣以为大都督十州诸军事太尉公居士入朝不称臣伹云荆山居士文宣亲宴之赐钱百万物千段甲第一区田一百顷奴婢二百人生资什物称是居士所得奴婢尽免之曰各随缘去钱帛散施一日便尽以官所赐宅营佛寺自居一房三年间再为太尉无疾预告弟子死期至时烧香礼佛坐绳牀而终浴讫将歛尸小缩至三尺许既文宣令开棺视之空棺而巳居士有谶语预道齐事后一一皆验知归子曰吴人汪生言居士在佛门得吟风弄月吾与点也之趣瑞金罗生以汪生之言为然或乃以灵X异震居士也悲夫居士传X卍XXX居士传九昭明太子传昭明太子统字德施梁武帝长子也母丁贵嫔仁恕恭俭虔精奉佛居常蔬食受戒日甘露降于殿前能通经义所受供赐悉以充法事普通七年薨太子生而聪叡三岁受孝经论语五岁徧读五经天监元年立为皇太子十四年正月朔武帝临轩冠太子于大极殿时武帝大宏佛教太子亦深心信奉遍覧众经于宫内别立慧义殿招引名僧讲论甞撰解二谛义云明道之方其由非一举要论之不出境智或时以境明义或时以智显行至于二谛即是就境明义若迷其方三有不绝若达其智万累斯遣所言二谛者一是真谛一名俗谛真谛离有离无俗谛即有即无即有即无斯是假名离有离无此为中道真是中道以不生为体俗既假名以生法为体慧超咨曰浮伪起作名之为俗离于有无名之为真未审浮伪为当与真一体为当有异答曰世人所知生法为体出世人所知不生为体依人作论应如是说若论真即有是空俗指空为有依此义明不得别异又咨真俗既X云一体未审真谛亦有起动起动不关真谛答曰真谛寂然无起动相凡夫惑识横见起动又咨未审有起动而凡夫横见无起动而凡夫横见答曰若有起动则不名横见以无动而见所以是横咨若法无起动则唯应一谛答曰此理常寂此自一谛横见起动复是一谛唯应有两不得言一萧晔咨曰真谛称真是实真否答曰得真实真又咨菩萨会真之时为忘俗忘真否答曰忘俗忘真故说会真又咨忘俗忘真何得实真答曰若存俗存真何谓实真正由两遣故谓实真法云咨曰圣人所知之境此是真谛未审能知之智为是真谛为是俗谛答曰能知是智所知是境智来冥境得言即真又咨有智之人为是真谛为是俗谛答曰若唿有智之人即是俗谛又咨未审俗谛之人何得有真谛之智答曰圣人能忘于俗所以得有真谛法宠咨曰若使凡夫见有圣人见无便应凡夫但见世谛有圣人应见太虗无答曰太虗亦非圣人所见太虗得名由于相待既由待生并凡所见又咨凡夫所见空有得言是一否答曰就凡为语有实异无约圣作谈无不异有敬脱咨曰未审圣人见真为当渐见为当顿见答曰渐见又咨无相虗怀一见此理万相并寂未审何故见真得有由渐答曰自凡之圣解有浅深真自虗寂不妨见有由渐又咨未审一得无相并忘万有为不悉忘答曰一得无相万有悉忘解法身义云法身虗寂远离有无之境独脱X因果之外不可以知知不可以识识岂是称谓所能论辨将欲显理不容默然天竺云达摩舍利此土谓之法身若以当体则是自性之目若以言说则是相待立名法者轨则为旨身者有体之义轨则之体故曰法身粗陈其体是常住身是金刚身重加研覈其则不尔若定是金刚即为名相定是常住便成方所所谓常住本是寄名称曰金刚本是譬说及谈实体则性同无生故云佛身无为不堕诸法故涅槃经说如来之身非身是身无量无边无有足迹无知无形毕竟清净无知清净而不可为无称曰妙有而复非有离无离有所谓法身法云咨曰未审法身常住是万行得否答曰名相道中万行所得又咨既为万行所得岂是无相若必无相岂为万行所得答曰无名无相何曾有得寄以名相假言有得又咨实有万行实得佛果安可言无相全无所得答曰问者住心谓实有万行今谓万行自空岂有实果可得又咨现有众生修习万行未审何故全谓为无答曰凡俗所见谓之为有理而检之实无万行又咨经说常住以为妙有如其假设何谓妙有答曰寄以名相故说妙有理绝名相何妙何有法宠咨曰未审法身之称为止在妙本金姿丈六亦是法身答曰通而为论本迹皆是别而为语止在常住又咨若止在常住不应有身若通取丈六何为法身答曰常住既有妙体何得无身丈六亦能轨物故可通称法身又咨若常住无累X方称法身丈六有累何谓法身答曰众生注仰妄见丈六丈六非有有实何累普通元年四月甘露降于慧义殿太子为人孝敬笃至每宴居一坐一起不敢南面被召当入輙危坐达旦丁贵嫔有疾太子朝夕侍衣不解带及丧水浆不入口每哭輙恸绝奉武帝敕彊进饮食比至葬日进麦粥一升不甞菜果体素壮至是减削过半自加元服武帝使省万几百司奏事填委太子明于庶事辨析可否纤毫必白其有过失徐令改正未甞纠弹一人平断法狱多所全宥出宫二十余年不畜声伎时招引文学之士讨论篇籍而巳会大军北伐京师糓贵太子菲衣减膳每霖雨积雪遣左右周行道路视贫困家有流离者密加赈赐又出绵帛多作襦裤方冬施冻人其死亡无以歛者为备棺槥每闻远近百姓赋役勤苦輙歛容色大通二年诏发吴郡吴兴义兴民开漕大渎以泻浙江太子以吴兴被水请权停此役武帝优诏报之三年三月寝疾自知不起终不以状上闻四月薨年三十一谥曰昭明知归子曰予观昭明太子之论可谓了了见佛法者非梁君臣之所及也太子仁孝宽明动合规矩若使抚有梁祚勤施四方淳和之风可日俟也天步方艰前星遽殒一夫作难而江国土崩岂不哀哉文中子言斋戒修而齐梁亡非释迦之罪也盖定业使然天亦不能纯佑命于太子也悲夫X汪大绅云其行事颇与六度经相应昭明真佛种也吾不重其佛法重其仁孝宽明是为佛种论法到极入微处只是所知愚也惜其未遇达摩以下诸大作家痛与锥札脱却所知愚只管要离有离无依旧只管在有无上之乎者也之乎者也到没奈何去处且上文撰楼青黄亦白黑去者此处是文人根种非佛种也那得有天子福分那得有帝王事业以渠脚跟插在秀才和尚们队里弄得虗花花故也呜唿以彼仁孝宽明根种又曾念过孝经论语五经者弄得下梢头毫没收拾不亦惜哉为甚金刚经心经七佛偈坛经汪大绅喜欢奉行朱子尝判得千是万是曰六朝人佛学只是说只是清言家数而巳说得来清虗惹厌所以达摩入中国来一切扫去传至惠能始有下手做工夫处可惜许多聪明绝特有志之士难得入此门来及入此门来又有漫天荆棘一个个陷入其中出身不得弄得一个个毫没收拾千病万痛总只为做工夫的祇在动静上转换讲道理的祇在有无上拈放箇箇认指为月何曾识得月耶入此门来不是小可的事情千生万劫于此一了无不了于此不了尽未来劫总未有了期岂可贪图说得去做得好看便罢若只是说得去做得好看便罢乡里小儿中这般人如麻似粟此门中不劳尊驾光辉也虽然事不可一向既承尊驾光辉不妨打X开方便法门请来游戏一回者你要游戏此法门切不可在动静上转换有无上拈放动静只是境有无只是意根卜度与心了不相干也你若有大力量动也一棒静也一棒有也一棒无也一棒打得有无动静诸魔脑袋子都裂去也影儿都不见也自然心光发露咄连那心光也送他一棒㘞跳出心量了也心量拘他不住了也尊驾岂非超佛越祖一个好人乎老汉这里轻心慢心待人想你文诌诌的书生如何下得此手罢罢罢且用箇小小法儿去者也不要管他是心是境是意根遇着静时只看静的相在那里遇着动时只看动的相在那里遇着无的时候只看无的相在那里遇着有的时候只看有的相在那里看得来呆呆痴痴颠颠倒倒逢人不知是人见物不知是物过了这箇时候送到大知识门下喫棒去尊驾乃有收拾此是光辉法门的勾当微闻秀才和尚们相商道若使临济德山棒入汪大绅手须瞎却天下人眼诚哉是言居士传X卍XXX居士传十刘明刘庾刘向冯李传X刘灵预名虬南阳人徙居江陵宋太始中为当阳令罢官归豫章王辟为荆州别驾不应齐永明三年征为通直郎亦不就竟陵王闻灵预精释教致书通意要其东下曰仆迹尘珪组心逸江湖未面自亲闻风如旧而回驾之念徒轸式闾之礼无阶君矫然独远确乎难拔宣习质文昭辨空有所谓忘言之人可论天人之际岂能凤举鹤翻有心仪萃觇濠射之冥游屈祇鹫之法侣阐三乘于穷子发二谛于困蒙有是因也何其畅与答曰虬四节卧病三时营灌畅余音于山泽託暮情于鱼鸟宁非唐虞厚恩周召宏施远泽既洒仁规先着敢收樵牧之嫌敬报轼鼃之义家居衣麤布衣礼佛长斋注法华经讲涅槃大小品以江陵西沙洲去人远乃徙居之建武二年诏征国子博士不就其冬得疾正昼有白云徘徊檐户间香气满室空中磬声铿然是日卒年五十八明休烈名僧绍平原鬲人元嘉中再举秀才宋齐之交隐居教授累辟不出寻居摄山闻僧远夙德往候于定林寺齐高帝欲就寺见之远问休烈曰天子若来居士若何相对答曰山薮之人正当凿坏以遁若辞不获命便当依戴公故事昔戴颙高卧不起朝命以山人之服加其身故云旋遁还摄山高帝赐以竹根如意笋箨冠初至山中野老谏曰山多毒蛇勐虎不可居也休烈曰毒中之毒无过三毒忠信之人可蹈水火蛇虎何能为遂居焉栖心静泊二十年许时X道士顾欢作夷夏论意在抑佛伸老休烈论之曰若夫学镜生灵中天设教观象测变存而不论经世之深孔老之极也为于未有尽照穷缘殊生共理练伪归真神功之正佛教之宏也是以佛明其宗老全其生守生者蔽明宗者通然静止大方乃虽蔽而非妄动由其宗则理通而照极故夫学得所学则可以资全生灵而教尊域中矣为于无为将乃灭习反流而邈天人矣甞与法度禅师讲无量寿经中夜忽见金光照室光中有楼阁及化佛菩萨永明七年舍宅为栖霞寺梦巖间有佛放光志欲创造未果而卒次予仲璋遂与法度造无量寿佛像三丈一尺余并建观音势至像以终父志少子山宾字孝若能世其家业梁普通中官至散骑常侍时范缜着神灭论萧琛曹思文并立义难之武帝亦下敕排缜论令释法云示王公贵人凡二十六人各有答书申不灭之旨而山宾书辞义尤切其文曰辱告惠示敕旨答臣下审神灭论源深趣远岂鹿兔所测随类得解或亦各欣所见奉以周旋不胜舞跃论者限于视听岂达旷远目覩百年心惑三世谓形魄既亡神魂俱灭斯则既远释典复乖孔教矣焉可与言至道语妙理者哉夫明则有礼乐幽则有鬼神是以孔宣垂范以知死酬问周文立教以多才代终诗称三后在天书称祖考来格此皆陈之载籍彰彰其明者也夫缘假故有灭业造故无常是以五阴合成终同烟尽四微虗搆会均X火灭窃谓神明之道非业非缘非业非缘故虽迁不灭能缘能业故苦乐殊报此能仁之妙唱搢绅之所抑也虽教有殊途理还一致皇上智周空有照极神源爰发圣衷亲染宸翰弘奖至教启悟重昏令学者永袪疑惑眷逮不遗良兼欣戚后假节摄北兖州事卒于官赠侍中谥曰质刘士光名歊平原人也年十一读庄子逍遥篇即能为客说其大义及长博学有文巳而精心学佛不娶不仕神僧志公遇之于兴皇寺惊起曰隐居学道清净登真如此三说年三十一着革终论其略曰夫形也者无知之质也神也者有知之性也有知不独存依无知以自立故形之于神逆旅之舘耳及其死也神去此而适彼也神巳去此舘何用存神巳适彼祭何所祭而姬孔之教不然者其有以乎盖礼乐之兴出于浇薄俎豆缀兆生于俗敝施灵筵陈棺椁设馈奠建邱陇盖欲孝子有追思之地耳今欲剪截烦厚务从俭易不伤存者之念有合至人之道气绝不须复魄盥洗而歛以一千钱市棺单故裙衫衣巾枕履此外送往之具棺中常物及余阁之祭一不得有所施歛毕载以露车归以旧山随得一地地足为塪塪足容棺不须博甓不劳封树勿设祭飨勿置几筵其蒸甞继嗣言像所绝事止余身无伤世教明年春有人为其庭中栽柿士光曰吾不及见此实矣至秋而亡亲故诔其行谥曰贞节先生族弟彦度名讦少丧X二亲哀毁几灭性及长事伯父母及兄姊友孝笃至性爱洁清兄为娶妻有日矣彦度闻而逃乃巳本州辟为主簿不就主者强起之乃挂檄于树复逃去彦度深信佛法曾与士光听讲于钟山诸寺因共卜筑宋熙寺东㵎有终焉之志天监十七年卒于士光舍年三十一遗言勿立后嗣其他终制与士光略同宗友相与刊碑立铭谥曰元贞处士庾彦宝名诜新野人也博通经史纬候之学而性尚夷简特爱林泉十畆之宅山池居半蔬食敝衣不修产业甞乘舟从沮中山舍还载米一百五十石有人寄载三十石及至家寄载者曰君三十石我百五十石彦宝默然恣其取足邻人或被诬为盗妄攀彦宝彦宝矜之因以所藏书质钱二万令门生诈为其亲代酬之邻人获免来谢彦宝曰吾矜天下无辜岂期谢也梁武帝少与彦宝善及起兵署为平西府记室不屈普通中诏以为黄门侍郎称疾不起晚年于宅内建道场六时礼忏诵法华经每日一遍夜中忽见一道人自称愿公容止甚异唿彦宝为上行先生授香而去中大通四年昼寝忽惊觉曰愿公复来不可久住言讫而逝举室咸闻空中唱云上行先生巳生弥陀净域矣时年七十八武帝闻之诏谥贞节先生刘宣文名慧斐彭城人也少博学能文起家梁安成王法曹行参军甞还都途经匡山遇处士张文逸相得甚欢有终焉之志遂居于东林又于山北搆园号X离垢园时人称为离垢先生研精释典兼工篆𨽻在山手写佛经二千余卷常所诵者百余卷昼夜行道孜孜不怠远近钦慕之简文临江州遗以几杖论者云自远师没后将三百年始有张刘之盛矣大同三年卒文逸名孝秀南阳宛人仕州中从事史徙寻阳性通率耐冷好佛氏书谨持戒律居东林力田以供山众僧有败行輙集众佛前为羯磨而笞之多有悔过者普通三年卒室中闻有非常香气同时阮士宗名孝绪陈留人亦以清隐着名末年蔬食断酒虔精事佛其恒供养石像先有损坏心欲补之罄心敬礼一夜忽然完复向居士遗其名北齐人也幽栖林野木食㵎饮默契心法天保初闻二祖可公风教甚盛致书曰影由形起响逐声来弄影劳形不识形为影本扬声止响不知声是响根除烦恼而趣涅槃喻去形而灭影离众生而求佛果喻默声而求响故知迷悟一途愚智非别无名作名因其名则是非生矣无理作理因其理则争论起矣幻化非真谁是谁非虗妄无实何空何有将知得无所得失无所失未及造谒聊申此意伏望答之二祖复以偈曰备观来意皆如实真幽之理竟不殊本迷摩尼谓瓦砾豁然自觉是真知无明智慧本无异当知万法即皆如愍此二见之徒辈申辞措笔作斯书观身与佛不差别何须更觅彼无余居士得偈即往礼觐密承印记X冯兖北齐冀州人以儒生被贡入台闻惠光法师演化邺城私自惟曰元素两教颇曾究怀至于释宗生未信重试往候光以择所从既至值光开讲倾听久之疑滞顿释顿足稽首愿毕命归依遂为弟子究心法要常自检责有叩击者应病予药多至感泣其言曰诸行者不得信此无明昏心觅长觅短须识诈贼觅他过恶不求其长则吾我渐歇常须看心自已多过虽在世间无有滋味此心将我上至非想还下地狱常诱诳我如怨家如爱奴岂可长养贼心使觅名利造疽蠧也故经云常为心师不师于心八岁能诵百岁不行不救急也时有传写其言者世号捧心论焉充在光门低头歛气日营饭粥奉僧既了躬自涤器夜宿灶前取蒿一束半以借背半以坐之明相才动粥便巳熟午后担食送彼狱囚往还所经识者开路或至稠人广众率先供给若水若火若扫若帚随所应用莫不备焉作务少暇口随说法初不告倦遂卒光门李子约名士谦赵郡平棘人髫年丧父事母孝年十二魏广平王赞辟开府参军自齐迄隋累征不应遭母丧哀毁骨立服阕遂舍宅为伽蓝脱身游学博覧内外经教归心佛乘终身不饮酒不食肉口无杀害之言亲宾来萃陈樽俎危坐终日少长肃然莫敢弛惰退而相谓曰既见君子方觉吾徒之不德也性仁而好施州里有分财不均相䦧讼子约出财补其少X者令与多者埒兄弟内惭更相推让焉偶出见盗刈其菜默而避之家僮执盗粟者子约慰而遣之曰穷困所致无相责也甞出粟数千石贷乡人年饥乡人无以偿皆来致谢子约设酒食劳之举契对乡人焚之曰债了矣幸勿介意也明年大熟债家争来偿粟不受巳而又大饥设粥食饿人所全活以万计为大冢收瘗道殣至春则出糓种给贫乏赵人德之抚其子孙曰此李参军所活也客谓子约多阴德子约曰所谓阴德者譬犹耳鸣巳独闻之人无知者今吾所行子皆知之何谓阴乎客又谓子约报应之说佛书载之世典独无何也子约曰积善余庆积恶余殃高门待封扫墓望丧非报应乎佛经云轮转五道无有穷巳非即贾谊所言千变万化未始有极之谓耶至如鲧为黄能望帝为杜宇褒君为龙牛哀为兽彭生为豕黄母为元宣武为鼈邓艾为牛徐伯为鱼非即佛家变受异形之谓耶客曰邢子才云岂有松柏后身化为樗栎仆以为然子约曰此不类之谈也变化由心木岂有心客不能难开皇八年终于家年六十六赵之士女莫不流涕曰我曹不死而令李参军死乎会葬者万余人其妻范阳卢氏有贤德子约亡赙赠无所受谓其州里父老曰参军生平好施今虽终安可夺其志哉更散粟五百石知归子曰余论次刘明以下诸君子迹其行事大都遗世缨网翱翔物外息心清净之域勤身慈忍之途X洵足静躁竞于末流播淳风于百世至如向居士者识自本心深达祖道斯又绝类离伦妙远不测者矣他若颜之推王固姚察徐孝克之徒亦能淡泊自居修持罔间而委蛇乱朝历事异姓效扬氏之草元媿庄生之曳尾吾无取焉后之学者谨去就之几审清浊之辨严净毗尼超越尘累斯可谓之度诸疑谤报佛深恩者矣居士传X卍XXX居士传十一张洪赈张廷珪辛替否传张洪赈名普惠常山九门人其学精于三礼兼善春秋百家之说仕魏为谏议大夫每朝廷有大议必据经义反覆陈论无少屈时孝明帝不亲视朝郊庙之事都委有司营造寺像略无休息洪赈上书曰臣闻明德䘏祀成汤光六百之祚严父配天孔子称周公其人也故能馨香远闻福传遐世伏惟陛下重晖纂统钦明文思天地属心百神伫望故宜敦崇祀礼咸秩无文而告朔朝庙不亲于明堂甞禘郊社多委于有司殖不急之冥业损巨费于生民减禄削力近供无事之僧崇饰云殿远邀未然之报昧爽之臣稽首于外元寂之僧遨游于内愆礼忤时人灵未穆愚谓X从朝夕之因求祇劫之果未若先万国之欢心以事其亲使天下和平灾害不生者也伏愿淑慎威仪万邦作式躬致郊庙之䖍亲纡朔望之礼释奠成均竭心千畆孝道可以通神明德教可以光四海则一人有庆兆民赖之然后精进三宝信心如来道由化深故诸漏可尽法随礼积故彼岸可登量撤僧寺不急之奉还复百官久折之秩巳兴之构务从简成将来之造权令停息庶节用爱人法俗俱赖寻迁尚书右丞出为东豫州剌史卒谥宣恭张廷珪河南济源人为人慷慨有志节则天朝累迁监察御史长安中税天下僧尼出钱欲于白司马坂营建大佛像廷珪上疏谏曰夫佛者以觉知为义因心而成不可以诸相见也经云若以色见我以音声求我是人行邪道不能见如来此真如之果不外求也陛下信心归依发宏誓愿壮其塔庙广其尊容巳徧于天下久矣盖有住于相而行布施非最上第一希有之法经云若人满三千大千世界七宝以用布施及恒河沙等身命布施其福甚多若人于此经中受持及四句偈等为人演说其福胜彼如佛所言则陛下倾四海之财殚万人之力穷山之木以为塔极冶之金以为像劳则甚矣费则多矣而所获福不愈于一禅房之匹夫菩萨作福德不应贪着盖有为之法不足高也况此营建事殷土木开发盘礴峻筑基阶辗压虫蚁动盈巨亿岂佛标坐夏之义愍蠢动而X不忍害其生哉又役鬼不可惟人是营通计工匠率多贫窭朝驱暮役劳筋苦骨箪食瓢饮晨炊星饭饥渴所致疾疹交集岂佛标徒行之义愍畜兽而不忍残其力哉又营筑之费僧尼是税虽乞匄所致而贫阙犹多州县征输星火逼迫或谋计靡所或鬻卖以充怨声载路和气未洽岂佛标随喜之义愍愚蒙而不忍夺其产哉且边朔未宁军装日给天下虗竭海内劳弊伏惟陛下慎之重之思菩提之行为利益一切众生应如是布施则其福德若南西北东四维上下虗空不可思量矣何必勤于住相凋苍生之业崇不急之务乎臣以时政论之则宜先边境畜府库养人力以释教论之则宜救苦厄灭诸相崇无为伏惟陛下察臣之愚行佛之意务以理为尚不以人废言幸甚幸甚则天召见深慰赏之时祭酒李峤亦言造像钱见有一十七万余贯若将散施贫穷人与二千济得一十七万余户拯饥寒省劳役顺诸佛慈悲之心普圣君亭育之德则神人胥悦功德无穷则天不能用开元初廷珪为礼部侍郎尝应诏极论时政迁黄门侍郎后以少府监致仕卒年七十余赠工部尚书谥贞穆辛替否京兆万年人景龙中官左拾遗时中宗盛兴佛寺百姓劳敝帑藏耗竭替否谏曰夫释教者以清净为基慈悲为主故常体道以济物不利已以损人当去已以全真不荣身以害教经云菩萨心住于法X而行布施如人入闇即无所见诚减雕琢之费以赈贫下是有如来之德息穿掘之苦以全昆虫是有如来之仁陛下缓其所急急其所缓失真实而冀虗无臣窃痛之既奏不纳睿宗朝切论时政迁右台殿中侍御史天宝初卒知归子曰经言若诸菩萨随顺众生则为随顺供养诸佛若于众生尊重承事则为尊重承事如来何以故诸佛如来以大悲心而为体故季世之君重歛黩兵残民以逞乃欲穷土木之工耀金玉之饰以希福报盖重愆不亦阔乎善乎孟子之言曰行一不义杀一不辜而得天下有不为也斯可语于净戒矣书亦有之一夫不获时予之辜菩萨所为度尽众生方成佛道也张辛诸贤实有见于是录其言有国君子可以观焉居士传X卍XXX居士传十二江刘张司马李元万朱二吴彭高传江含洁名䋔济阳考城人父蒨为梁光禄大夫含洁年十三父病眼含洁侍疾将期月衣不解带夜梦一僧云患眼者饮慧眼水必差其叔父禄与草堂寺智者法师善往访之智者曰无量寿经云慧眼见真能X度彼岸蒨乃同智者启闻舍同夏县界牛屯里宅为寺乞赐嘉名敕曰慧眼是五眼之一可以慧眼为名寺成泄故井水清洌异常乃悟所梦取水洗眼并以煑药而病遂差南康王为南州召含洁为主簿含洁颇好老庄尤善佛义不乐仕进及父卒庐于墓顷之亦卒刘士烜名霁平原人梁天监中起家奉朝请寻为建康正引疾归母明氏寝疾士烜年巳五十昼夜侍阅七旬诵观音经数至万徧夜梦一僧谓曰夫人筭尽君精诚笃至当延数旬耳后六十余日乃亡居丧庐墓有双白鹤翔于庐服未终亦卒张孝始名元河北芮城人祖成仕周假平阳郡守父延儁历州郡功曹主簿孝始性仁孝敬信佛法儿时见村陌间有弃狗子者收养之其叔父怒之曰何用为对曰有生之类莫不重其性命天生之而人弃之非其道也见而不収是不仁也其祖丧明三年孝始年十六昼夜诵佛经礼拜祈福后读药师经见盲者得视之言遂请七僧然七灯七日七夜转药师经唱言元为孙不孝使祖丧明今以灯光普施法界愿祖目复明元罪深重愿瞎元眼至第七日梦一老翁以金鎞刮其祖目后三日祖目果明县博士杨軏等上其孝行诏表其门司马乔卿河内人唐永徽中官扬州户曹遭母丧毁瘠剌胸前血写金刚经一卷所居庐上生芝草二茎X经九日长尺有八寸绿茎朱盖日沥汁一升食之味如蜜尽而复生如是数四一时士大夫多传异之李观陇西人显庆中寓荥阳遭父丧剌血写金刚般若心经随愿往生经各一卷异香发于院郁然连日香及其邻元紫芝名德秀河南人开元中登进士第母丧庐墓侧食无盐酪借无茵席剌血绘像写佛经巳而官鲁山令岁满携一缣驾柴车还爱陆浑山水居焉家无仆妾岁饥或日一爨酌酒鼓琴自娱生六十年未甞识女色天宝十三年卒万敬儒合肥人亲亡庐墓侧十八年剌血写佛经断手二指辄复生宣宗表其家改所居曰成孝乡朱康叔名寿昌扬州天长人以父荫为将作监宋治平中历官知阆州广德军康叔七岁父官长安出其母刘氏嫁民间康叔既仕念母行四方求之饮食罕御酒肉每于佛前灼臂烧顶刺血写经冀遂其志熙宁初弃官入秦与家人诀誓不见母不复还行次同州得焉康叔念报母恩欲度众苦观诸教门切近周至莫如梁武所着忏法然其文繁旨秘观者不能尽了乃更为韵语使一切人歌咏赞叹俱获福利苏子赡为说偈曰长者失母常自念言母本生我我生母去有我无母不如无我誓以此生出生入死母若不X见我亦随尽在众人中犹如狂人终日皇皇四十余年乃见其母我初不记母之长短大小肥瘠云何一见便知是母母子天性自然冥契如磁石针不谋而合我未见母不求何获既见母巳即无所求诸佛子等歌咏忏文既忏罪巳当求佛道如我所说作求母观寻起通判河中居数年母卒涕泣失明有白乌集其墓上后知鄂州代还卒于家吴璋江南吴江人母陆氏当明永乐中以孀妇选给内廷母与焉宣德中随淮王就封韶州璋往求之舟中供观音大士像日夕哀祷愿必见母中途下痢遇一僧疗之获瘳既至韶淮王巳徙饶州复徒步往饶足指肤裂卧野寺中复遇一道人涂以药立起过岭蛇啮其足仆于地复见前道人再涂以药乃如故一夕宿孤村有妇奔之不纳方雪急走出门入一古庙前道人迎笑谓曰子其贤哉出饼啗之天明至饶访母果在乃启王乞奉母归不许复以死自誓而后许之吴君平淅江桐乡人生明万历间少孤长而业儒馆于灵隐寺每念父母涕泣如初丧有僧谓言欲报亲恩莫如写佛经君平然之食淡四十九日剌胸前血写金刚经一卷既毕僧俗聚观验创痕凡十有一皆合掌叹曰希有事也但补阙真言未写奈何君平复刺胸出血补之其夜梦父母立云中谓曰赖尔写经功德我二人巳得生净土矣佛悯尔诚且𢌿尔一善X童子是年果生子数月后与以肉食辄闭口不食君平亦遂长斋诵经终其身彭信宇名有源湖广益阳人少奉观音大士日诵诸经以祈亲寿父疾亟刲臂肉和药以进寻愈父殁母亦病疽发于掌夜梦见大士谓曰汝母寿尽若得人肝服之犹可救也晨起视母母方思食羊肝信宇曰天启之矣至夜祷于大士持刀剌胸血涌膜开至五六剌砉然心出缘心得肺缘肺得肝而信宇痛且绝矣顷之苏唿其妻煑肝进母母食之而甘病寻巳然其肺既出不复収众为祷于大士大士见梦曰是孝子肺収之无难但世无孝子欲出之百日令众徧见之耳却后百日肺既収创合如故高彚旃名世泰江南无钖人崇祯中举进士官礼部郎中出为湖广提学秩满归母李氏精修净土无疾而逝彚旃日跪柩前诵妙法莲华经越三虞庭中枯兰忽荣一茎三华内外纯白有聚沙居士者异其事推论之曰高子之感斯瑞也有二因焉一者世间孝子但知荣名利养生事死哀世缘牵率多生父母眷属积骨如须弥山积泪成大海水沉没生死洄渊不克自出高子当沉痛昏迷肝肠崩溃乃能归命法王捧持妙典下佛种于身田残坏之中抽法芽于火宅焚烧之内以念母因缘转而念佛念法其自利最胜二者末法士大夫少知归心佛门辄眩惑于邪师魔民掠影宗门抹摋经教种植邪因违背正果高子持X诵契经获斯灵感使末法中人信知金口所宣龙宫所藏是菩提资粮是金刚宝藏一字染神万劫不坏以念母因缘再转而破魔网树法幢其利他最胜是二因缘皆从念母而生积劫之净因与宿生之善根在爱别离苦中种子逼现岂非五浊恶世甚难希有者乎遂说偈曰稽首妙莲华诸佛所宣说若能为人说乃至窃一句即是如来遣告报于异生共宿摩其顶法利无量数而况有孝子跪诵以报母昼夜六时中持诵准漏刻双趺印入泥血泪积成穴经声哀痛声上达夜摩天诸天相传报赞叹未曾有乃遣主林神示现庭中花一丛而三茎晶莹如玉雪发生凋枯丛尤为奇特事我闻诸供养花为最胜妙弄花生诸天胎花生净土今于庭砌内粲此洁白花表是母与子皆舍垢染故我闻妙莲华一华具一切十大千世界微尘数莲华重重作主伴以为其眷属又以一莲华摄入一切华多华及余华一一成伴义故知此兰华即是妙莲华皆是莲眷属随机而出现如是净妙华开演戒定叶方便为枝干六度为繁密无漏法树林何忧不增长佛说孝顺果等补处菩萨以是十方佛咸重四恩故哀哀孝子心供养生身佛即名供养佛佛心随顺故孝子即身花果花无有二心花开敷时莲花与俱故我愿十方界一切诸众生咸思报佛恩誓愿为孝子孝心同佛心诸佛所加被十方诸孝子即是微尘佛彚旃自国变后不复出主东林书院X三十余年阐程朱之学学者宗之卒于家知归子曰经云孝名为戒又言祀天地鬼神不如孝其二亲或疑佛氏既巳舍其家毁其身矣复何孝之云殊不知舍其家者尽虗空而为家者也毁其身者徧法界而为身者也故曰佛者觉也觉也者反始而合本之谓也反始而合本孝莫大于是世之君子诚欲孝其二亲则舍佛将奚之焉如江刘以下诸贤其有以知之矣汪大绅云知归子之于佛可谓知之明信之笃矣现居士身而说法不毁身不舍家可也居士传X卍XXX居士传十三李师政梁敬之斐公美传李师政者上党人也唐初官门下典仪武德中太史令傅奕七上书请除佛法仆射萧瑀争之力事虽不行然犹下沙汰僧道之令议者率谓三王无佛而年永二石有僧而政虐损化由于奉佛益国在于废僧师政驳之曰亡秦者胡亥时无佛而土崩兴佛者汉明世有僧而国治周除佛寺而天元之祚不永隋宏释教而开皇之令无虐盛衰由布政治乱在庶官归X咎佛僧实非通论且佛唯宏善不长恶于臣民戒本防非何损害于家国若人人守善家家奉戒则刑罚何得而广祸乱无由而作项籍丧师非范增之无筭石氏兴虐岂浮图之不仁但为违之而暴乱未有遵之而凶虐者也于是着论三篇辨惑第一明邪正之通蔽通命第二辨殃庆之倚伏空有第三破断常之执见其空有一篇最为精造辞曰或有恶取于空以生断见无所惭惧自谓大乘此正法所深戒也其断见者曰经以法喻泡影生同幻化又云罪福不二业报非有故知殖因収果之谈天堂地狱之说无异相如述上林之橘树孟德指前路之梅园权诱愚蒙假称珍怪有其语焉无其实矣至如冉疾颜夭彭寿聃存贵贱自然而殊苦乐偶其所遇譬诸草木区以别矣若乃异臭殊味千品万形何业而见重何因而被轻何由而速毙何功而久生人之殊命盖亦如是然则无是无非大乘之深理明善明恶小乘之浅教何为舍恶趣善而起分别之心乎论曰若夫如梦如幻如响如泡无一法而不尔总万像而俱包上士观之以至圣至圣体之而独超大浸稽天而不溺大风偃岳而无飘具六通而自在越三界而逍遥然理不自了正观以昭心不自寂静摄斯调障不自遣对治方消德不自备勤修乃饶六蔽既除则真如可显三障未灭则菩提极遥故真谛离垢净之相俗谛立是非之条指事必假于分别论法岂宜于混淆六度不可X为坠苦之业三毒不可为出世之桥投谷难以无坠赴火何由不烧何得同因果于兔角匹罪福于龟毛乎虽引大乘之玅言不得妙之真致说之于口若同用之于心则异正法以空去其贪邪说以空资其爱智者观空以除恚惑者论空而肆害达者行空而慧解迷者取空以狂悖大士体空而进德小人说空而善退其殊若此岂同致乎良由反用正言以生邪执矣夫妙道之元致即群有以明空既触实而知假亦就殊而照同譬如对明镜而旁观临碧池而俯映众像粲而在目可见而无实性缘生有而成形有离缘而表质水遇寒而氷壮氷涉温而坚失凡从缘而为有虽大有其何实故天与我皆虗我与万物为一菩提不得谓为有何况群生与众术故察于物而非物取诸身而非身善恶殊途而不二圣凡异等而常均寻夫经论之大旨也从缘以明非有缘起以辨非无事有而无妙实义空而非太虗道智了空而绝缚俗情滞有以常拘人与业报而非有业报随人而不无何乃取空言而背旨援卉木而比诸独谓鄙行空而不戒善法空而不遵三惑应舍而未悛五德应修而反弃不观空以遣累但取空而废善此岂净名不二之深致庄周齐物之元旨乎大矣哉至人之体空也证万物之本寂知四大之为假视西施如行厕比南金于碎瓦五欲不能乱其心四魔无以变其雅智日明而德富惑日除而过寡截手足而无憾乞头目而X能舍八法不生二相万物观如一马故能证无上智为萨婆若得其理也解脱如此失其旨者过患如彼何得为非而不惧崇邪以为是夫见舟见水皆非真谛而将涉大川非舟不济病体药性均是空虗而人由病陨病因药除罪福之性平等不二而福以善臻祸因恶致善恶诸法等空无相而善法助道恶法生障故知万法真性同一如矣因缘法中有万殊矣空有二门不相违矣真俗二谛同所归矣若谓小乘有罪福之言大乘无是非之语似胡越之殊趣若矛盾之相拒童子尚羞翻覆圣人岂为首鼠良以道听而涂说遂使谬量而恶取若博考而深思必疑释而迷愈矣若夫方等一乘波若八部圣慧之极大乘之首莫不广述受持之利深陈毁谤之咎经又云深信因果不谤大乘何谓大乘之理都无因果乎夫取相而为善则善而未精见相而断恶则断巳复生若悟善性寂而无作了恶体空而何断乃令三障水消而寂灭万德云集以弥满智慧如海不可酌之以一蠡道迈人天岂得闚之以寸管夫说空而恣情者不能无所苦也疾痛恼之则寝不安矣刀锯伤之则体不完矣终日不食则受其饥矣无裘御冬则苦其寒矣然则致苦之业岂可轻而不避乎千品万端皆业为主三界六趣随业而处百卉无情故美恶非关于业报四生有命则因缘不同于草莽斤斧伐木不惊刀杖加人则惧比有情于无知何非伦而引喻三世因果X佛不我欺十方劝戒闻当不疑劝之者应修戒之者宜远抑凡情之所耽行圣智之所愿何得违经论之所明以胸臆而为断而谓善恶都空无损益乎夫法眼明了无法不悉舌相广长言无不实其析有也则一毫为万其等空也则万象皆一防断常之死生兼空有以除疾彼菩提之妙理实甚深而微密厌尘劳而求解慧当谨慎而无放佚非圣者必凶顺道者终吉勿谓不信有如皎日梁敬之名肃安定人建中朝官翰林学士守右补阙侍皇太子学天台教于荆溪法师深得心要以止观文义宏博览者费日乃削定为六卷撰统例云夫止观何为也导万法之理而复于实际者也实际者何也性之本也物之所以不能复者昏与动使之然也照昏者谓之明驻动者谓之静明与静止观之体也在因谓之止观在果谓之智定因谓之行果谓之成行者行此者也成者证此者也原夫圣人有以见惑足以丧志动足以失方于是乎止而观之静而明之使其动而能静静而能明因相待以成法即绝待以照本立大车以御正乘大事而总权消息乎不二之场鼓舞于说三之域至微以尽性至赜以体神语其近则一毫之善可通也语其远则重元之门可闚也用至圆以圆之物无偏也用至实以实之物无妄也圣人举其言所以示也广其目所以告也优而柔之使自求之拟而议之使自至之此止观所由作也夫X三谛者何也一之谓也空假中者何也一之目也空假者相对之义中道者得一之名此思议之说非至一之旨也至一即三至三即一非相含而然也非相生而然也非数义也非强名也自然之理也言而传之者迹也理谓之本迹谓之末本也者圣人所至之地也末也者圣人所示之教也由本以垂迹则为小为大为通为别为顿为渐为显为秘为权为实为定为不定循迹以返本则为一为大为圆为实为无住为中为妙为第一义是三一之蕴也所谓空也者通万法而为言者也假也者立万法而为言者也中也者妙万物而为言者也破一切惑莫盛乎空建一切法莫盛乎假究竟一切性莫大乎中举中则无法非中目假则何法非假举空则无法非空成之谓之三德修之谓之三观举其要则圣人极深研几穷理尽性之说乎昧者使明塞者使通通则悟悟则至至则常常则尽矣明则照照则化化则成成则一矣圣人有以弥纶万法而不差旁礴万劫而不遗焘载恒沙而不有复归无物而不无寓名之曰佛强号之曰觉究其旨其解脱自在莫大极妙之德乎夫三观成功者如此所谓圆顿者非渐次非不定指论十章之义也七章者恢演始末通道之关也五略者举其宏纲截流之津也十境者发动之机立观之谛也十乘者妙用所修发行之门也止于正观而终于见境者义备故也阙其余者非修之要也乘者何也载万物而X运者也十者何也成载之事者也如其境之妙不行而至者德之上也乘一而巳矣岂籍夫九哉九者非他相生之说未至者之所践也故发心者发无所发安心者安无所安破徧者破无所破爰至余乘皆不得巳而说也至于别其义例判为章目推而广之不为繁统而简之不为少如连环不可解也如贯珠不可杂也如悬镜不可掩也如通川不可遏也义家多门非诤论也按经证义非虗说也辨四教浅深事有源也成一事因缘理无遗也噫止观其救世明道之书乎非夫圣智超绝卓尔独立其孰能为乎非夫聪明深达得意忘象其孰能知乎或称不思议境与不思议事皆极圣之域等觉至人犹所未尽若凡夫生灭心行三惑浩然于言说之中推上妙之理是犹醯鸡而说大鹏夏虫之议层氷其不可见明矣今止观之说文字万数广论果地无益初学岂如暗然自修功至自至何必以早计为事乎是大不然凡所为上圣之域岂隔阔辽敻与凡境杳绝欤是唯一性而巳得之为悟失之为迷一理而巳迷而为凡悟而为圣迷者自隔理不隔也失者自失性不失也止观之作所以离异同而究圣神使羣生正性而顺理者也正性顺理所以行觉路也至妙境也不知此教者则学何所入功何所施智何所发譬如无目昧于日月之光行于重险之处颠踣堕落可胜既乎噫去圣久远贤人不出庸昏之徒含识而巳致使魔邪诡惑诸党X并炽空有云云为沉为穽有胶于文句不敢动者有流于漭浪不能住者有太远而甘心不至者有太近而我身即是者有枯木而称定者有窍号而称慧者有奔走非道而言权者有假于鬼而言通者有放心而言广者有罕言而为密者有齿舌潜传而为口诀者凡此之类自立为祖继祖为家反经非圣昧者不觉仲尼有言道之不明也我知之矣由物累也悲夫隋开皇十八年智者大师去世至皇朝建中垂二百年以斯文相传凡五家师其始曰灌顶其次曰晋云威又其次曰东阳小威又其次曰左溪朗公其五曰荆溪然公顶于同门中慧解第一能奉师训集成此书盖不以文辞为本故也或失则烦或得则野当二威之际缄授而巳其道不行天宝中左溪始弘解说而知者盖寡荆溪广以传记数十万言网罗遗法勤矣备矣荆溪灭后知其说者适三四人学者内病于蔽外役于烦以不能喻之师教不领之弟子止观所以未光大于时也予常戚戚于是整其宏纲提其机要其理之所存教之所急或易置之或引伸之其义之迂其辞之鄙或薙除之或润色之大凡浮踈之患十愈其九广略之宜三存其一是袪鄙滞道蒙童贻诸他人则吾岂敢若同见同行且不以止观罪我亦无隐乎尔建中上元甲子首事笔削三岁岁在析木之津功毕云尔卒赠礼部郎中时吏部郎中李华亦从荆溪学止观荆溪为述止观大意一篇散骑常待X崔恭谏议大夫田敦皆其同学云裴公美名休河东闻喜人也儿时与兄弟居家塾读书有馈鹿脯者共荐之公美不食曰疏食犹不足今一啖肉后将何继家世奉佛至公美益精进有异僧自清凉来贻舍利三颗并一简简有梵书莫能识巳得译者辨其文曰大士涉俗小士居真欲求佛道岂离红尘长庆中擢进士第举贤良方正异等更内外任官新安太守属希运禅师初自黄檗山舍众入大安精舍混迹劳侣公美入寺观壁间畵问是何图相主事者曰高僧真仪公美曰真仪可观高僧何在主事不能对公美曰此间有禅人否主事曰近有一僧投寺执役颇似禅者乃请运至公美举前问运朗声曰裴休公美应诺运曰在甚么处公美当下知旨如获髻珠遂延入府署执弟子礼复请住黄檗山后迁宣城复创精舍请运居之公美既彻法源复博综教相与宗密法师往来甚亲宗密有所着述輙序而行之其大方广圆觉了义经略疏序曰夫血气之属必有知凡有知者必同体所谓真净明妙虗彻灵通卓然而独存者也是众生之本源故曰心地是诸佛之所得故曰菩提交彻融摄故曰法界寂静常乐故曰涅槃不浊不漏故曰清净不妄不变故曰真如离过绝非故曰佛性护善遮恶故曰总持隐覆含摄故曰如来藏超越玄閟故曰密严国统众德而大备烁群昏而独照故曰圆觉其实皆一心也背之则凡顺之X则圣迷之则生死始悟之则轮廻息亲而求之则止观定慧推而广之则六度万行引而为智然后为正智依而为因然后为正因其实皆一法也终日圆觉而未甞圆觉者凡夫也欲证圆觉而未极圆觉者菩萨也具足圆觉而住持圆觉者如来也离圆觉无六道舍圆觉无三乘非圆觉无如来泯圆觉无真法其实皆一道也三世诸佛之所证盖证此也如来为一大事出现盖为此也三藏十二部一切修多罗盖诠此也然如来垂教指法有显密立义有广略乘时有先后当机有深浅非上根圆智其孰能大通之故如来于光明藏与十二大士密说而显演潜通而广被以印定其法为一切经之宗也圭峯禅师得法于荷泽嫡孙南印上足道圆和尚一日随众僧斋于州民任灌家居下位以次受经遇圆觉了义卷未终轴感悟流涕归以所悟告其师师抚之曰汝当大弘圆顿之教此经诸佛授汝耳禅师既佩南宗密印受圆觉悬记于是阅大藏经律通唯识起信等论然后顿辔于华严法界宴坐于圆觉妙场究一雨之所霑穷五教之殊致乃为之疏解凡大疏三卷大钞十三卷略疏两卷小钞六卷道塲修证仪一十八卷并行于世其序教也圆其见法也彻其释义也端知析薪其入观也明若秉烛其辞也极于理而巳不虗骋其文也扶于教而巳不苟饰不以其所长病人故无排斥之说不以其未至盖人故无胸臆之论荡荡然实十二X部经之眼目三十五祖之骨髓生灵之大本三世之达道后世虽有作者不能过矣其四依之一乎或净土之亲闻乎何尽其义味如此也或曰道无形视者莫能覩道无方行者莫能至况文字乎在性之而巳岂区区数万言而可诠之哉对曰噫是不足以语道也前不云乎统众德而大备烁群昏而独照者圆觉也盖圆觉能出一切法一切法未甞离圆觉今夫经律论三藏之文传于中国者五千余卷其所诠者何也戒定慧而巳修戒定慧而求者何也圆觉而巳圆觉一法也张万行而求之者何众生之根器异也然则大藏皆圆觉之经此疏乃大藏之疏也罗五千轴之文而以数卷之疏通之岂不至简哉何言其繁也及其断言语之道息思想之心忘能所灭影像然后为得也固不在诠表耳呜唿生灵之所以往来者六道也鬼神沈幽愁之苦鸟兽怀獝狘之悲修罗方瞋诸天正乐可以整心虑趣菩提唯人道能之耳人而不为吾末如之何也巳矣休甞游禅师之阃域受禅师之显诀无以自効輙直赞其法而普告大众耳公美居官操守严正不为皦察之行而吏民畏信大中初官户部侍郎领诸道盐铁转运使革除姦弊责所在令长兼董漕运赏勤而紏惰舟无废滞又立税茶十二法人以为便六年同平章事又五年罢历诸州军节度观察等使咸通初卒年七十四公美自中年后断肉食屏嗜慾斋居焚香诵经习歌呗为乐甞着X劝发菩提心文云大众从无始来常认为我身者是地水火风假合之身旋聚旋灭属无常法非我身也大众从无始来常认为我心者是缘虑客尘虗妄之心乍起乍灭属无常法非我心也我有真身圆满空寂者是也我有真心广大灵知者是也空寂灵知神用自在性含万德体绝百非如净月轮圆满无缺惑云所覆不自觉知妄惑既除真心本净十方诸佛一切众生与我此心三无差别此即菩提心体舍此不认而认臭身妄念随死随生与禽畜杂类比肩受苦为丈夫者不亦羞哉居常自言能不为俗染可以说法度人常着毳衲于歌妓院持钵乞食复发愿世为国王宏护佛教后于阗国王生太子掌有文曰裴休闻于中朝公美子𢎼通书欲奉迎不可乃止知归子曰唐世士大夫善说法要者李梁裴三君子而巳典仪之论禅病何其痛哉梁之于荆溪裴之于圭峯皆能洪其教者独怪公美撰圭峯碑谓六祖之道传于荷泽称七祖而南岳马祖为别系夫公美既得法于黄檗矣扶教而抑宗此予所不解也汪大绅曰空有篇句句字字说透汪大绅凡夫病种大绅凡夫病是久矣偶读六度经见有大弟子欲以神通免难者佛说有形之罪可免其如无形之罪乎瞿然而起曰善哉言乎曾思周程发圣人X之蕴于此可悟入焉曰戒慎乎其所不覩恐惧乎其所不闻曰慎独曰正心诚意曰静虗动直曰扩然大公皆于无形之中纤尘不立纤尘才立便是放肆便是偏着虗伪便是扰扰便是私曲无形之中罪恶如山在儒则斥之曰小人曰异端在释则斥之曰魔曰外道学圣学佛到得纤尘不立境界曰诚曰明曰一真法界曰圆觉于是出焉乃大绅凡夫于无形之中好色好名好胜藏垢纳污海深山积兀自大言不慙谈空说妙宣扬孔佛咄安得有无形之中罪恶如山而能空者乎咄安得有无形之中罪恶如山而能妙者乎咄安得有无形之中罪恶如山埋却圣种而能宣扬孔者乎咄安得有无形之中罪恶如山埋却佛种而能宣扬佛者乎兀自无耻狂心歇息不下扯那性本无生当体本空话头做箇安心丸喫将去好色过了喫一丸儿者好名过了喫一丸儿者好胜过了喫一丸儿者咄你道一切本无生一切本空那水性本空本无生你何不入水去火性本空本无生你何不入火去毒性本空本无生你何不喫砒礵去你这里来不得可知是假你这凡夫何不体究真空纤尘不立去到那入水入火喫砒礵时只是纤尘不立再开口谈空说妙也未迟耳你这凡夫原有些热肠原有些血性你若到这地位色心歇绝转为大宝𦦨名心歇绝逾于须弥山胜心歇绝升为不动X尊你这热肠血性发作时原是大豪杰大罗汉大菩萨决定能忠尔忘身公尔忘私国尔忘家比不得那一班儒门酸子禅门秃驴连那好名好色好胜念头动动时还要满面正经便教他做正经人有甚用头你若肯正经时候如上所说把这万劫热膓泼天血性放出来时了不得也如何了不得李师政来参你便坐在万仞崖巅大棒子噼头打下万仞崖边去也管教这汉一条穷性命丝毫不留倘若这汉乖巧道是义学门徒将那所讲用红格儿誊清做着时文样子打听得汪大绅处舘时恭恭敬敬送上求政你便用着败毛大笔头判将去曰真实做工夫人一句也背他不得一赏一罸多少分明你这热肠血性用得何等谛当你何苦为好色好名好胜用却做了凡夫惹李老先生出你的丑大绅现身说法竟一切凡夫们听者又曰止观之法非独为台教纲宗抑亦孔佛大总持也尧舜禹相传曰惟精惟一允执厥中惟精观也惟一止也允执厥中止观等也汤曰圣敬日跻圣观也敬止也合言之止观等也文曰于缉熈敬止于缉熈观也敬止止也合言之止观等也孔颜相传曰有不善未甞不知知之未甞复行知观也未甞复行止也合言之止观等也曾思孟相传张皇孔氏之学曰正心诚意止也曰致知格物观也曰明善观也曰诚身止也曰诚者止也曰思诚者X观也合言之止观等也濂洛关闽诸大儒之学以此推之无不合矣予所见佛书甚少所及忆者尤少所及见所及忆者如金刚经言云何降伏其心观也云何住止也曰无所住而生其心无所住止也生其心观也合言之止观等也圆觉经言之备矣而楞严经从闻思修入三摩地心经观自在由观而止层层深入总不出止观法门也以是推之千经万典自无不合予以是知台宗甚大然予于台宗书自永嘉颂外实未之寓目也予何从而得之予读朱子书得之也朱子言存养止也言省察观也言存养省察交致互发止观等也重提主敬观自在菩萨也痛下格物穷理功夫从闻思修入三摩地也万法总持归一诚字无上正等正觉也予读朱子书句句字字为孔门金针且为释迦氏金针予读释迦氏书句句字字为孔门心印即句句字字为朱子心印与孔朱异者迹而巳矣后儒议朱子格物之学者多矣由其说得无释迦氏所呵为穷空不尽者乎释迦之为释迦穷空极尽而巳矣吾孔氏之为孔氏穷理尽性以至于命而巳矣先儒有言颜子与圣人未达一间还为那心粗然则余尘尚诸学亦心粗而巳矣呜唿止观之为大总持也而观法尤要未有不深于观而能止者也不观而止饶他八万劫终是落空亡可不慎与所以儒门之学格物为要佛门之学观法为要朱X子精于格物观音大士精于观法所以为儒佛之选也呜唿予之为是言也一以为怪谈一以为旷论皆非予之心也予之心盖欲一切人天究竟实义无取中途之乐而巳矣又曰日用而不知者凡夫也知至至之知终终之菩萨也通乎昼夜而知者如来也文中子曰元亨利贞运行不匮者智之功也其于易也几乎公美之于圆觉文中之于易皆见得端绪又曰之三君子者佛门中之文质彬彬者也居士传X卍XXX居士传十四李樊牛于商郑马陆李传李山龙冯翊人唐初官监门校尉武德中暴亡而胸微热家人伺之寻苏自言死后有吏摄至一王府庭中有囚数千皆枷锁北面立王坐高牀侍卫甚盛山龙既至阶下王问曰汝平生作何福业对言乡人每设斋恒施物助之又问汝身作何善业对言诵法华经日两卷王曰大善即请升阶上高座王移座对之山龙开经曰妙法莲华经序品第一王便请下座山龙下则庭中诸囚忽巳不见王曰君诵经之福非唯自利众囚闻经皆巳获免岂不善哉今放君还谓吏X曰可将此人历观诸狱吏引东行百余步过一铁城云是罪人所居山龙悯然称南无佛复行见一大镬火勐汤沸旁有二人坐卧山龙问之对言我等罪报得此镬汤蒙贤者称南无佛故狱中囚得一日休息耳山龙又称南无佛便归家距殁时巳七日矣同时有史阿誓者居郊南福水之阴诵法华经行住不废充邑令史出入城郭必由小径低气怡颜缘念相续平生未甞乘马以依经云哀愍一切故也病终时香闻里许后十年妻死合葬启之舌本如生又有薛严者官忠州司马长斋奉佛日诵金刚经三十遍至年七十二将终幢盖自空而下天乐盈耳其妻见严冉冉昇空而去室中异香芬烈家人莫不闻之樊元智安定人弱龄好道居京城南依杜顺和尚杜顺令习华严为业仍依经修普贤行每诵经口中频获舍利前后数百粒有时夜诵口放光明照及四十余里远近惊异年九十二无疾而终茶毗时牙齿变为舍利得百余粒悉放光明数日不歇僧俗建塔以为供养牛思远名腾不详其里居少挺异操沉静寡言早岁明经擢第天后时以舅裴炎得罪贬为牂牁建安丞中丞崔察欲害之有异人授以神呪得免遂笃信佛道虽巳婚宦如守戒僧口不妄谈目不妄视在牂牁大布释教置道场数处夷人皆渍其化居三年庄周X獠反转入牂牁远近皆杀长吏应之建安大豪起兵劫思远坐树下将戮之忽有旁人持刀斩守者头置思远笼中舁而走事平还视事后宰数邑皆计日受俸人服其清寻弃官精心释教以终其身于昶不详其里居天后朝任并州录事昼决曹务夜判冥司每知灾咎阴为之备凡六年丁母忧持金刚经日以为课更不复为冥吏矣年八十四将终忽闻奇香遽谓左右曰西方圣人来迎我也即向西连称佛名而逝商居士遗其名三河县人年七岁能通佛书后庐于县西田中有佛书数百千卷阅诵未甞一日废从而师者百辈每行其骨体珊然若戞玉之音年九十余一日汤沐具冠带悉召门弟子会食告之曰吾旦暮且死当以火烬吾尸慎无逆吾旨是夕坐逝后三日焚之视其骨若钩锁之相属也于是里人建塔以奉焉郑牧卿荥阳人举家修净业开元中病笃或劝进鱼肉不许手执香炉一心西向忽闻异香蔚然遂逝其舅尚书苏颋梦宝莲华开牧卿坐其上马子云不详其里居举孝廉任泾县尉充本郡租纲督运入京舟溺沉米万斛系狱中子云专心念佛阅五年遇赦得出隐南陵山寺中持一食斋天宝十年卒于泾先谓人曰吾因数奇遂精持内教今西方业成当往生安乐世界尔明日沐浴衣新衣端坐合掌X俄而异香满室子云云佛来矣遂逝陆康成不详其里居官京兆法曹公退忽见巳故吏抱案立于前康成惊曰尔巳下世何得来曰此幽府文簿皆来年兵刃死者康成曰得毋有我乎吏检示之康成瞿然曰奈何吏曰惟金刚经可託特以报公言讫不见康成遂取金刚经诵之日数十遍明年朱泚反署为御史康成叱泚曰贼臣敢干国士泚怒令数百骑环而射之康成默念金刚经矢不能入遂舍之康成去之终南山老焉李知遥长安人笃志净土为五会念佛导诸众信晚得疾忽云和尚来也洗漱着衣然香炉中出堂顶礼闻空中说偈云报汝李知遥功成果自招引君生净土将尔上金桥却就牀坐泊然而化异香满室众共闻之知归子曰予观百家所纪载其言感应事详矣而或者以为异夫万法一心自感自应如食充饥如饮止渴曾足异乎观山龙以下诸君事固知心力不可思议矣与之言佛而不信者其亦不自信其心者哉汪大绅云心光为业力所障遂有地狱等事业力为心光所破则地狱等事一时解释矣精心持佛语久之心光自然发露能救一切苦矣知归子撰此一传度苦之念劝人之心真至巳极伏愿仁者敬而听之X居士传X卍XXX居士传十五李长者传李长者名通元唐宗室子也为人美须髯朗眉目丹唇紫肌天禀超特而学无常师迹不可测少留情易道妙尽微旨年四十余专精内典甞游五台入善住院逢异僧授以华严大旨将别长者曰师去何之僧指北峯顶其夜望见北峯火光亘天长者曳杖而登见前僧在火光中树紫金幢帝冠者数百围绕长者涌身入作礼而起忽失前境乃于巖上一坐三日巳而下山遂发弘经之愿在则天朝会华严经新译八十卷成持至太原寓高仙奴家日食十枣栢叶饼一枚居三年迁马氏古佛堂阅十年又负经而去行二十里遇一虎当路长者抚之曰吾将着论释华严经汝当为我择一栖止即以经囊负其背至神福山下有土龛焉虎依龛而蹲长者入龛虎乃去山中故无水是夕风雷拔龛前松出泉清洌甘美山中人因号之曰长者泉夕则吐白光以代镫炬二女子不知其自来日为长者汲泉炷香奉纸墨食时则具净馔置长者前食巳彻去起开元七年至十八年着论毕二女子亦遂去不见长者自为论序云夫以有情之本X依智海以为源含识之流总法身而为体只为情生智隔想变体殊达本情亡知心体合今此大方广佛华严经者明众生之本际示诸佛之果源其为本也不可以功成其为源也不可以行得功亡本就行尽源成源本无功能随缘自在者即此毗卢遮那也以本性为先智随根应大悲济物以此为名依本如是设其教泽滂流法界以润含生于是寄位四天示形八相菩提场内现兰若以始成普光法堂处报身之大宅普贤长者举果德于藏身文殊小男创启蒙于金色以海印三昧周法界而降灵用普眼法门覩尘中之剎海依正二报身土交参因果两门体用相彻以释天之宝网彰十剎之重重取离垢之摩尼明十身而隐隐无边剎境自他不隔于毫端十世古今始终不离于当念其为广也以虗空而为量其为小也处极微而无迹十方无卷即小相而匪亏纤尘不舒含十方而非碍于智海果德显殊分于五位之门常住法堂示进修于九天之上此方如是十剎同然圣众如云海会相入智凡不碍状多镜以纳众形彼此无妨若千灯而共一室论中大要明众生性即诸佛性迷即为凡悟即是佛但能信入从始发心文殊理普贤行一时顿印如将宝位直授凡庸回观世间如夜梦千秋觉巳随灭故其明十种发心云贤首品中从凡夫位以信为首决定取佛大菩提故从凡夫地信十方诸佛心不动智与自心无异智故只为无明X所迷故无明与十方诸佛心本来无二故从凡夫地信十方诸佛身根本智与自身无异故何以故皆是一法性身一根本智犹如树株一根多生枝叶等以因缘故一树株上成坏不同故从凡夫地信如来十住十行十回向十地我悉尽能行之何以故自忆无始时来波流苦海无益之事尚以行之何况如今菩萨万行济众生事岂不能为从凡夫地信十方诸佛皆从三昧生我亦当得何以故诸佛三昧皆从如来自性方便生我亦具有如来自体清净之性与佛平等从凡夫地信十方佛一切神通我亦当得何以故诸佛神通依真智而得我但依真性智中无有烦恼无明成智一切业亡唯有智慈通化自在从凡夫地信佛智慧我亦当得何以故一切诸佛悉从凡夫来故从凡夫地信佛大悲普覆一切我亦当得何以故诸佛大悲从大愿起我亦如诸佛发大愿故从凡夫地信佛自在我亦当得何以故诸佛自在于性起法门智身法身入众生界不染色尘诸根自在我亦不离性起如来智故从凡夫地信自发心经无尽劫修功德行满位齐诸佛不移一念何以故为三世无时故如是从凡夫信解始终彻佛果位如上所发十种信者必能决定成就十信之门住于坚固之种永不退转他所论畅演一乘义至深广此其最切者长者常冠桦皮衣麻衣长裙博袖散腰徒跣放旷人天靡所拘执一日出龛遇山中人高会宴乐长者语之曰X汝等好住吾将归矣众惊其去有送者至龛谢遣之是夕烟云凝布巖谷震荡有白鹤翔空哀唳其余飞走悲鸣满山山中人共往候之则巳端坐示寂于龛中矣白光从顶而出上彻于天时开元十八年三月二十八日寿九十有六所着华严论四十卷决疑论四卷略释一卷解迷显智成悲十明论一卷至于十玄六相百门义海普贤行门华严观等及诸偈赞并传于世宗教两家咸推服焉知归子曰予读华严经悲悔故见狭劣闇大方不知局此几何世然而浑浑乎其无涯郁郁乎渊渊乎无所施吾视听也久之得李长者论䌷绎之恍乎其有会焉吾愿生生穷游于华藏海中其庶几乎汪大绅云无相光中常自在长者之谓矣知归子读华严经有得輙告吾吾不信也今观传赞知所得于经论者有以发其覆而游于广大高明之域口吐白光代炬为说华严之始白光从顶而出上彻于天为说华严之终长者其有以教我矣居士传X卍XXX居士传十六颜清臣韦城武传颜清臣名真卿琅邪临河人也举开元中进士擢制X科天宝末年为平原太守安禄山反举兵为诸郡倡扼其冲大破贼肃宗即位赴行在授宪部尚书迁御史大夫立朝严重直道而行不畏疆御以是不容于朝屡外转干元初拜浙江节度使清臣故信乐佛法甞受戒于湖州慧明问道于江西严峻时肃宗诏天下立放生池清臣为立碑歌诵主德助宣佛化其文曰皇唐七叶我干元大圣光天文武孝感皇帝陛下以至圣之姿属艰难之运无少康一旅之众当禄山强暴之初干巩劳谦厉精为理推诚而万方胥悦克己而天下归仁恩信侔于四时英威达于八表功庸格天地孝感通神明故得回纥奚霫契丹大食盾蛮之属扶服万里决命而争先朔方河东平卢河西陇右安西黔中岭南河南之师虓𧯘五年椎锋而効死摧元恶如拉朽举两京若拾遗庆绪遁逃巳蒙赤族之戮思明跧伏行就沸汤之诛拯巳坠之皇纲据再安之宗社迎上皇于西蜀申子道于中京一日三朝大明天子之孝问安视膳不改家人之礼蒸蒸然翼翼然真帝皇之上仪诰誓所不及巳而妪煦万类勤劳四生乃以干元二年春三月己丑端命左骁卫右郎将史元琮中使张廷玉奉明诏布德音始于洋州之兴道洎山南剑南黔中荆南岭南江西浙江诸道讫于昇州之江宁秦淮太平桥临江带郭上下五里各置放生池凡八十一所盖所以宣皇明而广慈爱也易不云乎信及豚鱼书不云乎鸟兽鱼鼈咸若古X之聪明睿智神武而不杀者非陛下而谁昔殷汤克仁犹存一面之网汉武垂惠才致䘖珠之答虽流水救涸宝胜称名盖事止于当时尚介祉于终古岂如今者动者植者水居陆居举天下以为池罄域中而蒙福乘陀罗尼加持之力竭烦恼海生死之津揆之前古曾何髣髴微臣职忝方面生丁盛美受恩寖深无以上报谨缘皐陶奚斯歌虞颂鲁之义述天下放生池碑铭一章虽不足雍容明圣万分之一亦臣之情恳也敢刻金石着其辞曰明明皇帝临下有赫至德光大干元启赜纬武勘乱经文御历孝感神明义形金石仁覆华夏恩加蛮貊道冠巍巍威深虩虩遘兹多难克广丕绩庆绪致诛史明辟易人道助顺天道恶逆扑灭之期非朝伊夕乘此宝祚永康宗祐业盛君亲功崇列辟交禅之际粲然明白回映来今孤高往䇿去杀流惠好生立辟率土之濵临江是宅遂其生性庇尔鳞翮环海为池周天布泽致兹忠厚罔弗怡怿动植依仁飞沉受获流水长者从称往昔宝胜如来畴庸允格德力无竞慈悲孔硕相时传闻尚赖弘益矧在遭遇其忘敷钖真卿勒铭敢告凡百文成复上表肃宗乞御书其碑额肃宗诏曰朕以中孚及物亭育为心凡在覆载之中毕登仁寿之域四灵是畜一气同依江汉为池鱼鼈咸若卿慎徽盛典润色大文能以懿文用刊乐石体含飞动韵合铿锵成不朽之立言结好生之上德倡而必和自古有之情X发于衷予嘉乃意所请者依德宗朝官太子太师为宰相卢𣏌所嫉李希烈反请遣清臣往宣诏旨希烈欲降之万方终不屈卒为贼所杀年七十七淮泗平子頵硕以其丧归将易棺以葬发之颜色如生韦城武名臯京兆万年人也生弥月父饭僧祈福一胡僧不召而至坐之庭中既食乳母抱儿出胡僧忽升阶谓儿曰别久无恙乎儿目僧而笑众诘其故胡僧曰此儿诸葛武侯后身也夙有惠于蜀他日当为蜀帅受蜀人之福吾与之有旧故来相视父因以武字之巳而起家帅府为监察御史德宗朝知陇州行营留事朱泚反署为御史城武斩其使遣兄平乃弇赴行在授陇州剌史置奉义军拜节度使贞元初移劒南西川节度使治蜀二十有一年数出师破吐蕃服南诏府库既实三年一复其民赋蜀人安之封南康郡王雅信乐佛法请清凉国师着法界观元镜一卷甞作鹦鹉舍利记曰元精以五气授万类虽鳞介羽毛必有感清英淳粹者矣或炳耀离火或禀奇苍精皆应乎人文以奉若时政则有革彼禽类习乎能言了空相于一念留真骨于巳毙殆由元圣示现感于人心同夫异缘用一真化前岁有献鹦鹉鸟者河东裴氏以此鸟名载梵经智殊常类常狎而敬之始告以六斋之禁比及辰后非时之食终夕不视或教以持佛名号者当由有念以至无念则仰首奋翼若X承若听其后或俾之念佛则默然而不答或谓之不念即唱言阿弥陀佛历试如一曾无爽异予谓其以有念为缘生以无念为真际缘生不答为缘起也真际离言言本空也每虗室或曙发和雅音穆如笙竽念念相续闻之者莫不洗然而嘉善矣以今年七月悴而不怿巳而日甚驯养者知其将尽乃鸣磬告曰将西归乎为尔击磬尔其存念每一击磬一称阿弥陀佛暨十击磬而十念成歛羽委足不震不仆奄然而绝按释典十念成往生西方又云得佛慧者殁有舍利遂命火以阇维之法余烬之末果得舍利十余粒炯尔耀目莹然在掌识者惊视闻者骇听时有高僧慧观常诣五台山巡礼圣迹闻说此鸟涕泪悲泣请以舍利于灵山用陶甓建塔旌其异也予谓古之所以通圣神阶至化者女娲蛇躯以嗣帝中衍鸟身而建侯纪乎䇿书其谁曰语恠而况此鸟有宏于道圣证昭昭胡可默也是用不愧直书于辞顺宗朝王叔文等乱政城武上表请太子监国暴叔文等之姦巳而太子遂受禅叔文等皆罢黜是岁卒于西川赠太师谥忠武蜀民思其德立庙祀之知归子曰记称颜公少遇道士陶八八得鍊神之术期以他日待公于罗浮公既死有人至罗浮见二客围棋一客顾之曰烦寄一书于北山颜氏乃受书而还其子得书大惊曰此先太师手笔也公之得仙无足异者然予读公书其于佛法信向久矣若韦公者X其亦颜公之亚也故合而论之汪大绅云如此大人物却以两篇文字作对合而传之抑何妙远不测曰慈悲心所发故宏法深心所成故居士传X卍XXX居士传十七庞居士传庞居士者名蕴字道元襄阳人也父任衡阳太守寓居城南建菴于宅西为修行之所唐贞元初参石头禅师问不与万法为侣者是甚么人石头以手掩其口豁然有省一日石头问曰子见老僧以来日用事作么生居士曰若问日用事即无开口处乃呈偈曰日用事无别惟吾自偶谐头头非取舍处处没张乖朱紫谁为号邱山绝点埃神通并妙用运水及搬柴石头然之后参马祖复问不与万法为侣者是甚么人祖曰待汝一口吸尽西江水即向汝道道元于言下领旨留驻二载自后机锋迅捷诸方莫能难甞以舟载家珍数万沈之湘流元和初归襄阳栖止巖窦与妻子及女灵照市鬻竹器以自活甞作偈曰有男不婚有女不嫁大家团栾头共说无生话又作偈曰心如境如无实无虗不是贤圣了事凡夫居士将入X灭谓灵照曰视日早晚及午以报灵照遽报曰日巳午矣而有蚀也可试观之居士避席临窓灵照即据榻趺坐而化居士笑曰吾女锋捷矣乃拾薪燔之展期七日太守于頔素与亲厚乃往问安居士曰但愿空诸所有慎勿实诸所无好住世间皆如影响言讫端躬若思异香满室頔亟唿之巳逝矣遗命焚弃江湖頔遣使报其妻妻曰这痴女与无知老汉不报而去何忍也因往告子子方斸畬释鉏应曰嗄良久亦立而亡去妻曰愚子痴何甚也亦燔之未几徧诣乡闾告别隐去不知所终知归子曰予少读寒山大士诗乐之如游危峯邃㵎中闻悬泉滴乳松籁徐吹五蕴聚落一时杳寂巳而读庞居士诗又如剌船入海天水空同四大浮根脱然沤谢呜唿鱼山清梵伽陵仙音剎剎尘尘度生无尽矣汪大绅云看庞家老老大大游戏寂灭光中一何似老杜诗云穿花蛱蝶深深见点水蜻蜓欵欵飞也居士传X卍XXX居士传十八王敬初陈操甘行者张秀才传X王敬初襄州人初见睦州陈尊宿尊宿曰今日何故入院迟敬初曰看打毬来尊宿曰人打毬马打毬答曰人打毬曰人困么曰困曰露柱困么敬初惘然归至私第中夜忽然有省明日见尊宿以告尊宿曰露柱困么曰困历官至常侍视事次米和尚至敬初举笔示之米曰还判得虗空否敬初掷笔入宅更不复出米疑之明日属鼓山供养主探其意米亦随至匿于屏间供养主问曰昨日米和尚有何言句便不相见答曰狮子咬人韩卢逐块米闻即省前过遽出笑曰我会也敬初曰试道看米曰请常侍举敬初竖起一箸米曰这野狐精敬初曰这汉彻也一日问僧一切众生还有佛性也无僧曰无敬初指壁上画狗曰这箇还有也无僧不对敬初代答曰看齩着汝又甞与临济到僧堂问曰这一堂僧还看经么临济曰不看经曰还习禅么曰不习禅敬初曰既不看经又不习禅毕竟作个甚么曰总教伊成佛作祖去敬初曰金屑虽贵落眼成翳临济曰将谓你是俗汉后嗣法沩山祐公陈操不详其里居为睦州剌史参陈尊宿一日尊宿看金刚经操问曰六朝翻译此当第几译尊宿举经起云一切有为法如梦幻泡影有省遂嗣法焉后官至尚书斋僧次拈胡饼问僧江西湖南还有这个么僧曰尚书适来喫箇甚么操曰敲钟谢响后躬自行饼一僧展手拟接操却缩手僧无语操曰果然甞访X资福和尚和尚见操便画一圆相操曰弟子与么来早是不着便更画一圆相和尚于中着一点操曰将谓是南番舶主和尚便归方丈闭却门甘行者名贽池州人嗣法南泉愿禅师一日入南泉设斋黄蘗运为首座行者请施财答曰财法二施等无差别行者曰甚么道争消得贽䞋便将出去须臾复入曰请施财黄蘗曰财法二施等无差别乃䞋行者甞接待往来有僧问曰行者接待不易行者曰譬如餧驴餧马药山令供养主行乞至行者家行者问从何来曰药山行者曰来作么曰教化行者曰将得药来么曰行者有甚么病行者便舍银两锭归举呈药山曰速还之子着贼了也主即送还行者曰彼中有人加银施之巖头奯禅师甞舍行者家度夏补衣次行者趋过巖头以针作札势行者整衣谢妻问云作么行者曰说不得妻曰也要大家知乃举前话妻顿悟乃云此去三十年后须知一回饮水一回咽其女子闻之亦悟曰谁知尽大地人性命被奯上座札将去也张秀才名拙谒石霜诸公石霜问秀才何名曰名拙石霜曰觅巧尚不可得拙自何来张忽有省呈偈曰光明寂照徧河沙凡圣含灵共我家一念不生全体现六根才动被云遮断除烦恼重增病趋向真如亦是邪随顺世缘无罣碍涅槃生死等空华知归子曰自曹溪之化行而居士之究心祖道者多X矣予阅传灯诸录录诸子问答机缘如此其他行事不得而详也居士传X卍XXX居士传十九王摩诘柳子厚白乐天传王摩诘名维世为祁县人后徙家于蒲与弟缙俱有俊才开元九年擢进士第历官至监察御史母博陵县君崔氏持戒安禅摩诘于蓝田营山庄为母经行之处既卒乃上表于朝请施庄为寺诏许之天宝末为给事中安禄山陷京师为所得以药下痢佯瘖禄山迎置洛阳迫为给事中贼平论罪时缙巳官刑部侍郎请削官赎兄罪乃左迁太子中允累迁尚书右丞在京师从荐福寺道光禅师游日饭数十名僧斋中无所有唯药铛茶臼经案绳牀而巳居常不茹荤血不衣文綵妻亡不再娶三十年孤处一室焚香独坐以禅诵为业时与友人裴廸往来山庄弹琴啸咏乐之忘归同时有魏处士者高不仕之节屡征不应摩诘为书遗之曰圣人知身之不足有也故曰欲洁其身而乱大伦知名之无所着也故曰欲使如来名声普闻古之高者曰许由闻尧让临水而洗其耳耳非驻声之地声无染耳之迹恶外者垢内病物者自我岂入道者之门与孔宣父云我则异于是无可无X不可愿足下思可不可之旨无守默以为绝尘以不动为出世也干元二年七月有疾以缙在凤翔索笔作别缙书又与亲故书数幅多敦厉奉佛修心之旨舍笔而逝柳子厚名宗元河东人早岁登进士第举博学宏词科授校书郎调蓝田尉贞元末官监察御史顺宗即位王叔文韦执谊用事引入禁中议政转礼部员外郎俄而王韦败子厚贬邵州剌史未至贬永州司马子厚自幼信佛求其道积三十余年韩退之甞遗书规之子厚答曰浮屠之教与易论语合虽圣人复生不可得而斥也既南迁与诸禅人游处一时南方诸大德碑铭之文多出其手其为言尊尚戒律翼赞经论以豁达狂禅为戒甞着文曰东海若阐净土法门其辞曰东海若陆游登孟诸之阿得二瓠焉刳而振其犀以嬉取海水杂粪壤蛲蚘而实之臭不可当也窒以密石举而投之海逾时焉而过之曰是故弃粪耶其一彻声而唿曰我大海也东海若呀然笑曰怪矣今夫大海其东无东其西无西其北无北其南无南旦则浴日而出之夜则韬列星涵太阴扬阴火珠宝之光以为明其尘霾不处也必汩之西澨故其大也深也洁也光明也无我若者今汝海之弃滴也而与粪壤同体臭朽之与曹蛲蚘之与居其狭咫也又冥暗若是而同之海不亦羞而可怜也哉子欲之乎吾将为汝抉石破瓠盪羣秽于大荒之岛而同子于X向之所陈者可乎粪水泊然不悦曰我固同矣吾又何求于若吾之性也亦若是而巳矣秽者自秽不足以害吾洁狭者自狭不足以害吾广幽者自幽不足以害吾明而秽亦海也狭幽亦海也突然而往于然而来孰非海者子去矣无乱我其一闻若之言号而祈曰吾毒是久矣吾以为是固然而不可易也今子告我以海之大又目我以故海之弃粪也吾愈急焉涌吾沫不足以发其窒旋吾波不足以穴瓠之腹也就能之穷岁月耳愿若幸而哀我哉东海若乃抉石破瓠投之孟诸之陆盪其秽于大荒之岛而水复于海尽得向之所陈者焉而向之一者终与臭腐处而不变也今有为佛者二人同出于毗卢遮那之海而汩于五浊之粪而幽于三有之瓠而窒于无明之石杂于十二类之蛲蚘人有问焉其一人曰我佛也毗卢遮那五浊三有无明十二类皆空也一切无善无恶无因无果无修无证无佛无众生皆无焉吾何求也问者曰子之所言性也有事焉夫性与事一而二二而一者也若守而一定则大患者至矣其人曰子去矣无乱我其一人曰嘻吾毒之久矣吾尽吾力而不足以去无明穷吾智而不足以超三有离五浊而异夫十二类也就能之其大小劫之多不可知也若之何问者乃为陈西方之事使修念佛三昧一空有之说于是圣人怜之接而致之极乐之境而得以去羣恶集万行居圣者之地同佛知见矣向之一人者X终与十二类同而不变也夫二人之相违也不若二瓠之水哉今不知去一而取一甚矣其愚也元和十年迁柳州剌史柳故夷子厚导以礼义恤其孤独经其生产嫁娶葬埋各有条法三年教化大行柳民怀之及卒柳民为立庙罗池事具韩退之罗池庙碑白乐天名居易太原下邽人贞元中擢进士第元和中官左拾遗彊直敢言其所谏争多军国大体宪宗屡纳之既而为宰相所忌出为江表剌史徙江州司马乐天好释氏书用以自理性情能顺适所遇不以迁谪介意立隐舍于庐山与诸禅德游处或经月忘归长庆中为主客郎中知制诰穆宗好畋游献续虞人箴以讽时河朔乱出师无功乐天上言制御之䇿不用乃求外任出知杭州太和二年为刑部侍郎求为分司官寻除太子宾客会朋党事起乐天见时不可为思退处散地以远害凡所居官未甞终秩率以病免会昌中以刑部尚书致仕与香山如满禅师结香火社自称香山居士先是太和中乐天在东都长寿寺受八戒与僧俗百四十人画弥勒上生图共发愿生兜率内院及晚岁得风痺疾更舍钱三万命工画西方极乐世界高九尺广丈有三尺阿弥陀佛居中观音势至执侍左右百万人天恭敬围绕楼台伎乐水树花鸟七宝庄严具如经说既成复发愿言愿此功德回施一切众生一切众生如我老者如我病X者愿皆离苦得乐断恶修善不越南部便覩西方大白毫光应念来感青莲上品随愿往生以偈赞曰极乐世界清净土无诸恶道及众苦愿如我身病苦者同生无量寿佛所又自以生平湛乐文字放言绮语往往有之惧结来业愿以文字因缘回向实地希于来世赞叹佛乘劝转法论乃作六偈唱于佛前赞佛偈曰十方世界天上天下我今尽知无如佛者堂堂巍巍为天人师故我礼足赞叹归依赞法偈曰过现当来千万亿佛皆因法成法从经出是大法轮是大宝藏故我合掌至心回向赞僧偈曰缘觉声闻诸大沙门漏尽果满众中之尊假和合力求无上道故我稽首和南僧宝赞众生偈曰毛道凡夫火宅众生胎卵湿化一切有情善根苟种佛果终成我不轻汝汝无自轻忏悔偈曰无始劫来所造诸罪若轻若重无大无小我求其相中间内外了不可得是名忏悔发愿偈曰烦恼愿去涅槃愿住十地愿登四生愿度佛出世时愿我得亲最先劝请请转法轮佛灭度时愿我得值最后供养受菩提记会昌六年卒年七十五遗命歛以衣一袭送以车一乘无用卤薄葬无以血食祭无请太常谥无建神道碑可葬香山如满禅师塔侧家人从之无子以从孙嗣知归子曰摩诘子厚并以文术鸣当时传后世然考其生平视白公有愧焉迷阳迷阳无伤吾行古人所为致悲者也摩诘脱盖于辋川子厚激诚于海若惊X心垢薉蝉蜕清虗具此净因理宜解脱而子厚乃复流连神趣立威醉人亦独何哉汪大绅云三人同传而以白先生为指归此传引人入胜处也王柳名理妙绝白先生则愿力坚矣又云知归子赞巳具只眼者二人生平卒不能无愧者知归子亦曾究其因乎以二人乃文人根种故也此等根种最不济事吾近来尚喜归震川侯朝宗汪钝翁诸先生文并及汤临川洪昉思曲子不济事甚矣真实学道人案头只宜看内外经典先儒古德书历代史册及韩欧李杜诗文乃无一字入阴界记取吾语流连神趣语尤好只为他趣根深耳趣根亦从文根得来其为神者以子厚生平孑直故也去其趣而存其直则生天矣记取吾语居士传X卍XXX居士传二十杨大年李公武传杨大年名亿浦城人也少能文年十一宋太宗召试诗赋授秘书省正字真宗朝累迁至左司谏咸平中诏近臣议灵州弃守事大年上书极言征戍之苦弃之便真宗立刘后后所出微朝臣以为不可真宗欲X得大年草制使丁谓谕旨大年难之谓曰勉为之不愁不富贵大年曰如此富贵非所欲也乃以命陈彭年旋移疾归大年初不知有佛后会翰林李维勉以宗门事相䇿发遂生深信着发愿文云十方常住一切诸佛真净妙法无生圣人惟愿以真实眼真实智真实平等不舍誓愿洞赐哀怜切念亿与法界众生从无始旷大劫来未识佛时未遇法时未会僧时于其中间至于今日趋尘背觉迷失本心闭解脱门涉轮回道猬张见网蜂喧妄廛悬嗜慾之帆鼓无明之浪杯我慢酒醉苦恼乡不凭归向之诚是滞因果之迹如斯过咎齐佛所知惟佛所见若轻若重等与法界众生有兹罪者同共忏悔愿罪消灭以亿所集善根随时回向真如实际承诸佛本誓愿力大威勐力胜护念力尽未来际直至无上菩提为一切依正庄严具为一切自他解脱门一切三昧门一切陀罗尼门一切安立众生门一一称虗空等法界皆有我身起勇勐心舍身命财兴大佛事作大利益摄化有情愿诸有情见我身闻我名皆发菩提心与我同回向无上菩提心不退转愿亿与法界众生未契心者开佛知见悟自本心一念发明诸境纯净去来坐立见闻觉知咸以如实智相应不相违背从今去巳尽未来际令菩提心相续不断所作利益常得现前供养诸佛利乐众生众生成佛尽然后成正觉虗空有尽我愿无穷法界有边愿心无极病起由秘书监出知X汝州谒广慧禅师问布皷当轩击谁是知音者广慧曰来风深辨大年曰恁么则禅客相逢祇弹指也广慧曰君子可入大年应诺广慧曰草贼大败夜语次广慧曰公曾与何人道话来大年曰亿曾问云严谅监寺两个大虫相咬时如何谅曰一合相亿曰我祇管看未审得如此道否广慧曰我即不然大年曰请和尚别转一语慧以手作拽鼻势曰这畜生更𨁝跳在大年言下脱然有偈曰八角磨盘空里走金毛狮子变作狗拟欲将身北斗藏更须合掌南辰后自后与广慧游从日密遂嗣其法甞致书李维勉曰自遇广慧师请扣无方蒙滞顿释半岁之后旷然弗疑如忘忽记如梦忽觉平昔碍膺之物爆然自落积劫未明之事廓然现前继绍之缘其在是矣天禧四年为翰林学士代宼凖奏请太子监国斥丁谓姦邪谓闻而深恨之是岁微疾环禅师往视之大年曰亿四大将离大师如何相救环槌胸三下大年曰赖遇作家环曰几年学佛法俗气犹未除大年曰祸不单行环作嘘嘘声大年书偈遗李都尉曰沤生与沤灭二法本来齐欲识真归处赵州东院西都尉得偈曰泰山庙里卖纸钱即往诣之而大年逝矣年四十七谥曰文李公武名遵勗上党人也举进士尚万寿长公主为驸马都尉累官至镇国军节度使性尚朴素有节概天圣间请太后归政天子论者韪之居常探索宗要X无间寒暑得心法于谷隐禅师甞作偈云学道须是铁汉着手心头便判直趋无上菩提一切是非莫管公武不乐仕宦请援唐韦嗣立故事退处山林不许与杨大年及慈明禅师为法门好友大年卒为制服将卒之年遣使邀慈明于唐明既至月余而公武得疾临终画一圆相作偈曰世界无依山河匪碍大海微尘须弥纳芥拈起幞头解下腰带若觅死生问取皮袋慈明问曰如何是本来佛性公武曰今日热如昨日随问曰临行一句作么生慈明曰本来无罣碍随处任方圆公武曰晚来倦甚更不答话遂泊然而逝仲子端愿官大尉亦笃志祖道筑室后圃邀达观禅师处之朝夕咨参至忘寝食一日问达观曰天堂地狱毕竟是有是无达观曰诸佛向无中说有眼见空花太尉就有里寻无手捞水月堪笑眼前见牢狱不避心外闻天堂欲生殊不知忻怖在心善恶成境太尉但了自心自然无惑曰心如何了达观曰善恶都莫思量曰不思量后心归何所达观曰且请太尉归宅曰祇如人死后心归何所达观曰未知生焉知死曰生则巳知达观曰生从何来端愿拟对达观揕其胸曰祇在这里思量则甚端愿曰会也只知贪程不觉蹉路达观拓开曰百年一梦端愿说偈曰三十八岁懵然无知及其有知何异无知滔滔汴水隐隐隋堤师其归矣箭浪东驰端愿立朝有直节以太子太保致仕终X知归子曰杨李二公不舍尘劳顿明本有遂超然于生死之际伟哉初机学人往往厌动求静静不可得烦恼攻中业系日强妄希解脱难矣即奈何不取镜于二公也汪大绅曰广慧达观皆得临济机用所以能了当人大事近来知解之流祇向人如何若何怎么怎么弄得人𨁝跳者只管𨁝跳去贪程者只管贪程去看你何日是了悲夫居士传X卍XXX居士传二十一晁王文富张赵传晁明远名迥世为清丰人父俭徙家彭门明远幼能文太平兴国五年登进士第至道末官翰林学士性乐易淳固服道甚笃历官临事未甞挟情害人真宗数称为长者初受学于刘海蟾得炼形服气之术后学释氏以止观为宗在禁苑中与同僚偶坐有汲水者趋而过语同僚曰观空纯熟目无全人所着书有道院别集多发明空理其一云人生世间其梦无数无数之梦一一称我一一之我岂非空乎历劫之中其身无数无数之身一一称我一一之我又非空乎梦既是空身亦如梦何以迷着念念争空又云人生X有身而后有名人人各以身名自执为我已之身名自无始来生化出没亦巳无数不知定以何时何处之身执为我耶定以何时何处之名垂之不朽耶静思好身后名者不亦悠悠哉又作七审一一切妄念能息否二一切外缘稍简省否三一切触境能不动否四一切语言能慎密否五一切黑白灭分别否六梦想之间不颠倒否七方寸之中得恬愉否书之座右终身自考以验道力仁宗即位以太子少保致仕居昭德坊里名其堂曰凝寂时习安坐鞭心入理昼课心经夜则数息戒家人无輙有请其夫人密觇之见其瞑目端坐须发摇风凝然如木偶一夕梦游西北方国入大山洞中群僧列而诵经明远合掌礼之顾见一道士向明远作礼趋而避之居一月卒年八十四谥文元其后李昌龄纪明远事谓其前生实净居天主云王子正名随河阳人登进士甲科历知州郡其为政外严而内宽居常慕裴公美之为人以御史中丞出镇钱塘往兴教寺谒小寿禅师机语契合自是践履日深竟明大法时长水法师子璇疏首楞严经既成属子正为之序序曰大佛顶义密因了义首楞严经者乃竺干之洪范法苑之宝典也昔能仁以出震五天独尊三界舍金轮而启物现玉毫而应世观四生之受苦也惠济庶物愍羣机之未悟也力垂善诱于是俯仰至理述宣微言辟大慈之门廓真如之海以X为一切诸法唯依妄念而起一切众生不出因缘而有乃知生死轮转贪欲为本修证常乐禅慧为宗则斯经也可以辨识诸魔破灭七趣谓止及观修圆觉妙明之心发真归元证上乘至极之道懿夫般剌译其义房相笔其文今释璇师学识兼高辨才无碍以是经典为时教于一代分妙理于十门功济大千道传不二信受则为世津梁开悟则入佛知见乃题经以作疏因疏以明理故可以开前疑而决后滞披迷云而覩慧日随志在外护慙无内学因获覧阅輙述序引归依法宝幸精究于真诠赞扬佛乘愿普霑于胜果甞删次传灯录为玉英集行于世明道中参知政事临终书偈曰畵堂灯不灭弹指向谁说去住本寻常春风扫残雪赠中书令谥章惠文宽夫名彦博汾州介休人也历仕仁英神哲四朝出入将相五十余年官至太师甞兼译经润文使封潞国公初镇北京时华严洞老来别宽夫曰法师老矣复何往曰入灭去宽夫以为戏言既去使人候之果入灭矣大异之及阇维亲往临视以琉璃瓶置座前祝曰佛法果灵愿舍利入吾瓶俄有烟自空而降入瓶中倾之获舍利无算乃皈信佛法晚向道益力专念阿弥陀佛晨夕行坐未甞少懈发愿云愿我常精进勤修一切善愿我了心宗广度诸含识居京师与净严法师集十万人为净土会年九十二卒谥忠X烈富彦国名弼河南人庆历中与文宽夫并相天下称为富文封郑国公赵阅道甞贻书䇿之曰执事富贵巳极道德甚盛所未甚留意者如来一大事因缘而巳愿益勉之彦国以为然守亳州日闻修颙禅师主投子遂往参谒颙见即唿曰相公巳入来富弼犹在外彦国汗出浃背有省即延至府中居两月日有发明后呈颙书曰弼遭遇和尚即无始以来忘失事一旦认得此后定须拔出生死海不是寻常恩知虽尽力道断道不出也年八十余卒元祐初加太师谥文忠张安道名方平宋城人累官太子太师改己易历中外望重一世庆历中为滁州守游瑯琊山抵藏院偶见楞伽经取视之恍然如获旧物读至世间离生灭犹如虗空华宿障氷释遂明心要作偈曰一念在生灭千机缚有无神锋轻举处透出走盘珠暮年以此经授苏子瞻辅以钱三十万使印施江淮间王介甫问安道曰孔孟去世后千余年绝无人焉何也安道曰岂为无人亦有过之者介甫曰何人安道曰马祖一汾阳无业雪峯存巖头奯丹霞然云门偃介甫未喻安道曰儒门淡泊收拾不住皆归释氏耳介甫叹服后以语张天觉天觉抚几曰至哉此论也卒谥文定赵阅道名忭衢州西安人气宇清逸喜愠不形于色X仁宗朝官御史劲直敢言神宗朝擢参知政事屡陈新法之害历知诸州民怀其惠阅道年四十余屏去声色居常蔬食究心宗教初在衢与慧来禅师游慧来不容措一辞及在青州时时冥坐忽闻雷震大悟作偈曰默坐公堂虗隐几心源不动湛如水一声霹雳顶门开唤起从前自家的慧来闻而笑曰赵阅道撞彩耳元丰初以太子太保致仕作高斋居之禅诵精严日延一僧与之对饭甞作偈曰腰佩黄金巳退藏箇中消息也寻常时人要识高斋老只是柯村赵四郎注云切忌错认日所为事夜必露香以告于天七年卒年七十七先期徧辞亲友其子屼见其形色异常问后事阅道厉声叱之遗慧来书曰非师平日警诲至此必不得力矣少顷趺坐而化知归子曰明远之学于天台三观之旨知所致力矣子正与杨大年并号参禅有得观其去来之际非其验耶文富张赵平生勋德具载于史予独序其学道之始卒以着其所存者如此汪大绅云以文富勋名若未了此一着亦祇是一场大梦耳读至此令我勋名之念氷消矣X居士传X卍XXX居士传二十二杨次公王敏仲传杨次公名杰生于无为州自号曰无为子元丰中官太常初好禅宗历参诸老宿不契既从天衣禅师游天衣每引庞公机语令参究及奉祠泰山一日鸡初鸣覩日出如盘涌忽大悟易庞公偈曰男大须婚女大须嫁讨甚闲工夫更说无生话书寄天衣天衣然之甞示僧曰学道之人十二时中常须照顾不见南泉道三十年看一头水牯牛若犯人苗稼擿鼻拽回如今变成露地白牛裸裸地放他不肯去诸人长须着精釆不可说禅时便有道理洗菜作务时便无知也如鸡抱卵若是一刻抛离暖气不接不成种子如今万境森罗六根烦动略失照顾便致丧身失命不是小事也熙宁末以母忧归闲居阅藏经遂归心净土绘丈六阿弥陀佛随身观念悯诸众生溺心五浊轮转无巳不知出离而参禅人又輙视净土为权教妄生异见深负诸佛大悲方便导引之心适同时王敏仲撰净土决疑集成次公为之序其辞曰大愿圣人从净土来来实无来深心凡夫往净土去去实无去彼不来此此不往彼而其圣凡会遇两得交际者何也弥陀光明如大圆月徧照十方水清而静则月现全体月非趣水而遽来水浊而动则月无定光月非舍水而遽去在水则有清浊动静在月则无趣舍X去来故华严解脱长者云知一切佛犹如影像自心如水彼诸如来不来至此我不往彼我若欲见安乐世界阿弥陀佛随意即见是知众生注念定见弥陀弥陀来迎极乐不远乃称性实言非权教也净土无欲非欲界也其国地居非色界也生有形相非无色界也一切众生未悟正觉处大梦中六道升沉未甞休止诸天虽乐报尽相衰修罗方瞋战争互胜旁生飞走噉食相残鬼神幽阴饥渴困逼地狱长夜痛楚号唿得生人趣固巳为幸然而生老病死众苦婴缠惟是净方更无诸苦莲胞託质无生苦也寒暑不迁无老苦也身非分段无病苦也寿命无量无死苦也无父母妻子无爱别离也上善人聚会无怨憎会也华裓香食珍宝受用无求不得无穷困也观照空寂无蕴苦也悲济有情欲生则生不住寂灭非二乘也智照生死得不退转非凡夫也三界荡然譬如四裔丘陵阬坎秽腐所积溪壑阻绝孰为津梁乃有狂人迷路于此恶兽魑魅恼害杂居刀兵水火或时伤暴风霜霹雳凌厉摧摄罔知城域可以庇覆饮食衣服未或充足甘受是苦不求安乐有佛释迦是大导师指清净土是安乐国无量寿佛是净土师尔诸众生但发诚心念彼佛号即得往生则无诸恼不闻知者固可哀怜亦有善士发三种不信心不求生者尤可嗟惜一曰吾当超佛越祖净土不足生也二曰处处皆净土西方不必生也三曰极乐圣域我辈凡夫不X能生也夫行海无尽普贤愿见弥陀佛国虽空维摩常修净土十方如来有广舌之赞十方菩萨有同往之心试自忖量孰与诸圣谓不足生者何其自欺哉至如龙树祖师也楞伽经有预记之文天亲教宗也无量论有求生之偈慈恩通赞首称十胜智者析理明辨十疑彼皆上哲精进往生谓不必生者何其自慢哉火车可灭舟石不沈现华报者莫甚于张馗十念而超胜处入地狱者莫速于雄俊再生而证妙因世人愆尤未必若此谓不能生者何其自弃哉般舟三昧经云䟦陀惒菩萨问释迦佛未来众生云何得见十方诸佛佛教念阿弥陀佛即见十方一切诸佛又大宝积经云若他方众生闻无量寿如来名号乃至能发一念净信欢喜爱乐所有善根回向愿生无量寿国者随愿皆生得不退转此皆佛言也不信佛言何言可信不生净土何土可生自欺自慢自弃已灵流入轮回是谁之咎四十八愿悉为度生一十六观同归系念一念既信巳投种于宝池众善相资定化生于金地无輙悔堕误认疑城即时莲开得解脱道唯心净土自性弥陀大光明中决无魔事直指净土决疑集者吾友王古敏仲之所编也博釆教典该括古今开释疑情径超信地其载圣贤之旨在净土诸书最为详要盖安养国之向导也若登彼岸舟固可忘来者问津斯言无忽元祐中官两浙提点刑狱卒临终说偈曰生亦无可恋死亦无可舍太虗空中X之乎者也将错就错西方极乐先是有司士参军王仲回者与次公同乡里甞从受念佛法门问如何得不间断曰一信之后更不再疑即是不间断也仲回跃然明年次公守丹阳一夕忽梦见仲回云向蒙以净土为导今得往生特来致谢再拜而出巳而得其子讣书言仲回预知化期徧别亲旧逝矣次公既卒其后有荆王夫人与侍妾同修净土其侍妾先化去引夫人梦游西方见一人坐莲华上其衣飘扬宝冠璎珞庄严其身问是何人侍妾云扬杰也次公甞着辅道集专扬佛教苏子瞻为之序王敏仲名古东都人文正公旦之曾孙也初杭州昭庆寺法师省常与诸士大夫结净行社文正为之首及有疾乃属杨大年曰吾深厌劳生愿来世为僧宴坐林间观心为乐我死为我请大德施戒剃发须着三衣火葬勿以金宝置棺内既卒大年曰公三公也殓赠公衮岂可加于僧体但以三衣置柩中而巳自敏仲之先七世持不杀戒好放生命至敏仲忽自疑一日问小法华禅师曰以古所见不杀不放一切付之无心可乎师厉声曰公大错岂作空解耶面前露柱亦自无心着几箇露柱能救得世间一箇苦恼众生否敏仲瞿然遂发心放生命一百万游江西与晦堂杨岐诸老师究宗门中事既而作直指净土决疑集宏西方之教闲居数珠不去手行住坐卧修行净观无有闲歇着净土宝珠集序云众生心净则佛土X净法性无生而无不生有佛世尊今现说法在极乐国号阿弥陀缘胜劫长悲深愿大无边际光明摄受不思议净妙庄严珠网丽空瑶林矗地池含八德华发四光韵天乐于六时散裓华于亿剎诸佛共赞十方来归弥陀心内众生新新摄化众生心中净土念念往生质託宝莲不离当处神游多剎岂出自心如镜含万象而无有去来似月印千江而本非升降被圆顿机则皆一生补处明方便门则有九品阶差念本性之无量光本来无念生唯心之安养国真实无生解脱苦轮十念亦超于宝地会归实际二乘终证于菩提如大舟载石而遂免沉沦若顺风扬帆而终无留难悟之则非远非近迷之则即近而遥嗟夫学寡障多疑深观浅斥为权小閴若存亡则以马鸣龙树为未然天台智觉为不达不信当受菩提记不肯顿生如来家笼鸟鼎鱼翻然游戏隙驹风烛妄计久长虗受一报身枉投诸苦趣岂知大雄赞劝金口丁宁侣圣贤于剎那具相好于俄顷乐受则永抛五浊悲增则回救三涂于此不知是为可悯自魏晋大经初出则有远显诸贤继修事列简编验彰耳目福唐释戒珠採十二家传记得七十五人蒐补阙遗芟夷繁长该罗别录增广新闻共得一百九人隐显毕収缁素并列会江河淮济于一海融瓶盘钗钏无二金标为险道之津梁永作后来之龟鑑居常以大藏浩衍学者不能徧观乃随经次第释其因缘诠其旨要X为法宝标目十卷既成说偈曰归命正徧知如来妙法藏十方大菩萨三尊真圣众我今于法宝愿作胜妙缘若以一毛端测量太空界如说须弥顶是诸天住处如指海波中大鱼龙窟毛广大殊胜处非一言可尽然其所标显举要非妄谬悯彼不遇者望涯而自绝常时过宝所终身空手过暂能一经目即植菩提根清信乐法人未暇徧披阅崑山取片玉沧溟釆如意随其所欲见发函即有得多闻博覧人巳知龙藏者温故检忘误释然得本明除彼大阐提有是种种益海墨书一义九旬而演妙云何以片言而欲显法要如来在定时五百阿罗汉各各说所解而皆非佛意各顺正理故可依而无罪我今所撰述悉稽古德语非我妄臆说是故应信受智者悟筏喻不着文字相见月而忘指入海讥筭沙方便有多门岂以一废百种种皆佛事全来彰妙用以此胜功德愿常在佛会一音所演法历耳永不忘如海受大雨亦如水传器持以利众生如法界无尽徽宗朝官户部侍郎与中丞赵挺之同理逋赋多所蠲释挺之劾敏仲倾天下财以为已惠谏官江民表辨其诬既而入元祐党人籍寻化去有僧神游净土见敏仲与葛繁在焉繁澄江人官至朝散夫夫公第私居必营净室设佛像一日方礼诵时舍利从空而下后无疾面西端坐而逝知归子曰自曹溪阐无相之宗斥心外求生净土者X后学不悟其旨妄生分别执着成谤哀哉佛本无相念即无念以无念念念无相佛是为直指是为单传易曰神而明之存乎其人默而成之不言而信存乎德行若杨王二公其庶几乎汪大绅云里仁为美择不处仁焉得智二公只是能择能处吾自阅七佛偈后徧观万法无不摄于是毗婆尸佛曰身从无相中受生犹如幻出诸形象幻人心识本来无罪福皆空无所住是偈能了曹溪之蕴尽于是矣曹溪之言曰从上以来先立无念为宗无相为体无住为本毗婆尸曰身从无相中受生犹如幻出诸形象曹溪曰无相为体毗婆尸曰幻人心识本来无曹溪曰无念为宗毗婆尸曰罪福皆空无所住曹溪曰无住为本先圣后圣非若合符节者与曹溪善发先圣之旨其言曰无相者于相而离相无念者于念而无念无住者人之本性其发明下手工夫之言曰此法门立无念为宗无者无二相无诸尘劳之心念者念真如之本性真如即是念之体念即是真如之用真如自性起念非眼耳鼻舌能念真如有性所以起念真如若无眼耳色声当时即坏真如自性起念六根虽有见闻觉知不染万境而真性常自在此毗婆尸开示心识本来无要指也下手工夫全在此一句了此乃能于相而离相复人之本性也大哉毗婆尸之偈义也宗门之渊海也迦叶佛曰一切众X生性清净从本无生无可灭即此身心是幻生幻化之中无罪福是偈能了净土之蕴尽于是矣弥陀自性即所谓性清净也性清净故曰净土也弥陀为众生发一切大愿以一切众生性清净也劝一切众生往生者从本无生无可灭也众生即此身心可以往生者以即此身心是幻生也劝其离秽即净者亦以即此身心是幻生也往生有九品者以幻化有尽有不尽罪福有空有不空也众生发愿修净土法门者须于迦叶佛第一句中信到万万分则知弥陀非添设也性本如是也一切众生性清净也于第二句中信到万万分则知往生非妄想也生本如是也从本无生无可灭也于第三句中信到万万分则现在身执心执可破也于第四句中信到万万分则往生上品上上品可登也大矣哉迦叶佛之偈义也净土之大关捩也修净土之法全在念门须打得开打得入念门之法以何为要曹溪之言至矣曰真如即是念之体念即是真如之用真如自性起念非眼耳鼻舌能念真如有性所以起念呜唿尽之矣X居士传X卍XXX居士传二十三张平叔传张平叔初名伯端后改名用诚号紫阳天台人也熈宁中游蜀遇刘海蟾授以丹法久之洞彻法源作悟真内外篇序云人之生也皆缘妄情而有其身有其身则有患若无身患从何有夫欲免夫患者莫若体夫至道欲体夫至道莫若明夫本心故心者道之体也道者心之用也人能察心观性则圆明之体自现无为之用自成不假施功顿超彼岸此非心境朗然神珠廓明则何以使诸相顿离纤尘不染心源自在决定无生者哉然使明心体道之士身不能累其性境不能乱其真则刀兵乌能伤虎兕乌能害巨焚大浸乌足为虞达人心若明镜鑑而不纳随机应物和而不唱故能胜物而无伤也此所谓无上至真之妙道也原其道本无名圣人强名道本无言圣人强言耳然名言若寂则时流无以识其体而归其真是以圣人设教立言以显其道奈何此道至妙至微世人根性迷钝执有其身而恶死悦生故卒难了悟黄老悲其贪着乃以修生之术顺其所欲渐次导之以修生之要在金丹金丹之要在神水华池故道德阴符之教得盛行于世矣然其言隐而理奥学者虽讽其文而莫晓其义若不遇至人授之口诀纵揣量百种终莫能着其功而成其事余向己酉岁于成都遇师X授丹法自后三传于人三遭祸患皆不逾两旬乃省前过自今以往常箝口结舌无敢复言矣此悟真篇中所歌咏大丹药物火候细微之旨无不备悉好事者夙有仙骨观之则智虑自明此乃天之所赐非余之輙传也如其篇末歌颂谈见性之法即上之所谓无为妙觉之道也然无为之道齐物为心虽显秘要终无过咎奈何凡夫缘业有厚薄性根有利钝纵闻一音纷成异见若有根性勐利之士见闻此篇则知余得达摩诸祖最上一乘之妙旨可因一言而悟万法也如其习气尚余则归中小之见亦非余之咎矣外篇偈颂三十三首文多不录录其无心颂云堪笑我心如顽如鄙兀兀腾腾任物安委不解修行亦不造罪不曾利人亦不私已不持戒律不拘忌讳不知礼乐不行仁义人间所能百无一会饥来喫饭渴来饮水困则打睡觉则行履热则单衣寒则盖被无思无虑何忧何喜不悔不谋无念无意此生荣辱逆旅而巳林木栖鸟亦可为比来亦不禁去亦不止不避不求无赞无毁不厌丑恶不羡善美不栖静室不远閙市不说人非不夸已是不厚尊官不薄贱稚亲爱冤讐大小内外哀乐得丧钦侮险易心无两覩坦然一揆不为福先不为祸始感而后应迫而后起不畏锋刃焉怕虎兕随物称唿岂拘名字眼不就色声不来耳凡所有相皆属妄伪男女形声悉非定体体相无心不染不碍自在逍遥物莫能累妙觉光圆映彻X表里包褁六极无有遐迩光兮非光如月在水取舍既难复何比拟了兹妙用迥然超彼或问所宗此而巳矣年九十一坐趺而化用茶毗法得舍利千百大者如芡实色皆绀碧至淳熈中甞一还家踞上席与家人语化后事甚悉时其孙不在及归则巳远去矣其弟子有王邦叔者从平叔九年不知入道之要一日至罗浮观平叔问曰子从我久矣而不求道何也曰非敢然也自揣愚昧恐无分耳平叔曰噫道在我心人人有之贤者不加多愚者不加少如子言是自蔽其明也可哀也哉邦叔涕泗交颐拜不能起平叔曰子姑退而深思之有所觉急来告我邦叔辞去入室静思至夜平叔往省之邦叔启户出平叔笑曰吾一寻汝便见头面汝固有之物寻之不得何也遂灭所执烛而去邦叔大窘坐至五更大悟通体汗流待旦呈颂曰月照长江风浪息鱼龙遁迹水天平箇中谁唱真仙子声满虗空万籁清平叔覧之问曰谁唱谁听邦叔再颂曰莫问谁莫问谁一声高了一声低阿谁唱阿谁听横竖大千说不尽先生有意度迷津急撞灵台安宝镜镜明澄静万缘空百万丝条处处通斗转星移人睡定觉来红日正当中平叔遂出金丹图授之止于罗浮后三十年坐逝知归子曰世之学仙者往往执幻为真从空觅有迷失真常历诸尘劫首标严经呵之切矣平叔虽志慕金丹其所论撰往往契西来大意于老氏之徒可谓X具正知见者予故表而出之汪大绅云予甞略观其书盖在佛老门中能真实践履者然以明眼人观之得毋坐在闺合中做功课者乎居士传X卍XXX居士传二十四钟离孙陆张孙马左范胡孙朱二王吴张李陆阎钱昝吴陈传钟离瑾会稽人母任夫人精修净业年九十八起居如常时一日忽戒瑾曰人人有箇弥陀奈何抛去处处无非极乐不解归来予将行矣汝其念之翼日晨起焚香持佛名顷之合掌而化瑾自是感奋日行利益二十事后知吉水县将嫁女为置媵审之则旧令女也乃报姻家请缓婚期而先遣旧令女姻家曰公安得独为君子予有犹子方择偶请平分奁具俾同亲迎可乎从之夜梦旧令来谢曰贱息荷公厚德巳奏之上帝当十世有禄寻官浙西与慈云式公论往生指要清修弥笃任夫人故有旃檀佛像常顶戴行道及是瑾方瞻礼眉间忽迸出舍利数粒未几知开封府方夜半忽起谓家人曰夫人报我往生期至矣即趺跏坐逝前一日举家梦瑾乘青莲华天乐围绕X乘空西迈子景融官朝请大夫徙居仪真东园侧常诵观无量寿佛经修念佛三昧甞曰不识弥陀弥陀更在西方外识得弥陀弥陀只在自已家一夕请僧妙应诵普贤行愿品炷香听毕两手作印而化曾孙松官朝请大夫主管台州崇道观干道中寓居苏州与宝积实公结社修净业与者且百人年八十六无疾化去孙良钱塘人隐居阅大藏尤得华严之旨甞依大智律师受菩萨戒日课佛名万声二十年不辍忽令家人请僧唱佛名方半日望空合掌曰世尊菩萨巳荷降临即退坐而化陆浚钱塘人少为吏久之弃去预西湖系念会以净土为归每对佛前忏悔声泪并下间与友人相见说净土因缘未甞不感慨呜咽恐此生之不度净业之难成也临终请圆净法师说净土法门讽观经至上品上生章圆净语之曰此时好去浚曰众圣未齐且待少时起就竹牀面西端坐顷刻化去张廸钱塘人官助教从圆净法师受菩萨戒专修净业佛前然臂香为誓每称佛名其声奋厉至失音犹不巳甞于静室见白色频伽飞舞于前又有绿发童子合掌问讯后三年西向念佛名而化孙十二郎名忠明州人早慕西方蔬食持戒于府城东筑菴凿二池种白莲临池建阁月集众为念佛会甞见佛身现空中趋出唿其二子至同拜礼焉久之X始隐后人因名其地为驻佛巷元祐八年释可久神游西方三日而苏言池中金台标可久名其次则孙十二郎也遂逝久之十二郎得疾请道俗百人为念佛会忽仰视虗空合掌问讯手结双印怡然而化阖城皆闻天乐异香渐向西没二子能继其业亦向西坐化马仲玉名圩庐州合肥人父忠肃公亮守杭州日慈云式公授以净土法门遂全家奉佛元丰中仲玉遇僧广初得天台十疑论喜曰吾今得所归矣遂依慈云十念回向法行之二十余年后更与王敏仲往还益精进念佛常以放生为佛事历守淄川新定以慈惠为政课诵经呪观想西方日有常法时荆王夫人与其侍妾同修净土其妾巳化去巳见梦于夫人引之游于莲池见有朝服而坐华上者曰此马圩杨杰也时杰已化去而仲玉尚无恙崇宁元年得疾盥沐易衣端坐念佛而逝有气如青盖腾空而上巳而家人十数同梦仲玉曰吾巳得生净土上品矣其秋有婢卧疾亦念佛而逝子永逸亦行十念法习十六观阅三十余年巳而得疾见阿弥陀佛及二菩萨来接引结印示寂香气满室中既殓柩上产五色华其光烂然左伸天台临海人从法师神照受菩萨戒遂造西方三圣像求生净土诵法华经三千四百部金刚经二万卷绍圣二年秋有疾命其子沙门净圆唱法华首X题巳而梦三伟人立江臯召伸登舟复请僧诵阿弥陀经遽曰我巳见佛光即端坐结印而化范俨仁和人居常蔬食不牵世缘曰百年旅泊耳尚何求哉日诵法华经手书一部求生净土大观中忽见普贤乘六牙白象放金色光谓俨曰汝常诵法华念弥陀佛得生净土故来相报越一夕覩众圣授手就座合掌而逝胡达夫名闉钱塘人官宣义郎为人坦易好吟咏好游山水亦信向佛法未能入也晚年致政与清照律师游一日感疾其子请清照过之谓曰达夫平生与慧亨相善岂可不知末后大事乎达夫曰将谓心净则土净也清照曰达夫一切时中无杂念染污否曰未能也清照曰如此安能心净土净耶达夫曰经言一称阿弥陀佛能灭八十亿劫生死之罪何也清照曰阿弥陀佛有大誓愿有大威德光明神力不可思议具如经说以是一称洪名罪垢自消如赫日正中霜雪何有达夫大感悟遂一心称佛名请僧为之助累月最后清照至达夫曰此来何晚巳烦观音势至降临甚久清照与众僧同举佛名达夫安然而化孙忭钱塘人号无诤居士幼学易叹曰穷理尽性易之教也乌用于禄为遂掩关晦迹居绝俗务沙门守宁与之交谓曰白乐天以儒修身以释治心君闻之X乎忭有省遂日阅华严金刚诸经以净土为归母龚氏诵阿弥陀经持佛名昼夜不辍偶得疾请清照律师指示西归说法未终端坐而化老妾于氏亦专持佛名忽梦龚氏告曰吾巳得生净土矣汝后七日亦当来也至期果逝顷之忭梦至莲池见清照在侧旁一人授以梵字帖不识其人曰请十三日斋耳时方十二月及期忽得疾有僧问疾欲为祈祷忭曰生死巳定何必祷即报清照云当暂相违遂跏趺作印西向坐脱翼日清照至为说法封龛归菴三日亦逝朱进士遗其名苏州人也甞游虎邱寺听佛印禅师讲金刚经至六如偈欣然有会次日午睡梦一鬼吏督五人行而已随后至一舍有青布帘悬焉鬼吏揭帘众皆入至厨下见桶内盛汤五人各就饮朱方渴亦欲饮之鬼吏呵曰听佛法人不得饮此惊而觉信步访之果得一舍如梦所历其人言厨下新产六犬其一死矣朱大恐怖自言不闻佛法且为此畜矣殆哉遂绝世务日诵金刚经年八十九八月望要诸道友相别入后园登树杪说偈曰八十九年朱公两手噼破虗空两脚踏着白云立化菩提树东言讫端然而化王无功名阗明州慈溪人再举进士不第布衣蔬食徧参讲席晚年专修念佛三昧述净土自信录其序云古之大圣人立言垂教被于百世之下其郁而未X畅晦而未明者有之矣即吾佛净土法门是也余徧览诸经深求其指往生功德一言以蔽之曰在凡夫获不退而巳矣何则此土修行圆教初信小乘初果人邪见三毒永不复起兹为断惑发悟创入圣流越生不昧其所证斯超四趣不失人天至于凡夫地中虽伏惑发悟菩萨一经生死非常之变则忘其所证所修是故遇缘或退仍堕苦涂者有之乃若凡圣同居净土如极乐国等虽具三界惟有人天故一切含识获生者即长辞四趣又助缘大备寿数莫量纵至钝根一生熏修无不证圣果宁复有退失事乎如来赞劝之本意不过如此且圆机体道是最上净业苟加愿导之即预优品若夫愚朴辈伹能称佛发愿者莫不往生呜唿观净土一门则知圣人无弃物矣彼守痴空之徒效无碍无修起自障心绝他学路可不哀哉绍兴十六年一夕忽闻异香满室谓弟子沙门思齐曰此吾净业所感也乃沐浴更衣面西趺坐而化焚其躯得舍利如菽者百八粒王衷嘉禾人居钱塘之孤山政和间举隐逸不起甞参小本禅师未有所入偶闻僧诵弥陀经有感遂专心净业日诵阿弥陀经七过佛号万声十九年未甞间断即所居为莲社无问道俗贵贱咸得与会一日无疾沐浴面西跏趺而化吴信叟名秉信明州人绍兴中官于朝与秦桧忤斥为党人归而筑菴城南日夕宴坐制一棺夜卧其中X至五更令童子扣棺而歌曰吴信叟归去来三界无安不可住西方净土有莲胎归去来闻唱即起习禅诵久之桧死以礼部侍郎召时停度僧之令信叟请卖度牒以裕国用因论及桧党卒为桧党所中论以侫佛邀福出知常州二十六年复被召至萧山驿舍坐顷之令家人静听咸闻天乐之音即曰清净界中失念至此金台既至吾当有行言讫而逝张抡不详其所自起官浙西副都总管䖍修净土甞请高宗书莲社二字颜其居为之记曰臣甞读天竺书知出世间有极乐国者国有佛号阿弥陀始享国履位捐去弗居超然独觉悟心证圣以大愿力普度一切其国悉以上妙众宝庄严地皆黄金无山川邱谷之险气序常春无阴阳寒暑之变无饥寒老病生死之苦无五趣杂居之浊用是种种神通方便善导众生忻乐起信于日用中能发一念念彼佛号即此一念清净纯熟圆满具足融会真如同一法性幻身尽时此性不灭一剎那顷佛土现前如持左契以取寓物臣敬闻其说刻厉精进无有间断惟佛惟念亦既有年阖门少长靡不从化乃辟敝庐之东偏凿池种莲做慧远结社之遗意日率妻子课佛万徧而又岁以春秋之季月涓良日即普静精舍与信道者共之于是见闻随喜云集川至唱佛之声如潮汐之腾江也夫慧远创为兹社距今阅数百祀其间缁素景慕余风祖述其高致者代不乏人然率闇汶不章与X木石同寂臣独何幸乃蒙太上光尧寿圣皇帝亲洒宸毫书莲社二大字为赐云章奎画得未曾有万目共瞻欢喜踊跃不独传示云林侈千载之盛遇实愿天下后世凡历见闻普得念佛三昧究竟成就无上菩提其为饶益讵可量巳谨刊之金石用对扬丕显休命焉李秉绍兴末为内廷官历三朝爵武功大夫管御药院乞宫祠以去秉壮岁慕禅宗参净慈自得禅师有省既别自得作拄杖颂寄之曰得来拄杖元无价分付知音好受持千里同风了无说夜深月上珊瑚枝巳而归心净土刻龙舒净土文以劝世持诵谨笃逾三十年子元长偕诸同好结净业会于传法寺秉与焉嘉泰四年秋有疾减食却剂神色愈警及冬梦中忽见弥陀现相越七日凌晨见金华满室中唿二子掖起别亲友索笔书曰六十一年尽乱道些儿见处却也好而今蓦直往西方万劫长离生死老置笔整手结印而逝陆子元名沅会稽山阴人试吏部再为第一监行在都进奏院监尚书六部门居官落落守正不媚权势岁满迁大府寺丞寻外转历提举福建市舶以母忧归中同僚郑兴裔之言得罪闲居家明州横溪之上客至语及郑事必曰沅与郑历劫中冤耳谨当以善法解之否则彼此酬酢无了时也居常持法华经晨起即澡浴焚香首唱偈曰盥手清晨贝叶开不求诸X佛不禳灾世缘断处从他断劫火光中舞一回然后开卷而读不缓不急声如贯珠日周一部如是三十年年登八十增至三部宗教两家靡不研究复诵弥陀佛号一意西驰年八十五沐浴冠服而化口鼻间出莲华香郁然弥日方息事在绍熈五年阎邦荣池州晋阳人中年甞遇僧劝修净业持往生呪遂断荤血每旦向西诵呪千遍又率诸男女同声诵之积二十年绍熈元年正月朔阅大涅槃经叹曰人生梦幻耳吾何恋乎三月朔闻异香芬馥弥日不歇其子梦阿弥陀佛放大光明徧照堂宇皆作金色越五日晨起如常课诵讫顾家人曰我今日当行慎勿相搅遂面西瞑目跏趺而坐日过中瞿然起曰我去也便起立行数步舒手结印微笑而化钱同伯名象祖台州人祖端礼官参知政事甞参护国元公有省遂究极宗门旨趣临终书曰浮世虗幻本无去来四大五蕴必归终尽盖为地水火风暂时凑泊不可错认为已有大丈夫当用处把定立处皆真去留自在是上来诸圣解脱路涅槃门也吾今如是岂不快哉置笔敛目而逝同伯以恩起家太常丞开禧中官参知政事时韩𠈁胄为相欲用兵于金同伯执不可遂罢知外郡巳而复起与史弥远谋共诛𠈁胄天下赖之嘉定二年拜左丞相寻罢归初同伯问道于此菴元公此菴曰欲究此事须得心法两忘X乃可法执未忘契理亦非悟也同伯曰才涉脣吻便落意思如何此菴曰本自无疮勿伤之也同伯有省既而归心净土守金陵日于乡州建接待寺十所皆以净土极乐名之创止菴与高僧谈处其中自致政后修持益力嘉定四年偶得微疾书偈曰菡萏香从佛国来琉璃地上绝纤埃我心清净超于彼今日遥知一朵开僧有问起居者答曰不贪生不怕死不生天上不生人中唯当往生净土耳言讫趺坐而化时天鼓震响异香芬郁郡人同梦空中声云钱丞相当生西方净土为慈济菩萨昝省斋名定国明州人为州学谕常修净业结西归社嘉泰初于小江慧光建净土院结石塔于池为乡民藏骨之所月二八日集僧俗院中诵观经及佛号为擘窠图劝人念佛有铁工计公者年将七十丧明因从受念佛图诵至四图两目了然如是三载满十七图一日方念佛次忽瞑半日复甦谓其子曰我巳见西方佛菩萨矣昝学谕是劝导之首当分六图与之并为致谢也西向坐逝嘉定四年省斋梦青童告曰佛今告君三日当往生彼国至日沐浴更衣速称佛号端坐而化吴复之名克已自号铠菴居士居于婺之浦江少读周官慨然有济世之志既不得志隐于左溪苦目疾或劝令祷圆通大士复之曰临危不变乃真丈夫或举杜祁公言君未读佛书何以知其不及孔孟复之X试持大士号疾良巳遂起深信心读楞严至空生心内犹云点太清豁如发蒙既读宗镜录遇宝积实公谓曰此书无规矩不若看止观令即境观二字倚为几杖服食巳而果有悟入叹曰至哉规矩之说所谓至方以方天下之不方至圆以圆天下之不圆者乎着法华枢键回向极乐曰不读法华无以明我心本具妙法不生安养无以证我心本具妙法如来谆谆示诲智者恳恳宏经佛祖垂慈初无异辙也干道中寓苏州与实公为莲社命工绘十界九品图于两庑一示万法唯心一指西方径路社友钟离松为之记嘉定七年冬终于宝山遗言以僧礼茶毗寿七十五陈君璋黄巖人生于元时年四十归心佛法与妻叶氏诵法华经回向极乐历二十年疾笃命其子景星扶之坐曰吾归去景星曰归何处去曰没处去令死后用桑门阇维法合掌称阿弥陀佛而逝知归子曰宋世宗风大盛而其时传天台教者每以净土为归故士大夫笃志西方者视唐时称盛焉呜唿百年如电六道如环生此界中不归净土将安所终乎汪大绅云此一卷氷雪文也日复一过我怀如何矣念佛繙经至口鼻间皆出莲花香则净业成矣心心念佛心心种莲心开见性花开见佛是为极乐X居士传X卍XXX居士传二十五刘潘许郭陈吴传刘兴朝名经臣不详其里居年三十余会东林照觉总公始究心祖道既而抵京师谒慧林冲公冲举或问雪窦如何是诸佛本源答曰千峯寒色言下有省巳而官洛中就参韶山杲公杲嘱曰公如此用心何愁不悟尔后或有非常境界无量欢喜宜急收拾若收拾得去便成法器否则将成失心之疾矣未几复至京师参正觉逸公逸曰古人言平常心是道你十二时中放光动地不自觉知向外驰求转踈转远兴朝益疑不解一夕入室逸举波罗提尊者见性是佛语诘之不能对疑甚遂归就寝至五更而觉方追念间见种种异相表里通彻六根震动天地回旋如云开月现喜不自胜忽忆韶山临别语姑抑之向明以告逸逸曰更须用得始得兴朝曰莫要践履否逸厉声曰这个是甚么事却说践履兴朝默契乃作发明心地颂及明道喻儒篇以晓世其略曰人之于道犹鱼之于水未甞须臾离也唯其迷已逐物故终身由之而不知佛曰大觉儒曰先觉盖觉此耳昔人有言曰今古应无坠分明在目前又曰大道祇在目前要X且目前难覩欲识大道真体不离声色言语又曰夜夜抱佛眠朝朝还共起起倒镇相随语默同居止欲识佛去处祇这语声是此佛者之语道为最亲者立则见其参于前也在舆则见其倚于衡也瞻之在前也忽焉在后也取之左右逢其原也此儒者语道最迩者奈何此道唯心可传不立文字故世尊拈花而妙心传于迦叶达摩面壁而宗旨付于神光六叶既敷千花竞秀分宗列派各有门庭故或瞬目扬眉擎拳举指或行棒行喝竖拂拈搥或持叉张弓辊毬舞笏或拽石搬土打鼓吹毛或一默一言一吁一笑乃至种种方便皆是亲切为人然祇为太亲故人多罔措瞥然见者不隔丝毫其或沉吟迢迢万里欲明道者宜无忽焉予之有得实在此门反思吾儒自有其道良哉孔子之言默而识之一以贯之故目击而道存指掌而意喻凡若此者皆合宗门之妙旨得教外之真机然孔子之道传之子思子思传之孟子孟子既殁不得其传而所传于世者特文字耳予之学必求自得而后巳幸予一夕开悟凡目之所见耳之所闻心之所思口之所谈手足之所运动无非妙者得之既久日益见前每以与人人不能受然后知其妙道果不可以文字传也呜唿是道也有其人则传无其人则绝予既得之矣谁其似之乎潘延之名兴嗣家豫章东湖上怀道耽隐自嘉祐以来公卿交章荐不起琴书自娱号清逸居士甞问道X于黄龙南公得其密意一日南公弟子源公访之见其拂琴次源公曰老老大大犹弄个线索在对曰也要弹教响源曰也不少对曰知心能几人觉范洪公题其像曰毗卢无生之藏震旦有道之器谈妙义借身为舌擎大千以手为地机锋不减庞蕴而解文字禅行藏大类孺子而值休明世舒王强之而不可神考致之而不起此天下士大夫所共闻然公岂止于是而巳哉许叔矜名式苏州人举进士名着雍咸间官尚书祠部郎中出知洪州参洞山晓聪得正法眼甞赠晓聪诗有句云夜坐连云石春栽带雨松一日与泐潭澄上蓝溥坐顷泐潭问曰夜坐连云石春栽带雨松当时答洞山甚么语叔矜曰今日放衙早泐潭曰闻答泗州大圣扬州出现语是否叔矜曰别点茶来泐潭曰名不虗传叔矜曰和尚早晚回山泐潭曰今日被上蓝觑破上蓝便喝泐潭曰须你始得叔矜曰不奈船何打破戽斗后官至转运使卒赠礼部尚书郭功父名祥正当涂人也母梦李太白而生及长工诗熙宁中知武冈县佥书保信军节度判官寻致仕隐于青山自号净空居士渡江谒舒州白云端公白云上堂曰夜来枕上作得一颂谢功父远访之勤当须举似诸方要与天下有鼻孔衲僧脱却着肉汗衫莫言不道乃曰上大人邱乙巳化三千七十士尔小X生八九子佳作仁可知礼也功父切疑后闻小儿诵之忽有省以书报白云白云以偈答曰藏身不用缩头歛迹何须收脚金乌半夜撩天玉兔赶他不着一日白云问曰牛淳乎曰淳矣白云叱之功父拱手而立白云曰淳乎淳乎乃赠偈曰牛来山中水足草足牛出山去东触西触甞到云居请佛印升座拈香曰觉地相逢一何早鹘臭布衫今脱了要识云居一句玄珍重后园驴喫草召大众曰此一瓣香薰天炙地去也佛印曰今日不着便被这汉当面涂煳便打乃曰谢公千里来相访共话东山竹径深借与一龙骑出洞若逢天旱便为霖掷拄杖下座功父拜起佛印曰收得龙么功父曰巳在这里佛印曰作么生骑功父摆手作舞便行佛印拊掌曰祇有这汉犹较些子后复起知端州寻弃去老于家陈体常名易家蔡溪之左巖少好学该综经史熙宁初应试即弃去与释氏论出世法甞作颂曰密坐研穷有细微到头须是自忘机应无祖佛能超越岂有冤亲更顺违历历孤明犹认影巍巍独露尚披衣翻嗟会得昭灵者也道寻常得旨归其二曰个中端的有谁知知者归来到者稀即见即闻还错会离声离色转乖违山青水绿明元旨鹤唳猿啼显妙机有意觅渠终不遇无心到处尽逢伊崇宁中举遗逸又举八行郡守郭重致礼聘之体常谢牋曰早粗修于八行晚伹了于一心心既本无行亦何有平生无忤视X妄言或语老庄释氏大意则亹亹忘倦宣和八年跏趺而逝吴德夫名恂不详其里居元丰元年任豫章法曹时郡帅王韶迎晦堂禅师入城舘于大梵院咨访大法德夫亦往叩焉晦堂曰公平生学解即不问父母未生巳前道将一句来德夫不能对一日阅传灯录至邓隐峯倒卓而化其衣顺体不退深以为疑复趋问晦堂晦堂笑曰公今侍立是顺耶是逆也曰是顺晦堂曰还疑否曰不疑晦堂曰自既不疑何疑于彼德夫言下大彻即说偈曰咄这多知俗汉齩尽古今公案忽于狼籍堆头拾得蜣螂粪弹明明不直分文万两黄金不换等闲拈出示人祇为走盘难看时韶亦于晦堂得法述颂曰昼曾忘食夜忘眠捧得骊珠欲上天却向自身都放下四稜榻地恰团圆后德夫官至秘书知归子曰观诸贤问答及所论着于心地法门豁如矣迹其出处之际类能不系于物非其验耶以视夏竦吕惠卿之徒滥厕传灯者其相去何如也汪大绅曰历历孤明巍巍独坐近来居士颇有这般人物否有则叫他到大绅门下来看箭X居士传X卍XXX居士传二十六苏子瞻黄鲁直晁无咎传苏子瞻名轼眉州眉山人也母程氏方娠梦僧至门遂生子瞻年七八岁常梦身为僧少长读庄子叹曰吾昔有见于中口未能言今见是书得吾心矣登进士第熙宁初判官告院时王安石方用事行新法神宗召见子瞻问何以助朕对曰臣意陛下求治太急听言太广进人太锐愿陛下安静以待物之来然后应之神宗悚然曰卿所言朕当详思之子瞻每有论列多与安石不合及摄开封推官上书极言新法之害安石滋不悦遂请出外补杭州通判时钱塘圆照律师方开净土法门子瞻因命工画阿弥陀佛像为父母荐福而作颂曰佛以大圆觉充满河沙界我以颠倒想出没生死中云何以一念得往生净土我造无始业本从一念生既从一念生还从一念灭生灭灭尽处则我与佛同如投水海中如风中鼓槖虽有大圣智亦不能分别愿我先父母与一切众生在处为西方所遇皆极乐人人无量寿无往亦无来徙知湖州御史劾其以诗讪谤逮赴台狱祸且不测神宗密遣人觇之子瞻方酣睡鼻息声达户外神宗曰朕知苏轼胸中固无事也遂责授黄州团练副使子瞻自出狱后持不杀戒过岐亭访故人陈季常与之诗曰我哀篮中蛤闭口护残汁又哀网中鱼开口吐微X湿刳肠彼交病过分我何得相逢未寒温相劝此最急不见卢怀慎烝壶以烝鸭坐客皆忍笑髠然发其羃不见王武子每食刀几赤琉璃载烝豚中有人乳白卢公信寒陋衰󱢴得满帻武子虽豪举未死神巳泣先生万金璧护此一蚁缺一年成一梦百岁真过客君无废此篇严诗编杜集及至黄筑室东坡自号东坡居士得城南精舍安国寺间一二日輙往焚香默坐克已悔过久之身心皆空觅罪垢相了不可得居五年移汝州走高安别弟子由将至之夕子由与真净文寿圣聪联牀共宿三人并梦迎五祖戒禅师俄而子瞻至元祐初为翰林学士四年出知杭州杭州大旱且疫子瞻设法补救多所全活浚茅山盐桥二湖修复六井民甚便之为立生祠六年入为翰林承旨迁端明殿学士兼翰林院学士八年出知定州绍圣初朋党祸作谪居惠州既至与王定国书曰轼到此八月独与幼子一人来凡百不失所风土不甚恶轼既缘此绝弃世故身心俱安而小儿亦遂超然物外非此父不生此子也南北去住有定命此心亦不念归明年买田筑室作惠州人矣又与李公择曰示及新诗皆有远别惘然之意虽公之爱我厚然仆本以铁心石肠待公何乃尔耶吾侪虽老且穷而道理贯心肝忠义填骨髓直须谈笑于死生之际若见仆困穷便相于邑则与不学道者不相远矣仆虽怀坎壈于时遇事有可以尊主庇民者便忘躯为之祸X福得丧付与造物非兄仆岂发此居三年人无贤愚皆得其欢心巳复徙昌化携阿弥陀佛像一轴自随曰此吾往生公案也薪米不具则食芋饮水着书甞负大瓢行歌田间頫仰浩然有以自乐元符初大赦北还复朝奉郎提举成都玉局观得疾止于常州上表请老许之临终时门人钱世雄进曰先生平生践履至此更宜着力曰着力即差语绝而逝高宗朝赠文忠子由名辙在高安时黄蘗全禅师劝之参禅最后叩洪州顺禅师有省累官翰林学士门下侍郎卒谥文定黄鲁直名庭坚江西分宁人也甞游灊皖山谷寺乐之因自号曰山谷道人治平中登进士第故好作艶辞法秀禅师呵之曰汝以绮语动天下人淫心不惧入泥犂耶鲁直悚然悔谢遂锐志学佛法知太和县以平易为治年余移监德州德平镇过泗州僧伽塔作誓云菩萨师子王白净法为身胜义空谷中奋迅及哮吼念弓明利箭被以慈哀甲忍力不动摇直破魔王军三昧常娱乐甘露为美食解脱味为浆游戏于三乘住一切种智转无上法轮我今称扬称性实语以身语意筹量观察如实忏悔我从昔来因痴有爱饮酒食肉增长爱渴入邪见林不得解脱今者对佛发大誓愿愿从今日尽未来世不复淫欲愿从今日尽未来世不复饮酒愿从今日尽未来世不复食肉设复淫欲当堕地狱住火坑中经无量劫一切众X生为淫乱故应受苦报我皆代受设复饮酒当堕地狱饮洋铜汁经无量劫一切众生为酒颠倒故应受苦报我皆代受设复食肉当堕地狱吞热铁丸经无量劫一切众生为杀生故应受苦报我皆代受愿我以此尽未来际忍辱誓愿根尘清净具足十忍不由他教入一切智随顺如来于无量众生界中现作佛事恭惟十身洞彻万德庄严于剎剎尘尘为我作证设经歌逻罗身忘失本愿唯垂加护开我迷云稽首如空等一痛切既至官通判赵挺之希朝旨欲于镇行市易法鲁直谓镇小民贫不可乃止元祐初除校书郎修神宗实录迁着作佐郎母病弥年尽夜视颜色衣不解带及卒护丧归哀毁得疾几死既葬庐墓终丧服除起为祕书丞绍圣初乞外补知宣州改鄂州会党祸作章惇蔡卞论神宗实录多诬贬涪州别驾黔州安置初鲁直诣晦堂禅师问道晦堂曰论语云二三子以吾为隐乎吾无隐乎尔公居常如何理论鲁直呈解晦堂曰不是不是鲁直迷闷不巳一日侍晦堂山行时木樨盛放晦堂曰闻木樨香否曰闻晦堂曰吾无隐乎尔鲁直释然即拜之既谒死心禅师随众入室死心张目问曰死心死学士死烧作两堆灰向何处相见鲁直不能对死心挥出及至黔忽明死心所问报以书曰往日甞蒙苦口提撕长如醉梦依稀在光影中盖疑情不尽命根不断故望崖而退耳黔南道中昼卧觉来忽然廓尔寻思被天下老X和尚谩了多少惟有死心道人不肯乃是第一慈悲也徽宗即位起监鄂州税屡奉召命辞不行乞州得知太平赵挺之为相素恨鲁直不附已或诬鲁直以文章谤国遂除名羁管宜州所舘之家有司輙坐以罪乃舘于戍楼上雨旁风浩歌自得崇宁四年九月以疾终所善蒋湋为治殓送其丧归江西高宗朝追谥文节晁无咎名补之明远四世孙也善属文与苏子瞻黄鲁直善官至吏部郎中兼国史编修历知州府有惠政在齐州甞活流民数千人年二十余即归向正法深信因果与圆通觉海诸禅师游参求向上事崇宁二年卫州民杀猪有犬衔猪首骨去狺狺四日不食或异而析之于左牡齿臼中得肉如拇如来像也髻有粟如珠绀目跏趺庄严毕具无咎弟载之亲见其事记于石以示无咎无咎曰佛菩萨誓救众生至不爱头目髓脑度人畜身出无量苦而具缚凡夫以利养故杀害不巳俱入剧苦大火坑中佛菩萨动于威神为警此辈因惧生信于沸镬汤莲花涌出戒悔杀害普作回向由是增长深般若因为一切诸佛之所护念岂不胜哉乃作赞曰吾观鸟兽诸食肉形钩吻锯牙惨剧罗剎如是一类是彊非彊业力所驱啗彼养已是遭食者死巳能生反诛其偿如汝啗我版筑上下无有尽时此业甚深佛所不度牛马草食口方齿平业浅易超无对复苦人非牛马齐贝瓠犀食谷X果蔬形善应尔云何不若牛马异生无凶吻牙而作锋刃鹰虎受报形凶则然人形佛形而惨鹰虎故死受报甚于马牛我诵此言普劝横目血入牙故杀生不休至人无心同仁一视视人如我视猪如人人自不知是猪何等或其前世诸眷属因云何无明日杀眷属剌心取血血大壑流扬汤燖毛毛须弥聚死者不舍万猪常随汝莫鼓刀谓猪贱畜是热血里有丈六身南无佛陀南无僧伽我不敢杀诸佛现前一切众生若飞若走若潜若穴大小妍媸其血肉中各具一佛云何见佛而欲鼓刀汝欲杀猪应作是念罽宾国王杀尊者时未及舍刀臂巳堕落白乳涌出六种震惊亦如此猪脑破佛出佛不在外佛不在中佛不在空佛不在色是猪不死彼佛俨然世分别心自说人贵谓羊豕业本以供人彼以业来我何故受受则羊豕业归吾身往有大猪生不啖秽食薄荷草度羣业猪菩萨威神示入异类汝自肉眼何由识猪藏汝之刀莫加猪首惊齿臼内跏趺坐人稽首世尊在我齿臼我不敢慢无猪无人惟愿现前诸见闻者如菩萨誓念念勿疑以此胜因普荐三世父母师长若冤若亲化柔软心去毒害意舍热血汁获甘露浆苦海悉干同一安隐又甞作宴坐文云平居宴坐闭目收虑恒作是语汝身今者非男非女非孙非祖无古无今无来无去清净本然妄生国土被尘染识根乃结聚久不可洗如衣受渍妄有形骸妄有名字是张是X李是男是女汝既非此此亦非汝譬如蚝相被石粘住认石为我千劫受苦是义不然吾有一喻譬我如空被钉钉住是空非物钉无着处便得脱然离我我所正恁么时揩眼看取一念相应是涅槃路大观中知泗州卒年五十八从弟说之字以道官至徽猷阁待制甞访湖南明智法师学天台教观晚年日诵法华经不辍云知归子曰苏黄晁三君子并以文人游泳佛海子瞻之浩落鲁直之锐勐无咎之切深考其文亦各肖其人焉岐亭之诗得齿臼佛赞而其指益昶肉食者其亦有隐于中否耶独怪鲁直始作自誓文至居黔时乃悉毁所持禁戒屡见于诗则予不能知其说也呜唿净业难成习果易纵可不慎哉可不慎哉汪大绅云东坡生平如一屋散钱从何处収拾此传写来一一上串极有心眼极有精神东坡游戏人间比山谷会热閙些其于禅也俱涉理路东坡较濶绰些又云无咎传当与七佛偈般若心经西方佛号同诵朝夕持百八珠心口相应一年二年三年中若不入道者我愿得断舌报X居士传X卍XXX居士传二十七郑介夫邹志完江民表陈莹中传郑介夫名侠福州福清人也少刻苦好学治平中擢进士甲科调光州司法参军秩满入都监安上门熈宁六七年间两河关辅大旱蝗民又苦新法流亡载路介夫绘所见为图极陈新法之害且曰陛下行臣之言十日不雨乞斩臣以正欺君之罪假称密急发马递上之银台司神宗覧图及奏大感动明日罢新法十八事下责躬诏越三日果大雨王安石罢相吕惠卿继之行新法如故介夫复上书极言之惠卿以为谤讪朝政斥为民安置英州居大庆山英之子弟归其德兴于学者甚众作大庆居士序曰居士本儒以孔氏为宗得老氏之说以明又得释氏而后大明三氏之外百家传记历代史载至于医方小说其于民物有补毫发无不留意此其学也以为父子君臣夫妇长幼朋友之相与譬之直一蝉之翼合上下四方通为一物亦若是而巳矣此其识也以为吾之是非毁誉与祇鬼祸福朝廷黜陟相表里也故虽对妻拏莫敢溢人美恶幽闇阒寂莫或自欺上不谀公卿下不原乡党水火可蹈而议论不可回此其守也惟君为尧舜民复太古一饭一衣四方万里同饱暖也一忧一乐四方万里同欣戚也敻古之上无穷之下大之天地细至鳞介犹若是也而功无尸物无府此X其志也其视先后古今等人与我等我与人等众生与佛等佛与众生等无一物无取无舍非即非离以大清净圆摄为我住止是曰居士哲宗即位复官归乡里不出元符元年以前事再窜英州徽宗即位赦归荐起为泉州教授秩满归又号一拂居士宣和元年梦客有称铁冠道士遗之诗视之乃苏子瞻诗也寤而叹曰吾将逝矣临终作诗曰似此平生只借天胜如过鸟在云烟如今身畔无一物赢得虗堂一枕眠授其孙而卒年七十九嘉定中谥曰介邹志完名浩常州晋陵人也举进士历官襄阳教授元符中召对除右正言时章惇擅政志完三上疏劾惇未报会诏立刘后复上疏争之惇因诋其狂妄除名贬新州徽宗即位召复故官迁司谏历吏部兵部侍郎蔡京用事再斥衡山别驾永州安置复除名羁昭州移汉阳军初志完官襄州梦诣大剎见白衣大士亲为说法觉而绘所见为之像其后在昭州供奉益䖍日跪像前诵华严经有舍利出于袖间像后生竹三竿垂枝下覆与世所画普陀巖竹无以异也读华严合论作颂曰华严佛菩萨悲智咸徧周广开方便门主伴互酬请于无言说中说法无数量我读诵思惟获从信根入闇逢照世灯病遇雪山药无价大宝珠衣内忽然得愿尽未来际满足普贤行一切导师前一一兴供养一切众生前一一作利益持经继有人悉冀同我愿自号道乡居士作道乡歌曰要识X道乡去处只在微尘里许不立四至封疆不问二仪寒暑日月常放光明鸟兽率来仪舞其俗无誉无非其民无喜无怒别是一种干坤全异九州风土师旷倾耳莫闻离娄拭目莫覩谁知有个冥蒙踏着从来门户入也不动脚根居也不记年所行住坐卧虗徐色声臭味愚鲁偶然成矩成规未甞为鼠为虎任他卜度纵横逈脱机关取与人间天上无朋可谓自今自古大观元年复直龙图阁乞归养亲六年而卒年五十二江民表名公望严州人也登进士第建中靖国元年拜左司谏极论哲宗朝朋党之祸为将来戒时内苑稍畜珍禽奇兽民表以为言徽宗立纵之既出知淮阳军蔡京为政嫉诸言事者编管安南居常与妻俞氏蔬食清斋修念佛三昧着念佛方便文曰世出世间之法欲得成办省力莫若系心一缘即如称念阿弥陀佛有巧方便无用动口不出音声微以舌根敲击前齿心念随应音声历然声不越窍闻性内融心印舌机机抽念根从闻入流反闻自性是三融会念念圆通久久遂成唯心识观若是利根之人念念不生心心无所六根杳寂诸识消除法法全真门门绝待瞥尔遂成真如实观初机后学一心摄念如来乃至营办家事种种作务亦自不相妨碍都摄六根净念相继不过旬月便成三昧所谓自心作佛自心是佛自心见佛有子早亡见梦于其舅乞民表就天宁X寺转宝积经祈生善处且言见冥中金字碑云江公望身居言责志慕苦空躬事焚修心无爱染动静不违佛法语默时契宗风名预脱乎幽关身必归乎净土后遇赦得归无疾而化陈莹中名瓘南剑州沙县人也性闲雅与物无竞见人之短未甞面讦但微示意儆之而巳登进士第徽宗朝为左司谏论议持平务存大体惟极言蔡卞蔡京章惇之罪终以直道不见容寻出补外既而还为右司员外郎权给事中言时政过失忤宰相曾布出知泰州崇宁中编管袁州巳而移通州着尊尧集辨王安石日录之诬上之复谪台州初莹中好华严经自号华严居士及遇明智法师叩天台宗旨明智示以上根止观不思议境以性夺修成无作行深有契入着三千有门颂云不思议假非偏假此假本具一切法真空不空非但空圆中圆满非伹中是故四门之初门即是不可思议假初门即三三即一非一非三又非四一二三四指一月四点似别惟一空门门一一为法界摄一切法皆无余不以妙假有门观谁知法界具足法闻思修证无不妙心能观此体具故若祇观心不观具则于一观分二家一家观门异诸说诸说虽异观自一彼迷一心具诸法堕在通别次第中次第而生次第断岂知十界本来一三千本一亦如是皆非世数可分别妙境元无空假中而亦不离空假中空即是心X假是色非色非心名曰中色心绝处中体现于一一法体皆具凡夫心具即佛具取着不圆则不具惟一具字显今宗入此宗者甚希有又以书与明智论其义云有门颂但随顺古意过蒙釆覧仰见法师收简自在来谕云以有题之恐钝者不领诚如所虑然智者以有门为圆门之相又谓此相四门皆妙无粗若有门为法界摄一切法况复三门法相平等无复优劣是故若论具足佛法则见思假即法界也若论法性因缘则第一义亦因缘也此妙门以有名之即生死之有是实相之有一切法趣有有即法界出法界外更无可论此即止观有门之大旨而前书妙假之意也所云此之三千性是中理不当有无有无自尔兹乃古师诠具之微言也夫不当有无者泯妙外之一执也有无自尔者开离执之一妙也于有为妙有于无为真无真无则空而不空妙有则有而不有有无自尔非有无也在假则假具在空则空具在中则中具无不在无不具也然则妙假之有岂情有乎假不待空泯绝无对说有说无皆不待绝且一念心起则有三千国土一千则山河大地是也五阴世间一千则染净一切色心是也众生世间一千则六凡四圣假名是也一念心起三千性相一时起一念心灭三千性相一时灭念外无一毫法可得法外无一毫念可得此乃本住不迁不迁者中理圆明之体此体如理为念其寿无量本无名字而不失诸名名其土X曰极乐名其身曰阿弥陀身土交参融乎一妙故能使说法之音不离彼土而广长舌相具足周徧其具如是向实际之中要在不往而往于方便之内何妨去巳还来机熟缘深定须成办此瓘之有得于祖意者也莹中自入台州捐书不复为文专修念佛三昧居五年复承事郎移楚州居住过庐山家焉甞语所亲曰吾往年遭患难所惧惟一死今则死生皆置度外矣寻卒年六十五靖康初赠谏议大夫高宗朝赐谥忠肃知归子曰吾观郑邹江陈四君子修行如幻三昧泊然于夷险生死之际经言尘劳之俦为如来种岂不信哉莹中之于台教盖得其精者其于净土一门殆犹承蜩之人掇之而巳矣汪大绅云有即是无无即是有此理甚明吾亦能言之所难者断截情见耳情见既断者一任你说有说无总是光明藏着些情见便说得与如来一般总是生死根耳莹中忠义其断截情见必勇其言自是可宝非独莹中也郑邹江皆忠义之士其勇于入道能断截情见故也最是文人才子好名之人不济事说着此事早巳晓得了也不知只是情见所解赚得千生万劫于生死中说好看话头在X居士传X卍XXX居士传二十八张天觉传张天觉名商英号无尽居士蜀州新津人也为人负气倜傥豪视一世初任通川簿甞入寺见藏经卷䇿齐整怫然曰吾孔圣之书乃不及此归而沉吟中夜不寐夫人向氏问其故天觉曰适欲着无佛论耳向氏曰既巳无佛何论之有天觉疑其言遂止后于一同列所见维摩经阅至此病非地大亦不离地大叹曰胡人之言亦能尔耶乃借归卒业向氏见而谓曰可熟读此然后着无佛论天觉悚然遂深信佛法神宗朝以王安石荐内召再迁至监察御史里行旋以事谪于外元祐中除河东提点刑狱至清凉山斋宿祷于文殊屡覩金灯光明如昼有化菩萨现于空中巳乃塑文殊像供奉山寺着发愿文云一切处金色世界真智所以无方东北方清凉宝山幻缘所以有在无方则一尘不立有在则三界同瞻是以五体归依两泪悲仰伏念商英昔在普光殿内或于大福城东一念差殊四生流浪出没于三千剎土缠绵于十二根尘以往善因值今胜事荷剎那之方便开无始之光明揣俗垢之巳深恐幔幢之犹在托之土偶明此愿轮三界空而我性亦空孰真孰妄十方幻而我形亦幻何异何同伏愿菩萨摄入悲宫接归智殿起信足于妙峯山顶资辨河于阿耨池中誓终分段之X身更显希奇之作寻以亢旱入山祈雨三祷三应遂以闻于朝复还僧寺田三百顷旋为江西运使谒东林总禅师总诘其所见与已合遂可之既按部分宁遇兜率悦禅师谓曰闻公善文章悦曰从悦临济九世孙对运使论文章政如运使对从悦论禅也天觉不然其语但对悦称赏东林悦不肯语至更深悦曰东林既印可运使运使于佛祖言教有少疑否曰有疑香巖独脚头德山托钵话悦曰既于此有疑其余安得无耶祇如巖头末后句是有耶是无耶曰有悦大笑便归方丈闭却门天觉一夕睡不安至五更下牀触翻溺器勐省前语即往叩方丈门曰吾巳捉得贼也悦曰赃在何处天觉无语悦曰运使且去来日相见翼日呈颂曰皷寂钟沉托钵回巖头一拶语如雷果然祇得三年活莫是遭他授记来悦乃谓曰参禅祇为命根不断依语生解如是之说公巳深悟然至极细微处不知不觉堕在区宇乃作颂曰等闲行处步步皆如虽居声色宁滞有无一心靡异万法非殊休分体用莫择精粗临机不碍应物无拘是非情尽凡圣皆除谁得谁失何亲何踈拈头作尾指实为虗翻身魔界转脚邪涂了无逆顺不犯工夫天觉遂邀悦至建昌途中作十颂悦亦作十颂酬之天觉故与元祐大臣不合绍圣初为左司谏上书毁司马光吕公着士论短之崇宁中累迁至尚书左丞与蔡京议政不合数诋京罢知毫州寻安置归崃两州兜率X悦甞见石霜侍者清素得末后句以语天觉其后天觉在崃告觉范洪禅师曰昔见真净于归宗语及兜率末后句语未卒真净忽怒骂曰此吐血秃丁脱空妄语不用信惜真净不知此也洪曰公惟知兜率口授末后句至真净老师真药现前不能辨何也天觉于言下顿见真净用处即取家藏真净像展拜题其上曰云菴纲宗能用能照冷面严眸神光独耀孰传其旨觌露惟肖前悦后洪如融如肇大观四年京罢相起为资政殿学士顷之除中书侍郎时中外共疾京所为见天觉能立异共称为贤徽宗从人望拜尚书左仆射时久旱彗星中天命下之日大雨彗没不见徽宗喜书商霖二字以赐之大革弊政改京所铸当十大钱为当三以平泉货复转般仓以罢直达行盐钞法以通商旅蠲横歛以宽民力劝上节华侈息土木抑侥倖徽宗甚严惮之甞葺升平楼戒主者遇张丞相导骑过匿匠楼下为相逾年复为同列所忌讽言官文致其过出知河南府旋安置衡州蔡京复相太学诸生为之颂冤复故秩宣和四年十一月晨卧于牀口占遗表命子弟书之作偈曰幻质朝章八十一沤生沤灭谁久识撞破虗空归去来铁牛入海无消息俄取枕撞门窓有声如雷遂卒谥曰文忠知归子曰天觉早岁嗜禄躁进邪正不明几不有其躬危矣洎其晚节直道而行不挠于众枉岂非所谓X改过君子者耶其于心地法门知所致力矣呜唿小智之流一入禅宗毫无畏忌拨置因果堕无明坑不知自奋者斯又天觉之罪人哉汪大绅云初祖入东土传佛心印一口便巳吸尽以下诸祖心心相印至曹溪而发洩无余后来看得容易口口相传依旧流为义学于是南岳青原而下诸祖深有惧焉再开方便之门曲尽锤炉之妙重重秘惜狠狠扫除用格外之提撕为当头之棒喝语多奇特话似风颠此皆不得巳之苦心也善学者开宗明义当于初祖及六祖机缘法语穷参力究须实见得心外无宗凡外于心宗者即属邪见任他见得漫天际地只是一团虗气一点黑子耳如此方见得分明谛当多生来疑情难断蕴界难枯再开方便之门重起锤炉之力曹溪以下门门参究疑情断蕴界枯乃为了当然总不出初祖及六祖机缘法语也此外若更有路可走此即大妄语大波旬见去圣遥远末学鲜有师承往往参寻者才读上大人便将奇特语新鲜话蕴在心中意欲超佛越祖下梢头箇箇弄成下劣狂魔痛哉痛哉传中多少奇特缙阅之依旧疑着幸赖路头素明疑而不惑巳信得无别路可走耳触翻净瓶张天觉活埋了也枕声如雷天觉末路出现复何疑哉X居士传X卍XXX居士传二十九李伯纪传李伯纪名纲邵武人也父夔官龙图待制初为松溪尉与大中寺庆余禅师往还究心佛法时参政吕公谪居建安以龙图故致礼于庆余一日庆余升堂集众跏趺化去龙图吕公方游武夷归急趋视之距庆余化时越一昼夜矣吕公痛哭恨不及其生叩其所证龙图曰盍诚祷倘能复反吕公焚香再拜就庆余耳击小磬数十声庆余忽开眼笑曰巳相别何用尔耶当为公留七日遂下座吕公咨问道要请庆余再开堂说法龙图为之疏辞义甚美及期复如前升座而化其后伯纪过建安访龙图遗迹书其事励学佛者政和二年伯纪登进士第历官中外事徽宗钦宗高宗三居相位孤忠信于朝野伟略盖世俄顷指顾间慑强敌持危邦士庶恃之以为命蔽于佥邪屡振屡绌出入险阻中心浩然同时吴元中敏与伯纪先后柄政以恢复为已任巳而先后皆远窜数遗书往复切劘大义慷慨痛激自拟申胥既巳欲自效无由则发愤求出世法研佛书闻伯纪通易华严二经遗书雷阳问二经同别伯纪复之其略曰易立象以尽X意华严托事以表法本无二理世间出世间亦无二道何以言之天地万物之情无不摄总于八卦引而申之而其象至于无穷此即华严法界之互相摄入也一为无量无量为一小中现大大中现小法界之成坏一沤之起灭是也干坤之阖辟一气之盈虗是也易有时其在华严则世界也易有才其在华严则法门也甞观十处九会虽升诸天宫说法而不离普光明殿虽普现羣生前而常处菩提座每会必有十方法界诸佛菩萨同一名号来集作礼同一威仪慰谕称赞同一言说乃至所事之佛所从来国无不同者此何理耶譬犹镜镜相照重重相入无有穷尽是故百亿天地即干坤也百亿日月即坎离也百亿山海即艮兑也阴极阳生君子道长佛出世也阳极阴生君子道消佛灭度也刚柔相推以生变化世界生灭相依也六爻周流循环无端万物轮廻互高下也由是言之华严法界与易干坤诸卦有二理哉甞观善财之入法界徧参五十三善知识童男童女外道僊人医卜船师无不求也妙高之峯海岸旷野城邑聚落无不至也文殊导其前普贤示其后弹指而楼阁开摄心而佛境现其表法之意微矣然所以为菩萨道行菩萨行者则不出诸波罗密等法而巳六十四卦善知识也君子观象善财徧参也卦之象无所不取而君子观之无所不法自强不息积小而大非精进乎自昭明德作事谋始非智慧乎反身修德俭X德辟难非忍辱乎称物平施施禄及下非布施乎惩忿窒欲慎言语节饮食非持戒乎立不易方言有物行有恒非禅定乎教思无穷容保民无疆茂对时育万物所谓慈也议狱缓死明慎用刑而不留狱所谓悲也饮食宴乐朋友讲习所谓喜也独立不惧遯世无闷所谓舍也成卦之象皆出于干坤君子观象皆得于易简易简而天下之理得矣由是观之华严法门与易之易简法门有二理哉系辞论八卦必妙之以神八卦者菩萨也如所谓文殊小男普贤长子之类是也神者佛也如所谓毗卢遮那是也生生之谓易一阴一阳之谓道阴阳不测之谓神犹佛之有清净法身圆满报身千百亿化身也八卦用事而易无作诸菩萨说法而佛无言散佛之体则文殊得其理普贤得其行观音得其悲势至得其智合之则佛也散易之体则干得其健坤得其顺六子得其动止陷丽说入合之则易也神无方也易无体也佛身充满于法界无不在无不为也无芥子许孔中无虗空无一尘中无佛身翾飞蠕动皆神之所妙草木缕结皆易之所存反而观之则大千法界与夫天地万物皆在吾方寸之间故孟子曰万物皆备于我矣反身而诚乐莫大焉楞严曰一切世间诸所有物皆即菩提妙明元心心精徧圆含裹十方反观父母所生之身犹彼十方虗空之中吹一微尘若存若亡如湛巨海流一浮沤起灭无从此心地法门也为易之说则曰X复其见天地之心乎以此洗心退藏于密吉凶与民同患为华严之说则曰当观法界性一切唯心造善用其心则获一切胜妙功德心静而明廓而大虗而通寂而灵建立万法为之主宰而物有蔽之则明者暗大者小通者碍灵者顽所谓操存而舍亡也故易立象以尽意华严托事以表法皆以其本来所有者示之非能与其所无也体此道者莫若诚至诚则不息不息则悠久悠久则博厚博厚则高明故曰惟天下至诚为能尽已之性能尽巳之性则能尽人之性能尽人之性则能尽物之性能尽物之性则可与天地参此致其诚而天地万物得于一心者也昔之发无上道者自十信始故曰信为道元功德母长养一切诸善根断诸疑网出爱流开示涅槃无上道由此充之为十住十行十回向十地成等正觉犹育孩稚以为成人养根萌以为成材其骨节枝干初巳具足充大之而巳其悲愿之深勇勐精进为羣生入诸恶趣受种种苦心不退转而况死生祸福毁誉足惊怖动摇之乎故能出入三界游戏十方于梦幻中而作佛事此致其诚而华严之法界得于一心者也二者皆不出于心法故吾侪之所当自事者心而巳了此则廓然更有何事夫昼之所想即夜之所梦生之所履即死之所为春之所种即秋之所获所以处世间者所以出世间者儒释之术一也夫何疑哉神通妙用在运水搬柴中坐脱立亡在着衣吃饭中无上妙X道在平常心中愿试思之后以江西安抚使乞祠提举临安洞霄宫绍兴十年卒年五十八赠少师谥忠定中岁甞自题其像曰是影是形了无差别行年之化三十有八返观其前肤腴色悦从是以往苍颜华发本来面目不生不灭游戏仕涂天付之拙须天而行一无敢设独知其天宁有他诀万里清风一轮明月有来问者默然无说知归子曰世之议儒释者不得其本往往知见立知滞迹异同之间籓太虗画沧溟汗漫精微祇成戏论耳吾观伯纪与吴元中书周易䇿数华严法界涉入圆融同一涅槃元清净体彼其出入尘劳烦恼中独肩世界不厌不疲非诚得其本者其能如是乎汪大绅云予读论语至予欲无言及莫我知也夫輙为之喟然叹曰其先师穷理尽性以至于命之时乎其释迦氏见明星而豁然大悟之境界乎先师之发是言也从天而降不知影落何处是言也端木先生以上大弟子不用问端木先生以下大弟子不能问惟端木先生能逆流而入曰子如不言则小子何述焉曰何为其莫知子也是问也香象渡河金翅噼海为百万人之桥梁于是先师现毗卢身为说法曰天何言哉四时行焉百物生焉天何言哉此华严重重法界也曰不怨天不尤人下学而上达知我者其天乎此华严十信十住十行十回向十地成等正觉也盖圣门之所谓天即X佛门之所谓毗卢法身也居士传X卍XXX居士传三十宗汝霖张德远传宗汝霖名泽婺州义乌人也母梦大雷电有光下烛寤而生汝霖元祐六年登进士第历官州县为人磊磊有节概忠勇出于至诚深信一乘乐宣说正法宣和六年义乌满心寺铸大钟成为之记曰如来以大悲心欲令众生于十二时中因耳所闻生利益见不为欲所沉迷不为邪所障蔽断除恶念滋种善根于是建置洪钟以时撞击俾有识无识虗怀听受随所闻声因缘入道譬如雷霆蛰惊牙甲昆虫悉皆感悟所以者何日将旦羣动咸作奔趋争逐扰扰竞前于是警之广令众生起戒惧心暨至食时饥火煎迫噉涎贪噬腥羶无厌于是警之广令众生起齐洁心日之方中交易为市矜智吓愚笼络利已于是警之广令众生起方便心昧谷歛昏阴邪气盛一念差误为盗为淫于是警之广令众生起畏惧心至夜未央神识俱晦梦想颠倒莫觉莫知于是警之广令众生起脩省心人之云亡气魄随去伥伥冥行莫知所趋于是警之广令众生起依归心如是等心悉由中起念X念勿绝证无上道满心古剎也旧虽有钟形度小琐发响焦急无从容韵寺僧有宗徧募檀越弋阳主簿叶天将捐财唱之和者沓至于是大体钧模釆凫氏法规天地以为炉翕阴阳以鼓气回禄腾焰飞廉助威神施鬼设一泻而就徽以金索悬而击之隐隐阗阗满虗空界四生六道濡滞幽冥听此法声悉皆解脱兹胜事也乐为颂云人得是身不自爱重贪残暴忍长恶弗悛劫劫轮廻历尽苦报如来悲悯以钟代言俾众生闻警觉省悟随声忏悔滋益善心予适宰官代佛宣说愿咸谛听无量无边靖康初知磁州康王再使金过磁汝霖力止之金人破真定诏以汝霖为副元帅从康王起兵入援与金人大小十数战輙以少胜众金人惮之唿曰宗爷康王即位南京汝霖入见上疏陈恢复大计其言洞达心法识治体其一事云臣闻情生于爱爱生于见见生于目之所遇与左右之所接所遇所接果顺于已则喜喜则赏之赏之者非懋其功也赏其顺已而巳耳所遇所接果逆于已则怒怒则罚之罚之者非罚其罪也罚其逆已而巳耳如是则赏罚出于喜怒喜怒出于逆顺可谓之公而无私乎赏罚徇私其何以砺世磨钝大有为于天下乎圣人无我故忘情忘情故忘逆顺忘逆顺故忘喜怒故赏一善而天下之为善者劝知其非私善也罚一恶而天下之为恶者沮亦知其非私恶也一赏一罚归之至公而我无容心焉人其不心悦而X诚服者乎陛下所以号令天下使人知所趋知所避知所行知所止者赏罚而巳昔文王一怒而安天下之民武王亦一怒而安天下之民是怒也岂发于目之所遇与左右之所接哉彼仇方横肆兇慕侵侮王室臣愿陛下如文王武王亦一怒而安天下之民有赏有罚惟平惟一至于应酬万几进退取予之际断之至公以慰天下之望寻以李伯纪荐知开封府兼留守事遂修复京城招降巨宼王善杨进等百万众河北诸山寨皆受节制金人来攻輙败去疏请回銮凡二十四上高宗不从建炎二年汝霖纠合诸将尅日大举会疽发于背诸将入问疾语之曰吾以二帝蒙尘积愤至此汝等能歼敌则我死无恨众皆流涕翼日风雨昼晦汝霖连唿渡河者三遂卒赠观文殿学士谥忠简汝霖既卒数日间将士散去者十五六巳而尽散去而中原不守矣汝霖甞作覧镜偈曰覧镜影还在掩镜影还去试问镜中人却归什么处又作休牧轩颂曰空余短笠与轻蓑道作休时事更多更向中间问消息夜深无奈月明何同县人陈允昌字得全汝霖父执也亦好佛法屏居小室宴坐湛然离诸染着年八十八将卒饮沉水香汤三日恬然而逝汝霖志其事而铭之曰公坐一室心自内观了知六尘皆是幻妄故于财色尽欲远离方寸泊然清净圆满公无所住子复何言张德远名浚汉州绵竹人也政和八年登进士第高X孝两朝再登政府封魏国公以恢复为已任遭谗被斥志不少挫士大夫视其进退以为忧喜其用兵虽屡衂人咸谅其忠不以为罪也初居京师遇处士谯定教以熟读论语始有志于道巳而问法于圆悟禅师师曰巖头云却物为上逐物为下若能于物上转得疾一切立在下风德远有省呈偈曰教外单传佛祖机本来无悟亦无迷浮云散尽青天在日出东方夜落西师嘱之曰公他日无忘护教甞作虎邱转轮大藏记曰虎邱号吴郡胜处晋王珣与弟珉宅石㵎之东西巳而舍为佛剎本朝至道中革律为禅绍与八年予谪居零陵住持宗达以书抵予曰我与绍隆同嗣法于圆悟禅师隆甞建立转轮大藏效弥勒示现体制施轴于中负戴其上规模甚伟方议卜筑隆适告寂我夙夜究力益励精诚再阅寒暑功绩甫就平高益下栋字翼然琅函贝叶辉灿焜燿信士邹珉目规口叹尽损所有独力庄严于我法中为大缘事敢以请记夫世变之兴其来有自因欲生爱因爱生贪因贪生忿欲爱贪忿是谓无明展转交攻激为鬬乱怨深祸结殆不偶然我佛以清净立教使人回心归善一念倘正和气自生其于教化似非小补是以有请而无媿余闻佛为一大事因缘故出现于世种种警喻发明空理丁宁反覆务息尘劳现大光明饶益照耀妙用神通不可思议将见斯藏之成覩相增信由信趋善宿习退转直证圆通孝弟和睦之心油X然而起宜勤守护用永其传大慧禅师居泉州应德远请入径山甞遣其徒谦候德远于长沙德远母秦国夫人故奉佛日常诵经礼拜及谦至因问径山何以教人谦言祇教人看狗子无佛性及竹篦子话夫人退而习坐力究前话一夕忽有省回看经文无滞遂作偈寄呈大慧曰逐日看经文如逢旧识人莫言频有碍一举一回新及卒遗命供大慧一年以报激扬之恩德远从之晚岁除醴泉观使寓余干日读易不辍书座右曰慎言语节饮食致命遂志反身修德寻得疾卒赠太师谥忠献知归子曰予读宗公上高宗诸䟽本末贯彻卓然命世才也其于佛法的的见大意故其转物之智不穷张公忠孝大节不后宗公而机用则稍踈矣其护法之诚不可没也因合而论之汪大绅云出家乃大丈夫之事非将相所能为若宗忠简公斯大丈夫矣将相云乎哉魏公盖其同志合传之是也居士传X卍XXX居士传三十一三李冯蔡二吴颜吕葛余张传李似之初名弥远后易名弥逊号普现居士苏州吴X县人也大观三年登第官起居郎久参圜悟禅师一日早朝回至天津桥马跃忽有省通身汗流直造天宁寺适圜悟出门遥见便唤曰且喜居士大事了毕似之厉声曰和尚眼花作么圜悟便喝似之亦喝于是机锋迅捷每与圜悟问答当机不让以封事鲠切贬知庐山县改奉嵩山祠宣和末起知冀州建炎三年复官起居郎累迁至户部侍郎秦桧主和议似之抗疏力争不可桧邀至私第以甘言要之似之曰弥逊受国厚恩何敢见利忘义顾今日之事国人皆以为不可独有一去可报相公桧默然似之再上疏争益力绍兴九年出知端州改漳州明年乞罢职隐连江西山桧犹以前事为憾削其籍似之遂屏绝人事筑菴以居十余年一日示微疾索汤沐浴毕作偈曰漫说从来牧护今日分明呈露虗空拶倒须弥说甚向上一路遂掷笔趺坐而逝既朝廷思其忠复敷文阁待制同时赵表之者名令衿太祖五世孙也参圜悟于瓯阜圜悟曰此事要得相应直须死一回方得表之得旨甞自疏曰家贫遭劫谁知尽底不存空室无人几度贼来亦打圜悟嘱令加护李德远名浩建昌人绍兴中进士累官吏部侍郎立朝忠愤激烈言切时弊人不敢干以私甞读首楞严经如游旧国后造明果问法于应菴应菴揕其胸曰侍郎死后向甚处去德远骇然汗下应菴喝出德远退而力究不旬日径跻堂奥以偈寄同参严康朝曰X门有孙膑舖家存甘贽妻夜眠还早起谁悟复谁迷康朝湖州长兴人参应菴得旨作颂曰赵州狗子无佛性我道狗子佛性有蓦然言下自知归从兹不信赵州口着精神自抖擞随人背后无好手骑牛觅牛笑杀人如今始觉从前谬又有鬻胭脂者亦久参应菴颇自负德远赠以偈曰不涂红粉自风流往往禅徒到此休透过古今圈䙌后却来者里喫拳头德远后为夔路帅卒于官李汉老名邴济州任城人也登崇宁五年第绍兴初官资政殿学士立朝挺挺有大节屡陈战守之䇿不报归老泉州语具宋史中大慧禅师方住泉南长乐菴汉老数往叩击一日大慧举自颂赵州庭前柏树子话拈云庭前柏树子今日重新举打破赵州关特地寻言语敢问大众既是打破赵州关因甚特地寻言语良久云当初将为茅长短烧了原来地不平汉老忽然有省别后以书告曰邴平生学解尽落情见一取一舍如衣坏絮行草棘中适自缠绕今一笑顿适欣幸可量顷有可自验者三一事无逆顺随缘即应不留胸中二宿习浓厚不加排遣自尔轻微三古人公案旧所茫然时复瞥地但恐得少为足当扩而充之愿更加提诲大慧答书曰但尽凡情别无圣解公既一笑豁开正眼消息顿亡得力不得力如人饮水冷暖自知矣然日用之间当依黄面老子所言刳其正性除其助因违其现业此乃了事汉无方便中X真方便无修证中真修证也汉老遂命工图大慧像奉之终身卒谥文敏冯济川名楫蜀遂宁人也由太学登第初参佛眼远禅师一日同佛眼经行偶有童子吟曰万象之中独露身佛眼拊济川背曰好聻济川于是有省绍兴七年除给事中会大慧杲禅师就明庆寺开堂济川进见大慧下座次济川问曰和尚常言不作这虫豸为什么今日败阙大慧曰尽大地是箇杲上座你作么生见济川拟议大慧便掌之明年济川依大慧坐夏山中日止一食长坐不卧一日大慧举药山初参石头及马祖因缘济川复有省因举呈大慧曰恁么也不得苏噜娑婆诃不恁么也不得㗭唎娑婆诃恁么不恁么总不得苏噜㗭唎娑婆诃大慧印以偈曰梵语唐言打成一块咄哉俗人得此三昧既而兼修净业作弥陀忏仪甞出帅泸南率道俗作系念会以西方为归时经建炎兵乱后名剎藏经多残燬乃捐俸钱造大藏经四十八所小藏四大部者亦如其数分贮诸剎后知卭州二十三年秋乞休预报亲知期以十月三日告终至期令后厅置高座见客如平时日将午具衣冠望阙肃拜请漕使摄州事着僧衣据高座嘱诸官吏道俗各宜向道建立法幢遂拈拄杖按膝泊然坐化漕使曰安抚去住如此自由何不留一偈以表异蹟济川复张目索笔书曰初三十一中九下七老人言尽龟哥眼赤有语录颂古行于世蔡子应名枢闽兴化人也绍兴初官吏部郎中家居日请大慧住灵巖天宫菴与李汉老同咨法要既而以书自通所得曰枢近看狗子无佛性话恰似平地钉个系驴橛子一除除却顿觉廓然本无罣碍见得竹篦子彻底分明自已脚根下一段大事明如皎日廓若太虗从本以来不生不灭不变不易赤骨历着一丝毫不得直饶千佛出世亦无摸索处菩提烦恼真如涅槃皆为剩法因作颂曰云门篦子逢人便举有眼无睛徒劳下语又曰狗子无佛性截断衲僧命打破赵州关识得云门病大慧可之巳而大慧在衡阳闻李汉老卒遣僧弔之叹曰泉南道友零落殆尽今惟蔡郎中一人而巳不若生祭之乃为文曰致祭于灵巖山下半风半颠大脱空居士之灵惟灵铁器市里牙人脱空场中主将黑豆换人眼睛只做这般伎俩将谓阎老不知一向起模画㨾而今死去见渠看你有何凭仗镬汤炉炭横行剑树刀山逆上我侬闻说欣然獃汉攒眉惆怅人情敢不周旋薄奠聊陈供养郭郎线断俱休呜唿哀哉尚飨僧未至而子应卒矣复系以辞曰呜唿始以前文与公相戏此意未达公巳瞥地二俱偶然初无实义公既去矣文焉敢弃就而祭之是法如是建州刘子羽名彦修绍兴中知泉州亦参大慧看柏树话有省颂曰赵州柏树太无端境上追寻也大难处处绿杨堪系马家家门底X透长安吴元昭名伟明邵武人南宋初官学士甞阅华严梵行品自谓有悟入处大慧见其所为䟦语曰此人只悟得无梵行而巳既谒大慧呈解大慧不许并为痛说禅病因举狗子无佛性话元昭疑之留菴十日呈解二十次俱不许因语之曰不须呈伎俩直须啐地折爆地断方了得生死即辞去道次延平忽然契悟因将室中所举因缘连书数颂其一云不是心不是佛不是物通身一串金锁骨赵州亲见老南泉解道镇州出萝卜大慧证以偈曰通身一串金锁骨堪与人天为轨则要识临济小厮儿便是当年白拈贼其法友弥光和之曰通身一串金锁骨正眼观来犹剩物纵使当机觌面提敢保居士犹未彻吴十三者遗其名建宁仙州人绍兴中给侍开善谦公参究颇力忽于夜中有省占偈曰元来无缝罅触着便光辉既是千金宝何须弹雀儿开善答之曰啐地折时真庆快死生凡圣尽平沉仙州山下呵呵笑不负相期宿昔心如如居士颜丙者雪峯然公嗣也甞作三教咏曰硬似绵团软似铁六月炎天一点雪露柱灯笼笑点头哑子得梦向谁说古来三教强安名如来杜口于磨竭夫子谓默而识之老聃谓大辨若讷直饶剖破作一家不免落在第二月又颂子湖狗话曰贫家无所有只养一只狗便是佛出来也须遭一口着劝修净X业文行于世吕铁船遗其名母秦国夫人梦福巖佑公至家而生铁船弱冠时即究心法要日夕参空山禅师一日师问曰曾见赵州么铁船厉声曰无师休去每称于人曰再来人也甞任江淮都总管于苏嘉定建永寿寺以延僧达摩忌日拈香曰西来不称梁王旨西去空擕一只履若言妙用与神通真正衲僧谁数你九年面壁寻出场接得一人又无臂衣盂连累到卢能从此葛藤生不巳罪过有弥天源流无滴水今朝七百八十六年逢忌辰那个儿孙不痛彻骨髓一炉香篆一瓯茶报恩却是孤恩的欲把拳头举似伊怜渠巳没当门齿有山居诗及诸偈言俱超伦迈俗葛谦问名郯不详其里居少擢上第玩心禅悦谒无菴全公全令看即心即佛久无所契请曰有何方便使郯得入全曰居士太无厌生再参佛海举全所示语佛海曰即心即佛眉拖地非心非佛双眼横蝴蝶梦中家万里杜䳌枝上月三更一日举不是心不是佛不是物㸌然顿悟作颂曰非心非佛亦非物五凤楼前山突兀艶阳影里倒翻身野狐跳入金毛窟寄呈佛海海报曰此事非纸笔可既居士能过我当有所问遂至虎邱海迎之曰居士见处止可入佛不可入魔谦闻叩请其说海正容曰何不道金毛跳入野狐窟谦问乃痛省遂嗣其法淳熈六年守临川感微疾大书曰大洋海里打鼓须弥山上闻钟业镜忽然X扑破翻身透出虗空召僚属示之曰生死如昼夜无足怪者若作生死会去道远矣端坐而逝余放牛者遗其名杭州人参无门开公凡有论说无门连道不是不是放牛不服退见臭菴问曰师在无门得甚么见解臭菴曰吾在无门祇得两个字不是不是放牛有省乃曰今日始知无门为人处一点恶水不曾轻洒着人因着是非关行于世甞曰是法平等不离本心十方三界六道四生万别千差皆归当念看经念佛布施持斋不隔纤毫临官治政事主奉亲有何不可若乃妄谈般若设法安身诳惑人天随业受报色身与法身无异我性与佛性一同但要识得本心便可出离生死把缆放船不是不是遂嗣法于无门张功甫名镃家于杭州南湖之上官直秘阁学士参密菴杰公归而静坐究狗子无佛性话有省自言胸臆豁然如太虗空了无障碍祖师言句是入道之门守着不放亦为大病自此尘缘世念不着排遣自然净尽古人公案昔所茫然今亦无疑矣甞闻钟声作颂曰钟一撞耳根塞赤肉团边去箇贼有人问我解何宗舜若多神面门黑晚而致仕颇极游观之乐其言曰昔贤云不为俗情所染方能说法度人盖光明藏中孰非游戏若心常清净离诸取着于有差别境中而能常入无差别定则淫房酒肆徧历道场鼓乐音声皆谈般若倘情生智隔境逐源移如鸟黏黐动X伤躯命又乌所谓设法度人者哉后舍宅建寺曰慧云请破菴先公居焉知归子曰予读宋史观三李所建立诚卓然豪杰之士其入道之捷如师子奋迅摆脱缰锁而去矣冯济川掉臂宗门复回心净土吾师乎吾师乎元昭以下诸贤其行事不概见于传记其得法机缘如此顾不伟哉汪大绅云吾有知乎哉无知也有鄙夫问于我空空如也我叩其两端而竭焉早知此事四十偈私记可以不作居士传X卍XXX居士传三十二张子韶传张子韶名九成号无垢居士钱塘人也少好学年十四入学宫闭合终日寒暑不越户限比舍生穴隙视之歛膝危坐若与神明伍相与叹服既而闻客谈杨大年吕微仲事心慕之谒宝印明禅师问入道之要宝印曰念念不舍久久成熟时节到来自然证入令看柏树子话久之无省谒善权清禅师问此事人人有分箇箇圆成是否善权曰然子韶曰何故九成无入处善权出袖中数珠示之曰此是谁的子韶不能X对善权复袖之曰是汝的则拈取去才涉思惟则不是汝的也子韶悚然一夕如厕正提柏树子话闻蛙鸣契入作偈曰春天月下一声蛙撞破干坤共一家正恁么时谁会得岭头脚痛有元沙会先忌日就明静菴饭僧主僧惟尚才见乃展手子韶便喝惟尚批其颊子韶趋前惟尚曰张学录何得谤大般若子韶曰九成见处祇如此和尚又作么生惟尚举马祖升堂百丈卷席话诘之叙语未终子韶推倒卓子惟尚大唿张学录杀人子韶跃起问旁僧曰汝又作么生僧罔措子韶殴之顾惟尚曰祖祢不了殃及儿孙惟尚大笑子韶呈偈曰卷席因缘也大奇诸方闻举尽攒眉台盘趯倒人星散直汉从来不受欺惟尚亦作偈印之绍兴二年擢进士第一授镇东佥判明于听断浙东诸郡讼有不决者皆诉之民冐鹾禁监司有所支连子韶争之不得遂投檄归顷之以赵鼎荐召为太常博士迁着作郎寻拜礼部侍郎进对时屡以正心术为言又推陈孟子保民之旨高宗甚向之会金人来议和子韶持不可为执政秦桧所嫉改祕合修撰提举江州太平兴国宫造径山谒大慧杲禅师议及格物大慧曰公祇知有格物不知有物格子韶请其说大慧曰不见小说所载唐人有与安禄山谋反者其人先为阆守有画像存焉明皇幸蜀见之怒令侍臣以劒击像首其人在陜西忽头落子韶言下领旨题壁曰子韶格物妙喜物格欲识一贯两箇五X百一日又问曰前辈既得后何故复理会四料拣大慧曰公之所见但可入佛不可入魔岂可不从料拣中去耶子韶遂举克符问临济至人境两俱夺不觉欣然大慧曰余则不然子韶曰师意如何大慧曰打破蔡州城杀却吴元济子韶廓然得大自在甞曰余闻径山老人所举因缘如千门万户不消一蹋而开或与联舆接席登高山之上或缓步徐行入深水之中非出常情之流莫知吾二人落处余得了末后大事实在老人处此瓣香不敢孤负老人也既复谪守邵州逾年丁父忧归卒哭后诣径山饭僧请大慧升座说法而秦桧憾子韶不巳命言者劾子韶谤讪朝政并连大慧遂窜大慧于衡阳子韶落职安置安南军既至闭门谢客以经史自娱缊袍粝食亲知餽遗一切谢遣安南故少雪岁多疫疠子韶乃为民祷于龙神甫半日得雪盈寸䖍寇扰邻境或请避之子韶曰吾谪此邦死分也何避为因为守贰画计以火攻之宼散走居十四年秦桧死复祕阁修撰知温州大慧亦放还梅阳至赣州维舟俟之而子韶适至连舟东下至新淦而别子韶论不愁念起惟怕觉迟作偈曰念是贼子觉是贼魁搥杀贼魁贼子何归堂堂大路惟吾独之越南燕北辽东陇西撒手便到何虑何疑神劒在山锷冷光寒魈夔罔两莫之敢干此名真觉秦时𨍏轹大慧赓之曰说觉说念翻背作面无念无觉何处摸索起是谁起觉是谁觉豁开户牖太虗X辽廓撒手前行不顾人秦时𨍏轹何时作既至温宽其赋歛道以礼法民大和悦会户部遣吏督军粮子韶移书陈其害户部持之遂乞祠归明年大慧复领径山访子韶于庆善院子韶曰九成每于梦中诵语孟何如大慧举圆觉径云由寂静故十方世界诸如来心于中显现如镜中像子韶曰非老师莫闻此论也子韶闲居取华严善知识日供其二回食以饭僧又甞供十六大天杯中茶悉化乳作偈曰稽首十方佛法僧稽首一切护法天我今供养三宝天如海一滴牛一毛有何妙术能感格试借意识为汝说我心与佛天无异一尘才起大地隔倘或尘消觉圆净是故佛天来降临我欲供佛佛即现我欲供天天亦现佛子若或生狐疑试问此乳何处来狐疑即尘尘即疑终与佛天不相似我今为汝扫狐疑如汤沃雪水消氷汝今微有疑与惑鹞子便到新罗国归数月苦风痺家人环之泣子韶曰吾平生践履今日愈觉有力何乃为儿女子呫呫涕泣耶疾稍闲设绛帐自居训子姪益勤二十九年夏六月六日语从子榕曰吾其逝乎是夕疾作遂卒年六十有八朝命复敷文阁待制赠左朝请大夫子韶平生谨于法度衣食器物率常用敝恶或问此是性耶子韶曰汝且道我每日用心在何处既老读书不辍甞倚柱就明岁久双趺隐然知归子曰予读无垢居士书盖欲担荷五常阐孔孟X心法者其于佛道未暇及也而世儒往往以禅议之意其生平得力之故固有不可掩者乎此则子韶之所以为子韶也汪大绅曰予于佛道亦未暇及然使予有立于世知必有以禅议予者矣知归赞语盖具深心居士传X卍XXX居士传三十三王虗中传王虗中名日休庐州人也宋高宗朝举国学进士弃官不就着书名龙舒净土文自王公土大夫下至屠丐僮奴皂隷优妓之属咸以净土法门劝引归依其文浅说曲喻至详至恳若父兄之教子弟然同时历阳张安国为之序曰阿弥陀如来以大愿力摄受群品系念甚简证果甚速或者疑之予甞为之言阿弥陀佛即汝性是极乐国土即汝心是众生背觉合尘沦于七趣立我与佛天地悬隔佛为是故慈悲方便现诸无量如幻三昧庄严其国备诸华好复以辩智而为演说令诸众生欢喜爱乐于日用中能发一念念彼如来欲生其国即此一念清净坚固还性所有与佛无异当是念时不起于坐阿弥陀佛极乐国土悉皆现前如是修习乃至纯熟幻身坏时此性不坏X金莲华台由性种生往生其中如归吾庐诸佛菩萨即我眷属性无异故自相亲爱友人龙舒王虗中端静简洁博通群经训传六经诸子数十万言一旦捐之自是精进惟佛是念年且六十布衣蔬茹重趼千里以是教人风雨寒暑弗遑暇恤闲居日课千拜夜分乃寝面目奕奕有光望之者信其为有道之士也绍兴辛巳秋过家君于宣城留两月始见其净土文凡修习法门与感验章着具有颠末故喜为之序云安国名孝祥官中书舍人甞问法于大慧云虗中每晨起礼佛祝愿言弟子日休谨为尽虗空界一切众生然香敬礼尽虗空界一切诸佛一切正法一切诸大菩萨缘觉声闻圣众乞成就一切善愿济度无量无边众生临命终时一剎那间见阿弥陀佛证无生忍了六神通不出此间一岁即来此间教化众生渐渐变此南阎浮提尽娑婆世界以至十方无量世界皆为清净极乐世界又祝云弟子日休为此南阎浮提无巨无细一切众生敬礼诸天天帝日月后土一切灵祇为此等众生感谢覆载照临生养卫护之恩谨为此等众生念南无释迦牟尼佛一百八徧以种无上善根念南无阿弥陀佛一百八徧以结无上善缘愿此等众生常沐洪恩欢喜相向不相争相杀不相食相陵进修佛法脱离苦海即变此南阎浮提为极乐世界又祝云弟子日休谨为尽虗空界一切众生敬礼西方极乐世界阿弥陀佛观世音菩萨大势X至菩萨声闻诸上善人仰惟大慈大悲悯念众生沉沦苦海无有出期特展威神递相劝勉分身于此震旦国中教化众生使不相争相杀不相食相陵易世浇漓共跻仁寿及于此南阎浮提尽此娑婆世界及十方浊恶世界身为国王大臣百僚庶尹教化众生同修佛道脱离苦海即变吾国以至十方浊恶世界皆为清净极乐世界又祝云弟子日休身在世网宿业深重愿为平昔所杀众生所食众生及南阎浮提所杀所食一切众生日诵西方极乐世界三十六万亿一十一万九千五百同名同号阿弥陀佛一百二十徧仰惟如来大慈大悲以日休所诵如来名号一声一如来度一众生尽其所诵之数度一切众生同生极乐世界其详载净土文中虗中甞以无量寿经称赞西方义蕴深广而自汉迄宋译文晦塞罕中伦节致我佛说经之旨不白乃祷于观世音会四本而译之三年乃成釐为五十六分文辞尔雅条理灿然遂得大行于世干道中庐陵李彦弼有疾垂死梦一人自称龙舒居士谓曰汝起饮白粥疾当瘳且汝尚忆阙仲雅教汝修行捷径否彦弼曰每日念佛不辍既觉索粥饮之立愈彦弼初未识虗中既而见其畵像与梦合使诸子往受学焉虗中将卒前三日徧别道友勗以精修净业云将有行不复相见及期与生徒讲书毕礼诵如常时至三更忽厉声称阿弥陀佛数声唱言佛来迎我屹然立化彦弼闻而感之为刻X虗中像并述其事传远近自是庐陵人多供事之咸祐中吕元益重刻净土文至祝愿篇版中得舍利三颗其叔父师说载其事于篇首云知归子曰予读虗中所着书观其愿力之宏修持之密未甞不恻然内愧愤发也益国公周必大赞其像曰皇皇然而无求惕惕然而无忧闵淳风之将坠揽众善以同流导之以仁义之源诱之以寂灭之乐世知其有作而莫识其无为故中道奄然而示人以真觉其真知虗中者乎汪大绅云学道者如牛毛得道者如麟角究其病根只是立我与佛耳立我与佛我是根佛是尘根尘炽然何劫了当耶禅门一棒打杀根尘提脱之捷径也净土转我作佛根即是性尘即是心变易根尘之秘门也居士传X卍XXX居士传三十四真希元吴毅夫传真希元名德秀建州浦城人庆元五年登进士第理宗朝官至参知政事立朝不满十年所上奏疏数十万言皆切当世要务直声震朝野洊历州郡民怀其惠自宁宗以来屡下伪学之禁真元晚出独慨然以X道自任读佛经通其旨趣甞题遗教经云遗教经盖瞿昙氏最后教诸弟子语今学佛者罕甞诵而习之盖自禅教既分学者往往以为不阶语言文字而佛可得于是脱略经教而求其所谓禅者高则高矣至其身心颠倒有不堪点检者则反不如诵经持律之徒循循规矩中犹不至大谬也今观此经以端心正念为首而深言持戒为禅定智慧之本至谓制心之道如牧牛如驭马不使纵逸去瞋止妄息欲寡求然后由远离以至精进由禅定以造智慧具有渐次梯级非如今之谈者以为一超可到如来地位也以吾儒观之圣门教人以下学为本然后可以上达亦此理也学佛者不由持戒而欲至定慧亦犹吾儒舍离经辨志而急于大成去洒扫应对而语性与天道之妙其可得哉余谓佛氏之有此经犹儒家之有论语而金刚楞严圆觉等经则易中庸之比未有不先论语而可遽及易中庸者也其题莲华经普门品云昔唐李文公问药山俨禅师曰如何是恶风吹船飘落鬼国师曰李翱小子问此何为文公怫然怒形于色师笑曰如此便是黑风吹船飘入鬼国也吁药山可为善启发人矣以是推之则知利欲炽然即是火坑贪爱沉溺便是苦海一念清净烈焰成池一念警觉船到彼岸灾患缠缚随处而安我无怖畏如械自脱恶人侵凌待他横逆我无忿嫉如兽自奔读是经者作如是观则知补陀大士真实为人非虗语也又甞X遗书提刑陈贵谦问禅门事贵谦甞参月林铁鞭诸老切究向上一机答之曰承下问禅门所谓话头合看与否以愚观之初无定说若能一念无生全体是佛何处别有话头只缘多生习气背觉合尘剎那之间念念起灭如猴狲拾栗相似祖师不得巳权设方便令咬嚼一句无滋味话头淘汝业识都无实义今时学者却于话头上强生穿凿或至逐箇解说以当事业远之远矣来教谓未诵佛之言存佛之心行佛之行久久须有得处如此行履固不失为一世贤者然禅门一着又须见彻自已本地风光方为究竟此事虽人人本有但为客尘妄想所蔽若不痛加煅炼终不明净来教又谓道若不在言语文字上诸佛诸祖何为留许多经论在世经是佛言禅是佛心初无违背但世人寻言逐句没溺教网不知自已有一段光明大事故达摩西来不立文字直指人心见性成佛谓之教外别传非是教外别有一箇道理只要明了此心不着教相今若只诵佛语而不会归自已如人数他珍宝自无半钱分纵于中得少滋味犹是法爱之见直须打併一切净尽方有少分相应也以日用验之虽无浊恶粗过然于一切善恶逆顺境界上果能照破不为他所移换否夜睡中梦觉一如否恐怖颠倒否疾病而能作得主否若目前犹有境在则梦寐未免颠倒梦寐既颠倒疾病必不能作得主宰疾病既作主宰不得则生死岸头必不自在所谓如X人饮水冷暖自知来教谓无下手处只是无下手处正是得力处如前书所言静处閙处皆着一只眼看是甚么道理久久纯熟自无静閙之异其或杂乱纷飞起灭不停却举一则公案与之撕挨则起灭之心自然顿息照与照者同时寂灭即是到家消息也端平二年希元有疾三上章乞祠禄疾亟冠带起坐神爽不乱卒谥文忠吴毅夫名潜宁国人嘉定十年进士第一立朝骨鲠不避权要淳祐中拜右丞相以直言忤旨责授化州团练使循州安置居常究心大法深有悟入序大慧正法眼藏至此事亘古亘今漫天漫地端视侧视直视横视开视阖视明视暗视无不视亦无所视亦无无不视无所视谓正即离谓法即尘谓眼即凿谓藏即塞是故这四箇字直须撇向大洋海里方免担枷带索受人圈䙌然虽如此初机钝根也要得一则半则胡言汉语觑来觑去绽须光景此时正好𢬵命舍身单鎗直进如老鼠入牛角挨墙拶壁更无去处正迷闷中勐忽地头破额裂通身流汗得箇休歇始知法眼慧眼天眼佛眼只是一双凡眼到这里说道学人事毕也且未在履斋老子即说偈言若以色见我以音声求我是人行邪道不能见如来及赴贬所宿枫亭接待寺告寺僧曰文珠言我初入不思议三昧系心一缘若久习成就更无他想常与定俱此系心一缘乃成佛作祖之阶梯也所谓系心一缘如日观X月观眉间毫相与鼻准白之类事虽浅近理实幽微如赵州云老僧十二时惟粥饭二时是襍用心沩山问懒安曰汝十二时当作何务安云牧牛沩云作么生牧安曰一回入草去蓦鼻拽将来凡此皆系心一缘也是后尊宿又生巧妙方便令学人看个话头如狗子佛性麻三升干尿橛青州布衫镇州萝卜庭前柏树子之类都是理路不通处教人取次看一则看来看去疑来疑去十二时中常不放舍忽然鼻孔喷地一下即是当人安身立命处此寺僧徒戒行严洁诵经礼佛脇不附席盖禅教律剎之希有亦谓精进矣有此镃基更能趱上一层系心一缘习定生慧则人人是佛自家现成公案不用借他珍宝开帐铺席可惜只在有为法上过了一生总然以今世持戒福德来世不失人身脱殻入殻何时休歇一有蹉跌永劫扶头不起所谓此生不向今生度更向何生度此身此语最为悲切履斋老子未能自度先愿度人因书此以效法施云履斋者毅夫所自号也将卒之日语人曰吾将逝矣夜必雷风大雨巳而果然四更开霁撰遗表作诗端坐而逝事在景定三年知归子曰希元之论佛法信有功于下学矣虽然学佛而不明宗如陷蹄涔求适大海不亦左乎故陈吴之说学者其不可不尽心也汪大绅云明宗判得甚是然明得宗希元之论皆宗也明不得宗陈吴之论皆枝节耳儒门论禅何X等切直着于居士传法施之善者也居士传X卍XXX居士传三十五李王董郑胡传李纯甫名之纯自号屏山居士宏州人也金承安中进士少负才气自比诸葛孔明王景略三入翰林仕至尚书右司都事中年度其道不行遂弃官归初好列御𡨥庄周之书年三十后徧观佛经信解勐利既归隐好与诸方老宿游亦颇好饮酒每酒酣人有问法者随机引导如倾江湖无有穷竭于是窒者通疑者信莫不洒然以去也以谓近世儒者推阐大道穷性命之归其为功甚鉅然其论佛患不深究华严圆极之宗理事无碍之旨徒执小乘教相斥为死灰藁木又不知性真常中本无生灭輙谓此身死后断灭堕于邪见疑误后生因取先儒辟佛语分章条辨名曰鸣道集说为之序曰自生民以来未有不得道而为圣人者伏羲神农黄帝之心见于大易尧舜禹汤文武周公之道见于诗书皆得道之大圣人也圣人不王道术将裂有老子者游方之外恐后世之人塞而无所入高谈天地未生之前而洗之以道德有孔子者游方之内恐后世之人眩而无所归切论天地X既生之后而封之以仁义故其言不无有少相龃龉者虽然或吹或嘘或挽或推一首一尾一东一西元圣素王之志亦皆有归矣其门弟子恐其不合而遂至于支离也庄周氏沿流而下自天人至于圣人孟轲氏泝流而上自善人至于神人如左右券内圣外王之说备矣惜夫四圣人没圣人之道不传一千五百年矣而浮屠氏之书从西方来盖距中国数千万里证之文字至言妙理与吾圣人之心魄然而合岂万古之下四海之外圣人之心竟不能泯灭耶诸儒阴取其说以证吾书自李翱始至于近代王介甫父子倡之苏子瞻兄弟和之大易诗书论孟老庄皆有所解濂溪涑水横渠伊川之学踵而兴焉上蔡龟山元城横浦之徒从而翼之东莱南轩晦菴之书蔓衍四出其言遂大小生何幸见诸先生之议论心知古圣人之不死大道之将合也恐将合而又离笺其未合于古圣人者曰鸣道集说云纯甫既卒耶律晋卿读其书大好之为序以行世又有楞严金刚老庄学庸诸解皆不传同时有刘谧者着三教平心录至明初建安沈士荣着续原教论其大旨与纯甫略同王子彧名文沼州人金承安中进士为尚书省椽性刚不与俗谐弃官去往来登封卢州山中二十年改名知非字无咎自号照了居士布衣蔬食厉志学道初出京时有诗云亲疎俱稳人伦了婚嫁齐成俗意X周一笔尽勾尘债断都无亏欠大家休大家休爱着何时是彻头风息浪平人巳度笑携明月下孤舟居山日有诗云放下情怀触处安生涯取次没多般褐衣褴缕聊遮赤短发鬅鬙底用冠一榻省缘资困歇二匙随分了饥䬸也知苦涩人人笑烈日初心不敢漫又作决了歌禅家以为证道正大中参知政事思烈行台洛阳辟之使参台事城陷不知所终董国华名文甫潞州人承安中进士为人淳质恬于世味学道有得与子安仁居宝丰坊并闭户不出以习静为业其后历官至昌武军节度副使正大中以公事至𣏌县自知死期书与家人及同官别乃为诗曰白发三千丈红尘六十年只今无见在虗费草鞋钱又曰无情丧主没钱僧送上城南无事人检尽传灯前后录更无公案这番新诗毕掷笔于地以扇障面而逝郑所南名思肖福州连江人徙于吴宋末贡太学举博学鸿词元兵南下上书论时事不报宋亡自伤不能报仇终身不娶不饮酒不北向坐岁时伏腊野哭面南拜弃所居宅寓城中万寿觉报二寺以所有田施与之留数畆给衣食谓佃客曰我死汝则主之着一是居士传曰一是居士大宋人也生于宋长于宋死于宋甞贯古今六合观之肇乎无天地之始亘乎有天地之终普天率土一草一木吾见其皆大宋天下大宋粹然一天也不以有疆土而存不以无疆土X而亡也譬如孝子于其父前乎无前后乎无后满眼惟父与天同大宁以生为在死为不在耶又宁见有二父耶此一是之所在也一是者何万古不易之理也由之行天地鬼神咸听其命不然天地鬼神反诛之断古今定纲常配至道立众事自天子至于庶人一皆不越于斯苟能深造一是之域杀之亦不变安能以伪富伪贵刍豢之哉所南性孤峭寡与人合时独行独吟独游山水间嗜餐梅花甞梦乘云登一高峯得古梅树大百围花径半尺方盛开摘而食之空中有声告曰此玉真峯顶也迩来四百万劫无人至矣因为文纪之曰此一花树其寿无量天根月窟和气之液洪蒙之雪搆为花骨世不得闻仙不得识顽立树下频嗅频笑方瞳不瞬熘碧相射欲与俱化泯而为一倏跃而动手尽其葩齿鍊为丹火凉水浮鼻舌毛空迸散香雾六合同同灿发天光万返于源其心忽空一旦获无身之身还我于无极于戏伟哉书此纪巳仰面长啸声震空碧瞿然而寤舌本犹香又甞着施食心法说正觉摩醯首罗天王疗一切病呪呪曰唵我有大愿无量无边虗空烂坏我愿无尽我默我呪先断病魔我观我生我宝无生意归其源六根俱宁归无所归心华自开我于是时现无边身为大医王普救病难即臻安康乃正纲常终于究意我违我誓我当殛我灭为微尘闻闻闻闻娑婆诃晚自集所着文名曰心史誓教天下万世皆为忠臣锢以X铁函沉古井中明崇祯时承天寺僧浚井得之新安汪骏声刻以行世胡汲仲名长孺婺州永康人博学强记受业青田余学古得朱子之传以主敬为学之要默识静观超然自得发明本心导诸学者一时人望皆归之居贫厉独行之节甞语其友至麋不继袄不温讴吟犹作钟球鸣此予秘密藏中休粮方也参阅内典着大同论曰孟子没一千四百年而周子出周子之传出于北固寿涯禅师程子朱子皆得之周子朱子后得张钦夫讲究此道方得脱然元来此事与禅学十分相似学不知禅禅不知学互相排击都不曾札着痛处真可笑也初在宋咸淳中起家监重庆酒务历福宁州倅宋亡隐永康山至元二十五年起集贤修撰出教授扬州历宁海主簿延祐元年引疾归晚居杭之虎林山病喘上气者久之一日具酒食与比邻别云将返故乡门人觉其意问曰先生精神不衰遽欲观化耶汲仲曰精神与死生初无相涉也就寝至夜半声寂然其子驹排户视之则正衣冠坐逝矣年七十五时又有冯子振者攸州人博学负才气通内典与中峯本禅师游师作净土偈一百八首大阐唯心之旨子振见而心倾自号发愿学人为之赞曰我观幻住师于幻无所住虽不住于幻能觉如幻人幻人汝当知垢与净相对离垢即净性净土应现前是故幻住师演说净土偈手提古佛机数与念珠等一偈偈四X句句句义毕彰字数逾三千其实无一字偈迷念珠转偈悟转念珠若人于此中一一总无念于无念念佛佛念亦复无红爪绀发螺种种白毫相有目具瞻仰月面照日轮花敷四色莲出微妙高洁所生皆净土云何是西方是人见弥陀悉得安隐住知归子曰元世士大夫如赵子昂程鉅夫虞伯生袁伯长邓善之之徒其于佛法不可谓无意者然文过其质其于道盖未有得也予故不得而传之汪大绅云异人异趣异解居士传X卍XXX居士传三十六耶律晋卿国宝传耶律晋卿名楚材辽东丹王突欲八世孙也仕金为开州同知宣宗迁汴完颜复兴守燕辟为左右司员外郎元太祖既定燕晋卿闲居久之巳而太祖闻其名召置左右日益信任每从征伐晋卿随事纳谏务止杀以全民命太宗即位拜中书令军国大计悉取决焉于是均赋税正官制兴文学覈工匠平权量给符印百度具举遐迩悦服元遂得抚定中原者晋卿之力也晋卿于学无所不闚尤倾心祖道初年二十X余居燕自以所得叩圣安澄公澄公时见许可其后輙不以为然晋卿请其故澄公曰公昔官要剧予不敢苦相钳鎚又儒者多不信佛法唯搜摘语录以资谈抦耳今诚有志本分事予安得不为苦口虽然吾老矣有万松老人兼通儒释辨才无碍可往见之晋卿遂谒万松秀公屏绝人事息心参究虽祁寒大暑不辍迄三年而尽其道秀公授以衣名之曰从源号曰湛然居士其后历官贵显日应万务而神明淡泊如处深山中一日秀公过其家见晋卿方啖菜根饭脱粟曰不太俭乎晋卿曰昔燕京被围绝粒六十日予守职如平常及扈从西征六万余里备历险阻而志不少沮跨崑崙瞰瀚海而志不加大盖汪洋法海涵养之效有如此也甞自题其象曰别来十年五岁依旧一模一样髭髯垂到腰间双眉俨然眼上龟毛锥子画空虗写破湛然闲伎俩又曰有发禅僧无名居士人道甚似我道便是尘尘剎剎露全身纸上毫端何处避当西征时有司奏五台等僧徒有能呪术及嫺武略者可部以从军晋卿止之曰释氏高行者必守不杀戒奉慈忍行故有危身不证鹅珠守死不拔生草者用之从军岂其宜哉其不循法律者必无志行在彼既违佛旨在此岂忠王事故皆不可以从军也乃止大夫萧守中曰沙门不征不役安坐而食耗国累民必此类矣请除之晋卿曰人之生也有天命焉人力所不能予夺者也世有辛苦而饥饿者有X安逸而饱足者修短苦乐寿夭穷通万状不齐虽孔明之智项羽之勇颜回之贤尼父之圣亦不能移其毫发岂彼沙门能穷吾民耗吾国耶故万世之在天下天与则生天夺则死沙门亦天地间一物耳其亦天养之也天且宥之子独不容隘亦甚矣太宗崩皇后称制任用奥都剌合蛮晋卿屡谏不听寻以疾卒至顺初赠太师追封广宁王谥文正国宝名安藏畏兀人世家别石八里自号龙宫老人父腆藏帖材护廸方燕坐作观音观忽有人抱童子付之巳而其母有娠及产红光发于屋生五岁甞一卧三昼夜始寤问其故云适见文殊为我说法不觉久耳巳而从父兄问经义即开解九岁始从师力学十三能默诵俱舍论至十五而孔释之书皆贯穿矣十九被征入朝以佛法见知世祖进宝藏论元演集深被嘉叹因劝上宜亲经史以知古今治乱之由正心术以示天下向背之道遂译尚书无逸篇贞观政要申鉴各一通以献授翰林学士知制诰寻商议中书省事每赐对必以开言路广圣虑慎刑节用为言世祖未甞不称善至元三十年夏五月丁丑方宴居忽端坐若禅定者左右扶就寝至夜闻异香馥郁即视之巳薨矣有大星陨于庭圆相凝室不散顷之见白毫光出西南去辛巳阇维于国西南门之外得五色舍利不可胜计诏收其遗书得歌诗偈赞颂杂文数十卷命刻板行世延祐二年赠太师封秦国公谥X文靖知归子曰晋卿于元佐命功第一察其本知其所养者裕矣国宝出入儒释间观其言论风旨殆亦晋卿之亚与而元史逸之其遗书不可得而见矣为着其大概如此云汪大绅云叙学佛得力处曰息心参究未得手时工夫也曰涵养之效既得手时工夫也大抵参究之功须要外屏诸缘方易得手得手后全要涵养到纯一地步方好居士传X卍XXX居士传三十七宋景濂传宋景濂名濂世居金华之潜溪至景濂迁于浦江青萝山仍以潜溪题其室故学者称为潜溪先生学佛氏之道亦自号无相居士母陈氏梦异僧手持华严经来曰吾方写是经愿假一室以终此卷觉巳生景濂少强记绝人长而从吴莱柳贯黄溍诸儒问学博通经史元至正中荐授翰林院编修辞不行入龙门山居十余年明太祖取婺州召见既征诣金陵景濂曰吾闻大乱极而真人生斯其时矣遂留事太祖除江南儒学提举兼授太子经改起居注常在左右备X顾问数称述帝王仁义之道劝上毋专任兵刑洪武二年除翰林院学士太祖常言佛氏之教幽赞王纲又言天下无二道圣人无两心时廷臣独景濂能深契上旨每召对辄与究论佛经奥义时诏于蒋山兴国寺大兴法会景濂作法会记其文曰皇帝御宝历之四年海宇无虞洽于大康文武恬嬉雨风时顺于是恭默思道端居穆清罔有二三与天为徒重念元季兵兴六合雄争有生之类不得正命而终动亿万计灵氛纠蟠充塞下上弔奠靡至茕然无依天阴雨湿之夜其声或啾啾有闻宸衷衋伤若疚在躬且谓洗涤阴郁升陟阳明惟大雄氏之教为然乃冬十有二月诏征江南有道浮屠十人诣于南京命钦天监臣羗以谷旦就蒋山太平兴国禅寺丕建广荐法会上宿斋室却荤肉弗御者一月复勅中书右丞相汪广洋左丞相惟庸移书于城社之神具宣上意俾神达诸冥期以毕集五年春正月辛酉昧爽上服皮弁服临奉天殿群臣服朝衣左右侍尚宝卿梁子忠启御撰章疏识以皇帝之宝上再拜燎香于炉复再拜躬视疏巳授礼部尚书陶凯凯捧从黄道出午门置龙舆中备法仗鼓吹导至蒋山天界总持万金及蒋山主僧行客率僧伽千人持香华出迎万金取疏入大雄殿用梵法从事白而焚之退阅三藏诸文自辛酉至癸亥止当癸亥日时加申诸浮屠行祠事巳上服皮弁服搢玉珪上殿面大雄氏北向立群臣各衣X法服以从和声郎举麾奏悦佛之乐首曰善世曲上再拜迎群臣亦再拜乐再奏昭信曲上跪进熏芗奠币复再拜乐三奏延慈曲相以悦佛之舞舞人十其手各有所执或香或灯或珠玉明水或青莲花氷桃暨茗荈衣食之物势皆低昂应以节上行初献礼跪进清净馔史册祝复再拜亚终二献同其所异者不用册光禄卿徐兴祖进馔乐四奏曰法喜曲五奏曰禅悦曲舞同三献上还大次羣臣退诸浮屠旋大雄宝座演梵呪三周初斸山右地成六十坎漫以垩至是令军卒五百负汤实之汤蒸气成云诸浮屠速幽爽入浴焚象衣以綵幢法乐引至三解脱门门内五十步筑方坛高四尺上升坛东向坐侍仪使溥博西向跪受诏而出集幽爽而戒饬之诏巳引入殿致参佛之礼听法于径山禅师宗泐受毗尼戒于天竺法师慧日复引而出命轨范师呪饭摩伽陀斛法食凡四十有九饭巳夜将半上复上殿羣臣从如初乐六奏徧应曲执事者彻豆上再拜群臣同乐七奏妙济曲上拜送者再群臣复同乐八奏善成曲上至望燎位燎巳上还大次解严群臣趋出濂闻前事二日凄风戒寒飞雪洒空山川惨澹不辨草木銮辂一至云开日明祥光冲融布满寰宇天颜怿如历陛而升严恭对越不违咫尺俯伏拜跪穆然无声俨如象驭陟降在廷诸威神众拱卫围绕下逮冥灵来歆来飨焄蒿悽怆耸人毛发此皆精诚动乎天地感乎鬼神初X不可以声音笑貌为也肆惟皇上自临御以来即诏礼官稽古定制京师有泰厉之祭王国有国厉之祭郡厉邑厉乡厉类皆有祭其兴哀于无祀之鬼可谓备矣然圣虑渊深犹恐未尽幽明之故特征内典附以先王之礼确然行之而不疑岂非仁之至者乎昔者周文王作灵台掘地得死人之骨王曰更塟之天下谓文王为贤泽及朽骨而况于人夫󰢍骨且尔矧欲挽其灵明于生道者则我皇上好生之仁流衍无际将不间于显幽诚与天地之德同大非言辞之可赞也猗与盛哉系以诗曰皇鉴九有宪天惟仁明幽虽殊钖福则均死视如生屈将使伸一归至和同符大钧元纲解纽乱是用作黑祲盪摩白日为薄孰灵非人流血沱若积尸横纵委沟溢壑霜月凄苦凉飔酸嘶茫然四顾精爽何依寒郊无人似闻夜啼铸銕为心宁免涕洟惟我圣皇夙受佛记手执金轮继天出治轸念幽潜宵不遑寐爰启灵塲豁彼蒙翳皇舆载临稽首大雄遥瞻猊座如觌睟容香凝雾黑灯类星红梵呗震雷鲸音号钟鬼宿渡河夜漏将半飈轮羽幢其集如霰神池洁清鲜衣华粲涤尘垢身还清净观迺陟秘殿廼觐慈皇闻法去葢受戒思防昔也昏酣棘涂宵行今焉昭朗白昼康庄法筵设食厥名为斛化至河沙初因一粟无量香味用实其腹神变无方动皆充足鸿恩既广氛戾全消干坤清夷日月光昭器车瑞恊玉烛时调大庭击壤康衢列谣惟佛X道弘誓拔群滞惟皇体佛仁德斯被无潜弗灼有生咸遂史臣载文永垂来裔五年除赞善大夫以礼法导皇太子太祖问廷臣臧否言其善者问否者为谁曰善者与臣友故知之否者臣不知也主事茹太素上书触太祖怒以示廷臣或言此诽谤非法景濂曰彼尽忠于陛下耳恶可罪耶太祖乃释然甞欲使参大政景濂辞遂老于侍从然一代礼乐制作多景濂裁定十年以学士承旨致仕归明年来朝先是景濂在太祖前称楞伽为达摩氏印心之经太祖读而善之至是召见与论诸识生住灭义乃诏天下僧并读楞伽经顷之辞归居青萝山辟一室曰静轩终日闭户未甞与有司接甞三阅大藏暇则习禅观自言宴坐般若场中有巨钟朝夕出大声未曾闻也天台僧无闻谒景濂问曰经中所说父母之恩鸿博胜羡不可思量弟子欲假如来三昧之力升济神明未知何法而可景濂曰沙门汝善念之夫爱者生死之根轮回之本何以故众生由情生恩由恩生爱由爱生执由执生恋由恋不舍遂成妄缘辗转出没无有休息沙门汝欲报恩莫先入道汝欲入道莫先割爱爱尽情尽性源自澄能如是者名大报恩何以故爱为欲水混混不穷能滋长一切无明枝叶茷骫缠结难可剪除能割爱者乃菩提道爱为利剑锋刃难触能斩伐一切智慧善果生意剥落不使萌发能割爱者乃菩提道爱为毒药众苦惨刻能斵丧一切众生身命X七窍流血弹指变坏能割爱者乃菩提道爱如勐燄光芒烛天能焚毁一切庐舍器物化为灰烬无复孑遗能割爱者乃菩提道爱如虎狼爪牙铦利能吞噉一切有生等类窥伺搏噬最可怖愕能割爱者乃菩提道爱如魑魅幻化不一能迷惑一切修善之士颠倒错谬丧其本真能割爱者乃菩提道爱如败航樯倾楫敝能沉溺一切渡河海者漂流转徙不到彼岸能割爱者乃菩提道爱如枳棘丛生道旁能钩罣一切涂行商旅冠服绽裂恼人心意能割爱者乃菩提道爱如倾崖摧境无时能压碎一切动植诸物有识无识皆为虀粉能割爱者乃菩提道爱如蚖蛇口喷毒火能戕贼一切血肉身躯裂肤堕指受其毒苦能割爱者乃菩提道以是思惟爱之为害不可具言沙门汝善念之汝能割爱即可破妄汝能破妄即是返真直入菩提之路福德所被无量无边虽聚七宝高如苏迷卢山持用布施不是过也是为大功德力是为不思议胜力是为十方大觉如来三昧神力报父母恩孰出于此景濂善说法要多此类也十三年以孙慎获罪连坐安置茂州明年过瞿塘夜逢僧唔语端坐歛手而化年七十二正德中追谥文宪其后云栖宏公辑景濂文为护法录其所撰沙门塔铭凡三十九篇憨山清公盛称之以为当代僧史也知归子曰余读护法录如春风之被物生意鬯然其X法会记及答天台僧问尤能以文字缘泛光明海其真文人之雄乎至景濂自叙谓已实永明后身然耶否耶读其数者当自知之予无容赘言矣汪大绅云许鲁斋以儒学导元世祖兴一代文教宋潜溪则以儒释之学辅明太祖然文教之兴潜溪其有明一代之权舆矣二公皆朱子后人也君子之泽岂有艾乎谨书之以广后之志乎朱子之学者罗台山云透得过梦幻泡影电露六字关然后能爱不然只是妄想团地狱渣无相居士以仁义辅太祖以割爱启沙门直是见得清立得定居士传X卍XXX居士传三十八刘万李王薛传刘祖庭名智旺应天人也早岁有孝行巳而坚持五戒独处一楼修念佛三昧居三年心花发明往参东山海舟和尚遂蒙印可景泰元年海舟示寂以大衣麈拂付之古溪澄公作东山顾命歌赠祖庭其辞曰金陵有箇奇男子参访明师求直指见说传灯录上人志气冲天奋然起念弥陀如自已拶得寒氷化为水任他非佛与非心务要禅河穷到底昼亦然夜亦X然銕牛不动痛加鞭撒手悬崖知落处千重慾网打不住碧眼胡僧没奈何分付袈裟为信具赵州禅真罕遇截断南山老葛藤明月清风送君去万民望名表号鹿园居士宁波卫人也世袭指挥佥事正德十七年登武科进士官至南京中军都督佥书少落落有大志不事家人业昼习骑射夜烧烛读书慕诸葛孔明之为人也揭宁静淡泊四言于座右嘉靖中与唐应德王汝中罗达夫为友研穷性命之学巳而阅佛书有契闻关西释自然者以苦行炼磨得道因与语大悦之自是参究不辍一日被衲入伏牛山晓行见日升忽大悟甞语学者言学贵真悟语言精切不离见解圣贤工夫莫先格物格物者格吾心之物也扫荡一切独观吾心格之又格愈研愈精到得顿悟本来则彻底明净不为一切情境所转如镜照形镜无留形如鸟飞空空无鸟迹斯则融识归真反情复性矣一日与达夫论道于临江达夫跃然而归遗书曰自闻教后终日忻忻若出樊笼见大世界若入巨海见龙宫藏举手动脚无非道妙其折服如此民望明习世务论议英伟闻四方有兵变輙自奋迅其所规画多中要害海上倭起民望方赴官南京散家财募死士遇贼于苏州奋击之身中流矢不少挫遂为巡抚周珫画䇿悬赏格以擕贼党进兵破贼海上焚其舟居官四十年家无余资野服翛然时与衲子游处年五十九无疾端坐而逝有大星陨于X庭光射数十丈李文进蜀人也嘉靖中官至都御史总督宣大初在朝时以释氏为异端请除之上不从归而不乐有方山人者见而问其故曰吾幼时读圣贤书即知释氏为吾道蠧也不达则巳达则必除之今既达矣复不能除奈何山人曰敢问夫子之欲除释也亦甞阅其书而得其所以蠧吾道者安在乎文进曰吾闻朱子之说以为异端虗无寂灭之教夫虗无寂灭岂不为仁义忠信之贼乎山人曰甚矣夫子其不自重也奈何以皓皓之明而蔽囿于他人之一言乎且余闻之释氏毗卢有万德普贤有万行安在其虗无寂灭耶今夫子必欲除之当熟翫其书果无一善可取力以除之则天必助其成功而无取诮于天下后世也文进然之遂阅佛书过三月谓山人曰荷子之诲得见大圣人之心法与吾圣人曾不少异夫佛谓众生心者亦名如来藏义有空不空所谓空者从本以来无私欲之染无物累之患廓然大公虗寥冲漠者也所谓不空者真体无妄中实灵明净德满足者也然空与不空初无二物唯吾一心朱子所谓虗无寂灭者但见其空而不识不空之德也如来藏中有河沙性德天地万物亦吾心之光影耳吾甞以为天地生我今知我生天地矣山人曰夫子破格矣他日见道不难也其后之官宣大闻五台僧楚峯有道者也请山人为介绍而会于云中公舘以昔悟告之楚峯曰X噫公见影矣若吾法王之心犹未梦见在文进悚然曰法王之心若为可见耶楚峯曰公欲究法王之心必极其空而后可以契不空之德不然则为物欲塞矣情爱蔽矣念绪纷纭生灭流注昏瞢汩没未有了时尚何能见法王之心哉文进乃退而修空三昧六月目不受色耳不受声鼻不受香舌不受味六情悄然运动如偶一日闻秋风落木声忽尔念尽廓然大定楚峯一日见而问曰公于此道信乎文进曰祇是箇李文进更信阿谁楚峯曰公今信矣王道安名尔康号性海居士庐陵人父育仁终涪州知州之官时擕家宿旅亭梦大比邱入门而生道安道安生而渊默儿时常乐趺坐年十三见案上圆觉经窃观之父遇问曰解否应曰解时道安实未晓文义父遽指经语曰试解之道安惶迫无以应良久胸中砉然开裂夙慧顿发即为父宣说其义父骇之退而博覧佛书皆如夙所习万历二十三年举进士授行人先后奉诏册封诸王问遗无所受遇名山輙留止甞习静焦山半岁乃出初受戒于云栖宏公修念佛三昧复参求宗要用力精勐一日舆行干折忽有省及使唐时又得旨于松杏老人语人云吾至是始名舍两臂矣居常行履纯密夕每端坐至晓自谓不过弹指顷陶周望善道安问曰入道以何为功曰道无功也周望曰无功何以进道曰无功之功至矣既而复以书告曰直心易深心难有功之功易无功之X功难周望甚服之二十九年谢病归居招提中为众讲起信论着起信疏记无何痬生左足日讲楞严不辍巳而右足又生痬渐剧预知不起舍田宅与僧择日为券其友请以十月朔后十日道安曰吾不待也易以朔谓其友曰后九日吾行矣及期见群僧绕案有顷曰天人至矣遂瞑歛之夕地震动屋瓦尽鸣卒年三十八道安在时甞止小楼诵华严经妻刘氏梦大日轮悬楼上光彩煜然不可正视寤而言之道安为语佛法欣然信受屏荤血清净自居先道安三岁没没时了然若无事者薛元初名大春凤阳亳州人郎中蕙之孙也儿时好宽衣大履却纨绮不御间遇疾輙喃喃诵佛名十岁即善言名理多与佛经合父官鸿胪序班随之京师经古贤遗墟叹曰伟哉丈夫仅以一抔土供樵竖游乎既而习举子业始见老庄书及维摩圆觉诸经輙以孔孟语解之曰世之诎二氏者未知二氏也且又不知孔孟学贵发明自性何论异同哉每读书必过夜半一夕豁然有省自是慧辨无碍语次举当体全空或难曰天地间无物不在性中何云空耶曰正因空故无物不具耳或言欲知未发当会巳发曰性一耳谁为未发谁为巳发会得时如风樯阵马不疾而速必待巳发又成担阁矣或问草木禽鱼皆可见性否曰才涉拟议是识非性偶闻花香说偈曰非动非定非淡非浓闻之满室揽之还空巳梦观音大士导X之河濵涤以水曰尔何蒙垢若此浴巳摩其顶曰急寻汝归路去寻得疾急家人相顾泣元初语其父曰四大假合我非真我我未生时谁父谁子即今之死何异未生如是谛观慎勿悲悼正襟趺坐而逝年十五事在万历二十八年知归子曰刘万李王薛诸子俱可谓用志不纷者其能发明本有也宜哉世之学者狥名象牵训诂知解益多天真日凿矣此阳明王先生所为发愤而太息也居士传X卍XXX居士传三十九赵大洲传赵大洲名贞吉字孟静四川内江人也母余氏梦二小沙弥一衣缁一衣白牵衣求托处缁者先执母袂不脱而大洲生既而白者复来而小洲生小洲名蒙吉字仲通两人即三四岁时相爱也每相引入坡谷僻处趺坐抵掌语闻人声歛容默然或密听之不辨也诘之不告也少长并博通群书大洲年二十学禅时与小洲闭户习静既居母丧悟哀而不伤之体两人先后中乡举及大洲成进士小洲遂不复应试明世宗朝大洲官翰林与四方豪杰讲习廓摧俗学发X明本心以天下为已任着求放心斋铭云干为吾健坤为吾顺风行水流日丽泽润动处为雷止处为山无声无臭充满两间此名为心别名为仁无内无外无损无增自孝自弟自聪自明喜怒哀乐未有一物感而遂通天下之故有情无情合为一体未着躯殻只有此耳圣人以此洗而退藏惟有圆圈可以形容藏中何有圈中何名至精至一为天地心原此真心不分愚智鱼跃鸢飞各适其职蒙蒙我生营营自戕自斵自丧自迷自狂自筑其墻自锢其防自放于忧悲怆逸鄙吝贪妬之场而不悟其非真常也呜唿此独何心往而不复夜半一声天心呈露梦后周公庙中西伯元酒大羮泊然无迹辟彼渊泉今见涓涓辟彼大茎今见萌根无象之象无形之形根滋茎大水到渠成一时翕聚万古常灵呜唿易悟者心难净者习唿为习唿吸为习吸习心作主须臾不离辟彼家室见夺于贼退处奴𨽻仆仆受役反正之苦禹平水土涵养之力稷艺稼穑于是一念不起境不触也一见不倚微不忽也不离绳缚自解脱也不绝思虑自澄寂也以我视天地万物未有我也以天地万物视我未有天地万物也翼乎如鸿毛之遇顺风浩乎如巨鱼之纵大壑也然而不能无过也夫不能无过者习难净自能改过者性自定也然后求为真求放而不放真悟真修前后彻朗愚非为下智非为上回也从事参乎免夫先立其大白首着书太山巖巖示我X广居学问无他了此而巳实际其地庶为知耻铭于东西敢告同志累迁中允掌司业事嘉靖二十九年俺答犯都城嫚书要贡诏百官廷议日中莫发一语大洲奋然出班曰城下之盟春秋耻之为今之计请上速御正殿下诏引咎录周尚文之功释沈东于狱轻损军之令重赏功之格饬文武百司城守遣官宣谕诸将监督力战退敌易耳先是周尚文为大同总兵力战败俺答既卒大学士严嵩格䘏典不予给事中沈束以为言复下之狱故大洲及之时世宗遣中使瞰廷臣还报心壮其言令手疏便宜立擢为左谕德兼监察御史令赍金五万犒军严嵩心嫉之当撰敕不令督战不与一卒护行时宼骑充斥大洲单骑驰入诸将营散金犒士会宼引出将出白羊口大洲为仇鸾设画谓贼轻重甚多而白羊路险若以奇兵趋出贼前令贼回寻古北口故道我以全军击之可大克也鸾不能用尾之反为贼败既复命严嵩复谗之世宗怒其为尚文束游说下之狱杖于廷谪茘波典史稍迁至南京吏部主事四十年召为户部侍郎又以忤嵩罢穆宗即位起礼部右侍郎充日讲官每进讲开陈心学究极存亡得失之几穆宗甚重之迁南京礼部尚书既行复召还留直讲兼翰林学士教习庶吉士课读楞严经谓曰诸君齿亦长矣不以此时读此经更何待耶三年秋命兼文渊阁大学士参预机务与高拱共事议论多不合拱以私怨考察科X道大洲疏言之拱益不悦讽言官劾大洲大洲疏辨遂致仕去居位止一载晚着书号二通曰经世通曰出世通通各二门门各为部既成为文告古佛圣贤之神曰贞吉夙生遇缘幸染真熏今出头来不忘觉照身居臣子之地每怀经世之忧心慕道德之途时发出世之愿如此展转四十余年迩来垂白谢事形志俱衰顾影枯残忽生勇勐乃取架上旧书以类胪列随文布点各就部曲曰统曰传曰制曰志属之史门申治理也曰典曰行曰艺曰术属之业门明学术也夫学术必助于治理治理必原于学术二门通矣世可经矣题曰内篇取东土金经摘釆要文以便修习曰经曰律曰论属之说门大智三昧所自出也曰单传直指属之宗门大行三昧所自出也夫行智二严如震轮两足阙一不可二门通矣世可出矣题曰外篇约要而言经世者不碍于出世之体出世者不忘乎经世之用然后千圣一心万世一道圣人忧世之念可少慰矣呜唿虗空有尽此愿无穷劫石可消斯言常在唯神其鉴之万历十年卒年七十三赠少保谥文肃小洲甞被荐出为国子监学正一月即谢事随大洲归自陈其所证大洲喜为作悟道诗先大洲卒知归子曰自唐以来学士大夫儒佛之辨龂龂如也大洲先生作而两家之难通非深入夫不二之门者恶足以与于斯哉先生与友人书言近得李长者华X严合论服之拟以衰残身命供奉法界总持二通之作盖将游戏乎毗卢性海中也呜唿先生丈夫之雄哉汪大绅云大洲先生与龙湖紫栢皆以英雄而入道者入道愈深我相愈重了王摩诘苏东坡黄山谷俱以名士而入道者入道愈深我相愈有趣了然则与不学道者何以分别曰大洲三人学道三人我相是雄的不学道者我相是雌的王摩诘三人学道王的我相香苏的我相活黄的我相瘦不学道我相便是臭的死的肥的善学道者不要强做着无我只要在我相上着工夫我相雌的可厌要修得他雄起来臭的可厌要修得他香起来死的可厌要修得他活起来肥的可厌要修得他瘦起来此是渐门倘遇性急的朋友要请教我如何是顿门我便对他道为学只要了我相耳我相不除祸事不小然又急切除不得做工夫到得这里十分着急不妨回转头将这我相做亲人看待极力的覔这我相覔来覔去要覔他来见一面覔到一面也不得见这便是顿门X居士传X卍XXX居士传四十严敏卿陆与绳传严敏卿名讷苏州常熟人也嘉靖二十年进士官翰林院侍读三吴数被倭患岁复大祲民死徙几半有司征歛益急敏卿疏陈民困请蠲贷报可累迁吏部尚书承严嵩乱政后吏道污襍敏卿力为振饬戒朝士无得私谒慎择曹郎抑奔竞振淹滞铨政一新人称之曰严青天拜武英殿大学士寻致仕归居常信奉佛法归心净土着乐邦文类序云昔善逝愍群生之旋复于诸苦趣也指乐邦令归依列圣幽赞宿耆受生者不一载诸竺坟灿如星陈及后之宗焉者渐远率以声色求而不知求诸心故大鉴示以惟心俾知欲得净土当净其心是善逝说观佛而示是心是佛之旨也是具三心十心而往生之方也是法藏发胜愿其心寂静志无所着之因行也及后之宗焉者渐远率弟视九品恬嬉具缚夫恬嬉具缚则诸佛不必出世而度生而群生之流浪无巳也不求诸心则愈求愈远三圣之观皆外逐于相也圣人因病以致药众生因药而滋疾可不哀耶是故称乐邦所以使理即者缘般若而修证拯流浪于苦轮也言唯心所以使观行者本法身而解脱见三圣于真常也善逝指人以宝藏大鉴启之以元钥大鉴示人以因华善逝接人以果地也披其华而遗其果犹夫无华矣有X其藏而不能启犹夫无藏矣事乐邦者能外夫唯心耶古今吾心之古今也延极三世而不可际也剎界吾心之剎界也广被无边而不可穷也净而四圣染而六凡吾心之四圣六凡也不曰唯心将安所而求乐邦也诚知唯心必不能无事于乐邦也蠢尔含生远自无始于无生而妄生于无我而执我三縳十使习染久矣非籍济愿船栖灵圣域则菩萨尚迷于隔阴声闻有昧于出胎乃下焉者而可自期不退哉文殊七佛导师也无生忍非不证也而受记往生善财一生圆嚝劫之果者也第一义非不闻也而发愿导归不事乐邦将何修而尽惟心之妙也吾心中之阿弥陀佛于因地所庄严吾心之胜土为乐邦原我之初与阿弥陀佛无二无别我则迷而流浪为佛心中之众生佛则觉而修证为众生心中之佛耳我心即佛心我不可得而我也佛心即我心佛不可得而他也不可得而他之佛念念度生无间于我而众生执不可得而我之幻我背觉合尘役役而颠冥于三界悲夫故尽修乎乐邦者所以尽修乎吾心也尽修乎吾心所以远离颠倒而证我所同于阿弥陀佛者也诸佛别无所证全证众生本性耳凡阿弥陀佛所具足我亦具足不离我心故乐邦非相即我心故非空无相即相非相故即相非相则依正皆真生佛同体矣依正皆真生佛同体则乐邦之过去尊音王如来未甞入灭未来功德山王如来久巳成佛现在阿弥X陀如来在十万亿佛剎外而靡所隔也八万四千随形好随念随见我心非往彼佛不来如镜中灯如水中月镜非揽灯灯自现镜月非入水水常含月在在尔法法尔毫相常观而非观宝台无生而往生若然者谓之惟心乎谓之乐邦乎吾不得而知也鹿亭上人梓宋晓师所集乐邦文类乞予言弁其卷遂为稽首佛祖抒臆见而𢌿之隆庆万历间莲池宏公以净土法门倡于云栖敏卿实为外护居乡好施予出语唯恐伤人岁饥致书当事请蠲租者三民甚德之称之曰严老佛年七十有四卒赠少保谥文靖次子名澂字道彻号天池山樵少有清节敏卿既入阁澂侍母归所过或馈之金澂曰父辞之朝而子受之涂可乎固却之师事管东溟传其学既又与瞿元立参究宗乘以荫为中书舍人官至邵武知府晚而家居奉云栖之教子朴淳谨乐善年二十五得疾将卒澂谓曰毋杂思但一心念佛朴曰诺澂又曰从今以往吾亦一心念佛朴喜曰审如是儿无虑矣正容合掌而逝澂乃取朴所刻龙舒净土文印之广遗亲故系以书曰澂一病几殆不意复生虽则苟延焉知来日回首营生旧计有同嚼蜡一具皮囊终须败坏六尘缘影何处坚牢不如换却凡心求生净土诵弥陀一句消罪业无边聊奉劝文用表诚意卒年七十八弟泽字开宗官中书舍人慷慨能急人之难临终书偈曰大千世界浩茫茫俱是争名夺利场今日老夫撒手X去万缘都净见空王投笔而逝泽子拭字子张崇祯七年进士知信阳州有守御功入本朝大吏交章论荐不出搆小楞伽室于锦峯山祖墓旁息心禅诵一日晨起礼佛毕趺坐脱去弟济字道行太学生工书有手书楞严经行世陆与绳名光祖号五台居士平潮人也嘉靖二十六年成进士除濬县知县迁南京礼部主事历官验封郎中转考功及文选万历中累迁吏部尚书与绳公忠强直练达掌故先后居吏部力持清议推毂豪俊不遗疏贱人望翕然归之亦因是为忌者所中屡退闲家居究心佛乘发宏护之愿不以毁誉易心甞为文募刻五灯会元其辞曰夫佛道东流至晋宋齐梁之间学佛者竞以名理禅观相高莫究本心妙明之体自达磨大士来至此方始唱直指人心见性成佛传至六祖能公斯宗大振厥后五宗并立门风峻甚圆机密义不可以随言而解用智而求至于扬眉瞬目或喝或棒所以阐呈真体愈出愈奇有省者若痛处喫拳不会者如聋人闻鼓而肤识之士乃或病其难通訾其诡异盖由钝根之无入则谓圣言之有隐大抵然也然开元之后宗教大明上至冕旒簪貂下及贩夫孺妇往往能响答元言刃游道妙当斯时也见性知心超凡入圣上下数百年内先后千有余人自两仪奠定以来未有若斯之盛者何儒门淡泊寥寥若此释教流通林林如彼良以道丧多岐智分穿X凿仲尼没而时乎不再颜渊死而今也则亡官失而求之四夷学绝而传之方外一晦一明有由然矣至宋巨儒周元公程伯子乃旁寻坠绪密阐心宗或问儒佛异同伯子曰公本来处还有儒佛否伊川晚阅内典遇异人始明此学考亭亦曰达摩尽翻窠臼尤为高妙乃知斥佛老为异端非程朱之定论也自兹而降去圣时遥儒昧通方释拘异学由是西来妙旨东土希声所幸教外之单传具载传灯之五录济禅师以其书浩博撮为会元斯固庄生所讥圣人巳往而糟粕徒存焉者然而求道之人有能因言筌穷理窟日由绎之夕钻剔之忽焉而锯穷木断水到渠成所谓因指以见月假筏而渡海亦易易焉则是此土此书之不可一日无矣贱子幼慕神仙每符瑞梦既闻鲁训知反求乎六经载遇竺坟时泛观乎三藏稍能通其一贯会其殊涂祇自讨论无谁告语嗟乎五千退席悯增慢之难移四十无闻嗟寓形之易尽愿与同怀之士共成得道之因敢以此书请同戮力昔在先觉有闻半偈而明心或识二字而证果矧二十卷之活句诚百千劫之奇逢入此法门皆当作佛倘有通微俊彦慧彻高贤尽舍牀头阿堵物成就世间希有事庶开来而继往亦自度而度人不亦伟与幸无胶泥曲儒谈曰非吾孔氏之书也居父丧既葬乃渡江上鄮山礼佛舍利既至僧出一塔中悬金磬可寸计内视舍利圜转不定初如珠巳如弹丸巳如瓜X忽如车轮五色变幻光彩射目时同游者或见如梧子色白或见如菽色青与绳心异之因出金建石浮图藏塔其中书其事乞诸宰官居士遂重兴塔殿密藏开公首募刻小本藏经与绳与冯开之陈廷祼等倡导甚力远近响应终以集事开之名梦祯秀水人万历中进士官至国子祭酒免归师事紫柏可公发宏护之愿剌血写经律论各一卷廷祼别有传与绳晚岁亦从紫柏老人游研究益力巳而修念佛三昧及卧疾阳阳如平时左手握心印经旬不解紫栢来视叹其心力坚勐为说偈曰手印坚持众所见者手印之初不可心测岂能目覩是不能覩即坏不坏智者了然众人惊怪卒赠太子太保谥庄简子伯贞名基忠能绍其学以荫为兵部司务迁刑部郎中会紫柏以妖书事被诬下狱既说偈化去伯贞赞其像曰昔先庄简法门金汤博求龙象为法津梁既遇吾师曰真法王归依参请笃老皇皇忠得夤缘巾瓶侍旁昏衢智灯苦海慈航世间父执出世导师近之则畏远之又思创见则诧即之转慈揭示道要能觉我迷我于弹指悟昔之非舍海认沤乃今始知因师知佛因佛知儒灵明廓彻乃有阶梯师曰咄咄阶梯非是脚下承当举足便至每惟深慈感激涕泗法乳难酬有死无二岂期缘悭躬承师逝嗟唿哲人不可思议戒慧之光遇缘益炽游于福堂作大法施历诸苦恼意地寂然既展王法曰了夙缘合掌跏趺只履翩翩X六月牢户露地风烟屹峙如山光溢于颧西源夏󰢍淫潦成川倾城漂舍激荡靡坚意此土封雨啮风穿南迁启龛载觌师颜相好庄严俨若生前闻古贤圣去来如意定慧力故结成舍利入火入水色身不坏不图愚蒙覩此奇异允若师言验瞑目地非肉身佛岂能若是伯贞后卒于官知归子曰敏卿之于云栖与绳之于紫柏非徒外护而巳考其言论风旨亦各有相喻于微者焉严氏陆氏代有显人予釆其通知佛法者着于篇呜唿世禄之家骄以取败者多矣非范之于道其能久乎汪大绅云佛与众生心性本无差别过关人不妨如此道未过关人毕竟以换却凡心一句为斩关夺隘要着凡心者何众生色心也众生全靠着这色心育养五蕴安隐六根受用六尘陪奉自谓快活度日不知本来一段光明陷在色心之中五蕴埋却六根交结六尘封蔽弄得你这段光明污染千生流浪万劫无丝毫出头分在你须起箇厌离心换却他方是如何得换却宗门中人抛一无义味语在你肚子里与铁酸饀相似任你咬嚼色心一点也育养他不来咬嚼到得五蕴可怜六根零落六尘消煞所谓败家散宅时候也家巳散矣宅巳败矣这段光明自然出现盖天盖地去也净土中人请一尊佛放在你肚子里这便是你的主人X公了也念念无间一心供养供养久之佛念渐长色心自渐渐消去消到尽时即此五蕴根尘变成佛国所谓形段身易为光明身者只是还你那一段光明耳换却凡心一句是修行大关隘换得来是圣换不得来是凡此处没毫头许假借修行人须自考若过不得这关慎勿徒效过关人说心说性是一是二赚却一生也儒门中苦苦说道心人心义理之性气质之性亦最是要紧去处克得已方得由已变化得气质之性方能成性此如水之寒火之热无可疑者于此未能痛下工夫现成说箇是一者只为做了色心眷属舍不得食色性也一句耳严氏之于云栖陆氏之于紫柏遥遥相对章法天然入妙居士传X卍XXX居士传四十一杨唐戈孙朱郭郝杜二吴张传杨邦华名嘉袆江西泰和人万历中诸生也少好学于书无所不窥巳而潜心内典年十三持不杀戒蚤虱无所伤至二十余入南京国子监俄疾作梦游地狱见地藏菩萨于冥阳殿觉而放诸生物延僧诵经唱佛号巳而谓人曰吾将逝矣青莲花现吾前非净X土境乎遂昼夜唱佛号不绝命侍者息烛曰吾常在光明中不须烛也问何所见曰莲开四色问见弥陀否曰见弥陀现千丈身问观音曰身与弥陀等惟不见势至耳言讫忽跃起拈香曰弥陀经功德不可说不可说不可说吾巳得上品生矣寂然而逝唐体如名廷任浙江兰溪诸生也天性醇悫躬孝友之行巳而觉世无常倾心至道参云栖宏公受念佛三昧遂力行之阅十三年如一日年六十当仲冬之旦谓诸子曰新春十有一日吾行矣至期盥漱整衣端坐手结印口称佛号微笑而逝事在万历三十一年戈以安钱塘人事云栖宏公为师法名广泰事亲孝好行阴德晚岁奉佛甚䖍与僧元素结春秋二社为念佛会诵华严经巳而曰吾大限迫矣当为西归计遂闭一室习禅诵晨夕不辍预尅归期前二日家人来视甚悲以安曰生必有灭奚悲为吾方凝神净域面觐弥陀若等勿以情爱乱我正念请元素至共唱佛号及期而化孙叔子江南桐城人父镜吾居士读云栖弥陀疏抄喟然叹曰至哉妙用旋干转坤所谓十世古今始终不离于当念其惟念佛一门乎铸阿弥陀佛像按四十八愿以为庄严像成送之云栖因乞法名为广寓称弟子叔子年十二从焉遂受五戒法名大圩归而断荤血弃科举业修念佛三昧勤苦不惜身命俄见X两比邱持莲花立于前曰孺子善哉一心净土复见化人诵金刚经一昼夜乃瞿然起坐曰弥陀观音皆来迎我结金刚拳印高唱阿弥陀佛数声泊然而寂有净土十二时歌传于世其室中岁产瑞芝卒之岁有大如斗者其色或如金或如玉或如赤白轮朱纲顺天贡士官终府同知专修净业日诵佛名三万声积十五年一日坐榻上方提珠诵佛名忽异香满室曰佛来也遂逝郭大林汤阴人亦专志净业年七十六一日谓其子曰明午吾去矣无疾而逝刘通志顺天人精勤念佛年五十二得疾念益切其法侣李白斋先卒通志绝而复甦谓家人曰白斋与我当同生净土巳维舟相待矣为我易衣挂念珠于项从之遂逝郝熈载钱塘诸生为人忠信不欺晚归云栖之教法名广定居家禅诵无间巳而得疾一日忽举首视窗外谓其子曰今者别一干坤矣夜半云佛坐莲花台现吾前吾往矣遂逝事在万历三十九年杜居士遗其名顺天宛平人也隐西山瑞光寺侧古斋堂中三十年专志念佛对人惟合掌称佛号预知将终礼忏九日诵至忏中恳切语輙流涕哽咽遂绝食日饮水少许忏毕坐脱浃旬始殓颜色如生有五色云盘旋屋上山中人传异之X吴大恩浙江仁和人仁慈好施恤孤穷护生命乡里称之巳而皈心佛法晨夕诵经唱佛号一日别众跏趺而逝神色焕然室有香气事在万历四十年吴用卿名继勋江南新安人性沉毅嗜善若渴晚修净业持往生呪唱佛号日有定课甞失足堕江中有物籍之流十里跃而登舟众以为神巳而患背疽持诵自若俄而正念示寂张爱万历间中官也晚持金刚经阅数年病死至一王者所谓曰汝合向人间受胎答曰爱持金刚经愿生净土不愿受胎王者曰汝持经功少奈何爱曰曾闻十念成就况其久乎王者曰且放还听持经去既甦遂去之西山碧云寺专诵金刚经又十一年一日集众曰我以持经力今西去矣沐浴更衣端坐而逝知归子曰右录云栖往生传而稍附益之大都闻云栖之风而兴者也其他学士大夫名节炳着者别有传呜唿自东林以来乐邦之化莫盛于斯矣孟子曰奋乎百世之上百世之下闻者莫不兴起也况于亲炙之者乎予于宏公亦云汪大绅云今者别一干坤矣如语者实语者不诳语者不到此地步修行尚少证验在何以明为如语者实语者不诳语者以十法界观之便是十箇干坤佛法界是佛干坤菩萨法界是菩萨干坤缘觉法界是缘觉干坤声闻法界是声闻干坤此是X四圣法界也即为四圣干坤天法界是天干坤修罗法界是修罗干坤人法界是人干坤旁生法界是旁生干坤饿鬼法界是饿鬼干坤地狱法界是地狱干坤此是六凡法界也即为六凡干坤修行到得超凡入圣时候圣境自然现前岂非别有一干坤耶何以明其证验以十法界之因观之一念起处于十恶境上生心即是地狱界因念念不断便造了地狱干坤于悭妬境上生心即是饿鬼界因念念不断便造了饿鬼干坤于痴婬境上生心即是畜生界因念念不断便造了畜生干坤于五戒境上生心即是人界因念念不断便造了人干坤于下品十善境上生心即是修罗界因念念不断便造了修罗干坤于上品十善境上生心即是天界因念念不断便造了天干坤于四谛境上生心即是声闻界因念念不断便造了声闻干坤于十二因缘境上生心即是缘觉界因念念不断便造了缘觉干坤于六度境上生心即是菩萨界因念念不断便造了菩萨干坤于无上菩提境上生心即是佛界因念念不断便造了佛干坤由此观之从乐邦生心念念不断有不往生者乎有不往生者必其所发之因未真也必其念佛有间断也故曰修行尚少证验在赞叹此语一以坚人决定心一以发人精进心X居士传X卍XXX居士传四十二殷陈顾朱周蔡虞黄庄鲍传殷时训名迈号秋溟居士应天人也早岁肆业南京国子监与江西何善山游闻阳明王子之学又受教于司业欧阳南野遂屏居山寺反求诸心期于自得嘉靖二十年登进士第授户部主事历官贵州提学副使乞假归隆庆初以荐起淅江提学副使迁南太仆卿仍移疾家居万历初张居正当国欲引以自助属操江都御史王篆诣其家致意时训不应巳而谓其子庆曰张公太横且有祸篆非端人不可与作缘也久之起南太常卿旋以礼部侍郎管南京祭酒事累疏乞休得请时训性淡泊虽处清要不耐交际苛礼自通借后在官十三在告十七闲居耽释氏书从楞严经金刚干慧发悟着赘言一卷论楞严要义又谓楞严诸解直吐心得以经解经温陵为最着温陵要解辑补十卷官太仆日居滁阳栖云楼作偈曰春阴蔽幽斋朝来始和霁春风悠然来花雨满庭际又云百虑静中起旋向静中消早知生即灭始信起徒劳又云丈夫自堂堂脚底有元路撒手便归家何曾移寸步又云六尘虽幻相能令真性裂何名出世心X但不随分别又云应迹寄人寰凝神栖绝境识得銕牛机炉𦦨如氷冷又云对雨千峯静看山百虑轻昨宵明日夜露地白牛生晚栖天界寺息心禅定持戒精严虽老衲子不过也年六十有二自知逝期焚香坐脱若假寐然陈廷裸名瓒江南常熟人嘉靖三十五年进士官刑科给事中劾罢严嵩余党又请录建言废斥者忤旨杖六十除名家居一意修西方净业有客过之呵曰尔不闻大鉴之论唯心者乎何厌垢而欣净为答曰惟心净土发之大鉴而非自大鉴始也是心作佛是心是佛佛固先言之矣盖惧人以不净之心求净土也非曰土无垢净也且乐邦之可乐也不独华池珠阁鸟音风树云尔也吾幸而与羣圣人游被无量光经无数劫证无生忍成无上道济无边众诚乐矣客以客之禅乐垢土而我以我之禅乐净土禅无客无我乐无垢无净也客无庸呵我矣隆庆初复起吏科屡以直言与时相忤万历中累官刑部侍郎十六年七月卧疾诵佛名益䖍故事京师大臣三品以上暑月赐氷既置氷于榻前众见氷中涌出七级浮屠栏楯钩缀窗格玲珑移时氷渐消塔影渐瘦顷之气绝而影没矣赠右都御史谥庄靖顾清甫名源号宝幢居士应天人明嘉靖间诸生也少豪隽工诗善书畵年将四十尽弃所习断酒肉搆小楼独坐其上精修禅观唯一小童侍左右奉香华X净水家人女子绝不见其面每夜五更起击大木鱼高声唱阿弥陀佛其舍旁有屠儿每闻木鱼声即起屠豕一日迟起恚而责其妻妻曰尔不闻彼道人日打木鱼念佛耶自不知罪乃责我何也屠儿愕即折刀不复屠一时屠儿从而徙业者甚众与栖霞云谷禅师善结西方社憨山清公一日至栖霞寺望见一道者闲闲如孤鹤即之其目不瞬脱若遗世巳而入殿门礼舍利塔瞻拜良久塔顶忽现五色光赭如宝错清公异之以语云谷云谷曰此宝幢也方作西方观耳顷之示微疾请名僧数人相对唱佛号巳而内人走报曰满宅闻莲华香众惊喜清甫恬然如平时徐语僧曰我坐莲华中半月余见弥陀法身徧虗空世界世界皆金色佛视我微笑而挈我又以袈裟覆我我决定往西方矣诸子涕泣请曰父即往奈儿辈何清甫笑曰汝将谓我生耶死耶而独不观于日乎日出于东而没于西是果没乎遂尅期沐浴更衣端坐而逝莲香三日始歇朱元正者海盐诸生也平生有志圣学律身甚严年六十余深入禅悦居宅后敝屋中闭关不问家事每日晨诵法华经一卷日过中则静坐其门人陈则梁访之曰先生年高盍少开酒禁元正曰子谓我须调养血气耶不知我于生死巳画得断则梁竦然其年七月语其子曰吾在此无事可行矣问何处去曰西方去子及孙固留许之至十二月朔示微疾不食家X人苍黄治殓具元正曰勿忙此后八日半夜事也及期端坐欲逝复曰吾生平秋毫不负人今冬舍后匠人为我平后门一片地欲待明年元日便老人出关行步其好意未报因取纸作诗谢之寂然而逝时方鸡鸣预戒家人临行勿令妇女来过二三时乃来来亦勿哭比天明眷属至皆哭元正复张目摇头令妇女去去尽乃瞑周楚峰名廷璋云南人也生于正德嘉靖间为人淳朴治家不计有无有輙散之贫者人与之语輙笑或谑之詈辱之亦笑而巳素向佛法晨起必诵金刚弥陀观音诸经各一卷充然自得曰吾不离日用不涉贪爱如是而巳年八十七以清明日上家决辞祖考还谓其妇曰吾将行矣弥陀迎我观音势至俱来也巳而曰观音谓我绝荤五日可西行遂日食一粥一蔬至期沐而冠令子弟诵七如来名而已诵经既毕端坐而逝翼日有香发于体貌如生蔡槐庭名承植湖广攸县人性孤迥淡于声利年二十余长斋奉佛甞诵三千佛名日记一名至三年乃卒业遂终身不忘登万历十一年进士第历官嘉兴太守在官日诵金刚经室无长物炉香经案而巳重兴古楞严寺禁民间杀牲祀神其文云孔子曰敬鬼神而远之未甞以鬼神为无有也第鬼神享用与人间不同人好酒肉便以酒肉祀鬼神譬之蛆虫噉粪便以粪贡人岂不得罪于人盖神明清净闻人间酒X肉污秽厌恶不暇岂肯鉴甞故郊祀者止用淡酒承祭者戒酒戒荤意可知巳至于饿鬼不能饮水何能食肉欲祀鬼者须用变食真言又非可漫为也为此特示尔等凡祀神者宜焚香设斋并诵金刚经一卷神自鉴纳阴司极重此经我今告禀城隍将尔等前罪赦除后次不可再犯若仍前杀牲污神不惟无益且遭罪谴此系实说决非妄言甞问法于云栖宏公遂专修念佛三昧巳而官太常寺卿乞休归知交中有欲荐为巡抚者以书问之槐庭笑曰若视一巡抚太尊贵生我法直超三界金轮王尚不屑意况区区耶或劝槐庭当教儿答曰生死事大吾自救不暇遑恤我后诸子或美其宫室不能禁以扇掩面过之晚岁结草菴为念佛会导诸卖菜佣同回向净土作二偈以谢客其一云安养思归客湘江一腐儒不愁明日事但觅往生符斗室随缘住稀羮信口餬胸中绝憎爱一任马牛唿其二云休把闲言语频频告老大年来性暴恶开口便煳涂业重期心忏人亲以病踈张三与李四好丑不关吾将逝之岁自号为不久道人及疾舁诣佛寺请僧祝发归至所卧室见银台接引连称观世音菩萨遂逝有净土诗及因果书行世虞长孺名淳熙钱塘人生而长卧不暝三岁唱佛号不绝口莲华宝树现于室中以告祖母祖母曰此西方瑞相也因教之习定遂时时垂目端坐弟僧孺名X淳贞少而相得居母丧共习天台止观长而为里中师教羣儿习鼻观以是忤主人弗恤也巳中乡举寻授徒毗山与同社友诵梁皇忏至次日云光入楹甘露霑壁天雨金粟玄黍沈水香方冬万花尽吐长孺感其灵异习定益坚遂能前知云栖宏公闻而呵之曰虞生堕魔网矣万历十一年成进士居京师道人未来事口占晴雨輙应闻父丧一恸欲死语僧孺曰吾与若不能终事父将不得为人子非入山修道何以报恩归而庐墓三年受戒于宏公每晨起拜墓毕即往云栖问法作净土四十八问语在云栖法彚中居山日以羮饭施诸獐兔虎来輙叱去服除起职方司主事顷之复告归语僧孺曰吾不悟道决不复出当为陆法和否亦为王伯安耳遂携僧孺上天目坐高峯死关前与僧孺约曰任汝登山临水看我七日取证去昼夜䇿厉无少间至三七日不悟倦甚欲就枕忽见高峯禅师斩其左臂豁然有省驰证云栖宏公曰凡寐而觉者不巾栉而复依衾枕必复寐矣迷而悟者不庄严而复亲秽浊必复迷矣火莲易萎新篁易折子自为计毋以一隙之光自阻进修之路因劝令回向净土以续前因长孺遂终身行之或有不信念佛者告之曰自觉觉他觉满曰佛念佛者念觉也念念不常觉而念念常迷可乎民止邦畿鸟止邱隅不止至善之地而止不善之地可乎或问如何念佛曰提醒正念相续不断而巳百千方便只一知字X念念无量光何不可入佛知见学人修道专求出离生死念念无量寿有何生死可出离巳而还官迁主客司员外郎改司勋复乞归与僧孺日游湖上时宏公方坐南屏演圆觉经募钱赎万工池立放生社缁白数万伽陀之音震动川谷一时清节之士多与其会实长孺倡率之甞与僧孺放舟湖心过三潭僧孺慨然曰此古放生池也奈何为渔人所夺长孺因谋复之筑堤架阁为放生所顷之人南屏山不出僧孺亦隐灵鹫老焉黄平倩名辉四川南充人万历十七年进士与陶周望同官编修并学出世法中年妻死不复娶一夕梦登宝塔同年友焦弱候赠一卷书视之乃云栖戒杀文也觉而持不杀戒得俸钱輙买生物放之刻云栖文施诸乡里巳而上书云栖称弟子笃志净业自书座右云心净则佛土净不净三业满中秽恶何由往生然非常常觉照痛与一刀两段三业可得净耶云栖闻而善之曰诚如是净之又净净极光通达自性弥陀不求而获矣平倩故甞受五戒至是又请云栖遥受菩萨戒甞见一蜘蛛为诵佛号蜘蛛良久立化为建小塔作文志之友人范子乔请书戒杀卷携过武当其从者探其囊弃卷龙湫中子乔求之遇神龟引路复得之而卷不濡寻以少詹事乞归遨游山水间与衲子酬酢或欲荐起之有忌者上章言词官结社谈禅与方外为侣不当复玷廊庙遂老于家庄复真名广还浙江桐乡人少为儒巳而学医年四十余颇厌世事遂从事养生术久之致疾乃喟然曰吾独不能为天地间一闲人乎遂搆小园叠石树花木啸歌其中一日覩花开落悟身无常即毁园闭关坐禅取金刚诸经诵之偶出游杭州遇一翁与之语学佛翁曰子学佛谁所师曰未也翁曰子不读柳子厚服气书乎云栖有莲池禅师者近在此盍往师之应曰诺遂徒步诣云栖谒莲池莲池授以念佛法遂受五戒归家日课阿弥陀佛五万声未半载心地寂然年八十再诣云栖受菩萨戒归老于家居常病其乡人不知正法多宗邪教阅净土诸经论掇其语要名曰净土资粮集以导众信乡人从而化焉鲍性泉名宗肇绍兴山阴人家世信佛性泉既冠断荤酒能覆诵法华楞严二经日每一周其父命鬻楮于嘉兴怒其折阅罚之跪良久起则巳默转楞严竟矣甞从紫柏散木诸老师游晚而皈心云捿笃志净业兼肆力于方山合论永明宗镜录诸书信解通利自号天鼓居士着书曰天乐鸣空其自序云华严有言若有众生一念信入毗卢法界纵以恶业堕阿鼻地狱毗卢放光触其身分应念命陨即生兜率化为天子受无量乐正乐之顷忽有天鼓自空而鸣告诸天子此乐虗妄不久坏灭慎勿贪着当念无常诸天闻巳顿悟无生即证果位盖毗卢之光炽然常放无X间无别而地狱众生未必尽出其出者乃往昔曾与毗卢有缘一念信入法界者耳是知此光不住毗卢不住于我非我非渠了无处所故得应念脱苦既离地狱复耽天乐乐久无常衰相现前乃闻天鼓如是激扬即超十地而此天鼓亦无所从但有音声了无形质虽无形质常自空鸣是故号之为无依知印法门妙矣哉无依知印也吾越有山名曰鹅鼻古宝掌千岁和尚所居登其巅者每闻空中乐声嘹亮皆谓天帝作乐故号天乐乡噫天乐即天鼓也天鼓即无依智印法门即毗卢法界之光既入无依智印法门则天鼓轰轰天乐铿铿不舍昼夜遍界全闻予复挝之欲警昏蒙虽形言迹出处无从以故假号天鼓居士而名此集为天乐鸣空临终嘱其子治斋邀法侣王季常戴升之徐春门等及缁衣数人至同声诵西方佛号日西时忽合掌谢众曰与诸君永别矣遂趺坐而化他所着书甚具皆不传其天乐鸣空刻入径山大藏中知归子曰经言虽知诸佛国及与众生空而常修净土教化于众生南泉亦言平常心是道智者领得南泉意旨念念趋向而无趋向念念观空不作空解若诸居士者其庶几乎X居士传X卍XXX居士传四十三李卓吾传李卓吾名贽泉州晋江人嘉靖间领乡荐为教官万历初历南京刑部主事出为姚安知府卓吾风骨孤峻善触人其学不守绳辙出入儒佛之间以空宗为归于时诸老师独推龙谿王先生近谿罗先生甞从之论学又甞与耿天台邓石阳遗书辨难反复万余言抉摘世儒情伪发明本心剥肤见骨在姚安自治清苦为政举大体往往喜与衲子游处常住伽蓝判事而事办是时上官严刻吏民多不安卓吾言曰边方杂夷法难尽执日过一日与军民共享太平足矣仕于此者携家万里而来动以过失狼狈去尤不可不念之但有一长即为贤者岂容备责耶居三年以病告不许遂入鸡足山阅藏经不出御史刘维疏令致仕遂客居黄安旋至麻城龙潭湖上薙发去冠服即所居为禅院居常与侍者论出家事曰世间有三等人宜出家其一如庄周梅福之徒以生为我梏形为我辱智为我毒灼然见身世如赘瘤然不得不弃官隐者一也其一如严光阮籍陈抟邵雍之徒苟不得比于傅说之遇高宗太公之遇文王管仲之遇桓公孔明之遇先主则宁隐毋出亦其一也又其一者陶渊明是也亦爱富贵亦苦贫穷苦贫穷故以乞食为耻而曰叩门拙言辞爱富贵故求为彭泽令然无X奈其不肯折腰何是以八十日便赋归去也此又其一也侍者进曰先生于三者何居卓吾曰卓哉庄周梅福之见我无是也待知己之主而后出必具盖世才我亦无是也其陶公乎夫陶公清风被千古余何人而敢云庶几焉然其一念真实不欲受世间管束则偶与之同也卓吾喜接人来问学者无论缁白披心酬对风动黄麻间时有女人来听法或言女人见短不堪学道卓吾曰人有男女见亦有男女乎且彼为法来者男子不如也既而麻黄间士大夫皆大噪斥为左道惑众欲逐去之卓吾笑曰吾诚左道耶即加冠可也遂服其旧服御史马经纶甞往问易义大服事以师礼奉之入黄蘗山旋御以北馆于通州复为言官所劾下诏狱狱成勒归原籍卓吾曰吾年七十六死耳何以归为夺刀自刭死经纶备礼殓之葬于通州北门外知归子曰予始观卓吾居士论古之书骇其言迹其行事动为世诟病以为居士实自取之也既而读居士论学书服之呜唿若居士者可谓知本者与居士既出家不受戒无何又反冠服其戏耶其有激而为此耶则予不足以知之矣汪大绅云卓吾努目允初低眉以低眉人写努目人眼光忽如巖下电此知归子所谓落落自喜者与罗台山云古之伤心人别有怀抱吾与卓吾先生X亦云中间一段无古无今苍莽悲怀恰好闲中磕着痛处触着奇痒难奈处借一段冷语消释观者切勿认作实话钝置卓吾钝置知归吾今日读此乃见卓吾先生可敬处可爱处吾今日读此乃如读屈子天问读庄子天下篇读枚叔七发居士传X卍XXX居士传四十四管杨陶焦唐瞿传管登之名志道太仓人学者称东溟先生为诸生笃学力行隆庆初知府蔡公建中吴书院以登之为师集诸生讲学甞曰世必有遯世不见知而不悔之志而后可以载道必有行一不义杀一不辜而得天下不为之力而后可以立身闻者竦然五年举进士除南京兵部职方司主事以父忧归服除补刑部主事万历初张居正当国总缆威福六年登之条上九事大旨在肃朝纲通下情革弊政欲夺居正权归天子居正不悦寻以员外郎出为广东按察司佥事分巡南韶道时广东多盗登之实军伍严连坐分兵扼要害所部宴然而言官希居正旨劾之降盐课司提举明年外计以老疾致仕居正败廷臣交章论荐起湖广佥事以母老乞归初登之以选贡入京师止西山X碧云寺阅华严经世主妙严品忽悟周易干元用九之义反观身心浑同太虗照见古今圣贤出世经世乘愿乘力与时变化之妙用以为理则互融教必不滥或顺而相摄或逆而相成或閟实而彰权或废权以明实种种出没种种张弛各有条理难可思测此无他龙德不可为首也孔子无可无不可子思亲承家脉故曰并育并行川流敦化孟子而后全体太极贯通三教者周元公一人而巳我圣祖揽二氏以通儒各理其条贯以儒治儒以释治释以老治老与其相参不与其相滥盖教理不得不圆教体不得不方规欲圆即以仲尼之圆圆宋儒之方而使儒不碍释释不碍儒极而至于事事无碍以通并育并行之辙矩欲方亦以仲尼之方方近儒之圆而使儒不滥释释不滥儒推而极于法法不滥以持不害不悖之衡其生平论学大旨如此甞着从先维俗议其护法篇云释门于儒家护教者名曰佛法金汤状其以外护内若金城汤池之不可破也盖佛法有内外二护拈花之顷以正法眼藏涅槃妙心属大迦叶入灭之期以结集三藏十二部属阿难又于刀兵劫后减尽还增起而轰扬三乘教法属十六应供罗汉三者总名内护而有所谓金汤外护者则属之国王大臣其重有加于内护此以折摄二门寄之也盖护佛法于增劫初减之时易护佛法于减劫将终之时难护增劫初减时之佛法但有摄而无折护减劫将终时之佛X法则折摄必须并行而末法中则折法更严于摄法邪法不折则正法不可得而摄也正法以教理行证全备为义故护法者必有以鼓末法之人通五时之教明一乘之理修无漏之行入涅槃之证而后可当金汤外护之名吾观唐宋名贤作禅讲二家之金汤者护教护宗则有之罕有达于护行护证之旨者也愚甞谓儒者不透孔子一贯之心宗不见干元用九之天则则断不可与护持如来正法何者言不能虑其所终行不能稽其所敝也近有越僧欲续国初岱宗佛法金汤编予甞为之言其大略曰夫所贵于金汤者为其护持正法也未有身不行正法而能护持佛之正法者欲续金汤当知三重一曰德行二曰愿力三曰知见德行欲密大而忠孝全德细而辞受纤行无败缺也愿力欲坚八风不能摇其愿百鍊不能移其力有余忍也知见欲正佛子必摄之以慈魔子必折之以威勿以小仁贼大仁也三重阙一则金汤之量不完虽使宗彻五纲教通三藏兼以舍宅为寺倾产饭僧之功而如来之正法不属焉况乎败类宰官虗声居士徒以尘羮涂饭之余赞扬佛事此佛门之少正卯也金汤云乎哉晚尤究心楞严经应诸方扣击益诣元奥三十五年冬有疾述孟子七篇谓子珍曰当以残冬卒业于此明年将逝予欲无言决矣至除夕始毕明年七月病革命侍者舁至中堂端坐而瞑年七十有三X杨贞复名起元号复所广东归善人万历初登进士第授翰林院编修累迁吏部侍郎贞复早岁读书白门遇建昌黎允儒与之言学有省允儒者近溪罗氏弟子也其后贞复官京师近溪适至遂受业称弟子时执政者不悦学近溪遂南归贞复叹曰吾师老矣今者不尽其传异时悔可及乎乃移疾归依近溪以卒业焉居闲究心宗乘慕曹溪大鉴之风遂结屋韶石与诸释子往还重刊法宝坛经导诸来学为之序曰六祖大鉴禅师予东粤人也得法黄梅宏法曹溪是有法宝坛经之籍东南人士家传人习予随众读诵晚乃自谓有得于其见过知非之旨孔子曰巳矣乎吾未见能见其过而内自讼者也何绝望至此哉盖过不在于过凡吾人自以为善而帖然安之者即过也何者是皆识为之也识生于习孔子之所谓习即佛之所谓业也业识所现智者过而不留而愚夫执以为是以至认贼作子丧真失常是以孔子于其门人仅许颜子有不善未甞不知于其交游仅与伯玉欲寡其过而未能至其自鸣亦仅曰五十学易可以无大过矣盖其难如此凡吾人不见性体即不能见过性体一见过状历然不能见过而自谓见性者欺也不至见性而自谓见过者亦欺也见过者见性之实也见性如人之活见过如人知痛痒谓活人不知痛痒无是理矣问人之活否曰知痛痒矣问人见性否曰知过矣此孔子之旨也亦佛之髓也六祖坛X经屡发之矣于法达念法华三千部而责其负此事业全不知过他日又语神会曰吾常见自心过愆不见他人是非好恶何不自知自见乃问见与不见至哉言乎菩提无树明镜非台直入此门方为真实世之学人树菩提而台明镜者即以为贤此有为之法有漏之因宜其麻木不知痛痒也此经南中无板故重刻而序之盖欲吾人由是经教以诣我孔圣见过自讼之域共证本来净诸业障而巳矣其后有诏召还寻卒所着有证学编行于世多推明近溪论学之旨云陶周望名望龄号石篑居士会稽人也万历十七年举会试第一成进士授编修与同官焦弱侯相䇿发始研求性命之学巳而请假归过吴江与袁中郎论学三日上剡溪谒周海门参叩甚力每自抚膺曰此中终未稳在一日读方山合论手足忭舞语弟奭龄曰吾往者空自生退屈也海门甞致书诘其所得周望复书曰窃闻华严十信初心即齐佛智佛智者无待之智也何阶级之可言哉然必五十位升进邻于二觉后契佛乘孔子三十而立巳历信位矣然必知命耳顺以至从心葢知见久汰而日销习气旋除而日净如精金离鑛经锻鍊而益露光芒婴儿出胎加岁时而自然充长人形金体不异旧时莹净魁梧新新莫掩然则放刀屠儿献珠龙女无待之智灯也懒安拽鼻二祖调心神化之实功也以缘起无生为觉X照故不属断除以佛知见为对治故不落二乘耳是故道人有道人之迁改俗学有俗学之迁改凡夫于心外见法种种善恶执为实有如魇人认手为鬼穉子怖影为物迁改虽严终成压伏学道人善是已善过是已过迁是已迁改是已改以无善为善故见过愈微以罪性本空故改过甚速颜子有不善未甞不知知之未甞复行者是也僧问古宿如何保任曰一翳在目空花乱坠大慧亦言学道人须要熟处生生处熟如何生处无分别处是如何熟处分别处是到此则过是过善亦是过分别是习气饶你不分别亦是习气直得念念知非时时改过始有相应分是真迁善是真改过是名随心自在亦名称性修行先代圣贤所有言说总不出此尚何置同异于其间哉然仆今日之病则在悟头未彻疑情未消解处与行处说处与受用处未能相应以此恻恻居心不宁老丈何以救之周望居常参一归何处公案自言紧作课宽作程一生再生会有出头分不敢求速效也巳而起前官累迁左谕德万历三十一年妖书事起沈一贯当国欲借以陷沈鲤郭正域周望诣一贯切责之又见朱赓不为救慷慨数赓愿弃官与沈郭同死二人皆心动沈郭卒得免者亦周望力也顷之复乞归以祭酒征不起周望生平廉隅甚峻进退以义自奉薄布衣蔬食终其身其为学久而益诚未甞自是每曰古人见性空以修道今人见性空以长慾晚而参X云栖宏公受菩萨戒因与诸善友创放生会于城南以广云栖之化作放生诗十首以凡百畏刀杖无不爱寿命为韵其一云人生事膓腹及与口舌三二但取饱软一乃司吾馋万钱饰盘筵殉此径寸甘下咽了无知理与木札兼晚食美葵蓼甚饥望虀盐径寸况易欺何当信其婪半脔偿一身债主真不廉人羊须臾理请君覩其凡其二曰毒茎烹肉肥利刃藏鱼窄鱼肉岂不美智者走弗食吾有万世患骜以取一适匕箸成戈矛操之还自贼君看几筵上怨敌常绕百食肉作茎观斯言心可剌其三曰介卢晓牛鸣冶长谙雀哕吾愿天耳通达此音声类羣鱼泣妻妾鸡鹜唿弟妹不独死可哀生离亦多慨楚语既侏离齐音了难会宁闻楚人肉忍作齐人脍可怜登陆鱼噞喁向人谇人曰鱼口喑鱼言人耳背何当破网罗施之以无畏其四曰挟弩隐衣袂入林羣鸟号狗屠一鸣鞭众吠从之嚣杀机翳胸中灿然若悬杓吾闻螳螂蝉能变琴者操至人秉慈尚虎象焉足调因果苟无征视斯亦巳昭与其噉群生宁我吞千刀其五曰从事愁见拘波臣苦遭荡蝈氏群处囊悲鸣更相杖寄书巳成悔见梦徒增妄数钱赎尔至缚解羁囚放困极势未遒苏余气仍壮䘖恩未忍去故作三回望何方绝网罗向去保无恙感激见深衷迟疑抱遐怅赠尔金口言努力此回向耨水具功德莲华好安养微施岂怀报往矣慎波浪群蛙尤有情鼓吹西窓傍X其六曰昔有二勇者操刀相与酤曰子我肉也奚更求肉乎互割还互噉彼尽我亦枯食彼因自食举世叹其愚还语血食人有以异此无其七曰吾闻丰坊生赤章呪蚤虱蚤虱食几许讨捕巳酷烈借问坊食者还当呪坊不宏恕圣所称斯言非佞佛其八曰生食不可食熟以过时败生既嫌腥膻败时仍臭秽腥秽君所知胡为强吞嘬水火幻味香口鼻成灾怪如蝇秽中育还以臭为爱及其生子孙居然臭秽内阬圊难久居虫乎可为戒其九曰竖首横目人竖目横身兽从兽者智撄甘人者勇鬬悲哉肉世界奚物获长寿一虎当邑居万人怖而走万人俱虎心物命谁当救莫言他肉肥可疗吾身瘦彼此电露命但当相悯宥共修三坚法人兽两无负其十曰食肉反有墨食糠反肥盛薇蕨虽苦饥甘脂亦生病我痛思彼痛彼命如我命勿憎质直语质语应易听又设问答着放生解惑篇甚详辨文多不载三十七年秋有疾饬治后事三日而逝谥文简奭龄亦好禅学崇祯中与蕺山刘子讲学阳明祠从之者甚众焦弱侯名竑应天人也万历十七年举进士第一有司欲为建坊弱侯谢之请移赈饥民除修撰为东宫讲官进讲时有鸟飞鸣而过皇太子目之弱侯即辍讲皇太子改容听之乃复讲如初甞釆故事为养正图以进日有启导之益为同官所嫉用科场事被谪X出为福宁同知再迁为南京司业初弱侯师事耿天台罗近溪巳而笃信李卓吾往来论学始终无间居常博覧群书卒归心于佛氏天台甞引程子斥佛语以相诘弱侯复之曰伯淳斥佛大抵谓出离生死为利心夫生死者所谓生灭心也起信论有真如生灭二门未达真如之门则念念迁流终无了歇欲止其所不能矣以出离生死为利心是易之止其所亦利心也苟止其所非利心则即生灭而证真如乃吾曹所当亟求者从而斥之可乎时有唐子张者先从近溪学巳而来谒初见言知弱侯曰如为常见是众生法再见言无知弱侯曰无知为断见是二乘法子张怃然弱侯因语之曰人心之妙囊括太虗不可以有无求不可以取舍得以无求之者摄心独坐一事不理静中光景了了可即事物现前茫无凑泊大慧呵之为默照邪禅是也以有求之者认取识神以为家宝有可俟排有可着手輙生欢悦不知认贼为子百劫千生辗转沦坠楞严所谓知见立知即无明本元沙诃之为昭昭灵灵的禅是也夫此本地风光无径可寻无门可入才有所重便成窠臼学者于口耳俱丧之余言思路绝之际瞥地一下任伊说有说无信手拈来何所不可若未曾实证此理靠些知解为本命元辰不知此知头出头没时灭时生生死流浪辗转不休于无生法忍还相契否子既有意此道便当真参实悟求正人指与出路此正人吾有一诀可以X勘验出离生死为正流浪生死为邪说无为法为正说有为法为邪无门路无阶级为正可以知知可以说说为邪中心行道而外不毁法为正驾言无碍任情恣肆为邪子当如此辨别之既得其人死心蹋地务求安身立命一着方是究竟法也居南京以所学倡后进从者甚众晚修念佛三昧泰昌元年卒年八十一赠谕德崇祯末谥文端唐宜之名时湖州人也以诸生贡太学出判寿阳继辅襄国流贼破襄阳宜之投端礼门左井中家人掖之出绝而复苏上书自讼诏付三司究问得白放还家宜之初参莲池授以念佛法门遂勤修净业诸眷属皆能覆诵金刚经及普门品昼则各习所业夜则共集佛前回向以为常甞言修净土者以观门为要须穿衣喫饭常在观中或神游莲海华中礼佛或坐瞻宝剎佛光照身净想既成往生何待遂专修佛观过南京长干寺礼塔念佛次见塔顶放白光佛为现相如黄金色一日坐禅堂推窗忽见大海中涌一山佛坐其上光明四彻墻壁林木尽空不见其精诚所感如此宜之工文章既归心佛乘每顺世语言说诸法要淮南李小有述广仁品宜之为序曰学者闻胞民与物之说亦有刻意推心引为同体而无奈与自身痛痒毕竟不同譬如蒙镜照人虽强以人面相逼而须眉终不能了了古人在畎亩中未有天下之任而念及一夫如已推沟亦无奈其觉性明彻众生痛X痒唿吸相关故不禁其焦肠轮转也凡夫与众生虽求亲而反隔圣人与众生不求缘而自不隔则觉与不觉之分也圣人经理民物如拯溺救焚千方百变皆是仁中之用唯此觉性徧满法界是之谓仁耳伊尹天民之先觉者也觉众生与我不隔而又觉众生不能与我不隔如父与子不能一心安能禁其焦肠轮转乎夫如是自不得不以天下为已任故曰伊尹圣之任者也伊尹之任盖自觉中来也伊尹之任天下不独谓生民涂炭出之水火而巳若以此为任后世豪杰将相皆然安见其重哉伊尹自思匹夫匹妇有不与被尧舜之泽者若已推而内之沟中欲使天下之人皆有匹夫匹妇不与被尧舜之泽者若已推而内之沟中之思此之谓先觉觉后觉其任天下如此故曰重也盖众生不觉非止于不觉而巳不觉之言不可胜言也不知君父是我头目起爱戴想则自然欺慢不知百姓是我血肉起调理想则自然贪虐不知鸟兽鱼鼈是我手足指爪起保护想则自然屠戮而诸受害之伦又不能觉知自性起容受想起平等想起慈悯想于是欺者还欺虐者还虐屠戮者还屠戮合千百劫怨讐报施之惨祸圣人大悲觉体了了尽知尽见譬如祖父见子孙残杀无巳安能禁其焦肠轮转乎是故圣人或以王法明吉凶之影响或以天网昭祸福之不漏或以三世因缘决因果之不昧灿然明备矣然忧世之君子惟恐众生聋聩易安X犹必随其见之所到时有着述而吾友小有起而辑其大成曰广仁品小有慧根深厚一腔恺悌先有仁品行世本以妙生戒杀为宗自后但见忠孝慈廉之事则曰此其生机之布护也但见贪饕淫纵之事则曰此其杀机之横流也而广仁品又因以出焉向使小有非二十年至静中讨求恍然得法界往来之路何以为众生之心如此其焦肠轮转乎宜之他所着有莲华世界书如来香频迦音等书刻行于世甞自营生圹旋舍之栖霞寺中遗言死后必用茶毗法临终现诸瑞相正念而逝瞿元立名汝稷苏州常熟人以父文懿公荫为官历黄州知府徙邵武再守辰州迁长芦盐运使其在官以名节自厉清望归之以太仆少卿致仕归元立受业于管东溟学通内外尤尽心于佛法时径山刻大藏元立为文导诸众信破除异论其言曰世之诞佛者皆比于范缜之神灭也而神灭非圣人所立教也夫神也者妙万物而为言者也即心也即道也范围天地曲成万物圣人所以参赞化育者也是岂形之所及也唯圣人为能穷神而庸愚固未甞亡特不知其即道耳故曰百姓日用而不知不知则一狥于形于是遗范围天地之广大而自局弃曲成万物之微妙而自秽终日役役不过耳目口腹圣人愍焉故喻之曰形而上者谓之道形而下者谓之器谓之道复虑人之自画而高远之谓非已所及也故曰利用出X入民咸用之谓之神尧之所以尧穷此神也桀之所以桀昧此神也是神者遡之无始推之无终岂形生而始生形灭而随灭哉形有尽而神无穷故曰原始反终故知死生之说精气为物游魂为变是故知鬼神之情状而缜之言曰形即神也神即形也形生而神生形灭而神灭借如缜言操则存者存形与舍则亡者形亡与出入无时莫知其乡百髓九窍六脏谁为然与心不在焉视而不见梦说筑巖岂目所瞩处今而忆昔在吴而知越何形之能然缜亦不思甚矣缜之言使人重形而遗神沦胥以溺者也谓形即神则舍形无我舍形无我则凡形之所欲皆我之所欲而以礼义维之是强也是外铄也神不灭而谓灭则尧桀均尽颜跖均生均生则纵逸者自适均尽则好修者徒劳于是示之以余庆戒之以百殃则见以为茫昧而难征也揭之以仁义则以为仁义撄人心揭之以性善则以为性恶则以为善恶混几何其能信之于是聿皇得丧徽缠贪毒恶积而不可掩罪大而不可解沉瀹昏衢莫能自出旋复流浪为苦无已如来智入三世圆应众机五时说法海墨不可胜纪其流入震旦者才海墨之一滴是为今一大藏其语报则征之三世其语性则尽之妙觉知三世之报则尧桀不均尽知性觉之妙则性善无所疑故下焉者得其说必惕于三世之报恶不俟惩而革善不俟劝而行矣上焉者得其说则妙契性善之真居仁由义若X耳听目视何有撄我心哉是以圣贤之教得如来而大畅惜哉缜之不讲谓神灭形灭而诞佛也惟如来之教能穷此神之广大微妙语其大则天地者无尽大海之一沤耳元会运世者无尽时劫之一瞬耳语其妙则无声无臭此之空谛也精一执中此之尸波罗密也一言演为无量义竟古今而推之莫能竟也儒佛之是非黄老之秘密与夫百家之雄辨一言蔽之而有余也佐尧而尧佐舜而舜父以之而慈子以之而孝护法以之而护诸众生帝释以之而离爱梵天以之而胜慧二乘以之而回向真乘菩萨以之而证入妙觉四圣六凡无根不被故其言必至于海墨也河沙妙德罔越穷神故其要必归于一乘也世出世法莫不竭尽无余矣是以世之兴王莫不尊尚我太祖太宗弥极绍隆太祖既刻大藏于留都太宗复刻大藏于京师列圣缵绪底今无替至于列代名卿宿儒或行峻一世或文雄百代龙翰凤雏之彦兰薰雪白之贤归命法流颐真灵筏者数之更仆未易终也嗟乎四大假合也百年旦暮也昔之所历于今奚存今之所存又何可恃至爱终离大业终弃神之未穷茫茫安托适百里而不得其所托则皇皇焉浩劫之适何翅百里七趣纷沓所托非定狃百年之得丧而轻万劫之流浪可不谓大哀耶故济我于一时者不及济我于一世者也俾我一世得所安者不如使我浩劫得所安者也求济我于浩劫者非如来之教X而何姑未敢论受果登地第能汎澜觉海少溉余润则契根根尘尘靡不周徧法界于是缠盖不能縻阴阳不能控翛兮其翔汩兮其集究旷劫于剎那拔九类于半偈莫尚于是矣密藏幻余二上人以南北二藏皆梵筴流通不易思刻方册广其流通拯溺之慈甚盛诸龙象敷美其事尽矣予特恐世之诞佛者或沮之遂书此以辅韦駄氏之䟦折罗杵云又于佛前说誓曰愿毕我形寿力荷此法藏苟可效我力靡所不自竭念昔佛菩萨以此法藏故剥皮以为纸析骨以为笔书写此经卷积如须弥山今此真丹国陟𨤲莹于玉无事以我皮充此法藏用使我皮可用剥所不敢辞域有蒙氏笔无事析我骨使我骨可用析所不敢辞我今虽食贫檀赀当勉具历仕及归农随缘力为办不直此一生愿尽未来际常以此法藏普度诸众生同时发愿者又有曾干亨傅光宅唐文献曾凤仪徐琰于立玉吴惟明王宇泰袁了凡共九人其文俱刻径山藏中元立甞上溯诸佛下逮宗门撮其语要为指月录盛行于世后终老于家于时士大夫学佛者所在多有其不列于传者并着其大概如左朱兆隆名国祚秀水人万历十一年登进士第第一天启朝拜武英殿大学士在官侃侃持大体进退以礼事具明史传中居常自奉淡泊日必阖户阅一卷书又静坐久之乃出既乞休归舟中人见之知所阅者乃金刚经也巳而谓其子曰我生平荣枯不较顺X逆一如只得金刚经中无我相无人相六字之力又时唿老邻说经中大意天启四年预知将终命酒自酌端坐而逝鼻中玉筯下垂久之乃隐谥文恪钟伯敬名惺竟陵人万历中进士官礼部主事出为福建提学一年以父忧归服除不出年将五十自念人生无常佛性渐失不觉悲泪乃专精首楞严经眠食造次皆执卷熟思与永新贺中男往复参订成楞严如说十卷将殁前三日告于佛请大僧授五戒法名断残愿生生世世为比邱优婆塞遂逝崑山王弱生名志坚万历中进士官终湖广提学其学博通内外与弟平仲与游并礼云栖宏公称弟子弱生甞手写华严经至再晚修兜率观卒于官未卒前两月嘉定徐成民治阎罗事言弱生巳注名上生兜率矣既弱生自官所寄所着弥勒忏归乃验成民言不虗也平仲名志长与游名志庆皆博学有高行老于公车其手书华严经各一部金坛王宇泰名肯堂父方麓名樵万历中以南京右都御史致仕归得疾苦躁宇泰奉金刚经进曰愿大人澄心听儿诵经方麓颔之诵至无我相无人相方麓微笑曰烦恼本空我相何在遂起坐合掌而逝宇泰既成进士官翰林检讨终福建参政平生博通教乘尤精相宗以慈恩成唯识疏既亡学者无所取证乃创唯识证义十卷书成力疾校讐刻行于世曰此龙华之羔雉也初高原昱公以宇泰之请演唯识俗诠既成浙江布政使吴体中施金X刻之为之序曰众生念念执我在在执法古佛语之曰无劳执也此唯识耳遮执之谈何关表识而逐影伺声之流乃至望识幢而生执夫识真如之病与梦也病与梦诚非无顾何得言诚是有吾求之始大觉湛澄识于何生吾求之终佛智历然识向何灭言思路绝拟议道穷坐见八识恍然堕矣随即名转义不等于斡旋转即是智境非立于对待未转通智全体是识病外无身既转通识全体是智觉来无梦如是则天亲不得巳以有颂护法不得巳以有论高原上人亦不得巳而有俗诠乎体中名用先桐城人从紫柏老人游复径山化城寺贮藏经板为流通计叔父应宾官翰林编修受云栖戒为优婆塞敬信尤笃云栖碑志多出其手华亭董元宰名其昌为诸生时参紫柏老人与密藏师激扬大事遂博观大乘经力究竹篦子话一日舟过武塘念香巖击竹因缘以手敲张帆竹竿瞥然有省自后不疑从上公案因读华严合论作偈云帝网重珠徧剎尘都来当念两言真华严论主分明举五十三参钝置人又云儒衣僧帽道人鞋百劫庄严不受些笑倒灵山临末会生平伎俩一枝花万历中成通士官至礼部尚书告归谥文敏知归子曰儒佛盛衰实相表里曹溪之化盛而李翱演复性之书东林之教行而周子抉无极之秘其发X轸迥殊而归宗非别洎于明道推阐天人研穷性命往往契金刚无住之旨维摩不二之门然而痛斥枯禅深排二乘非独显提名教抑且阴翼禅宗虽排斥之言不无太过将愿力所凭别有深旨乎降及象山慈湖阳明心斋诸先生直契心源痛除枝叶宜乎登少林之堂饮曹溪之水而乃曲为众生严分经界权实互用冥显难窥越至明之末造籓篱既撤华梵交宣觐弥陀于数仞墻中谒庖牺于菩提树下大同之化于是为昭然或徒尚空言终乖实相长颟顸之习开闪烁之风亦识法者所深惧也予录自宋以来诸先生其一意宗儒者不敢旁滥若出入二教信向悫诚践履笃实者釆其议论以导将来如管杨以下诸公其尤着者也子思曰道并行而不相悖孟子曰夫道一而巳矣非忘言之伦奚足以语于斯哉居士传X卍XXX居士传四十五袁了凡传袁了凡名黄江南吴江人故字学海幼孤业医有术者孔生善皇极数推了凡命劝令习儒书曰明年当补诸生后以贡生为知县终五十二岁然无子了凡之先赘嘉善殳氏遂补嘉善县学生既而贡太学其X考校名次廪米斗石之数悉符孔生悬记语顷之访云谷禅师于栖霞与云谷坐对一室三昼夜不瞑云谷异之曰子昼夜中不起妄想入道不难也了凡曰吾生平有孔生者悬记之既验矣荣辱生死其有定数审矣知妄想之无益也息之久矣云谷曰吾以豪杰之士待子不知子之为凡夫也人之生固前有定数焉然大善大恶之人则皆非前数之所得定也子二十年坐孔生算中不得一毫转动凡夫哉曰然则定数可变乎云谷曰命自我造福自已求一切福田不离自性反躬内省感无不通何为其不可变也孔生悬记汝者何试说之了凡以告云谷曰汝自揣应得科第否应生子否了凡自忖良久曰不应也好逸恶劳恃才矜名多言善怒喜洁嗜饮之数者俱非载福之基也云谷曰人苦不知非子知非子即痛刷之从前种种譬如昨日死从后种种譬如今日生此义理再生之身也何前数之不可变也了凡韪其言肃容再拜曰谨受教因为疏发已过于佛前誓立功行三千以自赎云谷于是授以功过格教以准提呪谓曰事天立命须于何思何虑时实信天人合一之理于此起善行是真善行于此言感通是真感通孟子论立命曰夭寿不二修身以俟之曰夭寿则一切顺逆该之矣曰修则一切过恶不容姑忍矣曰俟则一切觊觎一切将迎皆当薙绝矣到此地位纤毫不动求即无求不离有欲之中直造先天之境汝今未能X但持准提呪无令间断持至纯熟持而不持不持而持日用应缘念头不动则灵验矣是日更字了凡自后终日兢兢暗室独处战惕倍至遇人憎毁恬然容受不校也其明年为隆庆四年举于乡自言行履未纯检身多悔积十余年而前所誓三千行始满复誓再行三千行无何生子俨又三年后所誓满复誓行一万行后四年为万历十四年成进士授宝坻知县了凡自为诸生好学问通古今之务象纬律算兵政河渠之说靡不晓练其在官孜孜求利民治绩甚着而终以善行迟久未完自疚责一夕梦神告曰减粮一事万行完矣初宝坻田赋每亩二分三釐七毫了凡为区画利病请于上官得减至一分四釐六毫神人所言指此也县数被潦乃𤀹三坌河筑堤以御之又令民沿海岸植柳海水挟沙上遇柳而淤久之成堤治沟塍课耕种旷土日辟省诸徭役以便民后七年擢兵部职方司主事会朝鲜被倭难来乞师经略宋应昌奏了凡军前赞画兼督朝鲜兵提督李如松以封贡绐倭倭信之不设备如松遂袭破倭于平壤了凡面折如松不应行诡道亏损国体而如松麾下又杀平民为首功了凡争之强如松怒独引兵而东倭袭了凡了凡击却之而如松军果败思脱罪更以十罪劾了凡而了凡旋以拾遗被议削籍归居常诵持经呪习禅观日有课程公私遽冗未甞暂辍初与僧幻予密藏议刻小本藏经阅数年事颇集遂于佛X前发愿云黄自无始以来迷失真性枉受轮回今幸生人道诚心忏悔破戒障道重罪勤修种种善道覩诸众生现溺苦海不愿生天独受乐趣覩诸众生昏迷颠倒不愿证声闻缘觉自超三界伹愿诸佛怜我贤圣助我即赐神丹或逢仙草证五通仙果住五浊恶世救度众生力持大法永不息灭又愿得六神通智慧顿开辩才无量一切法门靡不精进世间众艺高擅古今使外道阐提垂首折伏作如来之金汤护正法于无尽发愿巳书之册为唱导焉家不富而好施岁捐米数百石饭僧居其大半余施穷乏者曰传佛法者僧也吾故急焉妻贤助之施亦自记功行不能书以鹅翎茎渍朱逐日标历本或见了凡积功少即颦蹙甞为子制絮衣了凡曰何不用棉曰欲得余钱以衣冻者耳了凡喜曰若能是不患此子无禄矣家居十余年卒年七十四憙宗朝追叙征倭功赠尚宝司少卿着诫子文行于世其积善篇曰易曰积善之家必有余庆然其真假端曲是非半满大小难易当深辨也何谓真假人之行善利人者公公则为真利已者私私则为假根心者真袭迹者假无为而为者真有为而为者假何谓端曲今人见谨原之士类以为善其次则取边幅自守者至言大而行不揜者弃之矣然圣人思狂者与狷者而以原人为德贼是流俗之取舍与圣人反也天地鬼神之福善祸淫与圣人同是非不与世俗同取舍有志积善者慎无狥X流俗之耳目也伹于已心隐微默默自洗涤默默自检点如其纯为济世之心则为端有一毫媚世之心即为曲纯为爱人之心则为端有一毫愤世之心即为曲何谓是非鲁国之法有赎人于诸侯者受金于府子贡赎人而不受金孔子闻之曰自今以往无赎人于诸侯者矣子路拯人于溺其人谢以牛子路受之孔子喜曰自今鲁国多拯人于溺者矣故知人之为善不论见行而论流极现行善其流足害人非善也现行似未尽善而其流足以济人非不善也何谓半满易言善不积不足以成名是如贮物于器焉勤而贮之日积而满懈而不贮则不满也此一说也昔有女子入寺施钱二文主僧亲为忏悔及后入宫回施千金主僧令其徒回向而巳女子问其故僧曰前者施心甚䖍非老僧亲忏不足报德今则有间矣此千金为半二文为满也钟离授丹于吕仙点铁成金可以济世吕问曰终变否曰五百年后当复本质吕曰如此则悞五百年后人吾不为也曰修仙要积三千功行汝此一言三千功行满矣又一说也又为善而心不着善则随所成就皆得圆满心着于善终身勤厉止于半善譬如以财施人内不见已外不见人中不见所施之物是谓三轮体空是谓一心清净则斗粟可以种无涯之福一文可以消千劫之灾苟此心未忘虽施万镒福不满也又一说也何谓大小昔卫仲达为馆职被摄至冥司吏呈善恶二录恶录盈X庭善录如筯而巳以称平之则善录重而衡仰恶录轻而衡低仲达问何书重如是吏曰朝廷甞大兴工役造三山桥君上疏谏止之此疏藁也仲达曰某虽言之未见从于事何补吏曰虽未见从君一念之仁巳被万民善力大矣故知善在天下国家虽少而大若在一身虽多亦小何谓难易先儒谓克已须从难克处克夫子告樊迟为仁曰先难若难舍处能舍难忍处能忍斯可贵矣善量无穷义类亦众有志力行推而广之其改过篇曰夫造福远灾未论行善先宜改过然改过有机其机在心第一要发耻心孟子曰耻之于人大矣以能用耻则圣贤不能用耻则禽兽几希之间其危甚矣第二要发畏心日月在上鬼神难欺虽在隐微实昭鉴之一念悔悟真诚足涤百年宿秽譬如幽谷一灯才照积暗俱除故过不论久近贵于能改伹人命无常一息不属欲改无由可为哀痛第三要发勇心人不改过多是因循退缩若有刻不能安之心如毒蛇螫指疾速斩除不肯姑待此风雷之益也然人之过有从事上改者有从理上改者有从心上改者工夫不同效验亦异如前日杀生今戒不杀前日怒詈今戒不怒就事而改强制于外其难百倍且病根终在东灭西生非究竟廓然之道也善改过者未禁其事先明其理如过在杀生即思曰上帝好生物皆恋命杀彼养已于心不安且其在彼既受屠割复入鼎镬种种痛苦彻骨入髓而其在已X珍馔罗列食过即空疏食菜羮尽可充腹何为戕物亏仁造虗妄业如前日好怒必思曰人有不及情所宜矜悖理相干于我何与无可怒者又思天下无自是之豪杰无尤人之圣贤行有不得悉以自反谤毁之来欢然受赐且闻谤不怒虽谗焰灼天如火焚空终将自息闻谤而怒虽巧言力辩如蚕作茧自取缠绵不惟无益兼有大损其余种种过恶皆当据理思之此理日明过将自止何谓从心而改过有千端惟心所造吾心不动过安从生学者于好色好名好货好怒种种过端不必逐类寻求但当一心为善时时正念现前邪念即起污染不上如太阳当空魍魉自遯如红炉炙炭雪点自消此精一之正传乃执中之大道如斩毒树直断其根枝枝而求叶叶而摘祇益自劳终成迷复大抵最上治心当下清净才动即觉觉之即无苟未能然则明理以遣之又未能然随事以禁之发愿痛改明须良朋提撕幽须鬼神证明一心忏悔昼夜不懈经一七二七以至一月二月三月必有效验或觉心神恬旷或觉智慧顿开或处冗沓而触念皆通或遇冤讐而回嗔作喜或梦吐黑物或梦往圣先贤提擕接引或梦飞步太虗或梦幡幢宝盖种种胜事皆过消罪灭之象也然不得执此自高画而不进义理无穷功行无穷昔蘧伯玉行年五十而知四十九年之非吾辈身为凡流过恶猬集而回思往事常若不见有过者心粗而眼翳也是宜日日X知非日日改过一日不知非即一日安于自是一日无过可改即一日无步可进天下聪明才俊不少所以德不加修业不加广总由冒昧因循空过一生不可不深思而自勉也俨后亦成进士终高要知县知归子曰了凡既殁百有余年而功过格盛传于世世之欲善者虑无不知效法了凡然求如了凡之真诚恳至由浅既深未数数也或疑了凡喜以祸福因果导人为不知德本予窃非之莲华经曰先以欲钩牵后令入佛智孟子于齐梁诸君往往即好色好货好乐好台池鸟兽田猎游观纳之归大道谓非袁氏之旨耶贤智立言因时而制权各有至苦之心又各有其生平得力之故未必尽同考了凡行事其始盖亦因欣羡而生趋向者乃其后遂若饥食渴饮之不可缺焉何其诚也后又得读其诫子文敬其志删其要而论之乐善君子当有取焉汪大绅云带业修行中一箇有力量人为袁氏之学者须识得佛氏十善五戒六度万行与道家太上感应皆是圣人作易开物成务之旨方不至堕落不然饶你做到转轮王一朝堕落终为牛领中蝨虫耳X居士传X卍XXX居士传四十六袁伯修中郎小修传袁伯修名宗道号香光居士湖北公安人也弟中郎名宏道号石头居士小修名中道号上生居士三人同母生母龚氏日诵金刚经一日有巨蛛自梁下绕经行数匝俄对经蹲而伏母曰尔听经来耶乃诵经至六如偈蛛微动若作礼状终卷视之巳化去矣因为龛葬之建小塔焉三人少以文名长而皆好禅宗万历中先后举进士伯修官至右庶子中郎为吴江知县听断敏决公庭鲜事輙喜游山水后为礼部主事谢病归筑园城南植柳万枝号曰柳浪与诸禅人游处其中初学禅于李卓吾信解通利才辩无碍巳而自验曰此空谈非实际也遂回向净土晨夕礼诵兼持禁戒伯修小修亦同时发愿中郎因博釆经教作西方合论圆融性相入不二门书成伯修序之曰香光子避嚣山剎修习净业有一禅人阔视高步过舍而谈见案上有石头居士新撰净土合论阅未终篇抗声言曰若论此之法门原用接引中下之根何者中下人根智慧轻微业力深重以忆佛念佛获生净土如顽石附舟可以到岸诚宜念佛至于吾辈洞了本源此心即是佛更于何处觅佛此心即是土更于何处见土于实际理中觅生佛去来生死三世之相无一毛头可得才说成佛巳是剩语何得更有分X净分秽舍此生彼之事香光子闻而太息曰若汝所言止图口角圆滑不知一举足将坠于火阬也若约理而言世间一蚤一虱皆具有如来清净觉体无二无别乃至诸佛成等正觉证大涅槃本体未曾增得一分众生堕三涂趋生死海本体未曾减却一分如如之体常自不动生死涅槃等是妄见亦无如来亦无众生于此证入亦无能证之人亦无所证之法泯绝心量超越情有大地无寸土佛之一字向何处安着至于进修法门于无修证中修证于无等级中等级千差万别虽位至等觉尚不知如来举足下足之处从上祖师所以呵佛斥教一切皆遮者止因人心执滞教相随语生解不悟言外之本体漫执语中之方便所谓数他家宝已无分文其或有真实修行之人不见佛性辛苦行持如盲无导止获人天之果不生如来之家于是诸祖知其流弊遂用毒手刬其语言塞其解路拶其情识令其苦参密究逆生灭流生灭流尽取舍念空始识得亲生父母历劫宝藏却来看经看教一一如道家中事然后如说进修以佛知见净治余习拜空花之如来修水月之梵行登阳燄之阶级度谷响之众生不取寂证是谓佛种正如杲日当空行大王路不同长夜趋走攀荆堕棘岂谓一悟之后即同极果如供奉问岑大虫果上涅槃天下善知识证否岑曰未证奉曰何以未证岑曰功未齐于诸圣奉曰若尔何得名为善知识岑曰明见佛性X亦得名为善知识也宏辨禅师曰顿明自性与佛同俦然有无始染习故假对治令顺性起用如人喫饭不一口便饱沩山曰初心从缘顿悟自理犹有无始旷刧习气未能顿尽须教渠净除现业流识即修也不可别有法教渠修行趋向后世不识教意不达祖机乃取喝佛骂祖破胆险句以为行持昔之人为经论所障犹是杂食米麦不能运化后之人饱计禅宗语句排因拨果越分过头是日取大黄巴豆以为茶饭也自悞悞人弊岂有极是以才入此门便轻十方如来莫不自云无佛可成无行可修见人念佛则曰自性是佛见人修净土则曰即心是净言参禅则尊之九天之上言念佛则蹂之九地之下全不思参禅念佛总之为了生死同是出苦海之桥梁越界有之宝筏事同一家何胜何劣参门之中所悟亦有浅深念佛之众所修亦有高下自达摩西来立此宗门传灯录中如麻如粟同云入悟其实逈别至若般若缘深灵根夙植伽陵破卵香象截流或见根宗于片言或显威用于一喝一闻千悟得大总持或有怀出世之心具丈夫之志舍彼尘情究此大事不怙小解惟求实知卧薪甞胆饮氷吞檗如此三十年四十年或遇明师痛与针札偷心死尽心花始开此后又须潜行密修销融余习法见尚舍何况非法若赵州除粥饭是杂用心涌泉四十年尚有走作香林四十年打成一片兢兢业业如护头目直至烟消灰灭自然一念X不生业不能系生死之际随意自在诘其所证恐亦未能超于上品上生之上何以明之龙树菩萨宗门之鼻祖也得大智慧具大辨才住持佛法故世尊数百年前于楞伽会上遥为授记然亦不过曰证初欢喜地往生安乐国而巳而经中上品上生生于彼间一剎那顷亦证初地良以上品上生解第一义还同禅门之悟深信因果还同禅门之修止是念佛往生别耳其或悟门巳入休歇太早智不入微道难胜习一念不尽即是生死之根业风所牵复入胞胎如五祖戒出为东坡青草堂再作鲁公隔阴之后随缘流转道有消而无长业有加而无减纵般若缘深不落三涂而出房入房亦太辛苦还视中下往生之众巳天地不足喻其否泰矣况后世宗风日衰人之根器亦日劣发心既多不真功夫又不纯一偶于佛祖机锋知识语言或悟得本来成佛处当下即是处意识行不到语言说不及处一切不可得即不可得亦不可得处将古人语句和会无不相似既得此相似之解即云驰求巳歇我是无事道人识得烦烦如幻则恣情以肆烦恼识得修行本空輙任意以坏修行谓檀本空也反舍檀而取悭谓忍本空也反听随而置忍言戒则曰本无持犯何必重持轻犯言禅则曰本无定乱何必舍乱取定听情任意踏有谈空既云法尚应舍何为复取非法既云真亦不求何为舍之求妄既云修观习定皆属有为之迹何独贪名求利偏X合无为之道爱憎毁誉之火才触之而即高生老病死之风微吹之而巳动争人争我说是说非甚至以火性为气魄以我慢为承当以谲诈为机用以诳语为方便以放恣为游戏以秽言为解粘赞叹破律无行之人侮弄绳趋尺步之士或至经年不拜一佛经年不礼一忏经年不转一经反看世间不必看之书行道人不宜行之事使后生小子专逞聪明惟寻见解才有所知即为一超直入更复何事轻狂傲慢贡高恣睢父既报讐子遂行劫写乌成马辗转差谬不念世间情欲无涯隄之尚溢如何日以圆滑之语大破因果之门决其防藩导以必流自悞悞人安免沦坠若不为魔所摄定当永陷三涂刀山劒树报其前因披毛戴角酬还宿债莫云我是悟达之人业不能系夫谓业不能系非谓有而不有正以无而自无生既随境即动死安得不随业受生眼前一念嗔相即是怪蟒之形眼前一念贪相即是饿鬼之形无形之因念甚小有形之果报甚大一念之微识田持之历千万劫终不遗失如一比邱以智慧故身有光明以妄语故口流蛆出一言之微得此恶报虽有智慧终不能消况今无明烦恼炽然不断欲以相似见解消其恶业冀出三涂无有是处乡使此等不得少以为足常如说以修行终不自言我巳悟了即心是佛岂可复同中下念佛求生了达生本无生不妨炽然求生即心是土莲邦不属心外不释礼拜不舍念诵智X力行力双毂并进方当踞上品之莲台坐空中之宝阁朝饭香积夕游满月回视胎生之品彳亍宝地不闻法语不见法身象马难羣鸡凤非类何况人天小果瓮中蚊虻者哉而乃空腹高心着空破有卒以偏执之妄解撄非常之果报不与阿弥作子却为阎罗之囚不与净众为朋却与阿旁为伍弃宝林而行劒树舍梵音而听叫号毫发有差天地悬隔可不哀与故知此道险难未易行游成则为佛败则为魔王虏分于弹指卿烹别于丝毫苦乐之分宜早择矣况今代悟门不绝如线禅门之中寂寥无人止有二三在家居士路途端直可以流通此法然既为居士不同沙门释子犹有戒律缚身方置身大火之中浸心烦恼之海虽于营干世事内依稀得一入门而道力甚浅业力甚深即极粗莫如淫杀之业犹不能折身不行何况其细生死之间安能脱然故知念佛一门于居士尤为喫紧业力虽重仰借佛力免于沉沦如负债人藏于王宫不得抵偿既生佛土生平所悟所解皆不唐捐纵使志在参禅不妨兼以念佛世间作官作家犹云不碍况早晚礼拜念诵乎且借念佛之警切可以提醒参禅之心借参门之洞彻可以坚固净土之信适两相资最为稳实如此不信真同下愚石头居士少志参禅根性勐利十年之内洞有所入机锋迅利语言圆转自谓了悟无所事事虽世情减少不入尘劳然嘲风弄月登山玩水流连文酒之场沉X酣骚雅之业嬾慢踈狂未免纵意如前之病未能全脱所幸生死心切不长陷溺痛念见境生心触途成滞浮解实情未能相胜悟不修行必堕魔境始约其偏空之见涉入普贤之海又思行门端的莫如念佛而权引中下之疑未之尽破及后博观经论始知此门原摄一乘悟与未悟皆宜修习于是釆金口之所宣扬菩萨之所阐明诸大善知识之所发挥附以已意千波竞起万派横流诘其𣿬归皆同一源其论以不思议第一义为宗以悟为导以十二时中持佛名号一心不乱念念相续为行持以六度万行为助因以深信因果为入门此论甫成而同参发心持戒念佛者遂得五人共欲流通以解宗教之惑香光识劣根微久为空见所醉纵情肆志有若狂象去年沉湎之后亲游鬲子地狱烈火洞然见所熟谈空破戒亡僧形容尫羸跛足而过哭声震地殆不忍闻及寤身毛为竖亦遂发心归依净土后读此论宿疑氷释所以今日不惮苦口病夫知医浪子怜客汝宜尽刬旧日知见虗心诵习自当有入生死事大莫久迟疑于是禅人悲泪交集自云若不遇子几以空见赚过一生子生我矣恳求案集作礼而去巳而中郎起故官再迁至稽勋司郎中移病归抵家不数日入荆州城宿于僧寺无疾而卒小修官南礼部郎中乞休老于家居常勤于礼诵一夕课毕趺坐忽入定神出屋上飘然乘云有二童子导之西行俄而下至地童子曰X住小修随下见地平如掌光耀滑润旁为渠广十余丈中有五色莲芳香异常金桥界渠栏楯交罗楼阁极整丽揖问童子此何地卿何人曰予灵和先生侍者也问先生为谁曰君兄中郎也今方伫君有所语可疾往复取道抵一池上有白玉扉一童子先入一童子导过楼阁二十余重至一楼下楼中人下迎其颜如玉衣如云霞长丈余见小修喜曰弟至矣谛视之则中郎也上楼交拜有四五人来共坐中郎曰此西方边地信解未成戒宝未全者多生此亦名懈慢国上方有化佛楼台前有大池可百由旬中有妙莲众生生处既生则散处楼台与有缘净友相聚以无淫声美色胜解易成不久进为净土中人小修问兄生何处中郎曰我净愿虽深情染未除初生此少时今居净土矣终以戒缓仅地居不得与大士升虗空宝阁尚需进修耳幸宿生智慧勐利又曾作西方论赞叹如来不可思议度生之力感得飞行自在游诸剎土诸佛说法皆得往听此实为胜遂携小修而上倐忽千万里至一处光耀无障蔽皆以琉璃为地界以七宝树皆旃檀吉祥出众妙花作异宝色下为宝池波扬无量自然妙声其底沙纯以金刚池中众宝莲叶五色光池上隐隐危楼廻带阁道旁出皆有无量乐器演诸法音中郎曰汝所见净土地行众生依报也过此为法身大士住处甚美妙千万倍于此神通亦千万倍于此吾以慧力游其间不得住也过此X为十地等觉所居吾不得而知过此为妙觉所居唯佛与佛乃能知之语罢复至一处光耀逾前坐顷之中郎曰吾不图乐之至此极也使吾生时严持戒律尚不止此大都乘戒俱急生品最高次戒急生最稳若有乘无戒多为业力所牵流入八部鬼神众去予亲所见者多矣弟般若气分颇深戒定力甚少夫悟理不能生戒定狂慧也归五浊趁强健实悟实修兼持净愿勤行方便怜悯一切不久当相晤一入他途可怖可畏如不能持戒有龙树六斋法见存遵而行之杀戒尤急寄语同学未有日启鸾刀口贪滋味而能生此土者也虽说法如云如雨何益于事我与汝空王劫时世为兄弟乃至六道莫不皆然幸我得善地恐汝堕落方便神力摄汝至此净秽相隔不得久留时伯修巳没因问其生处中郎曰生处亦佳汝后自知忽凌空而逝小修起步池上忽若坠水跃然而醒时万历四十二年十月望也小修自为记如此初伯修有子曰登年十三病痞将终语中郎曰死矣叔父何以救我中郎曰汝伹念佛即得往生佛国此五浊世不足恋也登遂合掌称阿弥陀佛诸眷属同声助之顷之登微笑云见一莲华色微红俄而云华渐大色鲜明无与比者俄而云佛至相好光明充满一室顷之气促伯修曰汝但称佛之一字可也登称佛数声合掌而逝知归子曰明万历间莲池大师以净土法门倡于云X栖谨持诵严戒律从之游者彬彬多践履笃实之士焉同时卓吾老人亦以禅导后进而学喜师心行无辙迹流末滔滔老人安得不任其咎予读袁氏兄弟早岁文大率掉弄知解依违光景心窃病之巳而得见中郎西方合论三复之不厌而伯修所为序忏悔切深辟荆榛由坦道甚矣袁氏兄弟之善补过也学者观此可以自鑑矣汪大绅曰夫子曰吾未见能见其过而内自讼者也袁氏兄弟其庶矣乎觉心悲心怎地广大真切大绅又与允初书曰承劝看西方合论当检出来看检不出当借阅也袁氏禅非敢遽断为口头得法于龙湖龙湖不无狂魔入肺腑之证至袁氏一转而为轻清魔坠在轻安快活里作科臼日流在光滑滑处生知生见无箇银山铁壁时节后来知无所得归心净土真是奇特然不可以是之故于宗门净土妄生高下也须知宗门中事释迦佛所说是这箇弥陀佛所说是这箇弥勒所说也是这箇无二无分别也若然则大家在这里过活尽彀了为甚要生西方要生兜率曰此愿轮也又为甚赞叹西方者倍于兜率曰生人而有人欲生天亦有天欲生西方则人天之欲净矣人天欲净正好了当这箇所以尽十方法界愿轮之大莫大于往生西方也乘此轮愿者切不可随语生解随语生解便起一分计较心这计较心是六道轮廻之根X非往生净土之因也欲生兜率者请从布袋和尚诗入欲生西方者请从丰干诗入此正因也布袋是弥勒化身丰干是弥陀化身居士传X卍XXX居士传四十七曾端甫赵凡夫刘玉受传曾端甫名大奇江西泰和人也笃信佛法为文博辨瑰伟着书曰通翼出入内外经传推阐罪福因缘苦空无常之旨解愚俗之惑其护生篇义尤深切其辞曰客问经言人食羊羊食人生生世世互来相噉以是因缘历千百劫长在生死推之他物亦莫不然如是则人之涉世触手成罪亦可惧矣将诚然乎通曰夫圣言如实经旨不虗轮廻之说报应之谈据事似诞寻理必然夫人之力莫大于心心力所牵形勿能抗故心悲则貌皱心喜则貌舒暂情犹且役貌全力固宜君形孟子曰人之异于禽兽者几希庶民去之君子存之几希既去同体禽兽与禽兽同体则形逐神迁力勐则迁于生前力缓则迁于死后淹速少异究竟理齐若画师之为马靳尚之为蠎死后之变也封邵之为虎明珍之为蛇生前之变也明珍化理与画师同一以艺故纡神情于騄耳一以论故寄观想X于率然神往则形随想成则我易蛇马嬗矣然或速化而或徐受则勐缓异也封邵化理与靳尚同一以虣故情同于于菟一以忮故理均于毒蟒情同则形符理均则事等蟒虎肖矣然或速化而或徐受亦勐缓异也资此而言则轮廻之说事在不疑轮廻无疑则我之为我亦将不免何则善境难攀恶途易涉即今贪心瞋心毒心胜心憎人心忌人心爱恋心骄慢心妄想心贡高心名心利心杀心淫心触事现行流注不断谁非蛇蟒之相并是马虎之因然则四肢九窍暂时人体爱子艶妻剎那眷属一息不还人物谁辨如此而犹恬心伊公之鼎快意朱亥之门殚四海于宾筵耗万钱于食品傲秦宫之连骑美晋国之如坻吾恐伤心之惨行将自及周颙所云不亦悲乎夫人与物无异而人之所以不杀人者其途有三一曰不敢二曰不忍三曰积习横目之民游侠之家莫不欲推锋异已剚刃仇胸然而歛手莫施怀恶不展者徒以竹书可畏刑鼎是虞此之谓不敢司命之君专杀之长势堪逞暴力可快心然而一夫之狱迟回不上一人之死惨戚不宁徒以员颅方趾同体触怀寡妻孤儿跉𨂲可念此之谓不忍既以不敢而又不忍则杀人之事世间全稀渭水之血或终身而未覩河南之屠或卒岁而不闻家习为俗世酿为风虽或药崧之徒横触躁君吉顼之党悞抵鸷后而犹执杖莫下持七不前意怯于临杀手柔于濒死此之谓积习X三事交持而苍苍之民得寄命于其中矣若夫物则不然屠侩之业不施禁于皐苏之年鲜食之民不抵偿于尧舜之日杀心炽于异体爱念伏于分形声缘业而殊倮故似惨似舒而闻之者不怜肉偿负而非参故不臊不腥而食之者甚旨彼命乍酬则因已往而难见我仇方结则果未来而谁知因果双泯砧刃交施而又见杀闻杀不绝于耳目自杀教杀无间于岁时漉虫护草之慈僧既寡二高柴幸灵之善俗亦无双而近儒节用时取之说吾道中正之语又薰蒸于其耳浸灌于其心于是千生入筯曾无动容百品充庖略不关念万方逞暴四虫亡诉强者则搏人以争一旦之命弱者则吞声以填万民之腹不依人而食者则匿于山林宁受大兽之噬犹十二之可逃必依人而食者则豢于牢筴以待不时之需无万一之能免呜唿唐人有云生也何恩杀之何咎奈何令至此极乎然如前所称别幽冥报对何异王法为日差缓酷踰万倍岂以口故而甘斯苦纵谓不然犹当宝慈止杀抑嗜全仁观同形于异形之中想共体于殊体之外观念既久慈力自成正不作子肉之想亦何有人物之分若夫习心所使尤须推破夫薄恶之俗生女不举羗胡之民男亦如之积习使然无分骨肉然则以不杀习心虽物可不杀何况于子以心习杀虽子可杀何有于物此之习心缔业之本将欲去杀先须照习照心一起积习自蠲至于近儒之谬则隐X心而求良亦易知夫孟子言仁民而爱物谓其爱有媛急耳若用之杀之而犹为爱则与佛经所言罗剎女事何异罗剎女食人曰我念汝食汝夫食人而曰念人与食物而曰爱物者同乎不同乎中正之义缘督为经逐事而求失之巳远而况少杀为中征何典文有识闻之祇足莞尔子路鼓瑟杀心在絃孔子斥之门人辍敬开辟以来宁有杀心未尽之圣而邪说横兴锢我华夏大雄甞言末法之中魔道炽盛以魔力故令人不觉今之邪说亦自易晓而地横万里时历千年聪明智达雷同莫悟吾佛之言信不我欺昔陶隐君修习求仙多历年所而鸾鹤杳然心甚疑之他日其都养先上昇者来告曰上帝以子註本草用水蛭为药杀命良多故他行虽满以是为谪隐君乃悟改用他药方近儒笺书不幸无天人之告遂使世安其说万物并命号天不闻入地无隙世鲜孟孙之傅谁动孤兽之悲旁无介氏之君孰解三牺之恨母视子死子视母亡或鞭皮而即下或洒乳而方终或临危而护孕或冐死以随儿见之惨目言则伤心又公子打围之后将军射猎之余万肉登俎百族失羣孤雌夜啭如抱黄鹄之哀独雉朝鸣似写商陵之恨啁啁唽唽踽踽茕茕固知七情非独人钟蠢蠢之物亦尔五常宁惟我有林林之生皆然念至于此则万劫习心一念可灰习心既灰忍敢俱消三途并宏物如人矣而又大乘为心急人犹已一人告百百人告X千转转相告至于无筭大慈之说晓然于世而后排虗无坠蹗比实不僵虽复咸若世远攀巢俗邈而物之免者良亦多矣呜唿彼既有必酧之果此又有必造之因吾言虽苦或可廻虑夫近儒之说毋论异于孔孟即孔孟实然而吾佛如此孔孟如彼一泾一渭较然自分尧武并世人必归尧孔佛并生得不归佛此其所以王于三界奄有大千为众父父为众母母者也昔墨子兼爱或人病之墨子曰今有兼士于此兼士视人之父母若已之父母视人之妻子若已之妻子别士则反是请问子谓远行当托妻子将托之于兼者乎抑托之于别者乎其人曰吾托之于兼也墨子笑曰子方托妻子于兼言而非兼何也今之谓杀为中正谓不杀为过当者亦幸然为人耳使其戴角而居衣毛而处县命于郇厨之下游魂于羿彀之中羲罟前施孔弋后逐成汤虽仁犹然结网子舆诚爱曾不闻声于斯时也大觉垂悯倐然而现则夫夫也必将悲喜交怀旁皇归命若抱怖之鸽荫影而息机濒死之羊衔刀而祈客又何暇持前人之余论较孔佛之胜劣哉赵凡夫名宦光太仓人也家富于财少豪华自喜中岁折节读书居寒山庐亲墓旁疏泉凿石结构幽䆳居常奉佛断肉食客至亦设蔬果虽豪贵人必强食之曰不可不令渠知此味也巳而有疾或言当食肉不尔疾且剧答曰若疾小加岂须破戒设为转剧便X近归途一朝破戒带业长往悔可追乎巳而疾亦瘳客有被蚿螫者杀之曰吾以直报怨也凡夫曰非也不杀则直耳蚿之无知实无可怨忿而杀之得为直乎甞与客行遇二人驱六豕赴屠凡夫为诵阿弥陀佛一客称善凡夫曰吾诵佛号度六豕义少度二人义多何以故豕今就屠受一刀苦偿一债毕偿债毕巳步步乐国彼屠豕人驱豕一步刳豕一刀心心步步造地狱业趣入苦境而彼恬然不知警惧可无哀乎又甞劝一老人断肉老人曰余年衰不能不资肉食凡夫曰老犹爱命未老之肉先受刀砧于心安乎未死防死惨死之肉恣意吞嚼于心安乎着书号护生品广劝世人令断肉其言甚痛天启中卒于寒山妻陆氏名卿子与凡夫偕隐能诗文刘玉受名钖元长洲人也为诸生与姚孟长为友归心大法同持佛母准提呪将赴省试建坛持呪七日及入场有蜂集其笔端而思如泉涌遂得隽万历三十五年成进士官庐陵教授应云南聘分司乡试过下嶲驿宿焉梦一伟丈夫黑而长啄揖而就坐曰余宋将军曹翰也昔以王师破江州愤其固守不下屠之遂受报为猪计口以偿所杀辗转至今痛毒无尽往日荷公怜爱幸获再生昨又偿一近县人债不意今者遇公于此言巳泣下玉受家居时有奴征租于乡获猪归夜梦人乞命畜之至死即其事也巳复言曰予在唐太宗朝为小吏听一法师说四十二章经X亲为设供遂得世世为官及翰身而报尽乃陷此大恶尚何言哉自今乞公凡遇我等或当执缚或当屠割为持凖提呪与西方佛名俾予得暂忍其苦倘承善力脱此苦报再生人中誓不更造恶业以负公也玉受曰此予夙心也其人拜谢而去先是玉受甞举放生会其后所至必活一猪及监芜湖关豢二猪于官会其女将归梦随亲作佛事佛案下有两人蹲踞问何人曰衙中二豕也赖往因中曾听大乘经得蒙见活故来相谢耳女觉瞿然有省遂誓不杀生请于父续举放生会玉受重为序以倡之天启中玉受官贵州提学佥事安邦彦反贵阳被围玉受与前巡抚李橒巡按史永安等分城守且一载粮不继居民死亡殆尽玉受守益力贼登陴忽自退者再堕梯死无筭会援兵至乃解叙功进宁夏参政致仕归以头陀终自玉受以持准提唱于乡里其后进之士若杨子澄及其二子维斗公干李子木徐九一刘公旦姚文初诸贤皆结准提社择桃花坞桃花菴故趾辟精舍修白业子澄名大濴笃行君子也以诸生终维斗名廷枢与应天乡试九一名汧官少詹事公旦名曙以进士授南昌县未赴官遭明之亡三人者后先殉国死矣公干名廷桢亦诸生清真绝俗中岁夭士林惜之文初名宗典孟长子以诸生贡太学子木名模官御史国变隐居不出与文初倡上善会大合缁白修西方净业老焉X知归子曰予读孟子书拳拳然劝导时君推不忍之心以生止杀时君终巳不用卒成战国阬屠之惨民如犬豕鸡鹜然哀哉巳而读佛经究因果之原察轮回之本反覆沉潜断疑生信幸际太平时人民乐康而毛羽鳞介之羣未甞一日得离战国之苦偶读曾端甫文衋伤于心因比次赵刘二君事为之传经言菩萨作大国王于法自在普行教令阎浮提内城邑聚落一切屠杀皆令禁断常令安住三种净戒亦令众生如是安住美哉慈善之风自书契以来未有能亲履其盛者也治乱循环冤报相复祸由已作业非外至缠盖愈重福智愈微即令菩萨现身末如之何后之君子彰往察来一念信心永断杀业生清净心结欢喜缘同类异类有情无情慈悲爱护作大饶益其为福德不可思议恒河沙佛菩萨龙天证明是言真实非妄罗台山云佛心天眼与有高微尚有鍼磁之契愿生生世世与知归道人征逐不舍君为司空我为虞官君着护生之品我作金刚之杵若逢魔外非毁我当飞起落其牙齿不令成语X居士传X卍XXX居士传四十八王丁朱庄黄闻黄钱吴王陈骆程传王孟夙名在公江南崑山人万历二十二年举于乡谒云栖宏公称弟子巳而为高苑知县在官日礼普门大士诵阿弥陀经大旱露祷辄雨遇岁饥辄尽力为民请赈间有冤狱巳成谳者必焚香告天愿为昭雪上官亦谅而从之迁济南同知用兵法部勒吏卒追捕豪右轻侠放响马剽劫者竿其骨于衢内尸虎穴中远近帖然一夕戒徒御束装投劾竟去过吴门不抵家往来径山天目石盂间泝大江入蜀登峨眉历匡庐博山而归以憨山闻谷诸禅师居士朱白民为师友阅大藏经修念佛三昧天启七年迁海盐石佛寺时逆奄势张方谋篡位孟夙语其徒曰此地濵海北信朝以至则朝于斯夕以至则夕于斯巳而得脾疾笑曰可无为鱼腹之葬矣夜半趺坐而化丁劒虹名明登江浦人万历中受三归于云栖自号曰莲侣四十四年登进士第官泉州推官迁知衢州所至輙以佛法劝人法应杖者听纳米以赎赡诸狱囚遇夏月修狱舍给诸囚香薷饮葵扇冬月与之椒姜择医视病者人与念珠一串教令念佛云栖宏公甞称其邻翁居常念佛临终与其友一请而逝因绘一请图悬斋中以自勗崇祯中受菩萨戒于大慧顺X治二年冬病剧十一月朔具疏白佛求生净土日焚一疏至第十日饮粥如常时面有光赩然徧劝戚友俾修净业侧身就枕而逝朱白民名鹭吴江诸生也少有俊才长身玉立风神闲远家贫教授生徒以养父母牀头恒贮数十钱曰买笑钱亲死乃弃诸生学长生术远游至西岳登天井黄縚道服掀髯长啸见者以为仙也巳而参云栖宏公探求法要宏公化去白民因礼塔作偈曰我昔初谒师问参禅念佛可用融通得师答随口出若然是两物用得融通着快哉此一语令人心胆悦时时举向人诸方徧传说念佛人无尽是指亦无尽灵山会未散莲池舌长活短偈作供养合掌无缝塔与王孟夙同游径山辟一轩居之阅般若经会憨山清公至二人共礼为师清公名白民曰大力孟夙曰大金名其轩曰般若铭之曰咄哉此轩光明透脱内外洞然了无缚着六根门头圆通虗豁世出世间一齐抛却此轩之味恬澹寂寞轩中主人身心快乐一切情尘火聚太末问此法门名不可说崇祯初至京师我兵薄城下或劝之亟归慨然叹曰莫非王臣也其敢逃乎端居龙华寺注般若经兵退乃南下所至画竹卖钱自给不妄受人一钱晚居苏州莲华峯下偕山僧修念佛三昧自号西空居士年八十作辞世偈沐浴更衣而逝时嘉定诸生娄子柔者名坚亦参云栖受戒归长斋工书尤好书四十二章经遗教经曰此X佛门论语也其遗墨世多传宝之庄平叔名严华亭人少与其兄友爱殊笃兄客黔中而病平叔徒步逆之中途舟覆救免而兄竟病死平叔致其丧而还乡人以是贤之晚而深达佛法逢人輙以佛法相劝导衣履所余常以施人家有一子一婿视之泊如也间作诗及小词皆清远有致常调满庭芳一阕云六十余年片时春梦觉来刚熟黄粱浮花幻影有甚好风光冷眼轻轻觑破急翻身蹬断丝缰儿孙戏从他搬演何必看终场青山茅一把残生活计别作商量但随缘消遣洗钵焚香先送心归极乐恣消遥宝树清凉堪悲也回头望处业海正茫茫天启四年卒于其友胡子灏之园崑山王弱生录其词以为数年中所见学道人以平叔为第一也黄元孚名承惠浙江钱塘人为人耿介不合俗不能治生产事大母母尽孝好施与隣人寒无衣者解衣衣之无食者倾其囊中钱予之妻弟闻子与奇其清苦导往云栖宏公所以弟子礼见宏公名之曰净明其后得呕血疾积三岁弗瘳且亟子与教之念佛元孚方苦痛弗省子与厉声曰汝眼光堕地即今知痛者毕竟落在何处元孚悚然曰将奈何子与曰莫如念佛元孚曰尔教我念自性弥陀耶念极乐弥陀耶子与曰汝将谓有二耶元孚遽有省请法师慧文至X设佛像为说净土因缘元孚欣然请法师为剃发受沙弥戒屏家属唱佛号默转莲华经七日家人皆闻莲华香忽微笑说偈曰一物不将来一物不将去高山顶上一轮秋此是本来真实意乃命家人治斋供佛请僧唱佛号读云栖发愿文至云阿弥陀佛放光接引垂手提携欢然起坐谛观佛像而逝闻子与法名大晟与元孚同乡里少善病志欲出生死乃往云栖受念佛法门宏公示寂憨山清公来弔子与作礼白言愿薙发为弟子清公曰佛性四大不能拘岂毛发能为碍乎况子有亲在未可也子与乃巳俄而疾作子与曰吾当直往西方耳疾无伤也及疾甚神志瞀乱不能自持大惧亟命家人请僧至唱佛号越一日瞀乱如故复瞿然曰生死根株非他人所能拔也立起盥沐着衣对佛焚香炼臂哀苦忏悔彻夜无少倦及还坐神志安定净土现前乃薙发披袈裟别众而逝憨山清公闻而叹曰勇哉闻生其可谓烈丈大矣黄子羽名翼圣太仓人素服云栖之教与妻王氏精修净业崇祯中以荐起为四川新都知县甞饭僧县堂躬行匕箸布䞋施继以膜拜张献忠宼四川过新都子羽率民城守新都千僧感子羽之德相率登城击鼓称佛号夜中其声震天贼寻引去以城守功迁知吉州明亡弃官归印溪所居楼曰莲蘂楼自号莲蘂居士营斋奉佛日持佛号数万巳而卧疾浃月自X制终令四壁张弥陀像请晦山显公授菩萨戒语显公曰吾神明愈健誓愿愈坚自信生西方必矣明晨显公将别去尅八日必行巳而果然年六十四钱伯韫名炳亦太仓人也为人淳善以贡授教官年七十余迁知富阳县一日鞫一大盗盗诡称被诬求免伯韫曰汝杀人多矣法当抵盗奋起攫按上砚擿伯韫伯韫痛仆地吏争前执盗殴之伯韫遽起坐一手摩其胸一手止吏曰莫打莫打吾痛息矣闻者传说为笑后去官归笃志修行日诵金刚经临终作自祭文及偈顷命左右取清凉水饮之问清凉水何在曰放生池水也水至饮讫合掌曰我以佛力径往清净界中矣熙然坐逝吴瞻楼遗其名亦太仓人也早修净业晚以家事付二子一意西迈日持佛号万声兼作西方观不杂余业阅十二年如一日室中屡现瑞相床前涌白莲华大如臼童稚皆见之年七十余怡然坐逝子孙以事佛世其家焉王先民名醇扬州人性豪宕善射从季父游长安挟歌姬日醉市楼一日突入演武塲方大阅先民引弓发矢连破的掣双劒舞霎忽如崩雷将军降阶执其手欲举以冠军笑谢曰家本儒生聊相戏耳还家父母命之室以羸疾辞为其两弟纳妇巳而脱身徧游吴越山水参一雨禅师受优婆塞戒居山日诵莲华X经巳而归扬州之慈云菴䖍修净业颜其居曰宝蕋栖自知时至结跏趺坐请僧环诵佛号而逝陈用拙名至善常熟人孩时闻大母诵佛号啼辄止既入塾读论语至朝闻道夕死可矣入问母曰人死安归母不能答以告其父父曰汝意云何用拙曰欲知生死其必闻道乎父曰是儿他日定入无生法及长闻云栖之风慕之笃志净业有寂公者嗣法云栖巳而结茅藤溪用拙首为募金搆禅院县中诸搢绅创放生社请用拙司之常以私钱佐其费所放生物不赀一日寂公梦用拙缁衣黄绦含笑言别亟走视之见用拙方诵佛号右胁而逝骆见于名鸣雷惠阳人崇祯中领乡荐为藤县教谕迁中书舍人习华首之教精心净业初事父母孝父病感异人授药而愈母病吁神请减已寿以益亲及朝而愈明亡后里居杜门横经教授惟以善诱人为人谦退和敬未尝出一过分语亦未尝有不可告人之事人无贵贱贤不肖无不称骆先生长者也乡民陶如耀病死而甦云冥中方督造善桥云为骆鸣雷建也复有林必高者亦尝至冥中而还云方为骆鸣雷建槐亭妻邓氏亦䖍诵阿弥陀佛一日炷尺香于炉火尽而灰不断火复逆行上至巅灰尽赤其灵异如此程季清名文济法名通慧新安人迁湖州以老焉尝读书天目谒高峰禅师塔不觉痛哭刳臂肉为供遂X矢志参究礼雪峤禅师逼拶既久渐有入处既谒博山无异禅师师甚器之临别步行五里送之季清每念言末世禅流不达教理如盲无导陷黑暗阬而不自觉深可怜愍乃建讲社于莲居以六年为期请十法主以次登座说诸大乘经又延自平法主至菰城丈室再演成唯识论季清退而覃思渐得慈恩纲要居常读华严经及发菩提心论声泪俱下自号十愿居士里中放生度鬼礼忏诵经诸会必季清为之导其友钱元冲丧子季清与之大兴塔寺费至三十万金元冲卒季清亦丧子乃闭户谢客专修丈六佛身观其始懵然巳隐隐渐现而色甚黯方凝想时忽空中有声教曰若欲见金色身者须于佛身先作红想依教想之果见佛身光明四彻室中什物皆成金色妻卢氏法名智福仁而好施长斋日课佛名二三万年三十九疾病请古德法师授五戒师为开示净土法要乃一意西归季清复为诵华严经至入法界品五十三门为一一解说且曰百劫千生在此一时努力直往毋犹豫也卢氏深有省课佛名益切彻夜不休阅半月亲见化佛来迎急索香水沐浴西向叉手连称佛名而逝季清虽修佛观然好堪舆术徧为丛林度地禅观亦少踈矣又言后身当作国王或诸天神弘法护世灵蜂藕益法师闻而诃之巳而告师曰迩来始信生西要诀须是放得娑婆下耳师称善顺治八年秋婴腹疾绘西方佛像悬室中以助观力吉X祥而逝居七日见梦于长女曰吾巳向吴门四十里外作大丛林护伽蓝神矣知归子曰莲华经云火中生莲花是则为希有在欲而行禅希有亦如是观诸君行事在世出世间其能速证净因者盖愿力使然也季清一念之岐卒归神道智者观之可以知惧矣居士传X卍XXX居士传四十九周景文姚孟长传周景文名顺昌江南吴县人也万历四十一年登进士第痛禄不逮亲署所居曰蓼菴题其壁曰咬菜留先泽焚香问自心选福州推官强直与税监高宷忤几得祸会宷罢去乃解临民慈尝曰吾为刑官六年从不敢一用夹棍周内人也擢吏部主事天启初官文选司员外署选事绝请託抑侥倖餽问一无所受素信奉佛法其在官暇则称佛号日课千声以为常不携妻子从家奴六人日需米五升钱十枚而巳顷之告归家居城西里有龙树菴僧傅公修云栖之教景文为倡募广其放生之池又尝与竹坞僧断言善一日请断言演瑜伽施食法有假寐于侧者梦所散粟皆化为莲华断言尝以血书莲华经景文见而赞X曰是血是经非血非经为无着华为如意宝书者诵者皆从空现向之所梦亦若是而巳矣会魏忠贤擅权党祸作嘉善魏大中被逮过苏景文往饯之与同卧起三日旂尉屡趣行景文怒骂忠贤不巳旂尉归以告忠贤御史倪文焕承忠贤旨劾景文不当与罪人连姻且诬景文署选郎时贜罪忠贤即矫旨削籍前巡抚周起元以忤忠贤罢至是织造李实追论起元并诬景文请属有所干没天启六年三月与起元次第被逮景文闻意色甚闲徐为僧书小云栖三字额巳出诣有司将发与文湛持书曰弟一生向志节一路着力是弟不济处出门便与宦官为仇毕竟以此辈结局然不可谓非天之所以成我此时工夫正欲使怨亲平等贪恋俱忘急消却一段愤激之心欢喜顺受方是实地也景文家居行义甚高又数为有司陈说闾阎疾苦状及白他冤抑甚众以故士民甚德之逮者至士民莫不愤宣诏日士民不期而集至数万人咸执香为周吏部乞命诸生王节文震亨等前谒巡抚毛一鹭请以民情上闻众遂直前逼缇骑缇骑厉声叱之众怒大譟殴缇骑有死者城中沸腾一鹭仅得免景文中夜乘闲就道或劝以自裁景文曰大丈夫末后一着定当俊伟且若辈为所欲为者苦无大人君子张胆明目教诲之耳吾不可以徒死也既发复与湛持书曰二鼓登舟旌旗戈戟相望于道周生此行亦可谓不落寞矣朔日巳渡江回首阊X关不胜赃然然日来得素患难学问朝夕与虎狼为伍亦觉无入而不自得也既至京下诏狱坐赃三千金被考时大声唿曰汝不畏天地耶奈何必欲置吾辈死天下忠臣义士多矣汝能尽杀耶更极口骂忠贤镇抚官许显纯命椎击其齿齿尽落显纯自起问曰复能骂魏公否景文噀血唾其面骂益厉遂于夜中潜毙之明年庄烈即位诛魏忠贤倪文焕毛一鹭等连坐有差赠景文太常卿谥忠介姚孟长名希孟亦吴县人也为诸生与舅文湛持往来东林切劘道义万历四十七年成进士改庶吉士时景文方官吏部以志节相厉并持清议韩爌刘一燝执政甚器孟长遇大事多所咨决天启五年党祸既作孟长以母丧归给事中杨所修以孟长负东林望劾为缪昌期死党遂削籍崇祯初起左赞善再迁右庶子日讲官又为温体仁所嫉左迁少詹事掌南京翰林院平居归信三宝有宏护之志初母文氏在时奉佛谨孟长居丧蔬食三年昼夜诵佛经为母回向西方大祥日礼忏甫毕五色云见光照四野及居南京搜覧传记着佛法金汤征文录十卷其序云盖闻尸林首唱三车显出宅之因葱岭诞敷五印示安心之要一十八梵之作礼堪忍云驱六十七载之潜符重溟苇汎金舂玉撞广开兜率之音树植花敷普现优昙之瑞具四德三伊之相性海同舟悟八空万法之归真如共域卢行者征风幡之义尚以肉身止X廊庑之间庞居士破人我之藩竟以素衣说团栾之话荫法云之蔼蔼并礼莲趺曜慧日之昭昭悉依兰若瓶槃钗钏融大冶而总是一金酥酪醍醐调法羮而搅成一味贼子无非佛子凡生即系圣生倘仡仡而崇墉将拒何人于域外且冯冯而浚险反沦彼界于堑中金汤之义敢问所安曰非也佛果圆因尚有十僊之劣昧法音震旦未免六宗之峥嵘遇窃法之真人亦可碎琴而収座下破异见之剎利已自投崖而坐巖间栖栖泛般若之江如愚若讷怡怡了涅槃之债混迹韬光剑岭刀山涌乳伤罽宾之难引肠挂胃捧心兴静蔼之悲瑞相巍峨化作楮钱流水瑶宫矗直何当葭管飞灰但见古庙香炉蜘封鼠窜即有庭前栢树蚁穴鵶鸣故须东土阐西土之净因端仗人王开法王之秘密篸篸时秀能降憍慢之幢几几元臣广集芬陀之社转法轮于金殿旭日晨开扬祖德于祇园粲花齿落运目犍连之神力或像起夫旃檀现窣堵波之庄严或塔奉其牙发披精进铠焚香结十万之缘依坚固林开池布六贤之坐凡此胜事具在前篇但有绪言聊申末简道岸覩紫金之相此相本同妙明舍卫放白毫之光此光谁无慧𦦨诞心田之嘉种粲若芬花护髻顶之鬘陀皎同秋月振纲维以觉世声声成替戾之音餐礼义以肥身处处作乳糜之供彰九德六德以至三德即是菩提道塲修一度二度以圆六度渐至琉璃宝所碧潭澄沚沸鼎X生解脱之门白酒清盐甘露现清凉之味岂特以净而化秽抑能显威以达权电掣魔军剑挥贼首波旬作供破烦恼而献密言近护出家掷化筹而盈丈室非患诸邪之害正而患邪自我生何虑群丑之弗宾而虑丑从中伏八识田起黑风之浪罪染氷纨四威仪破白净之容业琱蓝璧猴冠羊质难参狮座之旁蜉羽蝣裳岂是象王之子等三纲于敝屣恐三归莫浣其愆视一本如弁髦讵一乘顿宽其网行同饕餮则黍稷非馨性比豺狼恐泥犁莫贷七宝八珍之布施何事张皇一方五老之参承未为了却敢略鉴其真赝用微辨其薰莸因先德灿列之言冠华严摄属之义外护非殊内护十善知归心光即是佛光三乘同入随所示现自有大觉明师痛下札椎未许盲拳瞎棒用是无忧树下不成荆棘之林大术胎中刚下淤泥之种爰清疆界稍峻坊闲略具苦心敬质明眼十方菩萨建大法园安隐熏修树精进旛即此身心乐邦净域勿使性相而生薄蚀序华严十地品第一法器充周能戒而定彼坚固体道果是证耶缁素耶非渭而泾嵩公之论明德维馨序辅教第二式廓九有赫曦方中宣大法音道隆而隆普济羣迷阴翊王度永明后身笔垂秋露序高皇御制文附宋濂文第三爰有达人丕扶名教有伦有嵴可以言斆随所住处戒水沉香世出世间圆满道塲序金汤名义第四梦幻泡影至人所憎十力调御游戏作宾非树非台X去来自在皓月当空不伤叆叇序应化诸贤第五阿阇世王护正法眼外道纵横利用删刬佛始汉至梦託南宫哲王代生法鼓逢逢序护法人王第六维屏维翰繄惟宗工荫此琼柯而扇芳风莲社初蔼蔼蔼吉士菡萏香来是人心蘂序晋宋以下宰官居士第七碑碣岿而至唐始盛有笔如椽赞彼清净无缝为塔太虗为纸谁能铭者举似裴李序有唐宰官居士第八一华五叶似似绳绳何假薙披镜拭波澄硕德名勋道林斯馤众法森罗原非门外序宋元宰官居士第九身心沉霾等于阴曀附影吠声元津思枻山薮藏疾是曰不然攘之剔之辨其媸妍序响附第十寻移疾归家居二年卒福王时赠礼部右侍郎谥文毅知归子曰予尝过支硎中峯寺僧念庭言寺故王氏宅明天启间舍为寺以居苍雪法师立书契戒子孙不得有所求责而景文湛持孟长三君子皆署名其后为左证因出以相示呜唿百余年来死生代迁朝市之间亦多故矣而苍雪门庭修整如昔日如王氏者可不谓智矣乎宜其为三君子所乐与也汪大绅云椒山先生不以做成铁嵴汉满愿蓼洲先生不以志节为有济此是两先生笃志于道处然即此是两先生一大障使两先生见道分明便知学道无他伎俩只是破此一障耳破此一障乃知南山望见北山高早巳两个文殊早巳摄入铁X围山中两先生决定悔此为失言矣龙湖先生䟦椒山公集云道学家能办否参禅家能办否念佛家能办否下语如雷如霆临济棒德山喝不是过也司空见惯浑无事所以判得分明曰吾知其必不能也又曰生平求友覔半箇椒山不可得呜唿非真实学道人安能发此千古伤心之言乎又云孟长于佛法中善善恶恶有春秋之志其序文一辟一阖一为总摄法门一为宏范法门居士传X卍XXX居士传五十马邦良徐成民传马邦良者富阳人万历中登进士第知丹徒县仁慈正直一方推为神君既去立祠祀之后官甘肃行太仆以忧归居慈山僧舍日礼阿弥陀佛求生西方过苏州将谒座主王荆石至一寺礼佛称佛名悲泪不止时举人黄钟与一友谒之就坐问曰公信佛念佛一何真实若此邦良曰人身难得正法难逢佛可不信耶念佛可不真实耶佛法利益人天非宿植善根多生疑谤一失人身受苦无量每一思之痛彻心骨两人曰公言人身难得举目便是三人併诸左右非人耶时方仲夏邦良以扇一挥羣蝇四飞诘曰蝇多X与人多与两人怃然久之邦良曰始吾为诸生时奉上帝旨掌第五殿阎罗事每夜坐殿上簿书山积亡者三尸自陈身口意业据律定案千百人中不失人身者才一二耳且阳世极刑不过一死阴司受罪痛极则死死巳复生如是作如是受绝无适轻适重于其间惟信佛念佛往生极乐者不入冥涂然则佛可不信耶念佛可不真实耶因言殿西有二楹供养云栖紫栢二大师而云栖香火为尤盛其后领乡荐判事渐稀至释褐而谢事二人闻巳毛发竦竖传其事以告乡里焉徐成民名坤小名佛舍江南太仓人父骥生县学生成民为人长者长斋奉佛年十八当崇祯六年六月十二日夜梦被帝召至忉利天敕示夙世因缘命摄第五殿阎罗王事百日自此每夜坐堂中作唿叱声若官府决狱状骥生起而瞷之见一王者南面坐鬼判狱卒狰狞旁列则大惊谛视之而王者乃成民也迟明询其故成民以实告即令移居寺中诸昆弟及远近好事者多携笔札伏壁后记其判语得九十余条决断精严见者身毛为竖成民尝自言冥中罪囚合四天下动以万计除付所司分治外其亲鞫者犹夕以千计狱有十八刑分万条塞耳唿号举目愁惨诸佛菩萨及历代祖师时来救拔然非宿有善根者虽面与开示惛然不知惟七月之望为佛欢喜日普天下尽演瑜伽施食法大士亲领众囚赴食法力所X屇诸罪末减过此则与人世远隔矣是岁七月望夕成民谓狱官曰好劝众囚各称阿弥陀佛能称阿弥陀佛一声者合狱都出罪其不能者但令持佛字复诏四门各树一牌庭中树三十六幡各各大书阿弥陀佛以示众囚复诏众囚前各书佛字于胸而命之曰念之念之慎莫忘佛佛在尔心今告尔等或有恶鬼铜狗犯尔刀剑剌尔自火逼尔尔但称佛名一切销灭莲花现前我若诳尔与尔同罪成民自受事后偶言生死事輙验自以徐氏先世有负罪絷狱者率诸宗党礼梁皇忏周而复始得末减乃巳顷之至九月十四日成民上表谢事于是修持益力日诵准提呪回向净土以终其身其判语二集里人扬时泰崑山戴衮序之名曰活阎罗断案刻行于世知归子曰予读文昌化书言张孝仲日应世务夜治幽冥以为异及观马邦良徐成民事乃知其事世多有之观二人所言善恶报应理有固然无足怪者诗云视尔梦梦我心惨惨又云胡不相畏不畏于天呜唿可不念哉汪大绅云为甚要念佛要腔子里光明故也腔子里香净故也一分光明得念佛一分力一分香净得念佛一分力到得满腔子光明满腔子香净这便是极乐世界如今人要长要短弄得腔子里又黑又臭若到得满腔子黑臭这便是地狱佛也救他不得X居士传X卍XXX居士传五十一蔡刘三黄传蔡维立名懋德苏州崑山人祖母沈氏修净业一日徧谢诸亲邻无疾而逝临终念佛声不绝也父允忠为人慈善有节概持佛戒维立母徐氏长斋六十年年七十余忽识字日诵金刚经维立少好阳明王子之书万历四十七年成进士授杭州推官寻迁礼部主事崇祯初由主客郎中出为江西提学副使发明良知之学尤致严善利之间作圣门律令绳切学者迁浙江右参政分守嘉湖以母忧去官家居往来邓尉参三峯藏公有省作三顿棒颂曰原来佛法无多子三顿三拳巳较多悟去即今便一掌错向高安参老婆尝与金正希黄元公钱启忠萧士玮诸贤订为密社究竟大事每言修行人多怕去后黑漫漫地不知现前黑漫漫地更苦尽说生死事大不知现前剎那生生死死更切此际重关一击如何下手闻者竦然服除起井陉兵备道历调宁远济南崇祯十四年擢山西巡抚维立居官清苦能知人曲尽其用习于用兵屡平剧盗在帝前论治以大学为先曰自儒者心学不明执一自是多陷于偏党不知有大中至正X之道此乱之所由兴也其将之山西也帝问何以治盗对曰盗之起皆由民穷臣任抚绥当使穷民有饭喫耳然爱民先察吏察吏莫先臣自察愿正已率属俾民不为盗而臣无可见之功不愿杀害百姓以成一已之名在官时与姪方暹书勉其学道曰吾姪经历大变备尝诸苦于此中要得个翻身吐气法便步步是真道场着着是斩魔宝劒矣即今眼界渐开胸次渐阔诸苦中自有安身立命处若捧住琉璃瓶坐定安乐窝中转动不得亦是苦趣姪于劳倦乍息时庭除闲步时五更枕上才觉时𨺗然勐醒当了了自知非可与他人道也我于三十岁后粗知信向只未经大炉锤锻炼生死塲中未能直入横出然借诸苦境为吾道塲盖亦步步不敢放过耳此中分猷更无人独力支撑更苦功名久置度外死生亦复了然惟恐有悞疆事仰负圣明如何如何然一死自誓则吾末后一着也十六年流贼陷陜西惟立帅三千兵拒贼河上三败之而贼复自西安破榆林逼太原晋王手书召之还贼遂渡河陷平阳攻太原惟立誓众死守巡按御史汪宗友劾惟立不当归太原遂解职听勘或谓惟立曰事急矣委之可也曰不可曰移镇候代可乎曰不可贼使使招之降斩其头悬于城上贼薄城御之所杀甚众城陷北向再拜出遗表付使者至三立祠自缢死福王时追谥忠襄刘长倩名道贞一名济斌四川卭州人少通经术举X于乡一日过岳祠见六祖坛经有所发遂信向宗门巳而叠遭忧患一意参禅以大慧中峯二录为指南恒自逼迫每到言语道断心行处灭眼前如银山铁壁愈不放舍如是者十八年崇祯四年下第南游抵南京遇一僧从杭州安隐寺来得三峰藏公语录读之叹曰何意末世遇此法宝亟趋吴门谒顶目彻公问石乘公二公皆三峰之门人也参竹篦子话疑情奋发历七十余日终不契后参三峯于邓尉山中结制度夏转益迷闷一日大树证公自虞山来往叩之忽于言下心地豁然述偈曰妙喜老人无风起浪咄哉三峯添盐合酱跳出云门触背关夜悬明月青天上三峯命之入室问不得有语不得无语长倩抚掌一下三峰曰速道长倩大声曰黄鹤楼前鹦鹉洲三峯曰未在长倩以手掣竹篦于地礼拜而出次日三峰举句中无意意在句中语长倩茫然三峰云岂不闻不疑言句是为大病此后不惟参古人意旨即自已下语意旨亦须透彻方得受用长倩乃更加䇿发久之偶举古德语忽悟句中意旨方明柏树子𨍏轹钻新妇骑驴阿家牵等句三峰曰且喜居士会得一句子也巳而看有无句公案于树倒藤枯呵呵大笑更无下手处三峰屡诘之曰非不更有进处意必于此契证一番耳三峰曰子巳悟得一句便知根本智矣若其中差别难明迫欲契证无有是处日久温研证入无心三昧自然入佛入魔生死自由也长倩爽X然后于百丈再参德山托钵临济元要等语深悟旨趣乃辞去三峰书法语并拄杖授之有问如何是佛法的的大意曰淮安城外两水交流如何是转身一句曰满船烟月下扬州向上还有事也无曰长干寺里千寻塔夜半长明五色光后归卭州张献忠陷蜀羣议乞降长倩曰如何提笔写得个降字被执席地坐骂不绝口坐脱去有问道录行于世黄元公名端伯建昌新城人崇祯元年进士历宁波杭州二府推官廉辨有声以丧归笃志宗乘徧参天童径山三峰诸老师最后师事寿昌经公时明政不纲元公数上书当路言𡨥祸不纳遂披薙入庐山初谒寿昌问百丈野狐公案寿昌厉声曰总无干至是夜坐开先寺蓦然有省始识得寿昌用处扬维节尝从元公问经义复书曰依经解义三世佛冤即清凉圭峰诸公犹未免作他家奴婢看他过量大人呵佛骂祖宁被古人语脉转哉我为法王于法自在狮音吼处裂破山河岂有义路可寻覔乎巳而南京立福王大学士姜曰广荐起之授仪制主事我兵下南京元公方寓能仁寺榜其名于门遂被逮大帅者元公同年友谕降不从欲以善知识礼全之亦不许居狱中作明夷录以见志既大帅复遣骑谕降不从乃引出通济门外过水草亭元公北面叩头坐受戮颜色不变行刑者惮之举刃輙手颤堕其刀易卒亦如之元公厉声曰何不剌我心剌其心乃死先是元公自X号海岸道人镌石印佩之及再出磨去更镌忠孝廉节四字南京城守时作诗曰巍巍不动寰中主一座坚城似铁山刀锯在前无怯志只缘勘破死生关临死又作偈曰觌面绝商量独露金刚王若问安身处刀山是道场巳而大帅给传护元公柩归新城门下士葬之于忠孝桥侧初元公母李孺人贤明仁慈信乐佛法晚岁诵金刚经地藏经日䖍一夕梦趺坐山巅佛光照身觉谓元公曰西方之期至矣无何示微疾念佛而逝而元公之妾范氏者免丧后薙染入麻姑山老焉黄介子名毓祺常州江阴人崇祯中以诸生贡太学好与禅门诸老宿游依天童密云禅师最久默契法源得密云印可授以衲衣国变后同县人张大圆弃官归约介子俱隐结白社为终老计介子不可曰不举事何以报国不授命何以成人我师下江东江阴典史陈明遇等起兵城守介子与门人徐趋集众行塘应之城陷逸去巳而事露见执当事者欲轻其罪以盗论介子不可曰毓祺岂为盗者将刑其门人告之期作绝命词遂取袭衣自歛趺坐而化子晞亦系狱晞妻周氏当没官自缢不死绝粒数日者再不死赴水不死再吞金不死自刎不死终自缢而死晞之姊寒辉菴主言周氏甞宿菴中夜深经行琉璃灯下顾盻英毅绝无女子态真法器也晞既被系周日诵大悲心呪至死神气不乱澹归道人曰文信国吞脑X子不死绝食不死卒死于柴市三死耳而周乃八死呜唿雄哉黄蕴生名淳耀苏州嘉定人父中年无子日诵观音经一夕梦大士抱一儿与之曰念汝勤苦诵经寻得一好秀才与汝巳而生蕴生早岁为诸生蕴袍粝食研索遗经以名节自励着自鉴录昼所行事及念虑纯襍夜必书之同县诸生唐昌全有道行能以乩降神吕真人感而凭焉其所言出入仙佛蕴生闻而信乐之与弟渊耀友陈俶侯元演元洁夏云蛟等十余人俱往问法惠云地菩萨者生宋仁宗时年二十弃家入金粟山从师学道参究精勐卒证道果时与吕真人同降或问禅宗差别菩萨示曰大道一门不留权识本无宗教安有分别吾佛出世哀悯众生执心不破自伐其根故用止啼权流言句有本非真无亦非实两义破除一中为的佛氏真源超乎道德痴人索梦寻踪肖迹故下刬除权机各出总断习心归于不习不习者良习者是贼同出见闻圣狂不一本性天良物必有则倣古摹今精神自失不急求心自度何日宗门昌教无非革习正令日新自明则一执此泥彼何异生食物肖化工万不得一化工肖物不谋而集其故云何至诚惟一一则天全隐微莫测求此良方莫如除识识空性现识在性窒譬之夜人空自谤日亦犹求星往而扪石不见其真惟辨其迹性海灵光反成六贼一心不运天地皆忒吾不开宗亦无X教立释迦达摩驴踪马迹吾有一心万古不识非不可识无形可执㵎底泉声碧天朗日可见可闻孰覩孰执有色有声无象无质灵光周徧一理不忒子等求心断莫泥迹佛氏真诠不在行墨一一归心魔说亦得苟二于心佛说亦失破此佛魔心心无惑阅十年诸弟子彚先后训辞为一书名正教录陈俶将刻板行世蕴生疑之曰师以道教道不在言上品利根超然言外中根小品反堕言中况谤语之易兴致业因之反重是欲度人而适成其罪也俶曰不然予欲无言犹有麟经之着未甞说字今流大藏之文故古人发鲁壁而求书历鹫峰而译典况乎真灵伊迩不烦负笈之劳典诰在陈具有叩钟之乐如愚可以默识知二亦得承流至于太阳悬烛岂有目者弗明时雨洒枯岂祈年者罔戴苟人心之不死则此道之宜明如其未挹真源反嗤异学闻道大笑下士故常彼则坐井之观吾则同胞之视而巳蕴生善其言从之蕴生自闻法后默究向上事益自刻厉时与同事宣说佛法友张子灏新持不杀戒谓蕴生曰子姑现老斋公身而说法可乎蕴生喜为和苏子瞻岐亭诗示之诗曰罟师贪得鱼不惜鱼化汁屠伯恬杀牛不见牛眼湿嗟彼杀业多所以遭汝得彼债既巳偿汝忧差独急微性怜朱朱愚仁赦鸭鸭三品戒庖厨百笾谢巾羃兽炭与松明入炉平等赤象髓与韮菹入喉平等白深坐不横参大欢不洿帻敢邀天公怜庶免X佛子泣静念古贤人饥驱食常缺今我余草蔬犹堪飨嘉客推此告同心暴殄非雅集其二曰昔有愚小儿垂死思肉汁世人与彼同谈食口常湿大罚方后随无肴汝犹得胡然一晌甘易此八难急列栅囚鸡豚排签戮鹅鸭驱驱黑业中何由发其羃我喜周生厨堆盘葵蓼赤我念唐帝庖剖蛤毫光白为生虽有累如僧但加帻为帝苟推心何异下车泣所嗟愿力微不救世界缺鸾刀启烝尝折俎供宾客大哉食时观观彼诸苦集崇祯十六年成进士归杜门不出福王时诸进士悉授官蕴生独不起南京破我师至嘉定士民共推前浙江右参政候峒曾为主峒曾者元演元洁父也蕴生与昌全云蛟等并婴城固守且一月大雨城陷峒曾挈二子沉于池蕴生入僧舍与渊耀相对缢昌全云蛟并死之昌全妻亦从死渊耀字伟恭诸生好学敦行如其兄知归子曰自古忠孝之士大都以白净因现慈忍力触机遇缘根种勃发或入于仙或归于佛各有由来小生詹詹横滋谤议责斄牛使执鼠夸海若以灌河岂有当焉蔡刘诸先生俱现身儒门皎然于生死之际其入道之由不可诬也经言菩萨从初发心精进不退以不可说身命而为布施其诸先生之谓乎汪大绅云蜻蜓许是好蜻蜓飞来飞去不曾停被我捉来摘却两边翼恰是一枚大铁钉即此一枚铁钉是真圣种是真佛种是真忠孝根种此种人X之所自具只因喜欢飞来飞去舍不得那双翼把一枚铁钉弄坏了诸公只是能舍箇箇好似一枚大铁钉也居士传X卍XXX居士传五十二金正希熊鱼山传金正希名声一字子骏湖南嘉鱼人少从父游于休宁家焉初好阳明近溪之学为文洞达原本脱弃训故读者往往骇之年二十六学佛法习静古剎中一日食茄而甘遂长斋其友程开祚就正希饭怪其断肉也问所繇正希与之言佛法开祚心动曰是信然向吾与子仅一世朋友耳不知前后乃有无量世也今与子重定交遂弃所学而学焉崇祯元年成进士选庶吉士明年我师薄京城正希慷慨上言防御䇿荐布衣申甫有将才庄烈以甫为副总兵募新军数千人改正希御史参其军既而甫出战没于阵正希言浸不用遂谢病归后屡征不起家居益锐志学道甞自言此生不能及早透彻大法净尽羣疑便洒然出头激扬此事使万灵被光众魔归命而兀兀萦萦一机莫发真是虗度不成丈夫也延庐山宗宝禅师师礼之闭关相对作断五欲说其辞曰细捡平生每X于此事有得力处随复退堕惟兹五欲实为大障从今发心愿悉禁断一曰色欲世人欲色本为身乐曾不念言油尽灯灭髓竭人亡大可怖畏佛在世时勅优婆塞姑戒邪婬亦为众生欲爱深积未能净尽特树大防令无纵滥故断婬者是了义教断邪婬者不了义教余今之年四十始衰子壮巳娶子可生孙及今断之巳嗟迟暮少生系恋不比于人而况岸然称大丈夫图出世事求大光明通天彻地世间胜事非全精神无少渗漏尚不能办何况出世大光明事闻之于师此于般若如水与火如氷与炭相克相灭不容并行要令此心光明无壅拔出形骸血气之外七处割截心无动摇安可得有须臾欲乐微系吾念自伤福薄不早断决迟延至今可慙可恨一曰食欲智者念言纵令世间五糓饥荒蔬果馑乏非食少肉不得自活宁自摄身端坐俟死割彼身肉活我躯命万无此理何况今者肉食之外百味俱全佛言饮食如病服药无得以意趣自增减视我此身如一竿竹如一根树欲其存立用加灌溉令汁流润无致速枯何心拣择蔬糓之类天真淡然原有至味业重之人舌浸醲肥无复舌本真味当前反不觉知是则佛言可怜悯者一曰睡欲向晦入息人道常理惟佛亦许夜半倒身消日间食乃至尸寝早罢晏起每自简察其害多种一柔筋骨做工夫人要是醒时硬峙嵴梁坚挺腰骨其坐如山其立如峰睡多弛废坦腹伸足便X同死人一昏神思流水不腐户枢不朽一刻不运心如死水睡多如醉血气盛旺徒长无明一失正念初学之人白日醒眼一念不端能即觉警勐与割断虽有夙习能以醒待不令强劲睡多憧憧游思往来旧习有力新知未强或现恶境退人信心且恼乱魔与盗精鬼乘人熟睡搅乱附身岂得不防如上三欲皆是众生切身逸乐众生芸芸无量劫来孤负此心通天彻地徧照法界大光明幢是无他故生生陷溺浓重血肉颠倒其中不得脱离浓重一分减一分光浓重十分减十分光百分千分万分亿分日渐沉沦黑业可怖幸于今者信有此心尽形毕力弃尘舍俗废寝忘飱犹恐失之但一眨眼少图息肩巳太下劣全不丈夫何忍复放少丝毫头令入浓重陷溺旧处一曰财欲上三欲者次第破除此身无用逸乐享用戕毁慧命此身以外何须求备贪积不休取诸不义父母兄弟亦生计较致令家庭伤乖争鬬重其所轻轻其所重其为迷谬不可胜言谚亦有之要一文钱不值一文此是众生寻常见解不必佛祖而后明了或谓治生畜积恒产备窘乏时未为不是要当随缘量入为出至于违心背义取财则宁闭户端坐饿死世尊律仪丐食树栖寄于残生旅泊三界孔子疏水颜氏箪瓢光𦦨万丈威德千古此非强为法如是故一曰名欲自反平生好文章名徒悦耳目无益于人固大虗妄此不足破垂训立言有关人心似亦当为实X不尽然若有真实为已学人古经前史法戒昭着不劳今日捧土益岱运水添海纵有缘起因病立方予不得巳菩萨心行但令此言垂万万世触之得益爰有众生掩我此言作彼自为举世诵彼不知为我我无丝毫计较心念则为真实我未必能今后但起文章一念读书攻索是恶邪见障菩提道所宜痛绝其次有时好功业名欲立劳绩百姓感服天子风闻坐取高位此最陋劣亦不足破惟是我甞丈夫自命英雄自处胸中磊磊不能平怀常自念言一事不能一物不透则是我者心光不到心量不周曾不念言我若果为心光不到心量不周密密究事切切透物原无不可今伏田间杜居一室不周不到甚为多故何不透取何不究取但令今者我有功能为人掩取为彼功能膺大封赏我不自得更罹重谤我无丝毫计较动念则为真实我未必能今后但起功业一念多方习学动念仕进是恶邪见障菩提道所宜痛绝总之名欲祇缘我见真见心者岂应有此真见心者密密自践时时自了无喜无忧名究竟乐如此之人虽尽大地一切众生来至彼前礼拜称诵于此人心不加毫末虽尽大地一切众生来至彼前非毁辱骂于此人心不损毫末如抓墙壁痛痒无关颇闻人言借人验我我心何在我既不为逸乐利养惟有是非我是我非我不能明借人为明益复颠倒五欲既净皎如明月唯生死关最难开破要之死生亦系妄见能X彻自心净前五欲死生关头亦同一例义当死时贪恋不死其人心中隐默负慙见人掩辨纵恋其身其心昭明谓是当死是故智者直养此心一切不受身分遮障现今生时因缘会合虗妄名生我心无生缘起非有异日死时因缘别离虗妄名死我心无死缘灭非无是故智者无生可贪无死可怖此心光明总不颠错可生则生可死则死缘尽强留作意自尽皆属妄见非真如法古人有言毫釐系念三涂业因瞥尔情生万劫枷锁戒之戒之智者当此应能锋利如吹劒毛正希为学决烈精进惟日不足然亦未甞废事时流贼日炽煽动江左右诸无赖者多起应之正希团练乡兵为扞卫申明大义法令周备民有固志福王立于南京擢左佥都御史不赴顺治二年我师破南京徇诸州县正希率兵扼险拒守唐王在闽授右都御史兼兵部侍郎进兵下宁国旌德诸县我师间道袭破之正希被执途中与长兄书曰生死祸福皆有天命我等唯顺受之不必逃避我家为王事勤劳死者死得其所即流离散亡者亦流离散亡得其所弟日来静观之殊无大悽惨可见平昔学道得力闻我女前日积薪于屋俟有急即誉火自焚此真学道人望兄仍时以佛法提撕一切乃为来生大留种子耳又与长子书曰我一身久如浮云无丝毫系恋但念郡事未定此心实不安倘百姓幸安堵则我瞑目矣各乡尚有好事言兵者此实无益徒杀百姓何X辜孔子曰以不教民战是谓弃之此吾数日之所惓惓者也遂致命于南京赠礼部尚书谥文毅正希女曰道照少长斋长字于唐氏将行正希为出治奁具忽上书愿从亲学道正希大喜罢奁不治人或以为言正希曰彼方欲向上我可抑之使下乎及难作遂剪发屏居巳而之灵巖参继起禅师入室为所棒闷绝于地后参灵隐巨德禅师有省回望灵巖拜曰当时若与我说明岂有今日还结夏华山依蘗菴禅师以居云熊鱼山名开元亦嘉鱼人也其家故奉佛持不杀戒里有异僧天如者与鱼山举业师童希孔善甞见鱼山童时文书其后曰掀天揭地男子也巳而成进士就天如问所以应世者天如曰汝学道未有获操刀不得柄安能割物闭关一月读楞严经瞥然有省出为崇明知县移吴江礼三峯汉月禅师称弟子书问往复激发精烈巳徽授吏科给事中以言事为辅臣周延儒所疾乃以前在吴江时征赋不及额贬二秩出之外遂乞归居数年岁闭关百日眷属不相闻一日天如忽至语鱼山曰快薙头好皇帝方在篱下又欲寄其篱下乎鱼山愕然不知其为谶也巳而起山西按察司照磨迁光禄寺监事既又迁行人司副初鱼山与同邑金正希友善切劘大事忠愤出于至诚其论治一本乎道不回惑功利辨邪正贤不肖至严不以祸患退屈崇祯十三年周延儒复相举错失当X鱼山疾延儒所为因责延儒所善孙晋冯元颷吴昌时令为延儒陈祸福延儒日益甚无何大清兵入塞鱼山条上六事不报及畿辅被兵诏许官民得请见言事鱼山请以军事见遂言辅臣不称职专以情面贿赂用人坏天下人心术帝疑其有私征诘再三命具本本上帝方倚重延儒恶其言切遂下锦衣卫狱究主使拷掠惨酷鱼山更尽摘发延儒所为奸利事会给事中姜埰如农亦以直言下镇抚司狱帝深恨两人手诏卫帅骆养性潜毙之养性谋之同官同官以为不可乃以狱辞上并缴前手诏曰诚如圣谕则天下祇畏臣衙门不畏朝廷矣请将二人付刑部拟罪乃移刑部刑部尚书徐石骐拟鱼山赎徒埰杖戍帝以为徇纵夺石骐及郎中刘沂春官而逮二人至午门杖一百仍系狱鱼山在狱年余以佛法摄狱中人昼二时礼诵夜演蒙山法拔瘦死者又为狱中人说心经因笔之为心经再传当受杖时鱼山自分必死乃取所预为书寄家人曰国尔忘身义不反顾两年屡婴大病皆可死不独法能死人也受杖时惟默诵观世音号自一至百血肉糜烂弗觉也居常奉六斋至是或劝鱼山暂开斋禁不听曰患死于杖耳死于斋乎如农在狱中过鱼山见指月录弗省既而两人以盛暑得保出狱如农母欲见如农自莱阳疾驰至京师未到前一日遽还狱如农大悲恸既巳无可奈何则问鱼山曰子学佛久有何方便使吾得见母X鱼山曰观世音菩萨叩必应盍诵普门品如农于是诵普门品日三十徧不一月梦菩萨为说法有省重读指月录釐然开解又一月诸囚以疫得保出狱两人预焉如农遂得出见母数日帝闻两人出狱怒复还之狱顷之延儒得罪赐死言官多救鱼山者不听而刑部仍拟赎徒复不许时崇祯十六年也明年遣戍杭州三月抵戍所而流贼遂以是月陷京师矣如农甞以书问法于鱼山曰日来参叩于心空境空处略知趋向然止完得吾儒知止工夫其于静定安虑得搔不着痛痒乃诸师极口诋静胜为非譬之日月不静如何能明古德云恰似木人见花鸟到得木人地位非静胜而何鱼山复之曰承示于空处略知趋向空何物可容人趋容人向既有可趋向又得谓之空耶总是于话头未甞力究遂于尘劳暂歇时见有空可取止可求静可乐譬如澄得一泓止水惟恐人拨动则渣滓复生故告子不动心巳是有过得处觉得古人言句徒惑乱人故曰不得于言勿求于心不知才有不得其心巳不静巳不定巳不安便有不虑即得虑即不得之病又何可以不求硬作主宰谓吾巳得静胜也譬之日月木人未甞知有静胜故不缘而照花鸟不惊才知有静胜早巳不静胜去木人日月千里万里矣盖静与动对灭与生对初向道时觉往昔纷驰可厌自然谓静与灭是吾人胜境若明眼人看来金屑瓦屑总无殊异须知更有向上事在如X何是向上事唤作则触不唤作则背毕竟唤作甚么向金刚圈里翻身併却咽喉吐气朝餐暮宿如鸟空行来札所问老僧临死时预知时至为从话头中来为从静胜中得直须问取这僧始得非愚之所得知也所贵学道为了生死故当不顾危亡向无可巴鼻处进步若只图顺易可以攀缘认定有澄空一境在非心非目之间以为近道假饶从佛肚内坐一万劫亦祇是死水澄之则是挠之则不是矣唐王在闽起鱼山工科给事中累官东阁大学士以病乞休寓汀州城破遂为僧更名正志号蘗菴得法于灵巖继起禅师隐莲华峯翠巖寺老于虞山而如农亦与鱼山同时出戍宣州后薙发于黄山寓苏州以卒时又有张大圆者名有誉江阴人天启二年进士历官至户部尚书南京破遁入武康山依继起及硕机禅师晨夕参究夙慧顿发巳而继起主灵巖大圆从之刳心受锻泮然氷释年七十广演金刚般若经八十重疏孝经居灵巖二十五年其子弟逆之归康熈四十五年九月迎继起作别至则合掌曰弟子时至明旦行矣明日复告曰今佛法世间法一齐放下但愿生生不离左右言讫而逝知归子曰黄宗羲言明季士大夫学道者多入宗门如金先生及蔡懋德马世奇钱启忠皆是也然皆以忠义名一世宗门以无善无恶为宗如诸公者血心未化乃儒家所谓诚不可掩者在宗门不谓之知性X也固哉安羲儒与佛有二性乎孟子曰天下之言性也则故而巳矣故者以利为本诚利之则忠义若禹之行水矣何血心之能与焉大慧亦言菩提心者即忠义心是余读金熊两先生书其于君臣师友间至性激发若水寒而火热然其真丈夫之雄法门之杰乎顾世之论鱼山者颇异予详其行事着于篇俟论世者征焉汪大绅云予少时未闻道日极服忠义之士谓忠义之士便是圣贤便是活佛活菩萨此外有甚圣贤有甚佛菩萨后来反覆推勘方晓得忠义之士能了手者实难其人圣贤之学当生则生当死则死一循乎天理即此是忠义即此是道非忠义之外另有甚么道也但于忠义上一些也搀和不得才搀和一些子便非天理于道即有未尽也佛菩萨之学如何是忠义曰本来空是如何是本来空曰忠义是当体即是一真实而巳矣即此是忠义即此是道亦非忠义之外另有甚么道也但于忠义上一些也污染不得才污染一些子便非真实于道即有未尽也予于道有闻而进之不勇者坐忠义之心微故耳忠义之微坐为好名好色之念所汩而巳誓当上面截断道学佛学不留一元字脚下面截断好名好色不留一元字脚专提忠义二字为金刚宝杵佛来一击魔来一击临济德山何有哉大慧高峯何有哉X居士传X卍XXX居士传五十三温月峰崔应魁蒋虎臣李生传温月峰者逸其名亦不详其里居隐于江西宜黄扶笋峰不婚娶亦不去髭发幅巾野服翛然而巳平居爱逃禅暇则勤种植给衣食稍赢輙与人共之一日行圃间方有窃者遽却走偶行他所见一佣力作甚苦询之曰无以家也乃携归试以事輙办月峰喜为尽举扶笋听之巳而佣颇骄欲遂据扶笋月峰觉之为好语谢曰扶笋子有也予无事焉挈斗米镰锄瓦釜各一具担而去去峰五里许度阻峻处穴而居垂松叶自蔽出种植如故山中多虎月峰豕畜之或以为规微笑曰是身其吾有哉艺圃次有虎薄而睨之月峰拱语曰子欲之乎今饲汝即解衣就虎虎伏不动则又曰若念我无侣乎为我点头三我与若为友虎点头者三自是月峰出入常与虎偕其寝也以茅偃地席其上或发视之有蟒盘焉亦无害也崇祯初卒年八十余甞着书论性学甚具既没而其书不传崔应魁北京永平人少为医人以疾请者不论直皆为之尽晚岁学佛法下上盘山十八年参诸老宿有X省康熈二十七年秋示微疾徧告常所往来者为期诀别至期众至环坐谈笑如平日久之乃曰万事无常百年有限依我行之决不相误索笔书偈而逝其偈曰来去赤条条不挂一丝毫本来无一物纵横任逍遥蒋虎臣名超金坛人顺治四年进士官翰林院修撰以文章自名性宽厚好施常以德报怨督顺天学政持守清慎每举债以赈贫士疏请复古学禁天下有司刑责诸生士林颂之虎臣少时屡梦身为比邱年十五有二道人坐其门言虎臣有师在峨眉慎毋忘宿因他日当相见也居常断荤肉喜方外交居京师时参大博和尚一日入朝闻喝道声豁然有省诣大博呈解大博征诘再三乃可之及督学任满乃告归过百泉谒孙钟元语数日去之匡庐游鹿门遂直达峨眉居伏虎寺久之有司请修峨眉志乃一至成都巳而得疾遗书别当事沐浴端坐吟诗而逝翼日有胡生者遇诸山椒频唿蒋先生不应及入寺知虎臣巳死乃大惊李生江西人不知其名字往来江汉间三十年常如五十许人以一瓢自随游行肆上乞牛肉彘膏啖之有余纳诸败袄中方暑色味不变遇纸笔即书不尽可晓或襍一二字如符篆人与之言不答有府丞者异其人邀至官舍留数日辞去府丞与以葛衣文舄为插花满头徜徉过市市儿竞夺之辄抱头不与巳X而葛敝缕缕风雪中自若也康熙中遂安毛际可游汉上与生遇于旅馆生为书扇头诗数首皆可读际可录而传之诗曰云有深山鹤有林不离当处了禅心夜来月照长廊下一句弥陀劫外音又曰明暗全捐正眼开一枝秀出一如来凡夫到此皆成圣拍手相逢一笑回又曰漫去千峯与万峯重重无尽又重重何如高卧家山里前有幽篁后有松又曰山色溪光明祖意鸟啼花笑悟机缘有时独坐台盘上午夜无云月一天又曰道有道无俱漫语是净是禅总强名昧却本来咬枯骨溺沈苦海不知春又曰道行孤高化有缘降龙伏虎自安然于今喜得真三昧月落风廻绿树边又曰赵州布衫重七斤失处分明得处真山河大地都盖却谁是当机截断人又曰千崖雨湿松添老一味秋声菊转新莫谓山中无甲子数珠粒粒纪时辰时又有洞庭生者乞食洞庭山中状类狂者夜则卧寺庑下寺僧驱之巳而复来甞题诗壁上云不信干坤大超然世莫羣口吞三崃水脚踏万方云又云有形总是假无象孰为真悟到无生地梅花满四隣又除夕诗云灯火辉煌庆此宵夜深儿女不相招破蒲团上三更夜那管明朝是岁朝长洲汪琬录传之二生者其后皆不知所终知归子曰观温李诸君子行履类古所称沉冥者味其言殆寒山拾得之亚与蒋先生之趣远矣宰官耶比邱耶予乌乎测之X居士传X卍XXX居士传五十四严仲悫宋文森毕紫岚传严仲悫法名大参自号𨍏轹道人嘉兴人也嗣法于天童费隐和尚其自叙云参道人恒喜顺风扬帆随缘放旷偶游双径遇闻谷大师授以向上一着苦究三载了无所入适阅法眼指帘公案忽然身心世界尽情脱落祖师关捩彻底掀翻再谒闻谷大师憨山大师天隐和尚皆承许可复见密云老人老人举杖便作倒身势老人植杖即起身据坐老人横杖抽身便走老人赶趁转身向曰咄哉老僧又来泥里洗土块老人便休隐居二十八载费隐容和尚首嗣老人法席乃往问曰古人道百尺竿头进步百尺竿头即不问如何是进步处容便打云向这里转身道人云这犹是百尺竿未是进步在容又打云不知进退汉道人云山猫原是短脚的容云这畜生道人作虎跳势容云莫揑怪道人作擒僧势哮吼而出容即上堂云今日诸人莫撒沙试听山僧一指述嘉禾有个老鼠子偷却上天一粒粟惯向诸方弄爪牙惹得清风香拂拂独是山僧不近情白棒掀天直打出且转身一句又作么生道道人掩耳出堂后容将如意云付X汝表信道人举手接云没手人得接容曰接了也道人展两手容曰流传去也𨍏轹便礼拜而出甞自图其影费隐为之赞曰斗笠不遮眼锄头不着地何似山中人了了心无绪腰束裙而宽手露臂而冷欲行不行前头无门凿开虗空一窍许大地人在此疴矢放溺是𨍏轹平日之受用呵呵大笑把起锄头须放下草鞋何不脱来卖咄咄咄明月清风得自在仲悫礼谢费隐不顾便与一踢费隐曰好像一只狂狗仲悫曰早被我一口其友周知微病笃仲悫往视道及家事仲悫云公一生学道得力处正在此际不得杂念知微即举拳曰是甚么仲悫曰也是闲言语知微点首曰愿与兄世世结为道中骨肉仲悫曰蓦直去知微即坐椅而逝宋文森名世隆长洲人父学程梦文殊抱子授之而生故初名曰文年四岁听父读金刚经即能诵四句偈既长补诸生年五十余遭家多故郁郁成疾偶触华严经无着无缚解脱句有会遂长斋断慾日诵金刚经月余病起中秋夕见堂前角灯光不透脱不觉感慨默坐参究久之忽汗下通身胸中廓然作偈曰主主宾宾无主宾分明指点愈迷津偶然风触灯中火却遇当家旧主人又曰今日方知吾丧吾凡情圣解一齐枯亲朋问我如何是者也之乎只字无顷之闻天笠珍禅师宗风甚盛欲往咨决适师过苏之大云菴文森往谒既见即云龙脑薄荷香闻天下师云X可要干矢橛么随问云如何是干矢橛文森云八面春风师云来此作么文森云不求佛不求法要讨个了当师厉声曰万劫千生不得了文森言下有省师寻去之杭州南磵文森再往谒之师曰向在甚么处得这个消息文森曰向在孟夫子饭糗茹草章曾打一个辊曰如何文森曰庞公云但自无心于万物何妨万物常围绕语未毕师击几云可惜一个庞公尚打作两橛文森顿省前过明年再往南磵谒师在堂中有问未生前面目者文森应曰螺髻峯少顷进见师云好箇螺髻峰只恐未肯点头在因举六祖师秀菩提树话问和尚如何道师云掀倒菩提树打翻明镜台髑髅都粉碎处处绝尘埃文森云也不过到此师拂衣而起拍文森肩曰如今可把六祖神秀并老僧与居士缚做一束抛向钱塘江里去文森顿悟临济喫三顿痛棒意旨遂口占偈云生前面目绝追求螺髻峰高解点头一句顿超三顿棒凡情圣解付东流居三年师过苏泊舟盘门唿文森往谓曰老僧九坐道场欲来一休歇了彻人莫如居士老僧有末后付嘱可承当此事既去遂遣两僧赍拂子授之师行至谢村遂沐浴更衣坐逝康熈四十一年文森得脾疾示禅客曰末后何必有句末后何必无句刀山劒树上翻身镬汤炉炭中躲避无端七十余年总是逢场作戏今日尚要卖弄一番咄你看这粉碎枯髅那有一点西来之意其妻疾亟以告文森不往第传语X云子去我且行矣遂后妻数刻而逝毕紫岚名奇江南歙人也少避难之杭州寓僧舍阅金刚般若经始知信向继阅祖师语录疑之有堂头僧教看南泉斩猫公案久之闻斧声有省颇自负寻入马首山有醒愚禅师者结茅山居灰头土面紫岚一见以机语相接醒愚微哂而巳明日复往见请益醒愚征前语指其负堕处令参一归何处居数月其所亲访得之要与俱归紫岚归参究甚力行止不少闲阅五年偶阅巖头语大悟再谒醒愚醒愚笑曰今日始知吾不欺汝也自是常居僧舍持佛戒终日瞑坐自号懒菴夜卧不梦者二十年其妻至辄引避子死亦弗哭也居苏州支硎山德云菴最久甞示禅客云参话头有法不可不知何谓法一念真疑无闲断是也何谓一念真疑如雪巖云尽三百六十骨节八万四千毛窍并作个赵州无字一提提起如一团热铁如一堆烈𦦨相似并无昏沉散乱之相可得又如高峰云万法归一一归何处世间一切万法总归一法毕竟归在何处决定要讨个分晓此之谓一念真疑也你若道赵州无字圆同太虗无欠无余若起心动念便不是赵州无字矣又万法归一一者心也一归何处乃是处而无处无处而处若真有处则不是不是也如此云云谓之第二念尽落知解知解愈精去道愈远近世驰声走誉者都从第二念而入外面看时句句般若其实皆是意识依通认贼为子可不X哀耶何谓无间断今日也一念真疑而参明日也一念真疑而参不论年那管月但时时刻刻一念真疑而参必要实证实悟大法现前而后巳此之谓无间断也若果如是一念真疑如是无间断自然有日不期而然话头参破而明心见性矣又云古圣道涅槃心易晓差别智难明此两句最元最微非大法现前不知其故而今诸方尽作世谛解会谓打一七二七略有省入即知此心为涅槃心从此讨机缘论公案这则明白那则誵讹那则明白这则誵讹必要推敲逐个透尽此则谓之差别智故曰涅槃心易晓差别智难明也这般的都是地狱汉何以故都是将意识为涅槃心都是学得胡言汉语为差别智耳所以诸方付法之后将机缘公案揣摩得依稀彷彿向人前拏三说七指白道黄以为得大机显大用冤哉冤哉佛法安得不平沉耶好教尔知大凡真参话头者不到大彻大悟断不敢开口妄谈佛法一大彻大悟纵有百千机缘万亿公案当下一串穿起挂在眉边若也未能则是不曾大彻大悟而汝揣摩得依稀彷彿向人前拏三说七指黄道白者尽是汝意识堆中狼借粪秽也是以懒菴改曰涅槃心一晓差别智全明高流异衲谛听谛听其他论着颇多此其最切者康熈四十七年终于德云菴菴主如珏为之殓收其遗书有别传录八卷行世知归子曰近世士大夫学禅者颇众然多掠影宗门X掉弄知解求其真实参悟者盖难其人诸方希图外护付嘱如麻适足为门风玷耳严宋诸君苦心斯道既有历年邂逅因缘卒明大法盖犹有杨李之风焉紫岚之论禅病最为深痛善学者由是而求之其于邪正之界不昭如白黑矣乎居士传X卍XXX居士传五十五周安士传周安士名梦颜一名思仁崑山诸生也博通经藏深信因果居常念言众生蚩蚩造无量罪婬杀二业实居大半古今世典惩劝颇详不断其源川壅则溃爰竭苦衷深维经义抉微洞幽拔山捣穴勒成二书戒淫与杀其戒杀书言多深痛大要云刀兵之难在于人道或数十年或百余年仅一二见至于畜生无日得脱普天之下一遇鸡鸣无量无边狠心屠户手执利刀奋向羣豕尔时羣豕自知难到大声哀号救援不至各被彼人裂腹剌心抽肠拔肺哀号未断又投沸汤受大苦恼片刻之间阎浮世界万万生灵头足异处积羣豕骨过高山巅漂羣豕血赤江水流如是恶因如是恶果诘其根由皆为我等口腹所致世人动称我不作恶何必持斋岂知尔等偃息在牀妻孥X聚首即有素不相识之人先为汝等徧造恶业无量无边诸佛菩萨神通天眼见诸众生轮回六趣如旋火轮或为大身更相杀食或为细身更相杀食或为父母六亲眷属更相杀食发大悲心说真实语导彼迷流开尔觉路我劝世人未能持斋先须断杀孟子有言仁者人也人不信佛何不信人若信是人何不断杀仁则不杀杀则非仁谛听吾言免入异类安士每过一切神祠必祝愿云惟愿尊神发出世心勿受血食一心常念阿弥陀佛求生净土思仁自今二十四岁直至寿尽中间若杀一小鱼虾惟愿尊神是纠是殛迅雷击碎所着书板思仁自今二十四岁直至寿尽家中眷属若有一人伤一蚊蚁亦同此誓思仁自今二十四岁直至寿尽中间若遇身及眷属婴诸重病忽一仙人来告之言投一小蛤于沸汤中饮之则生不然则死以贪生故竟从其言亦同此誓思仁自今二十四岁直至寿尽倘有毒蛇啮我垂毙家众愤愤欲杀此蛇而我不能极力救阻亦同此誓思仁自今二十四岁直至寿尽临河见鱼仰面见鸟不思救度反萌杀机亦同此誓思仁自今二十四岁直至寿尽若梦寐中见人杀生不能至心称佛名号发救度心而反欢喜赞成其事亦同此誓其戒淫书劝诸淫者先观胎狱了种种苦是谓息淫原始方便系以偈曰父母未生时因业多挂带一点无明根见慾生贪爱淫心才一起忽被精血盖从此十月中次第还X宿债母噉热食时如受濩汤溉母饮冷水时若卧寒氷块腹中当饱满顶上悬铁袋五内如饥虗空洞失依赖会当出胎时翻身若旋岱产母忽瞑眩眷属尽惶骇身逼两山中热窄不可耐稳婆牵其头痛极心肝碎嫩颃扼麤手刀劒无能赛放声鸣其哀旁人乃称快岂知称快人经过忘悔艾昧昧极思量咄咄咤灾怪此言非臆说五王经所载凡夫恋慾乐辗转沉黑秽生生受烦恼曾见何人代欲破烦恼军智者擒其帅主帅是淫魔魔死余兵败我将胎形惨屈指陈其概珍重世间人可一不可再次观此身诸虫猬集宛转游行食人脑髓是为初开不净方便系以偈曰秽哉血肉躯无量虫所萃潜伏四大中其形甚微细凡夫不觉知天眼方能觑静气一返观男女真儿戏次观男女脓血洟唾恶露中满犹如溷厕粪秽所都是为息淫对治方便系以偈曰世间苦恼事皆从爱慾生爱心不能断对色形神倾水从骨内出火自心中腾平时顾礼义或复爱声名到此霎时间开眼投深阬鬼神且不畏名教岂能绳茫茫五浊世狱讼滋繁兴幸有如来教暗室悬明灯示以不净观慾火消为氷我从昔年来亦复似摩登多方用强制对境还复萌自作此观后结习日以轻今者稍觉悟归命佛法僧誓于未来世埽尽羣魔兵分身无量剎普利诸有情氷菴张夫子诲我尝叮咛其言修观法譬诸学庖丁庖丁技成后不见全牛形用刀十九载犹如新X发硎我此降魔劒百鍊刚所成斩尽妖容鬼髑髅莽纵横西施接膝坐蔓草缠紫荆三十六种物到鼻知羶腥此观得成就万象都空明爰述为俚句闻者应惕惊齐心出苦海浊世皎然清次设九想想初死人正直仰卧寒气彻骨一无所知而我此身终亦如是又想死人一二日往黑气腾溢转成青紫甚可怖畏而我此身终亦如是又想死人尸停既久黄水流出臭不可闻而我此身终亦如是又想死人徧体生虫处处钻囓骨节之内皆如蜂窠而我此身终亦如是又想死人皮肉巳尽惟筋在骨如绳束薪而我此身终亦如是又想死人筋巳烂尽骨节纵横不在一处而我此身终亦如是又想死人被火所烧焦缩在地或熟或生而我此身终亦如是又想死人冡破骨出日暴雨侵其色转白或复黄朽人兽践踏而我此身终亦如是次想经要深自䇿发经言菩萨修于死想观是寿命常为无量冤雠所绕念念损灭无有增长犹山瀑水不得停住亦如朝露势不久停如囚趣市步步近死如牵牛羊诣于屠所系以偈曰人想死亡日慾火顿清凉愚人若闻此愁眉叹不祥究竟百年后同入灰烬场菩萨九想观苦海大津梁次念法华所说因缘生相灭相与不生灭是为断淫穷源方便系以偈曰众生畏苦果菩萨断恶因恶因既巳断苦果无遗根譬如勐狮子利镞中其身急顾发的处猎户群波奔犬若遭人击但向棒头呻一智视一愚不X啻霄壤分又如止沸汤爨者去其薪十二因缘内无明为之君一断一切断净埽邻虗尘次当观佛坐宝莲华及诸种种庄严瑞相发愿往生西方极乐是为究竟解脱方便系以偈曰修行无别法出世为究竟出世有多途净土为捷径述此观想法言言宗大乘托质上品莲永远脱淫穽他诸辨难究析因果语多造微不能具载安士既殁其书渐湮表而出之以劝来者知归子曰予读安士书因乐访安士生平行事久之得其宗人言安士通世务习知吴中田赋水利原委得失着书甚具康熈三十八年仁皇帝南巡安士迎驾扬州九龙桥上疏请减苏松浮赋事虽未遽行然安士之心至今犹可见也其后应巡抚张公聘校录宋元明先儒书老于家其大概如此张氷菴者名立廉尝序安士书安士书尊称之予访之崑山人无知者汪大绅云悲勐极矣如从吾佛世尊金口宣扬而得六种为之震动居士传X卍XXX居士传五十六知归子传X知归子者不传其姓名平生落落自喜人莫识也尝与空空子游空空子异之知归子世为儒其父兄皆以文学官于朝知归子年未冠用儒言取科第既益治古经注疏及世间文字穷昼夜不自休尝慕古抗直士如洛阳贾生之为人也思欲考镜得失之故陈治安之书赫然着功名于当世久之自省曰此非吾务也于是端点静思反已修德非礼弗履久之复自省曰吾未明吾心奈何以问空空子而空空子默然无言也或告以道家修鍊术习之三年不效其后读佛书心开以为道之所归在是矣闻西方有无量寿佛放大光明接引五浊众生往生净土意忳然慕之日面西而拜焉空空子曰是可不谓知归者乎年三十有司下檄召作七品官知归子辞焉作偈曰绿草庭前好风林下乐我太平无冬无夏顷之遂断肉食绝婬慾作偈曰我身尔身尔肉我肉大德曰生与尔并育又作偈曰从妄有爱万死万生勐然斫断天地清宁未几隐去遗一偈曰来无所从去无所至极乐非遥当念即是空空子曰或言知归子往来城市间时与人遇然予尝求之弗见也罗台山赞曰予与知归子游旧矣吾不知其始渺然相失逖而万里干隆三十年岁阳耑蒙岁名作噩乃相遇于京师且月炎天氷光满屋脉脉心欢喜谈丹鼎考故童昼暮追恋尔我都忘邀我闭关延寿寺街长洲舘圆觉经一部庄子一卷或趺坐X之幽幽或说空之侃侃出关行省其兄汶上县于汶上县寄我书书辞短短无他语要我素贫贱砥砺其廉隅我时得书赞叹谓奇特如听朝阳凤咮雝雝呜高梧彼时我心刻刻有一知归子彼时我欲彻究儒释黄老之原与其氐凉凉求耦欲奋而未奋自得知归子我胆廓廓斗觉新宽粗知归子文章根性如梅如青莲寒香寂静和祥扇为人慈竺貌臞然畏避利势疑懦顽闻一善言见一善行意而有勇健若霜中鸢慊慊乎其如有求也贪夫之徇财好色者𤣏色渴夫之思饮周饥者索食日皇皇而不息夜鳏鳏以水眸最后闻无量寿佛名字遂积念焉不休其志灏然若迦楼罗王之辟海水而吞龙也其身飘然若不系之舟莲海无边而嵯峨乎中流憺乎其几于不忧也闵乎哓哓唇敝舌焦其啸侣而命俦也吾之不见知归子三岁矣一日十二时十二时百刻睇睐送遥睛喉闲长格磔自今以往倘得相于茅屋三间危峯镜湖好华一瓶名香一鑪一箇蒲团一箇钵盂佛号数万声华严一两卷不亦乐乎不亦乐乎䱐水弥弥日往月来云何不思干隆四十一年岁易涒滩岁名柔兆陬月吉日造X居士传䟦儒佛之道泥其迹若东西之相反然循其本则一而巳矣知归子之学出入儒佛间初未尝强而同之而卒不见其有异所谓知本者非耶既以自利又欲利人上下数千百年凡伟人硕士有契斯道者釆其言行比以史法合为一书名曰居士传事提其要句钩其元真法门班马也仆少失学耽着五欲顺流忘返年三十宦游京师偶于市上得覩云栖法彚惕然心动捧归卒业始知信向归田以往客居吴门于勤息菴晓峯老人处熟知归子名后接晤于文星阁中服其持律之坚向道之切不觉惘然自失知归子顾以予之能不背于道也于是往还无间顷之出此书示予予读之竟作而叹曰自为儒佛之学者迷不知本党同伐异泣岐无归知归子起而救之是书之作盖欲学者除去异同之见反循其本而致力焉至于一旦豁然还问其所为儒佛者如水中月如空中华复何异同之有予既乐玩其书爰授之梓人以广其传兼志其缘起如此干隆四十年秋八月养空居士王廷言䟦