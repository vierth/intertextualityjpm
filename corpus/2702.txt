双溪醉隐集提要钦定四库全书集部五提要双溪醉隐集六卷别集类四等谨案双溪醉隐集六卷元耶律铸撰铸字成仲辽东丹王九世孙中书令楚材之子也累官中书左丞相卒追赠懿宁王谥文忠事蹟具元史本传楚材佐元太祖太宗平定天下立纲陈纪皆出其所规画铸少而聪敏尤工骑射从宪宗征蜀累建功绩后三入中书定法令制雅乐多所禆賛经济不愧其父而文章亦具有父风故元好问李冶诸人皆与相欵契然楚材湛然居士集尚有钞本而铸集久佚不传藏书家至不能举其名氏惟明钱溥内阁书目有耶律丞相双溪集十九册亦不详其卷目检勘永乐大典所収铸双溪醉隐集篇什较伙有前集新集续集别集外集诸名又别载赵着麻革王万庆诸序䟦乃为铸少年之诗名双溪小藁者而作是所作诸集本各为卷帙颇有琐碎之嫌谨裒集编次都为一集而仍以双溪小稿原序原䟦分系首末用存其槩铸早从征伐足迹涉厯多西北极逺之区故所述塞外地理典故往往详核如据和林城唐明皇御书阙特勤碑证新旧唐书作特勒之误处月丁零二注辨论颇详此类皆有禆于考证又其家在金元之间累世贵显谙习朝廷旧闻集中如琼林园龙和宫诸赋叙述海陵章宗轶事及宫室制度多金史所未及其他题咏亦多关系燕都故实而帝京景物畧诸书均未纪録亦足以资博识也至于金史耶律履传元史耶律楚材传均不着其里贯于史例颇为不合今考铸寓歴亭诗註云予家辽上后家医无闾又五湖别业诗註云余先居和林后寓隗台今卜筑缙云五湖别业叙其迁徙之迹颇详是尤足以补史之阙矣干隆四十六年九月恭校上总纂官纪昀陆钖熊孙士毅总校官陆费墀原序原序中书省掌书记李暐一日袖书一编诣余曰此双溪之歌诗也即公蒙年所为者约千首且十窃其一焉兼附近作共得一百五十余篇离为五卷目之曰双溪小藁今欲广传之庶在绮纨者见而思齐焉因之可以起吾风之己偾者也请子文以引其端幸毋让余受而观之见缰龙轭鳯鞭虬笞鳌以求其变极其所变而发诸心思则罗云縠月纫秋藻春以尽其情嘻实天下之奇作也如金极夜延萤烛暗翠帘风窣月钩闲此时年十五耳两汉水干秋饮马五南霜重夜屯兵此又十七时语也盖天与其性发言便高公讳铸字成仲双溪自号也公以东丹王之后右丞文献公之孙中书令玉泉老之子铄尽贵气屈己以下人刮去骄佚折节以读书及所为诗文又如此在天地间岂易得哉故乐为之引甲辰年上巳日龙山居士鴈门吕鲲书诗之为义也大矣哉三百篇而下离骚经得风雅之变秦亡汉兴王泽未逺元鼎已来河梁之别始作得离骚之变也黄初绵络以至于大业之际诗文比比而出大名于世者亦不可多得汉有蘓李魏有曹刘晋有潘陆宋有陶谢而已是故遗风不冺焉武徳再造徐庾淫靡尚且存焉为陈子昻一变而至于鲁为李太白杜子美再变至于道退之后来使文起八代之衰道济天下之溺于文章慎许可至于歌诗独推之曰李杜文章在光熖万丈长及乎天寳乱息大厯元和诗律再变以至今日矣呜唿风雅不可复得见唐人之余烈斯可矣雪浪斋日记有云建安才六七子开元数两三人则所取其难如此又云书止于晋诗止于唐诚不诬矣若李若杜若韩若桞岂愧六朝诸贤欤国朝自取魏以来诗人益盛余尝在贞祐季年亲见玉泉大老怀亲诗云黄犬不来愁耿耿白云望断思依依欲凴鳞羽传音信海水西流鴈北飞又云黄沙三万里白髪一孀亲肠断邉城月徘徊照旅人所以见哀思之情极矣又和人诗云仁义説与当途人恰似春风射马耳此见感愤之怀亦以极矣思之有以见唐人余烈焉双溪成仲即玉泉中令君之子也生长北溟十三作歌诗下笔便入唐人之阃奥尝作髙城曲云城髙三百尺枉教人费力贼不从外来当察城中贼又曰将出帯将来小胡笳拟回文暮春曲磨劔行春夜吟独倚门之类皆十三时作也又隂不雨惜花吟琵琶词公子行广陵散十五六作也又赠坐竿道士水平桥题蓝采和早行吟十八九作也又山市吟暮春对花寄故人题牧牛图二十一二作也则知兴寄情趣前人间有所不到者此诗向时往往传至燕台人初未甚信及其去嵗秋八月来自北庭大𦵏既已眀日首礼于香山寺元吕及余从行礼成长老拂几捧砚请各赋诗双溪即书古诗云𣺌𣺌入平野悠悠到上方云开见天阙回首超凡乡元吕垂书余亦落笔既而双溪复次元韵云人去豪华山好在梦回歌舞水空流又次余韵云翠辇不廻天地老白云飞尽海山秋时已夕矣不及次吕之韵㑹九日登琼花岛用吕香山诗韵留题云蓬莱宫殿遗基在休对西风子细看及载观次韵之作如兰依修竹菊映青松辉彩省净气韵深长便觉首倡大似落絮飞花虽有流风回雪之态岂能伦拟未几复书途中之所作云松声曲春雪謡蛰龙行雨图休嗟行路难大传燕市使向之未甚信者私用惭怍自是与燕士大夫唱酬无虚日每一篇出识者益増叹服不及悉书俱在前帙或谓余曰双溪自十三以至今日方二十有余便入唐人之阃奥而雕虫篆刻白首坐牕见之者莫能何谓也余曰且骐骥堕地一日千里驽骀百嵗十驾而始至分也又何足怪欧阳文忠公有云能以技自显于一世亦悟之天非积习致然信哉愚谓源深者自长矣向玉泉作怀亲诗时亦是方冠之余今双溪思亲三絶云一上居庸万里心又一声长笛野云秋又云踌蹰搔首无人㑹时下楼来却上楼有是父有是子良然继作瓮山有感三絶云仙佩飘飘驾彩鸾感之至也又雪后吟立春前一日曲情之至也春日登蓬莱岛颈联云既解宝藏秦照胆也须珍惜汉吹毛用事之至也过故宫云栁陌风来雪满沙理之至也拟古云水涵春色栁涵烟半是人间半是仙境之至也以代留别余云燕南春色老燕北草初肥露冷野花瘦月明江树稀又云芳草不随莺燕老好山依旧水云深逺之至也惜乎李子取之不多词彩风流皆可备于管絃矣其容雅而体闲意深而情婉气修而色粹调逸而声谐抑之则纡余委备扬之则条达疏畅得不荡摇情性者哉执此过余求为后引恳切再四义不可辞此非小道实文章之菁华也可以意名难以言状噫古今之人惟贵耳而贱目特异者迺见此耳不然安能结天下识者之舌也其经国图逺之畧推贤去恶之心而已形诸歌咏余虽老矣犹可拭目而待续勒铭于双溪未晚云赵着序中书大丞相之子有竒名善为诗余在朔方时尝见其一二骇唶以为异及获观双溪小藁始信向所传不谬云赵虎岩吕龙山世雄于歌诗为之序引甚偹余辞其赘欤古人嫌其少作往往削藁不传如李贺七嵗赋髙轩过迄于今传诵亹亹在人口不能废则少作何负乎况双溪相门子生长北庭戎马闲甫十余嵗已能为歌诗至于斯嘻亦过人逺甚搏而跃之有激頽俗可无传乎门下生秦人李暐眀之实为倡而我曹又和之其传盖无疑今双溪已嗣行中书事将见沛然为文黼为卿云蒸为雨露以芘泽其天下此特土苴耳虽然源于细流廼成江汉则是集其权舆乎固不可以不志麻革序双溪醉隐集卷一钦定四库全书䨇溪醉隠集卷一元耶律铸撰赋天香台赋余作此赋㑹姪子辈逓传讽咏往徃质问其所疑予时有瘯蠡之疾未间及为酒所困倦于应对因命书史为音注应其所请以示之䨇溪醉隠嘉遯西园而杜私门之请偃蹇栖迟纵适放言惬髙蹈养恬之胜地葆光頥真之灵境緑野斯营素意是逞一花一草亲移自植计日成趣唯天香台牡丹为盛婉若羣仙乱摛云锦珠树相鲜琼枝相映英华外发风标天挺精彩相授逸态横出俨保灵和恩华荣命含情延引流风廻穴竞笑应讥幽人迳庭国色天香独占韶光澄心定气延视廹察知其不妄进号贵客名为花王维此姚黄穆穆皇皇台𨽻衆芳真其王也应道无私应化无方知隠知显知变知常迟留烟景䕃樾昭阳吸风饮露云卧霓裳魏后延伫醉妃小立欲与相扶倚风无力凝笑为容争妍取媚醒酒香艶懒晴天气翠袂扬祂柔玉镂刻仙衣戍削缕金丝织昭着风流分外旖旎臭味幽逺容止闲丽素女掩嫮不足程式兰香失气緑华无色脱落尘凡泮奂姱迈表景异致揄扬胜概灵贶弥彰运钟盛代诞膺王者之称良有后妃之配英竒特秀望塞华域姿色俱絶势倾人国靡曼则如此光大则如彼不以纯懿尽在于已承天赐之优华腾芳声于胜日擅天外之竒名岂花中为第一尤姿英艶道润金璧姿有余妍艶有余美气不可夺操不可易名有余香风有余味炎而不附寒而不弃逺之不怨亲之不比动无所趋静无所避色无所沮心无所觊繇无虑而无营故无愠而无喜守所抱之天真任自然之荣悴信灵根之有託冠四时而为最宜其奕叶扶踈宜其名华盛大积于中者必形诸外承休之徴于是乎在于穆令闻曽是不已得无令人渇见风彩有絶其伦有㧞其萃唯道是从惟神是契不因物而显不附物而起何玉立而不羣何中立而不倚伟英灵之间气呈盛世之上瑞感钟美于所天多化工之为地千葩万卉云屯雾积烟披雨沭拥阶抱砌如屏气动色骈肩叠迹于朝㑹者尤知花王之荣贵倚扇成隂地锦交展天幕旁垂云帷髙卷御袍浮动异香冶艶婆律膏薰蔷薇露染惜春情态恋春风致花雨漫天金莲布地玉妃绰约玉肌丰腻仙标闲整风骨秀异翠围粉阵栉比鳞集五色相宣芳蔼相袭玉泽堪掬秀色可吸撦冶芳烟頽然如醉呈露优柔温润绮靡春睡犹浓东风扶起锦被绚烂绣帯葳㽔萦结同心延缔连理辟芍药为近侍直海棠为庆㑹仙人醉露以頽玉玉女吟风而摇佩翠展莎茵锦围花障槐盖倾偃林幄闲敞长乐维宫合欢维帐径植忘忧荣延交让合昏儆夜蓂荚典厯平露临政屈轶司直帝休光耀帝屋焕烂赫奕君子清名无患炳若丹青晬然玉洁足佐花王润色盛烈期所望于重华可流芳于万叶延羣英之风概耀荣名于图牒青松森挺大臣介然而廷立翠竹旁罗毅士肃然而就列池莲澹澹翛然乎无尘君子居也篱菊亭亭兀然乎寄傲隠逸位也珍丛琦薄祥花瑞草深围逺遶端竦低黙者百执事之谓也若仰若俛如揖如伏者尊其王之义也䇿其芳名委其藻质内向光尘犹葵倾日灵雨均霑惠风同被含秀敷荣荣懐天徳寳阁煇煌锦屏斐亹瑞玉楼台夐间金碧绮纷品彚区别列第霞駮云蔚绣错万计炫玊亰之春色夸两亰之神丽聨玉叶以延春直㑹圣之盛际章眀花界照映尘刼深根宁极无为之业光宠妍时春心固结良怯年芳轻易衰歇我振我䇿我歩我屧朝祛暮逐无情蜂蝶终然殊患本弱者其枝必披末大者其干必折审其本之弱者薙其草莱尽其虫蠧择其瓦砾易其壤土医之治之调之䕶之扶之持之正之直之培而养之使自滋之廕而遂之使自荣之顾其末之大者去其邪枝㓢其错节除其狂花翦其乱叶推之移之规之绳之背者向之屈者信之擘而分之使自存之列而封之使自保之为强其干而弱其枝俾隆其本而杀其末之为者也扶质立干本道根真花眀叶秀眼界一新客有访醉隠于天香亭者不觉愕然而叹曰向之芜秽曷其治也覩乎殊制甲天下可也醉隠曰向之乖盭使然也重其花者非其业也耘植非时灌揷无度卖知自是忌能懐妬苟一矫衆枉不渉丛脞阿谤横议杂然应和眀其㡬务执以不可谓彼非出于我或仅有所采㣲有所挫争引其功相推其过思求其治焉可致也余承其弊特任其责推心于物旁搜逺索索彼得失洞研究覈从其可从革其可革绌诸荒惑探诸幽頥举诸眀筭运诸成䇿辨乎根蕟定乎名色甄其瑰竒亷其瑕谪貤以殿最品以资格煦以阳和沃以膏泽穷精极智驰神运思孜孜夙夜不落吾事粗有是治无足齿也然天下之事曷尝有异于是耶九土一台也六合一园也百花一王万国一君为国之道在布此花之政也经国之要实理此花之任也绪言未既客茫然进曰㫖哉言乎㫖哉言乎愿以所闻书诸信史刻诸金石以夀其传终古不忒天香亭颂第纪风声未勒磨崖䝉何以宁用是遂决敢献其铭铭曰薄构其亭于彼露座桃李无言燕雀相贺天香亭赋伊牡丹之王百花也声华辉赫令姿煌煌大块流其形柔祗播其芳以福胜之徴致霱云之祥临仁夀之域介温柔之乡天标粹美玊色洋洋瑞气薰蒸承露华房犹澡身浴徳以荐馨香芬烈天香荣耀灵光观时之光利用賔于花王出竒丰度孰究其详第而崇号婉而成章絶品姚黄殊胜姚黄英逸之资固未可量正色处中不易其方漠然而神全然而真示心忘情物莫之婴辟鸡雍与豕零而幸疾之侥名虽时为其帝者岂能为之抗衡哉金玉其相秀出羣芳特倾心其奚待为殿春之余光独醉道者逰心圣域隠迹惧塲有惜花痼疾姚魏膏肓爱其妩媚展尽底藴于眀时尚其气节荣闻日流于帝乡推其道之有在曾不矜其所长彰真宰之妙用染世界使都香一拂万字殿前禁中以道为本造化为功其状百变其态无穷其化如神其道尤隆乱擎薰炷繁错瓌丛汎以珠露扫以香风何其贵也玉真淑美胜玉无瑕卓冠时英标特国华进登天府就地仙家布濩元根頥养黄芽调䕶氷㽔薰染珍花延喜日以难老剂彤云以香霞何其圣也女真仙队小真仙侣玉冠微耸綘衣轻举离时装束出尘逸趣弄珠精神散花态度䟽鲛绡兮障日叠罗囊兮盛露凝脉脉之柔情歴云朝与雨暮何其丽也夀真玉润胜真玉腻明兮玊秀清兮玉粹玊蘂无香玉英自失玉女少色玉委匿迹何玉腰之轻盈将玉颜之温丽鄙緑珠之玊格陋西施之玊醉何其秀也洗粧标韵拭粧标致露华膏沐九廻沈水媚春遒艶殜春气味笑领春风无语徙倚兰麝囊兮旁午欎金裙兮襞积斥孙夀之妖蛊逼蘓香之艶逸何其伟也蓬莱窈窕綵云容裔炫转光风晃荡锦地瑞彩交辉红霞白日花拥仙房香通元极英爽莫盛于大观崇髙莫大乎富贵媚玊庭之灵景置红光于紫气何其异也蘂珠显敞玉华幽邃彩霞飞不去锦云収不起眀霞红弭綘节胜云红惹云衣浅霞红积綘雪胜罗红翳云帏锦被堆压银床缀珠枝覆玉砌着遇仙之盛事抒刘郎之雅意何其盛也懿彼神工巧输元力弥表尤功更为光饰添色红兮神竒添色黄兮尤异蹙金毬兮锦皱紫绣毬兮结绮潜溪绯濡霞浆胜潜溪沃琼液九蕚红兮妖妍九蕚紫兮冶奕顺圣红兮韵胜顺圣紫兮姱丽冠子黄列仙班冠子紫亸云髻胜阳红兮赩赫安胜紫兮瑰伟线稜紫兮繁缛青线稜兮绮靡镇山东兮标荣大宋川兮檀美间金红紫相髙都胜红紫竞媚玊千叶兮腾秀碧千叶兮叠翠拂子黄扑鸦黄拂子红拂珠穗合组列锦珠堆翠积摛章缛彩相错如绮何振景㧞迹而髙谢氛埃照耀芝兰玊树庭阶适足悠然畅叙幽懐周流容与香界亭台醉冠欹侧若有徳色放情肆意骄穉园𨽻且曰风尘表物表植神异耸振声价卓荦伦类锦绣其文氷玉其质掩夺春华张皇化国耿介英姿秀发其迹荣光万状芳气四塞花政之盛光美之胜未有甚于此者混元藴奥后土富媪不爱其道不爱其寳岂虚也哉子其有以语我来园𨽻曰唉人亦有言坚树在始始不固本终易枯朽其性得则英挺其气钟则神秀其地平则难倾其根深则能乆仆得之于心应之于手为全其天使引其夀故叶兮如云花兮如斗是以声名盈溢乎九有道者厌叹巳而谇曰要妙之言有所激也商搉万类其义一也有本有末有名有实有荣有悴有开有塞晔然盛誉蔼然休声必待名实相须而成名其末也去末犹荣实其本也舍本不生苟賔其实庸主其名賔主易位乱是用兴是谓开塞之门荣悴之所由也臆説目论曽不足系研㡬析理之辞子其曏之迟日薰芳迳游风扇绮寮韶华容艶冶飞燕语声娇玉友延蓝尾花奴促緑腰天香结成阵不记水沈消琼林园赋琼林园者金海陵庶人之所营也尝燕其羣臣于此惋其规模廹狭遂广燕城展辽大内増建宫室仍起广乐园于寳昌之西余游歴燕都因与夫钩盾按行遗址异其絶古今之制度披覧图籍知其尽人神之壮丽意不翅加万于章华什百于阿房及绎史氏详其庶人本末覈诸事迹可谓悉备然前朝耆旧靡不毛举其所遗神动所閲心隠所闻不得以无言故引笔为赋词曰探元符撼干枢剽灵图展帝容骄气凭陵而威灵折冲援汤引武絜大比崇命相乎宸居光宅乎天𠂻度邑四方之极定鼎舆地之中拓层城之万雉体积阳之九重控八纮之要㑹拥百万之提封亶全燕之形胜壮帝宅之恢雄名山㑹干而环北灵海朝巽而㳬东苍龙卧䕶以懐抱横陈叠翠于遥空钟神秀于天府扼天险于居庸廼翳翔鸾跨神龙陵倒景蔽鸿蒙森罗移乎地轴幻化出乎人工玉泉是导金水是通渤涌太液滙浸芙蓉十洲绣簇方丈瀛蓬琼林璀璨玉蘂巃嵸建木森烈瑞叶青葱珠枝玉果瑶花碧草珍禽竒兽竒薄珍丛良难殚纪謇不可得而穷也緜聨翠苑韬映金墉楼阙嵳峩殿阁穹隆玊梯突兀矗似长云辇路蔓延頽若垂虹虹桥络汉隥道盘空下临无地势出苍穹蔼天香之帟幙䕃桂影之房栊抗促调则秋凄播雅奏则春融涤暑无夏辟寒无冬凛祝融于水台暍元英于华峯储隂蓄阳神其帝力冀主造化使天无功登眀月御清风延羽客而列金童寳炬灿其星繁香雾烂其霞烘访乗云于姑射咨问道于崆峒期固九鼎于灵根主衆妙之真宗抱驻景之神方继御气之元踪庶委质于金毋而从事于壶翁保后天之遐筭延厯运之所钟偷安宸极窃号天公愲自是之荒惑矜超絶乎凡庸奄万象为已有置六合于牢笼垂拱骄唐虞髙枕傲羲农纷豪华之骀荡示湛恩之龎鸿倾海以为酒并山以为饔鳯吹扰鸾歌叠皷掲华钟白雨催花金莲布月龙膏继晷乐事未终玊銮玲珑翠盖葳㽔僊音杂沓紫霞淋漓临素娥之庭院歴玊女之䆫扉红云洞𤨏长春花雨暗夫香霏张以钧天之广乐烛以日月之光辉虎豹守䕶其天门龙蛇飞动乎旌旗廻晲广道东顾緫期庳临芳而陋景徽俾宏模廓度紫宸之庭闱黄道洞逹于天街银河旁绕乎金堤结合懽于钩陈营长生于太微通眀起乎中央蘂珠延其西陲扩丛霄为凌云表阊阖为端仪亮仰法帝居元圃清都犹谓廹胁不足以壮万世之宏规诏班尔勅工倕曰匪恢皇仪罔震天威可尽人神之壮丽当蒇能事之瑰竒遂俪广乐之园就卜寳昌之西属乎碧城之基缭以紫㣲之垣冠丹丘之巅枕绛河之湄寳台嵼嵬阆崔巍右环翠水左帯瑶池九龙螮霓据中天而崛起五鳯偃蹇抟积风而忘飞十二玉楼兮骈罗三千花界兮低迷嶈嶈焉煌煌焉信彼都㑹之胜槩也景落天外晃银海也声华旷代何光大也穷竒极泰吁可骇也使鬼为之则劳神矣使人为之亦苦人矣缔嗟搆怨跆籍秦矣絶天流毒足失民矣虽智足拒諌辩足饰非万姓仇汝汝将畴依惟狂罔念人心惟危章华就而荆人解㪚阿房起而秦衆乖离是以圣哲克勤克俭无偏无颇唯居其实不居其华以百姓爲心以四海为家岂纵无厌之欲匮有生之用佐燕安酖毒之雄夸者哉沉而筹略溺而机智劣功优过絶仁弃义敢推贯日月之诚而隂藴滔天之势饰卓莽之狙诈与操懿之狐媚辟而忠鲠暱而私阿法严而峻令烦而苛厌饱人以道德恶醉时以醇和煽虐熖于毒燎市禁网以诬罗敛怨为徳实维伊何沧海横流黔黎垫波㳺童牧竖彼且奚知而逓赓迭和五噫之歌曰神彼帝京之宏丽兮噫壮九重而造天兮噫极鬼工之滛业兮噫殚九有之膏腴兮噫勐苛政如怒虎兮噫敢暴殄天物窃玩神噐计同大帝之钖金策犹缪公之时醉亷政纯龎甄时隆替审九域之安危实一人之所系移风易化舛纯驳粹恬于剥乱逸于乖盭振颠沛之策御怨咨之气犹指天之有日宁恤志士之流议也耶拟投䇿而断江将凭怒而倾地衒雄断以英畧愈亦为之儿戯饕无上之大名规尊势之厚利务隆振乎皇纲忍纷扰乎人纪好还者必然之天道代谢者自然之物理大定之更维扬之变讵不出乎不意嗟乎夸者殉权贪者殉利同归殊涂万古一致柰何创鉅不恤神羞天恚陆梁不顾鬼青物累务奋迅龙飞振矜虎视纵其骄蹇逞其惑志忘检身之格言失子爱之奥㫖致狼狈于刚愎速枭獍以横恣积非成虐积是为治世殊事变人道不思忽眀君之御民若乘奔而无辔㤀天下之归仁由一日之克已为释余之所有庸经彼之所以独夫之号庶人之贬不为过矣龙和宫赋龙和宫道陵李妃之正位也或曰龙和位道陵之崩也妃矫遗诏为立东海窃市㤙私冀保身于万全卒不获免其祸东海由窘歩㨗径寻亦失驭而殉身国蠧竟嫁祸神州于陆沈固金源氏之罪人也然其庸隘不足以塞责前軰未尝不以其罪罪妃之险诐究其颠覆之所自道陵亦不得无让余从北阙言归中州税驾燕都因游览前朝圮宫废苑讯诸遗老得覩龙和故址桂窟琼林光沉薰歇但瓦砾榛芜驰迈狐免而巳徙倚周章慨然有懐不觉形于歌词噫诗人之兴感物而作黍离之义于是乎在辞曰抽思古之幽情索隠奥之宜藐登凌云兮凝絶觉天荒兮地老临阊阖以徙倚俯玉绳之隥道望层城之不见唯战尘与烟草昔在天公宸游物表驾兮苍鸾使兮青鸟相羊乎丛霄婆娑乎琼岛纵僊韶之游韵激水云之萦绕觧语花之婉娩黄金屋之窱倾四海之殊欢买嫣然之一笑态浓意逺容华可掬咳唾随风径生珠玉珠幌烟雾中海棠睡未足挺絶代之瓌姿抱梦兰之心曲谅赤乌之失气将飞燕之无悰鱼何入乎深渊鸟何飞乎髙空氷肌绰约蕙气冲融含颦冶艶捧心为容就处月姊之桂窟冀主星娥之璇宫特酿巫崃之云雨嬛倚兰台之雄风飘若神僊侨处温柔悬居緜歴玉鸾啾啾布金莲于寳池散琼华于蓬丘典长春之花界颛不夜之珠楼南威西子洛妃巫娥红潮妬粉黛蹙羞蛾淡隠隠之春山湛盈盈之秋波呈霓裳之秘舞献玉树之凝歌佳人倾国天子无愁㣲行要屈千万纒头濯池锦于云霞贮璧月于帷帱纷中夏之豪华擅南朝之风流朝轰陆续于方壶夕张烂熳于瀛洲笯灵鳯以为辇御翔龙以为舟容与乎琼田逍遥乎县圃殊期与松乔永结为真侣饵以蘂宸之丹粒挹以金掌之琼露保嵩唿之呈祥岂南山之足慕灵鎻忽忽其莫留神景㣲方之可驻奋鼎湖之龙驾振飞辔乎云路頽玉体以横陈愁玉音而号诉无灵药之可窃託妾身于何处推天道于张弓甄四时之代序惟青春之告谢信落花之谁主羗神醉其凝愁隠取贼于妖妒注姢姢之心眼觊夫君之一顾吐幽兰以徐言恨自惑其顽素忍取毁于求全为孤徳之所误忖窃市之恩私诚不足以负汝由一丝之纶命绍八纮之洪绪寄光隂于过客齐天地于逆旅苟神眀之有在岂相逢而无所泫忆君之清泪犹梨花之经雨逐黄裙于流水袭玉环于何许神帝力而震天威矜龙盘而负虎踞计无祸之可嫁幸乱媒之是除期王道之一平叙彛伦之隳斁希韬夏而轶殷周延三五而保亨祚颂河清以纳祥亟飞诏以延誉实自欺其圣作质万物其斯覩抑与乱之同事且何瑞之足怙傥不有其秽徳又何妖之足恶谅皇天之无亲曰惟徳之是辅曷猖披之罔念甘肆心于寡助忍乗时而布政舎渐摩而雄据俾彊御与掊克遂蜂屯而蚁聚敢窘歩乎㨗径任侧言而革度民腾怨之弗知天垂谴之罔悟大业以之偷去帝乃以之震怒龟鼎将与时迁形胜奚设险阻闗山空鎻九重天府昊天成命眷我圣祖风云惨澹龙蛇腾鹜鞭笞万国混一寰宇筹函夏于拉朽奋天纵之神武殄乌月之乌合覆扼狐之貔虎保中华之利器失缄扄之固䕶竭束海之狂澜竟寝声以委御为天下之腾笑輙殉身于国蠧使寳势之神州寻陆沈于颠仆长城万里伯图终古曽何足保一杯荒土维圣哲名器之宗匠道化理国之良具致兴替者维人系安危者非数䀌游子之寒心疚王室之多故宛赫赫之宗周蔽离离之禾黍通天台榭朝元洞户基无完甓墉无遗堵弋林钓渚栁塘花坞流萤司夜野鸎典曙豺狼呀以云屯枭獍纷以星布郁丛薄与灌莾翳琼林与瑶圃喟三生之尤物忍此焉而逰处去尘外之僊籞㨿迷津于神浒迁延凝睇含辞未吐顾影低囬玉颜増嫮拥返魂之香阵进凌波之㣲歩若廻雪飘飖汎流风而轻举吊故国之丘墟诘若人之迟暮何蓬莱之宫阙絶汉家之箫鼓言未足而沈吟遽彷徨于去住复惚恍之僊逰引廽风之神驭怅垝堞与頽垣鎻野烟与寒雾黯裂帛之声消惨浣沙之人去信朽木之为物断不可以为柱慨人间之何世将贞心以自抚怳临风兮如失中结轸兮延伫私自怜兮自讼知为谁兮愁苦昔昭阳之遗事卒悉偹于伶元为有知之所配自不得而无传摭龙和之陈迹庸粗述乎兹编乖风化之所系故不得而无言险诐私谒固宠负恃穷奢极㤗阽危吉士弃闗雎之大义废螽斯之㣲㫖触危机而奚叹悔不知其所止弗公其内务正其外苟营其利莫胜其害盍以公而㓕私忽区夏之博大既託寄其非人不危亡而奚待憾骊山之烽火沦灰刼于横溃悼姑蘓之麋鹿走扬尘之沧海天下神器万世攸頼御非其道足徴挠败勤武元之经营佚大定之耿介骄道陵之雄奢僵大安之庸隘周章逰目积蘓累块凝情倾想益増感慨徴逸乐于忧勤速颠覆于荒怠孰竦善之不昌孰愎諌之不殆已矣乎非圣不无过过则勿惮改改过不吝是谓自爱浊流黕黩龙光彩敢批逆鳞诚可骇鳯鸣朝阳反为怪率徳贵迁善思庸匪痴骇而乐天下之心戴奈歛怨以为徳戾圣人之谆诚岂唯念之情热足使闻之心痗閴荒凉之辇路突狐兔之驰迈结愁隂于莾苍积悲风于蒲稗欸天命之靡常忱大福之不再委穷尘之遗恨讵止歴乎万代彰直笔于信史以昭示于来载索㣲言以成章证殷鉴之斯在独醉园三台赋粤䨇溪之书院实独醉之园亭邻九重之花界属万雉之金城翳葱葱之佳气扇澹澹之逰风隠天津于罨畵兮宛绕匹练于花丛挺卢龙之神秀兮逈列叠翠之云屏得风烟之浓淡陋意匠之丹青仙居秀出洞天之灵境胜槩足播寿域之芳尘延郢中之白雪纳天外之阳春竹牎兮松户林幄兮莎茵骈罗兮三台花桞兮横陈临琴台兮蹇产陵千顷之烟波对射台兮螮霓拥万叠之云山出絃歌楼于轻霭兮临正巳楼于髙寒读书台之屹立兮抗醉经之髙堂状穹穹以隆隆兮㨿两台之中央挹清风于元览兮澹元心以含章振尘缨以射猎兮奋神气以鹰扬适髙情于冲澹兮闲絃歌以宫商採归昌之竒律兮奏和鸣之锵锵有客为之皷掌兮嗤诮人之猖狂问方今之何物兮是周孔与义黄得开口之一笑兮胜百代之流芳如先生者何为兮谩尘外而彷徨既惨澹以经营兮盍秉烛以盘逰贮倾城与倾国兮遍舞榭与歌楼遏行云于廻雪兮扫万斛之凝愁看青霜以何计兮㸃华鬓以成秋甚矣子之难悟兮舍吾道夫何求有琴书之真味兮足頥志以消忧况翛然而无梦兮笑蝴蝶与庄周乗夫天地之正兮御元气以周流谁怜子之覊世兮自絶迹于幽寻未悉陈予能事兮况凝坐巳沈吟琴也者禁止邪以正人心荡郑卫之滛哇发太古之纯音元鹤为之翔舞六马为之嘘天谅迢迢之流水犹道法乎自然或香穗萦纡几净牕眀或烟霞闲逺月白风清但琅然一挥手亦足以陶冩幽情曽不以絃歌而衒买名声射也者必先正其巳者也或驰骋营域或容与园圃从者如云观者如堵决拾既偹繁弱是张惊弦裂石流镝穿杨兽不得发鸟不暇翔亦丈夫一乐事乐在路絶豺狼弓矢之道意趣尤长无机呈露天道时光诗书乃经国之大业教化之成式宜乎贤哲心醉经籍得教育天下之英逸藻鑑世间之得失了万事于一顾照千载如一日于以定礼乐于以正人伦上以忠于人主下以化于齐民令投迹礼义之乡径跻仁夀之域醉之以道饱之以徳此读书者之所治非投笔者之所责嗟尔俗状尘容曽何足与研几探頥凝神至道味其无味孰营营焉以歌舞为事客茫然神醉遽不自持忘其所以为是失其所以为非竟卷舌而固声但捧手而吁欷先生怡然沐浴圣泽含情隠笑徐复顾谓客曰伊运自然之妙理与养浩然之气惟頥神于造化徴化成于天地宇宙无穷物名有量咸从其类固非一状天之分与各适其宜鹤长凫短断续俱悲人生天地间万物之一名营营扰扰自以为灵有察于未萌以已为愚者有闇于所见以巳为明者有然其然而非其非者有然其非而非其然者有潜徳自适者有卖知窃宠者有输忠自许者有纷虑邪计者有任真自得者有矫情餙行者有辞极贵之位者有争毫忽之利者由是𡨕心相与推移人之相去何啻九牛毛与云泥始知天之为天物依然而不齐趣中之至趣言外之㣲言尤非吾子之所知也独醉道者赋有物自然惠泽如春独醉道者徳其頥真懐纯抱粹斋心服形歴来乐之坦途欵除忧之福庭引齐物之论注洗心之经洞涤嗜欲之邪秽净盪声尘之嚣腥酳玉瀣为金液营糟邱为蓬瀛养其神于天和全其真于圣眀言无所阿行无所倾豪无所夺雄无所争静不知其所待动不知其所乗隠不知其所辱显不知其所荣纯气有所守神物有所接鷇食而采乎元根鸟行而抛乎浩刼潄玉露之华滋芳与泽其纷烈挹万古之清风吞几团之眀月耸惧不入乎胷次繇遌物之弗慴适志气于旷放以堪舆为廹胁意毋固必行毋声迹曽不知出荣辱之境曽不知入是非之域与物以之推移与道以之消息容与乎大庭之馆优偃乎建徳之国乐其圣治感其醇化协气旁流道济天下何其风之淳和何其俗之温雅佚忘机而弃智恧蜚声而腾价緫春风以为御奋元风以为驾朝徜徉乎华胥暮逍遥乎姑射骄其醉者矜其醒者一以巳为瓮天之醯鸡一以已为懽场之害马必期道之所在乌乎往而不可通天下乎一气无间然于物我二豪鞅掌审乎庸𤨏隘而芥蔕窘而丛脞怳若有得莫知所贺行歌而去倚歌而和歌曰微道者之发仆覆也仆不知真人之大成也独醉园赋莲社上逰独醉痴僊驰声荣路栖心化元务雍雍以延圣尤孜孜于进贤谌既醉于大道殊泂酌以㣲言粤飨道者本乎忘情而沈世者利乎适意适其意而冲其气者无㨗于春酒忘其情而凝其神者莫优于浓醉八珍纷以骈罗八音纵其迭逓合欢伯之淳徳俱淡乎其无味味养老之灵液沃𤣥心之精一一万事于微尘澹存亡于自得纯纯焉而优入圣国熈熈然而径登春台输江山于醉眼摅啸歌之吟懐南睨天津北眺蓬莱芳烟澹伫恵风徘徊徴杯命杓罗罇列罍汲引琬液掀拨玉醅浇我胷中之磈磊涤我渇心之尘埃既主百福之所㑹宁俟一日之不斋颜色憔悴足可惜形容枯藁奚自哀溺醉沈欲鬻醒市名各竒所趣得无相轻泥古人之糟粕外物彻之䟽眀感偏枯之去就愲养恬之精诚唯有道者襟期殊在悠然独酌半醉半醒地偏心逺孤唱无和茫然不觉壮懐暗惊頼其尤物容寄幽情得逰其道乃遂其生䟽瀹乎其虑澡雪乎其神神守其全天守其真邪气不之能袭忧患不之能入隘灵均之凝滞懿无功之淳寂蹈咏渔父之名歌吟颂大人之至徳蹴破虚空蘓晋竟逃至于禅窟神游八表李白岂谪除乎僊籍曷妨醉墨颠倒淋浪任圣友之真率恣野人之清狂标僊居之胜槩主长春之烟光逰赫胥氏之国典无何有之乡王道荡荡圣徳洋洋纵心乎浩然寄傲乎羲皇淳风导化和气呈祥天香蔼蔼鳯鸣锵锵伊麴生之风味殆不可以相忘融一壶之春色㪺五云之僊浆琼苏积其清润金波注其澄光涨蒲桃之鸭緑渍蔷薇之鹅黄捧合欢之金掌即悬玊之华堂抱清圣之所务嗜至乐其何长召风姨以度曲邀月姊以佐觞播承云之雅奏掬湛露于凝香不知手之舞之足之蹈之踊之跃之又从而歌之也歌曰至人披露天地心兮形骸放浪空古今兮威鳯倾冠玉音兮拥鼻长吟梁甫吟兮歌声未竟泉涌风结白浪摧卷紫霞浆竭续称歌曰碧云日暮佳人信迈殊未来兮緜緜増慕咀冰嚼雪共此杯兮歌阕引觞块然径醉毁之不怒誉之不喜俟欲醒而复酌期必醉而方睡祈天长与地乆使循环而无已独醉亭赋维无懐氏之俗且有鸱夷异体而同名一味至道之腴一含至道之精酌焉而不竭注焉而不盈是谓一死一生而乃知交情五桞易色八僊效灵延致髙阳之徒与夫大人先生濯罍涤器献觞捧甖乞朝夕黾勉而从事计不可得洒扫其郊垧澹超然而特处主养生之园亭挹春江之緑涨就枕流而濯缨涤除元览庸镜至清寻跻夀域竟㧞愁城擅自得之场偃无何之兵与导淳化之源为勒清时之铭铭曰临之以武畧济之以文经圣人醇其政而天下和平既勒而铭䲭夷頽然道者盱衡曰伊除忧来乐而愈病析酲神圣功用民无能名敢载绪言以醲郁聊颂至徳之余馨颂曰粤康粤狄道融化成神物尤物难弟难兄漙桂华之香露混丹山之鳯鸣琼液零珠而玉音琅琅金泉漱玉而和鸣颂声命从事于青州而问津于渑假道乎黄垆税驾乎乌程将以沈酣纵适而情传以清白怡养而形遂右引螺杯而左引兕觥感圣泽之渥沐表天乐之光荣泽畔之行吟自非同调方外之酒徒素非同心翕二道之至趣特引圣为证眀苟贤愚是混而神心莫澄岂知可崇君子之徳而当浇小人之情哉犹颂而徳圣道以眀任圣之和激圣之清耽道物之极研天地之精当不滞于万物何醉醒之足婴恃醒负醉适足骄矜以醒为徳以醉为荣漫与醒而非醉妄比醉而非醒薄幽人之独醉短髙人之独醒延誉自是之醉推忠自许之醒此之谓衒名之醉彼之谓狥名之醒醉其醉之所不醉醒其醒之所不醒醉其醉之醉者不知醉之为醉醒其醒之醒者不以醒之为醒醒曷足以讥醉醉曷足以嗤醒醒不足以知醉醉亦不足以知醒孰知蜾臝之与螟蛉心醉其利骨醉其名利尽而心折殉名而骨惊岂二豪之足慕笑独醒其何成独醉道者兀兀腾腾幸得全于天然养其拙以頥情恭命玉友延接兰生相与道逰至徳之世无机恬惔自然之庭方湖别业赋䨇溪别墅实曰方湖东控沧溟西拥皇都兰州曼衍云锦糢煳有田一㕓有宅一区我引我泉我䟽我渠我灌我园我溉我蔬蔬食为肉安歩为舆行吟坐啸足以自娱或临夀域或即仙居或隠而橘或入而壶左弧与矢右琴且书枕曲借糟懐瑾握瑜命速伯伦为招三闾将补不足与损有余我智如斯人无我愚则自谓何如而清狂者乎四痴子赋览江山之神秀卜啸台与䨇溪养烟霞于朝暮躔日月乎东西吟浮莲叶舟啸蹑青云梯计悬黎与结緑等土苴与涂泥凌云之气吐成虹霓摩空之声唾为珠玑覈盈虚之消息搜臭腐之神竒穷大化于索隠味至道以研㡬齐其荣悴一其是非皷腹而逰含哺而熈鸥鹭为之相狎麋鹿为之相随我忘物邪物忘我机忘我邪我忘机无为之化日以自逺灭质尚文或以身狥名或以身狥利茫茫终古逓有其人犹龙跨于迷津实虎㨿于荣路苟驰声而骋价竟躐威而跖怒吾何以知人心惟危休机渉世特是一痴北山逋客漫觧兰佩浪縳尘缨㳂危袭险质躯沽名山人奚适道帙凝尘朝趋暮谒失素乖真法筵沈寂岫幌虚眀云封蕙帐烟鎻山扄兰路窈兮土花碧草堂閴兮风叶声夜漫漫兮鹤怨昼沈沈兮猿惊慨英灵之情苦让㳺子以诒之竞献嘲而腾笑目逋客以移之客谓避地逋谓冥飞御白云以栖息茹紫芝以疗饥婴以时网络以尘羁就称逋客亦是一痴吁嗟劳生心瘁营求隂倾暗夺貌闲言柔讵味嚼蜡于横陈希食画饼为端忧讼蕉鹿之真梦乐化人之神逰白莲居士庸縁觉路去絶妄源六尘斯濯五浊斯蠲悠然忘情澹然忘言吾不知其所以然而然香云布地花雨漫天依净土之香火结极乐之因縁尘尘刹刹极乐世界际天匝地靡所不在天地之间逍遥自得违真背趣妄自生惑亦是一痴独醉道者叩彼𤣥闗了心遗境逰无功之乡纳无何之景结六气之御遗八风之乗弃顽騃之秽徳从圣眀之醇政濯七情之内煎释中肠之凝结延羲皇之至化与机猜而谢絶门无杂賔不妄相接入室者有清风对饮者是眀月或御鹤觞或进螺巵言不及道虑不及私处不知其所持行不知其所之何尤物之淳徳曽无补于眀时吾从衆之有道务独醉以奚为狎杯玩杓酌诮斟讥孰谓先生偃蹇栖迟凝神滞物有失推移亦是一痴何其婩斫何其墨杘何其㺒㤉何其怯疑青山背约黄髪垂期酒徒已矣吾谁与归醒邪醉邪慧邪痴邪似之而非不可得而知也醉䆿未讫痴僿相及矜其所得衒其所适智有聋肓事无终极痴醉之间不可致诘独醉之醉四痴之痴相与之守不知之知孰知心声可以摅怀孰知蛮触角逐嚣埃胡谓乎寳地胡谓乎蓬莱唯恬体道于痴醉如复婴儿之未孩雪赋圣上御极之元年春国蠧间衅鸠合枭獍职为乱阶余遂自朔方挺身东迈为惊尘夭阏而周流穷野仅逹天阙圣上北征还幸琼华岛之广寒宫时余偹员侍从㑹侍清宴雪作不觉斐然技痒毎欲摅蓄念为发幽情曽不足自宣窃慕诗人比兴引叙永怀敢述是赋有姑射之仙人为玉华之真君总堪舆之所统运混元于中宸宣五谷之精华驱造化之威神望剡剡以薄天气飘飘而凌云横庇诸夏光被四表则天之大罔不覆焘灵境夺昼阳乌隠辉幽荒失夜烛龙寝照布清眀和一之徳遵纯白无二之道厉色静昏霾惠渥润枯槀以缟素为质以丰登为寳虚室宜其生白玉烛调于元造云将为卫以偹御风伯清尘而先导纷花雨以泛洒振玉尘而进扫歴羣玉之灵峯拥琼华之仙岛倚天外之清风异江山之易老僻回中之荒寒陋齐宫之褊小骈崑阆于清昼列蓬瀛于白晓寒庭挺琪树瑶草承珠丛晃荡水精都烜赫眀光宫玉京未足拟其丽羽人无以希其踪来飘然而凭虚去翛然而乘风挥斥八极神用无方定灵居乎琼田为长生之福乡受天花之仙供治玉屑为云浆皓然塞乎天地与日月兮争光白帝仪其羽卫元㝠懔其威灵勾芒沐其膏泽祝融储其淳精其临物也肃其御物也清其利物也博其为物也眀皭然而不滓皎然而不湼蔽柔祗之质渝卑此君之腰折伟天上之飞琼保嵗寒之名节抗盈耳之竒声扬效瑞之光烈播阳春于严凝蔼幽兰于芳歇主白玉之楼台颛烂银之宫阙散净界之空花下清都之瑞叶彷徨乎尘垢之外逍遥乎清白之业青女屏迹于环丘之庭素娥失色于金枢之穴氷姿艶逸玉质呈露凛然自洁旌其积素谢白雪之帝乡澹飈车之容与辟惊尘之夭阏竟裴回乎天路姑射仙人飘飖神举经其瑶域造其粉野风云感㑹应化制变将袭三封之休祥重冠百王之瑞典扺大㩬之谷税飞逰之辇驾丹山之白鳯麾玉鸾为羽扇解鼍城之长围却玉龙之酣战宻清沧海之飞尘弹压禺强之健羡由广寒清虚之府即不夜通眀之殿差琼㽔于薄具驻倒景于清宴光宅真居道映天下夜光眀月销声铄价调兮何髙和兮何寡原大块而収乎神功命太素而秉乎元化包荒宏旷天然异禀临照无私以为巳任御昭回之天宇逗长春之花䕃致灵景于眀庭延神光于清禁殊冀盪涤邪秽仍为扫除氛祲计氷壶与凉簟始不妨其髙枕聼琵琶赋有美一人兮秀发英华超然独处兮髙谢纷譁邀我乎仙居期我乎无何遗我以同心延我以鼙婆挹之以緑蚁进之以红螺引流风于廻雪弄却月于凌波轻拢慢捻感怨相和曰如何眀淑忘我实多激流波以潄雾结回风于阳阿纵遏云之游韵倚飞龙而长歌歌曰抚凌云而自惜兮殊欝伊其维何慨良㑹之迟暮兮憷佳人之蹉跎大尾羊赋端卿持节使博啰或曰旧康居也其国多羊羊多大尾其大不能自举土俗例以小车使引负其尾车推乃行且乞余为道其所以乃为之赋世有痴龙发迹康居播精惟玉効灵惟珠一角触邪名动神都六蜚奋御声振天衢肥遯金华与道为徒体纯不杂质真不渝惟仁是守惟善是图不食生物幸逺庖厨含仁怀善其徳不孤义合麒麟与夫驺虞駞背上异马尾后殊末大之名是专是沽小心惴惴中抱区区务以身保支体毛肤青蝇莫逐白鸟莫祛尾大不掉可恠也夫前伛而偻后蜷而痀牵草萦茅土曵泥娄蘓其土苴载以后车聼其自引纵其所如退不能却进不能趋莫顺而情实累而躯冬委冰霜夏混虫蛆末大之咎其至矣乎吁枝大于干腓大于股不折必披是其证欤是其鑑欤毁假山赋国东门外酒家泥为假山穷竒极怪以尽其变都人士女蜂喧蚁扰不得其门而入者数月有好事者恶其幻惑而圮之因述其事以赋粤若稽古眀眀我后诞敷淳化务见素抱朴切禁伪除诈伊兹山之为物何得列此堂厦外藻餙以金碧中杂糅以土苴态度殊常容貌闲暇示岩岩之屹立索眩时之髙价枝峯蔓岫莫能相下将竞秀乎海上之三山角壮乎云间之二华抱旡状之诡质诚可惋而可讶敢惑海内之耳目窃阿誉于华夏匪痴儿騃女而相尚浮夸旡以纷纶倾动京华致彼郊园渉春歴夏歌吹喧啾京台飞榭酒垆为之屡空人相为之枕借粲华灯以继晷拟洞天之不夜曷淟涊俗之僻异独抚心而悲咤以矫诬为几智以谲怪为秀雅其染轻浮其作尘𤨏忌有所触恶迁其座既不推物出其右曽不接物虚其左其为体也常自髙于恬妥其为用也羗不胜乎顿挫岂拒雷霆其脆易破弗任雨露其迹亦涴非席上之珍非可居之货旡云雨之姿当辇毂之下刬伪以真适足以贺逼真以伪为鬼所唾化人竒幻期复嫁祸翕然同辞腾声附和疾甚则乱固知不可恐夤縁驯致蒲脯鹿马人为物灵在境真假披露精诚敢告来者舆论横议成功弗毁我曰不然致逺恐泥推其诚者之谓信行而宜之之谓义义为人之正路信为瑞之符契舍信何守舍义何归我智如斯人旡我讥着诚去伪是可谓有成也离实学伪非所以示民也有成为难牖民孔易天地旡穷古今同致多前圣之格言智惠出有大伪作伪心劳日拙抑先王之所弃夫其或者兹山之陊将新垣平之玉杯与乎哀章之铜匮使寂寞于陆沈更旡闻于人世吾用是知所谓圣人者讵一时之利骜万世之患而短义人之气也永歌赋恊洽之嵗龙去鼎湖余还自蜀适值姦蠥螘动蜂起越眀年东归居䨇溪书院以歌诗为事因采诗篇目凡五十题断章取义遂作此赋命之曰永歌谓言之不足故嗟叹之嗟叹之不足故永歌之也其词曰彼何人斯而比列星兮表武丁以进贤之为心况蜉蝣出以隂兮蟋蟀而候秋吟懿文王之眀徳令闻兮维天之命靡常抚小戎而遵大路兮猎非熊于渭阳有客岌其冠而长其佩兮起髙卧之东山冀烈文物于仁夀之域兮释民劳乎乂安齐国夀于南山兮延生民于羲皇播凯风为颂声兮挹湛露为椒浆闵予小子宁知行路之难兮猗嗟国歩之多艰曷昏氓之多僻兮由巧言而兴端甘采薇而伏清白兮孰与还乎故乡歩徙倚于噫嘻兮拟遡谷风而髙翔歴吉日之良辰兮忽乎我将行心既醉而莫持兮愧北山之英灵希依东方之日之休光兮欸东方之未明袭鸡鸣之出闗兮恒惄惄以潜征野有蔓草而閴其无人兮心瘁四牡之倭迟佚衡门之投迹兮乃载驱而载驰风雨凄其潇潇兮蒹葭䬃其苍苍抑鸿鴈违寒而迅征兮何草不黄落而休芳日月汨其不淹兮溘白驹之过隙惟北风之奋振兮戹青蝇于榛棘系曰终期皇化而緜六合殊思文徳以经国信南山而大有佳处维清时不可以骤得双溪醉隐集卷二钦定四库全书双溪醉隠集卷二元耶律铸撰乐府凯歌凯乐词九首列圣尤宋食言弃好皇帝命将出师问罪奏㨗献凯乃作南征㨗等曲云南征㨗食言自是是诬天游鼎鱼疑戱洞渊争信有从天北极目无江表已多年㧞武昌设竒包敌纵蒙冲絶似飘风卷断蓬填得大江流不得先声已不见江东战芜湖舳舻千里蔽江湖擿挑楼船为骚除先直前锋三十万一通严皷尽为鱼下江东举国全兵失要冲可无一策抗元戎细推余百年来事合册江神拜上公定三呉奋威骁骑下三呉神将飞驰一丈乌视彼衆虽百千万黍民逰动跨𤣥驹克临安拟歌陌上行人去犹自传歌陌上花花解语时应也问即今春色媚谁家江南平横野万艘金趐舰总戎一册玉铃篇长江岂限天南北万刼坤灵戴一天制胜乐辞燀燿威灵结阵锋信争敌忾献殊功全师保胜清时策元在天声震荡中圣统乐辞幸值圣明临御日更逢文轨混同时声熏天地神功颂润色光天统业辞后凯歌词九首竒兵一旅竒兵出禁宸略时弹压定惊尘萧条万里无遗冦信道天家又得人沙幕金节煌煌下玉京鱼丽三十六屯兵一军电激穿沙幕万燧云繁战野营集将张良传诸将皆与上定天下枭将也汉髙纪燕人来致枭骑助汉应劭曰枭健也张勇曰枭勇也若六博之枭也愚意六博得枭者胜故以枭将命篇枭骑云腾自北征领军枭将最驰声横穿外壁风前阵直擣中坚月下营翁科蜂屯蚕簇乱山螘动鹑居乱草坡露体露形千万指恳祈天语许降和崲峹畔敌休矜战骑多纷罗区落遍山坡那知未皷投戈地待阅前徒竞倒戈降王控黄龙戍争雄地登白龙堆抟战场竒正相生神算在粪除勍敌献降王科尔结初若疾雷威似虎复如脱兎速于神想当持节为飞将秪是如今着翅人露布露布突驰争逐日雷鞭搀逓闘追风只自向时龙尾道竞来云集万宁宫烛龙封略谁容限烛龙终将天地入牢笼云兴飈起威名将也好先收第一功凯乐歌词曲周礼大司乐曰王师大献则令奏凯乐大司马曰师有功则凯乐献于社司马法曰得意则凯乐凯歌以示喜也崔豹古今注引周礼王大㨗则令凯乐军大㨗则令凯歌与其所引不同周礼旡凯乐凯歌之别然则豹之辩君臣尊卑之说于理为得不旡所据郭茂倩编次乐府诗集有晋凯歌二首隋凯乐歌辞三首唐凯乐歌辞四首凯歌六首咏其君臣殊勲异绩圣上恭行天讨北服不庭命将问罪南举江表国家盛事不可不述拟唐凯歌体敢作凯乐凯歌云征不庭天下英雄入彀中得旡威震折遐冲㑹须六幕氛霾了化日长明照九重取和林飞天府玉滦春徳水清流复旧痕自非电㫁光前烈谁得重霑雨露恩下龙庭翠华一动下龙庭生意还从一气生乐国得非为夀域圣人须自有金城金莲川金莲川上水云间营卫清沈探骑闲镇西虎旅临青海追北龙骧过黒山折木䑓辟易天威与胜风一场摧折尽竒锋西北龙荒三万里併随驱策入提封驻跸山辕门皷角扬边雪营幕旌旗掣朔风相与河山雄帝宅威稜尤壮受降宫益屯戍睿算筹边势万全益屯貔虎在雄边东连王塞西通海南接金山北到天恤降附一新汗俗浴恩波天地间人感慨多我泽如春民似草圣元天子布阳和着国华四海承风着国华更旡龙虎漫纷拏际天所覆人问地今日都须是一家后凯歌词九首战卢朐神策霆声振九区纵兵雷合战卢朐竞将蔽野冲云阵只片时间扫地旡区脱云屯区脱㑹天兵雷动龙趍从北平驰驱日逐飞龙阵夜薄花门偃月营克夷门蚁扰蜂喧笈骑过皷儳争自落长河人人闘説空鞍马不似今畨数最多高阙骈驰追鋭翼摧锋枭獍窠巢一夜空光射鐡衣寒透彻冷风如箭月如弓战焉支羽檄交驰召虎贲期门受战已黄昏信剪鲸鲵知有处山川争震荡干坤涿邪山皷譟讙山撼涿邪飞龙㢋翼掩螣蛇露营罢缭神锋弩云阵犹轰霹雳车金满城元取北庭都䕶府府境都鄙有城曰金满城后汉书云金满城此其西域之门户也寄重旌分阃外忧顺时驱率万貔貅廻临金满城边日奄夺蒲昌海气秋金水道旁张虎翼搀风阵直突龙城袭雪山逴夜可遉金水道防秋岂在玉门闗京华横车组练似春花来自天涯与海涯説道扫除祲氛了凯还歌奏到京华德胜乐二首揖让跻龙厯讴歌适鳯符凿空十万里攘地几千都神断光宏业天威震八区控弦三百万自号感恩都骑吹曲辞九首金奏大夏王庭前纳欵大秦归义继来降舞鸾歌鳯音相和未许天山数帝江玉音燕巢飞幕负恩私逺近嚣然共一辞列圣玉音明在耳敢忘龙道请降时白霞前骑传声掩白霞后军犹未过乌沙势须贵合为猿臂相制尤当似犬牙昡靁毳幕云罗寒露野羽旄星属昡靁乡悔将岘望风尘眼不为长观日月光塞门逻骑纷纷与冠军逓相窥隙伺搀昏倚曽延敌临高阙示歛疑兵突塞门受降山望风降附祈为地披露精城示所天若非上将龙旗下会是中军虎帐前鳯林闗祇须尽敌廵乌水未可移屯过鳯林切索更虞蜂虿毒恐还争縦虎狼心司约留犂可要教挠酒径路何为更契金事岂出人明算外慕容虚羙漫熏心军容虽许侯王复正封飬威尤可耀军容渔阳马厌银山草鸡鹿屯营鐡堠峯后骑吹曲词九首吉语交锋接矢无虚月按甲休兵定㡬时计日必须闻吉语敢先期献凯歌辞金山黄花堆上冷云闲彍骑雷奔去又还说敌自相争粉溃廻戈霆闘过金山天山曜我皇威下帝䑓灵旗真傃北庭开定应六出竒寒雪瀚海隂风结阵来处月陈兵濶里黄芦淀转战斜车白草飞骑星驰穿处月追亡逐北入沙陀独乐河贝胄星离争射日蜂旗云合逈生风雷驰霆击相纷薄独乐河边水草中不周熊罴此去从无定枭獍当来自不周清一八纮天意在已教克复了神州沓绨丝长驱席卷尽连营震摄黔雷撼北溟虎豹骑从云骑队几临西极到殊庭逻逤磨崖金字崐崘颂勒石银书逻逤铭且述要知方略在圣人不战屈人兵柔服柔服禺强总四溟神开寳厯见时情夜陪万国昇平望蹈咏清风播颂声古战城南结阵背南河指顾望城北冠军申号令谓彼是勍敌今朝一战在有国与无国但得社稷存此命不足惜风云为动色士卒为感激竒正遽雷合横冲奋霆击雌雄势未决忽忽日将匿以劔指羲和挥戈唿天日天地有情时敢乞饶一掷貔虎张空拳搏战到昏黒忽焉如海泄声震裂区域对靣不辨人何许可追袭平明按战所涧壑尽平积毕贺雪前耻有力于王室拜诏未央宫哀恳辞封邑五湖旧烟景先师有遗迹战城南自来古战塲多在长城南少在长城北茫茫白骨甸如何直接黄龙碛或云是从汉武开西域耗折十万衆博得善马数十匹奋军势务鏖击徃来谁洗兵赤河水犹赤终弃轮䑓地其地于中国失之且何损得之本无益歴计其所得皆不偿所失虽下哀痛诏追悔将何及此是万万古华夏覆车辙底事夤縁其轨迄李唐竞喜边功好大矜英哲明皇不虑渔阳厄万里孤军征碎叶只轮曽不返得无五情热暴殄生灵涂草莾忍徇虗名为盛烈君不见世间人心固结是谓帝王真统业君不闻四海内有羙谈至元天子平江南何曾漂杵与溺骖圣人有金城贵谋贱战不战屈人兵结袜子帝王世纪曰文王伐崇侯虎至五鳯墟袜系解顾左右无可使者乃俯而结之武王至商郊牧野誓衆左仗黄钺右秉白旄王袜解莫肯与王结王乃释旄钺俯而结之汉书王生袜解张释之跪而结之唐李白结袜子辞大抵言感恩之重而以命相许也郭茂倩编次乐府诗集所序如此燕南壮士吴门豪筑中置铅鱼隠刀感君恩重许君命泰山一掷轻鸿毛太白结袜子辞也可谓絶唱然则高渐离专诸之任君子不取详味题意䌷绎史氏感恩许命则太公其人也太公八十而遇文王武王十三年牧野之战太公年近九十时诸侯兵㑹者车四千乘纣之兵七十万太公与百夫致师武王驰之纣衆崩畔是其感恩许命之效也故作前结袜子壬子嵗夏圣上在潜仆受再生之恩自上即真西北诸藩弄兵不已因作后结袜子以写愚恳非敢传诸作者庶可示之子姪而已前结袜子五鳯声腾白日光牧野昏荒惨无色精诚感激致师人叱咤雷霆觉天窄后结袜子未应一吐明月珠便欲延光万千载请吞枭獍剪鲸鲵直蹴崑崙过西海前突厥三䑓骑生马射鵰儿恰似征西小月氐笑说汉家将野战得非是我受降时鴈门闗北分降地马邑山南已拜旗尽道汉家无顾籍锦㠶终不有廻期后突厥三䑓阵云寒压渭桥低四野惊雷殷皷约定引还云骑去一时争喷北风嘶貔虎杨威指顾间先声已碎玉门闗向来香火情何在已说元戎逼鐡山婆罗门有索赋婆罗门辞者时西北诸王弄边余方閲西域传因为赋此廻乐峰前沙似雪受降城外月如霜不知何处吹芦管一夜征人尽望乡唐婆罗门辞也乐苑曰婆罗门商调曲开元中西凉府节度杨敬述进㑹要曰天寳十三载改婆罗门为霓裳羽衣热海气蒸为喜雨冻城寒结就愁隂中心甚欲期真宰教使人知造物心青岭亘如頺碧落赤河长似浸红霞是天柱折天倾处龙战重渊尚攫拿雪海迤延穷地界雪山迢逓际天涯但为日月光临处终一曾偏照一家黄草泊围青草甸白杨河绕緑杨堤依然名是叅天道谁使唯闻战马嘶弓月山风长似箭烛龙军火乱如星秪除尽挽天河水可洗兵尘战地腥黒水且谁为翠水白山原自是氷山得非烟客乘龙火为煽洪炉到世间上云乐金天老文康平居隘神州金丹清真仙相将汗漫游同流六合栖迟七邱涉歴八表盘桓十洲鹏其化龙其变地轴为之回其运天轮为之平其转日城为其上阳宫月窟为其清凉殿鸾鷟是家鸡狻猊是家犬真乐万春为局促待把三光更舒展非圣不足知天长将地逺扶桑有时枯蒙汜有时竭南山有时摧钧天有时阕殊度仙曲拟进帝阙九成𤣥云六变绛雪五色成文而不乱庶可播振芳声腾浩刼上天下地㣲康老毕竟孰能知嵗月𤣥都仙伯太山老叟延致异鸟名曰希有一翼左覆东王公一翼右覆西王母得人备羽驾故能出入逰造化逍遥廵宇宙感麟鳯在郊薮至道之国常为称首骤来輙敢恋明时表其老耄知去就拥仙仗携仙友褒拜圣君奉神贶鳯箫在前鼍皷在后玉笙在左锦瑟在右作天乐献天授若鸾自歌鳯自舞焚返魂香顶玉斗健舞起自补天手浩歌发自谈天口仍倚鳯台曲鳯凰和九奏南极老人称觞北斗挹酌天酒愿与九州四海同上千万嵗夀门有车马客乌鹊遶屋鸣有客停征騑问客何自来君家寄家书摄衣起迎客开书多苦辞蕣花不长好玉颜亦易衰水行有却流人行无反期置书拜谢客岂不心懐归事君有明义不得顾所私作书附客返路逺幸勿遗上言重自爱下言长相思相思勿相怨自古多别离起夜来是处笙歌席一一凝尘埃羞掩合欢帐独烛夜明苔徙倚歩中庭候虫一何哀满天秋色里鴈过黄金台所愿随清风明月入君怀中心有劳结期以向时开頽想就珍簟还出绕兰阶羙人来几时知人起夜来採荷调汎舟方湖见其荷盘布濩露珠凌乱有歌蔡萧闲翡翠盘高走夜光咏莲乐府催酒遂以荷盃相属偶忆江从简採荷调拟赋此乐府广题曰梁太尉从事中郎江从简为採荷调曰欲持荷作柱荷弱不胜梁欲持荷作镜荷暗本无光以刺何敬容敬容时为宰相覧之不觉嗟赏爱其巧丽荷盘承露珠何时成夜光荷盖承日华何地得清凉虽曰是荷衣且难作霓裳虽曰是荷杯长难酌酒浆欲以荷为钿不可饰时粧欲以荷为钱不可博明珰拟荷如寳镜不能照胆知肝肠拟荷如纨扇不能鲜洁如雪霜其茎有轻丝难织锦流黄其气有微馨难剂水沉香有名无实不足取似是而非良可伤流萤将拟流火乌亦与姬发呈休祥大道曲春风吹绣陌花满帝乡树丝栁袅芳烟细用黄金缕分明湏尽是引荡人心处车马徃来尘尽结成红雾楼上琵琶声倚歌临大路郑重且休教放得春廻去玉华盐乐府杂记载隋薛道衡昔昔盐一首又曰折折盐唐赵嘏广昔昔盐为二十章乐苑以为羽调曲乐府诗集又有无名氏昔昔盐一首朝野佥载龙朔已来人唱歌名突厥盐容斋载元怪録籧篠三娘工唱阿鹊盐又黄帝盐白鸽盐神雀盐满座盐归国盐唐诗媚頼呉娘唱是盐更奏新声刮骨盐然则歌诗谓之盐者如吟行曲引之类也因独醉园对雪作玉华盐三曲云玉华仙咏玉华盐爱玉华盐分外甜但是梨花春在处不消重设却寒帘玉妃隠映水精帘相与天花舞画檐玉洁氷清诚可爱不因仍更有人嫌瑞雪香融注玉蟾羡谁家醉卷珠帘风流栁絮因风起只谢娘宜唱是盐沐浴子濯缨与濯足应欲任其真沐芳及浴兰应务洁其身难洗耳中事易洗心上尘世间原自有常是洗心人筑城曲一行杵后一行锥只是嫌虗恨役迟谁谓筑城坚不得坚城岂在隠金椎五言古诗古意黄鹄巢高林鼋鼍穴深渊且各得栖宿人独胡不然释耕于壠上妻子耘其前人笑苦畎畮何以遗子孙聊以一二答不可求备论人皆遗以危我独遗以安春风吹布䄂云满鹿门山逰僊绛节拥红云鳯吹随鸾扇游歴万华宫转宴诸仙殿金母愿接懽玊真求识靣为我问时人谁曽是媒援高蹈歩天衢真游不知倦又遇西王母屡㑹瑶池宴前后三千年蟠桃开一遍为我问羣仙㡬见春风靣真游挟飞僊真游挟飞仙悬居何缥缈琪树不知秋玊庭长似晓碧落无纎翳天衢凈如扫底许吟真声仙韶动云表容与太素域时复随青鸟朝游阆风苑夕宴蓬莱岛昌城玊蘂花崑墟玊红草可醉亦可玩堪期后天老问真宰九色夜明珠岂不有光彩终惜暗投人含情欲谁待不惜珊瑚鞭为君策驽骀此意竟何如将何问真宰小垂虹虹光逈回遶似令殊有待延留五色节俄轸九华葢泰山是垤黄河细于带且昔欲谁知游心在天外村行一篇未第时在大坂作青山护村落暗水通沟渠人行禾黍间漫漫迷所之里社压新醪击鲜赛丛祠田父相劳苦雨旸无失时龙骨挂屋敖秋熟可预期行行度岗涧泉石多幽竒微风发清籁好鸟吟高枝此中有佳趣岂无幽人知去住两不可空吟招隠诗隋堤田家行日月㑹龙三农能事休犁杖倚空室霜林卧羸牛十二三年间不如今嵗秋田翁复何事终不信眉头云以县官令税租俱见收赤穷固有命白着非自由又云有飞诏少壮不一留半凿通济渠半搆迷藏楼言罢长叹息涕泪交横流出门竟无语回首漫夷犹送胡夀卿南归云山千万里驰驲来帝阙君自到和林寓居四踰月客中太寂寞韲盐事孤洁锦衣归故里薄官试盐鐡匹马送君归闗山正黄叶征鴈声凄凄悲笳鸣咽咽回首南州道行人愁欲絶龙庭八月初西风吹寒雪之子到甘棠黄菊重阳节信笔作此诗赠子以为别送润甫行拊节遏行云浩歌山色里落絮积晴雪东风吹不起逺道趋鹏程相思若为已揽辔入长烟孤吟送春水送人还燕然去年来帝阙篱落正黄菊今年还燕然春光明逺目再三挽不留归心何太速回首落花多满川红蔌蔌驰驱万里程阿谁慰幽独寂寂寒山行寂寂寒山宿啼鸟㡬声迟淡烟芳草緑东风千里人明月半轩竹汉苑穴狐兎姑蘓走麋鹿功名半纸薄兴亡等棋局可笑百年身黄粱犹未熟不发离别叹不唱阳闗曲桃李醉逢场夕阳倒船玉对竹引劲节凌云汉沈沈翠如束春静𤨏窻深惊风碎寒玊聫声金鳯凰双飞夜双宿寂寞野桐花年年老空谷剪流水莫持金剪刀决絶剪流水莫将尺素书慇懃託双鲤水岂似人情鱼岂知人意鱼水自相亲肯与人为计同心结湖中已种藕湖边还种栁栁丝与藕丝同在佳人手除是结同心同心最长久春自来日月双飞翼天地一遗卵无天地不卑无日月不满时序相代谢曾不偏寒暖昼夜互乗除曾不有长短因究万物情凝神舒顿缓断知春自来何须候灰管对酒溇者沈杯杓醇醨同一味狂风偃秋草兰艾同一悴贤愚不同调薰莸不同气如何昧去就欲令为一致安得使贤愚各分于一噐安得使薰莸各生于一地我志诚如斯未审化工意金庭不死乡金庭不死乡真境延闲燕璨璨琼瑶树朝映朝元殿灵景一何清寂然闻鳯啭但见玊阶前游蜂弄花片对月吟拟诸公体猎人设网罗不挂月中兎岂无烹兎意难求登月路月殿兔长生人间㡬今古抱杵影徘徊天狼空自苦樵者劳斧斤不斫月中桂岂无薪桂思难筹攀月计月殿桂长荣人间㡬兴废倚镜影婆娑天风摇不碎倾影听人歌扬辉伴人舞何事在华筵分明作賔主踪踪各无聊干坤两栖旅举酒夀姮娥向人终不语七言古诗读新乐府霓裳羽衣曲玉树后庭花不知相与迷春梦绵厯人间第㡬家苦旱叹六月亢旱田苗枯自嗟自叹耕田夫差官咫尺徴秋税今嵗田家一粒无饥民日日望霖雨雨意欲成云散去天公胡不用老龙年年祇被蛟螭误观友人所藏佛牙竺干大士哀羣灵出示大教㧞幽沈汉明梦兆颇神异具书𣑽译来千岑翕然风誉耸华夏寳方精像煇云林传闻遗骨未灰朽流散诸国磨古今朅来偶得见一齿照坐粲烂如璆琳当时左右广长舌咀嚼风雷兴潮音炯如珠珞吐光洗我旷刼尘埃襟目瞻顶礼固其事岂必窣堵埋千寻慿君韫匵善持护为絶隂怪窥窬心漆城謡漆城光荡荡㓂来不得上一朝变起望夷宫不及思旃曽技痒述实録修征蜀实録每以二皷为期方息中夜闻笛既觉缅想实録事迹亦如梦寐怆然无以为怀述此写之承天圣祖开天业四海为家尽臣妾规模宏逺古无比统绪岂唯垂万叶朅来海水不扬波向见灵河已清澈际天所覆乐心戴愈见人情皆感切折冲勐锐竞陈力骨鲠贞良咸就列龚行天罸攘搀枪着处鲸鲵殊前截列圣未出无名师歴世弥光光圣烈推亡固存非一国迷不知时非儁杰世评青野食前言不若犬偷及鼠窃诬天复敢拘行人妄专狙诈夸明哲国犹摄生贵处顺水背流时源易竭即今日削尽疆场其势得无忧廹胁若然仍不畏天威曷异螳螂怒当辙未知其可将蛮触相与区区较优劣武皇问罪挥天戈徴发诸军自崑碣翠华遥下五云来輙报锦城氛祲灭扈跸貔貅三十万争欲先驱扫妖孽抟熊攫豹㨗飞猱赴险蹈虚矜胆决纷驰传檄启途使英簜辅之龙虎节悬崖万仭入云端前马不行应气摄虹梁缥缈架层霄高兴动人殊可悦若非由蜀道登天岂与飞仙得相接腾倾湍瀑翻惊涛怒震横流还逆折千巖万壑殷晴雷卷起千堆万堆雪飞阁尤非地上行劒门呀似天中裂壁立千寻冷翠屏碧霞城拥清都阙振衣直上玊女台下视烟尘望吴越五丁碎徙青黛山万簇蠺丛乱堆叠金城虽包裹全蜀胜负莫非由勇怯孰云无所骋骁骑闭口势何劳捕舌天𠂻应未诱蚩萌堪叹颛䝉与天絶宁知皇化如时雨与济迷津作舟楫㑹闻蓬阆朝真仙簟食壶浆尽迎谒纷纶诸将无虚日争奏归期争献㨗旌门勑树受降旌冀致穷民遂安帖莫知天欲将如何英猷一旦为虚设无雷东陊孤山峯惊风西卷旗竿折龙桥忽焉悉中圮䕫皷然寻亦歇忍令飞驾鼎湖龙持㧞龙髯堕尘刼笛声唤得梦回来梅梢犹印西窻月宻谷行金崇庆间添寿荣禄领骁果驻京畿为声援闻圣朝太祖皇帝围守西京东海遂命添夀将诸路兵八十余万号称百万援之仍赐手诏曰今悉国力当清北方次宻谷口时太祖皇帝亲率大军先以前骑三千尝之大军继至未皷敌溃全军覆没命骁锐为声援选歩骑发畿甸号称一百万一一皆精练旌旗虹乱渡桑干绚野如花陈组练移围布阵宻谷口吞敌出竒将伺便前拒避贾勇中坚已受战天兵震天威不异弄雷电先驱游击队势若风云变鵰鹗横秋空奋翼鸷鸡犬斯须跆籍尽八九终了不会还一箭永安宫大安殿方待凯旋廻赐宴惟有孤臣鬓成雪缘底眉头殊不展智谋士见未然事窃叹衆皆非所辩堪怜当日金源氏谁编良将忠臣传蜀道有难易李白作蜀道难以罪严武后陆畅感韦臯之遇作蜀道易云蜀道易易于践平地戊午秋余入蜀漫天岭阻雨次秋廻至此岭带雨因二公之作为赋蜀道有难易云有言蜀道难有说蜀道易难于上青天易于践平地说易有所媚说难有所激君曾不见与前修折𠂻谁秉江山笔我来髙蹈仙人踪控御遗风纵游歴连云气象霸图中险阻形胜限疆域黒龙冲断万层山骇浪轰雷恣奔击攅峰叠嶂冷云间绵亘倚天骈翠壁飞梁架云栈势欲跨南北虹桥络河汉鸟道挂空碧歴其天险临其峻极望舒按节阳乌歛翼拟循云路趋鹏程仰天直上青云梯蹑虚且何异登仙但觉日月行寖低终踰絶险得驰骤骤歩娲皇补天石微茫一迳通烟霄攀缘更上苍龙嵴弥旬霖雨秋行潦迷原隰岂不虑蹉跌路岐多垫溺一闻漫天名心寒巳如失况复壅大道与道为通塞无虑千筹将万计智推力引方行得请设漫天前后论蜀道一言或可毕未应难于上青天飞阁递连通利走名趋日夜往来何络绎不应易于践平地栈蹬缺寻引天荒地老萧条断絶人声迹致令振古豺狼心会不祈天赌一掷自蚕丛且稽代谢几人恃险会终吉适足笑王公设险以守国在徳不在险昭然如白日上青天践平地始可与之言其道难与易行路之难难于上青天蜀道之难若比行路是平地出处虽然全在人世路不能无险易长途岂可比青天誓铲漫天作平地送杨子阳南还鞭催瘦马出龙庭白酒一盃送子行山头积雪寒皎洁风物凄凄伤别情穷庐冰凘结吟砚行人欲去愁展转功名入手头未白世态浮云几千变何如有酒且髙歌百岁风光如过电如过电人生几度春风靣送𤣥之东风二月吹和林绿杨庭院空深沉整襟危坐罢舜琴时听百鸟自在吟冷冷流水潄寒玉半天萧䬃松风音唿童为我金波斟悠然一笑忘古今书斋尽日无人到门掩落花春自老裵杖履夕阳闲回首春风又衰草长安逺客来紫宸红尘满靣初相亲挑灯风雨秋夜永诗成落笔愁鬼神纵横议论小天下当时谁谓秦无人一朝别我出祁连黒山风雪十月天分襟执手小溪边何时客牀相对眠他年乘兴游京洛诗酒无寒金谷约送赵敬叔去年见君瀚海东苍松鬰鬰山重重今日送君之镇阳寒烟漠漠天苍苍休叹萧萧行路难两袖春风衣锦还二年两度客天涯离合都无咫尺间一樽白酒羡君侯入手功名正黒头今年蝗旱民切痛赋税须知有轻重一生富贵将几何西风吹破邯郸夣自愧趋鳯池空有别离诗红尘无处避扰扰心如醉何时髙隠旧林泉卧看人间等儿戱送人还镇阳云黯惨风浩荡故里风光空想像寒余三月索貂裘冻崖冰雪三千丈天淡淡路茫茫送君万里还镇阳杨花㸃㸃山城雪啼鸟一声春昼长多离别少歌笑功名摧促行人老玉箫吹断碧云寒梨花寒食空过了君不见洛阳楼观今芜荒梧桐叶落秋风凉寒波寂寂山苍苍次韵赵徳载大监饯行君不见毕毛召芮强宗周亮天不朽言行功间平歆向汉人望道宗孝恭唐治戎一时入相九才杰白贺胷中五色茸圣朝举亲加东擢封植教诱从元丰芜臯卑飞华岳隼鼓车暂屈翔麟骢召还喻蜀监王国三雍入对文清雄昨者临分勤造请是时暑退火星中公瑾之交似醇酎吉甫之颂如清风博山麝注玉镇席翠壁雪乳金釡龙小人自分悠悠者禆谌谋野渊明穷急觞髙咏鼓英气飒然危冠髪上冲端敏髙明必贵逹果信顽鄙根中庸摘阮行呈吕西冈西冈老子古郑客洒落心胷如李白或歌或啸或吟卧万壑清风松下座唿童取得古锦囊月魄嚢中暗惊堕制度风流特竒絶韵髙不许俗人别试问先生是何物云是阿咸葬时物英雄无限俱为土如何此物传今古寥寥千载阿咸志凭谁写出阿咸意悠然抱此明月腹林下溪边时一曲十三玉柱秋蟾净指底松风四絃冷大絃呜呜纯且雅小絃切切清且劲秋髙千丈寒泉瀑露滴铜盘碎金玉千巖夜雨猿鹤悲半夜西风鬼神哭物竒不肯人间住变作孤鹤上天去长笛续短笛引戊午岁秋有自长安特遗余名笛数管短长大小不一余素蓄玉笛因戱作长笛续短笛引为赠长笛短笛有指的清浊有气亦有质李謩吹笛动长安㝢内竞推为第一笛声断絶续者谁得许云封继其迹落梅宛转折栁声不止飞砂将走石石裂云穿天亦惊吟龙许云封怨笛云封烟鎻不可开直至如今吹不得有客手把昭华琯未应旷代无人识什袭天然希世珍尤当秪自私珍惜会须竒寳吐竒声邪秽气随声荡涤静寻白雪引流风拟写幽情聊自适遂据胡牀弄秋月萧条万籁沉凝寂凡奏一叠十二节每发一声累九息流韵寥亮入太清袅袅余音游八极但闻天外鸾鳯鸣岂知海底鱼龙泣髙迁亭化为灰烬平阳坞久生荆棘揄扬天下之至音非为俗聋矜结习伶伦嗟味愿从事列和怅然寻屈膝武昌老人请易业洞庭老人还自失欲俪清歌妙入神惜无李白生花笔孰知时尚紫云廻屡变新声延化日天祐行魏创纪勲观齐崇嘉徳楼忍名天祐旌功阁图写朱三在上头战扼狐我太祖皇帝未始轻出无名之师太祖皇帝伯父钖巴哈汗为女真之所害南伐中原此其辞也前战扼狐岭下敌之精锐尽于是役龙旗天上来神兵落天阙问罪下中原先有扼狐㨗勍敌四十万一何争勇决冲锋竞突刅奋不待成列矢雨注鼓雷叠长兵尽短兵接势霆击天柱折声海振地维絶烈日照雪霜几何不殄灭若是数百阵然后成帝业信道守文元不易圣统在垂千万叶敢忘开国缅良难太祖新征战时节五禽言大麦熟簸箕漏麦饭熟即快活提葫芦沽美酒烧香拨火不如归去五禽也我爱五禽言味之殊有味不惟由此知物情更是分明见天意大麦熟簸箕漏伤时节感农叟麦饭熟即快活祛顑颔畧契濶提葫芦沽美酒遶溪山占花栁烧香拨火愿言康且夀不如归去莫饶舌只合吞声牢闭口放鴈词啣芦逺避驾鹅声人间多避海东青㝠飞休近双凫游恐因悞引到天明稻梁足网罗轻湖海多洲汀太虚无阂且何慕鹦鹉玉笼笼下生与尔全六翮好去恣腾腾若期寥廓求希有必欲翺翔从大鹏宜审遥弓鸣勿为虚弦惊古来惟有一更嬴採莲曲锦云承露珠盘冷玉女珮环鸣玉井凝歌声入天镜来兰桡搅碎蓬壶影弄香浮叶一何繁翠盖霞幢不齐整可是芳心空自苦凌波无夣唯烟景长相思燕子不来花着雨莺声巧作烟花主满庭重叠绿苔斑斜倚栏干臂鹦鹉清渭东流劔阁深不知消息到如今相思前路几回首一夜月明千里心壶天园歌三十六洞天七十二福地共春长在一壶中尽可浮㳺与沈醉干海子余因六盘之变经西夏信都府过干海子是夏其地无雨草萎水涸北中凡陂泺皆谓之海子沙葱焦枯沙蓬干海子干枯龙子殚顾非海变桑田日如何一旦无涓滴琴髙控鲤游何许好探麻姑问消息纪夣衰草淡烟迷故垒情思迢迢似流水关山目断鴈声沉几曲栏干闷独倚倚栏还忆早春时软软东风绽桃李青春如昨岁云暮大抵人生如寄耳如何携酒对明月一笑红尘等白蚁归来夣蝶恼庄周蝶去悠悠几千里吟哦犹在月明下诗就清欢未能已举手欲折桂枝去行入青天广寒里松声行水淙淙山重重前溪后岭万苍松我来秋雨霁夜宿深山中霜寒千里龙蛇怒巖谷萧条啸貔虎波涛漾漾生秋寒碧落无云自飞雨珑珑兀兀惊俗聋余韵飘翛散碧空悠然策杖出门去方知万壑生清风清欢一夕无今古勾引幽人风雅句那堪更被山头月团圆挂在青松树和汉臣秋日海棠魂黯马嵬西去路当时生被春风误嫣然犹自带余酲贪睡那能慰迟暮难写花仙旧所思褪香愁雪淡胭脂黄昬庭院潇潇雨更是梧桐叶落时大水行屯云墨色日将暮晦明挥霍雨如注水声夜半摇匡牀平旦出门吁可畏盘涡溔瀁吞边旁悍流汹涌行中央日中雨复绠縻下沟塍水跃皆浑黄黒风抝怒雷击地浪头起立三丈强权枒老木根株拔崚嶒古屋椽桷裂快马万蹄迸突而凭陵灵龟百靣澒洞而砯砰锐兵鏖战城栅倒勐虎嘷吼崖谷崩旁观气夺目力眩濒流上下俱不宁升髙避害呌舟楫篙工倚柂不敢行寂寥向晚颇衰落断霞返照回新晴鸟飞不尽天界濶苍烟淡淡山青青衔盃引满幸无恙收召魂魄犹屏营往年秋水沈半壁阁门九死得一生今日思之痛方定一见洪波心震惊吾闻山挟河回冲底柱东崃江束盘投灔滪鱼龙百怪家其中风涛暴横无终穷小溪常时清且浅漪涟不动平于板浅津可渉渉可梁一旦沸腾能漭茫传闻溃渱山裂破黒蛟夜出作竒祸抉崖走石势力粗十家六七无空庐百年古塜尚漂泊变生仓卒人为鱼君不见去年四月不雨至七月涧谿一线皆断絶川居人昔死于暍山居人今死于溺下田黄尘昔蓬勃髙田白沙今障没呜唿灾变何其频勦民之命谁肯任勦民之命谁肯任苍天苍天实照临十四夜月秋风滚地来云卷河汉净遥观东海底飞出黄金镜虽未十分圆桂魄明且莹停盃对清辉信笔成新咏慇懃举酒嘱姮娥休阻南楼来夜兴夏夜对月斜阳楼阁西风里暑气着人难睡起觉来厌暑登东楼月明如昼天如水金波漾漾流无声中秋月好常人情青天休使浮云蔽不是中秋月也明谨上尊大人领省寿驱驰半世谁能晓一㸃丹衷天可表中原不忍万民疾肯羡蜗蝇利名好桑田晚见白苹洲天上人间无限秋笔头横扫千人军词源倒卷银河流闲来髙卧烟霞里笑看浮生等白蚁髙歌一笑回东风春满漫山桃与李华堂寿筵张再拜献寿觞试看南山松栢姿嵗寒依旧色苍苍仰祝尊大人领省寿三首帐前惊报天子来临车下马无疑猜攀车引袂唿不起齁齁酣寝声如雷风云千载际会秋堂上严君正黒头君王一顾闻天下春满中原四百州苍苍松栢贯四时造物儿童元是私戏綵髙歌献寿巵寿巵愿约干坤期哭尊大人领省尊大人领省卧疾日忽谓人曰天帝释新起寳轮请吾为记记已成吾为汝辈诵之诵数过左右无晓书者即忘之又云天上寳刹亦成钟声甚佳谓侍疾者曰汝听此否乎后数日有白云突出帐中如虹蜺然上彻霄汉终日不絶人皆哭曰公行矣寻薨孤儿泪眼空血流一夜不知浑白髪寳灯轮毕新记成梦断疎钟吼残月白云隠隠入青㝠生死悠悠两长诀人间天上父子情遗愤有身终尽雪瑞井行赤子半入井宁无恻隠心亟走掣其足啼号嗄以喑其亲即偕来翕然集四邻将谓相谢不世恩忿唿恚诘渠何人令我儿声哭酸辛中心自誓救颠坠孰顾若辈怨且嗔君子谋道不谋身去妇怨最苦人生生别离怱怱轻别几时归紫箫吹落燕南月丽泽门开马似飞雨情不定云来去老鴈呌云云不住琵琶拨尽断肠声断絃声断秋风暮双溪醉隐集卷三钦定四库全书双溪醉隠集卷三元耶律铸撰五言律诗寄赵虎巖吕龙山年来縁底事不复出柴闗兀兀千杯酒萧萧两鬓斑月明河汉淡天阔水云闲目断故人逺去鸿犹未还寄高仲杰一枕功名梦半年风雨床地高秋易老人去夜偏长悲赋伤鹦鹉哀琴怨鳯凰晚风吹落日明月满寒塘寄人空翠扑晴影轻黄着栁枝春风恋游子浑似纵游时除醉更无事忆君方有诗如何一片月两地照相思送元遗山行燕北秋风起幽花满地开既邀今日别合道几时来白玉烟沉阁黄金草暗台不须伤老大珍重掌中杯送李敬斋行一代文章老素车归故山露浓山月浄荷老野塘寒茅屋巳知足布衣甘分闲世人学不得须信古今难送完颜奏差行君侯诣阙日欵曲为慈亲故国少知已旧山多逸民林园随分雨天地自然春四海满桃李惜花无一人送正夫行嵗穷风景恶萍梗客天涯咫尺辞兰省优游出鳯墀霜寒笳韵切天逺鴈声迟瘦马长途晚痴云雪欲垂春日懐赵超然万里故乡梦五更残月钟去鸿书断絶归燕语朦胧流水艶春态好山呈晓容是谁将怨笛吹断緑杨风寄郭隠君辅之寄傲人间世潜真计未踈鸟行恬豹隐食澹鹑居座列清谈客门屯好事车不应驰素谒坚待偃波书秋夜对月赠唐臣寒水摇空碧西风满玉琴孤光万家月一寸百年心白鴈惊残叶清霜急乱碪故山休挂梦无地可投簮永嘉周道人求诗一首气昇期汗漫世法一黔娄启钥因师㫖咀芝从祖求肆言谐律吕不梦本精脩玉室金堂迩飘飘竹杖游客中寄懐李先生九山居士相忆复相忆登临河山分野色风雨混松声白雁书秋思苍苔篆古情如何千万里独自计归程晚集瑶华殿月浸瑶华殿云垂素女帏水精帘半卷火玉烛交辉紫气游清宴休光下太㣲不知留帝所疑执化人衣春日即事迟日照青春游风荡紫宸雪霜无气力桃李有精神幽思平欺酒闲愁自避人忘机殊不恶鱼鸟者来驯泛太液池烂纵飞龙驭凝神入醉乡烟霞生缥缈丝竹袅微茫蒲剑割秋水荷盘倾夕阳莫轻年少日青鬓易惊霜伯哩行胜气横千里懽声洽万夫虎牙为后拒犀首是先驱金练鸦儿队银枪鴈子都率然乗伯哩一战下崲峹老将结髪究韬畧驱驰四十年长征秦五岭苦战汉三邉万死奋不顾一生今幸全云台无住处何日上凌烟平南将江淮平圯裂元不事梯冲鋭气吞坚阵威声挫战锋高昻地上虎王濬水中龙讵可同年语论功与定封南征奏㨗宸算将雄断天然是羙谈一征平漠北再举下江南须不闻漂杵何曽见溺骖元和歌圣徳恐未免懐慙西征白首征西将封侯尽未贪逺离穷髪北深入不毛南笑觧重围困威延转战酣若须求虎子虎穴是当探闻北耗诏发大军进讨护军承诏日骠骑佐轻车授豹韬攘恶教龙钤辟邪除狼还得虎养虺竟成蛇致使云台将如云过涿邪经扼狐岭得胜口会河战场乌兎纵飞走急于寒女梭扼狐名好在得胜事如何暮雨连芳草秋风卷素波战尘如可洗当与侍中过居庸闗秀㧞延天险寒盘万古根东西躔日月南北限干坤影落海山冷气摇星斗昏如何战尘下荆棘暗重门僊居亭意匠惊难状天然醉饮图两行风外栁一册枕邉书云锦薰沉水莺簧脱串珠烟光将胜槩特贮在僊居题虚白斋壁可待留灵𤨏方期得驻颜乆虗生白室长启扣𤣥闗放浪形骸外逍遥天地间要当知雾豹依旧在南山书后堂壁放浪形骸外寄乡杯酒中催归有情鸟促织可怜虫落日隔踈雨断云垂渴虹弋人何所慕霄汉㸃㝠鸿迎风馆涤暑迎风馆雄风袭玉扉云开天乙网霞卷羽人衣倒景摇清禁飞烟拥翠微泛兰将转蕙须更入罗帷司春园地偏饶胜事花事迥标竒春自长须在人谁尽得知笑宜教捧腹醉不解攅眉未那司春子腾讥释二疑雪香亭月下偶得名酒径醉为赋琼露融云液金泉涌月波帯花浮緑蚁和月卷红螺夜色依香雪春容动绮罗是须轰玊笛倚弄玉龙歌蘅薄蘅薄频牵望阳林六驻镳香嚢徒叩叩云月自苕苕翠佩传情宻层波託意遥翩鸿渐高逝翻恨隔神霄拟西崑体后阁夜枕雨声细晓牎花气浓玉台挂秋月绣幕生春风藻井翠盘鳯画栏金走龙功名是何物只合付儿童读新乐府集揽尽江山秀珠玑咳唾新艶浮天上锦情动月中人花鸟音容冶风云气象频郢歌将白雪顦顇对阳春秋闺供给深闺怨秋声又擣衣鸳鸯不独宿燕子自双飞尘暗芙蓉帐风褰翡翠帏驰心嘱明月将此照金微春晓月下观白牡丹小立犹痴睡凝情出翠笼玉盘承晓露金镜挂春风岂为素娥妬不呈青帝功万花推苐一谁更忌専宫咏雪楼晓倚栏干天低欲压阑削氷封岳色飞席下云端风阵连朝冻星铓摇夜寒岭梅应见怨何惮一来㸔日淡隔云幕地虗铺雪氊卷帘㸔不见如画旧山川岂忆三杯酒能回六月天一声何处笛吹裂野梅邉圆福院竹虗心虽渉世贞节自孤坚翠矟挂明月锦䙀披紫烟岂无仪鳯日别有化龙年玉质捎云里唯须着列仙荅座客千红将万紫剪染尽氷𬎼莫晚谁施巧惟春自出竒向阳花易发伴老病难治若得如人意除天是国医调人幽居瑟瑟苔封迳萋萋草暗堦莲舟浮太乙玉笛喷洪崖巾漉涂煳酒炉煨榾柮柴莫将千古计取次却沉埋贺人飞泉幽居万斛惊珠冷银河落翠㣲自歌还自舞谁是复谁非高鸟投何处浮云去未归好风将落叶着意恋柴扉旅兴白眼㸔时事刚肠厌俗流也知蜂有毒未信鼠堪投熟睡消磨日清吟拨置愁倚门应望切早晚赋刀头倦夜展转延清漏开帘纳月光西风恋残叶终夕伴啼螀静析沈边徼踈钟撼客床六龙应振辔飞日上扶桑无何狂醉隐三首无何狂醉隐慢訑更痴蒙虽渉人间世殊参塞上翁只须推倚伏不必论穷通且把无邉事横陈在酒中无何狂醉隐直拙更踈慵花鸟闲情外江山醉眼中渉江搴薜荔缘木采芙蓉待把人间事从头问化工无何狂醉隐酣适是生涯驯护能言鸭调笼觧语花不应抛蝶梦须与趂蜂衙谁佐杯中酒仙人蕚緑华穹庐篇巢燕年年客山河日日新牕分一镜晓门掩满庭春栖鸟覊笼影行蜗游壁尘故园虽好在楼观㡬荆榛寓居灵州北村野色荒烟暗氛霾画影昏客情纷若絮尘事乱如云杨栁春风渡梨花暮雨春不如归去鸟着意唤谁闻双溪月下戏赠触热冲暴雨者夐入清虗府轻河漾月舟水天通色浄水月杂波流雨横蚁兵溃日熇山市收若然闲意况元不到心头戊申巳酉北中大风冲风回白日飞砾洒青天富贵城西畔珍珠河北邉阳氷元不冶隂火更潜然直彻龙荒外萧条是野烟过东山县有懐忆昨惊尘下肠回望眼穿计程虽信宿恨别似经年自致青云上谁来白日邉万金游子信空与梦牵纒再如蒲圻二首云暝雨将雪天低风正寒简书端可畏行李不遑安要路飞腾好穷涂进取难折腰徒自苦吾亦悔儒冠北走莼塘路从公敢惮行凄凉当短日寂寞过荒城薄禄非吾愿尘缘窘此生丘园如可乐何必问功名追悼大人领省鹤驾知何处仙游閲古今英灵千载气松栢一生心白日空寒色苍天更暮隂志终伸不得遗恨海长深五言排律春色浮山外春色无高下宁分泽与丘世间依旧好山外若为浮桃李花争折池塘草自抽緑涵峰势合红溢烧痕收迟日千钟酒东风百尺楼夜来甘雨足溪谷已成流七言律诗立春东帝施恩似恤贫严凝时节唤囘春未知和气先归栁便觉寒威不着人上苑三冬梅正发和林五月草初新世间均道唯春色春色年来也不均节物惊心苦见催一年还见两春来腊寒自向人间尽春色却从天上回乍暖栁条先易緑向阳花树不难开高歌买断西城酒更对东风尽此杯春日寓懐燕语莺啼怯晚隂蝶狂蜂乱更闗心㝠鸿空自运寒暑骇浪为谁淘古今毎纵思吟轻万户但信眉笑抵千金闭门不出近十日忽到水邉春已深三月和林道中未见草萌不觉清明梦里惊问人人道过清明须知上苑花飞树谁信和林草未萌緑水归鸿空自感淡烟啼鸟若为情翩翩瘦马荒山路衰草斜阳正独行西园春兴因赠雪庭上人兼简张公讲师万丈虹霓络紫烟笙歌清沸雨余天满庭芳草翠如积一洞碧桃明欲然流水引来梅坞底春风吹到酒垆邉散花唤起毗耶梦从此无心号谪僊清明寒食清明失旧期踌蹰搔首日沉西风生杨栁鸦先觉寒逼梧桐鳯不栖山色雪迷春意老鴈声云遏暮天低苏门二月春光好好逐东风发马蹄重和惜春诗韵余时经始西园惜春情味旧情缘依旧中情似去年怪得玉音殊郑重想将花事易唐捐白莲已结为诗社翠水唯浮载酒船谁谓惜花人老大买花输尽买山钱谨用尊大人领省十六夜月诗韵黄鸡白酒管絃和一任浮生嵗月磨银管题诗悲逺客玉箫吹恨忆秦娥人言皓魄今宵减我见清光依旧多一十二时争几许人间奈此世情何中秋对月银烛煌煌十二衢冷金波浸酒仙居由来物外通明殿只是人间不夜珠玉女窻扉唯白晓素娥庭院更清虚桂花香陌无尘景坌入壶翁碧玉壶冬日即事征鸿南度老年华渐觉冬来眼界多寒雪狂风颤林木冻云残照鎻闗河高低山势黄沙碛逺近人家白草坡极目碧天人万里醉邀明月一高歌蜡栀五万酬鞭直洴絖百金真食封萧散不萌争閙趣真醇缪觊养生慵涤清研里憨凡笔磨彻鑑中嚬窘容伤早𤣥㝠僣春令狐裘羔酒贮严冬日南至猎猎严风正酷寒一阳潜动旧闗山人情徒怨融和晚天意何曽造化悭暗逐寒威归汉外渐回春色到人间明年桃李知多少莫把东风作等闲谨用尊大人领省龙庭风雪诗韵登高何处是燕然极目闗山塞草连落日几峰寒帯雪西风一鴈冷横天冬居氷谷頼酮酒夜宿沙堤借草氊为向中州豪杰道天涯如此过年年冻折瑶琴三两絃起来孤坐忆成连可堪此世成何事了却平生莫问天门外共传三尺雪帐中頼有四围氊遥思千古功名軰回首西风不记年九月道中遇雪宻宻痴云晓自凝飘零踪迹断蓬轻幽禽底事啼长咽流水何缘浪不平清梦未回人换世万花应怨我寒盟故园回首肠堪断雪满荒山瘦马行途中值雪不禁风色避穹庐寂寞行人止半途日暮闗河云黯淡晚来天地雪糢煳千山未霁寒尤重一鸟不飞人更孤旋拨寒炉一罇酒故人知我此情无欲雪痴云洩洩复溶溶底事龙公睡起慵薄暮遥㸔巖岫失夜䦨空把斗牛封徘徊天外心无定缭乱江头色正浓寄与西风莫吹散梅花憔悴忆相逢双溪书院对雪宴处云华不夜庭为餐琼蘂更谈经聴随瑞叶风来处㸔散天花酒半酲白鳯羽毛寒荡漾玉龙鳞甲战凋零傥非太素司光化谁压惊尘与效灵送贾彦从淡烟衰草两无情寒㵼金波送子行可奈驱驰来瀚海不堪牢落过清明半帘皓月人千里满目春风鴈一声瘦马鞭催低塞日数峰江上雨初晴送冯赟北去南来牵利名红尘鞍马老生平天涯海角长为客薄酒新诗伤送行秋早地高山改色夜深风𦂳鴈饶声起来细把归期数今日凄凉第一程送安善甫龙庭二月送君归底事人生足别离幽鸟一声春寂寂东风千里马迟迟烟迷故垒襟分处月淡山城梦破时此去萱堂休忘却坚持忠孝是男儿送魏隐居十年相忆不相逢一日相逢意气同落落了无寒士态堂堂浑有古人风雨寒秋泣黄华淡霜重山涵碧树红嵗晚可怜犹是客素琴孤剑几西东送诚之行惆怅分襟北海西悠然不觉涕涟洏自怜逺地无朋友忍与君侯遽别离万里风沙秋半后一龛灯火夜深时相期老栢三千丈不改凌霜傲雪姿送子周行衰草凄凄塞日斜春风得意出龙沙南飞鸿鴈三秋雪东望闗河万里家杯酌岐邉浮竹叶角吹陇上弄梅花征鞍迢逓中州道淡淡长空㸃暮鸦送子华行鴈行飞尽暮云收送子岐邉酒一瓯逺树深埋黒山雪晚风寒索紫貂裘悠扬皷角千巖月惨淡闗河万里秋寂寞归来回首处几声山鸟语啾啾送孟端卿万里归来两鬓霜百年闲事也难量跳丸嵗月无留计画饼功名不可尝鸿断碧云空落日尘飞沧海已生桑莺花未老春犹在更对青山共一觞送宁朔説从薛烛授吹毛从事孙呉与六韬应䇿腾空调赤电惊弦裂石试乌号鼎鱼幕燕由西极假气游魂在北郊击惰擣虚元有策必须先直取窠巢送李稚川云来云去元因雨花落花开总是风白酒尽堪骄富贵青山只合傲王公从甘鸡肋功名后已堕羊肠世路中为语屏山痴子弟虎狼丛里逞英雄又一樽浊酒与君同握手相随出帝宫牧笛唤回千里梦秋空㸃破一飞鸿参横斗转闗河月山寂猿啼草木风酌别淡烟衰草路飘零踪迹又西东送人是是非非尽自宜掀髯一笑且信眉休辞沉醉过终日纵得再归来几时极浦遥山遗别梦碧云流水寄相思伤心去国头如雪顦悴春风对栁枝送韩浩然开懐樽爼笑谈倾未暇论文君已行富贵涂亨渠易致诗篇韵险我难赓已成倾盖金兰友安用沾襟儿女情准拟秋深迓归骑一樽浊酒逺相迎送子文还家道直如弦气吐虹尽输心计静頽风倦蕲待诏留金马遽乞还山命玉骢天幕几曽巢客燕云罗终不挂㝠鸿多君高谢人间了不似痴僊醉梦中用西冈老人留别诗韵以赆其行二首健羡男儿得志秋锦衣归去跃骅骝断肠南陌人何在回首夕阳水自流故里得归真乐土浮生无处不天游疲民正頼君侯手莫把功名让黒头昔年冷坐渭河濵独钓寒波絶路尘流水高山千古事淡云㣲月一闲身祗知门巷无俗客唯有琴书是故人今日圣朝方大用江山应助老精神和子文留别诗韵以赆行天涯牢落故人稀与子论文真所依万里有行君有志双亲无恙我无违愁如流水何时尽身似杨花到处飞明日不堪离别处高吟新句赠元晖西行留别诸人緑杨飞絮草铺茵到处春光随意新几箇道傍留别客万重山外逺行人凄凉幽鸟唤残梦狼借野花伤暮春酒薄无由求一醉更堪归鴈过来频留别诸友环池亭上醉飞觞春暖波闲怕夕阳高挂无絃云满地一喷横玉水平塘槛依兰影香犹湿帘隔泉声意自凉后㑹不知何处是对床休避细商量读甲子改元诏因叙懐留别诸相忆昔东征去国门黯然为别更销魂若图白首妻孥计是负皇家父子恩中统始开新甲子至元重整旧干坤九州四海昇平望要竭丹诚翊至尊早行窻外寒鸡唱五更翩翩征斾挂疎星百年身世情如梦半纸功名醉不醒欲吐半吞残月淡似连还断逺山青莫教草草生华髪消得几回长短亭发凉陉偏岭南过横山回寄淑仁浮游汗漫和南陔直指凉陉是九垓偏岭最饶秋色处横山不出冷云来未须白鴈传霜信巳早黄花带雪开想得玉滦河北畔有人独上李陵台近因北事和林亲故离絶途次云中先寄燕南一二知己栖迟徙倚赋登楼休想情懐似去秋着意不来㸔鬓脚岂知何事在心头莫惊歌鳯狂犹在见说屠龙老更羞谁料一双痴醉眼战尘西北望神州寄西平鼠偷狗窃敢炰烋争信貔貅已缔交将叠连珠调鹊角拟追逐日试蒲捎序移玉律隂风急气应金商太白高惜别折冲罇爼地莫容南牧越临洮春寒代人有寄睡鸭香消寳篆残潇潇松竹雨声寒水空流去鴈将尽花未放来春巳阑斜日多情送归鸟碧云无迹问飞鸾不应鳯女祠前月只许吹箫独自㸔春日和林寄赵虎巖吕龙山年年芳草怨王孙日日幽人独倚门踪迹飘零又寒食别离滋味奈黄昏一楼风雨欺归梦万里云山动客魂欲冩相思寄双鲤乱离春水雪消浑春日寄懐魏隐居邦彦满眼春风卷暮隂五噫歌罢更沉吟十年万事没孤鸟百念一时生寸心芳草不随莺燕老好山依旧水云深遥怜野鹤高飞去夜夜投栖何处林登叠巘楼寄本庵粹中江山不尽古今情空冩相思遍鳯城满眼氛埃昏落日一天寒色淡长庚吟魂岂为闲愁断别梦徒因往事惊早晚重将风雨夜细倾肝胆话平生寄岩翁游子不来春草碧忍闻啼鸟怨残红河声忽与回风断山色还随落日融华屋烟霞箫管歇鳯楼尘土酒杯空多应云鹤相将去又在蓬邱第几宫寄李徴君岂当容易慕陶潜莫枉明时振废淹薄宦情懐虽自减竦人声价为谁添雷霆威重休轻忤雨露恩饶可共霑纵是世无颜叔子更宜学避鲁人嫌寄国范昌龄总道绸缪恩好在断无人迹继芳踪情亲便合称三鳯友爱何妨号二龙莫为鬓丝抽思绪不将学海淬辞锋緑波烟草滦阳渡独倚危楼到下舂寄尹仲明兼简卢进之别后相思拨未平登高西望转闗情林边残日没归鸟天际断云飘晚晴乆把功名为外物拟将诗酒畅平生自从身世相忘后万事人间一唾轻寄李道隐之和竦诮驰声牧九州覈元心事蔑王侯风情张日排巢父霜气横秋拉许由腾笑务光何足比献嘲涓子不能俦北山逋客幽栖地可是英灵许再游寄隐者投老尝期谢草莱有人懐抱待君开叩元要给谈天口虚白元宜养圣胎鳯尾诺虽徴不起鹤头书合召将来莫惊此㑹知何地认取黄金是旧台壬子秋日客舍纪事因寄家兄判花歌鼓殷晴雷露叶风枝漾酒杯金水浄穿深巷陌玉泉浮动逺楼台可堪白鴈将秋去又着青云入梦来原上眷令何处所不聴游子咏南陔责友人不寄书堆积离愁无奈何年来俗态可堪嗟人情箇箇薄如纸世事纷纷乱似麻燕子不来书谩草鴈行飞尽眼昏花而今试问风蓬迹海角天涯到处家赠卢隐君放情丘壑谢嚣氛逸气翛然自不羣㨗径岂容留隐士驾鸿方可是徴君独轮车辗岩边月十角牛耕陇上云曽约华山分一半如何犹不许同分赠酒乡道隐李君之和一自琳宫见锦囊几回先爇玉𬎼香醉郷更比干坤大仙境元饶日月长五栁先生陶靖节四明狂客贺知章无为未必无遗恨不列三千弟子行春晚懐吕龙山洞箫吹断栁花风恨别苍苔满径踪幽梦已慿春领略凝愁惟借酒弥缝千山落景沈残角万壑归云入暮钟近説鬓毛浑白尽可堪空忆旧音容呈鹏南学士妙龄特逹冠羣英家世灯传白与清气压西山正开爽学尊东鲁独精诚棠隂政简琴心静瓜熟归来句眼明他日宴堂香一瓣潜通玉照两忘情复次赵虎巖元韵道直如弦气吐虹几人臭味与君同西湖处士林和靖东里先生吕本中举世是皆惊炙駮有人应更惮乗騘阿谁狂直今如此不是痴仙即醉翁和光祖诗韵一首西风望断碧云深万里关河入俯临客思暗随愁共逺髯氷疑是老相侵霜鸿傍月传佳信寒雪漫天拥衲吟十载因循归未得飘零踪迹到如今寄题一枝庵主人消息盈虚莫费辞徳人何虑复何思穷通不信无非命贵贱由来定有时方欲自専齐物论未知谁任大宗师击搏九万三千里何异巢林在一枝送张夀甫尚书出尹河南满路黄花照暮秋旌旄绰约促行辀名卿均逸膺宸算方牧分符耸士流翰苑文章饶雅趣伊川风物冠中州明朝黄合求元老却恐纶恩妨胜游燕市送客归长安故居黄金台上望长安何处青山是故山虹断桥梁分雨脚露摇珠颗偃荷盘归心暗逐飞鸿尽病眼空将倦鸟还芳草不随游子去日斜烟淡倚栏干送米君周还镇阳驱驰万里赴龙庭今日还归出帝京一夜雪寒添客恨三秋风物动离情临岐把酒君留别信笔成诗我送行贱子一言君记取得无青眼顾书生枕流亭振濯尘缨奠枕流桃花源上玉溪头春风来领长欢伯和气追陪独醉侯童子只知除害马庖丁元不见全牛痴仙事业依然拙甚识人间有棘猴题枕流亭窃期摛藻掞天庭闲作篇章抒下情殊喜濓溪爱莲説未甘桑苎着茶经逍遥方外无为业整顿人间不朽名缘洗尘嚣耳中事举家移住枕流亭池亭用前韵推穷理窟叩真庭探索天心见物情忆昨㝠心捕蛇説笑今凝思相牛经未妨招隐教投迹不信潜夫肯着名爱煞清风与明月肯随人意到池亭秋日避暑尘外亭软红尘外水云乡隐映双溪避暑荘雌霓连蜷应计雨雄风回穴为输凉年光变弄蒲萄色天气经营菡蓞香只就北窻花栁下岂妨高卧傲羲皇泊白鱮江尘外亭高道士携琴相访引回柔橹欵亭臯宛驻灵槎泛雪涛尘外水沈薰蓞瓮头春緑涨蒲萄红螺山色秋尤健白鱮江声晓更豪安得投簮招隐士就携寒玉从琴高饮方湖菊洲尘外亭三径虽然已就荒菊洲犹在水中央不愁尘外仙无路切喜花前醉有乡倦鸟也知人去就狎鸥元识我行蔵浮游种种真滋味更索教谁子细尝题四娯斋门掩壶春安乐窝纷纷俗事奈人何须慿欢伯攻愁阵自有桐孙伏鬼魔遣兴色丝何摆落尘懐黄嬭觧消磨拍栏一笑遥山碧付与儿童学揣摩云满兰窻雾满阶恍疑身世在瑶台琴余细嚼陶潜句书罢深倾李白杯流水浄拖飞练去好山晴与翠屏开百年乐事能多少何必更歌归去来细细清风染緑槐丝丝踈雨洗黄梅山围楼合週遭碧花遶栏干次第开日落青天见萤火云归沧海聴蚊雷知音不是王夫子谁为陶潜送酒来纵游壶天园水摇晴影漾楼台台上花前载酒来杨栁不胜金缕瘦海棠空自锦云堆梦随蜂蝶寻春去兴入烟云尽处回欲纪所思吟不得却谁先篆满苍苔夜宴壶天园门掩僊居不记重紫霞容与贮春风玉箫赴节徴双鳯兰烛飘香拥六龙织女下时星自落姮娥来后月长空始知不死琼田草唯在壶中罨画峰春旱郊园诸花犹盛醉归憇槐盖隂下渴雨苗虽未发荣可无芳意慰坤灵草缘近水堤边緑栁绕新池岸上青花匠鬭供春制度麴生专与我调停且倾翠盖谁如故依旧槐隂满后庭题缙云山五湖别业为爱烟光可挂懐併供幽思上灵台缙云直㧞空青起落水横吞野翠来欲界曲随仙境变好花争映画屏开终期尽把闲桃李就此名园胜地栽五湖别业新园除了五湖烟月外只容春色入重闗可怜东郭㕙三窟不见南山豹一斑独醉轩昻花栁下无尘亭立水云间谁期造物输元力更许清风恣往还小隐园拟乐天吏隐廰西小隐园小池塘在卧房前指垂杨栁为烟客认白莲花是水仙歌接栁枝翻折栁醉斟莲叶倒垂莲不烦驰誉丹青笔胜醉仙图是处传兰畹见和鄙语无尘亭复用元韵苔色连堦草满庭且图荣恱野人情任唿醉隐为书簏要识书滛已醉经高卧莫疑将索价浮游须不近沽名秪消卷迹嚣尘外寄傲空凉水上亭春晴极寒登池楼书事晴影深涵碧玉流欝香兰芷暗芳洲冻侵莺舌声全澁风恋花枝颤未休目断野烟横极浦心悬江月入高楼应须买尽人间酒更不令寒画一筹和林春舍叙西园前宴招一二友生重饮楼阁参差翳紫烟佳人情重惜留连月明杨栁春风夜寒食梨花暮雨天将谓浮云寄浮世岂知流水是流年慇懃不醉花时酒强作守钱奴可怜清明前一日月夜对酒招季渊饮醉乡吟社雨厌厌寒食清明事已兼春计政侵云子酒月华不隔水精帘幽兰香结成凝阵寳篆烟空尽未添连璧胜游心赏在莫轻倾盖一掀髯忆双溪兰洲懐抱玉溪分龙自深蟠草自茵楼观几经浮世换河山依旧主人新莺花有意长留我桃李无言自好春想得多情怨迟暮不应终老马牛尘春日西园招雪庭暇日浮云漾緑波昼闲风静好经过护花飞蝶来逞舞恋栁啼莺自献歌妨物性踈轻物议惜春情重奈春何流年不为朱颜息莫厌罇前语笑多匏𤓰亭二首一壶天地备莵裘应结壶翁物外游田仲尽当多屈毂惠施何得应荘周岂容五石为无用好办千金预与酬瓠落纵甘成弃物世途元更有中流拟挹清风颍水濵坐忘颜陋谢嚣尘素知居士非田仲只识幽人是卞彬尽办仙家方外地径输花坞瓮头春岂为无口辞供济好虑为樽与问津缙云五湖别业书事纵恬高蹇狥真愚元也中心怯畏途共命不能同好恶寄生那有异荣枯为管独醉成三窟方引双溪入五湖就着鹤头书背上已私𢎞景两牛图西园席上招雪庭裕上人山光摇荡入帘栊酒漾歌云暖玉融烟栁翠涵深院雨露花香湿满楼风自从愁阵持降节拟与诗兵纪战功借问飘零断肠客为谁幽独卧莲宫䜩台万象森罗动翠华谪仙名擅地仙家忽疑羽化随青鸟空记嵩唿隔彩霞休计露盘承玉屑枉徴云液就丹砂两龙胜迹空流水流尽临风野荠花苍官台谁賛君侯缔搆功尽收形胜压天东洪流下瞰朝宗逺叠嶂横陈保塞雄鳯阙凝眸云晻霭鸡林指掌树㝠䝉髯龙似识登临意时摆寒梢弄晚风郝侍中钓台槎杌荆榛薙草莱欲令无一㸃尘埃行歌正则行吟泽坐啸狂奴坐钓台鸟道不冲天宇断鴈行横过海门来黄华已为西风瘦更对凝霜鬓影开独醉亭澡雪精神住福庭放言须不逆时情推移殿最修花史分别贤愚着酒经爱酒爱花俱有趣独醒独醉两虚名秪知髙挹清风处万古心期是此亭书三乐轩壁虽任无为定是非更须教勒北山移笔驱造化天何补身负声名道不知见説丹心明夺镜忍将青鬓照成丝深根宁极如无待越世含华却是谁醉书双溪书院醉经堂壁自从天隐自然庭愈觉嚣尘喷鼻腥可要洞研齐物论更须深味洗心经独醒终了醒如醉独醉那辞醉不醒别有圣贤真趣在古人糟粕是螟蛉宴玉津园碧玉池塘翡翠堤露轩飞榭拥璇题蝶迷芳迳有时见鸎就绿隂深处啼不觉径来穿月窟可能须待蹑云梯一壶春色长留在尽夀吟仙取醉泥和林西园月台懐吕龙山日薰花气暖徘徊花影横斜入酒杯不见海棠春睡足可怜江燕晚归来烟迷野色自芳草水落石根空翠苔谁劝流莺声且住有人凝絶在高台暮春登凌云台水自长流莺自啼雀来巢壁燕来飞红销歌殿野棠瘦緑暗粧台春草肥今日不知明日事今人休笑昔人非寥寥千古登临思分付东风与落晖鳯凰山别业寄润甫儒医尤嫺于摄生湫隘嚣尘不可居鳯凰山岂厌潜夫无花不欲教为主有草须堪便结庐元化唯珍五禽戯通明殊玩两牛图莫惊独醉居无事心醉镕经与铸书春园胜事分明日月多金莲川上爱凉蜗珍珠栁袅垂珠树翡翠茵舒展翠莎虚白室常安乐土软红尘不到行窝索教粧㸃新春色分剩山花四五窠独醉园对酒独醉园中独醉翁醒时还与醉时同秪因矫思元如矢切是修身更似弓无可奈何依玉友有何不可任崖公酒乡纵裂封侯地且就擒姦莫论功赠渔者蜃楼鳌殿对柴扉旋挽新荷补旧衣短笛有时浑落调曲钩何计可忘机沧波万顷淡烟合白鴈一声黄叶稀回想渭濵人去后夕阳空满钓鱼矶赠僊音院乐籍侍儿着名僊籍擅芳春料理霓裳纪见闻欬唾随风落珠玉笑谈倾座播兰薰龙酣醉笛吟秋水鳯咽歌楼遏暮云唤起沉香亭上梦海棠花睡月纷纷聴歌恰弄歌珠引玉清梁间已早暗尘惊流风回结行云住激水延缘潄雾生只道緜驹殊茹噎岂知王豹竟吞声若为更得形容尽曲折浮沉怨慕情戯咏花鸟名緑窻莺唤起来时不分香名属玉儿长夀楼中曽鬬酒合欢帐里更聨诗音生晓月鸣批颊晴浸秋波浴畵眉蝶粉团香凝白雪背人含笑拥乌丝唿卢争戴胜筹时转觉轻盈属玉儿长夀楼空留鬬酒合欢牀窄更聫诗从他有怨教批颊却自无言也畵眉蝶粉团香凝白雪背人含笑饰胭脂春懐碎擘桃花泛酒巵对春还咏惜春诗莺能承意歌杨栁蝶觧含情舞柘枝世事尽它无定论醉懐却自有开时嵗寒亭下青松树春去春来总不知病起书事性恬乖刺与麄踈谁説清狂痼疾除可要更须教失马秪应元也示悬车胜游索办烟霞屐绪业非攻种树书多幸老民殊有趣醉乡日月是华胥病中述懐雨声一夜到床头一洗胷中万斛愁世态低昻付蛮触宦途消息寄蜉蝣暑天卧病独痴较少日勤行半素休频梦江湖岂无意此身栩栩是沙鸥即事可人天气不寒温诗满花牋酒满罇乱列晓山烟淡碧谩流春水雪消浑四时风月无佳客一榻琴书静掩门吟罢新诗须酌酒别离情绪易黄昬马上偶得十年南北复西东万里干坤走断蓬燕子不来春淡淡鴈行空过雨蒙蒙故园花栁依然好瀚海风光却不同寂寞清明寒食节几声啼鸟怨东风石梁飞梁横絶浪花中寒压骊龙第㡬宫却月晕光围倒景渇虹垂影跨长空凌波自接㫒仙路炼石应劳併鬼工好歩青云天上去未应入世限西柬饮鳯凰山醉仙洞有歌稼轩郑国正应求死鼠叶公元不好真龙瑞鹧鸪者因为赋此鳯凰山色媚芳尘不着诗仙写不真灵境爱饶花气味老懐欣辨酒精神烟霞里靣长春洞天地中间独醉人未读离骚唯痛饮可慿谁説与灵均阅旧藁有出六盘时干戈旁午惊尘日书劔零丁去国时之句因足成之㸃检唫懐课所思最闗情是旧题诗干戈旁午惊尘日书劔零丁去国时陈事上心空扰攘当杯入手莫推辞春风信染千红紫合染幽人两鬓丝桃花源别业重理旧藳戯题无忧树下无懐氏独乐园中独醉仙八斗待量珠玉价等闲不若一囊钱辞锋几挫毛元鋭心印都传楮守𤣥未碍刘郎长占断桃花流水洞中天自题拟乐天有客清谈如妙𤣥笑愚声迹不虚传风花烟月三千咏拙直聋盲二十年翫世遨头狂醉隐采真称首浪游仙不知乐圣轩窻下觧到南华第几篇庚申嵗夏囙六盘之变尝与巴特玛其名者质诸天日约分二道邀击西师顷闻其人为敌谋将遂赋此为食言者之戒定交情分一何深许论传烽过烛隂约雪神羞同脱口誓清天歩共铭心我平高阙旋龙勒君取花门出鳯林须是有盟如皦日岂宜相与世浮沉猎北平射虎飞控遗风猎北平澹隂平野草青青南山白额威何振东海黄公厌不行径㨗鸣髇延满月奄惊繁弱激流星由来一片斓斑锦别在神几霹雳声阆州海棠溪拟乐天阆苑仙从阆苑西纵游还过海棠溪径随翠碧穿花去却聴黧黄绕树啼回玉花骢锵玉勒约金丝栁上金堤五城胜概歌诗草醉墨淋漓尽赫蹏临潼九龙玉莲二汤今为道院九龙汤涌玉莲香龙去莲枯堕𣺌茫梦雨已迷三里雾悲风空泛五云浆长生殿圮金沙冷王母祠倾玉蘂荒终古曲江江上月恨和烟草怨霓裳游奉圣州龙巖寺卧龙高卧几晨昏依约灵巖隐卧根云磴屈蟠侵鸟道翠屏环合掩山门浄名花界开中叶兴圣莲宫庇上根不就卜居殊胜地忍冲烟霭下孤村次韵舟行次蓬州游歴州境憇蓬莱堂共传灵境可摅懐指示龙章与鳯台白鼻騧腾横吹去黄头郎逓棹歌来青山緑水纡回处万紫千红次第开非独醉仙无所定素知元只在蓬莱岳台懐古万古神州就陆沉战尘犹自结闲隂日边箫鼓衣冠尽天外楼台草木深江月和愁传桂烛野棠无语寄春心如何黄鸟年年在不説东风怨上林三月到旺结河有感杨栁盈堤冻未苏年年王吉旧程途经春积雪随山在慰眼幽花到处无帘外月明人影寂枕边灯暗鴈声孤又还虚度清明节独倚东风酒一壶中统庚申诣阙寓居宫东寺口号日华浮动卧龙邱便觉妖氛散不收佳气鬰葱形胜地霏烟纷郁帝王州碧莲花拥三千界白玉城骈十二楼可要翠滦环寳势不容沧海更横流鄂诺道中自西宫发程至鄂诺河山重水复风雨相继日复一日偶失羊马所在因记其事而赋云嵗月峥嵘老思荒句中无尽写荒凉山山水水三千里雨雨风风一万塲致福不应须失马耽书堪笑竟亡羊百花留得芳葵在倾尽丹心捧太阳游大翮山路盘空翠上青天下望皇州一㸃烟云叶去堆人脚底日华垂在马头前露花烟草芬兰麝百籁羣鸣播管絃可诮旧游王次仲不来寻谒酒中仙双溪醉隐集卷四钦定四库全书双溪醉隐集卷四元耶律铸撰七言律诗寓历亭人间无地避歊蒸忽觉凉从四座生好在医无闾上月为临华不注边城千年辽鹤三生梦一曲南风万古情今日濯缨知有处大明湖凈舜泉清秋日酌兰臯亭朝来爽气扑兰臯窃喜西山𨽻我曹孤奋自甘栖澹泊五噫宁苦遂清高逆知江上鲈鱼鲙未抵罇前紫蟹螯谁似无何狂醉隐痛延杯勺咏离骚侯家探春人喜报来频春色看㸔满玊津红杏雨踈朱脸嫩緑杨烟冷黛眉颦凤凰箫咽歌声转鹦鹉杯深酒味醇应是双溪新领要园林良是主人新松声数间茅屋起云峯明月天髙睡正浓乍觉夜倾千丈雨不知风度一山松人间拍岸惊秋浪海底喧天怒老龙洗尽生平尘垢虑浩然爽气溢心胷苍苍欝欝本无情何处风来吹有声四面迅雷平地起九江湍浪一时倾闗山夜静蛟龙吼河汉秋髙鸾凤鸣风定松闲无箇事喧天动地可来惊幽人耳凈聆铮铮一夕西风梦里惊非玊非金非革木似琴似阮似秦筝夜闲拍枕三更雨秋冷喧天万灶兵孤坐茅檐对明月一声声是自然声巖声何事韵铮铮风入寒梢鸟自惊七岭夜寒筛汉月九霄霜冷奏秦筝归心唤起陶元亮醉耳还醒阮歩兵拟赋新诗慵把笔划然长啸两三声春梅一夕西风糁玊尘晓来䇿蹇到江濵枝头金蕾安排破雪里氷姿凖偹春倚竹欲形闲态度临岐微露旧精神此花底事年来早有意调羮近紫宸梅魂忆昔西湖雪霁芳转头潇洒寿阳粧角中吹散含新怨梦里飞来带旧香堪恨月楼三弄曲漫劳诗客九廽肠徘徊目断江边使为问春光底处蔵玊骨消沈一梦长罗浮山下几昏黄祗须怨笛招遗韵枉託风媒返旧香沧海楼台浑缥缈紫阳宫阙更微茫寳猊只篆灰心字谁伴同心与倩娘谨和尊大人领省雷字韵干坤昨夜凈氛埃春到南轩一树梅驿使浮沉芳信断东君委曲蜡封开竹筛凉月牕前雪风送寒涛枕上雷清入梦魂眠不得划然长啸出门来独醉园梅数年无花今岁特盛中觞有索赋梅词者为赋世外佳人幼妇辞爱春移入背隂枝鼙婆进奏玊连𤨏云子劝延金屈巵世事尽他无定论醉怀元自有开时由来蕚緑花心在拟倩梅仙遣所思和人落梅晚来江上断人肠占断严凝忆独芳易得飘零惊短笛不胜憔悴褪残粧月明霜重若为惜尘暗云埋犹自香拟嫁与春春不管却随流水怨昏黄落梅咽咽戍楼三弄角悠悠江使九廻肠一牕夜月空怜影满地春风自好香憔悴纵无蜂蝶怨风流合有燕莺忙水边篱下将谁惜却对骚人怨寿阳拟咏落梅傲雪欺寒独自芳雪消寒尽老何妨飘零最是堪怜处桃李无情恐妬香夜月有知应懊恼春风何计可商量自从一识东君面赢得林生满径霜玊泉新墨尊大人领省得江南杨氏子彬受造墨法甚神絶令铸学造一万丸其妙即逺过雪堂而蔑视诸家可与李廷珪相先后焉命之曰玊泉新墨故作诗以纪其事云栢液煤揉冷剂香枯胶㸃漆自仙方风生白兎瞳睛莹电走碧云鸦背光可笑千金高索价更怜百纸碎裁钢竚情看了人争道且置三张在一傍从涣然覔纸珍重含章承素业价髙樆藻掞皇州秪縁布濩三都赋更欲恢张五凤楼元锐铭心由白战陈𤣥研思为㝠搜风流坐上芸窻下落纸云烟待解忧谨次尊大人领省火绒诗韵沙陀旧戍有老榆焉中朽者若蝉翼然附石以鎌鐡撃之即燧寻以马通燥者穰薪之嘘而可以爨尊大人领省为首倡予从而和之雨撃风摧岁月空卧沙老木暗蔵绒一弯鎌撇手中月几㸃星飞吻角风放出夜光应有力挽廻春色岂无功燧人勲业今安在惟有眞空用不穷为曹南湖引阮摘赋坐对王郎手语禅遶盘鸣玊漱流泉千年野鹤穿孤月万壑松风入四絃贺老定场将梦断桐孙倾韵与心传仲容元是青云器不短扬雄草太𤣥咏阮㸃鐡成金自有神夺胎无骨示天眞惊蚪昻首出月魄老鹤奋身当桂轮意足声圆还自问变风变雅更何人应疑太白司花界长抱琵琶控好春杨妃菊脉脉无言入醉乡风流犹记在昭阳露晞金掌遗春梦月挂瑶台怨夜粧不忆千年倾国艶秪消一缕返魂香无情莫比吴原草更忍罇前舞断肠芍葯煮披猖二十四风花淑羙丰融殿百华畀付碧蓬頩粉蘂薰裁温馥叠鲜葩无言似笑诗魔恼比韵侔娇女艶加壮岁逐春心欲谢酥煎靡丽逺泥沙对城南池莲招曺南湖凌波延伫澹相留应託微波怨未休闲偃露盘如欲语骤倾风盖却囘头歌珠串脱横塘雨醉玊香凝罨畵楼好在水仙繁㑹处烂张云锦待仙舟天香台牡丹牡丹名品数姚黄分外精神分外香气节得教称贵客风标元索号花王玊妃醉露足春睡魏后倚风呈晓粧天赐宠荣光价在得无夸丽酒仙乡天香台单叶牡丹率成重叶多叶千叶为赋此纪之云根元自飬黄芽标置长春𦙍此花心喜芳时囘上叶眼明今日见重华玉楼叠起连珠树寳阁成层结绮霞谁在一天香阵里得人争指是仙家唐家牡丹花蕚相辉瑞锦屏探春丰度恋春情貎同腻玊镂雕就衣是缕金丝织成应笑玊华头髻重爱更金粟臂环清温柔谁更鲁倾国只数杨家姊妹名荐福山寺殿前牡丹天女盘中见此花更须宜在竺仙家香名夙着谢灵运标致竟输杨子华鬭日烂摛丹地锦瑞云闲衬赤城霞可怜宗正皆芳宴不着歌诗触处夸饮独醉园牡丹下戯题谁伴花王同乐国温柔乡里醉乡侯莫推花酒为闲事难得侯王结胜逰婪尾岂辞延入手招腰可是要纒头巳将八斗新珠玊买断春风与帝休题西菴所藏佛牙旃檀奁里贮灵牙来自中天尊者家莹色冷侵秋夜月眞光明射晚晴霞本同舍利元无别疑是金刚事有差犹忆广长舌左右嚼咀风雨震雷车太极宫空翠凝香彻紫微歩虚声荡綵云帷金人承露夜应怪玊女散花春不知别起蟾宫修素月更明龙烛浴朱曦醉来还袖昭华琯待就苍鸾背上吹戯书太极宫旧碑隂忆乘绮辂命鱼车登白空山诣紫虚天籁虚徐生洞府风箫冷彻在楼居九成绛雪无消息三变𤣥云就扫除唯记清宁年月日五云阁吏少霞书登玊皇阁周覧燕都偶而成书势倾幽谷控扶桑琪树霓旌照八荒一种世间豪侠窟九重天上利名场翠帘笼日纵金凤清跸掲云朝玊皇何事未祈心事了更休頽思媿平章游仙六铢仙帔映花朝䕶跸痴龙胆气骄五色云车廻日驭九葩芝盖抵星桥闲携凤女批明月还纵鸾歌透紫霄半夜水精宫殿里碧桃花下更闻箫琳宫月夜宴集红雪香团露井桃彩云轻叶拥霓旄三千玊女霞装薄十二珠楼月烛髙花界不应辞玉液海人休便献龙膏文章好在通明殿醉墨淋浪凤锦袍奉答翠华僊伯张唐臣等诸公夜祈大僊僊批以诗云玊皇香案晚朝廻小小星坛向夜开一炷信香通鼻观翠鸾飞背酒仙来或有问予行藏者亦批以诗云春来㸔取百花丛粉白妖红造化功燕子莺儿休调舌花残明日起薰风祈求仙号批以翠华仙伯予平昔闻祈大仙以为儿戯而不之信也是夜更有诗数首并满江红词一阕气语豪迈篇什可观后因醮者以为荅龙烛飞光拂羽林珮环声急荡踈隂黄金阙浸明河冷白玉楼涵碧雾深云隔鳯箫春澹澹月依鸾斾夜沉沉的知天必从人愿得得亲来拜好音题长春宫瑞应鹤诗二首蘂宸华供列仙班灵境清沉白日闲鹤驾竞来趋北极嵩唿元不离南山玉皇宫殿红云里金母池台碧雾间休应是彰皇化处镇长春色在人寰千年物外还丹使岂不衔珠首重回遽遶空香辞阆苑竞随虚驾到蓬莱仙家得表明时兆夀域元从此日开不是瑶台无恋处九苞金凤感将来李隐卿名谷与青城刘翁同舟至兰溪卿大夫修生者馆之道侣赠李诗云李郎渉世似虚舟片㠶来度楚江秋又毘陵家弟季文和此篇云梦蝶岂知真是蝶骑牛何必更寻牛老夫亦慕道者次韵和之记刘李事迹刘本书生工诗竒异飘然尘外也白公枉识郭虚舟刘李飞符祖剑裘兴轶壶中身混世气酣酒里意横秋运调朱鳯啄白石耕莳金钱掣牯牛赤子返真摽指妙阿伽陀药肯言不赠坐竿道士竿几五十尺语人曰嵗陪人则不数年可得上天矣其谬如此故作诗以惩之因寄长春李真人说似蓬莱恐更迷刘郎亲蹑武陵溪梭抛霞绮龙鳞涩辂展虹桥鳯翅齐棊烛纵光然日月宴衣分色剪云霓桃花零落春风起笑杀王乔醉似泥寄白云庵赵鍊师郊园日渉应成趣逺谢嚣氛思不羣罨画溪边扄岫幌碧桃花下列仙村千年徃事随黄鹤一片闲心伴白云纵倚鳯书征不起可无芳信寄王孙留题大防山孔水唐胡詹记大厯寺孔水云或有人浮轻舟探邃穴入澒洞莫究其源但有仙鼠昼飞頳鳞时见又辽夀昌五年飞㝠子鲜于鸿作孔水铭其序云按幽州土地记沙门惠珍尝篝火入穴经五六日方还亦不测其浅深也安知此水不与瑶池潜通桃源相接乎故开元天子每时雨不降必遣使投龙璧于此则休应响答事存诸徃记焉山主如上人言洞有白龙时复出见輙化为鱼形状絶异泰和乙丑冬忽流出桃花花片皆当五钱许至今洞中且有乐音不絶此孔水之大槩也因为书其洞壁云尾闾寒泄碧云浆谁动霓裳混𣺌茫惬意玉龙深酿雨纵游頳鲤静歕香穴通瑶水明霞近洞接桃源白日长相得羣仙情味切又抛花片赚刘郎登燕都长松岛故基缥缈笙歌拂紫霄水晶宫殿䕃兰臯势倾苍海风云动秀出中天气象髙可是浪悬秦照胆不知谁玩汉吹毛流莺似说伤心事啼徧宫前野小桃又登琼华岛旧址次吕龙山诗韵不放笙歌半㸃闲紫霞香露怕余残水摇千尺地中月人倚九重云外栏碧落更谁乗彩凤翠屏空自掩金銮蓬莱宫阙遗基在忍对秋风子细看九龙谷六龙遗蜕九龙蟠终古蟠龙气象闲逐鹿得非縁石马啼鹃应自怨桥山披天一鼎神移去落日孤林鸟自还犹託哀湍浑自说悔将春梦到人间发药儿岭过永定闗诗山灵应也厌嚣埃宛写幽情篆緑苔望气莫疑非尹喜附舆须自是韩哀侧骈翠壁侵云起斜抱横流卷地来好在旧时堤畔栁不知青眼盼谁开伤古城次友人韵每爱登临趂雨晴凉生襟袂晚风清草铺平野厚䄄緑水引斜阳一线明残栁断碑兴废地淡烟啼鸟古今情繁华消尽市朝变花落月明空水声和人黄龙冈懐古黄龙不负覆舟飞天意人情尽可知一掷干坤将目睹两周甲子是谁推若须要处长生鹿可是曽收越影骓睿德神功无借在土花封合御园碑谨和尊大人领省沙塲懐古兼四娱斋韵小沙塲没鐡衣堆忆昔英雄一窖灰青冢荒凉遗旧怨黒河呜咽冩余哀书痴信手翻新曲诗瘦扶头怯大盃汗漫谪仙逰八表子卿归后几人来读汉书偶成寄李稚川看尽人间傀儡棚不知笑杀老禅僧风云会合无多日禾黍髙低没五陵纸上功名休理㑹梦中身世尽翻腾从今拚取生平醉莫惜王公唤不譍见曹丕受禅碑有感从此建安王气衰君臣离合可伤悲几人石上留名日千载世间不毁时过客未知谁氏迹野夫犹道汉家基临风读罢一长叹却是曹丕受禅碑因读史即书偶成一曲狂歌万古情惜难将日繋长绳未容狐兎逰秦苑已放牛羊入汉陵梦稳几曽惊鸟唤酒酣长欲看云腾莫持心事投明月领取繁花半夜灯题汉武内传烂烛神光射九霄空香虚驾遶霓旄将临紫极调金液更入明霞漱玊膏瑶水露寒芳草歇鼎湖烟煖景云髙可凭谁问秋风客忍委三山与怒涛宫怨脉脉慵拈鳯翼箫沈思陈事自无聊不惟只妬莺声巧且是尝憎燕语娇照胆光芒殊未歇守宫颜色若为消梅花独自惊时节肯放春风到栁条哀长安汉家宫阙五云问不似当时梦一般金殿夜延萤烛暗翠帘风窣月钩闲笙歌竟逐人消歇楼观空余燕徃还斜日亭亭澹无语为谁空下九嵕山炀帝叠皷凝笳宴未阑战尘回首满人间南山翠竹长不起东海洪波流已干寳驾陆沈池馆尽锦帆星散水云闲空余仁夀宫前草遥接雷塘野树寒周室风满珠帘月殿凉水纹珍簟浪生香翠钗飞燕遶春梦寳镜舞鸾呈晓粧空自不来行暮雨为谁无语背斜阳含情凝絶凌波路未分莲花是六郎题杨贵妃遗事玉笛声沉玊漏长玊环心是夜来香如何更饰金诃子却比无言睡海棠双鳯抚云留翠辇九龙休雨去莲汤千秋万古嵬坡梦应绕新台怨夀王汉宫幻出壶天醉碧桃旋开云窦挹琼膏龙蟠烛影承香辇鳯拥箫声绕赭袍织女机临银汉动捧盘人共玉蟾髙如何今日猗兰殿吹尽雄风到野蒿炀帝故宫鳯跸鸣銮入暮云缭墻倾影障苔痕三千歌舞春风起百二山河野日昏石马不嘶秋自老玉楼无迹燕犹存旧时长送龙舟水空伴寒潮过海门绣岭宫日射天门绮雾开蘂珠宫阙照蓬莱霓裳动入青㝠去羯皷声含白雨来六辔玊虬笼劒佩九重花界映楼台惜无术测天公意忍竭恩华养祸胎次赵虎巖游香山故宫诗韵徃事惊心话欲休併随闲望入层楼为龙为虎人谁在鸥去鸥来水自流翠辇影沉天地老紫箫声断海山秋长歌一曲西风起手把残花尽日留游玊泉纷披容与纵笙歌蕙转光风艶绮罗露冷桃花春不管月明芳草夜如何灵珠浩荡随兰棹云锦低回射玊珂深入醉乡休秉烛尽情挥取鲁阳戈次张子敬游玊泉诗韵併觉氛埃不更侵水天澄碧自相临纵游人在知鱼乐浪作诗来羡鸟吟花障静縁芳径合香云浓琐洞房深从君落笔惊风雨要识春风是此心次赵虎岩过玉泉懐古韵玉泉潇洒已年深昔日遗踪尚可寻有意林泉堪作伴无情嵗月任相侵携壶乗兴开懐饮策杖闲游信口吟地僻山空无客过松杉庭户月沉沉宫词玊辇声沉不再过锦屏寒影梦如何露花凝夜香珠冷苔径封春翠靥多怨烛泪干遗晓月妖莲心苦起秋波姮娥万古青天上剰比人间受折魔离宫词蝶粉蜂黄事已休凝尘空满玉搔头海棠酣睡醉无力人栁痴眠闲自愁深掩緑隂笼晓月乱飘红雨涨春流不知燕子来时节几度双飞入画楼战三封太宗皇帝马渡大河睿宗皇帝马渡汉江与金人大战于三封之原㑹雪蔽天金人大溃也豁然雪霁月色如昼一袭殆尽因志其事云河汉吞声自请平冷光横絶见长庚骤挥戈去日西坠触折柱来天北倾威控望舒延苦战势征滕六纵疑兵若非不世云龙变一举谁收万古名中统庚申圣上北征不庭闻说天兵下八埏自临华夏益精妍龙拏虎掷三千国岳镇渊渟五十年应欲昭章新日月更为弹压旧山川可怜棘霸皆儿戯不似神㣲计万全侍宴万安阁六龙捧日上层霄人海妖氛暗自消五彩鳯声喧鸟道九光芝色焕兰苕醼酣兠率黄金殿吹裂崑崙紫玊箫更觉钧天佳气合万枝华烛动虹桥小猎诗翠华东出万安宫猎猎旌旗蔽碧空鹦鹉杯停纵金勒鹔鹴裘袒控雕弓塞鸿惊带鹅毛雪野马尘飞羊角风万骑耳边惊霹雳一声鸣镝暮山红翠华十月猎川中马上书生目不穷济济威仪周制度畨畨人物汉英雄一封云汉飞金诏万国君王朝玉宫四合相连几千里熊罴都入我牢笼寛甸有感和林城有辽碑号和林北河外一舍地为寛甸广轮可数十百里列圣春夏游幸所也黯伤寛甸旧烟光锋镝纵横扰帝乡昔是翠华临幸地今为白草战争场隂符消息成金匮雄㦸分明胜铁枪从此不应将北极等闲容易许禺强贤王有云南之捷诏出甘泉总六军渡泸深入建元勲旌旗蟠地惨遮日金鼓震天寒搅云鏖战折冲貔虎阵先声靡拉犬羊羣中朝词客椽如笔拟与名王纪所闻献上贤王神烛髙名日月齐司分兰艾入春畦虹霓渇饮沧溟竭星斗光垂碧落低寒暑纵催穷塞鴈晨昏宁属禁城鸡无能自忖人堪笑唯有青云是旧梯近闻贤王春水因寄风掲驾鵞扰緑漪鸣蝉声促越重围海东青贴翠云起照夜白侵瑶水飞玉鹭乱飘梨雪去彩鸳争絶浪花归非熊未必当时记依旧烟波遶钓矶大江篇寄上贤王以代谢章兼贺平云南之捷冷浸干坤影荡摇狂澜万古自滔滔游风欲动雪还沸淫雨不收天更髙留取蛇珠弄明月乞持虹钓袖神鳌渥洼巳厌江南草何事灵胥有怒涛挽皇太子词象辂长归不再朝痛心监抚事徒劳一生盛德干坤重万古英名日月髙兰殿好风谁领畧桂宫愁雨自萧骚如何龙武楼中月空照丹霞旧佩刀韩省干子平荐章应格朋友漠然不知忽改京秩作七言近体一首贺之山雌泽啄竞腾轩孰有昻驹局短辕造物至公殊弗置穷交未喻枉焦煎凤批一诺膺天陟马颈三鞶朝日边虎鼠狞尫随秉笔铨曹常格勿从旃双溪醉隐集卷五钦定四库全书双溪醉隐集卷五元耶律铸撰五言絶句髙城曲城髙一百尺枉教人费力贼不从外来当察城中贼金微道茫茫首蓿花落满金微道一千里骥足十二闲中老小猎虎落入长围期门突似飞乌号惊霹雳白额借忘归留别赵虎巖吕龙山燕南春色老燕北草初肥露冷野花瘦月明江树稀怀赵虎巖吕龙山六年风雨夜一寸别离心日暮步芳草相思尘满琴怀舜卿过鴈三四声相思千万里策杖倚西风行云渡秋水寄杨诚之相去一万里相思堪倚楼汉宫临薄暮羌笛怨髙秋寄李东轩一纪不出门三年不窥园有谁曾得似髙士李东轩送赵伯玉行去鴈失归羣孤声不可闻一楼花外月千里陇头云怀髙敞春满凤城陌惜春人未来相思不可寄何处有髙台代寄露委花团雪夜深香着枝春风殢杨柳秖是漫摇丝代人寄逺怨蝶休春梦惊乌遶夜啼唯应故山月相与过辽西拟孟郊古怨妾意似花枝愿与春长在郎意似花隂逐日隂移改闺怨惜春惊白日不到回心院合照妾人情也逐花隂转池亭睡起丝雨笼深院团花皱碧罗不怜孤枕梦终曰恋池荷长春阁院僻行人少垂杨覆地丝阁髙秋色早山逺夕阳迟登广寒殿故址万古消沉尽浮云事几塲酣歌頺醉玉休得问兴亡春晚雨余芳草緑石尽野泉浑落日一声笛断肠人倚门落花不堪三月尾风雨又相和片片树头少纷纷地上多独醉园寓兴百品消愁药三生解语花一时都聚在方外酒仙家饮逸园无何有醉隐称是饮中仙玉瀣涵金液金波养玉泉饮南园欹红醉浓露凝碧厌芳烟我有一壶酒置君花树前玉忩歌玉钩垂翠箔珠幌背兰膏花瘦露如洗月明秋更髙夜坐香起深斋静横琴夜更幽千巖风雨冷一夜鬼神愁嘲渔父若为逃世网却计钓名钩自是惊飞尽羣羣海上鸥渔父荅世路披天险名声足是非月明风露下吹笛放船归杂咏我虽不解事知时莫如我须为扇仁风吹灭权门火示子人皆縁禄富我独以官贫富贵莫图着恐他来逼人荡子行云思故山逰子何时还天地如逆旅光景不可攀题西山早梅扇头西山先得日南枝先得春朱曦与青帝岂属种花人十六夜月月姊应吞怨无人冩所思柔情将绰态须是破瓜时乐圣斋对酒吟锦幛五十里胡椒八百斛那能知许事且尽杯中物春雷琴素匣开寒玉乌龙出秋水长到夜深时恐乘雷雾起灯蛾叹白日不出飞夜灯安可亲比明不可投何以暗藏身即事青州少从事平原多督邮洞庭春色里谁是醉乡侯钱币白鹿殊持重青蚨岂致贫不唯堪使鬼且是更通神得云斋所遗竹箭因以此寄时云斋南游未回适足堪申意浮㳺亦识机未应为信往着处便忘归南征过蜀寄题故园水击三千里鹏抟九万程不应栖隐地犹待卧龙耕太河篇怒浪淘晴雪惊雷日夜奔洪流将碧落空自势相吞次韵阆州述事首肯唐庚赋心推郭奕诗为谁携斗酒还酹鲁公祠闺思鴈阵惊秋信蛩吟袭夜帏河源应冻彻方忆捣征衣心事苎衣寛尘𤨏菱花暗春入水声滑水涵春影澹问鸿鸿巳归问花花不知却把凤凰箫水精帘下吹七言絶句雪岭抑扬霆电决雌雄霆激狂锋电扫空如席片飞何处雪扑林声振海天风阳关振威驰突过天山擒擿如神指顾间底事战尘收不起阵云西下望阳关隂河虎臣信任国心膂虓将乐为王爪牙贾勇隂河西去路空拳转鬭战龙沙廻飞狐震叠威声迳出师偃旗卧鼓岂无时折冲樽爼风流在未要喧传塞上辞南征纪事揭雷夔鼓倾天险络汉虹桥併鬼工説是楼船横海将拟输吴越夀重瞳达兰河阵云压地欲填空鹅鹳飞驰欲得风龙战未分天欲暮不知谁复是虞公拒马河阵云北压飞狐口戎幕西临拒马河不独拟虞公止日誓心期奋鲁阳戈千泉拥旄羽骑附飞翼倾地铁林和鸟翔黄金练愈凝霜气青玉龙争掣电光西北不宜有怒徒倾地自伐无功可补天争忍竞驱千万骑又相驰突二三年战沙陀笑睡龙当独眼龙更堪都似李横冲彼须要不从风靡除铁山来作战锋玉门关六合同风奉一君谁期贵介竟孤恩自从五夜传金柝已早三年闭玉门前出塞拟取安西袭玉关短兵鏖战下臯兰隂风势挟天山雪冻彻河源彻底干十年老将浮苴井万里疲兵碎叶川传督诸君传诏令问何时到海西边后出塞併吞处月下楼兰光复金微静铁关凖拟凿空通四海会须鞭石到三山誓洗兵氛雪国讐气横辽碣紫山秋岂容日下西王母只属东西海尽头丁灵二首长驱席卷尽连营震詟禺强撼北溟虎豹骑从云骑队又随横野过丁灵月朘日蹙漫逃天廹胁丁令地一边怅不似从东海畔联珠营直到虞渊秋山二首万骑龙趋两队分翠华方自发期门内官急把朱旗飐传道先教诏虎贲两龙如舞发璇台蔽日旌旗四面开疑自锦林花嶂里建章营骑下天来庭州星罗游骑遍氛埃似与頺风下九陔可道汉家哀痛诏未应原是为轮台济黄河雷滚洪流激怒涛何时清澈鑑秋毫冰夷应讶无持赠莫认精诚是寸胶逈驰声势出崑崙据尽人间要路津快着灵涛天上去就倾银汉洗兵尘金莲花甸金莲花甸涌金河流绕金沙漾锦波何意盛时游宴地抗戈来俯视龙涡阿延川诗倦比纷华悦目人土阶犹恐是劳民数间带叶松棚下指緑莎为翡翠茵过长城为谁到古长城外又自经今战地边木烛岭空悬素月炉门山只鎻荒烟沙碛道中去年寒食在天涯寒食今年又别家天北天南人万里春风开尽马莲花过骆驼山天作竒峰象槖驼人间牧圉肯来过祇縁顽矿成无用不识疮肩陟峻坡昔驾朱轮白槖驼石驼曾见屡经过苍颜今日应难识瘦马服箱转旧坡金满城金满名城果是谁分明须只是痴儿想来可是教人笑金满城时是几时便得城中垜满金不应将买住光隂愈竒梦渴何生赋足见从来不足心渡陷河天幕旁围翡翠茵自来原自是迷津谁期也值南风起吹得黄沙不见人翌日渡东陷河水碧天临碧玉津上无纎翳下无尘畏途也幸逢今日特地清明不陷人过无定河一自扬鞭过上州若为痴絶漫迟留为怜此水浑无定引得龙泉也乱流何许頺波是上流若然洄泬几时休如今浅地仍依旧漫漶东西到处流几临沙步驻骊虬甚欲穷源问水头有底奔波无定在忽东流了便西流夏州塞外道如何不渡诺真河步拙由来步越多不是贺人情意好要临安乐驻行窝入蜀口号金马可堪充铁马铁牛那是粪金牛虚名岂得为时用足致天兵下益州游果州凤山观谁是浮游独醉仙凤还来上凤山巅定应人不知名字只问南充谢自然过花楼絶磴层峦路屈盘欲教人歴画图间行云逼渡楼前氷放出林梢一半山晓发牛山驿山灵护野烟霞静风伯清尘草树香鹤背酒仙和醉梦不知延入五云乡夜泊青海归心日夜忆咸阳海角天涯不是长今夜月明何处宿北风低草见牛羊灵州客舍春日寓怀凉叶常先白露零草过寒节未敷荣十分体得春消息不似西风有信诚和林春日书事冻折池塘百草芽断鸿低雪怨凝笳晴忩一曲春风咏开彻满山桃杏花春日即事客中草草过清明寒袭罗衣雨又晴梦觉画楼春寂寂海棠枝上有啼莺野宿清笳声咽思徘徊漠漠痴云冻不开寒入貂裘眠不得通薪余火拨成灰北风作恶晚犹寒征鴈一声云汉间归梦暗随天际月清辉皎洁满关山马上偶得谁念天涯久倦游可堪回首又惊秋登髙极目暮云碧衰草荒山不尽头客中吟旅怀夜永梦偏饶明灭残灯独自挑云外五更征鴈尽帐寒风冷雨潇潇白鴈飞时秋夜长玉栏黄菊傲寒霜寸心万里云山梦一日三秋铁石膓万里故人寒旧盟一樽薄酒正含情梦廻星斗阑干夜膓断西风征鴈声客中次人韵塞鸿飞尽野云收羌笛悠悠漳水秋有客北来归未得倚门长啸看吴钩客中次郭器之诗韵典尽征衣出醉乡一回头处九回膓黄花满地秋风老坐数飞鸿到夕阳客中二首几度求归不放休翩翩蝴蝶思悠悠梦廻三径黄花老题遍一林红叶秋咽咽霜笳吹底怨泠泠山熘㵼何愁和林望断白云暮愁入水云东尽头苍官台层台重到记登临物态熙熙春意深手抚长松望西北晚云千顷似归心山台诘曲千层近碧霄苍龙无数缭山腰何当一值朱明候卧听松风吼夜潮铜雀台铜雀台荒野草花阿瞒无复示雄夸愁烟忍锁西陵地向日须曾属汉家癸卯春暮经驻跸院废殿野粉不留天日表梦廻龙去鼎湖空东君若是繁华主满院落英何处风经丽珍园卫绍王兰香殿故基国蠧危时足借辞国香消歇自当时教人替结司花恨恨不留心植佞枝游玉泉山废宫故基口号殿阁人稀草树荒旧游空记五云乡刼前天地兴亡梦借问山灵是几塲春日游玉泉道院露桃香泛冷胭脂低映相思玉树枝看取广寒宫殿去涌金亭上月来时暮春过故宫柳陌风来雪满沙锦宫春老野人家莺莺燕燕空饶舌明日西园是落花过故宫青山坐对幽人老依旧春风緑庭草骑鲸一去不再来愁忆落花曾自扫过万松老人故居有感忆扫香云谒上方一天花雨扑禅牀云归雨歛香花冷窣堵波沉替戾冈过刘氏园黄鸟含啼怨未休露桃倾泪洗凝愁多情好在今成燕双宿双飞直到头暮春过刘氏园亭垂垂帘箔映重门不避贪飞燕予嗔桃李晚来无借在乱随风雨併残春太极宫步虚声入海山寒併觉空香遶露盘天浸月波秋似水翠鸾飞满玉华坛太和宫故人心事鬓成丝犹指頺垣话所思元自道陵全盛日见游麋鹿已多时过大明宫莫辗荒凉辇路开牡丹花谢巳封苔苔钱不买春光住枉了衔花鹿又来琼花岛万岁山头万树松万年基业一朝空如何太液池中水依旧罗纹起细风重题燕都𤣥都观壁兔葵燕麦尽风埃何事消沉不再开意得桃花凝笑处怨春愁篆满苍苔重题隗台𤣥都观壁洞锁荒烟借緑苔桃花红尽更难开刘郎依旧春风里又到𤣥都观里来游龙巖寺上方钟磬隔花闻便觉仙凡势自分争信草堂灵也笑笑他猿鹤恋松云错落巖花是醉茵景因人胜画难真林泉盛迹幽栖地谁分松云不恋人尝游北禅院鼓子花特盛邻观且有鼓琵琶者后游其所赋此鼓子花迷香世界鼙婆声振玉楼台欝轮袍竟消沉了优钵罗空取次开过怀来青山院院染晴岚树染烟锦屏花障抱斜川不知日暮前途逺为爱青山忘着鞭登吹台凝翠亭偶成春逐花枝落酒杯草随春色上髙台殷勤更把重帘卷放入青天白日来天津早春玉京桃李待花仙培养根芽又一年春事动人应不浅緑莎侵到水傍边早春宴上次髙丽入国使诗韵白玉堂前一树梅为谁零落为谁开人生颜色不长好且尽生前有限杯玉津池早春嫩漪縠皱浴鸳鸯信逐轻鸥下野塘红入小桃花绽处緑莎针短柳丝长白莲池翠扇平遮罨画楼玉盘倾露避兰舟何如解语花长在花界长生殿里头无尘亭白莲池白莲自处无尘境不惜香风隔岸闻絶是水纹珍簟下水僊潜着水沉薰题霏香亭为延花事带香霏弥月兼旬醉不归休道未知今日是当非四十九年非玉津亭桃李无言各自春韶光堆叠与精神半欹倒影薰沈水径引春风入玉津书斋展西墻流水平桥花满栏此欢儿辈未期欢为嫌不得西山色乞展西墻两步寛魏焦孝然目其草庐曰蜗牛庐愚以行帐为行窝寻亦号为蜗牛舍云宴处行窝缩似蜗推移蜗角叩南华调停蛮触将蝴蝶尽与华胥做一家絶辔元期絶战尘指南犹指示迷津未应蛮触相倾地不属华胥枕上人家园即事莺声圆滑緑隂凉如是青春白日长可笑画梁梁上燕一年年似一年忙蘅薄舜臣过敝庐异其蘅薄郁烈之气逆鼻为赋此示之莫惊蘅薄是流芳芬鬰痴仙起草堂试听司园须也道主家门户自来香题梦斋文府中书五色衣含章未吐凤先飞可堪歴歴将今是又对春风较昨非得鹿欢唿事巳非可能蕉覆却空归多情最是兰忩蝶长绕琼华蘂上飞题庸斋中庸今古几人通这箇机关自不同笑杀西天青眼汉强分南北与西东綵霞亭睡起纪梦书画梦斋壁浴兰汤兮沐芳华睡起鸎声透綵霞怪得春风教梦稳尽吹蝴蝶上梨花梦廻恨别故人千里外梦廻孤枕四更过轩忩何处无疎雨不似芭蕉叶上多辛巳年二月初四日夜半后梦中作春寒每恨花开早春暧何妨花较迟休为玉人惊老去春寒春暧总相宜纪归梦二首睡鸭残香隔梦闻晓莺啼破五更春千秋万古兰忩蝶只属行云行雨人为蝶为周尽自分华胥元自是青春寒梅岂许罗浮月偏照凌波解珮人西园春事西园春事画图中难状司春造化功何限花心争动处不应都是夜来风西园席上调元子不至白玉堂前白日长满前莺燕语如簧那知沈饮非荒宴待与扬鞭问葛彊席上习饮醉乡抛浩刼葆真灵液反天和方知世上闲滋味元比神仙不较多彩云行雨阳台暮罗袜生尘洛浦秋飞起一双花上蝶晚风吹上玉搔头初卜缙云五湖别业旋移松竹养烟霞人笑猖披不润家可要广栽桃李树年来强半是狂花游壶春园雨横风狂过一春养花天气少温存满前何限关心事且是无人许细论翠水别业即事或命巾车或鹿车就花深处便倾壶风流哲匠天然句状出双溪醉隠图题易安堂壁且言居易有何难俟命由来足易安髙谢畏途诚可意见人行险我心寒终夕风雨早起书待旦斋壁银箭知传第几更玉壶清漏不闻声雄鸡本是司晨物未可非时妄一鸣仁夀镇柳浪柳浪风寒罢亚香旋移牀就树隂凉待教野老题名号独醉痴仙避暑庄泛城南莲湖管絃声破水云幽浪里香风过画楼相与兼花折荷叶乱遮斜日上兰舟题合欢亭只合欢游引玉舟骈罗蠲忿列忘忧自从收得河边木须信人间有帝休曲水游上巳日临水中宴遂泛舟玉泉至桃园吕公洞宴随步障水西东曲水烟光锦绣中杨柳结攀垂柳带桃花嘶立落花风延引仙人莲叶舟衣冠杂沓载凉州风流今日兰亭会移在桃源水上头方湖钓鱼台杜梨花外杜鹃啼醉倚东风上钓矶真是一声声更切不知犹更劝谁归玉溪玉溪声㵼玉声寒流绕祥烟瑞霭间却是氷壶凉世界始知元是在人寰水平桥洞箫吹罢思无聊却下闲庭弄柳条寂寞小园春昼永一声啼鸟水平桥白石山山本无情不解愁年来底事也惊秋古今閲尽兴亡恨知为何人雪满头山市吟山阁连城日曰新千形万状只无人自分长乐楼台象不染长安市井尘桃源洞仙情分与桃源尽与刘郎有旧縁两手未为无用处不妨和月弄清泉惊风成阵花委尘白日如驰催老人只须深入桃源洞留住朱颜占住春过北村麦穗经场谷尚青县官严令督秋征嗔他问着西成事斜倚锄耰并不譍观田漠漠屯云翠拍天人谣鬼咏是丰年老农愁倚锄竿立五谷虽成不值钱秋日田行野老郊迎顶斗鑪马前行语更相唿田荒室露浑余事乞免官征一岁租灵城元日惆怅重明竟未廻尘扬沧海刼前灰谁期六合披攘际得引屠苏最后杯未待金鸡送曙光鴈行罗列进桃汤如何白兽樽中酒尽日无人引一觞立春前一日对雪桃李无言盼断春值春潜处暖生云晚来纵有残风雪明日人间总属君立春口号细风吹緑水生波翠陌瑶阡艶绮罗春信朝来到人世满城箫鼓醉人多春意千里万里游子去一行两行归鴈来休倚髙楼起惆怅满城桃李为春开春晓晓来云卷四山晴睡起池塘春水平满眼东风吹栁絮落花无语怨啼莺琼枝委露凝香雪澹月笼花浸麝尘唤起丁宁休唤起苎萝山下浣纱人雷发声连日隂云惨不开依稀寒色满楼台一声踊地蛰龙起六合洗天霖雨来寒食日见花开寒食常年柳未黄今年花满旧池塘如何春色今年早试对春风笑一塲白日玉涧鸣泉弹洛浦苍龙横沼冩离骚晴忩睡起炉烟冷满院春风白日髙临春台为临春色上歌台独卷红罗坐緑苔忽啭一声穿九陌永新传送莫愁来七夕一别相逢泪如雨不禁憔悴语相思佳期咫尺还知否明日伤情两别离今日相逢明日离逡巡离合几多时无情云雨休遮隔人道相逢一岁期雨洗秋容秋气清翠帘髙卷暮楼晴似含羞澁谁家女旋索金针拜月明中秋不见月夜阑人静漏迢迢云影无情闭碧霄不见嫦娥真面目徘徊虚度可怜宵秋日宜都道中採莲歌断木兰舟万里长风入戍楼灵凤不来青鸟去陇云江月可怜秋傩毕酌吟醉斋毕方魃蜮避时傩便觉祈禠气象和欢伯解言应也道最难除得是诗魔咏雪碧玉壶天白玉尘十分添起月精神从今休作轻盈态学杀杨花不是春故宫对雪三首琼室乱穿樵子径瑶台空映野人家天公也是灰心地更忍教开玉树花足怜琼室伤殷鑑可是瑶台属夏家元自飞花将蔕叶已抟羊角到中华飘飖举似霓裳舞烂漫横陈玉树花宁知㸃㸃飞来处生自幽人两鬓华园中对雪惊风不展瑶花限浩荡年光落又开却是仙娥相见处烂银宫阙玉楼台月台雪霁水精帘下玉尘埃旋逐风姨去又来应审素娥殊有待已悬飞镜上瑶台雪中戏示汉臣散花台上千山雪晴雪楼前万树花触处造门堪腊酒更休得问是谁家雪后吟雪助夜寒更漏澁何能盼得到天明干坤已落羲和手休更琼瑶陌上行姮娥月姊应劳驾望舒可能圆缺为阳乌如何窃尽长生药却种相思树一株十六夜月姮娥减却旧精神桂魄难同昨夜新多谢清光不相负徘徊终夕伴诗人底事姮娥出海迟玉容寂寞不胜悲清光未必天边减冷暖人情亦可知昨夜衔杯冩我欢玻瓈万顷桂花寒素娥今夕如羞澁似怨诗人取次看对月吟谁遣姮娥到画筵徘徊清影不胜怜广寒宫殿应萧索想见人归难自眠炭山窑子店大风后有回风数日不已西风崛堁过柴扉回裂云衣纒酒旗懒举扇来时自蔽祇知尘汚庾元规和林雨大雹有如鸡卵者谁拥珠玑积玉京纵欺明月易愁晴若教不值骊龙睡不信波斯擅得名雷雹唤起阿香云外具低徊龙驭过神州翠裀万顷无人卷弄散珠玑去不收西园梅花婆律膏融滴蜡开几多香阵过楼台封姨更是相料理吹到南华枕上来对后园梅花简示诸公莫讶氷姿浑是雪若存花态即非梅灵根岂受寒拘束直把阳和竟挽回早梅一迳萦纡入草莱柴门虽设不曾开东风是洩春消息吹到梅花树下来饮梅花下除了孤髙梅子真兰生更待与谁亲无如清友延清客有似贤人对圣人梅花引淡粧素服映氷肌香袭幽情暗有期漏泄美人心下事怕拈横玉倚风吹春梅怨笛歌一声愁笛吟龙起万㸃惊香怨雪飞珍重冰魂莫回首酒痕犹满去年衣三月二十二日梦中咏琼花一树琼花手自栽栽成盼得到春来春来烂漫知多少羞杀羣芳不敢开题恋春牡丹玉籍名延不世香含情惟务振流芳自縁始恋春料理是索东君力主张牡丹问谁能养牡丹芽南枕天津第一家不枉得输青帝力见开知是异凡花唐家红紫二色牡丹谁齐天香凝彩霞灵根培养地仙家汉皇可忍思倾国鹿走中原是此花题一花二名牡丹政縁中业擅英声是索宜专第一名抱一足为天下式尽消仙笔与题评双头牡丹并倚春风映画堂相偎应説夜来长同枝同叶縁何事脉脉芳心各自香玉盘双捧九天香竞负恩华示宠光意得沉香亭北畔太真临镜倚新粧带将来野花新傍玉栏开长恨何人向此栽自是王孙不知道牡丹根上带将来戏题与牡丹同名芍葯生倚英姿胜玉英一生生占牡丹名悬知也是陈惊座谁许分庭拟抗衡长春芍药同座客赋标举孤芳藴异香定知经歴几炎凉自来不受春拘束显是司花少主张题与牡丹同名芍药英名窃比拟花王倾慕花王事业香奴颕万花题品处不教花相敢承当戱题所赋芍药花辞雕章开发自生春藻思敷花逐日新不独笔端元有舌为花须可与传神取维扬红玉楼子千层阁芍药种迟而未至红玉楼当在玉京千层阁合在层城延留应欲腾光价待合琼花作伴行芍药杨家一捻红娇润与醉西施较等差倘使红粧无借在寳冠须也是闲花墻北桃树一树缃桃几万枝余花落尽未开时从今甘比墻南树长得春风半月迟烧桃树根碧桃林尽了无痕溪水无光山色昏依旧负薪人不断採残枝叶更刨根路边桃花不似刘郎初见时尘埃憔悴损胭脂多情閲尽行人面醉倚东风果笑谁三月桃花词春尽山桃花满枝怨春休道北来迟人人争醉春时节政是江南肠断时日日亭午大风树杪忽见桃花一枝赢得夭桃衒丽姿渐教开上最髙枝司花未必能为地便是頺风欲起时冬日桃花同诸公赋碧桃花拥长春洞秀出元英独自芳一㸃香心满容笑探传何意与刘郎答王澹游冬日二色桃花诗冻得梅花开不得笑他和雪倚栏干漫山漫野知多少尚对东风怯暮寒落花瘦緑痴肥怨影浓一帘红雪障晴空惊湍飞去无消息吹折春心不是风圆福院竹甚茂盛幽都一郡所未有超上人云原有桃树百本余悉去之始植此君因为之赋忍教仪凤箨龙孙纵酒刘郎道与存应説碧桃花解语可无桃叶代桃根司春园五月五日梨花是日因事不饮雨迷云梦梦迷春只自将春认不真莫笑独醒人索寞也须曾是洗粧人已是春风酿雪香月波斜浸玉肌凉如何不入荆王梦却逼何人要洗粧晨诣香山禅寺观两阁前后玉簮玉簮花映清凉国露泼冰姿日未昇只似旧时香世界水沉香气自薰蒸杨妃菊追寻秋色到东篱肠断三郎足别离折得一枝香在手临风何处寄相思醉浮愁颊半朝红流恨空遗满六宫睡杀海棠春不管断魂招得嫁秋风杨花游人枉自怨年华断送春风是此花可是东君难管领一天晴雪过谁家咏苔露茵叠翠借闲园神篆班班世未传谁道东君翻古画尽输春色买苔钱紫菊浓改新粧厌旧粧留连春色到秋光渊明老后无归客篱下而今不逊黄乞花惜花人草乞花诗欲得花枝慰所思计取问花珠玉价索知都是买花赀戊午冬十一月二十八日过阆州杨氏献小桃十二月二日又献杏花谁意严凝运化机小桃生蕚绽芳蕤东君枉了为春主开到杏花犹未知惜花御史春事权舆未渠央惜花御史似蜂忙分明白着千红紫陪奉宫花为括香锦连钱王炎云锦连钱余之良马也拟其色名之锦连钱晕玉连钱称袅行吟软玉鞭可爱金莲花世界与人长结画图縁桃花马二首花满长春洞里开万枝云锦映楼台刘郎不道谁家物尽与龙媒带取来散花仙子神如水闲散瑶花剪霞绮春风吹满铁连钱鞭碎玉鞭鞭不起红叱拨顾影骄嘶蹑紫烟縁云随步步金莲天然红玉飞香辇宜载花间醉玉仙晨鸡延颈长鸣有所怀司晨期振宿隂开倾心解抱扶桑日直是声声呌出来过琼林园闻莺神州沉陆宫莺在不忍频将旧事题似与幽人説情绪尽情啼了又重啼雏莺一帘疎雨洗清明啼杀东风陌上莺寒勒百花开不得问他春色与谁争新鹰逼骆驼山驰快马迭鸳鸯泺按新鹰性耽神俊多成癖非为霜前被冻蝇秋莺落尽羣英一见愁只因天地两经秋流莺不道春光老刬地如今调舌头早春歌朔风战野地擘裂震匣瑶琴絃冻折春风不意到人间昨夜柳梢先漏洩白雪謡天花瑞叶将腾六眀与天公示心曲一时三白表何事表白孤忠三献玉题黄梅出山图祖佛不识山中主良才可惜遭斤斧肩担明月过前峯一时忘却曹溪语鲋鱼辞鲋託微波致微意上自蛟龙至鱏鲤今虽得百万江湖宁比当时斗筲水日将出隂云夜合干坤失万象不能分别得苍凉海㡳浴重光却与行人指南北五将行螣蛇逰雾相乗势龙举云兴相借力致使云消雾散时要似枯鱼过河泣秋莲怨红衣乱委鸳鸯浦罗袜尘消水仙府凝情照影竟无言应惜芳心为谁苦松声风低满地蛟螭走风髙万壑龙蛇吼苍苍元是嵗寒姿休错思量比蒲柳五禽咏大麦熟簸箕漏小麦青青大麦黄野老啼饥空遶塲感大麦熟簸箕漏惆怅无由除粃糠麦饭熟即快活长安米贵不易居粒粒皆比明月珠彼麦饭熟即快活宁知西山有饿夫提葫芦沽美酒黄垆邈若山与河人生安乐孰知他为提葫芦沽美酒快唤灵均听浩歌烧香拨火烧香拨火情发衷心知有愿天必从千声万声祷何事应祷时和将岁丰不如归去不如归去不如归吻裂血啼谁汝知便休也把春催去就去万花深处飞双溪醉隐集卷六钦定四库全书双溪醉隐集卷六元耶律铸撰七言絶句嘲蝶莫疑庄喜知为梦且恐韩凭有化身取一生花里活未宜随定卖花人立秋前一日蝇大火西流暑气回青蝇心绪已徘徊人言明日新消息天外秋风刮地来蛙吹乐府集曰铙吹鼓吹也古今註曰横吹通谓之鼓吹余清泠泉闻蛙因以蛙吹名之两部难分曲调名莫疑喧聒是蛙鸣谁能碧草清泉上受用仪同鼓吹声览镜月让清光日让圆翠鸾伏背浸琼筵明为富贵自来逼谁不更教长少年听苗君弹琴一溪流水潄成冰六马嘘天四座倾未是幽情堪动处试听徽外两三声听琵琶二首惊沙摵摵叶纷纷不觉清霜满鬂根寒鴈似啼还似説试临穷髪望乌孙冷风搜雨鴈唿羣㸃㸃鸣鸦入暮云何事荒寒千万刼野人甘忍怨昭君渔父叹寸钩钓鳌良可叹片网图龙直絶痴往来江上人无限鼓掌笑君君不知御牀閲大行皇帝所御玉牀时阿王僣仪已着窃有感为赋万国趋观上国光先皇临是御明堂鼎湖龙去无回日更好教人惜此牀大猎诗二首营表交驰突骑过射声云布已星罗诏官㸃检貔貅数奏比年前百万多网络周阹万里疆幅都是禁围塲传言羽猎争来道有诏唯教静虎狼行帐八珍诗往在宜都客有请述行帐八珍之説则此行厨八珍也一曰醍醐二曰沆三曰駞蹏羮四曰駞鹿脣五曰駞乳麋六曰天鹅炙七曰紫玉浆八曰元玉浆醍醐衆珍弹压倒淳熬甘分教人号老饕饕大名非痴醉事待持杯酒更持螯麆沆麆沆马酮也汉有挏马注曰以韦革为夹兠盛马乳挏治之味酢可饮因以为官又礼乐志大官挏马酒注曰以马乳为酒言挏之味酢则不然愈挏治则味愈甘挏逾万杵香味醇浓甘美谓之麆沆麆沆奄蔡语也国朝因之玉汁温醇体自然宛然灵液潄甘泉要知天乳流膏露天也分甘与酒仙駞蹏羮康居南鄙伊丽迆西沙碛斥卤地往往产野駞与今双峯家駞无异肉极美蹄为羮有自然絶味独擅千金济美名夤縁遗味更腾声不应也许教人道衆口难调傅说羮駞鹿脣駞鹿北中有之肉味非常脣殊絶美上方珍膳之一也麟脯推教冠八珍不甘滕口说猩唇终将此意须通问曽是和调玉鼎人软玉膏软玉膏栁蒸羔也好事者名之赤髓薰蒸软玉膏不消割切与煎熬是须更可教人笑负鼎徘徊困鼓刀行厨已去取温金鼈酒还来请煑玉蝉羮未妨门外令三老长是帘前报五更早发清泠泉戏题行厨家僮名三老者玉液应期养圣胎万花仙供为人开祇从六甲行厨里径就行窝醉去来茶后偶题嫩香新汲井华调簪脚浮花椀面髙饮罢酒醒江月上依稀瀛海一游遨重和惜春诗韵余时经始西园到底总输开口笑未妨教效捧心颦壶中日月杯中酒只属鸎花旧主人握月担风留后日吞花卧酒莫过时请君但就溪堂上更试沈吟味此辞和曹南湖故宫二首练杀声歌不练兵霸图应自恃长城水流花落将春去三十六宫空月明香生罗绮粉生光天上人间白日长流水浮云春梦断夕阳空满旧缭墻和人台城天下纷纷经几秦六朝风物问无因旧时王谢堂前燕飞入宫墻不见人和人池亭秋宵思归风定清烟冷自消月明秋水浸兰桡归心不与逰尘息空混沧波影动摇和德卿秋日海棠马嵬别后若为容犹带宫粧醉晕红把恨付春春不管似将余恨託西风和人茶后有怀友人玉瓯盈溢仙人掌云脚浮花雪面堆两腋清风归不去为谁吹上句楼来和光祖诗诗篇足继晋名流几度思君倚寺楼十载龙庭归不得玉泉何日更同游和人韵二首十分着意送春来逺近人家花尽开多谢东君无彼此笙歌休放紫霞杯忠臣四海年来少谗佞满朝日更多洒泪问天天不语不知天意果如何春日席上次髙丽国使新安公诗韵二首緑杨飞尽山城雪花影满帘春日迟事异世殊春是旧化工着意几曽私从来造物闲相弄自在飜腾梦里身人事不知天意思欲回天地一时春次赵虎巖春思诗韵惜春弥月醉髙楼不放闲人到上头桃李乱随流水去满城风雨替莺愁次卢希谢冬日桃花诗韵严风猎猎雪成堆一夜桃花满院开春自不知谁着力九重天上挽回来次赵虎巖诗韵读书学劒两无成牢落无由话此情闻道太平公事了蓬牕闲杀老书生寄语幽都君子儒年来活计道人居而今扰扰封侯辈大劒长枪不读书玉泉泉下有鱼龙风起波涛沧海同自是鱼龙无意出月明愁杀钓鱼翁次赵虎巖过玉泉怀古韵緑回芳草春长在梦与浮云一段空休向玉泉悲故国咸阳无处问秦宫路僻山荒碧草迷行人惆怅马频嘶当时楼观寻无处落日疎林鸦乱啼复次过玉泉诗韵四首玉泉佳景昔人传近筑幽居碧水前他日卜邻无我弃竹篱茅舍好相连玉泉清浅野梅苏驿路尘空未得书独坐穹庐情味恶漫吟新句寄双鱼客梦时时遶玉泉碧山无数鎻苍烟君恩未报归难得且向龙沙待数年广文寥落客幽都我在天涯亦隠居料得因循浑忘却数年不寄一封书拟回文二首诗成怨立小楼西晚日春怀伤鸟啼离别书情多寄恨逺山髙处暮云低楼上独来心上愁泪垂难道不肠柔秋深夜雨风回梦烛剪空牕暗燄浮即日拟乐天作従㬰新交与旧游编排酒令与诗筹但言误及功名事便索荒忙改话头答客问客有调予者曰閲君独醉园赋君自谓莲社上逰又为独醉痴仙仙佛殊教君之所谓必有説矣因以是答是佛尽居安乐国无仙不住没愁乡听教共献天花供更管清名分外香继韵为答日日浮沈卖酒家不知寒力战风沙又谁知道新春色开到南枝第几花答李仲玉白髪叹功名江海一浮沤赚得英雄雪白头日月如飞留不住鴈行山色又横秋赠御史四海嗷嗷属望声绣衣直指下天庭好将罗隐秋虫赋自此书为座右铭戏赠隠士刘仲明爱仙无药可登云爱酒无钱可计春只説南山有佳处如何犹自是闲人秋日行次池上戏赠钓者垂白穷居野水濵秖疑秋水是龙津神龟已死三千岁何事持竿不顾人重酬脩真宫鍊师玉检素书鱼附去锦牋瑶句鳯䘖来桃花流水长春洞也望羣仙许再开读书楼赠道士道本无名莫强名在人呈露自然情楼头山色门前水不是天公彩画成为阅俳优诸相赠优歌道士一曲春风沓沓歌月光明似镜新磨谁逰碧落骑鸾鳯记姓蓝人是采和近体隔句赠人不知何事伤游子谩折闲花尽日吟转觉无机是啼鸟静依芳草説春心戏诸公省集万事人生前已定须知祸福不由人谁怜四海生灵望浪着闲钱问鬼神送许大用还浑水临岐促我送行诗信笔成诗送子归望断碧云天不尽西风残日鴈南飞送刘仲素行积雪痴云失逺岑西风千里暗惊心送君归去寒山外寂寞归来独怅吟用辅之送晋之诗韵执手溪边酒一杯羡君归路过金台因风寄语能诗客囊里新诗早寄来送王彦髙世间无物可劳神风外浮云陌上尘还笑鳯凰城下栁长条不解挽行人送焦国宝云压荒原塞树低倚楼停酒望君归一天风雪晚来定冻合干坤鸟不飞送王君璋半岭斜阳天淡淡一川衰草角悠悠云山望断中州逺衰草斜阳满目愁送侯君美塞鸿不度暮声哀况复分襟把一杯望断野云人不见满天风雪下髙台送丁仲华归斾翩翩挽不留别离诗思若为求西风落日重回首何处青山是宿头送人回游江南就花便买金钗涧纵酒休頽玉斗山须信人生行乐耳此行莫问几时还送行人二首十年鞍马往来程学劒读书两不成故国英雄应笑我苦吟佳句送行人经过离亭知几度从前端的一千塲只疑折尽无情栁不意东风吹又长送田鍊师行从住三山相见稀又驰云驾几时归杨花不领东风管到处将春自在飞忆李东轩枚卜云山醉隠居可能无地置屠苏驾飞鸿去翔寥廓羡杀髙人李士都寄季渊只须剰剪鸳鸯锦更与重围翡翠楼不信西风将白雪便教吹上逺人头寄杨之美万里闗山人去后一江风雨鴈来时悠悠自别无消息漫草新诗寄所思寄国范旧欢新梦两悠悠只引相思上驿楼尺素不应无寄处玉滦江抱鳯城流寄李稚川不堪人世若风蓬别后俄惊一岁终寥落天边倦游客酒杯何日与君同寄赵虎巖世态人情但见时未尝子细不寻思伤心吾道难开口何处青山约后期睡起有寄连日轻阴䕶好花几塲春梦遶天涯寻思不记相逢处又入街西卖酒家贺子所寄风流玩世酒中仙独醉仙名盖世传诗价一如声价重且将锦绣裹山川寄家兄碧云天外寄相思叠纸封愁鬓欲丝一枕晓窻春梦好东风烂醉小桃枝奉寄郭仲益鍊师瑶草祇须尘外种鳯箫当就月中闻应怜汉女临溪水闲洗榴花染白云西斋述事奉寄东都故人酣觞始得离骚味恨杀灵均説独醒待与解嘲还自笑黙然飜守太𤣥经寄归二首深掩兰闺定自珍千金一笑万金身笔头无舌倾心事不着流莺説不真几凭青鸟报芳尘终是将心寄不真一纸短书分付与蘂珠宫里弄珠人寄人囊括干坤计未踈不知胠箧竟何如如何万里惊尘下未奉平安一纸书春日怀王澹逰禧伯长记寻春信马蹄画桥流水乱莺啼别来往事浑如梦明月满庭芳草齐怀李舜卿北来见得鸿音少南去徒来蝶梦多一曲髙歌人万里几回无语上髙坡怀曹通甫流水迢迢芳草匀相思吟杀倚楼人万里闗山一壶酒与谁重醉鳯楼春代人作玉箫抛曲锦停梭却倚粧楼怨梦多心在故园身在客一声秋鴈过滹沱席上和光祖上佥事寿诗韵素娥檀板象牙牀低按秦筝荐寿觞翰林风月三千首一岁从头上一章为人寿漫漫寒雪望来迷喜见孤松渐出堤一岁只能生一寸与君相约碧云齐题寿人八十卷尾未入非熊惜壮图却簮黄髪掩仙居空花不挂真人眼一夜春风撼太虚代书答征西将士抑絶所请一同由蜀道登天回首斯须十二年老我风神今不似劒门闗内阵塲前磨劒行故国江山梦里行不期今日果长征劒华休遣尘生涩万事人间总未平醉去来辞五首唯有乐天真道者祇欣欢伯意安哉慇懃且莫相回避着去相将醉去来为慕公和爱啸台结茅特就北山莱须非树挂风瓢处莫厌歌唿醉去来启事许谁当首肯谋生休自谩牙欸系风捕影非吾事问栁寻花醉去来日日名花次第开㸔长春色映楼台司花可要司春子凖备西园醉去来可爱风流赵素台与香风引到蓬莱诚知宦海风波恶离了风波醉去来西园仙居亭对雪命酒作白雪嗺五首嗺与同音苏回切李涪刋误言酒二十拍促曲名三台合作啐啐驰送酒声后讹为平声李正文所説亦然然则余以字书验之为平声于义为得啐一字凡九音一音苏内切曰送酒声嗺一字凡四音一音苏回切曰促饮也又嗺送歌也程林曰与嗺同则嗺酒也以侑酒为义唐人熟语也玉花团结就冰桃玉蘂凝香袭冻醪时自唱歌嗺痛饮踏歌白雪代离骚情知白玉莲花酌岂抵天然自暖盃玉友也须期白雪缓歌唯命雪儿嗺谁长更得非中圣自爱唯知是上尊只许飞琼歌白雪缓歌催卷玉崑崙风流天上玉华君应为花间种玉人延命阳春将白雪立生春色入壶春浮云盌里斟云液明月杯中酌月波白雪调髙谁可和散花天女与韩娥横笛引许云封説笛有落梅折栁二曲今逸其辞因次韵野梅官栁以代其二曲为横笛引云雪梅清瘦怕春知待结同心与阿谁谁许云封将怨笛引吟龙去陇头吹为谁折栁雪长丝横笛知谁引所思春水緑波芳草路枉教愁杀路傍儿落梅流韵逰金谷折栁传情寄玉闗藴结长思无计解只应心曲是连环野梅官栁得长生写入龙吟与鳯鸣已许云封封怨笛不教人世有愁声四公子庾辞体四首细腰宫里芳菲处唯有金衣公子知尝笑何郎暮春怨绍兰只寄一聨诗莺穿杨栁金梭织蝶落宫花玉钱坠採花蜂去未回来一双乳燕梁间睡晓枕啼莺睡起慵日髙墻外趂逰蜂桃花零落聨蝴蝶燕子来时春意浓倚栁穿花自在形报衙朝夕太劳生还家漫结庄周梦直到西风别玉京少年行燕燕莺莺满鳯城好花时节更闗情自从双鲤消沈后惆怅春流越浅清醉吟行将扶醉玉登华榻更吐歌珠上绮筵两袖春风花下路得无争指是神仙曲延春要知今日扶头酒犹是前时软脚罇且恐莺花经冷落为延风月与温存湿水謡借问卢沟桥下水甚时离了湿头山自从流入桑干后几度穷兵战不还天宝謡五家队仗丹青里三辅楼台锦绣中不待海棠春睡足竞随春梦五更风閲史降得诗魔不抗衡多情欢伯下愁城判花视草风骚将倚断芸牕閲墨兵读史琼枝秀出迷春洞璧月光生媚玉楼倾国佳人足倾国无愁天子得无愁轩辕事业与唐虞搃是规模后世书后世玩兵除德让不知终古更何如乐毅一举全齐纵二城风云惨澹五年兵奈何不世兴王业事在垂成间已行读汲黯传多欲危言已动心积薪余论更骎骎足令不得中郎位枉被人讥泪染襟读王濬传随波逐浪顺东流幸得成名下石头勾当江南公事了五湖须更有扁舟读晋书书苍溪石壁钱神足恶鲁元道崇让莫推刘子真由此尽知当世事得教怀愍不蒙尘读隋书二百世犹嫌短促三千年已是寻常神州祇在天西北天下如何号李唐元夜读唐开元天宝故事黄阁星繁千炬烛紫宸花烂百枝灯温汤不沃权门火岂觉渔阳已沸腾月宫游唐逸史罗公逺多秘术尝与𤣥宗至月宫得霓裳羽衣曲一説开元二十九年中秋夜帝与术士叶法善游月宫得霓裳羽衣曲更有数説皆不同开元传信记𤣥宗梦逰月宫得紫云回曲紫云回曲韵游空只伴霓裳在月宫未到海棠花睡起岂知愁雨复愁风读裴緑野传未必求全便自全事须元自贵天然堂堂圣相裴中立晚节浮沉亦可怜读刘賔客集仙桃满观似红霞横得人人处处夸前度刘郎应有问兎葵燕麦又谁家弔王文从之终于泰山月摇沧海鱼龙泣风荡荒烟草木号自是清名埋不得巍巍千古泰山髙醉读列子独醉亭中独醉仙唯知仙遁办逃禅等闲嚼蜡横陈际却味沖虚立命篇观唐太宗像丹青得许近天真日表龙姿肖所闻功德兼隆古无几可怜不赎盖都君题明皇思曲江图偃月堂成已乱基徒令千古罪环儿中原战血生荆棘可惜三郎见事迟题废馆醉仙像云卧霓裳冷画屏梦魂应绕旧旗亭如今醉着谁家酒犹自頽然醉不醒题鹤僊梦惊图梦中了了乆忘言戏写方瞳亦偶然万古有形皆幻影此身初不异丁僊题蓝采和图终日蹮蹮舞緑袍百钱绳串戏儿曹争如收脚牀头坐满眼春风醉碧桃题马元章水墨美人图为嫌脂粉汚颜色故着寻常淡薄衣借问赤乌縁底事惊鱼深入鸟髙飞又美人二首倾危花界总花神谁计还丹与反真难説玉皇惆怅事分明羞杀月中人衣剪湘云裳剪霞出门羞落树头花东君也雪司花耻却纵春风乱鬓鸦观画玩蝶美人图花不知伊蝶不知粉香旦旦拂花枝玉纎不放轻盈去怕引君王顾盼谁佳人惜梅图玉骨冰肌瘗雪宫寿阳残梦卷春空不知吹入髙楼笛却挽长条问晓风香迷蛱蝶图窃处得非韩御史淡来知是薛瑶英只除哲匠生花笔得把南华梦写成题织成双禽组工得许近天真一段幽芳照瑞云应是深闺孤恨切双禽託意学回文太宗马图大秦热海为封畧大汉炎人乞附庸遥想鞭笞天下日此图应自是云龙题秋江栢石孤舟图烟涵老栢苍龙瘦云尽髙峯冷翠横野渡无人渡秋水一江秋影浸寒晴跋醉仙图卧抱春风醉未醒几时飞得到崑陵料来恐泄天机事也待教人问不譍跋彭氏所藏画鴈瘦荻枯荷野水深画工多意作轻阴雨声惊破归飞梦一片潇湘万里心桃花源上避秦人扇头碧纱洞里桃花陌只许刘郎擅好春一片兰台风外月不知元属避秦人题扇头孤奉提携避暑宫见延明月引清风纵然秋气为移夺终感殊恩在箧中元日上尊大人领省阿巴国夫人寿莫求天上长生药已得人间不老方㸔破古今如一日年年春色似寻常咏梅谨上尊大人领省长笑庭花各様粧竞呈春色占时芳孤标冰雪年年伴只作人间独自香谨次尊大人领省怀梅溪诗韵好将元亮林泉兴澹写王维水墨图心逺地偏人不到闭门读尽五车书谨次尊大人领省题壶春园诗韵万壑云烟増壮观一壶天地入雄歌公侯何物堪人老自是儿童为揣摩南行寄呈尊大人领省一梦黄梁不待炊若为流泪满征衣目前西塞身南渡肠断东风心北飞寄呈神咏人歌不忍闻若为天地浄妖氛重封一纸匡时䇿哀乞兰台款奏君搔首踌蹰泪满衣东风浑不管相思相思一树梨花发立到黄昏月上时䕶先妣国夫人丧南行奉别尊大人领省泪满云牋未怆神髙楼望不见飞尘重重门户无人到深𤨏桃花一院春燕城之北垂三十里有瓮山原先妣国夫人坟室在焉予过之哀感不已而贮之诗仍寄呈尊大人领省以慰其慼云仙佩飘飘驾彩鸾白云深鎻瓮山寒自从好梦风吹断谁念孤儿泪不干彩鸾飞去几时回望断青天望不来二十二年恩与爱若为心地不成灰醮台霜冷纸钱灰醮罢秋风独自回满面尘埃人不识缓驱灰马入城来忆大人领省二首一上居庸万里心居庸闗上望和林和林城逺望不见日落云明山水深欲回兰棹更夷犹事出沉思得自求霜鴈不来书断絶水寒烟淡倚髙楼忆尊大人领省二首一声长笛野云秋忍上髙台最上头红叶暮烟人北望青山落日水东流一度思量一様愁一回伤极一低头踌躇搔首无人㑹待下楼来却上楼拜书尊大人领省瓮山原茔域寝园之壁尊大人领省茔域在燕都西北一舍西至玉泉五里寔曰瓮山寝园居在昊天罔极禅寺之右正寝去隧东北百余歩昔尊大人居台辅竟为伴食所沮曽不得行其道之万一屹然特立如底柱之在横溃天下人之所共闻知者也悠悠之徒喥喥之口务欲中伤闻其横议则必笑谓左右曰不足介意吾固知不免为任尚辈谓班超无竒䇿其言平平耳若辈后必自知宁无舆论自定是非自别矣曽不数年一如所喻太平与乱俱无象先觉分明尽有闲间气欲常游帝所旱霖终不沃人寰晓闻行宫迁居曙色将分梦欲残一天星斗冷阑干揽衣推枕出门去杨子江豪怒晓寒惜别忆昔相逢各少年几临风月醉华筵悠悠别后空回首风起杨花雪满天漫兴谁曽煎得胶黏日谁解拽将䋲系风岂道花枝与人面大都都得几时红信笔自从得践老成域曽不更登年少塲空赋栖乌夜啼曲可怜谁是贺知章感怀屈尽人间薄宦情千钟从此一毫轻人心直要平如水水面风来更不平所思望外青山断复连望中明月缺还圆碧云暮合横长笛目送归鸿不尽天述所闻忍竭声华足笑林也须当问若为心可怜一自施行马更説重门似海深可笑已将身世付醺酣拟买青山老翠岚可笑欲闲闲不得又驱锋镝下江南自笑独醉仙居独醉亭只縁耽味洗心经可能却使谈天口唯诵金人背上铭青山青山不伴青春老万古千秋色自新休去西园醉桃李晚来风起易愁人无何醉隠白石先生何日老青莲居士几时醒若须要得留灵景索与除忧旧福庭对酒吟莫劳邹律唤春回雪尽北山空自来还笑独醒成底事壮怀须对酒杯开独自来日日楼头独自来别离情绪苦为裁东风倚遍栏干曲人在天涯回未回春词二首晓兰香露泣愁红睡起沉吟遶露丛荡子不来花落去教人争不怨春风空限勒花春事晚及开零落却生嫌春风若不曽相识何事频来揭画帘初閲仙音乐催花白雨衒芳春香湿霓裳入梦云曽是长安少年客天津桥上月中闻因閲乐戏赠友人蔷薇露渍霓裳润桂子风飘月殿香犹自鸣蛙聋醉梦欲教人説是归昌金乐歌百花气色虽千变万刼光阴只一般金乐既和行乐在我将天地结心懽明妃二首汉使却廽凭寄语汉家三十六将军劝君莫话封侯事触拨伤心不愿闻散花天上散花人唯説香名更未闻薄命换遗仙寿在不须青塜有愁云征妇怨锦织回文织过秋千丝万缕织成愁停梭心口私相问谁在凌烟阁上头诗余鹊桥仙皇都门外𤣥都观里露井树傍歌意先生凭甚作生涯只嘲栁嘲桃嘲李酒龙歌鳯莫相廻避就取逢场戯且聼人劝要推移更宜笑宜狂宜醉太常引扣声寂寞播阳春㸔流水混行云大雅拟扶轮忍欲继齐梁后尘清风眀月四时长在光景自长新不见谪仙人更何处乗槎问津眼儿媚隔江谁唱后庭花烟淡月笼沙水云凝恨锦㠶何事也到天涯寄声衰柳将烟草且莫怨年华东君也是世间行客知过谁家木兰花慢花枝临太液觧语入温柔衒桂窟低迷天香飘荡倒影迟留湏知画图难足更青山环抱帝王州幻出三千花界春风吹上木兰舟凤吹绕瀛洲记水浅蓬莱尘扬沧海一醉都休华胥梦虽无迹甚鼎湖龙去水空流青鸟不来难问玉妃㡬度仙逰杂着花史序释双溪主人因移接牡丹尝作天香台天香亭天香园三赋后分种芍药有芍药花选辞三十三首由是继编花史客有讥者曰先生平昔以意气自许而肆情花草其负初乎主人曰子不见夫前代明君名臣髙人隠士吟咏情性体状花卉而游戏翰墨塲者不可胜纪唐内相陆敬舆后不着书祇为今古集验方五十篇示乡人吾修花史亦将传诸同好有何过乎客曰然则君以牡丹为花王唯芍药为近侍理宜尽乎主人曰不然吾以若使灵均閲吾衆芳宁无起予之叹试为吾子缕析之牡丹姿艳万状皆絶故以牡丹为花王梅有和羮之任故曰梅为上公槐为三公之位故曰槐为三公松有大夫之封故为大夫竹有刚毅之资故曰竹为毅士芍药有近侍之称故曰芍药为近侍紫薇本署以中书故曰紫薇为中书文冠䇿名于翰苑故曰文冠备翰林木笔有可书之状故曰木笔备太史拒霜有捍拒之义故曰拒霜备致师屈轶指佞故曰屈轶维御史平露旌政之得失故曰平露维省政甘枣令人不惑故曰甘枣驱惑迷谷佩之不迷故曰迷谷指南萐莆驱杀虫蝇故曰萐莆驱虫蠧蓂荚依厯开落故曰蓂荚知晦朔照天有相日之光故曰照天直昼合昏有知时之性故曰合昏戒夜李冠诸果之首故曰仙李司春榴有夏景之宜故曰榴花司夏木犀专九秋之香故曰木犀司秋山茶有冬日之爱故曰山茶司冬苍官有四时不粹之色故曰苍官总四时玫瑰蔷薇寒芒健刺卒不可犯故曰玫瑰维藩蔷薇维垣台有凌霄故曰凌霄维台宫有望仙故曰望仙维宫殿有长生故曰长生维殿洞有金沙故曰金沙维洞祠有王母故曰王母维祠峯有玉蘂故曰玉蘂维峯龙香芬馥故曰龙香郁烈春鳯婆娑故曰春鳯毰毸玉女散花备见仙经故曰玉女散花仙人承露肇自汉武故曰仙人承露葵心倾日故曰葵尸朝日之位桂自月降故曰桂即夕月之次盖有鳯盖故曰碧凤维盖辇有鳯辇故曰金鳯维辇金莲维宝炬取金莲花之制也瑞莲维薰炷取瑞莲薰炉之比也幌有珠幌故曰珍珠维幌绣带若緌故曰绣带维緌障有锦障故曰锦被维障裀有锦裀故曰地锦维裀仙树可以疗饥也故曰仙树维庖帝屋之若帷也故曰帝屋维幄梨花巫娥之名也故曰棃花荐枕席樱桃郑后之讳也故曰樱桃主中闱萱草宜男犹萱草花之宜男也女贞抱节犹女贞陵冬而不凋也花事之盛在春故曰长春司花酴醿以酒得名故曰酴醿司酒礼尚师古故曰古度典礼乐者乐也故曰长乐典乐八仙有文昌八座之相故曰八仙侍坐万年有天子万年之称故曰万年称觞而长寿仙有寿仙嘉名故曰长寿仙为嘉賔莲有君子之风故曰莲为髙士菊有隠逸之説故曰菊为逸民蕙有佳人蕙心蕙质之喻故曰蕙为佳人兰有穆若金兰友之语故曰兰为胜友薝卜花着释典故曰薝卜为禅客海棠为花中神仙故曰海棠为仙侣椰子有灵浆饮之得醉故曰椰子为醉圣青田核如瓠渍水成酒故曰青田为醉乡酒树花汁自成仙醖故曰酒树为黄垆无患子有传故曰无患子述其传榆有榆钱有榆荚钱鲁元道有钱神论故曰榆兄有钱神之论橘中二老后称橘隐左太冲有招隐诗故曰橘弟有招隐之诗水仙迹着琴曲故曰水仙絃歌海仙袅弱故曰海仙低回踯躅行不进也故曰踯躅徙倚虞美人可使呈舞故曰虞美人呈冶舞之态长命女可得侑罇故曰长命女为侑罇之容金钱有金钱之号故曰金钱买笑含笑有含笑之名故曰含笑承懽自碧莲而下至乎君子皆草木花也故曰碧莲花拥紫阳宫女玉簮锦髻四季承鲜万叶迎春延嘉賔连都念时好交让如何君子在焉枭桃厌伏邪气主杀百鬼故曰枭桃辟邪荔枝益气理内故曰荔枝理内邪不能神内即平理可谓无虞矣故曰能事毕矣四痴子释双溪狂直之状北山逋客之迹白莲居士之行独醉道者之德相与雍容澹乎自持恃其所长多其所宜或拒或违或行或随相忘尔汝与夫妍媸气其合也道其同也磅礴为一探其赜也索其隠也析为四痴独醉道者自警有䨇溪诗隐谓独醉痴仙曰愿以兰臭之言书铭于君之前书之言曰夫以自然之间气为不覊之髦杰彷徨乎尘垢之外逍遥乎无为之业三日月而腾光一冰霜而抱洁推斯志也信斯心也齐万刼于一瞬甄万物于一写蔑挹清风于箕颍傲表天下于姑射者也等章甫于泥涂埒灵图于土苴者哉有以拟卞彬禽兽决録目为请者戏为赋此駞性蹇而骄骡性乖而劣牛性痴而顽驴性钝而拙奔逸絶尘骋出轨辙非所望于斯列虽皆可以代歩之劳寔匪予心之所悦也赞酒赞客曰仆闻贤哲以道徳兼人未闻以酣适为务醉隠于是怀罇抱爵延圣引贤以为酒赞羲皇上世康狄未作醇徳为酒飨道为酌醉时以淳和味人以淡泊使耳目不营形神恬漠逮徳下衰浇淳散朴俶推妙理庸延来乐从事千钟仁醻义酢委质糟丘流毒肆虐值彼殊为尤物遇此反为狂药计吉凶之起造实就人之善恶无功华胥伯伦天幕纯潜粹隠天民先觉近君子之醲懿逺小人之孱薄荣优容于神圣审去就乎清浊朝耽暮嗜古人糟粕冀变浇俗返真抱悫庶宣圣贤之至化罔坠文武之斯道永期美禄于天公頥养天下之衰老独醉道者自赞酒德有颂醉乡有记酣觞自赞四痴独醉或设武备或修文德足启贤路足跻圣阈醉圣赞爰有大人髙蹈中区侨处无何嘉遯僊居依圣附贤味道之腴保其真筌守其天符窃号醉圣妄称潜夫笔耕舌织镕经铸书箴斥戚施规逐籧篨论削阘茸议除闪揄廱廱优优睢睢盱盱迭居递宿仁义蘧庐以天为盖以地为舆挥斥八极纵意所如不为物炫不为世拘雍容乐国寄傲华胥荣如辱如有机有枢乐天知命独与道俱红叱拨赞余有良马曰红叱拨取韦庄紫陌乱嘶红叱拨之语名之诸突厥部遗俗唿今之诸色桃花马为叱拨唐天宝中得大宛汗血马曰红叱拨丁香叱拨后易其名曰红玉辇飞香辇粤有龙子桃花秀彻鳯臆麟形沫赭汗血竖整兰筋双悬璧月应䇿腾虚希意超折九逸失其权竒八骏惊其没灭籋飞云兮越絶电朝金微兮暮玉阙庶质子渊之颂人马相得之説也铭醉吟斋铭形笼天地耳隔雷霆援笔辄书吟醉斋铭诗坛将酒阵相与出竒兵无何擅懽场偶战拔愁城镜铭应物无私不言善应黒白自证妍媸自定肝胆可呈衣冠可正亮圣人之存诚其用心也如镜酒铭维主养生擒奸奉公洋洋圣德荡荡神功宛然金液穆若春风是以被其泽者必自化于醇醲颂圣寿颂鹤发孤臣拜手稽首长跪称觞金液玉酒窃比华封祝圣人寿天齐其长地等其久有以灵寿杖为皇子寿者辄献颂曰时好古度无患君迁灵寿君子长生万年双溪醉隐集原跋原跋双溪一代佳公子也早嵗作诗有声每一篇出辄诵人口遇得意处不下古手此葢天机颕脱有不可揜者使然也是嵗秋八月以诗近百篇寄虎岩赵君虎岩诗人也见之击节叹赏以谓天下竒才而欲版行一新衆目焉而属予题于后或者曰乃公之少作其可乎余曰不然昔唐元微之有代曲江老人百韵及清都夜境等篇至于元和中李长吉髙轩过二公之作皆年未及冠今在集中数百年间孰能以少壮为辨而少之耶言诗者不当以区区嵗月计其工拙矣嵗次甲寅季冬二十有五日木庵老衲性英题尝观双溪诗气韵髙逺清新絶俗道前人之所不道到前人之所不到情思飘如驭风骑气真仙语也彼骚奴诗偷安识所谓神者每以不多得为恨今年秋八月承寄仅百篇于赵虎岩光祖不敢珍藏祕惜乃复刋行之以新世欲见而不可得者此可与夺标掣鲸手道难为余子言也王万庆跋