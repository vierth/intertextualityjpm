天圣广灯录X卍XXX福州开元禅寺住持传法赐紫慧通大师子一谨募众缘恭为今上皇帝祝延圣寿文武官僚资崇禄位圆成雕造毗卢大藏经板一副旹绍兴戊辰闰八月日谨题天圣广灯录都帙目录宋实天圣广灯录卷第一叙天竺释迦佛下录释迦牟尼佛天圣广灯录卷第二天竺祖师八人第一祖摩诃迦叶尊者第二祖阿难尊者第三祖商那和修尊者第四祖优波毱多尊者第五祖提多迦尊者第六祖弥遮迦尊者第七祖婆须蜜尊者第八祖佛陀难提尊者天圣广灯录卷第三天竺祖师七人第九祖伏驮蜜多尊者第十祖胁尊者X第十一祖富那夜奢尊者第十二祖马鸣尊者第十三祖迦毗摩罗尊者第十四祖龙树尊者第十五祖迦那提婆尊者天圣广灯录卷第四天竺祖师七人第十六祖罗睺罗多尊者第十七祖僧伽难提尊者第十八祖伽耶舍多尊者第十九祖鸠摩罗多尊第二十祖阇夜多尊者第二十一祖婆修盘头尊者第二十二祖摩拏罗尊者天圣广灯录卷第五天竺祖师五人第二十三祖鹤勒那尊者第二十四祖师子尊者第二十五祖婆舍斯多尊者第二十六祖不如蜜多尊者第二十七祖般若多罗尊者天圣广灯录卷第六中国祖师一人第二十八祖菩提达磨尊者X天圣广灯录卷第七唐朝祖师五人第二十九祖慧可大师第三十祖僧璨大师第三十一祖道信大师第三十二祖弘忍大师第三十三祖慧能大师天圣广灯录卷第八中华第三十三祖慧能大师下法嗣潭州南岳山观音院怀让禅师潭州南岳山观音院怀让禅师下法嗣江州马祖道一大寂禅师江州马祖道一大寂禅沙下法嗣洪州百丈山大智禅师洪州百丈山大智禅师下法嗣筠州黄檗鹫峯山断际禅师天圣广灯录卷第九洪州大雄山百丈智海禅师天圣广灯录卷第十南岳山怀让禅师第四世筠州黄檗山希运禅师法嗣镇州临济院义玄慧照禅师天圣广灯录卷第十一镇州临济院义玄惠照禅师天圣广灯录卷第十二南岳观音院怀让禅师第五代X镇州临济院义玄惠照禅师法嗣魏府大觉禅师镇州宝寿沼禅师镇州三圣惠然禅师齐耸禅师定州崔禅禅师镇州万寿禅师涿州秀禅师魏府兴化存奖禅师幽州谭空禅师浙西善权彻禅师天圣广灯录卷第十三南岳山怀让禅师第五世临济惠照义玄禅师法嗣云山禅师襄州历村禅师金沙禅师鄂州灌谿志闲禅师沧洲米仓禅师新罗国智异山禅师允诚禅师𣵠州尅符道者桐峰庵主杉羊菴主虎谿菴主覆盃庵主定上座奯上座天圣广灯录卷十四南岳山怀让禅师第六世魏府大觉禅师法嗣庐州大觉禅师庐州澄心闽德禅师荆南府竹园山禅师宋州法华院禅师镇州宝寿沼禅师法嗣汝州西院思明禅师镇州第二代宝寿禅师镇州三圣院然禅师法嗣X镇州大悲禅师𣵠州克符道者法嗣镇州谈空禅师际上座魏府兴化院存奖禅师法嗣汝州宝应禅院颙禅师淄州水陆禅师太行山禅房院克宾禅师魏府天钵禅师守廓上座鄂州灌谿闲禅师法嗣池州鲁祖山教禅师天圣广灯录卷第十五南岳山怀让禅师第七世汝州宝应禅院颙禅师法嗣汝州风穴山延沼禅师汝州颕桥安禅师天圣广灯录卷第十六南岳山怀让禅师第七世汝州西院思明禅师法嗣郢州兴阳山静禅师南岳山怀让禅师第八世汝州风穴山延沼禅师法嗣汝州广惠禅院真禅师汝州宝应禅院省念禅师凤翔府长兴禅院满禅师潭州灵泉院禅师南岳山怀让禅师第九世X汝州宝应禅院省念禅师法嗣汝州首山干明院怀志禅师汝州叶县广教院赐紫归省禅师析州铁佛院智嵩禅师汾州大中寺太子院赐紫善昭禅师天圣广灯录卷第十七南岳山怀让禅师第九世汝州宝应禅院省念禅师法嗣襄州谷隐山蕴聦禅师并州三交承天院赐紫智嵩禅师汝州广慧院真惠元琏禅师剑门黄檗谧禅师池州仁王处评禅师隋州智门回罕禅师潭州南台契旷禅师襄州鹿门赐紫惠昭山主汝州叶县广教禅院归省禅师法嗣汝州宝应禅院法昭禅师唐州大乘山惠果禅师汾州太子院善昭禅师法嗣汾州太子院道一禅师筠州东禅院守芝禅师天圣广灯录卷第十八南岳山怀让禅师第九世汾州太子院善昭禅师法嗣袁州南园山楚圆禅师滁州瑯瑘山惠觉禅师唐州龙潭智圆禅师X蕲州龙华晓愚禅师襄州谷隐山蕴聦慈照禅师法嗣果州永庆院光普禅师襄州凤凰山了同禅师桂州寿宁禅院惠灵禅师江陵府竹园山法显禅师彭州永福院延照禅师唐州大乘山德遵禅师镇国军节度使捡校太保驸马都尉李遵勗苏州洞庭山翠岩禅院惠月禅师湖州景清禅院居素禅师觉圆上座汝州广慧院真慧元琏禅师法嗣翰林学士工部侍郎杨亿袁州南圆山楚圆禅师法嗣潭州道吾山真禅师普照禅师修戒天圣广灯录卷第十九吉州清源山行思禅师法嗣第七世韶州云门山文偃禅师法嗣韶州云门山法球禅师韶州广悟禅师韶州长乐山政禅师韶州佛陀山远禅师韶州鹫峰山韶禅师韶州净源山真禅师韶州披云山禅师韶州月华山禅师韶州双峯山真禅师隋州双泉山郁禅师连州慈云山深禅师庐山化城鉴禅师X庐山护国禅师庐山庆云禅师天圣广灯录卷第二十吉州清源山行思禅师法嗣第七世韶州云门匡真文偃禅师法嗣岳州永福朗禅师郢州芭蕉山弘义禅师郢州赵横山禅师郢州纂子山庵主信州西禅钦禅师庐州东天王广慈禅师庐州南天王海禅师庐州北天王微禅师筠州黄檗山禅师桂州觉华普照禅师益州铁幢觉禅师新州延长山禅师眉州福化充禅师眉州黄龙山禅师眉州西禅光禅师蕲州北禅悟同禅师衡州大圣寺守贤禅师舒州天柱山禅师韶州龙光山禅师观州水精院宫禅师颕州罗汉匡果禅师隋州智门山法觐上座韶州云门山朗上座天圣广灯录卷第二十一吉州清源山行思禅师第八世鼎州德山圆明密禅师法嗣南岳山南台寺懃禅师鼎州文殊山应真禅师鼎州德山柔禅师鼎州德山绍晏禅师鼎州文殊山宽禅师鼎州普安山道禅师巴陵干明普禅师郴州干明自兴禅师X渝州进云山禅师岳州干明普禅师兴元府中梁山崇禅师鄂州黄龙志愿禅师峨嵋山黑水寺承璟禅师益州东禅秀禅师隋州龙居山明教宽禅师法嗣蕲州五祖山师戒禅师蕲州四祖山志諲禅师蕲州广教怀志禅师襄州兴化奉能禅师唐州天睦山惠满禅师鄂州建福智同禅师江陵府福昌重善禅师舒州龙门山仁永禅师襄州延庆本禅师唐州福安山惠珣禅师鼎州大龙山炳贤禅师隋州双泉山琼禅师自巖上座天圣广灯录卷第二十二吉州清源山行思禅师第九世韶州白云山实性祥禅师法嗣韶州白云山福禅师韶州舜峰山韶禅师法嗣磁州桃园山曦朗禅师安州法云院智善禅师韶州邓林山善志禅师韶州大历山志𦖟禅师观州青城山香林澄远禅师法嗣复州崇胜光祚禅师观州青城香林信禅师隋州双泉山郁禅师法嗣鼎州德山远禅师襄州含珠彬禅师襄州洞山守初禅师法嗣X南岳山福严雅禅师岳州干明睦禅师邓州广济同禅师韶州东平山洪教禅师安州延福处琼禅师潞州承天宝周禅师岳州巴陵鉴禅师法嗣襄州与化顺禅师灵澄上座金陵清凉山明禅师法嗣庐山崇胜御禅师吉州西峰豁禅师南康军云居山深禅师法嗣庐山莲华峯详山主天圣广灯录卷第二十三吉州清源山行思禅师第九世鼎州文殊山应真禅师法嗣筠州洞山晓聦禅师南岳山南台懃禅师法嗣汝州高阳山法广禅师潭州石霜山节诚禅师蕲州五祖山师戒禅师法嗣蕲州三角山怀澄禅师筠州洞山自宝禅师蕲州十王怀楚禅师蕲州义台子祥禅师舒州海会显同禅师庐江西禅文岫禅师蕲州广教怀志禅师法嗣一人蕲州兴化友清禅师X复州崇胜光祚禅师法嗣襄州延庆山子荣禅师苏州洞庭翠峰沖显禅师黄州护国崇寿禅师峨嵋山黑水寺承璟禅师法嗣峨嵋山黑水寺义钦禅师鼎州德山绍晏禅师法嗣鼎州德山志先禅师天圣广灯录卷第二十四吉州清源山行思禅师第七世洛京灵泉院归仁禅师法嗣郢州大阳山坚禅师襄州石门山遵禅师吉州清源山行思禅师第八世襄州广德山第二世延禅师法嗣荆门军上泉院吉禅师鼎州梁山缘观禅师法嗣鼎州梁山第二世巖禅师潭州云巖山清眺禅师澧州药山利昱禅师鼎州罗纹得珍山主夹山大哥和尚襄州石门山惠彻禅师襄州石门山惠彻禅师法嗣襄州广德山智端禅师潭州北禅寺显禅师滋州桃园山云屿禅师潭州北禅寺怀感禅师舒州四面山宝津禅师襄州广德山重智禅师X凤翔府青峯山义诚禅师永康军景德院真禅师兴元府广教院绍荣禅师嘉州承天院义懃禅师同州饶益寺法华禅师襄州石门山师筠首座郢州大阳山坚禅师法嗣潭州北禅寺契念禅师吉州清源山行思禅师第七世鼎州梁山巖禅师法嗣鼎州梁山第三世善冀禅师襄州谷隐山契俨禅师法嗣襄州谷隐山契崇禅师襄州谷隐山法诲禅师襄州开解山重慜禅师襄州鹫岭院怀坚禅师蕲州怀令禅师襄州谷隐山绍远禅师法嗣邓州广济院守方禅师隋州护国院崇宝禅师怀安军云顶鉴禅师潭州道吾山契诠禅师襄州广德山慧远禅师澧州层山善来禅师天圣广灯录卷第二十五吉州清源山行思禅师第九世郢州大阳山警延明安禅师法嗣蕲州四祖山惠海禅师郢州兴阳山清剖禅师复州干明禅院机聦禅师襄州白马山归喜禅师衡州崇胜院智聦禅师X南岳福严院审承禅师南岳大广禅院隆禅师广州罗浮山显如禅师蕲州灵泉院处仁禅师吉州清源山行思禅师第十世南康军归宗诠禅师法嗣相州天平山第四代契愚禅师南岳山怀让禅师第七世郢州芭蕉山惠清禅师法嗣郢州芭蕉山遇禅师郢州芭蕉山圆禅师郢州兴阳山法深禅师郢州子陵行齐禅师彭州承天院辞确禅师桂州寿宁院善义禅师郢州林谿山彻禅师兴元府牛头山精禅师益州觉城院信禅师郢州芭蕉山闲禅师郢州芭蕉山回遵禅师郢州子陵山超禅师天圣广灯录卷第二十六南岳山怀让禅师第八世彭州承天院辞确禅师法嗣益州庆禅院海渊禅师润州罗汉院继宗禅师吉州清源山行思禅师第七世鼎州大龙山洪济禅师法嗣澧州钦山如静禅师吉州清源山行思禅师第八世安州白兆山通慧禅院怀楚禅师法嗣X江陵府承天禅院宝昭正觉禅师吉州清源山行思禅师第九世江陵府承天禅院宝昭正觉禅师法嗣果州青居山灵泉皓昇禅师郢州林溪山兴教居祐禅师江陵府开福宝贤禅师袁州崇胜志圭禅师鄂州黄龙山思卿禅师澧州夹山省宗禅师江陵府彰法悟显禅师澧州药山用和禅师澧州夹山仁秀禅师澧州灵泉用淳禅师鄂州嘉鱼法珍禅师吉州清源山行思禅师第十世彰州罗汉禅院仁禅师法嗣唐州龙潭从晓禅师庐山归宗寺柔禅师法嗣南康军罗汉院行林禅师明州天童山新禅师杭州功臣山觉轲禅师温州西山护国禅院法端禅师湖州八圣寺清简禅师明州雪窦山资圣清禅师天圣广灯录卷第二十七吉州清源山行思禅师第十世台州天台山德韶国师法嗣杭州九由院庆祥禅师杭州兴教寺洪寿禅师苏州承天永安院道原禅师X杭州龙山开化寺行明禅师杭州西山奉諲山主洪州百丈山道常禅师法嗣庐州栖贤澄諟禅师苏州万寿禅院德兴禅师越州云门雍熈院永禅师天圣广灯录卷第二十八吉州清源山行思禅师第十世福州支提山雍熈寺了悟禅师法嗣杭州灵隐山玄本禅师杭州灵隐山玄顺庵主福州支提山雍熈寺文翰禅师漳州西明山钖禅师法嗣台州天台山般若寺从进禅师越州清化山宝寿院志超禅师漳州法济禅院海蟾禅师漳州净众传先禅师抚州崇寿禅院稠禅师法嗣泉州灵台山令岑禅师杭州南山资国圆进山主杭州临安净土院惟素禅师明州天童山子凝禅师吉州清源山行思禅师第十一世庐山承天罗汉禅院祖师行林禅师法嗣湖州何山宣化院晓禅师X袁州仰山太平兴国院择和禅师洪州龙沙章江院昭达禅师临江军建山惠力院绍珍禅师福州古田灵峰道诚禅师洪州大宁院庆璁禅师兴国军延寿院惠禅师漳州报恩院传进禅师袁州崇胜院楚齐禅师漳州净众禅院智然禅师法嗣漳州隆福禅院绍珍禅师天圣广灯录卷第二十九吉州清源山行思禅师第十一世南康军云居山真如禅院道齐禅师法嗣南康军云居山契瑰禅师杭州灵隐山南院慈济文胜禅师台州瑞岩院义海禅师杭州龙华山悟乘禅师明州广惠禅院志全禅师明州大梅山居煦禅师处州南明山仁寿院惟宿禅师杭州龙华山宝乘寺有忠宝月禅师湖州报本禅院义鸟禅师南康军云居山惠震禅师润州甘露禅院真禅师庐州惠日院达禅师明州大梅山保福居素禅师越州清化山宝寿子昌禅师X衢州显圣寺居曜禅师潭州兴化寺善能禅师荆门军清溪山清禅师潭州北禅崇胜寺觉宁禅师筠州东禅院清显禅师杭州南山省堂主天圣广灯录卷第三十吉州清源山行思禅师第十一世庐山栖贤宝觉禅师澄諟禅师法嗣杭州南山兴教寺惟一禅师真州定山惟素山主明州雪窦山惟则禅师杭州功臣山觉轲禅师法嗣苏州西山尧峯院颢暹禅师苏州吴江圣寿院志昇禅师杭州临江县功臣山开化禅院如禅师吉州清源山行思禅师第十二世杭州灵隐山文胜禅师法嗣杭州景德灵隐寺惠明禅师延珊常州荐福院归则禅师湖州何山宣化院惠忠禅师温州西山护国院崇禅师湖州景清院智荣禅师杭州龙华山悟乘禅师法嗣杭州灵凤山太平禅院惠端禅师X岳州干明院闲禅师台州瑞岩义海禅师法嗣湖州海会禅院岳禅师明州瑞岩山开善院普禅师东京景德寺僧志言天圣广灯录都帙目录御制天圣广灯录序宋实惟大雄之阐教也以清净为宗慈悲救世解烦恼之苦缚启方便之化门安住雪山始阶于西域飞行汉殿遂通于东旦彼土得道何可胜言此方承流于是乎在虽阴魔时有于侮伐或示神通而帝释常加于护持无亏实相自法眼受记毱多印心佛衣不传逮六祖而顿悟牛头析派续千灯而罔穷繇兹惠炬益繁法云滋荫旁行梵学转译华音叩寂禅关指迷觉路了达者至乎离妄超登者于以忘筌为无所不通之明处不可思议之首历代X圣帝明王且有为之信向者矣我大祖之乘箓也正法延乎住世我太宗之握纪也妙供满乎诸天真宗皇帝密契菩提之心深研善逝之旨能仁之化一雨溥霑外护之恩一缨喜舍朕嗣膺景祚子育群黎将以欧富寿之民居常奉调御之本丕曰月基构虽祗席于萝图导引津梁每钦惟于竺毛此乃遵前王之道也其可忽诸天圣广灯录者镇国军节度使驸马都尉李遵勗之所编次也遵勗承荣外馆受律斋𠘐靡恃贵而骄矜颇澡心于恬旷竭积顺之素志趋求福之本因洒六根之情尘别三乘之归趣蹟其祖录广彼宗风釆开士之迅机集丛林之雅对粗裨于理咸属之篇甞贡绀编来闻扆坐且有勤请求钖于文朕既喜乃诚重违其意载念缚伽之旨谅有庇于生灵近戚之家又不婴于我慢良亦可尚因赐之题岂徒然哉亦王者溥济万物之源也其录三十卷时景祐三年四月日赐序X天圣广灯录卷第一镇国军节度使驸马都尉臣李遵勗编金僊以大法眼藏谓之教外别行故有授记然灯付嘱迦叶而贤劫次第前有六佛景德传灯录中先巳具载今之编次从因地以至传法来历继自释迦佛以降天竺释迦牟尼佛佛在舍卫城竹林精舍阿难白言如来往昔供养几佛求于菩提复于何佛最初种诸善根佛告阿难我念过去无量劫中阎浮提有一剎利王名降魔冤住莲华大城十善化世时有佛出世号然灯其王闻佛功德躬迎供养时雪山南有一大姓婆罗门之子云童为五百婆罗门子上首年十六诸珍宝仙人受学毗陀等论卒业辞还仙曰我法教中弟子学道得成应须厚报云童曰未审何物堪酬训道仙曰当须金宝缾钵杖盖革屣悉用金装云童答曰我今唯此一身仙若听我丐求即来奉上乃辞行至输罗波奢大城之中有一婆罗门名祭祀德家世富饶正设般遮X于瑟最后一日云童至会众久巳钦名欢喜逢迎推为上座受第一供养云童收哒嚫巳持奉仙师行至莲华大城见严丽有若诸天集会即问城人欲何所作答曰汝不闻然灯如来出世今降冤王请佛入城故斯严洁云童即自念我今应往起居酬仙未晚又念佛法唯重以法供养最为殊胜我未具法可赎华以奉供时王裒市香华奉佛不许私卖云童求买了不能得忽于里巷见一青衣名为贤者密持七茎优钵罗华藏于缾内云童见巳欢喜乃出金钱买之贤者曰王禁私鬻华者云童曰愿潜辍五枚誓不相忘贤者曰欲将何用云童曰我适闻然灯如来出世志买妙华以为供养贤者曰若仁者能与我作未来因长为夫妇及出家得道愿同修梵行为汝弟子者即与汝华云童曰善我若行菩萨道舍国城妻子头目髓脑等时卿能不作障碍者即随汝愿贤者曰随喜所作我无悋惜即收金钱付华五枚并寄余华同奉予佛云童持华随王献佛生希有心而发愿言若我身得同佛身不谬者是华住于空中变大华盖才发愿巳其华成盖住虗空中覆佛顶上是时天人各脱上妙宝衣敷地供养云童唯有所着鹿皮亦以布地众人骂辱掷之远处时云童怅然涕泪自念孤穷佛知其心即变前途忽为泥泞众皆避之云童遽往泥中敷鹿皮衣仆面布发愿言佛及人天皆当践过若如来不与我受菩提记我终不起时然灯佛与X诸大众徐步而来先践其发次履其身顾大众曰汝等不得輙践摩那婆身发唯除如来无可蹈者复告云童曰汝能发此广大誓愿荷负如来不惜身命此是第二阿僧祗劫最初发菩提心之因地自今巳后净修三业行诸波罗蜜门心不放逸如救头然三十七品具足八万圣行怜愍众生护持正法三昧正受观法无我入甚深义泽趣正觉中无退屈汝若能办是事即自唱言我能时云童闻佛教诲悲喜兼盈三唱是言我能然灯如来始告曰摩那婆却后无数劫当得作佛号释迦牟尼具足十号如我无异既获授记身意轻安忽升虗空高七多罗树向佛作礼佛告云童曰汝观东方即见河沙诸佛为云童授泽定记如是四维上下皆然云童即礼佛足愿求出家然灯即为授具十亿诸天共持一发归天供养佛告阿难尔时云童者即我身是也我从然灯佛所第二发菩提心巳来常供养河沙诸佛行菩萨道以至成等正觉余如本行经说释迦自迦叶佛所正念往生兜率陀天位当补处名护明菩萨化知足天即现五种衰相二十八天俱来悲感护明为说法要断除攀缘乃告金团天子令选生处有剎利灌顶甘蔗释种净饭王劫初巳来轮王不断堪为一生菩萨作其父王其家具六十种功德母亦具三十二胜相护明菩萨下生兜率诸天劝请护明止曰我常为汝等说一切有处皆是无常如X芭蕉坚如借物用会必别离无有究竟汝等沉醉闻巳旋忘今更为汝说一百八法门与汝忆念护明乃一心正念舍天寿命时摩耶夫人于夜初分遂白王曰我从今夜请受八关斋戒玄除五欲娱乐王即许之摩耶夫人是夜梦菩萨乘六牙白象从空而来入于右胁而住后及诞月夫人游于园中攀波罗叉树菩萨从右胁而降生周行七步目顾四方分手指天地言天上天下唯我独尊相者曰太子具三十二相有二种报在家为转轮圣王治四天下出家成阿耨菩提化三千界以瑞异故立名悉达多复有阿私陀仙人知佛出世自天而来至于王所王命太子见之仙人拱立而谓王曰我及一切人天应当作礼菩萨若返礼者头破七分王曰国之相师说有二种果报未知决定是非耶私陀曰彼人妄说今我诚言此子出家成正觉道为人天师转妙法轮愿王善保圣子福祐无疆太子既生七日摩耶遂薨王选姨母摩诃波阇波提令其傅育年十九王每虑太子舍家为造三时殿多方以娱之时净居天知时巳至于虗空中告曰昔菩萨在兜率天时发大誓愿愿度众生今久处王宫时巳至矣勿贪世乐即说偈曰世间事无常犹如云出电尊者今时至应舍家出家太子深厌纷华始有四门游观次第见生老病死屡X咨父母坚求出家慈爱所钟莫从其欲太子是夜感五梦始席此大地枕以须弥撮四大海水置于手足次则有草一枝名为建立自脐轮而至阿迦腻咤天复见杂色四鸟各从方来至于足下皆变白色又有一兽黧首白身䑛太子足最后见一粪壤高峻如山在上游行不为溃染净居天子复来告曰诸天八部徧满虗空赞助法王不宜久住是夜三更踰城而去遂至迦蓝氏大仙所仙人问曰仁者发心欲求何事太子曰我见世间生老病死三界爱缠不能出离我要成佛度于未度仙曰善哉贪爱者是世间大恶蛟龙居众生心水失一切善利仁者顿能感寤是大智人即说偈曰一切法胜唯有行清净寂定不过心染着恩爱最冤家诸有恐怖是老死太子问曰诸根不定云何调伏仙曰凡众生者有其二义一者本性二者变化本性者谓地水火风空我及无相变化者谓诸根境界手足语言动转去来及以心识若能分别此之二义不生爱染名为解脱又复众生不了四种烦恼贪着世间一者无信二者着我三者有疑四者无定复说偈曰山羊被杀因作声飞蛾投灯由火色水鱼悬钩为吞饵世人趣死以境牵复曰若能离诸有相即获无相既若不生即名非想悉达闻巳默而识之盖非究竟之法安令我得至涅X槃说偈辞去本无生老病死过并及地火水风空湛然三世无师教常净自然证解脱次至优陀罗二仙所白言大仙所行之法如何大仙言凡所于相及于非相此是大患大痴若正意思惟独有微妙体性寂定殊胜至非想非非想处命寿遐永仙圣所居悉达就彼二仙五年修学知非究竟即诣雪山六年苦行成等正觉受大梵天王请至鹿野苑中始以四谛法度五仙人憍陈如等为劣解者令出三界火难说四谛法而证声闻如兔渡河乘号羊车为中根者令观生死根本因起无明如是十二攀缘轮回不息使顺逆推究灭无明根证缘觉果如马渡河乘名鹿车为大根者顿开实相直示菩提即色即空一则一切修波罗蜜行不住三轮入萨婆若城无亏四摄次登十地渐断三愚等妙圆明成大菩萨如香象渡河乘白牛车如来经行至多子墖前命摩诃迦叶分座令座遂告云吾以微妙正法眼藏密付于汝汝当保护传付将来无令断绝此大法眼藏自尔为初人嘱一人不择凡圣尔时如来复为迦叶说是偈曰法本法无法无法法亦法今付无法时法法何曾法又曰吾今以僧伽梨衣用付于汝汝当护持为吾传授慈氏如来乃往拘尸那城娑罗双林示入涅槃复告纯陀曰诸佛境界皆悉无常诸行性相亦复如是如来既以种种法要示教菩萨缘觉声闻化诸天仙外道最后度须䟦陀罗遗教后代即广现神变巳右胁累足北首而卧入大寂灭定应尽还源是时大迦叶在外最后而至佛从金棺中出现双足迦叶作礼巳人天众奉梅檀薪终不能然迦叶乃请如来三昧火自阇维之即时金棺从七宝牀外举遶俱尸那城七帀却还本处化火光三昧而自焚之阿泥卢豆等收舍利八斛四斗贮以金壜阿阇世王与八国诸王各严兵护散分起塔人天供养天圣广灯录卷第一天圣广灯录X卍XXX天圣广灯录卷第二宋实第一祖摩诃迦叶尊者摩竭陀国人也姓婆罗门父名饮泽母香志昔毗婆尸佛世为锻金师庄严彼佛像时有贫女得一金钱覩如来相发希有意持诣金师请饰佛像既而共发愿永劫为清净夫妇由是因缘九十一劫身皆金色后生梵天次生摩竭陀国始名迦叶波此云饮光胜身有殊妙光明亦名金胜盖以金色为号也复名婆耆子闻如来出世志求出家X冀度诸有佛言善来比丘须发自落袈裟着体持头陀行佛常称赞如来在灵山说法诸天献华世尊持华示众迦叶微笑世尊告众曰吾有正法眼藏涅槃妙心付嘱摩诃迦叶流布将来勿令断绝仍以金缕僧伽梨衣付迦叶以俟慈氏世尊涅槃时迦叶不在众会时迦叶方自外还如来于金棺出现双足以示之迦叶作礼讫世尊化三昧火阇维之迦叶乃造众曰如来双林示灭我等宜兴后事可共结集宣传法教于是集诸大众所传声曰如来弟子且莫涅槃得神通者当赴结集是时偈声周徧沙界证阿罗汉者悉集宾钵罗窟时阿难诸漏未尽大迦叶不令会集阿难自念我事如来曾无缺犯何期有漏不预圣伦坐盘陀石经三昼夜证无漏果即还众会击其石门迦叶曰汝未解脱何须再来阿难曰我巳证无漏迦叶曰可现神通以遣众疑阿难即入自户钥中会众生疑迦叶白槌请第一座阿难尊者说法阿难即升法座云如是我闻大迦叶结集三藏巳作是思惟持如来传受僧伽梨衣当隐鸡足山中以俟龙华三会遂告阿难曰汝今当知婆伽婆未圆寂时多子塔前以正法眼藏付嘱于我我今将隐鸡峰以此正法传付于汝汝善护持流通将来无令断绝汝受吾教听吾偈口法法本来法无法无非法何于一法中有法有不法X阿难受教巳迦叶遂兹隐焉第二祖阿难尊者王舍城人也姓剎帝利父斛饭王世尊以为总持第一常所赞叹加以宿世有大功德受持法藏如水传器佛乃命为侍者则与世尊为堂兄弟既而结集之后阿难复念如来以大法眼付大迦叶迦叶既隐而付于我我今将灭遂处常河中曰先所度脱者应当来集须臾五百罗汉从空而至众中名商那和修者阿难夙知法器遂告曰如来以大法眼藏嘱累迦叶既当入寂密付于我我今将灭用传于汝汝善护持流通后世无令断绝汝受吾教听吾偈曰本来付有法付了言无法各各须自悟悟了无无法偈巳告商那和修曰汝善行化继我弘扬汝后有嗣大化五天度人如天人师唯无相好石室盈筹阿难作一十八变入奋迅三昧化火焚身人天共分舍利各建塔庙当厉王朝也第三祖商那和修尊者摩突罗国人也姓毗舍离父名林胜母名憍奢耶和修处胎六年始生梵云商诺迦即西域九枝秀草名也若罗汉圣人降生此草出焉和修生时瑞草斯应如来行化至摩突国见一青林茂盛语阿难曰此林地名优留荼吾灭后一百年有比丘名商那和修于此地转妙法轮后百岁果诞和修出家证道受庆喜尊者法眼及止此林X有大火龙归顺法教因施其地以建仁祠尊者于咤利国得优波毱多以为给侍因问曰汝年几耶答曰我年十七师曰汝身十七性十七耶曰师发巳白为发白耶心白耶师曰我但发白非心白耳毱多曰我身十七非性十七也和修知是法器遂为落发受具乃告曰昔如来以正法眼藏付嘱迦叶展转相授而至于我我今付汝汝善护持流布将来勿令断绝汝受吾教听吾偈曰非法亦非心无心亦无法说是心法时是法非心法付嘱巳即隐于罽宾国南象白山中后见毱多有五百徒众常多懈慢尊者乃往彼以调伏之而说偈曰通达非彼此至圣无长短汝除轻慢意疾得阿罗汉五百比丘闻偈巳依教奉行皆获无漏尊者乃作十八变化火光三昧用焚其身毱多收舍利葬于梵伽罗山乃宣王朝也第四祖优波毱多尊者咤利国人姓首陀父名善意十七出家二十证果至摩突罗国四众云集由是震动魔宫波旬愁怖遂竭其魔力密持华鬘縻之于颈终无其便而返观人狗蛇三尸为鬘在巳之颈虫䏣秽坏不能除去波旬乃升六欲天告诸天主求其解免各言十力弟子所作神变孰能去X之波旬曰然则奈何诸天主曰汝可归心尊者即能除断乃为说偈曰若因地倒还因地起离地求起终无其理波旬受教即下天宫作礼尊者襄露忏悔毱多曰汝自今去于如来正法更不作娆难否波旬曰我誓回向佛道永断不善毱多曰若然者汝自唱言归依三宝魔王奉教华鬘悉除踊跃礼谢尊者而说偈曰稽首三昧尊十力圣弟子我今愿回向勿令有劣弱尊者在世化导最多每化一人以一筹置于石室充满其间最后有一长者子名香众来礼尊者志求出家尊者曰汝身出家心出家答曰我来出家非为身心尊者曰不为身心复谁出家答曰夫出家者无我我故心不生灭即是常道既是常道诸佛无常心无形相其体亦然师曰汝当明悟心自通达绍隆圣种即与出家受具乃告之曰如来以正法眼藏付嘱迦叶次第传授以至于吾吾今付汝善自护持流布将来无令断绝汝受吾教听吾偈曰心自本来心本心非有法有法有本心非心非本法复告香众曰汝父梦金日而生于汝可名提多迦尊者乃腾身虗空呈十八变然复本座跏趺而逝提多迦以室内筹用焚其躯收舍利起墖供养当平王朝也X第五祖提多迦尊者摩竭陀国人也初生之时父梦金日自屋而出照曜天地前有大山诸宝严饰山顶泉涌滂沲四流后遇毱多尊者为解之曰宝山者吾身也泉涌者法无尽也日从屋出者汝今入道之相也照曜天地者汝智慧超远也尊者本名香众因易今名焉乃说偈赞曰巍巍七宝山常出智慧泉回为真法味能度诸有缘毱多尊者说偈答曰我法传于汝当现大智慧金日从屋出照曜于天地提多迦闻师妙偈设礼奉持后至中印土彼国有八千大仙弥遮迦为首闻尊者至率众瞻礼而谓尊者曰昔与师同生梵天我遇阿私陀仙人授我仙法师逢十力弟子修习禅那自此报分殊途巳经六劫尊者曰汝可舍邪入于佛慧弥遮迦曰昔阿私陀仙授我记云却后六劫当遇同学获无漏果今也相遇非宿缘耶愿师大慈令我解脱尊者即为出家受具余仙众始生我慢尊者示大神通于是俱发菩提心一时出家乃告弥遮迦曰如来以正法眼藏付于迦叶展转嘱果而至于吾吾今付汝汝善护持演化当来无令断绝汝受吾教听吾偈曰通达本法心无法无非法悟了同未悟无心亦无法X偈巳踊身虗空现十八变化火光三昧自焚其躯弥遮迦与八千比丘同收舍利于班茶山中起塔供养即庄王朝也第六祖弥遮迦尊者中印土人也既传法巳游化至北天竺国见雉堞之上有金色祥云叹曰兹大乘气也必诞奇人为吾法嗣乃入城于阛阓闻有一人手持酒器逆而问曰师阿方而来欲往何处师曰从心而来欲往无处曰识我手中物否师曰此是触器而负净者曰师识我否师曰我即不识识即非我又谓曰汝试自称名氏吾当后示本因彼人说偈曰我从无量劫至于生此国本姓颇罗堕名字婆须密师云我师提多迦说世尊昔游北印土语阿难曰此国中吾灭后三百年有一圣人姓颇罗堕名婆须蜜而于祖师次当第七世尊记汝汝应出家彼乃置器礼师而言曰我思往劫常作檀那献一如来宝座佛记我云于贤劫释迦法中宣传正法今符师说愿加度脱师即披剃受具遂告之曰如来以正法眼藏密付迦叶如是展转以至于我我今付汝汝善护持传化将来勿令断绝汝受吾教听吾偈曰无心无可得说得不名法若了心非心始解心心法偈巳入师子奋迅三昧踊身虗空化火光三昧周焚其身婆须蜜收舍利起塔即襄王朝也X第七祖婆须蜜尊者北天竺国人也姓颇罗堕常执酒器游行里闾遇弥遮迦尊者宣如来往志自省前缘投器出家授法行化至迦摩国于法座前忽有一智者自称我名佛陀难提与师论义师曰仁者论即不义义即不论若拟论义终非义论难提知师义胜心即钦伏曰冀师大慈赐垂摄受尊者遂与剃度受具复告之曰如来以正法眼藏嘱累迦叶次第传授而至于我我今付汝汝善护持流布将来无令断绝汝受吾教听吾偈曰心同虗空界示等虗空法证得虗空时无是无非法偈巳入慈心三昧经于七日人天俱来作礼而说偈曰贤劫众圣祖而当第七位尊者哀念我请为宣佛地尊者从三昧起而说偈曰我所得法而非有故若识佛地离有无故说此偈巳还入三昧示寂佛陀难提即就本座起宝塔以閟全身即定王朝也第八祖佛陀难提尊者迦摩罗国人也姓瞿昙氏顶有肉髻辩博无碍遇婆须蜜尊者出家授教既而行化至提伽国毗舍罗家见舍上有白光师曰此家当有圣人言讫长者出致礼问何所须尊者曰汝之一子名伏䭾蜜多者年巳五十口未曾言足未曾屐当X绍法宝可令出家父母感尊者慈摄既而祇诺伏䭾闻之遽起设礼而说偈曰父母非我亲谁是最亲者诸佛非我道谁是最道者尊者以偈答曰汝言与心亲父母非可比汝行与道合诸佛心即是外求有相佛与汝不相似欲识汝本心非合亦非离伏䭾蜜多闻师妙偈即请出家尊者即为度脱受具乃告之曰如来以正法眼藏传付迦叶展转以至于吾吾今嘱累于汝汝善护持流布将来勿令断绝汝受吾教听吾偈曰虗空无内外心法亦如是若了虗空界是达真如理伏䭾蜜多承师付嘱说偈赞曰我师诸祖中当继第八位法化众无量悉获阿罗汉尔时尊者即现神通而趣圆寂就本座起塔以奉全身即景王朝也天圣广灯录卷第二X天圣广灯录X卍XXX天圣广灯录卷第三宋实第九祖伏䭾蜜多尊者提伽国人也姓毗舍罗处胎六年因号难生遇佛陀难提尊者行化至其家谓此子非凡当为法器仍为说于宿缘五十年中口未甞言复不履步盖有所表足不进止法无去住口不言说理显空寂父闻妙诲遂许出家尊者即与披剃受具自此服勤左右表则威仪既而告之曰如来以大法眼藏付授迦叶展转相付而至于吾吾今付汝汝善护持流布将来勿令断绝汝受吾教听吾偈曰真理本无名图名显真理受得真实法非真亦非伪付法巳即入灭尽三昧众以香薪阇维之收舍利建塔于那兰陀寺即敬王朝也第十祖胁尊者中印土人也本名难生初尊者将诞父梦一白象背有宝座座上安一明珠从门而入光照四众既觉遂生后值伏䭾尊者执侍巾缾未甞眠睡谓其胁不至席遂号脇尊者焉至华氏国有长者名宝身而生七子一名富那般多二名富那金子三名富那月光四名富那胜童五石富那波豆六名富那吉丹七名富那夜奢其第一子性慕仙道第二子勤行善业第三子兇险狂率第四子信重三宝第五子好杀嗜酒第六子五欲自恣第七子每云我心是佛愿值达人当评是事时胁尊者憩一树下以手指X地而告众曰此地变金色当有圣人入会言讫即变金色时富那夜奢前诣而立尊者问汝从何来夜奢曰我心非往尊者曰汝当何止曰我心非止尊者曰汝不定耶曰诸佛亦然尊者曰汝非诸佛曰诸佛亦非尊者即说偈曰此地变金色预知于圣至当座菩提树觉华而成巳夜奢复说偈曰师座金色地常说真实义回光而照我令入三摩谛尊者即与出家受具乃告之曰如来以大法眼藏密传迦叶如是展转巳至于我我今付汝汝当奉持流布将来无令断绝汝受吾教听吾偈曰真体自然真因真说有理领得真真法无行亦无止付法巳即现十八变化火自焚众以舍利随处起塔而供养之即王朝也第十一祖富那夜奢尊者华氏国人也姓瞿昙氏有六兄各有所尚夜奢自幼颕异诣波罗奈国有马鸣大士迎而作礼谓众曰识此人否吾甞梦大海当坐一隅译水注海谤流四方又佛记云却后六百年当有贤者马鸣在波罗奈国摧伏异道发正信心造起信论即其人也马鸣致问云我欲识佛何者即是尊者曰汝欲识佛不识者是曰佛既不识争知是佛尊X者曰既不识佛争知不是曰此是锯义尊者曰彼是木义复问曰锯义者何曰共师平出又问木义者何尊者曰汝被解之马鸣知尊者义胜遂请出家尊者即为披剃受具尊者曰汝忆往事否者为毗舍离国王彼国人民有三等最上者身有光明衣食随念申等人身无光明自谋衣食下一类人如马裸露汝为毗舍离王多兴慈愍宿有神力分身为虫食其桑柘自成茧殻国中马人取茧为衣汝后身没生中印土马人感恋悲号因号马鸣汝当时为马人说偈曰我昔生梵天梵天寿命尽下生毗离国与汝同忧苦我见汝无衣心生怜愍故分身为窠围令汝无忧苦尊者乃告之曰如来以大法眼藏亲授迦叶次第嘱累而至于吾吾今付汝汝善护持流布将来无令断绝汝受吾教听吾偈曰迷悟如隐显明暗不相离令付隐显法非一亦非二付法巳即现神力而趣寂灭众兴宝塔用閟全身即安王朝矣第十二祖马鸣尊者波罗奈国人也亦名功胜以有作无作诸功德最为殊胜故名焉既受法于夜奢尊者后于华氏国忽有老人座前法地尊者曰此非庸流当有异相言讫不见俄从地踊出一金色人复化为女右手指师而说偈曰X稽首长老尊当受如来记今于此地上宣通第一义说是偈巳遂而不见马鸣尊者曰当有魔来与吾校论有顷风雨暴至天地晦冥尊者曰魔之来信矣我当除之即指空中现大金龙奋发神威震动山岳魔事随灭又经七日有一小虫如蟭螟类潜形座下尊者寘之手中示众曰斯乃魔之所变盗听吾法尔乃于之令去魔不能动尊者告之曰归依三宝即得神通遂复本形作礼忏罪尊者问曰汝名谁耶眷属多少曰我名迦毗摩罗有三千眷属尊者曰汝尽神力变化若何曰我化大海不足为难尊者曰汝化性海得否曰何谓性海我未甞知尊者即为说性海云山河大地皆依建立三昧六通由兹发现迦毗摩罗遂发信心学徒俱求度脱尊者即与披剃受具遂告毗摩罗曰如来以大法眼藏亲授迦叶次第嘱累而至于吾吾今付汝汝善护持转化当来无令断绝汝受吾教听吾偈曰隐显即本法明暗元不二今付悟了法非取亦非离付法巳即入龙奋迅三昧挺身空中如日轮相然后示灭四众以真仪藏之龙龛即显王朝也第十三祖迦毗摩罗尊者华氏国人也初为外道有徒三千通诸异论领众至西印土彼有太子名云自在知尊者名延于宫中以伸崇礼尊者曰如来有教X沙门不得亲近国王大臣形势之家太子曰我国城有大山焉山中有一石窟师可止此否尊者即诣之行数里有一大蟒来逆尊者盘遶其身尊者因与受三归依蟒听讫而去尊者将至石窟复有一老人素服而出合掌问讯尊者曰汝何所止答曰我昔甞为比丘居止山林多乐寂静初学比丘数来请益而我烦于应答而生嗔恨命终堕为蟒身住是窟中今巳千岁适遇尊者护闻戒法尊者问曰此山更有何人居止曰北去十里有一大树荫覆五百大龙其树王名龙树常为龙众说法我听受尔尊者诣彼龙树出迎尊者曰深山孤寂龙蟒所居大德至尊何枉神足尊者曰吾非至尊来访贤者龙树将欲归依心生疑虑曰此师得泽定性明道眼否是大圣继真乘否尊者曰汝虽心语我巳意知但办出家何虑不圣龙树闻巳悔谢尊者即与披剃受具遂告之曰如来以正法眼藏付于迦叶如是展转乃至于我我今付汝汝可护持流布将来无令断绝汝受吾教听吾偈曰非隐非显法说是真实际悟此隐显法非愚亦非智付法巳即现神变化火焚身龙树收舍利起塔即赧王朝也第十四祖龙树尊者西天竺国人也亦名龙胜始于毗罗尊者得法后至南印土彼国之人多信福业无智慧性龙树为说教法信受甚稀闻尊者至互相谓X曰人有福业世间第一徒言佛性谁人覩之尊者曰汝欲见佛性先须除我慢彼曰佛性大小尊者曰非广非狭无量无则无福无报不死不生彼闻理胜悉乃回心尊者复于座上身现圆月相唯闻说法音众中有长者名迦那提婆谓曰识此相否众曰目所未覩焉能辨识提婆曰此是尊者现佛性相以示我等言讫轮相即隐还居本座而说偈曰身现圆月相以表诸佛体说法无其戒用辨非色声众闻偈巳咸愿出家龙树即为披剃受具其国先有外道五千人作大幻术众所宗仰王返以佛乘唿为外道龙树至王殿前王遂问曰汝是何人龙树曰我是智人要化愚者王曰自称其智量是智人龙树曰未知之事伹请问之王曰今日诸天当何所务龙树曰帝释与阿修罗王今正交战王曰何以为验龙树曰且待须臾言讫投戈断肢自空而下王见是事遂发信心悉为化之归向三宝龙树知王及众正信复造大智度论中论十二门论垂之于世后告迦那提婆曰如来以大法眼藏嘱累迦叶展转相付而至于吾吾今付汝汝善护持流布将来无令断绝汝受吾教听吾偈曰为明隐显法方说解脱理于法心不证无瞋亦无喜付法巳入月轮三昧广现神变复就本座疑寂迦那X提婆与诸四众共起宝塔以葬焉即始皇帝朝也第十五祖迦那提婆尊者南天竺国人也姓毗舍罗初求福业兼好辨论闻龙树名谒之将及其门龙树知是智人先遣侍者以满钵水呈之尊者覩之即以一针投之而进忻然契会后至迦毗罗国彼有长者曰梵摩净德财极富饶而有二子一名罗睺罗琰二名罗睺罗多长者园树生大耳如菌味甚香美唯长者与罗睺罗多取而食之取巳复生自余亲属皆不能见时罗睺罗多乃说偈曰此树生奇耳食以不枯藁智者解此因当师其至道时迦那提婆曰如来记却后第二五百年有大菩萨因耳解脱即至净德舍忽见尊者心生珍敬求闻树耳之缘尊者曰汝向来甞饭一比丘否长者曰有一沙门久曾勤供近巳灭度坟塔仍存尊者谓罗睺罗多曰岂非能供侍彼比丘者乎曰诚如所论尊者曰汝与此子心同勤敬汝家亲属甞蕴慢心不能得食彼比丘虽持戒多闻真理未达寿命既尽来偿宿因彼之比丘生为树耳父子得食故当醻报尊者问长者曰汝年多少曰我今七十九提婆即以偈曰入道不通理覆身还信施汝年八十一此树不生耳长者闻偈弥加叹伏曰我今衰老不克事师愿舍次子依师出家尊者曰惟符佛记今是其人即与披剃X受具随侍游化至巴连弗城闻诸外道欲障佛法尊者入彼众中外道问曰汝何不前尊者曰汝何不后彼曰汝似贱人尊者曰汝似良人彼曰汝解何法尊者曰我百不解彼曰我欲得佛尊者曰何者是佛彼曰我合得佛尊者曰既道我得汝实不得彼曰我既不得汝云何得尊者曰汝有我故所以不得我无我故所以言得彼词既屈乃问尊者曰汝名何等尊者曰我名迦那提婆既而夙闻尊者之名悔遏致谢尊者乃告罗睺罗多曰如来以大法眼藏密付迦叶展转嘱累而至于吾吾今付汝汝善护持流演将来无令断绝汝受吾教听吾偈曰本对传法人为说解脱理于法实无证无终亦无始偈巳入奋迅三昧身放大光而归寂灭众起宝塔而供类之即前汉文帝朝也天圣广灯录卷第三天圣广灯录X卍XXX天圣广灯录卷第四宋实第十六祖罗睺罗多尊者迦毗罗国人也行化至室罗筏城有河名曰金水见五佛影乃曰此河之源凡X五百里僧伽难提居于彼处如来志一千秊后当绍圣位语巳泝流而上至一大山石窟中僧伽难提安然在定尊者伺之曰汝身定邪心定邪难提曰身心俱定尊者曰身心俱定何有出入曰虽有出入不失定相如金在井如金出井世相去来金体常寂尊者曰水金在井若金出井金无动静何物出入曰言金动静何物出入言金出入金非动静尊者曰若金在井出者何金若金出井在者何物曰金若出井在者非金金若在井出者非物尊者曰此义不然曰彼理非着尊者曰此义当堕曰彼义不成尊者曰彼义不成我义成矣曰我义虽成法非我故尊者曰我义巳成我无我故曰我无我故复成何义尊者曰我无我故成于汝义曰仁者师于何圣得是无我尊者曰我师迦那提婆证是无我难提偈曰稽首提婆尊而出于仁者仁者无我故我欲师仁者罗睺罗多以偈答曰我巳无我故汝须见我我汝若师我故知我非我我难提心意豁然愿师度脱胡跪而说偈曰三界一明灯回光而照我十方悉开朗如日虗空住我得遇大圣愿依师解脱志诚头面礼唯垂赐纳受尊者曰汝心解脱自性清净语巳即以右手持金钵X举至梵宫取彼香饭将斋大众而大众虑金饭少心各生厌不得就食尊者曰非我之咎即命僧伽难提分坐同食众复讶之尊者曰汝不得食由心不了故当知与吾分座同餐者即过去婆罗树王如来也愍物降蹟汝辈亦庄严劫中巳至三果未证无漏者也众曰我师神力斯可信矣彼云过去佛者即切疑焉僧伽难提知众生慢乃曰自双林示灭八百余年人无至信正念轻微不敬真如唯爱神力言讫以右手渐展入地至金刚轮际取甘露水以瑠璃器持至会所大众即时钦慕作礼悔过于是尊者告僧伽难提曰如来以正法眼藏付嘱迦叶次第传授而至于吾吾今付汝汝可护持流布将来无令断绝偈曰于法实无证不取亦不离法非有无相内外云何起僧伽难提闻巳即于座前以偈赞曰善哉大圣者心明如日月一光照世界暗魔无不灭付法巳安座示灭众奉全身起塔即前汉武帝朝也第十七祖僧伽难提尊者室罗筏城宝庄严王子也生而能言常赞佛事七岁即厌世乐以偈告于父母曰稽首大慈父和南骨血母我今欲出家幸愿哀愍故父母闻偈固止之遂誓曰我今不食自取命终乃听X宫内出家命沙门禅利多就宫传导经十九年尊者每自念曰身居王宫胡为出家一夕天光下烛见一大路坦平徐行数里至一大山下有石窟焉乃宴寂于中父既失子即摈禅利多访寻之不知所在尊者后游摩提国忽有微风袭众清凉休适众不知其然尊者曰此道德之风也当有圣者出世嗣续祖灯乎言讫以神力摄诸大众登一高峰名宝落迦尊者曰此山顶有紫云如盖圣人居此矣尊者见一童子持圆鑑直造尊者前尊者问汝几岁耶曰我当百岁尊者曰汝年尚幼何言百岁曰我不会理正当百岁尊者曰汝善机耶曰佛言若人生百岁不解诸佛机未若生一日而得决了之师曰汝持镜者意何所明答曰诸佛大圆镜内外无瑕翳两人同得见心眼皆相似父母奇之舍令出家尊者即与披剃受具名伽耶舍多时风吹铜鸣声尊者问曰铃鸣耶风鸣耶伽耶曰非风铃鸣我心铃耳尊者曰非风铃鸣我心谁尔伽耶曰俱寂静故非三昧也尊者曰善哉继吾嗣者非子而谁即告曰如来以大法眼藏付嘱迦叶如是展转以至于吾吾今付汝汝善护持流布将来勿令断绝汝受吾教听吾偈曰心地本无生因地从缘起缘种不相妨X花果亦复尔付法巳攀树而化众议曰尊者树下归寂其垂荫后裔乎将奉全身葬子高原而众力不能举即就树起塔当前汉昭帝朝矣第十八祖伽耶舍多尊者摩提国人也姓郁头蓝父天盖母方圣梦大神持鑑因而有娠凡七日而诞体莹如瑠璃未甞洗沐自然香洁幼好闲静语非常童持鑑出游遇难提尊者至大月氏国见一婆罗门舍有异气尊者将入彼舍舍主鸠摩罗多问曰是何从众曰佛弟子彼闻佛号心神竦然即时闭户尊者有顷自扣其扉罗多曰此舍无人尊者曰答无者谁罗多闻语知是异人遽开关延接尊者曰者如来记吾灭后千年有大士出现于月氏国绍隆玄化今汝值吾应斯嘉运于是鸠摩罗多发宿命智投灭出家披剃受具讫乃告之曰如来以正法眼藏付嘱迦叶次第传授而至于吾吾今付汝汝善护持流布将来无令断绝汝受吾教听吾偈曰有种有心地因缘能发萌于缘不相碍当生生不生尊者付法巳踊身虗空现十八变自焚其躯以舍利起塔即成帝朝也第十九祖鸠摩罗多尊者大月氏国婆罗门之子也昔为自在天人见菩萨璎珞忽起爱心堕生忉利闻帝释说法复生梵天以根利故善谈法要诸天尊为X导师遂降月氏后至中天竺国有大士名阇夜多问曰我家父母素重三宝而甞婴疾瘵凡所营作皆不如意而我隣家久为旃陀罗行而身常勇健所作和合彼何幸而我何辜尊者曰何足疑乎且善恶之报有三世焉凡人但见仁夭暴寿逆吉义凶便为亡因果虗罪福殊不知影响相随毫釐靡忒纵经百千万劫亦不磨灭时阇耶多闻是语巳顿释所疑尊者曰汝虽巳信三业而未明业从惑生惑从识有识依不觉不觉依心心本清净无生灭无造作无报应无胜负寂寂然灵灵然汝若入此法门可与诸佛同矣一切善恶有为无为皆如梦幻阇夜多承言领旨即发宿慧恳求出家既受具尊者告曰吾今寂灭时至如来以正法眼藏嘱授迦叶展转相付而至于吾吾今付汝汝善护持流布将来无令断绝汝受吾教听吾偈曰性上本无生为对求人说于法既无得何怀决不决师曰此是妙音如来见性清净之句汝宜传布言讫即于座上放大光明照曜四众而入寂灭阇夜多起塔崇奉即王莽时也第二十祖阇夜多尊者北天竺国人也智慧渊沖化导无量后至罗阅城数扬顿教彼有学众唯尚辩论为之首者名婆修槃头常一食不卧六时礼佛清净无欲为众所归尊者将欲度之先问彼众曰此徧行X头陀能修梵行可得佛道乎众曰道由行证必获圣果尊者曰今此头陀与道远矣不久当堕众曰尊者有何德行而讥我师尊者曰我不求道亦不颠倒我不礼拜亦不轻慢我不长坐亦不懈怠我不一食亦不杂食我不知足亦不贪欲心无所希名之曰道时徧行闻巳发无漏智欢喜赞叹尊者而说偈曰稽首三昧尊不求于佛道不礼亦不慢心不生颠倒不坐不懈怠但食无所好虽慢而不迟虽急而不躁今我遇尊者和南依师教尊者谓众曰会吾语否吾所以然者为其求道心切夫絃急即断故吾不赞令其住安乐地入于佛慧复告徧行头陀曰吾适对众抑挫仁者得无恼于衷乎曰我忆念过去劫前生安乐国师于智者月净记我当证斯陀含时有大光明菩萨出世我以老故䇿杖礼谒师叱我曰重子轻父一何鄙哉时我自谓无过请师示之师曰汝礼大光明菩萨以杖倚壁𦘕佛面以此过慢退失二果我悔咎以来闻诸恶言如风如响惟愿尊者大慈以妙法垂诲尊者曰汝久殖德本当继吾宗如来以大法眼藏密传迦叶次第嘱授而至于吾吾今付汝汝善护持流布将来勿令断绝汝受吾教听吾偈曰言下合无生同于法界性若能如是解通达事理竟X尊者付法巳不起于座奄然归寂阇维收舍利起塔即汉明帝朝也第二十一祖婆修槃头尊者罗阅城人也姓毗舍佉父光盖母字严一家富而无子父母祷于佛塔而求嗣焉一夕母梦吞明昧二珠觉而有孕经七日有一罗汉名为贤众至其家问曰我行四国土寻光到于此汝是谁居舍而感生圣子光盖设礼贤众端坐受之严一出拜贤众避席光盖罔测其由遂取一宝珠跪献贤众既受之殊无逊谢光盖不能忍问曰我是丈夫致礼不顾我妻何德尊者避之贤众曰我受礼纳珠贵福汝尔汝妇怀圣子生当为世明灯故吾避之非重女人也贤众又曰汝妇当生二子一名婆修槃头则吾所尊者也二名刍尼昔如来在雪山修道刍尼巢于顶上佛既成道刍尼受报为那提国王佛记曰汝至第二五百年生罗阅城毗舍佉家与圣同胞今无爽矣既生二子尊者婆修槃头年至十五礼光度罗汉出家感毗婆诃菩萨与之受具至那提国彼王名常自在有二子一名摩诃罗次名摩拏罗王问尊者曰罗阅城土风与此何异尊者曰彼土曾三佛出世今王国有二师化导曰二师者谁尊者曰佛记第二五百年有一神力大士出家继圣即王之次子也吾虽德薄当预其志王曰诚如尊者所言当舍此子作沙门尊者曰X善哉大王能遵佛旨后告之曰如来以大法眼藏密传迦叶如是次第展转以至吾吾今付汝汝善护持流化将来无令断绝汝受吾教听吾偈曰泡幻同无碍如何不了悟达法在其中非今亦非古尊者付法巳凝然示寂众奉香大师焚其身収舍利建塔即炀帝朝也第二十二祖摩拏罗尊者那提国常自在王之子也年三十遇婆修尊者至西印土彼国王名得度即瞿昙族姓归依佛乘勤行精进一日于行道处现一小塔欲取供养众莫能举王即大会梵行禅观呪术等三众皆莫能办尊者即为王广说塔之所因今之所现王福力之所致也王闻是说乃曰至圣难逢世乐非久即传位太子投祖出家遂证四果尊者深加慰诲曰汝居此国善自度人今异域有大法器吾当化之曰师应迹十方举念当至宁劳往耶尊者曰然时鹤勒那为彼国王宝印说修多罗偈忽曰祖师摩拏罗将至时王与鹤勒那俱遥作礼尊者即辞得度比丘往月氏国受王与鹤勒那供养后鹤勒那问尊者曰我止林间巳经九白有弟子龙子者幼而聦慧我于三世推穷莫知其本尊者曰此子于往劫中生妙善国婆罗门家曾以梅檀施于佛宇作槌橦钟受执聦敏为众钦仰尊者曰我有无上法宝汝当听受乃曰如来以正法眼藏传授迦叶X展转次第以至于吾吾当授汝汝善护持流布将来无令断绝汝受吾教听吾偈曰心随万境转转处实能幽随流认得性无喜复无忧摩拏罗付法巳即从座踊身虗空呈十八种变还本座跏趺而逝鹤勒那与宝印王等共奉香木茶毗収舍利起塔即桓帝朝也天圣广灯录卷第四天圣广灯录X卍XXX天圣广灯录卷第五宋实第二十三祖鹤勒那尊者月氏国人也姓婆罗门父千胜母金光其家富而无子乃祷于七佛金幢既而金光梦神童手持金环而谓曰吾来矣觉而有孕一日有沙门至其舍曰汝所怀子德业非世所知能仁遗记当隆佛事可净心保护洎降诞日天雨异花地现金宝其王闻之严驾往视因持子还宫而育之嫔御千人皆愿傅养付与未决尊者化千子各置嫔怀相貌无殊王深叹异乃说偈曰我今无太子欲收于汝故汝现神通者令我心不定汝有神通者当现本来身汝无神通者常作宫千子X偈巳所化千子变白光而没其婆罗门之子巳在其家矣七岁游行聚落覩民间淫祀乃入庙叱之曰汝妄兴祸福幻惑于人岁废牲牢伤害斯甚言讫庙貌忽然而坏由是乡党谓之圣子年二十二出家受具三十遇摩拏罗尊者行化至中印土彼国王名无畏海崇信三宝尊者为说正法次王忽见二人绯素服拜尊者王问曰此何人也师曰此是日月天子吾昔曾为说法故来礼耳有顷不见唯闻异香王曰日月国土总有多少尊者曰千释迦佛所化世界各有百亿弥卢日月我若广说即不能尽王闻忻然时尊者以上足龙子早夭有兄师子事婆罗门厥兄既逝弟复云亡乃归依于尊者而问曰我欲求道当何用心尊者曰汝欲求道无所用心曰既无用心争作佛事尊者曰汝若有用即非功德汝若无作即是佛事以佛有言我所作功德而无我所故师子闻是言巳即入佛慧时尊者忽指东北问云是何气象师子曰我见气如白虹贯乎天地复有黑气五道横亘其中尊者曰其兆如何曰莫知矣尊者曰吾灭后五十年北天竺国当有难起婴在汝身吾将灭矣今以如来正法眼藏自迦叶相传而至于我我今付汝汝善护持流布将来无令断绝汝受吾教听吾偈曰认得心性时可说不思议了了无可得得时不说知尊者现十八变而归寂阇维毕分舍利各欲兴塔尊X者复现空中而说偈曰一法一切法一切一法摄吾身非有无何分一切塔众闻偈就䭾都之场而建塔焉第二十四祖师子比丘尊者中印土人也姓婆罗门幼而聦悟游罽宾国有波利迦者本习禅观故有禅定知见执相舍相不语之五众尊者诘而化之四众皆心服唯禅定师达磨达者闻四众被责愤悱而来尊者曰仁者习定何当来此既至于此胡云习定曰我虽来此心亦不乱定随人习岂在处所尊者曰仁者既来其习亦至既无处所岂在人习曰定习人故非人习定我虽来此其定常习尊者曰人非习定定习人故当自来时其定谁习彼曰如净明珠内外无翳定若通达必当如此尊者曰定若通达一似明珠今见仁者非珠之徒彼曰其珠明彻内外悉定我心不乱犹若此净尊者曰其珠无内外仁者何能定秽物非动摇此定不是净达磨达蒙尊者开示心地涣然尊者既摄五众名闻遐迩方求法嗣遇一长者引其子问尊者曰此子名斯多当生便拳左手今既长矣而终未能舒愿尊者示其宿因尊者覩之即以手接曰可还我珠童子遽开手奉珠众皆惊异尊者曰吾前报为僧有童子名婆舍吾甞赴西海斋受嚫珠付之今还吾珠理固然矣长者遂舍其子出家尊者即与受具以前因缘故名婆舍斯多尊者即谓之曰X吾师鹤勒密有悬记罹难非久以如来正法眼藏自摩诃迦叶展转相授而至于我我付于汝汝应保护流布将来并僧伽梨衣亦同授汝令正法眼永永不断汝受吾教听吾偈曰正说知见时知见俱定心当心即知见知见即于今尊者偈巳俾之佗国斯多受教直抵南天尊者以难不可以苟免独留罽宾时本国有外道二人一名摩目多二名都落遮学诸幻法欲共谋乱乃盗为释子形象潜入王宫且曰不成即罪归佛子妖既自作祸亦旋踵事既败王果怒曰吾素归心三宝何乃搆害一至于斯即命破毁伽蓝袪除释众又自秉劒至尊者所问曰师得蕴空否尊者曰巳得蕴空曰既得蕴空可施我头尊者曰身非我有何恡于头王即挥刃断尊者首涌白乳高数尺王之右臂旋亦堕地七日而终太子光首叹曰我父何故自取其祸时有象白山仙人者深明因果即为光首广宣宿因云汝之父远劫中设般遮于瑟师子尊者当作居士好谈名理盛率其徒跻于会场因与之论而居士诚有愧色潜毒其食而饷之父遂遇害今王是矣而居士即师子尊者也因缘会遇毫发无差遂以师子尊者报体而建塔焉师子尊者付婆舍斯多心法信衣为正嗣外傍出达磨达四世二十二人第二十五祖婆舍斯多尊者罽宾国人也姓婆罗门X父寂行母常安初母梦得神劒因而有孕既诞拳左手遇师子尊者显发宿因密授心印后适南天至中印土彼国王名迦胜设礼供养时有外道号无我尊先为王礼重嫉祖之至欲与论义幸而胜之以固其事乃于王前谓祖曰我解论义不假言说祖曰若不言说争为论义外道曰伹取其义祖曰以何为义曰无心为义祖曰汝既无心焉得义乎曰我说无心当名我义祖曰汝说无心当名非义我说非心当名非义曰当义非名谁能辨义祖曰汝名非义此名何名曰为辨非义是名无名祖曰名既非名义亦非义辨者是谁当辨何物如是往返外道杜口信伏于时祖忽面北合掌而立曰我师师子尊者今日遇难即辞王南迈达于南天潜隐山谷彼国王名天德迎请供养王有二子一兇暴而色力充盛一和柔而常婴疾苦祖乃为陈因果即顿释所疑又有呪术师忌祖之道乃潜置药于饭食中祖食之彼返受祸遂投祖出家即与受具后太子得胜即位复信外道致难于祖太子名不如蜜多进谏被囚玉遽问祖曰我国素绝妖讹师所传者当是何宗祖曰王国昔来实无邪法我所得者即是佛宗王曰佛灭既久师从谁得祖曰饮光大士亲受佛印展转至二十四世师子尊者我从彼得王曰我闻师子比丘不能免于刑戮何能传法后人祖曰我师难未起时密授我信衣法偈以显师承王曰其衣何在祖即于囊中出衣示王王命焚X之五色相鲜薪尽如故王即追悔致礼师子真嗣既明乃赦太子太子遂求出家祖问太子曰汝欲出家当为何事曰我所出家不为别事祖曰不为别事当为何事曰当为佛事祖叹曰太子智慧天至必诸圣降迹即许出家受具时大地震动居多灵异祖乃命之曰吾巳衰朽安可久留今以如来正法眼藏传付于汝汝善护持流布将来无令断绝汝受吾教听吾偈曰圣人说知见当境无非是我今悟真性无道亦无理蜜多闻偈再启祖曰信衣宜可传授祖曰此衣为难故假以证明汝后无难何假其衣化被十方人自信向祖遂现十八变放大光明化三昧火自焚王及臣民收舍利起塔供养第二十六祖不如蜜多尊者南印土德胜王之太子也既受度得法至东印土彼王名坚固奉外道师长爪梵志暨尊者将至王与梵志同覩白气贯于上下王曰斯何瑞也梵志预知尊者入境恐王迁善乃曰此是魔之众兆尔何瑞之有即鸠诸徒众议曰不如蜜多将入都城谁能挫之弟子曰我等各有呪术可以动天地入水火何患哉尊者至先见宫墙有黑气乃曰小难耳直诣王所王曰师来何为师曰当度众生王曰以何法度师曰刚彊众生刚彊化柔软众生柔软调时梵志闻言不胜其怒即以幻法化大山在X尊者顶上尊者覩之返在彼众顶上梵志等怖惧投尊者尊者愍其愚惑化山遽灭乃为王演说法要俾趣真乘又谓王曰此国当有圣人而继于我时有婆罗门子年巳二十幼失父母不知名氏或自言璎珞故人谓之璎珞童子游行闾里丐求度日若常不轻之类人问汝行何急答曰汝行何慢或问何姓答曰与汝同姓王与尊者同车出见璎珞童子稽首于前尊者曰汝忆往事否曰我念远劫中与师同居师演摩诃般若我转甚深修多罗今日之事盖契昔因尊者又谓王曰此童子非他即大势至菩萨是也此圣之后复出二人一人化南印土一人缘在震旦四五年内却返此方遂以昔因故名般若多罗遂告曰如来以正法眼藏付于迦叶如是展转以至于吾吾今付汝汝善护持流布将来无令断绝汝受吾教听吾偈曰真性心地藏无头亦无尾应缘而化物方便唿为智尊者付法巳即辞王曰吾化缘巳毕当归寂灭愿王于最上乘无忘外护即还本座跏趺而逝化三昧火自焚收舍利塔而󰢍之即东晋武帝朝也第二十七祖般若多罗尊者东印土人也既得法巳行化至南印土彼王名香至崇奉佛众施一无价宝珠王有三子其季开士也尊者欲试其所得乃以所施珠问三王子曰此珠圆明有能及否第一子月净X多罗第二子功德多罗皆曰此珠七宝中尊固无踰也非尊者道力孰能受之第三子菩提多罗曰此是世宝未足为上于诸宝中法宝为上此是世光未足为上于法光中智光为上此是世明未足为上于诸明中心明为上此珠光明不能自照要假智光光辨于此既辨此巳即知是珠既却是珠即明其宝若明其宝宝不自宝若辨其珠珠不自珠要假智珠而辨世珠宝不自宝要假智宝以明法宝然则师有其道法宝即现众生若悟心珠自明尊者叹其辨慧乃复问曰于诸物中何物无相曰于诸物中不起无相又问于诸物中何物最高曰于诸物中人我最高又问于诸物中何物最大曰于诸物中法性最大尊者知是圣人以时未至默而待之及香至王厌世众皆号绝唯第三子菩提多罗乃求出家遂投尊者尊者即与披剃受具既观时适至尊者告之曰如来以正法眼藏嘱累迦叶如是展转而至于我我今付汝汝善护持流布将来无令断绝汝受吾教听吾偈曰心地生诸种因事复生理果满菩提圆华开世界起尊者付法巳即于座上放大光明踊身虗空化火自焚众收舍利起塔即宋武帝朝也天圣广灯录卷第五X天圣广灯录X卍XXX天圣广灯录卷第六宋实第二十八祖菩提达磨者南天竺国香至王第三子也姓剎利帝本名菩提多罗遇二十七祖般若多罗至本国受王供养因试令与兄辨所施宝珠发明心地既而尊者谓曰汝于诸法巳得通量夫达磨者通大之义也宜名达磨因改号菩提达磨乃告尊者曰我当行何国愿垂开示尊者曰未可远游且止南天六十七载当往震旦慎勿速行哀于日下达磨曰彼有大士堪为法器否千岁之内有留难否尊者曰吾灭后六十余年彼国有难水中文布自善降之汝往南方勿住为彼唯好有为功业不明佛理汝纵至彼亦不可久留听吾谶曰路行跨水复逢羊独自栖栖暗渡江日下可怜双象马二株嫰桂久昌昌又问曰此后更有何事尊者曰从是巳去一百五十年而有小难听吾谶曰心中虽吉外头凶川下僧房名不中为遇毒龙生武子忽逢小鼠寂无穷又问曰此后更有何事尊者曰从是巳去一百六十年末有一小难子父相继亦当不久作一二三五岁X当此过巳有见其意听吾谶曰路上忽逢深处水等闲见虎又逢猪小小牛儿虽有角清溪龙出总须输又问此后如何曰却后二百二十年林下见一人当得道果听吾谶曰震旦虽阔无别路要假姪孙脚上行金鸡解衔一颗米供养十方罗汉僧又问于此后更有何事曰却后三百八十年有一比丘暗学明用吾以三谶而当志之八月商尊飞有声巨福来祥鸟不惊怀抱一鸡重起会手把龙蛇在两楹寄公席帽权时脱蚊子之虫足去形东海象归披石胀二处蒙恩总不轻日月并行若不动即无冠子上山行更惠一峰添翠岫玉教人识知始名尊者曰大器当现逢云即登吾道无沦汝心有寄达磨又问此后如何曰却后四百六十年遇一无衣人欲作魔难听吾谶曰高岭无人又脱衣小蛇虽毒不能为可中井底着天近小小沙弥善大机尊者曰此之小难黑衣童子而释之又问此后如何曰却后六百年不生之树为作障难虽作其难二人出现当自宁静听吾谶曰大浪虽高不足知百年凡木长干枝X一鸟南飞却归北二人东往复还西尊者曰白衣和尚说法无量若解此记皈而不向又问此后如何曰却后八百年当有四龙共作一难听吾谶曰可怜明月独当天四箇龙儿各自迁东西南北奔波去日头平上照无边尊者曰吾此记词腰长脚短合掌向天回头失伴身着红衣又如素绢立在目前还如不见好好思量水清月现又问此后如何曰却后三千岁间总有一十三难其中大难有九余四小难听吾谶曰鸟来上高堂欲惊白云入地色还青天上金龙日月明东阳海水清不清手捧珠轮重复轻虽无心眼转醒醒不具耳目善观听身体元无空有形不说姓字伹签名意寻书卷错看经口说恩幸心无情或去或来身不停尊者曰却后多难悉在此一十句中我虽广印汝亦不见师恭禀教谕服勤左右垂四十年迨尊者须世有䟦陀三藏达磨亦甞致讯䟦陀有弟子郍连邪舍者与优婆塞万天懿多谈教典懿因问邪舍曰西域圣众弘扬次第可得闻乎耶舍曰诸祖师自迦叶宜传其二十七祖般若多罗弟子达磨当魏明帝朝至X雒阳止少林寺懿曰北师灭后何人继嗣耶舍答曰尊胜今藏古无肱又有肱龙来方授宝奉物伏嫌名懿曰于此师后踵袭者谁耶舍曰起自求不碍师言我没绳路上逢僧礼足下六枝分懿复问之耶舍曰三四全无我隔水受心灯尊号过诸量从瞋不起增懿复问之耶舍曰奉物可曾物言勤又不勤唯书四句偈为对瑞田人懿复问之耶舍曰心里能藏事说向汉江濵湖波探水月将照二三人懿复问之耶舍曰领得弥勒语离乡日日敷来梁移近路余筭脚天途懿复问之耶舍曰艮地生玄旨通尊媚亦尊比肩三吼族足下一毛生又曰灵集媿天恩生芽二六人法中无气味石上有功勋X又曰本是大虫男翻成师子谈官家封马岭同相三十三又曰九女出人伦八箇绝婚姻朽将添六足心祖众中尊又曰走戊与潮隣鹅乌子出身二天虽有感三化寂无尘又曰说少何曾少言流又不流草若除其首三四继门修耶舍曰吾此谶以志将来却后二百八十年中有大国王善崇三宝君唱臣和海晏河清前记诸怀耳是时首因一师兴隆多圣万天懿仰承圣记佩服无斁编之简册矣后耶舍三藏庐山顺寂梁简文遣使传此谶文编于续法传时菩提达磨演化本国有佛大胜多者小乘学也分途而为六宗各封巳解别展化源第一有相宗第二无相宗第三定慧宗第四戒行宗第五无得宗第六寂静宗达磨曰今此六宗永缠邪见言巳至第一有相宗所而问曰一切诸法何名实相众中有一尊长名萨婆罗答曰于诸相中不互诸相是名实相师曰一切诸相而不互者若明实相当何定耶彼曰于诸相中实无有定若定诸相何名X为实师曰诸相不定便名实相汝今不定当何得之彼曰我言不定不说诸相当说诸相其义亦然师曰汝言不定当为实相定不定故即非实相彼曰定既不定即非实相知我非故不定不变师曰汝今不变何名实相巳变巳往其义亦然彼曰不变当在在不在故故变实相以定其义师曰实相不变变即非实于有无中何名实相萨婆罗心知师圣悬解潜达即以手指虗空曰此是世间有相亦能空故当我此身得似否师曰若解实相即见非相若了非相其色亦然当于色中不生色体于非相中不碍有故若能是解此名实相彼众闻巳心意朗然钦礼信受至第二无相宗所而问曰汝言无相当何证之彼众中有智者名波罗提答曰我明无相心不现故师曰汝心不现当何明之彼曰我明无相心不敢舍当于明时亦无当者师曰于诸有无心不取舍又无当者谁明无故彼曰入佛三昧尚无所得何况无相而欲知之师曰相既不知谁云有无尚无所得何名三昧彼曰我说不证证无所证非三昧故我说三昧师曰非三昧者何当名之汝既不证非证何证波罗提闻师辨析即悟本心礼谢于师忏悔往谬师记曰汝当得果不久证之此国有魔非久降之言巳至第三定慧宗所而问曰汝学定慧为一为二彼众有一婆兰陀者答曰我此定慧非一非二师曰既非一二何名定慧彼曰在定非定处慧非慧一即非一二即不二师曰当X一不一当二不二既非定慧约何定慧彼曰不一不二定慧能知非定非慧亦复然矣师曰慧非定故然何知哉不一不二谁定谁慧婆兰陀闻之疑心氷释至第四戒行宗所而问曰何者名戒云何名行当此戒行为一为二彼众中有一贤者答曰一二二一皆彼所生依教无染此名戒行师曰汝言依教即染有染一二俱破何言依教此二违背不及于行内外非明何名为戒彼曰我有内外彼巳知竟既得通达便是戒行若说违背俱是俱非言及清净即戒即行师曰俱是俱非何言清净既得通故何谈内外贤者闻之即自惭伏至第五无得宗所问曰汝云无得无得何得既无所得亦无得得彼众中有宝净者答曰我说无得非得无得当说得得无得是得师曰得既不得得亦非得既云得得得得何得彼曰见得非得非得是得若见不得名为得得师曰得既非得非得无得既无所得当何得得宝净闻之顿除疑误至第六寂静宗所问曰何名寂静于此法中谁静谁寂彼有长者答曰此心不动是名为寂于法无染名之为静师曰本心不寂要假寂静本来寂故何用寂静彼曰诸法本空以空空故于彼空空故名寂静师曰空空巳空诸法亦尔寂静无相何静何寂彼闻旨海豁如氷释既而六众咸誓归依异见王立轻毁三宝每云我之祖宗皆信佛道复云我身是佛何更外求善恶报应皆由多智之者妄搆其说国内耆旧前王之所X尊礼者并从废弃达磨知巳即念无相宗中二首领其一波罗提者与王有缘其二宗胜者非不聪辨而无宿因时六宗徒众亦各念言佛法有难言巳各至达磨所作礼问讯宗胜曰自惟浅薄敢惮请行达磨曰汝虽辨慧道力未全宗胜疑云此师恐我见王作大佛事名誉显达映夺尊威纵彼福慧为王我是沙门受佛教旨岂难制焉既而赞至王所广说法要世界苦乐人天善恶王与之往返询诘王曰汝今所解其法何在宗胜曰如王治化当合其道王所有道其道何在王曰我所有道将除邪法汝所有法当伏何人达磨知宗胜欲堕处告波罗提曰宗胜不禀吾教潜化于王须臾理屈汝可速行波罗提承禀旨命乃至殿前默然而住时王方诘问宗胜忽见波罗提前至王问曰是邪是正答曰我非邪正而来正邪王心若正我无邪正宗胜即从摈逐波罗提曰王若有道何摈沙门我虽无解愿王致问王怒问曰何者是佛答曰见性是佛王曰师见性否答曰我见佛性王曰性在何处答曰性在作用王曰是何作用今不见之答曰今见作用王自不见王曰于我有否答曰王若作用众诸皆是王若不用体亦难见王曰若当用时遣处出现答曰若出现时当有其八王曰愿为我说波罗提遂说偈曰在胎为身处世名人在眼曰见有耳曰闻在鼻辨香在口谈论在手执捉在足运奔X徧现俱该沙界收接在一微尘识者知是佛性不识唤作精魂王闻偈巳悔谢前非宗胜既被斥逐念曰我今百岁八十为非不能御叹生亦奚颜言讫自投崖谷俄有一神人捧承之寘于巖石神人说偈告宗胜曰师寿于百岁八十而造次为近至尊故熏修而入道虽具少智慧而多有彼我所见诸贤等未甞生珍敬四五修功德其心未恬静聪明轻慢故而获致于此得王不敬者当感果知是自今不踈怠不久成其智诸圣悉在心如来亦复尔宗胜闻偈忻然即于巖间安坐时异见王复问波罗提曰仁者智辨当师何人答曰我所出家师者即是王叔菩提达磨王闻师名惊骇久之遂勑近臣特加迎请达磨随使至宫为王忏悔寻诏宗胜还归本国大臣奏曰宗胜被谪身殒高崖师曰宗胜甚健宴息巖间但遣使召王即禀教遣使入山果见宗胜端居禅寂曰深媿王意誓处巖泉达磨王叔六众之师愿王敬仰以福皇基师谓王曰汝如宗胜来否王曰未知师曰再命可巳有顷使还果如师语师遂辞王曰汝善修德不乃疾兴经七日遂乃得疾国医诊治有如无瘳亟发使告师曰王之疾甚殆至弥留愿叔慈悲远来轸救师至王所慰问其疾时宗胜再承王召即别巖间波罗提久受国恩亦来问疾波罗提曰此X王今至大渐当生何道达磨曰若人临终头冷足暖者当堕地狱头足俱冷心胸偏暖者生于人道眼暖余冷者当生天上唯腹间暖余处冷者生鬼趣中此名候五蕴法汝宜志之今此王身顶冷暖足决入泥犂波罗提曰当何施为令免苦报师即令太子为王宥罪施恩崇奉三宝复为忏悔云愿罪消灭如是三说王即有间师念震旦缘熟至王所慰而勉之曰当勤修白业护持三宝吾去非晚一九即回王闻师言涕泪交集曰此国何罪彼土何祥叔既赴缘非我所止惟愿不忘父母之国象驾早还王即具大舟躬率臣僚送至海壖既达南海广州刺史萧昂表奏武帝即遣使诏赴京师十月一日至金陵车驾为之出郊遂延居别殿寺志公修高座寺谓寺主灵观曰名灵观否答曰凡情不测志公曰从西有大乘菩萨今入国中非久而出听吾谶曰仰覩两扇低腰捻钩九鸟射尽唯有一头至即不至要假须刀逢龙不住遇水即逃灵观闻巳默而志之达摩在王宫帝问自即位以来造寺写经度僧不可胜纪有何功德师曰并无功德帝曰何无功德师曰此但人天小果有漏之因虽有非实帝曰如何是真功德答曰净智妙圆体自空寂如是功德不以世求帝又曰如何是圣谛第一义答曰廓然无圣帝曰对朕者谁答曰不识帝不领悟师知机不契潜过江北届于洛阳寓止于嵩山少林寺X面壁而坐未甞輙语人莫之测时有僧神光者旷达之士也久居伊洛博览群书善谈玄理每叹曰孔老之教礼术风规庄易之书未尽妙理近闻达磨大士住止少林至人不遥当造玄境乃晨夕参承师甞端座面壁莫闻诲励光自惟曰昔人求道敲骨取髓布发淹泥古尚若此我何人哉其年十二月九日夜光至阶前时天大雨雪坚立不动积雪齐腰师悯而问汝久立雪中当求何事光涕曰愿示慈悲师曰无上妙道旷劫精勤难行能行非忍而忍岂以小智轻心慢心欲冀真乘徒劳勤苦光闻师诲励潜取利刀自断左臂置于师前师知是法器乃曰诸佛最初求道为法亡形汝今断臂吾前求亦可在师遂因与易名曰惠可光曰诸佛法印可得闻乎师曰诸佛法印匪从人得光曰我心未宁乞师与安师曰将心来与汝安光曰觅心了不可得师曰与汝安心竟后孝明帝闻师异蹟遣使賷诏伸请前后三至师不下少林帝弥加钦尚就赐摩纳袈裟二条金钵一口银净缾缯帛等自尔经九年欲返天竺乃命门人曰时将至矣汝等盍各言乎尼总持出礼拜据某甲所见四大本空五阴非有正当恁么时无一法可当情师曰汝得吾皮道育出礼拜据某甲所见如庆喜观阿閦佛国一见更不再见师曰汝得吾肉二祖出礼三拜依位而立师云汝得吾髓乃告之曰如来以正法眼藏付于大迦叶展转属累而至于我我今付汝汝善护持X流布将来勿令断绝并授袈裟以为法信师曰由传法印以契证心外付袈裟以定宗旨后代浇薄疑虑竞生云吾西天之人汝生此土凭何得法以何证之汝今授此衣法却后难生俱出此衣并吾法偈用以表明其化无碍吾至灭后二百年衣止不传法周沙界明道者多行道者少说理者多通理者少潜符密证千万有余汝当阐扬勿轻未悟一念回机便同本得听吾偈曰吾本来兹土传法救迷情一华开五叶结果自然成师又曰吾自到此凡五中毒我常自出而试之置石石裂缘吾本离南印来此东土见有大乘气象遂踰海越漠付法求人际会未谐如愚若讷今得汝传授吾意巳终言巳即与徒众至禹门千圣寺止三日有期城太守杨衒之早慕佛乘问师曰西天五印师承为祖其道如何师曰明佛心宗等无差悞行解相应名之曰祖又问此外如何师曰须明自心知其今古不厌有无于法无取不贤不愚无迷无悟若能是解故称为祖又曰弟子归依三宝亦有年矣而智慧昏蒙尚迷真理适听师言罔知收措愿师慈愍开示宗旨师知恳祷即说偈曰亦不覩恶而生嫌亦不观善而勤措亦不舍智而近愚亦不抛迷而就悟达大道兮过量通佛心兮出度X不与凡圣同躔超然名之曰祖衒之闻偈悲喜交并曰愿师久住世间化导群有师曰吾即逝矣不可久留振此万差多逢患难衒之曰未审何人愿垂姓字弟子为师除得师曰吾以传佛祕密利益迷徒害彼自安必无此理衒之曰师若不言何表通变观照之力乃为谶曰江槎分玉浪管炬开金锁二三相共行九十无彼我衒之闻巳莫究其端默记于怀礼辞而去魏朝顺世丙辰岁葬熊耳山后三岁魏宋云奉使西域回遇师于葱岭见手擕只履翩然独逝云曰何往达磨曰西天去又谓云曰汝主巳厌世云闻之茫然别师东迈暨复命明帝巳登遐矣迨孝庄即位云具奏其事帝令启圹唯空棺一只革履存焉举国为之惊叹奉诏取遗履出于少林寺供养至唐开元中为信道者盗于五台山华严寺今不知所在初梁武遇师因缘末契志公甞有言曰帝遇而不遇也此是传佛心印即观音身也帝复闻宋云事乃御撰师碑焉代宗谥圆觉大师塔曰空观天圣广灯录卷第六X天圣广灯录X卍XXX天圣广灯录卷第七宋实第二十九祖惠可大师者武牢人也姓姬氏父寂未有子时甞自念我家崇善岂无令子祷之既久一夕感异光照室其母因而怀姙及长遂以照室之瑞名之曰光自幼志气不群愽涉诗书尤精佛学不事家产好游山水即抵雒阳龙门香山寺依宝静禅师出家受具复游讲肆徧探大小乘义年三十二却返香山忽有一神人谓曰将欲受果何滞此耶大道非遥汝其南矣光知神助因改名神光翌日觉头痛如剌其师欲治之空中有声曰此乃换骨非常痛也光遂以事具白于师今视其顶骨即如五峯秀出矣乃曰汝相吉祥当有所证神令汝南者斯则少林达磨大士即汝之师也光受教造于少室其得法转衣变迹达磨章具之矣自少林託化西归大师既阐真风是求法嗣至北齐天平年中有一居士不言名氏聿来设礼而问师曰弟子身缠风恙请为忏罪师曰将罪来与汝忏居士云觅罪了不可得师曰与汝忏罪竟居士即投师出家受具宜名僧璨自兹疾巳经三年师乃告之曰菩提达磨远自竺干以正法眼藏密付于吾吾今授汝并达磨信衣汝当守护无令断绝听吾偈曰本来缘有地因地种华生本来无有种华亦不能生X大师付衣法巳又曰汝受吾教宜处深山未可行化当逢国难璨曰师既预知愿垂示诲师曰兹乃传般若多罗悬记云心中虽吉外头凶是也吾校年代正在于汝当谛思前言勿罹世难然吾亦有宿累今要酬之善去善行俟时传付言巳即往邺都韬光混迹变易仪相人或问之何故如是师曰我自调心何关汝事又于管城寺谈法听者林会时有辨和法师者于寺门讲涅槃经学徒闻师阐法稍稍引出辨和不胜其愤兴谤于邑宰翟仲侃仲侃惑其邪说加师以非法师怡然委顺识真者谓之偿债时年一百七岁即隋文帝开皇年中也后葬于磁州滏阳悬东北七十里唐德宗谥大祖禅师释法琳撰碑云翟仲侃生前为牛御者恚其喘而毙之牛今邑宰也昔御者师焉宿报当酬尔第三十祖僧璨大师者不知何许人也初以白衣谒二祖既受度传法隐于舒州皖公山属后周武帝破灭佛法至随开皇中有沙弥道信始年十四来礼师曰愿和尚慈悲赐与解脱法门师曰谁缚汝曰无人缚师曰既无人缚即是解脱何须更求解脱信于言下大悟服勤九载披剃受具师知其缘熟乃付衣法遂告之曰如来以正法眼藏嘱累迦叶次第传授而至于我我今付汝并达磨袈裟用为法信流通将来无令断绝听吾偈曰华种虽因地从地种华生若无人下种X华地尽无生师又曰可大师付吾法后往邺都三十余年方终今吾得汝何滞此乎即适罗浮山经于三载却旋旧址一日士民奔趋大设檀供讫于大树下立化即炀帝大业中十月十五日也众奉全身起塔焉唐玄宗谥鉴智禅师塔曰觉寂吏部尚书门下三品房琯撰碑初唐河南尹李常素仰祖风深探玄理天宝中遇荷泽神会问曰三祖大师葬于何处或闻入罗浮不回或说终于山谷未知孰是会曰璨大师自罗浮归山谷得月余方示灭今舒州见存三祖墓常未之信也会谪为舒州别驾因询山谷寺众僧曰闻寺后有三祖墓是否时上座惠观对曰有之常忻然与官寮同往瞻礼又启圹取真仪阇维之得舍利无数以一分建塔焉一分寄荷泽神会以质前言余即随身后于洛中私第设斋以庆之时有西域三藏犍那等在会中常问三藏天竺祖师多少犍那答曰自迦叶以至般若多罗有二十七祖若序师子尊者总有四十九祖若从七佛至此不括横枝凡三十七世常又问会中耆德曰甞见祖图或引五十余祖至于枝派差殊宗族不定或伹有空名者以何为验时有智本禅师者六祖门人也答曰斯乃后魏初佛法沦替有沙门昙曜于纷纭中以素绢单录诸祖名字或忘失次第藏衣领中隐于巖穴经三十五载至文成帝即位法门中兴昙曜名行俱崇遂为僧统乃集诸沙门再X议结集目为付法藏传其间小有差互良由当时怖惧所致又经一十三年勅国子愽士黄元真与北天三藏佛陀扇多吉弗烟等甄别宗旨次叙师承得无纰缪也第三十一祖道信大师者姓司马氏世居河内后从于蕲州之广济县师生而超异幼慕空宗隋大业十三年游吉州值群盗围城七旬不解万众忧迫师悯之教令念摩诃衍时贼众望雉堞间若有神兵乃相谓曰城内必有大异人不可攻也稍稍引去唐武德中师却返蕲春住破头山一日往黄梅县路逢一小儿骨相奇秀异乎常童师问曰子何姓答曰姓即有是常姓师曰是何姓答曰是佛性师曰汝无姓耶答曰性空故师默识其法器即令一僧至其家于父母所谕令出家父母殊无难色曰愿垂接受师遂与落发受具既而乃告之曰如来以正法眼藏付传迦叶次第嘱授而至于我我今付汝并达磨袈裟以为法信汝善护持流布将来无令断绝听吾偈曰华种有生性因地华生生大缘与性合当生生不生付衣法巳告众曰吾武德中游庐山登绝顶望破头山紫气如盖下有白气横分六道汝等会否众皆默然忍曰得非和尚他后横出一枝佛法否师曰善后贞观中太宗向师道味欲瞻风釆诏赴京师上X表逊谢前后三返竟以疾辞又命使曰如果不起即取首来使至山谕旨师乃引颈就刃神色俨然使异之回以状闻帝弥如钦慕就赐珍缯以遂其志迄高宗永徽中忽垂诫曰一切诸法悉皆解脱汝等各自护念流化未来言讫端坐而逝寿七十有二塔于本山双峯明年四月八日塔户无故自开仪相如生尔后不敢复闭代宗谥大医禅师慈云之塔第三十二祖弘忍大师者蕲州黄梅人也姓周氏生而岐嶷童游时逢一智者叹曰此子阙七种相不逮如来后写于破头山咸亨中有一居士姓庐名惠能自新州来参谒师问曰汝自何来曰岭南师曰欲须何事能曰惟求作佛曰岭南人无佛性若为得佛能曰人即有南北佛性岂然师知是其器乃呵曰着槽𣚿去能作礼而退便入碓坊服劳于杵臼之间昼夜不息师知付授将至遂告众曰正法难解不可徒记吾言持为巳任汝等可各随意述一偈章若语意冥符即衣法偕付是时会下七百余僧上座神秀者乃于廊壁书偈曰身是菩提树心如明镜台时时勤拂拭莫遣惹尘埃师经行次见斯偈知是神秀所述叹曰依此修行亦得人天之果能在碓坊忽聆讽偈乃问同学是何章句曰尔不知和尚求法嗣令各述心偈此则秀上座所述能即自述四句偈至夜密令人写于秀偈之侧X云菩提本无树明镜亦非台本来无一物何处有尘埃本师见此偈云此是谁作亦未见性遂脱屣摩去其字由是众不之顾逮夜师密诣自碓坊曰米白也否能曰白也未有筛师于碓以杖三击之能即以三鼓入室师告曰佛之出世为一大事付于迦叶展转相授至菩提达磨届于此土得可大师承袭以至于吾今以法宝及所传袈裟用付于汝汝当善自保护流布将来无令断绝汝受吾教听吾偈曰有情来下种因地果还生无情既无种无性亦无生能居士受衣法启曰法则既受衣付何人师曰昔达磨初至人未之信故传衣以明得法今信心巳熟衣乃争端止于汝身不复传尔且当远引俟时行化所谓受衣之人命如悬丝复云一花开五叶结果自然成又云果满菩提圆华开世界起能曰当居何所师曰逢怀即止遇会且藏能礼辞巳捧衣潜出是夜南迈大众莫知翌日众心疑讶师曰吾道行矣何更询之复问衣法谁得耶师曰能者得于是众议卢行者名能寻访既失潜知彼得时僧惠明奔逐至大庾岭头能见明来隐于莽中但以衣置地明举之莫动明即唿云我来求法不求其衣能遂出曰不得思恶不得思善正当恁么时还我明上座本来面目明于是X大悟能曰汝须速回遇蒙即止逢袁当住明即礼谢而返逮至岭下遇众追之明绐之曰自岭而来杳无所见众艮踆焉明后易名道明盖避师名之上一字也止袁州蒙山师忽告众曰吾今事毕时可行矣即入室安座而逝寿七十有四唐高宗上元二年壬申岁二月十五建塔于黄梅之东山代宗谥大满禅师法雨之塔第三十三祖惠能大师者俗姓卢氏其先范阳人父行瑫武德中左宦于南海之新州遂占籍焉三岁丧父其母守志鞠养及长家尤贫窭师樵釆以给一日负薪至市闻客读金刚经至应无所住而生其心有所感寤而问曰此何法也得于何人客曰此名金刚经得于黄梅师遽告其母以为法寻师之意直抵韶州遇高行士刘志略结为交友尼无尽藏者即志略之姑也常读涅槃经师暂听之即为解说其义尼遂执卷问字师曰字即不识义即请问尼曰字尚不识焉能会义师曰诸佛妙理非关文字尼惊异之告乡人云能是有道之人宜请瞻礼近有宝林古寺旧地可完缉延师居之四众雾集俄成宝坊师一日自念曰我求大法岂可中道而止遂至昌乐县西山石室间遇智远禅师今遂请益远曰观子神机爽拔殆非常人吾闻西域菩提达磨传心印于黄梅汝当往彼参决师辞去造黄梅之东山即唐咸亨年中也忍大师一见默而识之后传衣法令隐于怀集四会之间X至仪凤元年丙子正月八日届南海遇印宗法师于法性寺讲涅槃经师见二法师争风幡一人言风动一人言幡动能召曰不是风动不是幡动仁者心动二人言下大悟曰莫是卢行者否是即速说师曰我即惠能也二法师曰我等乃西天令来于此土与汝披剃受具仍法性寺有智光律师戒坛即宋朝求那跋陀三藏之所置也记云后有肉身菩萨在此坛受戒又梁末真谛三藏于坛之侧手植二菩提树记曰却后一百二十年有大士受具于此树下宛如宿契二法师曰我为汝落发之师汝为我得法之师矣盖以感悟风幡之言也明年二月八日受具巳曰吾不愿居此后师至宝林寺韶州剌史韦据请居大梵寺中宗神龙元年降诏云朕请安秀二师宫中供养万机之暇每究一乘二师并推让云南方有能禅师密受忍大师衣法可就彼问今遣内侍薛简驰诏迎请愿师慈念速赴上京师上表辞疾愿终林麓薛简曰京城禅德皆云欲得会道必须坐禅习定若不因禅定而得解脱者未之有也未审师所说法如何师曰道由心悟岂在坐也经云若言如来若坐若卧是行邪道何故无所从来亦无所去究竟无证岂况坐耶简曰弟子之回主上必问愿师慈悲指示心要师曰道无明暗明暗是代谢之义明暗无尽亦是有尽相待立名故经云法无有比无相待故简曰明喻智慧暗况烦恼修道之人傥不以智慧照破烦恼无始生X死凭何出离师曰烦恼即是菩提无二无别若以智慧照烦恼者此是二乘小见羊鹿等机大智上根悉不如是简曰如何是大乘人见师曰明与无明凡夫见智者了达其性无二无二之性即是实性实性者处凡遇而不减在贤圣而不增住烦恼而不乱居禅定而不寂不断不常不来不去不在中间及其内外不生不灭性相如今常住不迁名时道简曰师说不生不灭何异外道所谈师曰外道所谈不生不灭者将灭止生以生显灭今犹不灭生亦无生我说不生不灭者本自无生今亦无灭所以不同外道外道者但以文字句义所说欲知心要善恶都莫思量自然得入妙用河沙简于是言下大悟曰弟子始知本性不遥涅槃寂静无余有法一切现前言巳礼辞归阙表奏师语有诏谢师并赐摩衲袈裟宝钵缯帛十二月十九日勅改古宝林为中兴寺三年十一月十八日又勅韶州重加修饰大师写经坊赐额为法泉寺师新州旧居为国恩寺一日师谓众曰诸善知识汝等静心听吾说法汝等诸人自心是佛更莫狐疑外无一物而能建立所以心生种种法生心灭种今法灭若欲成就种智须达一相三昧一行三昧若于一切处而不住相于彼相中不生憎爱亦无取舍不念利益成坏等事安闲恬静虗融澹泊此名一相三昧若于一切处行住座卧纯一真心不动道场真成净土此名一行三昧若人具此三昧如地有种含藏长X养成熟其实一相一行亦复如是我今说法犹如时雨普润大地汝等佛性譬诸种子遇兹霑洽悉得发生承吾旨者泽获菩提依吾行者定证妙果先天元年告众曰吾受忍大师衣法今为汝等说法不付其衣盖汝等信根纯熟泽定不疑堪任大事听吾偈曰心地含诸种普雨悉皆生顿悟华情巳菩提果自成复曰其法无二其心亦然其道清净亦无诸相汝等慎勿观净及空其心此心本净无可取舍各自努力随缘好去师说法化世经四十载其年七月六日命弟子往新州国恩寺建报恩塔先天二年七月一日谓众曰吾欲归新州速理舟楫众曰师从此去早晚却回师曰叶落归根来时无口又问师之法藏何人传受师曰有道者得无心者通又问后莫有难否曰吾灭后五六年当有一人来取吾首听吾记云头上养亲口里须餐遇满之难杨柳为官又云吾去七十年有二菩萨从东方来一在家一出家同时兴化建立吾宗缔缉伽蓝昌隆法嗣言讫往新州国恩寺跏趺示寂即其年八月三日也时韶新两郡各修塔庙僧俗莫决所之两剌史共焚香祝云香烟引处即师之欲归焉时鑪香腾涌直贯曹谿以十一月十三日入塔寿七十六前韶州刺史韦据撰碑会人忆取首之记遂走以鉄叶漆布固护师颈开元十年八月三日夜忽闻塔中铿然有声僧众惊起见X一人裹白巾从塔中出踰垣而遁寻周视什器一无所失俄见师颈有伤具以贼事闻州县令杨侃剌史柳无忝切加檎捕五日于石角村获贼人送韶州鞫问云姓张名行满汝州梁县人于洪州开元寺受新罗僧金令取六祖大师首归东海供养柳守闻状未即加刑乃躬至曹溪问师上足令啗口王曰如何处断啗口王曰若以国法论理固当宜然但以佛教慈悲冤亲平等况彼欲求供养罪可恕之柳守叹嘉始知佛门广大遂赦之上元元年肃宗遣使就请师衣钵归内供养至永泰元年五月五日代宗梦六祖大师请衣钵七日勅剌史杨瑊云朕梦感能禅师请传法袈裟却归曹谿今遣镇国大将军刘崇景顶戴而送朕为之国宝卿可于本寺如法安奉专令僧众严加守护勿令遗坠或为人偷窃皆不远而获宪宗谥大鑑禅师塔曰元和灵照南越记云晋初海内崩裂各据兵权署曹叔良为镇南将军知平南总管事晋克复之后以王爵封叔良本山双峯间叔良有别墅舍其地为双峰曹溪曹溪由是名着宝林寺者梁天监中有僧经始之刻石曰却后一百七十年有大权菩萨说法度人传化四方学徒雾集宜以宝林题之州将具奏仍御书其额至仪凤二年大师驻钖皆符先记后改额神龙中曰中兴曰法泉后三年曰广果开元九年曰建兴肃宗曰国宁寺宣宗曰南华迄今无燕雀栖止有达磨祖师所传袈裟一条西域屈眴布缉本绵花X心织成有云丝布者非也其衣青黑色后人以碧绢为里中宗赐摩衲宝钵方辨塑真道具等生塔者尸之开元中广州观察使宋璟作礼于塔见上足令瑫问曰云何名无生法忍瑫曰知生既如一切皆尔是名无生于生自在是名法忍知灭不灭是名无生善法不忘是名法忍发菩提心是名无生诸结不起是名法忍对境不瞋是名无生不恼他人是名法忍内无妄念是名无生外无染污是名法忍般若无住是名无生智慧观照是名法忍璟闻顶受之遂佛弟子礼皇朝开宝初王师平南海刘氏残兵作梗师之塔庙鞠为煨烬而真身一无所损寻有制兴修功未竟会太宗即位留心禅门颇增壮丽焉今上践祚明肃太后助政奉慈听断天下治平上独留心于禅法盖天启其衷也甞遣使迎请衣钵入宫中久留申供弥加宝饰冀永殊迹大师自唐先天二年癸丑入灭至今景祐三年丙子岁凡三百二十五年矣天圣广灯录卷第七X天圣广灯录X卍XXX天圣广灯录卷第八宋实洪州百丈山大智禅师下法嗣筠州黄檗鹫峰山断际禅师南岳大惠禅师讳怀让金州人也俗姓杜唐仪凤二年四月八日降诞感白气应于玄象在安康之分太史瞻见奏闻高宗皇帝帝问是何祥瑞太史对曰国之法器不染世荣帝勅金州太守韩偕亲往存慰家有三子师居其小年始三岁炳然殊异性多恩让父乃安名怀让至年十岁惟乐佛书时有三藏玄静过金见而奇之告其父母曰此子若出家必获上乘广度众生垂拱三年方十五岁辞亲往荆州玉泉寺依弘景律师出家通天二年受戒后习毗尼藏一日自叹曰夫出家者为无为法天上人间无有胜者时有同学坦然知师志气高迈劝师同谒嵩山安禅师安启发之不契乃直诣曹溪礼六祖祖问什么处来师云嵩山安禅师处来祖云什么物与么来师无语经于八载忽然有省乃白祖云某甲有箇会处祖云作么生师云说似一物即不中祖云还假修证也无师云修证即不无不敢污染祖云秪此不污染是诸佛之诸念吾亦如是汝亦如是西天二十七祖般若多罗谶汝曰震旦虽阔无别路要假儿孙脚上行金鸡解㘅一粒米供养什邡罗汉僧X心里能藏事说向汉江濵湖波探水月将照二三人六祖又云吾先师有言从吾向后勿传此衣伹以法传若传此衣命如悬纟系即道化示莫损于汝听吾偈曰心地含诸种普雨悉皆萠顿悟花情巳菩提果自成汝向后出一马驹踏杀天下人师侍奉一十五载先天二年始往南岳居般若寺示徒云一切万法皆从心生心本无生法亦无住若达心地所作无碍非遇上根宜慎言哉僧问如镜铸像像成后光归何处师云如大德未出家时相状向什么处去云成后为什么不鑑照师云虽然不鑑照谩他一点也不得马祖于南岳传法院后独处一庵唯习坐禅凡有来访者都不顾师往彼亦不顾师观其神宇有异忆六祖谶记乃多方诱导一日将甎于庵前磨祖亦不顾时既久乃问曰作什么师云磨甎作镜祖云磨甎岂得成镜师云磨甎既不成镜坐禅岂得成佛祖乃离座云如何即是师云譬牛驾车车若不行打牛即是打车即是又云汝学坐禅为学坐佛若学坐禅师非坐卧若学坐佛佛非定相于无住法不应取舍汝若坐佛即是杀佛若执坐相非达其理祖闻斯示X诲豁然开悟礼拜问云如何用心即合无相三昧师云汝学心地法门如下种子我说法要譬彼天泽汝缘合故当见其道祖云道非色相云何能见师云心地法眼能见道无相三昧亦复然矣祖云有成坏否师云若以成坏聚散而见道者非也听吾偈曰心地含诸种遇泽悉皆萠三昧花无相何坏复何成祖既蒙开悟侍奉十秋日益玄奥师入宝弟子六人各印可曰汝等六人同证吾身各契其一一人得吾眉善威仪一人得吾眼善顾盼一人得吾耳善听理一人得吾鼻善知气一人得吾舌善谈说一人得吾心善吾今马祖阐化江西开元寺师问众曰道一为众说法否众曰巳为众说法师云未见通箇消息来遂遣一僧去待伊上堂时但问作么生记取答话来僧如教回举似师祖云自从胡乱后三十年来不曾少盐酱师然之师天宝三年八月十一日示寂于南岳勅谥大惠禅师最胜轮之塔吏部侍郎归登撰塔记江西马祖大寂禅师师讳道一汉州什邡县人也俗姓马本邑罗汉寺出家师容貌奇异虎视牛行引舌过鼻足下有二轮文幼岁依资州唐和尚落发受具于渝州圆律师开元中习禅定于衡岳传法院密受大惠心印天竺般若多罗谶行化偈曰X领得弥勒语离乡日日敷东梁移近路余气脚天徒师始自建阳佛蹟岭迁临川次南康龚公山大历中隷名于钟陵开元寺时连师路嗣恭聆风景慕亲授密旨由是四方学者云集座下厥后法嗣盛布于天下时号江西马祖焉师谓众曰汝等诸人各信自心是佛此心即是佛心达磨大师从南天竺国躬至中华传上乘一心之法令汝等开悟又引楞伽经文以印众生心地恐汝颠倒不肯自信此一心之法各各有之故楞伽经云佛语心为宗无门为法门夫求法者应无所求心外无别佛佛外无别心不取善不舍恶净秽两边俱不依怙达罪性空念念不可得无自性故故三界唯心森罗万像一法所印凡所见色皆是见心心不自心因色故有汝但随时言说即事即理都无所碍菩提道果亦复如是于心所生即名为色知色空故生即不生若了此意乃可随时着衣喫饭长养圣胎任运过时更有何事汝受吾教听吾偈曰心地随时说菩提亦秪宁事理俱无碍当生即不生问如何是修道师云道不属修即言修得修成还坏即同声闻若言不修即同凡夫云作何见解即得达道师云自性本来具足但于善恶事上不滞唤作修道人取善舍恶观空入定即属造作更若向X外驰求转踈转远但尽三界心量一念妄想即是三界生死根本但无一念即除生死根本即得法王无上珍宝无量劫来凡夫妄想謟曲邪伪我慢贡高合为一体故经云但以众法合成此身起时唯法起灭时唯法灭此法起时不言我起灭时不言我灭前念后念中念念念不相待念念寂灭唤作海印三昧接一切法如百千异流同归大海都名海水住于一味即接众味住于大海即混诸流如人在大海水中浴即用一切水所以声闻悟迷凡夫迷悟声闻不知圣心本无地位因果阶级心量妄想修因证果住其空定八万劫二万劫虽即巳悟却迷诸菩萨观如地狱苦沉空滞寂又见佛性若是上根众生忽遇善知识指示言下领会更不历于阶级地位顿悟本性故经云凡夫有返覆心而声闻无也对迷说悟本既无迷悟亦不立一切众生从无量劫来不出法性三昧长在法性三昧中着衣喫饭言谈祗对六根运用一切施为尽是法性不解返源随名逐相迷情妄起造种种业若能一念返照全体圣心汝等诸人各达自心莫记吾语纵饶说得河沙道理其心亦不增总说不得其心亦不减说得亦是汝心说不得亦是汝心乃至今身放光现十八变不如还我死灰来淋过死灰无力喻声闻妄修因证果未淋过死灰有力喻菩萨道业纯熟诸恶不染若说如来权教三藏河沙劫说不可尽犹如钩鏁亦不断绝若悟圣心总无余事久立珍X重上堂庞居士问不与万法为侣是什么人师云待汝一口吸尽西江水即向汝道又问不昧本来人请师高着眼师直下觑士云一等勿絃琴唯师弹得妙师直上觑士礼拜师归方丈居士随后云适来弄巧成拙问如何是佛师云即心是佛问离四句绝百非请师直指西来意师云我今日无心情汝去西堂问取智藏僧至西堂问西堂以手指头云我今日头痛不能为汝说得汝去问海兄僧去问海兄海兄云我到者里却不会僧回举似师师云藏头白海头黑师採藤次见水老便作放势水老近前接师便踏倒水老起来呵呵大笑云无量妙义百千三昧尽在一毛头上识得根源去邓隐峯辞师师云什么处去峰云石头去师云石头路滑峰云竿本随身逢场作戏遂到石头绕禅床一帀振钖而立云是何宗旨石头云苍天苍天峰无语回举似师师云更去问待他有答汝便作嘘嘘声峯又去依前问石头作嘘嘘声峰又无语回举似师师云向汝道石头路滑师令僧驰书与径山钦和尚书中画一圆相径山才开见索笔于中着一点后有僧举似忠国师国师云钦师犹被马师惑有僧于师前作四画上一画长下三画短云不得道一画长三画短离四句绝百非请X和尚答某甲师画一画云不得道长短答汝了也后有僧举似忠国师国师云何不问我师问僧什么处来云湖南来师云东湖水满也未云未师云许多时雨水尚未满百丈问如何是佛旨趣师云正是汝放身命处师示众云道不用修但莫污染何为污染但有生死心造作趣向皆是染污若欲直会其道平常心是道何谓平常心无造作无是非无取舍无断常无凡圣故经云非凡夫行非圣贤行是菩萨行秪如今行住坐卧应机接物尽是道今即是法界乃至河沙妙用不出法界若不然者云何言心地法门云何言无尽灯一切法皆是心法一切名皆是心名万法皆从心生心为万法之根本故经云识心达本源故号为沙门名等义等一切法皆等纯一无杂若于教门中得随时自在建立法界尽是法界若立真如尽是真如若立理一切法尽是理若立事一切法尽是变举一千从事理无差尽是妙用更无别理皆由心之回转譬如月影有若干真月无若干诸源水有若干水性无若干森罗万像有若干虗空无若干说道理有若干无碍慧无若干种种成立皆由一心也建立亦得扫荡亦得尽是妙用妙用尽是自家非离真而有立处立处即真尽是自家体若不然者更是何人一切法皆是佛法诸法即是解脱解脱者即是真如诸法X不出于真如行住坐卧悉是不思议用不待时节经云在在处处则为有佛佛是能仁有智慧善机情能破一切众生疑网出离有无等缚凡圣情尽人法俱空转无等轮超于数量所作无碍事理双通如天起云忽有还无不留踪迹犹如画水成文不生不灭是大寂灭在缠名如来藏出缠号净法身体无增减能大能小能方能圆应物现形如水中月滔滔运用不立根苗木尽有为不住无为有为是无为之用无为是有为之依不住于依故云如空无所依心生灭义心真如义心真如者喻如明镜照像镜喻于心像喻于法若心取法即涉外因即是生灭义不取于法即是真如义声闻耳闻佛性菩萨眼见佛性了达无二名平等性性无有异用则不同在迷为识在悟为智顺理为悟顺事为迷迷则迷自本心悟则悟自本性一悟永悟不复更迷如日出时不与暗对智慧日出不与烦恼暗俱了心境界妄想即除妄想既除即是无生法性本有之性不假修成禅不属坐坐即有着若见此理真正合道随缘度日戒行增熏积于净业但能如是何虑不通久立珍重师于贞元四年正月登建昌石门山于林中经行见洞壑平坦峰峦秀拔谓侍者曰兹吉祥所乃吾终焉之地矣既而示疾院主问和尚近日尊候如何师云日面佛月面佛至二月一日沐浴加趺而化享年八十僧腊六十元和中德宗皇帝追谥大寂禅师塔X曰大中庄严洪州百丈山大智禅师师讳怀海福州长乐人也俗姓王丱岁离尘三学该练属大寂阐化江西乃倾心依附与西堂智藏南泉普愿同号入室三大士焉一夕三大士随侍马祖翫月次祖问正当与么时如何西堂云正好供养师云正好修行南泉拂袖便去祖云经入藏禅归海唯有普愿独超物外师为马祖侍者一日随侍马祖路行次闻野鸭声祖云什么声师云野鸭声良久祖云适来声向什么处去师云飞过去祖回头将师鼻使扭师作痛声祖云又道飞过去师于言下有省明日祖昇堂才坐师出来卷却簟祖便下座师随至方丈祖云适来要举转因缘你为什么卷却簟师云为某甲鼻头痛祖云你什么处去来师云昨日偶有出入不及参随祖喝一喝师便出去马祖一日上堂众集以手点拂柄三下便下座师默有省三日后举似祖祖上堂告众曰吾何忧矣自有大默在是汝诸人之师也马祖一日问师什么处来师云山后来祖云还逢着一人么师云不逢着祖云为什么不逢着师云若逢着即举似和尚祖云什么处得者个消息来师云某甲罪过祖云却是老僧罪过师再参马祖祖竖起拂子师云即此用离此用X祖挂拂子于旧处良久祖云你巳后开两片皮将何示人师遂取拂子竖起祖云即此用离此用师亦挂拂子于旧处祖便喝师直得三日耳聋方乃大悟有一僧哭入法堂师云作什么僧云父母俱丧请师拣日师云明日一时埋却问如何是奇特事师云独坐大雄山僧礼拜师便打西堂问师儞向后作么生开示于人师以手卷舒两边堂云更作么生师以手点头三下上堂云灵光独耀逈脱根尘体露真常不拘文字心性无染本自圆成但离妄缘即如如佛问依经解义三世佛冤离经一字如同魔说是如何师云固守动静三世佛冤此外别求还同魔说马祖令人驰书并酱三瓮与师师令挑向法堂前乃上堂众才集师以拄杖指酱瓮云道得即不打破道不得即打破众无语师便打破归方丈上堂众才集师以拄杖趂下却召大众众回头师云是什么黄檗到师处一日辞云欲礼拜马祖去师云马祖巳迁化也檗云未审有何言句师遂举再参马祖竖拂因缘檗闻举不觉吐舌师云子巳后莫承嗣马祖去么檗云不然今日因师举得见马祖大机之用然且不识马祖若嗣马祖巳后丧我儿孙师云见与师齐减师半德见过于师方堪传授子X甚有超师之见后沩山问仰山百丈再参马祖竖拂因缘此二尊宿意旨如何仰山云此是显大机之用沩山云马祖出八十四人善知识几人得大机几人得大用仰山云百丈得大机黄檗得大用余者尽是喝道之师沩山云如是如是师因普请开田回问运阇梨开田不易檗云众僧作务师云有烦道用檗云争敢辞劳师云开得多少田檗作锄田势师便喝檗掩耳而出师问黄檗甚处来檗云山下採菌子来师云山下有一虎子汝还见么檗便作虎声师于腰下取斧作斫势檗约住便掌师师晚参上堂云大众山下有一虎子汝等诸人出入好看老僧今朝亲遭一口后沩山问仰山云黄檗虎话作么生仰山云和尚如何沩山云百丈当时便合一斧斫杀因什么到如此仰山云不然沩山云子又作么生仰山云不唯骑虎头亦解把虎尾沩山云寂子甚有险崖之句师每上堂常有一老人听法罢皆随众散去一日留身不去师问立者何人老人曰某甲于过去迦叶佛时曾住此山有学人问大修行底人还落因果也无对云不落因果堕在野狐身今请和尚代一转语师云汝但问老人便问大修行底人还落因果也无师云不昧因果老人于言下大悟告辞师云某甲巳免野狐身住在山后乞依亡僧X烧送师令维那白槌告众斋后普请送亡僧众皆愕然斋后众去山后岩中果见一死野狐积薪烧讫师至晚上堂举前因缘次黄檗便问古人错对一转语堕在野狐身今人转转不错又且如何师云近前来向汝道檗近前打师一掌师云将谓胡须赤更有赤须胡时沩山在会下作典座司马头陀举野狐语问典座作么生典座以手撼门扇三下司马云大麤生典座云佛法不是者箇道理后沩山举黄檗问野狐话问仰山山云黄檗常用此机沩山云汝道天生得从人得仰山云亦是禀受师承亦是自宗通沩山云如是如是黄檗问从上古人以何法示人师良久黄檗云后代儿孙将何传授师云将谓儞者汉是箇人便归方丈沩山一夜方丈中侍立既久师令拨炉中看有火么山拨云无火师自起拨得一星火挟示云汝道无火者箇是什么山因此有省后一日作务次师问沩山云还有火么沩山云有师云在什么处沩山把一堇柴吹度与师师云如虫蚀木因普请锄地次有僧闻鼓声举起锄头呵呵大笑而归师云俊哉从观音门而入后唤其僧问云儞适来见什么道理僧云某甲肚饥闻皷声归喫饭师呵呵大笑问如何是佛师云汝是阿谁云某甲师云汝识某甲否云分明箇师乃竖起拂子问汝见拂X子否云见师不顾师令僧去章敬处见伊上堂说法儞便展开座具礼拜起将一只鞋以袖拂却上尘倒头覆下其僧到章敬处一依师旨章敬云老僧罪过上堂云併却咽喉唇吻速道将来沩山云某甲道不得请和尚道师云不辞向儞道他后丧我儿孙五峰云和尚亦须併却师云无人处斫额望汝云岩云某甲有道处请和尚举师云併却咽喉唇吻速道将来岩云师今有也师云丧儿孙上堂云我要一人去传语西堂和尚阿谁去得五峯云某甲去得师云儞作么生传语峰云待见西堂即道师云道什么峰云却来举似和尚师童年之时随母入寺拜佛指尊像问母此是何物母云是佛童云形容似人我后亦当作焉师凡作务执劳必先于众众不忍其劳密收作具而请息之师云吾无德矣争合劳人既徧求作具不获而亦不食故有一日不作一日不食之言流播寰宇矣师于元和九年正月十七日示寂春秋九十五长庆元年勅谥大智禅师塔曰大胜宝轮筠州黄檗鹫峰山断际禅师者闽中人也幼于本州黄檗山出家眉间隆起如珠音词畅润志意沖澹后游天台逢一僧如旧识乃同行属㵎水瀑涨师倚杖而止其僧率师同过师云请兄先过其僧却浮笠于水上便过师云我却共箇梢子行悔不一捧打杀X有僧辞归宗宗云往甚处去云诸方学五味禅去宗云诸方有五味禅我者里秪是一味禅僧云如何是一味禅宗便打僧云会也会也宗云道道僧拟开口宗又打其僧后到师处师问什么处来云归宗来师云归宗有何言句僧遂举前话师乃上堂举此因缘云马大师出八十四人善知识问着箇箇疴漉漉地秪有皈宗较些子师在盐官会里大中帝为沙弥师于佛殿礼佛沙弥云不着佛求不着法求不着众求长老礼拜当何所求师云不着佛求不着法求不着众求常礼如是事沙弥云用礼何为师便掌沙弥云太麤生师云者里是什么所在说麤说细随后又掌沙弥便走师行脚时到南泉一日斋时捧钵向南泉位上坐南泉下来见便问长老什么年中行道师云威音王巳前南泉云犹是王老师孙在师便移下座师一日出次南泉云如许大身材戴箇些子大笠师云三千大千世界总在里许南泉云王老师𡁠师戴笠便行师一日在茶堂内坐南泉下来问定慧等学明见佛性此理如何师云十二时中不依倚一物泉云莫便是长老见处么师云不敢泉云浆水钱且置草鞋钱教什么人还师便休沩山后举此因缘问仰山莫是黄檗构他南泉不得么仰山云不然须知黄檗有陷虎之机沩山云X子见处得与么长一日普请南泉问什么处去师云择菜去泉云将什么择师竖起刀子泉云秪解作宾不解作主师扣刀三下一日五人新到同时相看四人礼拜一人不礼拜以手𦘕一圆相而立师云还知道好只猎犬么云寻羚羊气来师云羚什无气汝向什么处寻云寻羚羊踪来师云羚羊无踪汝向什么处寻云与么则死羚羊也师便休来曰昇座退问昨日寻羚羊僧出来其僧便出师云老僧昨日后头未有语在作么生其僧无语师云将谓本色衲僧元来秪是义学沙门师曾散众在洪州开元寺裴相公一日入寺行次见壁𦘕乃问寺主者𦘕者是什么寺主云𦘕高僧相公云形影在者里高僧在什么处寺主无对相公云此间莫有禅僧么寺主云有一人相公遂请师相见乃举前话问师师召云裴休休应嗒师云在什么处相公于言下有省乃再请师开堂上堂云汝等诸人尽是噇酒糟汉与么行脚笑杀他人总似与么容易何处更有今日汝还知大唐国里无禅师么时有僧问秪如诸方匡徒领众为什么却道无禅师师云不道无禅秪道无师后沩山举此因缘问仰山云意作么生仰山云鹅王择乳素非鸭类沩山云此实难辨X裴相一日托一尊佛于师前䠒云请师安名师召云裴休休应喏师云与汝安名竟相公便礼拜相公一日上诗一章师接得便坐却乃问会么相公云不会师云与么不会犹较些子若形纸墨何有吾宗诗曰自从大士传心印额有圆珠七尺身挂钖十年栖蜀水浮杯今日渡漳濵一千龙象随高步万里香华结胜因愿欲事师为弟子不知将法付何人师答曰心如大海无边际口吐红莲养病身虽有一双无事手不曾祗接等闲人夫学道者先须併却杂学诸缘决定不求决定不着闻甚深法恰似清风届耳瞥然而过更不追寻是为甚深入如来禅离生禅想从上祖师唯传一心更无异法指心是佛顿超等妙二觉之表决定不流至第二念始似入我宗门如斯之法汝取次人到者里拟作么生学所以道拟心时被拟心魔缚非拟心时又被非拟心魔缚非非拟心时又被非非拟心魔缚魔非外来出自儞心唯有无神通菩萨足迹不可寻若于一切时中心有常见即是常见外道若观一切法空作空见即是断见外道所以三界唯心万法唯识此犹是对外道邪见人说若说法身以为极果此对X三贤十圣人言故佛地断二愚一者微细所知愚二者极微细所知愚佛既如是更说什么等妙二觉所知一切人但欲向明不欲向暗但欲求悟不爱烦恼便道佛是觉众生是妄若作如是见解百劫千生轮回六道更无断绝何以故为谤诸佛本源自性故他分明向儞道佛且不明众生且不暗法无明暗故佛且不强众生且不弱法无强弱故佛且不智众生且不愚法无愚智故是你出头总道解禅开着口便病发不说本秖说末不说迷秖说悟不曾说体秪说用总无儞话论处他一切法且本不有今亦不无缘起不有缘灭不无本亦不有本非本故心亦不心心非心故相亦非相相非相故所以道无法无本心始解心心法法即非法非法即法无法无非法故是心心法忽然瞥起一念了知如幻如化即流入过去佛过去佛且不有未来佛且不无又且不唤作未来佛现在念念不住不唤作现在佛佛若起时即不拟他是觉是迷是善是恶輙不得执滞他断绝他如一念瞥起千重关鏁鏁不得万丈绳索系他不住既若如是争合便拟灭他止他分明向儞道尔𦦨识儞作么生拟断他喻如阳𦦨儞道近十方世界求不可得始道远看时秖在目前儞拟趂他他又转远去儞始避他他又来逐儞取又不得舍又不得既若如此故知一切法性自尔即不用愁他虑他如言前念是凡后念是圣如手翻覆一般此是三乘教之极也据我宗门X中前念且不是凡后念且不是圣前念不是佛后念不是众生所以一切色是佛色一切声是佛声举着一理一切理皆然见一事见一切事见一心见一切心见一道见一切道一切处无不是道见一尘十方世界山河大地皆然见一滴水即见十方世界一切性水又见一切法即见一切心一切法本空心即不无不无即妙有有亦不有不有即有即真空妙有既若如是十方虗空世界不出我之一心一切微尘国土不出我之一念若然说什么内之与外如蜜性甜一切蜜皆然不可者箇蜜甜余底苦也何处有与么事所以道虗空无内外法性自尔虗空无中间法性自尔故众生即佛佛即众生众生与佛元同一体生死涅槃有为无为元同一体世间出世间乃至六道四生山河大地有性无性亦同一体言同者名相亦空有亦空无亦空尽恒沙世界元是一空既若如此何处有佛度众生何处有众生受佛度何故如此万法之性自尔故若作自然见即落自然外道若作无我无我所见堕在三贤十圣位中儞如今云何将一尺一寸便拟度量虗空他分明向汝道法法不相到法自寂故当处自住当处自真以身空故名法空以心空故名性空身心总空故名法性空乃至千途异说皆不离儞之本心如今说菩提涅槃真如佛性二乘菩萨者皆指叶为黄金拳掌之说若也展手之时一切大众若天若人皆见掌中都无一物所以道本X来无一物何处有尘埃本既无物三际亦无所有故学道人单刀直入须见者箇意始得故达磨大师从西天来至此土经多少国土秖觅得可大师一人密传心印印儞本心以心印法以法印心心心不异心既如此法亦如此同真际等法性法性空中谁是授记人谁是成佛人谁是得法人他分明向儞道菩提者不可以身得身无相故不可以心得心无相故不可以性得性即便是本源自性天真佛故不可以佛更得佛不可以无相更得无相不可以空更得空不可以道更得道本无所得无得亦不可得所以道无一法可得秪教儞了取本心当下了时不得了相无了无不了相亦不可得如此之法得者即得得者不自觉知不得者亦不自觉知如此之法从上巳来有几人得知所以道天下忘巳者有几人如今于一机一境一经一教一世一时一名一字六根门前领得与机关木人何别忽有一人出来不于一名一相上作解者我说此人尽十方世界觅者箇人不可得以无第二人故继于祖位亦云释种无杂纯一故言王若成佛时王子亦随出家此意大难知秖教儞莫觅觅便失却如痴人山中呌一声响从谷出便走下山趂及乎觅不得又呌一声山上响又应亦走上山上趂如是千生万劫秪是寻声逐响人虗生浪死汉汝若无声亦无其响涅槃者无闻无知无声绝迹绝踪若得如是稍与祖师隣房也X问如王库藏内都无如是刀伏愿诲示师云王库藏者即虗空性也能摄十方虗空世界皆总不出儞心亦谓之虗空菩萨儞若道是有是无非有非无总成羖羊角羖羊角者即儞求觅者也问王库藏中有真刀否师云此亦是羖羊角云若王库藏中本无真刀何故云王子持王库中真刀出至异国何得言无师云持刀出者此喻如来使者儞若言王子持王库中真刀出去者库中应空去也本源虗空性不可被异人将去是什么语设儞有者皆名羖羊角问迦叶受佛心印得为传语入否师云是云若是传语人应不离得羖羊角师云迦叶自领得本心所以不是羖羊角若以领得如来心见如来意见如来色相者即属如来使为传语人所以阿难为侍者二十年伹见如来色相所以被佛呵云唯观救世者不能离得羖羊角问执劒于瞿昙前者如何师云五百菩萨得宿命智见过去生业障五百者即儞五阴身是以见此宿障故求佛求菩提涅槃所以文珠将智解劒害此有见佛心故故言儞当善害云何者是劒师云解心是劒云解心既是劒断此有见佛心秖如能断见心何能除得师云还将儞无分别智断此有见分别心云如作有见有求佛心将无分别智劒断争奈有智劒在何师云若无分别智害有见无见无分别智亦不可得云不可以智更断智不可以X劒更断劒师云劒自害劒劒劒相害即劒亦不可得智自害智智智相害即智亦不可得母子俱丧亦复如是问如何是见性师云性即是见见即是性不可以性更见性闻即是性不可以性更闻性秪儞作性见能闻能见性便有一异法生他分明道所可见者不可更见儞云何头上更着头他分明道如盘中散珠大者大圆小者小圆各各不相知各各不相碍起时不言我起灭时不言我灭所以四生六道未有不如时且众生不见佛佛不见众生四果不见四向四向不见四果三贤十圣不见等妙二觉等妙二觉不见三贤十圣乃至水不见火火不见水地不见风风不见地众生不入法界佛不出法界所以法性无去来无能所见既如此因什么道我见我闻于善知识处得契悟善知识与我说法诸佛出世与众生说法迦旃延祗为以生灭心传实相法被净名呵责分明道一切法本来无缚何用解他本来不染何用净他故云实相如是岂可说乎汝今秖成是非心染净心学得一知一解绕天下行见人便拟定当取谁有心眼谁强谁弱若也如此天地悬殊更说什么见性问既言性即见见即性秖如性自无障碍无齐限云何隔物即不见又于虗空中近即见远即不见者如何师云此是儞妄生异见若言隔物不见无物言见便谓性有隔碍者全无交涉性且非见非不见法X亦非见非不见若见性人何处不是我之本性所以六道四生山河大地总是我之性净明体故云见色便见心色心不异故秪为取相作见闻觉知去却前物始拟得见者即堕二乘人中依通见解也虗空中近则见远则不见此是外道中收分明道非内亦非外非近亦非远近而不可见者万物之性也近尚不可见更道远而不可见有什么意智问学人不会和尚如何指示师云我无一物从来不曾将一物与人儞无始巳来秪为被人指示觅契觅会此可不是弟子与师俱陷王难儞但知一念不受即是无受身一念不想即是无想身决定不迁流造作即是无行身莫思量卜度分别即是无识身儞如今才瞥起一念即入十二因缘无明缘行亦因亦果乃至老死亦因亦果故善财童子一百一十处求善知识秪向十二因缘中求最后见弥勒弥勒却指见文殊文殊者即汝本地无明若心心别异向外求善知识者一念才生即灭才灭又生所以汝等比丘亦生亦老亦病亦死酬因答果巳来即五聚之生灭五聚者五阴也一念不起即十八界空即身便是菩提华果即心便是灵智亦云灵台若有所住着即身为死尸亦云守死尸鬼问净名默然文殊赞叹云是真入不二法门如何师云不二法门即儞本心也说与不说即有起灭无言说时无所显示故文殊赞叹云净名不说时声有X断灭否师云语即默默即语语默不二故云声之实性亦无断灭文殊本闻亦不断灭所以如来常说未曾有不说时如来说即是法法即是说法说不二故乃至报化二身菩萨声闻山河大地水鸟树林一时说法所以语亦说默亦说终日说而未甞说既若如是但以默为本问声闻人藏形于三界不能藏于菩提者如何师云形者质也声闻人但能断三界见修巳离烦恼不能藏于菩提故还被魔王于菩提中捉得于林中宴坐还成微细见菩提心也菩萨人巳于三界菩提决定不舍不取不取故七大中觅他不得不舍故外魔亦觅他不得儞但拟着一法印子早成也印着有即六道四生文出印着空即无相文现如今但知决定不印一切物此印为虗空不一不二空本不空印本不有十方虗空世界诸佛出世如见电光一般观一切蠢动含灵如响一般见十方微尘国土恰似海中一滴水相似闻一切甚深法如幻如化心心不异法法不异乃至千经万论秪为儞之一心若能不取一切相故言如是一心中方便勤庄严问如我昔为歌利王割截身体如何师云仙人者即是儞心歌利王者好求也不守王位谓之贪利如今学人积功累德见者便拟学与歌利王何别如见色时坏却仙人眼闻声时坏却仙人耳乃至觉知时亦复如是唤作节节支解云秪如仙人忍时不合X更有节节支解不可一心忍一心不忍也师云儞作无生见忍辱解无求解总是伤损云仙人被割时还知痛否师云痛云此中无受者是谁受痛师云儞既不痛出头来觅箇什么问然灯佛授记为在五百岁中五百岁外师云五百岁中不得授记所言授记者儞本心决定不忘不失有为中不取菩提但以了世非世亦不出五百岁外别得授记亦不于五百岁中得授记云了世非世三际相可得巳否师云无一法可得云何故言频经五百世前后极时长师云五百世长远当知犹是仙人故然灯授记时实无少法可得问教中云销我亿劫颠倒想不历僧秪获法身者如何师云若以三无数劫修行有所证得者尽恒沙劫不得若于一剎那中获得法身直了见性者犹是三乘教之极谈也何以故以见法身可获故皆属不了义教中收问见法顿了者见祖师意否师云祖师心出虗空外云有限剂否师云有无限剂此皆数量对待之法祖师心且非有限量非无限量亦非非有无限量以绝对故儞如今学者未能出得三乘教外争唤作禅师分明向儞道一等学禅莫取次妄生异见如人饮水冷暖自知一行一住一剎那间念念不异若不如是不免轮回问佛身无为不堕诸数何故佛身舍利八斛四斗X师云儞作如是见祗见假舍利不见真舍利云舍利为是本有为复功勋师云非是本有亦非功勋云若非本有又非功勋何故如来舍利唯鍊唯精金骨常存师乃呵云儞作如此见解争唤作学禅人儞见虗空曾有骨否诸佛心同太虗觅什么骨云如今既有舍利此是何法师云此从儞妄想心生即见舍利云和尚还有舍利否请将出来看师云真舍利难见儞但以十指撮尽妙高峯为微尘即见真舍利夫参禅学道须得一切处不生心秪论忘机即佛道隆分别即魔军盛毕竟无毛头许少法可得问祖师传法付与何人师云无法与人云何故二祖请师安心师云儞若道有二祖即合觅得心觅心不可得故所以道与儞安心竟若有所得全归生灭问佛穷得无明否即师云无明即是一切诸佛得道之处所以缘起是道场所见一尘一色便合无边理性举足下足不离道场道场者无所得也我向儞道秪为无所得名为坐道场云无明者为明为暗师云非明非暗明暗是代谢之法无明且不明亦不暗不明祇是本明不明不暗秪是本明不明不暗秪者一句子乱却天下人眼所以道假使满世间皆如舍利弗尽思共度量不能测佛智其无碍慧出过虗空无儞语论处释迦量等三千大千世界忽有一X菩萨出来一跨跨却三千大千世界不出普贤一毛孔儞如今把什么本领拟学他云既是学不得为什么道归源性无二方便有多门如之何师云归智其无碍惠出过虗空无儞语论处释迦量等三千大千世界忽有一菩萨出来一跨跨却三千大千世界不出普贤一毛孔儞如今把什么本领拟学他云既是学不得为什么道归源性无二方便有多门如之何师云归源性无二者无明实性即诸佛性方便有多门者声闻人见无明生亦见无明灭缘觉人但见无明灭不见无明生念念证寂灭诸佛见众生终日生而无生终日灭而无灭无生无灭即大乘果所以道果满菩提圆花开世界起举足即佛下足即众生诸佛两足尊者即理足变足众生足生死涅槃一切等足足故不求是儞如今念念学佛即嫌着众生若嫌着众生即是谤他十方诸佛所以佛出世来执除粪器蠲除戏论之粪秪教儞除却从来学心见心除得尽即不随戏论亦云般粪出秪教儞不生心心若不生自然成大智大智者决定不分别佛与众生一切尽不分别始得入我曹溪门下故自古先圣云少人行我此法门所以无行为法门秪是一心门一切人到者里尽不敢入不道全无秪是少人得今者即是佛珍重师于大中年中终于本山唐宣宗勅断际禅师塔曰广业广灯录卷第八X天圣广灯录X卍XXX天圣广灯录卷第九宋实洪州大雄山百丈怀海禅师夫语须辨缁素须识总别语须识了义不了义教语了义教辨清不了义教辨浊说秽法边垢拣凡说清法边垢拣圣从九部教说向前众生无眼须人雕琢若于聋俗人前说直须教渠出家持戒修禅学惠若是过量俗人亦不得向佗恁么说如维摩诘傅大士等类若于沙门前说佗沙门巳受白四羯磨讫具足全是戒定慧力更向佗恁么说名非时语说不应时亦名绮语若是沙门须说净法边垢须说离有无等法离一切修证亦离于离若于沙门中剥除习染沙门除贪瞋病不去亦名聋俗亦须教渠修禅学惠若是二乘僧佗歇贪瞋病去尽依在无贪将为是今无色界是障佛光明是出佛身血亦须教渠修禅学惠须辨清浊语浊法者贪瞋爱取等多名但于清浊两流凡圣等法色声香味触法世间出世间法都不得有纤毫爱取归不爱取依住不爱取将为是今初善是住调伏心是声闻人是恋筏不舍人是二乘道是禅那果归不爱取亦莫依住不爱取是中善是半字教犹是无色界免堕二乘道免堕魔民道犹是禅那病是菩萨缚归不依住X不爱取亦不作不依住知解是后善是满字教免堕无色界免堕禅那执免堕菩萨乘免堕魔王位为智障地障行障故见自巳佛性如夜见色如云佛地断二愚一微细所知愚二极微细所知愚故云有大智人破尘出经卷若透三句得遇不被三段管教家举喻如鹿得三跳出网唤作缠外佛无物拘系得渠是属然灯后佛是最上乘最上上智是佛道上立此人是佛有佛性是导师是使得无所碍风是无碍惠于后能使得因果福智自由是作车运载因果处于生不被生之所留处于死不被死之所碍处于五阴如门开不被五阴碍去住自由出入无难若能漝么不论阶梯胜劣乃至蚁子之身但能漝么尽是净妙国土不可思议此犹是解缚语彼自无疮勿伤之也佛疮菩萨等疮但说有无等法尽是伤也有无管一切法十地是浊流河众作清流说竖清相说浊过患向前十大弟子舍利弗富楼那正信阿难邪信善星等箇箇有󳭘样箇箇有则候一一被导师说破不是四禅八定阿罗汉等住定八万劫他是依执所行被净法酒醉故云声闻人闻佛法不能发无上道心所以断善根人无佛性教云唤作解脱深坑可畏之处一念心退转堕地狱犹如箭射亦不得一向说退亦不得一向说不退秪如文殊观音势至等却来须陀洹地同类诱引不得言他退当漝么时秪唤作须陀洹人秪如今鑑觉但不被一切有无诸法管透三句及X一切逆顺境得过闻百千万亿佛出世间如不闻相似亦不依住不闻亦不作不依住知解说他者箇人退不得量数管他不着是佛常住世间而不染世间法说佛转法轮退是谤佛法僧说佛不转法轮不退亦是谤佛法僧肇云菩提之道不可图度高而无上广不可极渊而无下深不可测语也垛生招箭言鉴觉犹不是从浊辨清许说如今鉴觉是外别有尽是魔说若守住如今鉴觉亦同魔说亦名自然外道说如今鉴觉是自巳佛是尺寸语是图度语似野干鸣犹属黐胶门本来不认自知自觉是自巳佛向外驰求觅佛假善知识说出自知自觉作药治箇向外驰求病归不向外驰求病瘥须除药若执住自知自觉是禅那病是辙底声闻如水成氷全氷是水救渴难望亦云必死之病世医拱手无始不是佛莫作佛解佛是众生边药无病不要喫药药病俱消喻如清水佛似甘草和水亦似密和水极是甘美若同清水边数即不着不是无是本有亦云此理是诸人本有诸佛菩萨唤作示珠人从来不是箇物不用知渠解渠不用是渠非渠但割断两头句割断有句不有句割断无句不无句两头迹不现两头捉汝不着量数管汝不得不是欠少不是具足非凡非圣非明非暗不是有知不是无知不是系缚不是解脱不是一切名目何以不是实语若为雕琢虗空作得佛相貌若为说道虗空是青黄赤白作得如云法无有比无可X喻故法身无为不堕诸数故云圣体无名不可说如实理空门难凑喻如大末虫处处能泊唯不能泊于火𦦨之上众生亦尔处处能缘唯不能缘于般若之上参善知识求觅一知一解是善知识魔生语见故若发四弘誓愿今度一切众生尽然后我始成佛是菩萨法智魔誓愿不相舍故若持斋戒修禅学慧是有漏善根纵然座道场示现成等正觉度恒沙数人尽证辟支佛果是善根魔起贪着故若于诸法都无贪染神理独存住甚深禅定更不昇进是三昧魔久躭翫故至上涅槃离欲寂静是魔业若智慧脱若干魔网不去纵解百本围陀经尽是地狱滓若觅如佛相似无有是处如今闻说不着一切善恶有无等法即为堕空不知弃本逐末却是堕空也求佛求菩提及一切有无等法是弃本逐末秪如今麤食甃命补破遮寒渴即掬水喫余外但是一切有无等法都无纤毫系念此人渐有轻明分善知识不执有不执无脱得十句魔语出语不系缚人所有言说不自称师说如谷响言满天下无口过堪依止若道我能说能解说我是和尚汝是弟子者箇同于魔说无端说道目击道存是佛不是佛是菩提涅槃解脱等无端说一知一解见举一手竖一指云是禅是道者箇语系缚人未有住时秪是重增比丘绳索纵然不说亦有口过宁作心师不师于心不了义教有人天师有导师了义教中不为人天师不师于法未能依得玄鉴X且依得了义教犹有相亲分若是不了义教秪合聋俗人前说秪如今伹不依住一切有无诸法亦不住无依住亦不作不依住知解是名大善知识亦云唯佛一人是大善知识为无两人余者尽名外道亦名魔说如今秪是说破两头句一切有无等法但莫贪染及解缚之事无别语句教人若道别有语句教人别有法与人者比名外道亦名魔说须识了义教不了义教语须识遮语不遮语须识生死语须识药病语须识逆顺喻语须识总别语说道修行得佛有修有证是心是佛即心即佛是佛说是不了义教语是不遮语是总语是升合担语是拣秽法边语是顺喻语是死语是凡夫前语不许修行得佛无修无证非心非佛亦是佛说是了义教语是遮语是别语是百石担语是三乘教外语是逆喻语是拣净法边语是生语是地位人前语从须陀洹向上直至十地但有语句尽属法尘垢但有语句尽属烦恼边收但有语句尽属不了义教了义教是持不了义教是犯佛地无持犯了义不了义教尽不许也从苗辨地从浊辨清秪如今鉴觉若从清边数鉴觉亦不是清不鉴觉亦不是清亦不是不清亦不是圣亦不是不圣亦不是见水浊说水浊过患水若清都无可说今却浊他水若有无问之问亦有无说之说佛不为佛说法平等真如法界无佛不受众生佛不住佛名真福田须辨主客语贪染一切有无境法被一切有无境惑乱X自心是魔王照用属魔民秪如金鉴觉但不依住一切有无诸法世间出世间法亦不作不依住知解亦不依住无依住知解自心是佛照用属菩萨心心是主宰照用属客尘如波说水照万像以无功若能寂照不自玄旨自然贯穿古今如云神无照功至功常存能一切处为导师众生性识他为未曾蹋佛阶梯是黐胶性多时黏着有无诸法乍喫玄旨药不得乍闻格外语他信不及所以菩提树下三七日默然思惟智惠冥朦难说无可比喻说众生有佛性亦谤佛法僧说众生无佛性亦谤佛法僧若言有佛性名执着谤若言无佛性名虗妄谤如云说佛性有则增益谤说佛性无则损减谤说佛性亦有亦无则相违谤说佛性非有非无则戏论谤始欲不说众生无解脱之期始欲说之众生又随语生解益少损多故云我宁不说法疾入于涅槃向后返寻过去诸佛皆说三乘法向后假说假立名字本不是佛向渠说是佛本不是菩提向渠说是菩提涅槃解脱等知渠檐百石檐不起且与渠一升一合檐知渠难信了义教且与渠说不了义教且得善法流行亦胜于恶法善果限满恶果便到得佛则有众生到得涅槃则有生死到得明则有暗到但是有漏因果翻覆无有不相酬者若欲免见翻覆之事但割断两头句量数管不着不佛不众生不亲不踈不高不下不平不等不去不来但不着文字隔渠两头捉汝不得免苦乐相形免明X暗相酬实理真实亦不真实虗妄亦不虗妄不是量数物喻如虗空不可修治若心有少许作解即被量数管着亦如卦兆被金木水火土管亦如黐胶五处俱黏魔王捉得自在还家夫教语皆三句相连初中后善初直须教渠发善心中破善心后始明好善菩萨即非菩萨是名菩萨法非法非今法总与磨也若秪说一句令众生入地狱若三句一时说渠自入地狱不于教主事说道如今鑑觉是自巳佛是初善不守住如今鉴觉是中善亦不作不守住知解是后善如前属然灯后佛秪是不凡亦不圣莫错说佛今非凡非圣此土初祖云无能无圣为佛圣若言佛圣者秪如九品精灵龙畜之类及释梵等皆能通变上品精灵亦知今古百劫时事岂得是佛如阿脩罗王身极长大敌两倍须弥山与帝释战时知力不如领百万兵众入藕丝孔里藏通变辨才不少他且不是佛教语节级奢缓陞降不同未悟未解时名贪瞋悟了唤作佛慧故云不异旧时人秪异旧时行履处问斩草伐木掘地垦土为有罪报相否师云不得定言有罪亦不得定言无罪有罪无罪事在当人若贪染一切有无等法有取舍心在透三句不过此人定言有罪若透三句外心如虗空亦莫作虗空想此人定言无罪又云罪若作了道不见有罪无有是处若不作罪道有罪亦无有是处如律中本迷教人及转相杀尚不得杀罪何况禅宗下相承心如虗空不X停留一物亦无虗空相将罪何处安着亦名禅道不用修但莫污染亦云但融冶表里心尽即得亦云但约照境秪如今照一切有无等法都无贪取亦莫取着亦云合与磨学今似浣垢衣今是本有垢是外来闻说一切有无声色如似垢腻都莫将心凑泊菩提树下三十二相八十种好属色十二分教属声秪如今截断一切有无声色流过心如虗空相似合与磨学如救头然始得临命终时寻旧熟路行尚不彻到与磨时新调始学如何了得临终之际所有习念尽为胜境现前随心所爱重处先受秪如今不作恶事当此之时亦无恶境纵有恶境亦变成好境若怕临终之时慞狂不得自由即须如今便自由始得秪如今于一一境法都无爱染亦莫依住知解便是自由人如今是因临终是果果业巳现如何怕得怕是古今古若有今今亦有古古若有佛今亦有佛如今若得直至未来际得秪如今一念一念不被一切有无等法管自古自今佛秪是人人秪是佛亦是三昧定不用将定入定不用将禅想禅不用将佛觅佛如云法不求法法不得法法不行法法不见法自然得法不以得更得所以菩萨应如是正念诸法罄然独存亦无知独存之法智性自如如非因所置亦名体结亦名体集不是智知不是识识绝思量处凝寂体尽忖度永亡如海大流尽波浪不复生亦云如大海水无风帀帀之波忽知帀帀之波此是细中之麤亡知X于知还如细中之细是佛境界从此初知名三昧之顶亦名三昧王亦名尔焰智出生一切诸三昧灌一切诸法王子顶于一切色声香味触法剎土成等正觉内外通达悉无有碍一色一尘一佛一色一切佛一切色一切尘一切佛一切色声香味触法亦复如是一一徧满一切剎土此是细中之麤是善境界是一切上流知觉闻见亦是一切上流出生入死度一切有无等法是上流所说亦是上流涅槃是无上道是无等等呪是第一之说于诸说中最为甚深无人能到诸佛护念犹如清波能说一切水清浊深流广大之用诸佛护念行住坐卧若能如是我时为现清净光明身又云如汝自等语等我亦如然一佛剎声一佛剎香一佛剎味一佛剎触一佛剎事悉皆如是从此上至莲华藏世界纵广总皆如是若守初知为解名顶结亦名堕顶结是一切尘劳之根本自生知见无绳自缚所知故系世有二十五又散一切诸烦恼门缚着于他此初知二乘见之名为尔𦦨识亦名微细烦恼便即断除既得断巳名为回神住空窟亦名三昧酒所醉亦名解脱魔所缚世界成坏定力所持漏向别国土都不觉知亦名解脱深坑可畏之处菩萨悉皆远离夫读经看教语言皆须宛转归就自巳但是一切言教秪明如今鑑觉自性但不被一切有无诸境转是汝导师能照破一切有无诸境是金刚惠即有自由独立分若不能与磨会得纵然诵得X十二围陀典秪成箇增上慢却是谤佛不是修行但离一切声色亦不住于离亦不住于知解是修行读经看教若准世间是好事若向明理人边数此是壅塞人十地之人脱不去流入生死河伹是三乘教皆治贪瞋等病秪如今念念若有贪瞋等病先须治之不用覔义句知解知解属贪今却变成病秪如今伹离一切有无诸法亦离于离透过三句外自然与佛无差既自是佛何虑佛不解语秪恐不是佛被有无诸法缚不得自由是以理未立先有福智被福智载如贱如贵不如先立理后有福智若要福智临时作得撮金成土撮土为金变海水为酥酪碎须弥为微尘摄四大海水入一毛孔于一义作无量义于无量义作一义亦云失脚作转轮王令四天下人一日行十善此福智犹不能筭自巳鑑觉名王缘念着有无诸法名转轮王秪如今于藏腑中都不纳一切有无等法离四句外名空今名不死药为唤前王名不死药虽云不死药与王共服亦非二物亦非一物若作一二解亦名转轮王秪如今有人以福智四事供养四百万亿阿僧祇世界六趣四生随其所欲满八十年巳后作是念然此众生皆巳衰老我当以佛法而训导之令得须陀洹果乃至阿罗汉道如是施主伹施众生一切乐具功德尚自无量何况令得须陀洹果乃至阿罗汉道功德无量无边犹不如第五十人闻经随喜功德报恩经云摩耶夫人生五百太子尽X得辟支佛果而皆灭度各各起塔供养一一礼拜叹言不如生于一子得无上菩提省我心力秪如今于百千万众中有一人得者价直三千大千世界所以常劝众人须玄解自理自理若玄使得福智如贵使贱亦如无住车若守此作解名髻中珠亦名有价宝珠亦名运粪人若不守此为解如王髻中明珠与之亦名无价大宝亦名运粪出佛直是缠外人却来缠内与磨作佛直是生死那边人直是玄绝那边人却来向者岸与磨作佛人及猕猴俱不能行人喻十地菩萨猕猴喻于凡夫读经看教求一切知解不是一向不许解得三乘教善得璎珞庄严具得三十二相窟宅覔佛即不得教云躭着小乘三藏学者犹不许亲近何况自为是破戒比丘名字罗汉涅槃经中被配入十六恶律仪中同于畋猎渔捕为利养故杀害大乘方等犹如甘露亦如毒药销得去如甘露销不去如毒药读经看教若不解他生死语决定透他义句不过莫读最第一亦云须看教亦须参善知识第一须自有眼须辨他生死语始得若辨白不得决定透不过秪是重增比丘绳索所以教学玄旨人不遣读文字如云说体不说相说义不说文如是说者名真说若说文字皆是诽谤是名邪说菩萨若说当如法说亦名真说当令众生持心不持事持行不持法说人不说字说义不说文说道欲界无禅亦是带一只眼人语既云欲界无禅凭何得至色界先因地上X习二种定然后得至初禅有想定无想定有想定生色界四禅等天无想定生无色界四空等天欲界灼然无禅禅是色界问如今说此土有禅如何师云不动不禅是如来禅离生禅想问如何是有情无佛性无情有佛性师云从人至佛是圣情执从人至地狱是凡情执秪如今但于凡圣二境有染爱心是名有情无佛性秪如今但于凡圣二境及一切有无诸法都无取舍心亦无今取舍知解是名无情有佛性秖是无其情系故名无情不同木石太虗黄花翠竹之无情将为有佛性若言有者何故经中不见受记而得成佛者秪如今鑑觉但不破有情改变喻如翠竹无不应机无不知时喻如黄花又云若踏佛阶梯无情有佛性若未踏佛阶梯有情无佛性问大通智胜佛十劫座道场佛法不现前不得成佛道如何师云劫者滞也亦二住也住一善滞于十善西国云佛此土云觉自巳鑑觉滞着于善善根人无佛性故云佛法不现前不得成佛道触恶住恶名众生觉触善住善名声闻觉不住善恶二边不依住将为是者名二乘觉亦名辟支佛觉归不依住善恶二边亦不作不依住知解名菩萨觉既不依住亦不作无依住知解始得名为佛觉如云佛不住佛名真福田若于千万人中忽有一人得者名无价宝能于X一切处为导师无佛处云是佛无法处云是法无僧处云是僧名转大法轮问从上祖宗皆有密语递相传授如何师云无有密语如来无有秘密藏秪如今鑑觉语言分明觅形相了不可得是密语从须陀洹向上直至十地但有语句尽属法之尘垢但有语句尽属烦恼边收但有语句尽属不了义教但有语句尽不许也了义教俱非也更讨什么密语问空生大觉中如海一沤发如何师云空喻于沤海喻于性自巳灵觉之性过于虗空故云空生大觉中如海一沤发问伐林莫伐树如何师云林者喻于心树者喻于身因说林故生怖故云伐林莫伐树问语也垛生招箭言归垛生不得无患今累既同缁素何辨师云但却发箭途中相拄如其相差必有所伤谷中寻响累劫无形响在口边得失在于来问却问所归还被于箭亦如知幻不是幻三祖云不识玄旨徒劳念静亦云认物为见如持瓦砾用将何为若言不见木石何殊是故见与不见二俱有失举一例诸问无烦恼今有三十二相如何师云是佛边事本有烦恼今有三十二相秪如今凡情是问不见如来顶相如何师云为作有边见无边见所以不见如来顶相秪如今都无一切有无等见亦无无见是名顶相现X问如今沙门尽言我依佛教学一经一论一禅一律一知一解合受檀越四事供养为销得否师云但约如今照用一声一色一香一味于一切有无诸法一一境上都无纤尘取染亦不依住无取染亦无不依住知解者箇人日食万两黄金亦能销得秪如今照一切有无等法于六根门头刮削併当贪爱有纤毫治不去乃至乞施主一粒米一缕线箇箇披毛戴角牵犂负重一一须偿他始得为不依佛佛是无着人无求人无依人如今波波贪觅佛尽皆背也故云久亲近于佛不识于佛性唯观救世者轮回六趣中久乃见佛者为说佛难值文殊是七佛祖师亦云是娑婆世界第一主首菩萨无端作见佛想闻法想被佛威神力故犹降二铁围山他不是不解特与诸学人作标则令诸后学人莫作与么见闻但无一切有无等法有无等见一一箇箇透过三句外是名如意宝是名宝华承足若作佛见法见但是一切有无等见名眼翳见所见故亦名见缠亦名见盖亦名见孽秪如今念念及一切见闻觉知及一切尘垢祛得尽但是一尘一色总是一佛但起一念总是二佛三世五阴念念谁知其数是名佛𨵩塞虗空是名分身佛是名宝塔现是以常叹言嗟见今日所依之命依一颗米一茎菜饷时不得食饥死不得水渴死不得火寒死欠一日不生欠一日不死被四大把定不如先达者入火不烧入水不溺傥要烧便烧要溺便溺要X生即生要死即死去住自由者箇人有自由分心若不乱不用求佛求菩提涅槃若着佛求属贪贪变成病故云佛病最难治谤佛谤法乃可取食食者是自巳灵觉性无漏饭解脱食此语治十地菩萨病是从初至十地也秪如今但有一切求心尽名破戒比丘名字罗汉尽名野干灼然销他供养不得秪如今闻声如响等齅香如风等离一切有无等法亦不住于离亦无不依住知解此人一切罪垢不能相累为求无上菩提涅槃故名出家犹是邪愿况乎世间诤论觅胜负说我能我解贪一门徒爱一弟子恋一住处结一檀越一衣一食一名一利又言我得一切无碍秪是自诳秪如今能于自巳五阴不为其主被人割截节节支解都无怨恡之心亦不烦恼乃至自巳弟子被人鞭打从头至足如上一一等事都无一念生彼我心犹依住无一念将为是此名法尘垢十地之人脱不去流入生死河所以常劝众人须惧法尘烦恼如惧三涂乃有独立分假使有一法过于涅槃者亦无少许生珍重想此人步步是佛不假脚踏莲华分身百僚秪如今于一切有无等法有纤毫爱染心纵然脚踏莲华亦同魔作若执本清净本解脱自是佛自是禅道解者即属自然外道若执因缘修成证得者即属因缘外道执有即属常见外道执无即属断见外道执亦有亦无即属边见外道执非有非无即属空见外道亦云愚痴外道秪如今但莫作佛见X涅槃等见都无一切有无等见亦无无见名正见无一切闻亦无无闻名正闻是名摧伏外道无凡夫魔来是大神呪无二乘魔来是大明呪无菩萨魔来是无上呪乃至亦无佛魔来是无等等呪一变众生谄曲修罗二变二乘谄曲修罗三变菩萨谄曲脩罗是三变净土但是一切有无凡圣等法喻如金鑛自巳如理喻如于金金与鑛各相去离真金露现忽有人觅钱觅宝变金为钱与他亦如面体真正无诸沙卤有人乞䭔变面为䭔与他亦如智臣善解王意王若行时索仙陀婆即便奉马食时索仙陀婆即便奉盐此等喻学玄旨人善能通达应机不失亦云六绝师子志公云随人造作百变十地菩萨不饥不饱入水不溺入火不烧傥要烧且不可得烧他被量数管定佛则不与么入火不烧傥要烧便烧要溺便溺他使得四大风水自由一切色是佛色一切声是佛声自巳滓秽谄曲心尽透过三句外得说此语菩萨清净弟子明白所有言说不执无有一切照用不拘清浊有病不喫药是愚人无病喫药是声闻人定执一法名定性声闻一向多闻名增上慢声闻知他名有学声闻沉空滞寂及自知名无学声闻贪瞋痴等是毒十二分教是药毒未销药不得除无病喫药药变成病病去药不销不生不灭是无常义涅槃经云有三恶欲一欲得四众围绕二欲得一切人为我门徒三欲得一切人知我是圣人及阿罗汉又迦叶经云一X欲求见未来佛二欲求转轮王三欲求剎利大姓四欲得婆罗门大姓乃至厌生死求涅槃如是恶欲先须断之秪如今伹有取染心动念尽名恶欲尽属六欲天总被波旬管问二十年中常令除粪如何师云但息一切有无知见但息一切贪求箇箇透过三句外是名除粪秪如今求佛求菩提求一切有无等法是名运粪入不名运粪出秪如今作佛见作佛解伹有所见所求所着尽名戏论之粪亦名麤言亦名死语如云大海不宿死尸等闲说话不名戏论说辨清浊名戏论教文都总有二十一般空淘择众生尘累沙门持斋持戒忍辱柔和慈悲喜舍寻常是僧家法则会与么宛然依佛教秪是不许贪着依执若希望得佛得菩提等法者似手触火文殊云若起佛见法见应当害巳所以文殊执剑于瞿昙鸯掘持刀于释氏如云菩萨行五无间而不入无间地狱他是玄通无间不同众生五逆无间从波旬直至佛尽是垢腻都无纤毫依执如是名二乘道况乎诤论觅胜负说我能我解秪名诤论僧不名无为僧秪如今但不贪染一切有无诸法是名无生是名正信信着一切法名信不具亦名信不圆亦名偏信不具故名一阐提如今欲得蓦直悟解但人法俱泯人法俱绝人法俱空透三句外是名不堕诸数人者是信法者是戒施闻慧等菩萨忍不成佛忍不作众生忍不持戒忍不破戒故云不持X不犯智浊照清慧清识浊在佛名照慧在菩萨名智在二乘及众生边名识亦名烦恼在佛名果中说因在众生名因中说果在佛名转法轮在众生名法轮转在菩萨名璎珞庄严具在众生名五阴丛林在佛名本地无明是无明明故云无明为道体不同众生暗蔽无明彼是所此是能彼是所闻此是能闻不一不异不断不常不来不去是生语句是出辙语句不明不暗不佛不众生总与么也来去断常佛与众生是死语徧不徧同异断常等是外道义般若波罗蜜是自巳佛性亦云摩诃衍摩诃是大义衍是乘义若守住自巳知觉又成自然外道不用守如今鑑觉不用别求佛若更别求又属因缘外道此土初祖云心有所是必有所非若贵一物则被一物惑若重一物则被一物惑信被信惑不信又成谤莫贵莫不贵莫信莫不信佛亦不是无为虽不是无为又不是冥寞犹如虗空佛是大心众生鑑觉多鑑觉虽多他鑑觉清净贪瞋鬼捉他不着佛是缠外人无纤毫爱取亦无无爱取知解是名具足六度万行若要庄严具种种皆有如不要他不用亦不失他使得因果福智自由是修行非是执劳负重唤作修行却不与么三身一体三身一者法身实相佛法身佛不明不暗明暗属幻化实相由对虗得名本无一切名目如云佛身无为不堕诸数成佛献盖等是升合担语要从浊辨清得名故云实相法身佛是名清净法身毗卢遮那X佛亦名虗空法身佛亦名大圆镜智亦名第八识亦名性宗亦名空宗亦名佛居不净不秽土亦名在窟师子亦名金刚后得智亦名无垢檀亦名第一义空亦名玄旨三祖云不识玄旨徒劳念静二报身佛菩提树下佛亦名幻化佛亦名相好佛亦名应身佛是名圆满报身卢舍那佛亦名平等性智亦名第七识亦名酬因答果佛同五十二禅那数同阿罗汉辟支佛同一切菩萨等同受生灭等苦不同众生系业等苦三化身佛秪如今于一切有无诸法都无贪染亦无无染离四句外所有言说辨才名化身佛是名千百亿化身释迦牟尼佛亦名大神变亦名游戏神通亦名妙观察智亦名第六识供养者净三业前际无烦恼可断中际无自性可守后际无佛可成是三际断是三业清净是三轮空是三檀空云何比丘给侍于佛所谓不漏六根者亦名庄严空无诸漏林树庄严空无诸染花果庄严空无佛眼约修行人法眼辨清浊亦不作辨清浊知解是名乃至无眼宝积经云法身不可以见闻觉知求非肉眼所见以无色故非天眼所见以无妄故非慧眼所见以离相故非法眼所见以离诸行故非佛眼所见以离诸识故若不作如是见是名佛见同色非形色名真色同空非太虗名真空色空亦是药病相治语法界观云不可言即色不即色亦不可言即空不即空眼耳鼻舌身意不纳一切有无诸法名转入第七地七地菩萨不退七X地向上三地菩萨心地明白易染说火即烧从色界向上布施是病悭贪是药从色界向下悭贪是病布施是药有作戒者割断世间法但不身手作无过无作戒亦云无表戒亦云无漏戒但有举心动念尽名破戒秪如今但不被一切有无诸境惑乱亦不依住不惑乱亦无不依住知解是名徧学是名勤护念是名广流布未悟未解时名母悟了名子亦无无悟解知解是名母子俱丧无善缠无恶缠无佛缠无众生缠量数亦然乃至都无一切量数缠故云佛是出缠过量人贪爱知解义句如母爱子唯多与儿酥喫消与不消都总不知此语喻十地受人天尊贵烦恼生色界无色界禅定福乐烦恼不得自在神通飞腾隐显徧至十方诸佛净土听法之烦恼学慈悲喜舍因缘烦恼学空平等中道烦恼学三明六通四无碍烦恼学大乘心发四弘誓愿烦恼初地二地三地四地明解烦恼五地六地七地诸知见烦恼八地九地十地菩萨双照二谛烦恼乃至学佛果百万阿僧祇诸行烦恼唯贪义句知解不知却是系缚烦故云见河能漂香象问见否答曰见又问见后如何答曰见无二既云见无二不以见见于见若见更见为前见是为后见是如云见见之时见非是见见犹离见见不能及所以不行见法不行闻法不行觉法诸佛疾与授记难曰见既不是授记之言复何用记师云先悟宗人不被一切有无诸法相拘如浣X垢衣故云离相名佛虗实尽不存中旨独玄玄达一路同道后进契其阶故云授记耳无明为父贪爱为母自巳是病还医自巳是药自巳是刀还杀自巳无明贪爱父母故云杀父害母一语类破一切法喫非时食者亦复如何秪如今但是一切有无等法尽是喫非时食也亦名恶食是秽食置于宝器是破戒是妄语是杂食佛是无求人如今贪求一切有无诸法但是所有所作皆背也却是谤佛伹有贪染尽名授手秪如今但不贪染亦不依住不贪染亦无不依住知解是名般若火是烧手指是不惜躯命是节节支解是出世间是掌世界于他方秪如今若于十二分教及一切有无诸法于藏腑中有纤毫停留是不出网伹有所求所得但有生心动念尽名野干秪如今于藏腑中都无所求都无所得此人是大施主是师子吼亦不依住无所得亦无不依住知解是名六绝师子人我不生诸恶不起是纳须弥于芥子中不起一切贪瞋八风等是悉能吸四大海水入口中不受一切虗妄语言是不入耳中不令身起一切恶于人是纳一切火于腹中秪如今于一一境不惑不乱不瞋不喜于自巳六根门头刮削併当得净洁是无事人胜一切知解头陀精进是名天眼亦名了照为眼是名法界性是作车载因果佛出世度众生则得前念不生后念莫续前念业谢名度众生前念若瞋即将喜药治之即名为有佛度众生伹是一切言教秪X是治病为病不同药亦不同所以有时说有佛有时说无佛实语治病病若得瘥箇箇是实语治病若不瘥箇箇是虗妄语实语是虗妄语生见故虗妄是实语断众生颠倒故为病是虗妄秖有虗妄药相治佛出世度众生是九部教语是不了义教语瞋及喜病及药总是自巳更无两人何处有佛出世何处有众生可度如经云实无众生得灭度者亦云不爱佛菩提不贪染有无诸法名为度他亦不守住自巳名为自度为病不同药亦不同处方不同不得一向固执依佛依菩提等法尽是依方故云至于智者不得一向教中所辨喻如黄叶亦如空拳诳小儿若人不知此理名同无明云行般若菩萨不得取我语及依教勑瞋如石头爱如河水秪如今但无瞋无爱是透山河石壁直为治聋俗病多闻辩说治眼病从人至佛是得从人至地狱是失是非亦然三祖云得失是非一时放却不执住一切有无诸法是名不住有缘亦不依住不依住是名不住空忍执自己是佛自己是禅道解者名内见执因缘修证而成者名外见志公云内见外见俱错眼耳鼻舌各各不贪染一切有无诸法是名受持四句偈亦名四果六入无迹亦名六通秪如今但不被一切有无诸法碍亦无不依住知解是名神通不守此神通是名无神通如云无神通菩萨足迹不可寻是佛向上人最不可思议人是自巳天是智照赞即喜喜者属境境是天赞是人人天X交接两得相见亦云净智为天正智为人本不是佛向渠说是佛名体结秪如今但莫作佛知解亦无无不依住知解是名灭结亦名真如亦名体如求佛求菩提名现身意秪如今但有一切求心尽名现身意如云求菩提虽是胜求重增尘累求佛是佛众求一切有无诸法是众生众秪如今鑑觉但不依住一切有无诸法是不入众数秪如今于一一声香味触法等不爱于一一境不贪但无十句浊心是了因成佛学文句觅解者名缘因成佛见佛知佛则得说佛有知有见却是谤佛若云佛知佛见佛闻佛说即得见火即得火见即不得如刀割物即得物割刀即不得知佛人见佛人闻佛人说佛人如恒河沙是佛知是佛见是佛闻是佛说万中无一秪为自无眼依他作眼教中唤作比量智秪如今贪佛知解亦是比量智世间譬喻是顺喻不了义教了义教是顺喻是逆喻舍头目髓脑是逆喻如今不爱佛菩提等法是逆喻难舍喻于头目髓脑如照着一切有无境法名头被一切有无境法相挠着名手都未照前境时名髓脑圣地习凡因佛入众生中同类诱引化导同渠饿鬼肢节火然与渠说般若波罗蜜令渠发心若一向在圣地凭何得至彼共渠语佛入诸类与众生作船筏同渠受苦无限劳极佛入苦处亦同众生受苦佛秪是去住自由不同众生佛不是虗空受苦何得不苦若说不苦此语违负等闲莫说错说佛神通自在不X自在具慙愧人不敢说佛是有为是无为不敢说佛自由不自由除赞药方外不欲得露现两头丑陋教云若人安佛菩提置有所是边其人得大罪亦云如不识佛人前向渠与么说无过如无漏牛乳能治有漏病其牛者不在高原不居下隰此牛乳堪作药高原喻于佛下隰喻于众生如云如来实智法身又无此病辨才无碍昇腾自在不生不灭是名生老病死疼痛㿇㿇是暗喫菌羹患痢疾而终是暗为藏明头迹明暗都遣莫取无取亦无无取他不明不暗王宫生纳耶输陀罗八相成道声闻外道妄想所计如云非杂食身纯陀云我知如来决定不受不食第一须具两只眼照破两头事莫秪带一双眼向一边行即有那箇边到功德天黑暗女相随有智主人二俱不受秪如今心如虗空相似学始有所成西国高祖云云山喻大涅槃此土初祖云心心如木石三祖云兀尔忘缘曹溪云善恶都莫思量先师云如迷人不辨方所肇公云闭智塞聦独觉冥冥者矣文殊云心同虗空故敬礼无所观甚深修多罗不闻不受持秪如今但是一切有无诸法都不见不闻六根杜塞若能与么学与么持经始有修行分者箇语逆耳苦口可中与么作得至第二第三生能向无佛处坐大道场示现成等正觉变恶为善变善为恶使恶法教化十地菩萨使善法教化地狱饿鬼能向明处解明缚能向暗处解暗缚撮金成土撮土成金百般作得变弄X自由于恒沙世界外有求救者婆伽婆即披三十二相见其人前同渠语音与渠说法随机感化应物殊形变现诸趣离我我所犹属彼边事犹是小用亦是佛事门中收大用者大身隐于无形大音匿于希声如木中之火如钟鼓之声因缘未具时不可言其有无傍报生天弃之如涕唾菩萨六度万行如乘死尸过岸如在牢狱厕孔得出佛披三十二相唤作垢腻之衣亦云若说佛一向不受五阴无有是处佛不是虗空何得一向不受佛秪是去住自由不同众生从一天界至一天界从一佛剎至一佛剎诸佛常法又云若据三乘教受他信施供养他在地狱中菩萨行慈悲同类化导报恩不可常在涅槃又云如火见火但莫手触火不烧人秪如今但无十句浊心贪心爱心染心瞋心执心住心依心着心取心恋心但是一句各有三句箇箇透过三句外但是一切照用任听纵横但是一切举动施为语默啼笑尽是佛慧天圣广灯录卷第九天圣广灯录X卍XXX天圣广灯录卷第十宋实镇州临济院义玄惠照禅师曹州南华人也俗姓邢X幼而颕异及落发受具志慕禅宗师在黄檗会中三年行业纯一首座叹曰然是后生与众有异首座问上座在此多少时也师云三年也首座云曾参问也无师云不曾参问不知问箇什么首座云汝何不去问堂头如何是佛法的的大意师便去问问声未绝黄檗便打师下来首座云问话作么生师云某甲问声未绝和尚便打某甲不会首座云但更去问师又去问黄檗又打如是三致问三打之师来白首座云幸蒙慈悲令某甲问讯和尚三度发问三度喫棒自恨障缘不领深旨今且辞去首座云汝若去须是辞和尚了去师礼拜退首座先到和尚处云问话底后生甚是如法若来辞和尚时方便接伊巳后穿凿一株大树与天下人作阴凉去在师便上去辞黄檗云不得往别处去汝向高安滩头大愚处去必为汝说师到大愚大愚问从什么处来师云黄檗处来愚云黄檗有何言句师云某甲三度问佛法的的大意三度喫棒不知某甲有过无过愚云黄檗恁么老婆为汝得彻困更来者里问有过无过师于言下大悟云元来黄檗佛法无多子大愚掫住云者尿牀子适来言道有过无过如今却道黄檗佛法无多子你见什么道理速道速道师于大愚胁下筑三筑大愚拓开云你师黄檗非干吾事师辞大愚却回黄檗黄檗见来便问者汉来来去去X有什么了期师云秪为老婆心切便人事了侍立檗问什么处来师云昨日奉和尚慈悲今参大愚去来檗云大愚有何言句师举大愚问某甲黄檗有何言句某甲遂举前话问他有过无过大愚道黄檗恁么老婆为汝得彻困更道有过无过某甲于言大悟檗云作么生得者汉来痛与一顿师云说什么待来即今便喫随后便掌檗云者风颠汉来者里捋虎须师便喝檗云侍者引者风颠汉参堂去沩山举前因缘问仰山临济当时得大愚力黄檗力仰山云非但捋虎须亦解骑虎头师又因栽松次檗问深山里栽许多松作什么师云一与山门作景致二与后人作标牓道了将䦆头打地一两下檗云虽然如是子巳喫吾三十棒了也师又以䦆头打地两下嘘嘘檗云吾宗到汝大兴于世沩山举前因缘问仰山黄檗当时祇嘱临济一人更有人在仰云有秪是年代深远不欲举似和尚沩云虽然如是吾且要知汝伹举看仰山云一人指南吴越令行遇大风即止师因普请次见黄檗来拄󰑁而立檗云者汉困也那师云䦆也来举困箇什么檗便打师接棒一送送倒檗唤维那维那扶我起维那近前云和尚争容得者风颠汉无礼檗起便打维那师䦆地云诸方火葬我者里一时活埋沩山问仰山黄檗打维那意作么生仰山云正贼走却罗踪人X喫棒师一日在僧堂前坐见黄檗来闭却目檗见乃作怖势便归方丈师随后上方丈礼谢首座在檗处侍立檗云此僧虽是后生却知有此事首座云老和尚却证据箇后生檗自于口上掴首座云知即得知即得师在堂内睡檗下来见以拄杖打板头一下师举头见是黄檗却睡檗又打牀一下往上问见首座坐禅檗云下间后生却坐禅汝者里妄想作什么首座云者风颠汉作什么檗打板头一下便出去沩山问仰山云黄檗意作么生仰云两彩一赛师一日与黄檗同赴普请师在后行檗回头见师空手檗问󰑁在什么处师云巳有人将去也檗云近前来共汝商量箇事师便近前檗竖起䦆头云祇者箇天下人拈掇不起师就手掣得竖起云为什么在某甲手里檗云今日自有人普请便归院后沩山举此话问仰山䦆在黄檗手里为什么却被临济夺却仰山云贼是小人智过君子黄檗因入厨见饭头问作什么饭头云拣众僧米檗云日喫多少头云两石五檗云莫太多头云犹恐少在檗便打饭头却举似师师云我与汝勘者老汉去才到檗处侍立次檗便举前因X缘师云饭头不会请和尚代一转语师便问莫太多檗云何不道来日更喫一顿师云说什么来日即今便喫道了便掌檗云者风颠汉又来者里将虎须师便喝出去后沩山举问仰山此二尊宿意作么生仰云和尚意作么生沩山养子方知父慈仰云不然沩云子又作么生仰云大似勾贼破家师为黄檗驰书去沩山仰山作知客接得书便问者箇是黄檗底那箇是上坐底师便掌仰山约住云老兄知是一般事便休同去参沩山沩便问黄檗师兄多少众师云七百众沩云什么人为导首师云适来巳达书了师却问沩山和尚此间多少众沩云一千五百众师云太多生沩云黄檗师兄亦不少解辞沩山仰山相送云汝向北去有箇住处师云岂有恁么事仰山云但去有一人佐辅汝此人有头无尾有始无终师到镇州普化在彼师住后赞佐于师师正化旺普化全身脱去师辞黄檗檗问什么处去师云不是河南便是河北檗便打师约住与师一掌檗大咲唤侍者将百丈先师禅板几案来师云侍者将火来黄檗云虽然如是汝伹将去巳后坐却天下人舌头去在后沩山举此话问仰山临济莫辜负他黄檗也无X仰山云不然沩山云子又作么生仰山云知恩方解报恩沩山云从上古人还用相似底也无仰山云有秪是年代深远不欲举似和尚沩山云虽然如是吾且不知子但举看仰山云秪如楞严会上阿难赞佛云将此深心奉尘剎是则名为报佛恩岂不是报恩之事沩山云如是如是见与师齐减师半德见过于师方堪传授上堂云赤肉团上有一无位真人常从汝等诸人面门出入未证据者看看时有僧出问如何是无位真人师下禅牀把住云道道僧拟议师拓开云无位真人是什么干屎橛便归方丈师问僧什么处来僧便喝师便揖坐僧拟议师便打师见僧来便竖起拂子僧礼拜师便打又见僧来亦竖起拂子僧不顾师亦打上堂有僧出礼拜师便喝僧云老和尚莫探头好师云你道落在什么处僧便喝又僧问如何是佛法大意师便喝僧礼拜师云儞道好喝也无僧云草贼大败师云过在什么处僧云再犯不容师云大众要会临济宾主句问取堂中二禅客便下座师一日同普化赴施主家斋次师问普化毛吞巨海芥纳须弥为是神通妙用本体如然普化踏倒饭牀师云太麤生普化云者里是什么所在说麤说细师来日又同普化赴斋师云今日供养何X似昨日普化依前踏倒饭牀师云得即得太麤生普化云瞎汉佛法说什么麤细师乃吐舌师一日与河阳木塔长老同在僧堂地炉内坐因说普化每日在街市掣风掣颠知他是凡是圣言犹未了普化入来师便问汝是凡是圣普化云汝且道我是凡是圣师便喝普化以手指云河阳新妇子木塔老婆禅临济小厮儿却具一只眼师云者贼普化云贼贼便出去一日普化在僧堂前喫生菜师见云大似一头驴普化便作驴鸣师云者贼普化云贼贼因普化常于街市中摇铃云明头来明头打暗头来暗头打四方八面来旋风打虗空来连架打师令侍者去才见如是道便把住云总不与么来时如何侍者如教普化拓开云来日大悲院里有斋侍者回举似师师云我从来疑着者汉普化一日于街市中就人乞直裰人皆与之普化俱不要师令院主买棺一具普化归来师云我与汝做得箇直裰了也普化便担出绕街市呌云临济与我做直裰了也我往东门迁化去市人竞随看之普化云我今日未来日往南门迁化去如是三日人巳不信至第四日无人随看独出城外自入棺内倩路行人钉之即时传布市人竞往开棺乃见全身脱去也有一老宿参师未曾人事便问礼即是不礼即是X师便喝老宿便礼拜师云好箇草贼老宿云贼贼便出去师云莫道无事好首座侍立次师云还有过也无首座云有师云宾家有过主家有过首座云二俱有过师云过在什么处首座便出去师云莫道无事好后有僧举似南泉南泉云官马相踏晚参示众云有时夺人不夺境有时夺境不夺人有时人境俱夺有时人境俱不夺时有僧问如何是夺人不夺境师云煦日发生铺地锦孾孩垂发白如丝云如何是夺境不夺人师云王令巳行天下徧将军塞外绝烟尘云如何是人境两俱夺师云并汾绝信独处一方云如何是人境俱不夺师云王登宝殿野老讴歌师因入军营赴斋门首见员僚师指露柱问是凡是圣员僚无语师打露柱云直饶道得也秪是箇木橛便入去师问院主什么处来主云州中粜黄米去来师云粜得尽么主云粜得尽师以拄杖面前画一画云还粜得者箇么主便喝师便打典座至师举前话典座云院主不会和尚意师云儞作么生典座便礼拜师亦打有座主来相看师问座主讲何经论主云某甲荒虗粗习百法论师云有一人于三乘十二分教明得有一人于三乘十二分教明不得此二人是同X是别主云明得即同明不得即别乐普为侍者在师后立云座主者里是什么所在说同说别师回首问侍者汝又作么生侍者便喝师送座主回来遂问侍者适来是汝喝老僧侍者云是师便打师闻第二代德山垂示云道得也三十棒道不得也三十棒师令乐普去问道得为什么也三十棒待伊打汝接住棒送一送看他作么生乐普到彼如教而问听山便打普接住送一送德山便归方丈普回举似师师云我从来疑着者汉虽然如是汝还见德山么普拟议师便打师因到河阳府府主王常侍请师昇座时麻浴出问大悲千手眼那箇是正眼师云大悲千手眼那箇是正眼速道速道麻浴拽师下座麻浴却座师近前云不审麻浴拟议师亦拽麻浴下座师却座麻浴便出去师便下座常侍一日访师同师于僧堂内乃问者一堂僧还看经么师云不看经侍云还学禅么师云不学禅侍云经又不看禅又不学毕竟作箇什么师云总教伊成佛作祖去侍云金屑虽贵落眼成翳又作么生师云将为儞是箇俗汉常侍又与诸官请师昇座师昇座云山僧今日事不获巳曲顺人情方登此座若约祖宗门下称扬大事直是开口不得无儞措足处山僧此日以常侍坚X请那隐纲宗还有作家战将直下展阵开旗对众证据看持有僧问如何是佛法大意师便喝僧礼拜师云者箇师僧却堪持论问师唱谁家曲宗风嗣阿谁师云我在黄檗处三度发问三度被打僧拟议师便喝随后打云不可向虗空里钉橛去也有座主问三乘十二分教岂不是明佛性师云荒草不曾锄主云佛岂赚人师云佛在什么处主无语师云对常侍前拟谩老僧速退速退妨他别人请问复云此日法筵为一大事故更有问话者么速致问来儞才开口早勿交涉也何以如此不见释尊云法离文字不属因不在缘故为儞信不及所以今日葛藤恐滞常侍与诸官员昧他佛性不如且退少信根人终无了日喝一喝便下座师到初祖塔头塔主云长老先礼佛先礼祖师云佛祖俱不礼塔主云佛祖与长老是什么冤家师便拂袖而出上堂僧问如何是佛法大意师竖起拂子僧便喝师便打又僧问如何是佛法大意师亦竖起拂子僧便喝师亦喝僧拟议师便打上堂云我二十年在黄檗先师处三度问佛法的的大意三度蒙他赐杖如蒿杖拂箸相似如今更思得一顿谁人为我行得时有僧出众云某甲行得师拈棒与僧其僧拟接师便打X问如何是劒刃上事师云祸事祸事僧拟议师便打问秖如石室行者踏碓志却移脚向什么处去师云没溺深泉师到杏山问如何是露地白牛山云呌呌师云哑那山云长老作么生师云者畜生赵州行脚时参师遇师洗脚次州便问如何是祖师西来意师云恰值老僧洗脚州近前作听势师云更要第二杓恶水泼在州便下去龙牙问如何是西来意师云与我过禅版来牙便过禅版与师师接得便打牙云打即任打要且无祖师意龙牙后到翠微问如何是西来意微云与我过蒲团来牙便过蒲团与翠微翠微接得便打牙云打即任打要且无祖师意牙住院后有僧入室请益云和尚行脚时参二尊宿因缘还肯他无牙云肯即深肯要且无祖师意径山有五百众少人参请黄檗令师去径山檗谓师曰汝到彼作么生师云某甲自有方便师到径山装腰上法堂见径山径山方举头师便喝径山拟开口师拂袖便行寻有僧问径山者僧适来有什么言句便喝和尚径山云者僧从黄檗会里来儞要知自去问取他径山五百众太半奔趂上堂云但有来者不亏欠伊总识伊来处与么来恰似失却不与么来无绳自缚一切时中莫乱斟酌会与不会都来是错分明与么道一任天下人贬剥久X立珍重上堂云一人在孤峯顶上无出身之路一人在十字街头亦无向背那箇在前那箇在后不作维摩诘不作傅大士久立珍重上堂云有一人论却在途中不离家舍有一人离家舍不在途中那箇合受人天供养便下座师见僧来展开两手僧无语师云会么云不会师云浑崙擘不开与儞两文钱师临迁化时上堂云吾灭后不得灭却吾正法眼藏三圣出云争敢灭却和尚正法眼藏师云巳后有人问儞向佗道什么三圣便喝师云谁知吾正法眼藏向者瞎驴边灭却乃有颂曰㳂流不止问如何真照无偏说自他离相离名人不禀吹毛用了急还磨言讫于法座上端然示寂时咸通七年丙戌四月初十日勅谥慧照禅师塔号澄灵天圣广灯录卷第十天圣广灯录X卍XXX天圣广灯录卷第十一宋勒镇州临济院义玄慧照禅师师示众云今时学佛法者且要求真正见解若得真正见解生死不染去住X自由不要求殊胜殊胜自至道流秪如自古先德皆有出人底路如山僧指示人处秪是要儞不受人惑要用便用更莫迟疑如今学者不得病在甚处病在不自信处儞若自信不及即便忙忙地徇一切境缚被他万境回换不得自由儞若能歇得念念驰求心便与祖佛不别儞欲得识祖么秪儞面前听法底是学人信不及便向外驰求设求得者皆是文字名相终不得他活祖意莫错禅德此时不遇万劫千生轮回三界徇好境掇去驴牛肚里生道流约山僧见处与释迦不别每日多般用处欠少什么六道神光未曾间歇若能如是见得秪是一生无事人大德三界无安犹如火宅此不是儞久停住处无常杀鬼一剎那间不拣贵贱老少儞要与祖佛不别但莫外求一念心上清净光是儞屋里法身佛儞一念心上无分别光是儞屋里报身佛儞一念心上无差别光是儞屋里化身佛此三种身是儞今目前听法底人秪为不向外驰求有此功用据经论家取三种身为极则约山僧见处不然此三种身是名言亦是三种衣古人云身依义立土据体论法性身法性土明知是光影大德儞且识取弄光影底人是诸佛之本源一切处是道流归舍处是儞四大色身不解说法听法脾胃肝胆不解说法听法虗空不解说法听法是什么解说法听法是儞目前历历底物一段孤明是者箇解说法听法若如是见得便与祖佛不别但一切时X中更莫间断触目皆是秪为情生智隔想变体殊所以轮回三界受种种苦约山僧见处无不甚深无不解脱道流心法无形通贯十方在眼曰见在耳曰闻在鼻齅香在口谈论在手执捉在足云奔本是一精明分为六和合一心既无随处解脱山僧恁么说意在什么处秪为道流一切驰求心不能歇上他古人闲机境道流取山僧见处坐断报化佛头十地满心犹如客作儿等妙二觉檐枷负鎻汉罗汉辟支犹如厕秽菩提涅槃如系驴橛何以如此秪为道流不达三祇劫空所以有此障碍若是真正道人终不如是但能随缘消旧业任运着衣裳要行即行要坐即坐无一念心希求佛果缘何如此古人云若欲作业求佛佛是生死大兆大德时光可惜秪拟傍家波波地学禅学道认名认句求佛求祖求善知识意度莫错道流儞秪有一箇父母更求何物儞自返照看古人云演若达多失却头求心歇处即无事大德且要平常莫作模样有一般不识好恶秀兵便即见神见鬼指东画西好晴好雨如是之流尽须抵债向阎老前吞热铁丸有日好人家男女被者一般野狐精魅所着便即揑怪瞎屡生索饭钱有日在师又云道流切要求取真正见解向天下横行免被者一般精魅惑乱无事是贵人更莫造作秪是平常儞拟向外傍家求过覔脚手错了也秪拟求佛佛是名句儞还识驰求底么三世十方佛祖出来也秪为求法如今参学X道流也秪为求法得法始了未得依前轮回吾道云何是法法者是心法心法无形通贯十方目前现用人信不及便乃认名认句向文字中求意度佛法天地悬殊道流山僧说法说什么法说心地法便能入凡入圣入净入秽入真入俗要且不是儞真俗凡圣能与一切真俗凡圣安着名字真俗凡圣与此人安着名字不得道流把得便用更不着名字号之为玄旨山僧说法与天下人别秪如有箇文殊普贤出来目前各现一身问法才道咨和尚我早辨了也老僧稳坐更有道流来相见时我尽辨了也何以如此秪为我见处别外不取凡圣内不住根本见彻本法更不疑谬师又云佛法无用功处秪是平常无事疴屎送尿着衣喫饭困来即卧愚人笑我智乃知焉古人云向外作功夫总是痴顽汉儞且随处作主立处皆真境来回换不得纵有从来习气五无间业自为解脱大海今时学者总不识法犹如触鼻羊逢着物安任口里奴即不辨宾主不分如是之流邪心入道閙处即入不得名为真出家人正是真俗家人夫出家者须辨得平常真正见解辨佛辨魔辨真辨伪辨凡辨圣若如是辨得名真出家若魔佛不辨正是出一家入一家唤作造业众生未得名为真出家秪如今有一箇佛魔同体不分如水乳合鹅王喫乳如明眼道流魔佛俱打儞若爱圣憎凡生死海里浮沈X问如何是佛魔师云儞一念心疑处是佛魔儞若达得万法无生心如幻化更无一尘一法处处清净是佛然佛与魔是染净二境约山僧见处无佛无众生无古无今得者便得不历时节无修无证无得无失一切时中更无别法设有一法过此者我说如梦如化山僧所说皆是道流即今目前孤明历历地听者此人处处不滞通贯十方三界自在入一切境差别不能回换一剎那间透入法界逢佛说佛逢祖说祖逢罗汉说罗汉逢饿鬼说饿鬼向一切处游履国土教化众生未曾离一念随处清净光透十方万法一如道流大丈夫儿今日方知本来无事秪为儞信不及念念驰求舍头覔头自不能歇如圆顿菩萨入法界现身向净土中厌凡忻圣如此之流取舍未忘染净心在如禅宗见解又且不然直是见今更无时节山僧说处皆是一期药病相治总无实法若如是见得是真出家日销万两黄金道流莫取次被诸方老师印破面门道我解禅解道辨似悬河皆是造地狱业若是真正学道人不求世间过切急要求真正见解若达真正见解圆明方始了毕问如何是真正见解师云儞但一切入凡入圣入染入净入诸佛国土入弥勒楼阁入毗卢遮那法界处处皆现国土成住坏空佛出于世转大法轮即入涅槃不见有去来相貌求其生死了不可得便入无生法界处处游履国土入华藏世界尽见诸法空相皆X无实法唯有听法无依道人是诸佛之母所以佛从无依生若悟无依佛亦无得若如是见得者是真正见解学人不了为执名句被他凡圣名碍所以障其道眼不得分明秪如十二分教皆是表显之说学者不会便向表显名句上生解皆是依倚落在因果未免三界生死儞若欲得生死去住脱着自由即今识取听法底人无形无相无根无本无住处活拨拨地应是万种施设用处秪是无处所覔着转远求之转乖号之为祕密道流儞莫认着箇梦幻伴子迟晚中间便归无常儞向此世界中覔箇什么物作解脱覔取一口饭喫补毳过时且要访寻知识莫因循逐乐过时光阴可惜念念无常麤则被地水火风细则被生住异灭四相所逼道流今时且要识取四种无相境免被境摆扑问如何是四种无相境师云儞一念心疑被地来碍儞一念心爱被水来溺儞一念心瞋被火来烧儞一念心喜被风来飃若能如是辨得不被境转处处用境东涌西没南涌北没中涌边没边涌中没履水如地履地如水缘何如此为达四大如梦如幻故道流儞祇今听法者不是儞四大能用儞四大若能如是见得便乃去住自由约山僧见处勿嫌底法儞若爱圣憎凡被圣凡境缚有一般学人向五台山里求文殊早错了也五台山无文殊儞欲识文殊么秪儞目前用处始终不异处处不疑此箇是活文殊儞一念X心无差别光处处总是真普贤儞一念心自能解缚随处解脱此是观音三昧法互为主伴出则一时出一即三三即一如是解得始得看教师又云如今学道人且要自信莫向外覔总上他闲尘境都不辨邪正秪如有祖有佛皆是教迹中事有人拈起一句子语或隐显中出便即疑生照天照地傍家寻问也大忙然大丈夫儿莫秪么论王论贼论是论非论色论财闲话过日山僧此间不论僧俗但有来者尽识得伊任伊向甚处出来但有声名文句皆是梦幻却见乘境底人是诸佛之玄旨佛境不能自称我是佛境还是者箇无依道人乘境出来若有人出来问我求佛我即应清净境出有人问我菩萨我即应慈悲境出有人问我菩提我即应净妙境出有人问我涅槃我即应寂静境出境即万般差别人即不别所以应物现形如水中月道流儞若欲得如法直须是大丈夫儿始得若萎萎随随地则不得也夫如㽄嗄之器不堪贮醍醐如大器者直要不受人惑随处作主立处皆真但有来者皆不得受儞一念疑即魔入心如菩萨疑时生死魔得便但能息念更莫外求物来即照儞但信现今用底一箇事也无儞一念心生三界随缘被境分为六尘儞如今应用处欠少什么一剎那间便入净入秽入弥勒楼阁又入三眼国土处处游履唯见空名问如何是三眼国土师云我共汝入净妙国土中着X清净衣说法身佛又入无差别国土中着无差别衣说报身佛又入解脱国土中着光明衣说化身佛此三眼国土皆是依变约经论家取法身为根本报化二身为用山僧见处法身即不解说法所以古人云身依义立土据体论法性身法性土明知是建立之法依通国土空拳黄叶用诳小儿蒺藜菱剌枯骨上覔什么汁心外无法内亦不可得求什么物儞诸方言道有修有证莫错设有修得者皆是生死业儞言六度万行齐修我见皆是造业求佛求法即是造地狱业求菩萨亦是造业看经看教亦是造业佛与祖师是无事人所以有漏有为无漏无为为清净业有一般瞎秃子饱喫饭了便坐禅观行把捉念漏不令放起厌喧求静是外道法祖师云儞若住心看静举心外照摄心内澄凝心入定如是之流皆是造作是儞如今与么听法底人作么生拟修他证他庄严他渠且不是修底物不具庄严得底物若教他庄严儞一切物即庄严得儞且莫错道流儞取者一般老师口里语为是真道是善知识不思议我是凡夫心不敢测度他老宿瞎屡生儞一生秪作者箇见解辜负者一双眼冷噤噤地如冻凌上驴馰相似我不敢毁善知识怕生口业道流夫大善知识始敢毁佛毁祖是非天下排斥三藏教骂辱诸小儿向逆顺中覔人所以我于十二年中求一箇业性如芥子许不可得若似新妇子禅师便即怕趂出院不与饭喫不安不X乐自古先辈到处人不信被递出始知是贵若到处人尽肯堪作什么所以师子一吼野干脑裂道流诸方说有道可修有法可证儞说证何法修何道儞令用处欠少什么物修补何处后生小阿师不会便即信者般野狐精魅许他说事系缚他人言道理行相应护惜三业始得成佛如此说者如春细雨古人云路逢达道人第一莫向道所以言若人修道道不行万般邪境竞头生智劒出来无一物明头未显暗头明所以古人云平常心是道大德覔什么物现今目前听法无依道人历历地分别未曾欠少儞若欲得与祖佛不别但如是见不用疑误儞心心不异名之活祖心若有异则性相别心不异故即性与相不别问如何是心心不异处师云儞拟问早异了也性相各分道流莫错世出世诸法皆无自性亦无生性但有空名名字亦空儞秪么认他闲名为实大错了也设有皆是依变之境有箇菩提依涅槃依解脱依三身依境智依菩萨依佛依儞向依变国土中覔什么物乃至三乘十二分教皆是拭不净故纸佛是幻化身祖是老比丘儞还是娘生否儞若求佛即被佛魔摄儞若求祖即被祖缚儞若有求皆苦不如无事休歇去有一般秃比丘向学人道佛是究竟于三大阿僧祇劫修行果满方始成道道流儞若道佛是究竟缘什么八十年后向拘尸罗城双林树间侧卧死去佛令何在明知与我生死不别儞言三十二相八十X种好是佛转轮圣王应是如来明知是幻化古人云如来举身相为顺世间情恐人生断见权且立虗名假言三十二八十也空声有身非觉体无相乃真形儞道佛有六通是不可思议一切诸天神仙阿修罗大力鬼亦有神通应是佛否道流莫错秪如阿修罗与天帝释战战败领八万四千眷属入藕丝孔中藏莫是圣否如山僧所举皆是业通依通夫如佛六通者不然入色界不被色惑入声界不被声惑入香界不被香惑入味界不被味惑入触界不被触惑入法界不被法惑所以达六种色声香味触法皆是空相不能系缚此无依道人虽是五蕴漏质便是地行神通道流真佛无形真法无相儞秪么幻化上头作模作样设求得者皆是野狐精魅并不是真佛是外道见解夫如真学道人并不取佛不取菩萨罗汉不取三界殊胜逈然独脱不与物拘干坤倒覆我更不疑十方诸佛现前无一念心喜三涂地狱顿现无一念心怖缘何如此我见诸法空相变即有不变师无三界唯心万法唯识所以梦幻空花何劳把捉唯有道流目前现令听法底人入火不烧入水不溺入三涂地狱如游园观入饿鬼畜生而不受报缘何如此无嫌底法儞若爱圣憎凡生死海里浮沉烦恼由心故有无心烦恼何拘不劳分别取相自然得道须臾儞拟傍家波波地学得于三祇劫中终归生死不如无事向丛林中牀角头交脚坐X道流如诸方有学人来主客相见了便有一句子语辨前头善知识被学人拈出箇机权语路向善知识口角头撺过看儞识不识儞若识得是境把得便抛向坑子里学人便即寻常然后便索善知识语依前夺之学人云上智哉是大善知识即云儞大不识好恶如善知识把出箇境块子向学人面前弄前人辨得下作主不受境惑善知识便即现半身学人便喝善知识又入一切差别语路中摆扑学人云不识好恶老秃丘善知识叹曰真正道流如诸方善知识不辨邪正学人来问菩提涅槃三身境智瞎老师便与他解说被他学人骂着便把棒打他言无礼度自是儞善知识无眼不得瞋他有一般不识好恶秃奴即指东划西好晴好雨好灯笼露柱儞看眉毛有几茎者箇具机缘学人不会便即心狂如是之流总是野狐精魅魍魉被他好学人嗌嗌微笑言瞎老秃丘惑乱他天下人道流出家儿且要学道秪如山僧往日曾向毗尼中留心数十年亦曾于经论寻讨后方知是济世药方表显之说遂乃一时抛却即访道参禅后遇大善知识方乃道眼分明始识天下老和尚知其邪正不是娘生下便会还是体究鍊磨一朝自省道流儞欲得如法见解但莫受人惑向里向外逢着便杀逢佛杀佛逢祖杀祖逢罗汉杀罗汉逢父母杀父母逢亲眷杀亲眷始得解脱不与物拘透脱自在如诸方学道X流未有不依物出来底山僧向此间从头打手上出来手上打口里出来口里打眼里出来眼里打未见有一箇独脱出来底皆是上他古人闲机境山僧无一法与人秪是治病解缚儞诸方道流试不依物出来我要共儞商量十年五载并无一人皆是依草附叶竹木精灵野孤精魅向一切粪块上乱咬瞎汉枉消他十方信施道我是出家儿作如是见解向儞道无佛无法无修无证秪与么傍家拟求什么物瞎汉头上安头是儞欠少箇什么道流是儞目前用底与祖佛不别秪么不信更向外求莫错向外无法内亦不可得儞取山僧口里语不如歇业无事去巳起者莫续未起者不要放起便胜儞十年行脚约山僧见处无如许多般秪是平常着衣喫饭无事过时儞诸方来者皆是有心求佛求法求解脱求出离三界痴人儞要出什么处去三界佛祖是赏系底名句儞欲识三界么不离儞令听法底心地儞一念心贪是欲界儞一念心嗔是色界儞一念心痴是无色界是儞屋里家具子三界不自道我是三界还是道流目前灵灵地照烛万般酌度世界底人与三界安名大德四大色身是无常乃至脾胃肝胆发毛爪齿唯见诸法空相儞一念心歇得处唤儞菩提树儞一念心不能歇得处唤作无明树无明无住处无明无始终儞若念念心歇不得便上他无明树便入六道四生披毛戴角儞若歇得便是清净身界儞一念不生便是X上菩提树三界神通变化意生化身法喜禅悦身光自照思衣罗绮千重思食百味具足更无横病菩提无住处是故无得者道流大丈夫汉更疑箇什么目前用处更是阿谁把得便用莫着名字号为玄旨旨与见得勿嫌底法古人云心随万境转转处实能幽随流认得性无喜亦无忧道流如禅宗见解死活循然参学之人大须子细如主客相见便有言论往来或应现形或全体作用或把机权喜怒或现半身或乘师子或乘象王如有真正觉人便喝先拈出一箇胶盆子善知识不辨是境便上他境上作模作样学人便喝前人不肯放此是膏肓之病不堪医唤作客看主或是善知识不拈出物随学人问处即夺学人被夺抵死不放此是主看客或有学人应一箇清净境出善知识前善知识辨得是境把得抛向坑里学人言大好善知识即云咄哉不识好恶学人便礼拜此唤作主看主或有学人披枷带鏁出善知识前善知识更为安一重枷鏁学人欢喜彼此不辨唿为客看客大德山僧如是所举皆是辨魔拣异知其邪正道流实情大难佛法幽玄解得可可地山僧竟日与他说破学者总不在意千徧万徧脚底蹋过黑没𡨧地无一箇形段历历孤明学人信不及便向名句上生解年登半百秪管傍家负死尸行担却担子天下走索草鞋钱有日在大德山僧说向外无法学人不会便即向里作解便即倚壁座舌拄上腭湛然不动X取此为是祖门佛法也大错是儞若取不动清净境为是儞即认他无明为即主古人云湛湛黑暗深坑实可怖畏此之是也儞若认他动者是一切草木皆解动应可是道所以动者是风大不动者是地大动与不动俱无自性儞若向动处捉他他向不动处立儞若向不动处捉他他向动处立譬如潜泉鱼鼓波而自跃大德动与不动是二种境还是无依道人用动用不动如诸方学人来山僧此间作三种根器断如中下根器来我便夺其境而不除其法或中上根器来我便境法但夺如上上根器来我便境法人俱夺如有出格见解人来山僧此间便全体作用不历根器大德到者里学人着力处不通风石火电光即过了也学人若眼定动即没交涉拟心即差动念即乖有人解者不离目前大德儞担钵囊屎担子傍家走求佛求法即今与么驰求底儞还识渠么活拨拨地秪是勿根株拥不聚拨不散求着即转远不求还在目前灵音嘱耳若人不信徒劳百年道流一剎那间便入华藏世界入毗卢遮那国土入解脱国土入神通国土入清净国土入法界入秽入净入凡入圣入饿鬼畜生处处讨覔寻皆不见有生有死唯有空名幻化空花不劳把捉得失是非一时放却道流山僧佛法的的相承从麻浴和尚丹霞和尚东土道一和尚庐山踏石头一路行徧天下无人信得尽皆起谤如道一和尚用处纯一无杂学人三百五百尽皆X不见和尚意如庐山和尚一旦真正顺逆用处学人不测涯际悉皆忙然如丹霞和尚翫珠隐显学人来者皆悉被骂如麻浴用处苦如黄檗近皆不得如石巩用处向箭头上覔人来者皆惧如山僧今日用处真正成坏玩弄神变入一切境随处无事境不能换但有来求者我即便出看渠渠不识我我便着数般衣学人生解一向入我言句苦哉瞎秃子无眼人把我着底衣认青黄赤白我脱却入清净境中学人一见便生忻欲我又脱却学人失心忙然狂走言我无衣我即向渠道儞识我着衣底人否忽尔回头认我了也大德儞莫认衣衣不能动人能着衣有箇清净衣有箇无生衣菩提衣涅槃衣有祖衣有佛衣大德伹有声名文句皆悉是衣变从脐轮气海中鼓激牙齿敲磕成其句义明知是幻化大德外发声语业内表心所法以思有念皆悉是衣儞秪么认他着底衣为实解纵经尘劫秖是衣通三界循还轮回生死不如无事相逢不相识共语不知名令时学人不得盖为认名字为解大䇿子上抄死老汉语三重五重复子里不教人见道是玄旨以为保重大错瞎屡生儞向枯骨上覔什么汁有一般不识好恶向教中取意度商量成于句义如把屎块子向口里含了吐过与别人犹如俗人打传口令相似一生虗过也道我出家被他问着佛法便即杜口无词眼似漆突口如楄檐如此之类逢弥勒出世移寄他方世界寄地狱受X苦大德儞波波地往诸方覔什么物踏儞脚版阔无佛可求无道可成无法可得外求有相佛与汝不相似欲识汝本心非合亦非离道流真佛无形真道无体真法无相三法混融和合一处辨既不得唤作忙忙业识众生问如何是真佛真法真道乞师开示师云佛者心清净是法者心光明是道者处处无碍净光是三即一皆是空名而无实有如志公作道人念念心不间断自达磨大师从西土来秪是覔箇不受人惑底人后遇二祖一言便了始知从前虗用功夫山僧今日见处与祖佛不别若第一句中得与祖佛为师若第二句中得与人天为师若第三句中得自救不了问如何是西来意师云若有意自救不了云既无意云何二祖得法师云得者是不得云既若不得云何是不得底意师云为儞向一切处驰求心不能歇所以祖师言咄哉丈夫将头覔头儞言下便自回光返照更不别求知身心与祖佛不别当下无事方名得法大德山僧今时事不获巳话度说出许多不才净儞且莫错据我见处实无许多般道理要用便用不用便休秪如诸方说六度万行以为佛法我道是庄严门佛事门非是佛法乃至持斋持戒擎油不滟道眼不明尽须抵债索饭钱有日在何故如此入道不通理复身还信施长者八十一其树不生耳乃至孤峯独宿一食卯斋长坐不卧六时行道皆是造业底X人乃至头目髓脑国城妻子象马七珍尽皆舍施如是等见皆是苦身心故还招恶果不如无事纯一无杂乃至十地满心菩萨皆求此道流踪迹了不可得所以诸天欢喜地神捧足十方诸佛无不称叹缘何如此为今听法道人用处无踪迹问大通智胜佛十劫坐道场佛法不现前不得成佛道未审此意如何乞师指示师云大通者是自巳于处处达其万法无性无相名为大通智胜者于一切处不疑不得一法名为智胜佛者心清净光明透彻法界得名为佛十劫坐道场者十波罗蜜是佛法不现前者佛本不生法本不灭云何更有现前不得成佛道者佛不应更作佛古人云佛常在世间而不染世间法道流儞欲得作佛莫随境缘分别所以心生种种法生心灭种种法灭一心不生万法无咎世与出世无佛无法亦不现前亦不曾失设有者皆是名言章句接引小儿施设药病表显名句且名句不自名句还是儞目前昭昭灵灵鉴觉闻知照烛底安一切名句大德造五无间业方得解脱问如何是五无间业师云杀父害母出佛身血破和合僧焚烧经像等此是五无间业云如何是父师云无明是父儞一念心求起灭处不得如响应空随处无事名为杀父云如何是母师云贪爱为母儞一念心入欲界中求其贪爱唯见诸法空相处处无着名为害母云如何是出佛身血师云儞向清净法界中X无一念心生解便处处不分别是出佛身血云如何是破和合僧师云儞一念心正达烦恼结使如空无所依是破和合僧云如何是焚烧经像师云见因缘空心空法空一念决定逈然无事便是焚烧经像大德若如是达得免被他凡圣名碍为儞秪向空拳指上生实解根境法中虗捏怪自轻而退屈言我是凡夫他是圣人秃屡生有甚死急披他师子皮却作野干鸣大丈夫汉不作丈夫气息自家屋里物不肯信秖么向外覔上他古人闲名句倚阴愽阳不能持达逢境便缘逢尘便执触处惑起自无准定道流莫取山僧说处何故说无凭据一期间涂尽虗空如彩𦘕像等喻道流莫将佛为究竟我见犹如厕孔菩萨罗汉尽是枷鏁缚人底物所以文殊仗劒杀于瞿昙鸯掘持刀害于释氏道流无佛可得乃至三乘五性圆顿教迹皆是一期药病相治并无实法设有皆是相似表显路布文字差排且如是说道流有一般秃子便向里许着功拟求出世之法错了也若人求佛是人失佛若人求道是人失道若人求祖是人失祖大德莫错我且不取儞解经论我亦不取儞国王大臣我亦不取儞辨似悬河我亦不取儞聦明智慧唯要儞真正见解道流设解得百本经论不如一箇无事底阿师儞解得即轻篾他人胜负修罗人我无明长地狱业如善星比丘解十二分教生身陷地狱大地不容不如无事休歇去饥来喫饭睡来合眼愚人笑X我智乃知焉道流莫向文字中求心动疲劳吸冷气无益不如一念缘起无生超出三乘权学菩萨大德莫因循过日山僧往日未有见处时黑漫漫地光阴不可空过腹热心忙奔波访道后还得力始到今日共道流如是话度劝诸道流莫为衣食看世界易过善知识难过如优昙华时一现耳儞诸方闻道有箇临济老汉出来便拟问难教诸不得被山僧全体作用学人空开得眼口总动不得懵然不知以何答我我向伊道龙象蹴踏非驴所堪儞诸处秪指胸点助道我解禅解道三箇两箇到者里不柰何咄哉儞将者箇身心到处簸两片皮诳謼闾阎喫铁棒有日在非出家儿尽向阿脩罗界摄夫如至理之道非诤论而求激扬铿锵以摧外道至于佛祖相承更无别意设有言教落在化仪三乘五性人天因果如圆顿之教又且不然童子善财皆不求过大德莫错用心如大海不停死尸秪么担却拟天下走自起见障以碍于心日上无云丽天普照眼中无翳空里无花道流儞欲得如法但莫生疑展则弥纶法界収则丝发不立历历孤明未曾欠少眼不见耳不闻唤作什么物古人云说似一物则不中儞但自家看更有什么说亦无尽各自着力珍重师行脚时到龙光光上堂师出问不展锋𨦵如何得胜光据座师云大善知识岂无方便光瞪目云嗄师以手指云者老汉今日败阙也X到三峯平和尚问什么处来师云黄檗来平云黄檗有何言句师云金牛昨夜遭涂炭直至如今不见踪平云金风吹玉管那箇是知音师云直透万重关不住青霄内平云子者一问太高生师云龙生金凤子冲破碧波流平云且坐喫茶又问近离甚处师云龙光平云龙光近日如何师便出去到大慈慈在方丈内坐师问端居丈室时如何慈云寒松一色千年别野老枯花万万春师云今古永超国智体三山鏁断万重关慈便喝师亦喝慈云作什么师拂袖便出到襄州华严严倚拄杖作睡势师云老和尚瞌睡作么严云作家禅客宛尔不同师云侍者点茶来与和尚喫严乃唤维那第三位安排者上座师问一尼善来恶来尼便喝师枯棒云更道更道尼又喝师便打到翠峯峯问甚处来师云黄檗来峯云黄檗有何言句指示于人师云黄檗无言句峯云为什么无师云设有无举处峯云但举看师云一箭过西天到象田师问不凡不圣请师速道田云老僧秪与么师便喝云许多秃子在者里覔什么椀到明化化问来来去去作什么师云秪徒踏破草鞋化云毕竟作么生师云老汉话头也不识X到凤林路逢一婆婆问甚处去师云凤林去婆云恰值凤林不在师云甚处去婆便行师乃唤婆婆回头师便行到凤林林问有事相借问得么师云何得剜肉作疮林云海月澄无影游鱼独自迷师云海月既无影游鱼何得迷林云观风看浪起翫水野帆飘师云孤轮独照江山静自笑一声天地惊林云任将三寸辉天地一句临机试道看师云路逢劒客须呈劒不是诗人莫献诗林便休师乃有颂大道绝同任向西东石火莫及电光枉通沩山问仰山石火莫及电光枉通从上诸圣将什么为人仰山云和尚意作么生沩山云但有言说都无实义仰山云不然沩山云子又作么生仰山云官不容针私通车马到金牛牛见师来横按拄杖当门踞坐师以手敲拄杖三下却归堂中第一位座牛下来见乃问夫宾主相见各具威仪上座从何而来太无礼生师云老和尚道什么牛拟开口师便打牛作倒势师又打牛云今日不着便沩山问仰山此二尊宿还有胜负也无仰山云胜即总胜负即总负天圣广灯录卷第十一X天圣广灯录X卍XXX天圣广灯录卷第十二宋勒魏府大觉禅师参见临济和尚济才见竖起拂子师乃展座具济掷下拂子师收座具参众去其时僧众云此僧莫是和尚亲故又不喫棒又不礼拜济闻说乃令侍者唤适来新到上来师随侍者到临济处济云师僧道儞来参长老又不礼拜又不喫棒莫是老僧亲故师乃珍重下去僧问如何是本来身师云头枕衡山脚踏北岳问如何是佛法大意师云良马不窥鞭侧耳知人意问如何是镇国宝师云穿耳卖不售问如何是毗卢师法身主师云不因天雨下争得面师颜问香草未生时如何师云齅着脑裂进云生后如何师云脑裂问如何是祖师西来意师云十字街头望空启告问如何是大觉师云恶觉进云乖极师便打问学人仗镆鎁劒拟取师头时如何师便引颈学云斩师便打问久在沉沦如何出得师云金鸡冠不露僧问军期急速时如何师云日料半斤餐问一饱忘百饥时如何师云纵遇临岐食随分喫些些镇州宝寿沼禅师胡钉铰来参师云莫是胡钉铰么铰云不敢师云还钉得虗空么铰云请和尚打破将来师便打铰不肯到骂于师师云巳后有多口阿师与汝说去铰后参赵州赵州X云莫是胡钉铰么铰云不敢赵州云还钉得虗空么铰云请和尚打破将来赵州云且钉者一缝铰于言下省悟遂举宝寿行棒因缘赵州云我恁么道与宝寿千里万里师问新到近离什么处僧云崔禅师云还将得崔禅喝来么僧云不将得来师云恁么即不从崔禅来僧便喝师拈棒僧拟议师便打师又问新到近离什么处僧云西山师云还见猕猴么僧云见师云作箇什么伎俩僧云见某甲一箇伎俩作不得师便打问一物不将来时如何师云放下着问如何是祖师西来意师云面黑眼精白问三教之中那教最精师云无过喫粥后閴寂无人处一日万寿和尚来访师师坐不起万寿展座具师下绳牀万寿却坐师便归方丈闭却门万寿坐不起知事见坐不起云请和尚库下喫茶万寿便归院去师至来日却去复礼万寿坐不起师展座具万寿下绳牀师却坐万寿归方丈闭却门师于侍者寮内取灰围却方丈门便归院去万寿遂开门见云我不恁么佗却恁么僧问万境来侵时如何师云莫管他僧便礼拜师云莫动着动着即打折汝腰问万里无云时如何师云青天也须喫棒学云未审青天有什么过师便打X镇州三圣院然禅师师参德山才展座具德山云阇梨不用展炊巾者里无残羹馊饭师云赖遇无设有向什么处着德山拟议师下参众堂中踢天太为首座问云夫行脚人须具本道公验作么生是本道公验师云嗄首座再问师以座具便打云者漆桶前后触忤多少览良首座自后更不勘僧师到仰山仰山问汝名什么师云慧寂仰云者箇是我名师云我名慧然仰山笑之师在仰山会里举有僧问茱萸和尚如何是沙门行萸云行即不无人觉即乖僧便休后到洞山洞山问近离什么处僧云茱萸洞云茱萸近日有何言句僧举前话洞山闻之云少进语在僧云如何进语洞云何不问未审是什么行僧却往彼进语萸云佛行佛行僧归举似洞山洞山云我从来疑者汉汝问我我与儞道僧便问如何是沙门行洞云头长三尺项长二寸洞山令侍者持此语问师师于侍者手上掐一掐侍者回举似洞山洞山肯之一日有官人来看仰山仰山问官居何位官云惟官仰云试推老僧看官人无语仰山却令大众下语众皆不契师不安在涅槃堂将息仰山令侍者去问师云和尚今日有事侍者回举似仰山仰山再令侍者去问未审有什么事X师云再犯不容仰山晚间上堂举此话有主也莫道堂中无人师辞仰山仰山将拂子与师师云某甲有师在仰山云是谁师云河北临济和尚仰山云老僧罪过少留一两日备茶筵相送师离仰山到洞山上一颂何代隐荒丘茆堂独𥨊幽随缘三事衲顿觉万缘休貌古因持戒身贫为少求吾师登鸟量物外绝追游洞山却答一颂诗咏人问事空门何不删探珠宜静浪动水取应难名利心须剪非朋不用攀舍邪归正道何虑不闲闲师乃将笠子挥三转便出师到道吾道吾以绯袜额持袖杖师见乃云逐便祇候道吾应喏师参堂了再上堂头人事道吾却具威仪方丈内坐师才近前道吾云有事相借问得么师云也是适来野狐精便出去师又到香严香严问云甚处来师云临济来严云还将得临济喝来么师以座具蓦口打师上堂云我逢人即出出即不为人便下座僧问如何是祖师西来意师云臭肉来蝇问僧近离什么处僧便喝师亦喝僧又喝师便打临济和尚问僧什么处来僧云定州来临济拈棒X僧拟议济便打僧不肯济云巳后遇明眼人去在其僧后参师乃举前参临济因缘师闻举遂拈棒僧拟议师便打齐耸禅师上堂有僧问师喝谁家曲宗风嗣阿谁师云横山截壠人皆讶水出离宫尽点头问如何是佛师云老僧并不知进云和尚是大善知识为什么却不知师云老僧不曾接下机问如何是道师云往来无障碍进云恁么则学人自在去也师云忽遇大海作么生过僧拟议师便打问还丹一颗点铁成金至理一言转凡成圣学人上来请师点师云点进云点后如何师云皓然无隐的三际不彰名进云为什么不彰名师云恐烦纸墨问心法双亡时如何师云凤凰不当座野鹞且权时师出世多有语句今不尽录定州崔禅禅师王令公请师于衙内说法师才升座拈起拄杖云出来打出来打僧云崔禅妳女口师掷下拄杖云久立令公伏惟珍重问如何是祖师西来意师云定州磁器似钟鸣学人不会意旨如何师云口口分明勿㖞钭镇州万寿禅师师升座僧问如何是丈六金身师云袖上打领腋下剜襟问如何是祖师西来意师云拈河覔鱼踪斩新过来处问如何是迦叶上行衣师云鹤飞千点雪云岭万重山问僧家究竟事如何师云贷来祇是吹灰法却向坛头脱却X衣问欲求真性去犹被真妄缠去此之途如何即是师云抹眉裹帽耳斋肩𣵠州秀禅师开堂日郡牧并诸官僚集有僧出问人王与法王相见时如何师云僧俗各异进云恁么即不相见也师云总在者里学云大好各异师云许阇梨一只眼问如何是祖师西来意师云过海泛舶船学人不会意旨如何师云只履归西土问欲行千里一步为初如何是最初一步师云登高人远望何须紧系鞋进云便恁么会去时如何师云千里途程在即今师临示寂时沐浴了唤侍者点茶来师喫茶了侍者接盏师缩却手云汝还知吾去处么侍者云某甲不知师便度盏云去汝不知吾去处侍者送盏回来见师端然而化魏府兴化存奖禅师行脚往南方回在三圣会里为首座常垂语云我南方行脚一帀拄杖不曾拨着一箇会佛法底人三圣闻得问云汝具箇什么眼便恁么道师便喝三圣云须是儞始得师便休三圣亦休后大觉闻举遂云作么生得风吹到大觉门里来师后到大觉为院主依前恁么道一日大觉唤院主我闻儞道向南方行脚一帀拄杖不曾拨着一箇会佛法底人儞具箇什么眼便漝么道师便喝大觉拈棒师拟议大觉便打师又喝觉又打X两家便休师来日从法堂下过大觉遂唤院主师乃上来觉云我直下不疑儞昨日两喝儞为我说来师云某甲于三圣师兄处学得箇宾主句总被师兄折倒了也与某甲箇安乐法门觉云者瞎汉来者里纳败阙脱下衲衣痛打一顿师于棒下荐得临济先师于黄檗处喫棒道理师后开堂拈香云此一炷香本分为三圣师兄三圣于我太孤本分为大觉师兄大觉于我大賖不如供养临济先师时有僧问多子塔前共谈何事师云一人传虗万人传实师一日唤僧僧应喏师云到时不点又召一僧僧云作什么师云点时不到问四方八面来时如何师云打僧礼拜师云大众兴化昨日赴箇村斋回到半路遇卒风暴雨去神庙里避得师举三圣僧问如何是祖师西来意三圣云臭肉来蝇师云兴化即不然破嵴驴上足苍蝇师上堂云我闻三圣道我逢人即出出即不为人兴化即不然我逢人即不出出即为人便下座师上堂云今日不用如何若何直须单刀直入兴化与儞证据时有闽德长老出礼拜起便喝师亦喝闽德又喝师又喝闽德礼拜便归众师云适来若是别人三十棒一棒也较不得为他闽德会X一喝不作一一用便下座师入僧堂见首座坐禅师云我见儞了也首座便喝师打露柱一下便出去首座随后上去云莫怪适来触悞和尚师又打地一下师巡堂次垂语云我有一只圣箭遇作家即分付至下间有一道者云便请师云儞唤什么作圣箭道者把衲衣便拂师接住云祇者箇别更有在道者拟议师便打师上堂示众云我闻前廊也喝后廊也喝儞莫胡喝乱喝直饶儞喝得兴化向虗空里扑下来一点气也无待我苏息起来向儞道未在何以如此未曾向紫罗帐里撒真珠与汝诸人师到云居问权借一问以为影草时如何云居道不得师三度举话头云居无语师云情知和尚道不得且礼三拜云居一日上堂云我二十年前兴化问当我时机思迟钝道不得为他致得问头奇持不敢辜他如今秪消一箇何必后有僧举似师师云二十年秪道得箇何必兴化即不然不消一箇不必后三圣拈云二十年道得底是云居如今商量犹较兴化半月程有同参来礼拜师师才见上法堂来便喝同参亦喝却行三两步师又喝同参亦喝相次近前师拈棒同参又喝师云儞看者瞎汉犹作主X在同参拟议师便打师见僧来云儞未恁么来山僧早行了也僧便喝师云据全而行僧又喝师云作家僧又喝师便打师谓克宾维那曰儞不久为喝道之师也克宾云我不入儞保社师云儞会了不入不会了不入克宾云总不恁么师便拈棒宾拟议师便打师白众云克宾维那适来法战不胜罚钱五贯文设供一堂至来日斋时师白槌云克宾维那昨日法战不胜罚钱五贯文设供一堂不得喫饭便令出院问王程有限时如何师云日驰五百同光帝驾幸河北回至魏府行宫帝坐朝僧录名员来朝后帝遂问左右此间莫有德人否近臣奏曰适来僧录名员皆是德人帝曰此是名利之德莫有道德之人否近臣奏曰此间有兴化长老甚是德人帝乃召之师来朝见帝赐座茶汤毕帝遂问朕收下中原获得一宝未曾有人酬价师云如何是陛下中原之宝帝以手舒幞头脚师云君王之宝谁敢酬价圣颜大悦赐紫衣师号师皆不受宣马一疋与师乘骑马忽惊师遂坠伤足帝闻宣药救疗师唤院主院主至侍立次师云与我作箇本柺子院主做了将来师接得遶院行问僧云汝等还识老僧么僧云和尚争得不识师云疠脚法师说得行不得又至法X堂上令维那声钟上堂师如前乘示众皆无对师掷下柺子端然而逝浙西善权山彻禅师入州赴斋有僧问此日一会是僧是俗总具法身也无师云具进云如何是法身师云百鸟迷巢径鱼行入混流进云为什么却如此师云坐对斜阳日又晡问祖意教意是同是别师云冬寒夏热进云冬寒夏热此理如何师云炎天宜散袒冬后更深藏问贫儿思旧债时如何师云熟处难忘僧云恁么即得遇家珍也师云棒不打衲僧问如何是衲僧关师云执手点头思不出进云思得出后如何师云撒手那边别商量僧礼拜师云衲僧关破也问拟心即差动念即乖不动不念犹落二途去此外请师直指师云竿长丈二钩长八尺进云未审意旨如何师云两手拽不住进云为什么拽不住师云横出海门东师住后常居一室长坐不卧受一施主供给年深师将示化诣施主家厅上坐施主不在如是三日坐不起后施主归师云持来报汝主云和尚未审将什么报弟子师云四人舁不起汝还识么主云弟子不识师云汝问眷属必有识底主问眷属皆言不识师云汝既不识直须收拾善自保爱师言讫端坐示寂幽州谈空禅师镇州牧有姑为尼行脚回欲开堂为X人牧云乞师勘过师问云见说汝欲开堂为人是否尼云是师云尼是五障之身汝作么生为人尼云龙女八岁南方无垢世界成等正觉又作么生师云儞现一变看尼云设便变得也秪是一箇野狐精师便打州主闻举云和尚棒折也僧问德山棒临济喝未审那箇最亲师云巳前在众里老僧也曾商量来僧便喝师云却是汝会僧云错师便打师一日上堂众集有僧问拟问不问时如何师云嗄僧便喝师云㘞僧又喝师拈拄杖僧云瞎师抛下柱杖云今日失利僧云草贼大败便归众师以手向空点一点云大众还有人辨得么若有辨得者出来对众道看师良久云顶门上眼也鉴不破便下座天圣广灯录卷第十二天圣广灯录X卍XXX天圣广灯录卷第十三宋勒云山禅师开堂升座有僧问师唱谁家曲宗风嗣阿谁师云干山来不绝坎水出坤流进云恁么即赤脚披衣去也师云三峯鎻夜月独照一轮灯师见僧来便作起势僧便出去师云得恁么伶X利僧便喝云作者箇眼目承嗣临济也大屈哉师云且望阇梨善传僧回首师喝云作者箇眼目错判诸方名言随后便打问不在内不在外不在中间未审在什么处师云北邙山下进云未审如何辨白师云千丘万丘学云恁么即辨得也师云辨得底事作么生僧便喝师云瞎襄州历村禅师因一日煎茶次有僧问如何是祖师西来意师举起茶匙僧云莫秪者箇便是否师掷向火中问如何是观其音声而得解脱师将火筯敲柴云汝还闻么僧云闻师云谁不解脱问如何是襄阳境师云汉高庙在主山头进云如何是境中人师云口饮汉江水脚踏凤林关问句绝百非时如何师云开口合不得进云者箇还当得也无师云合口开不得金沙禅师开堂日州主并在城官僚集时有僧问昔日梵王亲请佛迦叶白槌事若何师云从古至今进云恁么即徧天徧地也师云收问斩钉截铁时如何师云犹是钝汉学人礼拜师便打问如何是祖师西来意师云听进云恁么即大众侧聆师云十万八千问如何是无缝塔师云来者皆瞻敬进云瞻敬后如何师云峯山不露顶问久思示诲明暗难分得妙称扬乞师一接师云得妙称扬事作么生僧便喝师云却有些气息僧云再犯不容问莲华未出水时如何X师云探头覻不见进云出水后如何师云长三尺余问久负不逢时如何师云舁到北林东进云逢后如何师云胡僧笑点头师俗寿八十二夏腊七十五于七月十六日解夏至脕上堂众集拈起柱杖云大众看看众皆竞视师掷下拄杖于法座上端然而化矣鄂州灌谿志闲禅师魏府舘陶人俗姓史氏弱冠依临济出家受具毕一日临济见来遂掫住师云领也济便拓开云且放汝一顿师离临济至末山末山见来便问近离什么处师云近离路口山云何不盖却了来师无语师却问云如何是末山山云不露顶师云如何是山中人山云非男女等相师云何不变去山云不是野狐精变箇什么师礼拜师住后上堂示众云我在临济爷爷处得半杓末山孃孃处得半杓共成一杓喫了直至如今饱饷饷僧问请师不借借师云满口道不得问如何是祖师西来旨师云钵里盛饭鐼里盛羹进云学人不会师云饥即喫饱即休师上堂示众云十方无壁落四畔亦无门露裸裸赤躧躧无可把便下座师会下有僧去参石霜石霜问从什么处来僧云灌谿来霜云我南山不如佗北山僧无语僧回举似师师云何不道灌谿修涅槃堂了也僧问久响灌谿到来秪见一箇沤X麻池师云汝秪见沤麻池且不见灌谿进云如何是灌谿师云激箭急师上堂云不生想念本来无体大用现前不说时节无事珍重师于唐干宁二年乙卯岁五月二十九日问侍者云坐去是谁侍者云僧伽师云立去是谁侍者云僧会师乃行七步垂手而逝沧州米仓禅师因州牧请师与宝寿二人长老入衙供养牧主令人传语请长老谈论佛法宝寿乃云请长老师兄答话师便喝寿云某甲话也未曾问喝作么师云犹嫌少在寿却喝问如何是米仓境师云千秋仓在北门西进云如何是境中人师云州主近来令稍难进云恁么即权握在手师云七棒对十三问如何是道师云夏天多雨水秋后满田黄学云不问者箇道师云汝问什么道学云问大道师云大道纵横笑点头僧问承古有言闭门造车出门合辙如何是末后一楔师云寸钉才入木万代秪传名问如何是祖师西来意师云两手扶牀脚进云未审此理云何师云寒天懒举头新罗国智异山禅师僧问师唱谁家曲宗风嗣阿谁师云小年曾历他门户员至如今饱不饥进云恁么即镇阳格调今日全施也师云盲龟值木且藏身问欲掏真性去未免业缠牵未审如何免得师云放下着进云放后如何师云临崖看虎X眼特地一场愁问如何是和尚家风师云瑠璃盌内水符刀喝起行进云忽遇客来将何祇待师云三巡茶后室中烟问如何是镇国宝师云华表柱头思天念地进云既是镇国宝为什么却如此师云非公境界问如何是菩提路师云三门前进云便恁么去时如何师云看师上堂云冬不寒腊后看便下座允诚禅师僧问承教有言大通智胜佛十劫坐道场佛法不现前不得成佛道既是十劫坐道场为什么不得成佛道师云门前钟击响侧耳诵经声进云未审向上还更有事也无师云有进云如何是向上事师云地踊峯峦转更多学人礼拜师云嘘嘘问达磨未来时如何师云风停浪息进云来后如何师云撞头搕额问如何是佛师云人人尽瞻礼进云瞻礼后如何师云天下独称尊问一无所有时如何师云三冬瑞雪满干坤进云正当恁么时还可回避也无师云错进云不回避时又如何师云错师问新到近离什么处僧云允诚师云允诚事作么生僧便喝师云好好借问乱喝作什么僧又喝师拈棒僧近前约住云作什么师云明眼人难瞒便托开僧云者贼𣵠州克符道者僧问如何是宾中宾师云倚门傍户犹如醉出言吐气不惭惶学云如何是宾中主X师云口念弥陀双柱杖目瞽瞳人不出头学云如何是主中宾师云高提祖印当机用利物须知语带悲学云如何是主中主师云横按镆鎁全正令太平寰宇斩痴顽学云既是太平寰宇为什么却斩痴顽师云不许夜行刚把火却须当道与人看临济上堂垂示四种料拣语云有时夺人不夺境有时夺境不夺人有时人境俱夺有时人境俱不夺师便出问如何是夺人不夺境济云煦日发生铺地锦婴儿垂发白如纟系进云如何是夺境不夺人济云王令巳行天下徧将军塞外绝烟尘进云如何是人境俱夺济云并汾绝信独处一方进云如何是人境俱不夺济云王登宝殿野老讴謌师乃有颂夺人不夺境缘自带譊讹拟欲求玄旨思量返责么骊珠光璨烂蟾桂叶婆婆觌体无差互还应滞网罗夺境不夺人寻言何处真问禅禅是妄究理理非亲日照寒光澹山摇翠色新直饶玄会得恬似眼中尘人境两俱夺从来正令行不论佛与祖那说圣凡情拟犯吹毛劒退伤值木盲进前求妙会特地打精灵人境俱不夺思量意不偏主宾言不异X问答理俱全踏破澄潭月穿开碧落天不能明妙用沦溺在无缘师颂三十八首初祖熊耳峰闲佩毗卢印人天末位尊宝航横凤浦金钖挂龙门去后梁王感来光魏主恩葱山擕只履半偈动干坤二祖漳川凤别嗣神州祖联灯又一回密传三祖印还梦五侯街玄字干坤太慈天日月开逆流漳浦上天感泣云雷三祖山谷麟北齐传得印独步出人间祖地江河阔随天日月闲妙音流四海瑞气溢三山一句南来信清风撼雪关四祖双峯松翠合鸡山树峩峩祖岫松凝霜分五叶含雪振双峯月逈金河内珠添玉镜中飕飅传细离天下播真宗五祖东山月东山分祖印空际月成轮碧眼风光翠黄梅树色春九枝添瑞鹤一叶拂祥麟别得金僊记曹豁第五人六祖曹谿宝X南得黄梅意曹谿记法泉三衣兼祖印一钵尽师传慈月光千海玄河注百川神洲十二代法眼继相传毗卢印天中慈月三峯逈指外悬河万派深仙舸独游华藏海无边川泽喜归心熊耳巖熊耳宗师葬洛阳龙城天子位千行回担只履葱山上惊杀梁王与魏王马祖麟麟眠法苑分千叶马踏曹谿迸万泉古佛传中亲授记月转碾破海中天百丈松百丈和霜岭上松蛇盘鹤性瘦如龙下堂索着称名字不会师心一万重临济龙龙控悬河海月秋烟霞风雨一时収波涛急急人难会截断千江水不流龙潭月祖派波澜半偈玄曹谿舟棹接风烟一转海底龙潭月碾破鸡山雪岭前双林桂身受龙华三会主搥开凤阁九重城梁王筑倒金刚佛更门如何不讲经X药山刀药岫龙泉照瞻清干坤宗匠尽流行格高一句难分出蓦就云巖谷口明丹霞日一片丹霞见石头麒麟双凤况难传锋𨦵欲说宗门印哽得师心掩耳休鸟窠柏树居白凤烟霞控鸟窠骊龙珠耀祖山河当初捻起布毛意体用毗卢些子多石巩弓龙劒雕弓祖佛威霜锋雷电急难追当初金镞胷前过由未重玄多许为归宗石雪彩霜威马祖风虎降高格气如龙谁人会得归宗路一镞三关海内通大梅霜虎见烟萝透洞门心中古佛震干坤龙泉截断麒麟角撼得毗卢海月昏灌谿水一派曹源与灌谿龙行风雨动云霓后机箭筈波澜急撼得毗卢海岳低天皇竹龙吟凤彩震干坤熊耳鸡山海内闻一片雪霜三岛外虎心半偈洒风云X牛头雪六叶牛头枡别栽五天熊耳纵云雷须知四祖垂机接百鸟衔华更不来五泄泉发意当初问石头江河心濆渺分流唤回指出毗卢印便得如山万事休鲁祖巖虎径龙泉遶行巖凤栖霜倚鹤和杉谁人会得宗师意纽转干坤好不参汾州玉龙宫鹿苑百川通八藏三乘在掌中却是江西逢马祖回头踏转大虗空踈山松踈岭松萝五叶云毗卢天外别为秦骊龙踏落虗空月木马重嘶雨露新关南皷钖撼风霜虎豹愁楚王城里倒骑牛腾腾尽喝关南皷声压云雷动九畴韵山壁熊耳鸡山五印玄蛇盘凤口九瓟泉紫霄峯上一轮月照破曹谿半夜圆南岳让禅师凤别沐曹谿水栖衡岳万重有心传五叶无意据千峯洞鹤争藏翼巖鸡息瘦容X一声干象外海内继真风吉州鲤五天慈雨细师得润禅林碧眼千灯印清源一派心有涯来敻远无底更深沉别嗣曹谿后众人仰德音南泉竹根蔕欲何寻孤奇逈众林凤来敲节目龙去晓知音撼雪精神别吟风体物深平常烟霭里动转振虗心石头松出石雄委逈樛林况莫同翠含烟霭外闰布雪霜中影撼千谿月声联五叶风妙音传药峤天下定真宗夹山雷澧水风涛急参差海岳摧浪中澄得月天外振惊雷龙领珠难取谿巖宝易栽接人机路险寰海更谁偕洞山泉深沉分派异方外一轮孤海底清天镜潭中碧眼珠千重排雪岸半偈彻氷壶递印宗门后人天作楷模赵州关孤峻南泉派师机巳得闲三衣传祖域一句动人众幽谷珠光异蓝田玉彩班X未明根下蔕难过赵州关云居月素容空界外廓落逈无边玉镜同千域金轮帀五天霜凝熊耳印冰浩鹫峯玄不是龙居月难光洞上泉都颂侬家住处实堪隈吞炭藏身几万回不触波澜招庆月动人云雨皷山雷桐峯庵主师在庵中坐僧到庵前便去师云阇梨僧回首便喝师良久僧云死却者汉也师便打僧无语师呵呵大笑僧见师问桐峯庵主在什么处师便打僧云者箇师僧得恁么造次师云适问箇什么僧垂手立师云者箇却是阇梨造次僧喝便出去师云汝恁么迷却一切人在僧问庵主在者里忽遇大虫来时作么生师便作大虫吼僧作怕势师呵呵大笑僧云者贼师云争奈我何僧上山参师师见云作箇什么僧云特来相访师便打僧把住云且莫行麤师拓开便归庵僧云者山鬼师云什么处得者师僧僧云争奈公案何师便打僧大笑而去僧上来被庵主捉住云杀人杀人僧拓开云呌作什么师云谁僧便喝师便打僧云且待且待师大笑师作草鞋次僧后面来作大虫吼师便喝僧云X且不妨作草鞋师云阇梨妳女口僧喝师云山僧招得有一老人入山参师师云住在什么处老人不语师云善能对机老人地上拈一枝草示师师便喝老人礼拜师便归庵老人云与么疑杀一切人在僧看庵主问师还记得昔时行脚事么师云不记得僧云自从分襟后住来多少时也师云也是昔时事僧云何不道住持事烦师云昔时犹在僧云比来相访珍重便去师云从来疑着僧见庵主便喝师云惊杀人僧云大虫耶师便喝僧便走师将棒趁僧作亚枪势师拄棒而立僧云败也师云放儞二十僧见庵主云特来相访师不顾僧近前相看师便打僧云大阵当前乞师善巧师又打僧云罕逢作者师云汝从什么处来僧云特来相访师云罕遇知音杉洋庵主师在庵内坐有僧到庵前叉手而立师云阿谁僧云杉洋庵主师云我是僧便喝师云嘘嘘僧云犹要棒喫在师便打有僧问云久响杉洋到来为什么不见师云黑似漆僧以手指师云亲到杉洋有僧来庵前共师利禾荎坐僧云庵主得箇什么道理便住此山师云也欲通消息恐遭人捡点僧大笑而出师云今日大X赚师在庵前坐禅有僧近前便打师一掌师便归庵其僧却坐师却出来僧云勐虎当前谁人敢敌师便打僧云苦苦僧问庵主境界当前如何支遣师喝云者妖怪僧云今日被迷一上不同小小师云赖是深山无人见僧云知即得师呵呵大笑虎谿庵主师见僧入门师便喝僧默然师便打僧又喝师云好箇草贼僧问庵主在者里多少年也师云秪见冬凋夏长年代总不记得僧云大妙记不得师云汝道我在者里得多少年也僧云冬凋夏长师云閙市里虎僧问莫是虎谿庵主么师云不是僧云为什么不是师云对面不相识僧云联杀人师云适来问箇什么僧喝有僧来相看师见总不顾僧云知道庵主有此机锋师弹指一下僧云是何宗旨师便打僧云知道今日落他便宜师云犹要棒喫在僧问庵主是什么处人师云陇西人僧云承闻陇西出鹦鹉是否师作鹦声僧云好箇鹦鹉师便打僧来访师师见云何处来僧便喝师云作家僧良久师云死却者汉也僧便出去师云犹动在僧见师坐僧近前云不审庵主师云是谁僧便喝师云得恁么无宾主僧云犹要第二喝在师便喝X覆盆庵主师在庵内坐有僧从山下哭上来师闲却门僧于壁上画一圆相了门外而立师从后门出却从山下哭上来僧喝云犹作者箇去就在师搥胸云可惜先师一场埋没僧云苦苦师云庵主被谩师问僧什么处来僧云覆盆山下来师云还见庵主么僧喝师便打僧云作什么师住棒僧拟议师又打僧问久响覆盆山阿那箇是师便指僧随手看师打一掌僧云作家师良久僧打师一掌师近前捉僧便走师拍手大笑定上座师到临济问如何是祖师西来意济下禅牀掫住师拟议济便掌师因此大悟师离临济向南行脚路上逢着巖头雪峯钦山三人巖头便问上座什么处来师云临济来巖云和尚万福师云和尚顺世也巖云某甲三人特去礼拜自恨福薄不见得他望上座慈悲和尚因缘举一两则师举临济上堂垂示赤肉团上有无位真人常从汝等诸人面门出入未证据者看时有僧问如何是无位真人济下禅牀把住僧拟议济云无位真人是什么干屎橛拓开便归方丈钦山云何不道赤肉团上非无位真人师便摛住云无位真人与非无住真人相去多少速道速道钦山被摛面青面黄语之不得巖头雪峯云者箇新戒不识好恶触悞上座且望慈悲师云不是者两箇老冻X齈𡎺杀者尿牀子师在镇府斋回到桥上逢三人座主一人问如何是禅河深处须穷底师摛住拟抛向桥下二座主近前云莫怪触悞上座且望慈悲师云不是看者两箇座主从教穷底奯上座师离临济南行参见德山德山才见作抽坐具势师云者箇即且置心境一如底人来共他说箇什么即得免被诸方捡责德云犹教昔日三步别作箇主人翁来师便喝德山不语师云塞却者老野狐咽喉鸿山闻举云奯上座虽得便宜争奈掩耳偷铃师到百丈百丈云有事相借问得么师云幸自非言何须札合今𠟅百丈云收得安南又忧塞北师擘开胸云与么不与么丈云要且难构要且难构师云知即得知即得仰山闻举云若有人知得此二人落处不好奇特若辨不得大似日中迷路天圣广灯录卷第十三天圣广灯录X卍XXX天圣广灯录卷第十四宋勒庐州大觉禅师上堂时有僧问牛头未见四祖时如何师云有恁么盍生无所知进云见后如何师云无恁么盍生有所知问觉人久处沉迷请师X一接师云接僧礼拜师便打问四众围遶时如何师云不闻梵音声进云闻后如何师云往来不障碍问目下无云时如何师云摸进云却被云遮时又如何师便喝僧亦喝师拈棒僧拟议师便打庐州澄心闽德禅师上堂有僧问如何是澄心师云我不作者活计进云未审作么生师便喝进云大好不作活计师便打问如何是道师云老僧久住澄心院进云如何是道中人师云破衲长披经岁年问露地不通风时如何师云漆问既是澄心为什么出来入去师云鼻孔上着炙僧礼拜师便打荆南府竹园山禅师上堂有僧问久响和尚会禅是否师云是学云苍天苍天师近前以手掩僧口云低声低声僧便打一掌师拓开云山僧招得僧拂袖出去师笑云早知如是悔不如是问既是竹园还生笋也无师云千株万株进云恁么即学人有分也师云汝作么生僧拟议师便打宋州法华院禅师初开堂日有僧问如何是佛师云独坐五峯前问如何是初生月师云不高不低进云还许学人瞻敬也无师云三日后看问如何是法华家风师云寒时寒杀热时热杀进云如何是寒时寒杀师云三三两两抱头行X进云如何是热时热杀师云南北东西见者嗤问学人手持白刃真进化问时如何师云儞试用看僧便喝师擒住僧随手打一掌师便拓开云老僧今日失利僧作舞出去师云贼首头犯汝州西院思明禅师初参宝寿问踏破化城来时如何寿云不斩死汉师云斩寿便打师连道斩寿又随声打寿却回来遂云适来者箇僧将赤肉抵佗干棒有甚死急后有僧启和尚问话底僧在大觉处来两人同在者里见解总恁么问话底僧巳后委悉和尚法道须是趁出二人同参若不趁出巳后难得人承嗣寿便趁出报事僧问学人有一问在和尚处时如何师云设有斩为三段僧礼拜师便休会下有僧在临济处来见此僧问话乃于下面相逢遂云堂头和尚道即大杀道未在问话僧便拽其僧到堂头云者僧不肯和尚师云上座不肯老僧耶僧云某甲不曾说师一时喝下去僧行到法堂上又云说什么道即大杀道直下未在问话僧又拽上去师又问上座是不肯老僧僧云莫信者僧今日三度见伊风发也师总令下去问如何是临济一喝师云千钧之弩不为鼷鼠发机进云忽遇大杀活人来时如何师便打有从漪上座在师会下常道莫道要会佛法覔箇举X话人也难得师闻举一日上堂头来师遥见唤云从漪漪举头师云错漪又行一两步师又云错漪近前师云适来两错是思明老汉错是上座错漪云是从漪错师云错师遂云上座且在者里过夏共儞商量者三错从漪上座不肯便去后住天平山上堂举此话示众云我当初行脚时被风吹到汝州风穴有思明长老勘我两错更待留我过夏共我商量者两错某甲不说恁时错我当初发足向南方行脚时早知道错了也师未住时在许州闻汝州南院和尚住元是同参特往看人事了启和尚某甲别无人事买得江西剃刀献上和尚南院便问汝从许州来甚处得江西剃刀师把南院手掐院唤侍者收收师以衣衲拂一拂院云阿莿莿阿莿莿问如何是清净伽蓝师云荆棘丛林进云如何是伽蓝中人师云󳭹儿狢子问如何是不变易底物师云打帛石第二代宝寿禅师在先宝寿处为供养主得数年一日宝寿问云供养主父母未生时还我本来面目来师道不得三两日后却来下供养主宝寿云汝不用下后经月十日间因在街坊见二人买卖不和相打师见忽然大悟归院举似宝寿宝寿云儞悟也不用道宝寿临迁化时付嘱三圣请师开堂师X开堂日三圣为请主才升座三圣便推出一僧师便打三圣云总似恁么为人不但瞎却者僧眼兼瞎却镇州一城人眼去在师便下堂问万里无云时如何师云青天也须喫棒进云青天有甚么遇师便打问八面旋机时如何师云打僧云打谁师云不干汝事僧礼拜师便打问不占阃阈请师不谤师云莫又云不得又摇手又云野狐精问种种华严慇懃献奉时如何师便唾又云恶又云灭又云老胡者里不是草店又云莫污我心田又云九尾野狐精师欲顺世谓众云汝等诸人还知吾行履处么众云知和尚一生长不卧师又令近前来众人近前师喝云汝非吾眷属言讫端然而化镇州大悲禅师上堂时有僧问除上去下请师别道师云开口即错进云真是学人师师云今日向弟子手中死问如何是和尚密作用师拈捧僧转身受棒师抛下棒云不打者死汉问如何是谛实之言师云舌拄上腭僧云为什么如此师便打问不着圣凡请师答话师云好僧拟议师便喝问如何是大悲境师云千眼都来一只收进云如何是境中人师云手忙脚乱问如何是真如佛性师云执手共谈生死路前头莫问往来人X镇州谈空禅师上堂有僧问如何是佛师云麻缠纸里问如何是古佛心师云有耳未曾闻僧便喝师云瞎问百了千当时如何师云和声打问一饱忘百饥时如何师云贫儿遇馊饭问如何是谈空禅师云尘埃满面上雨打转新鲜问格外之谈请师举唱师云隘路不通风进云莫秖者便是也无师云嘘嘘济上座师行脚到路京南禅安下有朱行军设斋入僧堂内顾视上下云直下是又作么生行香次口不住道至下间师便问直下是箇什么行军便喝师云行军幸是会佛法底人又恶发作什么军云唤作恶发即不得师便喝军云钩在不疑之地师又喝行军斋起令客司请下喝底上座来师便至行军处并不顾诸人僧录云启行军适来争容得者僧恁么无礼行军云若是儞诸人喝某甲有劒僧录云某甲诸人不会是他暺长老始得师云若是南禅长老也未多见问如何是佛法的的大意师云龙腾沧海鱼跃深潭进云毕竟如何体悉师云夜闻祭鬼皷朝听上滩謌问如何是上座家风师云三脚虾蟇背大象问如何是玄中玄师云壁上倒行船进云如何是玄中旨的师云失脚到崖州回来无处覔进云未审向上更有事也无师云有进云如何是向上事师云两手攀枝面向南X汝州宝应禅院颙禅师初开堂才升座有僧问师喝谁家曲宗风嗣阿谁师云宁塔戴鵰冠口中更河海问如何是佛法大意师云没量大病源学云请师医师云世医拱手问如何是佛师云如何不是佛僧拟进话师便打问薄地无龙如何识辨师云有什么难辨僧云请师辨师云瘦眼生盲毛格磔进云如何医治师云气针扶舌上雷电震云间进云忽遇叶公时又如何师云见假不知惊着否瞻之犹自眼翻天问回旋空中时如何师云四面连枷打问龙兽相交时如何师云狗嵴坡头问丹霄独步时如何师云日驰五百问金牓题名请师印可师云日下拽脚问凡圣同居时如何师云两箇󳭙儿一箇狞问日出扶桑时如何师云阎浮树下过问栴檀郁密时如何师云独柳树下坐问大震虹电请师引验师云日下三刻问黄巢过时向什么处回避师云六纛旗下进云或遇捉着时如何师云贼首头犯问宝剑未出匣时如何师云尼干失荡进云出匣后如何师云天魔畅快问十方通畅时如何师云八极连问祸师上堂示众云赤肉团上壁立千仞有僧出问赤肉团上壁立千仞岂不是和尚恁么道师云是僧便掀禅牀师云儞看者瞎汉乱做僧拟议师便打问杨朱泣路时如何师云白狗临刑莫X怨天问人逢碧眼时如何师云鬼争漆桶问龙跃江湖时如何师云瞥瞋瞥喜学云颀湫倒岳时如何师云老鵶没觜问如何是解脱浆师云苞茆渗酹簋物不多问如何是干坤主师云周人遗粟心剜九窍问大拟争权时如何师云光漆郊社学云将何奉献师云切与生刍祭遗驴粪问近不得时如何师云冤象难解脱问万仞龙门透过时如何师云全存霹雳声学云恁么即全承布雨师云泥人眼赤问独游沧海时如何师云雷震青空畜生烧尾问运足不知路时如何师云鸟道盲人过问中间不会时如何师云静处裸了打问投机不遇时如何师云足下全身去问大用不逢时如何师云鸡鹅舞道引入千峯问金销断时如何师云失学云金销断为什么却失师云崖州路上问行人问然灯前后即不问如何是正然灯师云灭僧从东边过西边立师云野狐精问万里无云时如何师云寸步不可过问从上古人见不尽处师还见否师云握发吐餐人不识满朝尽道好用公学云口上打师云首者大杀瞎学云有恁么瞎老汉师便打问从上诸圣向什么处去师云不上天堂即入地狱学云和尚作么生师云你还知宝应老落处么僧拟议师打一拂云你还知喫拂子道理么僧云不会师云令却X是你行随后又打一拂问如何是第一句师云汝诚道看僧便喝师拍手云大众好喝僧又喝师拈棒僧拟议师便打师上堂云众云诸方秪具啐󲣅同时句不具啐󲣅同时用时有僧问如何是啐󲣅同时用师云作家不啐󲣅啐󲣅同时失进云犹未是学人问处师云汝问处又作么生僧云失师便打其僧不肯后到云门会里因闻举前因缘不肯底道理时有一僧云当初南院棒折作什么问话僧于此言下大悟方见得南院答处却来汝州省觐南院南院巳示寂风穴出世到彼礼拜风穴认得便问上座莫是当时问南院啐󲣅底么僧云是穴云还会世未僧云专甲会也穴云汝当时作么生僧云某甲当时如灯影里穴云汝会也师一日问风穴云南方一棒作么生商量穴云作奇特语商量风穴却问师和尚此间一棒作么生商量师拽柱杖云棒下无生忍临机不见师问独步青霄时如何师云四家围遶过学云四众围遶时如何师云梵音绝处打问寂寂无声时如何师云打了抛声势问凤飞不到时如何师云忽闻庭树扑杀鸱枭问如何是归宗事理绝师云纳如处错问如何是日轮正当午师云事理分明打问如何是独步四山顶师云深深海底行问久在贫中如何得济师云满掬摩X尼亲自棒学云教人眼瞎师云眼里无筯一世贫学云挑筯了瞎师便打问如何是自在师子师云金条勒咽嗉白棒拥前行问奔流度刃疾焰过锋时如何师云住僧云住即瞎师打禅牀一下僧便喝师便打僧接住棒云老和尚莫缚猱好夺棒却打着和尚莫言不道师云今日被者瞎汉钝致宝应老僧云败了扫帚扑问截铁镆鎁犹是钝当锋啮镞事如何师云截即死僧便喝师以手拍膝一下僧便喝师招棒学云和尚莫盲枷瞎棒却夺棒打着和尚莫言不道师云今日被者黄面浙子钝致宝应老一场僧云和尚莫缚猱好问匹马单枪时如何师云且待老僧斫棒师上堂云是汝诸人尽曾诸方去来不是不知不见还知得老僧讳么时有僧问便请和尚讳师云推筭决疑问无相涅槃请师证照师云前三点后三点又问如何是无相涅槃师云三点前三点后问万里无云时如何师云饿虎投崖问古殿重兴时如何师云明堂瓦󳭽檐僧云恁么即庄严毕备师云斩草蛇头落问二王相见时如何师云十字路头吹尺八问如何是无相道场师云斫破鬼神村问如何是薝卜林师云鬼厌箭问如何是不动尊师云邂逅到崖州问拟蓦要律时如何师云灰粪堆问凌阁图形请X师怜念师云缨拂面尘问如何是金刚不坏身师云老僧在汝脚底僧便喝师云未在僧又喝师便棒问如何是南宗北祖师云大瘦岭头云太行山下贼学云如何明会师云幽燕平劫杀吴越笑呵呵学云毕竟又如何师云莫言无法用最苦是新梦问不施寸刃便登九五时如何师云单杖控天街太白遏后望问悉宗乘护三业如何道师云多见什么问上上根器人来师还接也无师云接学云便请和尚接师云且喜平交问如何是道师云雁过长空无一物师上堂云过去祖德尽皆恁么道时有僧问道什么师云大哉问祖意教意是同是别师云王尚书李仆射学云不会意旨如何师云牛头南马头北问如何是宝应劒师云天下老和尚答了也学云用者如何师便打问如何是祖师西来意师云五男二女问拟伸一问师意如何师云是何公案僧云喏师云放汝二十棒师上堂示众云有解问话底出来便有僧出礼拜师云是老汉罪过便下座问万代留名时如何师云光漆郊社问如何是和尚家风师云秋收冬藏问学人有一问在和尚处时如何师云汝问道什么僧便喝师便休至明月上堂众集师云昨日问话僧在什么处其X僧便出师便打问如何是宝应正主师云杓大盌小问如何是宝应水师云了学云饮者如何师云了问牛头未见四祖时如何师云今日不答话师上堂云你诸方尽是把虵头歇公案待第二头答话本色衲僧更莫共语良久云作么生是本色衲僧众无对师云有嬴即有输师一日把住僧问会么僧云不会师云牛头南马头北师又见僧来竖起拂子僧云败阙师却放下拂子僧云犹有箇在师便打师一日问园头瓠子开华也未头云开华久矣师云还结子也未头云昨夜遭霜了师云大众喫箇什么头拟议师便打师见一僧便问名什么僧云普参师云忽遇木橛又作么生僧不审师便打防御使问大善知识还具见闻觉知否师便掌使不肯来到风穴处再问云大善知识还具见闻觉知否穴云荆棘荒榛弃来久矣进云妙用又如何穴云王子带刀全意气贫人擒倒语声𧬜使深肯之遂却举先问南院答底语穴云南院深是相为使方似委悉师问僧近离什么处僧云襄州师云来作什么僧云特来礼拜和尚师云恰遇宝应老不在僧便喝师云向汝道不在又喝作什么僧又喝师便打僧礼拜师云者棒本分是你打我我且打你要此话行瞎汉参堂去问僧X近离什么处僧云龙兴师云发足莫过叶县也无僧便喝师云好好问你又恶发作么僧云唤作恶发即不得师却喝云你既恶发我也恶发近前来我也没量罪过你也没量罪过瞎汉参堂去问僧近离什么处僧云五台师云文殊还说老僧么僧云不说师云今日遇作家问僧近离什么处僧云长水师云东流西流僧云总不恁么师云作么生僧便珍重师便打问僧近离什么处僧云襄州师云是什么物恁么来僧云和尚试道看师云适来礼拜底僧云错师云礼拜底错箇什么僧云再犯不容师云三十年弄马骑今日被驴扑瞎汉参堂去师见僧才入门便把住云是什么僧无语师推出云三十年弄马骑今日被驴扑又召云莫道是闲处道底语师问座主讲何经论主云讲维摩经师遂指绳牀云会么主云不会师云侍者点茶来淄州水陆禅师上堂有僧问如何是学人用心处师云用心即错僧云不起一念时如何师云没用处汉僧云此事如何保任师云切忌问狭路相逢时如何师便栏胷拓问如何是大机成辨去师云普天布云雨雷电不销多问如何是最初一句师便喝僧礼拜师以拂子点云且放大行山禅房院克宾禅师初开堂才升座有僧问如X何是祖师西来意师云庭前看绿竹进云毕竟如何师云两林松柏青问如何是学人自巳师云或在市缠或在旷野进云如何是或在市缠师云千人不相识进云为什么不相识师云语笑自分明进云如何是或在旷野师云独坐独卧进云为什么却如此师云八风吹不动问大用现前请师辨白师云点头不吐舌进云恁么即难为亲近师云竹韵謌声问狭路相逢时如何师云老僧罪过僧便喝师云好喝僧又喝师乃近前掫住云你看者瞎汉犹作主在僧拟议师便打魏府天钵禅师初开堂升座时有僧问师喝谁家曲宗风嗣阿谁师云云绽家家月僧云恁么即徧天徧地师云一任钻龟打瓦问如何是祖师西来意师云冬天日短问如何是学人亲切处师云来无踪去无蹟问如何是道师云衫长袴短僧云如何是道中人师云仰面大家笑守廓上座师行脚到襄州华严和尚会下华严一日上堂云今日赐乡无畏若是临济德山高亭大愚鸟窠船子儿孙不用如何若何真须单刀直人华严与汝证据师出礼拜起便喝严亦喝师又喝严亦喝师便礼拜起云大众看者瞎汉一场败阙便喝拍手归众严下座归方丈风穴时为维那上去问讯严云维那你来也叵耐守廓适来把老X僧细揑一上待集众打一顿趂出穴云趂他迟也况和尚言过他是临济下儿孙本分恁么严方息怒风穴下来言前事举似师师云维那着什么来由劝者汉我未问前早要棒喫得我话行如今不打我榻却我话也遂与风穴同过夏各话南北家风递相举论师在鹿门和尚会下一日在僧堂后架坐鹿门下来见楚禅和便问终日披披搭搭作什么楚云和尚见某甲披披搭搭耶门便喝楚亦喝两家便休师云看者两箇瞎汉一场败阙随后便喝门便归方丈遂令侍者下来唤师门云适来楚禅和与老僧宾主相见什么处败阙师云转见病深门云老僧昔日见兴化来师云和尚见兴化时某甲在彼为侍者记得此时语门云你试举看师便举兴化问鹿门什么处来门云五台山来化云还见文殊么门便喝化云我问你见文殊又喝作什么门又喝化不语至来日兴化教某甲来唤待问当早巳去也化上堂云大众你看者箇师僧担一条断贯索向南方去也巳后也道我见兴化来和尚今日公案恰似恁么时底门云兴化恁么时为什么不语师云兴化知道和尚不会门方肖悟来日特为师煎茶晚后上堂告众云夫参学龙象直须子细入室决择不得容易绰得箇语便为极则即道我刢利我当初见兴化时认得箇转动底X见人一喝两喝便休以为佛法今日被明眼人覻着却成一场笑且徒什么祇为我慢无明不能回转亲近上流赖得明眼道人不惜身命对众出来为鹿门老证据实为此恩难报何以如此无化云直饶你喝得兴化在虗空里住扑下来一点气也无待我苏息起来向你道未在何故如此兴化未曾向紫罗帐里撒真珠兴你诸人乱喝作什么道流如今明解取去岂不是庆快平生参学事毕𣲩州曾祖山教禅师开堂日有僧问如何是目前事师云丝竹未将为乐器架上葫芦犹未收问如何是孤峯独宿底人师云日午打三更问进向无门时如何师云太钝生僧云不是太钝直下进向无门时如何师云灵机未曾论边际执法无门在眼中问如何是祖师西来意师云今日不答话僧云大好答话师便打天圣广灯录卷第十四天圣广灯录X卍XXX天圣广灯录卷第十五宋勒汝州风穴山延昭禅师余杭人也初参镜清清问云近离什么处师云自离东来清云还过小江也无师云大舸独飘空小江无可济清云镜水秦X山鸟飞不度子莫盗听遗言师云沧溟尚法蒙轮势列汉飞帆渡五湖清竖起柱杖云争奈者箇何师云者箇是什么清云果然不识师云出没卷舒与师同用清云杓卜听虗声熟睡饶噡语师云泽广藏山理能缚豹清云舍罪放𠎝速须礼拜出去师云出去即失到法堂上叹云行脚人着甚来由因缘未了不可便休再见堂头云适来輙呈小騃昌黩慈严蒙未赐杖责清云适来言从东来岂不是翠巖来师云雪窦清栖宝盖东清云不逐亡羊狂解息輙来者里念篇章师云路逢剑客须呈剑不是诗人莫献诗清云诗即速祕略借剑看师云枭首甑人擕剑去清云不独触风化亦自显颟顸师云若不触风化争明古佛心清云何名古佛心师云再许乞容师今何物清云东来衲子菽麦不分师云秪闻不以而以何得抑以而以清云巨浪涌千浔澄波不离水师云一句截流万机清峭便礼拜清云俊哉俊哉师离镜清到同安和尚处同安问石角穿云路垂縢意若何师云红霞笼玉像拥嶂照川明同云恁么即相随来也师云和尚也须低声师离同安到襄州华严院华严有牧牛歌请师和师云羯皷掉鞭牛豹跳远村梅树觜嚧都师离华严至汝州宝应便问入门须辨主端的请师分应于右边拍一拍师便喝应又于左边拍一X拍师又喝应云右手即从阇梨左手作么生师云瞎应拈棒师云老和尚不要盲枷瞎棒夺得拄杖却打和尚莫言不道应云今日被黄面浙子钝致一场师云和尚大似持钵不得诈道不饥应云阇梨莫曾到者里师云是何言欤应云好好借问师云也不得放过师却上堂头相看应问阇梨曾见什么人来师云襄州共廓上座同过夏来应云汝亲见作家来师上堂云夫参学人临机直须大用现前莫自拘于小节设使言前荐得犹是滞𣪊迷锋纵使句下精通未免触途狂见劝汝诸人应是向来依他作解明昧两岐与汝一时扫却直教箇箇如师子儿咤呀地哮吼一声壁立千仞谁敢正眼覰着覰着即瞎却渠眼珍重师上堂有僧问师唱谁家曲宗风嗣阿谁师云超然逈出威音外翘足徒劳谮底沙问古曲无音韵如何和得齐师云木鸡啼子夜刍狗吠天明问如何是佛师云如何不是佛学云未晓玄言请师直指师云家住海门洲扶桑最先照问朗月当空时如何师云不从天上辊任向地中埋师上堂举梵志诗云梵志死去来魂魄见阎老读尽百王书不兑被捶拷一称南无佛皆以成佛道僧便问如何是一称南无佛师云灯连凤翅当堂照月映鹅眉廾页面看问如何是佛师云嘶风木马X元无绊皆角泥牛痛下鞭问湛寂之机深不顾浩然光景意如何师云金鸡啄破瑠璃敲玉兔挨开碧海门问如何是广惠剑师云不斩死汉问古镜未磨时如何师云天魔胆裂进云磨后如何师云轩辕无道问朗月当空时如何师云不在团天且居羑里问矛楯本成双医病帝网明珠事若何师云为山登九仞捻土定千钧问钟声才罢秪有者箇为复别有师云和声打问如何是正法眼师云即便翟支瞎师上堂云诸禅德欲得亲切莫将问来问问在答处答在问处虽然如是问不在答处答不在问处你若拟议老僧在你脚下有僧问如何是正法眼师云瞎问不施寸刃便登九五时如何师云失㲲波斯由可战番勐将马空回问宝剑未出匣时如何师云一任升腾僧便礼拜师云斩问古人入山见大虫意旨如何师云木人岭上高声呌石女谿边侧耳听问大众面前请师家风师云一言才及子大众尽攒眉问干木奉文侯知心有几人师云打年曾决龙虵阵老倒还听雉子歌问如何是佛师云杖林山下竹筋鞭问如何是清凉山中主师云一句不遑无着问迄今由作野槃僧问如何是学人亲切处师云婆孽受罗婆孽子取话倾湫杖一千问一句子当机如何显大道师云大印纵周天日轮不当午问如何是真如X佛性师云窟进云此理如何师云也要大家闻问如何是和尚家风师云鹤有九臯难翥翼马无千里谩追风问布鼓当轩击谁是知音者师云藏身不吞炭进云此理如何师云山雉枉遭伤师因在郢州衙内州主与通判诸上堂师升座通判便问大海有珠骊龙守护如何取得师云罔象到时光灿烂离娄行处浪滔天判云恁么则展手不逢师云亲到宝山空手回再问弟子亲到宝山空手回时如何师云怨他谁判云恁么即不礼拜师云谁要你肉山倒地判云礼拜去也以师云不礼拜更待何时判便礼拜师以柱杖点三下知州云和尚禅机峭峻何以行令太轻师云蒲鞭可以示耻痛杖且待别时问如何是大阿剑师云任将天壍试不用斩搀抢问宝塔元无缝金门即目开时如何师云智积佐来空合掌天王捧出不知音进云如何是塔中人师云萎华风扫去香水雨飘来问未有之言请师试道师云入市能长啸归家着短衣问夏终今日师意如何师云不怜鹅护雪且喜腊人冰问曾奉指唿为远使不得骊珠便却回时如何师云振迅不言擒虎尾吨呀须见杀龙头问箭头不立尘时如何师云罗阅学唐步师上堂云啮镞破三关分明箭后露你若拟议即穿X顋过时有僧问如何是箭师云穿顋过问十度发言九度休时如何师云前殿有人横担戟退宫披衮倒骑牛问不与万法为侣者是什么人师云斫额望扶桑乘槎人不顾问不落于将将手如何辨太阿师云莫将天壍试直下斩搀抢问诸圣为什么人不得师云浑心毬子不垂手屎上蛆儿竞出头问王子未还如何证据师云金刚㘿不陷红烂不堪拈问金刚莫比吹毛利为什么却被羺羊角触之师云五顶华冠脆双眸眨不禁问剑是名斩是用如何是体师云端身裂破面问承闻汝水波澜急疾焰过风事若何师云猢狲戴席帽问人王与法王相见时如何师云紫陵巖畔千华秀白雪楼前万姓歌进云合谈何事师云直面无迂曲回眸有惨舒师上堂云祖师心印此日全提去即印住住即印去秪如不去不住印即是不印即是众中还有道得底么时有卢陂长老问学人有铁牛之机请师不搭印师云惯钓鲸鲲澄巨浸却嗟蛙步𩥇泥沙师道了随后便拂师又云记得话头么陂拟开口师又拂师在汝州衙内上堂僧问人王与法王相见时如何师云大舞遶林泉世间无忧喜进云共谈何事师云虎豹巖前曾宴坐隼弥光里播真宗问灵山一会迦叶亲闻此日太传面前如何举唱师云X鹫峰顶上敲楗稚毕钵岩中阙一人问寻枝摘叶即不问如何是直截根源师云赴供凌晨去开堂带雨归问满目荒郊翠瑞草却滋荣时如何师云新出红炉金弹子簉破阇梨铁面皮问问问尽是揑怪请师直指根源师云罕逢穿耳客多遇刻舟人问文彩未生还具者箇也无师云堂无告口餐问如何是互摸之机师云和肓不诉瞎问是非不到处请师方便师云金阙路遥非近远玉阙程峻且藏珠进云乞师露箇面目师云荆棘里道场问邪舍亲掌处深深事若何师云未曾经雪岭错谬入芦丛进云正恁么时如何师云盲龟值木虽优稳枯木生华物外春问如何是密室中事师云出袖谈今古回颜独皱眉问水草盖闽珠重光显佐无师云虽知不触波澜外带角披毛在目前问骊颔有珠如何取得师云曾向海边干竹刺直至如今理素琴问大舸飘空如何举棹师云自在不点胸浑家不喜见问如何是汝州境师云盗窃祖师张行满叠闾连里置囊家问追风难把捉前程事若何师云波斯衣䙌解问诞生王子还假及弟也无师云一句拟光禅子讶三缄却附古人机问久随梅柳为什么金牓上无名师云来千去万且要锻鍊师上堂云递相供养来递相供养来便有僧问将什么供养师云侧首咤呀颗面看问异类拟生全X眹兆机锋兼带意如何师云香炉里撒屎问真性不随缘如何得证悟师云猪肉按上滴乳香问视听难谐如何博诘师云一念通玄箭三尸鬼失艰问随缘不变者忽遇知音时如何师云披蘘侧立千峰里引水浇疏五老前问急切不容步宗分何路捷师云朔风不假殊常韵回转须超逆顺机问是非不到处请师道师云炙輠追奔经扈㵎驻车摇鞅刷黄揵问师子三迅时如何师云拈提非在手妙用不从他问如何是清净法身师云金沙滩里马郎妇问如何是祖师西来意师云骨肉纵分离冤家难解洗问尧王虽有今兰台有人过时如何师云出袖不携枭楚客藏锋犹念雪林僧问刻舟求不得常用事如何师云大勋不竖赏柴扉草自深问从上古人印印相契如何是相契底印师云轻嚣道者随机变拈取招魂拭泪巾问九夏赏劳请师言荐师云出袖拂开龙洞雨泛盃波涌钵囊华问最初自恣合对何事师云一把香刍拈未下六镮金钖响摇空问密恊处请师指喻师云帘外映孤灯赤心连永夜问如何是古佛家风师云谁敢造口进云学人恁么耶师云剑良胳䏝问如何是䦆头边事师云山前一片闲田地种竹栽松一境宽问如何是宾中宾师云攒眉坐白云问如何是宾中主师云入市双瞳瞽问如何是主中宾师X云回銮两耀新问如何是主中主师云磨砻三尺剑待斩不平人问金牓状元必然便拄时如何师云东堂较艺知甘苦北陆忙羊莫筭程问一色难分请师显示师云满炉添炭犹嫌泠路上行人秪守寒问王道与佛道相去几何师云刍狗吠时天地合木鸡啼后祖灯辉问祖师心印请师拂拭师云祖月凌空圆圣智何山松栢不青青问如何是般若用师云才展锋𨦵敲影颈早闻归叹丧尼干问如何是学人立身处师云井底泥牛吼林间玉兔惊问如何是道师云五凤楼前进云如何是道中人师云问取皇城使进云道与道中人相去几何师云月似罗中镜星如雾里灯问如何是随流不变底性师云泼墨池边曾鬬胜望青台上觜憕𢘌问古曲无音韵如何和得齐师云霡霂汗流山鬼窟袈裟遮面鬼神村问七星光彩转天河截断毗卢海岳波时如何师云伯乐暂垂鞭驽骀夸八骏问空中寻鸟迹时如何师云三种宝车罗列了低声唤起宅中人师上堂云若立一尘家国兴盛野老嚬蹙不立一尘家国丧亡野老安贴于此明得阇梨无分全是老僧要识阇梨么右边拍一拍云者里即是阇梨要识老僧么左边拍一拍云者里即是老僧老僧与阇梨亦能悟却天下人亦能迷却天下人便下座师上堂僧问大众云集请师说法师云赤脚人趂X兔着靴人喫肉问不曾博覧空王教略借玄机试道看师云白玉无瑕卞和刖足问假使铁轮顶上旋定慧圆明终不失时如何师云牙签入火难収拾象驾推轮早二三问未拟拟巳前如何分者箇那箇师云碧㵎虎惊非振夺金毛距地始咤呀问不伤物义请师便道师云噼腹开心犹未惺懆问如何是临机一句师云因风吹火用力不多问未定浑浊如何得照师云下坡不走快便难逢问素面相呈时如何师云拈却盖面帛问如何是衲僧气息师云膝行肘步大众见之问紫菊半开秋巳晚月圆当午意如何师云月生蓬岛人皆望昨夜遭霜子不知问如何是衲僧行李处师云头上喫棒口里喃喃问如何是不坏身师云门外喝棒声问妙峰无异路孤轮事若何师云举世未知无位位当机须显句玄玄精进大师自西天来问师云学人身三口四请师忏悔师及弹指一下云愿罪消灭愿罪消灭又问西天此土皆游徧如何是日用底事师云酥油涂户向石蜜守垣人问灵山画月曹谿指月去此二途请师直指师云无言不当哑进云请师定当师云先渡汨罗江问如何是谛实之言师云心悬壁上师上堂云若是上上之流各有证据者略赴箇程限未证据者各自英俊当处发生随处灭尽如爆龟纹X爆即成兆不爆成钝欲爆不爆直下揑问如何是学人自巳师云是汝自巳僧礼拜师便打问龙透清潭时如何师云印骏捺尾问任性浮沉时如何师云牵牛不入拦问凝然便会时如何师云截耳卧街问句绝名言时如何师云全身细不出问啐󲣅同时时如何师云响问朗月当空时如何师云眠云卧水问狼烟永息时如何师云两脚梢空师上堂云且据中下止啼之义若论祖令便是碧眼胡僧出头来也须乞命若言尽令而行便须倩人看陀时有僧问据令而行时如何师云儞拟散众僧拟议师便打问祖命当行时如何师云点问有无俱无去处时如何师云三月懒游华下路一家愁闭雨中门问有无俱有去处时如何师云剑良胳䏝输降欵铁作胷襟到海壖问独立孤舟时如何师云沙门岛里逢恩赦华顶峰前望沃州问举世无双时如何师云峰标端月角生度鬼门关问语默涉离微如何通不犯师云长忆江南三月里鹧鸪啼处百花开问不施寸刃便登九五时如何师云鞭尸屈项问凡圣不通时如何师云脱削分司离洛下问如何是空王印师云荡荡纲三空遗踪无透路师上堂云我有一双箭不经久磨鍊不射徧十方要且无人见时有僧问如何是和尚箭师作弯弓X势僧礼拜师云拖出者死汉问不动人情请师全用师云截却儞舌根进云请师的当师云生擒虎儿死怕盲龟进云学人未省如何得亲切去师云三吴弯弓归夜半五陵𢹂剑去清晨进云如何受用师云手上截问如何是破相底一句师云剔问如何是主中主师云猪肉按上古佛心问师子吼时全意气文殊仗剑意如何师云额上划问独超物外时如何师云欲识净刀莫拈羊角问如何是思大吞十方底口师云𨁝跳入虎㵎折脚上鱼船问王程有限时如何师云日驰五百问得船便渡时如何师云次当海际问无扦容身时如何师云熊耳塔开无印客进云如何即是师云恰要断却问如何是大人相师云赫赤穷汉进云未审日用如何师云𢹂箩挈杖问牛头未见四祖时如何师云披蓆把椀进云见后如何师云披蓆把椀师上堂云三千劒客耻见庄周赤眉排肩得无讹谬他时豹变后五日看珍重问香象瓟哮时如何师云在市曾参疑杀母问心印未明如何得入师云虽闻遒师投归欵未见牵羊纳璧来问明君不握轩辕镜不辨朝纲事若何师云彼物不来清朝相失问如何是临济下事师云桀犬吠尧问大人相为什么不具足师云鸱枭半夜欺鹰俊问军期急速时如何师云受降城下骨崖柴问X未达其源时如何师云鹤冷离巢易龙寒出洞难问不露锋铓句如何辨主宾师云口衔羊角鳔胶粘问心源未明时如何师云才喜佩觽登弱冠便遭脱削发齐眉问根源未明如何显道师云金星照野饶𨦵角铁骑边征大杀伤问未明差别智如何得不疑师云苦轮未息难消杀甘露台前断臂时问将身御险时如何师云露布长书写罪源进云正当恁么时唤作什么师云出入振铃常正杀问不修禅定为什么成佛无疑师云金鸡专报晓漆桶夜光生问雾卷云收时如何师云青天处瞎问麈鹿成群如何射得主中主师云钓船载到潇湘岸气咽无憀问白鸥问学人解问譊讹句请师举起讶人机师云心里分明眼睛黑问生死到来时如何师云青布裁衫招犬吠进云如何得不吠去师云似宜亸袖寂无声问洪钟未击时如何师云众塞大千无不韵妙含幽智岂能分进云击后如何师云石壁山河无障碍翳霄闻后好咨闻问莲华未出水时如何师云未能超浊水不被淤泥侵进云出水后如何师云孤轮虽有异菡萏不新鲜进云开敷后如何师云水仙头上戴美好莫窥攀问如何是觌面事师云不知何岁月再覩马嵬坡问如何是真道人师云竹竿头上礼西方问浩浩之中如何辨主师云无目仙人能揣骨閙市开张X执手惊问如何是三世诸佛出身处师云回首看龙床却问前来使问鱼隐深潭时如何师云汤盪火烧问如何是学人亲切处师云须弥南畔齐打皷贺兰山下晒皮毬问密室之中如何是道师云穿松天外月透室晚霞光问如何是诸佛行李处师云青松绿竹下问如何是三世诸佛出身处师云华岳三峯头着地太平天子多魂惊问如何是法身佛师云孟津关不远最若卧如来问昨日偶因童子戏曰月黩师颜怒也无师云鉄楔迸开蛇肚绽分明显出瑟㕰声问如何是大善知识师云杀人不贬眼进云既是大善知识为什么杀人不贬眼师云尘埃影里不拂袖尽戟问前磨寸金汝州大保问师每日为众提唱是何宗旨师云瑞草本无根信手拈来用进云未审用底是什么师云千般显意难彰则一点分明笑日春又问和尚年多少师云木自不彰名今则无不得进云未审毕竟是多少师云老僧年七十三保云元来有数师云早知今日事悔不慎当初保又问云若论此事不得隈刀避箭直须攒簇将来千弓万箭射不着始得师云千弓万箭射不着始得保云未审射不着底得什么人力师云师子振威亲执缚象王腾掷拔生牙保云向上还有事也无师云有保云如何是向上事师云转身犹有路X脱体道应难师上堂云世尊三昧迦叶不知迦叶三昧阿难不知阿难三昧商那和修不知迄至吾有三昧汝亦不知时有僧问未审和尚三昧什么人得知师云真金不假炉中试元牓精华彻底鲜问晦夜不隐日中无影未审是凡是圣师云劒岭志公常立望进云正当恁么时还分宾主也无师云张骞江上斩龙头问常骑骏马游阛阓不守枯松翫月轮时如何师云瀑布巖前鬼掷钵进云争奈举世不奈何师云乱云深处好生涯问一即六六即一一六俱亡时如何师云一箭落双鵰进云意旨如何师云身亡蹟谢问十二分教是傍来如何是正来师云囓镞之机直须好与学云意旨如何师云傍来正面也空声师问僧声前来句后杀僧云喏师云出袖藏锋无定止汝坟经两倒降旗僧云不会师云入笼问华藏海中独游时如何师云急问如何是第一句师云三要印开朱点窄未容拟议主宾存便喝问如何是第二句师云妙解岂容无着问讴和争起截流机未问巳前错问如何是第三句师云但看棚头弄傀儡抽牵都来里有人明破即不可西蜀欧阳侍郎问法王心印达么将来五祖付与曹谿自后不传衣钵未审和尚得自何人师有颂答能忍相传恰二三信行衣钵更谁担X明明历世千灯外得自何人问那堪又问古人相见切忌明头不露言锋那知旨的师颂答曰甘露台前靡不逢免将明暗諕盲聋当初贬着文殊处笑杀寒山者老翁又问如如不动轮转无穷五阴坏时凭何秉执师颂答曰密密堂堂触处周都缘妄识提浮沤三千多泽狂华掩俊矣天然遇石头因僧问话有颂二首万法虗无实际深凝然妄肯绝踈亲断常妙理修途者镜像宜扶觉照频万种方圆在月前低头思虑万重开吹毛莫比镆鎁利一点舒光徧大千汝州颕桥安禅师师在团炉内坐次钟司徒来见问三界焚烧如何出得师以香匙拨火云司徒司徒因僧参隋州护国净果大师护国问什么处来僧云汝州南院来国云南院近日事如何僧云和尚试道看国便喝僧亦喝国云住住护国一喝是护国令上座一喝作么生僧云其甲与和尚父子相见国云儞看者瞎驴作者箇见解便打趂出院其僧至此岭上逢师认得遂坐次举前来因缘与师师云儞看护国棒折那师随后亦到护国国见来便问近离什么处师云汝州国云有X事相借问得么师云合取狗口护国便休僧问如何是和尚为人亲切处师拈棒僧拟议师便打天圣广灯录卷第十五天圣广灯录X卍XXX天圣广灯录卷第十六宋勒郢州兴阳山静禅师初参见西院问拟问不问时如何西院便打师良久院云儞若唤作棒眉须堕落师言下大悟师开堂升座僧问师唱谁家曲宗风嗣阿谁师云少室山前无异路汝州广慧禅院真禅师开堂日僧问如何是广慧境师云小寺前资庆后问如何是和尚家风师云杴杷扫帚师在风穴时一日穴问真园头会昌沙汰时护法善神向什么处去师云常在阛阓中要且无人见穴云儞彻也汝州实应禅院省念禅师莱州人也俗姓狄氏受业于本郡南禅院得法于风穴也师初开堂升座云佛法付与国王大臣有力檀那令法不绝灯灯相续至于今日大众且道相续箇什么良久云须是迦叶师兄始得时有僧问灵山一会何异今朝师云堕坑落壍进云为什么如此X师云瞎问师唱谁家曲宗风嗣阿谁师云少室巖前亲掌示进云更请洪音和一声师云也要大家知问如何是和尚家风师云一言截断千江口万仞峰前始得玄问如何是首山境师云一任众人看进云如何是境中人师云喫棒得也末僧礼拜师云喫棒且待别时问如何是佛法大意师云楚王城畔汝水东流问从上诸圣向什么处行李师云牵犂拽杷问古人拈槌竖拂意旨如何师云孤峰无宿客进云未审此理如何师云不是守株人问如何是首山师云东山高西山低进云如何是山中人师云恰遇棒不在僧礼拜师便打问如何是道师云炉中有火无心拨处处纵横任意游进云如何是道中人师云座看烟霞秀不与句云齐问诸圣说不到处请师举唱师云万里神光都一照谁人敢并日轮齐问宝劒未出匣如何师云大洋海底澄心镜进云出匣后如何师云天外咤沙独摆梢问宝劒未出匣时如何师云儞不惜犹可进云出匣后如何师云伏惟尚飨问如何是道师云脚下深三尺问莲华未出水时如何师云水深一丈进云出水后如何师云从地高三尺问如何是古佛心师云三箇婆婆排班拜师上堂云要得亲切莫将问来问问在答处答在问X处若将门来老僧在汝脚底汝若拟议即没交涉时有僧出礼拜师便打其僧不退便问挂钖幽巖时如何师云错学云错师又打问虗空如何为体师云老僧在汝脚底进云和尚为什么在学人脚底师云知汝是箇瞎汉其僧后入室请问秪如道老僧在汝脚底意旨如何师云横身不恟侵泥水舍却全身待作家进云知汝是箇瞎汉意旨如何师云将宝奉君人不识却令瞽叟堕生盲问湛然时如何师云未明心下谛不过首山关学人拟进语师便打问一毫未发时如何师云路逢穿耳客进云发后如何师云不用更迟疑问如何是祖师西来意师云风吹目炙安鸿渐员外问一物不将来时如何师云何得对众谩语渐拟议师便打又问是法住法位世间相常住如何是常住底法师竖起柱杖云且道是住是不住渐云未晓之徒如何领会师云依俙似曲才堪听又被风吹别调中又问弟子不会致问乞师指示师云水急浪开鱼自现金鳞透入碧潭中师上堂云若论此事不挂字脚时有僧问百丈卷席意旨如何师云龙袖拂开全体现进云师意又如何师云象王行处绝狐踪有刘殿头问龙庭金石问如何对玉机师云一轮逈超三界外当轩照破万家门辞日又问临行一句请师指示X师以手抚背一下进云莫错认定盘星师上堂云诸上座不得盲喝乱喝者里寻常向儞道宾即始终宾主即始终主宾无二宾主无二主若有二宾二主即是两箇瞎汉又云我若立时儞须座我若座时儞须立座即共儞共座立即共儞共立虽然如是到者里急着眼始得若也眼目定动即千里万里何故如此如隔窓看马骑拟议即没交涉诸上座既然于此留心直须子细不要掠虗他日异时赚着儞诸人若也有事近前无事归堂师上堂有僧问终日忙忙那事无妨如何是那事师云孤峰顶上千华秀万仞嵯峨崄处行进云莫便是为学人处也无师云大众歌场送千峰永不回进云回来底事又作么生师云粉骨碎身犹未放三年一度送钱财学人礼拜师云嘘嘘问如何是古佛心师云镇州萝卜重三斤夏末留僧有颂吾今年迈六十七老病相依且遣日今年记却来年秋来年记却后年月师于淳化四年十二月四日上堂有颂二首示众曰诸子谩波波过却几恒河观音指弥勒文殊不奈何又白银世界金色身情与非情共一真明暗尽时俱不照日轮午后示全身师言讫于法座上跏趺示寂俗寿六十七僧腊四十X九茶毗之后收舍利建塔于本山凤翔府长兴禅院满禅师开堂僧问师唱谁家曲宗风嗣阿谁师云四海岸边曾阙胜进云学人不会此意如何师云失却桡棹至如今问如何是古佛道场师云行便踏着进云踏着后如何师云氷消瓦解进云为甚如此师云城里君子郭外小儿问如何是吹毛劒师云触挃不得进云用者如何师云粉骨碎身进云大好触挃不得师便打问如何是清净伽蓝师云满院足苍蝇问如何是汝海明珠师云覻不得进云还许学人亲近也无师云儞作么生亲近僧便喝师云许儞一着僧拟议师便打问大用现前时如何师云閙市里辊潭州灵泉院禅师上堂僧问祖祖相传传何物师今法嗣嗣何人师云拈提不落手进云未审毕竟嗣何人师云要用任纵横问承先师有言金沙滩里马郎妇意如何师云上东门外人无数进云便恁么会去时如何师云天津桥上往来多问既是灵泉为什么喫长流水师云无汝下口处进云饮者如何师云不中滴问如何是和尚活计师云一物也无进云未审日用何物师便喝僧礼拜师便打一物不将来时如何师云衣䙌两边垂汝州首山干明院怀志禅师上堂有僧问如何是无X缝塔师云汝河南岸蒲墙镇进云如何是塔中人师云无限闲田属刘家问如何是祖师西来意师云三尺杖子破瓦盆问如何是佛师云桶底脱问如何是首山境师云姜店北面高阳山进云如何是境中人师云两山和尚长来往汝州叶县广教院赐紫归省禅师冀州人也姓贾氏年弱冠易州保寿院出家受具后游南方参见汝州省念禅师师见来竖起竹篦子云不得唤作竹篦子唤作竹篦子即触不唤作竹篦子即背唤作什么师近前掣得掷向阶下云在什么处念云瞎师言下大悟不离左右执侍巾缾经于数载师开堂日拈香云此一瓣香不从他方得秪是汝州水土问祖祖传传祖印师今得法嗣何人师云寰中天子塞外将军进云汝玄一滴蒙师指向上家风事若何师云高祖殿前樊哙怒须知万里绝烟尘问昔日世尊说法梵王躬亲此日朝骑临筵将何指教师云寒鴈过时声噎噎喜鹊喃喃悦杀人进云恁么则法雨深倾人天有赖师云云绽家家月春来处处华问不落请绿请师便道师云落问如何是出家人师云紧里头进云恁么则在家出家也师云鹿麻鞋问如何是无缝塔师云头不梳面不洗问喫却施主食将何报答师云老僧罪过进云恁么则万两黄金亦消得师云家丑不外扬问如何是袖僧活计师X云城东太山庙学云不会意旨如何师云判官手里笔问如何是露地白牛师云破盆子学云意旨如何师云堪作什么师一日升座僧问才上法堂来时如何师拍禅床一下学云不会意旨如何师云无人过价打与三百师上堂云宗师血脉或凡或圣龙树马鸣天堂地狱镬汤炉炭牛头狱卒森罗万象日月星辰他方此土有情无情以手划一划俱入此宗此宗众能杀人亦能活人杀人须得杀人刀活人须得活人句作么生是活人句道得么对众道看若道不得事负平生珍重问宝劒未出匣时如何师云不可错怪老僧也进云出匣后如何师云换手搥胷问莲华未出水时如何师云竞头生角进云出水后如何师云一场懡㦬问十方薄伽梵一路涅槃门如何是一路涅槃师云洞山见云门进云未审意旨如何师云老僧元是冀州人问承古有言未得入头直须覔箇入头既得入头不得事负老僧意旨如何师云独脚虾蟇能上树学云意旨如何师云野鹊戴席帽问不落言诠请师便道师云西方极乐界进云恁么则满口道不得也师云东工树子大问如何是和尚受用师云长三尺问如何是佛法大意师云米贵麦贱问维摩丈室不以日月为明和尚丈室以何为明师云眉分八字学云不会意旨如何师云耳垂双肩X问徧历寰中未曾逢一人时如何师云椀学云恁么则碧霄云外无依倚师云来曾解开𩋰学云错师便打问如何是和尚印无量心师云放火杀人学云慈悲何在师云遇明眼人举似问如何是古佛心师云儞不高声问进云莫秪者箇便是也无师云是即错进云如何得不错去师云千错万错问如何是无功用智师云举目千山秀大海湛然清问学人迷路请师直指师云三更不闭户进云此理如何师云日午不点灯问不在内不在外不在中间未审在什么处师云南斗六北斗七师因童子念经问僧闻念经声么僧云今日勘破师云作家僧云草贼大败师云老僧今日失利师云广教有验人关截人机活人句还有道得底么若是道不得可惜平生问如何是涅槃路师云玄沙不出岭宝寿不过河进云如何是涅槃门师云三更无忌讳进云此理如何师云切忌五更时问如何是密用心处师云閙市里辊毬进云未审意旨如何师云一任众人看师因病有僧问色身病法身病师云江山无阻滞日月镇长明问自巳面目为什么终日不见师云拈却牙齿着进云见面后如何师云大众尽皱眉师上堂云达磨西来法传东土直指人心见性成佛独标万德物外宣扬悟之者纤尘不隔迷之者背觉X合尘中下之机也须子细莫虗过时光各各有之况以西来的意教外别传道契一言纵横自在打破髑髅揭却脑盖岂不快哉珍重问维摩默然文殊赞叹此意如何师云莫埋没维摩进云恁么则清净道场师云错认定盘星问不把寸刃便获全功时如何师云不封不树进云未审此意如何师云今古不同且应时问古佛舍利为什么点不上师云家藏利器盗者息心问真性不随缘如何得王悟师云大洋海底红尘起须弥顶上浪滔天问无目人来请师指路师云紫罗袋里盛官诰金牓题名天下传问如何是道师云万缘俱顿息夜半绣鸳鸯问如何是学人自巳师以手一划云会么学云不会师云合掌灵山问世尊忻州鉄佛院智嵩禅师僧问如何是和尚家风师云鹿羹澹饭进云恁么即朝朝相似也师云古来鉄佛今日传名师勘二僧元是同参才见便云还记相识么参头拟议第二僧打参头一座具云何不快祇对和尚师云一箭两垛师又勘僧什么处僧云游台来师云还见龙王么进云和尚试道看师云若教我道瓦解氷消僧拟议师云不信道汾州大中寺太子院赐紫善昭禅师师初开堂有僧问灵山一会迦叶亲闻今日一会什么人得闻师云大众侧聆进云恁X么则群生有赖师云不因升宝座争显六师能问师唱谁家曲宗风嗣阿谁师云不历僧祇劫直出古皇前进云恁么则郡城有望师云五岳峰峦秀四海尽归朝问虗空权譬喻随处得彰名未审是箇什么物师云居天人不测入地更深埋进云恁么则学人虽不识历劫尽霑恩师云劒良胳䏝从他閙噼腹开心始是明师小参云莫有人问话么有即出来便有僧问氷绽鱼散时如何师云水清鱼不现长波自往来进云龙王堂居何位师云在处存金殿干坤我独尊进云恁么则更无过者师云按劒谁得妙当人不自伤师乃云若是按劒手汾阳不奈何还识得劒么与儞註破寰中无当克海内独横行珍重师上堂云汾阳门下有西河师子当门据座但有来者即便齩杀有何方便入得汾阳门见汾阳人若见汾阳人者堪与祖佛为师不见汾阳人尽是立地死汉如今还有人入得门么快须入取免得事负平生不是龙门客切忌遭点额那箇是龙门客一齐点下举起拄杖云速退速退问如何是接初机句师云汝是行脚僧进云如何是辨衲僧句师云西方日出卯进云如何是正令行时句师云千里特来呈旧面进云如何是立干坤句师云北俱卢洲长粳米食者无贪亦不嗔师又云秪将此四转语验天下衲僧才见儞出来验得乃也问如何X是学人着力处师云嘉州打大像进云如何是学人转身处师云陜府灌铁牛进云如何是学人亲切处师云西河弄师子师又云若人会得此三句语巳辨三玄三要切须荐取不是等闲与大众颂出曰三玄三要事难分得旨亡言道易亲一句分明该万象重阳九月菊华新便下座师因北地寒僧众难立云且住小参候眷暖不经旬日忽有一僧两耳带环手持金钖来到方丈云和尚何得住却小参众中自有不惮寒暑为佛法者当中见有六人是法器言讫而退不知处所师却小参乃成一颂胡僧金钖光请法照汾阳六人成大器今我为提纲师上堂云汾阳有三诀衲僧难辨别更拟问如何拄杖蓦头掣便有僧问如何是三诀师便打僧礼拜师有颂第一诀接引无时节巧语不能诠云绽青天月第二诀舒光辨贤哲问答利生心技却眼中楔第三诀西国胡人说济水过新罗舶地用镔铁且道三诀语还有会底么有会底通露消息要知远X近莫秪么地记言记语便当平生有什么利益不用久立珍重问如何是祖师西来意师云多年松树饶皴散心间自有一条明问如何是宾中宾师云合掌庵前问世尊学云如何是宾中主师云对面无俦侣学云如何是主中宾师云阵云横海上拔劒搅龙门学云如何是主中主师云三头六臂擎天地忿怒那咤扑帝钟问凡有问答宾主各逞嘉奇少室无言将何委的师云千人丛里罕逢此问学云千山万水来于此巳奉慈悲事坦然师云坐断日头天地黑万象森罗在目前学云官不容针私通车马学人礼拜师云不礼拜更待何时问如何是一句前事师云不落言诠明的旨纤毫才动即参差学云如何是一句后事师云两阵相逢不回避学云恁么则透皮彻骨去也师云横拖倒拽任尘漫学云终不敢事负和尚师云至孝是重华问如何是法眼师云巳曾翟支瞎学云未审向上事如何师云捞天摸地问久响汾阳威势全略展金毛示众看师云三日后露学云恁么则学人退身三步师云一月后再来问祖师心印绝有言诠临机一句事如何师云三千里外看途程学云恁么即退后去也师云万仞峰峦不离此处问问问不转时如何师云龙马加鞭急銮铃响洛川问布皷当轩击谁是知音者师云停锄倾麦饭卧草不擡头X问久响西河师子及乎到来为什么不见师云汝识狮子学云恁么则大众尽得随喜师云脑裂始知忙问正法门中如何是和尚得入处师云众星攒夜月不落紫微宫学云恁么则朗月独当天也师云不昧夜行人师上堂云一切众生本源佛性譬如明月当空秪为浮云遮障不得显现便有僧问明月当天却被片云遮时如何师云老僧有过阇梨须知学云恁么则分明辨的师云退后莫思量问举步涉千谿寻源转迷路箇中一句子请师为提撕师云千年无影树今日见枝何学云若不申此问争得见师机师云瞽人看画壁师上堂云夫说法看须及时节观根投机应病用药不及时节总唤作非时语所以楞严会上云欲知佛性义当观时节因缘若明君臣父子邪正触净显然自分唤作野老讴歌皇道坦然佛法现前擒纵自在生杀临机或明宾中主或明主中宾或明宾中宾或明主中主或兼带或探影草或一句中有三玄三要还有问者么出来对众商量时有僧问智慧门难解难入学人不会请师直指师云真正无私语句下要分明学云恁么则谢师亲开方便门也师云千万年后不得忘却问灵龟未兆时如何师云海里摇船笑举棹望程途问甘露水频淋为什么百草不生芽师云田踈不贮水龙王争那何X问寒暑渐盛贫者何依师云不挂无私服终日乐咍咍学云恁么则应不孤露也师云深巖隐不得露地不彰形问如何是道场师云下脚不得问不悟祖宗不信大道时如何师云打破瑠璃卵透出凤皇儿学云今日亲见和尚也师云三千里外筭途程问匹马单抢离群独战时如何师云举手不拈弓低头失却箭学云和尚是大善知识为什么如此师云败将不斩问学人欲涉云霄去到彼如何为有情师云塞外将军行正令不展红旗得胜归问面前无障碍为什么开口不得师云尽日无言说喃今语更新学云恁么则巳能师子吼也师云不用野干鸣学人便喝师云恰是学人拟议师便喝学人礼拜师云败将不斩问如何是衲衣下事师云赫赤穷汉学云乞师方便指妙捷句来看师云木女穿针山色秀名人牵线海云生问如何是祖师西来意师云彻骨彻髓学云此意如何师云徧天徧地问涅槃无异路方便有多门作么生是无异路底句师云钟皷分明在日月不曾昏学云恁么则狗子吠人声师云不齩破人衣问若真修道人不见世间过未审不见箇什么过师云雪埋夜月深三尺陆地行舟万里程学云和尚是何心行师云却是儞心行师上堂才升座便有僧问从上一人行棒一人行喝X未审成得箇什么边事师云总不曾用学云堪嗟楚下钟离昧师云庶子当机失战场学人便喝师云作家学人礼拜师云却不作家以拄杖点便喝问大悲千手眼如何是正眼师云瞎学云恁么则一条拄杖两人舁师云三家村里喝巴歌学云恁么则和尚同在里头师云谢汝慇懃问杀父杀母佛前忏悔杀佛杀祖向什么处忏悔师云灯连挑夜月度尽几多人学云恁么则水精宫里观明月师云映辉明宝烛家赫烁旌幢问日里不点灯即不问如何是黑里不扬眉师云牀底扫不出学云恁么则和尚同是用心人也师云天外岂能知师上堂大众方集便有僧问如何是汾阳境师云子夏峰高登者少西河水满问津多学云如何是境中人师云坐久看风信烧香烛圣灯师徧历诸丛洞达渊旨因与戒禅师语及曹洞机要遂云五位参寻切要知纤毫才动巳相违金刚透匣谁能用唯有那咤第一机举目便令三界静振铃还使九天归正中妙伕通回互拟拟锋铓失却威师因颂五位才毕便有僧问如何是正中来师云旱地莲华朵朵开学云开后如何师云金蘂银丝承玉露高僧不坐凤皇台问如何是正中偏X师云玉兔就明初夜后金鸡须报五更前问如何是偏中正师云毫末成大树滴水作江河问如何是兼中至师云意气不从天地得英雄岂借四时椎问如何是兼中到师云玉女抛梭机轧轧石人打皷响韸韸师因僧请问逐位颂出云正中来金刚宝劒拂天开一片神光横世界晶辉朗耀绝尘埃正中偏霹雳锋机着眼看石火电光犹是钝思量拟拟隔千山偏中正看取轮王行正令七金千子总随身途中犹自觅金镜兼中至三岁金毛牙爪备千邪百怪出头来哮吼一声皆伏地兼中到大显无功休作造木牛步步火中行真箇法王妙中妙六相颂见是阿那律分明无一物大地及山河演出波罗蜜闻是䟦难陀声通总莫过远近一齐了更不念摩诃香是殑伽女慈悲心徧普净秽尽能知即此我人母味是憍梵钵甜苦寻常说入口辨率酸恰似当天月触是瞬若多善恶总能和屠割无嗔喜秪箇是弥陀意是大迦叶毗卢俱一法幽室显然分枝派千华叶X师在汾州因驸马都尉李遵勗致请潞州承天禅院开堂彼方官民洒涕遮留既而俞诺互陈筵供为饯遂召专使谓曰暂赴厨馔馔毕来取回书食毕诣之俄覩不起于座而趣圆寂矣阇维之后众收舍利起塔天圣广灯录卷第十六天圣广灯录X卍XXX天圣广灯录卷第十七宋勒襄州谷隐山蕴聪慈照禅师初参百丈常禅师因结夏百丈上堂举中观论云正觉死名相随缘即道场师便出问如何是正觉死名相丈云汝还见露柱么师云如何是随缘即道场丈云今日结夏师离百丈至汝州参省念禅师师问学人亲到宝山空手回时如何念云家家门前火把子师于言下大悟乃有颂呈念禅师云我今二十七访道曾寻觅今朝喜得逢要且不相识念师接得诃叱于师三五日不之顾师但侍左右么数载念化缘毕乃杖钖南行至襄州洞山初和尚处师问云三玄有句事上难分不落是非请师便道洞山云待汝哑得洞山口即向汝道师云恁么即X解行崄𡾟路不在系行缠洞云塼堆里倒地师离洞山到郢州大阳山警延和尚处阳问近离甚么处师云近离襄州阳云作么生是不隔底句师云和尚住持不易阳云且坐喫茶师云便参众去侍者问适来新到祇对住持不易和尚为什么教且坐喫茶阳云我献他新罗附子他酬我舶上茴香儞去问他有语在侍者请师喫茶问适来祇对和尚道住持不易意旨如何师云真鍮不博金师离大阳到隋州智门戒和尚处戒问承闻老兄亲见作家是否师便喝戒云棒上成龙浚便打令坐喫茶毕师云莫怪适来容易祇对和尚戒云不然却是老僧造次邓州广济通和尚闻举云大小戒和尚被聪上座换却一只眼也不知后却回襄州石门山于景德三年知州杳道请住石门山于天禧四年郡守夏竦重请住本郡谷隐山太平兴国禅院僧问师唱谁家曲宗风嗣阿谁师云山连嵩岭地近洛川问如何是佛师云功州多出九节杖僧礼拜师云莫作答佛话会问如何是祖师西来意师云九里山上望船舟进云意旨如何师云市舶亭前人不识问来时无物去时空二路俱迷如何得不迷去师云秤头半斤秤尾八两问恁么又不得如何得恰好去师云干来山脚长问如何是石门境师云一任众X人看进云如何是境中人师云明日来喫棒问王子未登九五时如何师云紫云楼上看天色进云登九五后如何师云日月光中现宝刀进云登与未是一是二师云王令巳行天下徧若有当头便灭身进云当头者如何师云一身涂炭犹未放可怜九族画遭迍僧礼拜师嘘嘘师上堂云达磨九年面壁大似压良唐士儿孙二祖立雪断臂有求皆苦三祖攀树而化何不安牀枕四祖横接牛头同人面前不能开口五祖虽绍祖位且不知有行脚事六祖预述遗文迁化后头也不能作主让和尚磨塼接得马大师两箇钝汉石头入山饲虎更道要表宗乘若是令时学般若菩萨总莫取者七八箇汉定若取定时落他绻缋若不取者七八箇汉定尽是自然外道总不如是须知有若各出身之路作么生是诸上座出身之路知有者对众道看良久云直饶道得尽是名貌将来珍重僧问云隐凤皇时如何师云山深无觅处鵶鸟每相逢问切急一句作么生道师云垂手过膝进云此理如何师云两耳齐肩问如何是祖师西来意师云腰带里觅绵问觌面相呈时如何师云隔学云隔箇什么师直下唾问门外三车学人拟求牛车时如何师云未是极则处学云如何是极则处师云犬吠虗声切痴人望太阳问三差路头未审教学人往何路而去师云莫错学云X便恁么去时如何师云错问古人道来日大悲院里有斋意旨如何师云日出隈阳坐天寒不举头问权借一问以为影草时如何师云待儞哑得石门口即向汝道问如何是古佛心师云踏着秤锤硬似铁问如何是人境似夺师展两手学云不会师鸣指一下问如何是道师云腊月三十日进云如何是道中人师云新春向暖日僧礼拜师有一颂腊月三十日言中须辨的更觅道中人新春向暖日问如何是道师云车辗马蹋进云如何是道中人师云横眠竖卧问古人索火意旨如何师云任他灭进云灭后如何师云初三十一进云恁么则王好时节师云儞见箇什么道理学云今日一扬困师便打问如何是先照后用师云㟮屼峯头火把子长安城内不通风问云如何是先用后照师云长安城里不通风㟮屼峰头火把子问云如何是照用同时师云㟮屼峯头无火把长安城里绝人行问云如何是照用不同时师云昨日十五今日十六问学人开旗请师展阵师云儞诚呈者丑拙看僧拟议师便喝僧唤侍者师云瞎僧礼拜师云旗又开了阵又展了争祭地上七踪八横便归方丈因作清凉河僧问忽遇洪水滔天还堰待也无师云上柱X天下柱地进云劫火洞然时又作么生师云横出竖没问王子未登九五时如何师云六宫深处坐进云登九五后如何师云当殿不称尊天禧四年请住谷隐山开堂日师乃拈香示众云此一瓣香十五年前呈丑拙了也如今还有人委悉么若相委悉对众商量时有僧问祖令未行时如何师云犹守卧沙场进云学人未晓乞师再指师云寒灰无再焰问如何是夺境不夺人师云岘首亭边好用功进云如何是夺人不夺境师云雪消流水慢进云如何是人境两俱夺师云氷结满庭寒进云如何是人境俱不夺师云放儞一线道问古人道见色便见心露柱是色那箇是心师云昼见簸箕星进云未审意旨如何师云柳营节级横阶上问虎逼临崖时如何师云崄学云苦师云然他谁问如何是出袖藏锋师云箭发离弦易问如何是入袖藏锋师云霜刃出匣难问如何是袖里藏锋师云大家惜取好僧拟议师便喝问伯牙未遇钟子期时如何师云夜静更深弹一曲进云遇后如何师云琴破弦断一时休问如何是道师云善大带牌进云为什么如此师云令人惧见问如何是沙门行师云三三两两若不相知进云毕竟事如何师云截舌有分三玄三要X报儞诸方道三玄句下分若言亲的旨腊月太阳春一喝分宾主照用一时行要会箇中意日午打三更三玄句第一句点刻分明早莾卤更拟进前问如何西天移来安此土第二句妙田临机无差互开口动舌没交涉棒下分明须荐取第三句问答分明有言句诸方尽有好商量三岁童子皆𢙆苦纲宗须马师足下出雄儿大展纲宗吐舌时临济解彰黄檗喝三圣瞎驴少人知兴化妙对同光帝宝寿万寿用及时西禅南院剃刀话风穴宝塔至今持汾阳师子当门距广教落字须锥门碑石门后辈都说了谁人敢和目前机师拴天圣四年驸马都尉李遵勗致书迎请不容固辞后于五月一日就本宅正堂剏严法座会诸黑白请师升座有僧问昔日龙女灵山亲献南方作佛今日都尉躬亲得何果报师云明明似日连天照暗暗昏昏人自迷进云未审什么人知委师云大众现前又有僧问今朝巳赴公俟命向上纲宗请略提师云当初犹自可妄想至如今师云祖X意难穷得之者可越阶梯教里易明失之者毫釐永隔是以禅律同途凡圣不异自是迷情不了背觉合尘向他人口里取则若是了者天堂地狱镬汤炉炭牛头狱卒乃至五无间旃陀罗舍并是清净道场若是不了者十二时中向什么处安身立命约诸名士尽是了者略与山僧相见都尉出礼拜拜起捧香炉去师云刢利人难得便下座师之存逝事蹟即有李导勗所撰塔铭具之先慈照聦禅师塔铭天圣十号岁壬申暮春三月八日国东神冈资国寺涅槃先师示疾酧子问四大如何黑豆堪合酱芦菔好和齑作偈曰故疾发动不多时寅夜宾主且相依六十八岁看云水云散青天月满池午映趣寂后三日茶毗趺坐如生既就薪火卒无烟五色成焰观者如市随光所照各得祖见舍利大如豆小如秫宋杂不可计白色如珠末者与烬相错又盈斗阙地丈袤举锸复出土亦香黑白竞杯取踏踞弥月未易强塞何灵应之如是得不为震旦异人乎盖圣化之攸感近代之罕伦也白婴病丙何瘵罔倦提撕问疾谁堪多自病而不诣克亡预定知神会之必同始悟于决汝州首山念念为马祖九世嫡襄阳虎谿凤凰两山聚千徒历二纪天下仰之予表赐紫方袍再号慈照名蕴聪南海人也姓清河氏幼不杂戏终日习坐里人异之自落发不执爱行书而自义了未三十达宝所有X奇相洪钟衽虡小扣小闻明鑑当台胡来胡见识是草是药者体病皆平乐无佛无人者觉尘复扰予承世善庆素慕禅悦故翰林杨文公亿中山刘公筠不我遐弃为方外之交未曾甞不切劘尽规独惟投然虽心曰证而凡机会口莫能言譬自谓良马一日千里不见奔踶予早钦风而虎谿世之颂福地也会师退位以素缘熟乃走胥命驾百会重趼道将迎意遂有王城之入创兹寺居之获陪中屦之侍谛求眉髓之论师甞谕房𡦗问径山禅可学乎曰此大丈夫事非将相之所为一旦闻举一喝三日耳聋之话如处蔀室㸌尔而顿明如对灵山听然而微笑自此叙弟子礼或外馆开供妙谈偈闻旋请入都留合匈浃或命驾香剎时问轻安眼勤左右六周岁籥于是确求归隐者数四咸缓以他语贵乎延居亦甞微露风指谓吾偿汝宿缘祖祢有记事着传录令不可汝后自言者腊高之后倦谈而巳师与首山洎数同嗣咸以令甲子化事具天睈广灯录居常祇接间燕堂会僧图尽见之驻神冈后舍诸方名山大寺肯来礼足愿枉钖者又无央数惟杜门不报如有复我者善为辞焉所谓可得闻而不可见矣两宫以副马吴元扆故馆为慈孝寺上以奉累世之隆法下以厚近婣而济思恢曩制肇立丛禅丽极宏规冀延大士以师称诸贵议上具礼涓且欲强致之天子察其怀道匿曜先潜使诇审之不诎又复挑欲X与诣遂领之二圣伹德之而如圣谕以安其志有谓国家兴宝劝其将护答曰人自差殊法非增减仰受付託匪一朝夕不在乎一老比丘耳既化之后规中慨叹缘差然有故事梁帝将礼于少林遂巳面壁刘主躬谒于灵树遽乃顺世详因所自谅非偶尔存游殊迹远通彰闻予竟无所止前二道场争求灵骨归葬予以名山胜地钦崇悠永较夫优论从如凤皇但奉珍宝留舍利塔于资国同予侍立真图为终身之供吁鸾皇瑞世非为于久留水月观容是宜乎常住重念契感胡可酧报自写翠刻聊尔丛林若夫出黄檗之门略同于裴相作金粟之士绝企于庞公赞述不文而系之铭离四句绝百非并州三交承天院智嵩禅师上堂云三交之路密难通汾水潺潺不停朽木龙腾沧海系电之机惊人师子窟中岂安异兽三乘之教不离方寸祖师西来何曾有意佛祖不立教又何依人法双遣权为道矣禅德且莫停囚长智养病丧躯瞬目扬眉早成钝汉三乘教外别传一句便有僧问如何是教外之句师云新罗无是高丽国进云恁么则法海之中师得自由师云波斯鼻孔长三寸问如何是学人行履处师云僧堂前佛殿后问如何报得四恩三有去师云幸是无事人刚为客作汉问祖师西来三藏东去当明何事师云佛殿是部署修僧X堂是老僧盖进云恁么则全因今日师云今日事作么生僧便喝师便打问不在内不在外不在中间未审在什么处师云番国皮裘八百价师上堂云寒温冷暖着衣喫饭自不欠少波波地觅箇甚么秏是诸人不肯承当如今还有承当底么有即不得事负山河大地珍重师勘僧云迦叶门前客祗园会里僧僧云今日特来礼拜和尚师云洎合不门阇梨僧便喝师云错僧又喝师云放儞三十棒僧云许和尚一只眼师云喫棒了呈欵州主张侍中永德来访师适值师出侍中于方丈内将拄杖去师来日却入衙相看侍中云和尚失却拄杖耶师云草贼大败侍中云恁么则落他艰便也师云并赃捉获又因一日侍中与转运同入院转运不拜侍中云何不拜长老师云犹不肯永当侍中云恁么则与长老作弟子去也师便掌侍中云是何一掌师云不是者汉大难承当侍中云恁么则酝造将来师云今日勘破师上堂举法眼禅师偈云见山不是山见水何曾别山河与大地都是一轮月大小法眼禅师未出涅槃堂三交即不然见山河与大地锥刀各自用珍重汝州广惠院元琏真慧禅师开堂日有僧问如何是祖师西来意师云竹竿头上带红旗杨侍郎问天上无弥勒地下无弥勒未审在什么处师云敲X塼打瓦又问秪如风穴道金沙难里马郎妇意旨如何师云更道也不及师方丈后有庵因与官人坐次官人乃问如何是庵中主师云过墙遭棘狗问如何是祖师西来意师云大白星转问如何是佛师云两箇不是劒门黄檗山谧禅师开堂日升座示众云会么慈云今日与儞注破去也乃有一颂慈云今日显宗风不说无心道路通眩上眉毛佛巳过者回与儞话西东问师唱谁家曲宗风嗣阿谁师云宝应堂前无安语今时施设不参差学云恁么则汝水一派劒岭分枝师云莫乱道问如何是佛师以拂子转一转竖起进云供养者何师云汉水休挂念锦里有光生问如何是无缝塔师云独晓孤轮三界外长年踈豁台路中问王印开时谁人受信师云野老抚掌去牧童乐道归问不识不见请师道出师云铁打利劒将军用笔定干坤宰相才问如何是祖师西来意师云红轮光万户泳水遶青山池州仁王院处评禅师在念禅师会下一日参次师问如何是佛法大意念便喝师礼拜念师拈棒师云和尚此间勿世界耶念师抛下拄杖云明眼人难瞒师云草贼大败随州智门回罕禅师上堂有僧问匣中宝剑随时用X还许当场用也无师云青竹竿头标四方进云恁么则天雨洗荣城也师云道者百杂碎也问学人未举意和尚巳先知和尚举意如何委悉师云一句逈分明徒劳更侧耳僧拟议师便喝师因为北塔院僧使点茶师乃起自揖僧使近上座僧使云鹞子头上焉敢安巢师云棒上不成龙随后打一座具僧使茶后却起来云适来却成触悞和尚师云江南杜禅客觅什么第二椀潭州南岳山台院契旷禅师初开堂日众集定时有僧问师唱谁家曲宗风嗣阿谁师云昔时经游地赵洛老婆心进云恁么即汝水分枝衡阳长叶也师云小儿得宠便勇问如何是佛师云三十二相天人仰进云莫秪者箇便是也无师云八十种好鬼神惊襄州鹿门赐紫惠昭山主杨亿侍郎寄一问入山不畏虎当路却防人时如何主云君子坦荡荡问如何是鹿门山主云石头大底大小底小进云如何是山中人师云横眠竖卧汝州宝应院赐紫法昭禅师上堂云宝应门风险入者丧全身且道出身一句作么生道有道得底么出来道看珍重问承教中云大通智胜佛十劫坐道场佛法不现前不得成佛道为什么不得成佛道师云赤脚骑铁驴直至海南居唐州大乘山惠果禅师上堂有僧问如何是从上来X传底意师云金盘拓出众人看问如何是佛法大意师云杏种来年麦枣熟当年禾进云莫是和尚为人处也无师云逢人伹恁么举问拨尘见佛时如何师云拨尘即乖见佛即错进云总不如是时如何师云错汾州太子院道一禅师上堂有僧问师唱谁家曲宗风嗣阿谁师云五音六律非关妙四智三空和不齐问如何是佛师云卖扇老婆手遮日问如何是汾阳境师云子夏山高云叆叇西河水急贯沧溟进云如何是境中人师云郡主在此莫犯威风僧礼拜师云且放一顿问红转未出时如何师云照烛分明进云出后如何师云捞天摸地问如何是学人亲切处师云慈母抱婴儿进云如何是学人转身处师云街头巷底进云如何是学人着力处师云千斤担子两头摇师因与数人座主茶话次一座主问师会文章否师云不会座主云和尚莫秪是会禅么师云亦不会座主云何名长老师乃与一颂不会文章不会禅无知愚讷且安然饶君妙困道无碍亡落汾阳第二绻筠州兴教院守芝禅师才升座僧问如何是和尚家风师云一言出口驷马难追问如何是城里佛师云十字街头石幢子问如何是为人一句师云四角六张进云意旨如何师云八凹九凸X问不落三寸时如何师云干三长坤六短进云意旨如何师云切忌地营虗问昔日灵山分半座二师相见事若何师云记得么僧良久师打禅牀一下云多年忘却也师云且住且住若向言中取则句里明机也似迷头认影若也举唱宗乘大似一场寐语虽然如是官不容针私通车马放一线道有箇葛藤处师遂打禅牀一下云三世诸佛尽皆头痛且道大众还有免得在么若一人免得无有是处若免不得海印发光师乃竖起拂子云者箇是印那箇是光者箇是光那箇是印掣电之机徒伫劳思会么老僧说梦且道梦见箇什么南柯十更若不会听取一颂北斗挂须弥杖头挑日月材泉好商卖夏末秋风切珍重师才升座僧王宣疏毕维那白槌云法筵龙象众当观第一义时有僧问大用现前不存轨则请师挥劒师云点眼知人意着取今行时进云脑后穿师云斋后钟问如何是佛法大意师云推天磕地问心法无形如何雕琢师云一丁两丁进云未晓者如何领会师云透七透八问如何是大愚境师云四面峯峦秀㳂江一带清进云如何是境中人师云满城公子贵林下道人栖问拈槌竖拂即不问当机一句事如何师云燋头燎面进云雷音巳彻青云外向上极则又如何X师云且领前话师云问话且住净名杜口犹涉繁词达磨西来平欺汉地放一线道去也放箇葛靡处所以李长者云夫有情之本同智海以还源抱识含流总法身而为体诸仁者既是总法身而为体还知道须弥吞却法身法身吞却须弥么诸仁者朝夕与古佛同参与诸方老和尚同参山僧今日与大众同参且道参什么如是定当得且认得箇着衣喫饭犹去衲僧半月程在若定当不得来年更有新条在恼乱春风卒未休久立珍重上堂僧问如何是道师云八斛四斗进云如何是道中人师云煮粥煠饭问宝劒未出匣时如何师云切忌道着进云出匣后如何师云天魔脑裂师云举一步须弥岌岺海水腾波不举一步于微尘国土助一切诸佛出兴于世转大法轮还信么若信得西瞿耶尼喫饭去珍重上堂僧问如何是祖师西来意师云白月烧地眠夜间炙地卧问古镜未磨时如何师云照破天下人髑髅进云磨后如何师云黑如漆问既是清净法身为什么却澡浴师云头出头没进云为什么如此师云秪为如此上堂僧问洪钟才击大众云臻祖意西来乞师垂示师云六丁六甲进云未晓者如何领会师云会即错问马师未见让师时如何师云紧进X云见后如何师云切问如何是佛师云锯解秤锤师云德山入门更棒临济入门便喝一棒一喝若双峯而互出宾主未辨恓恓而万里乡关照用方行拟拟而千差塞路诸上座到者里凭何话会师乃有颂棒喝齐施早巳賖古今皆赞绝周遮二途不涉凭何说南海波斯进象牙珍重上堂僧问特特上来伸三拜乞师分付柱杖子师云科进云恁么则功不虗施师云重因请本院首座开堂僧问承和尚有言一人悟道三界平沉首座悟道三界还沉也无师云不淹不抑进云恁么即一言才出大地全收师云落三落四师云为众竭力盖为袈裟同肩一处喫饭莫是人各披一条同锅喫饭么此是分见还知道三世法佛共披一条所以释迦身长丈六留下袈裟与弥勒弥勒身长千尺披得恰好何故如此盖为长者长法身短者短法身要得易会么古佛与露柱相交佛殿与天王鬬额若也不会单重交折珍重师上堂云有时一喝秪作一喝用有时一喝作探竿影草有时一喝如踞地师子有时一喝如金刚王宝劒若是金刚王宝劒不得正眼觑着觑着即丧身失命师乃有颂不是干将铸那关四气吹匣内青虵吼逢妖任便挥若得全提者当机岂失时X毗卢惊得走大众尽攒眉久立珍重师上堂示众云大愚相接大椎孙五湖云水竞头奔竞头奔有何门击箭宁知朽木存朽木存一年还曾两度春两度春帐里真珠撒与人撒与人思量也是慕西秦珍重师上堂云昔日外道问佛不问有言不问无言世尊秪踞座外道乃云世尊大慈大悲开我迷云令我得入云大小世尊被外道茶煳一上秪如外道云开我迷云令我得入且道还得入也未要会么不曾梦见久立珍重师上堂云僧问汾州和尚如何是接初机句汝是行脚僧如何是辨衲僧底句西方日出卯如何是正令行底句千里持来呈旧面如何是立干坤句北俱卢洲长粳米食者无贪亦无慎师乃云将此四句语以验天下衲僧子细思量将此四句语被天下衲僧一时勘破珍重师上堂闻钟声云观音门入者虾蟇蚯蚓助汝发机普贤门入者不动步而到如今还有到者么良久无人以拄杖打禅牀一下颂曰一击响玲珑喧轰宇宙中知音才侧耳项羽过江东天圣广灯录卷第十七X天圣广灯录X卍XXX天圣广灯录卷第十八宋勒袁州南源山楚圆禅师初住南源开堂日白槌云法筵龙象众当观第一义师乃云大众会么宜阳秀水南岳石桥若也不会山僧谩儞诸人去也所以道达磨西来教外别传一句且道别传箇什么直指人心见性成佛祇如诸人尽是祖师指出底人还信得乃么若信得及与祖佛同参若信不及可谓自生退屈此日一会不是小缘将一辨香为我无德禅师且道诸人还识无德禅师么若也不识有疑请问僧问世尊出世梵王前引帝释后随今日和尚出世请师说法师云如僧云恁么则粉骨碎身去也师云三月野华铺地锦九秋黄叶以为阴问如何是祖师西来意师云亩地三蛇九鼠上堂云若论此事绝有言诠侍者拈香早成多事所以释迦掩室巳涉繁词居士默然却成多说何故彼彼出家彼彼行脚且问诸人作么生是出家行脚底事莫是着衣喫饭行住坐卧广学多闻无言无说么若恁么会大似掉棒打月既不许恁么会又作么生会众中还有识好思者么有即出来对众证明若也未能如是有疑请问僧问皷声才罢大众云臻祖X意西来请师举唱师云汝从甚处来僧云汾阳一句师亲唱南源今日事如何师云汝见南源问有言有说皆是世谛之谈无言无说未是衲僧行履处幸对人天请师垂示师云放山僧一线道与阇棃葛藤僧云恁么则专为流通师云一片白云横世界箇中谁是出头人问如何是佛师云水出高原问如何是佛法大意师云洞庭湖里浪滔天问如何是南源境师云黄河九曲水出崑崙如何是境中人师云随流人不顾手接望扶桑上堂云云收雾卷杲日当空不落明暗如何通信问如何是异类中人师云头长脚短进云恁么则谢师指示师云半幅全对进云恁么则互恁么去也师云阇棃鼻孔为什么却在老僧手里僧无语师便打问久为流浪途中客乞师方便指归源师云饥餐渴饮进云恁么则因师得契如如理十载徒劳了色空师云昼行三千夜行八百问山深覔不得时如何师云口能招祸问东涌西没时如何师云寻问夜静独行时如何师云三把茆问宝劒未出匣如何师云响出匣后如何师嘘一声问閙市取静时如何师云头枕布袋师入州崇胜和尚请上堂师云者里崇胜法堂不可向者里说佛说法去也然虽如是官不容针私通X车马恁么大似担水河头卖众中还有检点得底么试出来检点看有么有么时有僧问诸法巳闻今日响请师方便演真乘师云天不高地不远僧云孤峯出群岳万里百华新师云不是直钩客徒劳到海壖问昔日灵山分半座二师相见意如何师云来风可鉴进云恁么则大众侧聆学人礼拜师云刢利人难得问如何是古佛家风师云金蟾初出海何处不分明进云还许学人请益否师云大海无边际不宿水云人乃云若向言中取则埋没宗风直饶句下精通敢保此人未悟所以道山青水绿雀噪鵶鸣万流同源海云自异未来诸佛口似灯笼过去诸佛应病施方现在诸佛堕坑落壍不落凡圣一句作么生道良久云屎上更加尖便下座师至仰山请上堂云宝镜当台森罗自显太阿在手杀活临时且道还有该不着者么有即倒道将一句来如无后学初心有疑请问时有僧问知师久卧深潭里大仰外堂事若何师云雨来山里暗云出洞中明进云学人不会再伸请益师云拈取幡竿别处舂僧无语师云弄潮须弄潮人问大通智胜佛十劫坐道场佛法不现前不得成佛道未审意旨如何师云一场懡㦬进云秪如大通智胜佛又如何师云八十翁翁若少年进云学人耳顺之年乞师再垂方便师云众人伏事问如X何是佛师云莲华捧足师乃云马大师即心即佛当人未悟槃山非心非佛秪成戏论雪岭辊毬谁谑小儿之作云门顾鉴笑杀傍观少室自伤一场大错德山入门便棒未遇奇人临济入门便喝太杀轻薄黄梅呈颂人我未忘更言祖祖相传递相诽谤到者里须是箇人始得所以道鹰生鹰子鹘生鹘儿虽然如是也是巩县茶缾乃弹指一下下座上堂僧问油尽灯灭时如何师云养子不及父问海上云游时如何师云苦问牛头未见四祖时如何师云堆堆地见后如何堆堆地问如何是和尚受用处师云困僧拟进语师便打问失前忘后时如何师云不问一得永得时如何师云抱石投河问仗镆鎁劒拟取师头时如何师云斩将去僧拟进语师便打上堂云一切诸佛及诸佛阿耨多罗三藐三菩提心皆从此经出乃竖起拄杖子云者箇是南源拄杖子阿那箇是经良久云向下文长付在来日乃喝一喝下座上堂竖起拄杖云过去诸佛现在诸佛未来诸佛西天二十八祖唐土六祖天下老和尚总变成南源拄杖子去也汝诸人向什么处安身立命看看拄杖子穿过儞诸人髑髅去也还有识痛痒者么有即出来对众𨁝跳看若无南源今日失利喝一喝卓拄杖一下下座X上堂良久云无为无事人犹是金鎻难喝一喝下座因同人相访上堂云飒飒凉风景同人访寂寥煑茶山上水烧鼎洞中樵珍重僧问如何是宾中宾师云礼拜更慇懃如何是宾中主师云拄杖常在手如何是主中宾师云拄杖拨干坤如何是主中主师云劒握甑人手问如何是佛师云潇湘班竹杖问达磨未来时如何师云长安夜夜家家月进云来后如何师云几处笙歌几处愁问一物不将来时如何师云块木成林问四山火束时如何师云物遂人兴问祖佛不立时如何师云口上生茆问󳭬见便回时如何师云湖南镇主进云末后慇懃请师道师云多少分明进云大众侧聆师云未敢相许问进前不得时如何师云裁断众疑问步步登高时如何师云云生足下问如何是南源狗师云觜问如何是禅师云鼻孔入地问如何是佛师云石打不入上堂云诸佛放光明助发实相义乃竖起拄杖子云者箇是南源拄杖子阿那箇是实相义儞若见去被见闻所转也若不见行脚眼在什么处喝一喝下座上堂云一尘才举大地全收一毛头师子百亿毛头现百亿毛头师子一毛头现千头万头但识取一头乃竖起拄杖子云者箇是南源拄杖子那箇是一头喝一喝卓拄杖一下下座问如何是佛师云人X老病生问如何是接初机底句师云一刀两段问如何是验衲僧底句师云寒山拾得问如何是正令行底句师云来千去万问如何是立干坤句师云天高海阔问与师并坐时如何师云线穿黄叶问古人封白纸意旨如何师云家贫路富问如何是祖师西来意师云三日风五日雨问莲华未出水时如何师云水深盖不得进云出水后如何师云不碍往来看开华后如何师云南北馨香结子后如何师云餵鱼餵鼈上堂云天地与我同根万法与我一体乃竖起拄杖子云者箇是南源拄杖子那箇是体良久云渡河须用筏到岸不须船喝一喝卓拄杖一下下座上堂竖起拄杖云河沙诸佛河沙国土总被南源拄杖子一口吞却其中众生不觉不知儞初僧鼻孔在什么处若知去处横担拄杖目视云霄若也不知长连牀上有粥有饭喝一喝下座上堂云夫宗师者夺贫子之衣珠救达人之见处若不如是灵是和泥合水漠良久云路逢劒客须呈劒不是诗人莫献诗喝一喝下座上堂云吾有一言绝虑忘缘巧说不得秪要心传更有一语无过直与且道作么生是直与一句良久以拄杖划一划喝一喝下座问巳事未明以何为验师云玄沙曾见雪峯来进云未审意旨如何X师云一生不出岭有俗官问如何是南源境师云凿池秋待月种竹夏遮阳如何是境中人师云城中公子般般贵林下道人事事贫问久昧衣珠请师指示师云草贼大败僧云透走无路师云脚蹈不动座主问承教有言因缘自然自然即不问如何是因缘师云记来多少时也进云如何是自然师云速退速退妨他别人问问祖意与教意是同是别师云马有垂缰之报犬有𩥇草之恩进云与么则不别也师云西天东土问六国未宁时如何师云夜过天河进云宁后如何师云死在妪人之手问如何是学人自巳师云打骨出髓上堂云入水见长人珍重上堂示众云面西行向东北斗正离宫道去何曾去骑牛卧牧童珍重上堂云春生夏长即不问儞诸人脚跟下一句作么生道良久云华光寺主便下座师住道吾上堂僧问达磨西来曲为今时不屈宗乘请师举唱师云云雨洒长空华开徧地春进云㵎松清泠澹晓月照长川师云一言既流通今古谁言异进云云生岭上华发岩前师云相逢尽道休官去林下何曾见一人进云今日遭逢和尚师便喝X上堂举先宝应云第一句荐得与祖佛为师第二句荐得与人天为师第三句荐得自救不了若是道吾即不然第一句荐得和泥合水第二句荐得无绳自缚第三句荐得四稜着地所以道起也海晏河清行人避路坐也干坤黯黑日月无光儞诸人何处出气如今还有出气者么有即出来对众出气看如无吾与汝出气去也乃嘘一声下座上堂云佛以一音演说法众生随类各得解且道昼行夜卧一句作么生道良久以拄杖卓一下云德山证明下座上堂云药多病甚网细鱼稠便下座问行脚不逢人时如何师云钓丝绞水问寻枝摘叶即不问如何是直截根源师云楖栗拄杖僧云未审意旨如何师云行即肩挑云水衲坐来安在掌中擎问既是护法善神为什么张弓架箭师云礼防君子问如何是佛师云有钱使钱问獬象当轩学人拟拟如何得入师云还觉头痛么上堂云无明实性即佛性幻化空身即法身诸仁者若信得去不妨省力可谓善才入弥勒楼阁无边法门悉皆周徧得大无碍号曰无生法忍所以道无边剎境自他不隔于毫端十世古今终始不离于当念且问诸人那箇是汝当念要会么秪儞如今无明之性即是本觉妙明之性为汝不了生死根源执妄为实随妄所转致堕轮回受种种苦若能回光返照自X悟本来真性不生不灭故曰无明实性即佛性幻化空身即法身秪如四大五蕴不净之身都无实义如梦如幻如影如响从无量劫来流浪生死贪爱所使暂无休息出此入彼积骨如毗富罗山饮母乳如四大海水何故为无智慧不能了知五蕴本空都无实义逐境生爱欲网所拘不得自在所以世尊道诸苦所因贪欲为本若灭贪欲无所依止儞等若能了知幻身虗假本来空寂诸见不生无我人众生等见诸法皆如故云幻化空身即法身法身觉了无一物唯有听法说法虗玄大道无着真宗故曰本源自性天真佛五阴浮云空去来三毒水泡虗出没若如是者是谓度一切苦厄乃至无量无边烦恼知解悉皆清净号曰清净法身若到者箇田地出此入彼舍身受身地狱天堂此界地方纵横自在任意浮沉应物舒光随机逗教唤作千百亿化身恁么说话可谓无梦说梦和泥合水撤屎撒屎不识好恶乃呵呵大笑云若去衲僧门下十万八千米蔓见他汗臭气在虽然如是不得一向伹以假名字引导于众生珍重上堂云心随万境转转处实能幽随流认得性无喜复无忧拈起拄杖子云者箇是道吾拄杖子那箇是诸人心河沙国土河沙诸佛西天二十八祖唐土六祖尽在道吾拄杖上转大法轮诸人还见么若见朝游西天暮归东土若也不见晨朝有粥斋时有饭卓拄杖一下下座X上堂云有物先天地无形本寂寥能为万像主不遂四时凋拈拄杖云者箇是道吾拄杖那箇是万像主良久云若见诸相非相即见如来喝一喝卓拄杖一下下座上堂云有时先照后用有时先用后照有时照用同时有时照用不同时所以道有明有暗有起有倒乃喝一喝云且道是照是用缁素辨得么试出来呈丑拙看若无道吾今日失利喝一喝下座上堂云祖师心印一印印空一印印水一印印泥如今还有印不着者么诚向脚跟下倒道将一句来设儞道得倜傥分明第一不得行过衲僧门下且道衲僧有什么长处良久云人王三四寸徧地是刀鎗喝一喝卓拄杖一下下座上堂云一喝分宾主照用一时行若会箇中意日午打三更乃喝一喝云且道是宾是主还有人分得么若分得朝行三千暮行八百若未能分得道吾今日失利拂一拂下座上堂云法法本来法无法无非法拈拄杖云者箇是道吾拄杖那箇是本来法良久云但有路可上更高人也行喝一喝卓拄杖下座上堂云法身无相应物现形拈起拄杖云者箇是道吾拄杖那箇是法身者箇是葛藤且致僧堂佛殿穿入汝诸人鼻孔里去也四大海水在汝头上龙王在汝指甲上还觉么若觉去昼行三千夜行八百脚下X烟生头上火起若也不觉饥来喫饭困来眠喝一喝下座上堂云一切诸佛皆以无为法而有差别前是按山后是主山那箇是无为法良久云向下文长付在来日喝一喝下座问佛令祖令即不问如何是正令师云金凤投崖僧便喝师亦喝卓拄杖一下僧背唾便八众师云念儞是化主上堂云天巳明皷巳响圣众臻齐合掌如今还有不合掌者么有即尼干欢喜无则瞿昙恶发久立珍重僧问磨砻三尺劒去化不平人师意如何师云好去僧云点师云儞看僧拍手一下归众师云了上堂云世尊三昧阿难不知阿难三昧商那和修不知从上诸圣三昧互相不知乃拈拄杖子划一圆相云者箇是什么还有人道得否良久云路逢劒客须呈劒不是诗人莫献诗喝一喝下座上堂云涅槃无异路方便有多门拈拄杖云者箇是道吾拄杖那箇是涅槃门良久云见月休观指归家罢问程喝一喝下座上堂云夫说法者须应时节若不应时总是非时语还有人应得着么应即应了也且道落在什么处喝一喝下座上堂云道吾打皷四大部洲同参拄杖横去挑括干坤大地钵盂转去覆却河沙世界问尔诸人向什么X处安身立命若也知去向北俱卢州喫粥喫饭若也不知道吾罪过珍重上堂僧出礼拜起便喝师云作么生僧又喝师云瞎僧礼拜师云三十棒且待别时来与儞喫问古人面壁意旨如何师云有年无德上堂云北山南南山北日月双明天地黑大海江河尽放光逢着观音问弥勒珍重师住石霜开堂日僧问维摩一默米称师宗棒喝齐施中流罔措今日一会请师方便师云石第逢春长霜华向日问进云与么则阳鸟喃喃语雨过百华新师云不因渔父引焉知水浅深僧云峻水随流急云开照碧天师云我行荒草里儞又八深村僧应喏云官不客针更借一问师意如何师云放儞三十棒三十年后方始知痛痒僧舞袖而退师云梦见问方木调弦时如何师云幡竿一尺二进云恁么则和尚手出今时也师云脚拨不动僧云莫道不知音师云三十年后悟去不定问有理难伸时如何师云苦进云恁么则舌拄上腭也师乃嘘嘘僧云将谓胡须赤师云梦见南源脚跟问古镜未磨时如何师云新罗打皷进云磨后如何师云西天作舞上堂云青莲视瞬以多繁迦叶微微笑自谩少室坐着痴截臂黄梅呈解颂多般八门棒喝重重错向上宗乘肉自剜公按见成谁懡㦬鉴咦啐󲣅哂旁观一X宿觉来知是误不言师范更无端丈夫皆有冲天志北斗南星背面看偈颂因僧请益三玄三要颂第一玄三世诸佛拟何宣垂慈梦里生轻薄端坐还成落断边第二玄刢利衲僧眼未明石火电光知是钝杨眉瞬目涉关山第三玄万象森罗宇宙宽云散洞空山岳静落华流水满长川第一要岂话圣凡妙拟议涉长途擡眸七颠倒第二要峯顶敲捷召神通自在来多闻门外呌第三要起倒令人笑掌内握干坤千差都一照报儞通玄士棒喝要临时若明亲的旨半夜太阳辉因僧请益临济两堂首座齐下喝颂啐󲣅之机箭拄锋瞥然宾主当时分宗师愍物垂缁素北地黄河彻底浑因人请益惠超佛话有颂僧问如何是佛师云汝是惠超礼拜进前叉手思量十万迢迢因僧请益云门超佛越祖之谈X超佛越祖若何宣充斋餬饼恣情飡湖南展钵新罗咬大石波斯索渡船因僧请益乃述三诀颂第一诀大地山河泄维摩绻默然文殊便饶舌第二诀展拓看时节语默岂相干夜半秋天月第三诀远路难登涉陆地弄舟船眼中藏日月三句颂第一句天上他方皆罔措俱轮颠倒论多端巍巍未到尼俱树第二句临济德山涉路布未过新罗棒便挥达者途中乱指注第三句维摩示疾文殊玄对谈一默震干坤直至如今作笑具因僧请益五位有颂正中偏半夜乌鸡室里鸣海底然灯光世界石上栽华长枝灵偏中正日落西山观异影分明景像显宗乘休把迷头窥月井正中来木马生儿徧九垓进退任行通鸟道岂并巢居界内隈兼中至彼彼大夫全意气X矛盾交互不伤锋展拓纵横不相离兼中到黑白巳前休作造须明露柱未生儿莫认狂辞途路走都一颂偏中归正极幽玄正玄偏来理事全须知正立非言说朕兆依俙属有缘兼至去来兴妙用到兼何更逐言诠出没岂能该世界荡荡无依鸟道玄因僧请益风宂佛话杖林山下竹筋鞭南北禅人万万千莫怪相逢不下马东西各自有前程寄李驸马分身千百亿悲智愿难穷在俗还随俗居宫即顺宫头头皆巨护处处现神通珍重吾宗幸多能立古风又仰观天畔一轮日几度清光四上出大士蓬头问志公摩诃般若波罗蜜注杜顺和尚颂怀州牛喫禾益州马腹胀天下召医人炙猪左膊上牧童牧牛童实快活跣足披蓑双角撮横眠牛上向天歌人问如何牛未渴X回面观平田阔四方放去休栏遏八面无拘任意游要收秪向鼻头揑小牛儿顺毛捋角力未充难提掇且从放在小平坡虑上孤峰四脚脱日巳高休喫草拈起索头无少老一齐牵向圈中眠和泥看伊东西倒阿呵呵好又好闲将短笛顺风吹震动五湖山岳岛倒骑牛脱破袄知音休向途中讨若问牧童何处居鞭指东西无一宝冬不人事东山林木高几岁几回雨南岭松枝瘦石生石畔土金色见瞿昙二三七八五因僧请益古人十二时謌乃颂之鸡鸣丑梦里逢人莽莽卤平旦寅觉来路上弄精魂日出卯赫赫光明影里坐食时辰食饱还知是病因禺中巳买卖论量入市肆日南午万像分明作笑具日昳未张公喫酒李公醉晡时申省来端坐醉醺醺日入酉茆蓬竹户硬撑拄黄昏戌日落西山狐魅出X人定亥老鼠牀头作队队夜半子一轮明月苏嘘哩滁州瑯瑘山惠觉禅师初开堂升坐拈香毕有僧问师唱谁家曲宗风嗣阿谁师云一任儞钻龟打瓦进云么恁即汾阳一箭直射瑯瑘师云了问如何是祖师西来意师云庭前残烛谢问如何是佛师云黄面比丘进云莫便是也无师云智无铢两蕲州黄梅龙华寺晓愚禅师行脚𣆅参五祖戒禅师乃问不落脣吻一句作么生道师云老老大大话头也不照管戒便喝师亦喝戒拈捧师便拍手下去戒召云阇梨且住话在师将坐具塔在肩上更不回首而去唐州龙潭智圆禅师初开堂有僧问师唱谁家曲宗风嗣阿谁师云汾阳水急白浪滔天进云还许学人措足也无师云辊问承教有言是真精进是名真法供养如何是真法师云夜聚晓散问如何是龙潭劒师云触不得进云困者如何师云白骨连山问久响龙潭到来为什么龙不现师云水深不见底进云现后如何师云特地一场愁果州永庆院光普禅师在石门慈照聦禅师会下早参师问承古有言大悲院里有斋意旨如何石门云日出隈阳座天寒不举头下座后师续后入室石X门问适来因缘作么生会师云会即途中受用不会即世谛流传石门云未在更道师拂袖而去师开堂日僧问如何是佛法大意师云蜀地出镔铁桂州寿宁院慧灵禅师僧问光境俱亡道归何处师云街头市尾进云即今事又怠么生师云拖泥带水问如何是和尚家风师云有少无多进云东审客来将何祇待师云长连牀上鹿羹淡饭襄州石门山第六世了同禅师云适来堂上钟子未鸣时诸上坐便合知时何用上来握节当胸实为屈沉诸仁者然即如是撒沙向诸上坐眼里去也三世诸佛在诸人鼻孔上转大法轮看看良久云冬行春令珍重问如何是凤皇机师云分明举似阇梨进云忽遇游子相投又若何师云且领话僧问如何是透法身句师乃拈净缾便作倾水势进云未审此意如何师云箭过新罗问如何是祖师西来意师云独步离天竺荆南府竹园山法显禅师开堂日僧问师登宝座当说何法师云香烟起处众云集学云恁么则红焰光中不见踪也师云干坤无透路问如何是佛师云好手画不成问如何是道师云交横十字进云如何是道中人师云往往不相识问如何是奇特之事师以拄杖划一划僧便喝X师拍绳牀一下僧礼拜师便打问承教有言止止不须说我法妙难思如何是止止不须说师云太多也学云如何是我法妙难思师云不如速礼三拜彭州永福院延照禅师上堂僧问师登宝座朝骑降临向上机锋请师举唱师云月轮辗破瑠璃𣪊海内龙王笑点头进云恁么即迷悟不从师也师云罕逢穿耳客频遇守株人问如何是彭州境师云人马合杂进云如何是境中人师便喝僧以手作拽弓势师便拈捧僧拟议师便打问古德有言徧体汗流山鬼窟袈裟遮面鬼神村意旨如何师云青城大面出贤人僧拟议师便喝唐州大乘山德遵禅师初开堂日僧问西天一佛出世地布黄金今日出世有何祥瑞师云破布里真珠进云恁么即圆融下号光透娑婆师云驴駋口巴青布袋问世界圆融一句请师道师云团团七尺余问如何是大乘山师云㵎水向东流进云如何是山中人师云眉鹿眼白问如何是临济一喝下事师云山僧却道不得僧便喝师云好喝僧又喝师云未信儞在僧云瞎师拈捧便打师上堂云古佛传心印常然般若灯曹谿玄妙旨X马祖至令弘踏破波中月其间几箇能吾宗高格外来往自腾腾时有僧问承师有言如何是吾宗高格外师云笑指斜阳投暗室踏转毗卢海岳倾进云如何是来往自腾腾师云韩卢咬骨空䑛觜腹内悬悬背合尘湖州景清禅院居素禅师初升座维那白槌云法筵龙象众当观第一义师云第一义中明会犹是掩耳偷铃不动位中绍得未免遭人贬剥设伕高超象外静离言锋未忘取舍之情岂敌有无之患如斯见解笑杀他人然虽如此官不客针私通车马有疑请问僧问祖祖相传传祖印师令得法嗣何人师云凿齿池边曾门胜道安巖畔任径行进云恁么则昔日虎谿华重秀今朝霅水月方新师云绿竹千竿老松萝一径深问如何是景清境师云雨过谿桥人懒度进云如何是境中人师云蟾蜍光冷岂堪观问远远投师乞师一接师云新罗人打鼓学云如何领会师云舶主未曾逢僧问承和尚有言寰中天子勑塞外将军令如何是塞外将军令师云揭学云其中事如何师云蹴学云莫便是和尚为人处也无师弹指一下问如何是末上一句师云金刚树下学云如何是末后一句师云拘尸城边学云向上还更有事也无师云有学云如何是向上事师云X波句抚掌呵呵笑迦叶擡头不识人镇国军节度使驸马都尉李遵勗苏州洞庭山翠峯禅院慧月禅师升座云若论祖师心印岂于第一义谛中收得非但第一义三要收不尽四句岂能该假便言前明得犹在半途直饶言诠但忘未免𢬘泥带水然虽如是事不一向或有疑情便请出众商量时有僧问师唱谁家曲宗风嗣阿谁师云太子谷中垂缰非凤林关上羊祜碑进云恁么则昔时谷隐今日当堂也师云楚山突屼三冬秀汉水弯环四季清问一华开五叶结果自然成时如何师云脱却笼头卸却角䭾进云拶出虗空去处处尽门取香师云云愁闻鬼哭雪压髑髅吟问和尚未见谷隐时一句作么生道师云步步登山远进云见后如何师云驱驱信马蹄觉圆上座师杭州人也广严禅院受业初参谷隐上堂次便出问云学人开旗请师展阵隐云儞试呈者丑拙看圆拟议隐便喝圆唤侍者隐云瞎圆礼拜隐云大众旗又开了阵又展了争奈地上七纵八横便下座归方丈圆与谷隐山持书到李驸马宅将堂头书与都尉尉按得书取在怀中却展两手圆亦展两手尉云碎尉因斋次问云今日盛陈香供盖为生辰大士亭斋诸佛同祐且道有利益也无圆云明年更有新条在尉云雪峯道底圆云恼乱春风卒未X休尉云一任𨁝跳圆临示寂有颂曰住亦何依去亦何往三界十方如观指掌不上中天匪乘白象珍重同人青烟直上言讫端坐而化焚烧之后五色舍利无数翰林学士工部侍郎赠礼部尚书文公杨亿任秘书监知汝州日甞有书寄李维内翰叙其始末师承书云病夫夙以顽憃获受奖顾预闻南宗之旨久陪上国之游动静咨询周旋䇿发俾其刳心之有诣墙面之无慙者诚出于席间牀下矣矧又故安公大师每垂诱导自双林灭影只履弗归中心浩然冈如所止仍岁沉痼神卢迷󳭊󳭑乃小间再辨方位又得云门谅公大士见顾蒿蓬谅之旨趣正与安公同辙并自庐山归宗云居而来皆是法眼之流裔去年假守兹郡适会广惠禅伯实承嗣南院念念嗣风穴风穴嗣先南院南院嗣兴化兴化嗣临济临济嗣黄檗黄檗嗣先百丈海海嗣马祖马祖出让和尚让即曹谿之长嫡也斋中务简退食多暇或坐邀而至或命驾从之请叩无方蒙滞顿释半岁之后旷然弗疑如忘忽记如睡忽觉平昔碍膺之物嚗然自落积劫未明之事㸌尔现前固亦决择之洞分应接之无蹇矣重念先德率多参寻如雪峯九度上洞山三度上投子遂嗣德山临济得法于大愚终承黄檗云巖多蒙道吾训诱乃为药山之子丹霞亲承马祖印可而作石头之裔在古多有于理无嫌病夫令继绍之缘实属于X广惠而提激之自良出于鳌峯也忻幸忻幸侍即问广惠和尚寻常承和尚有言一切罪业皆困贼宝所生劝人疎于财利况南阎众生以财为命邦国以财聚人教中有财法二施何得劝人疎财广云幡竿尖上铁龙头侍云海坛马子似驴犬广云楚鸡不是丹山凤侍云佛灭二千岁比丘少惭愧问门僧表澄承古有言天上无弥勒地上无弥勒未审弥勒在什么处澄云手上木侍云罪有所归澄云知过人难得侍云喫取拄杖澄喝侍云且放过即不可侍郎问李驸马释迦六年苦行成得甚么事尉云担折知柴重问一盲引众盲时如何尉云盲侍云灼然尉便休同光帝问兴化和尚云朕收得中原之宝秖是无人酬价兴化云略借陛下宝看帝以手舒幞头脚兴化云君王之宝谁敢酬价玄觉云秪如兴化眼在什么处若不肯过在什么处侍云兴化恁么秪对是肯庄宗不肯庄宗试辨看论话因僧谈道侍郎遂云道不离人人能弘道大凡参学之人十二时中长须照顾不见南泉道三十年看一头水牯牛若犯他人苗稼擿鼻拽回如今变成露地白牛躶躶地放他不肯去诸人长须着些精彩不可说禅道之时便有箇照带底道理择菜作务之时不可便无去也如鸡抱卵若是抛离起去暖气不接便X不成种子如今万境森罗六根烦动略失照管便表身命不是小事今来受此缘生被生死系缚盖为尘劫巳来顺生灭心随他流转以至如今诸人等且道若曾丧失何以得至如今要识露地白牛么试把鼻孔拽看侍郎云玄沙和尚道大唐国内宗门中事未曾有人举唱或有人举唱尽大地人总失却性命垂孔铁锤相似一时亡锋结舌去且道是甚道理如今假立箇宾主动者两片皮竖起指头拈起拂子总成颠倒知见顺汝狂意教汝有箇申问处若是明眼人前恁生拈掇得出秪如曾祖和尚见僧来便面壁长庆道恁么地接人驴年得一箇去我道曾祖也秪是不识羞是他明眼人又争肯儞今来事不获巳与汝诸人作颠倒知见一似结巾为马揑目生华上祖道箇开佛知见示佛知见悟佛知见入佛知见教地恁道抑下多少威光且道诸人分上欠少箇什么虽然如此我若不恁么与汝知闻儞又什么处得见我古人道知思者少上道承箇甚人恩于此不明问取露柱去侍云此事大难释迦老子三七日中思惟便欲入涅槃被帝释梵王慇懃三请不得巳而许之始自鹿苑终于俱尸罗城中间四十九年大作佛事说五乘十二分教如缾注水后来于灵山会上目视迦叶谓大众云吾王法眼巳付么诃大迦叶又云我于四十九年中不曾说一字此是什么道理若于诸人分上着X一字脚不得为诸人各各有奇特事在唤作奇特早是不中也我道释迦是败军之将迦叶是畏身失命底人汝等诸人且怎生会不见道涅槃生死俱梦言佛与众生并为增语直须恁么会取不要向外驰求若也于此未明敢道乖张不少侍举肇论云会万物为巳者其唯圣人乎如今山河大地树木人物摐地是同是别苦道同去是他头头物物各各不同若道别去他古人又道会万物为巳且恁生会秪如教中说若有一人发真归源十方虗空一时销陨古德亦云若人识得心大地无寸土此是甚道理直下尽十方世界是汝一只眼一切诸佛天人群生类尽承汝威光建立须是信得乃方得侍郎临终前一日亲写一偈与家人令来日送达李驸马处偈曰沤生与沤灭二法本来齐欲识真归处赵州东院西尉接得偈云泰山庙里卖纸钱普照禅师修戒有僧问如何是佛师云千叶碧莲云里现万重山水异闻香问如何是祖师西来意师云猴狲摘山果野鹿下田中问如何是学人自巳师云烟霞起处和云白鹤飞霄汉出银笼问不施寸刃便登九五时如何师云书落张良锦帐西问如何是祖师西来意师云朝见八关开石堂暮看金乌送枕头X拄杖歌千峰间出虬形样碧眼胡僧恁生向有时摆撼动沧波莫把干坤为比量放横时奔掣电握坐金毛争敢现拈来掌上震机锋烁迦罗眼何曾见拟商量昏色暗拨破云霞光璨烂擕行空里翫秋天搅海鱼龙皆瞻战悦人心逢怊口又便纵伕尘沙归下畔峥嵘独立在虗堂任儞神通作么变喝雪颂冷气凝空坠银华丙地生苔痕无觅所山崄绝人行西来意颂问我西来意西来意甚深直饶玄会得眼里下金针都旨薄伽演出五天云落处须教皂白分进退互为通鸟道森罗万象定干坤天圣广灯录卷第十八X天圣广灯录X卍XXX天圣广灯录卷第十九宋勒韶州云门山法球禅师奉广主召入宫升座云一言才剖该括微尘万派归源截流众壑吾皇登殿野老讴謌师子当门群魔屏迹西来大道若为传持古佛家风如何指示幸逢圣代偶值明时可谓皇风荡荡佛日高舒但某若论佛法直下难言唱道之机强名施设三乘分教各有指归五部律文但明持犯如来法眼末后相传鳞次契心教外别演此犹是化门之说若是衲僧门下句里呈机徒劳伫思若是丛林久浸饱鬬作家格外玄谈对众证据时有僧礼拜师云对目千差路回眸十万余问梵王亲请佛国主此延师音日灵山会密记乞师宣师云一音剖之河沙界万法齐生舜日新进云恁么则四海晏清八方肃静也师云木人歌有道野者感无私问灵山密记蒙师指未审得法继何人师云九重城里君王令万里风清罢战征学人未委乞师的旨师云裂腹剜心犹未报何劳测意起多端问如何是西来大道师云当时妄想至今不绝问如何是古佛家风师云一轮千家月无处不晶辉师又云问也问不尽答也答无穷盖曩昔以来根尘浓厚便有多途佛法显然何须自昧舍彼取此背觉合尘不能休歇速须了却莫更苦求可惜时光逡巡又过斯日开阐不尽称提恭愿皇风永扇慧炬长X然万彚滋荣千祥并集以某祇园片叶谬对威颜无住战灼王令稍严伏惟珍重师归院升堂示众云言前荐得辜负平生句后呈机空华乱坠且据衲僧眼目作么生辨明若向者里辩明得去似有出身之分不昧平生若向者里辩明不得堕坑落壍沦没踪由如何出得有出得者试对众道看有僧出来便问西天与东土诸佛亦复然师登师子座一句为谁宣师云金轮不隐的木马正当轩进云恁么则人天皆有庆樵子处处歌也师云鸟道无迂曲行人有短长问师唱谁家曲宗风嗣阿谁师云韶石巖前曾得侍曹谿钵不二三担进云恁么则云门嫡子云岭玄孙也师云刢利不从人荐得先陀由根毋生迟问如何是云门剑师云长空不匣锋铓色进云用者又如何师云四塞唯清日月明问如何是禅师云秋来树头鸣问如何是道师云头上脚下进云如何是道中人师云一任东西问如何是世尊不说说师云对目不见耳问如何是迦叶不闻闻师云闭门哭苍天问如何是佛师云鼻高眼大问如何是随色摩尼珠师云色即不无恁么生是珠学云不会特伸请益师云云有出山势水无投㵎声问牛头未见四祖时如何师云沓风吹萎华进云见后如何师云更雨新好者师上堂云一法如是诸法亦然万别千差不离方寸X诸禅德若得如是尽十方世界一时拈来向诸人眼睫上百千诸佛向眼睫上转大法轮各各踊身向虗空里现一十八变为三世诸佛说法诸人还见么若道不见可惜父母所生眼若道见且作么面目试对众道看良久云买卖不当价抚掌一下久立珍重韶州广悟禅师上堂云诸佛出世早是多端达磨西来更传心印大似欺我儿孙压良为贱三乘十二分教不别时宜若是格外道人不用取他为则直须孤明自巳省悟前尘大用现前临机施设踪横踢荡方有少分出家如今还有么不用如何若何应须直入有僧出来礼拜师便打学云正遇作家师云罪不重科问人人尽唱曹谿曲和尚继嗣在何人师云分明记取问十方国土中唯有一乘法如何是一乘法师云日月自分明问如何是和尚为人一句师云因风吹火问如何是正法眼师云山河大地问如何是觌面事师云赤水远来问久雨不晴时如何师云追风由恨迟问如何是佛师云清原好山水问如何是佛向上事师云金乌昼夜催韶州长乐政禅师上堂云祖师心印壁立难提直下精明犹是钝汉作么得箇恰好去时有僧便问祖师心印何人提掇师云石人妙在手进云未审学人还有分也无师云木女整不齐问如何是长乐境师云青松长郁密鹄鹤每来翘进云如X何是境中人师云獐儿并麋鹿尽日自成群问北斗藏身意旨如何师云青山常在日月何亏问如何是法身师云山河无障碍广主召师入宫升座有僧问鹫峯演唱迦叶低眉今日王宫请师垂示师云一句分明无异迹八方咸共贺昇平进云恁么则三界外人去也师云万岁万岁问人王与法王相见时如何师云月明三岛静樵子太平歌问文殊与维摩对谈何事师默然进云恁么则无说无听也师云毗耶离城事又作么生师又云言无展事语不投机承言者丧滞句者迷不说不默又成惑乱且作么生辨得邪正去若是同道可希洞鉴然虽如是风不来树不动久立珍重韶州佛陀山远禅师在广主宫中上堂有僧问如何是第一句师云天赐六铢皆挂体臣僧百衲对宣掦问如何是法身佛师云木马嘶时华地锦泥牛行处海云凝问今日一筵何异灵山师云四海波涛静一轮天地明问如何是佛师云铜头铁额学人未会此意如何师云簸土飏尘问宝鑑当轩时如何师云谁敢覻着问如何是祖师西来意师云眼中不着尘师云若也一向问答尽未来际也无穷尽所以教中云诸法寂灭相不可以言宣教山僧道什么即得如今事不获巳且与诸人葛藤即不可若是正定道流觑见一场笑具且X道笑我者是什么人直饶儞笑得祥云现足下好与三十棒久立珍重韶州鹫峯山韶禅师上堂僧问正法无言时如何师云言进云学人不会乞师端的师云两重公案进云和尚岂无方便师云无礼难容问学人有口道不得请和尚道师云正当今日进云莫便是和尚为人也无师云下坡不走问如何是鹫峯境师云青山渌水进云如何是境中人师云五湖四海宾问祖意教意是同是别师云日出东方月落西韶州净源山真禅师上堂僧问法网无遮如何愽诘师云浩然无间断触处有光缘问如何是本来身师云风吹满面尘问如何是无缝塔师云山深人难见进云如何是塔中人师云路僻更无隣问月未生时如何师云大地人尽望进云生后如何师云照破髑髅寒问如何是一时教师云匿不得问达磨未来时如何师云三家村里两两三三进云来后如何师云千邪不如一直问诸法寂灭相如何是世间相师云真不掩假韶州披云山禅师上堂僧问三千里外响师颜一句当轩请师言荐师云断头船子问师演灵山句何人合得知师云刢利秪因生处早顽痴多弃世情非问如何是色空师云拾取落幸生旧枝X问如何是一尘师云满目是青山问如何是毗卢藏中有大经卷师云拈不得进云为甚拈不得师云特地却成愁问如何是不迁义师云山高不碍白云飞韶州月华山禅师上堂云举一句语徧大千界还有人会得者箇时节么试出来道看要知亲切良久云不出头是好手久立珍重僧问如何是月华境师云青苍无异色进云如何是境中人师云日月岂别论问如何是三乘十二分教师云黄卷赤轴进云毕竟成得什么边事师云如是我闻问如何是对机说师云铁门山难过进云学人不会乞师再指师云愁颜不展眉问如何是祖师西来意师云梁王不识进云未审如何师云只履西归韶州双峯山真禅师上堂僧问如何是双峯境师云何处不分明进云如何是境中人师云入门先问讳问如何是大用现前师云一刀两段学云了师云苍天苍天问佛法究竟成得什么边事师云十方薄伽梵一路涅槃门问四海晏清未审王居何位师云宝殿苔生时人罔措问宝劒未磨时如何师云黑进云磨后如何师云四海晏清问一切诸佛及诸佛阿耨多罗三藐三菩提法皆从此经出未审此经从何而出师云速礼三拜问从上诸圣以心传心未审何人传师X心师云答即易问即难问离四句绝百非时如何师云莫教失却问进云恁么则学人罪过师云再犯不容问如何是和尚非时为人一句师云喫棒得也未学人礼拜师便打随州双泉山郁禅师住舒州海会上堂僧问如何是舒州境师云魄水逆流山露骨进云如何是境中人师云地有毒蛇砂有虱问佛未出世时如何师云栖巖遁壑进云出世后如何师云谁諕闾阎问如何是祖师西来意师云仙陁不刢利学云再希一言师云瞌睡作什么问达磨未来时如何师云多少猜疑者进云达磨来后如何师云也寻常问古佛家风乞师一言师云领学云领后如何师云不用别人问如何是大道之源师云深深无间断进云究竟事如何师云刢利不从他师上堂云佛法不用学寒山子欺儞作么生得不欺儞去有人识得时与山僧把将出来汝若不识看看灯笼露柱变作寒山子与释迦老子说法了却从汝脚跟下走过汝不见却归西天去也有事近前时有僧问如何是毗卢师师云风吹满面尘进云为什么却如此师云特地令人愁问如何是和尚家风师云黄陈仓米饭进云忽遇客来将何祗待师云齐后建谿茶问诸佛出世当为何事师云不为阇梨进云恁么则学人无依倚也X师云路逢劒客顺呈劒不是诗人莫献诗问圣谛义中还有俗谛也无师云语不虗施师上堂示众云春阳发枯枿秋气杀群芳物理皆如此祖令若为当良久云诸上座若能于此荐得不妨省力若荐不得虗负平生有商量者近前时有僧问宝劒未出匣时如何师云谁敢觑着进云出匣后如何师云万里烟收道太平问如何是第一句师云回头终不顾进云如何是第二句师云未语先分付进云如何是第三句师云连根由蔕苦问不涉廉纤请师便道师云哑得老僧口进云恁么则学人罪过师云后犯难容问远远投师未审师还接也无师云下坡不走进云恁么则得遇师颜也师云心不负人面无慙色问如何是随色摩尼珠师云到处呈似人师上堂云诸佛出世巳涉繁辞达磨西来压良为贱一言相契埋没宗风竖拂敲床那堪更用圆相镜智乱撦焚烧洞上五位君臣不劳拈出临济入门便喝似斋后之钟德山入门便棒犹是平地陷人若是单明自巳泥猪疥狗省悟法空见解未出常流俱胝一指沟壑自沉五洩香严不能自救丹霞石巩正在半途肇会不迁如何敌他生死净名杜口犹涉多途六代宗师多虗少实文殊说法未称衲僧迦叶传衣遭人怪笑独指称尊犹不丈夫大藏经文残羹馊饭大沩和尚罔别是非本净龙牙见处孤僻玄沙促指大X彻末后羞慙一宿觉知恃地方成懡㦬马大师即心即佛表我儿孙盘山非心非佛其言极谬此二尊宿犹是度脚买靴看风便帆衲僧门下争敢咳嗽若将意解度量迢迢十万八千更乃息念观空大似水中捉月语上觅会永劫沉沦寂照观空编为外道中下闻说罔措是非达士同人方可明鉴也拟缄言不说恐邪正不分及至定夺雌黄大似能所分别如斯剖㭊各要知之免被人谩涂煳指注更有参玄上士须知有向上关捩四海方袍莫向死水里吐气道人相见烁电犹迟岂况忉忉有何利益丛林后代谬说多途弃却本师不能择其法眼或呈现前三昧或夸一句之渊或呈众请益或无说而言宗或不问而自说或主家贪明话头学家不待结绝或胜负争强驴年未彻见处不谛指月话月未证言证未得言得将识情而卜度圣意用妄心而剖判诸方尽是傍生异见依草附木见处偏枯阴界分别多将记持忆想便当自巳家风贮在胸襟将作平生眼目如斯之辈河沙相似说则过头千尺行则金无分寸口似悬河是非长短达磨门人岂可皮下无血不是提纲出手都缘法尔如然饶儞会尽千般争奈当门按劒直下明得由是相达子父商量是何言也一刀两段犹未分明师子翻身直须努眼坐断十方不通凡圣若能如是方称出家久立大众伏惟珍重连州慈云山深禅师初开堂才升座便有僧问灵山X曾授记师唱是谁謌师云分明记取举似人问十方国土中唯有一乘法和尚如何举唱师云雪岭好翻身问宝镜当轩时如何师云天地皆失色问如何是教外别传一句师云扣牙恐惊齿问慧日腾空人皆仰此夕开筵事若何师云皇风一扇宇宙廓然庐山化城鉴禅师上堂有僧问如何是一大事师云射红出问远远投师乞师指示师云汉东米作么价问露地白牛随处现嘶风木马事如何师云何不现学云嫌箇什么师云将谓海东舶主秪是此土商人进云若不张帆焉知海阔师云放汝三十棒问如何是和尚正法眼师云新罗人迷路师上堂示众云十方薄伽梵一路涅槃门诸禅德且作么是涅槃门莫是山僧者里聚会少时便为涅槃门么莫是僧堂里衣钵下坐寂默观空便为涅槃门么莫错会好诸禅德总不恁么会莫别有商量底么山僧者里早是事不获巳向诸人恁么道巳是相钝致了也更拟踏步向前有何所益诸禅德但自无事自然安乐任运天真随缘自在莫用巡他门户求觅解会记忆在心被他系缚不得自在便被生死之所拘何时得出头可惜光阴倐忽便是来生速须努力努力时有僧问生死到来如何免得师云柴鸣竹爆惊人耳学人不会请师直指师云家犬声X狞夜不休问如何是菩提路师云月照旧房深问宝镜当轩时如何师云照破万家门问如何是和尚家风师云不欲说似人进云为什么却如此师云家丑不外扬问如何是和尚寻常为人底句如云量才补职进云恁么则学人无分也师云心不负人问如何是真空师云天河岸上星分异问如何是学人自巳师云何得问别人进云问又何妨师云争怪山僧问北斗藏身意旨如何师云青山无异的常伴白云闲问如是学人行履处师云三门前松径里进云究竟又如何师云朝看群峯夜窥星斗问佛法毕竟成得什么边事师云好箇问头无人答得进云和尚岂无方便师云云有出山势水无投㵎声问如何是向上关捩子师云拔劒搅龙门问临济入门便喝德山入门便棒未审意旨如何师云汝试举临济德山看学人便喝师云放过一着学人无语师便打问僧什么处来僧便喝师云何得容易僧拟议师便打问新到僧近离什么处进云江州师云来时主人万福也无僧云道什么师云耳聋耶僧云是何言欤师云近前来向汝道僧近前师云打底不遇作家参堂去庐山护国禅师上堂云有解问话者出来有僧便出来礼拜师云来朝更献楚王看问久时不闻龙X虎啸师登法座意如何师云月照寒潭影白云翳石稜问如何是和尚家风师云到处似人问如何是性中相见底事师云过者边来问祖祖相传未审传箇什么师云说得么学云和尚从何而得师云速礼三拜问有问有答揑目生华不问不答时如何师云普天帀地进云毕竟事如何师云两重公案问万法归一未审一归何所师云阳气发来无硬地春晴賏谷正芬芳师上堂云实际理地不受一尘佛事门中不舍一法又云一法若有毗卢随在凡夫万法若无普贤失其境界诸上座作么生理论朝夕恁么上来向诸上座说箇什么则得若说三乘十二分教自有座主律师若说世谛因缘又非僧家之所议若论佛法从上祖宗多少佛法可与评量总不如是须知各各当人分上事作么生是诸上座分上事知有对众吐露一箇消息以表平生行脚参善知识具烁迦罗目不被人谩岂不快哉还有么良久云若无人出头买卖不当价徒劳更商量伏惟珍重师上堂有僧问如来为一大事因缘故出现于世和尚出世以何法指示于人师云太阳门下威音的进云恁么则和尚不虗出世也师云当胸不握节语气不惭惶问如何是世尊不说说师云言中须辨响问如何是和尚寻常说法底口师云舌拄上腭进云恁么则不从人得也师云即今X事又作么生学人无语师云掠虗汉问佛未出世时如何师云云遮海门树进云出世后如何师云擘破铁围山庐山庆云禅师上堂云古人道尽令提纲不寒天下人口诸上座既是尽令提纲为什么不寒天下人口古人恁么道大似不知时然虽如是若是上上之流不拘此限未证据者不妨疑着有不疑着底不顾危亡试对众施呈看时有僧出礼拜师便打问佛令祖令师巳委向上机锋意如何师云令学人未晓如何指示师云收问如何是诸佛出身处师云古木堂前石师子进云意旨如何师云生狞不似他问如何是学人行李处师云青松绿竹下问如何是祖师西来意师云庭前无狗树问如何是佛师云风吹古岸柳依依问佛意祖意是同是别师云青山常伴白云闲问如何是佛法大意师云和泥合水问久负勿弦琴请师弹一曲师云不是钟子期聩人徒侧耳问如何是透法身句师云泥多佛大进云向上更有事也无师云有如云如何是向上事师云麻筋灰纸问僧什么处来僧云洪州来师云什么处过夏僧云翠巖师云踏破多少草鞋僧无语师云参众去问僧不跨石门句作么生道僧云放专甲过有箇道处师云放汝过作么生道僧珍重便出去师云老僧今日失利X师上堂云朝日上来下去有什么了期自是诸上座在寒暑之间众生界内汝还知么先圣建立门庭分为五种盖为见解不等悟有浅深且众生界是无明烦恼人我贡高炽然无间深沦六趣所以诸圣开方便门示教化路故有等差若是未明自性底人在于阎浮寒暑境界常怀疑惑他圣人见箇什么道理便证如如自在所以亲近知识晓夜决择得自巳分明子无生死本来清净若是未明得自巳又不能了悟一切尘劳不知他圣人证入之门便有诸方善知识与儞诸人闲种种法门于众生界示汝自性及外客尘一时遣荡得大安乐令人知有一切万法种种差别通明无滞若不如是秪明得自巳不知有万法不得法空无有通变所作不得自在于十二时中被诸境执不能免离盖是见处偏枯一期被他学家问着眼目定动便生烦恼如今奉劝诸人但于十二时中不依倚一物但自无事从上来明昧一时放却自立其志泯绝诸缘休歇根门于见闻觉知无纤毫可幻方可有出身之路直须努力莫更因循秪么空过须更便是来生古人向道此身不向今身度更向何身度此身可惜父母所生发肤之体一念若失千生万劫不复人身久立珍重僧问十二时中如何用心不被诸境惑师云巍巍堂堂进云争奈目前何师云苦心更有苦问三乘十二分教即不问如何是直截根源师云十进九退学云如何则是X师云何日得休时问如何是佛事门中不舍一法师云放一捉一问一言道断时如何师云未是极则处进云如何是极则处师云冬后一阳生师早参上堂云吾有一语对面分付若人不会四天东土良久云直下省力便恁么承当得去早是不着便汉久立僧问坐断毗卢顶不禀释迦文时如何师云老僧一𨁝跳三千里是汝鼻孔翻转眼睫里汝又作么生学云和尚何得特地师云还我话头来僧无语师便打问如何是第一义师云问底是第几义学云特伸请益师云将为西天来问教中有言止止不须说我法妙难思如何是难思底事师云不是阇梨问老僧也不知学云如何得受持去师云朝看云霞秀暮听㵎水冷问如何是衲衣下事师云千山销断云问如何是向上一路师云或进或退进云为甚或进或退师云眼不见鼻问诸法实相义和尚如何说师云口挂东壁上天圣广灯录卷第十九X天圣广灯录X卍XXX天圣广灯录卷第二十宋勒岳州永福院朗禅师上堂云妙用无差人心各异诸法同体情见有殊欲得亲切但离妄念一毫尽除众累自圆何须昼夜妄求诸趣如今向诸禅德道直下无事早相埋没何况多途却成增疾若是衲僧门下如何凑泊还有会者么出来对众说看时有僧出礼拜师云山僧失利问师唱宗风事演法嗣何人师云灵山亲受记迦叶最为初进云恁么则云门亲嫡子雪岭正玄孙师云饶儞强记得朱必便为亲学云争奈大众何师云秪见锥头利那知凿头方问如何是新开境师云洞庭湖里看金鹅进云如何是境中人师云岳阳城畔双把手问一佛出世时如何师云合掌念观音进云出世后如何师云顶上挂数珠问如何是祖师西来意师云潇湘岸上雪蹄踪问佛魔不到处如何辨来机师云望月摘干宿失脚到杨州问牛头未见四祖时如何师云头戴朝天帽身披四䙌衣进云见后如何师云手把虬龙杖点出异人机问三乘十二分教即不问如何是和尚一句师以拄杖面前划一划学人拟议师云还X我一句来师问僧什么处来僧云南岳来师云还见五百罗汉么僧云用见作什么师云石桥成两段汝又作么生僧无语师云参众去问僧什么处来僧云德山来师云德山老人道什么僧云和尚道什么师云汝且道洞庭水深多少僧无语师便打又云汝还知落处也无僧云不知师云一不成两不是参众去师问僧汝是什么处人事僧云荆南人师云还过公安渡也无僧云过公安渡师云汝何不判公验僧云和尚何得特地师云争奈岳阳关头何僧无语师便打问僧近离什么处僧云德山师云将得什么来僧近前不审师云踏破草鞋参堂去郢州芭蕉山弘义禅师上堂有僧问如何是佛师云山青水渌问如何是色心不二师云来言深辨问如何是最初一句师云举起分明进云如何领会师云苏噜㗭哩问学人非时上来请师一接师云汝是什么处人学云河北人师云不易过黄河郢州赵横山禅师上堂有僧问先师道日里看山意旨如何师云老僧今日困问十二时中如何用心师云长连床上喫粥喫饭问古人说不到处请师道师云道什么僧又再问师云赚杀人问如何是诸佛师师云平地看高原X郢州纂子山庵主师见僧问什么处来僧云复州来师云还逢见达磨么僧云达磨即不见却见箇庵主师云儞向他道什么僧云今年好春雨师云儞为什么脑后出僧云恰是师云更𨁝跳问如何是透法身句师云朝看东南暮看西北问如何是和尚接人一句师云下坡不走僧云莫便是接人句也无师云后度难逢信州西禅钦禅师上堂有僧问如何是透法身句师云青山不挂劒问法雨普霑于此日向上宗风又若何师云太阳看古碑问古殿兴时如何师云一回春到一回新问如何是函盖干坤句师云天上有星皆拱北问如何是截断众流句师云大地坦然平问如何是随波逐浪句师云春生夏长庐州东天王广慈禅师有僧问向上宗乘请师举唱师云止止不须说进云学人未晓乞师再指师云云有出山势水无投㵎声问如何是祖师西来意师云普天帀地问如何是迦叶心灯师云月似罗中镜问如何是迦叶手传衣师云黄河三千年一度清庐州南天王海禅师有僧问如何是吹毛劒师云瓦解氷消进云用者如何师云拽问如何是一体真如师云五郎手里鉄弹子问如何是西来意师云惊天动地问十度发言九度休时如X何师云口边生荆棘进云如何免得此过师云半路好抽身庐州北天王微禅师僧问如何是佛法大意师云特地使人愁进云为什么却如此师便打问如何是东西密相付师云古今人罔措问文殊与维摩对谈何事师云听学云未晓如何得亲切去师云响问如何是一大藏教师云高座不曾登进云登后如何师云三段不同筠州黄檗山禅师僧问如何是和尚家风师云与天下人作牓样问如何是佛师云眉麤眼大问如何是本来身师云卧棘不由人问如何是第一句师云打破大散关赤脚倒回步桂州觉华普照禅师上堂示众云一言截断剖尽干坤百千妙门同时会合诸禅德不用思而知不用虑而解更拟踏步向前转没交涉然虽如是风不来树不动如今众中还有久参作者对众商量看时有僧问如来以一音演说法未审和尚何法示人师云白云无定止出没太虗中进云恁么则善法堂前师子吼也师云退后妨他别人问问数日不闻师子吼奋迅声雄事若何师云幽洞龙吟天地静巖前虎啸瑞云生问寻常之机人巳晓向上言锋意如何师云直下看学云是什么师便打师乃云问答有什么了期若以唇吻声色以为自巳有什么交涉设使百千问难秪益自劳若是衲僧门X下一言相契万别千差徒尔自为从上来事合作么生若向者里荐得早是二头三首更拟多途去道转远如今清平世界王法稍严久立珍重师上堂云金乌啼未歇玉兔再揭眉若是仙陀客休劳更泄机久立珍重僧问杀父杀母佛前忏悔杀佛杀祖向什么处忏悔师云曙色未分人尽望及乎天晓也寻常问承古有言今古应无坠分明在目前未审是什么物师云景色浩然千点异江声还与四时同问大千世界为什么转身不得师云谁碍阇梨进云争奈转不得何师云无用处问声色二字如何透得师云虗空无变易日月自分拏问如何是真如涅槃师云秋风声飒飒润水响潺潺问尽大地人道不得请师道师云哑却天下人口进云恁么则谢师慈悲师云山僧罪过问一念未生如何分者边那边师云满眼皆岐路终身无往来师上堂云总似今日老胡有望然灯佛不如阇梨又云若似今日老胡绝望阇梨不如然灯佛于此明得大地微尘诸佛西天二十八祖唐土六祖天下老宿一时拈来山僧拄杖头上转妙法轮汝若于此明不得百千诸佛穿儞鼻孔西天二十八祖透过儞髑髅还知么若不知上僧与汝指出良久云山河大地有什么过久立珍重僧问久居韶石何以漓水芬芳师云一轮千家月无处不光辉僧礼拜师便X打问少林面壁坐谁是立雪人师云锋前一句超调御更嫌何处不尖新问承教有言香风吹萎华更雨新好者时如何师云向阇梨道得么进云恁么则谢师指示师云山僧罪过问如何是佛法大意师云松高人悍干夕小路远马嫌遥师问僧杖钖云腾朝离何处僧云近离东院师云来时还见古释迦也无僧云不会师云且坐喫茶师问新到入门便有师子吼一句当锋作么生僧云金刚壁上画师云由是当地土仪僧云和尚何不领话师云射虎不逢人钝致千钧弩参堂去益州鉄幢觉禅师上堂云正法无言何劳名貌若论即心即佛大似不知时更道非心非佛恰是斩头覔活诸上座擕囊挈钵南北云游意在于何莫见他诸方老宿向曲木上坐开两片皮阿辘辘地汝便道是禅是道是真如解脱莫错会好山僧如今事不获巳向汝恁么道早是相埋没然虽如是须是箇人始得秪如今有什么事出来商量看时有僧问从上古德以心传心和尚得法在于何人师云一音才剖无边际杲日腾辉天地间进云恁么则今日亲承师颜去也师云华向三春秀鸟啼四季声问道绝有无之说法无去住之谈先祖家风如何举唱师云一轮印出寒潭影万象齐分祖道辉问如何是和尚出身处师云天堂不厌地狱宁疲问十X二时日如何履践师云光剃头净洗钵近云恁么则谢师指示师云秪见锥头利师上堂云真不掩伪曲不藏直又道祖师遗下一只履直至如今閙啾唧诸上座且作么生会有人会得者箇时节不妨省力不被人谩随缘过日任性度时不用苦苦劳心强生头角十二时中着衣喫饭自无罣碍若得如是可谓格外道人诸上座尽是恁么人格外一句作么生道有道得底出来道看与儞证据若无人道得天色稍寒霜风削骨伏惟珍重僧问凝然湛寂时如何师云骨崘入水穷深底海外休夸掌上珠进云恁么则省力也师云早晚不知何处着来朝更献楚王看问和尚是大善知识为什么无目师云瞎问将此深心奉尘剎是即名为报佛恩如何是奉尘剎底心师云举得甚分明进云恁么则此恩难报也师云山僧罪过问如何是佛师云天上天下进云莫便是也无师云莫错认定盘星问如何是祖师西来意师云夜闻犬吠进云未审意旨如何师云晓不知音问如何是道师云蹋着进云如何是道中人师云退后三步问如何是北斗里藏身师云沙囊里堰水问牛头横说竖说未知有向上关捩子如何是向上关捩子师云裂却儞鼻孔穿过儞髑髅学云过在什么处师云教休不肯休问莲华未出水时如何师云深隐未萌连根蔕进X云出水后如何师云连夜不用晓风吹问临济入门便喝德山入门便棒未审意旨如何师云我者里不着闲人进云学人不会乞师方便师便打问诸佛出世当为何事师云截耳卧街新州延长山禅师上堂云一尘才举洞摄大千万派齐归众流截断文殊措之失利普贤罔而何依古圣直须结舌无言维摩谬为杜默若是祖师门下谁敢言论拟议千差徒劳伫思离此之外合作么生若见得去许汝一只眼若不见随坑落壍久立珍重僧问如何是和尚家风师云丑拙不可当进云客来如何祇待师云瓦椀竹筯问如何是延长水师云腥臊臭秽进云饮者如何师云苏噜苏噜问从上古圣向什么处去师云不在山间即居树下进云未审毕竟成得箇什么师云汝还知落处么僧无语师便打问如何是向上一路师以拄杖当面划僧礼拜师便打师问僧什么处来僧云罗浮来师云山中事作么生僧云对和尚面前争敢容易师云且坐喫茶问僧什么处来僧云曹谿来师云曹溪一句作么生道僧云两重公案师云儞为什么在我手里僧无语师便打眉州福化充禅师有僧问从上古圣以心传心未审和尚如何师云千年松竹翠一径引清风问如何是大人相师云山僧者里不曾容易对阇梨X进云如何得相承去师云白云虽有影绿竹且无阴问如何是佛师云大有问了进云莫便是也无师云汝见箇什么道理僧拟议师云秪有照壁月更无吹叶风问天皇也恁么道龙潭也恁么道未审和尚作么生道师云汝试道看僧云比来请益和尚岂无方便师云将谓是海东舶主元来是此地番人问天上天下独指称尊未委是何人师云非汝境界问如何是祖师西来意师云少林九年坐多少乱猜疑进云四海参寻当求何事师云五度遭他药终不泄天机问如何是和尚非时为人一句师云不为人进云为什么不为人师云教汝堕深坑眉州西禅光禅师有僧问不施寸刃便登宝位时如何师云四海晏清进云恁么则王道坦然也师三礼拜着问北斗藏身意旨如何师云千钧之弩门如何是佛法大意师云十字路头华表柱学人不会乞师再指师云君自行东我过西问祖意与教意是同是别师云拾得寒山子相招上石桥问诸佛未出世时如何师云毕钵巖前曾宴处一千年后不知音进云出世后如何师云白日无藏住青山任度时问三乘十二分教即不问直截一句请师道师云西天东土由可易新罗渤海是为难问一句了然时如何师云到处问人看问如何是眉阳境师云地接蜀江流X山连胜峯翠问如何是和尚家风师云客是主人相师进云忽过客来时如何师云且坐喫茶问云门的旨请师举唱师云大众证明进云恁么则领此一言也师云钝置杀人眉州黄龙禅师有僧问如何是黄龙师云不同赤班虵学云还免得金翅难也无师云热砂不堕头免离三种怖问宝剑未出匣时如何师云阵云横海上进云出匣后如何师云大地勿纤埃问如何是和尚关捩子师云少人蹋得着进云忽蹋得着时如何师云汝试进前看僧便喝师便打师问僧近离什么处僧云香林师云在香林多少时僧云六年师云世尊在雪山上六年证无上菩提汝在香林六年成得箇什么僧无语师云祇是箇移厨喫饭参堂去三僧新到师问三人同行必有我师阿那箇是汝师一僧云今日得礼拜和尚师云第二箇道第二僧无语师云第三底道僧亦无语师云将头不勐带类三军参众去师问僧步步蹑云腾朝离何处巢僧云近离峨嵋师云还见普贤么僧云和尚惯得其便师云棒上不成龙僧云更𨁝跳师便打蕲州北禅悟同禅师上堂拈起拄杖云过去未来现在三世诸佛微尘菩萨一时在拄杖头上转大法轮尽向儞诸人鼻孔过还见么若见与我拈将出来看X若不见大似立地死人良久云风恬浪静不如归堂珍重僧问如何是北禅境师云白云峰前令进云如何是境中人师云迦叶台上勅问如何是和尚家风师云时挑野菜和根煑旋斫青柴带叶烧进云忽遇上上之宾又如何祇待师云家蔬三五饤山茗一两瓯问如何是和尚深深处师云净扫眼前地相伴白云闲问如何是佛师云对面如千里师问僧什么处来僧云黄州来师云夏在什么处僧云资福师云福将何资僧云两重公案师云争奈在北禅手里僧云在手里即収取师便打师问僧离什么处僧云江南师云还见归宗和尚么僧云草贼自败师云汝为什么抱赃呌屈僧云恰是师便打衡州大圣院守贤禅师上堂僧问灵山一会迦叶亲闻未审和尚一会什么人得闻师云刢利不从师聩人徒侧耳学云和尚慈悲何在师云放汝一顿学人掩耳出去师云虽得一场赢未免拄杖走问如何是佛道场师云五通庙里勿香炉问如何是佛法大意师云南斗七北斗八问如何是祖师西来意师云钻龟打瓦问如何是衲衣下事师云千山万水问啮镞当锋时如何师云穿过骨崘觜吨呀万仞头舒州天柱山禅师上堂云莫有作家战将么试出来与山僧相见时有僧出来礼拜师云山僧打退鼓X僧云和尚是什么心行师云败将不战问北斗藏身意旨如何师云阇梨岂不是荆南府人僧云是师云秪见波澜起不测洞庭深问如何是函盖干坤句师云秪闻风击响知是几千竿问如何是截断众流句师云昨夜寒风起今朝刮地霜问如何是随波逐浪句师云春煦阳和华织地满林初啭野莺声问牛头未见四祖时如何师云路僻人稀到山深客少行进云见后如何师云满径松风秋飒飒尽堂明月夜依依问莲华未出水时如何师云根深连蔕经残雨进云出水后如何师云水仙头捧实希奇问宝劒未出匣时如何师云如今昭代无人问进云出匣后如何师云万里山河道太平问如何是佛向上人师云寒山不知何处去拾得至今笑不休问如何是大人相师云相识满天下知心有几人韶州龙光禅师上堂僧问从上古人拈槌竖拂尽是捏目生华学人上来离却是非请师别道师云罕遇作家进云秪恁么还当得也无师竖拂子学云何异前非师便打问佛病祖病如何医师云世医拱手问师子窟中无异兽当轩哮吼事如何师云汝试哮吼看学人礼拜师云疑杀人问如何是祖师西来意师云路逢穿耳客问如何是佛法大意师云山高月上迟问如何是龙光境师云白云长覆青松顶进云如何是X境中人师云名利客来难过日水云僧到易经年问如何是教意师云卷不释手进云久久成得箇什么边事师云信受奉行观州水精院宫禅师上堂僧问师今登宝座未审嗣何人师云威音不话的翘足谩劳形进云恁么则韶阳𡣪嗣也师云移船谙水势举棹别波澜问不坏假名而谈实相时如何师云青山不动足日月任分拏问如何是佛师云和泥合水进云毕竟如何师云擗把生雷问美味醍醐为什么变成毒药师云道江纸贵问见色便见心时如何师云南来底什么处去进云心境俱亡时如何师云坐地开眼睡问不犯目前事来机何辨的师云白云生太华日月遶须弥问如何是和尚日用事师云胜业门冬冬皷进云未晓之从如何凑泊师云朝打三千暮打八百问学人未登宝山如何辨别师云骨崘水底牵大象颕州罗汉匡果禅师上堂云尽令提纲十方坐断千差同辙万里风清此犹是化门之说作么生是衲僧门下事若是作者不顾危亡便请单刀相见对众证据时有僧问沙场独战时如何师云秦王不作家进云恁么则今日得遇奇人师云受际城外髑髅深问如何是吹毛劒师便棒问和尚百年后有人问和尚向什么处去如何酬对师云分明举进云谁是知音者师云知音即不问问X凿壁偷光时如何师云错学云争奈苦志专心师云错问学人上来请师一接师云汝是什么处人进云恁么则得遇于师也师云赚杀一船人隋州智门山法觐上座师到智门山三十余年每有学者请益不倦提撕时有僧问如何是佛师云襕衫新翦无衣䙌进云未审意旨如何师云手把湘南竹逢春点远峯问古镜未磨时如何师云暗进云磨后如何师云照破髑髅寒问如何是三乘教外别传一句师云石人齐拍手玉女夜挑灯问如何是和尚出身处师云寒巖无宿客常与白云闲有僧入室请益宗风事师有颂示之从上纲宗事最奇卷舒生杀切须知临机便有威雄势宾主相呈纵夺时不若食龙金翅鸟当锋一撮更难支现成公案睦州断四门有路赵州机仰山插锹犹因地云门关捩几人知镜清失利多风措高亭送客看临岐本分家风依时节夹山典座得便宜唯有龙潭吹灭烛德山谛实更无疑不是等闲虗妄说呵佛骂祖天下知自古纲宗难隐迹如今着眼直须窥秪道寻常记得彻洎乎把住眼如眵X敌磕便须大哮吼莫作埜犴狐兔儿斯咤落水休吐气密嘌智深谁瞻伊提纲尽有同风事好看云门顾鉴咦韶州云门山朗上座师自幼岁常游讲肆时云门禅师出世僧问如何是透法身句云云北斗里藏身师闻斯语罔测微旨遂造之云门一见把住云道道师拟议云门拓开乃有颂云门耸踢白云低水急游鱼不敢栖入户巳知来见解何劳再举轣中泥师因斯大悟自此依栖云门为上座广主三召不赴师一日偶述葛藤歌一首阿呵呵是什么听向精灵窟里坐朕兆生兮与未生蓦口掴弓无罪过如今口使谁人掴纵使掴弓复何责除是知音同道流未言巳过新罗国干坤大地本来虗靡用观空作意除作意除兮终不了还似霜钩钓火鱼恨余数载勤劳苦为剖玄中一玄语明明玄自不玄玄更尚玄中求玄悟无法迷人及悟人忽于平地致难辛丈夫须禀天生格蹋破虗空莫问津单刀秀句抂施设剜肉成疮向谁说直铙讲得石点头终归不离水中月更言者箇是如来诳他自诳苦哀哉X若也不信葛藤语一任青天掣电雷余家一任青天笑碧落浮云徒浩浩解说刀兮口不伤今古岂无言语道闲来把笔动毫铓不欲眉页然伫寂乡无事强生多种解争如无事且寻常且寻常犹被虗真笑一场可怜好箇究全子唤作究全早压良默不是语乖张到此分明总是狂为报诸方毳侣道最好波斯入大唐有僧问如何是佛师云鉄牛头上角学人不晓意旨如何师云石人腰下带问如何是西来祖师大道师云七颠八倒问如何是菩提师云脚不履泥问如何是解脱师云穿靴水上行问如何是透脱一路师云南赡部州北郁单越学人不会意旨如何师云朝游罗浮暮归檀特问诸佛未出世还有众生可度也无师云骑牛登雪刃不见后园华进云诸佛出世后还无众生可度也无师云三更不入市未委弔尘人问师得箇什么便秪栖云门山师云任儞浮云绽皓月何会亏问如何是三乘教外别传一句师云浩然无间断何不自新鲜天圣广灯录卷第二十X天圣广灯录X卍XXX天圣广灯录卷第二十一宋󳬴南岳山南台懃禅师初开堂日僧问法筵龙象众当观第一义如何是第一义师云帀地香烟秀云开日色新问师唱谁家曲宗风嗣阿谁师云日下飞云雨桃川渌水香问慈云巳布千花秀今日宣掦事若何师云四海波涛静一轮天地明问今日一会未审为何人师云真珠箱里盛宫诰月桂抽条万代枝问如何是南台境师云掌中观世界日月满怀流进云如何是境中人师云走杀多少人问如何是禅师云石人抛玉弹跣足履春氷问如何是祖师西来的的意师云一寸龟毛重九斤师上堂僧问法筵再启大众云臻祖师西来乞师举唱师云天上泥牛吼空中木马嘶问如何是南台家风师云烂煑黄虀菜长烧般若柴问如何是衡山境师云四时华烂漫寒松贯岳心进云如何是境中人师云执政每依天子令牛刀举处六卿宁师上堂云南岳山里寒不似别处寒寒即树结银条草铺碎玉江河东定四海成氷虗空结合鸟道不通X雪布长郊鱼龙锁户当恁么时命若悬丝作么生道若道得即红日连天若道不得即冥冥长夜又云红日团圆白月弯曲去天远去地近久立珍重鼎州文殊应真禅师上堂云直钩钓骊龙曲钩钓虾蟆蚯蚓还有龙么良久云劳而无功久立珍重僧问圆明三句师亲唱截断众流事若何师云入水见长人问宝劒未出匣时如何师云在什么处进云出匣后如何师云臂长衫袖短问师唱谁家曲宗风嗣阿谁师云儞祇欲得我答话师上堂云古人道尽大地未曾有人举扬我道尽大地人举扬又作么生不可一向谁是举扬者试道看珍重鼎州后德山柔禅师上堂云古人道尽大地是儞自巳祇是曲为今时开方便门要人得入如今便作自巳会却岂不是错信受头上安头但于十二时中不起一念十方世界无纤毫过咎虽然如是几人到此久立珍重僧问如何是佛师云西天去此十万八千问如何是祖师西来意师云穿云度水涉历江山问德山一曲师亲唱北斗藏身事若何师云日月同天照何处不分明问如何是德山境师云山接桃源水横善卷问如何是境中人师云夜静不闻山兽语朝听渔父太平歌鼎州德山绍晏禅师上堂云一尘才举大地全収一毛头上师子全身且道一尘才举大地全収须弥山X重多少一毛头上师子全身海水有几滴有人道得与儞拄杖天下横行若道不得须弥山盖却汝头大海水溺却汝身久立珍重僧问宗乘今日师亲举未审演法为何人师云去去西天路迢迢十万余问如何是德山家风师云千年松树子进云忽遇上上之宾如何祗待师云上座即今是上上是下下问如何是祖师西来意师云桃源水遶白云亭鼎州文殊宽禅师上堂云直教儞闻一句一时决了巳是不着便遭他点污合作么生僧问牛头未见四祖时如何师云牛头进云见后如何师云妄想至今问如何是文殊为人底句师云粗识好恶问古人卷席意旨如何师云儞自不知时问如何是云门透法身句师云惜取眉毛进云为什么如此师云非汝境界鼎州普安道禅师师自住后不收语录但存偈颂函盖干坤句干坤并万象地狱及天堂物物皆真见头头用不伤截断众流句推山积岳来一一尽尘埃更拟论玄妙永消瓦解摧随波逐浪句辨口利舌问高底应不亏还如应病药X诊候在临时三句外别颂当人如举唱三句岂能该有问如何事南岳与天台褒贬句金屑眼中翳衣珠法上尘巳灵犹不重佛祖为何人亲踈句黑豆未生前商量巳成颠若寻言句会特地隔西天辨邪正句罔象谈真旨都缘未辨明守他山鬼窟不免是精灵通宾主句自远趋风问分明向道休再三如未晓消得更摇头擡荐商量相见不扬眉君东我亦西红霞穿碧海白日照须弥提纲商量若欲正提纲直须大地荒欲来冲雪刃不免碎锋铓据实话会睡来合眼饭来餐起坐终诸无两般X同道尽知言不惑十方剎土目前看迂曲商量得用由来处处通应机施设认家风扬眉瞬目开一眼竖拂敲床为耳聋巴陵干明院普禅师僧问世尊不说说迦叶不闻闻如何是亲闻底事师云不闻进云为什么如此师云说话与聋人问云万行齐修古人不许不落功勋还许也无师云一学人未晓乞师再指师云三十年后问如何是岳州镜师云气蒸云梦泽波撼岳阳城进云如来是境中人师云知州新掌事僧行宣低举郴州干明兴禅师上堂云充满十方界谁是当头者若不如是能得几箇长安路上有甚限数便下堂僧问师子返踯时如何师云不得氷消直须瓦解问一物不持如何得亲切师云徧天徧地问路逢勐虎时如何师云心惊胆裂问如何是佛法大意师云林下最幽奇渝州进云山禅师僧问摩腾入汉巳涉繁词达磨西来请师直指师云南天竺国人多慧东震支那事少同问十二时中如何得不昧于师宗师云身如大地心似长空问如何是佛师云巍巍长丈六紫磨黄金相问如何是透法身句师云水出进云脚问如何是临机下口难师云开不得进云如何进向师云近不得X岳州干明禅院普禅师僧问皷声才罢大众云臻师登宝座合谈何事师云听进云恁么即人天有仰大众侧聆师云黄河水又清问三乘教外别传底事请师举唱师云一二三四五进云便恁么领会时如何师云通宵彻底明问虽披入众衣未晓出尘事如何是出尘事师云三拜不虗施进云恁么则起动和尚师云放儞一顿学人礼拜师云恕儞后犯问如何是祖师西来意师云鸟道迷来迹兴元府中梁山崇禅师上堂云巍巍堂堂冲天塞地儞作么生折伏良久云王法无亲理能缚豹问丝毫不隔要且不逢时如何师云恰捉着问执即失一时放下时如何师云争奈太阳门下雪有蹄踪问垂丝千尺意在深潭时如何师云红鳞掌上跃问如何是大善知识师云翻着襕衫倒里帽问祖师无心皆合道为什么却言以心传心师云心问久亲师丈室如何得了时师云展手不逢人是非难隐节问解脱有何所据便打文殊师云更与一顿学云有过邪师云罪不重科问莲华未出水时如何师云时未至进云出水后如何师云合国人尽知问久负勿絃琴请师弹一曲师云不是钟子期焉能辨此音进云忽遇知音者入如何师云是宫商是角征学云今日小败师云放儞二十棒X鄂州黄龙愿禅师僧问祖师心印传嗣何人师云龙门无宿客鸟道勿玄人问迦叶上行衣何人合得披师云一片烧痕地春入又逢青问情尽思绝表里双融犹是佛边事如何是向上事师云朝游西天暮归东土问如何是佛师云少年亦曾问问如何是祖师西来意师云山水甚分明问如何是学人着力处师云当时妄想至今犹然峨嵋山黑水寺承璟禅师上堂示众云法洞太虗能该万象心包沧海宁测浅深是以理出有无旨超隐显不落断常之见妙逾生灭之端可为明鑑当台显物象而色尘非染皎月辉世照清浊而净秽何闲莫不喧寂无妨褒毁弗碍虽言筌非及语默犹彰于是顺物应机随缘唱道时有僧问昔日梵王请佛当为有情今日朝贤请师为同为别师云法雷一震三千界万国千邦咸总闻进云今日一会不异灵山也师云大众俨然更无别理问如何是祖师西来意师云廓然坦荡周沙界浊雾潜融佛日辉进云如何作用师云大地藏不得今日出身来问如何是无缝塔师云祥生禅苑千峰秀瑞绕嘉川万叠新进云如何是塔中人师云速礼三拜师云如来以正法眼藏付大迦叶尔后法法相传心心相印至于今日三昧鳞次不绝应用未少相违自是背觉合尘盖缠心地若能言下相应矗然洞明心境更欲多演恐坠宗风久立众贤伏惟珍重X有居士问西天二十八祖唐来六箇老人未秀和尚是第几人师举起拂子云识么居士又再问阿育王造八万四千宝塔佛向阿那塔中受供养师云速礼拜师又云秪如世尊勑罗睺罗击钟世尊问阿难汝还闻钟声否阿难云闻钟声绝后世尊又问阿难汝闻钟声否阿难云不闻世尊呵阿难声生声灭自是声尘汝本闻之性岂逐生灭当时阿难悟解本闻之性适来举拂与皷声大众各具见闻还欠少否既不欠少何劳久立伏惟珍重益州东禅秀禅师僧问古镜未磨时如何师云磨进云磨后如何师云谁敢觑着问如何是祖师西来意师云三十年前尘埃里问如何是三乘十二分教师云老来无力到西天问既是善神为什么却被雷打师云世乱奴欺主年衰鬼弄人问祖意教意是同是别师云清风明月问如何是一代时教师云多年故纸问十方薄伽梵一路涅槃门如何是一路涅槃门师云天下巳归汉师行脚时白兆楚和尚问近离什么处师云兴阳楚云迤逦𡁠师云和尚试道看楚云嗄师打一坐具楚拟议师又打便下参堂蕲州五祖戒禅师初开堂示众云大迦叶击金钟于须弥顶上普震大千阿难集总持于毕钵岩前曲垂奥旨今则大教东流法传西祖观机应响接物随缘X有解设问者一任施呈时有僧出礼拜师云切忌龙门点破额僧拟议师云迢恃地迢十万余问法会光扬于此日师今演法嗣何人师云迦叶台上仙华秀涢水何边瑞气生进云恁么即独松逈秀涢水重清师云依俙越国髣髴杨州问如何是祖师西来意师云南斗七北斗八进云恁么即大众证明师云七棒对十三师云千圣垂慈施方便而普应群机万法一源显多门而利物穷斯秘旨难遇作者之锋若也举唱宗乘千圣也须失利维摩诘呵呵大笑普贤措之何义吾门一道真筌歌偈临机敲起莫学听响之流古者从来有例驻斯旨息前诠吾门有幸冀察先贤须菩提遯迹巖中天雨宝华但某髑事荒虗智非天产赖诸圣之慈光续千灯而不断久立珍重师上堂良久有僧问如何是和尚为人处师云四海江波静一轮天地明进云莫便是和尚为人处也无师云寒山抚掌谁人会拾得忻忻恃地迷问宝剑未出匣时如何师云看进云出匣后如何师云收问如何是和尚家风师云韶阳一点异清虗尽智门进云莫便是和尚家风也无师云金州路上两两三三问如何是佛师云鼻孔长三尺进云不会师云真不掩伪曲不藏直问如何是古佛心师云少人买学云买后如何师云学语之流问如何是道师云点进X云点后如何师云荆三汴四师上堂云智门今日开却布袋有买卖出来对众商量若无还我布袋钱来便下座僧问如何是随色摩尼珠师云随学云随后如何师云一箇婆婆两箇瘿问如何是智门境师云迦叶台上云白云亭下水进云如何是境中人师云塞北穿耳客南地念经僧问莲华未出水时如何师云野老讴歌进云出水后如何师云讴歌野老问得船便度时如何师云櫂在谁人手僧拟议师云云有出山势水无投㵎声问如何是迦叶不闻闻师云文殊有勅进云如何是世尊不说说师云维摩令行师上堂云佛病祖病一时与诸禅德拈向三门外诸德还拈得山僧病也无若拈得山僧病不妨见得佛病祖病珍重僧问稀逢难遇请师指示师云量天大监问佛未出世时如何师云山僧无面见阇梨进云出世后如何师云迦叶台前勅白云亭上令问如何祖师西来意师云担不起进云为什么担不起师云祖师西来意问牛头未见四祖时如何师云高问低对进云见后如何师云风萧萧雨飒飒师上堂云有僧问云门一曲师亲唱北斗藏身事若何师云从苗辨地学云不会特伸请益师云是谁罪过师乃云好诸上座𢹂囊挈钵东西南北X行脚当为何事山僧如今大开门户不怕儞诸人出来拗折拄杖推倒禅床犹未是作家在又云君子务本本立而道生师拈起拄杖云如今立也本在什么处莫在拄杖头上么莫在儞诸人眉毛眼睫上么以拄杖击禅床一下珍重僧问临济入门便喝德山入门便棒和尚此间如何为人师云不当学云为什么不当师便打师上堂云古人道涅槃含四德唯我契直常拈起拄杖云岂不是四德作么生是真常儞诸人还会么儞若不会祖峯布施儞诸人乃云拄杖穿过真常真常穿过四德会么祖峯解开布袋一时倾出了也儞诸人有会底也无出来说看儞若说得祖峯与儞证明你若说不得敲落你鼻孔拽脱你眉毛以拄杖击香台便下座师上堂云看看须弥灯王如来向按上转大法轮了却入诸上座眉间还见么若不见眼在什么处以拄杖打禅床便下座僧问截鉄镆鎁犹是钝囓镞当锋事若何师云汝试用看进云恁么即献上汉高王也师云你见箇什么道理进云苦痛深师云头在我手里一任𨁝跳师上堂云朝朝相聚时序一般虽然如是当为何事不见教中道一切诸佛及诸佛皆从此经出师拈起拄杖云岂不是经阿那箇是佛儞若见出来与祖峯说看若不见此义文长付在来日珍重X师上堂僧问名喧宇宙知师久云岭家风略借看师云更道僧展手师便打师又竖起拄杖云大众会么言不再举令不重行便下座师上堂拈起拈杖云弥勒先锋释迦殿后总在祖峯拄杖头上儞诸人还见么又道我观法王法法王法如是会么会即出来道看若不会伏惟尚响以拄杖击香台便下座师上堂大众才集师云钟皷相催当为何事先德如是后进如何委悉遂拈起拄杖云先大师云根实枝异久倚寒巖搅大海击龙宫山僧也不搅大海击龙宫秪击诸上座眉毛眼睫以拄杖打香台一下便下座僧问狮子窟中无异兽即今便请振全威师云汝试振看进云恁么即天龙恭敬去也师便打师上堂举云门大师云法身有三种病二种光出得荆棘丛林净地上死人无数还有道得底么出来与祖峯道看若道不得分付与德山临济以拄杖击香台一下便下座师上堂拈起拄杖云一切诸佛及诸佛阿耨菩提皆从此经出拄杖子岂不是经儞诸人作么生会释迦老子从拄杖头上出来为儞诸人说佛说法得彻困见儞不会却从拄杖头上入去也出去即且从作么生说箇入来底道理以拄杖击香台一下便下座师上堂云佛真法身犹若虗空应物现形如水中月X师拈起拄杖云此是拄杖子月在什么处师遂云三岁孩儿皆道得百岁翁翁行不得以拄杖击香台一下便下座师上堂云古人道四执既无百非俱遣儞诸人作么生会四执如普眼在佛会上入定观微尘剎土不能得见普贤乃白世尊言我于微尘剎土徧觅普贤不能得见世尊曰汝但于净三昧中起一念便见普贤时普眼乃于净三昧中忽起一念便见普贤向空中乘六牙白象师云众中尽皆举也普贤我即不问儞儞且道普眼眼向什么处着珍重颂云门法身云门透法身划断释迦音文殊休惆怅普贤谩沉唫药忌颂药忌由来鉴作家示徒亲切病如麻十方三世诸知识赫日光中雷电车岁旦上堂有颂今日正月一过去未来总露出天下知识笑呵呵大满家风谁相悉谁相悉正月一观音殿里礼弥勒文殊手里普贤笔因僧问云门抽顾颂云门抽顾衲僧眼皮重眼皮重七八量雷车打不动打不动抽顾颂X时念弥陀三五声追荐东村李胡子生西天山里孟八郎强健福田院里贫儿叫唤乞与我一文大光钱僧问赵州栢树子师乃有颂天下禅翁咬少林赵州有语庭前栢庭前栢老倒禅翁眼赫赤不善东西失本源屈我观音作胡客蕲州四祖山諲禅师上堂云尽干坤大地三世诸佛天下老和尚被山僧今日坐断无儞出头处设有出头得时也秪是一箇竹木精灵虽然如是也未免担枷判事久立珍重僧问如何是四祖境师云千年松杉桧四季镇长青进云如何是境中人师云祖师真影长年在来往游人稽首瞻问如何是佛师云大殿里是释迦进云莫便是也无师云莫错认定盘星问如何是和尚家风师云厨无过客餐进云客来将何祇待师云客来须看问如何是透法身句师云多年松树老轮皱间寻枝摘叶即不问如何是直截根源师云佛头衡不远问迦叶上行衣何人合得披师云大庾岭头提不起方知不是我同人问如何是祖师西来意师云一人传虗万人传实问叶落归根时如何师云一岁一枯荣蕲州广教怀志禅师上堂云举令提纲郡魔屏蹟全提祖印坐断十方正当恁么时老胡出来也须乞命X众中若是作家略希英鉴时有僧问从上相传合谈何事师云令进云恁么即字人退步去也师云吁吁问如何是佛法大意师云记来多少时进云学人不会如何得受用去师云言犹在耳问如何是祖宗下事师云举得甚分明进云恁么即学人礼拜师云将为是真箇问是什么物学人为什么不会师云生在冀州僧问如何是透法身句师有颂答北斗藏身句当锋措者稀投机犹未谛玄会太无知猿声青嶂外虎啸透山谿洪钟来报晓鸡向五更啼襄州兴化奉能禅师上堂云一言才举千差同辙此是化身说法报身不说法又云报身为什么不说法他自有廊幕在僧问如何是鹫岭境师云风吹两岸柳浪动一池莲问如何是境中人师云大殿毗卢佛堂中云水僧问师唱谁家曲宗风嗣阿谁师云迦叶台前云水塔问如何是鹫岭关捩子师云莫动箸僧便喝师云向儞道莫动着喝箇什么僧又喝师便打问如何是佛师云发长僧貌丑问棒喝临机权且止如何是鹫岭关捩子师云鹫岭关捩且置是儞自巳事作么生学云不会师云还我关捩子师上堂以颂示众云问儞十方云水和南来北往意如何X触目千差无异路石人弹舌念弥陀纲宗颂最险无过剑刃锋祖师从此定纲宗顾鉴不知何处去千株松下白头翁唐州天睦山契满禅师上堂示众迦叶亲传如来密印达磨西来多虗少实若论此事且权认奴作郎说佛说祖剜肉成疮直下单明未是衲僧活计作么生是衲僧活计何不对众证据看时有僧礼拜师云若是先陀客更不待扬眉僧云喏师云金州路上两两三三问师登师子座奋迅振全威迦叶峰前令师今为阿谁师云昨夜风霜紧今朝刮骨寒进云恁么即随阳一箭师当的去也师云祸不单行问鱼透龙门浪全身跃踊飞时如何师云三月雷雨动霹雳震全威问如何是佛师云多年桃核进云未审意旨如何师云打破里头人问诸圣三昧何人合得知师云秪如今进云莫便是也无师云南山起云北山下雨问如何是祖师西来意师云三年逢一闰进云合谈何事师云九月是重阳鄂州建福智同禅师上堂云直饶儞一句踢荡分明去早是不着便遭他点污了也儞合作么生久立珍重僧问祖意教意是同是别师云崇山岭峻进云恁么即不同师云梦泽波清问如何是和尚为人一句师云粗识好恶问如何是文殊直X截一句师云弹指到清凉问法无二法心无二心如何是心师云千差万别问夜升兜率昼降阎浮未审是什么人境界师云不是别人问如何是佛师云鼻如截筒问北斗藏身意旨如何师云鸎鹉慕西秦乃有颂云门透法身法身何许人鴈回沙塞去鸎鹉慕西秦江陵府福昌禅院重善禅师上堂僧问如何是正法眼师云夜观干象学人不会意旨如何师云日里看山问如何是称昌境师云松峰亭眺望不与白云齐进云如何是境中人师云朝见金鳞跃暮听子规啼问祖意与教意是同是别师云巢知风穴知雨问如何是佛法的的大意师云东方甲乙木进云恁么即粉骨碎身也师云易开终始口难保岁寒心问如何是福昌山师云鸟飞不度进云如何是山中人师云四海五湖问浩浩之中如何辨主师云长安天子塞外将军进云恁么即权握在手师云不斩无罪人问如何是不迁底法师云死人不坐神进云学人不会意旨如何师云那伽常在定问离却咽喉唇吻请师速道师云福昌口门窄进云和尚为什么口门窄师云还我话来问如何是离筌蹄底句师云头大帽子小学人不会意旨如何师云侧脚久穿靴问金乌东涌玉兔西沉时如X何师云措大不骑驴进云恁么即谢师指南师云更须子细问牛头未见四祖时如何师云槵子数珠进云见后如何师云䥫磬行者问未施武艺便入战场时如何师云老僧打退皷学云恁么则展阵开旗去也师云伏惟尚飨师上堂云尽干坤大地微尘诸佛总在福昌者里拈拄杖划地一下云说佛说法禅德若也会得出来与儞证据若也不会华须连夜发莫待晓风吹久立珍重舒州龙门山仁永禅师上堂云诸佛言诠止啼为义祖师心印莫可论之向上一路谁敢措足直下会得早不着便久立珍重问祖祖相传未审传箇什么师云德山拄杖进云恁么即得其妙也师便打问如何是龙门路师云险进云为什么如此师云点额却回来问如何是龙门山里龙师云雷震青霄进云忽遇金翅来时如何师云倾湫倒岳问如何是祖师衣师云大庾岭提不起问如何是佛法大意师云罕逢此问襄州延庆宗本禅师初开堂示众云山铺碎玉树挂银条道安巖畔举唱宗乘迦叶门风有疑请问时有僧问正法无言请师举唱师云正当今日进云恁么即得遇于师也师云一场懡㦬学云灼然师云放儞二十棒问鱼未跳龙门时如何师云摆手入长安进云跳过后如何师云长安X虽乐问如何是凤山师云天生标格进云如何是山中人师云㒵古无人识问如何是和尚为人一句师云截断凤林关进云恁么则展手不逢人也师便打唐州福安山慧珣禅师初开堂升座有僧问师唱谁家曲宗风嗣阿谁师云古殿连云水进云恁么即韶阳玄孙龙居嫡子也师云重言不当吃问我佛出世振动魔宫和尚出世有何祥瑞师云泌水正南流师初受唐州请便有僧问若到泌阳忽有人若官若私是男是女人人各致一问问问各别如何祇对师云春后一阳生进云恁么即今日小出大遇师拈坐具当面摆问祖师来此土意旨如何师云端问人王与法王相见时如何师云札问未离兜率巳降王宫未出母胎度人巳毕时如何师云好事不知无鼎州大龙山炳贤禅师上堂有僧问如何是大龙境师云堂前一堆土巍峨倚半空进云如何是境中人师云净扫门前地迎待五湖宾问如何是佛师云穿云不度水蹑足降阎浮问昔日先师语如何透法身师云万仞峰前句不与白云齐问如何是动干坤句师云透出龙宫翻大海掌开日月倒须弥问如何是出家人师云深进云如何是出家法师云苦隋州双泉山琼禅师不収语录秪有偈颂X色空颂灵光满目簇山河幻境之中物像多体妙巳知缘不碍执情还被境消磨责黄靡实无妨用影响皆真觅即讹是色是空重叠梦梦中华藏现森罗颂灵云见桃花得悟学剑难提锋刃头艶光花发便心休不疑句播干坤内得旨唯凭月满秋又颂玄沙拈玄沙闻举悟中知当下云言未保伊一击海涛皆涌沸天光回烁眼眵眵鱼鼓颂玉鬣金鳞光闪烁逆浪冲波形势恶丛林击着震山雷顾网游鱼皆省觉常用不空颂举足下足步步相逐运用去来灵光不蓄释迦真风商那种族的的斯言斯言为酷冬月雪下夜坐思智门和尚有颂严风乱地天降雪夜久更深冻云结虗堂独步蓦思量却忆龙居旧巢穴明教先师雪里言火发新罗烧脚热东岭鹰飞禅客寻南山蛇出人行绝象骨辊毬熟胆机归宗拽石底时节如斯纲要最希奇唯有吾师应可别X别得龙居牙爪生不贵真如玄妙译余爱韶阳新定机一生与人拔钉楔何日春风一阵来吹歆寒云扫霜雪共师同贺大平年赫日光中雷电掣自严上座有僧问如何是吹毛剑答云龙脣凤觜问如何是无缝塔答云甎瓦泥土进云如何是塔中人答云含齿戴发问宝剑未出匣时如何答云龙藏海底进云出匣后如何师云海上横行问如何是大人相答云不曾作模样问如何是老人相答云无力把拄杖因与数僧游山回僧问云尽日游山成得什么边事答云困即喫茶僧问洞山麻三斤意旨如何答云八十婆婆不粧梳颂云门透法身先祖透法身仰面看日轮赤脚倒上树不会更愁人天圣广灯录卷第二十一天圣广灯录X卍XXX天圣广灯录卷第二十二宋󳬴韶州白云山福禅师上堂云一尘才举大地全该诸上座恁么来早是不暑便也且作么生得箇安身立X命处然虽如是官不容针私通车马还有作者便请施呈对众证据时有僧问得失是非一时放劫时如何师云白云生谷口进云恁么则随缘不计身也师云细看问端问如何是正法眼师云随坑落壍问如何是佛师云四八希奇相进云莫便是也无师云十号巳彰名问如何是印仝相契底事师云令古少人知进云知底事如何师云隐显未甞闻问如何是佛法的仝大意师云直进云学人不会此意如何师云崖州路上问知音问如何是朕兆未分时事师云大众难隐匿进云恁么则分去也师云笑杀寒山子磁州桃园山曦朗禅师仝在安州法云院为上座受桃园山请开堂示众云若是唱道门风权且强名若论祖宗提纲直下难为开口所以先圣道向上一路千圣不传学者劳形如援捉影禅德旦作么生商量与先圣齐去众中莫有作者离劫前非单刀直入对众商量时有僧出礼拜师云真师子儿问灵山一会何异令日师云当时妄想此日犹存问师唱谁家曲宗风嗣阿谁师云龙吟雾起虎啸风生学云未审是谁家之嫡师云移船诸水势举棹别波澜问师栖芭峤年巳久未审宗风为谁宣师云灵山会上迦叶侍尊学云毕竟是谁宗旨师云一朝分此座看取令行时问如何是安州X境师云紫金山畔千华秀白兆峯前万户观进云如何是境中人师云知州通判问如何是佛师云间梨还肯也无僧云和尚尊言争敢不肯师云阇梨若肯时说甚佛不佛问如何是祖师西来意师云西来若有意轩下老僧头学云为甚却如此师云不见道为法丧躯问宝剑未磨时如何师云错落难改节进云磨后如何师云黑问牛头未见四祖时如何师云八方魔竞起进云见后如何师云四塞罢干戈安州法云知善禅师上堂僧问和尚令日开筵如何施设师云云绽家仝月春来处仝花学云恁么则四众咸依人天有赖也师云昨日春风起今日阳鸟啼问昔日灵山记嫡嗣在何人师云韶石曾栖处不见箇同参问如何是和尚家风师云随家豊俭进云客未如何祇待师云看栖打楼问如何是透法身向师云易开终始口难保岁寒心问如何是和尚关棙子师云少人知学云太深密生师便打问如何是古佛道场师云山青水绿问如何是古佛家风师云相栢磨里杯校子问如何是法云境师云安陆城里千杏秀揩师巖畔百华鲜进云如何是境中人师云景福寺里僧问如何是和尚为人一句师云来风深领进云莫便是和尚为人也无师云七棒对十三X韶州邓林山善志禅师有僧问如何是佛师云山河大地问如何是向上关捩子师云东家喫饭西家饱问如何是透法身句师云日上东方月落西问如何是衲衣下事师云举意即乖问学人上来请师一接师云不接学云为什么不接师云布袋里作声问如何是露地白牛师云待儞悟始得问如何是祖师西来意师云庭前华发眏天红问入室投机时如何师云好事不如无进云和尚岂无方便师云惜取口喫饭韶州大历山志聦禅师上堂僧问日久不闻师子吼今日闻机事事若何师云白云覆山顶学云恁么则谢师指示师云绿水泻巖间问如何是一代时教师云黄叶止婴儿问如何是和尚家风师云入门便见进云客来如何祗待师云客是主人相师问不起一念如何与圣同师云昔天人尽见何处不尖新问如何是密室中事师云团圆不可视进云如何是密室中人师云对面难改问如何是向上一路师云盲人登不猒问如何是毗卢师师云丑拙形容进云为什么却如此师云特地愁见人复州崇胜院光祚禅师先住隋州双泉复徙智门次居崇胜师开堂日未陞座乃示一颂此座虽高广四面无比况大尉众心请今日难推让X师乃陞座拈香云此一瓣香不是江西湖南亦不是天台南岳为我西蜀香林和尚今日方爇供养大众会么若于白槌前荐得犹较些子若于白槌后荐得又堪作什么所以古人道一尘才举大地全收毛头师子全身且道是什么佛法事今日大尉请命山僧出世若是建化门庭一任出来对众决择看时有僧问一音才举四众云臻从上宗乘请师演唱师云还向儞道得么进云恁么则人天有赖也师云莫乱道问觉花开处真如秀菡萏芬芳事若何师云不可更向儞道得进云恁么则帀地香风起弥天祖日新师云也是椀鸣声问师唱谁家曲宗风嗣阿谁师云青城千丈雪云外万重山进云恁么则锦水列派香林分枝师云相识满天下知心有几人问祖灯续𦦨太尉临筵向上之机请师垂示师云大众总见进云恁么则云散水流也师云速礼三拜问三乘十二分教曲为令时向上宗乘乞师指教师云也知道者饱丛林进云恁么则绝相续也师云快礼拜着师上堂顾视左右云莫有作家出来对众决择良久云虽然如此风不来树不动下座僧问三乘十二分教止啼显理离却咽喉脣吻请师道师云大众总见儞问进云恁么则养病丧躯师云恰是问十地菩萨见性如隔罗縠秪如初地菩萨又隔箇什么师云须弥山进云如何透得师云三生X六十劫问如何是古佛心师云上座欠少箇什么进云毕竟又如何师云好事不如无问一机未发如何辨其语脉师云大众可验学云毕竟如何进向师云退后三步问格外称提请师举唱师云儞合作么生进云恁么则承师指示师云莫妄想师上堂云日日日头从东出日日头从西没一年三百六十日何曾与儞为幻执冬巳过夏又临儞诸人每日还承当得箇什么今日是四月一也还闻僧堂里圣僧为诸上座亲切剖折么若荐得何用上来者里若荐不得且向衣钵下体取自巳又云钵盂无底寻常用莫教手里失匙筯僧问如何是本来种师云不合将问人遥云问又何妨师云失却本来种问如何是祖师西来意师云眼不见鼻进云便恁么领会时如何师云鼻孔里呷羹问曹谿路上还有俗谈也无师云六祖是卢行者问一切智智清净还有地狱也无师云阎罗王问如何是佛师云蹋破草鞋赤脚走进云如何是佛向上事师云拄扙头上挑日月师上堂乃示一颂云东家李四婆西家来乞火门外立少时瞋他停滞我恶发走归家虗心屋里座可怜群小儿终日受饥饿有眼不点睛家钻髑髅破X又云一法若有毗卢随在凡夫荐法若无普贤失其境界正当恁么时文殊向什么处出头若也出头不得金毛师子晋折幸好一盘饭莫待糁椒姜珍重僧问得失是非一时放却时如何师云放在什么处进云恁么则进前三步师云果然教不下问莲华未出水时如何师云也寻常进云出水后如何师云合知特问不学佛法底人如何成辨师云截耳卧街问如何是大乘修行师云檐枷带鎻僧问如何是衲衣下事师云头脑相似进云如何则是师云纵横十字进云如何是函盖干坤句师云天光回照问如何是截断众流句师云伏惟尚飨问如何是随波逐浪句师云放儞一线道师上堂以颂示众云龙种龙儿为上尊放身前去众威存东海亦非君住处百千沙界有心吞箇中若是吾真子解将一劒报师恩又云还报得也无所以道知恩方解报恩昔日文殊伏劒杀佛且道文殊见有佛可杀不见若见有文殊劒作两截若不见文殊又虗劳心力且作么生商量若商量不得便被释迦老子坐断毗卢顶达磨西来欺儞唐土人是儞诸人什么处出气若出气不得且归僧堂里向火珍重药忌颂X药病相治事可嗟如何于此随群邪未语巳前谁辨示泊乎开口见萌芽不在思量体卜度徒劳管见彊分拏世上多有如斯者不知着耻数如麻纲宗颂尽令提纲为阿谁门庭施设在临时直饶祖师门下容举头早落二三机不在进前休退后杷住教渠失却眉为报诸方拈提者总是秦时铎落锥法身颂法身之理编河沙觌面相呈未作家光境俱七犹是病何劳更在若周遮偶颂直下有何之当阳荐者稀杏仁桃核气秪为小儿机黄叶休指喻莫把作金施秪见锥头事那知落鉴咦纲宗謌混明池里失却劒曲江池里捞得锯䶥䶥齖齖且过时莽莽卤卤河沙数粝竭节拽路布刢利衲僧通一路师子不捉麒麟儿勐兽那堪牀下顾魔斯咤入水去者回休吐黑云雾俊鹰俊鹞溥天飞钝鸟篱根啀口月不去佛祖言休更举直饶格外犹未许X见成公案早多端那堪更涉他门户夜鸟鸡谁提去天明戴雪遭指注胡蜂不恋旧时窠勐将那肯家中死观州青城香林信禅师上堂云令特参学人须具出格透干坤底眼直得无纤毫隔碍方可触处无滞然后更须明取衲僧也鼻方得自在众中还有么出来对众证据时有僧出来礼拜师云好箇衲僧问信息不通如何得随缘去师云曾忆南泉语学云如何领会师云信者事还稀问鱼未透龙门时如何师云大道坦然平进云透过后如何师云争那顶穿额裂问如何是佛师云圆顶方袍进云未审日用事如何师云不用问别人问三界之中何人为主师云虗空里合掌学人未明如何辨的师云格外理堪观问如何是佛法大意师云青城山水甚分明问一等为人为什么见有浅深师云净云空聚散来往不知休问觌面相呈特如何师云筑着鼻孔鼎州德山惠远禅师上堂云佛法见成莫作计校若更彊名尽落魔界所以古者云将心止动转止转奔如或更于五蕴趣中计较测度机巧方便多遏禁令心澹薄到者里秪是箇散不尽底粥饭气如或更言此合如是此合不如是此相应此不相应如此种种情计皆悉徒为尽是狂劳华相秪益自疲诸上座若能了知念念攀缘心心永寂到者里唤作什么然则X如是也须子细有事商量时有僧问师唱谁家曲宗风嗣阿谁师云令后记取问如何是祖师西来意师云铁门路崄问祖室猊台师巳踞宗乘举唱事如何师云他后莫错举进云大众如何委悉师云不得以巳方人问四方天王为什么劫在地上师云白云无定止皓月落千波问如何是德山境师云武陵谿木三春秀单卷坛云一带横问亡僧迁化向什么处去师云鸟龟钻破壁师解夏日上堂僧问九旬禁足令巳满自恣之仪事若何师云猢狲趂蛱蝶九步作一歇进云未审意旨如何师有颂两箇童儿舁木皷左边打了右边舞剎那变现百千般分明示君君记取师上堂云枕石潄流住缘天真不见古者道拨霞扫雪和云母掘石移松得茯苓正当恁么时复何言哉诸德要会么师有颂雪霁长空逈野飞鸿叚云片片向西向东珍重襄州含珠彬禅师上堂云言尽理极情亡杜旨方法泯然千差绝迹又道法门无际无以智知不可以识识禅德要会么一切法无尽普会于此道场中若能如何是用东西如今试出来对众商量看时有僧问灵山一会何异今朝师云皓月挂天涯分影落X千谿进云恁么则今日得亲于宝座大法敷扬显圣明师云木马嘶时天地静泥牛行处吉祥荣问如何是佛法的的大意师云古木未凋犹鴈呌妙峯明月又晶辉问如何是佛师云五彩不粧容自异千光长艶月分明问如何是祖师西来意师云古今人渴望进云未委毕竟如何师云只履却西归问如何是三乘教师云上大人进云意旨如何师云化三千问如何是和尚家风师云白云常澹伫碧落住清虗进云客来以何祇待师云蓬岛有时窥鹤舞蛮天多是见云飞问急切相投时如何师云速学云如何则是师云不用苦咨嗟问学人上来请师一句师云得进云未审得箇什么师云德山拄杖天台楖𣗖问如何是和尚正法眼师云瞎问如何是和尚关捩子师竖起拂子学人便喝师便打问向上一言请师便道师云金鞭敲玉镫樵子不高歌南岳山福严寺雅禅师开堂日诸官同降大众云臻师陞座有僧问朝骑既临于法会请师方便演宗乘师云三人杖子搅黄河进云宗乘巳蒙师垂示俗谛门中又若何师云他后会去在问师唱谁家曲宗风嗣何人师云昔年汉水亲承处此日衡阳祝圣明进云恁么则洞山嫡子云门玄孙也师云礼拜了退问如何是和尚家风师云入X门便见问如何是佛师云臂长衫袖短问如何是吹毛劒师云阇梨还用得么进云莫便是道尚慈悲也无师云苏噜悉哩问如何是道师云四十五里长松径南北游人不猒频进云如何是道中人师云两两三三师在洞山会里有僧问洞山如何是佛洞山云麻三斤尔后众皆下语不契洞山师乃有颂七宝𦘕牛头黄金为点额春晴二月初农人皆取则寒食贺新正铁钱三五百洞山深肯之岳州干明普禅师师参洞山问云停机罢赏时如何山云水底弄傀儡师云谁是看翫者山云停机罢赏者师云恁么则知音不和也山云知音底事又作么生师云大尽三十日小尽二十九山云未在师云合喫和尚手里痛杖师开堂陞座僧问昔日灵山记今朝嗣阿谁师云楚山突屼汉水东流进云恁么则石门嫡子也师云听事不真唤钟作瓮问如何是干明境师云幽洞木龙吟天边石虎啸进云如何是境中人师云速礼三拜问法皷无槌时还响也无师云响进云未审声从何而出师云不皷自鸣天地异木人侧耳甚分明师上堂有颂曙色才分天巳晓矗然荐象明皎皎X禅流到此善知时不觉寻思便成道又云直下省力禅德便恁么承当得也是不唧熘汉久立珍重邓州广济院同禅师上堂云诸法寂灭相不可以言宣又道一切法门无尽海普会同归于毗卢华藏若能如是会无边剎境不隔于毫端如何却言各自门风别呈施设如斯之见不出常流禅德且作么休歇根门罢持管解若有商量者对众且陈时有僧问如何是佛法的的大意师云黑漆骨崘牵白象学云老和尚欺谩他后学师云好心不得好报问荐缘息尽时如何祖云三脚虾蟇飞上天问如何是祖师西来意师云白云飞片片问离四句绝百非时如何师云疑而不进进云如何得一如去师云钻龟打瓦问如何是透法身句师云华岳三峯小进云未审此意如何师云黄河辊底流问如何是佛师云鼻如截筒韶州东平山洪教禅师上堂云若论佛法两字毕竟是有是无若言无者有屈于高德上来若言有者沉埋于先祖门风且作么生得箇恰好去诸禅德切须子细莫用掠虗时不待人须臾便是来生三界无安犹如火宅如今诸方善知识出世便好进步向前决择生死去却灸脂帽子拈却鹘臭布衫作一箇无事人岂不是好事时有僧问宝劒击禅门时如何师云丽水多倒攧问师子是兽中王为什么却被X六尘吞师云年衰鬼弄人问语默涉釐微请师通不犯师云泾州泊棹唱巴歌问西天优钵罗华开一佛出世此土华开未审什么佛出世师云我不揑目问万法归一未审一归何所师云山河大地问如何是向上机关师竖起拂子学人未晓乞师再指师云非公境界进云和尚岂无方便师云再犯不容安州延福院处琼禅师开堂日未陞堂云宝座高广无人能陞还有人陞得出来不让于灯明王所以道佛佛道同圣圣相躅良久若无人出山僧陞座也遂陞座拈香示众云此香不是栴檀沉水不是海岸牛头昔日游方徧参知识本欲永藏囊箧溺迹丛林不谓众推难藏鄙陋今日对人天大众爇此香供养我襄阳老人时有僧问释迦昔受然灯记师今得法嗣何人师云重言不当吃进云恁么则洞山一箭师当的也师云莫乱道问觉华初绽祥云现此日筵开事若何师云分明记取进云学人未委如何领会师云三十年后问教云以音声求我是人行邪道即今和尚开堂是邪是正师云语里明人进云恁么则学人礼拜去也师云两重公案问朝骑巳临于法会师将何物报君恩师云头戴天脚踏地进云恁么则帀地香风起普天瑞气生师云恼乱春风卒未休问北斗藏身意旨如何师云黄河倒逆崑崙觜问如何是X延福境师云不逐四时凋进云如何是境中人师云满堂云水客四海问禅宾问牛头未见四祖时如何师云天下太平进云见后如何师云一场懡㦬问莲华不出水时如何师云朕兆未分人尽望进云出水后如何师云及乎天晓也寻常襄州兴化院顺禅师上堂有僧问如何是和尚深深处师云举即易答即难进云为计么如此师云过去问如何是和尚劒师云老来无力上高峰问如何是兴化境师云松有迎风势进云如何是境中人师云泥多得佛大问如何是直截本源师云无儞等程处问生死到来如何免得师云閙处看骆驰问如何是百千妙门同归方寸师云水底看夜市问如何是佛向上事师云楚山头指天问凡圣二途如何进步师云夜闻风撼竹却忆珊瑚枝师上堂云山僧今日且与诸上座评论实事教省力去一切诸法山河大地与山僧拈向拂子头上子细看是什么道理若看得出自得省力更莫多途作一箇出尘高士岂不是好事久立珍重灵澄上座师参鉴师一言相契乃息游心师在众多述偈颂示于后人西来意汝问西来意看余辨正邪入门赃物露X开口拟心差明空落鬼趣执见眼成华离此凭何指齐僧怕夜茶其二莫问西来旨休寻栢树窠商量人不少错会衲僧多有念令他叱无言亦被呵瞥然恁么会鹞子过新罗其三休问西来意常徒岂可斟不道他无分都缘为有心情看终未彻绝虑坐昏沉生死如何渡寒衣昨晚碪其四见话西来旨微僧祇欲瞋中流不易凑须是上根人明月三秋白崖松一样新除却寒山后屈指共谁陈其五徒问西来意情知看者痴不善家中宝论劫受驱驰道本非如此人心莫强为因斯便晓了巳是落便宜其六若问庭前栢受屈向诸方可怜男子汉开眼尿他牀大疑相敲点又恐怕参商未知关捩子把甚作津梁其七借问西来意何得骂侬家此门无鎻钥X昼夜不曾遮达者如麟角长短似铺沙看渠欢喜处黑荳未生茅其八休觅西来意堂堂自入抗还如不了处秪为食残羹见佛急走过切忌彊修行凭何作准的拟问隔千生其九欲委西来意杲日正当轩水边闲䇿杖林下看啼猿若问无生义讲唱有开元衲僧见处借问是何言其十谁问西来意多言道转殊明明三际显皎皎一轮孤风吹莲菡萏叶贮水成珠时人未到此有眼不如无桃华颂灵云闲步看桃华庆快平生卒莫加敢保老兄犹未彻谁人端的鉴玄沙得失是非俱放却如氷长坐亦周遮要寻义理龙兴去若据宗门殢甚邪又颂灵云一种见桃花晓了分明定不差敢保老兄犹未彻几人具眼鉴玄沙大丈夫儿须与夺莫交辜负法王家若是祖宗门下客倒骑牛坐看烟霞X布袋颂弥勒鞋虽一只非是丝麻针刺刚被西士胡僧葱岭更留踪迹相传尽夸奇特若约余观费力后人不绍家门直至如今分析天圣广灯录卷第二十二天圣广灯录X卍XXX天圣广灯录卷第二十三宋󳬴筠州洞山晓聪禅师初开堂示众云举扬宗旨意密难明心地法门岂从语路秪为众生日用而不知背觉合尘狂迷诸趣遂有诸佛出现于世转大法轮随根引逗若也全提举唱曹溪一路平沉更乃坐断十方忙忙者帀地普天咸皆罔措故经云若但赞佛乘众生没在苦如今可谓不以而以有屈祖风曲为初机开一线道上上高士久参先德相共证明中下之机久游赤水夙在荆山有何异珍对众剖露看时有僧出礼拜师云南海土番应不识碧眼波斯笑点头问新院新年新出世今日当人事若何师云速礼三拜进云恁么则大众证明去也师云退后三步问大众云集师登宝座向上宗乘请师举唱师云下坂不走快便难逢X师又云问话且置问答也无了期古人云问在答处答在问处言多去道转远秪可以言语道断心行处灭若也葛藤去举足下足皆是道场动静去来无非佛事若于衲僧门下一言相契天地悬殊岂况忉忉转无所益久立伏惟珍重僧问师唱谁家曲宗风嗣阿谁师云竹钖挑擎千界月钵囊盛贮五天云问欲求真先去尘尘即不问如何是真师云去年共汝栽杉树今岁宛尔种松根问古圣说不到处请师举师云寒星明月夜寂寂万家门进云恁么则亲到洞山也师云汝为藏主来多少时也师在众时因僧在杨州来举泗州大圣在彼出现便有僧问师既是泗州大圣为什么却在杨州出现师云君子爱财取之有道师上堂云闻皷声来到法堂上佛法向什么处去也还有人道得么莫是去来叉手当胸唱一声喏东边却过西边是么又云莫无言无说是么良久云有人道得试出来对众道看若道不得晨朝有粥斋时有饭时有僧问无根树子向什么处栽师云千年常住一朝僧问如何是离声色句师云南瞻部洲北郁单越进云恁么则学人知恩不昧也师云四大海深多少问古镜未磨时如何师云此去汉阳不远学云磨后如何师云黄鹤楼前鹦鹉洲问如何是佛师云理长即就师上堂云相见不扬眉君东我亦西红霞穿碧海白X日照须弥久立冬日师上堂有僧问即心即佛埋没宗风绝境沉机全乖道体去此二途请师别道师云正当一阳景瑞雪落雰雰进云恁么则东西不辨南北不分也师云大国同忻庆共贺圣明君学云未审向上还更有事也无师云长因送人处忆得别家时师又云也好东问西问暖热道场一言相契万别千差久立师上堂云教山僧道什么即得古即是今今即是古所以楞严经道松直棘曲鹄白乌玄还知得么虽然如此未必是松一向直棘一向曲鹄便白乌便玄洞山道者里也有曲底松也有直底棘也有玄底鹄也有白底乌久立师上堂僧问学人进又不得退又不得时如何师云抱头哭苍天学人无语师又云汝还知钵盂鐼子落处么汝若知得落处也从汝问三十年后蓦然问着也不定久立师上堂云同生像季去圣遥远佛法稀踈人心淡薄衲僧面前恁么说话却成造次各各彼彼气宇如王且道师子尊者是第几祖久立师上堂举寒山云井底生红尘高峰起波浪石女生石儿龟毛寸寸长若欲学菩提但看此牓样良久云还知落处也无若也不知落处看看菩提入僧堂里去也久立X师上堂云春寒凝冱夜来好雪还见么大地雪漫漫春风依旧寒说禅说道易成佛成祖难珍重师上堂有僧问如何是祖师西来意师云灯笼挂露柱问达磨未传心地印释迦未解髻中珠此时若问西来意还有西来意也无师云六月雨霖霖宽其万姓心进云恁么则云散家家月春来处处花师云脚跟下到金刚水际是多少僧无语师云祖师西来特唱此事自是上座不荐所以从门入者不是家珍认影为头岂非大错既是祖师西来特唱此事又何更对众忉忉珍重师上堂举佛奥和尚上堂拈起拄杖云过去也恁么未来也恁么现在也恁么归宗诚禅师云过去也不恁么未来也不恁么现在也不恁么师云洞山道一任儞两箇者和尚七颠八倒久立珍重师上堂云晨鸡报晓灵粥后天便明灯笼犹瞌睡露柱却惺惺又云惺惺直言惺惺历历直言历历明朝后日莫认奴作郎珍重僧问承古有言色心不二彼我无差如何是色心不二师云雨下大地湿天晴道路干进云如何是彼我无差师云速礼三拜更莫忉忉知汝从湖南来师又云汝每日上堂喫粥饭左手捧钵盂右手把匙筯是彼我是无差阿那箇是色心不二试更道看若道不得若自归堂久立珍重师上堂举傅大士颂X夜夜抱佛眠朝朝还共起起坐镇相随如形影相似欲识佛去处秪者语声是玄沙道大小傅大士秪认得箇昭昭灵灵九峯禅师道大小傅大士于一法中而无异见九峰即不然夜夜困即睡朝朝觉即起洞山道九峯禅师是人人言不虗设语不浪施师云洞山道困来即便眠觉来即便起不可须待夜便眠早便起秪如儞衲僧分上白日还睡么虽然如此三十年后也莫和泥合水珍重夏日早参颂晨参暮请无别事古代松倾直至今折旋俯仰全体足莫累曹溪与少林三月鸎啼春树老九旬时雨日霖霖滴滴不离毗卢宗海上番人笑夜深闲坐颂太平时代不思议佛法无悟亦无迷困来打睡饭来喫学禅学道大愚痴早参颂曙色才分便即参九年面壁过多谈俱胝一指虗劳力禅客岂待口喃喃困事有颂天晴盖却屋承干刈却禾早输王税了皷腹唱巴謌浴佛有颂四月八佛降生日指天指地称第一X九龙喷水沐金体摩诃般若波罗蜜颂秘魔巖和尚持杈藜荒老倒眼弥麻自救无疗更持杈岭南猎獠当时见一棒打杀省魔家师一日不安上堂辞众至七日早示寂至斋时却来遂述法身颂示众参禅学道莫忙忙问透法身北斗藏余今老倒尩羸甚见人无力得商量唯有󰑁头知我道种松同步上金刚师言讫跏趺而寂建塔于金刚岭汝州高阳山法广禅师上堂有僧问三身中那箇身为正师云鸟道幽玄无障碍石人眼里不裁华进云恁么则触处皆真迹通幽不继尘也师云横身三界外徧处不曾藏问牛头未见四祖时为什么百鸟𠾑花献师云春煦发生应无滞豁达灵源众类钦进云见后为甚不𠾑花献师云人事秪因贫处断世情偏向富门家问如何是佛师云骑牛不入草问如何是祖师西来意师云九年面壁人难别一句澄流事莫窥问大众斋临请师举唱师云一音剖出河沙句廓落灵源应万机问如何是大悲千手眼师云随坑落壍问如何是和尚家风师云一句无私语秪待五湖宾问如何是道师云此去襄州不远进云如何是道中人师云南来北往X潭州石霜山节诚禅师上堂有僧问承古有言满眼青山无寸树极目渌水绝波澜未审佛殿与僧堂又如何师云风击树头波浪起石人夜半棹船归问佛未出世时如何师云逢人不见面进云出世后如何师云极目指青山问如何是石霜境师云四时花木秀进云如何是境中人师云老对白云根问承古有言卷帘当白昼移榻对青山如何是卷帘当白昼师云过净瓶来学云如何是移榻对青山师云却安旧处着问如何是祖师西来意师云青山无异色鸟道有玄关师上堂示众云心外无法法外无心随缘荡荡更莫沈吟儞等诸人才上阶道便好𢌞去更待要第二杓恶水泼作什么珍重蕲州三角山怀澄禅师上堂僧问如何是佛师云文不加点问如何是佛法大意师云文殊自文殊解脱自解脱问如何是三角境师云长官姓张进云如何是境中人师云学广语声低问见者是色闻者是声去此二途请师别道师云古寺新牌额问不与万法为侣者时是什么人师云观世音菩萨师勘新到僧云近离什么处僧云离蕲水师云可煞泥水僧云一切寻常师云恁么则拖泥拽水也僧云恰是师一日见僧披衲帔师云得恁么好针线僧云秪要牢固师云打草虵惊作什么僧云客来须看师云秪有X者箇更别有僧云云生岭上师云未在更道僧云滴水巖间筠州洞山自宝禅师上堂云诸人尽到看里且教新丰道箇什么即得不见道上头是天下头是地日月星辰森罗万象总在者里拈起拄杖云且道者箇是什么刢利衲僧出来说看说得出有衲僧鼻孔说不出衲僧鼻孔在什么处喝云八千犹是近十万更愁人打禅牀便下座师上堂僧问如何是佛师云腰长肚短问声闻悟道见色明心学人到者里为什么不会师云是什么闲家具僧拍手一下师喝云话头也不识速道速道僧无语师便打襄州延庆山子荣禅师初开堂日才陞座宣疏了维那白槌师示众云者箇古锥自灵山会上相承露布葛藤直至于今未曾间歇若论举唱宗乘千圣也顺失利莫怪恁么道不惜眉毛避之不及时有僧问龙居一曲师亲唱凤岭当筵事若何师云巖前露滴学云寒松有韵㵎上清风也师云终朝弄影问万法无言犹是说更待无言师说箇什么师云放儞三十棒学云今声言古韵为众出嚣尘师云自领问如何是是随色摩尼珠师云三箇童儿弄花毬进云恁么则终朝尽日也师云头白齿落师上堂僧问灵光隐隐月照寒窗善法堂前请师举X唱师云听学云此犹是者边事那边事作么生师云脚下毛生问如何是延庆境师云阳广洞居方丈北道安巖向食厨东进云如何是境中人师云凤林关下往来者岘山亭上任看碑问须菩提巖间宴坐为什么天雨宝华师云好事不如无进云恁么则今日亲承方便也师云方便事又作么生学人拟议师便打师夏满日上堂僧问夏终今日毕竟如何师云天晴道路干进云便恁么去时如何师云直彻海涯边问如何是佛师云横身彰十号入椁示双趺学云将何供养师云合掌当胸问如何是道师云山间唯淡薄进云如何是道中人师云林下任凄凉问如何是祖师西来意师云穿耳胡僧不着鞋师上堂示众云延庆有一诀随机便施设拟议进前来柱杖蓦头楔当下便成褫敢保犹未彻脱却贴体衫挑出眼中屑洒洒箇衲僧孤疑永消灭直饶千圣现早箇勿交涉久立珍重苏州洞庭翠峰沖显禅师初开堂日才陞座宣疏了维那白槌云法筵龙象众当观第一义师云宗乘一唱三藏绝诠祖令当行十方坐断其唯达士不避死生眨上眉毛出众相见时有僧问天人普集竚听雷音学人上来请师垂示师云十万八千不是远学云大众今日露恩去也师云后五日看问X如何是诸佛本源师云千峰寒色进云未委向上更有也无师云雨滴巖花问如何是和尚为人一句师云量才补职进云恁么则谢师方便师云自领去问像季檀那请人天大导师为祝当今寿无俗说真如师云道泰不传天子令进云恁么则永扬西祖之风也师云教休不肯休问还丹一颗点䥫成金至理一言点凡成圣学人上来请师一点师云风清月白学云更有尖新也无师云僻地生雷问师唱谁家曲宗风嗣阿谁师云分明记取进云恁么则昔日智门今朝和尚师云有什么交涉问如何是佛师云足蹑千轮进云恁么则今古应无坠也师云棒上不成龙问色心不二彼我无差学人总不恁么会乞师再垂方便师云放儞三十棒进云恁么则天上天下唯我独尊师云拖出问朝盖亲临于法会师将何物答君恩师云也顺是汝证明学云君恩既如是祖道又如何师云知恩事又作么生学云怀抱目分明师云礼拜子退师又云一问一答总未了在直饶干坤大地树木丛林尽为衲僧异口同声各致百千问难不消山僧弹指一下并乃高低普应前后无差扩祖佛之妙灵廓人天之幽迹故乃高登家表敻出众中胜量由是杳忘大用目兹洒落如是明何假觉城东际五众咸居古佛庙前此时参毕不劳久立伏惟珍重X峨嵋山黑水寺义钦禅师初开堂僧问昔日灵山会上一佛出世诸圣证明今日和尚出世什么人证明师云谢上座证明进云恁么则大众蒙师恩去也师云速礼三拜退后退后问巳知灵山亲授记未审演法嗣何人师云毕钵巖前曾侍处今朝足下瑞云生问昔日龙女献珠身成正觉学人无珠可献还得成佛否师云莫妄想问如何是和尚亲切为人一句师云大众总见阇梨此一问进云莫便是和尚为人处也无师云且领前话问如何是不动尊师云足下三千里学人不会乞师再指师云十里较一程问如何是佛师云曾问几人来学人未晓特伸请益师云莫妄想进云恁么则依而行之师云儞见箇什么道理学人无语师云学语之流问如何是诸佛出身处师云崖崄难驻足进云未审此意如何师云㵎曲更无踪问如何是超佛越祖之谈师云重言不当吃问牛头未见四祖为什么百鸟㘅花献师云阳气发来无硬地进云见后为什么百鸟不㘅花献师云春残花落类无群师上当便有僧出礼拜师云大地百杂碎便下堂鼎州德山志先禅师上堂云诸禅德若论此事莫不人人具足物物皆齐并不欠少佛祖不剩一丝石欠一毫起即堛塞虗空坐即坐断法界何处更有纤毫佛法教汝作解会岂不见临济入门便喝德山入门X便棒到者里合作么生不见道向上一路千圣不传学者劳形如猨捉影有出格作家试对众商量时有僧问如何是和尚家风师云十方无异路切急却难寻进云忽遇客来如何祗待师云客来须看贼来须打问如何是祖师西来意师云门外千竿竹佛前一炷香问如何是佛师云不具三十二那分百亿身问如何是道师云荡荡无边表纵横任意看问如何是佛法大意师云密竹长松青山秀色学云如何领会师云龙吟雾起虎啸风生问如何是一称南无佛师云皆以成佛道问见色便见心时如何师云角弓弯似月宝剑利如霜学云如何领会师云金甲似鱼鳞朱旗如火焰问寸草不生时如何师云大地火起红燄连天学云生后如何师云昨夜风霜甚今朝野火烧师上堂云诸禅德若论举唱宗风即便坐断凡圣尽干坤大地一时黯黑正当恁么时谁敢出头来所以凡来也打圣来也打总恁么来也打总不恁么来也打诸禅德正当恁么时合作么生参时有僧问如何是真如体师云镇地人不识进云如何是真如用师云大地山河无透路十方世界一时容问如何是清净法身师云番人皮袋盛学云如何领会师云供养不堪论问如何是古人切急处师云布发淹泥若庭中泪下时进云时中如X何保任师云保任即错问根镜同源时如何师云伐倒崖阴无影树碧潭深处不逢鱼问如何是学人自巳师云是汝自巳学人便喝师云乱喝作什么学人礼拜师便打问远远投师乞师一接师云不接学云恁么则虗押一问师云少逢穿耳客多遇刻舟人问大通智胜佛十劫坐道场为什么不得成佛道师云贪观天上月若却掌中珠问灵山画月意指如何师云水底务不得地下任埋藏问军期急速时如何师云十字街头满面尘学云为什么如此师云知而故犯问古镜未磨时如何师云照破天地进云磨后如何师云丝发不存问如何是无为之谈师云石羊石虎喃喃语学云是何言教师云长行书不尽短偈绝人闻问如何是大用一句师云天地黯黑学云不用时如何师云注界洞明问宝劒未磨时如何师云光明冲北斗进云磨后时如何师云入水寂无声问未明差别智如何得不疑师云自作风尘为下客真金不识谩劳形问十二时中如何修进师云水里休寻月一轮触目光学人争柰不见何师云冲破儞髑髅问文殊与维摩对谈何事师云无甘云雨夜石女夜挑灯问将心用心时如何师云北邙山上几回客南海船中不计年师上堂云诸禅德参学人须具衲僧眼始得若具神X僧眼不被佛障祖障菩提涅槃障便得随处自在入水不溺入火不烧履地如水履水如地良久云作么生是衲僧眼有者出来对众呈看许汝参学事毕若无被佛祖菩提涅槃热谩却师拍禅床一下下座僧问如何是临机一句师云箭发离弦无觅处穿靴戴帽海中游问如何是触目菩提师云寒风吹面裂雪上更加霜问如何是不动尊师云明明人不识供养绝知音问万法归一一归何所师云五凤楼前呈百戏千株松下鸟歌声问供养百千诸佛不如供养一无心道人百千诸佛有何过无心道人有何德师云阳气发时无硬地水消雪尽一时休问句绝明中现名言触处通时如何师云金身纫不出入水寂无声问一真含法界时如何师云一点无为水千江日夜流问如何是道场中之师子师云哮吼一声天地合十方世界绝知音问两刃交锋时如何师云夜半子特亲下手学云天晓事又如何师云一任儞卜度问如何是文殊剑师云三尺雪光青霄外四郊尘影罢来戈问华藏海中独游时如何师云海岸孤绝处堂堂人不知学云知后时如何师云方见本来身问王道与法道相去几何师云云行雨密水急波生学人不会未审如何师云水流归海人卧千峯问如何是般若用师云天魔胆裂外道心摧问如何是学人立身处师云十字X街头人不顾千株松下任风吹问不与万法为侣复是何人师云我拟向汝道秪恐人不信学云便请师便喝学人礼拜师便打问如何是密室中事师云分明记取举似后人问如何是镆鎁劒师云七星光彩转天河截断毗卢海市波学云莫便是也无师云同瞽瞳人不可知学人礼拜师吁吁问如何是截人之机师云十字路头明显示一心无异更无差学云莫便是也无师云切须子细不得错会问直截一路请师速道师云拟心隔千里玄玄任意看学云恁么则亲切去也师云每年逢一度万代尽传名师才见僧来竖起拂子僧便喝师云瞎僧又喝师便打师又见一僧竖起拂子僧不顾师便打师又云总似今日曹谿一路平沈便下座师上堂云本来无事不得生事行为道场立为佛事坐为禅定时有僧问如何是佛师便打又有僧问如何是佛法大意师亦打又有僧问如何是祖师西来意师亦打师又云大众者箇僧有过无过若道有过过在什么处若道无过为什么打他且作么生商量知有者出来对众道看要知亲切若道不得虗过平生良久打禅床一下便下座天圣广灯录卷第二十三X天圣广灯录X卍XXX天圣广灯录卷第二十四宋󳬴郢州大阳山坚禅师在灵泉入室灵泉问云儞从什么处来师云僧堂里来泉云儞为什么不筑着露柱师于言下省悟有僧问如何是玄旨师云壁上挂钱财问如何是无相道场师云佛殿里悬幡问不借时机用如何话祖宗师云老鼠咬腰带问如何是真中真师云十字街头泥佛子因僧请益法身师有颂扶桑出日头黄河辊底流六六三十六陜府出铁牛襄州石门山遵禅师上堂僧问古人道大悲院里有斋意旨如何师云石人满面血山草运无根问如何是石门境师云石朵山前无异路清凉河深彻底看进云如何是境中人师云乐界鼓声连夜响牧牛童子唱巴謌问如何是佛师云王宫降诞人皆仰四八端严为后时进云恁么则灵山非的意雪岭有知音师云鸟道玄玄无草碍一轮明月正当轩荆门军上泉院古禅师因看华严经一日掷卷在地云黄面老汉得恁么多口从兹晓悟后参广德乃为X印可师开堂日有僧问云师唱谁家曲宗风嗣阿谁师云万同一点子普润徧娑婆问如何是大道之源师云帘内有君当正位殿前四相尽朝仪进云恁么即一滴不离毗卢界万派朝宗不二门师云四塞罢戈齐拱手十方共贺大平年问如何是祖师西来意师云梁王殿上不来往魏国终归只履西鼎州梁山巖禅师上堂僧问师今出世有何祥瑞师云家山无异草灵苗徧地生进云恁么则法界蒙恩人天有赖师云言不干典非君子所谈问如何是梁山境师云云峯千载秀华木四时春进云如何是境中人师云巖前樵父频招手大家齐和太平歌问如何是佛师云巍巍不显三身相超然岂与见闻同问如何是祖师西来意师云新罗附子蜀地当归潭州云巖山清眺禅师上堂僧问四众齐临于宝座请师方便为提撕师云巴歌虽有韵秪恐和人稀进云为什么如此师云宫商不入异人耳从来妙旨少知音问如何是和尚家风师云千年永雪上灵枝万古春进云未审客来将何祗待师云瑠璃钵盛无米饭云堂大会不来人问如何是恁么去底人师云登玄无异路终不暂回头进云如何是恁么来底人师云金凤衔花离玉洞木马怀胎半夜归进云如何是不来不去底人师X云白云横谷口樵子夜忘家澧州药山第十二世利昱禅师开堂日拈香示众云此一瓣香不从天得不从地来不从十方而至大众且道从什么处来三十年后不得错举便烧香陞座时有僧问师唱谁家曲宗风嗣阿谁师云幸自不曾翘足赞时人刚道见底沙进云恁么上来乞师端的师云灵光逈透青霄外人天徒自见分拏问外无所求内无所依时如何师云青天白日进云知者巳知未知者如何领解师云三十年后问如何是祖师西来意师云何不问自巳意学云如何是自巳意师云剩着茶少着水师上堂云山河大地日月星辰与诸上座同生三世诸佛与诸上座同参三藏圣教与诸上座同时还信得及么若也信得及陜府铁牛吞却干坤虽然如是被法身碍却转身不得顺知有出身之路作么生是诸上座出身之路道道良久云若道不得永沈苦海珍重僧问格外之谈乞师垂示师云要道也不难学云恁么则万仞碧潭许垂一线也师云大众笑儞澧州牧于衙内白莲亭上会诸尊宿折花供养请师说法时有俗官问如何是澜浦境师云此是白莲亭进云如何是境中人师云牧牛童子横吹笛野老谿边和不齐师乃云昔日须菩提巖中宴坐梵天雨华赞叹须菩提问空中赞叹复是何人梵X天云我是梵天提云云何赞叹梵云我见尊者善说般若提云我于般若未曾说着一字梵云尊者无说我乃无闻无说无闻是真说般若师云梵天恁么道还称得须菩提意也无直然无言无说不涉视听犹是涅槃高壍解脱深坑若是药山又且不然文殊按劒石人胆战木女心惊久滞诸官尊宿和尚伏惟珍重师上堂云古人道上来时荐取下去时荐取僧堂茶堂里时荐取药山即不然上来也不用荐下去也不用荐僧堂茶堂里也不用荐为甚如此本自无疮勿伤之也珍重师因僧入室请益南泉问僧从什么处来云鲁祖来泉云鲁祖有何言句接人云才见僧来便面壁泉云我寻常向僧道佛来出世时会取黑豆未生芽时会取尚自不得一人半人儞恁么驴年去师乃与颂曰鲁祖面壁如何世上仙陀几箇不因禅子跨户大似因风吹火南泉黑豆未生时喃喃终是洩天机休向未生全晓悟日出东方月落西𣇄州罗纹得珍山主师受梁山密旨梁山甞谓曰子今生缘薄不得出世师后遁迹常好坐禅四季剃头一食而巳有僧问十二时中以何为坐师云儞什么处见他问梁山先师迁化往什么处师云X扑破钝鸡子飞却凤凰儿进云毕竟归何处师云青山常岌岌流水自茫茫问亲切处乞师指示师云老僧元是广南人师一日乃述颂一首贴在法堂壁上老病龙钟起坐难一条杖子不曾闲几年空欲归乡去秪待临时摘脱间师至来春端然而化焉夹山大哥和尚师初参青林问从上诸圣学人还有分也无青林据座师良久青林云会么师云不会青林云无子用心处师于言下大悟上堂僧问如何是佛师云凉风飒飒吹人冷水上浮沤能几时问如何是道师云好大哥物外独骑千里象万年松下击全钟问如何是夹山正主师云好大哥好手顺还栾布作韩先虗望立功勋僧无语师云单雄信解弄枣子木矟尉迟公随后喝番謌问如何是和尚家风师云好大哥骑骏马骤高楼铁鞭指尽胡人路马大王从青林请师过夹山王出远迎问如何是祖师西来意师云好大哥御驾六龙平古秀玉阶排仗出金门问月生云际时如何师云好大哥三箇童儿抱华皷更莫碍我毬门路问如何是祖师西来意师云好大哥玉印不离天子手金箱岂可庶人知师问僧头上金光现脚下火云生巍巍大丈夫复来有何事僧云特来礼拜和尚师云射虎不逢人钝置千X钧弩参堂去襄州石门山慧彻禅师初开堂日有僧问师唱谁家曲宗风嗣阿谁师云片云生凤岭樵子处处明问如何是和尚家风师云解接无根树能桃海底灯学云学人不会桃灯意请师方便接无根师云贾岛笔头挑古韵下手之时谁为分问如何是石门境师云猿啼山谷韵木马正当轩问如何是境中人师云通身非影像常日閙喧喧问一毫未发时如何师云羿善不调弓箭透三江口问如何是佛法大意师云三门前松树见生见长问正当恁么时还有师也无师云草青青时入洞华馥馥时回车问祖师九年面壁意旨如何师云三山鎻夜月照破万家门问从上诸圣得箇什么便休歇去师云见谛无生路通身举妙灵问至宝无形如何得用师云素手剔金灯类显长天月问远远投师请师便道师云猿啼山谷韵虎啸野僧吟问如何是和尚深深处师云龙巢生凤卵端的勿人知进云如何是龙巢生凤卵师云帝里穿靴异进云如何是端的勿人知师云千圣不能测问承教有言不在内不在外不在中间未审在什么处师云三年一闰九月重阳问和尚烧由还有过也无师云龙吟雾起江河静虎啸风生万里闲问路逢达道人不将语默对将什么对师云斫頟无观日沉吟理趣圆进云如何X是沈呤理趣圆师云被阇梨致此一问直得霢霂汗流问多子塔前是有言说是无言说师云无言木自异滔滔天下传问如何是凤凰山师云突屼侵天际龙盘凤舞城学云如何是山中人师云朝看云雾起暮听子规啼问如何是有语中无语师云满口道不着学云如何是无语中有语师云寂然机不停问不起思念如何请益师云木人登机织石女夜抛梭问如何是三乘教外别传一句师云东村王老夜烧钱问如何是禅非意想师云要道便道问如何是道绝功勋师云浩然不隐的横身物外闲问学人贫虗请师济赡师云开门无一物到者不空回问如何是无上性海师云龙日雨霏霏江河流不尽问的的玄微如何得用师云激水浪头金澄潭波里月问如何是无缝塔师云龙渡碧潭含朗月今来一句对机公又云龙楼无宿客衘辇百花新问如何是学人本分事师云戴持不觉重举步镇相随问如何是和尚一通之启师云素幅非文喃喃异说问如何是最初一步师云反系勿底鞋善行云水路识者善知时不识地狱祖问不未佛祖底人来时向他道什么师云不求佛祖底人不来问石门学云与么即求佛祖也师云谁是求佛祖者学云某甲更致一问师云宝X座方高四尺八问如何是三世诸佛出身处师云石火夜流光樵人首戴雪师示众云道不自名假名唱道有僧问卢行者为什么会得师云会处不是卢家境学云如何是卢家境师云明星背后倒骑牛师示众云临济入门便喝德山入门便棒僧问一棒一喝是古人作用如何是和尚作用师便打学云谢师方便师云知恩者少负恩者多问文殊仗劒欲杀何人师云失念者学云如何下手师云全用不伤罪当即令问如何是道师云目前者是学云目前何者是师云行者是问尽大地是一箇死尸向什么处理师云眼耳鼻舌身问三身共一体那箇为正师云报化路前横身道石人眼里不栽华问徧地荆榛如何辨主师云滴水巖在桉山前问实际理地如何运步师云幽谷白云藏白雀拟心栖处隔山迷问白云巖畔无人到幽谷深开事若何师云兔走乌飞急龙衔海月圆问如何是祖师西来意师云少林澄九鼎动浪百华新问大众云臻请师举唱师云一句无私语常待五湖僧问万法归宗宗归何所师云日里桃金线全身转处空问妙用机关如何通信师云未马频频呌报道国人安问截䥫之言请师便道师云日出东方光临北户问古今并是文言秀句如何是和尚奇特一句师云X无须鎻子昼夜开学云如何是和尚之用师云自来提网罕遇知音问如何是佛师云樵子度荒郊骑牛草不露问如何是有力底人师云瞥瞥流光异山岳岂能遮问大悲千手眼如何是正眼师云龙衔海底月白云绽处看问以八不成是何章句师云枯木残枝山河大地问学人久迷真性大奇一句请师道师云龙藏函中光彩异九天玄范掌中持问如何是应机不失底事师云三门对佛殿学人不会请师指示师云开生天柱连朱雀问碧萝影里无人到石室门前事若何师云龙泉不隐旧时光廓落无涯非定止问夹岭峯前句请师为举扬师云玄言一句异万象不能齐问千差万别如何晓得师云应善无差迳问岸阔水深请师举棹师云手把过头杖逢春点异华学云异华还受点也无师云君问我答有辱先宗问寂寂无依时如何师云寂寂异人机通身谁学了问达磨未来时如何师云大地如胶漆进云来后如何师云杲日正当轩问如何是刢利底物师云古墓毒虵头戴角问如何是佛师云素彩不装金天人瞻无尽问如何是学人用心处师云昼夜常然无尽灯问如何是具足一句师云该天括地赴群机信手拈来不暂离君今会得非非法大地扬眉首不窥X问本无一物起自何来师云拈金不展手滔滔海藏通问凤子归巢时如何师云纤毫不隔学云盘旋不在时如何师云汝即今在什么处学云和尚即知师云汝亲问石门问如何是佛师云丽水一星金流沙浑不杂问如何是知法底人师云三百六十州陜府出鉄牛问求法不可见觅法又无形时如何师云淮南船子看月宫学云请师指示师云通身不滞物理妙阿谁当问正当恁么时如何师云金华含寸玉石女𦘕蛾眉问如何是佛法大意师云敲空不作响父子却知音问触目是滞如何得不滞去师云云深不覆顶华开宇宙新问如何是樵子度荒郊师云遮掩不得问如何是正道行底人师云无云天地暗漉漉理通玄问如何是玄妙之境师云登林猿呌异青山不昧知问如何是和尚说法口师云陆修静礼佛朝朝诵道经问闻师妙按嵆康指还许学人和也无师云凤凰山下不滞来音无影树前任君举唱进云恁么即妙透三关知音不和师云俊马未逢千里像隔海飏先道路难师打堰了归来上堂僧问知师解打截河堰大海波涛堰得无师云星流度尽阎浮宝无限森罗到此休问绝水停轮当何所食师云朝餐无未饭暮啜百灵藤问和尚未见先师时如何师云石上东流水进云见后如何师云无云雨露施问X威音王佛巳前和尚在什么处师云虗空无障迹常日面前辉学云如何领会师云退身三步即见宗亲进云便恁么领会时如何师云是箇什么问月暗星昏时如何师云山深云雾霭虎戴雪霜眉问如何是玄中玄妙中妙师云搔首扪虗空无丝牵大象问如何是无言之说师云万里无云雨青天海晏雷问如何是般若师云瑞草透山秀言中历历明问如何是山中宝师云空华从地发盖国买无门问如何是佛法至理师云旨妙尘机异通身觉路玄问学人欲求一物时如何师云汝拟求箇什么学云和尚还容许也无师云廓落长安道不障往来人学云请师指示师云展手不开拳分明善看取问宝物不现时如何师云夜月透纱窗身前不现影问东方才动犹未晓三更巳前事若何师云丝芒不隔毫端事满目峥嵘不翳尘问一无所有如何进步师云无油不点烛明曜阿谁当问如何是石门境师云碧萝常郁翠不碍一轮辉问如何是和尚接人一句师云挑灯不隔手明明会也无问如何是沙门行履处师云三更不点烛手后不然灯问一灯然百千灯如何是一灯师云威音室里元无烛三更不借夜明帘问如何是一句下事师云灵源一派异流注百川中问如何是透法身一句师云海底浮沤发须弥顶上攒问便恁X么时如何师云运步人先觉回来绝点痕问此箇门中还有知音也无师云有如何是知音者师云坚氷消散后游鱼处处通问知师巧妙能针线石人衣破怎生缝师云穿山有路下句当机进云恁么则师好手也师云汝得箇什么气力问如何是庵中主师云鹤息瑞云飞巢中无破卵问云光作牛意旨如何师云陋巷不骑金色马过来却着破襕衫问亡僧迁化向什么处去也师云露柱挂灯笼问如何是沙门上上不及处师云孤月海底圆不见浮沤过问如何得便休歇去师云截断万重关井底然灯坐问师子未出窟时如何师云金毛不覆爪进云出后如何师云振地勿遮栏问如何是究竟身师云通身非影像常日在人前问如何是福慧双修师云穿靴当执简击磬韵金钟问十二分教即不问如何是真经师云谛听谛听问秪如庞居士问马大师意旨如何师云待虗空扑落地即向汝道问三际不生是何境界师云三公九卿排班位真珠帘下鼻撩天问含胎久矣啐󲣅同时如何师云大洋海底攒灯坐从头第二𩯭毛班问文不加点时如何师云正当恁么时学云正当恁么时如何师云瑠璃殿上尾咤沙问佛究竟如何师云乘船频举棹万里望船翁进云便恁么去时如何师云谁是棹船人问如何是一色师云金X汤镀瓦砾进云一色后如何师云灯背夜明帘不照齐身草问响板未鸣时如何师云汝犹不觉在进云鸣后如何师云声在什么处问如何是无相道场师云月照水澄澄青山无异路进云如何是道场中人师云我今向汝说汝还会也么问如何是和尚活计师云拈空拄空问如何是学人着力处师云暗室夜明灯昼夜无停止问不落诸缘请师道师云无因不出户进云恁么则虎不呈威龙吟在寝师云岳耸路崔嵬大地平如掌问灯未点时明在什么处师云秪如阇梨未问时问在什么处问如何是山中人师云遥望江山万里青学云此犹未是山中人师云今日遇着明眼人问一物不将来时如何师云放下着学云一物不将来放下箇什么师云犹自担板在问金凤透白云时如何师云海州圆月现赫赤满天涯问进前无路退后无门时如何师云两脚牀子莫徧坐问顿脱嚣尘时如何师云十八担子一人擎问如何是般若师云开合演若多未辉圆妙的问枯木倚寒巖时如何师云莫作者活计学云作什么活计即得师云活计家山宝纵横处处通问如何是真色师云龙非海客岳对千山问如何是尘中主师云铜沙锣里满盛油学云不会师云猢狲入道场问如何是转身前师云不与白云连进云如何X是转身后师云不入威意会学云如何是正转身师云朗月玄玄不坠的问一拳打不过意旨如何师云徧地峥嵘秪是者汉问如何是和尚家风师云龙楼金凤子根卧不裁衣问远远投师请师便接师云溺水河边待渡人渔翁岸上频招手问国土晏清谁人为主师云摆手干坤动学云王道又如何师云嘉禾合穗野老讴謌学云向上还更有明会处也无师云有进云如何是向上事师云尧舜不持林下诏洗耳江边饮牧牛问片月落空山只履何方去师云西山云雾霭东岭月明时进云学人恁么举手来时如何师云徧地一轮孤万象齐来看襄州广德山智端禅师上堂僧问从上诸圣往什么处去也师云御辇不游金色界手𢹂箬笠问田翁问牛头未见四祖时如何师云着衣喫饭进云见后如何师云着衣喫饭问如何是广德山师云当阳华易发背阴雪难消进云如何是山中人师云朝霞不出门暮霞行千里潭州北禅寺显禅师有僧问师见石门得箇什么师云金华含玉蘂荒郊带雪开问如何是真如佛性师云随流无罣碍当用处处真进云荡子归家更无异号师云头头不展手物物谩劳工问如何是和尚家风师云一轮当宇宙处处总光辉进云忽遇客来如何祇待师云物物总是非劳X力头头不用牧童机磁州桃园山云屿禅师开堂陞座云西来妙旨觌面难当电发千机无劳伫思有何作者便请相见时有僧出礼拜师云足下过也僧礼拜起拟问师云驷马难追问凤凰一曲师亲唱愿把玄微示一音师云洪音不韵人间调直出青霄和得么进云恁么则智音不和师云满口水霜冷彻骨巖下石人笑点头问如何是佛法大意师云水流㵎下云吐峯头潭州北禅寺怀感禅师有僧问如何是诸圣为人底句师云红轮当万户光烛下无私进云如何是和尚为人底句师云金钩混玉浪游鱼焉敢吞进云恁么则空手归家师云怨他谁问如何是佛师云尺短寸长舒州四面山宝津禅师有僧问如何是祖师西来意师云山寒氷冷师问修造僧本自圆成何得开山造寺造云担枷过状师云未在更道造云两重公案师拈棒造拟议师便打问僧什么处来僧云舒州来师云正落四面手里僧无对师云且坐喫茶柱杖颂四面一条杖当机验龙象头角稍低昂电光临背上襄州广德山重智禅师有僧问师唱谁家曲宗风嗣X阿谁师云白云漫凤岭天下太平歌问广德此日师亲据凤凰巖下意如何师云灵源一派异滔滔应万机问如何是及时节底句师云寒即向火学云不会师云热即取凉凤翔府青峰山义诚禅师有僧问师唱谁家曲宗风嗣阿谁师云十年游汉水舍得凤凰毛问如何是青峰家风师云向火喫甜瓜问三际不生是何境界师云白云莲雪岳明月混鱼钩进云未审向上更有也无师云有进云如何是向上事师云灵光烁破瑠璃色大地明来绝点痕问如何是祖师西来意师云石牛栏古路木马骤高楼永康军景德院真禅师有僧问师唱谁家曲宗风嗣阿谁师云无根树下亲付嘱井底挑证更是谁进云宗风虽蒙师指示今日当筵又若何师云金龙出洞祥光聚凰凰翥翼野云飞问如何是道师云千差虽有异一月照无偏进云如何是道中人师云行玄不举步鸟道任来过问如何是诸佛前师云片雪鎻寒巖进云如何是诸佛后师云滴沥无相似兴元府广教院绍荣禅师有僧问如何是佛法大意师云斗山粳米让水薹子问如何是从上来相传底事师云片月流晖光含万象进云即今事又作么生师云击动干坤皷梦魂人未惊嘉州承天院义懃禅师有僧问如何是和尚家风X师云不直半分钱进云忽遇客来将何祇待师云满盘饤不出到者善知时问如何是谛实之言师云措大中子黑同州饶益寺法华禅师行脚至襄州石门彻禅师会下一日早晨上问讯彻云数日天阴日往什么处去也师良久云某甲道不得彻云儞问我与汝道师便问数日天阴日往什么处去也彻云厨下椽椽声师云会也彻云儞见箇甚么道理师云厨下椽椽声师因兹省悟回本寺虽不出世云堂法侣常盈百数师又誓不出寺常诵莲经因僧辞往石门师寄一问其僧到石门乃问金凤透白云时如何彻云海州圆月现赫弈满天涯彻云且住此问是自置人教儞若是自置儞须说来若说不得喫棒出院僧云是同州饶益寺法华教某甲问彻云情知不是儞问后彻禅师累发人取令住石门师坚辞之乃寄月颂一首嚝劫辗长天山河景色鲜千家含瑞彩万里一轮悬有照森罗影无私徧大千太虗留不住岂受白云漫彻上堂云灭胡种灭胡种襄州石门山筠首座师受业于太原金藏院自入此山三十余载每中食讫荷锄披榛手植梨栗徧于山田会众仍露余利绰有懿行丛林慕焉缁白凡三请出世不诺一日因僧请喫茶次僧问如何是首X座一着子师云适来犹记得僧云即今又如何师云好坐点茶来师因担锄入园次僧问三身中那一身去作务师拄锄而立僧云莫便当也无师担锄便去潭州北禅寺契念禅师有僧问如何大道之源师云众流混不得进云独脱事如何师云穿云透石问如何是不坠古今底句师云十五十六日月相逐鼎州梁山第三世善冀禅师上堂云日日槌钟击鼓本自不迷何须求悟诸上座未到梁山桥亭早有三十榛分如今上来觅箇什么珍重僧问拨尘见佛时如何师云莫眼华问和尚几时成佛师云且莫压良为贱进云和尚为什么不肯承当师云好事不如无师因举鲁祖和尚见僧来便面壁乃有颂曰鲁祖三昧最省力才见僧来便面壁若是知心达道人不在扬眉便相悉师因僧有烦恼作颂曰若人心在道烦恼自然无不是无心法本来若太虗牧牛颂梁山一头水牯牛素无鼻孔复何收朝昏拟犯他苗稼一喝便教却回头回头照见无一物自然快乐得无忧X从兹会得放牛法不拣荒田得自由襄州谷隐山契崇禅师有僧问如何是祖师西来意师云番人皮裘胡人着进云不会此理如何师云聋人侧耳哑人歌襄州谷隐山法诲禅师有僧问师唱谁家曲宗风嗣阿谁师云石笋抽条腊月春进云恁么即虎谿嫡子也师云莫乱道问如何是法师云山河大地进云莫便是和尚为人处也无师云何必襄州开解山重慜禅师有僧问承教有言不可以智知不可以识识此意如何师云龟毛拂子随时用兔角分明应万机进云学人未晓乞师方便师云石人解唱长生曲玉女能分八字眉问如何是学人自巳师云到处问人进云乞师方便师云争柰何襄州鹫岭院怀坚禅师有僧问最崄无过劒刃锋如何是劒刃锋师云非君境界进云进即是退即是师云俱错进云不进不退时如何师喝夏满日僧问西天以蜡人为验未审此土以何为验师云贼人胆底虗进云恁么则今日十六来日十七师云放儞二十棒问鼓声才罢大众云臻学人上来师意如何师云喫棒进云教学人如何措足师云罪不重科邓州广济院守方禅师先住潭州延寿寺开堂日僧问和尚得箇什么便休去师云自从咬破䥫馂饀X直至如今五味全问如何是延寿境师云舒湖清似镜照破万人心进云如何是境中人师云守方今年四十九问牛头未见四祖时如何师云失晓乌鸡头带雪进云见后如何师云雪散鸡飞影不存问古镜未磨时如何师云光明烜赫进云磨后如何师云黑似漆隋州护国院崇宝禅师有僧问师唱谁家曲宗风嗣阿谁师云打动犹松皷唱起凤凰歌问天人群生类皆承此恩力如何是此恩力师云风高月吟怀安军云顶鉴禅师有僧问师唱谁家曲宗风嗣阿谁师云石皷击时天地动木人横笛火中吹问如何是云顶境师云千年枯木花重秀万劫盘陀镇古峯进云如何是境中人师竖起拂子云见么学云见师云见即不到恁么旧地也潭州道吾山契诠禅师有僧问师唱谁家曲宗风嗣阿谁师云凤岭无私曲如今天下传问如何是道吾境师云谿华含玉露庭果落金台进云如何是境中人师云拥炉披古衲曝日枕山根问牛头未见四祖时如何师云玉上青蝇进云见后如何师云红炉焰里氷襄州广德山慧远禅师有僧问如何是祖师西来意师云一枝瑞草流东土六叶芬芳亘古今问如何是古佛心师云石人击缶木人听问如何是禅师云久旱芦华雪满天进云莫秪者箇便是X也无师云是即应太奇澧州层山善来禅师有僧问如何是道师云此去石门县三里进云如何是道中人师云张三季四问布袋里盛乌龟意旨如何师云千圣名不出通身岂滞机天圣广灯录卷第二十四天圣广灯录X卍XXX天圣广灯录卷第二十五宋󳬴蕲州四祖山专海禅师上堂云要急相应唯言不二作么生说箇不二底道理然即人人书知有要且不相续作么生得相续去良久云但自心藏异迹语去浮云珍重僧问如何是古佛家风师云密展灵关异千机类不齐元正日僧问时迁景运人皆委不落四时事若何师云历劫不迷今日事一轮辗破四时机学云今日事又如何师云烟岚雾气凝萧赏赉无私又一年郢州兴阳山清剖禅师开堂日升座云西来大道理绝百非句内投机全乖妙旨不巳而巳有屈祖宗岂况忉忉有何相益然虽如是事无一向且于唱道门中通人一线大家近前商量时有僧问达磨未传X心下印释迦未解髻中珠此时若问西来意还有西来意也无师云异草三冬秀不待五天雷学云若不上来伸此问焉能辨得法王机师云塞北高飞鴈堕翼丧身躯问知师妙得空王旨今日当筵事若何师云浩然非所得廓落回天涯进云妙用事又如何师云帝网重重无间断交光旋布目前机问婆伽出海干坤振觌面相呈事若何师云妙翅展时当宇宙箇中谁是出头人进云忽遇出头时又如何师云似体提鸠犹未觉御楼前面始知真进云恁么即退身三步也师云须弥座下乌龟足莫待重遭点额痕复州干明院机聦禅师上堂云太阳溢目洞鉴无亏因什么却有迷悟秪为情生智隔想变体殊一念超越千途路绝且道恁么上来还隔不隔喫茶去问如何是佛法大意师云此问不虗学云如何领会师云言前不荐句后难明问众手淘金谁是得者师云真金不混水展手即迷源进云恁么则不从人得师云从来无异色争肯受提撕襄州白马山归喜禅师上堂僧问师唱谁家曲宗风嗣阿谁师曰无私一曲谁人和今日分明举似君进云恁么即梁峤亲孙大阳嫡子也师云敲空不作响平地有雷生问如何是白马境师云满目青山透不逐四时凋进云如何是境中人师云衲拥雪眉长问如何是白马山师云凤林关X外唐谿前问如龟藏六时如何师云布袋里弓箭问不着佛求不着法求当于何求师云村人跪拜石师子进云意旨如何师云社树下设斋上堂云急走即蹉过慢行趂不上没量大衲僧无计柰何有多口饶舌底出来时有僧问一句即不问如何是半句师云投身掷下进云者箇是一句也师云半句也摸不着问如何是閴寂之门师云莫閙莫閙衡州崇胜院智聦禅师有僧问师唱谁家曲宗风嗣阿谁师云不曾登古殿刚道献花来问如何是和尚为人底句师云无弦琴有韵今古和难齐进云忽遇知音时如何师云知音不历耳达者岂从闻问如何是祖师西来意师云瑞草连山秀霜华焰里开潭州南岳山福严院审承禅师有僧问大阳一曲师亲唱掷钵峯前事若何师云猿啼山谷韵王女和声齐进云恁么即一句逈超千里外当阳举令又如何师云三年一𨳝人皆委九月重阳岂异同问如何是祖师西来意师云一条湘水浸衡阳问如何是衣中宝师云开拳无一物应用不曾亏潭州南岳山方广寺隆禅师有僧问如何是妙玄无私句师云万仞峯前标不出深深海底岂能藏进云恁么则知音不知师云荆玉本无瑕三献方为宝问如何是方广境师云山寒无异草岭峻X不披云进云如何是境中人师云林下石人歌一曲谿边木女尽知音广州罗浮山显如禅师行脚时大阳上堂师问如何是无缝塔大阳良久师便礼拜大阳云见什么道理师云不辞祗对和尚恐上纸墨大阳云官不容针问如何是大彻底人师云不行千圣路回光烛万机学云即今事如何师云红轮当甲寅刚有不明人蕲州灵泉山处仁禅师有僧问如何是灵泉一滴水师云灵源无滴沥普润编干坤问如何是清法身师云随流常出没不滞往来踪进云应底事又作么生师云千差无异辙万像目前分相州天平山第四代契愚禅师天平山受业后游九峰诠禅师移钖归宗嘱师居九峰开堂后住天平矣僧问师唱谁家曲宗风嗣阿谁师云杖皷两头打问如何是祖师西来意师云镇州萝卜石含茶居士问法无动摇时如何师云儞从潞府来居云一步也不曾蓦师云因什么得到者里居士云和尚睡语作什么师云放儞二十棒有俗官问无怜可隔为什么不相见师云怨他谁师问二人座主先问第一人讲什么经论主云百法论师云下法从几法生主云百法从一法生师云一法从何而生主无对师问第二人讲什么经论主云唯识论师云作么生是三界唯X心万法唯识主无对师一时喝师序下行次见僧以拄杖示之僧便近前接师便打郢州芭蕉山第二代遇禅师上堂云法法圆明物物成现更不用拽长就短拽短从长知有者实谓省要不知有者徒自疲劳珍重僧问如何是祖师西来意师云是星皆拱北何水不朝东进云争柰学人未会何无师云逢人但恁么举问如何是芭蕉境师云山松郁郁润水潺潺进云如何是境中人师云此去镇县不遥阇梨莫造次问如何是道师云风鸣雨急进云便恁么去时如何师云更经子细郢州芭蕉山第三代圆禅师上堂云三千大千世界夜来被老僧都合成一块辊向须弥顶上帝释大怒拈得扑成粉碎诸上座还觉头痛也无良久云莫不识痛痒好珍重僧问如何是和尚接人一句师云要头截取去进云和尚岂无方便师云心不负人面无慙色问如何是芭蕉境师云石人峰在主山前进云如何是境中人师云了髻山童少礼仪问省要处乞师一言师云好进云请师道师云千里万里郢州兴阳山法深禅师上堂云道无方所非言语之所论法非名相岂意识三度量本自圆成何劳名貌盖是今时学者自昧心源不能洞达一向巡他门户逐境求真皆学合尘靡省巳识如今劝儞一时放却X但于十二时中不起一念不昧一尘随处在处头头物物一时成见更不着驰求缘诸外境一念相应众善自然成办且汝等还肯承当得也无若肯承当得者试对众道看与汝证据良久云若无人道得却成相钝置久立珍重僧问十二时中以何为的师云戒有明文进云学人未会乞师端的师云信受奉行问诸法实相如何言论师云三更不秉烛进云学人如何得受用师云昼日看星光问法法道同时如何师云云腾不致雨进云久久又如何师云山色有何枯问一切诸佛及诸佛阿耨多罗三藐三菩提法皆从此经出未审此经从何而出师云春风常引白云飞学人未晓乞师再指师云春水长流无尽时问如何是大道之源师云十八里头看堠子进云未委此理又如何师云千万人看不知休彭州承天院辞确禅师开堂日示众云正令提纲犹是揑窠造伪佛法祇对特地漫蓦上流问着即参差答着即差互大众拟向什么处下口然即如是事无一向权柄在手纵夺临时有疑请问时有僧问如何是第一义师云群山穿海去滴水下巖来问师唱谁家曲宗风嗣阿谁师云道头须会尾举目便知心问今日一会何异灵山师云大海藏霞影高山峯积翠微问如何是禅师云亲切不离家寂寞却归户进云如何是道师云拍拍是令X学云禅道相去多少师云天上人间海中井底问法王未登宝座时如何师云炀帝隋隄柳四季色长青进云登宝座后如何师云嵩山不高南岳不广问佛法付与王臣郡牧在此请师付法师云云澹秋空里雪散野田中问无缝塔即不问如何是玲珑塔师云荆棘林中栴檀树麋鹿群里麝香儿问非取非离即不问须弥大海光明普照时如何师云仙乐声嘹喨凡耳尽得闻进云莫便是即今事也无师云甎子何厚瓦子何薄问大众秪看宗师眼未审宗师若何师云月华铺地面云影落山头进云莫便是和尚照底子也无师云天王甲金刚掌问贫子衣中宝轮王顶上珠如何是轮王顶上珠师云罗纨不是贵布素却为珍进云如何是贫子衣中宝师云秪看脚前脚后问久扣灵龟为什么不知音信师云峻疾三崃水高低五面山问也知一尘含法界大地微尘事若何师云迢迢三径路落落九嶷山问承教中云声闻人躭三昧酒涅槃何处不通津如何是涅槃乡师云隔壁不听声出门不见道问地藏竖两指意旨如何师云拍手出门日洗脚上船时问建八谛三医王受掌中之妙药如何是受掌中之妙药师云西瞿耶尼击法皷东弗于逮坐道场问本来无一物将何示于人师云将军不解战秪看箭头端进云恁么即有物与人也师云短X劒在前长鎗在后问真金未出鑛时如何师云骑牛戴席帽进云出鑛后如何师云閙市不出头问心若无事万法不生苔时如何师云雨滴纹班点点风吹松桧叶零零进云恁么即有事去也师云风不来树不动恰是好休时问如何是普眼师云寂寂更夜长飒飒凉风起问十二分教即不问如何是衲僧分上事师云牧人爱山水钓客恋渔舟问有问在心出口不得时如何师云塞外将军劒筵中录车筹问寒窻永罢频繁语特地寻师愿指南师云海上游三岛天边看七星问龙女献珠后为什么不见龙女去师云帝王垂拱日宰相罢笔时问代代相传诸祖印未审还许也无师云一片落长空凤栖不择树问是法平等为什么有达不达师云穿靴登峻岭骑牛入佛堂问一切有为法如梦幻泡影如露亦如电学人总不俱时如何师云乱云生水上片月落池中问不在内不在外不在中间未审在什么处师云十字路开人过少三家村僻虎行多问学人有一只箭射即是不射即是师云作么生是阇梨箭学人不喝师云者箇是草箭子进云如何是和尚箭师云禁忌须屈指祷祈便扣牙问心随万境转阿那箇是转万境底心师云嘉州大佛古人镌因郡城迎舍利僧问云古佛舍利自有神通为什么却要幡华迎引师云愈佛数珠破来往袈裟X穿问藏教表首两字以八不成是何章句师云棒打阿师头未曾论实事进云阿那箇是实师云识人者多鉴人者少问百骸俱溃散一物镇长灵是什么一物镇长灵师云行泥须拄杖跨水不须船问如何是佛法大意师云人天会里大众不闻问二祖不往西天达磨不来唐土意旨如何师云佩劒须归匣击皷不离槌问有文不览时如何师云檐前雨滴滴户外草萋萋问不入大海不见宝珠宝珠出现时如何师云日月留不住风雨自当时进云学人未晓乞师方便师云今日来明日去问承师有言一句道尽如何是一句道尽底法师云要知千年事但问百岁人进云学人还道得也无师云剪截繁辞试道看进云閟转三乘教闲吟五字诗师云者箇是教意自巳意作么生进云水到渠成师云大众面前速礼三拜问方寸大家话唯我独不知时如何师云三思因孟母一孝为曹娥进云大众俨然请师直指师云退退十万里莫嫌脚步多问江山雨雾起龙吟响虎啸风生事若何师云五彩画不就十指揑便成进云恁么则野鹤来栖泊凤舞正当轩师云一句若道得万句也惺惺进云恁么即谢师证据师云证据底事又作么生学云珍重师云速礼三拜问众罪如霜露慧日能消除时如何师云亭台深夜雨楼阁静时钟进云为什么X因缘会遇时果报还自受师云管笔能书书片舌解语问如何是室内一灯师云四时无凋变八节镇长明进云忽遇大风起时如何师云若人行夜地终是不惺惺问打叠摐摐今巳了未审前程事若何师云白云隐隐深山里渌水凄凄大渡边师上堂云诸上座若论佛法各各当人分上本来具足并不少欠与诸上座增减一毫不得自是不觉不知晓夜忙忙寻经讨论向者边那边驰求觅箇会解见他诸方老宿开口动舌便竞头𠯗将去问道问自巳问佛问祖向上向下菩提涅槃便将为自巳𡎺在皮袋里到处逞驴脣马觜要得问难道我偻儸后五日死入地狱铁牛耕儞舌头有日在莫言不向儞道如今劝儞诸人但自回光返照向自巳脚根下子细推寻看是箇什么识取本分道理不用寻他舌头露布可惜平生为大丈夫志气一刀两段便须彻头去岂不是好事即今有什么事近前商量时有僧问未晓真如将何辨巳师云堕进云恁么即事理分明师云着问善法堂中师子吼毗卢心印事如何师云园中果子堪宜雨架上冬瓜最怯风问如何是进道问师云信脚行千里搘颐坐百年进云恁么即是和尚照烛世界师云是照烛底又作么生进云日雨时时润师云念是主事放儞三十棒问承教云清净行者不入涅槃破戒比X丘不堕地狱此理如何师云但能勘角定不在鬪华窠问宾头卢为什么日赴万家斋师云路隔千条水门对万重山进云为是请来不请而来师云随影看头不见面问佛法大意即不问有声无形事若何师云言谈常在口起坐镇随身进云恁么即有声去也师云无声底事又作么生进云和尚见处师云爪州所日参长官问如何是祖师西来意师云天下没量州陜府出铁牛进云恁么即一二三师云今日事作么生僧无对师云一快领过师早参上堂云晨鸡报晓早参期钟皷相催众集时眨上眉毛须看取莫教丧却且前机又云诸上座不妨省力直下便恁么荐得早落第二头珍重郢州子陵山行齐禅师上堂云若论此事直教纵横无滞举措分明应用现前无劳机杼若能如是少分相应未得如是且莫强生节目珍重僧问如何是一代时教师云点划不到进云如何受持师云苏卢娑嚩诃问学人乍入丛林乞师指示师云老僧住来不曾打师僧进云恁么即学人罪过师云自领出去问如何是学人自巳师云困来打睡渴即饮茶进云恁么则谢师指示师云鹅王择乳素非鹏类X郢州林鸡彻禅师开堂日拈香云以此大事奉尘剎是则名为报佛恩便陞座云不以而以有屈祖风令大众息疑四人同一师共唱灵峰曲大众还闻也无到诸方不用错举有事请问时有僧问师唱谁家曲宗风嗣阿谁师云十方无异路诸祖共提撕进云毕竟是谁家曲调师云风吹密意到海东问先师有密旨乞师重举扬师云突屼灵峯秀千山向里朝进云恁么则不负先师也师云迷礼三拜问如何是祖师西来意师云此问不恶问灵山一会迦叶亲闻此日临筵请师举唱师云十方皆杜口三藏岂能诠进云恁么则大众有赖师云莫乱道师上堂云未得诸途绝路且须诸途路绝若得诸途路绝更须外进若不升进钝鸟栖芦因鱼止箔作么生是升进底句还有人道得么若也道得同共证明若道不得长安路上辊辊地僧问如何是和尚一句师云洎错祗对阇梨进云岂无方便师云方便不少问三乘十二分教即不问如何是宗门一句师云七纵八横进云如何领会师云泥里倒泥里起问如何是最初一句师云石火电光巳经尘劫进云岂无方便师云者钝汉问如何是法身师云青山渌水进云争奈学人不会师云三十年后师上堂云祖令当行非论三乘渐次投机高士顿起X诸地之前然即如此犹是屈巳迷源何堪更入郊野作么生是纪纲底句还有人道得也无若也道得试出来道看若道不得出十丛林入一丛林珍重僧问如何是林谿境师云前山后水进云如何是境中人师便喝学人礼拜师云且放儞一顿问牛头未见四祖时如何师云也秪是箇汉进云见后如何师云也秪是箇汉问如何是祖师西来意师云着体汗衫师上堂云有一人恁么去有一人恁么来且道此二人阿那箇为得人天眼目衲僧作么生辨若辨得去有参学眼若辨不得莫傜人设斋珍重僧问和尚年多少师云甲子颠倒数学云的当是多少师云星辰失位问从上来事如何举扬师云巳被明眼人觑破了也问学人乍入丛林乞师示指师云不可撒沙向儞眼里去也进云恁么即谢师指示师云还梦见么师上堂云击电之机徒劳伫思且向泥水里会取堆山积岳盈衢溢路虽是泥水里说话几箇人构得珍重僧问狭路相逢时如何师云勿使异人闻进云未审此理如何师云还反侧么问佛佛授手祖祖相传未审传箇什么师云碧眼胡僧笑点头进云未审传箇什么师云待儞悟始得问宝劒未出匣时如何师云进前三步进云出匣后如何师云退后三步X师上堂云释迦老子四十九年说法度人无数大似揑目生华剜肉成疮压良为贱其中若有一箇汉子释迦老汉走透无路虽然如是也须实到者箇田地方可未到者箇田地不得掠虗落汝眉毛去在珍重僧问如何是玄路师云非履践问祖意教意是同是别师云二由一有一亦莫守问古人道牛头横说竖说未知有向上事未审向上还有事也无师云有进云如何是向上事师云秋到黄叶落春来草自生问大阐提人来师还接否师云不垂手进云为什么不垂手师云遇明眼人分明举似师上堂云山河大地瓦解氷消衲僧向什么处安身立命还有人道得么若道得有参学眼若道不得三十年后珍重僧问无为无事人还尽善不尽善师云谿山三十年前也恁么来进云如今又作么生师云遇方即方遇圆即圆问有一人不舍生死不证涅槃师还提擕也无师云不提擕进云为什么不提携师云谿山粗识好恶问天不能盖地不能载莫便是也无师云谁在外头问大用现前时如何师云犹较溪山半月程师上堂云宾主不分一句作么生道宾主各分一句作么生道还有人道得么若道不得且向方便门中会取师示一相佛珍重僧问诸法寂灭相不可以言宣学人请益如何垂慈师云悟取好进云争X奈学人不会师云非日月咎问如何是直截一路师云会么进云不会师云不可抑巳而巳问如何是吹毛劒师云透进云用者如何师云钝问古人拈槌竖拂还当得宗乘中事也无师云待儞问得话端即全向汝道问寂寂无依时如何师云未是衲僧分上事进云如何是衲僧分上事师云要行即行要坐即坐问如何是提婆宗师云异见惶怖进云如何领会师云归依佛法僧师上堂云名言路绝视听不及智辨何诠识情难测所以释迦掩室净名杜口还穷究得么若穷究得佛佛道同祖祖如是若穷究不得长安路上辊辊也僧问如何是衲僧出身处师云东弗于逮西瞿耶尼问如何是林溪家风师云麤粥淡饭师有时以相示之智还辨得么若也辨得去佛佛道同祖祖如是若也辨不得者悟取好珍重师有时以此相示云还辨得么若辨不得林溪与儞注破去也碧眼胡僧笑点头珍重师上堂云摩竭提国水泄不通少室峰前亦行此令溪山路峻樵子难登兴教一言何人视听还穷究得么若穷究得者释迦稽首达磨擎拳若穷究不得者不用钻龟打瓦歇去师上堂以此囗舌相示众云还辨得么若辨得灵山会上悉皆如此少室峰前更无别意若辨不得且向火X炉头会取一不成二不是歇去僧问生死到来如何除遣师以此相国对之师上堂良久云总似今日彼此着便彼此不着便还辨得么若辨得目视云霄若辨不得一日了一日久立珍重桂府寿宁院善义禅师初参芭蕉乃问游山来学佛法来礼拜老僧来师云离此外请师别问蕉云喫茶去师因而省悟后参智门宽和尚智门问近离什么处师云大安山门云不涉途程道将一句来师云九九八十一门云乱走作么师珍重而去门打禅床一下云今日被者小厮儿来者里乱做故便下去师开堂日拈香云且道此一炷香从什么处来又云从海外持来今日供养大众僧问皷声才罢人皆听未审如何密领之师云秪恐阇梨不问进云未审此问师云静处萨婆诃进云恁么即慇懃礼三拜师便打问师唱谁家曲宗风嗣阿谁师云四海五湖东西南北问如何是佛法大意师云楼上打皷水上打罗问世尊心印迦叶亲闻未审和尚心印什么人得闻师云念汝远来且放过问如何是寿宁境师云崖边松树子进云如何是境中人师云僧人道俗问数日不登师丈室今朝说法为何人师云虾蟆蚯蚓进云和尚也不得一向谩人师云待儞睡惺问牛头未X见四祖时如何师云天下人仰重进云见后如何师云如汤沃雪有转运使问云下官如今剃却头便作得长老也无师以手摩头云郎中郎中应诺师云会么中云不会师云干头什么事师有颂与转运张仅星郎功内取无为秪此真灵信自谁尘里认他非是我境中明得岂言伊无心暂对求人说有相权将指崄凝忆昔远师莲社客输他陶令返攒眉兴元府牛头山精禅师上堂示众云若也全提举唱相佛便须失利更乃尽令而行要一人扫地也无我今事不获巳且向建化门中通汝箇来路汝等欲得亲切么第一莫向意识下卜度莫向古今言句上求觅会解但自克巳推穷无始时来有儞用心处有儞造作处直须是十二时中举措施为亲自得力始得若到者箇田地灯笼露柱水鸟树林悉皆助汝发机一切处自然滔滔地更有何事若不尔者徒学多闻久立珍重僧问如何是学人亲切处师云亲切问将来进云即今见问师云驴年问如何是古佛心师云东海净沤进云如何领会师云秤锤落井问如何是佛法大意师云八两是半斤问如何是驱耕夫之牛师云为人须为彻问如何是夺饥人之食师云杀人须见血问如何是和尚为人处师云搬柴普请进云便恁么X去时如何师云苦痛深问不居凡圣者是什么人师云梁朝傅大士进云此理如何师云楚国孟尝君问如何是学人自巳师云天寒宜近火进云意旨如何师云日出好隈阳问如何是和尚家风师云华从爱惜落草逐弃嫌生进云未审客来将何祗待师云畬田粟米饭山茶一两瓯住即随缘住不住任遨游益州觉城院信禅师上堂云若约衲僧门下语路难陈瞬目相承巳遭指注更若踏步进前较七较八诸仁者到者里还反侧么休要波波役役地傍门倚门上他人家床橙不如自着些子精彩莫待腊月三十日手忙脚乱伏惟珍重僧问如何是出身一路师云三门前进云如何领会师云紧系草鞋问湛然时如何师云我即怕儞进云和尚为什么却怕学人师拈拄杖云退后退后师上堂云去却佛法二字与铁幢相见得也无虽然如是傍观者哂便下堂僧问无边身菩萨为什么不见如来顶相师云爱陀三嶋静不觉桦来唇郢州芭蕉第三代闲禅师上堂僧问如何是祖师西来意师云六祖爱喫和饠饭问如何是真实之言师云东家杓柄长西家杓柄短进云恁么还当也无师云不当即别处问问如何是无缝塔师云我到者里却道不得进云为什么道不得师云静处萨婆诃X师上堂云西天此土皆行此令诸上座且道是佛令是祖令若是佛令山僧且共诸上座子细商量若是祖令且作么生回避若知有者有出身之路不昧平生若不知有回避不得堕坑落壍珍重僧问向上一路千圣不传未审学人还有分也无师云雪山千丈直云岭万重衣进云恁么则学人依而行之去也师云向上事又作么生进云今日亲承于师也师云钝置杀人问如何是学人自巳师云分明举似人问三乘十二分教即不问如何是和尚为人一句师云问得甚分明进云莫便是和尚为人句也无师云举似天下人问如何是佛向上人师云路逢不可视进云如何得亲承去师云回顾却愁人问临机道不得时如何师云哑子喫若瓜进云恁么则学人退步去也师云知而故犯问曹源一派还有清浊也无师云青山无异色白日有闲人问灵山会上迦叶亲闻未审和尚一会什么人得闻师云风吹即草动雨下路还泥问十语九不中时如何师云闲门屋里坐抱首哭苍天问学人未达其源乞师指路师云五里是一堠进云莫更是和尚为学人处也无师云好去不须频下泪青山自有白云封郢州芭蕉山令遵禅师上堂僧问昔日分付与跛脚沙弥学人上来请师分付师云非公境界学人抚掌一下师云三千里外问直得无下口处时X如何师云便须进一步进云向什么处下脚师云东山西岭上天圣广灯录卷第二十五天圣广灯录X卍XXX天圣广灯录卷第二十六宋󳬴益州灵庆院海渊禅师有僧问师唱谁家曲宗风嗣阿谁师云石人抚掌歌三曲木马嘶时满归路进云恁么则芭蕉儿孙天彭嫡子师云莫乱道问如何是新繁境师云重光千佛现显耀甚分明进云如何是境中人师云郎中在此且低声问如何是佛法大意师云五尺杖子两人舁问如何是祖师西来意师云崑崙镇海心问如何是道师云四面无遮障进云如何是道中人师云往来不易润州罗汉院继宗禅师师行脚时与数僧参一老宿问五人新到阿那箇是参头师云不怕三冬雪惟忧午夜风宿云平地上喫交作什么师云言犹在耳宿云且坐喫茶师云喫茶即得问如何是佛法大意师云风吹线竹韵雨滴鲜纹班问祖师未来时如何师云海分千派浪地拔万重X山进云来后如何师云片云生晚谷明月下堂阶问如何是道师云好华开藓径绿柳舞春风进云如何是道中人师云开窓偷月色移榻对清流问古人道一尘才起大地全収如何是一尘师云穷源须至海登崄莫过山进云如何是大地全収师云雨余山阁静云开月色寒问如何是触目菩提师云须弥倒卓海水腾波澧州钦山第二代如静禅师上堂云夫妙音须假妙指若得妙指妙音自震诸上座且作么生是妙音还委悉么若未委悉钦山与汝按指去也乃拍手一下便归方丈僧问祖师未来时如何师云上是天下是地进云来后如何师云下是地上是天问鱼未成龙时如何师云擎头戴角进云成龙后如何师云江湖踊跃江陵府承天院宝昭正觉禅师知府张相公齐贤请出世师才陞座云此座高广吾不能陞虽然如是彼彼丈夫我亦尔时有僧问师唱谁家曲宗风嗣阿谁师云云城西畔双峰秀渚水池边瑞气分有襄州僧正问昔日觉城东际法眼分付迦叶未审和尚法嗣何人师云到襄州不得错举进云恁么即大众证明师云莫乱道问如何是清净法身师云鸟飞云外寻知巳鱼跃潭中吐碧波问如何是佛师云胸题卍字学云不会乞师再指师云足蹑千轮问如何是佛法大意师云鱼行X水浊鸟飞落毛师上堂有僧问一棒一喝还是佛法也无师云儞什么处得者消息其僧便喝师便打问如何是祖师西来意师云圆同太虗学云为什么不见师云不见什么果州青居山灵泉寺皓昇禅师上堂僧问如何是青居山里佛师云举目无差学云为什么不见师云不见什么问如何是一大事因缘师云厨屋五条椽郢州林谿山兴教院居祐禅师上堂僧问如何是透法身句师云南岳石桥侧学云为作么却恁去师云非汝境界问如何是禅师云秋后上床眠进云如何是祖师云觌面不相覩江陵府开福院德贤禅师上堂僧问如何是摩尼珠师云青黄赤白学云作何颜色师云待有颜色向儞道学云为什么不道师云非汝境界问如何是学人自巳师竖起一指僧云莫便是也无师云错袁州崇圣院志圭禅师上堂僧问如何是道师云徧山徧岭学云为什么不覩师云不覩什么学云如何是道中人师云来千去万问如何是还乡曲师云胡僧唱不得学云为什么唱不得师云为儞太刢利鄂州黄龙山延禧院思卿禅师上堂僧问既是黄龙X到来为什么不见师云眼不开学云见后如何师云儞试道看问如何是道师云五里单牌十里双堠澧州夹山云泉院省宗禅师上堂僧问如何是夹山正主师云无遮障进云学人到来为什么不见师云汝见则休问如何是佛师云螺髻竖千峰江陵府彰法院悟显禅师上堂僧问既是彰法彰箇什么法师云物物俱彰进云学人为什么不见师云有眼如无问如何是初生月师云欧头柳脚问如何是菩提路师云南山青草秀北岭万株松澧州药山慈云院用和禅师上堂僧问如何是药山境师云一任观看学云如何是境中人师云沙弥童行问师唱谁家曲宗风嗣阿谁师云天知地闻澧州夹山灵泉院仁秀禅师有僧问如何是诸佛机师云天台南岳问如何是衲衣下事师云鸟飞千里毛毬落鱼跃潭中水自浑澧州灵泉院用淳禅师上堂僧问师唱谁家曲宗风嗣阿谁师云不许夜行投明须到问如何是灵泉境师云千江流不住万派竞喧争进云如何是境中人师云走杀衲僧鄂州嘉鱼法华院法珍禅师上堂僧问如何是衣中X宝师云一任赏翫问如何是祖师西来意师云风吹蚛竹连宵响月照湖湘万里途问不落有无请师答话师云得学云未审得箇什么师云明月照临无影树曲直长短不相同唐州龙潭从晓禅师初开堂僧问师唱谁家曲宗风嗣阿谁师云四面无壁落一片坦然平问如何是龙潭境师云山从西北来水向东南下进云如何是境中人师云老僧二十五上离雪峯问肇有四不迁义如何是不迁师云秋来黄叶落春到百花新师上堂举仰山到东寺东寺问什么处来仰云广南来寺云承闻广南有镇海明珠是否仰云是寺云作何形状仰云白月即隐黑月即现寺云还将得来么仰云将得来寺云如何不呈似老僧仰云昨到沩山亦被索此珠直得无言可对无理可伸寺云老僧年迈不见沩山儞是沩山之子蟭螟虫在蚊子眼睫里作窠向十字街头叫屈土旷人稀相逢者少师拈云众中唤作呈珠话且作么生是呈珠处山僧今日与大众註破等闲莫向江边立切忌寒灰灸杀人师问新到近离什么处僧云东京师云东京有一人无姓无名子还识否僧云不识师云恁么即不从东京来僧云喏喏便下去师却令侍者请来师云适来唱喏是肯老僧不肯老僧僧无对师云洎合放过便打X庐山承天罗汉院行林禅师陞座云圣主令传祖佛音禅宗大壮理沉沉玄徒要悟真消息罗汉旌幢出帝心时有僧问朝贤亲降大众云臻祖意西来请师垂示师云分明记取进云恁么即昔日僊居传祖印今日罗汉贺明君也师云谢汝证明问皇恩亲降宣住承天未审师将何物利群生师云汝也须知恩进云非伹学人群生有赖师云不消得问如何是罗汉家风师云到者方知师上堂僧问如何是第二月师云汝更回光看问会万物为巳者其唯圣人乎未审意旨如何师云汝唤什么作万物师又云圣人道箇天地同根万物一体也不易信秪如五老峰嵯峨作么生得成一去石头又云圣人无巳难明之法还知么衲僧安身立命在此若未能晓悟得实为见谛不圆身心何遣攀缘妄想尘劳转深六贼功强千差竞起莫作等闲和尚子且识取来因明取始末方得所以道衲僧眼把定干坤绵绵不漏丝发直须恁么方有少分相应无事珍重僧问昔日维摩与文殊对谈未审阿谁先说法师云大众一时记取进云不会乞师方便师云却成赚大众进云昔日毗耶方丈内今朝罗汉法王前师云停囚长智上堂僧问天垂甘露地涌七珍未审是什么人分上事师云谢汝相报进云恁么即佛子住此地即是佛受用师云更须子细问求真真不显究道X道全虗学人拟休去师还许也无师云争敢处分问君王道合三边静法王道合又如何师云也要汝证明问大通智胜佛十劫坐道场佛法不现前不得成佛道如何得现前师云成佛也未进云便承当去如何师云成得什么佛问承古有言三际求心心不有心不有处妄元无未审是有是无师云儞将谓定当不得问佛法二字如何併除得去师云何者是佛法上堂僧问道内道外同观广大不见纤毫寻常面对如何是面对师云见什么问古佛堂前是什么人先到师云退些子问粉骨碎身未足酬一句了然超百亿如何是一句师云者回不要粉骨碎身问是箇什么得与么难会师云汝几度用心来问大音希声大象无形如何是无形底象师云山河大地师又云无形底象非同顽空还会么道箇山河大地巳是周遮何也大音大象古今牓样视听全空见闻皆丧林泉清虗猿鸟奇状妙用真常似同天降诸高德还愿乐么实谓平等一相法离见闻此若得去方悟他道音声吼唤究之则乃无言色象纷纭穷之则乃非相大家信去自然随处安乐不劳久立珍重师上堂因猫儿跳上身师乃提起示众云昔日南泉亲斩却归宗重显示玄徒如今卖与诸禅客文契分明要也无师遂抛下猫儿便归方丈X明州天童山新禅师上堂僧问昔日梵王请佛天雨四花地摇六种今日府主亲临有何祥瑞师云大众可验进云与么则天童巖畔不异灵山师云闲言语问承教有言诸佛出世尽为一大事因缘和尚今日开堂当为何事师云知恩者少进云恁么则大众侧聆学人有赖师云莫乱道问如何是天童境师云云无人种生何极水有谁教云不休问旧店新开时如何师云也秪是旧时底进云买者如何师云儞莫自谩问何物最大于天师云无过于此问如何是密作用师云何曾密问如何是烁迦罗心师云更有什么心问如何是向上关捩子师云蹋不着者多进云未审学人如何蹋得着去师云赚杀人问承古有言侬家自有同风事千里无来却肯伊如何是同风事师云谁不肯问心径未通时如何师云什么物碍问承教有言般若如大火聚此理如何师云丝毫着不得问如何是虗空师云无儞着手脚处问如何是师子吼师云莫聒人问大众云集弟子趋筵从上宗乘请师举唱师云何不早问师乃云诸上座秪如适来向伊道何不早问为复责伊问迟为复别有道理巳得底递相证明后学兄弟又作么生会奉劝诸人快须研究时不待人法眼和尚道却来不隔阴也是二十年方知好恶如今看见闲处着力于巳躬分上略不管带何不X看他古人道儞等诸人十二时中在什么处安身立命不恁么体究上座除此外别无汝作计校处便道唯有佛菩提是真归向处如今且问上座佛菩提又作么生归向珍重上堂僧问可来白云里教儞紫芝謌如何是紫芝歌师抚掌对之问如何是和尚家风师云山中无别物问万里无云时如何师云者一点什么处起问聋人听法时如何师云无可分别问将此身心奉尘剎是即名为报佛恩如何是奉尘剎底心师云方报佛恩问如何是王子宝刀师云不易见问钟声里荐取鼓鸣即颠倒未审古人意旨如何师云是儞颠倒问师持祖印归江浙独镇鄞江太白峰今日幸登无畏座请师方便显圆通师云更教我说箇什么即得师云我如今向汝诸人面前直是无开口处何以如此诸人各有本分事在总不消得看他上祖出头来于三七日中思惟如是事便道我宁不说法疾入于涅槃据他恁么道早是无限方便门开何不恁么体究如今人秪要言语多多得不济事但增忆想不入真智后来睦州和尚才见僧入门来见成公案放汝三十棒云门大师道当恁么时尽大地人总须着枷带鏁始得诸上座古人恁么道意作么生多少显露如今更蹈步向前口喃喃地驴年得相应去久立珍重上堂僧问全照咨和尚真心寥廓时如何师云儞X名全照问如何是一大事因缘师云不是小事问求之不得时如何师云用求作什么进云如何即得师云几时失来问万法不生时如何师云万法从何有问如何一法师云山河大地问如何是玄沙树子师云用地属谁问承古有言不与万法为侣者未审是什么人师云谁恁么道问如何是古佛心师云终不向汝道墻壁瓦砾是师上堂示众云本自圆成不劳机杼珍重上堂僧问世尊三昧安详而起未审祖师三昧从何而起师云谢儞报我问勤求胜积功理契古人同未审古人意旨如何师云㵎松西北风问承教有言超诸方便成十力秪如方便如何超得师云识取方便问言不干舌时如何师云争解脱得问佛四十九年说箇什么师云说梦问十二时中如何行李师云不见有十二时杭州功臣觉轲心印禅师初开堂僧问诸官侍座海众临筵学人上来乞师指示师云别处莫举问如何是功臣境师云秪恐画不就问如何是佛师云谁不瞻仰问如何是学人自巳师云者回休问人问灵灵不昧了了常知学人为什么不悟师云笑杀大众问承教有言百千诸佛尽是文殊劝发未审文殊是何人劝发师云还识文殊也未进云未晓者如何领解师云适来向儞道X什么问达磨未传心下迎释迦未解髻中珠此时若问西来意还有西来意也无师云甚处得者消息问如何是功臣家风师云争敢望诸方赞叹问如何是密室中意师云莫错洩机问如何是心地法门师云多少人构不及问旧岁巳过新岁将临如何是不迁义师云新岁事作么生问如何是本源佛性师云少子细在问如何是明月宝珠师云造次人争得见问如何是古佛心师云群生叹莫及问祖师不在东西山未审在什么处师云且讨问如何是随处三昧师云者里用不着问自从认得曹谿路了知生死不相干如何是曹谿路师云也踏未着问开口道不得时如何师云笑杀人问不将一物来时如何师云争敢望见示问昔时二祖伸三拜依位端然意若何师云想汝绍继未得问四衢道中露地而坐时如何师云傍观者丑问一佛出世时如何师云震天动地问如何是宝华境师云一任行人子细观问巳事未明乞师挑剔师云谁信儞问摩腾入汉藏教分明达磨西来有何宗旨师云善为流道问如何是宝华为人一句师云秪恐诸方未相许问如何是无底篮子盛将来师云且提去问不可以智知不以识识时如何师云欠会在问如何是涅槃师云少人入得问适来许多喧闹向什么处去也师云X好笑问久负勿弦琴请师弹一曲师云谁不羡清音问山河无隔碍光明处处透如何是处处透底光师云阿谁不见问如何是天真佛师云争敢装点问贫子还乡时如何师云未免伶俜问焦桐遇郢匠时如何师云洎错雕琢问如何是一尘师云莫错认进云恁么即谢师指示也师云有什么交涉师又云诸上座问答且置秪如古人道一尘才起大地全収一叶飞空普天秋色实乃洞明今古该括河沙情与非情咸然空寂又虑仁者信之不及喻如镜像水月虽然漝么说错解甚多且借问诸上座镜中有多少像水中有多少月若道无像去宛然光彩若道有像去迷头逐影有无且置诸上座还识得月镜也未若识得月镜去一任短长随应曲直分辉若未识得镜未明得月可谓万象纵横触途成碍于时夕中作么生得安乐去如今要省力会么各请回光返照休更踟蹰珍重温州西山护国院法端禅师开堂日僧问群僚临筵缁徒帀座学人有问请师答师云更有什么问进云恁么则大众尽得闻也师云儞闻底事作么生问如何是西岑境师云一任图𦘕问如何是佛师云秪今是什么问如何是学人自巳师云恰问着问如何是丈六金身师云天上天下唯我独尊问善财入楼阁意旨如何师云见箇什么学云见和尚师云有什么交涉X湖州八圣寺清简禅师开堂日僧问如何是祖师西来意师云不欲向汝说进云便请师说师云达磨不可再来问如何是八圣境师云眼在什么处问干闼婆王献乐迦叶为什么起舞师云今朝一曲更分明问如何是向上一路师云荡荡大家行问承教有言经行及坐卧常在于其中未审此理如何师云那箇是其中事师云先圣所言终不诳汝便道经行及坐卧常在于其中多少显露何用註解秪为不了便言此是非常之事承之者须是非常之人方得设若夙无大乘种性信力轻微自云非我佣力得物之处又不可颟顸念将去都无利益大众既然事在其中指何为外莫道理是中事是外悟是中迷是外切希子细珍重师后住明州天童山因思雪窦退居草堂至祥符七年七月十三日午前说偈云火风成身火风动神火风何眹四大等均师言讫端坐而化焚烧收舍利灵骨建塔于本山俗寿五十八僧腊四十明州雪窦山资圣寺清禅师初陞座时有僧问昔日龙宫曾请佛今朝府主远迎师轩盖临筵有何奇特师云大众可验学云此意幽微难可测乞师方便再垂言师云更要答话在学云恁么则此日巳承师的旨他时应得为流传师云且莫乱传问朝盖亲临于法会师将何物答深恩师云终不X徒然学云莫是高升宝王座善能师子吼便是么师云有什么交涉学云若不传教救迷情毕竟无能报恩者师云儞也未是知恩者问昔日灵山付法迦叶亲传今日龙象咸臻如何分付师云汝还承当得么学云巳辨师机者直下承当未晓之流如何同于上智师云阿谁未晓学云恁么则若有闻法者无一不成佛也师云闻底事作么生问师离越峤巳赴鄞川如何是不动尊师云十八离照水学云恁么则处处菩提道宛然也师云是动是静问向上一路千圣不传学者劳形如猨捉影如何是向上一路师云儞踏不着学云未达师机如何履践师云元来未在问俱胝竖指此意如何师云秪要人解问师别承天丈室巳赴雪窦道场斯日朝贵临筵便请说法师云好记取问如何是雪窦境师云石罅暗藏千载雪悬崖常泻万年冰进云恁么则非但学人大众同得观瞻去也师云是什么境致问学人久作迷方客请师指出旧家珍师云儞几时失却进云恁么则见月休观指师云儞许多时在什么处问师擕宝劒于此日愿垂方便定雌雄师云惜取头好进云恁么则廓落干坤里群邪绝众流也师云犹未惜性命在问炉香烟袅袅海众列骈骈特问西来意凭师为指宣师云莫向东边觅进云恁么则善法堂中狮子吼大千沙界一时闻也X师云闻箇什么上堂僧问白马和尚寻常称快活有病言苦意旨如何师云因谁置得师乃云白马和尚寻常呌快活快活一日得病叫苦苦院主云和尚寻常快活如今为什么却叫苦白马云且道当时是如今是后来法眼禅师代云当时但掩耳出去意作么生为当是肯他若不肯他过在什么处若肯他为什么掩耳出去且道即今是苦是乐试定当看珍重上堂僧问承教有言止止不须说我法妙难思如何是难思之法师云儞为什么却说进云恁么则终日说未甞说终日闻未甞闻师云儞也秪是念得作么生会无说无闻底道理将闻持佛佛何不自闻闻所以道夫说法者无示无听无说无闻是真说法作么生会真若不会真却成假便入邪道何处得真更须端的不可容易珍重天圣广灯录卷第二十六天圣广灯录X卍XXX天圣广灯录卷第二十七宋󳬴杭州九曲庆祥禅师俗姓沈氏钱塘人也六岁本州龙山千佛寺出家年十一受具于弥勒寺始习律乘有僧录文光者于时有名称遂师之经箱凡一览悉X记时谓得观音辨一日叹曰出世之法愿遇至人遂直造天台山法宗禅师之门师身长八尺手垂过膝法宗一见异之因僧问绝消息处如何宗曰谢指示师闻之大有所悟后回本州当吴越有国仰师名称于城中建千光王禅剎请师居之累请不赴乃归九曲旧居其地邻湖岸每春雨夕晦蛙声蚯蚓颇为喧杂师语曰吾此禅寂当应清静由是绝之殆今僧获宁居僧问如何祖师西来意师云汝问在后又问崄恶道中以何为津梁师云以此为津梁进云如何是此师云筑着汝鼻孔问无根树子向什么处栽师云汝甚处得来问湛湛园明请师一诀师云十里平湖一轮秋月进云恁么则谢师指诀也师云朦照阇梨逢露柱师戊戌岁八月七日顺世阇维后收舍利起塔俗寿六十五僧腊五十四杭州与教寺洪寿禅师俗姓曹氏以晋后主开运元年甲辰生于钱塘年未及冠告父母恳愿出家从之礼天龙寺朗智禅师为师落发受具徧游讲肆深究毗尼后参天台山韶国师一日因普请般柴坠落乃成一颂曰扑落非他物纵横不是尘山河及大地全露法王身国师然之复回故里大慈山结草为庵至大中祥符九年知州马亮请住兴教寺开堂X师陞座云钟鸣鼓响各自知时大众若更上来还成钝汉时有僧始出问次师便珍重下座晚参次僧问朝贤致请师登座未审提纲意若何师云会么学云不会师云去又云且道交他去意作么生莫是辜他么所以常向僧道堂中有粥饭寮内有茶汤儞去言不会不会也难藏便恁么信去无事珍重示守园翁颂未必生芽在苦求劬劬何以不知休工夫用尽园空阔山色长新人白头雪峯古镜颂人人有面古镜何法门而不罄参玄上士迷头缉线老婆顿悟僧举古人棒喝偈古人一棒一喝河沙妙音该括喝处能辨圣凡棒下便知死活人天眼目洞开今古悟迷顿豁德山老子当时直下更无毫末示机圆明法界性不用强脩习凡圣勿盈亏悟迷那安立弃之弃不得觅之觅那及百千亿如来成从此门入师住五载告退居上方干兴元年壬戌三月二十日端坐示寂世寿七十九僧腊六十二州民𣝕沉茶毗X之收舍利起塔于旧菴之址苏州承天永安道原禅师上堂有僧问如何是佛师云咄者旃陀罗进云学人初机乞师方便师云汝问什么学云问佛师云咄者旃陀罗又僧问如何是佛法道理师云与虵画足为鼠穿踰进云还报国恩也无师云不唯负国兼乃谤吾又僧问如何是祖师西来意师云问者如牛毛进云请师答牛毛之问师云师子咬人不逐块进云恁么即学人造次也师云一等学问罕有阇梨问莲华未出水时如何师云馨香菡萏进云出水后如何师云绝消息问如何是学人自巳师云十字街头寻不见乐桥亭下问船翁进云恁么即一切皆是也师云演若之狂未是狂问承古有言向上一路千圣不传如何是向上一路师云盘山太无端进云未审千圣还垂慈也无师云也与盘山不较多杭州龙山开化寺行明禅师陞座云大众不用近前若道来者里有佛法未来者里岂无也若道无即有分剂也若道有作么生是有底道理若于未来时体悉及到者里方有会处所以祖师云法法本来法无法无非法何于一法中有法有不法古圣大悟风幡或喝下见性棒下成道见闻知觉俯仰折旋何处不是诸佛出世祖师西来直指人心见性成佛不用一毫心力何不搆取且作么生构若构不得亦不由人X大众为什么如此十界绵绵四生活活无丝发暂相违背珍重僧问诸佛出世普为羣生和尚今日如何示徒师云更待答话在学云恁么则昔日灵山今日能仁师云由是虗言问巳登法座请示玄言师云道什么师至咸平四年无疾而终僧腊四十五世寿七十起塔于本山杭州西山奉諲山主师钱唐人姓卢氏幼年出家弱冠受具师在方丈内坐有僧问古人题维摩方丈不得意旨如何师云儞试题看学云其甲不答师云不答却好学人礼拜师云汝亲到维摩方丈来乃成颂曰维摩方丈非高格三万二千座不窄我今居处太宽宽也应容得诸禅客一日谓众曰诸人幸自可怜生教诸人信去早是无端为什么如此净名云彼自无疮勿伤之也师于天圣三年九月十五日斋时跏趺而坐结弥陀印而终俗寿八十僧腊六十庐山栖贤宝觉院澄諟禅师陛座有僧问朝盖亲临于座右请师方便演宗乘师云在座证明问慧劒再提于此日请师哮吼定雌雄师云劒在什么处进云恁么则廓落干坤里通风载众流师云野狐精问赵州石桥度驴度马三崃石桥当度何人师云虾蟇蚯蚓进云恁么则百草尽霑恩师云蹋不着问如何是栖贤境师云云开特地X新进云如何是境中人师云礼拜了退问善财弹指楼阁门开未审和尚今日如何师云验问五老幽奇即不问如何是祖师西来意师云儞怎生举似人进云恁么则全因此问也师云有什么交涉师云问话且止若论佛法应不如此争锋竞问秪如今日各各道长老开堂尽来听法且问诸人长老未开堂时还有佛法么若道无又争得到今日所以先圣道我为汝保任此事终不虗也而况至道无门见之者秪在斯须皆之者剎那万劫此莫非向上之流方能定验若是中下之士且于方便门中随宜见取不待积劫修证顿超无学作么生是无学快须荐取久立珍重上堂僧问仙洞昨朝师罢唱栖贤今日请敷宣师云来日又作么生问进云未审如何领会师云箭过新罗问承闻和尚亲见百丈是否师云闻谁说进云未审时如何师云适来犹较些子问龙离碧洞巳入云烟向上宗乘请师举唱师云别置一问来问承教有言如来无所从来亦无所去故名如来如何是如来师云儞布施大众为是呈解师又云一时来者里聚集道听长老说禅长老且不说菩提涅槃真如解脱诸人又听箇什么菩提涅槃也秪是䆿语五千四十八卷亦是闲处着到且问诸人将箇什么听为将身听为将心听身心各不相知X诸人又作么生听此事亦须是亲见始得故于方便中随宜得解始有少许相应若是佛法也不到宝觉口里说若说天下人望风结舌如无孔铁鎚久立珍重上堂僧问大众巳临于座侧请师方便为敷宣师云三十年后看取进云与么则大众得闻于未闻师云大众未许儞在进云他时专得为流通师云不用闲说问五峦那边师罢唱三崃新奇请师宣师云那边事作么生问承教有言止止不须说我法妙难思如何是难思法师云大众听者僧问进云恁么则大众有赖师云非公境界问如何是佛师云张三李四师又云未离仙居与诸人相见了才到石桥早是重说偈言且问诸人什么处是相见处那里是重说偈言处莫是正恁么时是相见处么若作此解会紧系草鞋莫错下名言好珍重上堂僧问明心惠日师巳举宝觉利物又如何师云儞试举明心惠日看进云与么则三十年后专为流通也师云钝置杀人进云未审过在什么处师云还我话头来师又云幸然无事被皷声催了上来道我参长老为是法堂里参为复法座上参长老且不曾与上座为对待上座即须自参所以玄沙和尚云我与释迦同参若解恁么十方知识一时现前若不恁么解辜负X丈夫气久立珍重上堂僧问承古人有言三界唯心万法唯识唯识唯心是一是二师云欠儞说在进云从此蒙师亲指示未了之人又若何师云静处去师又云不可净地上着粪扫便归方丈上堂僧问此是选佛处心空及第归学人如何得及第去师去不才谨退问古人斩虵意旨如何师云犹未知痛痒问学人久在浮沉乞师直指本心师云谁信儞进云未得者如何师云汝自担枷过状进云大众证明于座侧学人礼拜谢师恩师云闲言语师又云今时师僧问话印本打就箇箇一般未有一箇本分问话者看他茱萸和尚上堂道汝诸人莫向虗空里打橛有僧便出来道虗空是橛茱萸当时便棒且道者僧出来恁么道具眼不具眼茱萸当时便棒且道打他什么处大家验看珍重晚参上堂众集师云早晨不与诸人相见今晚不可无言便下座上堂僧问毗目仙人执善才手见微尘诸佛秪如未执手时见箇什么师云如今又见箇什么问三崃石桥即不问如何是和尚家风师云汝何不问石桥事师又云长老又不可索唤也若不索唤丛林冷落忽有人出来便棒又且如何道若是赏他他有甚长处X若是罚他他过在什么处莫是才恁么出来便是不得么若恁么会于佛法当看珍重上堂云正说知见时知见俱是心当心即知见知见即于今此是祖师付法偈楞严会上又道知见立知即无明本又且如何有优劣无优劣莫非久在丛林上座方能辨别若是初机后学也莫指东认西久立上堂僧问滴滴檐头坠丁当正好听古人言画出画出是何声师云儞又恁么问作么进云恁么则见月休观指归家罢问程也师云又是忘语问鸎声满谷华不芬芳如何是学人得力处师云儞怕人不知进云恁么则触处皆真师云也是闲处着力师又云法眼和尚道春日晴黄鸎鸣日暖风和煦物情更听落崖流水声古人恁道是甚时节为是迷时语悟时语试裁辨看珍重上堂僧问宝觉门下还有不及第者也无师云龙门无宿客问皷声才罢大众云臻向上宗乘乞师垂示师云儞从什么处来进云上根之者巳晓师机中下之流如何辨白师云儞且子细问达磨未来时此土还有祖师也无师云汝识祖师也未问承教有言若言如来有所说法即为谤佛此意如何师云汝犹未信在问古人云有物流动人之常情如何是不迁义师云古人大似不曾说问承教有言不持戒者名持戒教意如何师云汝且分明记取进云恁么则无自性也师云欠X汝此说师又云不持戒者名持戒是有戒可持无戒可持为是性戒为是遮戒此若不明十二时中破却不少且道什么处是破处出家人须明大乘性戒若也明得山河大地一时消殒便下座上堂僧问承教有言清净本然云何忽生山河大地未审此意如何师云汝疑什么处问求真真不有穷妄妄元无学人拟休去师还许也无师云大众总见儞问进云向上更有也无师云细看前话进云大众证明学人礼拜师云新罗未是远师上堂云大众王道平宁一雨一晴便下座僧问如何是天然底事师云我秪管看问从上诸圣从何而证师云汝从何证问承先德有言会万物为巳者其唯圣人乎未审如何是物师云还明巳也未进云学人不会师云适来却疑着上堂云佛法无事大家共行大家共止满目是色满目是声诸佛妙义于此明得千里万里归堂歇去上堂僧问大众巳临于座侧乞师一句指归源师云分明记取进云恁么则见相不生痴爱业洞然元是自家珍也师云且莫虗头问前际不来后际不去时如何师云中间事作么生进云恁么则当处出生随处灭尽也师云少观察在问昔日明心今朝惠日未审是一是二师云大众子细听进云恁么则一言才合道无二亦无三也师X云也是汝恁么会师又云他问昔日明心今朝惠日者里向他道大众子细听且道有分付处无分付处秪如恁么问见明心来见惠日来还验得么其如东问西问也不无上座若也不问惠日口似楄檐上座若问惠日直得望风结舌明眼底辨取若也未明且莫听声响好珍重上堂良久云幸好一盘饭不可强糁椒姜去虽然如此试𠯗噉看珍重一日示众云髑髅常于世界鼻存磨触家风古人与么道至亲至切虽然如此也须子细秪如须弥山与鼻孔相去多少试参详看久立苏州万寿院德兴禅师开堂日拈香毕乃云出世天机何人委知傥或未荐更立少时便陞座时有僧问缁徒帀座朝宰临筵如何是万寿最初一句师云巳不及初学云恁么则祖令巳蒙师的旨遐方尽得为宣扬师云适来向儞道什么问如何是万寿家风师云笑杀天下人学云恁么则蒙师指示也师云更不消得问祖祖相传传祖印师今得法嗣何人师云莫是虗传学云恁么则昔时百丈亲传授今朝万寿为羣迷师云恁么会争得问四众尽临于此座未审师今嗣阿谁师云大有人未审学云漝么则百丈一曲师今唱学人专得为流传也师云学人又争得问僚宰成臻于此座师将何法报君恩师云谢儞分忧问如X何是佛师云大众一时瞻仰问如何是和尚为人一句师云汝且自为问摩竭陀国亲行此令如何是此令师云天下大行问如何是万寿境师云今日总见学云恁么则亲蒙指示也师云儞作么生会境问如何是祖师西来意师云尽道返西天学云恁么则得遇于师师云阿谁得遇师乃云问答俱备其谁得意若向他求还成特地老僧久处深山比为藏拙何期今日入到万寿门下可谓藏之不得既藏之不得分明露现未审诸人阿谁先见如有见处对众出来吐露箇消息师良久众皆无语师云久立珍重越州云门雍熈永禅师上堂有僧问四海象龙俱在此一句西来请举扬师云大众证明学云玄机高峻缘难会再乞慈悲为指南师云不会人慈悲问如何是和尚家风师云谢汝捡校问昔日灵山龙女献珠得成佛学人无珠可献时如何师云莫谩大众问如何是佛法大意师云此意不小问师子未出窟时如何师云且莫哮吼学云出窟后如何师云退后着问如何是祖师西来意师云儞不会是什么意学云如何是西来意师云谢儞领话又云秪如适来向汝道不会是什么意为复是责汝为复是不对汝且作么生会若也未会明日更来问珍重上堂僧问祖祖相传传祖印师今法嗣嗣何人师X云谢汝相悉问大雄岭头亲得旨若邪谿畔指迷津学人上来请师如是师云不劳如是问象龙帀座朱紫趋筵祖意西来请师举唱师不对学云雄岭峰前亲得底若耶谿畔倍光辉师云适来作么生会问如何是云门为人一句师云一恁举似人学云恁么即一言巳播于寰中去也师云闲言语问如何是秦望峯前为人一句师云分明记取问如何是古佛径路师云谁不履践问如何是学人休心息意处师云拗折拄杖得也未问如何是迦叶门风师云喜得不坠问如何是百味具足底句师云何啻百味问心王出勅时如何师云更宣一徧看问盲龟值浮木孔时如何师云未足为幸问起灭不停时如何师云莫妄想问如何是学人得力处师云老僧亦承恩问如何是透法身句师云方便作法身问如何是不定句师云灼然疑杀人问如何是决定义师云未可执着在天圣广灯录卷第二十七天圣广灯录X卍XXX天圣广灯录卷第二十八宋󳬴杭州灵隐山玄本禅师上堂僧问蚌含未剖时如何X师云光从何来僧问临济入门便喝德山入门便棒未审此意如何师云天晴不肯去问如何是灵山境师云甚处观不足师因见僧看经问僧看什么经僧无语师乃有颂看经不识经徒劳损眼睛欲得不损眼分明识取经色空颂堂堂色里无空相皎皎空中绝色形直下色空无一二色号元来不我名杭州灵隐山玄顺庵主师萧山人也俗姓钱幼投福州支提山了悟禅师出家受具后入温州鴈荡山卓菴后止杭州灵隐寺师因离鴈荡有颂浪宕闲吟下翠微更无一法可思惟有人问我出山意蔾杖头挑破衲衣因皈天竺山事事无能一不前喜归天竺过残年饥餐困睡无余事休说壶中别有天师至祥符中复有偈云生也孰来死也孰去生死去来是寻常事多幻之方电光相似诸方亦然我亦如是本无言说余今强举请便茶毗更莫停止师言讫端坐而终僧腊五十俗寿七十福州支提山雍熈寺文翰禅师明州人于杭州灵隐山景德寺依了悟禅师出家仍受心印师陞座云大X众不假山僧露此机锋还有佛法继祖转法轮底道理么若言无此道理三世诸佛净妙法轮成断去始得便有转时不转时大众若言有法轮常转底道理今日何假山僧更陞此座转此法轮便成二头三首为什么如此秪如十方世界四时运转八节推迁物象生成日月轮照乃至风飘雨润火热氷寒三界绵绵四生浩浩为复是世间法为复是有为法无为法是转轮法还有甄别得么若未能甄别得山僧敢为决疑时有僧问尧云舜日阳和景祖风何似国风清师云可谓赴汝此问学云天人羣生类皆承此恩力师云且莫错定当问高卧烟霞藏密旨修心灭智等寒灰今朝既赴群生请少室之机望直垂师云大众见汝问学云谢师指示师云且喜没交涉问昔日灵山一会迦叶亲闻今日支提一会谁人得闻师云谁人不闻学云恁么则见闻之者顿悟无生也师云莫妄想问慈云普润三千界利人一句望师垂师云汝瞌睡作么僧乃画一圆相拓呈师云莫鬼恠学云如此之机师如何接师便打台州天台山般若寺从进禅师上堂有僧问佛未出世时还有佛法也无师云有进云如何是佛未出世时佛法师云是汝问底进云既有又用佛出世作什么师云莫为不孝之子问承先德有言清虗之理毕竟无身未审此意如何师云大似X虗空钉橛进云虗空是橛又如何师云良药秪救有命人师乃示众云后进初心无妨东问西问忽于一言半句下得箇发明处便不辜负出家行脚他古人亦如此或得一言半句便休去或筑着廅着便歇去然虽如此犹未是大丈夫在直饶不于一言半句下便会得亦未必不是大丈夫在何以故言前体道未是通人句从投机还非达者秪如道言前体道未是通人句后投机还非达者作么生便得恰好去者箇唤作玄中别唱格外高谈须是恁么人方构恁么事若未是恁么人不如且于随宜方便中讨箇会处好珍重僧问诸佛为一大事因缘出现于世师今出世当为何事师云待出世时来向汝道问古㵎寒泉时如何师云切忌饮着进云饮者如何师云丧却性命问万里无寸草何处放白牛师云万里无寸草未是放牛处进云未审什么处是放牛处师云问取石人去问学人未达自心未明诸法乞师方便指迷津师云自心即且致指何为诸法进云恁么则心法无二去也师云三四五问如何是祖师西来意师云又见一华开进云学人不会师云结果自然成问众盲摸象各说异端如何是真象师云开眼着进云恁么则得见真象也师云犹乱摸在问如何是龙济潭里龙师云不在碧波中进云未审在什么处师云X却归潭里去师又云伊问龙济潭里龙向伊道不在碧波中且道在什么处还见么诸上座若是识龙人一见便休心珍重显道偈道本绝言奇哉渊旷橐籥天地包含万家生乎人伦其用弥广休曰无根勿称有状水底之月山谷之响夫曰真虗皆为妄想诸法各住位偈诸法各住位是名真实义真实义者何无我无我所我所法既无有无皆远离由斯绝见闻眼界耳界异色象及音声沙界元周备物我甚分明师子真游戏送游方禅人祖堂曾立雪飞钖更无求一句分明了诸方自在游洞庭看远水庐岳过残秋人问忘机事唯言到九州牧童颂肥壮白牛攀角上水村骑过晓烟微满原青草从闲放謌向春风和者稀渔父颂世上如麻事不牵逍遥秪在水中天金鳞得了忘垂钓一叶轻舟看月眠越州清化山宝寿院志超禅师钱塘人也俗姓董弱X冠出家受具至闽中西明室得旨后住清化山师开堂日僧问如何是佛师云儞是什么人进云莫祇者箇便是也无师云是即勿交涉问声色二字如何除得师云儞唤什么作声色进云争柰即今何师云即今有什么师又云我宗无语句亦无一法与人设有言说俱非真实大众秖如真实底事作么生还有人举得么出来对众举看山僧为儞证明还有么若无久立珍重漳州法济禅院海蟾禅师俗姓陈泉州人也幼年行脚遇泉州西明清钖禅师一言相契后住漳州法济禅院师陞座云灵山会上百万亿众唯有迦叶一人得亲闻今日一会不异灵山且道还有亲闻者也无若有亲闻者便能续佛寿命令法久住为苦海之舟航作昏衢之日月若未能亲闻何殊当时退席之众秪如闻与未闻且作么生会为复是耳闻为复是眼见若是耳闻谁人闻若是眼见何者是见何不恁么体究众中还有问事底么出来道看时有僧问君王出世四海澄清未审法王出世有何拯济师云汝作么生会君王出世进云法王出世无他事道合君王赞大平师云莫取口头着到问若以无言说又没世尊言教若以有说恐漏洩祖师西来去此二途师意如何师云总是汝恁么道问云台延庆巳听指迷今日漳城望垂提耳师云汝试举云台X延庆看进云今日漳城岂无方便师云适来岂是责汝进云两处迷从归坦道一轮宝月又腾辉师云是何言欤上堂僧问如何是古佛心师云秪如今师云三世诸佛六代祖师亦未曾与仁者暂时离隔莫不长垂恩德左提右挈仁者未必不依而行之作么生违背得他恩德如阎浮提日出扶桑大地众生有情无情尽承光辉所有一切种种事业皆在光影古人也说如鱼在水如鸟飞空乃至扬鬣掉尾升高自下还解离得湿性空体也无若离得湿性空体向什么处安身立命何不恁么体究取知恩者少负恩者多奉劝上座且知恩好珍重僧问承和尚有言直道便休去亦是祖师来后未审如今便休去什么处是祖师来后师云道上座不先陀得么进云恁么即亲见祖师也师云大众总见汝进云祖师未来时此道有谁知师云不信道进云凡圣不曾异丝发更无差师云休去得也问承教有言见闻为种八难超十地之阶如何是见闻为种师抚掌一下进云如何是八难超十地之阶师云汝适来作么生会漳州净众传先禅师陞座僧问承教有言若能转物即同如来秪如目前诸法且作么生转师云那箇是目前法进云如何则诸法凝然皆同无相也师云汝自败阙问少室闻五叶之华今日听一X乘之理如何是一乘之理师云汝作么生听进云恁么即无二亦无三去师云谁敢信汝进云大众临筵焉敢造次师云礼拜着问此座高广吾不能陞和尚今日为什么陞得师云汝不是问此座问贤侯特地申三请法座初临事若何师云谁向汝恁么道进云恁么即幸向今朝申一问六国从此不知音师云汝不知音泉州灵台山令岑禅师初陞座维那白槌云法筵龙象众当观第一义师云第一义见成本无异说大众且作么生观作有相观作无相观若作有相观即是邪见若作无相观即是断见不有不无且作么生观直饶恁么会得去亦是週遮然虽如此今日岂无方便乃陞座时有僧问承和尚有言直饶恁么会得去亦是週遮如何即是师云如何即是进云也知真谛无兔马之遗踪柰何般若有浅深之照师云也者阇梨自生分别进云恁么即舜若多性可销亡烁迦罗心无动转去也师云闲言语问昔日五峯今朝云台如何是不动尊师云进前一步进云恁么即开慧眼去也师云未在问教中有言为无为实不实法如何是实不实法师云是有为是无为问如何是云台境师云前山后山学云如何是境中人师云瞌睡汉师于本院坐化阇维之舌不坏収舍利同起塔杭州南山资国圆进山主钱塘人也幼岁婺州禾山X出家受具后至抚州崇寿契稠禅师法席师乃问如何是和尚为人一句稠云观音院里举上蓝院里举师闻斯语从此契悟僧问丹霞烧木佛意旨如何师云招因带果僧问鹅王择乳意旨如何师云一拨良琴顿清宾主问古人闻木鱼声云又打我也意旨如何师云一等警众问古人道庭前栢树子意旨如何师云碧眼胡僧笑点头问古人道东家作驴西家作马意旨如何师云相识满天下湖州何山宣化院晓禅师上堂僧问如何是何山境师云猨啼在上峯进云如何是境中人师云还识境也未问如何是佛师云众人瞻仰袁州仰山太平兴国院择和禅师开堂日僧问府衙受请崇胜宣扬未审当为何事师云将谓儞证明进云师既如是灵山会上又如何师云是今是古问郡侯䖍请命不异匿王心如何得示真实相师云有也未进云如何委的师云礼拜了退问古人道沩山镜仰山镜未审古人意旨如何师云儞更回光看洪州龙沙章江院昭达禅师上堂僧问天得一以清地得一以宁和尚得一又如何师云证明得么进云上根之者巳晓师机中下之流如何领会师云阇梨作么生会问昔时赵州三等接人今日朝宰临筵师如何接师云即今是进云昔时赵州X今日和尚师云且莫错定当临江军建山慧力院绍珍禅师上堂僧问金鸡未鸣时如何师云是何时节进云鸣后如何师云却不知时问师子未出窟时如何师云在那里进云出窟后如何师云且走问世尊无言迦叶无语学人上来请师证据师云且举福州古田灵峯道诚禅师上堂僧问承古人有言佛佛授手祖祖相传未审此理如何师云那斥古人恁么道进云秪如道吾有正法眼付嘱大迦叶又作么生师云不方好眼进云恁么即千圣不传方是的一言合道未为真师云真箇谩语问祖祖相传传祖印师今得法嗣何人师云阿谁不知进云昔时罗汉亲承嘱今日灵峯度有情师云者里不消得问承教有言于三七日中思惟如是事未审是什么事师云更莫思惟进云秪如古人道体解大道又作么生师云秪欠解在洪州大宁院庆璁禅师上堂僧问不因众请无由得见不因师说无由得闻既见既闻又成声色学人上来师意如何师云饱丛林问道泰不传天子今时人尽唱太平謌未审师今意旨如何师云山僧罪过问如何是祖师西来意师云喫问如何是佛师云须弥山问祖祖相传传祖印师今得法嗣何人师云有水皆含月无山不带云上堂云生死涅槃犹如作梦且道三世诸佛释迦老X子有什么长处然虽如此莫错会好拍手一下便下座僧问四见见时无见见山河大地又如何师云莫忘想问承古有言东山西岭青未审意旨如何师云东山西岭青雨下却天晴更问箇中意鹁鸠生鹞鹰兴国军延寿院慧禅师开堂日僧问师登宝座群牧亲临学人上来请师一接师云从什么处来进云大众证明学人礼拜师云傍观者丑问德云不下妙峯顶善才何处得参寻师云汝还见么进云恁么则亲见文殊师云有什么交涉漳州报恩院传进禅师上堂僧问不落师机请垂方便师云休去得么进云恁么即道因言下了佛不在他求也师云棒打石师子头问县宰坚令扬祖道利人之句若为宣师云莫辜负汝么进云恁么即甘雨虽然同澍润根叶茎柰有差殊师云恠别人又争得袁州崇胜院楚齐禅师开堂僧问朝宰巳临于法会崇胜家风事若何师云还解证明么学云恁么即朝宰聆音人天有赖也师云也不得麤心问大众骈阗祖座侧西来祖意事如何师云分明记取进云恁么则瞻之不覩不覩常存也师云也须子细问祖祖相传传祖印师今得法嗣何人师云也要大众证明进云恁么即五老峯前亲得旨二王台畔接迷徒也师云且莫错定当X漳州隆福院绍珍禅师陞座云恁师举唱宗乘大众还相体悉得也无若相体悉得也可谓触处祖风未掌间断尘中妙旨物物真心终日繁兴都无所得众中有达者大家证明令法久住后学初心有疑请问时有僧问群主虔请海众骈阗达磨西来乞师垂示师云惬意么进云争柰学人疑在师云疑箇什么问东去竺干机未晓西来一句请师提师云即今在什么处问如何是隆福境师云万象遮不得进云如何是境中人师云识取好天圣广灯录卷第二十八天圣广灯录X卍XXX天圣广灯录卷第二十九宋󳬴南康军云居山契瑰禅师上堂有僧问承古有言服像虽殊妙明不二为什么众生日用而不知师云过在什么处学云恁么即明妄非他觉明为咎也师云且子细好师云诸上座人人具足各各圆成僧是僧俗是俗男是男女是女现行现用譊讹在什么处为什么特地不知去过在阿谁恁么说话事不获巳还有会处么于此会得不妨省径更若意思卜度转疎转远不如歇去珍重上堂僧问承古有言路逢死虵莫打杀无底篮子盛X将归未审师还受也无师云儞什么处得来学云恁么即不虗施也师云却且提取去师又云诸上座佛法也无事寻常向诸人道不用求真唯须息见还息得也未若也息得见尽情忘体露真修若也不息且问诸人即今见箇什么还有证明处么若也明得许上座有箇入处如若不会徒学多生珍重上堂僧问如何是佛师云赞叹不及学云莫秪者箇便是师云不令人赞叹问皷声才罢大众云臻佛法省径处乞师指示师云便好散去学云恁么即全因此日也师云礼拜了退杭州灵隐山南院慈济文胜禅师俗姓刘氏婺州人也幼岁出家受具造云居山齐禅师法席云居问为复学佛法来游山翫水来师云向重日久远离婺州居云是什么物恁么来师云特伸礼觐居云汝若为佛法来什么处不是汝悟处师默然不对云居上堂举庞居士问马大师不与万法为侣者是什么人大师云待儞一口噏尽西江水即向汝道居士从此顿悟又云不与万法为侣者且道是阿谁师从此契悟更不他游后住灵隐寺师开堂日陞座云大施门开所须一任于此构得谓之巳物现前还构得么时有僧问僚宰共临此会缁儒竞集兹筵祖意西来请师为众师云散去得未学云恁么则一音普润于沙界学人此问不虗施也师云儞作么生会问昔日梵王请佛盖为X群生今朝大谏请师当为何事师云汝也须感谢大谏学云恁么则非伹学人人天有赖师云赖箇什么问承教有言汝既慇懃三请岂得不说如何是说师云善思念之学云五千退席又如何师云退亦佳矣问祖祖相传传祖印师今得法嗣何人师云汝争证明得学云恁么则欧阜早年亲得旨灵山今日度群生也师云汝得什么旨问如何是灵山境师云郢手难图画凭君子细看问古鑑未磨时如何师云古鑑学云磨后如何师云古鑑学云未审分不分师云更照看问如何是和尚家风师云莫讶荒疎学云忽遇客来又作么生师云喫茶去师自承天寺辞退法席之后数载隐居本州兴庆庵至天圣四年朝廷以故驸马都尉吴元扆宅特舍为精舍御书赐额为慈孝寺于京国中肇建禅林是年春诏俾住持行至楚州感疾而逝临终前有颂云住亦何依去亦何灭休问旨归秋天一月台州瑞巖院义海禅师霅川人也姓胡氏冠岁出家受具造云居法席云居问什么物恁么来师于言下大悟遂作一颂云居什么物问着头恍惚直下便承当犹是自埋没后归故里祥符中郡牧刀衎请师出世住报本禅院师陞座僧问如何是祖师西来意师云若到诸X方但道报本不解答话问如何是和尚家风师云无讳忌进云忽遇触忤和尚又如何师云不解作客劳烦主人问释迦掩室于摩竭净名杜口于毗耶未审和尚如何示众师云汝不欲我开谈学云未晓师机师云且退问法身还有用也无师云儞特置此问学云如何得不用去师云死汉问如何是无德真人师云者里无安排儞处上堂云古人道我今为汝保任此事终不虗也虽然如此作么生会此事且莫失人保持请歇师于天圣三年八月三日三更示寂焚烧后収舍利起塔于本山俗寿五十六僧腊三十二杭州龙华山悟乘禅师俗姓程氏处州人也幼岁出家受具遂至云居问云如何是大道之源云居云从甚处流出因兹大悟举无疑滞咸平中州牧请坐龙华道场师开堂日僧问一佛出世诸天捧足和尚出世什么人捧足师云足认来意问如何是佛师云向儞道三十二相得么问如何是龙华为人一句师云别无善巧问迦叶门风师绍续乞师方便指昏迷学云须知慙愧学云争奈不明何师云莫谩大众师一坐道场二十余载至干兴元年六月朔旦书偈云吾有一诀凡圣同辙珍重禅流是生是灭俨然而逝俗寿五十九起塔于本山X明州广慧禅院志全禅师钱塘人俗姓卫氏依本郡广润院出家受具得法于云居齐禅师禅师问古人道阿那箇魔魅教儞出家阿那箇魔魅教儞行脚今日阿那箇魔魅教儞到者里师于言下契悟祥符中信州牧请开堂干兴元年明州请住广慧禅剎师陞堂僧问如何是衲僧本分事师云儞莫钝致我僧礼拜师云却是大众钝致阇梨便下座师上堂僧问贼不打贫儿家时如何师云说向人也不信进云恁么则礼拜而退也师云得箇什么明州大梅山居煦禅师永嘉人俗姓周氏依天台般若寺出家受具参云居齐禅师云居问汝从甚处来若从僧堂来即是谩语不从僧堂来又是自瞒汝从甚处来师于言下顿悟祥符中住大梅山保福禅院师上堂僧问见闻不脱如水里月此理如何师云不可谑儞也学云恁么则见闻幸有真消息水月腾辉更好观也师云儞却谑我问如何是古佛心师云不用更沉吟问古人面壁意旨如何师云但恁么会学云未审如何领会师云且礼拜问玄沙见虎意旨如何师云儞还曾见么学云恁么即处处真尘尘尽是本来人也师云大众且道者僧身命知落处也未问诸方幸有惊人句保福如何赐一言师云却成笑杀诸方处州南明山仁寿院惟宿禅师开堂日未陞座云大众休道此座高广吾不能陞山僧道常陞此座与诸X人对谈第一义谛诸人还信也无久参上座同共证明其如未晓重涉繁辞便陞座维那白槌云法筵龙象众当观第一义师云更不劳观也第一义现前若也再观却成废力时有僧出礼拜师云劳而无功问昔日梵王请佛盖为群生今日郡牧请师当为何事师云都官不虗相请学云恁么则都官证明学人礼谢师云莫谑都官问祖祖相传传祖印师今得法嗣何人师云儞恐大众不知问谈真则逆俗顺俗则违真师如何示人师云儞也不得辜恩学云若不申问焉晓师机师云饱丛林问法法不隐藏古今常显露如何是显露底法师云见示大众学云恁么则学人谨退也师云知过必改杭州龙华山宝乘寺有忠宝月禅师永嘉人也姓郑氏依本州开元寺出家受具造云居齐禅师法席云居问从什么处来师云浙中来居云是什么物恁么来师拟祗对居云钝根阿师参众去师从此歇心枢衣数载至祥符初住杭州法雨院于天圣年牧主李及请居龙华道场焉师开堂日僧问昨日灵山今朝法雨未审是一是二师云更须子细问如何是佛师云孰不瞻仰问如何是西来意师云几人曾问来师住龙华上堂僧问元首明哉股肱良哉师登宝座如何谈道师云汝作么生会学云恁么即一X言归有道万象出无心师云恁么会又争得湖州报本禅院义圆禅师开堂日州牧与大众既集师拈香毕僧问朝尽临筵祖风再扇向上宗乘请师举唱师云郎中证明学云恁么则一音才震四众咸闻也师云闻底事作么生问师登宝座大众云臻从上宗乘如何指示师云若到诸方切忌错举进云恁么即信受奉行去也师云儞作么生信受学云三乘教典曲为今时达磨西来抑而印可也师云未信儞在问如何是祖师西来意师云更答话在南康军云居山慧震禅师上堂僧问灵山一会迦叶亲闻此日一会何人得闻师云阇梨不妨惺惺学云未审如何领会师云将谓刢利问古鑑未磨时如何师云光彩何分学云磨后如何师云大家总见问皷声才绝清众咸臻为人一句乞师垂示师云刢利人难得学云恁么则人天有赖师云闲言语问如何是佛法大意师云大意秪如此问龙女献珠得成佛学人无珠可献还得成佛也无师云无珠争得成佛学云恁么即学人无分也师云不恁么会学云未审师意如何师云待汝悟了向汝道师又云大凡佛法也须是有箇发明处始得若无发明处假饶千问万问秪是随言逐句并无一箇领会处枉用工夫奉劝诸人且体究觅箇悟处珍重X润州甘露禅院真禅师开堂日僧问昔日梵王请佛盖为群生知郡请师当为何事师云儞道为什么事问圣教有言槌钟告四方请师为说法师云儞道大众不知学云恁么即甘露门中普润群生也师云也须子细问灵山一会迦叶亲闻今日一会什么人得闻师云儞几时到灵山学云恁么即大众侧聆师子吼也师云莫乱道问承古有言光非照境境亦非存光境俱忘复是何物师云争敢别注解学云岂无方便师云不妨会人言语问承古有言毗卢藏中有大经卷即不问如何是毗卢藏师云大众尽见问如何是甘露家风师云一切成见进云恁么即明君垂睿泽西祖转芬芳也师云也不得错会问生死到来如何回避师云那箇是生死师上堂云佛法总不消如此祖师西来直示玄旨教诸人有箇省径入处立地参取古佛如今立地了也且道古佛在什么处诸人还见么若有会处便与善才同参不必楼阁门前顿超诸位亦不让于诸圣一分子秪许他先不可既有如是风格请诸人绍取依而行之久立珍重庐山惠日院达禅师上堂僧问师离脩水得届仙居如何是不动尊师云儞从什么处来问罗汉也恁么道宝觉也恁么道未审惠日如何道师云别处作么生问马师登座百丈卷席未审意旨如何X师云刢利人难得学云恁么则师归方丈大众归堂师云儞又作么生会学人礼拜师云莫虗头师又云马祖上堂百丈卷席若是衲僧便合知时不劳久立上堂僧问青萝黄缘直上寒松之顶白云澹泞出没太虗之中学人上来乞师指示师云非君境界进云学人未会乞师方便师云适来不谩道问如何是仙居家风师云何似诸方问如何是释迦实劒师云非但能摧外道心亦曾落却天魔胆上堂僧问祖佛未出世时还有佛法也无师云祖佛什么时出世进云恁么则未离兜率巳降阎浮不度长江居少室也师云也是儞恁么会问一得永得时如何师云儞得底事作么生进云恁么则青霄云外鹤独立万年松师云我也未信儞在问祖师西来直指人心见性成佛未审意旨如何师云儞还信得及么问华开华落人皆委秋去冬来事若何师云委底事作么生进云恁么则往来人自老今古月长新师云有什么交涉师又云祖师西来教外单传心印直指人心见性成佛诸上座更不用再三珍重师上堂云此方真教体清净在音闻随机设化应物施为古人拣择一门要人易解易入且如楞严会上诸大圣人各述箇悟由岂是不知贵要后人从此而去如是不思议事设化多途无乖一揆诸上座此事X也不在多闻记持愽达古今自信取了各自修行不劳久立明州大梅山保福居素禅师上堂僧问灵山一会迦叶亲闻今日一会谁人得闻师云迦叶闻底事作么生进云今日岂是虗施此问也师云适来将谓是进云恁么即昔日灵山今朝梅峯也师云且休得么问如何是和尚家风师云不避讥嫌问蚌含未剖时如何师云谢见示问欲入无为海须乘般若船如何是般若船师云到岸也未问承古有言不起纤毫脩学心无相光中常自在未审此理如何师云又成费力进云乞师再垂方便师云何如古人问一即一切如何是一师云香台露柱进云争柰香台露柱何师云情知汝不柰何问佛真法身犹若虗空如今虗空现前为什么不见佛师云为汝好眼问如何是道师云问取门前按山进云秪者便是也无师云元来不解问问正说知见时知见俱是心知见即不问如何是心师云此问不当道云为什么不当师云为儞无知见上堂云汝但不循动静合离恬变通塞生灭明暗如是十二类诸有为相随拔一根脱黏内复复归元真发本明耀耀性发明诸余五黏应拔圆脱不由前尘所起知见明不循根寄根明发由是六根互相为用诸上座此是楞严经中如来标指如今不了者盖为X外见诸法内有一心能所交驰轮回于生死元是一精明分为六和合一处成休伏六用皆不成又道一根既返源六根成解脱但得返源便得傥若返源去也然后眼得为色耳得为声鼻得为香舌得为味身得为触意得为法随缘了达任性纵横得无罣碍但恁么会好久立珍重僧问如何是佛未出世巳前事师云众人要知进云出世后事如何师云待别时来向汝道越州清化山宝寿子昌禅师姓朱氏苏州人也本州开元寺出家受具诣云居山契悟于祥符年越州清化山请师出世师开堂日维那白槌云法筵龙象众当观第一义师云以斯观者名为正观若他观者非见佛也且问诸人还解恁么观得么未能如是有疑请问时有僧问久乃不闻师子吼请师一句震雷音师云儞什么处去来问鸿钟大击法皷遐闻如何是和尚为人一句师云展转为流通问须菩提唱无说而显道释梵绝听而雨华未审今日谁是闻者师云秪欠雨华在师后住杭州广法院不疾而终阇维之后収舍利起塔于本山师俗寿五十二僧腊四十五衢州显圣寺居曜禅师上堂僧问祖祖相传传祖印师今得法嗣何人师云人天大众前进云恁么即云居一只箭今日射三衢师云情知儞恁么会X问如何是祖师西来意师云前后宗师答未休问天得一以清地得一以宁和尚得一又如何师云说什么天地进云还有利人分也无师云大众笑儞问如何是和尚家风师云老僧自来秪如此潭州兴化寺善能禅师开堂日僧问大众云集请师举唱宗乘师云好问着进云恁么则不负于师也师云莫用力问久处龙门如何得达师云汝幸是龙门客问如何是学人深深的的底事师云许儞一着问如何是兴化境师云观瞻不足进云如何是境中人师云还见也未问如何是佛师云儞问不是进云学人不会乞师指示师云且礼拜着上堂云大众道箇省要巳是周遮然虽如是且莫错会久立珍重荆门军清谿山清禅师上堂僧问如何披露与道相应师云儞几曾披露即与道不相应问如何是观音妙智力师云能救世间苦问如何是祖师意师云问取露柱进云如何是露柱意师云适来向道什么问古路坦然如何履践师云儞是行脚人问心心不动时如何师云者钝汉进云恁么即礼谢师恩师云且莫麤心师上堂云初心未会会取若会不坏世间不出世间诸上座恁么说底话是出世间语是不出世间语要会么世间凝然一味法界久立珍重X潭州北禅崇胜寺觉宁禅师上堂立云今日还有人问话么时有僧问如何是佛法大意师下座归方丈僧问如何是本来宗旨师云幸是出家人问如何是文殊师云儞须识取普贤进云恁么即依而行之也师云莫错会问如何是三界师云儞唤什么作三界进云恁么即无三界也师云儞适来问什么问如何是道师云儞还识得也未进云恁么即谢师证照也师云速礼拜着师上堂云如来光中映令暂现现即现也且唤什么作如来光珍重杭州南山省堂主师姓杨氏谢池人也福州黄蘗出家受具后自云居得法一日因经堂内有僧看经召师云世尊元来三十成道师云日许多时什么处去来僧无语因官人入寺见木数条遂指问师云良匠无余材者箇什么处得来师云用不尽底僧问九年面壁意旨如何师云与天下人为牓样师遂有颂祖师面壁九年余此是西来未上机直至如今天下客强将言句为施为牧童颂二首蒙蒙烟雨草春肥牧去随时忘却归闲插野草了角上不能相悉谓狂机又牧童自有牧童亲岂与常流作并邻X一笛吹从林下过逍遥谁爱入红尘天圣广灯录卷第二十九天圣广灯录X卍XXX天圣广灯录卷第三十宋󳬴杭州南山兴教寺惟一禅师初开堂陞座维那白槌云法筵龙象众当观第一义师云重言不当大众还委么且作么生是第一义若自观者名为正观若佗观者名为邪观或有问话请埀见示时有僧问觉华开处徧满娑婆祖意西来合谈何事师云孤猨呌落中巖月野客吟残半夜灯进云恁么则昔日灵山今朝兴教师云相识满天下知心有几人学人伫思师云速还三拜问师唱谁家曲宗风嗣阿谁师云不避来机速当一问进云恁么则五老峯前亲得旨今朝兴教度群迷师云不是智音者那能辨浊清问承古有言如来有正法眼藏付嘱摩诃迦叶和尚今朝当付何人师云者里有多少人进云未晓者如何领会师云还我话来上堂僧问不落见闻请师答话师云三十年后问众手淘金谁是得者师云是儞眼皮重进云恁么则骏马不移蹄师云金在什么处问狂风忽起扫荡烟云学人到此为什么不会师云真箇X不会进云不探龙领争获骊珠师云珠在什么处问达磨未来时如何师云索桥路险人难度进云来后如何师云少林闲坐九年余问牛头未见四祖时如何师云南来冬熟笋进云见后如何师云北去夏宜桃问佛末出世时如何师云白云数重进云出世后如何师云青山一带问如何是道师云刺头入荒草进云如何是道中人师云干屎橛问曹谿一曲师亲唱未审如何和得齐师云儞试道看进云恁么则谢师举唱师云秪为宫商调不同问大耳三藏第三度为什么不见国师师云脚跟下看进云如何得见师云草鞋根断问和尚未见栖贤时如何师云春来好寒进云见后如何师云秋去盛热真州定山惟素山主有僧问古人拈槌竖拂不当宗乘未审山主如何为人师云旦莫强惺惺进云恁么则却成起动也师云龙头虵尾汉问如何是不迁师云暑往寒来进云恁么则迁去也师云啼得血流无用处问达磨心印师巳晓试举家风对众看师云门前有箇长松树夜半子规来上啼进云恁么则白鼍一派流注十方师云日月丽天风云难蔽问知师洞达诸方旨临机不答旧时禅如何是新奇师云若到诸方不得错举进云学人慇懃于座右莫不秪此是新奇师云折X草量天问如何是定山境师云清风满院进云忽遇客来将何祇待师云莫嫌冷澹师云若论家风与境也不易酬对多见指定处所教他不得自在曾有僧问大随如何是和尚家风答云赤土上画簸箕又云肚皮上不贴牓且问诸人作么生会更有夹山云门临济风穴皆有此话播于诸方各各施设不同又作么生会法无异辙殊途同归若要省力易会但识取自家桑梓便能绍得家业随处解脱应用现前天地同根万物一体唤作衲僧眼睛緜緜不漏丝发苟或于此不明徒自伶俜辛苦有僧问众手淘金谁是得者师云莫作贵进云不作贵又如何师云金在什么处问如何是佛师云含齿戴发进云恁么则人人具足师云远之又远问如何是不生不灭法师云春到百华开秋来群木落进云恁么则一年一度春也师云欠子细在问牛头未见四祖时如何师云成象立业进云见后如何师云立业成家问如何是一味法界师云花红柳绿进云如何是定山路师云峭进云履践者如何师云崄问万法归一一归何所师云一叶落天下秋进云如何领会师云三十年后问承教有言无上法王有大陀罗尼门名为圆觉流出一切清净真如菩提涅槃未审圆觉从什么处流出师云山僧顶戴有分进云恁么则信受奉行师云依稀似曲才X堪听师又云将知佛法须是彻底悟得方能始终一贯作用施为得其自在若是学成者终有剂限子细穷究便随末忘本唤作流浪生死无本可据所以教中云何况能以有思惟心测度如来圆觉境界如取萤火烧须弥山终不能着若论此事无用心处亦非懈怠而得却请上座各自回光返照与道稍有相应其如不达宗旨总成逐块僧问十二时中如何得与道相应师云皇天无亲唯德是辅进云恁么则不假脩证也师云三生六十劫问如何是深山巖崖逈绝无人处佛法师云月明千嶂里风动万年枝进云恁么则处处菩提道明明功德林师云薰天炙地问如何是佛法大意师云山高海深问不见一法即如来方得名为观自在如何是观自在师云好好礼三拜进云莫秪者便是师云十万八千苏州西山尧峰院颢暹禅师初开堂有僧问法筵龙象众当观第一义如何是第一义师云儞去什么处来问海门三级浪专听一声雷时如何师云犹是未警发在问如何是佛师云无比不思议问先圣出世为一大事因缘和尚今日出世当为何人师云秪恐儞未是其人问如何是祖师西来意师云尽道九年曾面壁问如来路上无私曲便请玄音和一场师云莫并巴儿曲须超白雪X辞问祖祖相传传祖印师今得法嗣何人师云同道方知问如何是和尚为人一句师云山僧自来不曾容易上堂云止止不须说言诠道复优有疑如未决对众莫淹留时有僧问学人有疑请师决师云者回更莫淹留问未经炉冶时如何师云争得成器问善财徧参还具本分事也无师云善财徧参为什么事问一念万年时如何师云还得尽善也未问心径未通时如何师云是谁之过问能所俱忘时如何师云那箇是儞忘底能所问如何是真规自宛然师云千圣不能宣问如何是道师云尧舜其犹病诸问如何是密作用师云秪恐大众未肯儞问学人乍入丛林乞师一接师云去问承教有言是法平等无有高下如何是平等底法师云尧峯高宝华低学云恁么则却成高下去也师云情知儞恁么会问承教有言妙湛总持不动尊首楞严王世希有如何是不动尊师云世希有学云恁么则不动真际随处发挥去也师云却不令人赞叹师云诸上座秪如此僧问不动尊山僧向他道在希有意旨又且如何莫是三秪果满万行功圆是世之希有么又莫是当人分上本自圆成不劳修证么若也恁么会实谓妄认缘尘分别影事既不许上座恁么会向者里作么生承当若也承当得便乃不从一X地主一地寂灭性中无有异若向者里承当未得不免须待龙华重授记在各请歇去珍重上堂闻雷声乃示众云还闻雷声么还知起处么若知起处便知身命落处若也不知所以古人道不知天地者刚道有干坤不如喫茶去上堂僧问如何是尧峯境师云多少人看望不足问如何是道师云夕死可矣问如何是金刚力士师云者里用不着问如何是孤峯节操松师云而今未堪看更待雪霜中问如何是佛师云休更历僧祇问鱼龙得水时如何师云踊跃无尽问片云出洞时如何师云何必龙吟问亡僧迁化向什么处去也师云苍天苍天师复云大众秪如未后一僧问亡僧迁化向什么处去也山僧向化道苍天苍天且道意旨落在什么处莫是悲伤迁逝痛忆道人么若乃恁么评论实谓罔知去处要知去处么更不用久立歇去师春日上堂云久去春来楼阁门开若也入得不用俳徊诸上座还向者里入得也未若也入得所以古人道是处是弥勒无门无善才若也入之未得自是诸上座狂走更不忉忉久立珍重苏州吴江圣寿院志昇禅师初开堂时有僧问知师久酝葡萄酒今朝慈济为谁开师云想儞也未知滋味进云恁么则优昙华扸法界馨香佛日初开昏衢永耀师云不劳如此问宝座既登于此日X家风一句请师宣师云儞还证明得么学云恁么则人天有赖四众咸忻师云闲言语问师赴群心扬祖道未知祖道嗣何方师云同道方知学云恁么则锦里昔年亲得旨松江今日度群迷师云却不是我同道问四众临筵当此日玄机一决为谁宣师云儞不妨刢利进云恁么则非唯大众朝宰霑恩师云莫乱道上堂僧问如何是佛师云人天赞莫及师又云若论佛法更有什么事所以道古今山河古今日月古今人伦古今城郭唤作平等法门绝前后际诸人还信得及么若信得及依而行之久立珍重杭州临安县功臣山开化院守如禅师初开堂日有僧问朝宰既伸于三请师将何法报深恩师云何以儞特致问如何是功臣为人一句师云自来不曾埋没人问承教有言清净本然云何忽生山河大地师云且道是谁致得进云恁么则满眼青山无寸树极目渌水绝波澜师云也是错会问如何是功臣境师云上座合具行脚眼进云恁么则峨嵋凝千寻雪鳌背巍笼五色烟师云勿交涉问皷声雄震云徒集利人一句请师宣师云也须是儞重发扬始得进云学人秪恁么师意又如何师云将谓汝会我意师又云晨朝一粥诸人巳各知时如今不可更要山僧处分喫茶去便下座上堂云大众还知道圣僧同诸人到者里么X既劳尊降焉敢稽留久立珍重杭州景德灵隐寺惠明禅师延珊筠阳人也俗姓张年十三出家二十受具二十三行脚徧参知识景德二年游钱塘遂挂钖于灵隐前住持慈济大师文胜一日示众云纵目所观复何所见才闻有悟乃为颂曰纵目所观一何覩烟风叠嶂翠崔嵬若晓自心非万法祖师谁道是西来天禧二年府主马侍郎请开堂昇座维那白槌云法筵龙象众当观第一义师云还观得么且作么生观为复向长走陞座处观为复向维那白槌处观若恁么观即没交涉时有僧问昔日梵王请佛布演三乘今日侍郎请师当说何法师云今日何似当时进云恁么则人天有赖师云赖箇什么问祖祖相传传祖印师今得法嗣何人师云儞也证明不得进云恁么则灵隐得旨云居师孙师云莫乱道问承侍郎牋疏有言黄花翠竹当斩直示于真如学人上来请师直示师云侍郎曲为上座进云恁么则赵州栢树人人委灵隐黄花处处开师云儞也报侍郎恩未得问如何是灵隐境师云一任观取进云如何是境中人师云儞作么生会境问不涉有无请师道师云话堕也问如何是道师云道远乎哉问如何是佛师云巍巍堂堂问如何是观音入理之门师云我X亦从中证问承古有言不是风动不是幡动未审此理如何师云歇去得也未问学人巳踏破明暗双关请师一接师云费力作么问如何是露地白牛师云头角甚分明问如何是正真一路师云丝发不通进云恁么则依而行之师云莫乱走问山岳无亏时如何师云白云横洞口上堂云与上座一线道且作么生持论佛法若也水洩不通便教上座无安身立命处当此之时祖佛出头来也有二十棒分恁么道山僧还有过也无不见云门大师道世尊生下周行七步日顾四方一手指天一手指地云天上天下唯我独尊我当初若见一棒打杀与狗𠴬却何以如此图得天下太平且道云门恁么说话有佛法道理也无虽然如此云门也秪具一只眼久立珍重秋示众秋风萧索凋黄叶几处衣砧声切切此箇圆成入理门何处更教余重说居山自爱居山独守愚白云来往岂相疎有时茶罢林间去信脚腾腾步不虗其二自爱居山任寂寥岂同尘世事喧嚣松门秪在烟霞际到者方知路不遥常州荐福院归则禅师上堂日僧问请师一言令学X人达本源师云汝是行脚人进云未达者又如何师云谁是未达者问如何是祖师西来意师云东畔打钟声问知师巳唱胡家曲未审宗风嗣阿谁师云宗风谁不知进云一曲巳蒙师举唱学人抚掌又如何师云汝未是知音者湖州何山宣化院惠忠禅师开堂日维那白槌云法筵龙象众当观第一义师云唯在谛观不须求觅恁么告报却成重说偈言若据适来维那白了便好散去既若未散有事请问时有僧问一佛出世天雨四华地摇六动和尚出世有何祥瑞师云更不要雨华进云恁么则大众霑恩学人礼谢师云我却谢儞问优钵华易见善知识难逢学人无问请师不答师云莫谩大象进云还有向上事也无师云儞唤什么作向上事问如何是何山境师云雨来山色暗云出洞中明进云今日亲得观光也师云见什么问诸佛出世转大法轮和尚出世如何为人师云儞什么处见诸佛出世进云还有奇特事也无师云莫寐语问祖风荡荡时如何师云儞是行脚僧杭州灵凤山太守禅院惠端禅师俗姓吕常州无钖县人依杭州龙华寺悟乘禅师出家受具得法于本师更不他游师初陞座时有僧问优昙华折人皆委祖令亲行事若何师云识法者惧进云恁么则施行有据师云人小胆大问承闻和尚亲见X龙华是否师云承闻谁说进云巳遂成山志何忘立雪功师云闲言语问如何是佛法大意师云一人举令进云如何领会师云四海晏清问梵王请佛盖为群生施主请师当为何事师云少人证据进云施主䖍诚学人礼拜师云言犹在耳上堂僧问如何是佛师云捏进云未审如何修证师云上上更加泥问如何是涅槃师云好山好水进云不会师云益子益孙师上堂云门庭肃静宾主谁分海晏河清君臣道合干坤大地古佛家风十世古今祖师宗令如斯提唱犹是买帽相头若是本分衲僧迢迢十万八千珍重湖州海会院岳禅师初开堂拈香毕便有僧问如何是第一义师云不欲再三进云恁么则得闻于未闻师云闻底事作么生进云专得流传师云更须子细问昔日么竭陀国亲行此令和尚今日如何方便师云儞拟不遵进云天上忽雷惊宇宙人天无不尽沾恩师云闲言语问龙出洞中雷腾霄汉师登宝座四众咸臻向上宗乘乞师一言师云一任贬剥进云恁么则学人礼谢师云得箇什么问梵王请佛盖为群生施主请师当为何事师云谢儞证明进云恁么则天人群生类皆承此恩力师云知恩人难得明州瑞巖山开善院普禅师陞座僧问乍离曰云之X境巳临鄞水道场如何是不动尊师云儞拟争先问承请疏有言䥫牛石女因为了悟之谈雪岭曹谿克继祖宗之美四众风趋重垂开示师云学士亦见此问进云此日边事虽可验三才未兆始谁知师云莫成多事么进云若然者为众辄投师子吼深劳无畏洩来机师云又争得问师唱谁家曲宗风嗣阿谁师云儞道大众不知东京景德寺僧志言者寿春人姓许氏受业于本寺七俱胝院常亲法华讲席一日如感心恙肆逸无羁容止甚异每遇诸涂俱书空不巳或纸札示人墨书道丽往往事符其久始诵法华经因着称终唿为言风子然饮啖匪常弊垢靡澣而殊微俗状集仙王质潜试之具中馔既而延入齐房致问如何是祖师西来意函答曰青山影竞泼岚起宝塔高吟撼晓风又云请法华烧香曰未曾斋戒觅不向佛僧求又僧问儞是凡是圣法华以手指曰我在者里住后有国子助教徐岳问如何是祖师西来意曰街头东畔底进云未会曰三般人问不得又有人问如何是祖师西来意曰文殊在里寺堦头莫问佗达者目为散圣如佛图澄寒山拾得者也故附于此天圣广灯录卷第三十