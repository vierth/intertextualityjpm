庄子翼正统道藏三家本八卷续道藏庄子翼正统道藏三家本八卷续道藏庄子翼卷之一振一内篇逍遥游第一北㝠有鱼其名爲鲲鲲之大不知其几千里也化而爲鸟其名爲鹏鹏之背不知其几千里也怒而飞其翼若垂天之云是鸟也海运则将徙于南㝠南㝠者天池也齐谐者志怪者也谐之言曰鹏之徙于南㝠也水击三千里抟扶摇而上者九万里去以六月息者也野马也尘埃也生物之以息相吹也天之苍苍其正色耶其远而无所至极耶其视下也亦若是则已矣郭註鲲鹏之实吾所未详也夫庄子之大意在乎逍遥游放无爲而自得故极小大之致以明性分之适达观之士宜要会其归而遗其所寄也鲲之化鹏非㝠海不足以运其身非九万里不足以负其翼此岂好竒哉直以大物必生于大处大处必生此大物理固然者翼大则难举故抟扶摇而后能上九万里一去半歳至天池而息也野马者游气也野马尘埃皆鹏之所凭以飞者夫天之苍苍竟未知便是天之正色耶天之爲远而无极耶鹏之自上以视地亦犹人之自地观天则止而图南矣言鹏不知道里之远近趣足以自胜而逝也且夫水之积也不厚则负大舟也无力覆杯水于坳堂之上则芥爲之舟置杯焉则胶水浅而舟大也风之积也不厚则其负大翼也无力故九万里则风斯在下矣而后乃今培风背负青天而莫之天阏遏者而后乃今将图南蜩与鷽鸠笑之曰我决起而飞抢榆枋时则不至而控于地而己矣奚以之九万里而南爲适莽苍者三飡而反腹犹果然适百里者宿舂粮适千里者三月聚粮之二虫又何知小知不及大知小年不及大年奚以知其然也朝菌窘不知晦朔蟪蛄不知春秋此小年也楚之南有冥灵者以五百岁爲春五百岁爲秋上古有大椿者以八千岁爲春八千岁爲秋而彭祖乃今以久特闻衆人匹之不亦悲乎郭註鹏之所以高飞者翼大故耳夫质小者所资不待大则质大者所用不得小矣故理有至分物有定极各足称事其济一也若乃失乎忘生之主而营生于至当之外事不任力动不称情则虽垂天之翼不能无穷决起之飞不能无困矣夫所以乃今将图南者非其好高而慕逺也风不积则夭阏不通故耳三飡三句所适弥远则聚粮弥多故其翼弥大则积气弥厚也二虫谓鹏蜩也对大于小所以均异趣也夫趣之所以异岂知异而异哉皆不知所以然而自然耳此逍遥之大意夫年知不相及若此之悬也比之衆人之所悲亦可悲矣而衆人未尝悲此者以其性各有极也苟知其极则毫分不可相跂天下又何所悲乎哉夫物未尝以大欲小而必以小羡大故举小大之殊各有定分非羡欲所及则羡欲之累可以絶矣夫悲生于累累絶则悲去悲去而性命不安者未之有也自此已下至于列子历举年知之大小各信其一方未有足以相倾者然后统以无待之人遗彼忘我㝠此群异异方同得而我无功名是故统小大者无小无大者也苟有乎小大则虽大鹏之与斥鷃宰官之与御风同爲累物耳齐死生者无死无生者也苟有乎死生则虽大椿之与蟪蛄彭祖之与朝菌均于短折耳故游于无小无大者无穷者也㝠乎不死不生者无极者也若夫逍遥而系于有方则虽放之使游而有所穷矣未能无待也汤之问棘也是已穷发之地有冥海者天池也有洰焉其广数千里未有知其脩者其名爲鲲有鸟焉其名爲鹏背若泰山翼若垂天之云抟扶摇羊角而上者九万里絶云气负青天然后图南且适南冥也斥鴳晏笑之曰彼且奚适也我腾跃而上不过数仞而下翶翔蓬蒿之间此亦飞之至也而彼且奚适也此小大之辨也故夫知去效一官行比一郷德合一君而徴一国者其自视也亦若此矣而宋荣子犹然笑之且举世而誉之而不加劝举世而非之而不加沮定乎内外之分辨乎荣辱之境斯己矣彼其于世未数数朔然也虽然犹有未树也夫列子御风而行泠然善也旬有五日而后反彼于致福者未数数然也此虽免乎行犹有所待者也若夫乘天地之正而御六气之辨以游无穷者彼且恶乎待哉故曰至人无己神人无功圣人无名郭註汤之问棘亦云物各有极任之则条畅故庄子以所问爲是也向言二虫殊翼故所至不同或翶翔天池或毕志榆枋直各称体而足不知所以然也今言大小之辨各有自然之素既非跂慕之所及亦各安其天性不悲所以异故再出之其自视亦若此者亦犹鸟之自得于一方也宋荣子犹然笑之者未能齐故有笑也举世毁誉之而不加劝沮者审自得也定乎内外之分者内我而外物辨乎荣辱之境者荣己而辱人斯已矣者亦不能复过此也于世未数数者足于身故间于世也犹未树者言唯能自是耳未能无所不可也冷然轻妙之貌旬有五日而反言有待者虽御风而行不能以一时而周也然其行亦自然耳非数数然求之也非风则不得行斯必有待也唯无所不乘者无待耳天地者万物之緫名也天地以万物爲体而万物必以自然爲正故大鹏之能高斥鴳之能下大椿之能长朝菌之能短凡此皆自然之所能非爲之所能也不爲而自能所以爲正也故乘天地之正者即是顺万物之性也御六气之辨者即是游变化之涂也如斯以徃则何徃而有穷哉所遇斯乘又将恶乎待哉此乃至德之人玄同彼我者之逍遥也苟有待焉则虽列子之轻妙犹不能以无风而行故必得其所待然后逍遥耳况大鹏乎夫唯与物冥而循大变者爲能无待而常通岂自通而已哉又顺有待者使不失其所待所待不失则同于大通矣故有待无待吾所不能齐也至于各安其性天机自张受而不知则吾所不能殊也夫无待犹不足以殊有待况有待者之巨细乎无己故顺物顺物而至矣理至则迹减矣今顺而不助与至理爲一故无功圣人者物得性之名耳未足以名其所以得也笔乘至人知道内冥诸心而泯絶无寄故置无已神人尽道成遂万物而妙用深藏故曰无功圣人念道神化荡荡而了不可测故曰无名尧让天下于许由曰日月出矣而爝火不息其于光也不亦难乎时雨降矣而犹浸灌其于泽也不亦劳乎天子立而天下治而我犹尸之吾自视缺然请致天下许由曰子治天下天下既已治也而我犹代子吾将爲名乎名者实之賔也吾将爲賔乎鹪鹩巢于深林不过一枝偃鼠饮河不过满腹归休乎君予无所用天下爲庖人虽不治庖尸祝不越樽俎而代之矣郭註夫能令天下治不治天下者也故尧以治治之非治之而治者也今许由方明既治则无所待之而治实由尧故有子治之言夫治之由于不治爲之出乎无爲也取于尧而足岂借之许由哉若谓拱默山林之中而后得称无爲者此老庄之谈所以见弃于当涂当涂者自必于有爲之域而不反也夫自任者对物而顺物者与物无对故尧无对于天下而许由与稷契爲匹矣何以言其然耶夫与物冥者群物之所不能离也是以无心玄应唯感之从汎乎若不系之舟东西之非己也故无行而不与百姓共者亦无徃而不爲天下君矣以此爲君若天之高实君之德也若独兀然立乎高山之顶守一家之偏尚此故俗中之一物而爲尧之外臣耳若以外臣代之内主斯有爲君之名而无任君之实也鹪鹩一枝偃鼠满腹言性各有极苟足其极则余天下之财也归休二句均之无用而尧独有之明夫怀豁者无方故天下乐推而不厌也庖人尸祝各安其所司鸟兽万物各足于所受帝尧许由各静其所遇此乃天下之至实也各得其实又何所爲乎哉自得而已矣故尧许天地虽异其于逍遥一也肩吾问于连叔曰吾闻言于接舆大而无当徃而不迈吾惊怖其言犹河汉而无极也大有径庭不近人情焉连叔曰其言谓何哉曰藐眇姑射夜之山有神人居焉肌肤若氷雪淖绰约若处子不食五谷吸风饮露乘云气御飞龙而游乎四海之外其神凝使物不疵疠而年谷熟吾以是狂诳而不信也连叔曰然瞽者无以与下乎文章之观聋者无以与乎钟鼓之声岂唯形骸有聋盲哉夫知亦有之是其言也犹时女汝也之人也之德也将磅礴薄万物以爲一世蕲乎乱孰弊弊焉以天下爲事之人也物莫之伤大浸稽启天而不溺大旱金石流土山焦而不热是其尘垢粃糠将犹陶铸尧舜者也孰肯以物爲事宋人资章甫而适诸越越人断短发文身无所用之尧治天下之民平海内之政徃见四子藐姑射之山汾焚水之阳窅杳然丧其天下焉郭註此皆寄言耳神人即圣人也夫圣人虽在庙堂之上然其心无异于山林之中世岂识之哉徒见其戴黄屋佩玉玺便谓足以缨绋其心矣见其历山川同民事便谓足以憔悴其神矣岂知至至者之不亏哉今言王德之人而寄之此山将明世无由识故乃託之于絶垠之外而推之于视听之表耳处子者不以外伤内也不食五谷吸风饮露者明神人非五谷所爲而特禀自然之妙气也夫体神居灵而穷理极妙者虽静默间堂之里而玄同四海之表故乘两仪而御六气同人群而驱万物苟无物而不顺则浮云斯乘矣无形而不载则飞龙斯御矣遗身而自得故行若曳枯木止若聚死灰是以云其神凝也其神凝则不凝者自得矣世皆齐其所见而断之岂尝信此哉不知至言之极妙而以爲狂而不信此智之聋盲也是其言犹时女者谓此接舆之所言者自然爲物所求但智之聋盲者谓无此理也夫圣人之心极两仪之至会穷万物之妙数故能体化合变无徃不可旁礴万物无物不然世以乱故求我无我心也我苟无心亦何爲不应世哉其所以会通万物之性而陶铸天下以成尧舜之治者常以不爲爲之耳孰弊弊焉劳神苦思以事爲事然后能乎物莫之伤者言安于所伤则伤不能伤伤不能伤而物亦不伤之也无徃而不安则所在皆适死生无变于已况溺热之间哉故至人之不婴乎祸难非避之也推理直前而自然与吉会也尧舜者世事之名耳爲名者非名也故夫尧舜者岂直尧舜而已哉必有神人之实焉今所称尧舜者徒名其尘垢秕糠耳夫尧之无用天下爲亦犹越人之无所用章甫也然遗天下者固天下之所宗天下虽宗尧而尧未尝有天下也故窅然丧之而常游心于絶冥之境虽寄坐万物之上而未始不消遥也四子者盖寄言以明尧之不一于尧耳夫尧实宜矣其迹则尧也世徒见尧之爲尧岂识其冥哉故将求四子于海外而据尧于所见因谓与物同波者失其所以逍遥也然未知至远之所顺者更近而至高之所会者反下也若乃厉然以独高爲至而不夷乎俗者斯山谷之士非无待者也奚足以语至极而游无穷哉惠子谓庄子曰魏王贻异我大瓠之种我树之成而实五石以盛成水浆其监不能自举也剖之以爲瓢则瓠落无所容非不呺嚣然大也吾爲其无用而掊剖之庄子曰夫子固拙于用大矣宋人有善爲不龟均手之药者世世以洴屏澼僻絖矌爲事客闻之请买其方百金聚族而谋曰我世世爲洴澼絖不过数金今一朝而鬻技百金请与之客得之以说税吴王越有难吴王使之将冬与越人水战大败越人裂地而封之能不龟手一也或以封或不免于洴澼絖则所用之异也今于有五石之瓠何不虑以爲大樽而浮乎江湖而忧其瓠落无所容则夫子犹有蓬之心也夫惠子谓庄子曰吾有大树人谓之樗其大本拥肿而不中绳墨其小枝卷拳曲而不中规矩立之涂匠者不顾今子之言大而无用衆所同去也庄子曰子独不见狸狌乎卑身而伏以候敖遨者东西跳梁不避高下中于机辟辟死于网罟今夫牦离牛其大若垂天之云此能爲大矣而不能执鼠今子有大树患其无用何不树之于无何有之郷广莫之野彷徨乎无爲其侧逍遥乎寝卧其下不夭斤斧物莫害者无所可用安所困若哉郭註其药能令手不拘拆故堂漂絮于本本蓬非直达者也盖言小大之物若失其极则利害之理均用得其所则物皆逍遥也笔乘曰夫子固拙于用大矣曰则所用之异也盖人性本一用之不同用之巧则逍遥矣用之拙则拘系矣孔子所言性相近习相逺即此意也无何有之乡广莫之野是用而无用正其归着处就用爲结齐物论第二南郭子綦其隐几而坐仰天而嘘嗒榻焉似丧其耦颜成子游立侍乎前曰何居姬乎形固可使如藁木而心固可使如死灰乎今之隐几者非昔之隐几者也子綦曰偃不亦善乎而问之也今者吾䘮我汝知之乎汝闻人籁而未闻地籁汝闻地籁而未闻天籁夫子游曰敢问其方子綦曰夫大块噫隘气其名爲风是唯无作作则万窍怒呺号而独不闻之参参流乎山林之畏伟隹大木百围之窍穴似鼻似口似耳似枅稽似圈似臼似洼者似汚者激者謞孝者叱者吸者叫者譹豪者宎者咬坳者前者唱于而随者唱喁愚冷泠风则小和飘风则大和厉风济则衆窍爲虚而独不见之调调之刁刁乎子游曰地籁则衆窍是已人籁则比竹是已敢问天籁子綦曰夫吹万不同而使其自己也咸其自取怒者其谁耶郭註同天人均彼我故外无与爲欢而嗒然解体若失其配匹也藁木死灰言其寂寞无情耳夫任自然而忘是非者其中独任天眞而已又何所有哉故止若枯木行若游尘动止之容吾所不能一也其于无心自得吾所不能二也吾丧我我自忘矣我自忘矣天下何物足识哉故都忘外内然后超然俱得也籁箫也箫管参差宫商异律故有短长高下万殊之声而所禀之度一也然则优劣无所错其间矣况之风物异音同是而咸自取焉天地之籁见矣块者无物也噫气者岂有物哉气块然而自噫耳物之生也莫不块然而自生则块然之体大矣故遂以大块爲名翏翏长风之声畏隹大风之所扇动也鼻口似下略举衆窍之所似激謞以下略举衆窍之殊声于喁云者言声之宫商虽千变万化唱和大小莫不称其所受而各当其分也济止也烈风作则衆窍实及其止则衆窍虚虚实虽异其于各得则同也调调刁刁动摇貌言物声既异形之动摇亦又不同动虽不同其得齐一耳岂调调独是而刁刁独非乎吹万不同而使其自己此天籁也天籁者岂复别有一物哉即衆窍比竹之属接乎有生之类会而共成一天耳无既无矣则不能生有有之未生又不能爲生然则生生者谁哉块然而自生耳非我生也我既不能生物物亦不能生我则我自然耳自己而然则谓之天然岂苍苍之谓哉而或者谓天籁役物使从己也夫天且不能自有况能有物哉故天也者万物之緫名也莫适爲天谁主役物乎故物各自生而无所出焉此天道也咸其自取怒者其谁言物各自得谁主怒之使然盖重明天籁也大知闲闲小知间间大言炎炎小言詹詹其寐也魂交其觉教也形开与接爲搆日以心斗缦者窖教者宻者小恐惴惴大恐缦缦其发若机栝其司是非之谓也其留如诅盟其守胜之谓也其杀如秋冬以言其日消也其溺之所爲之不可使复之也其厌压也如缄以言其老洫也近死之心莫使复阳也喜怒哀乐虑叹变慹聂姚佚启态乐出虚蒸成菌日夜相代乎前而莫知其所萌已乎已乎且暮得此其所由以生乎非彼无我非我无所取是亦近矣而莫知其所爲使若有眞宰而特不得其股可行己信而不见其形有情而无形百骸九窍六藏赅该而存焉吾谁与爲亲汝皆说悦之乎其有私焉如是皆有爲臣妾乎其臣妾不足以相治乎其递相爲君臣乎其有眞君存焉如求得其情与不得无益损乎其眞一受其成形不亡以待尽与物相刃相靡其行尽如驰而莫之能止不亦悲乎终身役役而不见其成功浬然疲役而不知其所归可不哀邪人谓之不死奚益其形化其心与之然可不谓大哀乎郭註闲闲间间知之不同也炎炎詹詹言语之异也魂交形开寤寐之异也缦窖宻交接之异也惴惴缦缦恐悸之异也司是非守胜动止之异也日消哀杀也不可使复溺而遂徃也厌缄厌没于役老洫老而愈洫也近死利患轻祸也莫使复阳隂结遂志也喜怒以下性情之异也乐出虚蒸成菌事变之异也自此以上略举天籁之无方以下明无方之自然也物各自然不知所以然而然则形虽弥异自然弥同也日夜相代代故以新也天地万物变化日新与时俱徃何物萌之哉自然而然耳所由以生言其自生也彼自然也自然生我我自然生故自然者即我之自然岂远之哉不知所爲使者凡物云云皆自尔耳非相爲使也故任之而理自至矣万物万情趣舍不同若有眞宰使之然也起索真宰之朕迹而亦终不得则明物皆自然无使物然也行者信已可行情当其物形不别见则百骸九窍付之自然而莫不赅存说之则有所私有私则不能赅而存志过其分上下相冒而莫爲臣妾矣夫君臣之分若天高地卑措于自当眞君则任其自尔而非伪也凡得眞性用其自爲者知与不知皆自若也然知者守知以待终愚者抱愚以至死逆顺相交各信其偏见而恣其所行莫能自反此比衆人所悲者亦可悲矣而未尝以此爲悲性然故也物各性然又何足悲哉然则终身役役然疲困虽生而实与死同此又哀之大而人未尝以爲哀则凡所哀者不足哀也人之生也固若是芒乎其我独芒而人亦有不芒者乎夫随其成心而师之谁独且无师乎奚必知代而心自取者有之愚者与有焉未成乎心而有是非是今日适越而昔至也是以无有爲有无有爲有虽有神禹且不能知吾独且奈何哉夫言非吹也言者有言其所言者特未定也果有言耶其未尝有言耶其以爲异于鷇却音亦有辩乎其无辩乎道恶乎陶而有眞伪言恶乎隐而有是非道恶乎徃而不存言恶乎存而不可道隐于小成言隐于荣华故有儒墨之是非以是其所非而非其所是欲是其所非而非其所是则莫若以明物无非彼物无非是自彼则不见自知则知之故曰彼出于是是亦因彼彼是方生之说也虽然方生方死方死方生方可方不可方不可方可因是因非因非因是是以圣人不由而照之于天亦因是也是亦彼也彼亦是也彼亦一是非此亦一是非果且有彼是乎哉果且无彼是乎哉彼是莫得其偶谓之道枢枢始得其环中以应无穷是亦一无穷非亦一无穷也故曰莫若以明郭註今夫知者皆不知所以知而自知矣生者皆不知所以生而自生矣万物虽异至于生不由知未有不同者也故天下莫不芒也心之足以制一身之用者谓之成心人自师其成心则人各自有师矣人各自有师故付之而自当也夫以成待不成非知也心自得耳故愚者亦师其成心未肯用其所谓短而舍其所谓长者也今日适越昔何由至未成乎心是非何由生明夫是非者群品之所不能无故至人两顺之理无是非而惑者以爲有此以无有爲有也惑心已成虽圣人不能解故付之自若而不强知也言者各有所说故异于吹我以爲是而彼以爲非彼之所是而我又非之故未定也未定也者由彼我之情偏耳以爲有言耶然未足有所定以爲无言耶则据此已有言言与鷇音其致一也有辩无辩诚未可定天下之情不必同而所言不能异故是非纷纭莫知所定也夫道焉不在言何隐蔽而有真伪是非之名纷然而起小成荣华自隐于道而道不可隐则真伪是非者行于荣华而止于适当见于小成而灭于大全也儒墨更相是非各私所见夫有是有非者儒墨之所是也无是无非者儒墨之所非也今欲是儒墨之所非而非儒墨之所是者乃欲明无是无非也欲明无是无非则不若还以儒墨反覆相明反覆相明则知其所是者非是而所非者非非矣物皆自是故无非是物皆相彼故无非彼无非彼则天下无是矣无非是则天下无彼矣无彼无是所以玄同也物皆不见彼之所见而独自知其所知自知其所知则自以爲是矣自以爲是则以彼爲非矣故曰彼出于是是亦因彼彼是相因而生者也夫死生之变犹春秋冬夏四时行耳故死生之状虽异其于各安所遇一也今生者方自谓生爲生而死者方自谓生爲死则无生矣生者方自谓死爲死而死者方自谓死爲生则无死矣无生无死无可无不可故儒墨之辩吾所不能同也至于各冥其分吾所不能异也是以圣人因天下之是非而自无是非也故不由是非之涂而是非无不当者直明其天然而无所夺故也是亦彼也我亦爲彼所彼彼亦是也彼亦自以爲是彼是有无未果定也偶对也彼是相对而圣人两顺之故无心者与物冥而未尝有对于天下也枢要也此居其枢要会其玄极以应夫无方是非相寻反覆无穷故谓之环环中空矣今以是非爲环而得其中者无是无非也无是无非故能应乎是非是非无穷故应亦无穷天下莫不自是莫不相非故一是一非两行无穷唯涉空得中者旷然无怀乘之以游也笔乘彼不自生因此则有彼此不自生因彼则有此故曰彼出于是是亦因彼此皆从无生有所谓方生之说也虽然生即与死对死即与生对方可即有不可方不可即有可一是一非相爲匹偶此人也非天也圣人不由而照之于天超然立乎是非之表而独与造物者游岂世之意见横生者伦哉虽圣人于是非亦不废者乃生之所是因而是之世之所非因而非之不过如是而已因之一字老庄之要㫖故下文累言以应之知此则此即彼彼即此彼之是非即此之是非果且有分别乎果且无分别乎彼此匹偶之相求之了不可得而道枢在此矣几物竒圆而偶方环则终始无端中虚无物得道枢者似之故曰得其环中以应无穷盖行乎是非无穷之涂而其无是无非者自若非照之以天者不能所谓莫若以明也以指喻指之非指不若以非指喻指之非指也以马喻马之非马不若以非马喻马之非马也天地一指也万物一马也可乎可不可乎不可道行之而成物谓之而然恶乎然然于然恶乎不然不然于不然物固有所然物固有所可无物不然无物不可故爲是举莛庭与楹厉与西施恢恑诡憰决怪道通爲一其分也成也其成也毁也凡物无成与毁复通爲一唯达者知通爲一爲是不用而寓诸庸庸也者用也用也者通也通也者得也适得而几矣因是已己而不知其然谓之道劳神明爲一而不知其同也谓之朝三何谓朝三曰狙公赋芧序曰朝三而暮四衆狙皆怒曰然则朝四而暮三衆狙皆悦名实未亏而喜怒爲用亦因是也是以圣人和之以是非而休乎天钩是之谓两行郭註夫自是而非彼天下之常情也故以我指喻彼指则彼指于我指爲非指矣此以指喻指之非指也若覆以彼指还喻我指则我指于彼指复爲非指矣此以非指喻指之非指也将明无是无非莫若反覆相喻反覆相喻则彼与我既同于自是又均于相非均于相非则天下无是同于自是则天下无非何者是若果是则天下不得复有非之者也非若果非则天下亦不得复有是之者也今是非无主纷然殽乱明此区区者各信其偏见而同于二致耳仰观俯察莫不皆然是以至人知天地一指也万物一马也故浩然大宁各当其分同于自得而无是无非也可于已者即谓之可不可于已者即谓之不可道无不成物无不然各然其所然各可其所可夫莛横而楹纵厉丑而西施好所谓齐者岂必齐形状同规矩哉故举纵横好丑恢恑橘怪各然其所然各可其所可则形虽万殊而性同得故曰道通爲一也夫物或此以爲散而彼以爲成我之所谓成而彼或谓之毁者皆生于自见而不见彼也唯达者无滞于一方故忽然自忘而寄当于自用自用者莫不条畅而自得也几尽也至理尽于自得也达者因而不作故曰因是然岂知因爲善而因之哉不知所以因而自因耳故谓之道也道即一也达者之于一岂劳神哉若劳神明于爲一不足赖也与彼不一者无以异矣亦同衆狙因所好而自是也是以圣人莫之偏任故付之自均而止两行者任天下之是非也笔乘天地之大不异一指万物之多不异一马况人爲天地万物中之一物乎知此则真体廓然是非尽泯而其天全矣然圣人无是非而亦未尝废是非所谓因也人所可因而可之人所不可因而不可之道可行因而成之物有谓因而然之是我无然然于物之所然耳我无不然不然于物之所不然耳若此者以物自有所然自有所可盖无物不如此者又何必加是非于其间哉莛与楹反厉与西施反分与成反成与毁反极之恢恑橘怪皆通而一之非洞然晓彻冥乎至理者不能此庄生之所谓达也不用不自用也寓诸庸因乎人也庸即人之所常用故曰庸也者用也凡物不用则滞用则通故曰用也者通也道至于通则得矣故曰通也者得也至于得则几矣而緫之只是因之一字尽之也又恐不明因之爲义但观狙公赋芧不自增减而因衆狙之喜怒爲增减非因而何是以圣人外则因人而和之以是非内则休乎无是无非之天钩不以迹之有是非而碍其心之无是非所以谓之两行也古之人其知有所至矣恶乎至有以爲未始有物者至矣尽矣不可以加矣其次以爲有物矣而未始有封也其次以爲有封焉而未始有是非也是非之彰也道之所以亏也道之所以亏爱之所以成果且有成与亏乎哉果且无成与亏乎哉有成与亏故昭氏之鼓琴也无成与亏故昭氏之不鼓琴也昭文之鼓琴也师旷之枝策也惠子之据梧也三子之知几乎皆其盛者也故载之末年唯其好之也以异于彼其好之也欲以明之彼非所明而明之故以坚白之昧终而其子又以文之纶终终身无成若是而可谓成乎虽我亦成也若是而不可谓成乎物与我无成也是故滑汨疑之耀圣人之所图也爲是不用而寓诸庸此之谓以明郭註知夫未始有物者此忘天地遗万物外不察乎宇宙内不觉其一身故旷然无累与物俱徃而无所不应也未始有封者虽未都忘犹能忘其彼此也未始有是非者虽未能忘彼此犹能忘彼此之是非也是非彰而道亏无是非乃全也道亏则情有所偏而爱有所成未能忘爱释私玄同彼我也夫声不可胜举也故吹管操弦虽有繁手遗声多矣而执籥鸣弦者欲以彰声也彰声而声遗不彰声而声全故欲成而亏之者昭文之鼓琴也不成而无亏者昭文之不鼓琴也几尽也夫三子者皆欲辩非已所明而明之故知尽虑穷形劳神倦或枝策假寐或据梧而暝然赖其盛故能久不尔早困也三子惟独好其所明自以殊于衆人欲使衆人同我之所好是犹对牛鼓簧耳彼竟不明故己之道术终于昩然也文之子又终文之绪亦卒不成此三子虽求明于彼彼竟不明所以终身无成若三子而可谓成则我之不成亦可谓成也物皆自明而不明彼若彼不明即谓不成则万物皆相与无成矣故圣人不显此以耀彼不舍己而逐物从而任之各冥其所能故曲成而不遗也今三子欲以已之所好明示于彼不亦妄乎夫圣人无我者也故滑疑之耀则图而域之恢恑橘怪则通而一之使群异各安其所安衆人不失其所是则已不用于物而万物之用用矣物皆自用则孰是孰非哉故虽放荡之变倔竒之异曲而从之寄之自用则用虽万殊历然自明今且有言于此不知其与是类乎其与是不类乎类与不类相与爲类则与彼无以异矣虽然诸尝言之有始也者有未始有始也者有未始有夫未始有始也者有有也者有无也者有未始有无也者有未始有夫未始有无也者俄而有无矣而未知有无之果孰有孰无也今我则已有谓矣而未知吾所谓之其果有谓乎其果无谓乎天下莫大于秋毫之末而大泰山爲小莫寿乎殇子而彭祖爲天天地与我并生而万物与我爲一既已爲一矣且得有言乎既己谓之一矣且得无言乎一与言爲二二与一爲三自此以徃巧历不能得而况其凡乎故自无适有以至于三而况自有适有乎无适焉因是已郭註今言无是非不知其与言有者类乎不类乎谓之类则我以无爲是彼以无爲非斯不类矣然此虽是非不同亦未免于有是非也则与彼类矣故曰类与不类相与爲类则与彼无以异也然则将大不类莫若无心既遣是非又遣其遣遣之又遣之以至于无遣然后无遣无不遣而是非自去矣请尝言之者至理无言言则与类故试寄言之也有始言必有终也未始有始谓无终始而一死生也未始有夫未始有始言一之者未若不一而自齐斯又忘其一也有有则美恶是非具也有无则未知无无是非好恶犹未离怀也未始有无知无无矣而犹未能无知也未始有夫未始有无俄而有无未知有无之孰有孰无此都忘其知也尔乃俄然始了无耳了无则天地万物彼我是非豁然确斯也我已有谓者谓无是非即复有谓也未知吾谓之果有果无尔乃荡然无纤芥于胷中也夫以形相对则太山大于秋毫也若各据性分物冥其极则形大未爲有余形小不爲不足苟各足于其性则秋毫不独小其小太山不独大其大矣若以性足爲大则天下之足未有过于秋毫也若性足者非大则虽太山亦可称小矣太山爲小则天下无大矣秋毫爲大则天下无小矣无小无大无寿无夭是以蟪蛄不羡大椿而欣然自得斥鴳不贵天池而荣愿已足苟足于天然而安其性分故虽天地未足爲寿而与我并生万物未足爲异而与我同得也万物万形自得则一已自一矣理无所言物或不能自明其一而以此逐彼故谓一以正之既谓之一即是有言矣夫以言言一而一非言也则一与言爲二矣一既一矣言又二之有一有二得不谓之三乎夫以一言言一犹乃成三况寻其枝流凡物殊称何可胜纪故一之者与彼未殊而忘一者无言而自一也因是者各止于所能乃最是也华乗无适焉因是已言自无适有者识风鼓浪展转不穷爲是爲非竟无了歇无适者自有适无者也适无则无是非而因人之是非以爲是非故曰因是巳此句篇中凡数见而觧者俱失之以不知是巳爲语词而连因字读之故也夫道未始有封言未始有常爲是而有畛也请言其畛有左有右有伦有义有分有辩有竞有争此之谓八徳六合之外圣人存而不论六合之内圣人论而不议春秋经世先王之志圣人议而不辩故分也者有不分也辩也者有不辩也曰何也圣人怀之衆人辩之以相示也故曰辩也者有不见也夫大道不称大辩不言大仁不仁大廉不嗛谦大勇不忮道昭而不道言辩而不及仁常而不成廉清而不信勇忮而不成五者园圆而几向方矣故知止其所不知至矣孰知不言之辩不道之道若有能知此之谓天府注焉而不满酌焉而不竭而不知其所由来此之谓葆光故昔者尧问于舜曰我欲伐宗脍胥敖南面而不释然其故何也舜曰夫三子者犹存乎蓬艾之间若不释然何哉昔者十日并出万物皆照而况德之进乎日者乎郭註道未始有封冥然无不在也言未始有常彼此是非无定主也爲是而有畛者道无封故万物得恣其分域也左右者各异便也伦义者物物有理事事有宜也分辩者群分而类别也并逐曰竞对辩曰争略而判之有此八德六合之外谓万物性分之表耳夫物之性表虽有理存焉而非性分之内则未尝以感圣人也故未尝论之若论则引物使学其所不能矣故不论其外而八畛同于自得也论而不议陈其性而安之也议而不辩者顺其成迹拟乎至当之极不执其所是以非衆人也分不分辩不辩者物物自分事事自别而欲由己以分别之者不见彼之自别也怀之者以不辩爲怀耳圣人无怀也辩有不见者不见彼之自辩故辩己所知以示之也不称者付之自称无所称谓也不言者己自别也不仁者无爱而自存也不嗛者至足者物之去来非我也故无所容其嗛盈不忮者无徃而不顺故能无险而不徃也道昭而不道者以此明彼彼此俱失也言辩而不及者不能及其自分也仁常不成者物无常爱常爱则不周也廉清不信者激然廉清贪名者尔非眞廉也勇忮不成者忮逆之勇天下共疾之无敢举足之地也此五者皆以有爲伤当者也不能止乎本性而求外无己夫外不可求而求之犹以圆学方以鱼羡鸟耳此愈近彼愈远学弥得而性弥失故齐物而偏尚之累去矣所不知者皆性分之外故止于所知之内而至也不言之辩不道之道者浩然都任之也不满不竭者至人之心若镜应而不藏故旷然无盈虚之变也不知所由来者至理之来自然无迹也葆光者任其自明故其光不蔽也欲代三国而不释然者于安任之道未弘故听朝而不怡也将寄明齐一之理于大圣故发自怪之问以起对也夫物之所安无陋也则蓬艾乃三子之妙处若不释然何哉夫重明登天六合俱照无有蓬艾而不光被也夫日月虽无私于照犹有所不及德则无不得也而今欲夺蓬艾之愿而代使从己于至道岂弘哉故不释然神解耳若乃物畅其性各安其所安远近幽深付之自若皆得其极则彼无不当而我无不怡也笔乘道无封言无常圣人何恶于封与常哉爲其立于是非之畛也左右伦义分辩竞争此八德皆谓之畛圣人存而不论论而不辩辩而不议则超然是非之表而何至于有畛哉然圣人非但不论不辩不议爲无畛也即其有时而论而辩亦不得谓之畛也圣人心无分别分即谓之不分辩即谓之不辩所以者圣人以不见爲辩衆人以相示爲辩此其所以异耳不称不言不仁不嗛不忮历引古语以证之五者至德浑成名相不立此所谓园也若道昭言辩仁常廉清勇忮则圭角太露而近于方矣方即畛也噫世知不知之爲至而知知而不知爲尤至所谓不言之辩不道之道是也此则有即无色即空岂非注而不满酌而不竭不知其所由来之天府乎葆光即知而不知之谓啮缺问乎王倪曰于知物之所同是乎曰吾恶乎知之子知子之所不知邪曰吾恶乎知之然则物无知邪曰吾恶乎知之虽然尝䜅言之庸讵知吾所谓知之非不知邪庸讵知吾所谓不知之非知邪且吾尝试问乎女汝民溼寝则腰疾偏死䲡秋然乎哉木处将端慄恂惧猨猴然乎哉三者孰知正处民食刍豢麋鹿食荐蝍且疽甘带鸱鸦耆鼠四者孰知正味猿猵偏狙旦以爲雌麋与鹿交䲡与鱼游毛嫱丽姬人之所美也鱼见之深入乌见之高飞麋鹿见之决骤四者孰知天下之正色哉自我观之仁义之端是非之涂樊然殽乱吾恶能知其辩啮缺曰子不知利害则至人固不知利害乎王倪曰至人神矣大泽焚而不能热河汉沍而不能寒疾雷破山风振海而不能惊若然者乘云气骑日月而游乎四海之外死生无变于已而况利害之端乎郭註所同未必是所异不独非而彼我莫能相正故无所用其知若自知其所不知即爲有知有知则不能任群才之自当也都不知乃旷然无不任矣尝试言之者以其不知故未敢正言试言之耳鱼游斿水水物所同咸谓之知然自鸟观之则向所谓知者复爲不知矣故举民䲡猿三者以明万物之异便次举民鹿蛆鸦四者以明美恶之无主又举猿徧麋鹿䲡鱼毛丽以明天下所好之不同也不同者而非之则无以知所同之必是矣仁义是非樊然殽乱言利于彼或害于此天下之彼我无穷则是非之竟无常故唯莫之辩而任其自是然后荡然俱得也啮缺未能妙其不知故犹疑至人当知之斯悬之未解也至人神矣无心而无不顺也不热不寒不惊者神全形具体与物㝠虽涉至变而未始非我故荡然无虿介于胷中也乗云气者寄物而行非我动也骑日月者有昼夜而无死生也游四海之外者无其知而任天下之自爲故驰万物不穷也瞿鹊子问乎长梧子曰吾闻诸夫子圣人不从事于务不就利不违害不喜求不縁道无谓有谓有谓无谓而游乎尘垢之外夫子以爲孟浪之言而我以爲妙道之行也吾子以爲奚若长梧子曰是黄帝之所听荧也而丘也何足以知之且汝亦大早计见卵而求时夜见弹而求鹗炙予尝爲汝妄言之汝以妄听之奚旁日月挟宇宙爲其脗合置其滑汨涽昏以隶相尊衆人役役圣人愚芚参万岁而一成纯万物盖然而以是相藴予恶乎知说悦生之非惑耶予恶乎知恶死之非弱丧而不知归者耶丽之姬艾封人之子也晋国之始得之也涕泣沾襟及其至于王所与王同筐牀食刍豢而后悔其泣也子恶乎知夫死者不悔其始之蕲生乎梦飮酒者旦而哭泣梦哭泣者旦而田猎方其梦也不知其梦也梦之中又占其梦焉觉教而复知其梦也且有大觉而后知此其大梦也而愚者自以爲觉窃窃然知之君乎牧乎固哉丘也与女皆梦也予谓女梦亦梦也是其言也其名爲吊的诡万世之后而一遇大圣知其解蟹者是旦暮遇之也郭註不从事于务者务自来理自应耳非从而事之也不就利违害者任而直前无所避就也不喜求者求之不喜直取不怒也不縁道独至者也无谓有谓有谓无谓者凡有称谓皆非吾所谓也彼各自谓耳故无彼有谓而有此无谓也凡非眞性皆尘垢也夫物有自然理有至极循而直徃则冥然自合非所言也故言之者孟浪而闻之者听荧虽复黄帝犹不能万物无懐而听荧至竟故圣人付当于尘垢之外而玄合乎视听之表照之以天而不逆计放之自尔而不推明也今瞿鹊方闻孟浪之言而便以爲妙道之行斯无异见卵而责司晨之功见弹而求鹗炙之实也夫不能安时处顺而探变求化当生而虑死执是以辩非皆逆计之徒也言之则孟浪故试妄言之若正听妄言复爲大早计故亦妄听之以死生爲昼夜旁日月之譬也以万物爲一体挟宇宙之譬也以有所贱故尊卑生焉而滑泯纷乱莫之能正各自是于一方矣故爲脗然自合之道其若置之勿言委之自尔也脗然无波际之谓役役驰骛于是非之境也愚芚芚然无知而直徃之貌纯者不杂者也夫举万世而参其变衆人谓之杂矣故役役然劳形憷心而去彼就此唯大圣无执故芚然直徃而与变化爲一一变化而常逰于独者也故虽参糅亿载千殊万异道行之而成则古今一成也物谓之而然则万物一然也无物不然无时不成斯可谓纯也藴积也积是于万岁则万岁一是也积然于万物则万物尽然也故不知死生先后之所在彼我胜负之所如也死生一也而独说生欲与变化相背安知其非惑也少而失其故居名爲弱丧弱丧者遂安于所在而不知归于故乡也焉知生之非夫弱丧焉知死之非夫还归而恶之哉观于丽姬先泣后悔一生之内情变若此当此之日则不知彼况夫死生之变恶能相知哉故寤寐之间事苟变情亦异则死生之愿不得同矣故生时乐生则死时乐死矣死生虽异其于各得所愿一也则何系哉方梦不知其梦则当死之时亦不知其死而自适其志也夫梦者梦中复占其梦则无以异于寤者也当所遇无不足也何爲方生而忧死哉大觉者圣人也大觉者乃知夫患虑在怀者皆未寤也愚者大梦而自以爲寤故窃窃然以所好爲君上而所恶爲牧圉欣然信一家之偏见可谓固陋矣非常之谈非常人之所知故谓之弔当卓诡而不识其悬解旦暮遇之者言能蜕然无系而玄同生死者至希也笔乘奚何不也属下句读弱䘮礼记二十曰弱丧亡失也旦暮遇之言有知之者虽万世之远犹如旦夕甚言其难得也古云千里而一圣犹比肩也语意亦如此既使我与若辩矣若胜我我不若胜若果是也我果非也邪我胜若若不吾胜我果是也而果非也邪其或是也其或非也邪其俱是也其俱非也邪我与若不能相知也则人固受其黮啖闇吾谁使正之使同乎若者正之既与若同矣恶能正之使同乎我者正之既同乎我矣恶能正之使异乎我与若者正之既异乎我与若矣恶能正之使同乎我与若者正之既同乎我与若矣恶能正之然则我与若与人俱不能相知也而待彼也邪何谓和之以天倪曰是不是然不然是若果是也则是之异乎不是也亦无辩然若果然也则然之异乎不然也亦无辩化声之相待若其不相待和之以天倪因之以曼万衍所以穷年也忘年忘义振于无竟故寓诸无竟郭註不知而后推不见而后辩辩之而不足以自信以其与物对也辩对终日黯闇至竟莫能正之故当付之自正耳同故是之异故非之皆未足信是若果是则天下不得复有非之者也非若信非则亦无縁复有是之者也今是其所同而非其所异异同既具而是非无主故夫是非者生乎好辩而休乎天均付之两行而息乎自正也待彼不足以正此则天下莫能相正也故付之自正而至矣天倪者自然之分也是非然否彼我更对故无辩无辩故和之以天倪安其自然之分而已不待彼以正此是非之辩爲化声化声之相待俱不足以相正故若不相待也和以自然之分任其无极之化寻斯以徃则是非之境自泯而性命之致自穷也忘年故玄同死生忘义故弥贯是非是非死生荡而爲一斯至理也至理畅于无极故寄之者不得有穷也罔两问景影曰曩子行今子止曩子坐而子起何其无特操与景曰吾有待而然者邪吾所待又有待而然者邪吾待蛇蚹敷蜩条翼邪恶识所以然恶识所以不然昔者庄周梦爲胡蝶栩栩许然胡蝶也自喻适志与不知周也俄而觉教则蘧蘧然周也不知周之梦爲胡蝶与胡蝶之梦爲周与周与胡蝶则必有分矣此之谓物化郭註罔两景外之微隂也吾有待而然者邪言天机自尔坐起无待无待而独得者孰知其故而责其所以哉若责其所待而寻其所由则寻责无极卒至于无待而独化之理眀矣若待蛇蚹蜩翼则无特操之所由未爲难识也今所以不识正由不待斯类而独化故耳或谓罔两待景景待形形待造物者请问夫造物者有邪无邪无也则胡能造物哉有也则不足以物衆形故眀乎衆形之自物自造而无所待焉此天地之正也故彼我相因形景相生虽复玄合而非待也今罔两之因景犹云俱生而非待故罔两非景之所制而景非形之所使形非无之所化也则化与不化然与不然从人之与由己莫不自尔吾恶识其所以哉故任而不助则本末内外泯然无迹若乃责此近因忘其自尔宗物于外丧主于内而爱尚生矣何夷之得有哉自喻适志自快得意悦豫而行也方其梦爲胡蝶而不知周则与殊死不异也俄然觉则蘧蘧然周自周而言故称觉耳未必非梦也今之不知胡蝶无异于梦之不知周也而各适一时之志则无以眀胡蝶之不梦爲周矣世有假寐而梦经百年者则无以明今之百年非假寐之梦者也觉梦之分无异于死生之辩今所以自喻适志由其分定非由无分也夫时不暂掉而今不遂存故昨日之梦于今化矣死生之变岂异于此而劳心于其间哉方爲此则不知彼梦爲胡蝶是也取之于人则一生之中今不知后丽姬是也而愚者窃窃然自以爲知生之可乐死之可苦未闻物化之谓也笔乘齐物篇始之以无彼我同是非合成毁一多少均小大而已及其言之至则次之以叅古今一生死同梦觉千变万化而归于一致所谓明达而无碍者也然而物我齐之则可也至于梦觉则何以同之欤夫昼之所爲与夜之所梦一也然昼以觉夜以寐小有不同也积久而通则昼所爲夜所梦茫然无所分别矣江遹有言觉能知梦梦不知觉则觉固眞于梦觉之所爲止存于思虑之中梦之先知乃出于思虑之外则梦又灵于觉旦旦之觉其云爲常有伦昔昔之梦其见闻常不续梦觉须臾之说耳其差殊乃至此况死生乃去来之大变苟非其人欲无轮溺于造化得乎哉虽然苟能早悟于梦觉则死生之去来亦不足道也养生主第三吾生也有涯而知也无涯以有涯随无涯殆已己而爲知者殆而己矣爲善无近名爲恶无近刑縁督以爲经可以保身可以全生可以养生可以尽年郭註生也有涯所禀之分各有极也夫举重携轻而神气自若此力之所限也而尚名好胜者虽复絶膂犹未足以慊其愿此知之无涯也故知之爲名生于失当而灭于㝠极㝠极者任其至分而无毫铢之加是故虽负万钧苟当其所能忽然不知重之在身虽应万机泯然不觉事之在己此养生之主也若以有限之性寻无极之知安得而不困哉己困于知而不知止又爲知以救之斯养而伤之者眞大殆也必也忘善恶而居中任万物之自爲闷然与至当爲一故刑名逺己而全理在身也縁督以爲经者顺中以爲常也苟得中而冥度则保身全生养亲尽年事事无不可者夫养生非求过分盖全理尽年而已矣庖丁爲文惠君解牛手之所触肩之所倚足之所履膝之所踦纪砉翕然向然奏刀騞画然莫不中音合于桑林之舞乃中经首之会文惠君曰譆善哉技盖至此乎庖丁释刀对曰臣之所好者道也进乎技矣始臣之解牛之时所见无非牛者三年之后未尝见全牛也方今之时臣以神遇而不以目视官知止而神欲行依乎天理批大郄隙导大窾疑因其固然技经肯綮之未尝而况大軱孤乎良庖岁更刀割也族庖月更刀折也今臣之刀十九年矣所解数千牛矣而刀刃若新发于硎彼节者有间而刀刃者无厚以无厚入有间恢恢乎其于游刃必有余地矣是以十九年而刀刃若新发于硎虽然每至于族吾见其难爲憷然爲戒视爲止行爲迟动刀甚微謋获然已解如土委地提刀而立爲之四顾爲之踌躇满志善刀而藏之文惠君曰善哉吾闻庖丁之言得养生焉郭註自手之所触至经首之会言其因便施巧无不闲解尽理之甚既适牛理又合音节也进乎技者言直寄道理于技耳所好者非技也所见无非牛未能见其理间也未尝见全牛但见其理间也以神遇不以目视闇与理会也官知止神欲行司察之官废纵心而顺理也依天理者不横截也批大却者有际之处因而批之今离也导大窾者节解窍空就导令殊也因其固然刀不妄加也逰刃于空未尝经槩于微碍技之妙也交错聚结爲族视爲止者不复属目于他物也行爲迟徐其手也动刀甚微謋然已解得其宜则用力少也如土委地理解而无刀迹若聚土也善刀而藏之拭刀而弢之也以刀可养故知生亦可养公文轩见右师而惊曰是何人也恶乌乎介也天与余其人与曰天也非人也天之生是使独也人之貌有与也以是知其天也非人也泽雉十步一啄百步一饮不蕲畜乎樊中神虽王去声不善也郭註介偏刖之名知之所无奈何天也犯其所知人也偏刖曰独夫师一家之知而不能两存其足则是知其所无奈何若以右师之知而必求两全则心神内困形骸外弊矣岂直偏刖而已哉两足共行曰有与有与之貌未有疑其非命也以有与命也故知独者亦非我也是以达生之情者不务生之所无以爲达命之情者不务命之所无奈何也全其自然而已蕲求也樊所以笼雉也夫俯仰乎天地之间逍遥乎自得之场固养生之妙处也又何求于入笼而服养哉夫始乎适而未尝不适者忘适也心神长王志服盈豫而自放于清旷之地忽然不觉善之爲善也笔乘介独也即见独疑独之独有与则非独矣右师知识俱忘而澹然逰心于独公文轩已望而知之故惊问其天耶人耶言何以至此也夫天之生人自有知见而人不得以偶之此天之使也苟不知知之自知见之自见又爲知见以益之则有与而属之人矣即老子所谓子何与人偕来之衆也泽雉饮啄虽难必以樊中爲苦要思以善其人耳彼知见者亦人之樊也非至人则恶能县解之老聃死秦失吊之三号而出弟子曰非夫子之友邪曰然然则弔焉若此可乎曰然始也吾以爲其人也而今非也向吾入而弔焉有老者哭之如哭其子少者哭之如哭其母彼其所以会之必有不蕲言而言不蕲哭而哭者是遁天倍情忘其所受古者谓之遁天之刑适来夫子时也适去夫子顺也安时而处顺哀乐不能入也古者谓是帝之县解指穷于薪火传也不知其尽也郭註秦失人弔亦弔人号亦号弟子怪其不倚户观化乃至三号不知至人无情与衆号耳故若斯可也老者如哭子少者如哭母嫌其先物施惠不在理上住故致此甚爱也夫天性所受各有本分不可逃亦不可加感物太深不止于当遯天者也将驰鹜于忧乐之境虽楚戮未加而性情已困庸非刑哉适来时自生也适去理当死也夫哀乐生于失得也今玄通合变之士无时而不安无顺而不处冥然与造化爲一则无徃而非我矣将何得何失孰死孰生哉故任其所受而哀乐无所错其间矣以有系者爲县则无系者县解也县解而性命之情得矣此养生之要也穷尽也爲薪犹前薪也前薪以指指尽前薪之理故火传而不灭心得纳养之中故命续而不絶明夫养生乃生之所以生也夫时不再来今不一停故人之生也一息一得耳向息非今息故纳养而命续前火非后火故爲薪而火传火传而命续由夫养得其极也世岂知其尽而更生哉笔乘按佛典有解此者曰火之传于薪犹神之传于形火之传异薪犹神之传异形前薪非后薪则知指穷之术妙前形非后形则悟情数之感深惑者见形朽于一生便谓神情共丧犹覩火穷于一木便谓终期都尽可乎此其说亦甚精矣然舍生趋生则犹未了之谈也窃意以指计薪薪多而指有穷反火相传烧不知其即时尽矣盖跃金不出乎炉浮沤必还之海以见其无死生一也前言生之当养此言死生如一岂故相反哉知死生之一者乃爲善养生者耳庄子翼卷之一庄子翼正统道藏三家本八卷续道藏庄子翼卷之二振二人间世第四颜回见仲尼请行曰奚之曰将之卫曰奚爲焉曰回闻卫君其年壮其行独轻用其国而不见其过轻用民死死者以国量乎泽若蕉民其无如矣回尝闻之夫子曰治国去之乱国就之医门多疾愿以所闻思其则庶几其国有瘳乎仲尼曰譆若殆徃而刑耳夫道不欲杂杂则多多则扰扰则忧忧而不救古之至人先存诸己而后存诸人所存于己者未定何暇至于暴人之所行且若亦知夫德之所荡而知之所爲出乎哉德荡乎名知出乎争名也者相轧也知也者争之器也二者凶器非所以尽行也且德厚信矼打未达人气名闻不争未达人心而疆以仁义绳墨之言术暴人之前者是以人恶有其美也命之曰菑人菑人者人必反菑之若殆爲人菑夫且苟爲悦贤而恶不肖恶用而求有以异若唯无诏王公必将乘人而斗其捷而目将荧之而色将平之口将营之容将形之心具成之是以火救火以水救水名之曰益多顺始无穷若殆以不信厚言必死于暴人之前矣且昔者桀杀关龙逢纣杀王子比干是皆修其身以下伛拊人之民以下拂其上者也故其君因其修以挤之是好名者也昔者尧攻丛枝胥敖禹攻有扈国爲虚厉身爲形戮其用兵不止其求实无已是皆求名实者也而独不闻之乎名实者圣人之所不能胜升也而况若乎虽然若必有以也尝以语我来颜回曰端而虚勉而一则可乎曰恶恶可夫以阳爲充孔扬采色不定常人之所不违因案人之所感以求容与其心名之曰日渐之德不成而况大德乎将执而不化外合而内不訾其庸讵可乎然则我内直而外曲成而上比内直者与天爲徒与天爲徒者知天子之与己皆天之所子而独以己言蕲乎而人善之蕲乎而人不善之邪若然者人谓之童子是之谓与天爲徒外曲者与人之爲徒也擎跽曲拳人臣之礼也人皆爲之吾敢不爲耶爲人之所爲者人亦无疵焉是之谓与人爲徒成而上比者与古爲徒其言虽教谪之实也古之有也非吾有也若然者虽直不爲病是之谓与古爲徒若是则可乎仲尼曰恶恶可太多政法而不谍虽固亦无罪虽然止是耳矣夫胡可以及化犹师心者也郭註行独不与民同欲也轻用其国者人君动必乘人一怒则伏尸流血一喜则轩冕塞路故君人者之用国不可轻也不见其过莫敢谏也轻用民死轻用之于死也死者以国量乎泽若蕉举国而输之死地不可称数视之如草介也民其无如矣无所依归也道不欲杂言宜正得其人若夫不得其人则虽百医守病适足致疑而不能一愈也古之至人有其具然后可以接物彼不虚心以应物而役思以犯难故知其所存于己者未定也夫唯外其知以养眞寄妙当于群才功名归物而患虑逺身然后可以至于暴人之所行也且德之所以流荡者矜名故也知之所以横出者争善故也虽复桀跖其所矜惜无非名善也名知者世之所用也而名起则相轧知用则争兴故遣名知而后行可尽也夫投人夜光鲜不按劒者未达故耳回之德信与其不争之名彼所未达也而强以仁义准绳于彼彼将谓回欲毁人以自成也是故至人不役志以经世而虚心以应物诚信着于天地不争畅于万物然后万物归怀天地不逆故德音发而天下响会景行彰而六合俱应始可以经寒暑涉治乱而不与逆鳞迕也菑人者人必反菑之适不信受则谓与己争名而反害之也苟能悦贤恶愚闻义而服便爲明君君明则不苦无贤臣汝徃亦不足复竒如其不尔徃必受害故以有心而徃无徃而可无心而应其应自来则无徃而不可也汝唯有寂然不言耳言则工公必乘人以君人之势而角其捷辩以距谏饰非而目将荧之使人眼眩也色将平之不能复自异于彼也口将营之自救解不暇也容形心成乃且释己以从彼也名之曰益多适不能救乃更足以成彼之盛也顺始无穷寻常守故未肯变也不信厚言未信而谏虽厚爲害也龙逢比干居下而任上之忧非其事也故其君挤之不欲令臣有胜君之名也夫暴君若丛枝胥敖有扈非徒恣欲乃复求名但所求者非其道耳惜名贪欲之君虽复尧禹不能胜化也故与衆攻之而汝乃欲空手而徃化之以道哉端而虚正其形而虚其心也勉而一言逊而不二也恶恶可者言未可也卫君亢阳之性充张于内而甚扬于外强御之至也采色不定喜怒无常也夫顽强之甚人以快事感己己陵借而乃抑挫之以求从容自放而遂其侈心虽小德且不能成将故守其本意执而不化即汝之端虚勉一外合而内不訾此未足以化之也颜回更说三条内直者与天爲徒言物无贵贱得生一也故善与不善付之公当耳一无所求于人若然者依乎天理推己性命若婴儿之直徃也外曲者与人爲徒言外形委曲随人事之所当爲也成而上比者与古爲徒言成于今而比于古虽是常教有讽责之㫖然寄直于古故无以病我也仲尼犹以爲未可意谓当理无二而张三条以政之与事不冥耳虽未弘大亦且不见咎责然于化则未以其挟三术以适彼非经心而付之天下也笔乘若唯无诏王公句絶诏告也汝唯无告王公则已言则必且乘人而斗其捷云云皆指颜子也颜回曰吾无以进矣敢问其方仲尼曰斋吾将语若有而爲之其易异邪易之者皥天不宜颜回曰回之家贫唯不饮酒不茹荤者数月矣若此则可以爲斋乎曰是祭祀之斋非心斋也回曰敢问心斋仲尼曰若一志无听之以耳而听之以心无听之以心而听之以气听止于耳心止于符气也者虚而待物者也唯道集虚虚者心斋也颜回曰回之未始得使实自回也得使之也未始有回也可谓虚乎夫子曰尽矣吾语若若能入游其樊而无感其名入则鸣不入则止无门无毒一宅而寓于不得己则几矣絶迹易无行地难爲人使易以伪爲天使难以伪闻以有翼飞者矣未闻以无翼飞者也闻以有知知者矣未闻以无知知者也瞻彼阕者虚室生白吉祥止止夫且不止是之谓坐驰夫徇耳目内通而外于心知鬼神将来舍而况人乎是万物之化也禹舜之所纽者伏戏羲凡蘧之所行终而况散焉者乎郭註夫有其心而爲之者诚恭易也以有爲爲易未见其宜也若一志者请去异端而任独也遗耳目去心意而符气性之自得此虚以待物者也唯道集虚虚其心则至道集于怀也未使实自回者未使心斋故有其身也得便未始有回者既得心斋之使则无其身也入游其樊而无感其名者放心自得之场当于实而止也譬之官商应而无心故曰鸣也夫无心而应者任彼耳不强应也使物自若无门者也付天下之自安无毒者也毒治也不得已者理之必然者也体至一之宅而会乎必然之符也则几矣理尽于斯也不行则易欲行而不践地不可能也无爲则易欲爲而不伤性不可得也视听之所得者粗故易欺也至于自然之报细故难伪也则失眞少者不全亦少失眞多者不全亦多失得之报未有不当其分者也而欲违天爲伪不亦难乎有翼有知之喻言必有其具乃能其事今无至虚之宅无由有化物之实也夫视有若无虚室者也室虚而纯白独生矣吉祥之所集者至虚至静也若夫不止于当不会于极此爲以应坐之日而驰鹜不息也故外敌未至而内已困矣岂能化物哉夫使耳目闭而自然得者心知之用外矣故将任性直通无徃不冥尚无幽昩之贵而况人间之累乎物无贵贱未有不由心知耳目以自通者也故世之所谓知者岂欲知而知哉所谓见者岂谓见而见哉若夫知见可以欲爲而得者则欲贤可以得贤爲圣可以得圣乎固不可矣而世不知知之自知因欲爲知以知之不见见之自见因欲爲见以见之不知生之自生又将爲生以生之故见目而求离娄之明见耳而责师旷之聦故心神奔驰于内耳目竭丧于外身处不适则与物不冥矣不冥矣而能合乎人间之变应乎世世之节者未之有也笔乘爲天使爲人使与未始得使及得使之使相应颜子间虚爲心斋也而霍然有悟故曰回之不能运动如意者有我也能运动如意者无我也夫子叹其尽善而又告之曰女能逰其樊而无动于名意合则言不合则止广大而无门澹泊而无毒一处之以不得已焉则几矣几者几于无我也絶迹以下重发此义不行而絶迹则易行而不践地则难爲人使则有我故是伪爲天使则无我故难伪夫知不以知如大之行不以步鸟之飞不以翼者天使之也此所谓虚也室虚则白生心虚则道集盖非有吉祥也而吉祥莫大焉人之安身栖志释此无归矣而犹然不止非坐驰而何坐驰如言陆沈之类盖人心自止而横执以爲不止是犹之马伏槽枥而意骛千里即拱默山林秪滋其扰耳夫耳目内通则无闻见外于心知则无思爲如此则可以言虚而鬼神来舍矣况于人乎此所以命万物之化而不化于物古圣人所爲服行终身者也叶涉公子高将使于齐问仲尼曰王使诸梁也甚重齐之待使者盖将甚敬而不急匹夫犹未可动也而况诸侯乎吾甚慄之子尝语诸梁也曰凡事若小若大寡不道以懽成事若不成则必有人道之患事若成则必有隂阳之患若成若不成而后无患者唯有德者能之吾食也执粗而不臧爨无欲清之人今吾朝受命而夕饮冰我其内热与吾未至乎事之情而既有隂阳之患矣事若不成必有人道之患是两也爲人臣者不足以任之子其有以语我来仲尼曰天下有大戒二其一命也其一义也子之爱亲命也不可解于心臣之事君义也无适而非君也无所逃于天地之间是之谓大戒是以夫事其亲者不择地而安之孝之至也夫事其君者不择事而安之忠之盛也自事其心者哀乐不易施乎前知其不可奈何而安之若命德之至也爲人臣子者固有所不得已行事之情而忘其身何暇至于悦生而恶死夫子其行可矣丘请复以所闻凡交近则必相靡以信远则必忠之以言言必或传之夫传两喜两怒之言天下之难者也夫两喜必多溢美之言两怒必多溢恶之言凡溢之类也妄妄则其信之也莫莫则传言者殃故法言曰传其常情无传其溢言则几乎全郭註王使诸梁甚重者重其使欲有所求也甚敬而不急者恐直空报其敬而不肯急应其求也事无小大少有不言以成爲懽者此仲尼之所曾告诸梁也事不成则有人道之患者以成爲懽者不成则怒矣此楚王之所不能免也事成则有隂阳之患者言人患虽去然喜惧战于胷中固已结冰炭于五藏矣成败若任之于彼而莫足以患心者唯有德者能之爨无欲清之人者对火而不思凉明其所馔俭薄也所馔俭薄而内热饮冰者诚忧事之难非美食之爲也事未成则唯恐不成耳若果不成则恐惧结于内而刑网罹于外故曰是两也不可解于心者自然固结不可解也无所逃于天地之间者千人聚不以一人爲主不乱则散故多贤不可以多君无贤不可以无君此天人之道必至之宜也若君可逃而亲可解则不足戒也故曰是之谓大戒知不可奈何者命也而安之则无哀无乐何易施之有哉故冥然以所遇爲命而不施心于其间泯然与至当爲一而无休戚于其中虽事凡人犹无徃而不适而况君亲乎事有必至理固常通爲人臣子者任之则事济事济而身不存者未之有也又何用心于有身哉若乃信道不笃而悦恶存怀不能与至当俱徃而谋生虑死未见能成其事者也交近则必相靡以信者近者得接故以其信验亲相靡服也远则必忠之以言者遥以言传意也夫喜怒之言若过其实传之者宜使两不失中故未易也凡溢之类也妄言嫌非彼言以传者妄作也莫者莫然疑之也传言者殃言就传过言似于诞妄受者有疑则传言者横以轻重爲罪也引法言以证之言虽闻临时之过言而勿传也必称其常情而要其诚致则近于全也笔乘叶公之忧在利害然害之极不过死亡而已故夫子以生死决之忠孝人犹能言自事其心者哀乐不易施乎前则未易言也盖事心则身忘身忘而哀乐无所错矣恶能施乎其前哉故卒之曰行事之情而忘其身何暇至子悦生而恶死悦生恶死即所谓哀乐者也知其无可奈何而安之若命须溪云只此一语慷慨明达谈笑有余夫不可奈何非衰飒之谓也其自决如此且以巧斗力者始乎阳常卒乎隂泰至则多竒巧以礼饮酒者始乎治常卒乎乱泰至则多竒乐凡事亦然始乎谅常卒乎鄙其作始也简其将毕也必巨言者风波也行者实丧也夫风波易以动实丧易以危故忿设无由巧言偏辞兽死不择音荫气息茀然于是并生心厉尅核太至则必有不肖之心应之而不知其然也苟爲不知其然也孰知其所终故法言曰无迁令无劝成过度益也迁令劝成殆事美成在久恶成不及改可不愼与且夫乘物以游心託不得已以养中至矣何作爲报也莫若爲致命此其难者郭註以巧斗力者本共好戏欲胜情至潜兴害彼则不复循理也以礼饮酒者尊卑有别旅酬有次湛湎淫液则淫流纵横无所不至也夫烦生于简事起于微此必至之势也言者风波也故行之则实丧矣遗风波而不行则实且丧矣事得其实则危可安而荡可定也夫忿怒之作无他由也常由巧言过实偏辞失当譬之野兽蹴之穷地意急情尽则和气不至而气息不理茀然暴怒但生𤷅疵以对之也夫宽以容物物必归焉尅核太精则鄙吝心生而不自觉也苟不自觉安能知祸福之所齐诣邪故大人荡然放物于自得之场不苦人之能不竭人之欢故四海之交可全也无迁令者传彼实也无劝成者任其自成也过度益也益则非任实矣美成者任其时化譬之种植不可一朝成也若彼之所恶而劝疆成之则悔败寻至故曰恶成不及改也乘物以游心託不得已以养中言寄物以爲意任理之必然者中庸之符全矣斯接物之至也当任齐所报之实何爲爲齐作意于其间哉莫若爲致命此其难者言直爲致命最易而以喜怒施心故难也笔乘夫传两喜两怒之言而不敢溢者凡以善终之难不得不谨其始耳观斗力者始阳卒隂饮酒者始治卒乱则知人之相与始于信卒乎鄙事之在人始于细卒乎大者其必至也夫一言之发激怒于人非风波乎人既激矣将行其怒非实丧乎故忿之设也无由由巧言偏词每每过实不择正理如兽之畏死不择好音气息茀然而出则听者并生厉心而忿从此设矣尅者责人太切核者认眞太甚本以望人之美也而人或以不肖之心应之于是而知止焉可也而不知其然则积忿成患将不知其所终矣终即前所谓卒乎鄙卒乎巨者也君命之将卒意迁改事之未成勉强以劝此即溢美溢恶之言故曰过度益也溢则传言者殃能无殆乎美成在久者成人之美必优游深交久乃可入也恶成不及改者一言偾事并生心厉悔将无及也夫人喜爲溢言者意必存怀而不能虚焉故耳乘物游心则忘己託不得已则忘物斯则因其命而致之我无心也何必有所作爲以还报哉夫子告叶公或以爲次于颜子而实亦不能外于虚也颜阖将傅卫灵公太子而问于蘧伯玉曰有人于此其德天杀与之爲无方则危吾国与之爲有方则危吾身其知智适足以知人之过而不知其所以过若然者吾柰之何蘧伯玉曰善哉问乎戒之愼之正汝身哉形莫若就心莫若和虽然之二者有患就不欲入和不欲出形就而入且爲颠爲灭爲崩爲蹶心和而出且爲声爲名爲妖爲孽彼且爲婴儿亦与之爲婴儿彼且爲无町畦亦与之爲无町畦彼且爲无崖亦与之爲无崖达之入于无疵汝不知夫螳螂乎怒其臂以当车辙不知其不胜任也是其才之美者也戒之愼之积伐而美者以犯之几矣汝不知夫养虎者乎不敢以生物与之爲其杀之之怒也不敢以全物与之爲其决之之怒也时其饥饱达其怒心虎之与人异类而媚养己者顺也故其杀者逆也夫爱马者以筐盛成矢以蜄盛溺适有蚊蝱仆縁而拊之不时则缺衔毁首碎胷意有所至而爱有所亡可不愼邪郭註夫小人之性引之轨制则憎己纵其无度则乱邦不知民过之由己故罪责于民而不自改也正汝身者反覆与会俱所以爲正身也形莫若就心莫若和形不乖迕和而不同也就不欲入就者形顺入者还与同也和不欲出和者义济出者自显伐也若遂与同则是颠危而不扶持与彼俱亡矣故当模格天地但不立小异耳自显和之且有含垢之声济彼之名彼将恶其胜己妄生妖孽故当闷然若晦玄同光尘然后不可得而亲不可得而踈不可得而利不可得而害也彼且爲婴儿七句言不小立圭角以逆其鳞也夫螳螂之怒臂非不美也以当车辙顾非敌耳今知之所无柰何而欲疆当其任即螳螂之怒臂也积伐汝之才美以犯人此危殆之道故戒之爲其杀之之怒者恐其因有杀心而遂怒也爲其决之之怒者方使虎自啮分之则因用力而怒矣时其饥饱达其怒心知其所以怒而顺之也顺理则异类生爱逆节则至亲交兵此虎之所以媚于养己也矢溺至贱而以寳器盛之爱马之至也拊之不时则缺衔毁首碎胷言虽救其患而掩马之不意故惊而至此也意有所至而爱有所亡言欲至除患率然拊之以致毁碎失其所以爱矣故当世接物逆顺之际不可不愼也匠石之齐至乎曲辕见栎枥社树其大蔽牛絜之百围其高临山十仞而后有枝其可以爲舟者旁十数观者如巿匠石不顾遂行不辍弟子厌观之走及匠石曰自吾执斧斤以随夫子未尝见材如此其美也先生不肯视行不辍何邪曰己矣勿言之矣散上声木也以爲舟则沈以爲棺椁则速腐以爲器则速毁以爲门户则液樠蔓以爲柱则蠹是不材之木也无所可用故能若是之寿匠石归栎社见梦曰汝将恶乎比予哉若将比予于文木耶夫柤查梨橘柚果两之属实熟则剥则辱大枝折小枝泄此以其能苦其生者也故不终其天年而中道夭自掊击于世俗者也物莫不若是且予求无所可用久矣几死乃今得之爲予大用使予也而有用且得有此大也邪且也若与予也皆物也柰何哉其相物也而几死之散人又恶知散木匠石觉教而诊其梦弟子曰趣取无用则爲社何邪曰宻若无言彼亦直寄焉以爲不知己者诟厉也不爲社者且几有翦乎且也彼其所保与衆异而以义誉余之不亦远乎郭註不在可用之数曰散木可用之木爲文木物莫不若是者物皆以用自伤也几死乃今得之言数有睥睨己者唯今匠石明之耳爲予也自言积无用乃爲济生之大用若有用久见伐矣几死之散人又恶知散木以戏匠石也弟子犹嫌其以爲社自荣不趣取于无用而已匠石谓社自来寄耳非此木求之爲社也以爲不知己者诟厉言此本乃以社爲不知己而见辱病也岂荣之哉本自以无用爲用虽不爲社亦终不近于翦伐之害也所保与衆异者彼以无保爲保而衆以有保爲保也利人长物禁民爲非社之义也夫无用者泊然不爲而群才自适用者各得其叙而不与焉此无用之所以全也汝以社誉之无縁近也南伯子綦游乎商之丘见大木焉有异结驷千乘隐将芘庇其所籁赖子綦曰此何木也哉此必有异材夫仰而视其细枝则拳曲而不可以爲栋梁俯而视其大根则轴解而不可以爲棺椁咶矢其叶则口烂而爲伤嗅之则使人狂酲呈三日而不己子綦曰此果不材之木也以至于此其大也嗟乎神人以此不材宋有荆氏者宜揪栢桑其拱把而上者求伹即之杙一者斩之三围四围求高名之丽者斩之七围八围贵人富商之家求樿善傍者斩之故未终其天年而中道夭于斧斤此材之患也故解之以牛之白颡者与豚之亢鼻者与人有痔病者不可以适河此皆巫祝以知之矣所以爲不祥也此乃神人之所以爲大不祥也郭註隐将芘其所籁者其枝所荫可以隐芘千乘也天王不材于百官故百官御其事而明者爲之视聦者爲之听知者爲之谋勇者爲之捍夫何爲哉玄默而已而群材不失其当则不材乃材之所至赖也故天下乐推而不厌乘万物而无害也白颡亢鼻痔病巫祝解除弃此三者必妙选骍具然后敢用巫祝于此亦知不材者全也夫全生者天下之所谓祥也巫祝以不材爲不祥而弗用也彼乃以不祥全生乃大祥也神人者无心而顺物者也故天下之所谓大祥神人不逆支离䟽者颐隐于齐肩高于顶会哙撮指天五管在上两髀陛爲脇挫鍼治繲戒足以餬口鼓荚播精足以食嗣十人上徴武士则支离攘臂于其间上有大役则支离以有常疾不受功上与病者粟则受三钟与十束薪夫支离其形者犹足以养其身终其天年又况支离其德者乎郭註征武士则攘臂于其间者恃其无用故不自窜匿也有大役则不受功者不任作役故也役则不与赐则受之支离其形者犹能自全如此神人无用于物而物各得自用归功名于群才与物冥而无迹故免人间之害处常美之实此支离其德也孔子适楚楚狂接舆游其门曰凤兮凤兮何如德之衰也来世不可持徃世不可追也天下有道圣人成焉天下无道圣人生焉方今之时仅免刑焉福轻乎羽莫之知载祸重乎地莫之知避已乎已乎临人以德殆乎殆乎画地而趋迷阳迷阳无伤吾行吾行却曲无伤吾足山木自寇也膏火自煎也桂可食故伐之漆可用故割之人皆知有用之用而莫知无用之用也郭註凤兮凤兮何如德之衰也言当顺时直前尽乎会通之宜世之哀盛蔑然不足觉故曰何如来不可待徃不可追趣当尽临时之宜耳有道成焉无道生焉言付之自尔而理自生成生成非我也岂爲治乱易节哉治自求成故遗成而不败乱自求生故忘生而不死也方今之时仅免刑焉言不瞻前顾后而尽当今之会冥然与时世爲一而后妙当可全刑名可免也福轻乎羽莫之知载者足能行而放之手能执而任之听耳之所闻视目之所见知止其所不知能止其所不能用其自用爲其自爲恣其性内而无纤芥于分外此无爲之至易也无爲而性命不全者未之有也性命全而非福者理未闻也故夫福者即向之所谓全耳非假物也岂有寄鸿毛之重哉率性而动动不过分天下之至易也举其自举载其自载天下之至轻也然知以无涯伤性心以欲恶荡眞故乃释此无爲之至易而知彼有爲之至难弃夫自举之至轻而取夫载彼之至重此世之常患也祸重乎地莫之知避者举其性内则虽负万钧而不觉其重也外物寄之虽重不盈锱铢有不胜任者矣爲内福也故福至轻爲外祸也故祸至重祸重而莫之知避此世之大迷也夫画地而使人循之其卒不可䄋矣有其己而临物与物不冥矣故大人不明我以耀彼而任彼之自明不德我以临人而付人之自得故能弥贯万物而玄同彼我泯然与天下爲一而内外同福也迷阳犹亡阳也亡阳任独不荡于外则吾行全矣天下皆全其吾则凡称吾者莫不皆全也吾行郄曲无伤吾足者曲成其行各自足矣有用则与彼爲功无用则自全其生夫割肌肤以爲天下者天下之所知也使百姓不失其自全而彼我俱适者俛然不觉妙之在身也笔乘吾行郄曲当从碧虚作郄曲郄曲无伤吾足庶与上文相恊盖由传写者误叠吾行二字耳迷阳勉道曰蕨也蕨生蒙宻能迷阳明之路故曰迷阳託兴言之也其说甚异存之以广异闻笔乘緫论上彰云养生主是出世法人间世是住世法余谓出世而后能住世老子所谓执古之道以御今之有也德充符第五鲁有兀者王骀从之游者与仲尼相若常季问于仲尼曰王骀兀者也从之游者与夫子中分鲁立不教坐不议虚而徃实而归固有不言之教无形而心成者邪是何人也仲尼曰夫子圣人也丘也直后而未徃耳丘将以爲师而况不若丘者乎奚假鲁国丘将引天下而与从之常季曰彼兀者也而王昭先生其与庸亦远矣若然者其用心也独若之何仲尼曰死生亦大矣而不得与之变虽天地覆坠亦将不与之遗审乎无假而不与物迁命物之化而守其宗也常季曰何谓也仲尼曰自其异者视之肝胆楚越也自其同者视之万物皆一也夫若然者且不知耳目之所宜而游心乎德之和物视其所一而不见其所丧视丧其足犹遗土也常季曰彼爲己以其知得其心以其心得其常心物何爲最之哉仲尼曰人莫鑑于流水而鑑于止水唯止能止衆止受命于地唯松栢独也在冬夏青青受命于天唯舜独也正幸能正生乃正衆生夫保始之徴不惧之实勇士一人雄入于九军将求名而能自要者而犹若是而况官天地府万物直寓六骸象耳目一知之所知而心未常死者乎彼且择日而登假人则从是也彼且何肯以物爲事乎郭註虚徃实归各自得而足也无形而心成者怪其形残而心乃充足也夫心之全也遗身形忘五藏忽然独徃而天下莫能离也奚假鲁国将引天下与从之言神全心具则体与物冥与物冥者天下之所不能远奚但一国而已哉死生之变化于天也彼与变俱故生死不变于彼虽天地覆坠斯顺之也审乎无假者明性命之固当也不与物迁者任物之自迁也命物之化者以化爲命而无乖迕也守其宗者不离至当之极也异而肝胆楚越者恬苦之性殊则美恶之情背也同而万物皆一者虽所美不同而同有所美各美其所美则万物一美也各是其所是则天下一是也夫因其所异而异之则天下莫不异而浩然大观者官天地府万物知异之不足异故因其所同而同之则天下莫不皆同又知同之不足有故因其所无而无之则是非美恶莫不皆无矣夫是我而非彼美己而恶人自中知以下至于昆虫莫不能然然此明乎我而不明乎彼者尔若夫玄通泯合之士因天下以明天下天下无曰莫非也即明天下之无非无曰彼是也即明天下之无是无是无非混而爲一故能乘变任化忤物而不慴也不知耳目之所宜而逰心乎德之和者宜生于不宜者也无美无恶则无不宜故亡其宜也都亡宜故无不任都任之而不得者未之有也无不得而不和者亦未闻也故放心于天地之间荡然无不当而扩然无不适也物视其所一而不见其所丧言体夫极数之妙心故能无物而不同无物而不同则死生变化无徃而非我矣故生爲我时死爲我顺时爲我聚顺爲我散聚散虽异而我皆我之则生故我耳未始有得死亦我也未始有丧夫死生之变犹以爲一既观其一则说然无系玄同彼我以生死爲寤寐以形骸爲逆旅去生如脱屣断足如遗土吾未见足以缨茀其心也彼爲己以其知者嫌王骀未能忘知而自存也得其心以其心者嫌未能遗心而自得也得其常心物何爲最之者夫得其常心平徃者也嫌其不能平徃而与物过常故使物就之也夫止水之致鑑者非爲止以求鑑也故王骀之聚衆衆自归之岂引物使从己哉唯止能止衆止者动而爲之则不能居衆物之止也唯舜独也正言特受自然之正气者至希也下首则唯爲松栢上首则唯有圣人故凡不正者皆来求正耳若物皆有青全则无贵于松栢人各自正则无美于大圣而趣之也幸能正生以正衆生者幸自能正耳非爲正以正之也将求名而能自要者非能遗名而无不任也官天地府万物者冥然无不体也直寓六骸者所谓逆旅也象耳目者人用耳目亦用耳目非须耳目也知与变化俱则无徃而不冥此知之一者也心与死生顺则无时而非生此心之未尝死也择日而登假者以不失会爲择耳斯人无择也在其天行而时动者也故假借之人由此而最之耳其恬漠故全也故曰彼且何肯以物爲事笔乘受命于地至唯舜独也正文句不齐似有脱畧张君房校本作受命于地唯松栢独也正在冬夏青青受命于天唯尧舜独也正在万物之首补亡七字因郭註有下首唯松栢上首唯圣人故也今以松栢独也在舜独也正爲句亦自文顺而义全矣申徒嘉兀者也而与郑子产同师于伯昏无人子产谓申徒嘉曰我先出则子止子先出则我止其明日又与合堂同席而坐子产谓申徒嘉曰我先出则子止子先出则我止今我将出子可以止乎其未耶且子见执政而不违子齐执政乎申徒嘉曰先生之门固有执政焉如此哉子而说悦子之执政而后人见者也闻之曰鑑明则尘垢不止止则不明也久与贤人处则无过今子之所取大者先生也而犹出言若是不亦过乎子产曰子既若是矣犹与尧争善计子之德不足以自反邪申徒嘉曰自状其过以不当亡者衆不状其过以不当存者寡知不可柰何而安之若命唯有德者能之游于羿之彀中中央者中壮地也然而不中者命也人以其全足笑吾不全足者衆矣我怫然而怒而适先生之所则废然不反不知先生之洗我以善邪吾与夫子游十九年矣而未尝知吾兀者也今子与我游于形骸之内而子索我于形骸之外不亦过乎子产蹵然改容更貌曰子无乃称郭註我出子止羞与刖者常行也其明日又质而问之欲使必不并己也子齐执政者常以执政自多故直云子齐执政便谓足以明其不逊也先生之门固有执政焉如此哉言此论德之处非计位也而说子之执政而后人者笑其矜说在位欲处物先也久与贤人处则无过言其事明师而鄙吝之心犹未去乃眞过也若是形残也言不自顾省而欲轻蔑在位与有德者并计子之德故不足以补形残之过多自陈其过状以己爲不当亡者衆也默然知过自以爲应死者少也羿古之善射者于矢所及爲彀中夫利害相攻则天下皆羿也自不遗身忘知与物同波者皆游于羿之彀中耳虽张毅之出单豹之处犹未免于中地则中与不中唯在命耳而区区者各有其所遇而不知命之自耳故免乎于矢之害者自以爲巧欣然多已及至不免则自恨其谬而志伤神辱斯未能达命之情者也夫我之生也非我之所生也则一生之内百年之中其坐起行止动静趣舍性情知能与凡所有者凡所无者凡所爲者凡所遇者皆非我也理自尔耳而横生休戚乎其中斯又逆自然而失者也人以其全足笑吾不全足者皆不知命而有斯笑也怫然而怒者见其不知命而怒斯又未知命也废然而反者见至人之知命遗形故废向者之怒而复常也不知先生之洗我以善者言不知先生洗我以善道故耶我爲能自反耶斯自忘形而遣累也十九年而未尝知吾兀者忘形故也形骸外矣其德内也今子与我德游耳非与我形交而索我外好岂不过哉子无乃称者己悟则厌其多言也鲁有兀者叔山无趾踵见仲尼仲尼曰子不谨前既犯患若是矣虽今来何及矣无趾曰吾唯不知务而轻用吾身吾是以亡足今吾来也犹有尊足者存吾是以务全之也夫天无不覆地无不载吾以夫子爲天地安知夫子之犹若是也孔子曰丘则陋矣夫子胡不入乎请讲以所闻无趾出孔子曰弟子勉之夫无趾兀者也犹务学以复补前行之恶而况全德之人乎无趾语老聃曰孔丘之于至人其未邪彼何寳寳以学子爲彼且蕲以諔诡幻怪之名闻不知至人之以是爲己桎梏邪老聃曰胡不直使彼以死生爲一条以可不可爲一贯者解其桎梏其可乎无趾曰天刑之安可解郭註踵频也人之生也理自生矣直莫之爲而任其自生斯重其身而知务者也若乃忘其自生谨而矜之斯轻用其身而不知务也故五脏相攻于内而手足残伤于外也犹有尊足者存言刖一足未足以亏其德明夫形骸者逆旅也去其矜谨任其自生斯务全也夫天不爲覆故能常覆地不爲载故能常载使天地而爲覆载则有时而息矣使舟能沉而爲人浮则有时而没矣故物爲焉则未足以终其生也安知夫子之犹若是者责其不谨不及天地也无趾出闻所闻而出全其无爲也彼何賔賔以学子爲者怪其方复学于老聃也夫无心者人学亦学然古之学者爲己今之学者爲人其弊也遂至乎爲人之所爲矣夫师人以自得者率其常然者也舍己效人而逐物于外者求乎非常之名者也夫非常之名乃常之所生也故学者非爲幻怪也幻怪之生必由于学礼者非爲华薄也而华薄之兴必由于礼斯必然之理至人之所无柰何故以爲己之桎梏也胡不直使彼以死生爲一条以可不可爲一贯者解其桎梏欲以直理冥之冀其无迹也天刑之安可解者仲尼非不冥也顾自然之理行则影从言则向随夫顺物则名迹斯立而顺物者非爲名也非爲名则至矣而终不免乎名则孰能解之哉故名者影向也影向者形声之桎梏也明斯理也则名迹可遗而性命可全矣鲁哀公问于仲尼曰卫有恶人焉曰哀骀它沱丈夫与之处者思而不能去也妇人见之请于父母曰与人爲妻宁爲夫子妾者十数而未止也未尝有闻其唱者也常和而已矣无君人之位以济乎人之死无聚禄以望人之腹又以恶骇天下和而不唱知不出乎四域且而雌雄合乎前是必有异乎人者也寡人召而观之果以恶骇天下与寡人处不至以月数而寡人有意乎其爲人也不至乎期年而寡人信之国无宰而寡人传国焉闷门然而后应汜泛而若辞寡人丑乎卒授之国无几何也去寡人而行寡人恤焉若有亡也若无与乐是国也是何人者也仲尼曰丘也尝使于楚矣适见㹠子食嗣于其死母者少焉眴舜若皆弃之而走不见己焉尔不得类焉尔所爱其母者非爱其形也爱使其形者也城而死者其人之葬也不以翣资刖者之屦无爲爱之皆无其本矣爲天子之诸御不爪翦不穿耳取妻者止于外不得复使形全犹足以爲尔而况全德之人乎今哀骀它未言而信无功而亲使人授己国唯恐其不受也是必才全而德不形者也哀公曰何谓才全仲尼曰死生存亡穷达贫富贤与不肖毁誉余饥渴寒暑是事之变命之行也日夜相代乎前而知不能规乎其始者也故不足以滑骨和不可入于灵府使之和豫通而不失于兊使日夜无却隙而与物爲春是接而生时于心者也是之谓才全何谓德不形曰平者水停之盛也其可以爲法也内保之而外不荡也德者成和之脩也德不形者物不能离也哀公异日以告闵子曰始也吾以南面而君天下执民之纪而忧其死吾自以爲至通矣今吾闻至人之言恐吾无其实轻用吾身而亡吾国吾与孔丘非君臣也德友而已矣郭註恶丑也无君人之位以济乎人之死者明物不由权势而徃也无聚禄望人之腹者明非求食而徃也又以恶骇天下者明不以形美故徃也和而不唱者非和而致之也知不出乎四域者不役思于分外也雌雄合乎前者才全者与物无害故入兽不乱群人鸟不乱行而爲万物之灵也闷然而后应者宠辱不足以惊其神也汜而若辞者人辞亦辞也㹠子食于其死母者食乳也夫生者以才德爲类死而才德去矣故生者以失类而走也故含德之厚比于赤子无徃而不爲之赤子也则天下莫之害斯得类而眀己故也情苟类焉则虽形不与同而物无害心情类苟亡则虽形同母子而不足以固其志矣使其形者才德是也翣者武所资也战死则无武翣将安施所爱屦者爲足故耳刖者之屦何爲爱之无其本者翣屦以足武爲本也不翦不穿全其形也不得复使恐伤其形也採择嫔御及燕尔新婚本以形好爲意者也故形之全也无以降至尊之情回贞女之操也德全而物爱之宜矣死生存亡以至饥渴寒暑其理固当不可逃也故人之生也非误生也生之所有非妄有也天地虽大万物虽多然吾之所遇适在于是则虽天地神明国家圣贤絶力至知而弗能违也故凡所不遇弗能遇也其所遇弗能不遇也其所弗爲弗能爲也其所爲弗能不爲也付之而自当矣命行事变不舍昼夜推之不去留之不停故才全者随所遇而任之也夫始非知之所规而故非情之所留是以知命之必行事之必变者岂于终规始在新恋故哉虽有至知而弗能规也逝者之徃吾柰之何哉荀知性命之固当则虽死生穷之千变万化淡然自若而和理在身矣故曰不足滑和灵府者精神之宅也至足者不以忧患惊神故曰不可入于灵府和性不滑灵府间豫则虽涉乎至变不失其兊然也故曰和豫通而不失于兊日夜无郄者泯然常任之也与物爲春者群生之所赖也接而生时于心者顺四时而俱化也天下之平莫盛于停水无情至平故天下取正焉故曰平者水停之盛也其可以爲法也内保之而外不荡者内保其明外无情爲玄鉴洞照与物无私故能全其平而行其法也事得以成物得以和谓之德也无事不成无物不和此德之不形也是以天下乐推而不厌笔乘望如月望之望圆足饱满之义和而不倡不见其能首事也知不出乎四域不见其有逺略也禄位才貌举皆无之而致雌雄交归焉非使物保而物自保之也是何人也疑其所以动人者何在施子之喻言形不足爱而使其形者可爱也母爱以使其形者爲本战以武爲本行以足爲本哀骀它所以存而见任去而见思者有本故耳才即孟子降才之才才未全者率喜而自卫才全则德内足矣奚形之有生死存亡穷达贫富贤与不肖毁誉饥渴寒暑虽其变若彼然求其所以爲之者而不得故谓之命也苟知其始所以爲之者则独何能无槩然今其变虽日夜递迁了无停息而其所始即智者莫能求之所谓未始有始者也知其未始有始而又何至滑吾之太和干吾之灵府也耶兊如老子塞其兊之兊和豫通而不失于兊与物爲春而日夜无隙即所谓不形者也如此虽日接万变皆动而不失其时矣水停而平则万物准之乎则内能自保停则外不摇荡水之平犹德之和也是和也修之已而成故曰成和之脩物不能离又解不形之意即一而不分死生无变之谓也闉跂支离无赈说税卫灵公灵公悦之而悦全人其脰脰肩肩瓮㼜盎大瘿说齐桓公桓公悦之而视全人其脰肩肩故德有所长而形有所忘人不忘其所忘而忘其所不忘此谓诚忘故圣人有所游而知智爲孽约爲胶德爲接工爲商圣人不谋恶用知不斲恶用胶无丧恶用德不货恶用商四者天鬻也天鬻也者天食嗣也既受食于天又恶用人有人之形无人之情有人之形故群于人无人之情故是非不得于身眇乎不哉所以属于人也警敖乎大哉独成其天惠子谓庄子曰人故无情乎庄子曰然惠子曰人而无情何以谓之人庄子曰道与之貌天与之形恶得不谓之人惠子曰既谓之人恶得无情庄子曰是非吾所谓情也吾所谓无情者言人之不以好恶内伤其身常因自然而不益生也惠子曰不益生何以有其身庄子曰道与之貌天与之形无以好恶内伤其身今子外乎子之神劳乎子之精倚树而吟据藁梧而暝眠天选子之形子以坚白鸣郭註闉跂支离无脤两段言偏情一徃则丑者更好而奸者更丑也德有所长而形有所忘者其德长于顺物忘其丑长于逆物忘其好也生则爱之死则弃之故德者世之所不忘也形者理之所不存也故夫忘形者非忘也不忘形而忘德者乃诚忘也圣人游于自得之场放之而无不至者才德全也知爲孽约爲胶德爲接工爲商此四者自然相生其理已具故圣人无所用其己也天鬻也者天食也言自然而禀之也既禀之自然其理已足则虽沉思以免难或明戒以避祸物无妄然皆天地之会至理之趣必自思之非我恩也必自不恩非我不恩也或恩而免之或恩而不免或不恩而免之或不思而不免凡此皆非我也又奚爲哉任之而自至也有人之形者视其形貌若人也无人之情者掘若稿木之枝也群于人者类聚群分自然之道也是非不得于身者无情故浩然无不任无不任者有情之所未能也故形貌若人而独成其天也道与之貌天与之形者言人之生也非情之所生也生之所知岂情之所知哉故有情于爲离旷而弗能也然离旷以无情而聦明矣有情于爲贤圣而弗能也然贤圣以无情而贤圣矣岂直贤圣絶远而离旷难慕哉虽下愚聋瞽及鸡鸣犬吠苟有情于爲之亦终不能也不问远之与近虽去己一分孔颜之际终莫之得也是以观之万物反取诸身耳目不能以易任成功手足不能以代司致业故婴儿之始生也不以目求乳不以耳向明不以足操物不以手求行岂百骸无定司形貌无素主而专由情以制之哉既谓之人恶得无情者未解形貌之非情也是非吾所谓情者以是非爲情则无是无非无好无恶者虽有形貌直是人耳情将安寄无情者之人不以好恶伤其身言任当而直前者非情也常因自然而不益生者止于当也不益生何以有其身者未明生之自生理之自足也庄子又谓生理已具足于形貌之中但任之则身存奸恶之情非所以益生秪足以伤身以其生之有分也夫神不休于性分之内则外矣精不止于自生之极则劳矣故行则倚树而吟坐则据梧而眠言有情者之自困也天选子形以坚白呜言凡子所爲外神劳精倚树据梧且吟且睡此世之所谓情也而云天选明夫情者非情之所生而况他哉故虽万物万形云爲取舍皆在无情中来又何用情于其间我大宗师第六知天之所爲知人之所爲者至矣知天之所爲者天而生也知人之所爲者以其知之所知以养其知之所不知终其天年而不中道天者是知之盛也虽然有患夫知有所待而后当其所待者特未定也庸讵知吾所谓天之非人乎所谓人之非天乎且有眞人而后有眞知何谓眞人古之眞人不逆寡不雄成不谟士若然者过而弗悔当而不自得也若然者登高不慄入水不濡入火不热是知之能登假格于道也若此郭註知天人之所爲者皆自然也则内放其身而外冥于物与衆玄同任之而无不至也天者自然之谓也夫爲爲者不能爲而爲自爲耳爲知者不能知而知自知耳自知耳不知也不知也则知出于不知矣自爲耳不爲也不爲也则爲出于不爲矣爲出于不爲故以不爲爲主知出于不知故以不知爲宗是故眞人遗知而知不爲而爲自然而生坐忘而得故知称絶而爲名去也人之生也形虽七尺而五常必具故虽区区之身乃举天地以奉之故天地万物凡所有者不可一日而相无也一物不具则生者无由得生一理不至则天年无縁得终然身之所有者知或不知也理之所存者爲或不爲也故知之所知者寡而身之所有者衆爲之所爲者少而理之所存者愽在上者莫能器之而求其备焉人之所知不必同而所爲不敢异异则伪成而真䘮矣或奸知不倦以困其百体所好不过一技而举根俱弊斯以其所知而害六所不知也若夫知之盛者知人之所爲有分故任而不强也知人之所知有极故用而不荡也故所知不以无涯自困则一体之中知与不知闇相与会而俱全矣斯以其所知养其所不知也有患者言知虽盛未若遣知任天之无患也夫知者未能无可无不可故必有待也若乃任天而生则遇物而当矣所侍未定言有待则无定也吾生有涯天也心欲盖之人也然此人之所谓耳物无非天也天也者自然也人皆自然则治乱成败遇与不遇非人爲也皆自然耳有真人而后天下之知皆得其真而不可乱也不逆寡则所顺者衆不雄成则不恃其成而处物先不谟士则纵心直前而群士自合非谋谟以致之直自全当而无过耳非以得失经心也若然者理固自全非畏死也故真人陆行而非避濡也远火而非逃热也无过而非措当也故虽不以热爲热而未尝赴火不以濡爲濡未尝蹈水不以死爲死未尝丧生故夫生者岂生之而生哉成者岂成之而成哉故任之而无不至者眞人也岂有槩意于所遇哉言夫知之登至于道者若此之逺也古之眞人其寝不梦其觉教无忧其食不甘其息深深眞人之息以踵衆人之息以喉屈服者其嗌厄言若畦其嗜欲深者其天机浅古之眞人不知悦生不知恶死其出不䜣欣其入不讵翛萧然而徃翛然而来而已矣不忘其所始不求其所终受而喜之忘而复之是之谓不以心捐道不以人助天是之谓眞人郭註寝不梦无意想也觉无忧遇即安也食不甘理当食耳眞人之息以踵乃在根本中来嗌言若哇气不平畅也深根宁极然后反一无欲故嗜欲深者天机浅也不知悦生恶死者与化爲体不䜣不讵者泰然而任之也脩然徃来者寄之至理故徃来而不难也终始变化皆忘之矣岂直逆忘其生而犹复採求死意耶受而喜者不问所受者何物遇之而无不适也忘而复者复之不由于识乃至也夫人生而静天之性也感物而动性之欲也物之感人无穷人之逐物无节则天理灭矣眞人知用心则背道助天则伤生故不爲也笔乘出世爲出即生也来也始与受也返造化爲入即死也徃也终与复也知其始之未始有始也则不忘其所始矣知其终之未始有终也则不求其所终矣如此则可以出入造化游戏死生而奚悦与恶之有心捐道者心一有所变即捐道矣道无生死而人有二心非弃道而何人助天者即老子狭其所居厌其所生求益于有生之外者也而真人不然则知怖死生求出离犹爲第二义也若然者其心志其容寂其颡妻然似秋煖喧然似春喜怒通四时与物有宜而莫知其极故圣人之用兵也亡国而不失人心利泽施乎万世不爲爱人故乐洛通物非圣人也有亲非仁也天时非贤也利害不通非礼爲翼者顺时之所行故无不行也夫高下相受不可逆之流也小大相群不得已之势也旷然无情群知之府也之有泝之会居师人之极者奚爲哉任时世爲知委必然之事付之天下而已丘者所以本也以性言之则性之本也夫物各有足足于本也付群德之自循斯与有足者至于本也本至而理尽矣凡此皆自彼而成成之不在已则虽处万机之极而常间暇自适忽然不觉事之经身悗然不识言之在口而人之大迷眞谓至人之爲勤行者也故其好之也一其弗好之也一其一也一其不一也一其一与天爲徒其不一与人爲徒天与人不相胜也是之谓眞人死生命也其有夜旦之常天也人之有所不得与皆物之情也彼持以天爲父而身犹爱之而况其卓乎人特以有君爲愈乎己而身犹死之而况其眞乎泉涸鱼相与处于陆相呴吁以湿相泻儒以沫不如相忘于江湖与其誉余尧而非桀也不如而忘而化其道郭註常无心而顺彼故好与不好所善所恶与彼无二也其一也天徒也其不一也人徒也夫眞人同天人均彼我不以其一异乎不一无有不一者天也彼彼而我我者人也眞人同天人齐万致万致不相非天人不相胜故旷然无不一冥然无不任而玄同彼我也其有夜日之常天之道也故知死生者命之极非妄然也若夜旦耳奚所系哉眞人在昼得昼在夜得夜以死生爲昼夜岂有所不得乎人之有所不得而忧虞在怀皆物情耳非理也卓者独化之谓也夫相因之功莫若独化之至也人之所因者天也天之所生者独化也人皆以天爲父故昼夜寒暑犹安之而不敢恶况卓尔独化至于玄冥之竟又安得而不任之哉眞者不假于物而自然也夫自然之不可违岂直君命而已哉故证以因鱼之喻与其不足而相爱岂若有余而相忘夫非誉皆生于不足至足者忘善恶遣死生与变化爲一旷然无不适矣又安知尧桀之所在耶夫大块载我以形劳我以生佚我以老息我以死故善吾生者乃所以善吾死也夫藏舟于壑藏山于泽谓之固矣然而夜半有力者负之而走昧者不知也藏小大有宜犹有所遯若夫藏天下于天下而不得所遯是恒物之大情也特犯人之形而犹喜之若人之形者万化而未始有极也其爲乐可胜计耶故圣人将游于物之所不得遯而皆存善天善老善贻善终人犹效之又况万物之所系而一化之所待乎郭註夫形生老死皆我也故形爲我载生爲我劳老爲我佚死爲我息四者虽变未始非我我奚惜哉死与生皆命也无善则已有善则生不独善也故若以吾生爲善乎则吾死亦善也方言生死变化之不可逃故先举无逃之极然后明之以必变之符将任化而无系也夫无力之力莫大于变化者也故乃掲天地以趋新负山岳以金故故不暂停忽已涉新则天地万物无时而不移也世皆新矣而自以爲故舟山日易而视之若前今交一臂而失之在冥中去矣故向者之我非复今我也我与今俱徃岂常守故哉而世莫之觉谓今之所遇可系而在岂不昩哉不知与化爲体而思藏之使不化则虽至深至固各得其所宜而无以禁其日变也故夫藏而有之者不能止其遯也无藏而任化者变不能变也无所藏而都任之则与物无不冥与化无不一故无内外无死生体天地合变化索所遯而不得矣此乃常物之大情非一曲之小意也人形乃是万化之一遇耳无极之中所遇者皆若人也岂特人形可喜而余物无乐耶本非人而化爲人化爲人失于故矣失故而喜喜所遇也变化无穷何所不遇所遇而乐乐岂有极乎夫圣人游于变化之途放于日新之流万物万化亦与之万化化者无极亦与之无极谁得遯之哉夫于生爲亡而于死爲存于死爲存则何时而非存哉夫自均于百年之内不善少而否老未能体变化齐死生也然其乎粹犹足以师人也况玄同万物而与化爲体其爲天下之所宗也不亦宜乎夫道有情有信无爲无形可传而不可受可得而不可见自本自根未有天地自古以固存神鬼神帝生天生地在太极之先而不爲高在六极之下而不爲深先天地生而不爲久长于上古而不爲老狶喜韦氏得之以挈天地伏戏义得之以袭气毋维斗得之终古不忒日月得之终古不息堪坏丕得之以袭崑崙冯凭夷得之以游大川肩吾得之以处大山黄帝得之以登云天颛顼得之以处玄宫禺强得之立乎北极西王母得之坐乎少广莫知其始莫知其终彭祖得之上及有虞下及五伯傅说得之以相武丁奄有天下乘东维骑箕尾而比于列星郭註有无情之情故无爲也有常无之信故无形也古今传而宅之莫能受而有之咸得自容而莫见其状未有天地自古固存明无不侍有而无也无也岂能生神哉不神鬼帝而鬼帝自神斯乃不神之神也不生天地而天地自生斯乃不生之生也故夫人之果不足以神而不神则神矣功何足有事何足恃哉久道在高爲无高在深爲无深在久爲无久在者爲无者无所不在而所在皆无也且上下无不格者不得以高卑称也内外无不至者不得以表里名也与化俱移者不得言久也终始常无者不得谓老也自狶韦氏得之至比则星言得之于道乃所以明其自得耳道不能使之得也我之未得又不能爲得也然则凡得之者外不资于道内不由于已掘然自得而独化也夫生之难也犹独化而自得之矣既得其生又何患于生之不得而爲之哉故爲生举不足以全生以其生之不由于已爲也而爲之则伤其眞生矣笔乘大宗师者道也至此方明说出道无形无爲也而曰有情有信者自有以观其徼者言之也情静之动信者动之得即老子其中有信之信也太易者未见气太初者气之始未见气爲父则气者然也北斗天之纲维故曰维斗堪坏神名人面兽形冯夷清冷传曰华隂潼𡖥隄首人服人石得水仙是爲河泊一云以人月庚子浴于河而溺之肩吾山神不死至孔子时黄帝得道登天即鼎湖上升之事玄宫北方之宫月令曰其帝颛顼其神玄冥是也禺强海神山海经曰北海之渚有神人面鸟身珥两青蛇践两赤蛇名禺强西王母山海经曰状如人狗尾蓬头戴胜善啸居洵水之涯汉武帝内传西王母与一功夫人降帝美容貌神仙人也少广山名一云西方空界之名传说一星在尾上言其乘东维骑箕尾之间也箕斗爲天汉年之东维南伯子葵问乎女偊禹曰子之年长矣而色若孺子何也曰吾闻道矣南伯子葵曰道可得学耶曰恶恶可子非其人也夫卜梁倚有圣人之才而无圣人之道我有圣人之道而无圣人之才吾欲以教之庶几其果爲圣人乎不然以圣人之道告圣人之才亦易矣吾犹守而告之参三曰而后能外天下己外天下矣吾又守之七日而后能外物已外物矣吾又守之九日而后能外生已外生矣而后能朝彻朝彻而后能见独见独而后能无古今无古今而后能人于不死不生杀生者不死生生者不生其爲物无不将也无不迎也无不毁也无不成也其名爲撄宁撄宁也者撄而后成者也南伯子葵曰子独恶乎闻之曰闻诸副墨之子副墨之子闻诸洛诵之孙洛诵之孙闻之胆明瞻明闻之聂许聂许闻之需役需役闻之于乌讴于讴闻之玄冥玄冥闻之参寥参寥闻之疑始郭註闻道则任其自生故气色全也外犹遗也物者朝夕所需切已难忘外生则都遣之也遗生则不恶死不恶死故所遇即安豁然无滞见机而作斯朝彻也当所遇而安之忘先后之所接斯见独者也无古今与独俱徃也系生故有死恶死故有生无系无恶则无死无生矣任其自将故无不将任其自迎故无不迎任其自毁故无不毁任其自成故无不成夫与物冥者物萦亦萦而未始不宁也萦而独不萦则败矣故萦而任之则莫不曲成也玄冥者所以名无而非无也夫阶名以至无者必得无于名表故虽玄冥犹未极而又推寄于参寥玄之又玄也自然之理有积习而成者盖阶近以至远研粗以至精故乃七重而后无之名九重而后疑无是始也子祀子舆子犁子来四人相与语曰孰能以无爲首以生爲嵴以死爲尻孰知死生存亡之一体者吾与之友矣四人相视而笑莫逆于心遂相与爲友俄而子舆有病子祀徃问之曰伟哉夫造物者将以予爲此拘拘也曲偻缕发背上有五管颐隐于齐肩高于顶句勾赘指天隂阳之气有沴丽其心间闲而无事跰踟而鑑于井曰嗟乎夫造物者又将以予爲此拘拘也子祀曰女恶之乎曰亡予何恶浸假而化予之左臂以爲鸡予因以求时夜浸假而化予之右臂以爲弹予因以求鹗炙浸假而化予之尻以爲轮以神爲马予因而乘之岂更驾哉且夫得者时也失者顺也安时而处顺哀乐不能入也此古之所谓县解也而不能自解者物有结之且夫物不胜天久矣吾又何恶焉郭註沴陵乱也夫任自然之变者无嗟也与物嗟耳浸渐也体化之变则无徃而不因无因而不可当所遇之时世谓之得时不暂停顺徃而去世谓之失安时处顺谓之悬解一不能自解则衆物共结之矣能解则无所不解则无所而解也天不能无昼夜我安能无死生而恶之哉俄而子来有病喘喘然将死其妻子环而泣之犂徃问之曰叱避无怛化倚其户与之语曰伟哉造化又将奚以汝爲将奚以汝适以汝爲鼠肝乎以汝爲虫臂乎子来曰父母于子东西南北唯命之从隂阳于人不翅于父母彼近吾死而我不听我则悍矣彼何罪焉夫大块载我以形劳我以生佚我以老息我以死故善吾生者乃所以善吾死也今大冶铸金金踊跃曰我且必爲镆大冶必以爲不祥之金今一犯人之形而曰人耳人耳夫造化者必以爲不祥之人今一以天地爲大炉以造化爲大冶恶乎徃而不可哉成然寐蘧然觉郭註死生犹寤寐耳于理当寐不愿人惊之将化而叱无爲不之也自古或有能违父母之命者未有能连隂阳之变而距昼夜之节者也死生犹昼夜未足爲远也时当死亦非所禁而横有不听之心适足悍逆于理以速其死耳其死之逺由于我悍非死之罪也彼谓死耳在生故以死爲彼善吾生善吾死理常俱也人耳人耳唯愿爲人也亦犹金之踊跃世皆知金之不祥而不能任其自化夫变化之道靡所不遇今一遇人形岂故爲哉生非故爲时自生耳矜而有之不亦妄乎人皆知金之有系爲不祥故明己之无异于金则所系之情可解可解则无不可也成然寐籧然觉寤寐自若不可以死生累心也子桑户孟子反子琴张三人相与友曰孰能相与于无相与相爲于无相爲敦能登天游雾挠袅挑无极相忘以生无所终穷三人相视而笑莫逆于心遂相与友莫然有间而子桑户死未葬孔子闻之使子贡徃待事焉或编曲或鼓琴相和而歌曰嗟来桑户乎嗟来桑户乎而己反其眞而我犹爲人徛子贡趋而进曰敢问临尸而歌礼乎二人相视而笑曰是恶知礼意子贡反以告孔子曰彼何人者耶修行无有而外其形骸临尸而歌颜色不变无以命之彼何人者邪孔子曰彼游方之外者也而丘游方之内者也外内不相及而丘使女徃弔之丘则陋矣彼方且与造物者爲人而游乎天地之一气彼以生爲附赘县疣以死爲决𤴯换溃痈夫若然者又恶知死生先后之所在假于异物託于同体忘其肝胆遗其耳目反覆终始不知端倪芒然彷徨乎尘垢之外逍遥乎无爲之业彼又恶能愦愦然爲世俗之体以观衆人之耳曰哉子贡曰然则夫子何方之依曰丘天之戮民也虽然吾与汝共之子贡曰敢问其方孔子曰鱼相造乎水人相造乎道相造乎水者穿池而养给相造乎道者无事而生定故曰鱼相忘乎江湖人相忘乎道术子贡曰敢问畸人曰畸人者畸于人而侔于天故曰天之小人人之君子人之君子天之小人也郭註夫体天地冥变化者虽手足异任五脏殊管未尝相与而百节同和斯相与于无相与也未尝相爲而表里俱济斯相爲于无相爲也若乃从其心志以恤手足运其股肱以营五脏则相营愈笃而外内愈困矣故以天下爲一体者无爱爲于其间也挠挑无极无所不任也忘其生则无不忘矣故能随变任化无所穷竟相视而笑莫逆于心者寄明至亲而无爱念之近情也人哭亦哭俗内之迹也齐死生忘哀乐临尸能歌方外之志也夫知礼义者必游外以经内守母以存子称情而直徃也若乃矜乎名声牵乎形制则孝不任诚慈不任实父子兄弟懐情相欺岂礼之大意哉夫理有至极内外相冥未有极游外之致而不冥于内者也未有能冥于内而不游于外者也故圣人常游外以弘内无心以顺有故虽终日辉形而神气无变俯仰万机而淡然自若夫见形而不及神者天下之常累也是故覩其与群物并行则莫能谓之遗物而离人矣观其体化而应物则莫能谓之坐忘而自得矣岂直谓圣人不然哉乃必谓至理之无此是故庄子将明流统之所宗以释天下之可悟若直就称仲尼之如此或者将据所见以排之故超圣人之内迹而寄方外于数子宜忘其所寄以寻迷作之大意则夫游外弘内之道坦然自明而庄子之书故是超俗盖世之谈矣夫弔者方内之近事也施之方外则陋游乎天地之一气者皆冥之故无二也以生爲附赘县疣此气之时聚非所乐也以死爲决𤴯溃痈此气之自散非所惜也死生代谢未始有极与之俱徃则无徃不可故不知胜负之所在假因也死生聚散变化无方皆异物也无异而不假所假虽异共成一体故忘肝胆遗耳目任理而冥徃五藏犹忘何物足识哉未始有识故能放身于变化之途玄同于反覆之波而不知终始之所及也所谓无爲之业非拱默也所谓尘垢之外非伏于山林也其所观示于衆人者皆其尘垢耳非方外之冥物也子贡不闻性与天道故见其所依而不见其所以依也夫所以依者不依也世岂觉之哉戮民者以方内爲桎梏明所贵在方外也夫游外者依内离人者合俗故有天下者无以天下爲也是以遗物而后能入群坐忘而后能应务愈遗之愈得之苟居斯极则虽欲释之而理固自来斯乃天人之所不赦者也吾与汝共之言虽爲世梏桎但爲与汝共之耳明己恒自在外也人之与鱼所造虽异其于由无事以得事自方外以共内然后养给而生定莫不皆然各自足而相忘也能游外以冥内任万物之自然使天性各足而帝王道成斯乃畤于人而侔于天也以自然言之则人无小则大以又理言之则侔于天者可谓君子矣颜回问仲尼曰孟孙才其于死哭泣无涕中心不戚居丧不哀无是三者以善丧盖鲁国固有无其实而得其名者乎回一怪之仲尼曰夫孟孙氏尽之矣进于知矣满简之而不得天己有所简矣孟孙氏不知所以生不智所以死不知就先不知就后若化爲物以待其所不知之化已乎且方将化恶知不化哉方将不化恶知已化哉吾特与汝其梦未始觉者邪且彼有骇形而无损心有旦宅而无情死孟孙氏特觉人哭亦哭是自其所以乃且也相与吾之耳矣庸讵知吾所谓吾之乎且汝梦爲鸟而厉乎天梦爲鱼而汲于渊不识今之言者其觉者乎其梦者乎造适不及笑献笑不及排安排而去化乃入于寥天一郭註鲁国观其礼颜回察其心尽死生之理应内外之宜者动而以天行非知之匹也故曰进于知简择死生而不得其任无春秋冬夏四时行耳已简而不得故无不安无不安故不以死生乐意而付之自化也死生宛转与化爲一犹以忘其所知于当今岂待所未知无颜忧哉已化而生爲知未生之时方化而死焉知己死之后故爲所避就而与化俱生也夫死生犹觉男耳今梦自以爲觉则无以明觉之非梦兄茍无以明觉之非梦则亦无以明生之非死矣死生觉梦未知所在当其所迩无不自得何爲在此而忧彼哉有骇形无心者以变化爲形之骇动耳故不以死生损累其心也有旦宅无情死者以形骸之变爲旦宅之日新耳其情不以爲死也夫常觉者无徃而有逆故人哭亦哭所以其所宜也死生变化吾皆吾之既皆同吾吾何失哉未始失吾吾何忧哉无賖故人哭亦哭无忧故哭而不哀靡所开吾也故玄同外内弥贯古今与化日新岂知吾之所在也梦爲鸟梦爲鱼言无徃而不自得也觉梦之化无徃而不可则死生之故亦无时而足惜也所造皆适则忘适矣故不及笑排者推移之谓礼哭必哀献笑必乐哀乐存怀则不能与适推移矣今孟孙常适故哭而不哀与化俱徃也安于推移而与化俱去故乃入于寂寥而与天爲一也自此以上至于子祀其致一也所执之丧异故歌哭不同意而子见许由许由曰尧何以资汝意而子曰尧谓我汝必躬服仁义而明言是非许由曰而奚来爲轵咫天尧既己黥汝以仁义而劓汝以是非矣汝将何以游夫遥汤恣睢转备之涂乎意而子曰虽然吾愿游于其藩许由曰不然夫盲者无以与乎眉目颜色之好瞽者无以与乎青黄黼黻之观意而子曰夫无庄之夫其美摅梁之失其力黄帝之亡其知皆在罏钟之间耳庸讵知夫造物者之不息我黔而补我劓使我乘成以随先生邪许由曰噫未可知也我爲汝言其大略吾师乎吾师乎𩐎万物而不爲义泽及万世而不爲仁长于上古而不爲老覆载天地刻雕衆形而不爲巧此所游己郭註资者给济之谓黔以仁义劓以是非言其以形教自亏残而不能复游夫自得之场无系之涂也游其藩言不敢求涉中道也且愿游其藩傍而已天下之物未必皆自成也自然之理亦有须冶煅而爲器者故无庄据梁黄帝皆闻道而后亡其所务也此皆寄言以遣云爲之累夫率性直徃者自然也徃而伤性性伤而能改者亦自然也庸讵知我之自然当不息黔补劓而乘可成之道以随夫子邪而欲弃而勿告恐非造物之至也𩐎泽万物皆自尔耳亦无爱爲于其问也安所寄其仁义不爲老日新也不爲巧自然也此所游已言游于不爲而师于无师也颜回曰回益矣仲尼曰何谓也曰回忘仁义矣曰可矣犹未也它日复见曰回益矣曰何谓也曰回忘礼乐矣曰可矣犹未也它日复见曰回益矣曰何谓也曰回坐忘矣仲尼蹴然曰何谓坐忘颜回曰堕隳枝体黜聦明离形去知同于大通此谓坐忘仲尼曰同则无好也化则无常也而果其贤乎丘也请从而后也郭註回益矣以损之爲益也仁者兼爱之迹义者成物之功爱之非仁仁迹行焉成之非义义功见焉存夫仁义不足以知爱利之由无心故忘之可也但忘功迹犹未玄达礼者形体之用乐者乐生之具忘其贝未若忘其所以具也夫坐忘者奚所不忘哉既忘其迹又忘其所以迹者内不觉其一身外不知有天地然复旷然与变化爲体而无不通也无物不同则未尝不适未尝不适何好何恶哉同于化者唯化所适故无常也子舆与子桑友而霖雨十日子舆曰子桑殆病矣里饭而徃视之至子桑之门则若歌若哭鼓琴曰父邪母邪天乎人乎有不任其声而趋促举其诗焉子舆入曰子之歌诗何故若是曰吾恩夫使我至此极者而弗得也父母岂欲吾贫哉天无私覆地无私载天地岂私贫我哉求其爲之者而不得也然而至此极者命也夫郭註此二人相爲于无相爲者也今裹饭而徃食者亦任之天理而自尔非相爲而后徃也何故若是者嫌其有情所以趋出逺理也命也夫言物皆自然无爲之者也应帝王第七啮缺问于王倪四问而四不知啮缺因跃而大喜行以告蒲衣子蒲衣子曰而乃今知之乎有虞氏不及泰氏有虞氏其犹藏仁以要人亦得人矣而未始出于非人泰氏其卧徐徐其觉教于于一以己爲马一以己爲牛其知情信其德甚真而未始入于非人郭註夫有虞之与泰氏皆世事之迹耳非所以迹也所以迹者无迹也世孰名之哉未之尝名何胜负之有故乘群变履万世世有夷险迹有不及也夫以所好爲是人所恶爲非人者以是非爲域者也能出于非人之域者必入于无非人之境矣故无得无失无可无不可岂直藏仁而要人邪爲马爲牛则奚是人非人之有任其自知故情信任其自得故无爲不入乎是非之域所以絶于有虞之世也肩吾见狂接舆狂接舆曰日中始何以语汝肩吾曰告我君人者以己出经式义度人孰敢不听而化诸狂接舆曰是欺德也其于治天下也犹涉海凿河而使蚊负山也夫圣人之治也治外乎正而后行确乎能其事者而已矣且鸟高飞以避矰弋之害鼷鼠深穴乎神丘之下以避熏凿之患而曾二虫之无知郭註欺德者以己制物则物失其眞也夫寄当于万物则无事而自成以一身制天下则功莫就而任不胜也故圣人之治也全其分内各正性命而己不爲其所不能也且禽兽犹各有以自存故帝王任之而不爲则自成也汝曾不如此二虫之各存而不待教乎笔乘日中始人姓名经之式义之度皆所以正人也而离性已逺故谓之欺德涉海必溺凿河难成蚊负山则不胜任以欺德而治天下亦犹此耳圣人之治也治因其自治而毋以正人爲也故曰外乎正而后行断断然尽其性命之能事而已矣性命之能事我无爲而民自正之谓也夫鸟鼠避患曾不待教况民之有知岂不如二虫而必作爲经式义度以拂乱其常性哉天根游于殷阳至蓼了水之上适遭无名人而问焉曰请问爲天下无名人曰去汝鄙人也何问之不豫也予方将与造物者爲人厌则又乘夫莽眇之鸟以出六极之外而游无何有之郷以处圹垠之野汝又何帠诣以治天下感予之心爲又复问无名人曰汝游心于淡合气于漠顺物自然而无容私焉而天下治矣郭註问爲天下则非超于太初止于玄冥也与造化者爲人则任人之自爲莽渺群碎之谓耳乘群碎驰万物故能出处常通放毋自得之场不治而自治也游心于淡任其性而无所饰也合气于漠漠然静于性而止也顺物无私而天下治言任性自生公也心欲益之私也容私果不足以生生而顺公乃全也笔乘豫即凡事豫则立之豫言有先于爲天下者也无以先之而求爲天下于天下则后矣与造物者爲人与化俱运任而不助也乘莽渺出六极凌虚履妙超隂阳也游何有处圹垠造道之域居空同也此即豫之道也而犹不寤故又明言以示之游心者汎然自得而复于至静也故曰游心于淡合气者其息深深而归于至虚也故曰合气于漠此皆顺物自然而不以已与之故天下治盖无意于爲天下而爲天下之道莫妙于此矣阳子居见老聃曰有人于此向疾彊梁物彻䟽明学道不倦如是者可比明王乎老聃曰是于圣人也胥易技系劳形憷心者也且也虎豹之文来田猿狙之便执斄之狗来借如是者可比明王乎阳子居蹴然曰敢问明王之治老聃曰明王之治功盖天下而似不自己化贷万物而民弗恃有莫举名使物自喜立乎不测而游于无有者也郑有神巫曰季咸知人之死生存亡祸福寿夭期以岁月旬日若神郑人见之皆弃而走列子见之而心醉归以告壶子曰始吾以夫子之道爲至矣则又有至焉者矣壶子曰吾与汝既其文未既其实而固得道与衆雌而无雄而又奚卵焉而以道与世亢必信夫故使人得而相汝尝试与来以予示之明日列子与之见壶子岀而谓列子曰嘻子之先生死矣弗活矣不以旬数矣吾见怪焉见湿灰焉列子入泣涕沾襟以告壶子壶子曰𡖥吾示之以地文萌乎不震不正是殆见吾杜德机也尝又与来明日又与之见壶子出而谓列子曰幸矣子之先生遇我也有廖矣全然有生矣吾见其杜权矣列子入以告壶子壶子曰郷吾示之以天壤名实不入而机发于踵是殆见吾善者机也尝又与来明日又与之见壶子出而谓列子曰子之先生不齐吾无得而相焉试齐且复相之列子入以告壶子壶子曰吾郷示之以太沖莫胜是殆见吾衡气机也鲵桓之审爲渊止水之审爲渊流水之审爲渊渊有九名此处三焉尝又与来明日又与之见壶子立未定自失而走壸子曰追之列子追之不及反以报壶子曰已灭矣已失矣吾弗及己壶子曰郷吾示之以未始出吾宗吾与之虚而委蛇不知其谁何因以爲弔靡因以爲波流故逃也然后列子自以爲未始学而归三年不出爲其妻爨食豕如食人于是无与亲彫琢复朴块然独以其形立纷而封哉一以是终昊言箴曰此章专论帝王之道言帝王合应如秦氏之出于非人而又非入于非人如接与之戒矰弋熏凿吾民如无名氏所云游心于淡合气于漠如老聃所云立乎不测而游于无有所谓无有亦只是至虚而不萌窍凿是已緫来只无有二字耳四不知是无窍凿曜而喜是悟出无窍凿道理非人天也未能出于非人者犹局于人未出于天未始入于非人者与天俱化非有意爲天徐徐安稳于于自得此四字最善状凡人间间然日以心斗者卧则神且不宁或惊或梦殊不帖席才觉则百忧感心身虽未起神已驰逐拘挛不自在了至人便无此光景便是其寝不梦其觉无忧道理唿牛应牛唿马应马随唿而应初无所定故下两一字道有情有信故曰其知情信曰情曰信曰眞緫是对幻字看以己出其动也天其静也地其行也水流其止也渊默渊默之与水流天行之与地止其于不爲而自尔一也今季咸见其尸居而坐忘即谓之将死见其神动而天随即谓之有生诚能应不以心而理自玄符与化升降而以世爲量然后足爲物主而顺时无极故非相者所测耳此应帝王之大意也德机不发曰杜权亦机也今乃自觉昨日之所见见其杜权故谓之将死也天壤之中覆载之功见矣比之地文不犹外乎此应感之容也任自然而覆载则天机玄应而利名之饰皆爲弃物机发于踵常在极上起也发而善于彼彼乃见之居太沖之极浩然泊心而玄同万方故胜负莫得措其间也无徃不平混然一之以管窥天者莫见其涯故似不齐也渊者静默之谓耳夫水常无心委顺外物虽流之与止鲵桓之与龙跃常渊然自若未始失其静默也至人用舍虽异玄默一焉故略举三异以明之虽波流九变治乱纷如居其极者常淡然自得泊乎忘爲也未始出吾宗者虽变化无常深根宁极也委蛇者无心而随物化也不知谁何汎然无所系也变化頽靡世事波流无徃而不因也夫至人一耳然应世变而时动故相者无所措其目自失而走此明应帝王者无方也食豕如食人忘贵贱也于事无与亲唯所遇也雕琢复朴去华取实也块然形立外饰去也纷而封哉虽动而眞不散也一以是终使物各自终也笔乘不震不正崔本作不震不止全然列子作灰然莫胜列子作莫朕审列子作潘无与亲列子作无亲封哉列子作封戎似于文义爲优当从之无爲名尸无爲谋府无爲事任无爲知主体尽无穷而游无朕尽其所受乎天而无见得亦虚而已至人之用心若镜不将不迎应而不藏故能胜物而不伤郭註无爲名尸因物则物各自当其名也无爲谋府使物各自谋也无爲事任付物使各自任也无爲知主无心则物各自主一知也体尽无穷因天下之自爲故驰万物而无穷也游无朕任物故无迹也尽其所受乎天足则止也无见得见得则不知止也亦虚而已不虚则不能任群实也若镜者鉴物而无情也不将不迎不藏来即应去即止也物来即鉴鉴不以心故虽天下之广而无不劳之累南海之帝爲儵叔北海之帝爲忽中央之帝爲浑沌儵与忽时相与遇于浑沌之地浑沌待之甚善儵与忽谋报浑沌之德曰人皆有七窍以视听食息此独无有尝试凿之日凿一窍七日而浑沌死郭註爲者败之庄子翼正统道藏三家本八卷续道藏庄子翼卷之三振三外篇骈拇第八骈拇枝指出乎性哉而侈于德附赘县疣出乎形哉而侈于性多方乎仁义而用之者列于五藏哉而非道德之正也是故骈于足者连无用之肉也枝于手者树无用之指也多方骈枝于五藏之情者淫僻于仁义之行而多方于聦明之用也郭註夫长者不爲有余短者不爲不足此则骈赘皆出于形性非假物也骈与不骈其性各足而此独骈枝则于衆以爲多故云侈耳而惑者或云非性因欲割而弃之是道有所不存德有所不载而人有弃材物有弃用也岂至治之意哉物有小大能有少多所大即骈所多即赘骈赘之分物皆有之若莫之任是都弃万物之性也夫与物冥者无多也故多方于仁义者虽列于五藏然自一家之正耳未能与物无方而各正性命故曰非道德之正也方之少多天下未尝有限然少多之差各有定分毫芒之降即不可以相跂故各守其方则少多无不自得或者闻多之不足以正少因欲弃多而任少是举天下而弃之不亦妄乎故骈枝于手足直自性命不得不然非以有用故然也五藏之情直自多方耳而少者横复尚之以至淫僻而失至当于体中也聦明之用各有本分故多方不爲有余少方不爲不足然情欲之所荡未尝不贱少而贵多也见夫可贵而矫以尚之则自多于本用而困其自然之性若乃忘其所贵而保其素分则于性无多而异方俱全矣是故骈于明者乱五色淫文章青黄黼黻之煌煌非乎而离朱是已多于聦者乱五声淫六律金石丝竹黄钟大吕之声非乎而师旷是已枝于仁者擢德塞性以牧名声使天下簧故以奉不及之法非乎而曾史是已骈于辩者累瓦结绳窜句游心于坚白同异之间而敝跬誉无用之言非乎而杨墨是已故此皆多骈旁枝之道非天下之至正也彼正正者不失其性命之情故合者不爲骈而枝者不爲跂长者不爲有余短者不爲不足是故凫胫虽短续之则忧鹤胫虽长断之则悲故性长非所断性短非所续无所去忧也郭註夫有耳目者未尝以慕聋盲自困也所困常在于希离慕旷则离旷虽聦明乃乱耳目之主也曾史性长于仁耳而性不长者横复慕之慕之而仁仁已伪矣天下未三慕桀跖而必慕曾史则曾史之簧鼔天下使矢其眞性甚于桀跖也骋其竒辩致其危辞者未当容思于祷机之口而必竞辩于杨墨之间则杨墨污乱而言之主也此数子皆师其天性直自多骈旁枝各自是一家之正耳然以一正万则万不正矣故至正者不以己正天下使天下各得其正而已物各任性乃正正也自此以下观之至正可见矣以枝正合乃谓合爲骈以合正枝乃谓枝爲跂以短正长乃谓长爲有余以长正短乃谓短爲不足各自有正不可爲此正彼而损益之知其性分非可断续而任之则无所去忧而忧自去矣笔乘按累瓦作累丸窜句作窜身跬誉作毁誉正正作至正不爲跂作不爲岐斯理顺文从不烦强解矣疑皆传写之误意仁义其非人情乎彼仁人何其多忧也且夫骈于拇者决之则泣枝于手者龁之则啼二者或有余于数或不足于数其于忧一也今世之仁人蒿目而忧世之患不仁之人决性命之情而饕叨富贵故意仁义其非人情乎自二代以下者天下何其嚣嚣也且夫待钩绳规矩而正者是削其性也待绳约胶漆而固者是侵其德也屈折礼乐呴吁俞仁义以慰天下之心者此尖其常然也天下有常然常然者曲者不以钩直者不以绳圆者不以规方者不以矩附离丽不以胶漆约束不以纆墨索故天下诱然皆生而不知其所以生同焉皆得而不知其所以得故古今不二不可亏也则仁义又奚连连如胶漆纆索天游乎道德之间爲哉使天下惑也夫小惑易方大惑易性何以知其然邪自虞氏招乔仁义以挠天下也天下莫不奔命于仁义是非以仁义易其性与郭註仁义自是人之情性但当任之耳恐仁义非人情而忧之者眞可谓多忧也骈于梅者谓之不足故泣而决之枝于手者谓之有余故啼而龁之夫如是举羣品万殊无释忧之地矣惟各安其天性不决骈而龁枝则曲成而无伤又何忧哉兼爱之迹可尚则天下之目乱矣以可尚之迹篙令有患而遂忧之此爲陷人于难而后拯之也然今世正以此爲仁耳夫富贵所以可饕由有蒿之者也若乃无可尚之迹则人安其分将量力受任岂有决己效彼以饕窃非望哉故仁义自是人情也而三代以下横其嚣嚣弃情逐迹如将不反不亦多忧乎夫物有常然任而不助则泯然自得而不自觉也同物故与物无二而常全任道自得则抱朴独徃连连假物无爲其间也仁义连连祇足以惑物使丧其眞耳东西易方于礼未亏矜仁尚义失其常然以之死地乃大惑也夫与物无伤者非爲仁也而仁迹行焉令万理皆当者非爲义也而义功见焉故当而无伤者非仁义之招也而天下奔驰弃我徇彼所以失其常然故乱心不由于丑而常在美色挠世不出于恶而常在仁义则仁义者挠天下之具也虽虞氏无易之之情而天下之性固已易矣故尝试论之自三代以下者天下莫不以物易其性矣小人则以身殉利士则以身殉名大夫则以身殉家圣人则以身殉天下故此数子者事业不同名声异号其于伤性以身爲殉一也臧与谷二人相与牧羊而俱亡其羊问臧奚事则挟筴读书问谷奚事则愽塞以游二人者事业不同其于亡羊均也伯夷死名于首阳之下盗跖死利于东陵之上二人者所死不同其于残生伤性均也奚必伯夷之是而盗跖之非乎天下尽殉也彼其殉仁义也则俗谓之君子其所殉货财也则俗谓之小人其殉一也则有君子焉有小人焉若其残生损性则盗跖亦伯夷已又恶取君子小人于其间哉郭註自三代以上实有无爲之迹无爲之迹亦有爲者之所尚也尚之则失其自然之素故虽圣人有不得已或以瘢痍之事易垂拱之性而况悠悠者哉夫鹑居而鷇食鸟行而无章者何惜而不殉哉故与世常冥唯变所适其迹则狥世之迹也所遇者或时有瘢痍秃胫之变其迹则伤性之迹也然虽挥斥八极而神气不变手足瘢痍而居形者不扰则奚殉哉无殉也故乃不殉其所殉而迹则与世同殉也天下之所惜者生也今殉之太甚俱残其生则所殉是非不足复论夫生奚爲残性奚爲易皆由尚无爲之迹也若知迹之由无爲而成则絶尚去甚反冥我极尧桀将均于自得君子小人奚辨哉且夫属烛其性乎仁义者虽通如曾史非吾所谓臧也属其性于五味虽通如俞儿非吾所谓臧也属其性乎五声虽通如师旷非吾所谓聦也属其性乎五色虽通如离朱非吾所谓明也吾所谓臧非仁义之谓也臧于其德而己矣吾所谓臧者非所谓仁义之谓也任其性命之情而已矣吾所谓聦者非谓其闻彼也自闻而已矣吾所谓明者非谓其见彼也自见而已矣夫不自见而见彼不自得而得彼者是得人之得而不自得其得者也适人之适而不自适其适者也夫适人之适而不自适其适虽盗跖与伯夷是同爲淫僻也余愧乎道德是以上不敢爲仁义之操而下不敢爲淫僻之行也郭註以此系彼爲属属性于仁徇仁者耳故不善也率性通彼乃善不付之于我而属之于彼虽通之如彼而我已丧矣故各任其耳目之用而不系于离旷乃聦明也故善于自得者忘仁而仁谓仁义爲善则损身以徇之此于性命还自不仁也身且不仁其如人何故任其性命乃能及人及人而不累于已彼我同于自得斯可谓善也夫絶离弃旷自任闻见则万方之聦明莫不皆全不自见不自得此舍己效人者也虽效之若人而己已亡矣茍以失性爲淫僻则虽所失之涂异其于失之一也愧道德之不爲谢冥复之无迹故絶操行忘名利从容炊累遗我忘彼若斯而已矣马蹄第九马蹄可以践霜雪毛可以御风寒龁草饮水翘足而陆此马之眞性也虽有义台路寝无所用之及至伯乐洛曰我善治马烧之剔之刻之雒之连之以羁的编之以皂栈马之死者十二三矣饥之渴之驰之骤之整之齐之前有橛饰之患后有鞭筴之威而马之死者已过半矣陶者曰我善治埴圆者中规方者中矩匠人曰我善治木曲者中钩直者应绳夫埴木之性岂欲中规矩钩绳哉然且世世称之曰伯乐善治马而陶匠善治埴木此亦治天下者之过也郭註驽骥各适性而足马之眞性非辞鞍而恶乘便无羡于荣华耳有意治之则不治矣治之爲善斯不善已夫善御者将以尽其能也尽能在于自任而乃走作骤步求其过能之用故有不堪而多死焉若乃任驽骥之力适迟疾之分虽足迹接乎八荒之表而衆马之性全矣或者闻任马之性乃谓放而不乘闻无爲之风遂云行不如卧何其狂而不返哉斯失乎庄生之㫖远矣吾意善治天下者不然彼民有常性织而衣耕而食是谓同德一而不党命曰天放故至德之世其行填填田其视颠颠当是时也山无蹊兮隧泽无舟梁万物羣生连属其乡禽兽成羣草木遂长是故禽兽可系羁而游鸟鹊之巢可攀援而闚夫至德之世同与禽兽居族与万物并恶乎知君子小人哉同乎无知其德不离同乎无欲是谓素朴素朴而民性得矣及至圣人蹩别躠薛爲仁踶题跂支爲义而天下始疑矣澶但漫爲乐摘僻爲礼而天下始分矣故纯朴不残孰爲牺樽白玉不毁孰爲珪璋道德不废安取仁义性情不离安用礼乐五色不乱孰爲文采五声不乱孰应六律夫残朴以爲器工匠之罪也毁道德以爲仁义圣人之过也郭註以不治治之乃善治也夫民之德小异而大同性之不可去者衣食也事之不可废者耕织也此天下之所同而爲本者也守斯道者无爲之至放之而自一耳非党也故谓之天放填填颠颠自足而无求于外之貌不求非望之利故止于驯家而足混芒同得与一世而澹漠乌岂国异而家殊哉足性而止无吞夷之欲故物全与物无害故物驯也知则离道以差欲则离性以饰素朴者无烦乎知欲也圣人者民得性之迹耳非所以迹也此云及至圣人犹云及至其迹也圣迹既彰则仁义不眞而礼乐离性徒得形表而已矣有圣人则有斯弊吾若之何哉残朴爲器毁玉爲璋以下皆变朴爲华弃本崇末其于天素有残废矣世虽贵之非其贵也工匠则有规矩之制圣人则有可尚之迹肇乘牺樽之牺当音羲旧从郑司农读如娑者非郑答张逸以爲画凤尾婆娑熬也梁刘杳曰此言未必安古樽彝皆刻木爲鸟兽凿顶及背以出内酒魏鲁郡得斋子尾送女器有牺樽作牺牛形晋曹嶷于青州发齐景墓得二樽形亦爲牛象皆古遗器则知郑爲臆说也夫马陆居则食草饮水喜则交颈相靡怒则分背相踶马知已此矣加之以衡扼齐之以月题而马知介戛倪诣闉因扼鸷至曼诡衔窃辔故马之知而能至盗者伯乐之罪也夫赫胥氏之时民居不知所爲行不知所之含唃而熙鼓腹而游民能已此矣及至圣人屈折礼乐以匡天下之形县跂仁义以慰天下之心而民乃始踶跂好知争归于利不可止也此亦圣人之过也郭註御其眞知乘其自然则万里之路可至而羣马之性不失马性不同而齐求其用故有力竭而态作者含哺鼓腹民之眞能及至圣人屈折以礼乐悬跂以仁义而民始好知其过皆由乎迹之可尚也胠箧第十将爲胠祛箧探囊发匮之盗而爲守备则必摄缄滕固扃鐍决此世俗之所谓知也然而巨盗至则负匮揭箧担囊而趋唯恐缄縢扃鐍之不固也然则乡之所谓知者不乃爲大盗积者也故尝试论之世俗所谓知者有不爲大盗积者乎所谓圣者有不爲大盗守者乎何以知其然邪昔者齐国邻邑相望鸡狗之音相闻𨳑罟之所布耒耨之所剌方二千余里阖四竟之内所以立宗庙社稷治邑屋州闾乡曲者曷尝不法圣人哉然而田成子一旦杀齐君而盗其国所盗者岂独其国邪并与其圣知之法而盗之故田成子有乎盗贼之名而身处尧舜之安小国不敢非大国不敢诛十二世有齐国则是不乃窃齐国并与其圣知之法以守其盗贼之身乎郭註爲大盗积爲大盗守言知之不足恃也如此法圣人者法其迹耳迹者已去之物非应变之具也奚足尚而执之哉执成迹以御乎无方无方至而迹滞矣所以守国而爲人守之也爲大盗者不盗其圣法则无以取其国言圣法唯人所用未足爲全当之臭也尝试论之世俗之所谓至知者有不爲大盗积者乎所谓至圣者有不爲大盗守者乎何以知其然邪昔者龙逢斩比干剖苌弘肔耻子胥靡縻故四子之贤而身不免乎戮故跖之徒问于跖曰盗亦有道乎跖曰何适而无有道邪夫妄意室中之藏圣也入先勇也出后义也知可否知也分均仁也五者不备而能成大盗者天下未之有也由是观之善人不得圣人之道不立跖不得圣人之道不行天下之善人少而不善人多则圣人之利天下也少而害天下也多故曰唇竭则齿寒鲁酒薄而邯郸围圣人生而大盗起掊剖击圣人纵舍盗贼而天下始治矣夫川竭而谷虚丘夷而渊实圣人已死则大盗不起天下平而无故矣圣人不死大盗不止虽重圣人而治天下则是重利盗跖也爲之斗斛以量之则并与斗斛而窃之爲之权衡以称之则并与权衡而窃之爲之符玺以信之则并与符玺而窃之爲之仁义以矫之则并与仁义而窃之何以知其然邪彼窃钩者诛窃国者爲诸侯诸侯之门而仁义存焉则是非窃仁义圣知邪故逐于大盗揭诸侯窃仁义并斗斛权衡符玺之利者虽轩冕之赏弗能劝斧钺之威弗能禁此重利盗跖而使不可禁者是乃圣人之过也故曰鱼不可脱于渊国之利器不可以示人彼圣人者天下之利器也非所以明天下也郭註言暴主亦得据人君之威以戮贤臣而莫之敢抗者皆圣法之由也向无圣法则桀纣焉得守斯位而放其毒使天下侧目哉圣勇义知仁五者所以禁盗而反爲盗资也圣人利天下少害天下多信哉斯言斯言虽信而犹不可亡圣者天下之知未能都亡故须圣道以镇之也羣知不亡而独亡圣知则天下之害又多于有圣矣然则有圣之害虽多犹愈于亡圣之无治也虽愈于亡圣未若都亡之无害也甚矣天下莫不求利而不能一亡其知何其迷而失致哉夫竭唇非以寒齿而齿寒鲁酒薄非以围邯郸而邯郸围圣人生非以起大盗而大盗起此自然相生必至之势也夫圣人不立尚于物而不能使物不尚也故人无贵贱事无眞伪苟尚圣法则天下吞声而闇服之斯乃桀跖所至赖而以成其大盗者也若乃絶尚守朴弃其禁令而代以寡欲所以棓击圣人而我朴自全纵舍盗贼而彼姦自息也古人有言闲邪存诚不在善察息淫去华不在严刑此之谓也竭川非以虚谷而谷虚夷丘非以实渊而渊实絶圣非以止盗而盗止故止盗在去欲不在彰圣知将重圣人以治天下而桀跖之徒亦资其法所资者重故所利不得轻也小盗之所因乃大盗之所资而利也轩冕斧钺赏罚之重者所以禁盗也然大盗又逐而窃之则反爲彼用矣所用者重乃所以成其大盗也大盗也者必行以仁义平以权衡信以符玺劝以轩冕威以斧钺盗此公器然后诸侯可得而揭也是故仁义赏罚适足以诛窃钩者耳夫跖之不可禁由所盗之利重利之所以重由圣人之不轻也故絶盗在贱货不在重圣也鱼失渊则爲人禽利器明则爲盗资故不以以示人夫圣人者诚能絶圣弃知而反冥物极物极各冥则其迹利物之迹也器犹迹耳若示利器于天下所以资盗贼也笔乘鲁酒薄而邯郸围据许愼註淮南子楚会诸侯鲁献酒于楚王鲁酒薄而赵酒厚楚之主酒吏求酒于赵赵不与吏怒乃以赵厚酒易鲁薄酒奏之楚王以赵酒薄围邯郸故絶圣弃知大盗乃止擿玉毁珠小盗不起焚符破玺而民朴鄙掊斗折衡而民不争殚残天下之圣法而民始可与论议擢乱六律铄絶竽瑟塞瞽旷之耳而天下始人含其聦矣灭文章散五采胶离朱之目而天下始人含其明矣毁絶钩绳而弃规矩攦厉工倕之指而天下始人有其巧矣故曰大巧若拙削曾史之行钳杨墨之口攘弃仁义而天下之德始玄同矣彼人含其明则天下不铄矣人含其聦则天下不累矣人含其知则天下不惑矣人含其德则天下不僻矣彼曾史杨墨师旷工倕离朱者皆外立其德而以爚药乱天下者也法之所无用也郭註去其所资则不施禁而自止贱其所贵则不加刑而自息除矫诈之所赖则无以行其姦巧小平者乃大不平之所用也外无所矫则内全我朴而无自失之害矣夫声色离旷有耳目者之所贵也受生有分而以所贵引之则性命丧矣若乃毁其所贵弃彼任我则聦明各全人含其眞也夫以蜘蛛蛣蜣之陋而布网转丸不求之于工匠则万物各有能也所能虽不同而所习不敢异则若巧而拙矣故善用人者使能方者爲方能圆者爲圆各任其所能人安其性不责万民以工倕之巧故衆技以不相能似拙而天下自能则大巧矣用其自能是以规矩可弃而妙匠之指可攦也去其乱羣之率则天下各复其朴而同于玄德也彼曾史杨墨离旷工倕者所禀多方故使天下跃而效之效之则失我我失由彼则彼爲乱主矣若夫法之所用者视不过于所见故衆目无不明听不过于所闻故衆耳无不聦事不过于所能故衆技无不巧知不过于所知故羣性无不适德不过于所得故羣德无不富安用立所不逮于性分之表使天下奔驰而不能自反邪子独不知至德之世乎昔者容成氏大庭氏伯皇氏中央氏栗陆氏骊畜氏轩辕氏赫胥氏尊卢氏祝融氏伏羲氏神农氏当是时也民结绳而用之甘其食美其服乐其俗安其居邻国相望鸡狗之音相闻民至老死而不相徃来若此之时则至治已今遂至使民延颈举踵曰某所有贤者赢盈粮而趣之则内弃其亲而外去其主之事足迹接乎诸侯之境车轨结乎千里之外则是上好知之过也上诚好知而无道则天下大乱矣何以知其然邪夫亏弩毕弋机变之知多则鸟乱于上矣钩饵罔罟罾曾笱苟之知多则鱼乱于水矣削峭格罗落罝嗟罘浮之知多则兽乱于泽矣知诈渐尖毒颉絜滑坚白解垢同异之变多则俗惑于辩矣故天下每每大乱罪在于好知故天下皆知求其所不知而莫知求其所已知者皆知非其所不善而莫知非其所已善者是以大乱故上悖日月之明下烁山川之精中堕隳四时之施惴耎之虫肖翘之物莫不失其性甚矣夫好知之乱天下也自三代以下者是已舍夫种种之民而悦夫役役之佞释夫恬淡无爲而悦夫啍谆啍之意啍啍已乱天下矣郭註民结绳而用之足以纪要而已适故常甘当故常美若思夫侈靡则无时慊矣不相徃来无求之至也赢粮趋贤而弃亲去主至治之迹犹致斯弊也上谓好知之君知而好之则有斯过矣夫攻之逾宻避之逾巧则虽禽兽犹不可图之以知而况于人哉故治天下者作不任知任知无妙也上之所多者下不能安其少也性少而以逐多则迷矣不求所知而求所不知此乃舍己效人不止其分也善其所善争尚之所由生也吉凶悔吝生乎动也而知之所动诚能摇荡天地运御羣生君人者胡可不忘其知哉啍啍以己诲人也在宥第十一闻在宥天下不闻治天下也在之也者恐天下之淫其性也宥之也者恐天下之迁其德也天下不淫其性不迁其德有治天下者哉昔尧之治天下也使天下欣欣焉人乐其性是不恬也桀之治天下也使天下瘁瘁焉人苦其性是不愉也夫不恬不愉非德也非德也而可长久者天下无之人大喜邪毗于阳大怒邪毗于隂隂阳拜毗四时不至寒暑之和不成其反伤人之形乎使人喜怒失位居处无常思虑不自得中道不成章于是乎天下始乔矫诘卓鸷至而后有盗跖曾史之行故举天下以赏其善者不足举天下以罚其恶者不给故天下之大不足以赏罚自三代以下者匈匈焉终以赏罚爲事彼何暇安其性命之情哉郭註宥使自在则治治之则乱也人之生也直莫之荡则性命不过欲恶不爽在上者不能无爲上之所爲而民皆赴之故有诱慕好欲而民性淫矣所贵圣王者非贵其能治也贵其无爲而任物之自爲也无治乃不迁淫尧虽在宥天下其迹则治也治乱虽殊其于失后世之恬愉使物争尚畏鄙而不自得则同耳故誉尧而非桀不如两忘也恬愉自得乃可长久喜怒失位居处无常此皆尧桀之流使物喜怒太过以致斯患也人在天地之中最能以灵知喜怒扰乱羣生而振荡隂阳也故得失之间喜怒集乎百姓之怀则寒暑之和败四时之节差百度昏亡万事夭落也慕赏乃善故赏不能供畏罚乃止故罚不能胜忘赏罚而自善性命乃大足耳夫赏罚者圣王之所以当功过非以着劝畏也故理至则遗之然后至一可反也而三代以下遂寻其事迹故匈匈然与迹兢逐终以所寄爲事何暇安其性命之情哉而且说悦明邪是淫于色也说聦邪是淫于声也说仁邪是乱于德也说义邪是悖于理也说礼邪是相于技也说乐邪是相于淫也说圣邪是相于艺也说知邪是相于疵也天下将安其性命之情之八者存可也亡可也天下将不安其性命之情之八者乃始脔栾卷怆囊而乱天下也而天下乃始尊之惜之甚矣天下之惑也岂直过也而去之邪乃齐戒以言之跪坐以进之鼓歌以儛之吾若是何哉故君子不得已而临莅天下莫若无爲无爲也而后安其性命之情故贵以身于爲天下则可以託天下爱以身于爲天下则可以寄天下故君子苟能无解其五藏无擢其聦明尸居而龙见渊默而雷声神动而天随从容无爲而万物炊累焉吾又何暇治天下哉郭註当理无悦悦之则致淫悖之患矣相助也存亡无所在任其所受之分则性命安矣必存此八者则不能纵任自然故爲脔卷怆囊也不能遗之已爲误矣乃复尊之以爲贵岂不甚惑哉非直由寄而过去也乃珍贵之如此无爲者非拱默之谓也直各任其自爲则性命安矣不得已者非迫于威刑也直抱道怀朴任乎必然之极而天下自安也若夫轻身以赴刑弃我而殉物则身且不能安其如天下何无觧无擢觧擢则伤也出处语默常无其心而付之自然神顺物而动天随理而行若游尘之自动任其自然而已矣崔瞿问于老聃曰不治天下安臧人心老聃曰女愼无撄人心人心排下而进上上下囚杀淖绰约柔乎刚弘廉刿彫琢其热焦火其寒凝冰其疾俛仰之间而再抚四海之外其居也渊而静其动也县而天偾骄而不可系者其唯人心乎昔者黄帝始以仁义撄人之心尧舜于是乎股无𦙓拔胫无毛以养天下之形愁其五藏以爲仁义矜其血气以规法度然犹有不胜也尧于是放讙兜于崇山投三苗于三峗流其工于幽都此不胜天下也夫施异及三王而天下大骇矣下有桀跖上有曾史而儒墨毕起于是乎喜怒相疑愚知相欺善否相非诞信相讥而天下衰矣大德不同而性命烂漫矣天下好知而百姓求竭矣于是乎釿斤锯制焉绳墨杀焉椎凿决焉天下嵴嵴大乱罪在撄人心故贤者伏处大山嵁巖之下而万乘之君忧慄乎庙堂之上今世殊死者相枕也桁杭杨者相推也刑戮者相望也而儒墨乃始离跂攘臂乎桎梏之间意噫甚矣哉其无愧而不知耻也甚矣吾未知圣知之不爲桁杨椄接槢习也仁义之不爲桎梏凿曹枘芮也焉知曾史之不爲桀跖嚆蒿矢也故曰絶圣弃知而天下大治郭註撄之则伤其自善排之则下进之则上言其易摇荡也上下囚杀言无所排进乃安全矣能淖约则刚强者柔矣焦火之热凝冰之寒皆喜怒并积之所生若乃不彫不琢各全其朴则何永炭之有哉俛仰再抚四海风俗之所动也静之可使如渊动之则系天而踊跃人心之变靡所不爲顺而放之则静而通治而系之则跂而愤骄愤骄者不可禁之势也矣黄帝非爲仁义也直与物冥则仁义之迹自见迹自见则后世之心必自徇之是亦黄帝之迹使物撄也夫尧舜之名皆其迹耳我寄斯迹而迹非我也故骇者自世世弥骇其迹愈粗粗之与妙自涂之夷险耳游者岂棠改其足哉故圣人一也而有尧舜汤武之异明斯异者时世之名耳未足以名圣人之实也故夫尧舜者岂直尧舜而已哉是以虽有仁义之迹矜愁之貌而所以迹者故全也自喜怒相疑至诞信相讥莫能齐于自得也大德不同者立小异而不止于分也知无涯而好之故无以供其求于是有釿踞椎凿雕琢性命逐至于此若任自然而居当则贤愚袭情贵贱履位君臣上下莫匪尔极而天下无患矣斯迹也撄天下之心使奔驰而不可止故中知以下莫不外饰其性以眩惑衆人恶直丑正蕃徒相引任眞者失其据而崇伪者窃其柄于是主忧于上民困于下矣由腐儒守迹故致斯祸不思捐迹反一而方复攘臂用迹以治迹可谓无媿而不知耻之甚也桁杨以椄槢爲管桎梏以凿枘爲用圣知仁义者远于罪之迹也迹远罪则民思尚之尚之则矫诈生焉矫诈生而御奸之器不具者未之有也故弃所尚则矫诈不作桁杨桎梏废矣何凿枘椄槢之爲哉蒿矢矢之勐者言曾史爲桀跖之利用也絶圣弃知去其所以撄也黄帝立爲天子十九年令行天下闻广成子在于空同之上故徃见之曰我闻吾子达于至道敢问至道之精吾欲取天地之精以佐五谷以养民人吾又欲官隂阳以遂羣生爲之奈何广成子曰而所欲问者物之质也而所欲官者物之残也自而治天下云气不待族而雨草木不待黄而落日月之光益以荒矣而佞人之心翦翦者又奚足以语至道黄帝退捐天下筑特室席白茅间闲居三月复徃邀之广成子南首而卧黄帝顺下风膝行而进再拜稽首而问曰闻吾子达于至道敢问治身奈何而可以长久广成子蹷厥然而起曰善哉问乎来吾语女至道至道之精窈窈冥冥至道之极昏昏默默无视无聦抱神以静形将自正必静必清无劳女形无摇女精乃可以长生目无所见耳无所闻心无所知女神将守形形乃长生愼女内闭女外多知爲败我爲女遂于大明之上矣至彼至阳之原也爲女入于窈冥之门矣至彼至隂之原也天地有官隂阳有藏愼守女身物将自壮我守其一以处其和故我脩身千二百岁矣吾形未尝衰黄帝再拜稽首曰广成子之谓天矣广成子曰来余语女彼其物无穷而人皆以爲终彼其物无测而人皆以爲极得吾道者上爲皇而下爲王失吾道者上见光而下爲土今夫百昌皆生于土而及于土故余将去女入无穷之门以游无极之野吾与日月叅光吾与天地爲常当我愍泯乎远我昏乎人其尽死而我犹存乎郭註问至道之精可谓质也不任其自尔而欲官之故残也人皆自脩而不治天下则天下治矣故善之也窈冥昏默皆了无也老庄之所以屡称无者何哉明生物者无物而物自生耳自生耳非爲生也又何有爲于己生乎忘视而自见忘听而自闻则神不扰而形不邪也无劳女形无摇女精任其自动故闲静而不天也此皆率性而动故长生也愼女内全其眞也闭女外守其分也知无涯则败矣夫极隂阳之原乃遂于大明之上入于窈冥之门也有官有藏言但当任之也取于尽性命之极极长生之致耳身不天乃能及物也无穷无测而人以爲终极徒见其一变也皇王之称随世之上下耳其于得通变之道以应无穷一也失无穷之道则自信于一偏而不得均同上下故俯仰异心土无心者也生于无心故当反守无心而独徃也入无穷游无极与化俱也日月叄光天地爲常都任之也缗昏者物之去来皆不觉也独存者以死生爲一体则无徃而非存也云将东游过扶摇之枝而适遭鸿蒙方将拊髀雀跃而游云将见之倘然止贽然立曰叟何人邪叟何爲此鸿蒙拊髀雀跃不辍对云将曰游云将曰肤愿有问也鸿蒙仰而视云将曰吁云将曰天气不和地气郁结六气不调四时不节今我愿合六气之精以育羣生爲之柰何鸿蒙拊髀雀跃掉头曰吾弗知吾弗知云将不得问又三年东游过有宋之野而适遭鸿蒙云将大喜行趋而进曰天忘朕邪天忘朕邪再拜稽首愿闻于鸿蒙鸿蒙曰浮游不知所求猖狂不知所徃游者鞅掌以观无妄朕又何知云将曰朕也自以爲猖狂而民随予所徃朕也不得已于民今则民之放倣也愿闻一言鸿蒙曰乱天之经逆物之情玄天弗成鲜兽之羣而鸟皆夜鸣灾及草木祸及止虫意治人之过也云将曰然则吾奈何鸿蒙曰意毒哉僊僊乎归矣云将曰吾遇天难愿问一言鸿蒙曰意心养汝徒处无爲而物自化堕隳尔形体吐尔聦明伦与物忘大同乎涬幸溟泯解心释神莫然无魂万物云云各复其根各复其根而不知浑浑沌沌终身不离若彼知之乃是离之无问其名无闚其情物故自生云将曰天降朕以德示朕以默躬身求之乃今也得再拜稽首起辞而行郭註不知所求而自得所求不知所徃而自得所徃夫内足者举目皆自正也朕又何知以斯而已夫乘物非爲迹而迹自彰非狂非招民而民自徃故爲民所倣效而不得已也若夫顺物性而不治则情不逆而经不乱玄默成而自然得也解兽羣而鸟夜鸣离其所以静也草木昆虫坐而受害矣盖有治之迹乱之所由生也意毒哉言治人之过深也僊僊坐起之貌嫌不能渍然通放故遣使归夫心以用伤则养心者其唯不用心乎理与物皆不以存怀而闇付自然则无爲而自化矣同乎涬溟与物无际也莫然无魂坐忘任独也不知而复乃爲眞复浑沌无知而任其自复乃能终身不离其本也知而复之与复乖矣有问有闚则失其自生也知而不默常乎失也世俗之人皆喜人之同乎己而恶人之异于己也同于己而欲之异于己而不欲者以出乎衆爲心也夫以出乎衆爲心者曷尝出乎衆哉因衆以宁所闻不如衆技衆矣而欲爲人之国者此揽乎三王之利而不见其患者也此以人之国侥倖也几何侥倖而不丧人之国乎其存人之国也无万分之一而丧人之国也一不成而万有余丧矣悲夫有土者之不知也夫有土者有大物也有大物者不可以物物而不物故能物物明夫物物者之非物也岂独治天下而已哉出又六合游乎九州独徃独来是谓独有独有之人是之谓至贵大人之教若形之于影声之于向响有问而应之尽其所怀爲天下配处乎无向行乎无方挈汝适复之挠扰挠以游无端出入无旁与日无始颂论形躯合乎大同大同而无己无己恶乎得有有覩有者昔之君子覩无者天地之友郭註心欲出羣爲衆携也衆皆以出衆爲心所以爲衆人也若我亦欲出衆则与衆无异而不能相出矣衆皆以相出爲心而我独无徃而不同乃大殊于衆而爲衆主也吾一人之所闻不如衆枝多故因衆则宁若不因衆则衆之千万皆我敌也夫欲爲人之国者不因衆之自爲而以己爲之此徒求三王主物之利而不见己爲之患也三王之所以利岂爲之哉因天下之自爲而任耳吾与天下相因而成者也今以一己专制天下天下塞矣己岂通哉故一身既不成而万方有余丧矣不能用物而爲物用即是物耳岂能物物哉不能物物则不足以有大物矣夫用物者不爲物用也不爲物用斯不物矣不物故物天下之物使各自得也用天下之自爲故驰万物而不穷也人皆自异而己独羣游是乃独徃独来者也独有斯独可谓独有矣夫与衆玄同非求贵于衆而衆人不得不贵斯至贵也若信其偏见而以独异爲心则虽同于一致故是俗中之一物耳非独有者也未能独有而欲饕窃轩冕冒取非分衆岂归之也哉故非至贵也百姓之心形声也大人之教影响也大人之于天下何心哉犹影响之随形声耳使物之所怀各得自尽问者爲主应故爲配无响寂以待物也无方随物转化也挠挠自动也提挈万物使复归自动之性即无爲之至也与化俱故无端玄同故无表与日新俱故无始也形躯合大同者形容与天地无异也有己则不能大同矣天下之难无者己也己既无矣则羣有不足复有之覩有者能美其名者耳覩无则任其独生也贱而不可不任者物也卑而不可不因者民也匿而不可不爲者事也粗而不可不陈者法也远而不可不居者义也亲而不可不广者仁也节而不可不积者礼也中而不可不高者德也一而不可不易者道也神而不可不爲者天也故圣人观于天而不助成于德而不累出于道而不谋会于仁而不恃薄于义而不积应于礼而不讳接于事而不辞齐于法而不乱恃于民而不轻因于物而不去物者莫足爲也而不可不爲不明于天者不纯于德不通于道者无自而可不明于道者悲夫何谓道有天道有人道无爲而尊者天道也有爲而累者人道也主者天道也臣者人道也天道之与人道也相去远矣不可不察也郭註因其性而任之则治反其性而凌之则乱夫民物之所以卑而贱者不能因任故也是以任贱者贵因卑者尊此必然之符也事藏于彼故匿彼各自爲故不可不爲但当因任耳法者妙事之迹也安可以迹粗而不陈妙事哉当乃居之所以爲远亲则苦徧故广乃仁耳夫体节者患于系一故物物体之则积而周矣事之下者虽中非德事之难者虽一非道况不一哉执意不爲虽神非天况不神哉观天不助顺自爲而已成德不累自然与高会也出道不谋不谋而一所以爲易也会仁不恃恃则不广也率性居远非积也自然应礼非由忌讳也事以理接能否自任应动而动无所辞让也御粗以妙故不乱也待民自爲不轻用也因物而就任之不去其本也夫爲者岂以足爲故爲哉自体此爲故不可得而止也不明自然则有爲有爲而德不纯矣不能虞己以待物则事事失会此不明于道者之可悲也天道者在上而任万物之自爲也人道者以有爲爲累不能率其自得也主者天道同乎天之任物则自然居物上也臣者人道各当所任也君任无爲而委百官百官有所司而君不与焉二者俱以不爲而自得则君道逸臣道劳劳逸之际不可同日而论之也不察则君臣之位乱矣天地第十二天地虽大其化均也万物虽多其治一也人卒虽衆其主君也君原于德而成于天故曰玄古之君天下无爲也天德而已矣以道观言而天下之君正以道观分而君臣之义明以道观能而天下之官治以道汎观而万物之应备故通于天地者德也行于万物者道也上治人者事也能有所艺者技也技兼于事事兼于义义兼于德德兼于道道兼于天故曰古之畜天下者无欲而天下足无爲而万物化渊静而百姓定记曰通于一而万事毕无心得而鬼神服郭註天地均于不爲而自化万物一以自得爲治天下异心无心者主也以德爲原无物不得得者自得故得而不谢所以成天无爲则任自然之运动自然爲君非邪也各当其分则无爲位上有爲位下官各当其所能则治矣无爲也则天下各以无爲应之通于天地者德言万物莫不皆得则天地通行于万物者道言道不塞其所中则万物自得其行矣上治人者使人人自得其事而技者万物之末用也夫本末相兼犹手臂之相包一身和则百节皆适天道顺则本末皆畅故一无爲而羣理都举矣夫子曰夫道覆载万物者也洋洋乎大哉君子不可以不刳心焉无爲爲之之谓天无爲言之之谓德爱人利物之谓仁不同同之之谓大行不崖异之谓宽有万不同之谓富故执德之谓纪德成之谓立循于道之谓备不以物挫志之谓完君子明于此十者则韬乎其事心之大也沛乎其爲万物逝也若然者藏金于山藏珠于渊不利货财不近贵富不乐寿不哀夭不荣通不丑穷不拘一世之利以爲己私分不以王去声天下爲己处显显则明万物一府死生同状郭註有心则累其自然故当刳而去之不爲此爲而此爲自爲乃天道不爲此言而此言自言乃眞德爱人利物者任其性命之情也万物万形各止其分不引彼以同我乃成大耳行不崖异则玄同彼我万物自容故有余有万不同之谓富言我无不同故能独有斯万德者人之纲要非德而成者不可谓立循于道之谓备者言夫道非偏物也不以物挫志则内自得心大则事无不容德泽滂沛任万物之自徃也不贵难得之物乃能忘我况货财乎不近贵富言目来寄耳心常去之远也寿夭兼忘所谓悬解既忘寿夭况穷通之间哉不私世利皆委之万物也不以王天下爲处显者忽然不觉荣之在身也显则明不显则默而己一府同状蜕然无所在也夫子曰夫道渊乎其居也漻熘乎其清也金石不得无以鸣故金石有声不考不鸣万物孰能定之夫王德之人素逝而耻通于事立之本原而知智通于神故其德广其心之出有物採之故形非道不生生非德不明存形穷生立德明道非王德者邪荡荡乎忽然出勃然动而万物从之平此谓王德之人视乎冥冥听乎无声冥冥之中独见晓焉无声之中独闻和焉故深之又深而能物焉神之又神而能精焉故其与万物接也至无而供其求时聘而要其宿大小长短脩远郭註声由寂彰以谕体道者物感而后应也万物孰能定言应感无方也王德之人任素而徃耳非好通于事也立之本原而知通于神言本立而知不逆然后任素通神其德弥广心由物之而出非先物而唱也忽勃皆无心而应之貌动出无心故万物从之斯荡荡矣故能存形穷生立德明道而成王德也冥冥无声天见晓闻和若夫视听而不寄之于寂则间昩而不和矣深之又深穷其原而后能物物也神之又神极至顺而后能尽妙也我榷斯而都任彼则彼求自供恐而任之会其所极而已黄帝游乎赤水之北登乎崑崙之丘而南望还旋归遗其玄珠使知智素之而不得使离朱索之而不得使喫诟索之而不得也乃使象罔象罔得之黄帝曰异哉象罔乃可以得之乎郭註此寄明得眞之所由言用知不足以得眞聦明喫诟失眞愈远象罔得之明得眞者非用心也象罔即眞也尧之师曰许由许由之师曰啮缺啮缺之师曰王倪王倪之师曰被衣尧问于许由曰啮缺可以配天乎吾借王倪以要之许由曰殆哉圾岌乎天下啮缺之爲人也聦明睿智终数朔以敏其性过人而又乃以人受天彼审乎禁过而不知过之所由生与之配乎天彼且乘人而无天方且本身而异形方且尊知而火驰方且爲绪使方且爲物絯方且四顾而物应方且应衆宜方且与物化而未始有恒夫何足以配天乎虽然有族有祖可以爲衆父而不可以爲衆父父治乱之率也北面之祸也南面之贼也郭註配天谓爲天子聦敏过人则使人跂之屡伤于人也以人受天是又用知以求复其自然夫过坐于聦知而又役知以禁之其过弥甚矣故曰无过在去知不在于强禁乘人而无天言若与之天下且使后世任知而失眞矣夫以万物爲本则变可一而异形可同斯迹也将遂使后世由己以制物则万物乖矣尊知而火驰者言贤者当位于前则知见尊于后奔兢而火驰也绪使者将兴后世事役之端也物絯将使后世拘牵而制物也四顾而物应将遂使后世指麾以动物令应工务也应衆宜者将遂使后世不能忘善而利人以应衆宜也与物化将遂使后世与物相遂而不自得于内也此皆尽当时之宜也然今日受其德而明日承其弊矣故曰未始有恒有族有祖言其事类可得而祖效衆父迹也衆父父所以迹也若与之天下非但治主乃爲乱率夫桀纣非能杀贤臣乃赖圣知之迹以祸之田恒非能杀君乃资仁义以贼之故曰北面之祸南面之贼也尧观乎华华封人曰嘻圣人请祝圣人使圣人寿尧曰辞使圣人富尧曰辞使圣人多男子尧曰辞封人曰寿富多男子人之所欲也汝独不欲何邪尧曰多男子则多忂富则多事寿则多辱是三者非所以养德也故辞封人曰始也我以汝爲圣人邪今然君子也天生万民必授之职多男子而授之职则何惧之有富而使人分之则何事之有夫圣人鹑居而鷇食鸟行而无彰天下有道则与物皆昌天下无道则脩德就间千岁厌世去而上僊乘彼白云至于帝乡三患莫至身常无殃则何辱之有封人去之尧随之曰请问封人曰退已郭註多男子而授之职则物皆得所而志定分富而寄之天下故无事也鹑居则无意求安鷇食则仰物而足率性而动非常迹也与物皆昌猖狂妄行而自蹈大方也脩德就间虽汤武之事苟顺天应人未爲不间也夫至人极寿命之长任穷通之变其生也天行其死也物化厌世上僊乘云帝乡一气之散无不之也尧治天下伯成子高立爲诸侯尧授舜舜授禹伯成子高辞爲诸侯而耕禹徃见之则耕在野禹趋就下风立而问焉曰昔尧治天下吾子立爲诸侯尧授舜舜授予吾子辞爲诸侯而耕敢问其故何也子高曰昔尧治天下不赏而民劝不罚而民畏今子赏罚而民且不仁德自此衰刑自此立后世之乱自此始矣夫子阖行邪无落吾事俋邑俋乎耕而不顾郭註禹时三圣相承治成德备功美渐去故史籍无所载仲尼不能间是以虽有天下而不与焉斯乃有而无之也故考其时而禹爲最优计其人则虽三圣故一尧耳时无圣人故天下之心俄然归启夫至公而居当者付天下于百姓取与之非己也故失之不求得之不辞忽然而徃侗然而来是以受非毁于廉节之士而名列于三王未足怪也庄子因斯以明尧之弊弊起于尧而衅成于禹况后世之无圣乎寄远迹于子高使弃而不治将以絶圣而反一遗知而宁极耳其实则未闻也夫庄子之言不可以一途诘或以黄帝之迹秃尧舜之胫岂独贵尧而贱禹哉故当遗其所寄而録其絶圣弃知之意焉泰初有无无有无名一之所起有一而未形物得以生谓之德未形者有分且然无间谓之命留动而生物物成生理谓之形形体保神各有仪则谓之性性脩反德德至同于初同乃虚虚乃大合喙鸣喙鸣合与天地爲合其合缗缗若愚若昏是谓玄德同乎大顺郭註无有故无所名一者有之初至妙者也至妙故未有物理之形耳夫一之所起起于至一非起于无也然庄子所以屡称无于初者何哉初者未生而得生得生之难而犹上不资于无下不待于知突然而自得此生矣又何营生于己生以失其自生哉夫无不能生物而云物得以生所以明物生之自得任其自得斯可谓德也德形性命因变立名其于自尔一也性脩反德恒以不爲而自得之不同于初而中道有爲则其怀中故爲有物也有物而容养之德小矣无心于言而自言者合于喙鸣喙鸣合与天地爲合天地亦无心而自动也其合緍緍坐忘而自合耳非照察以合之是谓玄德德玄而所顺者大矣夫子问于老聃曰有人治道若相放倣可不可然不然辩者有言曰离坚白若县寓若是则可谓圣人乎老聃曰是胥易技系劳形憷心者也执留之狗成思猨狙之便自山林来丘予告若而所不能闻与而所不能言凡有首有趾无心无耳者衆有形者与无形无状而皆存者尽无其动止也其死生也其废起也此又非其所以也有治在人忘乎物忘乎天其名爲忘己忘己之人是之谓入于天郭註若相放效强以不可爲可不然爲然斯矫其情性矣县寓言其高显易见执狸之狗猿狙之便此皆失其常然者也首趾犹终始也无心无耳言其自化有形者善变不能与无形无状者并存故善治道者不以故自持也将顺日新之化而已其动止死生盛衰废兴未始有常皆自然而然非其所用而然故放之而自得也有治在人不在乎主自用也天物皆忘非独忘己复何所有哉人之所不能忘者己也己犹忘之又奚识哉斯乃不识不知而冥于自然是之谓入于天笔乘若放犹言相似也孔子问于老聃曰有人于此其所居之道若与圣人相似可人之不可然人之不然善辩者尝有言曰离析坚白如揭灾宇昭然可见此人正如此问可以爲圣人乎汝所不能闻听之所不及也汝所不能言也之所不到也夫无心无耳无形无状者世知其无矣今有首有趾与无心无耳者有形与无形无状者举而尽无之则汝之听与言将奚施乎然吾所谓尽无者非动止死生废起皆与人异也人动亦动人止亦止人死生亦死生人废起亦废起而卒不得命之曰有则能忘之故也既忘乎物又忘乎天天者物之所从出併忘则忘之至矣如此谓之曰忘己人之与天异者以其有己也己而忘之非天而何谓之入于天此非圣人不能也后面有治在人一句应前有人治道若相放一句文义甚明将闾葂免见季彻曰鲁君谓葂也曰请受教辞不获命既已告矣未知中否请尝荐之吾谓鲁君曰必服恭俭拔出公忠之属而无阿私民孰敢不辑季彻局局然笑曰若夫子之言于帝王之德犹螳蜋之怒臂以当车辙则必不胜任矣且若是则其自爲处危其观台多物将徃投迹者衆蒋闾葂覤覤然惊曰葂也汒若于夫子之所言矣虽然愿先生之言其风也季彻曰大圣之治天下也摇荡民心使之成教易俗举灭其贼心而皆进其独志若生之自爲而民不知其所内然若然者岂兄尧舜之教民溟涬然弟之哉欲同乎德而心居矣子贡南游于楚反于晋过汉隂见一丈人方将爲圃畦凿隧而入井抱瓮而出灌搰搰然用力甚多而见功寡子贡曰有械于此一日浸百畦用力甚寡而见功多夫子不欲乎爲圃者仰而视之曰奈何曰凿木爲机后重前轻挈水若抽数如泆汤其名爲橰爲圃者忿然作色而笑曰吾闻之吾师有机械者必有机事有机事者必有机心机心存于胷中则纯白不备纯白不备则神生不定神生不定者道之所不载也吾非不知羞而不爲也子贡瞒然慙俯而不对有间爲圃者曰子奚爲者邪曰孔丘之徒也爲圃者曰子非夫愽学以拟圣于于以盖衆独弦哀歌以卖名声于天下者乎汝方将忘汝神气堕汝形骸而庶几乎而身之不能治而何暇治天下乎子徃矣无乏吾事子贡卑陬失色顼顼然不自得行三十里而后愈其弟子曰向之人何爲者邪夫子何故见之变容失色终日不自反邪曰始吾以爲天下一人耳不知复有夫人也吾闻之夫子事求可功求成用力少见功多者圣人之道今徒不然执道者德全德全者形全形全者神全神全者圣人之道也託生与民并行而不知其所之汒乎淳备哉功利机巧必忘夫人之心若夫人者非其志不之非其心不爲虽以天下誉之得其所言行于世谓謷然不顾以天下非之失其所谓傥然不受天下之非誉无损益焉是谓全德之人哉我之谓风波之民反于鲁以告孔子孔子曰彼假脩浑沌氏之术者也识其一不知其二治其内而不治其外得己忘物失明白入素无爲复朴性体抱神以游世俗之间者汝将固惊耶未知此道宜乎且浑沌氏之术予与汝何足以识之哉谆芒将东之大壑适遇苑风于东海之滨苑风曰子将奚之曰将之大壑曰奚爲焉曰夫大壑之爲物也注焉而不满酌焉而不竭吾将游焉苑风曰夫子无意于横目之民乎愿闻圣治谆芒曰圣治乎官施而不失其宜救举而不失其能毕见其情事而行其所爲行言曰爲行天下化手挠举手随顾而指之顾指四方之民莫不俱至此之谓圣治𦖦闻德人曰德人者居无思行无虑不藏是非美恶四海之内共利之之爲悦共给之之爲安怊乎若婴儿之失其母也傥乎若行而失其道也财用有余而不知其所自来饮食取足而不知其所从此谓德人之容愿闻圣人曰上神乘光与形灭亡此谓照旷致命尽情天地乐而万事销亡神上升光日月之光反乘于下中致和致万物复情此之谓混溟门无鬼与张赤满稽观于武王之师赤张满稽曰不及有虞氏乎故离此患也门无鬼曰天下均治而有虞氏治之邪其乱而后治之与赤张满稽曰天下均治之爲愿而何计以有虞氏爲有虞氏之药疡也秃而施髢病而求医孝子操药以修慈父其色燋然圣人羞之至德之世不尚贤不使能上如标枝民如野鹿端正而不知以爲义相爱而不知以爲仁实而不知以爲忠当而不知以爲信蠢动而相使不以爲赐是故行而无迹事而无传孝子不谀其亲忠臣不謟其君臣子之盛也亲之所言而然所行而善则世俗谓之不肖子君之所言而然所行而善则世俗谓之不肖臣而未知此其验则不世俗之所谓然而然之所谓善而善之则不谓之导谀之人也然则俗故严于亲而尊于君邪谓己导人则勃然作色谓己谀人则怫然作色而终身导人也终身谀人也合譬饰辞聚衆也是终始本末不相坐虽有枝叶不相照应垂衣裳设采色动容貌以媚一世而不自谓导谀举夫人之爲徒通是非而不自谓衆人愚之至也知其愚者非大愚也知其惑者非大惑也大惑者终身不解大愚者终身不灵三人行则一人惑所适者犹可致也惑者少也二人惑则劳而不至惑者胜也而今也以天下惑予虽有祈响不可得也不亦悲乎大声不入里耳折扬黄荂则嗑呵然而笑是故高言不止于衆人之心至言不出俗言胜也以二缶钟惑而所适不得矣而今也以天下惑予虽有祈向其庸可得邪知其不可得也而强之又一惑也故莫若释之而不推不推谁其比忧郭註以君亲所言而然所行而善此直违俗而从君亲故俗谓其不肖耳未知至当正在何许俗不爲尊严于君亲而从俗俗不谓之謟明尊严不足以服物则服物者更在于从俗也是以圣人未尝独异于世必与时消息故在皇爲皇在王爲王岂有背俗而用我哉世俗遂以多同爲正故谓之导谀则作色不受而终身导谀亦不问道理期于相善耳夫合譬饰辞应受导谀之罪而世复以此得人以此聚衆亦爲从俗者恒不见罪坐也与夫人之爲徒通是非而不自谓衆人言世皆至愚乃更不可不从也夫圣人道同而帝王殊迹者诚世俗之惑不可解故随而任之天下都惑虽我有求向至道之情而终不可得故尧舜汤武随时而已故大声非委巷所尚俗人得啧曲则同声动笑此天下所以未尝用圣而尝自用也以二缶钟惑而所适不得者言各自信据故不知所之莫若即而同之也释之而不推不推谁其比忧言趣令得当时之适不强推之令解则相与无忧于一世矣厉之人夜半生其子遽取火而视之汲汲然惟恐其似己也郭註厉恶人也若天下皆不愿爲恶其爲恶或迫于苛役或迷谬失性耳然迷者自思复而厉者自思善故我无爲而天下自化百年之木破爲樽樽青黄而文之其断在沟中比牺樽于沟中之断则美恶有间矣其于失性一也跖与曾史行义有间矣然其失性均也且夫失性有五一曰五色乱目使目不明二曰五声乱耳使耳不聦三曰五臭薰鼻困惾中颡四曰五味浊口使口厉爽五曰趣舍滑心使性飞扬此五者皆主之害也而杨墨乃始离跂自以爲得非吾所谓得也夫得者困可以爲得乎则鸠鸮之在于笼也亦可以爲得矣且夫取舍声色以柴其内皮弁鹬冠搢笏绅脩以约其外内支盈于柴栅策外重纆缴灼睆玩睆然在纆缴之中而自以爲得则是罪人交臂历指而虎豹在于槛囊亦可以爲得矣吕註牺樽青黄以譬曾史之脩沟中之断以譬盗跖之污性脩反德德至同于初乃所以爲得恶取曾史盗跖于其间哉夫色者非明而色色者明以五色乱之乃所以使目不明也声者非聦而声声者聦以五声乱之乃所以使耳不聦也达乎此则五臭之薰鼻五味之浊口趣舍之滑心亦若是而已心无趣舍以趣舍滑之所以使性飞扬而不止也彼杨墨者固天下之才士而不闻道所知不出于五者之间乃始离跂自以爲得则鸠鸮之在笼亦可以爲得矣夫柴其内而使道不得集约其外而使心不得解其缪内支盈于柴栅外重纆缴自达者观之在纆缴之中睆睆然明矣犹自以爲得则罪人交臂历指虎豹在于囊槛亦可以爲得矣庄子翼正统道藏三家本八卷续道藏庄子翼卷之四振四天道第十三天道运而无所积故万物成帝道运而无所积故天下归圣道运而无所积故海内服明于天通于圣六通四辟于帝王之德者其自爲也昧然无不静者矣圣人之静也非曰静也善故静也万物无足以铙心者故静也水静则明烛须眉平中准大匠取法焉水静犹明而况情神圣人之心静乎天地之鉴也万物之镜也夫虚静恬淡寂寞无爲者天地之平而道德之至故帝王圣人休焉休则虚虚则实实者伦矣虚则静静则动动则得矣静则无爲无爲也则任事者责矣无爲则俞俞俞俞者忧患不能处年寿长矣夫虚静恬淡寂寞无爲者万物之本也明此以南向尧之爲君也明此以北面舜之爲臣也以此处上帝王天子之德也以此处下玄圣素王之道也以此退居而间游江海山林之士服以此进爲而抚世则功大名显而天下一也郭註天道帝道圣道三者皆恣物之性而无所牵滞故虽六通四辟而无伤于静也善之乃静则将时而动矣万物无足以挠心斯自得也水静犹明而况圣人之心静乎盖有其具而任其自爲故所照无不洞明天地之平道德之至者凡不平不至生于有爲也休则未尝动动则得者不失其所以动矣任事者责言夫无爲也则羣材万品各任其事而自当其责故舜禹有天下而不与焉此之谓也俞俞从容自得貌寻万物之本皆在不爲中来明此以南面北面以此而处上处下皆无爲之至也有其道爲天下所归而无其爵者所谓素王自贵也以此退居闲游则巢许之流进爲抚世则伊望之伦也夫无爲之体大矣天下何所不爲哉故主上不爲冢宰之任则伊吕静而司尹矣冢宰不爲百官之所执则百官静而御事矣百官不爲万民之所务则万民静而安其业矣万民不易彼我之所能则天下之彼我静而自得矣自天子至于庶人下及昆虫孰能有爲而成哉是故弥无爲而弥尊也笔乘无所积无留滞也帝道即帝王天子之德圣道即玄圣素王之道与未相应旧註以三皇五帝分属者非是六通四辟辟与辟同言六合四方皆洞达也昩然聦明尽泯也平中准大匠取法者如周礼匠人水地以县是也虚静恬淡寂寞无爲天地将准焉故曰天地之平俞俞即愉愉处犹入也自得则悲哀不能入而形未尝哀也故曰俞俞者忧患不能处年寿长矣本谓本根言天地万物皆从虚静而生故曰万物之本此又推本言之欲人知安身立命于此也静而圣动而王无爲也而尊朴素而天下莫能与之争美夫明白于天地之德者此之谓大本大宗与天和者也所以均调天下与人和者也与人和者谓之人乐与天和者谓之天乐庄子曰吾师乎吾师乎之赍万物而不爲戾泽及万世而不爲仁长于上古而不爲寿覆载天地雕刻衆形而不爲巧此之谓天乐故曰知天乐者其生也天行其死也物化静而与隂同德动而与阳同波故知天乐者无天怨无人非无物累无鬼责故曰其动也天其静也地一心定而王天下其鬼不崇其魂不疲一心定而万物服言以虚静推于天地通于万物此之谓天乐天乐者圣人之心以畜天下也郭註时行则行时止则止自然爲物所尊奉故美配天者唯朴素也与天和者天地以无爲爲德故明其宗本则与天地无逆也与人和者顺天所以应人故天和至而人和尽也天乐适则人乐足矣物变而相杂曰𩐎自𩐎耳非吾师之暴戾仁者兼爱之名耳无爱故无所称仁寿者期之远耳无期故无所称寿巧者爲之妙耳皆自尔故无所称巧此之谓天乐忘乐而乐足也故静与隂同德动与阳同波动静虽殊无心一也常无心故王天下而不疲病我心静而万物之心通通则服不通则叛圣人之心所以畜天下者奚爲哉天乐而已夫帝王之德以天地爲宗以道德爲主以无爲爲常无爲也则用天下而有余有爲也则爲天下用而不足故古之人责夫无爲也上无爲也下亦无爲也是下与上同德下与上同德则不臣下有爲也上亦有爲也是上与下同道上与下同道则不主上必无爲而用天下下必有爲爲天下用此不易之道也故古之王天下者知虽落天地不自虑也辩虽彫万物不自说也能虽穷海内不自爲也天不产而万物化地不长而万物育帝王无爲而天下功故曰莫神于天莫富于地莫大于帝王故曰帝王之德配天地此乘天地驰万物而用人羣之道也郭註用天下而有余闲暇之谓也若汲汲然求爲物用故可得而臣也及其爲臣亦有余也夫工人无爲于刻木而有爲于用斧主上无爲于亲事而有爲于用臣臣能亲事主能用臣斧能刻木工能用斧各当其能则天理自然非有爲也若乃主代臣事则非主矣臣秉主用则非臣矣故各司其任则上下咸得而无爲之理至矣夫用天下者亦有爲耳然自得此爲率性而动故谓之无爲也爲天下者亦自得耳但居下者亲事故虽舜禹爲臣犹称有爲故对上下则君静而臣动比古今则尧舜无爲而汤武有事然各用其性而天机玄发则古今上下无爲谁有爲也夫在上者患于不能无爲而代臣人之所司使咎繇不得行其明断后稷不得施其播殖则羣才失其任而主上困于役矣故冕旒垂目而付之天下天下皆得其自爲斯乃无爲而无不爲者也故上下皆无爲矣夫主之无爲则用下下之无爲则自用也天地万物之化育所谓自尔帝王无爲而天下功功自彼成同乎天地之无爲也本在于上末在于下要在于主详在于臣三军五兵之运德之末也赏罚利害五刑之辟教之末也礼法度数刑名比详治之末也钟皷之音羽旄之容乐之末也哭泣哀绖降杀之服哀之末也此五末者须精神之运心术之动然后从之者也末学者古人有之而非所以先也君先而臣从父先而子从兄先而弟从长先而少从男先而女从夫先而妇从夫尊卑先后天地之行也故圣人取象焉天尊地卑神明之位也春夏先秋冬后四时之序也万物化作萌区有状盛衰之杀变化之流也夫天地至神而有尊卑先后之序而况人道乎宗庙尚亲朝廷尚尊乡党尚齿行事尚贤大道之序也语道而非其序者非道也语道而非其道者安取道郭註精神心术者五末之本任其自然运动则五事之末不振而自举一以先者本也君臣父子之先后虽是人事皆在至理中来非圣人之所作也明夫尊卑先后之序固有物之所不能无也大道之序言非但人伦所尚也所以取道爲其有序也是故古之明大道者先明天而道德次之道德已明而仁义次之仁义已明而分守次之分守已明而形名次之形名已明而因任次之因任已明而原省次之原省已明而是非次之是非已明而赏罚次之赏罚已明而愚知处宜贵贱履位仁贤不肖袭情必分其能必由其名以此事上以此畜下以此治物以此脩身知谋不用必归其天此之谓太平治之至也故书曰有形有名形名者古人有之而非所以先也古之语大道者五变而形名可举九变而赏罚可言也骤而语形名不知其本也骤而语赏罚不知其始也倒道而言迂悟道而说者人之所治也安能治人骤而语刑名赏罚此有知治之具非知治之道可用于天下不足以用天下此之谓辩士一曲之人也礼法数度形名比详古人有之此下之所以事上非上之所以畜下也郭註天者自然也自然既明则物得其道物得其道而和理自适理适而不失其分得分而物物之名各当其形形名已明而无所复改故因任次之物各自任则罪责除故原省次之各以得性爲是失性爲非故是非次之至于赏罚者失得之报也夫至治之道本在于天而未极于斯履位者言各当其才也袭情者言各行其所能之情也必分其能者无相易业也必由其名者名当其实故由名而实不滥也自明天至形名而五至赏罚而九皆自然先后之序治人者必顺序先明天不爲弃赏罚也但当不失先后之序耳夫用天下者必大通顺序之道寄此事于羣才斯乃上之所以畜下也昔者舜问于尧曰天王之用心何如尧曰吾不敖无告不废穷民苦死者嘉孺子而哀妇人此吾所以用心已舜曰美则美矣而未大也尧曰然则何如舜曰天德而出宁日月照而四时行若昼夜之有经云行而雨施矣尧曰然则胶胶扰扰乎子天之合也我人之合也夫天地者古之所大也而黄帝尧舜之所共美也故古之王天下者奚爲哉天地而已矣郭註无告者所谓穷民不废者恒加恩也与天合德则虽出而静故曰出宁日月云雨四时昼夜皆不爲而自然也胶胶扰扰则自嫌有事孔子西藏书于周室子路谋曰由闻周之征藏史有老聃者免而归居夫子欲藏书则试徃因焉孔子曰善徃见老聃而老聃不许于是繙十二经以说老聃中其说曰大泰谩愿闻其要孔子曰要在仁义老聃曰请问仁义人之性邪孔子曰然君子不仁则不成不义则不主仁义眞人之性也又将奚爲矣老聃曰请问何谓仁义孔子曰中心物恺兼爱无私此仁义之情也老聃曰意噫几乎后言夫兼爱不亦迂乎无私焉乃私也夫子若欲使天下无失其牧乎则天地固有常矣日月固有明矣星辰固有列矣禽兽固有羣矣树木固有立矣夫子亦放德而行循道而趋已至矣又何偈偈居谒反乎揭仁义若击皷而求亡子焉意夫子乱人之性也郭註此常人所谓仁义也故寄孔老以正之夫至仁者无爱而直前世所谓无私者释己而爱人夫爱人者欲人之爱己此乃甚私非志公而公也自天地固有常至树木士成绮见老子而问曰吾闻夫子圣人也吾固不辞远道而来𦖦见百舍重趼而不敢息今吾观子非圣人也鼠壤有余蔬而弃妹不仁也生熟不尽于前而积歛无崖老子漠然不应士成绮明日复见曰昔者吾有刺于子今吾心正却矣何故也老子曰夫巧知神圣之人吾自以爲脱也昔者子唿我牛也而谓之牛唿我马也而谓之马苟有其实人与之名而弗受再受其殃吾服也恒服吾非以服有服士成绮㕍行避影履行遂进而问修身若何老子曰而容崖然而目冲然而颡頯然而口阚然状义然似系马而止也动而持发也机察而审知巧而覩于泰凡以爲不信边竟有人焉其名爲窃老子曰夫道于大不终于人不遗故万物备广广乎其无不容也渊乎其不可测也形德仁义神之末也非至人孰能定之夫至人有世不亦大乎而不足以爲之累天下奋棅而不与之偕审乎无假而不与利迁极物之眞能守其本故外天地遗万物而神未尝有所困也通乎道合乎德退仁义賔礼乐至人之心有所定矣世之所贵道者书也书不过语语有贵也语之所贵者意也意有所随意之所随者不可以言传也而世因贵言传书世虽贵之哉犹不足贵也爲其贵非其贵也故视而可见者形与色也知而世岂识之哉桓公读书于堂上轮扁断轮于堂下释椎凿而上问桓公之敢问公之所读者爲何言邪公曰圣人之言也曰圣人在乎公曰已死矣曰然则君之所读者古人之糟粕已夫桓公曰寡人读书轮人安得议乎有说则可无说则死轮扁曰臣也以臣之事观之斲轮徐则甘而不固疾则苦而不入不徐不疾得之于手而应于心口不能言有数存焉于其间臣不能以喻臣之子臣之子亦不能受之于臣是以行年七十而老斲轮古之人与其不可传也死矣然则君之所读者古人之糟粕已夫郭註贵非其贵者言其贵恒在言意之表也得彼之情唯忘言遗书者耳此絶学去尚之意也轮扁之不能喻子言物各有性教学之无益也当古之事已灭于古矣虽或传之岂能使古在今哉古不在今今事已变故絶学任性与时变化而后至焉天运第十四天其运乎地其处乎日月其争于所乎孰主张是孰纲维是孰居无事推而行是意者其有机缄而不得已耶意者其运转而不能自止耶云者爲雨乎南者爲云乎孰隆施是孰居无事淫乐而劝是风起北方一西一东有上彷徨孰嘘吸是孰居无事而披拂是敢问恃其知巧而骄泰可覩也夫机警之人窍𨯳日深而浑沌已死故曰不信言非安于性命之情也如边境之问各有封守奸诈者每伺隙乘便以自爲功故敌国以盗窃是亦盗窃而已如孟子所谓穿窬之类夫子曰夫道于大不终于人不遗故万物备广广乎其无不容也渊乎其不可测也形德仁义神之末也非至人孰能定之夫至人有世不亦大乎而不足以爲之累天下奋棅丙而不与之偕审乎无假而不与利迁极物之真能守其本故外天地遗万物而神未尝有所困也通乎道合乎德退仁义賔礼乐至人之心有所定矣郭註夫至人用世故不患其大不与之偕者静而顺之不与利迁者任眞而直徃也退仁义者进道德也賔礼乐者以情性爲主也至人之心定矣定于无爲也世之所贵道者书也书不过语语有贵也语之所贵者意也意有所随意之所随者不可以言传也而世因贵言传书世虽贵之哉犹不足贵也爲其贵非其贵也故视而可见者形与色也听而可闻者名与声也悲夫世人以形色名声爲足以得彼之情夫形色名声果不足以得彼之情则知者不言言者不知而世岂识之哉桓公读书于堂上轮扁人轮于堂下释椎凿而上问桓公之敢问公之所读者爲何言邪公曰圣人之言也曰圣人在乎公曰已死矣曰然则君之所读者古人之糟粕已夫桓公曰寡人读书轮人安得议乎有说则可无说则死轮扁曰臣也以臣之事观之斲轮徐则甘而不固疾则苦而不入不徐不疾得之于手而应于心口不能言有数存焉于其间臣不能以喻臣之子臣之子亦不能受之于臣是以行年七十而老斲轮古之人与其不可传也死矣然则君之所读者古人之糟粕已夫郭註贵非其贵者言其贵恒在言意之表也得彼之情唯忘言遗书者耳此絶学去尚之意也轮扁之不能喻子言物各有性教学之无益也当古之事已灭于古矣虽或传之岂能使古在今哉古不在今今事已变故絶学任性与时变化而后至焉天运第十四天其运乎地其处乎日月其争于所乎孰主张是孰纲维是孰居无事推而行是意者其有机缄而不得已耶意者其运转而不能自止耶云者爲雨乎南者爲云乎孰隆施是孰居无事淫乐而劝是风起北方一西一东有上彷徨孰嘘吸是孰居无事而披拂是故问何故巫咸祒超曰来吾语女天有六极五常帝王顺之则治逆之则凶九洛之事治成德备监照下土天下戴之此谓上皇郭註天不运而自行地不处而自止日月不争所而自代谢孰主张纲维是皆自尔也无则无所能推有则各自有事然则无事而推行是者谁乎哉各有行耳自尔故不可知也云雨二者俱不能相爲亦各自尔敢问何故设问所以自尔之故也夫事物之近或知其故然寻其原以至乎极则无故而自尔也自尔则但当顺之顺则治逆则凶者假学可变而天性不可逆也治成德备监照下土天下载之顺其自尔故也商太宰荡问仁于庄子庄子曰虎狼仁也曰何谓也庄子曰父子相亲何爲不仁曰请问至仁庄子曰至仁无亲太宰曰荡闻之无亲则不爱不爱则不孝谓至仁不孝可乎庄子曰不然夫至仁尚矣孝固不足以言之此非过孝之言也不及孝之言也夫南行者至于郢北面而不见冥山是何也则去之远也故曰以敬孝易以爱孝难以爱孝易而忘亲难忘亲易使亲忘我难使亲忘我易兼忘天下难兼忘天下易使天下兼忘我难夫德遗尧舜而不爲也利泽施于万世天下莫知也岂直太息而言仁孝乎哉夫孝弟仁义忠信贞廉此皆自勉以役其德参也不足多也故曰至贵国爵并焉至富国财并焉至愿名誉并焉是以道不渝郭註无亲者非薄恶之谓也夫人之一体非有亲也而首自在上足自在下腑脏居内皮毛处外外内上下尊卑贵贱于其体中各任其极而未有亲爱于其间也然至仁足矣故五亲六族贤愚远近不失分于天下者理自然也又奚取于有亲哉孝不足言必言之于忘仁忘孝之地然后至矣凡名生于不及者故过仁孝之名而涉乎无名之境然后至焉夫宴山在乎北极而南行以观之至仁在乎无亲而仁爱以言之故郢虽见而愈远冥山仁孝虽彰而愈非至理也夫里仁者百节皆适则终日不自识也圣人在上非有爲也恣之使各自得而已耳自得其爲则衆务自适羣生自足天下安得不各自忘我哉各自忘矣主其安在乎斯所谓兼忘也夫德遗尧舜然后尧舜之德全耳若系之在心则非自得也天下莫知泯然常适也太息而言仁孝者失于江湖乃思濡沫也并者除弃之谓夫贵在于身身犹忘之况国爵乎斯贵之至也至富者自足而已故除天下之财也至愿者适也得适而仁孝之名都去矣是以道不渝去华而取实故也北门成问于黄帝曰帝张咸池之乐于洞之野吾始闻之惧复闻之怠卒闻之而惑荡荡默默乃不自得帝曰女始其然哉吾奏之以人征之以天行之以礼义建之以太清夫至乐者先应之以人事顺之以天理行之以五德庆之以自然然后调理四时太和万物四时迭起万物循生一盛一衰文武伦经一清一浊隂阳调和流光其声蛰虫始作吾惊之以雷霆其卒无尾其始无首一死一生一僓一起所常无穷而一不可待女故惧也吾又奏之以隂阳之和烛之以日月之明其声能短能长能柔能刚变化齐一不主故常在谷满谷在阬满阬涂却隙守神以物爲量其声挥绰其名高明是与鬼神守其幽日月星辰行其纪吾止之于有穷流之于无止子欲虑之而不能知也望之而不能见也逐之而不能及也傥然立于四虚之道倚于藁梧而吟目知穷乎所欲见力屈乎所欲逐吾既不及已夫形充空虚乃至委蛇女委蛇故怠吾又奏之以无怠之声调之以自然之命故若混逐丛生林乐而无形布挥而不洩幽昏而无声动于无方居于窈冥或谓之死或调之生或谓之实或谓之荣行流散徙不主常声世疑之稽于圣人圣也者达于情而遂于命也天机不张而五官皆备此之谓天乐无言而心说故有焱标氏爲之颂曰听之不闻其声视之不见其形充满天地苞褁六极女欲听之而无接焉而故惑也乐也者始于惧惧故祟岁吾又次之以怠怠故遁卒之于惑惑故愚愚故道道可载而与之俱也郭註不自得坐忘之谓也夫至乐者非音声之谓也必先顺乎天应乎人后于心而适于性然后发之以声奏之以曲耳故咸池之乐必待黄帝之化而后成焉自然律吕满天地间但顺而不夺则至乐全矣故因其自作而用其所以动无首无尾运转无极以变化爲常则所常者无穷也初闻无穷之变不能待之以一故惧然悚听奏以隂阳烛以日月所谓用天之道也齐一于变化而不主故常满谷满阬至乐周也涂郄守神塞其兊也以物爲量大制不割也其声挥绰所谓阐谐也名当其实则高明也故鬼神不离其所日星不失其度止于有穷常在极上住也流于无止随变而徃也虑之不知逐之不及故闇然恣使化去倘然立于四虚者弘敞无边之谓吟于藁梧无所复爲也物之知力各有所齐限形充空虚无身也无身故能委蛇委蛇任性而悚惧之情怠也意既怠矣乃复无怠此其至也命之所有者非爲也皆自然耳涓然无系随丛而生至乐者适而已适在体中故无别形布挥不曳自布耳幽昏无声所谓至乐也动于无方居于窈冥所谓宁极也死生实荣行流散徙不主常声随物变也世疑之稽于圣人明圣人应世非唱也达情遂命言有情有命者莫不资焉忘乐而乐足非张而后备心悦在适不在言也有焱氏之颂乃无乐之乐乐之至也惧然悚听故祟耳未大和也次怠故遁迹稍减矣惑故愚愚故道以无知爲愚愚乃至也孔子西游于卫颜渊问师金曰以夫子之行爲奚如师金曰惜乎而夫子其穷哉颜渊曰何也师金曰夫刍狗之未陈也盛成以箧衍巾以文绣尸祝斋戒以将之及其已陈也行者践其首嵴苏者取而爨之而已将复取而盛以箧衍巾以文绣游居寝卧其下彼不得梦必且数朔眯焉今而夫子亦取先王已陈刍狗取弟子游居寝卧其下故伐树于宋削迹于卫穷于商周是非其梦耶围于陈蔡之间七日不火食死生相与邻是非其眯耶夫水行莫如用舟而陆行莫如用车以舟之可行于水也而求推之于陆则没世不行寻常古今非水陆与周鲁非舟车与今蕲行周于鲁起犹推舟于陆也劳而无功身必有殃彼未知夫无方之传应物而不穷者也且子独不见夫桔橰者乎引之则俯舍之则仰彼人之所引非引人也故俯仰而不得罪于人故夫三皇五帝之礼义法度不矜于同而矜于治故譬三皇五帝之礼义法度其犹柤查梨橘柚耶其味相反而皆可于口故礼义法度者庆时而变者也今取猨狙而衣以周公之服彼必龁核啮挽裂尽去而后慊观古今之异犹猨狙之异乎周公也故西施病心而矉颦其里其里之丑人见而美之归亦捧心而矉其里其里之富人见之坚闭门而不出贫人见之挈妻子而去之走彼知美矉而不知矉之所以美惜乎而夫子其穷哉郭註废弃之物于时无用则更致他妖也梦眯云者皆絶圣去智之意耳无所稍嫌也先王典礼所以适时用也时过而不弃即爲民妖所以兴矫效之端也故时移世异礼亦宜变故因物而无所系焉斯不劳而有功也三皇五帝之礼义法度期于合时宜应治体而已彼以爲美者此或以爲恶故当应时而变然后皆适也然则礼义当其时而用之则西施也过时而不弃则丑人也孔子行年五十有一而不闻道乃南之而见老聃老聃曰子来乎吾闻子北方之贤者也子亦得道乎孔子曰未得也老子曰子恶乎求之哉曰吾求之于度数五年而未得也老子曰子又恶乎求之哉曰吾求之于隂阳十有二年而未得老子曰然使道而可献则人莫不献之于其君使道而可进则人莫不进之于其亲使道而可以告人则人莫不告其兄弟使道而可以与人则人莫不与其子孙然而不可者无他也中无主而不止外无正而不行由中出者不受于外圣人不出由外入者无主于中圣人不隐名公器也不可多取仁义先王之蘧庐也止可以一宿而不可以久处观而多责古之至人假道于仁託宿于义以游逍遥之虚虚食于苟简之田立于不贷之圃逍遥无爲也苟简易养也不贷无出也古者谓是寀眞之游以富爲是者不能让禄以显爲是者不能让名亲权者不能与人柄操之则慄舍之则悲而一无所鉴以闚其所不休者是天之戮民也怨恩取与谏教生杀八者正之器也惟循大变无所湮者爲能用之故曰正者正也其心以爲不然者天门弗开矣郭註此皆寄孔老以明絶学之义也中无主而不止者中心无受道之质则虽闻道而过去也外无正而不行者中无主则外物亦无正已者故未尝通也由中出者圣人之道也外有能受之者乃出耳由外入者假学以成性者也虽由假学成要当内有其质若无主于中则无以藏圣道也名者天下之所共用矫饰过实多取者也多取而天下乱矣蘧庐犹传舍也仁义人之性也人性有变古今不同故游寄而过去则冥若无滞而系于一方则见见则伪生伪生而责多矣假道託宿随时而变无常迹也逍遥无爲有爲则非仁义矣从其简故易养不贷者不损已以爲物也游而任之则眞采也采眞则色不伪矣天下未有以所非自累者而各没命于所是所是而以没其命者非立乎不贷之圃也舍之悲者操之不能不慄也无所鉴以闚其所不休者言其知进而不知止则性命丧矣所以爲戮天门弗开言守故不变则失正矣孔子见老聃而语仁义老聃曰夫播糠眯目则天地四方易位矣蚊虻噆匝肤则通昔夕不寐矣夫仁义憯然乃愤吾心乱莫大焉吾子使天下无失其朴吾子亦放风而动緫德而立矣又奚杰然若负建鼓而求亡子者耶夫鹄不日浴而白乌不日黔而黑黑白之朴不足以爲辨名誉之观不足以爲广泉涸鱼相与处于陆相呴吁以湿相濡以沫不若相忘于江湖孔子见老聃归三日不谈弟子问曰夫子见老聃亦将何规哉孔子曰吾乃今于是乎见龙龙合而成体散而成章乘乎云气而养乎隂阳予口张而不能嗋胁予又何规老聃哉郭註外物加之虽小而伤性已大仁义憯然是尚之以加其性故乱也无失其朴质全而仁义着矣风自动而依之德自立而秉之斯易持易行之道也若揭仁义以趋道德之乡其犹击皷而求逃者无由得也夫鹄白乌黑俱自然耳无所偏尚故至足者忘名誉忘名誉乃广耳泉涸而鱼相呴濡言仁义之誉皆生于不足若相忘于江湖斯乃忘仁而仁者也见龙言老聃能变化乘云气养隂阳言其因御无方自然己足也子贡曰然则人固有尸居而龙见雷声而渊默发动如天地者乎赐亦可得而观乎遂以孔子声见老聃老聃方将倨堂而应微曰予年运而徃矣子将何以戒我乎子贡曰夫三王五帝之治天下不同其系声名一也而先生独以爲非圣人如何哉老聃曰小子少进子何以谓不同对曰尧授舜舜授禹禹用力而汤用兵文王顺纣而不敢逆武王逆纣而不肯顺故曰不同老聃曰小子少进余语女三王五帝之治天下黄帝之治天下使民心一民有其亲死不哭而民不非也尧之治天下使民心亲民有爲其亲杀其杀而民不非也舜之治天下使民心竞民孕妇十月生子子生五月而能言不至乎孩而始谁则人始有天矣禹之治天下使民心变人有心而兵有顺杀盗非杀人自爲种踵而天下耳是以天下大骇儒墨皆起其作始有伦而今乎妇女何言哉余语女三皇五帝之治天下名曰治之而乱莫甚焉三皇之知上悖日月之明下睽山川之精中堕四时之施其知智憯惨于𧓽厉虿之尾鲜规之兽莫得安其性命之情者而犹自以爲圣人不可耻乎其无耻也子贡蹴蹴然立不安郭註亲死不哭而民不非者非之则强哭也杀降也杀其杀言亲服有降杀也子生五月而能言谓教之速也谁者别人之意也未孩已择人谓其竞教速成也不能同彼我则心竞于亲踈故不终其天年也兵有顺言天下已有不顺故数盗自应死杀之顺也故非杀不能大齐万物而人人自别斯人自爲种也承百代之流而会乎当今之变其弊至于斯者非禹也故曰天下耳言圣知之迹非乱天下而天下必有斯乱也儒墨皆起此乃百代之弊今之妇女而上下悖逆者非作始之无理但至理之弊遂至于此复何言哉虽三王五帝之治天下亦不免乎弊也子贡本请者不彼絶三王故欲同三王于五帝今又见老子通毁五帝上及三皇则失其所以爲谈矣孔子谓老聃曰丘治诗书礼乐易春秋六经自以爲久矣孰熟知其故矣以府十者七十二君论先王之道而明周召之迹一君无所钩用甚矣夫人之难说梲也道之难明耶老子曰幸也子之不遇治世之君也夫六经先王之陈迹也岂其所以迹哉今子之所言犹迹也夫迹履之所出而迹岂履哉夫白鶂之相视眸子不运而风化虫雄鸣于上风雌履于下风而化类自爲雌雄故风化性不可易命不可变时不可止道不可壅苟得于进无自而不可失焉者无自而可孔子不出三月复见曰丘得之矣乌鹊孺鱼傅沫细要者化有弟而兄啼久矣夫丘不与化爲人不与化爲人安能化入老子曰可丘得之矣郭註所以迹者眞性也夫任物之眞性者其迹则六经也况今之人事则以自然爲履六经爲迹鶂以眸子相视虫以鸣声相应俱不待合而生子故曰风化夫同类之雌雄各自有以相感相感之异不可胜极苟得其类与化不难故乃有遥感而风化也性命时道至人皆顺而通之得道无不可言化者无方而皆可也失者无可言所在皆不可也乌儒鱼沫细要者化言物之自然各有性也有弟而兄啼言人之性舍长而视幼故啼也夫与化爲人者仕其自化者也若繙六经以说则䟽矣刻意第十五刻意尚行离世异俗高论德诽爲亢而已矣此山谷之士非世之人枯藁赴渊者之所好也语仁义忠信恭俭推让爲脩而已矣此平世之士教诲之人游居学者之所好也语大功立大名礼君臣正上下爲治而已矣此朝廷之士尊主强国之人致功并兼者之所好也就薮泽处门旷钓鱼闲处无爲而已矣此江海之士避世之人闲暇者之所好也吹呴唿吸吐故纳新态经鸟申爲寿而已矣此道引之士养形之人彭祖寿考者之所好也若夫不刻意而高无仁义而脩无功名而治无江海而间不道引而寿无不忘也无不有也澹然无极而衆美从之此天地之道圣人之德也故曰夫恬淡淡寂漠虚无无爲此天地之平而道德之质也郭註此数子者所好不同恣其所好各之其方亦所以爲道遥也然此仅各自得焉能靡所不树哉若夫使万物各得其分而不自失者故当付之无所执爲也不刻意云者所谓自然也无不忘无不有者忘故能有若有之则不能救其忘矣故有者非有之而有也忘而有之也若厉己以爲之则不能无极而衆恶生矣不爲万物而万物自生者天地也不爲百行而百行自成者圣人也此天地之平道德之质非夫寂漠无爲也则免其平而丧其质矣故曰圣人休休焉则平局矣平易则恬惔矣平易恬惔则忧患不能入邪气不能袭故其德全而神不亏故曰圣人之生也天行其死也物化静而与隂同德动而与阳同波不爲福先不爲祸始感而后应迫而后动不得已而后起去知与故循天之理故无天灾无物累无人非无鬼责其生若浮其死若休不思虑不豫谋光矣而不耀信矣而不期其寝不梦其觉无忧其神纯粹其魂不罢皮虚无恬惔乃合天德故曰悲乐有德之邪喜怒者道之过好恶者德之失故心不忧乐德之至也一而不变静之至也无所于忤悟虚之至也不与物交淡之至也无所于逆粹之至也郭註休乎恬惔寂寞息平虚无无爲则虽历乎险阻之变常平夷而无难患难生于有爲有爲亦生于患难故平易恬惔交相成也忧患不能入邪气不能袭者泯然与正理俱徃也故其德全而神不亏若夫不平不淡者岂惟伤其形哉神德并丧于内也天行任自然而运动也物化蜕然无所系也动静无心而付之隂阳感而后应无所唱也迫而后动会至乃动也不得已而起任理而起吾不得已也天理自然知故无爲乎其间故灾生于违天累生于逆物与人同者衆必是焉故无人非同于自得故无鬼责生浮死休汎然无所惜也不思卢付之天理也不豫谋理至而应也光而不耀用天下之自光非吾耀也信而不期用天下之自信非吾期也一无所欲故其寝不少其觉无忧其神纯粹其魂不疲乃与天地合恬惔之德也至德常适故情无所槩静而一者不可变也其心鋊然蓶尽乃无纤芥之违虚之至也夫物自来耳至淡者无交物之情若杂平浊欲则有所不顺矣故曰形劳而不休则弊精用而不已则劳劳则竭水之性不杂则清莫动则平郁闭而不流亦不能清天德之象也故曰纯粹而不杂静一而不变淡而无爲动而以天行此养神之道也夫有干越之劒者柙而藏之不敢用也寳之至也精神四达并流无所不极上际于天下蟠于地化育万物不可爲象其名爲同帝纯素之道唯神是守守而勿失与神爲一一之精通合于天伦野语有之曰衆人重利廉士重名贤士尚志圣人贵精故素也者谓其无所与杂也纯也者谓其不亏其神也能体纯素谓之眞人郭註不休则弊不已则劳劳则竭者物皆有当不可失也水之性象天德者无心而偕会也纯粹而不杂无非至当之事也静一而不变常在当上住淡而无爲与会俱而已矣动而天行若夫逐物而动是人行也爱劒者犹押而藏之况敢轻用其神乎精神四达上际下蟠夫体天地之极应万物之数以爲精神者故若是矣若是而有落天地之功者任天行耳非轻用也化育万物其名爲同帝言所育无方同天帝之不爲也纯素勿失与祈爲一常以纯素守乎至寂而不荡于外则冥也精者物之眞也与神爲一非守神也不远其精非贵精也然其迹则贵守之也苟以不亏爲纯则虽百行同举万变参备乃至纯也苟以不杂爲素则虽龙章凤姿倩乎有非常之观乃至素也若不能保其自然之质而杂乎外饰则虽犬羊之鞹庸得谓之纯素哉缮性第十六缮性于俗学以求复其初滑骨欲于俗思以求致其眀谓之蔽蒙之民古之治道者以恬养知生而无以知爲也谓之以知养恬知与恬交相养而和理出其性夫德和也道理也德无不容仁也道无不理义也义明而物亲忠也中纯实而反乎情乐也信行容体而顺乎文礼也礼乐偏行则天下乱矣彼正而蒙己德德则不冒冒则物必失其性也郭註已治性于俗矣而欲以俗学复性命之本所以求者愈非其道也已乱其心于俗而方复役思以求明思之愈精失之愈远若夫发蒙者必离俗去欲而后几焉恬静而后知不荡知不荡而性不失也夫无以知爲而任其自知则虽知周万物而恬然自得也知而非爲则无害于恬恬而自爲则无伤于知二者交相养则和理之分岂出他哉而故无不得道故无不理无不容者非爲仁也而仁迹行焉无不理者非爲义也而义功着焉若夫义明而不由忠则物愈䟽仁义发中而还任本怀则志得矣志得矣其迹则乐也信行容体而顺乎自然之节文者其迹则礼也以一体之所履一志之所乐行之天下则一方得而万方失矣各正性命而自蒙己德则不以此冒彼也若以此冒彼安得不失其性哉笔乘缮性于俗学滑欲于俗思习句旧解失之性非学不复而俗学不可以复性明非思不致而俗思不可以求明谓之俗者对真而言盖动净即乖况于缮拟心即差况于思非惟无以彻其覆而秪益之蔽耳以恬养知乃复性致明之要知即人之觉性是性也可以恬养之而不可以学缮之思乱之者也悟者无爲自然之谓夫谓之养知若有心于知矣不知知体虚六泯絶无寄盖有知而实无以知爲者也故又谓之以知养恬恬即襌家所谓无知者也知即襌家所谓知无者也即恬之时知在恬即知之时恬在知故曰知与恬交相养也如此则道德仁义忠礼乐无不一贯之如木之有根而华实并茂所必至者不得谓之偏行也若不出于性而第求之礼乐则逐末忘本支离于俗学而天下乱矣何也知恬交相养则仁义礼乐混而爲道德知恬交相失则道德枝而爲仁义礼乐此学术眞俗之辨也古之人在混芒之中与一世而得澹漠焉当是时也隂阳和静鬼神不扰四时得节万物不伤羣生不天人虽有知无所用之此之谓至一当是时也莫之爲而常自然逮德下衰及燧人伏戏始爲天下是故顺而不一德又下衰及神农黄帝始爲天下是故安而不顺德又下衰及唐虞始爲天下兴治化之流𣻏浇醇散朴离道以善险德以行然后去性而从于心心与心识知而不足以定天下然后附之以文益之以愽文灭质愽溺心然后民始惑乱无以反其性情而复其初郭註有知无所用之任其自然而已物皆自然故至一也夫德所以下衰者由圣人不继世在上者不能无爲而羡无爲之迹故致斯弊也顺而不一言世已失一惑不可解故释而不推顺之而已安而不顺安之于其所安而已圣人无心任世之自成成之淳薄皆非圣也圣能任世之自得耳岂能使世得圣哉故皇王之迹与世俱迁而圣人之道未始不全也善者过于适之称故有善而道不全行者违性而行之故行立而德不夷去性而从心言以心自役则性去也心与心识言彼我之心竞爲先识则无复任性也知而不足以定天下言忘知任性斯乃定也文愽者心质之饰初谓性命之本也由是观之世丧道矣道丧世矣世与道交相丧也道之人何由兴乎世世亦何由兴乎道哉道无以兴乎世世无以兴乎道虽圣人不在山林之中其德隐矣隐故不自隐古之所谓隐士者非伏其身而弗见也非闭其言而不出也非藏其知而不发也时命大谬也当时命而大行乎天下则返一无逆不当时命而大穷于天下则深根宁极而待此存身之道也郭註道以不贵故能存世然世存则贵之贵之道斯丧矣道不能使世不贵而世亦不能不贵于道故交相丧也若不贵乃交相兴也今所以不隐由其有情以兴也何由而兴由无贵也隐故不自隐者若自隐而用物则世道交相兴矣何隐之有哉莫知反一以息迹而逐迹以求一愈得迹愈失一斯大谬矣虽复起身以明之开言堤出之显知以发之何由而交兴秖所以交丧也时命大行此澹漠之时也反一无迹谓反任物性而物性自一故无迹时命入穷此不能澹漠之时也虽有事之世而圣人未始不澹漠故深根宁极而待其自爲耳斯道之所以不丧也未有身存而世不兴者也古之存身者不以辨饰知不以知穷天下不以知穷德危然处其所而反其性己又何爲哉道固不小行德固不小识小识伤德小行伤道故曰正己而已矣情全之谓得志古之所谓得志者非轩冕之谓也谓其无以益其乐而已矣今之所谓得志者轩冕之谓也轩冕在身非性命也物之傥来寄也寄之其来不可圉其去不可止故不爲轩冕肆志不爲穷约趋俗其乐彼与此同故无忧而已矣今寄去则不乐由是观之虽乐未尝不荒也故曰丧己于物失性于俗者谓之倒置之民郭註不以辨饰知任其眞知而已不以知穷天下此澹泊之情也不以知穷德守其自得而已危然独正之貌道不小行游于坦途德不小识块然大通自得其志独夷其心而无哀乐之情斯栗之全者也无以益其乐者全其内而足也来不可圉去不可止在外物耳得失之非我也淡然自若不觉寄之在身旷然自得不知穷之在己彼此谓轩冕与穷约也无忧而已言亦无忻懽之喜也寄去则不乐者寄来则荒矣斯以外易内也盈外而亏内其置倒矣秋水第十七秋水时至百用灌河泾流之大两涘渚涯之间不辨牛马于是焉河伯欣然自喜以天下之美爲尽在己而视不见水端于是焉河伯始旋其面目望洋向若而叹曰野语有之曰闻道百己若者我之而轻伯夷之穷也大方之家北海若曰井蛙不可以语于海者拘于虚也夏虫不可以语于冰者笃于时也曲士不可以语于道者束于教也今尔出于涯涘观于大海乃知尔丑尔将可与语大理矣天下之水莫大于海万川归之不知何时止而不盈尾间泄之不知何时己而不虚春秋不变水旱不知此其过江河之流不可爲量数而吾未尝以此自多者自以比形于天地而受气于隂阳吾在天地之间犹小石小木之在大山也方存乎见少又奚以自多计四海之在天地之间也不似罍空之在大泽乎计中国之在海内不似稊米之在太仓乎号物之数谓之万人处一焉人卒九州谷食之所生舟车之所通人处一焉此其比万物也不似毫末之在于马体乎五帝之所连三王之所争仁人之所忧任士之所劳尽此矣伯夷辞之以爲名仲尼语之以爲愽此其自多也不似尔向之自多于水乎郭註不辨牛马言其广也吾长见笑于大方之家知其小而不能自大则理分有素跂尚之情无爲乎其间也物之所生而安者趣各有极以其知分故可与言理也穷百川之量而悬于河河悬于海海悬于天地则各有量也此发辞气者有似乎观大可以明小寻其意则不然夫世之所患者不夷也故体大者怏然谓小者爲无余质小者块然谓大者爲至足是以上下夸跂俯仰自失此乃生民之所惑也惑者求正正之者莫若光极其差而因其所谓所谓大者至足也故秋毫无以累乎天地矣所谓小者无余也故天地无以过乎秋毫矣然后惑者有由而反各知其极物安其分逍遥者用其本步而游乎自得之场矣此庄子所以发德音也若夫覩大而不安其小视少而自以爲多将奔驰于胜负之境而助天民之矜夸岂达乎庄生之㫖哉小大之辨各有阶级不可相跂故五帝三王仁人任士之所爲不出乎一域物有定域虽至知不能出焉故起小大之差将以申明至理之无辨也河伯曰然则吾大天地而小毫末可乎北海若曰否夫物量无穷时无止分无常终始无故是故大知观于远近故小而不寡大而不多知量无穷证曏今故故遥而不闷掇而不跂知时无止察乎盈虚故得而不喜失而不忧知分之无常也明乎坦途故生而不说死而不祸知终始之不可故也计人之所知不若其所不知其生之时不若未生之时以其至小求穷其至太之域是故迷乱而不能自得也由此观之又何以知毫末之足以定至细之倪又何以知天地之足以穷至大之城郭註物量无穷言物物各有量也时无止言死与生皆时行也分无常言得与失皆分也终始无故日新也不寡不多言各自足而无余也知量无穷者揽而观之知远近大小之物各有量也曏明也今故犹古今也遥长也掇犹短也知时无止者证明古今知变化之不止于死生故不以长而挹闷短故爲跂也察其一盈一虚则知分之不常于得也故能忘其忧喜矣明乎坦途言死生者日新之正道明终始之日新则知故之不可执而留矣是以涉新而不愕舍故而不惊死生之化若一也所知各有限生时各有年莫若安于所受之分而已以小求大理终不得各安其分则小大俱足矣若秋毫不求天地之功则周身之余皆爲弃物天地不见大于秋毫则顾其形象才自足耳将何以知细之定细大之定大也河伯曰世之议者皆曰至精无形至大不可围是信情乎北海若曰夫自细视大者不尽自大视细者不明夫精小之微也埒孚大之殷也故异便此势之有也夫精粗者期于有形者也无形者数之所不能分也不可围者数之所不能穷也可以言论者物之祖也可以意致者物之精也言之所不能论意之所不能察致者不期精粗焉是故大人之行不出乎害人不多仁恩动不爲利不贱门隶货财弗争不多辞让事焉不借人不多食乎力不贱贪污行殊乎俗不多辟异爲在从衆不贱佞謟世之爵禄不足以爲劝戮耻不足以爲辱知是非之不可爲分细大之不可爲倪闻曰道人不闻至德不得大人无己细纷分之至也郭註目之所见有常极不能无穷也故于大有所不尽于细有所不明直是目之所不逮耳精与大皆非无也庸讵知无形而不可围者哉大小异故所便不得同若无形而不可围则无此异便之势也有精粗矣故不得无形惟无而已则何精粗之有夫言意者有也而所言所意者无也故求之言意之表而入于无言无意之域而后至焉大人者无意而任天行也举足而投吉地岂出害人之涂哉无害而不自多其恩也动不爲利者应理而动而理自无害不贱门隶者任其所能而位当于斯耳非由贱之故措之斯职也货财弗争各使分定也不多辞让适中而已事不借人各使自任也不多食力足而已不贱贪污理自无欲也行殊乎俗己独无可无不可所以与俗殊也不多辟异任理而自殊也爲在从衆不贱佞謟言从衆之所爲而自然正直也爵禄不足劝戮耻不足辱外事不栖于心也知是非细大之不可分故玄同也任物而物性自通是则功名归物矣故道人不闻得者生于失者也物各无失则得名去故至德不得大人任物而已故无己约分之至者约之以至其分故冥也夫唯极乎无形而不可围者爲然河伯曰若物之外若物之内恶至而倪贵贱恶至而倪小大北海若曰以道观之物无贵贱以物观之自贵而相贱以俗观之贵贱不在己以差观之因其所大而大之则万物莫不大因其所小而小之则万物莫不小知天地之爲稊米也知毫末之爲丘山也则差数覩矣以功观之因其所有而有之则万物莫不有因其所无而无之则万物莫不小知天地之爲稊米也知毫末之爲丘山也则差数覩矣以功观之因其所有而有之则万物莫不有因其所无而无之则藏物莫不无知东西之相反而不可以相无则功分定矣以趣观之因其所然而然之则万物莫不然因其所非而非之则万物莫不非知尧桀之自然而相非则趣操覩矣昔者尧舜让而帝之哙让而絶汤武争而王白云争而灭由此观之争让之礼尧桀之行贵贱有时未可以爲常也郭註物无贵贱各自足也自贵而相贱此区区者乃道之所错综而齐之者也贵贱不在己斯所谓倒置也所大者足也所小者无余也故因其性足以名大则毫末丘山不得异其名因其无余以称小则天地稊米无所殊其称若夫观差而不由斯道则差数相加几微相倾不可胜察也天下莫不相与爲彼我而彼我皆欲自爲斯东西之相反也然彼我相与爲脣齿脣齿者未尝相爲而脣亡则齿寒故彼之自爲济我之功弘矣斯相反而不可以相无者也故因其自爲而无其功则天下之功莫不皆无矣因其不可相无而有其功则天下之功莫不皆有矣莫乃忘其自爲之功而思夫相爲之惠惠之愈动而伪薄滋甚天下失业而情性澜漫矣故其功分无时可定也物皆自然故无不然物皆相非故无不非无不非则无然矣无不然则无非矣无然无非者尧也有然有非者桀也然此二君各受天素不能相爲故因尧桀以观天下之趣操其不能相爲也可见矣应天顺人而受天下者其迹则争让之迹也寻其迹者失其所以迹矣故絶减也梁丽可以冲城而不可以窒穴言殊器也骐骥骅骝一日而驰千里捕鼠不如狸狌言殊技也鸱鸺夜撮蚤察毫末昼出瞋目而不见丘山言殊性也故曰盖师是而无非师治而无乱乎是未明天地之理万物之情者也是犹师天而无地师隂而无阳其不可行明矣然且语而不舍非愚则诬也帝王殊禅三代殊继差其时逆其俗者谓之簒夫当其时顺其俗者谓之义之徒默默乎河伯女恶知贵贱之门小大之家郭註就其殊而任之则万物莫不当也夫天地之理万物之情以得我爲是失我爲非适性爲治失和爲乱殊性异便是非无主若以我之所是则彼不得非此知我而不见彼者耳故以道观者于是非无当也付之天均恣之两行则殊方异类同焉皆得也天地隂阳对生也是非治乱互有也将奚去哉俗之所贵有时而贱物之所大世或小之故顺物之迹不得不殊斯五帝三王之所以不同也河伯曰然则我何爲乎何不爲乎吾辞受趣舍吾终奈何北海若曰以道观之何贵何贱是谓反衍无拘而志与道大蹇何少何多是谓谢施无一而行与道参差严乎若国之有君其无私德繇繇乎若祭之有社其无私福汎汎乎其若四方之无穷其无所畛域兼怀万物其孰承翼是谓无方万物一齐孰短孰长道无终始物有死生不恃其成一虚一满不位乎其形年不可举时不可止消息盈虚终则有始是所以语大义之方论万物之理也物之生也若骤若驰无动而不变无时而不移何爲乎何不爲乎夫固将自化郭註反衍者贵贱之道反覆相寻也自拘执则不夷于道随其分故所施无常与道参差者不能随变则不齐于道无私德者公当而已无私福者天下之所同求也无畛域者汎汎然无所在也兼怀万物其孰承翼言奄御羣生反之分内而平徃者也岂扶䟽而承翼哉唯其无方故能以万物爲方而长短皆足生死者无穷之变耳非终始也不恃其成成无常处也不位乎形者不以形爲位而守之不变也年不可举者欲举之今去而不能也时不可止者欲止之使停又不可也盈虚终始者变化日新未尝守故也若骤若驰但当就用无不变移不可执而守也若有爲不爲于其间则败其自化矣河伯曰然则何贵于道耶北海若曰知道者必达于理达理者必明于权明于权者不以物害己至德者火弗能热水弗能溺寒暑弗能害禽兽弗能贼非谓其薄之也言察乎安危宁于祸福谨于去就莫之能害也故曰天在内人在外德在乎天知天人之行本乎天位乎得蹢躅而屈伸反要而语极曰何谓天何谓人北海若曰牛马四足是谓天落马首穿牛鼻是谓人故曰无以人灭天无以故灭命无以得狥名谨守而勿失是谓反其真郭註何贵于道以其自化也知道者知其无能也无能也则何能生我我自生耳而四支百体五藏精神己不爲而自成矣又何有意乎生成之后哉达斯理者必能遣过分之知遗益生之情而乘变应权故不以外伤内不以物害己而常全也故心之所安则危不能危意无不适则苦不能苦也非谓其薄之者虽心所安亦不使犯之也察安危知其不可逃也宁祸福安乎命之所遇也谨去就审去就之非已也不以害爲害故莫之能害矣天在内人在外者天然在内而天然之所顺者在外故大宗师曰知天人之所爲者至矣明内外之分皆非爲也德在乎天恣人任知则流荡失素也天然之知自行而不出乎分者也故虽行于外而常本乎天位乎得矣蹢躅而屈伸言与机会相应有斯变也反要而语极者知虽落天地事虽接万物而常不失其要极故天人之道全也人之生也可不服牛乘马乎服牛乘马可不穿络之乎牛马不辞穿络者天命之固当也苟当乎天命则虽寄之人事而本在乎天也若乃走作过分驱步失节则天理灭矣不因其自爲而故爲之者命其安在乎所得有常分殉名利过也反其眞者眞在性分之内也夔怜蚿玄蚿怜蛇蛇怜风风怜目目怜心夔谓蚿曰吾以一足趻踔而行予无如矣今子之使万足独奈何蚿曰不然子不见夫唾者乎喷则大者如珠小者如雾杂而下者不可胜数也今予动吾天机而不知其所以然蚿谓蛇曰吾以衆足行而不及子之无足何也蛇曰夫天机之所动何可易耶吾安用足哉蛇谓风曰予动吾嵴脇而行则有似也今子蓬蓬然起于北海蓬蓬然入于南海而似无有何也风曰然予蓬蓬然起于北海而入于南海也然而指我则胜我䲡我亦胜我虽然夫折大木蜚大屋者唯我能也故以衆小不胜爲大胜也爲大胜者唯圣人能之郭註物之生也非知生而生也则生之行也岂知行而行哉故足不知所以行目不知所以见心不知所以知俛然而自得吴迟速之节聦明之鉴或能或否皆非我也而或者因欲有其身而矜其能所以逆其天机而伤其神器也至人知天机之不可易也故捐聦明弃知虑魄然忘其爲而任其自动故无动而不逍遥也恣其天机无所与争斯小不胜者也然乘万物御羣才使羣才各自得万物各自爲则天下莫不逍遥矣此乃圣人所以爲大胜也孔子游于匡宋人围之数匝而弦歌不辍子路入见曰何夫子之娱也孔子曰来吾语女我讳穷久矣而不免命也求通久矣而不得时也当尧舜而天下无穷人非知得也当桀纣而天下无通人非知失也时势适然夫水行不避蛟龙者渔父之勇也陆行不避兕虎者猎夫之勇也白刃交于前视死若生者烈士之勇也知穷之有命知通之有时临大难而不惧者圣人之勇也由处矣吾命有所制矣无几何将甲者进辞曰以爲阳虎也故围之今非也请辞而退郭註将明时命之固当故寄之求讳也时势适然者言无爲劳心于穷通之间也渔父猎夫烈士之勇情各有所安圣人则无所不安矣知命非己制故无所用其心也夫安于命者无徃而非逍遥矣故虽匡陈美里无异于紫极间堂也公孙龙问于魏牟曰龙少学先生之道长而明仁义之行合同异离坚白然不然可不回困百家之知穷衆口之辩吾自以爲至达已今吾闻庄子之言汒芒焉异之不知论之不及与知之弗若与今吾无所开吾喙敢问其方公子牟隐机大息仰天而笑曰子独不闻夫埳井之鼃乎谓东海之鳖曰吾乐与吾跳梁乎井榦之上入休乎缺甃之崖赴水则接掖持颐蹶泥则没灭跗扶还旋虷寒蠏与科斗莫吾能若也且夫擅一壑之水而跨跱埳井之乐此亦至矣夫子奚不时来入观乎东海之鳖左足未入而右膝已絷矣于是逡巡而却告之海曰夫千里之远不足以举其大千仞之高不足以极其深禹之时十年九潦而水弗爲加益汤之时八年七旱而崖不爲加损夫不爲顷久推移不以多少进退者此亦东海之大乐也于是埳井之蛙闻之适适然惊规规然自失也且夫知不知是非之竟而犹欲观于庄子之言是犹使蚊负山商期渠驰河也必不胜任矣且夫知不知论极如之言而自适一时之利者是非埳井之鼃与且彼方跐此黄泉而登大皇无南无北奭然四解沦于不测无东无西始于玄冥反于大通子乃规规然而求之以察索之以辩是直用管闚天用锥指地也不亦小乎子徃矣瓜子独不开夫寿陵余子之学行于邯郸与末得国能又失其故行矣直匍匐而归耳今子不去将忘子之故失子之业公孙龙口呿而不合舌举而不下乃逸而走郭註擅一壑之水而跨跱埳井之乐犹小鸟之自足于蓬蒿也左足未入右膝已絷明大之不游于小非乐然也以小羡大故自失物各有分不可强恨希效也始于玄冥反于大通言其无不至也夫游无穷者非不察所得非其任者去之可也以此效彼两失之矣庄子钓于濮水楚王使大夫二人徃先焉曰愿以竟内累矣庄子持竿不顾曰吾闻楚有神龟死已三千岁矣王巾笥而藏之庙堂之上此龟者宁其死爲留骨而贵乎宁其生而曳尾于涂中乎二大夫曰宁生而曳尾涂中庄子曰徃矣吾将曳尾于涂中郭註神龟之喻言性各有所安也惠子相梁庄子徃见之或谓惠子曰庄子来欲代子相于是惠子恐摉于国中三日三夜庄子徃见之曰南方有鸟其名鹓鶵子知之乎夫鹓鶵发于南海而飞于北海非梧桐不止非练实不食非醴泉不饮于是鸱得腐星鹓鶵过之仰而视之曰吓今子欲以子之梁国而吓我耶郭註摉于国中场兵整旅也鹓鶵之喻言所好不同愿各有极也庄子与惠子游于濠梁之上庄子曰儵条鱼出游从容是鱼乐也惠子曰子非鱼安知鱼之乐庄子曰子非我安知我不知鱼之乐惠子曰我非子固不知子矣子固非鱼也子之不知鱼之乐全矣庄子曰请循其本子曰汝安知鱼乐云者既己知吾知之而问我我知之濠上也郭註庄子谓子非我尚可以知我之非鱼则我非鱼亦可以知鱼之乐也惠子舍其本言而给辩以难庄子寻惠子之本言云非鱼则无縁相知耳今子非我也而云汝安知鱼乐者是知我之非鱼也苟知我之非鱼则凡相知者果可以此知彼不待是鱼然后知鱼也故循汝安知之云已知吾之所知矣而方复问我我正知之于濠上耳岂待入水哉夫物之所生而安者天地不能易其处隂阳不能回其业故以陆生之所安知水生之所乐未足称妙耳大明万历三十五年岁次丁未上元吉旦正一嗣教凝诚志道阐玄弘教大眞人掌天下道教事张国祥奉㫖校梓庄子翼卷之四庄子翼正统道藏三家本八卷续道藏庄子翼卷之五缨一至乐第十八天下有至乐无有哉有可以活身者无有哉今奚爲奚据奚避奚处奚就奚去奚乐奚恶夫天下之所尊者富贵寿善也所乐者身安厚味美服好色音声也所下者贫贱夭恶也所苦者身不得安逸口不得厚味形不得美服目不得好色耳不得音声若不得者则大忧以惧其爲形也亦愚哉夫富者苦身疾作多积财而不得尽用其爲形也亦外矣夫贵者夜以继日思虑善否其此形也亦䟽矣人之生也与忧俱生寿者惛惛久忧不死何之苦也其爲形也亦远矣烈士爲天下见善矣未足以活身吾未知善之诚善邪诚不善邪若以爲善矣不足活身以爲不善矣足以活人故曰忠谏不听蹲存循勿争故夫子胥争之以残其形不争名亦不成诚有善无有哉今俗之所爲与其所乐吾又未知乐之果乐邪果不乐邪吾观夫俗之所乐举羣趣者誙誙阬然如将不得已而皆曰乐者吾未之乐也亦未之不乐也果有乐无有哉吾以无爲诚乐矣又俗之所大苦也故曰至乐无乐至誉无誉天下是非果未可定也虽然无爲可以定是非至乐活身唯无爲几存请尝试言之天无爲以之清地无爲以之宁故两无爲相合万物皆化芒乎芴乎而无从出乎芴乎芒乎而无有象乎万物职职皆从无爲殖故曰天地无爲也而无不爲也人也孰能得无爲哉郭註忘欢而后乐足乐足而后身存将以爲有乐邪而至乐无欢将以爲无乐邪而身以存而无忧爲据避处去就乐恶择此八者莫足以活身唯无择而任其所遇乃全耳凡服味色声失之无伤于形而得之有损于性今反以不得爲忧故愚也内其形者知足而已亲其形者自得于身中而已夫遗生然后能忘忧忘忧而后生可乐生可乐而后形是我有富是我物贵是我荣也烈士见善矣未足以活身善则过当故不周济蹲循勿争唯中庸之德爲然有善无善当縁督以爲经也举羣誙誙趣其所乐乃不避死也吾未之乐亦未之不乐者无怀而恣物耳夫无爲之乐无忧而已俗以铿鎗爲乐美善爲誉天下是非果未定也我无爲而任天下之是非是非者各自任则定矣至乐活身惟无爲几存者百姓足则吾身近乎存也天地皆自清宁耳非爲之所得不爲而自合故物皆化若有意乎爲之则有时而滞也无从出者皆自出耳未有爲而出之也无有象者无有爲史象也无爲殖者皆自殖耳人得无爲则无乐而乐至矣庄子妻死惠子弔之庄子则方箕踞鼓盆而歌惠子曰与人居长子老身死不哭亦足矣又鼓盆而歌不亦甚乎庄子曰不然是其始死也我独何能无槩然察其始而本无生非徒无生也而本无形非徒无形也而本无气杂乎芒芴之间变而有气气变而有形形变而有生今又变而之死是相与爲春秋冬夏四时行也人且偃然寝于巨室而我噭噭叫然随而哭之自以爲不通乎命故止也郭註未明而槩既达而止斯所以诲有情者将令推至理以遣累也支离叔与滑骨介叔观于冥伯之丘崑崙之虚黄帝之所休俄而柳生其左肘其意蹶蹶然恶之支离叔曰子恶之乎滑介叔曰亡予何恶生者假借也假之而生生者尘垢也死生爲昼夜且吾与子观化而化及我我又何恶焉郭註斯皆先示有情然后寻至理以遣之若云我本无情故能无忧则夫有情者遂自絶于远旷之域而迷困于忧乐之境矣庄子之楚见空髑独髅楼髐嘐然有形撽反以马捶因而问之曰夫子贪生失理而爲此乎将子有亡国之事斧钺之诛而爲此乎将子有不善之行愧遗父母妻子之丑而爲此乎将子有冻馁之患而爲此乎将子之春秋故及此乎于是语卒援髑髅枕而卧夜半髑髅见梦曰子之谈者似辩士诸子所言皆生人之累也死则无此矣子欲闻死之说乎庄子曰然髑髅曰死无君于上无臣于下亦无四时之事从纵然以天地爲春秋虽南面王乐不能过也庄子不信曰吾使司命复生子形爲子骨肉肌肤反子父母妻子闾里知识子欲之乎髑髅深矉蹙頞曰吾安能弃南面王乐而复爲人间之劳乎郭註旧说云庄子乐死恶生斯说谬矣若然何谓齐乎所谓齐者生时安生死时安死生死之情既齐则无爲当生而忧死耳此庄子之㫖也颜渊东之齐孔子有忧色子贡下席而问曰小子敢问回东之齐夫子有忧色何邪孔子曰善哉女问昔者管子有言丘甚善之曰褚小者不可以怀大绠短之者不可以汲深夫若是者以爲命有所成而形有所适也夫不可损益吾恐回与齐侯言尧舜黄帝之道而重以燧人神农之言彼将内求于己而不得不得则惑人惑则死且女独不闻耶昔者海鸟止于鲁郊鲁侯御而觞之于庙奏九韶以爲乐具太牢以爲膳鸟乃眩视忧悲不敢食一脔不敢饮一盃三日而死此以己养养鸟也非以鸟养养鸟也夫以鸟养养鸟者宜栖之深林游之坛陆浮之江湖食之䲡秋䱔由随行列而止委蛇而处彼唯人言之恶闻奚以夫譊譊爲乎咸池九韶之乐张之洞庭之野鸟闻之而飞兽闻之而走鱼闻之而下入人卒猝闻之相与还而观之鱼处水而生人处水而死彼必相与异其好恶故异也故先圣不一其能不同其事名止于实义设于适是之谓条达而福持郭註不可损益故当任之而内求已不得将求于外舍内求外非惑如何不一其能不同其事者言各随其情也实而适故条达性常得故福持列子行食于道从见百岁髑髅攓蓬而指之曰唯予与女知而未尝死未尝生也若果养乎予果欢乎种有几得水则爲继得水土之际则爲鼃蛙蠙之衣生于陵屯则爲陵舄昔陵舄得郁栖则爲乌足乌足之根爲蛴螬其叶爲胡蝶胡蝶胥也化而爲虫生于灶下其状若脱其名爲鸲掇鸲掇千日爲鸟其名爲干干余骨干余骨之沫爲斯弥斯弥爲食醯颐辂生乎食醯黄軦生乎九猷瞀茂芮汭生乎腐蠸欢羊奚比乎不箰笋久竹生青宁青宁生程程生马马生人人又反入于机万物皆出于机郭註未尝死未尝生也各以所遇爲乐果养乎果欢乎欢养之实未有定在也种有几言变化种数不可胜计自得水则爲至皆入于机言一气而万形有变化而无死生也达生第十九达生之情者不务生之所无以爲达命之情者不务知之所无奈何养形必先之物物有余而形不养者有之矣有生必先无离形形不离而生亡者有之矣生之来不能却其去不能止悲夫世之人以爲养形足以存生而养形果不足以存生则世奚足爲哉虽不足爲而不可不爲者其爲不免矣夫欲免爲形者莫如弃世弃世则无累无累则正平正平则与彼更生更生则几矣事奚足弃而生奚足遗弃事则形不劳遗生则精不亏夫形全精复与天爲一天地者万物之父母也合则成体散则成始形精不亏是谓能移精而又精反以相天郭註生之所无以爲者分外物也知之所无奈何者命表事也知止其分物称其生生斯足矣有余则伤也守形太甚故生亡知非我所制则无爲有怀于其间故弥养之而弥失之养之弥厚死地弥至莫若放而任之性分各自爲者皆在至理中来故不可免也是以善养生者从而任之更生者日新之谓也付之日新则性命尽矣弃事则形不劳遗生则精不亏所以遗弃之形全精复与天爲一俱不爲也天地万物之父母以其所无偏爲故能子万物也合成体散成始所在皆成无常处也能移者与化俱也反以相天者还辅其自然也子列子问关尹曰至人潜行不窒蹈火不热行乎万物之上而不慄请问何以至于此关尹曰是纯气之守也非知巧果敢之列居予语女凡有貌象声色者皆物也物与物何以相远夫奚足以至乎先是色而已则物之造乎不形而止乎无所化夫得是而穷之者物焉得而止焉彼将处乎不淫之度而藏乎无端之纪游乎万物之所终始壹其性养其气合其德以通乎物之所造夫若是者其天守全其神无郄隙物奚自入焉夫醉者之坠车虽疾不死骨节与人同而犯害与人异其神全也乘亦不知也坠亦不知也死生惊惧不入乎其胷中是故𨕣悟物而不慴折彼得全于酒而犹若是而况得全于天乎圣人藏于天故莫之能伤也复雠者不折镆干虽有忮心者不怨飘瓦是以天下平均故无攻战之乱无杀戮之刑者由此道也不开人之天而开天之天开天者德生开人者贼生不厌其天不忽于人民几乎以其眞郭註其心虚故能御群实至适故无不可耳非物徃可之物与物何以相远唯无心者独远耳同是形色之物未足以相先常游于极非物所制也处乎不淫之度止于所受之分也藏乎无端之纪冥然与变化日新也游乎万物之所终始者物之极也一其性饰则二矣养其气不以心使之合其德不以物离之万物皆造于自尔若醉者之坠车失其所知非自然无心也圣人藏于天则不闚性分之外故曰藏干将镆铘与雠爲用然报雠者不事折之以其无心也飘落之瓦虽复中人人莫之怨者由其无情也是以天下平均凡不平者由有情也无情之道大矣不虑而知开天也知而后感开人也然则开天者性之动也开人者知之用也性动者遇物而当足则忘余斯德生也知用者从感而求劝而不已斯贼生也任天性而动则人理自全民之所患伪之所生常在于知用不在于性动也仲尼适楚出于林中见痀居偻屡者承蜩犹掇之也仲尼曰子巧乎有道邪曰我有道也五六月累丸二而不坠则失者锱铢累三而不坠则失者十一累五而不坠犹掇之也吾处身也若橛株拘渠吾执臂也若藁木之枝虽天地之大万物之多而唯蜩翼之知吾不反不侧不以万物易蜩之翼何爲而不得孔子顾谓弟子曰用志不分乃疑于神其痀偻丈人之谓乎郭註累二丸而不坠是用手之停审也故承蜩所失者不过锱铢之间耳累三而不坠所失愈少累五而不坠停审之至乃无所复失处身若橛株拘执臂若藁木之枝不动之至也何爲而不得者言遗彼故得此也颜渊问仲尼曰吾尝济乎觞深之渊津人操舟若神吾问焉曰操舟可学邪曰可善游者数朔能若乃夫没人则未尝见舟而便操之也吾问焉而不吾告敢问何谓也仲尼曰善游者数能忘水也若乃夫没人之未尝见舟而便操之也彼视渊若陵视舟之覆犹其车却也覆却万方陈乎前而不得入其舍恶徃而不暇以瓦注者巧以钩注者惮以黄金注者殙其巧一也而有所矜则重外也凡外重者内拙郭註物虽有性亦须教习而后能习以成性遂若自然耳视渊若陵故视舟之覆于渊犹车之却退于坂覆却虽多而不以经怀以其性便故所遇皆闲暇也以注观之所要愈重则其心愈矜夫欲养生全内者其唯无所矜重乎田开之见周威公威公曰吾闻祝肾学生吾子与祝肾游亦何闻焉田开之曰开之操拔篲以侍门庭亦何闻于夫子威公曰田子无让寡人愿闻之开之曰闻之夫子曰善养生者若牧羊然视其后者而鞭之威公曰何谓也田开之曰鲁有单善豹者巖居而水饮不与民共利行年七十而犹有婴儿之色不幸遇饿虎饿虎杀而食之有张毅者高门县薄无不走也行年四十而有内热之病以死豹养其内而虎食其外毅养其外而病攻其内此二子者皆不鞭其后者也仲尼曰无入而藏无出而阳柴立其中央三者若得其名必极夫畏涂者十杀一人则父子兄弟相戒也必盛卒徒而后敢出焉不亦知乎人之所取畏者衽席之上饮食之间而不知爲之戒者过也郭註学生者务中适守一方之事至于过理者皆不及于会通之适也鞭后者去其不及也藏既内矣而又入之过于入也阳既外矣而又出之过于出也若藁木之无心而中适是立也三者若得其名必极名极而实当者也夫涂中十杀一人便大畏之至于色欲之害动之死地而莫不冒之斯过之甚也祝宗人玄端以临牢筴说税彘曰汝奚恶死吾将三月㹖汝十日戒三日斋借白茅加汝肩尻乎彫之上则汝爲之乎爲彘谋曰不如食以糠糟而错之牢筴之中自爲谋则苟生有轩冕之尊死得于腞楯之上聚偻之中则爲之爲彘谋则去之自爲谋则取之所异彘者何也郭註欲赡则身亡理当俱耳不间人兽也桓公田于泽管仲御见鬼焉公抚管仲之手曰仲父何见对曰臣无所见公反诶熙诒怡爲病数日不出齐士有皇子告敖者曰公则自伤鬼恶能伤公夫忿滀畜之气散而不反则爲不足上而不下则使人善怒下而不上则使人善忘不上不下中身当心则爲病桓公曰然则有鬼乎曰有沈有履灶有髻诘户内之烦壤雷霆处之东北方之下者倍裴阿鲑蛙蠪龙跃之西北方之下者则泆逸阳处之水有罔象丘有崒山有夔野有方皇彷徨泽有委蛇公曰请问委蛇之状何如皇子曰委蛇其大如毂其长如辕紫衣而朱冠其爲物也恶闻雷车之声则捧其首而立见之者殆乎霸桓公冁然而笑曰此寡人之所见者也于是正衣冠与之坐不终日而不知病之去也郭註此章言忧来而累生者不明也患去而性得者达理也纪渻省子爲王养斗鸡十日而问鸡已乎曰未也方虚憍而恃气十日又问曰未也犹应向景十日又问曰未也犹疾视而盛气十日又问曰几矣鸡虽有鸣者已无变矣望之似木鸡矣其德全矣异鸡无敢应者反走矣郭註此章言养之以至于全者犹无敌于外况自全乎孔子观于吕梁县水三十仞流沫四十里鼋鼍鱼鳖之所不能游也见一丈夫游之以爲有苦而欲死也使弟子竝流而拯之数百步而出被发行歌而游于塘下孔子从而问焉曰吾以子爲鬼察子则人也请问蹈水有道乎曰亡吾无道吾始乎故长乎性成乎命与齐脐俱入与汨骨偕出从水之道而不爲私焉此吾所以蹈之也孔子曰何谓始乎故长乎性成乎命曰吾生于陵而安于陵故也长于水而安于水性也不知所以然而然命也郭註磨翁而旋入者齐也回伏而涌岀者汩也从水之道而不爲私焉任水而不任己也此章言人有偏能得其所能而任之则天下无难矣用夫无难以涉乎生生之道何徃而不通哉梓庆削木爲鐻据鐻成见者惊犹鬼神鲁侯见而问焉曰子何术以爲焉对曰臣工人何术之有虽然有一焉臣将爲鐻未尝敢以耗气也必齐斋以静心齐三日而不敢怀庆赏爵禄齐五日不敢怀非誉巧拙齐七日辄然忘吾有四肢形体也当是时也无公朝其巧专而外滑骨消然后入山林观天性形躯至矣然后成见鐻然后加手焉不然则已则以天合天器之所以疑神者其是欤郭註视公朝若无则跂慕之心絶矣巧专而外滑消性外之事去也必取材中者然后加手焉以天合天不离其自然也此则尽因物之妙故疑是鬼神所作耳东野稷以御见庄公进退中绳左右旋中规庄公以爲文弗过也使之钩百而反颜阖遇之入见曰稷之马将败公宻而不应少焉果败而反公曰子何以知之曰其马力竭矣而犹求焉故曰败郭註马力竭而犹求焉故败明至当之不可过也工倕旋而盖规矩指与物化而不以心稽故其灵台一而不桎郭註虽工倕之巧犹任规矩此言因物之易也忘足履之适也忘要带之适也知忘是非心之适也不内变不外从事会之适也始乎适而未尝不适者忘适之适也郭註百体皆适则都忘其身也是非生于不适耳所遇而安故无所变从是知识适者犹未适也有孙休者踵门而诧子扁庆子曰休居乡不见谓不脩临难不见谓不勇然而田原不遇岁事君不遇世賔摈于乡里逐于州部则胡罪乎天哉休恶乌遇此命也扁子曰子独不闻夫至人之自行邪忘其肝胆遗其耳目芒然彷徨乎尘垢之外逍遥乎无事之业是谓爲而不恃长而不宰今汝饰知以惊愚脩身以明污昭昭乎若揭日月而行也汝得全而形躯具而九窍无中道夭于聋盲跛蹇而比于人数亦幸矣又何暇乎天之怨哉子徃矣孙子出扁子入坐有间仰天而叹弟子问曰先生何爲叹乎扁子曰向者休来吾告以至人之德吾恐其惊而遂至于惑也弟子曰不然孙子之所言是邪先生之所言非邪非固不能惑是孙子所言非邪先生所言是邪彼固惑而来矣又奚罪焉扁子曰不然昔者有鸟止于鲁郊鲁君说之爲具太牢以飨之奏九韶以乐之鸟乃始忧悲眩视不敢饮食此之谓以己养养鸟也若夫以鸟养养鸟者宜栖之深林浮之江湖食之以委蛇则平陆而已矣今休款启寡闻之民也吾告以至人之德譬之若载鼷以车马乐鴳以钟皷也彼又恶能无惊乎哉郭註忘肝胆遗耳目闇付自然也凡非眞性皆尘垢也凡自爲者皆无事之业也率性自爲非恃而爲之任其自长非宰而长之以鸟养鸟各有所便也此章言善养生者各任性分之适而至矣山木第二十庄子行于山中见大木枝叶盛茂伐木者止其旁而不取也问其故曰无所可用庄子曰此木以不材得终其天年夫子出于山舍于故人之家故人喜命竖子杀鴈而烹之竖子请曰其一能鸣其一不能鸣请奚杀主人曰杀不能鸣者明日弟子问于庄子曰昨日山中之木以不材得终其天年今主人之鴈以不材死先生将何处庄子笑曰周将处夫材与不材之间材与不材之间似之而非也故未免乎累若夫乘道德而浮游则不然无誉无訾一龙一蛇与时俱化而无肯专爲一上一下以和爲量浮游乎万物之祖物物而不物于物则胡可得而累邪此神农黄帝之法则也若夫万物之情人伦之传则不然合则离成则毁廉则挫尊则议有爲则亏贤则谋不肖则欺胡可得而必乎哉悲夫弟子志之其唯道德之乡乎郭註设将处此耳以未免乎累竟不处若夫乘道德而浮游者庄子亦处焉胡可得而必乎哉言不可必故待之不可以一方也唯与时俱化者能设变而常之耳市南宜僚见鲁侯鲁侯有忧色市南子曰君有忧色何也鲁侯曰吾学先王之道脩先君之业吾敬鬼尊贤亲而行之无须臾离居然不免于患吾是以忧市南子曰君之除患之术浅矣夫丰狐文豹栖于山林伏于巖穴静也夜行昼居戒也虽饥渴隐约犹且胥䟽于江河之上而求食焉定也然且不免于网罗机辟之患是何罪之有哉其皮爲之灾也今鲁国独非君之皮邪吾愿君刳形去皮洒心去欲而游于无人之野南越有邑焉名爲建德之国其民愚而朴少私而寡欲知作而不知藏与而不求其报不知义之所适不知礼之所将猖狂妄行乃蹈乎大方其生可乐其死可葬吾愿君去国捐俗与道相辅而行君曰彼其道远而险又有江山我无舟车奈何市南子曰君无形倨无留居以爲君车君曰彼其道幽远而无人吾谁与爲邻吾无粮我无食安得而至焉市南子曰少君之费寡君之欲虽无粮而乃足君其涉于江而浮于海望之而不见其崖愈徃而不知其所穷送君者皆自崖而反君自此远矣故有人者累见有于人者忧爲人役故尧非有人非见有于人也吾愿厺君之累除君之忧而独与道游于大莫之国道德之乡方舟而济于河有虚船来触舟虽有偏心之人不怒有一人在其上则唿张歙之一唿而不闻再唿而不闻于是三唿邪则必以恶声随之向也不怒而今也怒向也虚而今也实人能虚己以游世其孰能害之北宫奢爲卫灵公赋歛以爲钟爲坛乎郭门之外三月而成上下之县王子庆忌见而问焉曰子何术之设设架县钟上下各六所谓编钟也歛民铸宜乎速成何必三月奢曰一之间无敢设也奢闻之既雕既琢复归于朴侗乎其无识傥乎其怠疑萃乎芒乎其送徃而迎来来者勿禁徃者勿止从其彊梁随其曲传因其自穷故朝夕赋歛而毫毛不挫而况有大涂者乎孔子围于陈蔡之间七日不火食太公任徃弔之曰子几死乎曰然子恶死乎曰然任曰予尝言不死之道东海有鸟焉其名曰意怠其爲鸟也翂翂翐翐而似无能引援而飞迫胁而栖逐队傍人若不得已进不敢爲前退不敢爲后从容处食不敢先尝必取其绪是故其行列不斥群于人而外人卒不得害是以免于患直木先伐甘井先竭子其意者饰知以惊愚修身以明汗昭昭乎如揭日月而行故不免也昔吾闻之大成之人曰自伐者无功功成者隳名成者亏孰能去功与名而还与衆人道流而不明居得行而不名不居者道也流布而不自明其所居显行而不自明其所处处纯纯常常乃比于狂削迹捐势不爲功名郭註论语曰伯夷叔齐饿于首阳之下不言其死也此云死者亦欲明其守饿以终未必饿死也郭氏緫註此篇大意以起高让远退之风故被其风者虽贪冒之人乘天衢入紫庭犹时慨然中路而叹况其凡乎故夷许之徒足以当稷契对伊吕矣夫居山谷而弘天下者虽不俱爲圣佐不犹高于蒙埃尘者乎其事虽难爲然其风少弊故可遗也曰夷许之弊安在曰许由之弊使人饰让以求进遂至乎之哙也伯夷之风使暴虐之君得赐其毒而莫之敢亢也伊吕之弊使天下贪冒之雄敢行篡逆唯圣人无迹故无弊也大城数百里立数十万户之邑尊聿乘若以伊吕爲圣人之迹则伯夷叔齐亦圣人之迹也若以伯夷叔齐非圣人之迹耶则伊吕之事亦非圣矣夫圣人因物之自行故无迹然则所谓圣者我本无迹故物得其迹迹得而强名圣则圣者乃无迹之名也是故无责于人人亦无责焉至人不闻子何喜哉孔子曰善哉辞其交游去其弟子逃于大泽衣裘褐食杼序栗入兽不乱群入鸟不乱行鸟兽不恶而况人乎郭註圣人无好恶既弘大舒畅又心无常系不敢爲前爲后者常从容处中也食必取其绪期于随物而已行列不斥与群俱也患害生于役知以奔竞木伐井竭才之害也夫察焉小异则与衆爲迕矣混然大同则无独异于世矣故夫昭昭乃冥冥之迹也将寄言以遗迹故因陈蔡以托意恃功名以爲已成者未之尝全功自衆成故还之道昩然而自行彼皆居然自得此行耳非由名而后处之纯纯常常乃比于狂无心而动故也功自彼成故势不在我而名迹皆去恣情任彼故彼各自当其责也寂泊无怀乃至人也故曰至人不闻辞交游去弟子取其弃人间之好也不乱群不乱行若草木之无心故爲鸟兽之不畏盖寄言以极推至诚之信任乎物而无受害之地也孔子问子桑虖曰吾再逐于鲁伐树于宋削迹于卫穷于商周围于陈蔡之间吾犯此数患亲交益䟽徒友益散何与子桑虖曰子独不闻假人之亡与林回弃千金之璧负赤子而趋或曰爲其布曰赤子之布寡矣爲其累与赤子之累多矣弃千金之璧负赤子而趋何也林回曰彼以利合此以天属也夫以利合者迫穷祸患害相弃也以天属者迫穷祸患害相收也夫相收之与弃弃亦远矣且君子之交淡若水小人之交甘若醴君子淡以亲小人甘以絶彼无故以合者则无故以离孔子曰敬闻命矣徐行翔佯而归絶学捐书弟子无挹于前其爱益加进异日桑虖又曰舜之将死眞冷禹曰汝戒之哉形莫者縁情莫若率縁则不离率则不劳不离不劳则不求文以待形不求文以待形固不待物郭註君子之交去利故淡道合故亲小人之交饰利故甘利不可常故有时而絶也无故而自合者天属也合不由故则故不足以离之有故而合必有故而离矣其爱益加进者去餙任素故也因形率情故不矫之以利形不假故常全情不矫故常逸不求文以待形任朴而直前也固不待物朴素而足也庄子衣大布而补之正緳絜系履而过魏王魏王曰何先生之惫邪庄子曰贫也非惫也士有道德不能行惫也衣弊履穿贫也非惫也此所谓非遭时也王独不见夫腾猿乎其得柟梓豫章也揽蔓其枝而王长其间虽羿逢蒙不能睥睨也及其得柘棘枳枸之间也危行侧视振动悼慄此筋骨非有加急而不寻也处势不便未足以逞其能也今处昏上乱相之间而欲无恋奚可得也此比干之见剖心征也夫孔子穷于陈蔡之间七日不火食左据藁木右击藁枝而歌焱氏之风有其具而无其数有其声而无宫角木声与人声犂然有当于人之心颜回端拱还目而窥之仲尼恐其广己而造大也爱己而造衣也曰回无受天损易无受人此难无始而非卒也人与天一也夫今之歌者其谁乎回曰敢问无受天损易仲尼曰饥渴寒暑穷桎不行天地之行也运物之泄也言与之偕逝之谓也爲人臣者不敢去之执臣之道犹若是而况乎所以待天乎何谓无受人益难仲尼曰始用四达爵禄竝至而不穷物之所利乃非己也吾命有在外者也君子不爲盗贤人不爲窃吾若取之何哉故曰鸟莫知于鷾鸸目之所不宜处不给视虽落其实弃之而走其畏人也而袭命人间社稷存焉尔何谓无始而非卒仲尼曰化其万物而不知其禅之者焉知其所终焉知其所始正而待之而已耳何谓人与天一邪仲尼曰有人天也有天亦天也天之所以爲天又造化爲之主宰人之不能有天性也损益间者不透性分上亏矣圣人安然体逝而终矣庄周游乎雕陵之樊覩一异鹊自南方来者翼广七尺目大运寸感周之颡而集于栗林飞过其前庄周曰此何鸟哉翼殷不逝大也目大不覩蹇裳躩步执弹而留之覩一蝉方得美荫而忘其身螳螂执翳而搏之见得而忘其形异鹊从而利之见利而忘其眞庄周憷然曰噫物固相累二类相召也捐弹而反走虞人逐而谇之庄周反人三月不庭庭平也兰且从而问之夫子何爲顷谓甚不庭乎庄周曰吾守形忘身观于浊水而迷于清渊且吾闻诸夫子曰入其俗从其俗今吾游于雕陵而忘吾身异鹊感吾颡游于栗林而忘眞栗林虞人以吾爲戮吾所以不庭也郭注行所爲因而任之行主自爲而天下化化使物爲之则不化矣四方之民莫不俱至者言其指挥顾𦕎而民各至其性任其自爲故也笔乘德人则无思无虑率自然耳无是非于胸中而任之游乎天下其利共给而无目私之怀也德者神人之迹故曰容乘光者乃弃光故与形灭亡无我而任物虚空无所怀者非閵塞也情尽命至天地乐矣事不妨乐斯无事矣情复而混冥无迹也哉耳于物者物亦有欲之所谓物固相累二类相召也谇问之也身在人间世有夷险若推夷易之形于此世而不度此世之所宜斯守形而忘身者也观于浊水迷于清渊者言见彼而不明即因彼以自见几忘反鉴之道也入俗从俗不违其禁令也以吾爲戮以见问爲戮也夫庄子推平于天下故每寄言以出意乃毁仲尼贱老聃上掊击乎三皇下痛病其一身也阳子之宋宿于逆旅逆旅人有妾二人其一人美其一人恶恶者贵而美者贱阳子问其故逆旅小子对曰其美者自美吾不知其美也其恶者自恶吾不知其恶也阳子曰弟子记之行贤而去自贤之行安徃而不爱哉郭註言自贤之道无时而可也田子方第二十一田子方侍坐于魏文侯数朔称谿工文侯曰谿工子之师邪子方曰非也无择之里人也称道数当故无择称之文侯曰然则子无师邪子方曰有曰子之师谁邪子方曰东郭顺子文侯曰然则夫子何故未尝称之子方曰其爲人也眞人貌而天虚縁而葆眞清而容物物无道正容以悟之使人之意也消无择何足以称之子方出文侯倘然终日不言召前立臣而语之曰远矣全德之君子始吾以如易自求口寳之寳社稷春秋祭社稷时也君子视无功之爵禄如盗穷然岂有心于取之而命之所制亦有不得自由者故曰非已也命有在外者也如燕于巳之不宜处目不及视虽弃其口寳亦所不顾其畏人甚矣氏不能不袭处于人间则以社稷之时有若或驱之而不得自主者耳燕以春祉来秋社去故支然数语本非离觧而旧註多谬聊爲䟽之庄周游乎雕陵之樊覩一异鹊自南方来者翼广七尺目大运寸感周之颡而集于栗林庄周曰此何鸟哉翼殷不逝目大不覩蹇裳躩步执弹而留之覩一蝉方得美荫而忘其身螳螂执翳而搏之见得而忘其形异鹊从而利之见利而忘其眞庄周憷然曰噫物固相累二类相召也捐弹而反走虞人逐而谇之庄周反人三月不庭兰且从而问之夫子何爲顷问谓甚不庭乎庄周曰吾守形忘身观于浊水而迷于清渊且吾闻诸夫子曰入其俗从其俗今吾游于雕陵而忘吾身异鹊感吾颡游于栗林而忘眞栗林虞人以吾爲戮吾所以不庭也郭注执木叶以自翳于蝉而忘其形之见乎异鹊也目能覩翼能逝此鸟之眞性也今见利故忘之夫相爲利者恒相爲累有欲圣知之言仁义之行爲至矣吾闻子方之师吾形解而不欲动口钳而不欲言吾所学者真土梗耳夫魏眞爲我累耳郭註言东郭顺子貌与人同而独任自然虚而顺物故眞不失夫清者患于大絜今清而容物则与天同也清虚正己而物邪自消形不欲动口不欲言者目觉其近也土梗者非眞物也魏眞爲我累耳知至贵者以人爵爲累也温伯雪子适齐舍于鲁鲁人有请见之者温伯雪子曰不可吾闻中国之君子明乎礼义而陋于知人心吾不欲见也至于齐反舍于鲁是人也又请见温伯雪子曰徃也蕲见我今也又蕲见我是必有以振我也出而见客入而叹明日见客又入而叹其仆曰每见之客也必入而叹何邪曰吾固告子矣中国之民明乎礼义而陋乎知人心昔之见我者进是一成规一成矩从容一若龙一若虎其谏我也似子其道我也似父是以叹也仲尼见之而不言子路曰吾子欲见温伯雪子久矣见之而不言何邪仲尼曰若夫人者目击而道存矣亦不可以容声矣郭註进退成规矩从容若龙虎盘辟其步委蛇其迹也谏我似子道我似父礼义之弊有斯饰也见之而不言已知其心矣不可以容声者且其徃意已达无所容其德音也颜渊问于仲尼曰夫子步亦步夫子趋亦趋夫子驰亦驰夫子奔逸絶尘而回瞠撑若乎后矣夫子曰回何谓邪曰夫子步亦步也夫子言亦言也夫子趋亦趋也夫子辩亦辩也夫子驰亦驰也夫子言道回亦言道也及奔逸絶尘而回瞠若乎后者夫子不言而信不比而周无器而民蹈乎前而不知所以然而已矣仲尼曰恶可不察与夫哀莫大于心死而人死亦次之日出东方而入于西极万物莫不比方有目有趾者待是而后成功是出则存是入则亡万物亦然有待也而死有待也而生吾一受其成形而不化以待尽效物而动日夜无隙而不知其所终薰然其成形知命不能规乎其前丘以是日狙吾终身与女交一臂而失之可不哀与女殆着乎吾所以着也彼已尽矣而女求之以爲有是求马于唐肆也吾服女也甚忘女服吾也亦甚忘虽然女奚患焉虽忘乎故吾吾有不忘者存郭註心以死爲死乃更速其死其死之速由哀以自丧也无哀则已有哀则心死者乃哀之大也万物莫不比方皆可见也目成见功足成行功直以不见爲亡耳竟不亡也待隐谓之死待显谓之生竟无死生也夫有不得变而爲无故一受成形则化尽无期也效物而动自无心也日夜无隙化恒新也不知其所终不以死爲死也薰然其成形谓薰然自成又奚爲哉知命不系于前而与变俱徃故曰徂夫变化不可执而留也虽执臂相守而不能令停若哀死者则此亦可哀也今人未尝以此爲哀奚独哀死邪唐肆非停马处言求向者之有不可复得也人之生若马之过肆耳恒无驻须臾新故之相续不舍昼夜也着见也言文殆见吾所以见者耳吾所以见者日新也故已尽矣汝安得有之服者思存之谓甚忘谓过去之速也言汝去忽然思之恒欲不及女服吾也亦甚忘俱尔耳不问贤之与圣未有得停者不忘者存谓继之以日新也虽忘故吾而新吾已至未始非吾吾何患焉故能离俗絶尘而与物无不冥也孔子见老聃老聃新沐方将被发而干干慹聂然似非人孔子便而待之少焉见曰丘也眩与其信然与向者先生形体掘若藁木似遗物离人而立于独也老聃曰吾游心于物之初孔子曰何谓邪曰心困焉而不能知口辟焉而不能言尝爲女议乎其将至隂肃肃至阳赫赫肃肃出乎天赫赫发乎地两者交通成和而物生焉或爲之纪而莫见其形消息满虚一晦一明日改月依日有所爲而莫见其功生有所乎萌死有所乎归始终相反乎无端而莫知乎其所穷非是也且孰爲之宗孔子曰请问游是老聃曰夫得是至美至乐也得至美而游乎至乐谓之至人孔子曰愿闻其方曰草食之兽不疾易薮水生之虫不疾易水行小变而不失其大常也喜怒哀乐不入于胷次夫天下也者万物之所一也得其所一而同焉则四支百体将爲尘垢而死生终始将爲昼夜而莫之能滑而况得丧祸福之所介乎弃隶者若弃泥涂知身贵于隶也贵在于我而不失其变且万化而未始有极也夫孰足以患心已爲道者解乎此孔子曰夫子德配天地而犹假至言以脩心古之君子孰能说脱焉老聃曰不然夫水之于汋也无爲而才自然矣至人之于德也不脩而物不能离焉若天之自高地之自厚日月之自明夫何脩焉孔子出以告颜回曰丘之于道也其犹醯鸡与微夫子之发吾覆也吾不知天地之大全也郭註慹然似非人寂泊之至也遗物离人而立于独无其心身而后外物去也初者未有而欻有游于物初然后明有物之不爲而自有也心困口辟欲令仲尼求之于言意之表也议乎其将者试议隂阳以拟甸之无形耳未之敢必也出天发地言其交也莫见爲纪之形明其自尔也日改月化者未尝守故也莫见其功者自尔故无功也生萌于未聚死归于散所谓迎之不见其首随之不见其后也得至美而游至乐无美乐也死生亦小变耳知其小变而不失其大常故喜怒哀乐不入于胷次知身贵于隶故弃之若遗土耳苟知死生之变所在皆我则所贵者我而我与变俱故无失也己爲道者解乎此所谓悬解也老聃谓天地日月皆不脩不爲而自得也醯鸡者瓮中之蠛蠓孔子谓比吾全于老聃犹瓮中之与天地矣庄子见鲁哀公哀公曰鲁多儒士少爲先生方者庄子曰鲁少儒哀公曰举鲁国而儒服何谓少乎庄子曰周闻之儒者冠圜冠者知天时履句履者知地形缓珮玦者事至而断君子有其道者未必爲其服也爲其服者未必知其道也公固以爲不然何不号于国中曰无此道而爲此服者其罪死于是哀公号之五日而鲁国无敢儒服者独有一丈夫儒服而立乎公门公即召而问以国事千转万变而不穷庄子曰以鲁国而儒者一人耳可谓多乎郭註德充于内者不脩饰于外百里奚爵禄不入于心故饭牛而牛肥使秦穆公忘其贱与之政也有虞氏死生不入于心故足以动人郭註内自得者外事全也宋元君将画图衆史皆至受揖而立䑛笔和墨在外者半有一史后至者儃但儃然不趋受揖不立因之舍公使人视之则解衣般礴赢君曰可矣是眞画者也郭註内足者神闲而意定文王观于臧见一丈人钓而其钓莫钓非持其钓有钓者也常钓也文王欲举而授之政而恐大臣父兄之弗安也欲终而释之而不忍百姓之无天也于是旦而属之夫夫曰昔者寡人梦见良人黑色而𩑺髯乘驳马而偏朱蹄号曰寓而政于臧丈人庶几乎民有瘳乎诸大夫蹴然曰先君王也文王曰然则卜之诸大夫曰先君之命王其无他又何卜焉遂迎臧丈人而授之政典法无更偏令无出三年文王观于国则列士坏植散羣长官者不成德皷瘐斛不敢入于四竟列士坏植散羣则尚同也长官者不成德则同务也斔斛不敢入于四竟则诸侯无二心也文王于是焉以爲太师北面而问曰政可以及天下乎臧丈人昧然而不应泛然而辞朝令而夜遍终身无闻颜渊问于仲尼曰文王其犹未邪又何以梦爲乎仲尼曰默女无言夫文王尽之也而又何论刺焉彼直以循斯须也郭註非持其钓有钓者竟无所求也不以得失经意其于假钓而已尚同者所谓和其光同其尘也不成德则同务者言洁然自成则与衆务异也斔斛不入者言天下相信故能同律度权衡也爲功者非已故功成而身不得不退事遂而名不得不去名去身退乃可以及天下矣文王尽之言任诸大夫而不自任斯尽之也斯须者百姓之情当悟未悟之顷故文王循而发之以合其大情也列御寇爲伯昏无人射引之盈贯措杯水其肘上发之适的矢复覆沓方矢复寓当是时犹象人也伯昏无人曰是射之射非不射之射也尝与女登高山履危石临百仞之渊若能射乎于是无人遂登高山履危石临百仞之渊背逡巡足二分垂在外揖御寇而进之御寇伏地汗流至踵伯昏无人曰夫至人者上闚青天下潜黄泉挥斥八极神气不变今女憷然有恂目之志尔于中也殆矣夫郭註盈贯谓溢镝也左手如拒右手如附枝右手放发而左手不知故可措之杯水也适矢复沓者矢适去复歃沓也方矢复寓者言前矢去未至的已复寄杯水于肘上言其敏捷之妙也象人谓不动之至挥斥犹纵放也夫德充于内则神满于外无远近幽深所在皆明故审安危之机而泊然自得也不能明至分故有惧有惧而所丧多矣岂惟射乎笔乘罗勉道云适矢复沓者矢去而复沓前矢也方矢复寓者矢方发而后矢复寓于弦上也范无隐则谓方矢犹方舟之方并也言并执之矢已寓于弦非寓杯水于肘上也郭论爲非肩吾问于孙叔敖曰子三爲令尹而不荣华三去之而无忧色吾始也疑子今视子之鼻间栩栩然子之用心独奈何孙叔敖曰吾何以过人哉吾以其来不可却也其去不可止也吾以爲得失之非我也而无忧色而已矣我何以过人哉且不知其在彼乎其在我乎其在彼邪亡乎我在我邪亡乎彼方将踌躇方将四顾何暇至乎人贵人贱哉仲尼闻之曰古之眞人知者不得说美人不得滥盗人不得刦伏戏黄帝不得友死生亦大矣而无变乎己况爵禄乎若然者其神经乎大山而无介入乎渊泉而不濡处卑细而不惫充满天地既以与人己愈有郭註旷然无系玄同彼我则在彼非独世在我非独存也踌躇四故谓无可无不可伏戏黄帝者功号耳非所以功者也故况功号于所以功相去远矣故其名不足以友于人也夫割肌肤以爲天下者彼我俱失也使人人自得而已使人人自得者与人而不损于己也其神明充满天地故所在皆可所在皆可故不损己爲物而放于自得之地也楚王与凡君坐少焉楚王左右曰凡亡者三凡君曰凡之亡也不足以丧吾存夫凡之亡不足以丧吾存则楚之存不足以存存由是观之则凡未始亡而楚未始存也郭註言凡有三亡征也不足以丧吾存遗凡故也遗之者不以亡爲亡则存亦不足以爲存矣旷然无矜乃常存也夫存亡更在于心之所措耳天下竟无存亡知北游第二十二知北游于玄水之上登隐弅坟之丘而适遭无爲谓焉知谓无爲谓曰予欲有问乎若何思何虑则知道何处何服则安道何从何道则得道三问而无爲谓不答也非不答不知答也知不得问反于白水之南登狐阕之上而覩狂屈焉知以之言也问乎狂屈狂屈曰唉予知之将语若中欲言而忘其所欲言知不得问反于帝宫见黄帝而问焉黄帝曰无思无虑始知道无处无服始安道无从无道始得道知问黄帝曰我与若知之彼与彼不知也其孰是邪黄帝曰彼无爲谓眞是也狂屈似之我与女终不近也夫知者不言言者不知故圣人行不言之教道不可致德不可至仁可爲也义可亏也礼相伪也故曰失道而后德失德而后仁失仁而后义失义而后礼礼者道之华而乱之首也故曰爲道者日损损之又损之以至于无爲无爲而无不爲也今已爲物也欲复归根不亦难乎其易也其唯大人乎生也死之徒死也生之始孰知其纪人之生气之聚也聚则爲生散则爲死若死生爲徒吾又何患故万物一也是其所美者爲神竒其所恶者爲臭腐臭腐复化爲神竒神竒复化爲臭腐故曰通天下一气耳圣人故贵一知谓黄帝曰吾问无爲谓无爲谓不应我非不我应不知应我也吾问狂屈狂屈中欲告我而不我告非不我告中欲告而忘之也今予问乎若若知之奚故不近黄帝曰彼其眞是也以其不知也此其似之也以其忘之也予与若终不近也以其知之也狂屈闻之以黄帝爲知言郭註任其自行斯不言之教也道在自然非可言致不失德故称德称德而不至矣礼有常则矫效之所由生日损损华伪也华去而朴全则虽爲而非爲以物失其所故有爲物归根之易惟大人耳大人体合变化故化物无难也之变化之道者不以生死爲异更相爲始则未知孰死孰生俱是聚也俱是散也吾何患焉患生于异也各以所美爲神竒所恶爲臭腐耳然彼之所美我之所恶也我之所美彼或恶之故通共神竒通共臭腐耳死生彼我岂殊哉以不知爲眞是知之爲不近明夫自然者非言知之所得故当昩乎无言之地先举不言之标而后寄明于黄帝则夫自然之冥物槩乎可得而见也笔乘无爲谓之眞是也以其不言也黄帝之不近也以其言之也此特相与激扬此一大事耳黄帝之于道实非减于无爲谓也净名经诸菩萨共论不二法门净名独默然无言意以无言爲至矣乃舍利弗默然天女不之许也曰解脱者不内不外不在两间言语文字亦不内不外不在两间是故无离言语文字说解脱相也知此则言默一如知不知一体有思有虑亦可以知道有处有服亦可以安道有从有道亦可以得道何以故思虑尽空处服无所从亦无从道实非道故耳天地有大美而不言四时有明法而不议万物有成理而不说圣人者原天地之美而达万物之理是故至人无爲大圣不作观于天地之谓也今彼神明至精与彼百化物已死生方圆莫知其根也扁然而万物自古以固存六合爲巨未离其内秋毫爲小待之成体天下莫不沈浮终身不固隂阳四时运行各得其序惛然若亡而存油然不形而神万物畜而不知此之谓本根可以观于天矣郭註无爲者任其自爲不作者唯因任也观于天地者观其形容象其物宜与天地不异也与彼百化者百化自化而神明不夺也死者已自死生者已自生圆者已自圆方者已自方未有爲其根者故莫知也自古以固存言不待爲之而后存也六合未离其内者计六合在无极之中则陋矣秋毫待之成体者秋毫虽小非无亦无以容其质也不故日新也运行各得其序不待爲之也昭然若存则亡矣故惛然洁然有形则不神矣故油然畜之而不得其本性之根故不知其所以畜也可以观于天者与天同观也啮缺问道乎被衣被衣曰若正汝形一汝视天和将至慑汝知一汝度神将来舍德将爲汝美道将爲汝居汝瞳焉如新生之犊而无求其故言未卒啮缺睡寐被衣大说行歌而去之曰形若藁骸心若死灰眞其实知不以故自持媒媒晦晦无心而不可与谋彼何人哉舜问乎丞曰道可得而有乎曰汝身非汝有也汝何得有夫道舜曰吾身非吾有也孰有之哉曰是天地之委形也生非汝有是天地之委和也性命非汝有是天地之委顺也孙子非汝有是天地之委蜕也故行不知所徃处不知所持食不知所味天地之彊阳气也又胡可得而有耶孔子问于老聃曰今日晏间敢问至道老聃曰汝斋戒䟽瀹而心澡雪而精神掊击而知夫道窅然难言哉将爲汝言其崖略夫昭昭生于冥冥有伦生于无形精神生于道形本生于精而万物以形相生故九窍者胎生八窍者卵生其来无迹其徃无崖无门无房四达之皇皇也邀于此者四枝强思虑恂达耳目聦眀其用心不劳其应物无方天不得不高地不得不广日月不得不行万物不得不昌此其道与且夫愽之不必知辩之不必慧圣人以断之矣若夫益之而不加益损之而不加损者圣人之所保也渊渊乎其若海魏魏乎其终则复始也运量万物而不匮则君子之道彼其外与万物皆徃资焉而不匮此其道与中国有人焉非隂非阳处于天地之间直且爲人将反于宗自本观之生者喑醷物也虽有寿夭相去几何须臾之说也奚足以爲尧桀之是非果蓏有理人伦虽难所以相齿圣人遭之而不违过之而不守调而应之德也偶而应之道也帝之所兴王之所起也人生天地之间若白驹之过却忽然而已注然勃然莫不出焉油然漻然莫不入焉已化而生又化而死生物哀之人类悲之解其天弢堕其天𧙍纷乎宛乎魂魄将徃乃身从之乃大归乎不形之形形之不形是人之所同知也非将至之所务也此衆人之所同论也彼至则不论论则不至明见无值辩不若默道不可闻闻不若塞此之谓大得郭註夫利害相攻则天下皆羿也自不遗身忘知与物同波者皆游于羿之彀中耳虽张毅之出单豹之处犹未免于中地则中与不中唯在命耳而区区者各有其所遇而不知命之自尔故免乎弓矢之害者自以爲巧欣然多已及至不免则自恨其习而志伤神辱斯未能达命之情也夫我之生也非我之所生也则一生之内百年之中其坐起行止动静趣舍性情知能非所有者凡所无者凡所爲者凡所遇者皆非我也理自尔耳而横生休戚乎其中斯又逆自然而失者也人之生也非情之所生也生之所知岂情之所知哉所资借形本生于精者由精以至粗也万物虽以形相生亦皆自然耳故胎卯不能易种而生明神气之不可爲也夫率自然之性游无迹之涂者故形骸于天地之间寄精神于八方之表是以无门无房四达皇皇逍遥六合与化偕行也人生而遇此道则天性全而精神定天地万物皆不得不然而自然耳非道能使然也是以圣人断弃知慧付之自然使各保正分而已无用知慧爲也若海者容恣无量也终则复始者与化俱也用物而不役己故不匮此明道之赡物在于不赡不赡而物自得故曰此其道与言至道之无功无功乃足称道也非隂非阳无所偏名直且爲人者敖然自放所遇而安了无功名也反于宗者不逐末也喑醷物者直聚气也死生犹未足殊况寿夭之间哉果蓏有理言物无不理但当顺之人伦有知慧之变故难也然其知慧自相齿耳但当从而任之遭而不违顺所遇也过而不守宜过而过也调偶和合之谓也帝王之所兴起如斯而已隙驹忽然乃不足惜出入者变化之谓耳言天下未有不变也已化而生又化而死俱是化也生物哀之死物不哀矣人类悲之死类不悲矣解弢堕袠言独脱也纷宛者变化氤氲也大归者无爲用心于其间也不形形乃成若形之则败其形矣务则不至俛然不觉乃至也明见无值闇至乃值默而塞之则无所奔逐故大得也东郭子问于庄子曰所谓道恶乎在庄子曰无所不在东郭子曰期而后可庄子曰在蝼蚁曰何其下邪曰在稊稗曰何其愈下邪曰在瓦甓曰何其愈甚邪曰在屎溺东郭子不应庄子曰夫子之问也固不及质正获之问于监市履豨也每下愈况汝唯莫必无乎逃物至道若是大言亦然周徧咸三者异名同实其指一也尝相与游乎无何有之宫同合而论无所终穷乎当相与无爲乎澹而静乎漠而清乎调而闲闲乎寥已吾志无徃焉而不知其所至去而来不知其所止吾已徃来焉而不知其所终彷徨乎冯频闳大知入焉而不知其所穷物物者与物无际而物有际者所谓物际者也不际之际际之不际者也谓盈虚哀杀晒彼爲盈虚非盈虚彼爲衰杀非衰杀彼爲本末非本末彼爲积散非积散也郭註期而后可欲令指名所在也质标质也言无所不在而方竒怪此斯不及质也豨大豕也夫监市之履豕以知其肥瘦者愈履其难肥之处愈知豕肥之要今问道之所在而每况之于下贱则明道之不逃于物也必矣若必谓无之逃物则道不周矣道而不周则未足以爲道大言亦然明道不逃物也若游乎有则不能周徧咸也故同合而论之然后知道之无不在知道之无不在斯能旷然无怀而游彼无穷也澹静漠清调间此皆无爲故也寥已吾志谓寥然空虚志苟寥然则无所徃矣无徃焉故徃而不知其所至有徃焉则理未动而志已惊矣去来不知所止斯顺之也徃来不知所终言但徃来不由于知耳不爲不徃来也徃来者自然之常理也其有终乎冯闳者虚廓之谓也大知游乎寥廓恣变化之所如故不知也物物者无物而物自物耳物自物耳故冥也物有际故每相与不能冥然眞所谓际者也不际者虽有物物之名直明物之自物耳物物者竟无物也物其安在乎既明物物者无物又明物之不明自物则爲之者谁乎哉皆忽然而自尔也妸阿荷甘与神农同学于老龙吉神农隐几阖户昼暝妸荷甘日中奓户而入曰老龙死矣神农隐几拥杖而起嚗剥然放杖而笑曰天如予僻陋慢訑移故弃予而死已矣夫子无所发予之狂言而死矣夫弇纲弔闻之曰夫体道者天下之君子所系焉今于道秋毫之端万分未得处一焉而犹知藏其狂言而死又况夫体道者乎视之无形听之无声于人之论者谓之冥冥所以论道而非道也于是泰清问乎无穷曰子知道乎无穷曰吾不知又问乎无爲无爲曰吾知道曰子之知道亦有数乎曰有曰其数若何无爲曰吾知道之可以贵可以贱可以约可以散此吾所以知道之数也泰清以之言也问乎无始曰若是则无穷之弗知与无爲之知孰是而孰非乎无始曰不知深矣知之浅矣弗知内矣知之外矣于是泰清中而叹曰弗知乃知乎知乃不知乎孰知不知之知无始曰道不可闻闻而非也道不可见见而非也道不可言言而非也知形形之不形乎道不当名无始曰有问道而应之者不知道也虽问道者亦未闻道道无问问无应无问问之是问穷也无应应之是无内也以无问待问穷若是者外不观乎宇宙内不知乎大初是以不过乎崑崙不游乎太虚郭註起而悟夫死之不足惊故还放杖而笑也自肩吾以下皆以至言爲狂而不信也故非老龙连叔之徒莫足与言矣君子所系言体道者人之宗主也秋毫之端细矣又未得其万分之一藏其狂言以死明夫至道非言之所得也唯在乎自得耳冥冥而犹复非道明道之无名也凡得之不由于知乃冥故默成乎不见不闻之域而后至焉知形形之不形言形自形耳形形者竟无物也有道名而竟无物故名之不能当也不知故问问之而应则非道也不应则非问者所得故虽问之亦终不闻也无问无应是絶学去教归于自然之意问穷所谓责空也实无而假有以应者外矣若夫婪落天地游虚涉远以入乎冥冥者不应而已矣光曜问乎无有曰夫子有乎其无有乎光曜不得问而孰视其状貌窅然空然终日视之而不见听之而不闻搏之而不得也光曜曰至矣其孰能至此乎予能有无矣而未能无无也及爲无有矣何从至此哉郭註此皆絶学之意也于道絶之则夫学者乃在根本中来矣故学之善者其惟不学乎大马之捶钩者年八十矣而不失毫芒大马曰子巧与有道与曰臣有守也臣之年二十而好捶钩于物无视也非钩无察也是用之者假不用者也以长得其用而况乎无不用者乎物孰不资焉郭註玷捶钩之轻重而无毫芒之差也都无怀则物来皆应冉求问于仲尼曰未有天地可知邪仲尼曰可古犹今也冉求失问而退明日复见曰昔者吾问未有天地可知乎夫子曰可古犹今也昔日吾昭然今日吾昧然敢问何谓也仲尼曰昔之昭然也神者先受之今之昩然也且又爲不神者求邪无古无今无始无终未有子孙而有子孙可乎冉求未对仲尼曰已矣未应矣不以生生死不以死死生死生有待邪皆有所一体有先天地生者物邪物物者非物物出不得先物也犹其有物也犹其有物也无己圣人之爱人也终无已者亦乃取于是者也郭註仲尼言天地常存乃无未有之时虚心以待命斯神受也思求则更致不了非惟无不得化而爲有也有亦不得化而爲无矣是以有之爲物虽于变万化而不得一爲无也故自古无未有之时而常有也子孙言世世无极也言其要有由不得无故而有传世故有子孙不得无子而有孙也如是天地不得先无而今有也夫死者独化而死耳非生者生此死也生者亦独化而生死生无待独化而足各自成体谁得先物者乎哉吾以隂阳爲先物而隂阳即所谓物耳谁又先隂阳者乎吾以自然爲先之而自然即物之自尔耳吾以至道爲先之矣而至道者乃至无也既以无矣又奚爲先然则先物者谁乎哉而犹有物无己明物之自然非有使然也圣人爱人无己者亦取于自尔故恩流百代而不废也颜渊问乎仲尼曰回尝闻诸夫子曰无有所将无有所迎回敢问其游仲尼曰古之人外化而内不化今之人内化而外不化与物化者一不化者也安化安不化安与之相靡必与之莫多豨韦氏之囿黄帝之圃有虞氏之宫汤武之室君子之人若儒墨者师故以是非相𩐎赍也而况今之人乎圣人处物不伤物不伤物者物亦不能伤也唯无所伤者爲能与人相将迎山林与臯壤与使我欣欣然而乐与乐未毕也哀又继之哀乐之来吾不能御其去弗能止悲夫世人直爲物逆旅耳夫知遇而不知所不遇知能能而不能所不能无知无能者固人之所不免也夫务免乎人之所不免者岂不亦悲哉至言去言至爲去爲齐知之所知则浅矣郭註以心顺形而形自化以心使形故外不化常无心故一不化一不化乃能与物化化与不化皆任彼耳斯无心也无心而恣其自化非将迎而靡顺之必与之莫多言不将不迎则足而止也囿圃宫室言夫无心而任化乃羣圣之所游处也𩐎和也儒墨之师天下之难和者而无心者犹能和之而况其凡乎处物不伤至顺也物不能伤在我而已无心故至顺至顺故能无所将迎而义冠于将迎也山林臯壤未善于我而我便乐之此爲无故而乐也无故而乐亦无故而哀则所乐不足乐所哀不足哀也世人不能坐忘自得而爲哀乐所寄如逆旅耳知之所遇者即知之知之所不遇者即不知也所不能者不能强能也由此观之知与不知能与不能制不由我也当付之自然耳无知无能人所不免言受生各有分也至言至爲皆自得也由知而后得者假学者耳故浅也庄子翼卷之五庄子翼正统道藏三家本八卷续道藏庄子翼卷之六缨二庚桑楚第二十三老聃之役有庚桑楚者偏得老聃之道以北居畏垒之山其臣之画然知者去之其妾之挈然仁者远之拥肿之与居鞅掌之爲使居三年畏垒大禳畏垒之民相与言曰庚桑子之始来吾洒然异之今吾日计之而不足岁计之而有余庶几其圣人乎子胡不相与尸而祝之社而稷之乎庚桑子闻之南面而不释然弟子异之庚桑子曰弟子何异于予夫春气发而百草生正得秋而万寳成夫春与秋岂无得而然哉大一作天道已行矣吾闻至人尸居环堵之室而百姓猖狂不知所如徃今以畏垒之细民而窃窃焉欲俎豆予于贤人之间我其杓的标二音之人邪吾是以不释于老聃之言郭註画然饰知挈然矜仁拥肿朴也鞅掌自得也异之异其弃知而任愚也夫与四时俱者无近功春秋生成皆得自然之道故不爲也至人尸居而百姓自徃非由知也故不欲爲物标杓老子云功成事遂百姓皆谓我自尔今畏垒反此故不释然弟子曰不然夫寻常之沟巨鱼无所还旋其体而鲵䲡爲之制步仞之邱陵巨兽无所隐其躯而孽狐爲之祥且夫尊贤授能先善与利自古尧舜以然而况畏垒之民乎夫子亦听矣庚桑子曰小子来夫函车之兽介而离山则不免于网罟之患吞舟之鱼砀而失水则蚁能苦之故鸟兽不厌高鱼鼈不厌深夫全其形生之人藏其身也不厌深眇而已矣且夫二子者又何足以称扬哉是其于辩也将妄凿垣墙而殖蓬蒿也简发而栉数米而炊窃窃乎又何足以济世哉举贤则民相轧任知则民相盗之数物者不足以厚民民之于利甚勤子有杀父臣有杀君正昼爲盗日中穴阫吾语汝大乱之本必生于尧舜之间其末存乎千世之后千世之后其必有人与人相食者也郭註弟子谓大人必有丰禄故勉夫子听之答以去利远害乃全若婴身于利禄则粗而浅曾鱼鳖之不若也二子谓尧舜何足称扬哉将令后世妄行穿凿而植秽乱耳简发数米理锥刀之末也混然一之无所治爲乃克济耳若拂戾其性以待其所尚眞不足而以知继之则伪矣伪以求生非盗而何民于利甚勤则无所复顾由于尧舜遗其迹饰伪播其后而致斯弊也南荣趎畴蹵然正坐曰若趎之年者已长矣将恶乎託业以及此言耶庚桑子曰全汝形抱汝生无使汝思虑营营若此三年则可以及此言也南荣趎曰目之与形吾不知其异也而盲者不能自见耳之与形吾不知其异也而聋者不能自闻心之与形吾不知其异也而狂者不能自得形之与形亦辟辟矣而物或问之邪欲相求而不能相得今谓越曰全汝形抱汝生勿使汝思虑营营趎勉闻道达耳矣庚桑子曰辞尽矣曰奔蜂不能化藿蠋蜀越鸡不能伏鹄卵鲁鸡固能矣鸡之与鸡其德非不同也有能与不能者其才固有巨小也今吾才小不足以化子子胡不南见老子郭註全汝形守其分也抱汝生无揽乎其生之外也目与目耳与耳心与心其形相似而所能不同苟有不同则不可强相效也辟未有闭之也两形开而不能相得将有间之者耳早闻形膈故难化也南荣趎赢粮七日七夜至老子之所老子曰子自楚之所来乎南荣趎曰唯老子曰子何与人偕来之衆也南荣趎惧遽然顾其后老子曰子不知吾所谓乎南荣趎俯而慙仰而叹曰今者吾忘吾答因失吾问老子曰何谓也南荣趎曰不知乎人谓我朱愚知乎反愁我躯不仁则害人仁则反愁我身不义则伤彼义则反愁我己我安逃此而可此三言者趎之所患也愿因楚而问之老子曰向吾见若眉睫之间吾因以得汝矣今汝又言而信之若规规然若丧父母揭竿而求诸海也汝亡人哉惘惘乎汝欲反汝情性而无由入可怜哉郭註与人偕来之衆挟三言而来故也南荣趎请入就舍召其所好去其所恶十日自愁复见老子老子曰汝自洒濯孰哉郁郁乎然而其中津津乎犹有恶也夫外韄霍者不可繁而捉将内揵蹇内韄者不可缪而捉将外揵外内韄者道德不能持而况放道而行者乎南荣趎曰里人有病里人问之病者能言其病然其病病者犹未病也若趎之闻大道譬犹饮药以加病也趎愿闻卫生之经而已矣老子曰卫生之经能抱一乎能勿失乎能无卜筮而知吉凶乎能止乎能已乎能舍诸人而求诸己乎能翛然乎能侗然乎能儿子乎儿子终日嗥而嗌益不嗄和之至也终日握而手不掜艺共其德也终日视而目不瞚瞬偏不在外也行不知所之居不知所爲与物委蛇而同其波是卫生之经已郭註揵关揵也耳目外也心术内也全形抱生莫若忘其心术遗其耳目若乃声色韄于外则心术塞于内欲恶韄于内则耳目丧于外故必无得无失而后爲通也偏韄犹不可况外内俱韄乎耳目眩惑于外而心术流荡于内虽繁手以执之绸缪以持之弗能止也抱一不离其性也勿失还自得也当则吉过则凶无所卜也止谓止于分也已谓无追故迹也舍人求己全我而不效彼也翛然无停迹也侗然无节碍也嗌不嗄任声之自出不由喜怒也握不掜任手之自握非独得也视不瞚任目之自见非系于色也行不知所之信足自行无所趣也居不知所爲纵体自任也与物委蛇斯顺之也同其波物波亦波也笔乘能抱一能勿失即道德经所谓载营魄抱一能无离也无卜筮而知吉凶即不出户知天下不窥牖见天道也能止即知止也能已即知足也舍诸人而求诸己即自知者明自胜者强也翛然即汜兮其可左右也侗然即浑兮其若浊也儿子即专气致柔能婴儿也和之至共其德偏不在外盖所谓含德之厚比于赤子者如此南荣趎曰然则是至人之德已乎曰非也是乃所谓氷解冻释者夫至人者相与交食乎地而交乐乎天不以人物利害相撄不相与爲怪不相与爲谋不相与爲事翛然而徃侗然而来是谓卫生之经已曰然则是至乎曰未也吾固告汝曰能儿子乎儿子动不知所爲行不知所之身若藁木之枝而心若死灰若是者祸亦不至福亦不来祸祸无有恶有人灾也郭註趎谓若能自改而用此言便可谓至人之德耶冰解冻释者能乎明非自尔也交食交乐自无其心皆与物共也然则是至者趎谓已便可得此言而至耶答云非谓此言爲不至但能闻而学者非自至耳苟不自至则虽闻至言适可以爲经胡可得至哉故学者不至至者不学也祸福生于失得人灾由于爱恶今藁木死灰无情之至则爱恶失得无自而来宇泰定者发乎天光发乎天光者人见其人人有脩者乃今有恒有恒者人舍之天助之人之所舍谓之天民天之所助谓之天子学者学其所不能学也行者行其所不能行也辩者辩其所不能辩也知止乎其所不能知至矣若有不即是者天钧败之郭註德宇泰然而定则其所发者天光非人耀也天光自发则人见其人物见其物物各自见而不见彼所以泰然而定也人而脩人则自得矣所以常泰常泰故能反居我宅而自然获助也出则天子处则天民二者俱以泰然而自得之非爲而得之也故凡所能者虽行非爲虽习非学虽言非辩所不能知不可强知故止斯至也意虽欲爲爲者必败理终不能备物以将形藏不虞以生心敬中以达彼若是而万恶至者皆天也而非人也不足以滑骨成不可内于灵台灵台者有持而不知其所持而不可持者也不见其诚己而发每发而不当业入而不舍每更庚爲失爲不善乎显明之中者人得而诛之爲不善乎幽闲之中者鬼得而诛之明乎人明乎鬼者然后能独行券内者行乎无名券外者志乎期费行乎无名者惟庸有光志乎期费者唯贾古人也人见其跂犹之魁然与物穷者物入焉与物且者其身之不能容焉能容人不能容人者无亲无亲者尽人兵莫憯惨于志镇鎁爲下寇莫大于隂阳无所逃于天地之间非隂阳贼之心则使之也郭註因其自备顺其成形心自生耳非虞度而出之理自达彼耳非慢中而敬外若是而万恶至者天理自有穷通也有爲而致恶者乃是人耳安之若命故其成不滑灵台者心也清畅故忧患不能入有持者谓不动于物耳其实非持若知其所持而持之持则失也发不由己诚何由而当事不居分内所以爲失幽显无愧于心则独行而不惧劵分也游分内者行不由于名游分外者有益无益期损己以爲物也行无名者本有斯光因而用之志期费者虽己所无犹借彼而贩卖也夫期费者人已见其跂矣而犹自以爲安穷谓终始也且谓劵外而跂者跂者不立焉能自容不能自容焉能容人人不获容况能有亲乎故尽是他人志之所撄焦火凝冰故其爲兵甚于劒戟盖心使气则隂阳征结于五脏所在皆隂阳故不可逃也道通其分也其成也毁也所恶乎分者其分也以备所以恶乎备者其有以备故出而不反见其鬼出而得是谓得死灭而有实鬼之一也以有形者象无形者而定矣出无本入无窍有实而无乎处有长而无乎本剽有所出而无窍者有实有实而无乎处者宇也有长而无本剽者宙也有乎生有乎死有乎出有乎人入出而无见其形是谓天门天门者无有也万物出乎无有有不能以有爲有必出乎无有而无有一无有圣人藏乎是郭註成毁无常分而道皆通不守其分而求备焉所以恶分也本分不备而有以求备所以恶备也若其本分素备岂恶之哉不反守其分内则其死不久不出而无得乃得生也已灭其性矣虽有斯生何异于鬼虽有斯形苟能旷然无怀则生全而形定也歘然自生非有本歘然自死非有根言出者自有实耳其所出者无根窍以出之宇者有四方上下而四方上下无穷宙者有古今之长而古今之长无极死生出入皆歘然自尔而无所由故无所见其形也天门者万物之都名谓之天门犹云衆妙之门也死生出入歘然自尔未有爲之者也然则聚散隐显故有出入之名徒有名耳竟无出入门其安在乎故以无爲门以无爲门则无门也夫有之未生以何爲生必自有耳岂有之所能有乎明有之不能爲有而自有耳非谓无能爲有也若无能爲有何谓无乎一无有则遂无矣无者遂无则有自歘生明矣是以圣人任其自生而不生生也古之人其知有所至矣恶矣至有以爲未始有物者至矣尽矣弗可以加矣其次以爲有物矣将以生爲䘮也以死爲反也是以分已其次曰始无有既而有生生俄而死以无有爲首以生爲体以死爲尻敦知有无死生之一守者吾与之爲友是三者虽异公族也昭景也着戴也甲氏也着封也非一也有生黬闇也披然曰移是尝言移是非所言也虽然不可知者也腊者之有膍皮胲该可散而不可散也观室者周于寝庙又适其偃焉爲是举移是请常言移是是以生爲本以知爲师因以乘是非果有名实因以己爲质使人以爲己节因以死偿节若然者以用爲知以不用爲愚以彻爲名以穷爲辱移是今之人也是蜩与鷽鸠同于同也郭註生爲䘮䘮其散而之乎聚也死爲反还融液也虽欲均之然已分矣故或有而无之或有而一之或分而齐之三者虽有尽与不尽然俱能无是非于胷中故谓之公族昭景着戴甲氏着封四者虽公族然已非一则向之三者已复差之黬直聚气也既披然而有分则各是其所是也是无常在故曰移所是之移已着于言前矣不言其移则其移不可知故试言也腊者之膍胲喻物各有用偃谓屏厠也寝庙则以飨燕屏厠则以偃溲当其偃溲则寝庙之是移于屏厠矣故是非之移一彼一此谁能常之故至人因而乘之则均耳物之变化无时非生生则所在皆本也以知爲师所知虽异而各师其知也乘是非者无是非也果有名实者物之名实果各自有也质主也物各谓己是足以爲是非之主人皆谓己是故莫通当其所守非眞脱也知愚名辱者不能随所遇而安之也玄古之人无是无非何移之有故曰移是今之人也同共是其所同是蜩与鷽鸠无异矣蹍市人之足则辞以放鷔兄则以妪大亲则已矣故曰至礼有不人至义不物至知不谋至仁无亲至信辟屏金彻志之勃解心之谬去德之累达道之塞贵富显严名利六者勃志也容动色理气意六者谬心也恶欲喜怒哀乐六者累德也去就取与知能六者塞道也此四六者不盪胷中则正正则静静则明明则虚虚则无爲而无不爲也道者德之钦也生者德之光也性者生之质也性之动谓之爲爲之伪谓之失知者接也知者谟也知者之所不知犹睨也动以不得已之谓德动无非我之谓治名相反而实相顺也郭註蹍市人则称已脱误以谢之兄则言妪诩之无所辞谢大亲则已矣明恕素足也不人者视人若己视人若己则不相辞谢斯乃礼之至也不物谓各得其宜则物皆我也谋而后知非自然也故至知不谋譬之五藏未曾相亲而仁已至故至仁无亲金玉者小信之质耳大信则除矣故至信辟金盪动也以性自动故称爲耳此乃眞爲非有爲也夫目之能视非知视而视也不知视而视不知知而知耳所以爲自然若知而后爲则知伪也得已而动则爲强动故失也动而效彼则乱有彼我之名故反名得其实则顺也羿工乎中微而拙乎使人无己誉圣人工乎天而拙乎人夫工乎天而俍良乎人者唯全人能之唯虫能虫唯虫能天全人恶天恶人之天而况吾天乎人乎一雀适羿羿必得之威也以天下爲之笼则雀无所逃是故汤以胞庖人笼伊尹秦穆公以五羊之皮笼百里奚是故非以其所好笼之而可得者无有也介者拸侈画外非誉也胥靡登高而不惧遗死生也夫复謵习不餽而忘人忘人因以爲天人矣故敬之而不喜侮之而不怒者惟同乎天和者爲然出怒不怒则怒出于不怒矣出爲无爲则爲出于无爲矣欲静则平气欲神则顺心有爲也欲当则縁于不得已不得已之类圣人之道郭註善中则善取誉理常俱也任其自然天也有心爲之人也工于天即俍于人矣谓之全人全人则圣人也虫能守虫即是能天都不知而任之斯谓工乎天威以取物物必逃之天下之物各有所好所好各得逃将安在画所以饰容貌也刖者之貌既已亏残则不复以好丑存怀故拸而弃之胥靡无赖于生故不畏死复谓不餽而忘人言不识人之所惜也无人之情则自然爲天人彼形残胥靡而犹同乎天和况天和之自然乎出怒不怒出爲不爲此故是无不能生有有不能爲生之意平气则静理足顺心则神功至縁于不得已则所爲皆当故圣人以斯爲道岂求无爲于恍惚之外哉徐无鬼第二十四徐无鬼因女商见魏武侯武侯劳之曰先生病矣苦于山林之劳故乃肯见于寡人徐无鬼曰我则劳于君君有何劳于我君将盈嗜欲长好恶则性命之情病矣君将黜嗜欲掔牵好恶则耳目病矣我将劳君君有何劳于我武侯超然不对少焉徐无鬼曰尝语君吾相狗也下之质执饱而止是狸德也中之质若视日上之质若亡其一吾相狗又不若吾相马也吾相马直者中绳曲者中钩方者中矩圆者中规是国马也而未若天下马也天下马有成材若卹若失若丧其一若是者超轶絶尘不知其所武侯大说而笑徐无鬼出女商曰先生独何以说税吾君乎吾所以说吾君者横说之则以诗书礼乐从说之则以金板六弢奉事而大有功者不可爲数而吾君未尝启齿今先生何以说吾君使吾君说若此乎徐无鬼曰吾直告之吾相狗马耳女商曰若是乎曰子不闻夫越之流人乎去国数日见其所知而喜去国旬月见所尝见于国中者喜及期年也见似人者而喜矣不亦去人滋久思人滋深乎夫逃虚空者藜藋柱乎鼪鼬之迳踉良位其空闻人足音跫然而喜矣又况乎昆弟亲戚之謦欬其侧者乎久矣夫莫以眞人之言謦欬吾君之侧乎郭註嗜慾好恶内外无可故云病矣不对不悦其言也夫眞人之言何逊哉唯物所好之可也从横说之而君未尝启齿是直乐鴳以钟皷耳故愁也闻相狗马而喜犹人去国而见其所知各思其本性之所好也得其所好则无思无思则忘其所以喜眞人之言所以得吾君性也始得之而喜久得之则忘徐无鬼见武侯武侯曰先生居山林食茅栗厌葱韭以賔寡人久矣夫今老邪其欲干酒肉之味邪其寡人亦有社稷之福邪徐无鬼曰无鬼生于贫贱未尝敢饮食君之酒肉将采劳君也君曰何哉奚劳寡人曰劳君之神与形武侯曰何谓邪徐无鬼曰天地之养也一登高不可以爲长居下不耳以爲短君独爲万乘之主以苦一国之民以养耳目口鼻夫神者不自许也夫神者好和而恶姧夫姧病也故劳之唯君所病之何也武侯曰欲见先生久矣吾欲爱民而爲义偃兵其可乎徐无鬼曰不可爱民害民之始也爲义偃兵造兵之本也君自此爲之则殆不成凡成美恶器也君虽爲仁义几且伪哉形固造形成固有伐变固外战君亦必无盛鹤列于丽谯之间无徒骥于锱坛之宫无藏逆于得无以巧胜人无以谋胜人无以战胜人夫杀人之士民兼人之土地以养吾私与吾神者其战不知孰善胜之恶乎在君若勿已矣脩胷中之诚以应天地之情而勿撄夫民死已脱矣君将恶乎用夫偃兵哉郭註天地均养不以爲君而恣之无极若苦民以养其耳目鼻口是违天地之平也神者不自许物与之耳与物共者和也私自许者奸也爱民之迹爲民所尚尚之爲爱爱己伪矣爲义则名彰名彰则竞兴竞兴则丧其眞矣父子君臣怀情相欺欲偃兵可得乎从无爲爲之乃成耳美成于前则伪生于后故成美者乃恶器也君爲仁义民将以伪继之未肯爲眞也仁义有形故伪形必作成则显也故有伐变谓失其常然鹤列陈兵也丽谯高楼也步兵曰徒但不当爲义爱民耳亦无爲盛兵走马得中有逆则失矣无以巧胜人谓守其朴而朴各有所能则乎也无以谋胜人谓率其眞知而知各有所长则均也无以战胜人谓以道应物物服而无胜名也不知以何爲善则虽克非已胜若未能已则莫若脩已之诚便甲兵无所陈而非偃也黄帝将见大隗乎具茨之山方明爲御昌㝢骖乘张若謵朋前马昆阍滑稽后车至于襄城之野七圣皆迷无所问途适遇牧马童子问涂焉曰若知具茨之山乎曰然若知大隗之所存乎曰然黄帝曰异哉小童非徒知具茨之山又知大隗之所存请问爲天下小童曰夫爲天下者亦若此而已矣又奚事焉予少而自游于六合之内予适有瞀茂病有长者教予曰若乘日之车而游于襄城之野今予病少痊予又且复游于六合之外夫爲天下亦若此而已予又奚事焉黄帝曰夫爲天下者则诚非吾子之事虽然请问爲天下小童辞黄帝又问小童曰夫爲天下者亦奚以异乎牧马者哉亦去其害马者而已矣黄帝再拜稽首称天师而退郭註圣者名也名生而物迷矣虽欲之乎大隗其可得乎爲天下者若此言各自若则无事矣无事乃可以爲天下也乘日之车出作入息也爲天下莫过自放任自放任矣物亦奚撄焉故我无爲而民自化也夫事由民作令民自得必有道也马从过分爲害师夫天然而去其过分则大隗至矣知士无思虑之变则不乐辩士无谈说之序则不乐察士无凌谇信之事则不乐皆囿于物者也招世之士兴朝潮中民之士荣官筋力之士矜难勇敢之士奋患兵革之士乐战枯藁之士宿名法律之士广治礼乐之士敬容仁义之士贵际农夫无草莱之事则不比商贾无市井之事则不比庶人有旦暮之业则劝百工有器械之巧则壮钱财不积则贪者忧权势不尤则夸者悲势物之徒乐变遭时有所用不能无爲也此皆顺比于岁不物于易者也驰其形性潜之万物终身不反悲夫郭注不能自得于内而乐物于外故各以所乐囿之则万物不召而自来非强之也兴朝荣官以下言士之不同若此故当之者不可易其方也能同则事同所以相比业得其志故劝事非其巧则情物得所嗜而乐权势生于事变凡此诸士用用各有时时用则不能自己也苟不遭时虽欲自用其可得乎故贵贱无常士之所能各有其极若四时之不可易耳当其时物顺其伦次则各有用矣是以顺岁则时序易性则不物物而不物非毁而何不守一家之能而之夫万方以要时利故有匍匐而归者所以悲也庄子曰射者非前期而中谓之善射天下皆羿也可乎惠子曰可庄子曰天下非有公是也而各是其所是天下皆尧也可乎惠子曰可庄子曰然则儒墨杨秉四与夫子爲五果孰是邪或者若鲁遽渠者邪其弟子曰我得夫子之道矣吾能冬爨鼎而夏造冰矣鲁遽曰是直以阳召阳以隂召隂非吾所谓道也吾示子乎吾道于是乎爲之调瑟废一于堂废一于室鼓宫宫动鼓角角动音律同矣夫或改调一弦于五音无当也鼓之二十五弦皆动未始异于声而音之君已且若是者邪惠子曰今夫儒墨杨秉且方与我以辩相拂以辞相镇以声而未始吾非也则奚若矣庄子曰齐人蹢直子于宋者其命阍也不以完其求钘刑钟也以束缚其求唐子也而未始出域有遗类矣夫楚人寄而蹢阍者夜半于无人之时而与舟人鬭未始离罹于岑而足以造于怨也郭註不期而误中非善射也若谓谬中爲善射则天下皆谓之羿可乎言不可也若谓谬中者羿也则私自是者亦可谓尧矣庄子以此明妄中者非羿而自是者非尧若皆尧也则五子何爲复相非乎犹鲁遽之自言鼓瑟俱亦以阳召阳而横自以爲是或改调一弦五音随改无声则无以相动有声则非同不应今改此一弦而二十五弦皆改其以急缓爲调也遽以此夸其弟子然亦以同应同耳未独能爲其事也五子各私所见而是其所是无用则曾遽之夸其弟子而未能相出也未始吾非者各自是也惠子便欲以此爲至庄子遂举齐人蹢子于异国使阍者守之不保其全此齐人之不慈也然亦自以爲是故爲之而反以爱钟器爲是束缚恐其破伤唐失也失亡其子而不能远索遗其气类而亦未始自非也又引楚人寄而蹢阍者言俱寄止而不能自投于高地岑岸也夜半独上人船未离岸已共人鬭齐楚二人所行若此而未尝自以爲非今五子自是岂异斯哉庄子送塟过惠子之墓顾谓从者曰郢人垩漫其鼻端若蝇翼使匠石斲之匠石运斤成风听而斲之尽垩而鼻不伤郢人立不失容宋元君闻之召匠石曰尝试爲寡人爲之匠石曰臣则尝能斲之虽然臣之质死久矣自夫子之死也吾无以爲质矣吾无与言之矣郭註运斤成风暝目恣手也非夫不动之质忘言之对则虽至言妙斲而无所用之管仲有病桓公问之曰仲父之病病矣可不谓云至于大病则寡人恶乎属国而可管仲曰公谁欲与公曰鲍叔牙曰不可其爲人洁廉善士也其于不己若者不比之又一闻人之过终身不忘使之治国上且钩乎君下且逆乎民其得罪于君也将弗久矣公曰然则孰可对曰勿已则隰朋可其爲人也上忘而下畔愧不若黄帝而哀不已若者以德分人谓之圣以财分人谓之贤以贤临人未有得人者也以贤下人未有不得人者也其于国有不闻也其于家有不见也勿已则隰朋可郭註上忘而下畔谓高而不亢哀不已若故无弃人若皆闻见则事钟于己而羣下无所措手足故遗之可也未能尽遗故仅可也吴王浮于江登乎狙之山衆狙见之恂然弃而走逃于深蓁有一狙焉委蛇攫𢮞搔见巧乎王王射之敏给搏捷矢王命相者趋促射之狙执死王顾谓其友颜不疑曰之狙也伐其巧恃其便以敖予以至此殛也戒之哉嗟乎无以汝色骄人哉颜不疑归而师董梧以助锄其色去乐辞显三年而国人称之郭註敏疾也给续括也捷速也矢徃虽速狙犹能搏也国人称之称其忘巧遗色而任夫素朴也南伯子綦隐几而坐仰天而嘘颜成子入见曰夫子物之尤也形固可使若藁骸心固可使若死灰乎曰吾尝居山穴之中矣当是时也田禾一覩我而齐国之衆三贺之我必先之彼故知之我必卖之彼故鬻之若我而不有之彼恶得而知之若我而不卖之披恶得而鬻之郭註贺其得贤也田禾一覩齐国三贺谓我先而卖之彼故知而鬻之心未尽于内而有迹于外故爲人所知实之所由䘮也嗟乎我悲人之自丧者吾又悲夫悲人者吾又悲夫悲人之悲者其后而日远矣仲尼之楚楚王觞之孙叔敖执爵而立市南宜僚受酒而祭曰古之人乎于此言矣郭註古人饮酒于此率以言陈善纳诲曰古见夫子非今人曰丘也闻不言之言矣未之尝言于此乎言之市南宜僚弄丸而两家之难解孙叔敖甘寝秉羽而郢人投兵丘愿有喙三尺彼之谓不道之道此之谓不言之辩故德緫乎道之所郭註二子皆能爲无爲之爲何待吾言凡鸟喙长者多不能言夫子之言止此彼二子此夫子一自然而言休乎知之所不知者矣道之所一者德不能同也知之所不能知者辨不能举也名若儒墨而㐫矣郭註先天太朴一而不分失道而后德既非人之所能知则虽有强辨亦不能举以示今之以儒墨名者类同其所不能同举其所不能举故海不辞东流大之至也圣人并包天地泽及天下而不知谁氏是故生无爵死无谥实不聚名不立此之谓大人狗不以善吠爲良人不以善言爲贤而况爲大乎夫爲大不足以爲大而况爲德乎夫大备矣莫若天地然奚求焉而大备矣知大备者无求无失无弃不以物易己也反己而不穷循古而不摩大人之诚子綦有八子陈诸前召九方歅因曰爲我相吾子孰爲祥九方歅曰梱也爲祥子綦瞿然喜曰奚若曰梱也将与国君同食以终其身郭註有一而有气有气而有意有意而有图有图而有名有名而有形有形而有事有事而有约约决而时生时立而物生故气相加而爲时约相加而爲期期相加而爲功功相加而爲得失得失相加而爲吉凶万物相加而爲胜败莫不发于气通于道约于事正于时离于名成于法者也法之在此者谓之近其出化彼谓之远近而至故谓之神远而反故谓之明明者在此其光照彼其事形此其功成彼从此化彼者法也生法者我也成法者彼也綦索然出涕曰吾子何爲以至于是极也九方歅曰夫与国君同食泽及三族而况于父母乎今夫子闻之而泣是御福也子则祥矣父则不祥子綦曰歅汝何足以识之而梱祥邪尽于酒肉入于鼻口矣而何足以知其所自来吾未尝爲牧而祥生于奥未尝好田而鹑生于宎若勿怪何邪吾所与吾子游者游于天地吾与之邀乐于天吾与之邀食于地吾不与之爲事不与之爲谋不与之爲怪吾与之乘天地之诚而不以物与之相撄吾与之一委蛇而不与之爲事所宜今也然有世俗之偿焉凡有怪征者必有怪行殆乎非我与吾子之罪几天与之也吾是以泣也无几何而使梱之于燕盗得之于道全而鬻之则难不若刖之则易于是刖而鬻之于齐适当渠公之街然身食肉而终郭註夫所以怪出于不意故也吾所游者不有所爲随所遇于天地耳邀遇也怪异也循常任性脱然自尔斯不一也顺而无择有功于物物乃报之吾不爲功而偿之何也无怪行而有怪征故知其天命也夫爲而然者勿爲则已矣不爲而自至则不可奈何也故泣之后使梱于燕爲盗所得全恐其逃刖之则易售也啮阙遇许由曰子将奚之曰将逃尧曰奚谓邪曰夫尧畜畜然仁吾恐其爲天下笑后世其人与人相食与夫民不难聚也爱之则亲利之则至誉之则劝致其所恶则散爱利出乎仁义捐仁义者寡利仁义者衆夫仁义之行唯且无诚且假夫禽贪者器是以一人之断制利天下譬之犹一覕也夫尧知贤人之利天下也而不知其贼天下也夫唯外乎贤者知之矣有暖姝者有濡需者有卷权娄者所谓暖姝者学一先生之言则暖暖姝姝而私自说悦也自以爲足矣而未知未始有物也是以谓暖姝者也濡需者豕蝨是也择䟽鬛自以广宫大囿奎蹄曲隈乳间股脚自以爲安室利处不知屠者之一旦鼓臂布草操烟火而己与豕俱焦也此以域进此以域退此其所谓濡需者也卷娄者舜也羊肉不慕蚁蚁慕羊肉羊肉羶也舜有羶行百姓悦之故三徙成都至邓之虚墟而十有万家尧闻舜之贤举之童土之地曰冀得其来之泽舜举乎童土之地年齿长矣聦明衰矣而不得休归所谓卷娄者也是以神人恶衆至衆至则不比不比则不利也故无所甚亲无所甚䟽抱德炀和以顺天下此谓眞人于蚁弃知于鱼得计于羊弃意以目视目以耳听耳以心复心若然者其平也绳其变也循郭註仁者争尚之原故祸后世仁义既行将伪以爲之其迹可见则夫贪者将假斯器以获其志若仁义各出其情则其断制不止乎一人覕割也万物万形而以一剂割之则有伤也唯外贤则贤不伪矣暖姝者意尽形教岂知我之独化于玄冥之境哉非有通变藐世之才而偷安乎一时之利者皆豕虫也圣人之形不异凡人故耳目之用衰而精神常全若少而未成及长而衰则圣人之圣曾不崇朝可乎衆自至耳非好而致之明舜之所以有天下盖出于不得已岂比而利之于民则蒙泽于舜则形劳蚁鱼羊三者未能无其耳目心意故未能去绳而自平絶迹而玄会也笔乘以目视目不以我视也以耳听耳不以我听也以心复心不以我复也人惟有我则不能循物而失其平者多矣耳目心皆任之而一无所与列子所谓废心而用形者也有不如绳之平惟变之循者乎变言物之万变也心与耳目并言即释典以意与眼耳鼻舌身爲六根同意其平也绳其变也循王元泽本作其平也水其直也绳其变也循古之眞人以天待之不以人入天古之眞人得之也生失之也死得之也死失之也生药也其实堇也桔梗也鸡癕雍也豕零也是时爲帝者也何可胜言句践也以甲楯三千栖于会稽唯种也能知亡之所以存唯种也不知其身之所以愁故曰鸱目有所週鹤胫有所节解之也悲故曰风之过河也有损焉日之过河也有损焉请只风与日相与守河而河以爲未始其撄也恃源而徃者也故水之守土也审影之守人也审物之守物也审故目之于明也殆耳慈于聦也殆心之于殉也殆凡能其于府也殆殆之成也不给改祸之长也兹萃其反也縁功其果也待久而人以爲己寳不亦悲乎故有亡国戮民无已不知问是也郭註居无事以待事事斯得以有事求无事事愈荒死生得失各随其所居耳于生爲得于死或复爲失故当所需则无贱非其时则无贵贵贱有时谁能常也各适一时之用不能靡所不可则有时而失有时而失故有时而悲矣解去也夫有形者自然相与爲累唯外夫形者磨之而不磷犹风日过河实已损矣而不自觉所以不觉非不损也恃源徃也无意则止于分所以爲审有意则无涯故殆所以贵其无能而任其天然也萃聚也苟不能忘知则祸之长也多端矣反守其性则其功不作而成矣欲速则不果故曰其果也待久已寳谓有其知能也故亡戮之祸皆有其身之过不知问祸之所由由乎有心而脩心以救祸也故足之于地也践虽践恃其所不蹍而后善愽也人之知也少虽少恃其所不知而后知天之所谓也知大一知大隂知大目知大均知大方知大信知大定至矣大一通之大隂解蟹之大目视之大均縁之大方体之大信稽之大定持之尽有天循有照冥有枢始有彼则其解之也似不解之者其知之也似不知之也不知而后知之其问之也不可以有崖而不可以无崖颉絜滑猾有实古今不代而不可以亏则可不谓有大扬搉乎阖不亦间是已奚惑然爲以不惑解惑复于不惑是尚大不惑郭註忘天地遗万物然后蜩翼可得而知也况欲知天之所谓而可以不无其心哉大一道也大隂解之用其分内则万事无滞也用万物之自见亦大目也因其本性令各自得则大均也体之使各得其分则万方俱得所以爲大方也命之所期无令越逸斯大信也眞不挠则自定故持之以大定斯不持也物未有无自然者循之则明无所作也至理有极但当冥之则得其枢要也始有之者彼也故我述而不作解任彼则彼自解解之无功故似不解用彼之知故似不知我不知则彼知自用彼知自用则天下莫不皆知也不可有崖应物直而无方也不可无崖各以其分也万物虽颉滑不同而物物各自有实也各自有故不可相代不可以亏宜各尽分也搉而扬之有大限也若问其大搉则物有至分故忘己任物之理可得而知奚爲而惑若此也夫惑不可解故尚大不惑愚之至也圣人从而任之所以皇王殊迹随世爲名也则阳第二十五则阳游于楚夷节言之于王王未之见夷节归彭阳见王果曰夫子何不谭我于王王果曰我不若公阅休彭阳曰公阅休奚爲者邪曰冬则擉鳖于江夏则休乎山樊有过而问者曰此予宅也夫夷节已不能而况我乎吾又不若夷节夫夷节之爲人也无德而有知不自许以之神其交固颠冥乎富贵之地非相助以德相助消也夫冻者假衣于春暍者反冬乎冷风夫楚王之爲人也形尊而严其于罪也无赦如虎非夫佞人正德其孰能挠焉故圣人其穷也使家人忘其贫其达也使王公忘爵禄而化卑其于物也与之爲娱矣其于人也乐物之通而保己焉故或不言而饮人以和与人并立而使人化父子之宜彼其记乎归居而一间其所施其于人心者若是其远也故曰待公阅休郭註王果言公閲休之爲人以抑彭阳之进趋也言己不若夷节之好富贵能交结意尽形名任知以干上也相助消者言苟进故德薄而名消也冻暍之喻言已顺四时之施不能赴彭阳之意也圣人淡然无欲乐足于所遇不以侈靡爲贵而以道德爲荣故其家人不识贫之可苦轻爵禄而重道德超然坐忘不觉荣之在身故使王公失其所以爲高与之爲娱不以爲物自苦也乐物保己通彼而不丧我也人各自得斯饮和矣岂待言哉并立而化望风而靡使彼父父子子各归其所是施同天地之德故间静而不二也曰待公閲休欲其释楚王而从閲休将以静泰之风镇其动心也圣人达绸缪周尽一体矣而不知其然性也复命摇作而以天爲师人则从而命之也忧乎知而所行恒无几时其有止也若之何生而美者人与之鑑不告则不知其美于人也若知之若不知之若闻之若不闻之其可喜也终无己人之好之亦无己性也圣人之爱人也人与之名不告则不知其爱人也若知之若不知之若闻之若不闻之其爱人也终无己人之安之亦无己性也郭註达绸缪所谓玄通也周尽一体无内外而皆洞照也不知其然而然非性而何摇者自摇作者自作莫不复命而师其天然也此非赴名而高其迹率性而动其迹自高故人不能下其名也任知而行则忧患相继鑑镜也鑑物无私故人美之夫鑑者岂知鑑而鑑邪生而可鑑则人谓之鑑耳若人不相告则莫知其美于人譬之圣人人与之名也鑑之可喜由于无情不问知与不知闻与不闻来即鑑之故终无已若鑑由闻知则有时而废也性所不好岂能久照圣人无爱若镜耳然而事济于物故人与之名若人不相告则莫知其爱人也荡然以百姓爲刍狗而道合于爱人故能无已若爱人由乎闻知则有时而衰非性之所安胡能久也旧国旧都望之畅然虽使丘陵草木之缗入之者十九犹之畅然况见见闻闻者也以十仞之台县玄衆间者也冉相氏得其环中以随成与物无终无始无几无时日与物化者一不化者也阖尝舍之夫师天而不得师天与物皆殉其以爲事也若之何夫圣人未始有天未始有人未始有始未始有物与世偕行而不替所行之备而不洫其合之也若之何汤得其司御门尹登恒爲之傅之从师而不囿得其随成爲之司其名之名嬴法得其两见仲尼之尽虑爲之傅之容成氏曰除日无岁无内无外郭註得旧犹畅然况得性乎缗合也见所尝见闻所尝闻而犹畅然况体其体用其性也衆之所习虽危犹闲况圣人无危乎冉相氏古之圣王也居空以随物而物自成与物无终无始忽然俱徃日与物化故常无我常无我故常不化也夫爲者何不试舍其所爲乎唯无所师乃得师天师天犹未免于殉奚足事哉师天犹不足称事况又不斯耶必至于天人始物都无乃冥合也故汤委之百官而不与焉任其自聚非囿之也纵其自散非解之也司御之属亦能随物之自成而汤得之所以名寄于物而功不在己名法者己过之迹非适足也故曰嬴然无心者寄治于羣司则其名迹并见于彼仲尼曰天下何思何虑虑已尽矣若有纤芥之虑岂得寂然不动应感无穷以辅万物之自然耶容成子曰除日无岁今所以有岁而存日者爲有死生故也若无死无生则岁日之计除矣无死我则无内外也魏莹罃与田侯牟约田侯牟背之魏莹怒将使人刺之犀首闻而耻之曰君爲万乘之君也而以匹夫从雠衍请受甲二十万爲君攻之虏其人民系其牛马使其君内热发于背然后拔其国忌也出走然后抶尺其背折其嵴季子闻而耻之曰筑十仞之城城者既十仞矣则又坏之此胥靡之所苦也今兵不起七年矣此王之基也衍乱人不可听也华子闻而丑之曰善言伐齐者乱人也善言勿伐者亦乱人也谓伐与不伐乱人也者又乱人也君曰然则若何曰君求其道而已矣惠子闻之而见戴晋人戴晋人曰有所谓蜗者君知之乎曰然有国于蜗之左角者曰触氏有国于蜗之右角者曰蛮氏时相与争地而战伏尸数万逐北旬有五日而后反君曰噫其虚言与曰臣请爲君实之君以意在四方上下有穷乎君曰无穷曰知游心于无穷而反在通达之国若存若亡乎君曰然曰通达之中有魏于魏中有梁于梁中有王王与蛮氏有辩乎君曰无辩客出而君惝然若有亡也客出惠子见君曰客大人也圣人不足以当之惠子曰夫吹筦也犹有嗃也吹劒首者吷而已矣尧舜人之所誉也道尧舜于戴晋人之前譬犹一吷也郭註蜗至微而有两角诚知所非者若此之细也则天下无争矣人迹所及爲通达谓四海之内也今自以四海爲大然计在无穷之中若有若无也王与蛮氏俱有限之物耳有限则不问大小俱不得与无穷者计也虽天地共在无穷之中皆蔑如也况魏中之梁梁中之王而足争哉惝然若亡自悼所争者细也辟犹一吷言曾不足闻也孔子之楚舍于蚁丘之浆其邻有夫妻臣妾登极者子路曰是稯稯揔何爲者邪仲尼曰是圣人仆也是自埋于民自藏于畔其声销其志无穷其口虽言其心未尝言方且与世违而心不屑与之俱是陆沈者也是其市南宜僚邪子路请徃召之孔子曰已矣彼知丘之着于己也知丘之适楚也以丘爲必使楚王之召己也彼且以丘爲佞人也夫若然者其于佞人也羞闻其言而况亲见其身乎而何以爲存子路徃视之其室虚矣郭註埋于民与民同也藏于畔进不荣华退不枯藁也其声消损其名也其志无穷规长生也所言者皆世言而心与世异人中隐者譬无水而沉也着明也何以爲存谓不如舍之以从其志其室虚果逃去也长梧封人问子牢曰君爲政焉勿卤莽治民焉勿灭裂昔予爲禾耕而卤莽之则其实亦卤莽而报予芸而灭裂之其实亦灭裂而报予予来年变齐去声深其耕而熟耰之其禾繁以滋予终年厌飱庄子闻之曰今人之治其形理其心多有似封人之所谓遁其天离其性灭其情亡其神以衆爲故卤莽其性者欲恶之孽爲性萑丸苇蒹葭始萌以扶吾形寻擢吾性并溃漏发不择所出漂疽疥痈内热溲膏是也郭註卤莽灭裂轻脱未略不尽其分也变齐功尽其分无所不至也夫遁离灭亡以衆爲之所致也若各致其极则何患萑苇害禾稷欲恶伤正性形扶䟽则神气伤以欲恶引性不止于当并溃以下此卤莽之报也故治性者安可以不齐其至分柏矩学于老聃曰请之天下游老聃曰已矣天下犹是也又请之老聃曰汝将何始曰始于齐至齐见辜人焉推而强之解朝服而幕之号天而哭之曰子乎子乎天下有大菑子独先离之曰莫爲盗莫爲杀人荣辱立然后覩所病货财聚然后覩所争今立人之所病聚人之所争穷困人之身使无休时欲无至此得乎古之君人者以得爲在民以失爲在己以正爲在民以枉爲在己故一形有失其形者退而自责今则不然匿爲物而愚不识大爲难而罪不敢重爲任而罚不胜远其途而诛不至民知力竭则以伪继之日出多伪士民安取不伪夫力不足则伪知不足则欺财不足则盗盗窃之行于谁责而可乎郭註杀人大菑谓自此以下事大菑既有则虽戒以莫爲其可得乎各自得则无荣辱得失纷纭故荣辱立荣辱立则夸其所谓辱而跂其所谓荣矣奔驰乎夸跂之间非病而何若以知足爲富将何争乎上有所好则下不能安其本分君莫之失则民自得君莫之枉则民自正夫物之形性何爲而失哉皆由人君挠之以至斯患耳故自责也反其性匿也用其性显也故爲物所显则皆识爲物所易则皆敢轻其所任则皆胜适其足力则皆至民知力竭则以伪继之将以避诛罚也主日兴伪士于何许得其眞乎谁责言当责上也蘧伯玉行年六十而六十化未尝不始于是之而卒诎之以非也未知今之所谓是之非五十九非也万物有乎生而莫见其根有乎出而莫见其门人皆尊其知之所知而莫知恃其知之所不知而后知可不谓大疑乎已乎已乎且无所逃此则所谓然与然乎郭註化谓顺世而不系于彼我顺物而畅物情之变然也物情之变未始有极无根无门忽尔自然故莫见唯无其生无其出者爲能覩其门而测其根也我所不知物有知之者矣故用物之知则无所不知独任我知知其寡矣今不恃物以知而自尊其知则物不告我非大疑而何不能用彼则寄身无地自谓然者天下未之然也仲尼问于太史大弢伯常骞狶韦曰夫卫灵公饮酒湛乐不听国家之政田猎毕弋不应诸侯之际其所以爲灵公者何邪大弢曰是因是也伯常骞曰夫灵公有妻三人同滥而浴史䲡奉御而进所搏币而扶翼其慢若彼之甚也见贤人若此其肃也是其所以爲灵公也狶韦曰夫灵公也死卜葬于故墓不吉卜葬于沙丘而吉掘之数仞得石椁焉洗而视之有铭焉曰不冯凭其子灵公夺而里之夫灵公之爲灵也久矣之二人何足以识之郭註灵无道之谥男女同浴此无礼也以䲡爲贤而奉御之劳故搏币而扶翼之使不得终礼此所以爲肃贤也币者奉御之物欲以肃贤补其私慢灵有二义亦可谓善故仲尼问焉子谓蒯聩言不凭其子灵公将夺汝处也夫物皆先有其命故来事可知是以凡所爲者不得不爲凡所不爲者不可得爲而愚者以爲爲之在己不亦妄乎徒识已然之见事耳未知已然之出于自然也少知问于大公调曰何谓丘里之言大公调曰丘里者合十姓百名而以爲风俗也合异以爲同散同以爲异今指马之百体而不得马而马系于前者立其百体而谓之马也是故丘山积卑而爲高江河合水而爲大大人合并而爲公是以自外入者有主而不执由中出者有正而不距四时殊气天不赐故岁成五官殊职君不私故国治文武大人不赐故德备万物殊理道不私故无名无名故无爲无爲而无不爲时有终始世有变化祸福淳淳至有所拂者而有所宜自殉殊面有所正者有所差比于大泽百材皆度观乎大山木石同坛此之谓丘里之言少知曰然则谓之道足乎大公调曰不然今计物之数不止于万而期曰万物者以数之多者号而读之也是故天地者形之大者也隂阳者气之大者也道者爲之公因其大以号而读之则可也已有之矣乃将得比哉则若以斯辩譬犹狗马其不及远矣郭註大人无私于天下则天下之风一也自外入者大人之化由中出者民物之性性各得正故民无违心化必至公故主无所执所以能合丘里而并天下一万物而夷群异也殊气自有故能常有若本无之而由天赐则有时而废殊职自有其才故任之耳非私而与之文者自文武者自武非大人所赐也若由赐而能则有时而阙矣岂惟文武凡性皆然名止于实故无爲实各自爲故无不爲时世有变无心者斯顺祸福淳淳流行反覆也于此爲戾于彼或宜各自信其所是不能离也正于此者或差于彼比于大泽无弃材也观乎太山合异以爲同也言于丘里则天下可知有数之物不止于万况无数之数谓道而足耶物得以通通物无私而强字之曰道所谓道可道也名已有矣故乃将无可得而比耶今名之辩无不及远矣故谓道犹未足也必在乎无名无言之域而后至焉虽有名故莫之比也少知曰四方之内六合之里万物之所生恶起大公调曰隂阳相照相盖相治四时相代相生相杀欲恶去就于是桥起雌雄片合于是庸有安危相易祸福相生缓急相摩聚散以成此名实之可纪精之可志也随序之相理桥运之相使穷则反终则始此物之所有言之所尽知之所至极物而已覩道之人不随其所废不原其所起此议之所止少知曰季眞之莫爲接子之或使二家之议孰正于其情孰徧于其理大公调曰鸡鸣狗吠是人之所知虽有大知不能以言读其所自化又不能以意其所将爲斯而析之精至于无伦大至于不可围或之使莫之爲未免于物而终以爲过或使则实莫爲则虚有名有实是物之居无名无实在物之虚可言可意言而愈䟽未生不可忌已死不可徂死生非远也理不可覩或之使莫之爲疑之所假吾观之本其徃无穷吾求之末其来无止无穷无止言之无也与物同理或使莫爲言之本也与物终始道不可有有不可无道之爲名所假而行或使莫爲在物一曲夫胡爲于大方言而足则终日言而尽道言而不足则终日言而尽物道物之极言默不足以载非言非默议其有极郭註问物之所起或谓道能生之也隂阳四时皆其自尔非无所生凡此事故云爲趣舍近起于隂阳之相照四时之相代过此以徃至于自然自然之故谁知所以其相理相使皆物之所有自然而然耳非无能有之也物表无所复有故言知不过极物也废起皆自尔无所原随也此议之所止谓极于自尔故无议也季眞曰道莫爲接子曰道或使或使者有使物之功也夫物有自然非爲之所能也由斯而观季眞之言当也至精至大皆不爲而自尔物有相使亦自尔也故莫之爲者未爲非物凡物云云皆由莫爲而过去或使则实实自使之莫爲则虚无使之也居指名实之所在物之所在其实至虚意言愈䟽故求之于言意之表而后至焉突然自生吾不能禁忽然自死吾不能违近在身中犹莫见其自尔而欲忧之此或使莫爲二者世所至疑也物理无穷故其言无穷然后与物同理也与物终始者常不爲而自然也道不能使有而有者常自然也故曰道不可有有不可无物所由而行故假名曰道胡爲大方者举一隅便可知也求道于言意之表则足不能忘言而存意则不足道物之极常莫爲而自尔不在言与不言极于自尔非言默所议也物第二十六外物不可必故龙逢诛比干戮箕子狂恶来死桀纣亡人主莫不欲其臣之忠而忠未必信故伍员云流于江苌弘死于蜀藏其血三年而化爲碧人亲莫不欲其子之孝而孝未必爱故孝己忧而曾参悲木与木相摩则然金与火相守则流隂阳错行则天地大絯该于是乎有雷有霆水中有火乃焚大槐有甚忧两陷而无所逃螴陈蜳惇不得成心若县于天地之间慰暋沈屯利害相摩生火甚多衆人焚和月固不胜火于是乎有隤頽然而道尽郭註善恶所致俱不可必藏血化碧精诚之至也忠未必信孝未必爱是以至人无心而应物唯变所适雷霆水火焚槐所谓错行也苟不能忘形则随形所遭而陷于忧乐左右无宜也矜之愈重则所在爲难莫知所守故不得成县于天地之间所希跂者高而阔也慰暋沈屯则非清夷平畅也生火内热也遗利则和若利害存怀其和焚矣月不胜火者大而黯则多累小而明则知分也唯溃然无矜遗形自得道乃尽也庄周家贫故徃贷粟于监河侯监河侯曰诺我将得邑金将贷子三百金可乎庄周忿然作色曰周昨来有中道而唿者周顾视车辙中有鲋鱼焉周问之曰鲋鱼来子何爲者耶对曰我东海之波臣也君岂有斗升之水而活我哉周曰诺我且南游吴越之王激西江之水而迎子可乎鲋鱼忿然作色曰吾失我常与我无所处吾得斗升之水然活耳君乃言此曾不如早索于枯鱼之肆郭註言当理无小苟其不当虽大何益任公子爲大钩巨缁五十犗界以爲饵蹲乎会稽投竿东海旦旦而钓期年不得鱼已而大鱼食之牵巨钩錎陷没而下骛扬而奋鬐白波若山海水震荡声侔鬼神惮赫千里任公子得若鱼离而腊昔之自制浙河以东苍梧以北莫不厌若鱼者已而后世辁荃才讽说之徒皆惊而相告也夫揭竿累趣灌渎守鲵鲋其于得大鱼难矣饰小说以干县令其于大达亦远矣是以未尝闻任氏之风俗其不可与经于世亦远矣郭註言志趣不同故经世之宜小大各有所适也儒以诗礼发冢大儒胪传曰东方作矣事之何若小儒曰未解裙襦口中有珠诗固有之曰青青之麦生于陵陂生不布施死何含珠爲接其鬓压其颜诲儒以金椎控其颐徐别其颊无伤口中珠郭註诗礼者先王之陈迹也苟非其人道不虚行故夫儒者乃有用之爲奸则迹不足恃也老莱子之弟子出薪遇仲尼反以告曰有人于彼脩上而趍促下末偻而后耳视若营四海不知其谁氏之子老莱子曰是丘也召而来仲尼至曰丘去汝躬矜与汝容知斯爲君子矣仲尼揖而退蹙然改容而问曰业可得进乎老莱子曰夫不忍一世之伤而骜万世之患抑固窭邪亡其略弗及邪惠以欢爲鷔终身之丑中民之行进焉耳相引以名相结以隐与其誉尧而非桀不如两忘而闭其所誉反无非伤也动无非邪也圣人踌躇以兴事以每成功奈何哉其载焉终矜尔郭註长上促下耳却近后而上偻视之儡然似营他人事者谓仲尼能遗形去知故以爲君子揖而退受其教也业可得进者设问之令老莱明其不可进也一世爲之则其迹万世爲患故不可轻也抑固窭邪亡其略弗及邪言直任之则民性不窭而皆自有略无不及之事也惠之而欢者无惠则丑矣然惠不可长故一惠终身丑也中民之行进者言其易进则不可妄惠之也隐括进之谓也闭者闭塞也反伤动邪者顺之则全静之则正也事不远本故其功每成矜不可载故遗而弗有也宋元君夜半而梦人被发闚阿门曰予自宰路之渊予爲清江使河伯之所渔者余且得予元君觉使人占之曰此神龟也君曰渔者有余且乎左右曰有君曰令余且会朝明日余且朝君曰渔何得对曰且之网得白龟焉其圆五尺君曰献若之龟龟至君再欲杀之再欲活之心疑卜之曰杀龟以卜吉乃刳龟七十二钻而无遗筴仲尼曰神龟能见梦于元君而不能避余且之网知能七十二钻而无遗筴不能避刳肠之患如是则知有所困神有所不及也虽有至知万人谋之鱼不畏网而畏鹈鹕去小知而大知明去善而自善矣婴儿生无石师而能言与能言者处也郭註神知之不足恃也如是夫唯静然居其所能而不营于外者爲全不用其知而用衆谋犹网无情故得鱼也小知自私大知任物去善则善无所慕善无所慕则善者不矫而自善也如婴儿之言汎然无习而自能者非跂而学彼也惠子谓庄子曰子言无用庄子曰知无用而始可与言用矣夫地非不广且大也人之所用容足耳然则厠足而垫之致黄泉人尚有用乎惠子曰无用庄子曰然则无用之爲用也亦明矣郭註圣应其内当事而发已言其外以畅事情情畅则事通外明则内用相须之理然也庄子曰人有能游且得不游乎人而不能游且得游乎夫流遁之志决絶之行噫其非至知厚德之任与覆坠而不反火驰而不顾虽相与爲君臣时也易世而无以相贱故曰至人不留行焉夫尊古而卑今学者之流也且且以狶韦氏之流观今之世夫孰能不波唯至人乃能游于世而不僻顺人而不失己彼教不学承意不彼郭註性之所能不得不爲也性所不能不得强爲圣人唯莫之制则同焉皆得而不知所以得德非至厚则莫能任其志行而信其殊能也覆坠火驰言人之所好不避是非死生以之也易世而无以相贱所以爲人齐同至人无留行唯所遇而因之故能与化俱也古无所尊今无所卑而学者尊古而卑今失其原矣随时因物乃平泯也至人当时应务所在爲正故曰游于世而不僻本无我我何失焉故曰顺人而不失己教因彼性非学也故曰彼教不学彼意自然承而用之则万物各至其我故曰承意不彼目彻爲眀耳彻爲聦鼻彻爲颤羶口彻爲甘心彻爲知知彻爲德凡道不欲壅壅则哽哽而不止则跈跈则衆害生物之有知者恃息其不殷非天之罪天之穿之日夜无降人则顾塞其窦胞有重阆心有天游室无空虚则妇姑勃豀心无天游则六凿相攘大林丘山之善于人也亦神者不胜德溢乎名名溢乎暴谋稽乎誸贤知出乎争柴生乎守官事果乎衆宜春雨日时草木怒生铫挑鎒耨于是乎始修草木之到植者过半而不知其然郭註当通而塞则理有不泄而相腾践也生起也凡根生者无知亦作恃息也殷当也息不由知由知然后失当失当而后不通故知恃息息不恃知也然知欲之用制之由人非不得已之符也天穿无降者通理有常运也人塞其窦者无情任天窦乃开也阆空旷也天游游不系也勃豀争处也攘逆也大林丘山之善者自然之理有寄物而通也德溢乎名者名高则利深故脩德者过其当也名溢乎暴者禁暴则名美于德也誸急也谋稽乎誸者急而后考其谋也知出乎争者平徃则无用知也柴塞也官事果乎衆宜者衆之所宜者不一故官事立也草木生而铫鎒脩者事物之生皆有由也到植不知其然者事由理发故不觉也静然可以补病眦𡟬可以休老宁可以止遽虽然若是劳者之务也非佚者之所未尝过而问焉圣人之所以駴骇天下神人未尝过而问焉贤人所以駴世圣人未尝过而问焉君子所以駴国贤人未尝过而问焉小人所以合时君子未尝过而问焉郭註补病非不病也休老非不老也止遽非不遽也若是犹有劳故佚者超然不顾神人即圣人也圣言其外神言其内趋舍各有分高下各有等故不相问也笔乘皆𡟬旧解目病也须溪云静非药也然可以补病目无所见虽病也而可以休老不知眦𡟬盖养生家之术耳按眞诰云时以手按目四眦令见光分明是检眼神之道久爲之见百灵老形之兆发于目眦披𡟬皱纹可以沐浴老容演践门有亲死者以善毁爵爲官师其党人毁而死者半尧与许由天下许由逃之汤与务光务光怒之纪他闻之帅弟子而踆于窾水诸侯弔之三年申徙狄因以踣赴河郭註慕赏而孝去眞远矣斯尚贤之过也其波荡伤性遂至于踣河荃者所以在鱼得鱼而忘荃蹄者所以在兔得兔而忘蹄言者所以在意得意而忘言吾安得夫忘言之人而与之言哉郭註至于两圣无意乃都无所言也荘子翼卷之六庄子翼正统道藏三家本八卷续道藏庄子翼卷之七缨三寓言第二十七寓言十九重言十七巵言日出和以天倪寓言十九借外论之亲父不爲其子媒亲父誉之不若非其父者也非吾罪也人之罪也与己同则应不与己同则反同于己爲是之异于己爲非之重言十七所以己言也是爲耆艾年先矣而无经纬本末以期年耆者是非先也人而无以先人无人道也人而无人道是之谓陈人巵言日出和以天倪因以曼衍所以穷年不言则齐齐与言不齐言与齐不齐也故曰无言言无言终身言未尝言终身不言未尝不言有自也而可有自也而不可有自也而然有自也而不然恶乎然然于然恶乎不然不然于不然恶乎可可于可恶乎不可不可于不可物固有所然物固有所可无物不然无物不可非巵言日出和以天倪孰得其久万物皆种也以不同形相禅始卒若环莫得其伦是谓天均天均者皆天倪也郭註寄之他人则十言而九见信世之所重则十言而七见信巵满则倾空则仰非持故也况之于言因物随变唯彼之从故曰日出日出谓日新也日新则尽其自然之分自然之分尽则和也言出于己俗多不受故借外耳肩吾连叔之类皆所借也父父之誉子诚多不信时有信者辄以常嫌见疑故借外论之己虽信而怀常疑者犹不受寄之他人则信之人之听有斯累也同则应不同则反互相非也三异同处而二异讼其所取是必于不讼者俱异耳而独信其是非借外而何重言以其耆艾故俗共重之虽使言不借外犹十信其七夫耆艾者年在物先耳其余本末无以待人则非所以先也期待也此直陈久之人耳而俗便共信之此俗之所以安故习常也夫自然有分而是非无主无主则曼衍矣谁能定之哉故旷然无怀因而任之所以各终其天年也付之与物而就用其言则彼此是非居然自齐若不能因彼而立言以齐之则我与物复不齐矣言彼所言故虽有言而我竟不言也自由也由彼我之情偏故有可不可而物各自然各自可统而言之则无可无不可无可无不可而至也唯言随物制而任其天然之分者能无天落虽变化相代其气则一于今爲始于昨爲卒皆理自尔故莫得其伦是谓天均天均齐者岂妄哉皆天然之分也庄子谓惠子曰孔子行年六十而六十化始时所是卒而非之未知今之所谓是之非五十九非也惠子曰孔子勤志服知也庄子曰孔子谢之矣而其未之尝言孔子云夫受才乎大本复灵以生鸣而常律言而当法利义陈乎前而好恶是非直服人之口而已矣使人乃以心服而不敢蘁立定天下之定已乎已乎吾且不得及彼乎郭註随年随化与时俱也时变则俗情亦变乘物以游心者岂异于俗哉变者不停是不可常谓孔子勤志服膺而后知非能任其自化也此明惠子不及圣人之韵远矣孔子谢变化之自尔非知力之所爲故随时任物而不造言也若役其材知而不复其本灵则生亡矣鸣者律之所生言者法之所出而法律者衆之所爲圣人就用之耳故无不当而未之尝言未之尝爲也服用也我无言也我之所言直用人之口耳好恶是非义利之陈未始岀吾口也口所以宣心故用衆人之口则衆人之心用矣我顺衆心则衆心信矣谁敢逆立哉因天下之自定而定之又何爲乎因而乘之故无不及也曾子再仕而心再化曰吾及亲仕三釜而心乐后仕三千钟不洎既吾心悲弟子问于仲尼曰若参者可谓无所县其罪乎曰既已县矣夫无所县者可以有哀乎被视三釜三千钟如观一作鹤雀蚊虻相过乎前也郭註洎及也县系也谓参仕以爲亲无系禄之罪既以县矣谓系于禄以养也夫养亲以适不问其具若能无系则不以贵贱经怀而平和恬畅尽色养之宜矣彼谓无系也夫无系者视荣禄若蚊虻鸟雀之在前而过去耳岂有哀乐于其间哉颜成子游谓东郭子綦曰自吾闻子之言一年而野二年而从三年而通四年而物五年而来六年而鬼入七年而天成八年而不知死不知生九年而大妙生有爲死也劝公以其死也有自也而生阳也无自也而果然乎恶乎其所适恶乎其所不适天有历数地有人据吾恶乎求之莫知其所终若之何其无命也莫知其所始若之何其有命也有以相应也若之何其无鬼邪无以相应也若之何其有鬼邪郭註野外权利也从不自专也通通彼我也物与物同也来自得也鬼入外形骸也天成无所复爲也不知死生所遇皆妙而安也妙善也善恶同故无徃而不冥此言久闻道知天籁之自然将忽然自忘则秽累日去以至于尽耳生而有爲则丧其生自由也由有爲故死由私其生故有爲今所以劝公者以其死之由私耳夫生之阳遂以其絶迹无爲而忽然独尔非由有也然而果然故无适无不适而后皆适皆适而至也天地皆已自足理必自终不由于知非命如何不知其所以然而然谓之命似若有意也故又遣命之名以明其自尔而后命理全也理必有应若有神灵以致也理自相应不由于故则虽相应而无灵也衆罔两问于景影曰若向也俯而今也仰向也括而今也被发向也坐而今也起向也行而今也止何也景曰叟叟也奚稍问也予有而不知其所以予蜩甲也蛇蜕也似之而非也火与日吾屯豚也隂与夜吾代也彼吾所以有待耶而况乎以有待者乎彼来则我与之来彼徃则我与之徃彼强阳则我与之强阳强阳者又何以有问乎郭註运动自尔无所稍问自尔故不知所以影似形而非形推而极之则今之所谓有待者卒至于无待而独化之理彰矣直自强阳运动相随徃来耳无竟不可问也阳子居南之沛老聃西游于秦邀于郊至于梁而遇老子老子中道仰天而叹曰始以汝爲可教今不可也阳子居不答至舍进盥漱巾栉脱屦户外膝行而前曰向者弟子欲请夫子夫子行不间是以不敢今间矣请问其故老子曰而睢睢灰盱盱吁而谁与居大白若辱盛德若不足阳子居蹵然变容曰敬闻命矣其徃也舍者迎将其家公执席妻执巾栉舍者避席炀漾者避灶其反也舍者与之争席矣郭註睢睢盱盱跋扈之貌人将畏难而䟽远也尊形自异故惮而避之去其矜夸故与之争席让王第二十人尧以天下让许由许由不受又让于子州支父子州支父曰以我爲天子犹之可也虽然我适有幽忧之病方且治之未暇治天下也夫天下至重也而不以害其生又况他物乎唯无以天下爲者可以託天下也舜让天下于子州支伯子州支伯曰予适有幽忧之病方且治之未暇治天下也故天下大器也而不以易生此有道者之所以异乎俗者也舜以天下让善卷善卷曰余立于宇宙之中冬日衣皮毛夏日衣葛絺春耕种形足以劳动秋收歛身足以休食日出而作日入而息逍遥于天地之间而心意自得吾何以天下爲哉悲夫子之不知余也遂不受于是去而入深山莫知其处舜以天下让其友石户之农石户之农曰卷卷权乎后之爲人葆力之士也以舜之德爲未至也于是夫负妻戴携子以入于海终身不反也大王亶父居邠狄人攻之事之以皮帛而不受事之以犬马而不受事之以珠玉而不受狄人之所求者土也也大王亶父曰与人之兄居而杀其弟与人之父居而杀其子吾不忍也子皆勉居矣爲吾臣与爲狄人臣奚以异且吾闻之不以所用养害所养因杖筴而去之民相连而从之遂成国于岐山之下夫大王亶父可谓能尊生矣能尊生者虽贵富不以养伤身虽贫贱不以利累形今世之人居高官尊爵者皆重失之见利轻亡其身岂不惑哉越人三世弑其君王子搜患之逃乎丹穴而越国无君求王子搜不得从之丹穴王子搜不肯出越人董之以艾乘以王舆王子搜援绥登车仰天而唿曰君乎君乎独不可以舍我乎王子搜非恶爲君也恶爲君之患也若王子搜者可谓不以国伤生矣此固越人之所欲得爲君也吕註三代之季父子兄弟争有天下更相残害所谓士者危身轻生以干泽此让王之篇所以作也许由支父之徒皆不以天下易其生者扬雄以爲先哲尧襌舜之重则不轻于由也所谓重者得不以其历试而后授之以天下乎殊不知尧之所以得舜者不在于历试历试者与人同而已所谓暴之于人是也使由无避尧之意安知其试之不如舜乎韩魏相与争侵地子华子见昭僖侯昭僖侯有忧色子华子曰今使天下书铭于君之前书之言曰左手攫之则右手废右手攫之则左手废然而攫之者必有天下君能攫之乎昭僖侯曰寡人不攫也子华子曰甚善自是观之两臂重于天下也身亦重于两臂韩之轻于天下亦远矣今之所争者其轻于韩又远君固愁身伤生以忧戚不得也昭僖侯曰善哉教寡人者衆矣未尝得闻此言也子华子可谓知轻重矣吕註昭僖侯能用子华之言而轻其所争则于不以天下易生者又其次也鲁君闻颜阖得道之人也使人以币先焉颜阖守陋闾苴布之衣而自饭牛鲁君之使者至颜阖自对之使者曰此颜阖之家与颜阖对曰此阖之家也使者致币颜阖曰恐听者谬而遗使者罪不若审之使者还反审之复来求之则不得已故若颜阖者眞恶富贵也故曰道之眞以治身其绪余以爲国家其土苴以治天下由此观之帝王之功圣人之余事也非所以完身养生也今世俗之者子多危身弃生以殉物岂不悲哉凡圣人之动作也必察其所以之与其所以爲今且有人于此以随侯之珠弹千仞之雀世必笑之是何也则其所用者重而所要者轻也夫生者岂特随侯之重哉管见难进易退君子之常养愈久而植愈深阖不容议矣且天下功业莫大于帝王此犹以爲余事则所谓圣人之眞者岂常须可测邪所以之所以爲即语云所由所安也恐听者谬多者字眞以治身治当是持凡圣人之动作圣字爲冗随侯之重重当作珠全见吕氏春秋可证不韦去庄子未远必得其眞子列子穷容貌有饥色客有言之于郑子阳者曰列御寇盖有道之士也居君之国而穷君无乃爲不好士乎郑子阳即令官遗之粟子列子见使者再拜而辞使者去子列子入其妻望之而拊心曰妾闻爲有道者之妻子皆得佚乐今有饥色君过而遗先生食先生不受岂不命邪子列子笑谓之曰君非自知我也以人之言而遗我粟至其罪我也又且以人之言此吾所以不受也其卒民果作难而杀子阳碧虚士甘陆沈无闻岂肯诎志而受无名之禄苟狥妻子之情而踯躅于祸网哉楚昭王失国屠羊说悦走而从于昭王昭王反国将赏从者及屠羊说屠羊说曰大王失国说失屠羊大王反国说亦反屠羊臣之爵禄已复矣又何赏之言王曰强之屠羊说曰大王失国非臣之罪故不敢伏其诛大王反国非臣之功故不敢当其赏王曰见之屠羊说曰楚国之法必有重赏大功而后得见今臣之知不足以存国而勇不足以死寇吴军入郢说畏难而避寇非故随大王也今大王欲废法毁约而见说此非臣之所以闻天下也王谓司马子綦曰屠羊说居处卑贱而陈义甚高子其爲我延之以三旌之位屠羊说曰夫三旌之位吾知其贵于屠羊之肆也万钟之禄吾知其富于屠羊之利也然岂可以贪爵禄而使吾君有妄施之名乎说不敢当愿复反吾屠羊之肆遂不受也碧虚诵诗书而发蒙居屠肆而守义者何代无之夫窃势以爲已功市权而要重赏者闻此亦当知愧矣原宪居鲁环堵之室茨以生草蓬户不完桑以爲枢而瓮牖二室褐以爲塞上漏下湿匡坐而弦子贡乘大马中绀而表素轩车不容巷徃见原宪原宪华冠纵徙履杖藜而应门子贡曰嘻先生何病原宪应之曰宪闻之无财谓之贫学而不能行谓之病今宪贫也非病也子贡逡巡而有愧色原宪笑曰夫希世而行比周而友学以爲人教以爲己仁义之慝舆马之饰宪不忍爲也曾子居卫緼袍无表颜色肿哙手足胼骈胝支三日不举火十年不制衣正冠而缨絶捉衿而肘见纳履而踵决曳縰而歌商颂声满天地若出金石天子不得臣诸侯不得友故养志者忘形养形者忘利致道者忘心矣孔子谓颜回曰回来家贫居卑胡不仕乎颜回对曰不愿仕回有郭外之田五十畒足以给飦粥郭内之田十畒足以爲丝麻鼓琴足以自娱所学夫子之道者足以自乐也回不愿仕孔子愀然变容曰善哉回之意丘闻之知足者不以利自累也审自得者失之而不惧行脩于内者无位而不怍丘诵之久矣今于回而后见之是丘之得也新传夫富与贵是人之所好也贫与贱是人之所恶也所好所恶皆生于心能无心则好恶所以忘好恶忘则处富贵不知其富贵居贫贱不知其贫贱汎然自得于胷中所以逍遥于天地之间也若原宪曾子颜回者可谓无心矣宪居环堵之室蓬户而瓮牖曾子颜色肿哙而衣冠决坏颜回家贫处卑而饘粥丝麻之仅给三人未尝恶贫而忘道故或歌或弦而忘形自得矣岂务殉物而伤生欤此所以异于世俗矣故曰致道者忘心中山公子牟谓瞻子曰身在江海之上心居乎魏阙之下奈何瞻子曰重生重生则利轻中山公子牟曰虽知之夫能胜也瞻子曰不能自胜则从神无恶乎不能自胜而强不从者此之谓重伤重伤之人无寿类矣魏牟万乘之公子也其隐巖穴也难爲于布衣之士虽未至乎道可谓有其意矣疑独魏公子牟封于中山瞻子魏之贤人夫人心最爲难胜故虽身在江海心居魏阙自言其未能无心于富贵也重生则利轻利轻则不思魏阙矣牟虽知生可重物河轻然其心不能自胜夫未自能胜不如且顺之而勿强抑强抑则内伤其神神恶之矣不能自胜一伤也强而抑之是二伤也故曰重伤此非自养之道也故曰无寿类矣瞻子所言固不可爲学道者之法譬名医疗疾必审人而处方期于瘳疾而已孔子穷于陈蔡之间七日不火食藜羹不糁颜色甚惫而弦歌于室颜回择苸子路子贡相与言曰夫子再逐于鲁削迹于卫伐树于宋穷于商周围于陈蔡杀夫子者无罪借夫子者无禁弦歌鼓琴未尝絶音君子之无耻也若此乎颜回无以应入告孔子孔子推琴喟然而叹曰由与赐细人也召而来吾语之子路子贡入子路曰如此者可谓穷矣孔子曰是何言也君子通于道之谓通穷于道之谓穷今丘抱仁义之道以遭乱世之患其何穷之爲故内省而不穷于道临难而不失其德天寒既至霜雪既降吾是以知松栢之茂也陈蔡之隘厄于丘其幸乎孔子削然反琴而弦歌子路扢然执干而舞子贡曰吾不知天之高也地之下也古之得道者穷亦乐通亦乐所乐非穷通也道德于此则穷通爲寒暑风雨之序矣故许由娱于颖阳而共恭伯得乎丘首吕註自颜阖御寇至孔子皆不妄受人之爵禄施予以至贫贱冻馁而不改其乐者也其次公子牟虽未至乎道而有其意者也世俗之人湛于人伪者闻许由善卷之风狂而不信故历叙圣贤莫不乐道以忘生忘生爲难犹且爲之则不以天下国家伤其生爲易可知矣舜以天下让其友北人无择北人无择曰异哉后之爲人也居于𤱶畒之中而游尧之门不若是而已又欲以其辱行漫我吾羞见之因自投清冷之渊汤将伐桀因卞随而谋卞随曰非吾事也汤曰孰可曰吾不知也汤又因瞀务光而谋瞀光曰非吾事也汤曰孰可曰吾不知也汤曰伊尹何如曰强力忍垢吾不知其他也汤遂与伊尹谋伐桀尅之以让卞随卞随辞曰后之伐桀也谋乎我必以我爲贼也胜桀而让我必以我爲贪也吾生乎乱世而无道之人再来漫我以其辱行吾不忍数闻也乃自投椆水而死汤又让瞀光曰知者谋之武者遂之仁者居之古之道也吾子胡不立乎瞀光辞曰废上非义也杀民非仁也人犯其难我享其利非廉也吾闻之曰非其义者不受其禄无道之世不践其土况尊我乎吾不忍久见也乃负石而自沉于庐一作卢水郭註孔子曰士志于仁者有杀身以成仁无求生以害仁夫志尚清遐高风邈世与夫贪利没命者故有天地之降也旧说曰如卞随瞀光者其视天下也若六合外人所不能察也斯则谬矣夫轻天下者不得有所重也苟无所重则无死地矣以天下爲六合之外故当付之尧舜汤武耳淡然无系故汎然从衆得失无槩于怀何自投之爲哉若二子者可以爲殉名慕高矣未可谓外天下也昔周之兴有士二人处于孤竹曰伯夷叔齐二人相谓曰吾闻西方有人似有道者试徃观焉至于岐阳武王闻之使叔旦徃见之与之盟曰加富二等就官一列血性而理之二人相视而笑曰嘻异哉此非吾所谓道也昔者神农之有天下也时祀尽敬而不祈喜其于人也忠信尽治而无求焉乐洛与政爲政乐与治爲治不以人之坏自成也不以人之卑自高也不以遭时自利也今周见殷之乱而遽爲政上谋而下行货阻兵而保威割牲而盟以爲信扬行以说悦衆杀伐以要利是推乱以易暴也吾闻古之士遭治世不避其任遇乱世不爲苟存今天下闇周德衰其并乎周以涂吾身也不如避之以洁吾行二子北至于首阳之山遂饿而死焉若伯夷叔齐者其于富贵也苟可得已则必不赖高节戾行独乐其志不事于世此二士之节也郭註论语曰伯夷叔齐饿于首阳之下不言其死也此云死者亦欲明其守饿以终未必饿死也郭氏緫註此篇大意以起高让远退之风故被其风者虽贪冒之人乘天衢入紫庭犹时慨然中路而叹况其凡乎故夷许之徒足以当稷契对伊吕矣夫居山谷而弘天下者虽不俱爲圣佐不犹高于蒙埃尘者乎其事虽难爲然其风少弊故可遗也曰夷许之弊安在曰许由之弊使人饰让以求进遂至乎之哙也伯夷之风使暴虐之君得赐其毒而莫之敢亢也伊吕之弊使天下贪冒之雄敢行篡逆唯圣人无迹故无弊也若以伊吕爲圣人之迹则伯夷叔齐亦圣人之迹也若以伯夷叔齐非圣人之迹耶则伊吕之事亦非圣矣夫圣人因物之自行故无迹然则所谓圣者我本无迹故物得其迹迹得而强名圣则圣者乃无迹之名也盗跖第二十九孔子与柳下季爲友柳下季之弟名曰盗跖盗跖从卒九千人横行天下侵暴诸侯穴室枢户驱人牛马取人妇女贪得忘亲不顾父母兄弟不祭先祖所过之邑大国守城小国入保万民苦之孔子谓柳下季曰夫爲人父者必能诏其子爲人兄者必能教其弟若父不能诏其子兄不能教其弟则无贵父子兄弟之亲矣今先生世之才士也弟爲盗跖爲天下害而弗能教也丘窃爲先生羞之丘请爲先生徃说税之柳下季曰先生言爲人父者必能诏其子爲人兄者必能教其弟若子不听父之诏弟不受兄之教虽今先生之辩将柰之何哉且跖之爲人也心如涌泉意如飘风强足以拒敌辩足以饰非顺其心则喜逆其心则怒易辱人以言先生必无徃孔子不听颜回爲驭子贡爲右徃见盗跖盗跖乃方休卒徒大山之阳脍人肝而餔之孔子下车而前见谒者曰鲁人孔丘闻将军高义敬再拜谒者谒者入通盗跖闻之大怒目如明星发上指冠曰此夫鲁国之巧伪人孔丘非耶爲我告之尔作言造语妄称文武冠枝木之冠带死牛之脇多辞缪说不耕而食不织而衣摇唇鼓舌擅生是非以迷天下之主使天下学士不反其本妄作孝弟而徼倖于封侯富贵者也子之罪大极重疾走归不然我将以子肝益昼餔之膳孔子复通曰丘得幸于季愿望履慕下谒者复通盗跖曰使来前孔子趋而进避席反走再拜盗跖盗跖大怒两展其足案劒嗔目声如乳虎曰丘来前若所言顺吾意则生逆吾心则死孔子曰丘闻之凡天下有三德生而长大美好无双少长贵贱见而皆说之此上德也知维天地能辩诸物此中德也勇悍果敢聚衆率兵此下德也凡人有此一德者足以南面称孤矣今将军兼此三者身长八尺二寸面目有光脣如激舟齿如齐贝音中黄钟而名曰盗跖丘窃爲将军耻不取焉将军有意听臣臣请南使吴越北使齐鲁东使宋卫西使晋楚使爲将军造大城数百里立数十万户之邑尊将军爲诸侯与天下更始罢兵休卒收养昆弟共祭先祖此圣人才士之行而天下之愿也盗跖大怒曰丘来前夫可规以利而可谏以言者皆愚陋恒民之谓耳今长大美好人见而说之者此吾父母之遗德也丘虽不吾誉吾独不自知耶且吾闻之好面誉人者亦好背而毁之今告我以大城衆民是规我以利而恒民畜我也安可长久也城之大者莫大乎天下矣尧舜有天下子孙无置锥之地汤武立爲天子而后世絶灭非以其利大故耶且吾闻之古者禽兽多而人民少于是民皆巢居以避之昼拾橡栗暮栖水上故命之曰有巢氏之民古者民不知衣服夏多积薪冬则炀之故命之曰知生之民神农之世卧则居居起则干干民知其母不知其父与麋鹿其处耕而食织而衣无有相害之心此至德之隆也然而黄帝不能致德与蚩尤战于涿鹿之野流血百里尧舜作立羣臣汤放其主武王杀纣自是之后以强凌弱以衆暴寡汤武以来皆乱人之徒也今子脩文武之道掌天下之辩以教后世缝衣浅带矫言伪行以迷惑天下之主而欲求富贵焉盗莫大于子天下何故不谓子爲盗丘而乃谓我爲盗跖子以甘辞说子路而使从之使子路去其危冠解其长劒而受教于子天下皆曰孔丘能止暴禁非其卒之也子路欲杀卫君而事不成身菹于卫东门之上是子教之不至也子自谓才士圣人邪则再逐于鲁削迹于卫穷于齐围于陈蔡不容身于天下子教子路菹此患上无以爲身下无以爲人子之道岂足贵邪世之所高莫若黄帝黄帝尚不能全德而战涿鹿之野流血百里尧不慈舜不孝禹偏枯汤放其主武王伐纣文王拘羑里此六子者世之所高也孰论之皆以利惑其眞而强反其情性其行乃甚可羞也世之所谓贤士伯夷叔齐辞孤竹之君而饿死于首阳之山骨肉不葬鲍焦饰行非世抱木而死申徒狄谏而不听负石自投于河爲鱼鳖所食介子推至忠也自割其股以食文公文公后背之子推怒而去抱木而燔死尾生与女子期于梁下女子不来水至不去抱梁柱而死此四者无异于磔犬流豕操瓢而乞者皆离罹名轻死不念本养寿命者也世所谓忠臣者莫若王子比干伍子胥子胥沉江比干剖心此二子者世谓忠臣也然卒爲天下笑自上观之至于子胥比干皆不足贵也丘之所以说我者若告我以鬼事则我不能知也若告我以人事者不过此矣皆吾所闻知也今吾告子以人之情目欲视色耳欲听声口欲察味志气欲盈人上寿百岁中寿八十下寿六十除病瘦死丧忧患其中开口而笑者一月之中不过四五日而已矣天与地无穷人死者有时操有时之具而说于无穷之间忽然无异骐骥之驰过隙也不能说其志意养其寿合者皆非通道者也丘之所言皆吾之所弃也亟去走归无复言之子之道狂狂汲汲诈巧虚伪事也非可以全眞也奚足论哉孔子再拜趋走出门上车执辔三失目芒然无见色若死灰据轼低头不能出气归到鲁东门外适遇柳下季柳下季曰今者阙然数日不见车马有行色得微徃见跖邪孔子仰天而叹曰然柳下季曰跖得无逆汝意若前乎孔子曰然丘所谓无病而自也疾走料虎头编虎须几不免虎口哉郭註此篇寄明因衆之所欲亡而亡之虽王纣可可去也不因衆而独用已虽盗跖不可御也子张问于满苟得曰盍不爲行无行则不信不信则不任不任则不利故观之名计之利而义眞是也若弃名利反之于心则夫士之爲行不可一日不爲乎满苟得曰无耻者富多信者显夫名利之大者几在无耻而信故观之名计之利而信眞是也若弃名利反之于心则夫士之爲行抱其天乎子张曰昔者桀纣贵爲天子富有天下今谓臧聚曰汝行如桀纣则有怍色有不服之心者小人所贱也仲尼墨翟穷爲匹夫今谓宰相曰子行如仲尼墨翟则变容易色称不足者士诚贵也故势爲天子未必贵也穷爲匹夫未必贱也贵贱之分在行之美恶满苟得曰小盗者拘大盗者爲诸侯诸侯之门义士存焉昔者桓公小白杀兄入嫂而管仲爲臣田成子常杀君窃国而孔子受币论则贱之行则下之则是言行之情悖战于胷中也不亦拂乎故书曰孰恶孰美成者爲首不成者爲尾子张曰子不爲行即将䟽戚无伦贵贱无义长幼无序五纪六位将何以爲别乎满苟得曰尧杀长子舜流母弟䟽戚有伦乎汤放桀武王杀纣贵贱有义乎王季爲适嫡周公杀兄长幼有序乎儒者伪辞墨者兼爱五纪六位将有别乎且子正爲名我正爲利名利之实不顺于理不监于道吾日与子讼于无约曰小人狥财君子狥名其所以变其情易其性则异矣乃至于弃其所爲而殉其所不爲则一也故曰无爲小人反殉而天无爲君子从天之理若枉若直相而天极面观四方与时消息若是若非执而圆机独成而意与道徘徊无转而行无成而义将失而所爲无赴而富无狥而成将弃而天比干剖心子胥抉决眼忠之祸也直躬证父尾生溺死信之患也鲍子立干干胜申子不自理廉之害也孔子不见母匡子不见父义之失也此上世之所传下世之所语以爲士者正其言必其行故服其殃离罹其患也郭註此章言尚行则行矫贵士则士伪故行贱士以全其内然后行高而士贵耳无足问于知和曰人卒未有不兴名就利者彼富则人归之归则下之下则贵之夫见下贵者所以长生安体乐意之道也今子独无意焉知不足耶意知而力不能行耶故推正不忘耶知和曰今夫此人以爲与己同时而生同乡而处者以爲夫絶俗过世之士焉是专无主正所以览古今之时是非之分也与俗化世去至重弃至尊以爲其所爲也此其所以论长生安体乐意之道不亦远乎惨怛之疾恬愉之安不监于体憷惕之恐欣欢之喜不监于心知爲爲而不知所以爲是以贵爲天子富有天下而不免于患也无足曰夫富之于人无所不利穷美究势至人之所不得逮圣人之所不能及侠恊人之勇力而以爲威强秉人之知谋以爲明察因人之德以爲贤良非享国而严若君父且夫声色滋味权势之于人心不待学而乐之体不待象而安之夫欲恶避就固不待师此人之性也天下虽非我孰能辞之知和曰知者之爲故动以百姓不违其度是以足而不争无以爲故不求不足故求之争四处而不自以爲贪有余故辞之弃天下而不自以爲廉廉贫之实非以迫外也反监之度势爲天子而不以贵骄人富有天下而不以财戏人计其患虑其反以爲害于性故辞而不受也非以要名誉也尧舜爲帝而雍非仁天下也不以美害生也善卷许由得帝而不受非虚辞让也不以事害己此皆就其利辞其害而天下称贤焉则可以有之彼非以兴名誉也无足曰必持其名苦体絶甘约养以持生则亦久病长阨而不死者也知和曰平爲福有余爲害者物莫不然而财其甚者也今富人耳营钟鼓筦籥之声口嗛于刍豢醪醴之味以感其意遗忘其业可谓乱矣侅碍溺于冯气若负重行而上也可谓苦矣贪财而取慰贪权而取竭静居则溺体泽则冯可谓疾矣爲欲富就利故满若堵耳而不知避且冯而不舍可谓辱矣财积而无用服膺而不舍满心戚醮焦求益而不止可谓忧矣内则疑劫请之贼外则畏寇盗之害内周楼䟽外不敢独行可谓畏矣此六者天下之至害也皆遗忘而不知察及其患至求尽性竭财单以反一日之无故而不可得也故观之名则不见求之利则不得缭了意絶体而争此不亦惑乎郭註此章言知足者常足说劒第三十昔赵文王喜劒劒士夹门而客三千余人日夜相击于前死伤者岁百余人好之不厌如是三年国衰诸侯谋之太子悝患之募左右曰孰能说悦王之意止劒亡者赐之千金左右曰庄子当能太子乃使人以千金奉庄子庄子弗受与使者俱徃见太子曰太子何以教周赐周千金太子曰闻夫子明圣谨奉千金以币从者夫子弗受悝尚何敢言庄子曰闻太子所欲用周者欲絶王之喜好也使臣上说税大王而逆王意下不当太子则身刑而死周尚安所事金乎使臣上说大王下当太子赵国何求而不得也太子曰然吾王所见唯劒士也庄子曰诺周善爲劒太子曰然吾王所见劒士皆蓬头突鬓垂冠曼胡之缨短后之衣瞋目而语难王乃说悦之今夫子必儒服而见王事必大逆庄子曰请治劒服治劒服三日乃见太子太子乃与见王王脱白刃待之庄子入殿门不趋见王不拜王曰子欲何以教寡人使太子先曰臣闻大王喜劒故以劒见王王曰子之劒何能禁制曰臣之劒十步一人千里不留行王大说之曰天下无敌矣庄子曰夫爲劒者示之以虚开之以利后之以发先之以至愿得试之王曰夫子休就舍待命令设戏请夫子王乃校劒士七日死伤者六十余人得五六人使奉劒于殿下乃召庄子曰今日试使士敦劒庄子曰望之久矣王曰夫子所御杖长短何如曰臣之所奉皆可然臣有三劒唯王敬用请先言而后试王曰愿闻三劒曰有天子劒有船而来须眉交白披发揄袂行原以上距陆而止左手据膝右手持颐以听曲终而招子贡子路二人俱对客指孔子曰彼何爲者也子路对曰鲁之君子也客问其族子路对曰族孔氏曰孔氏者何治也子路未应子贡对曰孔氏者性服忠信身行仁义饰礼乐选人伦上以忠于世主下以化于齐民将以利天下此孔氏之所治也又问曰有土之君与子贡曰非也侯王之佐与子贡曰非也客乃笑而还行言曰仁则仁矣恐不免其身苦心劳形以危其眞呜唿远哉其分于道也子贡还报孔子孔子推琴而起曰其圣人与乃下求之至于泽畔方将杖挐而引其船顾见孔子还乡而立孔子反走再拜而进客曰子将何求孔子曰曩者先生有绪言而去丘不肖未知所谓窃待于下风幸闻咳唾之音以卒相丘也客曰嘻甚矣子之好学也孔子再拜而起曰丘少而脩学以至于今六十九岁矣无所得闻至教敢不虚心客曰同类相从同声相应固天之理也吾请释吾之所有而经子之所以子之所以者人事也天子诸侯大夫庶人此四者自王治之美也四者离位而乱莫大焉官治其职人忧其事乃无所陵故田荒室露衣食不足征赋不属烛妻妾不和长少无序庶人之忧也能不胜任官事不治行不清白群下荒怠功美不有爵禄不持大夫之忧也廷无忠臣国家昏乱工技不巧贡职不美春秋后伦不顺天子诸侯之忧也隂阳不和寒暑不时以伤庶物诸侯暴乱擅相攘伐以残民人礼乐不节财用穷匮人伦不饬百姓淫乱天子有司之忧也今子既上无君侯有司之势而下无大臣职事之官而擅饬礼乐选人伦以化齐民不泰多事乎且人有八疵事有四患不可不察也非其事而事之谓之緫莫之顾而进之谓之佞希意道言谓之謟不择是非而言谓之谀好言人之恶谓之䜛析交离亲谓之贼称誉诈伪以败恶人谓之慝不择善否两容颊适偷拔其所欲谓之险此八疵者外以乱人内以伤身君子不友明君不臣所谓四患者好经大事变更易常以挂功名谓之叨专知擅事侵人自用谓之贪见过不更闻谏愈甚谓之狠人同于己则可不同于己虽善不善谓之矜此四患也能去八疵无行四患而始可教已孔子愀然而叹再拜而起曰丘再逐于鲁削迹于卫伐树于宋围于陈蔡丘不知所失而离罹此四谤者何也客悽然变容曰甚矣子之难悟也人有畏影恶迹疾去之走者举足愈数而迹愈多走愈疾而影不离身自以爲尚迟疾走不休絶力而死不知处隂以休影处静以息迹愚亦甚矣子审仁义之间察同异之际观动静之变适受与之度理好恶之情和喜怒之节而几于不免矣谨修而身愼守其眞还以物与人则无所累矣今不修之身而求之人不亦外乎孔子愀然曰请谓何谓眞客曰眞者精诚之至也不精不诚不能动人故强哭者虽悲不哀强怒者虽严不威强亲者虽笑不和眞悲无声而哀眞怒未发而威眞亲未笑而和眞在内者神动于外是所以贵眞也其用于人理也事亲则慈孝事君则忠贞饮酒则懽乐处丧则悲哀忠贞以功爲主饮酒以乐爲主处丧以哀爲主事亲以适爲主功成之美无一其迹矣事亲以适不论所以矣饮酒以乐不选其具矣味处丧以哀无问其礼矣礼者世俗之所爲也眞者所以受于天也自然不可易也故圣人法天贵眞不拘于俗愚者反此不能法天而恤于人不知贵眞禄禄而受变于俗故不足惜哉子之早湛于人伪而晚闻大道也孔子又再拜而起曰今者丘得遇也若天幸然先生不羞而比之服役而身教之敢问舍所在请因受业而卒学大道客曰吾闻之可与徃者与之至于妙道不可与徃者不知其道愼勿与之身乃无咎子勉之吾去子矣吾去子矣乃刺船而去延縁苇间颜渊还车子路授绶孔子不顾将水波之不闻圣意不复登舟子路旁车而问曰由得爲徒久矣未尝见夫子遇人如此其威也万乘之主千乘之君见夫子未尝不分庭降礼夫子犹有倨傲之容今渔父杖挐逆立而夫子仰而瞿然再拜而应得无大甚乎门人皆怪夫子矣渔父岂贤者乎孔子伏轼而叹曰甚矣由之难化也迈于礼义而不逊而朴鄙之心至今未去进吾语汝夫遇长不敬失礼也见贤不尊不仁也彼非至人不能下人下人不诚不得其精故长伤身惜哉不仁之于人也祸莫大焉而由且毁之且道者万物之所由也庶物失之者死得之者生爲事逆之则败顺之则成故道之所在圣人尊之今渔父之于道可谓有矣吾敢不敬乎庄子翼卷之七庄子翼正统道藏三家本八卷续道藏庄子翼卷之八缨四列御寇第三十二列御寇之齐中道而反遇伯昏瞀人伯昏瞀人曰奚方而反曰吾惊焉曰恶乎惊曰吾尝食于十𩝫而五𩝫先馈伯昏瞀人曰若是则汝何爲惊已曰夫内诚不解形谍牒成光以外镇人心使人轻乎贵老而䪡其所患夫𩝫人特爲食羹之货多余之赢其爲利也薄其爲权也轻而犹若是而况于万乘之主乎身劳于国而知尽于事彼将任我以事而效我已功吾是以惊伯昏瞀人曰善哉观乎汝处已人将保汝矣无几何而徃则户外之履满矣伯昏瞀人北面而立敦顿杖蹙之乎颐立有间不言而出賔槟者以告列子列子提履跣而走暨乎门曰先生既来曾不发药乎曰已矣吾固告汝曰人将保汝果保汝矣非汝能使人保汝而汝不能使人无保汝也而焉用之感豫出异也必且有感摇而本才又无谓也与汝游者又莫汝告也彼所小言尽人毒也莫觉莫悟何相孰也巧者劳而知者忧无能者无所求食而遨游汎若不系之舟虚而遨游者也郭註浆谓卖浆之家先馈言其敬已内诚不解则外自矜饰形谍成光举动便辟而成光仪也外鎭人心内实不足以服物也使人轻乎贵老言镇物由乎内实则使人贵老之情笃也䪡患言以美形动物则所患乱生也浆人权轻利薄可无求于人也保汝者苟不遗形则所在见保保者聚守之谓也任平而化则无感无求无感无求乃不相保先物施惠惠不因彼豫出则异也必将有感则与本性动也细巧入人爲小言夫无其能者唯圣人耳过此以下至于昆虫未有自忘其能而任衆人者也郑人缓也呻吟裘氏之地祗支三年而缓爲儒河润九里泽及三族使其弟墨儒墨相与辩其父助翟十年而缓自杀其父梦之曰使而子爲墨者予也阖胡尝视其良既爲秋相之实矣夫造物者之报人也不报其人而报其人之天彼故使彼夫人以己爲有以异于人以贱其亲齐人之井饮者相捽卒也故曰今之世皆缓也自是有德者以不如也而况有道者乎古者谓之遁天之刑郭註呻吟吟咏之谓祗适也翟缓弟名缓怨其父之助弟故感激自杀死而见梦其己既能自化爲儒又化弟令墨弟由己化而不能顺己己以良师而便怨死精诚之至故爲秋柏之实夫造物以下庄子辞也积习之功爲报报其性不报其爲也然则习学之功成性而已岂爲之哉彼有彼性故使习彼缓自美其儒谓己有积学之功不知其性之自然也夫有功以贱物者不避其亲也无其身以平性者贵贱不失其伦也穿井所以通泉吟咏所以通性无泉则无所穿无性则无所咏世皆忘其泉性之自然徒识穿井之末功因欲矜而有之不亦妄乎观缓之谬以爲学父故能任其自尔而知故无爲乎其间也乃自然之能以爲己功者逃天者也故刑戮及之圣人安其所安不安其所不安衆人安其所不安不安其所安郭註圣人无安无不安顺百姓之心也所安相与异所以爲衆人也庄子曰知道易勿言难知而不言所以之天也知而言之所以之人也古之人天而不人郭註知虽落天地未尝开言以引物也应其至分而已朱泙平漫学屠龙于支离益单千金之家三年技成而无所用其巧郭註事在于适无贵远功圣人以必不必故无兵衆人以不必必之故多兵顺于兵故行有求兵恃之则亡郭註理虽必然犹不必之斯至顺矣兵其安有理虽未必抑而必之各必所见则乖逆生物各顺性则足足则无求矣不得已而用兵以恬淡爲上者未之亡也笔乘兵非戈矛之谓喜怒之战于胷中者是也庚桑子曰怀恚未发兵也岂止锋镝之惨而已小夫之知不离苞苴竿牍敝精神乎蹇浅而欲兼济道导物太一形虚若是者迷惑于宇宙形累不知大初彼至人者归精神乎无始而甘冥乎无何有之乡水流乎无形发泄乎太清悲哉乎汝爲知在毫毛而不知大宁郭註苞直以遗竿牍以问遗问之具小知所狥也昏于小务所得者浅而欲兼济道物经虚涉远志大神敝形爲之累则迷惑而失致矣是以至人泊然无爲而任其天行也爲知所得者细任性大宁而至也宋人有曹商者爲宋王使秦其徃也得车数乘王说悦之益车百乘反于宋见庄子曰夫处穷闾阨临巷困窘织屦藁项黄馘国者商之所短也一寤万乘之主而从车百乘者商之所长也庄子曰秦王有病召医破痈溃痤者得车一乘矢痔者得车五乘所治愈下得车愈多子岂治其痔邪何得车之多也子行矣郭註夫事下然后功高功高然后禄重故高远恬淡者遗荣也鲁哀公问于颜阖曰吾以仲尼爲贞干国其有瘳乎曰殆哉圾乎仲尼方且饰羽而画从事华辞以支爲㫖忍性以视民而不知不信受乎心宰乎神夫何足以上民彼宜汝与余予颐与误而可矣今使民离实学伪非所以视民也爲后世虑不若休之难治也施于人而不忘非天布也商贾不齿虽以事齿之神者弗齿爲外刑者金与木也爲内刑者动与过也宵人之离罗外刑者金木讯之离内刑者隂阳食之夫免乎外内之刑者唯眞人能之郭註圾危也夫至人以民静爲安今一爲贞干则遗高迹于万世令饰竞于仁义而雕画其毛彩百姓既危至人亦无以爲安也凡言方且皆谓后世从事饰画非任眞也从事华词以支爲㫖言将令后世之从事者无实而意趣横出也后世人君将慕仲尼之遐轨而遂忍性自矫伪以临民上下相习遂不自知也今以上民则后世百姓非直外形从之而已乃以心神受而用之不复自得于心中也彼百姓也汝哀公也彼与女各自有所宜相效则失眞此即令之见验也予颐言效彼非所以养己误而可言正不可也爲后世虑明不谓当时也治之则伪故圣人不治布而识之非刍狗万物也商贾不齿况士君子乎要能施惠故于事不得不齿以其不忘故心神忽之此百姓之大情也金谓刀锯斧钺木谓捶楚桎梏静而当则内外无刑不由明坦之涂者谓之宵人动而过分则性气伤于内金木讯于外自非眞人未有能止其分者也孔子曰凡人心险于山川难于知天天犹有春秋冬夏旦暮之期人者厚貌深情故有貌愿而益有长若不肖有顺獧狷而达有坚而缦有缓而釬旱故其就义若渴者其去义若热故君子远使之而观其忠近使之而观其敬烦使之而观其能卒猝然问焉而观其知急与之期而观其信委之以财而观其仁告之以危而观其节醉之以酒而观其则杂之以处而观其色九征至不肖人得矣郭註险于山川至去义若热言人情貌之反有如此者夫君子易观不肖难明然视其所以观其所由察其所安搜之有涂亦可知也正考父一命而伛再命而偻三命而府循墻而走孰敢不轨如而夫者一命而吕鉅再命而于车上儛三命而名诸父孰恊唐许贼莫大乎德有心而心有睫及其有睫也而内视内视而败矣凶德有五中德爲首何谓中德中德也者有以自好也而吡其所不爲者也穷有八极达有三必形有六府美髯长大壮丽勇敢八者俱过人也因以是穷縁循偃佒鞅困畏不若人三者俱通达知慧外通勇动多怨仁义多责达生之情者傀达于知者肖达大命者随达小命者遭郭註敦敢不轨言不敢以不轨之事侮之也而夫谓凡夫唐谓尧许谓由言而夫与考父谁同于唐许之事也有心爲德非眞德也眞德者忽然自得而不知所以得也率心爲德犹之可耳役心于眉睫之间则伪已甚矣乃欲探射幽隐以深爲事则心与事俱败矣吡訾也夫自是而非彼则攻之者非一故爲凶首若中无自好之情则恣万物之所是所是各不自失则天下皆思奉之矣穷谓穷于受役天下未尝穷于所短而常以所长自困縁循仗物而行者也偃佒不能俯执者也困畏怯弱者也此三者既不以事见任乃将接佐之故必达也智慧外通言通外则以无涯伤其内也勇动多怨言怯而静乃厚其身也仁义者天下皆望其爱爱则有不周矣故多责傀然大悟解之貌肖释散也随者泯然与化俱也遭者每在节上住乃悟也笔乘文子曰道有知则乱德有心则险心有眼则眩何者有眼必有见学道者每患于无见而不知见爲德之贼也释氏所说五种眼唯天眼肉眼在面慧法佛眼皆在心彼心眼者德之成此心眼者德之败知其所以败则知其所以成无二理也煞则达于知者非眼乎而何以言肖曰老子不云乎夫道太似不肖若肖久矣其细人有见宋王者钖车十乘以其十乘骄穉治庄子庄子曰河上有家贫恃纬萧而食者其子没于渊得千金之珠其父谓其子曰取石来鍜断之夫千金之珠必在九重之渊而骊龙颔下子能得珠者必遭其睡也使骊龙而寤子尚奚微之有哉今宋国之深非直九重之渊也宋王之勐非直骊龙也子能得车者必遭其睡也使宋王而寤子爲䪡粉夫郭註夫取富贵者必顺乎民望也若挟竒说乘天衢以婴人主之心者明君之所不受也故如有所誉必有所试于斯民不违佥曰举之以合万夫之圣者此三代之所以直道而行之也聘于庄子庄子应其使曰子见夫牺牛乎衣以文绣食以刍菽及其牵而入于太庙虽欲爲孤犊其可得乎郭註乐生者畏牺而辞聘髑髅闻生而矉蹙此死生之情异而各自当也庄子将死弟子欲厚葬之庄子曰吾以天地爲棺椁日月爲连璧星辰爲珠玑万物爲赍资送吾葬具岂不备邪何以加此弟子曰吾恐乌鸢之食夫子也庄子曰在上爲乌鸢食在下爲蝼蚁食夺彼与此何其偏也以不平平其平也不平以不征征其征也不征明者唯爲之使神者征之夫明之不胜神也久矣而愚者恃其所见入于人其功外也不亦悲乎郭註以一家之平平万物未若任万物之自平也征应也不因万物之自应而欲以其所见应之则必有不合矣夫执其所见受使多矣安能使物哉惟任神然后能至顺故无徃不应也明之所及不过于形骸至顺则无远近幽深皆各自得故用发于彼而功藏于物若恃其所见执其自是虽欲入人其功外也天下第三十三天下之治方术者多矣皆以其有爲不可加矣古之所谓道术者果恶乎在曰无乎不在曰神何由降明何由出圣有所生王有所成皆原于一不离于宗谓之天人不离于精谓之神人不离于眞谓之至人以天爲宗以德爲本以道爲门兆于变化谓之圣人以仁爲恩以义爲理以礼爲行以乐爲和薰然慈仁谓之君子以法爲分以名爲表以参爲验以稽爲决其数一二三四是也百官以此相齿以事爲常以衣食爲主蕃息畜藏老弱孤寡爲意皆有以养民之理也古之人其备乎配神明醇天地育万物和天下泽及百姓明于本数系于末度六通四辟辟大小精粗其运无乎不在其明而在数度者旧法世传之史尚多有之其在于诗书礼乐者邹鲁之士缙绅先生多能明之诗以道志书以道事礼以道行乐以道和易以道隂阳春秋以道名分其数散于天下而设于中国者百家之学时或称而道之天下大乱贤圣不明道德不一天下多得一察焉以自好譬如耳目鼻口皆有所明不能相通犹百家衆技也皆有所长时有所用虽然不该不徧一曲之士也判天地之美析万物之理察古人之全寡能备于天地之美称神明之容是故内圣外王之道闇而不明郁而不发天下之人各爲其所欲焉以自爲方悲夫百家徃而不反必不合矣后世之学者不幸不见天地之纯古人之大体道术将爲天下裂郭註爲其所有爲则眞爲也爲其眞爲则无伪矣又何加焉神明由事感而后降出使物各归其根抱一而已无饰于外斯圣王所以生成也天神至圣凡此四名一人耳所自言之异也仁义礼乐又四名之粗迹而贤人君子之所服膺也其名法参稽以下民之理也民理既然故圣贤不逆古之人即向之四名也本数明故末不离无乎不在所以爲备也其在数度而可明者虽多有之已䟽外也邹鲁缙绅能明其迹耳岂所以迹哉六经既散百家之学皆道古人之陈迹耳尚复不能常称天下大乱用其迹而无统故也圣贤不明其迹又未易明也道德不一百家穿凿也天下多得一各信偏见而不能都举也夫圣人统百姓之大情而因爲之制故百姓寄情于所统而自忘其好恶故与一世而得淡漠焉乱则反之人恣其近好家用典法故国异政家殊俗也所长不同不得常用不该不徧故未足备任也各用其一曲故析判天地万物之理全人难遇故闇郁圣王之道大体者各归根抱一则天地之纯也裂分离也道术流弊遂各奋其方或以主物则物离性以从其上而性命䘮矣不侈于后世不靡于万物不晖于数度以绳墨自矫而备世之急古之道术有在于是者墨翟禽滑骨釐闻其风而说悦之爲之大过已之大循作爲非乐命之曰节用生不歌死无服墨子汜爱兼利而非鬭其道不怒又好学而愽不异不与先王同毁古之礼乐黄帝有咸池尧有大章舜有大韶禹有大夏汤有大濩文王有辟璧雍之乐武王周公作武古之丧礼贵贱有仪上下有等天子棺椁七重诸侯五重大夫三重士再重今墨子独生不歌死不服桐棺三寸而无椁以爲法式以此教人恐不爱人以此自行固不爱己未败墨子道虽然歌而非歌哭而非哭乐而非乐是果类乎其生也勤其死也薄其道大觳恪使人忧使人悲其行难爲也恐其不可以爲圣人之道反天下之心天下不堪墨子虽独能任奈天下何离于天下其去王也远矣墨子称道曰昔者禹之湮洪水决江河而通四夷九州也名山三百支川三千小者无数禹亲自操橐梠而九鸠杂天下之川腓无胈拔胫无毛沐甚风栉疾雨置万国禹大圣也而形劳天下也如此使后世之墨者多以裘褐爲衣以跂硚爲服日夜不休以自苦爲极曰不能如此非禹之道也不足爲墨相里勤之弟子五侯之徒南方之墨者苦获已齿邓陵子之属俱诵墨经而倍谲不同相谓别墨以坚白同异之辩相訾以觭偶不仵之辞相应以巨子爲圣人皆愿爲之尸冀得爲其后世至今不决墨翟禽滑釐之意则是其行则非也将使后世之墨者必自苦以腓无胈胫无毛相进而已矣乱之上也治之下也虽然墨子眞天下之好也将求之不得也虽枯藁不舍也才士也夫郭註勤俭则瘁故不晖也矫厉也勤俭则财有余而急有备大过大顺不复度衆所能也物不足则鬭令百姓勤俭有余故以鬭爲非不怒言但自刻也既自以爲是则欲令万物皆同乎己故愽而不异不与先王同者先王则恣其群异然后同焉皆得而不知所以得也毁古礼乐嫌其侈靡物皆以任力称情爲爱今以勤俭爲法而爲之大过虽欲饶天下更非所以爲爱也未败墨道但非道德虽独成墨而不类万物之情故曰是果类乎觳无润也不可爲圣人之道者言圣道悦以使民民得性之所乐则悦悦则天下无难矣夫王者必合天下之欢心而与物俱徃故离于天下者去王远也墨子徒见禹之形劳耳未覩其性之适也以自苦爲极谓自苦爲尽理之法也非其时而守其道所以爲墨各守所见则所在无通故于墨之中又相与别也巨子者能辩其所是以成其行者也尸主也爲其后世欲系巨子之业也意在不侈靡而备世急所以爲是爲之太过故非也乱莫大于逆物而伤性故爲乱之上任衆适性𡈽乜今墨反之故爲治之下爲其眞好故圣贤不逆也但不可以教人求之不得谓无辈也枯藁不舍所以爲眞好也才士也夫非其德者也不累于俗不饰于物不苟于人不忮于衆愿天下之安宁以活民命人我之养毕足而止以此白心古之道术有在于是者宋钘刑尹文闻其风而悦之作爲华山之冠以自表接万物以别宥爲始语心之容命之曰心之行以胹合驩以调海内请欲置之以爲主见侮不辱救民之斗禁攻寝兵救世之战以此周行天下上说税下教虽天下不取强聒而不舍者也故曰上下见厌而强见也虽然其爲人太多其自爲太少曰请欲固置五升之饭足矣先生恐不得饱弟子虽饥不忘天下日夜不休曰我必得活哉图傲乎救世之士哉曰君子不爲苛察不以身假物以爲无益于天下者明之不如己也以禁攻寝兵爲外以情欲寡浅爲内其大小精粗其行适至是而止郭註忮逆也毕足而止不敢望有余也华山上下均平别宥万物不欲令相犯错也强以其道胹令合调今和二子请得若此者立以爲物主也见侮不辱以活民爲急也救斗寝兵所谓胹调也虽天下不取强聒而不舍胹调之理然也见厌强见所谓不辱也不因其自化而强慰之则其功太重也固置五升之饭斯明自爲太少也我必得活哉谓民亦当报己也图傲挥斥高大之貌不爲苛察务宽恕也不以身假物必自出其力也无益于天下者己之所以爲救世之士也其行适至是而止未能经虚涉旷也公而不党易异而无私决然无主趣物而不两不顾于虑不谋于知于物无择与之俱徃古之道术有在于是者彭蒙田骈愼到闻其风而悦之齐万物以爲首曰天能覆之而不能载之地能载之而不能覆之大道能包之而不能辩之知万物皆有所可有所不可故曰选则不徧教则不至道则无遗者矣是故愼到弃知去已而縁不得已冷零汰于物以爲道理曰知不知将薄知而后邻伤之者也謑髁无任而笑天下之尚贤也纵脱无行而非天下之大圣椎追拍輐断与物宛转舍是与非苟可以免不师知虑不知前后魏危然而已矣推而后行曳而后徃若飘风之还若羽之旋若磨石之隧全而无非动静无过未尝有罪是何故夫无知之物无建己之患无用知之累动静不离于理是以终身无誉故曰至于若无知之物而已无用贤圣夫块不失道豪杰相与笑之曰愼到之道非生人之行而至死人之理适得怪焉田骈亦然学于彭蒙得不教焉彭蒙之师曰古之道人至于莫之是莫之非而己矣其风窢阒然恶可而言常反人不聚观而不免于魭輐断其所谓道非道而所言之韪不免于非彭蒙田骈愼到不知道虽然槩乎皆尝有闻者也郭註决然无主各自任也物得所趣故一而不两选则不徧都用乃周也教则不至任其性乃至也冷汏犹听放也其知力浅不知任其自然故薄之而又邻伤焉謑髁无任言不当眞任而任夫衆人衆人各自能则无爲横复尚贤也非大圣者欲坏其迹使物不殉也法家虽妙犹有椎故未泯合不能知是之与非前之与后䁕目恣性苟免当特之患耳魏然任性独立也推曳而行縁于不得已也患生于誉誉生于有建唯圣人然后能去知与故循天之理故愚知处宜贵贱当位贤不肖袭情而云无用贤圣所以爲不知道也块不失道欲令去知如土块也夫去知任性然后神明洞照所以爲贤圣而云块不失道人若士块非死而何豪杰所以笑也未合至道故爲诡怪得不教谓得自任之道也莫之是非所谓齐万物以爲首也窢然逆风所动之声反人不见观不顺民望也魭断无圭角也韪是也道无不在而云块不失道所以爲不知槩尝有闻言不至也以本爲精以物爲粗以有积爲不足澹然独与神明居古之道术有在于是者关尹老聃闻其风而悦之建之以常无有主之以太一以濡弱谦下爲表以空虚不毁万物爲实关尹曰在己无居形物自着其动若水其静若镜其应若响芴忽乎若亡寂乎若清同焉者和得焉者失未尝先人而尝随人老聃曰知其雄守其雌爲天下谿知其白守其辱爲天下谷人皆取先己独取后曰受天下之垢人皆取实己独取虚无藏也故有余岿然而有余其行身也徐而不费无爲也而笑巧人皆求福己独曲全曰苟免于咎以深爲根以约爲纪曰坚则毁矣锐则挫矣常宽容于物不削于人可谓至极关尹老聃乎古之愽大眞人哉郭註有积爲不足寄之天下乃有余也无有何所能建建之以常无有明有物之自建也自天地以及羣物皆各自得而不兼他饰斯非主之以太一邪在己无居者物来则应应而不藏故功随物去也形物自着者不自是而委万物故物形各自彰着也其应若响者常无情也得焉者失言常全者不知所得也物各自守其分则静默而己无雄白也夫雄白者非尚胜自显邪尚胜自显岂非逐知过分以殆其生邪故古人不随无涯之知守其分内而已故其性全其性全然后能及夭下能及天下然后归之如谿谷也不与万物争锋然后夭下乐推而不厌故后其身也雌辱后下之类皆物之所谓垢也取实者唯知有之以爲利未知无之以爲用取虚者守沖泊以待羣实也无藏有余者付万物使各自守故不患其少也岿然独立自足之谓徐而不费者因民所利而行之随四时而成之常与道理俱故无疾无费也巧者有爲以伤神器之自成故无爲者因其自生任其自成万物各得自爲蜘蛛犹能结网则人人自有所能矣无贵于工倕也委顺至理则常全故无求而福自足随物故物不得咎理根爲太初之极不可谓之浅也以约爲纪去泰甚也夫至顺则虽金石无坚也迕逆则虽水气无耎也顺全逆毁斯正理也进躁无涯爲锐各守其分则自容有余不削于人全其性也芴寞无形变化无常死与生与天地并与神明徃与芒乎何之忽乎何适万物毕罗莫足以归古之道术有在于是者庄周闻其风而悦之以谬悠之说荒唐之言无端崖之辞时恣纵而不傥不以觭见之也以天下爲沈浊不可与庄语以巵言爲曼衍以重言爲眞以寓言爲广独与天地精神徃来而不敖倪于万物不谴是非以与世俗处其书虽瓌璋而连犿无伤也其辞虽参差而諔诡可观彼其充实不可以己上与造物者游而下与外死生无终始者爲友其于本也弘大而辟深闳而肆其于宗也可谓稠调适而上遂矣虽然其应于化而解于物也其理不竭其来不蜕芒乎昧乎未之尽者郭註无形无常随物也死与生与任化也何之何适无意趣也物莫足归都任置也时恣纵而不傥不急欲使物见其意也沈浊者累于形名以庄语爲狂而不信故不语也巵言重言寓言俱通至理正当万物之性命也不谴是非已无是非故恣物而行也形羣于物故与俗处还与物合故无伤也不唯应当世之务故参差充实不可已多所有也庄子通以平意说己与说他人无异也案其辞明其汪汪然禹拜冒言亦何嫌乎此也惠施多方其书五车其道舛驳其言也不中厤历物之意曰至大无外谓之大一至小无内谓之小一无厚不可积也其大千里天与地卑山与泽平日方中方睨物方生方死大同而与小同异此之谓小同异万物毕同毕异此之谓大同异南方无穷而有穷今日适越而昔来连环可解也我知天下之中央燕之北越之南是也汎爱万物天地一体也惠施以此爲大观于天下而晓辩者天下之辩者相与乐之卵有毛鸡三足郢有天下犬可以爲羊马有卵丁子有尾火不热山出口轮不蹍地目不见指不至至不絶龟长于蛇矩不方规不可以爲圆凿不围枘飞鸟之景未尝动也镞矢之疾而有不行不止之时狗非犬黄马骊牛三白狗黑孤驹未尝有母一尺之棰日取其半万世不竭辩者以此与惠施相应终身无穷桓团公孙龙辩者之徒饰人之心易人之意能胜人之口不能服人之心辩者之囿也惠施日以其知与人之辩特与天下之辩者爲怪此其柢也然惠施之口淡自以爲最贤曰天地其壮乎施存雄而无术南方有倚畸人焉曰黄缭问天地所以不坠不陷风雨雷霆之故惠施不辞而应不虑而对徧爲万物说说而不休多而无已犹以爲寡益之以怪以反人爲实而欲以胜人爲名是以举衆不适也弱于德强于物其涂隩矣由天地之道观惠施之能其犹一蚉一之劳者也其于物也何庸夫充一尚可曰愈贵道几矣惠施不能以此自宁散于万物而不厌卒以善辩爲名惜乎惠施之才骀荡而不得逐万物而不反是穷响以声形与影竞走也悲夫笔乘自惠施多方以下与列子载公孙龙诳魏王之语絶相类解者多属臆说范无隐与其门人尝论此云恢怩憰怪道通爲一存而勿论可也何者此本非南华语是其所辟舛驳不中之言恶用解爲虽然凡庄生之所述岂特墨翟禽滑釐以来爲近于道即惠施之言亦有似焉者也刘辰翁所谓唯爱之故病之而不知者以爲疾也毁人以自全也非庄子也大明万历三十五年岁次丁未上元吉旦正一嗣教凝诚志道阐玄弘教大眞人掌天下道教事张国祥奉㫖校梓庄子翼卷之八