龟巢藁龟巢藁序龟巢藁序毗陵谢先生昔避地吴淞之上余适目燕至吴予友涿郡刘子南氏甞道先生姓名学行之懿予愿见而未暇焉后十年识先生之仲子林于崑山则先生已归隠于毘陵矣又十年娄东袁子英氏以先生年八十邀余赋为先生寿継又告曰先生之门人王着集先生之诗镌诸梓徴余文叙卷端子辞以未识先生又未尝閲先生之诗集何敢率尔从命且何能賛一辞于其间㦲予言又岂足为先生轩轻哉然子南既称先生于前子英复颂先生于后况尝与先生之子林连床累日观其从容诗礼秀㧞儒林则先生之言行可知已传曰不知其人视其友不知其父视其子又奚必识先生之靣诵先生之诗哉尝闻先生之为人耿介尚节义与世寡合其为诗也非有関于风化者不为非有得于性情之正者不能也惜先生不少试其才于时肥遯终身焉先生有辨惑四卷行于世皆发先儒所未发其于后学岂小𥙷哉予姑述所闻者知此先生名应芳字子兰号龟巢云时洪武十二年岁已未七月既望前浙江儒学副提举豊城始豊山人余诠叙龟巢藁序文章与时高下昔人有是言也有能处忧患颠沛之中不为外物之所摇夺形于言辞无戚廹愤懑之病有异于昔人之言者惟君子为能之吾于子兰先生之文见之矣先生蚤有后誉尝为李晋仲俞用中诸公所知生平重然诺勇于敢为䌷绎经史作为文章咸有根柢与人论辨舋舋不少休在郷里时请𣸪邹忠公墓寓吴中又请作頋元公庙世俗憷乎异端而説先生因取经传之言作辨惑编以警之其襟度磊落识见雅正寔为士林所推重洪武十年冬先生之子林以郡府所举至京师先生以书谂熊曰兰有旧作学子王着欲板刻之乃为类叙以从其请子其序之庶不为酱蒙矣曩先生避兵时虽漂揺逆旅中所至人钦其徳望延致恐后巢室松江之傍讲授之余以诗酒自娱熊托交十五六年一时倡和若杨维桢亷夫倪瓉元镇頋瑛仲英俯仰之间沦兹泉壌先生年踰八十归隐横山寔为后进之所景慕其所着述有不期于传而自传者矣吾友中书舍人闽人张至道评先生之诗雅正纯洁法度整严可与傅与厉相伯仲识者以为名言熊窃观先生养之厚气之充言行卓卓如此盖喜闻而楽道之者因以冠之萹端先生姓谢氏自号龟巢老人故名其集为龟巢文藁云范阳卢熊序龟巢藁目録龟巢藁𥙷遗目録岁除前一夕寓姑苏与友人卞于珍守岁遣兴和许君善韵老病已酉夏四月东维子来访以其过崑山诗见示且邀予及卢公武殷孝章和之崑山辛彬甫元夕前旅次岑寂作诗懐之捄弊祭胡子明文龟巢藁补遗龟巢藁𥙷遗岁除前一夕寓姑苏与友人卞于珍守岁姑苏城外小湖邉寂寞僧房借榻眠诗藁冩成丁邜集暦头检尽甲辰年中原喋血人争地南国啼饥水拍天起坐夜深如守岁屋山风雪打寒氊遣兴和许君善韵马图莫怪出河迟丗事方如理乱丝莲叶有巢龟已老竹花无实凤仍饥篱邉艇子供垂钓林下樵童许着棋苜蓿一三丈日老妻晨起案齐眉老病干坤如许大老病此江滨无酒可留客青山应咲人幅巾方竹杖青草落花茵卖得长门赋相如未是贫已酉夏四月东维子来访以其过崑山诗见示且邀予及卢公武殷孝章和之酒湿宫𫀆逸兴多鐡龙吟啸舞蛟鼍一江星月光摇动八极风云气盪摩诗史屡书新甲子草庐还是旧烟萝系舡秦柱山前栁邀我吴趋和郢歌崑山辛彬甫元夕前旅次岑寂作诗懐之鲁鱼一洗版圗编径着麻鞋送上天七里八冈风雨夜谁家灯火对愁眠捄弊世俗以浮图治䘮以先正斥之盖欲行古䘮礼终事亲之孝而厚风俗也比年以来或者吝扵财而薄于亲者泛然以文公家礼借口䘮礼不行佛事不作视骨肉至亲之死如涂人然棺圹之外余皆无之不孝不慈伤风败俗至如俗礼以饮食待执绋之人亦斳而不爲亲戚非之乡里讥之有愧乎设无碍斋者多矣甞观佛事之作虽非正道亦彷彿古今祭祀之仪然香点烛犹欝鬯庭燎之用也䟽文陈白犹祝辞也斋厨供馔犹笾豆簠簋也楮钱楮币犹玄纁圭璧也葬之日以旛幢代铭旌以鼓钹导輀车亦皆敬吾亲而送之也然则鄊俗之人䘮礼既不䏻行而䏻为此者亦可以寓孝慈之心表哀戚之意也呜唿今薄俗一毛不㧞二者俱废吾恐转相倣效习以成风将胥为獍之属是故不得已而言佛事之用如前所云𥘉非舍正道崇异端而忘古先圣贤之名教也吾家子孙当先警省知言君子冝以情恕洪武二十年秋七月龟巢老人言祭胡子明文扵乎逸翁生长越杭以医䆠逰䑓阁蜚英晚罹世变戈㦸抢攘挈家海壖晦迹韬光子未识公结交令郎觝斥妖妄气节激昂既见叔夜穆如春阳时方艰虞纷然虎狼诲言谆谆戒慎周防吾其服膺如龟六藏岁时徃来鸡黍范张公年已髙神气益昌髪黟颜童饮可百觞兴致酣适庭视八荒词多滑稽歌或慨慷以公逹观物累俱忘盖亦有子动合义方福善自天家有余庆娄渉畏途竟为康荘予甞比之珠玉琳琅父执遇我我恶敢当所贵相知心腹肾肠公视吾児剪拂揄扬将玉其成取寸之长通家之好几二十霜洪武已酉我归扵常赠言孔嘉且贻篚筐心亲迹疏烟水相望前年莫秋过公豁堂三宿不寐情话连床延致画史为貌不飏复命其子拏舟送将别来両秋懐思弗忘𥘉冬病余孤卧若僵寄书言懐并书数行岁聿云暮嗣音渺茫雪洲之报乃谓公亡淞隂石川悲风白杨命林徃奠老涙其滂龟巢藁龟巢藁卷之一龟巢藁卷之一赋类弔豫让赋予读史迁刺客传闵豫让亦厠于荆轲之列也故作赋以弔之嗟忠臣与义士兮何正气之烈烈匪死生而抑志兮岂存亡以改节仰豫子之炳炳兮复故主之所雠感知己以灭身兮虽九死其何尤欲潜名以匿姓兮乃絶踪而灭迹爰漆身而吞炭兮虽家人而不识前诈刑以涂厠兮后伏桥而褰衣虽匕首之不利兮惟赵孟之不忘彼友不谅厥志兮哀其生之自苦曰汝才而臣之兮必近幸而释汝计何逞而不行兮欲何求而不遂胡戕形以毁质兮乃前䟦而后疐伊贤哲之确志兮固始终而不渝既指生以爲誓兮肯中道而攺途身虽朽而无怨兮义不可以暂离声虽喑而不頋兮行不可以少亏信所爲之孔艰兮忘所谋之不长将愧人臣之不忠兮遑恤予身之见伤茍委质而求杀兮乃吾心之已贰仇不足以报赵兮徳不信于酬志念智氏之知己兮廼国士而遇予忽反君以事雠兮殆犬豕之弗如嗟夫子之言行兮与日月而争光遡千载之辽辽兮纷郁郁其遗芳何太史之不可考信兮列彼名于刺客夫岂碌碌之燕荆兮岂区区之轵聂士有沽誉而作善兮有邀利以行义茍有为而为之兮虽似真而寔伪彼知瑶之既殱兮及智宗之既夷夫子之身无所託兮夫子之心为可知乃抗节而効死兮岂攘名而踏利彼太史之载笔兮胡不彰而反盖自古孰不有死兮贵委命之得所谅夫子非匹夫之勇兮宜君子之所与虽笑貎之不可得兮气凛凛其犹生抚遗史而歌吊兮表夫子之忠贞乱曰松柏之刚有时折兮金石之坚有时裂兮维忠惟义効斯竭兮匪頋匪虑终吾节兮烈烈豫子勇且决兮获正而毙复何説兮不有君子畴发越兮千古万古祗刺客兮复赋隂阳消长之理无徃不返盖一阖而一辟者也夫斡流推旋无端无始此天道之所以立也当其玉衡建子金钟调律而㣲阳之脉已騐葭灰于缇室也夫剥穷上而反下则其象已具于食硕果之不食而七日之始旋盖其几动于日至之日也吾尝观雷在地中之象而得其説夫雷阳也地阴也壮阴闭于九野而潜阳昭于穷泉则造化之至理生生而不息者也且万物既老于坤而萌芽于复盖惧春生之不蕃故以飬以藏之甚宻也然必自掩身而斋戒禁嗜慾于声色于以待阴阳之初定存万感于一寂也况乎无疾无咎而利有攸徃寔幸圣人幸君子之道长于是乎阳扶而阴抑者也然则复其见天地之心㣲至诚者亦孰得而识也且天地理之复固有其常而人心之复亦不可逆故夫悪极必善乱极必宁柔极必刚晦极必明盖以天生斯人灵于万物者也若夫迷而未逺乃能遄返则若醉而得醒梦之得觉譬如夜气之清不受乎旦昼之牿也信能获其萌于隐㣲之际则朝干夕惕以全君子修身之大节也凛乎其频复之厉裕乎其休复之吉也卓乎其独复之勇厚乎其敦复之实也赧乎其迷复之凶必自强而不自孽者也夫惟颜子其殆庶㡬因从事于克复而得善则服膺而弗失者也盖其明以察几刚以致决故优优乎入圣人之室也彼圣此愚均是人耳増予心之恧也君子则齐其心而不敢放则善端绵绵而不絶也然则欲遏人欲而反天理亦唯谨独之念而几㣲之不忽也斥鷃赋维二气之妙凝播庶类于羣生嗟斥鷃之至微亦禀气而载形其薄质之轻儇无华采之焕明味不登于鼎姐羽不用于旗旌既无虞于罘网又何虑于弋矰于是庭除之际藩篱之下匪乗而游繄匹而䖏决然而跃跄然而起物莫能害乐得其所匪荣菑繄匪薄榛莽茍可投迹鼓翼斯举匪陋麻菽匪羡稷黍茍可充食俯沬斯取夫其委命而足顺理而安欲无所纵乐无所盘不用贿而致焚不藏珍以取患不饰身以贾祸不懐音而见残静若守而有待动若倦而知还虽形㣲而䖏僻任此生之自然彼其鲁鸡之闘胡鹰之势介距在身绦旋在体鹦鹉能言而入笼孔雀饰外而受制或产絶垠或生遐裔伤伉俪之相违哀母子之偕逝纵侥存而倖免亦貌惨而容悴岂非形色之瓌材质之伟为世所用为人所贵谅䖏身之不智终有累于斯世且夫沧溟之鹏醢瓮之鸡均一天地复奚累为万品一区要与之齐维兹斥鷃亦适其宜何重何轻何髙何卑小夫之辨又焉能知大人逹观夫复奚疑承露盘赋粤古汉武干龙御天身都富贵心慕神仙动出尘之遐想访妙道之真传觊长生而乆视与松乔而相后先也尔乃气类翕从精神感召秘方毕进至人胥造授异术之玄机论延年之至宝匪玉其芝匪瑶其草采干坤之精爽庶可臻于夀考于是烹蜀道之羙铜襍丽水之良金既嘘霆而煽电亦穴阳而治阴筑柏梁之崇台卓天表而嵚崟谅弥髙而弥峻非可计于丈寻观其矻若云峯壮如砥柱表断鳌以立极县骧龙而行雨窃造化之工巧有鬼神之呵䕶尔乃抗以仙掌冐以金盘诧飈轮之闪闪惊圜规之桓桓骋怪诞于羣姓驰雄伟于千官至人进曰奇功既成吾事巳济愿举玉趾临幸其地于是天子乃潄正阳含朝霞屏万㡬之思虑絶九重之纷华迨夫夜澹气冲云销月皓㴻灵湑于重霄降鲜英于清灏泫泫如饴霏霏如膏不頼乎金丹之錬不屑乎玄霜之捣盖自然之嘉瑞真可以后天而不老遂乃屑蜚璚和溥珠灵腋饮麄秽除神浆未拟醴泉焉如却五味以谢六尘又奚啻石髓之醍醐也既而形超埃壒体若羽翼趋火不焦沉渊不濡浩兮如御寇之御风栩兮如蒙荘之化蝶盖夙昔之愿以遂而求仙之能事毕矣嗟乎吾观汉武惑于方士既受诬于文成复见欺于五利信荒唐之邪説殆无异于嬴政之世彼其内嗜声色外穷甲兵任贪天而黩货用酷吏而滛刑恣盘逰而无度极土木之经营朝苦心而焦思夕疲神而精纵飞仙之有药复何可以长生观其建元𥘉政赫赫明明罢黜百氏表章六经弥纶治道网罗羣英信一代之英主能持盈而守成使其慎厥始终进乎诚明不玩于物不恣于情泊乎其无为澹乎其太清则不必餐玉瀣擢金英䖏方壶登蓬瀛自可以保真而养静享无疆之遐龄是故至圣无欲存顺没寕使汉武欲效唐虞之治胡不刻斯盘于九字之汤铭御寒赋有北邻客访于南隣主人曰四序相催暑徃寒来天时既变人事亦攺风霜髙㓗氷雪皑皑敢问诸子将何以御之哉主人对曰吾用吾计卿用卿䇿请子先陈吾为子説客曰雄楼杰阁㴱闺邃房绮不启画阁𥘉粧红炉兽炭煦若阳春此予所居之䖏也主人曰予也桑枢竹牖且塞且墐穴地作炉火惟煨烬客曰九醖之设八珍之列炙鹑臇雁炮羔臑鳖聚物夭美咄嗟而获此吾所食之味也主人曰予也蹲鸱可煨桑落可倾一罂之云复有茗烹客曰狐貉之裘绮纨之服襺以文绣饰以金碧舎旧服新随意所适此吾衣服之费也主人曰予也帛以为襦卉以为袴且缝且纫复着以絮客曰重屏既列邃幙且张镇帷以犀展罽在床锦衾绣褥烂其有光粉白黛緑笑言芬芳此吾寝息之安也主人曰予也布衾如雪纸帐如云缟綦茹藘聊乐吾贫客哂然而笑曰予居养之异服御非常御此隆冬犹未足当若子之谓其亦踈矣主人曰噫是何言之谬也盈天地间林林而生富兮则浊窭兮斯清分定之故孰敢云争子亦为我而不得我欲效子而不能胥乐其有何踈之称且吾居之而安不计乎室庐之华陋服之而煖不较乎裳衣之麄细嗜之而饱不察乎饮食之精粝寝之而寕不论乎衾禂之鲜敝凡可卒岁何庸侈丽矧予所谓天和者而子固不足与于此子其行焉无污吾耳客于是茫然自失黙然无语汗面芒背懐慙而去闲居赋夫何予性之耿介兮与时俗之寡谐筑室居于幽僻兮离喧嚣与氛埃繄前修之可慕兮矧古道之可追何皇皇而无所止兮乃虑徃而营来羗行止之有时兮信用舍之有遇视富贵如浮云兮岂驰名而䳱利朝吾㳺于道囿兮夕吾憇于艺圃思衡门之栖迟兮慕考槃之穷䖏依灌木以结宇兮引清泉以为池树脩竹姢姢兮滋幽兰之猗猗与禽鱼而相䖏兮同欣欣而忘机既抚松以长啸兮复临流而咏诗列左图而右史兮置前琴而后碁春吾蚕以为衣兮秋吾获以忘饥虽遯世而不吾知兮唯昭质其无亏信鵉鹄不可以矰弋兮岂麒麟之可覊分宜鸡鹜之飱兮任驽马之交驰延渔樵以论交兮美田庐以自适既不怨而不尤兮又何丧而何得嗟万钟之厚禄兮暨驷马之轩车徒睽争而交攫兮纷緫緫兮焉如亦孰知信之可立兮孰知义之可服刓其方以为圆兮操其直以为曲彼恬然以为荣兮此赧然以为辱谅薫莸而不相入兮宁抱予之真独謇予岂独好异兮欲索居而离羣厌流俗之靡靡兮诚不能和光而同尘景颜氏之屡空兮乃乐天而知命仰仲宪之蓬桑兮曰唯贫而非病彼前哲之𢡟行兮羗与道而同符何愚人之汨汨兮怆乎其若囚拘羞潘岳之䛕佞兮拜车尘于途侧何亦赋此闲居兮乃论士之巧拙虽千载之辽辽兮慨有感于予衷茍非拔俗而髙蹈兮亦何予之能同乱曰时与我兮相违审夫命兮何疑忧人之忧兮羌者有时乐吾之乐兮知者其谁肺石赋昔圣人之御世兮贵上下之情通羌一视以同仁兮曽不废于困穷民有长以司平兮或榷衡之失中繄穷民之有愬兮阻天関之九重非设法以偕其进兮嗟皇皇其曷从爰置石于王都兮其色肺肝之与同使民立乎其上兮得吐露其情衷心累累乎三日兮斯可见其哀恫士师从而聼其决兮私一毫之靡容信尺蠖之乆曲兮睹大明之当空脱辛苦于颠崖兮跻春台之融融乃归罪于其长兮激凛凛之清风以春生秋杀之道并行兮谁膏泽之敢壅睠兹石之在他山兮亦惟玉之可攻孰徴求于岩穴兮乃佐治而有功曰厚重而不可转兮疑自天而来降薄京口之狼石兮聚当世之枭雄图殁都之华石兮徒媚主于㴱宫笑佛庐之盘陀石兮坐枯禅以谈空彼支矶之神怪兮适欺世之盲聋是皆不足以儗伦兮徒雕琢而磨砻惟嘉石之可配兮并见录于周公惟皇元之有道兮过成周之治隆俗麟趾之信厚兮由上令而下㳟画衣冠而不犯兮将比屋之可封无一夫之不获兮虽肺石其奚庸皥皥乎不知帝力之何有兮民于变于时雍四灵赋圣王御极至治维新修文偃武蹈徳咏仁𬒳声敎于四表毕梯航而来臣发阳春之厚泽布大造之洪㤙何隐不显何忧不欣何疾不瘳何屈不信士鄊道而㳺艺贾去伪而鬻真工务业于坚朴农务力于耕耘极中和之至徳致嘉祥之玄珍维龟维龙维凤维麟应时毕至以彰圣神乃咏厥事以燿于黎民夫麟之为物其形不类匪麋匪鹿匪虎匪兕廼肉其角乃圆其趾不羣居而旅䖏不䧟穽而罹罟音既中于钟律行复合于规矩生草不践㣲䖝不履原其徳性吁嗟仁矣朝阳之凤禀质中行九苞表瑞六徳储祥晨游紫雾夕饮玄霜发文采之粲粲动和鸣之锵锵临寥廓而髙峙凌云霄而逺翔俾烟霏之閟色与日月而腾光覧徳辉而来下羌出䖏之有常介族之长元龟寔先十朋之重五色之全下夷平而法地上规隆而象天或万年而升木或千祀而束苓顺隂阳以唿吸重藏景曜于重泉断休咎以滋惑明吉凶于未然信穹壤之奇物能钩㴱而造玄懿矣神龙有威有稜鉅细脩短伸屈降升千变万化杳不可凭张鳞鬛之参差挺头角之峥嵘既云行而雨施复嘘风而吸霆或跃于渊或游在岗拟物状以有体忽神化而无形闻之斯慑覩之斯惊盖旷代而罕值寔有国之嘉祯予尝稽之传记考之六经四物孔异有彰厥名若夫羲皇之世唐虞之廷姒禹之代姬昌之京或以成太昊之纪官或以聼箫韶之九成或以负洛书之大范或以应関雎之化行惟随时而隐见故王者以为祥休之征矧兹昭代圣圣相承与勲华而比徳眇汉唐之所称海岳之精薮泽之英何祥不产何异不呈宜羽毛与鳞介搃符合于文明謇予沐浴盛化歌咏太平躬虽䖏于蓬室心独向于皇扃覩兹竒瑞欲黙不能敬缀词以成赋仍名之曰四灵酒赋有客有客一醉一醒邂逅相遇欵我柴荆醉则髙其旷逸醒则矜其典型剧谈雄辨舌揺风霆于是醒者睨醉客而视之曰若不闻乎禹悪㫖酒夏徳其昌纣为糟丘殷祚灭亡何物狂药毒人肝肠甘之者必酗中之者必伤化祥慈为凶险変沉静为滛荒语言龎杂气势鸮张或骂将军之坐或登节度之堂床或吐丞相之茵或牵羙人之裳或翘足沐猴之舞或俛首羣豖之塲㣲酒之故胡然而狂甚而㕠亲之养不頋七尺之躯亦忘腐胁而毙遗臭无疆酒之害人也如此若何不痛絶而谨为之防乎醉者曰是何言哉是何言哉吾闻上古洼樽三代罍爵茍圣贤之不饮何杯桊之有作书称曲蘖礼酌鄊饮之仪献酬交错若近代之饮者皆磊磊而落落晋之八逹非酒何以逃乱世之诛唐之八仙非酒何以脱㣲官之缚酒之于人其徳不薄変怒为喜转忧为乐释愤气之怨争发钝口之谈谑故故畅饮吾之师不饮客之悪独醒之原怀沙寂寞啜茶之仝血染锋锷然则酒何负于人哉尔独未知其趣而遽薄之也词未既余乃从而释之曰止止二子之説各倚一偏请折其衷子其聼旃徃古来今酒不可无祭祀賔客日用之需但用之者豊不可纵俭不可拘纵失之湎拘失之愚愚乃人所鄙湎为酒之罪酒以成礼威仪秩如酒以合欢怡怡愉愉夫如是又安得丧于而徳害于而躯亡于而国败于而家乎二客于是蹶然而起负墻而立请诵惟酒无量不及乱之语庶无过与不及龟巢藁巻之一终龟巢藁龟巢藁卷之二龟巢藁巻之二奉陪陈伯大先軰及赵师吕张伯启朱月江清夫兄弟登金牛台六龙城西吕城东奔牛古堰卧两龙谁筑髙台水中沚野有蔓草牛无踪河边青苔生白骨刀鎗箭瘢犹未灭问知八十二年前战死当时皆义卒鉄马遁去刘将军大家牵羊走燕云三百山河献明主北驼南象今纷纷登临且喜得隹客鞠育青青已堪摘浮云世事勿复论一醉西风真上䇿和苏竹逸秋日还郷梦绕淞江太湖上旧家邻里古渔矶长腰秔米家家熟巨口鲈鱼个个肥为客已惊丝满鬂还鄊何待锦为衣笔床茶灶蓬下来徃风㠶𢾗日飞呈赵征士吴姬手执金叵罗春风笑面生红涡主人留客长夜饮客拜主人辞酒多主人沉醉客亦醉客散扶归主人睡残杯冷炙厨头倾邻家儿有啼饥声江碧山千户席上以我爱夏日长分韵得夏字故书六韵尧阶舞干羽声教溢夷夏清风细栁营长日有余暇兵厨移竹林觞咏集陶谢酒倾虎头杯盘割牛心炙佳哉醉鄊境渐入如啖蔗客去复相期明朝还命驾自冬而春举家病疫予幸独无恙既而疾止诗以自贺併记里俗之陋云昨岁夏秋旱四国人颠连饿死非不悲病疫尤可怜甚者枕相籍遗骸饱乌鸢安知期月余厉气犹鬰然余家百余指连屋鱼贯眠頋我如一木支此败屋颠上堂问汤药下厨供粥飦鄊邻不我过恐为疫鬼纒俚俗无足怪妖巫肆讹传所頼学之力赋命知自天立言斥滛祀秉志金石坚慈亲今健饭甥男仍满前吾妻及女嬃问寝相后先嗟哉黄杨木脱此厄闰年东风播阳和草木仍春妍邓道士雪中遗梅花一枝诗一首酒二樽见惠舘人王文父饮余遐观楼次韵荅诗仍要邓晚集欲作梅花赋才踈愧广平一枝春到手酒香诗更新开樽对雪饮将诗遣童去亟请过萧亝石鼎与聨句栽桑春雨墻阴手自鉏賸栽桑树遶吾庐归来笑与山溪妻説来歳春蚕食有余九日对雨白雨何其急青山不可登兀然无客到闲坐似禅僧盆菊𢾗十蕋村醪四五升犹胜陶靖节冷眼望王弘飬鹤西邻主人翁养鹤如飬客传童供寉料稍慢童受责试问寉何如羽毛喜㓗白又能舞翩跹长鸣振金石客有寉骨清粹然含素徳穷居以诗鸣冷面常菜色赋命寉不如可为长太息送李知事赴邵武常学舟车千里逺瓯越万山连旧俗民多犷孤城地极偏朝廷用儒术幕府賛承宣更喜诗三百东南可盛传送凌万里挈家㱕海陵邻居三十载奈此别离何客路秋光薄㱕舟月色多云山连海岱呉楚隔江波珍重千金璞良工更琢磨郡学西斋夜坐懐亲友客心清似水学舍冷如氷苔榻三秋雨芸编半夜灯病多忧老母会少忆良朋麋鹿山林性悠然愧未能送兄逰𥙷陀山四首莲花已结东林社藜杖复寻南海逰千百忆身黄面老化城今岂在洲飞鸢帖帖水连天行李萧萧客上舡津吏不湏劳诘问道人来礼白衣仙烟雾昏㝠昼不开飓风吹浪雪成堆献珠龙女应相笑何䖏扁舟载月来堂上慈亲老惜儿逺逰寻佛笑儿痴倚门望汝㱕来日三月䦨珊四月时寄钱塘敎谕金君㨗紫凤啣书下九天司徒今日复兴贤𣣔知别后成何事和得陶诗百许篇哭王伯祥二絶昨朝相别梦𥘉萌一夕那知隔死生跖自永年颜自夭大钧于物信无情伤哉郎罢客西湖匍匐㱕来玉树枯风雨髙堂春寂寞忍闻长夜泣诸孤惠山泉和翟玄玄先生韵青山屈曲九龙蟠一派清泉喷雪寒陵谷変迁知几度石池洋溢不曽干幽亭过客分云液古寺闲僧煑月团莫向贵㳺夸絶品恐烦迢逓入长安耕隠为萧征士作兰陵溪上梅黍敎子读书㴱闭门时人笑渠生理拙渠亦笑人多覆辙春来乌犍一犂雨岁晚黄精三尺雪有时独自舞短蓑饭牛别作耕田歌长安车马自尘土奈尔濯足沧浪何君不见苏秦为无田负郭平生不识耕田乐奴颜婢膝谒诸侯黄金载多祸随作君今有田兼有书夜深灯火朝犁鉏只恐一朝富贵逼人去猿寉笑人留送住僧徳无言归灵隠鸿鹄之志飞冲天鲲鲸入海方悠然汝生不受尘网牵作佛要在灵运前先入壁经汝舍旃弃家乃着牛车鞭袈裟斜担云半肩东西南北十五年尔来参得灵隐禅神鲤跃出西山颠归来瓦瓶携冷泉侑以白云歌数篇我昔西湖酒舡曽闻老猿啼翠烟新秋雨洗山㳙㳙石头路滑难攀縁汝今言归磨汝砖山中之人应汝怜道经孤山脚下梅花边敢烦爲我问讯林逋仙寄金陵陈云心先生先生闭户自婆娑御史乗每见过白下诗传名不朽紫霞琴谱订无讹楼居卧看三山逺学子来从两淛多一别十年还念我逺厪书尺问如何送陈汉卿赴江隂州知事玉雪风神秀云霄志气雄骞腾从早岁交结尽明公鹗荐无虚日鹏搏适顺风修名今树立令徳磨礲清露金茎表黄流玉瓉中词章追太史雕琢谢良工纶綍恩重被无裳秩渐隆雄州劳賛画善政惠疲癃幕府文书简江城草木空风涛秋浩荡烟雨昼溟蒙退食挥尘吏忘机对海翁仕优吟更好境㑹意何穷离索遥怜我殷勤爲击䝉慈亲年八十慈亲年八十言笑满怀春衣食儿躬耕烝尝妇采苹一闲殊可喜长健不妨贫眉夀曽孙酒黄花节物新其二慈亲年八十早岁歴兵戈老此太平世晏然安乐窝门前流水活陇上白云多儿軰生涯好东臯雨一蓑其三慈亲年八十一子带经锄贫贱无钟鼎辛勤有屋庐小园千个竹老圃四时蔬邻舍闲来徃诸孙御板舆其四慈亲年八十头鬂雪纷然安得长生术终为不老仙平生甘澹泊中岁絶腥羶净拂烧香几持经绣佛前闻友人陈子山廷试第一喜而有作用寄乃弟子方紫衣使者日边来为道元方作大魁金阙早朝鸣佩入璚林日宴戴花回九天㤙泽沾多士一㸃文星近上台愧我无成惊且喜渔莎独速舞溪隈犇牛廵检胡石润卿示予胡妇杀虎图其事乃前至元七年濵洲军士刘平之戍枣阳与妻胡俱在道上为虎所得胡逐虎杀之润卿持画索书诗因题其后勐虎谁不畏良人吾所天眼看性命落虎口妾身虽死何足怜嗟㢤刘郎妻力不勐于虎怒气一奋发执虎如执鼠想当攘臂急逐时太山可拔城可隳唿儿取刀儿后随刀入母手虎腹披当时若使遭虎啮虎口甘心作同穴嗟㢤刘郎妻今古谁足拟冯媛当熊为君立饶娥杀蛟随父死呜唿裙钗之下有君子宜尔芳名着青史鲜于瑞卿还碧亭鲜于公子平泉荘有亭翼然水中央天光云影白日静菱叶荷花清露香栁下系舡鱼可钓坐中留客酒盈觞门前渔浦接洮滆白鸟飞去烟苍茫朱逸齐先生輓词三首前朝士习雕䖝巧先生词章风格老功名到手陵谷变云霖竟作商山皓骈花俪叶坠秋风独抱遗经自探讨呜唿一歌兮怀我师平生瓣香今为谁堦庭桂子𥘉芬芳盲飈怪雨俄摧伤中郎頼有女传业安然得老温柔鄊平生缀辑富篇章才名不与身俱亡呜唿再歌兮云石裂断肠猿呌黄山月忆年十五爱学经先生眷之㕠眼青每随杖履访朋旧耳闻目击皆仪刑而今先軰搃沦没黄钟大吕吾谁聼于乎三歌兮涕泪零招魂不来秋杳㝠送秦彦明二首美人木兰舟春风挂㠶去舟轻疾如飞可喜亦可惧浙江多风波越山暗烟树孤月照蓬今夜宿何处其二老骥千里材塩车九折坂行行复行行伯乐遇何晚之人怀帝阍丹霄路云逺一笑膏吾车畴能为推挽送赵方叔入京去去京华八月𥘉圣皇清暑返鸾舆五门雨洗红尘净九阙凉生碧栁踈慈母衣裳缝宻线丈夫门户出髙车翰林若见陈修撰为道野夫曽寄书赠术士杨南溪有客有客杨南溪天文之学师重黎又读郭璞青囊书书今不用如筌蹄十年河海声借借观水观山㕠眼碧一官虽冷气如春那识人间有金璧相逢林下秋雨干髙梧叶落天风寒杯酒殷勤尽清兴作诗醉冩乌丝阑立秋苦热念秋至立秋意欣欣一雨忽破块千山净无尘新月挂髙树凉风洒衣巾重耒囊中书怀我堂上亲丈夫茍未遇妻孥耕且耘胡为苦离别低头长傍人和孙伯昭佛社祭法埀明训邦家祀有功愚氓何悖礼佞佛乃成风妇女僧流杂香花佛社隆三身夸悉怛千眼慕圎通金像瞻如在珍羞供极豊九衢迎象驾百綵制天宫窈窕闺房秀聨翩市井童荘严森侍卫㳺衍适西东行道骈缁素飞尘隘软红宝幢云母扇银烛竹晶笼铙钹伶伦后袈裟粉黛中乱伦言可丑妄意福来崇废业兼旬久挥金与土同盘㳺律有禁长吏聼如聋阖郡喧邪説同𫀆见直躬新诗来满纸髙论发羣䝉白雪无人和皇天鍳厥衷不为因果惑真是丈夫雄感激徒三叹栖迟奈两穷抗言摧佛骨所愿学韩公赠丹阳归真观诸葛鍊师鸐溪之水鸣㶁㶁九曲龙蟠䕶仙宅东南一望天宇寛緑野平芜接洮滆堦前老树三十围门列脩篁𢾗干㦸緑隂庭户空翠五月天风吹巾舄埜夫何縁饮丹井遇客寻真羽衣客焦仙莎衣煮白石吕翁榴皮题素壁物换人非𢾗百年予复幽探访陈迹黄冠老师卧龙种知雄守雌室虚白诜诜弟子皆速省中有诗豪更琴癖哦诗鼓琴师亦喜一唱为之三叹息嗟予汩没尘土中到此悠然百忧释采芝终日不盈䄡曵屣长歌晚山碧寄题蒋仲益野趣亭陶潜㱕故园日渉乃成趣迷途虽不逺已恨出门悞眷兹亭中人不识功名路幽居瞰洮滆诗盟结沤鹭秔稌湖上田花竹家后圃山色开画图波光照户寒灯课儿孙春耕了农务杖履三十年曽无一尘汚人生天地间溘如草头露轩冕渠自劳刀锯吾无惧熙熙太平世千载寔难遇野趣知自娱难以语童孺代简蒋成玉徃年同掣钓鳌钩空载钱塘月满舟从此相思不相见槐花又老𢾗番秋东风倾盖采芹亭一笑相看两眼青老我无成今学稼荷鉏依旧带遗经春来一月苦隂雨少顷雨晴邀客嬉金斗城西芳草路水邉杨栁青离离送牛季和赴旌徳教谕积雨喜新霁六合无埃江头杨栁风送客征㠶开把杯问青天天网信恢恢之人饱经术吐辞粲璚瑰不居白玉堂合着黄金台培风展云翮胡为尚低徊徃矣敎岩邑菀然育羣材峩峩敬亭山相看亦佳㢤荠麦茂雪霜蛟龙候风雷秋风木瓜熟好题书后来慈乌倚看慈乌生雏念雏饥黄口未能啄雌雄交哺之羽毛日以长飞飞展㕠翼父母乃巢居羣雏为求食得食能几何入口不下咽去时声哑哑归来羽翩翩大乌能尔慈小乌能尔孝他时子为子宜亦如尔报万物人为灵不孝诚何心我今作此诗警世还自箴余子元御史枉驾敝庐以诗贻次韵奉赠竒哉古秦镜奸邪见肝胆当年献天子重瞳目亲覧迩来匣中蔵寒月光湛湛玉台重拂拭清辉元不减陪全公逰仁惠观途中酌酒赋诗予和呉山相送越山迎二十年前马行今日经从重逰䖏诗情秋色喜㕠清山中羽人山下迎篮舆看山吟复行松隂唿酒聼禽语一笑如见黄河清邀髙则诚郊居小集别多无奈苦相忆頼有尺书时徃来逢人为説乌宝传此客合贮黄金台北风尘土岁云莫南湖水多氷𣣔开扁舟短棹出西郭元日相期看野梅同逰赵君模过访荒城岁晚氷雪繁幽人校书㴱闭门书中乐与圣贤对门外寂无车马喧年光冉冉老将至心事悠悠谁与论肯为梅花过寒谷定邀髙子共清樽偕丹阳诸葛用中金坛王元征同应鄊试阻风无钖和用中韵舡昼暝钩帘坐旸谷雷鸣送雨来佳友喜如㕠凤集清樽且对九龙开槐花满眼催行色桂子吹香入酒杯黄㡌怕敎牵䌫去请看风浪雪成堆次邓混然韵送溧阳王元仁兼简乃父时可先生兄元德客里匆匆送客归江空岁晚雪晴时父兄相见烦传语书劒重来好寄诗世事两年多反覆人情十日九驰驱甓桥东畔王猷宅杖履幽寻未有期丹阳道中早行过吕城冩示诸葛用中十三韵寒鸡丑前鸣雨急风更悪吾欲遄吾车仆夫殊不乐坐待风雨休早出丹阳郭行行二三里风雨复交作造化小儿剧変态不可度雨衣𣣔氷风吹面如削前途迷逺近古堠暗摸索怀㢤故人居不逺可依托奈此道路难尺进咫复却之人书万卷芸香浸书阁闭门了无事卧聼檐花落吾年几倍之赋命乃尔薄诗成徃呈似定发一大噱全佥宪自黄州以西洋布遣骑见惠作诗谢之十月北风方怒号故人西布似祶𫀆逺劳使者传书信笑看家人落剪刀留得海圗飞鳯鸟絶胜山罽集鹅毛歳寒氷雪空山里千里相思报木桃除夕和诸葛用中韵尽道王门可曵𥚑青山吾自爱吾庐新年且醉屠苏酒旧业重修种树书堂上弄雏慈母喜堦前系马故人䟱东风一树梅花雪折得南枝报鲤鱼寄陈修撰五始师麟笔羣公系马迁欲明前代事不失后人传紫禁烟花绕丹霄日月悬诗成天一笑髙歩更聨翩诸葛用中邀赏牡丹痛饮终日且留仆与陈鍊师宿成趣轩各赋诗十二韵金谷春风暖名花宿雨霑锦堂夝覆幄华屋昼埀帘公子开琼宴仙人驾玉蟾妙年皆可畏老态不我嫌栁雪沾衣袂花枝压㡌檐舞裙云冉冉謌板玉鸾凤鸣丝竹羔豚出釡鬵𥘉筵犹秩秩终日竟厌厌客少情偏洽杯深意转忺猖狂容阮籍缪谈恕陶潜大笑南柯蚁深惭竹上鲇题诗纪行乐罄折谢劳谦次韵罗居仁闲居遣兴春近清明日花开金斗城闭门忘宠辱染翰作真行芳艹自生意青山不世情何由过幽壑携酒聼松声杨氏橘隠轩少年走京洛衣冠混泥涂脱身车马尘竟作山泽臞开轩靣流水坐对橘一枝客来必留连手谈以爲娱手谈亦何好聊适歳月徂南风緑隂凉长日幽鸟唿寂然此树下身如蜩甲枯千橘比户侯斯亦非吾徒况彼终南山㨗径争奔趋驱车过吾里岂不愧木奴江浙平章巙巙公家飬二鸽其雄毙于狸奴人以他雄配之遂闘死作义鸽诗翩翩两飞奴其羽白如雪鸟兽忽相残雄死雌䠥絶食累𢾗日悲鸣声不歇苍头配他偶捍闘顷流血血流气犹愤血尽气力絶嗟尔非鸳鸯失偶不再结嗟尔非雎鸠所性殊有别于人拟共姜之死同一辙夫何宫阃内徃徃少贞烈夏姬更九夫河间不可説聊为义鸽行永激妇女节陈伯大先軰偕邾仲义陈容亝张子毅见过酒邉以茶瓜留客迟分韵得茶字白鹤溪清水见沙溪头茅屋埜人家柴门净扫迎来客薄酒迟留当啜茶林响西风桐陨叶雨晴南畮稻吹花北几个青青竹题遍新诗日未斜伤田家二首踏踏溪上车嶷嶷田中苗踏车非不勤水尽苖枯焦人力不胜天奈尔秋阳骄𥘉春脱寒衣典米事东作歳旱谷不收且无衣可着饥寒去何之前途半壑又尧田九年水汤田七年干保民茍无术羣黎搃凋残我农今畴依州县父母官父母不我怜何从语辛酸神农作耒耜后稷敎稼穑安知后之人耕稼多乏食乏食未足忧山中有黄犊奈何㸃鄊夫州城要修筑平明荷鉏去雷鸣忍饥腹菊泉诗为孙嘉赋七韵循彼南山言采其菊爰有寒泉在彼空谷挹彼注兹有芬其馥既澄尔心亦莹尔目所谓伊人温其如玉宜尔眉夀荷天百禄赐之南阳为尔汤沐嘉定杂诗二首黍熟湖田花鸭飞雨香秋浦篛鱼肥野翁织屦街头卖日暮裹塩沽酒归趂潮艇子若㳺龙潮落横塘日下舂负郭人家星散住水邉多种木芙蓉崑山孤峯云叠叠旧邑草萧萧覔石敲新火拏舟趂早潮沙田红稻熟溪网白鱼跳寂寞悲秋客蓬酒一瓢寄邾仲义我思埀虹桥沧波緑杨津蕚蕚棣花宅瞰此江之濵荷衣佩秋兰野饭羔紫莼一从桥上别花发三千春相思复相思为尔歌停云我思钓雪滩烟波𢾗千顷幽人读书罢乗风放孤艇沙头弄明月水底见天影鲈鱼秋自肥枫叶霜自冷钓钩未连鳌聊此驻清景过太仓杨栁溪邉系客槎桃花雨后栁吹花东风地角环沧海日夜潮声走白沙市舶物多横道路江瑶价重压鱼虾天妃庙下沈玄璧漕运开洋鼔乱挝简崔征君牧菴夫子乆絶笔巾笥藏书手泽存白首逝将㴱报国青云多是旧同门去年雪里西郊别何日花前北海樽芳艹萋萋春又晚杜鹃殾里忆王孙和王文振遣兴斋居幽事颇関心晋帖时时自手临徐穉不来常挂榻钟期相遇始弹琴东风城市红尘暗长日轩碧草㴱圣代明堂方有作岂容材栋老云林送陈县尹之东流东流父老候飞凫莫遣前驱叱避途好问去年天子诏邑中差税受㤙无哭全佥事早歳乗马当时负重名四州豺虎缚一䟽鬼神惊觧组归江汉还家访友生安知成永诀杯酒吕䝉城羣鼠羣鼠穿我墉昼出不我避苍头徃执之赤手反邅噬唿号惊四隣狸奴尽唿至羣狸视如盲鼠軰从此逝老我气力衰长唿夜无寐寄惠山鍳长老太湖之阳九龙峯金田蛰尔僧中龙山头云出野漠漠石眼泉落殾淙淙呵氷古砚冩墨竹扫雪临轩看碧松别来两度歳华晚祗见梅花信一封答友人问讯官河春水緑𥻘𥻘重结衡茅近水濵膝下斑衣三稚子堂前白髪一慈亲闭门无事足为乐挿架有书何患贫秫田更喜连年熟酿得香醪味更醇元日试笔谖草堂前竹𢾗竿归来喜见搃平安春风暖入屠苏酒朝日光生苜蓿盘万国臣隣同受朔一年时序又更端买臣未衣还家锦庸𥪡从敎白眼看送新安程以文先生入京春雪𥘉消杨栁黄杨雄奏赋入明光莺啼禁苑烟花暖人着宫𫀆雨露香圣代百年周礼乐儒林诸老汉文章政湏直作挥椽笔风月平分白玉堂和京口张君益南园新居铁城如瓮藏华屋金桞埀丝镇画桥贺厦燕来寻旧主灌园人立候春潮戱题花月诗皆好醉覧江山酒易消天意也应留逺客雨师连日㵼天瓢王元徳别去𢾗年重㑹吕城诸葛氏家冩兰见赠且索诗送行时予辨惑编成或忌而谤之者因併及之与君一别几十霜喜君学与才俱长向来作诗方刻苦而今格律殊髙古向来祗为竹传神而今复为兰冩真悬崖叠石幽致古木寒藤有意生意胸中清气吐笔端有殾无殾俱可观相逢莫恨无知者缣素盈箱乞传冩絶胜编书斥异端老我穿屋牛衣寒十年歳月磨砚鉄嬴得羣厖争吠雪愿君为作指南车独行周道当何如答凌万里见寄移家一别十年多予发苍苍子若何老去情懐偏念旧向来消息颇传讹遥怜杜甫因诗瘦欲为扬雄载酒过稍待长江羣盗息洞箫吹我醉时歌送辛明善之缙云监税兼髙则诚录事缙云山下水盘盘一舸夷犹七十滩如此壮逰良不悪何妨逺别去之官风生白苎征衫薄雨过黄梅客路干传语郡中髙录事小编求序冠篇端题桃源图昔年曽读桃源记㑹得陶潜言外意柴桑避世如避秦恨不山深絶其事借秦为喻説桃源渔郎之逰皆寓言不然溪上山如故胡乃舟回迷经路若令此景真在山此翁必入穷跻攀编诗不用书甲子姓名无复留人间只今唐虞太平世花栁村村足佳致不湏重展画图看四海桃源复何异张子毅生日招饮以诗夀之㴱山大泽生龙蛇文采风流出故家柔桑负郭田三顷灯火乃翁书五车南风𥘉结石榴子细雨㣲挹菖蒲花生徒女乐为君夀老夫也得醉流霞避雨系马庱亭东邮亭似寉笼长河飞白雪髙树洒清风州界才相接乡音便不同野人来问字错认是杨雄岁岁九龙峯寒泉落氷雪美人此倾盖为我涤烦热世途自荆榛肝胆无楚越髙一长啸清风满林樾送崔仲徳归钱塘家住涌金门濒湖五亩园梅邉童飬寉松下客唿猿头白心犹壮官卑徳自尊征车未来日诗礼敎诸孙送盛本𥘉敎谕之全椒淮海维扬才俊多先鞭奈尔妙年何璚花春酒三年别滁水秋风一苇过圣代只今兴礼乐人家是䖏有絃歌安书寄与南来雁时有新诗到薜萝辛至善永思亭而家本西域而翁葬桐鄊鄊人犹永思哀哀况诸郎春雨暗宿草秋风悲白杨别来春复秋于焉奉烝尝思诚见容色宛在羔与墻一念不少休东流水汤汤到海水犹已此心未渠央诒谋子若孙百世室有家次韵陈知逺秋日言怀奔牛古堰头筑室俯沧洲爱客常沽酒耽书不下楼青山啣落日白露髙秋最喜多兄弟㕠亲百不忧诸葛用中成趣轩幽幽小园池结屋三四楹若人青云噐乃有丘情渉园以成趣尚友陶渊明池水鱼泼泼花枝鸟嘤嘤太极圗外意芳艹堦前生吾趣吾自知对客无以名欲识琴中趣且聆絃上声欲识酒中趣百壶与君倾啖蔗勿遽弃佳境将来迎李御史过访霜飞白简照南台早歳君门射䇿来独立敢言天下事寔封频到御前开騑騑马过茅宇恋恋祶𫀆念栎材惭愧山林麋鹿性偃然方乐卧苍苔题画鹰苍鹰独立清秋树劒翮风生欲飞去林间燕雀动成羣海上鴐鹅亦无𢾗鴐鹅燕雀争殾喧击之不击无足言快须为我杀钩鵅勿使空人之旷城曹娥庙死孝鱼龙窟垂名简册香江流随姓氏鄊土奉烝尝黄绢碑辞古青山宰木长世间枭獍子何面过祀堂伏日奉怀江浙髙掾史次早友人黄仲徳入杭以诗代简伏日常年苦炎热今年伏日风雨凉官曺早出丞相府賔客髙㑹湖山堂垂杨系马緑隂静画舸採莲红粉香应有新诗纪行乐武林风物増辉光河鲀世言河鲀鱼大羙有大毒彼羙吾不知彼毒闻已熟其子小如芥食之胀如菽腹腴膏血多目脾头项缩烹调茍失饪祸至不转瞩或言直一死轻命重口腹迩来廿里间杯羔𢾗家哭譬诸安与史敢用甘颠覆溺爱多不明奚止一水族作此河鲀诗逢人敢忠告过道鄊先生墓有感忠公天下士夙学能慎独平生寸心赤耿耿照黄屋元符引𥚑諌痛甚贾生哭上言正中宫下言斥当轴直道时不容除名窜荒服建中及崇寕宠辱手畨覆炎蒸岭南地文章散清馥晚岁归故山林荘竟埋玉向来望佳城鬰鬰暗松竹今为禾黍区春雨耕觳糓翁仲知何归云仍困无告嗟予呫毕生斯文頼私淑愿言理侵疆重植宰上木愚公将移山自谓计已熟精卫填东海可奈力不足伤心复伤心残碑卧荒麓简呉门葛可久九韵东南古吴㑹河江浸坤轴阊门万人海骊珠混鱼目嗟尔珊瑚珠光彩照谷挺挺八尺躯便便五经腹复用岐黄书敎子时共读座有焦尾桐樽余荔枝緑我室虽甚逺扁舟徃来熟此别独经年羔墻见鸿鹄珍重应时湏抵鹊毋以玉寄谢京口俞府判先生辨惑编九韵忆昨携藁梧徃学太古音清风一挥手为我湔蓬心言归卧空谷神飞绕帷林寄来明月珠价重㕠南金岂不怀报章慙愧秋蛩吟人生少㑹遇嵗月何骎寻晨瞻蒜山髙夕覧江水㴱江山渺予怀尘世盈我襟行当驾黄寉从此阆风岑璚花行送盛克明敎授归维扬扬州好花非不多奈尔絶品无㕠何水沉香骨素玉蕋琉璃滑叶青瑶柯东风二月花时莭二十四桥香浸月小山丛桂避芳尘东阁官梅褪残雪向来名士多品题拈香御史今亦知何日移春献天子不负此花天下竒王长史代祀天妃回偶留常州为予作辨惑编序驿亭饮别以诗谢之使者祈灵海上回蛟螭逺避漕舡开入朝将进贤臣颂当路皆知舘阁材倾盖道邉欣邂逅邅车林下久徘徊綵毫题我蒲编去鵉凤回翔燕雀猜奉同干尚书贺髙太尉承㤙诗紫凤啣书下日邉玉樽金币礼髙年天㤙已见来三钖月俸犹供食万钱緑野干桥间几杖长洲茂苑羙山川旧家池舘花如锦箫皷春风送酒舡次韵陈心逺久雨七韵秋风卷衡茅我屋漏已久春来复多雨水马堦下走人皆忧巨浸吾谓晴可守独忧东海上连年聚羣丑官军渉鲸彼鼠軰未枭首西畴作沮洳闲我扶犁手何以觧此忧山缾㵼春酒喜复邹忠公墓田赋絶句十首谢两郡侯新松重植古人坟五马同来两使君归我侵疆三十亩山灵慙愧谢移文白头翁媪倚林荘笑指荒丘旧石羊谁料百年荆棘里又看金紫奠椒浆奕奕祠堂春雨生青山红塔照檐楹檐前燕雀声何喜冠盖如云为落成去年风雨暗桑麻今雨楸梧一望賖寄语无情枭獍子壠上啣土有慈乌倾囊不惜购残碑为爱前朝㓜妇词赖有贤侯知古意从敎俗士笑书痴府公遗爱沾幽壤吏部文章勒翠珉寒食清明人洒饭落花飞絮鸟啼春里翁犹记前朝事五马年年上冢来白鸟能言髙柱立黄杨合抱细花开青山无𢾗麒麟冢人到林荘下马过为问路傍杨栁树向来兴废事如何景邹亭在稼亭东断础犹存艹莽中羣圃何时重搆筑羔墻长见道鄊翁千古一抔忠义土青山门户碧溪阴溪流冷浸中宵月照见先生未死心三月归田舍作十年为客不窥园数日还家独闭门儿女牵衣拂尘土亲朋折简问寒暄江南花栁青春好淮上风烟白昼昏闻道贼渠今磔死雨欢喜倒芳樽余生甘兮老渔樵竹径柴扉掩寂寥舍后薄田堪种秫门前流水喜通潮人遭歳歉飱榆粥天假春晴飬麦苖蚤起凭髙望西北楚氛犹似未全消天开鉄网放鲸鲵甲马归营罢鼓鼙四海苍生皆鼓舞三苖何物竟昏迷愁闻近日军需急幸得新年米价低春雨壠头耕未得桑林布谷为谁啼鸦鸣鹊噪搃无灵庸儒譌言更莫聼万国山河春荡荡一时烟雾昼㝠㝠官军自足追穷寇县吏犹劳募壮丁何日买刀仍买犊花村鸡犬共安寕飞刍輓粟未能休嗟我鄊隣日夜忧何事羣兇恣猖獗半年诸将拥貔貅桃花过雨红颜老杜宇伤春血泪流堪笑腐儒无可用下帷依旧説春秋记梦至正十二年六月初八日夜梦于先人旧居之后堂看故兄所遗春帖有读书传家等语因念先人尝言曽大父以儒名家从父领鄊荐为校官我兄尤好学而文今其孙无有似者次兄二子皆废学吾三子亦未成立以此感泣既觉而涕泗交頥心甚憷惕因作诗以示儿苦热夜难寐坐久方偃息梦归巷南宅竹树皆歴歴伯兄手题诗犹存后堂壁余时因感伤先世本逢掖书殾今寂寥宝树化荆棘立观楷书字哭泣泪沾臆觉来忆诗话白月光满室重念世泽㣲门衰自畴昔我方埀髫时伯父死于溺音容两茫然了若不相识但闻能孝友风姿颇清逸四十五六年遗文搃狼借题壁尚何有此梦生此夕余生虽无成多頼读书力揩劘镜上尘积累机上锦嗣续幸不冺所愿能自植木也年十六林亦及二七阿森今九龄父母俱爱惜不为樵牧童又不学稼穑萤与雪案寸晷宜自惜读书承世业此语诚药石汝曺能黾勉是亦尊汝伯旁观勿相笑説梦等儿剧客来革孔频移转觉寛酒杯虽举不成欢客来为説红巾苦下榴花亦怕看进士马仲达为常州路录事司达鲁花赤监筑城以诗见示余次韵答风櫩抱膝聼鸣蜩颇觉鄊村有呌嚣四海百年归一统两阶何日格三苖斗城新筑関门早鉄骑南征去路遥年少参军金榜客可无竒策上丹霄至正壬辰十月廿二日于妻兄任氏家避乱得家兄信感叹而作避地横山下离家十日余鸰原常在望鱼素忽传书勐虎走城郭蝮蛇生里闾欲归归未得搔首独踌躇𥘉度有感我生何不辰埀白遭乱离鄊城箭满眼咫尺不得归百年今已半喘息能几时桑蓬负𥘉心蓼莪有余悲慙愧朱买臣富贵能自期男儿无所成百龄亦何为对酒不复饮把剑空欷歔㓂退别詹鲁贤君家天台下我家滆湖邉针芥一相投胶漆四五年仓皇避羣盗妻子同一舡中途苦离散经旬各忧煎相见若再生相依益相怜横山树歴歴东洲水溅溅山水非不佳旌旗日纷然两家妻与子一月夜不眠明发窜荆棘衣被褁槖饘莫归客櫩下耳语青灯前葵心倾太阳𣏌国忧崩天逝将哭秦庭乞师扫烽烟临期赋遁去此志从鬰然坐閲明年春东风草芊芊惨别牛城下相愿犹䕫蚿重结死生交永矢金石坚送京口刘千户归营桓桓千夫长胸有万甲兵生长太平世终日醉六经一朝着兠鍪罗马出瓮城擒贼不知𢾗报国丹心倾台司方论功宪节偕按行部曲严武威疮痍抚罢甿宝刀洗荆溪鉄马归栁营莺花已春莫草树犹血腥一雨殊足喜四野布谷鸣呉儿卖戈劒买牛事春畊頋瞻天地间埃氛未全清何曾尽扫除丈夫功业成过金陵明道书院访友人髙孟立山长适遇秩满且有侧室洗儿之喜作诗贺之六韵客来凤台下适见生凤雏斑斑五色羽唪唪百尺梧家客席上珍爱君掌中珠度曲紫玉箫㵼酒黄金壶起舞为君寿试啼唿阿奴梅花亦觧事含笑立庭隅过陈时举宅画壁㕠松歳寒姿拳石太古色我昔山中逰憇此松下石松花雪霏霏松叶风瑟瑟安知此清景相对复今日拏空两髯龙乃在一书屋主人罢鸣琴晏坐室生白客来苦炎热傍树欲推帻不闻天籁鸣但见空翠滴烦衿顿如洗林幽兴适经月𢾗相过明朝有行役黄埃赤日中令人转相忆孙伯昭与陈天倪用简斋一凉㤙到骨四壁事多违为韵赋诗见寄全和答之薄田西河上种谷多种秫秋来喜甘雨牀头酿真一我思山中人不见如参商蒲萄好留客毋用博西京秋水涨百川无人洗干坤堪笑闾阎下空怀报主㤙东斋可谈书西斋堪寄傲山中尽寛闲俗客自不到凄凄草上霜耿耿天上月遥怜両淮地千里照白骨吾生西复东徒以口腹累怀㢤安乐翁不出时有四明月足可喜好句无用覔寒蛩为谁悲唧唧鸣四壁殷勤语儿曺要识一丁字明年世清寕依然重文事主人锦氍毹饮客金叵罗遥怜古岩桂香似广寒多持身服苦淡适口忘甘腴青云丈夫志白首慎毋违哀陶尧佐至正壬辰冬红巾䧟常州駈州民攻京口不从者杀之我邑人陶君尭佐不幸为贼所得且欲并駈其诸父昆弟以行君厚赂之以一身代衆人之急从至丹阳闻官军鼓噪声即倒戈剌贼渠堕马因被害时吾里有识君者既而语其事于予予以君尝读书知顺逆故诚信而悲之閲二年方欲问诸水滨笔之野史以暴白其难明之志其族人有为之后者葬君衣冠予述前所闻作诗哀之嗟尔练湖水不洗斯人污冤血化为碧春雨生苔芜皇天有老眼斯人亦何辜生当太平日三世家业儒本无缚鸡力苦被虎豺驱孰知能贾勇倒戈诛贼渠鉄石一寸心虀粉七尺躯而家既能全而愤亦以舒但恨薫与莸混然骨同枯华表寉不返竹林啼凤鶵衣冠藏古丘魂魄逰清都击贼作疠鬼当与张君徒天意不可问愁云昼煳糢兵后到杭马掾史置酒见招且示以所与石䖏道丘长卿西湖倡和之什次韵西湖山色冷如灰前度刘郎今又来红粉画舡今寂寞断桥流水自萦回一堤寒栁风烟老両鬂飞蓬歳月催頼有故人能慰谢緑樽重对晚山开西湖曲西湖春水緑于酒西湖女儿娇似栁依稀二月三月春攀折千人万人手我有一索青铜钱明朝也买下湖舡试歌断臂孤儿曲湖上岂无人㑹传自钱塘回舟中怀马掾史省前山色翠欲滴幕下官曺清且闲公退每倾鹦鹉盏客来频爇鹧鸪班坐看急雨沾花席应念扁舟出栁湾白髪郑䖍毡未暖还家方苦路间関舟中怀辛至善春草緑如许之人犹未归江东云度水马土雨沾衣王事驰驱久家鄊信息希多情旧时燕还绕画梁飞望官军杨子江邉羣盗来奔牛吕城飞刼灰客懐每日鬰不乐笑口几时能复开东郭流离人似蚁西村格闘鼔如雷官军望断无消息独立斜阳首重回示长子木萑泽聚羣盗池鱼恐遭殃喜今避地去溪上一苇杭汝妻扶汝母小婢携槖囊丱角汝両弟随行色苍黄仆夫偕汝留家居谨周防屋后林有竹林后园有桑祖宗百年坟高树荫釡堂汝为吾冡嗣承家奉烝尝兴废固有时生理无怠荒但无忧可待时世康鄊邻或侵凌勿与较短长韩信跨下辱自度势莫当娄公面上唾不拭庸何伤彼悪汝勿为口亦勿播扬天定能胜人善悪报乃彰松栢耐歳寒葵藿倾夕阳此身可虀粉此志勿攺常汝㓜颇醇谨亦尝闻义方稍暇曽读书慎勿弄杯觞行看太平日斯文复辉光严将军战马歌至正乙未春常多盗省府调兵捕之浙东宣慰司元帅严公来縂军未几无钖平移军武进一日捣来富荘贼巢军中失二马明日贼乗之抗官兵烈塘上二马闻金鼓来奔贼控勒不能止随遂堕地马立踶杀之官兵大㨗故予烈塘之民感神其事俾余作歌以美之徃闻齐军夜路迷老马前导人追随又闻的卢跃檀溪汉业复立西南隅古来良骥称有徳未有骁腾能杀贼将军両马䭾贼来云雾四起生风雷红绡帕首尓何物霜蹄一路成飞灰军前认主鸣且舞惊倒熊罴与豺虎羣兇胆落不敢追官军凯旋搥大鼔马兮马兮诚有功湏知感物由元戎将军接迹武惠功煌煌史册书勲庸尔马名亦埀无穷别姻家尹居士烽火西来满眼红归㠶忙挂寉溪风蛟龙剑伏豊城下蝌蚪书藏鲁壁中邠老自怜能世守阮生谁信又途穷一盃此夕知何夕儿女挑灯笑语同赠花御史常侍文尹晋陵水云襟怀鉄面威鄊井重过思依依州官跼踳迎马父老懽忻识綵衣闽越地偏沧海接江淮屋逺缟霜衣飞旧逰还念城东客白首持竿坐钓矶过无钖口号丞相楼舡搥大鼓鉄骑前驱勐于虎纷纷䑕軰敢横行与我官军战河浒落日未落悬林梢一天杀气风骚骚官军纵火鼠入窟太湖水濶阳山髙相君贤似唐裴度岂无将军如李愬兠鍪戴雪捣贼巢一夕湖舡竟飞渡我有一寸鉄愿作将军箭将军三箭定阳山湖水依然净如练杨鉄崖先生旣为应芳序思贤録又以应芳上书丞相不报作长诗赠行是用感激赋此留别兼谢钱塘江上乆为客先范门前三上书喜得问竒杨子宅何惭题柱马卿车风尘鸿洞人皆恐氷雪峥嵘歳又除覔得骊珠三百颗横山归卧旧田庐代简苏景瞻先生二絶西门渡头春水生故人不来舟自横闻道移家近湖住手栽桑柘緑隂成布谷声中春雨生溪头倚杖看春畊干戈满地人相食宜尔龎公不入城龟巢藁巻之二终龟巢藁龟巢藁卷之三龟巢藁巻之三诗养竹成大林养竹成大林频年竹生孙美竹非不多悪竹亦已繁羣奴为洗之徃哉聆我言美者慎勿伤悪者必去根勿虞尔斧缺勿惮尔力烦宿莽荡无余清风仍满园树头鸦䳎鸣树头鸦䳎鸣农人起芸苗问之尔何忙良田莠骄骄去年耘较迟草蔓人力寡稂莠非不除卒以害吾稼吾闻农人语勐省天下事养虎常害人玩寇亦如此移家金坛尹干桥奉寄俞用中先生辟地金坛县懐人鉄瓮城战尘今满眼忧国岂忘情北固山无恙中水最清卜居何䖏好爲我主鸥盟大父卒宋末塟烈塘之东墓松合抱者数百株一旦爲乡豪伐去郡县弗能禁愬之分省亦莫敢谁何应芳痛愤于家形于夣寐至正十六年二月廿六日也当年扫松寒食朝纸钱挂之松树腰今年无树堪挂纸冡头揷竹风萧萧孤儿抱怨吞声哭踯躅归来卧茅屋夜深忽梦苍髯翁手足褁创头髪秃告言淮襄荆楚间羣兇杀人连数年名门世胄皆赤族楩楠豫章何足怜吾方欲问天下事鸡鸣梦破心如醉髯翁恐是十八公天耶人耶谁降凶五噫歌大明何爲而翳兮噫大凶胡爲而裂兮噫触邪之廌角胡折兮噫祥麟在郊足亦刖兮噫天乎遗黎岂至是而底灭兮噫忆兄平生爱缁侣逃难亦与俱骨月不相頋安危竟何如铜马从南来杀人血成渠一炬灰万室九原槌含珠懐哉鹡鸰原何时蓬荜庐横山絶高䖏独立眇愁予三五七言角蛇啼翼虎飞百年鳯雏环五色鹓雏饥盲风怪雨已连月青天白日宁无时岁莫独归浩浩北风吹战尘还乡无复见乡人四郊荒草斜阳外一树寒梅野水濵偶有新诗题甲子忽惊初度过庚寅僧庐夜宿明朝别黙念莪蒿泪满巾西胶山雪晴一夜雪深二尺强石人堕指氷蚕僵犹喜金乌两翅冻不折天明飞出海上之扶桑老夫晨起胶山下风景看来浑是畵连山万顷玉爲田隔水数家银作舎田中筑城团义兵日高未饭饥肠鸣黄泥冻地硬如鉄白柄短鉏铿有声不辞受寒饥但恐亏工程将军踏雪来㸃兵万夫鹄立颤且惊马前壮士五色棒棒头性命鸿毛轻予生悔不习兵法雪夜擒吴书奏㨗客櫩抱膝漫悲謌奈尔义兵寒苦何丁亥岁旦徐达卿席上作主人饮客椒花酒笑语春风口角生乆雨忽晴人共喜又闻周郑欲㝷盟元夕寓田舎有感忆得去年王正月钱塘风雪正频繁马周独酌新丰市韩愈三书光范门丧乱不霑新雨露饥寒今忆旧田园堠山西畔孤村里借屋篝灯过上元赠钱梦弼连云第宅堠山西乔木森森与屋齐万国熊罴方血战一林鵉鳯自幽栖东风池舘春如画长日笙歌醉似泥吐酒锦茵容野客新年十日九招擕丹阳陈天倪及其弟刚中犇牛陈心逺等诸羽士避兵洞庭山寄此代简洞庭林屋聚羣仙问讯曽逢卖橘舡湖上白鱼多满尺山中朱果不论钱仙家犬吠云连屋泽国龙吟月满天辟谷有方烦寄我吾将多与世人传陈大翁过堠山客舎情话连日追悼母氏使应芳情见乎词外家亲戚惟翁在相见犹能话阿三夜客窓同寂寞两年兵火各流离可怜今雨穷途客谁识前朝郡倅儿前世青氊零落尽行囊留得数篇诗寒食前闻乡信口占邻舎惊唿避蝮蛇老妻嗔怒唾乌鸦谁知昨夜三更雨又送春风一度花寒食清明人上塜夕阳芳草客思家愁来复遶青山去何䖏垆亭酒可賖访孟伯坚周履道不遇班马文章驾并驰云龙追逐去何之门前流水垂杨栁屋上青山呌子规三月又逢修禊日一觞还忆太平时可怜潦倒无家客满目风尘两鬂丝刺促行次履道韵刺促何刺促江上秋风破茅屋谁怜杜少陵长歌之哀甚于哭故山可望不可归髑髅台高春草緑浮云滓日竟谁洗烈火连天势难扑三农不复把犁鉏风雨荷戈城上宿于乎人生有子作征夫不如返哺林间乌题春林雨意图前山后山云气浓欲雨不雨天无风记得去年初夏里此时舡过滆湖东懐周履道平生多朋游穷途见交态每歌杕杜诗重念伐木废孰谓新相知情如旧亲爱手书辱殷勤授餐慰行迈老我无爲执德心未艾秋风自揺落松栢嵗寒在狗寨謡徃闻淮西军食人狗亦有寨屯如军是时江南幸无事尚谓传者言非真安知吾乡今亦尔地方百里皆荆榛三村两村犬成羣见人如见东郭兎跳踉大噉勐于虎坡陀高踞声狺狺路旁青草堆白骨天外飞鸢衔㫁筋征夫早去胆欲落寃鬼夜哭情难伸可怜性命塟馋腹徃徃多是乡民向来丧家狗絶食遗骸或与狐狸分乗时爲暴至若此此事千古同悲辛寝皮食肉不可得张牙㺯爪何由驯虞廷九官分厥职益必掌火山泽焚犬乎犬乎胡不革尔心全尔身主尔主邻尔邻揺尾乞食仍相亲毋使犬砦之名天下闻夀玉山人黄梅雨歇南风清緑槐如云隂满庭胡髯雪白双眼明长日细字笺龙经有时忽着道士服骑鹤三天奏符箓天上神仙知姓名人间富贵羞驰逐翁年已耄何矍铄姮娥应授长生药我来避地方卜邻翁与谈天甚爲乐酒边却笑磻溪翁吾年与同心不同鹰扬未若渔钓好周家自有羣罴熊平生毛颕与亲炙老去曲生尤莫逆白鸥之盟君勿渝门外红尘一千尺八月十六日颠沛中见頋玉山䝉置酒嘉树轩相与剧谈痛饮懽如平生且有来夕草堂之约既醉而别赋此以赠来徃东吴三十年吴人多示好诗篇片言堂下知鬷蔑一笑樽前夀鲁连嘉树连云秋不老桂花如雪月仍圆烽烟已隔重湖水且爲交懽理素絃留别頋玉山将徃杭州卜居垂白遭多难仓黄走四方吴人今入贡越冦复侵疆百战山河破三边草木荒军容皆赫赫徒御亦扬扬举士思投笔农人习臂枪谁令纪纲壊未改瑟琴张卓尔文章伯平生锦绣肠琹书曽不废轩冕逈相忘爱客坐常满耽诗夜亦忙登龙嗟潦倒鳯鸟亦翺翔说项口不辍留髠兴甚长百篇诗倡和屡舞酒淋浪老骥羞跧伏饥鹰欲逺扬忧天如杞国辟地卜钱塘丞相闻新诏除官平旧章覆蕉曽有梦腐草或先光萧飒㕠蓬髩漂揺一苇杭第惭金自跃何以玉能藏海底珊瑚赤松根琥珀香明朝重回首嘉树郁苍苍赠道传上人偶识庐山逺山庄借屋居拨云分腊酒踏雪送寒蔬门俯溪光逈窓含野色虚相过两不厌灯火案头书送蔡伯昇辟兵淀山依故人典衣沽酒碛沙头送客携家访旧游虎窟携来桃竹杖鸥波荡去木兰舟黄杨偶戹今年闰老菊重逢九日秋覔得桃源堪辟世结邻当与老莵裘陈湖夜泊平湖清水清如镜照见潘郎两鬂斑带箭飞来何䖏雁一声哀怨入云间访淀山因自明习无学二禅老西风满帆天所假扁舟过湖快如马欲㝷渔父问桃源因访高僧遇兰若南能北秀两魁竒翠竹黄花搃潇洒相逢握手问流落试爲从头畧倾写生居扬子大江濵老我延陵力田者羣兇西来火三月四境更无茅一把乡邻死战血漂杵妻子生擒肉爲鲊随波幸若鱼漏网失窟惊如㕙在野山中碧松堪疗饥池上白莲宜结社笑语同行有髪僧数见不辞禅板打懐玉山隐君并简其子国衡锦翮鹓雏海上囘无端鸥鹭失惊猜青山静对机心息好客相过笑口开鱼跃氷池堪入馔蛆浮腊瓮足持盃官军赴敌忙如蚁奈尔重门掩緑苔懐袁子英畴昔㝷君竹浦西芭蕉月上姓名题别来岁晚相留恋行到穷途孰指迷两髩风霜秋飒飒一蓬烟雨昼凄凄遥怜冠盖高阳里长伴山翁醉似泥懐诸葛用中每忆君家书畵舡梦魂飞绕太湖边干戈满地无休日萍梗他乡又一年西北天高烟雾隔东南海濶水云连何当覔得蓬莱路相与从游采药仙至正丁酉冬玉山燕客芝云堂适有时贵自海上来以黄甘遗之玉山乃分饷坐客且曰吴中以连年扰攘无之今有之诸君子不容无诗故有是作青巾西来人食肉逃难西采采黄独上书不伏光范门忍饥宁负将军腹玉山燕客客满堂香柑新带永嘉霜分金四坐照人面潄玉三嚥清诗肠山中椰瓢大如斗吴姬噼来荐春酒酒酣遥指洞庭山爲问木奴曾贡不频年两浙阻戈兵黄甘陆吉不相过此时共享此佳果胡不取醉花前歌汉廷传柑还赐宴应念江南乆征战圣恩有诏悉蠲租可奈数州人已无赠镏元臣何士安二省郎冬十二月一雨滂娄江水高三尺强翩翩使者传令急肃肃官军赴敌忙日出山头云气白春囬海上栁枝黄捷书明日报枢府连璧少年増宠光钱梦弼移舟过姜里后三日予徃见之适梦弼卧病庚子正月赋此为别堠山之别苦仓猝甫里相逢说乱离喜见新年正王月重瞻旧日汉官仪酒盃不惜金鱼换药杵何劳玉兎持借问董家鸡共犬有无祥瑞似前时漫兴十一首甫里水东头垂萝繋客舟客心清似水吟鬂白于鸥词赋知无用干戈苦未休蓬窓三日雨农事忆西畴五十不富贵蹉跎又六年新愁添寉髪故国暗狼烟白㡌看云坐青灯聴雨眠痴儿书懒读翻笑腹便便吴地方千里齐民搃荷戈人生无可奈天运竟如何米市黄金贱沙场白骨多故山时一望老眼泪悬河伐木烧官炭中林霹雳飞穷猿无可择飞鹊更何依野雨生稊稗山风长蕨薇儿曺能采拾犹足慰年饥吴女何多巧吴趋作楚声市㕓方易肆朱粉复倾城压酒桃花坞弹筝细栁营将军正年少相頋苦为情阖闾城下栁谁种緑隂成树繋浮江马枝迁出谷莺我朝方用武僧寺搃屯兵犹喜湖田熟街头米价平田舍方东作州家要义兵濒湖团水寨石甃山城栁暗春烟煖芹香润雨晴荷鉏归未得布谷为谁鸣尽道从军好封侯甚不难羽书频报捷相府即除官北鄙烟尘逺东风雨雪寒腐儒人共笑白首鹿皮冠赫赫千夫长揺揺四橹舡舡轻如跃马冦退欲归田蓑笠松江上犁鉏谷雨前只愁边报急生计又茫然太湖三百里流血水云腥战皷有时歇渔歌无䖏听飘零孤雁白惨淡逺山青题橘音书断令人忆洞庭近闻哀痛诏使者又江东兵革何时息车书四海同落梅春雨后芳草夕阳中俛仰长流涕穷途一老翁頋国衡万戸席上与乃翁及元朴长老𢾗客把酒赋诗各成七言四韵客来寒食清明日每日春风醉玉山綵笔醉题鹦鹉赋宝香频爇鹧鸪班帘前脩竹翠欲滴池上小桃红更殷按得锦筝新制曲隔花黄鸟共间闗宿夀上人山房再和金西白长老韵春来淮楚兵方息今夜村庄犬亦宁分得梅边半窓月借看松下两函经屋山风飏茶烟白江浦云连树叶青来徃风流似支许独惭吟鬂已星星访积善寺贵上人适与旌德寺学无为明月庭相集四人年皆五十有六酒边聨句共成一律既而又各和一首四人二百廿四岁一日酒倾三百杯醉里不知浮世狭吟边但觉好懐开春云冉冉连江树晴雪纷纷落野梅邂逅相逢离乱日布帆无恙亦隹哉四人二百廿四岁野老浮家僧渡杯共喜江湖春水静适逢西北莫云开神仙换骨元无药宰相调羮自有梅昔酒正须终日醉醉乡佳䖏亦悠哉送梅州判之崑山百战归来佐一州貂蝉从此出兠鍪山城近海金汤固市舶通番食货稠下马正逢梅子雨劝农须趂麦花秋荐贤不负尚书意治最功成秩更优端午日瑞光寺西白长老方丈作藕花池上端阳日菖歜香浮玉药舡可喜山僧能好客长容野老醉逃禅连宵雨涨三江水当午云开一镜天醉倚浮屠望乡国横山依旧暗烽烟对雨书懐书生得句百忧忘更喜新知共一方医士为焚賖药券邻僧借与读书床十年乡国烟尘暗五月江村风雨凉不用弱流三万里地无豺虎即仙乡次韵赠管伯龄风尘连四海身世同一沤斯文幸未丧同类犹相求蜉蝣果何物敢作撼树谋诸公新亭泪可笑学楚囚我无西园金孰问东家丘嗟尔一片玉产此崑山州天门九重深献纳亦末由江村茅屋雨湖田稻花秋门外车有辙窓前水长流时无华子鱼幼安谁与俦濯足弄云水商歌兴悠悠胸蟠五色线唾视万户侯针芥适相遇珠璧惊暗投酒盃接殷勤诗盟结绸缪千金享敝帚犹曰不易酬新知如故交一笑忘百忧停杯问苍天干戈几时休金风虽乍起火云未全收谿桥栁隂清繋我三日舟掺执不忍别相期重来游甫里先生有田二顷可无官况复时危行路难丹鳯徒劳啣诏下白鸥自放出阑看春从頋渚随茶灶月向淞江伴钓竿旧宅不知何处是浮屠楼阁倚高寒次韵袁子英过吴江兼简琦龙门孤城当泽国潮撼势如浮挂杖㝷僧寺长桥系客舟江寒枫叶落湖暝蝮蛇游寄语龙门客诗盟莫负鸥江上女和子英韵妾生吴江上阿爷最钟情十五嫁夫婿红颜如舜英别来各天涯所共惟月明妾守江上宅夫戍边头城江上畏行露边头防斫营一朝义当尽性命鸿毛轻死愿化葵藿两两心同倾送頋玉山游东南诸山我爱向子平婚嫁毕儿女平生掌上珠弃置若敝屣百事不挂眼五岳纵遐武朝与麋鹿游暮与泉石伍泉石本无情所喜絶尘土松风出林磵笙瑟音调古但闻幽鸟鸣犹胜俗人语咄彼贪墨徒跻蹬炤金坞遗臭千万年其祸皆自贾吾知子平心夙昔慕巢许矧兹风雨秋摧兰折蘅杜徃哉山水窟幽期赴缁侣觧缨濯沧浪苕花八风舞老我病江沱临风为延伫和頋仲英金粟塜燕集诗我昔过北印立马山之隈为问壠头树皆云后人栽生前樽酒谁不有无人到此自对青山开屋堆黄金五侯贵难免白骨生苍苔最怜吉士或狂折有如㸑下蕉桐材玉山先生逹观者胸次不着闲悲哀清秋携客坟上饮曲车载酒山童推大笑胥魂乗白马深惭鲧魄化黄熊墓名自制身自挽视身不啻轻如埃鵉翔鳯翥玉箸篆虎踞龙蟠金粟堆鹤羣三绕喜树舞龟巢并载丰碑来长吟复短吟此兴何高哉秋风无情摧万物芙蓉亦老胭脂腮笑言他年翁仲共寂寞何如此时賔客相追陪功名絶愁根富贵脱祸胎百年能几日一日能几杯从此秉烛长夜饮犹恐四蛇二䑕忙相催主人烂醉客亦醉絶倒不頋旁人咍北望中州数千里人家尽作邱前灰髑髅委江郊多是贤与才忍饥自作首阳鬼独醒谁念湘江累神仙初无不死药方士浪说㝷蓬菜君不见无边之海白淼淼无名之山青巍巍长鲸嘘吸成风雷徐氏一去何曽回玉山以予欲徙居淞江之东设席书畵舡邀袁子英陆元庠恢上人用江东日暮云分韵赋诗以饯予得江字用以留别浮家野老㕠目厖捩拕欲渡吴淞江东将入海钓涛龙玉山山中别老龎西池之屋如舽艭左图右史堆满窓灯花揺揺落银釭葡萄灔灔倾玉缸四檐白云雨飞流淙若列娲石银河洚主人长歌客按腔翕然钟皷相撃撞酒酣捉笔如长杠千军可扫鼎可扛诸公大才齐楚邦骚坛将军霖麾幢客来投笔乞受降乃辱赠以白璧㕠明朝短缆旧桩冯夷前驱鼓逄逄海濵懐人倚石矼书筒时寄黄耳尨来龟轩诗维岁之初兵閧邑我鐍其扃以辟以徙今我来思室有尔龟我墉弗穿尔从何来委蛇委蛇爰曳其尾来龟之祥云何不喜我户伊威我牖蟏蛸嗟我妇子亦孔之劳尔其泥途我室我家岂不尔思以名其庐瞻彼池水有蒲有莲尔居尔游宜永其年袁子英偕宗别传过天慧庄因获晤言夜话之余口占以赠短髪萧萧雪满簪老禅方丈挂瑶琹月明毎忆许玄度岁晚同来支道林四海干戈犹在眼百年轩冕搃无心梅花玉立西窓下相伴哦诗到夜深子英之玉山頋隐君今于同里法喜寺楼居日抄佛书至午而止余暇则吟咏不辍虽亲旧来访亦不徃答焉余因子英复去作此代简客来喜得平安信萧寺楼居日掩扃湖近浪揺窓影白地偏苔没履痕青羣贤方结莲花社小楷犹抄贝叶经岁晚扁舟过甫里好㝷渔父过寒汀送照元明住白马寺老梅飞去迹犹灵七十二峯湖上青已喜黄龙新说法无劳白马逺䭾经六时花雨狻猊座五色云开翡翠屏携取寒泉同煮茗予将岁晚过禅扃冬至日陪高太守坐愚隐山房读易有感一殻浑沌破二气从此分消长固有时爕理亦在人云何数年内浊乱暗楚氛维时当严冬祫衣煖如春中林竹抽萌花开雪纷纷隂极阳复生践长喜兹晨蒲团踞禅榻芸窓对炉薫筌蹄谢支许羮墻见羲文嗒然我忘吾万事何足云人日懐管伯龄及杜泉玉昆仲定一山上人吴淞江头春水生美人不来舟自横一年又过牛羊日四海岂忘鸥鹭盟管寕白㡌傲轩冕杜陵名家多弟兄结社香山僧更好野老何缘与姓名刘景仪寓崑山永懐寺除日作三十韵见贻时予客荐严丈次韵答之兼赠两山主人遭乱心如醉偷生鬂已华一年看又过几度发长嗟淮海浮羣马荆蛮闘两蛇妖气浑不散杀机转相加倦客谁相頋高僧意孔嘉烧香谈般若倚树听楞伽文风月三生石文章五色霞堦前时刬草坐上或拈花我下南能榻君居北秀家麄豪笑俗子歌舞拥高娃重系纒头锦频敲拍板牙何如宗有道乐此寂无譁法喜常亲炙尘心亦变华济河求巨筏出宅问三车兵火西来盛神京北望賖忧天同杞国赋雪拟刘义西寺斋钟应孤城戍鼓挝朋游欣宻迩世务那纷拏衮衮华轩鹤喧喧晚树鸦余生知有几学步恐成差故国归心切烽烟满眼遮衣冠无噍类戈㦸乱如麻不识蓬莱路那逢博望槎愤秦思蹈海悲楚欲还沙窃比君臣蚁谁怜喜怒蛙桃符惊节换萍迹寄天涯君忆苏堤栁予懐杨羡茶吟篇聊侣和醉笔半欹斜此意方相得前言匪敢夸尚期金百鍊永保玉无瑕闻頋玉山芝云堂火而所藏之书俱焚恐其不能为懐寄诗释之谁将藜熖触羣书腹笥便便自有余得失永须论塞马平安聊复问池鱼草堂留客仍投辖香经㝷诗可曳裾别院海棠春满眼重来燕子喜何如和玉山初夏言懐二首闻君乆约东林老林下栖迟避俗尘莲社不妨陶令醉韭葅谁信庾郎贫苏湖渺渺田皆水淮楚茫茫草没人春去百花先自落五更风雨况相因四海风尘浑未息一时天道岂无知待看雨散云收日依旧山青水緑时死欲便埋童荷锸生能自挽手裁诗道今风致清如许行路相传口似碑再用韵寄悦堂长老松雪孤标孰与伦烟霞一室静无尘清谈每日能留我自说平生不患贫城郭含辉山藴玉堦除听法石如人昙花不逐春红老信与东风别有因老虎儿孙到鳯池声名曽彻九重知鹤书天上颁恩日猊坐山中说法时寸草不忘慈母报白华无愧古人诗春秋直笔黄夫子曽为东林着二碑踏车歌吴田水深三尺许搃是去年秋莫雨劝农使者催春畊田甲频挝水车鼓江村破屋能几家家家妇姑俱踏车蓬飞両鬂赤㕠脚亦有儿女㕠髻丫淞江太湖愁满眼白汗沾衣足生趼车轮辘辘羊角转水波翻翻龙舌巻春来十日九不晴怕闻鹁鸠唿雨声滂沱才禆片时乆辛苦又加三日程当家岂无夫与子打鱼日籴去城市城中禁米难出関田上忍饥还戽水四郊未种围田谷三边已运官仓粟安得木牛为木龙运水疾于牛足陆西林日落田妇归隤岸白烟鱼虎飞诗翁独立长太息何处青山有蕨薇和陶菊庄郊行二首崑山春暖玉生烟沪渎潮平水接天行到沧洲人寂寂坐看青荇叶田田十年四海暗烽烟五栁先生醉乐天芳草夕阳江上路独怜春水满间田梅子玉判官劝农过客舎口占以赠娄江之南一万家葑田水深忙踏车喜有春禽鸣布谷幸无夜雨涨桃花州倅劝农频出郭野航牵缆小如瓜白鸥也自知人意引领相望立钓槎观浴佛有感银盘水浴紫金身白髪禅和拜跪频周孔岂无初度日诸生谁为荐蘩苹和頋玉山重构钓月轩龙战虎争无了日他年谁是复谁非诸公图像凌烟阁此老逃名钓月矶新雨一池荷叶长南风四月楝花飞我来喜听沧浪曲欲挽游丝繋落晖夏夜作五年兄弟各西东兄在今年七十翁戎马此时犹塞路覊鸿何处或伤弓对床夜坐空堦雨拥被秋吟破屋风梦里不知身是客觉来愁絶泪沾胸陪梅州判智长老石教授陈惟兄夀上人等游姜公墩小酌梅以杜子美兴来今日尽君欢分韵予得日字白雨洗炎热清风洒瑟瑟梅仙约幽㝷邀我杖藜出同游得名缁飘然兴俱逸移舟泊钓渚看竹过僧室行行陟高邱苔溪树隂宻崑山含玉润岿然如卓笔羣峰太湖上雄势争崒嵂江中早潮囘风急去帆疾梅仙最多喜播种农事毕青苗匝吴田芳草眠茧栗斯民乆涂炭天意谅深恤兵余幸丰年一饱百忧失懽然各有庆双榼酒尽吃安知艰虞世得此闲暇日幽情写丝桐余懐聊短述次韵赠虚中讲主三友高论乆寂寞一鼔雷音号令严正法眼明岩下电玄机味若水中塩池莲玉立天开镜庭竹金声风卷帘大地政须沾化雨蹄涔宁许老龙潜六月廿二日愚隐和上以诗留别徃碛沙寺以寓缾钖其诗末句云一声短笛沧浪莫收拾丝纶下钓台予次韵二首送之既而懐碛沙诸公复就韵代简一曲沧浪歌未了满舡明月赋归来俗尘自暗人间世不着纎毫惹镜台白髪道人无住着碛沙湖上去还来湖深六月天风冷花雨吹香般若台志公刀尺传家乆舡子丝纶罢钓来一镜湖光照楼阁坐看明月映高台濒湖金刹清凉境冠盖时时聴法来刮目试看天下士几人胸次有楼台长歌白雪无人和近喜碧云禅老来龙女献珠烟水国冯夷撃鼓雨花台一牛鸣地长相忆頼有尺书时徃来白马山中人独逺孤云落日在琹台连日颠风吹海立几时飞钖过湖来絶怜湖上林泉好六月清风似五台刼灰烟销江总宅断蓬风转海濵来干戈未息衣冠老谁筑黄金聘士台寄赵君绰旧家公子老儒冠诗巻梅花共岁寒湖上月明携客饮楼前山色枕书看十年四海风尘暗乆旱三湖水泽干满目天云秋后熟敢题尺牍问平安送扇赠赵执中送子扇一搧唿儿书八分相望湖上宅只隔陇头云南国多秋热西风有楚氛庭帏清枕席持此奉殷勤寄天章上人兼简陶菊庄东林花雨满衣巾文采风流有若人留客看山常满座开轩临水逈无尘娟娟乌鹊桥边月灔灔葡萄瓮里春朝夕徃来陶博士应拈醉笔赋诗频简西白长老高情每向诗中见怪事今于病里闻舡去逆风牵缆去苇花飞雪暗江濆雁来南国边声逺鸦集西林野色曛笑佛袈裟归檇李秋风尘土自纷纷赠费克明知州崑山之石白如玉娄江之水涅不缁试持山水比州牧厥德清白同于斯吴侬赖公父母慈遭时艰危䝉抚绥尽令卖刀买牛犊不失与国充耘耔讼庭无人辨雀角圜扉空鎻生蛛丝独怜沃土重租赋疮痍不忍加鞭笞早骑羸马戴星出晚踏明月归来迟纷纷公务日不暇烱烱此心天弗欺毎延多士谈礼乐顿觉喜色浮须眉菁莪方育泮林雨岐麦当茂氷霜时未拟文翁能化蜀已过鲁山无紫芝蜚名籍籍动藩府将彻九重天子知夏五闻吴门汤君说以书见寄既而茫然九月末因马吉卿来甫里询知君説仍居闲诗以代简不见故人逾六载曽闻书札寄多时浮沉江上知何许沦落天涯有所思老骥未应甘伏枥惊乌可是别无枝欲过竹所㝷袁粲每望山隂忆戴逵策策秋风桐叶尽凄凄寒雨菊花迟幽懐每日如中酒世事频年似奕碁一笑相逢期未得边尘眼满鬂如丝送愚隠长老主万夀寺戎马废六籍三乗亦多魔中流矻砥柱犹能障頺波吾师雪卧乆王公礼为模说法继禅月珠林雨曼陀弘开甘露门诸根并渐摩一鼔气复作天龙衞烟萝秋空云雾开佛日光辉多题林泉雅趣图赠杜玉泉泉翁爱山如爱客到䖏好山皆莫逆脚根不涴京洛尘面纹长带烟霞色奚童抱琹翁曳履长日山中看山水万松清籁响如絃满地白雪吹不起桂风萝月秋复春野花幽鸟情相亲巢由相去数千年黄绮以来能几人山颠水涯风物美都在我翁诗巻里庄周梦蝶蝶梦周览是图者同天㳺寄屈时中诸友白蠡塘南烟水村伊人辟世若桃源家家鸡黍留賔客夜夜熊丸教子孙慈竹丛深冬笋出野梅根暖早花繁扁舟一夕乗清兴我亦来敲月下门逢乡僧昱东明他乡逢着故乡人叙旧情如骨肉亲犹喜吾兄存两子俱从释氏究三身烦君为寄平安信道我今居寂寞濵何日浮杯来甫里寒汀灯火话酸辛梅子玉董版筑于杭城别去日乆区区思怀作此以寄钱塘江上石头城锸畚如云杵雨声两袖西风骑马立五更残月聴鸡鸣银缾犒酒平章喜金鼔还州父老迎力尽东南非一日政须遗爱抚孤㷀奉寄杨鉄崖先生光范门前三上书先生曽为发长吁画桥杨栁藏书屋鉄笛梅花落酒壶偶遇故人论北海相思一夜梦西湖由来海内夸长句问寄浮家野老无寄题悦堂长老城南小隐絶句五首为爱城南水竹幽高人结屋近沧洲南园十畆蹲鸱熟足拟人间万户侯门前流水与江通屋上青山与画同文武衣冠来聴法绀园长繋玉花骢象龙入室动成行燕雀随人亦自忙白髪老禅挥玉麈袈裟犹带御炉香屋头新植青松树池上重栽白藕花元亮孤舟灵运屐不妨来与共烟霞客来多是一宿觉我亦幸有三生縁扁舟过门清夜里乌几烧香绣佛前题渊明采菊图一官弃如屣三径今来归言采东篱菊如彼西山薇秫田未熟壸无酒白衣携来恰重九今年不识是何年且爲黄花开笑口非无小窓膝可容花前一笑樽已空衰颜得酒借春色霜染树头秋叶红先生之贫人共惜先生之心人莫识大厦难将一木支逃入醉乡聊自适玉山邀至同里法喜寺饮别是夕酒醒梦囘宿雨初霁月明可喜即景赋诗兼写送别之意风吹雨脚断月到天心明孤鹤有清梦荒鸡非悪声南浦明朝别西湖几日程棹歌人正苦莫上石头城寄愚隠长老别后逢人説北山吴门第一古禅闗江湖缾钖多依倚文武衣冠悉徃还鉄骑解鞍祇树下金鱼换酒雨花间最怜丈室双童子捧茗烧香不暂闲寄虎丘居中长老初春舡过百花洲不谒闾丘谒虎丘古径入门苍藓合新城绕树翠山岚游方每学僧行脚聴法当随石㸃头更覔西菴修竹里寒泉一酌荐前修和玉山排闷寒窓诵君诗字字黄绢妇嗟君遭屯邅蛇虎吓前后毅然能忍性不矫亦不揉黄金本何物一任化乌有胸中耿耿在依旧冲牛斗大儿万户侯金印已悬肘小儿未强仕诗礼方授受两娥遽奔月星桥吠天狗更怜鳯台女先亦辞父母君能悟空幻视世等尘垢哦诗作㳺戯一日凡几首开樽饮词客锦绣从醉呕爱贤眼常青垂老髪仍黝逆境虽满前百战喜不负憧憧彼贫夫富贵争进取力强可拔山势热可炙手美新皆扬雄託孤谁杵臼龙为坚白论衍事雌黄口何如玉山人不失素所守愚也比方臯识马忘牝牡倾盖即相知论文诚耐乆嵗寒松柏心先零愧蒲栁鄊来九折坂此日一杯酒豪吟鬼神泣醉笔蛟蛇走万事付忘言太山同培塿焦任道欲过夀上人山庄并与仆相见前期以诗相贻传和之邀仆同赋旧说君家有墨庄新诗今见墨云香闲来林下㝷缁侣当为墻头唤索郎边境日来西冦近沧江歳晏北风凉先生素识融公嬾莫怪而今不下床再和韵寄赵彦深平原公子午桥庄草木当年雨露香桂树不嫌招隠士桃花应喜识渔郎锦茵醉酒冬宵煖水槛垂纶夏月凉我亦欲招横玉去为君三弄据胡床次韵寄杜玉泉昆仲授书不逢黄石公采药不遇龎眉翁杜陵名家好賔客客𥚑来曵梅花风德㢤若人气冲融涣然释我心怔冲张灯为展风月宴坐客搃开氷雪容火萤荧煌吐星斗金鳌赑屃移方蓬高年垂及绛县老合欢要䇿青州功唾壶玉缺击如意臂鞲珠脱携謌童航船浪翻翠袖笑絶如举骊山烽紫云一曲歌未了阳乌飞出扶桒东明朝仲氏复迎客百花潭边收钓筒长鱼斫脍白于雪葡萄新酿青如空高堂坐拥肉屏煖寒士无复鸣秋蛩溪山相映色俱喜埙箎迭奏情无穷老夫生长近吴下所恨白首方游从频年坐我涂炭苦此日置身仙子宫已令沉湎恣为乐尚论古人客折衷赋归既无田种秫独醒敢夸衣集蓉啣杯乐圣非易得良辰美景真难逢论交不以车笠异忘形且喜禖期同咄彼贪夫逐名利何异粪壤蜣螂䖝蛮争触战更堪笑要于蜗角称蚕丛边隅风尘莽浩浩天门烟雾深重重世云酒为知己饮可不罄尔琉璃钟扁舟徃还渡吴淞泗桥且喜春潮通兴来径去造竹所碧湾树下维孤篷祗惭诗债偿未了毛颕爲我长匆匆此诗聊纪前日事此韵乃和前年冬分柑细君与说项眉案坐对如梁鸿碧云山房分韵得檐字古寺云林静春宵风雨兼阿师如恵逺有酒醑陶潜海味分苔脯园蔬摘韮尖金蕉传四座银竹泻层檐谈辨情相洽醺酣意转欣烛长红未尽缾罄緑频添小令皆毛举新题各口占酒懐虽旷荡诗律自清严浪雪翻茶鼎香烟绕竹帘偶论蜗国战因笑楚人钳老去甘藏拙闲来得养恬青松知此意相对一掀髯雨夜懐朱泽民一天风雨夜漫漫独为先生发永叹杜甫数椽茅屋破郑䖍三絶坐寒氊莺花紫禁囘头梦烟树青山抱膝看最忆旧游诸阁老别来零落汉衣冠和邹弘道诸公游碛沙寺钱塘形胜接苏湖风物于今入战图独尔碛沙仍似旧诸公杯酒不相孤逺山云歛千峰出幽树春来百鸟唿白髪老僧盘膝坐笑看车马陟危途次韵寄路以道笑将簪绂弃如泥出郭移家住水西芳草喜人车辙少逺山齐我屋檐低门前古树慈乌集梁上新巢乳燕飞更喜东桥僧舎好桃花多似武陵溪送居南山还嘉禾檇李亭前水接天杨侯曽此洗龙泉道傍已伐将军树湖上今题书畵舡沧海扬尘知几度黄杨厄闰又今年因君与说戈干苦相送临𡵨一怆然题李白月下泛舟图青蝇触起脱靴时飞燕嗔人鳯亦疑杯酒佯狂江海上此心惟有月明知七月二日过益上人问疾因过路以道山人家饮酒乐甚诗以谢之新秋去谒病维摩因与山人醉薜萝头戴鹖冠堪入畵手鸣渔鼔更能歌竹边亭子清风细壁上诗篇好客多从此徃来溪路熟扁舟乗兴数相过和梅同知迁秩二首我爱朱丝絃其音淡如平为人涤邪秽妙理通神明良工繋锦瑟选练亦已精移柱喜更张白云风冷泠我爱青铜镜炯如秋月圆为人别妍媸毫髪俱了然纎尘不受污光辉人共怜政须重拂拭玉台更高悬窈窕谁家女和卜思贤韵窈窕谁家女依稀慕璚树向来适良人门户比房杜今年遘疾难飘零太行路风雨道滂沱不失春态度珠帘十二楼燕子忍辞去合欢㑹有时无劳叹迟莫次韵寄呈谢杭州金汤险据鳯凰山日月遥瞻虎豹闗每见题诗懐故旧也知为政有余闲慈帏一饭双鱼美衙鼔三搥五马还细说平章亲更喜黄金横带綵衣班中秋日玉山頋仲瑛邀翟明府份陆良贵仁秦文仲约等十人饮金粟上酒酣赋诗各成一首忆昔避戎马放櫂来北山相逢适中秋展席解愁颜安知复今夕喜䜩集羣贤烽烟虽未息眼底喜不见华月出松杪灵飈散天香主称死便埋荷锸童在傍酒酣各哦诗其乐胜钟皷柱头老令威为作八风舞人生不饮酒杯盂空匶前寥寥𢾗千载孰与刘伶贤赠章彦复省掾相约覧秋色松江来小舟留人十日雨洗耳百花洲祖逖鞭方着张良箸欲筹吾庐吾自爱霜菊晚香幽偕愚隠长老重过玉山草堂次文中韵中秋醉眠金粟堆重阳又捧菊花杯欲从南郭隐几卧为约北山禅老来松下低头拜竒石竹边随意坐苍苔林风磵月足佳趣安知世有黄金台简嘉兴天寕寺西白长老五月中旬喜报书客来兼得问何如天花乱雨袈裟地祗树重栽瓦砾墟风月三生情分在烟波百里信音疎高秋且喜吴田熟说法开堂响木鱼玉山席上分韵得对字劳生纷如蚁出没兹大块达人独超然逍遥物之外秋高天气清喜此良燕㑹蹇予顦顇客亦忝文诗軰黄花有佳色青山若賔对饮者醉如泥不饮亦庆快卓彼浮屠师入俗无罣碍笑指空中云非触亦非背絶倒草堂翁东壁珊瑚碎輓华亭吕辅之屡却车不赴官黄金多用恤饥寒铭槐西墅云林屋钓竹前溪雪浪滩王烈能平乡里讼龎公独遗子孙安只今海内文章伯多忆賔筵礼𢾗寛寄郭羲仲霜骨稜稜七尺躯昻然独鹤睨羣雏门前问字人携酒舶上求诗客送珠山色隔溪云缥缈梅花绕屋雪糢煳别来岁晚遥相忆愁絶荒郊夜月孤题玉山移舟月夜过客舎忽闻侧室之讣即留别一首而去别后韵和以订重来之约畵舡月下过江村客舎荒凉笑语温忽报緑珠飞堕地轻如玉斗碎鸿门兰台乆絶行云梦蒿里聊倾酧月樽携客东桥重问竹柴门当为扫苔痕代简牛彦伊客来为报平安信知在长洲茂苑间借榻眠云僧舎静举盃邀月客窓寒无家且喜身长健玩世何妨髪已班三度梅花曽寄否思君长倚马鞍山题王景逸所藏瘦马图将军百战自封侯老病谁怜玉腕骝皮肉瘦来浑见骨精神灭尽只垂头长鸣落日青山下独立西风白草秋犹胜骆驼三万匹都随戦士死炎州寄张彦复兰省归来日未斜闭门尘静似山家教儿楷字誊书藳遗客生绢写墨花太伯祠前人走马姑苏城上树栖鸦知君触䖏多懐古忍聴吴趋唱小娃和马吉卿韵寄开天启长老西望天峰百余里高僧何日共游居谈禅丈室挥松麈尘长扁聴木鱼万秋声饥虎啸一池云气老龙嘘更㝷香径灵岩下与子聊乗下泽车赠赵善良清江濯足坐中洲自喜身如不系舟槐国功名前日梦玉京孤负少年游每邀田父同鸡黍已学山人制鹿裘醉后剧谈今古事面如頳玉语如流赠华子强父子晚凉池舘藕花洲郎罢唿儿放綵舟老膝尚容文度坐佳賔多与阿戎游长腰米饭犹珍馔五色莱衣胜绮裘莫笑东家人谇语由来泾渭不同流答盛彦英爱君枫落吴江句有客相期放剡舟满眼鸡䖝从得失忘形鹏鷃共遨游秋来江上鲈堪鲊歳晚山中貉可裘如此幽居良不悪比隣况复有诗流答惠上人鍊得身形癯如鹤江湖杯渡㨗于舟湖边旧宅适归隐吴下诸山今卧游学道已知砖作镜上诗更悟冶为裘曺刘沈谢何沦落风月平分支遁流答崔彦麟老夫衰懒慙无学年少才华羡李舟好覔灵槎天上去莫攀仙桂月中游踞床我欲来吹笛换酒君当为解裘早喜今年秋至早凉生六月火西流自述少年学士俱瀛洲老大浮家惟叶舟每怜古调少人聴幸得新知如旧游四海风尘桃竹杖十年霜雪木棉裘迩来同饮太湖水最喜白鸥非俗流过吴江三高祠三高祠前秋水波客来弔古悲且歌季鹰鲁望桑梓敬蠡也笾豆理则那生为越人身向越百计吞吴吴乃灭直忧乌喙将无情兎死狗烹肝脑裂飘然携家湖海游捧心人与同扁舟越人夸功铸金像于吴孰曰非仇雠行装重宝乆弥厚清高之风絶何有奉甞堪笑木肠儿忍覩荒台麋鹿走江风萧萧枫叶寒扣舷折我青琅玕灵胥怒挟海潮起殷若雷鸣过雪滩寄偰知州兼简蔡教授使君心似娄江水霜落秋高清复清田野但知畊获喜闾阎不识呌嚣声背山舘舎云连屋通海漕渠潮入城公退应㝷蔡文学投壶置酒适闲情病中梦徐伯枢戴时中见过既而伯枢惠诗次韵答之病来唿酒当神楼又得牵丝作钓钩堪笑生为穷谷叟何妨死作醉乡侯四壁西风茅屋冷一帘疎雨桂花秋山童浄扫门前路数日频迎李郭舟中秋日观朱道明自寿之诗次韵言怀并纪燕集兵戈驱廹十余年此夕珠歌翠舞间出瓮葡萄盃灔灔盘铃傀儡锦班班达人不惜千金费浮世能逢几日闲月里嫦娥应笑我也将华髪对娇鬟追和侯良斋秋怀四首寸丝欲补衮龙衣岁月蹉跎素愿违身老江湖心未已梦游京洛觉还非萧萧木落青山瘦浩浩西风曰雁稀惭愧太湖清似镜照人双鬂短垂丝出入都无骑从随杖藜于我颇相宜诗成每得江山助酒病还将曲糵医杜甫眼前茅屋在陶潜心事菊花知朝来两袖西风泪遥为乡人洒篱世事无涯生有涯逍遥谁得似南华龟巢近傍三江水鸥侣平分半席沙稚子学书収柿叶老妻添絮採芦花客来且共藜床坐莫说金张许史家垂萝曲磴转攀縁挑酒笻枝不挂钱白石路傍如虎踞青松磵作龙眠一盃且咏重阳日二顷何须负郭田风景不殊陵谷异丹心雪髪两堪怜六柳庄为沈太守作彭泽五株柳清风千载余頋予心乃心修名难与俱所以树六柳于焉结吾庐门前有流水树下堪钓鱼我柳已成隂岂不懐归兮人生一趋舎世事纷万殊善学柳下惠风雨慎攸居继迹子陶子亦曰姑徐徐谁其知此心南山黙如愚九月八日朱原道席上作主人预燕重阳客我老重逢癸夘年醉把黄花簪席㡌笑携红袖棹觥舡洞庭山色轩窓外震泽波光几席间不用登临劳骑从恍如蓬岛羣醉羣仙为吴中行题画老树骨立偃蹇秋山气势崔嵬闲却一江风月扁舟钓罢归来次韵答班仲英客僧留客古禅宫汤茗炉薫对菊丛佛法不随尘世变乡心犹与故人同一林红树含疎雨半壁青天截断虹早晚相㝷东海上扁舟相赠落潮风题春江独钓图江碧山青雨过时轻烟漠漠树离离白头吕望鹰扬去独钓沧洲是阿谁过崑山王御史墓先生逸野堂何在仰止崑山有所思麟史立言三传外廌冠遗直中兴时一坏难朽孤忠骨十弊犹存蹇谔辞过客下车翁仲立共看重树墓前碑简金君玉峩峩洞庭山宛在水中央山风西北来微带橘柚香吾友山中居一别今十霜题橘宜有书鸿雁日南来翔老怀多感慨烟火生肺肠作诗报君知湖山逈相望闻杜玉泉卧疾以诗代简闻君卧读床头易世事更新恐未知一国山林包锦绣五湖烟水照旌旗天寒日暮人相忆冬至阳生岁又移江柳鹅黄春艹绿幽㝷当不负前期次韵沈启之宴饮栢酒春三日梅花信有风赴君鸡黍约醉我鹿皮翁冻雪山头白晴云海上红天高不可问吾道未应穷赠庆别驾台州别驾不之官烟水孤村共岁寒偶有浊醪留晚酌旋挑生菜簇春盘三年邻里通家好四海兵戈行路难且喜门前金色柳东风堪作画图看送人妾为妮燕子楼中别绮疏象王宫里学真如秋波独注莲花漏春笋频翻贝叶书十二云峰无复梦三千沙界本来虚散花天女长围绕观色观空乐有余路义道见访示诗言懐予次韵一首书畵舡来城郭外客窓春在雨云中一违谈笑经年乆又得壶觞此日同江水照人清似镜山头戴雪白如翁新诗属和题青竹几杖相随许阿戎次郑启南县丞出郊出郭问农事哦诗思不羣犁鉏江上雨桒麦陇头云驯雉行相逐雄鸠语更闻野翁相劳苦飞葢倚晴曛上元夜赋雪此夕何夕风作威急雪打我白板扉大如鹄鹤小鸥鹭乗风作阵横空飞老夫起坐惊且喜窓隙壁罅皆珠玑邻家儿女时未寝看与灯月争光辉夜深人静灯烛灭宻掩姮娥烂银阙恍如太极未分时混沌之天无日月须臾忽聴檐竹折惊动老夫方寸鉄直忧压倒湖上山连我龟巢化鱼鳖老龟缩颈牛衣中夜长如岁心冲冲邻家鸡嗸三催晓发烛龙飞出扶桒东口啣火珠光燄红万国一照春融融客懐愁与雪俱释青山依旧撑虚空吴门访路义道和古诗二首客来上元夜筠轩照晴雪对雪饮流霞敲氷煑团月诵君诗数篇忘我衣百结一笑看梅花余事不复说其二新年到城市忧思喜一雪复覩汉官仪仍书王正月苏州古名郡刺史得元结老我愚溪翁无劳捕蛇说赠杨君济县丞我思崑山鉏白云高轩访我麋鹿羣我今长洲钓明月君复过此寂寞濵感君相知式相好与君谈笑开懐抱坐分半席白鸥沙满目青山浄如扫社公雨晴春风作悪村北村南杏花落劝农来徃杏花村鸡犬不惊田舎乐君归哦松坐松隂我舟更入菰蒲深钓钩无饵勿语人但说烟波无处㝷寄萧舜卿兼简虎丘宁居中长老时萧年八十三矣爱尔邻居虎丘寺剑池磐石好林泉一门父子头如雪十载兵戈命在天故国青山还歴歴春风芳草有芊芊生公㑹有招贤意我亦来从种白莲达至善自钱塘过访㑹徐伯枢昆仲诸友小酌以少陵春日莺啼脩竹里分韵得日字兼旬苦隂雨堦藓青入室良朋远方来一笑百忧失濶别十载余艰虞难尽述喜闻戎马间犹得用儒术间関脱虎口壮志曽不屈归来西湖上饮水独食蜜吴中旧亲知生存百无一龟巢酒盈樽聊以永今日两儿聆话言诸孙亦绕膝殷勤问生理为我长太息干戈纷满眼世事暗如漆愿言慎所之于焉保贞吉雪舟诗为王照磨作雪中傲吏乗孤舟千载复见王子猷吾知君欲记高兴君聴我言当㸃头男儿胸中有兵甲笔滔滔水三崃正须击檝誓中流雪外蓬婆争蹴踏长驱夜入悬瓠城指麾鵞鸭混军声生擒逆竖取金印江梅却㝷鸥鹭盟和沈启之早春书懐水光山色浄无尘满眼东风景物新茧栗犊眠芳草地木兰舡系緑杨津莫嫌头上髼松雪且尽杯中㶑灔春鹤自乗轩鸟自好沧洲鸥鹭与情亲简钱仁山一榻青苔对雪五湖春水流斯欲遣长湏覔酒先拈秃笔题诗二月七日和徐伯枢排闷一首人生百年能几何有酒快酌金叵罗已有蓬髩㸃苍雪莫待桒田变白波东风花外鹊声喜落日城头乌尾讹君诗到手客在坐击节聴我玲珑歌伯枢以启之韵作诗见赠复答一首萧斋孤坐席凝尘喜得君诗字字新四海交游期管鲍一家兄弟比椿津多情燕子重来日絶色桃花不负春愧我少年书剑在白头无复报君亲赠星术王逵夫虞廷命官非不多暦象必先羲曁和羲和年去数千载名与列宿俱嵯峨先生本学羲和氏聊尔谈星隐吴市二十八宿纬五经上系天时下人事先生为人推吉凶一天星斗罗心胸河图洛书造化窟妙理贯彻精灵通斋居垂帘坐终日金鸭野兰烟缕碧客车载酒来问情先生舌端飞霹雳每将忠孝语臣子不惜忠言逆人耳天降灾祥本在人人能转移天亦喜君不宋君三善言荧惑退三舎天人果相孚大咎亦可谢又不见韩退之命在斗牛坐在箕遭谗受谤能自知怡然高咏三星诗吾侪此理或未析请从先生考星暦和郜彦清州判莫春寓僧舎三首治最功成解印归春风绿髪未应稀如何拄笏禅床下闲看孤云倦鸟飞沈水香销午篆烟僧房聊借石床眠多罗树上频伽语絶胜天津聴杜鹃箧藏湘帙沁云香手阅金经掩竹房门外不知春早晚绿隂满地日初长雨中寄友春风冷凄凄烟雨昼溟溟相望隔重湖幽事颇闗情頼有小吴牋可以写心声心声写难尽况无雁南征出门泥没膝恨不生羽翎隔窓两黄鸟花问语嘤嘤頺然枕书卧一榻莓苔青龟巢藁卷之三终龟巢藁龟巢藁卷之四龟巢藁卷之四诗杨县丞董役开白茅河昼夜辛勤以诗代简畚锸如云穿白渠客来喜得问何如行庖只饮娄江水俸米频供担石储人起四夷烧蜡烛霜飞两袖坐蓝舆勤左辖银瓶酒为报功成有荐书刘旭斋过娄江客舍作诗赠之方欲题诗寄草堂逺劳移櫂到沧浪十年同饮三江水一笑相看両鬂霜田野无人鵶种麦漕渠通海蟹输芒冯君莫语悲秋事且复持盃送夕阳玉田丧侧室作诗悼之予亦次韵以慰其哀目断琴台日暮云相如无复见文君最怜机上廻文巧更忆灯前教子勤绣箧熊丸香尚在绮鵉镜影初分江村一月黄梅雨谁爲衣篝爇寳薰五丛泾送玉田徙碧山与龟巢邻居倾葢雨両月同客天一方君今挈家去宅我龟巢傍为闻碧山好宛在云水鄊朝绅多寄寓羣髦富文章将寻鸥鹭盟与我同六藏老妇堪夜绩东壁分余光客至亦可留覔酒过短墻巷无车马尘屋有汗竹香籯金与床笏笑视俱亡羊惟存广文氊读书坐藜床闭门乐吾乐𬞞食犹膏粱清风北下懐哉古羲皇寄镏景仪先生杏花春雨晴时别蒲栁秋风又飒然笳鼓新城严警逻溪山幽舘喜安便校书还照青藜火煮茗应㪺钖谷泉近遇故交闻有信逺劳埀问念无氊龟巢仍寓黄天荡鼃灶今连白水田自分犁鉏聊卒岁可堪兵革更饥年家居食指一百廿斗米缗钱八九千琐琐旅懐言莫尽知君怜我似䕫蚿寄颜悦堂长老及崑山州学诸士友荐严永懐二方丈双径归来旧竹邉林风磵月两依然崑山恃立烟尘外娄水东流渤澥连坐有故人应念我客无此老共逃禅南能北秀烦传语秋晚相过饮菊泉杜子才掾史擕诗见访次韵一首白首无机心江鸥最怜我复有新相知时来与间坐一凉初过雨七月正流火先鞭君巳着短锸我方荷壮君早腾骞老我常轗轲邻君幸如此𢾗日何不可茅茨湖上居菱芡水中果后㑹期碧山合欢唿白堕更邀诗酒侣共载书画舸中秋月如昼西溪捩归柁玉山頋隠君自嘉兴答诗询仆近况且云经禅老亦望一见故复用韵自述简诸故人𢾗椽茅屋一笻枝万事无心独爱诗诗债隔年偿未了带围连月恐频移呉田积雨生禾耳笠泽西风断桞丝眼故知俱契濶抱琴何䖏覔钟期次韵答戴麟隠见赠我生无他长耽书竟成癖须眉比白雪肝胆如鉄石所頼识前言顷歩不妄适向来走风尘朝不能虑夕行囊既羞澁家累且繁剧随身一破砚百指全仰食驱驰今九载未始一日闲岂不懐故园松菊怡我颜长蛇及封豕出没咫尺间逢人问亲戚野坐荆屡班不见雁足书徒眎刀头环遥怜金斗城如望玉门関忆昔重九时乡邻鸡黍约黄花香可爱白酒味不薄东家复西家相邀搃难却负郭有二顷平居得三乐朋逰结诗社时时共吟噱溪涧采苹蘩春秋奉祀禴㡬廻乗天风欲跨扬州鹤那知一颠沛江湖竟漂泊移家碧山下家具少于车幸均适相逢同念去国賖聚如水上萍散若风中花或琴教河汾或玄授侯芭交情比投漆子弟亦通家诗筒频往来瞬息经两稔壮君多志气将衣买臣锦我志忘功名但就吕公枕三江五湖水共喜鱼不淰萸觞了佳节藜床甘且寝春日方迟迟秋霜俄凛凛好客多酿酒愿作东林沈寄丁彦诚旌旗满眼各西东不见桃源我转蓬兵后即知还旧宅客来曾辱寄诗筒石田种秫梁溪曲茶灶分泉钖谷中最喜西山色好青霞不染俗尘红赠沈彦肃典史兼简王景德空山寒云白如雪岁晚高轩过岩穴三生石上拂苍苔一笑梅邉有明月床头酿得松花酒思与故人倾瓦缶烦君为问王猷子剡舟肯棹同来否旭斋歌次鉄笛先生韵旭先生行年七十余耽书乐且孺白驹过隙莫可留欲把长绳系乌兎囊无一钱任羞歰腹有羣经饱撑拄论交贵在见肝胆不学时人口相煦有时醉吟诗其巧犹凢注快若爬背痒十瓜倩仙姬昔贤只读圯上编便遇君王借前箸先生岂无策可用草庐未有人三頋青山白云古图畵床笔茶灶今家具居吴十年食破砚砚田幸喜无租税秋风篱落霜叶陨枯蔓萧条系寒瓠西伯何当猎渭濵载取匪熊后车去次韵题邹明夀草堂併简刘旭斋賔主东南羙溪山绕屋庐经鉏百戦后版筑十年余木落西风急鸣夜雨踈侁侁二三子灯火案头书答杨献可见赠忆尔梁鸿山下宅园池不减李文饶一朝勐雨莺花去十载东风燕麦揺客里相逢聊慰借樽前一笑共歌謡君归不负青山约好似谁南早见招寄因本初主爱尔呉江水西寺门前流水碧于苔松花布地金无𢾗蕉叶繙经纸万枚席每留诗客坐浴堂曽为国王开别来雨洗秋容净凉入袈裟亦快哉答谢楚芳栁城一别十五年别时玄髪今皤然无声诗与有声画彼此赢得虚名传君家有子为时出且喜读书兼读律絶胜吾儿但笔畊三径蓬蒿尘满室老天缩如龟六藏思君见之羔与墻移家同饮太湖水尚期东壁分余光代简崔宗明掾史二首孤坐驰遐想羔墻见若人宫墻今画省家世旧朱纶南国梅花早北堂萱草春慈颜应有喜过客搃儒绅其二落叶拥柴扉吾儿日暮归手持毛义檄身着老莱衣客路风尘乆青云故旧稀何当报一饭不遣此心违夀徐主簿昔君濯濯如春栁鞍马日随丞相后翩然提剑扫蛮烟欲取黄金印如斗一鞭径渡浙河东东南满眼旌旗红手援赤子出涂炭慈溪草木生华风长啸归旌行复止濯发松江太湖水鲈鱼菜非不佳搃忆山家旧桃李君今草堂宅东郊有田可畊山可樵堂上慈亲足甘旨相知与结桒麻交金门玉堂紫薇省无复回头看画饼但爱鵞津秋水清雪色芦花一千顷豪吟徃徃似谪仙但不持盃醉花前杯中之物时有禁煮茶多费惠山泉龟巢老翁不浪出逺来为君作生日草堂此日题此诗风竹四檐吹觱篥申仲义録事自杭州来议论慷慨风节可喜作此以赠客来试问钱塘事冠葢都非旧日人尚喜西河堪种栁不知东海欲扬尘手题王粲登楼赋头戴陶潜漉酒巾如此江山如此客政湏倾倒洞庭春启之沈丈立春作次韵和之何物淮夷乆乱华东风依旧满天涯春盘荐酒盃频举醉笔题诗字半斜无𢾗故人俱契濶一双老眼近昏花家贫頼有长鑱在坐待青山长蕨芽徐伯枢仲刚来云鄊僧刺血冩华严成好事者为之盛集缁素送经置呉门无量夀庵时有人以兠罗绵拭经緜化佛手观者异之赠言盈轴徐伯仲征予诗不已故檃括佛氏作此贻之吾闻両足尊化身千百亿诸相即非相非空亦非色云何兠罗绵変现佛手出华严海无量本无尘可拭只手挽頽波正頼佛之力譬如水中月在处照澄碧若以色见之痴云暗如漆由来标月指具眼当自识莫春陪周明府过頋将军祠下看碑黄天荡上将军树树下𢾗家人姓頋行人遥指若堂封徃事犹论麾扇渡新祠画藻烟雾古木垂罗鬼神䕶长洲县令枉髙葢短褐巢翁曵双履海棠正落胭脂雪山饼为酧金盘露柱头老鹤作人语道傍驯雉随车驻呉趋一曲歌未了蜀魄𢾗声春又莫金戈鉄马尚酣戦白羽清风谁复覩看碑莫怪客如云彼君子兮真可慕端午日徐伯卬过寓所以诗见示次韵南湖风浪悪客至喜且惊连日雨不止明朝隂又生划舡海中归戦鼓江上鸣端阳一杯酒忍听歌霖零简徐伯卬淮海十年犹乱离清江一曲自栖迟门前才送催租吏篱下还吟采菊诗世事纷纷何日巳襟懐潇洒少人知卜邻欲近芦花渚我亦扁舟理钓丝寄径山及以中长老重揽凌霄絶顶秋归来笠泽系孤舟青山何䖏无黄犊沧海相知有白鸥六合云开天荡荡百州风静水悠悠试听渔父沧浪曲江上芦花亦㸃头夀庆治中日下归来年复年之官未上浙东舡人怜垂老身长健自喜居闲志益坚好客毎唿邻舍酒教儿不惜买书钱试看尚父鹰扬日渭水秋风雪满颠次韵寄题碧云禅老上海县山居四絶青松种来过屋长松涛六月生秋凉香凝笏室静如水道人触法俱相忘住菴人似南泉老无𢾗青山在屋头眠鹿堦前金布地西风吹老桂花秋门前问话人立雪想像吾家㳺与杨灵禽尽得响天乐老雁独怜随稲梁海上诸峯絶㸃埃浦泉流水碧于苔何当借与梅花屋我亦移家嵗晚来又和律诗一首笠泽东连海好山青更多逺分苔脯供兼寄艹菴诗拄钖僧方去携琴客又过送迎门不出奈尔懒融和寄沈德斋入城每问东林老避地今居巢海头秋半即尝菰米饭冬初已着木棉裘青衣捣药邻鲛室乌几烧香对蜃楼我欲移家相近住钓竿烦为覔沧洲为源长老赠医士单子达老我无他技怜君正妙年父书能尽读医术得亲传旧隠荆溪上今居笠泽邉幽兰纫古佩采药洗春泉鹤守烧丹室鸥随载酒舡毎闻驱二竖近喜活枯禅优钵㣲含笑频伽喜欲颠却还青玉案持去白云篇髙谊能如此明时岂舍旃政湏医国手为我救颠连普大云主以纨扇画兰见惠作诗谢之时云在呉江普渡院法华经学徒甚衆上人遗我白团扇扇上复为兰传神足知清兴逈絶俗更觉幽馨时袭人猊座经双树下龟巢织屦五湖滨明朝相约看山去不怕西风扬逺尘寄朱道源昆季太湖三万六千顷流血水腥江海连㡬次焚舟成赤水壁有时飞砲落青天鸡䖝得失那能问鸿雁飞鸣亦可怜若箇桃源堪共住也湏容我钓鱼舡臈月二日偕俞寛仲过篠泾僧舍䝉举示近诗次韵一首故国溪山各逺离倚楼长笛为谁吹相逢上海三生石共惜邉风两鬂丝客舍暂如枽下宿世途危甚剑头炊明朝褁茗西菴去更约匡衡细説诗劲节亭诗为中半云主赋我夲山林人此君与羣居频年避戎马出走荆棘途双溪适相遇嵗晚氷雪余苍颜固云老清气方凛如俨然古君子节劲心仍虚纷纷桃李花荣悴才斯湏长松髯如㦸亦作秦大夫我思首阳山竹君两遗孤髙风激頽懦气节与君俱之人不复见见君如友于此意知者谁居亭老浮屠緑琹为我弹碧酒为我沽万事付一笑嗒然我忘吾懐徐伯枢诸友一昨方卧病妻子唿避兵扶持上轻舟烽火照夜明问兵今逺近言围阖闾城頼有风满㠶送我东南征三宿坐不寐鹤鸣近华亭晚泊青龙江芦葭匝地青新知适相遇留我居篠江土风颇淳朴地僻鸡犬寕吾病日以瘳客来能送迎老叟心自怜或谓诗骨清比邻两三家情亲若平生园蔬日持送酒壶时共倾对酒不能乐忧虞未忘情懐哉𢾗君子雨打水上萍漂落各何许吾将寻旧盟卖刀买黄犊子孙共春耕奈何西枝西砲石犹雷鸣偕俞仲寛逰普光寺俞作诗纪行予和绕屋踈筠玉有光沿堦细草翠生香林藏鹿苑双溪曲路转龙江十里强蕉叶繙经人自乐槐根做梦螘何忙白衣二老来聴法甘露醍醐得试尝腊月廿日㑹林才元于普光方丈词气峥嵘吐玉虹山林兴与老夫同独怜幽草来西磵共听枯枽叶北风四海十年兵火后双溪一笑夕阳中评诗为掉楼卿舌似胜仪秦谄七雄送和彦良兼简朱端卿移家喜得好林泉甫里先生古宅邉忧世颇添新白髪投书还坐旧青氊秋风茅屋都无恙腊月梅花正可怜我友古人多古意断琹烦为续朱絃赠张孟文青龙江水清如玉青龙故家书满屋中有郇公七世孙一目五行能尽读科名未欲拾地芥灯火长如校天禄有时述作继风雅三国六朝车并毂手挥赤血㧞鲸牙琴断玄文裂蛇腹双溪近传寒食句又出唐人一机轴相逢説项人益多宛见清标立霜竹我生爱诗入骨髓老去穷吟髩如鹄金张许史懒折腰沈谢曹刘长在日江头偶泊避风舡故山将归采黄独金盘不必赠槟榔愿覔奚奴珠一斛次韵赠木兰亭上人庭前手植婆罗树树下频繙竺国书失鹿不知秦二世葬鱼那问楚三闾园收柿叶皆新纸林养松花当宿储十里双溪春水绿浮盃时复访樵渔余患痈疽适兵后无医药可疗即事口占併寓感叹吮疽人在五侯家市肆都无药可賖童子归来风雪夜老夫愁絶对梅花次韵徐伯枢见寄二首病卧碧山乆添愁白髪新一冬无雨雪四海尚风尘妻子移家逺亲朋折简频梅花应笑我出语欲惊人其二客夜牛衣薄王春凤暦新东南蛙角地多少马蹄尘鼙皷依然急壶觞莫厌频君看塞翁马得失岂由人奉赠薛宗师及于薛二真人论道清寕日承恩紫极天星言辞辇毂云卧乐林泉虎卫烧丹室龙畊种玉田㞐山闲宰相行地活神仙清问时犹及玄谈世共传春秋今近百弟子动成千入室称于薛承欢度嵗年蓬莱方丈外碛隩淀湖邉别墅三花盛深居万竹连玉桃红绽雨瑶草碧生烟麟脯供仙馔鹦盃舞醉筵云璈齐上下霞袂各褊福地风尘逺壶天日月悬目光方烱烱眉夀正绵绵老我头垂白寻师志在玄飘零随草芥佩服集兰荃欲进圯桥履重来笠泽舡山灵元有约石髓未应坚析理秋毫末研㡬太极先黍珠当一照光彩彻天渊早春访蔡君立家以诗见赠次韵答之老夫藜杖病初起幽谷兰花喜正开持酒对花留信宿题诗赋竹约重来一犁新水初春雨百蛰皆惊半夜雷嗟我无钱堪买犊归畊心亦冷如灰正月廿三日过许君善竹所留六日日蒙置醴且出诸画卷命留题焉茅屋秋风杜陵老桃花春水许家墩连宵共剪西烛每日频开北海樽童稚间譍知揖让鄊邻见客问寒暄迟留不厌逢多雨喜得题诗万竹轩余过横塘访赵朋南先生值回锦溪遂留许徴士家雨因覧元夕之作次韵代简行路难行乆不禁寻君欲吐别来心十年饭颗诗容瘦一病文园渇思㴱鹿浦系舡逢积雨客拄笏见遥岑谁能缩地仙人术共聴花枝快活吟安素斋诗为髙彦举作羲黄世云逺淳风浸凋零纷纷慕浮华形役心靡寕惟尔为观者于物澹忘情天君常泰然月白霜潭清羙玉非不沽沽之价连城向来莘野农释耒即阿衡磻溪钓鱼叟飞扬乃如鹰汤文茍无遇耕钓毕此生懐㢤古之人安素斯足称溪西小隠诗为许君善作马鞍山南三十里鹿虞浦接横塘水桃花两岸小桥西萝屋𢾗椽脩竹里先生头戴乌角巾青鞋不踏东华尘扁舟溪上钓明月长鑱龙头鉏白云客来看竹唿邻酒客去对山开北牖琹弹古调每横膝笔冩新诗长在手自言得句如得官富贵却作浮云看青山有约如不爽白鸥之盟奚可寒箕山乆矣人寂寞眼谁能如此乐文章多乐鹦鹉洲衣冠俱上麒麟阁老夫幽懐欲与论移家今近西枝村风清月白忆玄度莫怪杖藜来叩门题孙彦学所藏江贯道清江泛月图吾闻老郭之传许与江山水絶笔称无双此夜图景江所作彷彿秋声动林长江沉沉月在水逺山苍苍树如蚁如此江山夜放舟若人真是逍遥逰尔来一百四十载陵谷变迁图画在世无苏李两诗仙赤壁采石俱萧然老夫此兴固不少觧裘亦足酤清醥出门有碍行且休不如看画梅上头雪山图忆昔山居拥寒雪夜半读书声未歇长林月在挂猿枝幽谷风生藏虎穴十年奔走避兵尘手持一竿沧浪滨适因看画长太息青山头上亦如人普讲主寓普度兰若十一月望为逰军捡括是夕以藁稭䝉首露坐陆氏庄埃烬中怡然赋诗予嘉其言无瞋恚和而美之道人心如如説法无定䖏无喜复无瞋亦无诸恐怖初闻戎马来杖钖出普度羣氓弃家走子女多失怙或遭刀箭伤或受系累去或作吞声哭或为折腰歩裸跣走且僵烟尘昼如暮师时在中野亦值一强御悪状冠羣丑丹青笔难措脱我僧伽黎问我石头路搜索祗园金捡括青州布区区身外物自谓无足䕶把茅聊盖头露宿吟古句干戈虽未息江山喜如故相期看余春牡丹花贵富和赵朋南春词四首落梅风急绮䟽寒鉄锵如响八鸾堪笑娇痴儿女子折花骑竹绕长干多谢提壶不住鸣杏花枝上月三更银㵼尽葡萄緑祗为伤春醉不成小阁钩帘待月时烛花频剪夜何其惜春不奈春宵短翻忆秋宵玉漏迟花拂盆池入镜光桞揺台榭弄鵞黄晚来颇觉东风悪分付薫笼爇煖香游南山和徐伯昻韵诸君南山逰豪吟气凭凌惜无龟巢老拄杖携赤藤俛观陈湖水一槃秋露澄吾儿蹑吾屐乐与君共登坐花籍苔茵樽酒空十朋垂杨细腰舞不费纒头绫羡君方妙年文章有师承譬彼学佛者当为大乗僧滂沱夜来雨红日喜綵升杨花飞渡江茫然白云腾晨看有声画妙若曹不兴兹山頼有传诗名与俱称和临寒食有感五絶何䖏登临散客愁千墩浦上听渔讴清明落尽梨花雪能得东风㡬日逰忆得少年寒食日落花尘上马蹄香六龙城郭春如画那得旌旗带雨扬烈塘坟上树如云一埽东风十五春不信令威归不得竟移华表属他人一径落花春昼静四邻嘉树绿隂繁儿曹忘却还鄊意浪説春风似故园白髪萧萧客未归凄风紧雨禁烟时青苔白骨寻常事堪笑田文为客悲迁居逃难居频徙幽懐孰与论崑山一舍地湓浦𢾗家村老去仍为客朝来又抱孙雨余春酒緑生意满东园闻玉山頋隠君以赋役入城负疾而归而山中花竹多有区区懐思寄诗代简闻道龎公也入城还家风雨近清明催租人去诗仍好市药童归病已轻尚喜竹林青笋出不嫌花径紫苔生野夫得此平安信寻访姑迟𢾗日程哭杜玉泉䖏士二首每忆城南杜今为地下郎好诗留巨帙遗像在髙堂濯濯孙枝秀离离宰木长可怜枽与梓春雨竟凄凉其二东郭溪山胜南园花竹深平生多乐事之死遂闻心挂我客中剑抚君床上琴廻风吹桞雪和泪落衣襟四月二日林自瑶城归冩呈迁屋诗四首因以述懐併记时事鹤长凫短世难齐满眼风尘客路迷灶突未黔居未徙儿曹况在两湖西六幅蒲㠶带雨开瑶城艇子过湖来老妻正倚门前树雪色杨花覆緑苔僦得山居凿井㴱客来不厌煮茶频屋头蓦地颠风起狼籍桃花满树春髩丝垂领白毵毵老我身如作茧蚕午梦忽惊飞砲响狼烟只在淀湖南予徃哭杜䖏士过松江问途乃知其弟玉溪亦殂去两月追懐夙昔作诗悼之徃岁留三宿今晨哭二难榻悬无复下琴断为谁弹溪竹春云散庭花夜月寒悲乎浮世事长夜雨漫漫答徐伯枢见寄二首十载风尘走朔南白头如雪靣如蓝借车载具家频徙应俗为文笔大惭茅屋雨添苔上壁竹篱烟䕶笋抽簮别来行路难行甚何夕挑灯与细谈杜宇催归不絶声知君㱕计正留情东胶茶焙春烟煖西堠花村夕照明音信尚烦黄耳寄友情不负白鸥盟明年筑室相邻住儿軰求田与力耕邀管伯龄许君善邓宜之端午小集十年端午长为客一笑今朝有故人江草碧揺书带净石榴花折舞裙舞新潮生小巷通舡路风拂幽轩振席尘酒襟未开罍爵耻茶铛烂煮两旗春邀月田上人借得溪鸥半席沙相期来吃赵州茶渡江剰有芦堪折日落潮回即到家次韵答许君善见贻忆昔平居频㑹友家有秫田共酿酒安知今日对端阳无酒可浇谈笑口客来置茶聊觧羞强将车辖井中投清风緑树北下时聴一声黄栗留西山云起日将暮斯湏雨暗横塘路银灯才㸃即生花为我许君青眼过頋我心如醉颜如酡忧时未寕奈老何明年此日复此㑹此诗当遣玲珑歌即事黄梅落尽雨初晴客舍青苔四壁生鉄砲打城声动地老妻犹讶是雷鸣代简大云主天竺之书五千卷吾师以之全藏转蚤年手握摩尼珠飘然掷钖逰天衢归来濯足太湖水从此一龛兀坐如枯枝有时忽作狮子吼狐狸野牛颠倒走有时闲冩山水花花光之梅作清友近闻有约过贫家贫家扫门迎象车欲知老夫何物作清供湓隂小圃自种崑崙瓜朱公路县丞和徐伯卬诗见示不为险韵窘束予甚喜之复和一首以冩起敬之意瓜庐松水西溪山胜东陵玉立开径竹缨垂刺藤善养气不馁静观心澄澄白雪少人和青山与谁登稽古蓄万卷问竒来逺朋頋余犊鼻布不识马眼绫来诗清可喜玉露仙掌承想当缔思时寂如禅定僧诗成扫巨笔墨汁饮𢾗升干戈有时休雅颂当复兴愿同杜拾遗一代诗史称夀张实甫我爱龎德公躬耕乱离日以安遗子孙此计真第一君今床头金有余传家之计乃亦如况入东林逺公社每诵西竺空王书幽雅乆矣机心息鸥鹭相知真莫逆独怜丹穴一鹓雏偶尔西飞归未得愿言晚节金石坚河清复见昇平年明年此日夀觞举三凤聫翩即罢前寄赠胜无能上人双林旧宅今兰若百丈清规老作家灯燃佛龛无昼夜榻留禅衲共烟霞屋头青覆娑罗树池上红开菡萏花六月香风清似水野夫曽此坐鸥沙丁未夏六月寓真觉菴𢾗日日赋小诗以冩目前之景适大云师遗双清图足成十首祗树园林旧雨荒僧庐今喜近沧浪我来一榻南下分得溪风午夜凉临溪照见影老我头童状若僧堪笑读书心未死夜来犹对佛前灯烛龙衔日出东溟飞到天中落火星莫怪懒慵门不出一林翠竹风泠泠荷盃饮露比名酒松鹿生风无俗谈日落清蝉吟未了雨来白蚁戦方酣髙堂无尘清昼迟山僧持钵未归时白衣仙人坐相对净瓶杨栁青垂垂客来自汲煮茶泉躄足浮屠亦可怜借我石床箕踞坐有时闲说赵州禅㯶鞵不韈苎衣轻好客何妨日送迎试聴砲车飞霹雳将军触热正鏖兵双林一室养㣲疴列坐羣缁问若何不用散花天女軰俨然无语老维摩芭蕉叶上遍题诗更覔呉笺冩竹枝过客莫嫌人寂寞髩丝禅榻正相宜生爱梅花与水仙故人摹冩寄林泉披图净拂烧香几何异长斋绣佛前普主过千墩偕余访许溪西出普公曩嵗所作水仙花求普为重记嵗月俾余题其左云梅兄矾弟搃不见邂逅独覩凌波仙云翁指㸃笑相语为我传神三十年简蔡君立从事龌龊布衣老生无晋人风杖藜相访不相见兴尽适与王猷同出门喜清飈天气凉萧萧重云忽迸日六合如洪窰东屯行行行且止卖药人家杏林里蜚亷意若迎我归南薫转从西北起快哉一披襟长咏出舞雩老夫此兴君必知黄金不用铸钟期归去来兮湓水西与诸友论诗次朋南韵每见故人诗不俗恨不移家与连屋人生有诗可传世万事无成心亦足嗟㢤风雅絶遗音断絃未有麟胶续三经三纬机轴在文士畴非頼私淑屈原吐词兰蕙香能袭余响馨惟宋玉两京豪华六朝靡声律由唐转覆宋草堂先生独冠佩进退委蛇气容肃孔明庙栢一品题俨然菉竹森淇澳要之炼诗如炼丹九转功成龙虎伏秋髙当约许玄度妙法参之老尊素次韵答朋南重九之约重阳无酒不湏賖看菊柴枽䖏士家只恐满城风雨到客岑寂对花赠笔生王伯纯时方用武我业儒王生卖笔来吾庐生成世业霅溪上制笔特与常人殊宣城阻兵十三载犹喜山中老㕙在㧞来秋颕带㣲霜缚得铦鉏含五彩昔年草制供玉堂玉堂仙人云锦裳三缣一字不易得笔价亦与时俱昂莫怪年弃如土扫涤风尘必斨斧生今卖笔我卖文何异适越资章甫唿儿亟用买一束为我冩成懐古录吾儿作字三叹赏八法以之随意足我有好音生可知用笔将见文明时诸公谏笔佐明主老我耕笔笺古诗逝将重作毛颕传为记频年遭薄贱牵聫为生书姓名守业不随陵谷变中秋适逢酒禁开椰瓢酌生新泼醅酒酣仰视月中兎长啸一声归去来卢志道马公振以满城风雨近重阳爲诗首句各赋二絶同日见寄要余和之满城风雨近重阳一望苏台百感伤台下伏尸多溅血秋花不似旧年黄满城风雨近重阳门巷萧条草木黄茅屋破来天更漏谁能补石继娲皇满城风雨近重阳篱菊花开酒未甞四海兵戈无了日十年书剑客他鄊满城风雨近重阳犹喜观山目力长风雨晴时山更好也湏携酒拄车傍两年九日情景不同口占二诗聊述梗槩去年重九日烽火接三州黄菊无心看青山满眼愁风霜新鹤髪尘土旧貂裘为覔桃源路挐舟到海头其二今年重九日兵破阖闾城红粉宫娃毁黄金郿邬倾老懐多感慨归思转纵横頼有茱萸酒开轩看晚晴旭斋刘先生四明隠君子也客呉𢾗年日以诗酒自娱时与予相善丁未秋年七十有六自谓不乆于世为志墓之文及赋自輓其诗曰知非才戒酒送我但吟诗且邀予以词輓之予既为賛小像后五日乃携酒诣崑山劝饮故有是作天生刘伶爱杯勺杯余更以诗为乐有时痛饮发豪兴彻夜长吟追古作胸吞云梦气峥嵘笔吐珠玑光错落知心每恐化汤乌见面俄惊作癯鹤为嫌八达太踈狂乃效独醒甘寂寞髙阳人笑老痴汉杜举身遭束高阁我来黄菊似含笑喜坐对青山论酬错举觞一笑口复开葢棺百年心不怍金龟足可换新篘玉兎无劳捣灵药偃月堂前丞相死齐云楼下降王缚眼前事世等蚁梦身后虚名等萤爝何如闲策鉄拄杖时复醉倾金错落吾诗便作薤露歌活輓先生荐清酌张伯庸在郡城被围𢾗月间道而归赋诗贺之雁书到手人方喜虎口脱身君已还难似上天行蜀道险于中夜出秦関桞营皷角邉声逺莱子衣裳喜色斑百斛葡萄新酿熟歌童莫放酒盃闲方池诗爲马公振作携我方竹杖看君方池方水宛然俯中庭照影月明里清风生苹末素练吹不起鱼乐鱼自知主人亦应尔和许君善郊居十首秋色沧茫日落斜鲤鱼风起荻飞花先生晚酌依稀醉吹笛渔童恰到家书画舡头吐白虹谈玄麈尾洒清风绕篱种得陶潜菊时复看花酒一中堦前幽草比琅玕屋上慈乌即凤鵉老我山林友麋鹿不知貔虎尚桓桓流水柴门不厌贫古今曽见㡬何人山中松菊陶元亮谷口犁鉏郑子真怪㴱秋气候温野花成子竹生孙𢾗椽衡宇清溪曲风雨萧萧昼掩门竹有幽轩水有渠闭门不出十年余一编修得梅花谱又註神农本草书朝野新闻搃阙如经鉏甘分老迂踈客来留喫雕胡饭旋斫溪头出网鱼穷到无锥累始轻黄金何用苦留情姑苏台榭新如画又被西风一夜倾不见鲁山元紫芝干戈满眼少陵诗采樵何䖏青山好逢着仙人且看碁一雨洗兵秋可怜东呉香稻熟红莲许家墩下斜阳外无𢾗饥乌落晚田淮夷篇大邦浙河西呉郡称第一淮夷着柘黄来作豺虎窟交𢾗无善道西頋距劲敌一鹗撄网罗同气顿萧瑟正朔仍奉汉天恩满床笏赋粟嵗倍蓰郿邬金日积非无舶䑲风海运不挂席包藏狼子心反覆莫可测台阁两重臣忍为枭獍食井蛙自尊大出入复警跸爱弟宠且骄开府门列㦸提兵㡬百万势热手可炙甲第连青云圊溷亦丹碧瑶池长夜饮天魔舞倾国帏幄皆面䛕忠鲠即麾斥权门竞豪奢婪婪务懐璧淮南旧巢穴坐视城弃掷出师理侵疆所向輙败绩邻兵贾余勇一举𢾗州得羣兇纳降去孤城独坚壁奈何围𢾗重楼橹比如栉砲车拂云汉昼夜飞霹雳宠弟既虀粉左右皆股栗短兵屡相接苖獠与戮力南濠百花洲流血水尽赤闭闗甫期月人面多菜色𬞞食犹八珍骸骨㸑下折衆叛巳不知豕突犹亲出前途忽投戈回骑不𢾗匹一炬齐云楼妻子随烟灭缚虎送台城咆哮气方息嗟㢤尔淮夷富贵亦巳极雕墻灭亡其理信弗忒十月过吴门无𢾗云梯尽未收髑髅如雪拥苏州伪王守死空遗臭降将偷生忍负羞鹿走荒台千载后乌啼野树五更头篙师也为愁无寐不待天明已放舟过无钖书所见一首朝发呉门东暮宿钖山下隔墻语呜咽云是流移者生来本村居白首事畊稼居城仅期月区区避兵马狂奴称老虎咥人空四野城降人出関方幸虎遭呙里胥俄促人负郭一网打监官駈上舡寸歩不少假不知遣何之骨肉忍相舍语罢哭声悲涕与泪交㵼同行十𢾗人瘦骨皆一把鉄索连系颈俛首若喑哑天髙恐无闻尔悲知者寡归故里一首忆昔走避兵弃别鄊井去意将朝暮归行行重回頋安知今一纪方踏去时路四郊皆蔓草白日暝如雾披榛访闾里隔水拜先墓伤㢤鹡鸰原黄蒿走狐兎别墅破墻在邮亭乃新作邻儿二三軰茅茨昼扄户相见不相识熟视肖厥父坐乆泣且言为我语亲故什九死兵戈余亾不知䖏其词吐未终我泪已如注对食不能飡相期归蚁衆吾将语吾儿卖书买农具归畊溪上田宜若乌返哺吾其正丘首此心庶无负戊申岁访朋南执中二赵君皆连床夜话极谈今古时朋南以草亭自号工诗有唐人风致不茍作也越信宿作诗眷留临别复有鱼米之遗执中亦和诗示余意皆有余而不尽也后十日次韵二首其一寄题草堂兼谢所遗一以寄执中以述交契之厚云图画兰亭迹甚陈溪山何殊草堂真晋人标致清谈妙杜子诗篇下笔亲客至合欢常尽醉我来留宿岂辞频还家饱喫鱼羔饭更喜瓶储玉粒新经嵗离懐得具陈酒盃㴱浅两情真老夫生頼诗书力良友交同骨肉亲杨桞锦溪春尚浅绮罗镫市雨何频别来十日牛衣卧世事如今又一新和施天朋即事二章章五句呉侬头白双眼昏夜逃松上烟水村老妻剪𥿄招惊魂问之不説苦徭役但言入地恨无门呉侬十年遭乱离飞刍輓粟精力疲哀哀妇子皆疮痍春来破屋雨连日疑是泪从天眼垂戊申春浙西僧尼道流凡主寺观者皆集金陵苏州万夀寺长老愚隠师亦在焉仆甞梦寐中与谈今昔且问及刚中毅公故赋此以寄二老梦绕钟山访旧逰共看江水话阎浮陇西鹦鹉金笼閟海珊瑚鉄网收刀尺尚湏成妙用钵盂未得赋归休别时问我双峩老为道身如不系舟寄侄僧德无言二首红梅阁下夜连床一别经年十二霜尔父尔兄俱即世我孙我子未还鄊西林卓钖青山好东海垂纶白髪长何日与言生死事更论松菊故园荒嗟我成童即弃家住菴钝斧老金沙箧藏林下繙经叶缾养山林供佛花浮世夲来同一宿归途必合驾三车白头痴叔遥相忆灯下修书字半斜马公振以乆雨懐思作诗见寄适千墩诸友朋为谋道旁之舍因和及之併发巨浸之叹云芳草凄凄春复春桃花应笑未归人𢾗椽矮屋清溪曲一箇扁舟緑桞津且与徃来乗欵叚从教图画上麒麟老妻颇胜刘伶妇不惜春衣典酒频吟罢秋风破屋歌不堪春雨复牵萝无人为补青天漏满眼愁看白水多堦下縳桥儿渡蚁门前换字客笼鵞可怜豪气三千丈方覔尧夫十二窝公振和许西溪韵併简老夫次韵答之世乱已如此年饥更奈何城池百戦后风雨一春多有酒客同饮耽诗病亦哦老懐聊自遣头髪未全皤和周明府留题赵灵寺大泽水环金刹地小楼帘玉山烟桃花雨濯江邉锦榆荚风飞地上钱人世屡惊天柱折佛光还自月轮圆衲僧㑹得频伽语也学诗人拜杜鹃田家謡花朝一雨连寒食水没呉田㴱三尺田家壁立杼轴空逃亾半作中瘠农官令下星火飞劝农踏车农苦饥产灶之鼃断烟续藜苋煮来青叶肥商羊舞如独脚鬼天瓢倒倾恐未巳水车恨不化渇龙一口吸尽西畴水我谓尔农毋怨天尧田水溢亦九年但有人能拯饥溺即令四海无颠连请君试听踏车鼓冬冬声中含疾苦天门九重路修阻此声何由彻明主赵贞白輓歌词前代衣冠族先生山泽癯淳风振薄俗髙谊掲中呉旧债焚余劵凶年赈饿夫红尘无足迹白雪满髭湏鉄砚磨来磷籯金视若无蹇予牛马走爱尔鳯凰雏卜宅来依倚通家学歩趋玉枝才有汗瑶草遽成枯敬下坟前马仍瞻屋上乌典刑无复见老泪落鲛珠寄谢朋南执中中行诸友兼简楚冈沧海二禅伯锦溪水流无住时我思故人心如之扁舟来系溪上桞六月初三新雨后常年大暑金欲流今年天气凉于秋故人相见不相舍水竹轩亭榻俱下东家谈复西家西家碧筒㵼流霞醉抽吟卷看珠玉夜剪尽如椽竹明朝竟日复留连月在栁梢方觧舡濒溪更有好僧舍古木隂森正宜夏龎眉两僧亦可人茶铛长煮小园春但欲移床就泉石共听松花坐终夕简熊元修怜君苦有輭脚疾愧我贫无挑药钱此日尺书重问讯何时杖䇿与周旋湖鄊地黄梅雨舍舘含緑艾烟犹喜东家人好事银瓶长送酒如泉奉赠呉逸菴先生头髪乌如漆上夀明年八十三岂有神仙传秘诀尚看孙子着朝簮烧香看画湘帘留客题诗緑酒酣堪笑野夫扶醉别出门更与阿戎谈寄张伯祥兼简頋玉山尺书曾去堕浮沉嗟我懐人意未休両地共看千里月西风又换一年秋牧羝餐雪犹归国买犊耕云且素侯暇日烦寻頋文学为言相送愧邹逰石箭头歌丙午冬呉人自望亭驿凿渠通漕湖㴱丈余乃得石箭头长洲徐伯昂氏以所得之一见遗一以遗倪元镇请各赋诗南山烂尽苍云根飘风势欲倾崑崙何物老砮作遗镞神鬼削秋无㾗沉沙不随戈㦸折太隂玄精壮氷结五丁假手出重泉犹带尧时九乌血羵羊胆肝破尼子走折足犹有老于莵坐嘨风满谷猿臂将军骨巳枯苍头卢儿金仆姑时乎时乎奈尔砮次韵集主见懐君今风北我枝南灯火余辉借佛龛老去着书酬素志客来挥尘接清谈逺公沽酒能相引中散琴鸣岂不堪且喜早秋频雨襟懐无复鬰如惔偕大云大成二主及学上人宿圣像寺询无言山房作西晋招题屋半催江流依旧碧萦廽黄杨偶戹今年闰青海曾浮古佛来明月一庭僧下榻清风四座客衔盃石䦨㸃笔题诗䖏池上藕花秋正开次韵答许君善沧洲濯我足白首事经畬幸作依刘客难忘荐祢书病听惊螘闘守拙頼鸠居长日思君子新诗忽起予早秋寄恱堂长老三首双径人来候起居山灵想亦问何如烦师为覔龙潭水洗眼将看后世书秋阳皜皜火云腾未有天风洗鬰蒸珍重毗耶方丈室一壶寒露置清氷我爱青山冷淡交呉淞江上寄亀巢秋来剪得芭蕉叶欲借楞严手自钞闰七月七日许徴士以诗见招适余有昆陵之行不及赴次韵答之西风木落大江秋明月江行倚柁楼一路看山三百里桂花时节到奔牛过无钖梅村口占赠喻子英梁鸿山下碧溪湾落日苍茫客度関秋色巳催红日老人生何似白鸥闲危桥跨水苔㾗折㦸沉沙血㸃斑竒士相逢忽相别相知只在片言间中秋三首和易九成韵中秋无客夜相过落叶衡门感慨多明月㡬囬圎似镜浮生百嵗去如梭谁家桂子香如许我屋茅飞冷奈何犹胜去年连日雨呉儿苦织覆城蓑海门潮上水西流白兎蟾蜍出海头汹汹有声惊雨至嚣嚣衆口说天愁楚氛巳觉三邉净汤网终当四面收自惜金陵多王气如今重作帝王州玉人携手歩陵波忆昔南楼载酒过楼上管絃长夜沸座中賔客少年多按歌自击鉄如意唿酒满倾金卷荷堪笑余情忘未尽中庭舞月影婆娑为许君善题竹石图竹君骨清癯石丈貎竒古谁其为冩真中呉马振之吾生両眼多閲人此君见之情甚亲寻常两膝不昜屈此丈拜之心莫逆可怜君家万竹遭斧斤石亦去作飞将军斋居此日空对画目前所喜无风尘凛然清秋气满屋六月不知炎暑酷我来赋诗重品题此石冥如此竹勿为葛陂龙勿为金华羊徴君与尔作三友老夫亦得时徜徉听秋轩诗为开元寺方厓长老作一龛禅寂照兰膏四壁凉生袭楮袍落木有声频到耳学人无语自吹毛寉鸣夜半露𥘉下雁拂月邉风正髙怪塔铃饶舌甚亦如九辨继离骚韩仲礼宦家子也工冩大字终日矻矻予甚闵之赋此以别君不见韦仲将能冩大字一丈强悬空髙冩云殿榜须髪顿令成雪霜君今捉笔长于帚作字继韦千载后非颜非桞筋骨殊大如车轮小如斗知君欲与韦为俦韦所苦者君知否青云有路去亦好只恐君年未老先白头愿言投笔勿浪出菽水髙堂永朝夕乐莫乐于亲俱存画饼功名搃何益九月四日过许君善家观睦义溪长老与朱公路县丞等倡和中秋吟君善索和一首老禅吐词金石声中秋浩歌蟾兎惊哦松人归与倡和笔力可扶天柱倾惜㢤未草金鵉诏但说三盃通大道举杯此夕问姮娥百嵗㡬回开口笑天风冷冷洗炎热炎热洗空风未歇西斋一树红木犀且喜看花眼如月喜荐严希长老自金陵还山作此贺之京洛多尘土天风为拂衣山中流水在林下白云归不说前三语谁寻第一机古藤狮子室燕坐寳花飞和纪叔维中秋清夜寻常秉烛逰况逢明月桂花秋君吟梨谷挥椽笔我泊枫桥倚柁楼白雪似添霜鬂老青天不着片云浮老夫酣适遥相似座有潘郎便善讴题王叔正江村读书图红叶江上村青灯案头书长年门不出吾道竟何如叔正过访传恢书记寄声作诗寄之余泽归来王子猷问君知与对沧洲一湾流水市尘逺両岸人家烟树幽客至白云分半榻兴来明月载孤舟如何不到淞江上我看芦花雪色秋和马公振江上早行闻君拂晓渡娄江觧得江妃玉佩双旭日曈昽初挂树浮云変化忽成龙路旁客蹈前车覆天上人遭恐撞俛仰古今成一笑春风頼有酒能降和卫澄逺雪诗洋海氷寒若凌隂坐看飞雪积来㴱出门搃是琼瑶地绕屋皆成薝卜林为説擒呉今李愬因评怨华古羊斟兎园词客飘零尽捻我霜髭为一吟和楚兰江禅老应制赋拥翠之作翻经屋上烟霞客拥翠亭前雨露多道载三车懐报国诗成七步口悬河衲衣风拂天香染钖杖云随御辇过圣主得贤方蔼蔼羣臣寕不赋卷阿寄颜长老江西马祖不世出城南悦翁双径归芭蕉雨作堂下乐薜荔天生墻上衣繙经犹能作细字秉拂孰与谈玄机别来半载㡬相忆江岸小桃花又飞和陈思忠过王德修草堂曲塘杨栁似苏堤编戸菑畬比郑陂春日莺花图画里秋风难黍故人期开樽许与倾蕉叶出妓应教舞柘枝老我杖藜慵出入草堂遥望为题诗次王德修韵茅堂有酒时一中少陵郊居今瀼东絶怜春水涨新緑不着市尘飞软红百年礼乐重制作四海衣冠今㑹同幽栖正要人不识莫厌门迳生蒿蓬和呉斯民感懐诗到龟巢両日前桞花飞雪正纷然岘山有感知羊祜禹穴曾探继马迁老我短檠墻角弃怜君古砚案头穿欲将磊块都浇去何日移封对酒泉剑井余家剑井邉不饮井中水要令生瑞气蔼蔼见多士古甃暗莓苔羸缾委泥滓黄河今复清岂独长已矣独孤公桧珍重前贤手自栽无情斧斤忍相摧専车载去苍龙骨竟作谁家㸑下灰惠山泉此山一别二十年此水流出山中舡人言近日絶可喜不见流舡但流水老夫来访旧烟霞僧铛试瀹赵州茶惜哉泉味美如故不比世味如蒸沙阳羡茶南山茶树化刼灰白蛇无复衔子来频年雨露养遗枿先春粟粒含珠胎待看茶焙春烟起篛笼封春贡天子谁能遗我小团月烟火肺肝令一洗岁朝示二三子我生老笔耕龌龊不自羞教儿复为之能识此意否为农或逋租服贾必逺逰非才茍禄仕徃徃遭愆尤先师有明训富贵不可求儿能负米归老父百无忧日髙三丈余睡起梳白头藜床草氍㼶布冠木棉裘比屋吏呌嚣吾庐自幽幽食粥了余年死即埋髙丘今晨捧椒觞复喜嵗一週一倡三子和聊作击壤讴寄径山颜悦堂长老二首每忆城南隠者家崑山石火径山茶年年春晚重门闭怕踏堦前落地花两耳垂肩雪满颠维摩一室小林泉白云下黄杨树且喜重径厄闰年懐许君善三首别后逢人问薜萝打门时有吏催科消磨旧日耽书癖春兴吟成恐不多桑扈催蚕枽叶肥麦田雊雉麦花飞春余闰月无多日邻舍逃亾归未归昨夜龟巢酒半醺春风吹梦去寻君落花芳草千墩路携手斜阳不忍分寄赵朋南二首狂风斜雨去年时大厦难将一木支最喜艹亭脩竹净催科人去复哦诗石首鱼来金色新桃花酒熟瓮头春急湏秉烛逰良夜莫遣山公吟笑人寄赵执中二首案头花落砚池香庭下艹生书带长黄卷青灯风雨夜更和熊胆付儿郎一见相知二十春交情无愧古雷陈如今滆上龟巢逺不惜书来雁足频寄呉中衡老我谁知已端人最忆君常谈无鬼论不作送穷文药杵三更月莱衣五色云枽榆春自暖兰茝发幽芬芙蓉城仙人歌寄赠孙大雅仙人家住芙蓉城芙蓉为冠结兰缨飞车去作蓬莱客玳瑁筵开麟脯擘八暝扬尘一转蓬扶枽厌到东王公仙人手策青玉笼翩翩归袂飘天风华亭之西玉山东羣仙挽留鵉鹤从云墻霞壁五亩宫金华翠叶九粒松㕠眸㸃漆颜如童瀛洲再看蟠桃红蔡经家藏老姑酒能为仙人聚仙友琹髙醉歌经拍手要我龟巢老人来和否寄黄宗礼星槎池舘东床客氷玉襟懐我所知百榼蒲萄春灔灔一栏芍药昼迟迟门前送却催租吏枕上还吟梦草诗只恐绣帏人起早又催京兆画蛾眉秋晚过太平塔下四頋瓦砾塲有懐徽太古禅老作诗招之一时陵谷变刼灰飞九州太平古招提寳地成荒丘浮图岿然在气势凌髙秋风铃作梵音终日语不休以言老禅伯合为故山留竿木夲随身把茅堪盖头画沙且成佛况乃愿力优髙坛降甘露大车驾白牛老我烟霞交风流继前修冬至和陈县丞韵玄机妙斡无古今一阳来复消羣隂圣人灼见天地心賛昜乃鸣金玉音兰也朝来新盥沐三复韦编谢亭毒卿云灿烂弥九天旭日曈昽出旸谷丞哉丞哉初下车践长之喜当何如絃歌化行风俗美寒谷春生自兹始逸菴诗四首为呉子明赋我爱逸菴叟有时能飬生百事不挂懐三乐殊称情行年八十余白髪无一茎每闻责子叹笑我如渊明优哉复㳺㢤笠泽山水清日髙三丈余先生睡初起雪屋烧煖香行庖脍氷鲤逍遥白㲲巾傲兀乌皮几钩帘对青山倚杖看流水世事了不闻无劳洗吾耳客来両忘情不复事迎送有酒即尽欢当盃笛三弄羲黄敢云傲周孔亦无梦衆口从雌黄我腹自空洞行歌山泽间此乐谁与共人生老而逸伊谁无此心惟翁适所愿林居小湖隂或持无饵钓或抱不絃琴山水古名画所得气尤清长叹康乐公木屐费登临送李彦明归髙邮老夫归从东海头春风送客归秦邮出门复覩雁北向物我喜得同悠悠呉舡鼔櫂渡江去乌轮政挂扶枽树桃花倚岸笑相看杜宇催人啼不住征袍十年尘土多濯缨今作沧浪歌二百五日寒食雨三十六湖春水波文逰台榭剪荆棘继美前修聚佳客谁能唤起老龙眠重冩耳孙湖上宅寄题无钖钱仲毅煮茗轩聚蛟金谷任荤羶煮茗留人也自贤三百小团阳羡月寻常新汲惠山泉星飞白石僮𫾣火烟出青林寉上天莫怪坐无齐鲁客玉川茅屋小如舡王松溪知事别両纪陵谷既变复命常州年皆七十余喜各无恙又喜松溪别第失而复得觞以贺之诗纪嵗月年来両度尘生海二老重逢雪满颠杖履荒城寒食后琴樽别业旧堂前桃花含笑似欲语燕子飞来絶可怜此日为君歌此曲雨苏春早午隂天后𢾗日松溪见和二诗予复次韵送归华亭放舟东郭语长年喜见春风不放颠三月莺花诗卷里五湖烟水柁楼前青衫司马如今老白木长鑱祗自怜归到鳯山门不出北真是小壶天雨宿县学斋舍作客来帷林候渔父黉舍坐聴三日雨诸生读书喧两庑商羊飞来立当宁雨声书声杂蛙鼓蚓歌自亦谐宫羽青苔上堦茵生柱败壁淋漓籀文古斋僮不敢开户牖风撼庭柯啸饥虎南山老石烂成土天漏谁能鍊金𥙷去年旱魃走呉楚田家徃徃悲尘釡麦秋一饱方自许莫教化作飞蛾舞宜山謡从来广东南丹诸州民獠杂居素号难治洪武初朝命设官置司安抚之山东尹明善寔任獠选凡所司事知无不为为无不速官再期多善政后四年有客自广东来者传其事甚详余乃摘其大者作宜山謡七篇苗獠地连交趾咸籍为民且为除其凶号人悦之作椎结舞椎结舞击铜鼔浅蛮深蛮皆安堵卖刀买鉏犁衔恩人鸟语犷俗悪名去岂弟君子吾父母沿邉旧制置屯十五以猺为长每羣聚为诸州害今罢之民乃安作除虎窟除虎窟虎皆散亾龙睡穴湖南海广西千里如今无白骨无白骨人何忧每每旧屯田年年稻花秋我所思兮龙江水流兵后荐饥发官廪活宜山𢾗万口民德之作枯桑枯枽枯枽徒为我薪煮石弗糜曷以食人廪发于官我命乃续谁其主之伊人如玉伊人如玉孚及豚鱼诏我妇子偿粟勿渝厥粟固偿厥徳靡忘我懐伊人于羔于墻覃国大韦仲海等世为土豪与溪蛮洞猺相为表里反侧不一公以计擒杀之民大快作霹雳斧霹雳斧行天诛百灵奔走羣丑除磔枭獍醢䝟貐招来角端舞驺虞日月両山明畏境成康衢宜山莫天䕶虎踞一方公言诸方伯徙和州民乐之作坎井蛙坎井蛙今渤澥偷生虾蚬门怒腹气何在长鱼䟦浪欲吞舟竟作任公雪花鲙蛙平幸偷生有愧输蟹前度放蛙人今日恩如海蛮獠负固税乆不贡农病于重歛公均之视前赋减什五六恩不能忘作生子以尹名生子以尹名有田宜湏力畊昔忧公租重今喜公租轻穷杼轴具当路钧衡平焦㝠覆盆下覩此白日明革命之初公以安邉事宜屡白相府民懐之作鞍马劳鞍马劳肉消髀广西一去二千里借箸筹邉丞相喜両年单骑八徃廻青草黄茅瘴烟里鞍马劳有如彼不负公不掠美一寸忠丹报天子送丞汉德员外徙居临濠忆昔呉钩歛霜锷欧台已知蛟可斮穷探虎穴走山灵勇撤蜃楼招海若三台分照紫薇垣一飞径入红莲幙安知沧海忽生尘乃见巨鱼今纵携家春雨赤城邉还扬舲秋水濠梁约老夫白髪三千丈别来幸有琴书乐羡子青云二十年此去亦无冠冕缚故乡相见恍如梦徃事重论成大噱唿儿觧我鹔鹴裘离亭饮客鸬鹚杓南薰稳送渡江水西笑遥怜好城郭庄生台上看鱼鯈彭祖山中拾灵药平居襟懐夲潇洒在䖏林泉可盘礴有回首望江南题诗好寄云间鹤次韵赠董明府兼赠陈县丞尹主簿緑莎聼事洒清风四野遗黎集泽鸿佳政搃堪书国史丹心曽不愧天公横琴坐对中秋月援笔词倾百歩洪僚佐粹然连白屋有时来我瀼西东寄钱梦弼併为乃翁宣慰公夀门对青山昼掩扉家居身着老莱衣嬾于日下看花去赢得街头负米归一笑舡香雪美百年城郭昔人非髙堂秋爽而翁乐稻熟湖田蟹正肥送虞长史归闽中卓荦青云噐凄凉白雨秋弃官辞传舍舁病上归舟岸有吟蛩送墻无语燕留七闽天杳杳两浙水悠悠亲舍孤云影山城大海头倚门劳逺望脱屣得长休金榜声名在班衣志愿酬猗兰重制曲蘐草足㤀忧丹穴生鹓凤龙光射斗牛此心能自足余物更何求老我三家墅怜君百尺楼相知称鲍叔逺送愧邹逰海上多灵药山中儗素侯家园红荔子能寄故人否埜人居短歌三章为呉中衡赋野人居住何许屋头东邉扶桑树三江五湖在庭戸身着老莱衣手擘龙根脯赋㱕来兮谢簮组野人居谁与论芸夫荛子皆同尘朋来逺访多搢绅焚香据藁梧持盃岸纶巾睠鱼鸟兮情相亲野人居书满屋神农夲草仅一束用之可比连城玉菊潭秋水香杏林春树緑乐吾亲兮忘啜菽过马公振南江草堂南江草堂人白眉湛书成癖复湛诗千金买书读未了化作刼灰飞海涯国风雅颂三百首爱入骨髄沦肤肌两京三国六朝下驱驾直与唐人驰老夫一别再寒暑重覧碧海珊瑚枝溪西隠者亦好事白首苦吟忘渇饥逢人徃徃诵佳句况此酒邉逢项斯欢然共醉成夜宿石铫煮茶焚玉𬎼诗家风月谈未了老蟾已堕西山陲盍簮此夕复何夕一庭寒菊花离披龟巢藁卷之四终龟巢藁龟巢藁卷之五龟巢藁卷之五诗赠邵济民曲塘地僊居洗药溪水香青衣両童子玉杵捣玄霜玄霜捣来奉髙堂老亲食之夀而康天生便便贮书腹金匮石函书烂熟东南海上多名石石中采药骑青鹿归来濯足娄江水对坐青山隐乌几嚢探药物不论钱但欲使人无病耳有时弹琴鸢凤音有时拔笔长短吟纷纷䑛痔吮痈者从教别屋堆黄金闻云门张先生以慈乌轩焦尾居名文集赋二诗以赠慈乌曲九韵慈乌乳衆雏雏大羽翼成翩翩出巢飞哑哑绕林鸣得食不自饱归以飤所生纷然同类中有此骨肉情余昔飬亲日瞻乌常自惩白首重相见爱之双眼青匪谓得所止丈人屋峥嵘爲时枭獍多见乌如闵曽王孙金弹丸慎勿令畏惊焦桐曲九韵焦桐制孤琴举世称异材徃非蔡中郎竟作㸑下灰七絃系朱丝徽金轸琼瑶知音适相遇携上髙髙台一弹金陵散絶响有余哀筝琶沸新声瓦釡亦雷鸣天机妙循环复见㤗宇开尔桐朱凤吟灵风扬九垓吾今洗吾耳盘石坐莓苔芝秀轩诗一首猗与名门夙称五常遥遥耳孙厥徳复昌于粲尔子文藻有光如彼朱草晔晔其英自天降祥奕叶流芳匪曰三秀仙人之粮林尔居奇芬逺扬雍公之扁金薤琳琅于昭彼苍福善孔彰俾尔耆艾家有余庆维来维仍永言弗忘结茅东郭岁晚言懐八首行尽难行路归来父母邦溪山闲杖履花竹小轩敎子知一二抱孙成两双有时城府去㴱媿鹿门龎其二龌龊龟巢老萧条鹤髪秋过眉桃竹杖方领木棉裘𥙷世惭无术通家忆旧逰幸然双白鸟能与共沧洲其三净扫萧斋地书床一旧氊谈经鸡亦觧迎客犬常先流水柴门外横山瓮牖前春秋垂八十食粥了余年其四季子躬耕地寥寥礼让风度辽归老鹤遵渚集飞鸿土姓多相杂乡音旧不同独怜东郭外剑井气如虹其五官塘人似蚁环堵室如蜗白髪三千丈清贫第一家地炉寒拨火雪水夜煎茶好客知谁至青灯结细花其六过客应相笑巢翁未得闲酒经方𥙷註诗稿又重删藜杖家家竹蓝舆䖏䖏山𢾗朝天色冷髙卧掩柴関其七故国归来晚孤城草木寒亲朋皆鬼箓乡里少儒冠冩琰金钟失沉沙鉄㦸残谯门斜照里时为一辛酸其八腊月无多日春风又一年尽添头上雪聊适瓮中天彩笔题氷柱青衣送酒船晚来宾客散清兴更悠然和陈贰令逰善权洞我昔阳羡逰春山聼茶歌别来三十载重逰竟蹉跎凭髙每望碧湖外羣峯玉立青嵯峨善権山水最佳䖏我公去知清兴多来时风景溢吾目不用登临劳吾足有声之画胜丹青曲尽物情人叹服天开地辟羲皇前神工为谁开洞天尔来一万八千岁金堂玉室居羣仙飞车鵉寉乆不见春去秋来只鸿雁青山前度汚狼烟从此四郊荆棘遍洞前玉气金㳽漫仙家应作瑶池观层巅巨石势欲堕过者为之心胆寒翩翩石燕粘翠壁飞来若与人相识马如龙车如水寻常贵逰无足𢾗以分清致似名缁一代风流继支许乐哉山水三日逰忘却世间千种愁昔人名句题玉柱今公健笔留银钩寄言武陵人桃源兹可求丹沙多与钟乳杂瑶草不知蒲桞秋长桥无馋蛟南山无勐虎在䖏可観逰政湏人好古漓墨铅碑篆亦奇絶似岐山石为鼓竹姑子年年春山僧煮玉邀甞新哦松暇日肯同去作诗更为山传神乡饮酒诗十四韵皇帝即位之五年岁在壬子诏天下行鄊饮酒礼明年癸丑正月上日常州府太守孙公率僚属行之仪物品节不约不侈省部主事宋公实在賔位僎介耆客凡二十七人执事者位之其登升揖譲盥洗献酢靡不如榘时七十有七亦得以布衣厠诸贤士大夫之列葢有不胜其喜幸者率尔口占以纪盛集云一统干坤大羣生雨露新君王能建极风俗易还淳乡饮稽苍箓天书降紫宸诸侯遵令典嘉䜩展良辰黉舍簮缨集珍羞爼豆陈主賔仪秩秩介僎色津津椒颂三阳日芹香泮水春工歌声律古扬觯献酬频圣泽沾羣品仁风播八垠赐䀯无足比置宴岂能伦老我沟中断诸公席上珍叨陪聆读法喜获坐连茵引领瞻西日倾心拱北辰知恩无以报三祝效封人谢董明府惠炭范叔寒多正不禁乌薪重惠比乌金賖来脱粟忙煮饭留得焦桐好制琴环堵一龛春盎盎䴡谯三鼓夜沉沉砚池云起龙香暖冩我梅花鉄石心雨中懐秦主簿东门之东西市西人家屋头竹鸡啼新年十日九风雨二老㡬时堪杖藜懐储教授镐京春宴醉簮花歩出都门驾小车七里八冈山店夜一氊风雨宿谁家次韵言懐八首亲朋沦落尽故国似他邦矮柱龟头舍踈蚌殻鹊声檐外喜鵉影镜中双儿女俱婚嫁迯禅笑老龎其二江海飘零客烟尘二十秋逝将诸犬子㱕老此莵裘夜雪围炉坐春风秉烛逰樵渔时共醉何异宴瀛洲其三老我龟藏六无毛可作氊裁诗闲未得强酒醉当先茅宇城闉外梅花腊日前幸逢贤郡守鄊饮礼髙年其四短日经南陆严寒鼓朔风遍懐知己友长覔寄书鸿世态今如此人心古不同青天如可问飞歩蹑长虹其五风冷柴门闲斋居缩如蜗小桥平陆里识字老农家野饭常留客春醪颇胜茶早梅溪上折斜挿胆瓶花其六贫居家事少客去跛奚闲茅屋牵萝𥙷兰堦择草删雪添南浦水云暗北山孰谓寒如许鸡鸣客度関其七自分冯唐老谁怜范叔寒婆娑鸠在杖萧散鹖为冠梦笔才华减谈经喘息残昨来初度日泪落酒盃酸其八神仙无足信何药可延年素行多违俗丹心不愧天座有谈笑客门泊徃来舡吟雪谁相似㐮阳孟浩然送秦宜仲主簿之京丈夫不洒离别泪盃酒聊发玲珑歌黄杨闰余岁已乆红杏日邉春正多子瞻手携鉄拄杖太白足上金銮坡凤台佳境必重赋千万寄诗来薜萝送主上人兵后寻叔归临江侍养十八韵青年未焚紫罗嚢竹林之逰鹓凤翔一旦身为苾刍草半间屋住菩提塲安知兵甲满天地遂令叔侄成参商桒田既变家亦毁蒲屦欲织亲俱亾某丘某水搃沦没曰祖曰祢谁烝尝象龙驾法力虽勐豺獭报本情难忘崎岖行脚求从父殷勤稽首祈空王䕶身符出虎牢险忍辱铠染狼烟黄长洲茂苑乆争戦残山剰水方凄凉相逢不觉开口笑此喜自得安心方行人嗟叹拥长道画鹢送将归故乡孤云飞䖏是玉笥把茅葢头犹锦堂蒲羞可助潢潦荐木瓢共饮曺溪香愚観诸公发歌咏力为吾道扶纲常惜㢤僧中有此郎畴能为尔加冠裳于乎畴能为尔加冠裳次韵袁仲征见寄併自述二首城隂山作读书堆书画船从海上回春水泮池芹小摘秋风老圃菊重栽明时正用凌云笔清夜还倾酬月盃百里相忘両相忆诗筒好寄便鸿来才华减尽姓名低頼有纶竿钓碧溪衰髩㡬经蓬缀雪関心一点絮沾泥江山有助诗频赋朋旧相过酒共携金斗城东二三里道傍茅舍似鸡栖借韵寄蒋以忠江上羣山翠作堆江云与客共低回黄杨闰后余无厄丹桂天髙孰为栽饱喫河豚肥似乳醉看江水小如盃延陵祠墓春申巷我亦挐舟访古来借韵寄刘小斋白练裙轻㡌屋低緑隂庭戸瞰清溪词章落笔如翻水篆籀藏锋若印泥一昨论交心共许㡬重飞梦手重携絶怜凤穴生雏好已向朝阳碧树栖谢许克敬六月惠炭去年腊月人冻死我亦中夜眠不起家僮赤脚令采樵日暮归来堕双指德㢤故人怜我贫于今暑月遗乌薪药炉喜得文武火茶铛烂煮抢旗春御寒有偹心胆壮故态尽除寒乞相山空岁晚雪复来平地不妨㴱一丈乌薪热成霞熖红藜床坐我龟巢翁灰中芋栗荐村酒冻梨面作桃花容齐奴㸑蜡自奢侈野人炙背无足比融融之乐度残年重赋新诗谢知己病中䝉董知县陈县丞尹主簿枉頋且有白粲瓜酒之惠旣而病愈赋此以谢凫舄飞来野老家同僚先后佩飞霞共怜败絮多生蝨为问疑盃或饮蛇月俸分将官廪粟朋樽兼饷早秋瓜相如四壁光生彩试握霜毫答宠嘉常郡泮宫诗猗昔庙学悉燬于兵我侯作之聿观厥成巍巍素王羣贤如侯殿侯庑豆笾于所师生有庐道在堂饮社读法有程有章我侯戾止若网而纲嘉乃进修戒毋怠荒宫墻匪髙丹垩非侈道㳽六合圣有遗轨侯扬天休嘉惠士子儒风还淳庶见麟趾武邑新学诗邑有孔庙栋桡欲堕旧亦有学漏且庳唯邑长贰撤而新之清庙奕奕门庑堦墀圣贤明灵陟降在兹黉宇言言斋有书诗师友贯朝斯夕斯射则有圃书或临池帷林杏坛古音朱絃頋諟庙学治化之基帝泽育莪比迹苍姬絃歌武城异世同规杂诗积隂当玄冬生生已机息阳孳仅毫髪梅花独先得若人玩化机于此已㴱识攀条摘玉蕊吟玩意莫测谁复见天心所虑羣隂逼闭门夫何如君子政惕夕㷀㷀保飬间由兹见天徳山云忽低徊四郊分白両老农荷鉏归播谷桒间语相勧一何勤一鸣再三俛老翁感禽意岂惮东作苦嘉谷已涵活尚待明日煦小儿未觧事大儿逺服贾农噐已可敶锄耰在梁梠入室唯老妻出汲抚甒凛秋气忽㣲徂暑已云黄花异凡木所植本因壌稜稜青霜间谁复见俛仰肃杀一气中鋭气出其上强梁固可人傲德毋日长志士想丘老骥厌道长归来已低徊但觉青山好至乐在天伦不必事华藻交歓能㡬何及今已衰老至老无修行善类日以踈生知愧古人晏安夫何如羣䖏不念徳草草复离居春逰有余兴杂花满郊墟网罟不能操空羡渊中鱼青阳既开动草木方敷荣积雪忽如此岂不害含生大化无停机生生寕有已人心偶自徂岂不害天理援琹一鼓之坐致粗秽除吾分一天地积隂夫何如二月二日漫兴东风吹散社公雨红白花开烂锦云时俗喜逢迎富日老夫羞作送穷文裌衣试着寒犹怯拄杖归来酒半醺为问驿桥杨栁树送人多少去从军送安上人归马迹山挿竹山中偶出逰折芦濠上即归休踞床狮子声方吼踣鉄龙驹迹尚留花雨六时纷似雪松风五月冷于秋客来认得南泉斧七十二峯应点头祷雨三首黄梅落尽雨愆期太守忧农日皱眉滂沛一朝随五马四更三点谒丛祠乞雨归来雨满天朝衣两䄂帯香烟緑蓑青笠人如畵多稼亭中看力田一寸丹衷彻彼苍不劳方士篆符章田家雨足豊年瑞官舍风清化日长寄京口俞伯镇兼简江教授飞云妙墨来前日聼雨髙轩忆妙年杜曲桑麻几家在韦贤父子一经传杖藜欲去寻黄寉裹茗相携看杜鹃竹树楼台江揔宅想应新筑大江邉夀董明府临汝佳山水钟英赋厥初身为百里宰腹有五车书见客无官况休衙只独居夀眉扬喜色瓜代拜新除次韵答性天之长老道人踞猊床眼明如赵州每言西来意爰及东家丘白首林泉交清风江海秋法幢扶未起法皷鸣未休本来无住着聊尔小淹留鹿眠荒苑内乌啼古城头大道自坦夷高堂岂伊忧他山石可砺直木枝有樛巴蛇或吞象鼷䑕能食牛頼有佛目明洞见鬼窟幽万语归一点坐㫁闻思修病中即事二首何物青蝇滓玉壶掣鞴饥鹘攫鹓鶵病躯痛作雷鸣腹垢靣愁添雪满须欹枕卧看残菊在下床唿取短笻扶客来与説塞翁马笑指苍天慰老夫天方老我心如鉄谁谓谗人口铄金覆辙始知行路险移家此去入山㴱瓶无储粟还沽酒㸑有焦桐莫制琹且喜日来聋両耳从教蚯蚓作龙吟九月朔䝉周彦美詹伯逺苏性可携酒餚过城东草庐时余徃潞城田舍次日赋此以谢老夫一棹寻医去佳客三人载酒过破屋茅飞乌岂好衡门木落雀堪罗交情自古陈雷少世态如今鬼蜮多醉㡌簮花开口笑尚湏秋晓过西河示子忆年二九岁之吉朝贲闯门马匹栢府遄归鹗书出乌雏恋母情所钟歛翮不附髙飞鸿屡閲星霜怨树风帯经犁鉏赍壮志欲迩青云竟颠踬羞与腐草枯木比东家借灯夜继日着书泚我潜夫笔𢾗载兀如僧缚律书成两鬂秋蓬飞出门复遇钟子期麟胶为续焦桐丝旁观方笑鲇上竹吴下风尘惊满目焦隍梦成俄失鹿苍姬讫箓寳鼎移血流四海诛鲸鲵小鱼漏网亦㡬希全家幸尔㱕乡土欲学龎公逺城府骨肉邅逢射弓弩卧痾两月悟前非白生虚室春熈熈茹荼味亦甘如饴朝来起坐沐且栉炙背茅檐抱双膝七十八年聊纪述懐吴中行老我平生颇閲人唯公知已絶无伦别来梦里常论旧只説闲中莫厌贫湖海气豪心似鉄庭帏亲老鬂如银遥怜岁晚家居好鱼跃氷池入馔新寄熊元修佳儿发轫之官去名父居闲味道腴诗卷賸添兵后作酒盃常为客来沽江湖结社鸥盟冷辽海还乡寉梦孤烟水相望逺相忆寒云欲画雪糢煳寄武城知县赵朋南双舃凫飞下赤墀一行鸿举抚羣黎昔贤过化絃歌地今代重兴礼乐时春雨桒麻如杜曲秋风禾稼即豳诗檗飡氷饮持三尺制锦功成圣主知寄卢公武兼问殷孝伯安信忆言雨别去途难喜得云归旧谷盘郡乗手挥狐史笔斋居头戴鹿皮冠草生林舘皆书帯竹老溪园可钓竿独念咸阳殷博士有无黄耳报平安送殷孝伯教谕之咸阳逺逰自是男儿志特立正当强仕年衣上宻缝慈母线担头轻朿广文氊春秋三传继絶学毕郢诸生得盛传老我也湏飞梦去振衣同陟华山颠䕶国寺对雨去年梅熟雨蹉跎岂意今年苦雨多偶食僧庐苔作脯忍闻田舍麦生蛾山禽滑滑啼双树檐熘浪浪注九河徃事莫论鱼腹恨近来平地亦风波和林韵黄梅落尽天犹雨白日晚来风更寒老去甚惭诗兴少病余犹喜酒肠宽舟中自古有敌国李下从今莫整冠蒲屋𥿄明似雪政湏僵卧似袁安送性天之长老兼简初士元大方厓两禅伯方坐天寕古道塲遽辞云水别河梁萧萧木落山中雨去去孤篷滆上霜白雪调髙人寡和黄花秋晚自余香南能北秀烦相问为覔安心第一方徙居横山口号四首为爱横山山水清山前筑室小溪萦老夫枕石看云卧儿軰求田候雨畊古井寒泉龙有宅孤村夜月大无声廿年两眼风尘暗犹喜如今见太平三农闾伍共烟霞𢾗口清贫第一家瓦釡煮麋烧槲叶布裘添絮着芦花交逰搃觉乡情好吟眺偏宜野景賖不见髙人王八百浪传仙井委丹沙清梦寻常绕薜萝白头今日此婆娑含风露秋容净帘林霏爽气多浮世百年生䖏乐青山㡬度醉时歌莫愁勐兽藏林樾郡有刘昆必渡河山北山南地尽畊人家祗欠读书声丹枫似我衰颜醉黄寉如仙瘦骨清吴越喜逢连岁稔朱陈多续旧姻盟客来莫厌贫留宿新种梅花好月明次韵答袁子英见寄万国风尘百戦余一襟氷雪五车书朝廷未赐延年杖乡里聊乗下泽车鉄网珊瑚遗渤海玉峯鸂鶒异伊闾长门直赋千金贵讵信相如笔乆虚上台官经鉏子为屯田去罄室翁㱕担石无八十衰颜头戴白一双昬眼泪含珠鹊寒空绕无枝树乌馁徒生返哺雏匍匐哀鸣台阁下尚期甘雨活焦枯輓谢天民二首细栁营中玉一株狂飈吹折莫春初杜鹃绕树啼红血知尔思归恨有余三十青年气食牛貂蝉未得出兠鍪故园芳草春如海谁谓王孙不复逰题邓九渊县丞白云亲舍图若人自是青云噐方尔浮云如展骥白云亲舍作画图寓我思亲未归意螺山隐隐云央央吾家宛在山之阳西天十里水天碧北堂五月松花凉堂上慈亲夀觞举堂下诸孙緑衣舞頼伊黄耳觧传书道我赤心方报主主恩方报报亲恩望儿无劳亲倚门直待平反㱕报喜却到青山白云里和宜兴邓县丞出郭二首离墨山前芳草艹多马啼曽此㡬经过囤碑文字无人识风雨销残近若何民有歌謡吏不譁村庄儿女簇如花㴱山䖏䖏茶烟煖小市家家酒斾斜杨栁隂中频驻马杜䳌声里亦忘家祗縁报国心殊更喜流年岁未华金牛台送长史仲埜清明雨晴花正开折花送客金牛台金牛遗迹不复见但见尘埃野马去复来台前鹤溪贯洮滆濒湖緑野平如席台后羣山倚大江齐梁故里迷榛棘登髙望逺散离忧超然如见崑崙丘为问堰头杨桞树颇常见有此客否五年参賛二千石饮氷食檗持三尺簿书肯棨㳺刄余白雪词髙人共惜楼船泝流出京口闸官放水蛟鱓吼青苔絶壁为留题名与此台俱不朽赠眼医张嘉甫重瞳天子真天人择医乃得天麒麟金篦不刮眼中瞙家有异药能通神璇霄沆瀣和玄霜洗涤灵台烟火热刀圭㣲入阿堵中风卷浮云出明月天颜咫尺频为喜白金紫骝恩甚侈岂无太史载册书继美仓公上池水老夫一目云糢煳扶逺来烦扫除京华道上鬼椰榆尔诗将比蛇啣珠赠周实翁髭髩如㦸气如虹芳茂山前矍铄翁可惜一双青白眼看云孤卧北风儿子木䝉释屯种而㱕诗以志喜老乌失孤雏噭号鵉台前鵉鸣彻九関徳泽降自天鉄笼放雏㱕渇饮剑井泉井泉非不甘饮之不下咽念我老病乌肺肝烟火然返哺知㡬时骨肉且生全牖戸尚绸缪羽衣复翩衆乌喜声集卉木同春妍援笔纪离合执徐洪武年吴中行惠方竹杖徃有方竹杖化龙㱕混吾知龙之灵知吾力尚强今年八十余举足势欲僵一目眇𢾗月白日如昏黄出门多棘榛况复畏虎狼感君扶持意以杖逺寄将稜稜七尺觚材㧞宛种良孤根斩鉄石老节凌风霜此叟性悪圎为尔重激昂气类喜相得颠危頼能防秋风黄叶村春雨乌石冈挂我沽酒钱时与逰醉乡赤藤含赧色青藜失辉光覩物思故人晤言未渠央卽事二首方竹过眉杖单纱垫角巾室中无长物林下一闲人北牖青山近南风朱夏凉草𬞞留客饭木榻似僧房余之死欲速埋素志也今偶得小丘于横山之阳竁而甓之余他日葢棺埋可速矣倚我长鑱歌以自适枯蝉蜕殻欲化老蚕作茧自纒一笑不拘风水六藏姑待天年阮孚着屐未了刘伶荷锸长随便作松根粪土也胜兵前肉篱次韵陈庠仲见寄老去衡茅寒到骨儿能负米慰愁颜峡舟风打前时覆塞马天教此日还氷雪冷冷龙井水烟霞隐隐鹿门山芙蓉池上鸥波濶殊胜雕笼鎻白鷴赠陈谷禅老帀地丛林瓦砾塲法幢扶起破天荒木鱼唿粥餔禅侣𬞞笋香来八九霜选佛塲开金碧溪云萝烟树一尘无客来㑹得安心法莫向江邉更折芦布金人比独园多金色山林作𥙷陀童子画沙成佛去蹄涔岂足儗鲸波庭前栢树觧通禅洞里桃花小更妍愧我梁园词赋客鬂丝风袅煮茶烟送孙太守奔丧㱕济南大江之南烟水秋滆湖船送孙常州甘棠遗爱召伯去黄扬闰余丁母忧五年组绶忽衰绖四郊𥜗袴多歌讴儿童骑竹忍相送父老杖藜争欲留孤云宛在长白外清济如㵼银潢流北堂蘐草秋寂寂西风落木寒飕飕堂前稽颡献苹藻陇头洒泪沾松楸誓言永佩阿弥训酒戒不受旁人咻蜚英乆矣彻斧扆栾棘暂尔栖林丘颕川太守已台鼎碧山学士皆瀛洲政湏大木成巨室岂容野水横孤舟君亲俱报志愿足几杖却㱕封素侯送源无竭回金山龙㳺堂前师子床坐分风月今㡬霜千金一壶有妙用三吴百越聊逢塲黄花秋雨烂白云悠悠江水长重摩松顶作受记毋令黛色参穹苍复愁茅茨𢾗家黄叶村霏雨一月溪水浑慈鸦种麦日未暝勐虎下山人闭门江隂陈汉广为北平府指麾使司知事随例免官黄金台上古贤士竹帛垂名丗称美碧油幢下今幙賔风云际遇与同伦清氷玉壶烱胸臆鉄箸炉灰妙筹画殷勤报国倾寸丹雪花如席不知寒扶揺方展云鹏翼翩然退飞随六鹢且喜髙堂慰老亲母劳黄耳寄书频澄江如练山如扫金菊蓉芙秋正好人生三乐古难全熊鱼得兼真自天埙箎迭奏夀觞举綵衣𥚹膝前舞富贵故乡朱买臣风流鑑湖贺季真一经已胜千金产况有牙籖三万间应笑龟巢鹤髪翁小儿只作识字农脱身颠厓犹自喜殚力犁鉏供菽水尚期东壁借余光读我兎园书满箱重逰虎丘寺不谒闾丘谒虎丘幅巾藜杖兴悠悠飘萧白髪三千丈来徃青山八十秋寳地近曽为戦垒剑池今复属僧流老松知我题诗意也学生公石点头过吴门二千年外兴亾事试为吴侬问老天西子矉眉真可丑东门抉目竟何愆荒台走鹿岩花笑残脍成鱼野史传买得緑尊堪晚酌且将湖水煮湖鲜次韵答姜天定二首白首㱕来山泽癯山行依旧不湏扶十年兵革遗黎少几䖏沙塲戦骨枯懒去效颦随丑媍安知起躄到浮图求诗虽厌鸡林贾犹胜门前吏索租诗筒寄自清秋晚书印封来白绢斜一子幸能㱕负米双瞳可奈翳生花居贫不病知原宪弔古能文爱李华何日细论今古事荒村独树老夫家送任叔正㱕上海猗与子任子唾珠腹琅玕一登龙虎榜即着獬廌冠陛辞蒙主恩家居奉亲行嚢负禄米㱕佩纳幽兰秋月钓龙江春云畊凤山药室费长房木榻管㓜安逍遥乌皮几神仙紫金丹为时疗民瘼于亲驻童颜葵心抱忠赤莱衣舞珊斑栖迟云林下放浪湖海间访旧过滆浦寻幽出呉関退鹢翅方歛盟鸥心共闲乐㦲壶中天虚白泰宇宽送董经厯奔丧㱕太原清风莲幕诸侯客白雪麻衣丧母还扇枕未能偿素志倚门无复见慈颜四千里外迢迢路一片云邉莽莽山只恐鹤书催入觐又随鹓鹭造朝班西宿丁堰赠江隂王主簿五月六月凉如秋昨夕今夕雨不休屋山雷撼黒风起漕渠水溢黄河流河濵之陶万家聚谁其董之暨阳簿羔墻祗见乌曺砖饮氷食檗忘情苦老兵击析天未明隔水又闻搏埴声扁舟兴尽不往见悪诗聊冩来时情夏五之初偕江隂张希尹等过邹忠公墓即事口占以寓感慨併用郡守张侯弔墓之行青山门外羊肠路走谒道乡夫子墓向来沧海桑田变翁仲飘零竟何䖏䴡牲之碑高十尺頽若铜驼卧荆棘牧童𫾣火未足悲正恐瓜分捣衣石使君五马来何时摩挲细看黄绢辞五丁一唿为扶起陇头草木皆光辉余方与客酧清沽白寉飞来作人语使君应表郑公乡专美那容孔文举代简张希尹余生寡谐俗老去得知己晤言固已晚莫逆良可喜聫翩诸侯客寂寞着书事夜分青藜火昼并乌皮几㡬回论班马一笑观亥豕烟云挥洒外风月吟啸里酣蚶盃酌流霞兽炉热沉水佳㢤水调词清我尘俗耳朱絃聼者希白雪和能㡬别来懐合簮梦见承倒屣帷林大江邉瓢巷横山趾秋风落梧叶甘雨熟菰米相望不三舍相过堪一苇诗筒继元白通家犹孔李况于阿戎谈亦与诸仼齿尚友古之人厥徳薰晋鄙雨中懐任义甫十日秋霖未肯晴石尤风作虎嘷声东门父老应相问何事龎公也入城蚶盃沟南老仙出盃孔竒酌言询之盃从何来匪兕而觥匪玉而巵不雕不锼不覆不欹谓为蚌耶鹬胡弗持谓为蛤耶奚爵而为测海之蠡其殆庶㡬老仙笑言子宜背窥瓦垄之文㣲蚶而谁水族之秀寔生天池昔逢羽人观乃朶頥曲蘖爲粮华阳同㱕转客我者丑年于兹如李白氏杯鹦杓鹚酾风酧月朝斯夕斯走亦何幸𢾗从宴娭百忧俱忘是用作诗次韵管伯龄见寄三首笠泽臞儒比列仙菊潭秋水觧延年每懐逺送江头别喜得安书雁足传赤米白塩濒海地香橙紫蟹早霜天客来賸说幽居好日日题诗思涌泉沧洲旧隠宅江东白首忘机似海翁金菊晚开香澹澹玉山孤立势崇崇通家子弟连年别爱客情懐徃日同岁晚欲寻安道去扁舟当迩落潮风郇公五朶云天风送来前怜我落巢儿覆盆重见天三复诵佳句一如饮甘泉金篦刮吾眼华津生我咽重念谢公险毛骨仍凛然金铄虽被毁璧㱕犹幸全两鬂雪飘萧双𬒮风翩寒蛩语音喜秋花笑容妍答诗报君知今年胜前年赠刋字阚士渊忆昔赵文敏公之冩天下碑镌字独称茅绍之绍之之妙在何许八法靡有秋毫遗嗟哉文敏不同世抱艺如茅谁品第斩蛟桥下溪水清鉄笔淬来锋甚锐篆隷真行章草书银钩鉄画冩璠玙天然筋骨见颜栁假手𥙷戈真是虞文章太守眼如电语重兼金𢾗称羡青年正可为时出山居聼泉何足恋羣公将勒燕然铭中郎要令传石经老夫为伊双眼青鉄笔于今铮有声寄卢公武舍人投老鹤溪垂钓缗遥怜凤池掌丝纶鞾霜待漏朝㑹早墨云染翰词头新石麟自是天上物金薤散作人间春尚湏鼓吹振六籍蹴踏班马追杨荀送同知陞迁安庆郡太守郡守坐分金斗月朝鞾金满玉堦霜一襟耿耿留遗爱五马霏霏𬒳宠光官诏叠承恩渥重御屏新録姓名香可怜八十龟巢老尚欲攀辕立道旁送史宗儒归省亲北风狼号霰撤粟洮湖白浪高于屋逰子扁舟归省亲行嚢賸有新珠玉舟行到家除夕前髙堂守岁开长筵斑衣捧酒爲亲夀河清复见昇平年相门出相今非昔文采风流还籍籍一赋可值千百金贫似相如永岑寂穷居我亦四壁空吾儿经鉏走西东烦将此意问若翁名教之乐将毋同寄金华府尹经厯方伯方宣化賔僚喜得人幕中劳賛画胸次有经纶剧邑征输伙清朝纪律新辙鱼湏救涸尺蠖正求伸月湛双溪水风生七邑春簿书虽杂沓矩矱自持循耿耿存虚室昭昭对大钧宦成防小怠徳立岂无邻逺别长相忆前言敢重陈菲葑如可采姜桂有余香白首龙钟老沧洲寂寞濵归鸿书可寄千里见忞忞送田副使父忧归若人自是青云噐九万扶揺尚垂翅髙秋沆瀣生碧霄搏入诗脾作清气频年坐此尘土塲埃不滓芙蓉裳豪吟接迹李太白栁金梨雪扬芬芳诗成落笔蚊蛇走多入鸡林贾人手今朝送入毘陵城折尽西门道傍桞东风雨晴花锦香京华到时春正长上林一枝栖凤凰凤兮凤兮鸣朝阳送张常州奉㫖入觐白髪田舍翁清晓何跚跚送侯入朝觐扳辕吐衷丹去年谷半熟藜藿度寒岁春来理农务岂惮稼穑难采薪供陶冶四境空榛菅执柯渉重湖荆南研青山非无犁鉏具靡暇畎亩间乌曺事未已緑野多荒闲愿侯念氷兢为民彻天関樵斧容暂息农畮力可殚民歌岐麦秀侯策五马还古今两张堪并载青史看送王启东御史丁忧起复赴京君亲恩重生当报忠孝情移义与俱冠豸威名传旧日攀龙宠渥拜新除玉堦云集来仪凤钖谷人称返哺乌折尽驿桥飞絮栁亲朋相送喜何如送陶孝思赴召夙学多才思崇文际盛时鹗书腾日下鹏奋出天池发轫青云路承恩白玉墀泥涂龟曵乆阿阁凤巢宜䋲凖持三尺丝毫畏四知佩韦遵古训介石蹈良规比徳云晖草同诚向日葵徃㢤行所学动必慎其仪噐作璠玙美文成黼黻竒遗芳流汗竹无负故人期张知府命子送祖考墓碑还乡名门父子传一经俨如韦肾有玄成从亲宦逰飬亲志念祖喜䝉封赠荣潜徳幽光恐磨灭伐石南山镌墓碣宋公文章踵韩栁史公清书追禇薛龟趺螭首重摩挲舟车载去胜槖驰四千里外薄炎海佳城埋玉山嵯峩墓前翁仲看石立靣帯烟霞含喜色九原精魂斯焜煌百世云礽益辉赫八月九月秋风清彩衣𥚹趋鲤庭説亲细説乡里情老夫亦来下堂聼和贾教授还乡试看一篑可为山千里程途跬歩间取印正湏金斗大还家未入玉门関泮芹过雨香堪摘坛杏无风意共闲我欲中秋聼琴去扁舟棹后河湾寄贾教授相期诣邹坟祭扫题诗郡圃景邹亭浇酒林荘下马陵白草西风秋莽莽青山北郭路登登柱头且看谁为寉骥尾何惭我附蝇坐待秋凉行有日老夫扶策乌藤道乡祠堂诗送张县丞道鄊祠前松栢苍清气凛然知㡬霜伏蒲一䟽吐肝胆汗竹千古传芬芳此去长安日月近且喜高秋风雨凉立朝愿学子邹子他年便作知恩堂题许别驾雪山圗南山云起连北山乐天赋诗心共闲东山月出照赤壁子瞻倚歌情甚适今公画圗诵雪峯託兴应与云月同琼林玉树絶滓蓬婆城外山相似羣丘角立白龙堆饥寒喜无桃与哀蹇驴滑㳠山前去絶似㶚桥人覔句公余展卷岩电流襟懐化作氷壶秋杨家氷山无足倚何如坐对兹山隠乌几同友人祭邹墓各赋诗一首先生高冢麟麒卧令子峩冠豸鹿威汚玉青蝇除秽迹衔书紫凤赐恩辉八千里外甘泉竭三百年来世泽㣲㵼我一盃寒涧緑卧碑扶起立斜晖送杨通判知苏州府延陵父老攀辕别吴郡儿童跨竹迎功覆斯民推徳厚秩迁藩府重恩荣五湖秋水清堪比三譲遗风俗易成遥望虎丘山下月余光还可到柴荆寄张熈载问疾沟南隐者敦同姓每説相知见肺肝名似项斯诗句好腰如沈约帯围宽一江雪浪潮平岸十日秋霖雨作寒珍重斋居足怡晚玉枝无竹汗平安和贾教授咏懐両䄂西风独倚楼一天秋色断虹收水村霜落红于染山市烟岚翠𣣔流眼看来兴废事胸中消尽古今愁莫嫌苜蓿盘无味喜有葡卜酒可篘重九次韵石潭无菊比南阳老我三千白髪长九日正湏多买酒一钱何必用看嚢自怜身健茱茰紫更喜盘余苜蓿香早起东挂吟笏坐看红日上扶桑又和寄秦宜中高堂燕客似高阳醉笔题诗兴味长恋恋多情旧纱㡌滔滔无老书囊银瓶茰酒舡满玉杵橙虀蠏斗香应笑陶潜空抱菊西风绕屋呌枯桑赠辛林甫有客有客双眼青娄江山水钟其英十年足不出户庭手披韦编不暂停案头照尽书嚢萤先天后天见日星百家喧嚣无足聆九师亦以蠡测溟蓍策之妙穷杳冥语人吉凶影随形满庭书帯生香馨一帘秋色风冷冷去年抱琹来野亭古操为我作氷伶我方采樵如负苓相与剧谈洗心经唿吸沆瀣食楚萍一扫世味氊与腥有时醉我芦花汀客来买卦唿不醒惜㢤孤凤五色翎翩褼何日仪虞廷凤兮凤兮请试聼黄河水清三千龄龟巢藁卷之五终龟巢藁龟巢藁卷之六龟巢藁卷之六诗雪巢为马仲良赋马鞍山髙𢾗千尺考槃之所环大泽梅花为屋雪为巢户玲珑室虚白诸公衮衮登云梯若人奚独能幽栖澹然素志絶华藻要令朴俗还标枝蓝関策马官逺谪居延牧羝氊尽囓何如雪饮乐巢居更与党家风味别梨云无梦清如许膝上儿郎赋氷柱此生此乐慎勿移聼取龟巢老人语次韵答许西溪忆昔送别黄花秋乌纱破㡌霜满头别来作诗屡问讯梦中载酒时遨逰兵戈同厯二十载鸺鹠夜啼云霭霭全家老穉幸迯生又閲桑田变沧海启荣之乐今有余勿谓比荣年不如岘山一望三太息㐮阳耆旧晨星踈次韵自述百年有限耻求仙𢾗口无饥頼薄田菰米熟来连日雨菊花开到小春天方从易外穷羲画无复诗中泥郑笺客至酒盃时一举开笼放鹤舞蹁蹮送娄主簿赴京考绩吴霜如雪点征衣匹马之京小隷随鵉棘特书良史笔凤台重覧谪仙诗天开景运崇文治年少多才际盛时野老送行无赆物梅花折去腊前枝寄张以诚二首入城一度一相寻为爱论诗识趣深岁晏杜门寒不出折梅要寄陇头吟兰陵市上厌嚣尘药杵声中乐隐伦儿軰荷鉏今日去一枝添种杏林春雪舟棹歌湖南潘公珍仲寳自号雪舟以耆艾之年监税江隂县洪武戊辰冬赴京考绩语予曰今将告老于朝得㫖则扁舟载雪而㱕矣雪舟之兴盖与山隂王子猷有不同耳吁昔者陆公纪官满鬰林㱕舟载石使当苞苴有物则又焉用是石为㢤公之雪舟意葢如此若夫鸱夷子皮之舟装江重寳复窃取倾国之尤物随之汚蔑五湖遗臭千古其视夫载雪与石者不啻霄壌今雪舟之归虽未可必然其志气髙㓗如此虽在市朝亦必为清白吏是亦不归之归也予嘉之故为作雪舟棹歌三章以道其乐云歌曰载雪兮孤舟㠶江风兮中流兰桡归兮无恙吾将老兮沧洲再歌曰剖肉兮藏珠抱玉兮求沽怅斯人兮非吾徒寻鸥盟兮结樵苏三歌曰舟揺揺兮江水长五老玉立兮遥相望觧吾缨兮濯湖湘乐吾之乐兮未渠央送王主簿赴京考绩三年一枝此鵉棘一息万里方鹏程长安西日举头近匹马北行风色清朝廷考绩垂令典台阁交荐蜚英声隣封野老头雪白也折梅花作送行雪岩诗为江隂李县丞作瞻彼雪岩太行之隂玉树琼林滓弗侵雪岩峩峩岩有薜萝有美君子居岩之阿峩峩雪岩薜萝如昔时止时行不泥其迹雪白而清岩静而深曷其似之君子之心始终一节谓予不信有如岩雪寄希物先楚兰江二禅老优钵花开五百年连枝香彻九重天恩承雨露移金刹语帯烟霞澈玉泉虎踞龙蟠多古迹燕来鸿去是新年老夫懒着游山屐空仰崔嵬夕照边过烈塘祖墓里人牧羊于垄上以诗呈郡邑凤桥之西烈塘东我祖我祢马鬛封向来松栢蟠苍龙灰飞烟灭丘前风十年天造开鸿蒙恩沾万国生育同垄头萌蘖春蒙茸藤枝棘花襍青红牛羊斧斤集如蠭一年一度一扫空白头遗孤抱哀恫麾之不去欺龙钟无阶上天诉天翁吞声踯躅泪满胸府公頼渤海龚琴堂长贰明且聪令行如风偃蒿蓬樵夫牧人乃絶踪将来宰木蔽幽宫九泉感戴恩无穷呜唿九原感戴恩无穷懐成都监仓赵中执三首掷去任公旧钓竿龙墀拜命即之官丈夫志在功名外蜀道行来自不难七千里外芙蓉城四五月间鶗鴂声月俸支来賸沽酒莫遣闲愁取次生公余访古碧鸡祠宫栁野梅皆可诗我欲见诗知雅兴如何黄耳到家迟寄熊元修五湖三泖一癯仙心骨俱清地更偏睡鸭烧香书屋里闲鸥结社钓矶边絶怜芳草无尘土又喜黄杨閲闰年热客不来清昼永南山相对両悠然晚香亭为蒋公勉作维莫之春百草不芳惟菊有花晚节之香君子儗之金玉其相颙颙卬卬气凌风霜回视春葩绮罗靓妆及兹冷秋扫迹穷荒菊也特立澹乎坤党我佩尔纫我帯尔纕厥徳之馨匪食其英亭有三径里有柴桑亭亦有池永同南阳宜尔父子眉夀无疆矧有佳客骆卢王杨髙堂起居阶庭趋跄玩物适意其乐洋洋鄙人作歌以侑称觞题龚景良傍梅书舍南昌山水非不佳卜邻直𣣔傍梅花花开岁晚香满屋清致不减林逋家三间茅宇大如斗四壁图书襍蝌蚪腹笥便便不自多汗竹之编长在手有时门外雪三尺羣籁无声人絶迹梅花立雪似㳺扬不作桃哀憔悴色春风满面笑相看知我鉄心同岁寒他日移居玉堂署应有品题称二难洛阳牡丹春比屋日夜沉酣拂丝竹何当聆我读书声亦若闻韶觧忘肉次韵答毛云荘併简大希先生吾闻天台之山冠东南蔚有清气非云岚山髙一万八千丈石头毛髪青毵毵钟灵仙释踵相接求为世用畴能堪不知三纲九法是何物浪説千岩万能穷探云荘先生隐君子非仙非释栖苔龛胸中氷满壶头上雪一簮羲皇以来书尽读热官不要诗仍湛草堂侣有北山鹤菊泉饮比南阳潭清风日扫三径竹寒霜岁熟千头柑齐名子陈子不受功名酣坐谈风月只松麈卧逰山泽非桃骖老夫恨臂不羽翼翩然飞去时相参四壁同马卿一禈如阮咸犹喜盘飡菜有二十七生世年踰八十三忘机颇觉室生白造道尚𣣔青于蓝向来行路如棘澁今乃茹荼如荠甘小山老丛桂沧江倚枯柟爱君杰作神气壮睠我孤陋颜色惭兰陵府主莲幙客皆云此诗压倒方云菴赤手鲸牙力可拔薰人鸡舌香㣲含余波及我老孤研清入腑肺蠲㷊惔一朝怪事出幕府口不忍语非三缄令威到家兮能自谈常郡经歴郑履玄礼吾友天台陈太希之门人到任𢾗月家人至而玄礼病疫而没寡妻稚子遑遑无归予作二诗以哀輓之盲风歘起怪禽唿吹折琅玗树一枝何事天公浑不𬋩生年多赋道旁樗琅玕树折凤巣倾胆落鹓雏抱母鸣𣣔故国𣣔归双羽弱哀哀啼作杜鹃声延陵野老歌送张太守延陵野老巾满霜送侯入朝歌道傍歌中不觧説循良但云三载安农桑官无烦苛岁豊穣饥有菽粟寒衣裳我侯兴学扶纲常授经诸生踵陈襄一鼓士气弛而张剑井亦复腾辉光讼庭春来莎草长风行四邑方泱泱九重天语星使将五马夜趣天官装黎明马出金斗坊羣氓犹挽青丝缰铨衡郡才进岩廊将见列郡皆龚黄连歩拾级登庙廊佩鸣珩璜谨趋跄掖垣紫薇花自香甘棠之爱民弗忘大江东流青海洋洋我思悠悠未渠央寄吕教谕覔惠山泉木屐上山老无力茶铛覔泉犹累人目光直射九龙角胸次欲浣三斛尘氷符分竹果如约石床焦桐堪作薪君当知我鄙肉食一瓢不厌平生贫寄袁子英横山东望崑山逺江水西来海水连每辱手书论着述犹如靣晤奉周旋㣲阳喜复飞葭管大有重书汗竹编若问老夫儿女事曾孙又抱小春前谢余提学摘藁序虚誉何人説草玄雄文为我冠蒲编诸公共羡金声掷儿軰争夸石刻传篛里小团阳羡月缾封新汲惠山泉故鄊风土殊萧瑟聊作梅花寄海边輓吴母严氏贤母无复见孤儿痛奈何绛纱空幔在彤史阙文多林竹冬犹笋㕓氓巷不歌蹇予妻若子垂涕忆娄佗代王尚綗輓吴母淀山湖上避兵时縂角曽闻阿母慈霜埜不教儿子出氷池竟得鲤鱼知生前冠冕升堂拜死后芬芳妇徳碑愧我不才俱靡及抽毫遥冩些辞悲次韵贾教授莫春言懐琴有徽音剑有光惜㦲江海老张苍且将浊酒供瓢饮何必明珠用斗量坛杏作花红树暖泮芹抽叶翠波香鳌山遥在天东北时复瞻云首一昂寄莱阳县丞苏伟正触热访而翁莱阳书适至而翁释离忧吾剂慰驰系青云发轫初甘雨随车沛旱岁竟豊穣天意更汪㕓氓九衢舞海市百灵喜魁然英妙年际此太平丗蹇予八十翁懐人二千里哦松公务余食蘗珍味比魏公百韵诗仕学有遗轨钱孝女诗断臂耻受汚剜目示守节断髪割耳鼻亦截忍弃夫家甘毁灭嗟㦲钱氏女孝心亦如之剟肉于股疗阿㜷想当持刀入手时精诚黙感天翁知百灵撝唿走神医肉乃化作药石糜溲际淋液腹除癖如以汤泉浇雪释无呻吟女弗戚邻翁里媪皆叹息予生慕忠孝老去仍惓惓每见返哺乌如甫拜杜鹃愿言屏䲭鸮不与同戴天竹林寒笋氷池鲤泽中堇莱篱根米天其垂恩钖孝子董狐尽为书青史和江隂郑教谕登楼为爱山居好每登楼上头一氊浑不冷有酒更何愁岁月江流急人生泡影浮兴来歌舞罢倚槛看天不次韵荅陈推官珍重新诗遗华于翠织成立秋天侣洗连日雨频倾大府羣英集清朝列爵荣正湏匡济力膏泽被苍生和陈推官过余公祠砥柱廻澜屹吕梁安知谁武复谁汤六年守戦孤臣死一代文章万丈光草木荒城威肃肃丹青遗庙貎阳阳悲歌沃酧知何日北斗持来挹酒浆殷孝伯輓词忆昔覊旅中片言识鬷篾十载忘年交兵戈正骚屑知子早卓越春秋参五传穷源见澄彻经维时陵谷变遵飬卧岩穴洪武更化𥘉锋车聘髙㓗辞劳忤当路一命万里彻志违乌鸟飬泪忍啼鹃血咸阳火方烬教雨沃余烈奂轮周孔庙骏奔豆笾设庭生书帯草青青比兰茁孤云日在望缩地恨无诀遄㱕一觐省亟去両踰月老夫获晤语清风濯烦热着述亦已多讨论心愈切安知一叠歌竟作千古别招魂頼遗孤魂㱕母垂絶于乎世之人赋命何优劣或厌饫八珍子独茹氷雪或稳歩康荘子独蹊杌行行止于斯矩歩踵先哲崑山云气惨娄江水声咽谁为有道碑修名罔磨灭哭卢知州朿帛三徴出薜萝云阶歩武正逶迤飘风动地湏臾静奈尔琅玕遽折何雪手灉流理茧丝一襟华藻竟何施秋风夜月华亭鹤又作悲声似昔时送浦良之安陆府代父从军秋风凉秋夜长徃㢤读父书超然出戎行诗书元帅古来有搢绅先生今汝望寄徐伯枢县丞逐客多㷊昼锦衣谪仙书喜得夜郎居古来白雪词难和此去青山志不违洗马池边杨栁树卧龙冈上豆苗肥独怜棣蕚秋萧瑟又见西风旅雁飞某巢居病疟有客自青山门外来者语予曰贤太守过道乡佳城以弔以酧且为之扶植仆碑添土旧封又将筑周垣而䕶之残山剰水皆有徳色某闻之喜不觉其疾顿愈起坐午老砚濡墨笔是诗以记盛事洪武十年岁在七月十日也世有文潞公乃立明道表明道表不立斯文尚幽渺时有孔北海乃称通徳门通徳门不称大儒曷推尊古人今人同此心当风正欲披其襟嗟予巢家子驺子传道龙门天下士一朝扣天関独立批龙鳞祗恐緑衣黄裳悮人主安知炎烟瘴雨危其身万里投荒挺霜竹归来青山竟埋玉迄今二百九十年陵谷㡬番经变迁折角麒麟卧荆棘复见薄侯驻熊轼鬛封添得乌衔土頽碑扶起龟趺石先生九京知不知名在人间益辉赫孔北海文潞公今人古人将毋同青天髙髙不可问白杨为我呌西风题夜潮圗昔余夜醉钱塘酒看潮八月中秋后银山涌出海门来潮声殷若雷霆吼此圗之作知㡬年当时景物皆依然云山两岸淡笼月雪浪一江髙拍天一观顿觉毛髪立再观祇恐衣裳扁舟渔子任掀舞别渚鸥凫自翔集奔腾澎湃无足惊人间平地风波生乗桴尼父果浮海从游我亦跨长鲸郭府判惠佛面竹杖盖以佛状而名之矧夫节有交互之异旁生两枝末复为一视他杖殊不同诗以谢之颀然此君生越裳化身无乃是空王生来丈六紫金相复现太乙青藜光孙枝并出比能秀老节交错成文章只恐化龙飞入海尚烦垂念瞽伥伥呈府官求刋思贤録忠公神逰白玉京凤皇无复朝阳鸣寥寥二百九十载其文况忍成漂零某也束髪颇嗜学四方掇拾手不停珠聫璧合缀方册字字句句含芳馨向来避地东入海挟书㡬落长平坑还家暗投科斗璧何异宝剑埋豊城郡公宣化重名教斯文要俾晦复明颠唿鉄笔冩坚氷彷彿中郎镌石经萤雪案人快覩妙语炳如悬日星显忠不湏庵忠邹无用亭牵𥚑蒲伏想仪刑然见我乡先生题徐良夫畊渔轩我本耕渔人喜子与同志子居中吴山水窟比我延陵更佳致太湖三万六千顷七十二峯连紫翠山皆可畊水可渔无复纷纭婴丗累朋逰日接慎威仪酣酒赋诗时适意客来遗我金兰集然承颜依玉立因以今人思古人与客评论重于邑辍畊莘野赴阿衡后人哓哓疑割烹掷去渔竿佐周武鹰扬之劳亦良苦当今盛时伊吕多幽栖正宜安薜萝山中小草或浪出千虑鲜能无一失愿言飬髙持素志百錬不改坚如金相过未儗聆蛩音寄言时复相规箴生日口号二首余生重作太平民雪色霖𫀆皂葛巾儿业经鉏能飬志家居瓢饮不忧贫屋头个个慈乌喜堦下翩翩舞鹤驯此日谁为汤饼客孟光相对鬂如银秋菊春兰各有时頽然老我一书痴脚跟不识青云路头髪空成白雪丝怕醉有时曾止酒遣闲无日不吟诗旁人若问今年㡬八十年前五岁儿送聪上人苏州有即常州有今雨来时旧雨来鉄限门前人立雪宝华堂上鼓鸣雷九州禹贡包时橘十里吴王醉䖏梅请与淡翁论古意老夫朝暮亦浮杯送僧归四明省母同根花蕚两枝连甘輭能供老阿不用睦州蒲织屦睦州因得赋㱕迟吴霜如雪满袈裟正月阑珊可到家别有一般清浄供髙堂説法向摩耶送郑教谕进表之京束氊黉舍跨征鞍奉表朝家庆履端虎拜三唿称万夀龙颜一笑宴千官酌来天上葡萄酒洗去胸中苜蓿盘官様文章新制作老夫刮目待归看过天寕寺閲行中和尚澹居稿知其邃于易学兼长于诗故寄此西来祖业继箕裘旁入儒林託泳㳺二雅什中歌矩度九师注外易传流松堪受记皆摩顶石觧知音亦点头逸兴飘飘谁足儗白云飞度楚江秋次韵陈推官元旦作东风杨栁驿桥边香雪沽来斗十千早饮屠苏还旧俗遥瞻阊阖贺新年万方人乐昇平世五色云开咫尺天庙廊噐成今未晚着鞭姑譲祖生先正月十四日代简招乡中亲友上元之前日将午相邀诸公聚环堵山瓢持作鹦鹉盃畦𬞞撷取龙根脯两儿粛容衣䄡䄡老夫鹤立梅花檐照天蜡烛夜有月勿谓寒舍无灯相弃嫌寄管伯龄兼简陶呈甫前年诗冩心声去此日人来口信通一自𥘉交经丗变两无相笑坐文穷崑山氷柱轩外笠泽烟波赋咏中更忆南隣龙顶竹曽留东走鹿皮翁张伯仁兄弟濠梁蒙恩还乡客行二月𥘉三日诗到千墩寄二难且喜江南春气早不闻濠上雨声寒花时多醸醿酴酒芳舘重修芍药栏徃事真成塞翁马正湏招集笑相看简伯仁里中亲友七人临濠人归去年夏故园花开今两春看花把酒应共乐访竹题诗毋厌频红尘车马迹不到沧洲鱼鸟人相亲老夫遥望徳相聚乗兴㡬回车欲巾闻赵鹏南免官还家作此代简併以孝女传求诗兼寄毛世延熊元修水村先生氷雪姿一襟清气溢为诗不同不异颇竒崛歩趋李白仍委蛇夜郎归来脱尘屣濯足淞江太湖水鸡坛有盟知弗渝书或浮沉况杭苇衰年万事皆遗忘咏歌之乐殊未央请覌侧陋出纯孝援笔为扬兰蕙芳毛公丗业诗三百白华𥙷亾求必获更烦沤社语间叟定有隋珠照方册旧冬十二月𥘉四日次子林赴京初九日入觐十三日授开封新郑县学教谕即日之任时雨雪连𢾗日寒甚眷焉于懐乆而不释儿别双亲到日边承恩径着逺游鞭一千里外汴梁路十二月中氷雪天杨震未期堂有鳣郑䖍何愧坐无氊只今偃武修文日正欲鵉胶续断絃服霞道人歌服霞道人本仙骨隐居琴川山水窟朝看鼎食暮鼎烹富贵于人果何物道人忘世味祗服山中霞却青精弃胡麻八珍视同泥与沙扶桑飞出金老鸦氤氲五色搏精华呴嘘唿吸间入腹皆河车手持九霞觞头戴三朶花松风为作洞仙曲絶胜金谷鸣筝琶一经不学乃无术麻姑送酒徒相夸吾服吾霞吾自足安知世有万羊禄夷齐饿死良可怜留得清名传汗竹秦人採药寻蓬山好儿好女无复还汉宫空设承露盘铜仙为之泪汍澜玄霜本非霜绛雪亦非雪请从服霞道人逍遥逰指点空同授真诀贻五牧刘永真昔贤五牧家何在今尔幽栖地甚偏种秫岁供彭泽酒煮茶时汲惠山泉锦鸠唿妇雨声歇丹杏作花春正妍堪笑老夫头似雪兴来寻戴过前川云牧诗为杨同知赋庐陵美山川穹林古乔木云栖三十年遵飬卑自牧静言求放心鸡犬常在目朅来陟云衢半剖桃符竹牧民如牧羊四郊春草緑豊年羊茁壮亦有饱眠犊岂无败羣者其藩或轻触约之鞭用蒲所履继前躅置身埒青云岳牧聫佩玉佐主牧天下庶类頼蕃育云牧𢡟厥功吾言此芹曝王叔明云峯图王郎多学画最工笔法似舅松雪翁松雪之书妙天下以书为画妙亦同想当洒墨成云峯豪气压倒陈元龙层巅崒嵂摩苍穹咫尺可论千万重岚光翠滴天无风若有㣲籁鸣杉松此时此画谁复有我为此甥懐此舅秋林读书圗春风不着长安鞭秋林读书年复年百篇蝌蚪自为寳三足蟾蜍谁与怜目光烂烂走金电口角冷冷飞玉泉老我东家兎园册尚分隣烛教曾玄题村田乐圗老人村老瓦盆常作鸡豚社不识州县门阿翁醉倒阿婆笑膝上吚鸦弄乳孙六月八日得次子诗併书乆旱髙田未秧是夕连雨三日喜而和之新郑书来剑井边方将隂石捶荆鞭雷霆夜坐三更雨江海寒生六月天不惜空囊沽緑螘从教破屋青氊北风响萧萧竹如聼南薫奏五絃去冬送郑教谕如京诗为天寕聦公沉滞至今年六月转託发还故作此併元诗寄郑一诗代折送行桞半年竟堕无何乡祗应沽酒谢不敏尚谓道术能相忘髙堂谈经多士集澄江濯缨清昼长为问㐮阳两耆旧歌凤曽无説楚狂寄谢杨纯夫兼简陈髙士客来饮客北海樽客去送客东陵门不嫌褦襶留信宿各出肝胆聆话言三日雨救赤地旱百川水作黄河奔赋诗为别併志喜兼简太丘贤祖孙闻袁子英着书作诗寄之我所思兮耕学翁壮年气欲吞白虹眼看陵谷一变改此心乃与寒灰同砚田笔耒耨经史不稼不穑勤于农我衷我彛得所飬钖类且欲来羣蒙㳟惟玄圣草六籍为世大法垂无穷杨墨溺人甚洪水孟氏距之成禹功秦以申商汉黄老六朝接迹沦虚空缁黄愈出愈荒诞冠冕鞠躬趋下风韩欧问生𢾗百载凤鸣朝阳羣羽从中间洛建继洙泗卓彼二子能折冲雄词至今凛生气宜从孔道追遗踪东将入海乗艨艟长江大河无遏壅老夫独恨双眼蒙不与観日扶桑东赠衡隐居我昔母年垂九十帯经犁鉏粗供㣛伊今有母八十余孝飬之声动乡邑堂前晔晔忘忧花屋头翩翩返哺鸦林宗若识茅季伟荐书定彻天王家题渔人扳圗大横岘东芙蓉湖水村髙树屹两枝渔郎曵坐树下短衣缁撮赤髭须此圗无乃貎此景东邻西舍皆菰蒲吾尝过此看春水桃花雨晴春日晡渔郎含笑语厥子鳜鱼肥似松江鲈街头米贵鱼亦贵卖鱼日籴供家脯只愁水面重租课风飞健卒频追唿逋租毕输榜捶脱前村有酒仍湏沽犹胜禄食致竒祸坐受鈇钺连妻孥夜来湖上好明月醉吹芦笛歌呜呜人生之乐有如此此身安用纡青紫渔郎渔郎知我乎我亦烟波老钓徒溪居垂钓圗磻溪老父兴西周钓竿掷弃鹰扬秋富春先生赴东汉羊裘㡬被朝衣换人生出䖏各有时如鱼饮水鱼自知钓钩无饵钓清泚若人彷彿玄真子好山满眼青孱颜清风緑树沧洲湾悠然意态极潇洒岂是寻常钓鱼者浮波之龟如出洛渔郎睨之龟弗却买卜覔钱人正多七十二鑚人将奈何不如且曵泥涂尾相伴幽人弄烟水细看元在画图中多言莫笑痴獃翁管伯龄惠诗併和诗故复次前韵答芙蓉湖照横山影蓬藋门开曲径通半载目昏浑不出一经头白未能穷论交半是渔樵者访旧多于梦寐中説与故人能信否頽然黄鹄化凫翁维扬王有恒避乱居东吴三十余年所至寓舍以聼雨篷名之多学能琴而善饮醉则鼔琴自娱故自号曰醉琴然乡土之思亦尝于琴发之予盖相闻而未之识也吾友释仲翔传书为求二诗遂为之赋聼雨篷昔年家住扬州市雨声不入絃歌耳居吴聼雨三十年客舍如篷卧篷底篷昼瞑云抹滴滴点点踈复宻絶似潇湘夜泊时半襟风波想萧瑟有时声急如建瓴有时珠玉声琮玎屋山使作柂楼倚两耳洗来心骨清心骨之清岂不好一点乡心忘未了天中玉树无双花梦魂日夜长飞遶只今二十四桥月依旧玉箫声不絶一㠶送风到瓜州聼雨孤篷声又絶醉琴张颠草书常醉挥以头濡墨愈神竒醉琴之妙亦应尔颕师乃为征吾诗琴中佳趣知者谁曲生为我同襟期千钟百斛追古圣五音六律洞玄机一襟宇宙春熈熈七絃氷霜风飔飔得之于心应于手如鱼饮水非人知钧天广乐醉乡境悉以所乐鸣金徽髙台自倾池自废雍门枉爲田文悲我歌醉琴行持赠醉琴叟小春多醸梅花酒我来与君酌大斗濯足沧浪太湖口聼醉琴爲醉友海萍爲询无言主作大海多风波浮萍蔑根蒂嗟尔海上萍似我人间世前身杨白花幸不堕泥滓化生江汉间朝宗随衆水出没㡬沙刼全此清净体所以无住着黙契宗乗㫖芥子纳湏弥吾知同妙理輓王氏祖母母在重闱鹤髪垂孙为能吏鹗书驰二三百里去乡国七十五年称母仪李宻陈情方有表张林纪徳未成碑斗城昨夜西风急吹折萱花帯雨枝次韵酬陆子文见赠故乡不愿锦衣归亦不愿入承明庐愿言结交天下士腹有五车今古书还家十年空两手钓竿之外余何有白雪如云横满山薜萝三间大于斗浪川双鲤来新吟诗中意与秋俱清雄豪气敌刘梦得喜无郊岛穷愁声嗟㢤风雅乆不续老我山林成朽木金盘秋露玉壶氷洗去胸中尘一斛覔官应笑明河篇托物可儗石鼎聫先生识趣出尘表鞭䇿后进追前贤东望吴门长太息旧俗繁华复因袭太湖三万六千顷七十二峯湖水侧何日携将曲秀才登临共醉姑苏台眼前一事特可喜湖山清气钟羣才先生荐胡不起濯髪沧洲弄烟水遥遥裔出华亭侯甫里髙风更无比只今奕叶多流芳东床娇客名尤香唿儿整我逰山屐早晚去从潘孟阳次韵答集讲主二首欲寻石上三生约姑待梅边十月春结社东林无奈逺寄书南雁岂辞频平生頼得诗书力朋軰多如骨肉亲元伯九泉唿不起儗将鸡黍泪沾巾千墩南浦水廻环一颿西风路不难肮脏曽于堂上坐绨𫀆能御客中寒可怜学剑身今老祗有湛书兴未䦨传语心知𢾗君子小春来借早梅看风波词家住横山古涧阿孰知平地有风波一壶爲济中流急可奈无金报尔何洪武十六年夏五余寓崑山延福菴蒙李无逸冒雨见访且邀午酌以寻二十年交好之盟席中闻余茂本通政谈玉峯志版无逸能力为之髙义可喜别后作此诗以賛其美併致谢意云老夫着书雪满颠秃笔扫尽松煤烟书成无人为传刻明珠暗投三十年玉峯有志今雕镌公乃下榻邀羣贤鲁鱼亥豕尽涤濯银钩鉄画森戈鋋娄江风物靡不载一邑快覩人争先知公髙风雅量振頽俗令名当与书俱传淀山湖边五畮宅芙蓉锦城耕稌田多情念我乆离别风雨逺来书画舡开樽竹舘话夙昔屋角雨声飞瀑泉烂烹鶂肉软炊黍时怜老䑕令相便草堂之资送杜甫遥知破屋窥青天别来东望淀山月再盈再亏今复弦鹓雏出穴皆五色门墻桃李春俱妍无由缩地共携手寄诗併送思贤编自輓龌龊龟巢翁飘萧乌角巾干戈二十载幸尔全其身平生得三乐此去弃六亲青山为我宅白云为我隣寄声相知毋劳为酸辛生为无用人死作无名鬼生死天地间区区等蝼蚁商人自忍饥楚人从赴水长鑱付儿曺持以字妻子将来事无涯且免閧吾耳輓张沟南故人家住江之隂江城草堂花竹㴱蚶盃喜作真率饮凤管不殊韶濩音中郎有女可传业万事无复萦吾心于乎一歌兮一悽怆白璧如今窆黄壌故人墓在君山下黄绢碑辞更亲冩风流不减贺知章轩昂有如稽叔夜秋风萧瑟宿草青过客知名多下马于乎再歌兮再思之谁能为我追骑箕故人生来天骨竒抱才不试清名垂山隂道士遗寳墨鸡林贾人传旧诗寒家夜夜屋梁月颜色宛然前别时于乎三歌兮三太息歌声未断还相忆次韵答子才去秋见寄懐哉博物张茂先淞江太湖烟水连旧藏篇翰合双璧新发熖光惊四筵菊花不重阳雨汗竹应书大有年敎子一经还自读林居幽趣相依然感年咄彼新豊折臂翁偷生年与我相同世无兵革真难遇家有经锄未是穷儿子冷官成覆水老妻春梦逐飘风独怜未毕全归愿两目昏盲耳更聋天有眼风波起平地胥溺无可援荆棘生大途顷歩不得前清朝赫赫严纪律汚吏婪婪弄刀笔翻云覆雨妙若神白日青天暗如天有眼视必明何忍覩此世人之不平轰雷尚击党碑碎炎霜岂不飞阛扄惜哉延陵好州邑呌嚣之声杂号泣龚黄卓鲁㡬时来觧我闾阎倒悬急天有耳腹中或有劔对面难隄防笑中或藏刀转头多中伤人形兽心险莫测挤人火坑犹下石东隣西舍苦牵连爷娘妻子多狼籍天有耳聼必聪何忍闻此世人之不公恢恢天网或汝漏百灵未必皆痴聋嗟㢤尼父无复见冶长非罪谁能辩况有䜛夫口铄金将谓盖髙人聼逺寄野居䖏士春风有花随䖏看不劳快马走长安春山有药皆可采何用楼船渡东海老生常谈人所忽门巷萧条青马没野居隐者独知言乃曰与我心同然垂帘丹室清如水卖卜君平絶相似得钱沽酒长满壶谈笑乐与亲朋俱金谷飞蛟暂时聚静逺何如野居趣匣藏三尺古吴钩幸无龙光惊斗牛焦桐絃絶挂空壁洗心只用床头易忘年之交三十春于我义同雷与陈千墩别来耳目疾兀如朽株门不出六经家业愧无传敎儿只读原道篇有懐欲得语同志东飞恨不生双翅牛鬼蛇神虽孔多青天白日奈人何愿言正己斥邪説始终一念坚如鉄寸膏欲澄千丈潭厥功有无宜莫论和任义甫重阳絶句三首西风拂我菊花筵霜落蒲萄酒瓮前弓劲马肥烟瘴歇云南将士正开边题糕醉笔吐天花风景萧条兴亦嘉多少玉门关外客故鄊一望一咨嗟休官陶令果何聊不赴江州太守招天上无人能送酒浮云空作白衣飘九日志喜黄花无雨笑相看青女𥘉霜未觉寒天下徧氓增负版云南征士觧归鞍市沽斗酒钱三百邻送桮羔物九般最喜呌嚣声不到来朝鸡犬得平安题松溪钓鱼圗看花不跃长安马濯髪沧洲结鸥社千岩万一丝风岂是寻常钓鱼者月满船水满川月在水中光不人于舡上坐青天鱼乎鱼乎自悠然只今吾亦忘吾筌大林庵主真公徃宜兴参弘辨禅师回途跌伤其膝卧疾乆之作此问讯石头路上悟玄机跌破泥丸一笑归从此不湏盘膝坐卧看来徃白云飞天界藏主铭祖心归常州府䕶国院信至龟巢作此代简偶着青鞋出薜萝竟参白足坐盘陀龙蟠虎踞江山好燕去鸿来岁月多言别石城归旧隐笑将砖镜为重磨松枝东长烟霞喜我亦沧洲舞钓蓑题髙士观松圗贤哉陶元亮休官抚孤松之人坐松隂髙兴将无同楚楚烟霞𥚑澹然氷雪容安知洛阳道车马正憧憧尹泰春玉峯旧隐圗春风梦破邯郸枕三径归来埽白云藏壁家书还自读排衙县鼓不相闻内交林苍髥叟比徳氷霜抱节君热客不来心似水满庭空翠落纷纷王仲昭挽歌词千墩之隂湓浦曲鬰鬰葱葱烟树緑五陵豪气适消亾此地人称小金谷中有琅玕玉一株枝叶扶踈鵉凤宿鸺鹠夜飞木上啼九头血汚玲珑玉飞亷怒从天上来东走扶桒西若木埽除妖物靡孑遗玉株亦拔移荒服八千里外云南地烟瘴偏方魑魅俗道经七译路幽险泽有神龙悪薫触洪浪掀天霹雳飞㡬作湘累葬鱼腹丹旐归来窆鄊土华屋髙丘生死足纕麻痛泣桒梓悲泪痕多似湘江竹嗟我东西南北人爱尔瑰竒曽刮目郷无旦评勿为少令名在我思贤録呜唿青山红塔道鄊坟谁复相期荐秋菊赠医师张有成嗟哉延陵古城郭旧家乔木秋萧索先生眉夀气如春借问平居果何乐笑言吾乐得于天燕飨不劳钟鼓作一从无梦见周公青缃五经束髙阁便便老腹只医书颇学挂人卖药药嚢得钱尽沽酒儿舞斑衣我盃勺有时出郭看青山手策笻枝曵屩扬子江头滆河口晞髪沧洲吟杜若归来一曲焦尾桐今古闲愁搃忘却老夫喜闻心与同以言相赠仍相约东门之东劔井西萝屋𢾗椽云一肯为寻山𢾗见过樵饮渔歌良不悪人生百年能有㡬但见花开与花落世传仙人上天骑白鹤荒唐缪悠言不怍请从先生持笔削赠吕克明马鞍之山玉嶙峋气所钟者徳润身古人已矣不可遇今人多蹑青云去中有一人氷雪姿青云垂趐归故枝老夫识面三四载但见才华发光彩去年访旧山水鄊乃闻孝行非寻常兢兢持身亲所喜为亲不惜残肢体亲存尽懽丧尽哀哀号泪三年缞嗟㢤天质美如彼移家恨不居同里归来细与吾儿説捡身自谓谁优劣绵驹䖏齐齐善歌东瞻玉峯奈逺何寄耕学袁先生新岁又人日故人无嗣音𢾗诗曽倡和半载孰浮沉笠泽鸥盟在蕉隍鹿梦寻吾今洗吾耳聼此絶絃琴自和感年前韵轩轩黄鹄化凫翁老态如今变亦同几度出门邅鬼哭一生徒壁坐诗穷埽松先壠清明日杭苇官河舶趠风春怨忍闻啼蜀魄旁人为我喜痴聋逸菴诗代胶山徐伯枢作士学而仕犹力于农三时服勤乃逸于冬当勤之时以稼以穑卤莽灭裂报施勿忒未劳而逸君子所憎劳而不逸君子不能于昭令典致仕有期一日必葺罔敢或随时之至矣衔恩遄归逸于而菴亦孔之宜其容施迟其行逶迤含哺鼓腹乐乎雍熈荘曰大块逸我以老是用作歌以为颂祷清澹子诗世味尚醲郁清澹独有水寡慾飬吾心汪汪亦如彼朶頥良可羞菜根有余美凡为君子交当知肉食鄙题赵典史家藏聪闻极所画水仙有人晏坐风泉室水仙之花照佛日氷鸥涤笔为传神不着尘浣清质山矾是弟梅是兄澹翁品题非过情红莲幙静簿书暇时一覧观心眼明题松菴圗吾闻张子房汉家𥘉封万户侯便从赤松方外逰又闻陶隐居华阳髙住三层楼尚爱松风聼不休从逰松子或假託请聼松声真可乐古人今人同此心老去栖迟必岩白髪左司谏赤心天子知君恩飬老归草木增光辉今观画史貌清致想像为作松庵诗青山崔嵬青松离竒三间薜萝屋四壁莓苔衣前营燕雀来贺喜中林猿鹤还相依山中服食何所有松根茯苓大如斗松拂轻于白玉麈松醪香似黄封酒座有嘉賔樽不空每日共浇谈笑口不言不笑黙相契平生乆要苍髥叟向来百卉腓且衰偃蹇不受氷雪欺尼山圣者无复起岁寒后凋谁品题春风牡丹洛阳市华屋金盘闘奢靡车马逰观人似蚁但説姚家之黄魏家紫那知松菴之清乐如此送任义甫之京放却沧洲老钓竿送将圗籍上长安朝霞烂烂日𥘉出热客纷纷路未干七里八冈鸠杖去三山二水凤台看薰风觧愠今犹古舞䄂归来语所辛彬甫自京城回过东洲田舍极言曽觐天颜之善举酒送别诗以贺之一百十五一版圗两三箇月两赴都亲承天语拜阙下喜得风帆归海隅到家且聼华亭鹤斫鲙旋买松江鲈鄊人为作软脚局衆乐不妨如大酺悼䕶国寺昇东谷和尚忆昔桒田变海时法幢扶起岁仍饥诸方乞食供缁侣十载开堂响白槌香火石龛狮子像纱笼尘壁老夫诗客来今雨重留宿谁向东园折露葵六月𥘉一日亾室𥘉度感怆而作白髪三千丈齐眉六十年今朝煮汤饼㸑婢亦澘然六月望自潞城回东洲书目前二事以示亲知庶闻者或有感焉缇萦赎父谒天子聂嫈痛弟哭死尸亲亲义重不頋身千载流芳着青史今人岂无骨肉亲冷眼视同行路人朝家旌善作亭子诱我薄俗令还淳吾诗相劝匪相讦不信汝曺之心真是鉄次韵钱彦学见寄七首频年归计果何如九龙之山驹谷虚山中流泉若有语迟子续修鸿渐书三十年来山上山诗名流落五湖间归寻鈯斧南泉老陇有白云相伴闲萍水相逢记昔年马鞍山下屡周旋羊裘不脱渔竿老彷彿严光也自贤一榜三魁我旧都如今文盛説中吴诗穷不用论郊岛风雅扬扬有大涂梁谿如镜照羣峯胜地生才淑气钟想像鹖冠人未老金茎露洗玉芙蓉桒柘东风呌伯劳犁鉏南亩课儿曺一枝乐与鹪鹩并阿阁那知有凤巣春秋九十是明年礼乐三千夙志衰访戴未能移剡棹和陶犹欲继坡诗题天葩云液轩识马不湏论牝牡相人但欲知贤否我爱天葩云液轩中人贤在一真无矫揉戴星出入公务劳退食从容乐诗酒紫毫之笔吐天葩得意如看长安花白螺之盃㵼云液破闷絶胜阳羡茶谪仙九京不复作斗酒百篇谁共乐蓝田哦松人亦好座无杜康殊落寞我诗我酒兴不孤风月溪山皆画圗胸中磊块尽浇去方寸烱如氷一壶愚闻孔公醉决事胜人醒孔公何人哉希之即齐名斯言请为座右铭酒徳有颂政有声诗声更作音钧鸣夀任义甫曽看青海变桒田又厯黄杨厄闰年抱膝面山西牖下科头背日午檐前中郎有女能传业仆射无儿不怨天八十春秋双足健隣人唤作地行仙次韵彭知县以公事如宜兴过滆湖作百川水溢东流急天风卷云如卷席雄鸠唿雌鼓晴翼且喜人无滛雨疾官船挂㠶出湖去乗风破浪无冲激舟人笑指一足鸟也作竛竮退飞鹢山无勐兽水无蛟阳羡徃来人络绎蓬挂笏看青山佳句成忘旰食令乎令乎匪逰逸聊为湖山穷眼力滆湖飞渡不崇朝东滙沙湖又深入彼疆此界犬牙地概用朝家律三尺人言行路古来难范我驰驱自无失寄言勒移署椽笔分我余光照隣壁懐吴中衡心友老去多蒙故旧怜客来喜得信音传书能教子医传业居欲依仁宅屡迁赤米白塩濒海地青萍緑绮博山烟曽闻灵素多増註好拟诗家作郑笺代简张子才遐想张梨谷相望吴野居马鞍长在望鱼尺乆无书七日阳来复三年月闰余芸边生意动君子喜何如王有恒秋𥘉贻书约回途过访寻假馆之盟故作此于丁堰姜氏迓之旧雨曽来今复来故人懐抱亦佳㦲黄杨树厄三年闰缇室葭飞六管灰文有熖光皆李杜情如胶即陈雷灯花有约鸥盟在莫负柴门埽緑苔龟巢藁卷之六终龟巢藁龟巢藁卷之七龟巢藁卷之七诗龟山祠诗卓彼文靖公蚤立程门雪载道归东南统绪頼不絶凤鸣朝阳能几时朝栖琼林暮棘枝歳晚江空卜居此毘陵草木增光辉迩来陵谷一再变烟灭灰飞旧书院残碑断础落谁家应作寒碪捣霜练南山北山禅者流鼓钟雷鸣塔前修儒衣儒冠亦不少孰谓好贤无二周龙钟老诸生不言忍包羞甘棠树下吐肝胆爱礼可得存羊否羊存礼亦存所愿或可酬渠渠一亩宫依然对沧洲将使邑人知有东家丘骏奔笾豆祠春秋简曺谷賔清交早结先君子博学自谓无恒师草堂诗史儗欲续兰亭字书将并驰百年陵谷变更日四海弟兄生死悲旧家文献埽如电独爱羲之又有之冬至日方欲以老况自述孙垣来侍傍说江隂陈庠仲袁仲徴二公倡和之娱区区坐驰因用足成此韵诗以代折简耄矣又逢长至日凄然聊作短謌行一妻一子竟契濶两耳两目几聋盲里中尚结鸡豚社江上岂忘鸥鹭盟珍重暨阳双白璧慎毋轻用昜连城江阳郑教谕以诗见寄褒美太过且闻时赴京考绩因次韵以饯其行大君立极扬威灵麾斤百家尊六经出图之马出未巳来仪之凤来不停万物皆效华封祝诸将已勒燕然铭化风覃被族麟趾聘物逺来监虎形雄州巨邑并庠序歌台舞榭舞优伶先生横经虎皮席弟子立雪梅花庭延陵躬耕地井井尼山圣父碑亭亭正逢海内兴贤日岂作江隂老客星泮宫芹藻得佳趣隣封草木沾余馨龟巢一老辱篇翰鳣堂几时瞻典刑趣装又欲觐金阙饮饯愧无双玉瓶渊清氷㓗知者衆㑹有孙邕荐管寕予以小炉阁坐卧安燠名之曰熙熙瓮天孙垲到江隂语刘小齐先生蒙篆书四字见其笔力之清劲可喜作诗报之乃翁澹斋先軰能篆隷而文为鄊郡所称诗中故追羙之昔在金斗城晤言即相违今观玉箸篆神气不少衰澹翁心画传师承古人谁秦相汉中郎殆欲肩相随旧家冠葢里密迩延陵碑古意师圣笔真吾何疑正如善相马而忘牝与骊懐哉杨子云载酒当问竒奈无缩地术龙钟空坐驰周节妇陈氏吾甥也早寡頼其母抚恤之㤙为多母卒且以语付託我夫妇携之避兵居吴中十有余年白首归里一生艰苦老夫独㴱知之故书此以纪其畧云哭夫未了又姑嫜独抱遗孤涕泗滂奁具卖来营葬具不忧饥饿死空房南山石烂海扬尘风雨飘揺笠泽滨嗟叹渭阳田舎老酸辛同受十三春狼烟未息岁仍饥蛟室相隣地亦危长夜㸃灯机上织明朝换米釜中炊戦骨纵横归路迷烈塘疑是越来溪良人地下应怜汝不作王凝断臂妻裙裾蓝缕蓍簮折鄊井萧条草屋卑节孝两全头雪白畴能说与史官知腊月十四日风雪极寒大林庵主僧以佛庐落成氷雪堆中作梵宫磨砖布地与金同何当放下南泉斧坐听松杉万风答袁仲征掺别廿五月昏耄而受㒺于人者多矣诗言此缪余从可知一笑之余必䝉警教爱子腹便便逢人问孝先悞传乌鹊信刚道白鸡年鸥社诗千首龟巢藁一编何时重携手相对话䕫蚿悼熊元修徴士落落龟巢翁间间鸥社叟雷陈十年交云水三江口在昔鸥沙结社时盟鸥之词我笔之吟风咏月意相得絶似伯牙逢子期朝亦诗暮亦诗诗兴动来忘渇饥淞江太湖墨淋漓鹤汀凫渚生光辉毛髪虽秋霜光风自懐抱不虞白石烂但觉沧洲好一朝陵谷俄变迁我归耕我延陵田衔冤塞海笑精卫抱怨思家怜杜鹃鸥社叟软双脚晏然不受功名缚社鸥寻盟还可乐苐我途路遥来徃难如昨前年访戴践重约舟到山隂眼生膜黄庭不冩赠笼鹅蒲萄酦醅㫖且多舡头送别诵佳句且知步武追隂何音书从此不复得我心孔窍皆茅塞清夜悠悠思故人梦里依然见颜色客来闻死半年乆伥伥不能将絮酒悲歌为探骊龙手三日悲风动林莾次韵荅陈庠仲见贻二首凤凰阿阁自新巢鸥鹭沧洲只旧交百里云山人契濶一簮霜雪髪萧骚忍看雨溺堦前蚁怕说风掀屋上茅樽酒论心宜有约谁家竹里借行庖春申港上老人村家有诗书教子孙白首竟能安粟黍丹心岂不合干坤诸生问字车载酒满地落花僮埽门且喜年来忘世虑不时盃勺醉昏昏又和袁仲徴陈庠仲去冬所寄之作腐草煜煜萤火生枯梨纷纷山蚁行可怜身病道亦病犹喜目盲心不盲溪山相望𢾗年里松竹岁寒三友盟何当相对文字饮似昔盍簮金斗城次韵荅袁仲徴见寄大江南岸衆山苍岩谷㴱藏宝劔光江上风波来滚滚山中岁月去堂堂能承书业千金产喜有童孙咫尺长盃酒正湏朝夕醉无劳更觅觧愁方四皓图天风吹断紫芝歌四皓幡然出薜萝不用勒兵唿左袒安刘功比绛侯多饱汝山中紫玉芝姓名谁彻九重知济时隂有回天力震噐安然不动移瓜隐为崑山邵济民作药壶旧悬红杏林瓜庐今住清江浔南柯太守了无梦东陵故侯同此心灌园自捧汉隂瓮抱蔓别作黄台吟我老坐驰三百里何由缩地重相寻简袁耕学先生马鞍山开龟甲屏臯比之席六经一年不见朶云字三月又看花雨零角巾小像固垂白埜史巨编方杀青宜有诗筒继前軰使我晋鄙沾余薰寿万拙斋蓬莱水浅鉄舡归城郭人民半是非且喜春秋今七十能知六十九年非天开夀域大无疆林下幽栖乐且康不湏臾觅长生药昭代如今化日长芳茂山前种玉田芙蓉湖上採莲船东隣西舎连花竹浑是桃源一洞天一襟秋水心无竞满靣春风唾自干可惜时无吴道子画图专向邑人看菖蒲花开香满庭旌帘斾风泠泠髙堂燕客作生日红颊紫髯双眼青今吾故吾知不同朱门无复挂枽弓但将一斛蒲萄酒洗尽平生块磊胸金作狻猊宝薫桃笙如水客如云榴花不用纒头锦也学吴姬舞绛裙燕雀懽声新第宅溪山佳景古丹青琵琶自制玲珑曲弹与龟巢老子听拙斋之拙意何如天付惺惚本有余欲识颜曾愚鲁地一鞭希骥莫踌躇旧家青氊什袭藏两儿斑衣长侍傍人生可乐有如此一日可比三千霜昔人谓积忧成隂隂积成雨今隂雨之乆且多竟不知何忧之积以致然也浅陋之词姑识岁月时乙丑夏五望后九日也常年五月衣轻葛今年裌衣犹未脱一天隂气凛如秋溪山黯澹烟云稠有时云罅曜灵出顷刻珠光暗如漆商羊飞来作人舞羣鸠醉葚浑无语雷声虺虺雨浪浪一雨十日夜亦滂人家屋壊十八九床头泥淖生蝌蚪疑是彼苍娲石裂天河水漏有时竭补天无术正忧心水鄊之田俄陆沉常州地接苏湖境青苗在田知几顷农夫惜苗如惜儿苗死一时真可悲全家老稚仰天哭天若垂怜天雨粟不然岁饥方荐瘥里胥催租将奈何赠时义夫生民天降衷所性无不仁物欲肆侵蚀乃失本真嘉尔鸿鹄姿超然鸡鹜羣里有赋蛇毒比屋含悲辛呌阍声彻天恩波活枯鳞老我无能为喜此声誉闻愿言一篑进将来见嶙峋贻吕隽人生异禽犊秉徳方寸许一本尊所生推恩笃诸父嗟哉淳朴姿片言不轻吐去年赴叔难代服徙役苦槖饘复今年赤脚走风雨纷纷萧艾中欣然见蘅杜頋予子若孙畴能类于汝宜从竹林游气习变齐鲁挽徐仲清妙年博极轩岐书晚景晏安闾里居小山丛桂蔚如故大儿一官清有余落成客散乌衣宅送葬人来白马车安得并骑箕尾去逍遥八极曵长裾夏五即事贪墨何多祸蔓延刮毛龟背欲成氊千村万落吹烟断田舎逃亾犬饿眠寄王尚綗陈子仪诸友起予每忆二三子投老于今九十年自是片云相隔尔如何尺素亦茫然虾蟇产灶横山下螃蟹输滆浦边若问龟巢旧风景月余隣里断人烟简无钖华景彰百书不如一见面此语信然胡未然灯花有约半年久桂子已落中秋前东门种瓜抱溪瓮西斋爚茗㪺山泉少㳺鄊里乐如此应笑鸢飞瘴海天寄辛彬甫五凤添修助益笺双鱼书尺竟虚传桃符忽尔三年换木榻如今両膝穿南国莺花春宜早东洲鸡黍约如前好来同赏元宵月莫返山隂访戴船和毛伯尚雪中登塔一夜雪㴱三尺许江南江北乆无之跻攀雁塔最髙䖏想像洪荒未判时光动山林揺玉树气涵湖海湛瑶池僧坊或儗天花雨田舎皆占陇麦宜黄竹无歌良可喜清河有颂不妨迟八千里外多遭贬十二街中欲访谁白戦正湏逢敌手长吟聊复觧人頥凭栏细听风铃语似亦知音说好诗寿诸葛节妇忆昔梁鸿歌五噫挈家避兵东海涯玉楼有梦上天去孟光无复案齐眉旌旗满眼愁满腹抱儿日夜吞声哭沙湖岸竹似湘江泪痕斑尽依依菉唿天龥地吐丹衷栢舟之誓共姜同枽田变海得归路庱亭故园榛棘中教儿服勤能构获青氊旧物儿堪託星冠霞佩蕋珠经萱草堂前乐吾乐春秋六十有八年时人唤作女中仙麻姑送酒作生日双成献桃红且鲜髙堂长夜照明月何异姮娥广寒阙不劳白兎捣玄霜真修自有长生诀仙家岁月我不知我来为作节妇诗他年烈妇传中冩千古万古芳名垂予前诗谓独孤公桧在陈庙葢图经所载及余亲身见之一日郡人徐孟曾问曰唐刺史为一州之主手植之桧宜择公𪠘羙地表而出之衆所共瞻何寘诸陈庙之后耶予曰按唐书徳宗朝徙公为是州刺史去梁公毁江南滛祠之日未乆无陈庙也唐衰礼废淫祠寖兴迨五季而礼法大壊丛祠之神类加尊号陈庙或肇于唐末而盛于斯时今废沼荒园安知非昔日驿亭传舎乎歴宋而元皆无改作故翁卷之诗有曰托根陈帝庙应不虑樵夫其意不以此木为不幸而反以为幸也可胜叹哉孟曾然予言遂植桧旧所予亦恐前诗为人口寔因复作是诗独孤之桧化乌有士庶重栽倚碧浔遗徳一州人眷眷流芳千载树隂隂霜根盘入龙蛇窟风叶响成鵉凤吟愿若甘棠无剪伐报公畴昔爱民心寄聪上人尝託补楞伽经脱简就用索之杕杜之歌落九天石尤风转送归船长洲茂苑浑无恙翠竹黄花搃是禅眼孔不教迷土苴耳根常得洗风泉贝多叶上楞伽语脱简应能为补全题頋师道楼居晴空图山孱颜雪斓斑飞楼缥缈层巅水晶榱题白玉阑楼居之人应列仙金乌出海飞天上蓝田瑶草煖生烟谁家马上郎意态清且闲既非谪官遇雪阻蓝関又非春风得意游长安摩挲老眼仔细看乃在栎里先生图画间碧桃赠吕城官应孟㳟猗猗谷中兰郁郁涧松我爱此二物幽寻庱亭东路逢碧桃花澹然无冶容吾之所笑者羣芳闘青红夲来天上种有此林下风老况哭子三年孙两年一孙戎服又西川秋风茅卷藏书屋春雨苔荒负郭田堪笑平居能蠖落谁知末路竟迍邅空林树折乌巢毁奈尔孤雏失所天雨中期辛彬甫不至兼忆儿子林孙垲等一时口占二絶句雪寻戴逵兴不逺雨过苏端意甚浓若使两贤生并世浣花溪上我游从一雨能生五月寒三盃欲释两眉攅那知酒入愁肠去化作澘然泪不干谢饶州周氏甥孙女惠鞵昔领军一屋之鞋未闻有惠人者今唐伯亨室人制双鞋遗我于一千八百里之外其爱亲之心可谓笃矣然则苟非伯亨之真其室中之人安能遂其心哉区区报章岂忘所自故首其説如此诗曰濯足洮湖寂寞滨寄来双屦藕丝情何当化作飞凫去谢汝殷勤念老亲赠卢长婴次农忆昔卢兖州生有古人风病世礼俗壊或与禽犊同遗经授子侄世业今専攻骑箕去不逺象贤蹑孤踪平居迭师友砥砺相磨礲东海㕠南金丰城两神龙含光若暗投天将振儒宗叔孙自绵菆制作成治功潜心对黄卷俨然见周公妙理析秋毫百世开羣蒙追攀大小戴旁叅郑司农复看书带草匝地生娄东显亲垂令名永言报而翁寄南宗僧纲太空寥寥云自浮骄阳虫虫金欲流白生一室静如水清坐六月凉于秋阳羡好茶留客共独孤多桧赋诗否官様文章祖蒲室正湏述作賛皇猷寄一舟禅师葱葱双树林井井百丈䂓钦钦响钟鼓棣棣慎威仪空庭苾蒭草净瓶杨栁枝满眼皆祖意此身丁盛时热客不相过清风堪自娱或剪葛藤话竟织骈骊词陵谷变未乆山水知音希我本六月蝉眎同五緫龟儒墨各有趣支许交忘机眷言独孤桧曾觅一二诗禅缚想自急诗筒来乃迟南风非不竞北山何用移请招木毬子聊作逢埸嬉寄讲主法师西传懐哉乆别庐山逺奈此相望去路賖屡梦丹梯同上塔每留清话竟忘家芭蕉手种繙经叶菡蓞池开结社花三伏不嫌人褦襶一肩扁袒佛袈裟竺书自早探三藏缃帙如今载五车方寸静涵沧海月文章光熖赤城霞尚怜老马能知道更喜神羊觧触邪早晚蓉湖秋水碧定期濯足过鸥沙懐詹伯逺蝌蚪残书补未全斋居一榻坐来穿稻花遶屋白如雪溪水出湖青接天冠葢不来骑马客鸥凫长傍钓鱼船多时欲问平安信伏日题诗寄竹边寄赠岳陈斋二首一书曾寄访行窝百里相望阻滆浦波阳羡溪山无恙否延陵风俗变来多鸺鹠夜集连云厦荆棘藂生驻马坡尊酒欲懐千古意中秋萝屋候经过南山烂石无多在东海扬尘又廿霜竒字盛传扬子学徳门谁表郑公鄊秋髙丹桂花才发闰后黄杨树必长㑹有龙蛇生大泽流芳竹帛继先王寄荐福寺源竹渊青门荐福东堂老白首黙诵西方经有时适性倚梅阁无复谈禅坐柏庭觧夏欲随云水散立秋忍闻风叶零老禅心性一如此说项㑹有伽耶铃寄赠吕城羽士周石泉仙风飘飘天骨竒不皤尔髪黄尔眉两沉海上銕船渡九折道旁金狄知酿酒松花常留客竹箨裁冠自赋诗不觧腰纒要骑鹤道人应笑俗儿痴索居无聊自七月既望至中秋前九日腹藁得小诗十首不追琢不诠次大率皆眼前事无逺兴也然胸芥蔕有消释未尽者时或见于词可笑我爱青山爽气增青山似我骨稜稜半年不踏山前路也学禅居结夏僧一昨病暍思清秋秋来两旬热未休堪笑荒唐野人语天公不遣火西流诗肠颇餍木鸡肥老齿方便豆粥稀今雨客来如旧雨多情独有两乌衣蚊蝇屏迹去何迟乌兎循环度不移一雨夜来良可喜家家水满飬鱼池千里山开翡翠屏三家村里老人星无尘竹径风还扫徒壁茅斋夜不扄鱼自浮沉水自流钓船闲系小溪头朝来頼有盃中物忘却连年日夜忧阿翁眠食龟头舎儿子耕耘犊鼻裩记得孝经刋误本尚能口授教曾孙床头闘蚁取人憎壁上粘蜗失自惩萤火光残小儿手谁怜堪作照书灯凉风骚骚草木黄初月皎皎更漏长洛阳有梦忽惊觉鹤唳声中人断肠稻花雨外纷如雪桂子风髙香满天谁信一㕠多病眼余生重见太平年暨阳沈徳隣氏徙居郡城名燕䖏之室曰咬菜根处昭其俭也龟巢老人谢兰谓之曰夫人以俭立身惟穷达不移者君子韪之拙诗效颦亦曰偹姜桂之用云士方穷居含糗茹草谁无菜根知味者少睠兹小物大道可儗淡而不厌斯为君子鲑菜自珍龙根自竒我菜之根朝斯夕斯若决濡肉或如囓骨左车有声宫商彷彿贤相脱粟圣相龁匏頋予何人口腹敢饕吾爱吾庐畦𬞞遶屋盘有余飱鼎无覆餗穷达百年始终一趋明月清风咬菜根处挽管伯龄先生多才徳与俱崑山之玉沧海珠玉华忽作白云散珠光竟随清夜徂青青书带匝里闬累累笔冢满荒芜鸡林客来叹且泣欲觅好诗还有无忆昔狼烟两袖黄断篷飘泊郑公鄊金龟换酒邀明月玉麈论诗説盛唐百年徃事陵谷变通家交情江海长骑箕先着祖鞭去旦夕吾将与颉颃陈存心先生挽词蒲石轩中山泽癯出门戎马即长驱欲骑东海金鳌去竟作西风玉树枯化鹤还家人想像义乌衔土子号唿恨无老扗挥掾笔冩入哀诗比画图鹌鹑图不作巢居与穴居鸢飞鱼跃不相于平坡浅草幽闲处宿食飞鸣得自如题清㣲观兰尝考庱亭乃孙仲谋射虎之地今为吕城桥名宻迩清㣲是为清㣲胜槩也不揣言耄表而出之并为燕厦之贺云阿䝉之城何代倾玄元閟宫无与京英雄射虎陈迹在咫尺奔牛古堰横鲤鱼飞去石尽烂桃花种来蹊自成华阳福地一如此何用山中宰相名懐袁耕学诸故人梦里忘予两目盲马鞍山下访羣英诗容搃似山容瘦道气多如海气清皎皎白驹方屏迹嘤嘤黄鸟未忘情唿儿蚤起题书尺十日新年雪乍晴寄清真观道士俞一昨吴淞十二诗清真道士独委蛇梨花春酿适来熟频遣青衣送酒资寄延福菴主鈯斧单提不蹔停黄花翠竹搃忘形问渠送米卢仝意也爱茶歌有可听寄僧长老雪峯毬子逢塲戏一笑春风舞袖归从此晏然门不出忍看沙界有危机寄僧胜上人崑山絶顶立浮屠海濶天髙气势孤莫道八风吹不动八风吹动有人扶寄僧善性空玉峯巨邑冠东吴在处金园似给孤手把竺书朝夜读此心能转法华无送郁友文之京扬子江头春二月送客登舟赴天阙男儿生有四方志莫作寻常黯然别忆昔孺子歌沧浪圣尼山圣人曾激扬我𢋫再歌唿索郎子其洗心宜勿忘次韵奉荅瓢斋先生见寄二首斋居一榻坐来穿腹笥羣经老欲眠梦里亦行端正路醉中常造浑涵天春光荏苒无多日天气霠霃近禁烟旧雨不来今有约虹光遥望载书船予家经乱离萧条无六亲遥怜竹林院中有白首人髙词吐白雪逸气凌青云楩楠豫章下灌木何足云安知射工弩中厥父子身问疾𢾗徃还先生同五伦奈何日月下覆盆茹艰辛惟天降炎霜清飈洒冠巾一朝祸根㧞戬谷乃荐臻孤鹤还九臯飘然离鸡羣吾将问玄机载酒过子云僧纲賛公和尚以疾得告而归善权旧隐横山老樵谢兰效刘宾客竹枝二首为临别赠维摩床上遣文移治绩垂成竟觧龟僧史有如班马笔絶胜州里去思碑滆浦飞花送客行善卷耆旧出山迎问渠那得真消息摩顶松枝喜鹊声徐士亷别墅栖神山在屋西头窦有寒泉带钖流山近杏林烟树接泉香茶鼎雪花浮蜚英早岁肱三折乐道清时号四休堪笑兴来忘潦倒尚能携酒过沧洲寄杨彦泽逢人屡问平安信有子亦如郎罢贤万石艨艟输赋足九重阊阖奏名先未论乌鸟能含哺且喜黄杨閲闰年我昔与谈忠孝事阿戎词色两欣然次韵送秦文仲归上海溧水先生挽不留故山回首郁相缪落花飞送九年客行李归来一叶舟勲业镜中成白首耆英㑹上冠清流独怜诗社今寥落无复寻盟集旧鸥次韵寄荐福寺东堂长老坐断根尘知几年逢人犹説未生前有时触背都忘却笑指扶枽尺五天家山不见旧忘年重植红梅慰目前楼阁大开弹指顷香风应到率陀天莫笑黄杨老闰年枝枝叶叶不如前姓名留在香山社也爱吟诗白乐天横山白龙祠神母何年生白龙曺横墓邉一龙宫蜿蜒灵物塑如在寂寞古井清若空山川每见出云气鄊里竞传行雨功府县官曺走笾豆质我识字田家翁简沈时敏二首徃予入城府笻枝扶踔踸故旧惊骨立儿童嗤貎寝时子适见蔑为我言责沈心持一寸鉄词吐五色锦所喜得三益岂料别𢾗稔嗣音竟茫然屏迹疑逺甚近从支遁游因闻许询吟家住洛阳桥含滆湖浸烟波隔红尘云树幕清隂安得忘年交时能邀月饮文章论大雅安适就髙枕人生贵佚乐此乐真絶品其二一昨观李杜词场车并驰追踪三百篇齐名盛唐时杜诗多与李李与杜者希当时岂偶然意或有隐㣲复观杜与李首陈褒美辞其间方庾鲍㣲意若少之樽酒欲细论谅非谈笑嬉迄今千载下畴能发玄机区区蠡测海敢告新相知秋髙金气清桂子香风吹虹光书画舡鸡黍或可期合欢盃勺间评此两白眉况有古经史相传更多疑朝闻夕长逝九京含笑归忧旱吟吾闻东海杀一孝妇三年干天人感通非浪言又闻长平坑卒四十万天胡为乎竟舎旃人读书贵穷理斯理未明堪汗颜朅来一旱月再圆老农多忧良可怜青苗䖝生食欲尽赤地龟坼生炎烟龙祠巫祝环珓掷羽士醮坛钟磬喧妻孥踏车或抱馁牛犊卖来供社钱盲翁夜来亦不眠追思直从三代前尧汤水旱皆𢾗年必能有以扶颠连当今圣明君咫尺九重天有能哀鸣玉陛前天恩不日弥九川一夫罔令填耕田凿井仍熙然示冡子及孙曹横山中小菟裘某水某丘堪钓游四世团圞非昜事一窝安乐比前修家庭悪有司晨牝江海怜无结社鸥我子我孙宜克念莫将肝胆作仇讐又自述同示搰搰劬书觊有成区区没世耻无名七情欲断气未断两目欲盲心未盲白练制裙蝇㸃汚青灯照榻䑕纵横家声扫地纲常在未许儿曺学倒行祭祢忌日诗投老龙钟日思亲长飬时羣咻憎陋俗四逺择名师梦有生花笔才非脱颕锥庭帏归定省翰墨作游嬉隣舍三元日桃符七字诗柏台马过茅㧞鹗书驰气色生逢掖光华照扊扅亨衢虽不到大道颇能知舍分氊坐儒冠廪稍糜中年逢世变滨海避时危骨肉能相保肝肠罔有私尚蒙先子泽不受外人欺栗里归来废横山卜筑迟頽然穷谷叟援乃落巢儿子爱非姑息孙谋有厥贻牝鸡良可悪乌飬本相宜昔怨何三失今逢此百罹双亲应念我鉴此蓼莪悲云林书舎东家领军鞋一屋西家买妓倾珠玉寂寞南州髙士孙灯火小书夜读羲皇画卦龙负图蝌蚪此时无简牍神农本草轩岐语为是传家先烂熟唐虞三代二千载六经圣贤常在目牙籖挿架日益多蔗境渐隹心未足便便腹笥贮琅玕齿頬霏霏吐珠玉钟期骨冷唿不醒谁复赏音听此曲青林不着软红尘祗许白云檐下宿云乎云乎知不知封胡羯末森如竹白眉之良衆所称能绳祖武栖幽谷清河有颂泰阶平应着先鞭驾黄鹄贺润天泽住持保寕寺横林之北横山西孤村流水古招题青苔一径童不扫白云半间人共栖松枝甘露落麈尾桂子香风吹麝脐我来欲问㸃头石道价孰与生公齐南宗僧纲和尚唐允明吟友倡和见赠支许乆不作缁林景徳清适见㕠南金褒嘉讵容黙新诗倡且和字字皆悃愊挹此沆瀣秋注兹云梦臆大道本平平中庭宜殖殖九品莲花台毋庸论西域荳腐诗凡人年老者以肉食飬之古今一致然而老而无齿则肉林之盛禁脔之供其如朶頥何求其甘软若荳腐者真可谓飬老之善物也但名不着乎六籍品不列于八珍钟鼎之家咸藐视之比予过僧舎连得食其佳者叹赏不足发于咏歌是犹为氷壶先生作传也博物君子宜蒙品题吾言固无足取重于人庶不为吓腐䑕于鹓雏者耳谁授淮南玉食方南山种玉选青黄工夫磨转天机熟查滓囊倾雪汁香软比牛酥便老齿甜于蜂蜜润枯肠当年柱史如知味饮乳何湏窈窕娘唐允明以吾孙垣自成都府岩洲卫公差过常镇等府因得觐省赋诗见贻有情兼悲喜之句可为知我者矣次韵示垣併谢允明𢾗千里外公家事七八月间行李归揺尾门迎一黄耳伤心客散两乌衣穿杨自可成勲业擢桂从他赴礼闱多谢故人能警策好镌肝胆莫相违袁耕学先生以陶诗集句十五首见示心赏不足以辞荅之先生山泽臞逰戯词翰中生来爱陶诗白首情所钟集句成大章一气春浑融累累九曲珠螘丝中贯通嗟予目无见击节歌玲珑窃比蔡中郎以声识焦桐即物因有感懐贤仰髙风孤竹首阳饿五栁柴枽穷穷非饿死比方寸将毋同史称晋徴士直哉考亭翁风俗今改变草木岂亦从黄花朱紫贵青松大夫封邪蒿匝地生指佞草絶踪何当过横山班荆坐孤峯先生口悬河洗我蔕芥胸风帆早乗兴我耳犹未聋弔荐福竺渊源公沧海尘生罢逺游红梅手植继前修云开楼阁人弹指风振铃我掉头十万里程天竺国一乗车驾雪山牛客来旧日喫茶䖏烟冷炉薰忆赵州寄南京僧纲併寄唐允明雪竹霜葩岁晚时袈裟逢掖徃来嬉着书应笑龟巢老刻画无塩丑不知诗满箪飘酒满船时人唤作地行仙抽丝适有氷蚕茧好为焦桐续断絃东州观音堂甃瓦歌七佛之师观世音十方化身无古今补陀金刹南海现无价宝珠龙女献东州筑堂五六春茅茨乃作有漏因珠冠白衣渍泥潦龙王女儿应笑倒岂无圬者善安排不堪空打赤白崖鸳鸯瓦合𢾗千百圆通大士居安宅衆毛聚来成一裘震风凌雨更无忧青铜钱与珍珠粟今生布施来生福松竹梅三咏岁寒松栢冠山林论语垂名照古今韦偃毕宏俱即世传神頼有草堂吟淇菉猗猗比武公清风本与首阳同六经湮灭秦坑后嘉尔云礽纪载功吴王醉处十余里仅得晚唐人一诗不遇西湖林处士暗香踈影有谁知寄习讷二主南山北山两浮图东家西家皆给孤尘世换来风景别上堂钟鼔似前无寄辛彬甫长短向分三四家圣贤经训𢾗千年吾伊声里工夫熟万象森罗月满天寄性空山主次韵住菴家法似南泉鈯斧单提十五年岁晚闭门浑不出忍看霜倒佛池莲寄吕克明生不封侯向九酒泉笔耕东郭太平年林居适与僧庐近也为招贤种白莲客来曾得问林泉书带青青倍昔年且喜时人多未识楚江萍寔华峯莲次韵自述两目尘昏泪迸泉春秋虚度伏生年沧江岁晚龟藏六依旧巢居一叶莲雪水煎茶胜慧泉茶经重着两三年夜来明月梅花下又拟濓溪説爱莲感懐生来迂踈从人笑老去盲聋祗自怜红药殿春能几日黄杨厄闰又三年风我蛜蝛幔夜月窥人虮虱氊江夏黄童能扇枕当时太史岂虚传短歌行东谢庄西谢庄奔牛东北十里强先人痛惜家谱亾能言其畧忘其详髙曾夲住开封府绍兴之先乱离苦随从龙渡江寓兹土以谢名庄似韦杜后来一派分烈塘华屋髙丘乃吾祖季父咸淳中甲科封胡羯末皆簮组宋暦巳矣元暦兴竟作遗珠沉合浦吾祖隹城宰木拱家庭玉树遭斤斧吾伯吾祖吾父兄青塜累累续迁祔转头沧海又扬尘十年逃归洪武昏鸦满树雀无枝结巢乃在横山坞三子六孙中子殂长孙又陨黔阳簿黄茅岭畔作哀丘昭穆按图无牴牾年年寒食春草长横山烈塘连谢庄一盂麦饭一壶酒老泪触处俱淋浪于乎豺獭犹能效烝尝何况人为物灵知义方我今谆谆语两郎尔子尔孙宜勿忘冬至前一日冩懐二首龙钟去年冬修书辨鱼鲁吾儿念吾衰劝吾勿自苦吾尝责吾儿曾读孝经否圣人教斯民扬名显父母穷达固有命劬劳何敢负芟夷免圗册于道或小补方诵蓼莪篇安知又初度存顺没吾寕全归兾朝暮其二今年盲且聋状若霜木藁齿牙脱两腭涕泪出四窍独存方寸鉄自谓无价宝异端屡排斥淫祀絶祈祷喋喋非好辨惓惓卫吾道一阳葭欲飞九土荔将出家人忽起早为我作生日沽酒斗八升有菜二十七北风非不寒南盎如春都却眼前事且漉头上巾巢居乌返哺拄扶鸠祝噎横山荠瓮氷东洲钓舡月穷鬼莫见笑老夫甚为悦寄语扑灯蛾少顷灯自灭寄朱季明客来曾説问诗臞西郭梅花玉一株朝日寻常照苜蓿春风次第到屠苏通潮港浅潮田熟捍海城髙海㓂无珍重岁寒门不出催租吏卒竞喧唿寄题读昜斋读尽诸家卜筮书羲经日夜卷还舒𢾗椽茅屋娄江上一树梅花腊月初童子研朱频露滴客来买卦或潜虚珠玑咳唾琅玕腹何害家无担石储王逹善母挽词阿母穆穆林下风生儿彷彿晋阿戎起家读书眼如电阀閲衣冠俱一变三从无违四徳全月旦有评无间然萱花堂上安且吉分甘抱孙长在膝风含夏葛并刀剪雪霑寒笋充厨馔儿能苦学夜不眠不劳母作熊胆丸客来治具儿不乏母劳母剪青丝髪升堂拜母环佩锵慈颜怡愉春满堂希年厚福有如此千万人中能有几兵余重见太平时盖棺应喜得全归谆谆有命提儿耳不以浮屠废䘮礼素车白马纷如雪闾里光辉人共説我歌薤露聊云云宜有张林之碑传后人涂謡新年骑竹走儿童两月甘棠憇召公大诰奉扬天子命崇文絶与昔贤同闾阎四邑歌謡喜囹圄羣缧剖决空鲁泮芹香沾教雨孔坛花暖鼓春风投胶澄水真难事覆篑为山必奏功早晚玺书嘉政绩东関剑井气如虹和王有恒野歩芳草青青路欲迷白头有客共扶藜吴田半没桃花水辜负春风布谷啼其二雨雨风风一夜春惜花愁杀少年人青山不𬋩人间事也学吴姬翠黛颦和王有恒见赠客来欲与问天翁凫鹤奚为胫不同一代衣冠更变后五湖风月笑谈中脱巾洒酒留知己击节哦诗和送穷下小桃娇欲语错教童子唤红红糟丘作诸公搰搰营莵裘何如将老吾糟丘盃余齁睡尽落魄堂上肉食从伊优酒泉不作二千石醉鄊宜封万户侯幕天席地烛明月日与麴生同宴游揽翠轩昔人车载蒲萄酒区区为觅西凉守山川信美得专城能有几时权在手何如白驹在空谷四山空翠皆吾有非烟非雾非尘氛郁郁葱葱蔼林薮两间清气相浑融若有人㪺西柄斗繄我南州髙士孙说项求诗半年乆老夫平生爱萧爽一笑相逢敢多口山灵望子早归来相伴云林猿鹤友朝餐青霞夕沆瀣揽翠轩中可兼取何异商山茹芝叟王有恒以诗留别有莺花落老泪之句予乃效唐人和意而不和韵送其行觧其悲兼简吴中行心友丈夫不洒离别泪盃酒堪浇磊块胸勲业连年㕠鬂雪归舟此日一㠶风身居畎亩宜为乐腹有诗书未是穷寄语云间吴处士好将安信慰盲翁苕溪独钓图吴兴山水清且妍苕溪之名天下传鸥凫相伴一钓者风雨不归三板船骆驼桥上人如蚁看花马去长安市沧浪古调不欲听笭箵小鲜何足睨溪流入湖清接天鸢飞鱼乐两悠然休寕挂冠归故里丹青想像玄真子渔童樵子俱不见雨蓑烟笠真乃尔嗟予经鉏老穷文章书画爱犹兼兹图若以文并觇必湏一字酬三缣端午家居州县似新豊不作偷生折臂翁蒲歜尚能邀客共榴花堪比舞裙红三年艾老蓬蒿下六日蟾遗坎井中世事古来多可笑陶然且卧北风穷快活香风袅袅花满林花间鸟有快活吟吾生天与穷快活一鸣可不如春禽忆年十八正月旦荐官舡泊西河岸东隣西舎看桃符适然有喜邀相见时予缞绖泪淋漓鹗书不作令待时丁寕郡守飬寒俊月支学廪供慈闱穷快活从此得乡党州里皆喜色啖蔗渐能佳境入看花不上长安道桃李家山春正好冯驩有铗不曾弹乗车食鱼钟鼓考充闾有子燕雀鸣打门无吏鸡犬寕阿婆含笑归九京遗泽使人唿寕馨塞翁之马无得失四十年来如一日南山石烂莫奈何移家东海避兵戈蛇无横道虎入窟隐然若有人撝诃入吴首誯三让庙感古伤今发长啸三髙祠下斥鸱夷笾豆忍覩吴为沼云门先生鉄笛老倾葢相知皆絶倒老性尚存姜桂辣不随蒲栁秋风扫玉山玉泉胶漆足颜公智公支许逰墨名儒行一年少宅我阖闾风雨秋中吴偶作鹓雏穴越鸟喧唿来不絶熊袁卢殷吴赵许相伴沧洲弄明月华亭清唳真可听独怜士衡唿不醒鲈鱼斫鲙新酿羙坐客有无盃不停逃生十年聊自足不知苏台有麋鹿大明赫赫照中天东风送我还鄊船昏鸦占尽故林树老鹤孤飞无宿处东门种瓜官道傍莵裘择隣迁复迁大儿横山薜萝屋小儿东洲稊稗田耕枽汲汲飬吾老晨昏定省岂舎旃每逢暑月多昼眠小看竹风冷然风来扇枕竹罄折使人若见黄童贤穷快活年近百懐㢤古君子鉄靣金榜客知巳宜有报终身竟无策作诗示我子若孙勿言儒冠多悞身读书万卷百俺低当时老社乃云云人生苟不识义理马牛襟裾真可耻铜山饿死黄㡌郎莫信有钱能使鬼吾今两眼暗如漆尚喜一襟澄似水曾闻圣人言孜孜毙方巳家僮荷好相随速埋愿与刘伶比黄茅岭畔青松宅松声为我鸣緑绮更莫用伽陀歩虚汚吾耳寄刘小斋先生延陵季子耕田处太乙老人藜熖明动笔即摛仓颉字着书重草太玄经古苔门巷车无辙脩竹堂堦夏亦清一别𢾗年三舎近斗城犹望聚文星简张履道虚名不托烂柯仙斫雪青山十五年一曲樵歌人未识瑶城江上独先传客来东里遇炎霜老却琼林树一章頼有麟胶弦可接焦桐流水发铿锵鸡林近有贾人来不向何楼买袜材坐待春风吹鉄笛笔端还有鉄花开寄宜兴教谕人言阳羡溪山好溪山好䖏能多少山无勐兽水无蛟且喜只今逢盛朝竹姑堪入风土记茶歌可比康衢謡黉宫倚长桥髙堂鸣鼓新除学官教雨滂坐令岩邑成邹鲁老夫一昨覩星凤别来隔邑遥相望山如研屏空翠溪作墨池流水香火星西流拂新日蓐收行秋扫余热堂堦满地落槐花衿佩诜诜立黄雪鄊无三害风俗羙賔兴名贤天子喜予有一言请试听丹梯拾级徐徐升地因人胜地必灵邑里草生书带青郑康成齐令名思贤録元末为宋先贤邹忠公祠墓而作也洪武壬戌㑹崑山王仲昭语及之慨然有扳之意后果如其言兰初意凡遇郡守及府教到任各送一部庶有所观感而不失其祭扫之礼焉今兰于垂死之秋追念畴昔乃口占以抒其情故人家住千墩麓为侬版刻思贤録祗縁见説道鄊翁传道程门能慎独刻书未了谪炎荒寄声龟巢事宜速乃将楮币折青蚨七万五千钱𢾗足不要誉不求福高义景前修遗风振頽俗惜哉时无钟子期听我焦桐弹此曲性存真公以南泉鈯斧入天寕天丛社犹附庸也龟巢老人作歌以送之歌曰吾闻西方教无相无住着单提了无碍羣居亦同乐大林新法幢天寕古道塲屋皆云半间庭各月一方不缚肚上篾不䑛瓣头蜜何以飬幻躯自种还自喫踏翻生死海坐断闻思修独园银杏树应作石㸃头寄南京僧纲和尚去年同看中秋月东阁开夜赋诗阁下桂花无恙否秋风又到去年时八月旦辛昜斋书来知耕学袁先生客死秣陵以诗哭之吴门山水隔东雷鱼雁依然𢾗徃来秋晚书题霜后橘岁寒诗寄陇头梅但知抱道贫非病岂料生儿祸有胎嗟我泪从枯眼出秋风遥洒凤凰台感物眼昏不见中秋月疑是重隂障碧天眠到夜㴱方自省莎鸡鸣我枕头邉广寒宫阙吴刚斧桂子天香搃浪传古意正湏人黙识华峯絶顶藕如船青蝇昼集汚衣巾白鸟雷鸣夜噆人安得天教生处乐百虫俱蛰四时春秋兴七首台笠朝京天下同枫宸颁赏不论功人才列郡三英粲岁事连年百谷豊春鼓冬冬喧社日酒旗猎猎舞秋风螭㘭谁秉春秋笔为祝皇家纪治隆凉飈㣲起早秋初炎宇蝇蚊未尽除厯代兴亾听燕子几家慈孝学乌雏靣皮寕受人人唾头髪还教日日梳堪笑六经俱忘却梦中犹读启蒙书大暑方徂火始流絺衣遽易木棉裘穹林木落风犹怒破屋茅飞雨未休虎豹九関冠有豸华夷一统佩无牛愿言耕凿终吾老老瓦盆邉击壤讴畴昔愁闻烂石歌又愁无地避干戈如今喜有河清颂更喜横山得薜萝旅雁带人家信至霜枫似我老颜酡纷纷红紫时为贵老圃黄花变昜多矮兀坐懒抬头劔气依然射斗牛石作丈人渠自拜木称居士我何求看花尽有长安马横渡浑无野水舟尊酒欲论今古意叔牙何日过林丘橙捣金虀紫蟹烹客车投辖坐飞觥一时酒兴兼诗兴半夜风声杂雨声人事尽随髙下手世情多作短长檠卖薪童子归来晚但説街头酒价平花巢老我六藏龟幸尔余生际盛时九土方舆归禹贡三农风物在豳诗蜗粘壁上涎何竭草出山中志不移独有缁黄畏覊束迁居城郭半攅眉周可大新充粮长千里长江万斛船飞刍挽粟上青天田家岁晚柴门闭熟读天朝大诰篇租吏无劳夜打门桃源风景烈塘村好将壤击歌中意冩作丹青献至尊初度言懐昔人以大块劳我以生佚以老息以死令吾劳且佚者三万余息之宜矣天教两目电无光百物无劳觑短长大块今朝能息我奚奴便作輓歌郎二周诗横山谢老过烈塘而作感今思昔挂一漏万以元吉可大为周之白眉使先过目转示族人大意念先世一丘之土望为保障至如吾族之㣲意在言外闻之者亦必有感于斯时洪武二十四年十二月朔日也东西二周烈塘曲世与吾家鼎三足东周阿婆吾女兄西周阿婆吾女叔百年世事一再变辽鹤归来无处宿虾䗫之陵依然在烟惨云悽寒篠緑吾祖汝曹尊外翁𢾗塜累累列昭穆年梨雪落清明藐予来作狐猿哭宗周奕叶半憔悴遑萧条渭阳族东枝只今春意多西枝亦复花如簇有能衔土学义乌无患触松来野鹿笃亲苟不负前言髙义真堪振頽俗莫言古道独难行天将照汝光明烛示二子自烈塘还横山而作也曾子曰人之将死其言也善吾于此亦云羲皇未造书契先二五浑沦无可甄勲华继羲立人极三代典礼日星悬人之有生必有死飬生送死埋宜然一从杨墨至𣆀释异端邪説多乖愆我生頼以读书力破浪帆我中流船苍得头荷日随我死即埋我横山前毋劳沙门送作佛毋劳羽客送登仙漆灯不必照长夜宰树不必纒𥿄钱椒浆或酹寒食雨麦饭或洒清明烟谢庄西头烈塘口髙曾伯祢上留田年来岸谷复变改瓜瓞幸尔犹绵绵㣲如豺獭知报本汝曺慎毋忘所天贺西传和尚为僧司副纲大钧巍巍立人极缁流亦湏方寸赤选佛塲中选厥官提挈纲维挥判笔龟巢老人盲且痃刮眼欲覔黄金篦黄河水清一快覩更看钵罗开盛时崑山辛彬甫夏初以人才见上奉㫖还家教诸生读大诰限以十二月五日师生赴御前试读如期而徃受赏而归兰甚以为喜作是诗贺之白袍鹄立簉鹓行青佩凫趋被宠光大诰三编建瓴水春风两袖御炉香赐金堪比燕台聘抱玉仍归卞匵藏试看明年书带草崑山多似郑公鄊长洲刘衡来云无钖徐伯枢县丞重过衍庆院有诗题壁予乃次韵留别併寄题胶山幽居各一首朝阳鵉凤失巢时偶集丛林枳棘枝坐客一氊曾吐酒过桥三笑共哦诗长洲茂苑多年别野水孤舟到处移重掬清流弄明月秋风禅榻鬂丝垂西日长安多看花东胶故丘今种瓜问竒每却人送酒飬老喜有儿当家一襟清气比肩少七言长诗适兴賖暖香不爇古铜鼎雪梅应作老春花送丁敬止携室人奉母徃西流乃翁寓所完聚风雨舟车渉路难爷娘妻子聚团圎七千里外枽蓬老十二时中菽水懽杨栁小词聊送别蒲萄斗酒莫求官过庭烦説龟巢老新结松萝亦问安代简陈子章先生屋山日髙三丈余盲翁负暄头不梳客来长揖道传语宛丘先生今寄书开卷为我一再读数行报到平安行鸡坛㰱血阖闾城三十六年如信宿象贤无人固可吁玉润之婿亦可娱韩子文章妙天下李汉掇拾无遗珠嗟予经鉏付中子书田未熟身先萎孙枝一剪一飘零戎服西川八千里阿翁伥伥无所之况闻路难多蒺藜闭门缩首如冻龟堕甑不頋人从嗤大儿力田供菽水小儿烝尝伯为祢此身幸无寒与饥祗欲全归未能尔每忆梁溪邂逅时买花载酒留人嬉元龙豪气除未尽伤春犹赋杜鹃诗一别十年今若此此去浮生知有几车轮从教生四角是非毋劳辨三耳峩峩阳山烟树緑皎皎白驹在空谷太湖流水清于玉云影天光常在目焦桐丝断麟胶续弹我风雩咏归曲诗筒不时频徃复要见珠玑咳唾琅玕腹彼此相看如鲍叔和邹士文与陈子庄㑹饮不谈黄老不谈僧不忆鲈鱼似季鹰行到古人清絶处今人能有几人曾水獭氊帽蛮溪水獭雪毛氊帽屋蒙戎载浑天濡首墨池频脱去不妨草圣继张颠林塘幽林塘幽在何许梁溪之东五十里宛若浣花流水西头住沧洲缭绕白鸥沙青山隔断红尘路幽栖人似鹿门龎耕耘特欠妻孥助清时固难遇生处聊自乐闾巷絶车马堦庭可罗雀门前芳草不教锄爨下焦桐亦髙阁排衙不闻官舍鼓抱関那知兵戍柝催科吏不打吾门知吾家无田负郭穿窬盗不入吾室知吾帑无金可摸乌衣喜得客安居黄耳且无家信悪爱诗爱酒爱亲朋此外物情俱澹泊鄊来无钖山中泉潺潺日夜流青铅三吴化作百戦地草木血腥人亦然残山剰水本落寞地因人胜佳名传老夫独恨倾葢晚枕书方作邉韶眠清晨曺刿过空谷一鼓撼我龟巢苓时余春秋九十有六年访人懒上山隂船卧逰赋此林塘篇谢府学教授县学沈训导见访杏坛遗曲三千龄弹与龟巢老子听頼有青松知曲意掀髯为我舞阶庭桥诗客蹇驴渡同策吟鞭过薜萝老病送迎门不出杨花飞雪奈寒何别后𢾗日知途中值雨再此谢不能固留邻家借酒过墻头枫火新鑚且易裘风雨不留佳客住青山应为老夫羞一氊冷煖忘木榻四月清和宜麦秋珍重沈腰围革带先鞭何日上瀛洲咏懐诗奉府县训导早年豪气慕元龙人日穷途作词宗梦断春风金騕褭情钟秋水玉芙蓉春秋鱼鲁浑多悞河洛图书岂昜逢四海白头兄弟少懐哉磵有青松寄樵海教授老先生洎诸故人室移悬罄三家墅身作爬沙六月蟾生死固知天已定盲聋可奈日相兼桃花笑我频辞酒燕子嗔人不帘吴下友朋春梦里休官多喜似陶潜寄集公询公二主吾闻西方教教人无住着枽下一宿去信步恐颠错嘉尔两尊者髙风素相若出世扶法幢功成竟忘却扫除烦恼魔洒脱禅律缚不随法华转亦不观日落千墩片云间卧游当行脚日来崑山县山灵有佳客欣然为弹指又见此楼阁人皆时乎时吾亦乐其乐老大𢾗年别每忆霞上作含吐海潮音因风寄寥廓寄陈明逺兄弟先世多遗泽清风并絶尘门前驰驿路林下读书人龙潭灵湫古牛台佛树新盲翁飞不去徒忆外家亲懐辛至善通江桥下别小海醉中听玩世头俱白逢人眼共青溪山三舎隔风雨百花零頼有忘忧物千钱一巨瓶素醍醐楚江萍寔夲乌有童謡浪出词人口社园菜根非不隹老饕可奈无齿牙世传淮南荳为腐山僧野人尝厌饫谁信穷居寂寞滨街头买来如八珍金茎无露玉无髄眼前蔑物堪为比吾儿捧持供老亲乳姑何异唐夫人我非曾晳嗜羊枣乐与曾元同一饱淡而不厌知者谁中庸君子古来稀腐兮腐兮能飬老济世之功不为小淮南此术昔未传食货志中斯阙然前时雍公賛三徳我亦题诗三太息昜名今号素醍醐质诸庖丁昜牙佥曰都次韵荅臧尚廸先生见赠延陵野唱风吹去曲误谁知頋且听湖海卧游春昼静一帘花雨集中庭生儿喜有凌云志补屋能牵带雨萝春水自流鱼自乐笑人濠上说无何又荅毛伯尚白石南山无复烂朱絃流水正堪听斗城东去柴枽里书屋三间草一庭嘉木天生古桥梓故山月照旧藤萝寿觥频捧梨花酒莫问东栏事若何忆昔行忆昔父子生别离濠梁流血人正苦一声哭断九廻肠化作瘴烟生阿堵当时见而知者谁西门桥畔栁攅眉从兹失却岩下电欲送孤鸿烟瘴迷天教儿归飬郎罢一语不闻相慰借有时摸索案头书手泽未干多羽化去年秋初至今日白日青天暗如漆下床寸歩莫能移饮食不分朝与夕苍天苍天宜蒙见怜早入鬼箓如令登仙区区有一语请与亲朋言生儿可爱尽教爱留取眼光终暮年杨文靖公祠堂诗立雪程门道学传东南瓜瓞遂绵绵置身方到贤関地只手将扶杞国天豺虎跳梁非偶尔鸢鱼飞跃自悠然常州旧宅今焦土宜有烝尝似昔年送垣戍蜀屯所七千余里孙屯田九十六岁翁勉旃人心坚与鉄石比天眼明如日月悬赤甲山川皆胜境黄云陇亩正豊年漆灯照我青松宅别后全归日晏然即事简臧尚廸毛伯尚噫于戯痴翁百拙盲两眸好古之人念不休睠言文靖祠旧在城东头枽田为海岸为谷祠亦化作济河伐楚之焚舟文靖早从伊洛逰伊洛一派东南流时方荐贤㧞其尤遽从天上落常州至今羔墻间仪刑见前修移文宜托北山灵作室祀我东家丘二人同厥心衆毛成此裘冠冕斯文黼黻皇猷光生剑井冲斗牛照人骏奔苹藻羞凤兮凤兮两悠悠一鸣三千秋昔闻吴兴沈东林隠居收书散黄金长洲同姓今好古散金收书同厥心老夫书痴年近百尚欲傍蒐二三策客来説项似杨源又说识韩如李白孙枝璀璨珊瑚树襟度汪洋云梦泽区区瓣香客懐去借书𢾗篇誊竹素髙人若问欲何为欲使迷途人快覩天伦道在科斗编朝闻夕死胜登仙譬若丹梯借我升华巅太藕移来鄊井传饥渇可疗疾可痊藕丝织缣颜色鲜孤寒搃得衣褊客归为我谢一言隂徳济人知者天寄呈崑山县学训导崑山学舎玉峯前玉气氤氲暖坐氊絃诵声中和乐意浴沂童冠莫春天一株银杏倚斋庐长夏清风喜穆如试问西湖林处士梅花谁与岁寒居邺架牙籖古典多枽公鉄砚少年磨借书莫笑人痴絶矻矻编蒲老薜萝屯田歌衣布襦食菑畬服勤犂与鉏三余渉猎兵农书惜居诸范驰驱秋秋渥洼千里驹时来蹑云衢道旁语盲翁坐南檐炙背日将午两耳未全聋犹闻道旁语一言贤郡守爱民若慈父一言江隂丞心若秦镜古鲍老本郎当不觉舞两袖安得普天下州县皆乐土人无笑中刀物无射工弩不忧岁年晚不畏氷雪苦春从天上来百草沐膏雨新新堂猗欤隐君子城市山林静方寸秉彞天有若古秦镜妍媸照人面肝胆见人病朝朝频拂拭麈尾犀角柄秋风尘自多不到灵台境汤盘九字铭宜加日三省椿萱堂将军大树从锦纒髙堂椿萱香蔼然昔椿夀閲八千岁今萱徳薫三百篇分甘穉孙遶膝下承欢莱子舞堦前双亲之乐有如此虎头当作画图传上李太守龟山先生之学伊洛传道鄊先生与比肩熊鱼慎独各有省同在中庸书一篇后来出处固不同晚复同此终余年当时州人买田宅杨乃宅居邹赡田百年世变厄兵燹宅为焦土田荒烟府公去春下车日兰以缺典曾敷宣还家荐欲去专对目盲耳聋身莫前愿言一祠尊两贤岿存若鲁灵光然斧工毋劳巧节棁画史亦勿丹青妍滆湖挹水注累爵泮池采藻供豆笾风行四邑草必偃绩成三考蒲无鞭斯文炽而昌劔井光烛天瑶琴断絃续金榜三魁悬甘棠遗爱岁百千不湏龟趺石立如岘巅邦人去思肝胆镌老蚕蚕老不眠食日夜作茧忙茧成上缲车雪色藕丝香垂衣羡黻冕在上供皇王衣被普天下其功寔难量蜘蛛巧如之结网能髙张蠛蠓可欺者罗致日充肠予生勉绩学岁閲九十霜为蚕不为蛛赋善頼彼苍虽无黄绢辞斐然成厥章小则効裨补大以系纲常制度苟无违尺短寸有长愿言后之人绪余毋或忘负暄峩峩芳茂山为山遮朔风南陆日杲杲南檐暖融融盘飱豆粥輭箕踞藳席重追思古羲皇首出开鸿蒙宫居食而衣生民借轩农勲华教明伦三代礼乐隆尼山集大成斯文万世宗兰也幸知此不与禽兽同年纪近百岁心孙犹四通三字四字句经训授蒙童七言五言诗大音鸣寸衷时无鸡窠儿自号龟巢翁负暄乐如此人言少如侬侬亦自知足作诗谢天公代简髙彦述长安道上人如蚁恬澹斋中香自凝金匮早传先世业玉枢谁授道家经梅花立雪应含笑曲糵流霞可觧酲莫讶盲翁诗永诀又从追蠡一撞莛懐詹萝屋乌石冈头送上船黄杨厄闰又三年烟萝小隠三家墅霜稻豊收负郭田置酒待宾常撃缶买书教子不论钱盲翁恨不能飞去永别归来赴九泉和游大林庵韵石头𢾗里横山路丹井多年羽士家圣代重开新宇宙禅林乃易旧烟霞沿堦细草龟毛緑䕶竹踈篱象眼斜更有庭前松柏树潮音也似学楞伽送秦文仲敎谕归老崑山县盛代垂新统斯文续断絃青山漂阳县白首广文氊唾视铅刀钝心持鉃砚坚蓬麻扶尽直茅茹㧞相连颁印㤙殊重明伦敎欲专诸生皆鼓箧三物屡兴贤羙绩经三考英声彻九天晚成真大噐幽谷必命以莵裘老荣于昼锦还黄河淸有日白石烂多年齿徳身兼俻文章世自传本来天下士且作地行仙鸥社诗盟在鲈鱼斫鲙鲜寄声袁处士双璧喜俱全龟巢藁卷之七终龟巢藁龟巢藁卷之八龟巢藁卷之八诗寄徐伯枢东胶山人不出村南州髙士之裔孙十年曾作蝼蚁梦四壁祇有莓苔痕松分女萝𥙷茅屋磵引乳泉浇药园别来几度屋梁月颜色宛然清且温寄丹阳孙秀民翩翩白雁秋风凉纷纷白苹秋水香官河两堰隔三舎旅次一违今十霜菱芡练湖秋大熟莓苔剑井夜无光故人知我老痴不年似伏生书尽忘懐京口俞伯镇鉄瓮新城旧隐居江山胜槩画图如五条街口多舆马万卷书中老蠧鱼道合不妨鄊土异情亲可奈信音䟽杜鹃花与人俱好珍重题诗一寄予洪武乙丑秋新郑县学以通经荐吾孙垲移文本县徴赴吏部垲于六经有望洋之叹且欲辞而不可得予以孔孟之书列乎九经垲尝受业故临别示此𢾗语朂之猗与古圣贤遗言存简编孝经及论语孟子书七篇载道继六经煌煌日星悬斯文觉斯民于有五百年汝生家辟兵九经失青氊借书二三策教汝朝暮间大哉孔孟学曾以管窥天还鄊愿卒业奈汝多屯邅朅来谁荐鹗通经乃虚传徃哉诣春官从寔吐肺肝丝麻杂菅蒯博采岂舍旃天恩朝惠寛茅拔茹或连立身报君亲慎勿违圣言送杨景子以通经荐举之京亭亭青玉桐孤生秀林中雨露得所飬岁月亦已深良工拔竒才献作羲皇琴系以朱丝絃鼓之丹凤吟八风宣九垓令人格非心郑卫化韶濩太和无古今吾将洗吾耳朝夕聆遗音和景子韵冬至隐隐钟声出景阳杨生望阙贺朝忙勲名有日印如斗舞蹈今朝靴满霜咫尺天颜春色喜轮囷云物瑞光长赐钱张晏宸恩厚一举真堪累十觞冬至后五日承郡斋文㑹翼日贤长史置醴欵洽且有赠言次韵奉酬并谢不敏文章太守谁同乐幕府賔僚如李郭坎蛙谁信有竒逢鼓吹敢随东海若枯肠喜得酒一浇枵腹毋劳篾三缚独怜涧老孤松春风膏雨徒优渥𥘉度作重光之冬汤饼作客孟光相对头俱白吾儿樵雪晚归来担头还带诗三百诗歌炽艾夀觞举唿寉堦前舞瑶翮安知此后境多乖五载家门毁㕠璧行年今与伏生同兀若枯枝雪霜厄樵儿遗孤主黔簿四千里外劳相忆我昔蹉跎四方志每见桒弧有惭色愿言膏雨发孙枝先世衣缨复辉赫皇天于余赋亦厚才散如樗夀如栎髙语言声耳尚闻黑白分明眼犹识四肢百骸筋力㣲头容与心依旧直呴嘘素不学松乔逆理偷生正何益曺横山下青松宅含笑全㱕待朝夕山缾乳酒如蜜甜笭箵寒鱼鲜可食家僮荷锸且勿忙为我挿花且吹笛自今每日从欢伯龟巢瓮天适吾适断送予生真上策卧云歌为华景彰作我昔所喜青云人云梯登登上星辰余如风花落藩溷伊人可仰不可亲只今老我成枯朽爱尔岩栖卧云叟白云一壑𢾗千亩且无租税论升斗悠悠我如云寂寂云伴我云出岫吾心𥘉无洞门锁一榻偃仰得自如両膝屈伸无不可布为𬒳非难能我𬒳以云如白绫木为枕我未曾以云枕头时曲肱床无上下亦无客别有意气非陈登飞鸢跕跕自炎海夜寉繐帐清于水佳哉叟之所乐者如彼今人古人谁可拟华阳陶隐居投簮谢朝市山中作相心未闲刚道怡云岂无愧华山陈䖏士大笑脱尘屣凤凰衔书空徃来熟睡云台终不起愿言学陈母学陶此身长与云逍遥万松岭上老禅衲形服虽异同清髙况有煎茶好泉水活火煎来味无比诗肠搜出烟霞语不异不同人共喜老夫耄矣少筋力尚欲去着逰山屐细啜月团云满瓯分卧石床云半席幽懐为我一宵倾免使相望両相忆郡侯以兰行年九十以诗见赠敬次韵厯叙平生以鸣谢臆延陵野老家业儒旧壁颇有先人书童年愚钝不努力渉猎五经多缺如二十而冠三十娶取友必端无佞谀春秋四十五十余发犹未白颜犹朱才如袜线不知耻光范门前曾自誉六七八十成潦倒兴来尚欲歌吴趋今年九十常昼寝谁敢效尤扳宰予云山万叠作图画松风一壑鸣笙竽㕠眸渐昏耳渐聩面壁寂寞如僧居焉知府公特尚齿赠以大篇明月珠老夫得之感勤渠雀跃拜起不用扶合室稚老俱欢虞十一月廿七日得垲口信以诗志喜并记垲前临别祝规之意卖橘人从采石还口传家信报平安路经湖北虽云逺天近云南不甚寒佐令谨持三尺法尊君长秉寸心丹驿桥临别丁寕语应念贻谋作镜看自和同前诗于次年正月十三日寄黔阳四千里外之官去百丈牵江舸舰安新沐恩波从日下旧家门地不氷寒洗心正在诗书泽换骨毋劳内外丹新岁仆归正二月家书细写阿翁看简陈子章先生身不封万户侯眼不识千金裘深衣幅巾避戈矛徃年零落崑山州兵余还鄊理西畴台笠播种袯襫收今将盖棺万事休但欲服饰如前修先生旧衣巾暂尔可借不缝人合古制素愿吾乃酬飘然长𥚑泉下逰蓝缕免致先人羞生前相徃来二老亦风流横山歌夀万拙斋横山之巅青入云冠冕一邑无与伦山南风景最佳处隐居岂是寻常人此山钟英三百载素封不乏青氊在向来吴下避烟尘恨不移山东入海还山喜得无崩骞种玉旧田耕紫烟云屏正设后堂后空翠直洒前茔前观云每日乌皮几灌园有时龙井水人家鸡犬寂无声宛若桃源画图里山中羽人王八百昔日仙宫今佛宅丹砂未必驻童颜把酒看山真上策山乎山乎徳不孤静而夀者山为徒美哉山禽知此意石榴枝上唿提壶我歌横山歌未了拙斋为我开懐抱移宫换羽作新声弹入琵琶歌更好百斛葡萄为倾倒屡年作小词或诗为万拙斋夀癸亥夏五十日予以鄊人嫁祸儿軰徃崑山救之时有诗曰予懐紫髯翁新作緑埜堂常年𥘉度日嘉賔四筵张虚左待老夫酌我九醖觞甥孙舞鸲鹆丝竹鸣凤凰情与酒俱深饮量非洋汪今雨独不至应怜走他鄊峩峩马鞍山絶顶遥相望横山一髪青滆浦四目黄想像祝眉夀有如赋髙堂留别永懐寺长老暨袁子英余茂本通政归吴十载前一宿永懐寺龙钟今两来鹿苑废如此佳尔山中人法幢扶欲起清风方丈室白日静如水门迎髙词客问我来何自忘形亦忘年相见即相契坐啜赵州茶并隐维摩几炉薫清我心乳供便老齿钩帘看玉峯山色亦为喜新知多邂逅咳唾珠玉羙白首莫逆交独有子袁子徳星聚丛林草木亦我思古先軰支许或可儗兼旬𢾗相过倡和不知几庭前石榴花半落苍苔地长揖谢山灵归𬒮沾空翠陈徳广知事以自夀之诗见示予以其灾字韵险不和乃效唐人和意以夀之故落句如此云哦松未了除官去随例放闲恩更多父子一经传有自桒蓬𥘉度乐如何门栽彭泽先生栁笼飬山隂道士鹅最喜孟光眉案举捧觞娇女把香罗徳广喜予诗和韵见贻予复荅之即三月二十一日繁霜之异于颔聫书之非虚语也茧纸冩来诗句好鸡林传去古人多花开三月春如许霜落五更寒奈何留客正湏沽緑螘引年何必饵金鹅六街车马纷驰逐自喜萧斋雀可罗次韵荅华以愚见寄九陇山东旧宅邉一瓢斋里曲肱眠贤如栗里陶元亮闲似香山白乐天倡和正湏歌白雪丹青何必绘凌烟竹林诸阮多才俊文㑹何时共酒船哀诗鉄船海上逺移家金斗城中境最佳我昔频来桃竹杖公方新种木兰花书因教子时常买酒欲娱賔夜亦賖春梦一塲随蝶化老夫三叹立鸥沙东西家东家卖儿哭幽咽西家鬻妻含泪别形容搃觉瘦如柴肝胆那能硬如鉄低田水没欠秋租今年夏租麦更无妻儿舍我莫怨唿我亦忍饥朝暮殂重午日小酌青年自是好逰者白首始知行路难一寸芳心徒似鉄𢾗茎秃髪不胜冠匏樽偶有菖蒲酒菰黍香于苜蓿盘莫笑贫居轻速客余生能得几团圞五月望日寄江隂陈庠仲一别半年久相望百里间阳春知寡和落月见清颜酾酒澄江上题诗小石湾龙钟还念我时复梦追攀同日寄袁仲徴申浦水东头悠然客马周焦桐絃白雪芳草席沧洲昨夜三更雨今朝五月秋有懐飞不去烟树郁相缪曹文质自金坛来云费延年教谕传语且知告老而㱕闲居可喜因作此诗代简我思故人松栢颜客来寄声蓬藋间鲇堂学竟将老鸠杖拜恩今乐闲清风枕簟五栁宅白云图画三茅山雪舟未得见安道乗兴岂无诗徃还郑朝宗教谕以予去冬𥘉度自夀之诗次韵见贻予复和而赠之忆昔予为广陵客両颊丹砂眼青白蕃禧观里看琼花坐列羣英杯饮百无何陵谷忽变改塌然歛我扶揺翮此花天下更无双毒手谁焚夜光璧先公旧物广文氊家传喜得无艰厄抱琴来坐杏花坛洋洋古操令人忆青氊坐久琴愈清君山草木皆愉色老夫今春辱佳句转眼炎曦又隆赫郢斤非不妙彫锼奈何吾衰腐如栎生平甚愧性聱齖老去偏懐旧知识孤舟野渡岂长闲一壶㑹有千金直合欢盃酒细论文恨不能飞见三益江流南滙春申浦海门东入阳侯宅河鲀江鮆闘鲜新苜蓿之盘自朝夕黉舍安如庙堂坐脱粟甘于钟鼎食睠我郊居乐亦然朝聼樵歌暮渔笛忘机相与白鸥眠送穷不效昌黎伯假令秋至转饥寒亦不题诗寄髙适贤哉子渊可矜式陋巷安贫载方策六月𥘉八日雨晴懐毛伯尚去年五月凉如秋今年六月寒飕飕重隂昼瞑雨连日田家复恐沉西畴朝来日出温风起岁不荐饥人共喜贫家四壁屋漏痕彷彿篆书千百字忽忆山中人读书両眉白能负仲由米曾漂髙凤麦髙堂飬亲侍亲侧我衣斑烂亲喜色有如诸父竹林逰弹琴咏诗樽爼席人生此乐古人少今乃熊鱼両兼得老夫每问书带草鄊里小儿浑不识但道墨砚池水涨苔衣碧池水香思若人兮不能忘长林丰草春茫茫青松磵含氷霜鲤鱼不随白石烂凤鸟有时鸣朝阳停云之诗歌未足玄蝉为我声相续哀诗鹤长凫短搃非悲聼我山阳笛一吹黄耳再无前日信丹心独有上天知送行南浦成长别㱕卧东山悞有期吾老未教僮荷锸刘伶应笑阿翁痴读大诰作巷歌二首天语谆谆祸福灵风飞雷厉鬼神惊聼挂书牛角田头读且喜农夫也识丁其二一天风雨洗尘昏日月恩光及覆盆鸡犬不惊田舍乐呌嚣人不到鄊村赠陈栖云鹤溪之水滆浦分一湾缭绕梅花村穷冬万木冻欲死此花岿若灵光存清如西山采薇孤竹子白于华阳洞口岭头云隐居者谁希夷后人持一编种树书戴一幅漉酒巾有时醉饮肱作枕有时不醉百事理可与孔公同出羣青鞋布袜骏奔走今年早春朝至尊红云殿前三舞䄂归来满腹懐丝纶能为公家勤编氓租斛足万计鸡犬不惊安老亲短檠灯火读大诰喜色夜夜灯花新瓯窭满篝秫田熟岁酿百榼酴醿春亲朋簮盍坐常满湖鲜日击丰饔飱胸中不着愁半㸃云梦八九能鲸吞东隣西舍静如水夜无催科人打门安居乐土有如此何异武陵人说桃花源老𣆀戒止足愿言尊所闻浊水胶可澄清镜尘乃昬秋风挂席一相见此意吾将三复论赠周彦羙象贤有子付青氊家住城西緑水边门栁𢾗株同旧日公租万斛喜豊年试聼濯足沧浪曲应笑燃脐郿坞烟朝夕酒盃长在手优㳺身作饮中仙简王尚絅不笑皤然九流牵车服贾思悠悠醉吟人老香山社诗到鸡林价重否赠詹伯逺西北风髙寒露零牵萝𥙷屋揵柴荆看云长日乌皮几夜夜教儿读孝经示孙垲龙门一跃去年秋径着青𫀆赴逺逰半部鲁论堪辅丗政湏忠荩继前修其二黔阳江水不胜清喜得居官濯尔缨秦镜照人肝胆见邑民尽在镜中行其三黑头勲业志方雄黄耳书归见靣同断织机中埀白母抱孙时复倚门东其四春雨秋风岁又寒翁年近百足蹒跚横山菽粟东洲水多在行乐考槃𥘉冬感懐令垣书所居屋壁在昔陵谷变海上十五霜归栖失故隣乃落剑井傍百指薙荆棘耰鉏破天荒东洲钓月矶横山樵牧塲一苇去复来十月新稻尝携㓜入寝门凄然北风凉吾儿妇婺居吾孙官逺方筠笼鹤何之盆菊花自黄跛倚赤藤杖终日徒伥伥𥘉度蔑以为乐杜撰古乐府三章而令诸孙诵之老夫聼之比之輓歌者歌蒿薤于柩前岂不乐哉龟巢老人忘食贫岁时强欲娱賔亲卖琴沽酒作生日蹲䲭烂蒸鲑菜新承欢幸有斑衣人君不见古人云酒杯不到刘伶坟杯行莫厌频其二龟巢老人貎不扬触邪之性如神羊生憎巫觋煽妖妄疾视𣆀竺隳纲常耄无能为龟六藏沧浪曲窈窕章有时击节唿两郎男儿当自强其三龟巢老人年纪多鸡皮鹤髪背槖駞金丹自古无足信鉄砚如今亦不磨坐待盖棺归薜萝舂有相巷有歌此时不乐成蹉跎残生有几何樵海歌为秦文仲先生作出山志云逺樵海名非夸老夫素相知髙风真可嘉早年欲伐广寒桂增月清辉烛天地又欲㑹稽云梦伐箭竹人无战闘遭锋镞汗青六经天下读此志适蹉蛇陵谷俄変改青山樵侣集如云一笑飘然东入海任公旧日钓鱼䖏樵屋相隣鲛室住扶桑若木有余薪且喜路无荆棘虑水珊瑚树亦多尤物不堪开眼觑樵担弛樵斧歇濯足沧洲弄明月兴来击节和龙吟唱我海樵歌一阕也不学负薪读书朱买臣也不识卧薪尝胆是何人白螺为杯大如斗青苔席地软如茵有时独酌烂醉枕柯斧睡到日髙三丈犹醺醺梦魂不到长安市长安市上多覊旅米珠薪桂莫能賖多少伯桃寒饿死孰知海樵之乐有如此寄溧水开福寺长老源别流客有溧阳云水僧相逢曾得问南能九重日月恩光近一壑烟霞道气增龟纽肘悬新赐印麈谈语续旧传灯别来老病常相忆欲觅金篦刮两瞢悼徐孟铭读尽轩岐上古书憣然读律应时需一官再调炎州幙二𥪡交攻瘴海隅頼有故人收白骨归来乡国瘗黄垆杏林花落纷如雨何树哀啼五尺孤腊月十六日夜篝灯作両书言不尽意夜半后欹枕对月口占言懐命儿軰録上耕学伯龄元修三先生南涧海萍二主清真一鍊师暨诸吟友照天蜡烛徒明月缩地神仙是子虚九十一年残腊尽二三百里故人踈诗成唐律倾懐抱书託吴侬问起居老我形容多変改依然贫似马相如任义甫生日作絶句四首以鳏居无子贫病为憾予乃以理释之诚如吾言则不必怨天尤人而处之泰然矣兄有遗孤骨肉亲庭堦玉树一株春骏奔笾豆非无主传袭箕裘未是贫池有红鳞堪入馔杯浮緑螘可留人年髙已过磻溪老每日懽娱莫厌频赠蒋居士全家欲学老龎禅木榻蒲团夜不眠谁信室中灵照女出门先上渡头船赠袁居士羔墙欲见老瞿昙贝叶书中日夜参布袜棕鞋门不出一盂𬞞食胜肥甘正月既望予奉陪邑长贰置鄊先生之祠于学释菜而㱕儿軰谓故人杨泽臞过访临别作长短句贻之予因口占以记喜闻邑有絃歌宰哦松之丞更文采翕然敬我鄊先生祠置学宫俨如在区区后学尊前贤骏奔执笾忘耄年深衣幅巾拜祠下灯月交光星满天扶归来语鄊曲此事真能厚风俗安知好客过柴门载殽问字成虚辱吾儿不识氷玉壶但言此客从前无醉墨淋漓洒白雪沂雩兴与曾为徒老夫此兴亦不浅尚怯落梅风剪剪少顷一百五日来兰臯蕙畮光风转三山湖头舴艋舟百花庄上逍遥逰朝阳碧树自鸣凤湖海诗盟寻白鸥平生颇恨少知己晚有竒逢寕不喜朱絃重系焦尾桐请为钟期奏流水水田歌歌农务也郡县之政租赋为急然农乃租赋之所自出可不急乎首言三山书所见也一府四县意在其中当道父母官念之刍荛有询更当靣陈其详以偹采择三山湖头白水田頽岸不修年复年田家岂不忧卒岁十室九空人索然饥肠雷鸣状如鹄春来怕闻啼布谷愿言州县父母官喻令蚿足怜䕫足古云民事不可缓桃花雨晴春正暖文移动若风有声畚锸如云集不断三农畎畮合羣力四邑溪山增喜色麟史重书大有年官无负租民足食龚黄卓鲁政绩成一日九迁皆上卿天子万寿黄河清聼我老农歌太平无钖舁佛像由暨阳而来鸣锣皷树旗盖仪从僣侈家至以祸福惑人取粟布无算东洲任耆老沮之巫不逊𬒳殴且以杖搪木偶几踬而后去隣庄有王氏者挞而逐之予闻而喜乃力病援笔书此以美任併异其义理之勇云梁公毁淫祠真是霹雳手胡公能打鬼近代亦希有区区辨惑编或有蒙酱瓿潦倒东家丘忽尔发哮吼老拳殴妖巫拄杖挤木偶西隣一壮夫怒挺击羣丑捐𫀆偃旗盖脱网兎疾走时予病中闻病去什八九朂哉尔东家内省宜勿疚报本理所崇毋落豺獭后一正胜百邪昔贤同不朽题打毬图击鞠流风自李唐官家占作状元郎科塲废尽毬塲在芳草凄凄几夕阳清明后一日邂逅荐福寺长老源公话旧论诗意甚相得明日作此诗代简留别贫如南阮甘投老喜得西枝近賛公白足有僧聼説法江梅无阁坐观空诗成芳草斜阳外道在残山剰水中一笑相忘今古意清明时节舞雩风沈徳麟母哀诗怪吴霜二月繁一朝摧折北堂萱母仪表表真堪画吾軰区区岂易言断织机中多教子分甘膝下并唿孙慈颜最有难言处独立苍茫日暮门洪武丁夘年诣烈塘祖坟祭扫恐朝暮即世子孙不知所葬者为谁且追念墓松在昔为邑里诸宰木之冠感怆写情并图葬穴以示两子及孙使识之以永其孝思其诗曰百年两度桒田変三世十阡蒿里同华表前时曾驻寉长松何日再蟠龙情钟寒食苹蘩外泪洒春晖草莽中老我客鄊归不得空劳杜宇唤谁侬次韵答江隂郑教谕见寄杨子江南山水竒杏花坛上昼隂迟鲁鱼豕雠经史江鮆河鲀閲岁时两邑相望三舍地九年凢寄𢾗篇诗恨无缩地仙人术把酒论文醉不辞叶道士逰仙词海变兮扬尘折若木兮风斤繄抝抝兮寓世仍猨寉兮同羣冠切云兮霞佩杂三秀兮萧艾从喧嚣兮万籁聊逰戯兮方之外混混兮和光忽蝉蜕兮㘭堂凌虚空兮铄渺茫一瞬息兮三千霜吾不知其果何适兮祗死守乎康庄輓万拙斋曹横山下万家庄乔木隂隂夏亦凉法曲琵琶弹铗拨髙堂窈窕捧琼浆素衣忽𬒳青蝇汚赤手几遭勐虎伤贺客未还来弔客老夫㕠涙洒淋浪闰六月廿九日飘风动地自黎明掘起破屋拔树衆皆惊惧至夜方息次早余追念畴昔怃然作歌三家村里老诗翁独木桥边一钓蓬败垒曾闻屯狗寨荒湫犹説是龙宫势倾东海前年雨力撼南山昨日风可笑生来夸壮胆两番如阮哭途穷葛节妇葛节妇家住崑山阳芳年二十良人亡哌哌两儿泣兰房一在襁褓乳口黄尘昏破镜无复觑孤灯相伴慰凄凉霜风自冷木自落辟纑不知秋夜长重门深闭四壁立缞麻泪三年䘮惟时率土皆战塲畴能训儿知义方熊丸在箧萤在囊唿儿乂手立侍旁鲁论二十篇孝经十八章阿母授读声琅琅母不姑息儿能自强从师不出郑公乡腹笥有书牙颊香朝夕悦亲萱草堂母今年踰五十霜菽水可时且康观风使者恐未知邑有野史扬芬芳玉峯父老来比徳卫共姜我言共姜无此两儿郎哲哉此母非寻常盍亦作歌与史相激昂寄清真观提㸃余复作祖饯昔年诗最好客来今雨话玄都步虚坛上三花树读易前九节蒲恬飬气同龟息静清修形寉容似鹤形癯儒林老友袁徴士曾道区区折简无代简吴中衡一梦今年一去年两番相见两相隣牵萝𥙷屋仍徒壁卖药修琴又断絃滆浦夕阳红树下淞江秋水白鸥边何当载酒乗秋兴来徃风流似雪船寄题詹伯逺萝屋大车方槛槛小隐自寥寥门掩牵萝屋溪悬挂树瓢一从沧海変屡却小山招滆浦居相近城闉路匪遥洗心常玩易忘肉似闻韶苔径春风扫瓜田夏雨浇姓名编令甲踪迹混渔樵蝌蚪藏书种蟾蜍作研僚训儿灯火夜饮客岁时朝清白真能守缁黄不妄交茍焉田野乐老此圣明朝寄语青云士巢由不见尧雪中遣兴横山寉髪翁小巷龟头舍一炉置中央四壁涂缝罅晨粥食近午昼户闭如夜举足手扶杖缩颈头蒙帕拔木飘风静宜麦大雪下公家租赋毕农圃犁鉏暇沽酒黄公垆分肉陈平社有时聚亲戚谈谑弄盃斚有时唿子孙舞蹈歌风雅旧竹幸平安孤松正潇洒一笑谢梅花骚无𥙷亾者赠张鍊师我昔谛观韩子诗春秋书法风雅辞九流百家兰鲍杂直笔褒贬非无之嵩山道士姓张氏大篇舂容独称美嘉乃丹衷献赤墀欲挞羗夷安晋鄙天颜咫尺千里同母氏连环来梦中忠孝并存方寸地翩然归袖舞春风渊今同姓复同道亲爱又与同懐抱灵修未得一品题萧葹竟混金光草嗟予学韩年近百吟骨氷清头雪白内交岂无黄与缁转首多成两尘隔渊乎渊乎识道理潮州老僧差可儗敬留衣山灵起舞烟霞喜悼大林庵主日公三光掣断驾三车一笑今朝喜到家方外旦评喧衆口淤泥藕出白莲花熊耳峯头有客归相逢还着旧禅衣五山十刹都传语莫遣闲云出岫飞忆昔云林访旧游空堂六月静如秋㷊香坐説西来意门外青山亦㸃头一住横山二十年山中木石尽通禅老夫载雪重来日谁折梅花送上船輓无钖王门无车马送迎忙身混泥涂宠辱忘涴火有时持䑕布濯缨何异在沧浪九龙山中下青丘葑双鲤池中碧草香生子贤如黄叔度牛医千载共流芳感事二首草暗日欲落山廻路转賖叔敖唿不起谁击两头蛇蹊田牛夺去立仗马令肥安得春秋笔公然决是非邀舒文允小酌春秋连两年喜事忽今日佳期一百五有菜二十七唿孙贳酒尊速客聚圭荜风廻落花舞云开逺山出鹬蚌自相持鸡䖝谁得失乡无月旦评丗乏春秋笔长揖谢知己永言保贞吉题秦仲旸雨竹湘山之阳湘水隂鹧鸪声中雨涔涔此君一别知几载别后桒田変沧海客来今雨重相看岁寒风节依然在余事不许多感慨送徐士方之登州黄县学教谕丗态趋炎素所憎校官应喜冷如氷丝桐声续龟山操膏火光分海市灯大钓六鳌将有兆髙堂三鳣岂无徴寄书黄耳还家日莫惜题诗贶剡藤观音栁肉髻珠缨自在身何縁化作栁中人三眠未足风扶起似怯春寒翠黛颦罗汉松余子素拙诗至咏物则其拙尤甚故昨效诸公赋观音栁俗陋可笑今又罗汉松可配前题再用出丑盖欲求刻画无塩変悪为羙勿徒笑其丑云十八罗汉十八公身前身后将毋同一行九里西湖应供谁家去雪中次韵答郑玄龄见寄青年肥遯方求志白首贫交独念予开径扫花僮起早敲门看竹客来踈匣藏神物蛟龙剑架揷古文蝌蚪书风雨一春门不出门前车马自纷如宿僧房澹泊斋钟鸣雨楼风满天金猊吐尽旃香檀谁知林下一宿觉我有石上三生縁懐郡城诸友余生笃亲友平居𢾗相过老去筋力疲此心尚如故年年二三月晴暖入城府舞雩童冠俱所乐随所遇安知今年春十日九风雨甚疑娲石漏无石可修𥙷一榻髙堂眠四壁蜗篆古床头丹茵出青苔洒庭户羣芳狼籍尽来牟半红腐我耳未全聋聼之亦良苦頼有二三子时复供樽爼或歌竹枝词或赋梧桐句铿锵迭倡和所乐胜钟皷归舟挂晴㠶快若驰马去圆天炯青铜新渌涨南浦候门童推奔沧洲舞沤鹭峩峩屋上山厯厯山上树白石喜不烂且无泥滓汚不见黄𥘉平散卧羊无𢾗尸坐对烟霞神交忆支许何时松叶酒薜萝徳星聚瞻彼片云内援毫抒情愫贺太平寺主生公坐拥㸃头石野老来聼焦尾琴祗树独园春又夏杂花千界古犹今壁无画水传竒迹塔有风铃作妙音安得刮除㕠眼膜时倍杖钖一追寻感兴两目眵昏耳又聋仅存方寸古秦铜忘机自得亲鸥侣含弩从教伏射工百越溪山诗枕上四时风月酒杯中惜春无奈春狼籍频遣苍头扫落红端午日懐古五月五日追前贤九歌九章鸣素絃蛟人应泣鱼腹葬龙伯合赠龟毛氊招魂感旧痛梁壊反骚美新图瓦全楚天尽䖏卧逰去舣舟酹月罗江边西塘诗爲郭彞伦作具区东北三十里家住西塘水之涘沧洲不浣软红尘一境波光照几西塘本无风物竒有功于民民称之旱田霑溉𢾗百顷苗无稿死年无饥非湫非壑非瀚渤不为蛟螭作窠窟轻舟徃来快如马拨棹人如执鞭卒东隣西舍杂渔樵朝出暮㱕歌且謡白红荷叶紫菱芡苕苹蓼蒲芦茭髙斋读书岁年乆鍼经一编常在手客来问疾或问竒拄杖挂钱船载酒人生有此林塘幽不妨未老先菟裘地因人胜从此始千古万古芳名流端午后雨阻过詹氏萝屋即事赋絶句二首代简风打船头挽不前船回雨㸃大如拳请看六日蟾无用且得爬沙手脚全濒溪𢾗家风景幽溪流过门东转头黄梅雨少麦大熟卖布输官不用忧人靣兽惩元悪也悪不可纵天不可欺故作二诗以惩之人靣兽长七尺人衣冠人饮食靣有七窍皆人形勐兽之人心莫测生来害物固不少羣居犹自藏牙瓜一朝忽欲咬杀人豺麛熊文皆惊倒其二人靣兽聼吾语一人受害一家苦爷娘妻子令失所残忍胡为至如许人言汝性多隂毒中汝毒者悦汝目快汝腹汝心方餍足呜唿冯妇或再生兽乎兽乎勿横行恢恢天网布八絃莫道网踈可漏天聋盲追悼诸葛用中杨子江南畴曩日吕蒙城里一文星科塲早试程朱易玄学旁参道徳经愚与通家心甚赤贤能知己眼常青草生书带人家喜竹作诗筒使不停着䖏溪山朝载酒有时雪月夜扬舲卜隣晚欲从王翰分席尤加敬管寕一旦陵谷惊変改十年兵火苦飘零扣门几语风敲竹泛宅长如雨打萍天上玉楼俄有召月宫娥药竟无灵细君冠佩全贞节先丗箕裘祝寕馨名溢东吴沧海国魂归北固白云屏両家相去百余里一老今踰九十龄聫句每懐吟石鼎聼琴频梦坐分亭柱题应有能言鹤儗踏秋风去一聼寄邓秉文二首曹横山下聱叟吕蒙城中放翁何夕举杯邀月中秋鼓枻乗风鉄柱硉矹二老璇霄沆瀣三更絶口不谈时事掀髯聊叙平生寄陈彰逺明逺兄弟金牛台下带经鉏长铗无声食有鱼兄弟五人双璧在箕裘三丗一㕓居中秋明月最端正长夜浮云或巻舒觅得丹梯上天去同将物理问何如寄辛至善青年即着逺逰鞭白首仍居小市㕓寂寞蓬蒿三径在辛勤父子一经传奔牛堰下水到海射虎亭西山挿天我欲抱琴寻戴去中秋相近月将圎寄清微观周石泉尘扬沧海廿余龄幽舘翚飞压庱亭风埽刼灰南土乐天开图画北山青丹砂九转龙蟠鼎玉漏三更寉聼经诸葛仙翁唿不起正湏金石播遗馨三笑图蕳寂先生五栁翁襟期适与逺师同过桥相送忘相别千古风流一笑中风云雷雨画四首芸芸万物生蘧庐盎盎元气槖籥吁偃禾拔木有未㑹请君细读金縢书漠漠闲云淡淡容不为苍狗未从龙直湏霖雨功成后依旧还山伴赤松金电光中霹雳飞残臣胆落震惊时云收雨散青天出能聼无声有阿谁谁挽银河沃太空思沾赤地洗爞爞隂阳爕理天家喜都在丹青笔意中野云歌为王元一羽士作山中之云歛踪迹空谷深藏伴泉石从龙之云雷电俱四方行雨劳驰驱飘然一片云在野看来最是悠悠者或舒或巻无朝夕南北东西随所适道人含笑松下坐我即是云云即我买臣读书图噫予㑹稽守素行何卓絶采樵工或余诵读声不辍青柴担头春赤脚林下雪富贵知有时妻子从改节髙风一如此后世谁可埒吾将访遗踪更得探禹穴荐福寺红梅诗红梅阁事见毘陵志等书庚溪诗话载程致道诗有春风日浩荡醉色回氷肌之句元末兵燬今夲山释源公竺渊恢复旧刹重植兹花丐予诗记之红梅阁下梅花树陵谷変时风拔去尧峯老禅归故山觅得孤根栽旧䖏年年春到花节时一株玉出臙脂雪春风笑靣岁寒心光尘混融风韵别老禅道眼忘妍丑品题假我扶犁手黄州定慧海棠花可与齐名传不朽月香水影象王宫杂花丗界将毋同几度拈花有人笑吾将请问瞿昙翁源竺渊以道西传等和予诗亦蒙见赠予因复次韵酬之支许论交世所钦昌黎亦聼颕师琴深山大泽多遗逸明月清风无古今阁下梅花桃杏色庭前松栢海潮音冩容代有丹青笔电目谁能一照青独孤公桧诗唐独孤宪公爲常州刺史时有手植之桧今见诸郡志等书元末树毁于兵至此二十余年爲州民者宜再植以寓思贤之意况周有鍊师爲松菊主者乎率尔口占呈乞诸缙绅先生更唱迭和相与賛成亦庻乎厚风俗云忆年十五六好古尊前贤𥘉闻独孤桧快覩曾争先苍然一株枿旧根皴皮错节枝叶蕃适逢夜雨半身疑是徃年甘露痕孔明庙前栢相似乃在陈司徒庙之后园向来陵谷忽変改化作刼灰飞入海神焦鬼烂救不得桐鄊自此无光彩幸存一曲栏杆石题公姓氏留遗迹石苔斓斑土花碧相伴铜驼卧荆棘予从海上避兵归几度摩挲长太息懐哉古之人好贤意无穷咏甘棠爱召伯赋菉竹美武公宪公此树堪比隆后人寕不仰髙风玄都道士桃千树一桧区区岂难错龙钟野老及羣英亦愧因循坐迟暮桧乎桧乎重培植风枝相樛霜干直邦人具瞻仰遗徳见树犹如见颜色六百二十五年如一日题牵牛图为丁学古作不放桃林不饮池牧童牵去意如何南山石烂今非昔寗戚无劳扣角歌题鹭鸶便靣潦倒沧洲客萧条白鹭诗牧之唿不起此意少人知出门老去多懐旧兴来时坐驰出门穷鬼笑罄室故人知野饭新菰米诗囊古竹枝诸孙溪上别矻矻问归期题僧房澹泊轩我爱澹泊轩山居城市中云分半间许雨熘四壁同风林金石声道人氷雪容澹然味无味泊然空不空露坐㸃头石雪立摩顶松吾徒幸相与吾道喜不穷一笑两忘言落花舞廻风江山渔乐图𢾗口妻儿网一张船为家舍水为鄊江南江北山如画欵乃声中送夕阳崑山王有恒以诗书附常州天宁寺长老宝公问予近况作诗荅之併索诸友赋重植独孤公桧诗客从笠泽来常郡书到横山问老夫哭子哭孙家已破卖书卖剑酒还沽千墩每入龟巢梦十月应开兽炭炉支许旧逰烦寄语肯题唐桧和巴歈黄林屋许赠皂布不至戯作此索之严霜倒莲叶龟巢寒缩首欲褁缁布巾并簏瓦盆酒此酒今已熟此巾曾制否抱膝梁父吟炙背坐南牖老况知音谁横林隐叟赠天宁宝沧海临济云礽几代孙猊床说法象龙奔庭前银杏西来意陌上铜驼东郭门四海共沾新雨露一舟能泝古渊源留衣人逺衣何在别有伽黎遗后昆悼城西周彦美七十六年事梨花梦里春家传三代礼身作両朝人负郭田园乐连云第宅新麒麟三槐堂上客最青春吐酒常怜我奕碁多胜人竟作白头新酾酒桥玄墓澘然为泣麟龟巢藁卷之八终龟巢藁龟巢藁卷之九龟巢藁卷之九诗上录囚官淛水沄沄其类始夷孰恤株连维皇念兹曰予宪臣风纪是任择贤贰之皇命是钦绣衣煌煌峩荐有章有秩其仪生人之望相彼圜扉胥靡孔多灭耳弗戒君子谓何国有着令虑谳以时炎风方兴轺车载脂𬗟维而𥘉鍜鍊以成文致则有使君明明三木汝加其隐在予嗟尔长人相彼爰书相彼爰书吏或并縁若人何辜兾尔生全既易我心聪以聼汝汝则唾寔曾莫我以狱无大小我必以情匪予汝私天子好生天子好生㤙柔尔肌悬象在魏曾汝莫知明明使君既安且和编人称平是用作歌娄曲书堂汨彼娄水东连于海爰有幽贞居娄之汇蜑舟岸泊娄人纷拏幽贞有子劬书厥家晨鸡既鸣汛扫室堂羞我甘輭奉持趋跄我经我史如耕如桒我服其劳罔敢怠荒黍稌有田鱼亦有梁味道之腴㳺艺之塲曰父与子欣欣乐康其乐维何匪人伊天憧憧徃来谁其语旃烈妇歌妇周氏吴郡太仓人至正丙申其父以义兵元帅贪暴将杀之谋泄而举家𬒳害帅之子悦妇少艾诱为妾不从痛骂而死鄊人义而哀之为之搆祠立碑㑹稽杨公亷夫为文且属江西陈季子索诗以着其事陈君手持烈妇碑劝我为作烈媍歌人生自古孰无死烈媍之死名不磨本是东仓小家女粉黛不施眉自妩父母怜惜忍别离纳婿于家半年许阿爷从军气颇粗欲杀不义奔京都手持芒刃机不宻身落祸坑家乃屠绣衣郎君元帅子少年絶爱倾城美愿言携手与同归即免枭首尸诸市郎君满屋堆黄金安知难买烈媍心耳边言逐风飘过腹内怨含沧海深骂声不絶郎君怒马上挥刀砍头去㕠鵉羞覩青铜镜全家甘赴黄泉路娟娟肌体娇如雪烈烈肝肠坚似鉄一团寃血注娄江至今流水声呜咽男儿读书峩冠巾偷生或忍忘君亲奴颜婢膝曵朱紫得不愧此裙钗人呜唿得不愧此裙钗人寄倪元镇诗中有画画有诗辋川先生伯仲之襟怀不着一事恼姓名唯恐多人知竹箨裁冠晨沐发莲蓬洗砚晚临池𢾗年同饮淞江水明月清风有所思渊明采菊圗晋室之危一木叵支我思古人孤竹夷齐彼薇西山我菊东篱薄言采之可以乐饥秋日凄凄卉木具腓匪菊之芳吾将曷归倪元镇过娄江寓舍因偕智愚隠逰姜公墩得如字秋暑贾余勇怀抱方焚如故人江上来风雨与之俱遂令沸羔鼎化为寒露壶幽寻陟崇丘飘飘素霞𥚑同逰得名缁吟啸兴不孤大树倚髙葢小酌欢有余三江五湖上羣峯开画圗我怜我鄊土烟尘尚糢煳安知艰虞世得此暇日娱一笑百虑忘松风奏笙竽和陈维寅苏杭怀古各三首幽㝷度香径遐思倚琴台乌喙甞胆日雉妖捧心来春风煽秾艳灭国轻于埃慿髙望海潮白马还来无一杯弔忠魂江风为号唿悲哉抉眼地碧血化苔芜丹青让王宫松栢季子墓黔黎奉烝甞春秋几霜露胡为今之人无复继髙步宝鼎移炎祚降王赴幽都遂令虎林人斯免马邑屠可怜金盌出啼杀稽山乌辇路土花碧金门苾刍関浮海两龙马一去不复还萧条凤凰岭过客忍跻攀㐮樊怕人问威福得专行九重倚师相十年悮苍生铜驼卧天街今雨泪纵横和马公振遣兴马圗无怪岀河迟世事方如理乱丝莲叶有巢龟已老竹花无寔凤仍饥篱邉艇子供垂钓林下樵童许看棋苜蓿一盘三丈日山妻白首案齐眉頋仲瑛临濠惠书词甚忼慨诗以代简濠上人来书𢾗行开缄如对语琅琅酒盃已辨弓蛇悞药杵无劳玉兎将少待天公舒老眼賸收云母束归装旧家池舘花狼借春水依然緑漫塘丘氏节孝诗君山削苍珉江水清若空尔妺生其间山水秀所钟人鵉鸣蹶里桃李正春风楚楚绣罗襦姢姢玉芙蓉苍黄走烟尘竟作秋霜蓬浮苴桥海壖頼有良人从良人遽永诀跪乳遗两还家依二亲亲舍四壁空黾勉薪水役辛勤机杼工十年守孤镫朝夕滫瀡供婺居亲所怜苦志恐莫终微言示鵉胶惭愤靣发红鬒鬂落霜刀誓言死呉淞慈亲乃噬脐肝胆照秦铜陵谷一変改故鄊归路通扶携还里居失怙抱哀恫复为衔土乌埋玉掩斧封服勤奉慈帏愈乆情愈隆手和熊胆丸课子学业攻共姜栢舟后志节谁与同徳哉文定公世泽源无穷祭頋仲瑛呜唿玉山翁先世吴右族生逢全盛时当路屡推毂辞荣乐萧散竟藴石中玉早持万金产转手授家督不为五岳逰家园莳花竹读书𢾗千巻旁覈𣆀与竺非无酒如渑过客佳乃肃徒见驷马车未若一儒服缁黄粲然者待遇情亦笃常言性嗜诗隽永过梁肉兴来抉云汉毫端注飞瀑词林采英华琰刻播芬馥诗名满朝野笑傲心自足世故一変更十室九颠覆幽栖绰山下人儗王官谷时予逃难来顦顇如病鹄踵门通姓字一见已刮目夜饮嘉树轩明朝盃又续髙堂桂花秋金钗剪银烛㕠歌掉觥舡洗我愁万斛一留两月余坐客常五六写图纪觞咏坠水亦有曲连床可诗斋清话屡同宿择隣扃移家嵗晚安且燠奈何鼙鼓声又若雷震屋娄人悉惊散我亦猿失木萍漂甫里东卖文如卖卜感翁𢾗相过餽问慰穷蹙翁亦客檇李逺避赋虵毒山川郁相望诗筒时徃复陵谷复一変翁归理松菊松菊理未能蒺䔧俄困辱予舟傍笠泽访旧宿西塾夜深屏舆隷促首话心腹春风旧池舘荒烟秋草緑朝廷更化𥘉召役事重穋挈家赴临濠星言去程速送行愧邹逰口占谢龟缩诗去秋复春客来书满幅念我及儿辈举室䝉记録自言多疾疢经年在床褥郁攸屡惊吓使我长觳尚湏手颤定亲扎寄篇牍安知踰月余遽尔闻不禄𥘉疑传者譌细问泪盈掬嗟予老异鄊知已失鲍叔芜辞叙畴曩悲吟甚于哭神交死如生歆此盃中醁天宁寺性天之以同𫀆有不相能者和韵见示予乃为之觧嘲道人踞猊床説法如赵州奈何兎三窟不与貊一丘风尘洞余草木凋零秋法幢扶未起法鼓鸣未收休夲来无住着聊尔小淹留祥麟自独角怪鸟从九头正湏羣魔伏乃见吾道优释门第一义坐断闻思修秋晚过太平寺塔有懐徽太古禅老作诗招之一昨陵谷変九州飞刼灰太平招堤寳地成荒丘浮图岿然在气势凌髙秋风铃作梵音终日语不休似言老万回合为故山留竿木本随身把茅堪葢头画沙且成佛况乃愿力优老我烟霞夜风流继前修题杜拾遗像国破家何在穷途更暮年七歌同谷里再拜杜鹃前胡羯长安满骑驴短褐穿画图憔悴色犹足见忧天遣闷干坤如许大老我此江濵无酒可留客青山应笑人幅巾方竹杖芳草落花茵卖得长门赋相如未是贫聼雨客来帷林候渔父黉舍坐聼三日雨诸生读书喧两庑商羊飞来立当宁雨声书声杂蛙鼓蚓歌似亦谐宫吕青苔上堦茵生柱败壁淋漓籀文古斋僮不敢开户牖风撼庭柯啸饥虎南山石烂成粪土天漏谁能为天补去年旱魃走呉楚田家什九悲鱼釜麦秋一饱方自许莫教又作飞蛾舞云文阁为邹伯常赋光范门前人似蚁君独幽栖徴不起西挂颊看青山东阁垂帘爇沉水非烟非露非霞氛欲断复续何氤氲若有龙眠博山海岳清气嘘成雯香凝燕寝清昼寂庭竹森如列脩㦸白衣苍狗从変改天上人间逈相隔咄㦲权门铜臭儿脐灯将然恬不知何当招之入尔室三薰三沐聆吾诗古鼎歌苏州万夀寺旧藏古铜鼎识者竒之其识有周康穆宫册钖寰用郑伯姬等语大德中任阳谢氏欲以玉盃易之时住山黙翁师不从后谢氏为搆佛殿乃予之至正丙申谢遭兵鼎因失去甲辰之夏四月愚隐智公复得于军人之手耆旧聚观皆曰我山中故物也既而出鼎见示并述其由索诗以纪之碧云师着金伽黎空王殿前龙象随当阶一卒送古鼎状若献寳波斯儿羣缁聚观方丈室中有老僧前致词云是山中旧时物立诵窽识能无遗文词佶屈错盘诰字体隠伏蟠蛟螭苍姬讫箓世屡改不知何代来于斯谢家寳树修佛刹巨搆贾与秦城齐鼎兮鼎兮什袭去岁经六纪今来归师闻此语重太息兵火连年炎九域金钟大镛弃道旁搃若沉沙销折㦸珠归禅月独无恙䕶持信有天龙力摩裟两铉烟雾错落丹霄映金碧光如摩尼含五色髙比珊瑚长一尺呜唿羲轩之鼎莫可求禹鼎亦已沦东周世所用者非尔俦或膨豕腹仍包羞调羔尔无与覆餗尔不忧归来兮归来北山兮菟裘汾隂自有为时出切莫放光惊斗牛戯綵堂宜兴主簿许克敬念曽祖法曺公为堂奉母夫人马氏相国马公廷鵉为大书戯綵二字名之至乃翁复巨搆以奉其母今克敬念斯堂与亲俱亡哀思有诗且持卷以求纪载按许氏家谱自南唐金紫光禄以下擢科第者三十余人克敬亦洪武进士南唐世家故轩冕嵗乆云礽益蕃衍乐平山中戯綵堂碧梧钧翰摛华篇当年甲第连青云过庭趋跄俱鳯麟二母高年俱近百两朝紫诰金花新累䄄列鼎鸣钟鼓綵衣𥚹堂上舞架书连屋笏满床折桂多从广寒府昨来海変桒田日四海狼烟暗如漆山中旧宅化焦土孤儿归来泪如雨八珍之味肉台盘何如啜粟尽亲欢千金之裘走南北曷若斑衣戯亲侧肯堂肯构固不难去家千里方居官岀门羞见羔跪乳故箧尚遗熊胆丸老夫知公念亲意不为髙堂燕雀计愿言长佩蓼莪诗圭爵荣亲继先世兵后过季子祠延陵采地荒榛棘延陵遗庙成瓦砾延陵野老归弔古独立斜阳长太息尘埃野马纷满眼城郭人民搃非昔恭惟泰伯吴鼻祖三让髙风冠千古周衰列国俱战争卓尔云礽踵遐武法国躬耕江上田曰附子臧非浪语天伦义重情所钟屹立狂澜见孤柱此义孰可比採薇西山孤竹子此情知者谁获麟老笔十字碑徳音寥寥二十载陵谷几番经変攺江南近代滛祠多梁公不作可奈何于乎祠堂之毁还可屋礼让风衰较难复汉家兄弟歌布粟唐家兄弟相屠戮何当大化一转毂于変浇漓作淳俗九州八荒春穆穆泰伯延陵㫁絃续芳也未死当刮目刘龙洲墓在崑山慧聚寺后杨鉄厓偕应芳及诣士友弔祭而作目光如电气横秋北望龙沙万里愁匡主首陈天下养和戎㴱为国人羞独园埋骨黄金地上界修文白玉楼一代人豪今寂寞春风芦叶自汀洲送庆德谦知州漕运之京兼简陈子山十三万斛葑田珠飘南风到直沽天上䕫龙应为喜海中蛟鳄近来无山林乆卧头垂白雨露重承绂已朱寄语玉堂陈学士楚狂顦顇老东吴简净慈寺颜长老南屏楼阁照西湖湖上云林胜畵图丞相频来谈般若老碧端坐结跏趺独园重布黄金地㕠树新裁碧玉株我欲稽山探禹穴木杯堪借渡江无崑山陈伯康筑亭山巅杨鉄厓扁曰玉山高处且为赋诗邀予及郭羲仲刘景仪殷孝伯卢公武同赋神仙中人鉄笛老为尔玉山㕠眼青玉山髙处拄手板鉄笛醉时围肉屏天生丹穴鳯为石东望黒洋鲲出溟一代风流有如此齐名西蜀子云亭小至九年至日悲流落一笑今朝有酦醅儿子归来㕠足趼老妻欢喜两眉开冻云浓似金壶黒飞雪轻于玉管灰咫尺故园兵火隔一枝谁寄腊前梅寄鲍仲孚提举风雨萧萧五月凉堦前书带草应长心传千古文章印名重诸公翰墨塲官舍看山闲拄笏斋居埽地静㷊香野夫别后遥相忆一榻青苔两鬂霜除夕姑苏城外小湖邉寂寞僧房借榻眠诗藁冩成丁卯集暦头看尽甲寅年中原喋血人争地南国啼饥水拍天坐起夜㴱如守嵗屋山风雪洒寒氊杨提学过千墩寓舍岀示呉淞道中所作予次韵酧之酒宫𫀆逸兴多冯夷击鼓舞蛟鼍一江星月光揺动八极风云气盪摩不学山隂回雪棹肯来林下访烟萝阳春白雪知音少为我临风一再歌西野草堂为储希崇敎授作南山虎去人无患西野堂成心更幽拄笏朝看山气爽读书夜聼树声秋贤人在坐酒一斗奴軰当阶橘㡬头想像碧鸡坊外路野梅官栁接林丘书露筋庙碑后断臂孤儿事可悲露筋孃子死尤竒裙𥚑不受红尘汚膏血寕充白鸟饥野燐照人魂断䖏田家妻嫂睡浓时璚瑰香骨天应惜鉄石贞心世莫知宿草和烟薶古冢幽花帯雨泣丛祠碑存米老春秋笔诗有欧阳絶妙词风化寔能禆礼俗天书宜为表门楣丗间多少青云士不恤衣冠作夏姬冬至即事一帘红日雨𥘉晴客屦骈罗送复迎贺节本非三代礼随时且喜一阳生齐奴金谷财为害杨相氷山势易倾何似酒盃长在手青山相对适闲情冬至前一夕忆次子林不寐枕上赋诗将成忽其母梦中作声撼而觉觉而喜言梦林烈塘旧居作汤饼毕垣居室事懽甚因用其语为是诗结句云去年臈月𥘉九日发轫天阶又一期郑校颇闻衿佩集欧词应作送迎诗久无书信来黄耳每有亲朋问白眉阿母夜来曾梦汝分甘仍在旧西枝送杨纯夫归琴川杜子客长安行囊本枵然得钱沽酒覔郑䖍不嫌官冷寒无氊迩来六百有余载丗道多随陵谷攺身为今人心古人清风髙谊依然在嗟我如郑贫蒙君爱如杜虽无三絶才樗散颇自喜一从倾葢意相得头髪不知谁白黒冲寒触热每见过爱我西好山色援毫或和龟巢编觧缨或濯龙泉井常言好古絶类我外物多忤中弥坚仾头甘立矮屋下髙论直到羲皇前朝来卖得凌云赋麹生车载来相頋门前尺雪冻不消风木吼如虓虎怒宿宿信信倾腹心言欲拏舟抵家去唿儿更酌罄余懽赠别殷勤抒情愫我昔居吴年十九君归烦君访诸友吴山醉处好湖山乡人来作软脚局且对春风开口笑街头米贱酒亦贱一百青蚨满㕠斗尽判连日醉如泥百忧尽付无何有人生穷逹各有时阿衡元是扶犁手诗书岂徒守章句言行正湏传不朽珍重林居慎厥修好音慰我思悠悠雪篷为蔡子坚作鸱夷船载西施去遗臭五湖烟水路嘉尔吴淞雪篷叟江水曾无尤物汚篷洞开天雨花柂楼屹立氷为柱鹅鸭不惊柔橹鸣鸥凫浑在平沙聚非熊无梦钓无饵如琴无絃得琴趋虎头能为画渔蓑驴背无劳觅诗句潮州阻雪八千里抗书直諌曾何𥙷残氊囓雪十九年使节坚持亦良苦雪篷之乐乐于天虽欲同人人弗取独有山隂王子猷清兴颇堪同日语过显庆寺六载重来释氏家一瓯新啜赵州茶杏花风后春何冷柏子庭前日未斜拄杖頼能扶潦倒阙文烦为𥙷楞伽要聼说法频来徃且喜平桥路不賖书潞城樵舍壁燕子来如旧雨桃花笑为何人竹下青苔不埽恐教鹤歩生尘一室四皆立壁六孙三已归妻犹喜老莱舌在不妨矮屋头仾㧞木狼无䟦㚄絶粮道阻周流天眼或开或阖人心何怨何尤瀼东瀼西农畮巷南巷北人家白露秋香禾黍緑云春霭桒麻刘徳祥监税江州有误传其子死者遣人回家并寄书吾孙词甚酸苦予因赋诗代简九江相去二千里一别于今五六年尽道国容恩容告老安知家信有误传山连楚尾青天外潮落浔阳夕照边遥想此时公务隙炉峯相对思悠然题赵行素佩韦斋綵衣翩翩童丱年佩觹佩韘庭闱前鉄马纷纷战争日佩犊佩牛江海边幽兰纫佩非不好独醒末欲追前贤朅来佩韦不佩弦常以辅我气质偏视韦之缓我之急如饵良药沉痾痊丗事多因忙后错缓不及事理亦愆不疾不徐发中节秉彛庶得全吾天岩廊鸣玉似髙歩江妃觧珠人浪传贪荣可笑蘓季子佩六国印扶危颠何如茅斋但安坐且有竹风堪醉眠青山于人少知者白云与我同悠然韦乎韦乎心目悬得鱼吾岂忘吾筌赠黄仲噐予观道书谓洞庭山有林屋洞天仲噐以避兵居之既而过云间适海上复还常之横林閲歳月三十年距洞庭三百余里仍以林屋自号示不忘也徴予诗故厯叙其逰息之概如此云一目九州皆战塲避兵林屋水中央林屋仙人不知处橘井委弃青霞浆木奴包金亦致㓂人乃随云出岩岫五湖三放孤舟遵海幽寻采三秀堪舆再造隔两尘故鄊来归能几人芙蓉湖上大横岘烟连緑树横林春觧装付与箕裘子管领春风桃与李幅巾自作逍遥逰别有行脩竹里一童出入长相随欵叚之马亦不骑林屋别来陵谷移时望白云犹赋诗膏粱文绣俱不喜犹曰爱之心未已堪笑老夫同此心白首论交结知己何当唿起李谪仙每饮一斗吟百篇杀青尽伐南山竹誊録好诗娱暮年悼许君善谿西老人山泽癯一生祗以诗为娱常言爱诗入骨髄好诗抄藏千百纸七言近体尤欢作不费工夫细彫削呕心每笑李家儿牛鬼蛇神何足奇老夫𥘉焉未相识𢾗篇不知何䖏得稠人广衆诵吾言説过于杨巨源一朝倾葢千墩下胶漆相投不相舍西隣假舘两年春买宅移家情转亲此时吴门正坚壁张角未死人相食云梯砲作霹雳声狼烟暗天血满城吾徒幸若王官谷朝夕同吟紫芝曲桒田変海间嘘吸间死欲丘首归横山暮云春树劳逺忆十载诗筒仍络绎重来桒梓甚萧条巷有索租人呌嚣骨冷九原唿不起一酧薤歌续蒿里嗟哉时俗贵轻肥如子爱诗人亦稀赠王仲昭父子扁舟入吴空载月闾丘虎丘俱不谒停桡再拜范公祠杨花正落祠前雪义田义宅二百年义声洋洋天下传嗟尔吴之人胡不践遗躅贪夫婪婪昩盈缩前车后车屡颠覆下床两屦内㕠足奚用领军鞋一屋我来访旧无所将赠以范公博施之义方家传更湏授贤郎福泽将来未渠央呉淞江水长蓝谢青毋相忘挽吴逸菴廓然一襟涵宇宙钟气会稽山水秀春秋髙似伏生年岐伯诸书口传授浙水西来家屡迁名与杏林俱不朽老去居吴抱㕠膝四頋狼烟暗如漆儿能负米百不忧有酒即唿人共喫常时隐几看青山醉则齁齁枕琴瑟廿年同饮松江水通家之交亲戚比别来恨无缩地术时复论心书一纸只今祗与阿戎谈翁在九京唿不起李明善慈竹轩呉淞江南盆浦曲慈竹轩开薜萝屋了无花木闘纷华一径波光照猗菉尘不滓苍玉丛枝枝叶叶皆清风一年一度冬夏笋冬生其外夏其中徳哉此竹美如许子母交相御寒暑嗟哉人为万物灵温凊㡬人能似汝吾知吾友此轩居朝夕奉亲来板舆母慈子孝黙相更喜君子能威如树萱堂上分甘乐诸孙锦䙀如锦箨家僮笑指青琅玕少年喜与俱平安令名亦同千古埀咄彼鸱鸮儿人靣刀剑腹不学返哺乌顽然忘頋复呜唿吾不知其见此乌兮何面目尔何日兮视吾竹简汤道原曺子寿予生颇好古恐儿軰不能继述敢请二贤良相与语之吾儿触屏烦为警省旦夕稍闲煮茶专待要学刘伶死便埋随行负锸欠舆台萤生腐草光能几螘在南柯梦易回一笑预言身后事两贤聊共掌中杯贫居何处堪铺席流水前好緑苔过横山龙祠作横山龙母祠前路人説今年祭龙苦前期邑有皂衣来督遣丁夫剪榛莽里胥中有豪家郎搏攫如鹰噉如虎编氓一唿六十人弃掷犁鉏行或沮十家之甲最可怜背血淋漓遭捶楚囊无一钱供百需肥腯豕如买乌牯手倾麦斛比珠斛剜肉成疮谁为𥙷胥常大嚼过屠门今乃闾阎刲鹭股吾闻此语三太息郡邑安知弊如许祠官稽古埀令典穆穆缉熙由圣主圣心寛仁重民食三年两度蠲租赋天生感孚和气洽曰旸而旸雨而雨报功于龙岁有祭礼若迎猫恩更溥龙兮龙兮知不知如此嗟来食应吐皇恩蠲租诗洪武庚申天下秋粮钦蒙全免今年壬戌秋粮夏税又皆免徴征繇圣恩寛大亘古无比故耕稼之民歌謡满野而某则併以区区所闻者作诗以纪盛事汉纪蠲租半迁书汗竹竒大哉今圣主全以惠羣黎量与干坤合恩同雨露埀丰年鱼有梦丹诏凤重来庶富民生遂敦寛俗习移㣲甿皆鼓腹穷士亦扬眉古制成均法新颁释奠仪雅音谐律吕名教浃华夷茅茹今朝拔英髦靡一遗八荒仁夀域万丗太平基水有清河日山无烂石时时雍民皥皥年耄我蚩蚩不作输芒蟹真成曳尾龟倚墻歌此曲击壤付吾儿林在新郑县学六月公文来取其子视疾七月𥘉四日垲言别而行付家信外写此一闻汝有河鱼疾三宿心如野马驰逺阻恨无人缩地吉占頼有卜言龟眵生稠漆粘㕠眼身兀枯枝坐有胝预写葢棺遗嘱去好传经业佐明时送沈居士同垲徃新郑二千里外视吾儿重九日前期汝归坐卧待看黄菊绽徃来相伴白云飞邮亭歇处加飡饭客路凉时早裌衣无限老懐言不尽临岐目送思依依贺袁一泉陈大方新任道纪司官山中宰相古来有地上仙官今更清夜半光生㕠劔出秋髙气感九钟鸣丹霄拱极星辰近黄道经天日月明玄牝书中多妙理政湏献纳佐隆平贺聪闻极正心印新任僧纲司官象法提维付伟人圣皇纶綍今谆谆手持正印天龙䕶身着方𫀆雨露新旭日斗城衙有鼓清时滆浦镜无尘墻东病叟头如雪也喜昙花并得春赠天宁寺无学长老报恩扶起法幢来钟鼓天寕席开道出语言文字外卓然声价自崔嵬麻衣䟽屩古人风俨叶骈花一埽空八万四千修月手斧斤随入象王宫贺府官重修多稼亭朝家重下蠲租诏郡圃聿修多稼亭一带金汤增气㮣四郊禾黍胜丹青甘棠风作婆娑舞横岘云开翡翠屏斧斤声中劝农意尔农丰乐正湏聼周节妇诗呈府县官滆湖水出白寉溪大江潮来溪口西江潮湖水接连处节妇姓陈周氏妻良人早世舅姑殁抱雏日夜号空闺尽拈奁具易䘮具衣有泪血髽无笄绩麻络丝纺且织破夜雨风凄凄孤灯照影伴寂寞寒风夜雨声酸嘶烟尘逺避东入海儿方长大能鉏犁时清归守旧桒梓荆布萧瑟茅茨低青丝两鬂変苍雪皎如玉树无翳前年县官帖乡里核寔上府文可稽老夫近聼路旁语圣皇徳与唐虞齐天语谆谆为天下求贤悉上青云梯闾阎未见旌表节门前草没青苔蹊愿言宣圣化郡邑罔俾侧陋薫莸迷旌善亭中名一题恩同玺书封紫泥伫看俗习接武皆麟蹄再赠衡志道世俗以甘㫖奉飬者为孝温凊定省之礼鲜能之今寒区衡氏兄弟三人皆善飬其母其伯兄志通礼意之勤老而弥笃冬则以身温枕席虽大风雪母不知寒能此一事可配古人故作此续前所赠诗以𥙷其阙云鸡鸣雪屋起居安鱼出氷池食饮最喜儿能温𬒳席慈闱冬尽不知寒寄马䭾沙陈粮长老龟独巢莲叶秋元龙髙居百尺楼长江只隔衣带水佳景宛在蓬莱丘一年时序换新暦四海兄弟懐旧逰竹君写我岁寒意聊折梅花寄垄头送曺徳昇赴批騐茶引所山无勐兽水无蛟邑里春来乐意饶部集茶商新箬笼垆添酒市古溪桥赤心报国年方妙黄耳还家路不遥珍重清时用刀笔平阳遗泽岂寥寥谢新郑县官助葬亡子并以志畧送去去年孟秋𥘉天旱火云热吾孙奔父䘮病眼泪流血陆行二千里踔若跛鳖归来秋尽时黄埃满缞绖询言父襄事从头爲细说一衾覆黔娄家人影单孑丧具百无措宿储瓶亦竭幸逢贤县令赗赠意切切择木制美棺敦匠夜不辍寮寀同哀伤祭奠丰且㓗青青诸佩衿感化重礼节是犹风偃草弘纲頼提挈吾知贤令心髙谊等前哲无钱及元振有则与同列无麦及尧夫有则与同辙悲哉吾中子忝教两朞月眷言古东里图经自来缺编蒲载前言辛苦磨砚鉄草创十八九放笔成永别手泽存于家岁乆恐亾灭抄书送琴堂公余赐披閲韫椟庋舍无为酱蒙设会有作家手织锦为𥙷缀姓名蝇附骥九泉应感悦矧知埋葬恩寕无报衔结老夫懐谢言缩地恨无诀残喘苟朝莫乌能见鬷蔑坐驰仰崧髙心声吐乌咽述懐㕠眸半瞎耳全聋年及新豊折臂翁孤陋一生栖白屋虚灵方寸烱青铜人如禽犊真堪耻家有诗书未是穷但愿太平田野乐九原髙卧聼松风人日和前韵二首曾闻社酒可治聋椑榼分来谢阿翁才士谩磨龟砚石贵人多佩虎符铜人前出语羞称好杯后为文错送穷连日昏昏如病酒不知春到楝花风林居鹤髪老痴聋彷彿忘机海上翁留容但沽隣舍酒铸钱安用蜀山铜一年春色花无几千古川流水不穷谁谓东家锦衣树龙颠虎卧夜来风寄南涧海苹二主东土西天今几华南能北秀本同家门前弟子齐腰雪案上经文五色霞䄂拂古墩行傍栁缾分春水坐煎茶遥怜丈室俱清絶屡梦幽寻适兴賖寄张仲安舅甥及邵济民许叔逺去年棹干墩浦浇酒百伦坟上土伯兮伯兮唿不醒仲也爱予仍眼青最喜诸甥多似舅恋恋之情无不厚东隣瓜田兼种药杏林仙人与同乐箕山之瓢今贮诗鸡林贾人知不知老夫别来八九月忧患多端鬂添雪负米不归悲仲子我盆又鼓酸风起伤春不欲向人言恐人忍聼哀号颠最苦㕠眸失岩电近日看书浑不见兀如枯禅壁常面隙有微明澘且眩阿儿唿来涤尘砚代笔题诗简羣彦无钖华景章以墻东陆先生所序乃祖玉溪义士之文徴予诗故有此作猗欤古圣贤饥溺视由己圣贤乆不作人多饥溺死天暦年中岁荐饥老夫身亲耳目知操壶枕籍委壑乌鸢饱食狐狸肥适逢郡县无良吏狎弄文移等儿戱义仓和粜百蠧生殊先民救荒意吁嗟玉溪翁髙义孰与俦黔敖之粥活鄊里立觧倒悬危急秋指囷不结当丗交易量不效前人尤尽令菜色作喜色如渡弱水登蓬丘嗟哉玉溪翁徃事谁纪述鄊人口碑传四方墻东老手春秋笔老夫知名五十载更喜墻东文字在义声洋溢流至今又閲桒田変沧海天生孝孙念厥祖礼乐趋跄䋲祖武丈夫不忧无万钟要为颠厓救辛苦唐君举輓词早年读律如五经案头夜照练囊萤学成能展四方志当路搢绅俱眼青神州赤县坐莲幙賛画虽劳意磅礴青云拾级歩徐徐腰纒不跨扬州鹤邯郸梦断杨花春桒田変海宇宙新归来东陵剪荆棘故侯谁识瓜田人竹林小阮差可喜为箕为裘奉甘㫖青松宅边红稻畦白云亭上乌皮几四时花木手自栽客来看花常置醴有时寂无语蒲团醉逃禅有时曵鸠杖朗诵逍遥篇得鹿门龎公之安比济南伏生之年生平有如此死去真悠然薤露歌或可镌此歌便作碑铭传过无钖口号客舟无钖道中归聼唱吴歌泪衣泰伯墓田耕觳偃王祠庙走伊威二三策在遗芳逺千百年来旧俗非诗寄瓢斋老词伯吟边同爲一歔欷题渔樵共话图尔樵斫青山尔渔钓沧洲世事百不闻此心两悠悠道旁弛担渚泊舟促膝靣语何绸缪想论会稽人衣锦或讶桐江弃羊裘人生穷逹各有分曷不嗒然自作逍遥逰赠医士钱伯祥杏林老仙山泽癯幅巾逍遥曳长𥚑逢人善作青白眼有子能受黄岐书酒对玉峯倾凿落丹成金鼎飬芙蕖焦桐挂壁断絃乆药杵声中乐有余题扇青山满眼气萧森茅屋人家烟树春客星多掷渔竿去谁复扁舟钓碧浔题子昂竹石图玉堂归来鬂欲丝沤波亭中清昼迟竹君石文意相得不时为作无声诗安安道人歌僧坊旅宿崑山县夜续安安道人传似将秦镜作斯文道人肝胆都能见早年学剑欲有为车尘马足曾驰驱蕉隍梦断竟失鹿葑田乃耕东海涯安知迯名迯未得射兮旌招论观徳诸生逰艺集如云俨如风咏从曾晳归来自喜安其安一室视同天地寛鹿门龎公与同志妻子不知行路难旁人问我安心诀非佛非仙非臆説云不滓沉寂天水湛霜潭照秋月家居四壁莓苔青柴门虽设昼亦扄年来岂独乐吾乐堪舆俯仰正清寕有时得钱即沽酒明月清风作三友胸浇磊块去即休不学淳于论石斗嗟我碌碌者婆娑歌无劳赤松逰只在青山挂瓢树下蹒舞歌舞声缭绕青桐柯羣雄自尔卷白波安居之乐奈尔何逺緑亭为惠聚寺瑞芝年作道人爱山常目接无复经繙贝多叶碧天仾处见絶顶苍石烂来知几刼清风一洒六合尘湏弥芥子等法身谛观有色若无色大地尽作昙花春宿崑山延福菴叶舟来访渔樵社兰若适逢龙象羣屋近玉山多润色林藏宝地絶尘纷玄坛坐到三更月髙枕眠分半榻云钟鼓声中鸣般若老夫堪笑耳无闻题崑山县主簿先茔图旧衣冠麟角族隂隂榆栁连鄊曲佳城父祖马鬣封鬰鬰松楸在吾目飬亲弗及奉庭闱居官岂敢懐蕨薇二六时中公务毕三千里外归心飞出言不作雌黄口临事不为髙下手琴堂喜得佐絃歌俸米支来供爼豆髙懐烱如寒露壶连歩陟彼青云衢两茔衔土集义乌更遣丹青添画图题竹枝雀图覆车之粟衆喧唿尔独忘机入画图枳棘丛边林有竹一枝何异凤凰梧题玉峯书舎图为俞彦智作娄江水接东海洋崑山玉立摩穹苍江山城邑美如画之子卜宅山之阳邯郸梦断归来后诗三百篇长在手尚将古䟽𥙷䖝鱼复以今文较蝌蚪门前小溪流水清畧杓不通车马行奚童瓮汲供茗盌鸥沙席坐寻诗盟才多转觉读书好春雨庭生书带草时称狂客醉鄊逰㒺俾四明专贺老题画鱼图鱼在在藻或在渊同随波泳㳺同一天会得庄生濠上意画图诗史搃难传题画竹顾梃之子作父作子述为竹传神笔意古淡灵犀絶尘品题者谁龟巢老人题雪竹图此君立雪清复清老夫见之㕠眼明琅玕恐折惊栖凤三啸虎头风欲生絶句二首写延福山中客况寄止菴长老一榻清风偶借眠白云长绕枕头边客来题遍芭蕉叶我亦留诗谢老禅风繙交动曙光揺𬞞笋分甘到客寮最喜松声秋瑟瑟月余忘肉似闻韶一般春希夷古髙士诗言一般春以诗谥攸居夫岂寻常人一般春意何在庄生论天倪托物肆迂怪列子説混沦其言极夸大老夫请以理折衷慎勿谓我胡公之中庸古今先后无始终洪髙下俱流通芸芸万物生意遂盎盎两间和气充莺莺燕燕妙歌舞花花草草纷青红孤松或落幽涧三秀多生粪壤中歩伸尺蠖天运转户启百蛰雷音同鹤长凫头短分自一敢以私意窥神工一般春意如此朱絃峄桐奏流水洋洋自入知音耳小车髙阁卲尭夫随栁傍花程伯子针芥相投肝胆合祇应絶倒东风里白云先生知不知同姓乃有此白眉老夫夙昔爱此诗四百余载人无之头髪雪白双眼眵也来摸索珊瑚枝寄饶州鄱阳县唐生千七百里鄱阳县外孙书来如见靣九十三嵗龟巢翁中宵梦得重缝线诗瓢山人来上㳺吾将结社招驯鸥延陵昔日继三让野水何处无孤舟家贫幸尔年谷熟买书敎儿耕且读梅花无恙竹平安嵗晚无劳念穷谷和舒文允见贻冬至经旬乆朋来喜践长市沽双木榼踞坐一藜床小酌成欢洽闲愁付杳茫山无白石烂谷有紫芝香澹泊聊相与辛酸已俻尝尽消湖海气莫放斗牛光所贵心能直何惭貌不扬聼氷狐自惑吠雪犬何狂岁晚鸥盟在生平蚁梦忘酒堪浇磊块䄂莫舞郎当西崦黄茅岭东洲白水乡渔樵同此乐吹笛送斜阳夏五访一舟禅师临别立银杏隂中谓予曰山中旧物什丧八九惟此木幸无恙也宜䝉品题为天寕胜概使居山者亦预有余光予谢不敏然心尝许之故兹口占以颂人物具并之美一箇虚舟浑不系千金钧重负力能任金园地涌灵光殿银杏天生双树林佛印衲裙坡老帯昌黎诗句颕师琴禅林胜事无今古况尔庭前好緑隂輓曹子毅大使早岁轻肥试采荣一官三载系尘缨觧龟便作幽栖计瓜圃东门学邵平其二桂子𥘉生折软枝青氊旧物遂陵夷竹林小阮亲调饍何异慈乌返哺儿其三生来不凿混沌窍此去竟作逍遥逰回头一笑看鹬蚌未到釜谁肯休洞庭胡敬之以予父执之交岁餽新橘凡十有余年感无以报是用作歌湖山清气钟而翁生儿亦有古人风年年送橘拜床下甚愧我非龎徳公今年霜落洞庭早橘熟先于葑田稻青衣童子黄金丸树头摘来霜未干侬家食指百三十分甘喜得皆波及娇痴堪笑两曾孙手弄金丸口欲吞阿翁老饕三嚥毕敎孙食之还自喫一枚一枚复一枚翁有笑声孙亦咍枯肠乆似长卿渇甘露适从仙掌来楚江萍寔不可得华峯藕亦无人识冷比雪霜甘比蜜此句真堪题此橘韩子之诗今借代无借作报章挥我笔懐㦲故人家洞庭七十二峯环翠屏洛阳秋风尘满城莫能汚尔双鞋青南山不烂黄河清正湏坐閲三千龄山中旧识诸耆英烦道老夫多寄声红梅前代支郎亦异㦲白云堆里植红梅树经刼火多番换花向春风二月开隣舍杏桃浑赧色禅林草木絶纎埃一时想像题诗去别日寻芳载酒来岁旦言情去年元日两眉攅懐抱今朝颇觉寛一夜雨声曾不絶五更天气只微寒其二曾孙盃捧屠苏酒冡妇厨供粔籹盘最喜催租人不到田家鸡犬得平安寄卢长婴次农我思东呉诸故人三难青年才岀羣烂烂眼如岩下电英英气作山中云一经旨趣熟仪礼六书徧旁宗説文无由缩地即相见晋鄙亦得沾余薰龟巢藁卷之九终龟巢藁龟巢藁卷之十龟巢藁卷之十诗赠马吉卿太尉𥘉开藩府日我卿长揖与谈兵快鞭自此宜先着伟噐如何竟晩成旧菊𢾗株荒老圃寒流一带遶孤城草庐只在齐门里堪笑无人识孔明山人家为路以道作先生自是青云人归来故山鉏白云家徒四壁藤萝屋头戴一幅逍遥巾松根茯苓大如斗木柄长鑱常在手賸收市叶敎儿书更摘松花酿春酒题诗满屋酒满舡客来无日不陶然人间豺虎自闘死云中鸡犬多成仙山人家住山林好日日晏眠无事恼笑他东望玉门関絶域思归叹年老过牛彦伊寓所对雪口占问讯蛟龙浦来㝷鸥鹭盟天风寒屃赑氷雪岁峥嵘平旦徐徐起清樽细细倾独怜鄊国逺西望苦为情羙崑山费知府重修学宫诗昔侯未牧崑山州州置逺移东海头百年鄊校风雨毁四郊戎马烟尘秋州仍旧山侯下马劝农耕桒重儒雅春秋笾豆骏奔走日月宫墻焕圗冩素王清庙衮龙衣博士髙堂鹳雀飞泮池芹藻堪采摘帷林草木生光辉时方扰攘人用武侯为斯文扶砥柱同僚才并青云噐参佐功成修月斧庙前银杏双葢青堂后玉峯开畵屏诸生揖譲秉周礼我侯语言宗六经官清只饮淞江水鲈鱼自肥莼自美齐名常衮与文翁兴学之功照青史代道传招路徴君益上人过西林精舍西林新种梅花树未有诗人为品题尊酒小窓邀上客杖藜今日过前溪家园小摘金盘菜野径𥘉干臈雪坭二老风流堪入畵不妨琴与寉同携赠水西长老中伯庸兼简承天毅刚中禾城说法两三年貔虎如林䕶法筵一片白云闲出岫五湖春水濶连天诗堪𥙷世方留稿琴乏知音觅絶絃頼尔峩峰堂上老喜留賔客共盃泉雪中怀杜玉泉玉谿兄弟曁管伯龄对雪僧窓忆旧逰浣花溪上草堂幽弟兄爱客情怀好賔主谈时气味投扬楚两川城近接吴淞一带水长流兴来早晚相寻去觧揽渔翁觅钓舟元日同赵君绰早起崑山州乌纱白髪两遗黎同赋新年第一诗吴下喜颁尧日暦嵩唿重见汉官仪春回南国梅先得律转东风树未知试向马鞍山上望楚氛犹自暗边陲访王景逸不遇其婚梁国传留宿东斋作此简景逸并允德阿林随我曵长𥚑宿尔幽人水竹居云暗一天龙吐水溪喧半夜獭求鱼邯郸枕上新年梦光范门前旧日书欲与两贤论出䖏还家相见意何如吴生以赵仲穆所书苏文忠公逰道塲何山诗属张天英诸人及予和之溪流行尽穿林麓白塔红亭照岩谷道塲㴱处看何山僧住山头我山足两山云似海㳽漫飞路百折空中盘我昔幽㝷爱僧舍亦欲卜筑临清湍东坡先生不世出咳唾珠玑落禅席可怜前度燹厄兵燹一踣寳塔谁再植永嘉山水汚歌鬟幸无若人来此间坡诗珍重赵侯冩使我见诗如见山我衰不梦周公旦犹梦㝷山及春半买花载酒约吴生慎勿渝盟重嗟叹寄杨鉄崖读君旧日伏阙䟽唤起开禧一番愁龙川状元曽表怪冷山使者忍包羞东江风雨一斗酒大地山河百尺楼白鹤飞来作人语道人赤壁正横舟次韵杨鉄崖过李楽菴墓胸中万卷色丝长才出毫𥙷舜裳笑脱廌冠辞栢府羞看狐穴倚椒房结菴投老林泉楽易箦遗言翰墨香鉄笛仙翁今表墓娄人当不愧桐乡次韵寄梅西溪宦情吟思两如何咫尺娄江不我过吴下土风良不悪春来花雨喜无多三农饱喫田间饭诸将犹挥马上戈州县劳人宜莫厌要令𥜗袴有新歌寄赠费伯谦爱尔青年二十余无心富贵独眈书杨花雪落沧洲静艾纳烟销白室虗门外自驰金腰案头长对玉蟾蜍别来吟得诗多少好寄江村慰索居简赵执中溪鸟忘机与结盟隣鸡觧语共谈经帘前花落胭脂雪楼外山开翡翠屏无事干人腰懒折多情于我眼偏青于今同饮长洲水只隔烟波望徳星过悦堂长老看沉香小山适见杨鉄崖所题畵像堂堂之容令人起敬因作此以赠阿师僧中之白眉身长九尺𣆀耳垂金烂袈裟旧御赐鉄笛道人今赋诗贝叶手繙诸般若沉香谁琢小湏弥不知门外春㴱浅花雨缤纷二六时题恒上人清流堂悠悠黄天荡菀彼祗树林水流过堂下一带清且㴱要之源头活澄澈无古今山僧作观想亦以明其心停云共徘徊㳺鱼自浮沉三伏不知暑爽气生緑隂水华晩色净风栁孤蝉吟嗟㢤五浊世干戈如沸客来且忘言沧洲濯尘襟怀道传上人海上谁知己僧中有此郎借人三亩宅留我百花荘故里烟尘闇穷居岁月长釜钟时振乏灯火夜分光书摘金拫误诗嚢梦草香溪山皆杖履花竹共壶觞每念冯唐老能容阮籍狂五年同信宿十口頼欢康辟谷终无术飘蓬又逺方世情多可笑交谊独难忘南国黄梅雨西林緑树凉思君重回首湖水隔㣲茫怀沧海上人床头不问有金无客到山中酒必沽爱我生来心似鉄逢人为道唾成珠㝷梅㡬处同舟去对月常时折简唿别后合塘春水暖栁隂谁与看飞凫又自述并简沧海幽居颇喜俗尘无坐看诸公玉尽沽满地杨花风雪一池荷叶雨跳珠借书日与儿曹读隣酒时令老仆唿山上有山曾有约何时㕠履作飞凫和徐伯枢𥘉还胶山作无钖玄度子昔年歌舞送航船每日登临对乳泉麦秀故基今雊雉花飞南国又啼鹃官军尚喋边城血田舍𥘉生灶突烟只恐归耘归未得徴车将到白云边次赠韵徐仲刚兄弟难弟难兄思不羣风流絶似太中君对床夜聼山中雨辟世春耕陇上云四株松树青隂合一带溪流野色分老我剑心犹未死尚携长铗客田文次韵赠庆徳谦监州彷彿桃源古洞天幽香两岸闘婵娟烟波鸥作忘机友风桞蝉如脱骨仙田父相过终日醉畦𬞞小摘四时鲜弃官溧水归来早嬴得闲情乐酒边还珠词三首寄頋仲瑛予以玉山隐君避地居擕李犹合浦之珠徙而去焉今谢杭州当路于吴而州县更化犹合浦之有孟尝也人而珠者可不还乎因作合浦还珠词寄君以致招要之意其词曰嗟尔珠生合浦川泽见光辉采珠人似雨孟尝不来兮珠亦良苦鲛泪竭鱼目瞽嗟尔珠去合浦川泽失光辉龙嗔献珠女孟尝下车兮鱼鳖率舞象㒺除吏商阻嗟尔珠还合浦川媚仍含辉潜居水仙府孟尝爱物兮物无违忤明月出夜光吐代简钱梦弼六年不见堠山云爱客情多最忆君社酒每倾鹦鹉盏燕姬屡舞石榴裙渔郎一去仙源隔燕子重来旧宅焚别墅于今隣钖谷煮茶还许石泉分絶句屈原投江死扬雄投阁生一时生死计千古是非心忧五杂书四首使者乗槎海上来藩臣迎诏府中开半年赤地无纎雨此日青天忽雷鹓鹭聨班齐喜舞枭鸱脱网莫惊猜征西诸将橐弓矢应受淮夷纳欵回其二逺客相过说帝都黄金如玉米如珠内园人歇催花鼓市肆尘生卖酒垆河北功臣称李郭江南租税頼苏湖明朝漕运开船洋去㡬日风㠶到直沽其三賨布𥘉来价倍髙吴塩重榷令如毛淡烹莼菜羔无豉倒看天吴褐有涛风起株林号虎兕天连青海縦鲸鳌长洲茂苑河山好自愧多忧两目蒿其四緑髪年来忽巳皤尊前不楽复如何直如栁惠犹三黜醒似灵均漫九歌无𢾗乌鸦争晩树一㕠白鸟皓清波相逢莫厌沧洲静要路从前覆辙多和徐仲刚归田山下室环堵门前桞𢾗株青秧移畎亩白水似陂湖辟丗方躬稼传家夲业儒十年跻仕路两浙走危途熟路归来马髙林返哺乌烟尘虽未息风月不虚孤松叶烧茶灶花枝挂酒壶拂尘椶麈尾席地草龙须乌雀窥窓隙渔樵来坐隅家居聊放适世路甚崎岖池水鱼堪飬庭堦草不诛眼前能自足身外更何需病寉开笼放饥猿掷果唿看云添逸兴对月了诗逋田父邀皆去村童醉或扶不嫌鄊俗陋甘学古人迂西堠良田熟东胶小径纡泉香云骨髄花莹雪肌肤犬吠溪云出牛归田野晡幽居东近海何必更乗桴寄寗伯譲州倅次仲刚韵笼鹤乗轩笑衞公归来髙卧北窓风忘机鸥鹭相依乆满眼湖山与畵同洗马池边杨桞緑钓鱼亭下藕花红自知大噐成湏晩不与时人较近功次韵寄断云法师嵯峨塔庙压长桥东望扶桒路不遥聼法龙来云满室传衣人立雪齐腰堦前祗树黄金地石上菖蒲碧玉苗犹记昔年相见日为师吹彻伍员箫和沈启之席上咏梅絶句把酒花前歌竹枝看花不觉举盃迟春来结得黄金子还有调羔鼎鼐时弔頋将军墓頋荣字彦先晋散骑常侍骠骑将军开府仪同三司谥元公其勲业详见晋史予尝慕其为人今客吴门适近其墓在皇天荡南地方二三里土人直以頋荣墓名之予因徃弔焉白髪吴侬说姓名将军墓近阖闾城徴车入洛称三俊割炙知人得再生江月似留挥扇影松风犹作鼓琴声傍花舟一酹苹花渚野鹤㕠飞踯躅鸣寄徐頥斋先生一昨天㤙频赐帛𢾗年国歩政多艰莫嫌旅舍才容膝喜有丹砂可驻颜进乳吴姬香玉暖弄雏莱子綵衣斑故园松菊知谁主又见秋风燕子还九日为客东吴年复年吴霜飞上髩毛边青山满眼暗如雾白雁一声哀彻天细看茱茰占老健忽闻桃杏作春妍隣翁将谓花呈瑞邀我题诗展盛筵送陈希玄入道海上蓬莱知有无林泉隹趣即仙都三朝寉绕烧香几九转龙蟠煮汞炉满地白云山舘静隔溪红树水村孤𫾣门莫厌相过客要觅丹书古篆符题梅竹水仙圗罗浮羙人倚脩竹凌波仙子适相逢春风桃李自尘土不涴嵗寒氷雪容代简倪云林江水西头系客槎渔庄遥望隔鸥沙枕书门掩三竿日题畵毫飞五色霞盃斚椒香仍臈味堦庭兰茁又春华雪晴我欲㝷梅去尚待东家借鹿车赠冯县丞二首野夫东郭带经鉏田畯相逢为下车百里雷鸣元夕后一犁雨足五更𥘉行庖只饮长洲水署笔频抄种树书独奈赋蛇除未得逢人蹙额问何如其二九土荆榛七八年吴侬輓粟上青天秋风杼轴黄茅屋春雨犁鉏白水田农亩要令无佩犊琴堂正頼佐鸣絃停车为说哦松意立尽斜阳野树边题墨竹吾闻雪堂老仙之爱竹到处𫾣门看猗緑为谁冩此秋一枝叶叶风生清可掬恍如坐我此君轩与君相对澹忘言焚兰金鸭缀凤髄我思古人欲觏止卢知州宜兴秩满以辟乱乆寓无钖视同故乡今知崑山必有懐二州风物之羙赠诗言情并致颂祷我思阳羡茶𥘉生如粟粒州人嵗入贡雷霆未惊蛰天荒地老今㡬年春归又闻啼杜鹃山中灵草化荆棘白蛇何处藏蜿蜒玉川先生一寸鉄欲刳妖蟇救明月丹霄路㫁肝肠热还忆茶瓯饮氷雪其二我思惠山泉长流无古今瓶走千里煮茗清人心向来烈火炎钖谷神焦鬼烂势莫扑池边堕石亦灰飞此水冷冷㵼寒玉髙人饮泉五六年一襟清气清于泉好为吴侬洗烦热乗风归报蓬莱仙可笑可笑秋娘巳白头也随年少上秦楼舞腰强作春风栁不及春风栁叶柔頋仲瑛辟地嘉兴㡬二年闻回崑山徃见不遇作诗寄之末章兼简西白长老细雨清明节扁舟过玉山传书元有误飞写竟无还芳草萋萋碧落花点点斑题名墻外竹黄鸟正间関其二客来常问讯书去半沉浮两度黄梅雨相思白髪秋樵苏今短笠山水古长洲寄与天寕老龟巢赋咏不麦秋歌和徐主簿韵太仓陈陈岁仍熟田舍嗷嗷食无粟朝来饭甑新麦炊一穗青烟出茅屋磨旋日月出霄屑汤涌波涛跳碎玉耕簑樵笠壠头归急雨森如㵼银竹妻孥笑语同一饱且免饥雷鸣此腹安知列鼎五侯家日食万钱犹未足和陆宗鲁韵赠夏师鲁百斛葡卜賸有余一官不换只闲居窓含云气虞山近门掩秋声栗树䟽鸿雁去来知㡬度鸡䖝得失竟何如丈夫髙盖非无日聊遣闲情赋子虚桐鄊送费伯谦之吴郡侍亲若翁清约似无官宜尔儒衣不厌寒灯火十年勲业在河山于古畵圗看氷池鱼跃供调饍雪屋鸡鸣起问安他日过庭烦寄语别来头白卧江干铅上人席上作有客有客龟巢翁须髯如雪气如虹权门要路脚不到寕与山僧野老长逰从铅公喜不缚禅律百榼沽来作生日雪花似亦为人喜庭舞婆娑俄入室酒边笑杀东家儿㯽榔不与刘穆之㝷常有客谢无酒有时对酒还攅眉人生能得㡬𥘉度且无长䋲系乌兎痴儿梦梦真可嗤不识盈虚元有𢾗君不见黄头郎到头饿死钱堆傍何如眼前有酒且为楽母令愁结九廻肠遣愁二首偶覧青铜镜方惊白雪髭如何不饮酒犹自苦吟诗靣作鞾纹皱腰间带孔移独存方寸鉄刚似少年时其二茅屋濒湖住芜菁借地栽一秋常苦雨十月屡闻雷岸草青青出墻花灼灼开埽除蝇蚋迹还有北风来和危太仆参政韵送庆徳谦治中驱驰百骑稳如船雨露新承下九天当道故人多汲引大参佳句独流传𢾗年华髪风尘里一点丹心日月边老骥只今方展足蜚英当不愧前贤留别智隐愚长老苏昌龄先生淞江太湖春水生湖边白鸥寻旧盟逺么沽酒壮行色坡老题诗慰别情燕子日长书屋静落花风飏钓丝轻相过不负青山约一櫂夷犹両日程徐伯枢和韵送行予复荅之主人送客唿曲生胶山卜居仍有盟祶𫀆恋恋感君意去国迟迟知我情敎子正湏熊胆苦看花应喜马啼轻老夫把钓扶桒下目送鹏抟九万程輓雍逸处士孝友人无间诗书子更贤十年遭丗乱三乐得天全处士星今陨虚堂月自圎客来悬榻在老泪为澘然寄谢㕠阳沈仲庸并简同席诸友一林脩竹映沧洲百榼蒲萄泛玉舟送客留髠成大醉怜君小阮与同逰旧家燕子飞华屋满地龙孙着锦裘絶似兰亭修褉日坐中賔客搃风流朱明道等九人和前韵见贻各荅一首并自述一首赠朱志道新居风景似麟洲我亦频来系客舟山列畵屏朱果熟湖开青镜锦鳞㳺踈狂不厌髙阳侣凋敝应怜季子裘有酒正湏开笑口黄河今复见清流赠朱明道光月轩前杜若洲抱琴童子钓鱼舟蜗牛有国方交戦鸥鸟忘机且共逰戯綵诸孙头峙玉濒湖三顷足菟裘吟余不接红尘事洗耳无劳枕碧流赠朱原道杨桞花飞雪满洲水边亭子小如舟四时花月供谈笑千古湖山可钓逰有客即唿鹦鹉盏无衣还赠鹔鹴裘试聼月旦评鄊里倜傥今为第一流赠赵善长清江濯足坐中洲自喜身如不系舟槐国功名前日梦玉京孤负少年逰每邀田父同鸡黍巳学山人制鹿裘醉后剧谈今古事靣如頳玉语如流赠华子强父子晩凉池舘藕花洲郎罢唿儿放綵舟老膝尚容文度坐佳賔多与阿戎逰长腰米饭犹珍馔五色莱衣胜绮裘莫笑东家人评语由来泾渭不同流赠盛彦英爱君枫落吴江句有客相期放剡舟满眼鸡䖝从得失忘形鹏鷃共遨逰秋来江上鲈堪鲊嵗晩山中貉可裘如此幽居良不悪比隣况复有诗流荅惠上人鍊得身形癯似鹤江湖杯渡㨗于舟湖边旧宅适归隐吴下诸山今卧逰学道已知磗作镜工诗更悟冶为裘曹刘沈谢何零落风月平分支遁流荅崔彦麟老夫衰懒慙无学年少才华羡李舟好觅灵槎天上去莫攀仙桂月中逰踞床我欲来吹笛换酒君当为觧裘最喜今年秋至早凉生六月火西流自述少年学士俱瀛洲老夫浮家唯叶舟每怜古调少人聼幸得新知如旧逰四海风尘桃竹杖十年霜雪木棉裘迩来同饮太湖水最喜白鸥非俗流简吴江朱志道昆仲去年长至聼埙箎转眼今年又此时棣蕚喜存兵后树梅花早绽雪前枝西山近日无烽火东阁何人共酒巵儿軰北归今问讯呉音变楚莫相疑盛彦英隐居太湖之隂号具区耕叟命仆作诗以歌咏其楽云脱屣东华尘躬耕太湖濵桒麻接隣里鱼鸟情相亲间时读书牛背上安知六国方攻秦东风三月桃花雨布谷飞来向人语一犁𥘉破陇头春黄犊去栏健如虎羲农世逺莫可追南山石烂无足悲悲歌寗戚夜半犹未已人间闲是非何用汚牛耳我田已耕春昼闲樵童随我看青山日暮归来一壶酒我歌呜呜童拍手儿饭牛一天星月烂不收重捻鉄笛作三弄七十二峯俱点头臈月臈月无多日行年六十三浮生空自老徃事日多慙南国山皆赭东郊草未蓝萧条江郭外云瞑雪毵毵懐野舟闲老长兼简真夲元大地北风寒且严香凝丈室昼垂帘庭前栢树心相契窓下梅花手可拈出郭钟声闻𢾗里穿城塔影见重尖欲求智永千文帖烦说区区寄口占偕徐伯枢访王孟翼酌酒论诗经宿而别旧雨客来今复来溪堂新筑栁新栽风生玉麈谈诗律露金盘把酒盃淮甸三边烽火息吴山千里畵圗开相如未奏凌云赋当路谁能荐逸才剑池送曹广文赴学士院检讨峩峩虎丘山湛湛剑池水水㴱人莫测草生寒不萎世传祖龙剑砍㫁苍云根千古两絶壁鉄花点苔痕僧厨转辘轳隂厓落氷雪临池人有语响荅出林樾先生屡幽赏盥濯弹琴鸣木石俱点头龙鱼亦知音今居白玉堂还念青山约羣仙与重逰增辉旧岩穴雨中怀徐草堂兼述杜掾史求诗之意乱红飞尽緑隂稠风雨凉生四月秋且喜三边清似水何妨一室小如舟欧虞墨帖时临冩呉越青山搃卧逰肯为杜陵题老桂难兄应作置书邮和浦玉田清明日郊行六絶湖上新堤踏软沙少年人靣映桃花花村风物浑如旧独欠青帘卖酒家其二栁丝枭袅拂沧波花雨班班点緑莎寒食清明春又晩人生不楽复如何其三笠泽西头王墓村桃花水浸竹篱根年年春到清明日儿女郊行栁挿门其四一幅春云巧似裁滆湖飞过碧山来野桥小立题诗处夹竹桃花烂熳开其五四望青山眼欲花山光都是薄云遮杖藜徐歩归来晚月上东窓恰到家其六每惜春花去后思春来行楽复何辞放舟莫近吴门去诸将楼船正出师夀徐伯枢碧山湖边银杏树𢾗百人家星散住中有南州髙士孙借屋读书㴱闭门岂无香醪甜似蜜好客相过方与喫朝来烂醉唿不醒蓬矢桒弓挂虚壁皇天有意生男儿锦绣五藏琼瑰词乱红飞去緑隂静菖蒲花发当何时赠葛天民吾闻清孝公为君八世祖可怜遭乱离麻鞋走尘土床头无金何处索堂上双亲头欲白五星缠度书一编江湖乃作谈天客吾尝閲其书心目俱茫然星辰之髙四万八千里三百六十五度分周天人生両间应列宿探索岂易穷幽玄君今自喜得其妙回视筌蹄成一笑万象森罗方寸中千尺碧潭寒月照髙谈徃徃惊倒人黄金捆载归飬亲鲈鱼斫脍羔紫莼𥚹五色斑衣新人家生儿孝飬有如此何必钟鸣鼎食重华茵扁舟过我三江口留宿龟巢看星斗搀抢荧惑搃莫论且道酒星无恙否酒星苟无恙酒禁必早开娱尔白髪亲酌彼黄金罍我生不愿万户侯亦不愿识韩荆州但念太平无事百不忧吾儿卖文君卖术得钱可以沽新篘命吴姫讴若翁与我日日眠糟丘崔宗明掾史请吿之钱塘省母将徙居东吴时太尉丞相张公在分省嘉宗明之行赠钱𢾗千缗故诗及之丞相知君念母情金刀错落赆君行衣冠祖道三江口帷幔归舟㡬日程乌鹊知人先喜信鲈鱼入馔试当烹髙堂若问吴门事王国金汤第一城和浦玉田咏物二首嗟尔五月菊黄花发何早平生傲霜枝乃杂半夏草趋炎真强颜乆雨竟垂老榴裙炫人眼坤裳为谁好忍负陶渊明秋风旧怀抱其二嗟尔六月蟾爬沙出何迟天生一腹皤且有三足竒乖时人共弃保身自汚池昨午遭磔死同类多可悲月宫老蟇精居髙知不知寄陈子章申屠仲权聼雨聼风半月余髙斋吟啸兴何如雨添泮水芹芽长风撼帷林杏子踈毛颕功名应立传杜康交絶岂无书阳春白雪词皆妙好寄龟巢慰索居贺陈子经赴学士院着作白玉为堂置此身诗书端不负人人花生綵笔丝纶羙栁絮宫𫀆雨露新日过八砖趋禁署天开一国用儒绅吴淞江上渔樵客也为讴歌寂寞濵楚南藏主来询知元明师居义兴中山附诗问讯十年不吃阳羡茶山中旧宅知㡬家道人今归卧烟霞石池手种青莲花青山且喜依然好蛟兮龙兮迹俱扫客有放槎东海头安书好寄龟巢老感物二首寄珪玉田书记矫矫千里驹英英五花文塩车太行路汗血亦满身嗟尔夲龙骨误随凡马羣何当一变化翩翩籋青云其二枢官降精英为象纯玉色谁令耕舜田乃负乌犍軶岂无金覊络锦带为尔饰鼻吸酥酪河归来梵王宅和灵岩虎丘感事二首娃宫无复有楼台佛刹而今亦草莱衲子尽随飞钖去将军曾此驻兵来青山衔日犹前度沧海扬尘复㡬廻霜落吴天香径冷断猿啼月不胜哀其二兵余重到古禅関无限伤心四望间林下点头皆礟石门前戦骨似丘山剑池屡变珠光赤盘石犹沾血点斑白髪布衣耆旧在独怜寕老不生还次韵荅因了菴重经丧乱劳相忆多谢将诗问所居隣有国朝新定律家无屋壁旧藏书月明江上鱼龙伏岁晏山林草木踈堪笑出门多滞碍兀如禅衲坐僧庐普主哀诗六首前代王孙锦绣肠中藏万卷佛书香一鞭竟着三车去不作修文地下郎自喜年来両耳聋不闻今古闘羣雄每逢林下三生石只说㝷常万事空长把吟毫貌水仙梅兄矾弟亦牵聨如今收拾归何许兠率宫中别有天璚林自有凤凰枝枳棘丛边翅偶垂鸱吓不知縁事赤霄飞去竟难追茶毘烟㫁蛟龙浦舍利珠藏窣堵陂从此不沽陶令酒藕丝零落奈秋何天台一曲继天泉独抱瑶琴三十年古调不随陵谷变麟胶谁续㫁头絃寄孙彦民读君吴侬词如读舂陵篇惜㢤未作郡手拍元子肩玄髪亦已华鉃砚亦已穿秋兰抱幽馨竒寳横道边请以白雪曲载理朱丝絃勿论聼者希我心自怡然题水仙山矾梅花圗二首绰约谁家女子依稀水府仙人莫怪无言脉脉正湏频唤真真红杏碧桃春暖梅兄矾弟氷清会得生花笔意隐然金石诗声己酉元日漫兴四国山河喜奠安一年时序又更端酴酥春酒到手暖杨桞晓风吹靣寒太史始行新律暦齐民俱易古衣冠故鄊只在停云外可奈亲朋欲会难简曹仲铉东海归来尘自飏一竿西日钓沧浪洲人尚説家声在沙鸟皆知世虑忘竹笋满林冬入馔梅花绕屋夜生香吾儿学稼书仍读应喜分灯过短墻送赠题日夲吾闻带方东南有国环沧溟龟峯云接扶桒青红梅花开作绛雪隹寔亦比蟠桃頳珊瑚出水光夺目老蚌吐珠皆夜明山藏水产足珍怪惟人尤得钟其英释门龙象献寳出眉目秀异风骨清钖飞一万四千里欲以佛法中华鸣首探天目狮子窟酷肖厥祖天人惊三吴百粤小盘礴王公下榻争趋迎大㢤禅月古藂社正法眼藏轰雷霆思亲要织睦州屦春风稳送㱕帆轻老夫扶走相饯事有干请烦留情徃来尔国逺秦火六籍不随埃烬零愿言传冩遗全璧一洗鱼鲁开羣盲上人名亦垂不朽能使舶䑲为马䭾吾经张伯祥自濠州惠诗且相传有还家之喜即事口占聊抒情愫春风濠上来家奴寄诗亲朋及老夫㣲词周折出肺腑螘丝九曲穿遗珠神龟脱网曽有梦灵鹊报喜寕虚孤大钧播物各生遂忍使凤凰长在笯羣儿觅竹跨爲马吴淞江上迎㱕舻南堂花竹春正好玉芝灿若珊瑚株老夫亦作輭脚局典衣沽酒黄公罏贺陈思忠自濠州归南山石烂海扬尘播物依然出大钧坡老暂爲儋耳客谪仙岂作夜郎人㱕舟㠶卷桃花雨家宴盃倾竹叶春雪髪巢翁臞似寉也随鸥鹭去相亲水村歌二首为赵鹏南赋我爱水村好为作水村歌君家水村二百载闾里向来冠盖多铜驼巷陌自荆棘沧洲依然皆烟波墻花巷桞接葭菼芦藡苹蓼茭蒲荷淀湖喷薄东岸曲陈湖缭绕西丘阿前看震泽后笠泽青山𢾗点堆青螺锦溪桥头鱼米市亦有朝鼓鸣如鼍市声岂不倾人耳先生闭戸雀可罗笔床茶灶渔童钓蓑人称陆鲁望自比张志和両贤尚友作三隐过也亦宜唿小坡长安道上人扰扰奈尔水村安楽窝其二我爱水村好作歌仍和之水村之楽能自得水村之号真相宜斋居隐几白日静门外系舡青栁垂读书窓鸡亦觧语忘机沙鸟皆相知葑田种秫足为酒草亭对竹长哦诗平生自是爱结客载酒门前来问竒清谈闲挥玉尘拂髙会醉倾金屈巵饮牛有渚畜鱼有池老夫愿卜隣矮屋与隔篱分灯纺绩儿女共曵杖徃来隣舍嬉从此水村作土着与君説诗时觧頥次韵荅许君善小径纡廻草欲迷村居如在瀼东西为煎新茗频𫾣火自扫残花恐汚泥白首十年吴下客伤心千古越来溪羣贤何日能相頋重为湖山一品题次韵荅焦任道谁越谁秦自瘠肥别来十载电光飞尚看书帖题青李未掌丝纶对紫薇老我襟怀寒古井怜君气宇盎春晖石川古栁清隂好且系书舡莫赋㱕次任道韵赠朱公路賛府清浊无论渭与泾请看流水悟浮生莫忧白石南山烂且喜黄梅细雨晴石几题诗焚艾衲水亭酣酒卧桃笙瓜田不理春来草怕有人唿作邵平谢焦任道惠畵焦君青云噐不减阮仲容饮酒五六斗卓然犹祖风髯龙吐醉墨逸气超鸿蒙骚雅靡不作无声诗更工淋漓练裙幅遗我龟巢翁翁老如儿痴耆诗羊枣同层崖飞瀑泉抚玩意不穷何以报夫君秋江待芙蓉荅马公振见寄三首烛龙衔日火云迷飞到中天不肯西安得天瓢㵼凉雨仍看地裂𥙷春泥兵戈不到王官谷烟树相望罨畵溪莫笑老夫多古意露筋祠庙要君题其二经鉏𥘉不效常林安我贫居未死心江上小山堪入畵门前新桞未成隂㫁徧重缉忘年老险韵孤吟到夜深毒热甚于中宿酒我头连日爲岑岑其三頼有酒舡堪拍浮何忧蓬鬂不禁秋卜隣老圃今瓜及借榻僧窓喜竹幽老大正当秋近热㣲风可奈晚来休能骑欵叚来相頋惟尔同鄊马少㳺次韵寄野舟长老旧雨别来陵谷変新秋又见火流西黄杨树厄重经闰白藕花开不染泥千古长洲连茂苑一湖香水似曺溪支郎爱马情还在念我塩车月老题橘隐轩为邹仲谦作爱尔林居物色幽茅斋橘树对沧洲添修太史木奴传合比列仙松子逰氷雪盃香苏井水霜风帘卷洞庭秋小山藂桂遥相似只恐招贤搃未休龟巢藁卷之十终龟巢藁龟巢藁卷之十一龟巢藁卷之十一词蓦山溪无端汤武弔伐功成了赚尽㡬英雄动不动东征西讨七篇书后强辨竟无人他两箇至诚心到无分晓髑髅满地天也还知道谁觧银河敎净洗干坤是好山妻笑我长夜饭牛歌这一曲少人聼徒自伤怀抱沁园春冷笑班超要觅封侯弃了毛锥看今来古徃虚名何用朝荣夕悴浮世堪悲老我衣冠傍人篱落頼有平生鉄砚随西荘上对溪山如畵鸥鹭忘机相逢喜得新知更不用黄金铸子期把胸中磊磈时时浇酒眼前光景处处题诗轻㡌簮花柔茵借草时复樽前一笑嬉沉酣后任南山石烂东海尘飞满庭芳玉雪梨涡锦云桃扇紫箫双凤和鸣觥船𥘉棹烟绕博山青最喜清和天气緑隂静梅雨𥘉晴髙斋里马融书帐风卷绛纱轻华年才㡬许培风健翮曽试修程偶归来林下闲聼松声笑道葵花似我芳心在向日长倾黄河水如今重看朝暮还清沁水曲四海烟尘一櫂风波经行路难幸儿孙满眼布㠶无恙夫妻白首青镜犹团笠泽西头碧山东畔又与梅花共岁寒新年好有茅柴村酒荠菜春盘傍人莫笑儒酸巳烂熟思之不要官任伏波强健驱驰鞍马磻溪遭遇弃掷渔竿霜满朝鞾雷鸣衙鼓何似农家睡得安闲寺里唤山童把野老交欢自和雪压新年花开想迟莺来甚难喜杯有屠苏春风灔灔盘有苜蓿朝日团团六十年来㝷常交际江海鸥盟搃不寒移家处每涉园成趣居谷名盘忘情世味辛酸但吟得新诗胜得官尽敎我仾头三间矮屋从他髙歩百尺危竿白首无成苍生应笑不是当年老谢安且琴书里消磨晩景受用清欢又和竹与梅花偃蹇氷霜堪称二难我依梅傍竹借人茅舍吟风弄月坐箇蒲团梅様精神竹般标致遮莫清癯未是寒柴门外一湖春水似拍银盘昔人恨橘多酸我只笑青松也拜官每醉时仾唱沧浪一曲闲时髙卧红日三竿儿軰来前老夫説与梅要新枝竹问安余无事只粗茶淡饭尽有余欢苏武慢兰雪衣衿芝云冠佩咳唾成珠玉芳草萋迷蓬莱杳渺皎皎白驹空谷濯髪沧洲怡颜芳树问天生湖海元龙豪气肯令消缩君不见二陆聨芳三苏接武声动九重黄屋天上碧桃日边红杏真足快人心目拂䄂东胶出门西笑莫恋故园松菊看浊河流水重清齐唱太平遗曲满江红怪春风要将我舡儿翻覆行囊里是羣贤相赠𢾗篇珠玉江上青山吹欲倒湖中白浪髙如屋幸年来阮籍惯途穷无心哭归去也瓶无粟吟啸处居无竹看造物怎生安顿老夫盘谷第四桥边寒食夜水村相伴沙鸥宿问客怀都有㡬多愁三千斛一剪梅一色苍然两阿翁年也相同月也相同六年湖海共飘蓬烟也溟蒙雨也溟蒙移家今住葑门东朝也相从暮也相从何当归隐旧山中桃也春风李也春风风入松梅花折去一枝春人在太湖濵天生襟度容江海每开樽坐客如云此日醉看蓬矢吾儿应吐华茵湖光山色净无尘鱼鸟搃情亲姑苏城上遥相望见湖山如见伊人緑髪年华全盛白眉声誉方新风入松嵗寒心事旧相知相别去年时如今重覩春风面比年时消瘦些儿天上玉堂何在人间金鼎频移风尘不染素罗衣脉脉倚柴扉桃根桃叶争春媚尽敎他浓抹胭脂老我扬州何逊壠头谁为题诗沁园春脱屦红尘移在碧山娑罗树边有两儿冠带眼前腾踏诸孙文采膝下聨翩石几㷊香氷瓯涤笔重註羲经得异传余无事但观云默坐聼雨髙眠龟巢幸与相连饮湖水清如饮菊泉问绛人甲子今四百皇家钟乳何用三千银艾忘情玉枝无汗一味清闲足引年昇平也看天恩赐帛雪髪垂肩金缕衣卜宅椒园里响丁丁风斤月斧杏梁飞起户青红烟树緑焜燿碧山隣里鸡共犬也知轮羙燕子飞来堂下舞砧轻盈掌上人堪喜更可爱新桃李长洲水接淞江水好秋风鲈鱼莼菜葑田菰采艶屋神仙罗绮楚舞吴歌娯晩景肉台盘春笋奉甘㫖五马贵未足拟西江月老大无人青眼凄凉奈尔黄花秋来杯酌㫁流霞兀对青山如畵梦里去寻东老觉来欲唤西家山童若説未能賖报道点茶来也风入松青龙地暖土酥香产玉似崑冈可怜不入瑶池宴到氷壶风味凄凉忽忆故园时序春盘春酒羔羊青丝生菜韮芽黄银染红霜桃花人面柔荑手酒㣲酣犀箸频将鞍鼓一声惊散六年地老天荒西江月緑树云林窈窕青苔石磴萦纡两人林下曵长𥚑应是山中巢许空谷似闻樵斧危桥不渡徴车谁来为我借茅庐来与白云同住南郷子四野接平芜一曲清溪似畵圗燕子日长溪舘静菰蒲风洒轩暑气无林叟话樵苏相送东桥日巳晡啼鸟不知人禁酒葫芦敎我那处沽摸鱼子看东风桞摇金缕精神顿羙如许独怜老我双蓬髩无复少年张绪桃叶渡任山水清妍可奈非吾土借人茅屋但有客相过清茶淡话间与论今古伤心处客去卧聼鼙皷看花浑在烟雾姑苏台榭笙歌散麋鹿又如前度谁恁悮敎无限苍生命堕颠厓苦蒹葭洲渚頼有箇扁舟三竿钓竹相伴闲鸥鹭水调歌韵中秋言懐戦骨缟如雪月色淡中秋照我三千白髪都是乱离愁犹喜淞江西畔张绪门前杨桞堪系钓舟有酒适间情何用上南楼擐金甲驰鉄马任封侯青鞋布袜且将吾道付沧洲老桂秋香未了明日明年重看此曲为谁讴长揖二三子烦为觅菟裘忆王孙铜驼泪翠苔茵落地花如堕玉人可是东君不惜春问花孙海变桑田㡬度新齐云一炬起红烟顷刻烟销事巳迁折㦸沉沙月烂然船问祈连安得河清亿万年水调歌韵秋色净如洗南极瑞光多秦柱山中隐者弧矢挂烟萝野老𫾣门看竹珍重主人留客唿酒㵼金荷为问春秋多少笑道明年六十勲业蹉跎万羊禄千驷马待如何洛阳城市又看荆棘卧铜驼且喜堦庭玉树五色鹓雏俱好把此琴瑟和一曲华胥引双鬂雪儿歌洪武九年秋余卜居干墩尝作水调歌今也人事乖违欲还故土故𣸪和前韵以述其情并以留别吴下诸友时十三年六月𥘉也牙齿豁来乆老气尚横秋买得归耕黄犊儿軰幸无愁相近六龙城下只在三家村里结屋如小舟倚树覧山色且免赋登楼看官爵都不似醉鄊侯里翁闲话便同学士坐瀛洲寄语东吴朋友乗兴能来滆浦舟聼渔讴无酒不湏虑觧我破貂裘满庭芳尘拂风生薰炉烟枭剧谈天上人间冯夷击皷白鳯舞崑山惊倒五陵年少聼三老口角鸣湍江南好梅前菊后天气帯㣲寒客来虽话别重歌旧曲不是阳関笑闲云似我时去时还最喜烽烟尽熄青天净一镜团团重来也寻盟鸥鹭访竹问平安点绛唇七十年前抱麟虚负双亲梦一襟空洞生世曽何用老我东门瓜也无心去种松醪瓮㵼如铅汞时与渔樵共海上归来鬂毛枯似经霜草薄田些少茒屋园池小三子犁鉏三妇供苹藻村居好兎园遗藁是我传家寳弧矢虚悬举杯聊适栖迟意明朝冬至有酒还沉醉堪笑神仙要作长生计人间世金乌西坠难把长䋲系老眼犹明着书未了余生债客来休怪淡饭黄虀菜踏雪观梅清兴依然在南门外夜来寻戴扶醉䭾驴背点检龟巢素琴絃㫁余何有夫妻白首相敬如賔友三四儿孙五色斑斓䄂梅花酒为翁称夀罗拜爷娘后沁园春时问黄花过了重阳如何始开为客中陶令逢他𥘉度尊前杜举要我相陪十日秋香百年晚景一笑今朝酒莫推风光好正凉生沆瀣净洗氛埃胸中华岳崔嵬下笔处长江滚滚来且折花簮帽剧谈清事传盃看剑聊适幽怀健翮低云修鳞蹭蹬人道公非百里才还知否那黄河清也白日悠㢤水调歌头六载逺相忆一日似三秋别后雪添蓬髩着述遣穷愁㡬度欲寻安道溪上片帆飞去兴尽复回舟明月出东海隐跃见琼楼唤龙伯击鱓皷舞阳侯何时盃酒重歌芦叶旧汀洲多谢寄来双鲤白雪阳春𢾗曲为我和巴讴什袭付儿軰好学制弓裘南楼令夀陈县丞赤手拔鲸牙长安早看花春风百里裛桒麻栁色宫𫀆银束带亲受赐玉泉家鱓皷报朝衙桒弓挂緑蛇拜双亲盃捧流霞只恐哦松哦未了天上去又乗槎八声甘州为友人赠医士唤嫦娥白兎下蟾宫玉杵捣玄霜自㷊兰古鼎心融灵素黙契岐黄不假残膏賸馥时俗共传方用我上池水遍洗膏肓家住六龙城里有旧家风月三径苍莨更一林新种红杏㬉生香问年来活人多少辗然㣲笑説㝷常谁能为冩成佳传汗竹流芳满庭芳十里横山一湾流水东洲蕞尔孤村移来田舍山水对衡门老我无能为矣犁鉏事付与儿孙湖田上黄梅雨足蛙鼓声喧亲朋三四老须眉雪白言笑春温每擕手相过清事闲论坐把山光水色茅柴酒倾倒匏樽章台路马啼尘土不到紫苔痕又和鸡犬相闻溪山如畵梅花只在前村逍遥杖履不过翟公门前度春风巳老对芳草还忆王孙长安市看花人去车马争喧向来东海上水南水北如石如温念鸥冷诗盟何日重论老我蓬蒿三径开怀抱頼有琴樽公知否萧斋雨漏四壁篆书痕菩萨蛮七夕作锋稜磨尽方藏老怀羞对天孙説风叶动清商依稀似九章飘萧双鬂雪卧看湾湾月月缺有时圎人无再少年水调歌头青白阮生眼皮里有阳秋谁信近来懐抱汨汨泥穷愁昨夜僧房聼雨如在潇湘夜泊欹枕卧孤舟无复少年日觧佩醉秦楼更休説烂羊尉烂羊侯三山湖上如今田舍住东洲倾洞十年金革蓬勃一襟尘土白雪向谁讴濯足傍云水披我老羊裘水调歌头玉杵捣灵药丹鼎养芙蓉城市山林小隐家住驿桥东况是南州髙裔更饮上池真液氷雪烱心胸医国手𥘉试在处起疲癃种隂徳方寸地继頥翁活人多少满林新植杏花红遮莫南山石烂又复瀛洲水浅都付笑谈中刮目看尘表黄鹄驾天风沁园春忆昨秋风送书畵舡过杨栁洲把锦嚢倾倒灯花共喜棹歌归去诗草仍留坐榻髙悬家童偶语此客㝷常颇见不襟怀好比子猷寻戴别様风流别来一日似三秋且喜花时可胜逰要㝷山问水春申故国赋诗酾酒季子髙丘醉㡌簮花吟茵借草莫笑踈狂老未休同来也有堂前旧燕江上盟鸥点绛唇徃古来今何人不道闲居好忙多闲少应𬒳青山笑蒲柳衰颜我独惊秋早茅斋小㡬番掀倒风雨都了风入松孤舟浪打石尤风霹雳浪声中布帆喜得归无恙系长桥闲似渔蓬蛟渚如今寂寂鸥波依旧溶溶秋花开到雁来红金菊对芙蓉一襟磊磈都浇去饮红灰如饮黄封睡到日髙三丈从他衙皷逢逢点绛唇彩翼双凫寄来一幅天机锦纯绵絶品将意何勤恁歳晚空山不怕氷霜凛西风紧便添𫀆緼𬒳徳吾无隐八声甘州记年时东走避风尘随处觅桃源偶相逢一笑堠山西畔乔木参天百尺元龙楼上下榻许髙眠鼓我匏巴瑟鱼鸟欣然每日春风池舘有竹林诸阮醉䄂聫翩要簮花捧研常挟两飞仙又安知桒田变海竟飘零老去雪盈颠绨𫀆外故人余意肝胆雕镌满庭芳三阕神仙有无安居华屋即是蓬壶榴花也学红裙舞燕雀相唿水晶盘馔供麟脯珊瑚钩帘卷虾须吹龙笛击鼍皷年年𥘉度长日尽欢娱风流醉翁𥚹舞䄂窈窕歌童琵琶要与知音共换羽移宫玉莲盃将酒供金蔗盌归厨冻欢声哄年年醉中岸帻藕花风横山翠屏藏龙古井走马长汀四时花竹多风景胜似丹青好儿郎天生寕馨好时节日见昇平氛埃净年年夀星光照望云亭水龙吟旧家金谷园林尽随海变桒田了一湾流水一林脩竹菟裘将老潇洒轩波光隐映笔床茶灶但谿无六逸林无诸阮相与论怀抱不用沧洲洗耳聼风前此君清啸黄金台上尽敎尘士骋车争道鱼鸟情亲渔樵邂逅不时谈笑看古来行路难行真个是闲居好贺胜朝吴淞旧雨相隣住喜复来今雨那时因遇十年艰险剑头炊黍满江红旧约寻梅蹉跎过小春时节忽陇头人至一枝先折喜见春风颜色好缟衣不受缁尘湼把十年湖海旧相知从头説三江上沧洲雪千墩下珠林月似许询支遁搃皆清絶重看青山携素手此情方觧相思结待漏湖水泮栁风轻孤舟发沁园春笠泽东头翠竹渔荘沧洲钓舡看三江云浪烟波如畵一篷风月随处留连巨口鲈鱼团脐螃蟹坐饮蓬醉即眠蒹葭畔不收笭箵意若忘筌向来四海戈鋋好戦舰都成赤壁烟笑痴儿航海空寻蓬岛渔郎失路漫说桃源鸥社盟寒歌烟水寥寥𢾗百年玄真子有家传旧曲重扣吾舷鹊桥仙青年去了青衫破了旧日青氊无了一时清兴未能除説与故人知道春花春好秋花秋好每日看花尤好人生沽酒买花钱消得杖头多少一剪梅崑冈火烈去年时玉也灰飞石也灰飞鹤长凫短搃休题善有天知悪有天知今年快活保妻儿歌也相宜舞也相宜挥金如土醉如泥休负佳期莫负佳期又东风吹醒老梅枝南也芳菲北也芳菲月明半夜五更时笛也争吹角也争吹青松涧独离竒寒也谁知暖也谁知老夫聊为一歔欷梅也题诗松也题诗又一天和气盎春晖桃也芳菲李也芳菲若敎风打雨淋漓红也尘泥白也尘泥花前把酒挿花枝欹也相宜舞也相宜鹤长凫短搃休提长也天知短也天知江城子去年今日㵼天瓢水滔滔㫁蓝桥阻我羣仙鵉鹤赴蟠桃独有商羊偏喜雨跳且舞上山椒今年南极见丹霄射金蕉瑞光摇浇去胸中磊块尽酕醄莫厌琵琶弹旧曲长聼取鬰轮𫀆龟巢藁卷之十一终龟巢藁龟巢藁卷之十二龟巢藁卷之十二书上奉使宣抚书时为岁荒而述也某尝观孟子告邹君之言曰凶年饥岁君之民老弱转乎沟壮者散而之四方者㡬千人矣而君之仓廪寔府库充有司莫以吿是上慢而残下也夫邹小国也孟子犹以是告之况堂堂天朝富有四海仓廪府库比之邹君相去万万奈何有司者遇凶荒之年而不思救荒之䇿知出纳之吝而不知时措之宜其残慢有甚于孟子之说者责何可逭耶伏惟大人奉圣天子明命廵歴遐陬询民疾苦其矜恤黎庶慈如父母紏正百官凛如风霜盖能以圣上之心爲心唯恐一夫之不得其所耳然民之疾苦莫甚于饥今常州属邑曰武进曰晋陵其境土与镇江相连岁之凶荒寔相似也今两县之民皇皇焉嗸嗸焉与镇江之民何以异㢤然彼则有仰给官廪之喜此则有饿死沟之忧国家一视同仁𥘉无彼此厚薄之殊特系有司之能告与否耳嗟乎常之民自春冬徂春诉饥郡邑仅尝得义仓之粟三斗而巳斯人也譬之乆旱之苗㣲雨斯湏岂能苏息必待优渥霑足而后免乎枯藁耳当此之时青黄不接食草木之根者有之鬻子女而食者有之去父母离乡井行乞道路者滔滔也有司方且移文覈寔借有田之家计亩科𢾗以为赈恤之政其亦不思之甚矣夫粟之为物必产于田岁凶则田不收矣夫不收之田虽累巨万粟何可得乎况频年不登赋役重困产去税存者十之八九一旦又加诸赋歛之毒其狼狈为何如㢤徒使皂隷之徒家至户到呌嚣之声鸡犬弗寕是以有田者亦多为东西南北之人矣其诣有司者拘之絷之鞭之扑之刮龟毛于箠楚之下剖鹭股于挫辱之余区区所得民不足赡假令能赡其民何异夺乌鸢之食与之蝼蚁耶若是者诚知大人君子之用心必不忍为也忍令有司为之乎夫常之为郡大郡也官廪之蓄陈陈相因又有附余之粟存焉公帑之积绰绰有余又有赃罸之金在焉斯二者非国经费有司者亦何靳而不以施诸民乎苟能以是施之亦可觧倒悬之急况能如汲黯发河内之粟乎惟大人举而行之上推圣恩下副民望盛徳之至也然民疾苦岂止于斯如公田之重租宜减官塩之髙价宜轻田户之酒课宜更都水之冗员宜汰凡如此类未易枚举独以赈饥一事首凟钧聼葢民之颠连命在朝夕非若他事可少缓也刍荛之言倘䝉採择余者又当条具而细陈之惟大人垂察焉区区干凟崇严不胜悚息与王氏诸子书诸君子居䘮三年除服有日闻欲命羽士设醮以助㝠福所费计统钞三百有竒以粟用之㡬四百石是亦出乎孝敬之心循乎丗俗之礼也然㝠福之寔果何有㢤以愚言之用三日醮筵之费赈一鄊人戸之饥当此凶年使𢾗百千人得餔其粟而免为沟中瘠者其欢欣賛颂岂止百倍于黄冠师之口㢤若诸君子更欲尽追逺之诚则于祥禫之日豊㓗致祭亦庶乎终䘮之礼矣但今之丗俗亲殁之后凡言做好事者非佛氏之斋即老氏之醮二端之外余无用情虽祭祀亦不为意葢亦未之思也愚请引古证今以斋醮无足信者为诸公言之佛氏以释迦为师其书由汉以来流入中国𥘉无设斋之説也至梁武帝妄祈因果俾僧流为之厥后亾灭宗国饿死台城使设斋而有因果岂至是㢤道家以老君为师自周以来其书传之天下亦无设醮之説也至宋徽宗妄意求福令羽流为之未㡬倾危社稷流落金虏使设醮而能获福决不至于此矣二君昏迷不明物理信一时妖幻之言为二氏衣食之计如此前代名贤当今豪杰卓然有见而不惑者固多有之惟闾阎细民惑者十九何足论㢤诸君负聪明特逹之才有深逺宏濶之见平居髙论逈出人表岂至是而亦沦于汚陋之习耶必能以理烛斋醮之妄以财行赈卹之仁上下一心䖍奉祭祀一以寓孝思之意一以报㒺极之恩上天鍳临何福不至先君有灵必含笑㝠㝠中矣余以忠告者朋友之义也在交契不敢不忠惟诸君念之论吴人不当祀范蠡投老异鄊如龟藏六未尝敢輙造公卿大人之门为㳺説之客也今一造焉亦不敢如方朔自誉毛遂自荐以求其用亦非敢有富国强兵之䇿惊丗骇俗之论以衒其能特以古人一事有関风化敢请为阁下陈之仆尝近过吴江尝逰三髙祠頋瞻遗像覧前人记载金石之文见所谓三髙者曰范蠡曰张翰曰陆龟蒙谓其清风峻节天下共髙之邑人为东家丘而祀之仆于是窃有感焉夫季鲁望吴产者也吴之人慕为东家丘是巳鸱夷子皮始终事越间尝以行成留于吴其心未尝一日忘乎越也进羙女纳寳噐以惑吴之君臣乗虚进兵以灭吴之宗社大率皆蠡之谋越人论功蠡居第一岂非吴之大仇乎惟其功成名遂遯迹而去其识见固髙于常人然浮海适齐则装其珍寳珠玉以行在齐复营致千金之产自齐之陶懐其重寳而去居陶而父子耕畜转物逐利又致累巨万之资仆尝观太史公以是屡书不一书者葢深鄙之非取之也较诸子房辞汉翛然从赤松子逰相去万万矣又观杜牧之诗苏子瞻之诗皆谓范蠡西施以申公夏姬为比由是而言谓其人为贪为秽亦不为过尚何清风峻节之足慕乎今也以吴人馨香之黍稷享敌国贪秽之仇雠于理其可乎㢤礼民不祀非族况仇雠乎或曰有其举之不可废也仆应之曰吴有三髙人特未之思耳若太伯仲雍延陵季子真可谓天下所共髙者也凡为吴人苟非土木孰不有髙山景行之思虽欲至之而不能也唯当道君子循名核寔改而易之寔足以称三髙之名雪千载之羞而厌服舆人之心矣然斯言也仆不徃告之他人而特告于阁下者诚以阁下心正而理明学博而识髙见义所在勇于有为凡以正人心厚风俗之事知无不行特此一端偶未之及耳及闻仆所説必不以人废言此仆所以发其乆箝之口也惟阁下参秉钧衡之暇稽诸祀典以理裁之以义决之为之改作奉三譲至徳之圣人祠于堂上配以二贤仍以季膺鲁望列之从祀如此则正前人之谬新生民之耳目振髙风崇礼让激衰丗薄俗而劝之其于风化岂小𥙷㢤唯大人君子垂察焉若谓蠡之有功而祀之则越人祀之宜矣若诸葛武侯之贤蜀人祀之吴魏亦未尝有祠焉斯理之公古今不殊幽明无间所谓质诸鬼神而无疑者也苐恐不知者以仆之言旣不足以谋身又不急于用世斥其迂濶而讥笑之仆于心诚无愧焉古语云可语与智者道难与俗人言所恃髙明必䝉鍳察区区干凟崇严不胜悚息代与李中丞书某去年夏四月奉状附某官漕运之行不审彻钧覧否卽日仲春伏惟钧候神相多福某避地吴下六年于兹颠沛流离困穷艰难万状逺不能奔父䘮于京师近不能葬母骨于乡士兄弟妻孥救死不赡故于父母殆若忘思其寔衔哀茹痛朝斯夕斯未尝顷刻忘于懐也若大人之深恩厚泽重如丘山亦未能伏谒门下効犬马之力以报于万一幽明两负度日如年唯大人念先人之夙好悯遗孤之艰虞特赐哀怜不加谴责为幸甚矣某儗今岁归耕胶山剪荆棘艺禾黍庶一稔而有宿舂之粮卽洒饭先人之墓得负荆于大人之门也兹因吴县尹诣前谨奉此承候起居併述所以趂趄负罪之故舍弟某临书罗拜悃不殊前下情无任悚惧感慕之至伏惟钧察上盛敎谕论土地夫人书常州路学敎授盛克明以文庙先圣殿及门庑等屋湫隘皆撤而新之庙前建文昌土地二祠其土地旧多淫祀尝询之应芳悉皆除去但夫人之像为或者所沮而存余尽力请毁之至书再上敎授乃白诸郡守贾侯侯然之像遂毁敎授名昭维扬人侯名禧字吉甫真定人也自先生之敎于常也讲贯之暇缮修庙学二三年间百废其兴窃尝与乡之诸老论之皇元置郡博士以来未有如先生用心之勤者也功其𢡟㢤功其𢡟㢤特有细故一端尚宜改作敢以狂瞽之言輙凟清聼惟先生察之伏覩夲学重建地灵祠于仪门之外其神有无姑置勿论使诚有之是岂不知亷耻者㢤今肖像之设夫妇偶坐楚楚乎裙钗之饰盈盈乎珠珍之粧侍从旁立男女杂处俨然坐圣人清庙之下能无耻乎礼曰男子居外女子居内又曰女子出门必拥蔽其靣虽近世礼俗之敝亦未尝无男女之别也至如闾阎细民之家人或过之其妻犹避嫌不岀岂有身为神灵而为之配者不知内外之分呈身露靣眉案并食以饕士大夫笾豆之荐反不若闾阎匹妇而能避嫌乎吁幽明虽殊理则一致决无是理也明矣比闻吾先生以此爲细㣲之故不欲矫世违俗而姑从衆也先生之心固然矣但学校者风化所岀之地凡有作爲人所矜式愚恐四方来观将谓理或宜然转相倣效又而卒莫知其非又恐礼法之士从而议之又安知先生𥘉见之明如彼其后从衆之意如此耶此愚所以不避谴责僣伸尺喙以罄其刍荛之诚唯先生以䋥揆勇为撤去非惟雪神羞明礼敎不沦胥习俗之谬抑亦可见先生之不以人废言矣抑愚又有説焉天地之灵者莫灵于贤者也若吴季子张文靖胡文恭邹忠公诸贤正毘陵土产之英灵学有旧祠庳隘弗称即于此祠而祀之不胜夫无名氏之鬼乎程子曰除神祠而民为善斯言也虽质诸圣人在天之灵亦何疑㢤夫如是而或获戾于鬼神者凡加于某之身无悔区区僣越惟先生察之又上盛敎授书某比见地灵祠设夫妇之像恐未合礼窃尝冐昩有言欲禆明见亦庶乎他山之助耳或有谓予者曰怪神之事圣人不语非不语也盖不易语诸人也夫地灵之神其配偶有无未易窥测若果无之则先儒君子必尝论説今吾子以一介之㣲言虽屡中又安足取信于人也㢤仆闻之旣谢不敏退而考诸五峯胡先生之论南岳曰世俗为庙貌置男女屋而贮之䙝凟之甚厥北溪陈先生又从而释之曰自圣学不明鬼神情状都不能晓如㤗山封帝然人形垂旒端冤且立后殿于其后不知又是何山配之为妇也然则土地之于山岳类也庙貎之设巳为不经况复加之配偶乎惟先生撤而去之以祛衆惑其有未喻者乞以前二公大儒之言晓之其谁曰不然况当今天子所通祀者曰三皇曰孔子曰社稷或庙貎焉或坛壝焉皆未尝有匹偶何物地灵而独有之乎稽之古训巳如彼参之祀典又如此反覆思绎决无是理不免再用尘凟以殚其千虑一得之愚惟先生垂察焉干周侍御作頋元公祠堂书某毘陵鄙人也逃难异鄊百事踈懒惟好古之念根于其心老而弥笃偶有感触奋然欲为力虽不足亦必假手于人卒于成而后巳今有一事复因人就绪敢具述颠末为阁下陈之某侨居葑门适与頋元公之墓相近地方五六里俗称頋荣墓是以知之旣知之𢾗徃弔而问焉夫元公晋之名臣也其勲业家世详见史编元帝大兴二年十一月十七日卒于官迄今凡一千五十年有余碑文虽失丘壠尚存土人以其地如凤形名凤凰岭前有二墩峙立左右樷祠一区为鄊人奉尝之地其来逺矣近有无知之民舁置土地神塑像𢾗軰列坐其中其荒谬淫䙝有不可胜诛者以某一介之㣲不能改作是用言诸长洲县令周君君博雅而文方其视政之𥘉力行古道故闻而喜之遂与某等展墓且诣祠奠谒属某为文告之曰何物地灵混此室䖏旣而令方议斥去淫祀整葺祠宇邑人张寔乃乐成贤令之志输财効刀唯命是从圬人梓工并手交作瓦甓之毁者易之栋宇之朽者新之像设供具门垣墓表靡不完好二墩则各植梧桐二株名㕠梧墩盖张华尝称公为朝阳之凤及墓名凤岭故也月余毕功令复躬祭祠下丽牲有碑宜勒文以发昔贤之幽光而周令亦牵聫得书然必求大手笔为之斯不朽矣唯阁下硕徳令望为今儒宗典雅之文追古作者若篆隷之妙则虽秦丞相汉中郎并驾而驱吾不知其孰先而孰后也兵革以来诸老凋谢所谓斗南一人而巳唯阁下追念前修赐之述作并为挥洒使刻之坚珉则词翰両絶焜燿丘壠将见士大夫争先摹冩以广其传则元公之勲业闻望益着于青史之外矣某又考之南史晋武帝禁立碑表着于令甲至元帝时骠骑府主簿请恩葬旧君頋荣请为立碑诏特从之然则今阁下之文继羙千载可谓无愧焉耳如某区区龟巢在徃岁犹䝉黼黻矧斯文之传有禆风化阁下岂不乐其羙耶此某不揣僣越拜书阁下意阁下之必不却也轻凟崇严不胜悚息上王縂管正风俗书尝闻豊山之钟霜降而呜説者谓气之相感理或然也今某一介草莽覩吴下风俗之壊扼腕切齿不忍隐黙敢请为阁下陈之葢以阁下得天地之正气飬之于身施于政事故区区狂直感而有声犹豊山之钟也惟阁下发号施令行诸郡邑必能诛鉏淫秽一洗汚俗振其气之余烈也是气也在天则为风为霆为秋霜烈日在地则为草而指佞犬而咋姦豸而触邪殴阳子所渭天地之义气而孟子所谓浩然者也夫以阁下之清非秋霜乎其明非烈日乎政敎号令非霆厉而风飞乎如某者气禀犷直疾悪如仇葢亦似乎指佞之草咋姦之大触邪之豸也昔孙叔敖杀两头蛇而隂徳之报位至楚相自世俗观之敖之杀蛇戕物命也殊不知除一物而免衆人之害徳莫大者也今日之事正类此物故复举此以破世俗之惑罄其一得之愚唯阁下察之贺丁州判到任书某客居江浒带经而锄一日鄊之父老过子曰两年吾州以州长之贤民用复业今又得贤州佐仁其民必能尽除其烦苛使田里无叹恨之声矣余居此饮娄江之水是亦娄江之人也可不喜乎可不贺乎予曰倅方下车曷知其贤曰吾闻之居家能敬其亲居官则敬其同僚遇文士则敬武士则敬缁衣黄冠医药卜筮之属咸礼貎之㣲而皂隷亦善遇之又㣲而蚩蚩之民伏庭下讼曲直者亦谨以三尺之法裁之未尝厉其声怒其色也是皆敬之存于中形于外如此非贤而能之乎时某乐闻其説因念先民之言谓能敬必有徳德以治民而民必𬒳其泽矣旣而入州以父老之言询诸文武医卜缁黄之间无间然者至于缙绅月旦之评道路舆人之颂比前所闻者尤加详焉是诚可喜而可贺也然则一州之人今𬒳其泽固当为一州之人贺等而上之泽及一郡则又当为一郡之人贺又等而上之敡厯台阁羽仪天朝可为斯世斯民之贺者未艾也惟一念之敬始而终之君子慎焉与陈翰林子山书某丙申𥘉冬逃难吴门逢人问阁下出处既尝为浙东路难之忧后二年闻居翰苑深用为喜近于唐彦博处又喜知爵位之崇道徳文章之盛每诵一代不𢾗人百年㡬见之之诗驰慕而已某离鄊六年偹厯艰险年今六十百无所成独与儿軰固穷末尝一失其故歩也比来目昏耳聋髯白如雪惟髪尚有黒者则其状全类社公可笑可笑鄊人多无噍类而某一家𢾗口幸免沟特未知将来如何耳兹因胡宰行谨此问讯即日秋髙伏惟善加保爱亟秉钧衡以福天下上周参政正风俗书某毘陵贱士也曩岁以避兵来吴阁下时为郡主有所控诉俱䝉接纳由是知阁下为能聼言为能下士常懐野人芹曝之献而未能也今阁下参秉钧衡为国柱石以斯世斯民为己任吴人頼之若子之有慈母风雨之有夏屋别妍媸而有镜较轻长短而有权度也况阁下不自有其明下士之勤吐握不聼言之切询及刍荛虽老无能为视舌犹在岂终无一言以效芹曝乎然国家之事钱谷甲兵则既有人筹之矣讲求法制则亦有人矣荐贤举能则又有人矣特呉中风俗壊于浮圗氏之不肖者曽无以及之某敢请为阁下直陈之夫男女有别然后父子亲父子亲然后义生义生然后礼作礼作然后万物安无别无义禽兽之道故礼谨大婚诗首関雎易着咸恒书载釐降圣人虑天下后丗㴱矣彼佛之为敎虽有异同然以淫为戒亦甚至切但今之浮圗王石淆混所谓不肖者乃僧中之罗刹佛氏之罪人无别无义之禽兽也某䖏某等之徒未易枚举姑以目前言之某以堂堂住持之称搂墙而妻桒中之妾骈集方丈行窝旁观因徃徃唾斥怒骂但未有言于官者耳同衣不敢之言之敎门不敢言之鄊里不敢言之恐其怨詈也上司悬隔而不闻州县置之而不问是以恣其荒淫了无忌惮逺近效尤淫风大行良家子女兰鲍俱化甚可惜也愚惟狂直不忍喑黙然某夲异郷之人区区僣言殆犹西家之犬吠东隣之盗使其主因吠而警且能使其家衆捕之亦庶乎救其所失不然则犬为徒吠且徒取憎于盗耳今阁下当路于吴非斯民之主乎有司非家衆乎治其人使返其尤物而风俗还淳非尚救其失乎以阁下之明必不使某为徒吠之犬而徒取盗者之憎也惟阁下察之或疑浮圗氏不肖者多莫能尽治是大不然君子之徳风也小人之徳草也风行草偃如响斯应有不待家至而户到也昔明道程先生言于朝曰治天下以正风俗为夲然则区区所陈不为细故惟阁下采择赐之施行非言之幸斯世斯民之大幸也与刘旭斋书某三复志文皆逹生委命之意不琱不斵不支辞深用敬服谨依命㣲润色之但迁葬二亲不宜説以便省埽亦不宜泥风水之説也启菆而迁庶合古制所渭以家学授受而姪子青领鄊荐乃家庭盛事宜特书之至如流寓崑山亦纪寔也若孙某必书在某处不然则有其人而不知所在是阙文也以术𢾗二字易相者之言则虚中之説前后相应又见公精于虚中一家之言而免议者有多惑之诮所需輓诗未能措手题小像𢾗语方尔腹稿续当纳上若夫戒酒一节未谕髙见古人居䘮不得饮酒食肉然必曰五十以上血气既衰湏酒肉扶飬者则不必然是则酒肉乃老者之不可无也今年将八秩正宜以诗酒自娱尽其天年死无所憾戒而不饮非惑于罪福乎若以戒酒为盛徳事勉而为之则古之圣贤皆欠此一徳不然何老痴如是耶望不以人废言亟请唿麹生以永朝夕重九日仆当折菊一枝携酒一壶併作活祭文诣前为公洗胸中凝滞也与孝章君书相去才一舍地不面动经半载可胜驰情比闻足下以名后而徃如玉抵鹊深用慨叹既而知有佣力者代之得不废种学作文之业又深为之喜也某尝谓士生斯世固乐于得时行道然有命焉非可力致当此之时苟能有一亩之宫可以栖息卖金买书敎子共读客至沽酒剧谈古今真乐事也左近朋友唯足下洎子英袁君公振马君鹏南执中二赵君有之幸足下勿以细故少沮而遽改其楽焉某于二十年前固尝乐于此矣今兹穷途不复可得家累百六十指借屋而居仲春以来頽椽败壁薪破灶视累軰若有不豫色者某頼有陶诗一卷可以自娯且时与樵歌渔讴更唱迭和乃释然无芥之累于胸中也诸友人会间烦以前所陈者告之使乐其乐旭斋刘先生无诸君之乐者则以渔樵唱和邀之亦必楽予之乐矣僧庐十絶先乞示教上何太守书仆夲毘陵人也寄迹吴下于兹有年窃闻贤府侯以清静治民亷明之声洋溢千里凡民得以安集于二天之下者为幸多矣仆虽穷居一室从事笔耕然日与田夫野老为伍而知其休戚焉比者钦奉纶音大赦天下圣恩汪物无不沾而斯民之幸尤多诏曰罢敝之民何以纾之又曰民有不便有司举之观此足以见圣天子忧念斯民之心如此其切托付有司之意又如此其重也由是田野之民欣鼓舞意谓痛入骨髄今又増修水脚之患焉譬如乆病之人旧疾未愈新病复増寔何可当㢤奈何里胥催征急于星火飞刍挽粟夤夜不停搰搰无吐气暇虽欲赴诉于甘棠之下不可得已况能诉诸辇毂之下乎如某者以笔代耕田无寸土于官赋轻重夲无干预然斯民疾苦之状日惨于目嗟怨之声日刺于耳诚有所不忍者况闻贤府侯吐握下士子爱斯民故輙敢以刍荛之言上逹台聼是犹豊山之钟霜降而自鸣野人之芹爱君而持献也一诚如此余无觊觎惟大人君子上以体圣天子矜恤之意下以察疲民疾苦之情鍳仆愚诚恕其僣越特䝉采择赐之施行使困苦之民得以苏息愁叹之声化为讴歌将见太史氏以循良之政登诸简册而仆亦当作襦袴之歌謡与田夫野老歌咏于郊野间矣呈府侯书尝闻国家更化务从宽大以安民州县承行贵在申明而无弊事既有乖理宜陈説见奉诏书内一欵节该民间有不便事理该载不尽者有司白明申举轻者中书省即与施行重者集议奏闻钦奉如此切见崑山州岁觧秋粮八十余万石旧年夲州遵奉上司所行每粮壹石起科水脚米一斗各保人戸赴京纳粮其所用水脚俱系自行岀偹当时有司失于申明上司优免开除兼之张氏以来比于前元多増粮额民以穷困输官不敷今加水脚其𢾗愈厚不能办致令催粮里长人等破家荡产累遭杖责监系囹圄受罪𢾗月逃亾缢死者不知其𢾗直至今年八月钦遇赦恩才方释免切详上司允行每粮一石科米一斗既是明白水脚葢以人戸赴京送纳逺渉江湖艰难重费以此粮米为稍水船脚之用其理显然上年官司所收不见如何用度即系重征于民未经定夺开除况今洪武元年见奉上司明文起科船料令佃户自办人船送纳官粮又每石收铜钱五十文及以官粮二百五十石起科水夫一名赴京畿漕运司应役上项元科水脚粮米有司一概征收使民不支官无用度非上司允行之意人民受害下情不能上逹良可哀悯若不建言尤虑今岁秋粮必到拖欠负累官府人户逃亾不无荒废田业関系非轻其他州县事亦一体如䝉采覧偹申上司详议为民除免甚副圣天子忧恤斯民之美意公道幸甚苍生幸甚与孙彦民书伏覧题頋元公祠堂诗语皆事寔且以辨斥淫祀表而岀之非苟作也笔之懐古録中叹赏未已忽州人抄示礼部符文行乎有司禁止淫祀令取勘忠臣烈士之属载诸祀典皆奉制集议而行寔为圣朝更化之盛举忠如元公真宜庙食苐恐里社之人不知东家丘之可敬不为申报良可惜也望先生借重一言询诸郡邑必合于祀典载之有司岁时之祭将自兹始庶不负朝家之美意又恐革命以来巫觋之流复以妖像混淆煽惑愚俗军民樵採或不知禁更乞上陈督府旁及郡县请给榜文严加禁约尤见先生之仗义也元公在天之灵盖昭昭耳某夲合亲奉周旋适病齿痛剧其头涔涔然寒热不可以风故弗能前然视舌尚在且有知已可与之言故不自忘僣越而覼缕也惟先生不辞缓頬之劳特赐发扬公道幸甚元公夲传就用缄去拙诗奉懐别楮呈似一笑慰頋国衡丧父书莫春承令先君书首叙别懐次言覊况惊虞忧患靡不详悉所喜旧疾新愈惟手颤不能作字又曰颤定更冩诗寄可也时予以来人便回即口占一律用代答简岂意五月六日遽闻捐舘𥘉疑谬未以为信又细询之果尔大故不觉老泪之衣𬒮也区区朋友犹此惨怛况为之子若孙其鉅痛为何如㢤然孝子之志宜以后事显亲务如刻铭纪徳瘗骨山及以遗稿可传丗者板而传之如此则先君子之亾犹未亾也仆以衰老弗克蒲伏徃弔窃见张司业以诗祭韩吏部勉效一篇以陈薄奠因敢僣越相告如前所云诸季洎令子谅惟孝心所同各兾节哀顺変僇力遗事孝以尽孝思之情临书凄楚至祷与陈彦直书古人有言曰瓜田不纳履李下不整冠葢嫌疑之地不可不慎衆口铄金不可不畏今执事欲以临濠仓屋就宅上为之意在招致同役鸠集梓工朝夕相与规措监督而成就之至如供给饮食收拾物料亦得以驰驱臧获舆隷之人为之効力此固忠厚君子之用心视公家之事如家事也然以嫌疑论之则类乎整李下之冠纳瓜田之履知㡬君子可不避乎𢾗日以来事未作而行道之人已有萋斐之言况他日乎吾尝询诸执事之骨肉至亲及宗族姻眷朋友相知者皆曰诚有可嫌疑者如前所云但恐拂执事之意不敢直言不敢强諌退而论之谓犹可更张造作之地如郊墟陈渡桥等䖏隣鄊接境宻迩同役执事领䄂于彼使佐贰者各任其责工匠者各展其力凡一切所用钱物公同岀纳明白簿书如此则不根之言无自而生矣或于公务之隙归理家政亦何不可斯言也虽出自衆人之口寔合乎老夫之心用是笔之简牍以告执事葢亦特乎平昔相爱相敬而以忠告朋友之义如此执事勿谓㓗已奉公无可为其谤者昔周公圣人也而四国流言乐羊子贤士而盈箧谤书况今俗薄其嫉妬怨憎揺唇鼔舌者所在而成羣一旦妄生谤讟譁然蠭起执事将何术以止之耶苟无术以止之则其患有不可胜言者可不虑㢤易曰君子作事谋始又曰君子见㡬而作不俟终日始而不谋见㡬而不作后虽噬脐恐无及矣区区僣言切希恕察与许君善书春𥘉承诸名胜惠诗盖以社栎无用之材或能致夀而忘其蒲栁之秋也知感知感自是音问旷絶不审动作何似可胜懐仰区区徙居横山日与野翁溪友班荆坐谈或泥饮击缶更相唱和以为娯乐余无可言者𢾗日前乆雨而晴出门野望欣然见百谷稔熟遥想吴淞江西溪沃壌秋风𥝧稏黄云满目真可为先生贺吾儿森得舅氏新田四五亩耕以艺秫度其所收亦可醸臈酒作粔敉以充其亲之老饕若先生之家岂不十倍于此倍十之喜亦可知矣千墩诸故人烦问讯併致豊年之贺临书驰系与袁子英书比者周履常来承手诲具审起居安吉诸公多星散所喜孝伯敎谕逺归及有提举俞先生寓同里闬相与讲明古道或唱或和时以为乐而某违距三百里恨无缩地术以同其乐也如景仰何如景仰何曩闻欲着书以䆒理学之藴其他述作必更有之示敎一二可乎吾侪道同志合虽各䖏一方苟能于文字间以古道朂率交相责善视连屋不相徃来与夫徃来而蔑可语者逺胜之矣俞先生未尝参拜莫敢以此情告公及秦陆卢熊诸契家念仆旧交勿弃老谬幸赐警䇿则区区未死以前皆可以与闻古道之日也某目虽昏尚可强观大字书耳虽聋亦可以聼人髙声语但健忘絶不能记或欲作一书閲𢾗日而不能成旣成而援笔欲冩又为茫然嗜学之意寔未厌也惟诸公念之春晩寒暖不常切兾为斯文慎重与京口俞伯镇书比小儿去丹阳仓卒附舟不及书问及归乃言尝至瓮城以尘容俗状羞去谒见即日仲春计惟天相斯文动止廸吉朝夕从逰或山歌野唱以适其适余无可与故人道者西望长江驰慕而已公居泮宫必多着述不鄙老谬尚希有以见敎近闻丹徒令君死葬鱼腹蔚有政敎声区区恨不得其姓氏事寔之详笔之野史敢烦髙弟録示可乎本官遗文暨诸大手笔之所记载尤望示警吁喧啾百鸟中忽见孤凤鸣识与不识者皆乐为之一闻耳末由㑹晤更兾珍重答熊元修书顷辱赐诗及书其诗所以开释老懐者多矣书辞详悉如聆靣言然皆属追理情事非世俗寒暄之问而已䝉所䟦雷震事言简理明殊有警䇿辨惑编未到书府不知陆沉何地矣今再用一册与鸥盟文送上此文命题葢子虚乌有类也缪悠之谈苟合雅意老夫亦得挂名鸥社中不亦可乎愚见以闲叟易野叟之号名寔相称且人皆得以称道耳比闻寓舍有鬰攸两番之厄而郎囝且为万里之行懐抱欠佳然君子䖏困而亨乃为旷逹况有小令郎干父之蛊朝夕侍侧足以为娱此意此言惟先生然之如某者自去秋为凶人排䧟尝继以重疾人皆危之頼天之灵复延残喘由夏而秋邨居放适𢾗日患痢自谓必死侥倖又不药而愈亟命儿軰执笔口授答诸公春首之诗及尽偿隔年诗债先生闻之必为我一大噱也与侄僧徳藏主书汝七八岁时父母钟爱因汝父好佛欲令汝为僧身虽在家巳僧其首敎汝读论孟即兼佛书垂及成童遽命从释汝母泣而从之时优昙师爲汝祝髪授以五戒汝侍灵隐竹泉师法席果茗之费罄汝衣钵汝父且竭力继之葢望汝爲释门伟噐至如成佛作祖说法度人皆汝父所望也不幸汝母先即丗父亦客死于兵不能见汝特逹可不念㢤可不念㢤今汝汩没固时之使然兵途𢾗年竟不复检点其身奋励其志贸贸焉甘于茸阘岂絶然不记汝父之言耶近闻去金陵谒西域髙年之僧受戒而回吾谓此行在庸人则以为可喜在汝则以为可笑葢庸人昧理有不知奸盗淫妄之非或酗于酒一旦受此五戒遵而行之変悪为善是可嘉也汝自㓜为両名师弟子岂不曽授汝之戒乎抑西来之僧不以瞿昙为宗而别有所戒乎不然则徃年之戒即今日之戒受而不持徒尓仆仆是可笑也吾尝见佛书説父母劬劳四恩之一也凡学佛者在所当报不知胡老僧曾语及否吾闻汝于二亲尝及俗礼扫墓等事皆不为之其心必曰古禅老有言一子出家九族升天是为大孝惟恐不能尽出家之道度九族之人负乃劬劳为人讪笑以为豺狼之不如子心安乎余近者一病㡬死日来稍愈恐旦夕溘先朝露则斯言无复有人告汝故扶援笔布露肝胆慎勿讳疾而忌医蹈前覆辙父母所生二子汝兄早殁惟汝独存春秋祭祀奚忍从汝而絶耶似续之计老不可为若释门祀奉之礼汝亦可为可否则春秋祭埽随俗礼以终其身亦庶不忘㒺极之报云尔若夫修行之道非吾所知想亦当先务检点其身奋厉其志持守戒律由粗入精水到渠成何所不至诚能如是乃不负汝父平昔之愿也汝其勉之至予生平业儒故不事佛使其为僧则衣佛之衣学佛之学凡与汝所言者自当力行幸勿谓言耄而忽之与苏性可书中秋前一日霪雨喜晴晨起坐瓮牖下焚香瓦鼎三复魏公百韵诗追念令先君面谕之言虽隔一宇宙犹昨日也感慨之余书𢾗语卷末谨用纳上以今观之前軰如瞻翁先生得正大之学不爲异端紊惑者葢鲜矣幸而象贤有子又笃生磊落振拔之孙及有姻眷如伯逺兄者相与矗立交相勉励视百家妖妄邪诞之说如鸺鶅夜鸣唾骂斥逐不一动其心此仆所以爱之敬之与三俊爲忘年交也𢾗日来抱疾待毙百无挂牵但恐儿軰于失怙之后爲郷俗所移或违治命吾死之日三君子有能爲中流砥柱者乎伯逺洎令嗣伟正同此致意頽不克亲书必䝉照察与苏吴赵二心友书今春曹徳升去尝致书二妙随得报章知中行辟地海濵葢亦离羣而索居也时老夫多忧患中闻之为之怅然荷执中垂念不逺三百里欲赐见访此情岂泛爱者可同语㢤某二三年来父子邅迍有不忍与故旧言者前年秋木为县学训导冐嫉以擅自离役讼之受笞五十斥为乎伯逺洎令嗣伟正同此致意頽不克亲书必䝉照察与苏吴赵二心友书今春曹徳升去尝致书二妙随得报章知中行辟地海濵葢亦离羣而索居也时老夫多忧患中闻之为之怅然荷执中垂念不逺三百里欲赐见访此情岂泛爱者可同语㢤某二三年来父子邅迍有不忍与故旧言者前年秋木为县学训导冐嫉以擅自离役讼之受笞五十斥为编氓去年暮冬忽分宪于案牍下求庇府司官曺俱𬒳罪责而木复加五十五杖发凤阳屯种时某以卧病不能为之声诉痛苦而巳抑鬰而已某从弟送行至正月中旬负疾而归医救月余屡濒于危老夫平生悪况未有如斯时者旣而病者弗药老懐稍纾方儗抱牒赴台阁之下以鸣其不平承郡守以毘陵志书付託辞不获命自春徂夏黾勉校正疲之躯如堕胶每一思之涕泪交㵼如此又两月之余夏𥘉志书甫完乃盲左目虽可见天日如隔烟雾由是杜门药饵又复经月虑恐双目俱瞽则此志不伸此子不复能救矣于是奋不頋死力疾诣宪府陈词仍以悪诗倾冩䑛犊之情頼台官上下如秦镜并照灼见肝胆特赐哀怜信宿之间上彻天聼钦䝉玉音放木归飬半年䧟阱一旦得脱于七月𥘉三日到家老夫先归兼旬其抑鬰痛苦积于懐抱者方若氷释矣然非上天有以相之不能也非祖宗之遗泽未冺亦不能也頋区区力援其子以尽为父之道寔斯文启廸之力为多二公吾斯文骨肉视木如弟侄者其受祸必为之忧苦其䝉恩亦必为喜怿故厯叙颠末用彻清聼不自觉其覼缕也拙诗就呈事亦概见凡知已如玄修子英公振钧善诸先生就烦举似或者有以见教则老夫得歌咏为乐其幸多矣葢平昔乐于读书今以目疾而废但每日饱饭熟睡无有猷亦无可为乐者惟乐此一事以待毙耳未会间惟二妙徳业进修幽贞飬福下情不胜至祷不宣答许钧善书中秋后一日翰墨到手甚慰驰思且知三书渺茫垂念愈切䝉荐舘地且玉其成鲍叔之知何以过此但某年既耄矣某子如死而复生有菽水之飬矣苟不知止贻笑老𣆀亦违我圣人贪得之戒矣佩服重言敢闻命方竹杖甚嘉受惠感激承问吾儿其事见于送赵书中皆抄去先生视之必重为之戚而喜也荅管伯龄书一别十年相去㡬二百里非惟会面之难而书尺亦不能寄清风明月未尝不思玄度也羙上人自锦里来归得手札併佳章情谊蔼然文藻灿烂足见徳业与年齿俱髙欣羡欣羡娄江之东词林独歩又安得尊细论如曩年终日竟夕之娱乎然昔人有言心亲则千里晤对矍铄二老扁舟徃来不消十𢾗日程相与访诸故人于三江五湖之上以适其适真吾軰余生之乐事也岁晚有兴当践斯言奉和来诗聊抒情愫鄙陋之辞发一笑耳令嗣过庭烦道前悃金陵徃还过敝寓白鹤溪上可乎儿軰曰木曰森皆为农横山之阳废学可耻䝉郡守过爱举充江隂县学职固辞不获去有日矣其如居者壁立何故人垂念故及之余不尽言临书驰系与卢公武书前岁文学再赴咸阳持至佳作且极谈幽贞之吉甚慰驰想今年春得袁子英先生书乃知公车入凤阁而演纶之笔巳在手矣可喜可贺即日谅惟徳日益修道日益隆而文誉日益以着可胜企仰从子森到京问起居併以拙诗一小编呈似盖有学子王尚絅者将欲刻画无塩出丑鄊里于予旧稿中摘出一二类而编之敢望痛加删削赐之序引则庶或不爲酱䝉矣徃者懐古録辱有纪载今亾之原稿若存乞更抄示区区棊花手巾并囤碑一本送上希领意岁晏更兾爲斯文慎重以迓春禧与陶孝思书比月旦鄊饮而别满望执事与郡庠诸友同过邹墓以陪贤太守及官僚之属同爲祭埽不审胡爲不来也夫邹忠公爲道学君子天下共贤之在昔学有祠墓有亭郡守敎官岁有祀事二三百年之间遗文尚存非谬传也然岂特乡郡如此㢤凡其平昔过化之地莫不尸而祝之惟近岁以来郡中之祠亭俱毁奉尝之礼寝爲废缺今府公举兹坠典斯文有光较诸弔苌弘祭乐毅屈平田横诸先民者岂不伟欤是行也虽道路之人犹为兴感矧学士大夫好古而尊贤者乎某于五月七月间有拙诗二首兹用録似葢以执事相知而下哂也其迂相契而不责其僣必能倡率鼔舞赐之述作若郡博士先生及周储二妙见之亦必翕然揄扬以崇先哲县学诸名胜闻之又安得不从而作兴耶展墓之行想能有日而某又当持一杯以陪沃酧区区别有僣言庶得靣尽矣不宣上武进县樊大尹请置先贤祠书某尝闻古者祭鄊先生于社葢祭社以功而鄊先生以徳而预享焉崇徳报功其义一也近世祠鄊贤于学宫是亦附祭于社之遗意其礼可不重欤姑以武进言之若我胡文恭公张文清公邹忠公霍状元乃所谓鄊先生之表表者前知县江右董公缮修黉舍尝置祠文庙仪门之左欲于此祠而奉祀之以秩满而去遂成旷典今明府视政以来合邑之事大小毕举特此未之及然而事虽㣲寔系风化如䝉即此祠宇修设供具崇奉先哲尸而祝之使邑人知所向慕必有过祠下而嘉叹之者曰今之山川犹古山川也今之学校亦古学校也士生斯邑苟能如前人之贤为丗师表亦得享无穷之祀矣由是而感发兴起奋励激昂风声气习浑然俱化又安知不有胡张邹霍之贤相继而岀耶愚所谓事虽至㣲而系于风化者此也惟明府不以老生之言为迂而以国家之风化为重举此盛事以励风俗斯文幸甚鄊邑幸甚荅崑山袁子英书七月望正鬰乎苦热忽承六月廿四日书及聫篇述作逐一披玩快然如清风入懐加以金井水洗面醴泉甘露之沃烟火肺肠也继即付小儿林逹张沟南近林自郡庠来归云学中诸士友同覌蚶盃之诗不胜称羡想希尹得之玩味赏识其快意无异于老夫也某白首归里故旧沦没惟希尹相知为深若思贤録一见即欣然助楮板百片且将率好事者刻之想执事闻之亦以为喜故用语及区区又有一事不避笑专此干托学子王着欲以龟巢藁锓梓因摘𢾗十篇与之名曰摘藁愚意乱道虽多不能尽出丑耳然必大手笔如提举平斋余先生者畧为序引若右军为蕺山老妪书扇则非唯价重当时而名亦为之不冺惟执事王成之某于此先生固未尝有半靣之雅去年冬尝䝉惠书以光衰朽乃执事过爱其亦从而爱之今之求文谅执事一语之赐必可得矣他日当专持瓣香因徐见孟以鸣谢悃余有干凟别楮具陈钧乞留意朝暮间拱候报音辰下雨凉伏惟讲贯之暇多有着述示敎二三尤妙东望玉峯无任驰想与贾敎授书昔郡庠祠道鄊邹先生祀享而学官复有墓祭由宋而元未尝废弛今我郡博士未䝉举行盖兵革之后学校方兴前此或未之闻也区区老生用敢饶舌勿以人废言与周储両助敎议之特赐修举则某亦当采薇横山挹泉龙井扶骏奔以从诸公之后矣兹有口占併以思贤録送上惟讲贯之暇电目一覧必有隹作如前軰发先哲之余光也詹奉在迩书不尽言临楮驰系不宣与鄊友邹钧显论合祀忠公书尝闻盱江李太伯之殁家无子孙其鄊邑学校葬而祀之祭扫不缺也栁耆卿客死㐮阳羣妓金合而葬每春上塜谓弔栁七至今而为美谈吁以太伯视吾鄊先生邹忠公之贤有间矣况栁卿乎夫邹公程门传道为一代名臣且尝以羲文周孔之易论孟之书发明妙理垂敎百丗郡有祠墓㡬三百年不幸因元祐以来有非其种而为似续佳城毁灭殆尽㡬以陵谷変迁荡然无遗去年冬頼有贤太守率僚属墓祭碑之仆者植之樵而牧者禁之庶亦无愧太伯之郡邑矣苐吾党服儒衣冠未尝持一觞以浇坟上之土视㐮之舞裙歌扇者反不及之区区老生感今懐古可不告诸文献故家乎惟执事乃故家之杰岀者也頋某尝以忠公之盛徳大业洎诸贤士大夫纪述之辞録为一帙名思贤苟能板刻而传使观者知忠公之贤如此则其髙山景行之思骏奔笾豆之敬自有不能巳者景邹有亭显忠有菴皆无异于古人夫如是则斯文之光鄊土之荣风俗之厚且羙为何如㢤昔人有言曰存则人亾则书葢书存则其人之亾犹不亾也与詹伯逺书前两年宜兴主簿许六月送炭葢其知范叔之寒豫爲之计今足下于此月恵布盖与许公之心同于一诚也老夫虽尝以小诗谢之今衰懒不能措一词然此心感荷寔不能忘知己者必以情恕非简慢也近得江隂张希尹都事芦屋篇谨用缄去此老语不过䛕而意有抑扬足下宜靣识之余人所作尚未到手性可贤父子佳章母吝见示老夫自月旦到陈舘代子训䝉稍暇则以古今名人之诗长歌短咏自以为乐殆犹曾晳之嗜羊枣也可笑可笑辰下暑而凉惟乐岁优㳺安享清福为慰与李石泉诗某寓此寂寞濵日以吟啸自娱过客多望望而去有如一泉近仁至则闲坐片时语及吟事者葢絶无而仅有也所需拙作令学子録去诸人视之必有笑吾軰所好如柳下之鍜何足乐㢤然自得之乐难以语人亦不强与之语也秋凉过此必留一宿然庶得清风明月之夜倾倒所懐耳闻以一泉为字乆矣近获晤语言乃改为石泉又欲以固夲为字石泉则为道号矣某因足下去速不细论想所以欲改者必有人谓一泉二字竒崛且无岀䖏是大不然夫一泉者谓一脉之泉自源而出非溢羙之词也若僣效古人之九渊及世俗所矜玉泉之类却当改之况道号宜在晚年随所寓而称之不必拘拘于名字之义回示雅意当为作字説去矣余文缕述不宣荅袁子英书秋间领敎帖及发至余先生文叙此葢以执事过情之誉致䝉褒拂如此儿軰得之即锓诸梓老夫感铭于心岂忘所自㢤今拙诗二首其一冩懐仰之情一以谢余提举并寄阳羡茶一褁惠山泉两区区㣲忱烦为转逹所谕毁范蠡祠不审果否抄示之文又不知前軰遗藁耶今人所着耶祠毁于某年月某人言之某人行之耶欲得其详传之郡邑使在位君子有倣效者亦遵令典正风俗之一端也某因儿子木入杭代渠训䝉陈氏閲三四月渔樵唱和无足举似近作辨讹𢾗十语将与舘人行之録去求敎某词冗长以其欲掲之菆祠谕彼愚俗不得不然所愧不能言简意明如古作者欲再得木居士等一二事引用其间惟执事多识前言敢求批示某以两目昏盲不克诣足下座下细论徒増驰慕而已余先生洎诸名胜同此请益即日祈寒切兾安居飬㤗以寿斯文荅惠子及送泉书一别两年将渭假舘华庄优㳺蔗境未闻移席县庠也故昨日于学斋书中有失问讯兹承赐诗与惠泉偕至不胜感激遂即刻奉和以抒谢忱曰龙山只在片云间不到山中四十年多谢故人知渇想瓦瓶封寄煮茶泉一笑一笑学斋回更烦寻水符之盟毋使山灵笑人寂寂也竹山词乆为乌有弗克奉命岁晏未由晤言惟善保为斯文夀与曹师禹书昨诣魁塾值入郡未回绛帐之下衿偑仍集贤主翁代呜敎铎清风穆如歆羡而退老夫藏六如龟亦有时蹒于西枝之西东洲之东如曵尾泥涂者近闻里中有孝感事心甚喜之作小传为记其寔片楮録上敢望与寔翁徳和诸名胜交相润饰赐之咏歌庶㡬观民风者採摭亦可为声敎之助云尔与永庆雪心长老书比承裹茗过寂寞濵誾誾话言殊可人意且䝉以清节处士征予文义不容辞然别后思之似难以画竹之羙遽用为号尝观古之人以号着称者多矣姑举其一二言之若晋之陶渊明门栽五栁因自谓五栁先生世以不事二君乃以靖节处士称之非自号也陶弘景挂冠神武门归隐华阳洞人称华阳隐君后赐号华阳真逸唐之张志和待诏翰林以母殁不仕居江湖间称烟波钓徒后赐号曰玄真子亦非自羙也白乐天平生显官晩年放意诗酒自称醉吟先生及与香山僧满等结社称香山居士而巳宋徽宗以徐仲车不仕为孝民栽木连理甘露屡降谥节孝䖏士欧阳公以刘凝之弃官归匡庐作诗赠之有曰丈夫壮莭似君少其后朱晦菴为作祠亭扁曰壮节皆非架空立説也由是观之曰清曰节讵宜自称在他人亦不宜过情而誉之今王处士之家或有清节可爱之竹以寓名称或与丹丘羽士为方外逰即以此意淡然为号岂不韪欤今画者鞠躬问道于师之像置诸卷首亦人所未晓也是皆待公与之论定批示详悉方可措手拙直之言必䝉领畧秋暑尚炽惟安飬为宗门自重稍凉造见以谢先施并尽所懐临书不胜驰系荅集讲主书八月𥘉承书及诗乃知仁祥二长者一在九京一居濠上前闻陶生之言皆谬也诵诗惊怛而嗟叹之迨今未巳惟髙隐清修得大自在且与诸亲友及宻迩者逰从如昨可敬可羡所谕聼雨篷海萍等作丁寕再四义不容辞但昏耄无可人语兹用稿呈烦为润色庶不为二公之醤䝉耳儿子林去冬腊月赴新郑县不得奉命若海萍之诗必得释门善知识以上乗宗㫖发扬方尽其妙非儿軰章句词儒之所能也如老夫者亦臆度想像而巳淞南小隐却易可作亦烦先得其详方可着笔区区管见改日细论有恒振诸吟伯求赋钱孝女诗烦介意取寄吕克宅专望专望更兾宗门自重不宣与林掌敎谕请建先贤祠书夫学校以明伦为夲育才为风化之所由出也如追慕前贤褒嘉忠孝节义等事树之风声使化行俗羙则于学校之敎岂小𥙷㢤汝令所职不可不知此先务也吾闻新郑为古名邑邑有东里子产故郷宋欧阳文忠公之墓在焉此二贤者一为郑之贤大夫事见春秋传等书不毁鄊校巳大有功于世敎况其有君子之道乎其一以道徳文章为世师表力排异端羽翼名敎配诸孟韩功亦𢡟矣凡过而知者当为起敬邑之人可无桐鄊之爱乎汝今多幸奉天子之命领敎兹邑访求古蹟知有二贤理宜考之简册参之礼经告于当道请置祠学宫是亦古者祀鄊先生于社之遗意也释菜之礼以诚以敬母事繁文尤不宜用丗俗楮镪如贿赂然其祠堂供具亦从简古毋事华饰所费之资当割俸与诸生及贤士大夫恊力为之慎勿为邑氓之挠愚见如此未审诸名公以为何如与熊元修书昨者不以衰朽自弃徃访故人满拟细讲道谊倾冩素懐奈何以目青加以暴疾不如所愿临行辱厚餽不能谢别䝉谕淫祀虽以懐古録荐呈亦不能面议攘斥之意怅然而归连𢾗日所患不痊时室坐卧因思洪武𥘉亲覩诏条㫁除塑像今彼无知民不以頋元公忠荩为忠而以俗称金家神之类羣然土偶玉石混淆非惟循蹈前覆辙有负前人且违今代维新之命宜于里中及守祠者示以礼法悉以屏除设木主题曰晋散骑常侍頋元公之神庶得上遵国典下息邪説岂不韪欤想先生以足疾所沮忿然于懐莫若告诸鲈乡隐者等一鼔作气仗大义而为之不啻如摧枯拉朽耳某寔以衰病不前此舌尚存岂容嘿嘿先生与诸公必能矜察非徒为是嘐嘐然也乃事颠末具载周左丞记中请稽考事寔合宜而行慎勿为狺狺吠雪者弛焉云山相望颙俟报音夜来儿軰诵佳作于孝友之事议论抑扬词意古淡非泛泛者可比小儿求引年诗尚希赐教鲈乡诸吟友二诗兼得尤佳琐碎不及各书烦为引忱临楮驰系不宣与吴中衡书别后第三日小儿以舟自无钖问津到令亲蒋宅满拟请阃孺人与老妻儿妇軰少聚奈何如燕鸿相避怅然而归然令岳母老安人在彼养痾贤夫妇必有候问之日望乗便过寂寥濵茶话以偿所愿鸥社翁所言淫祀愚意以执事寓居长洲难与里中等语鸥社软脚疾虽厄健歩或可以古今理法告诸鲈鄊隐者从容而为之则无以异乎老夫奔走先后也尊翁挽词併旧文録上所领厚惠举室知感同此申谢到千墩王有恒处更烦索引年集求诸公诗贱累老妻而下儿軰等皆嘱笔问贵眷起居併奉相过之约区区恳祷不宣与马公振诸故人书比到千墩蒙祶𫀆恋恋日与周旋弔死问生悉如所愿又获賛成思贤録事欣幸佩徳没齿不忘但不得一登草堂连床夜话荷执事以目疾见怜弗责尔如仲昭甫孝义恭谨襟度恢弘雪篷叟敬老爱客挺拔出羣其礼意皆溢乎欵接餽赠之外有可思而不可忘也南涧海萍二法师忘形而知心有恒济民二契家爱敬而尽礼明善则笃亲戚重师友才识兼进尤为可喜相见烦一一道谢别后到陈溪信宿逢人説项无不欣羡思贤録命刋书者为之为无梨板未得速成想中秋前王猷访戴之日书成则偕徃晤言特未知病眼为何如耳执事诗已编録孝女诗于吴彦徳处取至但欠伯龄先生等作尚有望焉诸公赐引年诗多多益善更烦发去中行兄处盖熊毛诸吟友欲作故也老夫重改去慈竹轩诗尚兾羣彦以郢斤交斲付明善入卷无致为大方笑仲安贤良彦清昆季同此致意不及另书草草答谢袁子英先生书性中上人来承问吾子早世以词哀之以鸡酒祭之存殁知感即日莫春伏惟师弟风雩咏归追踪古人賸有乐地老夫可仰而不可即也自去夏以来目昏则见人不能识认耳聋则低声语言不闻齿髪皆脱落㡬尽日食麋粥残喘仅存然此心好古嗜学不减畴昔时令小孙軰近立侍傍髙诵原道西铭太极圗説等篇不忘素志奈有时以目前平地风波爲之惊忧恨不得与亾妻相从九原之爲愈也谨此奉谢併述潦倒之状如前所云晤言无期切兾善保以享清福不宣与姜天定书前者得挽诗二首吾子㝠㝠之中必知感髙义老夫亦知所学非旧阿䝉但不克一相见与细论不识近日爲医爲儒专于何业少暇可过潞城与小孙同到横山啜清茶说淡话就烦删择旧稿类抄别帙盖年来两目昏盲誊録者字多差误得正是之庶免后人之笑耳有一舘地就议可否寒家虽遭两䘮皆不用世俗所尚之礼足下之来无劳虚费夫贫者不以货财为礼老者不以筋力为礼此古之通义也但近年朋友道丧不可不讲风俗甚薄宜敦劝之若吾友吴启之父子王季髙叔侄令弟周辅等皆平昔有见识者有议论者闻吾軰讲今古必能辅相激劝以笃人伦以厚风俗曽子曰人之将死其言也善请诵此以速其行老夫衰頽不乆于丗迟则不复论此古道矣良可惜也偶有谢新郑张宰一诗録去过目观其仗义如此薄俗之敦亦庶㡬焉与袁耕学书比在崑山四十日凡新知旧交青目頋盻赤心觧纷指迷途挽頽波者皆知所自也况饮食交载礼意俱隆老夫与子孙軰感铭心骨有难以笔舌尽者会间烦一一代谢六月朔到家布帆无恙但病目赤烂两耳益聋殊觉厌丗若友文斋扁烦先生为之孝女事政宜上旌善亭表着以遵令典以厚风俗其移文立传事合详明宜大手笔为之吾軰当从而賛美可也姓名年纪岁月日时得批示一知尤妙即日暑雨希倍加珍摄为斯文夀与俞彦智书昨到崑山故旧中如耕学先生灵光岿然新相者知皆可人意惟执事削去邉幅能仗大义能勤小物能刻画无塩以衒其羙老懐感铭之死奚忘儿子及孙感亦如之两文皆纳上幸恕稽迟即日秋暑谅惟起居安适酒边清兴必多然狂客之号但当风流如贺季真以称其名至若滑稽太过或笑中有刀以贻后患诗曰善戯谑兮不为虐兮圣人于三百篇中垂戒如此宜保察之老夫托厚爱饶舌再四葢区区如爱羙玉恐汚于蝇声发于心不忍缄黙幸毋责焉坡翁诗案曽䝉许借望付至小孙軰一覧秋冬即当奉纳临书恳祷与海萍讲主书崑山延福僧舍中面获晤语知平地风波所在有之逹人大观必不芥蔕于灵台也㑹后抵家不及言别想已还湓溪安稳清适老夫以思贤録刻完追感王仲昭处士独成其羙义不敢忘今以此书一部送置灵几吾友出于宅务之余不时诵读以忠义视为规式黾勉以循蹈之则先尊深为衆贤之喜也扬子曰希颜之人亦颜之徒惟诱掖奖劝以玉成之醉琴贤賔主续当印去懐㢤昭甫无任怅惜与余茂夲通政书昨到崑山得倾葢如故者𢾗人而执事开诚心论古道片言只字商畧可否其谦益有过人者逺大之噐岂易量㢤况饮食餽遗礼意兼尽使老夫及儿軰感佩而归未知所报尝凂作亡子挽诗必䝉留意望付至以光泉壌区区赠无逸一诗烦为转逹令亲雪篷髙隣仲各会间唿贱名致谢即日秋暑更兾节哀慎重以终礼制临书驰系与张子才书曩岁承舟东郭知老夫坐分鸥沙赐以专席奈交臂而失候归帆者两三月而后巳去年秋亾子辱诸君哀挽之词小孙裒为一编名幽光録今年重九为予泣而诵之且曰公有一诗别𥿄见寄乃令再四髙诵使予泚䫙背想小儿九原感作亦如是耳縁来诗𥘉到之日病目昏盲致使明珠暗投不曾荅片言以鸣谢臆殆若忘故人绨𫀆之高谊其过奚文其过奚文自春以来衰耄益加公闻之必哀矜而弗责也次韵一诗聊抒情愫併想像肥遯之乐而嘉之余诗用以见老况如此之悪薄俗如此之甚请与野居先生过目同发浩叹晤语无期东望不胜驰仰惟髙隐自重不宣与陈彦直书去冬见安道䝉玉成思贤録书板常恐如畚土爲山功亏一篑死不瞑目今完矣印去一部以践吾言候有暇日岩电一过则先贤忠孝之道足以私淑授两令子亦可爲进修之助焉闻尚絅诸友自有乐事不发去爲醤瓿䝉也俟相见当尽所懐兹不一一与王季髙书昔者䝉先尊延置西熟二十余年敬爲賔师爱同骨肉想足下能念其亲必不忘其亲之所敬爱者老夫之心寔亦未尝忘也闻令嗣聪明可敎摘藁一夲送去与之又一夲送令侄孟凯之子此生从逰姿质亦甚可喜区区拙作譬若沧浪孺子之歌善聼者当自有所得亦庶乎进学之一助言耄而繁尚希采择与曺徳声书归耕之文承命再四不容以言耄辞今腹藁𥘉成令小孙録去若文意有疑处脱畧未惬雅意处无吝批示当臾思之辞虽不工皆亲家所吐之真情所处之寔事无虚褒妄贬以累懿徳吁归耕如此植业如此二亲之乐又如此风敎气习里俗可敦草茅之言庶亦无愧区区恃肝胆相照布此真情非足恭也又昨承手敎并惠佳布足见崇重斯文之意夲合拜嘉但参在瓜葛居常多䝉眷爱虽辞之感激拜嘉但忝在瓜葛居常多如受之也改去拙作颇尽老懐尚恐有説未到处无吝喻及吾孙或有所见亦可説来老夫平昔不讳疾忌医凡于朋友中商畧文字亦必忠告未尝靣是而心非也早晚相见当尽所懐即日寒煗不常切希顺时遵飬以迓春禧与袁耕学书去年夏五客崑山以诗言懐辱先生于词林八俊释门二老玄都一髙士从而和之聫珠合璧皆归锦囊且欣然欲赐序文裒为一卷以饰衰朽自秋徂冬悬悬在望新春得辛老书闻别有髙兴此诗卷岂置诸度外耶或有人作殷洪乔耶区老痴望犹未巳敢请满其所望焉与髙彦述书徃来之礼尚矣然事有不及又当以情恕之不拘拘繁文末节而求偹焉所以为君子之交也且如昨者家下小孙归妻相邀茶话值足下以令嗣婟期之廹不暇过访若此真情吾何讶焉今老夫夲天地一无用人了无覊绊深欲去贺足下醮子奈手足俱疮膝湾尤甚挛拳痛楚不能屈伸及臂无完肤行坐皆不可得而难徃矣足下亦必以真情恕之况小儿有出不克代行千万莫遣人相招徒劳徃返亦不劳馈饷如舍下以区区羹胾送人皆成臭腐空为文具耳老夫待疮疾旣愈必到宅住三两日昼则同嬉市㕓夜则连床清话饮之食之无所不可吾知宅上乏仆无异寒家天道暄暖甚于前日幸勿劳心役人蹈吾覆辙也吾儿森揆时度物同吐肝胆如此唯足下聼之信之而为知心之亲戚矣与辛彬甫书日者令似归曽致书问并凂求诸公赋节妇诗想留意朝暮专望寄示令似有老夫适永懐寺诗稿就烦抄至今缄去邵济民瓜隐诗此公为贵县官医必有行舘敢劳一寄幸勿浮沉耕学先生暨陈朱尹吕诸贤谅惟起居皆安文誉益振所求珠玉早赐压卷区区嗜诗如嗜饮食幸毋哂焉临书恳祷不宣与任义甫书人之所贵乎有子者生而事之死而葬之祭之先王制礼用是以长其恩爱其来尚矣但近代礼废俗尚浮屠难于改易比闻主婿之丧始欲茶毘此则释氏之敎也衆以爲戾法而尼之其余佛事𥘉不相沮子乃属纩未定而榼棺赴音裁行而发靷铭旌不立三虞不祭一切丧具皆谓无用是不畧遵古䘮礼也然大小事佛亦皆不作使其子将何以表孝思之情耶若夫灵帷题神主不称厥考又何以致其子如在之诚也耶死而有知不能无憾先王之礼未见其然释氏之敎恐亦不如是之谬也以礼论之莫若令外甥改题神主曰显考某官之灵旁书孝子某奉祀如此则名正言顺存没皆安无余憾焉且如虞祭不设以所用之资作为佛事内以塞一家之责外以觧衆口之嘲抑亦可以敦孝顺厚风俗也老夫忝在瓜葛爱如弟兄不避谴诃故用忠告惟伯大叔立诸亲从长从心勇而为之与孙彦铭书臈月既望儿軰在周石泉处持所赠节妇诗归诗序中过辱爱敬谦卑之光与文熖俱髙不啻得龙之珠连城之璧也䝉索辨惑编併拙稿兹用纳上譬若人有痼疾掲之大途尚希遇仓扁而为之药石耳应芳就禀犬马之年今九十有一矣去冬𥘉度荷鄊中诸朋友赠言成轴如䝉大手笔刻画无塩粉饰衰朽得不以为蒿里之歌乎即日新春伏兾以道自娱为斯文夀不宣回黔阳簿长孙书别去将半年家中老㓜皆安旧冬橘客传菜石信知布帆无恙为喜今皂隷二人至知汝到京来书取夏衣书册等物一一付去汝途中作诗固好但到任之后当以佐令丞治政为重以称厥职有暇则细玩律令参考经训日夜䆒心决不可作诗作文有妨公务最要紧者正己以待吏毋致欺㒺循礼以待同僚毋党毋偏诸事勤谨庶不负朝廷付托之意平昔家训更不缕述惟吾孙念之曽有二诗正月半寄新河周亢吉子去恐未到与陈徳广书某早岁失怙缞绖中䝉豸官品题光生腐草俛焉就学觊有少进奈驽钝卒无所成无𥙷于丗于是掇拾古圣贤遗训缀辨惑一编曩幸公为邑丞孱工刻板今增前贤赵学士昞所着葬圗其説夲乎周官义理昭着良为可法但欠知夲官封谥乃有缺文欲得元史考䆒三四年来尝于江隂无钖丹阳三县学干借俱云无之干诸士大夫相识者亦然愚恐溘先朝露贻笑后人用敢再凟望于宜兴县藏书之家特为转借赵公夲传一夲明説老夫好古之痴如嗜吐炭人所不堪自以为乐有能使之厌饫其为欣幸死而不忘即日雨凉惟琴书自娱坐享清福临书驰系不宣答吕克明求序文书某奉白昔者左太冲赋三都玄晏先生序之张茂先见而羙之然后传冩者衆而𥿄价为之益髙至如陈师钖序欧史半山老人乃有粪秽佛首之吁序文之作可有可无此又不可不知也彬甫来以所着之册征序予以目青不能閲其文之羙而赘一词又以长孙有无妄之灾悪况满前㒺克搆思𥘉非缙绅见而固却也然予尝聼人诵三敎圗等篇善为抑扬可喜可喜今足下年妙如此敏学如此㸑同椽竹何患乎无赏识者乎区区耄言幸希恕察与张子才书前岁和髙作甚愧稽缓相去逺相见难然相敬相爱之心如故即日秋髙想林居优㳺恬飬清福某老状如粪土墻加之风雨頽在朝夕否则芝茵之岀慈土或有日焉敢请与执事言之野居先生义士也人皆曰早岁有杜季良遗风非予所知予所见者戎马抢攘中由钱塘来长洲以故人赵某举家病疫亲戚无过门者先生褁药活其兄弟妻子凡五人又如起闲居俞县丞某之瘘救东沧贱工某姓名者如虺如瘵如饿莩而再生皆餽谢而不纳至如儒而缁衣黄冠贫而清者亦如之吴之人多以是称焉予乆欲效埜史作小传以励薄俗所谓粪土而岀芝菌也烦执事以平昔所见所闻枚举録示更烦访诸士夫必广有之区区失记赵俞等名氏质之野居可也便人过常郡寄至城东申明亭刘文中家苐恐溘先朝露罔克践言尚希矜恕不宣与吴中衡书十月旦得手书併文知连年情况不如曩昔然天时人事易地皆然无可奈何所喜厥疾既愈养生有术珍重以尽天年可也䝉谕墓铭古之人夲无生前预立体制来意甚切交情至深虽盲聋齿痛举身疮疡勉强腹稿冩去中间用朱笔批处令贤郎从寔填冩令阁之贤巳于中衡墓志见之不必别作子祭父文古人别无之葢擗踊泣血之际何暇作文如发靷等事只用祝板直述家礼有式可考不敢杜撰若伯叔祭侄等类却有之幸勿见讶小孙垣今春军役乃兄垲去秋巳死老夫曽有口号云云现存寡妇孤女六人㓜男九岁屋巳卖田多荒吾儿现在横林桥南张家训䝉託庇无事森因旧年廵栏而贫余无咎宅居何处土产何物有便人令去问安也贤郎名某字某年若干子女若干亦望见报两子孙三世之交亦古道子才贤良及诸故人子孙相见者皆唿贱名问讯区区不宣贺府学敎授到任书某早岁尝闻之师曰凡府学官郡爲师士当以师礼尊之是故闻先生到任忘其双目之盲两舍之远即扶徃为斯文贺可喜者谦光和气待人接物至诸生则严条约以规之所谓道并行而不相悖也区区䝉饮食𢾗载礼意过厚感不容胜其大可喜者亲承圣天子命以明伦育才之道谆谆乎命之増重斯文之恩至渥也别来三月逢人语之或曰常郡于八九十年之间屡经兵燹衣冠文物荡然无遗欲其一鼔作气变齐为鲁不亦难乎是大不然夫敎官重于朝则缝掖之士重于野况有贤太守承流宣化相与作兴风动一邦化行四邑则犁鉏带经者有之牛角挂书者有之负薪持竿而诵读者有之正不待家喻户晓而使之然也一榜三魁将复见矣其文献之光焕乎八纮又岂仅一郡而巳哉某不揣愚陋尝缀思贤辨惑二编兹用送逹或可为学校涓埃之助云言耄而繁切希矜恕不宣龟巢藁卷之十二终龟巢藁龟巢藁卷之十三龟巢藁巻之十三䟽三教堂修造䟽推倒人我山三教一家之意踏翻生死海十方诸佛之心必湏无风雨震凌乃可集江湖名胜青山旧隐白马弘规欲求木于工师湏布金于长者过我门入我室不妨分半席烟霞上我堂踞我床相与话三生风月祝圣人寿报檀䢷恩元山主造退居䟽掀翻黒漆桶举头见明月当空跳上白牛车拂袖喜春风满路毋慅急流中勇爲退歩怕从閙篮里只管鑚头但给孤舍祗树之园则摩诘坐散花之室作鉄门限透金刚圈画图对緑水青山供养有清风明月应无所住作如是观大千搃是一禅床但要觉得些安身立命之地百丈只有三转语必湏撞着箇㸃头㑹意之人了是因縁胜诸福徳梁寳寺修造疏数百年祖师道塲千龙围绕五七件未了公案岁月因循要令折碓觜花生莫谓冷灰中豆爆有縁相遇何事不成大丈夫直下承当小比丘向前料理试看寳刹胜昔年梁武之时当效华封祝今上唐虞之寿无邉功徳难尽賛扬谢雨佛事疏如惔如焚方虑亢阳之虐既优既渥乃蒙甘泽之恩欲报效于鸿钧敬皈依于象教伏愿王某同羽士呉某冠裳虽异乡并寔同有公家赋粟之征无仙子食松之术望霓蹙额得雨寛心田畴不失于农时免忧于他日感造化鬼神之力诵如来秘宻之言开法华道塲设伊蒲法供伏愿百灵昭格诸佛证明雨我公及我私尚求霑足井而饮耕而食共乐丰登更兾万邦之咸宁永頼一人之有庆谢恩诵法华经疏朝廷推旷荡之恩饥馑处税粮全免官吏执偏私之见施行间荆棘横生欲徼福于百灵当投诚于三寳事虽不遂心曷能忘切念某等钦观诏条可霑徳泽赴愬为七邑之衆奔驰歴半载之余公乎私乎自谓上天能鍳知者仁者皆云不日而成虽一时遭毒歛之蛇或他日得塞翁之马扫除梵宇持诵真诠二十四人同演法音六万余言重宣妙义设香花灯烛之供奉天龙鬼神之灵上答圣恩下祈民福一人有庆四海攸同大臣以道事君㒺敢咈丝纶之命庶人召役则徃将来免粟米之征时和岁丰天长地久诵法华经疏作善降祥上古之书埀训供佛有福法华之语流传欲报徳于百灵用投诚于三寳伏念某戸门孤立租赋交征为公为私宁无过咎有财有用幸遂经营居之安而资之深灾不生而祸不作荷天钖福靡日忘恩择三五之良辰礼大千之诸佛肃陈清供敬诵真诠伏愿慧日照临神天感格吾老及人老家家无冻馁之忧新年胜旧年日日有平安之喜作佛事谢圣恩蠲租疏官赋半蠲钦奉九重之诏圣恩难报皈依三寳之尊敬爇清薫俯陈丹悃伏念草茅虽贱稼穑维艰幸蒙旷荡之恩又获丰登之嵗仓箱顿满饘粥可供尽力催科喜输官之易毕中心报効感圣代之难逢仰祝皇圗䖍修佛事伏愿一人有庆万寿无疆乃圣乃神乃武乃武圣德合干坤之大自西自东自南自北清光瞻日月之明结社画凈土疏尝观释迦世尊説西方净土教人念佛真方便第一义也今欲按阿弥陀无量夀二经命画工冩刻极乐境界仍远法师㑹一百二十三人结为莲社瞻依寳地修行净业凡我同盟作成幸甚西方过有十万亿国有极乐世界九品化生东林社百廿三人与圜悟祖师六时行道兹欲精修凈业亦湏远效前贤想像荘严瞻依寳地非助我者孰能为之孔方兄肯为结縁呉道子便教着笔有色无色有相无相看诸佛之本来面目如何先觉后觉先知后知见一头之湼槃妙心方可顶门具眼言下㸃头海印菴起山门疏遍大千界未尝无见性成佛之人入不二门方得箇安身立命之地希升堂必开戸牖为巨室必使工师敢告诸贤用求多助老身作鉄门限尽教云水徃来世尊放玉毫光转见山林辉赫大开方便是名庄严请志寳长老掩圹疏为马鬛封痛念慈亲之殁作狮子吼愿闻开士之言陟彼屺兮窃有请也㳟惟某谈空説有穷深极㣲参透禅机面少室山中之壁得来佛法传黄梅岭上之衣五藴皆空一丝不挂哀我无恃幸尔有縁愿师乗出岫之云为我送落山之月覆将香合子超昇在一语之间作箇土馒头安稳于九泉之下勿孤申请颙候降临待云菴雕观音疏念彼观音本自寻声救苦如是信解何妨粧假成真看良工刻划之奇即菩萨化身之妙大檀越以七寳布施紫竹林现五色毫光龙女献珠鹦聼法瞿昙老千百亿化亦须现光明之中善财子五十三参管取在皈依之列其为福徳难尽賛扬请蒋居士造谏壁桥疏编竹渡蚁隂徳犹多乗舆济人传名不朽况此河梁建造兼之佛阁庄严必须有力量人了此大因果事某人荆溪秀气竹迳遗风江水吸干无一老㸃头印可湼槃鑚透不二门信手掣开尚古人淳朴之风絶时俗浮华之态积而能散绰然有余人皆仰之窃有请也睠兹谏壁寔乃要途烂月一舷毎横舟于野水埀虹千丈欲砥柱于中流惟其成此飞梁从此免令病渉练挿天鲸跨海两边锁三百阑干帘卷雨栋飞云就上搆七重楼阁如斯福徳难尽賛扬请蒋月堂建奔牛桥疏古堰横奔牛漫有前贤之句过桥乗驷马方无病渉之忧必得其人庶成乃事某人为善最乐见义必为广造舆梁不特济人于溱洧多修塔庙尤能事佛于祗园聚福海由歴刼之修登彼岸乃平生之愿难兄难弟均怀编竹渡螘之仁贤子贤孙绰有跨灶过父之美乡里称善湖海知名睠此官河寔为孔道当一市人烟辏集聚四方车骑徃来每遇断桥如隔弱水不有填河之鹊又无跨海之鲸欲得安行必须改作甃鳞鳞之万甓䕶曲曲之回栏车流水马游龙听扬名于道上月出云虹饮涧看横影于波间慷慨承当咄嗟可办置供佛花板疏献花发善智之心因縁不昩刻楮用宋人之手工巧难成必湏上根噐人㑹此好因果事胸中开发笔化生非庄严是名庄严此福徳胜前福徳看他枝叶似优钵昙佛土之养为我苾刍作阿罗汉人天之供天惠寺请愚隐长老开山疏阖闾城万灶貔貅多依佛刹给孤园七寳楼阁大阐禅関谁其尸之曰有人矣某某机锋不露道价弥髙若王侯将相徃徃归心而淮海鱼龙时时聼法慈悲愿重救羣生于刀锯斧钺之间常寂光明悟真空于文字言语之外逢塲作戏到处为家必须竖硬鉄嵴梁庶不负布金心地久矣暗中摸索宜乎直下承当三千年河水重清唱开元太平之曲二六时天花乱雨入如来般若之门拈一瓣香祝九重寿请亮西山住天慧寺诸山疏佛法全盛以来在处有珠幢寳刹世道多故如此其谁能玉振金声闻斯行之可为难矣某人顶门具眼鼻孔撩天𢾗千巻贝叶迷人都成一笑五百岁昙花瑞世自得单传悠然卧北窓清风久矣挹西山爽气来此矻中流砥柱我亦分东壁余光葭树相依皷钟交作如如不动黒漆桶尽掀翻绰绰有余破衲袄为他重着慈悲广大慷慨承当天惠寺请亮西山住持疏嚼碎鉄酸饀有几人气味相投搭着金伽黎二千载风流尚在頋天惠以记公刀尺政日来立百丈绳规去𣣔息肩来当接踵某人泼天声价立地机関捋勐虎须早岁入昙华宻室挥白麈尾前时坐三槐道塲邉逢雨横风狂便欲山深林宻如明月暗投者久亦阳春寡和而然阖闾城突兀丛林住天惠姑安虎旅午桥庄徃来云水聼雷音皆上龙门三唿北阙圣人一示西来祖意方外交送愚隐师住万寿寺疏禅月道塲为吴下藂林之冠凌霄法窟得淮南老虎之孙惟其祖武是绳可使家声复振象龙云集林壑风生某人如愚不愚以隐无隐所见即大乗境界其行皆寔际工夫出入干戈曾救百万亿颠厓之命扶持宗社寔有三大千恒沙之功故名公鉅卿多以为师而诸子百家亦来问道今方外旧逰相庆了箇中大事因縁虽碧云之出本自无心而白雪之歌莫非有意昔万寿今万寿祝圣寿之无疆彼一时此一时将盛时之重见方外交送毅刚中住承天寺疏峙䨇峨石古道场金布祇园示一指禅衆僧室珠还合浦頋马齿掩嘉蔬之久如麟胶续断絃之初惟得其人廼弘斯道某人曺溪正派淮海名流天下壮游所至奏阳春白雪山中旧隐向来分明月清风南楚翁喜青出于蓝北山老庆抜茅连茹当此猊座重敷之日寔为象法中兴之秋王公大人既为更张天龙夜乂必加拥䕶菩提树纎尘不惹初无今古之殊优昙花满地还开聿见祯祥之意续灯诸祖祝圣万年新创水云菴疏鹿苑三千年河沙界多兴佛刹龙江六七里水云鄊宜建法幢布金地既已现成卓钖泉盖将涌出权舆自我恢拓在人振雷霆钟皷之音接云水缾盂之衆弹指顷要开楼阁笔头边当落珠玑长者布施七寳罗汉身何必朝西天而暮东土华封勤三祝圣人寿正湏望北阙以颂南山福有所归恩无不报方外交贺颜悦堂住径山疏展开一座具视十方皆双径道场扶起大法幢障百川为中流砥柱惟乌获可胜重任如鸾胶能续断絃既得其人必弘斯道某人徳尊一代名彻九重金伽黎着处雨露犹香玉麈尾挥时人天交敬贤君相问西来祖意针芥相投正法眼得东土亲传钵花重现速歩上凌霄絶顶先声至顽石㸃头变瓦砾作七寳堦墀还成鹿苑满虚空见五云楼阁永镇龙宫钟皷雷呜缾盂星聚士大夫期望如此者久矣佛世尊期望如彼者存焉只有天在上更无山与齐此地真为峻絶虽知灯是火不悟钟非饭吾侪是亦知归亟奉贺言尚图宿觉东隐菴化斋粮疏世尊遗教每朝令乞化七家衲子坐禅在处要供需四事东隐菴虽云草创西来意正欲同参必湏为餬口之谋乃可得安心之法三条篾紧缚腹此盖药山老特地求奇五斗米懒折腰是亦栗里翁有田可恃必湏盃盂里喫现成粥饭乃可蒲团上做着寔工夫愿诸公欣欣然指囷看大衆兀兀乎面壁搅河成酪待他时节到来运水搬柴是我神通妙用常当饱徳誓不食言募化畵十王等像䟽𢾗百年水陆科仪广传缁素三千界鬼神情状妙入丹青看天堂地狱之不同使鉄心石肠之俱化庄严如是因果何疑欲得吴道子笔下通神必借孔方兄眼前助力有相无相非无相直湏是得兎忘蹄大乗小乗最大乗更不待畵蛇添足诸公具眼为我㸃头西归菴化斋粮䟽一把茅葢头即不免随縁安衆三条篾缚腹岂尽能为道忘饥欲安其心必餬其口望擅信举指囷之手令木鱼作唿粥之声瓦釡中烂煑虚空禅堂里尽留云水佛世尊着衣持钵幸传流如此家风龎居士运水搬柴但作用无非神妙施当有报誓不食言千墩寺造木桥䟽编竹筏而渡螘犹有隂功造舆梁以济人岂无因果千墩浦素为冲要驷马车孰不徃来惟相逢一笑挥金可便使羣工伐木试看流水即跨长虹淀山湖水国人家自是生成畵图赵州老石桥公案别当拈起话头了是因縁胜诸福徳大祥荐父水陆道塲疏丧不过三年鞠育之恩㒺极佛能度一切慈悲之愿弘深俛沥丹衷仰干皇觉伏念某显考某官搢绅推重台阁蜚英立身扬名以显其亲卖金买书而传于子赤心报国居京师为三品之官白骨他乡頼朋友掩一坏之土死或悟空花之幻生岂忘风木之悲适乱离而蒲伏莫前非涊淟而劬劳敢负旅榇虽藏于东蓟神逰当徃于西方祥日临缁衣云集吹螺击皷薰修按水陆科仪埽地㷊香礼拜作天人供养伏愿一灵感格诸佛降临执金刚台接引至七寳金沙之地瞻玉毫祖化生託四色车轮之花凡在幽㝠悉皆超度水陆道塲榜今㨿某郡某州某乡奉佛弟子某及弟某等投诚伏为显考大中大夫中书户部郎中徐公不禄以来致丧三年礼宜除服追念父恩昊天㒺极取至正二十一年十二月廿六日为始启建㝠阳水陆大斋三昼夜借此良因用伸超度道塲法事条具左方丧制有终人子念劬劳之报法门无量世尊埀慈愍之仁故弘开水陆道场乃大集河沙功徳天龙围绕岳渎感通今斋主某等念先君寿五六十年生斯世成百千万事官居三品名闻四方衣紫随朝所存者致君泽民之志㷊黄先世且及乎封妻䕃子之荣痛怜客死于京华欲得神游于净土广邀缁侣䖍奉金仙琅函翻贝叶之文鉄钵供伊蒲之馔香云缥缈花雨缤纷树灯悬明月光阿鼻狱烁开幽暗斛食施甘露味尸陀林充满饥虚凡所谓六道四生皆于此三皈五戒是名无碍以济羣生其斋主当尽乃心我清衆各修厥职有感斯应无愿不从徐公百不忧直徃生于极乐恒老三转语更何在于多言无间寃亲俱能解脱者广济菴道者化修造等縁事䟽濒湖祇树园林刼灰久冷大地襍花世界佛日长明三条篾缚腹紧做工夫一茎草璚楼湏教出现分甘古井搃是醍醐想像灵山荘严寳地无孔笛要声谐律吕有髪僧当力効殷勤诸公从笔落成不日见眼前突兀燕雀相贺龙象羣居比丘衆千二百五十人重宣般若方丈室八万四千师子共礼维摩寿祝枫宸福归檀越蛟龙菴塑观音等像䟽观世音七佛之师神通具足阿罗汉诸天之衆在处依皈今欲令粧假成真奈不觧将无作有诸开寳藏满载鉄舡对长洲茂苑之江山作补陀洛迦之境界愿菩萨三十二应刹刹度人看善财五十三参时时见佛相逢具眼必为㸃头忠清菴修造䟽忠清公宇宙隔越犹奉烝尝瞿昙老风雨震凌岂容坐视虽曰即心是佛也湏开口告人小苾刍固碌碌不才得钱米则多多益办八万四千修月斧尽教匠石唿来百千万亿恒河沙愿施主福田増广但蒙金诺即注钱银万峯菴修造䟽半夜传衣诸佛祖当时道在九年靣壁小禅菴近日人多本来无镜以无台亦合肯堂而肯构工师求木非赤手而可图长者折枝湏㸃头而相许金错刀作成妙用鉄门限准偹都来云水依归天龙拥䕶横展布金之地大开选佛之塲竖起硬嵴梁每日坐三条椽下掀翻黒漆桶大家上百尺竿头寿祝枫宸福归擅越化城菴铸铜钟䟽旧错聚六州之铁久已知非今新钟铸万选之铜今将改作惟擅越共为炉鞲而蒲牢即出范围作兴礼乐于山林号令人天于夜旦山鸣谷应八百声吼动鲸音月落乌啼三千界唤醒尘梦佛㑹祈禳疏时和岁丰喜见昇平之兆天高地逈难酬覆载之恩感仰鸿钧皈依象教切念某等或僧或俗或里或隣田畴蔑水旱之虞边境絶烟尘之患物无疵疠家用平康䕫蚿如此其相怜豺獭岂忘于报本庄严寳地讽诵琅函遍告诸天地神祗同鍳此河沙功徳伏愿一人有庆万邦咸宁日斯迈月斯征立见秋成之富灾不生祸不作羣居生计之安化衣钵䟽世尊入舍衞城也湏持钵祖师过大庾岭先已传衣惟二者之得兼乃一生之可了奈何兵燹俱化刼灰今干求衆檀越相成庶圆满小苾刍所愿一钵在手三衣称身海上降龙便可比六通罗汉山中礼佛更不霑半㸃尘埃由此成功誓将报徳法华经㑹疏世尊千百亿化愍大地之衆生法华六万余言有恒沙之功徳欲慿资报是用皈依伏愿某等忝在人伦幸叨佛庇天地为之覆载风尘迨乎廓清择暮春望日之良辰建同日常年之胜㑹三周七喻齐演梵音六道四生俱闻妙法供陈脯笋香爇旃檀頼象王愿力之宏深感龙天鬼神之欢喜伏愿潜销黒业复见清明炽而昌寿而臧户户获康宁之福灾不生祸不作年年遇丰稔之秋化修造䟽有漏无漏硬嵴梁撑住虚空前三后三烂葛藤扫除风雨要此屋似银山鉄壁问谁家无明月清风孔方兄但为㸃头公输子便教动手敢持贝叶用告恩檀黄金字冩七轴莲华借妙法河沙愿力白玉毫现诸佛菩萨看圆通宫殿随身是名庄严胜前福徳散花文夫散花者心地栽培善根滋长春生金剪枝枝夺造化工夫香满锦堂朶朶作人天供养如风飘坠如雪缤纷优钵昙大地皆春曼陀罗从空乱雨昔天之散之维摩室中者此也我世尊拈于灵山㑹上者同乎勿云色界迷人正要顶门具眼肇自一花而五叶皆为同气以连枝欲了知是色是空须㑹得无声无臭桃红李白河阳县车马尘多魏紫姚黄洛阳城绮罗香溷曷若倾葵心于佛日乃蒙盻莲目于慈云想像金园庄严寳地千江水见千江月共看法性圆明一片西飞一片东当悟色身虚幻其为因果难尽賛扬募长明灯油疏宻地工夫不用説石窻油盏普天照耀要单提露桂灯笼老苾刍畧用吹嘘大檀越正湏倾倒膏馥沾溉因果分明二六时中常剔起灵光一㸃三千界内搃利他痴暗衆生西归菴修梁武懴疏空王为象教之尊慈悲广大懴法脱蟒形之苦因果昭章既响报于昔年宜精修于今日即兰若皈依金相为檀䢷宣演琅函必须衆力扶持乃偹诸经供养作功徳海开解脱门娑婆世间满眼是志公和尚忉悧天上举头见郗氏夫人福徳无邉讃叹难尽二圣菴浴佛疏九龙水浴紫金身庆西方圣人初度二圣菴结白莲社继东林远公道塲想像毘蓝皈依极乐大檀越随喜布施小比丘如法庄严诸尘非尘是名微尘清净身本无尘垢忆佛念佛必定见佛广长舌朗演佛音幸发心花共成因果沧洲菴修造疏本菴草创之初事有未俻兹欲修造前轩粧塑观音圣像晨香夕灯修行凈业端为祝延圣寿上报四恩旁资百有敢望诸大檀越相与作成指园挥金多多益办挿竹建精蓝镇蛟龙之窟宅开花成结果展龙象之法筵莫谓沧洲菴小小规模要作补陀岩巍巍境界轩开寳地像塑珠缨惟诸公同为结縁则良匠皆能呈巧庄严相好非庄严是名庄严福徳因縁此福徳胜前福徳功归檀越寿祝枫宸化城菴募縁疏本宅以下元令节启建念佛道塲与诸上善人同修凈业所用香烛仪供望乐助焉其为因果葢有讃扬难尽者惟好事者领之叅一指禅本元元坐三条掾下念几声佛要人人生九品华中当此下元敢提前话举赤手欲诸般办集用青蚨须衆力圆成香火㷊修人天供养看西方极乐世界只在目前比东林祖师道塲亦非分外愿言向道请为结縁千墩寺翻葢大悲殿疏延福寺襟江带湖梁天监之年逺矣观音殿震风凌雨鲁灵光之状岿然虽千手千眼乃吾佛化身然一瓦一禒皆衆人愿力因縁有遇修整何难磨砖时用南岳工夫加泥䖏㑹古灵说法即有漏而无漏在求仁而得仁寳葢珠缨瞻妙相于旃檀林内金螭鉄鳯展畵图于秦柱峯前寿祝枫宸福归檀越斋僧簿叙引径山兴圣万夀禅寺徒弟某切见宿生多幸沗与僧流道业无成四恩㒺报谨以平昔所受信施之资自四月八日为始斋僧千员每员铜钱四十文为一饭之供敢望各题芳字以满区区之愿云出家以六和为尚勉守僧规倾囊与衆人结縁愿酧素志效减米同舟之意助折芦渡水之行一千员白足倘过茅菴四万箇青钱聊供蒲饭东手来西手去免虚孤信施之恩左畵圆右畵方请连署题名之笔佛日照鍳宗风振扬释氏举棺文佛説西方极乐邦大千沙界更无双诸天接引移莲歩认取光明大法幢恭惟某人现妇女身生娑婆间世一宿业八十几年之内发菩提心慕乐土十万亿国之西念阿弥佛三从不失五戒能持子行孝而暗合礼经妇服勤而俱无谇语爱男孙女孙之亲意毫髪无偏待姻党乡党之真情骨肉相似报縁斯尽享福亦多到这里葢棺事定正湏要脱洒出门超凡入圣咦一脚踏翻生死海逍遥直上九华台活套起棺文野花繁盛不多时明月团圆亦易亏一日凿开方寸地百年生死了无疑恭惟某官天性髙朗心地坦平精勤六十五年料里理百千万事嗣祖宗之基业寔为有光了男女之室家皆如所愿到这里出门一句要説到佛老工夫自古斯民行直道青天白日甚分明剃僧头致语燃解脱香㸃光明烛恭请十方诸佛説法度人要人之四大幻身脱尘离俗烦恼根尽皆除去菩提树自此圎成伏愿法嗣兴隆不负真如之印宗门光显能传无尽之灯诗曰烦恼根生厯刼前如今尽落寳刀邉顶门露出金刚眼照见三千及大千募縁造药师琉璃灯䟽诸佛开方便门救衆生之苦楚厯刼转光明藏破六趣之昏迷药师佛宜用于道塲枽门氏合营其法具煌煌火树欲他因地移来朶朶金莲自我心花发现唯金诺一挥大笔便玉成𢾗尺长檠毋论㸑蜡之齐奴絶胜燃犀之温峤膏泽注琉璃盌内恒沙佛同放毫光恩辉分阿鼻狱中大地人皆除瘴业功成普照福有攸归荐父醮词亲恩㒺极勉为改葬之图道力可慿敢有超昇之望俛陈丹忱仰彻玄穹切念先考某官早称善人晚罹悪世羣雄血战故避地于湖南一旦身亾乃菆涂于道左以儿女室家之相失岂衣衾棺椁之能周茶毘近效乎缁流炼度全慿于羽士椟藏神主地易佳城设斋醮于新居荐英灵于仙府十极之髙真降监九原之幽滞同升伏愿天得以清地得以宁由是魂升而魄降父止于慈子止于孝庶几本立而道行存殁俱安幽明无间妻亾终七日设醮疏失内助而兴哀音容如在祈上苍之埀悯魂魄超昇俛沥螘忱仰干鸿造切念某亾室自少结髪至老同心亾正室则侧室之尊卑浑无妬忌均养子将庶子之亲爱皆尽劬劳谐和而处者閲三十余年顷刻而亾者又四十九日蜗居设醮羽士真朝诵灵寳之妙经献斋厨之清供伏愿蒙恩三境超度一人灵脱迹尘寰弃絶人间之事标名仙借逍遥天上之逰早坛词上天之载广大难名如日之升照明无际雪手香花之供星冠玉笋之班伏愿三境巍巍并降临于下土万灵奕奕咸拱衞于中天午坛词日之方中式瞻光耀风斯在下重觐威颜心倾葵藿之诚躬致苹蘩之荐伏愿恩覃九域均蒙化育之仁泽及九原㒺俾沉沦之苦晚坛词日之夕矣礼宜益勤天可必乎善无不报仰止九闗之望肃然三接之仪伏愿浩浩其天鍳精诚于方寸昭昭在上降徳泽于幽㝠幽醮建坛词两丧终制靡忘追逺之诚百拜吁哀因渎葢髙之聼肃瞻金阙肇建瑶台绛节下临緑章上逹巍巍荡荡洽大徳于寰区窅窅㝠㝠度幽魂于泉壤早朝词明发怀二人恐沦酆土斋沐祀上帝祗仰钧天照对威颜俻殚悃愊伏愿维天之命恩光被于重泉如日之升魂气超于清境午朝词日之方中祥辉光被道之云逺仙仗遥临载伸对越之忱庸表处子之义伏愿清都洞鍳共循昼接之仪幽壤超生永脱昏迷之境晚朝词日忽忽其将暮深念幽㝠皇剡剡其扬灵允能超度惴焉三渎仰止九天伏愿黒籍销名长夜脱沉沦之苦丹台受箓熙春乐道徳之言请词甥侄衔哀先后七旬而无怙圣贤垂训古今三载以终䘮俛惭悲悼之忱仰彻穹窿之聼伏念先兄某创业歴胼胝之苦黾勉成家妹夫某赘居为骨肉之亲始终同㸑幽㝠隔世祥禫踰期縁岁凶重困征徭故日久有稽荐拔爰慿羽士式演真科三薫飞奏其緑章诸孤泣除其素韠不违天于咫尺如履氷而战兢荐父幽醮建坛词陟岵兴哀欲报劬劳之徳吁天无归庸申荐抜之诚俶建瑶台式敷珠笈伏愿罪除黒籍名署丹台零落归丘山悟人间之梦境清髙隔风雨游天上之仙都荐父青词子养亲不逮深负劬劳日迈月斯征服经祥禫对越虎関之远敬陈螘悃之忱伏念某先考质直一生辛勤多故仰事俛育尽心堂构之谋朝出暮归殚力门户之设训子触屏而无怒賔妻举案而甚恭忍弃诸孤倐踰三载虽雪衣之已释奈风木之堪悲所兾超昇有严醮事伏愿帝乡可到仙灵必通逰白玉京行矣跨吹笙之鳯朝紫金阙飘然徃飞舄之凫醮星青词天有六滛疾病多由于感受星罗万象吉凶或系于运行稽首瞻天倾心告斗伏念某弟一生多病𢾗月弗瘳手足拳挛动若太山之挟胸膈痞塞梗如云梦之吞敬修清醮于生辰敢乞洪恩于列宿伏愿玑衡照鍳瑶阙感通徳星聚太丘忧者乐病者愈荧惑退三舍居之安资之深幽醮荐父青词子养亲不逮难酬㒺极之恩民欲天必从敢彻盖髙之聼螘忱所祷虎拜具陈伏念某同弟某父殁踰一十五年深负终天之痛母丧毕二十五月又逢忌日之临怙恃俱无劬劳曷报爰慿道衆式演真科区区尽对越之诚切切有超昇之望伏愿千真列衞九老启途左畵圆右畵方变化五城之境东王公西王母逍遥三境之天道士化法衣疏神仙居宫府追陪长用鞭鸢海圗拆波涛补绽岂由颠鳯黄冠空戴蓝缕包羞必湏着紫霞衣乃可立红云殿穷道人不妨钞化富公子当为作成曵月出门待金阙晓钟之后携烟满袖拜玉皇香案之前报施主恩祝圣人寿请曹月湖举棺疏盖棺已矣生死関未脱尘寰出门何之神仙路岂无㨗径敢烦指示庶获超昇恭惟某人和光同尘尊徳乐义一襟湖海湛如明月澄波三尺风雷闲与孤云出岫嗟我雁行之相失烦师鹤驭之宠临説破玄机大道只消一语唤醒凡梦一灵直上九天请邓混然起棺䟽盖棺巳定莫酬母氏之恩扳宅无縁䢷到神仙之境必求髙士为指迷途恭惟某人和光同尘出类拔萃发扬宗敎混混然流水之源㳺戱词章荡荡乎春云之态簮星曵月乗虚御风仰希鸣佩之临分付出门之语唤醒浊梦俾圣善之超昇飞上清都庶精神之不死再拜稽首万望㸃头代仁惠观请周彦忠孔李通家之交葢由道义杨墨归儒之道必頼师模谁其尸之曰有人矣恭惟某官才髙时軰誉蔼旦评濂学家传不刬窓前之草唐诗句好能吟观里之桃来坐臯比行看豹变强名曰道主善爲师敢期如大匠诲人幸勿拒童蒙求我道其道徳其徳苐惭所学之不同歩亦歩趋亦趋但愿其徒之速肖代归真观请孙伯昭寄老子法中强名曰道诲诸生舘下主善爲师久欲依归敢云招致恭惟某稽古究春秋之学蜚英冠月旦之评不惟独抱遗经抑且旁通百氏玄都赋种桃之句足拟唐人山隂冩笼鹅之经可同晋帖平居养素尤善谈玄才名三十年想未厌广文之饭扶揺九万里尚优㦲逍遥之逰大噐晚成英才乐育如某者仰如山斗居此瓮天墨归杨杨归儒曽闻其语士希贤贤希圣寔慕斯文敢设坐氊以迎敎铎孺子或容其进履相儒可隐于书堂澹泊相忘清虚共守道其道徳其徳小哉坐井之观歩亦歩趋亦趋瞠若絶尘之后献芹伸敬鉴茹为荣虀菴疏潦倒余生三百瓮寒虀未了流离数载千万间广厦谁依菴居卜筑于江湖土着便同于乡里竹开三径藤㓨四帘惟诸君赠草堂之资则老我得莵裘之计脱粟饭视同珠玉黄菜根嚼出宫商养藜藿之幽姿变膏粱之旧习落成有日座中约青州从事交欢继美当年杯后为冰壷先生立传帡幪有自感戴奚忘寿寕寺请源别流住持诸山疏嵯峨古塔双尖挿霄汉之间萧瑟禅林一变经烟尘之后念正法凌迟者久待伟人振厉而兴某人竖硬嵴梁有大力量宗门中识时俊杰缁衣中少年老成从金山跃龙门如神鼋鼍鼓舞对劔井坐猊床説法猿鸟依归惟能于扶颠持危乃卓然出类拔萃烟霞接境庶几分东壁余光云水满堂相与挹西山爽气式修邻好益振宗风方外交疏比年以藂林凋谢恬养者多望望而去今吾别流源公以寿宁禅寺礼聘之勤奋然爲兹山领袖真可谓以道自任者也吾党之士深用讃叹敬缉俪语以效燕雀之贺云千丈潭寸胶难澄久俟河清之日百鸟鸣孤鳯忽见将来道泰之秋頋兹山并立浮图由前代特称名刹驾言弘道允在得人某某学有源流名扬湖海妙髙台了翁法窟如青出蓝毘陵郡新兴道塲如风偃草游戏卓水云之钖栖迟横野渡之舟末法中爲宗门栋梁知音者叹朱絃疏越堂前露柱明明为诸佛放光塔上风铃亹亹与诸生説法华亭县请仁伯静住宣妙寺山门疏鸣百里之絃歌固云在我振丛林之钟皷正在得人由诸山鹗荐而来宜千仭鳯翔而下某人崑丘产玉合浦藏珠早遇作家凾丈入泽公之室中居报国法筵提智者之纲仁者静固其本心道之行绰有余力望云出岫如月当空虚室白生即洞逹光明之藏华亭清唳亦宣扬微妙之音圣寿万年法轮三转持诸山继三支而称博学逺蹑遗踪用一䕫以作大章足知雅曲时则可矣闻斯行之某人氷雪丰姿江湖襟度执经问难遍叅诸老之门领懴司宾两秉藂林之政蜚英声于方外展濶歩于云间踞鳯皇山作狮子吼天髙地逈靣九峰翡翠之屏月白风清目三泖水精之域方外交疏送大云讲主权住福寿院福寿禅院者锦溪之佳处也山中耆旧以主席不宜乆虚力请吾大云和尚居之事虽从权而林泉顿为増重而吾党亦可寻盟莲社矣持一瓣香绮语以赠山不在髙安静处卓飞空之钖老当益壮谈笑间用合道之雄暂踞猊床横挥麈尾拂某人春秋八十功行三千竖硬嵴梁得天台髓慈云广大诸方蒙教雨旁沾智月圆明在处有人天交賛钟皷振锦溪北栅衣冠比庐阜东林或疑为入谷之幽自谓作逢场之戱法虽修于出世义不失于随时当此黄杨厄闰之秋乃有白莲结社之日鲁司㓂摄行相事曽三月以成治功逺法师影不出山且六时而修净业薄言燕贺永缔鸥盟永安菴尼请禅老兴正宗持住疏余曩歳以衣钵之资檀施之力创造本院年今八十有六力不能支且无法嗣是用以一应恒产舍为十方禅刹恭请绍隆正宗和尚入院㷊修接纳云水契券虽明礼宜疏请昔天竺第一代祖师得度頼阿难之力今震旦编十方禅刹流传皆逹磨之宗欲改换其门闾宜选择乎领袖位湏徳称道在人弘某人学有渊源名扬湖海千岩老恬目谓能承鉄壁箕裘一把茅葢头又多挹玉峯温润拨慈航过来不逺将法幢扶起何难云拥猊床风生麈拂泗桥流水喜潆回説法之场祇树独园当恢拓布金之地香拈一瓣寿祝九重真武经堂㑹置田疏某将建真武道堂为吾党月㑹清修之地筑室塑像勉当独为预置斋田敢裒衆力惟诸君领之上真玄圣扬灵足踏龟蛇下土苍生报本心同豺獭儗一已力营真舘率诸人预买祊田年年得黍稷之馨月日奉苹蘩之荐永言祭享頼此膏腴作善则祥不善则殃此体物不遗之妙同盟之人既盟之后正自求多福之秋笔底挥金陇头种玉置草堂疏某久客横塘视同乡土业欲筑室于此图将老焉敬惟诸君子夙昔庇士必赐作成修辞抒情不自觉其抽黄对白也仲宣依刘荆州忼慨作登楼之赋子美诘黄録事殷勤覔草堂之资葢依仁乃客子之本心然芘士寔故人之髙谊孔方兄但能助力公输子便可成功鹤帐弗空莵裘可老厦落成而燕雀相贺喜化日之初长门髙大而车马能容看徳星之常聚帡幪有造感戴初长方外交疏余生寡谐俗特于方外髙识之士乐与之逰若我雪心和尚前居南山相好爲忘年之交今主领天宁禅寺缁素欢欣山林徳色予于是缉𢾗语以颂其美以抒其交情云齐云古佛刹留泗州寳僧之衣慧日大法门爲常郡禅林之冠称其名必有其寔弘其道湏得其人恭唯显公禅师妙年老成奇噐卓荦入松林室中布毛吹雪传无尽灯坐楞伽峰顶麈尾生风握真如印如巻舒于前日大展布于斯时金斗城图畵天开鉄门限缙绅云集尔乃竿木逢塲而作戱我岂灯花有约而不来青青翠竹欝欝黄花聼法皆能㑹意巍巍髙山洋洋流水知音当为㸃头燕贺聿修鸥盟永好招魂致语伏以狐正首丘凡物有本原之性鹤归华表虽仙亦故里之思三魂或散于异乡一念可通于八极㷊香拜跪剪纸招魂切念近故某官生有多闻死无遗憾驱驰日下空知行路之难漂泊天涯竟作颠崖之堕玉门関峯廻路转金斗城物换星移庸歌宋玉之词敬效巫阳之力徃年蜀魄思家而千载号唿今日楚魂归第而六亲迎迓洋如在肃肃有声髙堂共灯烛之光灵几享殽羞之荐月白风清此良夜获叙幽情水逺山长愁杀人变为佳境醵诸友买石题独孤公桧四字庐山种莲堪笑者区区佞佛董林栽杏可怜哉碌碌依人玉箸篆重题姓氏金斗城倍有辉光尚湏假力于钱神即俾奏功于匠氏立公羊一片石乃大书而特书比季子十字碑尤居简而行简愿言鸠僝诗与鸥盟干亲友重搆草堂荒径犹存陶彭泽归来太早吾庐独破杜少陵受冻何堪巢一枝欲比鹪鹩树三匝正如乌鹊奂轮受庇风雨帡幪孔方兄毋吝㸃头公输子便令勤手十万贯扬州鹤上人自求仙八九家锦里村居吾将老矣合矣完矣优哉㳺哉大林菴佛像粧金法事疏芳茂山大林道塲鼎新革故补陀岩圆通法㑹粧假成真仰恃慈云俯陈悃愊切念某某鉄船渡海鈯斧开山浩浩刼峯玄都之兎葵净扫瀼瀼甘露独园之祇树新霑从把茅次第鸠工置刻木荘严像设金色界移来胜境玉毫光照见恒沙钟皷雷鸣缾盂云集一宿虽成于顿觉四恩当报于将来伏愿佛日照临龙天拥䕶我见人见衆生见因见趣以精修梵音妙音海潮音观音声而圆悟尚期擅越同证菩提横山白龙祠修造疏天盖髙而地葢厚人能感通山有仙而水有龙官为祭祀必严庙貎乃称舆情公输子便欲兴工孔方兄必先助蜿蜒灵想像髙堂骏奔走执笾豆参酌用古今之礼鼓雷霆顺风雨愿言无水旱之忧轮奂美哉神明彰矣重造东山港木桥疏东山趾头横巨港桥断连年东里子产无乗舆人皆病渉每鹤立相唿趂渡今鸠工重作飞梁事欲速成力湏多助牵牛来徃直可比牛郎七夕之牛乗马经过亦何异马卿驷车之马吾事济矣衆皆悦之无钖兴道乡重建太平桥疏长安道到处皆通溪山满眼太平桥连年大坏乡里惊心义合勇为力宜多助不用集填河乌鹊便当见跨水长虹乗舆济人施惠毋劳于子产丈夫题柱扬名何异于长卿方外交疏贺哲既明为弘圣讲主寿安山坐镇朔方如如不动华严海流传妙界浩浩无边惟得其人乃弘斯道某人学穷员顿道混根尘舌上澜翻皆白马未驼之文字胸中囊括有黄龙不测之机関挺然冬岭孤松接乃秋江正派即从别业以竖法幢天龙加以䕶持猿鹤为之鼓舞江流百𢾗里同梵音演竺国之经吾軰十余人比贤士结匡庐之社尚期珍重式副愿言重建忠祐庙疏自隋朝称八絶之灵巍然庙食与陈墓对一坏之土岿若堂封人杰地灵者八九百年灰飞烟灭者一十三载剪除荒棘经营閟宫展今日之宏规复前人之旧制工师求大木政湏用使鬼之钱长者折一枝敢请下如神之笔红云殿香烟缭绕白鹤溪流水廻环看眼前突兀之屋既成有壁上槎牙之松堪画雝雝在宫肃肃在庙遗像于丹青赫赫厥声濯濯厥灵振英风于今古福归庶士寿祝一人普度斋坛榜大地衆生多沉沦于苦海恒沙诸佛能拯救于慈航㑹遇有縁寃亲无间切念斋主僧某洎诸信士某等为见曩因丧乱兼值凶某或被戮于兵戈或遭烹于鼎镬或疫疠而全家不起或饥羸而比户俱亾月明星稀长夜发无依之叹天隂雨常时闻寃苦之声三寳前今获皈依九泉下悉令觧脱故此新开鹿苑于焉延奉象王命苾刍按乃科仪传华严讽诸经典灯燃火树阿鼻狱焜燿灵晖食施斛拌尸陀林饱厌甘露斋主宜志心皈命僧流当竭力奉行有感必通无欲不遂伏愿佛垂慈愍人得超昇玉毫相光照十方咸聼正法金沙池花开四色同徃化生寿永天家恩霑沙界干人赠行䟽尝闻朋友有通财之义今某毘陵人也久客居贫欲还乡而不可得敢请诸君子仗义以赆其行真美事也聼冯驩弹铗之歌不胜感慨覧王粲登楼之赋亦甚懐归事有难言理宜代述切见某人邓侯华胄毘陵宦家二十年海内兵戈遭逢涂炭五千卷胸中文字收歛光故园之松菊都荒莫景之枽榆不暖但空载满船明月岂能乗两腋清风惟诸公曰餽赆焉则此老营莵裘矣腰纒十万贯便可比扬州之行负郭二顷田更何羡苏秦之印毋嫌饶舌特为㸃头代曹仲铉募亲旧作隐居疏白髪三千丈怅然吟谪仙之诗行窝十二家徒尔慕尧夫之乐借巢鸠拙绕树乌飞屋茅席卷于秋风衾鉄寒添于夜雨欲新搆作莵裘之计必故人赠草堂之资经之营之完矣美矣潞城风景幸春回兵革之余剑井虹光㸔日射轩窓之外帡幪有自感戴奚忘道家受生㑹䟽大功不宰巍巍乎上帝难名小道可观碌碌乎下民有报葢豺獭不忘其报本即潢污可荐其诚芳名请日下先题胜㑹在天中令节惟白水真人办力有玄都道士通灵水到渠成山鸣谷应天一地二天三地四要之同受于生初人一已百人十已千冝尔力行乎斯道黄鹤菴居疏飡五粒松前度看枽田变海县一壶药今畨结茅屋山居要得如清溪道士之家必蒙助白水真人之力帡幪有造修养奚难绕香烟鹤聼珠经山鸣谷应养神丹龙蟠金䁀地久天长辨惑编镌板䟽左赋初传洛阳纸顿増多价白诗可易鸡林贾犹用一金矧端人正士之立言皆至圣大贤之遗训人能弘道徳必有隣切见龟巢老人行年弥髙信道愈笃文字五千巻笔前言为辨惑之编辛勤三十年絃古调待知音之聼固缉补其旧矣宜镌梓以传之登山採玉入海求珠所寳无暗投之叹制芰为衣纫兰为佩相薫成俱化之功珍重斯文咄嗟可办奔牛桥南重建井亭古堰横奔牛髙下分河中之水碾涡深没马傍边宜井上之亭中书君但请挥金公输子便能求木畵檐飞起接金台蔼蔼之云烟素绠来趋披珉甃泠泠之氷雪愿言多助立见落成沈子英以先人墓毁于兵重葬木主作佛事追荐疏七十二疑塜求全难救于昔人千百亿化身超度祗慿于我佛投诚三寳追悼双亲伏念某显考某官显妣某氏没有先后恩皆㴱重北邙埋骨不期毁马鬛之封西郭招魂复用卜牛眠之地祔卯君而安厝题木主以珍藏情极哀伤事从权变爰命缁衣之侣共陈素供之仪鸣佛乐于法筵宣梵音于教典聚功徳海及尸陀林伏愿佛日照临人天感格九品莲台之极乐父母超昇一坏莎土之无虞儿孙祭埽天长地久存顺没宁方外交疏贺行敏中住永庆寺尘生东海八荒宇宙重开石烂南山一壑烟霞犹在欲起废而还旧观须作兴以布新条水到渠成山鸣谷应某人㴱悟单提之㫖旁通百氏之书石麟角煎胶续絃从禅月道塲得来三昧秋兎毫囊锥脱颕有泼天声价震动四方道之行欤时则可矣折松枝升座説法种莲花结社招贤且自怡陇上之云将突见眼前之屋置草堂宿土室今吾似少陵先生留玉带镇山门何代无东坡居士燕贺有喜鸥盟弗渝忠祐庙修造疏世称八絶数百年人杰地灵庙食一方二十载灰飞烟灭欲举手作长廊广殿向知音説流水髙山我老鹤归良工鸠集惟长者秉如神之笔能慨然助使鬼之钱经之营之完矣美矣丹青遗像若生成大业之初恢拓宏规将复见灵光之旧褔归衆信寿祝九重诸山请偕长老住报恩寺疏金园祇树胡少师原是恩檀玉盌葛蒲苏长公曽留词藻虽徃事尽成隳废惟得人乃可作兴某人学有渊源声溢湖海大力量能胜重任诸行軰或称老成松月堂前吹布毛于禅衲钱塘江上挥麈尾于法筵断絃琴来续朱丝无孔笛别成清调如斯出手方谓作家岸为谷谷为陵更㸔歴僧祇之刼士希贤贤希圣㑹当传佛祖之灯隣壁光辉宗门焜耀三山湖重建木桥疏踏芦渡水莫言他物外通神伐木为桥且作此目前方便故址在雨汀烟渚良工运月斧风斤要得速成必湏多助彷彿填河之乌鹊依稀跨海之虹霓三山湖岐路纵横人无病渉驷马车诸公络绎自可留题济衆云功埀名不朽重建排墓桥疏断桥人不渡如弱水以隔蓬莱小径曲通村奈荒野而披榛棘溪分燕尾路绕羊肠必飞梁重压烟波则大道直趋城郭金笔一挥于长者斧斤羣聚而成之浮杯僧不用惊鸥题柱客尽堪乗驷设天上填河灵鹊毋聼伪传蹑空中跨水长虹伫看髙歩咄嗟事办讃叹福生逺尘居疏为善庆堂作歴𢾗河沙未尽僧祇之刼逺离尘垢讵忘吾佛之言一把茅得以葢头三条篾尽堪縳腹道湏多助室乃茍完离旧隐稍入㴱居近新洋最为佳境展开一坐地具截㫁诸尘劳门寒山雪不用扫除明镜台毋劳拂拭招白云为伴侣更无心出岩岫之间对玉峯作畵圗其妙趣在丹青之外以安隐想入清净观陵口慈院化修造疏扶起法幢据一带江山之陵口飞来禅钖憇十方云水之路头剪荆棘重作藂林扫埃烬仍为寳地数年不辍百废俱兴今将卷屋上之茅从新覆瓦更合刬堦前之草依旧磨砖搆层轩奉七佛之师望北阙祝一人之寿小苾刍向前料理大檀䢷直下承当种种庄严绵绵接续使工师求木聚良材以待匠石之需为长者折枝修因果而有福田之报惟金尔诺庶玉其成方外交疏贺兰楚芳住法济寺以大法济世而出接迹前修如小山招隐而来増辉同刋布金园虽云废毁硬鉄汉斯可承当某人学有渊源名扬湖海虎阜蔼胜云之气在昔与教藏通灵蛟溪响流水之声至今效分座説法道将行欤人皆仰之西排湾重见珠林东印土俱成寳地陶彭泽入逺公社更不劳沽酒见招韩昌黎聼颕师琴自肯为赋诗相赠忘形缁素同志清髙塔寺疏青山门匝地荆榛化城安在红塔寺倚天楼阁胜地重开虽苾刍卓钖而经营必檀越布金而成就扫除瓦砾整顿林泉垒七级之浮图复还旧观成一区之兰若永守清规报施主恩祝圣人寿设冥道塲榜金仙慈愍开八万四千方便之门寳公科仪指一十二数超昇之路既殷勤而修设宜次第以宣扬燃觧脱香秉光明烛缁流星集旛影云扬专追悼于一灵敬皈依于三寳礼菩萨诸天圣衆召阿鼻拾府冥王法雷鸣铙皷之音甘露洒盘盂之供经演三乗妙法懴除累世愆尤燃药师灯破诸幽暗施伽陀食济衆饥虚散五采之仙花觧多生之寃结尔斋主必加精恪无愿不从我清衆各尽䖍恭有感斯应伏愿佛光普照法理圆融成就功徳山存算比恒沙之喻脱离生死海亾灵得凈土之逰作佛事荐陈都事疏念伯道之无儿谁承祭祀頼西方之有佛可兾超昇追悼同寅投诚大觉伏念某官儒林拔萃仕路蜚英五六年劳賛画兰陵卓然可敬四千里赴承宣莲幙遽尔云亾桐棺菆葬于太原木主奉祠于精舍供陈蔬笋香爇旃擅世尊放玉毫相光释子诵金刚般若集恒沙之功徳为净土之庄严表我交情助公㝠福伏愿洋洋如在濯濯厥灵栢子庭前聼法㑹西来祖意莲花台上逰魂得上品化生贺徽太古住天寕寺䟽一天寕有内外之称经权并用九云梦无蔕芥之迹触背俱亾惟麟胶可续断絃似乌获能胜重任道之行也人皆见之某人前軰老成单提正印早入寂照室得径山骨髓而归亲承圆悟宗耸秀峰头角而出由由然寸丝不挂堂堂乎大噐晚成坐兰陵第一道塲纳芥子大千沙界苏州有常州有搃成佳话旧雨来今雨来皆与忘情钟皷雷鸣衣冠云集古调唱阳春白雪余音存脱节黄花韩昌黎海上留衣特岀敬大颠之意苏子瞻山中觧带不妨问佛印之禅凡与鸥盟永言为好贺聼闻极住天宁寺毘陵称剧郡天宁为第一禅林泗州留法衣风化有许多因地旧纲维重新振举大力量直下承当湖海推贤山林増重某人堂堂伟噐借借英声虎阜师承闻圆悟相传之极致龙河法藏得摩维未译之先几浮盃使日出之邦驻钖憇春申之浦有声畵无声诗等为逰戱横説禅竖説教尽自圆融踞此猊床香云缭绕拈将麈拂花雨缤纷石池种灵运之莲山门对独孤之桧道则髙矣美矣人皆见之仰之三千年黄河清喜遭遇今朝之盛日十八贤匡庐社当继承前軰之髙风凡我同盟顺尔成德荐亾女疏蝮母裂肠于生育转致寃愆象王慈眼于沉沦能令觧脱皈依大觉敷露微忱切念亾女某氏为结子之桃花一时飘堕视当堦之蓂荚三载更新欲撤灵帏弘开法席梵呗演瑜伽教典慈恩降阿鼻狱人寳灯破㝠路之昏斛食济陀林之馁罪如霜释业比氷消拯漂溺以上慈航洗秽浊而归净土伏愿佛天覆帱灵魄慧临大乗上乗最上乗裒诸功徳欲界色界无色界从此超昇常州府天宁寺修造疏娑婆世大千沙界徃古来今毘陵郡第一道塲残山剩水大法幢要人扶起老禅衲领衆支撑开甘露门持脩月斧佛有殿似灵光岿耸整天龙衞从之威钟有楼如五鳯添修免风雨震凌之患新两庑而雁堂奕奕广丈室而猊座巍巍形势依金城汤池周围䕶银山鉄壁兴言多助立见有成视银杏为双树林数百尺鬰葱佳气接昙花从五竺国二千年奕叶余芳除服设醮荐亾䟽明发怀人恐沉沦于下土斋沐祀帝敢对越于上苍仰瞻威颜俛沥情悃伏愿恩光普照见旭日于云中魂气超昇御灵飈于天上日之方中恩辉广被天之所覆大徳难名俛陈伉俪之情尚乞哀矜之赐伏愿一诚天鍳幸获接于斋坛万罪氷消得早升于仙境日之夕矣事亡如存天何言哉有感必应稽首三凟驰情九霄伏愿黒籍除名竟飘然而遗世丹梯飞歩即从此以登仙居丧踰古制之期縁婴世务炼度仗髙真之力可济幽灵仰龥洪钧俛陈丹悃切念亡室某氏生无妬忌能内助以成家偹歴艰辛甫中年而即世琴瑟之音固絶室家之意难忘命黄冠演其科仪设清供同乎禴祭敷宣道典歌咏歩虚诸孤除服以追哀十极降恩而超度伏愿朝紫金阙乗织女之云车居白玉京胜姮娥之月府尚期遗泽益裕后昆重建后余桥疏论灵鹊填河之事每笑譌传假祖龙鞭石之神何忧病渉睠此滆湖头濶港寔为鹤溪上要途惟诸公发郑侨济人之心则良工用娲氏补天之手以旧石加诸土木则新冬成此津梁客有马长卿必为题昇仙之柱贤如郑子产毋劳用溱洧之车太平兴国寺修塔造寺疏毘陵郡诸山起废幸此明时太平寺一塔岿存依然壮观风摧雨坏岁乆月长戒坛与梵宇俱亾画水在图经空载巍巍乎七层巨搆茫茫然百畮荒基扶天柱之倾宜先出手聼风铃之语㑹有知音虽卓钖已有人焉而布金必湏长者千年鉄柱骨看青莲居士重礼㝠僧半天拍栏杆待简斋先生留题佳句聿成胜事求着修名常州府送聪闻极住苏州万寿寺一笑视齐云舍利重现神通三迁至禅月道塲能䋲祖武遽尔风吹别调本来云出无心某人见合真知闻皆极致是空是色出熈恬蓝外之青自本自根得妙喜骨中之髓进非躐等道在力行猊床拥五色香云麈拂洒六时花雨以淞江太湖倒倾其法海于长洲茂苑振起其宗风登东山登泰山道眼盖明于天下处北海处南海交情何异于日前尚曰隣封无忘旧好常州府请中道立住天宁寺干毒发一花五叶之春流芳震旦天寕为四县诸山之冠镇重毘陵必湏得前軰老成乃可为后学师表窃有请也闻斯行之某人有藴皆空无道不立山林下工夫缜宻湖海间声价峥嵘无凖翁祖派传来得宁翁虎丘之亲授穹窿山珠寳招出陞景山猊座以盛行连年横野渡之舟此日击誓江之楫平地把法幢扶起独园随坐具展开白槌雷鸣缁侣云集金斗城鸣抱関之柝钟皷相闻鉄门限待问话之人衣冠聿至伫徯三祝同寅一诚普庵堂修斋安奉徳藏主灵位代蟮作藂林钟皷道本贵于同修祠宇香灯义不忘于前軰敢谓东山小宗之从子仰于西方大觉之慈悲悃愊具陈慈悲谛聼切念故师伯藏主徳公早遵父训过匡庐莲社之门继得师承入灵隐竹泉之室主名山一大藏教典渉危途十余载兵戈常时若缄口无言凡事皆灰心不作虽病业难迯于俗舍乃寂灭预知于去期法已茶毘礼宜蒲供安奉觉灵于旧隐宜设科教于今辰伏愿成就菩提圆融般若六十五年娑婆世界梦幻俱空百千万亿清净法身光明普照延福菴衆设法华道塲保安疏居安虑危愍衆生之烦恼捍灾御患頼诸佛之慈悲俛述舆情仰千大觉切念某人等家居长㓜咸寄幻于两间气候燠寒或愆和于四体共阐道塲于延福同宣妙义于法华炉爇寳香蔼祥云之缭绕花生银烛増慧日之辉光伊蒲列供于斋筵固果縁成于梵宇伏愿佛天覆帱法雨霑濡五运六气之流行无灾无害七喻三周之功徳无量无邉凡在乎隣里乡党之间共享此寿富康寕之福延福菴修造疏修月之斧数千世传异事补天之石五色神立竒功矧草创之禅院乃檀䢷之福地必加修补愈更作兴或舎旧而图新或裒多而益寡斧彼锯彼轮焉奂焉上漏下满处任在圬工东涂西抹时光生髤饰孔方兄但能助力阿罗汉别当现身非庄严是名庄严此福徳胜前福徳展开一坐具举头皆延福道塲更上一层楼弹指见华严境界愿言金诺事悉玉成常州天寕寺请性天之住山疏金大地作瓦砾塲空王殿岿然突兀鉄门限为㦸戈用僧伽衣乆矣源灵必得人扶起法幢特为我展开禅席瓶盂云集钟皷雷鸣某人北山三譍早岁入昙翁之室西江一吸无人当马祖之锋煮虚空煨赤脚铛谈般若聚㸃头石在处香云缭绕有时花雨缤纷时止时行了无里碍浙左浙右靡不依皈今菟裘为将老之营而竿木乃逢塲之戱幸无多让勇为此行吴山青越山青拄杖挑白云飞起常州有苏州有满舡载明月归来延陵精舍疏昔司马公诸君子在洛为邵尧夫先生买宅人到于今称之今叔濓江征君世居江隂与延陵季子墓同里清风髙节寔景慕之迩来避地吴下欲筑延陵精舍于淞江之上使学者有所依归吾党之士宜相率以助其费亦庶乎为尧夫买宅之意也不揣僣言作成幸甚君子攸居不鄙九夷之陋英才可教常存三乐之心欲衿佩之从逰宜斋庐之讲习非助我者孰能为之切见某人乔木世家飘蓬叔世书剑客长洲茂苑襟怀蔼和气春风五色笔之文章家传乆矣十字碑之贤墓乡念存焉筑精舍笠泽之滨揭故园延陵之扁既不忘乎枽梓且乐育于菁莪愿言为长者折枝佥曰使工师求木美轮美奂鼓瑟鼓琴试看荷蒉过门之徒皆为升堂入室之士青山在上流水在下马公案乐花竹余春先生如丘学舍如舟苏子以虀塩送老亟图燕贺永缔鸥盟呈长洲县请修顾元公祠堂文尝谓古昔名贤合奉烝甞之礼世俗滛祀岂容混杂其间风化所関事宜改作切见晋散骑常侍赠侍中骠骑将军开府仪同三司顾元公相门华裔文武全才当时与陆机陆云并称三俊王导慕江南之望张华号南京之竒平六州之大乱成一代之竒功其他勲业具载晋史祭典曰有功徳于民则祀之若元公之贤理宜庙食今墓在长洲县二十九都皇天荡南旧有祠堂为乡里奉尝之地近被一等无知小民将本处废庙中土地神像移入本祠使夫妇列坐玉石混淆乱惑观聼于理未应如蒙官为致祭撤去续添神像禁断樵牧整葺祠宇非惟尊先贤辨滛祀以明礼法且能正人心励风俗有补风化为此合行具呈崑山州学讲堂上梁文设庠序学校之教于国中人伦为重闻金石丝竹之音于堂上圣道弥尊頼有人心上经纶见此屋眼前突兀恭惟某知州相公理明圣学职守神州念斯文重系纲常知厥职寔兼师帅如文翁化蜀多除弟子之更繇似常衮治闽亲与诸生相揖让頋瞻鹗泮乃搆鳣堂看接武布武于上下之间欲求仁得仁于讲论之际先圣人洋洋如在贤太守赫赫厥声视郑之不废鄊校而过之比鲁公能修泮宫而成矣斋庐俱偹堂庑亦新驺虞之徳诸侯之风是皆本先王之教宗庙之美百官之富喜共窥夫子之门爰举修梁敢陈善颂梁之东日出扶枽丽太空五色喜看祥瑞现八荒都在照临中梁之西湖上青山玉笋齐千里风尘铜马去四郊春雨锦鸠啼梁之南负郭人家瓮茧蚕共爱甘棠周召伯重歌岐麦汉张堪梁之北江水滔滔归海国人心亦自水朝宗声教依然流九域梁之上万象森罗天荡荡日边氛祲已全销天下太平今可望梁之下州里絃歌搃风雅三呉徳化服淮夷多士文章继班马伏愿上梁之后一人有庆万邦咸宁舞干羽格苗民之顽大禹班师而勿用修文徳来逺人之服颛臾近费以何忧化日舒长士风益盛募朋友置十七史疏农有菑畬可尽耕锄之力儒无简册曷资讲习之功借于人或诮为痴阅于市目亦可笑切见某人萤窓苦学陋巷甘贫十七史歴代之书拟求善本数千载古人之事又欲周知区区未遂其心咄咄不离于口割鹭股奈何无肉刮龟毛安得成氊虽君子存固穷之心在朋友有通财之义多助寡助大书特书便令载米家之舡管取挿邺侯之架知之者好之者乐之者相与讲明岁之余日之余时之余尽教披玩其为感佩奚可弭忘劝募刋思贤録疏某伏覩故宋道鄊先生邹忠公常郡名贤程门传道其一言一行皆可为天下法若龟山杨公了斋陈公南轩张公晦菴朱文公丞相李忠定公诸贤咸有賛述宋季及元郡守教官暨诸名士尝为表着祠墓之作散诸四方者不一龟巢老人谢某裒辑成编名思贤录然非镌梓以传则忠公与诸贤之文辞将遂湮没宁不惜哉某比以楮版百片助之其锓刻之资尚有望于好事君子书成之日庋置学宫庶得以贻永乆也洪武十一年八月中秋日江隂张端刋龟巢摘藁尝观石鼓之书阅二千余年剥落未尽学者犹可得而传焉近代版刻亦类此今呉中宗礼黄氏欲以龟巢谢先生之诗版而传之适以事阻因循十年敢用告诸君子与巢翁相知请为协力以玉其成夫巢翁之诗多以忠孝节义形于咏歌茍得刻木以广其传于世教岂小补㦲龟巢藁巻之十三终龟巢藁龟巢藁卷之十四龟巢藁卷之十四序送黄仲贤同知吴江州序国家以民为本故州县守令之职必慎择焉以其近民故也苟知近民之理则必如医之近人察其脉而知病否农之近田视其苗而知羙悪母之近子求其意而知欲悪苟非其人则何异以巫为医以工为农以涂人为子之母乎至正己巳秋太尉丞相知黄公仲贤之能启奉正命命同知吴江州事其职可谓近民矣或曰君前爲江西省照磨爲南台掾所至蔚有能声末尝近乎民也矧今位州长之下僚佐之上凡所处决非已得专其爲政也不亦难乎予曰位不同而理同苟吾之理明如镜照物持此以居同僚之间无偏执无诡随一州之事交相可否举直错枉惟理是従必能使斯民无叹息愁恨于田里者矣夫如是可谓医之知病否者也农之识其苗之羙悪者也母之能求其子之意而知欲悪者也近民之理如斯而巳君之行其友某请予以理之一言叙而送之予则毘陵谢应芳也赠卜者陆仲明诗序卜筮之説予尝着辨惑编论之详矣今吾友徐君伯卬谓中呉陆仲明氏善卜徃徃以疑事决之其应如响故率诸善文辞者赠言且征予为之序夫枚卜功臣虽唐虞之圣犹用之若三代则涂山之卜飞熊之占百谷之筮皆騐以兴国特不知当时掌蓍龟者何如其人也春秋时或者谓筮长龟短而龟独重于世家国大事未尝不谋之善卜者诚能绍天之明以七十二筴洞明吉凶其人岂易得㢤但世之假龟䇿以售妖诞之説者垂帘居肆所在有之君子不能无憾焉夫以伯卬之明智而称仲明若此则仲明之精于卜也可信矣虽然昔君平于问卜之士语臣以忠语子以孝其诸善道莫不随其人诏之于世敎殊有𥙷焉诸君既赋诗以赠誉予不佞复以是规之仲明其留意焉娄曲书堂诗集序人情孰不爱其子乎惟其爱之以徳使之能自树立斯君子之爱矣崑山殷君叙父有见于斯视嬴金不如一经乃买书筑室于娄江之上命其子奎日与师友讲学寝处食息于其间而奎也服膺父训笃专厥修而经岁累月足不迹庭户外学与日积声闻远迩若参政鄱阳周公亦过而嘉之扁其室曰娄曲书堂既而鉄崖扬先生及诸名士皆有赋咏而予亦尝题其壁焉今君叙又欲因诗以贾其子之余勇而益进之乃裒集诸诗时令讽诵且俾予序所以集诗之意吁若君叙之爱其子者可谓君子矣奎字孝章亦可谓孝于其亲而名不虚得矣予尝三复是编頋其诗类警策不特颂殷氏堂搆之羙而已使凡为人父为人子者得而观之莫不有所感发兴起而为风教之助云杏林春诗卷序予尝读列仙传至董奉杏林之事尝掩卷而叹曰嗟乎奉必有道之士而隐于医者也观其用薬活人而不责人之报以杏易粟且复赈夫饥者非有道而能若是乎传者葢欲特着其事託为神仙以髙之殊不知君子之所取者在此而不在彼也呉子中行去奉千载景慕之将继其羙乃大书杏林春三字于齐居之室示不忘也所谓杏林者葢根于胸中方寸之地而春则发乎秉彛之天流芳后人传之不朽非蔚然佳树而巳吁中行之学人固知能世其家而其心则予犹恐人或未之知也今观四方士大夫遗之诗文咸嘉其存心之仁儗诸董仙无间者可谓有诸中形诸外矣予于是益加起敬三叹之余用题卷首送琇上人序予闻浮屠氏之学其宗有三曰敎曰禅曰律敎以明法理禅以悟本心律则操且式而巳三家説行互相优劣果孰得而孰失㢤吾意其宗于敎者犹儒而穷经要得其本矣彼禅兾顿悟律谨细行虽各有义然循其常而求之始乎粗而卒于精始乎求其言而终有得于言意之表者则于教诚有取焉玉林师有见于兹也自少走呉楚间求其㴱于浮圗之书者从焉又旁求吾儒之书而读之故能岁时享其祖祢而且仁其族也予故与之交且䁥焉今玉林以断云法师主澄江迎福之席得华严之传徃贰之以尸其悦衆之职吁醍醐甘露悦乎口者也秘宻之藏要妙之理悦乎心者也师徃以其诗究竟衍説广示其衆来学之饫焉者孰不欢喜而信慕㢤而况有得于吾儒之㫖耶于是衆饯以诗予则为之序云送慈晋卿序秦汉以来官不封建为郡县者徃徃以交承之数视为传舍治效葢蔑如也况廵检或以省檄之过郊授者截日代去其传舍尤非郡县之比惟慈晋卿则不然君来犇牛即谂诸衆曰吾居此诚不知能㡬何时然食君之禄虽一日必事其事尔吏必谨其案牍尔廵兵必严警逻否则必汝责弗恕于是各殚其力而君之用情尤倍之居民谧寕盗贼屏息四境之内晏如也既而郡府以材榦闻复以渠堰等事委之夫犇牛当驿路之冲凡朝廷使命之出东南方物之贡与夫省宪百司徃来络绎㒺不役廵兵䕶送之稍缓则怒骂鞭扑皂隷不能堪而君处之泰然每以身代廵兵之役退无怒言閲四年如一日葢其立志之确而忘其劳且辱也今郷人徳之郡府嘉之儒绅君子咸赋诗以华其行吁世之传舍其官者闻慈君之风可以少变矣送秦彦明序士不可以穷逹论也穷而耕莘达而阿衡穷而钓渭达而鹰扬穷而版筑达而霖雨所谓穷达者时也向使诸贤者不遇于时则终为莘野之农渭濵之渔傅岩之贱夫耳吁今人犹古人也惟其藏噐于身待时而用不躁不竞斯为可贵世之狐趋狗媚利禄以荣其身者君子耻之淮海秦彦明儒先之子也家庭之训闻此熟矣观其所负之噐如干将莫邪用为𥙷履之锥岂其利㢤然而为贫而仕与浮沉未尝有毫髪躁竞意征商之暇每与仆痛饮剧谈商畧今古语及先民耕钓版筑之事必奋髯抵几激昻尽醉而后已今其行无以为饯请以畴昔所常共谈者书以赠之以坚其待时之志送赵县尹之安仁序予闻古鄱阳之地土沃民富物产饶衍故以饶名州考之今则银钖丝絮鱼稻之属诚伙其民诚殷名不虚得矣郡属州县六安仁其一也土壤民物视他邑为最或谓其民习奢靡荡礼法不才者居多土沃故也为此邑者厥惟艰㢤是不然凡民之情有恒产者而后有恒心庶且富而后可敎否则汲汲救死不赡敎将焉施然则安仁之民其可敎者奚其难但近时州县吏视其地之瘠肥民之豊啬以为幸不幸者其意有不在乎治之难易也今赵君天祺为安仁令吾知能敎其民而不以为难也必矣何以言之徃者君大父为贤守令着称于时君卓然有祖风烈制锦斯邑牛刀发硎岂不恢恢乎有余地㢤斯民也将见𬒳絃歌之化成礼譲之风熈熈乎耕稼之为乐也寂寂乎鸡犬之相安也皥皥乎不知帝力于我为何有也麻中之蓬亦何待矫而直㢤君之行可庆者如此而其民又岂不大可庆乎赠刊字张生序古者毫楮未兴书以刀笔故六经徃徃口传耳受不能无误然识者正焉其失犹未远也毫楮既作师道乃俻转相传冩譌谬滋多至近代板刻之误而人有不敢遽易者况俗徒规利至有节去其词使章断句裂以误学者然板夲既行圣经贤传乃得家传而人诵之固亦有功名敎矣金沙张敬之善书者也家本业儒故能矫二者之弊且以篆究字书原委偏傍点画毫发无舛士大夫咸以是称之方今天下文明正制度考文之日舘阁诸书校雠有人勒之琬琰以幸来世将有取若之艺者若之名由是亦彰矣敬之其勉㢤送崔仲徳序予徃有京口之行识崔君仲徳于诸葛用中席上温温其容抑抑其仪其言论粹然一出于正心窃敬之意其人非天质之羙必师友渊源之懿也既而询之士大夫乃知君姚文献公之门人自蚤岁笃学尚友千古文献公特噐重之及壮侍亲宦逰台阁多荐辟不就今也为贫而仕监税吕城予尝壶觞庱寺得以聆文献公绪余之论窥君抱负汪洋无涯既而部使者谂君之才以郡邑危难事命之盘根错节迎刄而觧识者韪之或曰君徃年唾视轩冕而今何屑屑如是耶予曰不然仕止乆速时也安知徐駈于后者不疾过于前㢤苦心志劳筋骨空乏其身又安知非天之所以玉其成乎予闻文献公宗孟氏之学君于此闻之熟矣尚兾尊所闻行所知以厉其所守功名爵禄特余事耳请以此为临别赠送小湖徐廵检序常为浙右大藩府统州县四廵检司又五倍之独小河濒杨子江风颿浪舶辐辏岸下贩私塩以渔厚利者徃徃与居民通甚者御人江海之上日薰月炙悪习滋蔓数年以来号称难治淮安徐君逹善适官于兹君患之视政之日即申明宪章以严警逻吏不敢肆卒不敢怠未㡬民有蹈前辙者追亾摘伏㒺或遗漏境内肃然道东西行者争称誉之由是郡知其能乃摄奔牛黄土之警君一以公勤之民皆谧寕閲五载如一日今代去彼乡人之頼以安者设祖帐青门外皆依依然不忍云别予既嘉君之有徳于民亦喜其民之不忘徳也吁今天下之盗岂止是㢤蠭螘之衆窃兵于遐陬豺虎之徒贼民于当路斯民尤苦之以君之才使之佩虎符拥貔貅则蠭螘可扫也使之峩廌冠持玉节则豺虎可擒也蠭螘扫而豺虎擒斯不负其才矣赠医士頋彦文序頋氏为吴中望族旧矣近代家益濠者多业儒至我彦文生而岐嶷方丱角即慨然思所以济人且曰士而未逹蔑以及物惟医其庶㡬乎于是挟古今医薬之书徃从舅氏葛先生学焉探赜索隐垂十年业成而归惓惓乎欲展其素志凡以疾吿之者必详审制善薬手足视贫富无间然者故徃徃薬有竒效特称良医彦文方谦谦不自满不责报于人然人既徳之而亦未尝无报也吁古之善医国者其操心葢如耳禹视人之病溺也殚力以䟽导之法拯之稷视人之病饥也尽诚以稼穑之方救之伊尹以一徳疗伤桀之厉周公以四事觧中纣之毒调隂阳弭灾眚保飬生息卒能跻羣黎于仁寿之域以成十全之功汉唐诸公功虽不逮然于人所疾苦随用救药㒺不殚乃心力今覌彦文用心之勤如此必有见于此乎一日友人安元卿以其有未报之徳相与载酒濠上因以前言质之彦文笑而不答余复吿之曰昔丙吉于孝宣㣲时有大恩其始未之知也他日将封侯丙吉病甚上忧其不起识者谓吉有隂徳必享其楽后果如其言然则有盛徳者不报于人必报于天此又吾彦文之所当知者酒既终元卿请书此为赠送杨善章序至正辛丑春予舟次吴门友人杨善章过予曰先大父安抚公葬余杭考妣祔之杭人以丘垄之广竹树之盛名其地曰杨坟是也前年冦兵入境喋血百余里古今坆陵邅祸樊祟者不可胜计我先垄虽赭其地殡宫幸无恙焉然而冦退之后榛棘蔽野鸟兽之害人出没其间春秋霜露之思怅望饮泣痛吾亲弗及夏畦马医之鬼一抔之土又安知终无緑林之患乎朝斯夕斯情勿能巳今将徃以浮屠氏茶毘之法举之凾骨而归葬之吴之西山庶㡬岁时省扫以寓追逺之意于理其可乎㢤予曰此理之变也礼曰古不修墓况改葬乎不得巳而改者固有之矣举而燔者未之有也虽然当此丧乱之际而三纲㡬絶父子或不相頋今善章一念之孝不忘乎亲将冒险涉远负其亲巳寒之骨去危就安斯可取焉君子固不当以常理责之也予既荅善章之问因笔诸简牍以饯其行送彭主簿调吴县序昔人谓州县徒劳者诞矣夫州县为民父母居是官必有子爱之心尽抚字之寔以勤以劳斯称厥职于戴星出入者致一邑之治运甓朝暮者成八州之功否则沦胥尸素有不免君子伐檀之讥若我长洲簿彭公其可谓能勤劳者欤长洲隷大藩加次师旅飞刍輓粟事如猬毛公以明敏之才剸繁治剧如庖丁觧牛得其肯綮刄有余地然一念之爱切切乎为斯民保障服劳尽瘁不怠不息未㡬府令出郊视水以董事农事公所至访民利病见诸施行集流离而为土着饬㳺惰而躬稼穑抑强扶弱扶剔奸蠧民用大快或吿之曰公今职有所专余若可置公大不然言一邑之政皆簿所当为吾敢惮其勤乎尤务以亷譲律身以清苦自厉虽按行之劳酒肉不御日三饭脱粟而巳吏卒从行操如束然割已俸食之使畏而爱于民无毫髪扰至若尊贤下士温温乎其容秩秩乎仪动遵矩矱言必忠信有古人之遗风焉由是庙堂嘉其能改调吴县葢欲用利噐于蟠根错节展其效耳今士夫大为邑人抒去思之情诗以赠之吾友陶君徳润知之深走书以序引见属凡所称道皆予曩闻于人人者吁贤劳无前加以无倦其治效当不止长洲吴县而巳将继羙长沙公八州之大吾言斯足征矣赠医士吴中行序仆老吴下常怪其俗之陋尚鬼而多惑嗜利而轻义欲得卓越之士不为习俗所移者相与语道葢寥寥耳一日友人赵君执中书来曰去年春彛举家病疫垂髫之儿蒲伏薪水适钱塘世医吴中行来闵余故交过门视疾谓二亲巳不可疗彛则药而愈矣时族姻比闾方煽乎妖巫之妄疫鬼之害迹不及门独中行曁里人陈希玄日一二至扶持而薬之饘粥以饮之彛得不死未㡬吾亲果相继而殁中行又力为之㐮事閲数年月彛念蔑以报厥徳姑偿薬资中行拒而不受今里中士大夫皆赋诗以美中行请为之序焉仆閲书起敬恨未识其人耳既而识之且聆语言知学问之博识趣之髙不特医业而精又尝得剑术之妙达官贵人多用荐辟然肮脏不苟合不屑就卷而懐之泊如也惟读书穷理愈进愈力假医薬以寓吾心之仁而济物焉若中行者可谓不沦胥于尚鬼之俗而惑者也亦可谓能舍利而取义者也亦可谓卓越不俗而造道者也斯人也昔吾愿见而不可得今既得之可不楽道其善以励其俗㢤吁麟角凤觜世不多见孰谓世无麟凤与识麟凤者知其待时而出不乆将有日仆等又当刮目以俟送梅知州序予尝观古之为政者惟能以亷律身则心清而理明身正而道行故周官以六亷计羣吏之治自汉而下史称亷吏者其政皆卓卓矧予西溪梅公生质英敏加以学问之力亷介絶人初倅崑山声闻于时遂陞同知州事在州六年门无私谒较诸杨伯起却故人之遗羊兴祖辞府丞之饷范史云之尘甑冯元叔之齐马无以异也当其事之日时与同僚相可否同僚曰公亷而能所可否非私也当从之无戾焉御胥吏防其奸欺窘如束胥吏曰公亷而正所窘束非苛也当谨之无违焉至辨狱讼均租庸用刑罸以齐其民民则曰公亷而明刑罸非暴也当服之无犯焉是故佐是川之乆道日益行政日益修品秩加而名日益着焉耳今知吴江寔为州长而位乎同僚之上其御吏其治民又非前日佐贰比惟仍以一亷处之则所谓心清而理明身正而道行可必矣吁庖丁觧牛刄有余地葢得其肯綮之要也若夫以亷律身岂非为政之要乎虽然克终之戒君子慎之某辱公为布衣交于其行敢以君子所慎者吿之为临别赠送费知州秩满诗集序东平费侯为崑山之五年二月初吉侯得代时毘陵谢某适寓是州闻州人颂之曰公昔下车时方扰攘民用荡柝老弱饿莩余或行伍劳来之乃复土着以耕以桒以生产而租赋然犹惧不能安其业也頼公之明为能识民情而烛吏欺使民得尽其欲悪吏不敢并縁而为奸媸媸之民间有讼于庭者侯必先诲之谆谆焉如父兄之于子弟良师友之于弟子䧟于诬则为之直其枉而不避困于役则为之节其力而不穷至其有罪施以刑罸亦未尝无哀矜之意焉是州地方二百里其民咸得安土而粒食者侯之恵也又曰学校乆废侯振厉之尊育贤才文敎蔚兴黉宇轮奂视昔有加而闾阎委巷絃诵偕作使之骎骎乎为礼义之俗者侯之功也子闻而嘉之既而道海虞适无钖过长洲茂苑周逰乎淞江太湖之上士大夫凡与谈崑山费侯咸称誉如州人之言其能诗之士各赋诗以赠之予则即其所闻以序编首书画舫燕集序古之人凡乐其髙尚者必寓意诗酒花竹山水之间与之逰者葢亦楽其楽焉若我玉山隐君其亦可谓髙尚者乎君生长世家一旦尽去其少年豪华之习结草堂玉山中莳花种竹日与山僧羽人布衣韦帯之士以逰以居达官贵人未尝一见其靣征车之来则踰垣闭门甚于叚泄不知者或以迂怪君闻之自若也至正庚子秋愚隐师携祺上人过之语道相契日坐至夜分乃巳一旦君置酒书画舫主賔凡八人其七人皆善饮独遇隐师性不嗜酒亦欣然为劝酬嗢噱各尽其欢既酔以对酒当歌人生㡬何两语䦰韵赋诗时秋髙雨晴芙蓉金菊之花照映池岛悦人心目而咏歌有不能巳者故分韵之外复有倡和之什焉夫愚隐一至留数日非惟主人留客之勤而客亦眷乎山水花竹之间而忘其去则所谓楽其乐也诸诗冩燕集之娱园池之胜俻矣予复引而申之以识岁月梅隐山房诗集序昔人有言天下无真楽随所遇而得者乃真楽也今吾以珏上人观之其信然乎徃上人逰诸方参菩提逹摩西来之意名山胜境长年忘归不知者意其江湖之楽耳既而归钖谷影不出出山渉猎羣典适兴赋诗怡然自得又若移其楽于山林文史矣至正癸夘春愚隐师主禅月道塲召为记室上人以佛法淑同𫀆之士以词章接缙绅士大夫人皆楽其道之行焉閲数月谢事当路者或荐举之孰不曰以珏之才之羙宜其继羙黄龙益弘斯道殊不知上人之来特以答愚隐师相知而巳余非其志也于是飘然别去渡吴江过崑山东濒于海頋荒江寂寞之濵僧庐幽閴梅花环绕境与心㑹乃寓缾钖题其所居之室曰梅隐山房蒲团木榻晏如也定起之时曵履梅下或欣然犹迦叶视拈花而喜而人不知也吁东吴巨刹楼阁相望钟鼓之声相闻苟从当路之荐置身萧爽孰不为之楽㢤今若此其楽葢自得之有难以语之人者欤诸君懐上人者为之赋梅隐诗一卷俾不肖题其简首予不敏姑以平昔所知者道其梗㮣云送理上人归天台飬亲序予避地吴下闻宗元师之名者数年及与之逰则知名不虚得方以见晚为恨师乃念亲老于家言归觐省且欲筑室于先人之墓祠佛飬亲以酧㒺极予闻而嘉之因请诸缙绅歌诗以赠其行或曰子逢掖者又尝着书辨老佛之惑矣彼浮屠者既与之逰又从而誉之何㢤予曰不然予交浮屠亦各有所取焉徃在京口以清苦交了翁即在金陵以文词交䜣公后于杭交古鼎铭公以其端谨而诚悫也今于吴交愚隐智公悦堂颜公一以其有济人之仁一以其有事亲之孝也其他或学或行或趣识髙远未尝无所取焉今宗元有了翁之清又心乎颜公之心可不敬乎吁当此兵戈之秋道路梗澁顷歩千里有能披荆榛冐矢石梯山航海勇徃而不頋者皆功名之士货利之人求其如宗元之行葢少矣夫宗元于苏湖诸大藂林所至安隐且有虚主席以待之者师皆辞焉诚使结庐以守松楸之地持钵以尽菽水之欢可谓释门之曽闵矣彼织蒲如陈睦州者寕得专羙于昔乎诸君子然予言既赠之诗予乃述所以致敬宗元之意弁于篇首为径山颜长老送丁州判序予闻古之任人者为官择人未尝为人择官故量材授任不遽更易必使乆于其职而得以考其绩焉今丁君克明为崑山州判官洗心奉公孜孜厥职凡州长发号施令必相与可否然不负乖刺惟是之从至如出郊劳农河防缮修警逻之役靡不殚其力焉秩甫满公府复命判嘉定州事可谓委任之专有古者为官择人之遗意也以君之才㳺任厥职是犹驾轻车就熟路不遗余力凡昔之所以泽此民者其必泽彼民矣等而上之佐郡国贰宪省将无适而不可大噐晚成其可量㢤某以乆䖏乡邦故知公为详于其行书此为别并为嘉定州人之贺云送陈允贞序士君子负有用之才必得善识者择而取之然后能适其用耳譬之木檀之可以为车楛之可以为矢桐之可以为琴瑟𣏌桞之可以为桮桊楩楠豫章之可以为明堂栋柱材虽良能自致其用乎至正乙巳王命江浙分省参政周公开望亭河为固国计公知允贞为能干济使董其役允贞方以吴江州吏目秩满而归承命之重义不敢辞于是殚志尽力宣劳王事召畚数十万人为之计工程限期日不疾不徐民用子来两月之间事功乃集河长四十里北接湖南通渠又东注于震泽吴人视之犹金汤然则若允贞者可谓有可用之才矣又得善识者择而取之斯适其用矣今允贞赴塩场幕官吾知其才足以有为也塩法之弊多于牛毛各部细民葢有望于良有司也乆矣惟允贞尽其才之用焉为智长老送苏县尹序至正丙午春予方过上海卓钖于寂寞之濵适县令苏君彦祥秩满而去士大夫祖帐都门外田夫野老遮道请留或膝行而前脱君之靴先后数四不啻攀辕而卧辙也予尝揖父老而问之曰苏君何以得若等之心而此㢤父老曰我贤令亷明公正材干絶人三年之间凡可以康济吾民者知无不为且精于法律小大之事处决如流吏畏民服租赋非不重也頼除去宿弊而无横歛之毒徭役非不伙也以差次民力而无不均之苦至若谨庠序明教化置礼楽之噐以严祭祀増社学之设以广文敎凡祠庙之在祀典者皆修举废坠䴡牲之碑所在正立街衢桥梁举邑完好又曰县濒巨海江流交接风涛洪肆险悪万状御人者徃徃出没其中过者病之令乃相地之利由县治西南开大港接新泾口延袤㡬四十里墟邑相望鸡犬之声相闻昔之畏境今为康荘风帆雨檝昼夜不休县之人不忘所自因以苏港名之予闻而叹曰令贤乎哉此葢千万世之遗泽也秦之白渠常之孟渎杭之苏堤葢此类耳予复何言特以前所闻父老之语序而送之以抒邑人去思之意云送邓宜之还鄊序昔二疏为东宫师傅告老而归当时祖帐之设黄金之赠太史氏悉书之或曰以二公之贤尊为师传区区赠送奚足羙㢤是不然此葢羙其还乡之楽非以为师傅之荣也夫乡里人之所难忘也若班定远马伏波皆絶世之雄立功异域名闻天下犹且愿生入玉门関及追述少㳺平生之语况余人乎葢狐正首丘魂魄之思沛皆出乎本然之天也今宜之邓君假舘张侯羣弟子服勤尽礼讲贯之暇主賔燕洽閲寒暑十有二十载如一朝夕然乡土之念常萦于懐束书言还舘人留弗能止其父子昆弟乃翕然餽赆又相率诸友人赠诗且属予为之序焉某与君乡人也亲戚也知君之心者也因谓之曰君之行有班马之所无者方诸二䟽虽荣名赠送之不同而乡里之楽则一耳苐惭余滞留徒知君之楽而莫能与之楽其楽也君归凡故人之有见问者幸为我谢之多稼亭燕集诗序洪武十年春上巳前之一日郡守番禺张侯置酒多稼亭聚僚佐洎缝掖之士十有三人相与访前修遗迹尚交而挹其羙焉环视四郊烟鉏雨耕乃喜而言曰嘉我良民殆不负牧守卲农之意欤旁睨黉舍衿佩云集又曰嘉我诸生其不负国家修文之敎欤至若滆浦环于前三山屏于后云霞竹树千态万状然为天开画圗快人心目侯于是举酒属客临流赋诗葢其兴之所适情之所寓有不啻兰亭禊事之娱而巳沂雩风咏殆庶㡬焉吾侪亦得以楽其楽也坐客诗凡若干篇侯以龟巣老生谢某为客之右因命为之序云代董知县送同僚尹主簿序洪武四年冬余备员为武进令与县丞陈徳广相继而至时山东尹公明善为簿数月同寅之𥘉尝相谓曰吾三人之为是邑也其犹同舟共济乎余尝闻操舟之术舵者主之然必以篙者橹者桡者檝者㴱以竿者缔以矴者桅樯而帆者然后江海可济也有其具蔑其人其能济乎虽有其人而不僇力以事其事亦未有能济者也今明善事乆为之甚勤可谓善操舟者矣自是同志恊力康济邑民事无不理两朞之余寔无愧于操舟之喻也六年冬明善以铨考増秩余与丞及其代官张奉先祖帐而别明善复举前説以励吾人余曰是言也岂特是邑所宜则之凡为雄州剧郡以及方伯藩府皆当以是为心则无适而不可也古之善相天下者若傅説之贤其主犹以作楫命之况余人乎明善之行吾请以前所言者笔诸缣素为临别赠县丞江隂人名某主簿泽州人名某余则鳌溪董某赠医士张恒斋序夫良医之用薬如良将之用兵知彼知己百戦百胜非偶然也且人之有疾必系于五脏六府殊不易知也苟曰饮上池之水而能然乎了然于心目之间非吾之所知也必也目其色耳其音语焉而推其详脉焉而究其藴如是而后可谓知彼矣彼疾既知又当所用之薬必中厥疾如戦必克乃所谓医之良犹将之良也恒斋张公世居仪真以医名家今提领常州惠民薬局事郡人徃徃负危疾诣公公可否之其曰可者皆如期而愈犹龟卜烛照而数计之也葢公自蚤岁䆒心于儒者之学以明物理轩岐以下数千载医薬之书莫不探赜索隐触处洞然未尝出诡秘一言以自神其术也近吾友丁以道之子搆疾而危羣医缩首公诊而薬之其病如春氷而释其人如枯荄而生以道徳之且言曰郡人䝉是恩者衆矣安得太史氏为作佳传焜煌简䇿耶吁余尝以恒斋之学论之将来必医及国家跻斯民于㤗和之域秉史笔者当大书特书传之无穷也奚患无闻乎送陈尚言归㑹稽序㑹稽陈尚言以其从兄为常州府幕长衔父命来视之常之士友因得时与之逰而东郭谢某独㴱有敬焉者尚言方妙年自持如老成人凡相见时徃徃论古今忠孝事世俗之谈未尝一出诸口也洪武六年八月之吉言别于余前两月方盛暑余尝见束装其兄固留之至是宜其挂秋风之帆矣或谓尚言之欲亟其归者厌吾邦之陋而楽其故国山川之胜也余请诘之子之归将穷探禹穴搜竒索隐而求神秘之文乎将幽㝷云门与山僧林叟相期逰适乎将兰亭觞咏镜湖第宅踵昔人之髙躅乎夫以数日所知尚言者观之吾知其不为是也必矣子之归朝耕夜读搰搰乎为飬亲计将使紫岩山中复见董召南以孝义称孝感之诚天降厥家丗有韩退之又当雄词大篇以播其遗芬矣尚言聆余言笑而不答后五日某命儿子木笔之聊借手为临别赠某延陵人时年七十有八自号龟巢老人云赠冩生玉泉子序玉泉子本常郡亭侯之裔六世祖居金坛地因人姓是为蒋庄月鍳翁其父也玉泉以胸涵氷壶目烱岩电得乃翁冩照之传甲寅春我郡侯孙公请为纪颜因过余为传老丑坐客有言冩照自頋恺之始者余曰不然昔庖羲氏画卦而人文肇开曰书曰画葢推轮于此矣余尝观六书如天之日月星辰人之耳目口鼻物之山水花木鱼鸟其文类皆象形然则象形而画其义一也黄帝尭舜垂衣裳而山龙华䖝之属施诸五采作绘一语登载典册绘画之事着矣殷髙宗审象求贤而得傅説吾意冩照之原本此欤至炎汉两君圗功臣于麟阁云台之上与青史鉄劵并着勲业自是而画之名世者滔滔也若晋之恺之乃其一耳然今人冩真以形似玉泉则併其神气意趣得之见于毫素非汎汎作绘者可同日语况平昔于所见之人但曾半面虽即世之后亦能想像而䫉之至有使其子孙下拜号唿宛然如见其亲此又得乃翁不传之妙而能人之所难能者也吁使玉泉生于有商必能为君貌梦中之贤人矣当今郡公开国圗象凌烟徴车胡为其未至耶月鍳翁年垂九袠博物稽古玉泉请以予辨客之语质之而翁苟以为然亦必以轮扁不能喻其子者然予论玉泉者矣送祖心上人省亲序学佛氏而不忘师父之恩知君命之重而弗敢渝是为良浮圗吾当与之逰赠以言而嘉之是亦与人为善也兰陵铭上人本四明宦族蚤失恃元末时乃翁爲江西省幕僚随继母侍翁居官邅时扰攘江右失守省署移福建乃翁以王事赴北俾其子徃钱塘鞠于从父继而世变从父家毁于兵嵗且饥流离苏常间时贵逰子弟多失身上人独能涉厯艰险不农工不丐不服贾负贩而趋利慕大雄氏空寂之敎可超脱物累遂祝髪从浮圗师东谷升公而学焉禅林矩矱蹈履惟谨其父子不相知者十有一年然一念之孝根于其心尝礼佛黙祷得一日之飬以尽乌鸟之情志愿足矣洪武甲寅春父来金陵知翁无恙且有弟在膝下以奉朝夕上人喜不胜于是告其师亟徃觐省以余昔尝以君亲之道语之请别于余且言曰铭之行虽为吾亲诚不敢畔吾师而负国朝度僧之命而返吾𥘉服也织蒲之飬或庶㡬焉余曰然如上人者处困之日不失其身居㤗之时不易其心诚可谓良浮圗矣抚其弟安其亲使人称为禅林之子骞吾无间然矣彼人靣而獍心者闻上人之风能无愧乎能无警乎是岁四月之吉谢某序赠钱隐居序二月之吉余方据藁梧坐澹泊斋友人严子敬过余而言曰去年冬某尝患背疽状如覆盆视疾者皆寒心焉隣有隐君子钱氏志道甫者独曰无伤也薬可愈也既而用薬一如其言某尝奉币以偿裹薬之资志道乃固辤弗受敢请賛一辞以着其羙亦以示不忘也余闻之仰而叹曰夫疽发于背者危疾也古之人智谋如范增才勇如姜牙皆为所害志道能疗斯疾岂易㢤余还乡五年闻乡人之誉志道者借借今吾以子敬之言益信且志道蚤读书好结客竒方妙术故多得之虽常以薬活而不以医名家其可谓隐徳弗耀者欤不谋利不计功亦可谓好义者欤酿羙酒以娱客蓄善薬以与人吾知志道之心即苏长公之心也世之鄙吝如斛斯者其妻以百钱市薬犹以为恨况与人乎闻志道之风薄俗可敦矣吁昔人为一卒吮疽尚登简册如志道之贤安知无太史氏爲作佳传耶送太古禅师住持祥符序释门先觉之士以能荷大雄法者爲象爲龙理固然矣求其七徳五文之偹和鸣而翔集所至而羣从惟凤爲然兹又不可以象龙槩论也今吾以太古徽公观之其僧中之凤也欤公早岁入双径寂照师之室韫徳抱道蔚乎其文犹凤毛也旣而主常之文明苏之秀峰踞猊座说法㣲宻妙音闻者悦怿是犹凤鸣朝阳也去此数年而陵谷变改故乡来归不啻如凤翔赤霄覧徳辉而下视津里如丹穴饮太湖如醴泉以灵山古法幢之颠仆徃扶植之瓦砾之地将为瑶圃灌莽之卉将为琅玕使七十二峰之境皆为岐阳而把茅挿竹皆阿阁也彼门翕然而从者四衆之外衣冠纷集复有宗雷陶谢軰从远公为外方逰故藂林旦评缁素舆论咸谓公为僧中之凤无间然者慎勿诿枳棘非梧所栖而姑为桒下之宿也公之行郡邑士大夫咸称羡而送之龟巣老人乃为之歌曰凤兮凤兮一飞羣随覧徳之辉载鸣琼枝唯其时弓送郡守孙侯秩满序人恒言郡县之职爱民为先殊不知善为郡县者必先能驭其吏而后爱民之政得行焉若我常州府孙侯其可谓善为郡者欤侯济南人奉朝命由起居注出守以旧闻小吏多蠧政下车之𥘉即汰之择之量材用之又从而戒饬之合六曹操如束公勤亷谨身为率先民有不理于邑赴愬廷下侯之聼之惟一二僚属与闻焉吏无敢庭立睥睨者至于抱案牍署决惴惴焉惟恐或毫发悞舞文之弊葢絶无之故善政得以行善教得以施一郡四邑之民咸𬒳其泽视古良二千石无愧焉耳今也以秩满赴京人皆谓侯能爱民治有成绩余曰侯能驭吏乃㴱得为治之要故特为叙述将使为郡县者闻之取以为法太史氏采録为法于后人非徒为我侯颂羙而巳送金希贤上京序太学为贤士之関尚矣洪武七年冬朝命下府州县学以诸生胜冠者赴国学厯练衿佩之士星聚云集猗欤盛㢤常之武进县金生希贤由县学赴命请别于余且征赠言余曰㓜学壮行古今一致上之人将使之仕仕乃行其学也士君子欲其仕学俱优卒有成效惟勤者能之尼山大圣忘寝废食颜闵不能曾日三省若是者皆学之勤乎周公相国待旦而起陶士行在州而运甓巫马期为邑而戴星是仕之勤也吁圣贤犹尔况学者乎葢士之学与仕也犹农夫之治田也彼农之勤者其耕也㴱其耨也熟其树艺也必以时既艺矣乃耘乃耔乃藨乃萒旱则为之灌溉涝则为之决塞沾手涂足搰搰乎斯湏不能休故其苗之兴也勃然其稼芄芃然其寔则栗栗然也及其获也视惰农之收则倍蓰什伯之不同为士而勤其功名爵禄如豊收之农可必也生徃拜国子先生曁诸公鉅卿请以是质之苟然吾言生其勉乎哉送叶以㳟赴京序士不以穷逹论也耕莘穷也逹而阿衡版筑穷也达而霖雨渔钓穷也达而鹰扬之三贤者苟不逢其时则㤗然终其身道之行不行非所计也番禺叶以恭以卓荦之才爲张渚批騐所官凡九年日与贸贸焉负贩逐利者较什一之征此道行之日乎然以恭公乃心勤乃事皦皦乎九年如一日其道未尝不行也葢以㳟以前人诗书之泽渗漉肌骨眎贪墨嫉者不啻如赫腐之鸱慕氊之螘耳班资崇庳非所论也余老滆濵闻以恭才名乆矣今赴调京师适荆溪故人许克敬过余谈以恭之贤且相与论古今穷达士俾余笔之持以赠别亦曰坚以㳟之志云送陈长史秩满序古人之以言赠行者尚矣然其言或规戒焉或劝勉焉不颂徳不羙才噐不揄扬声名眎后世立言有不同耳若老𣆀于孔子之行曰无多言无多事如斯而巳夫圣人岂无可颂羙者乎葢称颂之辞无益于行有道之士所不爲也余甞于学轩陈公暇日商畧古今清议及此相与叹息今公爲常州府经厯得代如京师士大夫爲诗爲文以颂其五年賛画之羙者衆矣余请以古人一事忠吿而期望焉昔赵忠献以半部论语决大政卒成相业人到于今称之吁时有古今道无古今居今之世行古之道是亦古人也况公之家学青氊一经渊源有自诚能慎终如𥘉仕学俱进则何施而不可何徃而不逹㢤幸毋谓老生常谈而忽之吾将见世之称忠献者爲公之称矣送刘文可序洪武九年冬吾友沈子英书来曰文可刘公南雄佳士也爲磨勘司掾属凡若干月所閲案牍疵类毕举虽毫发无遗焉今也书满而荣归也以其吏事之精心目之明雅敬重之求一言爲临别赠余曰传不云乎胸中正则眸子了焉吾虽未识文可视子英之所称道文可之心可知矣吾尝以镜观之百鍊之铜莹若秋水其所照者物无遁形一日䝉以尘垢光乃昧尘垢愈积昧愈甚而至于一物无所见矣诗曰靡不有𥘉鲜克有终故君子慎之夫以文可之心无私欲之蔽犹镜之不尘垢也案牍之谬谁能隐乎虽然百鍊之铜能照人之靣而巳不能照人之肝胆能烛目前之物而巳不能烛天下古今万事之理奚足以儗文可方寸之镜乎文可持此镜以渉台阁慎终如始光辉日新将来圣天子取人为鑑则必置诸左右以辅昭明之治吾与子英軰又当相率以贺之并自贺其言之不诬也是岁十有二月厶日毘陵龟巣老人谢厶书送孙太守奔丧归济南序代魏同知作洪武丙辰闰九月既望济南孙侯厶毘陵守之五年闻母夫人即世撤甘棠之説动风木之悲既而涕雪具讣吿月日上闻将衰绖而归邦人爱公不啻如召父杜母闻公觧印绶即相率林立㦸门外翕然而言曰闾阎之氓頼贤侯守宣皇上徳化政无烦苛使得力耕稼供赋税以植其业以畜其妻子非吾民所能为也教学校之教頼修举废坠使得明敎化育人才以展其用非多士能自致也又曰贤守以亷律身驭吏如束秉法如悬衡一洗贪墨舞文之弊至筦钥之细犴狴之烦租庸商征之属咸得其肯綮而㳺刄焉郡统四邑若网在纲纲无不举目亦随之奈何斯言殆欲卧施辙而留也时余忝佐贰聆州人之言若此然论公之才之羙又岂苞屦台笠者所能尽哉公尝言断机之训吾亲犹孟母也止酒之戒犹陶母也曰清曰谨为时着称又岂非崔母之淑玄暐乎吁非母之贤不能淑子之身非子之孝不能如母之志移孝为忠必不负圣天子承宣之寄他日大用岂易量㢤今观士大夫赠言凡若干篇余以州人之言颇详且寔因摭之以叙编首云是月厶日同知常州府事厶郡厶书续毘陵志序昔人谓九州之志言九州所有土地所生风气乃宣也郡志之作本诸此乎毘陵为古名郡其山川土田风俗名物之属登载旧志尚班班可攷然由元𥘉而至于今百有余年曾无纪述之者诚旷典也洪武十年春中宪大夫张度政之𥘉以朝廷命天下郡邑纂修志书于是㑹聚耆宿之士稽古订今博采见闻撰次成帙凡一十卷中间无类䟽混不能无之至若前代阙文则不能妄为之説然时有异同事有沿革因是编而求之亦可以摡见矣是年岁在丁巳夏五之吉郡人谢应芳序赠儒医徐士方序予方据藁梧玩庭草生意里人万仲珎过予曰比镒遘寒疾谒二医皆危之于是邀徐卿士方眎之乃谈笑间授薬克期而愈頋镒蔑以报厥徳丐先生为之赠言示弗忘也予曰嘻仲珍何相见之晚耶士方由早岁嗜学涉猎经史若六气七情之病乎人五薬十全之系乎医者巳博通既而以父祖所传轩岐之书金匮石函诸家之方论旁参曲究以㑹其极且尝赋远逰得四方贤师友渊源之懿故其遇疾也如庖丁觧牛得其肯綮恢恢乎刄有余地是岂肤浅䝉昧者可同日语㢤惟其厚重简黙犹连城之璧混乎碔砆㣲卞和固莫能辨也老子曰大辩若讷大巧若拙士方其近之虽然吾知士方之才不局于是而巳必也为时而出康济斯民卓然为医国之士斯不负所学也责沈之文吾尚当为仲珍为之洪武十年嵗次丁巳六月厶日谢厶撰併书赠刋字阚士渊诗序曰稽古文字由竹简以来世之欲传乆而不朽者其惟勒诸金石乎然苟非专其艺而精之敬其事而谨之则所勒有无足传者矣今观荆溪阚士渊之勒石也一点一画敬谨之至殆若黙契程伯子作字甚敬之意字书八法秋毫无遗是以吾郡守番禺张公特赏识之中书史舍人靖可卢舍人公武亦皆称羙无间然吁士渊之敬谨如此岂局于一艺之㣲而巳㢤昔人有言能敬必有徳使士渊遇知臼季其必荐之如缺耨也抑予又有説焉昔者安民山知敬司马公能从容一言于勒碑之顷登载史册流芳无穷其传世又岂在鉄笔珉之外乎予尝嘉士渊之能赠以长句今郡中诸士大夫之作者交相揄扬诗若干首且俾予爲之叙焉送王主簿克礼还江隂序人有恒言曰州县爲民父母葢州县之职爲最近民抚之字之宜以父母之心爲心爱其民如爱子也然所谓爱者岂其姑息而巳㢤使其服役于公则如服勤于亲授之事而责其成功不棘不艰不虐不苛如是者皆父母爱子之心即君子恺悌之心也古称召父杜母者其心葢如是耳以今观之江隂县主簿王公克礼其庶㡬乎洪武戊辰春奉令役邑人数千陶于常州府东簿董之与武进无钖之民夹运渠而陶之其眉薪刍手埏埴朝夕説簿之贤者矻矻不絶口隣邑之人亦甚称誉予因徃视之其纪律非不严也程督非不谨也鞭笞捶挞非不施设也唯其慈威并行寛勐相济过之小者宥之情可闵者恤之力不逮者济之岂弟之心常蔼然于纪律程督鞭笞之间故蚩蚩之甿感其徳忘其劳不自觉其声之出乎喙也予于是从而贤之与之语曰夫县之簿丞佐其令为一邑之父母也郡之佐贰佐其守为一郡之父母也公卿大夫台阁守监百执事是皆辅佐天子为亿兆之父母也今也簿将厯阶而升曰令曰守曰公卿辅佐百执事咸有日矣苟不以民远而忘宦成而怠则舆人之诵太史之笔当并传于时岂召父杜母所能专羙彼虐其子而廪焚井溺者抑亦薫其善而良焉斯民之幸也簿尝然予言请佩服今其行故书以赠之送周叔文序古之生子者设弧矢以射四方欲其有四方志也然其亲欲子为之者岂不能尽然㢤但立志不凡君子贵之近代曺武穆试周之日左取干戈右持爼豆天生淑质志在文武其后出入将相为一代名臣非偶然而致也今观㑹稽戚先生为叔文赠言谓叔文早甚聪慧且好学尤喜读尚书每开卷则竟日终夕寝食俱废不啻口刍豢而耳箾韶也夫书道政事叔文喜之其志可知然筮仕以来屡涉险阻特事亲以孝行闻或疑其声之不焯焯也是大不然夫爵有崇卑职有大小能尽厥职斯为足称姑以目前言之河泊三载洗手奉公所职恢恢乎如庖丁觧牛刄有余地使其亲不以尸素忧豆区之楽于钟鼎使叔文为京兆则平反之政日娱其亲又何患无焯焯之声乎吁丈夫之志有非或人之所知也先軰尝説善观花者见根拨而知花品之上下予于叔文敢窃比之赠沧洲生诗序延陵隠君子薛仲弘氏以英妙之年能洒脱纨绮气习絶迹京洛尘土读种树书结忘形交与台笠扉屦者伍所居三山湖东南寂寞之濵流水一湾沤沙半席每读杜少陵吾道付沧洲之句欣欣然若有所得故自号曰沧洲生弘之曰蓬莱十洲学仙者夸以示人且去弱水三万之隔其荒唐缪愆而不足信也明矣唐有瀛洲命十八学士居之其地位清絶尊崇显荣固不易得然一旦牝晨汚蔑之辱有不能免者是亦非所愿也眷兹沧洲有四时天与之楽焉春水观鱼荷风清暑扣月舷而歌披云蓑而钓是皆楽之得乎天同乎人亘古今而不穷者尚何觊觎哉龟巣老人闻其言而嘉之与之交而遗之诗曰楽彼沧洲宅尔素侯某水某丘以钓以㳺洲之西东三山芙蓉惟北维南鱼荘鹤林风清月明我扬其舲沧浪有歌或濯其缨不钟不皷不鼎不爼优㢤㳺哉尚友千古送遆知县父还乡序世俗所谓慈父者以其有姑息之爱无相夷之悪而巳自秦人慈子耆利借锄徳色习以成俗恬不为怪于兹有年矣当此之时有能卓然敎其子而不沦于俗习者其父之贤为何如㢤濬川遆公以其子为武进令不逺四千里而来爱之若欲置诸膝教之则提其耳然不三月而亟去子欲留飬而不可得余以大耄之年获半靣于鄊饮席间从而劝留之公曰吾儿以一介之㣲䝉朝廷録用长于兹邑若穉孺以负乌获之任也必先谨乃身公乃心殚乃力规行矩歩以称厥职如此则上不负圣天子拔擢之重恩下不辜斯丗斯民之望荣其身以慰其亲吾虽衣敝緼𫀆犹狐貉也啜菽饮水犹八珍也吾既语吾儿吾儿能佩服吾言则吾归吾庐何异朝夕侍侧以享其禄飬之娱乎吁聆公之言觇公之志葢楽乎归而不可留也于是酌之酒而贺之曰令有羙政民必颂之余将採歌謡之词笔诸简牍附黄耳平安之信以报公也送赵县丞奔母丧序洪武庚申秋朝命以昌邑所举赵贤良为武进丞在邑多善政明年夏五奔母䘮而归士民攀恋有不忍别者丞恸哭而谓之曰比吾父来视予谆谆然以律身居官之法命之且云母氏之训戒尤多丞之父归将以安吾母也乌知未能以豆区之余为甘旨一日之奉而吾遽至于此言未既呜咽顿踣民亦涕泣而不能留某于是知其母夫人之贤不减崔玄暐之母也然玄暐遵母训而清谨为丗所称使贤母之名流芳百丗非孝而能之乎今丞之孝于母也岂止𬒳衰麻居倚庐不酒肉琴瑟三年而巳㢤必也居则飬生䘮死以事其亲出则移孝为忠以事其君曰清曰谨终始一致㒺俾崔侍郎专羙于前则其母之死犹无死也而可以为孝矣虽然父天之尊巍然在上慎勿哀毁踰礼以贻亲忧此又不可不知也赠黄有文序昔圣人垂衣裳以治天下至五色作服则尊卑贵贱之秩章章矣后丗于五采之外加之以金此又极其盛而文之然礼法之制惟在上者得全于服御之属近代以空王老君之尊儗诸王者乃亦得之余则有禁是故以饰金为艺亦鲜而易弛焉常郡黄有文早孤受业厥祖丁时之艰艺用弗售有文能不弛其业而益精之时既平大江南北数百里凡释老氏之家交相荐用殆无虚日洪武壬戌春郡城圆通院住山释寿公作梵宇规矩置法藏命有文䞉施五采縻金而饰之有文若㴱谙干毒之教荘严相好咸适其宜皆至若转藏之神皆金为甲胄威武僇力如风转篷俛俯之间光明焜煌然为金色界使观者兴起其转悪为善之意吾尝闻瞿昙有言画沙童子戯以成佛若然则有文之功亦岂少㢤由是释门老缁及方外能文之士多赠言以嘉其能夀公乃属余序其事如此余于是窃有感焉六艺之教礼楽为先今儒门子弟什废八九其大者不知金声玉振为圣学之始终条理其次不能以金匮石室之书发为文章黼黻治道甚者金根缪易传笑四方视有文能世其业寕无愧乎使有文之为艺以彼易此必大有可观者矣惜㢤赠医士髙彦述序洪武壬戌夏友人詹伯逺书来曰先軰葛氏方山翁以善治伤寒独歩江表髙公明徳为外甥而受其业青出于蓝故当时人谓有秘传焉今其子彦述业复如之比年以来人之抱危疾以頼全活者纷纷也如吾家累亦屡病屡薬效若响应厥徳有未易忘者丐先生为之着述㒺俾越人専羙于昔予曰嘻方山翁予早岁亲炙多聆语言每云素问一经言简理奥张长沙论伤寒传変搃若干万言其要在经之爇病一篇六百四十九字而巳人能明是经之理则终身用之有不能尽者以是观之则家庭授受岂外是乎夫彦述之可敬者能象贤以承家学志不自满外无藻饰不夸张以炫其竒妙不圭角以长其声价嘿嘿乎不易其操谦谦乎不矜其能遇病则以理烛之如法以治之如由基善射发皆中的观者或惊异而神之耳吾知其父子所得于葛氏者大经大法如此而巳无所异闻也窃尝以儒者之学譬之论语之书孰不诵读赵忠献以是书半部相其君以救天下当是时遘五季之厉羣黎凋瘵頼以苏息何尝于二十篇之外别有所传授乎他日太史氐采予言而笔之庶以见彦述之学源逺流清且一洗俗论秘传之陋垂芳简册追配古人亦何慊乎㢤赠崑山医士王彦徳诗序世传秦越人之医独歩当代在诸国则随其俗之所重者医之或小儿或老人妇女変更以售其术葢其心出乎声利之外而人不察也予尝以事少之一日至崑山友人徐彦智谓予曰医师王先生彦徳专科为小儿医其学有过人者厶两儿患痘疮甚危观者束手邀彦徳薬之乃指日而愈酬之币固辞且曰凡故旧皆不为市利交况契爱如彦智乎由是邑之士人咸赋诗以颂其羙丐巢翁为之序焉人恒言医之难莫难于小儿葢稚騃之㓜年利害有不明言语不通疾则易为颠踬犹草木之萌易摧折也吾知彦徳方寸之天不蔽于欲一以理之明推治衆疾而疾无不治者扩而充之非所难也特专科以世其家耳虽然昔者淇有王豹而人善讴髙唐有绵驹而俗善歌今崑邑之有彦徳博学如此尚论如此风声气习动荡一方乆之则兰鲍俱化余波之及薰我晋鄙老夫修野史又当牵聫得书以兹书为张本松菴圗诗序洪武甲子春厶以邹忠公遗文见邑宰河南彭公伯常因观四栢赋宰谓予曰子知刘司谏之爱松亦如忠公爱栢乎司諌本东原世家今居光州光山县从祖之故第山有羙松心甚爱之号曰松菴比遇知圣天子擢官諌垣謇謇谔谔多禆治道天子嘉之声溢中外然乃以松菴自号也予由是绘山间之松松间之菴求能诗者咏之以寓夫激昻之意敢请子为之序焉厶辞不获虽未识司谏之面以其爱松之心推之可以知其人矣夫松之为物芄芃其直犹人之挺拔也鬰鬰其盛犹人之𢡟徳也贯四时厯氷雪犹大丈夫之贞节雅操也凛乎赵清献之鉄靣坚乎宋广平之鉄心殆无过焉卓㢤若人㴱相契合不以山林台阁之殊而异其素爱之心也昔之人或喜聼其松风或欲巣于云松或哦之中庭之中或抚之东篱之东是皆爱之于心而所以爲爱者不同吾知司谏之爱在嵗寒后彫佩孔训于厥躬吁山花涧草纷纷然望秋而先零者寕不有愧于十八公乎今毘陵士友诗凡若干篇皆想像光山而赋之一旦钦命承恩命赐归莵裘苍髯白发相与嵗寒又当别爲咏歌持去爲松菴寿赠义士池徳澄序昔元暦未终人方酣富贵汲汲乎进取徳澄先大父秋蟾先生慕老氏之学脱屣家事飘然为外逰徳澄笃于亲撰杖履从之足迹遍南土名山胜景多逢异人徃徃得薬术方技以授其孙旣而陵谷変迁先生亦从此逝矣徳澄今家居东郭混淆阛阓然而喜玄谈尚髙致绰有祖风频年复逺逰以适其志趣所闻所见益以广矣夫以薬术之妙观之信乎有异人之传矣同里刘文忠负伯牛之疾者屡医弗痊㡬濒于危一旦䝉徳澄疗之指日而愈酬之币不纳文忠徳之需予言以纪其羙予曰嘻神农氏尝百草为医药以济天下后丗葢以天地生物之心为心也近代以来或假是以邀厚利否则咈然怒望望然去眎其困苦而天阏者弗恤也可胜叹㢤徳澄矫薄俗仗义如此予故以义士名之农皇大圣人在天之灵必隂隲以成厥徳以博施其义于人人之报之有不止如黄雀白龟而巳也龟巣老人谢厶撰时洪武十有七年嵗在甲子秋日送唐用彰序周公相成周作礼制大司徒以三物敎人即其贤者能者賔兴之取士之法蔑以加矣近代以来科目虽多亦彷彿成周之意而已但士之为学于圣人心学之㫖有昩焉故或贤或否如鱼目之混珠者有也姑以一二言之汉之董仲舒公孙丞相同出于贤良方正者而弘有曲学阿世之谬唐之韩吏部愈桞刺史宗元同出于博学宏词也而宗元有薰附权要之辱至宋三百年文盛之日凡居台辅必用硕儒如司马温公光王荆公安石张公商英等皆进士而丞相也若王张之属其学无不精敏絶人岂有不知圣人之心学者乎葢徒知之不能行之则与不知无以异矣洪武甲子秋邑人唐用彰以府学弟子中选鄊闱明年乙丑春二月赴春官大比需言于予予喜其孝弟称于家谦徳着于旦评才华蔚茂而学益修其大用于明时也必矣请以圣人心术之要曰慎独曰思无邪曰精一执中三复而申告惟用彰真知力行两轮并进则先軰贤者之勲庸事业或我亦可为贺不惟上之有以行致君泽民之心而下有以遂显亲扬名之愿亦可见不以老生常谈忽之也二十四孝讃序人生两间以天降之衷为秉彛之性故能参于三才有感斯应为万物之最灵者也夫孝为乃性中之一事然立身之本莫大于斯故尼山大圣人与髙弟弟子反覆问答着为大经奈何圣代弥远风俗寖衰秦汉以来耰锄徳色箕箒评语者滔滔也甚者至于人其形獍其心可抚膺切齿流涕而痛哭者也今观郡人王逹善所讃二十四孝裒为一编其间言孝感之事什有八九且以孝经冠于编首葢取孝通神明一语推而广之欲使人欣羡而勉于企及于名教岂小𥙷㢤或谓重华圣孝千古一人岂宜与泛泛者类讲是固然矣吁逹善之意葢欲揽太阳与月星并照容光焜焜无幽不明老夫儗非其伦辞不逹意宜君子无求偹焉赠王仲文序洪武乙巳秋横山大林菴主真公性存过予曰厶重搆菴庐作观世音菩萨伽山一㑹上则五云缥缈佛现全身凡菩萨之衣冠缨络灵岩寳地种种相好咸用金饰工人王仲文且能运巧思僇力以成其羙今其行丐先生一言誉之予曰尝闻瞿昙师有云以画为佛以沙为塔皆能成道此葢以因果立説开方便门使衆生由是而入大乗之道自汉以来其法寖盛塔庙像设若绘者绣者金玉石者泥塑木雕者从而出焉今性存能以佛之心为心引人为善荘严梵相岂徒羙观葢欲具瞻者起恭敬心好楽心笃信力行登无上道非因果而巳宜乎同袍之士及曹随向化之人风行草偃如此其盛也性存然予言笔之为仲文临别赠十四卷终龟巢藁龟巢藁卷之十五龟巢藁卷之十五记瑞竹轩记予辟地甫里与径山寿上人爲方外交一日过予曰今年春吾祖如山翁燕居之所挿竹爲酴醿屏閲数日竹皆苏活或者以瑞称之故名其轩曰瑞竹敢请子爲吾翁记之既而复延至竹所相与抚玩曰是竹也前爲屏时屈其所天至是乃尽释其缚屈者信抑者扬拘者縦叶发乎苍干劲节之间生意蔼然有不可得而阏者愚乃退而思之夫竹非蒲苇等易生之物可不根而生者今若此果何祥耶甞闻徃者冦莱公挿竹而生世谓公忠义所感如山之竹亦必有所感而致然乎予来吴中闻翁有㣲德之事二焉属岁饥馑里有穷乏则周之俗多䲣畋忍物暴殄恒买而放之斯二者固㝷常有力之家能为之岂其一念之诚仁发于中黙契于天而独有此休徴欤抑别有隂徳而人不知欤如是则莱公之竹不能专羙于昔矣虽然物之瑞未若人之瑞也嗣法之徒森如竹立有能虚心以受道秉节以植徳清风孤摽为上拫噐则其为瑞又岂此君可同日语吁人为物灵气化尤速厶即拭目以俟龟巣记至正丙申予辟地滆上依旧识里翁刘氏家筑室一区栖妇子差可容膝既而以龟巣题之客或过予曰龟亦何甞有巣㢤予曰子不闻乎千岁之龟巣于莲叶葢其以叶为巣𥘉不费经营之力也頋予此室寔类之僦地里翁地不论直假力隣伍力不受佣鸠工材则有乡邑诸友人相之故其室不劳而成今也闭门缩首帖然如藏六之龟蛰乎其间此龟巣之所以名也比数日来春和景明氛埃寝息四境之内桴鼔不惊田夫野老相与招致涉桒苎之园过桃李之蹊瓦盃浊醪歌舞酬酢逍遥徜徉又得如曵尾泥涂者此虽巣外之楽亦因巣而得也但不能嘘吸导引如龟永年苟于此偷生乱离免祸锋镝全要领以终其天年志愿足矣若夫明休咎㫁吉凶决大疑于国家浮洛出书为太平文明之瑞则同类之中自有偹四灵相斯丗者区区巣居之楽与坎井醯瓮同乎一天不知大小之笑为何如客曰有是㢤子之适意也而今而后吾亦𣣔从子之居以适其适可乎予曰可客喜而去予因次对客之语是为记龟巣后记是岁八月之𥘉天兵自西州来者火四郊而食其人吾之龟巣与先世旧宅俱烬矣予乃船妻子间行而东过横山窜无钖朞月之间屡濒于危当是时跧伏蓬底屏息若支牀者然犹数数引颈回頋以恋其故土明年仲秋至娄江东近于海潮风汐雨漂揺拪苴乆之遂舍之従人间借屋而寓閲四年凡五徙闻隣邑无噍类于是同室之人幸若再生虽贫寠不以为苦且复以为楽也至吾之所楽则又以穷居无事得专心读古圣贤书以广其志仰天不愧俯地不怍廓如也然视此大吾生若浮与夫龟浮莲叶者何异故所至以龟巣名室虽偪仄心有余𥙿葢不以栋宇为巣而以天地为巣也峻宇雕墻莫知其光荜门圭窦莫知其陋但知此巣自开辟以来厯数千载不壊吾与万物同居其间正不藩篱町畦以自局也以是而观区区旧巣与堕甑奚惜虽然物之巣居者衆矣未若儗龟之巣先后㒺异龟则儗其灵耳若曰以灵自燋亦其用于世者然也世不吾用吾生自全吁用不用全不全系造物者处之如何非龟所能爲也惟两间之巣人不能壊此吾心可恃而安者吾心既安何徃不楽苐恐不知者谓无巣而有名疑爲诞故重託毛颖氏吿之云半间记岁庚子月闰五西山师搆小阁于天慧荘而居之题曰云半间葢取诸诗中语也予时客天慧与师落成徘徊其上溪山如画人皆喜之爱之而师之所楽不在是也是屋仅一间髙不倍寻广不踰丈无欂栌栥棁之华自常人观之井干丽谯奚啻霄壌师独处之𥙿如葢其前后左右牗户虚爽蒲团木榻薫炉禅几之外无长物焉师于六时坐如泥塑诸弟子瓜花之供日一二至谈空説有或従侍立客至或信信宿宿皆不能常与师共之惟英英之云悠悠而来朝于斯夕穷岁月于斯一榻之外皆云悠居言半间者亦谦辞耳夫云之为物本来无心而吾师心无所徃是亦无心人也以无心之人遇无心之物故不情而亲不契而合乆之则云忘其云云即我也我忘为我我即云也吾视吾室吾不知其与天地相间孰为大而孰为小也荘周云天下莫大于秋毫之末而太山为小其言殆庶㡬乎虽然诸相皆妄吾师固知之乆矣然而犹有此室者抑亦云桒下一宿之意乎予甞以斯言质之师曰然遂为记归耘轩记吾友徐君伯抠以兵后还无钖故里筑室胶山署曰归耘征予文记之予甞质之曰而翁大中公为时名卿今逝矣州大夫亷君之才能也其家方荐之省府将上闻以官之而暇耘其田乎伯抠笑而不答予退而思之君名父之子自早岁淑诸师友菑畬经训垂二十年今以先世负郭之田莽为荆棘固不可不耕且耘也然亦奚忍举此而废彼耶必也帯经犁鉏斯可矣古之人若耕莘者楽尭舜之道耕南阳者有梁父之唫故一旦以三聘三頋之而起非惟泽溉生民功施社稷焜燿当世而伊训诸篇出师両表至今与日月争光是岂专于农者能之乎虽然芸田之事亦有治道存焉敢请与伯枢论之五谷犹良民也稂莠之属犹凶顽也草生而不芸则谷不谷矣芸之早则用力寡而功多小缓则小害大缓则大害既害而芸或百倍其力而不能尽去虽去之而谷巳罹其害矣吁草害于谷治田者过也凶顽之害良民治人者可逃其责乎惟沮溺荷莜之流㓗身乱伦者不足以语此伯枢宜留意焉枢闻乃起而谢曰是吾志也请书之用志于壁庶他日知所警云东郭草堂记至正乙巳春友人徐君仲刚书来曰瑗性迂拙分甘退藏择无钖东郭荒僻之地作草堂居之读书灌园蜗休蚁适自谓有可楽者子知我能为我记之乎予唯仲刚卓荦之士也譬之楩抩豫章不巨室栋柱则山林而巳比甞佐令慈溪方欲抉吏弊更苛政以仁其民一旦以当路掣肘弃若敝屣憣然来归客吴下数年不入城府其抱负为何如哉兹草堂居宽闲之野前有鹅津可钓可㳺鸿山宛山屏列左右东胶西堠紫翠相接又皆忩户间天然画图也仲刚入则与书中圣贤相对出则与里中农圃为伍亲友时至忘形尔汝腰不为督邮而折膝不为汾阳而屈适兴赋诗徃徃有太白豪放所谓有可楽者其以是欤虽然昔诸葛孔明居南阳亦萧然草庐而巳及乎以三頋而出八阵有圗出师有表而勲业卓卓如是静学信不诬矣吁荒僻之居又安知非天假为学之地乎愚请以规仲刚併记斯堂之岁月云野人居记余闻之易其地则齐楚异音同其居则兰鲍俱化大㢤居乎故君子必慎其择也予友吴中行今乃去朝市逺城郭挈家淞江之濵桒麻之野萧然一室名野人居是果奚择而取㢤昔中行以劔术逰诸侯借箸之筹幕中之辨尝见用于当世豪杰矣未㡬以时之不利投簪来归回视淮隂狗烹之叹华亭鹤泪之悲铜山饿死之辱金坞然脐之祸未甞不怆然于懐其言曰穷居之安不愈于负且乗乎𬞞食之乐不优于覆公餗乎由是缩首闭门百念灰冷独研精古圣贤医薬之书以事其亲以济夫人暇日则携杖履徃来溪山间与岩穴吟啸者㳺耕蓑钓笠友亦无间情真而不边幅语朴而无贝锦沧洲濯足或坐终日茅檐曝背或谈千古桃花流水之外杳不知其孰爲秦而孰爲晋也但知潭泉饮掬可以永亲之年江鲜脍鲈可以羙亲之饍瓜畴芋区芝田药圃皆其地所有而名都大邑之所无也若中行亦可谓善择其居矣予与中行有通家之好一日携儿子林过之用是爲乃翁寿中行嘉予言请以爲记因命林执笔以书其居之壁云雪洲记赵君执中苏人也家笠泽之隂与天随子故里相望淀湖直其东陈湖横其南其墟落乃一洲渚耳君性喜雪凡岁寒雪作之日天地六合烱如氷壶三江五湖如璚匜盃而山林皆瑶草琪树也然阳精掩耀汤泉欲氷歌黄竹而悲者在在有之时君独傲兀吟啸于沧洲之上或终日竟夕而忘归焉葢一时清气与虚室之白洞然无间故自谓平生庆快无踰此者乃即其所居之处所楽之事自号爲雪洲也予甞于夏日过之堦庭之间竹有苍雪明窓净几寂无纎尘而大篇短章又皆与氷柱雪车同一光㓗且曰栁雪之春芦雪之秋亦犹见似人而喜予于是知雪洲之楽葢无时而不自得也或曰以君之才宜其从名王逰兎园而楽其遇出竒谋平蔡州而楽其功穷居野处何足快㢤吁昔子程子论颜子之楽非楽箪瓢陋巷也君之雪洲亦类是欤但区区言髟耄不能揄扬姑述其㮣併以觧或人之嘲云竹梧书房记洪武辛予去家十有八年而归搢绅故交多无噍类独友人秦公宜仲主贵池县簿吿老于家予首访之与客偕徃公所居环堵之外皆焦墟灌莽乃题其室曰竹梧书房客因讶而问焉予曰嘻我知之矣公之先君子以多资弘第宅储书数千卷自蚤岁敎公为举子业公研精伏生所传之书旁通百家文誉日着时子山陈先生未魁天下与公为忘形交甞与予过之其堦庭之间巨竹数百双梧玉立緑隂苍雪清气袭人而公之丰神潇洒殆若与竹梧俱化子山嘉之故有是扁夫髙垣大宅今瓦砾也碧格翠竹今枳棘也垂籖挿架之帙不为灰刼则市井之醤䝉矣惟腹笥之书幸而无恙故甞为郡博士以敎其邦人又推其绪余佐治岩邑以嘉惠其黎首今老矣尚能为鸣待问之钟以接逺方来用之士为文章则骎骎乎周诰殷盘而不聱牙也扁乃旧名葢不忘父兄师友渊源之懿也客既释然公亦颔首出缣素请笔前语以吿后之不吾知者併以示诸子若孙庶箕裘其业云是冬月建子日㡬望余则龟巣老人谢厶也映雪斋记毘陵何士信起家业儒储书数百帙研精诵读昼夜不息搒其室曰映雪葢慕孙康氏之苦学焉夫以士信之家居市㕓足资用㷊膏继晷乃所优爲斋居岂虚名㢤其心必曰我囱短檠犹雪之明我室棐几犹雪之莹我读我书夜气以澄㣲言妙理披云覩星頋我灵台皦皦乎不雪而白不氷而清唾视籝金珍惜分隂曾不知九逵尘土之蓬勃四时寒燠之变更然则映雪二字又何异汤盘九字之铭欤彼㶚桥诗人梁园赋客有不可与同日语者惟笃志之士如㳺如杨立雪于当代程夫子之门者闻之必与其进矣士信谒余文请以是励之萝屋记毘陵郡城之西南距滆湖二十有余里湖水支流北抵城而汇其地有髙原平林风篁烟树景物潇洒友人詹伯逺居之茨宇一区牵萝𥙷葺扁曰萝屋名固不虚葢亦以昭其俭耳然庭戸如日必洒扫木榻棐几室无纎尘平居则䔥然孤立以孔孟之书敎孙共读异端邪説絶口不谈彼流俗相煽而眩惑者弗接胜友时至撙爼欵洽或相与论端人贞士气义风节终日竟夕亹亹不厌余甞过而问曰子岂扫除一室之小丈夫乎伯逺笑而不答予曰噫我知之矣伯逺通古今明物理视昔人之铜山金坞皆祸基也峻宇雕墻非安宅矣葢其所喜者桒枢瓮牗之羙而所楽者箪瓢陋巷之天然为草庐布衣而耕南阳之田者其出处岂易与人言㢤虽使得志其不为髙堂九仞也必矣善观人者慎母以萝屋之俭而陋诸洪武十有二年岁在己未四月之吉谢厶记菊轩记古者逹观之士寓物适意𥘉未甞肆意于物也若荘周观鱼支遁覌马阮孚自䗶之屐嵇康桞下之鍜与夫爱竹爱松爱诸花卉者大率皆适意而巳近世流俗以渊明爱菊亦从而爱之所植或百数十株髙及㝷仞花大如盃假以花师接飬之工移易种类使坤黄正色亦多变而失真其娇红韵白紫茜绀碧之属愈出愈竒且复以西子玉环等尤物之名名之是则夸多闘靡肆意以极玩好之娱视渊明何啻霄壤夫东篱之菊犹西山之薇薄言采之可以楽饥若乃赋离骚而飡落英者其庶㡬乎韩圃晩香楽则楽矣然其趣有不可同日语者吁流俗之谬如前所云岂不大可笑乎吾友王夀翁以菊轩征予文予恐其玩好之意沦于汚俗両年不为措一辞今乃不然翁春秋七十有三凡早岁华靡之皆巳絶去轩墀艺菊仅一二本其言曰吾所以爱此者嘉其于草木变衰之秋霜瓣露叶澹然幽芬挺挺特立乆而不坠殆与晚年矍铄者有明契焉故朝斯夕斯逍遥徜徉或开轩燕坐或置酒速客终日相对不厌不倦虽高风雅致不敢妄儗于陶其适意之楽亦无官之韩魏公也咄彼庸儒朋淫可憎安得疾悪如诸伯厚者相与励刚风搏沆瀣周流八极为兹花一洗汚蔑之辱过翁斋轩唿酒髙酌咏柴桒之诗歌离骚之章尽醉以适翁之适而吾亦得适其适也矢心陈词用志轩璧为后㑹张夲云斗室记自标枝巣穴之世逺宫室之制日新月盛世禄之家第有甲乙致习俗之侈而堂髙数仞墻屋锦绣者比比矣若夫屈身矮屋之士徃徃以力所不足不能有为其志未甞不焱然也惟吾可积则不然可积以吴越钱氏之裔赘延安唐侯之家徃来云间筑室采邑风山屏其前淞水襟帯其左右屋栽三楹高不过㝷丈以妇家封侯之贵采地之富虽连云别墅咄嗟可成今若此亦可谓不淫于富贵者欤吾将以其细行观之屡嵗过乡里视故旧亲戚抑抑乎谦谦乎执子弟礼不异乎童丱之日无一豪放矜肆之态以加于人故咸谓有先君子好礼之遗风然则斗室之俭本乎天性非矫饰一时以要誉而为之也昔卫公子荆善居室完曰苟完美曰苟羙故孔子称之若可积之俭而约于衞荆其庶㡬乎吾用是以称可积而延安家法之足称亦可见矣是为记思斋记胶东贾文学钧庆典敎毘陵郡以燕处之室榜思斋征予文记之且曰厶所思者非谓能三思而行亦非敢以九思之训待旦之意示警如书绅也思吾亲于畴昔䘮乱之秋相继即世母蕞昌邑父堲莱县㡬致芜没幸而茅冦殄灭归室祖茔大明开天拔擢寒畯代耕有禄而飬弗及亲矣风木之憾十有余年去乡土㡬千余里霜露降濡悲感交集念𣣔洒饭松丘使吾亲不为若敖氏之鬼栖息桒梓以终余年此朝夕耿耿于懐也予曰嘻逰子悲故乡信矣况思亲乎然君子之思其亲者岂止是㢤乌雏返哺豺獭报本特一事耳必也出言举足动合矩度不忘其亲诗礼之训聼于无声思无邪以正其心若思以敬其遗体由是而推其绪余以淑诸人以施诸行事忠君报国流芳汗青以显荣其亲夫然后息负荷之肩觧组绶之缚访亲戚省坟墓某水某丘凡吾亲平生所钓㳺处吾得钓而㳺焉鹖冠鸠杖抱子弄孙以安享太平田野之楽则今日之所思者岂不熊鱼弃得乎区区耄言笔诸斋壁庶或纾其懐抱云白云亭记东汉赵邠卿寿藏之作吾意其涉艰危将以得全归为喜故耳故至唐司空表圣乃预为圹椁时与客觞咏其中又作休休亭以寓超然物外之意史称旷逹不诬矣今吾友唐公均举由元末致仕佚老于家洪武革命䝉天憗遗以弓裘无嗣业者命其兄之子允明为后家事鉅细悉付託之即在家为有发僧参释门诸老以学其学春秋八十有九号曰白云翁距舍南百余歩廼为佳城旁结茅龛昼夜禅寐允明则日候起居奉甘软如事所生且能承顺其志筑亭于前复凿池以蓺莲芡之属幽花秀竹与冢上之木参错相映每邀致亲之所爱盍簮于亭薫炉茗盌殽核樽爼厶负米四方徃徃望白云思亲有如昔人之言者虽归侍傍云常在目请先生为我记之时坐客有辨之者曰吾闻薬山禅师以雪之在天为西来祖意今云翁禅眼之明必有悟乎禅悟之语非允明名亭之意亦非儒绅先生所知也予曰不然夫英英之云一也其所观感各有不同云翁葢视身如云浮太空藐焉斯湏犹瞿昙氏电露之喻也若夫允明望亲舍之云而悬悬者是则以梁公之心为心家居以垄云自怡庸讵知非华阳真逸之心乎吁仁见为仁智见为智予所知者此理而巳禅则吾不知也客笑而不言予曰如何翁曰唯允明亦曰唯唯是为记养正斋记徃余客东吴十有余年闻儒林旦评以琴川髙彦和氏称为儒士声甚借借余虽未相识而相慕焉洪武辛酉秋友人扬纯夫尤称异之且言彦和以飬正名斋葢取诸䝉卦之辞猥征予言屡辞弗获予曰大㢤易也岂敢以管窥之见以赘疣乎请以古之善飬正者为彦和诵之如孟母三迁使其子去丘墓市㕓为不逰之地习礼容爼豆于嬉戯之间如室于兰乆而俱化厥后以寡欲飬心以直养气传正学而接迹子思辟异端而并功于禹是母是子非善养者能如是乎卫武公行年九十有五抑戒之作既自箴警且求卿大夫官师之属交相敎戒瞽蒙禆讃朝夕弗违言行之纯㒺有圭玷亦岂非善飬者乎是故一为亚圣一为睿圣易之所谓圣功者不诬矣吁人生天地间而所受之中夲无颇僻惟情窦既开牵于物𣣔日浸月渍或正或否遂乃有君子小人之分苟得其飬则如木从䋲其正若自然矣今彦和之为端士也䝉飬之功不言可知继自今以徃学与日积道随年长佩服乎七篇之书涵飬乎大雅之章毋曲学毋枉道毋有获而诡伪慎终如始益进益修如此则希孟而孟希武而武何止如旦评而巳㢤区区言耄而瞽幸纯夫为我谢之重建云居菴记洪武十有六年春云居菴主僧徳传过予曰宋咸淳间四世祖讳行兴号祖庭来自天目山驻钖爵林露坐説法风动一方缁素与檀施坌集遂结菴以处之名曰云居由宋而元祖年九十有二终于至正乙酉其嗣法子弟曰慧满继之四年而殁曰道卭以甲乙传及尤宋菴燬于兵慧满避兵他适不知所之而徳传念祖师过化之地义不忍舍去大明更化𥘉頼吾佛之道与时偕行于是剪荆榛畚瓦䃯复经始营之距爵林百余里歩得里人汤逹卿故基以广其居今苟完矣请先生之笔以志之前此予甞过横山之隂憇足于菴观夫所筑之室凡二十余楹堂有佛像设供具钟皷列焉僧有室经案禅榻香灯偹焉余如斋厨井湢之属㒺有不偹其地近山而爽垲逺城郭而幽閴晨岚夕霏空翠洒戸间无嚣尘市声滓人耳目传公日掩関趺坐泊如也吁是虽蕞尔一区如抱茅葢头然视佛之所谓桒下一宿者亦巳多矣彼名山巨刹膏腴以万计尸素之士或不能及若传公者服勤如此肯搆如此䋲祖武又如此岂非浮圗子孙之象贤者欤予故聼其所谓併以目见之实三叹而书之是岁夏六月之望同郡龟巣老人谢某撰归耕记予老废笔砚授之子子以拙辞躬稼又弗克服勤方谆谆朂之以周公无逸之训潞城曺徳声书来曰震徃者避兵东吴顚沛万状还鄊以来田舍粗葺笔归耕二字掲诸座隅示不忘也惟巣翁姻娅而相知敢请识其颠末以垂警其后人予曰嘻前元时徳声曽大父为晋陵闾右大父起家登仕版厯官至东平路同知殁后数年而徳声失怙丁时多艰家用荡析蔑有能相頋者藐焉依母氏笠泽之濵狼烟满眼矢石塞路穷途之困甚于蒺藜杳不知先业失坠为何如也大明更化𥘉竭蹶而趋偕女家弟之家还故里荷蓑笠操耒耜薙荆棘之区犁之剷瓦䃯之埸屋之载搆载获料理而恢拓之烝甞之奉滫之供征徭赋税之所需㒺有不给且能割膏腴以寕二兄之归断雁复得以成行㳺鱼不失其同队东阡西陌鸡鸣狗吠桒梓敬共是皆如其素愿也然则患难之余归耕有如此者岂易得㢤若曰其归也非衣锦之荣休官之适其耕也非能以尭舜之楽于畎亩葢以前贤论之衆人可同日语乎如徳声者先世之业失而复得骨肉之亲散而复聚况时和岁豊率土寕谧凡我同类皆得耕田凿井欢然爲太平之民其楽虽异于古人未爲无所楽也吁以其艰难勤苦十有余年而后得此后之人㒺有攸知寕无怠荒乎此记之所以作也頋予言耄请复以语吾儿者语之夫周公圣人也无逸一书为世龟鑑苟知之则当尊其所闻俛焉孜孜以继以述以纉承其先绪诗曰子子孙孙勿替引之吾于此亦云书屋记洪武壬戌秋崑山故交辛斌甫过龟巣为其友蒋生秉彛请书屋记且曰生自龆齓时嗜学虽祈寒大暑矻矻不少废年十五父命学吏事閲数月不怿而归旣而令服贾走淮浙南北数千里亦常以简策自随少暇辄诵读之竟不屑㒺市利以肥其家遂令力穑为仰事俯育计秉彛乃从亲之令蓑笠缁撮以事其事三余之日愈进厥功老夫以未甞靣其人目其居难乎架空凿虚而为之文也明年夏五予舟过娄江斌甫与生郊迓而过之所谓书屋者𥘉无垂籖万轴也亦非连云大宅也四书六经外诸古图史与陶弘毛颕列乎其间与之语粲然有文意吾常林锄经董君南之朝耕夜读亦如是而巳矣扬子曰晞骥之马亦骥之乗使生所造愈㴱进愈力则所就未易量也然则生能承顺其亲且不卑屈其志谓非能子可乎所居在崑山城西九里桥之南其江山景物无関于书屋者不书特以其心迹之寔书之用为记时洪武十六年五月二十八日逸菴记夫人莫不欲四体之逸也惟君子则逸其心故甞操而存之寡慾以养之秉彛之天一真无伪感而通之动㒺不吉周书曰作徳心逸日休君子取之故能逸其心也今河南彭公伯常爲武进令自号逸菴夫所谓逸者心逸之谓欤常人言之州县之职其劳甚矣頋兹巨邑事如丝棼虽戴星出入犹恐不逮何能逸乎予曰不然公以夙学老成之才爲之征科抚字㤙威并行雀角䑕牙曲直能辨如庖丁觧牛如其肯綮牛虽多而刄不顿也矧夫至公之心烱如秦镜且不以尘土蔽媸妍所照随物应之是则吾心之逸葢自若也虽在官舍视为逸菴不亦可乎一旦朝家以七十之年优容里居则吾心之逸与肢体之逸熊鱼兼得矣虽然古之逸民若夷惠之俦髙风峻节为世师表吁吾知逸菴之逸必如是而后巳焉持敬斋记前軰以斋居之名着称者多矣其最着者曰诚斋简斋容斋又有以先正箴铭而传者曰敬斋求放心斋是也其后一变曰䟽曰酸曰松雪者纷纷然人争效之斋之义逺矣今赣之聂伯䕫氏以持敬名斋需言于愚愚固辞不获乃言曰圣人笔六经以照万世敬之一字层见叠出先儒详之矣愚复何言窃观所谓持者意在执持而用之言人之持物犹吾之持敬也持物以手持敬以心苟不致谨则亦莫之能用也譬之射者必谨于持弓矢而后不失于中御者必谨于持辔而后不失其驰又如执玉捧盈必洞洞属属然如弗胜如将失之然后能胜而弗失也伯䕫向逰成均持此敬以进徳脩业故学优而仕宰髙平持此敬以治其民而民有去思焉迩来为诸侯幕賔翼翼乎以参賛承宣为务谨三尺御羣吏以四邑是皆持此敬以展其用厯兹以徃百司皆然有官守则持此以共其职有言责则持此以尽其忠峩冠冕鸣佩玉鵉台凤阁筵羽鹓鹭无非持此心之敬而用之其用有不能尽者敬乎敬乎亦岂非一言而可以终身行之者乎夫如是则上不负天子下不负所学斋名着称亦卓然如昔人矣虽然宦成而怠世固有之惟君子慎终如始有不为其怠者卫武公春秋九十有五官为周司徒方且再三以敬慎为诗日夜警戒故卒能为睿圣武公愚不敏敢请献此诗为持敬慎终之助洪武十七年嵗在甲子三月二十六日恬澹斋记为髙彦述作昔有与彦述同姓字君素者以頥轩涪翁赋诗其畧曰辱莫辱多𣣔楽莫楽无求㫖㢤斯言真可为恬澹斋座右铭也葢多𣣔则不能恬静必辱其身无求则澹泊自足楽于其心由是知孔颜之楽非楽乎𬞞水曲肱箪瓢陋巷而蔗境之佳可渐入而得矣夫彦述先君子以医名家独歩乡国流风遗俗今岂无之十余年来乃能与时浮沉不竞不躁不贪不墨旧家习气扫除净尽故斋居之室题曰恬澹葢取诸内经飬生之要旁参荘老而有得焉至如诸子百家之书亦多渉猎然文藻不露不求人知城居如子真谷口卖药君平卖卜帘常昼垂门或早闭衣布素若纨绮茹粗粝若膏梁由其气质之清资以学力故恬淡有过人者每谓人曰人生固不能无𣣔也多𣣔奚为彼铜山铸钱郿坞积金一姬倾斛珠万马如锦繍凡如此类孰不贾祸当时遗臭后世乎言之必抚掌大笑倾倒而后巳吁黄太史九原可作二髙当有抑扬老夫赘言亦庶乎奨劝之助云芸室记予耄无能为也乆矣崭然骨立百念灰冷独嗜学好友之心犹未能忘前元故交沦没殆尽每每见后生少年能读书通古今识道理且不为异端邪説所惑则爱之重之同郡为忘年友者凡数人其一伯礼也洪武戊辰秋伯礼书来曰厶居乡城环堵一室有古圣贤经传及古医书若干卷日用涉猎间以芸香辟蠧庋诸室中颜曰芸室望先生有以警之书再至义不容辞矧予数相徃来知其室无节棁之华无丹碧之饰无屏罳帷幄为观羙之资宴安之具阛中有山林清致木榻业几图籍左右熏炉短檠陶弘毛颖之属昼夜为伍孜孜厥修尝谓人曰吾为医家方技可以寓吾心之仁以济夫人故先之非以儒为迂而后之也吁伯礼言此其知道乎然九流百家莫大于儒儒之道莫大于仁伯礼知医薬之方或未知仁之方传曰已立立人已逹逹人仁之方也尼山大圣葢得夫唐虞三代之传传之万世以康济斯民非金匮石室之方可同年而语者请以是笔诸芸室藴诸身施诸人则吾心之仁不可胜用医儒之道所谓并行而不相背者信矣是爲记重建清㣲观记夫师教之恩报同君亲葢礼之重者见于经昭昭也然道徳五千言此非所先苟师道之不隆则道徳亦不能有传矣今清㣲观主周鍊师石泉勤而行之是能黙契礼经而独超乎其类也洪武己巳春石泉书来谓予曰厶追懐先师归复故业丐先生为文识之予嘉其能而不却也抑甞过丹阳闻诸乡老之言其报师之恩蔼然可见𥘉邑人诸葛徳斋隐居学道佩天师符命剏此观为修鍊之所旣而羽化寔为开山之鼻祖也弟子裴静山䓁住持以甲乙传元末观燬衆亦飘散或存或亾洪武改元其徒朱竹轩言还结茅而居未㡬而终时石泉住丹徒紫府观闻师讣即谢事而归葬之志在复业揄扬道法风动一方向化者咸楽施以相之诸葛氏母子其尤也于是剪荆榛畚瓦䃯鸠工度材辛勤十有余年作三清殿前辟山门旁翼両庑祖祠经室丹房斋厨之属凡若干楹穹林竹树蔚然屏蔽轮奂之光焜煌乎䝉城故区度亭遗迹长塘之烟水湖光北固之云霞山色亦皆映帯为清㣲胜㮣矣吁凡为人后者有能继述如此岂不为贤子孙乎近世逢掖之士学必有师礼宜报効未甞彷彿如此者也予因记其事之颠末㴱用感慨併书此为世之劝云栖云轩记云之为物聚散不常其聚也由肤寸之㣲至于弥六合雨天下其散也则斯湏无踪人莫能测况能与之栖迟乎惟英英而白悠悠而闲者方外之士相羊似之每寓言而髙尚之意云耳常郡玄妙观荘厶以寕栖云有轩意葢如此夫以寕师老𣆀其学以清净为宗青山白云澹然幽栖固其宜也然𣆀在周室柱史有年青牛出関然后着书五千言以明其道亦未甞絶人物斯世而爲髙尚焉后之善学者如陶贞白于齐梁之间挂冠都门怡云句曲若将终身焉及乎以大任寄之固辞而不可得遂乃坐山中如庙堂之上茹茯苓如钟鼎之食人到于今称之不失爲华阳真逸也矧吾以寕有琴而能作松风之诗声有诗可以赋怡云之情是则陶之所楽皆爲吾有山林朝市或䖏或出何徃非栖云之地哉吁由周而来寥寥二千余年所谓隐居以求其志行义以逹其道者竟无其人是可叹也若夫华山之陈一枕白云三徴不起此又不可同日语矣以寕征予文特书此以识岁月併以偹従善之择云聼雪轩记夫雪声之㣲若有若无聼之者必方寸之间一无所扰而耳之聼不为物夺然后可得而闻也同郡马用和居市㕓以陶倚为伍丝竹车马之喧昼夜不息聼雪有轩岂虚语乎洪武𥘉予甞忝为东家丘知其为马氏之良别来十余年説者谓用和读书养亲习与志长超然出羣遇岁晩同云集霰而霏霏之雪继之用和侍亲庭帏言此为豊年之瑞以怡其亲奉寿觞如金帐羊羔舞斑衣如仙人鹤氅以春䖝扑窓之声为金石之鸣举家之人同得以楽其楽也既退独处轩居万籁俱寂乃想像撤塩飞絮聼于无声不啻若钧天广楽九奏而有遗音所楽有未易语诸人者其心必曰苏子卿十九年牧羝沙漠李元直夜半撃鹅袭蔡梁园之赋客挥毫㶚桥之诗人覔句皆安知雪之有声如此其楽㢤用和需予文请以是相知之言志诸轩壁异日以黄金铸我为钟期吾亦无愧焉尔瓜田记农皇古神圣以人道急于养生是故作耒耜敎之粒食又为之医薬以济其夭阏而本草之书出焉旣而轩岐问答灵枢素问与本草并行为医家之大经大法也崑山卲济民氏家传是书㴱究厥㫖为医巨擘迨元末年业堕于兵慕古之同姓种瓜东陵于是即所居淞浒粪于瓜田戴笠而锄抱瓮而灌绵绵唪唪之如周雅所称以之养亲可以充一味之甘以之留客可以侑一茶之欵其蒂为苦口良薬可与参苓姜桂并用以活人济民嘉之因以瓜田自号朝于斯夕于斯寓幽兴于斯非矜乎东陵华胄也方今盛时遇瓜田而纳履者无之或为古之人有白兎御史殆若戯言无足患者其楽为何如哉予甞避地东吴济民乆交乃不以三百廿里为逺九十六岁为耄致书求文再四益勤予辞不获遂以昔所见而知者笔之是为记习静轩记洪武丙寅冬前知武进县太原舒公之孙文允书来曰厶家居僻小轩读书强名习静用唐人诗中语也丐先生为余识之书凡四至不容以言耄辞乃谓之曰人生而静天赋之性感物而动情之𣣔也性至㣲故学者必有以养之然后不为物𣣔所汨习静之意必有见于此欤夫以文允之英姿壮年学优而仕动而有为取青紫如拾地芥今乃韬声光歛踪迹负米飬亲之外足不入城府影不出户庭目不眩邪色耳不汚郑声膏梁绮绣不适乎口体罄室隘巷门可罗雀澹然而资于外者如此廓乎虚襟寂乎灵䑓幽探乎经史之奥涵泳义理之腴出入乎诸子百家而无他岐之惑焉其恬然飬乎中者又如此可谓得习静之方矣昔濓溪翁主静之学程伯子以亲炙而得之其平居终日坐如泥塑及其动与物接则一团和气穆如春风视世之以藁木死灰为静者逈不侔矣愚闻周程之学葢黙契夫大学定静之㫖以相传使文允以周程为法而学焉则习与性成二贤同归岂特如摩诘之语而巳哉予不佞故卒以是告之时洪武二十年四月之吉同郡龟巣老人撰龟巢藁卷之十五终龟巢藁龟巢藁卷之十六龟巢藁卷之十六启讼伯父坟地上县宰启掩骼埋胔古今之制其仁如天过家上冢者子孙之情伊谁无地頋丘垄之失所寔风化之有伤沥血寸丹陈情尺素切念厶痛懐伯父曩厯兵戈死虽正狐首之丘时未集鸿飞之泽启手启足幸能四体之全归若釜若堂讵信百年之难保葢自陵谷变迁之后以致家门摧败之余失此故茔属诸姻党谁其主之展我甥兮此一错在乎当时故陆沉至于今日渭阳之舅既无见念之秦龟隂之田那复肯还于鲁然岂料人靣兽心之軰乃谋爲兎葵燕麦之场雷厉风飞宰木顿空于斤斧日侵月削佳城亦壊于犁鉏殆将见暴骨之寒又何异鞭尸之惨三尺之法不畏匹夫之勇莫当向来不平之鸣屡致逢彼之怒闘狠不頋轻性命于鸿毛匍匐而归饱尊拳于鸡肋是可忍孰不可忍如之何末如之何徒憎蒿里之悲每动穷途之哭既无靣于江东父老复何颜于地下祖宗日月不照之盆弗堪长覆天水违行之讼可惮终凶頼典章有禁地之条其情理寔滔天之罪仰惟公道俯察愚衷恭惟厶官读万卷书为百里宰氷其清玉其白絃之直称之平寛勐适中刚柔相济数月有抚字征科之绩四郊无呌嚣堕突之忧休休焉其有容皜皜乎不可尚声蜚台阁㤙迓丝纶如厶者受㕓为民闭门歛迹亦乆𬒳卓鲁之化乌敢虞芮之争但悲夫九原之人𣣔掩以一坏之土愿施善政垂戒悪人使知见舅如母之亲勿为败俗乱常之事复此牛眠之地仍为马鬛之封想去家旧鹤重归看衔土慈乌毕集凡春秋拜埽之日皆存亾感激之时上穷碧落下黄泉为雪幽㝠之耻生当陨首死结草弗判㫁之恩痛切之私敷宣㒺旣上于尚书启不封万户侯愿识韩荆州常切慕谪仙之志手把一封书上有皇甫字輙敢扣昌黎之门问胡为今日之来曰专为古人之事与其进也适我愿兮甞谓传道不絶者先民之功没世不忘者后人之义若道乡邹忠公之墓近在城隂有了翁陈先生之铭流传天下孰谓此一丘之土尽废于八世之孙乡邻忍于瓜分翁仲随以芜没故诸生为之太息于当路鸣其不平頼二侯以公道主盟不半载而佳城复旧筑思亭而荐苹藻立华表以树松楸茍非纪载之详尚虑耕鉏之患立羊公一片石大书名世之言如季子十字昭示尊贤之意虽不咎于既徃庶有𥙷于将来求之与之完矣羙矣恭惟厶官老成前軰文章鉅公三千字礼乐縦横在早岁修名掲日九万里扶揺直上至晚年直气凌云典文衡则慎于称停秉史笔则严于褒贬霞云一将归老于长洲茂苑之间霖雨八荒将拜命于安车蒲轮之召斯言非佞舆望所期厶曩客新安闻公旧政复紫阳之阙里大振儒风勒黄绢之好辞有光吾道谅弗忘乎素志必重念于斯文惟大贤无不容则小子庶有造于以纪前言徃行于以发潜徳幽光当令梓里之间永若桐乡之爱锵如韶钧蔚如虎豹雄文照耀于九京明则礼乐幽则鬼神妙理昭彰于千古存亾有感敷叙莫殚贽见余用中先生求作辨惑编序启狂简斐成章辨诸家之邪説品题作佳士必当代之儒宗夫瓣香敬为南豊葢学者仰如北斗与其进也适我愿兮甞谓璞玉虽竒非和氏则山中之石琴材固羙无中郎则㸑下之灰太玄经有覆醤之公羊传有卖饼之辱古犹如此今岂不然𣣔立言圗不朽之传必取正于有道之士嗟今陋俗舍正路而弗由集古遗言廻狂澜于旣倒可奈一齐而衆楚犹如皆醉而独醒惊人之鸟一鸣怪雪之犬羣吠愿君斵垩为我折衷或衮褒一字之荣则价倍千金之重冯豊霳寄寥廓乆矣驰情抉云汉分天章岂辞挥手纲维吾道黼黻斯文兹葢伏遇厶官文章鉅公典型前軰词塲较艺视五色之目不迷乡国兴贤使三代之风复振躬行古道歴践华途每为政邑郡之间常蜚英䑓阁之上归从彭泽旧家北固江山敎若河汾隐居南徐城市戸外之屦常满门前之辙何多虽云遂莵裘之营必复有蒲轮之召如厶旨俯惭后进仰慕先知尊其所闻行其所知愧未造髙明正大之域博我以文约我以礼誓弗忘仰鑚瞻忽之诚景慕有余编揣摩㒺旣贽见李晋仲提举求启思忠公传道之贤为裒遗事辨邪説诬民之枉乃集前言持布鼓于雷门分天章于云汉㳟惟厶官儒林麟角学海龙门钟山草堂之英灵雪竹霜松之标致懒折腰于彭泽早赋归来聊濯足于沧浪亦云自取皜皜乎不可尚巳休休乎其有容焉然吾道頼以纲维而儒林视为仪表尚持藻鍳以主文衡名动京师栢府之荐章交上官居翰苑蒲轮之召命将临先生自此升学者仰如斗厶呉中晩进白下漫逰自怜如明月暗投谁复念阳春寡和汲汲有登龙之愿拳拳慕倚马之文方徃依刘以圗御李低头拜东野适因邂逅之间瓣香为南豊得展勤之敬敢持两帙谨用三薰长年坐井观天此日诣程门立雪倘赐五行之覧必䝉一字之褒登山采玉入海求珠捆载乃酬其素志制芰为衣纫兰为偑激昂正頼其清风贽见杨亷夫提举求序思贤录启两䄂春风作洛下书生之咏满船明月过関西夫子之门问胡为今日之来曰端为古人之事窃有请也能无从乎伏念〇生延陵季子之邦颇知礼譲复道乡邹公之墓当効驰驱乐民俗之还淳喜士风之近古思贤有録味道无厌纪前言徃行之二三发潜徳幽光之万一自藏燕石谁售鸡林恐公羊遭卖饼之使太玄有覆醤之辱愿借春秋之笔特为月旦之评得一序以冠尘编若千金而加弊帚庶传不朽有𥙷将来非惟先哲之有光真乃后学之多幸兹葢伏遇厶官干坤清气风云壮懐走马看长安花早嵗似唐人得意割鸡为百里宰居官如言子爱人以文章政事之俱优宜天下国家之大用尚淹筦库未展经纶乂皆知大噐晚成我乃获景星快覩题鹦鹉赋巳多年传䴡则遗音到凤凰池将不日遂平生髙志倚湏瓜代入觐枫宸如厶者敢不长遡下风永懐髙谊闻所闻见所见真如到神仙十二楼之间歩亦歩趋亦趋或可在弟子三千人之列其诸欣慕㒺旣敷宣䞇见张用中敎授启黄鲁直谒苏东坡因述依松之志祢正平过孔北海乃䝉荐鹗之辞葢同气以相求必当仁而不譲敢持尺牍特造丈凾恭惟厶官海内儒宗江西诗派徃岁为马尚书賔客当时有虞学士品题谓鹏程万里横飞期凤池十年可到道出羲皇才过屈宋何郑公犹在于广文上规姚姒下逮荘骚若韩子独㝷于坠绪先觉觉后已立立人四方之学者来归一鼓而斯文作气博求地利开玄武湖以广泽物之功善育人才置治事斋而兼水利之意声蜚台阁恩迓丝纶如厶者生长吴中栖迟白下頋穷居而独善恐没世以无闻着辨编惑辟近世之异端邪説作思贤録发前修之潜徳幽光𣣔烦斵郢人之斤輙敢弄班门之斧平居抱膝仰太山北斗之髙此日承颜覩凤皇景星之快天其或者道之行欤得华衮一字之褒增敝帚千金之价品题作佳士何惭奏白雪遗音吹嘘上清㝠或可借春风余力答陈天倪谢荐师启见贤而举者古先之制悪敢言功昜子而敎者夙昔之心幸逢知已岂意与互乡之进亦劳赋小山之招㤙斯勤斯至矣尽矣恭惟容斋先生玄玄衆妙休休有容身虽领䄂宗门学则渊源吾道小楼明月胜元龙百尺之豪髙枕白云待丹凤九重之诏有前人风烈为后学范模如厶者与缁黄交能青白眼独喜子墨名儒行非他人虎质羊皮通家随三十年责善难一二计兹荷爱乌之及特厪遗鲤之书曲怜觅梨枣之免特命入芝兰之室从明复受春秋之业看希夷画太极之圗熊鱼何幸乎兼得犬马当知其所报道院迎仙书堂隐相増爽气于西山隣家乞火小窓分灯蔼余光于东壁铭心有感笔舌奚殚谢监察御史火公举茂异启天朝重耳目之官寔居清要风宪擢山林之士非市私恩葢竹头木屑有可之时而茅拔茹连乃必然之理敢因竒遇庸布谢言窃念厶家本吴中客兹江左以芰荷为衣秋兰为佩访钟山之英草堂之灵作山川司马壮逰负湖海元龙豪气自怜肮脏谁问飘零瞻乌苍栢之间歌凤古䑓之下幸逢騘马䝉试雕虫叩大小从容之鸣以尽其声收轮囷离竒之材而为之噐使李白立堦前地如毛遂脱嚢中锥得之若惊观者如堵兹葢伏遇厶官身居台阁腹中诗书凛凛乎动揺山岳之威惓惓乎乐育菁莪之意植公门之桃李蓄相笼之葠苓昔中州草木知名今南国衣冠俱化三省十道俱闻鉄靣之威一日九迁将拜玉音之召风尘一埽霖雨八荒如厶者敢不恒念品题益加修省行日用常行之道读生平未读之书虽蒲桞之质望秋先零而姜桂之性到老愈辣惴惴焉出门下誓不忘一瓣之香耿耿者在胸中当自爱千金之帚代羽士上亷访佥事启上士无争奉先师之明训监主自盗奈公论之难容故鸣鼓而攻之若同室而闘者窃念厶李老君弟子住焦真人道塲小小山林设住持之主席区区金帛有交代之成规比因樽节年多致有羡余日积𬒳前职䑕偷狗窃使空山鹤怨猿惊当市攫金衆所共见匹夫懐璧罪寔难逃巳甞赴愬于有司且复陈词于敎所始则强项不屈终乃揺尾乞怜遂以当仁不譲之心聼其用和为贵之説乃偿薄产以𥙷亾金未㡬背挿血之盟又复为紾臂之夺用朝三暮四之术专务贪婪逞人一已百之能肆为欺㒺楚弓得失秦镜咨度劳六辔之驱驰亷法亷辨亷善亷能按百官之能否明月靡遗罅隙清风一埽尘埃睠兹寂寞之濵亦在照临之下豺狼歛迹草木知春激浊扬清既宪纲之振肃举直错枉宜公道之昭彰或移北山之文或赐南山之判戒无厌溪之欲征悖入府库之财庶有𥙷于将来更无烦于讼牒思之弗措辨之弗措愿亟持全璧之归得之若惊失之若惊当永守青氊之物谢崑山梅州判举乡善启儒雅阐大猷汉室之兴复见品题作佳士荆州之识为荣矧䝉下采于菲葑岂作不言之桃李寸丹有感尺素具陈厶官佐理神州贤劳王事虚心待物明于沧海之珠羙徳含辉粹若崑冈之玉有贤守与承流宣化在寮寀则同寅协恭切切斯民惓惓吾道氷霜并㓗风月平分南山之判不移北阙之心长恋二千石不如逢掖下士尤勤九万里直上扶摇前程甚逺吾言非佞舆望所期厶乆客东吴逺迯兵燹功名蹭蹬昔为竹上之鲇身世飘零今作无枝之鹊偶尔宿賛公土室然逯梅仙市门聼髙山流水以知音惊明月夜光以投暗説项不輙荐祢有书驾言采泮水之芹何异继廪人之粟骥千里未甘伏枥鸟一鸣或可惊人翺翔道义之林涵泳诗书之泽乡之善士国之善士尚期自下以升髙知惟春秋罪惟春秋勿谓有名而无寔贺陶敎授启郑广文才过屈宋坐一氊而司业相怜胡安定敎授苏湖置二斋而太学为法升髙自下振古如兹恭惟厶官胸襟贮万卷书文章挥五色笔频年花县絃歌之化大行今日薇垣賛画之才方展王公大人以青眼相頋缙绅先生以白眉见称兹泛緑以依红将腰金而曵紫一节既全其清白百忧当念乎羣黎愿为龙伯髙勿效杜季良恪守祖传之家法近舍皇甫湜逺取白居昜当求用世之人才跂予望之自此升矣厶逺迯兵燹乆客勾吴秋菊寒泉祠甫里见尊贤之义长洲茂苑颂乡校勒舆人之言巳知和白雪之词但未覩景星之象由村落以来城府见军民多困饥寒敢用条陈以效芹献于以开难发之口于以推不忍之心区区非钓夫虚名恳恳必求其寔效苍生颠厓受辛苦隔羣仙天上清髙大芘广厦俱欢颜愿比屋眼前突兀代谢沈太守启一轮明月清辉今照苏州万里长风素志乃如宗悫念先人遗泽挈孤子于长途知幸自天感㤙无地恭惟厶官干坤清气风云壮懐既不忘向日之诚且㴱识随时之义徃年乌府冠峩廌角之威此日黄堂庭蔑䑕牙之讼退食则斑衣以娱父母传家则黄卷以授免孙鞭不施蒲庄先种桞岂弟咸称召杜勲名必到萧曺三江五湖之风謡政声蔼蔼四海八荒之霖雨舆望悬悬遗爱甘棠流芳汗竹如厶者仰依公庇勉读父书既巳承荐鹗之章当不负爱乌之及俻参苓于薬笼作桃李于公门庶竭驽材以圗豹变父为大夫子为士頼提携发轫之𥘉车如流水马如龙愿追逐后尘之末其为报効㒺既敷陈上沈太守启太叔为郑大夫始従寛而终勐不疑谒暴公子先言威而后㤙惟大海不择细流故他山可以攻玉请以田夫野老之语陈于大人君子之前切以厶近寓吴江偶经荒浦闻近日有䑕窃狗偷之軰各都如蜂屯蚁聚之多始则穿窬终为强御忽忽乎神出鬼没累累然昼伏夜行星月光中窥商贾他乡之客烟波深处伺妻孥迯难之人或如斫严颜之头或如㫁孤免之臂横尸洲渚流血泥沙遗臭冲天衔哀入地掩鼻而过者多矣垂泣而道者谁欤乡邻惧而不言州县置之不问致令滋蔓转肆兇顽目之所覩者如此其多耳之未闻者尤为不少新鬼烦冤旧鬼哭痛恨难忘他生未卜此生休衷情谁诉惟当路发神明之政为斯民雪㝠漠之冤三尺法申明纪律五色棒埽除羣丑寛勐相济不劳用苻泽之兵恩威并行何待持绣衣之斧一雷既振百蛰俱惊恭惟厶官俊杰识时精忠贯日清氷出万此徃年乌府威声明月照苏州乃今日虎丘嘉话甘棠树聼召伯之颂老莱衣照苏堂上之亲爱民若拙于征科下士能勤于吐握五花马金章紫绶方𬒳殊恩六桞庄緑水青山未容髙兴政湏治最以候登庸如厶者幸获承颜甚惭饶舌闻而来见而去仰山斗之弥髙道以政齐以刑看民风之丕变上梅知州陆同知启莨莠下除必有伤于嘉谷盗贼不息寕无害于良民目前事可为寒心林下人敢云饶舌俯惭卑陋上凟髙明切以厶为客松陵舟荒浦闻近日有䑕窃狗偷之軰在各鄊如蜂屯蚁聚之多或穿墉以踰垣或发匮以胠箧或牵去春耕之犊或移人夜泊之舟或刼行商嚢槖为之席或因迯难妻孥与之偕亾或如斫严颜之头或若㫁孤儿之臂惨惨星月见遭毒手渺渺烟波逸去凶身溅血菰蒲伏尸洲渚漂流于五都十都之境臭腐于六月七月之时里正不敢言恐烦捡覆乡隣寂无语惧有干连致使跳梁转加延蔓天隂地但闻冤鬼之声水逺山遥浑是愁人之景悪贯既满禁网难迯今有司获盗窈之徒宜因事䆒凶强之党幸母姑息凾赐施行轰雷霆于掩耳之先照日月于覆盆之下追三窟兎湏旁求曲径之踪杀两头蛇方能免后人之患余罪戾之轻者加徒役而逺焉庶令泾渭殊流不致薰莸同噐葢治非常之盗必加以非常之刑雪痛怨于黄泉聼歌謡于緑野㳟惟厶官同心同徳无党无偏闾阎䝉抚字之恩案牍絶烦苛之弊讼庭如水印匣生尘明月清风暂尔居淞江太湖之上髙牙大纛翩然到兰䑓凤阁之间人皆仰之自此升矣如厶者言虽僣越事寔昭彰祗縁以兎死狐悲未免较鹤长凫短溺犹已溺望明公扩仁爱之心刑期无刑变悪党为仁良之俗幽明有感賛羙奚殚代上江浙丞相求䕃叙启上书伏光范门韩愈以布衣自进斗酒酌新豊市马周于逆旅谁知仰止三台素非一日惟吐哺握发以下士敢披肝沥胆以陈情切念厶生毘陵钖谷之墟客吴郡长洲之浒早年勤苦颇读父书连岁孤寒且罹兵燹窜妻孥于荆棘挥涕泗于蓼莪学弓为箕学冶为裘尚頼传家之业在无父何怙无母何恃孰怜逰子之归迟望西日之长安叹南风之不竞鬰鬰居此遑遑何之芰为衣蓉为裳苐惭没世而无闻有负先人之遗泽𣣔求䕃叙愿借恩光虽云无麟角凤觜之竒亦庶㡬竹头木屑之用持衡留藻鑑天书适降于九重随水上龙门巨浪可乗于三汲鲲鲵变化鹓鹭翺翔兹葢伏遇厶官简在帝心股肱王室保江浙数州之地障东南半壁之天以和静镇国家量同文靖有忠勲塞天地爵比汾阳公门之桃李欣荣薬笼之参苓并蓄五风十雨频年见隂阳调爕之功寸地尺天指日复疆里广轮之旧恩加衮舃铭在鼎彛如厶者幸获瞻依宜䝉拔擢大木为杗细木为桷良工得国用之宜南山有台北山有莱君子致太平之乐永言报効尽力驰驱贺上海石县尹启郎官应列宿方照临沧海之秋鸿毛遇顺风乃奋起青云之日敬陈贺语兼进忠言甞观时有盛衰道无今古为国者必以人民为夲有司者必以父母为心扰攘虽值于难时抚字合由乎古道简编所载矩矱具存曰既庶既富而敎之曰足食足兵而信矣曰孝弟可尽尭舜之道曰忠信可挞秦楚之兵惟敎化能结其心斯奋发以尽其力小而一邑大则九州是道为农桒学校之原其事乃钱谷兵刑之属苟一日而必葺斯三年而有成倘不鄙常谈老生洵可谓知言君子厶官心存恺悌气禀髙明先世称万石君其道义传家之乆今官为百里宰葢居功名发之𥘉以胸中所藴之诗书为目下可行之政事征科不废抚字尤勤春风蔼田野如春民无愁叹明月照闾门似水吏絶喧嚣釜鱼之声誉巳闻堂鳣之祯祥必应行书上考伫见髙迁厶幸属故知喜闻新政彼客燕皆能贺履岂穷猿反不投林东入海西去秦儗𣣔依栖于賛老昔无𥜗今五袴愿同歌咏于吴侬诸士友陈言陆同知诬枉事启排难觧纷窃慕古人之髙义举直错枉宜䝉当道之公心刍荛有言葑菲可采切见江州同知陆公厶职居佐贰政出循良三载守官一亷如水自许以赤心报国人皆知洗手奉公岂意权豪乃加排䧟以兵戍干有司之政以文移行无妄之灾舁一夫病死身尸勒其子巧生词讼聚衆拥停尸之地环若重围当官逼忤作之人伤皆诬验强梁若此毒害显然越官职以横行违宪章而不頋各州县闻之而丧胆诸士民覩此以寒心赫然恣逞其兇威甚矣有伤于治体是可忍也尚何言哉仰惟上相之贤明俯察本官之冤枉照覆盆之日月即见昭彰遏平地之风波毋令䧟溺如厶等与夲官𥘉无私爱且隔隣封闻一州有頼其主张知百姓多䝉其恩恵昔颂徳于三江五湖之上今称冤于万口一辞之间其言至公而无私所愿抑强而扶弱直为壮曲为老当明曲直之情危而持颠而扶庶免颠危之辱宜加采择特赐施行上量田徐孟二公启立国以经界为先当尽革其中之弊生民以稼穑为夲方能供在上之需惟任用之得人乃公勤而称职𣣔陈梗㮣敢効芹诚甞谓朝廷革命之𥘉才俊为时而出凡所以体国经野皆可以忠君爱民况皇家付尺度之公要农亩定租庸之法甲是乙非者固当分辨鹤长凫短者尤宜折衷为前代除毒歛之蛇免后人为涸辙之鲋此当务之为急其任非轻但至公而无私所行必逹厶官同心同徳无党无偏志如百鍊之钢下为徺指事若重调之瑟能用改絃虽寸田尺宅皆入版圗而賸水残山犹䝉纪録田野既扬其声誉铨衡必録其勤劳同升诸公一台二妙厶生夲常郡寓此吴乡如去邠而居岐敢因徐而见孟愿求荒圃学为老农春雨一犁驾乌犍而东作青云万里看黄鹄之双飞上王知府启玉门関两鬂秋霜归来晚景金牛台一轮明月喜挹清辉人皆作未暮之春我𣣔快争先之覩骑竹失随于童子杖藜敢谒于宵人既获披云亦言献曝甞谓农桒者民生之本学校者风化之原其在有司亶为急务睠此常郡即古延陵二十年兵革以来𢾗百里人烟𣣔絶犁鉏不作絃诵无闻大田皆变为荆榛泮宫亦燬为瓦砾今天下全归于大统而郡中方集其遗氓如谷寒而邹律重嘘若絃㫁而麟胶再续民何以劝惟恤民则民乃力农学何以兴惟重士则士皆志学严一鼓而作气必三年而有成田野辟而赋税増敎化行而习俗羙上以副圣天子明诏之意下以着贤邦侯善治之功斯文黼黻乎皇猷举世甄陶于清化渤海郡劝农龚遂复见于今成都府兴学文翁㒺专于昔茍二端之并举则百废之具兴幸无谓先生常谈真可与古人同传厶官三槐世胄五马恩荣金茎露之澄清玉壶氷之㓗白有民人有社稷雅称弘才为保障为茧丝㑹能兼羙饱夙学于胸次急前务于目前报主赤心待士青眼吐握行周公之礼谦徳弥光循良希汉吏之贤芳名不朽如厶幸然归鲁得此依刘三十年辛勤有庐𣣔训城南之子千万间突兀广厦愿䝉庇天下之贤颂祷有余敷宣㒺既谢孙大雅惠诗文启寄壮甫题草堂举世颂髙公之句送李愿归盘谷至今传韩子之文故词章诚有可嘉则名誉皆为不朽感承杰作敬叙谢言厶生长延陵夲同乡土乔居吴郡俱避风尘既声迹之相闻且音问之不絶千万人之前常承説项十五年之内惟欠识荆甞结巢为莲叶之龟来诗甚羙至还家若华表之鹤得序尤佳頋予生非李杜之俦视所作乃髙韩之比阳春寡和明月暗投巾箱谨于珍藏棐几时乎圭复想丰采于氛埃之外见肺肝于文字之间投桃报璚兹抒倩于尺素如葭倚玉别请敎于丈凾厶官以申浦之澄清钟于姿禀以君山之苍古发于文章驰驱荘骚岀入佛老鸣敎铎东呉者乆投朝簮北海之濵枕流漱石而有祖风弄月吟风而忘世虑山中暦日看黄扬厄闰之年天上春风待红杏倚云之日如厶者素惭孤陋雅爱交逰味六经如嗜膏梁亲三益便成胶江东暮云之酒愿与论文山隂雪夜之舟尚期乗兴雷门持鼓郢匠挥斤谢张云门作诗序启鲁直献东坡二诗葢𣣔见瞻依之志士安叙左冲三赋方能无非议之词葢当世鸿儒乃后学之龟鑑寸丹方感尺素具陈伏念厶田野草莽山林樗栎不揣铅刀之钝常持鉄砚之坚鲇上竹竿徃岁之功名可笑龟巢莲叶近年之身世如浮八九家寂寞江村三千丈萧骚白发出言烂熟作字迂踈寤疑辨惑以成编懐古思贤而有録頽然诗癖忘乃途穷时抱膝为梁父吟或掩鼻作洛生咏对明月清风而思玄度藴髙山流水以待钟期持鼓雷门探珠颔得警䇿片言而为幸岂舂容大篇之敢望珠璧暗投璚瑶非报不识面而知肺腑可谓神交如冩容而见精神珍藏手笔披云未遂仰斗弥髙恭惟厶官四海儒宗一门科第为时而岀不胜乌鸟之情谢病而归非为鲈鱼之羙以东山吴之山水为西汉之文章托古意于焦桐播遗芳于藂桂风月襟懐江湖雅气本磊落之竒才泉石膏肓烟霞痼疾享优㳺之清福道则髙矣人皆仰之如厶者敢不佩服斯文勉旃尔力币甚千金之帚荣哉一字之褒废䋲墨不为拙工灼见用春秋之笔经品题便作佳士惟恐孤月旦之评瞻望依依临书草草儗与金坛县告索尹氏寄书启卖金买书自是平生之志刻舟求劔难忘眷恋之情虽吴霜巳白其头颅惟秦镜能明其肝胆敬持尺素用冩寸丹念厶避地曩年泛湖连日移舟至尹干桥下依乃姻家藏书如孔氏壁中扄诸奥室物其多矣人皆见之三十年贱迹飘蓬数百卷常懐汗竹岂知瓜葛乃变薰莸以诸史之青编昜两牵之黄犊余存简牍悉入巾箱屡云还合浦之珠竟不返连城之璧朝经暮史𣣔重对于圣贤甲是乙非合辨明于官府是可忍孰不可忍求之与抑与之与惟当道之至公庶斯文之不坠聼其言也适我愿兮厶官承恩九重出宰百里乃氷其清乃玉其白如絃之直如镜之明以识时俊杰之才了积年繁剧之事戴星岀入双凫暂止于金沙抟风扶摇孤凤必巢于阿阁厶逺来邻邑如倚大山鹤溪水天影涵秋比琴堂之清澈米家船虹光贯日载书簏以还归儗谢常州府官启曽参以同姓杀人其母甞投杼而走黔昜非在家遘疾厥子乃惊心而归奈何事出于邻封甚至弊生于夲邑幸大府能为辨析今㣲言合用敷陈切念厶乙老穷居苦守株于横岘丁男逺岀因负米于荆溪叠叠乎县帖拘追累累乎里人𬒳执始自三月三修禊之日皂隷登门遂令八十八老耄之年仓皇赴县换名字如云翻雨覆动文移则雷厉风飞䧟阱𣣔成网罗交设南阮贫北阮富姓虽同而产业不同东家丘西家愚人有异而乡闾亦异故奔诉甘棠之下䝉戒惩刻木之徒号咷彻乎二天枉屈为之一雪伏遇厶官等同宣圣化并着仁声召父杜母之慈祥春濡秋露矾弟梅兄之清白月映氷壶闾阎响击壌之歌城郭寝撃柝之声行书上考伫俟髙迁如厶者父子知恩乡隣感徳覆蕉藏鹿夲无梦于前时縁木求鱼免受灾于后日报当啣结力効驰驱上周县尹请祭頋将军启孔北海表郑公乡人皆起敬文潞公题明道墓学者知归葢追敬于儒先寔有禆于风化敢持尺牍用彻琴堂厶老不趋时心犹好古覧中吴之胜㮣访前代之名贤笠泽西头皇天荡烟波相接葑门东畔頋将军丘垄犹存藂祠倚马鬛之封荒藓没龟趺之石每经斯地常念斯人生为吴相之孙死有元公之谥华亭二陆𥘉齐名得三俊之称白羽一麾独仗义平六州之乱晋史俻书其勲业吴侬尚保其祠茔但每岁之烝甞欠有司之笾豆不揣効豊干饶舌敢云烦陶令折腰苹蘩失荐于鬼神桒梓愈加其恭敬此非违道以干誉幸不以人而废言恭惟厶官以董贾之才为卓鲁之政乃氷其清乃玉其白如絃之直如镜之明见义勇为当仁不譲有民人有社稷国家委任之隆敎礼乐敎诗书流化承宣之急行书上考竚见髙迁厶飘泊长洲萧条短褐投老二天之下知名両月之间其言至公而无私其事似缓而寔急生刍一束其人如玉望乔仙双舄之凫寒鸦数点流水孤村弔华表十年之鹤干陈敬𥘉先生作懐古録序启懐贤千古聊缀缉夫前言借重一辞庶流传于后世窃有请也能无从乎睠我楚狂乆客吴中过凤凰岭頋彦先之墓有感而伤倾鹦鹉盃李太白之诗长歌而撃节甚矣疾薫莸同噐忍乎随桃李不言豆笾既请于有司丹青乃新其遗庙屏除妖塜祭埽佳城缙绅皆为之歌咏樵牧则严于禁约载嘘藜𦦨用冩蒲编于以发潜徳之光于以纪废兴之事过雷门持布鼓敢曵长𥚑抉云分天章烦挥健笔厶官居玉堂之署人慕登瀛䌷石室之书自当名世为士林冠冤演王国经纶目短曺刘汗流籍湜大鹏九万里扶揺直上之秋黄河三千年㑹见重清之日前程逺大吾道光荣厶不揣迂踈尚希题品书八篇因穷而着𥘉不效于古人赋三都得叙而传诚有望于今日代上饶参政启叔向知鬷蔑因闻堂下之言毛遂従平原乃脱囊中之颕既古人有如此者岂今日独不然乎切厶㓜读父书从逰都邑闻所闻见所见囿先生长者之钧陶歩亦歩趋亦趋习王公大人之规矩辞亲日下奉檄浙东干戈扰攘者閲五六年鞍马驰驱者知㡬千里及区区益升斗之禄又纷纷服州县之劳栖枳棘于慈溪望蓬莱于沧海旣失怙恃遂用来归兄弟飘零状若䘮家之狗功名蹭蹬谁怜失水之鱼然此膝不屈于常人而其志敢忘于斯世家徒四壁壮气横秋但知读书以圣贤为师未甞出门与流俗为伍髙山流水頼有知音明月夜光忍令投暗鸷鹗之书既作鲲鲸之化何疑惟大匠无可弃之材宜小子有相依之志葠苓薬笼桃李公门恭惟厶官俊杰识时耿介拔俗陇云可悦巳常似山中宰相之闲仁风载扬今复慰天下苍生之望胸次烱玉壶氷露文章垂金薤琳琅借箸而筹入则告嘉谋于公府累茵而坐岀则参大政于薇垣已立立人先觉觉后行吾道于干戈之际救斯民于涂炭之中㡬千仭庐山衆人所仰五百年名世非公而谁如厶者慕蔺许年依刘今日袜线之才虽短葑菲之采不遗朝取一人暮取一人莫非荷提撕之力待以国士报以国士当不忘感激之㤙轻凟崇严重加悚息上张太尉启苏辙上韩太尉书所愿覩贤人光耀马周寓常中郎舘即能以时务条陈不揣下愚敢希前軰敬以惜军爱民之事陈于王公大人之前闻斯行之时则可矣甞谓有民有社湏当画䇿以治安足食足兵乃可运筹而征讨准今酌古发政施仁苟𣣔展心上之经纶必先察有司之利病勿求近效宜作逺圗开荒田则爲富国之原设屯田则爲守邉之计除民瘼则免诛求之苦积军储则无匮之之忧广塩榷之法则逺近流通恤军士之家则存亾感激凡兹六事尽在一时日月虽明固难照覆盆之地风雨不动愿䝉庇广厦之天布以新条革除旧弊惟其爱民如子必不以人废言询我刍荛敎人稼穑昜其田薄其税民力方纾居有仓行有粮兵威自振幸无吝一举手一投足之力更勿辞三握发三吐哺之勤庶士夫得进其忠言而军民免令其失所恭惟太尉相君英雄葢世度量容舟以崧髙维岳之英灵为海纳百川之襟度兴利除害更张汉瑟之絃革故鼎新重作禹书之贡西鄙之烟尘去逺东吴之风俗还淳见诸生如见大賔保斯民若保赤子天上天下咸知向日之忱江北江南共仰福星之照名垂竹帛勲在鼎彛厶十载风尘一篷烟雨辟地居淞江之浒忧天如𣏌国之人功名虽负于素志穷困尚怜于黔首或有一得何忍三缄知我春秋罪我春秋𣣔救颠崖之辛苦待以国士报以国士终当范我之驰驱俯竭葵倾仰希藻鑑贺蔡敎授到任启建学立师夲三代之良法化民成俗即二南之遗风夫以世衰而道㣲其必人存而政举喜聆木铎敢进刍言睠此崑山舞丹崖之凤石沛然娄水接苍海之鲸波以山川如是之竒况人物由来之盛纷纷显宦比比髙门豪如刘龙洲而寓焉贤若李乐菴以居此适值近年之兵革遂忘旧日之衣冠城郭是而人民非礼义废而政敎失幸乡校之不毁今学宫之苟完有司奔走于豆笾多士趋跄于礼乐但龙蛇之混杂有凫鹤之短长中也餋不中才也养不才政頼钧陶之力仁者谓之仁知者谓之知岂无区别之心惟自今秦镜之明更不致齐竽之滥大杗小桷匠氏固无弃才贵玉贱䃉识者自能定价严一鼓以作气必三年而有成恭惟厶官心醉六经眼空四海杏花氊上重来鼔焦尾之琴荷蒉门前试聼撃有心之磬胸次烱玉壶氷露文章垂金薤琳琅曩甞居淮海维扬人共仰太山北斗能不失前贤规矩真可爲后学范模苜蓿阑干且莫厌一官之冷菁莪长育当挽回吾道之春立登要津八居翰苑如厶者蹉蛇仕路流落他乡不能看长安之花乃亦采泮池之藻闻所闻见所见星凤见覩而快㢤歩亦歩趋亦趋兰鲍乆居而化矣为王叔才通吴伯善启鲁连为觧纷而出斯为天下之竒陈平能宰社而均终作朝中之相苟有为于今日亦何异于古人今一见之窃有请也恭惟厶官河山清气丘闲情虽爵禄不入其心惟孝友是亦为政车乗下泽称乡里之善人楼卧上床夲湖海之豪气律吕鸣朝阳之凤阶庭舞荀氏之龙惟其博古通今所以出类拔萃有文举座上之客而开樽常满闻鬷明堂下之言而执手相知近者悦逺者来亲踈无间刚不吐柔不茹好悪惟公藏噐待时在邦必逹厶许年慕蔺此日识荆㴱知有长者之风輙敢诉不平之事曩令犹子勉作塩商同客嘉禾王吉父与成交昜亲书片楮孔方兄俱付捡收不料堕其计中从此置诸度外屡约屡爽转富转贫但知堆满屋之金不肯返连城之璧况视予之流落尤縦意而欺凌兽心忍负于朋侪狡窟乃居于仁里望公秦镜照我覆盆能扶颠以持危必举直而错枉风行草偃水到渠成是犹觧戦国之纷何异宰乡人之社道之礼乐示之好悪豚鱼必感而相孚失之东隅收之桑榆犬马当知其有报心有所愤书不尽言为王叔才诉神文亘古亘今人世有难明之事谁曲谁直鬼神能灼见其情虽聪明正直之有司必祸福吉凶之有报请陈始末用彻幽明切念厶至正十有五年作檇李异乡之客统钞三百余锭买吴江同姓之塩託在契交信从期约立文凭之一𥿄比重诺之千金岂其反面无情从此掉头不頋彼已跨腰钱之鹤我乃求縁木之鱼日徃月来驯致迁延之乆云翻雨覆不胜变诈之多故连年空打白厓至今日竞成乌有交情既絶礼貌全无本来似鲍叔相知每去如鲁侯不遇彼因积富致鹾物之如山我则固穷避兵戈而失路不念流离之苦转加欺㒺之心日月不照于覆盆风雨自安于广厦昔伊过我待为席上之珍今我求伊视若眼中之刺是可忍孰不可忍如之何末如之何既吿于隣里乡党之间当质诸上下神祗之右吾言若谬甘受天诛彼语如诬当受遭隂谴愿洋洋之如在降濯濯之厥灵有感必通如响斯应举直错枉必湏天理昭彰福善祸滛庶使人心畏服上周郎中陈言五事启李白识韩荆州虽万户之封非其所愿鬷明见郑叔向惟一言之善得以相人今区区慕足下之贤敢切切论目前之事上以禆国家之清化下以慰郡县之苍生逺视𣣔明迩言可察兹葢伏遇厶官干坤清气风云壮懐向坐黄堂着蒲鞭之善政今迁画省冠莲幕之诸賔有拨乱反正之才尽扶颠持危之力心不忘乎向日义不失于随时英声蜚九重之天遗爱溢三吴之地和气挽回于寒谷恩光照及于覆盆见多士如见大賔保斯民若保赤子能兴利以除害不吐刚而茹柔史编当纪其循良钧轴政湏其賛画门墙罗列好多陪桃李之春鼎鼐调和有大用塩梅之日更勤吐握以广咨询如厶者甫里索居太山髙仰折桂之功名蹭蹬衡门之心迹栖迟虽读书以圣贤为师但岀门则农圃为伍东隣西舍痛遭毒歛之蛇南枝北风多作无依之鹊太息愁怨之声常闻于田里呌嚣堕突之吏每见于乡邻况军储不积则时有借籴之忧而官俸太轻则必有侵渔之患此皆系百姓之休戚畴能岀一言以发扬惟大人肻念乎羣黎故小子敢输其忠赤非甚髙难行之事非荒唐谬悠之谈是曰是非曰非尚从公论闻所闻见所见奚敢饰词宜改絃而更张勿刓印而弗予他有剥床而请者别当借箸以筹之溺犹已溺饥犹已饥斯谓爱民之术仁见爲仁知见爲知𥘉无私已之谋饶舌云云优容幸幸谨奉启併以所言五事开具诣省幕以闻伏惟台慈鍳念一开荒田夫民之有田犹鱼之有水也鱼无水则枯而死民无田则饥而毙原民之情岂不𣣔治田以养其生哉今长洲县崑山州等处水深围田积荒嵗乆无钖常熟等残破地面荆棘连天其各处流移之民餬口四方而无卓锥之地是皆𣣔业耕以飬生者也但所虑者犁鉏才举即有征科庐舍未完便当差役是以寕受艰辛且迯租赋寕甘穷饿不还乡土每岁虽䝉官司招谕复业及委官劝农不为不至而民之所虑如此遂成虚名况各处低田围岸乆壊非一时可以修筑积水甚㴱非一时可以车戽必湏隔年料理以俟春耕田家作苦笔舌难尽如䝉呈逹省府行下各州县踏勘荒田数目参酌至元年间燕参政开荒旧例聼令诸人请佃每年不过若干𥘉年官不徴粮私无租课应干杂役俱得优免次年公私半征三年成熟然后全徴如此则人皆为飬生之谋而不惮工力之费年间官粮数增国家享无穷之利矣开此荒田官民两便一除民瘼为政以恤民为先若夫民瘼未除而谓能恤之者谬矣然今之民瘼未昜枚举姑以前月切近者言之如崑山州等处去年旱涝相兼髙田则禾苗枯藁低田则积水㳽漫各都里正及佃户细民经官告状俱有堪信显不期騐灾官吏不行诣田踏视从寔免征止坐各州县衙门及诸寺观逼令乡胥里正一㮣伏熟继后部粮官吏騐数纳征其细民弃业迯亾十去八九但将各处里正絣扒弔打责限陪比破家荡产终不能足幸蒙上司体察将里正人等发下所属州县乃得䟽放立案拟于粮内帯征若今岁秋粮之时果于里正名下追征其里正百孔千疮奚暇再剜其肉以𥙷于兹必着落原佃之人一同部内上下交征决致失所况连年兵革扰攘差科繁重里正人等俱各消乏诚不能以一岁之所收办两年之租赋縦使捶楚之下求而得之甚非国家爱民之意亦非诸大臣恤民之政也如䝉言诸省府移文郡邑从寛免征庶使里正之家免于破荡力田之衆不致逋迯非惟今岁秋粮易于办集而亦免下嵗荒废其田矣除此民瘼斯民幸甚一抑豪强贫富不等借贷有之旧制民间私债月息三分年月虽多不过一夲一利而巳诚良法也近年以来其宦豪富强之家乗人之急取利过倍少有逋欠凌虐百端或于借贷之时勒令併利作夲虚立文约明取三分寔收过倍之数或有还欠利息倒换文凭利上生利或寛收窄放更昜斗斛或左右邀求减尅分例其举逋还债之人阨于穷苦吞声忍气噤不敢语良为可闵上年幸而官府知之出榜禁约但乆弊不能顿除如䝉申明旧制定立罪名严加禁治庶使权豪嗜利之徒畏惧宪刑毋蹈前非抑强扶弱公道幸甚一积军储为国之要足食足兵然兵固不可无食而用也但频年水涝嵗无全收如无钖常熟等处残破之余田地抛荒租粮减数今国家军储之用常恐不敷况凡有赏劳俱用米粟动以数百千石为无益之费至于青黄不接军人有缺食之忧百姓有借粮之患窃甞观之有司採办米如珠玑滥赏嬴余粟如尘土此理暁然人所共见今后宜从省府移文禀知太尉遇有㓛赏从公斟酌或加以多爵之荣或犒之金银等物樽节米粮以偹饥荒如此则仓廪之积日增月羡漕运可供军储可给而民无和籴预借之患矣多积军储公私便益一增俸禄张官置吏夲以治民黜陟幽明𣣔其称职然必湏俸禄足以养亷然后考其臧否而黜陟之庶可使之无憾矣今府州司县之职最为繁难大小官吏之俸类皆鲜少仰事俯育寕免索心洗手奉公诚不昜得其间以贪汚黜罢者固不足惜而清贫亷介禄不偿劳者上之人当轸念之如䝉建言夲省告之太尉以官吏俸给之数酌古凖今量加增益如此则居官者可以絶贪墨之心而百姓无侵渔之患矣传曰忠信重禄所以劝士俸禄之增公道幸甚贺偰知府到任启骑竹羣童争先逺迓杖藜一老敢进常谈或可比乎刍荛庶无弃于菅蒯甞谓州县作民父母诗书为世范模必湏酌古凖今乃能承流宣化蟠根错节毋令挫利噐之锋流水髙山正𣣔奏朱絃之曲夫御吏治民之要惟正巳格物为先吏或奸欺民多疾苦但乡无呌嚣隳突之吏则田无太息愁恨之民照日月于覆盆轰雷霆于蛰户寛勐相济恩威并行省刑驯致于无刑聼讼当期于无讼鲁中牟之雅化官至司徒黄颕川之循良荐爲丞相苟有爲于今日亦何异于古人恭惟厶官屡世簮缨一门科第金薤琳琅之文采玉壶氷露之襟懐花县相传蔼仁声于荒服蒲鞭不用布徳泽于疲甿下车才一月之间比屋皆二天之喜皜皜乎不可尚恢恢乎其有余鹪鹩之巣一枝本非素志凤凰之翔千里方进修程跂予望之自此升矣厶素甞仰斗近获披云过䝉礼貌谦谦喜聼政声借借芘寒有頼献曝何惭三十年黄河一清坐待太平之日九万里抟风直上伫看大用之秋有猷有为善颂善祷龟巢藁卷之十六终龟巢藁龟巢藁卷之十七龟巢藁卷之十七启萧答张纳聘启松坚晚节梅占春魁恭惟厶官起居有常动静多福厶幸扳华阀获缔孚盟敬凭一𥿄之书用効七㐮之报祗词申燕且严鳞甲更兾顺平之序加调甘㫖之羞予日望之自此升矣厶出使展埋轮之志阀閲殊髙封侯由给饷之功源流巳逺幸二姓之合好占八世之莫京令侄精习读书拾芥之功名必取孙女粗勤织絍采苹之法度能循荷葑菲之不遗俾葭莩之有倚兹承奠雁喜近乗龙苐惭奁具之萧条莫称洞房之张设币帛筐篚之厚意拜而受之男女家室之大伦永为好也答请期启合欢㝷月老之盟将偕鸳偶涓吉订星翁之暦乃遣鱼书既承黄绢之好辞敢谓緑窓之难嫁曰迎鸾于桃李春风之日尚许从容𣣔奠雁于松桓嵗寒之时何劳郑重葢笃婚姻之好惟崇道义之文迨其吉迨其今敬闻命矣宜其家宜其室适我愿兮贺阚信卿生日生申令辰二月后𥘉交三月比彭髙夀十分中才是一分子孙克肖而俱贤岁月方来而未艾敬将薄礼仰祝修龄非熊非罴梦必形于西伯如冈如阜夀将比于南山申贺率然丙融幸甚张回邹定姻三幅启緑野春明画堂日永厶官百灵交相多福骈臻厶遥望隣封近通姻谱仰辱问名之礼敬酧交好之书心驰燕居首陈鱼素敢兾对乳燕青春之景而加调紫驼翠釡之珍爱助一枕勤惓三祝厶昔南轩以道乡可爱曽为䟦甘泉之铭今东泊与时干相闻且喜接隣封之境惟先世斯文旧契宜后人此日新姻令嗣笔艶春葩力勤儒业侄女灯明夜绩志在女红幸有良媒乃成佳偶採下体葑菲之外将厚意筐篚之间受言藏之永为好也投我以桃报之以李正三春桃李之时丈夫有室女子有家乃百岁室家之愿有懐依倚无任欣荣陈彦谦府史满归惠钱舜举画遣礼荅贺发修程十载试萧曹刀笔还家逺恵一线遣頋陆丹青愧予龙钟失此燕贺想莱子斑衣之乐胜买臣昼锦之荣不腆送芹切希笑粲挿茱茰遍兄弟于胥乐兮投木桃报璚瑶我无是也娶妇拜祖先致语伏以有夫妇而后有父子大矣人伦故斋戒以告鬼神重乎婚礼幸及时以成家室敢即刻以觐祖宗参酌时宜兼从古制既不忘于报夲乃可复而合欢濯濯厥灵降蓝桥之仙鹊宅洋洋如在坐花烛之璚筵伏愿先世垂恩新人䝉福有是父有是子一门天爵之荣宜其室宜其家百世云孙之盛合卺致语窃以礼言合卺自古有之俗曰交盃其来尚矣于结髪百年之始合开颜一饮之欢孔雀屏中选当年竟成伉鸳鸯盃同倾此日岂不欢娱伏愿孝顺庭帏谐和琴瑟新妆不俗朝朝画张敞之眉敬对如賔日日举孟光之案诗曰花烛春辉照洞房蓝桥仙偶饮璚浆开花结子三千岁人与蟠桃夀搃长拜舅姑致语伏以男女居室之愿喜得及时父母舅姑之尊先当行礼𣣔居敬以行简乃酌古而凖今试看花烛煇煌何异桃源㑹聚拜舅姑而及舅姑之宗族拜亲戚以分亲戚之尊卑各致殷勤咸加恭敬伏愿夫夫妇妇同心和顺于六亲子子孙孙一气流传于百世赵与萧请期启嘉会合礼㝷月老之姻盟内事用柔订星翁之日暦纳币于小春良月之吉御轮于大寒信宿之先是用成行必蒙允诺嵗月日时无昜迨其吉兮男女居室大伦永为好也寸芹修敬一粲为荣赵与萧聘启兰陵之萧衣冠素盛石桥之赵门户今寒月老书其姓名云孙知为侥倖令孙女钟礼郝法乃天生真淑之姿厶男周诰殷盘方日诵圣贤之训曩中牵丝之选时为佩韘之童数年粗喜其长成六礼岂容于缺畧男女之际婚姻之始父母之命区区币帛之将媒妁之言永永室家之好萧答陶纳币启十月小春一年好景恭惟厶官起居惟适福禄是宜厶旧日相知新婚可喜辱子云之华札効星女之报章躬问晏居首陈鳞幅其必对画阁红炉之景而加调紫驼翠釜之羞善保儒珍早登仕版厶读五桞先生之传何慕清髙八叶宰相之家俯愧寥落夙昔友一乡之善婚姻占八世之昌令嗣诵诗读书克修儒业孙女治丝执絮方习女工既叶凤占将成鸳偶辱锦绣之赠如此之璚瑶之报奈何受言藏之永为好也兄弟子犹子爱芝兰玉树之芳父母心为心喜松栢女萝之施王答鲜于定婚启菊存晩节梅近小春恭惟厶官森卫百灵起居多禄厶因亲虽旧结好惟新来书粲四六之文复状致再三之敬寅恭上问未竟下忱其必顺风霜气候之清而加飬玉屑丰神之秀伫看鹗荐即奋鹏程宋相以福星族望殊髙晋人以岩电见称风流何在讵圗侥倖乃缔婚姻令嗣能读父书功名必取孙女勉遵姆敎工巧何能既赤绳系足之有縁当举案齐眉之永好一诚相体六礼何繁笑折黄花答今日殷勤之赠寄言红叶待他年伉之谐张与巢求赘亲启交倩至旧真如鲍叔相知姻事从权𣣔效秦人出赘兹葢天作之合亦云时措之宜欲以币交未䝉金诺先此行成于月老便湏㳙吉于星翁所恃乆要母嫌欲速就尔居就尔宿送刘郎暂入天台从如雨从如云看韩姞终归蹶里献芹可愧鍳茹为荣王与巢定婚启枫锦裁红荷衣换緑恭惟厶官考槃阿涧诒福冈陵厶宻迩郑乡喜谐齐偶爰发鹿皮之币敢脩鱼腹之书上词履祥𥘉严䝉吉对去燕来鸿之景进烹龙炰凤之羞前迓恩荣下无颂祷〇洗耳流水千古髙风拄頬西山一时佳致云孙幸甚月老书之令侄女养在㴱闺兼俻徳容之羙小孙男出就外傅粗知礼义之方亦云如凤求凰讵谓食鱼必鲤问名伊始合好维新男女居室大伦愿言谐老币帛筐篚将意幸兾包荒薄侑寸芹别陈尺楮王与符定婚启风露双清水天兼净恭惟厶官于时处处降福穰穰〇虽滆花封沗居莩党敢奉尺书之敬仰干丈席之尊既诹茵鼎有严简书当桂子余香之秋得棣蕚相辉之乐请稽月令善保天和〇乐施恩多尚书令遗风可仰太平荣在文中子正学谁传过攀阀閲之髙乃合婚姻之好令侄女闺室毓秀粹然四徳兼全侄孙灯火相习勉尓一经粗晓所幸中东床坦腹之选岂非借赤䋲繋足之縁问名通鱼腹书将意遣鹿皮币薄乎云尔归斯受之夫妇有室父母心信前言之不谬婚娶论财夷虏道知道谊之不然请期启婚姻无六礼之繁寔钦髙谊唯诺若千金之重足见真情行成既託于氷言㳙吉乃稽于星暦儗三月中旬之始合百年佳偶之欢想周南梅摽有诗看陈村杏花堪画得及时也适我愿兮承颜当合卺乙期敢云燕喜将意表折梅之敬尚兾包荒欣忭有余敷陈㒺旣王聘巢启男女择徳圣贤之训昭然婚姻以时父母之心同尔愿言合好庶勉愆期令女四徳兼全天生淑质小孙一丁粗识日习遗经念厥祖之暮年宜此孙之早娶幸䝉金诺恩赐玉成敢将奠雁之仪就订迎鵉之约后觞九日星在户星在天御轮三周从如云从如雨请巢氏父母送鵉二首男室女家喜毕大伦之事山殽野蔌可无小酌之欢敢望髙车肻过衡宇相邀愧泥泞勿辞送仙子乗鸾髙谊薄云天所愿得嘉賔式燕许年闻林下之风喜成姻娅后夜聼镫前之雨愿叙团圞仰屈鱼轩宠临蜗居之子宜家宜室必加敬戒之辞骑从如云如雨将见烂盈之美请符氏父母送鵉二首居室大伦喜佳期之在迩婚姻良会宜此夕之爲欢扫罗雀门迎卫鵉从烹葵邀上客甚有愧于荒凉随桞过前川必不辞于光贲嫁织女于河西依稀渡鹊姮娥于月下缥缈乗鵉跂予望之窃有请也燕尔如兄如弟适当姻礼之𥘉象服如山如河快覩母仪之盛萧聘张启张良为㓛臣与萧何同称人杰张禹有爱女嫁萧咸而得近君既両家先世如斯宜百世姻联于此令爱毓闺房之秀能采苹蘩小侄当门户之劳颇知稼穑侥倖中牵丝妙选因循欠纳币常仪𣣔调羔以奉慈帏奈乏人以主中馈礼惭迟慢事幸速成虽无双璧之将巳拜百金之诺今日聘明日娶即迎鵉从之归五世昌八世京永叶凤占之吉侄娶请亲翁启吾弟惟一息幸毕婚姻女子愿有家必䝉徃送望公车骑光我堦庭挹丹桂之香风玩清秋之明月花烛洞房之喜相与欣欣竹林歩兵之遗不妨衮衮张答邹请上客启两小无嫌䝉养喜成夫妇一尊重与太平宜会婚姻伏辱宠招夲当趋赴借手乏荆钗之饰何颜覩花烛之辉男有室女有家且遂齐眉之愿膏我车秣我马别圗会靣之期童婚三载喜合卺之有期王母肆筵辱贻书之见召唯惭莲髩合拜兰姿奈老态之龙钟乆无心于燕乐梨花夜月对繍佛以长斋花烛春风想金屏而多喜代王孟学荅张希良贺乃父置妾札子一婢赤脚家君每谓包羞双鱼素书使方乃䝉言贺适逢早出难拟暮归僣开三印之封景见八珍之贶夲无禀命合用缴回奈雨淋滂沱之未休恐星使徃来之多累弗辞躐等遂用拜嘉今日目前甚愧璚瑶之匪报他时膝下当言珠璧之暗投贺置夀噐札子鼎新夀噐比银镂之黄肠珍重安居喜玉板之无汗惟贤逹预谋身后宜欢娱益享目前是用送芹敢希笑粲赋诗自輓君应有陶令佳章荷锸相随谁不慕刘伶髙见王文甫甞卧疾诸亲友探问医祷礼意甚勤疾愈欲置酒叙谢未遑也至是设盛席招之凡十有七人各书以请请萧岩桂歌偪仄行念隣民之乆别作真率会慕前軰之遗风儗兹廿一日清晨举我二三年缺典踏雪沽酒𫾣氷煮茶思向来采薪之忧难得此盍簮之喜白髪三千丈相看若圗画之竒金钗十二行但愧欠笙歌之盛请萧舜卿曩岁负薪之忧屡厪存问今日折梅之信敢有相期卜大寒一日之先作小酌三盃之欵愿陪谈笑併谢扶持奴白饭马青刍聊尽少陵之意脍金薤羔玉糁真如坡老之诗请吴云从读床头昜屡䝉存问氷庐称饮中仙每羡隐居雪斗酒将谋于小席尺书预奉以邀相待蓂荚四叶之新如蟠桃一花之会志于道据于徳勿云冠佩之殊和其光同其尘聊共壸觞之乐请赵师吕徃年问疾屡荷殷勤晚景安居寕忘感激开小阁会数人之客至大寒先一日之期沽酒谢玉川先生下榻待南州髙士折梅逢驿使寄信报幽谷之春看竹到贫家母吝踏前村之雪请姜紫霞向来问病曽劳得得相过老去投闲愿聆玄玄髙论将社酒一盃之举待尧蓂四荚之新亟扫蜗居祗迎鸐驾陶陆同社幸无曲蘖之嫌孔李通家况在葭莩之末请张伯启曩辱问平安之竹念我颠危迩来对索笑之梅思君契濶速客先大寒一日唿儿办小酌三杯敢用坐邀幸无他却颇甞见此客不谈麈生风頋安所得酒乎隣酤踏雪请陈嘉㑹徃日负膏肓之疾多荷扶持连年懐肺腑之亲无由㑹集当此嘉平之月适为闲暇之时敢谋廿一日泥饭之欢何异三千年河清之会愿窃有请惠然肻来摘我园中𬞞盘饤𥘉无异品爲此席上客襟懐皆喜相知请月仲承昔拥衾闻闘螘之声曾劳下问今对酒如长鲸之吸愿与髙谈拟大寒一日之先望清早羣贤之集螘浮仍䗶聊索笑于梅花骑气如虹必増辉蓬荜请䔥定卿故旧不弃曩劳问疾于吾庐潦倒余生合罄谢言于姻党在嘉平后旬而先一日儗延留上客以共三盃酌言酬之窃有请也有客过茅宇跫然空谷之音携酒逰芝山乗此剡溪之兴请陈君惠人生㡬何汨汩尘劳之事岁聿云莫区区儗饮之谋待尧阶换四荚之望庱亭来五花之马炉煨芋栗瓮㵼茅柴一箪食一豆羔聊奉笑谈之乐三握发三吐哺岂辞迎肃之劳请翁深甫疾病相扶持常懐徃事故旧则不弃可无谢言敢于后甲三日之期聊为知己一杯之饮愿窃有请贲然来思瞻彼牛台郄骑揽瑶金之辔过兹蜗舍长鲸吸薬玉之舡请姜用佐有患有身曽荷扶持之赐相亲相近岂忘感偑之情欲谢殷勤乆成稽缓廿一日专邀大斾三五杯聊奉清谈地罏煨酒煖如汤仍浮臈味金城土酥净如练试簇春盘请周华甫卧痾三载之先曾劳请祷话旧片时之欵屡欲邀迎奈何日岀事生至如此江空岁晩先大寒之一日集佳客之数人对月歌竹枝当尽留连之意抟拳握松子愿陪少俊之欢请陈君杰馈薬感康子之意懐不尽忘置醴敬穆生之贤愿窃有请大寒之前一日小席之饮片时诵陋室铭望髙轩过灰香芋栗菲然盘饤之㣲人立梅花忘却緼𫀆之冷请张从杰有患有身徃岁㡬成枯朽是父是子当时多荷扶持奈相逢倾葢为难遂乆失举杯称谢先大寒之一夕请小酌之三盃田家拊缶之歌呜呜共发故人绨袍之意恋恋相看请陈仲祥曩岁负薪之忧叠承书问今日折梅之信专用邀迎先一日于大寒会诸賔于小席烦君骑从过我蜗居觥筹衆賔之欢聊复尔耳绨𫀆故人之意何日忘之请陈伯将老无能为每有索居之叹岁聿云莫可无良㑹之欢先大寒一日之期办小酌三盃之欵愿窃有请惠然肻来注玉倾银笑田家之老瓦揺金织翠邀才子之髙轩贺符君彦遇恩札子平地风波偶罹人祸覆盆日月喜获天恩惟正直荷天之休使横逆如氷之释厶有懐燕贺无奈龙钟敢将芹曝之仪少助竹林之宴呌嚣东西隳突南北笑前时悍吏之来觥筹交错起坐喧譁想今日醉翁之乐王与金定姻三幅启四月惟夏南风之薫恭唯厶官起居多福厶素闻华胄新缔莩盟敢于六礼之𥘉輙上一笺之敬寅恭事上申敬如前所兾顺清和之时而加调甘㫖之饍行芝检即上蒲轮厶秺侯珥貂之孙犹能世显叶令飞凫之舃岂乏家传媒妁殷勤婚姻缱绻令孙天生淑质兼全四徳之称小孙日诵陈编方尽三余之力得佳偶之谐若此爲大父之乐何如礼宜问名币以将意玉郎娇客勿戯嘲东坡之诗金缕绣𥜗想富若乐天之语新亲贺冬至札子凤鸣占八世之昌婚姻缔好牺画见一阳之复时序更新循乃常仪贺兹佳节恭惟厶官道随阳长徳与年高烱烱然若清氷英标㧞俗温温乎如爱日和气接人方沾赐帛之恩将见安车之召厶倾心仰斗转眼书云寄殷勤聊折梅花谐伉将㝷瓜葛日迎修晷喜添红线之工月闰来春儗讲青庐之礼新亲贺七夕札子二首瓜果庭前望鹊桥之仙偶芙蓉江上㝷鸳侣之嘉盟因景物以兴懐具礼文而修好恭惟厶官黄山毓秀緑野居闲立志清髙欲追踪于巢父无心机巧岂邀福于天孙其𥘉延露浥之余必逺召天书之至厶谋身甚拙晒腹无书卜儿曹鸾镜之圆看合子蛛丝之喜献芹可愧笑粲为荣华屋神仙想穿鍼于良夜洞房花烛宜合卺于明年月老检书乆定婚姻之约天孙分巧岂无免女之情敢循彛仪以贺佳节恭惟厶官令名揭日壮气横秋缥缈十二楼正宜恭阮亭之锦拍塞五千卷又兼晒隆腹之书举头睹银汉祥光拭目进青云高歩厶俛惭蹇拙仰慕清高以瓜果之时羞问梧桐之秋信薄乎云尔归斯受之当此时占喜蛛丝儗来岁徃迎鵉从机杼织作毋劳唫草堂之诗黼黻文章但愿遂栁州之祷新亲贺端午札子订月下书幸缔朱陈之好贺天中节合循荆楚之风景物来前礼文敢后恭惟厶官身其萧爽居则清高月旦有评比南州之髙士日长无事卧北忩之清风九节蒲聊用引年三年艾殊堪济世独醒咸羡多福鼎来厶举目葵榴驰情瓜葛虽所献非雪罗风葛或可留付雾阁云宪星眷起居雷同问讯角黍逹昌歜遥知尽华烛之欢兎丝偕女萝续当有佳期之约纳采道日札子伐柯以斧言当纳采之时差谷有书喜得用柔之日虽居敬以行简亦酌古而凖今待季春更六英之蓂效野老献一芹之礼伏祈无责必赐荒莺语丁寕报金谷东风之信鵉籹次第看玉台明镜之圎问名道日札子月老检书幸自天而作合星翁视暦敢择日以㝷盟后中秋八日之期结佳偶百年之好窃有请也能无从乎献芹聊效野人题叶试看流水男女之际婚姻之始礼合尽于殷勤父母之命媒妁之言愿早谐于伉袁与陆三幅启緑野春明画堂昼永恭惟厶官考槃在涧增福如川厶沗在旧交喜成新好敬致鹿皮之币敢陈鱼腹之书躬问燕居首陈鱼素尚兾对朱雀乌衣之景更加调紫驼翠釡之珍引养引恬善颂善祷累世传象山之学共仰髙风无人问牛渚之舟有惭明月凤占既叶鸳偶期谐令爱毓秀闺房生乃全于四徳小免服勤门户学则悞于三余荷葑菲之不遗俾丝萝之为好薄言纳采厚望荒春水桃花江上遣长湏致鲤秋风桂子月中迎仙女乗鵉邹与陆聘启甫里世居门望伟鬰林之右道乡家学师传夲伊洛之源借氷语以聫姻寔云礽其多幸丁寕莺语催促鵉妆令爱夙奉母仪礼巳娴于内则愚男勉承父训书颇读于中庸頋惟在飘泊之余愿早遂团圞之乐六礼之文虽简双亲之意寔殷厪兾荒毋嫌欲速迨今迨吉当歌梅摽之诗宜室宜家喜对桃花之景送芹可愧笑粲为荣新亲贺冬至札子八世莫京幸隂隲凤占之吉七日来复喜阳生牺画之𥘉婚姻方重于交欢节序合先于称贺礼虽效芹羔之献物乃如葭灰之轻余皆削去繁文昔己感承嘉命既书云物便约星期香合日长看刺绣新添之线梅櫩春早遣过门亲迎之车朱答李取男帖赘姻札子厶揆辰珠滴檐花翠摇门桞恭惟厶官考槃其在阿在涧介福则如冈如陵厶依仁居郑公之乡枌榆甚近赘子效秦人之俗瓜葛维新荷不鄙西家之愚乃获中东床之选首䝉厚礼爰缔嘉盟月下老既辱来前春帖子谨当纳上题诗桐叶足知流水之多情寄语桃花将续仙源之盛事厶伏望翠蓬星眷戬谷日増倘有委令毋吝攽晓社举聘章用党庠术序之良规学开乡社求䝉养圣功之成效职在师儒頼琴堂爲择范模使编户得从规矩文风聿盛化雨俱霑恭惟厶官学有渊源眼空淮海一斑窥见早逰风纪之词千仭翺翔逺避烟尘之境适张公爲江海之客知伯牙有山水之音将欲修鹗荐之书先请坐臯比之席姑鸣敎铎以俟徴车厶愿云龙以相随覩星凤而爲快敬将聘币亟徃招旌设绛帐于张林采青衿于郑校与洁与进勿谓互乡难与之言于勤于思即若国子先生之诲代朱弘道请张子安昆仲启别多㑹少居常讽咏于停云时和岁豊欲聚笑谈于终日邀上客一盃之欵在中秋三日之先举匏樽丹桂花前候兰棹白苹洲畔难兄难弟必能与吾弟偕行明月明年更约似今年同赏临书率尔望赐惠然亲家贺冬至札子新婚交缔占八世之莫京寒暑荐更喜一阳之来复佳期在迩候问宜先恭惟厶官韫玉儒林濯缨芳浦髙标絶俗烱若清氷和气接人温如爱日葢钟以湖山之秀而得夫诗礼之传棠棣聫辉才华益着书云纪事坐评鲁史之详赋雪成名行赴梁园之召厶弟兄旧爱免女新欢眷言㝷合好之盟㣲礼作践更之庆念因亲致亲者乆矣视居简行简而恕之葭灰飞缇室之时且酧佳节花烛盟洞房之夕姑待𥘉春谨此申闻伏希丙在新婿整容致语昔年占凤皆云家世之昌今日乗龙果见门阑之喜继桃源之盛事留花烛之良宵鱼水交欢燕雀相贺厶人胸藏锦繍口吐珠玑种玉有縁聘妇投其双璧籝金既富传家兼以一经将画他张敞之眉先整我潘安之貌秋水为神玉为骨人谓无双芙蓉如面栁如眉天生一对敢陈芜语用讃华姻诗曰一双新偶锦鸳鸯百岁和谐翠鳯凰最喜天姿如傅粉不湏汤饼试何郎伏愿结发惟新齐眉永好夫夫妇妇常调琴瑟之音子子孙孙克绍箕裘之业新妇整容致语天孙配鹊桥之仙相依银汉秦女得凤萧之偶并乐瑶台葢居室人之大伦而婚姻世之重礼既谐凤卜宜趣鸾台厶人珠箔银屏绣𥜗金缕梅花点额作夀阳宫様之竒桃叶宜人有周南国风之羙眼横秋水眉歛春山香阁移歩歩金莲合卺出纎纎玉笋不施脂粉夲来如月里姮娥若论清真尤胜似人间西子欣逢好合敢颂舆言诗曰媒妁殷勤不负人花烛今照洞房春红丝隔幔牵情合罗帯同心结好新伏愿夫倡妇随天长地乆五男二女享盛福于髙堂四徳三从着香名于彤管新亲遣使请上客致语两姓为婚永结朱陈之好千里命驾当如嵇吕之交持来双鲤之书请送乗鸾之女桞筵盛设花烛邀迎厶官乔木世家耆英人物羙矣育闺中秀爱之如掌上珍绣褥金屏李监宅门䦨之喜瑶簮珠履孟尝君賔客之多既当年择对东床宜此日送行南浦金勒马嘶芳草楼船燕簇飞花明月随人满路春风从如云从如雨之子于归星在天星在户嘉賔式燕请期札子曩中雀屏孙谋以为幸事今观凤暦亲迎而有良辰越流觞三日之期请合卺百年之好灯花有约梅摽及时投以李投以桃用请期之常礼宜其家宜其室缔谐老之佳盟专此申闻谅惟丙在请男上客五日季春两家合好烹葵邀上客因旧亲以结新亲杖藜立芳洲望早酌而娱晩酌请女上客祓禊三日婚姻百年织女渡银河鹊桥懽谐星偶王母会瑶池燕衎早驾云车李回徐再婚聘启因亲致亲之好从古流传旧婿新婿之诗正宜重咏鱼腹聿来其书尺鸾胶将用以续絃令侄医缓齐名以聪明旁通儒术小女姊嬃同气乃殷勤粗习女工齐眉之案虽新坦腹之床不昜自天作合如月仍圎琴瑟钟鼓之乐故多币帛筐篚之将何胜前日受今日受不妨聘礼之旧雨来今雨来重见迓轮之喜回芹菲薄副楮条之答请期札子婚姻凭月老之言幸成佳偶聘娶考星翁之暦喜有良辰催花雨正此连绵五朶云遽然飞堕敬闻命矣迨其吉兮男女居室大伦古今所重岁月日时无昜答纳币三幅启花朝余景桃雨方晴恭惟厶官天相闲居日盛福厶僣扳华閲幸缔莩盟輙囬鱼尺之书专问燕居之敬〇祗词燕申巳严鱼甲尚兾对芳菲之景而加调甘㫖之羞善保安闲式副颂祷〇一舍相望皆住鹤溪之浒二姓合好永谐鱼水之欢载笑载言迨今迨吉厶人案头灯火殷勤黄卷之间而厶女针觜衣裳寂寞緑之下荷不遗于葑菲斯可拟于松萝纳币今朝结䄜有日桃花灼灼喜婚姻如此其宜瓜绵绵看嗣续将来之盛回仪菲薄副剡条之纳币启文武才之并称夙钦华胄齐鲁论之蒹甚愧㣲宗知心夲出于同乡爱子乃求其佳偶邻封伊迩姻好维新令爱四徳俱全自是闺房之秀长男一经粗习尚湏灯火之工雀屏幸中于前时雁币宜陈于此日星翁涓吉月老行成承筐之意既将合卺之期可待鉄瓮城山花夹道似入桃源金斗门官桞长街将迎鵉从寸芹菲甚副楮条之贺娶弟妇札子令弟号河东之凤生有竒材仙娥乗月下之鵉来为佳偶礼成合卺喜溢连枝想洞房花烛以欢娱送野老芹羔而庆贺埙箎交作一家蔼和气之春琴瑟和鸣百岁永齐眉之好薄言申控厚望丙融兄督厥家重乃友于之义弟宜其室合兹宴尓之欢凤卜有灵鸰原多喜厶人胸襟量濶洪如万顷之波手足倩亲常共对床之雨称二难于月旦行六礼于婚姻厶忝在莩亲敬将芹献想鸿雁之行有喜受燕雀之贺无嫌翠舞珠歌花烛夜懽谐伉金昆玉季桃源洞盛集神仙俛樽巵小酌式相好矣请无却之琐琐之姻纳婿欲叙团圞亲亲之长来賔诚为光饰再三申敬千万宠临祖为孙娶请亲家状抱孙至有室之年寔为侥倖送女见宜家之好共乐团圞花烛将迎慈𥚑宠贲祖母娶孙妇请亲家母状孙娶而倚门龙钟亦笑女行而结帨鵉从将临愿覩兰姿请移莲歩万答蒋问名三幅启天将严肃月乃嘉平恭惟厶官台侯动止多福厶交䝉旧爱姻缔新盟承书粲骈丽之文荅简致殷勤之意〇前陈候问上彻覧观尚加调紫驼翠釜之珍以安处画阁红炉之乐蒲轮有召梓里增荣山随蒋姓大宗乆着于圗经庄用万名先世亦称于乡国荷天相平居而交契宜氷人相语以聫姻令孙诵诗读书承祖风之淳谨小女治丝执絮遵姆训之工勤吉从凤占喜成鵉偶择徳之𥘉心既遂问名之彛礼何多受言藏之永为好也竹开三径相望如倚玉之荣梅赠一枝聊仰作报璚之敬请新亲家翁状爱女甚于男人皆羡安昌之比见我有此客否孰云文靖之荣请式宴以交欢望御鵉而光贲请新亲家母状降月府之姮娥佳期在迩宴瑶池之王母良会维新立侯蓬门望移莲歩谢免粮表两浙奉蠲租之诏恩意天寛羣黎懐结草之心欢声雷动睠斯民而得此寔亘古而无之钦惟〇〇〇徳合干坤明同日月由生知安行之圣巍巍成功以博施济衆之心洋洋育物干戈既戢礼乐聿新普天率土庆以来归甘露卿云而其呈瑞臣厶等叨居剧郡幸遇明时遥瞻丹阙之光仰效华封之祝一曰寿二曰富龟畴之景福无疆千斯仓万斯箱农畮之豊年多庆中宫笺徳配一人圣政有内庭之助恩霑两浙公租免编户之征臣庶均欢古今希遇钦惟〇〇祎衣合则垂懿范于宫闱彤管纪功示母仪于邦国厚同坤载夀与天齐臣岀守㣲邦恩蒙大幸家给人足喜关睢麟趾之化行时和岁豊俟龙马龟圗之瑞出东宫笺主噐参万㡬之政日用三朝纶音蠲両浙之租恩沾庶姓钦惟〇震长居储离明协照星辰河岳煌煌气象之新车服旌旗奕奕威仪之盛夷夏咸悦春秋鼎来臣等藩守至㣲舆告上谢农余粟女余布乐讴歌朝觐之归书同文行同伦统侯甸要荒之服圣节贺表皇天钖羡笃生圣哲之姿化日舒长驯致雍熈之治春秋鼎盛夷夏咸欢钦惟〇〇〇徳配二仪量包六合立纲陈纪同天下之车书偃武修文舞阶前之干羽蠲租赋以纾为民者之力増俸禄以养为官者之亷庶绩其凝彛伦攸叙等叨居郡守陪列朝班黎献为帝臣粤有唐万邦之衆夀富多男子敢效华封人三祝之诚千秋节贺表诞弥厥月先重阳五日之期时乂惟天继洪祚万年之衆永隆邦邦夲大惬舆情钦惟〇〇〇以孝以仁惟明惟允鹤驾鸡鸣而问安龙行虎歩于太平干坤笃祐丕承宝绪益衍瑶圗等㣲若草茅诚同葵藿望神枢之电徺夀祝储宫愿化国之日长恩霑寰宇冬至表龙飞御九日之师尊居丹扆牺画騐一阳之复律应黄钟爱日舒长普天䝉庆钦惟〇〇〇干坤合徳日月同明度越古今同武功而平四海制作礼乐敷文徳以敎兆民当亚岁之令辰纳应时之洪福臣等忝居小邑阻贺大廷干羽两阶想天颜之有喜衣裳万国仰云日之余情中宫笺阳生葭琯天时妙斡于玄机懽蔼椒闱日晷新添于红线掖庭和乐寰宇清寕钦惟〇〇夀与天齐徳同坤厚万乗至尊之賔敬雅重祎衣六宫内则之敎修尚勤玄紞再逢令节益介繁禧等㣲若草茅诚同葵藿履长今日宫中奏式燕之娱习羙成风天下頼関睢之化东宫笺七日来复阳生缇室之灰八表依归位镇东宫之乆欣逢令旦茂辑嘉禧钦惟〇〇〇天生聪明日新成徳能仰承于圣训用参賛其皇猷眎金镜以纳忠义崇风纪奉玉巵而上夀恩重天伦邦夲益隆舆情允惬等叨居下邑贺语前陈夙兴视膳而问安更有书云之喜贤佐保躬而传道尚论爱日之诚正旦表普天率土幅员归一统之𥘉献岁发春正朔屇三朝之始时调玉烛喜溢瑶墀钦惟〇〇〇圣徳干刚神功震赫荡荡乎如天之大人所难名昭昭乎如日之升物无不照履始和之吉月向洪福之万年臣等忝牧邑民阻趋廷贺凤暦颁春于天下化及华夷兽樽置酒于殿南前乐闻忠谠中宫笺四时成嵗逢㤗道之春亨万物资生寔仰坤仪之盛春回寰宇欢蔼掖庭钦惟〇〇〇位正祎衣功盛玄綩风敎天下関雎正始之音朝夕宫中卷耳求贤之志履端有喜介福宜多领邑覊縻望阙称贺紫宸配徳新年布泽如春彤管流芳亿夀与天同载东宫笺正月之吉始和舆情共悦维天之命不巳嗣服益隆春蔼青宫祚延苍箓钦惟〇〇〇长爲主噐允应贞符亲传精一之心渊源圣学参决万㡬之政黼黻皇猷迎新茂对于良辰端夲继承其大业等叨居县邑阻贺宫庭凤暦颁春龟巢藁龟巢藁卷之十八龟巢藁卷之十八题跋説杂体题陈松居所书昌黎诗后仆早岁诵符读书城南诗嘉韩公敎子如此其切意其子必楽有贤父之敎而成学及以他书考之符也果能登长庆进士第斯亦可谓不负其亲矣然而为集贤校理乃有误改金银之缪噫是岂以擢第之后遂弗䆒于学欤今观松居先生笔韩公之诗以示其子先生之心即韩公之心也爲之子者得不以公之心爲心乎仲野今学优而仕方且以学轩署燕居之所懃懃焉恳恳焉佩服父训爲学不厌夫如是视韩公之子有间矣昔人有言颜何人㢤希之则是况希韩乎仆虽老尚刮目以俟时洪武五年二月𥘉吉毘陵谢厶书题太乙真人圗按韩子苍之诗曰太乙真人莲叶舟又曰龙眠画手老入神此葢题李伯时画也所谓真人者姓名时代考之列仙传等书无之不知其果何如人然以莲为舟偃然髙卧风神萧洒非有幻化之术能真蜕骨而仙者畴能若是乎是圗摹之妙较之龙眠笔法人无间然其必善学而得其神乎神仙有无姑置勿论夫君子玩物以适情耳当此金革扰攘之余人皆埋头尘坌欲超然物外之逰而不可得覧是图者当心融神会与博望之槎琴髙之鲤金仙氏之浮杯踏芦者同适其适不止论形似而巳宗礼求予言俾题其卷云云书歴代䝉求后世俗以千字文为启䝉之书尚矣然使之识字而已余何益乎是书亦四言为句便为习读自羲农以来𢾗千载世代盛衰暦𢾗脩短粲然可见授䝉童令熟记而知之岂云小𥙷㢤观者其母忍焉厶年月日龟巢老人题题子昂竹石昔文敏公𥘉赴京师过毘陵止宋人东臯先生家人多求公翰墨后仕于朝徃来霅上时先生数从之逰因得公书画凡数幅内竹石一𥿄公题小诗絶类此卷吁公𥘉以书名于时其画与诗皆本絶妙今此卷偹焉有区区未昜賛述者特以予家藏旧物皆亾于兵眎今又隔一宇宙捧玩再三不胜慨惜题敬亲楼诗卷后丹徒陈彦芳既葬其亲于别墅搆楼以奉先祀扁曰敬亲示不忘也夫死者魂气归于天形魄归于地故庙以妥神墓以藏体庙必于家者神依于人也今彦芳奉祀别第其有征于古欤抑其心有得于敬亲之寔而非矫焉以假其文者欤夫目之所视而思从之登斯楼也丘垄在望松楸蔚乎其前知吾亲之藏于兹也与其族之人时而至焉固将羙墻而见之抑是室也吾亲之所种树今则拱焉吾亲之所燕逰其遗迹在焉彦芳即是以思其亲其有不起敬者乎诗曰维桑与梓必恭敬止延陵季子曰骨肉归复于土魂气则无不之也彦芳之心其有徴于是欤因书以归之观奕圗世谓观碁者恒髙于当局之士予曰不然頋其人智有优劣亦系乎用心之至与未至今观是圗冩对奕者二人其风度闲雅皆若聊尓于奕坐而旁观者一人则注目碁局凝然若精思入神或一着可以决胜负而未昜语人者熟视其状殆犹陈平患诸吕燕居深念不见陆生入坐题山谷香严偈圗墨迹宋髙宗学废于五季至夲朝蔡㐮等方入格律苏黄米薛各有㫖趣然则山谷之书为一代名笔岂昜得㢤题䴢氏家谱凢为谱谍者徃徃追称先世勲业之盛世代辽邈変革下常茫然紊然有未昜考者或乃致遥遥华胄之诮君子耻之今覌崑山麋氏子才家谱则不然世祖至金紫光禄公为髙祖之考然后旁及羣从至于人所不知之地天其报之如此家谱之作葢欲后人念祖修徳象其贤行其泽非直为覌羙也诗曰子子孙孙勿替引之亦予亦诵此为他山之助云䟦许氏台莱集予尝以天之福善祸滛騐诸古今其理未甞不焯焯也若曺彬曺翰皆宋重臣以彬之贤屡世荣显翰肆贪暴子孙饥寒当时史官特并书之以示劝惩岂不信然今覌宜兴簿许侯克敬所示台莱集谱其族自南唐金紫公居番迄今垂五百年其间擢巍科登膴仕者代不乏人非寻常世禄之家所能及也其从兄徳夫为金紫公十六世孙以旧编所纪畧于名爵详于行义乃重着而偹録之诸先生之潜徳幽光灿然在目然以愚观之必又有多蓄隂徳黙契于天者虽子孙有所不知闾里有所不闻国史郡乗有所不能传载天其相之𥙿乃后昆所以绵延盛大至于如此不然何世代屡世昜而许氏之泽愈乆而愈不冺耶诗曰无念尔祖聿修厥徳又曰子子孙孙勿替引之愚请为克敬诵之以为祝规併笔于卷末而归之时洪武七年夏五之吉毘陵谢厶䟦族葬圗河南保定赵先生所着族葬圗其説夲乎周官参诸衆论尊卑昭穆灿然有伦使覌之者心生孝弟亦犹覌老泉氏族谱也如是葬其亲以去其风水之惑于名教岂小𥙷㢤先生讳炳字季明其经学徳望为中州儒宗至元大徳间七聘方起官至翰林承㫖学士平居多着述若四书选注等书皆有功斯文愚恐东南之人有未知程伯淳者故粗述于圗説之后版而传之详见元史䟦苏魏公百韵诗后古苏魏公百韵诗叙平生出处行事之大节谦言为家训也然字字句句皆足为世模楷岂特一家之训而巳㢤若考亭朱夫子西山真文公诸大贤咸有賛述区区后学尚何言欤甞忝与公之裔孙景瞻父逰䝉出是诗警敎甞谓厶曰名敎有余乐异端戒多紊只此二句有终身行之不尽者葢其服祖训力践正学卓然不为异端邪説之所惑故有是言时厶軰知所向慕者亦幸頼私淑而加勉焉呜唿瞻父既殁世亦随変瞻父之子若孙家燬于兵独珍藏是书出入戎马间三十年与身俱存且能奉庭训不滛老佛亦可谓不负魏公垂训之意也厶重获覧观俨对瞻父晤言敬书此以寓感怆䟦脱时敬参政手书字书心画也能覩其亲之心画而知其志焉斯可谓能子矣今观髙邮同守畏吾氏伯坚于兵革之余得乃翁脱公大参所书昼锦堂记如获重寳爱之敬之不啻若其亲之在目其殆着存不忘者欤愚甞论欧阳子之为此记也葢知韩魏公之志在于徳𬒳生民功施社稷故以此二语为一篇之要大参笔其文得非志魏公之所志乎使伯坚灼见其亲之志曰徳曰功当知勉其所以继之者是则爱敬之心又推之于书字翰墨之外能子之道必如是而后尽耳昔者辛亥秋公来毘陵适予复忠公墓田筑祠立碑公为之大喜甞以祭弔之文示予而徃焉时所书端谨郑重视此篇笔意潇洒神气飘逸有不同者此足见其字学之妙不滞于一偏也于乎落月满屋梁犹疑见颜色况心画乎想像髙风不胜起慕敬书此以告伯坚併抒所懐云书安抚陈公䟦先君小像自賛后昔者狄节使却梁公画像世固称之若先代遗容遗言如安抚公父子者其后人当瞻视如生存敬恭如侍侧勉焉企及之虽时有汚隆命有通塞有不克奋力以纉先绪然所以是是非非不避权势赴人急难如救头然是皆起懦疾之薬石也慎母以狄公借口而藐视厥祖如途人然诗曰无念尔祖聿修厥徳轩冕云乎㢤阀閲云乎㢤今安抚七世孙茂吾婿也出示石刻祖像併覧賛䟦起敬起慕因题其后如此云䟦张氏家谱圗右番禺张氏家谱圗知常州府事中宪公度倣欧苏族谱为之由七世而下瓜延蔓尊卑䟽戚了然在目中宪需予言予于是窃有感焉书首九族诗重同姓吾夫子甞删定二经垂训万世其敦夲之意至深切矣若夫大小宗之法葢推广之后世宗法寖壊世敎日哀然天理民彛未甞冺絶东平九世之张江州百口之陈亦代有之若文正公则能以祖宗之心为心赡族有田䟽逺毕给真可谓不负诗书敦本之意今观中宪公追念厥祖留情谱系惓惓如此他日参大政得厚禄如文正可为之时以是心为之吾知文正公不能专羙于昔矣杨子云曰颜何人㢤希之则是愚于是亦云䟦吕仲珪孝思卷夫为人子者或不幸于飬生送死之道有未尽焉处理之变当从权以事其事岂徒抱终天之戚而巳哉今观崑山吕仲珪氏早岁以父命出赘不能奉甘㫖后其亲旅殡白下去家五百余里又不能春秋省埽以寓哀思服阕𢾗年痛衋知昨与人言輙流涕葢仲珪以孝有不及情不能忘如之何而可惟所谓权宜用释氏荼毘之法函骨而归葬之故土宰有楸梧祠有苹藻焄蒿悽怆常若见之则其亲之死犹不死若夫继志述事或出或处树其业以慰其亲则诸士大夫颂羙孝思之言斯足徴矣䟦凌克礼父子孝感诗文后昔圣人以子骞父母昆弟之言而称其孝葢人之善事亲者必先目之口之于同室之人而后一乡一国熟闻而着称极而至于流芳天下后世矣前数年客有过毘陵者説润卿父子之孝吃吃不离于口予来娄江娄之人咸誉之既而卢兖州子长婴以赵徴士用晦所赠孝感序併诸士大夫歌诗凡若干篇皆夲乎其父母昆弟之言予然后知润卿二子长克仁次克礼能罄家输粟以赎父罪去之日奋不頋数千里危难争先而徃吁昔赵礼兄弟遇暴将腐食之其兄孝曰吾体肥可代吾弟若克礼事虽不同其亦赵氏之心也欤然或者谓是亦常人所能为予故原其心而论之如此岂易得㢤今而后凌氏五世而居重闱色飬曰父曰孝其所以尽其孝道者固不止于是也洪武十六年夏五龟巢老人谢厶䟦䟦陈寺丞思爱菴䟽右故寺丞陈公以思爱菴奉先䟽请果上人主之骈洒精切字画端劲其为人可知寥寥二百余年为果法嗣者不知凡㡬代是菴易名圆通葢亦有年公之䟽文幸而无恙今性中师弟子知敬重之求士大夫题识予于是窃有感焉宋之文宪礼楽盛于汉唐然当时世家如文潞之有家庙者絶少以请寺观为香火院者滔滔岂礼乐不明沦于习俗以致然乎今性中知其文当知其心知其心则知所以敬其先世者在是乎菴仍旧名庶存𥘉意则名正言顺而奉先之事终于有成寺丞公之死犹无死也岂徒重其文而巳㢤跋岳氏族谱岳氏为常之望族旧矣予蚤岁过唐门见其第宅相甲乙者数家且闻竹山蒋先生言宋干徳间岳王弟经畧使之孙自九江来居由宋而元子姓蕃衍文物之盛㧞萃同里比以陵谷変迁奕叶憔悴东之惧谱谍散失嗣而缉之犹老泉苏公谱其族也泉之言曰观吾谱者孝弟之心当油然而生吾知东之亦以是有望于族人焉或谓昔者狄武㐮不后梁公君子韪之是大不然非其后而附之者非也为其后而自外之者尤非也故人苟能以东之之心为心由孝弟以行吾仁则民吾同脃四海兄弟无徃而非仁矣然则族谱之作岂小𥙷㢤时洪武十九年六月既望龟巢老人谢厶敬䟦䟦经训启䝉右经学启䝉北溪陈先生之所作也先生经学得考亭夫子之传卓然为一代师表病世之训䝉者所敎龎襍蔑养正之功故采摭经传以三字四句为句缉成韵语以便习读其书言孝之大原学之㫖要使㓜学者诚能熟读而藴之于心飬其徳性既长而施诸事业则举而措之耳厶尝避兵东吴得此书三十余载郡人徐孟容孟曽等见而宝之谓明珠暗投良可惜也用是刻版以广其传于乎先生着经训以敎羣䝉葢以圣贤之心为心视龎襍之书兰饱不同俱化之效乆当见之凡为父师者可以慎其择乎程子曰习与性成圣贤同归吾于此亦云洪武己巳九月重阳日毘陵老诸生谢厶拜手敬䟦张孝子传张孝子小字阿伴常之无钖人也为儿时父母以岁饥去乡土流离四方后徙居晋陵之东洲未㡬父卒兄亦早世家益贫母查氏伛偻不能任妇事中岁复多病常在床席伴佣力黄氏仰给之黄氏工染色体因学焉乆而遂精其业主爱之岁益其值伴身完衣其奉养之具则随值而豊时得一羙味必归遗母母或分饲之则绐云巳食母尽之则喜当暑月每夕则蒿艾以去室中之蚊拂枕席以安母寝隆冬雨雪炉不絶薪夜必燠母于懐如此者二十余年服勤于亲殚力于佣未尝一日废其事怠其志也母夀六十五以天年终伴痛哭㡬絶先数岁预营葬具及歛之日即舁棺归无钖合葬父茔今墓木巳拱春秋携酒肉省墓必邀至隣里饮食之拳拳焉为保全丘垄之计平居遇饮食适口犹常动风木之悲或哽咽饮泣彻而浚巳且以亲在之日仰食黄氏㴱徳之効力愈谨或者常欲倍其值募伴不从于乎斯亦可谓义焉耳今乡人特嘉其孝称为孝子云賛曰以鲁骞之贤又亲炙圣门得学问之力其孝宜矣若伴之㣲生长陋俗目汚凶徳耳习谇语乃卓然返哺跪乳枭獍之羣使逰圣门而学焉安知非曽与骞之徒欤区区受佣于人又能以力报効乆而弗忘吁世之朝爵禄而暮叛亾者其人能无愧乎钱孝女传钱孝女者吴郡田家之女也父母喜其性婉顺纳婿与居洪武𥘉兵火岁余徙家常之三山湖服勤妇工兼力农亩搰搰共养其亲父卒母老而病踰两期腹中有瘕癖号唿痛楚女甚忧苦每中夜礼佛龥天拜跪恳祷一夕潜以刄刲股给其母为他肉熟而进之连年之疾即刻而愈既而隣里以其母无号痛殾故询之知其然衆皆惊叹女姨母吕氏为吾隣尝诘之言其平昔细行多不可及乆而益勤至不惜其肢体斯亦可谓笃孝也欤论曰昔鄠人之孝同于钱氏昌黎伯固常非之其言葢本诸经以毁伤为未善也然闾阎匹妇之愚礼敎不知一念之诚根于方寸通乎神明而孝感昭着如此岂昜得㢤彼薄俗之不頋飬者闻钱氏之风亦寕不泚颡背恧其心而知悔悟也欤诸葛莭妇黄氏傅黄氏名真静丹阳县吕城诸葛用中之妻也父家晋陵以其女生有淑姿善女工父母钟爱择配数年闻用中为免时过驿亭适南台监察御史普公见之以其能属对摛大字甚隹唿为竒童聪慧之声洋溢四境故黄氏之父以女许嫁之既嫁而翁知其能遂托付家事使其子得专儒业翁殁其夫妇皆能以翁之心为心服勤如𥘉賔敬之礼弗渝肥家之功益着飬子作而爱不姑息凡乡里为父为母之贤者咸仪之元末兵兴夫埽挈家窜吴下蒿簮卉服藜藿食饮艰苦十有余年夫病而亾哀痛㡬絶吐肝胆告之柩前曰未亾人真静三年服除当星冠羽衣若女道士以终其身有所否者天殛之由是敎其子以承宗国无沗厥祖洪武改元于鸿雁安集之𥘉归葬其夫命其子复旧业什有二三余皆弃置葢亦知止足之义而无殆辱也数年之后又能樽其余力助羽流重搆清㣲观以祠先世身佩符箓日诵老氏书贞节愈固今春秋七十有二乡人甞欲闻诸官以旌其门妇曰夫死不嫁吾分内事耳卒不许于乎妇有节义礼敎所嘉况能継述以昌其业以𥙿其嗣续岂㝷常守节者所能及㢤予常徃来常镇间闻诸邑人质诸乡校无间然者故撮其要而书时洪武二十二年三月之吉长白山居圗説客有过予者雨㷊香相与覧髙沙李侯山居圗客谓予曰世谓画为无声信矣徃者李徳𥙿以轩冕之贵䟽平泉之逰赋诗忆之是圗之作亦其诗之意欤予曰不然平泉花石以力致之穷奢极靡葢溺于玩物者也夫长白山天然胜槩为梁邹冠冕甘泉巨谷嘉木幽卉蔚有清气昔范文正公读书其间茹糜食与山俱清卒为一代名臣今侯钟兹山之英人品卓絶学亦如之至于擢髙科参大政岀处继范公故武山中猿鹤岂云忘情但时方敭歴中外若安石为苍生而起奚暇复頋东山乎是圗也侯葢黙寓家居读书之意以示其子孙抑亦示不忘桑梓之敬焉耳平泉之书岂其比㢤客唯而起俾予以所答之语笔之圗左俟侯见而质诸月泉説学老氏之学宗乎无为而能无不为者惟其心之清明洞彻不泥于物所谓圆机之士为能然耳吾友阚伯真殆庶㡬乎汉天师四十二代孙张公大真人甞以符箓授伯真矣伯真宗其道行之于家黄冠鹤氅萧然出尘然而隂阳医薬巫卜之术又旁通至于桑海変昜溷迹尘土亦未甞忘其学离其道也真人嘉其能乃大书月泉二字为伯真号吁名者寔之賔也月泉之称岂苟焉而巳㢤共推千载心秋月照寒水昔吾朱夫子有是言也今真人直指其心而喻之所以警伯真者至深切矣夫是心也诚能皎然如月之明湛然如泉之清无幽不烛有感斯应虽以胶胶扰扰之物纷乎吾前而吾之至清至明者葢自若也然则圎机之士不㡬乎和光同尘升老氏之堂而入其室乎伯真勉乎㢤无知生説夫人与万物同生两间而其所以不同者心知之灵耳彼巢而知风穴而知雨鸣而司晨吠而警盗知恩而返哺知饥而避去若此者亦未甞蠢然而巳人而无知可以不如物乎吾友赵君执中生而聪明又甞用力于格致之学行年三十号无知生故闻者不能无疑焉或谓执中以时俗尚智术饰巧诈狡狯万状深疾之将欲涂其聪塞其明矫俗之弊以返乎不知不识之天寕为蚩蚩之民而不知也予曰不然若是则因噎而废食矣吾意执中读孔氏书尚友千古观圣门髙弟贤如颜子闻一知十方且有若无寔若虚终身如愚人然况学者乎故虽多识前言徃行而自视欿然犹无所知也然则名为无知寔欲求知其所见之大为何如㢤予甞扣之执中执中笑而不答故笔此觧或人之疑併励吾执中亦以自励云子京字説父命子名而朋友字之礼也吾友张君伯祥之子名畿予固知其爱子之心期以逺大字曰子京且为之説曰京畿人海也五城十二楼金门玉堂冠冕佩服舘阁之文物羽林之剑杖璚林大盈之府库凡如此类皆天下所无有寔为鱼龙変化之地也故有志之士虽在穷髪必勇其行乗风云呌阊阖瞻日月之光𬒳雨露之恩然后为无负也今子京年方强壮一日千里弗忘命名取字之意不然则龌龊与蓬藋同腐徒羙其名何足尚㢤存耕説客有遇存耕叟于龟巢者商畧今古剧谈乆之客谓予曰叟方膴仕而暇耕乎不耒耜蔑畎亩耕可得乎予曰不然善观人者于其心不于其迹夫以其迹论之叟固甞主一邑之簿矣甞为一州之倅矣然方寸之地了无荆榛耕之以礼耨之以义存而遗之子孙故于昔人之言取以自号以示无穷之意耳吁以其遗较诸徳公葢亦大同而小异欤且天生斯人亦莫不有耕耨之具焉但徃徃荒秽弗治暴弃而自失苟存之则其后之人以耕以耨以收其成功乃必然之理何泥其迹为㢤客语塞叟起而谢曰诗云他人有心予忖度之巢翁之谓也请以对客之语贻诸后人自曰存耕説云龟巢翁者毘陵谢芳氏也景中字説尼山圣人笔六经以诏万世中之一言间见特出既而子思子着书以授孟子寥寥五千百年知者葢鲜至伊洛诸贤发明藴奥昭如日星后之人敢画蛇而添足乎然所谓景者景慕以兾及之学者之志也中则人所受于两闾与生俱生无物不具学之道必先知无不明而后行无不当窃甞以射譬之物理之中犹射之的凡射必先知其的之所在谨乃弓矢正已而射之斯可言中矣不知其的而射者妄也妄而或中乃偶然耳吾无取焉惟时中君子従容中道无适不然是妙于射者也诗曰髙山仰止景行行止如此则思过半矣景中勉乎㢤不然执中如子莫中庸如胡公不免为天下后世之诮此又不可不知也徳宏字説东村赵先生为前代遗贤今其四世孙名广姿禀之淑善读书兼明古今法律以勲业自期不狭隘以自局故朋友以徳宏字之请其説于予予曰人生天地间渺如一粟谓其能与天地参者正以执徳之宏心同宇宙万物皆偹于我万化皆岀于兹所谓小无内而大无外也勲名事业葢亦随其广狭大小而成焉若夫方寸之衷彼疆我界藩篱荆棘虽有所得蓄缩如蜗不免贻笑于大方耳然名者寔之賔也名浮于寔者君子耻之夫以子为东林有道之孙贻谋未逺其立志果不小乎报徳果不虚乎昔孔门诸弟如曽点雕开能见大意圣人与之悦之使学者诚能有二子之见以弘厥徳则宇宙吾心也吾心宇宙也曾何人㢤何人㢤希之则是慎勿谓老生常谈而忽诸寳山字説予闻浮屠氏之所寳者三曰佛曰法曰僧如金银珠玉之属为世所贵虽以七宝名之较诸佛法不啻霄壌故瞿昙氏在祗园説法有曰人以七寳厚施而求福者莫如般若一言持之于己教之于人得福为多由此观之金玊之寳积丘山何足贵哉今赵居士拱贞有志学佛在家出家浮屠师以寳山字之其意若欲使之歆艶而得之是亦意其为善也不然郿坞积金贾燃脐之祸铜山鼓铸致饿死之辱凡如此类识者耻之况𣣔使之歆艶乎楚书曰楚国无以为寳惟善以为寳如是而言则语意明白开示以导其进庶可谓善诱人矣居士徴予言予无可言者请以楚书之语语之于浮屠之言或可𥙷其阙云学古字説先友丁徳斋徃甞以家谱示予曰五世祖为寳祐相国多藏古圣贤书厥后以陵谷変改家用沦落书亦飘散元𥘉大父乃徙居乡城以慈㓜斋医薬如成都卖卜者焉他书无复有也今徳斋㣧子斆喜读轩岐灵素之外嗜六经诸史不啻脍炙故老夫以学古字之谓曰古之学以三纲五常为重纲常不举则无以立身身不立则道不行于妻子况余人乎然道有大小事有缓急必先其大者急者后其小者缓者母泥焉古之人巢居穴处无宫室也茹毛饮血未稼穑也凡如此类苟一切是古非今舍此取彼不㡬乎迂踈放诞而行怪者乎吁居今之世反古之道灾必及身子思子垂训后人为世薬石此尤不可不知也学古宜慎诸聼其自然説为黄仲噐作老夫黄仲噐以聼其自然四字掲诸斋居一日载酒过龟巢需予文予以不知其言出何书意何在莫敢妄为之説仲噐曰吾意天为自然余无所知也予以是臆度而告之曰物本乎天而天宰之者理也夫所谓自然者如隂阳之消长日月星辰之运行江河之所以流山岳之所以峙草木鸟兽昆虫之所以动植変化至如人大者如三纲五常富贵贫贱死生夀夭之类小者如四肢百骸饮食衣服宫室车马之属皆夲乎自然之天昩者乃𣣔以人胜天而不聼之若季孙氏以鲁大夫僣天子礼乐富于周公秦皇汉武𣣔长生不死者未尝不自祸其身也孟子曰顺天者存逆天者亾斯言尽之矣仲噐作而谢故书之以警诸绅示诸人亦庶乎有所警云无名异江湖之濵有物焉其大如菽圎如撱黄而黝外强而中干似沙非沙也䃯非砾也累累乎沙䃯之中不知者直以为沙不然髹者得之以和铜之渍昜燥以昜益坚否则工虽良弗能使之燥也况坚乎故善髹者率用之以其有竒用而无名故以无名异目之邑有雷氏者髹𢾗丗矣其亦老于髹矣每役大夫士家则以是询之卒未有得其名者一日语予而悲之予止之曰是奚足悲哉夫君子负有用之材没世而名不称者滔滔也况㣲物子噫世之用人者其亦有如雷之悲者乎蛇蚓五月望余舟城西见牧竖𢾗軰饮牛而过河俄有走而号者曰蛇将囓人竖皆失足色巳而聚观果伏草中昍舌掉尾吐毒气勃勃可畏羣竖𣣔杀之掷砾如雨蛇度不能脱乃㳺于河犹昂首腾踊作囓人状旁覌有不胜愤者持短挺涉水撃之应手而毙衆皆譟而快予既归明日过白鹤溪上时暴雨潦水盈溢而蚯蚓縦横于途途之人殆不能容足先予行者三人老一壮二皆择地而蹈不蹂践以残其生吾如之回视吾苍头亦然予因是窃有感焉夫蚓内无筋骨外无鳞甲苟𣣔杀之斯湏可累百千今若此视城西之蛇不侔矣噫蛇𣣔害人而人害之蚓则无害而人亦弗为之害非有所厚薄也人而蛇者可不悟哉盟鸥文鸥社叟老于元末屡聘不起遂屏迹五湖三之间鱼鸟为伍睨京洛万人海中凤有池鹤有轩鹰扬而乌集纷纷五鸠之属簉羽鸳鹭为时羽衣是皆出类离羣弗与吾友而吾亦弗为之友也惟鸥也素服涓㓗野性闲雅且常与叟相亲荷风苇月云涛烟浪凡可以适吾适者莫之与之共之一日举玄真子天随子乞灵为鸥社主盟而矢之曰鸥乎鸥乎尔忘机吾亦如之恒游居于斯又曰鹬自蚌持鹏自溟徙斯盟或渝者如白水时龟巢老人亦奉觞㰱吴淞之渌而与盟焉乃丹书其辞招隐论夫连城之璧藴于荆山明月之殊藏于沧海苟非识者有以取之则希世之珍不能自衒而自鬻也隐逸之士葢类此耳尝覌古之隐者如荘周所称善卷许由樊仲父之流土苴天下虽唐虞圣人之事皆为汚耳此葢荒唐谬悠之谈无足深信请以商周以来经史所载拔其尤而论之伊尹耕有莘之野以成汤所知致聘再三遂为阿衡不然则终于犁鉏之甿矣傅説隐于商岩以髙宗所慕圗像旁求乃得为良弼不然则终于版筑之夫矣周之太公海濵而处坐茅而茅而论渔非文王载以后车则无鹰扬之功武成之日矣汉之四皓茹芝商山其不赴髙祖之招而从储君之逰者葢为炎刘氏基本而岀其大功为何如㢤若夫淮南王八公之徒大山小山之什其文藻才华不为不盛然未闻为朝廷得人使之康济斯民故君子无所取焉至如光武中兴之业海内之士云集响应而严光周党独能以节髙之或授官而不拜或廷伏而不谒卒归江湖欣然与鱼鸟为伍惟其清风峻节砥柱頽波诚有禆于世敎也三国六朝而下求其如南阳布衣鞠躬尽瘁以报其主三頋之勤者固少然徴举遗逸代不乏人但燕石或伪为荆玉鱼目或悮为隋珠不免有纯盗虚殾之诮者矣今郡县之职岁举人才是亦古招隐之遗意也惟能知其人而取诸岩穴之间度其才而荐之朝廷之上鉅细精粗各适其用此诚辅圣天子恢弘治道之良法也诗曰济济多士文王以寕夫士也为时而出其必有以古人之所寕文王者以寕今日之天下国家母徒视终南为㨗径云东野吴语许庆一者崑山县石浦人也赘同邑许家墩缪氏既而父殁母食贫徃缪氏依焉庆一妻不孝于姑天歴三年六月十三日将晡其姑以饥诉隣人许夲空适安亭陆省碛澳鲁道在坐且与缪姻戚遂同徃劝説之夲空以其釜中所余饭饲之妇夺而覆户外曰寕以犬食本空等方怒骂厥妇妇毁姑不辍且指天誓所毁不妄时片云起西北俄顷烟雾四塞昼暝如夜霹雳震地里中大骇独其家无闻焉夲空等但见有白气如练縁灶突下垂三人则恍然若有推出之者跌仆在地大两倾注平地水溢涌踰半尺屋㷊妇震死然隣居相接畧不延燎媍死至夜复甦远近惊异媍姙𢾗月或者谓天不忍其腹中之子故耳由是媍方知惧飬其姑以夀终今媍年六十有七当时所震者生女四十一岁矣洪武壬子冬毘陵谢厶过许墩许均善家闻其详如此呜唿孰谓天爲茫茫耶屈东海之媍而旱干悲齐堂之女而振风炎霜降狱荧惑退舍其响应若此者巳多矣岂特斯媍乎然天即理也人不顺理是爲逆天顺天者存逆天者亾葢皦乎其不诬也雷震之事予特欲使昩于理者知有所警故笔之疠鬼辨徃予过无钖适州人出郭迓神赤髪青面吻出两牙状极诡异旗旄鼓吹卫从而舁之予甞讶而问焉人曰此唐张廵也且言公死时自谓当为疠鬼故世称公为疫疠之神而崇奉焉嗟夫是何邪説者附会如此耶按唐史公守睢阳如一木支大厦之踣兵尽力竭死不忘君故发愤曰生不能报陛下死当为疠鬼以撃贼此葢忠义激烈之辞岂谓为疠鬼以害天下后世之人哉所谓疠鬼乃泛言刚疠之鬼若韩文駈疠鬼之疠相似非疫疠之疠也诬枉前贤㒺惑后人邪説之害一至于此可不辨哉苐恨老无能为不能为州人毁除滛祠一洗习俗之陋区区謇言用吿来者重建县学事寔皇明革命政敎一新设学校置师弟子员以敎以飬以求其寔效非畴昔文具比故官于郡县者常以是切切也洪武五年武进县知县临川董县丞江隂陈公以县学弊隘佥议昜之既而乃革俸搆讲堂三间其楹轩如堂之𢾗翼以两斋斋各三楹敎官等斋庐庖湢之属又十余楹由是师生有讲堂居息之地矣明年春视夫子庙栋挠柱折惧将压焉曰殿曰庑曰㦸门及灵星门皆撤而新之圣贤肖像重为修饰而邑人具瞻之敬葢益崇矣又明年规射圃于学之傍为门三间辟门道南向深若干歩而外户阍人守之凡庙学计若干楹其崇广皆比昔有加地皆甃甓缭以周垣树之嘉木轮奂之羙丹碧之辉焕如也厶窃惟前元时武进县𥘉无学宫所设敎谕附郡学廪稍至厶厶年有司剏始记者谓病地弗弘葢苟焉而巳今吾令与丞皆儒而官故能以兴学爲已任前主簿登莱尹公及今簿泽州张公相继翼賛以底于成民非不役也而役之以时故民忘其劳且有乐助其才力者皆贤长贰祗顺朝家敎学之意而邑人化之又能心长贰之心也育才之盛当自兹始真可爲斯文贺辨讹夫江南滛祠在唐为狄梁公尽毁唐衰礼废继以五季之乱妄意邀福謟非其鬼泛然以大号加封紊杂祀典祠庙滋多里巷间土地有祠葢肇于此然以民情推之必以农谷之功本乎土地岁时祀享亦近乎报本之意迨夫庙貌之设无可为像遂以乡之有爵齿者当之既乆而世代变革承讹踵谬至有可笑可怪而不可觧者姑以前目言之郡城西南三十里曰梅村庙称三姑其𥘉必曰厶姓三孤之官后乃讹为三姑也按周礼三孤之贵等于三公即后世所谓少师少传少保是也村甿巫祝之流无知妄作以孤为姑又城之北东有称十姨者必拾遗之误雨淋者必羽林也夫以十姨为一媍人以雨淋而不室处是则可笑也巳至若三孤乃然塑少艾三人冶容羙饰衆所具瞻且复变九里塘为九女以附会其无根之谈蛊惑人心伤败风俗有不容不辨者改而正诸宜自兹始吁甚矣人之好怪也昔苏长公之诗曰舟中贾客莫谩狂小姑前年嫁彭郎葢江州有大孤小孤之山澎浪之矶其俗亦讹孤为姑讹澎浪为彭郎公戯而之意甚明白有足以破其惑矣如厶者虽䆒明其灼见其非无狄公在位之权又无苏子名世之诗请与乡之士君子追原俗情遵依法律撤去缪像题其主曰土地三孤之神如此则可以正讹传息邪説合今朝之令典释旧俗之羣疑且不失其𥘉报夲之意若夫埽涤滛祠行之四方有不在我者不喋喋也刍荛有询尚俟他日释异古礼人之𥘉䘮所以待三日而后小歛者葢兾其或再生也今吾子死终日而甦无足异者但沐浴衣裳神色不乱命诸生笔遗嘱二千余言言有伦序视其字之误者索笔为涂改之比常人之死固有异焉至若启之日经盛暑两月不臭不腐靣色如生则其异甚矣宜乎言君子墓志不书此葢遵圣人不语怪之遗意虽然吾尝观晋书盗发尚书令卞公壶之墓壶尸僵且握拳透瓜宋刘忠显公韐靖康中使金不屈而死之燕然愍其忠菆诸西冈凡八十日金退方歛葬颜色如生史皆不诬矣又如元鸟生契履武生稷説者谓神人之生异于常人麒麟蛟龙异于犬羊鱼鳖夫死生一理也有生者之异于常则死而异者何足怪㢤区区所以言者非谀子也非好辨也公天下之理而论之也前軰有曰千人万人中一人两人知殆谓此耶噫请除滛祠文先王祭法载诸礼经曰法施于民曰以劳定国曰以死勤事曰捍灾御患者则祭之非此之属皆滛祠也是故狄梁公尽毁滛祠程子言除滛祠而后民爲善葢滛祠不除则愚民无知将谓福可謟求而得罪可妄祈而免所以爲悪者肆而爲善者鲜矣钦惟圣朝更化之𥘉诏诰多方滛祠有禁革诸神大号之借称㫁媍人烧香于祠庙释道菴院不许擅立况滛祠乎此国家洗陋俗之新条息邪説之要道普天率土㒺敢不遵切见夲府西城门外有不得姓土男子穾然于大驿路旁创立神庙称为金家煽惑羣氓烧香不絶若不早为禁止将来为患可胜言哉如䝉有司覈寔当地里甲人等果有寔迹谕拆毁庶免无知之民悮遭刑宪如此则梁公忠国之心程子爱民之意一举而兼得矣区区耄言因国家正大之气感而应之如豊山之钟霜降而发声也僣越之咎必䝉矜恕赐之施行公论幸甚风俗幸甚瓮天觧洪武甲子秋冬之交多雨而早寒儿軰爲子作小阁东庑庑周围𥿄屏上䝉苇席方广裁七尺有咫圭窦出入垂之以帘亦织筠而楮之与屏一色如垩壁然瓦盆柴火旁置小榻老夫得饮食坐卧乎其中既安且燠熈然而春外虽増氷积雪鼓之烈风天地六合爲一凌隂此室以衞䕶缜宻寒气无罅隙可能入也但一己之乐㒺能及人犹醯鸡之天局爲一瓮中耳故名之曰熈熙瓮天客或笑之曰乐则乐矣何夸欤彼富贵之家雕甍绣闼炽凤炭之炉重兽锦之茵煖玉爲盃酌以醇酎肉台盘交进于前肉屏风拥于其后温柔之乡其乐如此子之瓮天能彷彿其万一乎予曰不然彼乐于人吾乐于天乐于人者肆其欲楽于天者安其分区区老夫年将九十目识一丁之外余无徳能爵禄资财皆蔑以致之今若此不惟乡闾侧陋者鲜能周之古之君子若使虏持节囓氊沙漠佐主中兴者渡兵滹沱抗䟽而谪官潮阳擒贼而夜入蔡州是皆冐氷雪渉危途急于报国而不暇頋其身也又若羊角衰之徃于楚左伯桃之死于树楼烦堕指之卒赫连蒸土之衆其为冻苦可胜言㢤今予之乐窃比于醯鸡瓮中之天非夸也自以为足也言未竟客掩口而去猫捕雀圗评物之性有㣲近人性之义者猫捕䑕犬吠盗獬豸触邪是也猫舍䑕而捕雀失其性矣失其性斯不义矣夫雀耗仓廪耳比鼠之害什有其一今画工画啖雀之猫铦牙利瓜吻流馋涎踞坐而勐若虣虎是张其可畏也呜唿张纲巳矣埋轮之语世莫得闻故良工用史法决意以警夫绣衣豸冠之属㣲而着隐而显覌者宜黙识焉读昜斋秦燔六经藐大昜为卜筮书不为㶼烬夫岂一经之幸而巳㢤寔千万亿载斯世斯民之幸也是书出羲文周孔四大圣人之手天也地也人也万事万物之理也洪髙下包括无遗学者当薰沐稽首北面而读之口诵其文心维其义见圣人于羙墻之间烛妙理于形噐之外全体大用或庶㡬焉所谓卜筮之理固在其中特不专于此耳先正程朱二先生所次并举而兼得之奈何近代以来去圣辽邈邪説害正假祸福託妖幻以诬蓍蔡之灵又有宗九师而异其传吞三画以神其术自谓探𦣱索隐者滔滔也至若目之以遣而消世虑凡如此类不㡬于侮圣言乎吾友辛彬甫自早嵗读易如悦刍豢犹恐不及而或失之故以读易名斋需予言者数月予惟大易之义天髙海㴱岂管窥蠡测者敢赘疣乎惟尊之敬之对越前圣如神明父母口诵心维假以岁月将见源头活水之来涵泳乎先天后天也洪武十七年十月既望毘陵龟巢谢厶猘犬文东家翁以防盗畜狞犬𢾗十平居多囓人翁或之其一忽口吐舌妥尾疾行而不頋囓同类则其状亦如翁坐视若无见焉人曰猘犬也宜谨避之里有膂力者忿曰我人也诛鲛抟虎吾力能为何避此为适猘突如其前遂怒踼之踬而不死厥足胫㣲有所伤不𢾗日呌号而咥人为衆所杀呜唿犬之猘者固病也翁坐视纵羣悪为害无算不仁甚矣然世之人形兽心害同类而无厌者滔滔也岂特猘犬㢤学书字书之学训䝉者率以上大人二十五字先之以为点画简而昜习也然所谓三千七十殆若指孔门弟子而言是则第四字乃圣人名讳理合廽避岂宜手之口之以凟万世帝王之师乎其末两语之乖刺尤甚故厶不揣狂瞽尝昜之𢾗与方名曰一二三四五六七八九十百千万亿兆曰东西南北上下左右前后以字画较之亦简昜也待其手熟即兼以壹贰参肆伍陆柒捌玖拾伯阡万字敎之以俻公私计算之用区区管见于兹有年敢用质诸先觉订其是非倘不以人废言或可为他山之石云书耕习轩后徃予识崑山陈侯厶忼慨论前代事髙宴曲塘既而陵谷变改各天一方未得与阿戎谈也洪武庚午冬学子张文中以陈侯之㣧子孟刚耕习轩记见示其文乃汝阳袁先生所作其辞有曰夫耕妇馌带经鉏犁以汉魏间倪常比之吁昔陈侯以富贵雄一州今其㣧一旦舍纨绮而台笠缁撮委膏梁而羹藜饭糗熊胆之丸不劳于其亲牛角之歌不效于前人葢立志之髙能为人之所难能者如此袁之言信不诬矣尚奚用画蛇而添足乎虽然靡不有𥘉觧克有终此古人苦口良薬也孟刚需予言敢用此为芹曝献龟巢藁卷之十八终龟巢藁龟巢藁卷之十九龟巢藁卷之十九行状故伯母行状从母姓邓氏讳厶常州武进县曹坊里人也年十九我从父讳文正娶为妻动遵礼法事舅姑甚谨如晩嵗失明每饮食必相之彻而后返平居虽甚寒暑服勤妇工每夜分而后寝至元乙亥天兵南下以常州未平驻师京口逰骑徃来居民多避地他徙吾谢氏居城西烈塘以世业弗忍去置东西闾门募丁壮守之骑不能入然人情恟惧母自以少艾恐遭俘掠尝语娣姒等曰设不幸爲北兵所虏将若之何衆皆曰苟无所逃唯聼命耳母独毅然曰吾寕自死义不受辱是年五月八日骑者二十余軰攻里门甚急衆不能御遂奔溃骑者火其庐虏从母及隣妇数人遭系累而去行临漕渠母乃潜脱其投簮珥于道旁投水而毙时南岸菑翳中有窜伏者见之巳而来告求其尸果得呜唿吾从母不屈而死者于今七十年矣应芳为免时先君子甞语之今诸父六人俱无嗣不肖苟不白其事是冺其潜徳谨録先子遗言状其行如右惟当世立言君子赐之纪述则从母死且不朽谨状王佛子行状王佛子讳彬字文甫常州武进人徃遭乱谱系丧弗究其先所自考从龙当至元乙亥天兵南下家因殱焉常既内属继室张氏飬子质数年而生君君㓗白端好父珍之六岁即延师敎于家君性敏慧善记诵明年生痘疹疾时巳授孟子书恐为同业所先𢾗号泣白其母母曰儿病旦暮且愈以儿强记之资寕惧弗及乎殆不能释用是致眚一目稍长事亲孝与兄质无间者末冠经营家事率有条理公私内外咸便之居无何货用益饶父母终每遇时祀则追思饮泣曰向吾封殖计𥙿亲也今亾矣多蓄奚为頋倾赀之半以施老佛祈助㝠福再涉南海礼𥙷陀山君子悯其以报亲为心而弗庛云及兄殁丧葬亦如礼至是与兄同居者七十年矣平生慕马少逰之为人好閲古书中孝友隂相事然性刚直人有过面折不少贷每旦起立卑㓜庭下授鉅细事大要归勤俭信譲子孙少有不及必加诮责待其兄之子若孙殊觉寛假常励之曰我非尔宥也苟怠吾事行且罪及兄子軰愈趋事以勤食指㡬数百缌服同㸑岁时颁赉及嫁娶品式至于服食繊啬皆均而无私家庭之内肃如也晚筑遐观楼以延賔客多致时流名軰相与婆娑嬉逰诸子姓因得磨砻浸润亦藴借可爱佛子方少时有里人夜为盗为家隷所获将杀之君力救免且戒隷勿言后𢾗年其人临终时自语其子使母忘焉闻者或以是诘之终于不言同母二妹一嫁邑人张氏生二子至正间其父子俱为仇家诬䧟抵狱吏鍜文垂成如律乃恻然为援之遂脱其死余亲故借其力以排患难者亦多类此故鄊邑倚之若长堤鉅防之于湍流狂澜云若隣里贫而病者每助医薬之费且常买棺置别墅有不能歛者则与之或时乗马出入遇负戴者虽少者亦引避田间见耆老必下马相劳苦以为常故鄊人号为王佛子浙西以田赋为重州县吏以其家租入之多命为正首徭役殆无虚日然按文应需之外课戒子孙毋以毫发横扰细民人頼以安仰之㡬如父母桥梁沟洫不待官府督责而预自办集公私兼济其利亦以自悦也至闲暇时委家事诸子侄携一二朋旧问丹阳道过句容临白下陟钟山冶亭之杪徘徊徙倚访六朝遗迹挹㙜阁清气或入吴抵钱塘覧湖山胜㮣悠然忘归此又其髙致而人少能知者至正十二年十月红巾据常州时佛子方卧疾于家贼衆坌至尽掠其所有意恐有为里人御夺发仓廪诱之皆不至贼纵火乃为扑灭巳而贼诛君疾适愈起召里人嘉劳之明年春正月卒于家年七十二子廷玉等以其年二月葬君于直凟之新阡送者千余人多哭之恸皆曰善人亾矣妻丹徒周氏生子男三人长庭芝早卒次庭玉次庭槐女二人长适丹阳周氏次适吴门金氏妾周氏生子庭梧孙男曰敏曰政曰孜俱尚㓜余有室余尚㓜兄子庭桂次庭椿其子尤伙予与佛子同里闬且辱招致教其子孙者十余年故知君为详谨状其行实以俟当代立言君子撰序次第期示不冺故处士存心先生陈公行状曽祖讳文表宋兼州司戸祖讳霆轰宋从政郎行国子录考讳圣渊字容轩宋承节郎提刑提奉司奔牛酒库提干陞提刑司签募兵马钤辖朝奉郎常州通判赐绯银鱼袋带行都督府机宜文字先生讳师可字伯大自号存心老人通判公之第三子也宋末父母居官常州武进县奔牛镇宋亾而元遂为武进人母厶氏先生生至元十五年戊寅不数岁能通孝经论孟大义父常问之应对如流然天姿醇朴不尚文藻既长当路者多荐辟之皆不就孝养二亲于丧事葬祭㒺不如礼其弟振可父命为同邑张把縂后䝉可赘卢庄金氏后振可颇豪侠先生数劝止之然其好賔客接后进饮食教诲送徃迎来亦不减乎其弟也平居坐蒲石轩观盆池小鱼洋洋自得曰鱼之乐犹吾之乐也或小饮㣲醉歌安乐窝先生之诗击节嗼赏晚年家居为童子师无贤愚贵贱但内拜则进而教之束脯之礼不计其孰有而孰无也元末草窃蜂起鄊里有不可得而居者絜家依无钖胶山安氏食指𢾗百恬不为忧葢人多知先生为有徳之士供具不絶既而䑕辈旁午乃转徙苏州城西及妻康氏相继以病殁先生享年八十有一妻年若干宰木㡬拱遇世变环城数十里河隍变迁而大明开天矣先生𥘉娶陶氏生子曰以仁先卒继室康氏子男四人长曰厶次厶娶厶氏孙男三人长曰融娶丹阳陈氏余俱尚㓜洪武己巳葬二亲衣冠于唐原祖茔之侧呜唿先生生死始终两遭兵变不以艰危亏事亲之礼不以困厄失守身之节存心之号不诬也厶自早岁从逰且沗姻戚知先生为甚详故状其梗㮣如右管伯龄妻圹志张氏讳厶苏州鉄瓶人也性聪明女红多不学而能其精巧有过人者父母钟爱择配逺邑得处士为儒族名家子厚赀装而嫁之事舅姑能尽妇道凡祭祀賔客在中馈所当为者为之靡不中节鄊里则之男女婚嫁之礼亦然生子男二人长曰嗣娶同邑宋氏次曰继娶陈氏从军厶州女三人长妙真适方氏次淑真以真所适皆里居严氏孙男三人长颙娶周氏次仰充皆㓜孙女一人适史氏曽孙女二人长复奴早亾次孝奴在㓜自处士没丁时多难忧患在牀褥者㡬年厶年月日病卒享年若干厶年月日封窆与处士同穴毘陵谢厶尝寓居为隣故知其㮣如此云义士吴先生墓志铭先生讳辙字中衡其先㑹稽人祖厶元浙江省医学提举居官杭城因家焉考厶妣厶氏厶年月日生先生性聪敏过人𥘉家塾之师授以孝经论孟即暗诵如流成童通医书内经奥㫖余如脉诀活人等书多疵焉至如吹洞箫鼓瑟琴舞劔术皆不学而能其志若有不屑于医者元末多故南䑓厶官买里古思公知其才召为幕賔方𣣔力荐而大用之古思公以他事𬒳谗落䧟阱公惧祸波及变姓名挈家海上乆之乃卖薬以飬其亲长洲故交赵执中举家病疫隣里无相过者独㓜免应门先生过其家唿厥子入视皆以薬饮之数日而愈后执中父母妻子跪拜奉币而酧之先生固辞曰朋友患难不相救乎进士厶县丞俞厶患软脚疾先生怜其贫徃视之曰可疗但薬饵三两月而愈俞言无褁薬之资先生曰君有此则吾岂为不速之客乎后如期而安报礼亦毫发不受或问俞之交非赵氏比何同然耶先生有可用之才使得存为世用不亦可乎凡贫居有一才一艺求医而可医者皆然故吴人翕然以义士称之吴江富人有沈姓者遣币招致及门其主人方事巫祷先生乃飘然而归翌日沈氏复重币固请先生终不赴而返前币焉或其桀敖弗辨也平居能孝奉二亲亲殁则庐墓终制化行于家妻厶氏事舅姑亦尽妇道先生于大明洪武厶年甲子厶日终于家享年若干葬崑山县石浦考茔之侧先妻厶氏生子曰集后赵氏无子皆先卒其子以余父执知其亲为详请志其墓故述其梗概如右铭曰时不利志不遂假方技兮行吾义全是亲悦是亲骨虽朽兮名弗湮于乎苍天徳㢤若人管伯龄墓谂先生讳夀昌字伯龄苏州崑山县人也祖讳厶宋开寳中以词赋领乡荐考讳厶遭宋革命遗逸而终生处士于元之皇庆四年甲子厶月厶日气质清秀不数岁能暗诵小学四书大义既长为学道书院训导诸生悦服文誉蔚然越二年以病请告踰百日而归自是年愈长而学愈进善属文尤工于诗泗桥杜玉泉氏招先生以敎诸子时玉泉亦以诗鸣花朝月夕更唱迭和其诗如元白而不俗郊岛而不寒不瘦也舘谷凡二十余年玉泉殁而敎授于家学徒愈盛如歇后郑五軰及缁衣黄冠能诗者咸与之逰有通儒之遗风焉大明厶年厶月日卒年七十有六葬厶处娶张氏生子男二人长曰嗣鉏经飬亲次曰继从军厶州女三人孙男若干于乎先生抱俊逸之才负髙尚之节斋名尚志超然晏居有诗文二十余卷曰尚志斋集藏于家词藻之名荣于轩冕志其墓者毘陵故交谢厶也墓志铭龟巢老人姓谢氏应芳其名子兰字早从其亲闻谱系世居开封多显贵六世之祖武进尉东西谢庄族滋炽大父别业烈塘涘生男七人一进士遭宋革命家乃燬烟灭埃飞三百指旧家奕世尽蕉萃頼有双亲踣而起四男一女同遗体男皆吾兄女吾姊伯兄早殁孤藐尔二仲及嬃竟无嗣我生迂踈昩生理妻任井臼畜三子木也左右奉菽水曰林曰森伯为祢七孙惟垲冠而坦垣成童余㓜穉商周兴亾陵谷异举家幸获全生齿干戈十年浮海避强名龟巢等逰戯还乡无复旧闾里筑室横山墓山趾春秋虚度八十二着书数篇而巳矣府公遗石志丘竁聊尔云云叙终始大明洪武十年嵗次丁巳七月十一日病中口授友人江隂张端吴处士妻墓志铭逸菴处士之妻姓曹氏讳厶崑山人享年若干后处士若干年卒吴俗尚佛氏死者火之其子辙卓然能矫俗之弊以礼葬石浦之原与处士同域时厶年厶月日也毘陵谢子兰与处士有家通之好处士甞语兰曰我妻性柔慧蚤岁在父母家精女工事亲以孝谨闻既嫁而主馈奉甞靡不适舅姑意頋予性嗜酒喜狎賔客语滑稽賔退每相规焉及敎辙与女皆有矩度敎辙妇亦如之然平居言笑虽连屋之人亦未甞闻也辙负气节以刚直多与物忤母常戒饬之不敢肆㣲如臧获御之亦尽恩义凡如此类其姻戚比闾之所称道无间然者今辙以兰知其母之为详也乞为铭兰于是纪述旧闻使后之为女为妇为母者仪之则其死犹无死也铭曰淑徳之全徳容静娟玉温润而栗然其生也天永其年其死也人称其贤又奚恤彤管之无传乎騋孙墓砖铭龟巢谢老第六孙字騋孙生三嵗而能言父口授周南关雎等篇立能成诵余爱之意他日可业儒以继先世甫五嵗以痘疹死洪武十一年三月十有三日也翌日葬潞城之原余乃哭而铭之曰茁而折鷇张处士墓志铭处士讳功𢡟字寔甫苏州崑山人也先世名显宦谱牒具存考讳应宸不乐仕进居乡里为乡之善人母曹氏生君之日世方中㣲君早嵗即干蛊有所树立既孤养母氏极甘輭之奉乡人称之母殁而家益肥中岁毕姻嫁事即以家政授二子而子又能豊其殖焉君乃构佛庐于先人墓左以奉祀事仍与僧居之故四方浮屠师多与之逰平居月斋十数日卉服𬞞茹泊如也旦则持佛书讽诵毕乃㦸手向天声谢其意若曰吾之所以得此者皆天也不敢忘也施僧之余视贫之或周之然奉身寡约始终一致自号守斋葢以此耳吁其亦可谓有恒者欤妻沈氏生子男四人长曰天麒娶邑人金氏再娶姚氏次天麟娶朱氏次天佐出赘同邑夏氏先卒次天祐赘嘉禾王氏而归女四人曰妙善妙静妙清妙智皆有家而妙清早世孙男曰畿娶倪氏曰絅未冠孙女曰真曰善曰因曰寕皆得配曰璚英曰玊英尚㓜处士春秋六十有九洪武元年五月十二日终于家明年五月二十七日瘗祔考茔其子天麟乞铭于毘陵谢厶而厶乆客吴下具知处士铭曰始蘖其椔卒蕃其枝惟根于天者弗移曰徳之恒予是以铭之呜唿其止于斯兮方寸鉄铭天地为罏隂阳为炭铸方寸鉄非桞下鍜刚不可屈坚不可磨侯坚侯刚利用寔多同𣣔以之刳食月虫璟以执政刚过于崇惟善用者为衡之权称物平施锱铢勿偏嗟尔有此藏之于宻以桑氏砚改而为笔摛辞琬琰百錬其工剔去鱼鲁斯文有功彼寸鉄兮人孰无之𣣔伟其噐繄铃与锤寕小为锤母大为错凡百君子非由外铄永思轩铭人之生天地中父之恩与天同生而养送厥终尽以礼犹哀恫矧逺离遭鞠凶一失怙无由从徳㒺极思何穷生之𥘉夲倥侗玉而错金而砻噐之成皆父功哺不乌乳不忝物灵渐灏穹念尔亲修尔功以尔孝移为忠其亲显名亦崇茍不然思奚庸霜雨露怆厥衷执笾豆感必通尔永思如水东于羹墙见仪容庶象贤寄髙风方竹杖铭予性喜方偶得一方竹为杖甚爱之因念古之崇节义尚亷隅者类焉刻铭其端持以自警猗欤竹君易圆为方虚心固节悉如其常其方伊何如玉界尺不砥而平不䋲而直曰予老矣頼人扶持义以方外庶克似之竹素斋铭天人交敷羲画马圗大明九丘科斗六经于昭日星书汗青姫公宣尼斯文缉熈为世范仪百家之多继圣惟轲如江如河竹兮素兮文斯寓兮开牖户兮尔于其中朴斵磨砻徳业攸崇苟习其辞舍已弗治虽多奚为予言若兹亶弗尔欺亦以自规愿学斋铭溧阳曽明府塾字子嘉前家居之日以愿学名斋今居官扁仍其旧其友常州府同知扬侯征予文辞不获命乃爲之铭曰终始典学徳修㒺觉㫖㢤斯言爲世矩矱钦惟素王圣夲生知学而不厌惟日孜孜好学如颜圣爲之亚天若假年不日而化三千七十歩趋后先曰愿学者子华之贤卓尔君子志华之志掲兹攸居书绅何异学以明之仕以行之仕学俱优两轮并驰厥徳之修与日俱积岂惟日积干干夕愓愿学若兹勲业鼎来不负所学尚慎旃哉爱日堂铭先民有言孝有不及人之事亲所以为急矧伊大母春秋七十弥亦耆年为仪里邑晨昏定省扶持出入甘輭而馈轻煖而袭养非徒爱敬事必给慈训并成兰薰蕙裛慎言与行如玉之执曜灵西驰恨莫能絷分隂寸晷斯湏必持厥徳既修业亦树之爱日若兹衆善斯集母卑我言陞阶拾级白贲轩铭天地之文我象我仪惟文之极淡焉是宜贲之上九白贲无咎苟为不然咎将吾有圣人立言妙理冲漠能近取譬亦孔之昭如衣羙锦其文煌煌惟其尚絅闇然而章以贲而白不贲之贲君子以之咎弗我致嘉尔释氏修乃白业殊途同归意明允惬永思堂铭崑山吕昭克明起家业儒信道笃而事亲孝以父母生前奉佛志坚固有不可移者常承顺而悦之及其殁依释茶毘法瘗骨于墓从治命也至居䘮则多用古礼衰麻哭踊不酒不肉以终三年之志视世俗舍礼法而溺于异端者不同也既而近隹城择地搆堂龛木主朝暮香灯岁时烝甞追逺之心恳恳切切惟恐后人有弗逮者堂名永思葢取诸古经永言孝思之意洪武癸亥夏五月克明徴予文故为之铭曰人之有生曰父曰母劬劳之恩天髙地厚方具庆时綵衣青春志弗克养徒羙八珍一朝云亾无复定省虽欲爱日捕风繋影嘉尔孝子事死如生葬从治命祭尽其情日居月诸时则迈矣继继承承或懈怠矣经言永思掲诸斯堂非曰能之示不敢忘娄水滔滔不舍昼夜悠悠我思与水交㵼滔滔流水无古无今我思悠悠与水俱㴱春秋霜露溪毛泂酌有感斯应来享来格无形而形无声而声羔墻见之是为思诚乌鸟之忱豺獭之意维子若孙有引勿替存耕铭人有寸田产仁与义君子存之㒺俾芜秽诗书耒耜耕以学力种徳树业如黍如稷我苗芃芃我稼既同仁熟之后其用不穷彼自弃者厥田弗治耕也卤莽获亦如之舍已芸人斯尤可嗤朂㦲存耕惟日孜孜示工或亏不其馁而镏景仪先生画像賛山泽之癯颀然而长面有诗纹须眉雪霜幅巾藜杖逍遥相羊不可貌者其力行之力其心孔臧其音琅琅徳㢤若人俾也可忘张伯仁画像讃随俗衣冠容物襟度坦然真率颀然魁梧屡渉危途不失矩歩甞即其天之所赋徴诸人之所慕其可谓吾韬俊之光而寔能逹时务者欤抑可谓冺星鳯之迹而人𣣔快覩者欤月泉道人小像賛炯炯乎精神萧萧乎衣巾涉陵谷之变而乆于风尘忍泥涂之辱而全其天真玩世濩落随时屈伸噫是所谓湼不缁磨不磷托迹爲方外之隐沦者耶曹节妇賛按家传妇吴姓归曺氏二家皆江隂望族生子曰有实方㓜妇秉节十有五年婺居字孤慈而有敎遇世变乃携子避兵子𬒳执即赴水死既而子得脱𣣔收葬母尸日夜号哭求诸水濵乆之终不能得遂以母所遗服饰之物厝诸棺合葬父茔哀毁骨立乡人悲之君子谓有实之笃于亲非其亲敎之有素而能然乎夫以子之早孤母不失敎不贤而能之乎然妇之所以能死节者又岂非世族文献之泽有以致之乎故为之賛曰楚臯之兰生有余芬瑜而不瑕蓝田之珍倚欤尔婺比徳兰玉为女为妇仪尔族属兰摧玉湛于江之隂跂彼共姜心乎其心拙逸箴嗟世之人知谁为贤胶胶扰扰靡日不然不作聪明不事机巧尔逸若兹庶近乎道身弗行险意无外驰尔逸若兹孰云非宜作伪而拙其拙可羞好逰而逸其逸可忧拙逸之言夲乎周子吾其申之以䆒厥㫖巧凶拙吉巧劳拙逸㫖㢤斯言宜而弗失师箴尭舜汤文为君而师洙泗设敎斯文在兹寥寥汉儒章句云尔濓洛诸公麟角凤觜师道之大寔难其人曰可为者温故知新若童子师为亦勿昜飬正之功寔系于是师乎师乎宜日三省吾为子箴亦以自警坦率斋箴嗟今之人以文㓕质允矣君子欲矫其失径情直行是为坦率夲之于身作徳心逸推之于人言践其寔不修邉幅不任智术不奴其颜不婢其膝其腹无剑口亦无蜜终始弗贰表里惟一坦率若兹亦孔之吉彼异端者荡无纪律居不衣冠马牛其匹坦率若兹乃㒺足述吾亦率尔言为尔弼谓予不信有如皦日拙斋箴唯古圣者经纶大经至巧若拙无为而成唐虞之民其俗皥皡不识不知非无六凿三代以降智巧百出或哲或愚或得佹失去古日逺巧日益多卓尔君子拙如之何言抱其朴不事华藻不䑕之黠不兔之狡彼蛛为罹巧于谋食我饮如蝉清风两腋鸠拙于巢蚕巧于茧巧拙若斯可以无忝作伪而拙其拙可羞诚拙而逸其心休休戒之敬之真伪两途十目所视毋失所趋龟巢藁卷之十九终龟巢藁龟巢藁卷之二十龟巢藁卷之二十祭文祭姚吉甫文呜唿物之不齐谁其主之齿去角存从古如兹如公之生夀富且寕不冺其胤百福具并奈何狂飈兰摧桂折乃舘二甥以继其絶茍非逹观拂鬰奚堪公能释然优㳺燕酣凡我亲朋时相徃来有客必醉春风满懐𢾗日之间𢾗徃问疾留连眷頋其情益宻卜云其凶医获㣲功方疑蓍龟遽尔而终呜唿苍天知乎不知伯道无儿千古之悲所可慰者女能奉母岁时烝尝亦犹有后凡我亲戚忍言长违奠此杯斚涕泗沾衣代王文甫祭兄文嗟嗟我兄少歴﨑岖相我先子经营厥家自失所怙颠危谁扶繄我与兄左枝右梧我室苟完兄力其痡呜唿哀㢤兄于斯世閲七十年天赋其醇朴而不镌故此家事我其勉旃尺布斗粟曽无间言所可喜者兄其息肩幸有二雏能奉周旋日饮无何皥皡其天意此安佚夀或可延奈何既衰屡疾屡痊絶粒信宿晞露溘然呜唿哀㢤谁无兄弟我独孤苦頋二雏者视予犹父我尝朂之以纉先绪矢心以辞酸泪如雨代祭子文呜唿天降祸于我家何其酷耶我生劳劳髪已垂白兾汝冡子仰事俯育以纉先绪汝年既长颇渉丗故与汝诸弟左枝右梧我经尔纬我作尔述知稼穑之艰难未尝敢慢而敢逸也维汝多病常贻我忧去岁仲冬㡬致弗救厥疾既愈我心则喜然未尝假以词色寔虑汝因疾之余弛而弗张驯致怠荒故也正月之吉我适钱塘别方两旬讣音忽至将信将疑屡泣屡止意汝暴疾气或絶而复苏声或喑而再语匍匐来归汝篑巳易汝棺巳歛无从见汝之面矣可不痛㢤可不痛㢤呜唿彼苍者天我罪何居人或释之子渊之天颜路何辜信乎脩短之有𢾗耶天道之茫茫耶不然何乃使汝不得其夀也呜唿汝子汝女嫡庶五人女嫁其一子皆未婚汝何忍置之不頋耶食指之衆赋役之重又何忍老父无息肩之日耶死而有知汝必念我于㝠㝠之中而我之所以念汝者将何时而已耶呜唿痛哉我筑之室汝弗与居汝蓄之噐用以祭汝今卜日祔葬汝祖茔之侧撰此饮食与之永诀汝妻汝孥哀恸欲絶代王氏祭叔父文呜唿痛哉我叔父春秋七十有二年始于承家中于克家终于成家其劬瘁艰苦非诸㓜所能尽知也但见完羙之室风雨不动衡从其畮阡陌相连男有室而女有家水乗舟而陆乗马非叔父积累之功何以得此㢤至如目能识丁皆叔父延师之力也行不犯义皆叔父提耳之训也一家之间缌服何㸑以叔父之恩无偏情无私嗃嗃之威严不可犯故能齐其不齐以致其齐耳呜唿痛㢤庭训之言万万千千今不能尽述矣如南塾篝灯东轩奉茗尝屡进厶等于前而语之曰我兄弟自生至死未尝有䦧墻之日也老我夫妇自少至老无牝晨之患也隣不争畔帑无私蓄许人以诺不食其言钩距不知掊克不能汝等亦能如是乎凡此𢾗事反复吿戒知㡬朝夕今其巳矣斯言不可得而闻矣而厶等为之子为之侄为之孙者可不追念贻谋而践其成法乎否则为叔父之辱亲朋之鄊里之笑天地间之罪人也呜唿痛㢤去年先人皆谓叔父矍铄其夀未艾也孰意数月之顷视则眊焉聼则聩焉筋力索焉方病而红冦入室病愈而租吏打门百忧感心二䜿成而厶等犹以医薬可恃而不惧也讵意遽至是耶呜唿痛㢤教育之恩固不能报其万一但速葬以遵治命如此永别之悲五内加割泣血一酬惟以告哀呜唿痛㢤尚飨代周华甫祭伯文昔我先人早弃诸孤所恃两伯其一复殂岿然独存山泽之癯怜我兄弟教之友于虽异厥居有无相湏抚之爱之与子不殊奉承周旋匪朝伊晡阶庭之间言笑怡怿小过弗责曲礼弗拘叱咤之声㒺及仆夫乡称善人乆矣不诬年踰八秩健饭为娱讵意一疾竟若摧枯由兹而徃诲言则无疑难谁质颠危谁扶寕不使我哀号痛唿伯兮伯兮死不复苏薄陈簠簋清酒一壶收泪永诀灵其鍳诸代祭吴间间真人文玄元之学世远言湮不有先觉孰贻后人伊昔上卿道契世皇手持玄珠光明四方吾师继之山鸣谷应弘道累朝维清维寕帝钖之爵羽节霓旌邈乎髙风崆峒广成出入西垣在帝左右黼黻皇猷厥功亦懋名日益重徳日益尊世则頼之以栋玄门岂不懐归怡云旧陇勇退弗获祗承天宠间间之情圣皇所知大书所思奎画焕然寳翫无斁琼舘逍遥以永朝夕胡厌斯世遽逰鬰罗哀闻九重伤如之何我诸葛翁嗣法之孙如牛马走忝为后昆䑛鼎而僊鸡犬弗及寓哀兹觞无任于悒为亮西山祭光祖庭文生必有死斯理焯焯况我释氏以灭为楽独于交情寔不能无若我与君忘之可乎昔在光孝亲如葭莩承平异处患难相扶故山丘墟避地东吴未㡬言还如蚿如夔铜马西来勐于䝟貐再渉大江九人与俱披榛门道体无完肤既脱虎口犹虞畏途我二人者始终持扶白茒宵征狐嘷鬼哭碛沙遇旧廼衣廼舖萍聚云散连年海隅每一握手犹论毒痡维暮之秋以予起躄爰继我师踞天惠室与君相依钟皷朝夕平居论道风飞电激方期进修各殚其力君遽云亾必楽扵寂我失良友是用悽恻溪毛之荐谅维来格祭沈仁斋文天道何茫茫耶颜氏之永仁不永其年栁跖之暴夀何以延岂有生之𥘉气禀其偏乎抑蜉蝣朝暮蟪蛄春秋一皆聼其自然乎如君之生洵羙且都乡闾共称吉人之徒蚤岁失怙藐焉而孤仰事俛育绰乎有余若骐骥之夙驾且能范乎驰驱毎逰四方以广其居安知信宿之先方归觐省一别之后遽疾而殂呜唿哀㢤倚门之母其望悬悬垂髻两儿其泣涟涟鸰原永叹鵉镜莫圎徳㢤若人何辜于天如厶等葭莩之亲情犹骨肉既不及匍匐而徃救徒号唿而顿足旅榇未归横山埋玉頋彭殇之不齐信斯理之难烛渍緜以词酸泪盈掬为葛子寕祭父文呜唿天乎人孰无父独不假我父之年遽止是耶在昔家居仰事俯育以大父遗业之重只力负荷常惧弗克所楽者惟琴惟书是吟咏而巳余无所嗜好也嗃嗃之声弗及犬马姻族闾里咸薰其良善人之称无间然者数年以来遭时艰棘流离异乡食指百余頼父全活亦岂易为然耶呜唿痛㢤时之避难者妻孥啼号或委沟我父则旁求治生之术使母与厶等无冻馁之忧也时之人居无室庐或冐风雨我父则纳交仗义之士使母与厶等得居处之安也至若族有孤寒之胤家有臧获之衆亦莫不爱之如骨肉然搢绅之士多与莫逆葭莩之亲相与依倚但不肖孤不能干蛊负义方之训为多然我父之慈训未尝不勤勤也今也一疾遽尔大故頋厶等为孤为婺者真若䘮家之狗失水之鱼矣呜唿苍天其无知乎如其有知视孤婺之悲若此而不为之憗遗乎然而悲则悲矣犹有可慰乎㝠㝠中者我母以栢舟自誓将星冠羽服以终其身厶虽愚不肖既于父有风木之憾幸母之存寕不服勤奉飬以慰我父乎矢心陈词惟以吿哀惟吾父念之愿以父之灵隂相厥后代祭表嫂文维灵之生钱桥望族嫔我表兄闺门睦睦頼有内助以生以育暨肥其家且飬以福吾兄强仕朔南宦逰嫂居于家家政克脩男龆而嬉女㓜而柔以母可恃父弗为忧顷因䘮乱家毁于兵吴徃越还千惧百惊寓兹吴门待时之清念我胤子可敎而成以女许嫁亲亲相仍儗古朱陈卜世莫京虽居异郷客舍聫梦嫂尝有言儿女钟情必娶必嫁此心乃寕适予亲䘮连服绖缞子未可醮礼文亦亏惟嫂之言艰难共知戮力同心敎子择师眷我妇子朝斯夕斯一味之珍食必共之方期将来嫁娶有时安知一疾遽尔而萎闻者愕然惨怛歔欷况我骨肉胡寕不悲最可悲者儿号女啼而今而后㷀㷀何依死而无知弃之如遗如其有知忍此别离我妇我子其恸亦宜天命奈何彭殇不齐伤㢤永诀渍绵以词代祭弟妇文嗟我兄弟遭时艰危兵烬其庐星散其人使汝妯娌等不能同家而䖏共㸑而食于今凡六十年矣然吾弟頼汝之力以巾以栉以丝以枲以鞠其子女常得以慰我心焉乡也吾弟与而避地浙左我夫妇每念汝婉娈之姿跋渉山川漂揺风雨多有可忧者焉幸而言还得同居长洲茂苑间者𢾗月我乃就食于无钖矣又使汝妯娌乍聚而散百里之间相望相忆而不能𢾗相见也近方喜汝子暂赘而归其妻将有拜姑之日矣又喜汝女择配得人亦将有舘甥之时矣满谓时将小康仍居故乡少长咸萃搆一畮之宫犁二顷之田岁时酒饭于先人之墓则我妻与汝复得相率以事苹蘩矣𢾗日之前方闻安信片𥿄之上忽来讣音使举家相頋失色始而疑焉终而信焉莫不为擗踊而长号也呜唿痛㢤天胡不仁夺吾弟之内助者耶地胡不仁夺吾侄之所恃者耶苟曰非天也非地也以汝之徽柔淑慎乃何为夭阏如此㢤自今以徃虽不知故乡之愿能遂与否其或遂焉亦不得与汝一日同也生死之间此憾何极虽然天降䘮乱代祭赵师吕文公之生也七十有六年时有盛衰事有得失境有顺逆物有欣戚公其处之操履如一其少也以簮缨之裔而无爵禄之念其壮也以陶猗之富而无奢靡之习及其年之老成尤俭素而笃寔为乡里之善人不闘智而用力横逆之来唾面弗拭葢明夫舌存齿亡之理而得乎全身逺害之术每论平生祸福靡常鵉胶之絃三㫁而三续凤穴之雏或存而或亾银杯羽化付之渺茫知有命之在天忘凫鹤之短长维箕维裘授子及孙闲居别第翟公之门清风茗椀沉水罏薰日怡情于昼书絶无心于世纷视不义之富贵如太空之浮云独念先世欲励后昆託祠事于老佛之庐属䘮具于葭莩之亲视死如归余何足云或谓公之可憾者燕子楼化为刼灰科斗壁飘为风尘殊不知公之逹观藐如堕甑未尝怨天而尤人也今也人遭乱离多殒锋镝横尸四野鸟鸢之食公乃得全体之归掩佳城之室廻视前日之死于非命者安能企其万一乎厶等亲亲尊尊道义交结渉江以送其䘮雪涕以临其穴一觞之酬千古永别公知不知我语无极呜咽尚餐代张希良祭王文甫文公之一生磊磊落落操心至公俯仰无怍出辞必信不事镌凿人或狙诈言谆聼藐家庭之间一唿百作奔走服勤㒺敢乖错及交亲朋春风笑谑恩谊有余礼文则畧患难相救扶颠济弱乡里庇庥恩尤不薄或饥而餔或病而薬或辅其仁或紏其悪周恤贫寠不轻唯诺频年时危所在跖硚乡人爱之歛袵如昨施徳有报理亦昭灼我曹多幸松萝附托凡诸甥舘必席賔幕从容语言欵洽杯酌别不忍去期必如约今公巳矣失我矩薙枉者谁矫懵者谁觉窳者谁范觚者谁削谁指其迷谁㫁其垩静言思之相视错愕掩𬒮拭涕荐此泂酌为周县尹祭頋元公文盛徳之士使人后千载而兴起者其信然乎猗欤元公才兼文武其文也世称三俊为当代之儒宗其武也羽扇一麾走六州之豺虎醉非嗜酒免祸骄主醒非沽名赤心自许抗䟽𥙷衮职之阙择贤进邦国之辅史不一书勲业昭着世徒知思莼而归者之为髙而不知採蕨南山之言先入乎其肺腑故公之殁特为公鼓琴而悲恸哭而去也睠兹长洲寔公乡土桒梓之宫墓有祠宇何物地灵混此室处斥而去之陈我簋簠怅烟尘之满眼懐清风之白羽惟公有神以福黎庶为周尹立碑祭元公文昔典午氏碑表有禁勒石公坟勲业昭甚事传信史石亾何时走尹兹邑永言懐思载葺祠宇笾豆具陈祀神有诗刻诸坚珉岘首之碑令人堕泪吴人于公亦复何异惟公有灵隂隲吴人克武克文无愧先民代姜周佐祭姨夫王仲徳文君之老姑为我叔母而我女兄获奉箕帚我弟于姨复得其偶如古朱陈婚姻世守先人尝言君性醇厚人或颠危君力能救我亲虽亾斯语不朽如不肖者公亦弗陋有过必规有善必诱眷我弟兄无一或否公年半百闲居静守闺门之内肃若賔友忘情轩冕适意杯酒独奈今年避冦奔走挈家于舟虎兕傍吼千惊百忧窘束如杻一女钟爱疾莫能救羣盗稍息归卧南牖襁褓之珠复碎于手公之痛心如割如剖痛犹未定厥疾新遘嗟㢤若人天胡不祐今公之殁命也谁咎凡我私亲倚仗何有尤怜女兄孤灯白首抚膺长号泪双䄂为王孟学祭母文蚤岁失怙惟母焉依母其视之犹掌中珠未寒而衣未饥而飱左提右挈頋之复之夙夜检束惟恐不能自立以保其身以承其家以承大父母及诸父之训谆谆之言不一而足每于舅姑之侧视其色有不豫然者退则惴惴检其不及既自检束又询之二雏曰尔于大父母之志或有违乎事或有怠乎抑不能谨饬以贻其忧乎母之欣戚系乎儿之有过无过未尝一日忘乎懐也仰事俯育婺居而忧勤者十年男室女家志愿方毕然于祭祀賔客之奉身先中馈亦未尝一日之或懈也呜唿痛㢤儿以母之康强而年未艾乌鸟之情方圗万一庸讵知一疾而不起耶临絶之言谓死无憾特以弗克终飬舅姑为慊是则吾母之孝于舅姑者为何如㢤宜乎舅姑之痛不翅如父母呜唿风木之悲儿将奈何惟当追念母训兄兄弟弟各勉成立律身成家竭力以奉承诸父以飬大父母之志尺布斗粟昆弟共之不敢有毫髪欺隐若有所否者是忘其亲忘其亲则不孝之罪上通乎天虽吾母之慈有不可得而宥者惟母有神尚克相之庶践其言以慰母灵为陈彦直祭外姑文嗟我外姑徳不可灭孤灯十年柏舟髙节为妇而孝为姑而慈林下之风乡称姆仪如谔与谦材俱碌碌婿于名门蒹葭倚玉毎诣甥舘升堂起居必询女家诸兄何如或堕优逸勉之克勤防㣲杜渐忠言屡闻或坐孱弱戒之自立扶颠持危惟恐不及比婴㣲疴时在床席我来候问仍饮而食眷頋之间无异于常及女来归语犹琅琅一日之间遽成永别卑尊戚䟽故皆痛切曰婿与女感恩如前岂不哀思泣涕涟涟幸有贤嗣笃亲如母夔蚿相怜义当乆永死而有知知予之悲一觞敬酬灵之格思代吴伯亨祭外舅张守斋文呜唿惟我妇翁乡之善士不鄙庸愚妻以其子既妻其子恩义兼至念我先君夙昔交契今也孤㷀遭家殄瘁朂女内助庶弗颠踬毎诣甥舘言提其耳翁经州闾必过敝止综理厥家以纲以纪亲之爱之视子无二别无㡬何闻疾以痞女舟归寕夜渡淞水讣音歘来惊使躃地匍匐及门翁巳长逝我服虽缌我哭不偯矧为女者其痛曷巳㓗此一觞进馔灵几永言哀思翁其鍳诸代金子俊祭钱仲居文嗟嗟仲居其止于斯福善祸淫天胡我斯父为善人君亦如之非义弗取非善弗为曰俭曰勤俛焉孜孜业日益广家日益肥十数年间遭时艰危赋歛之虵毒人骨肌君安其亲茹荼如饴弟则友爱室家其宜是皆㴱淳亲亲之推眷我姻戚肝胆相知温温其容抑抑其仪莫可忘者颠危扶持佥曰若翁泽流未涯厚培其根必茂其枝讵意一疾遽尔而萎祸福之柄谁其倒持于乎苍天天阏若兹厶等念乃畴昔胡寕不悲矧如双亲遗孤与婺其痛之鉅庸曷已时我舂不相我泪沾衣言采溪毛荐此一巵嗟嗟仲居庶或格之代张伯仁等祭父文于乎痛㢤树欲静而风不停子欲养而亲不存哀哀诸孤所以痛裂乎其内也仰惟父天覆我儿女男室女家志愿俱毕且复为之树产业立根本使各得衍其余泽焉苐所恨者我父之生过于勤劳六十九年日用矻矻未尝得一饷之优㳺也矧逢艰时子或受围于城者亲虽野䖏心常危之或行役于逺者亲虽家居心寔随之余在侍旁亲若可楽然忧患则为之料理征徭则为之区䇿亦未尝忘于懐也至如鹤长凫短物不能齐又岂能不拂我亲之意㢤今也儿无所瞻女亦何怙菽水之欢不复可得是虽五内之裂亦徒然耳厶等与弟等但黾勉㐮事以我亲索嗜佛学视身为幻敬以茶毘之法奉之遵治命也輀车在门翌日永诀菲焉一奠吐此哀衷祭先墓文于乎陵谷之变知系乎时惟情所钟不能不悲昔我先垄松大十围今皆宿莽荒烟尽迷不思言者佳城或堕或幸而存冢眠狐狸曰不肖孤避兵海涯九死一生如鸟无枝十有六年岂不懐㱕囬首乡関道阻且危丹阳之东吴门之西方𢾗百里野无黔黎我兄我姨塜亦靡遗我父与母夣或见之既寤而叹涕泗交頥今我冡子携厥妻儿归耕旧田丘垄是依余口犹十未能同归归何不能生理未治旅食异乡破研日随尚頼遗泽归或有期载耕载获烝尝于兹或树松楸如前盛时嗟我祖祢知乎不知拜伏墓下拭泪陈词代张伯仁祭黄景先文近年耆英晨星霜木娄人视公崑山片玉公之为人生有噐局遭时迍邅如玉韫匮搢绅之文㒺不刮目公之处家仰事俯育陆贾之槖儿女均蓄彼径此纬同一机轴公之居乡春风穆穆凡与之逰惟善是朂烈髙风遐迩咸服于我姻党眷义尤笃念无后人坠绪谁续以孙赘居我女䝉福哀我亲䘮触暑匍匐弔之唁之沃酬之辱比予之谢留连欵曲别方两旬书徃而复岂意公亾疾不径宿予闻讣音哀泪盈掬奈役于官如薪束送不执绋罪奚可赎公或我知矜我碌碌束刍之奠鍳此心曲祭大云讲主文师之髙年七十有九以湼槃而论之复伤之何有人之所以哀我师者我知之矣一大藏敎淹贯胸中如鲁灵光天台之宗今也砥柱摧折隤波汹汹同𫀆之士其谁适从三周七喻化导羣迷随所住䖏桃李成蹊今也野狐长嘷弥天蒺藜信从之衆畴将依归吾党固尝有月旦之评曰善与人交僧中之晏婴也度不可量方外之黄生也其爱客则孔融而衣缁其滑稽则方朔而释名也观其诗则见其心之平淡而无牛鬼蛇神之怪观其畵则知其兴之清逸而出乎山水仙之外若是者岂非大雄氏所谓无罣碍者乎抑亦所谓得㳺戯三昧者乎是则吾党平昔之所敬爱而今日之所以为诔也彼千驷万钟而死者欲使吾党賛一词而不可得而况为之沃酹乎言采丝莼淞江之曲懐㢤若人荐此寒渌祭柴处士文近年耆英晨星落落刬刓为方谁其矩矱惟公浑厚不琱不镌如玉在璞如珠在渊寄迹陇畮絶意圭组为龎徳公不入城府以善为楽襟抱生春为马少逰乡称善人髙堂眉案如賔如友梁鸿孟光无此白首干蛊有子三凤翩翩源㴱流衍理固宜然昔我先君㴱敬于公所以敬者古人之风先君云亾公来恸哭弔死问生重礼之辱由兹而来陵谷变迁干戈所至流血成川公之居安其福孔厚年过七十亶为希有予闻讣音义合匍匐吏唿石壕去不可得言采溪苹荐此一觞公其鍳之我泗沾裳代柴子祭父文父生三子女亦如之长飬婚嫁恩义维均以恭出赘爱念尤笃定省虽踈音问不絶每归侍旁奉亲饮食分甘食之亲同穉孺岂惟食之诲言谆谆惟惧孱弱弗克树立抚恤诸孙欣欣色康儿所喜者亲在健饮兵戈扰攘十五六年幸无险波以及我亲㣲痾月余靡神弗宗恭役于官如堕胶间尝请吿归侍汤薬父曰亟去公家事数儿能了官父心乃安别方数日闻病小愈岂其淹忽永诀终天风木之悲尚何忍言呜唿哀㢤我亲之死人皆哀之姻戚之哀思亲义也乡邻朋旧哀善人也我兄我姊我妻我孥其痛如荼五内崩裂㒺极之恩奈弗克报所不敢忘各慎其身黾勉成之无忝所生尚頼遗泽垂𥙿后人祭萧处士文兰陵望族竹帛着称髙年过于伏生俭徳同于晏婴自罹䘮乱多遘迍邅万死一生脱性命于虎口三吴百粤寄身迹于狼烟覩姑苏之麋鹿重逰念北山之猿鹤相望言归故里欲正首邱頋亲故鲜有子遗喜父子独能无恙安居未㡬怪事忽生呌阍救无辜之孙霜飞六月奉命复慗遗之老风动四方葢埋剑之气冲于斗牛故覆盆之光照于日月遂尔贻谋之念灼然隂隲之符骨肉聚于目前滫供于膝下得正毙而全四体应含笑而赴九原蹇予劣材荷公知已自青年而䝉舘谷至白首无异金兰又如王赵之交亦有陈雷之义今皆巳矣可不痛㢤老泪淋浪持束刍以效孺子仪容彷彿抚丝桐而唿彦光即此㣲忱伏惟尚飨代祭钱鼎卿文吴越世家焜煌史册公为云礽蔓延遗泽昔在妙年青云气格弗屑于时丘园自适风流文采声亦借借晚罹兵燹稍渉艰戹三江五湖浮家泛宅归帆无恙佳儿连璧廼疆廼理薙乃榛棘莵裘鹤渚谿流环碧公其优游素愿斯获邀朋唿酒看花岸帻賔明徃来冠葢络绎滫之供子尽厥职自春徂冬颇湏薬石厥足蹒跚心仍夷怿所怿者子服勤无斁宜其泰然瞑目中夕頋惟厶等攸居咫尺匪亲伊故心皆莫逆今也云亾如失肘腋缅懐徳容伤心如刺乡饮之欢无复共席薄言采藻荐此窀穸惟公鍳之有如平昔又代两甥及甥婿作昔人有言见舅如母此葢由亲亲而推之乃常情之所有如我舅翁其亲爱于甥及甥女之夫者尤恩㴱而义厚厥恩维何煦濡抚摩眎弱孱而为扶植者支一木于㡬倾之厦屹砥柱于頽波厥义维何切磋刮劘念昏愚而为牖之者凿浑沌之七窍投阿胶于浊河然则翁之为舅氏而爱其甥者视余人为何如呜唿痛㢤软脚之疾医云无伤谓翁健饭全愈可望如厶等朝夕承奉于埋固当奈公私之服役磨旋蚁之犇忙故不得服役于左右几而执床又安知一夕甘寝而遂亾耶呜唿痛㢤闻讣而疑蒲伏救之救不可得徒哭而悲念生平之恩义虽欲报而无期一酧永诀涕泗沾衣武进县学起讲堂祝文维洪武五年四月二十日丁酉常州府武进县承务郎知县董厶从仕郎县丞陈厶将士郎主簿尹厶谨以释菜之奠敢昭吿于大成至圣文宣王曰夫学以明伦尚矣凡为学宫必先乎讲习之地使学者登降揖譲咸有仪度朝斯夕斯以明人伦之道斯堂之所以亟其成也而厶等共勉厥职以副朝家兴学之意尚惟神圣于斯文有以相之县学诸生祭陶兄文天道何茫茫耶跖暴而夀颜仁而天兰摧桂折樗檪合抱是皆必有其説蹇余昩而莫之暁耳吾友陶兄如玉在璞钟厥爱于双亲求良工而雕琢既卖金以买书复徙居而近学惟吾兄心父母之心故能孜孜厥修类如麟之角也吾党碌碌辱交连年窃隣烛之余光亦效颦而勉旃方期吾兄驰骋乎诗书之林游泳乎道义之渊又安知车方驾而覆辙弓始张而㫁弦也耶嗟㢤彼苍谁薄谁厚赋命不齐吾将谁咎惟没世而有称斯可谓不朽彼区区与草木同腐者虽龟鹤之年而亦何足取㢤嗟嗟友兄其止于斯其心孔哀其友亦悲一恸永诀渍绵以词武进县学移先圣祝文庙貌之设人所具瞻所以尊圣贤寓祗敬也栋宇朽腐惧将压焉不敬不尊责何可逃今将一殿两庑撤而新之汛埽鲇堂舁置神像圣灵洋洋无适不存具瞻之敬葢自若也工僝事集神其相之祭胡秀才文公之父兄为我友朋公之子孙吾与师生公尝以父执遇我谦谦乎奉承翼翼乎将迎席必置醴途不并行我歩我趋视为规䋲然吾亦爱之重之与之语言未尝不肝胆相倾也呜唿人孰无死有未死之前为子系者或不能如亲之志亲没之后或坠其基业是皆不能无憾于幽明也惟公不然孝友之行父兄素称曰子曰孙起废两具别第新筑良田岁登可以供粢盛奉输征恤孤㷀乡里称少㳺之善犁鉏帯常林之经死而有知岂不含笑于九原子呜唿昔我与公俱避甲兵公亾我存无复合併每想见之于墻见之于羔今也以一勺之行潦表四世之交情睇彼吴东逰魂杳㝠我将假巫阳之词以招之曰太湖之隂风涛震惊魂兮来归归我毘陵父兄之坵陇相望子孙之箕裘遹成念此土桐乡之爱念老夫束刍之诚魂兮来归天风冷冷祭朱黄二友文呜唿两驹并驾兮同一蹷两轮并进弓成覆辙秋气肃以戕物兮羗兰摧而挂折凫鹤㫁而可悲兮何短长之足説呜唿天乎祭径山长老颜悦堂文福慧俱足惟佛称首能具而㣲世亦希有如吾悦翁是希有者徳尊一代声溢藂社早被殊渥着金伽黎所在説法四衆皈依晚坐南屏雷鸣钟皷雨华西湖鱼龙起舞丞相授经化伏羣魔凌霄絶顶砥柱頽波慧以知㡬福以归休崑冈之阳为师莵裘师方退藏陵谷変改兀如嬾融得大自在我昔避兵识师东林忘形儒墨结交以心时有旦评师称孝禅吾其敬之僧中子骞九流百家问无不知吾其爱之僧中子期师之于予亦敬且爱片言可亲如拾珠贝我归故乡师赆其别岁时音问徃来不絶前年孟冬丈室信宿白雪阳春𢋫和旧曲寂㓕乐矣师固云然故我思故交中心悁悁撷茗阳羡㪺泉钖山词以抒情塔铃吾言夫祭妻文呜唿谁无夫妇琴瑟相友惟汝与我忧患白首粤自世变家燬于兵扶老携㓜蝶血交征具区之山龙马留迹羝触肉篱㡬中锋镝载归故邑遭岁荐饥裙无完布钗遗折蓍而于舅姑菽水朝夕生事死葬与我僇力𤇺烟满眼人皆岻巇頼而内助非义不为我檐耒耜而躬井臼长育二雏庶亦肯构所居三徙非效孟母全身逺害以避豺虎内外服勤乃成此堂舁疾来居庶安且吉而饮而食而言琅琅辞絶而逝悲风满室六十四年不失妇道虽逢百罹卒获夀考嗟我父子痛心如割骨肉恩爱祭此契濶岁时烝尝谁为荐羞我暑谁葛我寒谁裘风雨孤灯室与谁处齐眉之案谁为重举宅兆斯卜祔而姑嫜一酧永诀我泪其滂两祖祝文维洪武九年岁在丙辰七月𥘉四日不孝曾孙厶等敢昭告于厶官之灵伏念厶儿子木不幸逢豸冠之怒无辜屯凤阳之田骨肉生离肝肠痛割以卑悃陈词于乌府䝉大臣请命于丹墀钦承释放之恩幸获来归之喜虽风宪纪纲公道之力卓然行之非天地祖宗隂隲之灵何以得此天无以报祖何可忘谨以𬞞菓酒馔之仪用陈菲荐谨告考妣祝文伏念厶儿子木屯田临濠如落䧟阱而厶原其罪状揆诸刑书为父者有可救之理于是扶触热赴台陈诉幸而台官垂怜转而上闻玉音俞允放归养亲此恩固不敢忘也然厶思之苟非早岁䝉父母教训之力则暗于义理昧于法律视其子可援而不能奋身以为之则为父之道有所未尽今也頼亲训于昔年脱子难于今日恩其可忘乎况乎上之人所以矜恤所以释放使得仰事俛育而骨肉完聚者非天与祖宗有以相之不能也呜唿天无以报矣豺獭之敬聊表于亲至如父子受辱有玷先世其出于不幸而非系乎不义而致者惟天惟祖宗尚或宥之外舅姑祝文伏念厶儿子木比遭祸而屯田今䝉恩而归里亲戚骨肉重获团栾其为外祖父母者死而有知其必哀怜眷頋而隂相之也推情揆理义不能忘三兄祝文惟吾长兄有干蛊之才而不得其夀由是而家人失节门祚陵替幽㝠之中不能无憾也必矣然而幸存一息以嗣烝尝如木识丁兄必爱之不啻若已子耳顷罹竒祸屯种濠梁岂不爲之悲愍哉今䝉国恩归奉菽水又岂不爲之隂祐乎生而孝友死必不殊区区哀思词莫能既惟吾三兄㴱嗜佛学早絶伉誓不与同室而生同穴而死也早育二子长令出赘㓜爲沙门兄则超然自谓在家出家矣避兵之日缁流与俱杳不知其所终此固兄之素愿也然而厶佩服儒训雅爱人伦念同气不宜冺絶命子林以奉烝尝今以木屯田而归如获再生如脱鼎镬吾兄以佛之心为心亦必为之慈悲也惟吾四兄未壮而克家将娶而即世父母悲悼终身不忘谅吾兄于父母之子若孙亦不忘也如木者幸脱屯种故归耕故壠以飬其亲以畜其妻子兄之喜为何如㢤兄无后命吾子森嗣之以承祭祀尚期垂𥙿使得与木等鼎峙而峙立也姊及姊夫祭文呜唿贤姊之生爱弟㴱至视弟之子已子无异木之屯田姊必忧恚今令还家必喜而慰闵予暮年遭时不利父子汚辱有玷先世所自释者中心无愧㣲姊复生孰语于是嗟而子孙俱死疫疠岁时禴甞頼女承继我今摧頽百事俱废念姊之心独尔弗替姊夫善人义同昆季庶㡬来格鍳此㣲意代祭母舅文昔人有言见舅如母今吾不见舅氏者閲四五年又何异别吾亲之乆乎瞻彼阳山追懐乱离脱万死于虎口幸重逢于盛世然而陵谷变迁各天一方舅甥之情惟天其知遭险人之排䧟茗参商而东西方鸿飞于鱼网奋病翮而来归闻舅疾而徃问渉雨露之涂泥承讣音于中道乃蒲伏而星驰颠崖之苦蒺藜之悲皆不能与舅氏细数而陈之释此憾者将何时耶言采溪苹荐此泂酌哀歌渭阳涕泪交落知乎不知神在㝠漠代任仲文祭妻祖文翁于女孙亲爱所钟爱及其夫情亦与同既玉其成加以磨砻藻虽不才感恩之隆服勤左右黾勉厥躬欢然菽水庭帏春融金泽之濵瓢湖之东居凡三徙天风转篷今年夏秋巨浸如洚赋歛之蛇毒于射工避地兰陵请谋吾翁去危就安翁乐其从瞻彼横山沧海驻蓬将营莵裘一亩之宫月有旬日徃来憧憧岂其㣲疾薬石㒺功我方抱持滫瀡之供语音未絶瞑目而终嗟我夫妇遭罹祸凶倚若㤗山山頽倚空頼有大母同此哀恫棺以黄杨衣衾重重忍兹永诀涕泗沾胸三宠而醊以冩愚衷祭朱仲起文生于吴东殁于西州七十四年陶朱之畴其生也有一㕓而弗处乐浮家以优㳺有二子而离居各专力于箕裘其殁也继室厚衣衾之具过百倍于黔娄女孙得藁砧之良㐮大事而能周视世之生不聊生死不得其死者逈乎其不侔又何憾首邱之正与否耶厶等或忝㣲姻㑹晤无㡬或倾葢于东洲之濵或结隣于横山之阯闻哭声而蒲伏徒徃救而弗起兎死狐悲矧吾人耳一觞敬酧用歌蒿里代杨彦泽祭妻祖文昔在童丱闻翁厚徳邑之名门视为矜式遭时变故挈家中吴人多覆辙翁行坦途陶朱之装㒺有遗失食指百余乃保终吉陵谷既迁言归故邱桥梓相湏聿成莵裘非徳之积曷云能尔隂隲自天灼见斯理如厶不才误䝉采菲以孙妻之抚爱莫比每至甥舘诲言谆谆俯育之徳盎然如春及翁卧疴或辍或作徃来问安眷頋如昨七十八年如旦而莫视诸夭阏寔有余祐所可悲者永别终天女孙归寕谁其眷怜厶于羔墻思亦㒺极荐此溪苹冻泪沾臆祭邹忠公墓文公逰程门㳺杨比肩慎独之学首得其传孝于事亲如曽如骞移孝为忠厥徳兼全𥙷衮之阙蒲伏涕涟数惇六罪羣邪凛然奈何城狐威福得专推落䧟阱炎风瘴烟忤物固尔精诚动天遐陬峻岭感应有泉处困而亨斯文䆒研既释论孟复觧韦编羲文姬孔羔墻见焉蔽日云开暂脱迍邅再宠再辱愈磨愈坚明月之珠霾光九渊凤穴有雏赤霄翩翩暴白先志诬蔑悉蠲徳薰晋鄙垂四百年显忠有祠奉甞有田由宋而元有司豆笾度守是邦追慕昔贤询诸遗黎知公故阡増土鬣封起碑之颠樵牧有禁溪山连延何以奠之秋菊寒泉仰止髙风服膺拳拳尚飨代曹子夀祭陈氏亲母文惟灵生衣冠之茂族作佳配于颕川相夫子以无违寔四徳之兼全出凤雏于丹穴昭采翮之翩翩熊丸之教有法掌珠之爱弗偏予是以有东床之选葢亦慕北堂之贤方鳯占之叶吉结朱陈之姻㜕何飘风之不情折萱花于歘然葭莩黯乎其失色朝露若为之涕涟念九泉之永诀酒三宠于柩前灵洋洋其如在鍳此意之勤拳代陈焕章祭母文呜唿三子早孤皇皇畴依頼有慈亲恩斯勤斯非徒飬之而又有以敎之视我三子掌珠之惜遭时艰危基业荡析万死一生幸逃锋镝徙兹滆濵苟焉休息其不满于吾亲之心者一子一孙介胄而殁居侍旁者但供其菽水习史业者常离于朝夕每劳乎倚门之望鲜能遂板舆之适所幸时康方安厥居孰谓㣲疾遽然云殂方巫医之并用竟永弃其诸孤呜唿痛㢤而今而后虽日用三牲之飬而我亲无复为之娯矣一抔之土无复窆于吴矣徒感伤于风木愧返哺之慈乌奉觞永诀肝肠若刳代祭陈母文生长勾吴秀钟林屋有林下风四徳之淑随世变迁家此溪曲乡称姆仪嶶音馥郁熊丸教子峙若鼎足伯为督家仲则戎服季也刀笔搢绅刮目甘软之供如食厚禄斑衣诸子森如立竹春蔼慈闱家用雍睦夀踰稀年殁有余福季归自公抚棺恸哭乌乌之情悲乃风木里不卷歌弔者接躅厶等姆仪之敬义当蒲伏言采溪毛荐此醁肹蠁有灵眎同刍束又代李一泉等作孟母以㫁机教子成其子爲亚圣陶母以剪髪待賔致其子有大名世之爲人母者苟能有其遗风则其子亦必有可称者矣若吾陈母其遗风伊何敎子之功不鲜待賔之礼亦多昭㢤彼苍降福洋洋八十指子孙之盛七十三夀考之长东隣西舍爱同六亲箪食豆羔飨如八珍爲一境之母仪诚四徳之淑人倐尔云殁孰不酸辛时无张林孰徳弗碑刘向不作立传者谁我酹此巵我陈此辞亦庶乎薤露之悲彤管之贻也欤祭万氏子文人与万物一气所钟何干坤之爲父母有赋予之不同颜路之子圣师之贤胡不永其年耶桞季之兄凶熖赫烈胡不使短折耶美牛山之木而厄于牛羊戕于斧斤彼樗檪之不才乃夀而轮囷故枭囚凤刖足麒麟若吾甥之淳朴孝敬而夭者皆莫晓乎混沦厶等忍痛雪涕敢一问乎大钧天虽不言闻必酸辛持杯酒以弔穷泉之幽魂亦以慰髙堂之老亲亲乎亲乎慎勿为卜商氏之丧明徒贻诮于圣人呜唿彼苍闻乎不闻祭沈氏女文维洪武十二年十一月𥘉八日老姨公携其子以酒肉祭于姨孙女沈氏之灵曰汝之父与吾子为弟吾之孙甞中选汝之父之雀屏今也如寳镜之破于未照玉簮之折于未成呜唿伤矣㢤吾父子之情伤矣㢤吾父子之情又厶年月日老姨婆与姑娘等以酒果家馔奠于时娘柩前呜唿痛㢤汝之生也母亾于七岁之𥘉使汝不得蒙其抚养汝之死也父殁于千里之外汝不能与之诀别未笄而善事继母乆病而不弛女红是皆可哀可怜而可憾者嗟㢤彼苍何彭何殇骨肉之悲寓此一觞代任仲文祭外祖文翁于外孙恩徳俱厚三孙之中藻为最㓜惟其㓜也特恐愚陋其爱尤㴱加之训诱翁自中年无心组绶湖山秋九风月杯酒幽花秀竹蒲石清缪翁于其间婆娑白首陵谷之变干戈日乆危而复安頼天之祐八十八年可谓遐夀为乡善人其徳亦𢡟甥孙纷然日在左右藻则出赘翁为择偶桒梓连隂声闻鸡狗犁鉏畎亩复客桐江数月宿留废礼百端辤莫能䆒比闻讣音痛心如剖匍匐而归岂云敢后以病莫前徒抱哀疚瓢湖之水难洗厥咎翁其闵之庶或原宥雪涕陈情荐此箪豆为曹元度祭姑夫邹挂堂文昔鲁义姑抱姪遗子恩难两絶义重如此公笃于亲如姑之情抚字其姪同乎所生念厶昆弟稚孺而孤适逢乱离干戈九邱垂涸之鳞䝉激沧波无依之鹊乃栖琼柯恩以蓄之义以淑之威仪言语教且朂之人皆蒺藜我则祍席居吴吴数年如一朝夕陵谷变迁公还故乡厶亦里居烜以余光咄彼青蝇竟涴白璧投界遐荒混淆瓦䃯咸谓貂蝉将出兠鍳天定胜人无悔无尤夫何不弔乃渉重坎讣音之来痛割肝胆丈夫马草死不頋身唯其骨肉极切悲辛巫阳之招魂其来归桂子秋风髙堂繐帷知恩㒺酧义蔑以报见公羔墙泪满懐抱义鲁之义姑我姑之夫书以厚俗畴兹董狐祭徐逹卿文徃昔避兵衆依于仁累累乎丧家之狗跃跃乎脱网之麕公之视予驺虞麒麟煖兰汤而濯足下悬榻而重茵舘妇子于别室抚臧获而所亲不以俗有数未而炊者以玉其粒不以时有析骸而㸑者以桂其薪或戚或䟽恩惠俱臻长筵燕集礼意殷勤是故人皆以和气氤氲喜色津津忘忧于板荡之秋湛乐于熈台之春殆若古桃源之避秦也别公数年沧海飞壁干戈阻絶公殁不闻迨归里而闻之日覊絷于世纷欲一酹桥玄之墓閲数岁而因循窈甞论之世衰俗薄狥利忘义者十之八九公乃磊磊落落犹独寉之在羣鸡然一饭之报吾志弗信抑亦有愧于古人瞻彼胶山如隔雨尘举匏樽以浇坟上之土颂遗爱而云云酸风撼林呜唿孔賔为陈以贞祭王母文昔在故里妇徳着称钟礼郝法容仪具并暨孀居之一纪羗玉㓗而氷清今居兰城母仪之懿奉檄有孙尽欢甘㫖奉重闱之慈训谨持于胥吏故凡葭莩之亲桑梓之供莫不爱之敬之尊仰乎林下之风也楽善之性出乎天赋口不絶西佛之名如渇饮于甘露其心愈慈其法髪半素诸儿女之通家每升堂而拜母起居问安匪朝伊暮方鞠月之下旬捧夀觞于𥘉度安知彼苍灾祥并臻贤孙有鹗书之荐而大母则病入于膏肓巫薬㒺功遽尔云亾正所谓贺者在门弔者在闾变夷怿为䀌伤矣衰绖之孙擗踊哭泣吐令伯之哀衷人皆为之呜咽不有彤管孰纪髙节采滆浦之寒藻荐郫筒之香雪拭泪陈辤千载之别祭崑山张伯仁文洪武之𥘉倾葢如故买宅买隣日益清頋于时苏城楼橹灰飞公脱䧟阱欣然而归人之所称百鸷一鹗有猷有为抑强扶弱我所见者厚葬其父故旧不遗保障乡土数载之交视同懿亲爲公所忧里多荆榛缚虎而縦反遭其啮鸺鹠夜啼兴妖作孽室虽有继卒以无嗣播迁临濠日以毁弃女之嫁者遽失其良而壻承家池鱼并殃公在异乡寸心千里骨肉伤残痛何可巳一纪之别老我于家每闻竒祸爲公怨嗟苍天苍天斯人何辜困厄摧折乃至此乎客来今春谓公䝉恩难兄难弟同归故园予欲贺之恨臂不飞以诗言情不胜瞻依安知隔岁公巳物故集师书来我泪如雨追念畴昔肝胆相知天各一方徒云坐驰面不复晤魂其可招悲歌些辤酹此一瓢生日祀考妣祝文父母生不肖八十六年矣不肖虽不能为贤人君子为世矜式然未尝敢为小人之不臧也虽不富不贵不能显荣其亲亦未尝饥寒失节以辱先也长太平之时则㣲树其业遭乱离之日而不殱于兵夫妻谐老煖衣饱食蚤眠晏起不忧不虑以安以娯是皆天地之大恩父母之遗泽也䝉天地父母之恩泽其可忘乎其可忘乎所愿者子子孙孙中外和睦瓜瓞蔓延荆棘不生使不肖夫妇如是安娯以尽天年不乆床褥全归天遗体尚頼天地父母之灵有以隂相之始生之日酾酒以吿冬至祀外舅姑祝文呜唿悲㢤仁而无后斯理之变而又遭世之大遭变也三子八孙靡有噍类所遗之业尽属他人頋为女为婿者耄无能为竟不能为立后人以为似续以承祭祀每一思之惭色而巳扼腕而巳叹息流涕而巳惟兹一阳荐此苹藻苹藻匪荐荐以此心灵之鍳之闵其不能以宥厥辜祭唐亲家母文徳为母仪五十九年见而知者㒺不称贤昔我冡子多幸自天雀屏中选以女焉主我中馈毫忽㒺愆母教之淑岂容忘筌昔在乡里丝萝缠绵今居毘陵同居一㕓姻娅之情益加于先母在床褥乆弗能痊曰女曰壻常侍榻前我来问安饮食流连今也云亾骨肉弃捐为子壻者公务所愆覊旅金陵未能言还女以慈育月轮未圎棺弗能凭缞麻涕涟垂髫末孙其哀亦然我念畴昔泪如迸泉有菲苹藻供陈几筵灵其如在鍳此惓惓代王仲孚祭表伯母文昔居故里家为比隣绵绵瓜瓞如朱如陈今兹异乡亦复如旧通家徃还情以日益厚灵以沉痾一载之余匪朝伊夕俟询起居若我妇子均䝉眷頋食必分甘骨肉相处孚方驰驱信宿而归灵乃即世幽明永违匍匐徃救巳不可得陈此薄奠涕泪沾臆祭王君夀文昔在西塾廿有余年公之父叔坐于讲氊爱我敬我如骨肉然公于此时雁行聨翩敬以父执礼意勤拳规行矩歩靡不勉旃厥后一别陵谷变迁公守故邱我落梅邉万死一生脱身戈鋋我东来归公喜自悲喜获再见悲厯艰危冠玉之羙残为疮痍楼台广居化为茅茨衣不纹绣緼𫀆为宜食忘八珍啜菽如饴树菊轩堦杖履栖迟干蛊有子蔚乎孙枝楽事以酒余皆弗治佳㢤蔗境为乡白眉我甞鼔琴滆浦之湄连城娄宿细论昔时负笈之孙服受我诗自兹以来别多㑹稀花朝月夕毎有所思去年莫春尺书载驰縁有义事要公共为安知踰月遽然其萎偶出西関路闻葬期彼祖輓者舟欲同移眸子眵昏行且尼之送不执绋奠莫奉巵烈塘之东徬徨涕泪还家数日昼夜忸怩缅维前贤絮酒千里嗟今之人跬歩或弛朋友道丧恬不为耻撷此溪毛陈词尺𥿄物薄情㴱公必鍳止祭妻文呜唿悲㢤灵年八十以㣲疾不两日而亾人皆谓天钖之福子孙满堂衣衾而歛瘗之髙冈并余一纪家居楽康既葬而隣里骚然纷捉军而惊惶使㐮事之日而遇之则悪乎有数百之人祭奠于北堂缟衣而送丧也未㡬而季子森为人谋䧟嫁祸其身我扶而赴救诣郡邑而具陈刀笔之吏欺天妄人妄移文于崑邑欲玉石之俱焚頼公道之不冺如屈蠖之得伸雪埋而归父子悲辛以今思之六十年之伉常居安而欣欣虽世变之秋避兵海濵亦未甞遭此不仁信乎我细君有可福之善䝉隂相于大钧也耶卒哭之祭遂致目眚死而有知必不我嗔吾知母之慈子必哀怜其遘迍奈何死生幽明之分儿哭之恸我亦沾巾呜唿悲㢤祭张沟南先生文维洪武十六年月日同郡老友谢兰谨遣孙垲以清酌庶羞之奠致祭于故心友沟南先生之灵曰呜唿近年耆英晨星落落公在乡邦鸡羣独鹤诗三百篇精华咀嚼吐而为文光辉焯焯粤自早岁蜚声台阁遭时多艰屡进屡郄归来故山云卧一洪武更化羣髦进趋克嶷有子首应而湏手持直笔追踪董狐如晳有参飬志而娱寳树遽折悲风呌唿公无怨尤曰命矣夫中郎之女传业于家丙申莫春郡志有作时我与云同秉笔削甲可乙否语皆良薬别来𢾗载心交如昨爱及吾儿义尤不薄前年过我新秋夜凉中庭夜坐月白如霜剧谈千古把酒淋浪兴尽而去东方未明去年夏五我儿云亾公为墓铭九原有光弔我唁我喻以大方斗城之别谯门夕阳自冬徂春人多讃扬优㢤㳺㢤新居草堂幽花秀石池岛苍莨不徒玩物世虑俱忘頋我潦倒理宜溘先安知矍铄乃在我前四月九日讣音忽传无妄之灾网罹正纒葬不克送酒不渍绵毎一思之泪如迸泉病目昏盲举歩欲颠垲持瓣香拜于灵筵鲍叔知我鍳此勤惓姪妇祭姨母文昔侍姨母东吴避兵我姑缱绻诸妇奉承及归桑梓半舍之隔岁时候问眷焉如昔今我娣姒等哭姑之泪未干而又哭姨母而永违母乎母乎见我姑于地下其能説诸妇之哀思乎溪苹霜荐此一觞阿翁伥伥作此祭章代常信孚祭亲家母文曩予之家干蛊乏人贤郎赘居䝉飬而姻维时鱼轩云从祁祁繄我妇子获瞻母仪事虽从权悉如所愿举室欢然亲亲眷眷去年合卺䝉餽茝兰爱子及妇恩出肺肝頋予东床每归问安慈爱之㴱尚䝉垂训所可喜者起居楽康予甞诣门亦得升堂别来未㡬闻有隐忧岂意成疾竟弗能瘳讣音忽至妇子匍匐泣血唿天救不可得我来柩前奠此束刍区区哀忱灵其鍳之代木森冬至祭母文呜唿痛㢤每年冬至斋宿祀先母率诸妇供具酒食今也中馈或有缺失谁恳恳而朂之耶每年冬至贺客过门母语诸妇治具迎接今也礼意或有懈怠谁谆谆而命之耶一味之甘谁分诸㓜耶糗饵之属谁饟之邻里耶是则目击序而追感者如此至若子孙之有室皆吾母择配而为之子之妇孙之妇其妇工有未善者皆吾母敎而成之平居之日甘㫖裘葛之奉则吾母弗求其偹温凊定省之礼或有疾则终日终夜木之濠梁屯种森之滕州𬒳刼林之客死新郑吾母为之废寝忘食昼夜忧思痛哭㡬致䘮明慈爱之情言莫能尽如此之恩又皆在劬劳㒺极之外今子之死者固不能报其生而存者将以报其万一耶母兮母兮无复见兮冩此哀衷矢弗谖于逺弓祝亾子文洪武十六年十一月二十一日老父命汝弟森持思贤録一簿置汝灵几酹之酒而祝之曰徃岁板刻辨惑编既成汝甞执书立吾前而言曰不图今日遂二十年之愿欲矣汝于此时喜容可掬吾知吾儿推心父腹继而摘藁尤喜成速携二书新郑之行不两期而瞑目今老父偶逢于知已又为刻思贤之録此汝之所冩者稍撙节其简牍工数月而就绪吾巳盲其双目摩挲𥿄夲无复能读呜唿谁念其为之不易寳之如玉耶谁为其喜而传之士友道治丐乎道乡先生之膏馥耶悲㢤吾儿身不可赎置此书于灵几犹挂剑于宰木頋触屏之子若孙絃将㫁而复续睹物思人泪沾汗竹代东洲黄氏祭母舅文呜唿见舅如母念母不忘舅复厌世岂不永伤若吾舅甥世居邑里如鸟同林鷇育栖止版图之缪牵连伏辜天恩汪姑缓其罸脱网之鱼赪尾发发七里八冈水溢沟浍载欣载奔过我歴块苍髪黧面泥土裳衣忘乃劬劳负疚而归贺者在门退不旋踵弔者之来乃哭而恸如至亲洎诸姻娅痛不可忍涕泪交㵼将来休戚无复相知俯肝胆酹此一巵祭贺彦铭文南华有言曰上夀百岁中夀八十下夀六十一月之间得开口而笑者或四五日而不能及也况遭世之岌岌乎如公之生垂及中夀乔木故家不为不茂遇陵谷之变迁若摧枯而拉朽坐衣冠于涂炭脱性命于虎口元龙之豪气虽衰丹穴之凤雏方雊俄陆海之风波沉鉄船而莫救有竹林之小阮尚枝梧于左右五六年忧患之中能一笑如南华所言者亦乌有也呜唿哀㢤凡我亲旧居同里闾困蒺藜于世变之日煦涸辙于濡沫之余犁锄乎荆棘之埸屋庐乎瓦砾之区若夔蚿之相怜不戚施而籧篨吉凶庆弔出入起居或叙情于杯酒浇磊落而欷歔今也云亾痛当何如奠椒浆于三宠堕清泪如鲛殊悲风愁云送乃輭车代陈彦髙祭妺文嗟我先世钖山故乡曰朱曰陈阀閲相当乃以我妺嫔朱之良为妇而贤孝于姑嫜陵谷一变云萍四方念我兵余如龟六藏聿来依稀邻里分光尔居再迁半舍相望手足之情眷眷相弗忘常念我甥来我渭阳我儿念姑安问亦常焉知㣲疾遽尓云亾朱陈六亲㒺不痛伤况予潦倒孤雁遑遑慿棺饮泣奠此壶浆祭妻兄文大哉天之所以爲天兮宰万物而幽玄虽陵谷而变改兮恒福善而弗愆观若人之始终兮蒙隂隲于彼苍避戎马于勾吴兮渉畏境如康荘聚原鸰以救急兮作归雁之同行舍故土之荒秽兮树豊业于暨阳托家政于仲氏弓日娱客以壶觞肆优㳺于桑榆之景兮家有余庆蹇予早岁有室兮得名门之女弟頼昆季之眷頋兮于今四岁纪睠小阮亦侥倖弓辱妻以其弟之子怅东西之相望兮多契濶而㑹少比问安而抵家兮喜棣蕚之俱好孰谓别无两月弓闻讣音而絶倒惨予室中之人兮姑与姪其同悲徒匍匐而莫救兮泪滂沱而沾衣奠椒浆而永别兮叙生平而陈词除服祭母文齐衰母服也三年之䘮犹卒哭而再祥禫而除其服者古之制也然劬劳重㤙㒺克有报孝思之心有不能随服而除者也于是撤灵帏于斯寝奉神主于祠堂岁时烝尝寓不忘之意也不忘者何敬与爱也凡吾亲之所敬者敬之所爱者爱之则亲之死犹无死也苟忘其亲则亲之故旧或䟽如途人亲之子孙交悪为仇敌也以若所为是不孝也观夫孝之至者通神明不孝者必获戾于神也过庭之训谆谆有年勉而行之请质诸母之灵也矢心陈词终身戒也迁祖考神主祝文尝闻祠堂之制当设四龛以祝四世之亲不肖㓜年在父兄之侧失记髙祖考官称髙祖妣姓氏故曩于兵后重立神主由曽祖及祢而巳虚设第一龛于兹数载今因亾妻终丧其子木等奉母主入祠敢请迁曽祖居第一龛曰祖曰祢从而迁之以第四龛安奉其母任氏候应芳之殁然后改题髙曽祖祢称号也不肖违失礼制不能无罪惟尊灵恕之寒食祭曽祖墓祝文素頼先世徳泽未冺瓜瓞遗蔓幸继烝尝时维禁烟随俗展墓匪云报本庶不敢忘伏惟尚飨祭祖祢墓祝文墓祭非古也以应芳不肖不克归里不能以时省扫常愧于心每念寒食展拜墓下豺獭之意庶㡬万一常兾先泽垂𥙿后人有永弗替墓祭母弟祝文寒食墓祭虽狥俗礼为子孙者哀墓省扫亦庶㡬豺獭报之意焉惟慈母贤弟魂魄有灵必䝉歆格墓祭先兄祝文父母遗体夲有三兄仲兄避世不知所终伯兄季兄并窆于此时维寒食祭扫荒邱手足之情庶乎不忘娶孙妇祭祖祝文维洪武十八年岁次乙丑三月𥘉四日乙丑孝曽孙应芳等以孙男埙于𥘉五日丙寅吉辰娶夲县安豊南乡吕氏女为妻敢招告于厶官曰娶妇三月而庙见者古婚礼也近代之制以日代月各有义焉应芳輙敢参酌古今从宜从俗儗于翼日亲迎妇𥘉入门先当拜谒先丗以见不敢忘本之意然后祗见舅姑及诣姻眷自兹以徃庶得奉承宗祀蔓延嗣续尚頼遗泽垂𥙿弗替谨以清羞酌庶羞前期祗荐谨告祭徐仲清文呜唿九流百家玉石混错公隐于医常之一鹗黄岐之书孰云不知公得其要探玄索㣲如古兵法时用出竒博议宏辨吐屑霏霏蜚英早年乡评衆推紫燕厯块非骀可希遭时艰危挈家勾吴薬石之灵孚及豚鱼长蛇当路报亦衔珠以之事亲厚飬为娱春风杏林名声载途所不忘者首邱如狐大明开天四海一家父母之邦青氊故庐征车聿至乃赴清都医国之忠老莫能输谒告而还子孙怡怿蜂房合户哺雀羣乌混迹市尘悬我薬壶衞生之仁施于州闾佳㢤蔗境余人所无衣冠敬共须眉皓如应芳沗交四世于此公有佳儿爱我中子同业于儒同出而仕惟命不由一生一死公恤其孤与诸孙齿诱掖激昂诲言提耳老我墻东相望咫尺频年丧明跬歩千里时䝉问信或餽薬饵心亲迹踈匪负知己今公榼棺事皆定矣我末能然望风长喟束刍授孙徃奠灵几玉雪之姿羔墻宛尔载歌薤露商飈歘起愿言从逰脱屣滓泥存顺没寕庶㡬无愧迁葬三兄祝文元厯垂尽时盗之槌颔珠㫁臂钏无处无之嗟我三兄荒郊废冢虽有后人漫不省视与无人同薪者刍者爲樵牧埸而犁鉏者日侵月削又将爲禾黍区矣应芳以同气之迹是可忍乎今重制二凾迁瘗祖垄东南隅以祔大父母父母及诸父之侧并封如前䕃以竹木岁时洒饭庶得享而侑食焉惟兄有灵安兹幽宅诸亲友祭曹子夀文古之人有言兎死狐悲物伤其类况人爲物灵居同里闾有瓜葛之亲朋友之义者乎又况子夀之为人善与人交而有春风和气者唿居常徃来杯酒为礼或有时而合欢雪襟懐之凝滞奈何轑釡之声瓶罍之耻徃徃鲜克遂其意也欷歔忼慨音犹在耳一月之余痿而弗起属纩未定而榼棺讣音裁至而发靷东方载明虆梩亟奄于横山之趾凡我亲朋惆怅而巳其为骨肉至亲者又何忍而至于若是耶溪毛泂酌亟奠灵几遂成永违䫙而有泚祭唐仲杰文公之子吾子之门弟子也吾之孙公以小友唿之过爱而忘其齿也垣虽失怙如饮食数载庆弔吉凶且能惓惓乎尽其礼也今公之没胥靡也㢤古人月明千里再歌些调魂弓归只寓永伤于匏樽一酹乎落花流水祭刘徳祥亲家文人皆谓公有通济之才设施之方且识见之长何终始之乖张吾甞比公为江河之舟视舶而㣲非苇而抗能重载而逺适可周流于四方或长河顺流悬帆巨樯一日千里快若飞黄或大江水逆石尤风狂钉石系䌫随波低昂或脱难于盘涡或经险于吕梁或候潮而逗遛或阻水而徬徨安知一夕怒涛舂撞盲飈簸扬遂颠覆于鲛鱓之乡呜唿哀㢤六十四年安危变迁以资禀之髙明知有命之在天不尤不怨处之㤗然乡之旦评前后可甄有可称于后者何异乎青史之传呜唿哀㢤如厶者昔在东関隣比相依承公以钟爱之女为吾孙阿垲之妻虽别多而会少获通家而徃来每黄耳之有信知告老而有期儗祖孙之同迓唿曲生以洗泥讣音忽至招魂来归垲也哭妇翁于四千里之外奈此愿之乖违两儿扶持奠此一巵文以抒瓜葛之情诗以冩薤露之悲公知不知我泗沾衣生日祀先祝文厶之生斯世也九十一年每念劬劳㒺克有报也然视不明聼不聪而犹有可覩之物可闻之声肢体虽頽犹能杖而行几而坐也方寸之天不蔽于私义理昭着而能烛物是皆生我敎我者之大恩也先世之恩虽不能报寔末忘乎心也况夫左右服劳饮食裘葛内外有人老老㓜㓜颇知义方非祖考垂𥙿之力焉能得如是之楽也自今以徃天年未尽喘息未絶皆感戴之日也家馈殽羞先用祭享亦庶乎豺獭之报本也欤代席彦适祭徐子思文旦必有暮死生奈何或玉関之不入或薤露之有歌或马草褁于异域或鱼腹葬于泪罗是皆卓荦之士去乡井捐首邱而忘其考槃之阿也今公之没类乎古人论公平昔良可悲辛其家居也克肖而翁持身以俭约勤苦待人以和气春风其戸役也覊縻长安梦方㝷于失鹿事乃毕于葢棺呜唿三子䁀峙峙乃公餗衔哀服勤惟恐颠覆虽匍匐而莫救望钟山而恸哭东床佳婿泪亦盈掬如厶既忝姻娅且居乡曲愲愲乎叶力同心董征输之万斛覩丹旐之来归极感怆于心目蓉湖采苹荐此醁武进县学立先贤祠祭文昔之人以郑公之贤而名其乡以荀淑之子而里名髙阳葢地因人胜使山川人物皆爲之有光今夫三先生之产兹邑也道学之传渊源二程发挥道妙有功遗经劾当国以滔天之罪而贝锦乃成諌至尊以正始之道而逆鳞敢撄观夫感应之泉醉客之语则忠义之至通乎神明若夫由大魁而演纶参大政而忧国者位虽不同同乎一诚辅崇寕之𥘉政知秦蔡之非贤俄梁木之俱壊徒流芳于汗青量皆可以为天下之师表百世之仪型岂特为乡里之荣㢤厶等叨䝉国恩社民之寄以先生祠诸学宫是亦祭于社之遗意诜诜诸生骏奔粢盛如将见之于墙于羔沾徳薰于晋鄙何以异乎师承我将见金钟之䜟复灵剑之文聿兴谢荘曽祖墓清明祝文厶尝闻先世开封渡江蕃盛东西谢荘地因人姓三百年来陵谷变迁自髙而上故陇茫然睠兹哀邱鬰鬰如许即彼强侵为外御侮非松非楸幽篁翳之弗樵弗牧周垣衞之寒食清明聿来省扫追逺者心妥此蘩藻尚享新河口祖墓祝文邱墓之祭礼无所考然俗礼以清明祭扫其来尚矣苟于此以尽其诚亦庶乎豺獭报夲之意幽明虽殊有感斯应所谓洋洋如在者将见诸羔墙见诸堂封斧封马鬛封也厶等虽不肖尚期垂𥙿以衍余泽继述弗替尚享先考忌日祝文父母之恩人皆㒺极惟我父之钟爱于某也既生之又能择师而教之使日就琢磨黾勉树立虽不克奋驰驱取青紫以华其身以显其亲以泽其后人然此身頼训育之力不姦不邪不沦胥于俗陋之习于先世无甚忝辱子若孙则矫枉就正识之无于农圃之间我则杖履所至晏然栖息无饥无忧是皆吾亲之遗泽未冺也此恩此徳之死不忘惟兹忌辰祗陈泂酌以鸣其感悰恭请显妣石人氏安人同赐假享谨告代丁学古祀先文奉先思孝圣贤之训甚明事死如生祖考之灵可格焚香代鬰鬯之灌秉烛为庭燎之光虽无钟皷铿锵惟是豆笾奔走志意追思于斋戒客仪如见之羔墻苹蘩蕰藻之菜灵筵可荐参苓姜桂之物相笼亲传谷陵两变于当年城郭一㕓于今日如䋲祖武勉读父书豚鱼或昩于交孚时加修省豺獭粗知于报夲岁奉烝甞伏愿濯濯厥灵洋洋如在灾不生祸不作正頼乎厦屋帡幪居之安资之㴱何异乎门闾髙大根㴱蒂固地乆天长𥘉进酒生不封侯赐酒泉无人死作酒中仙一杯𥘉进葡卜醁且喜家庭有象贤苾苾芬芬一豆羔丹衷寸许若葵倾我宗我祖应欢喜自惜厨无轑釜声再进酒馔银烛生花再举觞满堂浑是鬰金香愁多莫问人间世年少多为地下郎不识驼峰翠釜烹羔名锦帯亦虚称一杯骨董如芹献五味调和意尽诚三进酒馔孤儿碌碌混泥尘华胄遥遥出搢绅百拜勉循三献礼一年祗荐四时新庙堂调鼎用塩梅四海苍生笑口开我手幸无穷鬼捩折旋三献奉羔盃进馒头笼饼炊来玉屑香贻牟喜得岁豊穰贤如脱粟晏平仲应笑缩葱侯侍郎送灵致语切以欲表孝忱勉循俗礼焚楮钱以代币意在殷勤酹桂酒以送灵魂归寥廓下情不胜感怆之至代祭曹子毅大使文万物之灵莫灵于人然人所以异于物者秉彛方寸之天不私而公不伪而真也惟灵身无毁伤不辱其亲口无萋斐亦近乎仁不汲汲于肥家不戚戚于谋身西园鬻爵乗时取名东陵种瓜避时辤荣是皆过不吝改而复其天真至若爱女而嫁不赘婿而效秦视其弟之子犹子意终老以欢欣非明理而能之乎彼昧于理而不能然者寕不泚䫙于泉下贻诮于乡邻厶等亲旧交接敬恭相承怅幽㝠之永别感涕泗而欷歔輭车发靷奠此束刍子祭父文哀哀父母生我劬劳欲报之徳昊天㒺极此尼山圣人删诗三百存此言爲万世之训也凡爲人子者亲亲之心其可忘耶况厶厶之痛亲尤有甚于常人者元暦之末兵戈数年委弃桒梓流离异乡其生也不能尽菽水之欢其没也不能永宅兆之安陵谷之变邱垄之失仰愧俛怍无可奈何于兹又隔一宇宙矣今也倣昔人衣冠之塟塟以木主巫阳些歌魂兮来归于以寓安厝之礼于以表追逺之心非敢谓报亲之万一也呜唿哀㢤呜唿痛㢤代祭姊丈何子润文猗欤吾姊得配君子梁鸿孟光隐徳可比睠我弟昆骨肉无异賔朋之交或臧或否坦率忤物岂无㣲颣呜唿苍天祸福倚伏乃着戎衣徃役安陆折桞郡城别泪盈掬十年梦寐每念衷曲黄耳书归殷勤齿数路越四千亲爱益笃尚闻矍铄慰我毣毣安知讣音遽云瞑目生还玉関无复可卜呜唿苍天何怨何尤嗟嗟我嬃举案无由两地共哭痛心如抽爰命巫阳招魂道周香雪一觥荐此苹羞魂兮魂兮来归首邱代祭金亲家文呜唿平地风波陆沉者多航海而没奈贝母何鱼腹葬兮渺茫散精灵兮八荒巫阳啣哀兮吁穹苍白云悠弓归故乡大矣㢤尾闾无渤澥无邉非精衞之石可填岂彭咸之居可迁魂弓来归闾井依然双亲具保其妻子一弟服勤而力田逍遥徜徉何异乎生前厶等葭莩之亲乡曲之情援溺之手㒺措将迎之意宜倾言采溪毛荐此一觥代吕辅之祭汤母文惟灵春秋八十有七年林下髙风乡称姆仪耳聪目明老而弗衰尽三从之道全四徳之归其早岁之事非详所知请以晚年所见而知者颂之男婚女嫁各得其时爱其男及其妇则能尽其慈亲其女及其婿则无偏无私凡诸卑㓜爱亦如之视姻眷如骨肉待隣里无陵夷故其病也人皆扶持其殁也人皆涕洟而今而后侍奉无期区区酌东洲之水撷横山之薇于以见亲亲之情于以表恋恋之悲灵其不昩鍳此哀词祭重外甥女周氏文维洪武二十四年十一月日龟巢老人谢舅翁携子及孙以清酌庶羞祭汝重外甥周氏娘子告之曰人不幸遇世变而俘于兵如风雨落花藩溷泥涂鲜或不汚汝乃释系累以配二千石之子宜其家而悦于舅姑此不幸中之幸非人之所能图也至如一念之孝念母孀居廿余年抱归寕之愿百余舍渉艰関之途徳㢤良人能与之俱服齐衰以终其䘮脱簮珥以恤其家睠我东翁母尝託孤亦𣣔报之以璚琚凡如此类竹帛可书然则昔之所幸者抑亦有感于天而天赐之扶舆也今也一疾斯湏朝露溘然鬛封象服慈亲田墓弟良人之悲有未葬之亲未笄之女汝何忍乎舍旃我意汝视斯世斯身履氷临渊玉石俱焚万万千千保遗体之全归余无憾于九泉寥寥旌善亭令名谁为传呜唿苍天代曹原度祭黄仲噐文公长原内厶为忘年交年虽不同身同泽臞韦杜桒麻叔牙夷吾旧雨有时而契濶今雨有时招唿徃徃来来曽不计其谁数而谁䟽也夫以公之晩岁言之一子出赘鼓盆自娱或苍头而诗卷或长须而酒壶或载月剡溪之舟或踏雪覇桥之驴㝷梅看竹清逸如故人谓公为荷莜荷蒉之徒呜唿公之阖棺之日厶客东吴不救䘮于匍匐不送葬于泥涂每一思之涕泗沾𥚑酌彼潢潦荐此束刍谢荘墓祭祝文开封旧家轩冕烈塘随龙渡江奄宅兹土岂无佳城海水寻田敬惟髙堂祖封岿然清明祭扫豺獭遗意尚期垂𥙿有永弗替烈塘墓祭祝文人夲乎祖犹物之天化育之㤙畴能尽然维曽大父瓜瓞蔓延幽殡宫宅此平原左三从祖吾祖右偏两伯迁祔壁仍连五封十灵余皆茫然天荒地老陵谷变迁尚頼遗泽箕裘勉旃清明省扫荐此苹蘩霜露之变永矢弗谖横山墓祭祝文哀㢤慈亲寂寞九泉我弟与侄亦遽溘然言之痛心有不能忘夫亲在则晨昏定省亲殁则春秋祭祀寒食上塜陈此饛簋虽不足报其劬劳庶循乎世俗之礼为吾亲吾弟及其子念之代孙垣祭邵姨夫文呜唿先人在时吾姨丈以肺腑之亲徃来之频不逺三舍有如比隣至不幸殁于郑校归葬横山而姨丈弔之祭之无异乎平昔礼意之殷勤也数年之间姨丈不禄吾兄则桂折秋风时垣又失脚危途路迷而车覆母婺矛牙居子戎服母东吴子西蜀廻视六亲皆茫然置之而弗告今也幸服役而过家哀词一幅酸泪一掬吐母子之真情于此来之一恸哭也樽无醇酹豆无㫖蓄声容蔼然鍳此衷曲新河口祖坟上祭奠祝文维洪武十六年岁次癸丑二月𥘉九日孝孙厶敢昭吿于祖考妣伯父母父母祖父母父母从父母九位尊灵曰墓祭本非礼欲子孙于雨露之春不忘厥祖从俗祭扫以寓孝思尚兾遗泽使后人继继䋲䋲有永弗替谨以清酌庶羞祗荐岁事谨吿谢荘曽祖坟上筑墻祭奠祝文维年月日孝曽孙厶以目昏不能逺来躬拜墓下谨遣玄孙厶等代行敬昭吿于曽祖考妣二位之灵曰人本乎祖㤙极如天祖世虽逺天不可忘眷此故土殡宫犹存缭以周垣以御樵牧清明省扫岁修祀事尚期垂𥙿悠逺无斁谨吿寒食祭妻墓祝文余生与细君偕老君年七十有九吾齿长于君者两年以予之潦倒而君稍强健也孰谓君先弃予而逝也君骨肉之窆于此倐焉両旬视时艰虞恨不能相从泉下以安其居惟兹寒食携子孙狥俗祭扫以寓哀思尚飨寒食祭子墓祝文墓藏而骨岂祭所乎然而之遗言有曰归祔先茔子孙姻戚岁时洒麦饭于松楸之下志愿足矣今兹寒食扶我携㓜设祭墦间以践而之言如而之祭志抑亦表长㓜骨肉之情吾子有灵尚饮食之代祭胡隐君文惟灵世居东吴笠泽之濵厌处卑于兹卜邻同井为乡垂五十春维桒与梓寑为婚待人以恭俭以律身二子克肖构获维勤贻厥诸孙佔毕其呻老福婆娑笻杖幅巾如厶等同一里闬徃来侁侁以翁年髙而尊而亲翁虽不饮席必同茵笑语相狎翁弗我嗔春风童颜喜色津津意其夀考籛铿之伦何物二竖瘨我吉人我来问安翁语谆谆别不旋踵哭声遽闻追念畴昔涕泗沾巾当此窀穸束刍具陈出门一恸悲风愁云张彦寔哀词岁丁亥之仲冬丹阳张君彦寔遘厉疟疾不五而逝其友人谢应芳为哭之恸且叹曰噫君自少倜傥多知谋尚气节能仗大义平居论时事言若涌泉故搢绅多噐之其忧人之忧楽人之楽亦庶㡬杜季良之流欤苐峭直不容人过遇强梗𣣔鉏去之用是或歛怨焉后至元间邑大姓与令有隙且与君不相能因媒蘖其短诣部使者愬之谓君尝为人纳贿部使者𥘉不能察稍加淫刑𣣔强服焉令恐噤不复辨君受挫辱屡数日终不忍加诬于令若是者非仗义能之乎至正𥘉里有横逆君疾之一日乃自残其㓜搆大狱以陷君之季子闻者股栗君处之𥙿然诣郡邑雪理卒能脱其子之械以械之他如姻旧及凡与之逰者颠则扶之危则持之若是者又不可一二数但惜乎负竒崛之气时不见用终于此而巳呜唿吾彦寔之死可不为之哀乎然而象贤有人君又能择其最肖似者为仲氏之后使先世之业并立弗坠然则彦寔之死犹无死也奚哀为虽然哀者人情也礼曰哭死而哀非为生者也予与君素相知而气质且相类狐兎之悲畴克自巳故为之辞以冩其哀云天胡为兮生楩楠搆大厦兮无不堪匠石不遇兮老云岩天胡为兮生龙媒塩车困兮骹骨埋名驹汗血兮陵风埃折瑶华兮山之阿望羙人兮不我过我心伤悲兮泪滂沱夀上人哀词浮屠夀道传苏人也年三十撄暴疾不终日而逝其亲戚师友以及乡里之人咸哀之予之哀则又有已私焉我闻道传为儿童时既弃家学浮屠越数岁慕径山古鼎师化风徃事之为入室弟子未㡬师命典教藏声誉蔚然巳而振钖逰诸方参禅门老宿闻见日益广操履日益坚𬒳缁衣茹蒿芹泊如也一日念亲老无他侍飬飘然来归朝夕奉滫以答頋复之㤙又筑室西林闭门读天竺书且旁通百家㑹其归趣閲五六年矻矻不少暇庸讵知遽至于斯耶吁夫以道传之聪敏勤苦早岁入径山之室典教藏巳卓荦不羣使厯阶而升足为藂林师表道传乃退然自守而卒无闻也飬亲而不得终其志力学而未能发乎文辞以黼黻斯道此衆人所共惜而哀者也予于道传𥘉无葭莩之亲乡里之嫟䘮乱之际倾葢如旧舘焉以安其居谷焉以尽其礼爱之敬之二载犹一日视亲戚乡里殆有过焉以今思之可不重为之哀乎或谓彼佛以寂㓕为乐而道传㴱究厥㫖必楽于逝焉奚哀为予曰不然吾今哀道传者情也其楽与否非所论也夫情动于中而辞出焉辞而哀之亦以示不忘云大钧赋物兮物胡不齐㴱谷兰摧兮莸生道周良农服田兮祈谷有秋禾方秀寔兮贼以螟蛑呜唿哀㢤伊人好脩天其渺茫兮我将谁尤哀鹤辞至正八年秋盗夜入我友诸葛用中之家杀其鹤于后圃巳而盗被执诘之盗吐其寔当其穴墻之时鹤长鸣警之既穴而入鹤奋翮而前若将力御焉故遇害用中于是惋惜流涕褁之席坎而埋之县文学汪君以敬为作瘗鹤铭进士王君伯恂又为之诔然则鹤之死可无憾矣然予于是重有感焉夫物性能警盗者狗也非鹤也警盗而鸣亦巳异矣御盗而死不亦义乎人为物灵求其舍生取义者尤不易得况禽鸟乎葛之鹤其可谓义鹤也巳矣故哀之以辞其辞曰鹤兮鹤兮瘗彼髙冈不鸟其形心人之良鹤之毙兮殉于义兮骨朽名存犹无死兮龟巢藁卷之二十终龟巢藁龟巢藁校勘记一卷龟巢藁校勘记卷次叶次行次本书王宋校本目录三前九避雨下脱无钖赠何敬存一题六前九陪游姜公墩下脱次韵赠虚中讲主一题十九后三赠应孟恭碧桃下脱老况一题二三后七寄源别流下脱悼徐孟铭一题二五后九遣闷下脱听雨一题二八前五元日早起下脱访王景逸不遇一题一一前三荆轲轲作聂后六粤古汉武古作昔六后八沉渊不濡王校濡作湿七前七弥纶治道王校纶作缝后七人事亦改改作催八前一煦若阳春阳春二字乙转前八卉以爲袴王校卉作布后七子亦爲我王校亦作欲九前一粗粝粗作精前七筑室居于幽僻兮室居二字乙转后二驰名而鹜利名驰而利鹜分宜鸡鹜之飧王校宜作安飧作争食十后四慨有憾于予衷憾作感后五乱曰乱作系后八肺石赋下有注郡学堂试四字十一前一同仁仁作人前四使民立乎其上兮使下有穷字前六听其决兮宋校删其字后二曰厚重而不可转厚重作重厚兮疑自天而来降而作之后四盘陀石兮无石字后五支矶矶作机十二前九玄珍玄作效后一以燿于黎民无以字后三而旅处处作行后五禀质中行禀质二字乙转十三前二或千祀而束苓王校束苓作巢莲前六云行而雨施行云而施雨前七拟物状以有体拟物状作乍拟物后一有彰厥名宋校有作久唐虞之廷唐虞作虞后后四祥休之征祥休二字乙转后八歌咏太平太平作隆功十四前三高其旷逸逸作达醒则矜其典型则作乃前四而视之曰王校视作䂓前六化祥慈祥慈二字乙转后五礼酌礼下有曰淸二字十五前一畅飮畅作痛二三前三馆人馆上有时字后三闲坐似禅僧坐似二字乙转五后一昨朝相别梦初萌王校梦作病六前二兰陵溪上梅梅下空格作花村世居齐梁之子孙濒溪沃壤足禾十五字后七新秋雨洗宋校新秋作秋时七前白下诗传名不朽传名二字乙转后八衣食儿躬耕耕作稼八后八璚林日晏王校日作昏后九渔莎独速莎作蓑九前二胡石润卿无胡字前四俱在道上在作宿前五因题其后因作用后三有君子王校君作男十前六富篇章章作秩后二招魂不来招魂二字乙转十一前一ﻍ人怀帝阍ﻍ人作之子后一十年河海河作湖十二后八五月天风吹巾舃王校吹作冷后九遇客寻真羽衣客遇客作遇逐十四前二金牛城西牛作斗后去时声哑哑归来宋校此二句作去时羽翩翩羽翩翩归来声哑哑后七子爲子王校爲作生万物人爲灵人爲万物灵后九以诗贻王校诗下有见字十七前二浸书阁王校浸作沁前六祶袍祶作绨后九诗成天一笑诗作书十八前九缪谈恕陶潜王校谈作误后四何由过幽王校由作当后七十年走京洛十作少十九前八捍闘顷流血王校顷作顶二三前五寄惠山鉴长老下有注字仲明号太虚六字二五后迷经路迷经作径迷二六后四岁岁九龙峯前脱无钖赠何敬存一题二八后三争声喧争作鸣后五勿使空人之旷城王校旷城作城旷人宅三十前七河江浸坤轴河江作江湖前八珊瑚珠珠作枝后四辨惑编编下有序字后九尘世盈我襟宋校世作土从此阆风岑此作游三二后五啣土有慈乌土作吐乌作雅三三前五羣圃何时重构筑羣疑郡之讹三四后八无有似者有作肖三五前五觉来忆诗话话作语三七前五临期赋遁去王校期赋作岐贼前七相愿犹夔蚿愿作顾后五吴儿卖戈劎宋校戈作刀后六何曾尽扫除宋校曾作当三八后八西京宋校京作凉后九东斋可谈书谈作读三九后三爲贼所得王校得作执后四以一身代衆人之代作免王校作脱急后八难明之志志作心四十前八击贼作疠鬼疠作厉天意不可问意作高后五能慰谢谢作借四二前三高树荫釜堂釜作华王校作斧后一稍暇曾读书曾作仍四三前五飞灰灰作埃四四前四十五日十五作初一四五前四春雨生王校生作晴三一前八问之尔何忙尔何二字乙转二后三噫下有注翳叶于结反五字后四忆兄下有注八月中结友五字三后五寒饥饥作饿五前七寒食前前作日六后二授餐慰行迈餐作粲执德心宋校执作报后八东郭兔兔作㕙七前二往往多是迳鄕民王校迳作还八前九谁令纪纲坏纪纲二字乙转后五丞相闻新诏宋校闻作开后六除官平旧章宋校平作率后七何以玉能藏宋校以作似九后六遇兰若王校遇作过十前三禅板打王校板作杖十一两㳺阻戈兵戈兵二字乙转后一黄甘陆吉甘作柑王校陆作绿吉作橘十三前三相顾苦爲情苦作若十五前二无爲无爲作月庭前三月庭月庭作无爲前六正须王校正作止佳处亦悠哉王校亦作正后五菖歜香浮玉药舡玉药二字乙转十六前六身世同一沤同作等十七前二白鸥鸥作凫十九后三若列娲石列作裂后七短缆旧椿作击二十前一邑作里前尔居尔游王校居作游游作泳二二前三兼赠两山主人赠作呈后一歌舞拥高娃王校高作娇重系缠头锦系作费后二何如宗有道宗作依后六学步恐成差王校学作举二三前六得失永须论塞马永作不王校作未二五后七谁爲荐蘩苹蘩作溪二八前八刼灰灰作火后七送子扇一搧搧作握二九前七舡去逆风王校去作子三十前一岐麦当茂王校岐作荠三一前三看山水山作流前五数千年年作载后七寒汀汀作牕三三后九别后逢人说北山说作问三四前一悉往还悉作数前六绕树翠山岚绕寺翠岚浮后一遭屯邅遭作遘三五前三论文诚耐久王校文作交三六前一客裾来曳王校客作长前五航船浪翻翠袖湿王校航作觥三七前八酒怀酒作襟三九前五和梅同知和作贺四十前二衙鼓三搥搥作挝后一酒酣各哦诗各作客四一前五五月中旬喜报书喜作领四二后八思君长倚马鞍山倚作傍四三后四长扁扁作扃四七后五且咏重阳日日作酒四八前二岂不怀归兮兮作欤后七扁舟相赠赠作趁四九前五以其事索书书作诗五二前九我思崑山王校思作昔后三杏花落王校杏花作花自观农来往杏花村王校观作劝五三前二春风芳草有芊芊王校有作又后一飮水独食蜜宋校独作犹后四于焉保贞吉于作终后六雪中傲吏吏作兀五四前九先拈秃笔题诗王校先作戏五五前八野兰野作焚后一君不宋君三善言不下有见字四三后五经禅老经作径山四前三须眉比白雪比白雪作皆雪霜后五幸均适相逢王校均作君五前四不见桃源不见作君覔后一一笑梅边有明月王校有作看后五旭先生宋校旭下有斋字耽书宋校耽上有终日二字后九仙姬姬作妪七前二柳城柳作鄕十前四划舡海中归划作戈后四黄犊王校犊作独十一后八巢海头王校巢作东十三前六上海王校上作山十四前五留我居篠江江作泾前七老叟心自怜王校叟作瘦十五前七古人王校古作故十六前八吮疽人在五侯家疽作痈十七后六一犂新水初春雨王校水作足十八后五淳风浸凋零王校浸作漫后六惟尔爲观者王校爲作达二十前一不如看画梅上头如下有烧香二字王校梅作楼前五沧浪滨浪作海靑山头上王校上作白二一后四一槃秋露澄王校秋作淸后九兹山赖有传王校有作相二二前一和临寒食有感宋校临作林后四逃难居频徙王校逃作多二三后一之死遂闻心宋校闻作关后三迁屋诗王校屋作居二五前一江草碧摇书带净王校摇作挼后四爲我许君许作喜二七前三幽雅久矣王校雅作栖前六三凤联翩卽罢前王校卽作郞前八灯燃佛龛王校燃作照二八后九所作水仙花求求下有题字二九后七由唐转覆宋覆宋作羁束三十前一老尊素素作宿前六生成世业宋校成作承前八缚得铦鉏王校鉏作锥后一莫怪年弃如土年下有来字三二前二时与予相善时作特前四送我但吟诗王校我作老后眼前事世等蚁梦王校事世二字乙转等作真三三后二沧茫宋校沧作仓三四后三饥乌王校乌作鸿后六交数无善道王校数作邻三五前一宠且骄王校宠且作日宠前五坐视城弃掷王校城作成后四嗟哉尔淮夷王校夷下增亡命起仓卒衡行十五载十字后五其理信弗忒其作斯三七前一归畊溪上田溪作滆后九施天朋王校朋作用三八前一夜逃松上王校上作江后五一别经年十二霜王校年作今四十后七高谊揭中吴王校揭作蔼四二前七堕浮沉浮沉二字乙转四三前六且喜早秋频雨ﻍ雨ﻍ作得两四四前六楞严严作伽前九明月江行王校月作日后九圆似镜圆作悬四五前九唿酒满倾金卷荷王校满作频中庭舞月王校中作空后八此石冥ﻍ如此竹王校冥ﻍ作实宜四六前一老夫亦得时徜徉得下有与字时下有同字前八赋此以别以作爲后五乐莫乐于亲俱存于作兮四七前七天风爲拂衣王校拂作振四八前三我看芦花王校我作卧前七忽成龙宋校龙作尨前八天上人遭恐撞王校恐作怒撞上有杖字后七翻经屋上王校屋作台五十前二对酒泉对作共五一前七百无忧无作不五二前七复哦诗哦作吟前九吟笑人吟作冷后七常谈无鬼论王校谈作持五三前四靑玉笼宋校笼作龙前八聚仙友聚作集后八一时陵谷变刧灰时作昨五四前一以言老禅伯王校以作似禅伯作万回五五前四所得气尤淸气作趣淸作深前九二百五日二疑作一后一文游台榭王校文作交五六后九烂成土王校土上有粪字五七前四从来广东南丹宋校东作西前七自广东东作西后四犷俗俗下有驯字后七湖南海广西海下有北字广下有东字五八前九民大快快作悦后六蛙平幸偷生王校平作乎后八农病于重敛农上有而良二字五九前九有如彼彼作此不负公负公作市恩后四经莲幙王校经作红后七冠冕缚宋校冠作轩六十前一看鱼鯈鱼作游前二有回首望江南有下有时字前七白屋屋作壁六一前六屋头东边扶桑树边作近前九谁与论王校论作隣五一前七名石石作山二前三琼瑶瑶作瑰四后三我公去知淸兴多王校知作时后八洞前玉气金弥漫王校金作今五前二以分淸致王校以作十前七漓墨铅碑篆亦奇铅作圆前八竹姑子年年春宋校姑下有仙字年年作明年后六位之宋校位作倍登升升作降六前三良辰良作芳前四介僎色津津介僎二字乙转前六置宴岂能伦岂作讵七后三强酒醉当先王校当作常八前一斋居缩如蜗如作似前二春醪春作村九前三送主上人王校主作住后二此喜自得安心方王校自作似后九城阴山作读书堆王校作作下十前四衰髩几经蓬缀雪经作茎后二春申巷巷作港十二后闭门夫何如何如二字乙转后九涵活王校涵作含尙待明日煦王校明作朝十五前二身爲百里宰王校宰作寄前六眼明如赵州王校眼明作说法前七法幢扶未起未作欲十七前三射弓弩弓作工后四酒盃盃作樽后八一行鸿举举作泽十九后五两眼王校两作老后九高人高作羽二十后八头载白王校白作雪二一前九云央央王校央央作英英后一十里十作千二二前二更喜流年岁未华岁作鬂前四长史仲埜王校仲上有陈字二三前四髭髩王校髩作髥前六儿子木蒙释屯种蒙下有恩字后二同春姸同作回后八此叟性恶圆王校此作聱后九顚危赖能防王校能作周二四后五也胜兵前肉篱王校也作远二五前五金碧溪溪作区二七前四牙签三万间王校间作卷后一僧流僧作禅后五竟何愆宋校愆作愆二八后二归佩纳幽兰王校纳作纫二九前六万家聚家作夫后二倂用郡守张侯弔用下有趣字墓之行三十前三晤言固已晩已作云后九奚爵而爲奚爵而作爵奚尔三一前四夫亦何幸夫作走三三前四北风狼号霰撤粟粟作菽前九吾儿经鉏走西东走作瀼后三方伯方作牧后四剧邑邑作郡三四后一送侯入朝觐入作赴三五后五史公淸书王校淸作法三六前一老夫亦来下堂听下堂二字乙转三八前二足怡晩晩作悦三九前二钟其英英作灵前三书囊萤书作练六一前四考槃之所所作阿前九膝上儿郞上作下二后三乐隐伦伦作沦后四一枝枝作株三前五载雪与石者雪与石作石与雪前六志气高洁气作趣四前八有如岩雪有如作如彼后三是新年是作又后五牧羊于垄上羊作牛后八卜年卜作十五前三赖渤海龚赖下有有字六前二百草木芳王校木作不前五澹乎坤党王校党作裳匪食其英食作飡七前二淸气气作风后五如荠甘如作犹八前八琅玕树折树作吹九后九輓吴母严氏严作曹十前三垂涕忆娄佗娄佗作委佗王校作逶迤后三鳌山遥在天东北王校遥作邈后八天意更汪意作恩十一后九羣英集集作聚十二后三锋车王校锋作綘后九一叠歌一作三十三后一送浦良良下有能字后五夜郞居居作归十四前五岁在在下有丁巳二字后五薄侯驻熊轼宋校薄作藩十六前五忠邹无用亭王校忠作景十七前一雪色霖袍王校霖作麻十八后四早飮屠苏还旧俗还作怀后九聚环堵聚作集十九前五此日人来此作今后八人相亲王校人作情二一前六一经不学王校一作蔡后六兴来寻戴王校寻作访二二前二豊年羊茁壮豊年作草豊前四置身埒靑云埓作将二五前三屹两枝枝作株前七供家脯脯作餔后二纡靑紫紫作朱后五钓竿钓作纶二六前一买卜买作卖前四惠诗诗作书后八半襟风波想萧瑟想作响二七前三声不绝宋校绝作歇前六张顚草书书作笔前八干钟百斛斛作觚后四听醉琴爲醉友听上有时字二八后一薜萝三间薜萝作萝屋后八曲秀才曲作麴二九前七泪沾巾泪作一三十后一时怜老鼠时作特鼠作齿后四共携手共作重后五自輓下有注洪武十六年九月作八字三二前一相依然相作想三六后七颇学挂人卖药挂下有壶字后九滆河口河作湖三七后四哀号泪湿哀作悲四十后一天颜之善善校作喜后二一百十五五作户后六悼护国寺寺作院四一前六或有感焉感作省前九令还淳王校令作今四二后八期言请爲座右铭宋校期作斯后九音钧鸣音作韶四三前四隣人隣作鄕后五寄言勒移寄作星七一后六声音之佳音作诗二后六歌台舞榭无优伶王校无作皆六前六安粟黍粟作菽七前二四皓幡然皓作老前四饱汝山中紫玉芝汝作茹前六邵济民作作作赋八后六天付惺惚付作赋十后三曳长裾长作霞十一后一春宜早宜作甚后七僧坊坊作房十四前三晴空图王校空作雪前四飞楼缥缈层巓王校缈下有倚字后一我爱此二物此作之后秋风茅卷藏书屋王校宋校卷屋二字互乙十五前四五月寒王校五作六前九其爱亲之心爱亲二字乙转后三藕丝情情作新后七骑箕去不远远作返十六前一自绵菆菆作蕞前八独孤多桧赋诗否王校多作名十八前六有时适性性作兴后八然胸芥蔕胸下有中字十九前九千里千作十二十前四谢兰宋校谢下有子字前五以俭立身俭下有德字穷达不移移作变后八满荒芜满荒作荒苔二三后七中有白首人宋校首作眉二五后五吟诗白乐天白作似后七曹横墓边一龙宫墓边一作一墓边宋校边作遶王校一作有后九府县官曹王校府作赤二六后四复观杜与李与作忆二七后五非易事事作得三三前七长短向分三四家向作句三四前五迂疎疎作濶后一奔牛东斗宋校斗作北后六元历兴兴作新后八逃归逃下有难字三五后九都却眼前事却作捐三六后二何害家无担石储害作患三七前三太平时时作年三八前六糟丘作王校作作生三九后六真乃尔真乃二字宋校乙转四十后一州里皆喜色色下有六经如天从筦窥一方寸地开茅塞破竹方知迎刃解二十一字后六兵戈兵作干四一前一玉山玉泉胶漆足王校足作投四四后四隔东雷王校东作陈后九重阴障碧天阴作云四六后二酒价平宋校酒作米后四花巢王校花作芲当作苓古莲字四八前二遑萧条渭阳族遑下有恤字五十前四一襟淸气王校襟作衿五三前一蹇驴渡渡作䭾前五靑山靑作溪五五前二玉无髓玉作石前四乐与曾元同一饱曾作参五六后三瓜瓞遂绵绵绵绵作緜緜五七前一全归日晏然王校日作自后二一鸣三千秋宋校一上有高冈二字昔闻吴兴沈东侯宋校云朱本另作一首失题五八后七不觉舞两袖舞两袖作双袖舞五九前二有若古秦镜有若作若对六十前一泮池池作水后六爲山遮朔风王校山作我南陆王校南作北八一前五松分女萝王校分作牵二后四送杨景子王校子作于后九和景子王校子作于三后四晩归来王校晚作蚤四前一高语言声耳尙闻高字空格王校声下有高字后二云出岫吾心初云无出岫心吾五后三曾自誉王校誉作举后四尙欲歌吴趋欲作须七前五前茔前王校茔作荣后五往崑山王校往上有因字八前三余茂本余作兪九后一旧宅边边作迁后六金斗城中境最佳境最作蔗境十一前三鲇堂鲇作鳣十二后四古人少人作来后六靑松磵底磵作涧十三后九满腹怀丝纶纶下有谆谆语隣里切切教子孙子孙不但力耕稼征输十九字十四前三饔飱饔作盘十八前一读尽轩岐上古书轩岐作岐黄十九后一口占以记记下有鄕校中盛事幷寄杨爲后会之约云十四字二十前六当道父母官当上有惟字后四畚锸如云集如云集作集如云二二前六最有难言处言作忘二三前五繄抝抝兮寓世宋校繄作翳二四后八余复作作作初二五前二容似鹤形癯似作胜后六苟焉田野乐老此王校乐老二字乙转圣明朝二六后七敬留衣王校留下有数语似留四字二七前六门外靑山亦点头山作松后二靑丘葑宋校葑作旧二八前九岁寒风节依然在王校云在下朱本元脱一句后三将有兆王校兆作待二九前二今又罗汉松又下有有闻二字前六一行九里西湖湖下有路字后四钟鸣雨楼王校楼作椄旃香檀香檀作檀烟后七数相过过作顾后八舞雩舞作沂三十前二丹茵出王校茵作菌靑苔洒庭户王校洒作匝前九瞻彼片云内王校内作西后六时倍杖钖一追寻追寻作登临三二后二豺麛豺作豹三三后三柱题应有能言鹤王校题作头三四前三觅得丹梯王校丹作云三五前七思沾赤地思作恩三六后九一照靑王校靑作临三八前五不飮池池下有注叶唐何切四字三九后三严霜倒莲叶霜倒莲叶巢龟巢寒缩首龟巢作老龟后五知音谁王校音作者横林隐叟隐下有居字九一后九奉持趋跄阅我缥缃二前一我服其劳其作劬后三忍别离别作违后九砍头砍作斫四前六秾艳秾作夭前八碧血化苔芜碧血化作愁烟暗前九丹靑让王宫丹靑作奕奕松栢季子墓松柏季子作遥遥延陵黔黎奉烝尝黔黎作吴侬后一今之人今作后后二斯免马邑屠斯作得后三可怜可作独后不复还不复作亦不后五萧条凤凰岭空遗温室树过客忍跻攀忍跻作犹高后襄樊怕人泪緃我来铜驼巷葛岭重横行行相逢话师相皆云误苍生遗臭千万年沙隄湖上横五前八绿漫塘漫作满六前五先世吴右族先世作世居全盛时全作元前六竟蕴石中玉石作璞前九待遇情亦笃情亦笃作亦刮目后一隽永过粱肉隽永过作趣味胜后二诗名满朝野承平三十年后四人拟王官谷人拟作拟比后踵门通姓字一见相见恨殊晩姓名闻已刮目已熟后八择隣扃移家扃移作移我七前五促首话心腹首话作膝语后二安知踰月余踰月余作仅踰月九前九西窗挂颊挂颊作拄笏后三香凝燕寝淸昼寂梨花梦醒春无迹庭竹森如列脩戟一缕犹萦灵壁石后四天上人间迥相隔明月淸风自虚寂咄哉权门咄哉作可怜后六聆吾诗聆作论十前七当阶一卒一夫长跽前八羣缁聚观方丈室聚作来方作集后一能无遗遗下有惟有臣寰纪君钖用显厥考郑伯姬十四字后二苍姬讫箓讫箓作记录后谢家宝树修佛刹修佛刹作易赵璧后三岁经六纪经六作踰数后五道傍道作路珠归禅月归禅月作还合浦后七丹霄霄作砂后光如摩尼含五色浊水摩尼五色兼高比珊瑚长一尺出海珊瑚高一尺后九仍包羞仍作徒十二后九目光如电气横秋排云阊阖问神州北望龙沙北望作目极十三前一独园埋骨黄金地尙期杀贼悬金印前上界修文上界作又报前二春风芦叶自汀洲芦叶自汀洲作扫墓爲停舟前五ﻍ飘南风ﻍ飘作一帆前六山林久卧山林作江湖前七雨露重承承作霑老东吴老作客前九简净慈寺颜长老颜下有悦堂二字后一湖上云林胜画图湖上云林胜作四面云山列后二老碧端坐碧作禅独园重布渡江长廊五百僧犹在古无井寻常水不枯独有门前杨柳树春风得似旧时无十四前一一代风流有如此人杰地灵风物美齐名西蜀子云亭齐名作绝胜前四今朝有酦醅有作醉前五儿子归来双足趼双足趼作十里外前冻云腊前梅密云藏去黄绵袄轻雪飞来缇室灰遥念故园归未得竹篱爲我护寒梅十五后二书露筋庙碑后露筋庙诗八韵后四膏血宁充宁作都后五璚瑰香骨璚瑰作玉遗后六世莫知莫作共宿草和烟薶古冢和烟薶作埋烟迷幽花带雨泣丛祠带雨泣作泣雨倚后风化实能裨礼俗尙待姓名传国史天书宜爲表更看旌表照后八世间多少靑云士世间作古今后不恤衣冠作夏姬不恤衣冠作却忍将身十八前二抗书直谏曾何补抗书直谏作直谏抗书十九后八心目悬目作自二二后九母慈子孝默相相下有契字二三前二少年年作长后七榛莽宋校莽作芜二四前五天生感孚生作人三十前一谢阿翁宋校阿作里才士谩磨龟砚石宋校士谩作子尽前三如病酒王校酒作蜮三一后二殊先民救荒意殊下有失字三三后三烟树春春作林后九夜续安安道人传续作读三四前二车尘马足曾驰驱驰驱二字乙转前七纤云不滓沉寂天王校沉寂作泬寥后三蹒跚舞蹒跚作婆娑三五前七旧衣冠麟角族旧下有家字前九二六时中公务毕六作十后七凤凰梧凰作栖三六前三畧杓不通车马行王校杓作彴三七前一风繙繙作幡三九前六试采荣采作䇿十二前一西望苦爲情苦作若前三州置远移宋校置作署后六金盘菜金作春三前三琴乏知音觅绝絃王校觅作竟前八解揽渔王校揽作剑四前九宝塔塔作幢六前五金烂袈裟烂作幱七后二幽居幽作斋十后四无数乌鸦鸦作鹊十一前四世路甚崎岖王校甚作任十二后五傍舟傍作停十六后一朝来饭甑新麦炊新麦二字乙转出霄屑宋校霄屑作屑霏十七前六往胶山墓田宋校山下有耕字前八梅花杏树杏作古二十后七杨柳花飞花飞二字乙转二二前九自述此首已见卷三二三前六黄犊去栏王校去作出前七悲歌甯戚歌下有笑字ﻍﻍﻍﻍ儿饭牛空格作童拍手三字后九手可拈王校可作自二四前五烽火息息作熄二六前六皇天有意生男儿意作会后一头欲白欲作又二七前九祖道道作帐二八前五毛颖功名应立传王校名作多前八贺陈子经王校经作山前九不负人人宋校人人作文人后一柳絮宫袍宋校絮作染三二前三送赠题日本王校赠题作僧还前九酷肖厥祖酷作远三三后四沧洲依然皆烟波然作旧三四前八载酒门前来问奇载酒门前宋校作好事况多载酒三六前九今瓜及王校今作欣老大正当王校大作火后七念我盐车月老题月老二字乙转十一三前二且琴书里消磨且在里字下前七一湖春水王校一上有好字前一要新枝枝作诗四前二羣贤贤作公五前一风入松王校松下有注梅花二字前八移在碧山在作家后三今四百今下有踰字六前六靑山如画靑作江前七山童若说宋校若作羞后三鞍鼓鞍作鞞七前三教我那处沽我下有提来二字后三三竿钓竹三作一后八秋香未了秋作吹后九爲谁讴谁作君八前四问花孙孙作神后二万羊禄宋校羊作钟九前四舣舟舟作棹十二后二春风已老老作先十三前七濯足傍云水傍作弄前九徐彦铭彦作孟后七刘小斋小作少十六后剑头炊黍黍下空格作如今相见衰颜醉酒似经霜红叶湖山佳处登高望远徧题诗去二十五字后八待漏湖水泮王校漏作滆十七前烟波如画烟波如作宛然图前七寒歌歌下有声断续三字后二未能除除作消十二一后七今两县之民王校民下有室如县磬四字二前三三斗而已三作一二前八计亩科数数作粟后二十之八九之作有后七何异夺乌鸢之食何上有亦字三前八冗员员作官后二而细陈之细作悉后六三百三作二四前八由汉以来由作自五前一亦沦于汚陋之习沦下有胥字习作耶俗前三一以报罔极之恩一作于前六祀范蠡蠡下有书字前七公卿大人人作夫六后七虽欲至之至作止七前八正前人之谬谬下有戾字新生民之耳目生作斯后八干凟凟作冒八后三得负荆得作一九后四珠珍之粧珍作粉十前四先生之心先上有与字前七卒莫知其非非下有矣字后一以理揆揆下有之字后六而祀之祀作奉十一前三他山之助助作石后七今天子所通祀者子下有之字后八皆未尝有匹偶偶下有之设二字后九独有之乎乎下有愚也二字十二前三祠堂书堂下有碑字后三一千五十年有余年有余作余载碑文碑下有表字十四前三岂不乐其美耶乐下有成字十六前九旣尝爲旣作顾后三几见之之诗不重之字后七幸免沟壑幸下有而无恙父子笔耕粗八字十七前七较轻长短轻下有重字后一视舌犹在犹作尙后五直陈之陈作述十八前四搂墻而妻桑中之妻下有三焉虽继室妾五字行窝旁观王校窝下增别馆所至聚麀至如新台艾豭之丑尤有不可道者二十字前六教门不敢言之不敢言之作之辱前七恐其怨詈也詈作害前九愚惟狂直惟作性十九前三斯世斯民世作道前六不斵不支辞不支作之前七润色之色作饰后三则虚中之说王校则下有与字二十后一种学作文之业作作绩二一前一陶诗一卷卷作编后二而知其休戚知作共后七意谓痛入骨髓王校谓下增贤有司必能爲之兴利除害而无困苦矣仆尝从而听之其愁叹之声未有息也特以张氏以来赋敛之毒四十一字二三前六不能办办下有纳字后五自办人船船下有脚力二字二四前九行乎有司乎作之二五前二且有知己己下有者字前三故不自忘僭越无不字王校忘下有其字前八不能作字不作未后二初疑谬谬下有传字后五务如刻铭王校务作无宋校务上有爲字二六前二至祷祷下有不宣二字后五恐拂执事之意拂作咈后七如郊墟郊作邹二七前三衆人之口口作言前四而以忠吿朋友之吿下有爲字义前六而四国流言而下有有字而盈箧谤书而下有有字后七不审动作作作止二八后八秦陆卢殷熊诸契王校熊下有赵字家二九前三作一书书作诗前九动止迪吉王校吉下增某自去秋以来父子爲人排陷今居横山与渔樵者二十字后四姓氏氏作名笔之野史之作诸三一前五不能见汝不上有俱字前七兵途数年途作余后一则以爲可喜王校喜作嘉后九二亲尝尝上有蒸字三二前二不能不作未前三子心安乎子作于前六汝兄早殁殁作丧后一修行之道之作佛非吾所知吾下有之字后四予生平业儒无平字三三后九冒嫉嫉下有者字三五前三必爲喜怿爲下有之字前八熟睡无有猷无有猷作百无猷爲后七敢闻命敢下有不字三六前二二百里二作三前三美上人王校美作茂前五欣羡欣羡欣作歆前六尊细论尊下有酒字后四蒙郡守过爱蒙上有林也二字后六临书驰系书下有无任二字三七前三问起居问上有令字后二郡庠诸友友作公后八寝爲废缺爲作成三八后九特此未之及此下有一端偶三字三九后三郁乎苦热乎作郁四十后四示教二三二三作一二后七由宋而元而作及后九勿以人废言勿上有幸字四二前六皆无异于古人人下有矣字前九犹不亡也也下有耶字后四同于一诚也于作乎后八面识之余王校面识作识詧性可贤父子佳章性作惟四三前九亦不强与之语也不下有必字后四不细论王校不下有及字后九余文缕述文作不四四前三余先生文敍文敍二字乙转前六余提举举作学后四某词穴长某作其后八不克诣足下座下无足下二字四五前一安居养泰泰作恬前五与惠泉惠下有山字前七一笑一笑无一字后三値入郡郡作城四六后二平生显官官作宦四七前四方可措手手作辞前五惟安养养作稳四八前一寄吕克宅克下有明字前二更冀宗门自重冀下有以字前四育才爲爲下有务字前七此先务也此下有爲字后四桐鄕王校桐作相后五考之简册之作诸四九前五奈何以目眚目眚作眚之目后八岂容嘿嘿嘿嘿作泯然王校作泯默五十前二于孝友之事友作女前八满拟请请下有判字后三里中王校中作甲后四从容而爲之容作臾五二前五而不可卽也卽作及五三前二庶免后人之笑耳免下有贻字前八闻吾辈讲今古王校讲今古作讲古论今必能辅相激劝王校辅作转后一老夫衰頽老上有顾字五四前二孝女事孝上有俞字前三其移文立传其作且后三稽迟迟作缓后九卽当奉纳卽作决五五前三面获晤语面作两前七出于宅务之余出作庸前八以忠义王校以下有公孝友三字后一惟诱掖奖劝惟下有讲主二字后九高隣仲各各作名五六前六诸君君作公五七后七有疑处脱略疑下有似字略下有处字五八后八新春春作正五九后八而爲知心之亲戚王校而作则矣六十后八如在之诚也耶无也字六一前二外甥甥作孙前三存没皆安无余憾无安余二字后二骊龙之珠龙作颔珠作珍后四而爲之药石耳耳作焉六二前一传菜石传上有口字前九曾有二诗诗作书六三前三本传一本一本作一抄如嗜吐炭王校吐作土六四后六便人过便上有遇字六五前一厥疾旣愈愈作瘳十三一后五有淸风明月王校有作受后六大千总是一禅床总作观二前一千龙围绕千作天后一食松之术食作飡后四百灵昭格昭作鉴三前二七邑之衆邑作鄕前三知者仁者知仁二字乙转前七一人有庆一上有伏愿二字四前三伏念念下有某字前四稼穑维艰维艰作艰辛后八庄严庄上有玉豪二字五后七在一语之间一下有转字后八颙候降临侯作俟六后二湼槃王校湼作石后六从此免令病渉王校此作兹练插天鲸练作蝀七前二某人爲善最乐无某人二字前三见义必爲必作勇前六鄕里里作闾前七聚四方车骑聚作通九前四故日来立百丈绳故作政规十前六禅衆僧室室作宝十一后五缾盂星聚聚作集佛世尊期望期望作受记十二前三必须须作先后四笔下通神神作灵后九欲安其心其作迺十四后道场法事条具左此八字小注方后三丧制有终丧制跳行后六某等某上有徐字五十六年六十二字乙转十六后一卽注钱银钱银作银钩十七后一或里或隣或作爲后九奈何兵燹何作罹十八前七伏愿某等伏愿作切念前九建同日常年之胜日作社会十九前八昔天之散之天之作天雨二十前八诸经经作般后七朗演佛音朗作同二一后五元元坐三条椽下元元作兀兀二二前四有遇修整整作证后一徒弟某某作渊后六勉守僧规僧作淸后八聊供蒲饭饭作馔二三前五一宿业一作不后八说到佛老工夫夫下有曾说处神鬼皆听会么九字二四前三要人之四大幻身人之作令后一药师佛佛作灯后五佛同放毫光放下有白字后六功成普照成作德后九俛陈丹忱忱作悃二五前七本立而道行行作生后二某亡室室下有王氏二字二六后四因凟盖高因作敢二七前六幽壤超生生作升二八前二吁天无归无归作归命前七子养亲不逮逮作待前八螘悃之忱忱作诚后一门户之设设作役后八一生多病生作身三十前六一灵直上九天一灵作飞魂前八盖棺已定已作虽三一前一强名曰道强上有某字三二后四惟能于扶顚持危于下有此字三四后七竖硬嵴梁得天台竖下有弘教二字髓台下有骨字三六前七诸人人作贤后七子美诘黄录事黄作王三七前一厦落成无落字前二门高大无大字前三感戴初长初长作奚忘后一常郡禅林之冠郡作镇三八后四碌碌依人依人作求毉王校增何如案毘陵郡志之书相与植独松宪公之桧十八字姓氏氏作字三九前四优哉游哉游作悠后九蜿蜒灵灵下有物字四十后三跨水长虹长虹作虹蜺四一前九旧制制作观求大木无大字后一折一枝无一字后三有壁上槎牙之松壁作宰四二前三寃苦之声苦作哭四三前六吟谪仙之诗吟作咏后八同受于生初生初二字乙转四四后三镌梓以传之传作广后六奔牛桥桥作坝四五前一披珉甃冷冷之冰披作汲雪四七后五羣聚聚作集五十前五存算比恆沙之喻存算作算数五一前二人皆见之见作仰五二后三灵魄慧临灵魄慧作慧日照后九似灵光岿耸耸作独五三后一俛陈伉俪之情王校俛作洊后三得早升于仙境得作获升作生五五前四重现神通王校通作光五六后三预知于去期于作乎后四宣设科教宣设作宜扬五七后一禅院院作林五八前四赤脚铛赤作拆五九前二乔木世家世作故后七南京之奇奇下有以乐道而鼓琴能知人之钖炙十二字六二后五尹琇峯琇作秀六三前一教官教作校前五楮版楮作梓前六庋置学宫置作诸后一亦类此亦上有颇字十四一后四予曰曰下有不然二字二后二未尝不谋之谋下有及字以七十二筴筴作钻后八旣赋诗以赠誉赠誉作誉仲明三前六而经岁累月而作或四前五吴子中行子作君后一未之知也知作悉五前二言意之表表作外前九以其诗诗作书后八惟慈晋卿则不然慈下有君字六前八无怒言怒作怨后二可以少变矣可以作亦可后九利禄以荣其身利上有窃字七前三与浮沉与下有世字王校作时字前五奋髯抵几激昂几下有慷慨二字后一丝絮絮作枲后六汲汲汲下有焉字后七其可教者者下有欤字八前四将见被絃歌之化将上有吾字礼让之风让作义风作俗后三师道乃备师作书九前六其言论论作议后四盘根错节盘作蟠后五而今何屑屑如是而今作至是耶十前一以厉其所守以下有益字前三送小湖徐巡检序湖作河十一后一方谦谦谦下有然字后二葢如耳如下有是字十二后四鸟兽之害人人下有者字后八葬之之作诸十三前二丧乱之际王校际作时前九必有子爱之心有下有其字后五公以明敏之才明下有察内二字十四前六温温乎不重温字秩秩乎不重秩字后一知之深之作公爲二字后二贤劳无前无作如后三不止长洲吴县而县下有单父二字已十五前一余故交余作彝后九将有日日下有矣字十六后一所可否否下有者字十七后二必先诲之之下有以理二字十八前六必寓意诗酒意下有于字后四至正庚子秋秋下有九月二字祺上人人下有等字后五一旦旦作日十九前一愚隐一至隐下有师字十留数日留作居前二留客之勤勤作固后八渡吴江江作淞二十前五有难以语之人者之作诸者下有其欤有乐三字王校有作真前六题其简首题作笔后七卽在金陵卽下有休字后于杭后作隐后九济人之仁仁作盛德二一前六盖少矣少作尠前九宁得专美于昔乎宁作固不二字乎作矣后一诸君子无子字后八劳农河防农下有及字二二前二游任厥职王校游作猷前五大器晩成成作就前九檀之可以爲车檀上有若字后三至正乙巳巳下有冬字后六义不敢辞敢作容殚志尽力志作智后九视之犹金汤汤下有云故当道咸嘉允贞之能而凡与其役者多德之十九字二三前一可谓可作所前八都门外都作西后二而此哉王校而作至二四前二风涛洪肆洪作横前四墟邑相望邑作里前六因以苏港名之苏下有君字前八盖此类耳耳下有今君宾府幕以所负之才赞画郡政盖滔滔也十八字后七追述少游述作念二五前四某与君某作予前七赠送之不同之下有有字后七其不负国家修文不作无之教欤二九前三孝感之诚王校诚作瑞前八赠写生生作照后七花木鱼鸟鱼鸟作鸟兽三十前三并着勋业业作烈三一前三继而世变继作旣前七升公升作昇三二后四虽常以药活常下有能字活下有人字三四后六余曰余下有则字三七后八而荣归也以其吏荣归也作别英事之精三八前三一日日作旦三九后一卧施辙而留也施字空二格王校云原本施施二字一作旋后六必不负必作其四十前九于是会聚耆宿之聚作集士四一前一相见之晩见作知前三已博通通下有之字前六肤浅蒙昧昧下有管窥蠡测四字后六曰稽古曰下有若字四二前三无间然然下有者字前八铁笔珉之外乎珉上有坚字后一诗若干首诗下有凡字后四宜以父母之心爲宜上有理字心四三前九予于是从而贤之于是作以是亦四四前八寝食俱废俱作几后二其声之不焯焯其上有未见二字无不字爵有崇卑爵作位后三职有大小大小二字乙转后四奉公所职恢恢乎职下有之其二字后五豆区之之下有养字后六爲京兆爲下有隽字四五前二能洒脱洒脱二字乙转前三绝迹京洛尘土迹下有乎字结忘形交交在结字下前七三万之隔万下有里字后九优哉游哉游作悠四六前一送遆知县遆作适前二世俗所谓世上有尝观二字前七置诸膝膝下有上字前八大耄之年耄作耋后四斯世世作邑后八觇公之志志作意盖乐乎归乎下有其字四七前六然以律身居官之律身二字在官字下法前七丞之父归父之亟归后一不减崔玄暐之母不上有殆字后六专美于前前作唐后七而可以爲孝矣而下有后字四八前六乃亦得之得下有而用二字后八释门老缁老作名四九前二不知不上有有字爲圣学之始终条之在终字下理前三发爲文章发作䌷前六惜哉惜上有吁可二字前八方山翁方作芳前九高公明德爲外甥明作名甥作孙后八六百四十九字四十九作九十四后九则家庭授受则作其五十前二以炫其奇妙奇妙作光怪前三不易其操王校操作言前四遇病病作疾后八以事少之事作是五一前三士人人作夫前四爲之序焉焉下有余曰嘻视彦德之心贤于越人多矣十四字前五稚騃之幼年幼年作秋言语不通语下有有字后二尙论如此论作义五二前六芄芄其直芄芄作丸丸后一而异其素爱之心异作易也后四在岁寒后彫在下有乎字五三前三飘然爲外游爲下有方字前四笃于亲亲下有眷焉二字后一负伯牛之疾者者下有数年二字后五以邀厚利利下有以肥其家四字五四前四周公周作姬后七则与不知知下有者字五五前三三复而申吿吿下有之字五六前七衣冠缨络缨络作璎珞前九予曰予下有辞不获乃言五字后五引人爲善引作诱后七登无上道登作证后九予言笔之言下有请字十五一前七复延至至作致前九拘者纵纵下有新者穉三字后九而人不知欤而人作人所如是如上有诚字二前五拭目以俟拭作括前七至正丙申申下有春字前八以龟巢题之题作颜后三鸠工材王校工下有度字三前二终其天年天年作夀考前四相斯世者相作于后六从人间借屋无间字后七凡五徙凡上有居字四前三虽偪仄虽上有室字前六历数千载千下有亿字正不藩篱町畦不下有必字前七以自局也局作足后三人不能坏不作莫后九溪山如画山下有烟树四顾四字五前一仅一间间下有而止二字前八朝于斯夕夕下有于斯二字皆云悠居悠作攸后一无所往往作住后三吾不知吾作亦后六犹有此室者王校有作事后七抑亦云王校云作示一宿之意乎乎作与六前七荆棘王校棘作榛七后三兹草堂王校兹作今八前二静学学下有之功二字后八耕蓑钓笠友友作交九后二横其南南作西后四璚匜盃盃上有玉字后六吟啸啸作咲十前九解或人之嘲云嘲下有如此二字后九忘形交形作年十一前四市井井作肆前远方来用之士来用作朋来前九扁乃旧名王校乃作仍十二后四室无纤尘室作莹十三前二盖其所喜者王校喜作晞前三桑枢瓮牖之美王校美作贤十四前五华靡之之下有习字前七霜瓣露叶王校瓣作枝前有明契焉有明作默有后六亦得适其适也得下有以字十五前一致习俗之侈致上有驯字前三力所不足王校足作及前六栽三楹王校栽作裁高不过寻丈丈下有而延袤深广如之扁曰斗室时乔寓以居宴如也夫二十字前七别墅王校墅作第前八吾将以其细行王校将作尝后一无一豪放矜肆之豪放矜肆之态作毫态骄矜放肆后二好礼之遗风风下有焉字后三以要誉要下有虚字十六前一且曰所思者且下有言字所下有谓字前三母蕞昌邑蕞作菆前四茅寇殄灭王校茅作蔓归室祖茔王校室作定十七前四故至唐无故字后四冢上之木冢作宰后六殽核樽爼王校爼下增色养以尽其欢仍以翁之所号者名其亭尝谓曰二十字十八前一必有悟乎悟作契后三称爲儒士儒作端后四尤称异之异作誉十九前一而接迹子思迹下有于字前三抑戒之作抑作懿二十前四道卬卬作印前九请先生之笔请作匄后九绳祖武武下有而继之三字岂非浮图图下有氏字二一前五予老废笔砚砚作畊前六方谆谆勗之谆下有然字二二前五以尧舜之之下有道字葢以前贤论之葢上有此字二三前五蓑笠蓑作台后二林锄经董君南锄经作经鉏王校君作召后三使生所造生作秉彝二四前五常人言之常上有自字后二蔽媸姸媸姸二字乙转二五前六先儒详之矣王校详之作释之详前七言人之持物言作夫前九不失于中于作其后一必谨于持辔持作执以颐轩涪翁赋诗轩下有请字后五蔬水曲肱蔬作飮二七前七遗臭后世遗上有而字二八前一望先生有以警之望作匄前三阛中阛下有阓字前六以济夫人人下重人字二九后一闻师讣讣下有空格王校作音后六度亭度作庱三十前七而高尙之意而作其后二以明其道明作鸣三一前四特书此以识岁月王校特作请前八一无所扰所扰作扰攘而耳之听而作两听作聪后一岂虚语乎语作名后四用和侍亲庭帏用上有时字后五以怡其亲怡作娱金帐金作锦三二后九遇瓜田遇作过三三前二乃不以以下有我字十六一前四掩骼埋胔胔下有者字后三见念之秦之作于那复肯还于鲁还作归二前九受廛爲民民作氓后六弗判断之恩弗下有忘字三前四邹忠公之墓墓作葬后二如季子十字昭示字下有碑以二字尊贤之意后五则愼于称停愼作妙后六霞云一壑霞云作烟霞四前四蔚如虎豹王校如作若五前五旧家北固江山北上有环字隐居南徐城市隐上有大字后一编揣摩罔旣无揣字后二求ﻍ启空格作序王校作文后三诬民之枉枉作惑六前七程门立雪程门作门前七前四爲百里宰百里作武城八后二上淸㝠淸作靑后五古先之制制作训九前二行非他人行作用前三虎质羊皮羊质虎皮前四梨枣王校枣作栗前八小窗分灯小作晓后三有可之时可下有用字十前四蓄相笼之葠苓王校相作箱前五今南国衣冠衣冠作芝兰前八读生平未读之书生平二字乙转前九不忘一瓣之香不作弗后一千金之帚帚下有其诸感佩罔旣敷宣八字后四若同室而闘者王校而作之窃念李老君弟下有爲字子十一前五秦镜王校镜下增分明恭维某官冰雪襟怀雷霆号令咨询十六字后一庶有补于将来将来作焚修后五儒雅儒上有求字十二后六恭维某官官下有前辈典刑后学模楷于以传道授业而解惑信乎温故知新而可爲五柳庄前自昔存旧家之菊片玉山下只今乐泮水之芹振木铎之遗音续杏坛之雅曲先觉觉后聿成陶铸之功己立立人正赖提撕之力自此升矣适我愿兮如某者白首未趋幕府敢借箸篱某官一百九十三字后六五色笔王校色作彩十三前五已知和知作曾前七多困饥寒困下有于字后四长途王校长作穷十四后三各都各上有在字后七遗臭冲天冲作熏十五前三惟当路发神明之王校路作道政前四申明纪律纪律作旧章苻泽之兵苻作萑前八照堂上之亲王校照作奉十六前八天阴地湿地作雨后七无党无偏偏下有各守一廉冰其淸而玉其白咸称二美弦之直而镜之明二十二字后九兰台兰作鸾十七前四仁良之俗仁作淳后一孤寒寒作哀后五蓉爲裳裳下有桂忍饥忘沟壑之忧八字王校增居陋免烟尘之污米如珠薪如十二字后六无麟角凤觜之奇无作匪十八后四抚字合由乎古道字作治乎作于后六孝弟可尽可下有以字后七忠信可挞可下有以字后九钱谷兵刑兵刑作甲兵十九前一斯三年而有成斯作庶前五春风春作仁前六闾门门作阎前八幸属故知属作辱前九反不投林反作独后六洗手奉公公下有不听诛求致结讐于军帅不随偏党或见忌于官僚二十字二一后二秋霜霜作风金牛台牛台作斗城后三未暮之春未作来春作歌后五民生之本生下有衣食二字风化之原风上有国家二字二二前一民何以劝民作农后四如下有者字后五欲训城南之子欲上有勉字后六愿蒙庇天下之贤贤作寒二三前一故词章诚有可嘉故作盖前四常承说项承作曾后三东吴东作中北海之滨北作东二四前一作诗序启启下有注名绅字士行齐郡人八字前四寸丹方感方作有田野草莽莽作茅后九泉石膏肓此句在烟霞痼疾下二六前甚至弊生于本邑甚至作驯致二七前二城郭寝击柝之声击柝之声作抱关之柝前五力効驰驱驰驱二字乙转后三每经斯地斯作此二八后二吴中中作下后三有感而伤伤下有情字后九抉云云下有汉字二九前二王国经纶经作丝前扶摇直上之秋扶摇作方当三十前二鲲鲸之化鲸作鹏前三小子有相依之志子作草前九几千仞庐山王校山下有哉字后一五百年名世世下有者字后四感激之恩恩作情三一前二必先察有司之利必作尤有司作目病前三二前或有一得或上有虑字有下有于字前三何忍三缄何上有口字忍下有于字后一苍海苍作沧况人物由来之盛况作故三三后六河山淸气河作湖三四后一朋侪侪作俦后九虽聪明正直之有有司作无私司三五后三今我求伊求作寻三六前三国家国作朝前四郡县县作国三七前二一言言作语前五勿刓印勿作毋前七仁见爲仁知见爲爲均作谓知后七是皆欲业耕耕下有稼字三八后六姑以前月切近者王校前月作目前后七去年去作上后九俱有堪信显显下有迹字三九前三验数纳征纳征二字乙转前七拟于粮内于下有秋字后五从宽免征宽作实后七下岁岁作年四十前八穷苦苦作窘前九良爲可闵闵下有焉字四一前二採办採作催四二后二中牟之雅化雅作德后八千里里作仞十七一前五获缔孚盟王校孚作莩顺平之序顺下有嘉字加调甘旨之羞加上有而字后二俾葭莩之有倚葭莩作蒹葭后九尙许从容许作喜二前惟崇道义之文惟作合文作交三前五远惠一线线作缄四前二同倾此日日作夕后一煇煌煇作荧聚拜聚作集五前父母之命此句在币帛之将下后六何慕淸高王校何作仰八叶宰相之家八上有论字六前八伫看鹗荐看作膺前九宋相以福星星下有爲比二字七前七上词履祥词作詷前九洗耳流水耳下有临字拄颊西山颊下有对字八前四侄孙王校侄上有小字灯火相习习作亲前五一经粗晓晓作习九后一蜗居之子居作室后二如云如雨王校云雨二字乙转十前二同称人杰人作三前三而得近君王校君作居后四竹林步兵之遗遗作游后九遂齐眉之愿愿作乐十一前七使方乃蒙言贺王校方作者前八景见八珍之贶王校景作惊前九奈雨淋滂沱之未王校淋作师休后二他时膝下时作年后五喜玉板之无汗王校板作枝十二前四隣民之久王校民作居后六屡蒙存问存作枉后七将谋于小席席作集十三后五敢用坐邀坐作屈十四前一泥饭之欢饭作飮前四请月仲承王校月作周后二后旬后作下后六儗飮之谋王校儗作泥十五前三一杯之飮飮作款前四郄骑郄作都后八怀不尽忘尽作能后九小席之飮席作集十七前七官ﻍﻍﻍﻍ空格作台候二字后九见一阳之复见作验十九后四角黍达昌歜角作菰达作连二十前二明镜之圆镜作月后七小皃服勤门户小儿作某男二一前六愚男愚上有而字二二前三枌榆甚近近作迩前四爰缔嘉盟爰作言后四风纪之词词作司二三前三欲聚笑谈聚作敍后一佳期在迩佳作节二四后六宜趣鸾台台作粧后九不施脂粉脂作朱二六后三聪明明作敏后六不妨聘礼之ﻍ空格作来二七前四岁月日时无易易下有迟速何辞四字后六回仪菲薄薄作甚二九后五抱孙至有室之年至作当三十前六久着于图经久作夙前九治丝执絮絮作枲三一前六礼乐聿新新作兴前七其呈瑞王校其字删后六俟龙马龟图俟作傒三二前六圣节贺表表下有注九月初五日五字后八鸡鸣而问安安下有朝夕承颜四字三三前九仰云日之余情王校日作物情作辉后九位鎭东宫之久镇东作正靑三四前六传道道作德后三向洪福之万年王校向作享后九功盛玄綩綩作纨十八一前七误改金银之谬银作根前九先生之心先上有盖字后一得不以公之心公作亲二前三能真蜕骨而仙者能上有乃字前四较之龙眠笔法之作诸前五而得其神乎神作传前六皆埋头尘坌皆作方后一题其卷云云云云作首云后九宋人宋作宗三后二神依于人也于作乎人下有者字后八其有不起敬者乎敬者作孝敬五前三各有旨趣旨趣作趣向后八当时史官时作世后九岂不信然岂作讵六前四略于名爵详于行略详二字互易义前五诸先生生作正前七闾里里作阎后八葬其亲葬上有以字以去其风水之惑以下有祛字七前九真文公文下有忠字后五以去室中之蚊去上有驱字十五前一省墓墓作扫必邀至隣里王校至作致前五欲倍其値募募下有之字前六称爲孝子云爲下有张字鲁骞鲁作曾前七圣门门作人后二其人能无愧乎王校其上有视字能作宁后六搰搰搰下有乎字十六前九而知悔悟也欤欤下有是岁庚申六月望日八字后九养子作而作而作力作十七前六以承宗嗣以下有继字前八数年之后后作间后二以旌其门以作乞后五予常往来常作尝十八前一画爲无声声下有诗字前九岂云忘情岂作讵后一侯盖默寓侯盖二字乙转后三俾以所答之语俾上有且字十九前五共推千载心推作惟二十前三而不知也知作辞前六终身如愚身作日后六剑杖剑作兵二一后二以示无穷之意耳穷作忘后三且天生斯人人下有皆有此三字后六何泥其迹爲哉王校何上有子字后八自曰存耕说云自曰作因作二三前七贻笑于大方方下有之家二字二四前六使之之作人二五前一道有大小大小二字乙转二六前四故书之之作此后九飮牛而过河而过作于二七前二舌王校作舑前三掷砾如雨掷下有凷字度不能脱王校脱作免后六五湖三泖之间泖下有荒寂二字后九羽衣王校衣作仪二八前三一日举举下有觞酧二字前四鸥社主盟主盟二字乙转前七乃丹书其辞辞下有如右二字后六致聘再三聘再三作币三聘二九前一则无鹰扬之功武无无字功下有不成之日矣见二字前五文藻才华才华文藻前六使之康济斯民济下有斯世二字民下有之用二字前七云集集作合后五今郡县之职今上有方字三十前九而覆户外覆下有诸字后七媍姙数月媍上有时字三一前五顺天者存逆天者顺则存逆则亡亡三二前八临川董董下有某字前九革俸革作割三三后五庙貌之设宋校设下有绘以丹靑塑以土木求诸冥漠十二字后七不可解者解作晓三四前一等于三公等作次前五三孤孤作姑前七伤败风俗败风二字乙转后三如者作应芳后四虽究明其其作是理无狄公无上有奈字三五前八宜乎言君子乎下有立字前九此盖遵遵下有用字三六前八借称借作僭后三神庙称爲金家金家神庙后五谕拆毁谕下有令字后七爱民之意爱作教三七前飮食坐卧坐卧飮食后一故名之曰曰作爲后七区区老夫老夫作野老三八前一者使虏持节节下有者字后三画啖雀之猫画作貌三九前六特不专于此耳此下有用字所次并举次作以前八蓍蔡蔡作䇿前九以神其术术下有如是二字王校云原本时字后一目之以遗ﻍﻍ空格作不佳手之四字后二侮圣言乎圣言作圣人之言者四十前二其一忽口吐舌忽下有忽张二字而不顾顾作停前三亦如如下有之字前四有膂力者者下有头发上立四字前五吾力能爲能爲作犹能适猘王校猘下有犬字后四是则第四字是则作如字后五手之口之出之于口十九一前六彻而后返返作退后一闾门闾作里后二俘掠掠作略尝语语作谓后六骑者骑作攻二前一先君子尝语之君子作子屡前四纪述纪作着前七谱系丧丧下有失字前八继室张氏室下有以字后四无间者间下有然字后六货用益饶货作赀后七封殖封作丰今亡矣今上有亲字三前四授鉅细事授上有画字前八皆均而无私而作一后五同母二妹王校二妹作妹二人一嫁邑人张氏一上有其字张作姜四前二虽少者亦引避者作长前六戒子孙孙作姪前八亦以自悦也以下有此字五后九孝养养作奉六前九无钖胶山钖下有东字后三及妻康氏及上有先生二字后七余俱尙幼次某俱幼后八洪武己巳巳下有冬字七前二早岁从游从游二字乙转前五铁瓶人也瓶下有巷字性聪明明作慧前九鄕里里作闾八前五如脉诀活人等书诀下有歌字等书二字乙转后二幼儿应门应作譍后六但药饵三两月而药饵二字乙转而愈作方后八报礼报上有其字后九先生生下有曰斯人三字九前一爲世用用作而用之三字前二吴江富人吴上有然字前九其子以余父执子下有某字后六苏州州下有府字十前二年愈长而学愈进愈均作益前八大明明下有洪武二字后一女三人三作二人下有嫁里中严氏五字十一后七尝语兰曰尝上有娄字后九语滑稽语下有多字十二前一及教辙与女及下有其爲母三字后六茁而折鷇鷇下有而蔑造是物者何灭裂九字十三前五仍与僧居之僧下有日字前九贫乏贫作穷十四前一具知处士具作且后二宁小爲锤毋大爲锤毋作锥勿错十五前二尔永思尔永二字乙转寄高风寄作继前九赖人扶持人作君后二大明九丘大作文十六前一同知知作守前七揭兹攸居兹作诸后六敬事必给王校必作毕后七斯须必持持作惜十八后五仁熟之后后作秋十九前五不失矩步矩作故后一濩落蔆作蠖后八卽赴水死卽上有母字二十后七宜而弗失而作尔二一后七或得佹失佹作或二二前二可以无忝以作亦忝作腼前三戒之敬之敬作谨二十一前九其情益密益作愈二后一厥疾旣愈愈作瘳四前九孰意意作谓后二二竖成ﻍ空格作后五泣血一酬酬作酧五前二怡怿怿作愉后二维淸维宁宁作静后大书ﻍﻍﻍﻍﻍ书下有观霜以三字ﻍﻍﻍ下空一格六前九狐噑鬼哭哭作唿八后二以终其身身下有愿以父之灵阴相之八字王校之下增使无忝于先世六字后四愿以父之灵阴相无此九字厥后后九以母可恃恃作怙九前五惟嫂之言王校言作贤十前七岁时酒饭酒作洒十二前七一唿百作王校作作诺十三后七克武克文武文二字互易后九君之老姑老作先十四前九厥疾新遘新作斯嗟哉若人若作吉后四惟母焉依焉作是后六以承大父母承作奉十六前五眷顾之间间作情前八义当久永久永二字乙转十七前一翁其鉴诸诸作只后七而亲不存存作待十八前八儿无所瞻瞻作依是虽五内虽作维后六荒烟尽迷尽作昼不思言者王校思作忍十九前一冢亦靡遗王校冢作家后七比予之谢之作走二十前三复伤之何有复下有哀字二二前三公家事数数作严后二同于晏婴于作乎二三前二而赴九原原作泉二四前七厥义维何维作伊后三服役役作劳二五前五共勉厥职共勉二字乙转后九嗟嗟友兄嗟嗟作嗟我二六前五鲇堂鲇作鳣后七起废两具具作兴二七前三睇彼吴东吴东二字乙转二八后一蝶血交征蝶当作喋交作霄后三钗遗折蓍钗作簪后八悲风满室王校室作堂三十前一暗于义理暗作懵前三赖亲训赖下有吾字亲下有之字脱子难脱下有其字子下有之字三一前八命子林命下有其字前九以奉烝尝烝尝作尝焉后一以佛之心佛下有氏字必爲之慈悲也悲也作愍焉后六而峙立也峙作树三二前一今令还家今令作以今三三后二三宠而醊宠作范后四生于吴东吴东二字乙转三五后五昭采翮之翩翩翩翩作翩三八前六幽魂魂作魄后九父殁于千里之外殁作役四十前四陵谷变迁变迁作改变四一前五十之八九之作常后五出乎天赋出乎作本出四二前二夷怿夷作怡后二反遭其啮王校遭作受后四日以毁弃家日以毁而壻承家而作两四三前九夫妻谐老王校谐老作白首老者后四以尽天年尽下有其字四四前三惟兹一阳王校阳作觞前四闵其不能能下有爲者二字以宥厥辜以作宜四五后二衣不纹绣纹作文后七去年莫春春作冬四九前一灵其鉴之之作诸前七谁饟之之作诸后六将以报其万一耶将下有何字五十前七此汝之所写者王校此作比后一士友友作夫治丐王校治作沾五二前五邻里分光里作壁五三前六二月十四四下有日字后四亲之子孙子孙二字乙转五四前九素赖先世德泽王校素作仰后五庶几万一几作效后八豺獭报之意报下有本字五六前三名声载途王校名作芳前六怡怿怿作愉五七前一我三兄三作二前六安兹幽宅安作妥五九后八徐子思思作忠六一前七复ﻍ灵剑之文复下不空格王校剑下增井字之下增气复生桥梁坊巷复以状元爲名尙祈垂裕斯十八字后二卽彼强侵强侵二字乙转后四妥此蘩藻王校妥作寓后九虽不肖肖下有无似二字六一前五虽不克奋驰驱奋作范前七俗陋之习陋习二字乙转后三祀先文文作致语后八当年王校当作昔六四后六意终老以欢欣王校意作竟六五前五亲亲之心亲亲作报亲痛亲王校痛下有二字后八每念衷曲念作论六六前七奈贝母何贝作飓前九白云悠兮叠一悠字后一可迁可作能后二具保其妻子具作能六八前七今雨有时招唿时下有而字后二淸逸如淸下有兴字后五荐此束刍此作兹六九前三幽殡ﻍ宫叠幽字殡下不空格前六霜露之变变作悲前九有不能忘忘下有其言也三字七十前五癸丑丑作亥后三不能远来来作去后七尙期垂裕期作祈七二前五不五而逝五下有日字后三尝爲人人作令七三后四撄暴疾撄作婴不终日日作夕七四后八物胡不齐齐作侔七五后四不鸟其形不作尔