上阳子金丹大要正统道藏三家本十六卷太玄部上阳子金丹大要序睦一伊川先生云天下有大难事者三一曰爲国而至于祈天永命二曰爲学而至于圣人三曰修身而至于神仙斯确论也天琮幼始知学长而从玄慨然信长生之道可学而致乃希高志叅玄访微刮垢磨光敛华就实拟向孤峯絶顶把茅盖头侣洪崖友赤松抱鸡子之中黄养蟾光之明素庶几万一克偿素愿也岂谓天不爱道善启其衷乙亥夏五际遇我师紫霄绛宫上阳真人于方壶天中解襟倾盖欢如平生瀹茗焚香共谈丹道机缄微露针芥相投时以去就匆匆莫究衷藴既而瞻候紫气追随黄鹤至交泰别馆叩首上请恳款再三然后歃丹盟天披青誓地衆真监度尽授所祕初则迅雷贯耳惊骇异常次则瘴雾中心昧惑尤甚乃至竟夕不寐继日弗宁既未敢诮其非亦未肯信其是反覆䌷绎周悉搜罗感神明之告人忽心灵而自悟于是掀翻迷网打破疑团比沈痾之顿甦犹大夣之惊意通身是汗瞽目开明遂将生平记诵丹经如叅同契悟真篇等书叅订而印证之则言言句句若合符节千变万化緫归一贯而今而后宇宙在乎手造化备吾身可以大休歇可以大自在覩玄珠之有象鍊金液以成丹白日登晨清都进秩皆分内事也回视半生学问犹管窥天蠡测海其大小浅深固已悬絶亦犹炊沙作饭搅水爲膏欲求充饥继明不可得也吁金丹之学近代自紫清白真人返珮帝乡世无真师传多失实谈性者非流于狂荡则滞于空寂论命者非执于有作则失于无爲根器高而利者不遇师传惟祗求之方册自证自是自满自足自谓一闻百会眼空四海已与钟吕并驾宁肯谦抑而师问哉根器劣而钝者求之盲师一知半见自喜自幸自执自守自谓休心歇妄枯坐无爲即道在其中矣奚暇多事而更叩人哉是非海阔人我山高毒药入心黥墨透骨世无拔山竭海之力又无补黥去毒之方莫之能救可胜叹哉我师上阳真人驾拯溺之慈航仗斩邪之慧劎绍隆丹阳正传之脉发泄青城至祕之文明前代所未明说古人所未说推赤心于人腹垂青眼于学徒所着金丹大要十卷条理敷畅斗拱星罗词意昭明金声玉振体堂堂说透骨髓血滴滴吐出肺肝恨不与法界衆生尽皆作大罗眷属其慈仁忠厚盛德之至乃如此仆惧学徒不察真师之用心将圣谛玄章作泛常看过非徒无益而生惑或乃兴谤而自弃因述己所遇而爲之序贵以拯拔沉迷剖凿聋瞽庶几摽指见月发瓿知天是亦一助也金丹之妙在乎三大要一曰鼎器二曰药物三曰火候然鼎器有隂阳药物有内外火候有时节三者实爲金丹之枢要知此则到家有期可罢问程矣所冀头头会合口口叅同慨兴进道之心高中选仙之举千年铁柱久缔龙沙之盟万朵玉莲嘉庆天元之会凡我同志各宜勉旃门弟子明素蟾天琮序老易洩天机古文龙虎经叅同契作以无爲物祖有爲丹母干坤鑪鼎坎离升降辟鸿蒙凿混沌採药物明火符无非法天地隂阳造化生生之功有顺逆而鍊成金丹也紫阳悟眞篇继出发挥玄理殆无余藴矣唯火候之祕妙存口诀世之学者往往趋于旁蹊出于臆度未能闻其大要况通其微妙乎紫霄绛宫上阳先生继眞师之絶响指后学之迷津千载一时百年几见推明老易深造之道䌷启仙圣未发之言谓天人爲物灵具足此理知而行之顿超生死真心化导矢口成辞演爲金丹大要十卷谆谕反复罗缕再三诚欲与有志者原始要终心灵自悟一得永得同跻仙阼其慈悯之心亦溥矣茗漕冰田王公吏隐仙材夙深丹契知音有遇思广其传山中主席太初提点道林隆拣静宇深渊躭味重玄首唱绣梓当时及门皆凤逸龙蟠蝉蜕颖脱列具序说想见声光区区寄迹紫元留心玄览种縁已熟获聆绪余所谓月现庚方西南得朋金归性初杳冥有信依时採取三性会融赤水玄珠得之罔象当斯之时至愿毕矣夫穷理尽性以至于命长生乆视而命在我大要之作其老易之津涉乎噫将外老易而求之奚言道至元改元旃蒙大渊献岁除月门弟子庐山紫元欧阳天璹拜手序上阳子金丹大要正统道藏三家本十六卷太玄部上阳子金丹大要虚无卷之一紫霄绛宫上阳子观吾陈致虚撰上阳子曰金丹之道黄帝修之而登云天老君修之是爲道祖巢由高蹈籛铿长年尔来迄今历数何限求于册者当以隂符道德爲祖金碧叅同次之自河上公五传而至伯阳真人祖天师得伯阳之㫖丹成道备降魔流教仙翁济幽旌阳斩蛟是皆逢时匡世救劫斯乃真仙之余事耳华阳玄甫云房洞賔授受以来深山妙窟代不乏人其间道成而隐但爲身谋不肯遗名于世间者岂胜道哉复有传世存道序传诗歌或隐或显宁具知乎至于功高德重尊居帝境宰制劫运者又难备知燕相海蟾受于纯阳而得紫阳以传杏林紫贤泥丸海琼接踵者多我重阳翁受于纯阳而得丹阳全真教立长春长真长生玉阳广宁清静诸老仙辈枝分缕济丹经妙诀散满人间唯紫阳悟眞篇颇详又得无名子诸公引而明之我黄房公得于丹阳乃授太虚以传紫琼我縁督子得于紫琼详见太虚真人传縁督子间气聦明博物精通挹尽群书或註或释总三教爲一家作仙佛同源金丹难问等书到此而丹经大备其意悯怜修道之人率多旁门以伪乱眞故于卷中指出先天一气独是谓若水银朱砂黑汞白金火候抽添安炉立鼎名之则是用之则非隂符经云天性人也人心机也又云天地万物之盗万物人之盗人万物之盗又云人知其神而神不知不神而所以神也道德经云有无妙窍玄牝神器至有上善若水不敢爲天下先者皆至言也又如列子御风庄周鹏运虽皆寓言却有深义金碧经叅同契分明指出金汞火候弦气爻符借易爲准其妙在于欲作服食仙宜以同类者取象于月以验採铅后之所述无以易此仙圣用心普接未来惟只先天眞一之气而已致虚夙荷祖宗积善天地卑矜游浪人间年且四十伏蒙我师授以正道厥后复遇青城老师亲传先天一气坎月离日金丹之㫖抽添运用火候之祕悉授无隐粤从敬受以来日夕兢惶恐辜盟誓且负所望尽将从前浅闻陋学烦恼业识尽皆脱去长爲天地间一箇闲人也而爲囊中丹材罔措两稔于兹访侣求朋将集吾事乃不敢祕焚香告天启白圣师七眞五祖遂乃引诸列仙丹经作此金丹大要其中冒禁详述开显条说直与后来学仙之士辟门引路上士至人或于此中得而解悟同步逍遥即满素志重惟世有先后人有贤愚文愈出而道愈明世愈降而人愈昧乃以神仙之说而爲渺茫或谓仙佛天之所生非人可学流而至此复柰之何老子曰吾非圣人学而得之中下之流口欲修行而不用心于此究竟甘分轮回可深惜哉所幸迩来抱材负器之士叅问寻广较之古先比兹稍衆虽无旌阳拔宅之举安知地仙八百谶数将期傥有识者应期立志疾早求师成道必矣世有千蹊百径专则所趋必至好正则君子喜务诞则邪怪凭勤织无寒力耕常饱学弓能射习水能游坚固修行必成仙佛今夫百工而不求师艺岂自精一经而不求师科岂必中专心积善而学仙亦必有真仙至矣老子曰谛观此身从虚无中因縁运会和合受生我师数指先天一气自虚无中来致虚续曰既自虚无中来却非天之所降地之所出又非我身所有亦非精亦非血非草木非金石是皆非也谁得而知之乎易曰西南得朋乃与类行又云君子以虚受人佛谓西方莲华世界马祖云西江水悟真篇云药在西南是本郷又云蟾光终日照西川又云铅遇癸生须急採又云取将坎位心中寳点化离宫腹内隂太一真人破迷歌云如何却是道太乙含真气太一岂非西乎西南者金火所在也坎癸者水铅所居也黑铅是先天一炁而隐于北方水也然本无方位故云自虚无中来也叅同契云真人潜深渊浮游守规中领悟于此何忧不仙曰隂阳曰夫妇曰男女曰铅汞曰龙虎曰鼎炉许多名色无非先天一气状如细雨宻雾亦如明窗尘亦如黍米珠其道易知其事易成初无难也故我师云形神无爲而精气自然有所爲是犹天地无爲而万物自然化育也修道的人果得真师口诀则恐光隂迅速目下收料汲汲成就我身又何暇奔功名富贵而共人闲论哉盖非得真诀者于丹经内默猜暗想无一可成只得旁引曲证阔论高谈以度岁月复何怪焉且无知者妄造丹书假借先圣爲名如葛仙翁保生养命丹诀达磨胎息经论赵州十二时歌庞公河车颂以至八段锦六字气之类其他文目更多切不可信要当以叅同契悟真篇爲主然未遇圣师面传那有自悟黄帝师广成子老子师商容孔子师老子释迦师瞿昙圣人皆拜真师后世凡流却要自悟何其诳妄唯有俊流得师一指闲处下工无人知觉一旦道成显其神通以爲顿悟此则有之夫金丹一事其中奥㫖不啻一件只如药物鼎器玄牝隂阳太易子癸复震屯蒙水火金木母隐子胎情性龙虎铅汞主賔刀圭媒娉白黑雌雄颠倒沈浮攒簇时节朔望弦气火候进退斤两爻符抽添沐浴烹鍊温养换鼎脱胎似此等名虽圣师丁宁训诲犹恐乖错安得凡夫而自会耶故纯阳祖师云当时自饮刀圭谁信无中养就儿辨水源清浊木金间隔不因师指此事难知紫阳翁云饶君聦慧过颜闵不遇真师莫强猜今留试金石三寸于此别其真伪凡学仙子先一试之若得至人传了首以叅同契龙虎经悟真篇此数书内问无不知顺了逆明横串直贯指南透北识西就东只此便是何以故盖圣贤之言亦有顺求亦有逆取双关二意晓了一般若邪师俗子妄谈臆会问他已上数书则懡㦬其说直也不了横也不知纵能直知逆又不了此处有着落便试了也且得人最难纯阳帝君海蟾重阳诸祖特悯世之间道者少虽证帝位立誓度人故出没变化往来尘世必其可者度之是此金丹之道神仙能授与人而不能必其成却能知其必成之人是以度之必成之人耳口自别何哉大智慧的口求之而心愈低下耳听之而思所以行上阳子曰予昔未闻拟若得之要与世人尽谙此道不相瞒隐及既得闻审思宻视果无其人堪传此者纯阳翁云茫茫宇宙人无数几箇男儿是丈夫俗眼看来丈夫而非男儿乎蒙师宻授吾乃今而后知真仙圣师意岂不欲人人领悟箇箇圆成争奈世人不及者衆过者大多百般蔽阻无由见闻是道也不可以言传而非言则何以闻谓不可以言传者縁以时人习卑识陋不足以语之也必固语之彼岂信受而行之哉是曰不可以言传也果若非言云何口授今人直以无言是道宁知于中妙语更多但非六耳所可共听否则圣人明示直说何乃从古隐到而今转不可说后之学者慧眼未开宜先审其忠孝正直善恶贤愚大道非正人君子非素所好善者端不可与切莫嗜利妄泄轻传傥非其人彼此受谴况欲其敬师成道乎黄庭经曰授者曰师受者盟以代割发肌肤全携手登山歃液丹金书玉景乃可宣太上微言致神仙不死之道此其文天地之间此事最大非重盟誓孰敢泄机比授非人已彰明谴紫阳三传非人三遭其难仙经具载可不戒之顾惟禁祕不传则是拒抑仙子不能接引方来拒祕非宜但当审择仆之念此熟矣遂作金丹大要直述无文便于观览所谓要者在于庚方月现子时癸生取先天地真一之气是气即黑铅也当此之时药物真正水源至清然月之现存乎口诀时之子也亦要心传广成子谓黄帝曰慎汝内闭汝外多知爲败我爲汝遂于大明之上矣至彼至阳之原也爲汝入于杳冥之门矣至彼至隂之原也老子曰天地之间其犹橐籥乎虚而不屈动而愈出多言数穷不如守中孔子翼易曰一隂一阳之谓道偏隂偏阳之谓疾魏伯阳曰类同者相从事乖不成寳崔公入药镜云是性命非神气水郷铅只一味是也天性之道或有自悟天命之妙必待师传无名子云偃月炉隂炉也中有玉蘂之阳气即虎之弦气也朱砂鼎阳鼎也中有水银之隂气即龙之弦气也金丹即此二火之气调停和合以成然吾所谓神与气精迎送动止凡百作爲皆主于意色声香味触皆关于意意爲即爲意止即止故求丹取铅以意迎之收火入鼎以意送之烹鍊沐浴以意守之温养脱化以意成之故崔公云一日内十二时意所到皆可爲此之谓大要也有能勐省如前试金石则得金丹大要之要也既得其要不妨求侣问材以成真人噫世有以万金而买功名者其身安能久乎世有以万金而济死者其尸能载生乎运有否终唯道长久亦有闻道之士不肯直下承当勇锐向前疾早便做乃欲待其功名志满诸事已了方成此道又惑之甚怱怱天不与年身捐于世悔何能及佛果云只今休去便休去若觅了时无了时祖师云试问堆金等山岳无常买得不来无弃万户侯而爲身者张子房焉弃万金赀而求道者马宜甫焉今之视昔谁能及之后之视今蚤宜叅悟上阳子曰大修行人已得师传先结丹友薛眞人云我今收得长生诀年年海上觅知音又云几年湖海觅仙俦不做神仙不肯休泥丸翁云若无同志相规觉时恐炉中火候非陈虎丘云朝朝惟切寻同志走遍东吴不见人盖得知音道侣乃相规检匡其不逮以共成道亦有善侣而未闻道财则有余是宜贸易两相成事故庞藴溺财求药传大士唱卖妻子皆同此道也是以释氏修定坐禅以土制铅以铅制汞铅汞归鼎身心不动是云修禅入定今之所谓禅者皆琉璃瓶子禅行也打碎坐也跌碎世惟皮可漏子禅撦亦不断咬亦不破若人叅得皮可漏子禅则铅与汞自相投矣三教一家实无二道其分彼我者乃是一箇盲人鞭骑瞎马而与人较胜负岂不爲明眼底所笑圜悟云禅非意想以意想叅禅则乖道絶功勋以功勋学道则失直须絶却意想唤什么作禅脚跟下廓尔无禅之禅谓之真禅如兔子怀胎絶却功勋唤什么作道顶门上照耀无道之道谓之眞道似蚌含明月佛祖留下数百公案见性爲先是此金丹大要禅道俱明仙佛同证性命二者皆要了知既得了知宜加精进上阳子曰是此金丹大要访诸仙圣之书发明先天一炁之妙开引后来之人于中显露泄漏尤多夫此何故是予早年素有此志未遇真师不明其要阅诸丹经杳难捉摸思考不及研穷无方废寝忘餐每留此憾神仙之道因执爲无非遇圣师分明指示则与凡流同归腐朽是因师指尽以其间难形言者悉皆详述作爲此书名曰金丹大要以续往憾与后来人出只慧眼不可施于笔者笔之不可发于语者发之后道之士因縁获覩是此金丹大要如对圣师亲相授付当知火药悉具运用皆全上阳子曰是此金丹大要十卷首卷虚无三章以象三才二卷上药一章以体法身三卷妙用九章以证九还四卷须知七章以验七返五卷积功诗歌以分邪正六卷累行序说使无着象七卷发眞问答接引群生八卷脩眞图像示可印证九卷越格拟古最上一乘十卷超宗酌古见性成佛卷卷皆备铅汞火候学道之士首卷不悟须寻二卷三卷不达四卷须知次第熟览无一不备吾之成此金丹大要多重言者切之故也多俗语者显之故也宁免泄露冒渎真诠然恐方来无直悟底自非宿昔有仙骨者不能闻是金丹大要之名况云欲得而诵之乎非有大因縁者不能存是金丹大要之㫖况云欲得而了之乎非有大智彗者不能入是金丹大要之路况云欲得而行之乎非有大功德者不能亲是金丹大要之道况云欲得而修之乎上阳子曰大修行人已证脱胎神化若复得此金丹大要可以再进向上工夫其有十月圣胎已完若复得此金丹大要可以叅证出入去来若初下手得药入室是此金丹大要可以保养全功亦有闻道蒙惑怀疑所未决者是此金丹大要中有试金之石即可辨验过得实疾早下工更莫迟疑入道诗云人身难得今已得正道难明今已明此身不向今生度更向何生度此身上阳子曰复有得此金丹大要不能明了于中奥㫖便可像绘祖师纯阳重阳丹阳三仙真形晨夕香花一心对像诵念是此金丹大要一遍乃至十遍百遍千遍日积月深初心不退愈加精勤自感真仙亲临付授是学仙子顿尔开悟理路透彻心地虚灵即时脚跟踏得实际夫何以故玉命见授丹阳真君掌领仙籍巡行天下察人功勤註上丹台分遣已成真人仙子下爲人师移文録司主借材寳成就学仙之士无上妙道以成真人是学仙子精专注想因縁遭逢是学仙子不惮苦辛恳求至道是学仙子勿以天高地厚难以感通是学仙子勿以大道窈冥非凡可学是学仙子勿以隂阳分位非人能成是学仙子勿以性命由天非我所有是学仙子不作是见不作是闻勇勐智慧即得性海汪洋命源流润是学仙子列名书丹冥心究竟是此金丹大要或触事物或过经筵或在舟船或行道路或对镜容或照水影或观淫房或覩屠杀或因童戏或见僧坐筑着磕着偶一觉悟从之而入倮倮洒洒圆圆陀陀得大自在恰如贫人于房舍中掘得祖父一窖金寳相似方知此是自家之物多年弃藏一旦得之受用不尽上士至人昔藴大乘根器又复得此金丹大要一诵再忆豁然见性即佛即仙如嗜寳人道傍拾得无价明珠喜庆无量学仙之士愿以生死爲一大件早收药物成事丹炉白日腾身高奔帝境实我志也上阳子金丹大要虚无卷之一上阳子金丹大要正统道藏三家本十六卷太玄部上阳子金丹大要虚无卷之二睦二紫霄绛宫上阳子观吾陈致虚撰道德经序上阳子曰道始无名德亦非称自伏羲画卦苍颉创爻玄龟龙马河图洛书文王重易箕子洪范皆存而不名老子垂世始强名之曰道夫道之爲说先天地而位天地始万物而育万物草木根实非道不生胎卵湿化非道不产道果何物也其可见乎而功用若是其可摸捉乎而造化若是其可思议乎而变通若是自老子一指出一强名之后千古之上此道得老子以明万世之下此道以老子爲法天以清地以宁三光以明万物以荣圣人仙佛以修以成噫道果何物而若是其大也孔子而佛皆明此道非别有一道也后来乃分三教儒者不明曾子子思之相受何事却猜之爲日用当行释者不能明心见性只得念诵顽坐道则不究金丹窍妙以爲焚修法术皆非道也盖未有所授受耳道之爲物通气而生气复资气而育天地万物未有非气而自生育者然吾所谓气却非天地唿吸口鼻往来要知是气之名须究外内之道气之在外者曰黑铅即金丹之道也释云佛法儒谓仁义道曰金丹三教大圣必用是气而后方能成佛作仙即此是道非别有一路耶气之在内者曰黑汞即修定之道也道名踵音儒谓中和释云世音即自然之道三教大圣必用此道故名虽殊而道则同也是以天下无二道圣人无两心昔者老子西游关令君喜知爲圣人迎之曰子将隐矣强爲我着书老子乃着五千余言而去眞着书处今京兆盩厔县终南山宗圣宫是也此书留世始以老子名分上下二篇真人郑思远标注八十一章之目唐赐号曰道德经古今解註何啻数百人唯河上公所释以授汉文帝者语淡义深今难得其眞本经中大意第一章显而出之了具眼者于此早分利钝夫道也者本无名无爲且名亦既有复不可常名则无爲而无不爲矣故三十八章曰上德无爲而无以爲下德爲之而有以爲上仁爲之而无以爲上义爲之而有以爲熟于道德者体无爲而无不爲也无爲者无以爲也无不爲者有以爲也爲是道者慧饶颜闵必待师传建言有之古之善爲士者微妙玄通深不可识上阳子曰岂古然哉于今爲然盖不可识则不可见不可见则不可思议摸捉我师縁督真人授钟吕王马之的㫖南岳一面悉拜其授致虚年甫四十虽居林下癖嗜诗书尝谓寂灭虚无其说杳冥渀𧧯蒙师一指芒刺脱然眼下便见方知脚跟元踏实地犹如空中浮云忽散寳月圆明并得所解道德经焚香启视至此两者同出而异名早是性命双题愈觉浑身是汗坐对老子坐行共老子行佛祖在脚跟底立似三界中我的最尊超然有何生死则三清劎五岳冠有与无物与窍朱里汞水中银日兔月乌雌雄黑白以至金刚浮幢灯笼佛殿正法眼藏涅槃妙心百尺竿西江水竹麻萑苇棒喝照用恒河沙量佛法莫不皆是见了悟了日夕照觑大机大用有时得到休歇之处尤爲快活何以故只爲此者双关二意直要世人明了爲期且道同出却不同入同出又不同没只一已是强名况复云此两者于下重云衆妙之门圣人无空言一字是一箇铁汉点检将来却似大路傍草里有两颗骊珠寻常人都蓦直过了明眼人一见圆陀陀光烁烁收拾随身去岂不欣然何哉盖今世人只是看经却不观经圣贤仙佛留下经书要引世人皆爲圣贤仙佛一切常人不明其意朝念暮诵以爲祷祈更不于中究竟生死一件实事抑何愚哉犹诲人医指以诀云左心小肠肝胆肾明了的便以此而脉人之脉不必劳诵千遍万遍若病而不诊只诵此语虽感得叔和立现复奈之何经书亦然若看而不观亦犹病之诵而不诊者但了其字观者要了其义了字则讹了舌头了义则坐断舌头讹了非了坐断是了不了的是人了底是圣贤仙佛喻如金刚经云佛说非身是名大身六祖释云色身虽大内心量小不名大身法身虽小内心量大等虚空界方名大身色身虽如须弥终不爲大此欲世人早明色身法身二事若只口诵不观其义轮回生死何有了期三教圣师立言垂训皆欲接引方来非各门异户以相氷炭者师授是经俾之续其言外意上阳子曰大哉五千余言多以天下国家用兵治民之说以翼其道然以之平天下治国家用兵使民无施不可仁者见之谓之仁智者见之谓之智故莹蟾子有治道丹道兵机禅机之说也将以无爲之道奏之于吾皇以倣陶唐无爲之治也其将以有爲之道告之于宰辅行治平日新之德也其将以无不爲有以爲之道训诸学道之士以修金丹也得此道以无爲而治天下者汉文帝之谓矣得此道以佐汉而定天下者张子房之谓矣得此道而其鬼不神者张辅汉之谓矣得此道而善摄生者许旌阳之谓矣妙哉是经其言父则云教父母则云物母此其爲道德经也其㫖意先有爲而后无爲非蠢然无爲也本道德而后仁义非毁于仁义也先仁义而后礼非弃于礼者也如恍惚中有象有物杳冥中有精有信不贵难得之货此皆直指大道显露玄机者也经内隐八十余异名如衆甫神器玄牝橐籥之类盖深注意于道使后之人从是而悟因悟而入因入而有焉即有爲者金丹也噫后之人峩其冠者不明玄牝窍妙之门曳其裾者不修无爲有爲之道使彼之有目者视之爲异端之教彼之有口者唿之爲异端之徒而世之明敏器识之士甘与彼之下愚或侪或躐奔竞是非至于老死而不知有神仙之道惜哉且三教圣贤之所建立者始焉莫不各有其道而继之者特未善也老子者圣人也太上也巍巍尊居三清之境以生育天地运行日月宰制劫运终始万物爲心其视天下民物一不安者若已有之中下之人恣其狂愚不知源流妄诞诋排谓彼之非圣人者罔谴益彰惑之甚也谓此之归太上者罔福是未得其道也原其着此书者其欲引道修行之士以成真人使天下有以匡世救劫者也如降魔斩蛟平潮弭灾之事焉然悟者自悟也迷者自迷也悟也者因縁时节之来也迷也者宿昔所未种也君臣也父子也夫妇也兄弟也朋友也此大道之纲常也万世之不可易也降魔也斩蛟也此道成之事也适时而就其功也老子之道即金丹大道也夫金丹之道先明三纲五常次则因定生慧纲常既明则道自纲常而出非出纲常之外而别求道也是谓有爲故云和其光同其尘也乃至定慧圆明是谓无爲故云知其雄守其雌也道至无爲则神仙之事备矣知此经者则明其道故曰太上下知有之不知者则辩其语故曰夫唯无知是以不我知今遵师训因并释之每章就下转语夫如此者特爲此老垂一只方便手爲天下人具一只智慧眼垂手者接济迷途具眼者早自明了使人人回首物物知归长生昇仙必有真实根器的至顺辛未中秋后三日紫霄上阳子观吾陈致虚谨序道可道章解道可道非常道上阳子曰夫道也者位天地育万物曰道揭日月生五行曰道多于恒河沙数曰道恒河者西之界此河四十里沙细如麪比数多者之也孤则独一无侣曰道直入鸿蒙而还归溟涬曰道善夺造化而顿超圣凡曰道目下机境未兆而突尔灵通曰道眼前生杀分明而无能逃避曰道处卑污而大尊贵曰道居幽暗而极高明曰道是道也有大识见之眼而无睛有大智慧之耳而无闻有吸西江之口而无齿有诸妙香之鼻而不嗅有杀活舌头而味不味有金刚法身而在自在有生死劒而武士不敢施用有一字义而文人不能形容虽黑漫漫不许一眨闇而日彰任峭巍巍辟立万仞放身无怖细入刹尘曰道大包天地曰道将无入有是道作佛成仙是道佛经五千四十八卷也说不到了处中庸三十三章也说不到穷处道德五千余言也说不到极处道也果何谓也一言以定之曰气也故郑真人曰道乃气之用当知体其道者是气也可道者道有号道有名道有讳比如道之号曰万物宗是道号也名曰涅槃妙心是表德也道之号与表皆可唿可言故曰可道至如道之讳却是生万物之道虽有其名而不可以常道故曰非常道何谓非常道盖可自见而不可以人见衆生见可自道而不可以人道衆生道是云可道非常道也何谓非常道以其至广大而尽精微故不可以常道也以其净倮倮赤洒洒巍巍尊高故不可以常道也以其杳冥恍惚有物混成先天地生故不可常道也是谓非常道者也名可名非常名上阳子曰夫名也者事物用以称题曰名人神借以唿唤曰名可名非常名者喻如干阳物也曰干则可曰阳物则不可又如坤隂物也曰坤则可曰隂物则不可故曰可名非常名也又如今有人名曰谷神小名曰刍狗而字曰衆甫讳与小名上之唿下可也故曰可名衆人则不可唿若衆人唿人之小名则其人勃然而怒矣何以故衆人不可唿人之小名若于僻陋之所人不闻见之地而言之则可若于稠人中唿之则必自取辱焉故曰非常名也何谓非常名盖人人有一箇讳名或可以自题而不可托人言是云非常名我师曰道以用言在人未尝不可行但非泛常所行之道名以体言在人未尝不可称但非泛常所称之名耳无名天地之始有名万物之母无者待之而后动也有者已动而将形也天地始者雌雄蟠糺而物所自晖万物母者隂阳感兆而气所自育以无而偶有者犹以天而配地以母而匹始者犹以气而合神是知有与无二者峙而天地位焉始与母二者出而万物育焉我师云人之灵明知觉者即无也神也絪緼活动者即有也气也此论玄远安其大方眼然后可以见不见之处照不照之所也常无欲以观其妙常有欲以观其窍一定之中而求变化曰常未见之前而将兴发曰欲沖虚至圣曰妙包元含灵曰窍常无欲以观其妙者于一定之中而求变化待之而后动而于未见之前而将兴发此即观其沖虚至圣之妙也常有欲以观其窍者于一定之中而求变化已动而将形形于未见之前而将兴发此即观其包元含灵之窍也我师曰观其妙者见其智慧之精微观其窍者见其功用之远大也此两者同岀而异名同谓之玄两者道与名也无与有也始与母也妙与窍也皆云两者而当以无与有爲先同出而异名者有无同出于一而名乃分矣玄者不可见不可闻不可说同谓之玄者无与有两者皆不可得而见闻名说也玄之又玄者以其无与有两者愈不可见愈不可闻愈不可名谓即佛云不可说不可说转不可说者即此道也衆妙之门者言其玄乃万物沖虚至圣岀入之所也而我师谓有言外意上阳子曰有物先天地眼下甚分明道之体者自然也道之用者虚无也虚无者先天地也契曰委志归虚无悟真篇曰道自虚无生一气我师云先天一气自虚无中来此乃爲之而有以爲也自然者复天地也人禀父母隂阳二气而生而长浑混未判抱一无离此乃无爲而无以爲也道本无名强名之曰道是有名矣既有名矣又不可常名既不可常名则不可得而闻见也是道也是物耶是有形也是无形耶乃不可常道常名而不可闻见者也是以从古圣人以至于今成仙作佛者何限虽遗千经万论于世而终不显题者唯是道之尊德之贵也夫人本来清静若脚跟下见得明了无他障碍何必更向经句上寻觅盖爲世人翻着见解讷处不能讷知处不能知是故圣人慈悲方便假名託字百般迁就而爲之讳亦只先天地一物耳三教大圣殊途同归初无差别如孟子集义所生之道即孔子一贯之道也释迦拈花以传涅槃妙心之㫖即达么直指人心见性成佛也老子有无玄牝物母之道即玄关一窍大道金丹也深山妙窟里代不乏人所谓透到是处一明一切明一了一切了利根上士获覩此经字上求义义里通禅句中得意意外悟道忽若智慧眼开感得天人相与宁不庆快上阳子金丹大要虚无卷之二上阳子金丹大要正统道藏三家本十六卷太玄部上阳子金丹大要上药卷之三睦三紫霄绛宫上阳子观吾陈致虚撰精气神说上黄帝曰知之修鍊谓之圣人无上元君谓老子曰长生之功由于丹丹之成由于神故将合丹必正身心黄庭外景经曰玉池清水灌灵根审能修之可长存心印经曰上药三品神与气精圣人言修鍊合丹者鍊精气神而已唯此三者千古之上万世之下无以易之而精气神有后天地有先天地今将此二说别而晓之夫精者极好之称美者言精恶者言麄夫物皆然凡人唯精最贵而甚少在身中通有一升六合此男子二八已满未洩之成数称得一斤积而满者至三升损而丧之者不及一升精与气相养气聚则精盈精盈则气盛日啗飮食之华美者爲精故从未从青人年十六则精洩凡交一次则丧半合所丧者少即随日生而补之所补者隂精而已唯元精一洩非先天者则不能补若有丧而无益则精竭而身惫也故慾不节则精耗精耗则气衰气衰则病至病至则身危噫精之爲物其真寳乎又奚可纵慾而丧躯乎丹阳祖师曰色者甚于虎狼败人美行损人善事亡精灭神至于殒躯爲道之大孽也下愚之人谓其寿命数定恣欲爲快其意古之戒曰油枯灯尽髓竭人亡是知精实一身之根本未有木无根而能乆乎象川翁曰精爲生气气能生神荣卫一身莫大于此养生之士先寳其精精满则气壮气壮则神旺神旺则身健而少病内则五藏敷华外则皮肤润泽颜容光彩耳目聦明老当益壮神气坚强尝见高年慾情未衰此其蚤年洩迟之验至此又能絶慾则寿更多精之全者无如赤子赤子受父母隂阳二气而生日以增长老子曰骨弱筋柔而握固未知牝牡之合而䘒作精之至也使赤子如有知保固其浑然之精而无亏洩待其年壮明敏乃遇至人授以燮调之道必作无爲之眞仙矣兹事固少此以人身中之精而言乃后天地之精若论还丹却非此精夫金液还丹之精姓金唤九三郎讳元晶号曰金华商夫君居玉池之西出入跨虎乳名婴儿晩则唿爲金公凡到邻家便称主人其情嗜交梨此乃先天地之精却爲人之至寳老子曰窈窈㝠㝠其中有精其精甚真其中有信者此也修鍊之士先有此精既若明了即可仙矣是号爲金液还丹佛号丈六金身者积精至十六两也纯阳翁云吞精食气先从有悟理归真便入无海蟾金丹歌曰爲甚神仙却爱身也须借殻养精神陈泥丸云大药须凭精气神採来一处结交成大药者即金液还丹也昔者尧得之于务成子亟欲修鍊縁緫万机虑不得就乃捐天下而授舜曰惟精惟一允执厥中舜以授禹而增之曰人心惟危道心惟微惟精惟一允执厥中后来龙互禅师乃云人情浓厚道情微道用人情世岂知空有人情无道用人情能得几多时从古到今修仙作佛者未有舍此精而别有路耶其后天地之精属隂人若寳之唯能健其身益其寿而已学猥之徒欲吞此精之秽或採闺丹而嚥或运己精补脑以是爲道不亦愚乎独先天地之精属阳圣人修鍊以爲丹者此也云房老仙曰涕唾精津气血液七般物事尽爲隂又云四大一身皆属隂不知何物是阳精赵中一云一身内外緫皆隂莫把阳精里面寻白紫清云其精不是交感精廼是玉皇口中涎云门和尚云干坤之内宇宙之间中有一寳秘在形山孔子翼易曰男女媾精万物化生若其上士言下须有指归何以故曰男女媾精万物化生此爲奇特若当时孔子以世俗生养之说爲言则必云男女媾精人乃化生却乃普云万物化生于此切莫浅易看过了上士至人一闻便了中下之士非遇真师直指宻训奚可暗猜我师縁督子曰何者爲性命人之一身至精至粹至尊至贵莫越精气神三者举世罕能达此黄庭经云急守精室勿妄洩闭而寳之可长活广成子授黄帝曰毋劳汝形毋摇汝精黄帝以之而修鍊后于鼎湖上昇自后言修鍊之道爲黄老术抑愚矣此乃金丹之大道也不可谓术世唯此事最大人人可以修鍊而成仙作佛也夫气者天地万物莫不由之在天地之外包覆天地在天地之内运行天地日月星辰得以明风云雷雨得以动四时品物得以生长收藏此唯天地间隂阳造化之气尔独人身之中全其天地隂阳造化之气得勤而用之又有二焉二者何也有先天地之气有后天地之气今以后天地之气爲言此气生于谷故从乞从米而蓄于胃胃得谷而生气黄帝曰五藏之气会于胃而气所由生也叶文叔曰人受生之初在胞胎之内随母唿吸受气而成及乎生下剪去脐带一点元灵之气聚于脐下凡人唯气最先莫先于唿吸眼耳鼻舌身意皆由是气非是气则色声香味触法都不知觉气之唿接于天根吸接地根气之在人身有八百一十丈与脉偕行衰旺相关积而壮者倍之因劳慾而丧者无一半而已人唯寳精则气自裕气裕则精盈日啗飮食之精热者益气人年二十面气旺节慾少劳者则气长而缓多慾而劳倦者则气少而短气少则身弱身弱则病生病生则命危试以日用常行见之凡交感之后气即促急叶文叔云衆生迷蒙醉于情爱日夜漏洩不知眞几何也本去根枯之死必矣世人但知养生止于禁慾殊不知一念若动气随心散精逐气忘爲此道者当心体太虚内外如一噫气之爲物奚可不爱之乎下愚之人日则逞力多劳夜则恣慾丧精气因以乏不知气乃命之蔕未有花无蔕而不凋乎养生之士先资其气资气在于寡慾慾情不动则精气自相生矣气之盛者少病内则志坚骨强外则筋力勇锐身体秀实齿白唇红老而不衰步履轻快且气之全者无如赤子赤子禀父母隂阳之气日渐长而无亏加以乳哺飮食日以增羡老子曰终日号而嗌不嗄和之至也碧虚子陈景元註曰天和之气至全也故真人之息以踵其嗌不哇使赤子如有知守其浑然之气与精同保而不亏洩年壮又遇至人晓以永世之道亦可作无爲之眞仙矣兹事又少丹阳祖师曰薄滋味所以养气去嗔恚所以养性又曰守气之妙在乎全精尤当防其睡眠黄庭经云元气所合列宿分紫烟上下三素云灌溉五华植灵根孔子曰血气方刚戒之在斗夫人遇行走则气急而嗄甚睡则气麄而劓唯坐静则气平而缓又气属火而脾因气以运盖人睡则脾损而色黄冷食亦然多喫冷饭之后而又行房则能使人心狡而色黄何以故饭窒于气而意多婪复嗜睡而损脾也此以人身中之气而言乃后天地之气傍门迷人欲嚥其津而纳此气以爲是道犹炊砂而得饭不亦惑乎紫阳翁云嚥津纳气是人行有药方能造化生鼎内若无真种子犹将水火煑空铛唯先天真一之气可鍊还丹乃自虚无中来此气姓白唤太一郎名元炁号曰宇宙主宰素练郎君寄居西川出入乘白马乳名真种子晚则唿白头老子到邻家便称父母好食乌龟而多情此爲先天地之真气却是人之至寳隂符经曰天之至祕用之至公禽之制在气老子曰万物负隂而抱阳沖气以爲和又云或嘘或吹或强或羸大修行人先须洞明此之一气若得之号曰紫金花又曰摩尼珠茅真君靖中吟气是添年药心爲使气神若知行气主便是得仙人上阳子金丹大要上药卷之三上阳子金丹大要正统道藏三家本十六卷太玄部上阳子金丹大要上药卷之四紫霄绛宫上阳子观吾陈致虚撰精气神说下海蟾翁金丹歌鍊形成气归真一鍊气成形谒紫宸丹髓歌云昔日遇师真口诀只要凝神入气穴悟真篇云道自虚无生一气便从一气产隂阳石真人还源篇云气是形中命无名子云真一之气生于天地之先得于虚无之中恍惚窈冥视之不见听之不闻抟之不得如之何凝结而成黍珠者哉盖圣人以实而形虚以有而形无实而有者真隂真阳也同类有情之物也虚而无者二八初弦之气也有气而无质者也两者相形一物生焉所谓一者即先天地真一之气凝而爲一黍之珠也原其天地之内已有形质者皆后天地之气属隂独先天地之气属阳崔公入药镜云先天气后天气得之者常似醉形如明窗尘一似细雾烟何谓先天气重阳翁云五行不到处父母未生前丹阳翁曰喘息莫教麄上下宽舒叅同契曰枝茎花叶果实垂布正其根株不失其素悟真篇云万般非类徒劳力争似真铅合圣机盖世间从石而出者凡铅也从造化窟中出者真铅也何谓真铅即先天地真一之气契祕图曰离纳己爲日爲火爲心爲丹砂爲龙爲汞坎纳戊爲月爲水爲肾爲铅爲虎爲气在易之初爻曰潜龙勿用夫子翼之曰潜龙勿用阳气潜藏三教中人观书莫蓦直读过了内有做官作佛修仙的道理在须下了些工夫始得上阳子曰若阳气潜藏必难求之也直要有力者然后能求之达磨初来曰见此赤县神州有大乘气象成道必矣此达磨之来欲仗有力者爲求是气以成其道岂料谒梁未谐至魏方得成佛因知是气无其力者必不得之紫阳真人乃依马处厚之力王沖照乃得韩富公之力石杏林授薛紫贤云可往通邑大都依有力者爲之是知此气每好潜藏无力者安能得之太一真人破迷歌曰如何却是道太乙含真气白真人云此气即非唿吸气乃知却是大素烟我师曰先天一气自虚无中来上阳子曰谁能承当得此一句便是活仙了也盖虚无中来却不是从天上落底既不从天上落又非自己所有孟子曰吾善养吾浩然之气其爲气也至大至刚以直养而无害又曰是集义所生者非义袭而取之也又曰持其志无暴其气又曰志至焉气次焉次者随而至也又曰志者气之帅既爲气之帅必爲气主爲之主者使之来即来使之住即住又曰配义与道若大智慧底于此便分清浊何以故曰吾善养既而曰以直养此乃发明易中之直曰夫干其静也专其动也直是以大生焉故周子爱莲说中通外直亦是意也又曰是集义所生非义袭而取后云配义与道以是而知孟子以仁义言之又曰持其志无暴其气志至焉气次焉则知孟子非特善养而亦善取曰云何取曰以直取曰云何来曰义所生曰云何见曰以志爲帅以是知以是见孰皆出头顶着则他也有是知是见了叅同契曰此两孔穴法金气亦相胥金碧经曰造化泉窟阳气发坤日晷南至五星联珠日月合璧葛仙翁流珠歌曰流珠流珠役我区区云游四海历涉万书忙忙汲汲忘寝失哺叅遍知友烧竭汞朱三十年内日月长吁吾今六十忧赴三涂赖师传授元气虚无真隂真阳一吸一唿五液灌溉洞房流酥真人度我要大丈夫仙翁得此先天真一之气依法修鍊白日紫云腾空升举天下后世受其赐也天神者妙万物而言依形而生黄庭经云至道不烦诀存真泥丸百节皆有神神名最多莫能枚举身中三部上部八景发神脑神眼神鼻神耳神口神舌神齿神中部八景肺神心神肝神脾神左肾神右肾神胆神喉神下部八景肾神大小肠神胴神胷神膈神两脇神左隂左阳神右隂右阳神身中九宫真人心爲绛霄宫真人肾爲丹元宫真人肝爲兰台宫真人肺爲尚书宫真人脾爲黄庭宫真人胆爲天霐宫真人小肠爲玄灵宫真人大肠爲木灵宫真人膀胱爲玉房宫真人又有元首九宫真人双丹宫明堂宫丹田宫泥丸宫流珠宫大帝宫天庭宫极真宫玄丹宫太皇宫又金楼重门十二亭长身外有一万八千阳神身内有一万八千隂神共三万六千神所主者唯绛霄宫真人亦名肉团神即心王也又有三身神四智神三魂神七魄神七元八识神假名异字难可悉数心王乃一身之君万神爲之听命焉故能虚灵知觉作止任灭随机应境千变万化瞬息千里梦寐百般又能逆料未来推测祸福大而天下国家小而僻陋罅隙无所不至善藏喜怒哀乐慈爱恶欲又能随人其人表正其神亦正其人谄曲神亦邪佞人若絶慾忘情精气壮盛神亦发旺明丽形容美好若人多慾劳损神将衰而不守其人恃酒风颠污名短行神亦随顺反益助之悟真篇云柰何精神属隂宅舍难固又云修真之士若执己而修之无过鍊精气神三物而已柰何三物一致俱是后天地生纯隂而无阳安能化形于纯阳而出乎天地之外耶此言一身之精气神也紫阳盖欲提省世人未得先天地之阳神与身中精气神相配终不仙也犹傅大士金刚经偈云饶经八万劫终是落空亡今以先天地之神而言其神号无位真人佛云纥利陀耶佛若识认得此神却有妙用此神专主杀人专主生人修仙求佛者必要此神主之方得此神元来无头无尾无背无面无名无字廼能与佛同名同号能顺于人若人姓张三其神亦云张三其人名金刚其神亦云金刚其人讳法眼其神亦云法眼人好食火枣神亦好食火枣盖其性善随人之所好此乃先天地之神隂符经曰人知其神而神不知不神而所以神也大修行人先明此神而敬惮之若能明了即神仙矣此神之功能驱用四心神四智神八识神非特能用又能使之变化八识变爲八金刚四智化爲四菩萨四心化爲四佛一名纥利陀耶佛二名阿赖陀耶佛三名质多耶佛四名干栗陀耶佛四智菩萨一名大成就菩萨二名妙观察智菩萨三名平等性智菩萨四名大圆镜智菩萨八识金刚色识金刚声香味触法识金刚传送识金刚含藏识金刚道唿神帝神名衆多不知修鍊底人反爲此神所役安能驱驾而用之哉黄庭经云仙人道士非有神积精累气以爲真又云方寸之中谨盖藏精神还归老复壮纯阳祖师云精神气血归三要南北东西共一家又云精养灵根气养神此真真外更无真曹真人云比来修鍊赖神气神气不安空辛苦又云神是性兮气是命神不外驰气自定虚静天师云神若出便收来神返身中气自回白真人云此神即非思虑神可与元始相比肩是皆不外神气精三物是以三物相感顺则成人逆则生丹何谓顺一生二二生三三生万物故虚化神神化气气化精精化形形乃成人何谓逆万物含三三归二二归一知此道者怡神守形养形鍊精积精化气鍊气合神鍊神还虚金丹乃成只在先天地之一物耳要此物至却凭先天地之神功役用八识神使之採丹取铅隄防固济传送保护皆其力也八识之中有法识神主人之意意行即行意止即止又平等性智菩萨主传送识金刚又大圆镜智菩萨主含藏识金刚皆听意神以主之意使之去则去使之来即来下工之初全仗此神以鍊丹故曰神仙虽得此神要知其家金丹歌曰身譬屋兮屋譬身却将居者比精神又云中央神室本虚闲自有先天真气到资生经曰脐下三寸爲下丹田方圆四寸着于嵴梁两肾中间左青右白上黄下黑中央赤色名曰大海贮其血炁亦名大中极言人身上下四向最爲中也中央正位即丹田金胎神室也金碧经曰神室者丹之枢辖衆石之父母砂汞别居出阳入隂又曰神室用施行金丹然后成又曰神室设位变化在乎其中矣神室者上下釜也设位者列雌雄配合之宻也变化者谓铅汞之用也我师曰圣人恐泄天机道家以妙有真空爲宗多借喻曰朱砂水银红铅黑汞婴儿姹女丁公黄婆黄芽白雪等类近于着实致令迷人妄乱猜度学人将似是而非者执以爲有却谓金母是圆外药滞于有形滓质採战秽行而终莫悟真空之妙释氏以妙空不空爲宗多喻之曰狐孙狗子露柱刹竿黄花翠竹棒拂花草灯笼佛殿西江水赵州茶等类全无意义使人不可解悟学者思之不得议之不及遂云禅机因执爲无流于顽空静坐入定出神而终莫悟不空之妙岂知禅忧顽坐道怕傍门学佛修仙一件事大我自得师一言之下如光明镜挂于高堂物去物来无不照了今特指出一条大路共诸人行彭真人云一日可以夺四千二百二十年天地正气无名子曰天一生水在人曰精地二生火在人曰神大修行人早用妙意观察智菩萨役使纥利陀耶佛八月初三夜子癸时急走西川採铅取金疾驾白虎与传送识金刚一同回还付与妙观察智菩萨送归神室与勾陈神君螣蛇神君而同收贮关锁封固初则虎龙交战后则龙虎降伏妙观察智菩萨与干栗陀耶佛戮力同心不可暂离日夕卫护如此保顾十月之后却有一箇金色头陀道曰上阳真人在内作主二佛仍前照管不使轻离远出一周二载二佛分付与上阳真人之后方可受赏言功正阳翁曰纵横天地不由亲其是之谓也章思廉出神诀云得太极全体见本来面目先天一点真后天却是屋吕祖师云九年火候真经过忽尔天门顶中破真人出现大神通从此天仙可相贺后天地之神及先天地之神亿乘万骑随逐已成真人同驾云骈迳诣三清均受仙秩是之谓白日昇天也是云大丈夫之事毕也上阳子金丹大要卷之四上阳子金丹大要正统道藏三家本十六卷太玄部上阳子金丹大要卷之五睦四紫霄绛宫上阳子观吾陈致虚撰金丹妙用章金碧古文丹术着明莫大乎金火金火者真铅也又云元君始鍊汞神室含洞虚玄白生金公巍巍建始初又云神室用施行金丹然后成伯阳真人曰金来归性初乃得称还丹上阳子曰金者非云金也指铅以爲金也铅乃金银之祖故总题爲金盖非世上金寳之金非从凡间土石中出者此金乃先天之祖气却生于后天大修行人拟太极未分之前体而求之即造真际是以高仙上圣于后天地已有形质之中而求先天地未生之气乃以此气鍊成纯阳故名曰丹夫纯阳者干也纯隂坤也隂中阳者坎也阳中隂者离也喻人之身亦如离卦却向坎心取出阳爻而实离中之隂则成干卦故曰纯阳以其坎中心爻属金故曰金丹须求先天未形者是若后天地已有形者人也物也非金丹也然又非金非铅非银乃其气也我师縁督子所以云先天一气自虚无中来者此也黄庭经天回紫抱黄入丹田幽室内明照阳门又云唿吸元气以求仙魏师吕先天大学书曰圣人能返一气而归根复命与元神道合生生无穷緫括万象谓之得一强名曰丹非法术也是干道变化隂阳不测太极无上至真之妙包含性命之宗谓之金液归真形神俱妙之道至简至易一得永得得其口诀虽至愚小人立跻圣位要之所谓神仙者以能杀隂而回阳抱神以致仙也丹阳翁曰性定则情忘体虚则气运心死则神活阳盛则隂消大修行人既得真师盟授趁早分去身中之隂而归至真之阳也莹蟾子曰一切常人分阳未尽则不死大修行人分隂未尽则不仙盖念虑絶则隂消幻縁空则阳长故隂尽阳纯则金丹药熟丹熟则飞神仙境此谓之神仙矣药物妙用章黄帝曰人万物之盗又曰日月有度大小有数圣功生焉神明出焉金碧经曰鍊银于铅神物自生叅同契曰同类易施功非类难爲巧丹阳祖师曰神气是性命性命是龙虎龙虎是铅汞铅汞是水火水火是婴姹婴姹是真隂真阳紫阳翁曰嚥津纳气是人行有药方能造化生鼎内若无真种子犹将水火煑空铛又云要知产药川源处只在西南是本郷上阳子曰从古到今上圣列仙留下丹经不肯明示药物一件其间所指金木水火铅汞砂银此皆譬喻而凡俗直以煅鍊爲事却将凡铅水银砂硫爲其药物以盲引盲可胜怜悯吾今分明与世泄露夫药物者须知此药从物中出非凡世金石草木之类亦非有形有质之数却又在有形之中而得似金非世金似水非凡水亦有内药亦有外药夫外药者坎中求先天真一之水水中取先天未扰之铅铅中採先天太一之气此气即黑中之白隂中之阳也悟真篇云取将坎位中心实者是也盖真一之水即真一之精气此气爲天地之母隂阳之根水火之本日月之宗万物之祖契祕图曰坎爲水爲月在人爲肾肾藏生精精中有正阳之气炎升于上精隂气阳故铅柔而银刚虎性属金而金能生水颠倒取之母隐子胎故虎向水中生虎乃配铅是谓隂中之阳也此上宫外药者也夫内药者离中求先天真一之液液中行先天久积之砂砂中运先天至真之汞此汞即白中之黑阳中之隂也悟真篇云点化离宫腹里隂是也契祕图曰离爲火爲日在人爲心心藏生血血中有真一之液流降于下血阳液隂故砂阳而汞隂龙性属木而木能生火颠倒取之母隐子胎故龙从火里出也龙亦配汞是谓阳中之隂也此止言内药者也莹蟾子曰大凡学道必先从外药起然后及内药高上之士夙植德本生而知之故不鍊外药便修内药也内药者无爲而无不爲也外药者有爲而有以爲也内药则无形无质而实有外药则有体有用而实无外药者色身上事内药者法身上事外药是地仙之道内药是天仙之道外药了命内药了性夫惟道属隂阳所以药有内外无名子曰离外阳而内隂坎外隂而内阳以内阳点内隂即成干卦喻如金丹是至阳之气结在隂海之中取来点己之隂汞即爲化纯阳之身矣上阳子羞不得两片皮说又说不厌烦留丹诀令后来皆通彻海蟾翁金丹歌若要超凡入圣处无出隂阳二品丹阳丹须得先天寳中有五色包至道隂丹须认先天气常以性根护命蔕阳丹者即外丹也即外药也造化在二八炉中不要半箇时辰而生立得成就此即先天地真一之气号曰真铅又曰华池神水真金故真一子曰未有天地混沌之前真铅得一以先形而渐生天地隂阳五行万物也大修行人採此真铅归于悬胎鼎内点汞入室是谓外丹也隂丹者即内丹也即内药也大修行人既得外丹入鼎却行隂阳符火运用抽添以温养之丹阳祖师云心液下降肾气上昇至于黄房氤氲不散则丹聚矣悟真篇云谩守药炉看火候但看神息任天然神息者即庄子云真人之息以踵即广成子云丹灶河车休矻矻鹤胎龟息自绵绵此龟息踵息神息名虽殊而用之则一此即谓之真火以爲内药也饵丹之后非真火无以育圣胎是以坐看神息夫天一生水在人曰精地二生火在人曰神人之精神营卫一身运隂阳合唿吸以唿吸用神气以神气取水火以水火鍊胎息胎息绵绵游泳坎离坎离交感而生金液金液还而丹成也鼎器妙用章隂符经曰爰有奇器是生万象太上曰当其无有器之用龙虎上经圆中高起状似蓬壶关闭微宻神运其中炉灶取象黄庭经云出入二窍合黄庭唿吸虚无见吾形伯阳真人云此两孔穴法金气亦相胥紫阳真人云先把干坤爲鼎器次搏乌兔药来烹上阳子曰鼎器之名非但一说匪遇圣师难可拟议曰干坤鼎器曰坎离匡郭曰玄关一窍曰太一神炉曰神室黄房曰混元丹鼎曰阳炉曰隂鼎曰玉炉曰金鼎曰偃月炉曰悬胎鼎曰二八炉曰朱砂鼎曰上下釜曰内外鼎曰黄金室曰威光鼎曰东阳造化炉名虽多而所用亦别且如内鼎外鼎之说内鼎者即下丹田在脐之下三寸一曰脐后肾前一曰前对脐后对肾一曰脐之下肾之上凡此说者犹暗中而射垛也有道之士只要认取下丹田之极处爲准盖下丹田是神气归藏之府方圆四寸一名太中极太中极者言当一身上下四向之中故曰太中极也大海者以贮人一身之血气故曰大海悟真篇云真精既返黄金室一颗明珠永不移李清庵云干宫交媾罢一点落黄庭即此内鼎神室也外鼎者亦名谷神亦名神器亦名玄关亦名玄牝之门亦名衆妙之门亦曰有无妙窍凡此数者犹聋人而听管籥也有道之士只要认其经营採取之所紫阳真人云要得谷神长不死须凭玄牝立根基叶文叔註以玄牝爲两肾中间混元一穴无名子题曰误矣殊不知玄牝乃二物也若无此二物安能有万物哉故内外二丹从此而得圣人祕之号偃月炉悬胎鼎也叅同契鼎器歌圆三五寸一分口四八两寸唇长尺二厚薄匀腰脐三坐垂温隂在上阳下奔首尾武中间文始七十终三旬二百六善调均隂火白黄芽铅两七聚辅翼人悟真篇首云周围一尺五寸中虚五寸长一尺二寸状似蓬壶亦如人之身形分三层应三才炉面周围一尺二寸明心横有一尺立唇环匝二寸唇厚二寸炉口偃开锅釜如仰月状张随号爲偃月炉此上言外炉也仙师之意借物爲喻使后来人易于领悟只如圆三五寸一分此非真师详诲岂有自知况其下文多少深意如叶文叔自叙丹丘有遇了然明白岂谓玄牝之说不得师传妄意䌷度果何益哉后之学人既蒙师授当明大要不可寻文而泥象也又详隂炉阳鼎之说偃月炉者隂炉也中有玉蘂之阳气即虎之弦气也何谓偃月盖此炉之口偃仰之间如偃月之状隂海是也先天自然真一之火月生日长于其中是曰隂炉也朱砂鼎者阳鼎也中有水银之隂气即龙之弦气也号曰悬胎以其不着于地如悬于灶中此鼎入炉八寸身腹通直是曰阳鼎也似此之类皆不可泥文切须寻其义也採取妙用章隂符经曰其盗机也天下莫能见莫能知君子得之固穷小人得之轻命黄庭经云玄膺气管受精府急固子精须自持叅同契曰採之类白造之则朱又曰昴毕之上震出爲徴阳气造端初九潜龙金碧经曰磁石吸铁隔碍潜通正阳翁曰有无交入爲丹本紫阳真人曰铅遇癸生须急採又曰甘露降时天地合黄芽生处坎离交朱震易传云晦日朔旦坎月离日会于壬癸又云三日暮震象月出庚上阳子曰看书要达古人意若只念字又何益且如日月会壬癸三日之暮震始生此固不可以清晓况只寻常看过乎谓如有无交入癸生急採天地合坎离交此无真师口授强猜不得是云真实希有之妙义也何谓交曰交以不交之交何谓合曰合以不合之合何谓採曰採以不採之採何谓不採之採曰擘裂鸿蒙採以不採之採何谓不交之交曰凿开浑敦交以不交之交何谓不合之合曰恍惚窈冥合以不合之合盖鸿蒙未判须寻太易之先浑沌既分则究癸生之际窈冥无象以求其真何谓鸿蒙曰形如鸡子之初比似中黄之义何谓浑混曰月出庚申之上震生昴毕之方夫鸡卵分形知未始太极之肇庚方月现推癸生复至之时何谓恍惚窈㝠曰劝君穷取生身处种向干家交感宫无名子曰癸生者时将丑也紫阳翁云白虎首经至寳华池神水真金象川翁曰癸日子时急採不得逾时是言採取也但癸与子非天干地支之拟又复与震非易中爻上之文吾所谓大要者如坎离会癸月出震生恍惚窈冥鸡子大易皆于人身求之是以冬至不在子也上阳子曰今之言採取者当明以何物爲採取之具何者爲採取之神也縁督子曰人之灵明知觉者即无也神也絪緼活动者即有也气也正阳祖师曰钻天入地承谁力妙用灵通须是神盖是者此也神者物也言必须以此物爲採取之家具也丹阳翁曰速把我人山放倒急将龙虎穴冲开叅同契曰耳目口三寳闭塞勿发通真人潜深渊浮游守规中此皆专心致志躬己以听命也又曰离炁纳营卫坎乃不用聦兑合不以谈希言顺鸿蒙三者既关楗缓体处空房委志归虚无无念以爲常此则言去我之声色言语而有所待也当其採药之时关防愼宻谨戒尤切在易之复卦曰复其见天地之心乎又曰先王至日闭关商旅不行后不省方此易中之谨戒也指迷诗云塞兑垂帘寂默窥满空白雪乱叅差慇懃收拾无令失竚看孤轮月上时兊者口也帘者目也白雪者外丹也此正阳翁令后人于採取之际当如此而谨戒者也广成子谓黄帝曰愼汝内闭汝外多知爲败我爲汝遂于大明之上矣至彼至阳之原也爲汝入于窈冥之门矣至彼至隂之原也又曰彼其物无穷而人皆以爲终彼其物无测而人皆以爲极上阳子曰以爲极者立人之极也至阳至隂之原即无穷无测之门玄牝是也紫阳真人曰但将地魄擒朱汞自有天魂制水金地魄者虎之弦气坎中之阳也天魂者龙之弦炁离中之隂也虎爲铅爲君爲主故先取之将来擒汞龙爲汞爲臣爲賔故后用以制铅是故虎以隂中之阳火烹鍊干龙龙即发阳中之隂火以应之铅汞相併和合凝结了即时饵归金室古仙诗曰香从臭内出甜向苦中来正阳翁曰及夫採药于九宫之上得之而下入于黄庭抽铅于曲江之下般之而上昇内院玉液金液本还丹般运可以鍊形而使水上行君火民火本炼形般运可以烧丹而使火下进五气朝元般运各有时三花聚顶般运各有日神聚多魔般真火以焚身则三尸絶迹药就海枯运霞浆而沐浴则入水无波又曰龙虎相交而变黄芽抽铅添汞而成大药玄武宫中而金晶才起玉京山下而真气方昇走河车于顶上灌玉液于中衢起龙虎而飞金晶养胎仙而生真炁上阳子曰圣师接人唯恐不至且修鍊事大既非烧煑而下手採取又不得而闻见也其言採取者採何物也取何等也吾今重爲显说夫採取者採先天之气取真一之铅採坎中之爻取水中之虎採黑中之白取隂中之阳却非傍门採精取血又非入室补脑还精非用灵柯一深九浅又非三峰採战秽行彼皆一等浊俗愚夫不求真师迷迷相指非唯自失并害道真大修行人须究生身明太极已前之心叅造化未始之妙晦朔屏耀月映太阳而复明西南得朋光吐庚方而成震究竟到此则知人禀先天虚无窈冥真一之气而生者也则知母之复有母也则知真铅之宗祖也何谓真铅宗祖夫浑沦已判干乃成巽久变爲离而其真阳寄于坎中是以坎中之金元属于干此爲真铅之宗祖也何谓母之母在天地未根之前有物混成之中含灵至妙之瑞此爲母之有母也大修行人既明採取又悟生身须攷气候且一月之中止有一日一日之内唯在一时一时之中分爲六候止用二候以爲採取则一时中尚余四候四候之内却名合丹合丹之妙急以己汞合铅于斯时也调和真息周流六虚自太玄关逆流至天谷穴而吞入黄金室也斯乃元年起火下手之工故真一子曰立剏鼎器运动天机初则全无形质一如鸿蒙混沌之中既经起火运符便应元年滋产叅同契曰冠婚气相纽元年乃芽滋是爲受气之初也古歌曰黄芽铅汞造隂殻含阳华是谓之男子怀胎也端坐面壁之功于此乎见上阳子金丹大要妙用卷之五上阳子金丹大要正统道藏三家本十六卷太玄部上阳子金丹大要妙用卷之六紫霄绛宫上阳子观吾陈致虚撰真土妙用章伯阳真人曰土游于四季守界定规矩龙虎经曰土德以王提劎偃戈以镇四方又曰坎雄金精离雌火光金火相伐水土相克土王金乡三物俱丧四海辐凑以置太平并由中宫土德黄帝之功又云玄女演其序戊己贵天符又云丹砂流汞父戊己黄金母紫阳真人曰离坎若还无戊己虽含四象不成丹又云木金间隔会无因须假黄婆媒娉上阳子曰五行无土则不全五金无土则不生五谷无土则不实金丹无土则不成是以干坤四向有土东有氐土南有柳土西有胃土北有女土而复与日月同于四正之宫此星宿中定位之土坎中女土爲戊离中柳土爲己比爲金丹之象也一年四季分土而居唯独夏末秋初土王适用非土之用则金不生五行之中以木克土然木非土岂能生也今以铅汞砂银土之五行爲言铅本生于兑而母隐子胎却于坎中求之盖坎中有戊土者也故以铅投汞即流戊就己之义也言戊土与己土一处相交则金花自结却吞入腹中此爲饮刀圭也刀者乃戊土中之铅也圭者乃戊己二土合爲一圭也离中己土辅日之光居于午上故夏日热而冬日暖午爲隂之首而日爲阳是以己土乃阳中之隂象龙之弦气也坎中戊土助月之华居于子上故冬日暄而夏夜凉子爲阳之首而月爲隂是以戊土乃隂中之阳象虎之弦气也龙虎怀戊己之真土是以龙虎交而戊己合戊己合而铅汞会铅汞会而还丹结也大修行人求其意而莫泥其文也且求意当求意外之意叅玄要悟玄中之玄何也上阳子曰金丹大事全仗戊己二土者也迷之则云泥异路悟之则针芥相投喻如两君相见中有賔相两国交兵中有通好又如天上鹊桥人间渡子又如百万兵衆必有将军偃武修文必有宰执故号之爲黄婆名之爲媒娉指戊土爲河车是有守疆界之说指己土爲牛车是有定规矩之妙但金丹所言各有其事所用各有其时真仙上圣欲提后人于火坑之中使知有金丹之道可以长生度世者矣故託名借喻令人易悟是悟真篇云赤龙黑虎各西东四象交加戊己中其谓金丹出于戊己也盖戊己相合坎离自交龙虎二物居于戊己之中顷刻凝结真精一粒即饵归黄金室内却运隂阳符火鍊成纯阳也王道云日有三照月有三移日月出于东而光耀于西则西方白虎金德之正气入于玄冥之内化而爲六戊日月入于西而光耀于东则东方青龙木德之正气入于玄冥之内化而爲六己日月当于午而光耀于北则南方朱雀火德之正气入于冥玄之内就土成形化爲黑铅常居天地杳冥之先爲天地万物之根本爲金丹之祖炁也火候妙用章金碧经曰发火初温微亦如爻动时悟真篇云纵识朱砂及黑铅不知火候也如闲王道云金液神丹全在火候火是药之父母药是火之子孙魏师吕曰夫能尽性命之道者无出于黄帝金丹金丹之妙在乎火记火记之妙象乎坎离相交而生变化神明也是以大修行人不知铅汞火候则不能成丹明矣昔崔翁授纯阳祖师天元入药镜是必令其究火功学者当宜尽心道光禅师云圣人传药不传火从来火候少人知莫将大道爲儿戏须共神仙子细推泥丸真人云扫除末学小技术分别火候採药物只取一味水中金收入虚无造化窟捉将百脉尽归元脉住气停丹始结黄庭经曰知雄守雌可无老知白见黑急坐守栖云翁曰人身有三斗三升火不得风不着悟真篇註曰雄里雌即龙之弦气汞是也隂抱阳即虎之弦气铅是也二物相交合方生黍粒之丹吞入腹内丹田中点化阳魂以消隂魄也且以一日之中论之子时一阳生人之肾中有一阳纯精之气上昇则进阳火是爲复卦午时一隂生人之心中有一隂至神之气下降则进隂符是爲姤卦上阳子曰火候最祕圣人不传今略露之药非火不产药熟则火化矣火非药不生火到则药成矣且火候之奥非可一槩而论中有逐即事条可不明辨之乎夫金火爲朋而属西南故三日庚方癸阳初生当是之时先究叅同契内四十八章之㫖则知根乎天地之根母其隂阳之母是窈冥之内恍惚之中水源至清全无挠动紫阳翁曰虚无生白雪寂静发黄芽火候之祕此其一也当其採取之际用武火之时一时六候唯用二候以取药火不可毫发差谬宜穷叅同契内四十九章之㫖紫阳翁曰药物生玄窍火候发阳炉火候之禁此其一也虽已得药入鼎要明斤两爻铢勿致过当伤多紫阳翁曰木汞一点红金铅三斤黑叅同契曰名曰第一鼎兮食如大黍米火候之妙此其一也既而真铅归于黄金室内匀十二节进火行符魏真人曰周旋十二节节尽更须亲火候之用此其一也至于添汞抽铅铅尽汞干金丹已成婴儿将现契曰千周灿彬彬兮万遍将可覩火候之全此其一也圣师叮咛后人以药物复谨愼以火候亲切至矣紫清翁曰流俗浅识末学凡夫岂知元始天尊与天仙地仙日日採药物而不停药物愈採而无穷也又岂知山河大地与蠢动含灵时时行火候而无暂住火候愈行而不歇也只此火候与药物顺之则凡逆之则仙古云五行颠倒大地七寳五行顺行法界火坑紫阳翁曰白虎首经至寳华池神水真金又云依时採取定浮沈进火须防危甚大修行人已得圣师授以真诀奚可不明火候者乎古歌曰铅爲芽母芽爲铅子旣得金花舍铅不使盖铅是中宫金母繁生真汞汞结爲丹铅则不用无名子曰虚心则无我万物皆空清其天若也实腹则鍊铅干汞无摇其精精者汞也守汞以实其腹则金玉满堂矣即老子云抱一也一者丹也抱一以空其心心空则尘不立方其实也鍊铅以制之汞干形化于以抱一以空其心心空神妙与道合真修丹之士未鍊铅金无摇汝精精少则还丹不成大修行人翁曰君火民火本鍊形般运可以烧丹而使火下进故必有其道矣水之就下者理也颠倒者则欲其水之炎上水岂能炎上哉正阳翁曰玉液金液本还丹般运可以鍊形而使水上行是必有其道矣此即反隂阳者也又如居家者则爲主外来者则爲賔颠倒者反以外来底爲主居家者乃爲賔一如女之嫁夫者理也颠倒者反以夫而嫁于女故曰入赘且名之曰养老之郎也夫乃外来底而却爲主矣此之谓逆取者也此之谓大修行者也此之谓逆则成仙者也若火炎上而水就下则人也物也非仙者也神化妙用章钟离祖师曰访仙求友学烧丹精选朱硫作大还海蟾翁曰卦行火候周天毕孕箇婴儿琐下田霹雳一声从地起干户擘开光万里翻身撞出太玄关这回方是真仙子叅同契曰寝寐神相抱觉寤候存亡颜色浸以润骨节亦坚强排却衆隂邪然后立正阳修之不辍休庶气云雨行淫淫若春泽液液象解冰从头流达足究竟复上升往来洞无极怫怫被容中上阳子曰大修行人既得刀圭入口运己玉芝以养之凡运火之际忽觉夹嵴真炁上沖泥丸沥沥然有声从头似有物触上脑须臾如雀卵颗颗自腭下重楼如冰酥香甜甘美之味无比觉有此状乃验得金液还丹徐徐咽归丹田自此而后常常不絶闲目内观脏腑历历如照烛渐次有金光罩体也泥丸翁云我昔工夫行一年六脉已息气归根老子曰专气致柔能婴儿此皆言温养也夫温养者隳肢体黜聦明终日如愚而不违不可须臾离也如鸡抱卵暖气不可间断则抽添之功自见矣抽添者以铅制汞之后逐日运火渐添汞汞渐多铅渐少久则铅将尽汞亦干化而爲丹砂号曰金液还丹之纯阳则知形化爲气气化爲神是曰婴儿是曰阳神黄庭经云瞻望童子生盘桓问谁家子在我身正阳翁曰孩儿幼小未成人全借娘娘养育恩昔宋景定间有仙蓝养素鍊金液大还得丹入岳怀胎既久得海蟾翁假李玉谿奉寄一语乃抚掌大笑顶门霹雳一声而去今岳山长笑先生是也纯阳祖师云九年火候真经过忽尔天门顶中破真人出现大神通从此天仙可相贺到此则金丹之大事毕矣上阳子金丹大要卷之六上阳子金丹大要正统道藏三家本十六卷太玄部上阳子金丹大要须知卷之七睦五紫霄绛宫上阳子观吾陈致虚撰运火行符须知伯阳真人曰阳燧以取火非日不生光方诸非星月安能得水浆二气玄且远感化尚相通何况近存身切在于心胷隂阳配日月水火爲效徴又曰性主处内立置鄞鄂情主营外筑垣城郭城郭完全人物乃安黄庭经云作道优游深独居扶养性命守虚无縁督子曰今之修道者不得正传不悟平叔未鍊还丹莫入山之语唯欲避喧求静遯世逃人出妻屏子离尘絶俗穷谷深山独居孤处以爲自高如弃世间法也无名子曰夫运火者先定刻漏以分子午次接隂阳以爲化基般六十四卦于隂符鼓二十四气于阳火天关在手地轴形心回七十二候之要津攒归鼎内夺三千六百之正气辐辏胎中谨戒抽添精专运用虑其危防其险不使顷刻叅差分毫差忒故得外接隂阳之符内生真一之体苟或运心不谨节候差殊即姹女逃亡灵胎不结莹蟾子曰採药初关先识天癸生时中关则知调和真息周流六虚自太玄关逆流至天谷穴交合然后下降黄房入于中宫上阳子曰运火者运内外之火火者药火也候者符候也将者符合也圣人下工鍊丹之初须知铅汞两相逢迎真一之铅将至运己汞以迎之铅汞一合而即得黍粒之丹饵归黄金室内以爲丹头也夫运火者始自复卦子符起首疾进阳火谓之下手用工而进火谓之野战盖野战则龙虎交合是用三分武火前行短之谓也行符者午时姤卦用事则进隂符包固阳火于内故行符谓之罢功守城夫守城者以其鄞鄂已立唯温养沐浴防微杜渐是用七分文火后须长之谓也然复与姤乎皆从人身而求须认自己生身之由则得之矣不必执文而泥象也紫阳真人金丹四百字云火候不用时冬至不在子学者宜子细求之也朔望弦晦须知縁督子曰一点阳精秘在形山不在心肾而在乎玄关一窍学者不识隂阳不知时候不能还返止于自身摸索而认彼昭昭灵灵之识神以爲真实转转差驰易曰与日月合其明与四时合其序朱震易传云晦日朔旦坎月离日会于壬癸上阳子曰每月朔旦子时日月合璧于癸薄暮会于昴毕之上此喻火之初生也当此之时纯隂已极微阳将生是谓潜龙三日之晡月生庚上真阳已肇庚属西南易曰西南得朋乃与类行叅同契曰神功变成震三日月出庚盖是时也药物才生水源至清未曾挠动有气无质之际大修行人急向此时具一只智慧眼则而象之亦如太隂初受一阳之气亦似坤之下爻交干之初爻而爲震乃比人身纯隂而生一阳即我师云先天一气自虚无中来点汞而入鼎也是时鼎内阳气初布砂汞立基紫贤真人曰一清一浊金木间隔于戊己之门一性一情隂阳会聚于生杀之户採二仪未判之气夺龙虎始媾之精入于黄房产成至寳也八日酉时月到天心其平如绳是谓上弦得金半斤龙虎经曰坤再变成兑八日月出丁以像鼎中铅汞渐结流珠是时金水气停不进阳火亦无行符唯沐浴洗心而已三五爲朢朢者日月相射则隂中三阳已备而成干犹月魄得日魂而满喻鼎中铅水壮盛真阳充满火明金旺将欲成器是金火之气与汞固结汞与其母两相留恋也既望平明月见辛方干初变巽乃隂阳相承之道始焉则纯隂得交微阳而生药后则隂包阳气而成丹巽乃承领隂符隂气渐生包固阳精便无动逸则金砂落于胞中隂中含阳是谓归根也二十三日平明月见丙方坤交干之中爻而爲艮鼎中物药自然凝结是时隂阳之气复停不行隂符亦无进水唯沐浴涤虑而已是谓下弦得水半斤以上弦金半斤下弦水半斤两弦合一斤之数以结丹砂叅同契曰两弦合其精干坤体乃成二十八日平明月现乙方此时隂阳之气俱足金汞结而成胎坎离运气于鼎中周流六虚于象内此喻金丹之始终也至于晦日日复会于壬则隂极而阳又将生矣上阳子曰句里虽已分明而学仙子当体于身晦朔弦望皆取证于身不可泥文而着象也夫月纯隂也不感日之阳气安能灭而复生人亦似月也当二八少壮之年鸿蒙未判则阳纯而气全故其精方胜而欲泄其未洩之前是爲纯阳是号真人故广成子谓黄帝曰目无所见耳无所闻心无所知神将守形形乃长生一洩之后即去一阳而交一隂是变爲离自此而往情慾已萌淳朴已散精气日损损之又损以至于阳尽而隂纯也夫惟不知金液还丹之道者待其阳尽隂纯则死矣唯修行之人知其还返之妙于其未尽之际疾早修行急急接助扶救真阳收领药火以鍊还丹而复其命亦如太隂领览太阳之气而复其明也防危护失须知縁督子曰学全真者得师略指门迳而不知逐节事条知神气相依而不知铅汞交媾既知铅汞交媾而不知性命混合妄拟火候进退不知此皆无成真一子曰阳火过刻水旱不调则凝冬变爲大暑或隂符失节寒暖相侵则盛夏反爲浓霜金宫既砂汞之不萌一鼎则虫螟之互起大则山崩地圮金虎与水龙沸腾小则雨暴风飘坎男共离女奔逸以此观之纵识铅汞二物不晓火候不防险危实徒然耳上阳子曰虑险防危金丹之大事也昔紫清白真人既得泥丸翁之传年已六十四矣急忙收拾金丹大料用尽万苦千辛既得汞铅相合入鼎烹鍊以其平日天资聦明是当温养之时用心不谨不防其危不觉汞走铅飞无可收救遂作诗以自解其愠诗曰八两日月精半斤云雾屑轻似一鸿毛重如千秤铁白如天上雪红似猩猩血收入玉葫芦祕之不敢洩夜半忽风雷烟气满寥泬这般情与味哑子咬破舌捧腹付一笑无使心脑热要整钓鱼竿再斫秋筠节观此可不愼欤若非白真人之坚固他人安能再整钓竿而斫筠节乎又得紫阳仙师以金丹四百字授之令奠关防愼宻后乃成道夫虑险防危不啻一件自有数说其初採药之时日月欢会龙虎将交战争之际真人已潜于深渊浮游愼守于规中盖是时也闭塞三寳唯当专心致志否则有丧身失命之事紫阳翁云白虎首经至寳华池神水真金又云依时採取定浮沉进火须防危甚最爲初关之紧切此其一也採取之时若或隂阳错乱日月乖戾外火虽动而行内符闭息不应枉费神功此其二也若也火候过差水铢不定源流混浊药物不真空自劳神有损无益此其三也既得黍珠入鼎须要温养保扶心君苟或未善即恐火化丹失此其四也至有学者备历艰难屡经危险心胆惊怖平时在怀得丹入鼎切宜驱除务令尽净勿使牵罣旧虑以乱心君是谓涤虑洗心是谓沐浴偶或留恋则恐汞铅飞走此其五也及至十月胎完脱殻换鼎不能保固阳神轻纵出去则一出而迷途遂失舍而无归此其六也又有丹成之后且要识真辨伪若功行未满眼前忽见灵异多端奇特百出以至生生之事如有神见皆能明知若此等件是爲魔障已至并非真实不可认爲己灵丹圣兹乃邪伪妖幻见吾道成乃欲引入邪宗以乱吾真于斯时也且须坚固智慧保养全真此其七也凡此七件皆防虑之大者也有一不防非但无成恐致失丧正阳祖师曰已证无爲自在心便须温养保全真一年沐浴防危险免见沈沦更用心吾所以云虑险防危金丹之大事者也卯酉刑德须知紫阳真人曰兔鸡之月及其时刑德临门药象之上阳子曰兔鸡者卯酉也学道的人须知卯酉非止一说有天地之卯酉有一年之卯酉有一月之卯酉有一日之卯酉有一时之卯酉天地之卯酉者氐房心爲卯正躔则房日兔胃昴毕爲酉正躔则昴日鸡也一年之卯酉者春分爲卯时曰中和秋分爲酉序曰中秋一月之卯酉者初八日爲卯月满上弦酉时月到天心二十三日爲酉月留下弦卯时月在天中一日之卯酉者日出爲卯而万物作日入爲酉而万籁息一时之卯酉者盖攒簇之道也簇一年于一月两日半爲六候簇一月于一日则一时分六候故一年七十二候簇于一日也是知一年之中止有一日一日之内止在一时大修行人须辨时中卯酉要知一时六候盖採药取铅一时六候惟用二候犹三停而用一停而一时之中尤余四候别有妙用所谓刑德者二八也盖二八者卯酉也卯酉是隂阳平分之位阳爲德德则万物生隂爲刑刑则万物死而卯月乃四阳而二隂隂道将离而隂主杀是以卯之二隂隂已不能胜阳然杀气未絶至是而榆死故爲刑也酉乃四隂而二阳阳道将离而阳主发生是以酉之二阳阳虽不能胜隂然生意尚存至是而麦生故爲德也正阳翁曰尽是灵冥转消息切须专志保初心沐浴心虑须知指迷诗曰沐浴之功不在它全凭乳母养无差五行和合隂阳顺同坐同行共一家无名子曰阳气到天地之中隂阳相半不寒不热而温故爲泰卦不进火候谓之沐浴隂气降天地之中隂阳相半不热不寒而凉故爲否卦不进隂符亦云沐浴也上阳子曰沐浴者适当隂阳相半铅汞气停隂阳二气自然交合于此时也不必进火亦不行符恐反伤丹唯宜洗心涤虑以保养之故谓之沐浴也且何谓沐浴大修行人尽将平时忧悲思虑艰苦之心执着贪爱之念翛然脱去浑无一毫牵罣直要形如藁木心若死灰是谓之沐浴也纯阳祖师曰木性好清静保养心猿定丹阳祖师曰水中火发休心景雪里花开灭意春又曰俗人无清静之心道人无尘垢之心是谓洗涤其时则近卯酉其卦则云否泰其候则属温凉其象则爲刑德至此则罢火守城故谓之沐浴也叅同契曰候视加谨愼审察调寒温周旋十二节节尽更须亲崔公入药镜云受气吉防成凶火候足莫伤丹天地灵造化悭紫阳真人与白紫清云及其沐浴法卯酉特虚比盖不可执泥外象当于药火到时而取也古歌云刑德同生杀加临二八门丹砂宜沐浴神水灌灵根闭兑留金汞禁关养魄魂不须行火候炉里自温温大修行人工夫到此可不愼乎生杀爻铢须知紫阳真人曰夫鍊金液还丹者要须洞晓隂阳深达造化追二气于黄道会三性于元宫攒簇五行合和四象龙吟虎啸夫唱妇随昔我师曰学道之士得内外药物之真两般作用之全合大造化方得所传苟有毫发差殊未免天地悬隔上阳子曰生杀者隂阳二物也龙虎二物也龙乃阳中之隂而主生故兴云致雨润泽万物而其中之隂能杀者也犹人分阳已尽而纯隂则死矣虎乃隂中之阳主杀故唿风哮吼常有杀心而其中之阳能生者也犹人分隂已尽而纯阳则仙矣夫隂阳二物者顺则成人逆则生丹故不爲万物不爲人则成丹矣是所谓生也且道生又生箇什么莫不是生天生地莫不是生人生五行莫不是生万物者乎莫不是有大灵通智慧有大神圣变化者乎且道杀又杀箇什么莫不是杀那无明烦恼底贼莫不是杀傍门愚痴底贼旌阳祖师以五童女劎杀之纯阳帝君以三清劎杀之佛祖以金刚王寳劎杀之德山和尚以入门棒杀之故云护生须是杀杀尽始安居祖师云斩魑灭魅了长生魑者痴也魅者昧也若人早早杀了这愚痴暗昧底则可以毕长生之道矣大修行人定知毫发差殊不能成丹切须洞晓也若悟隂阳生杀二物何忧不仙矣至如所谓卦象爻铢之说铢也者将准之而定也爻也者将傚之而用也象也者将像之而爲也卦也者犹挂以示人使人以此而爲则例也爻与铢者明轻重也象与卦者明进退也积三百八十四爻而成六十四卦积三百八十四铢而成一十六两谓一斤也斤足卦满喻丹之将成也修行之人务在知轻识浅知重识深知难识退知易识进不过以法金丹内外二药也道德经云有无相生难易相成又曰图难于其易爲大于其细又曰是以圣人犹难之故终无难也犹以复震爲採药之初则半斤爲入药之数如百爻之谓以三十爻爲文七十爻爲武者则知採药之难也以卦足而药成则丹足二八一斤之数故火记言二百一十六乃干之策也十八八箇足乃一百四十四坤之策也隂阳之数既足金液之丹已成也上阳子金丹大要须知卷之七上阳子金丹大要正统道藏三家本十六卷太玄部上阳子金丹大要须知卷之八紫霄绛宫上阳子观吾陈致虚撰脱胎换鼎须知崔公入药镜曰盗天地夺造化又曰初结胎有本命终脱胎看四正紫阳翁云节气既周脱胎神化名题仙籍位号真人此乃大丈夫功成名遂之时也紫清真人曰夫金丹者採二八两之药结三百日之胎心上工夫不在吞津嚥气先天造化须当聚气凝神若也行持惟凭口诀至简至易非色非空无中养就婴儿隂内鍊成阳气上阳子曰大修行人既感真师传授若其未得真铅先当收拾自己精神不可恣情纵慾凡于日用应与之间似有如无忘情絶念以待药火之至故纯阳祖师云七返还丹在人先须鍊己待时葛仙翁清静经云人能遣其慾而心自静澄其心而神自清自然六慾不生三毒消灭夫人心虚则澄坐定则静寡言希听存神保命盖多言则损气多喜则放情多怒则触意多悲哀思虑则伤神贪慾劳困则伤精凡此皆非修行底所宜有也若得先天真铅合汞又喜火候无差又善温养保扶均调神息直至丹熟胎完婴儿成就而成真人三年九载立行累功或留形住世接物度人如安期生蓝采和是也或入仕途匡时理世东方朔窦令君是也至若七真五祖慈悲接人张葛许浮丘诸祖师乘时救劫伺诏飞昇者也大修行人若也再求向上之事则移胎换鼎可无难矣何谓向上事上阳子曰前胎完就已成真人则移居上丹却重整干坤再造隂阳子又生孙千百亿化紫阳翁曰一载一箇儿箇箇会骑鹤泥丸真人曰一载胎生一箇儿子生孙子孙又枝于此方是大丈夫也若应时立功则身归三清矣丹阳祖师曰神满太虚一无所碍故天有时而崩地有时而陷山有时而摧海有时而竭凡有相者终归于坏唯道成者神与道合永劫无坏又兼功及九祖则白曰同昇上清矣续须知七事上阳子曰道必曰学学必曰精而已矣老子曰吾非圣人学而得之孔子曰十室之邑必有忠信如丘者焉不如丘之好学也曰我学不厌而教不倦也曰君子学道则爱人小人学道则易使也南华真经曰南伯子葵问乎女偶曰道可得学耶偶曰恶恶可子非其人也夫卜梁倚有圣人之才而无圣人之道我有圣人之道而无圣人之才吾欲以教之庶几其果爲圣人乎不然以圣人之道而告圣人之才亦易矣孔子曰生而知之者上也学而知之者次也困而学之又其次也困而不学民斯爲下矣释迦闻半偈而欲舍身黄帝顺下风膝行而进问广成子治身奈何而可以长久夫古之大圣亦未有不学而能知大道者乎今时人也而多妄诞不肯下问何时而得闻斯道也哉上阳子曰道有立谈道有心授君臣也父子也兄弟也夫妇也朋友也是纲常之道也此可以立谈而非心授也所言心授者天命之谓性率性之谓道此可以心授而不可以立谈也率性之道即孔子一贯者也即孟子集义所生者也夫纲常之道虽童稚亦可训之惟有国有邦者置所司以掌其纲常之道万世不易者也至如率性集义之道前贤註䟽畧不及焉若贤人君子遇圣师口授而不惊疑以集义率性之道而修之是则谓之大圣人方知纲常之道在其中矣鍊丹也砂硫也水银也是修鍊之道也此可以立谈而非心授也所言心授者无爲而无不爲也爲之而有以爲也此可以心授而不可以立谈也无爲有爲之道即金丹之大道也夫丹炉修鍊凡砂水银之道虽愚夫愚妇亦可鍊之故可立谈至如先天真铅有爲之道虽上士至人遇师口授亦不免疑焉若上士至人得师指示金丹有爲之道勤而修之是之谓神仙也顽坐也守性也持斋也是坐禅之道也此可以立谈也而非心授者唯正法眼藏涅槃妙心直指人心见性成佛之道此可以心授而不可以立谈也正法眼藏直指人心即最上一乘之道也夫持斋坐禅虽庸人孺子亦可立谈至如一乘之道虽利根上智于佛祖言下得证犹不免疑焉是以灵山会上五千退席五祖佛法不付神秀而与老卢是谓可以心授而不可以立谈也韩湘得仙而昌黎有收吾骨之句岂昌黎是下根之器哉朱晦菴之遍叅而崔子虚不与以道岂晦菴之不欲者哉是云道不可以立谈可立谈者非大道也葛仙翁六十始遇师白玉蟾六十四始遇师皆成道也是谓道有心授者也上阳子曰道有三悟孔子翼易曰近取诸身远取诸物是言道也大修行人从近与远及身与物四者求之眼下自有悟处葛仙翁清静经曰内观其心心无其心外观其形形无其形远观其物物无其物是言道也大修行人从内外远及心形物六者求之目下便有悟处佛祖云不是心不是佛不是物是言道也大修行人从心佛物三者求之脚跟下即有悟处是之谓道有三悟也且夫三教圣师皆晓以世人从物求道以道爲物须当审思切勿容易看过了也盖道者乃万物之一物也而物者乃大道之一物也故老子云有名万物之母又云渊兮似万物之宗是皆以物而名道也悯夫一切常人唯只寻常不肯寻上或以孤隂寡阳摄心兀坐或以持斋守戒离俗絶尘或以凡砂铅银煅鍊炉火凡此皆误而非悟也能于是编言下投机须有一箇竒特之大悟处矣上阳子曰道有三传焉上焉者文人善士寡言好善能弃富贵唯急于身是云上士宜传道焉中焉者质而不文闻道笃信能割恩爱力行精进不顾是非是曰中士乃有上士之志宜传道焉下焉者愚而信实乐善弃恶舍己从人勇于敢爲是云下士其志可尚宜传道焉故得此道者莫不勇勐精进莫不坚固智慧莫不渴恶扬善夫善之一字乃入道之梯航也是以常人耳常闻善则肾不走精口常语善则心不失神鼻常嗅善则肺能安魄眼常视善则肝能育魂意常思善则脾胃生气黄中通理大修行之人奚可以不善欤上阳子曰道有三戒凡学道者心虽慕向而乃骄其富贵不肯下问不立盟誓是谓好谲戒而莫与次学道者畧闻傍门小法唯事强辩以逞干慧是爲夸眩戒而莫与三学道者疑信相半不以生死爲忧重财轻身是不知命戒而莫与上阳子曰道有三去焉一者虽智人材士而好论状古人是谓无德宜去之也二者虽善人胜士而好诋排是非妄议今古是谓不广宜去之也三者虽好道向佛而口谈心非背直就伪是谓无实宜去之也上阳子曰道有四异四者何也酒色财气是也一切常人饮少辄醉平时端庄化爲戏谑平时正直化爲谀侫平时廉洁化爲贪淫平时谦和化爲狂傲因酒丧德逃失性真犹如山薮所藏者多平时罔觉忽然野火山頳薮爇千妖百怪无所逃避人若无酒不失所行山若无火妖怪藏形大修行人戒饮静坐歛精怡神不爲酒乱此爲异耳世之声色败人者多一切常人肆情纵欲贪着无厌如彼蜉蝣以灯爲色以焰爲乐投光赴焰来往不舍贪着于焰趋灯而扑人亦如是着于爱慾精气以竭而情难割情牵神失意动气散神气既丧命亦随逝色之爲物本无锋刃而其杀人甚于刀戟大修行人似同而异酒肆淫房未尝不戏却乃非色爲色知色不色不色中色色无定色此谓异耳云何非色爲色如彼莲花香引十里花却爲色香即爲声大修行人不贵其香不贵其花而所贵者唯贵其信信即爲莲花之与香不能长留莲实可久实能安心此故云信是以贵之故太上云其精甚真其中有信犹此意也何谓知色不色如彼河水清流涓涓水以济舟至于彼岸其舟与水悉皆外物祖师不云道成而后丹房器皿委之而去此之谓也何爲不色中色如彼枯旱隂云四兴甘雨聚至须臾复霁若乃求其向来雨云一无所见而唯五谷万物蒙润发生维摩经云游诸四衢饶益衆生入诸淫舍示慾之道此之谓也色无定色其义云何如彼寳月岁十二度朔望弦晦无定之中而有大定上阳子曰当详论之三日生兔色以大定八日半盈是云上弦十五对朢圆明徧满凡彼人间莫不瞻仰而其光辉圆而复缺乃不长在若人再欲覩其光彩须别索求生魄弦望是故易曰与天地合其德与日月合其明又曰原始要终故知死生之说此之谓无定色也一切常人贪财无厌积而不散爲儿孙计不悟天地日月盈虚消息之理如彼石崇富敌于国财聚怨结身戮家丧祸及緑珠大修行人既得其财即以求药得药成丹丹成而后尽散其余此爲异耳一切常人争尽闲气恼乱身心好讼欺贫量可即夺不顾因果生死不悟悔吝凶危皆由此起所争者少所丧者多如彼项王英雄盖世卒之乌江身死尸分后来视之爲汉鹰犬人之所争况不及乎大修行人所争之气非人所知是先天地真一之气上阳子曰修仙作佛皆此先天真一之气若非是气不系修行不能长生此爲异耳上阳子金丹大要须知卷之八上阳子金丹大要正统道藏三家本十六卷太玄部上阳子金丹大要积功卷之九睦六紫霄终宫上阳子观吾陈致虚撰金丹诗大道从来是强名隂符道德始存经神仙次第丹经续口诀安能纸上明我以因縁遇圣师忽于言下大惊疑方知玄妙无多句此事如何容易知特推造化指方来首捉先天一气回先天一气是何物不遇真仙莫强猜气从四向定生涯一变水兮二变砂三变汞兮金四变五变金丹结紫花须识玄门与牝门便安炉鼎定干坤内外二丹从此得休疑大海指崑崙顺则凡兮逆则仙实非草木与凡铅谁知日兔月乌位却笑他人颠倒颠月非日映不生光人亦纯隂要复阳若欲归根并复命依他坤体补干刚戊坎月铅气逐虎己离日汞火从龙白须老子通神广赶虎随牛过水东虎之爲物最难言寻得归来玄又玄一阳初动癸生处此际因名大易先大易之先药料真自然乌兔两相亲东君切莫离房室西得朋来是主人水中之物号金公远隔西山几万重黄帝按时宣土德迎之以意入中宫一岁簇来一月看月簇一日又何难一时六候用唯二拾取玄珠顷刻间三百八十四爻铢反覆隂阳莫道无大地山河俱是寳葛仙六十咏流珠一身上下定中央肾前脐下号黄房流戊作媒将就己金来归性贺新郎阳丹结在隂海中犹如坎里一爻雄擒来离内温温养此即神仙颠倒功坎中一画已外离慾海波澄风浪低刑德临门宣沐浴盈虚消息早防危八日前弦金半斤金翁骑虎恐相嗔过犹不及切须问𡘫当抽添耐养神已知隂体得阳晖和合雌雄入化机白雪满空春意动守形养气抱婴儿胎息绵绵渐渐完气沖夹嵴触泥丸累累似弹腭中下过了重搂香又甘既达返还九与七此即木金三五一气全神壮换胎时照护孩提休远出性是神兮命是精要知性命属心君精神性命皆随意意动人之善恶分正路当行人未知唿天吸地验高卑观音寻到脚跟底闭息之流向此推求财求侣鍊金丹财不难兮侣却难得侣得财多外护做仙何必泥深山件件分明说与君若无物药也休论可惜几多富贵客伪徒引去说傍门上士英雄学上仙积功累行满三千脱胎神化寻常事白曰腾身上九天判惑歌上阳子闻道迟四十衡阳始遇师从来不信长生说及得师言便释疑才低头摸鼻孔方信神仙有真种乃觉从前万事非不道这般真骨董这骨董大奥妙妙在常有观其窍此窍分明在眼前下士闻之即大笑我得来不敢秘欲对知音论同异近来世上几箇人空自谈天又说地诸傍门是邪迳翠虚吟中略举尽除却先天一点真分外多端总邪正大道易不堪论只将窍妙定干坤奈縁失却中心路傍指三千六百门有数息有闭息于中错指也无迹或鍊三黄及四神或鍊五金并八石要半夏用术茯搜尽药中诸草木几多因此促其生人参尚有杀人毒纯阳道张尚书服药失明神气枯不知还丹本无质翻饵金石何太愚欲调息坐观鼻似春沼鱼百虫蛰其妙无穷在甚处到老无成何所益捉一处存金光认是丹田也不妨自己固知行不得但将此术教它行体天地朢日月二气吸归玄牝穴按摩伸屈恣吐吞朝暮嘘呵复嚥咽以土圭定时刻将谓似是而非实会教自性有通时且须观想以意识动尾闾撼夹嵴吞它稠唾及精溺一生受用大阳丹专採女人天癸喫鍊秋石聚小便溺便多处是它縁更把此方爲秘寳若无财贿不相传入淫房大懊恼伺候精行转补脑如斯谬戾要长生七祖九玄难作保食秽恶及乳溲试看两脸曾红否更待女男相会合吞他精血作丹头惜性命全元气一吸玉户中精水老来毫末也无功却怨寿光黄谷子顶门响腹中鸣此即龙吟虎啸声态伸鸟引空劳力龟缩鹤舒何足称保命诀用灵柯隂阳二丹传大讹存缩吸抽闭五事而今此术不胜多传达磨说归空观物知胎语不通生死定年次月日临时更定五心中八段锦十号颂都在无名指上用蓦地浮云遮日月大限到来宜稳重度天魔隂魔絶又号天关般弄诀甲子中宵见子时运气七抽放在舌指天竺胎息经谓能住世与留形不知古德无多语但要人从正路行恣飮酒却持斋或断烟火不烧柴前生不布种口禄却向此生空打睚顽打坐只无爲守箇空屋旧藩篱早晩不充衣又冷这般受苦早回思持素珠专念佛见他荤酒欲呕咳一心只要向西方管甚东西与南北多作法遍祈祷有是看经直到老贪嗔爱慾不能离安得此生延寿考现行者切莫用积取方来业债重若遇真师急拜投或者一言便射中未闻者不须传多少傍门乱性天若要玄中端的处唯当熟记悟真篇行脚辈号禅和大机大用口头过只争胜负闲言语不向台山勘老婆禅僧家去须发佛将此相令人察成行成队不低头见性明心无几衲明眼人见性者陞坐故将佛祖骂棒喝指头机最深而今把作寻常话聦明底谈性理横言强辩唯他是性与大道有谁明颜子坐忘曾子唯诵大学讲中庸不偏不易朱文公正心诚意求章句诚意元非章句中顶七星名正一玄牝之门那箇识五千余言道德经正得一兮万事毕居山林称道士不知大道是何事金丹名也不曾闻况要教它明生死云水客号全真却爲朝昏且救身祖师留下刀圭说知者如今有几人正阳翁指迷歌此道分明事不多但愿人人都解悟柰縁福薄执迷何浮生事水上波人身已得莫虚过有縁遭遇明师指谁谓无由上大罗咏劎五首寻常莫道黑漫漫邪怪闻之骨也寒挂在太虚宜爱护要将杀虎补龙肝能活于人有大功不妨奋迅立威风十方世界当头截变化魔宫作寳宫三尺镆鎁倚大空神威凛凛忒英雄圣凡不敢抬头看一道神光牛女中非铜非铁亦非金不假凡间炉火成我劎本来天地骨要知能杀又能生神仙非劎不成仙劎匪神仙也不传若说金丹灵妙处其功先立地中天醒眼诗五十首四十年前事已非真师縁遇授玄微从今卸却恩和怨鍊箇真身跨鹤飞端有长生不死方常人縁浅岂承当铅银砂汞分斤两德厚恩弘魏伯阳纡紫拖金列满朝荒忙酒盏马萧萧迩来事事只如此收取金丹静处烧元来世上尽非真唯有还丹是养身将相位高忧国事道人炉内药苗新未遇师传说道难既闻玄妙却如闲早将神气归金鼎免死形骸葬野山鍊丹及早莫迟疑休待功名到了时只爲光隂如箭速吉凶祸福少人知下手速修已大迟箇中闻此急回思喧阗鼓乐闹何事前日英雄今裹尸浮世奔波功与名道人苦口论修行丹成回首看浮世埋没功名荒草生我昔未闻大道时起人爱敬最便宜迩来得箇长生说路上行人口似碑掀轰闲气莫存怀但把辛勤问药材七返九还功行满向来闲气入尘埃道成之后谤归尘谤语端能坚固人真觉比爲甘露味古来学道世多嗔世人冷语不关心大笑实爲吾道箴但要神炉添药火他时天上有知音万善无亏必遇师须从言下悟玄机若无善行难遭遇纵沐师传未免疑手把丹经暗里猜回光返照便归来就中问箇虚无窍到选仙场必占魁庄周鹏志运南溟一去高飞九万程只爲子书多譬喻后来谁想作丹经翛翛洒洒大闲人爲着真铅奈苦辛志气终爲云外客还丹问药合同尘纯阳一阕沁园春句里分明药料真有箇乌飞曲江上山头初月挂庚申也不看经也不修却来世上作优游有时吸尽西江水鍊箇金轮照九州总皆凡世播英雄做尽英雄到底空唯有金丹最灵妙大罗天上逞神通真师训语复丁宁八月初三是癸生此即一阳初动处若寻冬至枉劳形乌兔分明颠倒颠月生庚上有真铅金丹只此无难事莫道仙师不口传鍊形化气气归神不是真阳谩苦辛擘裂鸿蒙分造化此身身外更求身不鍊凡间铅与砂常提寳劎斩妖邪有人借问神仙事一味炉中白马牙玉皇若也问丹材偃月炉中取下来驰骋英雄吞一粒男儿怀了一年胎阳精一点祕形山言语通时即可还迷者尽他疑到骨此中底藴本无难元来一味坎中金未感师传枉用心忽尔打开多寳藏木非木也不成林离内隂爻坤土真坎中雄者是干金当初只爲干坤顺一死一生直到今帘帏放下契全真身外须知别有身恰是金丹好消息不爲万物不爲人曲江之上月初明地应于潮天应星若欲深探玄妙窟金砂洲对吕仙亭木金间隔各西东云起龙吟虎啸风二物寥寥天地逈幸因戊己会雌雄降龙伏虎也无难降伏归来玉锁关日月分明烹鼎内何忧不作大还丹无不爲之有以爲坎中有白要归离水源初到极清处一点灵光人不知修行人要识黄芽若会金公却一家天地未分名太一此时擘裂产河车悬胎鼎里炼流珠已喜金来归性初三教圣人同一辙后来人我却殊途白云无事过前溪中有神仙未可知待我玉炉丹九转坐乘五色宴瑶池多少人居富贵丛到头富贵只忽忽不如买取金丹诀做箇神仙不老翁得法无财事不全法财两足便成仙丹阳祖是东州富弃了家财万万千箇中仙子急修行勤向丹田种又耕人道金丹富贵客谁知此内更长生小隐山林大隐廛廛中造化妙玄玄凡人未得廛中说莫入深山隐洞天未鍊还丹莫入阛丹头多在闹林间婴儿姹女一欢会却向环中养大还红红白白水中莲出污泥中色转鲜茎直藕空蓬又实修行妙理恰如然一条直路少人寻风虎云龙自啸吟坐定更知行气主真人之息又深深饥餐渴饮困来眠大道分明体自然十月圣胎完就也一声霹雳上丹田醒眼诗中妙更多勤修趁早莫蹉跎人身一入轮回去来世机縁莫想他无事常观醒眼诗其中奥㫖说刀圭有人会此醒醒法便入金门作圣师曹溪传法不传衣由此灯灯续祖辉公案半千明佛法后来却道是禅机刹竿柱杖酒台盘秉拂拈槌总一般悟了脚跟元踏实不妨稳去坐蒲团指头棒喝赵州茶爲鬻心肝赞底沙解悟真禅无半语青青翠竹对黄花马祖磨砖作镜儿笑他兀坐要何爲若还认得西江水许汝一尊佛出时佛因半偈舍全身高证魏巍万德尊了得涅槃正法眼金刚不坏体长存上阳子金丹大要积功卷之九上阳子金丹大要正统道藏三家本十六卷太玄部上阳子金丹大要积功卷之十紫霄绛宫上阳子观吾陈致虚撰道德经转语道可道章第一衆妙应须无以观更将有向窍门看可名物母明明说两颗胡珠转玉盘天下皆知章第二美中有丧恶难成前后相随高下形直到无爲方了了不言之教始分明不尚贤章第三弱志须先以骨彊虚心实腹要当阳共君说段炉中事一朵铅花子细详道沖而用之章第四象帝之先万物宗解纷剉锐阐高风苍颜老子垂双手湛似渊兮道乃沖天地不仁章第五不仁乃是大仁人刍狗民生物化淳橐籥之中能不屈当知愈出愈精神谷神不死章第六谷神无始立天根上圣强名玄牝门点破世人生死窟神仙只此定干坤天长地乆章第七圣人妙处岂无私能外其身谁得知顺则凡兮逆则圣由来于此定根基上善若水章第八衆人所恶上贤明动善其时故下争一点灵光君未识却将水火煑空铛持而盈之章第九满堂金玉要长存火候工夫细细论筌在得鱼蹄在兔塞其兑则闭其门载营魄章第十专气致柔生畜之积功累行保婴儿一斤直要十六两莫向人前更好奇三十辐章第十一我毂能离三十辐闲寻无处偷安轴得便饶也落便饶君子唯当愼其独五色章第十二十字街头认色声双眸炯炯却无睛圣人去彼宁取此下士闻之疑转生宠辱章第十三大患秪爲吾有身分明得失总皆惊没身方是出身处大患从来亦强名视之不见章第十四不闻不见曰希夷此事如何容易知乍覩西南一点月纯阳疾走报钟离古之善爲士者章第十五豫涉川兮犹畏邻此中微妙且同尘玄通未许凡人识谁向亨衢问要津致虚极章第十六芸芸物物各归根若也知常地自温昨夜溪头春水涨朝来不见水流痕太上章第十七上士勤行中士亲只唯下士笑嚬嚬曾知老子怀胎久始浴金盆发似银大道废章第十八六亲不和慈孝生颠倒干坤正令行今日凤凰台上客十年窗下读书声絶圣弃智章第十九古人弃智定干坤说破死生骨董门不是箇中滋味的自戕自贼自炮燔絶学无忧章第二十察察昭昭我若昏水头清处好寻源不知求食于谁母便把西江一口吞孔德之容章第二十一眼前衆甫即区中杳杳冥冥内外通明了地天交泰卦区中进步作仙翁曲则全章第二十二枉则直兮洼则盈不矜不伐廼功成昨宵梦里闻雷雨今日江头春水生希言自然章第二十三得与失兮两不羞形容到了了无俦真人之德配天地只在环中匪外求埪者不立章第二十四群仙已笑露堂堂跨者不行子细详一着错时看跌倒赚人锦袋绣香囊有物混成章第二十五有物混成天下母字之曰道安窠臼干尃坤翕证无爲智者乐兮仁者寿重爲轻根章第二十六奈何万乘乃轻身孰是踈兮孰是亲寳在眼前凡不识往教宻宻论君臣善行章第二十七知名非实要知情窍妙之真号袭明不道善行无辙迹石中流水岂闻声知其雄章第二十八雄雌黑白坎和离知则总爲天下谿眼下十成须认取由来散朴复婴儿将欲章第二十九神器从来是假名此名只许上贤听不过渡口寻舟子枉诵玄玄道德经以道佐人主章第三十果而不道露锋芒却与凡人作祸殃迸烈岂容君眨眼山中仙子浴金光夫佳兵者章第三十一居贵左兮兵贵右非人此道莫轻授有时恬淡乐无爲上天之载无声臭道常无名章第三十二我相衆生寿者相权实照用一时放不通凡圣拟议乖天地合而甘露降知人者知章第三十三智与明兮自胜强干坤阖辟要相当若能守片闲田地不是寻常孟八郎大道汎兮章第三十四大道汎兮不可名可名非道碍尘生平时不向西江望踏破芒鞋未是行执大象章第三十五出口淡乎其无味能者用之不可既逢人好语说三分过客欣闻乐与饵将欲歙之章第三十六利器如何可示人不妨勇勐奋精神叅玄叅到微明的现出金刚不坏身道常无爲章第三十七朝朝只念观世音识得观音辨踵音若也始终无悔吝这回方是道人心上德不德章第三十八仁之与德不多程爲与无爲前后行待问有爲何所似夜来月在脚跟明昔之得一章第三十九一者名爲不二门得门入去便安身当年曾子一声唯误了阎浮多少人反者道之动章第四十全璧而归也注心有生无处此机深与君评论曹溪水一滴谁醻万两金上士闻道章第四十一大象无形道隐名形名总不向人呈如今闻者皆应笑夫唯道善贷且成道生一章第四十二沖气爲和大化炉与君说了莫疑狐茫茫宇宙人无数几箇男儿是丈夫天下至柔章第四十三鍊气凝神入至圣紫阳留下悟真篇元来三教同门户先要叅皮可漏禅名与身章第四十四此身不是四肢身解向源头问要津现自十成非外物裙钗之下有全人大成若缺章第四十五大成若缺直而屈唯好观光于上国有时做箇大闲人清静之中无一物天下有道章第四十六天下有道马不走天下无道物不夭过犹不及岂忘言到此一了一切了不出户章第四十七目前一寳秘形山何必长歌行路难踏破草鞋无觅处投壶认箭落中间爲学日益章第四十八有爲之道须落着无爲之道要着落莫向人前认色声认色认声已误却圣人无常心章第四十九百姓之心爲我心分明说了莫沈吟世人怎识和山皷一下能当几挺金出生入死章第五十出生入死无穷已唯善摄生能不死知生知死却成人须入虎穴得虎子道生之章第五十一道生德畜却无恩须弥山上望崑崙若也另瞠一只眼便知落处道方尊天一有始章第五十二知其子复守其母不悟袭常空自走覆盆之下用其光休向经中谈窍妙使我介然章第五十三盗夸盗出自家珍覆水难收费苦辛只爲良田荒秽了如何做得太平民善建者不拔章第五十四观郷观国观天下积德修身道有余善建亦知宜善抱倚需得溥自安居含德之厚章第五十五赤子何知爲不攫未知牝牡而䘒作益生使气要长存岂但筋柔而固握知者不言章第五十六闭门塞兑得籝金电掣星飞何处寻便遣那咤千手眼不知佛殿有观音以正治国章第五十七天下从教多忌讳我唯忌箇小儿名不知奇处用兵拙眼下知之即太平其政闷闷章第五十八直而不肆极希夷百尺竿头未是危识得圣贤心地用早应臭腐化神竒治人事天章第五十九有国之母重积德深根固蔕可长生五更早起无巴鼻却是街头有夜行治大国章第六十两不相伤故德归鬼非不害自无欺抱琴有意过西院弹者弥多听者稀大国者下流章第六十一下流非是下流人以静胜人要一真牝牡之交宜处下唯应分付下流人道者万物之奥章第六十二善人之寳万物奥不善之人之所保人之不善何弃之日月去兮进此道爲无爲章第六十三早知爲大于其细天下难事作于易我若不因师㫖明舌头那识味无味其安易持章第六十四圣人心上起经纶几事不宻则害成能复衆人之所过月从西坠日东昇古之善爲道章第六十五君子不以智治国常知楷式是玄德千蹊百迳要知归若不知归名国贼江海所以爲百谷王章第六十六圣人处下复何争江海纳污仍太清点着当前正法眼抬头暗室月分明天下皆谓章第六十七慈俭本爲天下先若加精进契前贤始惟不肖终当肖正是千钱一贯穿善爲士章第六十八善用人者爲之下善弯弓者爲之射万丈悬崖撒手时方名了了弓弦卸用兵有言章第六十九吾寳非金亦匪珍若轻其敌丧其亲临深履薄如精进作主先当会作賔吾言甚易知章第七十知我者稀空碌碌圣人被褐仍怀玉知之非艰行惟艰千钱一贯爲知足知不知章第七十一大人之病病当心不用乐医只用针针得血脓俱下了脱除痨瘵似观音民不畏威章第七十二自知已是已灵明内养工夫熟且纯能自爱兮惟不厌怡然理顺乐天真勇于敢章第七十三善恶昭昭网不疏伤人抵罪岂差殊种禾种粟不生豆恬退无爲是护躯民常不畏死章第七十四不畏死兮却畏生畏生之道在持盈八千兵散浑闲事项羽头来落汉营民之饥章第七十五无生之义最难言人世轻生若骏奔趁得非生非死法干坤有限道长存人之生章第七十六人死坚强木死枯夫惟不死是长图五行颠倒人能用有一物常死复甦天之道章第七十七不欲见贤岂不贤只惟平地有神仙真人指我回澜诀向道女娲解补天天下章第七十八受国之垢实希奇到此方知寿可跻一得归来宜永得渡河筏子上天梯和大怨章第七十九左契犹如般若舟人能执此任西流故云有德长司契天道无亲亲善柔小国寡民章第八十小国寡民复古初寿同日月没盈虚岂惟老死无来往天地推迁我自如信言不美章第八十一既以与人己愈多圣人不积抱天和五千言是金丹髓信则修之上大罗上阳子金丹大要积功卷之十上阳子金丹大要正统道藏三家本十六卷太玄部上阳子金丹大要累行卷之十一睦七紫霄绛宫上阳子观吾陈致虚撰与至阳子田至斋帝皇之得道者若羲农黄帝焉仕隐而得道者若老庄关令焉侯王而得道者若子房淮南焉山巖而得道者若钟吕希夷焉道之在天地间成仙作佛者历历不可以指数也后之罕闻者茫茫而少大丈夫也其王公大人折节下士秪爲有道存耳士之学无止亦唯未臻乎道故明于道者至圣神人也仆以西行旅寓思国宣贰至斋田侯扣首再三欲闻至道经年不倦乃授之曰大道者至人之所祕圣师之叮咛也古之真人行其所不能行也宇泰定者发乎天光天光发者人见其人备物以将形敬中以达彼以有爲入无爲有爲者与人爲徒无爲者与天爲徒与人爲徒者鍊先天之一气与天爲徒者鍊后天自然之真夫人禀天地絪緼一气而生从微至着壮而盛盛而衰气固爲盛气馁爲衰至人者盛则养之衰则救之使一气长存历劫而不死者金丹也大修行人既得干金入于神室心目内观清静光明以成胎婴寳之十月出入去来无灭无生者天仙也所谓气者何也即两箇隂阳也一坤一干隂阳也一男一女隂阳也一坎一离隂阳也一逆一顺隂阳也南华云至隂肃肃至阳赫赫肃肃出乎天赫赫发乎地两者交通成和而物生焉採先天鍊后天谓之交通通则和成则物生物生而爲婴儿长大而号真人也至斋言下勐悟期以勤行易其号曰至阳子与初阳子王冰田道也者不可须臾离也可离非道也惟是道也在天地之间旋转干坤昭揭日月更代四时者也一切人也禀大道至圣至灵之体合大道至精至粹之用常人顺之是以一生一死若循环然至圣神人以此道而逆之故成仙作佛而出造化之外也三教大圣皆体此道而用之儒曰修身释曰修性道曰修命者即殊途而同归也粤后之人不达圣人之㫖各尚所闻而非其所是岂知身与性命必不可离者也若一可离则非道矣初阳子王舜民伟哉大丈夫也出入仕途且三十年仆闻之舜民之仕也利不能移其心困不能改其操断然有守凡所寓以冰田自扁者示无纤瑕小疪焉乙亥冬会溢江任所一揖次若久要握手轮心畧无官况仆覩其气宇高迈骨相合仙因縁遭逢求我丹道遂用盟天以青城老师金鼎火符之祕次第授之也乃先除其执着去其惊疑道其縁熟培其根深仆之用心又如此者盖欲将师所传悉授不隐顾惟闻道不难行之宜谨纯阳老仙云便下手速修犹太迟使上士闻道必勤而行之彼常人者听之则且惊且疑不肯疾早下工电阵之光石击之火似箭之速吁可畏哉今语初阳其毋忽诸夫金丹者金液还丹之道也金液者即人身中之真气也以气合形而成真人是爲还丹厥人之初生也毓先天地至纯之道逮二八精气日泄而朴散则先天之气不纯且世人之壮必昏必娶者以续纲常也若也中年却能寳爱其身者圣人也孟子四十不动心庄子五十而知四十九年之非孔子五十而知天命今初阳子行年五十有二而闻金丹乆视之道以其时考之则可矣况初阳子道縁既重信心益坚谨因师㫖授之曰古之真人欲理其性先寳其精欲理其命先淳其气是孟子曰吾善养吾浩然之气其爲气也至大至刚以直养而无害则塞于天地之间若以孟子爲寓言则圣贤宁如是乎若以孟子爲教言则人一身之气岂能塞乎天地哉然必有其道矣道者何耶气也气者何耶命也即经云天命之谓性率性之谓道也夫欲了命必先修性性命双修何忧不仙且性也者何耶义也故孟子曰是集义所生者非义袭而取之也若义袭而取则物也顺也人也非金丹也唯集义所生则逆也是所谓金丹也故云配义与道而孔子曰成性存存道义之门释迦云是诸法如义老子曰上义爲之而有以爲圣人之于道不离乎义也义之道大矣哉採铅鍊汞者集义也西南得朋者上义也龙女献珠者如义也是义也者即羲之易一隂一阳之道也夫一隂者离中之雌一阳者坎中之雄离中之隂爲火坎中之阳爲水配义与道者以坎反上于离是水火既济之道也盖于坎中取出阳爻降而入于离之中换出隂爻是爲地天泰也盖离中之隂爲汞爲精坎中之阳爲铅爲气心印经云上药三品神与气精然精依气生神依气旺神气精三者无一可离此所谓道也者不可须臾离也傥精耗则气惫气馁则神离气惫神离可谓之人乎此所谓可离非道也圣师深虑世人不能明乎道不能鍊其气乃借名爲铅爲汞爲鼎爲炉爲龙爲虎爲砂爲银爲刀圭爲火候百般譬喻託物假名以晓后之学者亦岂不欲人人作仙箇箇成佛也縁爲世人信之弗及承当不得偶或就中间有一二复爲旁蹊小迳着相执空罕闻正道若大乘根器上士至人际遇真人一言之下生实信心寳爱其身积累其气而勤行不怠者则高仙地位指日可跻仆阅人多矣今观初阳子姿禀非凡神气充裕祖师金丹之道不敢祕者如此与一阳子潘太初老子曰上士闻道勤而行之至哉言也仆自获遇至人盟授大道即欲图就所事而以功縁未立用是求诸仙经搜奇摭粹作成金丹大要书成之后不恤起处每过名山及诸城邑随方作縁低首下心开导世人诱进此道四三年来求者纷纷卒未见有大力量而精进者比谒庐山太平宫揖当代主人太初潘一阳尘襟一见懽如平生茶罢复茶有物外趣颜童髭墨神气裕如肤泽脸桃丰标洒落其剸繁治剧若不经心而待物择交似有定见显官轩车而至者皆得懽心负义蓄材而来者愿识其面头颅且无尘俗骨骼脗合仙姿平川洗涤而疏明大山嵯峨而增秀天人交替鬼神其依仆每叹夫福之与慧二者不可得兼太平闲暇安富尊荣此人之福也通玄达妙研精究微此人之慧也二美具全则斯人也不可以寻常而同年语眷顾之初言及丹道仆未即应既而情真语简好笃谊深叙其主领事繁已觉年光流迈念念急于兹事者更来岁而又迟也仆覩其开心见诚列盟奉誓乃授之曰大道者与天地生物干坤覆育日月隂阳同其造化焉在人之身不外是也天地以隂阳爲橐籥人身以玄牝爲橐籥天动地静动爲阳而静爲隂隂极则万物不生而阳气潜伏及夫剥尽则一阳初动而梅先吐白者以阳在地中而将复也世政以梅爲报春之信故易之复卦曰复其见天地之心乎复之爲卦五隂一阳其一阳在下而阳爲之主也人身亦然自少而壮壮必衰壮爲阳而衰属隂逮乎隂极则阳气欲尽而散也至人于此则能体天地之道以子爲度以日爲符以癸爲候以月爲则以汞爲隂以铅爲阳铅生于癸而癸在坎坎属北方北乃子之正位天地以七日而来复复一也太隂以三日而出庚庚爲金而金爲干干之金寓于坎人身亦犹是而阳复有时大修行人急于癸生之时求彼先天真一之气以爲铅也纳此真铅于离之中配以离之真火煅炼成丹故曰金丹则金丹者无外乎坎离二物且坎离爲何物要知只是两箇真隂真阳而已是知金丹之道不外乎隂阳也当其一阳初至虽一身皆隂而一阳自外来彼一阳反爲之主矣今其号曰一阳子者取义于此一阳子既闻此道傥不爲则亦已矣若也兴勇勐之心奋勤行之志吾知其功成也必矣与九宫碧阳子车兰谷古之真人其寝不梦其息深深寝不梦则神存息深深则以踵此即上德无爲而无以爲之道至隂肃肃至阳赫赫赫赫发乎地肃肃出乎天此即上德爲之而用以爲之道无以爲者后天自然也有以爲者先天一气也何谓后天夫人禀先天一点真阳之气而生爲物之最灵者此气日生夜长与天地混沌之时同其造化其神之所以存者鸷鸟不能攫兕虎不能伤以其神王故也及乎年登二八真气已盈复遇至人授以寳身之道使天机不逐于事物无劳于形无摇其精息以踵而不以喉与天爲徒而世不能移其志则比古人千二百岁不啻过也此所谓后天无爲之道何谓先天且人生天地间年壮而嗜慾俱以酒爲浆以妄爲常恣情纵欲亡精损神所禀先天之气驱之劳之犹虎奔而寓于西矣即如干之爲物纯阳也始交于坤则干之体破而爲离坤之爲物纯隂也潜夺干之一阳而爲坎由此之后干体反虚坤体乃实则离坎者乃干坤之继体干坤顺行男女奔放精竭神去一切常人至此则已大修行人体金丹之道而修之逆五行而用之逆者何也坎中之阳赫赫即干金也离中之隂肃肃即坤爻也金丹者以坎而升于离之上以己而合于戊之门伏坎中之虎以降离中之龙取坎中之金以尅离中之木纳坎中之水以鍊离中之火採坎中之气以补离中之精回坎中之阳以实离中之隂即复纯干而成真人传云西南得朋伯阳云真人潜深渊天台云铅见癸生须急採马祖云一口吸尽西江水者皆此还丹之道也故降伏自己之龙虎採取身中之精气然降伏者功在于德採取者不外乎道道无德不能採取德非道无以降伏所谓採取者只须一时之功非有迟疑之事盖一时者要在初三日内取之当此初三之夜月生庚方之际此时水源至清浑无挠动急用半时採取归于鹊桥之东结成黍粒之丹入于黄金室内鍊之成之谓之金丹谓之先天大道世人一知金丹即我本来干中之真金则爲微妙玄通之士而深不可识矣九宫山碧阳子车兰谷爲玄门栋梁者四十余年矣其功业设施表表在人耳目也卓然道眼识人不似他人之忌才者仆以不检唯志于道不免沽痴自丑贾愚自卖既无华衣以浮饰不能强容以求知一揖之初乃即深契求我丹道足所未闻覩其神气裕如遂将祖师先天后天金丹之㫖悉以授之却加勉励焉噫世人之所以峨其冠者入老氏之门学老氏之道也夫老氏之道寳精气修返还尚清虚寡嗜慾薄饮食离尘縁广慈悲树隂德损之又损至于无爲是则谓老氏之徒今焉处珠宫披鹤氅直以问道爲羞爲辱者何不反思吾教之所学何也间有一二希乎修养之说者则丛聚而笑之我太上曰下士闻道大笑之岂古然哉夫既入其门而不行其道则爲老氏之蠹也蠹者衣其服而妬其教蚕其食而訾其道是犹服尧之服而非尧之言吾不知其可也纵负出类拔萃之材者亦甘以清高至贵之身弃之于浊恶之地使俗之有口者唿之爲异端之徒吁可惜哉就中有能去傲除慾节飮静坐者虽不得真师之指亦不爲教门之罪人也彼神仙者慈愍爲心不顾讪毁唯欲化人成道而已昔者黄帝之问道也膝行跪进既闻道已乃曰广成子之谓天矣今之时人去古道远以矫诈爲诚以妄诞爲心其未之闻谓有何道及稍有闻自以爲足或始闻师之语恐师未尽善及略闻其端倪则谓素所自有借使造其阃奥即萌侥倖而得之喜惟恐师之求其所报宁肯勤行哉果若此又孰得而臻乎极也岂能如碧阳子闻一且问二闻二复问三既不以才自矜复愈高而愈进山间林下或有超然颖脱之器以生死爲一大件如我碧阳子者出研精究微叅玄造妙还丹坎户结胎黄房若非白日而飞升亦傍神仙地位而去况其精进而勇勐者乎谚云一子出家九族俱仙者斯之谓欤今碧阳子虽其主领事繁犹能孜孜上道直以坚固爲实践不以诳妄爲虚彰与彼梦生醉死者大有迳庭南华云卜梁倚有圣人之才而无圣人之道吾将以圣人之道告之庶几其果爲圣人乎碧阳子今闻圣人之道已早修有爲之德高证无爲之功以应龙沙八百之谶乎异时名公鉅卿必有取法于子者子其勉乎上阳子金丹大要累行卷之十一上阳子金丹大要正统道藏三家本十六卷太玄部上阳子金丹大要累行卷之十二睦八紫霄绛宫上阳子观吾陈致虚撰与宗阳子明素蟾通今博古註书立言笔回狂澜锦心绣口此文章之学至矣鲜不以是而自足者斯人也其才胜德也叅玄入妙穷神知化积精累气鍊气化形此道学亦至矣鲜不以是而自高者若能慈悲接引斯人也可与钟吕并驾者矣仆登九宫山有曰明素蟾者自弱冠弃亲出家敏而好学年几而立卓荦不群博采雄览谦访浩记谈今考古作爲文章奔放横流悦可人意不免盈而大溢焰乃上飈则于良明知己者少既而求神仙家学凡四方来者虽旁蹊小迳莫不开心见诚必尽其说而后已前后阅数十人自以爲毕得金丹之道已仆从容讯其所得之说则亦有般运身中之神气者然似是而非亦有烹炼丹田之铅汞者又似同而异甚而非採战则烧黄煑白非兀坐则注想空言今兹弛焉自谓金丹之道如斯而已矣其于丹经符契朗诵如流又且枉释旁通辞亦近理俯视同辈傍若无人将有环中之期而不可遏也倾盖之初试问我以金丹一事覩其才高气焱貌敬礼疏而所遇人无下手处仆乃从而顺之美之扬之德之仆之所以德之者将有以化之也盖所以化之者爲其滞于癖见邪说使一闻至道必若惊若疑嗟夫时之高人胜士负不世出之才而执一方之见往往不足以语大道者非耻于相师则过于聦明况其下此者乎仆见明素蟾资禀非凡勇锐可授特其平时流于敖放泥于惯常首须降其骄心摄其狂心去其放心移其疑心正其邪心开以道心明素蟾忽于言下幡然大改顿然大悟于是指令脚跟踏在实处然后授以先天烹炼神气之道也曰夫先天一气即金丹之祖气也要知此精此气此神根于父母未生之前是太极也则人禀此先天太极之气而生也成于浑浑沌沌之内出于窈窈㝠㝠之中当此之时和之至也故夫人之生也男则万神唱恭女则万神唱奉恭则温良俭让具其间也奉则委婉听从存其内也男以刚健中正而不敬恭者是弃其生也女有工容言德而不奉顺者是残其德也且厥初至和之气日生夜长至于二八而阳又太极矣生而知之者于此行上德无爲之事也只爲世人颠倒妄想由此淳朴一散纯粹难全则向来所受之干金虎奔而寓于西矣自是而后名利心动宠辱晨驰投老而不知退步以求自全者吁可惜哉凡人欲全此精气神者非先天太极之气余则无可故曰天下无二道也是此先天太极之气名爲真铅亦曰干金寄于坎中是云母隐子胎世人不觉不知不明大道之本而用採战採隂补脑还精肘后飞金之术者是愈促其生也大修行人要明生身造化产药川源坎水干金求之西南东三南二会在中央真虎真龙必得癸一而方战真水真火必得二八而始交悟玄牝是还丹辨刀圭即药物龟蛇蟠结之际横天上之鹊桥木金间隔之时会人间之牛斗主賔揖逊老嫩毋差片饷工夫十分谨愼寳珠现于月地稳稳收来金液至于丹田温温调燮当时且让凡事宜谦饶人先鞭取他快意如愚似讷显道人之家风礼下不争乃神仙之上计方得临炉有庆一点落在黄庭养火何难九转待行符候洗心涤虑以结三百日之胎鍊神还虚成就大丈夫之事也明素蟾始闻而惊再闻而疑竟至通宵摸索浑身是汗忽然壁立万仞直下承当始悟性命即是两箇隂阳身心尽有许多神气净倮倮亦是圆陀陀亦是满空白雪便欲一口雄餐西江清流不待一口吸尽方知大道不在丹经以数十年精进之功今而后知实未始有学也衆雌而无雄而又奚卵焉问之曰明素蟾者其有谓乎曰琮也每慕白玉蟾者也故用姓以谢覆载名以谢亲字以谢友明即白也素犹玉也故谓明素蟾云上阳子曰子真能求乎仙矣慕其人希其道并以名而就之抑亦至矣子又知之乎夫精通而不昧者明也闻道而勤行者素也惟蟾也月中之物也隂中之阳也黑中之白也雌中之雄也坎中之画也蟾之爲物止三足焉三足者爲鼎器取像爲悬胎鼎也则蟾之爲妙乃道之用乎今子希紫清翁者其谓此乎哉虽然吾将勉之修行之人用心若镜不将不迎应而不藏我赵老师云让而不争则无愆尤玉蟾大道歌曰神仙伎俩无多子只是人间一味呆又云世间学仙者胷襟变清雅又云游歌云满面着尽笑喝骂教吾去噫紫清翁且能受尽世人笑骂而直一味呆之叹今一切人矜以自高自足之心而欲希慕神仙之说者抑何愚哉子傥能以清雅而变于心胷以谦让而出其傲忽必能以呆而奉人之笑骂矣自我丹阳之传黄房公也又六传而至于子子其勉之明素蟾曰畴昔闻见自谓人人可爲钟吕今廼深知遍界无一人能担负此事者道妙玄微天机深远讵可忽诸常谓玉蟾翁始得泥丸老仙之传也歌云隂阳颠倒入玄谷又云六十四年都是错又云前年仙师寄书归道我有名在金阙何其闻道之晚而成之之易也如此今承教者孰知至妙至玄最爲难思难议者哉始知五十八年都是错也千经万卷总非里许便将捉住西山之白虎摄伏东海之青龙期集吾事而已奚敢忽慢而傲世哉就令书此凡到诸方遇蓬莱仙侣试一出之将必有取则于此者信夫与玄阳子欧阳玉渊先哲曰形以道全命以术延子书曰鱼相忘于江湖人相忘于道术则知道与术二者不可得而离也术以道爲主道以术爲用要知此道非泛常所言之道乃天仙之道也要知此术非泛常所用之术乃长生之术也仆于玄阳子有说焉玄阳子庐山欧阳玉渊也讯道于上阳子上阳子语以天仙之道併以长生之术而授之也上阳子曰是道也极深而研几易曰唯深也故能通天下之志唯几也故能成天下之务极深者渊渊其渊也研几者浩浩其天也浩浩其天者阳之极也渊渊其渊者隂之极也故隂极则爲坎阳极则爲离是坎中有一阳之气而离中有一隂之精天仙之道以坎离爲之主也长生之术以坎离爲之用也孔子曰愼斯术也以往其无所失矣术者何也能颠倒坎离而用之也古仙曰五行颠倒大地七寳五行顺行法界火坑夫坎雄爲金精离雌爲真火取坎中之金精而降于离宫以离宫真火而煅鍊之是云颠倒隂阳之术也然颠倒之术在乎研其几也几者隂阳不测之谓隂阳不测则鬼神不知日月不照爲其日月不照吾将以道而合乎日月也合之者月生于庚则金旺水清乃採金于三日故云与日月合其明合者彼之庚金一生即以我之真火而候之是谓之火候庚西方也西方金之正位颠倒之术者则採庚金于坎之中縁以其母隐于子胎也是以坎之雄而补离之雌者谓之天仙也故几者动之微吉之先见者也几于道者其长生之术也几之爲言宻也注龄经曰斗步子形光映子精宻而行之方得成道玄阳子研乎几之妙极乎深之㫖宻而行之勤而修之则由长生之术以入天仙之选者其玄阳子乎与复阳子欧阳玉田全阳子周草窗金丹之道三十四传而得双玉翁又三传以至于予予始得縁督赵公之语虽素有志未免迟疑后羇旅中复拜至人以青城至祕之文悉授无隐敬受以来日夕不遑嗟夫金丹一事自长春老仙庆会而后真仙圣师不肯降世者百有余年凡今之士直以爲无若即自善于身则于功行何在乃作金丹大要十卷书成之后又虑世人非得口传宁有自悟遂用携书朅蹷屈己求人稍有可招可挈者莫不低首俯身奖辞劝诲冀进此道或遭诟骂姑自隐忍偶获一人两人之知即来千人万人之谤但欲行道不顾是非遇诸讪则喜而受之是法器则勉而进之其间可及门者则引之而入门可入门者则引之而陞阶可陞阶者则引之而陞堂可陞堂者则引之而入室凡用心至于如此者欲续大道于一线提流俗于火坑使世知有金丹之道不诬也庐山有欧阳玉田周草窗二子皆尚操行而清高者玉田盖恬淡爲心机圆应物素有志于物外唯恐此身之堕于尘笼也故平居暇日群而不党处稠人广衆和而不同以未遇真师是拘于枯坐而已草窗则幼而敏锐习于程朱事业持己以方正爲德先孝友主乎忠信立其敬义可谓君子矣衣冠不同于俗犹善场屋之文此其志有未艾相逢湓江一笑适契方知性理之学程朱未尝不究今知其有未至者既闻予说虽群疑积毁而顿然深者是其明也然二子素守如彼若使陟闻至祕宁免惊疑予乃从容引喻以渐爲隄又摘丹经中最警句而启之复以正言而析其轻易必其坚固增其智慧然后授之曰金丹者即老子观妙观徼之道也妙也者无爲而无不爲也徼也者有爲而有以爲也无爲者安而行之也有爲者勉强而行之也夫人禀上德之资本来清净岂知日凿一窍而浑沌之体不全常人以爱慾而就不全之体至于殆而已今吾命玉田曰复阳子草窗爲全阳子岂无㫖乎盖大修行人以其不全而图其复全也世之千蹊百迳俱不能复而全之唯金丹之道可以复全复者何也要我真阳之复归也全者何也要我真阳之纯全也牵将白虎归家养复阳也产箇明珠似月圆全阳也阳复则有火候阳全则有脱胎金丹之道其斯之谓欤虽然其要又有三焉口诀而心传者一也决烈而勤行者二也以定而制动者三也口诀之心传之既尽我之真矣决烈勤行定以制动则在乎二子之用功耳昔正阳之授纯阳也以十事而历试之重阳之授丹阳也以分梨而十化之前圣后圣艰难若此吾之与子曾不一试然而盟誓至重子其守之上不愧于神明中不负于师资下不羞于同学三者既备二子之金丹必成金丹成而圣胎圆圣胎圆而真人见于是时也则身外有身皆分内事神仙之道三十八传而今附二子宜相矢励焉与心阳子余观古世之所谓贫贱富贵者曰有命而寿夭穷通者曰有数然数系乎命而命系乎天矣世固有年相若而道相似也固有出其类而拔其萃也至若越乎寿夭穷通之域超乎富贵贫贱之外者唯古之真人也比揖余舜申观古心也谩逢适契一语投机芝兰其香烟霞同味剧谈之外则畅飮衔杯丰神洒落扬眉吐气议论高远拂意者弛然而不答快心者作焉而不辞飘飘匪尘俗之拘翛翛然物外之趣予乃不倦细而询之始知年俱上章摄提之季夏日既同而生之时又同甫大笑曰是真同年也不免道亦相似试徴之吾乃江右之庐陵而舜申亦江右之武宁是其地同也昔长者字予曰观吾而舜申之号曰观古是名又同也观古居九宫山头而吾家三山高处则居亦同也偕诵老庄之言而明周孔之易咸簪晋代之冠俱乐尧舜之道也盖常病古人多癖此而非彼者今吾二人得兼而明之非唯道相似是均所同也就其间审有同而异者予借名观吾者止乎一己而已而舜申之号观古者盖善观乎古人者也以道德仁义观乎古人是得古人之心也以礼乐文物观乎古人是得古人之实也观古而希尧是尧而矣观古而希舜是舜而矣此观古之所以爲胜也且吾有大不胜于观古者予之癖于金鼎火符之道也欲运坎而实乎离儗驾龙而娶于虎将求西江之水以来西南之朋潜採黑中之白以化阳中之隂期若蜕蝉而冀神化者夫既不能如舜申之观乎古日但务此恍惚杳冥爲一大事唯恐不至者此吾所谓大不胜也且夫松桧桂栢植于陵阜也地则同也树之时又同也日视之性有曲直而凋瘁者影有婆娑而凌霄者岂其造化之悭也哉而况于人乎虽然观古之与观吾有大同而不肯自异者爲能弗拘拘于命数也不徯袍带之荣无羡万金之富然食饮足以充饥渴衣帛足以御岁寒以淘汰乎神情之渣滓逍遥乎无何有之郷越寿夭穷通之域而超于富贵贫贱之外与彼之求田问舍贪名竞利者犹许之洗耳而污夫巢之犊也岁纪乙亥六月八日肩彘笼鹅会于所寓叅杯交贺亦人生之希有因书以见同异焉观古心曰何其多同也还能以金鼎坎离之道龙虎神化之㫖以相授受庶足其所同予应之曰可明年再会询兹益勤仆且箴之曰金丹大道必先积德而后可闻否则爲之颠踣今子饵于射利絷于计虑殉于嗜慾穽于嗔疑如是而求德诬也如是而求道难也故道之与德如隂之与阳二者不可一缺若隂而无阳不得谓之道若道而无德未可言金丹古仙云言清行浊休谈道且士之爲学不学则已学则期于必成而况道乎仆之所以不即相付者犹植树焉将欲固之必深其根观古心闻而唯唯不逆于心发其悔艾之辞将刈嗔疑之妄仆乃授之曰金丹者以有作合无爲以外铅合内汞汞精也铅气也採先天之铅于坎之中是云有作合后天之汞于离之内是名无爲採铅则一时合汞须十月一时者月生三日也十月者丹成九转也知雄守雌者三日之内一时也知白守黑者九转之功十月也如斯而已信则行之观古心言下悟廼觉疑信在人心也而彼干金在坎心也方知天下无二道圣人无两心遂更名曰心阳子上阳子金丹大要累行卷之十二上阳子金丹大要正统道藏三家本十六卷太玄部上阳子金丹大要发真卷之十三睦九紫霄绛宫上阳子观吾陈致虚撰生死事大上阳子清斋夜坐弟子侍曰弟子见师闲居入室抱神毓精似广步妙庭而身未尝移似怡情真馆而形未尝离其逍遥而真游乎其恍惚而无爲乎弟子敢问上阳子静坐未应弟子曰司听以默其驾景窈冥之乡乎司视以静其飞神虚无之境乎弟子敢问乃三问而三不发弟子曰弟子不度无材获事我师实以生死一事最大流光奔电过隙飞星冉冉年华其不可止乎而芸芸姤复其又可已乎圣人已还寥寥而何法乎富贵贫贱纷纷亦何杂乎天地之大可得原乎至道之妙可得闻乎何三问而三不发其秘耶其靳耶上阳子欣然视之曰善哉而生之问也庶几而身之问也来汝斋吾将条而语汝也弟子乃各摄衣起敬曰斋矣敢问其生上阳子曰无者生之太一也有者生之太极也太一者兆无之先含灵藴精太极者兆有之后凝胚剖孕其道之物乎其生之问乎其地水乎其火风乎其婴儿乎其赤子乎子独不闻之地水火风之四大者乎发齿骨甲假之于地涕精血液假之于水温煖燥热也其于物也与圣人天地合其心而同其有也圣人也德我也而不数数我也天地也有我也而不常常我也父母也生我也而忽忽遗我也是生非我长也有非我常也德非我良也而师教也德且至矣其有且多矣非师恩也奚陶铸之也欤圣人之德弟子请进于上阳子曰弟子因縁遭逢获亲大道敢闻圣人之德以启发于蒙迷也上阳子曰圣人也生而知之者也亦学而知之也亦困而学之也圣人也学而不厌乃无所不通也圣人也知天之所爲也知人之所爲也圣人也非多能也乃多学而识之也圣人也非自然也唯善格其物也圣人也非生而知乎道唯道乃求而得之也圣人也善终其天年而不中道夭也圣人也息以踵而不以喉也不知说生而恶死也圣人也德盛仁熟之称也圣人也躬大道之本明大道之正成大道之事也圣人也其状义而不明故庄生曰凄然似秋煊然似春喜怒通四时与物有宜而莫知其极也圣人也成天下之亹亹者也条万物明历数造书契垂衣裳树五谷通舟车者圣人也无爲而治者圣人也不言而教不令而行者圣人也圣人之在天下也河出图洛出书圣人画易以形道是易也成天下之大尽天下之务定天下之业也是以圣人贵精而不从事于务死生无变于己乘云气骑日月游乎尘垢之外也圣人神矣常善救人而无弃之衣被万物而不爲主不爲天下先而德交归焉难得之货圣人则不贵焉圣人不积也而愈多先天地生而不爲久长于上古而不爲老故老子曰圣人处上而人不重处前而人不害天下乐推而不厌故夫圣人生而不有爲而不力立天地而不偏其恩久天地而不见其劳仁万物而不私德万物而不居圣人非唯不居也而生非其爱也而身非其有也而名非其存也唯其不存是以长存天地之大弟子复进曰敢问天地上阳子曰天地之大莫可得而论也故庄周曰六合之外圣人存而不论也六合之内圣人论而不议也且我而爲天地中之一物犹大海之一滴也恶得而论天地弟子曰传云有真人而后有真知请因所闻而闻所不闻之闻也上阳子曰无已则我借言之汝亦妄听之夫天地一大身也天地之未始有始之始也一气蟠积溟溟涬涬窈冥莫测氤氲活动含灵至妙是爲大一是爲未始之始始也是爲道也故曰无始夫天地之有始也一气动盪虚无开合雌雄感召黑白交凝有无相射混混沌沌沖虚至圣包元含灵神明变化恍惚立极是爲太易是爲有始之始始也是谓道生一也是曰元始夫天地之太极也一气斯析真宰自判交映罗列万灵肃护隂阳剖分是爲太极是爲一生二也是曰虚皇隂阳既判天地位焉人乃育焉是爲二生三也是曰混元隂之清者升上而焕丽也则日月星辰布焉故天左运三光右旋阳之清者腾上而会于阳也故风云动而雷雨作焉阳之浊者重滞而就地也则海岳奠峙而五谷草木昌焉故巖岫出云山泽通气隂阳之气闭而不通也则雪霜结而冻冰焉隂之浊者积沍而下凝也穴巖幽藏而深邃故五金八石以错杂焉天地之中隂阳正气之所交也圣人焉仙佛焉庶民焉贤愚寿夭寔所殽焉胎卵湿化无有息焉是爲六合也是爲三生万物也是爲万神听命也子来前予语汝有道之士就中取则也盖九天之上铅汞已干九地之下重隂积固唯中也是有道焉是爲一小天地也子不闻之天地之外有大天地焉子又不闻之佛祖之法言也其言曰何物高于天生天者是何物厚于地育地者是何物宽于虚空包虚空者是夫以是知天地之外复有大天地也子抑知之乎今之天地属大天地之中之一物耳即如人是今天地中之一物也即如道乃人身中之一物也是故人身又一小天地也子抑知之乎其大天地也且孰爲其大汝来吾今直以语于汝是道也能以之大而且久也故有生而无终穷有结凝而不散是以包乎天地之外而且不自知其爲大夫惟不自大故能就其大道本隂阳弟子复进曰天地之外有大天地者弟子谨受教矣所谓道能成天地之大者矣而又云道乃人身中之一物耳何小大之异也是道也果何物也而灵通变化若是者也弟子敢问以释惊疑上阳子曰夫道也生天也生地也成仙佛也类万物也是先天地之道也夫唯今有天地也有人也有万物也是复天地之道也而道也者乃行乎其中也吾所谓先天地之道者其功溥博其用莫测天之所祕不可思议不可妄说汝亦不庸于妄听也曰何谓也曰夫道也者难言也曰愿闻教㫖曰未也夫上士急于闻而勇于行中士试于闻而怠于行下士闻之嗔谤乃生弟子跪而进曰天地之间道惟至大岂中下之人能闻能受者也弟子不自揆度而以愚下之庸不敢轻忽怠慢愿闻至道上阳子曰至道之妙吾尝释道德经矣其于道可道章指出稍详行将授汝且道也者即一隂阳也子不闻之乎天地一隂阳也人一隂阳也万物各一隂阳也日月星辰风云雷雨雪霜冰电山川草木胎卵湿化莫不各禀一隂阳也而正也而偏也得其道之正者天地也人也是曰禀隂阳之正气也而圣人仙佛也者盖善于用隂阳者也故抱隂而负阳则沖气以爲和入隂而出阳则有生而无已故太上以爲善摄生也子抑不闻之乎天地之道也阳极而隂隂极而阳故万物终焉万物生焉人之道也隂极而已世故有生死焉阳极而已世故有金丹焉世之生死者后天地之道也有盈虚焉有消息焉唯金丹也者即先天地之道也不爲人也不爲物也非顺求之乃逆取之有生也无死也是之谓圣人也是之谓仙佛也子独不知夫先天地之道是爲金丹乎世人非唯不知先天地之道爲金丹设使闻之也则非笑毁谤随之矣故夫子曰非圣人者无法也天地长且久而犹有坏未若金丹之超然独存非金丹之能自存也实在乎人用之何如耳唯其不自存是以能长存金液还丹弟子再拜以进曰金丹之谓也是先天地之道弟子谨受教矣弟子不揆短末念此有生斯世也未有若是之愚也弟子尝试而有爲也人莫我若也尝试而有以也人莫我其多也每读书也人以我爲浩有每学易也人以我爲粗通弟子而今也乃知所未至者也若鼠之飮于河也故未能测其深而乃妄云知其源因承师训惘然如失岂唯见之未见实未试闻而未之闻也愿垂慈悯指示金丹上阳子曰道也唯金丹之祕六耳不可言坐立不可谈飮食不可见非斋沐不可得而闻也弟子各敬而退一之日沐二之日戒三之日斋斋肃而进稽颡言曰弟子宿生庆幸遭际真师实以愚迷恐堕生死一失人身同于朽腐谨受教矣敢问金丹上阳子曰道也唯金丹之所难言不可得而易闻也曰何谓也曰子不闻佛之爲说乎佛之言曰若说是事诸天及人皆当惊疑来吾语汝也且夫士有贤愚人有明闇若说是事或惊或疑此则有之是无他也爲其根器浅薄智识昏陋是以然也云何诸天亦复惊疑则当于此究竟审问须要知其必有可惊可疑之事者也爲他一切人孰肯于惊疑二字上以索之我縁督子作仙佛同源每章晓以惊疑之说使学者深思其㫖也子抑闻之庚桑者乎陈人有庚桑楚者自号亢仓子得老子之道着书九篇居畏垒之山其臣之画然知者去之其妾之絜然仁者远之拥肿之与居鞅掌之爲使南荣趎闻其有道也往而师焉楚曰奔蜂不能化藿蠋越鸡不能伏鹄卵其才有巨小也吾才小不足以化子子胡不南见老子趎因楚见老子老子曰子何与人偕来之衆也趎瞿然顾其后府而慙曰今者吾忘吾答因失吾问老子曰何谓也趎曰不知乎人谓我朱愚知乎反愁我躯不仁则害人仁则反愁我身不义则伤被义则反愁我己我安逃此而可乎老子曰若规规然若丧父母揭竿而求诸海乎朱愿闻卫生之经老子授以至人之说趎勤修之是封曰洞灵真人子乃不闻之六清净乎道也者非六清净不可得而易闻也弟子悚而退一之日不染诸尘得身清净二之日慎内闭外得口清净三之日不贪诸色得眼清净四之日不着于声得耳清净五之日香臭自分得鼻清净六之日不起妄想得意清净七之日焚百寳香叩首而言弟子今而清净已敢问金丹曰尔惟六识得而清净外有二识安能清净曰何云二识曰含藏传送此二识也非容易知况欲其清净者乎且金丹之道天之所禁若欲闻者奉誓盟天登坛歃丹非率尔而可言非一汝心而莫可听也弟子乃率卜吉裂帛书丹盟天告地赍金爲信尽有爲诚心无所澄而清志无所挠而一顿首跪而进曰弟子幻身罔知所措光隂迅奔生死是惧伏惟金丹之道可以不死可以长生喘息已残愿垂矜悯敢问金丹上阳子曰而独不闻之广成子乎广成子千二百岁而形未尝衰其抱一守和之至也其非金丹之道也安能若是其久乎而又不闻之广成子乎广成子曰至道之清窈窈冥冥至道之极昏昏默默无视无听抱神以静形将自正必静必清无劳汝形无摇汝精乃可以长生而复不闻之巢父乎巢父之让许由也上流而饮其犊也世之唯知巢父之洁也而不知巢父之道之尊之夫唯是道之尊非巢父其能自洁子抑听知乎曰敬受教矣金丹之要其是之谓乎曰未也曰敢问金丹上阳子曰大修行人其志清静用心勐烈使闻金丹之道也纵荣极要地若弃粪土然何哉唯急于身也而以名爲恶也爲疾也其商山翁然其张子房然其扶摇子然子岂不闻之扶摇子乎扶摇子之得麻衣仙翁之道也其小睡也三年而一觉其大睡也未可以年而计以劫爲度也而且无浊劫焉其以诗而复宠命曰刚被山童一向应爲言天子诏书来无非只说名和利撇在床头不用开是知名与身孰亲是谓知止不殆可以长久也其次也有富家翁焉有贵公子焉以精进勇勐爲心使闻金丹之要则弃其所爱改而行于大道也其陶朱公然其庞居士然其马宜甫然子岂不闻之马宜甫之说乎马宜甫者东州富室也重阳老仙授以至道乃即弃其所有舍其所爱而修道焉即丹阳祖师也是知身多于货也又其次也若困若窭财之不充乎用而志也坚唯忙忙汲汲也复忘寝失哺也既闻至道而乏丹材则兢兢业业遇有余而好善者则相贸易也是名法财两用彼此而不欠也是其心诚之不可移易其张天台然其邓郁之然其薛紫贤然子不闻紫贤之说乎紫贤削发爲僧曰薛式究竟佛法真性积年无落着一日寓杏林驿蒙真人石得之授以性命真要且戒之曰疾往通邑大都依有力者图而爲之紫贤从之是成道焉子复不闻神仙邓郁之之事乎邓郁之与真人徐灵期遍投师焉一旦忽遇至人授以金鼎火符之道遂谋修鍊而二人所带货财唯克一人丹材之用郁之悉让灵期灵期得以成道上昇而郁之闻道乏材艰难未遂唯志不移忽感祖师怜悯一日台司奏云少微星现南楚长沙分野武帝勑採访之遂索得郁之以应命诏问所以曰贫道修鍊金液还丹之道而缺丹材乃赐金帛子女许于南岳选地置上中下三宫修内外二丹二年余就石坛而升天也是其心也急于道成也是其心也恐负师㫖也今时人也方其未闻道也亦不知急于闻也且不知爲道之何谓者也或因以见之或偶而闻之亦不急于行亦不果于成唯事多闻也唯事多知也唯事辩也唯事能也展转而蹉跎也依稀而皓首也同归于泯灭而已矣英雄功名如斯而已子女玉帛莫之及已是之谓下士者也复有多疑而少信者谓之常人又孰知金丹大道是一何事也是云何谓也或而闻是道之名也则毁笑随之矣彼人也其谓仙也谓佛也天之所生必从天而坠者也彼且相聚而议曰世人而欲学仙学佛者所谓见者也噫覆盆之下而求大明者实难曾不知彼醯鸡也离于罂瓿则失夫又恶知鸟之栖深山也其飞则沖天安有区区之恋恋者乎又恶知鱼之游于江湖也洋洋焉悠悠焉禹门之跃也三跃而化龙彼醯鸡之卑微也岂得而知乎龙彼人也斯之谓也岂得而知乎仙彼人也乃不知夫即有待之速者也地也待其齿毛水也待其血液火也待其光华风也待其活动机变是四者已待之速而复有待之甚也是轮回也尤速于待者也又待之多者也彼人也甘也分也曾莫之悔汝其记之弟子皆悚慄上阳子曰是金丹也非有大智慧之根器非有大丈夫之真实非有大因縁之遭遇又奚可得而冒闻者乎今夫真仙圣师未逢精进勇勐之士奚又可得而昌禁者乎弟子伏地曰愿广慈悲开济愚暗今身不死是即再入于炉鞴也弟子誓已敢问金丹曰金丹也不辞爲汝道夫得易也则失于轻夫妄闻也则信不笃上累师资紫阳真人之慈悯故也三传于人而三遭谴册载事存可不戒之乎弟子悲泣曰宿縁会遇使走骸余尸再生再活弟子不敢泄慢不敢背违教㫖傥渝盟也则一身屠戮九祖同愆伏愿哀悯指示金丹曰来汝之身也而祖也是积累之有吾岂不爲汝道也然知之非艰而行之惟难其敬之欤其愼之欤弟子再拜曰师恩罔报上阳子曰金丹者即金液大还丹也以金而就木液故谓之还以金木养炼而成故谓之丹何谓金盖金者铅也而非世间之凡铅非从土石中出者是铅也隐于造化窟中乃从先天地而生此铅既生之后日夜增长至二八一斤之数是云足也故于后天地而存者也是以非内非外而又亦内亦外是假名之曰内外二丹也又经云上药三品神与气精一切学人将此经语直以爲身中之物乃运气般精以爲养神谓之修行非也此精也者非交感之精乃金精也此气也者非唿吸之气是铅之气也此神也者非思虑之神乃金刚之神也发明到此方信所谓诸天及人皆当惊疑者也方知下士大笑之说者也是故上士闻而勤行者也弟子敬喜顿首问曰既云金即铅却云非凡铅也既引经言精气神又云非身中之物弟子以幸闻而喜因闻所未闻而惊者也愿始终开导以释下怀上阳子曰夫天一生水是爲气也水居北正北爲坎位坎中有铅故曰非凡铅乃真铅也是谓铅之气也故曰非唿吸之气也何谓金精夫地四生金金本居西西乃兑之正位取金当于正西兑位是也大脩行人颠倒取之盖先天地之金乃寄胎于子子正位爲坎故于坎中取此金也是曰金精是云逆而取之也坎中之金乃兑位所寄干乃坎兑之中也故曰干金大脩行人取此干金归于黄金室内运调真火鍊以成丹故曰金丹也弟子感悟再拜信受如不胜闻仙佛长生弟子伏地而起曰仙也佛也必是金丹之道而后能证仙佛者乎上阳子曰而不闻之老子乎老子之得无上元君者也无上元君谓老子曰子不闻长生乎长生之功由于丹丹之成由于神老君得此勤脩而成后士成绮问道老子曰夫道于大不终于小不遗广乎其无不容也渊乎其不可测也夫至人极物之真能守其本故外天地遗万物而神未尝困也老子之谓南荣趎曰能总一乎能勿失乎能舍诸人而求诸己乎能脩然乎能同然乎能儿子乎儿子动不知所爲行不知所之身若藁木之枝而心若死灰若是则福亦不至祸亦不来祸福无有恶有人灾老子之谓孔子曰至隂肃肃至阳赫赫肃肃出乎天赫赫发乎地两者交通成和而物生焉夫真铅者至阳也真汞者至隂也大修行人将彼先天地之真铅归于悬胎鼎内以真汞合之鍊成金丹一粒吞入黄金室内养就婴儿胎完卦足神化出入纵横天地无有死坏是爲仙也帝释谓释迦曰诸行无常是生灭法生灭灭已寂灭爲乐此即交通成和之义也释迦修之而爲佛也道非言显弟子复进曰道即金丹也而道始无名至老子乃强名之曰道而老子着五千言未尝言金丹者也弟子实蒙疑焉敢问何以上阳子曰老子未尝不言特不之显题耳曰何谓也曰老子曰常无欲以观其妙常有欲以观其窍此两者同出而异名同谓之玄玄之又玄衆妙之门老子曰有物混成先天地生寂兮寥兮独立而不改周行而不殆可以爲天下母吾不知其名字之曰道强爲之名曰大是以后来称之曰大道者此也古之圣人也或正言或方言或巵言或寓言也是金丹也皆存于言之表而言之中乃含之而已矣奚可显而言之者也曰老子之不显言也千古之上固未有显言者万世之下复不可得以言而显之也世渐薄而人闭自非师㫖寝不可以闻金丹之大道也曰昔者广成子之授黄帝也广成子曰愼汝内闭汝外多知爲败我爲汝遂于大明之上矣至彼至阳之原也爲汝入于窈冥之门矣至彼至隂之原也黄帝稽首再拜曰广成子之谓夭矣黄帝修之鼎湖之举骑龙上昇后之继脩者多矣若傅豫焉若録图子焉若务成巢由焉若善卷钖则焉若支邑郭叔焉若老彭鸱夷焉且隐而深宻者尤多老子者犹龙者也以道爲已也惧而将息也乃优游以存其道焉或出或隐非世人所能识量者也故自关令之八传也黄石公出焉又五传也河上公出焉又三传也隂徐二真君出焉魏伯阳真人得之于徐也乃准易而作叅同之书指出铅汞砂银而以传于辅元天师也自张葛许吴之功成而钟吕王刘之派接列仙相踵子传序书皆明此金丹之道也天台紫阳悟真篇出金丹火候愈明我师縁督子复作金丹难问仙佛同源等书是金丹之道至此而大备矣世降人浮华而不实上士乃不一见又安足以语道哉上阳子金丹大要发真卷之十三上阳子金丹大要正统道藏三家本十六卷太玄部上阳子金丹大要发真卷之十四睦十紫霄绛宫上阳子观吾陈致虚撰脱胎去留弟子复进曰敢问金丹之言脱胎者何也上阳子曰天机深远未可猝闻弟子曰今而不言也夫时也者可乘而不可失此因縁时节之来者也今而不闻也非乘时之谓也曰将语乎汝若秘之焉夫先天地铅汞之一合而归于黄金室内是云金胎神室也却运火行符十月乃足是云男儿怀胎也曰胎完已后其功何如曰十月功足是圣胎已就也则移居上丹田保养之长大之一周二载则化爲阳神阳神出入去来无碍是云脱胎而去也曰是则此身抑有死坏耶曰难言也曰愿师指示曰夫一切常人闻暗识污其谓神仙既得道矣必合留形长生永居于世者矣此凡俗之说也仙与佛则不然曰敢问其方上阳子曰盖有身则爲患仙者欲去其患也虽然仙道已成无所不可各随所欲焉有白日而飞肉尸者黄帝之谓也有优游而住世者彭祖之谓也有受命而居天职者天师之谓也有或隐而或显者黄石公之谓也有拔宅而上升者旌阳之谓也有示疾而终世者重阳之谓也有尸解而脱殻者紫清之谓也有入仕而匡世者东方朔之谓也各随其所欲初不拘于长生而住世也口若是则飞升而居天职者爲上长生爲次尸解示疾又其次也曰否曰愿闻其略曰子不闻之河上公乎河上公之居于河滨也声闻于阙文帝车驾礼焉曰普天之下莫非王土率土之賔莫非王臣域中有四大王居其一子虽有道犹朕民也不能自屈何乃高乎朕足使人富贵贫贱须臾河上公冉冉昇于空中曰今上不至天中不累人下不居地何民之有帝悟礼谢遂授以老子章句毕失所在子抑闻之苏公堤之说乎宋有苏云卿者乃管仲乐毅之流也隐居豫章张德远荐以爲相高宗令其寻访之德远奉命作书托守臣躬亲禀请及造其所乃一人独居茅舍日以种园织履爲生得书不剥佯许诣朝其夕隐去翌早守臣悉来迎接唯见请书留案遗一诗云多年别作一家风岂料闻名达帝聦自有时人贪富贵莫将富贵污苏公后名其处曰苏公堤云斯人也者其列御寇之流乎其子陵之流乎其范蠡之流乎子不闻之列御寇乎列御寇居郑圃也四十余年人无识者其始事壶丘子也闻道而志不笃复师老商氏友伯高子相规以道御寇行之九年乃能御风以行子又不闻范蠡乎范蠡之爲越相也一举而灭吴乃曰功高不可以久处也遂飘然游于五湖齐君闻其贤往聘而相焉曰大名之下不可以久居也乃去之易名更姓称陶朱公将营财以养其老忽遇濮上人文子者辛钘字计然授以长生之道乃又曰财者所以就事也道成则无用财也且财曰利利能害人如此则财不可以久积也孰若吾身之多于财也竟散其财而隐去后修其道而仙焉若此者多不可以枚数也噫彼神仙之云爲岂世凡所能测之者哉三教一家弟子曰蒙师指示金丹之道已敢问古之圣人立教分三师乃合三教而归一家夫如是矣道唯一乎抑有三乎上阳子曰天下无二道也昔者孔子曰叅乎吾道一以贯之老子曰万物得一以生佛祖云万法归一是之谓三教之道一者也圣人无两心佛则云明心见性儒则云正心诚意道则云澄其心而神自清语殊而心同是三教之道惟一心而已然所言心却非肉团之心也当知此心乃天地正中之心也当知此心乃性命之原也是中庸云天命之谓性大道歌云神是性兮气是命达磨东来直指人心见性成佛是三教之道皆当明性与命也孔子曰一隂一阳之谓道老子曰万物负隂而抱阳六祖教示云日与月对隂与阳对是三教之道不出于隂阳二物之外也孔子曰成性存存道义之门老子曰玄之又玄衆妙之门佛云无上真实不二之门是云三教各门而同归者也是以教虽分三而道则一也若言有二者即非圣人之心也后之所谓三教者各指其门而不能升其堂况欲入其室乎是以尊孔子者谓之儒虽读其书而不知其性命之道也尊释迦者谓之佛日拜其佛而不知屋里之真佛也尊老子者谓之道日游于中而不知金丹之大道也是皆名而不实也其崇儒者是非今古訾毁佛老却不明孔子一贯之道是何物也其尚佛者口谈禅机勤劳枯坐却不明最上一乘之道是何物也其习老者烧竭朱汞弄尽傍门却不明金液还丹之道是何物也若知还丹之道而勤修之则谓之上仙若知一乘之道而勤脩之则谓之真佛若知一贯之道而勤脩之则谓之大圣人矣曰三教各门而道则一弟子敬受教矣而又有一贯一乘金丹之道爲异敢问其名之不同欤曰一贯即一乘也一乘即金丹也金丹即一贯也夫人皆禀隂阳二气之全而生者也既禀隂阳二气则必能变化矣物之久者成精松之久者茯苓鱼之久者化龙草之腐者化萤而况于人乎人也者爲万物之灵也人能久固其真也谓之真佛人能久存其神也谓之神仙人能超凡而入圣也谓之上圣皆不离于性命皆不逃于隂阳而皆出入于中心緫谓之金液还丹也是云圣人无两心也曰上圣大贤已证高仙佛果其视下也一撮尔已祸福奚爲乃谤道诋佛之人多有报之者何也曰否一切仙佛已成道矣或居天职或住世间以匡救劫运爲心一切凡间万寳供养百般布施立寺度僧写经造塔奉迎佛骨音声法事是皆无益论者亦欲正其所正尔抑又何罪焉但其辞峻又未得其道乃引古之是而证时之非不能济事救时反成萋菲旋受其咎宜矣彼仙佛者奚屑屑于是哉后来缁黄之流见其排斥之文以爲詈己何其昩哉儒者见佛老之书不肯深明其道有可取者例言异端即肆诋毁以昭其名是又惑之甚也夫汉之贤子房爲高乃从赤松子游万世之下无能及者唐之贤李白爲首而号爲谪仙宋之贤子瞻爲亚而唿爲坡仙者也以其教则毁之以爲异端以其名则美称而借重假使识得其道而爲真仙真佛则孰云不美乎见之偏者各不识羞故相毁也古之圣贤自相尊礼唯明是道而已矣今指佛老爲杨墨差了多也况三教多儒名而墨行者亦多墨名而儒行者况仙佛乎上士至人唯求其道而弃其余也故云天下无二道世人皆得弟子问曰古今之所以成仙作佛者贵富乎贫贱乎上阳子曰此莫得历历而尽也贵富也贫贱也皆可脩也若大路焉若旁蹊焉在人之行何如耳曰弟子敢问所以者何曰昔者黄帝问道于广成子广成子谓黄帝曰彼其物无穷而人皆以爲终彼其物无测而人皆以爲极得吾道者上爲皇而下爲王失吾道者上见光而下爲土今夫百昌皆生于土而返于土故余将去汝入无穷之门以游无极之野吾与天地爲常黄帝修之骑龙上昇无上元君谓老子曰神丹入口寿无穷矣老子修之是大道祖后言金丹之道爲黄老术不知圣人所传乃金丹至道脩仙作佛之大事非术也是道也非得真师口传安有天生而自会者邪人但坚心求师无分富贵贫贱也是以老子爲柱史彭祖爲大夫仇生仕殷吕望太师伯矩爲卿士尹喜爲关令辛钘崔瞿皆上大夫庚桑隐毗陵子休治漆园留侯帝者师四皓辅汉惠常生执鞭琴高执笏甯封陶正方回闾士辅光仕汉马丹仕晋旌阳爲令钟离弃宦许大雇仆纯阳应举海蟾帝君燕国之相弃富贵而脩行故有诗云抛离火院三千口屏弃门兵百万家丹阳祖师富家者也两试殿庭年四十五遇重阳翁乃捐万有归于虚无待师乞化备历苦辛结谭丘刘郝爲弟兄自相规戒忍诸忧辱其云游也常引古诗云三山有侣人清淡四海无家道义深之句得其传者亦多唯黄房公最先道成我太虚真人得黄房公之传以授先师紫琼真人而我师縁督子是得紫琼之道焉凡此言其畧也又如东方朔之于黄眉翁安期生之于羡门子鹿皮翁之于王方平陆脩静之于孙游岳陶弘景之于王知远叶天师之于罗公远种放之拜希夷处厚之就紫阳富韩公之于王沖照朱晦庵之礼崔子虚刘志畧交六祖庞居士礼马师傅大士会嵩头陀崔相国叅东寺会陆大夫见投子陈尚书见睦州慈明依昭阳良遂见麻谷赵霜台送仰山杨文公见石门李万卷见归宗裴相国礼希运于迪叅紫玉房孺问国一韩昌黎礼大颠于广李刺史礼药山于荆范文正礼古塔主于江东李文和叅石门于京南杨翰林礼惠琏于西京张无尽礼雪峰于湖南类此甚多不能悉数是皆王公大人折节而卑礼者也虽然叅有实叅亦有妄叅妄叅者意里非真实叅则言下悟㫖悟㫖者进求非真则诋谤诋谤者岂知自毁进求者必成道焉进者更在心坚毁者终爲口业口业者虽贤能而失本真心坚者虽愚贱而跻圣位信背只在眼下学者可不戒之且已仕而闻道也因在仕以济其道焉闻道而未仕也将假途以成其道焉或隐于仕宦或隐于贱役或隐于城市或隐于山林财之足用则散之也财之不足则求之也唯务道之成何分于贵富贫贱观水得道上阳子示诸弟子曰来予有以语夫汝也且吾尝而观夫水焉夫水之道暗合于吾之大道也子不知夫水之道乎抑不知夫水之广乎则讵得而知乎水之清也耶子来且将以语汝也语汝以水之源者也子学夫道而不知水之源其于道也若有适而不知其舍也则将焉往乎哉今语以水之源其源也县崖壁立孤峰危峭峻险万仞仰之则弥高旷穴难测钻之则弥坚思而不可得瞻之在前见之不可用忽然在后是圣也是凡也是神也是鬼也目如奔电不敢以一窥也深窈窈焉黑漫漫焉须弥山上望之若大海焉此爲水之源也故名之曰涅槃境界其中有泉出焉皎皎如甘露滴滴如明珠溶溶似龙涎涓涓似骨髓亦琼浆之谓也亦酥酪之谓也其始之流也若经乎洪波秽浊待夫两昼夜旖旎乎三百里此焉而得水也是水之至清者也是云水之源者也有华池焉有曲江焉有癸穴焉有庚涡焉此水也者其白如银其清透底且吾得闻至人之真言也至人曰水之清也中有白金化爲黑铅纷纷如空中雪皑皑若太素烟此水也得先天地一阳之正也此水也不寒也冬温也不热也夏凉也热热者浴焉思渴者飮焉飮此水者无饥渴之害也无睡眠之恼也无生死之念也子其记之是水也或清或浊浊者远而清者近也浊也者人飮之而醉也清也者人得之而醒也是水也又流五百里而漏焉当其漏也弗覩也无庸而知也行且一月矣至于万丈洪崖壁絶之口有月窟焉有子汇焉又有子午谷有金华池于此而复得其源是源之再清也或𥗋焉而逆注或寖焉如血液或浮焉如素练或科焉如碧潭恍惚杳冥总流而合于溪溪合而会于河也至河则汪汪焉汤汤焉浩浩焉渺渺焉不可测其涯涘也于是时也私谓得其水之至矣而犹有所未至者也于是分泾渭泛五湖泝黄河清流也则行焉洪波也则息焉遨游而至于大海也乃索焉而惊大海者无边际也专于一诚战战兢兢唯一精纯则不至于丧身而失命子其记之吾复闻至人之言曰大海者天下之水归焉昔蒙庄之鹏运也以六月而一息其息也者则飮于此海也子其记之也大海者人不得而窥其洋也不得而测其深也不得而知其广也有真人焉吾就而问之真人之㫖曰大海者万谷所以流入者也百川所以归纳者也爲江汉之所宗朝者也真人之㫖又曰此特其近焉者耳夫知大海之说者水逆流焉大海之水逆流者上接于天河水之逆流至于天河故有一消一息之道焉子其记之也夫水之逆流是水之至者也吾乃今而所以知得水之至者矣夫得水之至者有道存焉子其记之也与弟子曰诺水之至者有道存焉上阳子曰汝来吾复有以语子也且吾尝而学焉其昔之爲学也者工骈俪习声律穷今古喜註述谈性理分是非大而易小而术益不倦于学也私谓爲学之至矣而未知其有所未至者也且不知夫世之有真人者也抑不之信世有成仙作佛之道者也我师赵真人从太涤山脩行来授我以金丹之道并合天河逆流之说吾乃今而所以知爲学之有夫至者矣子其记之也水之道未至逆流则不知其极也人之学未闻长生之道亦未爲学之至者也夫海之接于天河则知水有逆流之道人之爲学而知夫道则知身之可以长久子其记之也与弟子曰诺爲学而知夫道则知身之可以久长也是闻一也而得三焉得水之道焉得爲学之道焉得长生久视之道焉见性成佛弟子问曰天下无二道固则然矣老子之道唯金丹之道金丹之道是性命之道也而达磨西来唯直指人心见性成佛岂此而出金丹之外乎上阳子曰达磨之道即金丹之道也世人根器各有利钝佛祖慈悲方便立名后之学人智者过之愚者不及也夫何以故智者不明脚跟底实际里一件大事辉耀今古迥脱牢笼能杀能生一死一活此处既昧则任脚跟走也故云过之愚者不问肉团上有箇无位真人担荷大事此处既昧却以诵经念佛持斋兀坐将此而求见性成佛抑何愚哉故云不及曰见性即成佛乎曰傅大士云饶经八万劫终是落空亡夫见性犹闻道而成佛犹成道也闻道须行故上士闻道勤而行之见性须脩故雪山脩行积年而证佛位奚有不学不脩而以见性爲成佛乎问曰蠢动含灵皆有佛性又曰见解智识爲灵明觉知二者云何而能成佛曰见解智识之性不能成佛唯蠢动含灵之性则能成佛曰异乎所闻敢问蠢动含灵之性爲己性乎曰然曰何哉曰然见解智识乃是非业障之性此蠢动含灵乃造化万物之性人唯不知蠢动含灵之性所以难逃生死迷于涅槃彼见解智识之性以声色争爱而爲执着妄想此蠢动含灵之性处污秽而有大机大用彼见解智识之性起于六贼门头日爲恩爱缠缚无有休歇此蠢动含灵之性在脚跟后如如不动得大自在古德云地狱未苦袈裟下不明大事是爲最苦世人岂认蠢动含灵之性即真佛性悟此真佛则知屋里自有却非木雕泥塑故云真佛屋里坐到此方爲见性成佛所以道即心是佛若不悟屋里真佛即我之真性却认见解智识之性爲佛性犹认他姓爲我子差了多也所以道心不是佛既悟我之真性即屋里之真佛则此性此佛犹是四大假合底未及长芦四会之功所以道非心非佛若悟我性是我真佛分明了也假之而修假之而成所以道见性成佛故雪山四十二年少林九年冷坐实皆爲此一段公案者也上阳子金丹大要发真卷之十四上阳子金丹大要正统道藏三家本十六卷太玄部上阳子金丹大要越格卷之十五夫一紫霄绛宫上阳子观吾陈致虚撰与王祥翁净倮倮赤洒洒是一大事因縁是箇见成公案有大力量宻示神通立极造端撑天拄地逈超宇宙独耀古今无始以来灵光不昧穷劫之际真性常存上圣至人高仙诸佛由此施设由此仪刑所以道三世诸佛也恁么弥勒下生也恁么七佛已前也恁么七佛已后也恁么西天四七也恁么唐土二三也恁么历代佛祖都恁么且道古人千般计较都不会安名也不肯立字唯唤作恁么子细看来无头无尾无背无面总只是恁么了也自从达磨西来至于曹溪单提别唱而后天下丛林伟器以恁么事话会不少就中更无一人肯爲他标箇名目若是箇大善知识出来或者脱却娘生袴子未举先知若是钝根都教他向人前句里说心说性寻箇本来认影认光竟无落处到老破赚却去怨祖怨佛此辈可深惜哉上阳子只得不惜舌头爲他前圣后圣说出极到之处且道如何是恁么底当知这恁么即是那净倮倮赤洒洒底天下后来都会得那倮倮洒洒即是恁么事也则知父母未生以前也恁么倮倮洒洒父母既生已后也恁么倮倮洒洒一大事因縁也恁么倮倮洒洒这见成公案也恁么倮倮洒洒只今箇样分明说了后之人才举目看便知倮倮洒洒即恁么底恁么即倮倮洒洒底夫复何疑岂不道昔日摩耶夫人左手攀枝释迦老子右脇降诞九龙吐水沐浴金躯便乃周行七步目顾四方一手指天一手指地作大狮子吼云天上地下唯我独尊一场话靶古今禅林举扬者多也有作实事看去也有作灵迹看去也有作怪异看去也有作话会看去今若不饶露箇消息把释迦老子只容易看过了将来孰肯承当且道摩耶左手攀枝释迦右脇降诞岂不是他离了生死岸头底那九龙吐水沐浴金躯岂不是那恁么净倮倮赤洒洒底周行七步目顾四方岂不是貌堂堂显露底一手指天一手指地岂不是八字打开中有箇见成公案作大狮子吼云天上地下唯我独尊岂不是一大事因縁人中最爲第一点检将来也是好中不足暗里藏刀后来云门道我当时若见一棒打杀与狗子喫贵图天下太平云门拳拳奉扬宗㫖只得恁么骂佛喝祖及后圜悟云释迦把断要津云门知恩解报他岂不知释迦无伴无侣是以云门特恁欺主圜悟深知家丑却又白日叫鬼且似这般话头是障碍底是方便底若谓障碍是瞒你了若云方便目前便见是临济云赤肉团上有箇无位真人当从诸人面前出入岂不是直指了也一切常人暗中摸索是又不是他器识底直下便知那无位真人即是恁么净倮倮赤洒洒的古圣云性由自见命待师传若本分底有箇真实方寸之下真常独露全体见成何必又待许多诠註便知净倮倮是真佛性赤洒洒是真佛性一大事因縁恁么见成公案无非是真实佛性底莫道释迦老子有此一箇大事因縁各各当人分上皆有如是一大事因縁元不阙少尽干坤大地一时收来云门出世也道一句不得圜悟再生也不敢拟议于此处便知性是自家底世人如何瞒得自家方知道性由自见若到这田地深深宻宻尽他业风沙起沧海尘飞须知净倮倮底如如不动那赤肉团上稳稳当当尽他万生万死须知这赤洒洒底如如不动此爲不落窠臼不迷境物磨睚到腊月三十夜孤灯自照忽听漏尽钟鸣又说新年佛法去了岂不是大解脱大光明不迷生死岸头不拘得失流转当知龙光佛时也只恁么来也若搆得去与三世诸佛齐肩弥勒爲奴亦不小了大丈夫汉切莫做箇蒙蒙𥋾𥋾当断不断脱衫着袴无有了期疑上疑下着实说空语言里寻窠窟文字里寻公案是皆妄想何时得返照回光脱胎换骨也我赵老师云今时人脚跟前脚跟后不认点地处即是这箇了却乃无端指性说空直赚到老只如此语岂不脱露机锋然这老师舌柔齿刚不许人道恁么亦不许说倮倮洒洒亦不许说见成公案亦不许直指亦不许棒喝如是岂不作家縁爲时人将他佛祖面目做情识见解去我这老师接上等人唯撑眉弩目便是下梢却饶一笑而已予过荆南逢一伟器祥翁道人自叙往者访谒禅林深得其趣询之乃应菴之裔也其师瞎翁每指云与他相挨厮伴暂时不得舍离方有少许入作之分又云更须识取箇空烂底髑髅试向夜静灯灭时打箇蒲团独坐宻宻地体取只这语言瞎翁费尽老婆心多少了常人看来如此予谓瞎翁不当引人落草千古之下惹人提掇无有了期虽然入作底事还要入作底人故其所出金刚九还大义乃曰佛示初中后三日分岂非入作事也祥翁自倮倮洒洒而来藴利根智得师印证之后而唯独一无侣二六时中认主人翁以此自照比来请益求脚跟转处一句乃爲普说倮倮洒洒之真谛使祥翁权以金刚爲体实以涅盘爲用净倮倮作大狮吼赤洒洒奋雄虎势得了便住遇縁即宗然后悬崖撒手大休歇去岂不是箇少林冷坐底工夫也到此方知非唯脚跟转处事须知亲爲佛子已上事也此去诸方遇着衲衣下瞌睡汉不妨饶舌云是我普说拄杖刹竿棒拂拳喝一机一境是皆佛祖旁开户牖提振纲宗亦有大机亦有大用亦有权亦有实一喝不可作一喝用一棒不可作一棒行要知賔主交参前后际断昭悬日月把定干坤在昔阿难问摩诃迦叶世尊传金襕袈裟外别传何法迦叶唤云阿难阿难应诺迦叶云倒却门前刹竿着此岂不是直指人心独露全体则知当年世尊所传涅槃妙心正法眼藏只消迦叶一句总在里许虽然直截要先识破他的处将如之何是他底处世尊传来饶得微笑迦叶传来饶得一唤只此一笑一唤方知佛祖无可柰何落草寻人若不恁地怎得那西来意怎得箇消息底这般提唱以来厥后诸佛诸祖遇因立縁随方设便以棒拂拄杖行不如一喝省了多少计较除非明眼人举头便知是故马祖一喝百丈三日耳聋喫茶也是受食也是鼻孔也是灵骨也是即心即佛也是非心非佛也是一株花栢树子麻三斤衫七斤风与月石与泉前圣后圣所遗公案一题着緫是了若使钝根之器到了緫不是也只如释迦老子云以大圆觉爲我伽蓝圆觉且置且道如何是伽蓝后来举世以伽蓝爲招提所在僧衲所住者尤爲可笑却不知伽蓝本是一物故下云身心安居平等性智今之禅僧言及平等性智便自无处寻头况与他说伽蓝有般强底人见人题平等性智随云是他的心又怎知道他心非是心故佛祖云非心非佛又云心不是佛智不是道佛祖慈悲爲一切人自性不明起立模样令人自像故不得已乃至坚拳倒拂吐舌低头其以此机至浅至近令人易见而一切人不肯承当遂至骑山门向佛殿上放佛殿于灯笼内且道佛殿须要供佛如何移山门于其上岂不触了灯笼内着佛殿大似光灿灿地又至山河大地须弥崑崙有辈禅流见此等语浑如嚼蜡全无意义总谓禅机葛藤置而弗看难似佛果云上无攀仰下絶已躬外不见大地山河内不立闻见知觉直下摆脱情识一念不生证本地风光见本来面目祖师心印何幸人人领悟箇箇圆成挨拶将来了不可得及至末后喝佛骂祖走释迦奴弥勒凡此皆要诸人各认自己心莫作他人见谁知后来见喝也喝见骂也骂不知古人向自身内说将出来暴露消息底意那一等人专事机锋待尔招积口业总迷了这箇道理饶他声前句后寻觅猜想明来暗合也只野狐精见解一到如此奚谓五百年纵万劫千生何时是了古之人藴大根器若不勐利犹自蹉过是以圜悟奋志南询长庆坐破七箇蒲团雪峰三登投子九上洞山马祖因悟磨砖六祖躬役碓舂二祖断臂立雪释迦闻半偈而舍全身古圣先贤波咤到了方讨得箇生死义路今时人也口诵尧之言而行桀之行皆是笑破自己心赚破他人口若人人到那田地勐着力暗中求不惊不疑无退无转忽然相似脚跟后稳稳当当绵绵宻宻照天灼地岂不是弥勒下生释迦亲见到彼时节回首觑着一切常人皆立下风方知道有何难事低一着是凡高一着即佛了也真法眼问云佛法还有本末也无上阳子曰自威音王已前佛生佛灭绵绵历历不可穷已从过去庄严劫来曼殊室利爲七佛师至见在贤劫释迦文佛告摩诃迦叶云吾以正法眼藏涅磐妙心实相无相秘妙大乘今付于汝汝当护持迦叶礼足白言我当体敕恭顺佛故自尔灯灯相续至菩提达磨受法于般若多罗乃至中国而得总持道副道育慧可四人乃授法焉后将西返谓道副曰汝得吾皮谓尼总持曰汝得吾肉谓道育曰汝得吾骨谓慧可曰汝得吾髓复云昔如来以正法眼藏涅槃妙心付大迦叶展转祝累而至于我我今付汝汝当护持慧可传来唐土二三逮至慧能遍传天下于是滥漫矣故达磨告慧可云二百年后法周沙界明道者多行道者少说理者多通理者少就中有能悟实际地了心空法三身清净者然后得证大乘也宻多闻越次问曰大乘中乘小乘此三乘法皆成佛否上阳子曰唯正法眼是爲最上一乘故经云十方佛土中唯有一乘法无二亦无三除佛方便说但以假名字引导于衆生吾所以云中乘小乘皆假名字唯最上一乘真空无漏真实希有无非以真心真空爲之极则尔岂不闻大珠和尚云心是佛不用将佛求佛心是法不用将法求法佛法无二和合爲僧是谓一体三寳则知三寳本同一体奚有二乘乎妙香佛陀问曰如来说法学人听法听法说法有功德否上阳子曰如来证佛爲上根菩萨说法以度天人非如阿含爲小机说也故提婆谓罗㬋罗多云本对传法人爲说解脱道盖诸说法听法者本具一体三寳方能说方能听一体三寳者法身报身化身三身是曰一体三寳昔神会大师云说法则先佛而后法听法则先法而后佛听法则顿中而渐悟法则渐中而顿故色身善说法则法身低头稽首而听法法身善说法则报身摩肩耸耳而听法报身善说法则化身清净无爲而听法然四大色身法报化三身俱不解说法听法唯座上有一无位真人善说法听法是以义玄和尚云虚空不解说法听法是汝目前历历孤明勿形声者解说法听法所以道心法无说佛法无听多口阿师问曰三身且置云何是色身云何是法身上阳子曰色身是幻身亦是妄身法身是清净身亦是圆满身亦是自在身亦是如来身故号爲真佛大鉴云色身虽大内心量小不名大身法身虽小内心量大等虚空界是名大身此即佛性此即真心诸修行人把他做箇主人翁也所以佛祖安名立样棒拂拳喝灯笼佛殿拄杖刹竿千般计较形容不到了处是谓不可思议功德然随用而立名借物而喻色总而论之只是箇功德法身也法体如如问曰三世诸佛还住世否上阳子曰过去佛过去已未来佛且未至见在佛不得见曰我师还见否曰汝爲甚不见曰有形容否曰寻常顶礼接引衆生曰我师独见复谁可见曰见者不说曰我还可见否曰汝不信佛佛不汝见如如低头曰发心信已若何见佛曰开汝一只眼佛即在目前曰过去佛神通若何曰覆载包含曰现在佛神通若何曰生育造化曰未来佛神通若何曰多寳藏将开也曰云何是寳藏义曰緫归一大藏曰一大藏教云何指示曰普摄有情曰大藏亦有情乎曰无情若何名藏因尔无情强名曰正法眼縁此法眼不属内外不在四旁秉生杀机爲佛法祖是曰正法眼藏曰正法已闻若何是眼藏曰汝且道什么一件物无眼曰此眼藏即虚空藏否曰佛法一般名不虚设夫叅学人莫学客语莫学异见须知脚跟有此寳藏大包天地光耀古今形容无尽妙用无穷故云无尽藏物去物来如如不动亘古亘今如如不动生死岸头如如不动得大自在如如不动演出大藏皆如来说故云如来藏寳如意问曰迷悟两途迷者多而悟者少敢问何以曰昔南阳忠国师云衆生迷时结性成心犹寒则水结爲冰衆生悟时释心成性犹煖则冰释爲水上阳子复喻云衆生迷时犹隔水而求鱼衆生悟时犹水涸而鱼鳖自现是慧海云凡夫见性即非凡夫以能顿悟上乘超凡入圣佛子若迷即非佛子以其论凡论圣终爲下鬼悟人超越生死涅槃迷人唯学说事说理迷人今生作来世福德悟人目下顿见活维摩所以迷底人修因待果如逆风而渡海何有了期悟底人了心是佛似月下观影真伪自知故毱多尊者云心自本来心本心非有法则知本心无法而本来心乃是法身是以迷人以清净法身爲五藴色身悟人以清净法身爲我佛法身也优婆夷多问曰自曼殊室利而七佛法偈皆言幻起灭空罪福至释迦传来言法而十七祖僧迦难提以来又言心地二十二祖摩拏罗以后皆言性二十七祖般若多罗与唐土二三佛又只言华种及曹溪别唱天下老和尚唯直指单提各呈面目千般百计指小喻大有如山河大地棒拂花草灯笼佛殿拄杖拳喝似此等样以爲传授大乘何前后之相戾也敢问是同是别上阳子曰迷人说法迷法见性迷性悟人悟空非空悟色非色故前迦叶云即此身心是幻生幻化之中无罪福后迦叶云何于一法中有法有不法十八祖迦耶舍多云有种有心地因縁能发萌二十五祖婆舍斯多云我今悟真性无道亦无理东土二祖云本来縁有地因地种华生此祖祖灯灯唯在明心而已自风旛论后各立宗门别出模样直到于今岂离心之外而别有大乘者乎离大乘之外而别有佛法者乎大传送问曰夫生而有形死而魂散有形则有性魂散则性泯理之常也比形住而性存犹华之有香比身逝而魂去犹叶之坠地虽然人爲万物灵到此得有性也无上阳子曰造化之内无明殻子爲卵生烦恼包里爲胎生爱水浸润爲湿生欻起烦恼爲化生四生之中各从其类狐兔不能产凤明也爲人之灵者本性而已性之于人犹烟焰之于火泡沤之于水形存之性犹火之飞焰魂散之性犹沤之归水此一切人失其真性流浪轮回万死万生迷迷相指皆谓如是道人之性则不然超乎造化之外生以不生死以不死亦唯真性而已守此性如防盗焉敬此性如供佛焉爱此性如护寳焉是故法此性即名法性佛此性即名佛性若见此性即是佛地岂干生死之义乎十四祖龙树云佛性非大非小非广非狭无福无报无死无生所以悟我性无生死见我性无地狱修我性超乎造化之外也上阳子金丹大要越格卷之十五上阳子金丹大要正统道藏三家本十六卷太玄部上阳子金丹大要超宗卷之十六夫二紫霄绛宫上阳子观吾陈致虚撰见性成佛上阳子曰威音王已前这一段公案不在左右不在偏傍不在中间不在外当其时也既无师匠又无宗㫖七佛且未出世弥勒尚未下生此一大事出模走样照天烁地哆哆和和之后佛已在世人人具足箇箇分明了也尔来到今而一切人将自己的别了寻问他人且道他家底事岂容你知犹你家下之事容他知否所赖先哲慈悲开示祖祖单提达磨大师直指人心见性成佛大过则了岂唯后人愈行愈远总将日用现前一切不问却乃千思万想向那边觅而欲见性成佛此辈可深惜哉岂比天人师明星出时成佛了也弟子再拜稽颡问曰传云释迦生下周行七步一手指天一手指地曰天上地下唯我独尊若是则世尊生而知之者也上阳子哂之曰非也曰敢问所以曰释迦文师瞿昙乃得金丹之道修之而证佛也以其修金丹而成仙故曰金仙盖金丹者二八两之弦气也二八合成一十六两故云丈六金身世岂有天生自然之释迦者乎曰唯我独尊复从何来曰此佛法之谓也曰敢问所以曰后之佛祖将此语题以爲公案因谓之佛法使后之学人藴利根上智者以此公案常题常拈照破自己脚跟踏实而明心焉而见性焉转相悟入因之仍之佛祖继出各呈面目形容益多语殊意合是以非理可释思议不得或以小而喻大或以贱而比贵不涉程途难堪训诲大根器识一见了然明白更不惊疑直下承当有何言句下士愚人思攷不能得拟议又不是只得妄云此乃葛藤之语也若有问其如何谓之葛藤则谬云即禅机也如此宛转支离却不究竟佛法实事所谓葛藤禅机之语者乃齿外之浮辞而爲佛法之喻也唯大智慧底则去其口头之虚论而见其佛法之真实也下愚之人诳谈锋辩至有公案非理可释去处则去禅机也彼以禅机爲辞之属底如百尺竿头不复可进又安知有佛法哉弟子进曰佛法者世尊以灵验而示人乎抑以天龙护卫之神而见之乎曰皆非也此乃常人所谈之佛法也今夫生死祸福影响灵验幽冥报对浮辞彰虚以示于人者此之谓常人之佛法也若真实佛法唯灵于己倏忽广大变通须臾而复自在廼能过人之过而亦自知其过此爲真实佛法也盖真实佛法圣凡不敢一窥况可以示人乎若真实佛法则诸天捧花无路魔外潜觑不得况云天龙见之乎曰如此则佛法之大唯世尊能有也曰世尊已无佛法唯人有佛法曰人之佛法复在何处曰挂向太虚壁立万仞视之不见听之不闻曰有灵验否曰显大神通霔大法雨撑天拄地作佛成仙古今专生杀之权顷刻有感通之便是十翼曰寂然不动感而遂通故鬼神不敢视邪怪不能凭所以破灶堕云本是泥土合成灵从何来圣从何起谛观此语岂非大灵验乎何者是人之佛法曰人以性爲佛法曰既以性爲佛法则诸佛祖一切常人皆以见性而成佛是不必于金丹之道也曰否曰何谓也曰一切常人且不知性爲何物而假言金丹之道乎曰一切常人唯不知性而诸佛祖是见性而成佛也曰否曰请问其义曰子不知夫达磨之说乎昔者达磨西来不立文字唯直指人心见性成佛固有其道矣盖道之一事不可得而形容思议者也如之何可以立文字且人心不可得而闻见者也如之何用直指人之性即真佛者也如之何待见而成乎此即老子观妙之道也是以达磨下工于长芦于少林修鍊是云金丹之㫖即达磨直指之㫖即释迦独尊之㫖即迦叶所受正法眼藏涅槃妙心之㫖即马祖非心非佛非物之㫖即六祖共永嘉无生无速之㫖即庞居士悟一口吸尽西江水之㫖即药山一物不爲头之㫖即丹霞烧水佛之㫖即石巩弓箭之㫖即赵州萝卜栢树子喫茶之㫖即归宗先天爲心祖之㫖以至山河大地拄杖刹竿棒喝露柱灯笼佛殿山门库堂金刚王寳劎洞山麻三斤石霜百尺竿俱胝脂头禅黄龙赤班蛇鸟窠吹布毛法灯天真佛法眼透声色思和尚米价遵布衲浴佛僧奚仲造车孚上座摇扇雪峰辊毬云门胡饼盐官扇子青平搬土潙山水枯禾山打鼓秘魔持叉香严击竹首山竹篦仰山拂子以至顶门拳肘眉眼鼻尖米粟丝毫钉鞋木履清风明月晓钟画角芥子须弥圈蓬漆桶银山铁壁葛藤寒松黄花翠竹枯椿干橛古涧寒泉源头路口翅爲狮儿大雄勐虎牛车羊角狗子猫儿胡孙鼷鼠此等公案备难悉数莫不皆是见性之㫖也上阳子复谓弟子曰从上祖佛做模打样百般迁就托物立名爲一切人指箇真实佛性之处然其各随方便而说谓之随方结縁而一切人不到性地及爲多事如引过河之网未提其纲若牵织金之花不编其综吾今分明指出了也似风云雷雨蓦然黑暗须臾散去红日当空谁不见了恐你诸人以光明之眼如翳障了以智慧之性爲尘扑之一向弄舌头不顾损神气是又不是修又不修如此蹉过走破脚跟下皮肉赚到老来可惜了也比来说禅者明立高座聚衆问答口头活弄性地蒙迷以辩论敏捷爲能所以多记公案爲明了人示以一指随以二指应或而向下他即儗上或云眼前即疑背后或转脚跟他便走了似此捏伪那知真实此爲设辞应敌岂能见性明心如与聋人觅物相似与之索蛤聋乃掬水指令下鞍聋反勒马指向脚下聋遍拾芥虽云近傍不远孰知所差太多此乃聋人误听强猜者今一切人本皆聦识见物如蔽若彼聋人强猜妄臆其中以误爲悮能有几人不免再爲诸人各各现箇本来面目这回莫只又做箇蒙𥋾底人也圜悟云父母未生以前净倮倮赤洒洒不立一丝毫及乎既生之后亦净倮倮赤洒洒不立一丝毫佛祖慈悲兴言至此欲爲世人作箇指踪极则而一切人既闻此语便以倮倮洒洒爲冷俐快活看却不知倮倮洒洒即本来面目也即是性也且道既生之后倮倮洒洒不立一丝毫钝根错想而不明了亦不足怪何以故此盖常人而纽于常也且道云何父母未生以前亦云倮倮洒洒不立一丝毫此言杀过则了利根之士即于见前早办一箇入头之处安有不明了哉吾之说此者非但爲汝诸人提题拈起亦使丛林禅僧天下一切人诵此金丹大要究竟超宗释义如悬夹镜相似人立其中若顶若足若背若面不必求人莫不自见如今多少住禅刹者不知禅是何物率三二百人或至千数余衆唯只顽坐禅棒夜巡渴睡者辱日则限以规程何暇见性夜则劳神废寝安知真佛此谓一盲引衆盲也岂不闻大慧云一种杜譔汉脚跟下不实只管教人摄心静坐坐教絶气真可忴悯六祖又云长坐拘身是病非禅石霜诸禅师堂盈千数长坐如杌识者唿爲木衆橛多三藏师于曹溪大鉴一日见僧结菴而坐藏即前唤之曰我西域最下根者不堕此见马祖南岳住菴日唯坐禅以求成佛让禅师故将甎于菴前磨祖云何爲曰磨作镜祖曰磨甎岂能作镜让曰然坐禅岂能成佛马祖顿悟言下得㫖昔玄沙因共雪峯论佛法峯云世间阔一丈古镜阔一丈沙指火罏云阔多少峰云如古镜阔沙云老和尚脚跟未点地在从那到今有辈禅流因名行脚摇唇识解不知落处走遍丛林踏破了草鞋不肯认他脚跟如之何是点地处佛祖大慈大悲指出禅名使人觉悟如东禅西禅南禅北禅圆通禅广佛禅圆学禅真佛禅无位禅如来禅祖师禅大方禅城市禅脚跟禅龙女禅蚌殻禅老婆禅新妇子禅一味禅指头禅皮可漏子禅口鼓子禅琉璃瓶子禅千名百样惟要世人早自见性今世衲僧以顺寂入涅槃爲终世过化之奖辞是爲明眼所嗤宁不惶愧彼安得知涅槃之际是衲僧脚跟下求向上之事也又称僧名唯求下字何乃讳上而不讳下者乎不认佛祖欲人见性以下爲体人却不知性是身中之物廼以性爲见解智识犹认灵台以爲心地不悟灵台即是性也世人孰肯若良遂者哉良遂再见麻谷眼下见性瞒他不得出谓衆曰诸人知处良遂总知良遂知处诸人不知爲他诸人或出或入向六根门头做尽颠倒良遂故云总知而良遂之所知者乃真佛也诸人难识得真佛所以云良遂知处诸人不知也今尔诸人遂知得否时诸弟子罔知所措上阳子曰甚矣性之易见也信矣人之难悟也汝来且道性命是汝自家底吾已擘破面皮爲汝说了汝尚不知性爲何物命爲何事若不就你心上体认去却只于语言文字里话会待将从舌头譌了有甚干涉吾又再四与你呈露无一肯认若得掀倒禅床则败阙了今复爲汝讨条活路做箇了也夫此一事不过是箇有爲法也昔者神人商容以有爲之法欲授老子乃先示以柔弱之道遂因吐舌老子即悟曰舌柔齿刚此是有爲之法也夫有爲之法者须知甘露之门掣电之机故世尊云梦幻泡影如露如电谓之有爲法也而一切人闻甘露掣电之说则谓露电是天上落来底梦则以爲睡中所见幻则以爲化凡易脆泡则以爲水上浮沤影则以爲相因而出皆非者也凡此皆是妄猜谬度不向分内以求真实也世尊是大圣人岂肯空言闲论无益者哉所说皆指实事令人各自见性其用意处言近指远以大喻小上士闻之一言千悟一切常人任佛说到下梢反以爲禅机之语言也尔时衆中忽有一弟子若脱了桶底子相似豁然大悟眼下见性惊喜过望即前伏地稽首而言师慈悯开我愚迷指以非佛之佛而说非法之法弟子万劫千生遭逢如是群疑妄想一切释然犹暗然炬外内洞明又如傍水观影上下俱见真实而希有也上阳子知其根器不浅乃曰来汝所悟者是汝性也汝性非性汝心非心心即是心性即是性性非汝心心非汝性汝试爲我言汝实性应时答言弟子鄙见性即云性心即云心心无所心性无所性性亦非心心亦非性性非心心心非性性性性非心心心非性性无有心心无有性性本无心心本无性性则言性心则言心心若有性即非佛心性若有心是名佛性佛性我性是真实性我心佛心是妄想心心若妄想即不见佛性若真实即是真佛更乞我师慈悲开显真实妙义上阳子曰汝于佛法惟只八成吾今告汝两下圆满名何云心有肉团心有虚空心此虚空心是名何心是金刚心是涅槃心彼肉团心复名何心是妄想心是烦恼心世人思虑总皆执着故是爲障碍心有障碍因縁不来因此无縁轮回生死若金刚心若涅槃心是虚空心此虚空心即智慧心即真实心上士一闻发大智慧勇勐精进是云真佛此真佛心是坚固心是成就心是圆满心是真佛心是真人心此一切心历劫不坏彼一切心争爱贪着见色迷恋闻声惊怖是非分别无有穷已此一切心凡所见闻如如不动霹雳大震如如不动况彼声色岂能动摇生死岸头如如不动况彼水火岂能焚漂如金刚劎有大精进如百尺竿直而不屈尽世甲兵无能摧折此精进心有大勇勐诸天及人见此精进欢喜无量假此精进成佛作祖云何名佛是虚空心云何虚空而名真佛此虚空心悬崖壁立智慧精进倏尔变通因尔虚空前无所进后无所退执着不得思议不及是云真佛亦云法身縁此法身住虚空中得大解脱得大自在遍十方界广大神通故云南无十方虚空常住三寳离此三寳无有法身离此法身即不明了此法身外更觅何心更觅何性若有所觅即不见性爲不见性肉团心起六贼烦扰世以此故犹梦中梦无有了期唯觉是了真佛之心常如梦觉智慧灵明无有颠倒大修行人以此爲悟悟无不了悟即进修若大智慧心即云佛若大了悟佛即云心若大解脱非心非佛若大因縁即心即佛此心即性此性即佛性佛不离佛性明了上阳子曰性由自悟命待师传演禅师云悟了须是遇人悟了若不遇人十箇有五双杜撰子不闻庐惠能者乎惠能是新州樵夫年已半百闻客诵经顿见佛性致母出郷远叩黄梅五祖才见数语投机使役碓舂经八箇月因闻秀偈始露锥锋大满授之衣钵佛法能得指归又无法财乃得神会足之又得刘志畧爲之外护遂隐于四会县猎人之中而下工焉性命双修以土制铅以铅制汞二归金鼎却入深山兀坐修养道成之后潜抵番禺吐风幡之语以显神通爲大宗师是与达磨出处同风弟子问曰黄梅数百余人其中岂无一人可授佛法何乃直待惠能至而授之五祖乃若是乎曰五祖何幸早得人传若说是事岂唯数百人中而无一人昔者世尊灵山会上五千退席且无一人尔道方今之时四海之广其真得佛法者复有几人焉是之谓希有者也弟子思之再拜伏诺上阳子曰今时修行的人安知得传之后无量艰苦方能就事其所云苦与世不同彼所谓乐此以爲惧此以爲得彼反谓失若人于此下箇柱脚是敢保他有落着处是知神气一用性命双修者也若只见性爲是则大鉴何必往黄梅永嘉何用往曹溪乎是以我师赵真人曰坐禅入定一件在得牟尼之珠圣胎已成之后谓之抱一守和知白守黑也谓之面壁端坐修禅入定也谓之鍊形化气鍊气归神也是名形神出胎亲爲佛子已上事也故玉皇集经云顿悟大乘正宗渐入虚无妙道大乘之道即今金丹之道也所以达磨有云见此东土赤县神州有大乘气象成佛无碍是载巨舟实以衆寳三周寒暑来求大乘之道是知达磨始则见性得法而来终则得丹成佛而西归是之谓直指人心见性成佛者时诸弟子皆得解悟再拜而退信受奉行上阳子金丹大要超宗卷之十六