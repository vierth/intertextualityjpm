淸江贝先生文集淸江贝先生集序洪武板淸江公全集卯十卷流传甚少惟见王西荘光揉袁寿堦外舅有藏本嘉庆戊辰以白金二十卯两向同郡黄荛圃主事易得黄系得之桐郷金氏文瑞楼有朱印可证金星轺于康熈五十八年曾重刻公集序云始得先生淸江集卯卷又借得钞本卯十卷次第狡刻想重刻时尚未得洪武板也又云先生集镌板万歴间见者絶少豫屺则万歴时又有刻本也予未之见又唐孙华序云淸江集二十卷威行于卋歳乆极刻散先学者罕见全本豫此又有二十卷之刻本亦未见皆当访求之友人海盐吴思亭续疑年录云先生年卯十八始领乡荐张士诚据吴累㣲不就计其生年当在无延祐卯五年间墉好捜求先卋文献二十年来所得十余种以此集爲最佳公之子纪善公有春雨轩集访之十余年无従购觅附记于此他曰当一一徃嘉禾求之也道光丁亥伏曰贝墉谨跋集内有叶氏藏书朱文方印系叶文庄公盛箓竹堂藏书之印又莲泾朱文方印冭原叔子藏书记白文长印系康熈时吴中王间逺孝慈堂藏书之印卷后有南阳叔子苞印白文方印二衆未文方印无考丁亥秌七月卯曰暑退凉生静空干墨庵书此见墉谨志贝琼字适臣又名阙一字廷琚嘉兴崇德人租谦宋太学工舍运革不仕琼少颖悟元末隐没山博通经史善诗古文年四十八始领元乡荐张士诚豫姑蘓累征不就洪武初举朙经三年诏脩元史五年校士浙省卯卒召入原国子助敎八年迁中国子学助教教功臣子弟十年致仕朙年卒于家所着有清江诗集十卷文集三十卷行卋葬邑之语儿乡子翶楚府纪善䎘督府经歴翔国子学録竝以人才举任其家学右莭录诸书小传于淸江公集之卷端时道光初元歳在辛巳孟陬月下句㞢三曰平江贝墉既勤氏敬书贝助教文集序吾友贝廷臣先生有子曰翺以文学选为楚府纪善积其禄入之余彚稡其父成为诗若文为若干卷以余兴其父交也不逺四千里致书请余言以弁其首简先生辱与余友㝡久虽不敢自谓知先生而翺之意可尚何可以不敏辞㦲昔在元季文章鉅家如虞揭欧黄相继物故而宣城贡公泰甫河东张公仲举临川危公太檏新安程公以文四三君子者亦各以宏才硕学居朝廷制作之任聮芳而继响时会稽杨公廉夫以名进士屏居吴淞江之上啸傲烟月亦以诗文自豪有轹古今磅礴宇宙之意殆若不以台合为泰江湖为戚者一时及门之士类皆英迈不覊而耻规规扵绳墨之末先生盖其杰然者马先生天资夐岀辈流其所居邑爲淛以西望取科第领郷荐者前后相继邑之人父教其子兄授其弟惟塲屋之文是务先生独曰此有式之文也爲之不难乃取经史百代暨大家集愽览强记渐渍储蓄发而爲文以追古作者其言引物连类竒论层出濡茟伸纸千数百言立每一萹出辄爲杨公叹伏扵是声誉大起而贝氏之文章遂擅名扵一时矣余评其文驰骤竒崛如长风驾涛银山鐡壁澎湃叠至鼋鼍蛟龙百怪岀没而金支翠旂焜耀前后何其才之赡而气之雄也惜其盛年遭时不偶浮湛田里之间山林之下念有所属亦时吐岀胸中之竒以泄其无聊不平之思及值维新之朝𧺫自布衣预修元史预考郷试旋擢国子助教改助敎中亰幸己向用会国家方育材兴治第所居官以训迪为軄业而长萹短章亦不过应四方知己之请而所以敷张神藻涧饰鸿业以鸣国家太平之盛者则亦未见其有数数然者乌虽然言之不文则其传也不逺余见前辈以着作名家焦心劳思扵佔毕之下其言未必不可传也而䘚至扵湮没无闻者良以为之后者不䏻继夫前人之志故也先生之文固足传诸逺矣然亦幸甚有子故虽不获收大用之效扵前亦奚憾㢤先生讳琼廷臣其字也世居嘉兴之崇徳学者称之曰淸江先生云杭州府儒学教授天台徐一䕫序淸江贝先生集目録清江贝先生文集目録卷之一海昌集土偶对游山记呉越两山亭记方寸地记贞素堂记逰山记迂隐菴记味菜窝记干坤清气序送两浙转运司副使兮司西路归武林序卷之二云间集设渔樵对霜林说壷说谦恒二子说铁崖先生传古泉先生传愚痴道人传樗隐先生传林泉民传卷之三云间集马孝子传澹泊斋铭君子堂铭用拙斋铭跂蝉雀图后跋胡季诚沂州事后书击壤生诗卷后跋胡季诚南征诗后书篔谷小像后卷之四云间集复姓觧性论辩鬼辩拙赠常景元三贤賛骂蚊拱翠堂记故训导胡先生画像记笔议轩记松江府儒学蔵书记卷之五云间集水云深处记天香方丈记剪韭轩记方壷记白沤轩记香影轩记巖壑深居记炙背轩记兰芳轩记小蓬台志緑隂亭记卷之六云间集古涧寒泉记万峰秋记虚白室记橘隐记观捕鱼记菊庄志兰雪坡志卷之七云间集铁崖先生大全集序郑本初诗集序躭罗志略后序逰仙诗序灌圜集序用武提要序瑞莲诗序偏旁辩証序卷之八云间集送石仲明序送章起潜序送方德玉序送王志善序送王子渊序赠医师沈光明序元故两浙都转运盐使司照磨任公墓志铭郭处士圹志江山尉中玉先生黄公哀辞卷之九两峰集观鱼说糜母张氏孝莭传西郭生传鸣鹤轩记一粟干坤记聴雪斋志水竹居记恒斋记东斋志卷之十两峰集春晖堂记清隐堂记半间云记西翠楼记处静轩记来青堂记医镜密语序玉泉隐居图序卷之十一两峰集送王瑞菴序赠星学梅生序送嘉兴知事雨斋徐公上淮安推官序送材上人序送刘性初归云间序髙丽宗主尚希古塔铭卷之十二金陵集蒙说大鲁生说梦笔居士说石田说过孝子传贞莭传贲鼓铭存善堂铭卷之十三金陵集思勤斋铭跋赵文敏帖跋王逸老书八仙歌后跋耕渔图书杏林生意图后䟦马文璧云林隐居图后释奠觧猫戒卷之十四金陵集黄山书舎记玩云楼记彀斋记㳺冶亭记竹溪志北山书屋记白贲轩记竹深记竹深处记爱日轩记卷之十五金陵集尚友斋记全清堂记运甓斋记拥翠楼记存诚斋记杏林小隐记飬志堂记深恱斋记如在堂记约牗轩记卷之十六金陵集九华精舎记云门精舎记一梧轩记留耕轩记药石窝记灊峰祠堂记茶屋记追逺堂记待月轩记卷之十七金陵集复初斋记宇定轩记醒心轩记映雪斋记着存堂记薝卜堂记逺清堂记卷之十八金陵集武昌谯楼记宋县令谢公庙记竹深处记清泉书楼记勤有堂记体素斋记卷之十九金陵集集效方序册太上皇帝仪注序欧阳先生文衡序横塘农诗序送衍上人序送郑士衡序送萧子所序送国子学正赵伯庸赴永宁尹序送胡虚白归海昌序卷之二十金陵集送陈复礼归四明序送顾伯载秀才归四明序题秋江送别图送陶九成归云间送周逊学赴长洲儒学教谕序送许清夫赴桂东序送徐真卿赴罗山县儒学教谕序送李敏卿赴桂阳教授序送开学臣先生归洛阳序送危于赴安庆教授序送郑千之序送顾贵和序卷之二十一金陵集送安止菴序送安上人序送杨文启序送朱昭大赴綦江丞序赠医师王徳𥙿序送叶孟桴秀才赴雅州序送黄孟辅序送阎炳文归安阳序送魏文芳序故荥阳佚耕处士郑公墓志铭故拙斋处士张公墓碣铭卷之二十二中都藁巢云对蔵六说神监说敬说说玉赠乐君玉黄国华传怡怡堂铭诚敬谦谨四箴䟦陈白云家乗后卷之二十三中都藁书理斋卷后书九歌圗后䟦彩烟杨氏家乗后䟦坚白先生传后中星觧卜洛辨学校论与杨秉哲书铸钟祝文畣陈恭卷之二十四中都藁芦轩记东轩记荐福草堂记杏田记四清堂记惜隂轩记双井堂记聴松楼记晚翠堂记白云书舎记卷之二十五中都藁归耕处记屺思轩记来鸥亭记来徳堂记巢居记翠屏轩记风木亭记居易斋记瓜田卜隐记慎独斋记桃花流水记卷之二十六中都槀游山诗序沧洲一曲志葵轩记具庆堂记活水轩记宜晚堂记环碧堂记一乐堂记志古斋记植勤堂记卷之二十七中都集东白轩记复古堂记学古斋记崇志斋记望云轩记具庆堂记旅轩记卷之二十八中都藁唐宋六家文衡序潜溪先生宋公文集序扣角集记东呉先生文集序贝氏族谱序縠江渔者诗序琼台集序胡氏复姓序求我集序卷之二十九中都集陇上白云诗藁序送褚徳刚序送呉义孚序送钱子予序送楼文渊归会稽序送国子助教张思广归平阳序卷之三十中都集故孙正甫先生墓志铭故处州路儒学教授郑以道先生妻蒋氏碣铭故福建儒学副提举王公墓志铭故韩处士碣铭故徐处士碣铭戴克敬妻呉氏墓碣故贞孝处士周公墓志铭黄南岫先生墓志铭故处士溧水徒君彦和诔归田藁慎斋记复古堂记云林觧赠龟师朱子中序同寿堂记耕学斋记真率轩记溪云草堂记清江贝先生文集目录终淸江贝先生集诗集目録清江贝先生诗集目録卷之一五言古诗杂诗七首真真曲饮酒乌龙井十月既望鳯凰山晚归白水村九日逰鹰窼山民部尚书曹徳基出使三呉囙纪其事送金子厚归杭赠迮元霖耕乐轩泮池荷花戯赠李焕章食糟蟛蚏乙巳除夕题尚北海聴雨轩王鴈图次韵张希载雨中书怀凌霄花丙午七夕读书堆登积庆寺阁名都萹兰对月懐邵篔谷懐夏士文郊居送潘时雍归钱塘题诚道原潇湘八景辟乱出璜溪归崇徳西曹村迁居立秋日夏夜丁未重午荅客一首题緑绮轩仲冬秋泾客舎皂林驿春日宴沧洲诗一首逰仙诗三首丁一鹤诗采芝生诗三首题夏頣贞西畴草堂卷之二五言古诗读史五首己酉岁初度日书懐初夏郊居二首述懐晨兴在殳山作钱彦彬抄诗为赋一首对酒懐邵文愽拟东野一首早春拟出塞曲赴召㽞别诸友送呉濬仲六月十五日夜坐明徳堂一首出都门一首寄张孟兼主事辛亥初度偶成题盛苍崖鴈独酌初冬一首孤松拟苏州一首拟东野一首送钱公择还象山题聴雪斋梦逰澄林杨真妇王氏诗送王公勉赴沁水教谕题金徳俊葵轩和张惟中员外秋懐题画竹送黄仲箎上官檇李次韵张师广助教登雨花台一首题朱孟辩层峦图送盛孔昭赴淄川丞题上虞栁机仲朝晖轩雨中漫兴杏庭拟古晚眺古意三首宿方文敏东轩送张思广归平阳分题送友得忠孝庙池河驿大枪岭滁阳驿勐虎行李氏三莭妇行述懐卷之三七言古诗梦逰秦望山歌送客归越中雪蓬小朶歌送奎方舟还灵鹫逰菩提山值雨宿存思菴鳯凰山歌亰口王莭妇歌玉山窟儡歌题子昻松树障子歌题王立本山水图甲辰七月十三日书所见题赵仲穆画马送王好问赴春官送浙省都事曹德辅运粮北上送文从周入亰师邓法师祷雨歌张静婉采莲曲出塞曲野中吟田家行送李志刚白茅歌送天台呉蟾友主桐栢观题子昻秋林早行图题子昻秋江渔艇图小蓬壷歌醉芙蓉叹题赵处仁竹泉所次韵铁崖先生醉歌用东坡先生韵赋竹轩孙孝子歌白苎词行路难团扇词题儿云林画折杨栁曲题王叔明茅山图秋夜长远别离白雪歌董逃行雨中正月二十九日杨鸣鹤席上分韵得㡬字丁一鹤以疾止酒诗以诮之穆陵行送定南宗住四明大慈寺卷之四青萝山房歌题火龙烹茶图巳酉清明虀瓮吟耕乐吟二首逰殳史两山诗海翁謡重逰殳山题徐复初叅政马图呉山人诗胡䖍雪猎啚过梧桐泾双节堂郭忠恕出崃图送迮士霖归天台送车定夫赴莱芜簿徐给事山水歌精卫愤秋露轩爲马本道赋鴈声栖辞桃源图凤凰台懐古云中烈妇行题儿云林木石毛女辞二觧题山水四景分教中都一首桃核杯歌题华山图赠乗槎客李将军歌题董源寒林重汀图题子昻松石脩篁图太行山谣送靳用中归潞州次韵荅王藴徳纪善雨中见寄日苦短辞九章题海山秋晓便面孤松图卷之五七言律诗送袭封衍圣公孔希学还阙里送愚上人归越中并柬奎方舟长老观海与鲍仲孚同赋送王克让贠外赴陜西送户部尚书贡泰甫𨳩司闽中榷盐易米给亰师题徐大章白鹤山居三月晦日寄内弟陆熈之寄潘时雍送翁镇方归天台题云溪耕隐题丁成之清樾轩郑宪卿省郎织毯松江还诗以送之云间见李克敏将归呉陵作诗为别赋小瀛洲题苎溪渔友宅十月闻雷灵鹫观灯谢买齐臣恵碧盌题静天镜碧水旾轩送兴福寺长老镇静菴六月三日汎舟七夕十一月廿三日夜集次韵卢廷举一首剪韭轩题王士亨看山䖏元夕次韵铁崖杨先生二月十六日雨中遣兴清明日陪杨铁崖饮城东门是日风雨送彦冲归杭寄林叔大槐隂亭即事经故内立夏日题云深处题夏士文园亭重午瑞莲题渊明像题松鹤山居图寄奎方舟俊用章二上人白莲中秋钱塘秋夕奉寄崔伯恭左丞无题夜坐立旾日宴西清髙士沧洲一曲别吕徳常姑苏瑞梧诗钱塘旾日遣兴奉和铁崖先生水仙诗宴夏士文漪澜堂观潮嘉禾道中荅马文璧见寄支子緑隂轩夏日书懐客居风泾荷花题周伯昻水村图题刘商观奕图初冬口号荅宇文仲美冬日漫兴巳酉立春日正月二日偕邵篔谷过吕徳常㽞饮闻夏士文南㱕喜而有作特先寄之寄陈性天三月五日饮于性天所见牡丹有作雨中书懐过沧洲有感读胡笳曲雨夜独坐秋思红菊雨夜至日送桒子材归糜塘雪中次韵陈仲谋蔡叔庸至剪烛聴雨一首卷之六七言律诗元夕郊居红楳蜀山图庚戌中秋归殳山一首庚戌九日木芙蓉寒夜忆梅拟西崑一首次韵陈仲谋次韵杨鸣鹤发旾试茟一首访逵上人再用韵畣古道一首送王熈易奉使安南亰师雨夜一首呈宋景濂学士王子充待制张孟兼主事丁一鹤病愈见寄然且戒酒次韵荅之送杨鸣鹤还鸿山题材上人遐观楼鹤山亲舎诗龙江道中送韩伯时归山隂赠王廷威奉寄一鹤子材诸友洎古道明逺诸方外交寄糜孝子寓幽湖客舎送朱显道赴濠上试院中和常景元中秋试院和马新仲一首别憎觉原癸丑元日寄材大用言黙菴畅明逺临平道中寄一鹤道人送谷克让归湖南侍亲并柬李中卿县丞望青溪白莲为赋一首送赵泽民归越中送江西佥宪赵宗典移守合州送朱伯良赴陇西县丞送莫彦英赴賔州上林丞送医师张仁斋赠龙虎山邓子方錬师二月一日病中口号送马本道赴颍上送杨九思赴广西都尉经厯新晴送朱质夫赴寕逺知县梅泉处士虞长卿挽诗送詹同文承旨还郷赠韩友中和张思广九日韵鳯凰台秦淮对月送吕元振归四明乙夘清明日饮刘志逺宅赋诗一首次韵夏士文题王显宗廵厯图分教中都一首苦雨懐刘子宪次韵方文敏秋兴五首丙辰元日时在鳯阳赵穆仲诸友枉骑相过题洪大隐传后赋晚菊黄白二本秋日漫兴次韵杨秉哲见寄病中一首寄方文敏早旾寄黄仲真鳯阳晚春送马伯温之广西送王用中归金陵赋西山爽气亭送王以寕归建徳并东鲁道原方文敏恵二白瓶及新茶土铁聴松楼㽞别陈敬夫寄燕府録事杨秉哲兼蕳新民藴徳二纪善题梅轩洪武六年五月一日早朝一首殳山隐居夏日卷之七五言律诗临平道中夜坐壬寅夏五月廿四日对雨题暎雪斋魏塘夜泊过竹冈横港灵鹫十景人日送王宗成归越冬夜亭林漫兴守岁寓翠岩菴三月晦日归石门晚眺过王景脩荅郭宗夏题盛子昭画观水秋泾雨后二首甲辰元旦初度一首寒食三首五月十六夜独坐登云间驿楼青林道中夜泊重过亭林戊申九日懐语溪旧业夜饮南山所用篔谷韵挽溪南䖏士寒夜巳酉元旦次韵篔谷千山夜泊暮春杂诗寄翰古清遇妓旧宅寺居溪上荅杨鸣鹤题山隂读书䖏逰殳山澄林客居题𬗋㣲山严上人壁排闷雨中寄九龙山人次韵杨徳中见寄次韵杨鸣鹤逰𬗋㣲山用章孝标韵赠医者徐仲纯壬子至日过来青堂送陈楚賔赴泗州学正题苏明逺画病中次韵张思广见寄云卧次韵管郑州玄泽题叶经厯水北山居送曹季材赴亰师咏炭题马文壁画题王白云画戊午早秋漫兴二首卷之八五言长律书事二十韵李子庚挽诗黄湾述懐二十二韵题空翠轩丁未除夕拟香奁八咏对雨亥元夕述旧三十四韵丙辰立春日大雪晓菴山氷小幅题画卷之九七言絶句寄陈文举四首雨后偶书陈进善见过对菊别侯春燕胜南洲红楳西湖竹枝赠小南枝城南絶句清明日枯棘双禽道中见梅东村漫兴赠陆文寳立春后五日次韵篔谷暮旾三首题红梅漫成别徐楚芳儿云林小景闻筝巳酉重午归东郊偶成客殳山偶成过无钖土槗丹阳得风题杏花夜发三月廿五日夜口号亥重午亥七夕五首澄林冬日赠别八仙花过永昌寺访照觉原春情西湖竹枝题松下丈人图题扇题红梅二首早秋题溪山春晓图山家题马文壁画题凌波仙送成徳琦兄北归墨梅宿王継逺白云半间题徐雪舟墨菊题双陆士女题虞鲁瞻山水题东坡戴笠圗朱实送桂花题竹间桃花卷之十赋鹤赋懐旧赋大韶赋不碍云山楼赋玉笙赋灌园赋钱砚赋醉赋石经赋春雨赋白鸠赋金鑑録赋诗余汉宫旾瑞鹧鸪应天长玉蝴蝶玲珑四犯锁囱窓八六子南浦渔家傲西江月风入松鳯栖梧风入松水龙吟清江贝先生集目録终淸江贝先生文集淸江贝先生集卷第一清江贝先生文集卷之一海昌集土偶对岸海有古祠奉捍沙神者余暇日过之循其垣则恶木枓然而乌鸢噪其颠入其户则毒草茀然而蛇虺蟠乎中有屋焉仆而不支有像焉剥而不完老巫揖而进曰是祠阅五百春秋矣甞能以祸福恐乎人有疾必祷水旱必祷海贾泝涛徃来者必祷神皆荅之如响百糓岁登无蜚蝗霜雹大疫之灾人既乐业至者如归由是剪荆棘而宫室之或光恠夜见髣髴金支翠旗自天而降而日有事于是者麏至及其废也咸玩而侮之神亦不能祸福于人岂盛衰关于造物者乎余曰嘻是土木而衣冠也昔非神也而神之者人也今非弗神也而人弗之神也若何恠焉是夕宿于祠之旁有介而弁者见于夣曰吾既辱子子何毁之过邪子见吾土木而衣冠也独不见衣冠而土木乎小而为邑邑有令大而为郡郡有守其为祸福甚于神也罢软者苟禄贪縦者败法非守令而土木与内附百姓外柔四夷生杀系其喜怒黜繇其向背执天子之柄而位百僚之首不啻神之魁然而贵者也出则陈兵而驱入则复壁而居目瞽而黒白相混耳塞而滛雅不殊非宰相而土木与吾假丹青之饰而託乎太隂使玩者有时而惧彼肖天像地握珠玉被锦绣且伥伥焉尸居而鬼躁未始见徳于人子奚不以诮吾者诮彼与万金虽积不救然脐之祸三窟徒营岂免排墻之厄吾恐栋焚而及巢燕基圯而殃穴蚁其不为吾祠之毁者㡬希余应之曰汝之所斥者似矣而非其实也昭昭者或愚皎皎者或汚安知其才足有为而时不可为乎介者又曰胡广歴六帝而无称于时一卢懐慎耳张华裴頠至而不图一曹爽兄弟耳人物不同而同为士木巳余无以诘觉而识其语将献诸上惧执政者之不恱也故厄逰山记距黄湾二十里山之特起而雄秀者曰鹰窠逰者病其邃而未始一徃焉季秋九日万户马侯仲贞脩桓景故事以书招予遂率其季仲新及赤城徐大章钱唐潘仲华全思立循溪而东过葛家岭髣髴㑹稽道中独无竦壁千仞争䧺天姥耳意荒林破冡有古人秘器物文字可録者辄引骑而入又东过谈家岭山益竒路益峭弃乗而徒仆夫前导螘縁而上经无人之境猎者縻絙以识其出入因得支径行荦确石中六七里日亭午至天禾池池皆石深广无寻丈春冬不涸岁有禾蘖而华华而实人以为异复举三百武始至所谓鹰窠者大山崭然中髙旁杀巨海汇其阳秦柱亘其隂恠石虎搏树皆合抱山产茶类武夷者有沙门庐其颠因阻而为藩㘭而为沼环以苍筤之竹盖其幽絶处犹宜雪霁时而海濵之胜毕效于是矣是日也天髙气清逺见百里之外沃洲诸山如青芙蓉万朶飞舞而前遂列坐石上引觞满酌一谈一笑不啻杜少陵之在监田崔氏庄余恨力不足以得之为之剪荆棘伐菑翳抗风亭于竹外敞月榭于泉上以为髙人韵士之赏天岂有所待乎酌巳复迂道东出前歌后唿从者赵师善胡琴亟作数曲而林霏野色苍苍莫辩山趾闻流水鸣暗谷中锵然作珮玦声客或俯而饮或濯于下求其派实出鹰窠而梗于乱石大木故其利不能逺及时大章以溪山胜处良友分韵赋诗不成者举以大白遂皆至于醉噫使予忘幽忧而轻去故土者非兹山也邪归志其游之始至正二十年也呉越两山亭记䔥山甞刳于兵吏于土者率无坚守意官舎民庐壊而弗治尹侯本中始至徳刑并施安辑流亡岁登时和彊埸既固乃筑亭于北干山颠以为泄烦宣滞之所题曰呉越两山亭盖自天目而来其支别为岸江之山凡属于具者飞舞栏楯之外自秦望而来其支别为岸海之山凡属于越者环绕牕户之间攅峰叠嶂重冈复岭或起而伏或㫁而续大者如宗卑者如介靡者如奔隆者如矗缺者如凿锐者如削旋者如頋拱者如揖出竒献秀不可具状云消雨止天宇廓清乃合僚属领賔客凭髙四頋延青揽翠盖终日焉一时善诗者咸赋咏之且驰介三百里谒余为之记余惟五岳之外赤城鴈荡匡庐罗浮见于图志者非一而有好山之癖如谢公者屐齿不一经焉盖限于势而莫能周也頋欲不出跬步而坐挹两山之䧺秀徴夸娥之神负而徙之一方恶可得㢤呉越之境中介涛江乱流徃来不终日可逹非若齐楚之处南北风马牛不相及也而䔥山为濒江之邑斯亭又㩀其要两山之胜毕效于兹则凡限扵势而莫能周者得以兼有之矣攷之纪载越之始封北至御儿则钱唐亦越也呉败越而取之后呉为越禽越为楚禽皆不能有其地慨想夫大禹之勤大伯之让髙风伟绩炳然在宇宙而不㓕者如彼后之人颠覆而不祀者又如此不亦悲夫歴千余载有元混一四海即钱唐置行省而浙东隷焉孰知其为呉为越也欤今侯以鸣琴之暇登斯亭也岂将覧两山以寓懐古之思而已邪其亦观山之不迁也思固其守观山之峻而极于天也思崇其业观其出云而雨六合也思普其泽于民则庶㡬乎故书以复之俾刻诸石不警于侯且以警其继侯而来者云时至正二十二年秋八月初三日记方寸地记两浙转运使司照磨章君伯英即钱唐所居西偏辟室为游息所题之曰方寸地来求文以记之予惟方寸地者心也固不容予说而亦不胜其说焉汉髙宻侯邓禹将百万兵未始妄戮一人此方寸也而秦白起破赵阬降卒四十万宋王晋公祜以百口保符彦卿此方寸也而唐李林甫作相好以甘言㗖人而隂中之欧阳崇国公为推官时徃徃为囚求生此方寸也而王逵为使则欲置人于法彼小人一念之惨刻与君子相反若水火然岂非豺狼而冠弁也与予方疾是而代之为邓禹王祐者恒鲜为白起李林甫王逵者恒多呜唿其方寸巳荒矣百畒之田陈其疆畎父菑扵前子播于后器利而力齐故其地恒美而岁其入或者嘉谷之生不胜稂莠之蕃雨露之滋不胜蟊贼之害是弃之也今夫利欲吾稂莠也声色吾蟊贼也其为螙者夜旦相㝷扵无穷而吾治之者益忘益怠是徒知百畒之不治为忧不忧方寸之地日昏而莫之治昧于内外之辩抑何甚邪其流为小人而不为君子无足恠者夫帝王之治圣贤之学岂外乎心㢤歛而小之则四海一方寸也拓而广之则方寸一四海也何有町畦之限乎脩礼以耕之陈谊以种之讲学以耨之本仁以聚之蟠乐以安之始终无余事矣方寸既治所以立事建功咸自兹始至其庆流子孙如邓禹王祐者有不足言焉伯英以右族之贵读书呉山之麓十余年有司甞荐之春官未上以运饟功授今职大府之事多所赞决造其所居可以知其所存矣他日登于天朝益将推其方寸而及扵邦家者寔有以望之秋八月初吉记贞素堂记永康葛吉甫之妻莭同里徐氏女也㓜从兄昶授女箴内则即通大义及长而归于葛亊继母尤谨而妯娌间譪然有雍睦之风内外称之吉甫蚤卒时年二十有七誓飬舅姑弗再适于是经营其家事俾二子从名师读书岁时伏腊祭祀无违礼既老乃筑室大塘之文山颜之曰贞素其子秉仁述其事介岳公东白求予文以记之予受而读之为之叹曰妇徳之着扵礼也尚矣夷攷古今不失其大莭如卫共姜者抑何尠邪莭夫没四十余年所守益固使见死者扵九亰心不慊而色不䘐其视共姜孰得而左右之冝表之贞素也呜唿天下之物贞莫尚扵石素莫尚扵雪克全其妇徳者似之然石而可铄则非贞也雪而可涅则非素也莭之行不亏于前心益白扵后其贞素固有过于石与雪者乎昔予在亰师预编元史采妇人女子之卓行较然可传扵后世若西江之徐綵鸾軰百有余人徃徃乱离之际蹈水火触白刄论者谓其有烈丈夫气非获尽天年扵牖下者可及余辄辩其舍生扵仓卒者为难而终始一莭与二曜齐明者亦未易至也恶得以其所处之常变而有异同之议㢤惜乎莭之贞素如此而不得列綵鸾之编是盖有司缺上其实莭亦岂求人之知而为之邪惟其不求人知而为之故其贞素愈乆而愈明非徒勉之扵暂而巳代之为人妇不幸如莭者其亦有所兴起夫是为记逰山记御儿地四平无山其东北六十里有小山曰殳山山由殳道人得名殳山之东曰史山庚戍春淸明陈君仲谋约子逰殳山适予𬒳召赴亰师而仲谋亦以雨止今年春三月丁酉天气澄穆予与仲谋幸无一事挠乃相谓曰不可以不偿所愿促治酒肉饮食巳帅陈熊陈鲁雨生洎予子翺由大汉北折而东度陌越阡至殳山之趾居人四五家皆棘樊荆扉鸡犬相应彷彿桃源中而里之巨族卜氏有冡在山半冡后得支径而上髙下稚松万株环合无路俛首松下伛偻行而云气相盪不啻鱼泳波涛中山回路尽有石崭然壁立者即殳道人尸觧处其颠有小石突怒土中类迸笋者有盘互类木走长根者方饮酒大醉昏然欲睡皆踞石而坐松风谡谡吹人衣耳目为醒欲过山北陆生来青堂而生以事出其子闻之为煮茶来献乃啜二瓯以沃燥吻已而复东其涂渐夷有公主墓云宋孝宗女葬于此又行至东山则所谓史山者山视殳山稍卑上建神官祠人至而祷者前后相属余亦倦而休焉两山之中求其奇峰之环拱瀑布之喷薄如赤城天姥无有也然予意在于一适耳意之所适亦何异夫赤城天姥㢤因观祠旁古井井深二仞而泉莹可鑑疑学僊者洗药于此或云山僧凿石以济三伏之暍者人获汲以饮焉山之胜殆尽于是矣日暮下山路益陗或有鸡子石磊磊至不容足而山阳王氏巨竹千挺叅天以非好事者不得造其所近山又有三湖青停黛蓄与天一色锦凫徃来可画从者舣舟以待翶与二生皆登舟仲谋从余徒行归翼日戊戍放舟自马桥南行六七里舍舟而涂至𬗋薇山之隂山赭无草木左右恠石纵横错布类駞马者类虎豹蹲者类群羊之或寝或讹者细路出石间如萦蛇蹒跚鳖而上山颠亦有神官古祠祠之下为广福寺寺建扵唐时而飞楼涌阁髙下向背皆依山势而成寺僧逵公古道延坐半间云所同坐者曰兰谷曰天然惜余所知梓南山者不幸而夭为之怆然其东偏小楼曰覧逺遂与古道登楼望海而弱水三万里之广宛在其下蓬莱云气隐隐接于栏楯也又西过裔笑巖居中辟燕坐之室纳湖光延野色即所谓天𨳩图画者信非夸言也时笑巖没巳乆弟子道卬具茗饮共读章孝摽诗日卓午返酌于半间云所醢笋而食肉虽美不能过也与仲谋各赋诗一解儿子翶复成五言长篇以纪其事既罢下至半山有寺曰慧力盖晋尚书张延光故第也视广福尤极壮丽旁像尚书父子而祠之兵变之余仆者不复支螙者不复易而陶者舍其中抟土为瓦噐然诸浮屠犹守其道不去日扵西庑小殿礼古旃檀佛𣑽呗之声襍扵螺磬予嘉其信之笃而持之固且叹吾儒之不能及也其东庑饭僧之堂曰胜功徳海宋张即之所书四字在焉古道导余观壁间画龙一骧首跃洪涛中一既升而反頋恍惚有风雨随之鳞甲飞动乃叶茂章元统甲戍夏所作距今三十余年矣其余两胡僧亦入妙品叹赏乆之寺南有胜果寺者不暇逰且转而逰东山道遇才公大用洎桑子才沈复东二生因与之俱东山与𬗋藢夹水对峙桓去可三里许石磴犹峻余且贾勇先登古道则不及而后矣山之寺曰崇福寺寺废亦乆徒见浩刼扵荒烟野草问而审食其墓頋况读书台钱镠洗劒池走马塘举无存者惟僊人葛洪井歴岁不改其泉甚清汲者徃徃得丹砂或投石井中辄有声如雷又有慈乌泉者在山之东冬夏不竭余以道迂不及观独至俱胝喝石嵒嵒深黒可坐三四人人言旧多合抱大木三㐲时如清秋嵒前土皆五色儿童拾之以为玩今大木尽伐栋宇亦撤矣下有农圃数十家屋参差鳞比丛篠灌木交䕃其旁岂亦辟世之人与囬登絶顶东望岸海连山起伏者秦柱山也其北如狮子腾舞者横山也共憇东岳行宫至是而逰者渐稀矣噫有共具而无其时不乐也有其时而无其地亦不乐也今有其具有其时又有其地此余所以遂登临之乐也抑天也非人之所能必也不可以不记迂隐菴记孔氏之后有散处东瓯者其五十五世孙正夫以明经登元戊子进士第授将仕郎建徳録事三迁至永嘉尹性刚而寡与人咸以迂目之正夫闻而喜曰是非吾之实邪乃筑室崑山之麓题之曰迂隐遂老而不复仕矣大明洪武五年秋会于钱唐获以觚墨相周旋者累日因示所着迂隐生传且属予为之记辞不获则起而复之曰迂者以其不知变而恒与时忤盖非一人矣当七国时言纵横者有苏秦张仪言兵者有孙子皆中其君之所好而孟子皇皇齐梁之间独以仁义劝之故为迂而不用大抵徇时为通狥道为迂通以同而进迂以异而黜此古仐之所同也正夫必逹扵是矣呜唿世皆尚圜而独守吾方世皆尚巧而独守吾拙世皆尚辩而独守吾讷世皆尚锐而独守吾钝左次十年不得与通而善仕者相后先谓之迂非过也然方可刻而圜拙可改而巧讷可饰而辩钝可削而锐则迂而通矣奚惮而弗为踽踽焉摧气局志如此不知圜有时而柅巧有时而失辩或屈而锐或缺方也拙也讷也钝也䖏之而无咎孰非以迂而全乎士固病于通而不得病于迂耳是故进退不失吾之迂恶能突梯滑稽以诡俗㢤日放浪佳山水间鹿豕之与游猿鹤之与俦是非两忘宠辱一致其视天下之士岂不独髙也欤予亦迂之徒也盍将从之髙蹈逺引观乎赤城鴈荡访真隐于物外相与歌迂隐之歌以适吾之天邪姑书以志其心味菜窝记天下之味贵乎适口而止菜之美者称春韭晚菘求其味之鲜不若鱼之鲂求其味之旨不若肉之太牢吾舍此而取彼岂以味菜之味愈于鲂之觧太牢之㫖邪鲂也吾惧其或㦸吾咽太牢也吾惧其或毒吾腹则觧且㫖者诚非菜之比巳吾味吾莱盖得于无味之味此天下之至味也何必鲜且㫖者荐之金刀玉盘而后适口㢤彼嗜鲜㫖而不知味菜之美者衆也味菜之美抑非知味之深而然乎曲阜孔士明氏读书临安山中朝夕饭一盂菜一盘名其室曰味菜而求余为之记遂书之干坤清气序诗盛于唐尚矣盛唐之诗称李太白杜少陵而止干坤清气常靳于人二子得所靳而形之诗潇湘洞庭不足喻其广龙门劔阁不足喻其峻西施南咸不足喻其态千兵万马不足喻其气若夜郎䕫子诸篇天彂其藻神泄其秘二子亦岂知其诗之至扵如此哉予甞读二集而玩之其凡则约乎情而反之正表里国风而薄乎雅颂代之作者咸嗜其味矣不过醘一于酢醝一于醎而忘其醇且和者长庆以降巳不复论宋诗推苏黄去李杜为近逮宋季而无诗矣非无诗也于二子之诗嗜而不知其味故曰无诗岂干坤清气至是益靳而得之者益寡欤有元混一天下一时鸿生硕士若刘杨虞范出而鸣国家之盛而五峯鐡崖二公继作瑰诡奇絶视有唐为无愧或曰刘杨而下善诗矣岂皆李杜乎则应之曰韶濩息而鼓吹作衮冕弃而南冠出固有非李杜而李杜者也前軰采而辑之目曰皇元风雅亦既行之扵世识者病其驳而未纯钱唐金弘氏精选当代作者凢三十余人题其集曰干坤清气一日抱其集见予黄湾之凰皇山下求序以冠篇端辄书其略如右后生新进法诸古叅诸今㦯有得焉则丽而不浮也奇而不僻也易而不俚也始可与言诗之味巳是说也当与能诗者道之送两浙转运司副使分司西路归武林序至正二十有一年上以两浙转运司官非其人纲纪大壊择中外臣有能者任之乃以南台御史铁木儿不华为都运新昌州逹鲁花赤信合世礼副之既至都运遂诣丞相曰濒海之塲凢三十有四军兴以来其隷转运司者仁和许村西路而巳复经㓂掠人多流亡西路岁办塩八千引有奇十九年裁四千一百十二引明年益至五千一十三引又明年益至七千八百一十引益二塲为下副使外严内寛冝徃督之丞相曰法弛乆矣上无以给经国之费下无以为业民之资徃懋哉乃孟春正月公秉小舟至浃旬之间黜吏之罔上为螙者复丁之庇扵强家者召父老立庭中申以三则奸者有罚禁其私败于是咸喻其意小大竸劝莫敢违教自六月至于秋八月㓛毕而不笞一人挿前仁和县六百引𥙷旧额一百九十引乌乎天下之利莫重于塩而病亦甚矣上之人徒知其为利而不知病民徃徃肆虎狼之毒严刑峻法以驱之其弊有不可胜言者今公不临以赫赫之威而有煦煦之仁辟之冬日民爱之矣视唐之刘晏吾何左右焉𥘉公之来也以苍头自随入视治所古槐秋屋日色旁射四无周垣不以为陋遂命葺而居之坐无重席食具藜藿泊如也视彼苟禄而为一身计择髙敞之第醉醲饱鲜而于所当务者一不经意宁无愧乎今都运寻拜治书之命公亦不乆于此矣于其还也因举其略而书之复作诗系其后以着民之思至正二十有二年冬十一月望日檇李贝琼序诗曰东海水不枯煑塩何日巳丈夫行负薪妇女面如鬼所悲力巳穷鞭挞岂无耻欲食管桑肉冨国那尚此朝廷擢老成抚我犹赤子昔逢使者忧今识使者嘻呜唿凋瘵余坐使讴歌起天门有诏催振翼抟万里清江贝先生文集卷之一淸江贝先生集诗集卷第一清江贝先生诗集卷之一五言古诗杂诗我闻度朔山蟠桃何欝欎千岁才一花结子复何日食之云不死敷腴反枯质跨鹤凌九天将期五龙匹谅非广成子欲待安可必祖龙帝六合不暇谈黄虞且复求神仙入海窥方壷置酒阜乡亭超然忘故都空留赤玉舄安期今有无种桑饲春蚕桑叶何沃若种瓜待秋摘瓜蔓何漠漠春秋各有获在野犹可乐君㸔金张舘草深狐兔宅勿较是与非㸔云倚髙阁大哉龙门树欎欎上参天根株岂不固小草还相纒蓐收行素秋凄其风露寒病叶危欲堕翔禽亦巳迁朝华痛夕陨掩泪复何言结束将何之龙门访陈迹戒途及良辰置酒别亲戚迢迢越千里人马疲登陟大江不可济天方限南北怅然廻吾驾去从山林适春山一雨过百草皆纵横百草不出山山中人逺行懐金别妻子殉禄辤父兄寒暑忽巳易燕赵千里程龙门能碎舟风浪安可争性命轻鸿毛苦为朝暮营愧此山中草萋萋林下生薛公未罢相賔客竞相倾一朝偶失意门无珠履声贵贱巳如此何论死与生秋燕辞空室春蝶抱畱英盈虗信物理聚散亦人情逹士甘寂寞力耕谢华缨道尊岂恋禄心逺孰希名腐䑕非吾饵朱鳯以时鸣悠然动遐想五鼎益为轻真真曲姚文公为承旨时一日玉堂燕集声伎毕奏有真真者操南音公疑而问之泣对曰妾建寕人西山之苗裔也父司筦库于济宁坐盗用县官财卖妾以偿遂流落倡家公悯之遣使白丞相三寳奴爲落籍且谓翰林属官王棣曰汝无妻以此姬配汝吾即其父也赀装皆出于公棣字棣华后官至翰林待制噫以西山之贤子孙陵迟疑不至于此然辱于始而正于终是亦天也篔谷笔谈记其事予乃赋四十二韵而沉欎悽婉亦足以尽其大畧矣断丝弃道边何日縁长松堕羽别炎洲不复巢梧桐请君且勿饮听我歌懊憹在昔全盛时冠盖纷相从盘游易水上意气天山雄金刀手割鲜酒给葡萄浓坐有一枝春秀色不可双娉婷刘碧玉绰约商玲珑寳髻金雀钗巳觉燕赵空或闻操南音未觧歌北风上客惊且疑姓字初未通问之慙复泣乃起陈始终妾本建宁女逺出西山翁父母生妾时谓是金母童梨花鎻院落燕子窥帘栊迢迢官朔方南归山水重侵贷国有刑桎梏加父躬粥女以自赎白璧沦泥中秋娘教歌舞声价倾新丰永为倡家妇遂属梨园工覧镜拂新翠吹箫和小红身居十二楼屡入明光宫京华多少年门外嘶青騘自伤妾薄命失路随秋蓬不如孟光丑犹得嫁梁鸿客闻为三叹祖徳宁未崇回黄忽变緑人事何匆匆有客伤缇萦无人怜蔡邕遣使白丞相削籍归旧宗小史三十余勿恨相如穷配汝执箕帚今夕看乗龙鸳鸯并玉树鹦鹉开金笼银甲不复整红牙不复从提瓮自汲水絺绤亦御冬应非事羊侃颇类归建封琵琶感商妇老大犹西东崔徽怨顦顇浪写丹青容依依章台栁落絮春无踪小妾恨题驿竟与琼奴同时多困坎坷事或欣遭逢焉知百尺井歘登羣玉峰借问为者谁内相姚文公饮酒六龙骤朝暮百川无西廻所以陶阮軰落魄事酒杯共尽生者乐勿为死者哀借问东方朔桃花今几开秦皇及汉武求仙亦荒哉弱水三万里何处登蓬莱与君且一适随意坐苍苔坐看万古月因思万古人万古人不见万古月长新持酒劝我影可以成主賔利劒不断愁大药胡能神南阮与北阮一富复一贫白骨俱化土碧草空自春酒尽月欲落狂歌惊四隣乌龙井曽饮乌龙泉爲爱乌龙井不辞登降劳迢迢越南岭石散驼马羣树结龙蛇瘿遂坐泉上亭聊以观我影岁乆科斗灭朝寒辘轳静俳佪不忍去胜处心已领有约待春深携客来煑茗十月既望鳯凰山晚归村黒畏冲虎且复归柴门风林月未岀宿鸟争且喧浮云忽㫁续万丈飞金盆湛湛天宇高光气相吐吞我行月还逐是身亦无根试求不死药飞腾同乆存老妻有斗酒洗盏当前轩酌酒消我忧万事俱忘言白水村朝发白水村风帆徤如马行人互先后去鸟纷上下白云生逺岑青天入平野依稀林木外幡幢见精舎河边四五家犹是鸡豚社我游亦已屡把酒心莫写欲访桃花源悠悠愧渔者九日游鹰窼山忽忽巳九日出门凈无泥地偏寔斗絶有山如㑹稽賔客后杂沓仆夫各有携天风海上来我马骄且嘶坡陀出险径窈窕遵廽溪前登郯家岭始觉华盖低作者四五人更託千层栖日午扣其户不愁苍耳迷欲俯栖鹘巢上陵万丈梯岂但畏勐虎彷彿闻天鸡共燕脩竹林落日犹在西相看且一笑四郊多鼓鼙两河兵兴京师乏食民部尚书曹公徳基出使三呉因纪其事东南寔天府岁漕三百万龙城积红腐虎士班白粲焉知十五年不觧戎马乱采稆以爲食屯集成背叛至今两河地僵尸作京观诸侯土贡絶君忧切宵旰尚书出宣旨䟦渉非所惮国无九年蓄志士常切叹空山独病卧无书託飞翰中宵望使星迢迢阻河汉送金子厚归杭故人金子厚四十犹落魄扁舟泝江涛访我黄山脚我惭老穷经春蚕空自缚羡君神仙姿翩翩九臯鹤不上光范书暂卖壷公药高视万物表道尊卿相薄山中十日留穷天慰离索聮诗出险语酌酒成大噱东风碎河氷归思中夜作鹅黄催栁条椒红拆梅蕚重来未有期惜别中颇恶俱宜愼出处一瓢宁改乐飞鸿正南来有书幸相託赠迮元霖迮生固长贫赋诗朝忍饥破裘连百结但觉诗愈竒锵然击天球未作秋蛩悲呜唿识者死举国无人知鼓柁洞庭湖逺过三高祠我无一斗酒为生开两眉宇宙非不大四顾将安之日落暮山黒百鸟争寒枝翩翩五色凤寂寞双翅垂圣人坐明光迟汝一来仪耕乐轩隐者东海头安时事耕凿有田百畒余相率治墝埆我稼没牛腹我书挂牛角三洲雷雨均既耕必有获吹箫赛田祖操豚不为薄上给县官租酣歌见眞乐江南风㬌异况乃赋敛数连云桑柘尽池台总零落尚恐兵未休逺近无土着全生虎豹羣岂忍厌藜藿泮池荷花荷生泮池中云覆明镜宻清飈激回芳浊水钟妙质疑碧洗朝雨嫣红酣落日折茎或牵丝食薏时摘实犹疑南浦泛谅匪东林匹戯赠李焕章善博不成枭善射不中鹄及此感衰谢世道方局促皎皎明月珠如何混鱼目食糟蟛蚏江乡富鱼错有物小而铠天晴走白沙月暗来沧海空怜朔客疑尚被南翁採刀斧不足膏瓶罂遂俱逮失身酒泉流举族糟丘醢对此哀汝生食之岂其罪乙巳除夕春风何处来庭草忽巳碧不惜流年驰感此千里客管葛树功名孔颜丰道徳低回违宿愿覧镜双鬓白高堂夜张筵新酒行琥珀得失谁与论浩歌永今夕题尚北海聴雨轩海门飞雨集高栋有余清斜侵虗壁过逺逗大江平檐花朝乱滴庭叶夜俱鸣凉知苏道暍润喜濯园英微茫空暝色萧瑟自繁声飞盖阻来客独坐轸深情檇李郭宗夏兄弟五人友爱尤笃后值兵变东西散处宗夏思之为作五鴈图赋诗一首五鴈何翩翩饮啄同清池失路在中道饥寒不相知昔为八龙聚今作四鸟离惊飈广漠至十月百草衰天高羽翮短苦受胡鹰欺上林岂不广念汝归何时管蔡兴流言坐使君臣疑京城死大叔寤生手刃之淮南歌尺布千岁有余悲东阿苦不容七歩咏然箕骨肉成虎狼所争毫与釐我观五鴈图为继鹡鸰诗次韵张希载雨中书懐夏雨盈百川高岸复深谷鳞鳞低度云汨汨驶流瀑口营叹翔鹳臆诉哀病鹄征夫在中道少妾乱心曲更希若木光照此车下独凌霄花大椿何亭亭相传五百载陵苕亦杨芳灼灼借光彩感彼径寸苗附此千尺乔同心无异族假翼在崇朝朱荣耀白日翠㽔牵清飈缠绵欣有託淖汋静无妖坐愁莭序易颜色易俱凋丙午七夕生寡縻禄情不复就覊绁曝衣记蚤秋置酒陶嘉节曲无二八舞味荐水羞㓗轻纨怯迅飈明烛欺𥘉月林鸟戾且飞玄蝉凄更咽主賔聊晤语儿女空感别耿耿候双星漏终河汉没芳燕乐清夜浩歌悲暮年故国山河逈殊方斥堠连交干成契阔賔客暂周旋念旷情易洽懐归思更绵列星稀未出金波澹始弦落烬秉残蜡繁吹起终筵后㑹复经岁举爵共无眠读书堆泊舟亭林湖突兀空王宫当时读书处鸟雀唿秋风前瞻两金山抃舞波涛中眷兹一篑力克配千仞崇恐有文字藏中夜飞白虹荒哉梦中语且复诳儿童我亦有书癖五经老未通草堂可遂结当作两希冯登积庆寺阁层构何巍哉金碧中突兀俯见百里外山断平野阔青天倾东南伯气忽巳灭忆昨皇庆初六合旣同辙眷兹葭菼中鬼工成观阙我来属䘮乱彷彿大业末奔窜虽云苦登眺亦颇恱居庸不可见太华才一发故乡今何如路险复霜雪苍苍白日晚目送归鸟没名都萹赵魏天下枢相从多贵游起家至千石结客倾五侯光辉喧戚里意气动神州蹋鞠东城罢张筵西第留倒海为我饮兼山为我羞妙舞呈楚艳清歌列齐优共称齐三夀惟愿乐千秋福盈知所戒宠极惧生尤兰丛兰何青青罗生满中泽阿那风叶翻葳㽔露房拆芳㓗终自持光荣谅谁饰勿为时所化岁晚同荆棘对月怀邵篔谷携酒东园游望舒巳就缺促席尊未空方舟君夜发东西耿相望复对三五月阶前皓彩盈牕下朱荣歇同袍成异县思逐回风结异县非千里邈若胡与越呉趋唱谁和楚调哀自辍感此百年客世故恒覊绁荣华一朝露采秀亦可恱归濯清江流㝠栖保芳㓗怀夏士文楼船昔西迈霜降百草衰日月一何遒子行忽经时衆緑荣枯条谷鸟鸣且悲豺虎塞道路欎欎劳我思我思晨复夜谅匪渴与饥行人发呉门消息安可知且复慰其私岂敢言是非惜哉无六翮念子何当归云中有黄鹄㑹㗸东南飞郊居直木恶为轮疲马思卷斾匡时既非才处约斯寡悔采诗鍳兴亡读易明进退永懐嵇阮放甘与沮溺对送潘时雍归钱唐海县兵未息公子今何之酌君莆萄酒聴我白苎词忆昔来黄湾始为桐子师诸生老伏胜说客惭张仪连床风雨夕秉烛听新诗殷殷金石声眞足觧我頥同居石壁下斗柄倐三移脱略势利交所贵两不疑乆懐地主恩亦有鲈思束书向钱唐磬折从此辞钱唐寔都㑹西湖天下竒朱楼起相对上有千蛾眉羽衣何翩翩处子氷雪肌楼前五陵儿并马金鞭垂酒酣复张乐但惜白日驰近者属凋䘮不及全盛时空山鳯凰去月黒号狐狸春风吹行殿碧草生荒基何当从子游观涛酹鸱夷辛苦草太玄徒为㢘蔺嗤子实济时具飞腾方在兹匠石既巳遇小大随所施从容宰相前奋舌论安危岂无一尺箠盗贼不足笞天空羽毛急水涸舟檝迟临岐更挥泪中年伤别离题诚道原潇湘八景潇湘夜雨江空夜如何急雨千里洒水生黄陵庙云暗苍梧野鼓瑟来湘灵移舟近渔者重华不可见竹上泪如写洞庭秋月轩辕已上天弓劒人间畱唯余万古月长照洞庭秋君山云气灭水合天光流勿遣金虾蟆脱归千文湫渔村夕照羲和忽西匿阡陌散余辉澄江度双翼遥岑明半䂓孤烟野店起归人一何迟遗荣羡父老衰白无所悲江天暮雪曽云起北渚万象入鸿蒙散漫飞轻雪低回逐劲风思羣无牧马失侣有征鸿泛泛独垂钓扁舟黄发翁平沙落鴈羣鴈来衡阳亦如万里客日暮空俳佪欲去饥无食蒹葭暗汀洲惊飈吹倦翼上林湏春归宁为罗网得山市晴岚山光洗新黛好雨不崇朝日迟䝉薄雾天近霭㣲霄茅茨犹隐约金翠欝岧嶤前峰恐无路有客度危桥逺浦归帆楚客发天际扬㠶入三湘回首青山逺忽已过涔阳晚树何历历归思浩茫茫永愧波上鸥渔父共相忘烟寺晚钟清钟象蒲牢夜触海底鲸海鲸岂有意蒲牢本无声二物偶相值坐使百里惊高僧定初起月上空山明丙午冬十一月辟乱亭林明年春舘于扬溪邵篔谷氏四月一日郷兵复大起合境之人鸟惊麏窜不知所屇余亦去而从之既定而返因写懐云茫茫新战埸白草迷四顾烽火连石门我归亦无路穷鱼久在辙惊鹊空绕树故园今何如犹思读书处近闻遭杀戮岂复有亲故安得附晨风从之西南去出璜溪白首事章句不登金马门空名苦为累遂枉三聘烦一瓢虽屡空五鼎非所存愿偕田父游卜宅溪南村霜寒收柿栗日暮牧鸡豚去矣从本性得与巢许论归崇徳西曹村田翁驩我归假我茅堂居石桥跨流水夏木文四隅风蝉聒旦暮亦有安巢乌覧之为欣然息驾歌唐虞寄我六合内何地非其庐荒㢤百年客千金营一区迁居我贫无定居一岁三四迁破庐仅蔽席于生巳为寛南隣盛车马圵里矜绮纨高楼出云雨一一居神仙何异玉台秀四时游且盘念力守穷栖去去非所安立秋日叶落天始秋一气自回薄欎蒸变凄厉衰老独先觉行云翳白日向夕风两作所欣同一漑流水百道落园葵遂含滋可以供我酌白发西隣叟相过慰漂泊贻我酒两鸱对之中颇怍高歌尽君觞从人诮徐邈夏夜惮暑夕屡兴飞虫亦纷拂玉宇旷无隣星河阻灵匹眷兹朱火中悼彼青阳失旧知伤巳逝新欢邈难即虫虫气如焚惕惕心为憷惧先霜雪交易变蒲栁质彷徨不能寝坐候东方日丁未重午世乱无安宅尽室乆在路山蜩始一鸣海燕时双去巳叹朱户非不见龙舟渡采药讵能夀酌酒聊自豫四时倐相代百岁同为㝢曰长坐风檐更读离骚赋荅客一首窃禄非本性适彼南山阿藜藿日不充慷慨独商歌有客向我言与世同其波商君震七国季子倾三河区区守章句白首成蹉跎念之为三叹所乐良巳多潜鱼骇钩饵飞鸟愁网罗结驷非不荣违巳当如何题緑绮轩朱丝操白雪白鹤舞婆娑犹闻广陵散不废懊憹歌风来荗苑树月落洞庭波不见古人乆焉知古意多仲冬秋泾客舎水涸天始寒爽气薄絺绤空林无荣木斥卤草俱白纷纷各有营驱马不得嗟予亦何者惨惨长路侧饥寒恒累之岂不厌所历北风来广漠徒御皆少色踟蹰但四顾白日忽西匿山川莾悠悠沿洄良未极索羣中野兽逐侣南去翼谁能独无情归哉山中宅皂林驿朝发白水村夕次皂林驿水腥无饮马林黒有归翮昔时兵交地白骨如山积万灶今巳夷风亭焕新饰居人尚星散父老悲故迹团团关山月夜逐南征客春日宴沧洲诗一首岁在着雍涒滩春三月一日筠谷高士合賔客序兄弟饮于沧洲一曲平池涌翠高阁延青圆景中天繁隂四合㣲飈逺激幽芳袭人清醥在壶嘉肴既旅徴蟋蟀之刺俭羙伐木之求友终宴忘疲迁坐复酌鸣葭间发恊朱鳯之相和舞袖双回翩惊鸿之欲举呜唿兰亭金谷㑹岂能常沧海流沙兵犹未息怼神仙之无验冝旷达以为高用缀新篇以纪雅集诗曰天阔无畱云山明洗新黛过从属休假置酒沧洲㑹柔荑緑堪借杂英红尚在累觞既不辞秉烛还相对清弹促哀响祕舞呈脩态兰亭今巳矣金谷徒增慨大化㑹有终四时宁复贷厌厌夜无归从人讥倒载游仙诗三首巍巍阆风台层构切青霄一气存太始三神建高标天风翼芝盖仙曲和箫韶左携赤斧游右御山图朝上帝颔其頥元君目相招冨贵一脱屣于焉恣长謡寸田何茫茫其广周九野超然凌崑崙银河夜西泻高厉风尘表日月乃在下神官役鬼工楼观丹青假勾陈与玄武卫此神明舎麻姑别千霜岂是得道者不见海三枯白发徒盈把景风扇玄圃漠漠琼花开手弄天上月夜宴九成台盘行五色芝酌以𬗋霞杯黄屋岂为贵秦政亦荒哉浩然中独存万象方胚胎纷纷梦玄驹生死益堪哀丁一鹤诗大道日巳芜游谈纷琐琐韩非不得死商鞅终梯祸伟哉高世士结屋青山左年来颇得道巳觉初心果朝漱玉池津夜存金鼎火御气超六虗万物真蜾臝采芝生诗三首功名不可恃利禄恒为愆举世纷螘集伊人倐鸿骞十年不出户上友绮与园金芝敷九葩煌煌生石间朝阳晞宿露光辉一何鲜采之俻服食度世希神仙永谢城市人振衣百尺巅黄虞怅已逺肆志独超然采采复采采相与登高丘可以充我虚五鼎何足侔茂陵岂识道且从方士游徒闻甘泉产更入蓬莱求白日忽已暮悲风来素秋未若幽居子不懐四海忧清节尚巢父素心追许由负版行欲僵飞蝇死犹集赴烛夜蛾焚好酒猩猩泣所以思逺託道路方险澁宁希百金赏岂慕十户邑永言从我求鹪鹩惟一粒有材寔为累无欲安所入韩彭苦不悟羞同匹夫执商山今寂寥高风邈难及题夏頥贞西畴草堂九山惟鳯凰突兀尊中卣山㫁忽平野四水东南流海潮日夜至新沙成故洲爱此斗絶境遂与长沮游蒺藜苦满道相率开西畴俗类桃花源无暦知春秋风寒禾黍熟雨多桑柘稠土芝颇益气玉延亦可羞过从有耆老请谒无王侯四时共相保千岁非所忧如何万里客日暮行未休骑虎不得下短衣归饭牛清江贝先生诗集卷之一淸江贝先生集诗余一卷诗余汉宫春细雨廉纎乍鱼翻绿皱莺哺红甜那堪归期总负别恨还添榴花一点记重重绣户珠帘人乍起玊钗半脱达山轻拂䨇尖不道而今落魄怪朱颜顿改换得霜髯无心新声乐府旧体香奁伤今弔古但时时强拟江淹浑得似春风燕子飞来也傍茅檐瑞鹧鸪风林初夜月轮髙鸟飞不尽楚天遥一曲清江恰似潇湘路何处人家傍小桥十年空负归来约巳无旧杏新桃谩思田父前时同在鸡豚社日相招酒压梨花醉一瓢应天长澄江日落渺一叶归航渡口初泊垂钓何人不管中流风恶西山青似削旷千里楚郷萧索问甚处更有桃源看花如昨徃事总成错羡范蠡风流故迹依约㣲利虚名何啻蝇头蜗角宫𫀆无意着但消得緑簔青蒻鲈堪斫明月当天酒醒还酌玉蝴蝶极目江南千里故人何处一叚伤心漠漠行云才霁又作轻隂诉西风寒蛩近户皆落日归鸟投林正秋深残山剩水应怕登临难禁多情总老流黄不寄尺素空沉绿殢红迷岂知零落到而今似丁香离膓暗结㸃白雪衰鬓先侵思愔愔一声羗管㡬处隣砧玲珑四犯江草江花总付与春风何处池苑露染烟裁依旧翠深红浅天气渐近清明但觉比旧时都倦问此情脉脉谁念惟有乳莺巢燕银筝低按斜飞鴈尚依稀小深院珠帘日午重重下空鎻秋娘怨憔悴一束楚腰也定怕萧郎再见想夜深暗卜归候把灯花剪鎻窻寒鴈别衡阳春光巳到去年时节河堤弱柳拂水万条堪结更无情东风㡬畨海棠一夜西园发但草深曲径㸔花人少乱飞蝴蝶最是伤心切总过了花朝汉宫传蜡方回未老白发那教成雪忆当时歌扇舞裙小楼十二空夜月待重㝷旧侣高阳唤酒携桃叶八六子满空山乱飘黄叶花仙特地冲寒恨薄命萧娘嫁晚捧心西子粧成恍然夣间清明时节曽看院落早莺犹困楼䑓乳燕初还怅呙了韶华一枝偷绽拒霜争艶㫁霞分彩空嬴得人自先惊老去天应不放春闲倚䦨干春风别愁㡬畨南浦一叶小如凫趂㡬畨樵风日日来徃何处最堪看呉门外都是白波青嶂斜阳半歛采菱尚有莲娃唱谩载得前村月归来人家三两何湏万斛黄龙驾灔滪瞿塘接天风浪空爲利名牵谁能似鸱夷散髪湖上秋行更好镜中新绿东西向雪寒夜静定多在萧萧芦花深放渔家傲弱柳絾黄梅傅粉烧灯巳过花朝近塞上归鸿犹有信飞成阵王孙一去浑无准院落沉沉人又困腰肢顿觉罗衣褪两㸃青山从淡尽君休问青山更有新来恨西江月夜月将圆寳镜春氷巳碎青瑶千门灯火近元宵一向薄寒犹峭海上双鱼不至云间彩凤难招小楼十二更萧萧白髪空思年少其一十日催花雨过九衢着柳风轻城中何处不观灯蓞夜开千柄酌酒何辞㶑灔吹箫更引娉㷚如今海角叹飘零落月半窻清影其二风入一钩初月小如眉又是去年时东风着意催花栁元朝过休放春迟野老田夫共乐青山白水相冝男儿了事却成痴七十更何爲也知七十从来少但从容把酒论诗独乐园中司马云台观里希夷凤栖梧一日思归归便许何忘却归来路春巳无多风又雨桃花栁絮浑无数第四桥边君住否唯有当时月照伤心处水满洞庭飞白鹭吹箫夜过西山去风入松踏槐犹记伴儿童今日总成翁十年不到西湖路轻孤负秋月春风回首桃花水逺伤心燕子楼空倡条冶叶自西东何处託流红繁华夣断愁多少都分付鹦鹉杯中莫问今来古徃倚楼闲送飞鸿水龙吟楚天归鴈千行一书不寄相思苦匆匆过了踏膏时节更愁风雨燕子黄昏海棠春晓㡬翻凄楚问谁能爲冩重重别恨筭除有江淹赋尚记银屏翠箔抱琵琶夜调新谱芳年易度沈腰寛尽白头如许弱水三山武陵一曲重㝷何处柰无情杜宇年年此日到淮南路淸江贝先生文集淸江贝先生集卷第二清江贝先生文集卷之二云间集设渔樵对客有出云间大江北之亰师遇业渔者偕老樵休于道意若有得者因诘之曰渔樵末事也方仐明天子侧席求士如不及盍舍尔渔与樵以图富贵乎对曰客之谋巳则善矣非吾所处也今公卿大夫以至齐民贵贱虽不伦其道一也彼渔于民吾渔于河彼撨于国吾樵于山吾何异彼哉且彼大宫室盛舆马妇女不𧖟而锦绣子弟不田而粱肉非民之钩饵国之斧斤乎民日削国日壊彼犹未巳也小覆家大赤族来者犹弗惩复袭为之呜唿国卒不免扵樵民卒不免于渔今吾薪给扵㸑末始赭山而樵也鱼给扵食未始絶河而渔也视彼不㢘已乎一饱之余息于树忘吾柯矣濯于流忘吾筌矣无覆家赤族之忧所获多矣吾何易彼哉客惭而谢曰仆之昧于道也请从若游曰又有大者焉渤㶍之东其深无极曰有珠焉在大鲸之腹吾渔而有之可以光六合邓林之西其广万里曰有材焉临虎豹之穴吾伐而取之可以栋九庙此吾渔樵之所获也大矣岂苟冨贵而蹈者同辙哉客谢之曰大哉夫子之志乎愿终身执御焉遂録其对霜林说华亭丞会乩俞君仲献以霜林自号间见予于清江一曲求其说辞不获则为之言曰邓林之木其髙叅天其大蔽日翔鸾鹄而伏虎豹盖不知其㡬霜也天下之人徒观雷风之所鼓动雨露之所沾洽朽者枿焉欝者条焉而一气酷烈施于既咸之余莫不摧败脱落若卷甲败卒色灰而肉创囬视春夏之交䓤旧蓊欝青环翠合者巳濯濯无余而天地生生之机亦㡬乎熄矣然脆者非霜无以坚华者非霜无以实其至于参天蔽曰者皆成于霜也惟士亦然盖凢盛时志骄气铳好前而无忌视天下举莫吾若也及挫于世故进不得遂而退失所据穷乏顿踣然后知无穷之变以求巳之不足智日明而业日崇是物必陨而后成士必困而后立如此仲瓛蚤岁读书绩文有声呉越间其去仕而家于九峯三也衆且以其壹欝无聊若不能终曰乃以霜林为况则知动心忍性惩其所巳悔而益其所不能矣呜唿宫室舟车之材恒求之气化推迁之后而任大事决大议者恒得之阅歴艰难之老成欤余方以是自勗因仲瓛而有所得焉故书壷说壷瓠而圜者也或剖于酒噐而俗以壷目其人则尤其过圜犹壷之不觚也璜溪夏生士文破方为圜遂号壷道人其言曰壷之爲器黄流臭腐无所择吾实似之无塩之厉西子之姣不能瞽天下之目吾有目而不知爲厉爲姣咸韶之正郑卫之淫不能簧天下之耳吾有耳而不知爲正爲滛彼曰可吾亦曰可彼曰否吾亦曰否吾何左右焉岁治田给贡赋外县吏不至吾门日取壶中酒陶然独酌与嵇阮爲神交酒酣熟寝槐夣轩不知天壤间有蛮触扰扰也人吾与者吾奚喜人吾仇者吾奚戚吾一壷耳是非得失又何较焉余闻而叹曰生圜其外不病其内方其内不异于外其号壷非实也然皎皎者汚察察者诛此杨恽萧望之不免于漠而司马徽全躯浊世则言之无忤行之无窒非壷之圜不能也君子于此可以观世变矣因书以爲说谦恒二子说广陵王君至善官松江命其二子从余受尚书经长曰谦字伯益次曰恒字仲常且求申其说余乃进而告之曰大而不居之谓谦在卦艮下坤上爲地中有山之象日晦而光月朒而恒谦而益也禹之不矜不伐其合谦之道乎不谦则盈盈不可以受故汰而败乆而不变之谓恒在卦巺下震上爲风雷之象夜继以昼暑禅以寒恒而无巳也舜之弗迷其合恒之道乎不恒则息息不可以乆故躁而无功君子之异于小人谦与恒耳谦故处尊而卑䖏尊而卑卑而尊矣非卑恶尊邪恒故由常而变由常而变变而常矣非常恶变邪苟观天地之道而法之禹舜之徳可以驯致也进于是克已而巳人欲胜天理微其欲勉谦与恒又可得哉二子其无画鐡崖先生传铁崖先生者名维桢字㢘夫姓杨氏世爲绍兴山隂县人母李氏夣金钩自月堕于懐既窹生先生少颕悟好学日记书数千言父宏为筑万卷楼銕崖山中使读书楼上惧性弗颛易怠去挮辘轳传食积五年贯穿经史百氏虽老师弗及因号銕崖登元㤗定丁卯进士第授承事郎天台县尹未㡬丁父忧服阕改绍兴钱清塲司令坐损塩乆不调遂放浪钱唐与道士张雨逰西湖南山穷日夜为乐至正初诏徴天下儒臣脩辽金宋三史先生不得预史成正紽讫无定论乃着正统辩其词曰正统之说何自而起乎起于夏后传国汤武革世皆出扵天命人心之公也统出于天命人心之公则三代而下暦数之相仍者可以妄归于人乎故正统之义立于圣人之经以扶万世之纲常圣人之经春秋是也春秋万代史宗也首书王正于鲁史之元年者大一统也五伯之权非不强于王也而春秋必黜之不使奸此统也呉楚之号非不窃于王也而春秋必外之不使僣此统也然则统之所在不得以割㩀之地僣伪之名而论之也尚矣先正论统于汉之后者不以刘蜀之祚促与其地之偏而夺其统之正者春秋之义也彼志三国降眧烈以侪呉魏使汉嗣之正下与汉贼并称此春秋之罪人矣复有作元经自谓法春秋着而又帝北魏黜江左其失与志三国者等尔以致尊昭烈续江左两魏之名不正而言不顺者大正于宋朱氏之纲目焉或问朱氏述纲目主意曰在正统故网目之挈统者在蜀晋而抑统者则秦昭襄唐武氏也至不得巳以始皇之廿六年而始继周汉始于髙帝之五年而不始于降秦吾始于平具而不始扵㤗和唐始于群盗既夷之后而不始于武徳之元又所以法于春秋之大一统然则今日之脩辽金宋三史者宜莫严于正统与夫一统之辩矣自我世祖皇帝立国史院甞命承旨百一王公脩辽金二史矣宋亡又命词臣通脩三史矣延祐天暦之间屡勤诏㫖而三史卒无成书者岂不以三史正统之议未决乎夫其议未决者又岂不以宋渡干南之后拘于辽金之抗扵北乎吾尝究契丹之有国矣自灰牛氏之部落始广其初枯骨化形戴猪服豕荒唐恠诞中国之人所不道也八部之䧺至阿保机披其党而自尊迨耶律光而其势浸盛契丹之号立于梁贞明之初大辽之号改于汉天福之日自阿保机讫于天祚凢九主歴二百一十有五年夫辽固唐之邉夷也乗唐之衰草窃而起石晋氏通之且割幽燕以与之遂得窥衅中夏而石晋氏不得不亡矣而议者以辽承晋统吾不知其何统也金之有国始扵完颜氏实又臣属扵契丹者也至阿骨打苟逃性命于道宗之世遂敢萌人臣之将而篡有其国僣称国号于宋重和之元相传九主凢歴一百一十有七年而议者又以金之平辽克宋帝有中原而谓接辽宋之统吾又不知其何统也议者又谓完颜氏世为君长保有肃慎至太祖时南北为敌国素非君臣辽祖神册之际宋祖未生辽祖比宋前兴五十余年而宋甞遣使卑词以告和结爲兄弟晚年辽爲翁而宋爲孙矣此其说之曲而陋者也汉之匈奴唐之突厥不皆兴扵汉唐之前乎而汉唐又与之通和矣呉魏之于蜀也亦一时角立而不相统摄者也而秉史笔者必以匈奴突厥爲纪传而以汉唐爲正统必以呉魏爲分系而以蜀爲正纲何也天理人心之公阅万世而不可泯者也议者之论五代又以朱梁氏爲篡逆不当合爲五代史其说似矣吾又不知朱晃之篡克用氏父子以爲仇矣契丹氏背唐兄弟之约而称臣扵梁非逆党乎春秋诛逆重诛其党契丹氏之诛当何如哉且石敬塘事唐不受其命而篡其国亦非正矣契丹氏虏出帝改晋爲辽汉兴而人心应汉谓之承晋又可乎縦承晋也谓之统可乎又谓东汉四主逺兼郭周宋至兴国四年始受其降遂以周爲闰以宋统不爲受周禅之正也吁苟以五代之统论之则南唐李卑尝立大唐宗庙而自称爲宪宗五代之孙矣宋于𨳩寳八年㓕南唐则宋统继唐不优扵继汉继周乎但五代皆闰也吾无取其统吁天之历数自有归代之正闰不可紊千载历数之统不必以承先朝续亡主爲正则宋兴不必以周之禅接汉接唐之闰爲统也宋不必周接唐以爲统则遂谓欧阳子不定五代爲南史为宋周禅之张本者皆非矣当唐明宗之祝天自以夷虏不任社稷生灵之主愿天早生圣人自是天人交感而宋太祖生矣天厌祸乱之极使之君王中国非欺孤弱寡之所致也朱氏纲目于五代之年皆细注扵岁之下其遗意固有待于宋矣有待扵宋则直以宋接唐统之正矣而又何计其受周禅与否乎中遭阳九之厄而天犹不泯其社稷瓜之系在江之南子孙享国又凢百有五十有五年金㤗和之议以靖康爲逰魂余魄比之昭烈在蜀则㤗和之议固知宋有遗统在江之左矣而金欲承其未絶为得统可乎好党君子遂斥绍兴爲伪宋吁吾不忍道矣张邦昌迎康邸之书曰由康邸之旧藩嗣宋朝之大统汉家之厄十世而光武中兴献公之子九人而重耳尚在兹惟天意夫岂人谋是书也邦昌肯以靖康之后为游魂余魄而代有其国乎邦昌不得革宋则金不得以承宋是则后宋之与前宋即东汉西汉之比尔又非刘蜀牛晋族属䟽逺牛马疑迷者之可以同日语也论正闰者犹以正统在蜀正朔相承在江东矧嗣祚亲切比诸光武重耳者乎而又可以伪斥之乎此冝不得以渡南为南史也明矣再攷宋祖生扵丁亥而建国扵庚申我太祖之降年与建国之年亦同宋以甲戍渡江而平江南于乙亥丙子之年而我王师渡江平江南之年亦同是天数之有符者不偶然天意之有属者不苟然矣故我世祖平宋之时有过唐不及汉宋统当絶我统当续之喻是世祖以历数之正统归之扵宋而以今日接宋统之正自属也当时一二大臣又有奏言曰其国可㓕其史不可㓕也是又以编年之统在宋矣论而至此则中华之统正而大者皆不在辽金而在扵天付生灵之主也昭昭矣然则论我元之大一统者当在平宋而不在平辽与金之日又可推矣夫何今之君子昧扵春秋大一统之㫖而急扵我元𨳩国之年遂欲接辽以爲统至于咈天数之符悖世祖君臣之喻逆万世是非之公论而不恤吁不以天数之正华统之大属之我元承乎有宋如宋之承唐唐之承陏承晋承汉也而妄分闰代之承欲以荒夷非统之统属之我元吾又不知今之君子待仐日爲何时待今圣人爲何君也㢤乌乎春秋大一统之义吾巳悉之请复以成周之大统明之扵今日也女王在诸侯位凢五十年至三分天下有其二遂诞受天命以抚方夏然犹九年而大统未集必至武王十有三年伐纣有天下商命始革而大统始集焉盖革命之事间不容髪一日之命未絶则一日之统未集当日之命絶则当日之统集也宋命一日而未革则我元之大统亦一曰而未集也成周不急于文王五十年武王十三年而集天下之大统则我元又岂急于太祖开国五十年及世祖十有七年而集天下之大统哉抑又论之道统者治统之所在也尧以是传之舜舜以是传之禹汤禹汤以是传之文武周公孔子孔子没㡬不得其传百有余年而孟子传焉孟千没又㡬不得其传千有余年而㵂洛周程诸子传焉及乎中立杨氏而吾道南矣既而宋亦南渡矣杨氏之传为豫章罗氏延平李氏及于新安朱子朱子没而其慱及我朝许文正公此歴代道统之源委也然则道统不在辽金而在宋在宋而后及于我朝君子可以观治统之所在矣呜唿世䧚而后其议公事乆而后其论定故前代之史必脩扵异代之君子以其议公而论定也晋史脩扵唐唐史脩扵宋则宋史之脩宜在今日而无让矣而仐日之君子又不以议公论定者自任而又诿曰付公论扵后之儒者吾不知后之儒者又何儒也此则余爲今日君子之痛惜也今日堂堂大国林林鉅儒议事爲律吐词爲经而正统大笔不自竖立又阙之以遗将来不以贻千载纲目君子之笑爲厚耻吾又不知负儒名扵我元者何施眉目以诵孔子之遗绖乎洪惟圣天子当朝廷清明四方无虞之日与贤宰臣亲览经史有志扵圣人春秋之经制故㫁然定脩三史以继祖宗未遂之志甚盛典也故知其事大任重以在舘之诸贤爲未足而又遣使草野以䀻天下之良史才负其任以徃者有其人矣问之以春秋之大法纲目之主意则槩乎其无言也呜唿司马迁易编年爲纪传破春秋之大法唐儒萧茂挺能议之孰谓林林鉅儒之中而无一萧茂挺其人乎此草野有识之士之所甚惜而不能倡其言于上也故私着其说爲宋辽金正统辩以俟千载纲目君子云若其推子午卯酉及五运之王以兮正统之说者此日家小技之论王勃儿軰之佞其君者尔君子不取也吾无以爲论辩出见者韪之谓其正大光明虽百世之下无以易之者欲献不果去㳺呉兴遂至姑苏而华亭大姓吕翁延于家诲子弟八年始除杭州四务提举同年杨子宣爲江浙省参知政事惜其才欲荐于朝䟽未上卒十二年汝颖兵起南北骚然先生既受代即辟地冨春山后依元帅刘九九于建徳九九败后挈家归钱唐艰难困踣啸歌自若十八年太尉张士诚知其名欲见之不徃继遣其弟来求言因献五论及复书斥其所用之人其略曰合下乗乱起兵首倡大顺以奨王室淮呉之人万口一词以合下之所爲有今曰不可及者四兵不嗜杀一也闻善言则拜二也俭扵自奉三也厚给吏禄而奸贪必诛四也此东南豪杰望合下之可与有爲也合下孜孜求治上下决不使相徇也直言泱不使遗弃也毁誉决不使乱真也惟贤人失职四民失业者尚不少也吾惟合下有可畏者又不止是动民力以摇邦本用吏术以括田租铨放私人不承制出纳国廪不上输受降人不疑任忠臣而复贰也六者之中有其一二可以丧邦合下不可以不省也况为合下之将帅者有生之心无死之志矣为合下之守令者有幸上之道无恤下之政奚为合下之亲族党者无禄飬之法有奸位之权矣某人有假佞以为忠者某人有託诈以为直者某人有饰贪虐以为㢘良者合下信佞为忠则臣有靳尚者用矣信诈为直则臣有赵髙者用矣信贪虐为廉良则跖硚者进陏夷者退矣又有某绣使而拜虏乞生某郡太守望敌而先遁合下礼之为好人飬之为大老则死节之人少卖国之人衆矣是非一谬黒白俱紊天下何自而治乎及观合下左右参议赞宻者未见其砭切政病䂓进合下于逺大之域者使合下有可爲之时有可乗之势而迄无有成之效其故何也爲合下计者少而爲身谋者多则误合下者多矣身犯六畏衅阙多端不有内变必有外祸不待智者而后知也合下狃扵小安而无长虑此东南豪杰又何望乎㒒既老且病爵禄不干扵合下惟以东南切圣扵合下幸采而行之母蹈群小误人之域则小伯可以爲钱镠大伯可以爲晋重耳齐小白也否则麋鹿复上姑苏䑓始忆东维子之言于乎晚矣东维子盖晚年所号也衆恶其直且目爲狂生时四境日蹙朝廷方倚承相逹识帖木儿爲保障而纳贿不已复上书风之由是不合乆之徙松江受业者益衆虽志夫悍卒识与不识皆知得其文爲重大明革命召诸儒考礼乐洪武三年正月至亰师年巳七十有六有疾得请归夏六月卒太守林孟善爲买地葬之先生爲人不尚峻絶之行接引人物称之恒过其实士以此咸附之而于负者亦未甞校曲直他日遇之如初有贵游子既破产流落淞上数踵其门竟持所购儿云林画去左右欲辱之曰吾哀其困使徃见一逹官以书画爲介耳非盗也务掩人过如此性不好饮特溺扵音乐出必从以歌童舞女爲礼法士所疾一日游盘龙塘夜抵普门寺宿盗伺其亡尽窃所蓄物犂明家人徃白之赋诗不辍直语客曰老銕在是区区长物又奚恤衆眼其器家隐三呉屡迁其居有曰草玄阁曰借景轩曰拄颊楼其曰小蓬䑓者以绍兴之山名蓬莱示不忘郷里云后止䑓上不复下且榜于门曰客至不下楼恕老懒见客不答礼恕老病客问事不对恕老黙彂言无所避恕老迂饮酒不辍乐恕老狂所着春秋大意左氏君子议史钺丽则遗音及志序碑铭赞颂古乐府近体五七言诗铙歌鼓吹曲凢若干卷行于世论曰元继宋季之后政厖文抏銕崖务铲一代之陋上追秦汉虽词夸大自姚虞而下䧺徤而不窘者一人而巳湖南李祈评其所作曰玉光劔气自不可掩身屡诎而名益昌良有以夫仕止典市官卒不得大用噫君子之所贵又岂位也㢤古泉先生传古泉先生者魏人也其先居河中府河东县之历山自魏而兮散处荆杨者非一有别族在荘山者尤爲强宗尧时九州厄于水禹采历山之良用之人頼其利水平荆扬之产皆列扵贡其庄山之别族㧞扵商故人以历庄并称逮周之王以其有功扵天下始封诸泉而隷扵外府太公立九府圜法而泉之子母大显俗讹泉爲钱云泉之状外廉内方能通有无凡国有太事必资之衆而民间尤仰之子姓蝉聮并袭泉号秦幷六国以泉亚金缢髙帝㓕秦更泉曰筴因赐姓孔氏孝文时乃去而如呉呉王濞隂蓄异志见泉大说曰吾事济矣用是国富兵彊其一归孝文之嬖邓通武帝立怒其不佐县官之急尽㓕泉族用白撰三族以天用莫如龙也故圆之爲龙地用莫如马也故方之爲马人用莫如龟也故撱之爲龟时吏民起而爲奸法不能禁死者数万人自出者百余万人后废白撰复泉职其品乃有三铢五铢与赤侧并行而属于上林三官三者莫精于五铢故特不废废亦不乆降扵三国或耗或破宋魏之际其体益轻而无铢之质矣其他若梁之东西泉不可悉攷唐武徳中有元寳者得上意铢遂閟而不出元寳至赵宋支叶益大盘错根㩀中国四夷皆知寳而尊之及有元混壹区宇禇𬒳用事而元寳黜至正中州郡兵起亟诏元寳用之泉亦复显故号古泉独铢无闻焉初泉之生也其母见史占筮之曰吉其体上坤下干是爲㤗之象繇曰质圜亟方有文不居利博而广施本支䋲䋲惟公私是资卒信而不诬且其用也周单穆公有子母相权之说汉贾谊有七福之说光武之起马援有冨国之说晋讥废泉孔琳有救弊之说唐恶其滥宋璟有出糓之说是皆善于泉者宋之洪迈尤明其利害焉盖自鸿荒以来珠玉至贵未有易于泉者以其前民用也虽附权党势不交㢘介士此泉之恒态然得之则贫可以富卑可以尊死可以生穷可以通失之则智者愚勇者怯故泉未始求于人而人争欲致之惟其废天下之义败天下之法君子深恶之而无道泉者云太史公曰泉之利博矣不可一日絶者也能济天下之患亦以起天下之奸故禁之严而死者甚焉蓄之固而攘者衆焉此后世之弊弗古若也三代之时非恃泉以理也特权之以泉耳不爲之禁而亦无死者不爲之蓄而亦无攘者恃泉以爲理则上下知有利而不知有义是泉之所以祸人也噫泉果利巳乎泉果利巳乎愚痴道人传愚痴道人者隐于钱唐之东青门余一日遇于鳯皇山下据藁梧读老子书与之语知士也因诘之曰名者实之賔乃以愚痴为号岂绐我与曰愚若武子武子果愚乎痴若济叔济叔果痴乎吾之愚痴不可攻而迁明天子方有事四方卖浆嬴叟哆然大言吾鲠而莫宣吹箫市人瞿然疾驰吾锢而莫前是知钝者非锐之与伏者非翔之伍非愚痴之实乎然彼蹈险而蹶者徃徃缺而思钝殒而思伏吾以愚痴独无恙故曰玊固璞而美全钩閟匣而神存何以名爲余乃为之叹曰辩矣守之以讷巧矣形之以拙圣者所以保身而济大事由是道也彼所谓愚痴者亦其类与昔李斯智扵秦见欺于赵髙而族晁错智扵汉见䜛于袁丝而戮智固斯之贼错之毒巳使二子溷愚与痴不至血于市为天下笑彼夸智而路险如斯错者诚愚痴也余固有取乎愚痴而羞道其智书之爲传且以自警云樗隐先生传樗隐先生者髙世之士也扵书无不读爲文章有秦汉作者气而不屑于仕或问其何取于樗也先生曰木之为人所村者松也栢也檀也𣏌柳也楩楠也梧槚也松之直刳为舟为楫檀之坚揉为轮为辐梧槚之美削为琴瑟楩楠之大斵爲梁栋若𣏌若柳屈为器轩为杖而樗之髙且巨非不若衆木也无松栢之直无梧槚之美无楩楠之大以为舟楫则不胜万钧以为琴瑟则不中五音以为轮辐则脆而易败以爲梁諌则螙而易腐以为器为杖则癕瘇而不任雕锼是木之不材未有过于樗巳吾实似之然彼以其直也以其坚也以其大且美也不免扵刳操斵削斩屈而不得全其木之天全木之天而不贼扵斧斤者樗也视今之所谓豪杰显于时者或智或力或艺或果数年之间倐起忽仆银黄之重而刀锯随之奚异衆木为人之所材者乎吾以龌龊独存无荣也辱亦不及无得也祸亦不蹈幸而全吾之天非樗类邪终日杜门谢客坐木榻读南华内外篇不知霄壊间孰贵孰贱孰㤗孰约也人以是髙之咸称樗隐先生或又云先生镏姓甞以兵略佐迈公善卿守会稽后以樗隐自盖云评日摴之不为世所材也亦樗之幸也代之坐庙堂享五鼎而无益人之国独非樗乎其不为樗者又徃徃不能终何者薰以召焚明以媒铄求如樗之自全恶可得也故有道者晦其用扵不用寓其能扵不能若先生者是兵岂真摴也㢤岂真樗也㢤林泉民传林泉民者陈㽞张氏字夣臣居华亭之城东门日与子弟数十人讲春秋经或劝之仕不应㦯又曰先生居空室食藜藿得无病扵贫乎则曰吾病不能辞冨贫奚吾病使金坞可守董卓不然脐也富翁可为曹爽不族也步障五十里珊瑚八九株石崇之阱也钟乳千两胡椒百斛元载之毒也是皆无德而富祸之招已原宪季次不以贫为病虽没不朽以此校彼其得失荣辱相万也吾病不能辞富贫奚吾病吾将翳茂林濯清泉与田夫野老㳺扵无懐大庭氏之天足矣人以是髙之云评曰古以民称者有曰天民伊挚是也有曰逸民伯夷柳下恵是也天民不可及巳其有一莭如逸民者尤尠林泉民读书好古不幸时晦道否以屈为信以约为丰而无违中絶物之过其逸民之匹与代之食五鼎累鉅万徃徃以汰杀身沉族视林泉民为何如㢤吁所谓龙蛇其身濳而勿用人莫之测斯为格品之苐一者矣故録而论之清江贝先生文集卷之二淸江贝先生集诗集卷第二清江贝先生诗集卷之二五言古诗读史五首吾怜闵仲叔始辟懐喜惧及其见司徒喜惧亦皆去劳苦非所堪虚名岂相误用舍何必言投劾时巳暮周爕乆不仕身屈名四驰玄纁一旦至举族更劝之安知脩道者出处亦有时慨然中途返独守东冈陂东汉多逸民山栖乆懐璧灋真亦逃名讵屑三公职求蝉在明火求士当务徳此道今何如其人安可识樊英抗髙节万乗不能屈设坛爲见之岂若壷山逸光禄位巳崇匡时竟无术遂兴张楷讥尚待黄琼出五侯浊四海白日沦光辉处士切忧国空言相是非郭泰不絶俗申屠能见㡬朱鳯翔千仭百世令人希已酉岁初度日书懐余生若小草望成百尺材强因客土植苦被秋风摧徒慙五十过况经元二灾白发不可变青阳忽巳回未忘药褁好㡬见桃花𨳩残编掩黄石虚室生苍苔故人且共弃王孙谁复哀终归葛洪井讵上鳯皇台衰荣置勿论待月酌金罍初夏郊居二首强学不知老索居恒鲜欢誓将从余好山河阻且绵凄凄风雨交四月秋浦寒夕寝不能旦日髙犹未飡念之安所尤通塞固有偏庶无外患及力稼或逢年仲夏桑扈鸣气清天愈髙新田巳当治南风翼良苗田翁起相戒庶务东作劳丰年谅可必勿爲蔓草交嗟余失路乆竟负伊人招屡空亦冝然何日耕东皐乆客始归寓井西旧宅述懐一首在路日思归巳倦风水艰前经石门店喜见西南山忆我𥘉去郷忽忽三十年儿童尽成老比隣无复存阡陌迷东西甲第空毁垣秋风落古木方池荣夏莲倐忽惊世换岂独遇神仙萧萧井西宅白昼唯髙眠所欣无维絷贫贱何足叹晨兴在殳山作夜雨四檐絶坐待扶桑暾天髙无余滓初景方晏温黄鹂萃霜木白鴈来寒门所欣居处幽巳忘趋走烦时枉道人过或逢田父言伤哉乱离后衣冠今几存赋歛日巳亟何地爲桃源结茅向絶境牧豕学公孙钱彦彬抄诗为赋一首好古思古人古诗朝暮读澹泊玄酒味和平緑琴曲古人今白骨古意不谐俗巳叹知者稀古泪空满掬钱起亦敦古其人美如玉昨者忽相过大雪山中宿不知破砚氷抄诗夜燃烛谅非鲍谢才可继曹刘躅聴之讵能欢旧业且当束对酒懐邵文博拟东野一首今日忽不乐緑酒徒盈樽酌酒云觧愁愁生如有根安得二三子促席相与言尚思沧洲地十月花更繁云随鹤盖合雪避貂裘温终筵复秉烛歌吹髙堂喧盈盈二八女白苎鹤翎翻月落犹未归清夜宿西园到今题诗处素壁龙蛇昏荆扬忽云扰海内俱星奔㫁膓临濠谪回首颕上屯昔如鹰脱鞴竟作驹在辕凄凉城南路甲第今空存潇湘窓下流三神鎻朱门江险隔秋夣山寒啼夜魂讵忘白璧赠更恋绨𫀆恩索居怅无匹落叶满孤村早春山寒花尚迟雪霁江巳緑懐新感游子咔节喧衆族且同尊爼乐幸免章绶束更拟登前峰青郊可逰目拟出塞曲翩翩荆扬士结束赴幽州将军岂乐战匈奴为我仇巳通大月氏更取乌珠留驱马白狼北洗兵青海头归来饮髙庙庶雪平城羞早从汉捕虏万里唯一身军中巳三年苦乐安可陈但见陇底雪不识陇头春北风利刀劒肌肤皆尽皴天王正𨳩边讵恤中国民赴召留别诸友用世非拙迂白首在山林诗书况乆辍礼乐非所任王事忽相縻遂令违我心迢迢适西道恻恻辞东岑中田泽雉雊古木鸧鹒吟所亲亦胡越耿耿辰与参愁来一囬首涕下徒霑襟终当返田里灌园希汉隂送呉濬仲弱冠知君名五十始逢君南宫託同宿十日披清文及我脩繤缺近幽兰芬兹言归故郷告别郍忍闻甡甡中林鹿犹能念其群况我同心友去住从此分夜度浙江水朝看天姥云春禽正夏木方欣欣安得遂同载归偶沮溺耘六月十五日夜坐明徳堂一首大火直初昏回飈荐微爽行遵曲池静坐䕃华构敞天髙积隂散水明圆魄上翩翩去鸟迅唧唧砌虫响胡为京国滞屡乖林壑赏呉中有鲈吾当理归鞅出都门一首寄张孟兼主事日落宿都门鸡鸣彂淳化城南夜来雨连山色如赭青松夹髙岗烟火通旅舍到家湏十日畬田熟秋稼如何山巨源未知嵇叔夜野鹤终去人疲牛岂胜驾寄书谢所亲吾今老林下辛亥初度日偶成吾坐本如寄有酒还自酣岂待三冝休巳知七不堪陶泓且当传孔方安可谈触网笑神龟束身悲老蚕倘能从兹去卜宅南山南题盛苍崖鴈八月鸿鴈来徃彼天南陬前飞倦巳息后至饥相永日落洞庭晚风高彭蠡秋彭蠡多蒹葭逺近弥汀洲恒恐羽毛损稻粱非所谋寒门阻氷雪异郷安可留徘徊念其族天外复千俦身今万里客肉非九鼎羞愼为弋者获逺寄征人愁愿以海为池上同朱凤游饮啄全㣲躯不愧波上鸥独酌行年巳六九发脱身渐羸不及桃李花遽成莆栁衰贵贱必同尽造化寕吾私徒闻王子乔何处求安期区区营丹砂贪生无乃欺今朝欣无事酒熟当自持初冬一首一气变昏旦洞房风露凄田禽亦已化秋兰同蒺藜爲客乆成老懐人殊未夷惨惨白日暮迢迢归路迷世衰不获骋天逺何由稽永思读书台言采山中荑孤松青松类贫士落落惟霜皮已羞三春艳幸存千歳姿蝼螘穴其根乌鹊巢其枝时蒙过客赏但感愚夫嗤回飈振空至百卉落无遗苍然上参天乃见青松竒苟非厄氷雪贞脆安可知壬子秋七月一日与郭文伯饮于朱私道竹所是日大雨拟苏州一首残暑尚爲厉客坐三四迁青山一雨过虗室夜翛然欣与公子酌语契中颇宣虽无丝与竹庶罄賔主懽所贵相知深岂惟懐一餐尊浮玉粒腻炬拆金葩圆厌厌咏露斯㑹靣良巳艰天明即鸿燕西望独悁悁拟东野一首破屋夜通月霜气刀稜稜病骨不受寒卒岁仍无缯残灯吐复翳僵卧如冻蝇事业惭蒸沙文章空镂氷巳失国士意颇爲年少陵长歌独慷慨坐候东方升送钱公择还象山金陵一杯酒送子归海隅五月南风正荷花满镜湖登堂酌春酒上奉双亲娱但惜千里别莫赠鲛人珠虽同天地间一旦呉越殊皎皎渥洼子翩翩丹穴雏怅然不得从逺望白云孤题听雪斋拟孟郊一首霆轰急雨泻石闘冲波盪百族巧鸣春络纬催秋纺讵知空山夜聴雪乃眞赏病骨僵如蝇残灯掩虗幌积玉呈幻质潜韶泄㣲响一气变鸿蒙五音归愡恍神清巳无梦理悟宁有象苦寒不可禁更被王恭梦游澄林我梦游澄林方舟㘴垂钓一水穷萦廻三峰隐奔陗娟娟碧篠合灼灼朱葩耀残雨趂回风㫁云通返照林昏野老炊溪动寒女漂平生爱桃源何年陟员峤永惭白发满起应金门诏犹思洗药处空歌採菱调一鹤巳兴讥九龙那免诮觉来复京华语儿成一笑杨贞妇王氏诗天合金沙里女王静安年十七归同邑杨伯瑞伯瑞爲枢宻院㫁事官未几死于兵静安守节不嫁权贵争求之至㫁发至自刭不殊余读其传而悲之爲赋四章以明其始终云石上有琅玕孤生何猗猗婉彼深闺秀笑语间且仪荣华谅未晚芳㓗当自持玉镜一朝委相求岂无媒氷泮时当归遥峰翠新拂行行别父母遂居君子室君子官巳崇新欢鼓琴瑟如何事前驱中道永相失东家有宋玉西家有王昌皆知慕明艶讵忍隳大纲露多焉能汚江永不可方贞心耀白日峻节厉秋霜泣泪欲成河捐躯遂如墓寕同陌上花誓比山头树织绮献秋功条桑事春务向非厄彊暴岂知金石固送王公勉赴沁水教谕清商陨一叶白下未知秋倦鸟息高䕃潜鱼依弱流君子方北首山河阻且脩岁夕衣尽缁驱车良未休我无双明珰何以结绸缪怅焉隔千里白云空悠悠题金徳俊葵轩结庐在林屋所欣知者稀南风应㽔賔我圃日芳菲负杖观其生草多露满衣有葵独倾阳岂愿回清辉清辉虽不照物性谅无违礼部员外张惟中七月十二日暮归赋诗八韵和者自尚书牛公以下凢若干人夫汉謡魏体互有不同巧于状物者过丽切于言志者恒直惟中退食之顷率尔成章且不以私而忘公情与景俱至巳予因续衆作之后瓦器不足以谐空桑也秋至星火流病觉中岁剧成均沗分教才非一狐腋日入欣暂休野老或争席清谈杂虚无以永风月夕百年㑹有尽冨贵非所适鸣虫亦知候倦鸟思假息脱冠巳童然如何拘百役酒醉不复言道固存目击秋怀露下百草变凄凄天地秋亦如中年客玉颜安可畱山鸣迅商激水涸行潦收恩方改团扇意复存弊裘梧桐叶尽脱孤雏夜啾啾光景忽巳逝感之双涕流黄鹤日千里潜鱼必深池蠢兹橘中螙化蝶俄天飞翩翩苦不巳倐忽胶蟊丝两翅既摧折何日回枯枝非才慎所处富贵亦何为且尽一杯酒物我共忘机题画竹太史公纪渭川千畒竹此图仅盈尺而逺意不翅千畒观其毫枝发叶歴歴可见于秋烟暮雨外笔法视古亦精巳寓目乆之遂起余两山之兴径欲买舟归卧其所云赋诗一首市朝非素心林壑契玄赏读书甘寂寞宻竹更萧爽冲人虎豹经闭户蟏蛸网寒梢朽不蠧野笋苞初长风生回鹤梦月出闻猿响如何犹恋禄厩马存病颡相期结二仲兹焉共来徃送黄仲篪上官檇李严霜戒秋杪百草俱巳衰子别何匆匆一尊聊共持今晨白门道后夜沧海湄长歌独慷慨徤歩何逶迤古来声利埸日出纷火驰进非才不任退亦分所宜吹竽我岂滥售璞人皆嗤峻莭当自厉坦途方在兹从容有新语千里慰相思次韵张师广助教登雨花台一首行行出城南登高望三丘雉堞壮天居宫殿若云浮星分斗牛野水合江汉流苍然淮上山聚米当马头气巳无朔漠人今冠中州慷慨忆当时逺近𨳩朱楼仙人翠羽帐王毋珊瑚钩貂蝉霭七贵车马从五侯光辉互照耀意气何绸缪皇威复禹迹风气移荒陬千屯夹虎士万斛回龙舟将军卫霍功相园房杜谋我来覧奇观发兴属清秋巳将凾谷并遂与洛阳侔所悲迫衰谢蒙汜安可留目送桃叶逺水深凫鴈洲清谈哂诸老匡时忘逺犹庶穷八极旷慰此千里游题朱孟辩层峦图叠嶂何崔嵬逺近皆可数不学王宰迟弃墨如弃土林藏风雨黒石戴氷雪古初疑造化钟已觉精灵聚遥思两山下流泉细通圃茅屋今何如人去苔生户送盛孔昭赴淄川丞二首天寒北风利有客赴临淄临淄古大国山川何逶迤小白相夷吾尊周攘四夷田单守即墨一日走燕师二子不复见名今千载垂为我弔精魄伯功未可卑魏有径寸珠守境无檀子照车十二乗何如照千里世乏威王贤孰知天下士所以饭牛儿商歌中夜起徒求南海产半触蛟龙死异才何代无紏纷今可理题上虞栁机仲朝晖轩日车上搏桑曈曈鸡子黄遥夜忽复旦仰瞻有启明征夫起当发宿鸟号且翔城郭互参差曲户通天光空照堂中人岂销发上霜竹枝自垂䕃萱草亦扬芳此心谅巳短此恩一何长欲报固无极念之安可忘雨中漫兴端居少賔客鸟迹徧堦除夏雨复兼旬衆木青扶踈金石何必陈此乐当何如永懐漆园吏相去千载余万物虽一体忽若胡越殊久苟不知我我岂能知鱼临川饶孟持所居西轩有先大父所植杏一株今百年矣幸不剪于兵火因筑亭于旁名杏庭云宋景濂作赋予赋诗一首结构非壮丽可以乐晨昏仰䕃百年树深蟠千岁根粲粲朱葩敷离离青子繁秀出风烟表润含雨露痕戎马方纵横境内悉崩奔桃李摧为薪荆棘翳高门荣华谅难恃尚见文献存未拟匡山田讵论曲江园读书絃素琴命客置芳尊永言益封植祖德慎无谖拟古荆山一何高上与天门通犹闻产玉处吐气成白虹县蔾混燕石世巳无国工琢之惧不完不如在石中卞和耻再刖玉亦悲无穷吾今死抱璞庶以全其躬晚眺极目登高丘秋高淮泗平淮泗东南流故绕钟离城东京昔䘮乱英雄纷战争杀人及鸡犬旷野寂无声悠悠千载下复见新人耕魏公今何在铜台春草生公路家中骨岂忧王室倾北海固为豪平原安可轻时㢤有屈信汉道再昌明古意三首春风天上来满城红与𬗋如何朝暮间飘落随流水堂前两冬青霜雪犹不死向来三月时谁言及桃李对酒发长歌歌长苦难续浮云空自行白日安可逐黄河走东海千里才一曲柰何人之心顷刻有翻覆六国多好士堂上各三千所亲苟不慎祸福恒相因李园贼黄歇冯驩复田文种桃得秋实蒺蔾徒刺人六月一日至临淮夜宿方文敏东轩北斗分四时恒星自昏晓如何百年客贵贱俱扰扰酒酣虗室卧雨絶四山悄道㝠天地广身在风露表六合一何大毫芒未为小宅神惟寂寞适意忘缠绕朱丝竟谁赏白发今巳少永期江湖居相亲有鱼鸟送张思广归平阳十月天地闭北风河巳澌送子千里道太行极崔嵬日暮归鸟疾雪深苍兕饥酌以一巵酒为浣身上衣伐木还重赋白驹不可维悠悠南北岐恻恻劳我思分题送友得忠孝庙丈夫死殉国于道讵非宜烈烈卞侍中忍顾王室危枭獍敢爲逆我师焉可支跃马婴其锋以肉充虎饥苦战既不旋有子亦从之精忠贯日月未慙马革尸至今石头下尚使行人悲欝欎冶城山秋风吹古祠送客逺相过慷慨伤我懐当时诸老臣清谈竟何爲酌酒酹英魂忠孝以爲规池河驿早发红心驿日暮宿池河百里无人烟狐兎马前过山明见野火溪浅通㣲波却立时踯躅前登益嵯峨北风何萧萧尘埃衣上多下马留信宿对酒一长歌大枪岭巍巍大枪岭羊肠盘九曲深林野雉雊短草豺虎伏行人疲不进惨惨对僮仆下得仙居涧始复就平陆一株罗浮花春深粲如玉五年怅不见今日开我目滁阳驿群山绕滁州城郭带林壑岂惟居人稠遂使游子乐苜蓿青满野羊马盛幽朔固知英雄主四方归大略回视清流关徃事殊可薄新花寒未开细雪春犹落且持一斗酒独与故人酌勐虎行有虎有虎在彼中野高歩风生何物敢侮以比直臣独立无与前称长孺后载文举亦有埋轮复闻破柱为时所惮豺狼气沮柰何今人使我懐古李氏三节妇行陇西李子平氏子茂德聘同郡张氏女年十八归李氏生子庸甫六岁而寡舅姑怜其少也欲嫁之使左右风之即引刀欲断发以见志乃止茂德之弟仲德亦蚤卒其妻张氏年二十有八生子庆方齓亦誓不再适从弟希贤妻陈氏二十有四希贤卒时其子度方孕四月一门三妇以贞白闻而庸既长好学仕元至正间累官至同知济南路总管府事推恩赠父将军同知益都路总管府事陇西郡伯母封陇西郡夫人再调关襄宣慰阶中奉大夫而夫人始卒年五十有六大明革命洪武初辟庸为司农主簿四转至嘉兴府知府所至严而不残夫人之教为多至今沧洲父老犹能道之可见家法有素而关于世教之大如此为赋三妇行以俻太史氏所采云赫赫陇西杰奕叶何光辉一门见三子不同乡里儿三妇名家姝玉貌长蛾眉大妇居中堂夜织流黄机中妇具朝飡泉出江鱼肥小妇二十余金刀新制衣青松与女萝百岁欣相依未及白头日双鳯俄分飞入房洗粉黛岂复施珠玑盘龙掩明镜寡鹤琴中悲生既不同室死则湏同归鸿鴈犹有信妇道安可违残灯冬夜长素月光徘徊共绩还共语白玉当不灰有子官巳高少壮忽复衰丈夫少气节恒惧白刃威女子乃如此盐山同巍巍四月十日儿子翺䎘来鳯阳留一月遣归因令早营草堂殳山下为止息之所云老病不得归独䖏常戚戚二子江南来眼暗初末识生常戒垂堂肌肉如雪白一月长途间海风吹尽黑买酒为相劳问荅向中夕迢迢汉阳簿春来断消息阿寍在母傍颇知工翰墨艰难且拨弃倐使沈忧释所愧无㝎居百岁半为客经营湏及早尚爱龙湫僻况近读书台云销四山碧泉深出丹砂地冷多琥珀既非匡世资庻遂陶阮逸良辰戒僮仆匆匆又南北五月方欝蒸日气成霞赤出入非所冝川陆慎所厯惜别岂无泪向汝难再滴秋江有鲈鱼当挂具淞席述懐浩荡三十年如萍寄沧海起为太学师一日扬光彩迢逓赴中都送客纷云蔼名惭相国知礼感亲王待俳佪未淂去忽复朱颜改诏许江南归青山草堂在放浪黄牛村犹瞻金马门适性讵非乐扪心空自论田翁四五人共忘卿相尊把酒酹殳基白石今犹存天寒落松影岁乆生苔痕试求金光草超然事幽讨依稀頋况台寂寞钱王道东门叹黄犬税驾胡不早长歌归去来吾从鹿门老清江贝先生诗集卷之二淸江贝先生文集淸江贝先生集卷第三清江贝先生文集卷之三马孝子传马孝子者山东邹县人字伯杰父某拜南䑓监察御史不以家行杰独与母邹县君张氏居盗起汝颖转略齐鲁墝杰负母匿草间母死仓卒不能具棺歛聚石葬郓地西盗入郓城杰伏于墓上衆欲驱而前胁以白刅杰大恸曰母在此母在此盗曰此孝子也乃舎之复遗以衣粮既而邑刳于兵失墓所在求之二年得扵榛莾中而故衣尚存始克迁而祔于祖茔侧御史转浙西佥宪㽞江南者八年遂冒锋镝间走数千里省之钱唐人咸称其纯孝云贝先生曰三网人纪之大也臣必忠其所事子必孝其所出亦事之常尔而世以为卓行着之史为劝戒何邪盖时不古若而尽忠孝者求之治安之日巳为尠矧丁干戈格鬪之余乎爲臣而死莭者若张桓李黼李齐余阙杨文宰軰不数人伯杰之孝则又见之于所未见也夫海宇之大孝如伯杰者恶可遽数特处其常者不足称处变而克尽其道与忠莭并论诚无一二焉杰遇宼不死直幸耳其扵是时知有母而不知有身所以守四尺之土而不去宼虽虎狼亦矜而释之天理之在人心终莫之蔽也余因前进士潘天民言故録之以备太史所采且着我朝忠孝之士有非五季所能班也澹泊斋铭建宁倅周侯克复玉坡参政周公之子也慷慨有气莭颜其所居之室曰澹泊斋取诸葛武侯戒子书语也檇李贝琼爲之铭曰浆蔗肉麟腐胁㦸咽不如隽吾之淳狐裘锦袪蹷宗殄家不如御吾之麄华榬藻梲吾惧鬼瞰而爲孽鵾絃凤笙吾惧天壅而致盈百金双壁之宠孰与窭而无恐朱轮驷马之筞孰与徒而无倾噫逹而伊吕之业约而孔颜之乐世纷纷其溷浊吾将从汝之澹泊也君子堂铭猗欤君子止焉而安休爲而胖抱节不屈服素与纨曷并其守彼竹之茂不附不倾负霜益秀水周其隩云羃其霤我读我书或酌之酎风旋雪霏王锵金奏玉锵金奏其乐孔嘉君子之实君子之华用拙斋铭风溪王子道氏以用拙名其斋介邵君篔谷徴予文遂为之铭曰呜唿浑沌旣凿繇是七窍始𨳩而大朴巳残矧歴世滋伪机变百出又焉得攦垂之指辍班之削以反无为之先吾甞悲夫金而范玉而斵木而揉弗若閟之在矿固之在璞全之在山故特守吾之拙不强其所不能恶伤生而夭年柰何柳子病拙而外析潘生病拙而灌园所贵乎有道者恒乐于无用相与㳺于大庭赫胥氏之天奚屑屑焉叹夫摈而不复仕而不迁试与汝汎观乎宇宙之中万物蠢蠢虽所赋或殊莫不寓大巧扵拙无俟䂓矩而方者自方圆者自圆盍顺性以始终又孰非自然而然者邪䟦蝉雀图后右宋徽宗蝉雀图御史萨公景囦购之越中而归于殳山陈仲谋者也观其螳袭蝉后旁伺而欲前雀袭螳后反頋而将击运思之巧殆非画史所及而鸿生硕士历举呉王舍人諌伐荆事以为务前忘后之戒余窃有感焉夫自春秋之季楚方凌晋而呉乘其后呉方凌楚而越乗其后以至七国之交攻一螳雀也汉之衰曹氏篡之而不知司马氏踵其迹司马氏篡之而不知刘氏踵其迹以至六朝之迭兴一螳雀也由是以降纷纷不一何可胜数盖亡仁义之遒而惟利之趋则彼此之相乗不知务前忘后者岂一呉王邪䟦胡季诚沂州事后予读林元鼎叙胡季诚沂州事而知流离颠沛之际有烈丈夫如此王莾篡汉扬雄剧秦美新之论甚扵蔡琰失身夷狄五代时冯道朝受主託夕举以与人曽不若王凝妻㫁臂明莭季诚不爲山东藩臣所屈而区区为海外万里之行舎立致之富贵而一阳朔簿诚明于事君不贰之义而知所轻重矣元鼎之文直而信严而约若秋霜烈日尤能白其莭扵天下云书击壤生诗卷后城西门沈雍氏号击壤生者持卷求予言呜唿时非尧而称尧民当龙虎相㗖之际而击壤予窃有感焉尧民击壤而嬉尧之徳也不知尧之德尧亦不徳焉今去尧四千余年兵尚争敓而薄揖譲矣任惨刻而黜仁恕矣韶濩息而声律变矣衮冕裂而等威失矣不胜其赋歛而甘蛇虎矣不胜其刑杀而为盗贼矣安得熈熈皥皡如尧民击壤而嬉乎惟其不得如尧民而嬉而思反乎无为之治此生之志也故书此以明之云跋胡季诚南征诗后右胡季诚先生南征诗一卷自固安逹呉门凡二十首䟦沙千里朝烟暮雨邉情旅愤备见歌咏而含悽茹辛沈欝蝢挫一出性情而具经纬之体非徒摹拟少陵而作者也少陵自入䕫州诸诗若轮扁之斵有不能传之妙山川之助亦不可诬若仐季诚将杭海踰峤度鬼门歴苍梧南之扬朔益彂瑰诡奇絶诗固不止于是也惜乎干弋格闘之时浪㳺南北不得鸣国家之盛如虞揭欧马之在中朝振大雅之音耳吁明天子方将复太平之业季诚岂果不及虞掲欧马邪予实有待焉书篔谷小像后右邵君篔谷小像一云间张梅巖之所作也君体丰而气淸好服古人衣冠盖有西晋之风流焉此尤得其似虽工之善如頋长康者不复能过也初余识君于璜溪儿菊存氏座鬒髪白晢甚口固非一时绮纨之士所能及遂结友而去时其曾大父翠巖先生卷卷训饰诸孙以通经为务故君不逺数百里从蒋君子中于呉门者四三年继从沈君东冈于金陵者二年岁大比同试于钱唐操𥿄风檐之下一挥成章不啻王良之骋扵九逹之忂而和鸾之音锵然中莭予知其冠四道士而荐于春官必矣既而为有司所黜又皆惜之君独无怨色乃归而益治其业予遂与二三子讲学西湖之上不相知者十五年后予分教松江获相与握手道故旧而皆非昔时之状恶得不慨然于中邪即其像而反复观之少之时若朝日之出庆云之交芙蓉之始花也十年之乆则既壮而貌巳改扵前又十年之乆则既老而貌且改于中矣惟心之所存则未始有老少之异焉夫以其貌之改扵十年之后则不能不感其时之速若雷电之惊而激也以其心之不易于十年之前则知其学之进若流水之盈而逹也凢予与君交踰三十年亦求其心而巳而貌之改不改非所论者又孰知壮之异乎少而老之异乎壮欤盖人夀百年而气之盛衰犹旦之与暮此必然之理有不足惑者而进学之㓛由乎岁月之积智益明而道益崇所谓金之成扵砥砺而木之坚扵霜雪者乎视余之齿发巳变而索居无闻窃自愧焉故余书其后云淸江贝先生文集卷之三淸江贝先生集诗集卷第三清江贝先生诗集卷之三七言古诗梦逰秦望山歌送客归越中秦望何崔嵬削如青莲𨳩下临七十二湖之浩荡上接三十六洞之萦廻梦中夜度浙江水轻如鹤背乗风来欲求轩辕上天䖏白云尚锁烧丹台徒知有弱水安可覩蓬莱但闻松声万壑兮夹飞湍之喧豗赤日惨淡而无色复殷殷之雄雷踰千盘兮歴百折香炉玉笥左右列山中二女问何迟桃花落尽燕支雪金鸡三呌失所在惟想㕘差白银之观阙龙绡寄别泪三载犹未灭有美一人兮佩珊珊昨逰吴门复东还余愿从而上下兮呌安期于云间囬首隔千里可望不可攀雪蓬小朶歌送奎方舟还灵鹫蓬婆雪岭髙崔嵬横絶青天飞鸟囬山中小朶更竒陗石作莲花千叶𨳩巨灵擘山㫁山脉一峯夜向东南掷千秋干竺空有名万里峨眉尽无色攅青叠翠分西湖洞口白猿犹可唿咸和之年有慧理卓钖尚爱飞来孤木杯髙僧两眉雪身如浊水青莲㓗繙经石上不知年桂子年年落秋月逰菩提山值雨宿存思庵连山挿天危欲崩木客结当千层我来看山风雨恶入山喜见灵泉僧闭门㽞客共野饭风囬雨絶清无蝇酒酣熟寝唤不起夜深花落龛中灯轩辕巳恐即韩愈许汜未可讥陈登天明童仆催欲去却叹世故来相仍重寻曲折恐蹉跌安得逺讨闲支藤林开川豁见鸟下山寒石峻愁猿腾唿舟独返草堂路他日重来共毾㲪鳯皇山歌大城周廽三百雉𬗋微阁对吴山起天目西来为鳯皇苍然不过钱唐水玉辇金舆北去賖行人折尽上阳花杜䳌夜呌葛洪井燕子春归苏小家燕归不识更新主王气凄凉作风雨城南杨柳欝金黄一束纎腰为谁舞亰口王节妇歌大江如带从天来金山焦山碧崔嵬风吹杨花度江去妾心如山不可回忆昔移所天岂独甘守莭两草方缠绵那知中道诀玉琴不奏双鸳鸯玉箫不吹双鳯凰纺绩给朝暮蛾眉忽成霜蟏蛸网素壁燕子归空梁生乖同室䖏死期同穴蔵欝欝山头树巳见㕘天长白璧湏恶玷白丝湏恶染边声乱胡笳万古悲蔡琰玉山窟儡歌玉山窟儡天下絶起伏进退皆天机巧如惊猿木杪坠轻如快鹘峯尖飞流苏帐下出新剧河梁古别传依稀黄龙碛里胡雏语李陵䑓前汉使归当筵舞剑不辟客顿足踏地争牵衣玉箫金管静如水西夏东山相是非昔闻汉主出大漠七日始脱平城围当时论㓛孰第一木偶觧走单于妃竒兵百万竟何事将军赐级增光辉龙争虎战亦同幻尊中有酒君无违更唿左家双鳯和我曲玉斗碎落千珠玑题子昂松树障子歌盖王成之所蔵者纸尾云大徳八年正月廿八夜灯下书呉兴笔法兼钟王不独醉草过张旭既无河朔少年之沓拖又无深山羽人之退缩故人相遇今何夕银烛吐光如月白手冩青松障子歌百金一字无所惜何物小児憎妩媚玉环飞燕皆倾国嗟我平生秃千兎夜写蝇头愧无益王孙骑鹤去不还日落太湖云气赤君家此本世希有词翰风流与之敌纷纷真赝那足辩珷玞敢厠连城壁勿同玉枕永和书一閟昭陵永相失题王立本山水图我有爱山癖每欲名山去秦溪一日寄新图欹枕髙堂覩云雾何年王宰㽞真迹青城天彭接太白金堂石室犹可识大树小树㕘天直千盘百折分秋毫木客时与行人邅一门通天剑阁险三崃涨雪瞿塘髙小舟如凫争入浦呕哑卧聴双鸣橹拾遗近在浣花溪却面龙湫结茅宇豺狼塞路何由通采芝亦有商山翁安得相从向絶境振衣千仞来天风甲辰七月十三日书所见行人渐稀日巳没星堕西南大如月一道余光夜不収青天万丈金虵掣题赵仲穆画马吾闻冀北之马如云照川谷八尺飞龙在天育滦河逺幸翠华迟柳林大猎金鞍簇是时四海为一家东踰日本西流沙拂郎近献两骕騻不数郭家狮子花公子前身岂曺覇一马真轻百金价黄金台上倦为客白发江南随意画駵騧骃駓各不同饮泉龁草落笔工君不见龙庭苜蓿与天逺何人更収青海騘送王好问赴春官君文空桑恊宫徴我文瓦噐不恱耳早随举子踏槐花曲江走马秋风里院门鱼钥晨未开白𫀆鹄立三千士风檐落笔夸先成食叶老蚕春乍起樗莆三呌不作卢白首读书犹未巳两河草动持干戈奎星无光作者死五门下诏蒐遗村四月文塲酣战螘先生有志复先登朱鳯一鸣瘖衆喙卞和诳楚空邅刖曺刿刼齐方雪耻软裘快马入居庸得意看花丽春市上林赋就气凌云我亦明年献天子送逝省都事曺徳辅运粮北上屯田未𨳩歳未熟白粲一金才一斛将军𥘉下山东城使者复转江南粟飓风五月西南回黄龙朱雀一时开雷霆夜槌海若死云雾昼合天妃来黒洋北去五千里直沽近接金河水内廷传敕赐宫壶侍臣出报龙颜喜送文从周入京师文郎气如虹北上何匆匆重经九折坂复覧百歩洪日月囬地底山河极云中有书一万言欲献明光宫蚩尤触山折天柱百川乱流赤子苦龙骧未见下益州虎旅犹闻驻灵武草白风骚骚䟦渉无乃劳骅骝识骏骨鸑鷟非凢毛临岐更酌酒飞雪落征袍何以致缱绻锦带昆吾刀天冠法师邓均谷祷雨歌至正辛丑秋七月官河无舟死鱼鼈钱唐城中十万室凿井深通海䲡穴海底九乌朝并出流金铄石气愈烈我无快刃斫旱魃构孽为妖降吴越老巫歌舞帝不恱真宰之罪何当雪天冠法师与天通丹书鐡劵唿龙公石坛昼晦羣神降金支翠旗来半空举杯掷地霹雳从澍雨一日声如硔三田白水禾芃芃儿童满道歌年丰百金不頋归空同师岂琐琐贪天功笑汝蜥蝪能爲龙张静婉採莲曲妾长平康里能舞复能歌䯻斜梳堕马眉浅约弯蛾陌上逰人顾门前侠客过涂黄𥘉拜月拾翠欲波巳知一身重不受千金唤十五事秋娘十六归羊偘愿妾比双莲爲君朝暮鲜君能重妾绸意别起髙楼大道边春乗油壁香车出夜入流苏甲帐眠髙楼下俯平湖涧照妾浓粧并淡抹五月平湖水正深盪舟相逐起双禽莫学藕丝容易絶试将莲子託同心出塞曲七星昱昱大将旗勐士百万皆熊罴迢迢逺出鴈门塞汉虏相见还相持军中无粮杀牛马夜得降人知衆寡天山月黒潜度兵飞箭着人如雨下捷书眀日报甘泉死者白骨归何年春风草緑秋风白魂魄为君长守边五岳为城海为堑天下人当弃弓剑野中吟野中古墓何累累子孙已絶傍人悲送车百两喧鼔吹却忆出祖东门时墓前青青春草没墓下縦撗狐兎穴昔年已见野人耕今年复见隣人发千年髑髅出黄土翁仲无言泣寒雨何时故物緫成灰犹有玉钗㽞半股田家行田中八月红稻熟田头黄雀飞且啄去年出走不得収今年父子田舎宿大妇小妇长裁衫夜起剪桒饲五蚕不言画眉无寳镜不恨梳头无寳簮稲登塲蚕在箔新糓可舂丝可络赛神城南聴神语但祈无兵歳不苦枢宻院椽曺李至刚从帖木公守躭罗一年诏囬京师遇风抵曺泾眀年夏复蹈海北上诗以送之白洋十月行人苦北风簸浪鱼龙舞黒洋六月南风回海客椎牛赛彭祖使者迢迢入帝畿连艘夜发迅如飞六鳌尚戴三山起一鹤𥘉从万里归张仪虽困犹存舌置酒都门歌激烈丈夫得官贵少年腐儒穷经空白发白茅歌美华亭丞盛彦忠山东未息马山西尚挥戈急起州县丁北开白茅河海风裂面天雨雪山髙水深不见日万人凿土如凿山河边死者谁収骨白茅河成如白虹百里直与昆城通将军不待驱鬼工平地遂作鱼龙宫问谁爱民如爱子华亭盛侯古莫比昔去今还悲复喜非汝身为白茅鬼盛侯之徳河之水千古万古流无巳送天台吴蟾友奉董宗师命主桐栢观天台之山四万八千丈中有飞仙共来徃东方未白天鸡号扶桑赤日三更上山人曽识玉蟾翁丹砂九返面如童吹笙醉跨千年鹤朝上崆峒暮庐霍葛洪井西松树老子晋䑓下桃花落日边人寄董师书别我却入天台居麻姑相见巳白发蓬莱弱水人何如我亦张㠶上南斗餐霞有诀能相授青天更约借龙骑福地应知令虎守题子昂秋林早行图北上莫度河龙门如天谁敢过西逰莫趍蜀瞿塘如马谁敢触大星未落月挂树行人出门向何䖏日日西东徃复来青山不㫁天涯路天涯路险更无穷破裘羸马怯秋风日髙茅屋犹未起愧尓山中白发翁题赵子昂秋江渔艇图朝渔江之南暮渔江之北朝暮清江边公侯不相识西塞山前秋日微沧波浩荡钓船归老髯何来一相就鐡笛花吹彭浪矶小蓬壷歌君不见蓬莱方丈三韩东上有飞楼涌阁何穹崇始知九州更在赤县外弱水不与人间通赤麟伏可优白鳯驯可笼瑶草四时碧桃花千岁红卢敖一去巳无迹燕齐弟子徒相从鐡厓老人有仙骨七十复向云间逢髙台剪㫁一曲幽絶境银河倒挂双玉虹自非夸娥之神徙其䖏安得缩地如壷公读书已去神禹穴献赋不到眀光宫麻姑相过急洒扫有酒莫使金樽空酒酣更唿双童为我歌小海鐡笛雷怒来天风醉芙蓉叹蜀江芙蓉四十里花外楼台夹江水蜀主龙舟八月来日照千门锦云起一朶依稀武都女雪色宫衣轻欲举巳窃玄珠化水仙不同石镜埋黄土朝妍夕态还相恼傅粉涂黄俱草草春风入髄犹未苏丹砂换骨应长好凌波殿废花亦残江上秋深风雨寒武林城南偶识面把酒共看赪玉盘十年流落云间路欲寻旧赏知何䖏芳心一点对斜阳脉脉无言岁华暮题赵䖏仁竹泉所王孙寳玦巳流落九马不复归长安梨园歌舞入残梦白屋无人空翠寒流泉汨汨如流乳竹应笑歌成律吕酒酣濯足望洞庭一片潇湘隔秋雨有鸟有鸟来丹山羽衣五色朱其冠人间腥腐不足饱食汝竹实饮汝湍汝一出三千年次韵鐡厓先生醉歌先生爱酒称酒仙清者为圣浊为贤清江三月百花合江头日坐流萍舩左携张好右李姢紫檀双鳯鵾鸡弦倾家买酒且为乐老妇勿忧无酒钱白日西没天东旋秋霜入镜何当玄蓬莱有路不可到祖龙巳腐三重泉何如快饮三万日酒楼即起糟丘边愿持北斗挹东海月落枕股楼头眠用苏东坡先生韵赋竹轩朝饥不饱肉朝寒忍看竹爱竹巳成癖尚胜桃李俗食笋兾生肥我癖无良毉箨龙未可斸颇怪鑱奴痴竹下哦诗空咀嚼月明夜半来笙鹤孙孝子歌乱兵夜入髙邮城孤児失母号且行城边白刄䊮霜雪负母独出千人惊君不见䲭鸮生子食毋肉人间更有䲭鸮族児知有母同死生莪巳废犹能读白苎词江清月髙夜未央芙蓉半白㣲有霜天魔小队分两行胡姬更劝莆萄浆酒酣回身入洞房金炉火煖热都梁愿君朝出夜饮酒祝君千年万年夀行路难古有行路难其词非一近见杨伯谦之作则言其易而不言其难也故申其义焉采玉于阗河问君勃律何时过采珠鲛人室问君百粤何时出珠玉岁乆同为尘君胡重利不重身海有波缺我楫山有石摧我轮行路难出门即羊肠何况万里道管叔危周公匡人仇鲁叟尊有酒盘有壷鼓坎坎歌乌乌海不可渉山不可徒路旁之人爱尓玉与珠行路难我以为父安知非虎我以为兄安知非狼仰天悲歌泣下沾裳团扇词团扇何皎㓗误方雪与月雪当有时汚月亦有时缺妾恨似天长君恩成雨絶昨夜秋风长信来星河巳见西南囬妾有新词讵堪写夜扑流萤玉阶下题儿云林画云林先生老更迂酒酣落笔元气俱沧洲赤县随意扫不学徐熈没骨图沉犀石带波涛润石上烟梢势千仞叅天古木蛟龙僵赤叶巳脱荆门霜北风萧萧白日暮相偶应知不相附丹山之羽何时来㑹待春色隂厓囬折杨柳曲杨柳何青青春风拂长路朝送行人归暮送行人去行人南北无巳时折尽可怜无一枝题王叔明茅山图一峯挿天三万丈衆峯旁聮不相让我行未尽天下竒王宰冩山工异状霭霭勾曲云苍苍溧阳树天髙去鸟没日落行人度茅君已千年浪忆烧丹处犹疑风雨夜骑虎山头遇平生好山独未归山中桃花如雨飞相从采术定何日长向云间瞻翠微秋夜长夜长何漫漫婺妇叹且泣落月当窓悬廻风寻户入新愁不可道古恨无时㫁吾将呌重华于江之南苍梧山髙湘水满耿耿不寐起观东方溥彼白露降而为霜碧草无情亦陨其芳安得不老既玄而苍周公待旦思兼三王伤哉何为揽衣彷徨逺别离君不见青天之月三五缺三五满惟有别离愁千秋万古何时㫁忆昨郎逺行城南柳飞絮迢迢出居延匹马随都护今年得郎书犹在天山戍黄河入大荒白草迷归路夏日青无光胡风起朝暮不若路旁尘随郎马蹄去妾居但守节郎去当封侯昔为白门燕双栖江上楼今作陇头水呜咽东西流时慿万里夣夜到西梁州三十六部犹未灭良人那得朝金阙可怜池上𬗋鸳鸯白头生死不相忘白雪歌昆仑火炎玉巳灰神爲六叶空花开北风万里寒门来一夜吹落金银台填坑委谷何皑皑龙蛇僵缩虎豹哀洪流不作龙门雷崆峒太白危欲摧将军夜出犹未回马前一片大如杯山中野老居崔嵬酌酒以匏烧芋魁安知银屏翠箔园白台但歌田有百谷年无灾董逃行北风破肉胡兵利汉将驱人死胡地丈夫四出妇女号长安十日城门闭夜入南山忍冲虎尚胜迢迢随捕虏城中有地尽蓬蒿城下何人种禾夜闻董送四面歌却思郷土泪滂沱雨中江南正月如腊月花开未开春尚悭空中白雨急飞瀑海上黒云深抱山老夫闭门愁不出十日西窓聴萧瑟公卿鞴马五更朝且独髙眠舒我膝铜雀破瓦不补天哦诗强学号风蝉荒村无路竹鸡唤载酒何人寻郑䖍白头为农计亦足弃书耕田买黄犊正月廿九日杨鸣鹤席上分韵得㡬字两山昨夜风雨止水涨新㾗没沙尾黄知彭泽柳初芽红见武陵桃欲蕋老去逢春更惜春平生酒伴谁知己白发杨郎古竒士千金巳散归田里闭门留客为张筵共喜一时成二美小儿行觞不计筹大儿割肉能操七冬殖下筯白于肪秋藕洗泥寒刺齿且湏快意在今朝况我中年㑹能几乱离相见亦偶然海内交游半为鬼颠狂岂顾傍人毁但恨白日无淹晷赋诗巳觉无曹刘骂客安知有程李坐中一鹤能商歌歌作连珠尽倾耳风卷新声入夜云豪竹哀丝静如水若为倒卷玻瓈江百尺高楼眠不起丁一鹤以疾止酒诗以诮之一鹤先生老躭酒夜饮一石朝五斗春来连月醉如泥窥户欣无太常妇杜康昨者忽为厉鹦鹉不荐谈天口结交昔在王侯间折莭应羞儿女后地经檇李却垂泪日落君山独回首浪说北游年少时结束正似幽并儿朔风破肉雪埋胫桃花骏马如星驰天街下马意气盛胡女起问郎君谁凉州莆萄不论价龟兹觱栗当筵吹安知反覆一秋夣白发渐满红颜衰吴王宫中走麋鹿真娘墓下号狐狸出门两足苦无力强与老儒时赋诗君不见人间万事随流水别有干坤醉郷里不如与君更挟两鸱夷李白陶潜共生死穆陵行至元中胡僧杨琏真伽利宋诸陵寳玉因倡妖言惑主尽发宫之在㑹稽者㫁理宗顶骨为饮噐琏败归内府九十年矣洪武二年正月诏宣国公求之得于僧汝讷所乃命塟金陵聚寳山立石以表之余感而赋诗一首六陵草没迷东西冬青花落陵上泥黒龙㫁首作饮噐风雨空山魂夜啼当时直恐金棺腐凿石通泉下深固一声白鴈度江来寳气竟逐妖僧去金屋犹思宫女侍玉衣无复祠官护可怜持比月氐王寕饲乌鸢及狐兎真人歘见起江东鐡马九月踰崆峒百年枯骨却南返雨花䑓下𨳩幽宫流萤夜飞石虎殿江头白塔今不见人门万事安可知杜宇声中泪如霰送㝎南宗住四明大慈寺伏龙罗汉无人识万里如云倐南北南北山川不可穷云去云来自无迹朝辞鳯阙向东湖身乗一叶秋江芦东湖何䖏更求我白云去尽青山孤𨳩楼夜看山头月月色湖光射氷雪四明太白相峥嵘天地虚空一毫发老夫漂泊悲蓬根相逢巳契三生块人开火宅不可住他年聴法来松门清江贝先生诗集卷之三淸江贝先生文集淸江贝先生集卷第四清江贝先生文集卷之四复姓解莆溪王敏夫之曾祖蚤孤随母适何氏蒙何姓者三世若干年至敏夫始去何归王或曰敏夫殆章其祖蒙何之非与余解之曰王何之别不啻泾渭黒白非若国之爲郭奚之为嵇莘之爲辛籍之为席敏夫之归王是举三世之失而反之正也使卒无以正之则王之世㡬絶恶可辟章祖之名袭而冐之乎或又曰古有夏侯飬于孙而蒙孙者骆飬于安而蒙安者仐王寔飬于何其蒙何之姓亦若孙与安也予又觧之曰孙为夏侯外家骆为安飬子蒙孙与安巳诬其族王非夏侯骆之比尤不当蒙何当如鲜于之归严朱之归范也何者姓以统同百世不变氏以别异数世一变抑甞观夫水乎其絶也必梗之其续也必䟽之其派有万而本之一者可泝而寻也人祖其所出亦若水焉王氏不幸絶扵前幸而续扵后君子贵敏夫之知本矣以氏论之其姓虽同而出太原者不冒东海之王出髙平者不冒新野之王历千万年而世守之况可以蒙何邪使何无后何固不得子王王亦不得子于何此截然之义不待辩而后判又孰得而乱也哉或又曰汉之娄刘唐之徐李当时莫议其非者何与余又解之曰此受之天子者也古者天子赐姓命氏娄赐爲刘徐赐爲李视得姓扵黄帝尧舜之时不同亦爲上者亲之而为下者尊之上无所赐下无所受其可以娄附刘以徐附李邪至有辟祸而易姓者丑其恶而易姓者尤不一举之以例王何失益逺矣或者无以诘因为叹之曰代有私其德而蒙其姓岂一王氏哉有如敏夫能知所出絶而复续盖千百而十一非其天资过人而有学问之功不能矣故为复姓解不独嘉敏夫之爲人且以警天下后世之失而不正者也性论性之为性其本一而巳矣囿于气者不同焉曰刚与柔也刚者恒躁而柔者恒缓刚者恒勇而柔者恒怯刚柔之中又有二焉曰善与恶也刚之善者义胜而过扵严恶者残忍而巳柔之善者慈胜而过扵巽恶者隂险而巳孟子曰性善举其本而言之也荀子曰性恶求反孟子之说而不知性者也扬子曰性善恶混求兼荀孟之说而不知性者也汉之醇儒曰董子而谓性者生之质唐之大儒曰韩子而谓性有三品亦何异扵告子㢤至苏氏则以初无善恶而圣人强名之为善恶颖濵则以孟子言善为火之能熟荀子言恶为火之能焚其纷纭乖戾如此而横渠张氏之论则不然曰形而后有气质之性善反之则天地之性存焉故气质之性君子有弗性着矣荀扬之失于是始决而扵孟子之言尤备也呜唿自性之不明学者各务立言以相胜而天下不胜其异论论愈髙而失愈逺韩子称孔子之后学之醇者惟孟子一人而止则有见其是非之的而言非若冥行索途而不知所适者故其说为近惜其理有不合扵孟子也㣲张子之徒出而正之学者将安所折衷邪虽然诸子之是非不足辩也盖亦求诸经乎书曰惟皇上帝降衷于下民若有恒性子思孟子之言性实祖扵此彼以文武之民好善幽厉之民好暴是可以为善可以为不善也以尧而有朱以瞽叟而有舜以纣而有比干是有性善有性不善也盖皆告子之所与孟子言者恶知性之本欤性之本出扵天天之命扵人者果有不善欤刘子谓之中周子谓之太极名虽殊而实则一岂苟然㢤由此观之性者天下之所同而不越乎仁义礼智信尭舜之善性也幽厉之恶非性也囿扵气而不得其中者也然理也气也生而俱生而未甞离者犹水之扵器也故论性不论气不脩论气不论性不明学者由张子之说沿其流而遡其源则恒性可识矣或曰子之论详矣其在于心而不在扵书者虽无张子之说而其本之一又可得而终泯乎曰非也孟子没降扵汉唐穷理之精未有如张子者故其论出而天下攻之惟张子彂气质之性深有功扵圣人之门卓乎其不可及已呜唿圣门之教人莫先扵性其蔽也必明之其失也必复之则可以治身而及乎天下国家此其为圣贤之大也学者务外而遗内则复性之功缺复性之㓛缺则见之所施者㣣矣故述张子之说以启之若大性有天理人欲同体而异用与食色出扵性之言盖不考扵经而蹈告子之非者则与苏氏之所言相去无㡬兹不待申之而明矣辩鬼城东万竹林古宅数有妖白昼出于中掷瓦覆器人无敢居者一日过者寝扵床以髪系床足而僧古清居之其妖遂息成以爲有道之士妖不能奸也钱鼒备録之为传客持以问鬼之说扵余余应之曰有之伯有为厉扵国黎丘之鬼扶邑文人而道苦之谓之无鬼可乎子产曰匹夫匹妇强死其魂魄犹能慿依于人以为淫厉鼒之所録其亦所谓强死者乎鼒号儒者盖惑扵鬼而不知死生之理者也人始以为有也方疑而惧生目见人之所不见耳闻人之所不闻终以为无也旣悟而疑释真无所见闻矣恶知鬼之为鬼乎鼒宜原其理而告之使不惑扵妖可也又传以实之益滋其惑矣夫衆生必死死必归土此之谓鬼骨肉毙于下隂为野土其气彂扬于上为昭明焄蒿悽怆此百物之精也神之着也先王因而尊之为天下则无敢慢而违之犹以为未足也教之反古复始不忘其所生焉此礼之由作而鬼神之义着矣由是推之神为气之息而伸而鬼为气之徃而屈以歳则有寒暑以日则有昼夜以人之在天地则有生而死其理一也而万竹之妖鬼之非常者及其乆也㓕而不存散而不复卒归扵常耳鼒既不攷扵此且论清呪诸鬼而驱之其言不经如此而人犹信之予不得不辩辩拙赠常景元钱唐常景元少有气莭通春秋大经五试于有司仅一荐而年巳老矣道虽髙而无所容文虽竒而无所施盖亦类乎拙者人皆笑之余为辩之曰甚矣俗之耻扵拙而不耻于巧也有巢氏之民拙矣而无拙之称风气𨳩而天下不胜其巧于是始疑拙扵古而巧扵今苟有一谋之失者辄以拙目之吾甞观一世之人巧于仕者其禄倍巧扵兵者其功大巧于说者其术中巧扵贾者其利博而赢儒者区区独守其拙旦暮与残镫破瓦相伍以事千百年㫁烂之编奚啻老农之于田寸寸而耕以兾程郑之冨其视巧者恶得而侔㢤然巧拙之不齐性也拙固不能矫之而巧亦厉之扵短之扵长也使矫之而巧其病有大于拙焉虽然仕有时而蹶也兵有时而偾也说有时而屈也贾有时而不售也其巧亦穷巳是巧者非巧之为巧时然而巧也拙者非拙之为拙时然而拙也彼昧于道者以利不利为巧拙岂知夫巧拙系扵时邪故病扵拙而尚乎巧不知孰甚焉潘岳柳宗元是巳吾将安吾之拙相与逰乎太古之天泰焉无外患之入所利不既多乎使穷于巧而欲反其拙噫弗可及也巳故畅其义以质之景元且以自厉云三贤赞琼甞求天下士以文章名一世者古今不数人以事业着万世者古今不数人若晋平原内史陆士衡及弟清河内史士龙此以文章名一世者乎唐平章事陆宣公此以事业着万世者乎初士衡兄弟之归晋也张华曰伐呉之役利获二俊且中州非无能言之士而弘丽漂逸殆不及焉史称其逺超枚马髙蹑王刘百代文宗一人而巳则其文章可知巳宣公之佐唐也甞曰上不负天子下不负所学自居翰林至扵相论諌数十百篇皆本于仁义而所用裁十一先儒称其智如子房而文则过辩如贾谊而术不䟽则其事业可知巳华亭旧有二俊祠至正二十三年松江通守頋侯逖教授冯恕拓地大成殿北堂而迁之并奉宣公焉明年春琼承分教之命始获拜其像按士衡呉县人宣公嘉兴人居非同里也生非同时也其出䖏本末不类也然上下千百年间而具之人才以文章事业称者独此三君焉且不克尽其用以死孰非天乎何才之厚扵三君者如此而㓛之啬扵三君者如彼故天下莫不为二俊冤而尤为宣公惜也郷人思之深爱之至合而祠之冝矣琼嘉兴人也数徃来华亭㓜读三君之书未尝不服其䧺辞大莭恨不得起扵九原而忻然执御焉乃赞之曰猗欤盛哉一门二俊龙翔凤骞天运既移国鄙臣迁才高匪福道否终愆兰悲涂剪玉耻璞全谔谔宣公华峰一柱衆邪而倾孤立无与炳炳万言以药人主㓛济时屯谤由直贾有烈其芳有烨其光近宗逺法岂惟一乡九山峩峩与岳相望匪山之髙伊人之良骂蚊吁嗟蚊兮尔生可矝尔毒可憎针喙踰虿绡翼方蝇昼伏如同夕飞孰徴明烛巳撤空床始登既怠而休尔胡见陵且行且歌什伍其朋经堂入奥翐翐薨薨或刺予股或噆予肱或集予背或触予倐前倐却攘之弗胜完肤尽疮欲寐旋兴吁嗟蚊兮厥类寔繁小大非一尤忌髙足豹章貍质蛣蜣转九熠爠借光独予仇而爲獝狂蚓充其操蝉秉其㓗尔独予噬而爲饕餮吐丝有蛛课蜜有蜂尔独予病而为射工吁嗟蚊兮尔姓既育尔求何酷残忍无行冝食其肉正直有道覆肆其毒溃腹诮贪尔奚不足露觔表莭尔奚不恧申以詈之将何为拱翠堂记华亭之大泽东西周五十里曰泖环泖而居者多巨族其能通经好古则有翠巖邵先生焉先生当宋季时甞荐扵有司代革势殊遂不仕家卒先生之孙南仲号浦云䖏士者辟室所居之东偏颜曰拱翠以示其尊也䖏士没四年其子文博复治地东野揭旧扁扵堂凢先生所蔵经史子集及古琴鼎彛法书名画列庋其中登降出入恒若先生之存而一笑一谈接乎耳目也且徴文以记之琼昔讲学双璜溪上距翠巖之居三里甞从文博观其与仇白二公唱和诗风流文采犹可想见阅二十年而所谓拱翠者不堕而又新之则浦云之为孙文博之为子克承乎先矣琼谙以山喻之山之平衍者有未足观而奇秀之聚必有崭然如嵩华特起衆山之中而峤者扈者岿者峘者蜀者左右而顾焉隆者崒者堕者者如堂者如防者如重甗者前后而宫焉不啻卑之拱乎尊小之拱乎大矣人本乎祖白祖而降为子为孙孙之子为曾为玄为来为晜为云仍亦若衆山之于嵩华而无不拱者此天性之自然又非木石之无灵特出于势者也使忘其本而自别之自絶之为陉为鲜则㓕其天矣今翠巖公之树立扵前而浦云父子之相继于后如此可谓知所尊矣苟知所尊则于翠巖厚重不迁之徳峻絶孤撑之标必将视而效之也诗曰髙山仰止景行行止在于郷人犹然况为其子若孙者乎故不独嘉文博之尽孝思而能尊乎翠巖又以勗其后人尽所尊之义而致孝思于无穷云故训导胡先生画像记张士诚之入呉也江浙行省以参政杨公完者御之入分兵击叛将王可权于松江兵遂大掠至夫子庙执训导胡先生责其金先生叱曰若不讨贼而反为贼邪衆怒刅之寻死至正十有六年二月也初部使者命先生来分教裁阅月而可权至二月巳巳夜内外举火烈熖亘天先生亟命阍闭门防㓂徙薪辟火火且逼西北垣乃率诸生李复买兼善呉克敏宋起潜尚徳卿升屋大唿注水沃之又令民撤草坊许新其居既而火乃反风若有鬼神相之者故东西佛老之宫咸毁无存此独岿然如灵光寔先生力也方其变起仓卒在官之人莫不骇散奔走先生会稽布衣耳不食其禄不任其事乃以身触虎狼卒至见杀而不悔呜唿昔曾子居武城㓂至则去子思居卫㓂至则不去以爲君守盖賔师之道与臣不同如此今先生当为曾子不得如子思也而区区守此以死忠固不足班扵孔父仇牧义固不足班于王蠋斯亦伤于勇矣然先生之心以爲平居无事则朝夕游谈其中一旦遇患则委之而去曾市人之弗若也推是心也以爲守令则能死城社以爲将帅则必死邉疆恶至违义苟活而失事君无贰之道㢤是未可深议之也后三年太守王侯立中因採教授冯恕言谓数百年先圣先师爼豆之区㣲先生之守恶能免于焚焼也乎而仐日学者韦有所庇以讲诗书礼乐之教者当知其有大㓛于此也前守既绘其像于东庑春秋祠而报之今冝叙其颠末立后以风厉其爲士者而知事呉陵徐君克初赞而成之遂以命琼然犹隐而不得详也兹直书而正之先生名存道字师善尝以春秋经试于有司其来松江时亦未有知者噫生不偶于时而卒能显于后矣先死之一日有诗书于壁示其必死之意并摹刻于左云笔议轩记琼从銕崖杨公在钱唐时公读辽金宋三史慨然有志取朱子义例作宋史纲目且命琼曰宋南北三百年间载籍视前代尤繁尔及诸门生当与吾共成之琼因告曰孔子作春秋虽据旧史而十二公之事有得于见闻及传闻之辞故笔削褒贬一㫁扵心而垂法万世今生百年之后而欲窜定百年之前冝不易也昔欧阳子居史舘甞论本朝之史有可书而不得书有欲书而不敢书史官务脩前事不及详扵见闻而赵元昊自僣叛至称臣一事不书他可知矣由是观之当时君臣善恶功过废置百事关大体者举不得直书为劝戒乃据以定褒贬恶敢犯天下不韪之罪哉公以为然且曰考之书质之人当必为之寻位兵变流离散处阅十五年复会于云间公又曰吾宋史纲目巳有成书中又有可论者未敢出也呜唿公之学下上古今贯穿百家其论亊直而不诡足以追逺迁董而其慎重如此一日何溪彭宗琏氏过琼清江读书所求记所谓笔议轩者而公且以宋太祖之祸为赵普之罪髙宗不复中原为张濬之罪以至韩通李筠李重进以下凢五十余人悉授之俾有所论焉因观所着则皆祖扵龙川水心而其言凿凿合于人心天理之正使死者复生亦不为过可见其为有识之士而权衡素定扵胸中故敢为予之所不敢为也龙川论唐己未庚申之变太宗忍扵同气此天实为之而非其过可谓曲文其短而乖于谊宗琏于建隆二年杜后疾革一事不特诛后私其所出且诛太祖不知公义赵普无忠告之言君子固无以易之俟其全书旣岀获尽观前古得失之大义岂非幸欤虽然天祸人刑亦作史者所畏盖必有如欧阳子所陈者崇琏其戒之哉故乐为之记而首举共与公前所言者云松江府儒学蔵书记士必夲于学学必资于书然荒陬之地书有不能尽致而窭人之子书有不得尽读则无以穷天下之理而尽天下之变一旦欲推而措诸事业有弗病且馁乎故州郡通立学校又建蔵书之阁凢性命道徳之文名物制度之纪咸萃其中使来游来歌之士不待观扵肆而得之吁其所以敎之周而无缺者如此松江夫子庙仅全扵焚荡之余所储经史子集散佚无一存者至正二十三年冬西蜀王公立中来守是邦汲汲以兴学校为首务时则会稽冯君恕钱唐陶君植相继掌教延五经师迪子弟员月试季攷士习一新复以学廪若干硕购求十三经注䟽等书于中吴巨姓家椟收列书阁之书粗俻每帙印识其上戒司籍慎扵所守勿为䑕仇而蟳蠧有欲假者许观焉以其得之不易命琼列叙目録若干卷志其岁月于石庶明其用心之勤则寳之于后非特一时而巳其能继而益之以至万卷实有望扵来者固不止于是也乌乎书之所存道之所存也求道之要舎书何以哉若其在于心而不在书者学者又当黙识云淸江贝先生文集卷之四淸江贝先生集诗集卷第四清江贝先生诗集卷之四青萝山房歌青萝山在仙华之东盖仙华为黄帝少女升天䖏其山峭竖千仞而支别为青萝今翰林学士宋公景濂读书其下因名其所曰青萝山房絶岭之云烟长溪之鱼鸟皆接于耳目之间矣公虽去此而犹眷眷不忘间属予赋予闻适意山林者恒抗公侯之富而争名市朝者恒讥䖏士之介是皆得之此而失之彼惟公则不然昔之蔵也非必扵山林安其时也今之仕也非必扵市朝行其道也故在青萝不为损至于视草北门亦不爲加隐显一机喧寂同趣孰得而窥其际邪公擅一代之文章所着多行于世而贮扵山房者必有光气烛天与山之寳玉同不泯矣遂爲之歌曰仙华之山何崭絶兮揷天万仭青相磨山势东来忽平地蜿蜒不㫁爲青萝青萝隠隠如崩石夸娥负山山爲析欲呌轩辕向何䖏千古万古空遗蹟玉女得道登云车凌空直上太清家云车不复返落尽金茎花风凄凄兮又下雨行人惨兮子䂓语山回路尽或逢花知是青萝山人结茅宇山人𬗋府神仙客身今六十头尚黒胸蟠五色夫女丝手炼五色神娲石丝可爲君成天章石可为君𥙷天隙一朝寘之白玉堂青萝寂寂寒无光何年借我白石床卧看明月来东方与君酌酒歌我曲君归早访初平羊题火龙烹茶图右火龙烹茶图盖写古帝王事而㫁缣落粉半为好事者裂去独有茶具及黄衣中使拱而立者二人烹茶者一人曲江钱惟善定为唐之玄宗岂甞见其全欤然所谓玄宗者不知当励精图治与张说一二大臣共乐集仙时邪抑其既耄而昵扵妃子时也特人物位置要非院工所及未暇考谱以实之姑为赋诗一首题其左云松声忽作秋涛雄铜龙吐火鳞甲红黄衣中使备玉食泉出金沙甘露浓春风一旗色尚活建溪山人雨前掇蓬莱殿里沃焦余玉盌分沾侍臣渇名花唤起海棠魂细叶未数丁香根宫中一日歌舞散世上千秋图画存开元盛事何人省书生亦觧夸双井空山扫叶烧破铛闭门读书秋夜永已酉清明白纻衣鲜𬗋骝马清明酌酒梨花下马蹄一去不复来梨花又见清明开城南城北多新墓可落啼鸦满髙树有酒谁浇千岁魂子孙尽彂濠州住主人更劝金叵罗阿蛮起舞玲珑歌生前不饮君如何虀瓮吟清江老人腹空洞白首谈经耻无用酒酣入水问河神乞我黄虀三百瓮平生不羡将军腹冰壷先生真我族山妻日晏具朝飱露叶霜根甘胜肉君不见海上巨族如公侯诏书夜遣官兵收耕乐吟二首南村北村喧仆姑一雨巳苏百草枯青稻如云不见涂木龙三伏闲在隅桃源之乐人间无阿翁哺雏妻饷夫生来不作章句儒但拟百斛量明珠东家击鲜大作社西家酒熟携满觚诏书昨日五门下天子尽赐今年租近天不必城南杜范蠡湖头一茅宇瓜生陇上巳离离豆长南山少荒土出门岂识卿相尊对客何忧子孙鲁岁祈五风十日雨上无飞蝗下无虎四海从今尽中国作歌且为歌洪武但存父子与君臣风俗当如结绳古余避地千金圩屡㳺殳史两山酒酣兴彂赋诗一首惜山中无赏音者空桒亦同于瓦噐耳姑録以自娱云神人夜割蓬莱股苍然尚作青狮舞殳基得道此飞腾烟火千家自成坞前年盗起官军下存者如星才四五我来欲置读书牀出入未愁穿勐虎山寒月黒无人声夹道长松作风雨佩环何日归公主泉下铜棺閟千古右仆麒麟罢官守林宿鸱鸮闻鬼语苦耽胜㮣惜残年共说当时悲老父锦绣池台巳零落田翁八十锄新土伤㢤土俗尊巫觋伏腊荒祠沸箫鼓祠旁凿井深不枯云气随龙有时吐试上崔嵬望沃洲直将培塿齐天姥春前野桃浑欲放雪尽黄精亦堪煮兴来起挟李长庚重载琵琶双玉女海翁謡海翁随白鸥白鸥亦不惊千金散如土身与白鸥轻问翁甲子翁但咲人间岂识安期生祖龙一别阜卿晚巳见六鳌嵴腐三山倾天空潮落夜如冰月色下照珠宫明麻姑到家急汛扫桃核酌酒爲劝王方平壬子春二月既望桒君子材招余重㳺殳山遂燕陆景逺氏来青堂与者丁一鹤董祖南景逺父子及余季子翶一觞一咏不啻兰亭之㑹也酒半移尊公主墓侧而董海翁亦至子材遂大醉卧石上不能起命两童掖之登舟余与衆客至东山兴尽而返囙赋一首以纪其事云老夫一月不见山山癖无医殊未瘳野桃作花巳烂熳故人约我山中㳺日车出海风雨收千巖万壑清如秋帝子何年上天去黄鸟歴歴鸣相求来青堂上㘴终日饮酒况得公荣流金刀割鲜气颇壮白日下地仍相留酒酣长歌动左右诗成落笔蟠银钩平生快意在一适放浪岂知公与侯玉台王母自千刼海屋老人今㡬筹青旾无价湏秉烛明朝花落令人愁题徐复初叅政骢马图青骢万里来安西五花满身玉削蹄将军大雪骑出塞风鬃未洗龙城泥何人落笔通造化天上房星降中夜朱衣老奚惊有神不独开元数曹覇漠南漠北千怅空将军赐爵论边功此马岂与凡马同觧鞍落日从逺放黄金台髙春草丰吴山人诗西江吴山人者读书缀文尤通地理书刘贵道葬兄之无后者山人乃指范萧峰地既固且安遂葬之以十金报山人却不顾曰但得天下名士一诗足矣因持卷求余赋故作古诗一首贵道今繇起居注出佥浙江按察司云吴山人读书不作章句儒西上玉笥观匡庐寻龙经在神莫閟金盌玉杯何䖏无负士哀哀者刘氏兄死无儿惟有弟山人为卜范萧峰水抱山回上田美𬗋荆一荣复一枯冈头日落啼老乌百金报吴咲不頋一诗价重双明珠君不见孙生瓜熟能供客客指黄花洞前城山空白鹤今有村白鹤南飞杳无迹胡䖍雪猎图为徐复初赋太古天骄宅幽朔平沙四靣无城郭生儿岂识种禾黍走狗唿鹰共爲乐北风颾颾大雪湿越堑凌冈马蹄急弓𨳩满月不虗彂赤豹玄熊号且立日暮两狼归挂鞍燕支劝酒左右弹一时快意良不恶金刀割鲜行玉盘君不见汉家天子猎四海塞下将军归奏凯青丘云夣何足夸勐虎长鲸肉俱醢十月三日过梧桐泾时官籍仆彦宅妾龎氏唐氏自经感而赋之天寒水清石齿齿杏叶初黄豆花𬗋舞榭歌台不见人头白乌啼月明里当时豪侠倾五侯一荣一枯八十秋緑珠亦觧死金谷草露作泪无时流奉化李公复祖母沈氏年二十生子七月而寡既长沈爲娶兄之女爲妇生二子亦寡长即公达次公复二母今皆巳老号双节堂爲赋一首鳯觜鵉胶难续絃双龙镜破难再圆阿婆二十巳守节新妇哭夫方少年大儿娇啼母心苦小儿十月安知父破窓风雨来早秋夜绩灯前共相语山头松柏摧爲薪山前翁仲亦成尘红颜憔悴垂白发生死不惭泉下人郭忠恕出崃图巫峡何危㢤夹挂如龙门禹洽九州不得到此崃口水作雷霆奔问汝江中人几日三巴去峩眉五月销古雪灔滪堆深虎湏怒巫峡之险安可攀胡爲吴樯楚柁日日来徃乎其间高堂中有如花颜银屏翠箔青春间渉此万里道经年犹未还黄金不买死直欲髙南山汝舟非龙汝非虎鼋鼍出没馋蛟舞前者已脱后者号江神无情天又雨石巉巖兮利刃攅一叶宛转行千盘覩此魂魄悸岂待杜宇夜呌猿声酸安得凿之尽平土万古不识风波苦送迮士霖归天台赤城云气神仙家千树万树蟠桃花十二楼台起花外石门水长通胡麻当时刘郎亦草草出山却忆山中好莫信丹丘日月长玉人已共桃花老山空水流云自飞刘郎看花湏早归送车定夫赴莱芜簿空青丹砂世所竒乌喙昌阳亦皆用赤城车子玉峯孙年过四十犹未贡南宫昨日献文词百族纷纷见孤鳯一官初试莱芜邑古人今人差伯仲釡中有鱼晨不㸑案上无萤夜犹诵尚思论道程朱后玉峯先生㝡该综一编大学正全书子复传之四方共平生河神虀百瓮岂望为郎食官俸迢迢北上不可遟十月黄河雪先冻老夫买酒无一钱作诗直比琅玕送徐给事山水歌给事中徐以文善山水甞为礼部员外张惟中作层峦叠嶂图惟中求予题诗于上予乆寘箧中竟为好事者持去乃赋长歌一首以复之云吴门故人徐给事一水一山称絶艺浓豪燥墨随意成位置非难在神气大山积銕青㠝岏小山起伏蛟龙蟠水有百道喷薄之飞湍宛然坐我明星玉女下五月六月松声寒荆关笔法自竒古未数画师杨契丹仙家楼台十二䦨饭煮胡麻湏可飡采药何人入少室读书有客居王官我游白下未得去五更出门雪满鞍虗空翠黛不复览一日剪向髙堂看员外张公尚文采身住南宫志沧海李白巳死今无诗卷示老夫増慷慨近来好事复持去夣觉烟霞竟安在白鹤夜怨清猿悲山中春老归何时写我平生有声画偿君太古无声诗精卫愤定海漕户夏文徳元至大四年夏运粟赴亰师其子永庆侍行抵河间海津镇文徳堕水永庆奋身入水中挽父衣出波靣柁工提㦸钩其衣得不死永庆浮沉洪涛力弗支而溺时年二十一太史危素爲传余读而悲之爲赋精卫愤一首乍登太行莫渉沧海水天吴九首马一角白浪崩山飓风起精卫万古长㗸冤无人爲汝笺天门孝子亦何辜死挂扶桒根愿㗸西山石朝飞暮飞折两翼西山石尽海不极月黒珠宫閟魂魄魂魄不归思可巳乍登太行莫沧海水秋露轩一首爲马本道赋天髙月淡飞萤火白露无声叶间堕蜩甲含风抱树枝鲛人泣泪成珠颗江南狂客㝡能诗更学神仙饮上池玛瑙瓮分尭殿日芙蓉杯泻汉宫时刚风北起浓初结海日东回流未灭沆瀣元钟六气清淋漓复比三危洌窓外香凝桂树寒阶前暗满菊花团披衣点易空庭暁一叶欹荷还自看雁声楼辞㑹乩马本道之客金陵也题其所寓之楼曰雁声楼求予赋之夫雁秋而南春而北亦若客焉明月之夜霜气横空四野寂寥划闻其声固足以感人者况在江湖数千里外进无所资退无所适又当何如耶然必䖏扵厄者能闻之彼冨贵之家二八列侍歌吹间作鸾鹄啸而莺燕啼恶知怆然于雁来之顷也余因为之辞未能写其清亮哀怨之意姑以洩其旅愤云二月塞门雁北飞八月塞门雁南度小楼闻雁却思郷为客年年在中路雁啼何厯歴野阔声更哀秋风起阊阖吹过洞庭来洞庭月出三湘雪犹诉当时古离别湘灵抱瑟为写之二十五絃弹欲絶楼头中夜起彷徨芙蓉叶红新着霜天边有弟消息㫁雁去㕍来知㡬行五侯置酒花满堂嬴女玉笙吹鳯凰不是关山万里客那识此声能㫁肠张继善寄桃源图囙赋诗一首张生寄我桃源图桃源有路归何日髙堂坐见武陵溪犬吠鸡鸣犹髣髴云气挟山山欲行山穷水阔桃花明仙家只在流水外世上无人知姓名一日花间间渔者山河百二如崩瓦赤帝西来祖龙死复见同槽有三马太康去秦六百秋子孙生长不知忧商颜黄绮亦何事白发出侍东宫㳺龙争虎战俱寂寞絶境空存巳非昨种桃何必指秦人春到花𨳩又花落凤皇台懐古凤皇台前山色古鳯皇巳去今平土雕甍绣柱非昔时月白连营宿貔虎登髙四頋何壮㢤金陵形胜自天𨳩酒星不见李太白何人与倾三百杯拒霜花红秋草緑尚想英雄起相逐山河万古一金瓯宫殿中天𨳩玉烛元嘉之事安足谈瑯琊法尭终可惭葱葱佳气今复见黄旗𬗋盖天东南当罏小姬字桃叶咲我重来发如雪相逢莫惜千金裘五夜吹箫醉明月云中烈妇行武州守云中张奉先妻华氏年甫笄有古贤妇风时舅没姑老事之尽礼宗族称之生子亨亨娶镏均祥女颇书史至正戊申秋闰七月蕃将竹贞为乱冦掠云中妇姑匿复壁间为游卒所得驱迫以前华氏厉声谓卒曰我张奉先妻也驱我安之必死扵是复谓妇日汝年少将若何妇曰甞闻忠臣烈女之事已审宁就辱乎姑曰欲经无索欲刎无刄妇曰贼可激而怒也遂大骂不絶卒怒杀华氏镏不为动声气益厉又杀之姑年四十有五妇年二十有一余闻而壮之作烈妇行出门何匆匆姑行妇乃从萧条百里外但见旌旗红东家破柱索珠玉西家夫死无人哭鳯皇中道忽相失豺虎满城谁敢触仰天天髙跼地无泉白刃如雪马屯塞川乍可玉碎宁能瓦全旁人还共悲妾死犹生年云中之英雪峯万仞同崭然题児云林木石东海儿迂十年别昨日朱颜今白发作诗作画犹未休酒后挥毫见三絶縁江白屋知㡬家叅天古木僵龙蛇苍皮半死或垂瘿赤叶未脱都成花我知用心亦独苦衆史庸奴焉足数英华巳剥余本根老气尚存氷雪古毛女辞二觧山叶为衣双足赤何年入山不火食宫中歌舞犹能忆犹能忆空俳佪白日晚阿房灰凤皇钗脱乌云亸红药花鲜还自把朝朝暮暮南山下南山下千万年不采药能神仙题山水四景雨前雨后花满川春光浩荡殊可怜山人日髙眠不起劝酒提壷落红里青林五月不知暑玉女晒衣中夜雨客至清谈酒更添白杨梅熟荐吴塩田家酒熟当早归天气渐凉催授衣一夜西风破霜蕋芳菲不共芙蓉死天云漠漠四野低大山小山玉笋齐春还何䖏㝷消息花彂枝南与枝北洪武八年三月奉旨分教中都生自龙江至临淮凡十日为赋长謡一首以纪山川风景云月金陵别匆匆催夜彂无䖏不伤春杨花半江雪海水忽成潮奔流亦西回行人度江去何日金陵来可爱焦山孤直对妙髙台天遣神鳌戴拳石青莲一朶龙宫𨳩雨足南风生五两楚柁吴樯竸来徃海门鴈阵入云飞甓社㠶迎月上信宿过淮隂不见淮隂祠将军竟为儿女诈空忆钓鱼城下时行行泗州近岸有銕佛古水妃泉下伏犹疑作雷雨平生不出户焉知天下竒前瞻鳯阳城宫殿起叅差两都未足论天启万年基四方此㑹同车马填九逵苦酒能寛忧酌酒日赋诗逺逰颇快意白发羞成丝怅望芳草緑秪合归樵牧明年上䟽当乞身葛洪井西镜湖曲桃核杯歌銕崖杨先生桃核杯歌序称元初丘长生醉卧三日不起世祖候之时方醒曰臣侍西王母燕食臣桃一枚囙出手中核裂爲二杯一以献上一㽞长春宫余切怪之而江南野史纪蜀道士王回甞进桃核杯扵其主云得之陈希夷所或者假之爲丘长生事乎而先生未之攷也道家虗诞亦不足论特爱其诗有神珠脱胎日月破鬼斧凿窍乹坤𨳩之语可谓巧于咏物者矣因𢋫一首而主于王回爲言盖以传载有所㩀云度索之山有桃屈蟠千里兮结子轮囷大如瓮天上惟闻方朔偷人间不许刘郎种何年阿母燕云台食桃戏作鸳鸯杯道士王回献阙下缺月夜堕青天来玉杯未辩新垣诈学十银杯一时化安知别有蓬莱物百斛莆萄向君泻鸾歌凤舞在君前酌此可以求神仙山中看花试挟双窈窕一醒一醉三千年题华山图太华五千仞石色青如苔崭然表西极肇自鸿𪷟开河流破石雷霆激父老空谈巨灵迹山寒五月疑清秋鸟飞不过仙掌恻我欲上从羽客云台间銕锁髙县犹可攀千叶池莲食之乆不死明星玉女相徃还相徃还人间万刼才一息峯头大咲惊下方日落咸阳秋草碧赠乗槎客六月淮南不知暑闭门日日风和雨乘槎仙客何䖏来把酒张灯连夜语酒酣示我搘机石曾到天河见河鼓人间倐忽三千秋弱水三枯海鳌腐呉争越战空陈迹山绕钱塘作龙虎栁外楼台十万户太平重自南朝数吴娘玉靣胜梨花觧向尊前胡旋舞乐极哀来泪相续城郭秋深半禾黍内前树老啼寒鸦山月无情照今古白首相看亦偶然忘形何必论賔主天为酒星地酒仙麒麟将相皆黄土约我他年一櫂归西湖烟浪从渔父李将军歌汉家李广旧无双年少提兵飞度江黄石素书心巳授龙文赤鼎手䏻扛不作诸生自辛苦千金结客轻如土朝唿野外黄头鹘夜杀山中雪毛虎天子诏书𨳩四夷五年出塞事征西三冬氷雪皴人肉万里关山碎马蹄今日相看鳯阳道绣袍换酒情偏好虎符金印来未遟銕砚毛锥吾巳老豪侠平生感慨多尊前击劒起髙歌定知班固文章在为勒燕然示不磨题董源寒林重汀图天下画师无董源学者纷纷工水石云山万里出巴陵白首淮南见真蹟乱石平坡浄无土松根裂石蟠龙虎偃盖千年饱雪霜深林六月蔵风雨江上村墟何䖏入浮空逺黛蛾眉湿渔人日暮各巳归小舟如凫落潮急我昔西清甞看画南唐此本千金价坐移絶境在云间月岀霜猿啼后夜薄游未挂吴淞㠶令我一夕思江南安得买田筑室幽絶境开窓日日分晴岚余客云间邵公筠谷所暇日观画西清庵而董源寒林重汀为第一筠谷出入必寘之左右未甞舍去累求余题而未暇也后十年至中都其子麟携以过成均曰先人甞言必得先生竒文章与此图争苍古可也敢重请焉扵是赋诗一首谨书于左惜筠谷既没而不及见之岂胜今昔之感㢤题赵子昂松石脩篁图白发王孙老蓟门逢人只说山中趣酒酣落笔有天机写作隂厓百年树一株偃蹇龙虵影绕屋风声三伏冷流脂入地成虎魄死骨经雷缩人瘿森森竹石俱苍然一日坐我天姥前王孙跨鹤归何年山空月明啼杜䳌太行山謡送靳用中归潞州太行之山包燕跨晋兮㧞地千仭谁能踰天何不铲羊膓九折坂使人万古方驾而长驱山寒六月积水雪穷猿恠乌左右时相唿故人玉女泉头居北上岂不愁﨑岖翔风吹沙不见涂青天茫茫飞鸟孤我歌短歌倾酒壷勿言太行险人间之险何时无次韵荅王藴徳纪善雨中见寄老夫三月不出门懒性有如嵇叔夜圣明遇物先采擢枯藁于时亦沾洒病驹只合中野弃寒雀宁思上林下印常不启信官闲书亦慵躭从客假淮南六月如早秋未脱吴绫颇相讶白雨三更沧海立黄河一道青天泻池翻红艳落莲衣石长緑文成藻借姑恶时鸣父老忧鬼车夜过儿童怕空懐南巷人相逺岂有东家马堪借百钱沽酒愧缾空斗米如珠抱衾卖已慙不作子虗赋尚託端居广文舍隠几南窓亦自髙驱车九陌知谁暇识字终非杨子博题诗误许曹刘亚但覔丹砂苦未成乆知白发那能化两峯絶境可诛茅何䖏良田足甘蔗赤城仙子王符孙双璧今倾鳯台价楚筵设醴未应忘齐门鼓瑟空遭骂时看新学气如虹病送残年肉销胯投劾终当去石门日斜田父茅檐话日苦短辞九章日苦短夜何长蟋蟀悲鸣在北堂白露下河汉明黄姑织女东西望抚云和荐清觞同心胡为名一方麟有趾鳯有章苍姬感之国乃昌世之微佞为良鈆利一割投干将恱巧辞堕大防蟾蜍食桂廱毙桒圣去鲁轲逰梁道既枘凿徒伥伥昔少壮今老苍朝荣暮歇同蕣英胡不归阻异郷孰假以翼令髙翔题海山秋晓便靣巫子门前吹飓风一杯瀛海白浮空周回巳吞赤县小浩荡直与天河通方壷员峤不可见弱水更在三韩东无人鞭石为梁跨万里下拾明月龙王宫金鸡三呌唿客夣日车夜衮波涛红楼居之人起相頋白玉窓户光曈曈我愿羲和停六龙岂不能长悬照下土朝东暮西使人成老翁至今累累野葬悲英䧺六龙为我驻光彩千古万古游无穷孤松图峩眉古松寒不死曾见仙人三洗髄霜摧雨剥雷震余千尺老蛟鳞甲𬗋城南桃花千万株乱后一株今亦无长身独立何偃蹇正直自是神明扶清江贝先生诗集卷之四淸江贝先生文集淸江贝先生集卷第五清江贝先生文集卷之五水云深处记青林在华亭东南六十里地平衍无大山惟丛篠灌木荟欝蔽亏盖亦海隅之斗絶幽邃所也其民田牧于中者虽早夜作苦足生胝胫无毛然皆乐其俗而安其业熈熈如太古时三吴之变兵亦不及予甞径竹冈絶黄浦邪迤而南由横溪至青林盘囬百折如带舟碍石不可行抵暮候海潮而上四頋徘徊念可筑室读书以佚吾老䂓欲㽞而未能也一日曹君士璜遣介持图示予其号水云深䖏者即璜之所居寔据青林之胜且求文以记之予惟渊之深鱼之适也林之深鸟之归也山之深虎豹之伏也鱼不深则钩饵得以出之鸟不深则矰缴得以加之虎豹不深则䧟阱得以掩而毙之故士之辟地恒若其不深而钓饵也矰缴也䧟阱也又有甚焉今青林有衆水之会可钓而游也云气之出纳可玩而恱也而璜之託扵是亦既深而莫得踪迹也巳世所谓秦人捶花源者又何以过之哉大抵天壤之间百年之顷至乐莫大于适意能适其意者不在章绶而在于一丘一壑昧者方且犇走通都大邑急于自售以利刼禄爲事趋死地如归者不亦悲夫璜能果扵忘世蚤弃内外务日櫂孤舟与海父徃来暮色苍苍星月上升则放乎中流举酒相属家童取銕笛作龙吟三弄以和巴歈之歌则其寄兴岂非髙且逺邪余将去此而从之逰共相忘于水云之外矣是爲记天香方丈记天香方犬者灵鹫峰兴圣教寺奎公方舟燕坐之所也东南之胜萃于虎林而虎林之胜萃扵灵鹫旧云八九月月有桂子落其颠见于唐骆賔王诗方舟由云门来主其席境爲之益胜庚子兵变寺毁扵火载经载营克复旧观遂以天香名其室且访予九峯三泖间求文为之记而方舟之说则曰吾所谓天香者非特桂也昔慧理弘大雄氏之法于东土建寺灵鹫歴仐千余年中绍理而兴者有宋之行果軰每合诸大龙象讲内外典天辄雨曼陀罗诸花故有四花亭者纪其异也吾法无所不徧故吾香亦无所不徧上彻浑沦下被磅礴㣲而无形广而无际举不外吾之法则举不外吾之香凢具乎质者有杂香固无杂也限乎势者有碍香固无碍也五音之奏可以恱耳香之所及不假金石而塞者以聦五色之章可以恱目香之所逹不假粉黛而瞽者以明五味之和可以恱口香之所入不假刍豢而虗者以充非芷非茞迷者触之而觉窒者触之而通躁者触之而静忿者触之而平𥚹者触之而洪暴者触之而仁惰者触之而起贪者触之而戒戚者触之而欣疾者触之而愈是吾香所以薰衆恶而会于善即吾法所以超衆妄而归扵真也岂独桂也欤吾将广其香于无外而延其法于无穷以是而爲诸天乐以是而为诸天膳以是而为诸天衣使大地物脱三毒八难十热九恼无施而不可也予闻而叹曰方舟之所造诣如此则知香之取于桂者浅矣予以事縻未能入名山覧灵鹫之秀一憇室中共谈第一义为快姑次第其言为记俾揭诸壁以示其后云剪韭轩记钖山华季充氏居笠泽之梅墟筑草堂若干楹题曰剪韭轩志懐友也介前进士澄江包叔藴来谒记余惟韭特莱之丰者非有太牢之美古之俭者多嗜之以其适口而易致耳而郭林宗夜见故人剪韭为具此一时之真意也代之为友者相附以势相结以利相恱以饮食恶有剪韭之真意乎仐季充取友天下之士行伦志合而非势利之相求也干戈格闘之余散于四方耿耿如参辰相望数千里外少者壮壮者老显晦存没皆不可知有过其轩而一接尊爼之驩虽太牢之羙其有过扵剪韭邪然会合之不常不能无憾于韭之剪者能㡬焉尔吁天子庶人未有不须扵友者诗曰相彼鸟矣犹求友声矧伊人矣不求友生责人之弗鸟若也季充其求友生而不忘者乎至正二十有四年秋九月既望擕李贝琼记方壷记华亭之鸎湖有大姓爲宋子正氏即所居之西偏阙室若干楹方䟽四启昼夜长明如洞天状有石焉崭然而献秀有木焉欝然而交䕃盖不待驭泠风度弱水而坐致方壷之胜因揭二字以名之且介前进士澄江包君叔藴来求余言爲记余惟方壶爲三神之一在瀚海东北五万里外寔神仙之所宅也始皇帝甞遣徐福徃求不死药至辄有风引颿而去则有无不可知而方士之说徃徃诧以惑世之人若子正之居地与人俱胜岂非真方壶也欤而朝暮汨没风埃中以㒺利徼名者恶知有此也余虽未睹其彷彿窃有㑹于心者焉至正初客钱唐属国家承平无事而池䑓苑囿甲于三呉时与一二賔客徃来湖山之间此一方壷也及来华亭也海内兵变西北州郡毒于侵屠烧而编民之死者十九吾幸安居暇食以谈礼乐于干戈之表亦一方壷也是非神仙之所得専矣彼居方壷而不能有方壶之乐至越海以求之其愚亦甚矣使不择地而有其乐则非方壷而方壷也奚必清穆虗旷儗王侯之宫而后为方壷哉今子正㩀莺湖之要甲第连云膏腴接壤所欲既足而无求于外日坐方壷中㦯觞㦯奕又非若余之所称而巳异日放舟湖上一造方壶而息焉则不为生客也白沤轩记姑胥环城皆水也㑹稽陈君思可校书葑门外靣水为轩有白沤日徃来水上爱其㓗素间睱遂颜之曰白沤轩且徴余文以记之余惟鸟之族非一鳯也鹤也皆其超然出类者也翠也鹜也隼也鹦鹉也或以色珎或以味珎以色珎者人利其羽以味珎者人利其肉隼以善击珎鹦鹉以能言珎亦不免为人覊惟沤水鸟也色不眩乎目孰得而贼之味不适乎口孰得而腊之音不恱乎耳孰得而畜之此沤与人相狎而相忘彼此一无机也故诗人恒以闲目之然三呉豪杰树立勋劳者无白沤之闲奔走势利者无白沤之闲相狎相忘又㡬人哉若思可者其得闲之趣巳乎沤不吾疑吾不沤执观其㓕没浩荡之波翔集洲渚之际沤之闲吾之闲也虽然世时以闲儗沤耳韩魏公相宋嘉祐间定大业都髙位身历两朝夷险一莭至陶万物如造化天下仰之为㤗山乔岳乃以狎沤名亭则可见其一出一䖏之间举无心也是足信于沤矣彼局于机事而汲汲朝暮无须臾之间者白沤之弗若矣悲夫思可有道之士非乆屈于下者余可不以魏公望之与异日于白沤尚无寒盟香影轩记云间之沙门南山夀公树梅扬溪燕坐之所日与之伍为清客题曰香影取林君复诗语也且征余说以记之余时读书三泖上数与南山相周旋方花盛𨳩辄造其室中不啻在西湖之孤山坐放鹤亭夜观雪舞百佾焉试甞论其踈瘦竒古若龙之蜕鹤之峙皮皴而瘿缩梅之状也先春而彂首居万物之上梅之时也託于深林大谷冒风寒犯霜雪杰然而独存梅之操也至清而不涅至㓗而不华梅之韵也其实酢而适口故以之和五味梅之用也是皆见于词人墨客之所赋者不一而未有能冩暗香䟽影于月昏水浅之际此君复为能冠于古今欤代之评画者谓其不难于位置之工而难于神气之完若君复之诗可谓得其神气如善画者而梅亦由是益见其髙士无贤不肖莫不爱其花而诵其诗犹口之嗜炙此南山所以掲之于所居也虽然梅之香与影吾既不出一榻而得于𣑽呗之余巳抑亦即物而观天地之化乎当一气肃杀野草之茂者色变山木之荣者叶脱如汉虏鏖臯兰之下僵仆枕借无一存者惟梅扵此烂然照人则徃过来续之机未始有一息止者岂不得而见之哉汲汲于道者冝反之于身无间于昼夜寒暑以法其纯亦不巳香影之㣲又恶足玩者邪南山与其徒无方山栖谷汲以究苦空之说余三十年而其志益坚不怠必有契于余言者余亦因以自警云巖壑深居记僧天然者玉山大姓刘氏子家素饶于赀悉弃弗有戒妻子事其母去从沙门之有道者学焉行甚苦戒甚严五台三竺之士咸以为不及数徃来云间云间人喜而争致之筑庵数区䖏其徒而犹恶其嚣也曰吾恶用是累人㢤遂去之今年秋持张观画一卷谒余秋泾观其崭然削而陗者为峰呀然虗而奥者为谷云气晻霭林木蓊欝不啻覧千巖万壑之胜于香鑪玉笥间也乃指而告曰吾将寄吾于此覆茆而休则华攘藻梲弗与也蹑屩而游则朱轮驷马弗与也寓目有朝岚夕翠之变则楚腰卫烦弗与也倾耳有风篁瀑布之韵则哀丝豪竹弗与也木石为伍虎豹为侣人孰得而吾即邪先生幸名而记之予闻而异其人遂名曰巖壑深居而为之言曰大雄氏之教举天地万物纳诸无为其道者非舎吾大欲从彼之所甚不堪鲜有能致之者天然豢扵冨贵之中而非素习寂㓕苦空之说一旦悦而慕之不有得扵独觉之顷而能一生死齐得丧外荣辱恶能超然无累如此然是道也所谓䇿千里陵嵌巖使其不倍则不可入而蒙者恒蔽而不通惰者恒画而不进终不足以造其室以至于没其与物之无灵而老扵空山大泽者相去何逺哉天然有及扵此则其性方启而不蔽也志方锐而不画也其至殆不为难矣噫世之袭缁衣而自抵牾于道乃挟祸福之说以恐愚夫愚妇汲汲徼利如贾之趋市又何衆与㣲若人之树立则大雄氏之教亦乆熄而不振巳他日当造所居与之反复极论其所归使无辱于巖壑也于是乎书炙背轩记陇右邪君仲乂主华亭之邵氏义塾题所居之南荣曰炙背轩以书抵琼曰袭狐貉者不知有炙背之快有炙背之快者不知狐貉之至美当穷隂苦寒吾身犹蛇之紏而不得仲也吾口犹蝉之瘖而不得鸣也海日自东方出乃席而坐其隅光气所及倐焉外融而内鬯不啻醪之沃火之铄温风之嘘耳聪目明百体濳苏欣然商歌作金石声莫知其所以然者则天下有快扵此乎然大明无私吾恶得而私㢤天下固同此快也彼袭狐貉者惴惴不敢出闱闼假之醪而饮焉假之火而附焉曰是美至足矣又恶知炙背之爲快繇是宋人欲献至尊而希其赏嵇康乃云虽有区区之意亦已踈矣迨未之知也惟先生记之以成吾懒余乃爲之嗼曰嗟乎溺于物着有无穷之慾得于巳者有无穷之乐方海内兵争智勇之士各欲自衒以一时之贵冨朝暮奔走于形势之途触风埃覆氷雪而未暇炙背如田夫野老者也仲乂独超然髙蹈虽王公之尊不能诎而致之且与田夫野老以炙背自适则其不溺于物而有得于已可知矣昔桂少陵在䕫州西阁曝日见之于诗者可谓极其形容矣今仲义之居亦少陵之西阁则炙背之快无适而不在焉余亦将从之相与坐谈兹轩之下而与天地间万物同被爱日之光岂非幸欤是为记仲乂通经术善持论有司甞荐之春官赋诗清丽有法世多传诵云至正二十有四年岁在甲辰春二月既朢檇李贝琼记兰芳轩记永嘉李至刚氏侨居钱唐城东辟室为游息之所树兰其前颜曰兰芳轩间求余为之记按兰与泽兰类𬗋茎赤莭叶锐而长古人恒刈而佩之刘次荘之注巳详而黄太史又以一干一花为兰一榦数花为蕙朱子从而辩之且言今所见者花虽有香而叶无气非可刈而佩者然亦不知古人所指为何物也由是观之天下之物其芳至藁而不变者莫过于兰而楚屈原着离骚以见志举而称之者不一则原之守比兰之芳巳故其好脩自㓗而朝夕不倦也则曰余既滋兰之九畹兮又树蕙之百畒及时俗之好䜛而恶直不能容也则曰户服艾以盈腰兮谓幽兰其不可佩夫兰别于衆草故不与时俱化而独芳君子别于小人故不与俗俱迁而独立使俱化而俱迁则芳委于臭腐而美沦于淫僻矣至刚之託乎兰其亦有原之志哉兰之是非固弗论也余闻至刚盖五峰先生之从子弟蚤有气莭甞从武夷杜君清碧游二十余度江而北黄河覧太华客寄亰师落魄不偶而南归呉门一时将相皆欲屈而致之幕府至刚弗屑也然不能不病兰之弗艾若矣吁兰之香小夫孺子能知之至刚能不失其守如兰芳之不变余知必擢于等夷而蜚声天衢也于是乎书小蓬台志按东方朔三岛记蓬莱在东海东北周五千里禹乗硚车曾抵其所秦皇遣徐福徃求不死药至辄有风引㠶而返俗疑其妄㑹稽为东南大郡旧称小蓬莱则以其地儗之也銕崖杨先生族出会稽而老扵淞上即七者寮之东偏葺楼一所颜曰小蓬䑓示不忘越也䑓俯大川川别二支其一南流其一北折而东中汇爲百花潭有三石梁跨川上南曰金鳌北曰銕龙东曰玉虹是淞之胜毕效扵兹而爲小蓬䑓所有江云海雨山红野緑举在几席之下则视㑹乩之蓬莱小大不同其超乎埃壒不啻真在三山云气中矣先生晨兴披鹤氅冠銕冠燕坐其上客至不下䑓好事者见之相与髙谭大噱或出桃核杯酌酒酒半取銕笛作长短弄旁若无人观者以爲谪仙人也夫道山四时皆春而小蓬䑓之春亦无尽小蓬䑓之春无尽则先生之乐又岂有尽邪于是命琼志之琼惟先生早櫂髙第宰天台后去而客钱唐姑苏者乆之州郡兵起徃依元帅刘九九于建德九败挈家东下淞之通守頋逖具舟檝迎之盖去㑹稽三十年而息扵是非蓬莱而蓬菜也㑹稽受兵尤酷骨如莽千里䔥条虽蓬莱而非蓬莱矣昔社少陵放浪梁宋吴越后仕玄宗肃宗官至拾遗然流离顿踣之际由鄜入蜀东屯瀼西凢三筑草堂少陵没而天下称之先生之与少陵其迹同其趣同其文章之信于时同异时小蓬䑓将见摭扵圗志杜少陵之草堂何足侈哉于是乎书緑隂亭记过縠波桥东履碕嵌南折而西抗飞甍万竹间为緑隂亭中可坐七客隐然有林谷趣方夏九州一火宅而亭之左右接叶云布日光亭午不到地可诵可弦可燕可奕羊角风至褰青舞翠虽崇挑眩昼积李缟夜恶有茂宻蒙翳如緑隂者哉予既登岚光清霁楼下憇是亭俯游鯈仰飞翼徘徊乆之足以袪其烦而泄其愤頋奔走势利者不知有兹幽胜也因取至元间一时宗工仇山村王菊存李篔房曹梅南唱和緑隂词俾刻之亭上使游者覧焉清江贝先生文集卷之五淸江贝先生集诗集卷第五清江贝先生诗集卷之五七言律诗送袭封衍圣公孔希学还阙里星斗光芒万丈腾赐书连舸出金陵鴈违青冢天将灵马度黄河夜巳氷博士经存终汉出上公爵重自唐升喜闻手植庭中桧翠接东䝉㡬百层送愚上人归越中并柬奎方舟长老天界归来亦巳遟庭松此日定回枝山中结社无灵运海上留衣有退之鹤去云霄随钖杖龙收风雨入军持西湖若见方舟老为说三生夣里诗观海与鲍仲孚同赋弱水之外有蓬莱云中髣髴金银䑓终驱汎滥群流合始与鸿𪷟一气𨳩石壁三更看日上星搓八月到天囬麻姑何处窥清浅近日无书寄鹤来送王克让员外赴陜西貂裘万里独冲寒旧是含香汉署官白雪作花人面落青山如鳯马头看关中相国资王勐海内苍生望谢安应念东南有遗佚采芝深谷尚盘桓送户部尚书贡泰甫𨳩司闽中榷塩易米给京师昨日除书下五门地兼中外亦殊恩三山逈出南荒小八座元同圵斗尊悟主巳知如内相封侯终见自公孙荆扬乐土仐凋瘵他日从容爲一言两隅未静出师频圣主经营仗老臣天河转粟遥通蓟腊月看花近到闽道上豺狼应避马山中猿鸟不惊人公余定有诗千首好託边鸿寄蚤春题徐大章白鹤山居孤烟一曲𬗋云村好客寻常逺到门水落巳知鱼可笱夜深不畏虎䕫藩隣人送酒酌花下稚子读书当树根白鹤千年时过此山中还有令威孙三月晦日王师未下姑苏台客子野次独徘徊城南酒徒不复见院里桃花空乱𨳩儿女新年俱巳长弟兄何日却同囬故人千里寄书至相约山中拂𬗋苔寄内弟陆熈之我别御儿溪上宅月当二十四廽新如何万国尚戎马即恐四隣非昔人箫鼓谁家犹作社楼台废苑不成春夜寒忆尓无由见怅望黄姑析木津寄潘时雍潘岳闲居学灌园一椽茅屋近青门野乌得食频将子慈竹团隂定长孙賔客过门车盖合儿童汲井辘轳喧春风金谷空流水且共髙歌醉瓦盆送翁镇方归天台云气空蒙是赤城髙歌归去不胜情天倾沧海东南逈地接丹丘日夜明念我好将黄独寄知君先向石桥行春风一路啼莺巧定有花间窈窕迎题云溪耕隐屋外青山青似莲云溪隐者即神仙桑麻杜曲非无地鸡犬桃源别有天载酒隣翁时叩户卖鱼溪女不论钱卧龙何事烦三顾秪合隆中老岁年题丁成之清樾轩九龙山前处士宅草堂低小尽青苔树隂满地日不到水气着人秋巳囬无数黄鹂相对语有时翠碧忽飞来移床与客竹间坐千里好风何快㢤郑宪卿省郎织毯松江还诗以送之鹤城翠织出天机卷付星查使者归瑞草竒花春欲动彩鸾青雀昼交飞峒人不用夸山罽朝士何湏惜地衣闻说千秋佳莭近吴宫髙㑹更光辉云间见李克敏将归吴陵作诗为别与子西东二十霜尚思年少醉钱唐人间日月如行客马首山川忽异方歴歴早莺初变语翩翩归鴈未成行明朝陌上重分𬒮更尽呉姬酒一觞赋小瀛洲海上瀛洲碧水新地连方丈絶风尘九光霞舘邀王毋一曲鸾笙降玉晨若木廻枝长挂日桃花结子不知春祖龙谩自求方士却恐流传语未真仙人长住白银宫不似淮王礼八公日月自周三岛外山川尽缩一壷中赤麟𬗋鳯池台胜姹女河车服食同清夜歩虚相和处琪花如雪又春风题苎溪渔友宅徴君白苎溪头住细雨斜风一短簔山木两邉啼杜宇浪花千顷落驾鵞故人且复辞光武使者何湏访志和我亦买田来结屋沙棠船小日相过十月闻雷天气初寒春尚賖坎中夜半有鸣蛙百年宇宙腥戎马十月雷霆起蛰蛇老柳黄垂霜后树小桃红破雨中花三公爕理非无术愁聴空江度鬼车灵鹫观灯天乐风传应壑雷鹫峰春色似蓬莱一天象纬迎秋转千月龙宫彻夜开西国胡僧依树坐上方玉女散花来夜深借榻山房宿更欲题诗到二台谢买齐臣恵碧盌万里坚昆来碧盌青莲十叶类天成于阗苍玉本同色韶州白甆空得名马湩可能羞北馔驼蹄且后荐南烹茅斋此日足家具一诗为报故人情题静天镜碧水春轩緑波如酒不成潮一曲潜通海眼遥祗树园深青鸟下桃花浪暖白鱼跳踈星夜列𨳩天镜细雨朝飞落虹桥杜老赋诗湏重过逺公结社肯相邀送兴福寺长老镇静庵西山楼阁涌波涛西国髙僧见白毫贝叶有又留藏室天花无迹上方袍毒龙在钵秋云湿驯虎当门夜月髙聼法他年陪相国定因元亮置松醪六月三日泛舟六月三日好天气清江转柁雨晴初树头云歛出红日石脚水生跳白鱼何处老翁还独钓可怜逰子未安居野王堆前三女窦得意唱歌随所如七夕沧江雨歇暑渐㣲银床一叶迎秋飞牵牛相对织女出明月不照征夫归寸心耿耿只自苦双鬂萧萧今更稀仰候神光向中夜秋萤暗度鸳鸯机十一月卄三日夜集次韵卢廷举一首河桥春向柳条归买酒从教更典衣倒海北风三日盛着人南雪六花飞铜盘烧蜡诗初就羯鼓催觞令不违身后空名亦何用独怜张翰早知㡬剪韭轩三韭行厨亦浪夸傍人犹笑庾郎奢春宵翠截山中叶腊月黄分雪后芽野饭犹能留上客侯鲭岂复到贫家盘中一筯青丝细絶胜芜菁散作花题玉士亨看山处看山何处候神仙地近城南尺五天林屋雪消攅玉笋上方云㫁出青莲行人独去西风里倦鸟双廽落照邉此日骑曹谁记马闲支手板思悠然元夕次韵鐡崖杨先生元戎岀号初鸣铎狂客忘归更赋诗貔虎千屯防要地鱼龙百戏夣清时月临粉堞南楼静天接沧江北斗垂可得夜逰重秉烛佳人双唱玉交枝二月十六日雨中遣兴城头落日啼乳鸦城中烟火冷千家㫁云漠漠夜还合急雨纷纷风更斜世乱不归空洒泪春深何处独看花白龙堆前水二尺明日泛舟携𬗋霞清明日陪杨铁崖饮城东门是日风雨盪舟挝鼓岀东门恠雨盲风野色昏海上一春犹作客楼头三日共𨳩樽青山石马新人塜锦树黄丽旧相园快意百年湏痛饮转头何处不销䰟送凌彦冲归杭正好聴君苏武慢倾壷共坐白鸥沙十年戎马犹塞路三月归舟催到家江燕与人同是客野桃成子乱飞花使囬多寄平安字要看张颠醉墨斜寄林叔大湖州别驾三年别文采风流想见之水晶宫里无传箭浮玊山前多赋诗海燕空归㝷旧宅具𧖟未老卖新丝金闺学士临池处还与何人话昔时槐隂亭云团车盖起童童文正三朝相业隆种树百年蟠厚地读书六月坐清风蝉吟露叶初囬夣虫吐秋丝忽堕空仐日洛阳卿相宅牡丹谁看状元红即事少海旌旗落照中沙陀兵马鴈门雄朝宗乆废诸侯礼翊戴方尊节度功仐日岂冝求骑刼当年应失倚全忠丹书鐡劵存终始万古山河带砺同经故内山中玉殿尽苍苔天子蒙尘岂复廽地脉不从沧海㫁潮声犹上浙江来百年禁树知谁惜三月宫花尚自𨳩此日登临解题赋白头庾信不胜哀立夏日江寒雨急仍北风扣户喜闻南巷翁锦城鲊送蒲芽白玉盌酒㵼桃花红三月忽惊春似客百年那得老还童一双黄鹂寂无语飞过小月髙楼东题云深处朝看云出暮云归翁住云深巳息机海上仙人教种药山中玉女未收衣湏知倐忽神龙变巳作网緼野马飞我亦无心共来往五城宫阙夣䰟稀题夏士文园亭窓户青红竹里开竹深无地着尘埃山移阆苑千峯出水接银河一道廽酿酒毎留賔客醉赋诗重许老夫来暖风迟日春如海随意何妨坐緑苔重午北里共持菖歜酒南翁未解木绵裘白波青嶂三吴地恠雨盲风五月秋挥泪㡬时朝鳯阙招䰟何处覔龙舟海榴一点红如火时序催人共白头瑞莲双花相向复相辉白帝西逰拥一妃羽盖风清朝并载珠宫月冷夜同归翠房巳作鸳鸯结红粉那成蛱蝶飞亭上酒醒香不㫁满汀暮雨湿仙衣秋水嘉莲瑞一门初花惊见出同根弄珠汉女无留迹鼓瑟湘灵有返魂相府昔年曽制曲仙家仐日重开樽合欢何限风流意怨緑愁红谩自繁题渊明像素琴无絃不复鼓清樽有酒还相持老奴迁鼎亦苦早先生拂衣应巳迟子房结客报秦日武侯出师匡汉时古人仐人本同调坐对南山惟赋诗题松鶮山居图仙客卢敖东海头好山百转接舟丘开田种玉一千顷闭户读书三十秋云气上天如白鹤茯苓入地化青牛年来浪迹呉淞道梦里猿声忆旧游寄奎方舟俊用章二上人奎公不种逺公莲卓钖西湖巳十年路入雪山灵草合泉通沧海毒龙眠聴法毎期双树下题诗湏到四花前干戈满地伤飘泊目㫁千峰𬗋翠烟白莲大液初花宿露团香浓粉淡不胜寒金茎侧泻仙人掌王叶危擎帝子冠水阔天空愁欲堕风清月落好谁看西湖肠㫁西施采一曲菱歌唱未䦨中秋中秋甲子无风雨吹笛星桥意最关七寳巳修天上月三神不隔海中山故人此夜知何䖏狂客经年且未还小队羽衣新按曲广寒宫阙梦魂间钱塘秋夕残蜡无光小院幽梧桐一树更萧飕西陵风雨来清夜南国山河入素秋鸡唱四隣唿客梦鴈回千里带邉愁可怜季子貂裘弊迟暮何为赋逺游奉寄崔伯㳟左丞武林城下㨗书回郡县遥知次第开一柱危擎南极正三江逺阻北人来讴歌复见唐虞德匡济深期管葛才东阁几时陪笑语云间夜夜仰中台无题楼台十二近蓝桥帘幙重遮半靣娇洛浦有神通子建天坛无意㑹文箫仙衣雪皎裁蝉翼寳髻云松挿鳯翘月落江寒春梦㫁相思空寄海门潮锦瑟鸾笙恨总牵尚思华屋对婵娟春风豆初含日玉女兰香未嫁年绡拆鸳鸯裁寳扇酒行琥珀泻银船蓬莱一别三清浅憔悴应知不及前夜坐夜寒蟋蟀语秋根独客无眠忆故园天作穹庐笼四野月飞明镜照千门胡笳相应时时发戎马初生䖏䖏屯秉烛封书寄兄弟一身犹滞海西村立春日燕西清高士沧洲一曲歌者李氏善胡琴者阮仲明引觞奏伎賔主尽欢即席赋诗一首百花堂深香雾生将军燕客更多情春光已到篔筜谷客梦如在芙蓉城蛾眉八字逺山碧鳯尾双丝流水清金樽羡酒敌秋露今日为君懐抱倾别吕德常黄鹤仙人道德尊少年曽记及龙门玉山照座聮兄弟白发升堂识子孙衰谢已知英气尽激昻犹喜赏音存不堪杜宇催归客明日扁舟出海村姑苏城溃姑苏伯业终萧萧茂苑自秋风青丝白马来江表𬗋盖黄旗入洛中宫殿独留残月照绮罗应逐晓云空如何十万貔貅士不及呉陵一旅䧺陆景周宅藁梧复荣以瑞梧命之为赋一首石上孤生百尺标鳯凰枝老尚萧萧半身秋委龙虵蜕一气春回霹雳焦影薄未能遮月色声和犹待按云韶山童日夜勤封植莫使青青露叶凋钱唐春日三月皇州望欲迷涌金门外草初齐满山云气不见日一雨天街都作泥温室树移鹦鹉去玉津花落杜鹃啼㫁藁何日重携酒醉和儿童唱大堤遣兴我住云间今四秋恰如杜甫在秦州赋诗黄耳冢前去打鼓白龙潭上游暮景飞腾如过翼此身浩荡一虚舟黄尘九陌绕车盖且伴老翁随海鸥奉和铁崖先生水仙八韵千叶名花阆苑移浓香百和为熏肌藻翘半脱春如醉翠袖轻扶夜更痴赋就陈王空自怨珮遗交甫至仐疑承恩不向金涂立入道初将羽帐离歩月有时羞素女行云无意妬瑶姬水邉寂寞谁能赏林下风流総未知肠断三生孤旧约眼明万藁出新枝朱絃五十闲瑶瑟黄九为君重赋诗二月五日燕夏士文漪澜堂与者鲁道原马文璧冯囦如赋诗一首歌者张寳童不至故及之漪澜堂上又东风报荅春光酒未空海鸟一双鷴尾白山花千朶鹤头红水边列坐皆词客天上清歌少玉童不省日斜谁倒载从教拍手笑山公浙江亭观潮山槯岸坼尽㝠冥动地西风带蜃腥沧海倒流呑日月青天中裂走雷霆欲招白马仐无迹莫信神鱼尚有灵一气虚空自升降干坤与我亦浮萍嘉禾道中秀州城下雪漫漫一客东归更觉难鴈度空江寒月黑马嘶长路晓风酸呉趋欲赋知谁和汉莭忘回不复看俯仰干坤正萧瑟云间身寄一枝安五月十一日过璜溪访马文璧时同门吕德厚具酒相邀冲雨夜归明日文璧有诗见寄用韵答之因君懐抱未能𨳩白鹤矶头一棹来江黒坐㸔飞雨至酒酣催趂落潮回故人有约湏重过野老无机不用猜明日山瓶犹未竭当筵更掷左慈杯支子南风院落扫繁英薝卜无人也自荣五月六花开白雪何年三粒种青城巳将色染天衣重那惜香分水殿清胡蝶夣回闻更好酒醒夜半月㣲明緑隂轩夏日书懐锦水西头䖏士家深林无径绿隂遮窓前翠合书带草堦下红开旌莭花本借居亭苏老病屡从宴赏恱清华一双海鸟无机事日日飞来傍钓槎客居移家䖏士桥西畔六月蒲莲暗野塘乳鸭成花能黒白风蝉隔叶自宫商买田不待沾㣲禄垂钓湏教具小航自比成都浣花叟旁人应是咲清狂风泾定光寺周回三里皆荷花彷彿有钱塘西湖之胜与筠谷髙士同赋南风隔浦闻花气蓞红开十里花宫女三更环白帝洞庭千顷落明霞凿池不待烦灵运载酒浑疑过若耶何日与君追胜赏满船明月唱呉娃题周伯昻水村图爱尔读书阳羡里乔林古木五湖东山如城郭铜棺并水落田畴罨画通野老犹能说周䖏仙人何许覔张公园收橡栗霜初重饭煮桃花岁屡丰马队岂堪延祖企草堂仐复见卢鸿已知贡赋随时给还咲衣冠与俗同一艇㣲茫在烟浪采菱歌㫁夕阳中题刘商观奕图日落青山未了棊两翁浑似海僧痴不辞虎口方争险曽取龙牙㑹出竒春在洞天应不老路经石室到仐疑老樵若悟归来早物外神仙岂复知烂柯山头生白云烂柯人去丗空闻楸枰有路縦横列石子如星黒白分寂寂中流方对垒迢迢出塞未成军当时一着安刘氏四老应宜䇿上勲初冬口号朝来吉语觧离忧四海销兵战伐休地辟尧封皆内属江通禹凿巳安流复见老生谈爼豆遂闻壮士脱兠鍪种瓜好覔青门地我亦为园学故侯荅宇文仲羙五两夜逐秋鸿徂十年辟兵无定居君仐不奏子虚赋我亦终返班生庐鸱如斗足野饭江鱼斫玉分王余更种南山豆一顷试㸔儿子带经锄冬日漫兴天隂十日犹未觧腊月荆扬气候偏雨合树声来夜半风催花信立春前酒徒巳老仐何䖏狂客不归殊可怜山茶一株欲烂熳百壷畱我醉新年已酉立春日今朝独酌黄柑酒海曲逢春且自寛老爱陶潜家栗里贫如杜甫客云安身轻不佩将军印发短犹胜隐士冠试笔更题新帖子风光无䖏不宜看正月二日偕邵篔谷过吕德常宅留饮东风十日消残雪溪上水生三尺高同舟爲覔故人去闭阁不放老兵逃银甲弹筝促鴈柱玉盘缕肉鸣鸾刀夜深更尽百杯酒莫惜淋漓宫锦袍闻夏士文南归喜而有作特先寄之传闻正月楼船彂灵鹊先人到竹扉突残兵河外徙慕容诸客海邉归山花雨过红于酒江草春深緑染衣从此高歌太平日往来林下定无违寄陈性天西岳云台陈䖏士移家秋浦四无隣光生虚室浑如雪梦在清都别是春捣药㦯闻林下鸟㸔花长悞世间人我来更乞胡麻饭为尔题诗满緑筠汎扫天坛事老君即从年少悟竒文青童汲井朝分乳玉女裁衣夜染云水上赤鱼还可驾山头白鹤自成群遥知客去能长啸月今天空半岭闻三月五日饮于性天所有𬗋牡丹一本三花不意池舘丘墟之后复见于此为赋一首名花新剖麝囊𨳩与客花时踏雨来越土一枝分阆苑春风三朶出瑶台朝云重压珊瑚树宿露低倾玛瑙盃重忆当时歌舞䖏五侯池舘锦千堆雨中书懐汉苑秦宫迹巳陈金沙一簇为谁新山河有恨空懐古风雨无情只送春南国鹧鸪愁北客东家胡蝶过西隣尊前莫唱昇平曲白发秋娘也自颦过沧洲有感一首驷马桥南曲迳賖可堪重过故侯家青𫀆杜甫从漂梗白发刘郎怨落花憔悴巳看身似鹤娉婷不见髻堆鸦野芳亭上春犹在独坐吟诗到日斜读胡笳曲百年巳到甲辰终休倚山河百二雄八骏何劳廵海内一龙今见起江东专门学士空谈道仗钺将军竞䇿㓛忍聴胡笳旧时曲此身飘泊叹秋蓬雨衣独坐天隂十日不见星蛰龙欲起驱雷霆大风五月忽动地急雨三更如建瓴剪烛西卤还独坐辟兵南国几时寕可怜骨肉永相隔满树秋声谁与听秋思两河兵合尽红巾岂有桃源可避秦马上短衣多楚客城中髙髻半淮人荷翻太液非前日花落蕃禧又暮春莫上高楼望西北逺山犹学捧心颦翠栁无枝拂御堤风来阊阖更凄凄玉笼别主鸳鸯拆金井啼秋络纬齐水上拾红韩氏女囱间织素窦家妻伤心又送韶华去直似黄河不向西怅望知音阻汉臯海门秋水欲成涛鹧鸪未肯随胡鴈燕子长教辟伯劳锦绣莫酬青玉案琵琶空续𬗋檀槽可堪独闭帘栊坐花影铺堦月正髙红菊日照东篱烂若霞误惊春色到山家宫人晓殢莆萄酒道士秋开踯躅花莫擅鹅翎欺白雪未论鹤顶飬丹砂霜中苦莭知谁并雨里寒香只自夸寂寞也羞彭泽陋风流还竞洛阳奢移樽九日来同赏挿帽休讥老孟嘉雨夜寒夜悲吟似夜蛩银釭何事结花红愁聴风雨三更尽夣在波涛一叶中神女佩环归楚舘鲛人机杼静珠宫连隂未觧何由旦翅湿南飞万里鸿至日独客无家望转迷山空木落气凄凄愁催短发浑如鹤病觉长身不称犀书㫁蓟门天万里棹经秦树雪千溪何由去学神仙术一鼎丹砂夜自泥日上扶桑晓色红闭门慵似杜陵翁干戈送老甘人下江海生春尚客中雪尽南枝开大庾天回北斗挂空同试倾百斛芜城酒未叹飘零两鬓蓬送桑子材归糜塘书囊未了复晨鸡岁暮扁舟出大溪司马倦従枚乗客伯鸾欣对孟光妻山通石屋风烟合海接天河日月低一路梅花千树雪春来约我酒重携十二月十六日雨雪至十九日大雪次韵陈仲谋一首滕六春前试出竒三呉人贺太平时空山何䖏鑱黄独半夜无风雨白氂梁苑一时賔客盛蓝関千里逐臣悲老夫坐看縦横落醉拥鸢肩日赋诗十二月廿六日蔡叔庸至剪烛聴雨一首水气昏昏接海邉清江狂客系吴船天风十日河氷碎夜雨三更瀑布悬寂寂春光归栁上匆匆离色在花前故人着屐能相过剪烛西窓诂昔年清江贝先生诗集卷之五淸江贝先生文集淸江贝先生集卷第六清江贝先生文集卷之六古涧寒泉记泉出于山正出曰滥泉县出曰沃泉穴出曰汍泉同出异归曰肥泉异出同流曰瀵泉此泉之大槩也而天下之泉其名亦不一香鑪之瀑布与天台石门所出者尤其崩腾而䧺悍者也余在钱唐时甞逰西山之灵鹫有泉流幽涧中或隐或见者如线如蛇曲折而下赴其激石有声锵锵如琴筑之交奏珩璜之相触及憇春淙亭其东西合流注大壑浪然如骤雨之至雷震之薄如决银河自天而落也虽未及观瀑布之崩腾雄悍是亦西山之一奇矣方五六月赤日正中人皆坐火屋下行道者多暍死而泉之旁飞珠溅衣萧然如淸秋松风谡谡相和肌肉为战而栗不知大暑之欝蒸也与客俯而掬卧而聴日入忘返翌日至南山白莲峰观水帘而寺僧病逰客之数塞以巨石而泉散落崖间无复所谓鸾鹤唳而蛟龙涎者盖不幸也后归黄湾竝海之山皆无泉惟东山有乌龙泉北山有灵泉泉小不足观及来云间九山之麓亦不知有泉而沙门泽公楚兰者所居之室在钓滩之上泉㶁㶁出丛篁乱石中循除而流尤甚清冽可以析酲涤烦与春淙一矣因题曰古涧寒泉求予为之记遂举昔逰之所见如此大衆蓄之有本则其流也必逺其及物也必广君子之务实者似之传曰原泉混混不含昼夜盈科而后进放乎四海楚兰之于学必能法之而不息其不至扵极不止也余他日尚当一寄幽赏于泉上为楚兰援笔赋之万峰秋记法忍寺之沙门敬梓山辟室为燕坐之所西江清潦尊者题曰万峰秋盖山之环其居者如青芙蕖万朶而朝岚夕翠之变接乎起居饮食之时其竟湛以虗其气凄以劲其容惨以肃盖不待夫恢台既收白露先戒而山中之四时常秋也行人巳去松声不㫁悲风生而勐虎啸素月出而清猿哀则有黙会扵休而定定而悟者于是招虎溪而结社与鹊巢以爲徒饮卓钖之飞泉分鸟残之霜柿可以外筞辱而一死生矣且复征余爲之记无乃赘乎然余知梓山之所造巳大雄氏之道本一而爲其徒者岐而二之宗于禅者不假文字直以求心爲要宗扵教者以爲行必先扵知不然则造道之门孰从而入邪二家之相矛盾不啻水火而梓山始亦以禅之髙虗爲难因居船子覆舟之所而取蔵室之书及止观语録尽读之闭门谢客旁通博攷凢十余年及其老也一旦大契其㫖于文字之外由是歛其华而反其本且病昔之缠扵纷揉则其于道何如哉或乗小舟徃来江上徃徃赋诗有贯休宻殊之趣初非出于有意者后复置而不作人多邀而致之者辄辞不就其峻絶之行又如此予方嚣嚣然东西南北未知所届又安得遁于万峰相与扫白石覧归云逍遥倘佯以成二老而忘世之风涛火宅邪姑举其说俾刻诸石云虗白室记余闻金华多仙佛盖其山川之雄深必有异人之所託不可诬也若黄公晋卿之门人绣湖沙门皡公虗白者其佛之徒欤虗白二十余泝江而西览匡阜于寻阳访道林于洞庭而公序以送之且壮其观乎博大之区而从有道者以证其真印之传属海内兵变遂㽞云间乆之与余徃来双璜溪上皎然如近氷雪莫得而凂也一日告余曰吾无一席之居随所寓而居焉而室之名曰虗白或讥其无室而名之是强名也然吾之爲吾亦强名耳又况寓吾之室邪且不徒寓吾之室吾亦无也以其有而观之其在越则越爲虗白之室其在呉则呉爲虗白之室六合之内孰非室之大者乎先生幸记之余曰虗白既强名其室而余又申之以说则亦累于有而攻之者益炽矣然有不可巳者夫白生于虗惟虗故白耳日月之明一照而四海白而坐闇室者不覩其光故疑日月之所不及而不知其蔽于物也茍去其蔽则八牕洞㓗昏夜皆白如积雪之相射落月之相通不待烛之以火而无不见焉岂非以其虗乎此一室也物之至虗者莫若心存之而神触之而通惟其珠玉文绣声色狗马之属所以内螙而外蛊者非一至虗之体于是昧而失之类乎木石之无灵而为昏为己必也去其内蠧而外蛊者如伐宼戎焉不使有一物之能蔽则天下之理昭㫼森布虽居闇室不啻日月之中天虗而白也虗而白也者岂惟一室之近将充乎上下而俱白矣故其虗如谷廓焉可蓄其白如玉粲焉可烛其虗白之室乎抑亦虗白之心乎是为记橘隐记扬溪距华亭五十里地广而夷水清而驶人之业废居者至而成聚盖有橘洲之胜焉友人陆伯让氏居之题其游息之所曰橘隐且求予为之记予诘之曰太史公称蜀汉江陵千树橘与安邑之枣渭川之竹并儗千户侯然伯让非事货殖而资橘之利也若巴人所传橘中之乐不㓕啇山者则又恠而不经非伯让之所取也伯让曰吾之托于橘者岂如彼之所谓哉吾逺祖绩六岁谒袁术以懐橘见称遂贻口实于后则蚤有过人之识初不在区区之橘而巳故因以自侈旦系吾千载之思焉耳货殖之贱神仙之诞姑置而勿言余廼为之叹曰按陆为呉大族自绩至逊起为大帝相而能以弱制强尽复荆州之地破走昭烈于夷陵逊没而抗复将其衆出督西陵以拒羊祜者五年及逊之子机云又以文章名世至于今其故宅之在华亭者虽湮没无遗而所谓唳鹤滩黄耳塜犹可彷彿其所每欲访遗蹟于荒烟野草中求其子孙必有兴者而伯让其最乎使居其位行其志亦一时之伟噐也其父甞徙于溪北越五十年卒伯让遂留其二子而自返其旧庐盖将遗落世故与田夫野老退于三之上顾谓昔时将相之功名事业不可复见于是治田筑室树橘其旁以示不忘乎祖而素荣朱实见于夏雨秋霜之际者可喜亦何待蜀汉江陵之产为富而橘中老人之乐殆不得如吾之深根固蒂也然则伯让不能隐而居其位行其志必竭其心思劳其筋骨将终日汲汲之不暇虽欲有橘中之乐恶可得耶以此方彼亦犹愈矣尚益封殖嘉树俾过者指而言曰此续之后人也于是乎书观捕鱼记松江产鱼非一取鱼者或以罩或以义或以笱或以罾巨家则斫大树置水中爲鱼藂鱼大小毕赴之縦横盘互人亦无敢輙捕者故萃而不去天始寒大合渔者编竹断东西津口以防其佚乃彻树两涯鼓而敺之鱼失其所依㦯骇而跃或怒而突戢戢然巳在釡中矣于是驾百斛之舟沉九囊之纲掩其左右遮其前后而盈车之族如针之属脱此挂彼损鳞折尾无一纵者予观而叹曰鱼之托于水也非无九州四海之可归也而归于数畒之陂朽株之下以爲至安无患若登龙门焉恶知诱之者将以制之养之者将以杀之人之机亦巧且深矣予又伤其尽而无遗何其不仁之甚邪呜唿天下之死于尽取者岂独鱼巳乎岂独鱼巳乎故书爲记菊庄志今年秋九月既望余出城北三里访菊庄李君之居无五畒之圃而左右种菊百本有玛瑙盘者株髙五尺开十花围径二寸强人以比西施中酒时状元红者株高四尺开十二花视玛瑙盘㣲劣金凤毛者株高七尺开十花色纯黄如金围径三寸绣芙蓉者株高五尺强花如错金间深赤色径二寸强此为第一品次小金莲琥珀杯玉玲珑賔州红苿䔧白株皆髙三尺强花小大䟽宻不一而鹅翎鹤顶亦绣芙蓉之亚也他不可名纪者尤衆虽洛阳牡丹未有盛于此者可谓爱之深而培之厚矣君遂置酒賔予坐日既夕剪玛瑙盘一枝而去越翼日命其子驯来求文以记之余惟菊为草木之一前乎陶靖莭鲜有爱者而陶亦託之菊以见其高然未始有所标榜也及宋周子目陶为爱菊目菊为花之隐逸者后人遂取菊与陶并称之朱子通鑑纲目书曰晋处士陶潜卒陶之高益着于百代菊亦与之俱髙矣吁一气之烈草木摧败无色若奔北将士蹂躏大荒之野而菊挺然冒霜不凋冝为陶之所赏可谓絶类而杰出者乎君亦慕陶之高而又色别类分如此其趣固同乎陶巳余亦爱菊之一也幸无官守言责之縻每岁携客过菊庄掇英汎酒和靖莭之诗而想其人于千载之上不可谓菊自陶之后爱者几何人也因书为菊庄记君赤城人字道原通尚书经甞再试有司今老于淞上云至正二十年冬良月檇李贝琼志兰雪坡志兰雪坡者大名刘初氏名其所居之地也性初㓜有奇气甞从宣城汪先生授春秋学读书山中者五年后值兵变辟地钱塘左辖张公才其人辟为賔客乆之以疾辤无留禄意放浪九峯三间而属余记所谓兰雪者至于三四无勌色予惟物之至馨者莫如兰而至㓗者莫如雪李太白高鲁仲连之莭其诗有曰独立天地间淸风洒兰雪可谓知连之深矣当战国之时七雄相倾权变之士教以攻战怒携好合声震海内徳无不报怨无不酬然苏秦杀于齐张仪囚于楚范睢辱于魏韩非死于秦蔡泽取相位裁数月魏冉废商鞅车裂李斯族吕不韦斥回视一时冨贵不啻粪壤之朝菌何荣落之暴邪而仲连翶翔兵交之际排难觧纷却千金之报折帝秦之请卒蹈东海而去名立而祸不逮身显而利不汚此战国一人而巳以兰雪况之又何过哉方今豪杰虎争习纵横之学为苏张范蔡者干之以秘䇿动之以飞辩窃高位私重禄与马赫奕妻妾闲丽乐其成而不忧其败也享其安而不计其危也性初独懐仲连之志弗为人覉人亦不得而覊之又何辱于兰雪邪吁兰雪之至馨至㓗非仲连不足以儗之固有非兰而馨非雪而㓗者性初亦将袭其馨而尚其㓗也乎虽然以馨而焚以㓗而蔑者古今所病性初其慎之性初其慎之清江贝先生文集卷之六淸江贝先生集诗集卷第六清江贝先生诗集卷之六元夕夜醉城南酒百缸春来端使客愁降障𨳩云毋东西一灯射琉璃日月双铁笛仙人传丽藻金钗小妾度新腔归来误作三山梦月色如氷白满江郊居背郭茅堂低入燕通村小径曲萦蛇碧鸡坊里诗人宅石鳖崖前刺史家流水暗通三径竹晓云浓掩一溪花他年着我林间老垂钓共分鸂鶒沙红楳时世新粧学内家渔人错认武陵霞百年艮岳空㽞树一夜春风为染花月里嫦娥羞素服山中仙客饵丹砂也知风骨依然在雪后黄昏瘦影斜蜀山图连峰接岫写秦州雨洗蛾眉积翠浮石岀劒门皆北向水通盐泽自西流松头一片秋云湿鸟背千盘细路幽䇿马匆匆度关客何如渔父一扁舟庚戌中秋九思主人置酒予洎景囦副使子仁理问同㑹时风雨骤作抵暮旋止天无余滓华月东出相与聮句十余韵皆大醉就寑遂忘所咏因复成一律溪云通月转金盘石上移樽兴未阑可惜少年今偬老莫辞良夜试同㸔王人不得携王赵词客犹能敌孟韩细数中秋知又㡬松花新酒更湏干归殳山一首寄杨德中丁一鹤殳山即与浣花同犬吠鸡鸣䖏䖏通卜宅定如唐杜甫剖符湏得汉文翁荷欹夜雨衰犹緑枣落秋风熟巳红一鹤道人今可过九龙山客试相从庚戌九日是日闻蝉今日出门风雨收东山西山湏可游那能束带从三事且复开樽破客愁鴈别紫台初辟雪蝉鸣红树不知秋桃花细菊应相笑岁月无情自白头木芙蓉万里名花蜀上分澄江浑似锦江濆夜承仙掌三清露春剪巫山一片云未许王家夸少妇还从卓氏妬文君所思欲寄知何䖏鴈㫁天南日色醺寒夜忆梅拟西崑一首星河西转夜初长梦㫁罗浮月在梁青女五更欺病骨玉人千里割愁肠铜龙水满声催漏绛蜡花销泪作行明发南枝应有雪试従树底覔春光次韵陈仲谋一夜秋霜入镜中静观诸妄巳圆融离禽自託寒枝小病马犹思碧草丰出海云霞无旦暮经天日月自西东危楼独倚无穷思心事何人得与同次韵杨鸣鹤玄圃沧洲愿未酬倐忽兆景岂能㽞江草江花还刺眼春风春雨又从头巳知出处非同调且拟登临为写忧君㸔南山尽松栢英雄何䖏葬眠牛发春试笔一首宫花无意挿乌巾暂到金门遂乞身不用天官书上第巳蒙学士唤山人葛洪井畔应堪老范蠡湖邉又见春重赋遂初惭造化狂歌痛饮乐吾真游硖石西山访达上人坐天开图画所为设酒脯赋诗一首清明无雨试登山丹井西头一扣关石戴楼台飞鸟外天𨳩图画白云间桫椤树合隂初緑踯躅花残色尚殷却喜逺公能置酒老夫为汝一开颜再用韵畣古道一首宫殿如波涌两山上方不与世相关望穷弱水三神外梦在匡庐五老间茶烹土锉旗鎗碧酒泻银瓶琥珀殷闻有仙人葛洪井丹砂乞我驻红颜送王熈易奉使安南持节遥通五岭南酒䦨挿劒气犹酣海风不洗春冬瘴山雨长和旦暮岚玉盌白浮椰子重金盘红擘荔支甘纪行定赋诗千首蛮语时同父老谈京师雨夜一首呈宋景濂学士王子充待制张孟兼主事昨夜归心巳到呉秋风相趣理荒芜蓬蒿一畒杨雄宅桑柘千家范蠡湖但覔丹砂扶老病那能白发事驰驱题诗为谢京华客秦住山头一腐儒丁一鹤病愈见寄然且戒酒次韵荅之千年辽海归来鹤骨相依然玉雪清康乐爱山元是癖渊明㫁酒信非情隣人问事时时过野老知名䖏䖏迎三月闲门才一出南风万顷緑畴平送杨鸣鹤还鸿山慷慨长歌行路难何郷堪借一枝安鼋鼍吐浪江湖阔蟋蟀近人天地寒田父朝携新酒送山妻夜补旧衣完只应去逐梁鸿隐万壑风烟试独看题材上人遐观楼上方台殿涌波涛万里无云见羽毛沧海一杯流地底雪山千仞小秋毫天邉作客登临夜半惊人笑语髙犹有秦川公子笔为君题赋擅风骚鹤山亲舍诗并引冨春为呉孙权之里权大父钟甞种瓜瓜羙有三客谒之钟为设瓜既而指示钟葬地化鹤而去故名栖鹤村其地有黄花洞世传黄石公所居洞有石床尚在每风雨辄闻兵甲声天霁则石床隐隐有文见可识琅凾二字余友李巨川与毋隐扵是遂题其室曰鹤山亲舍元至正中㑹稽杨鐡崖先生数逰洞中必过巨川饮竟日忘返余为赋诗一首我爱郎君似老菜移家归隠碧山隈赤城旧令寻常过白发慈亲八十𨳩乱后桃花还自彂秋深桤木更湏㘽炊烟㡬䖏相连接云气无时共往廻泉出龙蛇多枸杞石虎豹尽莓苔赏心最忆黄花洞亦拟他年跨鹤来龙江道中长江风浪走髙桅白首西逰苐一廽五色文章龙虎气六朝形胜鳯凰台草生白下连天碧花近清明满地𨳩一路好题诗百首金闺使者不湏催送韩伯时归山隂中书落笔万人惊奉檄东归也自荣十叶相传忠献贵一官初授广文清春归故国花都谢雨过空山蕺巳生亦欲相从渉江去千巖万壑杜䳌声赠王廷威江南文物三槐后倾坐郎君有阿戎酌酒初逢李监宅说诗频过杜陵翁麒麟騕褭归天育结緑县黎待国工挿架书多湏可读日长山院杏花红壬子春二月丙戌天雨新霁卉木向荣遥睇𬗋微复动㳺山之兴因述一首奉寄一鹤子材复东良佐诸友洎古道明逺大用黙菴方外交以订其约云东风日夜催花发花满溪南路不分二月黧黄成鼓吹四山金翠扫烟云题诗尚忆维摩室酌酒重登帝子坟如此风光君莫负画船归载石榴裙寄糜孝子幽湖老人七十余一身如螙隐图书朝廷不起常夷甫郷党巳知徐仲车海燕定巢来屋里林乌得食上阶除雨晴有兴即相过一叶小舟通竹渠寓幽湖客舍我无太古明星宅白首西东寄此身已免崎岖投劒外敢辞寂寞老江濵枇杷结子初肥雨芍药㽞花不见春万古干坤同逆旅两山风月属诗人送朱显道赴濠上将军五月过盱眙雪浪楼船快马驰天地重𨳩新造国山川多纪壮游诗千屯雾合耕耘䖏万里星奔贡赋时却向秋风候旌斾南还莫负鴈前期试院中和常㬌元韵一首野老何知近上台高堂夜坐曙钟催采珠沧海元无价懐璞荆山信有材三月龙门湏快跃五更鱼钥未曽𨳩却思年少多英气也赴槐花此地来中秋试院和马新仲一首是夜无月花落铜盘蜡炬残风帘读卷未能安地分瓯越秋多雨人在蓬莱夜更寒敬礼每烦陈爼豆清谈仍喜接衣冠独无仙客知微术天柱峯头借月㸔九月望日钱塘玛瑙寺僧照觉原过幽湖读书所出示诗数篇因其别也走茟赋诗一首为赠且有紫㣲山之约云野老读书溪水南浑如杜甫百花潭安得仙人来七七且从禅客语三三山多秋雨都荒菊树着新霜未熟柑更约葛洪丹井上好诗连夜为君谈癸丑元日喜雪因携酒过来青堂招诸生共饮梦觉黄鸡唱巳三隔牕声碎饲呉𧖟惊风夜半愁回北瑞雪春前喜过南携酒试从田父饮买花那称老人簮丰年有象应堪卜满意来青共笑谈寄材大用言黙菴畅明逺中秋看月醉流霞月里桫椤又落花老去繙经思古寺春来乞食向谁家三山弱水元无路七寳恒河更有沙他日升堂重论法莫嗔身㘴白牛车临平道中三月六日好天气临平湖上酒船开青山如凿自髙下白云不收时去来道上看花多踯躅林间伐木到杨梅如何也趂西风燕逺过钱塘又一回一鹤道人回殳山未遂盍簮先以诗寄之三日不见巳为踈别来忽复一秋余檇李城邉又回鴈桃花水生初上鱼可无薄酒试㽞客定有新诗能起予绛蜡双葩连夜结即聴凫舄到堦除送谷克让归湖南侍亲并柬李中卿县丞五两风生楚客归夣魂先巳到庭闱九疑舜冡苍梧野三国周郎赤壁矶天地茫茫人自老古人历歴鸟空飞若逢李白烦相问别后平安一字稀五月三日登阁东望青溪白莲粲然如雪徙倚久之为赋一首地清无暑即蓬莱高阁披襟亦快㢤楚树日沉风北起钟山云合雨东来枇杷子熟三时过菡蓞花髙一色𨳩今夜夜无限思吹箫人在鳯凰台送赵泽民归越中天末秋风生白苹连环入夣客思亲蛾眉下嫁终倾国猿臂湏封莫问人禹穴读书今㡬岁兰亭载酒约新春翰林供奉如相问为说愁添雪满巾送江西佥宪赵宗典移守合州今日梯航万里通使星一点向秦中蛮夷十月无冬雪山水三巴有阆风湏可赋诗邀杜甫即㸔为政似文翁珠还合浦元非异但庆三田黍稻豊送朱伯良赴陇西县丞巩昌风俗今犹古城郭絃歌定㡬家渭水北来同穴近陇山西过武功賖天连苜蓿荒秋雨地种莆萄压𬗋霞更喜清官有朱邑明年新政万人夸送莫彦英赴賔州上林丞十月西征天气寒两江今日静波澜蛮夷万里皆唐制齐鲁诸生尽汉官榕叶似云垂满戸荔支经雨喜登盘栁州刺史文章妙公退从容好细㸔送医师张仁齐县壷长向市中蔵海底龙公夜授方庐阜仙人知董奉长安女子识韩康药存九转芙蓉暖松化千年琥珀香暂到亰华即归去一毫荣辱総相忘赠龙虎山邓子方鍊师鬼谷仙人弱水东身骑一鹤御青童坎离龙虎蟠金鼎日夜神明守绛宫笔扫琅玕三竺雨琴弹霹雳满林风白头欲问长生诀笑我亰华尚转蓬二月一日病中口号新年尤苦病相侵白发无持自满簮五栁先生莲社约四明狂客镜湖心满城风雨花时过曲水东西草色深明日两峰茅屋下故人持酒一开襟送马本道赴颍上悲歌把酒气仍骄幕府蔵名怕折腰万古山川豪侠窟一时文武圣明朝牛羊满野秋俱放貔虎连营夜不嚣马援已衰犹矍铄少陵多病且逍遥当筵落笔乌丝湿挂劒㸔书绛烛销我愧白头居太学云林唯待伴渔樵送杨九思赴广西都尉经㦄卭笮康居路尽通西南𨳩镇两江雄汉家大将推杨仆蛮府叅军见郝隆象迹满山云气白鸡声千户日车红明珠薏苡无人辩行李归来莫厌穷新晴扶桑日上海门东野緑山红在眼中流水转龙分别浦㫁云如鹤趂归风雪色一时开菡蓞秋声五月到梧桐白头病客郷心折独愧登楼赋未工送朱质夫赴寕逺知县万里番禺自汉通乗槎有客气如虹地分铜柱风烟外山涌璚台雪浪中帝子旌旗何处问黎人衣服与时同兴来好和苏公语又度西南月半弓梅泉处士虞长卿挽诗先生出处任干坤四十不登金马门长者巳称如石建孤臣终惜弃虞翻天寒栢树无干泪月落梅花有返魂季子绣衣霄汉立风流文采喜犹存送詹同文承旨还郷奉天殿下亲承诏老着黄冠出紫薇万里雪霄双鹤去九江风浪一㠶归春前载酒黄泥坂月下吹箫赤壁矶文采昭回㸔帝制山中草木尽光辉赠韩友中雨花台下古仙客门俯百尺玻瓈江青山偃蹇自相伍白鸟浮沉时一双天寒鑱药龙蛇窟夜永读书风雨囱纷纷市人不足数与尔笑谭倾百缸和张思广九日韵时王景行有约阻雨不赴秋藕无花寄㫁丝拒霜犹学漠宫姿锦袍江令还家早白发秋娘对客悲剰水残山留胜槩酸风苦雨失幽期未惭寂寞陶彭泽更把黄花尽一巵鳯凰台鳯凰一举周八极金陵犹有鳯皇台万年龙虎自蟠踞此日鳯皇湏复来陇西太白巳无迹江左夷吾真有才登髙送客多古意长歌慷慨共持杯秦淮对月大江流月浩漫漫一鹤南飞尚未安素练秋垂银漠阔神珠夜吐贝宫寒胡雏觱栗霜中起商妇琵琶水上弹惆怅故人千里隔小楼十二独凭栏送吕元振归四明千里东㱕访故园春深满目野花繁山横鸟道如龙转水落蛟门尚虎蹲贺老风流谁复継舒公气节更湏论故人为谢崔文学何日听诗酒一尊乙夘清明日偕马新仲李守中刘志逺游聚寳山过泐季潭长老三塔院饮于志逺宅赋诗一首城南㸔花花正开清明㣲雨洒尘埃路从周䖏台前过山转曹彬庙下来堕地游丝轻复起近人娇燕去仍回高歌击莭狂欢赏共尽生春酒一杯次韵夏士文故人不见十年余长忆故人㸔旧书直从渠象山头至相过鳯凰城里居白雪翻匙共野饭银刀出网分河鱼从来陶令苦迂僻只拟东臯归荷锄题王显宗廵歴图六月霜威见直臣绣衣玉斧大同廵山分驼嵴髙中土路折羊肠恐逺人今日边戎应辟马从来汉使独埋轮白头校字惭年少爲客京华又一春分教中都一首中都学舎今百区声教逺及万方初新罗百济亦遣子期门羽林皆读书一时复见制作盛四境巳安攻战余老夫窃禄愧无补惟觧区区校鲁鱼苦雨淮水泛溢徃来不通缅懐南亰故人刘子宪爲赋一首寒犹挟纩思南国老更㸔书坐北窓白雨三时如倒海黄流一夜尽成江榴花支子开无数鸂鶒鸬鹚下作双天上故人何日见劒心诗思未能降次韵方文敏秋兴五首地拱皇陵松栢深君王法驾岁时临汉宫甘露曽闻昔周室丰年岂自今太史巳删金匮録词臣应制鳯台吟忆陪僊仗千官入春日新莺在栁隂一日龙飞濠泗间素槖胡马走寘颜已来肃慎通沧海更却唿韩闭玉关使者旌旗分道出将军部曲凯歌还白头野老知何事紫气常瞻万岁山天限长江雪浪浮临江百尺起朱楼春风秋月归新恨楚水呉山忆旧游巳沃腥臊无朔漠从来壮丽有西州万年大业如磐石四海诸侯尽缀旒锦城春色醉芙蓉中第楼台有㡬重万里黄河遥北注一丸函谷小东封生常客寄悲工部老託官聮忝辟雍始信童謡应千古浮江一马化为龙西湖一雨始知秋水碧山明散客愁何日仙人留白石当时宋祖战清流银河接地西南界玉气通天日夜浮懐古登髙无限意暮云千里重回头丙辰元日时在鳯阳赵穆仲方文敏王継逺枉骑相过今年元日汉钟离着䖏萧鼓太平时老夫畏酒复多病好客到门能说诗春前春后雪才见水北水南花更迟却忆华堂髙㑹䖏玉盘纎手送青丝题洪大隐传后黄冠野服共逍遥七十何曽谙市朝倾国楚妃端不嫁入山商皓若为招田中云实收双玉树底风声厌一瓢化鹤却归辽海路上林无䖏问渔樵赋晚菊黄白二本引蜂勾蝶过红墻千叶新花只道粧仙质晓匀胡粉白御袍秋染欎金黄东家欲闻西家艶十日元同九日香可笑当时彭泽令清如楚客在潇湘秋日漫兴青枫叶赤雨新霜倦客栖栖自一方巳愧公孙踈学术浪传司马擅文章天寒老骥愁长路日落孤鸿没大荒何曰两山陪野叟一谈一笑共相忘次韵杨秉哲录事见寄二首尧封北尽蓟门寛执㦸杨郎喜调官幕下赋诗诸客避马前射鴈一军欢人才今日收孙楚相业从来许谢安无限江南好山色他年归约老夫㸔一曲西湖罨画间花时载酒正红颜邹枚上客团车盖燕赵佳人结珮环甲第楼台分䖏䖏南朝事业尚班班伤心可得重行乐空愧沙鸥白鹭闲病中一首寄方文敏一秋巳过春复回栁条梅蕚定相催淮南病客惟髙卧雪后故人今不来诗卷暮年愁总废烛花清夜喜还𨳩东轩风月与谁赏新酒双行琥珀杯早春寄黄仲真乐全先生七十余乐全堂深花事初山中酒熟试留客竹里日髙时读书黄冠野服真自称赤车驷马今何如相知还有恵施在适意共观濠上鱼鳯阳晚春愁闻杜宇还催客老向钟离又过春洞隔水帘迷絶境山名云毋忆仙人牛羊自放空村晚燕雀交飞甲第新载酒看花同一适百年胡蝶梦中身送马伯温之广西楼船椎鼓发江中昨夜樯乌喜北风可惜春归还送客何知别后已成翁浮天雪浪三湘阔到海云山百粤通有子汉阳专簿领一书千里託飞鸿送王用中归金陵以有亲迎之期因并及之且戒其进学王生别我向长干门地从来尽逹官水落瓜洲初鴈到山围建业尚龙蟠秋风客路嘶马月夜仙坛㑹彩鸾金印虎符来未晚莫忘重把旧书㸔赋西山爽气亭屋外云山走海涛商歌扣角气犹豪把琴有客㝷陶令拄笏何人记马曹生厌市声从地僻老増诗兴敌秋髙九峯三何如此金谷池台半野蒿朝朝揽翠一凭䦨田里从教懒不冠梦破喜闻秋雨霁神清疑对雪峯寒霓裳琴曲传三叠石鼎车声出九盘南北驱驰亦何事西风尘土没征鞍送王以寕归建德并柬鲁道原睦州城郭风烟外乱后衣冠喜尚存山倒半江云气合滩回七里浪声喧读书才子初还舎买酒隣翁尽到门相见鲁公劳问信春秋何日试重论方文敏恵二白瓶及新茶土铁建溪春茶风露㓗赤城海错波涛腥老夫不费百金字逺道忽来双玉瓶古井汲泉动夜月高堂酌酒唿张星江瑶荔支亦可并既醉髙歌谁与聴听松楼忽从何䖏闻萧瑟楼外长松一万栽隔屋啸歌声自和满山风雨梦初回华阳真逸元同趣太白仙人信有才贵客焉能辨天籁哀丝豪竹送莲杯留别陈敬夫天低海上山如黛雪尽淮南桞未黄浩荡春光还自好飞腾暮㬌为谁忙膏车秣马归应急把酒论诗乐未央明发匆匆又南北有书时托塞鸿将寄燕府録事杨秉哲兼蕳新民藴德二纪善西蜀杨雄苦着书相逢长忆武林初卢前王后名非忝楚尾呉头迹更踈花栁春连朱邸静星河夜落大江虚巳知老病惭英俊且复从容好曵裾题梅轩枝南枝北花无数梦在罗浮海上村白雪巳空天下色黄昏曽返月中䰟水仙樊子宜相近瘴雨蛮风定㡬畨今日赋诗湏我軰何人东阁与重论洪武六年五月初一日早朝奉天殿时西域国师来朝盖前代所未有也自撃盛事因赋一首中天宫阙绚琉璃五丈髙悬日月旗天子万年当玊座国师五月拜丹墀御炉不㫁龙涎喷宫扇初交雉尾移江海小臣陪百辟白头今日覩朝仪殳山隐居夏日病客从教懒出村两山一月雨昏昏野花作雪都辞树溪水如云忽到门无复元戎喧鼓吹试从田父收鸡豚来青䖏士时相过犹是平原旧子孙清江贝先生诗集卷之六淸江贝先生文集淸江贝先生集卷第七清江贝先生文集卷之七云间集铁崖先生大全集序铁崖先生大全集春秋大意若干卷史钺若干卷君子义若干卷丽则遗音若干卷志序碑铭賛引箴颂古乐府近体五七言诗总若干卷吁富矣哉古之人鲜有也先生族出㑹稽母夫人李生先生时夣金钩坠月中其父山隂君摩其顶曰是儿必以文章显吾门为筑万卷楼铁崖山中先生读书楼上去梯辘轳传食若是者五年遂以铁崖自号甞病国朝承宋以来政厖文抏而未有能振起之者务铲一代之陋归于潭厚雄徤故其所着卓然成一家言李翰论文章之要如千兵万马而风恬雨霁寂无人声惟先生有焉蚤擢上第跻膴仕既为衆所忌又耻以妾妇之道媚于时多仇寡与而处之泊如也晚年放浪云门玉笥洞庭钱唐之间每酒酣兴发辄自撃铁如意歌哀三良弔望诸君辞识者以其天才似太白而学力过之不然何其正声劲气薄九霄空四海而轹一世㢤至正初天子诏脩辽金宋三史先生乃着正统论凢二千六百余言其言以爲我朝当续宋统于世祖混一之日不当急于继辽继金正大剀切观者韪之琼早登先生之门今二十五年矣中罹兵变不相知者乆之及先生辟地九峯三泖而琼亦自海昌至蒐辑手编于𣪚佚之余幸不蟳朽炲㓕而大姓章琬欲锓诸梓以传无穷俾琼序之吁荆山之璞丰城之劔不待卞和之献雷焕之彂而光恠烛天盖天下之至寳有终不得而閟者先生之文章虽欲不行于世不可也琼又何足以知之深惟唐韩昌黎之集李漠序之李翺皇甫湜賛之故不让而书诸篇端实有俟于代之知言者云至正二十有五年春二月既望门生贝琼序郑本初诗集序昔宋景公使弓人为弓九年乃成曰臣之精尽此弓矣公登虎圏之台援弓射之矢踰西霜之山集干彭城之东余力逸劲犹饮羽于石此功之倍也有穷氏与贺吴北游贺使羿射雀志其左目而误中其右羿抑首而愧终身不忘故善射名天下此彂之巧者功不及弓人则其噐弗良巧不及羿则其射弗神余谓诗人之于诗亦若是焉天下之善诗者非一而诗之工者甚寡务速者不暇工惰而不进者不能工必思之精如弓人之弓彂之不苟如羿之射然后可言其工余独得之郑君本初焉本初之诗有曹刘之气而不肆也有隂何之趣而不迫也冩物之妙浓秀千态可谓工巳非其功倍于人巧踰于人而能之乎自国朝混一以来八十余年宗工鉅匠以诗名世者不少本初恒病其无古作者意故起而力扫一时之陋未甞妄作而轻出之或积思累月而后成终岁所得者无㡬片言只字不合矩度则屡易不辍或诮其无倚马之敏而有闭门之苦夫弓人以九年之勤不失为良弓羿惩一彂之废遂至于善射则本初之诗不以迟为病在于迟而工不以屡易为难在于易之而后进也余学诗二十年未能窥诗人之阃奥至正二十二年始交本初于九峯三泖间因得所着五言古诗若干篇五言律若干篇精神心术皆尽于此而中州之绮丽有不足观矣其门生弟子将锓梓以余知本𥘉之深也求序冠其篇端故不辞而书之本初钱唐人性坦夷与物无竞蚤㳺四方凢山川形势欣戚感慨一于诗形之而世之势利泊如也观其诗可以知其人矣躭罗志略后序躭罗距中国万里而不载于史盖以荒逺略之也至正二十五年枢宻院掾曹永嘉李至刚从副使帖木儿卜花公徃守其地明年奉诏还京师至刚以疾不得俱廼留松江因记所歴山川形势民风土产编而成集釐为三卷题曰躭罗志略将锓梓铁崖杨公既为叙其端矣复求余说余伏而读之因抚卷叹曰炎汉之兴张骞以郎应募出陇西留匈奴中十年后亡至大宛为发导驿抵康居传月氏从月氏至大夏竟不得其要领岁余归汉为天子言之未能有如躭罗之为详也司马相如之通西南夷至用兵而克之卭笮冉駹斯榆之君虽请内属而长老且言其不为用者由是观之国朝受命百年四方万国咸在天光日华之下虽遐僻壤穷山絶岛亦不得而外焉故至刚得与大臣涉海万里而镇抚其民未始顿一兵遗一镞为国家病则视歴代之盛寔有过之者而是编尤足𥙷纪録之缺使列之舆地中国之士不待身经目识而巳悉海外之境若过鸭緑窥榑桒也于是乎书逰仙诗序逰仙诗何所始乎始于离骚逺逰之作也天下固无神仙之说而屈子不答于君放乎湘潭盖将隘六合陋薄俗排风御气超然物裘与日月齐寿以尽无穷之变观其託为王子之言曰道可受兮不可传其小无内兮其大无垠母滑而䰟兮彼将自然一气孔神兮于中夜存虚以待之兮无为之先庶类以成兮此徳之门则自广成之告黄帝者莫之能过此真神仙之要不待飡六气饮沆漱正阳食朝霞而后谓之神仙也后有何敬宗郭景纯者互为逰仙诗不过诧安期羡门之髙假蓬莱方丈之胜而欲去此适彼其于屈子之言有得否乎惟其诗自成一家飘飘然有凌髙厉空之想词人固多拟之而能与之颉颃后先者甚寡钱唐陶菊荘氏蚤逰京师与一时荐绅相周旋巳有能诗声籍籍在人耳及为松江文学掾岀所着逰仙诗十篇示余且以近体七言为之此尤古人之所未有也虽大篇长什不能尽观是亦足以窥其髙懐逺识要皆祖于离骚之言非特拟何郭而作者也余非善诗也而于诗尤好获见菊荘之诗恶得不爲之惊喜而赏激邪视区区凢近之语剽贼前古者真可尽废矣当时与之逰者亦既和而成集兵变以来散佚不存独菊荘之藁幸留故箧中且求余为之序因书以冠其篇端他日尚当演之于后云灌园集序灌园集者秦溪马君文璧之所着也文璧蚤岁从铁崖杨公授春秋学尤工诗与书画每遇佳山水必託之豪素有董北苑米南宫之法辄自题其左时号三絶余甞讲学云间文璧自杭来过相与放舟三女岗下登野王读书台酒酣慷慨歌魏武帝短歌旁若无人观者疑古豪侠士也别去十五年中遭兵棘意其渉艰蹈危壹欝无聊之气胸中必不能受而且灌园三泖之上一欣戚齐得䘮益昌其诗类以成编凢五百余首岀以示余诵之不啻鼓空桑以破瓦缶之音进大羹玄酒而撤刍豢之味信其发于天机不待雕肝琢肾之为工也且求余序余惟唐李白杜甫以降作者非一人撷秀于𨳩元间气河岳英灵㑹搜玉国秀诸集识者犹病其乏风雅之遗徒以蒿天下之目繁天下之耳矧其下者㢤吁诗亦难矣文璧脱去凢近雄词丽句或得之一花一草之微猿啸鼯呻之夕野桥风雪之中行役羇离燕游登眺之夕两金朝岚暮霭变态之时丑茸猎塲髑髅枯草伤心堕泪之地覉人之愤思妇之哀神仙隐者之趣曲尽抒冩之妙婉而不迫竒而不僻盖有唐人之风裁矣使其翺翔万国覧黄河太华之胜大篇短章又不止于是也呜唿气化之变非复混壹之初而文章日趋于骩骳获见文璧之诗得不一加击节乎遂书以冠其篇端云用武提要序用武提要二十篇集古之成法也一曰立军分軄严部署也二曰建旗置鼓壹视聴也三曰选将存亡之系也四曰简士胜负之决也不教而战弃士与敌故精教练申号令次之劝惩以砺用命不用命故明赏罚次之什伍相保故谨分塞次之至经卒以严进退用骑以知险易营垒以宿兵斥候以防㓂行则设郷导战则分队伍而坐作击刺亦皆有法焉他如审地利之髙下察敌势之强弱论间之难候气之审有不可废者虽孙具弗过是矣两河首难豪桀并起名王重臣授钺四岀往往覆军杀将不知用武之要故也呜唿有国者不可黩武亦不可以玩武自七书之禁既严天下罕习之者虽武臣子弟亦莫之讲此玩武之弊甚于黩武冝其一旦溃裂弗支使吾民爲虏者十九也方今张皇六师期复版图之旧则是书又可閟而不岀㢤㣲乎微乎至于无形神乎神乎至于无声余固不得穷其巧巳然闻荀卿之论兵首及附民亦未始外吾儒仁义之说盖结天下之本在是用武之要又可舍是邪钱唐俞在明氏将锓梓以行世求余序冠篇端故特举其凢而复申管见于末如此任将帅者或有采焉亦临事而惧好谋而成之一助云瑞莲诗序至正二十六年夏六月十有三日璜溪夏士文氏有嘉莲一开漪澜堂之前沼观夫秀钟一气幻玉女之祥云危拆双葩洗仙人之夕露瑞方连理之木名表合欢之花淖约争妍轻盈欲举擢中流而俪彩扇囬吹以激芳水阔霜臯识弄珠之汉女月明烟渚送弭节之湘君岂当世之文明以着家之䜣合虽荆表田真之义既悴重荣吝待徐绩之行始异卒合未若斯之参差叠见左右旁敷是冝宣之咏歌播诸纪载宫沉羽振叶八音于管絃玉缀珠编陶七情于觚墨兹叙其实式冠于端偏劳辩証序自鸿荒既裂而有文其法具于六书而数则穷于万有一千五百大篆易而为小篆小篆易而为楷书其变不一然岂有舛于一波一戈而戾六书之法哉后世小学既废而率承俗书之譌妄意古文不可尽求之点画之间如以宁为丁以丁为一为省文示意文愈变而失愈繁矣则偏旁虽非大义之所损益学者恶可略而弗校以致鲁鱼帝虎之谬欤宋绍兴进士毛晃增修四声之谱既已正其偏旁如支攴毋母殳殳羙美之类固足以为经生学士之助而扶风马君文璧独病近习之多岀于私见艳之为艶夷之为夷丰之为丰船之为舡尼之为尼届之为屇晋之为晋台之为䑓鑪之为炉镫之为灯是非瞀乱于是详求同音异用同形异从一点之分一画之别悉攷说文及五经等书釐而正之凢若于卷题曰偏旁辩証其视毛晃所定为有加焉既成编挟以示余且求序其首余阅之累日窃叹文壁用心之勤如此若余之不善书者从俗踵譌弗辩其误而复误一时之人也宁无愧乎呜唿字必有义而义各有从使不求其类而混之无别其累岂得塲屋去取得失之间邪是编之岀非特有补于小学之功用之文章不施于金石则可以合古昔而传将来矣余方挟兎册以训童蒙至有所疑尚获从而考之犹覩今日之杨子云也故书其说而亟劝锓梓以广其传云文壁善古文诗歌书似颜鲁公画似董北苑中吴士大夫咸称之偏旁辩証盖特绪余而巳所学浩乎无涯余固不可得而测焉清江贝先生文集卷之七淸江贝先生集诗集卷第七清江贝先生诗集卷之七五言律诗临平道中落日临平路连山尽向南水声黄鹤寺云气白龙潭䘮乱今谁在幽竒昔屡探湖邉楼阁废髙栁与天参西施採莲䖏所歴巳皆非鴈度轻隂去人冲暝色㱕甲兵随地满烟火隔林㣲頼有杯中物愁来爲尓挥夜坐黄昏畏虎出湏使户常関鸟雀林间噪渔樵海上还云深骠骑庙月照鳯凰山䘮乱吾何适飘飘独厚颜壬寅夏五月廿四日对雨岀门仍苦雨岂复辨朝曛白日不照地青山都入云江沤元自湿杜宇岂堪闻喜有张公子相过共校文题映雪斋门前雪一尺苦士未能眠永夜生虚白穷年守太玄寒通窓外月梦落洞中天太乙如相过青藜不用然魏塘夜泊风帆如徤马一日过嘉兴水鸟时相唤秋蚊尚可憎照人明月近接地白河澄耿耿浑无寐中宵对玉绳过竹罔迢逓竹冈路村墟烟火迟地従沧海尽天入大荒垂网集知潮落舟行觉岸驰平生贪胜槩随䖏一题诗横港南行入横港茅屋带林丘落日犹斜照寒潮忽倒流牛羊平野散䳘鸭小溪浮喜见平生友篱邉一繋舟灵鹫十景莲花峰乱云交霮䨴孤石竦岧嶤地识金仙隐岩㸔玉女朝香炉分秀色太华并髙标恐有峨眉雪千秋尚未销龙泓洞逺通罗刹国近接𣑽王台海客然犀入山人採乳回林间无日月地底有风雷闻道蜿蜒去寒潮自往来葛洪井洗药源头路通人有石门水涵青壁静云与𬗋崖奔鼓翼朝飞鸟连肱夜饮猿仙翁今不见濯足弄潺湲合涧桥横水东西落幽人日夜过宛宛龙赴壑隐隐鹊填河𬗟想赤城路潜通沧海波逺公不送客芳草涧邉多连巖栈危栈梯空上人行杳霭中险应踰鸟道幽巳出龙宫日月三天近风云一迳通何时倚飞翠极目送孤鸿饭猿台猿父识猿性身与群猿居应同支遁马岂赋狙公狙共息贝多树时分香积厨黒衣今不至长啸意何如夣谢亭相传谢康乐曽寄杜明师此客今为土何人更解诗山空黄叶堕岁乆緑苔滋日暮高亭坐悠然动我思理公巖山僧住上方髙处更苍苍不雨云烟湿长春草木香削成看小朶幽絶拟空桑谩识跏趺处白猿今亦亡题名塔鴈塔髙千尺东南逺建标江山㽞过客日月记前朝铎受天风震梯经刼火烧四贤谁复継千古意寥寥唿猿洞白猿唿不至洞口白云重涧落经霜果崖㽞挂月松相传来万里独啸应千峰碧王环犹在何人识旧踪人日卜宅隣杨子登楼拟仲宣客星犹海上人日且尊前谷鸟晴偏乐林花暖欲然浩歌醒复醉何用惜中年送王宗成归越回首蓬莱阁东西两眺髙叅天秦望树动地浙江涛事往登临倦时危战伐劳应无旧隣里夏雨尽蓬蒿惨淡风尘际﨑岖道路中荣知金马隔老信木鸡同拟逐桃源客相㝷绮里翁不须登广固抚迹叹英雄冬夜月斜窓户白不寝夜何长避乱多空室偷生且异方安巢无燕雀竞肉有豺狼脉脉如葵藿倾心待太阳岁月悲㳺子风尘老腐儒兵交连北冀客隐向东呉草白秦皇道天清陆瑁湖昔时逰乐䖏抚事一长吁水阔三江地山空十月时寒花禁露变独树受风欹老大将何事漂沦幸託兹不忘忧国意展转复成诗亭林漫兴野王读书处一曲鎻风烟客记萧梁日僧谈石晋年黄金曽布地沧海复成田遗构丹青落回头一惘然绕屋尽流水通人无石桥地偏冬不雪江濶夜还潮但喜逢迎蕳寕辞䟦遥樷篁与古木风雨更萧萧每过髙僧话应寛过客情诗成天藻丽酒㵼雪香清文度推英俊元方辱弟兄何知漂泊际怀抱一时倾又出亭林道楼台尚自疑无邉春草色不定野云姿未就龎公隐空懐恵逺期飘飘何所适重拟结茅茨守岁守岁西清第幽懐且自寛极惭公子意湏尽老夫欢明日王春始踈星子夜䦨殷勤一杯酒到手莫辞干寓翠岩庵巳荒丹井宅近息翠岩祠老去时聴法春来旦赋诗花香蜂出户树宻鸟争枝絶境风烟外渔人不用疑彷彿东柯谷云间鸡犬声梳头忘日晏濯足爱江清草径湏频扫茅堂苦未营携壶慙父老亦足慰吾情莲社僧相引柴门客屡囬日髙人语静风逺佛香来碧爱琅玕绕红看踯躅开便应従此老城郭有尘埃蟏蛸当戸罥科斗满池生可惜春光去何时晚计成病多添越思愁减发秦声此意无人㑹芳樽且独倾三月晦日野树残花落风荷小叶开夜游湏秉烛春在更持杯屡阅云霞变空惊日月催江山莫淹滞准拟赋归来归石门不待秋风起匆匆归石门宦游情巳薄婚嫁愿犹存竹所湏开径花时独灌园比邻共来徃适意倒芳樽晚眺极目三邉静伤心万室空㫁山明落日飞藿卷囬风汉莭无归使夷歌有野童烟尘㡬时息归钓古城东过王景脩不识沧洲路还经白石矶林深烟似织江黑雨初飞野店多先闭渔舟独未归幽人宅巳近薄暮扣柴扉荅郭宗夏思君不得见起坐若为情䘮乱长南北交游半死生家书春未达堠火夜偏惊何日聮床语西牕听雨声题盛子昭画石转交流水山浮欲动云名园郑谷逈絶境辋川分老树龙初化仙人鹤不群巳临呉道子不数李将军观水布谷村村急三时农务勤青山十日雨白水一溪云即恐崩沙坼遥知小圃分朝来看㶑灔凫鴈动成群秋泾雨后二首地蟠吴㑹尽天与海门通雨洗秦山碧霜侵越树红居人分絶岛飞鸟度寒空极目情何限翻如入剡中石润冬犹热江浑晚乍晴楼台消蜃气鼓吹入蛙声且伴双鸥逸何湏驷马荣交游今总絶酌酒任吾生甲辰元旦五十今朝过谈经滞海濵天隂不见日地冷未知春染翰题新语开襟待故人宫花遍朝士那上小乌巾二月十三日初度一首知非吾巳晚白首尚他乡不入广文舘寕要太守章寛忧应有物却老信无方谩忆儿童岁斑衣父母傍寒食三首不知春已过一月雨声中蒲短初侵水花残更受风病疑耽酒过穷觉向诗工失喜闻莺语飞来草屋东出门皆白水风雨复通宵忽似三川涨惟忧万室漂娟娟轻鸟下泼泼大鱼跳叹息佳人阻空瞻鸟鹊槗为客云间久深懐父老情江山元壮丽城郭又清明传烛初分火吹箫竞卖饧重携一樽酒花下试同倾五月十六夜独坐大野喧豺虎深林集羽毛天空云气尽夜久月轮高士卒悲秦戍儿童唱董逃此时空感慨漂泊叹吾曹登云间驿楼次李希颜韵万国干戈里荒荒野日曛残唐终五季炎汉亦三分战伐求颇牧讴歌忆舜文伤时一惆怅倚柱送孤云青林道中葭菼连云暗菱荷逐水漂青林千曲转黄浦一支遥贾客晨冲雾舟人夜聴潮何时免行役黄发老渔樵夜泊四更风露静欹枕独无眠野阔天斜倚江清月倒悬谁家横塞笛有客盪归船可惜云深处凄不及前重过亭林欲访曽游地楼台半有无夕阳明鸟背秋水落龙须爲客今成老逢人亦暂娯夜归冲暝色重问顾亭湖戊申九日宴邵武叔双桂轩晚香迎九日秋色胜三春惊座非无客倾城况有人且聴歌白苎莫惜岸鸟巾更觉清狂甚不知谁主賔懐语溪旧业不到溪南宅桃花又一春长贫疑造化已老厌风尘直道难容世虚名只悞人扁舟即归去吾岂恋秋十一月九日夜饮南山所用篔谷韵赋诗一首水国潜鳞静风林倦翼回夜深云掩月春逺雪封梅剪烛清谈久蔵钩急令催山僧更多意莫惜尽余杯挽溪南处士天地消兵气江湖陨客星群英同日起一叶向秋零伏胜终秦士杨雄老汉庭尚思风雨夜纵酒共忘形不废专门学犹存盖丗功时危明岀处道在任穷通莭士无元振诸郎有阿戎九山云气冷何䖏塟仙翁寒夜月落江天黒长风正怒号灵鸡寒失次别鴈暝唿曹撃柝征人起鸣机织妇劳所思千里隔十二碧峰髙巳酉元旦不改山河旧同瞻日月新百䖝未启蛰一鸟巳鸣春白发羞明镜乌纱制小巾吾生任贫贱击壤学尧民岁旦屠苏酒还从稚子先宫花元不称野服更相便出处寕非道穷通莫问天红梅亦多意为我发余妍次韵邵篔谷千山夜泊一水疑无路才通艓子舟连山分秀色絶境散穷愁行与月相逐卧看天倒流野人应不识林鸟自相求暮春杂诗世乱疲奔走空伤万事非塞鸿还北度戎马未南归乐土居人散豊年野客饥闭门风雨过一径落红稀不见春归路倦登江上楼五更愁聴雨三月惨如秋寂寂紫含笑嘤嘤黄栗畱无心自相恼岂识老夫忧四海尚风飈千门转寂寥传闻收土地思见复征徭莭士心肝在将军髀肉消何时聴野老鼓腹颂唐尧汎汎江湖上悠悠宇宙中一身常有患万化本无穷巳觉丹砂妄唯应白发公沧浪还可濯闲伴钓鱼翁寄翰古清一苇三江度人皆识道林龙公来听法狐女试观心雨散空花乱风生万竹深我惭牵丗务白发谩盈簮为客长如醉听诗忽巳醒共飡香积饭更舍劫初铃扫榻还堪卧唿舟约再经黒龙休易点破壁起雷霆遇妓曽是梨园籍年应未破瓜春风一枝雪别是汉宫花岀茧脩眉淡蟠龙小髻斜琵琶写幽怨流落共天涯旧宅甲第无人住萧萧风雨寒树隂交绣户苔色上朱栏舞鹤犹思主鸣蛙亦为官豪华易消歇都作梦中看寺居堪怜小儿女相对色凄凉有客哀元亮无人候子桑水萤飞寳地山鸟入书堂九曲溪头路何时上小航溪上歇马城邉路茅茨在眼中迢迢一水静寂寂四山空自日西南没青天上下通行人俱巳息独立数飞鸿杨鸣鹤枉顾留宿殳山有诗相示用韵荅之转蓬悲杜甫命驾愧张翰把酒忘年老聴诗坐夜䦨不趋龙尾道休上虎湏滩白屋真堪楽青山且共看题山隂读书处兰亭脩禊处爱尓好林泉闭戸不曽出读书浑少眠青山秋气蚤緑树午隂圆何日期相过西陵一问船卒亥春二月十日偕桑子村丁一鹤游殳山野旷天无际山青雨乍晴路从鳌背上人踏鳯毛行谡谡松风细辉辉竹日明浩歌犹未巳新曲和流莺澄林客居一首寄戴良佐沈复东借屋暂移家当门亦舣槎地蒸云触石江涨雨崩沙卢橘初垂颗冬青未落花老夫无一事日日醉流霞髙人戴安道词客沈休文共喜成三友何劳比五君园荒葵自种水近竹宜分钟鼎非吾事山中看白云题𬗋㣲山严上人壁鸡声催客起一枕梦初醒日射千山赤天垂四野青夫容元自好蒲栁巳先零海上兵戈后夷歌不忍聴排闷白首尚为客飘飘天一涯耳鸣通夜雨眼暗隔年花畏酒从今断题诗浪自夸有村如栗里准拟更移家雨中漫成寄九龙山人稚圭蛙两部日夜成笙歌四月雨声恶两山秋气多青苔生客舎白水落官河怅望九龙客扁舟难重过决韵杨德中见寄五月大江满白波如白云看山重约客载酒试从君竹所宜频扫桃源㦯未闻龙蛇今巳逺麋鹿任为群次韵杨鸣鹤游𬗋㣲山一首用章孝标韵金刹藤萝外通人一径㣲天风銕鳯语海雨墨龙飞水落仙翁井云收玉女衣东楼曽翫月夜挟綵鸾归赠医者徐仲纯我爱南州士风流今尚存读书通鲁史卖药向呉门拟乞丹砂褁同倾緑酒樽茯苓应已长夜雨斸松根壬子冬至日过来青堂三首示勉中祖南二友浪迹依刘表忘形见陆生山中酿酒熟雪后具舟迎好学来诸子论诗过二更穷愁一披写杯尽更湏倾衣冠且从俗犹有晋风流我爱陶贞白人称马少游蜂房寒未割鸡栅暖宜修不必论三仕何如号四休扰扰知何事人间即夣间试从千佛转能见㡬人闲水落元通月云行不碍山长歌和樵者日暮抱薪还送陈楚賔赴泗州学正舟行入淮泗初上广文官地接中州近天连大野寛清时先爼豆异俗尽衣冠暂别蓬莱阙无惭苜蓿盘题苏明逺画絶境疑无路平川不起涛天光兼氷阔山势敌秋高葛令惟求药秦人自种桃云霞如有意他日待吾曹病中次韵张思广助教见寄二首为客金陵久惊秋素发干酒狂山蕳放诗苦孟郊寒野圃荒谁理宫衣病総寛封书寄児子早晚发长干有泪如银烛心灰却始干空瞻鸿鴈逺不念鹡鸰寒江海浮呉阔干坤入楚寛登楼重拟赋落日在䦨干云卧谢傅东山下白云囱户幽身如蝉蜕觧梦挟鳯车游石润初牧雨衣寒巳怯秋无心信舒卷天地日悠悠次韵管郑州玄泽相逢俱一笑官不补遗余鸾鳯随新曲龙蛇见草书日邉来使者濠上只空庐更展胸中学平明对玉除题叶经歴水北山居地接天台胜山围鴈荡髙诗人同谢眺羽客见卢敖树色分厓翠江声应海涛何年此栖託莲叶好时操送曹季材赴亰师因寄刘子宪助教跨马金陵去征衫尚有尘壮心知烈士离色惨覊人草白方经烧花殷欲借春殷勤一杯酒何日重相亲㝡爱刘公干同为太学师班聮金马客兴在玉台诗地阔双鱼断天空一鴈驰惟看千里月夜夜独相思咏炭三日淮南雪乌薪价重银色疑成鹁鸽形肖刻麒麟夜照清虚室春扶老病身煑茶留好客未觉孟郊贫题马文壁画二首龙江今喜对鴈荡昔曽闻树黑深蔵雨山青半出云行人知虎迹仙客问羊群老我来何日林泉定许分小桥危跨壑破屋幸依山避地人相过朝天客未还麝眠春草外猿挂古松间寂寞南囱月残书亦久闲题王白云画璚台人去后麋鹿自成群树湿才经雨山昏又出云仙家三叠外春水一支分独坐扁舟客櫂歌时逺闻戊午早秋漫兴二首久作东山客山空少四隣汲泉从老圃隔岭见行人虎豹应湏逺鸡豚亦自驯幽栖犹未稳更访武陵春烂熳蕣花早乱𨳩篱落间秋风机杼动夜雨桔橰闲牧豕公孙老思鲈记室还有时逢野叟犹自说朝班清江贝先生诗集卷之七淸江贝先生文集淸江贝先生集卷第八清江贝先生文集卷之八云间集送石仲明序嘉兴尹秦邮石俟仲明之代也三呉之士莫不怅然而慽与山墟海聚之氓虽不及识侯而一登其堂者咸骇焉非特秀之一邑也及其守崑山也则其士又跃然而喜山墟海聚之氓不及识侯而一登其堂者咸信焉非特一州也吁仲明何以致是邪夫民之利病系于守令之得失天下之广环百里而为邑者非一求令之贤者不数人环千里而为郡者非一求守之贤者不数人令而贤则利及于百里守而贤则利及于千里故能安生乐业于遐僻壤大山长谷之中否则为病奚啻蛇虎之毒哉守令之贤者不数人其得之难也如此故日夜兾其父母于我也若岁焉使一朝以无罪去则是终不得贤守令以父母于我而民之穷且死者欲其脱蛇虎之毒无时矣仲明之为人余虽不获接而攷其所施即三呉之士与民称之者若符之合其贤可知巳嗟乎有国家务仁其民为简守令而牧之恒病不得其人得其人而使不能行其志又岂务仁其民之心乎此余以毁誉进退数易不安为今日惜而幸仲明由秀而升崑山也秀为余郷侯之均赋兴学于数月间其父兄子弟䝉其利者深矣是行也必推其施于秀者施于崑山可知巳然不能不为秀之父兄子弟惜焉王君弘道者与余言侯之贤且求文以道其行故书其说盖不独为天下守令之劝而为天下守令之警侯名光着繇寳泉库提举四转而为今职云送章起潜序余病天下之士有其位而局于才不能有所施有其才而局于位不得有所施有其才有其位者冝也非幸也有其才无其位者不幸也无其才无其位者亦冝也非不幸也无其才有其位者幸也然君子论其才而不论其位才浮其位虽卑冗而与之位浮其才虽尊显而斥之固异乎常人之所见巳常人知有位而巳恶计其才弗才邪甚矣后世之不古若也古者度才而官位必称其才又何议乎后世官其所私而才不称其位故不得其冝而有幸不幸存焉而爲士者往往耻局于位而不得有所施不耻局于才而不能有所施何其才而黜不才而进者多也呜唿其亦时之使然欤抑亦有国者不能求才以任之也松江儒学史华亭章起潜氏蚤岁力学不倦数逰搢绅间然不得奋于上其亦不幸而局于位者特于升斗禄爲飬余初未之知一日耳其议论下上古今心巳异之及观所爲诗歌清丽有法能言人所不能言惜潜之有其才而无其位不啻冲霄之羽囬翔蓬蒿之下也余又可以位之卑而易之哉故乐与之交乆而益笃盖亦与其才之有过于尊显者也异日上之人求天下之才又可遗潜巳乎盈考而去澄江包君叔藴陈君履信御溪张君夣臣荆溪蒋君以愚赋诗以赠之而求余为之序于是乎书送方徳玉序按周官医师掌医之政令聚毒药以共医事凢疾病死疡者造焉则使医分而治之岁终稽其事而制其食十全为上十失一次之十失二次之十失三次之十失四为下夫二气错行互为胜负而痟首痒疥疟寒上气之疾作苟失其养则夭其天年有圣人者岀哀民不幸置医以叅两其变而眡剧易之徴自岐伯俞跗秦和扁鹊仓公克审其用以賛造化者也周以降医无专官宋有郎大夫之职及翰林诸医国朝因之内立医院外立医学尤重其任矣方君徳玉者世业医其先由汳徙钱唐至君而名益显歴仕永嘉天临番阳平江今年复命摄松江医学教授而学之诸医来求余言以送之余虽交徳玉之日浅然闻其治人能察羸盈休王以尽攻之之术往往起人于阽死亦中吴之良医也他日医师考所入之状必有十全之功岂不为王政之一助乎送王至善序维杨东南一都㑹四方之所走集百货之所填委民生其间不务稼穑虽髫龀之童耳乱郑卫而目蒿妖冶长则走狗飞隼击丸蹋鞠穷日夜为乐盖其风声气习之使然而诗书礼乐之教有不能入者其有趋于长厚力学好古而声色狗马不足以惑之则为豪桀之士岀于风气之外世又不恒见也王君至善者其在淮南幕府时巳熟其名及为松江提控而余亦分教兹郡始获与之相周旋聴其言考其行信其力学好古而不囿于风气者也夫力学好古不囿于风气余于扬之士诚百一而为收焉三年之中上佐一府之理下总六曹之事紏其违而稽其怠由是上官多所倚办而莫能干以私又可见其畜之大而应于时者有余飬之完而见于守者不变如此独惜其局于位而不得尽究所藴也今年春书满而归余不可以无言故特举其人品之髙不与俗迁者论之呜唿今国家庶事方殷以至善之才非乆于簿书者将见信于既屈之余譬之万折之水束于龙门吕梁而后逹于海千寻之木厄于霜雪而后参于天爵禄之来恶可涯也哉送王子渊序余至淞之明年识澄江王子渊于頖宫时家毁于兵落魄无业太守王侯彦强以故人子遇之周之以粟既而去游吴门者乆之今年冬返淞上无僦屋之资寄食龙门寺孱童弊衣泊如也方王氏盛时四方游士之无归者三族之无飬者必造焉子渊不以䟽戚而汎济之家之有无弗较也故其仰于王氏者非一人矣海内兵变江南北鉅姓右族不死沟壑则奔窜散处岂一王氏哉其贫与贱所谓不以其道得之者也然子渊所甞内交者反眼若不相识未有矝而振之又且肆其讥焉以王氏之施于昔而背于今如此况彼之吝于施者乎昔薛公之相也以取士倾六国而賔客趋之不啻朝于市及一旦失位则去之冨贵多友贫贱寡交亦势之使然也又何恠焉则子渊可以不足介于中矣然余于是悼时之不古而人情益偷抑利不足以结人也子渊通医药治疾多愈逺近称之而利人之心不惩其前汲汲焉恐不及其天性之厚与衆人相去千万矣余因书以道之云赠医师沈光明序处暗室者具目之形而不能覩一室之中则必戚焉不乐思火而烛穴而牗然后以为快矧瞽而不覩日月之光八荒之大泰山之髙如夜索途而莫知所从则衣之以文绣享之以五鼎势与王公等亦必不乐也苟有能治之者使昭昭然见日月之明八荒之大泰山之髙将不逺千里造之以求其大快于巳夫有大快于己虽无文绣之衣五鼎之享王公孰加焉此皆乐之至矣云间沈光明者其先世甞受术于龙树师内障凢三十有六外障凢三十有六悉能治而去之不啻金篦刮膜而始之无所覩者毫芒可辨也光明克世其学邑之大夫士咸称之余始而疑终而信既而窃叹之曰天下之瞽于目者有良医以治之瞽于心者独无良医乎瞽于目者什一而瞽于心者恒什九明于日月者弗之察大于八荒者弗之顾高于泰山者弗之见由是是非邪正之无别祸其身而蠧其国岂非瞽之深者欤心之瞽甚于目之瞽治其心者愈于治其目矣润之以六艺广之以道徳塞可通也䝉可启也彻乎逺近视之而无不周也极乎小大测之而无不合也则其为快奚止于目之能覩邪余因彼而感于此矣今年秋贺璋者目病而视眊遂造光明治之既愈来求余言以赠之故为书其说且俾吾学者有所警焉元故两浙都转运盐使司照磨任公墓志铭公讳耜字子良姓任氏世为蜀绵竹人寔少师希夷之后九世祖甞官四明因徙家奉化之﨑山曽大父处恭大父果徳宋进士迪功郎父士林字叔实湖州路安定书院山长一号松御先生公自为児时如成人读书一过辄记不忘旣长肆意经史愽通旁攷务极根柢甞侍松郷先生逰钱唐一时逹官贵人皆折行軰与之交初辟松江府史歴江隂铅山二州盈考䟽于江浙行省板授横浦场典史转江隂钞库副使江浙理问所提控案牍转海盐州提控案牍陞两浙都转运盐使司照磨兼承发架阁事上官以公老成习法事多倚办至正十四年督课㑹稽四明申其三则民竞劝无敢后朝廷两遣使持御酒文缯赠之甞道岀曹娥庙下顾瞻咨嗟曰是女入江抱父尸岀者释老之宫巍然相望而此栋摧瓦腐不支风雨岂非有司所缺欤亟率其属捐奉葺之盖其行事尤先于风教所関者如此十五年继分部永嘉天台及还民为刻石颂徳十七年春告老归华亭城北之别墅而间関兵马之间身已病矣明年春二月庚午卒得年七十有一公同生三人兄耒字子驹蚤卒妺季环娶钱唐孔氏先圣五十八世孙郁之女先三十三年卒男二人长文虎江隂州佐史娶孙氏年三十九卒次嗣宗处州路鲍村务都监娶何氏女一人孟淑适浙东元帅府奏差邹士廉孙男二人长继祖娶洗氏次绍祖孙女一仲贞适鞠希鲁曽孙男一公卒之年兵兴不克归祔松郷先生兆次卜葬于松江华亭郷鐇龙塘西马驼巷之墟子文虎袝焉筑茅堂若干楹颜曰敬思复置田七十畒有竒以给岁时之祭戒子孙母侵其入公天姓孝谨初松郷先生没抚柩哭㡬絶既葬庐墓三年凢家之所蓄一不经意惟取先生所着句章集蔵之其在理问所时命儒师锓梓行于世呜唿代之为人子者惟知宝其珠玉竸取而有之鲜知前人翰墨之为寳者而公于片言只字未甞委弃而磨㓕使松郷先生之竒文章照曜后世不与草腐木毙其真能子哉既葬五年而墓铭犹缺其从弟来翁㧋其族岀行实携嗣宗来谒贝琼于松之泮宫乞铭铭曰任祖希夷本蜀绵竹逮公之生遂大其族岀而试吏孔仁且直百鸷一鹗孰与之匹不好而党不恶而仇世莫予訾位局声流三年海陬再膺帝宠既老而归食无余奉惟堂必基惟谷必蓄苟封其积曷啬其施蟠龙之西马驼之宅公行不泯视兹贞石郭处士圹志先考讳士元字元之世居嘉兴之北郭曽祖仪卿宋朝奉郎祖晦擢进士第授常州无钖尉七转为都督府机冝文字官加赠朝散大夫父不妄元饶州路徳兴县儒学教谕始生而颕悟既长力学通尚书经父没时甫二十即教授华亭之杨溪以奉母赵氏陆氏茕然孑立备歴艰难常应进士举再忤有司意遂隐不岀自号溪南处士终杨溪之寓舍呜唿痛哉其生以己亥十二月二十四日没以戊申十一月二十二日春秋七十娶娄氏先十五年卒生子五人长仁娶陈氏次时娶宋氏继娶张氏次礼娶周氏次哲娶吴氏次至未娶孙男三人本颖睿孙女一人宁奴惟是藐诸孤既卒襄事属军兴未克祔钱唐法华山先茔之侧乃归骨于嘉兴以娄氏合葬永乐郷之原不用浮屠法遵治命也谨次其族岀郷里岁月刻石纳诸圹仁等泣血谨识李黼榜第二甲进士㑹稽杨维桢填讳江山尉中玉先生黄公哀辞檇李黄公中玉者平山先生之子比玉先生之弟也愽学彊记东南之士咸推之以父䕃授江山县尉时海内鼎沸诏徙行台于绍兴以控制闽越至正丁酉大夫擢公为参谋统郷兵守衢婺越二年城䧟遇害一门十三人俱没长子孟辅岀而仅免呜唿先生之忠烈固无愧于古矣余于先生为郷人且蚤从其叔父次山公㳺故述辞而哀之辞曰惟上帝之孔神兮信祸福之异施何先生之不幸兮独罹厥灾岂其积之不厚兮又岂行之或亏欝佐时之明略兮试一割于南境轮既摧于九折兮虽善御而遏骋衆鸟纷其高厉兮鳯燖翼于汤池盍低回以逺戢兮俟有道而一来日惨惨而昼晦兮风萧萧而夜悲悼先生其不返兮邦亦倾而莫支呜唿举贪生而恶死兮匪伊人之攸异死固有重于坐兮蹈白刅而弗贰苟吾义之既获兮肉虽醢其奚伤与平原而为朋兮越千祀而齐光彼懐禄而有泚兮日㡬何而不亡仰寥廓而些之兮流余泪之浪浪清江贝先生文集卷之八淸江贝先生集诗集卷第八清江贝先生诗集卷之八五言书事二十韵父老歌延祐君臣忆至元清光回日月喜气入干坤不意经沦䘮相图事并吞槖駞空大漠骐骥死中原浪信传三捷深忧病七奔关中防豕突河内且蜂屯流血今千里伤心逺五门羽衣悲弟子寳玦泣王孙管葛真难致孙吾莫易论如何轻大业俱是窃殊恩近报中台坼遥瞻北极尊狐狸号白昼魑魅啸黄昏贡赋时时急征徭䖏䖏繁故园荒草径何处觅桃源野外朱旗闪城头画角喧飘零从老去局促偶生存醉忆刘琨舞狂兴阮籍言登临空洒泪去住总销魂水国秋鸿落霜林夜鹊翻相知共南北不得问寒温李子庚挽诗屡入元戎幕曽陪御史一身辤汶上万里入闽中东观文章妙西平将略䧺艰危真自许敢决更谁同斩马求蕃劒号猿拓楚弓行师百道静破贼两关通拟复尭封大重𨳩汉业隆触蛮犹苦闘鹰隼若为笼重雾朝埋日长星夜陨空柱天徒有志填海竟无功巳并田畴义皆知葛亮忠江风吹独树山月照幽宫英气寕为土神光㦯吐虹尚怜诸子在国士有遗风黄湾述懐二十二韵寄钱思复海岱初云扰荆蛮遂土崩王公甘久辱奴仆尽同升逺适将妻子端居谢友朋草堂森苦竹瓜圃蔓寒藤地尽山光㫁天昏海气蒸夜深常畏虎秋后更多蝇鹤发愁难理乌皮懒自凭娉婷羞不荐龌龊怯先登㧞剑歌谁和闻笳寑复兴过逢欣巳絶疾病恨相仍自拟秦民去重烦鲁使徴吹毛多见谪刺舌尚湏惩耆老惟君在文章对客矜才全懐白璧道重比朱绳虎榜名非忝鸡林价尽増极知童子陋深愧大巫称㝡忆春停骑髙谈夜剪灯病驹终弃掷生鹘必飞腾迹巳从信屈时多任爱憎赋诗闲莫废好事老犹能汉月今频满天河本自澄山隂有孤棹雪下兴还乘题空翠轩万竹如云盛琅玕起石邉分枝巢翡翠觧箨化蜿蜒黑映潇湘雨青浮鄠杜天含滋团队露倒影漾清涟不柰蝉号夜深期鳯至年小冠知隐者虚室候神仙月上南荣坐风清北牗眠壁鱼干缥帙海鹤操朱絃结友多裘仲封侯薄渭川忘形日相对秀色更娟娟丁未除夕东风来日本北斗辟玄枵坐并华榱䕃班违紫禁朝清觞陶令莭明烛炳通宵曲付蛾眉唱香添鹊尾烧俗传傩逐厉事类愽成枭旧疾应全减新懽且共要压城云暗度侵幔雨斜飘红拆丛梅蕚青缄弱栁条明朝还献嵗更颂玉盘椒拟香奁八咏黛眉颦色才歌愁易歛欲画思难任雨过峯犹湿春归栁未深汉宫休竞学秦镜莫重临不是嫌施粉翻疑病棒心曲如天上月纎似树头禽尽日窥青琐如何别到今香颊啼痕何限相思泪年年苦别离当春羞客见终日为君垂落粉和双玉残红界一丝仙人辞汉日公主嫁胡时凤蜡流应少鲛绡拭已滋空弹银甲尽却恨锦书迟花尘春迹罗袜波小潜行辇路中东风吹不散南陌去谁同艳想莲双拆痕㽞月半弓㝎知争拾翠应怕践残红喜蝶无情扑灵犀有意通如何珠百琲小妾妬翔风云窓秋夣朦胧欹玉枕蛩语夜何长羽化为胡蝶神逰蹑鳯凰金屏残宿火翠被怯新霜不识天涯路相逢马上郎关山度辽水云雨㑹巫阳不柰风铃搅惊囬月半床绣床凝思丁香花百结宛转若为生蛱蝶描初半鸳鸯刺未成重将藕丝续独看柳花行入户羞双燕停针恠一莺那知天女巧翻为雪儿轻困懒春犹剧无人识此情金钱卜欢字忆开元日清光尚自全不知人逺近犹似汝方圆一别乌衣后三违白鴈前芳心偷自祝吉语定真传王兆符龟灼银河待鹊填可能如子毋无术学神仙月奁匀面新粧自时世寳镜拂尘埃妬雪重施粉看花莫近台春风玉树并秋水白莲开瘦怯空光照娇怜頩色囬𥘉酣妃子酒更点夀阳梅有约西园㑹隣娃不用催金盆沐发发乱朝新沐兰汤试手慵色衰空自㓗人逺为谁容花委随飞鳯水动浴蟠龙到地青丝滑掩月黑云浓向日晞初薄临风绾更松休疑华山女此地复相逢对雨朝云才触石夜月又从星霹雳𨳩三崃滂沱覆四溟寛忧称兕爵志喜续麟经即恐蛟龙怨那知蜥蝪灵润添禾黍色清挹芰荷馨战伐今应息讴歌且复聴常希流麦鳯试聚读书萤倚杖前村望平波緑满汀辛亥岁烧灯日张彦臯携酒相过与杨鸣鹤丁一鹤陈仲谋及诸门生十有二人共饮囙以笙歌归院落灯火下楼台分韵赋诗余得归字节过传柑后余寒袭故衣雪从梅上尽春向柳邉归且复从人饮何湏宻妓围金吾犹不禁鹦鹉试频挥上客推文靖仙翁得令威交㳺知有道笑语共无机细雨朝还作髙云夜不飞玉箫停鳯曲银烛继蟾辉但觉新懽洽应知旧事非莫辞同潦倒良㑹古来稀壬子夏端居二湖与二三子读书而苦热如焚一坐四迁杜少陵彂狂大呌非过言也回思云间时往来吕邵二族其地有林薮之美池台之胜可以避暑而逰士寓公咸㑹于此相与穷日夜为乐及兵变之后所至成墟海内忘形半为异物感衰荣之无定悼生死之相违遂成三十四韵粗述其事云地僻従吾放山深少客过昏昏蒸酷暑欎欎抱沉痾断酒愁为敌抛书睡作魔云生空望雨水涸不通河唱和闻蛙吹遨逰记鹤坡辋川移絶境瀑布激悬波数子论新好诸翁乐太和百篇齐屈贾五字逼隂何共哂佯狂彻焉知好辩轲氷壶清莫比銕砚老犹磨公子时同载将军夜不诃结交真有道与物总无他每喜方舟坐何烦信马䭾秋风千户竹宿露半池荷席赌蔵钩令亭邀窃药娥颇黎行冻蚁玛瑙进寒鼍潦倒衣従湿欹倾弁或俄胡雏能觱栗汉女善颦婆对舞翻朱䄂群讴歛翠蛾纷纷方大噱浩浩渐微酡壶中恒三马诗成愧一螺如何弃爼豆却复老干戈落鴈长淮逺蜚鸿大野多死生俱异域岀处不同科泪泣荆人玉肠回织女梭秪怜成肮脏及此叹蹉跎室巳如悬磬门今信设罗凌霄萦小草平地引危柯水鸟浮沈戯林蝉㫁续歌分甘畱白屋身免束青緺晚牧幽湖上春耕曲磵阿丹砂寻旧井金刹过祗陀岂复同般乐应知废切磋茫然感平昔兴发强吟哦丙辰立春日大雪二十韵在鳯阳作正月淮南雪空花五叶纎随风成唾玉平地出形盐重拆鸳鸯瓦轻穿翡翠帘色迷云外鹤光掩月中蟾河水氷犹合崐冈火复炎方圆如有道先后亦无嫌岁旱今方剧春寒更觉添夜深声淋沥天近气清严鲛女愁停杼鸡人误报籖一时延胜赏万里入遐瞻路失羊肠曲山呈马耳尖炊烟空近市急熘㫁虚檐林鹊饥争啄川鱼畏却潜往来听杖屦歌舞起闾阎研冻诗重赋瓶存酒试拈节髙贫士卧时信老农占独树危能立枯荄润総沾宫粧梅粲野秀麦蔪蔪白首歌谁和朱门未可兼谩思金帐客痛饮正厌厌晓菴山水小幅髙堂见林壑忽似过雷峰窈窕一门险峥嵘千嶂重人声何处荅虎迹有时逢怒瀑流清耳曽云起盪胸松枯寒落子草碧暖勾茸势出丹青假神疑造化钟沧洲非世外玄圃亦王封絶境湏吾赏他年策瘦笻题画水通银汉逺山对赤城髙一曲璚台路春来尽碧桃清江贝先生诗集卷之八淸江贝先生文集淸江贝先生集卷第九清江贝先生文集卷之九两峯集观鱼说余读书朱氏西斋左苑而右渠书稍辍凭懢而注目焉方天不雨水涸可越鱼皆徙而去之其不及徙者戢戢泥沙中蹙鳞损介日就于殆将为乌鸢之所啄蝼螘之所噬孰有援而活之者余观之戚焉以悲及春夏之交滛雨弥月不止百川暴溢浩乎如云不见涯涘渠亦猪而为大泽矣于是小大之鱼毕萃洋洋然而泳喁喁然而噞有戯而唼者有触而跃者有惊而逝者往来无时隐见无方余观之又懽焉而恱乃为之叹曰噫嘻天下之物名有所依而鱼之所依者水也昔之局而戚者失所依也今之鏦而适者得所依也苟得其所依其乐如是矧遇风雷乗洪涛而上龙门者当何如哉以鱼之一物验天下之物使各得其所依相生相保其乐奚啻鱼之纵于水也天下之物各得其所依相生相保亦若鱼焉则余之恱于心而无憾者亦不止于观此爲足也所惧不得如鱼之得所依嗷嗷焉有泥沙之困而日就于殆乌得不重余之戚乎故爲之说糜母张氏孝节传檇李之幽湖张氏女归同里糜正生二子而寡时年二十有六誓养舅姑不再适舅姑没粥衣而葬二子既长告以父志俾从师读书遂以儒名于世咸称张之教也至五十七终贝先生曰妇之事夫犹臣之事君惟贞与信而巳贞则不堕其节信则不贰其心然上下数千载之间求之千万人之中如卫共姜者千百而什一也有元之兴闻共姜之风奋于闾阎克尽贞信者非一而余之所知者京口之王氏新安之呉氏尤较然着明者也当是时朝廷清明方将以贞信之行厉化率俗故有司特上其事咸旌其门斯为盛典巳若山墟海聚素无诗书之习而有贞信可称者则姑胥王珩之母檇李糜寔之母焉寔母于未之没也坚执妇徳歴三十年之乆凛然如秋霜烈日使死者作于九京则见之而色不忸心不馁其去自沦于禽兽者奚啻万万视共姜亦何逺邪属四方有戎马之事不得上请而旌之以为天下劝然其贞信见于士大夫之咏歌者又可得而掩之哉当与京口之王新安之呉并立于天地争光日月矣吁以一妇人之贤足以表之于世不与草腐木毙矧烈丈夫不失事君之义者乎世降俗媮甚者粄于利害之顷未有死生一节如妇人者抑可叹也夫抑可叹也夫西郭生传西郭生名士桂姓陈氏其先括苍人五世柤宋少师退庵主秀之崇徳簿崇徳地四平无山其俗质而尚文退庵乐之遂卜县西之南津居焉至子清毅公开府益大其门清毅公性刚介累官至尚书通歴六部既老穆陵为书清节髙风四字褒之因表其闾曰清节里元季清节里第毁于兵后筑月城其上生奉其父螺室先生辟地于外者十年既定而归结庐月城西谢客读书受业者恒数十人时螺室巳没生亦无仕意或曰以尔之才盍乗风云翔天衢与一时显者相颉颃顾摧气局志枯藁田畒中无乃左乎则应之曰猩毙于醪蝇溺于汁鱼触于钩蛾焚于烛皆昧于所戒也吾可㩀非其所据祸其身以及其宗如猩如蝇如鱼如蛾为小夫孺子所笑邪唯日营滫上给八十之母取遗书以教子使不辱吾先至愿足矣闻者髙之贝先生曰余少时甞从螺室先生逰故知其世系为详且获观家蔵宸翰龙盘鳯翥之势虽歴时巳乆犹欲飞动为之叹息当是时都髙位柄大权或一再传子孙巳陵迟不振流为皁隷囬视熏天气势若可凭借者忽焉澌尽而电㓕陈氏先后㡬二百年而清毅公之泽存而不斩徳厚者流光讵不信欤西郭生既与时枘凿故不求用于时余观其志亦岂时之所能用哉鸣鹤轩记传称卫懿公好鹤余甞为之解曰鹤诚有可好者夫巧于万变触笙竽而鼓琴瑟不如百族之蛊人然㓗而不可汚介而不可狎类乎士之有道者当天寒夜半白露初降则引吭长鸣洪而逺清而亮足以破啁啾之声殆非百族之所及故诗曰鹤鸣于九臯声闻于天以其处乎近而逹乎逺也易曰鸣鹤在隂其子和之以其岀乎此而应乎彼也冝懿公之好之有乗轩者亦异乎衆人之好巳衆人之好鷴也翠也鹦鹉也恶知鹤之为可好然以鹤之异于百族至于乗轩则天下之士捋慕而归之可以守其国而四隣惧㓂至授甲而莫肯为之战寔卫有可亡之道鹤恶能亡之也哉使不好鹤其国有不亡者乎彼不是察而尤其好鹤鹤岂不愈于蛊人之百族邪惟其由鹤而亡亦鹤之不幸巳故知卫之亡非好鹤之过也时未有彂余之说者钖山杨君徳中甞畜一鹤以鸣鹤颜其读书之轩盖将以鹤自况且求余为之记余交徳中三十年寔呉之竒才也始繇州佐史擢于风宪歴江东浙西二道不以好而同不以仇而异故一时上官咸敬而惮之及张士诚入呉即引而去之隐于殳山之阳义不苟禄日与鸣鹤为伍抑无愧于鹤之㓗而介者其视陆平原当主昏国乱不能如季鹰之髙及妆而思闻华亭清唳何见㡬之不蚤邪故既辩非鹤之亡卫且美徳中之独髙也是为记〇一粟干坤记一粟干坤者沙门理公宗元燕坐之室也余一日与与客过焉恠其名之侈而义之㣲也从客而诘之一客曰天地糟粕也人于天地赘疣也蔽于小而不悟其性于虚空者见天地之大而不见其有大于是者也故以天地视人则人为天地之一粟以虚空而视天地则天地亦虚空之一粟耳曷为纷纷扰扰尧舜以一粟相禅为让汤武以一粟相攻为争此有识所以旁立而窃笑也一客曰嘻夫天穹然在上吾不知其㡬千万里之髙夫地隤然在下吾不知其㡬千万里之广而君齐之以一粟恶乎而齐哉然自其虚而观之歛之至密不盈于一粟推而放之则弥乎六合是一粟已具乎干坤干坤不间乎一粟也非尽参五神易之道恶足以与之此尧舜汤武为能范围其大用也二客之论蠭起而莫之能一余归而思之由前之所言盖病其有而以一身之小等天地于小也由后之所言则崇其有而以一心之大叅天地之大也呜唿物而不化者鸡鸣而起日入不得休如负版而不悔则举空之说使知一之为累者厌而弗居遣而弗存可也达而不拘者舍事物之粗而欲造乎穷神知化之地如凝氷而不察则举易之说使不过于一偏可也天地无穷也以一粟视之必有能辩之者明日宗元来求文为记遂书以贻之俾自攷焉聴雪斋志凢物之声通乎耳而天声之可聴者莫过于雷电之激薄风雨之囬合使人通夕不寐雪也者微而不可聴者也于其不可聴者而聴之此其善聴者乎故当一气凝而为雪䏈翩飞洒俳佪委积固不觧以为声或着物而有声簌簌然如饲春蚕以为有而莫可㝷以为无而若可察苟非心极其清耳从而清者恶能聴其声于无声也哉是时也天晦无月夜坐一榻上类涷蝇之待日及其既旦则连林俱缟大地尽白不啻海涛涌而云气合坎者既夷突者既举万象毕入鸿𪷟中而反太素之天渔人樵子弗辩往来之蹊莫不动色相顾以为异而君子聴之欣然以为大快于已虽张钧天广乐于洞庭之野奏賔云于幔亭之峯又何以踰其乐邪夫衆人非不可聴也冨贵者聋于五声而不及聴穷约者虽聴而不知其为乐惟君子㑹其声之潜于空寂者亦犹大羮玄酒得其味于无味欤得其味于无味为善嗜得其声于无声为善聴君子所以异于衆人也钱唐戴良佐由呉门徙家殳山之西谢客读书适大雪夜降殆有得于倾耳之时遂以聴雪名其室而求余为之记因书其说他日雪夜操舟相过尚能为君赋白雪之歌以状声之妙巳是为志水竹居记距御儿东六十里曰澄林其地多苍筤竹青环翠合不啻左泉而右淇也方承平时势家据沃饶地凿池筑囿为观逰之所计澄林弃壤委之田夫野老莫有争者及三呉兵变所至成墟荆棘参天独田夫野老无废兴相㝷之感而水之浏浏竹之翛翛诚可託而忘世者此包生克恭厚直购之而居之外寛内宻不侈不陋当三伏之炎也千原火燎而天风时至其户内凄凄然如空山之秋大雪之晨琴瑟笙竽合奔湍而交作则所以安乎体而适乎心者岂必髙栋连云周阿蔽景哉余甞过之俯游儵之岀没仰飞鸟之往来悠然与心相㑹眷眷不能去安得徙家其傍为东西隣朝夕之间方舟上下岂非一快邪呜唿地之胜必待乎人人之髙必因乎地锦江丽矣杜甫客焉愚溪僻矣柳宗元宅焉今幸有其居以游以钓以絃以诵是可乐巳故记之恒斋记海昌郜克让学医于戴徳斋氏未㡬通其术徳斋且惧其易之也戒以守之之难克让乃题所居之室曰恒斋既揭师之戒于坐隅复㣲余申恒之义余惟天地恒其位故髙下不易日月恒其明故昼夜不息君子法之必恒其守焉而世之有恒者爲甚尠也孔子诵南人之言且举易所谓不恒其徳或承之羞而㫁之曰不占而巳矣警其人也及论圣人至于有恒则曰无而爲有虚而爲盈约而爲泰难乎有恒矣伤其俗也呜唿恒则诚不恒则伪恒则敬不恒则怠圣人之不可及者岂果异乎人哉所以异乎人者亦恒而不变若天地日月而巳故有恒之与圣人虽非其伦欲进圣人之室者恒其门乎锐乎前而退于后非恒也谨其一而谩其二非恒也农恒于农而不去乎野故其地日美工恒于工而不去乎肆故其器日精矧欲进乎圣人者恶可无恒邪克让儒而医者也其知主于恒已医一技耳死生系之必进乎俞跗扁鹊仓公之巧而爲医之圣凢书之所论有浅深以有恒之心求之则可以造理药之所施有缓急以有恒之心察之则可以成功彼射利小夫又恶能及乎比而以恒为务欤由是观之医且不可以无恒斯足以应人之求为吾儒者其亦有所警也夫东斋志钱唐沈复东氏㓜颕悟好读书既长授医术于海昌慧力寺之忠上人取黄帝岐伯所论及汉以来张仲景刘守真李东垣诸家书穷日夜读之遂造其阃奥忠亦无以过之者于是无贵贱贫冨凢有疾者辄造复东请焉起人于阽死者数矣然一以利天下为心其施甚愽而取于人者甚廉故咸称其有宋清之风无市井小夫之恒熊焉徙家𬗋微山之麓因颜其室曰东斋过余清江一曲求文以为记余惟东之为方震也日至夕而入度周天三百六十有五复升于东而为旦则既晦而明光曜一新寐者觉伏者翔是一日之所始也岁歴冬而终日周三百六十有五复旋于东而为春则既塞而通一气旁逹死者苏蛰者伸是一岁之所始也呜唿天地生生之道莫盛于东而为万物之母焉故四方定位东为首南次之西又次之而终于北若生者其体生物之仁将以仁其人欤抑又即其势论之岱居四岳之宗而海受百川之归盖山之峙于东者莫高于岱水之㑹于东者莫广于海生尚益进其术虽未逹而仁天下尚足以仁一方一方之人仰之犹四岳之岱百川之海岂不独雄于时而为其所宗且归如仲景之徒欤亦在夫积之而巳复东谢曰愽哉东之说矣请掲诸壁朝夕览之以自朂焉是为志清江贝先生文集卷之九淸江贝先生集诗集卷第九清江贝先生诗集卷之九七言絶句寄陈文举四首凤凰台下犹为客雪满头颅一病翁却忆仙人读书处月轮夜照水晶宫秀州西去湖州近㡬处楼台罨画间借我钓鱼舟一叶坐看七十二青山金刀火齐元非物但取乹坤与坎离采药咲渠凌弱水三山何路覔安期当年我欲医君癖今日君应咲我狂一曲云林天定许野猿山鸟未能忘雨后偶书海门雷电夜随龙江黒风髙雪浪舂今日㸔山双眼碧挿天金翠万芙蓉陈进善见过南风绿树午隂圆好客聮鏕过海邉可惜红颜成白发风流却话十年前对菊髙僧巳送䳘翎白好客仍分鹤顶红秋日两株开烂熳晚花元不嫁东风别侯春燕莲子有心元自苦杨花无蒂若为生锦机织字难成匹玉局弹棋恨不平胜南洲红梅龙门狂僧老万回燕支常染玊堂梅木杯何日过东海恰得海底珊瑚来西湖竹枝六月玊泉来看鱼湖头雨过尽芙藻芙蕖花开郎更逺玉泉鱼少亦无书赠小南枝相逄彷彿在西湖姑射仙人玉雪肤春洩芳心浑未透天寒翠䄂不胜扶城南絶句祗树园荒客不来金银犹指旧楼台风林日落鸟争噪雪岸春迟花未开流水萦回一道斜隔林鸡犬两三家雪深药坞迷行径潮落村船阁浅沙巳从春草长闲门风雨连朝不出村老妇煎茶烧土锉故人送酒涤山樽清明日二月杨溪花乱开黄须𬗋蕚斩新裁春到清明巳如客㸔花一日定千囬出门今日向何处花恼山翁走欲狂此身忽巳过半百直湏烂醉荅旾光北里南隣日日过花开不饮竟如何庭前昨夜暂相赏地上今朝应更多枯棘双禽山禽白头如老翁一双相命复相从秋田无禾苦不饱下上胡为荆棘中道中见梅乌龙井上初销雪白鹤山中又见旾湏可百回来绕树莫教一片落随人东村漫兴溪上秋风老拒霜居人星散似淮郷谁家十五琵琶女就客䏻弹陌上桑八月雨多新水生村南村北㫁车声老夫不识市朝变但与野人歌太平苕溪陆文寳挟笔过雪间持卷求余言而一时缙绅之作不啻百萹有论笔法自赵松雪用落墨而始废者有为笔卦者近丗肤学小子率意妄作类如此可叹也巳因赋五絶近代何人下笔精呉兴松雪㝡知名欲过大令归前軰兢学中郎耻后生呉兴松雪真竒士书到通神逼二王谩有児童夸并驾更无弟子得升堂退之作传聊为戯子云草玄真好竒更有区区工画卦一枕槐根午梦长不知梦里别旾光禽工唱和偏能熟蜂苦经营也自忙樱颗红垂山雨晴荷钱緑卷水风生佳人莫惜频行斚狂客从教醉絶缨题红梅山杏一株临大路宫桃千叶倚空墻如何氷雪罗浮女也学春风半面粧漫成今朝无酒只清坐落笔犹有气云天下黄金贱如土何人为购相如文东隣昨日收白骨西隣今日啼青娥伤心又过中元莭城下招魂应更多平生落落苦难合十五读书今老翁却怕秋来添客思梧桐昨夜又西风南金大贝亦何物六月胡商死道边满地清隂日亭午老夫高枕北窓眠赤城吕徽之愽闻强识宋亡遂晦不仕一日大雪中至巨家易谷立堂下久之堂东偏衆客方咏雪有分韵得蝶字者苦思不就徽之不觉失笑咸诘之曰汝何笑曰吾欲用滕王蛱蝶事耳衆客皆惊隂知其为徽之也延之坐不可欲赒以谷辞既去使人尾之至其居地极幽阻及雪霁候焉荆扉竹屋不蔽风雨见桶中坐一妇人盖其妻也问徽之所在曰出捕鱼矣得扵溪上具言所以来之意曰诸子可少留乃换酒共饮返宿道傍大楼下主人恠舆马之盛因言其状主人亦不知有徽之也明日求之则已迁居矣徽之甞与陈刚中相遇扵道刚中下驴揖遂问乗驴故事各举一事至四十事而刚中止矣徽之曰吾尚记某事出某书凡三十端后不知所终因赋一絶云空山积雪深一尺车马何来野老疑溪上捕鱼归换酒更无人识吕徽之别徐楚芳别愁如劒割人肠空洒西风泪万行楚尾呉头各千里相知从此不相忘儿云林小景云林笔力如王宰剪㫁呉淞水半江更湏着我扁舟坐闲看飞来白鸟双闻筝白发潘郞工锦筝江南江北尽知名双手重弹白翎雀犹是黄龙塞下声已酉重午风雨端阳生晦㝠汨罗无䖏弔英灵海榴花发应相咲无酒渊明也独醒归东郊偶成爱酒狂生老未逢十年踪迹滞呉淞归来郷党都非旧不及青山向我浓海上逃生万死余乱兵初定且安居封侯万里湏弓马错教儿童尽读书客殳山偶成春逐啼莺去不留一川风雨满山秋笙歌不到愁人耳若聴笙歌更泪流过无钖水抱新城缺月弯城头髙似九龙山将军巳缚山中虎道上行人日往还土槗数家星散土桥西苦雨酸风呌竹鸡一夜破囱愁不寐愿回白日照春泥丹阳得风岀门平地即羊肠白发应添镜里霜今日天风亦怜我尽情相送过丹阳题杏花日光霞气晓相叅一路新花似酒酣记得少年游赏处春风信马过城南夜发归人不寑夜如何月满溪船唱越歌彷彿呉淞江上路别愁一夜上心多三月廿五日夜口号破月五更飞上天北林乌啼惊客眠劳生扰扰亦何事溪女溪童相盪船辛亥重午去年重午忆嘉兴风雨龙河一病僧今日山中又重午故人持酒说金陵辛亥七夕五首子晋吹笙学鳯凰缑山一别已千霜当时黄屋非无意岂有神仙到帝王阿母西来降汉家刚风万里送飞车空㽞千岁蟠桃核白发刘郎不见花五夜天邉辍鳯梭长生殿里望星河玉环他日无穷恨更比牵牛织女多东家西家争曝衣我但曝书夸小儿壁中科斗古文字犹有射天光陆离性拙如鸠本自偏栁州何必更祈天人间机巧知多少无复三皇五帝前澄林冬日连村桑柘犹存叶一树枇杷巳着花十月澄林好风景恰如秋浦野人家赠别一南一北鸟辞母一东一西花送人与君此别似花鸟对酒那不惜青春读书所有白花一株状类杨州琼花而花损一叶俗称为八仙云为赋一絶且悼璚花之不复见而独见此也一夜东风吹白雪化为胡蝶过西家七香车逺人何䖏空认唐昌观里花十月廿九日过永昌寺访照觉原幽湖水落夜初氷湖上云山翠百层一箇小舟䡖似叶西㝷玛瑙寺中僧春情新来不画逺山眉翠𬒳春寒起更迟灵鹊定知人有喜一双飞上万年枝西湖竹枝闻郎北过李陵台湖上荷花今又开那似鄂王坟上树枝枝叶叶尽南回题松下丈人图二絶长松百岁走苍蛟日夜松声如鳯匏山人有约赋归去我亦来借白云巢仙人手曵九莭杖行㸔好山应未穷石间三秀食可饱一曲试和商颜翁题扇氷纨一尺写脩竹瑟瑟清风生夏寒不见江南铁钩鎻総成石上青琅玕题红梅二首红罗亭下又旾风小鳯飞来树巳空后主当时欢宴䖏新花如火照唐宫野槗山店记年时管领旾风有一枝却咲罗虬不觧事百萹空赋比红诗早秋白发新来不满梳王萧金管総成踈梧桐院落秋风早一夜神清喜读书题溪山旾晓图仙家鸡犬白云中水复山回路不通万树桃花旾似海莫教重误打鱼翁山家鉏豆南山八十翁相逢相语夕阳中门前一箇冬青树不学桃花似酒红题马文璧画二首长忆秦溪马文璧能诗能画最风流酒酣落笔皆天趣剪断巴江万里秋田家一簇江南路草阁柴扉近水𨳩人背夕阳巫峡去鴈将秋色洞庭来题凌波仙姮娥药能奔月嬴女吹箫亦上天万古阿甄魂魄苦江清雪冷夜如年送成德琦兄北归云中归鴈総成行肠断连枝尚异方春满江南江北路桞丝不似别愁长墨梅雪后㝷梅恐未真花光一日写花神广寒玉兎分秋颕剪断罗浮万树旾夜宿王継逺白云半间呉歌但少玉童双且尽仙家酒百缸一枕梅花溃梦逺不知夜卧白云囱题徐雪州墨菊先生爱菊似柴桑三径归来亦未荒莫道空山秋色淡新花一朶御袍黄题双陆士女手转枭卢为破颜玉人何意整云鬟也应暗卜関山客归马湏㸔一掷间题虞鲁瞻山水御史新来水石工数峰依约米南宫试添茅屋秋林下着我江南鹤发翁题东坡戴笠图两屐新泥蒻笠欹满村风雨独归时玉堂天上神仙客妇女儿童総未知朱实送桂花广寒宫里桫椤树金粟初分第一枝满室天香吹不断老夫清夜酒醒时题竹间桃花万琅玕里一枝旾向客无言又似颦彷佛武陵溪上路放舟何䖏覔秦人清江贝先生诗集卷之九淸江贝先生文集淸江贝先生集卷第十清江贝先生文集卷之十两峯集春晖堂记余读孟东野慈母吟未甞不三复其辞为之慨然流涕也呜唿论徳莫大于父母故蓼莪之诗曰欲报之徳昊天罔极是以父母同乎天矣东野又以慈母之厚同乎四时之春焉自寸草之微观之氷雪之沍天风之烈莫不凋落腐败如万马蹂躏无一存者及气之闭者既通而物之杀者复苏则萋萋菶菶其生自有不可遏者当是时充塞六合之大一春晖耳而慈母之徳似之拊我畜我长我我顾我复我出入腹我岂特壮而有事四方而忧其行之乆哉此人子之春晖不可以不报者不报不子也然亦不知其所以报也何者其所施者无穷故其报也无穷五鼎之适口恶足以为养八音之恱心恶足以为乐乎或敓于事而不得报焉于是即一衣而有春晖之感如东野者至形之于诗欤然蓼莪之诗人兼言父母而东野专以母言者岂以父母之爱虽同而慈母为尤甚或者其母独存故不及于父也且自比于寸草者亦匪莪伊蒿之意伤其不为天下之美材耳余蚤不天独与母居贫无以为业二十余汲汲东西南北以营衣食不及朝夕在其左右既老又不能行道于上身显而名立以为亲荣徒贻其忧而莫报其徳固有愧于春晖也多矣岳君东伯者名臣之子孙也折节读书以明经选于有司未上浙江行省丞相逹识帖木儿板授传贻书院山长其母春秋巳高而康宁无恙遂以春晖名其所居之堂且求余为之记余知其与东野之所感者仐昔不殊而克报人之所不得报非若余之徒怀区区之心如寸草者恶得不重有所愧乎噫孝子不匮永钖尔类将见天下之人观东伯名堂之义有以感其同然之心而思报春晖者非一余岂一书而巳哉清隐堂记𬗋微为海昌第一峯而广福寺者寔据𬗋微之胜宋庆历间慧悟大师之所建也距今四百年矣慧悟之徒因公度地寺之东北剪茅筑室题之曰䆠轩后礼公又筑清隐堂于䆠轩之北为燕坐之所继礼公而兴者未暇详其人而在元季则有进庵先公起山兴公春山胜公珤山珎公大铭鍳公明逺昶公源委相承皆一时之杰然者也时清隐多歴年所栋摧瓦腐不支风雨胜公图撤而新之首发私币以倡其徒经始于至正十有二年五月落成于是年八月幷葺堂之东西两掖其制视前为加广焉又以其羡造用噐备岁时之设无俟假于人矣十三年鍳公没越明年珎公继没而兴公啸咏不事事庶务悉倚之胜公十八年先公复没则耆老凋落过半胜公亦孤立而无助矣矧岁入不给赋歛日烦于是内营外应凢十有五年虽震撼击撞盘错纷紏处之卓然不见䟦疐之患奚啻砥柱屹立波涛中衆恃之以为安也今春秋巳六十因命明逺代掌其事即退而休于清隐焉每一食之顷辄恳恳为言自少至老执劳不倦及兵交境内学佛之徒散于四方而守是区区不去者惧负先公之所託且欲遇变而益厉耳我后人其念之哉其念之哉明逺既服其训且求余记其本末之详俾来者知其所积非一世所成非一人触于目而警于心也余乃为之叹曰天下之事必有所基以开其后必有所述以成乎前而代之忽堂构之寄者抑何衆也近而吴越之区自五山之盛至于山台野邑炳焉金碧之交焕者忽巳走狐兎而翔鸱鸢而一堂之小岿然如灵光独存岂非善述之大效为能图前人之所难者欤大雄氏以天地为幻若无待彼为损益而先后之树立如此亦教之所关也呜唿废兴存亡相㝷于无穷犹寒暑夜旦之必然寔系于天而不系于人也然天不可必也其可必者人而巳故尽人道以聴天可也责诸天而遗乎人不可也是昔之继进庵者在春山而今之继春山者又岂不在于明逺邪将见慧悟之传乆而愈炽巳故为书其说使掲诸壁且不特以朂明逺异时之后明逺者其亦鍳于兹乎明逺年甚少深于教乗至若读书鼔琴工五七言诗皆其绪余云洪武四年龙集辛亥夏五月初吉檇李海鹤生贝琼在殳山草堂冩半间云记海昌广福寺之逵上人者凿崖构屋髙岀飞鸟颜之曰半间云且征余为之记余乃诘之曰云之状何如也上人曰当清秋时天将雨初氤氲上升如蒸饙既而𬒳覆冈峦又如玉女曝衣不见逺近及天风引之勃然入吾室中泛窓户扑帷幔排之而不能去揽之而不能执皜然如犯大雪山行觉有清气凄凄逼人如泳秋涛中前开而随合莫测其涯际也始吾甚厌之然一榻之外举非吾有吾特寓焉而巳矣云之止邪吾不以为窘云之去邪吾不以为泰中分吾室而居之夫岂不可乎复徐而思之逹官巨姓筑第绵里屹乎山廻翼乎鸟举虽欲一与云接而云且不至焉不过畜声伎蔵寳玉所以瞽目而簧耳者朝暮交于左右及元季兵变又皆于武夫悍将汚于宿隼饲马之所虽恶之若仇而卒莫敢诃奚若云之在吾前也今一室之小幸而不为声伎之居寳玉之府也又幸而不为武夫悍将之所敓也为吾与者特云耳故吾之视云不啻故人嘉客相忘相狎恶知其孰主孰賔也哉先生试终言之余应之曰上人知云之胜彼其论高矣犹泥于有迹未能㑹物我而一之也未能㑹物我而一之则亦同室而胡越耳呜唿云无心也吾亦无心也以无心相遭则吾之为云邪云之为吾邪其飞扬下上而弥乎六合其卷而敛乎至宻孰得而囿之邪然非上人之造于道不足以及此巳上人曰善遂书而为记洪武四年嵗在丰亥夏五月既望檇李贝琼在清江一曲冩西翠楼记海昌郭子振氏葺居第之西偏小楼一所颜之曰西翠一时魁人硕士赋咏者多矣乃驰价求余为之记余观岸海之山自鳯凰百丈而下皆卑不可见距邑西百里为吴兴其七十二弁连延若海涛起伏湖上者举在栏楯之外此阙于东而拱于西也然西不止于是焉摭其大者㮣之匡庐为九江之竒观又放乎西则岳之太华崭然特起与天一色其翠当百于弁也又放乎西其去中国絶逺者则峨眉雪岭其翠奄乎巴蜀吾不知其几千万里极于崑崙之墟所谓天柱者益峻而广其翠奄乎康居大夏吾又不知其㡬千万里也大扺极西多山自开辟而势巳然故雄秀之所在禹载不得而至姬辙不得而穷近即七十二弁之翠其所不及者皆可按图而歴攷之欤盖人之器非可限也观夫四境之胜莫过弁之在西矧观夫匡庐太华乎观夫峨眉雪岭与崑崙乎虽然山之小大万有不齐而真赏之㑹于心则一耳当夫积雨新霁海日东岀于是挹爽气于拄颊之顷天空无云倦翼尽归于是賔素月于尊爼之间则其寄兴之高为何如哉视彼屑屑焉溺于声色狗马珠玉锦绣者抑巳陋矣子振尚覧山之翠蓄而为徳则厚重而不迁彂而为文则峻絶而不可踰斯反诸身者卓然有所树立是亦崑华之㧞乎衆山岂小夫孺子所得而企邪余固有以望之非直为一楼状其胜而巳也故不辞而记之子振世业医其先由汴徙南至祖君玉公蓄善药以应人之求往往不责其直而起人于阽死俞公伯贞为书种徳二字揭于堂及子文伯文叔克绍其传而子振盖文伯之子也有祖风尤工鍼砭为时所推云处静轩记檇李张克成氏蚤从沙门珩公伯琚于报忠以究大雄氏之法乃辟燕坐之室题曰处静驰书质于余而请记焉余儒者也道不同不相为谋言之无乃悖乎辞不获则复之曰人以一粟寓乎天地而百岁之中没没焉惟物之徇喜怒哀乐所以相感相仇者奚啻㓂之乗隙交至御于东而生于西苟无道以处之其不至于颠倒错乱眩瞀迷惑者亦寡矣传有之曰静而后能安盖静则一一则已胜于物物不足以动之不静则贰贰则物胜于已恒为所诱而俱往焉是知外物不待絶也惟处静以御之耳学佛者亦然特以外物为外而恶其累巳不择义利一切欲絶而去之且必塞其闻见无思无为使同乎藁木死灰岂不过哉镜之空也物至而鉴不能使之不鉴也鉴万物而不为物昏也心之灵也事至而应不能使之不应也应万事而不为事挠也君子之学如此而巳彼亦不通于道而分内外为二本欤昔明道先生甞告张子以性无内外之说与其是内而非外曷若内外之两忘也程子之言可谓精矣惜乎学者不知攷徒恱荒唐恠诞以为高殆将絶圣弃智然后谓之静又乌知静必有觉初非一于静邪克成求定于至静其与徇物之徒相去万万余惧其不察于是故举所闻而尽告之若处静之要则在于诚与敬耳由是而进将见所谓定者不以动静而定异日尚有以征之矣洪武五年岁在壬子冬十月既望贝琼记来青堂记秀之隐君子陆景逺氏家于殳史两山之下以来青颜其堂取宋王文公诗语也谒余文以记之余惟邑居者恒病于秋隘虽极天下之雄秀如天台鴈荡不得覧寸碧于江云海雨之外而景逺据地之清旷不为崇墉所限饮食起居与山相接可以寓吾目而快吾心奚必天台鴈荡哉盖真赏之所在不以一篑为卑九重为髙则天台鴈荡不广于殳史两山而殳史两山亦齐乎天台鴈荡之雄秀其真赏一也于是坐挹空翠于几席若賔主然而雪霁之晨云归之夕尤冝也于以读书于以鼓琴或命客倾壶分曹对奕殆无邑居之嚣不知文公之在金陵与是何如邪故甞论之文公之文章气莭䘮于一时又岂后人之可儗而其相神宗也雍容庙堂之上以伊传之业自期不得有两山之青以为玩卒行新法以乱天下取讥当世既罢而归也来青之语且见于闲居之顷岂不贻山之愧乎今景逺放浪田里三十余年以沮溺之志自适得䘮不憷于内荣辱不加于外是无文公之位亦无文公之诮两山之青为吾之所专矣余亦有好山之癖者观秦望于越观西山于钱唐观洞庭于姑苏既老而息于兹将从之筑室其旁当割山之半青矣故记之医镜密语序按晋王惟一铜人经督脉始于龈交终于长强任脉始于承浆终于㑹隂足太阳始于睛明终于至隂少阳始于曈子髎终于窍隂阳明始于头维终于厉兊太隂始于太白终于大包厥隂始于大敦终于期门少隂始于涌泉终于俞府手太阳始于少泽终于聴宫少阳始于関冲终于耳门阳明始于商羊终于迎香太隂始于少商终于中府厥隂始于中冲终于天池少隂始于少冲终于极泉凢三百六十有五而十二经十五络之表里可攷巳然一膜之间死生之判不可以易语也代之医者类曰背膂之强者刺人中以冩之头目之昡者刺风池以补之与间使之治疟后溪之治癎大敦之治疝三里之治五劳视之若甚易者恶知九鍼补㵼之法不难于迎随提按难于察周身之而刺之适乎浅深欤姑举其凢若鸠尾一穴直中庭之下鍼二寸五分止中心者寻亡中肝者三日亡中肺者五日亡中胃者七日亡中膻者一日亡中肾者不终日亡由是推之苟不知浅深之冝轻于用鍼鲜有不悮中而杀人者故虽极其巧又可以人而试吾之巧邪在皇元时窦文贞公得丘长生之传大显于中朝而四方咸宗之且推其所得述标幽二赋行于世复注铜人鍼经密语一卷未成而没其徒有兰溪王镜潭及其子瑞菴者增注而成之则三百六十五穴之分寸不可有一过不及之差渊乎微哉一日瑞菴挟之访余殳山求序以冠其端余读之累日为之叹曰嗟乎鍼为医之一耳而书之浩繁有不可胜穷者皆非所以为密也夫观室而不覩其宻则未造乎室适道而不求其密则未造乎道𥙷注密语其用鍼之穾乎然其书閟而未广也镜潭父子因文贞公之注复详之于后则所谓密语者既显而不得閟矣学者获从而攷之则知其所慎而见于治人者足以冀夫十全之效而无悞也巳故不辞而书其说云玉泉隐居图序玉泉山距兰溪三十里当五峯之北崭然青芙蕖危挿天半与金华东西相望而半山石皆雪色类瑶琨者以其如束带然故一名玉带其颠有峯特起曰露峯峯之下有泉正岀曰镜潭潭通浙江而澄澈可鉴或疑神龙居之故又名玉泉山云山多合抱之木与夫空青丹砂千岁之琥珀往往得之昔舒元舆金仁山甞隐其中非独神仙释子樵夫野老之所託也在皇元时则有王氏者为兰溪之巨姓蚤从窦文贞公学九鍼𥙷㵼法客京师二十余年不乐仕而南归营于镜潭之上自号镜潭先生左右树杏千株每花开时逺近烂然与日光霞气相射望之不啻董林焉其族人子弟徙而从之者错居其旁至数十家烟火之相连鸡犬之往来熈熈皥皥有太古之风世莫得而知也则玉泉之境因人而益胜矣余不及识镜潭先生获与其子瑞菴交瑞菴屡游三吴间一日持隐居图示余且将老于是因求文以志之余受而观之乃为之言曰天下之名山非一而玉泉其东南之雄秀者乎若镜潭所据峰峦林壑之美殆与终南少室并冝游而玩者所以长往而不来也然卢鸿李渤皆以隐为仕之媒非若镜潭之不仕而隐也呜唿都髙位享厚禄岂非人之所荣而懐才不售絶物而独处顾效龙蛇之屈蟠松栢之藁死没没焉无称于时又岂其情也哉特以势崇则必殆不若去位而图其安利广则必忧不若辞禄而求其乐此考槃之硕人永矢弗过也余恨未能超然引去相与入山读书决泉洗药方日汨汨风埃中未知所届回望丹崖翠壁邈在弱水三万里外而不得一至岂不贻愧于惊猿怨鹤邪姑书其说以识余之心他日或能褁粮往候瑞菴庶不为玉泉之生客而为山灵之所拒也夫清江贝先生文集卷之十淸江贝先生集诗集卷第十清江贝先生集卷之十赋鹤赋余窃悲此崑阆之灵禽兮胡为独处而无隣诚仙人之骐骥兮阅寒暑兮三千饥不噤乎腐䑕兮渴不歃乎盗泉生旣囚而憔悴兮夜长鸣而彻天月朦胧而将曙兮风淅沥而戒寒尚蹁跹而欲舞兮终磊落其如人恋青田之故林兮盻华亭之大泽路中絶而忘归兮媒甚劳而寡匹顶的的以补丹兮毛毵毵而俪雪冀俻君之晓驾兮常结心扵𬗋极欲抗音而复噤兮时顾影而自惜陶河贪而无厌兮鹯又悍而不德彼优游以饱鲜兮亦绚练而矫翼内深省而益悼兮岂以才而见贼希有氏之西来兮怱余眷而踟蹰肉不膏扵九鼎兮幸託君之阶除谅一息而万里兮奚孺子之能唿一引歩而三却兮思㧞趾于泥涂苟懐恩而报施兮亦岂惮夫陨躯恶其玩而无礼兮义独㓗而不污目四顾而冲冲兮白日奄其西徂访玄夫以决之兮尽舎旧而改图览中区犹一盎兮曽何足以度世坌千起而万㓕兮陋纷纷之蝇蚋寓寥廓之无极兮跨六合而髙厉嗟冈罗之虽设兮巳超然而独肆将西歴于青城兮何太白之峥嵘杜宇号而血吻兮天懵懵其无情狐九尾而猖狂兮䕫一足而伶俜望沧海之无垠兮㑹百川以东入悲精卫之含愤兮力既㣲而何及山孰别其有三兮洲孰穷其有十扶桑不可以託巢兮蟠桃不可以为粒日昼晦而沦精兮雨萧萧而翅湿指神尧之所都兮九门欎其嵯峨载吹笙之王子兮招鼓瑟之女娲栖建章之髙栋兮浴太液之清波夹玉辂以翺翔兮友丹鳯而婆娑尚骋力于广逵兮矢厥心而靡佗懐旧赋余春秋二十有四舘于云间夏景囦氏凢十阅霜暑尤隆主賔之礼后去而覔举武林遂㽞西湖中罹兵变东西奔窜邈不相知今年春因访焉则巳物故而其子士文克承堂构余私喜其余庆未艾也复觞于漪澜堂者累日髙谈大噱夜継以烛退追旧好不能不为之慨然乃操翰为之赋曰览云间之雄秀拾海月于珠宫访野王之荒台俯鳌背之方蓬命羽人以前导召宓妃而后从翳晻晻之宿霭激泠泠之回风悼处士之永逝闯华榱而兴叹或纵饮而宵分㦯玄谈而景晏搴渚秀之碧滋擢园英之朱粲历十载而一来感凋落之过半登髙壠而长思夜漫漫其弗旦乐既往而哀袭何遭时之多难巳焉㢤物忌盈而必堕运寔关于否㤗豺虎横而麟毙鸱鸮鸣而鸾铩怼霞气之徒飡奚神仙之可企闵余行之未巳絶洪流而东迈忍闻笛于山阳泪潸然而独洒呜唿千龄一息兮放旷自娱伊人不可作兮死生异涂聊寄心于翰墨怅旁眺而踟躇大韶赋传曰尧作大章舜作大韶韶継也言舜能継绍尧之德也周礼曰大韶禹乐名也言禹能大尧舜之德也前乎舜者尧非不継誉也后乎尧者禹非不継舜也特于舜言継者法成乎尧也在誉之时法犹未成尧虽継之而可継之事未俻舜恊于帝在舜之时功为巳恊禹虽継之不足为难矣则可継之善善継之功唯舜独也是韶为舜之乐无疑季扎观乐见舞箾韶者曰德至矣盛矣如天之无不覆帱如地之无不持载虽甚盛德蔑以加矣后孔子学之于齐三月不知肉味曰不图为乐之至于斯也盖知乐之尽善尽羙莫过于韶冝当时之感召丹朱在位群后德让祖考来格鸟兽跄跄鳯皇来仪也然非舜之德致和于上䕫之乐召和于下何以臻此㢤故述而为赋不徒极其声音之美而且本之舜之德云赋曰有东呉公子北走齐鲁之彊观于峄山而见孔林之主人焉主人曰公子之游也亦将有所睹乎曰无也生于震泽三江之上僻陋寡闻窃慕礼乐之事而六律七均之制尝究心久矣愿有请于大人先生焉主人曰嘻呉㑹东南之天府而天下之善音萃焉然公子犹有所未足者岂将厌澹泊而说铿锵乎必将挟陈娥携赵女擪鵾絃考鼍鼓若是以为乐乎公子懑然不恱曰霓裳之曲唐之所以播越也广陵之散晋之所以分裂也固不足言矣若此者又夷狄之乐无异纣之靡靡以亡其国者岂君子之所乐乎愿闻其他主人曰七德之歌七德之舞太宗之肈王业也亦甞闻之乎曰伯者之事子孙无所法焉曰汉祖蹴嬴龙飞沛中置酒层台悲歌大风造基四百光启西东若是何如公子曰犹有伯心之存也驳而未纯然亦一世之䧺乎请言其上主人曰抑闻武之六成乎武之济河而西也马散弗乗牛散弗服倒载干戈包以虎皮天下知其寝兵不用也爰作武以象功焉鼓以戒衆久然后战也长歌连延起其慕也发扬蹈厉时不可失也故一成北出再成㓕商三成自北而南四成南国是彊五成分左右以居周召六成复始而为天下王振铎夹舞秉戈鹰扬若是何如公子曰其容羙矣此武事也未尽善也请言其上主人曰其惟舜之大韶乎当夫六府治三事和叙九功形九歌峄阳之桐可以琢琴瑟焉云梦之篠可以窍管籥焉泗濵之石可以砻而为磬焉荆山之金可以范而为镛焉八音既具而大体短脰之属有力而不能走者以之为钟焉小体骞腹声清而逺闻者以之为磬焉其作也椌以合之其终也楬以止之洪者铿而充清者磬而介凄切而不流泛滥而可㑹当夫朝廷之燕享宗庙之祭祀于是而奏焉升歌在上匏竹在下代作间奏秩秩有序或撃或戞㦯拊㦯搏清亮而高逺象乎天之浑沦广厚而含容象乎地之磅礴一变一通兮四时之终始一散一润兮风雨之回合是时也熈熈然八荒一春皡乎洪荒大朴格三苗于洞庭丹朱賔而有恪俯而聆之纯如辛甘之相济皦如有伦而莫敓诎如㫁玉之复续绎如骊珠之碎落飞流合而万壑雪转清风生而天籁交作吟九囦之老龙唳九臯之玄鹤既么妙而悠扬亦和平而澹泊无急㣲噍杀以感其忧无啴谐慢易以感其乐其动于物也客何为而肃若神何为而来思兽何为而舞于土阶鳯何为而翔于茅茨明恊乎大章博疑乎咸池所以保无穷之治以示安而不忘乎危也悼六龙之南廵历苍梧而上九疑阿毋之玉琯犹在湘灵之锦瑟空悲怅遗声之寂寂呌有虞兮逺而然而齐之有韶陈亡而流于兹也海外之有韶圣人之化播于蛮夷也冝季扎观之而知德仲尼学之而忘味彼武之六极于隂特着其武功此韶之九极于阳寔昭其文治也公子以为何如公子廼避席而谢曰至矣尽矣不可以有加矣主人曰未也请授以九德之歌其一洪流横曰玄黄判风气开洪流横民乃灾五行汨帝为哀禹治之启始孩决九川平九垓百谷生田每毎其二洪流杀曰洪流杀兮民灾既除山有鸟兽兮川有鱼爰可食兮可居胥乐且歌兮毋忘厥初其三三苗格曰惟圣亶聡抚有九围蠢蠢三苗险阻是依出师于南奋我帝威我师既还苗亦采归其四四凶黜曰德与刑兮国之经四凶斥焉八元在庭帝无爲四海宁其五正德之歌曰惟天降命物必有则民之瞢瞢胡廼自贼五教不行禽兽夷狄圣人龙飞四方之极其六利用之歌曰水既平兮别九州下爲隰兮髙爲丘徒则轩兮则舟以羡济乏兮百货流财孔阜兮乐且无忧其七厚生之歌曰下民孔艰兮遭垫溺寒我衣兮饥我食我无民违兮父毋职其八鳯皇来仪曰尧不徳兮舜不辞授以天下万物治寒暑无易风雨时萧韶九奏朱鳯仪其九万世頼曰天覆地载髙广莫测孰叅賛是俾衣而食帝治天下如埏如埴万丗頼之安知其力公子曰呜唿礼废乐崩㡬千秋矣而始闻主人之宏论乃复为之歌曰雅南巳亡兮流盪曷正觱栗雷怒兮空桒无声緑绮不陈兮荐檀槽兴筝妖倡为妍兮啸鸾鹄而啼燕莺孰究夫大韶之尽善尽羙兮寔嫓夫六英六茎后千载之圣人弓集厥大成安得闻九奏于清都兮御天风而上征不碍云山楼赋赤松溪杨竹西氏筑楼一所在居苐之南而海中大小两金山飞舞而前因取杜少陵诗语颜之曰不碍云山铁崖杨先生为之记夫有云山之境者恒不得其人有云山之趣者恒不得其地而兹楼独领其要朝岚夕翠不起燕坐而尽得之岂非先生所谓境以人髙人如境胜㢤竹西甞命余为赋久未克就岁阏逢执徐之春放舟溪上始获登竹西楼逺眺五茸三穷目力所至为限飘飘乎若一羽凌空飞度三素云中也命酒共酌操壑雷之琴歌白雪之辞极驩而罢因援笔为赋不惟状云山之胜且寓感今思古之意焉赋曰巍乎层构之造天兮既内敞而外隅沧海浩浩而左汇兮银河渊渊而右纡激回风于四阿兮宿云气于薄栌七星挂扵北户兮送结隣而迎望舒荷倒植而菡蓞兮芝旁生而扶踈寔仙人之所居兮候安期于虚无两金嵳峩而并峙兮蛾眉巧以迎予断太华之仙掌兮剪蓬莱之左股扫新黛之聮娟兮洗海门之秋雨九山北起而向背兮翩鸾廻而鳯舞秦山拱以旁绕兮列邾莒于齐鲁云霏霏以晨蒸兮散玊衣而轻举何卷舒之无恒兮倐为龙而为马羌不起于燕坐兮挹爽气扵尊爼招夸娥之二子兮梦髙唐之神女聊徙倚而四望兮悼吾行其孰与日散辉于㫁冈兮鸟没影于平楚羙人期而中诀弓魂茕茕而若睹吾令云以申诚兮山复险而道阻愿从赤松以授道兮邈清尘之万古昔祖龙之帝六合兮度浙江而东廵王气飒以燐㓕兮璚草萋而自春悼三女之中夭兮髙冢崒其犹存暗沙窑之风雨兮犹想夫万乗之雷奔伟希冯之夙悟兮逮九龄而知名荒台圯而荆棘兮余鸟迹之纵横金石辍而弗闻兮激流水之泠泠平原振藻于东吴兮翔双鳯于太清胡鹿苑之一败兮竟铩翼而就烹黄耳去而不返兮唳鹤寂而无声羡记室之见㡬兮遂南斾而孤征念丹毂之易偾兮鲈秋美而可卒全躯于浊世兮歴千春而尚荣寻古洞之丹砂兮弔黄鹤之仙人天瞢瞢而无光兮哭深林之帝魂白盐皎以雪积兮火万灶之飞烟愤仲父之厉阶兮兾海水而桑田愽陆忠而覆族兮宋南度而肇祀汉寔薄而少恩兮独弗念乎厥始嗟时俗之好恠兮语荒唐而无纪竦余辔于髙丘兮濯余足于清泚访呉子之猎塲兮平芜緑而靡靡挟白羽以命中兮感翩翩之飞雉宠西施以亡国兮犹痛恨于后嗣爰抗音以髙歌兮酌兕觥之芳醴谅髙明之可居兮胡汨没而弗止陋齐奴之金谷兮岁曽㡬而荒芜雪月空而燕去兮鸟雀啾以惊唿斥粉黛而弗贮兮列图史而自娯谇曰云动不测氤氲霮䨴勃梦梦兮山静不迁嵚崟嶻业欎丛兮飞楼蔽亏青延翠揽栋隆隆兮瞻望美人于彼夕阳思无穷兮弦吾素琴目送飞鸿烟空蒙兮玉笙赋昔余主云间夏景渊氏凢岁时燕賔合族必奏伎为驩郑雅并进余甚陋之钱唐陆生携玉笙相过㑹于吕𬗋芝之玄霜䑓为作数阕浏亮凄切不啻闻钧天广乐于洞庭之野使忘客居之忧遂出句曲张外史玉笙引求余和因赋长短句以赠之既而余游呉门观涛江返寓于海昌之黄湾与生不相知者二十年而玉笙之音犹隐隐于耳也雨窓孤坐壹欎无聊友人张子雨来谒手持玉笙诗一卷曰生所得近百萹兵变之后亡佚不存此特记其尤脍炙人口者今附李氏子求公诗于二百里外可谓好之䔍矣余读而喜之且知玉笙固无恙操翰欲书向之所作病其骫骳无气譬诸瓦釡厠于黄钟大吕之间其不斥而骂者鲜矣然俯仰今昔怅然有感于中可无复于生耶夫笙箫之噐古之人精音律工文辞者已极其形容之盛玉笙之名虽着而其噐则未见也故略而不及余因摹写其声着而为赋以𥙷其遗焉辞曰海岱之贡峄阳孤桐可以琢师襄之琴焉三楚之产苍梧丛篠可以窍伶伦之管焉皆足以俻八音而宣八风矣猗欤王子易匏以玉肇制摹形莭音赴曲方其厌甲观乐名山瑶台九层上通沈寥其䖏崇矣不若广成之宅空同也撞钟撃鼓长夜之饮其楽极矣不若轩辕之张洞庭也于是黜蛾眉屏皓齿慕神仙游洛汭接浮丘上太室屑琼瑶而飡露气兮彼多欲之侈心吾独好此笙竽兮託风雅以禁滛削霜节而束雪茎兮又恶其材之弗任惟西极之竒璞兮乃产乎昆仑之岑钟氤氲之和气兮託閴寂之太隂爰命工以采之兮䟦峭阻而抵嵚崟古雪夏积而不化兮竦青壁之万㝷虎豹昼出鼯蜼夜吟王孙跳踯前唿怪禽县黎结緑弃而抵鹊兮曽莫得厠夫海错与蛮琛也观其白如截昉黄比蒸栗气成虹蜺光烛日月温而有文刚而不缺嗤魏叟之遽掷悼荆人之再刖抑显晦之有时胡珉玒之罔辩全匪琢而爲环断匪椎而爲玦尔乃垂効其能娲陈其义挥昆吾之利刃镂爲筩兮十二纷攅列以参差象鳯翼之相比势欲振而孤飞声若壹而群唳黄钟作则温风生而春葩纷敷清啇奏则严霜陨而秋叶凋悴何其神也惟匏也滞恶有玉之清越惟竹也滥恶有玉之和平此其又足贵也当夫桃含秀而春媚月扬彩而夜明寒流咽而交赴浮云翳而不行惜芳莭摅幽情左宓妃右䨇成嘉肴荐旨酒倾申白雪以广意隔綵霞而飞声湘灵不敢铿其瑟嬴女不敢戞其筝厥状伊何初欎勃而欲泄忽嘈啐而交沸鸟鸣春而嘤嘤蝉号风而嘒嘒或始剽而卒肆疑将絶而复缀彷彿苏门之啸翔鸾鹄于崖际又似梁妻夜哭泪尽而不能爲其气其悲也语刺刺以将别其怒也心悁悁而不遂其婉也有赓歌之雍容其激也有特立之清厉其翕也若逺而不携其和也若反而相济其络绎也贯骊珠之累累其缥缈也絮飞空而无蒂覉臣恱而觧颜寡妇哀而掩涕呜唿鹤驾去而不还怅市朝之屡改幸不委泥沙而同碎例金石而犹在望公子于云间识羽人于东海悲逸响之无传欲持此而奚待唿之而虚足以宣其壹欎吸之而盈足以平其魂磊浏间发而更奏误一听而増慨乃爲之歌曰故都垆兮草树秋鳯凰去兮百鸟喧啾感今思昔兮徒离忧安得如王乔兮从浮丘又歌曰酌紫霞兮羞玉芝舞囘波兮吹参差天湛湛兮白露滋君不乐兮欲奚爲于是曲尽再鼓夜饮厌厌擫衆簧而愈放抽独蠒而尤纎遂使伯夷去其介仲子失其廉孟贲忘其勇亰兆易其严海若爲出天吴爲咲老鹤无声清猿絶呌肃賔客于四座辍野王之三调虽中郎督邮之善音亦莫洞其弘妙乃知玉之爲物衆徳之萃笙之爲乐衆音之要是冝恊九奏而致鳯凰嫓六英而荐清庙武夷銕遂徒爲隐者之具龟兹觱栗特时俗之所好也灌园赋并序钱塘潘时雍治圃于城东门筑垣四周引泉成渠以灌园自号其意以爲无㓛而食人之食者元气之贼万物之蠧也故劳焉而后食身执其役以给朝夕之费二亲无戚戚之忧莱妻有同志之驩吁豢于贵冨者不知澹泊之爲高酖于宠荣者不知道徳之爲大旣盈而覆古今一辙则灌园之利不巳多乎昔于陵仲子辞三公而爲人灌园充其廉也向秀吕安灌园于山阳安其逸也潘岳去长安令而闲居灌园病其拙也时雍亦若人之匹与或者疑其居有阛阓罔利之习座有俗客鸣声之聒又安能效彼之所爲者非知言也乃述赋以广其意云赋曰歩青门而长啸游余心于古初目藻丽而弗近敦朴素而爲庐资灌园以自业类潘岳之间居食五鼎爲不及饮一瓢爲有余幸免隷于征伐或弦琴而读书耻桔橰之尚巧逐末㬌而区区其地襟江带湖青纡黛蓄拱以连山突怒起伏寔东南之形胜爲帝王之行都周金城兮万雉列甲第而当衢族茂许史家儗陶朱肆有蓝田之玊斗量南海之珠技博古今之妙音㑹八方之殊倾国过乎燕赵趿利屣而曵轻𥚑若神人之绰约耀氷雪之肌肤于是命相开藩填我南服象天河而凿池儗紫微而建阁集貂蝉之济济卫虎豹之肃肃单虑乎庶务者箫曹之伦铺张乎太平者枚马之属衣袭绮纨食兼粱肉涂比车盖庭奏丝竹巖栖者未覩其盛家食者思发其所畜也乏匡时之明畧乃退齿乎齐民垦不食之弃壤託鹿豕以爲群䟽浊流而逺注辟斜迳而支分笋长渭川之竹菜生云夣之荤蒲荒秋雨菘茂蚤春甘者如荠脆者胜芹始芽茁而冐土忽叶布而覆云荼三名而可食虉五色而成文候灵鸡而毕起庶戒逸而务勤兾撷秀于寒暑必浃润于朝曛恒独徃而无求爰四顾而欣欣乳鸠唿而相应恶草蔓而当芸感生成之攸遂亦有借乎人人其或风雨之晨灯火之夕爼豆娯亲琴尊命客榆竿引鲜充庖有辛夏果磊落秋瓜轮囷兹田夫之所羙又焉得献之吾君呜唿章绶不优于野服瑶台何异于蓬室谅乘轩而取讥虽抱瓮而奚恤宁陋彼而荣此聊逍遥以终岁金谷废而蛙鸣玉津空而狐穴中虽侈于五畒后孰惜夫一石乃爲之歌曰朝汲于河兮其流汤汤暮观我圃兮其叶巳黄炎风卷沙兮白日藏尚昬其事兮毋弃而荒又歌曰登彼陆兮勐虎噬人渉彼海兮白波滔天我艺而灌兮入以事亲誓勿彼适兮危其身歌旣阕幽情畅白露下初月上陶然一适混乎无象委通塞之有时蹇余行其焉徃銕砚赋客有铸梁州之銕爲砚者持而售于读书主人主人用之以代陶泓焉风雨之夜㓕烛寝夣一勐士被甲戴胄靣纯黒而甚伟进而告曰时哉天乎吾之利天下者多矣胡枉吾之材而置之散地乎主人乃賔而问之曰若非棠溪之族乎若非太山之英乎若非九牧之所贡者乎吾闻君子随时而变化若何爲而怼于天乎介者曰吾蜀之良也初轩辕之破蚩尤也爲戈爲甲爲劒爲棘爲钩爲铩爲镞爲镝气重六师威加四极神化苍蛟而雷电爲之绕体光吐白虹而日月爲之夺色漂大野之流血落高天之迅翼王者得以成其㓛武夫得以奋其力此吾有㓛于战伐虽缺折而莫之惜也逮秦而㓕六国吞八荒聚其族而销之亦何殊夫鸟尽而弓蔵精爲神兮十二守故宫之凄凉世复以吾之利不可废也爲刀爲泉爲布爲帛通四海之利法九府之式势倾国中薄青衣之五铢道济天下斥黄金之万镒入紫闼排朱门賛天地行鬼神弱者以强而卑者以尊此吾有功于贸易虽流徙而莫之冤也夫何挫吾之芒折吾之气祝融献㓛即墨爲谥侪铜雀之破瓦曽不及马肝雊目之爲贵苟策㓛乎翰墨之塲蕲亟黜而铸钱鏄之噐也主人曰嘻子何局于彼而不逹乎此邪六合既清可以去兵而行仁万民旣壹可以去货而谈义凡子之爲兵爲货皆圣人之不得巳也今主人书有屋漏之痕文有涌泉之思子归吾而毕命吾託子而见志焉夫射鹄而无失者壮士之志力田而有秋者农夫之心董生成名于下帷李侯卒业于磨鍼季子引椎而佩印买臣负薪而腰金长卿题柱而遂显终童持节而重临并假翼于霄汉终脱身于山林故桑君巳擢第于昔而子独何疑吾于今也哉山房月㣲烛光吐日蟾蜍腹氷饥鼯潜出方深思而逺讨每含辞而渉笔搜六籍于蠧余𥙷千金之狐腋固资噐以成能巳辱子之我即及其凌天衢出风埃逍遥乎玄圃放浪乎瑶台校竒字骋逸才听流莺于太液接群龙于蓬莱右毛颕而使御左陈玄而爲陪滴金盘之秋露歩玉堂而跻上台顾不伟欤且鳯咮託眉山之重龙尾出端溪之先或以圣人之徳箸或以才士之铭传是皆一石之清润激波涛于百年始皇徒驱而梁海神娲竟遗于𥙷天宗其人而名世亦宣力乎蕳编而子独耻于爲研不思与是数者一其高而同其坚乎介者伏而谢曰先生之言至矣不复有所悔矣逡廵而退余亦惊窹用志于斋不易吾素醉赋余读栁栁州荅呉武陵书称其醉赋及荅客问而其文逸不传囙赋之以𥙷其遗辞曰弱水竭三山折少君㓕石芝歇吾将筑九千仭之曲台介风云而賔日月援青天之比斗酿千秋之古雪脍长鲸于东海肉狡兎于三穴纵长夜之乐负一世之豪脱䖏士之一角巾觧仙人之五色𫀆右挈吾榼左操吾瓢出上方之酴醿引西国之莆萄流白云于春瓮落丹泉于夜槽擪玉环之鵾絃裂双成之鳯箫六么作霓裳阕朝五斗暮一石耳不及于听音目不及于观色虮蝨万钟泥沙白璧力过孟贲者醉能繋其颈辩雄张仪者醉能断其舌畧儿女之愁而不爲动心夷王侯之势而不爲折莭太湖三万六千顷醉俯之一兕杯太华三万六千文醉览之一螘垤击缶而歌心驰燕赵㧞剑而舞气吞呉越走桓温之老兵殱周顗之狂客又焉能蹈规矩而守绳墨也于是牗天地庐八荒神交曲生封侯醉郷洩洩焉陶陶焉率千日而爲常柰何武公老而自尤屈子逐而自㓗囚酒星于大狱斥酒池之覆辙絶缨而㡬失其驩吐茵而幸贷于责不知尧舜乐之不厌孔子溺之不絶也九州㡬裂百川无廻豪杰相噬白骨生苔吾其与犀首之徒相忘于无事之日乎淳于髠之滑稽于战国乎与河东之季从时毁誉乎汉相之和臾而歌唿者乎与徐邈之中圣乎阮籍之放旷而适其性乎与荷臿之伯伦乎抑投辖以留賔者乎与待诏之王绩乎辱高斥扬之李白乎与陶潜其干没于义熈乎山蕳游于习池乎与瓮下之吏部乎韦曲之杜逍遥于率府乎呜唿与丗无忤惟酒可从醒者爲愚醉者爲智醒者爲介醉者爲通天下之愤非醉不释天下之难非醉不蒙命轻一羽气吐长虹决银河而洗斚繋扶桑之六龙复酌吾以大白渺海阔而天空石经赋五经载道之噐也秦烧诗书经燬而道自若也汉求壊烂之余书礼乐巳残缺十九惟易以卜筮存诗以弦歌存春秋以口授存而俗儒章句之徒傅㑹穿凿使五经大义不明于天下不亦悲夫灵帝熹平四年议郎蔡邕与棠溪扬赐马日磾张驯韩说覃飏等求定六经文字诏许之邕乃书丹于石命工刻之立于太学门外时四方摹者日以千计然未知道之所存也特以邕之书耳洎唐文宗时高重爲国子祭酒与郑覃复刋定九经于石呜唿汉唐石经巳风摧雨剥于数百年之乆与岐阳之皷峄山之碑同一榛莾巳因推衍其凡以爲之赋云赋曰繄圣作而明述兮尼父集夫大成歴四海其遑遑兮威鳯瘖而不鸣吁嗟时之终否兮託空言以载道世莫知余奚恤兮阅万世其杲杲嬴旣暴而不徳兮举六籍而火之薄先王之仁义兮尚法律而爲治悲祖龙之鲍腥兮阬亦湮而无烟易幸存于卜筮兮诗亦肄于筦絃春秋閟而不出兮礼乐佚而不全科斗螙于壁中兮光白虹之射天嬴遂偾而刘王兮家六合而宁谧乃偃革而爲轩兮掇壊烂于十一洎六叶而遘武兮炳大明之当中黜百家之肴乱兮一道术而异同易科斗而为隷兮复家畜而人诵道固不可泯兮亦何待夫汗牛而充栋时旣䧏而道晦兮经蟳㓕而莫收割申劝之或舛兮衆咸失于校雠属熹平之四祀兮帝孝灵之当宁正俗儒之穿凿兮伟中郎之博古辩鲁鱼与亥豕兮刻南山之坚珉巍乎四十有六兮树翼翼之成均钩銕画之屈强兮妙骨气之洞逹非饿隷之嬴形兮非寒岩之枯枿非醉草之欹斜兮非劒舞之浑脱初崩云之恍恍兮粲列宿之离离鸾振翼以夭矫兮树交枝以参差鸷鸟以乍飞兮群鹅游而戯海彼鹤头与隼尾兮曽何足以爲态捷奔泉之渇骥兮纵入草之惊蛇势或埒于坠石兮体巳悟于画沙观者纷其堵立兮车连连其日至岂八法之是尚兮幸经存而不坠陋石皷之苔剥兮鄙漆书之土瘗观竒阳而偶隂兮穷太极于有无感尧汤之禅放兮求厥中于典谟何二南之和平兮悲雅变而逮胡仪三千与三百兮伊朝夕之攸执何曲折而精㣲兮谨一出而一入嗟圣人之忧世兮徒感麟而掩泣二百四十二年之笔削兮善旣劝而奸戢正夷夏之内外兮亦纲常之攸立夫何经之徒存兮昧古训之时式痛卖官而列肆兮盛后宫之倾国奄竖党以盘错兮又孰恤乎社稷九州裂而鼎峙兮黎庶化而爲豺经虽镌而何𥙷兮政与道而相乖逮有唐之文宗兮乃继汉而有作砻巨石之崭崭兮列广庭之落落吁回首其㡬何兮悉风摧而雨剥文断缺而莫辩兮委荆棘之漠漠吾恐爲沉犀于蜀门兮同刻鲸于昆池曽不若庆云与松风兮託艮岳而効竒又焉得纪㓛千载兮拟岣嵝之禹碑谇曰巳焉哉石经泐兮剡藤出书连车兮布万国抚遗墨兮相得失道之存兮昭白日春雨赋孟春之月时雨方降周视草木莫不鬯懋条逹造化之妙如此冝孟轲氏以况君子之教也余少从师读书而知仁义道徳之说求之甚锐晚不加进则气质昏瞀可知其不得如草木之化必矣故作春雨赋以自朂且示子翺使及时而用力焉其辞曰维着雍涒滩之岁正月初吉土乃脉发融风应律布春令于遐陬回朝光于濳室烧经雪而未苏蛰俟雷而将出欣违寒而向温兾节劳而从逸于时灵雨斯䧏生我百谷伊农之庆匪珠匪玉以今揆昔载披厥録一岁之候三十有六观其屯云蓄而成衣陨石腾而傅羽纷坱圠以随风黯冥蒙而交雾乍萦空而丝散或缀物而珠聚方疑有而可聆恍若无而莫覩醖比玉之醴泉泫如饴之甘露无町畦之或间沛旁流而布濩粲丹葩以耀林滋緑苔而生路紫鳞噞而争跃绣颈唿而犹怒何浃辰而未休逮中夜而复迅闭帘栊以护寒觉琴书之含润田夫恱而昬作覉客闻而释恤余何思而何营感四时之错运欲抗音而熟继耿残釭之落烬嗟杏坛之诸子各因材而为训躬四勿而不疑契一言而奚问若时雨之所化何力约而㓛峻悯竒偏之弱质奚古人之敢希瞻亀蒙其既逺独伥伥而安归羌及时而勐晋惧失道而愈非当霡霂之渥洽悲事徃而心违愿爲杞而在山沾一漑于旣仆竦百尺以叅尺任扠负于崇构愿爲稼而纷敷兾常膏于朝夕託瑚琏以荐芳曰神明之可假愿爲芝而三秀濯朱柯而乆鲜岂幽人之所食表土徳于丼泉愿爲桐而不夭被玄液之渗漉斵有虞之清琴恊宫啇以成曲材苟摧而爲薪耻绮纨之徒袭何余疾之难迁徒遑遑而汲汲属万族之方新期徃训之攸执惟渴饮而求足信江海之可挹来侁侁之小子庶佔毕之是习知与行其并进亦何惮夫弗给孰爲高之可仰孰爲坚之可入眷跃如之在前思卓尔之有立感春雨而成章庶乎学之恒缉白鸠赋成均教乐所大椿一株有二白鸠集其上春来冬去亦物之异乎类者余爱而赋之其词曰夫何双鸠之皎洁兮孕异质于金方岂仙鼠之变化兮狎野禽而回翔肖刻玉以爲形兮耻袭锦以爲章性弗慧而徒劳兮时自珍而乆藏幸主人之见存兮託广庭之嘉树旣不爲其所好兮亦不爲其所恶夕同栖而晨兴兮春偕复而冬去振霜翎而益鲜兮与月魄以争素羌所赋之纯羙兮虽䖏汚而不缁女恒尤于衆嫮兮士咸病于见竒羞鸲鹆之上献兮悼鹦鹉之就覊兹惴惴而懐惧兮尚飘飘其安之王睢挚而有别兮鹘遇秋而愈急彼各挟其能兮固非余之所习何意气之敢矜兮借光辉之时及顾㣲躯以徘徊求故林兮永戢金鑑録赋帝开元廿有四载兮属千秋之良辰进丝囊与寳镜兮衆纷纷其相循臣九龄独见其㣲兮述今古以前陈监羙恶于一镜兮盍监得失之在人镜狭中而无隐兮洞万殊而咸覩亦俯仰而取容兮月或冥而爲土书炳炳其如星兮与汤盘而爲伍期𥙷衮之万一兮窃比夫翼周之山甫惟一心之易螙兮恒恶直而好䛕臣固不能矫以随俗兮盍图终于厥初使铭鼎之辞偶符兮宁取无逸而爲图集厥类而成编兮奚翅玄冥之百鍊光夜吐以属天兮何益君之闻见尧举舜而禅之兮讵舎朱而无㤙抚九州之广大兮匪黄屋之爲尊饥吾餐使之充兮寒吾裘使之温曰精一而执中兮本乎尧之一言心廪廪其履氷兮罔一息之不存兹爲镜之金背兮君日监而勿昏至暴秦之并周兮与黔首以爲仇阿房岌以造天兮极虞乐而未休慕神仙之髙举兮求弱水之三丘徐市去而不返兮嬴巳偾而归刘兹爲镜之水心兮君日监而勿流手三尺而崛兴兮壹六合以称帝文景嗣而恭俭兮道益昌而弗替后竭内以事外兮彻孰优夫二世数四七而遘武兮洗日月于方翳痛桓灵之孱弱兮操遂乘而莫制兹非镜之可监兮焉用夫渠搜之火齐彼典午之承魏兮闵螳雀之相攻繇载盛而易颠兮审厥子之弗聦洎渡江而清谈兮祖庄老以成风衍崇佛而舎身兮胡贪地而受降破金瓯而不顾兮士重介而谈空兹非镜之可监兮焉用夫赫连之青铜目或瞽于衆嫮兮耳或簧于新声受嬖妲而殷墟兮褒代申而周倾彼小白之创伯兮尸中国而㑹盟卒託子以召乱兮肉巳蛆而兵争继有汉之人彘兮亦累帝之聦明抑逺监夫申生兮兹吾君之容成我太宗之戡乱兮羌修文而偃革惟至诚以驭下兮韬神明于玄黙斥羙丽而朴素兮惧燕安之爲贼故孜孜以求言兮庶日蹈夫绳墨出宫女之三千兮来狱囚之四百彼刻民犹噉肤兮悼徇私而亡国知识弓之难精兮譬作室之屡易立帝范于子孙兮兹吾君之夷则君之大畧诚不可及兮旣内平而外从焚珠玉固足羙兮复两坊之乐工相姚宋爲知人兮奄竖爵而加隆诛后戚以示公兮兆夫妇之不终礼旣轻于树子兮化天伦爲㓂戎太庙坏而弗戒兮爰汲汲于东封曰祈福于太山兮又曷若为民而建中臣卷卷于匡辅兮冀君心之日检也恒法尧而非桀兮事必防乎其渐也义或嫓于大训兮实将垂之琬琰也中独怀此耿介兮愿从戆愚之汲黯也面从而背违兮臣固不敢也君苟不察臣之忠兮何贵乎镜之照胆也使如盘龙之閟于匣兮羞舞鸾之同掩也冝帝覧而味其言兮特优诏以褒之惜不久而中弃兮肆匹夫之所爲卒信䜛而爲忠兮斥荆州而无疑内玉环于宫中兮竟胎祸而速灾子胡雏而播丑兮君既耄而弗知闱闼腥于戎马兮夜仓遑而独西驻六师于马嵬兮犹不忍于蛾眉四海绎骤兮九庙俱夷旷蓬莱之故宫兮浊太液之秋水徴野鹿之㗸花兮痛羽衣之何在岂非人监之旣亡兮徒驰使于千里天眷眷于神尧兮幸两亰之载清居南内之凄凉兮感风雨之钤声信丹扆之有箴兮伊君道之当明金鑑岂一时之可珎兮历万古而爲程淸江贝先生文集淸江贝先生集卷第十一清江贝先生文集卷之十一两峯集送王瑞菴序余读鍼经而知鍼之要不岀于八穴曰公孙内関临泣外関后溪中脉列缺照海八穴治证凢二百一十有三而九鍼补㵼之用由是行焉复参太乙飞腾之术其法有八曰迎之于前以杀其势随之于后以觧其结提而升之以补其不足按而抑之以损其有余左之上引以导阳右之下引以通隂虚之于中以生其气实之于内以散其血二家之说寔相表里皆本于岐伯雷公与黄帝问荅之书攷之灵枢素问可见巳通其术者金季则有全真赵魔哥皇元则有丘长生真人真人以授窦文贞公有所着标幽指迷二赋及玉龙歌龙髄经行于世而赵魔哥之徒则有洞玄李公髙山陈公再传至于王通甫先生霍丘李清隐然皆不若文贞公之际遇世祖而大显于中朝也故四方学者咸称北窦若兰溪之镜潭王公则岀入其门二十余年为得所传之的在当时巳有道南之叹逮镜潭之子瑞菴益精于术往往治人之疾不啻大将统六师以剪小㓂殆非一时衆工之所及于是南北之明鍼道克继文贞者独推王氏父子焉呜唿人之死生制于天而鍼能通其逆顺屈者信之危者安之虚者充之弱者强之寒者燠之则其死生之制扵天者且制于医矣抑非洞察脉络之表而不差毫芒恶能求其十全之效哉冝斯术之传千百而十一也瑞菴之术虽受于其父而得之于心应之于手必有斵轮之巧者不可诬也今年春自越如吴王公贵人交谒扵门者无虚日适大名刘性初病寒留檇李因迎瑞菴治之以俄顷之功起五年之疾故一方以为神人其从而执弟子礼者非一瑞菴亦不靳于传盖将广北窦之学于无穷而利人之心亦及于无穷也岁云莫矣浩然言归因序以送之而能诗者咸系于后云赠星学梅生序天下之士成于偶而败于竒通于𨳩而厄于塞故卫青才不过李广㧞于奴而侯公孙弘徳不髙杨雄去牧豕而相始之困而终之显如此信其不系于巧愚而系于命也代之谈命者不精于五行妄称吉凶祸福以恐人心而徼其利以私一巳甲曰某日利乙曰不利彼曰某人贵且冨此曰贫而贱㸦得㸦失百不一中徒滋天下之惑巳余来殳山有梅君玉者踵门而求见盖精五行之术者其告人吉凶祸福咸可徴焉寔贤而隐于卜筮者也余虽不执于命益知其悬于天者不得而易也故序而送之系之以诗曰我生之辰斗直于卯日直于巳太白一星独守垣荧惑南流会鹑尾利不及升斗位不登三公唯有文章吐竒恠镂氷琢雪惭无功结㧕谩爲车何以送汝穷请君推行年祝鸡愿学尸郷翁送嘉兴知事雨斋徐公上淮安推官序治天下之事非一而事莫重于司刑唐胡元礼爲少卿欲杀一囚司丞李日知以爲不可元礼曰吾不离刑曹此囚必无生理日知曰吾不离刑曹此囚必无死法当是时其事之曲直固不可辩而君子以爲元礼之严不如日知之恕焉吾从而攷之舜典自象刑至于流赎各有一定之法而继之钦哉钦哉惟刑之恤哉则司刑者当以恕爲本不可以严爲事盖恕者徳恒胜法严者法恒胜徳徳恒胜法则无心于用刑无心于用刑者惟聼人之所犯法从而轻重之虽杀之而无怨法恒胜徳则有心于用刑有心于用刑者必以刑加人而不得其当者衆矣此胡李二公皆以至公行之而优劣之判不啻霄壤如此世之刑官冝有所择而处之乎洪武四年春正月三衢徐公雨斋繇嘉兴府知事陞淮安推官寔材选也余闻之喜而不寐盖雨斋读书而通律其掌簿书四年上下称其文而无害则今专用刑之寄必能有日知之恕而无元礼之严可以上副明天子恤刑之意而淮安小大之狱知其无冤矣其行也邑之大夫士咸赋诗以饯之属余爲之序于是乎书送材上人序天下之道无穷而欲穷无穷者贵乎积而巳水积而深山积而髙人积而至于化是知学之不可苟也知学之不可苟斯又不足乎已不足乎已则愈至而愈未至愈精而愈未精闇者未睹一室之内泰然以爲人之莫己若也画而不复进盈而不复受其积小矣求至于道不亦逺乎此吾所以爲学者之大病窃欲勉焉而气质庸下方其或时不能有爲以至老而无及巳悲夫材公大用学佛者也坚强而不倦纯一而不二初受易于宛平荣先生后去而从紫薇山之忠公本心本心悉以所得于东湖定公者授之大用其所积于日月之乆以穷性海之穾寞者何如哉后𬗋山齐公主杭之兴福教寺即举之俾主四方之賔客遂得汎交而博求凢贤于已者必慕而师之而又欿然若不足将往参道公竺隐于苕霅之上来求一言以行乌得不重余之所感也乎抑甞闻大雄氏之兴其法广被于中国而隋智者大师又阐四教以法华为宗于是其入有门其趋有径所谓行必先于知者盖儒佛道殊而功一如此反视坐而蕲悟如瞽之于黒白聋之于清浊岂不易邪充知而行若吾竺隐者隐然东南之秀五山称之诚百一而为收耳大用幸与之同时就而止其是非毋盈毋画吾见其积知日明积行曰成不极于化不止也而浅之为儒足乎巳而狭乎人者尚亦因彼而有所厉也夫洪武四年秋八月既望檇李贝琼序送刘性初归云间序宋苏文忠公序佛者恵勤诗且言欧阳子好士为天下第一而一时庸人抜而显于世者或负于旦夕之顷不待贵贱死生而然勤独始终不忘欧阳子没与人语及辄泣下故书以传之呜唿知人之难古今所同岂惟欧阳子哉而文忠公拳拳于勤言之者深着欧阳子所以待天下之士如此其厚而天下之士所以报之者如此其薄特表勤之异于人人也今铁崖先生杨公位虽不及欧阳子其好士之风则同甞言方今人物冝㧞十而得一繇是不择其类茍有一才一艺者称之不置士以此多岀其门而忌前好胜之徒以怨报徳者亦有之矣最后识刘性初于覉旅中即以逺噐许之及其终也性初哭之甚哀既与诸生葬之复自松江走二百里求余为之传以备太史氏所録焉夫先生以文雄一代固不待传而知余甞先性初从于杭以觚墨相周旋者三十年义不可辞且嘉性初亦欧阳子之惠勤也视彼负公而变于未没之前者何如哉故歴叙先生岀处行事及所着関于世教者悉书以贻之将来于性初之别也复张之以序盖亦表其为人勇于义者如此犹文忠公称勤之意也性初大名人父兄甞仕于元而能刮磨豪习从师读书又事玉泉王公瑞菴学九鍼补㵼法后遇神师于海上尽授以丘长生所传之密语其术益精治人往往有十全之效三吴咸称之云洪武五年岁在壬子冬十有一月初吉檇李贝琼序髙丽宗主尚希古塔铭呜唿大雄氏之论性莫精于华严经八十一卷自晋义那尊者译之至唐武后时再译于贤首国师徳宗龙飞三译于清凉国师华严之教遂广被中国然代之信而住住而行以至于悟者尠矣凢大地有生咸具是性谓之有而不囿于知觉谓之无而不沦于空虚其妙孰得以爲喻哉由信而悟者吾慈峰妙辩大师髙丽宗主希古尚公其人焉按状师族姓浦尚其名希古其字檇李人母甞夣僧乗白马入门遂娠师生有异质甫七岁母授孝经一过即成诵不忘十岁好佛书十二嵗见𬗋薇山恵力僧觉海白父母愿从受业父母聴之祝发爲沙弥既长闻景岩福公住崇徳之常乐因往参焉昼夜究华严观福公恱其颕悟曰异日树教东南者必尚也及侍福公于杭之髙丽五年升座说经吐音如雷龙象大骇佥举爲都讲天暦戊辰领宣政院札住常乐常乐自福公之去寺废巳乆遂葺而新之学徒不逺数百里而至至元戊寅迁臯亭之崇先益阐其秘名闻于朝有旨赐号慈峰妙辩大师阅七年退处御溪别峰兰若至正十年江浙行省太尉丞相尊其道遣使延之髙丽特授御制金栏袈裟及张士诚㩀姑苏累聘不应疾亟起索笔书偈曰七十三年住世只为佛祖岀气今朝打箇散埸惊得虚空落地掷笔而逝二十二年秋九月乙卯也五山震悼冬十有一月辛酉茶毗于长平郷之石头里异香载道㑹者二万余人既而拾舍利千数颅齿舌本洎所持珠百有二十坚踰金石悉不能燃石头里地三夕有神光射天人以为师淳行之符云师一号杂花道人嗣其法者曰学字古海住崇先曰滋字泽翁住西湖之妙心曰慰字安谷住秀之招提曰灯字无传住青镇之莲堂曰谨字莭菴住魏镇之华严曰明字月江住南山之法兴曰泽字云海住西湖之精进曰仁字静云住澉川之禅恱曰相字无见住常乐孙曰辙字万里住范镇之常乐曰梓字南山住嘉禾之楞严南山一日持状传太尉丞相命来乞铭诸塔故为次第其略如此师状伟噐宏勇于进道日转弥陀千声客至剧谈抵暮无倦色探深抉閟非得于言语文字之浅陋者铭曰于维华严经传西国毗卢性海孰臻其极如云弥空如月照川菩萨脩罗声闻人天一念内萌十界㝷见不索窈㝠近而匪逺匪逺曷求惟信为门克信而行悟道之原伟哉尚公七龄有识长参景岩譬枵斯食升堂说经吐音雷震龙象大骇济彼方沦十霜常乐栋宇轮奂继迁臯亭卓钖箨涧帝赐嘉号厥闻日升毒龙在钵魔女分灯特立物表王侯莫致七袤星流一夕云逝玉岑无色兽号鸟悲公教不泯视吾铭诗清江贝先生文集卷之十一淸江贝先生文集淸江贝先生集卷第十二清江贝先生文集卷之十二金陵集蒙说越有蒙始好读书不间寒暑一夕视字如螘縁迫之愈纷逺之愈微旦起则目有翳而无所覩焉乃号于天曰吾何罪邪天奚暴而使我蒙邪岂欲其为鸺鹠不察于物曷若不生我邪天既生我而施之两目又降罚而蒙吾不知司造化者何如也乃遯于野弟子往而弔之者皆哭客闻之独进而贺焉怒曰吾既蒙故不得与人颉颃于时窃病而号于天客奚为贺客曰若何病乎其尤天亦甚矣黑白易别也吾不知其孰黑孰白西施之姣无盐之厉人皆见也吾不知其孰姣孰厉信其蒙矣事固有大于是马好利而愎卒沉其宗智伯之才而多蔽也不察是非恱人賛己卫平侯之闇而自圣也利商于之冨宠秦国之政畜百姓之怨商鞅之危而爲安也彼皆目如明星微察秋毫而所爲乃至于此则其瞽有过于蒙者世复不惩其失爲智伯爲卫侯爲商居不亦悲乎若虽蒙于外至论天下之道高极无穷大极无际及考古今事必原始要终而镜其成败是知蒙于小而不蒙于大若又何病乎黑白之不知由不睹乎黑白也彼能睹者且以白爲黒以黑爲白矣美恶之不辩由不睹乎美恶也彼能睹者且以美爲恶以恶爲美矣此病之不可攻而明也若之病可得攻而明吾将进金钩施金篦除目之翳使若之视其锐不翅太山视其小不翅八荒视其隐不翅日月之运乎昼夜以爲何如虽然目不蒙耳不塞足不兀手不挛人之大利也以蒙废视以塞废听以兀废行以挛废执固爲不幸而有大幸存焉此塞翁之子免于役而爲福若之蒙乌知非若之福乎乃起而谢曰至矣客之言吾终身无所尤矣蒙爲好古翁氏也洪武八年二月初言贝琼造太鲁生说太鲁生师朴愚子将辞而南游于楚朴愚子戚然不恱生回吾从夫子乆矣楚仕国也今将往焉而夫子不恱何也曰若才高而好辩才高则上人好辩则不屈祸之招也甞观之知者先覆巧者先辱惟匿知于愚而不伐其知天下不以吾爲知寓巧于朴而不伐其巧天下不以吾爲巧是莫与吾校者巳故外患不至彼知者先覆巧者先辱非知巧之过过在吾伐其知巧也荆山之璞閟其至美而未之知也混于珞珞之石一旦光气属天如虹霓卞和氏恠而献之举国信其美虽十城不易也然璞毁而不完和亦再刖而死无足曷若混珞珞之石邪今若不能自閟如荆山之璞恃才与辩而求合于时器狭者不足与论海处闇室者不足与论天彼将惊焉而不吾容其祸甚于刖而至美不得全矣抑反诸大庭无为之天伏若形钤若喙之愈乎昔孔子歴聘诸侯卒穷陈蔡之间七日不火食枵然㡬死太公任弔之曰直木先伐甘井先竭子饰智以惊愚脩身以明汚昭昭如揭日月而行故不免也盍校其得失焉生退而遯于山泽数月曰吾㡬䘮吾而夫子存之遂反华而质易巧而拙椎锐而钝毁圆而方黙而不复言与人居而不知异乎人捐是非絶毁誉以太鲁号之终身夣笔居士说濡湏洪秉彛寓龙河之天界寺夜夣神授如椽笔旦起谒住山全室翁翁方书夣笔二字切惊而异焉盖秉彛未甞以语全室全室亦未甞知秉彛之有夣也观其所书而悟昔之所夣举其所夣而兆今之所书若岀偶然信其非偶然也琼因为之说曰昔江文通李太白甞夣笔矣由是其文辞益工不知二子之天才絶人得于气之清而纯者故其爲诗万象不足喻其冨八音不足喻其和鬼神不足喻其变岂待于夣而至哉抑心志既专精神既一故形于夜寐之顷如此而人之好异者论之或过耳夜半辍书而卧忽有锐头将军状甚黑而短排闼见余怒脱㡌掷于地曰吾中山之族世号万人敌然性不好武唯大人长者辄从之逰爲之执役朝暮不惮烦䝉其㧞于俊髦间与陶泓陈玄并列今得事先生风檐雨窓者五十年或知有所不能文有所不及吾皆助而成之心亦劳矣顾谓文通太白无借于吾而黜其功岂不寃哉且六夣之占具于周官黄帝夣天风鼓尘及人持千钧弩牧牛万数而得风后力牧爲相汤夣负鼎者而得伊尹髙宗夣良弼而得说于傅岩晋重耳夣与楚子搏有城濮之捷鲁襄公夣祖而如楚吕锜夣射月而中共王穆子夣人助己而得牛王濬夣三刀爲益州陶侃夣登天门贵至八州督丁固夣松后十八年爲公皆吾所纪古今称之而独疑于吾邪乃叱之曰若秦虏也罪当族幸赦而全之复侧媚求说不顾曲直是非惟人之徇摧頽于案牍局促于箧笥李广上功竟差六级殷浩复书不措一辞故累屈于孺子壮夫不汝喜也吾特取其强记一节引爲上客名显天下而一时新进疾而排之者日相踵尚何功之可伐而欲以是骄吾邪若以夣言益可论者黄帝之风后力牧汤之伊尹高宗之傅说固征之夣矣尧之有舜舜之有禹又何如邪重耳之覇天寔启之若小白之帖楚又岂夣其脑邪鲁之不竸其君如大国者非一亦皆周公祖之邪吕锜之中特出于幸穆子之牛卒祸其室夣何与邪益州之迁盖非一濬岂皆夣刀晋室名臣独无天门之夣如侃公居五䓁之爵亦尽固之松邪若之所纪徒滋后世之惑而巳乃起而谢曰先生之论高矣然天下之言非吾不传天下之事非吾不明自班固杨雄而下莫不资之吾其有得有失寔系于人人恒负吾吾奚病乎遂无以诘翌日过秉彛曰夣邪非邪古人之事果不可诬邪天固有所属于子同于晋之王珣者邪秉彛乃以夣笔居士自号云石田说檇李马徳逺氏以石田为号取左传语也一日过成均见余求申其义余恠而诘之则曰九州之田若雍之上上冀之中中扬之下下青之上下徐之上中兖之中下以其地有肥硗之不齐故其为田不一然有冝黍者有冝稻者有冝菽麦者有冝亲而蚕者皆可耕而艺也不可耕而艺且弃于无用者其惟石田乎吾寔似之吾长生四十余年而不成一艺之名属大明洪武之盛黜吏用儒天下之士应诏而起者俱妆并録至翔金门集𬗋垣者有之矣吾两荐天官而不中六科之选孑子归吾读书之所非石田之谓乎余应之曰噫子未通于道者也田之瘠者不得求其美人之拙者不得求其巧然使石田如九州之田或黍或稻或菽麦或桒而蚕则人朝暮其上以营无穷之利茍不得者必争而讼讼而兵其祸人也大矣此以利不足以及人获弃于无用岂非幸欤今子病其弃于时不为田之美者而为石田盍视彼之有智也有力也为时之所用者劳其心思苦其筋骨至于毙而后巳求为石田又可得乎以是较之孰得孰失徳逺起而谢曰此吾志也遂书以贻之洪武六年岁在癸丑良月檇李贝琼造过孝子传过孝子宗一海盐昭明里人蚤䘮父独与母居元至正十六年春吴陵张士诚拥衆自白茅度江遂䧟姑苏略地至海上宗一贫母逃卒与㓂遇欲杀之即以身蔽母中数创乃舍而去既返益困佣以给食母卒六年不克葬寝苫服衰蔬食不变居忧时与人语辄泣下有燕巢其宣东西相向及葬母燕去不复至人皆为异云贝先生曰人子事亲始终尽道者不足书特于其遇变书之非必待有变而得失可观也大其事也方㓂之东略阖境奔窜过孝子知有母而不知有身前冐白刃幸而获全视彼失其天性委父母不顾自沦于枭獍者何如哉故不可不书观其过变一莭则事亲可知矣及母死弗克葬不易服不食肉人未有一动心者特区区感其燕之去来抑何惑欤秦颜孝子葬亲有群乌为㗸土成冡乌吻皆伤因表其地彼燕于过氏何与哉并论而释之贞节传奉化陈氏妇以贞节称者五人初陈元娶竺氏生子侗而元卒竺氏年才二十二义不再适后三十三年卒侗娶璩氏生子瑞泰二人侗亦以疾夭璩氏年二十六后五十八年卒瑞娶王氏生子通甫一人而瑞复夭王氏年三十后五十五年卒通甫娶楼氏楼氏甫笄归于陈至二十六而寡父母欲夺其志泣曰吾不幸夫死吾忍死吾夫而事人乎且前吾三世皆守节以终不可至吾而变使吾不得从夫于地下非妇也父母乃止其姑王氏年老楼氏事之尤谨姑卒歛葬率如礼今年六十有二矣子四人长飬才次飬心次养吾次飬贤养才娶楼氏生子孟雍孟熈而养才遇疾楼氏求善药治之不愈方卒时楼氏年二十八越今十四年所守如其姑云贝先生曰余读易上经首干坤下经首咸恒干坤为父母之道咸恒为夫妇之道也夫妇之道终身不可变者故以恒次咸不易之谓恒不巳之谓恒此恒为能乆也其五六之爻曰恒其徳贞妇人吉象复申之曰妇人贞吉从一而终也是知恒主于贞贞固妇道之当然矣是以记礼者必始于谨夫妇而三从之义备见于篇凢夫存而顺其夫不幸夫没而不再适者不足恠也三王以降隂教不行礼义隳废有一人焉克尽其道则皆以为卓行莫不动色书之盖天下之守义者鲜特举此以为劝世变可知矣抑甞上下数千年间自共姜以下未及汎举若白公之妻贞姬曰忠臣不借人以力贞女不假人以色曹世叔之妻令女曰仁者不以盛衰改节义者不以存亡易心呜唿若二人者其徳可谓恒而贞者乎四明之陈氏一门五世皆能不贰其守如砥柱壁立千仞为妇为母何愧于贞姬令女邪虽其天性之美异夫闾阎习音乐工文辞之女䡖于失身者而家法相传教之有素可见也其诸孙恊和为国子生能歴道其实因合而为传使观风者尚有以采之而上于朝以旌其节岂不有补于名教哉国子学徳堂之东偏置贲鼓谨昕夕升降之莭及有事于学则鼓焉礼也乃为之铭曰冐以鱓密乎外而虚中汝之寂也与土奚择其应神而逺通鼓于戎而成列鼓于役而劝工惟贲径四而脩八故在乐为大配金钟而西东有镗其声击之逄逄冠带如云惟汝之从警昕夕之二时严一陟而一降或燕而壶或射而同勿爽其节敢告瞽蒙存善堂铭易曰一隂一阳之谓道继之者善也成之者性也孟子曰性善盖易原其流行之始故先言善后言性孟子即其赋予之同故先言性后言善其理一而巳矣笠泽沈茂卿氏扁其堂曰存善知善之当存则知恶之当戒者乎西白金公来乞铭乃为之铭曰吾甞观场师之木也必封其本而上叅乎天良农之治田也必树嘉谷去稂莠而至有年嗟善之在人者苟无场师农父之智恒戕贼而弗全鄚卫之音簧吾耳燕赵之艳蒿吾前肆行无觉既汰而颠故贵夫君子之学存乎中不为物迁我涂孔夷我宅孔安是居是由无失其本然庶积之而后丰庸讵非后昆之庆百世其延清江贝先生文集卷之十二淸江贝先生文集淸江贝先生集卷第十三清江贝先生文集卷之十三金陵集思勤斋铭国子生桒懋以思勤名斋求余一言申其义至于三四无倦色余惟唐韩子进学解曰业精于勤荒于嬉行成于思毁于随所以诲夫人也其游箴曰余少之时将求多能蚤夜以孜孜余今之时既饱而嬉蚤夜以无为所以惩诸己也懋尚以韩子之诲诸人者为勉以其惩诸己者为戒可与进学矣因为之铭曰木愿为才人愿为贤人胡不学以逰以盘譬彼立枯望其参天其学何如如行无退思故不昏勤故不怠惟思与勤进学之功业日以广徳日以崇在昔圣人纯亦不巳未得则忧既得而喜矧余小子弗聦弗明墨卿司训用戒其荒䟦赵文敏帖吴兴赵文敏公少学山谷书后学钟繇又以古今莫过于二王遂极力攻之至其晚年所进骎骎龙跳虎跃之妙盖得之心而应之手不待观公孙劔器而至此也论者谓其集衆体之大成亦岂过欤此帖乃与其姪某者时爲儒学提举犹未除山谷气韵也吁公一代伟人愽学而多艺非特翰墨之放钟王而巳余素不善书获观真蹟于五十年后三复歛祍䟦王逸老书八仙歌后凢艺始于学而卒于悟学而工不若悟之神此张旭观公孙大娘舞劔器遂进于草书也宋王逸老亦以草书名世先人守中处士甞蔵二纸于家余少时尚及见之后爲好事者持去今张宗儒来京师以所书杜少陵饮中八仙歌示余盖尤豪宕有法真有旭之悟者乎李白诗称懐素飘风骤雨落花飞絮之态虽非白作亦曲尽懐素之变者余于逸老亦云䟦耕渔图右南溪耕渔图刑曹郎中堵文明所作赤城呉仲谦之隐居也筑堂若干楹背隂而靣阳有山北自鹧鸪之春蜿蜒南迤以属其居而三屿平冈旁列左右鳯山龙山掖两隅而特起如僎价焉堂瞰大溪百顷可俯而鑑其南则𬗋凝翠屏危挿天半西距寒明二巖三十里赤城桐栢皆在其东北起伏向背四顾类城郭状天台之胜殆尽于此桃李敷荣桒竹交䕃不啻秦人之武陵溪世莫得而知者图之位置亦曲尽逺近之势矣仲谦于是治沃饶之地率童奴耕其中溪又多大鱼时渔以给朝暮故以耕渔自号复求余为之说余惟耕之与渔皆事之细者而豪杰之士穷而在下者恒託之为名若伊挚之耕于莘野耕而显也遂开有商六百年之王业鹿门之庞徳公则隐而耕矣吕尚钓于璜溪渔而显也为周之师而封东海若桐江之严光则隐于渔矣或论其为伊吕者难为庞与严者易又恶知遇时而成功者固非常人之所及而守节以抗世者孰能过于二人哉今仲谦肆志佳山水间非求显如伊吕盖欲附鹿门之龎桐江之严而同其髙也余恐才名闻于时且将应聘而出不得遂溪南之乐于异日而贻田翁溪友之所讥不若去耕与渔混乎田翁溪友以冺其迹之愈焉因书其说以谂之仲谦必有㑹于心者矣洪武六年岁在癸丑冬十月国子助教檇李贝琼书于时习斋书杏林生意图后右杏林生意图钱颙为姑苏陶友谅作也观其依山屋数楹而坡石之外树数百株彷彿花开高下芳红烂紫与日光霞气参错不啻逰匡庐间过董仙人之所居也其生意油然可见矣然生意歛之至密不盈一粟鬯而达之弥乎天地杏林特其一耳盖一元之气流行四时则有无穷之生意而物之生者亦无穷焉人徒观夫方春之时雨露所及者虽隂崖絶岛或芽或枿或苞或蕚以为否极而通而生意之充塞莫不发荣滋长如此又恶知氷雪之际苦寒折胶华者既歛实者既脱如千兵万马鏖大漠之野而亦未甞无生意焉此造化不巳之机也仐医以生意属之杏林者盖举小以着大且言其术足以利物充其虚而起其惫为能复天地之生意而死者以苏功有补于造化之不及者欤吁董仙人之时食其否而寿者㡬千人矣后世之医固未至于奉之神苟欲儗其治人而全乎天年其设心岂不仁矣哉此余深嘉友谅之为人而又喜命名之意深逺也故书以贻之䟦马文璧云林隐居图后昔余客云间与今抚州太守秦汉马侯文璧居相近志相合未始一日相违焉文璧工画山水能兼董北苑米南宫笔法视今人蔑如也读书之暇往往託兴毫素三呉人以重价购之甞为余作云关晓度彷彿㳺青城太白间而位置神气若出造化不见其为巧而巧自形焉兵变之余东西𣪚处洪武三年文璧以召至京师遂有抚州之命后二年余继起为国子助教相望十有余里六阅霜暑求如向之在云间时穷日夜为乐何可得邪儒者詹明初自西江来文璧贻余近诗读之恍然如夣明初且言其耳聦目明公退不辍笔但发少白耳乃出隐居图相示观其山之若有若无而髙下云气戎戎疑欲飞动如天之将雨玉女曝衣也下有伏流曲折小桥横卧桥外人家皆草屋荆扉前后古木不根着者数十株殆无刻画视南宫未可优劣巳复题其左亦有归老之志焉余乆思林壑即其诗画而益増感慨第窃禄于朝未能引疾而退耳然老不任事亦何能为邪徒使龙湫虎穴之盟乆寒而也因言以志余之心使山灵有知尚无拒于他日云释奠解或问余三皇何人也曰古圣人也曰其为圣人也奈何曰庖牺氏阐天下之文神农氏兴天下之利黄帝制器尚象以通天下之变此为治者莫过于三皇也曰孔子之于三皇何如曰孔子不得如三皇脩君师之职于是删诗书正礼乐賛周易脩春秋以明纲常于万世徳虽同而事则殊矣然则祀三皇于学以孔子配之可乎曰不可以三皇为先圣以孔子为先师奚为不可也曰义各有所当也按周礼凢有道有徳者使教焉死则以为乐祖祭于瞽宗故文王世子篇曰凢学春官释奠于其先师秋冬亦如之若礼有髙堂生乐有制氏诗有毛公书有伏生皆先师之类也又曰凢始立学者必释奠于先圣先师释者曰先圣若周公孔子其下云凢释奠者必有合也有国故则否盖谓国无先圣先师则所释奠者当与隣国合若唐虞有䕫伯夷周有周公鲁有孔子则各奠之不合也是唐虞与周所主先圣先师固无定名未有及于三皇也再稽之史汉魏之王取舍各异周孔迭为先圣孔颜互为先师唐武徳间亦以孔子配周公至太宗贞观二年房玄龄言释奠于学以孔子也大业以前皆以孔子为先圣颜子为先师若周公制礼作乐冝享王者之祀于是罢周公升孔子配以颜子髙宗永徽中又复武徳旧制庆显二年以长孙无忌言正孔子为先圣仍以周公配武王歴宋迄今释奠孔子定为不易之典是唐宋所主先圣先师巳有定名未有及于三皇也呜唿太古以来人若禽兽然寒无裘署无葛饥而木食渴而谷饮无五谷以为养也疾病相仇无医药以济具夭死也所处或巢或穴无上栋下字之御风雨川游陆走无舟车之安也其事简其俗淳结继而治无文字之可纪也三皇继作而后人之为道始备此衆人疑其不祀三皇者夫三皇冝祀而不得祀之于学也惟孔子当周之不振忧道之失也与诸子讲于洙泗之间以述三皇之所传故宰我曰以余观于夫子贤于尧舜逺矣冉有曰自有生民以来未有盛于孔子者也孟子曰孔子之所谓集大成也者金声而玉振之也冝为百王之所宗万世之所法所以祀之于学也学始无孔子庙惟鲁有庙然其教被于天下非一国所得而者故天下通祀之自唐已然虞世南韩柳诸记可攷矣学之有庙由孔子而建则冝以孔子为先圣颜子为先师而三皇不预也盛矣哉孔子之道中国尊之夷狄尊之爵以文宣王门列二十四㦸冕十二旒眼十二章执镇圭巍然南靣而坐祭则牲太牢乐大晟舞六佾于庭其所以尊孔子者又岂以是为加欤不如是不能称其徳周太祖屈万秉过阙里拜其像又拜其墓视漠之髙帝明帝尤重其礼论者亦不以为过是贞观之制岀于天下之公而非一人之私见阅万世不可易者今欲崇三皇为先圣使居孔子之上不足以褒其功降孔子为先师使混于髙堂生之列适所以贬其徳故吾的然以为不可也或又曰古者祀舜于虞庠祀禹于夏学祀汤于殷学祀文王于周学舜禹汤文得以祀于学而不得祀三皇何拘于贞观之制邪曰周王天下立四代之学故祀舜禹汤文而三皇将祀之于何学欤或进曰先生之言详矣三皇孔子其道一也崇孔子之祀当崇三皇之祀焉以佛氏之苦空寂灭老氏之荒唐怪诞无益于人与国且崇台广殿儗于王宫法亦弗之禁矧三皇之功及于人者如此而领之于医不亦䙝乎曰领之于医特主神农甞药之一事理固有未尽者冝定其制设官主之以丰其祀可也祀于学则非义矣时余为国子助教适闻有以邪说言于朝破贞观之制者既斥而不用矣余惧其惑人也故辩之猫戒成均㑹食所猫有餍其弃肉者日至焉山东孔黙读书成均甞夜见一白衣好女子就寝以青荷褁饭食之黙食而甘至八日不饥且语同舍生邹杰䓁咸曰千岁孽狐能化人人多惑而病病而死诸生环守之黙忽排衆跃池中若从女子状衆挽而岀亟命医往治乃握刅闭户医不得进药越数日或见猫于堂谓即狐也逐而击之毙腹有四子未乳呜唿猫为肉所饵乃以类狐死于肉而狐之惑人者竟免天下之事多此类贪者可以猫为戒矣然人不能辩猫与孤而误矧辩人狐之难辩哉清江贝先生文集卷之十三淸江贝先生文集淸江贝先生集卷第十四清江贝先生文集卷之十四金陵集黄山书舍记江隂旧为常属邑大江自岷导之东流万里至江隂逹于海岸江之山曰君山君山迤而东崭然与由里秦望秀㧞天半者曰黄山盖江隂以楚封春申君黄歇之地山繇是得名而君山则歇之墓寔在焉若敔若启若定若华向背起伏㦸列屛峙皆境内之胜惟黄山其尊且大者也邑之津南张先生仕元至江浙行枢宻院都事去之十有五年始归而省其先壠于黄山乃剪蓬藋艺松栢筑别墅于山之阳以居朝岚夕𬗋接于窓户江涛海雨撼乎几席此尤据其最胜处遂老而不复出矣先生之子宣率其弟完岁治田为事上给滫瀡之奉暇则取群圣贤书读之世之纷华不接于耳目也因题其居曰黄山书舍且求文以记之余惟黄山在吴越诸山不啻邾莒之于齐鲁特以春申而名天下呜唿春申亦七国之雄也方其明也说昭王出身徇主遂相楚二十五年而与齐之孟甞赵之平原魏之信陵以賔客相倾至蹑珠履者三千人可谓盛矣及考烈之薨犹欲保江东之封而不聴朱英之言卒制于李园身死族赤为天下笑又何耄邪上下千岁之乆黄山如故而一时之风流安在哉岂其徒知徼无望之福不知戒无望之祸也今宣智非不周也才非不优也衆方依乗风云以取髙位而退谋一丘一壑与幽人隐士之流甘于枯藁寂寞每天髙气晶覧蓆㡌之飞云延石室之秋月考盘长歌超然放神埃壒之外视淮北十二县之利殆不足以易此乐也使春申而知此则引身功成之后孟甞诸君何可及哉惜余覊于世故汨汨东西南北未能相从卜居以耕学自娱为憾他日尚当放舟过宣父子于黄山举樽酒弔古人援笔赋之未晚也姑书以为记玩云楼记天台陈庭学客金陵僦小楼以居题曰玩云而求余为之记余惟云者山川之气油然而上蒸者也有曰霠云曰洩云曰同云其卷舒无时曰闲云散为五采曰矞云而云之状亦非一有如旂帜者有如车盖者有类人者有类马者有类鱼龙草木者有类鸾之横厉鹤之孤鶱者有如涌涛者如连峰接岫层楼叠观者是皆云之可玩也然云无情也惟幽人处士玩之以寓吾情异夫声色狗马之玩矣声色狗马亦云之过吾前耳物于物者不以云视之情或因而迁非若玩云之忽往忽来乍起乍㓕为高也至于庭学则其情之所寓又不系于云焉何也彼以云为可玩而玩之也庭学从其父经歴公往于濠今自濠至京师受知尚书崔公遂辟礼部行人以不得朝夕奉其亲欿焉常若不足者凭髙眺望云之所在即亲之所在其触于目感于心者何如哉岂若幽人处士玩其如旂帜车盖如人如马如鱼龙草木鸾鹤鶱厉如涌涛如连峰列岫层楼叠观之可娱可愕而巳昔狄公仁杰出使并州北登太行之颠回望白云曰吾亲舍其下庭学之与狄公时越古今而玩云之顷同一感也呜唿君子委身而事君者义之公也覧物而思亲者情之私也无公义非忠臣无私恩非孝子狄公可谓两尽其道巳而忠以事君孝以事亲者天下之所同抑岂一人而然乎此余深取乎庭学也庭学甞言有田委羽山之麓而亲戚坟墓皆在马将奉其亲南归然后为至乐岂徒託于玩云以寄吾千里之思邪惟未得遂其私也姑掲名于重屋固不系于云而系于亲者可知他日繇是而进于朝将命四方歌陟岵之诗则玩云之感不止于此而忠孝之誉益着于时亦若狄公矣是为记彀斋记余少时学书汎取古人之㫁碑朽楮穷日夜而摹之六书之法非不通也而卒不能工遂辍而中止及甞学为诗复取三百篇及汉魏唐宋诗穷日夜而读之六诗之义非不绎也而卒不能进又辍而中止书也诗也特一艺耳余学焉而不能至岂非不以其法为彀欤古之善射者莫如羿欲射之善者从而学之羿亦恶能使天下之人皆羿哉惟志于彀而己是故正鹄既陈决拾既备引满而后发至不至力也中不中巧也非人之所能齐也所能齐者法也善学射者不失羿之法射亦羿矣此射者必以彀为法也学圣人者亦然中者圣人之彀也及圣人之门者其徒七十惟颜子见之明进之勇故曰仰之弥髙鑚之弥坚瞻之在前忽焉在后颜子可谓善学圣人矣圣人岂私于颜子哉其教颜子者即所以教诸子之法也教无二法或过或不及此诸子之学圣人不若颜子之得其彀也顾欲圣人变其彀率曰盍少贬焉呜唿其亦重于求人而轻于责巳也巳重于求人者恒怠轻于责己者恒怱冝其不至于圣人也佛老之学荒唐诞幻非有法之可循可守爲其徒者且冀其悟而入焉圣人岂若佛老哉而学之者恒怠且怱则佛老之徒胜巳盖佛老之徒必求至于师学者亦必求至于圣人而所得之妙岂不在于所示之彀邪余窃自讼其怠忽之过期进于书与诗之一艺且不可得况望至于道之大者欤㑹稽唐生之淳颕悟好读书不以风雨寒暑少间遂以彀名其斋不逺千里驰价金陵求余爲之记余虽未识生甞与其父处敬氏交又同考礼于南宫固不得以荒落辞而私喜生之年少气锐能以圣人所示之彀而进于学非若余之衰老所至者而止也故书其说使益厉其志云游冶亭记君子不观山川之胜无以广其志宣其文金陵之山川不一而冶亭特据㑹通之地尽有其胜者乎洪武三年春余客金陵思一至其所以求吴孙权之故蹟时预编纂元史蚤夜不得休及史成谒归虽可游而不暇矣既抵舍亲友相过者屡以冶亭为问而茫然莫知所对心亦窃悔之六年复徴为国子助教以为必偿向之所愿而日与诸生讲肄安敢舍其所事以遂吾私哉五月朔有一日休沐之暇遂与二三子道出虹桥西过朝天宫而所谓冶亭者始获登焉亭在宫中之土山上山有三亭由冶亭而东曰钟英由钟英北折而西曰飞龙飞龙者元文宗出居金陵时所构及嗣位道士陈玉林名亭以荣之岁乆与钟英俱毁惟冶亭抗于古木丛篠间亦无琧丹之饰矣是日也夏雨初止四无留云东望钟山髙挿天半而蟠龙之势蜿蜿蜒蜒欲挟云而上下其西则大江隐隐然白引一丝依山而东江右诸山起伏向背者又若青芙蓉万朶歴歴可数而北山石皆玛瑙色方旦时与日光霞气相射盖亦钟山之僎介乎近有民庐万区鳞次比及南北二塔屹然对峙金陵之竒观毕效于兹矣境与心㑹乆而忘返不知没没埃壒中者知有此乐否也因为之叹曰昔六朝皆国金陵若鳯凰台谢公墩巳湮于荒烟野草而冶亭翼然尚存余幸得一寓目其上不可以无述乃各赋诗一首且志㳺之始仙宫有山如虎蹲石古不洗泥沙痕山头冶亭乆寂寞日夜云烟相吐吞我来登山恐无路雨过新緑如云屯解衣亭上坐盘礴身同野鹤初离樊攅青叠翠起相向挿天喜有钟山尊蟠龙之势欲飞舞起伏高下何蜿蜿大江西来赴碧海腥风五月吹江豚东南形胜此第一拟问六代英雄魂珠帘羽怅俱巳燔荒基草合鸱乌喧百年死树剥鳞甲秋声夜作波涛奔嵳峩更北山秀霞气晓射扶桑暾周颙何处草堂闭往往月落闻惊猿山穷水尽见平野人家彷彿淮南村莫愁艇子不复系桃叶渡口愁黄昏可怜今古竟何事区区王谢犹争墩向来海内俱腥臊圣主匹马开中原黄旗𬗋盖今始见青春一气回干坤重逰京国非少壮耆老如星今㡬存金鞭走马白下门胡姬坐调诸王孙一时光彩动左右岂意零落悲蓬根方今幸乐太平日衰朽自荷皇天恩平生英气独未尽赋诗尚敌曹刘垣长干买酒唤李白江风山月湏吾论竹溪志昔李白居徂徕山与孔巢父韩准裴政张叔明陶沔日酣饮为事世号竹溪六逸故山不益其髙水不益其深而竹溪着于古今者因人而胜也吾甞即六逸而上求伯夷叔齐虞仲夷仲朱张㧕下恵少连之七人此称逸之始乎孔子论其立心制行以伯夷叔齐不降其志不辱其身柳下惠降志辱身矣言中伦行中虑虞仲夷逸隐居放言身中清废中权七人虽同爲逸民而其髙下之殊㮣乎圣人之权衡巳接舆沮溺荷莜丈人亦皆高世之人惜其违中言教异乎逸民之所爲也歴汉魏至唐而得六逸焉若六子信皆逸矣不知立心制行视彼七人爲何如抑流于沮溺荷莜丈人长往而不来者乎然以白之放浪金陵秋浦匡庐五老间而风神萧散凤骞千仞之表其发于文章豪宕不拘而天机自恊虽仕玄宗朝未㡬忤意而去亦犹下恵之三黜而不失其逸欤巢父之东也杜甫以诗送之又见其肆忘于虚无澹泊驷马髙盖视之不管草露由二子而观之六逸可得而知矣吾又惜时无圣人如孔子者爲之称賛而品列之孰能权衡其髙下邪惟其清风伟莭不与其身俱泯犹有慕之于数百年之下以逸称者非一而竹亦与之俱髙焉或者病其固而斥之使果欲附于李白巢父必有大过人者亦未可深诋之也姚江之处士李徳铭者家于大溪之上鉅竹千挺青环翠合上有飞鸟之往来下有㳺鯈之出没彷彿徂徕之胜且为处士之所専矣遂以竹溪自号非慕六逸而儗之者欤命其子庸来求余为之志乃举逸民之论告之而竹溪风土人物之详云烟朝暮之变固未暇及也虽然所谓逸者不以其迹之同而在于趣之同苟知李白巢父之趣则其为逸一也庶不辱于竹溪矣是为志北山书屋记北山书屋者慈溪陈守常氏读书之所也慈溪之名山不一其回峯沓嶂㦸列笔立争雄而献秀者莫过于北山书屋又据北山之胜朝岚夕翠不起燕坐而尽在几席之间矣山之东去海为近波涛起伏浩汗㳽漫或见蓬莱方丈于晻霭中而安期羡门之迹彷彿可求西望姚江则邑居野墅井然棊布重华文命二圣人之徳犹在于人而不忘者凢耳目所接必有㑹于心焉噫松风萝月正在髙世之士相友于闲寂之地尚无舍之而去如金陵之周颙始隐卒仕使鹤怨猿惊贻北山无穷之愧也檇李贝琼记白贲轩记玉而琢木而髹繇而朱黄文之不可巳也噐非琢不工室非髹不华服非朱黄不备虽有物之至美其与石也薪也菅蒯也一而巳矣呜唿盍亦反其本乎以其琢而玉丧其质以其髹而木丧其朴以其朱黄而丝䘮其纯吾恶得不为之戚邪故为玉不若閟于石也为木不若朽于薪也为丝不若弃于菅蒯也使作噐而必工作室而必华作服而必备虽文曷愈哉是以寳吾质弗愿其琢寳吾材弗愿其髹寳吾纯弗愿其朱黄岂非物之情也惟人亦然世恒病其不文固而饰之以华蕳而矫之以恭放而强绳之以莭外若可观矣不知始流于伪而其本巳亡矣吾深悲世之所尚而不恤其所䘮也安得复吾太古之天欤赤城迮雨氏好读书工五七言诗清丽有法始吾见于云间信竒士也后十年复㑹杭之上庠则貌巳改于云间之时诗亦尽歛其华而无雕肝琢肾之病焉且题其室曰白贲取易贲卦上九之爻辞盖知物待于贲贲极而反本故以素为尚不务过饰而伪者虽未闻吾说而心巳㑹于贲之君子矣来求一言衍其义遂举以告之且吾之说亦恶其饰而不及乎文尚求至味于无味之表可也曰唯于是乎书竹深记㑹稽之地多竹盖物有所冝犹卫之左泉右淇也上虞为㑹稽属邑有大姓魏仲逺氏世居邑西北夏盖湖上伏龙山之下环以巨竹千畒而栋宇弘丽与湖山相称兄弟相处薰然而和名其堂曰泳春又一家之人生风气浑厚之时多至百岁名其中奥之堂曰寿乐东南诸峯旁列前起若金芙蕖万朶而朝岚夕翠可覧于江云海雨之外名其楼曰见山至于游息之所则有窝曰养拙斋曰守约位置品列可弦可奕合而名之曰竹深夏盖之胜于魏氏矣当三伏时日光不到天风时来凄凄如清秋景而鹧鸪子规鹂黄翡翠之鸟相唿上下焉士之好竹者往往造其所仲逺必击鲜置酒酣燕连日至平生不相友者未甞拒也余在钱唐时闻而欲往辄以事辍今年秋识仲逺于金陵且録一时知名士所为记示余曰诸君子至上虞者幸不鄙而侈之以文词而竹深尚缺焉敢属之于子余辞不获则歴述其说而复之抑甞闻宋文与可守洋州数游篔筜谷中今仲逺之竹深殆过于篔筜谷矧其为人谦而好礼直而有文斯合徳于竹者乎于是乎书竹深处记距呉兴东九十里曰青镇镇有芙蓉浦则其境之尤胜者也有张宗儒者世居浦上鉅竹绵亘数畒欝然如云因名其室曰竹深处介余内弟徐真卿来求记余甞识宗儒之祖及与其父思孝逰自少至老获见其三世心窃美之而且有所感焉夫张氏自五代以来阅五百余年矣当时强宗右族倐起倐仆不啻蠛蠓之一朝暮以业书存者惟宗儒一门而巳亦犹竹之自祖而孙歴千霜百雪之余蟠互交错日蕃而日广焉其本盛者文必衍亦自然之理也观其竹者可知张氏之所积矣宗儒性好客凢逺近至者辄留不遣相与盘桓万琅玕所挹天风而延海月世之所谓仙坛者殆无以过之客亦乐而忘归以为呉下诸家不及也诸家之竹虽盛而其主无宗儒之风且不知有王徽之而拒之况他客乎余在檇李时数欲访梁昭明太子书园于青镇尚求简斋陈公读书所遂过竹深极呤啸之懽累以事辍今又来京师回望此君于芙蓉浦逈隔万尘之表爲之兴慨姑因其请而记之异日东还以偿平生之好又当援笔赋之未晚也洪武六年岁在癸丑良月廿三日国子助教檇李贝琼书于成均时习斋爱日轩记余友王止善氏家姚江之上林襟山而负海读书耕田足以自给而无求于时盖自先世至其父东臯先生巳四百余年越之大姓乆而不替者未有如王氏焉今年㑹京师告曰吾父没独与母晏氏居寔元献公之七世孙年今八十有六未甞敢违左右焉因名其室曰爱日取杨子云语也幸记而申其义余惟日之运而周天者朝于东而夕于西其度三百六十有五而嬴日之积而成岁者始于春而终于冬其数亦三百六十有五而嬴静而观之一岁之乆不异一日之近若飞鸟过吾前逐之而弗及若流水决而下注御之而弗止故人之迫于日者少而壮壮而老颜之渥者忽变而不复丹发之鬒者既苍而不复玄是虽血气之盛且莫可恃况其衰而待有尽之日乎此孝子所以爱日者爱其亲也杨子可谓善推圣人一喜一惧之言巳吁日无一息之停如此而人有一息之存如彼则其所惧甚于所喜恶得不惜其巳逝欲延其方来欤孰能乞吾驻景之大药后天而独乆也惟其忧之深故其爱之至虽有刍豢之味惧亲弗及享金石之音惧亲弗及乐则此心为何如哉余蚤失父母以抱终天之恨时诵蓼莪诗为之潸然泣下今止善获养其母于耆艾之时尤尽爱日之诚益重余之所感巳书曰肇牵车牛逺服贾用孝养厥父母余固不能及诗曰为此春酒以介眉寿敢以为止善祝是为记时洪武六年岁在癸丑冬十月七日国子助教檇李贝琼在青溪读书所书清江贝先生文集卷之十四淸江贝先生文集淸江贝先生集卷第十五清江贝先生文集卷之十五金陵集尚友斋记檇李陈景文氏以尚友名其斋求予爲之记予惟学不可以无友盖足乎己者狭而资乎人者广也孟轲氏论取友之道不止一郷一国至于天下之大且欲尚乎古人焉尚友乎古人则非止一世之士而爲千百世之士矣泛而求之若䕫若龙若伊吕者不可及己春秋之臣贤取乎蘧瑗忠取乎子文让取乎季札㢘取乎孟公绰恵取乎国侨直取乎史䲡其在圣人之门则颜子之仁闵子骞之孝季路之勇子贡之逹曽参之确此皆士之所当进而友之者至于尚㓛名则有管乐尚气节则有鲁仲连尚神仙则有安期羡门尚隐逸则有沮溺亦岂非古之当友者乎惟其不足于一郷而求之一国而求之天下又进而取之古焉盖以无穷之心求无穷之理则所谓尚友者尽于是矣虽然上焉而为䕫龙下焉而为沮溺地之相去数千里之逺世之相后数千歳之乆其人乌得而友哉所谓友者友其心耳人有古今心无古今之异也言古人之言行古人之道者乌知不在于一郷一国乎一郷一国且不可诬矧可以诬天下乎故居一郷则不遗一郷之士居一国则不遗一国之士焉同世而相违旷世而相求非善于取友矣予以是朂诸已又以是朂诸人恐其事辽邈而忽于近也景文其志之洪武六年冬十月既望国子助教檇李贝琼记全清堂记㑹稽娄可先之卒也其妻王氏守义不贰邑之闻人颜所居之堂曰全清髙其节也𥘉王氏归可先生子叔仁及澄而可先遘疾不起叔仁才七岁澄孩提耳舅姑闵其少欲嫁之哭曰吾不幸夫死幸而有二子焉吾忍死吾夫而从人死何以见吾夫于九泉也舅姑乃止二子既长亦克树立而澄至云间从予游者二年值兵变散去越八年㑹于亰师持太史宋公景濂所为传示予求记其所谓全清者乃为之言曰古今人以卓行见于霄壤间如诗録恭姜春秋书叔姬史载夏侯令女及五代王凝妻李氏前后同一不朽者非其至清不可挠乌能以及之且恭姜叔姬令女李氏岂独行人之所难行求异乎人哉不过为妇而尽妇道尔然上下数千年间其自沦于禽兽不耻为不善未有耻而格于善上与四人班者信其所行亦难而至清不可挠非可强而至也譬水之为渭岂无冲风之所激惊湍之所盪邪冲风之所激惊湍之所盪其清从之而汚者天下之水皆然也渭不失其清者性固异于天下之水欤使其可汚亦泾而已呜唿教化之不行风俗之日媮义之所在虽烈丈夫有不能尽矧责之妇人女子邪以妇人女子䖏变而尽道恶得不贵之而责其为丈夫者乎今澄母夫没之𥘉咸欲其志而守之确絶之严如此盖闻恭姜之风而兴起于闾阎者谓之全清讵不信夫故论而白之亦诗春秋之意耳有司当上其实旌之以风厉天下可也于是乎书王氏可先同里人年今五十有六而叔仁与澄奉之尤谨云洪武七年歳在甲寅冬十月𥘉吉檇李贝琼记运甓斋记昔长沙公陶侃刺广州朝运百甓于斋外暮运于斋内人问其故对曰吾方致力中原故习劳耳呜唿晋自渡江而南上下俱偷弃中原而下恤侃独有志于此固非一时坐谈老荘者所及也及都督荆湘等州检摄军府衆事未尝少闲又甞语人曰大禹圣人乃惜寸隂至于衆人当惜分隂岂可逸㳺荒醉生无益于时死无闻于后其聦敏恭勤于此见之非特运甓一事而巳吾意其拥强兵据重地畜威飬锐之乆当率诸郡请命北伐㧞黔首于羶腥以雪宗庙之耻而即安一方凡四十余年所谓平日习劳欲致力中原者直虚语耳且诸胡迭兴未易剪也苏峻之变国破君辱正臣子灰身之曰大兵云集乃欲违衆西还纵虎自害亦独何心哉周太叔带之难齐小白有洮之㑹晋重耳有温之师侃以桓文自任而所以勤王者如此又岂果能践其言如运甓时邪他日且欲正卞敦之罪敦固可诛矣侃之夷大难立大功亦由温峤軰激以天下之大义不相异同故侥倖石头之捷如其中为进退事㡬败于垂成则何异于敦乎梅陶称其机神明鍳似魏武忠顺勤劳似孔明亦过论也虽然晋之危而复安亡而复存寔资其力此为诸臣之冠而着之于史焉予故反复论之其行事虽有未至而所言则可为万世法何者人情好逸而恶劳天下之事恒成于勤而败于逸运甓之喻岂不善邪剡山单阳原以名其斋盖能志乎勤巳𥘉阳原读书山中既老不仕洪武四年诏徴诸儒郡侯强起之既至亰师又辞吏部乃授汉阳湖泊使然官无崇卑能志于勤则所施必有过人而不虚生虗死矣因其驰书三千里外求文为记故书以复之若侃之为政汉阳父老固能道之而破陈敏于武昌平杜弢于湘州求其遗迹可想见其风流于千载之下乎拥翠楼记四眀之奉化依山为县而䖏士汪公㓜海县城西徙家县治东三十武且朝暮与山相接也犹病其蔽于崇墉不能周逺近之势复即后圃建小楼为登眺之所焉于是大山横亘于南者玉几第一寳麓次之其西则为石棊盘而鲤湖在石棊盘西五里絶顶有神龙居焉此山之在二方者环拱几席之间矣东有长汀七十二曲如巴蛇赴壑束鳞蹙节宛转而不得肆世传唐叶靖命龙所开以泄水于海也益东三十里有山曰金鹅又衆水汇于东南为龙潭龙潭之上陗壁千仞类屏风状者曰南山又转而北望则青锦崭然与玉几对峙一名莲花巖此山之在三方者错出窓户之外矣观其或起或伏或前或却争竒献秀不啻海涛涌而石笋列终日玩之有不厌者广平舒汝临为题曰拥翠而曹南吴主一书之乃驰书亰师求予为之记予惟晋谢灵运好山日事㳺放至伐木开径穷天下之竒观是有山之癖而未得其趣者也今㓜海据其要领而阖境之胜毕效于一楼不待陟鴈荡放罗浮上匡庐㳺太华为足矣秋髙木脱霜霁天空延朝景之飞云送夕阳之归鸟山之翠奄于瓯越者无尽而吾之趣亦无尽焉噫有其地而无其人虽美弗居有其人而无其地虽居弗美此之遗于昔而见于今天固棏待乎人也不可以不志于是乎书存诚斋记昔熊渠子夜行遇寝石以爲虎而射之饮金没矢下视石也复射则矢跃无迹射一也贯于前而激于后奚有巧拙之不齐哉始之石而虎也不知虎之非虎信其爲虎矣故志于虎而不志于石宜其射而入也后之虎而石也则知非虎之虎信其爲石矣故志于石而不志于虎宜其射而跃也呜唿石无情也诚之所在虽至坚而开矧于天下之有情者哉是以瞽瞍石也不能不化于子三苗石也且格舞于干羽之时舜亦尽其诚而巳至扵周公之风雷邹衍之霜荆轲之虹李广利之泉与韩愈之徙鳄童恢之呪虎王祥之致雀是皆诚之所感非偶然矣岂独熊渠子之射寝石欤至哉诚乎圣人天也诚无不存人而未至于天必存之而诚焉存则积之乆而验之大又岂区区匹夫匹妇发于一念者可儗也此吾儒之教必本于诚而不违于动静之顷或者诚有未至徃徃祈天而责人抑何悖欤宣城王徳𥙿氏颜其蓄药之室曰存诚求予为之记故举其诚以告之如此予闻徳𥙿精于医其㳺亰师也逺近谒之而着治之功非一则凡脩乎巳以诚而其应乎人者固无不存其开金石如熊渠子也何有尚始终勉之洪武七年岁在甲寅三月十有八日国子助故檇李贝琼记杏林小隐记医之称于古者非一其论有过人者不可目之以医昔晋侯有疾秦使医和视之曰非鬼非食惑以䘮志良臣将死天命不祐夫以平公之蛊于内不节不时其及宜矣此医之所能言也以国之大臣任其大节而不能御祸必受其咎则非医之所能言也由是观之和岂特工于医人盖工于治国者乎君子谓晋之求毉巳公之疾而巳政非毉之所及和不当舎所务而责其大臣其说似矣使赵孟有和之智以相平公乌有宫室滋侈女富溢尤晋遂至于卑邪赵孟不及此而和能因疾之不可为遂极言之若和之为毉相业在焉固不得复见其人矣后有神仙董奉治人疾不责其报小者使植杏三大者五岁乆成林复以杏易谷振贫者此又有及人之功非射利庸夫可同日而语也予在成均一日陈君克仁来言其里中之良毉周清逺者其论六气尤能推和之说而一以利人为心号其所居曰杏林小隐逺近谒之常着十全之效徃徃如奉之神非假杏林之名以自神也敢以记请予知清逺非和之智则必为奉之神仙于克仁之言信而可徴矣扵是乎书飬志堂记景行氏有堂曰飬志求其说于余乃进而告曰人子之事亲不一其飬而飬志爲大居有宫室之安出有㳺观之适享有鼎烹之美燕有丝竹之娱而所志不存焉非飬之至也务飬其志而不恤乎外孟子所以仅称曽子而以曾元爲戒乎景行曰然曰未也此特事之一耳天下有不同之志士志于学农志于稼贾志扵货彼积书不观舎田不耘与盘㳺聚嬉而失其工贾之业将贻父母之大戚可谓飬志乎抑不止扵是也志广大者或沮之以隘志清约者或矫之以汰志勤励者或败之以怠矣其视曽元俭扵一肉者又何如哉景行愀然动色乆而始定予遂终其辞曰世之不及曾元者亦人之通病无足怪也然君子恶可例于常人邪必也其心同乎父母之心未发而先之既发而从之母夺其所欲而违其所恶使志之所在无一不遂亦庶㡬乎可也乃起而谢曰尽之矣因书以爲记景行噐宏有学事亲以孝称至于既没而不忘其心志耆欲焉今受知大宗伯擢为行人云深恱斋记檇李徐孟权读书南湖颜其室曰深恱谒予为之记予惟天下之所恱者莫大乎圣人之遒圣人之道公于人者也而恱之尠盖一贯之旨惟曽子子贡闻之诸弟子弗与也况不及其门者乎颜子由博约而进至于欲罢不能此恱之深者虽箪食瓢饮不改其乐焉冉求乃曰非不恱子之道力不足也则局于艺矣子贡所造亚于颜子亦以货殖为病而闵子骞原思季次不仕于大夫要皆恱其道者欤呜唿学之不至固不足以言恱悦之不深亦不足以言学必也时有正业以专其习退有居学以一其志安之而不厌为之而不退则其所至犹水之入于物其为恱也深矣此君子始终之学成巳而及人也苟未及此则所谓朝闻夕死者何事不耻恶衣恶食者何道吾无行而不与二三子者孰知其与天爲一逐于宋厄于陈围于匡不合于齐楚汲汲焉遑遑焉无所容其迹吾又奚取而恱之也冝见于弟子之亲炙者已鲜降于千数百年之后抑又尠矣使学而至于恱则天下之物举不足以易之者岂暇恱衆人之所恱哉衆人之所恱居吾适乎体则思崇䑓邃宇冬穾夏寒而巳食吾厌乎口则思肥牛之腱龙门之鲤而吴人烹之和酸若辛而巳乐吾娱乎耳目则思吹竽戞瑟二八起舞阳阿结楚代奏错陈而巳是皆恱乎外者非在内也悦之深者体弗安乎居口弗餍乎味耳目弗役乎声伎惟圣人之道爲慊也朱絃而䟽越一唱而三叹有遗音矣尚玄酒而爼腥鱼大羹不和有余味矣衆人恶得而至之哉孟权既学而恱信其辨于内外不至于交战者虽然悦之深若颜子者未易及巳学者必法乎颜子其庶㡬乎是爲记如在堂记天下之物有气而无知有知而无情有情而无义此木石之所以为木石鸟兽之所以为鸟兽也其灵于木石鸟兽者有知而情必从之有情而义必从之是以莫贵乎人巳故爱其类者恒厚矧父母之属尤非同类之可班乎生吾致其飬没吾致其思颜色不得而睹也恒若接于目声音不得而聴也恒若接于耳一出一入一升一降恶忍死其亲哉世之人哀戚见于殡之日不能不杀于其终诚敬见于祭之时不能不衰扵其乆以宰我之学扵圣人且安扵衣锦食稻乌乎是亦可忘邪记曰夫鸟兽失群䘮匹越月踰时则必返廵过其故都廻翔焉号唿焉蹢䠱焉踟蹰焉然后去之小而燕雀啁噍之顷焉然后能去之人扵其亲也至死不穷则三年之䘮圣人特为中制使送死有巳复生有节而思亲之心则无时而可巳也四明陈思礼者生七嵗而父没越二十年又䘮其母茕然孑立而悽怆憷惕徃徃形于秋霜春雨复颜其堂曰如在可谓不死其亲矣求予为之记遂举其说以复之且警彼之朝死夕忘曾鸟兽之莫若者焉洪武七年嵗在甲寅夏四月初吉国子助教檇李贝琼记约牗轩记余读易至坎之六四与诸生论大臣上结扵君之道而张继善来谒且言其友宣城黄立本者好学工草书颜其㳺息之所曰约牗敢以记请余始恠之既而复曰坎自二至五似离中虗之象为室之牗焉牗者通也诗曰天之牗民毛公训牖为道道亦通也甞观孟子一书告子学扵孟子者也其论性也虽孟子正言折之卒不悟其非者非蔽之甚扵齐梁之君乎而夷之墨者会一本之说由其明之可通也故在内者惟虗能受而不见其盈盈则不可强通之扵外在外者惟虚能入而不见其阻阻则不可强通之扵内此犹光耀之烛室不扵户而于牗牖非正也自牗而通则一室之暗洞然八荒矣圣人之拖教亦然是以成徳违才异术而同功今立本之取易是能虚以受人思通其蔽者予请尽言以告之可乎先师有曰约质言也牖牖下也纳爵牗下而酌也一樽之酒一簋之食其乐用缶其告用约贵乎质也呜唿诚莫加于质故上林啬夫之敏周勃张相如弗与也公孙弘之诈汲黯弗与也赵绾王臧之文石奋弗与也然文有余而质不足曷若质有余而文不足也代之恱春华而忘秋实者古今所同此浮华多合而恭谨之士恒屈矣立本信能守其质而一于诚可以䖏险而无咎是亦约牖之一说尚勗之哉清江贝先生文集卷之十五淸江贝先生文集淸江贝先生集卷第十六清江贝先生文集卷之十六金陵集九华精舍记九华山在武阳熈山东十五里视武夷诸山秀㧞于闽者奚啻邾莒之在齐鲁其势不得与之抗而名着古今者亦有其人焉宋之息菴居士叶公是也公㓜读书熈山及豋进士第累官至寳谟阁大学士出知䖏州有嘉禾瑞麦之应比三年又有芝生于庭人皆颂之既代而归遂不乐于仕而所谓息菴者亦朱子所号而劝其止也穆陵思其为人三遣使徴不起命表其里为清节谈者称公有二䟽之髙而讲学之功老而不倦则非广受所及者及卒家无余赀惟朱子翰墨及所叙世次与先后行事以遗其后且戒以存孝敬母私蓄而巳子弟遵公之教咸循循有退让风至四世孙茂生官于建宁未㡬纳禄家居郡太守论及叶氏一门辄曰此孝廉家也后由熈山徙于九华地益斗絶而九峯列峙亭亭如青莲九朶出烟雨外林木翡欝溪流囬绕因名其居曰九华精舎山与人俱高矣茂生之子士能质美而好学当国家肇兴学校遂充弟子贪于成均数见余请曰自吾祖息菴居熈山百有余年蓄书万卷中燬于兵惟朱子十梅咏尚存而相好之义犹可想也吾父卷卷寳之不幸蚤没士能又孑孑来京师囬望九华逺隔四千余里而云岚翠黛恒若日接于前也河南程坦生既图其大㮣幸先生记之时予爲国子助教义不得辞若息菴出䖏始终九华之因人而着与士能不忘其所自皆可书也洪武七年夏四月十日檇李贝琼记云门精舎记青州之镇山曰云门上有穴如门广可以通方轨云气朝暮吐纳其中故以为名而起原张先生世居之先生一号古邨少学于天台孟长文而长文之学则出于金文安公盖六经之道汉唐诸儒不能通而一之至宋朱文公集周程诸说而大眀焉当是时受业其门者非一而髙弟则有黄文肃公黄文肃公传之何文定公何文定公传之王文宪公王文宪公传之文安先生私淑于百年之后可谓纯正而无弊者欤繇是讲道淮楚之间四方逺近翕然从之皆称古邨先生仕至衡州路照磨卒赠中奉大夫礼部尚书护军追封清河郡公其子绅克世其学尝出㳺三吴即姑苏建塾诲其邑人子弟题曰云门精舎示不忘其出且祠文肃以下五先生于中眀其先后原委之的不倍于朱子者也呜唿天下之才局于所见恒昧性之为性道之为道得此遗彼而异端之说益肆可胜叹哉朱子折而正之至精至宻俾尧舜禹汤文武周公孔子相传之旨若曰月既食而复凡有目者莫不睹其光彩彼簧鼓一世以罔匹夫匹妇者不攻而破视昌黎韩子之排二家其功倍焉虽其纷纷起争而求胜强附于道以㕘立天地间然真伪之分得失之归乌可得而揜邪古邨不惮数千里渉江而南从长文学之师表于时及所着文集凡三十卷皆可传也今绅継述于后而又合父师而奉焉其守之固如此则所谓云门者寔道之所在山将与之而益峻巳是可以不书乎一梧轩记无钖张止斋先生老于九陇也甞植一梧于庭阅十年挺然秀耸而宻叶云布不知三伏酷烈之气也先生曰徜徉其下酒酣兴发辄倚而啸歌同乎惠子之旷焉既没其子今礼部尚书维中益封植以示不亡复颜其室而属余为之记余闻昔齐燕楚使于梧宫因问梧之大小一辞之失二国构兵然梧何与于人使者独以梧为问邪且不问梧之材异于衆木而及其先王之事则兵祸不在梧巳若所谓一梧歴止斋父子二世其年宜可问而知之盖欲因梧而考其人也夫连林之木如束如附如庇如下其相辅为势者非止一二而巳风雷之所撼霜雪之所虐恒并存而后毙然未足以见其竒惟特立者无所束而直无所附而起无所庇而固无所屈而下至仇于风雷霜雪刚姿劲气奚翅忠臣直士之寡与剪焉甚危而未甞为之少变于是始竒于衆木焉此余于一梧尤爱而誉之也呜唿三吴之盛大家世族甲第相望嘉花异卉敷荣交䕃四时不絶及州县兵起殆尽于焚烧斩伐惟张氏之梧独存轮困离竒过于龙门之植是亦系乎数矣惟中当知树于前而鬯于后如此恶可直视其为梧也欤㽞耕轩记秦王翦将兵伐楚请美田宅甚衆且言为王将有功不侯故及向臣请之为子孙业翦之智如此其子孙有能耕者乎汉田蚡治宅甲诸第田园极膏腴至请考工地益宅蚡之盛如此其子孙有能耕者乎天下之人有无穷之心必有无穷之计及一再传而怱焉冰释何其暴也若于定国之髙门张安世之金貂七叶繇扵方寸所存世乆而益昌非止一时而巳易曰积善之家必有余庆此理之自然不可诬者故举其人以㮣古今焉奈何不务树徳徃徃咲刀腹剑阳予而隂中以快一巳为事则非善于为谋矣四眀之何钧五先生名其室曰㽞耕其千百而十一欤先生有长者风里中争者不白之官而白之先生性尤急于义遇贫无飬者辄周之或贷而不能偿者悉焚其劵县东资国闸数壊扵水为筑外防捍冲激之患一方受其利又长塘为四眀永嘉天台㑹稽之冲有水亭以休徃来者后毁于兵人皆病焉先生复新屋若干楹风雨有所庇矣盖其忠厚仁恕出于天性以为利于己者狭不若利扵人者广虽九野之土阡连陌亘不足以喻其方寸而子孙耕于后者有余奚必如王翦田蚡之所为屑屑以忧其贫也乎先生既没人犹称之其子操好学力行洪武五年以明经荐于春官则树徳之效巳见于今日是不祈报于天而所以报之者不爽将使如于张之门継継绳绳歴数百世未艾也余虽不得造先生之居嘉其所积之厚而乐为其后人道之洪武七年夏五月既望檇李贝琼记药石窝记士恒病于内之所不足而必待攻于外暴者抑之而仁懦者激之而强固者道之而通辟者规之而正贪者矫之而廉蔽者发之而眀隘者充之而广所谓药石之戒尤人之当寳者乌喙昌阳空青丹砂弗与也故君子以药石进其徳小人以药石损其过夷攷古今亡之所以存险之所以济败之所以成失之所以复岂非资之人也哉或者好人之侫而恶其忤于己此药石之言不至也药石之言不至则病日深而身辱名灭呜唿以药石之可已病虽螫吻毒肠亦有所不恤至扵正言之谔谔恒推而不受方甘扵有过之地是知爱其体之小者不知爱其体之大者可谓智乎余甞以此自惩而云间张拱长颜其燕坐之室曰药石窝取宋桐川簿丙公语将求益于大人先生而浚仪赵公本𥘉为之记复属予申其说焉余谓丙公之见倪偁歴言驭吏抚民之道则既以为足偁亦从而善之无一辞勗其未至乌在其为药石邪拱辰兄弟四人读书鳯凰山中二十年其扵圣人之吿弟子凡一病一药皆用之而用功者余不暇渎告之也抑闻鲁大夫臧文仲善于季孙而孟孙恶之及孟孙死哭之多涕曰季孙之爱我疢疾也孟孙之恶我药石也美疢不如恶石石能生我疢能杀我是又以人爲药石者欤若文仲可与言智矣尚求以爲法扵是乎书拱辰名奎横浦先生六世孙通春秋大经甞试于有司仐以才选主兴国之通山簿云灊峯祠堂记一气既裂而有文其所以𨳩物成务莫备扵四圣人之易故爲五经之宗自孟子没歴汉至魏讲易如王辅嗣者固未尽其旨宋周子得穆伯长之传而太极图通书作焉后二程洎邵子张子继兴故有皇极经世与正蒙之书盖皆本诸易而爲之也然邵子则兼乎数张子则专乎理所谓殊涂而同归者余甞求之正蒙十七篇首太和叅两以阐造化之微次天道神化以推圣人之至若动物以下诸篇无非发端以示人虽或失之深刻间与易有不合观其约而慱精而实则孟子以来与周程之说相爲表里而辩释老之谬妄者此书爲然考亭朱子扵太极通书西铭有註其余则未暇及也番阳沈毅齐先生因爲正蒙解以备朱子之未备而王禘乐噐干称犹缺元徳兴丞上饶郑君复𥘉𥙷其三篇新安胡公云峯序之亦既行于世矣及闻南昌灊峯朱先生者深求邵子内圣外王之学既老着书凡易说礼说皆发前人所未发至于正蒙且病其难而释之岂亦采毅斋所註而损益之欤甞欲购求定本以观其异同得失时犹閟而未出也洪武七年秋其子善来亰师试补南昌文学掾获见于成均因出所𫐠灊峯行实始末示予复求记其灊峯之祠焉按灊峯爲洞云䖏士之子𥘉洞云兄弟四人长雪涧次碧泉月涧而洞云㝡少雪涧以文章显于时而洞云与之齐名灊峯又纯正而弘博其着述也虽世无知者将待子云于他日矣甞命善集其所纂而继终其未成者善亦克承其志且建祠奉之上推灊峯之意而及其祖洞云䖏士与伯祖雪涧以眀其传之所自来可谓能子矣呜唿易在造化固无言也而圣人言之逮世降俗媮人心益晦邪说曰滋非有卓然立言之君子㑹一心扵古今则弘通易简之法仁义中正之归不亦隐乎此诸子之功为甚大余不得不历称之也抑张子既出正蒙以授门人且曰其触类而长之吾固有望于后之学者毅斋为能发张子之藴矣若灊峯䆒先天之学而余力及此益见理愈索而无穷所造何可及哉祠之扵郷既合扵礼而善复不坠其业有光扵雪涧洞云尤足嘉者故为记俾刻诸壁云茶屋记檇李屠生兼善颜其㳺息之所曰茶屋盖兼善耆茶尤善烹茶之法凡茶之产于名山若吴之阳羡越之日铸闽之武夷者收而贮之屋中客至辄汲泉烹以奉客与之剧谈终日不待邾莒之㑹焉余因告之曰昔陆鸿渐着茶经三篇蔡君谟亦着茶经上下二篇而玉川子则有答孟諌议恵茶诗兼善甞取而读之乎彼奴视茶者未若鸿渐之深于味惜计口腹之小而不免御史李季卿之辱君谟以宋之名臣乃进龙鳯圑希宠一时如丁晋公所为不免欧阳永叔之讥若玉川子洛阳布衣耳諌议饷以先春之品其扵润燥吻沃枯肠饮之不厌可谓好之至矣然不徒足一已之好为事且忧百万亿苍生困扵颠崖未获其苏息遂因以讽在位之君子是以天下为心者乎此三子皆知耆茶鸿渐固不足言君谟乌能无愧扵玉川子也兼善必辩扵是而有玉川之心巳亟起而求书为记余复咲谓之曰俟大雪之夜过茶屋聴松风汹汹作秋涛声酒醒一书未晚也而请之益坚遂书之洪武五年冬十月𥘉吉两山老樵贝琼记七年秋七月七日重书于成均东斋追达堂记追逺堂者天台林氏奉先之所也按林氏之始祖十一府君讳勋者五代时以塩铁使转督台州诸军事遂由闽之辰溪徙家于黄岩半岭其后攴叶益繁散䖏梅溪团浦者特盛当宋设科目一岁聮中有司者八人曰雪村曰勿斋曰晓菴皆以能文辞称故江以南衣冠大姓必推天台林氏焉至六一学正甞言吾宗族之大非一世一人之积于是筑堂梅溪置主其中岁一祀之且㑹族人子弟讲尊卑长㓜之序云遂割田若干畆给其费有女以疾不嫁者益以田四百畆而噐物无缺矣其孙今国于生伯云惧泯其实也求余为之记余惟祭者所以追飬继孝也自祖襧之近推而上之则有曽祖焉又推而上之则有髙祖焉然非止于是而巳有高祖之祖焉譬之于水千盘百折以逹于海然河不始于龙门积石而出于昆仑江不始于汉而导之岷山论者不徒考其脉络必穷其源而后已人之报本可不求之远邪水未有无源而出者人未有无祖而生者惟属之近而有服者其恩隆属之逺而无服者其礼杀亦天下之同情也有能追而祭之不以逺近为隆杀岂非厚之至乎特古者限于先王之制大夫有庙无主士则祖祢一庙庶士庶人无庙而鬼上下之分截然不得踰而僣者故孔子曰祭之以礼曾子之言盖为有国者而发使施之所祭必尽吾之诚耳非谓庶士庶人得祭祖祢以上而及于无穷为孝也君子扵此制虽不得为而心实不能已于是伊川先生以义起三祭之名而初祖先祖与祢各有其类而得受祭焉林氏世次相传越四百余年源深流长如此而子若孙又能合雪村勿斋晓菴以及十一府君而伸其敬可谓知报本之道巳曾谓公侯之贵或不及乎此庶士庶人乃能之诗曰心乎爱矣遐不谓矣中心藏之何日忘之是皆率性之道笃扵所亲所尊者又岂强之而然哉故重其请而记之观者亦有所警乎中尚革薄而之厚也夫待月轩记越胡子眀氏筑室舜江上颜之曰待月轩乃以书来言其地势清旷与月爲宜三五之夕六合无云辄席其中以候焉湛然烂银盘挟潮东升至明所及可见秋毫于海天百里外亦一时之竒观也幸侈之以文辞余惟月之爲象其行也有度其出也有时信可待而賔之其有不得待者二或阻扵时焉或阻于事焉余徃年客㳺三吴泊舟垂虹亭下中秋月盈起而四顾氷寒雪缟因举酒相属客爲吹洞箫作水龙吟此一快也使遇盲风恠雨交至百恠夜出巨浪排山则无月可观吾恶从而待乎去年过金陵鳯凰䑓虽已湮爲荒烟野草而山河不改景气一新休沐之日与二三子乗月共登浩浩乎若超埃盛之表想见长庚风神扵千载此又一快也使有簿书期㑹之烦朝暮不得休虽有月可观吾恶从而待乎呜唿月固可待以时而阻焉者天也以事而阻焉者人也二者未之能免则能待月如垂虹亭鳯凰䑓者㡬何人邪今子明无一事之挠当月之望待扵兹轩以乐其乐诚不易矣且人有尽而月无穷观者恒有古今之感惜无頋兎不死药以延吾寿相与周旋太清又可弗之待而一玩哉然必其可待奚若无心于待而适与月㑹也天下之事多此类者非独月而已予将老而东归扁舟一过舜江试与极论之姑书此俾刻诸壁子明安定先生十九丗孙好读书事亲尤谨内外称其孝云清江贝先生文集卷之十六淸江贝先生文集淸江贝先生集卷第十七清江贝先生文集卷之十七金陵集复初斋记冝兴强如心氏丗居荆南山之遵义里元季兵变辟地永丰黄山者十年而去亲戚逺坟墓中恒慊焉而不足洪武年始克归治茅斋于室之东偏题曰复初介国子生谢煜来求记夫有失而后复当大兵四起焚烧屠莫不东西奔窜农失其田工失其肆囬望郷里皆狐兎之墟而父子兄弟能相保以居者曾无一二咸谓不可得而复矣幸而居复吾宅田复吾地水之者浚而复其清涂之塞者辟而复其广与夫一草一木敷荣鬯达若冬而复春境之胜亦不异乎前矣盖乱极复平数之必然而人亦不乆于荡析如心之初志扵此遂矣何使攻战之未息疾疫之夭年虽欲复于已失者其能然乎冝特表其所居也若余之由檇李而钱唐由钱唐而云间由云间而金陵未甞一日获复先人之弊庐宁无愧乎虽然君子所贵乎复者复性为大性固甚于物也有宅之安有地之美利吾累也必絶之其至清水也义吾由也必从之其至广涂也残暴险贼之不存而一扵仁恕忠厚焉其生生之理奚翅草木油然而长也圣人之教人复此而已而不远复者独称颜氏之子为近之此复其初之为近也如心好学读书必知复吾本然为事非徒区区故业矣予因而推之且以自警云宇定轩记古称闽多秀士自宋朱子讲学武夷而通经好古由科目进者不一余之分教国子生也识方仲文氏焉仲文家于闽之玉井距武夷五里题其㳺息之所曰宇定轩取荘周庚桑楚篇语也甞求记于余至三四无倦色乃为之言曰一室之小吾之宇也六合之大亦吾之宇也抑不知吾之宇在于徳无小大之可言而徳之为宇有天光焉定而巳矣今吾旦而兴外物之交至者灭扵东而起扵西排扵前而袭扵后中固不得有所定也中不得有所定则天光亦从之而晦昏瞀错乱可胜言哉惟不挠扵是非得䘮喜怒哀乐其至虚至灵奚翅日月之昭晣定之所发如此周未能穷其理頋欲身为藁木心为死灰动不知所为行不知所之使如儿子然非吾之定也吾之所谓定者非若藁木死灰不知所为所之也寂然不动感而遂通天下之故是定非一扵定也特日与物接而不为物所梏犹镜之鍳物而不为物所迁岂非定扵此而应乎彼欤推其所以异者彼以定而定吾以定而敬定而定者寂而无感定而敬者感而未甞不寂其得失相悬万万巳仲文求周公孔子之道而取乎周者将恶物之胶胶扰扰必尽止而定之之㓛观其言有黙契扵是非以老子之语南荣趎为足也余惧其溺扵高虗玄逹不悟其非亳釐之差千里之缪无以救其终也因反复所闻圣门教人之旨以辩之仲文尚有所择云醒心轩记余甞论天下之至乐不在扵珠玉之玩狗马之适而恒得扵一山一水之间故欧阳永叔醒心于泉上黄鲁直醒心扵竹所岂特觧其酒之沉酣也哉大扺日与事接耳塞其聦目蔽其眀如蛊如寐颠倒错乱所恶殆甚扵酒巳一旦脱嚣烦而即幽閴见夫天之髙野之旷烟云吐纳禽鱼上下扵是易其视聴不翅蛊而愈寐而觉岂非境变扵所而心悟扵内哉呜唿天地之大一毫之小举不外吾之方寸使吾触扵境而昏又复拟扵境而醒吾恐暂开而复合乍明而卒晦则其昏者未甞醒醒者未甞不昏也惟其神眀之舎洞彻无累湛然止水皎然清秋海月而事皆得其官又何待夫所谓醒心䖏也邪然欧黄二公皆一丗豪杰之士其胷中洒落固非常人所易及抑荣辱得䘮是非欣戚相为胜负者自壮而老不知其㡬矣遂託之所遇以明其乐之在此焉彰上人洞然吉安之慈恩寺沙门也居其祖师明心燕坐之所寔鲁直所名者凡若干年今年眷来亰师天界住山全室翁爱其学优而行坚遂㽞之俾住蒙堂之别室乃欲掲醒心之名以示不忘而全室一日以隷古作三大字以贻之何其前后之相符而㑹其意扵不言也介春官行人王景行氏求余记故举其说如此虽然洞然学佛者也究苦空寂灭之法超然物表心境两忘其所以醒之者奚求一山一水之间当如余之所论矣其质之全室或有合焉尚有以吿余也乎洪武七年岁在甲寅秋九月𥘉吉国子助教檇李贝琼记暎雪斋记暎雪斋者四明孙原仲读书之所取其逺祖康为法也大雪之夜人既休矣方执卷就其眀以𥙷日之不足则知其扵书无时而去也下如是不能进乎学其志固异乎人哉呜唿天地之理古今之变具载扵书不可以不读者董仲舒读之为胶西相儿寛读之为御史大夫匡衡读之为太子太傅朱买臣读之为㑹稽太守其读书也必皆务扵勤故有三年不窥园者有贫而穴壁者有庸耕不辍诵者有负薪行歌者而康之暎雪其一也攷之扵史仲舒两事骄主正身率下所居而治而正谊眀道之言合扵春秋儿寛为左内史劝农理狱务得人心不求声名吏民倍爱之匡衡在成帝时因日食地震之异抗䟽直攻其失后复论治乱安民之机以及治性正家凿凿万言出入殷盘周诰故又知其读书者不徒谋禄钓名以荣一身显一时而巳宜非诸于之所及焉诸子之读书不过悼其屈而求其通服其劳而必其成志既遂矣或滛以取祸又不知其所读何书也余之少也气质昏惰不能以古人自厉今老而无及而原仲法乎逺所以尊其居壹其志其习是可尚矣乎吁长梧封人谓子牢曰昔而为禾耕而卤莾之其实亦卤莽而报余芸而灭裂之其实亦灭裂而报余余之谓矣轮扁对齐桓公曰斵轮徐则甘而不固疾则苦而不入得之扵心而应扵手臣不能喻臣之子臣之子亦不能受之扵臣原仲其勉之是为记着存堂记余读祭义而知人子之事亲其有终乎死不异乎生亡不异乎存恶忍忘之扵朝夕也呜唿丗之私扵滛昏之鬼非其族属至像而祠之若或覩其光恠之发见洋洋然鍳之在上临之在前莫敢有一毫之欺莫敢有一息之怠而扵其亲反䟽焉甚矣其蔽扵愚也惟仁人孝子之心则不然霜露风雨之变既斋而祭所谓入室僾然必有见乎其位周旋入户肃然必有闻乎其客声出户而聴慨然必有闻乎其叹息之声亦岂出于伪哉死不异乎生亡不异乎存而其精神之相感体魄之相接固有无间扵冥冥者君子记之扵礼其义精矣殆非常人之所能知也余故谓死其亲而忘之者不仁惑扵神而昵之者不知孰余过邪国子典簿裴季和氏蚤䘮二亲而有终身之忧颜其堂曰着存其所以致爱致悫合乎祭义之所言矣且求余为之记因着其说以眀之𥘉季和之父日章先生甞以眀经荐于有司余获识之钱唐竒伟磊落秀出等夷惜其不及显融而没季和尚克树立于后可谓有子矣则于是堂必曰居吾亲之所安也食吾亲之所耆也一升一降一出一入恒视其所不及见聴其所不及闻未甞忘之扵心为能严于所事不翅神眀之尊非失于不仁不知者盍举以警夫人也欤薝卜堂记天竺灵山教寺说法之所曰薝卜堂住山珩公伯琚之所重建也堂负苍屏千仭视昔为加雄丽焉𥘉晋咸和间有僧竺惠理自西域至杭以其小朶峯为自身毒飞来者即其地置繙经院隋真观法师益广其制改院为天竺寺至宋仁宗时天台慈云式法师来居扵此頋瞻栋宇庳陋弗称大雄氏之教之尊谋易而新之而丞相王文穆公侍郎胡公则皆捐俸似相其役由是伐材扵山陶甓扵冶工効其艺人昏其劳倐焉而大殿中起三门前𨳩翼以左右两庑金碧炳焕不翅云黕涛涌地因之而益胜其后为堂若干楹则名薝卜云继法师而葺扵后者代有其人元季至元辛丑寺燬于兵而堂亦堕矣大眀洪武五年伯琚之主天竺也慨创始之不易思图终之为急乃发其私槖载经载营仍掲旧名扵中盖距慈云三百余年废兴若出扵数寔教之所关也且驰书亰师抵余求记其顚末辞弗擭则为之言曰钱唐山水之胜甲扵东南而寳坊所居者十九盖自齐梁以来益崇益侈矣一旦变起州县刳为狐兎之区未有能作新者所谓薝卜堂屹然焚荡之余岂非资其荷负者欤请得以绎其义物之有香者不一而薝卜香之烈人之有徳者不一而佛为至香之烈则掩乎衆物徳之至则首乎衆人故入薝卜林者不闻余香入佛之室者不知有声闻辟支也此天女诃舎利佛所賛而见诸经者如此呜唿暗者不可改而慧暴者不可反而慈啬者不可弘而广污者不可迁而㓗滛者不可节而约甚矣其局扵一偏也至闻佛之说则皆深信而速化殆过扵教而行禁而尼岂非薰其徳如薝卜之香莫知其所以然乎虽未足以为喻然知香莫过薝卜即知道莫加于佛矣异时退休湖江之上尚伯琚扵天竺寻丹井经䑓陈迹登堂共论慈云之事未晚也姑述其㮣登载诸石俾将来有所攷伯琚名楚珩族出檇李特深扵数为五山所椎云洪武七年岁在甲寅冬十有二月廿日国子助教檇李贝琼记逺清堂记距昌国县东三百武有洲曰芙蓉其水萦纡南流以入于海洲之上皆遵芙蓉其异名也当三伏时红披翠掩虽镜湖三百里亦无以过扵是焉隐者李文友所居既专其胜筑堂若干楹因颜之曰逺清命其子彦清来求记余甞论诗人工扵写物凡状其形者遗其神而濂溪周子之扵莲求神扵形之外诗固有所不及也夫周子一代豪杰之士其生也后圣人千有余岁而学之所造㑹圣人扵一时殆非汉唐诸子所至其扵一花一草疑必畧而不頋乃有爱莲之说何哉盖其胷次洒落如光风霁月则无一毫之累可知而莲之至㓗不妖可观不可䙝寔足以配之故目爲花之君子非徒玩物类衆人之牡丹巳且叹时之爱牡丹者衆爱莲之同扵巳者寡也今文友有周子之爱取其语以爲名其亦异乎衆人欤抑闻环洲而居者多大族而中建夫子庙乆矣惜湮于荒陬僻壤人莫能知至文友始表四明之有芙蓉焉虽然一物之微发之扵周子获列君子之品第亦流芳扵不朽矧爲士者日闻絃歌之声曰观楫让之习恶可不勉而至扵君子甘扵小人之归乎冝即物以反诸巳非特取香之逺而益清爲人之所美尚蓄其至美使体夫逺清也哉是爲记清江贝先生文集卷之十七淸江贝先生文集淸江贝先生集卷第十八清江贝先生文集卷之十八金陵集武昌谯楼记县有谯门古也或以谯门为城门见扵陈渉丗家岂亦施之县乎后建重屋扵其上故又称谯楼盖令丞所居必严内外之限辩上下之分非徒侈之以壮丽而巳谢叔賔治武昌之三年自垣而门自堂而㢘举新而完之而谯楼未及建也父老有谒而为言者乃谋扵衆即山伐材濵河陶甓因其旧址而经营越十月而㓛成飞甍巨栋高出云雨无雕斵之费而弘敞殆过于前扵是栖鼔角以谨晨昏之节可谓称其严内外辩上下者矣惟工筑之岁月不可不纪遂状其颠末驰书亰师求予文以鑱诸石按志武昌在汉为江夏郡至吴改武昌晋庾亮陶侃甞岀镇其地而环境之内层厓峭壁之竦峙者则有鳯凰大洪惊湍悍流之扼束者则有江汉此非险固之当保者欤破垒巳湮荒䑓巳夷而英雄陈迹尚想见扵千载之下矣今所辖七县武昌其一也唐宋以来民之至而土着者日益繁伙元季之变所至阻兵苦扵攻战千里萧条过者兴慨国朝混一区宇休飬既乆凋瘵始复流亡四归而叔賔兴壤起废一新邑人之观聴厥有次第哉登高望逺凢昔之荆棘叅天宅狐兎而盘虵虺者今皆禾黍矣昔之白骨弥望啸魑魅而号乌鸢者今皆宫室矣抑可以见圣天子之深仁厚泽𬒳乎南服之广如此故兹役亦易而不烦也大抵时之不得为者春秋书新延廐是也制之不当为者春秋书新作南门是也谯楼既得其时制寔出政之所䦕虽重扵用民非若延廐南门为春秋之所讥恶可后而不急邪凡吏之出入扵门民之来徃于道亦各有其时而不违矣故详书以着更作之始俾来者有所考云洪武八年岁在乙卯春二月初吉将仕佐郎国子助教檇李贝琼记宋县令谢公庙记皇帝肇造区夏所以懐柔百神之道既周无缺洪武四年又更定其封号若奉化之县令谢公其一也有司祗奉眀诏惟谨而邑人为新其庙且以状介国子生汪瓒求余记按公姓谢名鳯宋临川内史灵运之子晋康乐县公车骑将军谥献武玄之曽孙也元嘉中为鄞令鄞即今之奉化在县未㡬惠政大孚乃扵县东二里造方胜碶以蓄水岁溉田五千余畆碶北阻大溪复架石为梁民不病渉因名谢鳯桥构亭其上宋政和间改名丰乐绍兴间又改名庆登云𥘉鄞人扵公之存徳之如父母建祠碶南像而事之及没而其神益灵嘉定八年飞蝗蔽天人走扵庙祷之俄有暴风澍雨驱以出境绍定元年大水又祷之一夕而退嘉熙三年臯又祷之而雨咸淳二年雨旸不时禾且尽藁又祷之岁复大稔元大徳十一年濵海之州大疫独不及鄞明年饥有巨艘自劔南运米至鲒亭闻有人招之者曰吾谢鳯也人頼以活前进士陈观为作记至正十九年宁海贼冯辅卿帅衆㓂境官军战于墟岭仰见大旗飞扬彷彿高骑云合而旗有谢字贼骇大奔斩获无数二十七年正月已卯火民庐燬者若干所且及夫子庙学正程式复祷扵神风寻反灭火呜唿古者忠义士体魄虽死其英灵不俱为野土而显之一方者亦间称一二事或者出扵偶然非皆神之所为也孰有公之庇民扵冥冥所祷辄应而拯饥平㓂尤彰彰扵见闻而不可揜者其烈为何如哉礼曰法施扵民则祀之以勤死事则祀之以劳定国则祀之能御大灾则祀之能捍大患则祀之则公扵礼冝祀先是程式洎父老江甞以状闻州州上之府府上之省省上之朝封孚祐侯庙号资福盖有年矣国朝复脩旧典虽未及加赠以宠神明扵千载而知其不为滛昏之鬼眀矣余因求之南北分裂之日符坚方炽且欲一举而下江东微康乐公御之淝水覆百万之师晋巳不国故其功在社稷为甚大复有孙如令者既善其职兴利无穷至庙食扵鄞百丗之后凛焉若生则其大异扵人人而精气流行宇宙间恶得诬也故为书其实以登载诸石重为作迎送神词俾鄞人歌之以慰怿其心焉辞曰蛟门兮巍巍潮朝出兮夕归神之居兮宁止从纷兮如水酌清醴兮羞文鱼鼍鼓紞兮吹笙竽利我民兮时旸时雨上无飞蝗兮下无䑕田每每兮多黍多稌万嵗兮千秋惟神是依兮孔乐且休竹深䖏记檇李董好问氏有耕读所在城东之乌桥而虽竹万箇森布交错题曰竹深䖏取杜甫逰丈八沟诗语也间因陆景宣来求文为记予按丈八沟在长安重开扵唐大暦间其水通安福寺一时贵人莫不逰焉观甫之诗则其地多竹可知今乌桥非丈八沟比亦以竹深名之者当三伏时苍翠环合日光不到此焉盘礴奚翅氷厓雪谷而酷烈之气不及也此亦檇李之胜虽丈八沟何以过哉嗟乎檇李介三吴之间号东南大郡强宗右族辇石为山凿池引流罗植佳花吴木车马之至者朝夕相踵孰知竹深䖏之可㳺可燕乎兵戈格闘之余荡为搸莽而向之壮丽无一存者何其倐起而遽仆也乌桥之幽僻斗絶且为好问之所其竹乆而益蕃固无昔人之夸亦无今日之感是岂不足书乎虽然竹特草木之一王子猷谓其一日不可无者恶其俗耳使有千畆之广而未能知竹之趣焉者衆也若好问其有子猷之韵欤观其月出而林影散风囬而水声激必有与心会者矣余愧窃禄亰师未遂老扵田里一造其所为快徒重千里之思而巳故复其说如此至扵论竹之徳则白乐天刘寛夫所述巳详兹可畧也清泉书楼记临江合三邑为郡有泉出郡西之山趾四时常清故以清泉名其里环泉而居者多巨族惟刘氏特盛寔原父贡父之裔也原父在宋时号称愽学所着春秋权衡意林尤足发挥圣人笔削之旨焉继原父而举者前后非一及时革丗殊而立爱先生遂不仕家卒人皆髙之立爱生子齐卿齐卿生子季鹏亦清苦好学筑万卷书搂扵泉上旁掖小楼二间左曰一经示所治也右曰独乐示所存也日幸族人子弟此焉讲习殆非咲谈风月酣乐丝竹之所巳洪武五年季鹏以眀经荐于春官奉旨入成均卒学时余为助教且累求为清泉书楼记余惟圣人旣没而道之衍扵书者益繁有终其身不能竟巳齐卿父子竭资购之殆富扵市人之肆呜唿黄金珠玉无益扵人徃徃触龙蛇犯虎豹采扵山海不测之境以为利有大扵生者故虽贵冨家求之不厌蓄之甚固至戒子孙世守为寳其视六经百家之说知之者不能好好之者不能读剥烂扵风雨囓食扵虫䑕是贵其所贱贱其所贵如此可谓至愚若刘氏之扵书奚翅黄金珠玉不惟好之又能读之其蔵扵楼者不为风雨虫䑕之所仇则贤扵人人何如哉宜其子若弟知道者衆而一刘之绪乆而弗坠也彼所居重货歴数十年中忽焉变化如太空浮云无一存者此不足恃为利而恒为吾累矣故后之不振或流扵皂隷亦无怪焉由是观之以其所好之不同而得失相去万万也余所以乐为季鹏记之且使天下之士当以彼为戒而以此为法洪武八年岁在乙卯春三月𥘉吉在城南挹翠轩书勤有堂记穷天下之理监古今之变莫过书之所载矣唐以前经生学士传写而诵之故犹鲜而未徧至明宗长兴三年始刻九经板给其所求正其所习焉呜唿治本乎教教存乎书秦乃欲愚黔首投弃焚烧而五季之君夷狄之人能知以是爲先务可不谓之贤巳乎其本虽可班而不可卖君子固无深议也自时厥后刋者相继陆走川通四海九州之内致之既易而读之者遂轻积之既多而通之者亦寡不亦悲夫金陵王举直氏粥书于市复颜其堂曰勤有取昌黎韩子诗语也余甞过而异之盖一时善贾视时废居惟珠玉锦绣爲上而举直以经史子集益扵人者大多畜善本不翅珠玉锦绣非特徼十一之利旦示人必尽其力又可知其贤也命其子良来求记余惟天禄石渠之藏其书至繁苟勤而有之则在我而不在书也不然其中枵然而馁虽冨如天禄石渠亦奚为哉韩子之诗所以惓惓训子务扵勤而巳夫事皆以勤而成矧学者恶可有一时之辍欤孔子曰学如不及犹恐失之子夏曰日知其所亡月无亡其所能则得失之判决扵勤不勤耳举直之示人如此抑病致之易而读者䡖积之多而通者寡其意切矣今良为国子生尤慕儿寛匡衡为人孜孜不怠月诚季攷恒中甲乙是由举直示人之戒而自励其勤且有譬稼而谷圃而𬞞也故书其说云体素斋记体素斋者余友钱唐杜谊读书之所取荘周刻意篇语也累谒记以畅其义余惟钱唐当吴越要冲左右江湖蛮賝海错之所聚故其人尚利而轻扬视业儒者为左盖风声气习自古而然谊知求道为心日从鸿生硕士㳺固足进而与之矣抑体素未易言也素也者无所杂之谓太古之时人㳺扵无为不知有忠信也不知有㢘㓗也不知有礼让也不知有孝慈也素之纯也鸿蒙既裂伪而忠信崇汚而㢘㓗着僣而礼让兴暴而孝慈立质亏文胜丧其素矣求如真人之无所杂者不得见矣谊生今之世而欲复乎古岂非天性之美乎或病其野而不知吾素之不假扵外也不假饰而为文有天下之至文不假脩而为行有天下之至行此真人寳其自然者虽非谊所及而欲求至扵体素诚恶其假扵外而忘扵内也虽然孔子答子夏之问有曰绘事后素圣人之论学恒先扵质而未甞去其文所贵适中而无偏胜焉使未至扵自然者苟饰而为文脩而为行又奚害扵素也哉尚以余言朂之乃起而叹俯而谢曰请书诸绅是为记清江贝先生文集卷之十八淸江贝先生文集淸江贝先生集卷第十九清江贝先生文集卷之十九金陵集集效方序金氏集效方一卷凡治风者其目若干居卷之首病莫重扵风也治伤寒者其目若干次扵风之下治襍证者其目又次于伤寒之下治妇人小儿者则系其终焉金氏自宋之南由汳徙钱唐之东里世业毉至橘隐先生而其医大显先生用药损益古人之方治人竒证十不一失既没其季子弘又取其方增而成编题曰集效方而不曰集古方变扵古也按毉自秦越人死而方亦不传汉张仲景始有方唐孙思邈以来又有所谓千金方而三因济生及简易方继出世多主之呜唿以天下有无穷之证应之以无穷之方古人仁人之心至矣然诸方岂无效之可称而金氏所类独以效言者何哉方虽各主扵证胶而不通者未足以言方盖君臣之品性有寒温不翅甘辛之辨其过也必有以制之其不及也必有以济之一毫之悮而死生系焉矧北方之病恒实而宜下南方之病恒虚而宜𥙷茍以施之燕赵者施之吴越不亡必惫而南毉用扵北亦无益也所以㕘之刘守真张㓗古李东垣之论药虽凖乎古方必酌缓急之宜而去取之不尽执古人之方也执方而求效其效不可必而所类者皆效之巳着可信而用焉譬之善兵者虽有孙吴之法而临敌制胜其变不同殆有出扵孙吴之外者奚独毉之扵方也乎橘隐父子本儒而通毉故能其巧如此非一时射利庸夫之所及者树徳务滋除恶务本舎是方何以哉今年秋弘至亰师见余成均出以相示且求为之序予乆与之㳺不得而辞也因书以质之云洪武六年岁在癸丑秋八月𥘉吉国子助教檇李贝琼序册太上皇帝仪注序稽古尭舜以天下禅未有尊号之称也武王追称文考文王则施之既没之后汉髙皇帝即位六年诏尊太公曰太上皇得人子尊父之道矣厥后唐髙祖传位太宗尊为太上皇睿宗传位玄宗自称太上皇帝肃宗即位扵灵武尊玄宗为上皇天帝及复两亰迎上皇归上尊号曰太上至道圣皇帝宋绍兴三十二年髙宗内禅加尊号为光尧寿圣太上皇帝先诏有司造玉册玉玺祭吿天神地祇社稷宗庙皇帝服通天冠绛纱𫀆执大圭设黄麾仗百官事奏宫县之乐行受贺之仪其礼始备干道七年再加上尊号为光尭寿圣宪天体道性仁诚徳经武纬文太上皇帝十二年加绍业兴统眀谟盛烈八字盖所以极其尊称之美如此光宗即位亦尊孝宗为至尊寿圣皇帝宁宗即位亦尊光宗为太上皇庆元元年上尊号曰圣安寿仁夫以光尧享年之乆四加册寳其制特详故淳熈之诏曰冝稽绍兴干道之巳行𥙷两汉有唐之未备是以后代得攷而循焉欧阳先生文衡序宋兴五季之后文章视唐益下其能振而复古以继昌黎韩子者则有一人焉曰欧阳文忠公故当时苏文公极推尊之与孟子韩子并言文公非私扵公也盖公天下之言也天下之人亦不以文公之言为过吾甞反覆读之见公之大节在宋为名臣而文章特一事而巳其居谏垣其居政府设施议论若三弊五事脩河利害及讨赵元昊旷岁无功为陈三䇿何其剀切明白如此惜不得尽行其说至言石介亦事之小者社范韩冨四臣为小人所构一旦同罢而无敢辩者乃上䟽极论其忠而希文之出守饶州也复扺书髙若讷责其不諌遂谪夷陵始非不知忤若讷意必获罪诚不暇为身计而惜朝廷去一正人甘与同斥而不辞其忠君体国为何如哉顾以文章称之者未足以尽其大也苟以文章为上下则泰誓论文王不当改元武王不当冐文王之元年破伪书之妄而诗谱国风先后世次犹有功圣人之删述冝其与孟子韩子并言也呜唿孟子没千余年而得韩子韩子没二百余年而得公其人物之髙道徳之盛发之扵言奚啻一元之气流行宇宙而赋扵万物不见雕琢之巧而至巧寓焉故为学者所宗虽有负竒好胜欲进扵先秦两汉者亦无以过之矣金华冯忠者学精而志坚洪武五年荐于春官以少不更事俾居成均卒学而余亦𬒳召为助教遂从余学古文时天朝方铲时之陋习将一变而至扵古则不可不取法文忠公矣忠肄业之暇録其文之粹者凡一百七十二篇类为六卷题曰文衡谓法之所在也可谓有志之士由是而进去古何达邪既成示予故为序以志忠之勤且使观其文而想其人也洪武七年岁在甲寅夏五月二十日檇李后学贝琼序横塘农诗序姑苏控江引湖地美而宜稻由是业者恒足焉其属邑嘉定之横塘有秦君文刚隐扵农者也自号横塘农而农之言曰服天下之至劳莫如农矣然古之人莫不业农也不业扵农则为㳺民而㳺民不容扵三王之世后世㳺民多而为农之大螙矣吾生长田间自吾祖至于吾六世未甞一日而去农方农祥司春父子毕出耕之欲勤播之欲时惧粮莠之害也芟夷之惧蟊贼之食也扞除之时至而熟则其入必倍茍力之不齐而责其报之丰治之不早而冀其成之速恶可得邪故吾之知农为深而人之不为农者亦莫知吾之知农也又曰吾视三呉巨姓享农之利而不亲其劳数年之中既盈而覆或死或徙无一存者吾以业农独全岁给贡赋外则击鲜酿酒合族人郷党酌而相劳荣辱得䘮举不得挠吾中矣或劝之曰伊挚为有莘之农起而𨳩商六百之业诸葛孔眀为南阳之农出而匡汉扵三分之时今农治田之暇卧牛背读古人书甞慕其为人且将羽仪天朝以治田之事推之治国又可卒扵横塘也虖輙浮以太白瞪而视曰吾宁以彼之忧易吾之乐也頽然而卧闻者髙农之所为赋诗以美之而余书其言为序送衍上人序予客云间时闻吴中衍斯道者工扵诗而未得交其人也今年春来亰师识斯道扵王君常宗坐时方与诸儒编纂元史朝而出暮而休亦未暇读其诗也六月八日斯道复见予曰衍㽞龙河第一禅林五月矣既倦而归先生可无一言邪予因求其所着独菴集读之凡千余篇皆无剽拾腐熟语其大篇之雄徤如秋涛破山鼓千军而奔万马浩乎莫之遏其短章之清丽如蓞𥘉花凈含风露洒然无尘土气盖骎骎乎贯休之阃奥琴聦蜜殊不能及焉噫诗变而至中洲诗之义巳泯焉不存工于诗者非一未见其能复古者幸扵不可见之时获见斯道之诗所谓夷昧杂陈忽闻大雅之奏恶得不为之惊喜邪方将与之上下汉魏晋宋之变以泝古人经纬之体惜其别之遽而不可止也予闻斯道上穹窿观洞庭过天目徃来浙西东凡十余年歴覧山川之䧺秀固以资其赋咏而诗与境俱化矣矧交一时名卿才大夫所以得扵讨论何如哉然斯道之所悟则在扵道而不在扵诗也其出也不必扵所徃其归也不滞扵所㽞奚啻太空之云辽海之鹤孰得而絷之行矣或见奎公方舟本公立中扵东南为予谢曰龙湫虎穴当归而寻盟矣送郑士衡序吾甞论学矣学必求其至而止孔子以天为至者也颜子孟子以圣人为至者也天不可至而孔子至之圣人不可至而颜子孟子至之彼奚异扵吾也自孔子而下求其至者亦学颜子孟子而巳彼至焉吾不至焉岂不病且耻乎或曰颜子去圣人一间孟子亚扵圣人吾恶从而至呜唿信不可至矣苟知病且耻必以二子自厉其身所以急扵学也然有本有末词章之工也训诂之习也非二子之学圣人者也词章训诂之学蕲入其门登其堂者吾恐旁立而窃笑者必衆卒亦莫能至也孔子没其道託之经者亘古今犹一日孔子之道盖传尭舜文武之传天下之共由也其传及于孟子孟子之后周子之太极图通书张子之正蒙皆推圣人之经而衍其道朱子又类其切扵巳者为近思録此学而求其至之涂盍亦攷之以正其所趋发其所蔽而措之扵事业欤舎此而攻彼则本弃末务孰甚扵是邪自朱子迄今百有余年教者既昧扵上学者复怠扵下经之所载视为空言未有病且耻而求至其所至者不亦悲夫吾少也无勇坐此而失之及知而欲进则其齿巳老而衰矣莆田郑士衡者洪武五年试于有司遂荐于春官眀年授惠安之儒学教谕以归因举而告之欲其率诸人者务崇其本焉非重扵责人也不敢以吾之不至且又阻人之至也矧朱子之化行扵闽中人物之盛尤非东南诸郡比吾可不望扵恵安之子弟哉送萧子所序洪武六年春余𬒳召至亰师始为国子助教分教诸生获与学録西江萧子所交间与予言窃禄三年矣而吾父年今七十余逺隔湖江千里之外滫之奉缺焉夫欲飬而不得者人子之不幸也有父而不得飬者伤何如哉且诵诗至蓼蓼者莪匪莪伊蒿哀哀父母生我劬劳乃泣数行下呜咽不能止余固知其孝矣一日子所走吿余曰执得请于朝归有日矣先生可无言乎又曰执始由太和甘竹里徙武山后徙武山西之鼔楼冈筑草堂读书而连山之环峙前后者嶻嶪如屏焉澄溪之分流左右者纡徐如带焉杂树千章鉅竹千箇不翅秦人之桃花源而风土朴厚犹存太古时因买钟畆之田一区与田夫野老错耕以给贡赋外私其嬴供伏腊之费举无俟扵外求也又即甘竹里筑飬志亭时迎吾父宴于上既醉则兄弟起舞为驩俾诸子歌而和之此天壤间之至乐也今其地必日治而益广竹树必日蕃而益髙天尚俾吾父益夀而康强方春之辰髙秋之夕奉之以徃来甘竹武山之境则上之赐侈矣虽庙堂之贵何以易吾之至乐哉予闻之而喜遂载酒于龙江之浒且为歌以华其归歌曰汝马之骋兮孰予能覊汝舟之迅兮孰予能维大江孔安兮山无𡵨送汝于西兮有父之思又歌曰田彼武山兮有黍有稌渔彼溪兮有鲂与鱮酿黍为醴兮鱼升于爼燕且歌兮以乐吾父六月十二日檇李贝琼序送国子学正赵伯庸赴永宁尹序太史公作循吏传自黄覇而下五六人而止呜唿以西汉之盛何吏之循者若是之尠邪以吾所见闻者而论之尤信古今人材之难矣夫刚者过扵残察者过扵急和者过扵縦方者过扵固迂者过扵踈通者过扵同厚者过扵钝华者过扵文而贪者可饵昧者可罔懦者可胁也民之利病系扵吏使贪也昧也懦也固不足论至刚而残察而急和而縦方而固迂而踈通而同厚而钝华而文恶能尽其抚绥和集之道如循吏之为哉故夭下之为郡不一而称治一郡者未见也天下之为邑者不一而称治一邑者未见也宜史之所载不过覇之徒而巳后世求至扵覇者益又尠焉国家既一海宇汲汲扵附民扵是大用诸儒叅错布列扵中外凡武徤善用法者弗与也洪武六年夏三山赵伯庸由国子正迁知河南之永寕予窃为之喜者累日何也伯庸天资过人而济之以问学殆无予所见闻之过者则其为吏也不赫赫然使民之畏不煦煦然求民之恱正心以守法其有覇之风可知矣且覇在颕川数有鳯凰之集当时以为异今伯庸之徃永寕尽其抚绥和集之道劝农兴学而皆有孝弟之行奚必鳯皇之异见扵境也他日称今之循吏者其在伯庸乎其在伯庸乎送胡虚白归海昌序予客海昌时甞谒民曹尚书贡公玩斋扵北郭坐有胡虚白者公极称其好学工文辞遂纳交焉未㡬公如闽予亦挈家过云间不相知者十余年既老而讲学檇李之殳史两山下数得虚白诗读之呜唿尚书公巳没及门之士皆散于四方惟予与虚白尚存耿耿残月太白之相配能无今昔之感邪𥘉虚白从公学诗公为指授三经三纬法及论汉魏以下之变富若曹刘精若鲍谢淡若陶靖节玄若隂常侍至扵李杜之壮丽王岑之和平长吉之竒东野之僻必出入数家中而尽其意象焉故虚白未三十巳进扵诗凡触物而成者粲然春翘之擢颕翕然天籁之投曲殆非一时学者之所及也此予喜读其诗且恨不及尚书公见之而世亦无大雅之徒能知作者之得失矣昔郢人垩漫其鼻端若蝇翼使匠石斵之垩尽而鼻不伤郢人立不失容宋元君召试之对曰臣则能斵之矣虽然臣之质死乆矣自夫子之死也吾无以为质矣吾无与言之矣其为诗也亦然又安得起公九亰如郢人聴匠石之斲哉是以益重予之悲也予病且废学方将与虚白逍遥东阡西陌为驩今年春又有国子助教之命遂来亰师何其相遇之难欤㑹征天下诸儒海昌亦以虚白应诏至则以母老求归执政许之亟走桥门见予而别因歴叙其始终如此而君子乐道人之善且及扵师友者亦厚之至也洪武六年秋七月二十六日檇李贝琼序清江贝先生文集卷之十九淸江贝先生文集淸江贝先生集卷第二十清江贝先生文集卷之二十金陵集送陈复礼归四明序天下诸儒应明诏来亰师者咸噐而官之以亲老辞归者若干人四明陈复礼与焉或诮复礼既学而仕又奚辞则曰非不仕也吾毋特吾以老犹吾之少而恃吾母也扬子曰孝子爱日吾读而悲之大抵人寿百岁为日率六百甲子夭扵疾病者弗论也不夭扵疾病由壮而老者㡬人欤由老而耄者又㡬人欤今吾亲幸而至扵老则六百甲子之中日之逝者十之七其所余巳少矣此吾之可知者也又幸而至扵耄则六百甲子之中日之逝者十之九其所余益少矣此吾之不可必者也吾之扵毋欲致无穷之心而迫扵有尽之景则其所惧甚扵所喜恶忍一日违其左右哉所以无所顾而请之而天朝致理尤本扵孝若亲之老且耄者归之使终飬是以获遂吾乌鸟之私也若又责吾之辞无乃过乎檇李贝琼闻而嘉之扵其行遂述而为序诸生之工诗者咏歌以系扵后云洪武六年岁在癸丑秋八月书于冑监之西斋送顾伯载秀才归四眀序四眀顾伯载少有竒气与弟厪读书南山中十年厪试于有司一蹴至给事中伯载独耻习举子业曰是不足为吾之学亦不足为吾之文学必如古人文必如古人可也既而去从鸿生硕士㳺益广见闻之所未至者而赤城鴈荡不过仙佛之所託亦既数往而厌观矣乃泝姚江探禹穴如杭覧西湖之胜春粧秋抹互出朝烟暮雨之外者其变不一而海门潮汐雷奔雪涌彷彿激万弩而西也扵是知宋之南百五十年间安其乐而忘其忧弃中原而不复矣及抵姑苏见穹窿之髙不踰孟门洞庭之险不过彭蠡而叹区区之呉保之以争伯宜为人禽而泰伯不䄫矣且闻博大爽垲则金陵为东南第一四方人物莫不奔走㑹同焉遂至亰师睹龙蟠虎踞之势而知天地之所载蓄山川之所控带宜乎六朝定都以临南北而圣天子又当王气扵今日抚安亿兆殆过五马一龙之应焉宿㽞乆之将归名卿才大夫欲㽞而不可强也咸赋诗以道其行而求予序扵首予惟局扵方者不可与论天下之大以其所见者小也若伯载㳺歴之广虽未尽禹迹之所至亦必有以充其学而发扵文其扵古人可㡬矣虽然今四夷咸賔中国无警方兴文学以崇太平之盛伯载尚于于而来羽仪扵天朝其能枯藁穷山絶谷挹寒泉而弄眀月以终年岁者乎予将望之矣洪武六年秋九月既望国子助教檇李贝琼序题秋江送别图送陶九成归云间右秋江送别图䖏士陶九成东归左司郎中堵文眀作而赠之也䖏士始居赤城值天下兵变遂蹈海入吴隐云间之鳯凰山后又徙山阳之南村皇眀洪武六年或以䖏士之名荐者松江守廉公即隐所起之至亰师以疾辞许之或疑其上下相比之时独隐而不仕何也盖高者恒不屑扵事虽万钟千驷有弗顾者非薄万钟千驷也违己而徇物非其志也此䖏士终扵隐亦遂其志而不屈焉亰师之士喜其归而惜其别追而祖之龙江之上而文眀工绘事因写而爲图观其舣舟扵岸者行人欲发而未发也引骑或前或郄者賔客之咸集也波涛汹涌云山惨淡相与置酒劳劳亭上俯仰金陵之景无穷而古今之离思亦无穷也凡能诗者咸系扵后而国子助教檇李贝琼既赋十四韵复序以冠其首云诗曰秋色来淮南火云犹嵂兀迢迢白门道鸡鸣动车辙忆昨云间时龙潭共㸔月赋诗淡不枯喜君如靖节髙情天姥云清气蛾眉雪飘零十年后相见俱白发钟山风雨夜辛苦那忍说向来歌舞地野草缠白骨猎塲犹种黍驰道今生蕨天寒老鹤归日落孤鸿灭草堂何时筑惭缀桥门列有道终布衣无才亦朱绂且持一盃酒慰此千里别待我三泖邉蚤晚辞鳯阙送周逊学赴长洲儒学教谕序今年春予与㑹稽赵俶钱宰金华郑涛同𬒳召至亰师授国子助教秋八月望预朝奉天殿诏臣俶等至御前命之曰汝壹以孔子所定书诲诸生若苏秦张仪繇战国尚诈故得行其说宜戒勿读既受命退而思曰古人有言曰孔子读而仪秦行鸷翰而鳯音也天语及此岂非灼见其说不徒惑战国之君天下后丗且惑之心术之螙莫过扵此欤孔子之道自尭舜禹汤文武所传着之易诗书礼乐春秋者大中至正历万丗而无弊也不幸乱扵百家而百家之中縦横为甚以其㓛利中君所好莫不说而从之视儒者之言仁义则为迂而不用矣此一时习扵倾危险陂前后一辙不能囬其所向之途可胜叹哉然古今帝王皆知尊孔子而斥秦仪未有举其诈以戒人使禁所习而趋于正者敬识于心造次不忘凡遇诸生必恳恳告之焉盖学孔子则进而为信为善极扵大而圣圣而神不翅梯之升髙杭之涉逺也秦仪智谋之末君子之所羞道者恶可袭彼之所为乎大抵率人以正犹惧不胜其诈矧以诈率人其不正又何责欤此上之命臣俶者将一洗天下之习而复乎三代之淳大哉言乎河南周逊学者正道先生之子也噐宏而有学搢绅咸噐之苏之长洲县司教职缺县上之府府上之部试其文攷其行遂授教谕以归人皆谓偃革右文之日莫先扵教化师儒之位虽卑凡艺优而徳不足誉隆而道不明者弗与也其慎而不轻如此则逊学视彼屈扵事者优劣何如也其行也士大夫歌咏以华之且求余叙其首因举以告逊学冝训长洲之子一于正而无惑秦仪之邪说可也洪武六年岁在癸丑冬十月初言檇李贝琼序送许清夫赴桂东序华亭许清夫起爲桂秉尹也来别余成均求一言以行予为之戚焉不恱曰圣天子以天下乆苦于兵思得循吏抚而安之则其往治百里邑冝不易也然清夫常知华隂矣华隂当潼关之险为陜右河南要冲洪武二年始入版图时国家命将出定巴蜀供亿既繁噐械刍粮之输于军者日夜相继而车牛取具邑之四驿至越境不得易者其民益困㦯窜山谷间乃度田而赋计丁而役继上封事䟽其利病上嘉其请以同州朝邑助之为益逻卒十传卒十禁过賔迎劳之费于是上下获安又白之府若省俾韩城白水郃阳澄城出车以给运者筑室以庇来者而华隂得以少休也流亡四归初裁二百户后至一千三百户则抚民之道可知矣未几以忧去民犹歌舞其徳焉今桂东爲郴之属邑其俗愿而劲其事蕳而易治苟以施之彼者施于此则无难者是余之所恱也呜唿善治人者犹医之于疾也方六气之相仇必攻以恶石毒草期于巳疾而巳及夫既复则时之饮食辅其元气而强其四支所谓异术而同功也俗吏类不知大体以治宼治人惨急如束湿故不得其所者衆矣清夫由儒而进其効巳着于华隂必有以惠乎桂东而迈古之循吏乎子与清夫有瓜葛敢以是朂之尚无视爲老生之常谈也是爲序送徐真卿赴罗山县儒学教谕序皇帝定天下之初急于兴学凢州县咸置弟子员使廪于学官择经明行饬者爲之师而中亰所辖九州二十四县缺而未举重其选也洪武六年用御史张度言乃以呉烈等十有九人充之若罗山县教谕徐真卿其一也将行且求言于余余惟诗书礼乐之教废无以淑人心而明正道李辽所谓事有賖而实急者是也汉承秦未暇攷求三代之法而文景复尚黄老越七十余年而学校始兴若尊师重傅则见于明帝之时唐承陏亦苦兵争经生学士皆散越七年而学校复置诏明一经者上闻及太宗増广生员遂有贞观之盛焉五季陵迟不足言者宋太平兴国间肇置四书院而巳仁宗命藩辅立学旁郡欲立者聴之繇是学徧于天下矣然汉以丈翁治蜀遣民学以变蛮夷之陋而博士弟子之设遂逹之诸郡宋以胡瑗教授苏湖二州其徒见之施政者若老于吏事后取其法行之太学皆因已着之效而知儒术之不可废也天朝不待投戈息马即崇教化为先务齐鲁之风声气习无间荒陬僻壤殆过于前矣大抵道之升降系学之废兴学之废兴关时之理乱则今日太平之原君子可不于此卜之乎真卿蚤从陈公子山游复受业郷先生俞公易斋之门经既明矣行既饰矣推之以教罗山之子弟至于成就而俻国家之选又岂非砥砺之功邪盖见其贤于人人不久一邑也予固以是望之洪武六年冬国子助教檇李贝琼序送李敏卿赴桂阳教授序今年秋湖南李敏卿谒予成均盖棠邑丞中卿之弟也貌甚伟言甚文予礼之如其兄焉初予与中卿预编纂元史者五月而中卿之学极愽凡三十六年君臣行事予每咨之而中卿亦称予之叙事直而不诡故其论无异同史成予归檇李且三年又征为国子助教相望四千里外不得一见为快及见敏卿道其出处则知老于衡山之下挹湍瀬玩云月固非予之所能及也未几敏卿授桂阳教授而归来求一言増益其所未至予惟湖南人物过于中州而敏卿之讲于家者有素奚待予之言也㢤抑闻李氏之先为姑臧大族唐太宗以兵取天下䟦野仙与同罗铁勒应募以功赐姓盖亲之也徳宗时㣲仲公以明经登进士第仕至连州刺史卒子弟遂家来阳焉及宋设科目自芮而下擢于朝者非一而芮亦为安抚官至中卿兄弟则十有九世矣呜唿公侯之贵金貂赫奕曽不一二传而流为皁隷者何可胜数独李氏一门之盛如此岂非积之也厚而发之也逺乎且敏卿位虽卑而道寔尊视州县簿书期㑹之烦亦已优矣尚推所学以淑桂阳之子弟使彬彬然有齐鲁之风上副国朝建立学官之意可也枉道过家拜伯氏于堂其致予之耿耿焉送开学臣先生归洛阳序昔洛阳贾谊为汉愽士一岁中超迁至太中大夫请改正朔易服色定官名兴礼乐立汉制更秦法文帝虽谦让未遑且议任公卿之位诸大臣忌而短之出为长沙傅夫髙皇帝之有天下事多草创而一代制作不可以不定者绛灌之徒智弗及谊而帝又不能用此余深为在上者惜也今国朝偃革右文方复三王之治凡谊之言于汉者不待请而皆行矣处士开先生者亦起于洛阳为国子助教尝自比于谊人亦以谊期之时大臣无忌而短者其至公卿不难也未几以病谒告留京师治之六月病乆不愈廼遣归此余又为在下者惜也呜唿山川神灵降生竒伟磊落之士古今不数人固将使之有为于时也然遇时之可为而皆不得有所为不知其为天道何如邪初余与生同在成均资其讲习之益一旦离散分处不能不为之惘惘矣矧以衰老之余摄官承乏与四方隽秀相周旋而回望其放于嵩邙瀍谷间追逐云月爲事如谊所谓鳯凰自引而去麒麟莫可系而覊者窃有愧焉士大夫咸赋诗以送之属余爲之序于是乎书复系之诗曰同客帝王都暂聚伤遽别人先春鴈去兴岂秋莼发朝看少室云夜对嵩丘月龙门且复游鳯吹今巳歇有使或南来题诗寄呉越送危于赴安庆教授序谈者称江西多豪杰之士文章自欧阳文忠公王文公曽文定公爲天下所宗不啻山之于岳水之于海矣及元之方盛则有程文宪公呉文正公而虞文靖公继起天暦元统间其文章传之四方万里欧曽以降二百余年未有能过之也若临川危公大朴又登文王之门慱学而多艺其出游江海也文蜻公序以送之且待之以万人之人矣及仕于朝爲中书参知政事爲翰林承旨属大兵四起天下之势日蹙而预大政决大议中外倚之爲重其所施又有过于诸臣者岂徒文章而巳哉余少时心识其名皇明洪武三年始识于亰师则既老矣然耳聴目明与学者商确古今终日无倦色时余预编史事弗暇与之周旋未㡬而公卒越三年复见其子于粹然天球之不琢故知其有后也且将从而求公所着大篇短章合于经世者徧观爲快而于又有司教安庆之命来求一言以行故述江西人物之盛前后相望今又萃于危氏一门如此然安庆苦于格闘之余诗书之习乆废闻于之至必将仰其风流余韵而幸子弟之有师余固无可言者呜唿匠之制噐也圆者必从乎䂓方者必从乎矩故恒执䂓矩以求方圆而方圆不出乎䂓矩焉为师者亦然而圣人之道则师之规矩也恶可舍是而教乎异日由博士而升将见世济其羙予敢不以文靖之待其先公者待于邪于是乎书送郑千之序四明郑千之之往中立也国子诸生与之游者载酒祖于江之浒行二日抵书贝琼曰真幸预门生之列今典教百里邑且居国都之内可无一言赠真邪辤不获巳乃复曰盍亦观于水乎海门之涛一昼夜凡再以验天地之大信者子既得以见之矣道出姑苏又见震泽之蓄矣既而絶江泝淮即鱼龙之蟠互凫鴈之飞集而其深且广者可知彼溪涧沟浍之小朝盈夕涸不可以投芥者奚足睹哉然犹未也水之有本而最巨者莫过于河盖自昆仑至积石自积石至龙门从天而落径山硖间千数百里而巨石之所盘束梗于前而薄于后不得纡徐漫衍而行也故其暴怒喧豗非江淮衆流可敌及其山穷岸阔豁然奔放绕华隂歴砥柱下孟津道洛汭注大伾逹枯洚北折而南南折而东一日千里夷然至大陆而趋于海矣惟其势之悍也遏之而愈起声之洪也挠之而益震涌若云翻怒若雷奔触者无不崩而当者无不败此河之竒观见于龙门之阻非龙门亦无以见河之浩浩汤汤也使无其本而朝盈夕涸求其涣而爲文盪而爲声恶可得哉士之厄而通者亦然圣人弗论也若唐之韩退之栁子厚李太白杜少陵宋之欧阳永叔苏子瞻所谓天下之士亦皆起于困踣颠顿则掲阳栁州夜郎䕫子夷陵儋耳其犹河之龙门欤六子至是道益彰文益竒誉益崇又孰得而抗之也由其所蓄类于河之有本而最巨者矣故常谓物之出于㝷常者不抑则不振不塞则不昌今日之屈后日之伸后日之伸今日之屈此理之必然不可诬也君子于是察之而反诸身焉千之之试艺有司遂冠四十人之选其上春官也咸谓必显于时而位不称其才能无戚戚于中邪殊不知进之之基寔在于是此天所以成其大者使动其心志充其所未至非止于弟子师巳尚益励无怠予虽老当拭目俟之送顾贵和序琼甞论孔子在春秋时汲汲焉歴聘诸侯之国晨门荷蔶接舆沮溺辇皆讥其不能隐而其言则曰吾非斯人之徒与而谁与又曰吾岂匏瓜也哉焉能系而不食至于颜子闵子学于孔子者孔子使颜子仕颜子曰鼓琴足以自娱所学夫子之道足以自乐回不愿仕季氏使闵子骞爲费宰曰善爲我辤焉夫以孔子之求仕如此颜闵二子之不欲仕又如此岂其道有不同而出处特异欤孔子圣人也当周之既东急于行道二子之贤不及孔子固知时之不可仕耻如冉有季路之爲矣是孔子期于化人颜子闵子惧其制于人非以徇物为通而自汚絶物为高而自㓗也今天下既一非春秋列国之比大召诸儒用之虽有一艺不遗焉檇李顾贵和者度其才不足以有为乃辞于执政求归飬其八十之母许而遣之予知其非辟世之伦而违中害义者也故举圣门师弟子而论之云清江贝先生文集卷之二十淸江贝先生文集淸江贝先生集卷第二十一清江具先生文集卷之二十一金陵集送安止菴序崇安丞眞定安公止菴之行也具琼载酒白门以送之曰何以赠我遂酌而告以止之说夫凝结至坚者莫如山卑而培塿穹而五岳连峰沓嶂之环拱其体恒止而不迁也云气出焉草木生焉山一于静乎流行不滞者莫如水小而为溪为涧大而江河冲波骇浪之起伏其体恒震而不止也坎而潴焉鱼龙宅焉水一于动乎古之君子其止同乎山而未甞不行其行同乎水亦未甞不止非有心于止也其止以时非有心于行也其行以时孔子所以可仕则仕可止则止可乆则乆可速则速而世之拘于一曲不明夫出处者止而不行故功不及乎物行而不止故物或乱其心恶足以论止哉若子之託于田里且二十年日与田夫野老为伍视一时之声利泊如也可谓止矣既而起佐一邑之政非止而行欤亦由时而巳吾无与乎其间也止固爲止行亦爲止此固合乎易矣子以为何如曰至矣复进而申之曰时止而止时行而行止之小者也大象之传曰兼山艮君子思不出其位彖曰艮其止止其所也则父子之爲父子君臣之爲君臣莫不有所止圣人应万变而不穷使天下顺治者岂过于是邪必如所言不获其身则内不知有己不见其人则外不知有人内外两忘而止之道可得矣若知行止之在人者无六二之艮其腓六四之艮其身矣而于所止尤不可不求焉尚无以爲老生常谈而忽之乃起而谢曰敢不以其规自勗遂书而爲赠送安上人序大雄氏西方之豪杰乎尘芥六合夣幻人世盖将穷神知化而恶物之爲累也呜唿神化岂外乎物哉然人之昧者恒以其所甚苦爲至乐以其所甚忧爲大利朝夕病于风轮火宅而莫之悟焉苟以其言觉之奚不可也使过尭舜禹汤文武一之以大中至正之道亦必折而从之惜其后圣人而出溺于空虚而不返视区区事业之卑文章之陋孰得以此而胜彼乎其教之行烂漫于中国又頼其徒扶树而弘大之当南北分裂之日则有逹磨在梁鸠摩罗什在秦佛图澄在赵考其所归鸠摩罗什佛图澄不过假神通以惑世得其心印之正法虽立而未甞有法相虽形而未甞有相则达磨一人而巳武帝最爲好佛亦未能悟其旨方且求之文字之末繇是不合而去一叶渡江特显其迹道固不在于是也予在云间时甞与学佛者极论其得失有天寕雪庐独主神通爲说强附于穷神知化之事故斥其不求诸心则去佛巳逺谓之知道可乎及官京师获接四方有道之士而百丈座元安公雪心者临川之秀克究心印者也游方至金陵留天界寺六年爲校蔵室诸品经五千四十八卷今年冬以诸山之请归而主其永安禅寺泐公季潭复公见心皆赠之以言复介儒者曽公旦初求序其首蕳遂举所闻以质焉噫道之大未易尽也然乆而不坠者亦系乎人余固望之雪心且感吾儒之不振也送杨文启序国子生天台林伯云来言其郷先生杨文启者隐黄岩之大闾其道足以自乐泊然无以求于外恒言天下之至贵无以加吾之所贵故不知贵之爲贵天下之大利无以易吾之所利故不知利之爲利不知贵之爲贵贵有尊于人者也不知利之爲利利有重于人者也吾何慕彼哉于是衣褐衣饭脱粟鼔琴而歌先王之风衆莫知其底藴时出游佳山水间过四明上天姥汎镜湖观禹穴将终其身与流遁忘返者爲徒洪武七年朝廷用荐者言徴至京师欲命以官复辤不就廼授荆州儒学敎授欣然而往幸先生赠之言遂起而复曰予虽未识文启盖亦一世之髙士审于出处而不茍者又何待于赠邪抑闻天台黙斋王公以正学爲东南师表而文启获登其门则源委又可知巳虽然今国家方兴学校而典敎之职甚重而不轻也横经正席以周公孔子之道诲荆州之子弟所以羙其俗而成其才者不在兹乎振铎之暇览江漠之同流仰衡巫之聮绵而弔三国战争陈迹以发之文辞其爲适固不异于大闾也送朱昭文赴綦江丞序天下之物非一莫不因而器之故棠溪之金铸而爲兵于阗之玉琢而爲圭爲璧泗濵之石错而爲磬龙门之桐削而爲琴云夣之篠剡而爲矢豫章之材伐而爲宫室舟车其取之四方者无一之弃于工焉而国家之用人亦然阃外之寄必求山西之剽悍论道讲议必求齐鲁之君子守一郡长一邑必待龚黄守法之吏谋谟庙堂之上又在有莘之伊挚版筑之傅说是物各成其器人各任其职岂二理哉然古今取士之途虽广未若天朝合而用之虽伏于穷山絶岛凡攻一艺者咸获与四科之选由是檇李朱昭文以文词高等擢綦江丞俾持印往抚其境而寕国汪太玄爲簿佐之且求言于予予惟綦江爲重庆之属邑居川江之南距府三百余里重山环列人民鲜少旧置廵检以守之蜀明氏以地广置县及附版图因而不革然其人未洽于政化所冝宣逹圣天子徳意虽在万里之外蹈义泳仁不异于中国则自昭文始尚勉之哉故爲之序而能诗者咸系其后云赠医师王徳𥙿序方伎之见于史者扁鹊仓公二人耳传纪鹊受长桑君药饮以上池之水三十日视见垣一方人以此视病尽见五臓症结特以切脉爲名岂不怪巳哉鹊固医之良也闻病之阳论得其隂闻病之隂论得其阳不出千里而决者至衆虽古之俞跗不能过矣太史公好竒之过欲神其事故假之爲说欤仓公之传实祖于鹊然所治自齐侍御史成以下凡二十余人皆以切脉求之而鹊于桓侯太子望色聴声能必其生死又可不谓之神也呜唿二人者不可得而见矣代之爲医者遇疾之所在不及察其隂阳误而致夭不亦悲夫友人王景玉氏数与余言寕国王徳𥙿之医其验不一今年秋应楚府纪善之辟属有腹疾谒告三月衆医皆视而走而徳𥙿能起于阽死是亦精于方伎者欤余以景王之言爲信及㑹于成均相与上下极论黄帝岐伯之书喜其获见于所未见其必遇异人如鹊之于长桑君仓公之于阳庆者惜予不能张之法太史公之竒也姑举其略爲赠尚从而録其先后治病之功云送叶孟桴秀才赴雅州叙蜀去中国爲絶逺秦始通之而劔门之险守之有余攻之不足者也刘备甞资之以抗呉魏公孙述李雄孟知祥皆乘天下乱而窃据焉光武讨述四年而始平魏伐刘樿若易于光武亦出危道而仅胜之考之于史汉入成都则自高平第一屯于津郷㑹于荆门入于平曲战于广都而将士之死者非一魏自斜谷骆谷趋汉中又自隂平达于江油而钟㑹邓艾皆不返今其兵交之蹟犹可想见于千载之下也若宋洎元吾弗暇论至国朝以平呉余力翦僭号之明氏不顿一兵不遗一镞而全蜀来归劔门如昔亦莫得恃之爲险者岂非天威所加殆过于前代也欤故既命官镇抚其人民土地而蕃夷错出百货所居又设市官以征之焉繇是华亭叶蓁爲雅州天全六番税课司副使予以其释书山房而有万三千里之役经白帝泝三崃上瞿唐出龙门过石龛歴五盘鹿头以穷巴间之竒观发之文辞固在此行矣虽然位卑而责至重尚愼之哉尚愼之哉送黄孟辅序易之爲道大矣周子程子去圣人千岁之乆所以发挥其奥者非秦汉士所及而朱子又扩程子未及之义焉方元之盛时先师次山黄公与其兄午山先生讲易于郷会程朱而一之而中玉父者又次山之弟能日记数千言檇李号易之渊海独推黄氏一门爲盛延祐间午山先生与子玭同登进士第后中玉亦仕至江山尉卒有子棐克世其学尤专揲蓍求卦定事之吉㐫百不一失人咸以爲季主不能过且讥其不习举子业如前人趋场屋一日之利呜唿易固主于卜筮而祐夫神也世知卜筮为一事例于日家之小数又恶足以知易哉初棐从亲于江山丁元季之祸兄弟皆死于兵独间関千里转客云间洪武五年始归石门年巳五十有八而宗族凋落殆尽矣今年秋朝廷用荐者言召至京师因过成均见予乃举所得于先师之绪余与之极谈累日而天地无穷之理古今无穷之变莫不贯通又非区区局于卜筮可至也既而以疾求归执政许而遣之士大夫各赋诗道其志予故序学之源委而称其父子兄弟焉送阎炳文归安阳序国子生河南阎炳文爲童子时父母先后没殡于道次越十有九年阻兵未及附安阳之祖茔廼谒大臣求归而改葬焉大臣许之戒涂有日助教贝琼为之序复系以诗曰河内昔䘮乱逺近俱骚然操兵起杀吏夜探赤白丸徤者方出走父子焉能全遂令半为鬼暴骨满道间阎生当此时幸脱豺虎患二亲不及葬有泪空流泉荒阡翳荆棘魂魄惊未安飘飘来南都太学留经年安阳右太行所悲家室残堂封巳当营何日归青山松栢乆化石萧萧风雨寒永惭反哺乌无目视苍天巍巍天禄阁荡荡金马门敢私一身乐莫报三年恩上谒二大夫吐词亦何酸徃求狐兎区重卜栖鳯原五月南风生独上龙江船白云暮悠悠送汝千里还送魏文芳序昔苏文忠公与弟黄门㑹于彭城之逍遥堂夜窓聴雨赋诗唱和奚趐埙箎之迭奏也大抵天下之情聚而乐别而悲见之朋友且然况于兄弟之亲而厚者哉余每读其诗以为有常棣之遗意能使人益重同气之恩其视相仇相怨待之为涂人如郑伯者用心何如也国子生上党魏翰在京师二年而其兄文芳不逺数千里访之既见之顷怡然如文忠公兄弟之在彭城又孰知山川之阻霜露之惨乎发春当归且恋恋不相舍而势有不得留也于是一时与翰游者咸嘉其义发之咏歌复求余序其首蕳呜唿亲吾所当亲固本于天理之自然有不待强而后能者亦何假余言以为劝邪特闵夫失其本而不及是究是图恶可不因文芳而推古人之所重也故荥阳佚耕处士郑公墓志铭佚耕处士郑公卒无后洪武三年冬十有二月外孙王友龙穿竁松阳旌义郷之云岩山阳呉工原以其配东海徐氏合塟焉越二年壬子友龙擢进士第授池州贵池县簿复状其系出行事请铭于国子助教贝琼图鑱石墓侧廼次第而铭之处士讳天觉字佚耕括之松阳人始唐郑余庆事徳宗宪宗官至同平章事余庆之后有如岳家三衢昆弟五人如岳繇衢徙括支叶益繁散居丽水松阳平昌间而松阳之族特盛在宋时师尹克寛祖孙以明经及第克寛寔处士之从大父也曽大父某大父某皆隐不仕父某爲元某提领母刘氏生五子其长为处士少负竒好学工词赋宋亡遂不从进士试赋诗有金鼎无盐味更浓之语读者悲之其先有银铅坑侵于势家提领公弗为理处士时年十八奋然往白之官势家廼屈复语曰若所专者利也吾所争者义也今吾事巳直使尽有为快曲直何逺哉割而予之提领公没事母刘氏益谨刘一日疾革刲股縻而进既啖寻已人皆称其孝至遇宗族䟽戚尽礼故内外无丝髪间晚好浮屠法数㑹父老以讲佛书为事后至元五年遇疾不治曰吾春秋巳七十三复何求邪处士身长七尺余貌甚伟羙髯过腹好善嫉恶刚而不暴初同里徐梅魁女如珪通论语孝经大义工书亦有法梅魁为择配三十不嫁及见处士曰可矣即以妻之生子一人天女二人曰钖曰钟钟亦夭钖适王彬宋司农唐珪曽孙也其妾周氏生二女曰钿曰铉铉适叶氏徐后十年卒年八十三钖之归于王也生文虎友龙而寡誓弗再适二子方㓜皆养于母家而徐氏亲诲之处士日出饮酒归命读出师陈情二表至臣无祖母无以至今日祖母无臣无以终余年报泣下不止呜唿其为人如此冝其世继继绳绳不絶天之所施又奚相戾邪友龙欲厚其报䘮以杖朞服义也铭曰惟括之郑繇衢始迁讫宋歴元本固而绵烈烈处士长身玉颜閟而不施豹伏鸿鶱世以盈颠孰与约全得䘮两遗洞参六观仁必有从厥施曷偏云岩之阳呉工之原我铭于墓百世孔安故拙斋处士张公墓碣铭洪武六年秋七月十三日华亭拙斋处士张公卒予系官京师不得奔走以抚其柩临其窆越明年六月其子鼎走八百里见予而请曰鼎不幸失怙而痛吾父生既晦而无所见没又泯而无所述其为不孝大矣将与诸弟谋立石墓左幸铭以垂无穷呜唿予忍铭处士邪初予年二十余始习举子业又登郷先生俞公易斋之门处士不逺二百里来谒因获叙外姻之好焉盖予娶葛氏处士内子之姑女也处士先受易俞公在弟子中特颕悟故能尽究其根柢虽科举巳废而讲学于家者不辍予客南时甞一过之以质性命之原连昼累夜剧谈忌疲故知时虽否而其道未甞否也及至正初复科举处士累战累北且不罪有司益发书读之期必得而后巳而病足不能行者二十余年云间之俊秀及门者恒数百予分教泮宫时复过之以论文章之妙而反复古今得失益知身虽病而甚神未甞病也处士貌若玉雪可画而有古豪侠气急人患难家无留金有亦不能蓄也善饮酒至百盏不醉与人交贵贱无失有一善称之极口有不善輙掩口而不言予与处士尤为莫逆有所蒙滞数引物开喻为之释然氷觧而性戅多忤物处士必直攻其失今则巳矣恶得不为深悼而恸邪故视鼎所叙状不容不铭也按处士姓张氏讳仁近字如心华亭人拙斋其号以世之皆巧而独病其拙也曽祖讳钧曽祖妣余氏祖云潭祖妣金氏考讳仪字景云妣苏氏生二子长文甫次即处士先是景云之弟古甫后许氏无子复以处士为子晚有子复命处士子之既长乃悉以许氏田宅归复去家上洋之莆溪因复姓焉娶俞氏易斋先生女也有贤行生子四人升鼎节履升娶陈氏先卒鼎娶郁氏节娶朱氏履娶钟氏孙男六人洲源浩溥渭泽女一人寿奴洲娶陈氏余皆㓜四子异室而处士往来其家至则留经月而去一日至鼎家而疾作遂不起享年七十鼎与诸弟奉柩葬莆溪之东原寔是月日也铭曰骥日千里而蹶于坦途木不中梁与柱而弃于立枯命固系于天又孰智而孰愚处约而丰名与徳符鹤砂之西有溪曰莆玄宅孔安庶厚其诸孤清江贝先生文集卷之二十一淸江贝先生文集淸江贝先生集卷第二十二清江贝先生文集卷之二十二中都藁巢云对淮南苏恒屋于千仭之厓危乎孤鹤之託一枝而云气出入乎户牗与野马絤緼不絶遂号巢云而处其中凡若干年人莫得见之者有东呉生渉江而过焉恒方据藁梧读老子书因介而进曰甚矣子之好古也自上栋下宇之作以辟风雨寒暑人固别乎鸟兽巳谓之巢者假也又谓之巢云者益假也吾甞病世之假不知好古之士亦必假之物而为名则𬒳之困于假者奚病也抑显晦之迹既殊而忧乐之情悬絶吾请与子论之可乎且以观吾子之所择也曰可曰通都之中左回大川右属群山宛宛下赴欎欎龙蟠甲第是营缭以崇垣椓之约之如跂如骞文牕洞开朱拱钩连盘盘囷囷仰不见天以居以寑其居孔安不火冬炽无氷夏寒其视巢云为何如对曰杨子有言曰高明之家鬼瞰其室不能节之以制而侈靡相倾此汉之田蚡梁冀卒蹈大祸曽不及覆茨之为贵也吾恶为哉曰下隰高原我圃我樊辇石其间可㳺可观凿而成洼垒而成冢错落星布嵌岩云滃或背而崩或环而拱虎豹纵横驼马交踵神侔孹华势方断陇境与心谋物以机动异卉骈生脩条上竦回飈激芳红褰翠涌其视巢云为何如对曰金谷旣虚而二十四友为禽冝来者之所戒复忍袭其辙乎曰高台九层上切星辰俯见百里极乎八垠洞庭为池浩浩沄沄凫鹥往来候鴈千群霜降之秋雷奋之春以宣其壅以泄其烦朝挹义和夕賔结隣其视巢云为何如对曰古者国有时台以望氛祲察其丰㐫若章华姑苏恒劳民为之而势危累棊者君子不予也矧其下者罄千金以奉一巳乐之所在患必随之曰鳯吹参差柱促絃张乍抑乍杨移宫变商楚腰卫颊二八分行曲按回波鸾停鹄翔扬蛾聮娟吐气兰芳良夜何其厌厌未央絶缨继懽炳烛传觞其视巢云为何如对曰孔子曰郑卫之音比于慢矣吾自呉之越自越之楚而息于此耳庄生之天籁发苏门之啸歌顾不愈乎世俗之好以䘮吾真邪曰结友金张连姻卫霍车马相过气炽熏灼耻事佔毕击九六遨游狭邪宿留平乐百金一掷割鲜野酌杯观五湖垤视四岳其视巢云为何如对曰鄙哉贵游子弟席奕叶之宠矜其骄豪荒滛无度故积之百年之乆而堕于一旦不亦悲夫曰入黄阁趍𬗋垣理万民总百官令出如流势尊如山门列霜㦸堂垂曲旃鱼钥初启鹤盖云团左右之人衣袭绮纨禄周三族国延子孙流光百代比徳前人其视巢云岂不有间乎对曰以非常之才处非常之任者吾絜知校能奚翅鹏鷃之相万又可以妄顗之邪茍居其位必不克矣曰然则与云卷舒一壑一丘撷秀汲清委化而休非几于㓗身乱伦之流欤对曰生覩于彼而不覩乎此盖知其一而不知其二也云之为物囿于天地而有时不足囿也蔵于山泽而有时不足蔵也汎溢如涛淘乎其不可排也回旋如雪泯乎其不可执也蔽乎内外为吾之藩篱也弥乎六合为吾之帷幄也其变不一吾之玩也若狎而昵吾之友也茫茫然莫知其所止油油然莫测其所如也于是拉弘景招太白小匡庐卑少室逍遥倘佯以永朝夕视彼壮丽之居非吾之所安闲旷之囿非吾之所适驰骋非吾之所事声伎非吾之所惑而一时赫赫逺近承风未若终吾天年而守其寂寂也东呉生恍焉若失廼为之叹曰吾子可谓不屈于天下之物而特假以见其志则凡世之沉溺者恶覩物之过乎前其犹太空之云乎遂録其对蔵六说秦府奉祠天台王文中题其室曰蔵六客恠而问之曰抑闻北方之有玄夫乎玄夫泝淮絶江造龙伯于珠宫龙伯见之甚恱遂引之同载逍遥蓬莱之墟因语曰若虽身被重铠其中实怯蹒而行不能兴㝷尺波涛而与蛙黾错居何其志之卑而行之污也吾常乘云往来挟雷雨骋天衢唿吸之间平陆成浸岂不壮哉始居龙门积石幽絶险阻以为弗称徙之洞庭又以洞庭为隘徙之大海在赤县神州之外三韩以东百越以南广袤三万里皆吾薮也若一观而愿之乎玄夫仰而叹俯而谢曰吾安敢同于伯邪或小或大乍显乍晦上极无穷旁周八荒所以佐造化泽万物此神而不物者吾犹不离乎物也安敢同邪然吾之先当神禹时献书于洛之汭禹取之则为九畴以传万世循之则治易之则乱又九江之族能逆未至定吉㐫三王以来俾守宗祧世掌其职其后有为清江使止于豫且遂见夣宋元王以求脱元王信卫平谗不遣卒爲所刳至今爲大耻吾惩吾祖故逃之无人之境或伏千仭厓下或游泥涂之中存一气出入息之间乆亦不死且至千岁固未甞有求于人人亦不吾求也庶几免矣龙伯曰下然翼者能飞足者能驰喙者能鸣角者能觗若所言必当所战必克苟见辱于支牀孰与爲国大寳光复前业何爲龊龊如此玄夫蹙然而却曰斯言过矣爲国大寳适䘮吾寳也使䘮吾寳又何可寳邪抑又闻古有豢龙氏有扰龙氏龙非人之所能测亦非人之所能制也以其有欲遂得饮食之吾恐龙之大欲爲刘累之豢且扰反教吾出而爲寳曷若逃厓下游泥涂黙焉而不言伏焉而不前以全其天故曰深蔵若虚龙伯曰嘻智士也可谓善于谋巳者也世之衒智而媒祸者多矣幸闻其言盍以玄夫爲法宋苏文忠公涉歴患难之余故有隐若龟蔵六之语岂悼所行之非而始悔于后欤客母恠也因纪其说神监说市有瞽者河南董敬精术数人从而质其祸福者满户遂以神监为号衆亦信之无疑或曰人之神寓于目恶有离目而神哉是又瞽之甚矣廼为之觧曰梏于形者目瞽而神从之妙乎物者神存而废目可也且目能监物不能不蔽于物察乎小而不周乎大明乎近而不通乎逺惟神则无不照焉故莫得而蔽之者此人之所以圣也又奚待于物邪是知神之所监奚趐目之所监目之所监监于有也神之所监监于无也有者天下之所同见而无者非天下之所同见也见天下之同见者不足以为明况一蔽于物则吾之自巳死矣能见天下之所不见然后为至也呜唿神岂易言乎今敬必掖之而举足终日若处暗室中天地吾不知其广也日月吾不知其明也太山吾不知其高也玉雪吾不知其白也南威白台吾不知其姣也由弗善于监也而洞究四圣人书以人生年月日时手布策衍先后天之数凡大官小吏或通或塞或寿或夭极论于未至之前而悉征于岁月之后非神之通于造化者乎然敬岂灵于通塞寿夭为神也神固在于一而不戾乎数也噫瞽而至明虽不见其所同见而见天下之所不见如此彼有目而昧于见者何其多也吾因之而有感焉故书以赠之敬说抑甞观夫操舟者乎其噐既俻其工既习以运万斛之舟济天下之险若可恃也而有不可恃者焉盖险不在于险畏险之匿于无形也泝洞庭上三峡出龙门过灔滪卒遇洪涛震荡日晦无光又束于乱石利侔白刄苟失毫釐輙从而溺于是志必壹力必齐复号唿神明以求其庇幸而获所止薄焉则椎性酾酒更贺大噱以为脱命于沉冢之鬼巳然其所以能济者知险之当戒虽洞庭之广三崃之怒龙门之峻灔滪之深若覆闱闼之近欤及其旣出而放乎平波细流天风不作可以一日千里奚待夫善操者而后能也或覆而不救肉餍鼋鼍鱼鳖者器非不俻也工非不习也病于玩肆纵佚不知遇险于至安也使如向之所经凛乎若险之在前而无时不戒焉又焉及于是哉由是观之敬与怠之分而得失之形如此天下莫不知之矣惟人之常情愼于险阻不通之际而忘于寻常无事之时明于忧患固辱之中而昧于得志安乐之日故无以善始而善终者非止一事而巳此予歴考古今而深悼之也四明胡庄字敬徳求予说至六七而不勌夫敬者徳之聚求诸经可见予何说以复吾子也嗟乎事无巨细一以敬为主不徒谨于所难而忽于所易其有不济者乎敬徳在刑曹三年为太学典膳二年日观礼仪之讲法度之施敬可知矣尚母蹈操舟之过吾知其处高位享厚禄无疑也其朂之哉说玉赠乐君玉论天下之物莫上于玉衆皆知而好之而圣人亦不废也孔子曰君子比徳于玉温润而泽仁也缜宻以栗知也廉而不刿义也垂之如坠礼也叩之其声清越以长其终诎然乐也瑕不掩瑜瑜不掩瑕忠也孚尹旁逹信也气如白虹天也精神见于山川地也圭璋特逹徳也苟有其一莫不以爲异矧兼衆羙如此而魏文帝区区以色差上下恶知玉哉古者朝聘用玉祭祀用玉至于无故玉不去身使白如截肪黄如蒸栗而其徳不足称且同乎珞珞之石弃于抵鹊而巳君子奚取哉文帝于玉盖有所未尽也然予又有说焉仁也智也义也礼也乐也忠信也皆徳之在我廓之而配天地者所以可尊可贵也岂玉之一物所能比而同之邪玉俻是徳故贵于天下之物人或病焉仁弗类温润而泽也知弗类缜宻以栗也义弗类㢘而不刿也礼弗类如坠也乐弗类其声也忠弗类瑕瑜不揜也信弗类孚尹也恶得为君子则可尊可贵者在王而我枵然不及一物巳其天之钟于人者啬而不足抑物之无知而全其质人或于外而不能全也乎呜唿彼产于荒逺之地深山乱石之中翳而弗章閟而弗发而万金十城之贾定于未遇之先矧絶伦拔类之才为人所求者殆过县黎结緑矣徒知好玉而不知自反孰非惑欤余观孔子之言窃衍其义以自厉临淮知县事乐侯君玉粹然玉也擢于𬗋垣乌府无施而不可也洪武八年春秩终朝京师考其绩为诸邑最上复命还抚其邑人逺近恱之余辱与之交廼书此为侯厉庶知巳至而愈不至其进何可量哉黄国华传黄国华字叔文处州丽水人性方巖好礼终日衣冠危坐而施舎无惓宗族頼焉岁歉必贱直粜粟以活民或大雪有不举火者輙遗之里中争者多从直其辞宋徳祐间恶少年群聚为盗包氏族最彊号包家洞林某能搏虎号林大将刼掠旁郡吏莫能制惟惮叔文不犯境一日杀牲盟里桥图为变叔文适过之衆惊散曰长者得无闻之乎叔文知之廼召与饮喻以祸福因岀金帛于庭曰汝以贫为不义以此助汝衆惭弗敢取而去廼追与之元兵下处州诸为暴者率改行老于田里岁时相率诣门罗拜曰向非长者吾厉且尽夷寕复有今曰邪所居之地曰弱溪初大家右族争辟患其中重货山积及闻兵猝至委之而走居人欲乗时略所有叔文叱止之命左右收贮一室事定召其主悉归无遗有何通判者其装无筭子孙至今犹德之数与人道其事后年八十六终贝先生曰昔余预编元史凡朝廷大臣下至巖穴隐逸无不备録为传一言一行虽小必见若叔文者仁以周约义以革暴方乱离中屹然为一境所恃岂不足方古之王彦方乎时有司弗能访其事上之使纪载有阙惜哉后七年其五世孙夣池擢秦府纪善见余成均言其始末故私笔于册庶俻异时太史氏采择云怡怡堂铭庐陵郭惟琛氏唐汾阳忠武王后也与其弟献琛同居共事和奏埙箎名其堂曰怡怡乃为之铭曰翼翼高堂兄弟居之兄弟孔宐穆乎春熈有酒在壷有琴可鼓靡朝靡夕唱余和汝惟花有跗鲜鲜敷荣其俯若覆其仰若承惟木有枝欎欎交布或屈而辟㦯拱而附我有兄弟寔类于斯我奚弗如感彼无知弗恭厥兄弗念厥父俾亲作仇蜀异豺虎嗟郭琛氏忠武之孙上下怡怡余庆犹存勿间于外勿惑于内彼之聴䜛徳由而败我作铭诗匪夸以言爰继鹡鸰薄者冝敦吾友㑹稽楼文渊常持诚敬谦谨四字诚敬所以存乎心谦谨所以施之事也因作箴以贻之昔熊渠子夜行道逢伏虎引弓射之没镞饮羽金石之坚推诚可通矧乎有知何逺弗从故事神则必假治人则必化嗟时益偷每设机而尚诈是知治心之要在乎不欺苟内外如一吾又何为右诚箴知伯五贤寔祸之基蓝台一㑹戯康子而侮叚规卒为韩魏禽遂贻千载之讥是以古人必敬为主苟忽乎秋毫所䘮奚𥙷亦有冀缺夫妇如賔遂举于陇畒以佐晋君得失之微荣辱之大一出一入勉哉无懈右敬箴凌人者恒为人尤下人者恒寡吾仇故善有不可争劳有不可伐䖏于朝则国和处于室则家恱噫盈必招损惟卑益尊大易之言守而勿谖右谦箴陟彼太行羊肠九折防其䘖辔遵其轨辙既及乎坦途乃骋而驰车偾马惊吾伤亦宜呜唿祸恒伏于至㣲必致谨其所事匪险之为虞无虞吾焉可恃爰作斯箴永为人规式戒其怠长乐公是师右谨箴䟦陈白云家乘后汉王恢议击匈奴韩安国谓不如和亲便时附安国者衆帝遂从之宋绍兴间秦桧议与金平而胡铨上䟽请击之后敷文阁直学士陈宪粛公良翰恳恳论其失䇿以汉之强而言击者不便以宋之弱而言和者爲失余切惑焉盖匈奴之爲邉患乆矣高皇帝甞困于平城终不与较至武帝慨然有开拓四夷之志遂与之絶中国之民始骚然不得休息矣安国之议岂不以固本爲事而合王道之正哉若契丹之于宋造其国虏其主以肆虎狼之毒神人共愤非若匈奴之宼掠而已也爲人臣者当练卒选将誓雪大耻以慰天下不得偷生于朝夕也铨良翰之议爲得春秋之义矣故汉用兵而海内凋耗几至于危主和者岂不喻于贪㓛之筭乎宋既通好纳币徒下穹庐之拜而二帝之梓宫不返疆士曰削委靡不振遂讫于亡则桧之卖国事雠人类㓕爲禽兽可胜诛邪呜唿胡铨欲斩桧既斥于前而良翰効汤思退等复不容于后子故以为宋之人物殆过于汉特屈于大奸而智略不伸耳朱子状其行而极称之公论之不可泯如此及来中都识其五世孙公完一日抱家乘见予求志于后因得以论之云公完兄弟八人以先府君命举命后同里之王氏且不忘所出而详其世次藏之于家以示子孙其贤于人何如邪君子于此尚有所考清江贝先生文集卷之二十二淸江贝先生文集淸江贝先生集卷第二十三清江贝先生文集卷之二十三书理斋卷后百年之木震于雷霆厄于霜雪而盘根错节状若龙虎冝不易攻也必有理焉苟得其理则斵之削之刳之剡之刚者失其刚坚者失其坚㦯者弗察纵横而欲以力胜焉至缺折其噐而终亦不能克也由是观之天下之事未有出于理之外者奚待私见妄爲反其所当然而强其所不顺也哉大抵因于天者易出于人者难爲其易者成事其难者敝柰何代之曲士曽弗若梓人之智也余方唶此而燕府长史理斋朱公其能以是爲的乎公之爲人自少至老得䘮一致平居无事则取中庸大易二书读之恒语学者吾无大过人者惟一主于诚而巳非所造之精而能之乎初公以事至崇徳余甞遇之于途及余爲国子助敎始获数见之亰师则相距巳四年矣今年公扈从亲王度江而余亦分教中都生相与盍簪累日且八年之中所与游者十无一二惟公岿然独存尤足感者一日持卷求理斋之说故举其所见如此呜唿是理也塞天地亘古今泥物而求之不知先乎物也舎事而言之不知贯乎事也余特以一端论之若夫极其无形以合中庸大易者亦无假于余言也尚从公而质之书九歌图后右九歌图淮南张叔厚所作以赠番昜周克复者越二十年而神气益新其一冠服手板见三素云中二史左右掖之而从以玉女一举旄一执箑东皇太乙也其次冠服如太乙有牛首人身者执大纛飞扬晻暧自空而降旁一姬执杖者云中君也羙而后饰飘飖若骛鸿欲翔而冲波相荡石上江竹班班者湘君其后风裳月珮貌甚闲雅俨乎若思者湘夫人也一叟髯而杖左执卷二从者俱稚而异饰大司命也秀而丰下冠服甚伟执盖者勐士拥劒者处子一翁舒卷旁趍少司命也衷甲执弓矢眦裂髯张欲仰射者东君也一乘白鼋水中者河伯而山石如积铁大松偃蹇皮皆皴裂成鳞甲一袒裸骑虎行者山鬼也甲而执刀者一甲而执矛者一先后出乱山林木间惨无人色者国殇也叔厚愽学而多艺尤工写人物咸称李龙眠后一人而巳巨家右族以厚直购之是图凢二十一人有贵而尊严者有魁梧竒伟者有枯藁憔悴者有绰约如神仙者有诡恠可怖者有创而墨者旁见侧岀各极其妙予在三呉时所见凡二此盖其晚年笔也克复既寳之不趐金玉而先左丞玉雪坡翁又以大篆书九歌之辞于各图之后可谓二絶巳间持以过予求志其左方按荆楚在中国南其俗好鬼自东皇太乙而下则皆所事之神莫详厥始然太乙为天之贵神司命为上台与北斗第四星文昌礼有不可䙝者而东君为朝日之义亦岂闾巷所得而僣乎云中君者恐以其泽名云故指泽中之神为君谓之云神以附汉志未知是否而河伯又非在楚之封内如湘君湘夫人也蛮夷荒逺之域民神杂糅私创其号以罔上下者亦㦯有之而岁时祀之必用巫作乐其来尚矣屈原九歌因其旧而定之比兴之间致意深矣又岂惑于荒唐如人人之徼福哉其见之山鬼者辞虽甚迫至大司命一篇卒曰固人命兮有当孰离合兮可为信所谓顺受其正者君子深取焉顾说者未之能察朱子为辩之千载之下志亦白矣余之寓于九峯三泖也壹欎无劳命酒独酌輙歌以泄其愤今叔厚又即其辞以求其象使玩其象以求其心岂徒效马和之軰之于诗哉且惧不能不朽腐磨㓕于既久而文则传之天下后世得考其彷彿也故书以志之观者又可并其象而忘之云洪武九年岁在丙辰夏五月檇李贝琼序系之以歌曰𬗋宫太乙中煌煌佐以五帝环其旁道存无为乐且康丰隆儵忽周八荒鬼蹇大纛蛟螭黄上台司命中文昌斟酌元气调隂阳福我以徳滛必殃下招帝子隔潇湘苍梧九点山苍苍跧乌三足升扶桑天门洞开夜巳明神人瞠目须髯张长弓白羽射氏狼水仙胡为宅龙堂九河既阻不可方鼋鼍出没波汤汤山中之人白日蔵天隂雨湿啼幽篁兠鍪战士身尽创魂魄欲归道路长吹箫击鼓歌巫阳酌以桂酒陈椒浆神来不来何渺茫䟦彩烟杨氏家乗后士知重其宗者必有谱而属之逺近咸得通而维之其废也恒由子孙日降而卑遂至忘其所出无足恠者间有修之散佚之余近及三四世而止或五六世而止彼崛起闾阎间者又逺求徃古不别其类而强附之岂非诬且僣乎陏之苗裔有越彩烟杨氏上攷文帝之前下推荣王之后凢若干世録其可知而缺其不可知者既不失于忘亦不失于诬且僭矣杨太史既为之序因书其后云䟦坚白先生传后右坚白先生传番昜周公伯温所自作而其髙风峻节略见之于此盖公愽学工文尤善篆隷初入太学月试季考恒出诸生上以䕃授南海簿四转至宣文阁监书愽士兼经筵官升崇文监丞出佥广东福建二道廉访司事㝷除翰林待制崇文少监又陞翰林直学士转兵部侍郎至正十二年除监察御史扈驾滦阳二年多所建白声名益起再除崇文大监以毋忧去官起复为江东道㢘访司使歴兵部尚书由兵部为淛西道㢘访司使十七年除江浙行省参知政事时淮宼张士诚转掠江南遂㩀姑苏其势尤盛累征不下公单骑而往直抵城中喻以逆顺祸福士诚大悟即称臣入贡继除太常礼仪院同知未上改江淛行省左丞又改南台侍御遂升中丞而年巳七十矣以荣禄大夫集贤院大学士致仕公始与宣城贡公泰甫同时而才名亦相伯仲自元有天下南士之居台谏者实繇二公始海内翕然望其有为而二公亦以正君自任特遭时之变不得究其所施使前十年用之则其事业章章又何如哉伏观辞翰叹息乆之谨识于后以致髙山景行之思云中星觧中星见于作历之法尚矣天有定星星无定位各于四时考之南方而尭典言象言次言星之不同何也永嘉郑氏本于孔注互见之说诸家无以易之盖南言朱鸟则知东为苍龙西为白虎北为玄武矣东言大火则知南为鹑火西为大梁北为玄枵矣西言虚北言昴则知南爲星东爲房矣余求之经而参之考亭所论岂特以互见爲文哉夫道至幽至逺而圣人察之至精至宻春言星鸟以二十八宿各复于四方而星鸟适见于昏中故举而言之至于仲夏则朱鸟转而西苍龙转而南而大火适见于昏中不可以象言亦不可以星言矣秋之中星则玄武七宿之虚宿冬之中星则白虎七宿之昴宿故于此独举一宿焉大抵天以星爲体而有广狭逺近明暗早晚惟中者则载之故月令仲春昏弧中旦建星中余月皆举二十八宿而此独非者以弧近井建星近斗井斗不可的指故举弧建以定昏旦之中则知尧典所载岂非以其中之所见而言乎圣人考中星以正作讹成易之事析因夷隩之冝所谓术不违天政不失时者如此然尭时冬至日在虚昏中昴至朱子之时则日在斗昏中壁此见岁差之由而岁差之由恒于中星知之苟以爲互见其法无乃甚踈邪吁差之毫釐缪以千里而学者不之详也故表而着之卜洛辨余读洛诰周公献卜之辞曰余惟乙夘朝至于洛师我卜河朔黎水我乃卜涧水东瀍水西惟洛食我又卜瀍水东亦惟洛食陈氏释之曰卜乃召公而周公曰我卜者召公之卜即周公之卜也学者皆喜其说遂至舎经用注以为周公未甞再卜也何其惑欤按召诰召公三月戊申卜宅乙夘周公至洛苏氏曰是日再卜其言是矣盖作邑大事也所当详考夫天而定鼎土中岂以召公既卜而遂不卜乎且召公卜以戊申周公卜以乙夘相距七日恶有周公不卜而言我卜以欺其君哉忽大事而欺其君吾知圣人决不如是也由是观之谓二公之心既一故二公之卜亦一则可谓二公不卜而遂用其卜则不可陈氏务为好竒之论不知何以必其不再卜邪其误学者深矣或曰董鼎集诸家之说以附蔡传必以陈氏合于经而取之曰鼎于苏氏陈氏二家无所折衷前録其再卜之说后録其不卜之说以待学者审而择之今当直据经文岂不白乎而二家之异同不必论者然苏氏犹本之洛诰直而不谬陈氏则曲而费辞矣使主陈氏而斥苏氏岂其䘮心瞽目而弗之察欤大抵陈氏于书固多乖戾而此章虽非大义所关亦不可不辩学校论学校合子弟而教之折其气而约于礼收其心而进于道刚者矫而巽邪者正而中钝者攻而锐昏者发而明戅者变而通入焉有孝之行出焉有忠信之言岂非由于教而然邪然所以教人者非强之以其所无也因其性而为教也性之出于天者本一则无不可学而至恶有过不及之相逺哉苟弃而不教则刚也邪也钝也昏也戆也囿于气质之偏一定而不移也此圣人之所深忧而学校之设其亦有所不能巳岂非爲政之急且重者乎故天子之都则有辟诸侯之国则有泮宫下至一郷一遂莫不有庠序之制自上而下自外而内其导之也有方其选之也有序可谓至精至宻矣汉之学校兴于孝武唐之学校盛于太宗虽未及乎三代而一时之效有可论者柰何后世视爲弁髦势恒屈于有司遂岐政教爲二人才风俗益不逮古呜唿制乎外曷若全乎内治其末曷若求其本而有国者㦯未之思欤洪惟国朝混一之初首及学校府置教授弟子四十员县置教谕弟子二十员两京之地则立国子学有官有师教之既勤禀之既豊将陶一世之人复于虞夏商周之盛非徒苟且以徇名也然或惧而不乐何邪盖天下兵争乆矣礼乐废而弗讲中原数千里无弦歌声而耳目濡染不过操弓矢事锄耰而巳夫安肆放逸之余一旦束之使诵诗读书往来有禁出入有时此仁之以为祸之劝之以为强之亦其情也虽然吾既因其性而为教辟之于水导之则行不患其塞而为害䟽之则下不忧其激而反流亦惟寛以俟其成和以使之复耳而复诱其勤以惩其怠进其能以耻其愚则皆奋然用力而不懈矣抑闻之子弟之趋向在于师师不尊则教不行教不行则道不明必择慱学洁脩之士以为仪表焉余承乏助教五年睹其得失故为说以责其下而重于得师如此作而新之正在于今日与杨秉哲书奉书秉哲録事坐右相去只尺乆病不得数见前幸火间辄造幕府获覩史约序文甚竒义甚正方厌今人之文腐熟无足观者忽遇班固马迁之在前如寐而觉如酲而醒何其快也然尚有所论者欲再往而不果敢以书布之左右焉古之史官据事直书而巳司马文正公约旧史之文作通鑑一书而其义则大正于朱子之纲目焉上下数千年间未甞不爲之叹曰周之有秦汉之有魏晋之有宋周之有隋唐之有梁何前后之相袭同一辙也且彼不顾而爲之者莫不以爲歴数之当然所頼秉笔君子明大义于后世使监者知力可逞于一时而不容于百代如此苟曲笔以徇其所爲亦岂畏之而然邪将爲当然而然也考之朱全忠事至今五尺童子皆知爲唐之大盗甚于汉之曹操操不急于受汉禅全忠敢于受唐禅朱子书曰梁王朱全忠更名晃称皇帝犹书魏王曹丕称皇帝之例恶之巳甚斥之巳明而与上书昭烈皇帝章武元年下书汉中王即皇帝位者万万不同矣且当是时王建称帝于蜀契丹称帝于幽州王延钧称帝于闽纷纷僣窃朱子皆存而书之书晃称皇帝以见朱氏之篡唐书闽蜀称帝以见四方之幅裂其伤中国之无主爲何如也若其细注梁太祖皇帝朱晃开平元年与后注蜀高祖王建武成元年亦同终晃之弒至后唐毁梁宗庙追废朱温及友贞为庶人备録而不杀着其始终之实如此今因通鑑之疵并责朱子失予夺之权衡则过矣冝更裁之矧将发乎前而传于后不可有一毫之戾者敢进其瞽说病愈当与商榷之铸钟祝文曰惟皇帝受命于天既广幅员乃建中都地大物殷鼓钟之设政令攸存必审其音匪华以文警彼遐迩以觉晨昏范金在冶㓛同大钧爰告明神歴千万春敢告畣陈㳟友人陈㳟告余曰呉门金生以声年才二十有四而颕悟絶人遇人輙举濂洛之学衆皆非之甚者怒而讪之而先生独与之者何也余曰余之所与者与其能举濂洛之学也彼非之讪之者耻其不知而忌人之知也呜唿欲求圣人之道者必自濂洛始然在当时有斥程子偏而不正者有斥朱子迂而不通者使二子生于今亦必非之讪之矧于生邪生之言固衆人之所惊而恠矣衆人之所惊而恠由其不知也君子笃于求道奚人言之恤乎生之至否余固不可必而独与其能举濂洛之学耳母多疑清江贝先生文集卷之二十三淸江贝先生文集淸江贝先生集卷第二十四清江贝先生文集卷之二十四芦轩记天台李廷铉之谪颍上也日读书一室中泰然自足复题之曰芦轩客有过而诘之者则曰吾所居无嘉木异卉岀门四顾际天连海悉弥亘以芦而不可限也故以名吾室客又何怪乎客曰嘻江图纪芦洲至樊口三十里大抵縁江之地冝芦未闻颍产之饶也且河南诸郡素称汝隂而西湖在其境内宋欧阳文忠公诚乐其胜槩即老于颍而不复时苏黄门甞从公游银缸画烛之诗至于今人能诵之则当时人物冨庶甲第相望连樯巨舰与波上下者㮣可想巳今既刳于兵千里萧条一芦洲而巳欲求如公擅西湖之风月恶乎而可邪呜唿东西都之壮丽计相万于颍也𬗋渊丹水奄为狐兎之区而金城五千歩与连昌绣岭之相蔽亏亦堕而不存此古今盛衰之变奚独兴叹于颍之芦也哉然芦爲物之㣲者薪之而不惜伐之而不禁使有嘉木异卉如向之可玩又孰取之表其陋乎其取之者以时之所见特此耳抑观夫既苞既体至霜干雨折之余散花如雪阵纷糅交错沙鸥落鴈莫辨其所止固有无穷秋思不趐在潇湘洞庭间也视彼争荣于春腾芳交䕃曽不及乎一瞬何以过吾之所谓芦欤廷铉必有得诸心矣因以其说来告余深善客之知道遂书以爲芦轩记东轩记淮之南居人咸筑土爲垣覆茨爲屋无髙甍巨栋丹漆黝垩之饰非惟凋瘵而然盖其风土俗尚犹古也方文敏者作东轩于所居之偏亦未始求侈于人客至輙席其中行酒赋诗连书累夜至忘覉旅忧间甞求记于余余观一时鸿生硕士之所述发其义者殆无余藴矣然方氏越大姓也在元季时有捭海㓛优以名爵一门金𬗋气熖赫然文敏在群从兄弟中谦冲自厉莫不贤之国朝革命徙诸豪于濠上遂由海濵来受一㕓之地即其所名盍求趣之所在乎甞读陶靖莭诗有啸傲东轩复得此生之语窃为之叹曰江左人物其能知道而超然物外者靖节一人而巳夫治百里邑固愈乎南村之宅食五斗固愈乎潠下之田顾束带之烦甘心荷锄至乞食至止酒初无一毫林于中者岂不以得此生为至乐邪苟以得此生为至乐孰可以易吾东轩之所处哉由是夷攷晋宋诸臣度江之初王导庾亮以区区一方经纬天下未暇论也谢安夷大难树大功而䜛毁随之殷浩卒废而书空又能一日啸傲东轩有靖莭之髙乎其于生巳病矣刘穆之佐武帝崛起于后任兼内外不足论也王弘欲辟盈居损何尚之既老复起用智将迎乌能一日啸傲东轩有靖节之高乎其于生亦病矣今文敏去富贵而安贫贱乐焉而㳺疲焉而休外无所求内无所尤可谓获全吾天于干戈格闘之余且将希靖莭于千载视冐进不巳之徒违巳从人汲汲营营以至于败而后止者相去何如也予故推而为之说如此异时尚当径造东轩迎海月之宵升覧云霞之朝鲜酒酣兴发援笔为赋云荐福草堂记呉门秦彦昭氏既葬其亲郡西十五里之荐福山又筑室以奉其主而题之曰荐福草堂因其地也间求记于余乃为之叹曰自中古以来人之死者有墓以蔵其体魄固异乎不葬者矣然数十年后草树巳深蛇虺之所蟠狐兎之所残或恝然莫之一顾则亦委之鬼而巳夫孝子仁人有所不忍于其亲而忍委之鬼可乎于是建祠其旁四时朝暮谨而守之庶㡬慰夫冥冥者岂非事死如事主事亡如事存之道乎其于古制合否弗暇论也且荐福之在姑苏尤特竒峭状类虎踞一名踞湖山五代时钱氏有国甞建荐福寺于上中有五坞宋皇祐间莭度推官马云求其林壑之美因别以名曰芳坞曰飞泉曰脩竹曰丹霞曰白云歴今五百年而絶境犹可想见于寒烟白草之外也彦昭用隂阳家言得其葬地遂剪荆棘而立栋宇其南则上方穹窿其西则为天平又西则天池环拱旋顾如㦸列屏峙而穹窿之南则太湖三万六千顷皆在指顾之中是知荐福尽姑苏之形胜草堂复㩀兹山之胜矣虽废兴之迹相寻于无穷此理数之当然吾能有之一时之境因人而益胜焉初秦氏之先居淮东之高邮业医非一世矣后徙于苏而彦昭之先君子明徳处士尤深于黄帝雷公问荅之书叅以张仲景刘守真李东垣诸论切脉用药徃徃起人于阽死而多不责其报由是苏人之有疾者咸走其门而谒之处士不以贫富贵贱悉应其求可谓树徳于无穷者至彦昭克守其业弗坠秦氏之名由是益大逮国朝平呉迁民五百家于临濠而彦昭亦与焉时处士巳没越七年始克归葬斯堂之作可见悽怆憷惕之心不待春雨秋霜之降而发巳故不辞而记之俾刻诸石以示来者尚嗣之而弗忽可也杏田记呉门陈敬夫客隐濠泗间辟室若干楹广不踰寻丈深与之等中可坐客五六人予甞造焉因觞其所而请名于予按临濠古钟离国而晋董奉甞居之奉有神仙术托于医以治人病不责其报惟令种杏一株及成林又令以谷一器易杏食之而积谷施贫无食者今敬夫蓄善药应人之求抑亦有奉之风乎请以杏田名之然不谓之林而谓之田者盖祖于李长庚之诗余固有其说矣凡人所依以为飬者莫过于田上者畒一钟此秦阳遂雄盖一州而火耕水耨终岁不得休其为劳苦何如也使不业田而有其地利者惟医近之医必宗于奉故目杏为田奚不可也呜唿奉之为神仙若沦于荒唐诡诞儒者所不取而特取其有及人之仁焉夫享厚禄柄大权视人之转徙沟壑不趐秦越人之不相恤区区穷山絶谷之士无民社之责乃能恤人之濒死不敕而有术以济之全而活者不知其㡬千百矣可谓失之此而得之彼冝其没巳乆而人犹称之也世之庸医又特假其名而渔利一时曰吾奉也人亦信其皆奉也乌有奉之治人且不有其利也哉敬夫虽无神仙之术如奉疾病者仰其药而不夭其天年则其施也博与奉之杏何异邪徳之所积殆不可以町畦而有杏田之实奉不足以専羙于前矣是为记复系之以诗诗曰田彼夕阳时耕时艺庶竭吾力以私其利猗与董奉树杏千株地无肥硗有花纷敷既花而实又易以糓勐虎守之盗者斯逐惟敬夫氏蓄药满家乌喙昌阳空青丹砂取直孔㢘厥施孔博何殊杏田不稼而获我作我诗爰掲座隅益封殖之孰匪菑畬四清堂记凤阳单公寕山之居亰师也筑室若干楹既茨而墁中寘竹床一楮帷菊枕以时休息焉盖豊而能约约而能安者合而名之曰四清见于鸿生硕士之咏歌亦既富矣复徴记于贝琼至于三四而不倦琼因论元之秊华靡无莭而在位贪墨民穷怨积胥起爲仇讫亡天下当是时人主非不图治中外之臣苟有一莭之清者旌而厉之使皆有所劝而守令得以货之边将得以货之六察得以货之宰相任天下之重者得以货之苞苴盛行曲直弗当法从而败理从而堕矣彼且爲虎狼爲淘河累赀鉅万犹不餍其求孰计国家之安危也哉公自少砥砺名莭爲郡功曹人莫敢干以私可谓絶无而仅有已遭时之变甞率郷兵保境濠泗之间衆恃以安及归皇明遂见知于上爲按察使歴工部兵部尚书位尊而禄厚被服必锦绣也玩好必珠玉也娯乐必声伎妇女也有不足恠者乃斥而不近而以四清爲尚等于儒者信其中无一物之累介然表乎波流风靡之余者欤昔齐晏子一狐裘三十年君子以爲俭汉公孙弘脱粟布被而汲黯以爲诈夫弘之曲学阿世其伪可知而晏子虽不合于礼抑亦病其奢而矫之者或者犹称其爲知礼也若公之四清故近于晏之俭的非公孙之诈矣区区举物爲言而不求其心又恶知所存有大于是者向使人人爲其所爲则身名俱荣以及于后世何其愚闇不知如此而公所以独高也故乐道其善而书之覧者尚惩彼之失而监此爲法云惜隂轩记㑹稽翁昌龄氏寓金陵之青溪性不恱于纷华益穷六籍之说颜其室曰惜隂其言以爲禹惜寸隂而陶士行谓衆人当惜分隂禹勤于治士行勤于事吾取以爲法云乃驰书三百里求余爲之记然余之荒落尚可以言此乎辞弗获则复之曰日之经天而西也分积而寸寸积而寻丈以周所歴之度疑若可乆矣方出爲旦而夕已及之既进爲暑而寒复袭之射之发而不返丸之转而下走曷足以喻其疾邪君子苦其学之难成而惧其时之易失必务于勤如禹如士行可也传曰学如不及犹恐失之孔子圣人也好古敏以求之颜子学圣人者也语之而不惰矧以闇劣之资而自画自怠欤余为童子时不知进学为事饱而嬉倦而休智弗加益而年寝长矣及困厄不振渉三出五茸将观天下之㑹以自壮复宿留三呉日从游盘燕乐之适卒无所得而貌亦改矣中夜思之惕焉内惭谢其所与往来者尽发箧中书读之其未见者则假诸人庶日有所进岁有不同塞者以通而虚者以充也属海内兵争逺近骚然于是辟乱山谷中又十有五年则既老而耄执卷竟日旋复忘之呜唿少而壮壮而老坐于不勤如此虽病而悔又何及矣故常举以告人使母蹈其辙彼一时新进或未成而遽足或既仕而寻弃不亦悲夫今昌龄由国子生擢为呉府伴读退朝而归未甞与书稍辍且以惜隂自警孳孳汲汲恒若不足是能观夫天有不息之机以致吾不息之㓛则其于学不极其至不止也非徒余之所愧寔有望于若人焉姑书以朂其志双井堂记按志双井在寕州之脩江中江深不可见至秋冬水落始出而钓台石明月湾咸在其上盖亦西江之一竒观也宋黄太史山谷家焉公时与賔客来游輙取水烹茶清冽异乎他泉且赋诗有十里秋风香之语双井之名繇是益显距今三百余年而祠堂犹存不废则一时之风流槩可想已后盘谷先生居东瓯之平阳者亦其苗裔欤甞登咸淳进士第及宋社既虚遂隐不仕乃即居第前凿二沼种莲于中复以双井名堂特示不忘其先之意虽其地与脩江不同寔有太史之趣云三世孙吉甫仕皇朝征商鳯阳者五年干兹间过桥门见余求记所谓双井堂者至于三四无倦色以为非鉅手笔不以属也遂复之曰予甞读易井之为卦曰改邑不改井况脩江之井又非穴地而为者终天地未甞改也而此特放而名之耳然名之所在君子得以攷其事而论其人焉初山谷以诗鸣熈寕元豊间与苏文忠公驰骋上下文忠公极其天才所至可喜可愕至混涵停蓄如唐杜甫者或未之及焉惟公尽古今之变深而不僻竒而有法在诸家为第一惜其与时义牙放浪双井不得乆于朝廷之上使歌颂有宋之功徳上轶三代徒发之㳺歴所见凢风云雷电苑囿台榭禽鱼草木悉寓于辞以洩其竒气欧阳子谓诗人多穷余于山谷尤信之子孙绵延至盘谷仅一中科目又当革命之际弗及究其所施以终今吉甫博学工文亦区区授一典市官何其豊于才而啬于位邪此天也非人之所与也然自山谷而盘谷自盘谷而吉甫歴若干世而流泽之深厚与双井同一不竭视彼暴盈遽替者得失何如哉高堂岿然俯临水镜过者寕无反复思慕而不改之常徳尤可见也故因其请而极言之尚益昌其诗以衍西江之派者不在其后乎不在其后乎是为记聴松楼记平阳县治南出为岭门岭门之西有大山特起曰九皇崭然与东山相䧺长巨族林敬伯氏择其胜处而居焉山多千岁古松拱者偃者樛者直者欎然盘错雷霆霜雪之余不见逺近于是杭层构于苍翠间题曰聴松楼谒余为记起问其状则曰吾甞读书其上有声飂飂然谡谡然经于周阿达于重檐若绎而不絶若合而不散虽朱丝之清汎鳯匏之啾发曷足以喻之邪此吾聴之而乐也或天风夜作飞雨骤至激㟹嶆殷空同又若海涛之破山而西瀑布自天而落此吾聴之而骇也荘周所谓天籁者非欤幸先生卒言之余因论人之所同聴者莫过于乐而聴古乐者惟恐其卧聴新乐者至不知倦则云门咸池不足以恱天下之耳矧松之为声非有六律七均之和以合乎黄钟大吕者孰能聴之听之而恱不知㮣于古今之乐何如也其殆眞乐所在得于自然异于人之所聴矣抑闻之善聴者不以耳聴而以心聴而以神聴以神聴者上也以心聴者中也以耳聴者下也假于耳曷若㑹之心㑹之心曷若极乎神欤聴松之顷信其不徒以耳也余将起周而质之敬伯曰至矣遂书其说俾归刻诸石檇李贝琼记晚翠堂记物有同类而絶异者余于草木观之矣风雷之所鼓动雨露之所发生枿而枝枝而干绵山亘谷如青云被覆逺近一色松栢蒲栁孰辨其胜负也及一气之烈苍然而不悴欎然而益蕃回视向之衆木何其暴荣遽落曽弗及乎旦暮之近况能与之偃蹇于氷雪之中也哉盖衆木荣于一时时之变也不能不变而松栢贯四时歴千岁其大百围其高参天不以时而盛衰也然后别其髙直秀竦之姿而先后迟速有弗足论者此君子取之以比徳乎大抵士之特立不回者非若新进之易合人方以为荣而不足为吾荣人方以为辱而不足为吾辱阨于前也既乆则伸于后也必大畜于内也既足则发于外也必周此马援卒成其大噐杨震亦起于五七奚趐松栢之在衆木欤然余之所见者亦尠也临汾单守道者元中大夫湖南㢘访司副使明卿之孙政议大夫同知通政院事仁羙之子也乃能刮磨豪习折莭读书虽间关兵马间亦不少辍甞失其母走三千里访于金陵得之缙绅咸称其孝焉国朝置国子学聚四方之学者遂由诸生升上舍未几衆皆超迁为羙官横金跃马惊骇闾里守道方从余来中都分教诸子弟乃以晚翠名其游息之所以自厉而无一毫媒禄意信其落落如松栢之翠而非暴荣遽落者比矣呜唿松栢之于衆木类也其材恒见于晩士之与常人类也其志亦成于晚事固不贵乎早也余知守道将有为于乆屈之余而发其所蓄无疑矣因其求文以记之故申其说如此而复戒其守云白云书舍记云之为物不一而白云则水土清明之气上升于天幽人䖏士恒玩而乐之然其去留无迹卷舒无时所谓云之闲者非若雨云雪云之能泽物也㑹稽禇君徳刚读书蟠龙山下每清秋雨止牕户皆云也几席皆云也被覆左右弥亘前后其居也以云为賔客其出也以云为车徒其限也以云为藩蓠其饰也以云为采色云无心也吾亦无心也日相接而相忘焉题曰白云书舍盖据一方之胜而香炉玉笋聮绵于云间鸿禧之观龙瑞之宫蔽亏于云外城郭之埃尘逈隔而不及也锄云而耕披云而薪既足以自给而太夫人又夀考康寕岁时称夀洩洩融融此亦有天下之至乐万钟千驷孰加于是哉使有万钟千驷之荣或不及飬其亲而反贻亲忧得失抑何如邪书暇輙絃琴而歌歌曰山出白云兮既不以雨白云浮浮兮又翳余户余退无营兮朝耕夜书卒岁有褐兮食且有𬞞覧彼白云兮惟㓗时懋载酌清醑兮为母之夀繇是一时谈者莫不乐道其羙焉逮洪武之起为中书掾转青州都指挥使司经歴寻升鳯阳大都督府经歴乃不逺千里迎其母渉江道淮来王都亦无异在蟠龙时盖所居之境不同而同其乐也故复揭白云之名于寓所亲之所在即云之所在有不待假于云者视唐狄文忠公北登太行而兴望云之叹固不得全其私如徳刚矣因详其出处而着恩义之兼尽云清江贝先生文集卷之二十四淸江贝先生文集淸江贝先生集卷第二十五清江贝先生文集卷之二十五归耕处记呉大姓谢伯礼氏繇云间徙临淮之东园筑室若干楹题曰归耕处志其出而复归而所归非一故以处言之云初余游九峯三间甞爱其俗务本而好学故无不耕之民无不食之地而诸谢雄盖一邑比古之秦阳时伯礼自松江别驾归亦耦田夫野老于陇上不以为耻焉盖耕而仕也进而行吾道仕而耕也退而求吾志出处一致也元季之变大发州郡丁操兵以从征伐逺近骚然虽欲耕而不可得者非独三呉为然巳今天子受命削平宇内卒复于伍民复于庐农复于田工复于肆皆归之道也乃越在二千里外积十年之乆出入东园不啻九峰三时遂将老焉出而归归而耕又奚局于一方也一日㑹于中都属记于余且言向之功而爵者不得田吾田爵而醢者不得田吾田获田吾田而不失为农者五十年固无功而爵之荣幸而免于爵而醢之祸天之厚于吾者多矣辍耕之顷谈话东阡西陌之上以为鹿门之龎徳公柴桑之陶靖莭庶㡬尚友于千载欤或者方病其劳苦而祁寒暑雨之弗堪也舍耒耜去南畒汲汲焉营斗筲之禄摩肩叠迹于朝曽不监其得失冝乎长往不来者所以深诋之则为吾东园之归者㡬何人也岁既登矣吾亦可休矣于是酿酒击鲜合族人父老酌以相劳酒酣輙起而为歌歌曰有田膴膴于淮之浒既㽦既播复膏以雨我稼之芄芃兮庶无食于螽兮于以乐岁之屡豊兮衆皆击噐和之其乐为何如哉余闻而壮之虽未能遂其归如伯礼喜见若人于千起万㓕中可谓为农之乆知农之深而超然独高巳姑序其事幷録其言为归耕处记屺思轩记余之分教中都也诏选国子生十人副之行而首选永嘉王廷采焉廷采母卒乆矣一日读诗至魏风陟岵之二章曰陟彼屺兮瞻望母兮为之潸然泣下曰吾又何望乎虽然人之于亲至死不穷乃以思名其室而上加屺者义系于屺也义系于屺而其思有二余从而论之夫父子兄弟䖏乎一室其入也相守其出也相从岂非天下之至乐而一旦有事于四方自燕而南自越而北䟦履山川之险蒙犯风露之乆其有不思者乎此离而思也离而思者犹望其归而不至于长思也或不幸而有故焉则又何如邪此没而思也没而思者终其身而巳矣廷采之于母没而思者也莫亲于父毋恶忍忘于旣没哉惟其生甫十月而鞠于姑冝不知有母也及长而好学其季父子之冝不知有父也年㡬三十而始克复正且以䘮母之为悲其心同乎陟岵之孝子而事则不伦矣陟岵之孝子见于诗者自父而母自母而兄又设为父母之辞欲其无巳无寐虽思而不过于伤也若廷采者以其有父焉吾尚及事之而不及见吾母矣吾寕不悲乎于是掇取二章以表其志思尤切于陟屺之时也呜唿风气日漓教化不行朝死而夕忘之者汨其天而不复曽弗若鸟兽之有知矣余幸见若人于所不得见故因其出于一本而不可巳者反复为之说如此非以其多乎道之为异也抑岂以是为多乎道哉观者尚兴起于孝使不沦于薄余固有钖类之望矣于是乎书来鸥亭记震泽而下其水汇于华亭为三民多环而居有姚宗文氏结亭一所以据其胜下俯平波万顷而白鸥千百为群题曰来鸥亭绘而为图述而为文者亦旣侈矣复求记于余余观飞动之族不一而鳯为鸟之灵者也鹤为鸟之僊者也鸥为鸟之闲者也鳯一出千岁其来以徳鹤一飞万里其来以类若鸥者无鳯之文采无鹤之音声出没波涛之中下上洲渚之间未始为人之所畜人亦弗之畜焉惟江海之士日从之游以其无心也不然则不来巳大抵天下之物以无心而相感天下之事以无心而相成海翁之鸥不足言者必若宋之魏公韩忠献欤海翁无爵禄之慕无声誉之求而狎鸥于渺茫者宜也公歴事三朝出受经略之寄入居匡辅之职前后五十余年至陶万物于太和措宗社于盘石虽古皐陶稷契无以过之顾以狎鸥为号又岂矫情而诬俗邪盖其卷舒进退举任于道非有一毫与乎其间所以树大功定大事皆出于无心而巳使如患得患失之徒挟数以为能矜功而自许恶知鸥之可狎也此吾髙魏公之为人不趐海翁忘爵禄声誉之累而与鸥相忘者鸥寕㓕没而不为之来乎今宗文閟而不试放于闲适亦有鸥之逸者其为海翁为名臣魏公未可知也燕坐之顷四顾无云九山前起遥见雪影翩翩于空青之外悠然自适殆非海翁之所知巳余将老而东归道出云间舣舟亭下尚当寻盟于未寒云来徳堂记平阳林与直旣葬其大父文卿于县治南九十里之茅竹里筑亭若干楹于墓侧岁时既祭而燕合族人于此焉间请名于余按其先世为泉南人在唐有福唐尉攅毋死庐墓致白鹤甘露之应事闻诏立二阙于墓前号阙下林氏五季之乱举宗七人徙平阳而散居焉四溪其一也由四溪而下岭又析为二族居岭门者有宋参议公某则与直之始祖也参议公之后为大谏公某大谏公之后有知道州望之望之生太玉元初为建寕教授歴官至建徳推官而文卿则太玉之季子重然诺寡言笑以与时义牙不仕而隐工鼓琴暇则抱琴往长林曲水间作秋鸿操一曲观者以为神仙中人年六十有五终与直之少也其父彦晖出游呉越故常依之以居而朝夕有戒出入有莭既长从师讲学通春秋六经洪武八年至亰师补国子生遂升上舍皆文卿之教也志曰百岁之计来之以徳攷其前后而知善于计者请以来徳名之乃进而告曰东南之强宗大姓位非不尊而畜非不厚也或三四传而覆而近者一再传而巳其能绵延五六百年歴十有余世者岂非系于人物欤譬之埸师之木尺寸而长至于参天蔽日岂一朝夕之所致哉其风雷之所排霜雪之所虐吾不知其几矣惟封之固而溉之勤其本既强而不为槯败偃仆如此君子之于徳也亦若是焉存于方寸之中而施之天下之广积于数百年之乆而发于一旦之间视彼区区祈天而不获则怨天责人而不报则尤人何异不贾而求赢不稼而求获者哉若福唐至大諌公而始大大谏至道州而益显文卿又能不废前人之徳而及乎与直故知向之有位者不能世其官厚畜者不能享其利而积徳之效出于理之必然焉可诬也则后百岁而为计者又在彦晖之父子益厚其积亦若尔祖尔父焉人物之盛当不止于此而林氏之福其来乌可涯也哉旣名其堂复为记以勗之巢居记隐者巢居子筑室城东门外广容一席客至輙促膝而坐且夸于客曰鸟巢于木而吾之室寔类之其下平而不甃其盖朴而不斵踈之以来清风宻之以御天雨前有玉山旁纡大川挹朝光于东隅纳星月于夜牕此吾之所居奚趐一巢也于是而偃休于是而啸歌泰然自足不知其为陋也复仰而思之彼富贵家崇墉屹屹焉广厦渠渠焉其与吾之巢又何大相百邪且厚积以为冦之招外楗而为鬼之瞰曽弗若吾为巢之固而安也客乃辴尔而笑曰彼徇于物者也子亦未能忘乎物也子以其奢为病恶知不以吾之陋为病欤子以其陋为乐恶知不以彼之奢为乐欤其趣既殊而是非蠭起曷若忘彼此而一之也忘彼此而一之则孰为巢也孰为非巢也浑浑乎太古之天熈熙乎太古之人也子以为何如遂起而谢曰吾之所未及也请书为记巢居子者番易周克复氏客为檇李贝琼也翠屏轩记睦大族叶明逺氏居夀昌之茗塘群山旁围一水中亘而东北一山却立千仞者曰屏风山乃筑室其下为游息之所题曰翠屏甞命其季国子生焱求余为之记未暇复也及余来中都焱亦与诸生奉旨分教州县之子弟遂至临淮复申其请骂则爲之说曰山之类屏者非一若二华之在关右罗浮九嶷之在湖外赤城天姥四明鴈荡之在海隅连峰沓嶂上接霄漠然皆不以屏目之惟九江匡庐则有屏风九叠与夀昌之山亦名屏风焉彼固不可㮣以一物者或㫁或连或起或伏有上锐如劒㦸之列者有突怒如蛟龙屈盘者有效竒献秀如青莲万朶鳯飞而兽舞者又可専以屏言之乎惟屏风九叠出于千岩万壑间与香鑪五老相参其曲折之状可想巳夀昌之屏风山閟于僻壤虽不得争雄匡庐而游人寓公亦无至而玩之发于文辞以丧其灵异岂非造物者将待其人也乎大抵天下之竒观未必専于一方二华罗浮九疑赤城天姥四明鴈荡之外其扶舆蜿蟺之所钟者恶可限乎南北邪苟得其趣于烟云吐纳之时春岚秋色之变猿鼯禽鸟之情卉木葩艳之发固不待穷周王之辙迹道秦陇上天台浮潇湘洞庭而覧其胜则翠屏不异匡庐之九叠巳吾何为之左右焉然明逺父子託于林壑之乆冝其出入上下餍见饫闻而且好之不巳传曰仁者乐山斯可谓之仁矣栁子记马退山之亭有曰以碧山为屏风昭其俭也则其俭亦可知矣虽然君子之于物岂徒为耳目之玩哉焱尝讲易于家而求圣人画卦假象之意抑观地中有山之象则知襃多益寡稻物平施之道乎观天在山中之象则知多识前言往行以畜其徳乎至如虚以受人惩忿窒欲何莫不取乎山泽也由是而进学焉将与翠屏㧞于丘垤之卑而山亦因之益胜视境中所谓锦峰绣岭者何如邪余老而縻于官未得如明逺放浪物外一登翠屏之颠招安期挹卢敖而徒彷彿其寸碧于天际慨然遐思而巳尚惧辱于山灵而勒移谢客也于是乎书风木亭记国子生平阳董瑨蚤孤旣葬父伯髙筑亭于墓左题之曰风木取韩诗外传记皐鱼之语云初伯髙抚瑨甚勤而教之有法时年甫十二犹未知也既长而有知思报无穷之徳而抱无穷之戚矣此亭之所作因求记其所谓风木者乆未复也洪武八年春余分教中都复与瑨俱且申其请乃为之说曰木之性恒挠于风子之心恒夺于天此古今之所悲而臯鱼至于哭而死也然余不足于鱼焉漠毛义捧檄而喜义岂喜得一州县哉盖为亲屈也苟知为亲屈则不暇于择禄而鱼去亲之乆事主之难既困而归自称其失有三又何及邪孔子门人闻而归者三十余人则以鱼激之且惩其过也虽然莫尊于亲莫大于飬亲顾菽水之薄或缺于前而三牲之具不必享于后所谓事有不可全人有不可强者风木之感为何如邪非特一鱼而己今瑨志同于鱼而无其三失惟以死而厚于祭也孰与生而飬之薄死而致其哀也孰与生而乐之深故假其言表吾之思耳岁时展敬墓下登斯亭也俯金洲而仰灵鹫俳佪四顾又安得起吾亲于九京欤此尤足闵之也呜唿彼一时富贵者居有华构出有舆马餍粱肉而袭绮纨者皆不肖之子弟曽弗悼其亲于旣没不及事之为戚如瑨者此又鱼之罪人而世亦莫之恠巳岂不重有所感夫居易斋记学必志于君子而君子之事居易而巳吾未暇极论古今之人姑举其所可知者捉衿而肘见纳履而后缺非曽氏之居易乎后车数十乗从者数百人非孟氏之居易乎彼二子者恶知贫贱之为约冨贵之为泰也䖏约必馁而不知其为约则约而泰矣处泰必盈而不知其为泰则泰亦何愈于约㢤分定故也而世之常人苦其贫贱而欲去之则不能安吾之分矣终亦莫之去也羡其富贵而欲求之则将踰彼之分矣终亦莫之得也鲜知居易之为事而为君子之所为者然亦不可责其为君子也三衢鲁濬文氏乃及于此盖亦千百而十一欤一室潇然日读书其中而无一毫外慕意余固嘉之且求为之记故告之如此抑求之中庸子思既言居易行险为君子小人之辩矣复引孔子之说曰射有似乎君子失诸正鹄反求诸其身盖必由是而进焉不然吾恐未免于苦贫贱而羡富贵姑假之以文其怨悔而于自反之功未至也苟知自反则无往而非居易矧是区区者邪濬文尚朂之瓜田小隐记昔东陵侯邵平当秦既亡遂去之青门老于种瓜吾尝论髙帝入关初秦人迎而降者巳知有汉而不知有秦矣至天下大定则相率为臣如张苍之徒亦何恠哉平独不忍背君而污其身去东陵之封如脱屣而甘心瓜田之中是知有秦而不知有汉也冝歴千百世之乆风莭凛然与西山饿夫同一髙巳谈者且以前之侯也其富贵如此后之种瓜也其贫贱又如此为平一身之荣辱得䘮恶知平者乎云间邵子振氏平之后也徙居临淮之东屯扁其所曰瓜田小隐岂其风流犹有存者欤余与子振为师友故知之为详邵氏自翠岩至于雪溪自雪溪至于浦云而及子振之父篔谷一门四世其盛何如邪及运革事殊破万金之产乃从农夫于陇畒可谓有平之气象固知贵贱无恒犹天之寒暑不足为吾之戚欣而泰然自足欤是可嘉巳故为之记慎独斋记昔人有鼓琴者坐客闻而去之以琴有杀声也时见螳鼓臂搏蝉其心一动使纯古淡泊忽变为杀伐而人巳知之则虽至宻之地可以欺人乎人不可欺由吾之情有不可隐也或者肆其巧诈欲欺天下之人以为不吾知也岂不悖哉是亦昧于君子慎独之戒矣呜唿日月之明未有过于独者故君子恒察乎方起未形之机俨乎若神明之临也凛乎若师傅之在前也其愼之如此惟求至于不欺而巳余之卤莾㓕裂何足以及此而国子生建徳王以寕氏颜其读书之所曰愼独数求余为记因举所闻而论之抑朱子示学者体道之功莫切于慎独及其告君也复卷卷进其说焉诚以应事接物本乎一心使公私邪正交战于中互为胜负则施之家国天下必有不得其当者恶可忽于不见不闻而弗之察欤曽子子思以是相传而发于先儒者亦既详矣窃闵夫仅知用力者不勇其朝暮之为不善者人虽知而无忌矧望其能慎于所不知乎此余所以益叹世道之衰心术之坏而嘉以寕知为学之要也以寕苟于独而慎之善吾守而不失恶吾制而不行庶无一事之不慎所至又可量哉尚以余言勗之系之以诗曰吾䖏暗室孰谓无人人虽不知敢忘事天至隐而见至㣲而着奚趐十手神明是惧惟操则存惟舍则亡奚趐六马奔逸是防所以君子察其所发苟不自欺善恶攸决嗟以寕氏必慎于斯仁义之充寔繇是基我作我诗匪伪之饰朝夕监之尚勗无斁桃花流水记桃花流水非出武陵之桃源者国子博士㑹稽钱公子予筑室蟠龙山下有水盘回曲折遂以其地儗之桃源也按桃源为天壤间絶境冝髙人韵士闻而慕之今桃源州桃川宫南一里是也寔武陵八景之一陶渊明记盖特指秦人避地居此不与世通后好事者輙言其为神仙诗人从而附㑹之岂不恠哉然自秦以降更王迭伯攻战不息天下之人不死于兵则死于赋者十六七而山谷之中老子长孙至历六百年之乆理乱不及于耳荣辱不加于身以神仙目之亦非过矣及晋太康中渔者旣至而出其道卒莫之塞则人民始病而风土亦坏今且同于他境长荆棘而伏狐兎恶有昔之种桃者乎或能自逺于城郭嚣埃之外如王维之辋川李白之佳山杜甫之锦江孰非桃源之胜而白之见于诗者亦有桃花流水之语奚必桃源之为桃源也子予之意殆与此同巳当其暇时俳佪水曲或坐石而钓或倚树而歌其景无穷其趣亦无穷也则以林壑未有过于桃源而桃源不待往求而在是矣彼汲汲于货利之途而栖栖于权势之门者恶足以知其超然物外为髙邪初子予在京师时甞属余记之余因告曰公由布衣徴为国子助教方朝而入暮而出未冝恋嫽寛闲寂寞之濵也姑俟其归越四年为洪武十年乃获请老于朝而桃花流水果爲其所私矣不可以不复者故书其说以寄之异时将蹑屫而徃候公香炉王笋云清江贝先生文集卷之二十五淸江贝先生文集淸江贝先生集卷第二十六清江贝先生文集卷之二十六中都藁游山诗序洪武九年岁在丙辰季秋月朔予休暇无事与典簿永嘉裴中国子生陈芳林与直王绶董瑨林岳洎余季子羽出甲第坊迤逦北趋四五里地势隐然而隆冈连岭属实万岁山麓之旁杀者置关于上所谓东市之咽喉也予甞徃来而未暇出入上下以穷其胜是日也天风飂飂云气行空中类方骑而驱乍䟽乍宻日光吐而复翳始惧其将雨倐排而去之万里无滓端倪呈露行者欣然皆喜乃升髙而望之连山拱其南长淮亘其北盖其地即春秋之徐汉为钟离陏置濠州逮上之龙飞改名鳯阳而都焉其东则独山屹然一柱孤撑上为司暦者观天之所距独山东十五里为临淮崇墉峨峨车马旁午人之豊乐可想也其西八十里曰荆山与涂山对峙天外志称山产羙玉卞和以献楚王今玉坑尚存荆山之南则为鲁山金碧起伏若走海涛而至于皇陵信神气所钟诞生圣人为中国人民主非偶然矣盖自开辟距今越千万年而豪杰起淮泗间如王覇之辅漠鲁肃之相呉固不足方今日之盛而肇大业于东南也时宫阙未营朝市之位巳定四十八卫列营左右綂以大都督府焉牛马徧野禾黍纷敷伟哉天下之壮观矣又行山北二里许过双井黄先生先生东瓯大族守官鳯阳者五年闻余至遂延于退休之所地閴寂无市声少焉设芳醴荐嘉肴衆亦懽然而留更起歩爵剧饮无筭遂至大醉而罢乃循东山归路尤峻絶恠石虎距杂树葱蒨于是列坐石上者乆之惟绶卧不能起膳奴掖之而行因顾谓诸君曰余自去年春分教中都生未甞一日舍所事而出㳺或出游輙以风雨止今幸偿其愿而天复假余之羙景如此覧山川之胜尽客主之欢使忘郷土之思不可以无述也盍以溪山胜处良友分韵赋诗䂓重游于异日欤衆曰唯越翼日诗旣成什余为之序且録寄双井云沧洲一曲志华亭大姓邵文愽氏治圃杨溪居第之东偏垣而环之凿方池广一畒错置巨石相为经纬类十洲三岛之状而竒峰崒然特起如神人出珠宫疑有云气昏旦上升焉观者以为成于造化也乃度地相方构堂若干楹坐挹其胜循池而北则因髙为亭风櫺月槛尤极宏丽老桧参天脩杨夹道不知有三伏时由亭左行百武又为小亭可坐五六客以待游观而憇者小亭之西五十武亦如之中辟涂属于北垣有轩在万竹间曰緑隂轩之下沟以通衆水之来锵锵有声曰流月其西轩曰乐琴书合而名之曰沧洲一曲以记称沧洲在瀚海中周回五万里其人千岁不死有飞楼涌阁皆金银气有琅玕之产红鳞白鳯所集中国之人莫能至者此虽广袤不同而外旋太泽中俯平野彷彿其一曲巳户者谨扄钥非魁人硕士鲜克造是且不逺二百里招徕余诲其子麟书暇輙往时十月始寒风髙气烈而海棠数本花烂熳如春于是置酒命客共酌于下自昼抵夜圆魄中天㣲云尽歛二小姫出弹筝歌以和之极驩而罢恍然出埃壒而超鸿蒙也后值兵变余挈家南还檇李回思其所犹历历在目每称东南之雄于赀者非一而能有林壑之趣莫若文博焉洪武六年余起为国子助教越二年又奉命分教中都生渉江泝淮遇麟于道从而讯之则文博巳没且徙家临淮之东屯而圃复湮为荒烟野草矣为之潸然涕下后数访余成均因言去郷里七年固不得守丘墓为戚近筑室平冈之下独与母居艺其地有秀可撷渔于川有鲜可食其适无异昔之沧洲一曲故掲旧名于楣先生幸志之余惟随遇而安者必有㑹于心而不系于境也若文博之居云间也以其地为沧洲则山川是乎否邪今麟之居濠上也亦以其地为沧洲则池台是乎否邪人之常情恒由境变苟㑹于心齐之为一致孰非神仙之所居邪然文博当全盛时极耳目之玩视沧洲之乐不啻也麟方辱于流离转徙而不易其乐非读书求道而㡬乎达者能之邪故详录以记之且寓感今思昔之意凢废兴之迹尚有徴于斯云葵轩记欧阳文忠公记洛阳风土称其花直五千虽出于越者不能与之角盖昆仑磅礴钟其妖于中国使人往走争观其羙不足称也有可称之羙者葵乎葵易生而不以其地后开而不以其时无一本五千之直人皆弃而弗视至于倾阳以庇其本皆未有及之者故余好之甚于洛阳风土所尚不知者非其昧高下之辩所谓黜西子而尊无盐其亦弗之察耳既而思之葵犹倾阳人有君而可忘哉唐杜甫落落不偶间关兵马之间至奉先所述引葵自况人之葵巳计当时势位之尊显融一时者何可胜数禄山破关中忍忘所事而北靣臣虏则如葵之倾阳抑何尠邪呜唿物有不可夺之性所以异于物人有不可回之心所以异于人然贵非所贵而贱其所可贵寔天下古今之同病非独葵也可不重有所感乎呉门儒者金徳琎氏读书之所左右种葵百本不杂衆卉题曰葵轩寄意深矣累求余为记故论之如此虽然余与徳琎同为国子助教五年託于清光之下尤为葵之幸者视杜甫徒懐耿耿而不白于世以终盖相万也尚益厉其如葵者母慕彼区区以色恱人为妖者具庆堂记礼部尚书毘陵张公惟中有先府君钖山之居第而颜其堂曰具庆记未有所属也乃驰书中都为请余辱交十五年而知之为深其居钖山也与弟安所奉府君止斋先生于既休之日府君神完而气充以享滑甘之飬此其可庆者一也及惟中以明经选遂首东南计偕之士而逺近以为荣此其可庆者二也至于元季兵变州郡咸苦于杀戮焚烧而毘陵当南北必争之地人民幸而免者才十一父子兄弟固不能保其俱存也惟张氏不及此又可为庆者三也甞读楚茨之诗其曰莫怨具庆不过述公卿有田者既祭而燕之一莭耳然同姓之亲所以交相庆而更相颂者岂果在于牛羊欤岂果在于钟鼓之奏欤盖自足于内而发于外者也较兹三者其小大何如哉特取其语以明之而已止斋既没兄弟之友爱尤笃具庆之乐先后犹一日焉大抵人之恒情莫不以富贵为事恶知有重于富贵者使惟中不得事府君而骨肉离散死亡虽今起为侍从官髙居驷马赫然一时亦岂其所乐乎斯足验其种徳之符若有神眀庇于冥冥巳故邑中为之歌曰积之既厚庆必从之翁夀且康鹤发龎眉读书有子亦既先登如稼而获如贾而赢三呉绎骚兵闘于疆肉人火居号唿出亡嗟公一门克完以安岁时伏腊更贺交懽吹埙吹箎如春之和郷人之荣郷人是歌余闻而叹曰此天下之所同欲而有不可同者繇其出于天而非人之能致也止斋有其福而庆之于前惟中又能延其福而庆之于后继继绳绳将有所劝而不替矣因叙其事并録其诗为具庆堂记活水轩记活水轩者山隂儒者张徳麟氏游息之所也徳麟蚤岁负竒气以与时义牙遂去讲学鑑湖之上十有余年所蓄益大所造益精矣又取乎水者示其不息之义也翰林承旨金华宋公景濂为作古篆三大字以贻之且求余为记辤弗获乃复之曰天下之水不一而谿谷之所洩池沼之所蓄乍盈乍涸曽不及乎朝暮未足以为观也必观水之大者乎水之大者其出有源江出于岷河出于崑崙漾出于嶓冢济出于王屋淮出于桐栢其本既盛则前之往者不止而后之来者不巳故狂澜巨浪日益月髙浩浩沄沄破山走海孰得而御之茍为无继恶能尽其竒观而亘古亘今若是邪故孟子曰观水有术必观其澜又曰原泉混混不舎昼夜学者冝求其道矣呜唿道之广大渊深非一曲之能尽亦非一物之能喻而可见者莫过于水焉然言者或昧其大经大本此百家之说虽多而皆不及孔子孟子唐宋之文虽盛而皆不及程子朱子以其如江如河者茫然未睹所睹者特谿谷池沼而已也不亦悲夫顾余之浅陋何足以及此邪姑因而发之耳虽然梗于木石汨于泥沙水从之而壅矣决之而流乱于术数轧于功利道从之而隐矣絶之而明是不可不致力于正学而无惑于彼焉使处胶胶扰扰之中沉溺以没身者固未能至而徳麟有志于道殆过㝷常万万必将浚其源而逹其流庶几不局乎小而有以充之至乎大岂徒资其文辞以极波澜百态夸耀于世为工哉此余之所深望也是为记宜晚堂记越大姓江濬逺氏世居奉化之黄甘里地势斗絶四山环拱而南屏一峰崭然特起状类玉几上可坐数百人下有东西两溪合流至长溪折而入于鄞江又有日峰峙其左剡水纡其右益四明形胜之一濬逺又据其胜焉六世祖某宋保义郎子怡斋由太学上舍试补临安教授至濬逺克世其学蚤受知中朝士大夫举秀才歴官至福建行省照磨㝷升捡校官以忧家居而代革势殊矣因葺旧庐中奥之堂题曰宐晚日肆意图书而不复出矣介赵公木仲来求记乃为之说曰山之秀也宜日之晚木之茂也宐岁之晚人之守也冝时之晚日之晚固异乎旦矣岁之晚固异乎春矣时之晚固异乎少壮矣而以为宐者何也山晚而益佳木晚而益坚人亦晚而益智岂不宜乎初濬逺汲汲于一试渉大江走长淮上太行观黄河风波之险阻氷雪之惨栗未甞惮其劳苦焉是亦宜也二十年中变故多而形貌改思虑深而血气衰回视向之锐于进者孰与钝之乆荣于前者孰与困之全于是盘桓林壑之间啸傲风埃之表尤为宐也夫退休之迹见于春秋方盛之时则怠而驰骋四方之志施于既耄欲与新进争前则暗濬逺者视彼溺于利禄颠仆不止之徒相去奚趐千万乎由是观之山也木也与乎人也不病乎晚而尤冝乎晚如此使其悼悬车之景促痛凋落之将及以为非人之所宐者恶知进退存亡之道㢤此予嘉其为人乐书而记之环碧堂记檇李南五十里为幽湖巨族朱显道氏世家于此筑堂若干楹而水周其下题之曰环碧前御史中丞番易周公伯温以大篆体为书三大字复驰书鳯阳属记于余初余主显道甞爱幽湖之竒胜盖脉络自南湖来洄而为洑旋而为涡至是左右回抱青停黛蓄尤形胜之所萃焉使其奔放莫遏则悍而可惧涣散旁流则弱而易狎又何足以为竒胜也观其方春雨止波澜浩浩与天相涵不见洲渚而王睢翠碧往来其中景之触于前者何如也及清秋之夕鱼龙在壑冲风不起颠倒星月而舟人渔子击榜歌唿景之㑹于心者又何如也方全盛时并湖而居者非一飞楼涌阁虽南湖不足侔其壮丽而堂据一湖之要盖有无穷之趣焉时方縻于王事遂舍之而去客京师者二年分教中都者三年汨没埃溘之中未能有其一曲以从耕钓而徒懐想于二千里外今为显道之所也按朱氏世为檇李人其始祖某宋文林郎侍料院官其子思明仕元为进义县县尉转嘉兴县録事司判官思明之子青阳教谕仁甫先后相继逮显道巳四世矣今一境既刳于兵此堂复葺而新之挹空翠于几席之间来清飈于啸歌之顷固可以尽四时之乐益见文献之家与幽湖同一悠乆也显道业攻医得九鍼补冩法于金华王瑞菴寔出窦文贞公之传故非一时庸工所及性尤急于治人而人頼以全者甚衆则天之报施又可必者矧诸子若孙读书好古余知后益隆不替非止于是而巳异日解组南㱕舣舟幽湖重登环碧之堂又当述而赋之云一乐堂记华亭夏盟氏有二亲年俱七十而兄荘亦五十余因颜所居之堂曰一乐取孟子车之语也介前松江通守谢伯礼来谒余为记甞论乐之为事非一又孰与乎父母兄弟相从一室之中㢤大抵天之数恒不齐人之心恒不惬使父毋俱存兄弟无故此天下之至乐亦天下之至难也夫求至乐于至难诚千百而十一耳然则珠王不足以为侈声伎不足以为恱舆马不足以为盛惟幸父母兄弟之全者岂非彼之所乐在于人为小吾之所乐出于天为大乎盟之得此盖一门所积既厚故多夀考而无疾病夭伤之患又处斗絶不争之地虽海内连兵累年亦免于离散之忧不然何其致人于所不能致享人之所不能享邪殆非偶然而巳自今以往奉滫于朝暮相倡和以为驩奚趐春台之熈熈也呜唿蓼莪常棣之诗极推天伦之所当重反复读之特病茕然孑立无以遂吾一乐之私柰何礼衰事亲忍于骨肉者常接迹于世人心风俗之壊至于如此不亦悲夫故于盟尤有所不能巳且重余之哀伤感慕也恶可以无言乎初盟之父原甫从天台李东皐先生游荘复受经于同里钱公伯全荐绅之士咸称之产虽才及中人而声誉籍籍布于逺近盟又能厚其所亲不敓于外物固贤于衆人巳虽然孟氏之言三乐惟仰不愧俯不怍为君子之当自尽者苟不至乎不愧不怍虽处父子兄弟之间亦未能乐其所乐也尚勗之㢤志古斋记志古斋者天台王藴徳氏蔵脩之所也藴徳甞受诗舒可立先生科举废遂一意于古文求进于先秦两汉故取昌黎韩文公之语自厉云番昜周伯温为书三大字复求余记之乃为说曰射莫善于羿而天下不能皆羿也工莫巧于般而天下不必皆般也唐宋诸家通习六经出入诸子亦皆志于古而恒苦其难者时旣不同才复悬絶恶得强之以力㢤苏黄门曰文不可学而能气可以飬而至是气也塞乎上下腾而为河汉旋而为风雨薄而为雷电列而为五岳激而为海涛人得之发于文章所谓气盛则言与之俱盛也诸家惟能善飬吾气所着不期于古而古虽有髙下轻重遂与六经诸子并行不朽岂非一代之豪杰乎往往取其书熟读详玩大抵立言不在于崭絶刻陗而平衍为可观不在于荒唐险恠而豊腴为可乐此古人不可至也古之人不可至苟有至焉亦犹射之必为羿工之必为般庶乎其不逺矣若藴徳者其志如此宜将高视无前而不足于今欤虽然髙台邃宇孰与古之橧巢齐纨楚练孰与古之羽皮玉杯象筯孰与古之污尊杯饮哀丝豪竹孰与古之土鼓柰何浮华之习崇敦朴之风壊或有语伊耆之茅茨则陋而不合于制尚有虞之瓦噐则朴而不适于时恱周文之卑服则俭而不尽乎饰奏轩辕之云门则淡而不谐于音矧文之变而下也使班马驰骋其间则必惊且骇矣非班马之罪也所见者异也若奚志于古邪惧其合于古而病于时也呜唿𥘉余坐是藴徳复蹈而为之不以举世非之而变斯能古矣因其请而极论之苐愧于古人者海之一螺未及尽夫道之无穷也其尚择之植勤堂记余尝论宋三百年间有大徳而享其报者晋国公王祐也符彦卿与太祖外有君臣之分在周则为比肩同事之人而握兵居重地一旦疑其为变命祐往察动静之迹且欲因而翦之使小人苟利富贵必希旨附和以诬其罪恶计吾之得失哉乃以百口保之坐是失官既而其子文正公相真宗十有八年孙懿敏公在仁宗朝复出入将相三十余年植槐之应捷若桴鼓当是时祐非私于彦卿实所以忠于太祖者也使太祖无诛㓕大臣之过而彦卿免谗构之冤此固有纯臣之义矣若秦桧当国忌贤嫉㓛尽斥异巳至杀岳飞杀赵鼎而张浚胡寅亦几不免其隂贼惨酷何如邪廼叹其子不足相副当燕而罢曽不反求诸巳其后卒裭爵废弃秦氏遂衰呜唿善恶之积如此天之报施又如此可为百世之龟监巳故君子莫不称祐不徼近功至桧则皆怒骂欲食其肉然如祐之所存者恒寡而放桧之所为者往往有之岂其性甘为豺虎哉将以天之㝠㝠为不足信也不智甚矣抚之金谿有王熈谦和氏以晋公为法颜其所居之堂曰植勤虞文靖公掲文安公咸赋咏以羙之复介工部主事彭徳脩来谒记故特举二者论之大抵为善无应则辍而不进此固人之常情勤则始终无间焉以木观之封其本而枝益蕃去其螙而实可兾盖有出于自然者孰与快意一时以稔其毒肉未寒而名㓕哉覧者宜有所劝是为记熈荆国文公十世孙读书好古有长者风为郷里所推云清江贝先生文集卷之二十六淸江贝先生文集淸江贝先生集卷第二十七清江贝先生文集卷之二十七中都集东白轩记昔余侨居海昌之黄湾甞逰百丈山将循龙湫而归天黒失道宛转深林乱石间逐萤光而前足为之兀目为之瞽遂抵野人之庐宿焉既而天鸡三号日车自海涛中出起而覧之六合之内可见豪髪盖旦而东夕而西西则沦扵地而万象俱晦既东则白矣古人从时作止则向之所苦委身无人之境以触豹盍俟天之方旦邪扵是与客酌酒相庆且论世之否泰亦日之夜旦宜即一日之近以永一世之逺乎自周之迁歴春秋战国则既昏而白扵汉自汉之亡歴南北六朝则既昏而白于唐五季大乱巳极至宋始白而礼乐文物为近扵古宋讫而中国复沦扵夷狄君子扵此盖深伤之必有継宋之白扵百年之后者越二十年而大明肇兴四方万里莫不瞻其景气之新农夫野老相与讴謌田里以爲一时之快焉余既喜其言之符尝欲爲说以着其无徃不复之理有不能巳者属病未果而姚江虞玄佐氏有读书之所题曰东白命其从子今监察御史鲁瞻来谒记乃书以复之异时尚当相从江上观瀚海扶桒之胜犹能爲东白之赋是爲记复古堂记梅川爲余姚之胜䖏士虞玄佐氏居焉凡自邑而徃者逆折行数十里而山石林木皆古人民棊布星错务本而不争多至百岁朝莫徃来东阡西陌间熈熈然如无怀葛天氏之徒则风俗古矣玄佐繇逺祖永兴公以来歴三十七世而屿山之南犹号虞家城其室庐古衣服古器皆古鼎匜无新制客有过其门者病其习之过于野居之过于常窃非咲之以爲不合扵时也独乐之不厌且名其堂曰复古日读古书其中鸿生硕士咸爲赋咏而又徴记于余乃告之曰孔子生春秋时徃徃伤今之不如古则春秋巳非古矣矧距孔子二千余年中国胥沦扵夷至变其嗜好变其语言贱朴素而尚奢靡先王之法荡然无复存者可胜叹哉有能以复古爲事岂非性之独异乎人出扵气习薫陶之外也然古今人不相逺以今观之则古之爲古矣恶知古之不爲今乎以古观之则今之爲今矣恶知今之不爲古乎吾将通古今而一之非有古也亦非有今也求其道而巳矣道越万古犹一日使吾之所言皆古人之言使吾之所行皆古人之行衣不必逢掖也冠不必章甫也其人犹古也徒泥其徃而诡于今忘其内而饰乎外曰是能好古而不徇时者也余未之信焉呜唿方俗之益偷益伪尚幸见若人于所不获见是知古之可复誓将徃而从之以咏有虞之音其为适何如邪姚江之上必有和余者扵是乎书洪武一年岁在丁巳冬十月初吉檇李贝琼在东轩冩学古斋记国子生桐川郭审言分教临淮也颜其读书之所曰学古间过中都见余求文以记之余时承乏助教义不获辞廼复之曰时非古而必学扵古岂非有可因而不可变欤周官曰学古入官是周不自为古也说命曰学扵古训是商不自为古也以今观之商周非不古盖创扵前者有尧舜焉有伏羲神农黄帝焉所谓开物成务者也降扵秦汉及唐恒以古之为固而病其难行繇是日趍扵便亦势之使然耳苟求其中正无弊恶可不以古人为法哉呜唿古之人吾不得而见矣其道则备扵六经故知㡬莫过扵易辨事莫过扵书理性莫过于诗正行莫过于礼褒善贬恶莫过于春秋此皆彂于古人之藴孔子定之为万世法炳焉与二曜齐明则学古者尽力于此非若荘周虗无之宗申韩刻哨之习苏张纵衡之辨孙吴权变之术司马迁扬䧺瑰丽之辞举不足以为学者也余之昏愚怠惰既失扵蚤岁今虽欲进则既老而莫䏻及焉审言入官有日将以成诸巳而施之人必习扵一出一入之间上泝伏羲神农黄帝尧舜之相传无汨扵诸说之烂熳庶㡬不壊其心术而徇乎一时之好焉虽然圣人之学古也必本于信而敏以求之信之不深求之不敏又何以知古之可学而极其所至乎故反覆论之终举其要如此尚朂之㢤是为记审言生九岁䘮父大父仲铭鞠之既长好学克自树立为䏻守其业云洪武十年岁在丁巳秋九月既望檇李贝琼记崇志斋记王公之尊贲育之勐季孙之富举不足以挠吾中者盖有不随气而衰不与时而变逹则行而利乎物穷则晦而乐其天此志之为大与天地相配欤孟子持其志易曰髙尚其志孔子曰匹夫不可夺志也而世之有志者恒尠所见者小而不见乎大所务者近而不务乎逺奚翅蛭螾自足扵蹄涔孰知鲲鲸之縦扵海鷽斯不出扵蓬蒿恶覩鸿鹄之翔乎天㢤惟豪杰之士立乎万物之表而本之以诚其进徳也必果其成功也必锐圣贤事业莫不在我矣由是观之人品不同而所志亦异如此然学者又可甘心卑汚茍贱之域而忽于髙且逺邪志伊尹之所志则耻其君不为尭舜一夫不获若挞扵市亦伊尹也学颜子之所学则无伐善无施劳亦颜子也君子岂强人之不䏻乎亦在为之而已余甞以是告人特未见其䏻自厉者至一时好髙而行或违之又无足称焉今兵部尚书陈公彦铭颜其读书之所曰崇志不逺三百里求余记故举其说以复之且公由幕府一蹴至夏官其位既崇矣位之崇者寔由崇志而致若余之所以告公者不在扵位而在扵道徳焉苟志扵道徳推之所爲将见事业无穷非显扵一时而及乎百世非荣乎一郷而施之天下此盖公之素志亦人之所深望也于是乎书望云轩记唐司空狄公仁杰方爲并州法曺也北登太行囬望白云孤飞曰吾亲舍其下徘徊乆之而去国史遂书之以传于今余尝论之云之爲物或徃或来固无方也或起或㓕固无时也又奚待託之以寓吾思亲之意邪盖以去亲数千里外欲见之而不得得见者云耳云之所在亲之所在乎是其眷眷不忘扵旦莫即所见而发之殆非因云而思也求之于诗见扵风曰彼岵兮瞻望父兮又曰陟彼屺兮瞻望母兮此人子劳于行役而思其父母也见扵雅曰王事靡盬不遑将父又曰王事靡盬不遑将母此先王遣使干外闵其情而代之言也由是观之有事君之公义有在巳之私恩无公义非忠臣无私恩非孝子二者虽不能兼而不可以相废者此狄公望云之感寔同扵岵之诗人抑在上者亦䏻闵之也乎后多兴起而慕效者又足以见千万人同一心千万世同一时也永嘉鲍佑彦佶洪武八年繇国子生分教河南之汤隂者三年而违离色飬之乆遂题其所寓之室曰望云比过中都求余记以申其志故为之说如此虽然彦佶方奉诏囬亰师将见其为天子使持莭玉门之西天山之北乗时树功如狄公之显干天下后世庶几尽乎公义私恩忠孝扵是而着矣余当一书再书非止扵如此而巳尚朂之哉具庆堂记国子生四眀之定海戴习者宋朝奉大夫埴之六世孙也见余中都而告曰吾父年今四十有九母亦五十矣耳聦目眀过扵少壮者而吾兄弟二人又同室而居如春之和其心乐焉因名其堂曰具庆取楚茨诗人之语也敢以记请余甞论天下之乐系乎人者可必而出扵天者不可必可必者世之所恒有不可必者世之所不恒有也孟子曰父毋俱存兄弟无故非乐之出扵天而不可必者乎当四方无事之时求之扵人而能有之者巳尠况乎兵变之后方数千里或陨扵矢石或夭扵疾疫饥饿父母俱存而无故益又鲜也习之䖏山海斗絶之地不为矢石之所陨不为疾疫饥饿之所厄一门克享耆艾以睹洪武太平之盛是符诗人之所谓具庆者矣呜唿君子三乐之一尤人情之同欲使有父而不及事其母有母而不及事其父有父母而兄弟或离散分䖏是皆不足扵心又乌得而为乐也若习之具庆则既足扵心矣今分教相台三年将上亰师受官而归也春朝月夕奉其二亲帣鞴鞠称觞为夀其乐又何如㢤此天也非人之所䏻致也余因而推其本矣易曰积善之家必有余庆初埴之事理宗也为将有仁义之称而无暴狼残之惨好读书甞着六经讲义而䑕璞论深刺时之不辨名实者后忤丞相贾似道意遂斥之扵外以终然其所积者巳厚而天之报之也亦必厚矣故习有人所不可必之福岂不知其所自㢤尚益绵延其庆扵无穷而大朝奉之世可也扵是乎书习字原学通敏好学蚤从吾友桂公彦良胡公舜咨㳺而人多推许云旅轩记余甞观乎逆旅之舎矣朝而至者夕徃而更其次夕而至者朝徃而更其次以其犇走东西南北之涂求庇扵信宿之顷虽毁而莫之完缺而莫之𥙷其势然也及观巨家右族治第相髙至费千金而风台月榭各㩀形势宜若可乆而不易者越数十年间或死或徙巳非一姓孰非逆旅邪凡居扵是者奚翅朝夕之忽来忽徃邪不独是也天地亦大逆旅也万物之託扵中其生也必有尽其成也必有败或近而一时焉或逺而一岁焉又其逺而一世焉由是论之皆旅而巳有通其道者其㡬扵达欤友人陈生原秉谪居临淮五年以旅名其室且求予为记遂进而告之果以今为旅邪恶知向之非旅也苟知向亦旅也则今可以忘吾旅矣其在楚也楚吾郷也其在越也越吾郷也焉往而非主亦焉往而非旅虽然原秉生于云间长于云间有恋恋不能忘者是固天下之同情盍视古今之星驰颷逝蹔而不常如此则视临淮犹云间耳又焉能必于一方而不为旅哉尚因吾言以广其志是为记清江贝先生文集卷之二十七淸江贝先生文集淸江贝先生集卷第二十八清江贝先生文集卷之二十八中都藁唐宋六家文衡序唐宋文衡总三百三十篇天台朱伯贤氏之所选也文不止于此而特约之爲学文之法如物平于衡有不得而高下云呜唿形气相轧而有声而声出于人者爲言雷霆之击非不烈也海涛之升非不大也笙竽琴瑟之奏非不和也皆莫过于人之纯圣人之经又纯之至也故歴千万世之乆虽善于言者恶能儗而爲之㢤战国以来孟轲杨雄氏发挥大道以左右六经然雄之去孟轲其纯巳不及矣降于六朝之浮华不论也昌黎韩子倡于唐而河东栁氏次之五季之败腐不论也庐陵欧阳子倡于宋而南丰曽氏临川王氏及蜀苏氏父子次之盖韩之竒栁之峻欧阳之粹曽之严王之㓗苏之博各有其体以成一家之言固有不可至者亦不可不求其至也予甞读之若原道原毁由孟轲之后诸子未之能及至宗元守原议桐叶封弟辩凿凿乎是非之公使圣人复作无以易之其他驰骋上下先后相发诚乐之而不厌信言之异乎雷霆海涛笙竽琴瑟气与形之相轧相成者矣世之狃于所习茍趍一时之好者既不足以语此或知师古为事者又梏于昏愚怠惰而不暇进其阃奥焉此予之所深痛也伯贤工文三十余年寔倍于予其定六家文衡因损益东莱吕氏之选将刻诸梓使子弟读之而曽曲阜所作四篇则采前人所遗以附南豊之后其用心可谓勤矣间尝挟之过予成均与之商确累日且俾序其首予何敢为之妄议邪抑甞闻儒先君子之论文者务合于道非徒以其词高一世为工也若六家者虽于道有浅深皆本诸经为说铲驳而复纯于此求之其至于古无难者是伯贤之志也若夫振起于下不为蹈袭固有望于絶人之豪杰岂専取乎文衡也哉洪武九年岁在丙辰春正月七日将仕佐郎国子助教檇李贝琼序潜溪先生宋公文集序翰林侍讲学士金华宋公景濂自少以文雄一时人不逺数千里求之殆徧于中国四夷矣其居青萝山所作者曰潜溪集其在朝所作者曰翰苑集潜溪集凡若干卷故翰林承旨欧阳文公爲之序而翰苑集复萃记序碑铭表传杂说釐爲前后续别四集云予尝读而好之浩乎莫穷其所至乃抚卷而叹曰文章经国之要也岂直一艺而巳哉而与时升降其变不一在唐则宗昌黎韩子在宋则宗庐陵欧阳子韩子之文祖于孟子而欧阳子又祖于韩子皆所谓杰出于千百者也元初姚文公以许氏之学振于北方下至天暦至正间又有蜀虞文靖公金华黄文献公亦若韩子之在唐欧阳子之在宋矣然文靖公之放言极论纵横无穷其气𦦨莫敢迫而文献公之不失凖绳卑不可隆而高不可抑也大抵先秦两汉以来圣人之经汨于诸子道固晦而未明也故各骋异同之说以夸耀一世恒病其驳而不纯及宋周程朱子大发其閟是非邪正奚趐黒白之形而后之立言者由是求合于道亦既无弊矣又惜蓄之无源而徒剽窃陈腐支离蔓衍之爲工孰知其去古逺而益抏不亦悲夫公自五经子史靡不通究其造理也精其攷事也博故发之于文章悉铲近习之陋学者翕然师之国朝龙兴遂以布衣登侍从之选歴十余年凢大制作大号令脩饰润色莫不曲尽其体实与虞黄二公相后先巳虽然虞黄二公属重熈累洽所以黼黻一代之盛者爲易今国家肇造之时将昭武功而宣文徳以新四方之观聴使知大明之超轶三五岂不爲难乎呜唿正声劲气充塞宇宙星辰河漠山川草木风雨雷电鬼神变化龙跳虎跃虽极瑰诡竒絶之观恶足以喻其巧邪昔公之总脩元史也子获预编繤之列熟其议论观其仪矩非一日矣故知公为深而望公为重輙为之说如此尚俟知言于后而非䛕其所好云扣角集记扣角集者前翰林脩撰姑苏申屠仲权之所着也仲权与予同学于铁厓杨公门再试有司不中即弃去举子业洪武三年徴至京师草喻蜀书称旨擢为侍从官未几病免岁余复谪濠上治田之暇輙肆意文辞前后凢若干卷酒酣诵之扣角以为莭云八年春于分教中都生手其编来见且言土鼓之音不谐于匏竹藜羹之味孰与于太牢顾欲希世之所好而莫恤一世之所病可谓至愚虽然惟子知吾乆子盍序吾集乎予爱而阅之累日乃为之叹曰何其富也抑甞论文之升降不系乎时而系乎其人方仲权奋于布衣进退人主之前人皆以为宠也而无异洞庭林屋之时至不合而斥混于田夫野老人又以为辱也亦无异玉堂天上之贵视彼之骄盈于既逹沮䘮于困阨者相去奚翅万万哉故见之大篇短章和平古淡无哀伤怨怼之辞如此繇是反复古今而辩之戚当东周之衰齐小白以诸侯伯中国不得与一时贤智之士如夷吾者同升而栖栖牛下悼尧舜不逢长夜之未旦悲歌慷慨未能安于贫贱而失之激矣既举于齐亦不见辅主之功如夷吾焉仲权之居田里岂将窃比于戚而一谈一咏莫非真乐之所在则其迹虽同而心寔异也呜唿戚之託于音也幸而有知之者传之数千载之下不与风花霜叶俱腐惜无知仲权于今日而至音至味孰有以察之土鼓藜羮欤然仲权未始求人之知类戚之于齐也予故发其意以冠于首云东呉先生文集序古昔君子之立言其亦有不得巳者乎孔子曰予欲无言孟子曰予岂好辩哉则其为书者莫非忧世而作若诸子好为异同祈胜于人者言虽繁而道益晦固不足贵矣余读东呉先生五论得失辩邪正论而深取之焉世之讲春秋者非一胡文定公谓圣人以典礼命讨之权任诸巳而于诸侯或进或退示一王之法朴郷吕氏则以圣人作春秋以尊王岂专进退诸侯哉二家各伸所见而有不同如此而先生尽发胡氏之说以斥吕氏之非亦岂有所左右邪孔子盖曰知我者其惟春秋乎罪我者其惟春秋乎而范寗亦以一字之褒宠踰华衮之荣片言之贬辱过市朝之挞则圣人进退诸侯无疑顾一时穷经之士弗之攷耳至于佛氏倡祸福以恐人而天下靡然向之唐宋诸儒攻之不能胜降于元季而其徒尤炽矣先生极论邪正于风从澜倒之余其为扶树世道何如也盖所谓不得巳而言者使春秋之大义既明中国之人心无惑吾可以忘言矣呜唿抑岂浅之为儒者所及哉余来中都数从其子礼部员外伯宗游获见所编遗藁无虑数百篇喜其无险恠之病而有纡徐曲折之势而二论尤可观也周子曰文所以载道也轮辕饰而人弗庸徙饰也况虚车乎若先生之文非载道者欤庶传之天下后世不为炲朽蟳㓕必矣故序以冠其首先生名仪字明善姓呉氏甞荐于有司性不乐仕自号东呉子其卒也翰林承旨金华宋公景濂为志其墓云贝氏族谱序贝之得姓莫详其所始惟唐杜茍鹤有赠贝处士诗而不纪其名以时考之大率十有余世矣曽大父珪在宋理宗时由苏徙秀乐崇徳之高壤遂占借为崇徳人至大父谦少游太学补上舎及归元曰吾不能事二姓矣即浮沉郷里中生二子卒琼十四五时获闻诸先人而识之既长䂓録而为谱越四十年宗族无可问者盖大江以南为清河之贝才一二而己今惧其益久益忘乃自曽大父而书之云呜唿天下之士恒病代无显者谱从而废以为不必为谱也然谱以着其所出详其所继而缀骨肉之恩非徒夸耀爵位为人之羙观也且或盛或㣲或絶或续此固势之使然尚可言哉吾幸蒙先人教託名士籍苟徇世俗所病而不为则终无为之者故自大父之前远而不能知者不必求以实之大父之后近而不得畧者必将举而书之苏文公曰观吾谱者易直子良之心可以油然而生矣是心也天下古今所同非一人之私也故以为言是知苏氏之谱岂佚于前而始于此欤此吾放于文公殆非过也惟伯父二子曰仲礼仲羙于次为长而仲礼早卒一子璹去依外家居呉江庆弔不通娶某氏生子某亦莫知之而仲羙二子业田以衣食复迁于石门西五十里为吾后者遡流徂原不昧其始庶几瓜葛藟之意得以续而无废焉有能大吾宗者当存而为劝或汚吾宗者必削而为戒縠江渔者诗序太末之徐盖出于偃王歴秦汉至今若干世凢数千年或仕或隐皆有称于时初徐在春秋国于淮北后为呉所㓕而章禹奔楚越之有徐者岂宗族散居其地为立庙龙丘以祠偃王欤事见昌黎韩文公记由是知其虽失地与民而子姓蕃衍如此呉卒以兵剪䘮如子西其终不逺之言使太伯之祀遂絶则一时强弱无足计者而得失较然可考焉其为天下后世监亦明巳余甞闻三衢人言有复礼者敦朴有学自託为縠江渔者欲见之未果洪武五年秋校文浙江复礼亦迫有司命起与九府之士俱遂以明经预四十人之选故益异之及为国子助教始识于亰师时颍上方立学官遂用为博士员或者惜其蓄而不施犹千里于鼓车也今年春来谒余成均且求言以申其业渔之志既重偃王之后多贤才复礼又杰然特出将与前后相望乃眷眷不忘山水之乐殆非世俗之所可及者苟反乎渔亦当从之縠江尚友子陵志和之徒一卒吾天年又奚慕彼之宠荣声利哉然未有能知复礼者故书以赠之复为诗四韵系其后云诗曰大鱼重千金小鱼细于针小鱼不可食大鱼亦复深扁舟随海翁朝暮縠江浔区区岂在鱼庶以适吾心琼台集序沧海之涯赤城之麓有学道者甞制琼台法曲十年而始成其音律之和可以合于钧天九奏乃率弟子按之玉霄峰顶出神鱼下玄鹄鬼神恍惚而至也信非人间世俗之乐所能侔者焉欲往而求之其人巳化千有余年而其词亦已佚不存矣又安得天才隽㧞如长庚仙人者起而补之乎且将访之四方冀其有遇也适来中都㑹李廷铉氏因出其所着芦轩藁语竒而意深大抵出入法曲之遗将续其响于既絶诚不易得也余闻廷铉以彭城郡侯桂巖之孙谦善处士君敬之子而甞受业于森碧先生孟公之门一时荐绅多称之近谪居颍上夺其山水之乐土而置之狐兔之墟失其绮䊵之贵㳺而混于樵牧之贱宜其壹欎无聊不能一朝居也乃能肆意于诗笼络万象入于肺腑可谓不以贫贱挠其中者欤熟玩是编无虑数十百篇其五言七言近体必拟杜甫其歌謡乐府必拟李白呜唿志亦勤矣余甞谓诗至中州㮣乎无足论者而干坤清气恒靳于人如此苟得之则发为丽藻使千万人攻之而不足吾独从容为之而有余抑可畏巳夫越二年复见余求书其首既喜而不厌遂复题之曰琼台集俾覧者知东南犹有若人而无诮山中之寂寥云胡氏复姓序复姓正也而胡士安氏越三世而始复焉初士安始祖昌翼实唐僖宗之子朱温篡唐去而避居徽州之婺源考水因别姓为胡至后唐以明经举人号明经公没而建祠于郷元延祐间赐额为明经书院云七世祖讳卫字元忠为宋国子助教距明经公九世矣六世祖讳民献号瑶碧居士五世祖讳次䕫字舜彰高祖讳楫字用之娶墠上张氏楫蚤卒张氏依其弟通判某居宜黄卒葬于宜黄有一子讳权字茂叔则曽祖也以㓜孤落魄寓钱唐者久之二十余归婺源依大族王氏居遂冒姓爲王茂叔生子炤字英之有子五人长讳坊字元礼以文章气莭重于东南郷人往往犹能诵其诗次讳壎字仲肃条分叶布号云屋先生仕元官至台州路府判实生士安焉将终唿士安而嘱之曰胡氏自明经公以来绵绵延延歴世二十爲徽之望族吾祖以迄于今始紊其姓而吾籍在天官难于变更此其怏抰不足者故甞自着谱系其始终可考也吾死汝亟复之士安泣受命惟谨至大明洪武七年起爲定逺教谕明年余分教中都遂来求书而爲之序余乃欺曰古之复姓者非一若范文正公之去朱归范是也然其初从毋适朱氏故其冒朱犹有可言者今胡之爲王则无所因也又不得与文正比其失在于茂叔而仲肃袭而不易也今士安之复于胡庶几不昧水木本原之义哉然文正身请于朝而复之为易而士安复于三世之后为难人亦以此疑之呜唿氏族必本其所出有不可得而乱者义苟当复孰计其逺近邪此固无足疑者矣于是乎书求我集序故处州路儒学教授四明郑公觉民所着求我集人皆称之乆閟不出余间得于其子临淮教谕千实乃为之叹曰何其富邪岂天既啬其位使独丰于文也代之工文章家非一矣高者好新其说泛取战国䇿庄老之书论高逺而欲穷乎神论诡诞而不根于经以是为古固不合也下者不出寻常之见蹈袭唐宋诸家支离以为愽骫骳而无气读之使人欲卧以是为古又未至也公既蓄于中而发于外理明辞逹若川之纡余曲折而惊涛骇浪怱激而横驱若山之平衍四出而层峦叠嶂却立以争雄且无所论二者之失玩之益久益竒斯为文之古者欤公生元大徳延祐间时方以科举取士甞一试有司不中即弃去举子业搢绅之士累荐于大府仅授一郡博士亦不赴而家卒其清苦之节尤人所难及者至正中太守王元常议行郷饮酒礼公与同里王叔载共定其仪习而行之观者叹息谓复覩绍兴之旧盖其学极该博自袁杨而下皆推公一人而文特绪余而巳虽然逹而在上以行道为心穷而在下以立言为事观其言可以知其道也孰得以优劣论之哉千实既类而成编凡志序碑铭书䟦若干卷古体歌行五七言诗若干卷惧其磨㓕晦蚀于后也将锓诸梓求余序以冠其篇端于是乎书清江贝先生文集卷之二十八淸江贝先生文集淸江贝先生集卷第二十九清江贝先生文集卷之二十九中都集陇上白云诗藁序余在钱唐时与二三子録中州诗緫若干首成编题曰干坤清气盖元初文治方兴而呉兴赵公子昻浦城杨公仲弘清江范公徳机务铲宋之陈腐以复于唐其相继起于朝者有蜀虞公伯生西域马公伯庸江右揭公曼硕莆田陈公衆仲在外则永嘉李公五峯㑹稽杨公铁崖钱唐张公句曲而河东张公仲举亦留三呉以乐府唱酬金舂玉应骎骎然有李杜之气骨而熈宁元丰诸家为不足法矣下至四明黄公伯成曲江钱公思复亦皆卓然可观者若天台林显之所着陇上白云藁则未及见也且欲徧采四方之遗兵变而辍越今三十年当大明洪武之十年以助教来中都分教诸生而显之之子太原倅惟徳道出淮西携其集示余快读数篇因抚卷而叹曰诗固未易知也三经三纬之体巳备于三百篇中然当时自朝廷公卿大夫以及闾巷匹夫匹妇因时之治乱政之得失蓄于中而洩于外如天风之振不能不为之声而不知声之所出海涛之涌不能不为之文而不知文之所成于是叶而歌之用于闺门郷党邦国而兴起人心使有劝惩矣汉魏以降变而为五言七言又变而为律则有声律体制之拘作者祈强合于古人虽一辞一句壮丽竒絶既不本于自然而性情之正亦莫得而见之也抑一代之诗有不可废尝掇取杨范而下三十余家及覧显之之藁则尤穷日力于雕锼言人所未至为工凢景物之遇彂于大篇短章者寄兴髙逺工而不僻清而不俚可以附于中州旧集而备清气之一矣故书其首而归之送褚徳刚序洪武十年夏大都督府㫁事官缺上难其人咨之在庭以行府经歴㑹稽禇某为之命既下即治装戒行賔客咸祖于东门外或告之曰子其慎哉治兵与治民异民牛羊也叱之前而前麾之却而却而慓悍之士如扰龙槛虎急则忿怒而无以服其心缓则玩肆而无以拆其气其势岂不难㢤余曰不然莫重于法法一定而人从之齐今国家重兵分为四十八卫有禆有长悉稽诸古自罢战而归虽其鸣弓㧞劒之态不除斩将搴旗之功可恃至悬法以示之使知所守则暴者为之戢贪者为之肃怠者为之奋骄者为之惩一出一入莫敢或越其防由是观之治兵亦洽民耳昔公之在青州也火伍无闘争及来鳯阳也部校无滛纵夫以区区一文人充幕府之选非素有威严敢击㫁为其所惮何以使之禁其一切之欲惴惴焉聴约束于朝暮如此邪盖有其法而行之以公无私孰得而干政犯令也则今之往也位虽下而势寔尊名虽小而事益専以其巳着而卜其所行余知其易易然矣于是客皆善其说遂与之剧饮而别因书为送行序而工诗者系其后云送呉义孚序闽去中国万里而人物多同于中国或言其山川之秀风气之和人生其间者内鲁而外文余独以为不然在乎作之于上习之扵下耳齐鲁习于礼故揖逊不争而周公孔子之教可见也秦人习于战攻勇悍好前而商君之法犹在也濒海之地歴三代以来弃于蛮夷素不知学常衮风厉其民欧阳詹始见于唐然后学者稍岀及杨时李侗至考亭朱子大阐周程之学化行逺近穷经好古之士不可一二数兹非作之于上习之于下邪大抵所习之异性从而移则天下可使为齐鲁岂特闽与中国齿哉惟其俗之一变绵延数百年间无一室不恱于絃歌无一人不通于道术虽兵戈格闘之余内外所置学官弟子员散去而从他道惟闽不废由是观之在于习而不在其地也岂不信乎故尝观东西所歴恒病其不及辄举以告人欲其有所慕而为之及来中都获见呉烈义孚者粹然而不矝确乎其有守余甚嘉之间考其先由固始迁闽居兴化之莆田凢十二世皆擢进士苐为太守者五人时比漠之万石君表其里曰桂籍则前后人物莆田为盛而且萃于呉氏一门焉其倅潮州死事者盖义孚之曽大父也义孚蚤孤克守其业弗队长从郷先生献可郑公学矩林公㳺其学既成其文既工一时荐绅咸推重之性不乐仕乃去之桃溪之上筑卧云精舍读书其中而先茔之在黄石者又迁之壷山凌云巖东题曰小盘谷且将老焉洪武五年部使者强起之遂来京师授鳯阳府学教授年今五十有七矣以其去郷之乆将暂归而复来求余一言以行余既喜其有尚文之习故歴论之为闽人荣并以劝其来者云洪武十年三月甲申檇李贝琼叙系之以诗曰苍苍壸公山萦纡小盘谷青看榕叶老红分荔支熟言归知物改惜别悲景促焉能有翅翎东南附黄鹄送钱子予序洪武六年春上以国子学聚四方俊秀冝简明经之士诲之命今御史大夫陈公董其事上下祗若悉举所知时余与㑹稽赵公本初钱公子予呉兴马公新仲至京师遂承乏助教既而山西张公思广靳公用中江西曾公旦初刘公子宪先后至皆一时选也八年余复分教中都九年思广用中皆病免而本初以年满七十为请授翰林待制致仕十年子予亦授国子博士而老焉余既縻于官不得与祖道都门外窃闻其去时诏赐内府新禇以示恩数之隆在朝公卿大夫莫不以为荣啧啧叹息咸谓武肃文穆二王功徳在呉越人冝其子孙乆而益蕃当时若淮南之杨行宻荆南之髙季兴湖南之马殷蜀之王建闽之王审知与武肃比肩而起者后皆剪于太国岂若钱氏一门之盛与宋始终至都髙位享厚禄鐡劵犹存四五百年之故物而子予继显于今日也乎方仕而遽止可谓决去就于一旦而优游千岩万壑间与唐少尹杨公巨源古今同一辙矣子予乃驰书来告曰与子相知于二十年之前始获相遇于二十年之后可无一言赠我邪余方以势之合离为戚复何可言者惟当乞身于朝以从之游耳姑书以复子予或遇本初于东西两眺幸为余道问讯云送楼文渊归㑹稽序余讲学云间时四方之受业者非一而㑹稽楼澄持故人曹新民书见余欿焉若虚黙焉若愚知其可与共学也遂进而与之每读书至夜分止虽风雨寒暑无少间二年之间而虗者以盈愚者以明知其可与适道也方将攷圣人之经以穷天地万物之理属兵兴散去不相知者十年及万方既壹大用诸儒余亦起为国子助教澄乃不逺千里徒歩访余京师今年余留中都复因苏人致书焉呜唿及门之士或擢朝廷之上或居蕃翰之重或放江湖之逺或陆沉田里之中未有澄之不负于始终如恵勤之于欧阳子也然欧阳子不以賔客倍之遂悔于后益论荐不巳余敢因澄而尤诸子邪特表其情之厚而义之尽耳初澄之父甞仕三呉遂以家从不幸父没巳矣而慨然遐想山隂之居有山竒而峭有水清而驶有云霞朝暮之变而竹树之葱蒨可恱也将奉其毋以归求余一言为华余闻而嘉之大抵士之轻去亲戚坟墓者非敓于王事而有大不得巳者弗忍也故虽冨贵之极而有首丘之思奚啻池鱼覊鸟之恋渊薮也澄之行也益重余之感焉尚问东南有昔之处士戴逵者乎幸为谢之将挂冠东门往而从之矣于是乎书送国子助教张思广归平阳序国子助教张思广先生谒告归平阳道出濠泗间杖䇿见余且曰吾将老于姑射山中矣余既无力以留之乃起而告曰甞攷诸易泰之为卦六往居四九来居二内君子外小人之时也初九之爻曰㧞茅茹以其彚征吉否之为卦九往居四六来居三内小人外君子之时也初六之爻曰㧞茅茹以其彚贞吉亨是知进退之道系于时之否泰而己今否极而泰正君子小人消长之㑹莫不弹冠相庆先生中州之硕果也当行其道于天下恶可超然而肥遯也哉曰吾非不知也然吾之当去者有三耄也迂也疾病也其能进而成治泰之功乎冝进而退诡也冝退而进辱也余闻而嘉之可谓见㡬之决巳呜唿见㡬者君子之独见衆人之所疑也衆人之所疑故有当去而不去者矧于一当去而去乎若思广之去孰得而非之也初余至太学时浚议赵公本初钱唐钱公子予而思广继自河南至学足以相资言足以相发暇则与之出白下门登鳯凰台覧河山之险固宫阙之壮丽慨想古人于千载之上唱和成什皆推思广为冠焉盖其养于中者既充则彂于文者益肆一时从而学者虽衆而亦未知其所至也越二年余分教中都求其向之所与如思广者益尠惜其不得备侍从于金门玉堂而遽髙蹈逺引于上下相交之日也于是载酒东门酌以送之复序其交游之梗㮣如此善诗者咸系其后云清江贝先生文集卷之二十九淸江贝先生文集淸江贝先生集卷第三十清江贝先生文集卷之三十中都集故孙正甫先生墓志铭四明孙正甫先生以累世家学之懿起于百有余年之后虽不及显融而望重一时年八十有五卒既葬其子弘以郷贡进士临淮县儒学教谕郑真状来谒铭刻诸石按状先生讳元䝉字正甫姓孙氏系出河朔有名全照者立功澶州仲子当𥙷牙校以让其秊而南游呉越间遂家于鄞详见元翰林待制柳贯所志临海君墓碣曽祖愿质宋朝散大夫国子司业工部侍郎祖讳璹通直郎知临海县父讳嗣明将仕郎曽祖妣黄氏祖妣荘氏妣周氏嗣明三子长元厚次元佐先生其季也外宻内明异于常儿年十八父母相继没相其二兄自卒至葬无违礼服阕益肆志读书不间风雨寒暑有司选故家俊秀补学官弟子员遂请往时郷先生鲁公月卿杜公孟传居上庠以先世甞同官于朝有通家之好喜曰文献之传固自有大乎因受诗鲁公出入诸家之说讹者正之疑者辩之一时同门皆出其下既归陵阳牟公景阳官四明爲遣二子从之而绍兴叶公敬常倅余姚走书百里延之舘下同知刘公文大宇文公子贞方行郷饮酒礼先生爲定揖让进退之仪观者以爲合于古后归杜洲书院申明朱子月试季攷法朔望读吕氏郷约书善纪过以示劝惩逺近褁粮而至者数百人至正八年有冦自徽逼杭江浙行省参知政事董公孟起緫兵守三关辟爲余杭儒学教谕先是孟起佥浙东宣慰司都元帅府事下交布衣之士谓先生有古人风而其子亦师而受业焉故先生以孟起爲知巳檄至亟就道孟起去郡侯孛颜平章左逹失里继至数访以世务画一以对切中利病二公韪之而不及用然皆知有经世大畧信非章句儒矣阅二考调松江清忠书院山长则年巳七十遂老不赴越十余年病风痺犹日夙兴盥有造者必束带见之前死之一日始就枕翼日四鼔卒神色不变生于有元至元二十八年辛夘十二月六日卒于大明洪武八年乙夘五月二十五日娶荘氏与先生恊徳勤于治家先卒年七十有五子男三人弘章传章为河南府永城县税课局副使女一人适金华义乌县儒学教谕同郡郑驹孙男六人复生端生震生谦生道生阳生孙女四人长适同里杨启明余㓜在室弘等以明年闰九月初三日塟于鄞之豊乐郷黄山之原以荘氏合兆盖先生所自辨定云先生性坦夷不尚异同而介然有守初为四明儒学训导或一言少忤遽引去太守丁某谢而留之不能得牟公景阳俾摄鄞学事而食其廪禄亦辞不受其见于气莭如此先生之产悉让二兄其质而用资复之者亦不预也僦屋城中居讲学自给二兄年几八十数致于家奉之如父焉疾病必亲甞药既愈乃喜没复治其葬又笃于伦理如此与人交乆而益敬有善称之极口有不善輙掩之而不言岁时谨于祭祀而不惑鬼神㓜子传遇疾或劝其祷者曰夭夀命也乌可黩祀徼福哉传竟差咸服其明平生于书无不读为文婉而有法甞举有司不售遂不复践埸屋尽出所业以授学者戒之曰学在我爵禄系之天栁公道传黄公晋卿危公太朴尤推重之浙东佥宪史公季衡亦以其才可登舘阁欲荐弗果早号映雪子有映雪藁若干卷蔵于家初国家以六科取士有司以先生仲子章应诏谓之曰吾頼女等以终余日今与女诀矣独念女未知从政也或以吾老丐归幸矣脱不女聴其以清白自持因呜咽泣下由是得疾临没唿弘等戒曰吾自河朔府君以来传十二世歴四百年幸不坠遗绪今死矣尔尚勉之哉呜唿宋之南度衣冠大族萃于东南及乎革命而凋落殆尽求其益逺益振如先生几何人耶是冝铭铭曰稼也不必其有秋学也匪禄之是谋出处以时奚悔奚尤高厉千仞砥撑衆流黄山之原有封一丘石泐泉涸清风莫俦故处州路儒学教授郑以道先生妻蒋氏碣铭故处州路儒学教授郑先生觉民字以道妻蒋氏卒既葬于令当用碣而未能表其徳于不朽其子驹以状授弟真走见余泣曰惟先生哀而铭之按状蒋氏世居淮之光州光山有讳光者徙居毗陵以董昌乱徙于鄞因家焉曽祖嵘祖逊父善孙自号处士母赵氏宋宗室秦王伯升之后夫人盖处士之季女特钟爱而以道蒋出也弱冠好学绩文处士遂以归之属姑目眚不能视日侍左右不少懈而以道每旦往省必以舌䑛之遂明姑没舅庆元学録芳叔病累年不起奉之益谨学録公因曰新妇孝敬如此异曰当使有子若孙以祚吾门学録公既没以道服阕讲学于旁邑乆之去游金陵而逹官贵人咸异而荐之起为文学掾清苦之莭晩而益厉夫人劳不辞于体愠不见于色可谓能安其分者在妇人尤难也岁时佐祭祀必以礼遇宗族郷党必以恩夫之女弟适赵氏者乆病风问候无缺其死也出首饰为治棺衾及一子继亡歛之如其母焉且为嫁女一人后以道疾革夫人以忧成疾殆者数四既愈葬祭之事悉亲之甞欲结庐墓侧以居而不克就俄一日天大风日晦无色晨起盥栉如常时至午不疾而卒年六十有九生于有元大徳五年辛丑六月二十六日卒于大明洪武三年十月十九日明年十月附葬鄞之西岙山与夫合兆子男三人长驹金华府义乌县儒学教谕次真洪武五年秋应有司举以春秋经冠东南九府之士今为鳯阳府临淮县儒学教谕次鳯平凉㑹寕州荘浪县簿女二人长适同里刘濬次适天台叶亮孙男五翁升同升东升允升复升孙女三长适王公权余俱㓜呜唿蒋氏为四明大族在宋时则有浚明赠金𬗋光禄大夫浚明次子璇与弟珫继登绍圣崇宁进士第其师陈忠肃公瓘为扁其堂曰聮桂璇赠中大夫珫赠宣奉大夫实夫人之六世祖也珫生台州通判赠中奉大夫梗梗生南昌通判赠太中大夫如愚则其高祖也如愚生岘中庆元丙辰第歴侍御史諌议大夫刑部尚书以寳章阁学士奉王隆观致仕官正奉大夫于夫人为曽伯祖其世次有可考者如此故生令女以嫔名门妇道毋仪为郷里法而又通诗书大义当以道启殡而雨泣曰古者雨不克葬为无俻也故在庿未发时得为雨止今若之何遂行观者以为知礼云铭曰婉婉淑姿毓于名门如玉不瑑中含粹温为妇可仪为毋可师实生三鳯亦显于时西岙之山玄堂孔安有碣崔嵬世久不刋故福建儒学副提举王公墓志铭宋之南文献故家多萃于四明而世其学者有王公叔载焉葢自厚斋尚书倡学者以考亭朱子之说一时从之而变故今粹然皆出于正无陆氏偏驳之弊而叔载又能守之不失甞读临濠教谕郑真所着遂初老人传其言行凿凿可考遂初者叔载所自号也然不获一试以终逺近悼之既葬之明年其子陞谋立石墓道而以文词显于今而信于后者莫若国子助教贝琼乃授状并书于使者来中都为请曰惟是不肖孤方斩焉在衰经中不得匍匐走谒舘下惟先生哀而铭之庶先人死且不朽而尚书公亦有光焉余辞不获遂次第而为铭按状公讳厚字叔载姓王氏其先琅瑘人至宋徙居开封高祖安道保信军承宣使靖康之变扈从南度始家于鄞曽祖撝吏部郎中崇政殿说书祖应麟中寳祐慱学宏词科歴事三朝官至翰林学士礼部尚书号厚斋父昌世承务郎人皆称承奉公黄文宪公为志其墓曽祖妣某氏祖妣舒氏戴氏皆赠硕人母杨氏公㓜而知学八岁能赋诗读书日记数百言十岁巳竟论孟诗书礼记并阅尚书深寕集习经义词赋操茟立就郷先生王佥判叔龢赵太杜孟何戴教授表元闻而异之因就见焉元延祐初科制行改治诗经𥘉李国博元白授诗于舒文靖公璘王与舒李世亲尽得其原委乆益充积博洽凢性命治道礼乐法制及台阁典故世胄谱谍郷里多咨问之袁文凊公桷自翰林归里第辄问所学对曰近于濓洛关辅建安西蜀诸书稍已通习惟读书记衍义正宗意有所得以其明㓗缜宻有成法易知而可守也因言世之学者稍渉朱子数书辄诋淳熈诸老与朱子同时其言论虽不尽合而博闻实践为所推许今人耳目所不及乃借口理学以文寡陋高谈阔视渐成虚诞之风先生宜惩其弊以新士习文清着四明志命公分撰二考且言子家世太史亦甞究心否曰经与史同出异名自有编年司马氏为记传陏志始称正史非古也作史必曰三长年代恊体綂之㑹人物萃品题之归叙事贵详不为繁修词有要不为简彼谀闻寡见杂出衆手舛讹遗漏欲以传信乆逺岂不难乎因歴举累代高下得失甚俻文清大喜复閟其文作而叹曰先师之道兹不队矣尝为郡庠训导演说名理辨析疑难诸生恱服往时博士朔望讲义就章立题卒一篇而止公病其拘取四书五经关世教者为之直说抑扬反复闻者竦然尝三试不偶即弃去举子业用词学十二体为古文本之三代两汉博以唐宋诸家属词有法絶去雕巧然时之知者盖寡矣浙东㢘访司副使曽某署郡直学公辞都司牟应龙谓之曰先儒谓钱谷亦为巳之学也廼就职涂田砂岸先侵于豪民者悉陈而复之盈考宣慰司板授象山教谕考覈田租侵渔者不复逞调浦江教谕踰月即去官归奉毋时朝廷遣大臣李国凤经略江南以便宜用遗逸有司以公名上即署衢州路教授而中书复用外臣荐除邵武路教授福建分省又陞为儒学副提举皆不赴既老甞语人曰天地生人之初吾不得而知也可知者理而巳理之在人初非不善克遂其初斯足矣乃号遂初老人云尚书富于着述玉海最为详洽未脱藁而失后复得之中多阙误公考究编次请于阃帅锓梓并他书十二种以传袁文清公所撰四明志或有谗于佥事苫思丁将毁其板公白太守王元恭曰袁公中朝名臣书法高古不可毁也元恭持书以进佥事惊悔命与旧志并行公为成续志若干卷郷饮酒礼久废太守用程先生端礼言属公与郑先生觉民考订一遵仪礼用賔兴岁行之以经费不足而田爲吉祥寺僧所据白诸有司僧以田归我岁入遂充其礼浸盛观者谓绍兴以来昉见于此而先王之教犹存也公天性质直人有过则靣折至发赤品别人之贤否不以势位高下爲轻重不以待遇厚薄爲是非送死厚于奉生恤小䔍于事大报徳甚于念恶勇退急于趋进晚年益以诗酒自娱客至论宋季事亹亹不倦且及至正史官诠次弗当欲爲釐正尤极论奉化陈桱续通鑑前后之失有遂初藁三十卷蔵于家戒其子陞隲曰承家不在名位而在不失身敬身不在外貌表襮而在毋自欺读书当贯古今处世必审进退其有同流合污以爲通矫时干誉以爲高患得患失以终其身者此吾所深恶非所望于汝也大明洪武九年丙辰三月十日卒享年七十有七妻史氏系出相家与公合徳先公卒子二人长陞次隲隲为弟寕孙后寕孙通春秋诗二经蚤卒无子遗命与同葬女一适戎某孙男一初孙以是年四月十四日葬于鄞县先茔之右与史氏合兆呜唿四明之学惟尚书之广博精深论者谓兼东莱西山二家之长非袁扬所能及而公克继其传虽不见之所施足以垂后无疑也故特掇其大㮣而事之具于传者可略铭曰王氏之先世居瑯琊再徙于鄞繇儒起家逮尚书公耀其光彩所蓄之富浩乎渊海昭昭大中或为异同倡而正之畔者斯从伟哉叔载克绍于后遗编佚藁既习而守人亦有言惟祖惟孙不袭以爵道寔惟尊纷纷黄小得失寕辨本弃末务内忘外键三年象山逺近是咨大夫有友学者有师时既不偶冝退奚久日游以嬉託意诗酒嘅彼里豪贪纵鸱张盈必易覆烟消雨茫惟吾遂初初岂不善年踰七袠虽晦益显欎欎堂封在彼髙原式衍余庆以利后昆故韩处士碣铭处士讳性字可善姓韩氏世居明之定海后徙干鄞遂为鄞人父某一号妙心居士母陆氏祖某祖妣某氏曽祖某曽祖妣某氏处士天性重厚遇物以诚不事表襮所入虽薄而周穷恤匮婚无以为资䘮无以为礼必谒其门郷人有公私逋不能偿为代输之卒竟不责其归岁大疫比闾中戒相过輙率医往视或与致于家既愈而遣之未甞有矜色于是皆称曰长者长者又规置田若干畒为义荘以收族人建义塾以教子弟㑹兵兴弗果成所交多鸿生硕士少虽不学而喜闻论史监至行事得失即领其要初妙心居士娶陆氏生兄某又娶楼氏生处士而兄以涂人遇之稍长即异居家素饶于赀十裁有其一二人病不均曰吾岂忧吾贫邪顾所以处之何如耳既而克自树立遂与轩轾上下而好义胜之居家时甞于隐处获盗遗羙珠升悉还其兄黍絫无私呜唿利者人之所必争也故在人者且将攫而攘之虽汤火在前亦不能止乃推吾所当得以与人真知其所轻重哉处士在外凢若干年而事亲敬长之礼朝夕无缺浙西㢘访司佥事浦江郑公浚尝抵其家喜其爲人因遗以麐溪集遂取爲子孙法盖郑氏兄弟争死十世不分处士感而慕之使其兄能推其心则一门孝友见于风俗既壊之余卓然爲东南望不知反此而求诸彼悲夫有别墅在城东罗植衆卉数游其中浃旬忘返一日道逢金华故老相携度东津至所居谭噱通昔黎明唿从者治具从者请沃盥弗应视之则巳逝矣生于元延祐六年十一月十八日卒于大明洪武八年六月十日享年五十有七善菴其号云娶陈氏生子三人长英次章次圭女二人一适杨恒一适应弥通孙男一人本孙女四人英将以十年某月某日葬于鄞之某原祖茔之侧里人蒋朴为次第其行实来请铭勒诸石铭曰孰不积校黍絫利之盈滋祸媒嗟处士无留赀急人患犹渇饥全吾天诚无欺力树徳百世仪鄞之阡石巍巍俾来者观铭诗故徐居士碣铭上海徐居士卒若干年其子垕走二千里见余太学泣且拜曰先人葬于某年某月某日而墓碣之辞犹缺是没先人之善无以白之于不朽其罪重矣惟先生直笔信于天下敢以铭请乃受其状读之则前进士华亭黄瑱所述又足信者遂为之次第其行事而铭之按居士讳诚字信之姓徐氏世居松江之上海曽大父某大父某父金玉局大使妣禇氏居士以莭俭起家铢积丝絫至有田二万畒他货无筭遂雄一郷性至孝局使府君甞遇疾医祷无应乃刲股胹药以进府君㝷愈严于治家具有仪法既富益自贬所奉如初未尝过豊惟乐赈施周三族之贫者㑹郷里之不能婚嫁者字其㓜而孤者病予之药死给之槥汲汲如不及庚午辛未岁大侵为饘粥以食饥者活万余人由是以积善闻州府皆称居士而不字焉年四十有六即屏妻妾㫁荤肉以内外事属二子日转法华经积至万卷复锓梓印施四方筑菴居学佛之徒松江俗多事佛而居士尤信之深常持五戒不衰益以慈爱为主时出见渔猎所获辄售而纵之大溪长林间所居之地多重洲复浦为梁水以通往来人不为病呜唿三吴之大姓非一莫不剥下而自封党权而树威尠知推一毫为利人事居士能仁其族以及人而羽毛鳞介且不忍其死视彼之暴岂直相万㢤年既耄幅巾杖黎逍遥果林花圃子孙岁时奉觞为夀必戒以务本好学云及卒稚耋无亲踈㚏走号恸曰善人亡巳生于元年戊寅闰十二月二日卒于至正二十二年壬寅三月十九日享年八十有六其葬在上海之长人郷莆逹泾之原娶王氏姜氏皆先卒子男坚王出也垕姜出也女一壻王显孙男三人明蚤卒麟震孙女三人淑冝妙德妙贞曽孙男三弘正炳文曽孙女二人寿奴妙正铭曰川积而盈山积而雄必有其渐迄于成功居士之生服劳无倦始大其家岁储亿万亿万则有以及饥寒苟私一身我徳蜀延坚持五戒法华日转匪福之徼求善斯善或暴而争或淫而倾不暴不淫慈俭是程莆泾之原永安体魄有刻不磨过者冝式戴克敬妻呉氏墓碣安人讳恕姓呉氏世居四明之奉化祖某父清之母朱氏年十九归于同里戴克敬氏剡源先生之孙夀卿处士之子也体素羸弱多病而善事舅姑不怠舅姑既没自殡至葬事必亲之嵗时祭祀尤尽其敬后病为少衰以为获神之庇克敬为贫而仕歴㢘访司海道府旦出夜归必以其事语之善则劝之行而止其不可行者为助亦多性好节俭禄之所入为益置田宅宗族郷党恒给其困乏不计有无或贷粟不能偿者未甞为言训诸子尤严无姑息意妇道母道殆无愧焉洪武五年六月十三日以疾卒享年五十有五子五人长济次濬次漠次溥次海济娶呉氏濬娶陈氏汉娶毛氏女二人长浣适鄞县儒学教谕毛裒次咏适沈亶亦儒家子孙男四人宗权宗柱宗枢宗桯初克敬卜葬龙潭山以祔祖茔又卜他穴皆不叶一夕夣僧指葬地曰此张山主张氏方立劵归徐某既觉颇恠其异后果遇二人因购而得之山拱水趍精地理者极称生气之所钟聚岂造物待其人乎七年九月丙午穿竁将葬是夕宿山上复夣一老人大唿曰涸澡宜浅即从之及阅书与所言合乃名其山曰符夣山云铭曰名都姝丽不善绩木偶巧以珠玉饰四明呉氏崇俭徳为妇为母行靡忒义周困乏无踈戚男诵女丝各有职年胡不遐踰五袠夣符之山兆既食神人所告此为宅我作铭诗刻坚石子孙其昌永千亿故贞孝处士周公墓志铭公讳天祐字思顺姓周氏其先汴人五世祖燧宋机察官靖康末扈从高宗南度占借于杭曽祖淳一曽祖妣某氏祖道诚祖妣某氏父公羙妣姚氏初公羙年既高无子祷于山川之神一夕夣神人赐以白石而姚氏娠公阅十四月生公㓜颖悟异常儿稍长好学读书日记数千言后受易于呉兴宇文子贞以三举有司輙斥其不如巳者往往皆先登因叹曰科举之得失岂足以荣辱吾邪学至而得之者冝也非幸也其失之者命也学不至而失之者亦冝也非不幸也其得之者命也即弃所业文不复为居家以孝闻父毋有疾昼夜侍左右不去宻祷诸祠乞以身代死亲没哀毁踰礼其产颇饶又推恩宗族殡无归者五䘮嫁甥女之孤贫者监察御史李完者荐于朝授嘉兴路崇徳州悴不赴筑室渔溪之上耕钓自适搢绅士多造其门岁时㑹稚耊置酒酣宴放而不越于礼或里中有争者輙喻而觧之人为无讼洪武四年七月十七日以疾终生于元癸亥岁七月十八日以是月三十日葬茅家山祖茔之侧享年四十有九娶朱氏子二人长惟敬次惟谦女三人长适孙景义次适李景忠其一未行孙男一孟珎孙女二人呜唿以公之学行过人而与时忤如云雷之蓄不获一施又竟夺其年而止于是何天之报施恒啬于善人也与之㳺者私为之谥曰贞孝处士以着其实云铭曰呜唿处士其才孔有而时之不偶也其积既厚而年复不乆也谷陨于畒而殖此稂莠也天黙黙以黝吾将安咎也刻石墓道庶存而不朽也黄南岫先生墓志铭在昔元之季世国家日就陵夷纪纲不振方遣大臣宣抚各道时括苍奇士黄南岫先生以䇿谒见其目有十曰严选举革贪污除吏弊抑兼幷省冗官汰僧道覈田赋兴武举作士气结人心磊落数千言眀白剀切可以救乱于未形兴治于将来而大臣暗不能用及豪杰并起海内分裂中书省参知政事普颜帖木尔希古内台治书侍御史李国鳯景仪奉诏经略江南得先生十䇿观之叹曰世未甞无经济才上之人顾弃而弗求耳欲荐而起之则巳病矣初先生与懐玉郑原善同里叶岘林定老相爲师友三先生皆擢进士第而先生性刚直不可犯疾恶如雠见善輙称之不巳故与时落落不合独隐居教授老老佥浙东㢘访司事时举为丽水儒学教谕不就中州李彦方持部使者节至郡因见先生仪观甚伟羙髯过膝议论慷慨自谓行天下未见有如此軰人竟不仕家卒识者恨之生于某年某月某日卒于壬寅四月二十八日享年八十以丁未岁某月某日葬于宅东之叶衕阅十二年其孙今秦府纪善夣池来中都求国子助教贝琼为铭勒诸墓石按状先生讳许字与可先由闽徙处州之丽水九世祖某宋承直郎大理评事评事生辉迪功郎南康司理司理生师恩师恩生某某生某大父讳国华以好义称父讳昶先生生而颖悟于书无所不读尤邃于易所着有四书聚要读易大意诗书类编要语天文地志官制皆有类要及古今人诗文四六骈俪类选先居先府君墓侧石壁山下有石壁晚藁若干卷为文一本于理不事华靡前没之时拟陶靖节作挽诗二觧娶魏氏屠氏皆先卒子二人长文彬次文奎孙男四人夣池夣康夣裴夣某夣池好学工古文孙女一曽孙四纶维絅某所居弱溪又曰南原读书之堂前直南山因称南岫先生而不字也呜唿王业之衰也必有知㣲之君子先事而忧此先生当至正间将献大计使能行之则可中兴以复至元之盛而莫之察焉讫至于亡岂非天邪铭曰御之善也王良是求奕之工也必师夫秋舎之而败吾将安尤方乱之初生先生独见于未形而弗咨弗谋岂人之恶直而恱彼佞柔抑废兴有时将坏烂而莫收叶衕之原有土一丘惟积之旣封子孙百世式延其休故处士溧水徒君彦龢诔夫行莫尊于孝友而诗称张仲于周莭莫近于㢘退而史録灋真于漠卓乎特跱百代有光然皆出于所禀信非勉而后至也若溧水徒处士銞者其殆庶几乎按徒氏一门四世好如琴瑟及銞有弟鍳病瘠不起而銞与同饮食起居者三年非其孝友之可见者欤其在郷里中号称长者至辞太守李行之招止御史彭叔仪李孝文之荐非其㢘退之可见者欤其行足以仪于人其莭可以高于丗而䦧墻之兄弟盍爲之戒继踵之士必敦其所薄也以某年某月卒某月某日葬于荆唐阡兰槯玉碎岂不痛哉余惧缀文之士举其一而遗其二也私爲之诛用着羙辞曰邈矣先民出处有时岂其好逸违中立奇惟徒处士旷世相袭居约志伸卓焉靡及蝇溺于汁猩毙于醪人胡弗惩以赀争豪一室萧然翳于蓬蒿有琴有书咏歌以陶州伯临门中谷深逃匪招焉往弥敦所操寕爲人覊落其羽毛鸿朔千仭方夷并高处士得姓古司徒氏惟祖惟父歛华不仕植木既滋条敷叶散一门四世缌麻同爨伯叔虽异寔同一人呻吟不寕通于我身如何相仇残忍无亲乃私其室蔑我天伦我抚其家其施既钧或倡而和熈熈如春有弟遘疾屡顿弗起昼接几筵夕同姜被三稔于兹活于阽死夭夀虽命㣲君其鬼群雄虎争王室亦㒹大江东西逺近兵连电激雷犇孰遏其前僵尸膏野百里无烟去而辟之云鹤之巅撷秀阳冈濯足寒泉积之巳丰奚夺其年天岂余欺祸福斯諐呜唿哀㢤昔君之存孔直且和闭关留客纵以酣歌君寔有言贵贱同波不乐徒忧白日巳俄神仙有无世踵其譌疾而弗治良医柰何灵輀发轨封于山阿素旗扬扬悲风折柯行道兴嗟雨泣滂沱回视一世所存孰多道虽未融名终不磨呜唿哀哉归田藁慎斋记君子之所以至于无过者其惟慎乎冯道戒唐明宗曰臣爲河东掌书记时奉使中山过井陉之险惧马蹶不敢怠扵衔辔及至平路遂跌而伤凡蹈危者虑深而获全居安者患生于所忽道之更歴五朝八姓无人臣之大节固爲天下后丗之所讥其言则不可废也余故取之训人当知所慎焉大抵国之理乱身之荣辱事之成败法之脩否皆系于慎不慎之分着于经见扵传记非一矣使古今之人苟知所戒守扵此而应扵彼何险之不济何否之不通乎奈何縦肆无防徃徃蹈危而莫之悔也予方唶是而秦溪冯彦中氏辟室爲读书之所颜之曰慎斋日延鸿生硕士反复考亭朱子之说以泝中庸大学之要自一念之发充之无一不致其所慎用功之宻殆过于常人如此复求余记以申其说姑举所闻以渎告之呜唿有所畏而慎之者慎扵巳然无所畏而慎之者慎扵未形慎扵巳然者不过一时之近一事之小慎扵未形者斯能一始终表里而无间矣兹扵彦中特嘉而与之尚勉而无画可也是为记彦中少孤好学长克树立上奉八十之毋咸称其孝至于中年即以内外事属其二子而以琴樽壸矢自乐云复古堂记秦溪儒者冯彦章氏深病时俗惑于浮屠而䘮祭之礼俱废由是独违衆行之而尽革其所为颜其堂日复古遂以书来质扵贝琼且求文以为记余尝读李翺去佛论欲申其义以正是非得失乆未克就今其言适契于中乃不辞而复之曰古者父母死送徃而返不可得而见之矣居于倚庐寝苫枕块其疾痛之情为何如哉所谓䘮则观其哀也至其祭也合诸天地不过数而失于烦不过䟽而失于怠而斋以致其严肃入室僾然必有见乎其位周旋出户肃然必有闻乎其容声出户而聴气然必有闻乎其叹息之声其于思慕又何如哉所谓祭则观其敬与时也斯为孝子之实去古既逺王教不明风俗大壊自歛至殡必圭浮屠之法至有七七斋以徼福淫昏之鬼而小祥大祥设道塲越宿以荐之虽破产不吝兾诚免于轮廽吾不知其何说也呜唿气之方聚则神形之既灭则鬼是理之常无足怪者而彼谓死者得以复生恶有已熄之火而复然巳仆之木而复起邪然其言之行于丗也已乆而病之蛊于人也已深使中国胥沦于戎狄使圣人出而治之亦未能囬其䧟溺之心况区区举吾儒教以与之争必不胜矣故伊川在洛仅化其一二则其不信而化者固衆也岂不悲乎彦章思复古之不易复也専取考亭朱子所㝎家礼为矫数千百年之非正之于一旦可谓豪杰之士愈扵俗儒舎此而附彼者非见之明信之笃得于天资学力之至弗能及矣而郷党习俗之弊或议而非之者抑岂少乎予幸见若人于所未见之时乌得不喜谈而乐道哉庶㡬闻其风而有所感慕兴起焉先王之制为可复戎狄之礼为可去也扵是乎书云林觧客有问于余曰迹云林而心市朝其隐而媒仕者乎曰道不可以独善必将推以及乎人故隠非君子之所欲也曰迹市朝而志云林其仕而求隠者乎曰功不可以乆尸必将歛而法乎天故仕尤君子之所惧也苟必于云林以絶物为髙徃而不返固非义矣必于市朝以殉物为通进而不止又岂足与邪曰若李侯致和者何如哉或疑其号之弗称也曰致和家庐江之上有大小蜀山之秀辅以鸡鸣龙穴于是读书其中若干年而意之所适奚翅卢鸿之在终南李渤之在少室司空图之在王官谷李白之在匡庐司马承祯之在天台也遂以云林自号且将抗志风尘之表而万钟不足以累焉洪武初当天子偃草修文乃翻然而起上下推之由簿书至嘉兴郡幕长亦其时也夫时隐而隐未始忘乎仕时仕而仕未始忘乎隐卷舒进退合乎道之当然毋足怪者若泥其迹而论之不若求其心而舎其迹之愈也客之疑遂释起而谢曰先生之言至矣因书爲云林觧以贻之赠龟师朱子中序决天下之大疑定天下之大事必取于卜焉见于经着于传圣人岂以人爲不足信而信区区岁乆之伏龟邪抑龟之灵殆过于人人固弗灵于龟也盖龟至公合天之至公既谋之人复叅之龟天人相恊疑可得而决事可得而定巳晋献公不能从而祸其国楚灵王不能从而辱其身是皆违天之过也然则龟可废㦲惜其龟书不传而仅存三易于世故孔子特详于蓍而不及龟耳今之卜者亦能即其兆而观之吉凶定于前而徴于后非精其术而能之乎檇李朱子中氏世业卜居于城南凡仕者必徃而卜贾而求赢者必卜疾疫者必卜利弗利多竒中逺近称之𥘉余赴京师子中爲卜之曰吉乆欝而方施乃耀其竒无翼而飞无足而驰五稔其来归余虽未信窃识之于中既而爲国子助教一年分教中都生三年四方学者恱其名而不攷其实咸推尊而师之洪武十一年春果以免病获託田里与农夫野老逍遥东阡西陌之上则其言爲不诬矣因爲论以张之嗟乎龟之可信如此能传龟之意者亦在乎人而巳畴曰择建立卜筮人乃命卜筮记曰人而无恒不可以作龟卜夫恒则业必若子中者岂非上恒而専异夫市井寻常之夫欤于是乎书同夀堂记崇徳之鳯鸣里有蔡公恵氏业毉五世矣凡疾病者无贵贱必造焉其树徳也厚其取利也㢘尝名其堂曰同夀或咏歌以侈之而记未有所属也及余自京师归遂来为请余闻上夀百岁中夀八十下夀六十而夭殇弗论焉人之常情孰不欲上夀也不可必得至扵中夀斯足矣孰不欲中夀也不可必得至于下寿斯足矣盖分之一定暴如跖硚恶乎而敓之仁如颜子恶乎而与之是出于天者巳皆不同毉者顾欲使之同夀何哉岂天有不及而犹待扵人也然可以观其仁矣孟子曰矢人岂不仁扵凾人哉矢人惟恐不伤人凾人惟恐伤人巫匠亦然故术不可不慎也若毉之为术为能全吾之仁欤呜唿全吾之仁亦在乎术之精而巳故自黄帝雷公问荅之书以至张仲景刘守真诸家之论叅攷旁通而疾之浅深治之缓急无一毫之偏扵是虚者使之充弱者使之强屈者使之伸危者使之安举不厄于夭殇则造化在我而夀之不同者获登扵期艾岂不有功于天邪不然徃徃反其所用欲求不死而速其死此毉之拙者也公惠自其曽伯祖梅友在宋中毉科仕至防御使其大父君实克继其学因集心法所传釐为若干卷曰同夀秘寳方至公恵而声誉益着其传为可知矣古人云不为良相必为良毉夫良相位尊势之所及者广苟施仁政足以活天下之人良毉位卑势之所及者近苟施仁术足以活一方之人故相之与毉虽非等伦其心则一耳吾扵公恵原其心而卜其术所谓同夀者又岂夷言也哉是为记耕学斋记友人戴礼尝从余逰亰而乆而不乐乃归檇李之西陵治硗瘠地数畒以自给暇则闭户读书殆与丗若相忘者遂题其室曰耕学来求其说予尝攷之古者井田之法固无不耕之民而党庠术序又申孝悌之教则其子弟亦未尝不学焉所以士之升于公者徃徃多出于农非若后丗坐谈礼乐不知树艺之劳而縁南畒者其扵饮射读法至老而无闻也盖自秦以来始变先王之旧繇是事岐而二矣可胜嗼邪其或忘富贵者学而必耕若贫贱者耕而必学故袁闳以司徒四丗之孙方诸兄绍术各㩀数州之地乃退于田里岂其才之有弗逮邪此忘富贵而然也然二家志虽大而无逺畧力虽强而无成功千载之下论者不髙绍术之所为独髙闳之所守则其得失为何如哉若儿寛未逹而佣也带经犂锄朝暮不废此若贫贱而然也卒显于汉位至御史大夫囬视向之为伍者邈乎燕雀之在下则其荣辱为何如哉苟有志于此进则如寛之仕退则如闳之隐庻乎其知道矣惜予又未见之也今礼当皇朝革命之𥘉俊造竸进超然逺引孰测底藴之浅深欤故歴举古今言之予虽老矣尚能相从东阡西陌之上共乐其乐云真率轩记凡礼有以厚爲贵者有以简爲贵者以厚爲贵必过于文文则伪以简爲贵必过于质质则野较二者之弊使文而伪孰与质而野哉观夫田夫野老相饷茂林之下一谈一咲驩然无忤盖其真意所存噐不假于鼎匜爼豆也乐不假于金丝匏竹也仪不假于揖让进退也岂非合于古欤宋司马温公与文潞公冨郑公軰在洛时忘其宰相之尊而等扵田夫野老尝爲真率之㑹卮酒壹肉得尽其欢虽若简而礼实未甞简也虽若薄而意实未尝薄也其相与一本扵诚而已苟推是道无徃而不真率也欺诈之习亡矣今天官史钱唐叶时中者取法先正以真率名轩求予为之记故举其说如此呜唿天下之䘮其真也乆矣在上者或尊严以为威在下者恒卑屈以为恭而欲真率䖏之人将咈然不恱吾惧其获谤一时也而时中殆将复古为事尚质而不尚文兹可嘉巳扵是乎书溪云草堂记溪云草堂者海昌郭子方氏之新居也海昌在崇徳南御溪则崇徳之水而介乎二境之间其旁流又析而南迤行六七里上有桑稻之村居人星散鸡犬相闻彷彿絶境之在物外者子方择其胜䖏搆堂若干楹左为读书之室右为炼药之房遂题之以今名云予尝放舟过之道狭而迂仅一带耳鱼鼈之所居科斗之所储疑其不能为云类山川之有神灵者方时之将雨勃勃然上蒸如烟如雾如海涛𬒳覆两厓不见林木而渔蓬野艇或隐或见扵空蒙中此其第一曲也及沿流以穷其所至则云之见于朝暮者尤蓊欝非一状执之而不可玩之而不得排于前而后复合㫁扵上而下复继凢幽人䖏士之庐藩篱皆云也䆫户皆云也虽出于山腾扵川者殆无以过是休坐之顷引为賔客而尘埃野马弗至吾前矣并溪之人未有知者子方乃専而有之喜余之至因觞于堂上求文为记遂书其所见如此复徐思之天下之物本扵无而形扵有有者卒归扵无矧云之忽起忽㓕忽来忽往哉彼既强名之余复强言以实之非通扵理矣惟其随时而莫知其神泽物而莫知其徳君子宜取之以书卷舒之道焉则与云为一矣子方尚勉之清江贝先生文集卷之三十终