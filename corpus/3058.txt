亭林诗集亭林诗文集目録亭林诗集目録崑山顾炎武宁人着卷之一大行哀诗感事京口即事京阙篇金陵杂诗千里秋山表哀诗十二月十九日奉先妣藁葬延平使至海上不去赋得老鹤万里心赠顾推官咸正大汉行义士行秦皇行墟里塞下曲海上行哭杨主事廷枢推官二子被难淄川行哭顾推官哭陈太仆子龙十月二十日奉先妣葬于先曾祖兵部侍郎公墓之左墓后结庐三楹作精衞吴兴行赠归髙士祚明赋得越鸟巢南枝赋得江介多悲风拟唐人五言八韵常熟县耿侯橘水利书偶来浯溪碑歌寄薛开封寀将逺行作京口石射堋山春半怀人赋得秋鹰八尺桃花溪歌赠陈处士梅瞿公子玄錥将往桂林不得逹而归赠之以诗卷之二金坛县南五里顾龙山上有髙皇帝御题词一阕重至京口榜人曲流转秀州恭谒孝陵拜先曾王考木主于朝天宫后祠中赠万举人寿祺淮东赠人同族兄存愉拜黄门公墓赠路舎人泽溥清江浦丈夫王家营传闻路舎人家见东武四先历再谒孝陵㳟谒髙皇帝御容于灵谷寺赠朱监纪四辅监纪示游粤诗赠邬处士继思昔有赠杨明府永言送归髙士之淮上赠刘教谕永钖赠郝将军太极孝陵图十庙金山侨居神烈山下古隐士眞州太平矶江上乆畱燕子矶院中有感而作范文正公祠钱生肃润之父出示所辑方书元旦陵下作常熟归生晟陈生芳绩书来以诗答之赠路光禄太平詶王生仍永夜詶陈生芳绩赠路舎人赠钱行人邦寅松江别张处士悫王处士炜暨诸友人赠潘节士柽章闰五月十日恭谒孝陵王处士自松江来拜陵毕遂往芜湖桃叶歌黄侍中祠王徴君潢具舟城西同楚二沙门小坐栅洪桥下摄山贾仓部必选说易旅中詶王处士九日见怀之作送张山人应鼎还江隂和陈生芳绩追痛之作卷之三元日莱州安平君祠不其山劳山歌张饶州允抡山中弹琴淮北大雨济南赋得秋柳詶徐处士元善登岱谒夫子庙七十二弟子谒周公祠谒孟子庙赋得桔橰张隐君元明园中仙隐祠济南自笑詶归戴王潘四子韭溪草堂聨句见怀潍县衡王府督亢京师作蓟州玉田道中永平谒夷齐庙寄弟纾及友人江南山海关望夫石昌黎三屯营㳟谒天寿山十三陵王太监墓刘諌议祠居庸关重登灵巖秋雨与江南诸子别天津旧沧洲再谒天寿山陵送王文学丽正归新安答徐甥干学白下重谒孝陵赠林处士古度赠黄职方师正杭州禹陵宋六陵颜神山中见橘三月十九日有事于攒宫古北口五十初度时在昌平北岳庙井陉一鴈尧庙卷之四元旦霍山书女娲庙晋王府赠傅处士山又詶傅处士次韵赠陆贡士来复咏史李克用墓五台山詶李处士因笃雨中送申公子涵光詶史庶常可程汾州祭吴潘二节士寄潘节士之弟耒王官谷蒲州西门外铁牛潼关华山骊山行长安干陵将去关中别中尉存杠于慈恩寺塔下后土祠龙门自大同至西口孟秋朔旦有事于攒宫赠孙徴君奇逢詶程工部先贞寄刘处士大来朱处士彛尊过余于太原东郊赠之屈山人大均自关中至重过代州赠李子德在陈君上年署中出鴈门关屈赵二生相送至此有赋应州重至大同得伯常中尉书却寄井示朱烈王太和二门人淮上别王生略赠萧文学企昭曲周拜路文贞公祠德州过程工部过苏禄国王墓赴东子德李子闻余在难特走燕中告急诸友人复驰至济南省视于其行也作诗赠之楼桑庙三月十二日有事于欑宫同李处士因笃赠李贡士嘉时年八十邯郸邢州自大名至保定子德已先一月西行赋寄亾友潘节士之弟耒逺来受学兼有投诗答之述古德州讲易毕奉柬诸君輓殷公子岳寄张文学弨时淮上有筑堤之役双鴈夏日秋风行静乐太原寄王髙士钖阐盂县北有藏山云是程婴公孙杵臼藏赵孤处读李处士颙襄城纪事有赠寄杨髙士瑀齐祭器行题李先生矩亭瓠土门旅宿燕中赠钱编修秉镫先妣忌日哭程工部有叹哭归髙士卷之五广昌道中寄问傅处士土堂山中与胡处士庭访北齐碑咏史路光禄书来叙江东同好一时徂谢感叹成篇过矩亭拜李先生墓下潘生次耕南归寄示子房刈禾长白山下岁暮兄子洪善北来言及近年吴中有开淞江之役书此示之闰五月十日过张贡士尔岐送程工部葬路舎人客居太湖东山三十年寄此代柬孙徴君葬于夏峰侨寓太原不获执绋适呉中有传示同社名氏者感触之意遂见乎辞汉三君诗楚僧元瑛谈湖南三十年来事作四絶句赋得檐下雀蓟门送李子德归关中李生符自南中归檇李三年矣追维壮游兼示旧作二月十日有事于欑宫赠献陵司香贯太监宗陵下人言上年冬祭时有声自寳城出至祾恩殿食顷止人皆异之过郭林宗墓介休介之推祠霍北道中怀关西诸君河上作雨中至华下宿王山史家过李子德皁帽采芝寄李生云霑春雨寄二三处士被荐者井中心史歌夏日梓潼篇赠李中孚和王山史燕中对菊诗关中杂诗过朝邑王处士建常寄子严寄次耕次耕书来言时贵有求观余所着书者答示云台观寻希夷先生遗迹硖石驿东有西鵶路至临汝筑垣封闭有题雒阳三月十九日行次嵩山会善寺少林寺嵩山测景台卓太傅祠梁园海上五岳赠张力臣子德自燕中西归省我于汾州天宁寺寄次耕岁暮西还时李生云霑方读盐鐡论送康文学乃心归郃阳友人来坐中口占二絶送李生南归寄戴笠王钖阐二髙士詶族子湄朱处士鹤龄寄尚书埤传哭李侍御灌溪先生模华下有怀顾推官华隂古蹟悼亾冬至寓汾州阳城里中尉敏泘家祭毕而饮有作寄题贞孝墓后四柿赠衞处士蒿詶李子德二十四韵赠毛锦衔亭林诗集目録终亭林诗文集文集目録亭林文集目録崑山顾炎武宁人着卷之一北岳辨革除辨原姓郡县论九篇钱粮论二篇生员论三篇卷之二音学五书序音学五书后序初刻日知録自序左传杜解补正序营平二州史事序金石文字记序钞书自序西安府儒学碑目序仪礼郑注句读序广宋遗民録序朱子斗诗序程正夫诗序莱州任氏族谱序吕氏千字文序劳山圗志序卷之三与友人论学书与友人论易书二首与友人论父在爲母齐衰期书与友人论服制书与友人论门人书与友人辞祝书病起与蓟门当事书与李湘北书与汤荆岘书与叶讱菴书与史馆诸君书与公肃甥书又答原一公肃两甥书与彦和甥书与施愚山书答汪苕文书答俞右吉书与戴枫仲书与李星来书答李紫澜书答曾庭闻书复陈蔼公书卷之四答李子德书又又与潘次耕书答次耕书与次耕书又与李中孚书又答王山史书与王山史书与王仲复书复张又南书与三姪书与李霖瞻书与王虹友书与周籒书书与人书二十五首卷之五圣慈天庆宫记裴村记齐四王冡记五台山记拽梯郞君祠记复菴记贞烈堂记杨氏祠堂记华隂王氏宗祠记书孔庙两庑位次考后书广韵后读宋史陈遘汝州知州钱君行状呉同初行状书呉潘二子事歙王君墓志铭山阳王君墓志铭富平李君墓志铭谒欑宫文四首华阴县朱子祠堂上梁文卷之六军制论形势论田功论钱法论子胥鞭平王之尸辨天下郡国利病书序肇域志序下学指南序呉才老韵补正序书故总督兵部尚书孙公淸屯䟽后广师与卢某书答友人论学书与友人辞往教书规友人纳妾书答徐甥公肃书与杨雪臣与戴耘野与潘次耕答毛锦衔与毛锦衔亭林文集目録终亭林诗集亭林诗文集卷第一亭林诗集卷之一大行哀诗神器无中坠英明乃嗣兴紫蜺迎劒㓕丹日御轮升景命殷王及灵符代邸膺天威寅降鉴祖武肃丕承采垩昭王俭盘杅象帝兢泽能囘夏暍心似渉春冰世值頽风运人多比德朋求官逢硕鼠驭将失饥鹰细柳年年急萑苻岁歳增关门亡鐡牡路寝泄金縢雾起昭阳镜风摇甲观灯已占伊水竭真遘𣏌天崩道否穷仁圣时危恨股肱哀同望帝化神想白云乘祕◍归新野羣心望有◍小臣王室泪无路哭桥陵感事日角膺符早天枝主鬯临安危宗社计拥立大臣心旧国仍三亳多方有二斟汉灾当百六人未息讴吟缟素称先帝春秋大复讐吿天传玉册哭庙见诸侯诏令屯雷动恩波解泽流须知◍军出一◍定◍州上宰承王命专征指大江出关收汉卒分陜寄周邦日气生元甲云祥下赤幢登坛推大将国士定无双尚録文侯命㴱虞雒邑东千秋悬国耻一旦表军功蹋鞠追名将乗轩比上公君王多倚託先与赋彤弓清跸郊宫寂春游苑籞荒陵边屯牧马阙下驻贤王紫塞连元菟黄河界白羊舆图犹在眼涕泪已霑裳自昔南朝地常称北府雄六军多垒日万国鼓鞞中听律音非吉焚旗火乍红恐闻刘展乱父老泣江东京口即事虢略旗初仆函关鼓不鸣遂令缠大角无复埽欃枪合殿焚丹戸金城落画甍衔哀遗梓椑泣血贯宗祊倾否时须圣扶屯理必亨望云看五采候纬得先赢渡水收萍实占龟兆大横旧邦囘帝省耆俊式王桢厯是周正月田踰夏一成雅应歌吉日民喜复盘庚毓德生维岳分猷降昴精朝称元老壮国有丈人贞密切营三辅恢张顿八纮塘周淮口栅山绕石头城未荡封豨梗仍遗穴鼠争师从甘野誓人杂渭滨耕四冡悬蚩戮千刀待莽烹柳青依玉勒花发韵金钲黄石传三畧条侯总七营虎头双劒白猿臂一弓骍会见妖氛净旋闻阸塞平载归武烈伊淢筑文声礼洽封山玉音谐降凤笙配天归旧物复国纪鸿名晓集僊庭鹭春迁大谷莺尊师先太学纳诲必延英侧席推干鼎囘车载钓璜在隂来鹤和刻石起鱼铿念昔抡科日三陪荐士行帝乡秋惝怳天阙岁峥嵘赋客余枚叟文才后贾生饮泉随渇鹿攀径落危鼪再见东都礼尤㴱上国情百僚方劝进父老尽来迎宿衞皆勲旧干掫竝禁兵干坤恩泽大雷雨气机盈草緑西州晚云彤北阙晴法宫瞻斗柄别馆望金茎玉帛涂山会车书雒邑程海槎天上隔阳卉日边荣对策年犹少尊王志独诚小臣摇彩笔几欲拟张衡金陵杂诗江月悬孤影还窥李白楼诗人长不作千载尚风流坞壁三山古池台六代幽长安佳丽日梦绕帝王州春雨收山半江天出翠层重闻百五日遥祭十三陵祝版书孙子祠官走令丞西京遗庙在洒扫及冬烝天居宜壮丽考室自宣王地即周瀍右䂓因汉未央水衡存物力司隷识朝章父老多垂涕还思祖德长正虚椒寝苍生望母仪国风思窈窕小雅梦熊罴中使频传勅台臣早进䂓愿闻姜后戒仍及会朝时记得尚书巷于今六十年功名存驾部爼豆託朝天树向乌衣直门临白水偏侍郎遗石在过此一悽然千里千里吴封大三州震泽通戈矛连海外文檄动江东王子新开邸将军旧总戎登坛多忼慨谁复似臧洪秋山秋山复秋山秋雨连山殷昨日战江口今日战山边巳闻石甄溃复见左拒残旌旗埋地中梯冲舞城端一朝长平败伏尸徧冈峦北去三百舸舸舸好红颜吴口拥槖駞鸣笳入燕关昔时鄢郢人犹在城南间秋山复秋水秋花红未巳烈风吹山冈燐火来城市天狗下巫门白虹属军垒可怜壮哉县一旦生荆𣏌归元贤大夫断脰良家子楚人固焚麇庶几歆旧祀句践栖山中国人能致死叹息思古人存亾自今始表哀诗黾勉三迁久间关百战㴱生惭毛义檄死痛子舆衾荻字书犹记斑衣舞尚寻凄其天歩蹙荏苒岁华侵密叶凋秋气贞柯落夜隂国书公父训女史大家箴未已还闾望仍畱恤纬心霜催临穴旐风送隔邻砧白鹤非新表青乌即旧林欲求防墓处戈甲满江浔十二月十九日奉先妣藁葬娄县百里内牧骑过如织土人每夜行冬㴱月初黑扶柩巳南来幸至先人域合葬亦其时仓卒未可得停车就道右予也闻日食魂魄依祖考即此幽宫侧三年卜天道墓槚茂以直黾勉臣子心有怀亦焉极悲风下髙原父老爲哀恻其旁可万家此意无人识延平使至春风一夕动三山使者持旌出汉关万里干戈传◍札十行书字识◍颜身畱絶塞援枹伍梦在行朝执㦸班一听◍◍同感激收◍遥待◍◍还海上日入空山海气侵秋光千里自登临十年天地干戈老四海苍生痛哭㴱水涌神山来白鸟云浮仙阙见黄金此中何处无人世秪恐难酬烈士心满地关河一望哀彻天烽火照胥台名王白马江东去故国降旛海上来秦望云空阳鸟散冶山天远朔风廻楼船见说军容盛左次犹虚授钺才南营乍浦北南沙终古提封属汉家万里风烟通日本一军旗鼓向天涯楼船已奉征蛮勅博望空乗汎海查愁絶王师看不到寒涛东起日西斜长看白日下芜城又见孤云海上生感慨河山追失计艰难戎马发㴱情埋轮抝镞周千畆蔓草枯杨汉二京今日大梁非旧国夷门愁杀老侯嬴不去不去围城拥短辕栖栖犹自向平原此心未忍轻三晋愿见辛垣尽一言落日江津送伍员秋风壠上别徐君偶来圯下逢黄石便到山中卧白云欲投海岛问田横却恨三齐路不平记作安平门下客当时曾见火牛兵赋得老鹤万里心用心字何来千岁鹤忽下九臯音一自来凡境推頽已至今临风时独舞警露亦长吟乍识人民异还悲岁月侵早寒江上笛秋急戍楼砧木落依空沼云多失旧林三株天外冷甲子世间㴱尚想蓬莱晓终思弱水隂神州迷再举碧落杳千寻多少乘轩者知同一寸心赠顾推官咸正上郡天北门一垣接羗氐当年关中陷九野横虹霓日光不到地哭帝苍山蹊君持苏生节冐死决蒺藜挥刀斩贼徒一炬看燃脐东虞势薄天少梁色悲悽遂从黄冠归间关策青骊岂知杲卿血已化哀鹃啼未敢痛家讐所念除䲔鲵有怀託桑榆焉得巖下栖便蹴刘司空夜舞愁荒鸡春水湿楼船湖上闻钲鼙勾吴古下国难与秦风齐却望殽潼间山髙别马嘶◍◍哀忠臣临轩降紫泥髙景既分符汾隂亦执珪如君俊㧞才久宜侍金闺会须◍◍原指顾安黔黎大汉行大汉传世十二叶祚移王莽繇居摄黎元愁苦盗贼生次第诸刘兴宛叶一时併起实仓皇国计人心多未拹新市将军惮伯升遂令三辅重焚刼指挥百二归萧王一綂山河成帝业吁嗟帝王不可图长安天子今东都隗王白帝何爲乎扶风马生眞丈夫义士行饮此一杯酒浩然思古人自来三晋多义士程婴公孙杵臼无其伦下宫之难何仓卒宾客衣冠非旧日袴中孤儿未可知十五年后当何时有如不幸先朝露此恨悠悠谁与诉一心立赵事竟成存亾死生非所顾呜唿赵朔之客眞奇特人主之尊或不能得独有人兮长叹空山侧秦皇行秦肉六国啖神州六国之士皆秦讐剑一发亾荆轲筑再举诛渐离博浪沙中中副车仓海神人无奈何自言王者定不死岂知天意亾秦却在此陨石化山鬼言天意茫茫安可论扶苏未出监上郡始皇不死讐人刃墟里昔有周大夫愀然过墟里时序已三迁沈忧念方始乃知臣子心无可别离此自经板荡余一再见桃李春秋相代嬗激疾不可止慨焉岁月去人事亦转徙古制存练祥变哀固其理送终有时既长恨无穷已岂有西向身未昧王裒旨眷言託风人言尽愁不弭塞下曲赵信城边雪化尘纥干山下雀唿春即今三月莺花满长作江南梦里人一从都尉生降去夜夜魂随塞鴈芦陛下寛仁多不杀可能生入玉门无海上行大海天之东其处有黄金之宫上界帝子居其中欲往从之水波雷骇几望见之以风爲解徐福至彼止王不来至今海上人时见城郭髙崔嵬鼋鼍喷沫声如宫商日月经之以爲光明或言有巨鱼身如十洲长几化爲龙不可当一旦失水愁徬徨北㝠之鲲有耶无耶又言海中之枣大如瓜枣不实空开花但见鲸鱼出没凿齿磨牙昔时童男女一去不囘家东浮大海难复难不如归去持鱼竿哭杨主事吴下多经儒杨君实宗匠方其对策时已负人伦望未得侍承明西京俄沦丧五马遂南来汪黄位丞相几同陈东狱幸遇明主放牧马饮江南◍龙起芒砀首献大横占竝奏北边状◍◍◍◍是日◍颜㢠喜气浮綵仗◍笔授二官天墨春俱盎鱼丽笠泽兵乌合松陵将灭迹遂躬耕犹爲义声唱松江再蹉跌搜伏穷千嶂竟入南冠囚一死神慨忼往秋夜中论指事竝吁怅我慕凌御史仓卒当絶吭齐蠋与楚龚相期各风尚君今果不食天日情已谅陨首芦墟村喷血胥门浪唯有大节存亦足酬◍贶洒涕见羊昙停毫黙悽怆他日大鸟来同会华隂葬推官二子执后欲爲之经营而未得也而二子死矣生来一诺比黄金那肯风尘负此心不是白登诗未解菲才端自媿卢谌苍黄一夜出城门白刃如霜日色昏欲告家中卖黄犊松江江上去招魂淄川行张伯松巧爲奏大纛髙牙拥前后罢将印归里中东国有兵鼓逢逢鼓逢逢旗猎猎淄川城下围三匝围三匝开城门取汝一头谢元元哭顾推官推官吾父行世远亾谱系及乎上郡还始结同盟契崎岖鞭弭间周旋仅一岁痛自◍◍沦王纲亦陵替人怀分土心欲论纵横势与君共三人独◍南阳◍誓麾白羽扇一扫天日翳君才本恢宏阔略人事细一◍入人手几堕◍◍睨乃有◍将隙因掉三寸说主◍非其人◍◍复不济君来就茅屋问我驾所税幸有江上舟请鼓铃下枻别去近一旬君行尚畱滞二子各英姿文才比兰桂身危更藏亾并命一朝毙巢卵理必连事乃在睂眦一身更前却欲听华亭唳我时亦出亾闻此輙投袂扁舟来劝君行矣不再计惊弦鸟不飞困纲鱼难逝旦日追吏来君遂见囚系槛车赴白门忠孝辞色厉竟作戎首论卒践捐生誓仓皇石头骨未从九原瘗父子兄弟间五人死相继呜唿三吴中巍然一门第尚有五岁孙伏匿苍山际门人莫将爕行客挥哀涕羣情伫收◍恩䘏延后世归丧琅邪冡诏策中牢祭后死媿子源徘徊哭江裔他日修史书犹能着凡例哭陈太仆陈君鼌贾才文采华王国早读兵家流千古在胸臆初仕越州理一矢下山贼南渡侍省垣上䟽亦切直告归松江上歘见牧马逼拜◍至◍◍愿请三吴◍◍使护诸◍加以太仆职遂与章邯书资其◍◍力几事一◍◍◍覆天地黑呜唿君盛年海内半相识魏齐亾命时信陵有难色事急始见求栖身各荆棘君来别浦南我去荒山北柴门日夜扄有妇当机织未知客何人仓卒具粝食一宿遂登舟徘徊玉山侧有翼不髙飞终爲罻罗得耻爲南冠囚竟从彭咸则尚媿虞卿心负此一悽恻复多季布柔晦迹能自匿酹酒作哀辞悲来气哽塞十月二十日奉先妣葬于先曾祖兵部侍郎公墓之左先考葬祖墓左四十年其左有池形家或言兆有水是岁将合葬我母三族皆爲炎武难之炎武念先妣之治命不可以不合葬而四十年之藏又不可以迁万一有水又不可以径情而遂葬迟囘者久之及启圹竟无水讫事无风雨昔重光大荒落之岁葬先王父既祖奠火作于门里人救之遂熄念吾先人积德累仁固不当有水火之菑隂阳之咎而不孝一人所遇之不幸如此天之不遂弃之而曲全之又如此是可以忘先人之志哉王季之墓见水啮宣尼封防遭甚雨我今何幸独不然或者苍天照愁苦昔我先臣葬于此神宗皇帝赐之墓一区六十年间事反覆到今陵谷青糢煳止存松楸八百树夜夜宿鸟还相唿行人指点侍郎冡戍卒不敢来樵苏乃知朝恩宠大易世犹与凡人殊天道囘旋改寒燠公侯子孙久必复岁月日时共五行前冈后舎分昭穆皇天下监臣子心环三百里无相侵先皇弓劒桥山岑山多虎豹江水㴱欲去复止长哀吟墓后结庐三楹作伟元居城阳简之在丹徒古人庐墓有至意独我未得心烦纡东西南北亦人子岂知天路还崎岖奋矛跃马一到此营地半畆先人隅筑室三楹戸南向前对日月开䂓模旧栽松树无触鹿惟有老栢衔悲枯忆昔曾蒙至尊诏共姜名字悬三呉至今东平冡上木枝枝西靡朝皇都尔来天地春意絶不见◍父重呜唿一身去◍无所泊类此鸿鴈三秋徂隂风怒号白日孤吁嗟此室千年俱精衞万事有不平尔何空自苦长将一寸身衔木到终古我愿平东海身沈心不改大海无平期我心无絶时呜唿君不见西山衔木衆鸟多鹊来燕去自成窠吴兴行赠归髙士祚明北风十二月游子向吴兴榜人问何之不言但沾三年干戈暗乡国有兄不得归茔域髙堂有母儿一人负米百里伤哉贫此来海虞两月日裁得白金可半镒归来入门不暇餐直走山下求兄棺湖中雪满七十峰江山对君凝愁容冬尽月向晦慈亲倚门待果见兄骨归心悲又以喜如君节行眞古人一门内外唯孤身出营甘旨入奉母崎岖州里良苦辛君向余太息此事不足言遥望天◍山犹在浮云间长叹未及往尘沙没◍◍◍州巳◍◍菽水难爲计岂无季孙粟义不当人惠世无汉髙帝饿杀韩王孙宁受少年侮不感漂母恩时人未识男儿面如君安得长贫贱读书万卷佐帝王◍◍一纸定四方拜◍◍◍◍还归奉髙堂穷冬积隂天地闭知君唯有袁安雪赋得越鸟巢南枝用枝字微物生南国㴱情系一枝寒风羣拉沓落日羽差池绕树飞初急寻柯宿转迟悬氷惊趾滑集霰怯巢危路入关河夜思萦岭峤时山川知夙性天地识恩私向日心常在随阳愿未亏寄言幽谷友勿负上林期赋得江介多悲风用风字素节乘云梦淸秋下渚宫哀音生地籁激楚入天风落鴈过山急寒蝉抱树空伤心干里目愁絶百年中郢路元依北江关久向东有人宗国泪何地洒孤忠拟唐人五言八韵申包胥乞师辰尾垂天谪亾人惎宼兵舟师通大别猎火照方城九县长蛇据三关凿齿横君王亲草莽微命託宗枋彳亍终南近间关绕平张旜非聘客蹑屩一书生雀立庭柯瞑猿啼夜柝惊秦车今已出誓死必存荆髙渐离击筑神州移水德故鼎去山东断霓夫人劒残烟郭隗宫身畱烈士后迹混市儿中改服心弥苦知音耳自通沈沦余技艺忼慨本英雄壮节悲迟晚羁魂廹固穷一吟辽海怨再奏蓟丘风不复荆卿和哀哉六国空班定远投笔少小平陵县萧然一布衣读书传父业握管上皇畿太乙藜初降兰台露未晞生涯慿笔札甘旨爲慈闱忽见天弧动聊将电铗挥于阗迎辔靷疏勒候旌旂冻碛军营转秋山㨗奏飞封矦来万里老见锦衣归诸葛丞相渡泸火山横日幕铜涧亘天徼乱树云南国交绳僰外桥枕戈穿偪仄带甲上岧嶤地汁生淫雾流烟入斗杓七擒依算略一战定蛮苗信洽炎荒永恩宣益部遥㴱思危大业隆眷切先朝更有亲贤表宫廷告百僚祖豫州闻鸡万国秋声静三河夜色寒星临沙树白月下戍楼残击柝行初转提戈梦未安沈几通物表髙响入云端岂足占时运要须振羽翰风尘怀抚劒天地一征鞍失旦何年补先鸣意独难凾关犹未出千里路漫漫陶彭泽归里结驷非吾愿躬耕力尚堪咄嗟聊绾绶去矣便投簪望积庐山雪行㴱渡口岚芟松初作径䕃柳乍成菴瓮盎连朝浊壶觞永日酣秋篱寻菊蕊春箔理桑𧖟旧德陈先祖遗书付五男因多文义友相与卜村南常熟县耿侯橘水利书神庙之中年天下方全盛其时多贤侯精心在农政耿侯天才髙尤辨水土性县北枕大江东下沧溟劲水利乆不修累岁烦雩禜疏凿赖侯勤指顾川原定百室满仓箱子女时昬聘洋洋河渠议欲垂来者听三季饶凶荒庶征频隔并谁能念遗黎百里嗟悬磬况多锋镝惊早夜常奔迸上帝哀嫠天行当反正必有康食年河雒待明圣自非经界眀民业安得静愿作劝农官廵行比陈靖畎浍徧中原粒食诒百姓偶来偶来湖上已三秋便可栖迟老一邱赤米白盐犹自足青山緑野故无求柴车向夕逢元亮欵段乗春遇少游鸟兽同羣终不忍辙环非是爲身谋浯溪碑歌万元年先曾祖官广西按察副使道浯溪得唐元次山中兴颂石本以归爲颜鲁公笔字大径六七寸历世三四此碑独传之不肖岁蒙作噩命工装潢爲册工人不知碑自左方起而以年月先之遂倒盭不可读方谋重装而兵乱工死不复问者三年碑固在旧识杨生所一旦爲余重装以来则文从字顺焕然一新有感于先公之旧物不在他人而特属之嗣人之稍知大义者又经兵火而不失且待时而乃成夫物固有不偶然者也爲之作歌昔在唐天宝禄山反范阳天子狩蜀都贼兵入西京肃宗起灵武国势重恢张二载收长安銮舆迎上皇小臣有元结作诗颂大唐欲令一代典风烈追宣光眞卿作大字笔法名天下磨厓勒斯文神理遗来者书过泗亭碑文匹淮夷雅畱此系人心枝撑正中夏先公循良吏海内推名德驱马复悠悠分符指南极遐眺道州祠流覧浯溪侧如见古忠臣精灵感行色匪烦兼两载不用金玉装携此一𥿄书存之贮靑箱以示后世人髙山与景行天运有平陂名蹟更存亾宝弓得堤下大具归西房旧物犹生怜何况土与疆却念蒸湘间牧骑已如林西南天地窄零桂山水㴱岣嵝大禹迹万木生秋隂一峰号囘鴈朔气焉得侵恐此浯厓文苔藓不可寻藏之箧笥中宝之过南金此物何足贵贵在臣子心援笔爲长歌以续中唐音寄薛开封宷君与杨主事同隐邓尉山併被获或曰僧也免之遂归常州别君二载余无从问君处苍苍大泽云漠漠西山路神物定不辱精英夜飞去只有延陵心尚挂姑苏树他日过吴门爲招烈士魂燕丹宾客尽独有渐离存将远行作去秋闚东溟今冬浮五湖长叹天地间人区日榛芜出门多蛇虎局促守一隅梦想在中原河山不崎岖朝驰瀍涧宅夕宿殽函都神明运四极反以形骸拘收身蓬艾中所之若穷途杖策当独行未敢惮羁孤愿登广阿城一览舆地图囘首八骏遥怅然临交衢京口异时京口国东门地接畱都左辅尊囊括苏松储陆海襟提闽浙壮屏藩漕穿水道秦隋迹垒压江干晋宋屯一上金山览形胜南方亦是小中原东吴北翟战争还天府神州百二关末代弃江因靖卤当年开土是中山云浮鹳鹤春空远水拥蛟龙夜月闲相对新亭无限泪几时重得破愁颜石射堋山寒日欲堕石射堋环湖历历来渔灯山下蕲王宋时墓屹然穹碑镇山路太白天弧见角金山京口又沙塲尔来牧骑方㴱入◍在明州正待王春半春半雨不絶北风吹荒山江南花不开白日愁生寒登髙望千里苦雾何漫漫◍州七月围粮尽力亦殚营头堕军中旗纛沈江干汉道昔中微白水应图记晚世得先主亦作三分事干戈方日寻天时自当至一身客荆州毫不以措意流离志不挫终然◍◍器一朝得孔明可以託后嗣抚掌长太息且作南山歌开箧出◍书日夜穷揣摩中原有大势攻战不在多愿爲诸◍言不省其奈何怀人秋风下南国江上来飞鸢江头估客几千辈其中别有东呉船呉儿解作呉中曲扣舷一唱悲歌续乍廻别鹤下重云一呌哀猿坠㴱木曲中山水不分明似是衡山与洞庭日出长风送舟去祗畱江树靑㝠㝠湘山削立天之角五岭盘纡同一握嵚崟七十有二峰紫葢独不朝衡岳万里江天木叶稀行人相见各沾衣寄言此日南征鴈一到春来早北归赋得秋鹰青骹初下赤霄空千里江山一击中忽见晴臯铺白草顿令凉野动秋风当时遂得荆文宠佐运终成尚父功试向平芜看猎火六双还在上林东八尺八尺孤帆一叶舟相将风水到今秋曾来白帝寻先主复走江东问仲谋海上鱼龙应有恨山中草木自生愁慿君莫话兴亾事旧日长年巳白头桃花溪歌赠陈处士梅陶君有五柳更想桃花源山廻路转不知处到今髙士畱空言太邱之后多君子门前正对桃花水嘉蔬名木本先畴海志山经成外史曾作诸生三十年老来自种溪前田四百甲子颜犹少有与疑年但一笑有时提壶过比邻笑谈烂熳皆天眞酒酣却说神光始感慨汍澜不可止老人尚记爲儿时烟火万里连江畿斗米三十谷如土春花秋月同游嬉定陵龙驭归苍昊国事人情亦草草桑田沧海几囘更只今尚有遗民老语罢长謡更浮白七十年来似畴昔与君同是避秦人不醉春光良可惜春非我春秋非我秋惟有桃花年年开溪水年年流爲君酌酒长无愁瞿公子元錥将往桂林不得逹而归赠之以诗不成南去又东还行尽吴山与越山万里一身天地外五年方寸虎豺间厓门浪拍行人舸桂岭云遮驿使关我望长安犹不见愁君何处访慈颜亭林诗集卷之一终亭林诗文集文集卷第一亭林文集卷之一北岳辨古之帝王其立五岳之祭不必皆于山之巅其祭四渎不必皆于其水之源也东岳泰山于博中岳泰室于嵩髙南岳灊山于灊西岳华山于华阴北岳恒山于上曲阳皆于其山下之邑然四岳不疑而北岳疑之者恒山之绵亘几三百里而曲阳之邑于平地其去山趾又一百四十里此马文升所以有改祀之请也河之入中国也自积石而祠之临晋江出于岷山而祠之江都济出于王屋而祠之临邑先王制礼因地之宜而弗变也考之虞书十有一月朔廵狩至于北岳周礼幷州其山鎭曰恒尔雅恒山爲北岳注竝指爲上曲阳三代以上虽无其迹而史记云常山王有罪迁天子封其弟于眞定以续先王祀而以常山爲郡然后五岳皆在天子之邦汉书云常山之祠于上曲阳应劭风俗通云庙在中山上曲阳县后汉书章帝元和三年春二月戊辰幸中山遣使者祠北岳于上曲阳郡国志中山国上曲阳故属常山恒山在西北则其来旧矣水经注乃谓此爲恒山下庙汉末丧乱山道不通而祭之于此则不知班氏已先言之乃孝宣之诏太常非汉末也魏书明元帝泰常四年秋八月辛未东廵遣使祭恒岳太武帝太延元年冬十一月丙子幸邺十二月癸卯遣使者以太牢祀北岳太平眞君四年春正月庚午至中山二月丙子车驾至于恒山之阳诏有司刋石勒铭十一年冬十一月南征迳恒山祀以太牢文成帝和平元年春正月幸中山过恒岳礼其神而反明年南廵过石门遣使者用玉璧牲牢礼恒岳夫魏都平城在恒山之北而必南祭于曲阳遵古先之命祀而不变者犹之周都丰镐汉都长安而东祭于华山仍谓之西岳也故呉寛以爲帝王之都邑无常而五岳有定历代之制改都而不改岳太史公所谓秦称帝都咸阳而五岳四渎皆幷在东方者也隋书大业四年秋八月辛酉帝亲祠恒岳唐书定州曲阳县元和十五年更恒岳曰鎭岳有岳祠又言张嘉贞爲定州刺史于恒岳庙中立颂予尝亲至其庙则嘉贞碑故在又有唐郑子春韦虚心李荃刘端碑文凡四范希朝李克用题名各一而碑隂及两旁刻大历贞元元和长庆宝历太和开成会昌大中天祐年号某月某日祭初献亚献终献某官姓名凡百数十行宋初庙爲契丹所焚淳化二年重建而唐之碑刻未尝毁至宋之醮文碑记尤多不胜録也自唐以上征于史者如彼自唐以下得于碑者如此于是知北岳之祭于上曲阳也自古然矣古之帝王望于山川不登其巅也望而祭之故五岳之祠皆在山下而肆觐诸侯考正风俗是亦必于大山之阳平易广衍之地而不在险逺旷絶之区也明甚且一歳之中廵狩四岳南至湘中北至代北其势有所不能故尔雅诸书竝以霍山爲南岳而汉人亦祭于灊禹会诸侯于涂山涂山近灊之地也水经注曰上曲阳故城本岳牧朝宿之邑也古者天子廵狩常山歳十一月至于北岳侯伯皆有汤沐邑以自斋洁周衰廵狩礼废邑郭仍存秦以立县县在山曲之阳是曰曲阳有下故此爲上矣而文升乃谓宋失云中始祭恒山于此岂不谬哉五鎭惟医无闾最逺自唐于柳城郡东置祠遥礼而宋则附祭于北岳之革除辨革除之说何自而起乎成祖以建文四年六月已已卽皇帝位夫前代之君若此者皆卽其年改元矣不急于改元者本朝之家法也不容仍称建文四年者历代易君之常例也故七月壬午朔诏文一欵一今年仍以洪武三十五年爲纪其改明年爲永乐元年竝未尝有革除字様卽云革除亦革除七月以后之建文未尝併六月以前及元二三年之建文而革除之也故建文有四年而不终洪武有三十五年而无三十二三十三三十四年夫实録之载此明矣自六月已已以前书四年庚午以后特书洪武三十五年此当时据实而书者也第儒臣浅陋不能上窥圣心而嫌于载建文之号于成祖之録于是剏一无号之元年以书之史使后之读者彷徨焉不得其解而革除之说自此起矣夫建文无实録因成祖之事不容阙此四年故有元年以下之纪使成祖果革建文爲洪武则于建文之元当书洪武三十二年矣又使不纪洪武而但革建文亦当如太祖实録之例书已卯矣今则元年二年三年四年书于成祖之録者犂然也是以知其不革也旣不革矣乃不冠建文之号于元年之上而但一见于洪武三十一年之中若有所辟而不敢正书此史臣之失而其他奏疏文移中所云洪武三十二三十三三十四年者则皆臣下奉行之过也且实録中每书必称建文君成祖卽位后与世子书亦称建文君而后之人至目爲革除君夫建文不革于成祖而革于传闻不革于诏书而革于臣下奉行者之文是不可以无辩或曰洪武有三十五年矣无三十二三十三三十四年可乎考之于古后汉髙祖之卽位也仍称天福十二年其前则岀帝之开运三年故天福有十二年而无九十十一年是则成祖之仍称洪武岂不闇合者哉原姓男子称氏女子称姓氏一再传而可变姓千万年而不变最贵者国君国君无氏不称氏称国践土之盟其载书曰晋重鲁申衞武蔡甲午郑㨗齐潘宋王臣莒期荀偃之称齐环衞太子之称郑胜晋午是也次则公子公子无氏不称氏称公子公子彄公子益师是也最下者庶人庶人无氏不称氏称名然则氏之所由兴其在于卿大夫乎故曰诸侯之子爲公子公子之子爲公孙公孙之子以王父字若谥若邑若官爲氏氏焉者类族也贵贵也考之于传二百五十五年之间有男子而称姓者乎无有也女子则称姓古者男女异长在室也称姓冠之以序叔隗秊隗之类是也已嫁也于国君则称姓冠之以国江芉息嬀之类是也于大夫则称姓冠以大夫之氏赵姬卢蒲姜之类是也在彼国之人称之或冠以所自出之国若氏骊姬梁嬴之于晋颜懿姬鬷声姬之于齐是也旣卒也称姓冠之以谥成风敬嬴之类是也亦有无谥而仍其在室之称仲子少姜之类是也范氏之先自虞以上爲陶唐氏在夏爲御龙氏在商爲豕韦氏在周爲唐杜氏士会之帑处秦者爲刘氏夫槩王奔楚爲堂谿氏伍员属其子于齐爲王孙氏智果别族于太史爲辅氏故曰氏可变也孟孙氏小宗之别爲子服氏爲南宫氏叔孙氏小宗之别爲叔仲氏季孙氏之支子曰季公鸟季公亥季寤称季不称孙故曰贵贵也鲁昭公娶于呉爲同姓谓之呉孟子崔武子欲娶棠姜东郭偃曰男女辨姓今君出自丁臣出自桓不可夫崔之与东郭氏异昭公之与夷昧代逺然同姓百世而昏姻不通者周道也故曰姓不变也是故氏焉者所以爲男别也姓焉者所以爲女坊也自秦以后之人以氏爲姓以姓称男而周制亾而族类乱作原姓郡县论知封建之所以变而爲郡县则知郡县之敝而将复变然则将复变而爲封建乎曰不能有圣人起寓封建之意于郡县之中而天下治矣葢自汉以下之人莫不谓秦以孤立而亾不知秦之亾不封建亾封建亦亾而封建之废固自周衰之日而不自于秦也封建之废非一日之故也虽圣人起亦将变而爲郡县方今郡县之敝已极而无圣人出焉尚一一仍其故事此民生之所以日贫中国之所以日弱而益趋于乱也何则封建之失其专在下郡县之失其专在上古之圣人以公心待天下之人胙之土而分之国今之君人者尽四海之内爲我郡县犹不足也人人而疑之事事而制之科条文簿日多于一日而又设之监司设之督抚以爲如此守令不得以残害其民矣不知有司之官凛凛焉救过之不给以得代爲幸而无肯爲其民兴一日之利者民乌得而不穷国乌得而不弱率此不变虽千百年而吾知其与乱同事日甚一日者矣然则尊令长之秩而予之以生财治人之权罢监司之任设世官之奖行辟属之法所谓寓封建之意于郡县之中而二千年以来之敝可以复振后之君苟欲厚民生强国势则必用吾言矣郡县论二其说曰改知县爲五品官正其名曰县令任是职者必用千里以内习其风土之人其初曰试令三年称职爲眞又三年称职封父母又三年称职玺书劳问又三年称职进阶益禄任之终身其老疾乞休者举子若弟代不擧子若弟擧他人者听旣代去处其县爲祭酒禄之终身所擧之人复爲试令三年称职爲眞如上法每三四县若五六县爲郡郡设一太守太守三年一代诏遣御史廵方一年一代其督抚司道悉罢令以下设一丞吏部选授丞任九年以上得补令丞以下曰簿曰尉曰博士曰驿丞曰司仓曰游徼曰啬夫之属备设之母裁其人听令自择报名于吏部簿以下得用本邑人爲之令有得罪于民者小则流大则杀其称职者旣家于县则除其本籍夫使天下之爲县令者不得迁又不得归其身与县终而子孙世世处焉不职者流贪以败官者杀夫居则爲县宰去则爲流人赏则爲世官罚则爲斩绞岂有不勉而爲良吏者哉郡县论三何谓称职曰土地辟田野治树木蕃沟洫修城郭固仓廪实学校兴盗贼屛戎器完而其大者则人民乐业而巳夫养民者如人家之畜五牸然司马牛者一人司刍豆者复一人又使纪纲之仆监之升斗之计必闻之于其主人而马牛之瘠也日甚吾则不然择一圉人之勤干者委之以马牛给之以牧地使其所出常浮于所养而视其肥息者赏之否则挞之然则其爲主人者必乌氏也必桥姚也故天下之患一圉人之足办而爲是纷纷者也不信其圉人而用其监仆甚者幷监仆又不信焉而主人之耳目乱矣于是爱马牛之心常不胜其吝刍粟之计而畜产耗矣故马以一圉人而肥民以一令而乐郡县论四或曰无监司令不已重乎子弟代无乃专乎千里以内之人不私其亲故乎夫吏职之所以多爲亲故挠者以其逺也使竝处一城之内则虽欲挠之而有不可者自汉以来守乡郡者多矣曲阜之令鲜以贪酷败者非孔氏之子独贤其势然也若以子弟得代而虑其专蕞尔之县其能称兵以叛乎上有太守不能举旁县之兵以讨之乎太守欲反其五六县者肯舍其可传子弟之官而从乱乎不见播州之杨传八百年而以叛受戮乎若曰无监司不可爲治南畿十四府四州何以自逹于六部乎且今之州县官无定守民无定奉是以常有盗贼戎翟之祸至一州则一州破至一县则一县残不此之图而虑令长之擅此之谓不知类也郡县论五天下之人各怀其家各私其子其常情也爲天子爲百姓之心必不如其自爲此在三代以上已然矣圣人者因而用之用天下之私以成一人之公而天下治夫使县令得私其百里之地则县之人民皆其子姓县之土地皆其田畴县之城郭皆其藩垣县之仓廪皆其囷窌爲子姓则必爱之而勿伤爲田畴则必治之而勿弃爲藩垣囷窌则必缮之而勿损自令言之私也自天子言之所求乎治天下者如是焉止矣一旦有不虞之变必不如刘渊石勒王仙芝黄巢之辈横行千里如入无人之境也于是有效死勿去之守于是有合从缔交之拒非爲天子也爲其私也爲其私所以爲天子也故天下之私天子之公也公则说信则人任焉此三代之治可以庶几而况乎汉唐之盛不难致也郡县论六今天下之患莫大乎贫用吾之说则五年而小康十年而大富且以马言之天下驿逓往来以及州县上计京师白事司府迎候上官逓送文书及庶人在官所用之马一歳无虑百万匹其行无虑万万里今则十减六七而西北之马驘不可胜用矣以文册言之一事必报数衙门往复驳勘必数次以及迎候生辰拜贺之用其纸料之费率诸民者歳不下巨万今则十减七八而东南之竹箭不可胜用矣他物之称是者不可悉数且使爲令者得以省耕歛教树畜而田功之获果蓏之收六畜之孳材木之茂五年之中必当倍益从是而山泽之利亦可开也夫採矿之役自元以前歳以爲常先朝所以闭之而不发者以其召乱也譬之有窖金焉发于五逹之衢则市人聚而争之发于堂室之内则唯主人有之门外者不得而争也今有矿焉天子开之是发金于五逹之衢也县令开之是发金于堂室之内也利尽山泽而不取诸民故曰此富国之筴也郡县论七法之敝也莫甚乎以东州之饷而给西边之兵以南郡之粮而济北方之驿今则一切归于其县量其冲僻衡其繁简使一县之用常寛然有余又留一县之官之禄亦必使之溢于常数而其余者然后定爲解京之类其先必则壤定赋取田之上中下列爲三等或五等其所入悉委县令收之其解京曰贡曰赋其非时之办则于额赋支销若尽一县之入用之而犹不足然后以他县之赋益之名爲协济此则天子之财不可以爲常额然而行此十年必无尽一县之入用之而犹不足者也郡县论八善乎叶正则之言曰今天下官无封建而吏有封建州县之敝吏胥窟穴其中父以是传之子兄以是传之弟而其尤桀黠者则进而爲院司之书吏以掣州县之权上之人明知其爲天下之大害而不能去也使官皆千里以内之人习其民事而又终其身任之则上下辨而民志定矣文法除而吏事简矣官之力足以御吏而有余吏无所以把持其官而自循其法昔人所谓养百万虎狼于民间者将一旦而尽去治天下之愉快孰过于此郡县论九取士之制其荐之也略用古人乡擧里选之意其试之也略用唐人身言书判之法县擧贤能之士间歳一人试于部上者爲郎无定员郎之髙第得出而补令次者爲丞于其近郡用之又次者归其本县署爲簿尉之属而学校之设听令与其邑之士自聘之谓之师不谓之官不隷名于吏部而在京则公卿以上倣汉人三府辟召之法参而用之夫天下之士有道德而不愿仕者则爲人师有学术才能而思自见于世者其县令得而举之三府得而辟之其亦可以无失士矣或曰间岁一人功名之路无乃狭乎化天下之士使之不竞于功名王治之大者也且颜渊不仕闵子辞官漆雕未能曾晳异撰亦何必于功名哉钱粮论上自禹汤之世不能无凶年而民至于无卖子夫凶年而卖其妻子者禹汤之世所不能无也丰年而卖其妻子者唐宋之季所未尝有也往在山东见登莱竝海之人多言谷贱处山僻不得银以输官今来关中自鄠以西至于岐下则岁甚登谷甚多而民且相率卖其妻子至征粮之日则村民毕出谓之人市问其长吏则曰一县之鬻于军营而请印者岁近千人其逃亾或自尽者又不知凡几也何以故则有谷而无银也所获非所输也所求非所出也夫银非从天降也卝人则旣停矣海舶则旣撤矣中国之银在民间者已日消日耗而况山僻之邦商贾之所絶迹虽尽鞭挞之力以求之亦安所得哉故谷日贱而民日穷民日穷而赋日诎逋欠则年多一年人丁则岁减一岁率此而不变将不知其所终矣且银何自始哉古之爲富者菽粟而已爲其交易也不得已而以钱权之然自三代以至于唐所取于民者粟帛而已自杨炎两税之法行始改而征钱而未有银也汉志言秦币二等而银钖之属施于器餙不爲币自梁时始有交广以金银爲货之说宋仁宗景祐二年始诏诸路岁输缗钱福建二广易以银江东以帛所以取之福建二广者以坑冶多而海舶利也至金章宗始铸银名之曰承安宝货公私同见钱用哀宗正大间民但以银市易而不用铸至于今日上下通行而忘其所自然而考之元史岁课之数爲银至少然则国赋之用银盖不过二三百年间尔今之言赋必曰钱粮夫钱钱也粮粮也亦恶有所谓银哉且天地之间银不益增而赋则加倍此必不供之数也昔者唐穆宗时物轻钱重用戸部尚书杨于陵之议令两税等钱皆易以布帛丝纩而民便之呉徐知诰从宋齐丘之言以爲钱非耕桑所得使民输钱是教之弃本逐末也于是诸税悉收谷帛䌷绢是则昔人之论取民者且以钱爲难得也以民之求钱爲不务本也而况于银乎先王之制赋必取其地之所有今若于通都大邑行商麕集之地虽尽征之以银而民不吿病至于遐陬僻壤舟车不至之处卽以什之三征之而犹不可得以此必不可得者病民而卒至于病国则曷若度土地之宜权岁入之数酌转般之法而通融乎其间凡州县之不通商者令尽纳本色不得已以其什之三征钱钱自下而上则滥恶无所容而钱价贵是一举而两利焉无蠲赋之亏而有活民之实无督责之难而有完逋之渐今日之计莫便乎此夫树谷而征银是畜羊而求马也倚银而富国是恃酒而充饥也以此自愚而其敝至于国与民交尽是其计出唐宋之季诸臣之下也钱粮论下呜唿自古以来有国者之取于民爲已悉矣然不闻有火耗之説火耗之所由名其起于征银之代乎此所谓正赋十而余赋三者与此所谓国中饱而姦吏富者与此国家之所峻防而污官猾胥之所世守以爲子孙之宝者与此穷民之根匮财之源启盗之门而庸愞在位之人所目覩而不救者与原夫耗之所生以一州县之赋繁矣戸戸而收之铢铢而纳之不可以琐细而上诸司府是不得不资于火有火则必有耗所谓耗者特百之一二而已有贱丈夫焉以爲额外之征不免干于吏议择人而食未足厌其贪惏于是借火耗之名爲巧取之术葢不知起于何年而此法相传官重一官代增一代以至于今于是官取其赢十二三而民以十三输国之十里胥之辈又取其十一二而民以十五输国之十其取则薄于两而厚于铢凡征收之数两者必其地多而豪有力可以持吾之短长者也铢者必其穷下户也虽多取之不敢言也于是两之加焉十二三而铢之加焉十五六矣薄于正赋而厚于杂赋正赋耳目之所先也杂赋其所后也于是正赋之加焉十二三而杂赋之加焉或至于十七八矣解之藩司谓之羡余贡诸节使谓之常例责之以不得不爲䕶之以不可破而生民之困未有甚于此时者矣愚尝久于山东山东之民无不疾首蹙额而诉火耗之爲虐者独德州则不然问其故则曰州之赋二万九千二爲银八爲钱也钱则无火耗之加故民力纾于他邑也非德州之官皆贤里胥皆善人也势使之然也又闻之长老言近代之贪吏倍甚于唐宋之时所以然者钱重而难运银轻而易赍难运则少取之而以爲多易赍则多取之而犹以爲少非唐宋之吏多廉今之吏贪也势使之然也然则银之通钱之滞吏之宝民之贼也在有明之初尝禁民不得行使金银犯者准奸恶论夫用金银何奸之有而重爲之禁者盖逆知其弊之必至于此也当时市肆所用皆唐宋之钱而制钱则偶一铸造以助其不足耳今也泉货弱而害金兴市道穷而伪物作国币夺于上民力单于下使陆䞇白居易李翺之流而生今日其咨嗟太息必有甚于唐之中叶者矣曰子以火耗爲病于民也使改而征粟米其无淋尖踢斛巧取于民之术乎曰吾未见罢任之仓官宁家之斗级负米而行者也必鬻银而后去有两车行于道前爲钱后爲银则大盗之所睨常在其后车焉然则岂独今之贪吏倍甚于唐宋之时河朔之间所名爲响马者亦当倍甚于唐宋之时矣生员论上国家之所以设生员者何哉盖以收天下之才俊子弟养之于庠序之中使之成德逹材明先王之道通当世之务出爲公卿大夫与天子分猷共治者也今则不然合天下之生员县以三百计不下五十万人而所以教之者仅塲屋之文然求其成文者数十人不得一通经知古今可爲天子用者数千人不得一也而嚚讼逋顽以病有司者比比而是上之人以是益厌之而其待之也日益轻爲之条约也日益苛然以此益厌益轻益苛之生员而下之人犹日夜奔走之如鹜竭其力而后止者何也一得爲此则免于编氓之役不受侵于里胥齿于衣冠得以礼见官长而无笞捶之辱故今之愿爲生员者非必其慕功名也保身家而巳以十分之七计而保身家之生员殆有三十五万人此与设科之初意悖而非国家之益也人之情孰不爲其身家者故日夜求之或至行关节触法抵罪而不止者其势然也今之生员以关节得者十且七八矣而又有武生奉祀生之属无不以钱鬻之夫关节朝廷之所必诛而身家之情先王所弗能禁故以今日之法虽尧舜复生能去在朝之四凶而不能息天下之关节也然则如之何请一切罢之而别爲其制必选夫五经兼通者而后充之又课之以二十一史与当世之务而后升之仍分爲秀才明经二科而养之于学者不得过二十人之数无则阙之爲之师者州县以礼聘焉勿令部选如此而国有实用之人邑有通经之士其人材必盛于今日也然则一乡之中其粗能自立之家必有十焉一县之中必有百焉皆不得生员以芘其家而同于编氓以受里胥之凌暴官长之笞捶岂王者保息斯人之意乎则有秦汉赐爵之法其初以赏军功而其后或以恩赐或以劳赐或暜赐或特赐而髙帝之诏有曰今吾于爵非轻也其令吏善遇髙爵称吾意至惠帝之世而民得买爵夫使爵之重得与有司爲礼而复其戸勿事则人将趋之开彼则可以塞此卽入粟拜爵其名尚公非若鬻诸生以乱学校者之爲害也夫立功名与保身家二涂也收俊乂与恤平人二术也竝行而不相悖也一之则敝矣夫人主与此不通今古之五十万人共此天下其芘身家而免笞捶者且三十五万焉而欲求公卿大夫之材于其中以立国而治民是縁木而求鱼也以守则必危以战则必败矣生员论中废天下之生员而官府之政淸废天下之生员而百姓之困苏废天下之生员而门戸之习除废天下之生员而用世之材出今天下之出入公门以挠官府之政者生员也倚势以武断于乡里者生员也与胥史爲縁甚有身自爲胥史者生员也官府一拂其意则羣起而閧者生员也把持官府之隂事而与之爲市者生员也前者譟后者和前者奔后者随上之人欲治之而不可治也欲锄之而不可锄也小有所加则曰是杀士也坑儒也百年以来以此爲大患而一二识治体能言之士又皆身岀于生员而不敢显言其弊故不能旷然一举而除之也故曰废天下之生员而官府之政清也天下之病民者有三曰乡宦曰生员曰吏胥是三者法皆得以复其戸而无杂泛之差于是杂泛之差乃尽归于小民今之大县至有生员千人以上者比比也且如一县之地有十万顷而生员之地五万则民以五万而当十万之差矣一县之地有十万顷而生员之地九万则民以一万而当十万之差矣民地愈少则诡寄愈多诡寄愈多则民地愈少而生员愈重冨者行关节以求爲生员而贫者相率而逃且死故生员之于其邑人无秋毫之益而有丘山之累然而一切考试科举之费犹皆派取之民故病民之尤者生员也故曰废天下之生员而百姓之困苏也天下之患莫大乎聚五方不相识之人而教之使爲朋党生员之在天下近或数百千里远或万里语言不同姓名不通而一登科第则有所谓主考官者谓之座师有所谓同考官者谓之房师同榜之士谓之同年同年之子谓之年姪座师房师之子谓之世兄座师房师之谓我谓之门生而门生之所取中者谓之门孙门孙之谓其师之师谓之太老师朋比胶固牢不可解书牍交于道路请託徧于官曹其小者足以蠧政害民而其大者至于立党倾轧取人主太阿之柄而顚倒之皆此之繇也故曰废天下之生员而门戸之习除也国家之所以取生员而考之以经义论策表判者欲其明六经之旨通当世之务也今以书坊所刻之义谓之时文舍圣人之经典先儒之注疏与前代之史不读而读其所谓时文时文之出每科一变五尺童子能诵数十篇而小变其文卽可以取功名而钝者至白首而不得遇老成之士旣以有用之岁月销磨于塲屋之中而少年㨗得之者又易视天下国家之事以爲人生之所以爲功名者惟此而已故败坏天下之人材而至于士不成士官不成官兵不成兵将不成将夫然后宼贼姦宄得而乗之敌国外侮得而胜之苟以时文之功用之于经史及当世之务则必有聪明俊杰通逹治体之士起于其间矣故曰废天下之生员而用世之材出也生员论下问曰废天下之生员则何以取士曰吾所谓废生员者非废生员也废今日之生员也请用辟举之法而竝存生儒之制天下之人无问其生员与否皆得举而荐之于朝廷则我之所收者旣已博矣而其廪之学者爲之限额略倣唐人郡县之等小郡十人等而上之大郡四十人而止小县三人等而上之大县二十人而止约其戸口之多寡人材之髙下而差次之有阙则补而罢岁贡举人之二法其爲诸生者选其通隽皆得就试于礼部而成进士者不过授以簿尉亲民之职而无使之骤进以平其贪躁之情其设之教官必聘其乡之贤者以爲师而无隷于仕籍罢提学之官而领其事于郡守此诸生之中有荐举而入仕者有考试而成进士者亦或有不率而至于斥退者有不幸而死及衰病不能肄业愿给衣巾以老者阙至于二人三人然后合其属之童生取其通经能文者以补之然则天下之爲生员者少矣少则人重之而其人亦知自重爲之师者不烦于教而向所谓聚徒合党以横行于国中者将不禁而自止若夫温故知新中年考较以蕲至于成材则当参酌乎古今之法而兹不具论也或曰天下之才日生而无穷也使之皆壅于童生则奈何吾固曰天下之人无问其生员与否皆得举而荐之于朝廷则取士之方不恃诸生之一途而已也夫取士以佐人主理国家而仅出于一涂未有不弊者也亭林文集卷之一终亭林诗文集校补一卷亭林诗集校补亭林先生诗集毓修见一钞本题蒋山佣诗集与刻本异同甚多且多诗十数首乃知刻本多爲潘次耕窜改亦当时有所避忌故也惟刻本五卷而钞止四卷尙非足本故丛刋中仍以刻本印行今以钞本校其异同附于卷后刻本有阙字填以方围者又干隆中禁书事起削去初印本不尔也今亦补之亭林之诗至是始可读矣壬戍八月无钖孙毓修蒋山佣诗集卷一祕谶有仍六军一埽定神城中屠各虏殿上左神京匈奴岀塞时月支帝京洪武大明名三亳号二京天下想中兴虞装虞兵李定自延平归赍至御扎御天纶言京翠华鹤眞遥闻一下亲征诏梦想入海天子洗中冬虞手诏曰朕甚感杨廷枢之占卦天御凌駉駉原作驷帝君甥衞向向原作尙京师奉帝谈笑冬虞空疏猾麌汉帅大事京虞表屋京勅诏将反正不中反耻污东支刀无尙字山佣山佣天君国寿中原神陆沉传檄扫十八陵谷况此虞寇深颙颙大唐中兴颂歌道下无浯溪字有经祁阳三字历世三四下有家业已析墓下之田且鬻之异姓而十四字岁上有山佣字作噩下有山佣之南京五字爲册下无工人字有信工人邓禹异嘑昔在天朝时共剖河山符何图贰师贵卒受冬虞屠天子帝三山跸一事天子恭惟上中兴先臣西行幸吴国东武二年八月上岀狩未知所之其先霁阳卽位于肇庆改元梗钖时太子太师吏部尙书武英殿大学士路振微在厦元造东武四先大统钖用文光合印颁行之九年正月蒋山佣从振微子中书舍人路泽溥见此有作蒙尘七闽厦历朔存未信禁岭隈彤在髯新攻䖍一军起义不克今下有年字无有赠二字有悲歌不能已于言也八字匡山佣于重光大荒落传之下有山佣稽首顿首谨书九字百人得治诸东羌三光下有上天厌支德神祗顾馨香上追洪武中遣祀明纶将二十字无追惟定鼎初遣祀明纶将十字乏主尙无依高何时洗妖氛逐不祥贿师皇张子房十年不见王旅燕子胥况兹蠢逆虞已是天亡秋袍乘时黄屋伐荻钱翁口示所辑方书历续上已下下无数首字吿余通闽中事讼之下有官以二千金赂府推官无郡行千金四字不行下有遂遣刺客伺余六字而余下无有戒心三字奸豪无芳绩二字左氏京支溯王谒隖两宫日逐云昏黄可量雠国耻人间若不生之子五岳奔頽九鼎沦亭林诗集卷三期学人自遍呜唿麌萧上我先皇帝陵号曰思陵宗子一联上有中华竟崩沦燔瘗久虚旷十字太息观今曏下有农苦诛求甲卒疲转饟且调入沅兵更造浮海舫索盗穷琅当追亡敝筑杖太阴掩心中两日相摩盪火运有转移虞天乱无象白水燄未然绿林烟已炀六十字二祖兴胡七庙四皇哭帝帝土运天复本宫阙旁獯东岂盗社稷乃其扶日月摘起旄头宿神州旣陆沉我穹庐缅后重恣奔伊呜唿亭林诗集卷四十九年元旦多日依附半闻湖州胡千载二句钞本无于胡僧桥边拜单于阙下俘可汗本靓欑宫上有先皇帝三字凌琰颙亭林诗集卷五颙王必有思齐独立骑同同补遗千官武帝求仙一上天茂陵遗事只虚传千官白服皆臣子孰似苏生北海边一旦传烽到法宫罢朝辞庙亦匆匆御衣卽有丹书字不是当年嵇侍中感事传闻阿骨打今已入燕山毳幕诸陵下狼烟六郡间边军严不发驿使去空还一上江楼望黄河是玉关闻啸闻道今天子中兴自福州二京皆望幸四海愿同仇灭麌须名将尊王仗列侯支方传尺一不觉泪频流上吴侍郎阳烽火临瓜步銮舆去石头蕃文来督府降表送苏州杀戮神人哭腥污郡邑愁依山成斗寨保水得环洲国士推司马戎韬冠列侯师从黄钺陈计用白衣舟曹沫提刀日田单伏锸秋春旗吴苑岀夜火越江浮作气须先鼓争雄必上游军声天外落地势掌中收征虏投壶暇东山赌墅优莫轻言一战上客有良谋元日一身不自若竟尔堕虞尘旦起肃衣冠如见天颜亲天颜不可见臣意无由申伏念五年来王涂正崩沦东支扰天纪反以晦爲元我今一正之乃见天王春正朔虽未同变支有一人岁尽积阴闭玄云结重垠是日始开朗日岀如车轮天造不假支支行乱三辰人时不受支支德违兆民留此三始朝归我中厤君愿言御六师一埽开靑旻南郊答天意九庙恭明禋大雅歌文王旧邦命维新小臣亦何思思我皇祖仁卜年尙未逾眷言待曾孙岁九月麌令伐我墓柏二株老柏生崇冈本是苍虬种何年徙灵根幸託先臣垄长持俊彫节久荷君王宠岁月骎骎不相待汉畤秦宫一朝改刳中流涕要名材乍拟相将赴东海发丘中郎来符牒百道声如雷斫白书其处须臾工匠来斤锯持锯截此柏柏树东西摧却顾别丘垄辛苦行不辞君不见泰山之庙柏如铁赤眉斫之尝出血我今此去去爲船海风四面吹靑天秉性长端正不敢作怪妖东流到扶桑日月相游遨去爲天上榆留作丘中槚传与松楸莫叹伤汉家雨露弥天下赠于副将元凯尝笑苏季子未足称英俊雒阳二顷田不佩六国印当世多贤豪斯言岂足信于君太学髦文才冠诸生怅然感时危遂𬒳曼胡缨乍领射声兵南都已沦倾芒鞋走浙东千山万水里饥从勐虎食暮向鸢巢止召对越王宫虞沙四面起间道复西来潜身入吴市崎岖赭山渡迫阨三江垒七月岀云间苍茫东海湾孤帆依北斗几日到舟山海水咸如汁海涛触舟急日夜白浪翻蛟龙爲君泣濒死达关中关中事不同平虞奉降表虞兵入行宫途穷复下海两月愁艨艟七闽尽左袵一身安所容攀崖更北走满地皆山戎归家二载余阔絶无音书故人久相念命驾问何如君家本华胄高门徧朱紫囷仓禾百趋走僮千指侍妾裁罗纨中厨脍鲂鲤更有龙山园池亭风景繁水声穿北户花色荫南轩有琴复有书足以安丘壑身有处士名不失素封乐何用轻此生久试波涛恶不辞风波恶不避干戈患敝屣弃田园孤游凌汗漫乃知鸿鹄懐燕雀安能伴君看张子房不爱万金家身爲王者师名与天壤俱所贵烈士心旷然自超卓是道何足臧愿君大其学异日封侯贵黄金爲带时知君心不疑无使鲁连疑江上江上传夕烽直彻燕南垂皆言阳师来行人又奔驰一鼓下南徐遂拔都门篱黄旗隼张戈船亦鱼丽几令白鹭洲化作昆明池于湖担壶浆九江候旌麾宋义但高会不知兵用奇顿甲坚城下覆亡固其宜何当整六师势如常山虵一举定中原焉用尺寸爲天运何时开干戈良可哀愿言随飞龙一上先于台六言岀郭初投饭店入城复到茶菴秦客王稽至此待我三亭之南相逢问我名姓资中故王大夫此时不用便了只须自岀提酤昔年盟誓告三辰欲爲生人植大伦祭祢不从王氏腊朝正犹用汉家春阡原处处关心苦几杖年年入梦亲一上蒋山东极目南湖烟水自淸沦濩落人寰七十年年来三见海成田生当虞夏神农后梦在壶丘列子前性定自能潜福地机忘眞已入寥天因思千古同昏旦几席羹墙尙宛然顺时诹日卜灵氛宝炬名香手自焚斟雉未能觞后帝薨鱼聊可事山君寻常伏腊人间共旷代宗祧上界分遂有精诚通要眇俪如飞舄下靑云九尺身长鬓正苍儿孙森立已成行才过冰泮烹鱼馔未到秋深摘果尝绕院竹光浮茗椀透帘花气入书牀只应洁疾犹难化莫学当时费长房门前有客跨靑牛倒屣相迎入便留不觉人间非甲子已知天外是神洲宣尼愿在终浮海屈子文成合远游笑指八仙皆上座从君今日老糟丘阳麌引今年祖龙死乃至明年亡佛狸死卯年却待辰年戕历数推迁小嬴缩天行有余或不足东支跳梁历三世四十五年称伪霁牂牁越嶲入舆图两戒山河归宰制佳兵不祥天道好还爲贼自贼爲残自残我国金瓯本无缺乱之初生自支孽徴兵以愿州加饷以愿州土司一反西蜀忧妖民一唱山东愁以至神州半流贼谁其嚆矢繇支尤四入郊圻躏鲁齐破屠邑城不可数刳腹絶肠折颈折颐以泽量尸幸而得囚去乃爲支支呀呀凿齿锯牙建蚩旗乘莽车视干城之流血拥艳女兮如花呜唿支德之残如此而谓天欲与之国家然则苍苍者其果无知也耶或曰完颜氏之兴不亦然与中国之弱盖自五代宋与契丹爲兄与弟上告之神明下传之子孙一旦与其属支攻其主人是以祸成于道君而天下遂以中分然而天监无私余殃莫赎海水云昏幽兰景促彼守绪之遗骸至临安而埋狱子不见夫五星之丽天或进或退或留或疾大运之来固不终日盈而罚之天将弃蔡以壅楚如欲取而固与力尽敝五材火中退寒暑汤降文生自不迟吾将翘足而待之元日雰雪晦支辰丽日开华始穷阴毕余节复旦临初纪行宫刊木间华路山林里云气谁得窥眞龙自今起天王未还京流离况臣子奔走六七年率埜歌虎兕行行适吴会三径荒不理鹏翼候扶摇鲲鬐望春水頽龄尙未衰长䇿无中止爲丁贡士亡考衢州君生日作记曰君子有终身之丧忌日之谓也世俗乃又以父母之生日设祭而谓之生忌礼乎考之自梁以后始有生日宴乐之事而父母之存固已尝爲之矣则于其旣亡而事之如生礼虽先王未之有可以义起也丁君乃追数其考之年及其生日而曰吾父存今八十矣乃陈其酒脯设其裳衣如其存之时而求诗于友人其亦孝思之所推与爲赋近体四韵伤今已抱终天恨追往犹爲爱日欢忾若户前闻叹息俨如堂上坐衣冠驯乌止树生多子慈竹缘池长百竿欲向旧京传孝友当时谁得似丁兰亭林诗集亭林诗文集卷第二亭林诗集卷之二金坛县南五里顾龙山上有髙皇帝御题词一阕突兀孤亭上碧空髙皇于此下江东即今御笔畱题处想见神州一望中黄屋非心天下计青山如旧帝王宫丹阳父老多遗恨尚与儿童诵大风重至京口云阳至京口水似巴川萦逶迤见北山乃是润州城城北江南旧军垒当年戍卒曾屯此西上青天是帝京矢边泪作长江水江水遶城囘山云傍驿开遥看白羽扇知是顾生来榜人曲侬家住在江洲两桨如飞自䋫金兵一到北岸踏车金山三周眞州城子自坚京口长江无恙舣舟夜近江南恐有南朝丞相流转流转呉会间何地爲吾土登髙望九州极目皆榛莽寒潮盪落日杂沓鱼鰕舞饥乌晚未栖弦月隂犹吐晨上北固楼慨然涕如雨稍稍去鬓毛改容作商贾却念五年来守此良辛苦畏途穷水陆仇讐在门戸故乡不可宿飘然去其宇往往历关梁又不避城府丈夫志四方一节亦奚取毋爲小人资委肉投饿虎浩然思中原誓言向江浒功名会有时杖策追秀州秀州城下水日夜生春云云含秀州塔鸟下吴江濆我愿乘此鸟一见仓海君异人不可遇力士难再得海内不乏贤何以酬六国将从马伏波田牧边郡北复念少游言凭髙一悽恻恭谒孝陵闰位穷元季眞符启圣人九州殊夏裔万古肇君臣武德三王后文思二帝邻卜年乗王气定鼎属休辰江水萦丹阙钟山拥紫宸衣冠天象远法驾月游新正寝朝羣后空城走百神九嵕超嵽原庙逼嶙峋宝祚方中缺灾精且下沦郊垧来猎火苑籞动车尘系马神宫树樵苏御道薪岿然唯殿宇一望独荆榛流落先朝士间关絶域身干戈逾六载雨露接三春患难形容改艰危胆气眞天颜杳霭接地势鬰纡亲尚想初陵制仍询徙邑民因山皆土石用器不金银紫气浮天宇苍龙捧日轮愿言从◍◍修谒待西廵拜先曾王考木主于朝天宫后祠中晋室丹杨尹犹看古柳存山河今◍域瞻拜独曾孙雨静钟山闭云㴱建业昬自怜褴褛客拭泪到都门赠万举人寿祺白龙化爲鱼一入豫且网愕眙不敢杀纵之遂长往万子当代才㴱情特髙爽时危见絷维忠义性无枉翻然一辞去割髪变容像卜筑清江西赋诗有遐想楚州南北中日夜驰轮鞅何人诇北方处士才无两囘首见彭城古是覇王壤更有云气无山川但坱莽一来登金陵九州大如掌还车息淮东浩歌闭书幌尚念吴市卒空中弔魍魉南方不可託吾亦久飘荡崎岖千里间旷然得心赏会待淮水平清秋发吴榜淮东淮东三连城其北旧侯府昔时王室坏南京立新主河上贼帅来东南费撑拄诏封四将军分割河淮土侯时拥兵居千里蹔安堵促觞进竽瑟堂上坎坎鼓美人拜帐中请作便旋舞爲欢尚未毕羽檄来旁午扬舲出庙湾欲去天威怒举族竟生降一旦爲俘虏传车诣幽燕犹佩通侯组长安九门中出入黄金坞故侯多嫌猜黄金爲祸胎白日不尔待长夜来相催徬徨阙门前一时下霆雷法吏逢上意罗织及婴孩具狱阿房宫腰斩咸阳市踟蹰念黄犬太息謼诸子父子一相哭同日归蒿里有金髙北邙不得救身死地下逢黄侯举手相捓榆我爲◍朝将尔作燕山俘俱推凶门毂各剖河山符嗟公何不死死在淮东郛一死畱芳名一死骨已枯寄语后世人观此两丈夫赠人杨朱见路岐泫然涕沾臆路旁多行人一南一以北南北遂分手去去焉所极南指越裳山北适氊裘国同在天地间合并安可得此去道路长哀哉各努力歩上太行山盘石郁相抱行人共太息此是摧辀道前路无康庄囘车苦不早闻君将有适念此令人老山下有丈夫穷年折芝草不出巖谷间长得颜色好同族兄存愉拜黄门公墓公姓顾氏讳野王字希冯以梁临贺王记室参军起兵讨侯景入陈官至黄门侍郎墓在今苏州府呉县横山东五里越来溪上卢襄石湖志曰墓上有一巨石横卧可二丈许石上古松一枝似盖湖上望见之即知爲野王坟今树与石无恙天启中有势家欲夺其地而葬竁已穿矣族兄存愉发愤讼于官得止其势家所筑周垣及树木皆归顾氏古墓横山下遗文郡志中才名畱史传谱系出先公岁月千年邈郊垧百战空立松标旧竁偃石护幽宫地自豪家夺碑因贵客砻贤兄能发愤陈迹遂昭融念昔遭离乱于今事略同登车悲出走雪涕问临戎述记名山业提戈国士风荒祠亾血食汗简续孤忠山势仍呉鎭溪流与越通眷言怀往烈感慨意无穷赠路舍人泽溥秋鴈违朔风来集三江裔未得遂安栖徘徊望云际呜唿先大夫早识◍◍气谒◍◍◍宫柄用恩礼备汀江失警◍一死魂犹视君从粤中来千里方鼎沸絶迹逺浮名林臯託孤诣东山峙大湖昔日军所次奉母居其中以待天下◍相逢金阊西坐语一长喟复叙国变初山东竝贼吏长淮限南北支撑赖文帅擒魁献行朝逆党皆战悸江外甫晏然卒堕权臣忌铄金口未白牧马弯弓至◍◍唿思官干戈对王使感激千载逢一下君臣泪岭表多炎风孤棺託萧寺怒声泷水急遗策空山閟君才贾董流矧乃忠孝嗣国歩方艰危简在卿昆季经营天造始建立须大器敢不竭微诚用卒◍◍志明夷犹未融善保艰贞利清江浦此地接邳徐平江故蹟余开天成祖代转漕北京初牐下三春尽湖存数尺潴舳舻通国命仓廪峙军储陵谷天行变山川物熊疎黄流侵内地清口失新渠米麦江淮贵金钱帑藏虚苍生稀土着赤地少耰锄庙食思封劵河防重玺书路旁看父老指点问舟车丈夫丈夫志四方有事先县弧焉能钓三江终年守菰蒲如何驷隙间流光日已徂矫首望太行努力驱盐车风吹河北鴈飒沓云中唿岂无怀土心所羡千里途王家营荒垧据淮津弥望徧秋草行人日夜驰此是长安道鸡鸣客车出四野星光早征马乏青刍山川色枯稿燕中旧日都风景犹自好衣残苕上缯米烂东吴稻公卿不难致所患无金宝还顾旅舎中空囊故相恼囘头问行人路十如何老传闻传闻◍极马新已下湘东五岭遮天雾三苗落木风间关◍◍日瘴疠百蛮中不有三王礼谁收一战功廿载河桥贼于今伏斧碪◍威方一震兵势已遥临张楚三军令尊周四海心书生筹往略不觉泪痕㴱路舎人家见东武四先◍夏后昔中微国絶四十载但有少康生即是天心在历数归君王百揆领冡宰路公识古今危难心不怠属车乍◍◍◍◍尽戎垒粤西已踰年其岁直丁亥侵寻各自拥廹蹙限厓海◍门絶岛中大泽一空礨新◍尚未颁国疑更谁待遂命畴人流三辰候光彩印用文渊阁丹泥胜珠琲龙驭杳安之台星陨衡鼐犹看正◍◍◍◍江山改在昔顺水军光武战几殆子颜独奋然终竟齐元凯叔世乏纯臣公卿襍鄙猥持此一册书千秋戒僚采再谒孝陵再陟神垧下还经◍◍◍精灵终浩荡王气自崔嵬突兀明楼峙呀庨御开◍云浮苑起碧巘到宫廻鼎叶周家卜符占汉代灾苍松长化石黑土乍成灰城阙春生草江山夜起雷兴王龙虎地命世鄂申才瞻拜魂犹惕低佪思转哀上陵余旧曲何日许追陪恭谒髙皇帝御容于灵谷寺肃歩投禅寺焚香展御容人间垂法象天宇出眞龙隆凖符髙帝虬须轶太宗扫除开八表盪涤翦羣兇大化乗陶冶元功赖发踪本支书胙德臣辟记勲庸遗像荒山守尘函古刹供神灵千载后运会百年重痛廹西周烕愁㴱朔漠烽万方多蹙蹙薄海日喁喁臣籍东吴产皇恩累叶封天颜仍左顾国难一趋从飘泊心情苦来瞻拜跪恭异时司隷在可许下臣逢赠朱监纪四辅十载江南事已非与君辛苦各生归愁看京口三军溃痛说扬州七日围碧血未消今战垒白头相见旧征衣东京朱祜年犹少莫向尊前叹式微监纪示游粤诗知君前自广州来泷水孤云万壑哀两路◍◍皆不下◍◍守岭竟空囘同时金李多骁将遗事江山只战台独有临风憔悴客新诗吟罢更徘徊赠邬处士继思市中问韩康药肆在何许牀头本草书门外长桑侣每吟诗一篇泠然在云天笻穿北固雪艇迷京口烟六代江山好愁来恣摉讨兰荪本独芳姜桂从今老去去复栖栖河东王伯齐年年寻杜甫一过浣花溪昔有昔有楚项羽宰割封侯王徙帝都上游杀之于南方大权既分裂海内争雄彊何况咫尺间嬴秦尚未亾时会互反覆壮盛岂有常感事再三叹令我一徬徨魏政昔浊乱兵甲兴尔朱唐臣多险浮全忠肆诛屠贪夫分自当不用重哀吁河隂与白马千载同一途奈此国命何大势常与俱天意未可窥或爲眞人驱杨明府永言昔在崑山◍◍◍◍爲僧于华亭及吴帅举事去而之兰谿今复来吴下感旧有赠絶迹云间日分飞海上秋超然危乱外不与少年俦阅岁空山乆寻禅古寺幽干戈纒粤徼妻子隔宁州乍解桐江缆仍囘谷水舟刀寒余斗色血碧带江流旧卒苍头散新交白眼休同年张翰在宾客顾荣畱海日初浮屿吴霜早覆洲与君遵晦意不负一◍谋送归髙士之淮上送君孤棹上长淮千里谈经意不乖卜宅巳安王考兆携书还就故人斋檐前映雪吟徧苦窗下听鸡舞亦佳此日邴原能断酒不烦良友数萦怀赠刘教谕永钖栖迟十载五湖湄久识元城刘器之百口凋零余仆从一身辛苦别妻儿心悲漳水春犂日目断长洲夕鴈时独我周旋同宿昔看君卧起节频持郝将军太极滇人也天启中守霑益余于叙功疏识其姓名今爲医客于吴之上津桥言及旧事感而有赠曾提一旅制黔中水蔺诸酋指顾空入楚廉颇犹未老过秦扁鹊更能工风髙劒气蛉川外水沸茶声鹤涧东桥畔相逢不相识漫将方技试英雄孝陵图重光单阏二月己巳来谒孝陵值大雨稽首门外而去又二载昭阳大荒落二月辛丑再谒十月戊子又谒乃得趋入殿门徘徊瞻视鞠躬而登殿上中官奉帝后神牌二其后葢小屋数楹皆黄瓦非昔制矣升甬道恭视明楼宝城出门周览故斋宫祠署遗址牧骑充斥不便携笔砚同行者故陵衞百戸束带玉稍爲指示退而作图念山陵一代典故以革除之事实録会典竝无纪述当先朝时又爲禁地非陵官不得入焉其官于陵者非中贵则武弁又不能通谙国制以故其传鲜矣今既不尽知知亦不能尽图而其録于图者且不尽有恐天下之人同此心而不获至者多也故写而传之钟山白草枯冬月蒸宿雾十里无立椔冈阜但囘互宝城独青青日色上霜露殿门逹明楼周遭尚完固其外有穹碑巍然当御路文自成祖爲千年系明祚侍衞八石人祗肃候灵辂下列石兽六森然象卤簿自马至狮子两两相比附中间特崒嵂有二擎天柱排立榛莽中凡此皆尚具又有神烈山世宗所封树卧碑自崇祯禁约烦圣谕石大故不毁文字犹可句至于土木工俱已亾其素东陵在殿左先时懿文祔云有二层去门可百歩正殿门有五天子升自阼门内庑三十左右以次布门外设两厨右殿上所驻祠署幷宫监羊房暨酒库以至各廨宇竝及诸宅务东西二红门四十五廵铺一一费搜寻渉目仍迷瞀山后更萧条兵牧所屯聚洞然见铭石崩出常王墓何代无厄菑神圣莫能度幸兹寝园存皇天永呵护奄人宿其中无乃致䙝污陵衞多官军残毁法不捕伐木复撤亭上触天地怒雷震樵夫死梁压陵贼仆乃信髙庙灵却立生畏怖若夫本衞官衣食久遗蠹及今尽流冗存两千百户下国有虮臣一年再奔赴低徊持寸管能作西京赋尚虑耳目褊流传有错误相逢虞子大独记陵木数未得对东廵空山论掌故十庙我来鸡笼下十庙何苍凉周垣半倾覆栋宇皆頽荒树木已无有寂寞余山冈功臣及卞刘竝作瓦砾塲衞国有遗主尚寓五显堂武惠仅一间庙貌犹未亾蒋庙颇完具欹侧惟两廊帝王殿已撤主在门中央或闻道路言欲改祀三皇眞武竝祠山香火仍相当其南特焕然汉末武安王云是督府修中絶以堵墻陪京板荡余百司已更张神人悉异名不改都城隍朔望及雩祈顿首诚恐惶神奉太祖勅得以威遐荒畱此金字题昭示同三光追惟定鼎初遣祀明纶将二百七十年吉蠲存太常三灵俄◍◍一代沦彛章圜丘◍◍◍百神焉得康骑士处◍庙陵阙来牛羊何当挽天河涤去诸◍◍无文秩新邑人鬼咸廸尝复见十庙中冠佩齐趋跄此诗神听之终古其母忘金山东风吹江水一夕向西流金山忽动揺塔铃语不休水军一十万虎啸临◍州巨舰作大营飞艣爲前茅黄旗亘长江战鼓出中洲举火蒜山旁鸣角东龙湫故侯◍◍◍手运丈八矛登髙瞩山陵赋诗令人愁沈吟◍◍余◍◍旌斾浮忽闻◍◍来先声动◍幽阖庐用◍◍鄢郢不足收祖生奋击楫肻效南冠囚愿言吿同◍◍◍莫淹畱侨居神烈山下典得山南半畆居偶因行药到郊墟依稀玉座浮云里落莫金茎淡日初塔葬属支城外土营屯塞马中庐犹余伯玉当年事每过陵宫一下车古隐士㓜安遭汉季一身客辽东世乱多倾危筑室㴱山中自非学者流名字罕得通研心易六爻不用希潜龙根矩好清评行止乃未同尝闻龎德公自守甘穷饿旦率妻子耕不知州牧过关中傕氾攻河上表吕破黙黙似无闻但理芸锄课独识诸葛君一言定王佐眞州击楫来江外扬帆上旧京鼓声殷地起猎火照山明楚尹频奔命宛渠尚守城眞州非赤壁风便一临兵太平天门采石尚嶙峋一代兴亡此地亲云拥白龙来戍垒日随青葢落江津常王戈甲先登阵花将须睂骂贼身犹是南京股肱郡凭髙怀往独伤神蟂矶下接金山上小孤一矶中立鎭芜湖千年形势分南极万里梯航逹帝都岭色远浮黄◍纛江风寒拂白头乌髙皇事业山河在畱得奎章墨未枯江上清霜覆芦花秋向江岸白青山矗江天飞鸟去无迹行行独愁思今爲逺行客晨樵水上峰夜钓矶边石酌水复烹鱼可以供日夕且此恣盘桓安能守阡陌江风吹囘波垂钩鱼不上岁旱耕山田抱瓮禾不长闲来走矶下轻舟驾两桨何处是新洲日入秋砧响闻有◍◍人欣然愿偕往恐复非英流空结千龄想久畱燕子矶院中有感而作寄食清江院从秋又渉冬水侵慈姥竹风落孝陵松野宿从晨钓山居傍夕烽相逢徐孺子多谢郭林宗范文正公祠先朝亦复愁元昊臣子何人似范公巳见干戈纒海内尚畱冠佩託江东含霜晚穗遗田里噪日寒禽古庙中吾欲与公筹大事到今忧乐恐无穷钱生肃润之父出示所辑方书和扁日以遥治术多瞀乱方书浩无涯其言比河汉彭铿有后贤物理恣探玩耻爲俗人学特发仁者叹五劳与七伤大抵同所患循方以治之于事亦得半条列三十余有目皆可看略知病所起可以方理断哀哉末世医误人已无算颇似郭舎人射覆徒夸诞信口道热寒师心作汤散未逹敢尝之不死乃如线岂如读古方犹得依畔岸在汉有孝父仁心周里闬下诏问淳于一篇着医案如君静者流嗣子况才彦何时遇英明大化同参赞元旦陵下作十载逢元日朝陵有一臣山川通御气节物到王春阙下樵苏尽江东战伐新相看园殿切鹄立几萦神是日称三始何时见国初风云终日有兵火十年余甲子轩庭◍春秋孔壁书幸来京兆里得近帝王居常熟归生晟陈生芳绩书来以诗答之十载江村二子偕相逢每咏歩兵怀犹看老骥心徧壮岂惜飞龙羽乍乖海上戈船连沪渎石头烽火照秦淮先朝旧事君休问鼓角凄其满御街赠路光禄太平巳下数首皆余蒙难之作先是有仆陆恩服事余家三世矣见门祚日微叛而投里豪余持之急乃欲陷余重案余闻亟擒之数其罪沈诸水其壻复投豪讼之郡行千金求杀余余既待讯法当囚系乃不之狱曹而执诸豪奴之家同人不平爲代愬之兵备使者移狱松江府以杀奴论豪计不行而余有戒心乃浩然有山东之行矣弱冠追三古中年赋二京一门更丧乱七尺尚峥嵘江海存微息山陵鉴本诚落萁裁十畆覆草只三楹变故兴奴隷荓蜂出里闳弥天成夏纲画地类秦阬狱卒逢田甲刑官属甯成文㴱从锻鍊事急费经营节侠多燕赵交亲即弟兄周旋如一日忼慨见平生疾苦频存问阽危得拄撑不侵贞士诺逾笃故人情木向猿声老江随虎迹清更承身世画不觉涕霑缨詶王生仍故国羁人怨诽㴱感君来往数相寻都将文字销余日难把幽忧损壮心演易已成殷牖𦣱援琴犹学楚囚音黧颜白髪非前似只有新诗尚苦吟永夜永夜刀鸣动箾中起看征鴈各西东山怜虎阜从波涌路识阊门与帝通待客荆卿愁日晚舣舟渔父畏天风当时多少金兰友此际心期未许同詶陈生芳绩百里相思路阻纡每承遗札讯何如絶交巳广朱生论发愤终成太史书笠泽水清连底日虞山叶落到根初从今世事无烦问但掩衡门学种蔬赠路舎人自分寒灰即溺余非君那得更吹嘘穷交义重千金许疾吏情湥一上书大麓阳飇囘宿草岷江春水下枯鱼丁宁未忍津头别此去防身计莫疎赠钱行人邦寅李白眞狂客江淹本恨人生涯从吏议直道託羣伦之子才名重相知管鲍亲起风还鹢羽决海动龙鳞孤愤心尤烈穷愁气未申彫年黄浦雪残腊玉山春贯日精诚久囘天事业新南徐游历地傥有和歌辰松江别张处士悫王处士炜暨诸友人十载违乡县三年旅旧都风期尝磊落节行特崎岖坐识人伦杰行知国器殊论兵卑起翦画计小隂符世事陵夷极生涯阅历枯人情来轥借鬼语得捓揄郭解多从客田儋自缚奴事危先与手法定必行诛义洩神人愤欢腾里闬唿匣余剸兕劒櫜解射狼弧卦值明夷晦时逢听讼孚邑豪方齮龁狱吏实求须裳帛经时裂南冠累月拘槖饘谁问遗衣食但支吾薄俗呉趋最危巇蜀道俱每烦疑载鬼动是泣岐涂畜是樊中雉巢邻幕上乌霜因邹衍下日爲鲁阳驱抱直来东土含愁到海隅春生三泖壮雪尽九峰纡异郡情犹彻同人道不孤未穷怜舌在垂死觉心苏大义摧牙角㴱怀疐尾胡奸雄频歛手国士一张须知巳怜三衅名流重八厨欲将方寸报惟有汉东珠赠潘节士柽章北◍一崩沦国史遂中絶二十有四年记注亦残缺中更◍与贼出入五轇轕亾城与破军纷错难具说三案多是非反覆同一辙始终爲门戸竟与国俱灭我欲问计吏朝会非王都我欲登兰台祕书入东虞文武道未亾臣子不敢诬窜身云梦中幸与国典俱有志述三朝并及海宇图一书未及成触此忧患途同方有潘子自小耽文史荦然持巨笔直遡明兴始谓惟司马迁作书有条理自余数十家充栋徒爲尔上下三百年粲然得纲纪索居患无朋何意来金陵家在钟山旁云端接觚稜亲见髙帝时日月东方升山川发秀丽人物流名称到今◍气存疑有龙虎兴把酒爲君道千秋事难讨一代多文章相随没幽草城无絃诵生柱歾藏书老同文化支字刼火烧丰镐自非尼父生六经亦焉保夏亾传禹贡周衰垂六官后王有所凭苍生蒙治安皇祖昔宾天天地千年寒闻知有小臣复见文物完此人待聘珍此书藏名山顾我虽逢掖犹然抱遗册定哀三世间所历如旦夕颇闻董生语曾对西都客期君共编摩不坠文献迹便当挈残书过尔溪上宅闰五月十日恭诣孝陵忌日仍逢闰星躔近一周空山传御幄茀路想行驺寝殿神衣出祠官玉斚收蒸尝凭絶隖鞉磬託荒薄海哀思结遗臣涕泪稠礼应求草野心可对元幽寥落存王事依稀奉月游尚余歌颂在长此侑春秋王处士自松江来拜陵毕遂往芜湖宵来骑白马蹑电向钟山忽遇穷途伴相将一哭还君来犹五月不逐秦淮节携手宿荒郊行吟对宫阙此去到芜湖山光似旧无若经廵幸地爲我少踟蹰桃叶歌桃叶歌歌宛转旧日秦淮水清浅此曲之兴自早晚青溪桥边日欲斜白土冈下驱虞车越州女子颜如花中官采取来天家可怜马上弹琵琶三月桃花四月叶巳报北兵屯六合宫车塞上行塞马江东猎桃叶复桃根残英委白门相逢冶城下犹有六朝魂黄侍中祠侍中名观洪武二十四年殿试第一建文末奉诏募兵安庆闻南京不守自沈于江其妻翁氏及二女爲官所簿録将给配象奴亦赴水死后人即其葬地爲侍中立祠侍中祠下水奔浑有客悲歌叩郭门古木夜交贞女冡光风春返大夫魂先朝侍从多忠节当代科名一状元莫道河山今便改国于天地鎭长存王徴君潢具舟城西同楚二沙门小坐栅洪桥下大江从西来东抵长干冈至今号栅洪对城横石梁落日照金陵火旻生秋凉都城久尘坌出郊且相羊客有五六人鼓枻歌沧浪盘中设瓜果几案罗酒浆上坐老沙门旧日名省郎曾折帝廷槛几死丹陛旁天子自明圣毕竟诛安昌南走侍密勿一身再奔亾复有一少者沈毅尤非常不肯道姓名世莫知行藏其余数君子须睂各轩昂爲我操南音未言神已伤流贼自中州楚实当其吭出入十五郡南国无安疆血成江汉流骨与灊庐望赫怒我先帝亲遣元臣行北落开和门三台动光一旦霣大命藩后残荆襄遂令三楚间哀哉久战塲宁南佩侯印忽焉竟披猖称兵据上流以国资东阳岂无材略士忍死奔遐荒落鴈衡北囘穷乌树南翔可怜洞庭水遗烈存中湘连营十三鎭恣肆无朝纲夜半相诛屠三宫离武冈黔中亦楚地君长皆印章国家有驱除往往用土狼积雨闭摩泥毒流涨昆明蛮陬地斗絶极目天茫茫顷者西方兵连岁争辰阳心悼◍屋逺眼倦烽火忙楚虽三戸存其人故倔彊崎岖二君子志意不◍◍郧公抗忠贞左徒吐洁芳举头是青天不见二曜光何意多同心合沓来诸方仆本呉趋士雅志陵秋霜适来新亭宴得共宾主觞戮力事神州斯言固难忘我宁爲楚囚流涕空霑裳摄山徴君旧宅此山中山馆孱颜往蹟空药径春添千嶂雨松厓夜起六朝风忘情鱼鸟天机合适意川巖物象同一入篱门人世别几人能不拜萧公贾仓部必选说易昔年清望动公车此日耆英有几家古注已闻传孟喜遗文仍许授侯芭竹牀排砚频添墨石屋支铛旋煑茶更说都城防宼事至今流涕贾长沙旅中久客仍流转愁人独逺征釡遭行路夺席与舎儿争混迹同佣贩甘心变姓名寒依车下草饥糁䥶中羮浦鴈先秋到关鸡候旦鸣跖穿山更险船破浪犹横疾病年来有衣装日渐轻荣枯心易感得丧理难平黙坐悲先代劳歌念一生买臣将五十何处谒承明詶王处士九日见怀之作是日惊秋老相望各一涯离怀销浊酒愁眼见黄花天地存肝胆江山阅鬓华多蒙千里讯逐客巳无家送张山人应鼎还江隂旧京秋色转霏微目送毘陵一鴈飞笑我畏人能久客嗟君怀土便思归风髙海气龙王庙水落江声燕子矶卉布家乡多已作此行须换芰荷衣陈生芳绩两尊人先后即世适皆以三月十九日追痛之作词旨哀恻依韵奉和一生愁恨集今辰尚有微躯系五伦泪尽宛诗言我日悲㴱鲁史笔王春山头马鬛封孤子天上龙髯从二亲畱此一丝忠孝在三纲终古不曾沦帝后登遐一忌辰天◍◍◍世无伦那知考妣还同日从此河山遂不春宏演纳肝犹报主王裒泣血倍思亲人寰尚有遗民在大节难随九鼎沦亭林诗集卷之二终亭林诗文集文集卷第二亭林文集卷之二音学五书序记曰声成文谓之音夫有文斯有音比音而爲诗诗成然后被之乐此皆出于天而非人之所能爲也三代之时其文皆本于六书其人皆出于族党庠序其性皆驯化于中和而发之爲音无不协于正然而周礼大行人之职九岁属瞽史谕书名听声音所以一道德而同风俗者又不敢略也是以诗三百五篇上自商颂下逮陈灵以十五国之远千数百年之久而其音未尝有异帝舜之歌皐陶之赓箕子之陈文王周公之系无弗同者故三百五篇古人之音书也魏晋以下去古日远词赋日繁而后名之曰韵至宋周梁沈约而四声之谱作然自秦汉之文其音已渐戾于古至东京益甚而休文作谱乃不能上据雅南旁摭骚子以成不刋之典而仅按班张以下诸人之赋曹刘以下诸人之诗所用之音撰爲定本于是今音行而古音亾爲音学之一变下及唐代以诗赋取士其韵一以陆法言切韵爲凖虽有独用同用之注而其分部未尝改也至宋景祐之际微有更易理宗末年平水刘渊始倂一百六韵爲一百七元黄公绍作韵会因之以迄于今于是宋韵行而唐韵亾爲音学之再变世日远而传日讹此道之亾盖二千有余岁矣炎武潜心有年旣得广韵之书乃始发悟于中而旁通其説于是据唐人以正宋人之失据古经以正沈氏唐人之失而三代以上之音部分秩如至赜而不可乱乃列古今音之变而究其所以不同爲音论二卷考正三代以上之音注三百五篇爲诗本音十卷注易爲易音三卷辨沈氏部分之误而一一以古音定之爲唐韵正二十卷综古音爲十部爲古音表二卷自是而六经之文乃可读其他诸子之书离合有之而不甚远也天之未丧斯文必有圣人复起举今日之音而还之淳古者子曰吾自衞反鲁然后乐正雅颂各得其所实有望于后之作者焉音学五书后序余纂辑此书三十余年所过山川亭鄣无日不以自随凡五易稾而手书者三矣然久客荒壤于古人之书多所未见日西方莫遂以付之梓人故已登版而刋改者犹至数四又得张君弨爲之考説文采五篇倣字様酌时宜而手书之二子叶增叶箕分书小字鸠工淮上不远数千里累书往复必归于是而其工费则又取诸鬻产之直而秋毫不借于人其着书之难而成之之不易如此然此书爲三百篇而作也先之以音论何也曰审音学之原流也易文不具何也曰不皆音也唐韵正之考音详矣而不附于经何也曰文繁也已正其音而犹遵元第何也曰述也古音表之别爲书何也曰自作也葢尝四顾踌躇几欲分之几欲合之久之然后胪而爲五矣呜唿许叔重说文始一终亥而更之以韵使古人条贯不可复见陆德明经典释文割裂删削附注于九经之下而其元本遂亾成之难而毁之甚易又今日之通患也孟子曰流水之爲物也不盈科不行记曰不陵节而施之谓孙若乃观其会通究其条理而无轻变改其书则在乎后之君子李君因笃每与余言诗有独得者今颇取之而以答书附之于末上章涒滩寎月之望炎武又书初刻日知録自序炎武所着日知录因友人多欲钞写患不能给遂于上章阉茂之岁刻此八卷历今六七年老而益进始悔向日学之不博见之不卓其中疏漏往往而有而其书已行于世不可掩渐次增改得二十余卷欲更刻之而犹未敢自以爲定故先以旧本质之同志盖天下之理无穷而君子之志于道也不成章不达故昔日之得不足以爲矜后日之成不容以自限若其所欲明学术正人心拨乱世以兴太平之事则有不尽于是刻者须絶笔之后藏之名山以待抚世宰物者之求其无以是刻之陋而弃之则幸甚左传杜解补正序北史言周乐逊着春秋序义通贾服说发杜氏违今杜氏单行而贾服之书不传矣呉之先逹邵氏宝有左觿百五十余条又陆氏粲有左传附注傅氏逊本之爲辨误一书今多取之参以鄙见名曰补正凡三卷若经文大义左氏不能尽得而公谷得之公谷不能尽得而啖赵及宋儒得之者则别记之于书而此不具也营平二州史事序昔神庙之初边陲无事大帅得以治兵之暇畱意图籍而福之士人郭君造卿在戚大将军幕府网罗天下书志畧备又身自行历蓟北诸边营垒又遣卒至塞外穷濡源视旧大宁遗址还报与书不合则再遣覆按必得实乃止作燕史数百卷盖十年而成则大将军已不及见又以其余日作永平志百三十卷文虽晦澁而一方之故颇称明悉其后七十年而炎武得游于斯则当屠杀圏占之后人民稀少物力衰耗俗与时移不见文字礼仪之教求郭君之志且不可得而其地之官长曁士大夫来言曰府志藳已具矣愿爲成之嗟乎无郭君之学而又不逢其时以三千里外之人而论此邦士林之品第又欲取成于数月之内而不问其书之可传与否是非仆所能独恨燕史之书不存而重违主人之请于是取二十一史通鑑诸书自燕秦以来此邦之大事迄元至正年而止纂爲六卷命曰营平二州史事以质诸其邦之士大夫世之人能读全史者罕矣宋宣和与金结盟徒以不考营平滦三州之旧至于争地构兵以此三州之故而亾其天下岂非后代之龟鑑哉异日有能修志者古事备矣续今可也或曰及营何也曰中国之弃营久矣夫营吾州也其事与平相出入焉焉得不纪若夫合幽幷营以正古帝王之疆域必有圣人作焉余以此书俟之金石文字记序余自少时卽好访求古人金石之文而犹不甚解及读欧阳公集古录乃知其事多与史书相証明可以阐幽表微补阙正误不但词翰之工而已比二十年间周游天下所至名山巨鎭祠庙伽蓝之迹无不寻求登危峰探窈壑扪落石履荒榛伐頽垣畚朽壤其可读者必手自钞录得一文爲前人所未见者輙喜而不寐一二先逹之士知余好古出其所蓄以至兰台之坠文天禄之逸字旁搜博讨夜以继日遂乃抉剔史传发挥经典颇有欧阳赵氏二録之所未具者积爲一帙序之以贻后人夫祈招之诗诵于右尹孔悝之鼎传之戴记皆尼父所未收六经之阙事莫不增髙五岳助广百川今此区区亦同斯指恨生晚不逢名门旧家大半凋落又以布衣之贱出无仆马往往怀毫䑛墨踯躅于山林猿鸟之间而田父伧丁鲜能识字其或褊于闻见窘于日力而山髙水㴱爲登渉之所不及者卽所至之地亦岂无挂漏又望后人之同此好者继我而録之也钞书自序炎武之先家海上世爲儒自先髙祖爲给事中当正德之末其时天下惟王府官司及建宁书坊乃有刻板其流布于人间者不过四书五经通鑑性理诸书他书卽有刻者非好古之家不蓄而寒家已有书六七千卷嘉靖间家道中落而其书尚无恙先曾祖继起爲行人使岭表而倭阑入江东郡邑所藏之书与其室庐俱焚无孑遗焉洎万历初而先曾祖历官至兵部侍郞中间莅方鎭三四淸介之操虽一钱不以取诸官而性独嗜书往往出俸购之及晚年而所得之书过于其旧然絶无国初以前之板而先曾祖每言余所蓄书求有其字而已牙籖锦轴之工非所好也其书后析而爲四炎武嗣祖太学公爲侍郞公仲子又益好读书增而多之以至炎武复有五六千卷自罹变故转徙无常而散亾者什之六七其失多出于意外二十年来幐担囊以游四方又多别有所得合诸先世所传尚不下二三千卷其书以选择之善较之旧日虽少其半犹爲过之而汉唐碑亦得八九十通又钞写之本别贮二麓称爲多且博矣自少爲帖括之学者二十年已而学爲诗古文以其间纂记故事年至四十斐然欲有所作又十余年读书日以益多而后悔其向者立言之非也自炎武之先人皆通经学古亦往往爲诗文本生祖赞善公文集至数百篇而未有着书以传于世者昔时尝以问诸先祖先祖曰着书不如钞书凡今人之学必不及古人也今人所见之书之博必不及古人也小子勉之惟读书而已先祖书法盖逼唐人性豪迈不羣然自言少时日课钞古书数𥿄今散亾之余犹数十帙他学士家所未有也自炎武十一岁卽授之以温公资治通鑑曰世人多习纲目余所不取凡作书者莫病乎其以前人之书改窜而爲自作也班孟坚之改史记必不如史记也宋景文之改旧唐书必不如旧唐书也朱子之改通鑑必不如通鑑也至于今代而着书之人几满天下则有盗前人之书而爲自作者矣故得明人书百卷不若得宋人书一卷也炎武之游四方十有八年未尝干人有贤主人以书相示者则畱或手钞或募人钞之子不云乎多见而识之知之次也今年至都下从孙思仁先生得春秋纂例春秋权衡汉上易传等书淸苑陈祺公资以薪米𥿄笔写之以归愚尝有所议于左氏及读权衡则巳先言之矣念先祖之见背已二十有七年而言犹在耳乃泫然书之以贻诸同学李天生天生今通经之士其学盖自爲人而进乎爲已者也西安府儒学碑目序西安府儒学先师庙之后爲亭者五环之以廊而列古今碑版于中俗谓之碑洞自嘉靖末地震而记志有名之碑多毁裂不存其见在者犹足以甲天下余游览之下因得考而序之昔之观文字模金石者必其好古而博物者也今之君子有世代之不知六书之不辨而旁搜古人之蹟叠而束之以饲蠧鼠者使郡邑有司烦于应命而工墨之费计无所出不得不取诸民其爲害巳不细矣或碑在国门之外去邑数十武而隷卒一出村之蔬米舍之鸡豚不足以供其饱而父老子弟相率蹙頞以有碑爲苦又或在㴱山穷谷而政令之无时暑雨寒氷奔驰僵仆则工人隷卒亦无不以有碑爲苦者而民又不待言于是乗时之隙掊而毁之以除其祸余行天下所闻所见如此者多矣无若醴泉之最着者县凡再徙而唐之昭陵去今县五十里当时陪葬诸王公主功臣之盛墓碑之多见于崇祯十一年之志其存者犹二十余通而余亲至其所止见衞景武公一碑已刬其姓名土人云他碑皆不存存者皆磨去其字矣夫石何与于民而民亦何雠于石所以然者岂非今之浮慕古文之君子阶之祸哉若夫碑洞之立凡远郊之石竝舁而致之其中旣便于观者之畱连而工人麕集其下日得数十钱以给衣食是则害不胜利今日之事苟害不胜利卽君子有取焉予故详列之以吿眞能好古者若郊外及下邑之碑予旣不能徧寻而恐录之以贻害故弗具且吿后之有司欲全境内之碑者莫若徙诸邑中而有识之君子愼无以好古之虚名至于病民而残石也仪礼郑注句读序记曰优优大哉礼仪三百威仪三千礼者本于人心之节文以爲自治治人之具是以孔子之圣犹问礼于老聃而其与弟子答问之言虽节目之微无不备悉语其子伯鱼曰不学礼无以立乡党一篇皆动容周旋中礼之效然则周公之所以爲治孔子之所以爲教舍礼其何以焉刘康公有言民受天地之中以生所谓命也是以有动作礼义威仪之则以定命也三代之礼其存于后世而无疵者独有仪礼一经汉郑康成爲之注魏晋巳下至唐宋通经之士无不讲求于此自熙宁中王安石变乱旧制始罢仪礼不立学官而此经遂废此新法之爲经害者一也南渡已后二陆起于金谿其说以德性爲宗学者便其简易羣然趋之而于制度文爲一切鄙爲末事赖有朱子正言力辨欲修三礼之书而卒不能胜夫空虚妙悟之学此新说之爲经害者二也沿至于今有坐皐比称讲师门徒数百自拟濂洛而终身未读此经一徧者若天下之书皆出于国子监所颁以爲定本而此经误文最多或至脱一简一句非唐石本之尚存于关中则后儒无由以得之矣济阳张尔岐稷若笃志好学不应科名录仪礼郑氏注而采贾氏陈氏呉氏之说略以巳意断之名曰仪礼郑注句读又参定监本脱误凡二百余字幷考石经之误五十余字作正误二篇附于其后藏诸家塾时方多故无能板行之者后之君子因句读以辨其文因文以识其义因其义以通制作之原则夫子所谓以承天之道而治人之情者可以追三代之英而辛有之叹不发于伊川矣如稷若者其不爲后世太平之先倡乎若乃据石经刋监本复立之学官以习士子而姑劝之以禄利使母失其传此又有天下者之责也广宋遗民録序子曰有朋自远方来不亦乐乎古之人学焉而有所得未尝不求同志之人而况当沧海横流风雨如晦之日乎于此之时其随世以就功名者固不足道而亦岂无一二少知自好之士然且改行于中道而失身于暮年于是士之求其友也益难而或一方不可得则求之数千里之外今人不可得则慨想于千载以上之人苟有一言一行之有合于吾者从而追慕之思爲之传其姓氏而笔之书呜唿其心良亦苦矣呉江朱君明德与仆同郡人相去不过百余里而未尝一面今朱君之年六十有二矣而仆又过之五龄一在寒江荒草之滨一在絶障重关之外而皆患乎无朋朱君乃採辑旧闻得程克勤所爲宋遗民録而广之至四百余人以书来问序于余殆所谓一方不得其人而求之数千里之外者也其于宋之遗民有一言一行或其姓氏之畱于一二名人之集者尽举而笔之书所谓今人不可得而慨想于千载以上之人者也余旣尠闻且耄矣不能爲之订正然而窃有疑焉自生民以来所尊莫如孔子而论语礼记皆出于孔氏之传然而互乡之童子不保其往也伯髙之赴所知而巳孟懿子叶公之徒问答而巳食于少施氏而饱取其一节而巳今诸系姓氏于一二名人之集者岂无一日之交而不终其节者乎或邂逅相遇而道不同者乎固未必其人之皆可述也然而朱君犹且眷眷于诸人而幷号之爲遗民夫亦以求友之难而託思于此欤庄生有言子不闻越之流人乎去国数日见其所知而喜去国旬月见所尝见于国中者喜及期年也见似人者而喜矣余尝游览于山之东西河之南北二十余年而其人益以不似及问之大江以南昔时所称魁梧丈夫者亦且改形换骨学爲不似之人而朱君乃爲此书以存人类于天下若朱君者将不得爲遗民矣乎因书以答之吾老矣将以训后之人冀人道之犹未絶也朱子斗诗序国家之所以常治而不乱者人材也人材之出于天下者固将爱之重之夫苟人材之出于其宗则尤爱之而尤重之以文王之明德作人而其用之也常先同姓而后庶姓周公爲太宰康叔爲司宼聃季爲司空成王顾命而六卿之长五爲同姓周公祭公毛伯凡伯之属每见于春秋而与周相终始汉唐而下以同宗而爲丞相筦中书者不可胜数然则自古以来待宗人之失未有如有明者也庸疏而舍戚内羁而外亲旣不得筮仕爲吏而复限之于国城之中若无罪而拘之者故其不肖者怙侈放辟以爲民害而其贤者亦仅仅守巳洁行学爲词赋以自附于文苑之徒于是举天子之宗无一人焉任国家之事以生草泽之心而召蛮裔之侮宁以其四海之大宗祧之重卑之非族者而不恤呜唿此亦后世有天下者之大监也已余闻万历以来宗室中之文人莫盛于秦秦之宗有七子而子斗最少及崇祯之末六子皆先逝而子斗独年至八十后先帝十一年乃卒故其爲诗多离乱之作有闵周哀郢之意而不敢㴱言余又闻其人孝弟忠信而又明于当世之故盖宗之贤者也子斗名谊㳆永兴王府奉国中尉当天启时开科举之途而子斗久以诗文爲关中士人领袖其次子存柘彦衡乃得爲诸生中副榜贼陷西安存柘义不屈投井死长子存杠伯常扶其父逃之村墅得免子斗没后八年而余至关中访七子之后其六子皆衰落不振而伯常年已六十有二独其家遗书尚存而爲人亦温㳟葸愼以求全于世惟恐人目之爲故王孙者反不若庶姓之人犹得盱衡扼腕言天下之事于朋友之前而无所忌虽时势则然亦繇国家向日裁抑太过无有彊宗大豪如南阳诸刘得以挠新莽之威而保先人之祚者也余悲夫以子斗之贤使其立朝必能爲天子正纪纲补阙失其在封疆必能秉一节遏宼虣乃终老不用历变故以卒而仅以其诗着故序而传之七子者惟㸌伯明惟焢叔融懐士简怀长生怀䨈季凤谊瀄伯闻与子斗爲七皆号能诗而又有谊眔明远存樨舂夫二中尉者贼至时同不屈死明逺中崇祯九年举人此皆秦宗之有学行者子斗诗中往往及之故竝举而列之于篇呜唿孰谓宗室无人材也哉程正夫诗序尝读商颂之那曰自古在昔先民有作而夫子之称诗亦曰昔吾有先正其言明且清是以古人之立言也必称诸祖考而本诸先正先民在朝则称于朝髙宗之言先正保衡是也与人交则称于友叔孙豹之言先大夫臧文仲是也降及末世人心之不同既已大拂于古而反讳其行事召旻之诗曰维今之人不尚有旧而周公之戒后王也亦曰乃逸乃谚既诞则曰昔之人无闻知余自少时侍于先王父其终日言而无择者大率皆祖考之世德乡先生之行事既得见于先王父之友则其言亦然既又得见于异邦之名公耆硕则其言亦复然距今三十余年而邈焉不可作矣贪欲以爲能捷径以爲巧苟同以爲贤而罔念夫昔之人者天下皆是也余至德州工部正夫程君出其所作于其州之自国𥘉以来士大夫二十一人合爲一章而序之曰先贤诗于其髙祖以下四公各爲一章而序之曰程氏先贤诗是诸君子者行谊不同而无不明于出处取与之分有古贤人之遗焉工部之爲是作也其亦所谓景行行止者乎昔赵文子观乎九原而愿随武子之爲人孟僖子述正考父之鼎铭以卜其后之将有逹者故子孙不忘其祖父孝也后人不忘其先民忠也忠且孝所以善俗而率民也是乡大夫之职也然则工部之爲此也殆古人之义而亦其先大夫之遗训也夫莱州任氏族谱序予读唐书韦云起之疏曰山东人自作门戸更相谈荐附下罔上袁术之答张沛曰山东人但求禄利见危授命则旷代无人窃怪其当日之风即巳异于汉时而历数近世人材如琅邪北海东莱皆汉以来大儒所生之地今且千有余年而无一学者见称于时何古今之殊絶也至其官于此者则无不变色咋舌称以爲难治之国谓其齐民之俗有三一曰逋税二曰刼杀三曰讦奏而余往来山东者十余年则见夫巨室之日以微而世族之日以散货贿之日以乏科名之日以衰而人心之日以浇且伪盗诬其主人而奴讦其长日趋于祸败而莫知其所终乃余顷至东莱主赵氏任氏入其门而堂轩几榻无改于其旧与之言而出于经术节义者无变其初心问其恒产而亦皆支撑以不至于頽落余于是欣然有见故人之乐而叹夫士之能自树立者固不爲习俗之所移任君唐臣因出其家谱一编属余爲之序其文自尊祖睦族以至于急赋税均力役谆谆言之岂不超出于山东之敝俗者乎子不云乎得见有恒者斯可矣恒者久也天下之久而不变者莫若君臣父子故爲之赋税以输之力役以奉之此田宅之所以可久也非其有不取非其力不食此货财之所以可久也爲下不乱在丑不争不叛亲不侮贤此邻里宗族之所以可久也夫然故名节以之而立学问以之而成忠义之人经术之士出乎其中矣不明乎此于是乎饮食之事也而至于讼讼不巳而至于师小而舞文大而弄兵岂非今日山东之大戒而若任君者爲之㴱忧过计而欲倡其教于一族之人即亦不敢讳其从前之失而爲之丁宁以着于谱昔召穆公思周德之不类故紏合宗族于成周而作诗曰几今之人莫如兄弟任君其师此意矣余行天下见好逋者必贫好讼者必负少陵长小加大则不旋踵而祸随之故推任君之意以吿山东之人使有警焉或可以止横流而息燎原也吕氏千字文序吕氏千字文者待诏余姚吕君裁之之所作也盖小学之书自古有之李斯以下号爲三苍而急就篇最行于世自南北朝以前初学之童子无不习之而千字文则起于齐梁之世今所传天地玄黄者又梁武帝命其臣周兴嗣取王羲之之遗字次韵成之不独以文传而又以其巧传后之读者苦三苍之难而便千文之易于是至今爲小学家恒用之书而崇祯之元有仁和卓人月者取而更次之以纪先帝初元之政一时咸称其巧吕君以爲事止于一年未备也于是再取而更次之而明代二百七十年之事乃略具若夫错综古人之文如已出焉不亦进而愈巧者乎盖吾读史游急就篇博之于名物制度浩赜而不可穷而其末归于汉地广大万方来朝中国安宁百姓承德而吕君此文其首曰大明洪武受命配天其末曰臣吕章成顿首敬书则犹史游之意也史游在元帝时爲黄门令日侍禁中当汉室之无事而吕君身爲宰辅之后丁板荡之秋遯迹山林而想一王之盛匪风之怀下泉之叹有类于诗人而过于齐梁文士之流者也不然崔浩之书改汉彊而爲代彊者今岂无其人乎而吕君弃之不顾曰吾将退而训于蒙士焉其风节又岂在两龚下哉夫小学固六经之先也使人读之而知尊君亲上之义则必自其爲童子始故余于是书也乐得而序之劳山圗志序劳山在今卽墨县东南海上距城四五十里或八九十里有大劳小劳其峰数十总名曰劳志言秦始皇登劳盛山望蓬莱因谓此山一名劳盛而不得其所以立名之义案南史明僧绍隐于长广郡之崂山则字或从山又汉书成山作盛山在今文登县东北则劳盛自是两山古人立言尚简齐之东偏三面环海其斗入海处南劳而北盛则尽乎齐东境矣其山髙大㴱阻旁薄二三百里以其僻在海隅故人迹罕至凡人之情以罕爲贵则从而夸之以爲神仙之宅灵异之府其説云呉王夫差登此山得灵宝度人经考之春秋传呉王伐齐仅至艾陵而徐承率舟师自海道入齐爲齐人所败而去则夫差未尝至此而于越入呉之日不知度人之经将焉用之余游其地观老君黄石王乔诸蹟类皆后人之所託名而耐冻白牡丹花在南方亦是寻尝之物惟山㴱多生药草而地煖能发南花自汉以来脩眞守静之流多依于此此则其可信者乃自田齐之末有神仙之论而秦皇汉武谓眞有此人在穷山臣海之中于是八神之祠徧于海上万乗之驾常在东莱而劳山之名由此起矣夫劳山皆乱石巉巖下临大海偪仄难度其险处土人犹罕至焉秦皇登之是必万人除道百官扈从千人拥輓而后上也五谷不生环山以外土皆疎嵴海滨斥卤仅有鱼蛤亦须其时秦皇登之必一郡供张数县储偫四民废业千里驿骚而后上也于是齐人苦之而名曰劳山也其以是夫古之圣王劳民而民忘之秦皇一出游而劳之名传之千万年然而致此则有由矣汉志言齐俗夸诈自太公管仲之余其言霸术已无遗策而一二智慧之士倡爲迂怪之谈以耸动天下之听彼其意不过欲时君拥篲辩士诎服以爲名髙而巳岂知其患之至于此也故御史黄君居此山之下作劳山志未成其长君朗生修而成之属余爲序黄君在先朝抗疏言事有古人节㮣其言盖非夸者余独考劳山之故而推其立名之㫖俾后之人有以鉴焉亭林文集卷之二终亭林诗集亭林诗文集卷第三亭林诗集卷之三元日晨兴自江上踰岭走钟山肃然至殿门双扉护重关初日照宫阙隐映城郭间空山寂无人独来拜榛菅流转虽不居咫尺犹天颜喜会牧马收冈峦乍清闲岁序一更新阳风动人寰伫◍龙虎气得与春光还复想在宥初苍生愿重攀莱州海右称名郡齐东亦大都山形当斗入人质竝魁梧月主秦祠废沙坛汉蹟孤已无廵狩跸尚有戍军郛漉海盐千斛栽冈枣万株鼍梁通日际蜃市接神区转漕新河格分营絶岛迂三方从庙算二抚各兵符礟甲初传造戈鋋已击屠中丞愁饵贼太守痛捐躯郊垒青燐出城陴白骨枯危情随事往㴱虑逐年徂计士悲疵国遗民想覇图登临多感槩莫笑一穷儒安平君祠太息全齐覇业遗如君眞是一男儿功成栈道迎王日志决危城仗锸时饥鸟尚衔庭下粒老牛犹饮穴边池可怜王建降秦后千古无人解出竒不其山荒山书院有人耕不记山名与县名爲问黄巾满天下可能容得郑康成劳山歌劳山㧞地九千丈崔嵬势压齐之东下视大海出日月上接元气包鸿𪷟幽巖秘洞难具状烟雾合沓来千峰华楼独收衆山景一一环立生姿容上有巨峰景崱屴数载榛莽无人踪重厓复岭行未极涧壑窈窕来相通天髙日入不闻语悄然衆籁如秋冬竒花名药絶凡境世人不识疑天工云是老子曾过此后有济北黄石公至今号作神人宅凭髙结构畱仙宫吾闻东岳泰山爲最大虞帝柴望秦皇封其东直走千余里山形不絶连虚空自此一山奠海右截然世界称域中以外岛屿不可计纷纭出没多鱼龙八神祠宇在其内往往碁置生金铜古言齐国之富临淄次即墨何以满目皆蒿蓬捕鱼山之旁伐木山之中犹见山樵与村重春日会鼓声逢逢此山之髙过岱宗或者其让云雨功宣气生物理则同旁薄万古无终穷何时结屋依长松啸歌山椒一老翁张饶州允抡山中弹琴赵公化去时一琴遗使君五年作太守却反东臯耘有时意不惬来蹑劳山云临风发宫商二气相絪緼可怜成连意空山无人闻我欲从君栖山厓与海濆淮北大雨秋水横流下者巢踰推百里即荒郊巳知举世皆行潦且复因人赋苦匏极浦云垂翔湿鴈㴱山雷动起潜蚊人生只是居家惯江海曾如水一㘭济南落日天边见二峰平临湖上出芙蓉西来水窦縁王屋南去山根接岱宗积气苍茫含斗宿余波瀺灂吐鱼龙还思北海亭中客胜会良时不可逢水翳墻崩竹树疎廿年重说陷城初荒凉王府余山沼寥落军营识旧墟百战只今愁海岱一麾犹足定青徐经生老却成何事坐拥三冬万卷书赋得秋柳昔日金枝间白花只今摇落向天涯条空不繋长征马叶少难藏觅宿鸦老去桓公重出塞罢官陶令乍归家先皇王座灵和泪洒西风夕日斜詶徐处士元善昔年新城之陷其母死焉故有此作桓台风木正萧辰倾葢知心谊独亲季子巳无观乐地伟元终是泣诗人愁看落日燕山夜畏见荒江郢树春踏徧天涯更囘辔欲从吾友卜东邻登岱尼父道不行喟然念泰山空垂六经文不覩西周年七十二君代乃有封禅坛书传多荒忽谁能信其然既尝小天下复观邃古前羲黄与尧舜荡灭同云烟社首卑附地徂徕髙摩天下视大海旁神州自相连天地有变亏何人得昇仙遗弓名乌号桥山葬衣冠末世久浇讹孰探幽明原三万六千年山崩黄河干立石既巳刓封松既已残太阳不东昇长夜何漫漫哀哉一颜渊独立瞻吴门疲精不肯休计画无崖垠复有孟子舆眷眷明堂言庶几大道还民质如初元上采黄金成下塞宣房湍何时一见之太息徒潺湲谒夫子庙道綂三王大功超二帝优斯文垂彖系吾志在春秋车服先公制威仪弟子修宅闻丝竹响壁有简编畱爼豆传千叶章逢𬒳九州独全兵火代不借庙堂谋老桧当庭发清洙绕墓流一来瞻阙里如得与从游七十二弟子乱国谁知尔孤生且辟人危情尝过宋困志亦从陈籥舞虞庠夕弦歌阙里春门人惟季次未肯作家臣谒周公庙道化千年后明禋一国中礼犹先世守制比百王崇配食唯元子烝尝徧列公祠田还割鲁氏系独传东旧史书茅阙新诗采閟宫岿然遗殿在不与汉侯同谒孟子庙古殿依邾邑髙山近孔林游从齐魏老功续禹周湥孝弟先王业耕桑海内心期应过七百运岂厄当今辩说千秋奉精灵故国歆四基冈上柏凝望转萧森邹平张公子万斛园上小集各赋一物得桔橰凿木前人制收泉易卦称天机无害道人巧合成能壤脉涓涓出川流搰搰升入晴常作雨当暑欲生冰菜甲青旉地花容赤绕塍弥令幽兴剧顿使化上增坐爱平畦广行怜曲水澄灌园今莫笑此地近于陵张隐君元明于园中寘一小石龛曰仙隐祠徴诗纪之白日浮云隔几重三山五岳漫相逢朅来未得从黄石老至先思伴赤松哲士有怀多述酒英流无事且明农犹怜末俗愚难寤故作幽龛小座供百尺松隂十畆园此中人物似桃源衣冠爼豆犹三代鸡犬桑麻自一村垣外白榆随宿列树头青鸟候风翻坐来髣髴疑仙境试问先生笑不言济南湖上荷花嵗岁新客中时序自伤神名泉出地环巖郭急雨连山净火旻絶代诗题传子美近朝文士数于鳞愁来独忆辛忠敏老泪无端痛古人自笑自笑今年未得归酒樽诗卷欲何依唿僮向晓牵长辔觅妪先冬绽故衣黄耳不来江表信白头终念故山薇无因化作随阳鴈一逐西风笠泽飞詶归祚明戴笠王仍潘柽章四子韭溪草堂聨句见怀二十韵异地逢冬节同人会韭溪苍凉悲一别廓落想孤栖刻烛初分韵抽毫亦共题雪装吴苑白云幕越山低清醑传杯缓哀弦入坐凄词堪争日月气欲吐虹霓写恨工苏李摅幽剧吕嵇风流知不坠肝胆幸无暌挂帙安牛角担囊逐马蹄飘飖过东楚浩荡适三齐息足雩门下停车汶水西岱宗临日观梁父蹑云梯洞壑来仍异关河去更迷人看秋逝鴈客唤早行鸡卧冷王章𬒳穷余范叔涕梦犹经冡宅愁不到中闺问字谁供酒繙书独照藜雅言开竹径佳讯发兰畦遗鲤情偏切班荆意各悽式微君莫赋春雨正涂泥潍县人臣遇变时亾或愈于死夏祚方中微靡奔一人尔二斟有遗迹当日兵所起世人不逹权但拜孤山祀我行适东方将寻孔北海此地有遗风其人已千载英名动刘备一爲却管亥后此复何人崎岖但荒垒衡王府赐履因齐国分枝自宪宗能言皆诏予广斥尽疏封地号东秦古王称叔父恭穿池通海气起榭出林容岳里生秋草牛山见夕烽蛇游宫内道鸟啄殿前松失国非奔莒亾王不住共雍门今有叹流涕一相逢督亢此地犹天府当年竟入秦燕丹不可作干载自悽神野烧村中夕枯桑壠上春一归屯占后墟里少遗民京师作煌煌古燕京金元递开剏初兴靖难师遂驻时廵仗制掩汉唐闳德俪商周王巍峩大眀门如翚峙南向其阳肇圜丘列圣凝灵贶其内廓干清至尊俨旒纩缭以皇城垣靓㴱拟天上其旁列两街省寺鬰相望经营本睿裁斵削命般匠鼎从郏鄏卜宅是成周相穹然对两京自古无与抗酆宫逊显敞未央失宏壮西来太行条连天瞩崖嶂东尽巫闾支界海看滉瀁居中守在支临秋国爲防人物竝浩穰风流余慨忼百货集广馗九金归府藏通州船万艘便门车千两緜延祀四六三灵哀板荡紫塞吟悲笳黄图布毡帐狱囚圻父臣郊死凶门将悲号煤山缢泣血思陵葬宗子洎羣臣鸢岑与黔涨丁年抱国耻未获居一障垂老入都门有愿无繇偿足穿贫士履首戴狂生盎愁同箕子过悴比湘累放纵横数遗事太息观今曏空怀赤伏书虚想云台仗不覩旧官仪念安傍复思塞上游汗漫诚何当河西访窦融上谷寻耿况聊爲旧京辞投毫一吁怅蓟州北上渔阳道隂风倍惨悽穷鱼浮淀白孽鸟向林低故垒余安史居人斗霫奚停骖聊一问几日到辽西玉田道中我行至北方所见皆一概岂有田子春尚守卢龙塞驱车且东之英风宛然在山中无父老故宅恐荒秽浭水久还流盘山仍面内地道无亏崩天行有蒙昧骋目一遐观浩然发㴱忾可怜壮游人不遇熈眀代永平流落天涯意自如孤踪终与世情疎冯驩元不曾弹铗关令安能强着书榆塞晚花重发后滦河秋鴈独飞初从兹一览神州去万里徜徉兴有余谒夷齐庙言登孤竹山忾焉思古圣荒祠寄山椒过者生㳟敬百里亦足君未肯滑吾性逊国全天伦远行辟虐政甘饿首阳岑不忍臣二姓可爲百世师风操一何劲悲哉尼父穷每历邦君聘楚狂歌凤衰荷蒉讥击磬自非爲斯人栖栖无乃侫我亦客诸侯犹须善辞命终怀耿介心不践脂韦径庶几保平生可以垂神听寄弟纾及友人江南仲尼一旅人栖栖去齐衞当其在陈时亦设先人祭㴱哉吿孟言缅矣封防制而我亦何爲远游及三岁前年北踰汶顷者东过蓟三世但一身南瞻每挥涕未敢废烝尝无由办羊彘粟从仁者求酒向邻家贳庶几傥来歆精灵眇天际不知自兹往吾驾焉所税世故多屯邅曰归未成计疢如切中心没齿安蔬粝吾家有赐茔近在尚书浦前区百畆田后启重门堵子姓俨成行科名多接武家风万石传花竹平泉圃蝉聨二百祀魂魄犹兹土一旦阅沧桑他人代爲主痛我游子身中年遭薄祜驱车去关河行行逺豺虎亲朋不可见何况予同父碌碌想阿奴耕田故辛苦行者叹四方居者愁门戸岂爲别离哀努力念尔祖自昔遘难初城邑遭屠割几同赵卒坑独此一人活既偷须臾生讵敢辞播越十年四五迁今复客天末田园已侵并书卷亦剽夺尚虞陷微文雉罗不自脱却喜对山川壮怀稍开豁秉心在忠信持身类迂濶朋友多相怜此志贯穷逹虽邻河伯居未肯求呴沫出国每徒行花时犹衣褐以此报知交无爲久恻怛山海关碣石东此关自天作粤惟中山王经营始开拓东支限重门幽州截垠堮前海弥浩溔后岭横岝㟧紫塞爲周垣苍山爲锁钥缅思开创初设险制东索中叶狃康娯小有干王略抚顺矢初穿广宁旗巳落抱头化贞逃束手廷弼却骎骎河以西千里屯毡幕关外修八城指麾烦内阁杨公筑二翼东西立罗郭时称节鎭雄颇折氛祲恶神京既颠陨国势靡所託启关元帅降歃血名王诺自此来域中土崩无鬭格海燕春乳楼塞鹰晓飞泊◍◍竟爲灰六州难铸错望夫石威逺台前春草萋望夫冈畔夜乌啼九枝白日扶桑上万叠苍山大海西国是秪凭三寸舌老谋终惜一丸泥愁心欲共秦贞女目龂天涯路转迷昌黎弹丸余小邑固守作东藩列郡谁能比雄关赖此存霜槎春砦出风叶夜旗翻欲问婴城事声吞不敢言三屯营三屯山势鬰峥嵘少保当年此建旌名似北平临宿将制如河上筑降城忠祠日落来山鬼武库苔封蚀禁兵一望幽燕人物尽頽垣荒草不胜情㳟谒天寿山十三陵成祖昔定都乃省兹山阳羣山自天来势若蛟龙翔东趾据卢龙西嵴驰太行后尻坐黄花前面临神京中有万年宅名曰康家庄可容百万人豁然开明堂维时将作臣奉旨趋傍傍盛德比覇杜宏䂓轶邙雷电驱元㝠白云升帝乡三光坠榆木穷北囘輼辌駊騀金粟堆寂寞桥山藏右献左次景裕茂迤西旁泰陵在茂西稍折南维康永陵在东南规模特恢张碝石爲元墀丹青焕雕梁昭近九龙池定依昭左方其制亦如永工丽踰孝长庆居献西隅德奠永东冈环山数十里松栢参天苍列宗每驾朝百执恒趋跄一年祭三举侍从来班扬诗追安世歌典与郊禘光自伤下土臣不睹昭代章天祸降宗国灭我圣哲王渇葬池水南灵宫廹妃殇上无宝城制周帀唯甎墙下有中涓坟陪葬义所当殿上立三主竝列田娘娘问此何代礼哽咽不可详麦饭提一箪枣榛提一筐村酒与山蔬一一自携将下阶拜稽首出涕双浪浪主祭非曾孙降假非宗祊重上诸陵间裵囘复彷徨茂陵树千株独立不受戕门阖尚完具上头安御牀自康以接庆小树多榆枋殿楼尽黄瓦逶迤各相望康昭二明楼竝遭刼火亾定陵毁大殿以及东西廊余陵半无门累甓仍支杗尚存宰牲亭暨外诸监房石人十有二袍笏兼戎装六兽柱则四制与钟山亢跨以七孔桥峙以白石坊仁宗所制碑萃当中央行宫已頽壊御路徒荒凉每陵二太监犹自称司香人给地数畮把耒耕山塲春秋祭碑下共用一豕羊皆云牧骑来斫伐尤披猖并力与之争仅得保界疆有盗贵妃冡斩首竿以枪于时姦宄民瞿然始惩创绕陵凡六口六口各有兵一陵立一卫卫设屯与仓居庸有总兵昌平有侍郎一朝尽散迸无复陵京防燕山自峩峩沙河自汤汤皇天自髙髙后土自芒芒下痛万赤子上唿十◍◍◍◍◍不闻吁天天无常幽都蹲◍伯九关飞虎伥日月相蚀亏列宿爲参商自古有殂落剧哉哀姚黄从臣去鼎湖二妃沈江湘仓皇一抔土十五零秋霜天◍未可亿◍心未可量仲华◍西京崔损修中唐谁能寄此诗雅颂同洋洋王太监墓先帝宾天日诸臣孰扈从中涓能一死大节独从容地切山陵閟魂扶辇御恭逺同髙力士陪葬哭元宗刘諌议祠皁囊青史漫传名白日黄泉气未平自古国亾縁宦者可怜身没尚书生荒阡草长妖狐出旧驿风寒劣马行一自德陵升驭后山河祠庙总沦倾居庸关居庸突兀倚青天一涧泉流鸟道悬终古戍兵烦下口◍朝陵寝託雄边车穿褊崃鸣禽里烽点重冈落鴈前燕代经过多感慨不关游子思风烟极目危峦望八荒浮云夕日徧山黄全收朔地当年大不龂秦城自古长北狩千官随土木西来羣盗失金汤空山向晚城先闭寥落居人畏虎狼重登灵巖重来絶巘一攀縁坏阁崔嵬起暮烟山静鼪猱栖佛地堂空龙象散诸天芟林果熟红椒后入定僧归白鹤前莫问江南身世事残金兵火一凄然秋雨生无一锥土常有四海心流转三数年不得归园林跖地每涂淖闚天久曀隂尚冀异州贤山川恣摉寻秋雨合淮泗一望无髙㴱眼中隔泰山斧柯未能任车没断崖底路转崇冈岑客子何所之停骖且长吟夸父念西渇精衞怜东沈何以解吾怀嗣宗有遗音与江南诸子别絶塞飘零苦着书朅来行李问何如云生岱北天多雨水决淮壖地上鱼浊酒不忘千载上荒鸡犹唱二更余诸公莫效王尼叹随处容身足草庐天津文皇都北平始建天津衞内以辅神京外彻溟海际南北泻两河吐纳百川细輓漕日夜来贡赋无留滞重臣鎭其间鼎足分宣蓟岂惟念输将隐然存大计孽盗踵巢芝共主非幽厉曾无一矢遗歘启都城闭马嵬止元宗曹阳宿献帝虽云两日程乘舆岂能诣先帝一出宫洞然知国势与其蹈危涂不若宫中缢呜唿事一乖宇宙遂顚蹶开府固庸才奉头竟南逝侈言曲突谋纵有亦奚济何人爲史官直笔扫芜翳登陴望九门临风洒哀涕旧沧洲落日空城内停骖问路岐曾经看百战唯有一狻猊再谒天寿山陵诸陵何崔嵬不改苍然色下蟠厚地㴱上峻青天极佳气鬰葱䓤灵长讵可测云何月游路坐见塞尘偪空劳牲醴陈微寘神◍食仁言人所欣甘言人所惑小修此陵园大屑我◍◍朅来复仲春再拜翦荆棘臣子分则同骏奔谁共职区区犬马心媿乏匡扶力送王文学丽正归新安两年相遇都门道只有王生是故人原庙松楸频眺望夹城花蕚屡经廵悲歌絶塞将归客学劒空山未老身贳得一杯燕市酒倾来和泪溼车轮答徐甥干学转蓬枯质自来轻绕树孤栖尚未成守兔江湄迟夜月饮牛涧底触秋声孤单苦忆难兄弟薄劣烦唿似舅甥今日燕壹何邂逅数年心事一班荆白下白下西风落叶侵重来此地一登临清笳皓月秋依垒野烧寒星夜出林万古河山应有主频年戈甲苦相寻从教一掬新亭泪江水平添十丈㴱重谒孝陵旧识中官及老僧相看多怪往来曾问君何事三千里春谒长陵秋孝陵赠林处士古度老者人所敬于今乃贱之临财但苟得不复知廉维五官既不全造请无虚时赵孟语谆谆烦乱不可治期颐悲褚渊耄齿嗟苏威以此住人间动踂爲世嗤嶷嶷林先生自小工文辞彬彬万历中名硕相因依髙会白下亭卜筑清溪湄同心游岱宗谊友从湘累江山忽改色草木皆枯萎受命松栢独不改青青姿今年八十一小字书新诗方正既无诎聪明矧未衰吾闻王者兴廵狩名山来百年且就见况德爲人师唯此耉成人皇天所憗遗以洗多寿辱以作邦家基赠黄职方师正黄君济川才大器晚成就一出事君王牧马踰岭岫元臣举国降羽葆蒙尘狩崎岖遂奔亾空山侣猿狖萧然冶城侧穷巷一门里僦数口费经营索饭兼穉㓜清操独介然片言便拂袖常思驱五丁一起天柱仆微诚抱区区时命乃大谬南望建阳山荒阡余石兽生违鹿柴居死欠狐邱首矢口爲诗文吐言每奇秀扬州九月中煨芋试新酎勐志雷破山剧谈河放澑否终当自倾伫待名贤救落落◍等存一绳维宇宙杭州宋世都临安江山已失据犹夸天目山龙翔而凤翥重江险足凭百货东南聚于此号行都六帝銮舆驻西输楚蜀资北拥淮海戍湖光映罘罳山色连宫树两国罢干戈君臣日游豫襄樊一陷没千里无完固梵呗响殿庭畨僧抇陵墓天运亦何常以此思其惧浙西钱谷地不以封宗室南渡始侨藩懿亲借丞弼序非涿郡疎德则琅邪匹如何负扆谋苍黄止三日那肱召周军北庭王衞律所以敌国人尽得我虚实青丝江上来朱邸城中出一代都人士尽屈㫋裘䣛谁爲斩逆臣一奋南史笔禹陵大禹廵南守相传此地崩礼同虞帝陟神契鼎湖升窆石形模古墟宫世代仍探奇疑是穴考典或言陵玉帛千年会山河一气凭御香来敕使主守付髠僧树暗巖云积苔㴱壑雨蒸鸺鹠唿冡柏蝙蝠下祠灯余烈犹于越分封竝𣏌鄫国诒明德胙人有覇图称往者三光坠江干一障乘投戈降北固授孑守西兴冲主常虚巳谋臣动自矜暜天皆爵禄无地使贤能合战山囘雾穷追海践氷蠡城迷白草镜沼烂红蔆樵採冈林徧弓刀坞壁增遗文畱仆碣反径长荒藤望古频搔首嗟今更抚膺会稽山色好悽恻独攀登宋六陵六陵饶荆榛白日愁春雨山原互起伏井邑犹成聚偃折冬青枝哀哀呌杜宇海水再桑田江头动金鼓蹑屩一迁逡泪洒欑宫土颜神山中见橘黄苞緑叶似荆南立雪凌寒性自甘但得灵均长结伴颜神山下即江潭三月十九日有事于欑宫时闻◍国之报此日空阶荐一觞轩台云气久芒时来夏◍还◍祀识定凡君自未亾宿鸟乍归陵树稳春花初放果园香年年霑洒频寒食咫尺龙髯近帝旁古北口汉家亭障接山南光禄台空倚夕岚戍卒耕田烽火寂唯余城下一茅菴岁岁飞鸿出口廻年年採木下川来川中鹿角都除却便似函关日夜开白髪黄冠老道流自言家世小兴州一从移向山南住吹角孤城二百秋雾灵山上杂花生山下流泉入塞声却恨不逢张少保碛南犹筑受降城五十初度时在昌平居然濩落念无成隙驷流萍度此生逺路不须愁日暮老年终自望河清常随黄鹄翔山影惯听青骢别塞声举目陵京犹旧国可能钟鼎一扬名北岳庙曲阳古名邦今日称下县岳祠在其中巍峩奉神殿体制匹岱宗经营自雍汴鹤驾下层霄宸香閟㴱院睒䁑鬼目狞盘蹙松根转白石睇穹文丹楹仰流绚肇典在有虞望秩羣神徧时廵岁即暮归格牲斯荐自此沿百王彬彬着纪传恒山跨北极自古无封禅赖以鎭华戎帝王得南面河朔多彊梁燕云屡征战赫赫我阳庚区分入邦甸告祈无阙事降福蒙㴱眷周封乔岳柔禹别髙山奠疆吏少干城神州◍◍践祠同宋社亾祭卜◍川变再拜出庙门◍◍泪如霰井陉水折通燕海山盘上赵陉权谋存史册险絶着图经瞰下如临井凭髙似建瓴壑氷当路白窑火出林青颇忆三分国曾观九地形秦师踰上党齐卒戍荧庭独此艰方轨于今尚固扄连恒开晋索指昴逼虞星乞水投孤戍炊藜舎短亭却愁时不会天地一流萍一鴈一鴈度汾河河边积雪多水枯清涧曲风落介山阿塞上愁书信人间畏网罗覆车方有粟饮啄意如何尧庙旧俗陶唐后严祠古道边土阶依玉座松栋冠平田霜露空林积丹青彩笔鲜垂裳追上理历象想遗篇鸟火频推革山龙竟弃捐汾方风动壑姑射雪封颠典册沦幽草文章散暮烟滔天非一族猾马巳三传岁至浇邨酒人贫阙社钱相逢华髪老犹记汉朝年亭林诗集卷之三终亭林诗文集文集卷第三亭林文集卷之三与友人论学书比往来南北颇承友朋推一日之长问道于盲窃叹夫百余年以来之爲学者往往言心言性而茫乎不得其解也命与仁夫子之所罕言也性与天道子贡之所未得闻也性命之理着之易传未尝数以语人其答问士也则曰行已有耻其爲学则曰好古敏求其与门弟子言举尧舜相传所谓危微精一之説一切不道而但曰允执其中四海困穷天禄永终呜唿圣人之所以爲学者何其平易而可循也故曰下学而上逹颜子之几乎圣也犹曰博我以文其告哀公也明善之功先之以博学自曾子而下笃实无若子夏而其言仁也则曰博学而笃志切问而近思今之君子则不然聚宾客门人之学者数十百人譬诸草木区以别矣而一皆与之言心言性舍多学而识以求一贯之方置四海之困穷不言而终日讲危微精一之说是必其道之髙于夫子而其门弟子之贤于子贡祧东鲁而直接二帝之心传者也我弗敢知也孟子一书言心言性亦谆谆矣乃至万章公孙丑陈代陈臻周霄彭更之所问与孟子之所答者常在乎出处去就辞受取与之间以伊尹之元圣尧舜其君其民之盛德大功而其本乃在乎千驷一介之不视不取伯夷伊尹之不同于孔子也而其同者则以行一不义杀一不辜而得天下不爲是故性也命也天也夫子之所罕言而今之君子之所恒言也出处去就辞受取与之辨孔子孟子之所恒言而今之君子所罕言也谓忠与淸之未至于仁而不知不忠与淸而可以言仁者未之有也谓不忮不求之不足以尽道而不知终身于忮且求而可以言道者未之有也我弗敢知也愚所谓圣人之道者如之何曰博学于文曰行已有耻自一身以至于天下国家皆学之事也自子臣弟友以至出入往来辞受取与之间皆有耻之事也耻之于人大矣不耻恶衣恶食而耻匹夫匹妇之不被其泽故曰万物皆备于我矣反身而诚呜唿士而不先言耻则爲无本之人非好古而多闻则爲空虚之学以无本之人而讲空虚之学吾见其日从事于圣人而去之弥逺也虽然非愚之所敢言也且以区区之见私诸同志而求起予与友人论易书承示图书象数卜筮卦变四考爲之叹服仆尝读刘歆移太常博士书所谓辅弱扶微兼包大小之义而讥时人之保残守缺雷同相从以爲师说未尝不三复于其言也昔者汉之五经博士各以家法教授易有施孟梁邱京氏尚书欧阳大小夏侯诗齐鲁韩毛礼大小戴春秋严颜不专于一家之学晋宋巳下乃有博学之士会稡贯通至唐时立九经于学官孔颕逹贾公彦爲之正义卽今所云疏者是也排斥衆说以申一家之论而通经之路狭矣及有明洪武三年十七年之科举条格易主程朱传义书主蔡氏传诗主朱子集传俱兼用古注疏春秋主左氏公羊谷梁胡氏张洽传礼记主古注疏犹不限于一家至永乐中纂辑大全幷本义于程传去春秋之张传及四经之古注疏前人小注之文稍异于大注者不録欲道术之归于一使博士弟子无不以大全爲业而通经之路愈狭矣注疏刻于万厯中年但颁行天下藏之学官未尝立法以劝人之诵习也试问百年以来其能通十三经注疏者几人哉以一家之学有限之书人间之所共有者而犹苦其难读也况进而求之儒者之林羣书之府乎然圣人之道不以是而中絶也故曰仁者见之谓之仁知者见之谓之知昔之説易者无虑数千百家如仆之孤陋而所见及写录唐宋人之书亦有十数家有明之人之书不与焉然未见有过于程传者且夫易之爲书广大悉备一爻之中具有天下古今之大而注解之文岂能该尽若大着所谓此爻爲天子此爻爲诸侯此爻爲相此爻爲师盖本之崔憬解系辞二与四三与五同功异位之说然此特识其大者而已其实人人可用故曰君子所居而安者易之序也所乐而玩者爻之辞也故夫子之传易也于见龙在田而本之以学问寛仁之功于鸣鹤在阴而拟之以言行枢机之发此爻辞之所未及而夫子言之然天下之理实未有外于此者素以爲绚礼后之意也髙山景行好仁之情也诸姑伯姊尊亲之序也夫子之说诗犹夫子之传易也后人之说易也必以一人一事当之此自传注之例宐然学者举一隅而以三隅反可尔且以九四或跃之爻论之舜禹之登庸伊尹之五就周公之居摄孔子之历聘皆可以当之而汤武特其一义又不可连比四五之爻爲一时之事而谓有飞龙在天之君必无汤武革命之臣也将欲广之适以狭之此举业以来之通弊也是故尽天下之书皆可以注易而尽天下注易之书不能以尽易此圣人所以立象以尽意而夫子作大象多于卦爻之辞之外别起一义以示学者使之触类而通此卽举隅之说也天下之变无穷举而措之天下之民者亦无穷若但解其文义而已韦编何待于三絶哉子所雅言诗书执礼诗书执礼之文无一而非易也下而至于春秋二百四十二年之行事秦汉以下史书百代存亾之迹有一不该于易者乎故曰易有圣人之道四焉以言者尚其辞以动者尚其变以制器者尚其象以卜筮者尚其占愚尝劝人以学易之方必先之以诗书执礼而易之爲用存乎其中然后观其象而玩其辞则道不虚行而圣人之意可识矣不审髙明以爲然否与友人论易书二小过之五其辞曰公公亦君也归妹之五辞曰其君帝女之贵以姪娣视之则亦君也若曰必天子而后谓之君此后人之见耳三代以上分土而治尊卑之埶无大相逺天子诸侯竝称曰后书曰三后成功先儒以爲象称先王者惟施于天子称后者兼诸侯然则后与君公一例也今谓凡五必爲王者而小过之五爲羣阴胁制乃贬其号曰公然则益之三四其辞何以不曰告王而曰吿公乎岂周公系爻之前先有一五爲天子之定例乎物之不齐物之情也六十四卦岂得一一齐同易不可爲典要唯变所适执事徒见夫五之爲人君也而不知剥明夷旅之五不得爲人君也徒见夫比家人涣之五之言王也而不知离之上九升之六四特言王用而非五也随之上六益之六二兼言王用而非五也记曰言岂一端而已夫各有所当也必欲执一说以槩全经所谓固哉髙叟之爲诗而咸丘蒙疑瞽瞍之非臣者与之同失矣与友人论父在爲母齐衰期书承教以处今之时但当着书不必讲学此去名务实之论良获我心惟所辨父在爲母服一事则终不敢舍二礼之明文而从后王之臆制狥野人之恩而忘严父之义也夫爲父斩衰三年爲母斩衰三年此从子制之也父在爲母齐衰期此从夫制之也仪礼丧服传曰何以期也屈也至尊在不敢伸其私尊也问丧篇曰父在不敢杖尊者在故也丧服四制曰资于事父以事母而爱同天无二日土无二王国无二君家无二尊以一治之也故父在爲母齐衰期者见无二尊也所谓三纲者夫爲妻纲父爲子纲夫爲妻之服除则子爲母之服亦除此严父而不敢自专之义也奈何忘其父爲一家制礼之主而论异同较厚薄于其子哉伯鱼之母死期而犹哭夫子闻之曰谁与哭者门人曰鲤也夫子曰嘻其甚也伯鱼闻之遂除之伯鱼之母孔子之妻也孔子爲妻之服旣除则伯鱼不敢爲其母之私恩而服过期之服所谓先王制礼不敢过也丧服子夏传曰禽兽知母而不知父野人曰父母何算焉都邑之士则知尊祢矣丧服小记曰祖父卒而后爲祖母后者三年是则父在而不得伸其三年者厌于父也祖父在而不得伸其三年者厌于祖父也服之者仁也不得伸者义也品节斯斯之谓礼虽然传曰父必三年然后娶逹子之志也然则十五月而之外爲之子者岂忍遂食稻衣锦而居于内乎志之爲言卽心丧之谓以父之尊厌之而又以父之三年不娶者逹之圣人所以处人父子之间者仁之至义之尽矣自礼教不明丧纪废坏而徒以衰麻之服爲丧宐执事之疑而不敢安也经传言三年之丧不谓之三年之服也夫三日不怠三月不解期悲哀三年忧者此三年之丧也练而慨然祥而廓然者此三年之丧也泣血三年未尝见齿者此三年之丧也丧云丧云衰麻云乎哉且执事谓今之父在爲母者果能服三年之服乎卒哭之后固有屈于父而易爲缟白浅淡之衣者矣是则幷其衰麻之服亦有所不尽行然而二十七月之内不听乐不昏嫁不赴举不服官则自周公以来固已如此矣且夫礼有母爲长子三年之文先儒以爲不得以父在屈至期何也从乎父也父除则虽子之爲母而不敢不除父未除则虽母之爲子而不敢除故子有爲母期者母有爲长子三年者孟子曰礼之实节文斯二者是也若但曰父母之亲同其爱同其服同则孩提之童无不知之者矣何待圣人爲之制哉曾子问曰竝有丧如之何何先何后孔子曰葬先轻而后重其奠也先重而后轻以父爲重以母爲轻苟非斯言之出于圣人则亦将俗儒之所议矣若夫上元洪武改革之繇卢履冰元行冲褚无量驳正之说当亦执事旧闻不烦更述惟祈详詧与友人论服制书增三年之丧爲三十六月起于唐宏文馆直学士王元感已爲张柬之所駮而今关中士大夫皆行之丧服小记曰再期之丧三年也三年问曰至亲以期断然则何以三年也曰加隆焉尔也焉使倍之故再期也古人以再期爲三年而于其中又有练祥之节杀哀之序变服之渐以其更历三岁而谓之三年非先有三年之名而后爲之制服也今于礼之所繇生者旣已昧之抑吾闻之君子之所贵乎丧者以其内心者也居处不安然后爲之居倚庐以致其慕食旨不甘然后爲之疏食水饮以致其菲去餙之甚然后爲之袒括衰麻练葛之制以致其无文今关中之士大夫其服官赴举犹夫人也而独以冠布之加数月者爲孝吾不知其爲情乎爲文乎先王之礼不可加也从而加之必其内心之不至也其甚者除服之日而有贺夫人情之所贺者其不必然者也得子也拜官也登科也成室也不必然而然斯可贺也故曰婚礼不贺人之序也以其爲人事之所必然故不贺也丧之有终人事之必然者也何贺之有抑吾不知其贺者将于除服之日乎君子有终身之丧忌日之谓也是日也以丧礼处之而不可以除将以其明日乎则又朝祥暮歌之类也贺之爲言稍知书者已所不道而王元感之论则尚遵而行之使有一人焉如颜丁子羔之行其于送死之事无不尽也而独去其服于中月而之日其得谓之不孝哉虽然吾见今之人略不以丧纪爲意而此邦犹以相沿之旧不敢遽变是风俗之厚也若乃致其情而去其文则君子爲教于乡者之事也与友人论门人书伏承来教勤勤恳恳闵其年之衰暮而悼其学之无传其爲意甚盛然欲使之效曩者二三先生招门徒立名誉以光显于世则私心有所不愿也若乃西汉之传经弟子常千余人而位髙者至公卿下者亦爲博士以名其学可不谓荣欤而班史乃断之曰盖禄利之路然也故以夫子之门人且学干禄子曰三年学不至于谷不易得也而况于今日乎今之爲禄利者其无借于经术也审矣穷年所习不过应试之文而问以本经犹茫然不知爲何语盖举唐以来帖括之浅而又废之其无意于学也传之非一世矣矧纳赀之例行而目不识字者可爲郡邑博士惟贫而不能徙业者百人之中尚有一二读书而又皆躁竞之徒欲速成以名于世语之以五经则不愿学语之以白沙阳明之语録则欣然矣以其袭而取之易也其中小有才华者颇好爲诗而今日之诗亦可以不学而作吾行天下见诗与语録之刻堆几积案殆于瓦釜雷鸣而叩以二南雅颂之义不能说也于此时而将行吾之道其谁从之大匠不爲拙工改废绳墨羿不爲拙射变其彀率若狥衆人之好而自贬其学以来天下之人而广其名誉则是枉道以从人而我亦将有所不暇惟是斯道之在天下必有时而兴而君子之教人有私淑艾者虽去之百世而犹若同堂也所着日知録三十余卷平生之志与业皆在其中惟多写数本以贻之同好庶不爲恶其害已者之所去而有王者起得以酌取焉其亦可以毕区区之愿矣夫道之汚隆各以其时若爲已而不求名则无不可以自勉鄙哉硁硁所以异于今之先生者如此髙明何以教之与友人辞祝书昨见子德云明府将以贱辰光临赐祝窃惟生日之礼古人所无小弁之逐子始说我辰哀郢之故臣乃言初度故唐文皇以劬劳之训垂泣以对羣臣而近时孙退谷张篑山着论次废此礼彼居常处顺者犹且辞之况鄙人生丁不造情事异人流离四方偷存视息若前史王华王肃陆襄虞茘王慧龙之伦便当终身布衣疏食不听音乐不参喜事卽不能然而又以此日接朋友之觞炫世俗之目岂不于我心有戚戚乎知我者当闵其不幸而弔慰之不当施之以非礼之礼使之拂其心而夭其性也用是直摅衷曲布诸执事惟祈鉴之病起与蓟门当事书天生豪杰必有所任如人主于其臣授之官而与以职今日者拯斯人于涂炭爲万世开太平此吾辈之任也仁以爲已任死而后已故一病垂危神思不乱使遂溘焉长逝而于此任已不可谓无尺寸之功今既得生是天以爲稍能任事而不遽放归者也又敢怠于其职乎今有一言而可以活千百万人之命而尤莫切于秦陇者苟能行之则阴德万万于于公矣请举秦民之夏麦秋米及豆草一切征其本色贮之官仓至来年靑黄不接之时而卖之则司农之金固在也而民间省倍蓰之出且一岁计之不足十岁计之有余始行之于秦中继可推之天下然谓秦人尤急者何也目见凤翔之民举债于权要每银一两偿米四石此尚能支持岁月乎捐不可得之虚计犹将爲之而况一转移之间无亏于国课乎然恐不能行也易曰牵羊悔亾闻言不信至于势穷理极河决鱼烂之后虽欲徴其本色而有不可得者矣救民水火莫先于此病中巳笔之于书而未吿诸在位比读国史正綂中尝遣右通政李畛等官粜米得银若千万则昔人有行之者矣特建此说以待髙明者筹之与李湘北书关中布衣李君因笃顷承大疏荐扬既徴好士之忱尤羡㧞尤之鉴但此君母老且病独子无依一奉鹤书相看哽咽虽趋朝之义已廹于戴星而问寝之私倍悬于爱日况年逾七十久困扶牀路隔三千难通啮指一旦祷北辰而不验廻西景以无期则缾罍之耻奚偿风木之悲何及昔者令伯奏其愚诚晋朝听许元直指其方寸汉主遣行求贤虽有国之经教孝实人伦之本是用遡风即路沥血叩阍伏惟执事宏钖类之仁悯向隅之泣俯赐吹嘘仰徼俞允俾得归供菽水入侍刀圭则自此一日之斑衣卽终身之结草矣若炎武者黄冠蒯屦久从方外之踪齿豁目盲已在废人之数而以生平昆弟之交理难坐视輙敢通书辇下布其区区答汤荆岘书两圅併至㴱感注存足下有子产博物之能子政多闻之敏而下问及于愚耄不知臣精销亾少时所闻十不记其二三矣闻之前辈老先生曰太祖实録凡三修一修于建文之时则其书巳焚不存于世矣再修于永乐之初则昔时大梁宗正西亭曾有其书而洪水滔天之后遂不可问今史宬所存及士大夫家讳实録之名而改爲圣政记者皆三修之本也然而再修三修所不同者大抵爲靖难一事知弃大宁而幷建立之制及一切边事书之甚略是也至于颍宋二公若果不以令终则初修必巳讳之矣闻之先人曰实録中附传于卒之下者正也不系卒而别见者变也当日史臣之微意也王元美先生作信国公诗曰所以恩泽终颍宋乃反是葢谓二公之不得其死而不可谓之诛且以汉事言之武帝之于刘屈氂谓之诛可也成帝之于翟方进谓之诛不可也是史臣之所以微之也今观卒后恩典之有无隆杀则举一隅而三可反矣至于即主位之月日当如来论以实録爲正耳自万历以还是非之涂樊然殽乱姑以目所尝见之书其刻本则如辛亥京察记事辽事实録淸流摘镜傃菴野钞同时尚论録悫书钞本则如酌中志恸余杂记之类皆不可阙而遽数之不能终也蒐罗之博裁断之精是在大君子而已与叶讱菴书去冬韩元少书来言曾欲与执事荐及鄙人已而中止顷闻史局中复有物色及之者无论昏耄之资不能黾勉从事而执事同里人也一生怀抱敢不直陈之左右先妣未嫁过门养姑抱嗣爲呉中第一奇节蒙朝廷旌表国亾絶粒以女子而蹈首阳之烈临终遗命有无仕异代之言载于志状故人人可出而炎武必不可出矣记曰将贻父母令名必果将贻父母羞辱必不果七十老翁何所求正欠一死若必相逼则以身殉之矣一死而先妣之大节愈彰于天下使不类之子得附以成名此亦人生难得之遭逢也谨此奉闻与史馆诸君书视草北门䌷书东观一代文献属之鉅公幸甚幸甚列女之传旧史不遗伏念先妣王氏未嫁守节断指疗姑立后训子及家世名讳竝载张元长先生传中崇祯九年廵按御史王公具题奉旨旌表乙酉之夏先妣时年六十避兵于尝熟县之语濂泾谓不孝曰我虽妇人身受国恩义不可辱及闻两京皆破絶粒不食以七月三十日卒于寓室之内寝遗命炎武读书隐居无仕二姓迄今三十五年每一念及不知涕之沽襟也当日间关戎马越大祥之后乃得合葬于先考文学之兆今将树一石坊于墓上借旌门之典爲表墓之荣而适当修史之时又得诸公以卓识▫▫膺笔削之任共姬之葬特志于春秋漆室之言独传于中垒不无望于阐幽之笔也炎武年近七旬旦暮入地自度无可以扬名显亲敢沥陈哀恳冀採数语存之简编则没世之荣施即千载之风教矣与公肃甥书修史之难当局者自知之矣求藏书于四方意非不美而西方州县以此爲苦宪檄一到卽报无书所以然者正縁借端泒取解费时事人情大抵如此窃意此畨纂述止可以邸报爲本粗具草藁以待后人如刘昫之旧唐书可也忆昔时邸报至崇祯十一年方有活板自此以前竝是写本而中秘所收乃出涿州之献岂无意爲增损者乎访问士大夫家有当时旧钞以俸薪别购一部择其大关目处略一对勘便可知矣吾自少时先王父朝夕与一二执友谈论趋庭拱听颇识根源但年老未免遗忘而手泽亦多散轶史藁之成犹可辩其泾渭今日作书正是刘昫之比而诸公多引洪武初修元史故事不知诸史之中元史最劣以其旬月而就故舛谬特多如列传八卷速不台九卷雪不台一人作两传十八卷完者都二十卷完者㧞都一人作两传几不知数马足何暇问其骊黄牝牡耶然此汉人作蒙古人传今日汉人作汉人传定不至此惟是奏章是非同异之论两造竝存而自外所闻别用传疑之例庶乎得之此虽万世公论郄是家庭私语不可告人以滋好事之腾口也又所谓大臣者以道事君不可则止吾甥宐三复斯言不贻于后世则衰朽与有荣施矣此中自京兆抵二崤皆得雨陇西上郡平凉皆旱荒恐爲大同之续与其赈恤于巳伤孰若蠲除于未病又有异者身爲秦令而隔河买临晋之小儿阉爲火者以充僮𥪡至割死一人岂非自陜以西别一丗界乎诚欲正朝廷以正百官当以激浊扬淸爲第一义而其本在于养廉故先以俸禄一议附览然此今日所必不行畱以俟之可耳说经之外所论着大抵如此丗有孟子或以之劝齐梁我则终于韫匵而已答原一公肃两甥书老年多暇追忆曩游未登弱冠之年即与斯文之会随厨俊之后尘歩杨班之逸躅人推月旦家擅雕龙此一时也已而山岳崩頽江湖沸酸枣之陈词慷慨尚记臧洪睢阳之断指淋漓最伤南八重泉虽隔方寸无暌此又一时也已而奴隷鸱张亲朋澜倒或有闻死灰之语流涕而省韩安览穷鸟之文抚心而明赵壹终凭公论得脱危机此又一时也凡此三者之人骑箕化鹤多不可追哲嗣闻孙往往而在此即担簦戴笠陌路相逢犹且爲之叙殷勤陈夙昔班荆郑国之野贳酒黄公之垆而况吾甥欲以郡中之园爲吾寓舍寻往时之息壤不乏同盟坐今日之臯比难辞后学使鸡黍蔑具干糇以愆既乖良友之情弥失故人之望且吾今居关华每年日用约费百金若至呉门便须五倍吾甥能爲办之否乎又或谓广厦之欢可以大庇寒士九里之润亦当施及吾侪而曰吾尔皆同声气同患难之人尔有鼎贵之甥可无挹注之谊因罤觅菟见弹求鸮有如退之诗所云偶然题作木居士便有无穷祈福人者吾甥复能副之否乎虽复田文无忌不可论之当今假使元美天如当必有以处此而如其不然则必以觖望之怀更招多口之议况山林晚暮已成独往之踪城市云爲终是狥人之学然则吾今日之不来非惟自适亦所以善爲吾甥地也与彦和甥书万历以前八股之文可传于丗者不过二三百篇耳其间却无一字无来处偶爲门人讲吴化事君数一节文中有謇谔二字楚辞离骚余固知謇謇之爲患兮忍而不能舎也此謇字之所出也史记商君传千人之诺诺不如一士之谔谔武王谔谔以昌殷纣墨墨以亾此谔字之所出也陆机辨亾论左丞相陆凯以謇谔尽规韩文公郾城聨句九迁弥謇谔则古人已用之矣今欲吾甥集门墻多士十数人委之将先正文字注解一二十篇来以示北方学者除事出四书不注外其五经子史古文句法一一注之如李善之注文选方爲合式此可以救近科杜撰不根之弊也与施愚山书理学之传自是君家弓冶然愚独以爲理学之名自宋人始有之古之所谓理学经学也非数十年不能通也故曰君子之于春秋没身而已矣今之所谓理学禅学也不取之五经而但资之语録校诸帖括之文而尤易也又曰论语圣人之语録也舍圣人之语録而从事于后儒此之谓不知本矣髙明以爲然乎近来刋落枝叶不作诗文敬拜佳篇未得詶和而音学五书之刻其功在于注毛诗与周易今但以爲诗家不朽之书则末矣刋改未定作一书与力臣先印诗经幷广韵奉送有便人可往取之答汪苕文书逺惠手书奖挹过甚殊增悚愧至于悯礼教之废坏而望之斟酌今古以成一书返百王之季俗而跻之三代此仁人君子之用心也然斯事之难朱子尝欲爲之而未就矣况又在四五百年之后平弟少习举业多用力于四经而三礼未之考究年过五十乃知不学礼无以立之旨方欲讨论而多历忧患又廹衰晚兼以北方难购书籍遂于此经未有所得而所见有济阳张君稷若名尔岐者作仪礼郑注句读一书根本先儒立言简当以其人不求闻逹故无当丗之名而其书实似可传使朱子见之必不仅谢监岳之称许也向见五服异同之书已相叹服窃意出处升沉自有定见如得殚数年之精力以三礼爲经而取古今之变附于其下爲之论断以待后王以惠来学岂非今日之大幸乎弟方纂録易解程朱各自爲书以正大全之谬而桑榆之年未卜能成与否不敢虚期许之意而仍以望之君子也答俞右吉书所论春秋诸家及胡文定作传之旨极爲正当在汉之时三家之学各自爲师而范甯注谷梁独不株守一家之说至唐啖赵出而会通三传独究遗经至宋孙刘出而掊击古人几无余藴文定因之以痛哭流涕之懐发标新领异之论其去游夏之传益以逺矣今陆氏之纂例刘氏之权衡意林竝有其意惟尊王发微未见而后儒之辨春秋其散见于志书文集者亦多钞録未得会稡成帙若鄙着日知録春秋一卷且有一二百条如君氏卒禘于太庙用致夫人当从左氏夫人子氏薨当从谷梁仲婴齐卒当从公羊而三国来媵则愚自爲之说盖见硕人诗云东宫之妹正义以爲明所生之贵而非敢创前人所未有也因乏写手一时未得奉寄惟就来书所问二事敬録以上未知合否祈爲正之与戴枫仲书大难初平宐反已自治以爲善后之计昔传说之吿髙宗曰惟干戈省厥躬而夫子之系易也曰山上有水蹇君子以反身修德孟子曰行有不得者皆反求诸已左传载夫子之言曰臧武仲之智而不容于鲁有由也作不顺而施不恕也苟能省察此心使克伐怨欲之情不萌于中而顺事恕施以至于在邦无怨在家无怨则可以入圣人之道矣以向者横逆之来爲他山之石是张子所谓玉女于成者也至于臧否人物之论甚足以招尤而损德自顾其人能如许子将方可操汝南之月旦然犹一郡而已未敢及乎天下也不务反巳而好评人此今之君子所以终身不可与适道不爲吾友愿之也与李星来书今春荐剡几徧词坛虽龙性之难驯亦鱼潜之孔炤乃申屠之迹竟得超然叔夜之书安于不作此则晚年福事关中三友山史辞病不获而行天生母病涕泣言别中孚至以死自誓而后得免视老夫爲天际乏㝠鸿矣此中山水絶佳同志之侣多欲相畱避世愚谓与汉羗𤇺火但隔一山彼谓三十年来在在筑堡一县之境多至千余人自爲守敌难徧攻此他省之所无即天下有变而秦独完矣未知然否答李紫澜书常叹有名不如无名有位不如无位前读大教谬相推许而不知弟此来关右不干当事不立坛宇不招门徒西方之人或以爲迁或以爲是而同志之李君中孚遂爲上官逼迫舁至近郊至卧操白刃誓欲自裁关中诸君有以巨游故事言之当事得爲谢病放归然后国家无杀士之名草泽有容身之地眞所谓威武不屈然而名之爲累一至于斯可以废然返矣或曰君子疾没世而名不称何欤曰君子所求者没丗之名今人所求者当丗之名当丗之名没则已焉其所求者正君子之所疾也而何俗士之难寤欤城郭沟池以爲固甲兵以爲防米粟刍茭以爲守三代以来王者之所不废自宋太祖惩五季之乱一举而尽撤之于是风尘乍起而天下无完邑矣我不能守贼亦不能据而椎埋攻剽之徒乃尽保于山中于是四皓之商颜刘阮之天姥凡昔日兵革之所不经髙眞之所託迹者无不爲戎薮盗区故避丗之难未有甚于今日推原其故而艺祖韩王有不得辞其咎者矣读书论丗而不及此岂得爲开拓万古之心胷者乎答曾庭闻书南徐州别三十六年足下髙论王覇屈迹泥涂读严武隗嚣之句未尝不爲之三叹弟白首穷经使天假之年不过一伏生而已何敢望骐骥之后尘而希千里之歩然以用丗之才如君者而犹沦落不偶况硁鄙如弟率彼旷野死于道涂固其宜也奚足辱君子勤而之问乎宣尼有言自南宫敬叔之乗我车也而道加行今之人情则异乎是卽有敬叔之车而季孟之流不问杏坛之字然一生所着之书颇有足以启后王而垂来学者日知録三十卷已行其八而尚未惬意音学五书四十卷今方付之剞劂其梨枣之工悉出于先人之所遗故国之余泽而未尝取诸人也君子之道或出或处君年未老努力加复陈蔼公书山史西来得接赐札竝读井记一门尽节风教凛然诚彤管之希闻中垒所未记者矣弟久客四方年垂七十形容枯藁志业衰隤方且逃名寂寞之乡混迹渔樵之侣不改效百泉二曲爲讲学授徒之事亦乌有所谓门墙者乎若乃过汝南而交孟博至髙密而访康成则当世之通人伟士自结髪以来奉爲师友者盖不乏人而未敢存门戸方隅之见也诗曰风雨如晦鸡鸣不已又曰乐彼之园爰有树檀其下维谷他山之石可以攻五是则君子所以持巳于末流接人于广坐者必有不求异而亦不苟同者矣辱承来教实获我心率此报谢亭林文集卷之三终亭林诗集亭林诗文集卷第四亭林诗集卷之四元旦平眀遥指五云看十九年来一寸丹合见文公还晋国应随苏武入长安驱除欲淬新硎劒拜舞思弹旧赐冠更忆尧卦千万里暜天今日望王官霍山霍山古帝畿崔嵬据汾左东环太行趋北负恒山坐幽泉迸雷出奇峰挟云堕百物饶姿容名花献千朶庙食当山阿重门奠磊砢像设犹古先冠裳蒙堀堁春雪覆松杉堂基对蓬颗主守各散亾空室无一锁五鎭称副岳亦能降淫祸岂忘帝王朝时陟髙山堕黍稷既非馨趋将况云惰神人一失职庶事交丛脞有寺号兴唐近在祠东埵昔日义旗来列宿纷㫊更念七雄时晋卿特么么茫然二节竹刻期兆犹果宝命何迩封四荒无不可再拜霍山神惟神实知我书女娲庙吁嗟乎三代以后天倾西北不复补但见悲风淅淅吹终古日月星辰若缀旒赤黄青白交旁午北极偏髙南极低四时错迕乖寒暑城沦洪水海成田六鳌簸荡中流柱羲和益稷不任事画州造历迷尧禹弯弓不射九日落苍苍列象生毛羽仁人志士久郁邑精衞空费西山土排天门盪地戸见天皇与天姥五色之石空斒孄道旁委弃无人取长人十二来临洮符姚刘石相雄豪天竺之书入中国三千弟子多其曹凉州龟兹奏宫庙汉魏雅乐随波涛花门吐蕃日侵轶天子数出长安逃人似鱼鰕随水落世以东南爲大壑一半干坤长草莱山南代北虚城郭百年旧迹邈艰记遗宫别寝屯狐貉至今赵城之东八里有冡尚崔嵬不见娲皇来制作里人言是古髙谋万世昬姻自此开华渚虹藏河马去三皇五帝愁胚胎奇功异事不可问汾边山下余芦灰惟天生民无主乃乱必有圣人以续周汉如冬复如春日月如更旦剥复相乗除包牺肇爻彖不见风陵之堆髙突兀没入河中寻复出天廻地转无晋王府卜雒方迁鼎封唐次翦珪国分河华北星主实沈西攘狄威名重垂昆敬德跻宠光延白屋惠泽暜黔黎别殿俄传燧㴱宫早听鼙梯冲临玉壁戈旝绕铜鞮井竭龙池水梁空燕垒泥圃花游鹿采山木化鹃啼国语春秋志贤王暇日题定知慈俭理得与禹汤齐玉叶衣冠尽金刀姓字迷那堪梁苑草春日更萋萋赠傅处士山爲问明王梦何时到傅巖临风吹短笛劚雪荷长鑱老去肱频折愁㴱口自缄相逢江上客有泪溼青衫又詶傅处士次韵清切频吹越石笳穷愁犹驾阮生车时当汉腊遗臣祭义激韩讐旧相家陵阙生哀囘夕照河山垂泪发春花相将便是天涯侣不用虚乘犯斗槎愁听关塞徧吹笳不见中原有战车三戸已亾熊绎国一成犹启少康家苍龙日暮还行雨老树春㴱更着花待得汉庭明诏近五湖同觅钓鱼槎陆贡士来复述昔年代许舎人曦草疏攻郑鄤事雒蜀交争党祸㴱宵人何意附东林然犀久荷先皇烛射隼能忘侠士心梅福佯狂名字改子山流落髩毛侵愁来忽遇同方友相对支牀共越吟咏史永嘉一蒙尘中原遂翻覆名弧石勒诛触眇苻生戮哀哉周汉人离此干戈毒去去王子年独向㴱巖宿李克用墓唐纲既不振国姓赐沙陀遂据晋阳宫表里收山河朱温一簒弑发愤横琱戈虽报上源讐大义良不磨竟得扫京雒九庙仍登歌伶官陨庄宗爱壻亾从珂传祚颇不长功名诚足多我来鴈门郡遗冡髙嵯峨寺中设王像绯袍熊皮鞾旁有黄衣人年少神磊砢想见三垂冈百年泪滂沱敌人亦太息如此孺子何千载赐姓人流汗难重过五台山东临眞定北云中盘薄幽并一气通欲得宝符山上是不须参礼化人宫詶李处士因笃三晋阸河山登览苦不畅我欲西之秦潜身睨覇王一朝得李生词坛出飞将撝呵斗极廻含吐黄河涨上论周汉初规模迭开创以及文章家流传各宗匠道术病分门交游畏流宕朋党据国中雌黄恣腾谤吾道贵大公片言折邪妄论事如造车欲决南辕向观人如列鼎欲察神姦状稍存俞咈词不害千喁唱君无曲学阿我弗当仁让更读诗百篇陡觉神采壮先我入㴱巖嵚崟剖重嶂髙披地络文下挈竺干藏大气槖山川雄风被边障泚笔作长歌临岐爲余贶自哂同坎鼃难佐北溟浪惟此区区怀颇亦师直谅窃闻关西士自昔多风尚豁逹贯古今然诺坚足仗如君复几人可惬平生望东还再见君牀头倒春酿雨中送申公子涵光十载相逢汾一曲新诗历落鸣寒玉悬瓮山前百道泉台骀祠下千章木登车冲雨马频嘶似惜连钱锦障泥并州城外无行客且共刘琨听夜鸡詶史庶常可程伊尹适有夏太公之朝歌吾侪亦此时将若苍生何跨驴入长安七贵相经过不敢餙车马资用防其多岂无取诸人量足如饮河顾视世间人夷清而惠和丈夫各有志不用相讥诃君今寓髙都连山阻巍峩佳诗逺寄将建安激余波想见萧寺中抱膝苦吟哦古人尚詶言亦期相切磋愿君无受惠受惠难负荷愿君无倦游倦游意蹉跎汾州祭吴炎潘柽章二节士露下空林百草残临风有恸奠椒兰韭溪血化幽泉碧蒿里魂归白日寒一代文章亾左马千秋仁义在吴潘巫招虞殡俱零落欲访遗书逺道难寄潘节士之弟耒笔削干年在英灵此日沦犹存太史弟莫作嗣书人门戸终还汝男儿独重身裁诗无寄处掩卷一伤神王官谷士有负盛名卒以亏大节咎在见事迟不能自引决所以贵知几介石称贞洁唐至昭宗时干戈满天阙贤人虽发愤无计匡杌陧邈矣司空君保身类明哲坠笏雒阳墀归来卧积雪视彼六臣流耻与冠裳列遗像在山厓清风动巖穴堂茆一畆㴱壁树千寻絶不复见斯人有怀徒郁切蒲州西门外铁牛唐时所造以系浮桥者今河西徙十余里矣唐代浮梁处遗牛制尚新一朝移岸谷千载困风尘失水鼋鼍没依城鹳雀邻应无丞相问傥与牧童亲世变形容老年㴱战伐频无穷怀古意舎尔适西秦潼关黄河东来日西没斩华作城髙突兀关中尚可一丸封奉诏东征苦仓卒紫髯岂在青城山白骨未收殽渑间至今秦人到关哭泪随河水无时还华山四序乘金气三峰压大河巨灵雄赑屃白帝俨巍峩地劣窥天井云㴱拜斗阿夕岚开翠巘初月上青柯欲摘星辰堕还虞虎豹诃正冠朝殿阖持杖叱羲和势扼双崤壮功从驷伐多未归桃塞马终负鲁阳戈山鬼知秦帝蛮王属赵佗出关收楚魏浮水下江沱老尚思三辅愁仍续九歌唯应王景略岁晚一来过骊山行长安东去是骊山上有髙台下有泉前有幽王后秦始覆车在昔良难纪华清宫殿又何人至今流恨池中水君不见天道幽且㴱败亾未必皆荒淫亦有英君御区宇终日忧勤思下土贤妃助内咏鸡鸣节俭躬行迈往古一朝大运合崩頽三宫九市横豺虎玄宗西幸路仍迷宜白东迁事还沮我来骊山中哽咽四顾徬徨无可语伤今弔古怀坎轲呜唿其奈骊山何长安东井应天文西京自炎汉都城北斗崇渭水银河贯千门旧宫掖九市新㕓闬云生百子池风起飞廉观唿韩拜殿前颉利俘桥畔武将把雕戈文人弄柔翰遗迹俱烟芜名流亦星散愁闻赤睂入再听渔阳乱论都念杜笃去国悲王粲积雨乍开褰凄其秋巳半惆怅远行人单衣裁至骭干陵代运当中絶房帏召女戎诛锄宗子尽罗织庶僚空典祏迁新主司筵扫故宫贞符疑改卜大礼竟升中复子仍明两登遐获令终弥缝由密勿廻干赖元功祔庙尊亲竝因山宅兆同至今寻史传犹想狄梁公将去关中别中尉存杠于慈恩寺塔下廓落悲王子栖迟爱友朋荒郊纡策马猎径傍鞴鹰土室人稀到衡门客少应倾壶频进酒散帙每挑灯叹昔当忧患先人独战兢薄田遗豆麧童阜剰薪蒸疾病嗟年老䖍㳟尚夙兴芋魁收蜀郡瓜种送东陵世业爲奴有空名任盗憎幸余忠厚福犹见子孙承渭水徂年赤岐山一夜崩低头从灶养脱迹溷林僧毒计哀阬赵淫刑虐用鄫忠魂依井植碧血到泉凝困鬛时防罟惊禽早避矰屡扪追驷舌莫运击蛇肱谬沗师资敬多将气谊凭㴱情占复始积德望髙升子建工诗早河间好学称堂垣逾旧大国邑与前增九鼎知犹重三光信有徴沈埋随劒玺变化待鲲鹏树落龙池雪风悬鴈塔氷更期他日会拄杖许同登后土祠汉孝武所立后土祠在今荣河县北十里地名鄈上或曰脽上史所云幸河东祠后土者葢屡书焉其后宣元成三帝及唐宋二宗皆尝亲幸以及国朝虽不亲祀典而历代相传宫之巍峩像设之庄静香火之骈阗未尝废也岁阏逢执徐王正五日予至其下庙祝云距此十五年爲黄河所啮神宇圮焉乃徙像于东南二里坡下今所谓行宫者而古柏千章尽伐之以充改造之用庙未成而木尽矣是日大雪令祝引导策马从之逶迤而登则坊门墀庑宛然东有大宁宫亦存遗址惟正殿及秋风洗粧二搂皆已荡然爲断崖絶壑而王文正旦之碑犹卧雪中不能洗而读也怆然有感乃作是诗灵格移鄈上洪流圯故宫事同沦泗鼎时接堕天弓古木千章尽层楼百尺空地维疑遂絶皇鉴岂终穷髣髴神光下昭囘治象通雄才应有作洒翰续秋风龙门亘地黄河出开天此一门千秋凭大禹万里下崑崙入庙焄蒿接临流想像存无人书壁问倚马日将昬自大同至西口四首旧府荒城内頽垣只四门先朝曾驻跸当日是雄籓綵帛连楼满笙歌接巷繁一逢三月火惟弔国殇魂落日林胡夜南风盛乐春地当天北极山是国西邻冠带中原隔金缯异域亲武灵遗策在犹可制秦人骏骨来蕃种名荼出富阳年年天马至岁歳酪奴忙蹴地秋云白临垆早酎香和戎真利国烽火罢边防旧说丰州好于今号板升印盐和菜滑挏乳入荼凝塞北思脣齿河东问股肱独余京雒叟终日戍楼凭孟秋朔旦有事于欑宫秋色上陵垧新松夹青草㴱畱虎迹山合绕龙形放犊朝登壠司香月扫庭不辞行潦荐髣髴近惟馨赠孙徴君奇逢海内人师少中原世运屯微言垂旧学懿德本先民早岁多良友同时尽诤臣苍黄悲诏狱慷慨急交亲党锢时方解儒林气始申明廷来尺一空谷贲蒲轮未改幽栖志聊存不辱身名髙悬白日道大屈黄巾衞国容尼父燕山住子春门人持笈满郡守式庐频竹柏心弥劲陶镕化益醇登年几上寿乐道即长贫尚有传经日非无拜老辰伏生终入汉绮里只辞秦自媿材能劣㴱承意谊真惟应从卜筑长与讲堂邻詶程工部先贞緜上耕山日青门灌圃时怀人初有叹裂素便成辞一鴈陵秋濶双鱼入水迟任城楼突兀大野泽参差物象今来异天心此际疑风沙春气乱彗孛夜垂见魃当郊舞闻人呌庙譆频翻坤轴动乍鬭日轮亏水竭愁鱼鼈山空困鹿麋伤心犹赋歛举目尽流离旅计真无奈朋欢可更追秋吟詶鲍照日饮对袁丝蛬急当轩响花繁绕砌枝朱絃弥唱古白雪每夸奇劒术人谁学琴心尔共知三年嗟契濶只羽倦差池尚媿劬劳忆还添老大悲几闚尼父室独近董生帷器沗南金许文承绣段诒清风来彩笔疎韵落芳巵西蜀元方草东周梦未衰会须陪燕笑重和邺中诗寄刘处士大来刘君东鲁才颇能䆒经传时方浑九流发愤焚笔砚久客梁宋间落落无所见弃家走关中自结三秦彦便居公瑾宅直上髙堂宴忆昨出门初朔风洒氷霰独身跨一驴力比苍鹰健崎岖上太行彳亍甘重趼一过信陵君下士色无倦赠别宝刀装宾僚陪祖饯麾檝渡蒲津骏马如奔电上下五陵间秦郊与周甸花残御宿苑麦秀含元常过韦杜家早识严徐面意气何翩翩交游良可羡囘首忆故人久滞临淄县黄尘污人衣数举西风扇山东不足居苦爲相知劝世路况悠悠穷愁傥能遣聊裁一幅书去託双飞燕朱处士彛尊过余于太原东郊赠之词赋雕镌老河山骋望频末流弥宇宙大雅接斯人世业推王谢儒言纂孟荀书能搜五季字必凖先秦揽辔长城下囘车晋水滨秋风吹鴈䳱夜月卧麒麟玉盌人间有珠襦地上新吞声同太息吮笔一酸辛与尔皆椎结于今且钓緍羁心萦故迹殊域送良辰草没青骢晚霜浮白堕春自来贤逹士往往在风尘屈山人大均自关中至弱冠诗名动九州纫兰餐菊旧风流何期絶塞千山外幸有清樽十日畱独漉泥㴱苍隼没五羊天逺白云秋谁怜函谷东来后班马萧萧一敝裘重过代州赠李处士因笃在陈君上年署中鴈门春草碧且复过滹沱爲念离羣友三年愁绪多鲁酒千钟意不快龟山蔽目齐都隘却来赵国访廉颇还到关中寻郭解陈君心事望诸俦吾友髙才冠雍州玉轴香浮铃阁晓彩毫光照射堂秋人来楚客三闾后赋似梁园枚马游句注山边余旧垒五原关下临河水青冡哀笳出汉宫白登奇计还天子穷愁那得一篇书幸有心期託后车又逐天风归大海好凭春水寄双鱼出鴈门关屈赵二生相送至此有赋一鴈孤飞日关河万里秋云横秦塞白水入代都流烽火传西极琴樽聚北州登髙欣有赋今见屈千牛赵国佳公子翩翩又一时满壶桑落酒临别重相思路絶花骢汗情㴱越鸟枝贤兄烦锁钥边塞寄安危应州灅南宫阙尽一塔挂青天法象三千界华戎五百年空旛摇夜月孤磬落秋烟顿觉诸縁减临风独洒然尚忆沙陀事明宗此郡生艰难当乱世太息轸遗氓鳯彩畱荒井龙文照古城焚香祝天愿果得见昇平重至大同频年落落事孤征每到穷边一寄情马迹未能追穆后虎头空自相班生风吹白草桑干岸月照黄沙盛乐城忽见丹青意惆怅君看曹霸阸才名得伯常中尉书却寄并示朱烈王太和二门人岱云东浮日西晻下有畸人事铅椠忽来青鸟衔尺书月入轩棂灯吐燄别子三年㫁音问敝裘白髪空冉冉引领常睎圅谷关停骖尚忆终南广濒行把酒送余去重来何日当分陜腐儒衰老岂所望感此㴱情刻琬◍担簦百舎不自量可能再上三峰险君家贤甥与令嗣舞雩归咏同曾点尚论千秋品竝堪以吾一日年犹沗期君且复慰离愁勿向流光悲荏苒淮上别王生略子髙徒抗手君独泪沾衣送我山东去春空一鴈飞沂山朝霭合淮水夜灯微去去怀知巳愁来不可挥赠萧文学企昭生年十五余即与人事接中更世难婴书史伹渉猎率尔好爲文蔚然富枝叶终媿康成学乆旷周孔业日西岁将晏行事苦不立礼堂写六经庶几犹可及俗流好郑衞淫词自亲狎用以扶道眞十无一二合出门游万里踽踽恒负笈晚得逢萧君探赜穷鲁汲车中服子慎一见语便洽上攷三传讹独授尼父法方㴱得朋喜岂料归欤急黄鹤对青山翩然鼓江檝浮云翳楚天引领空于邑何时复相从问奇补三箧惟期夕愓心不负朋簪盍曲周拜路文贞公祠凌烟当日记形容闽海风飇未得从故里尚畱旋马宅他乡遥起若堂封苔生宋璟祠前碣雪覆要离墓上松借问家声谁可似只今荀氏有双龙德州过程工部海上乘槎客年年八月来每逢佳节至长得草堂开老桂香犹吐孤鸿影自廻未论千里事一见且衔杯过苏禄国王墓永乐十五年九月苏禄国东王来朝归次德州病卒遣官赐祭命有司营坟葬以王礼上亲爲文树碑墓道畱其傔从十人守墓其后子孙依而居焉余过之出祝版一通乃嘉靖年者宛然如故其字体今人亦不能及矣丰碑遥见炳奎题尚忆先朝宠日磾世有国人供洒埽每勤词客驻轮蹄九河冰壮尨狐出十二城荒白鹤栖下马一爲郯子问中原云鸟正凄迷赴东六首莱人姜元衡讦吿其主黄培诗狱株连二三十人又以吴郡陈济生忠节録二帙首官指爲余所辑书中有名者三百余人余在燕京闻之亟驰投到颂系半年竟得开释因有此作人生中古余谁能免尤悔况余庸驽姿侧身涉危殆窫窬起东嵎长鲸翻渤澥斯人且鱼烂士类同禽骇禀性特刚方临难讵可改伟节不西行大祸何繇解行行过瀛莫前途憇广川所遇多亲知摇手不敢言尔本江海人去矣足自全无爲料虎须危机竟不悛下有清直水上有苍浪天旦起策青骡夕来至华泉苦雾凝平臯浮云拥原隰峰愁不注髙地畏明湖溼客子从何来徬徨市边立未得诉中情已就南冠絷夜半鸺鹠鸣势挟风雨急枯鱼问河鲂嗟哉亦何及荏苒四五日乃至攀髯时夙兴正衣冠稽首向园墀诗人岸狱中不忘㳟敬辞所秉独周礼颠沛犹在斯北斗临轩台三辰照九疑可怜访重华未得从湘累羲仲殷东方伶伦和律管隂崖见白日黍谷囘春煗柔艣下流凘轻车度危栈草木皆欣欣不觉韶光晚大造虽无私薰莸不同产奈此物性何鸠化犹鹰眼天门詄荡荡日月相经过下闵黄雀微一旦决网罗平生所识人劳苦云无他骑虎不知危闻之元彦和尚念田昼言此举岂足多永言矢一心不变同山河子德李子闻余在难特走燕中告急诸友人复驰至济南省视于其行也作诗赠之急难良朋节扶危烈士情平居髙独行此手爲同盟抚劒来燕市扬鞭走易京黄埃随马涨黑水系船横救宋裳初裹囚梁狱未成盈庭多首鼠中路复怔营已渉平原里遄驱历下城云浮泉气活日丽岳林明夜树蝉初引晨巢鹊亟鸣喜犹存卞璞幸不蹈秦坑劳苦词难毕悲欢事忽并橐饘勤问遗寝息共论评发愤皆公正姱修自㓜清君贤关羽弟我媿季心兄将伯唿朝士同人召友生诗书仍烬溺禹稷竟冠缨颇忆过从数㴱嗟岁序更川巖句注险池馆蓟邱平每竝登山屐常随泛月觥诗从歌伎采辩使坐宾惊禄位杨雄小囊钱赵壹轻与君俱好遯于世本无争史论悲钩党儒流薄近名材能尊选愞仁义憷孤自得忘年老聊存处困贞不才偏累友有胆尚谈兵坎窞何当出虞机讵可撄殷勤申别欵落莫感精诚禽海填应满鳌山抃岂倾相期非早暮渭钓与莘耕楼桑庙大雪闭河山停骖阻燕界日出见平冈庙制颇宏大昭烈南面尊其旁两侯配隂森宫前木芜没畦首菜遗像纒风尘荒碑委榛蒯痛惟初平时中原已横溃跳身向荆益历险诚不悔终焉嗣汉业上帝居禋类独此幽并区频在衣冠外不得比南阳何由望丰沛尚想旧宅桑童童状车葢黄屋既飘飖霓旌亦杳霭惟有异代臣过瞻常再拜不及二将军提戈当一队三月十二日有事于欑宫同李处士因笃余生犹拜谒吾友复同来筋力愁初减天颜伫一廻巖云随驭下寝仗夹车开未得长陪从辞行涕泗哀赠李贡士嘉时年八十居然汉代表遗民犹向甘陵说党人乆矣泥涂嗟绛县不妨渔钓老河滨花香元亮篱前酒雨垫林宗野外巾此日耆英谁得似饮和先作一方春邯郸赵国地生毛丛台野火烧平原与马服累累葬枯蒿饥乌啄冬雪独鴈号寒郊有策无所用拂拭千金刀岂闻萧王来北发渔阳豪昼卧温明殿苍生正嗸嗸太息复何言此身随所遭邢州太行从西来势如常山蛇邢洺在其间控压连九河唐人守昭义桀骜不敢过凭此制山东腹心实非他事巳遡悲风芒然吹黄沙乞食向野人从之问桑麻自大名至保定子德已先一月西行赋寄念尔西归日嗟余望路岐殊方频邂逅千里各差池木落燕台早霜封华掌迟秦郊须置驿莫后郑当时亾友潘节士之弟耒逺来受学兼有投诗答之生平不拟託诸侯吾道仍须历九州落落关河蓬转后萧萧行李鴈飞秋爲秦百姓皆黔首待汉儒林已白头何意故人来负笈艰难千里媿从游十年离别未言还楚水枫林极望间野雀暮归吴季庙寒涛秋拥伍胥山人琴已逝増哀涕笠屩相看失壮颜独有士龙年最少一朝词笔动江关述古微言既以絶一变爲从横下以游侠权上以刑名衡六国固蚩蚩汉兴亦攘攘不有董夫子大道何由明孝武尊六经其功冠百王节义生人材流风被东京世儒昧治本一㮣而相量于乎三代还此人安可忘六经之所传训诂爲之祖仲尼贵多闻汉人犹近古礼器与声容习之疑可睹大哉郑康成探赜靡不举六艺既该通百家亦兼取至今三礼存其学非小补后代尚清谈土苴斥邹鲁哆口论性道扪籥同蒙瞽五国竝时亾世道当一变扫地而更新三王功可见鼓琴歌有虞钓者知其善区区山泽间道足开南面天步未囘旋九州待龙战空有济世心生不逢尧禅何必会风云弟子皆英彦俗史不知人寥落儒林传德州讲易毕奉柬诸君在昔尼父圣韦编尚三絶况于章句儒未晓八卦列相看五十余行事无一逹坐见悔吝丛举足防磋跌日昃乃研思犹幸非大耋微言讵可寻斯理庶不灭寡过殊未能岂厌丁宁说是时秋雨开凉风起天末蟋蟀吟堂阶疎林延夕月草木得坚成吾人珍晚节亮哉岁寒心不变霜与雪忧患自古然守之俟来哲輓殷公子岳忆昔过从日偏承藻鑑殊堂中延太守门外揖王符木叶空郊晚鱼鳞大泽枯邈如人世隔无复问黄垆八俊名空大千秋事已违岭云縁旐下溪鸟夹棺飞薏苡当含具桄榔待复衣寂寥漳水上犹望楚魂归寄张文学弨时淮上有筑堤之役冬来寒更剧淮堰比何如遥忆张平子孤灯正勘书江山双鬓老文字六朝余愁絶无同调蓬飘久索居双鴈双鴈东北飞飞飞向城阙声含海上飇影带吴山月有客从南来遗我一书札上写召旻诗如彼泉池竭下列周鼎文食人象饕餮书成重密缄一字一泣血传之与贵人相视莫敢发所计一身肥岂望天下活夏日首夏多恒风尘霾蔽昏旦舞雩吿山川白𥿄催州县未省答天心且望除民患黍苗不作歌硕鼠徒兴叹仗马适一鸣身名已涂炭贝玉方盈朝此曹何所惮博士有正先实趣秦时乱末俗无恒心疾贫而好勇不能事田园何况谈周孔出门持尺刀铸钱兼掘冡矧此大东谣齐民半流冗不见瓜宁男死犹被天宠鸣弓宿鸟惊跃马浮埃动顾谓同行人王侯宁有种秋风行白露早下秋风凉谁家置酒开华堂秦国丞相南面坐三川郡守趋奉觞燕娥赵女调清瑟六博弹棋费白日致富应多文信金论功讵足穰侯匹莫欺张耳鬓如丝及见夷门大会时车中公子常虚左上客侯生衣弊衣人生富贵驹过隙唯有荣名寿金石嗟嗟此曲难重陈柱摧絃龂长愁人静乐邑枕汾川首城分并塞支马于遗牧地材木剰山陲冱泽鱼空后腥风虎下时楼烦虽善射不救汉王危太原寄王髙士钖阐游子一去家十年愁不见愁如汾水东不到吴江岸异地各荣衰何繇共言宴忽睹子纲书欣然一称善知交尽四海岂必无英彦贵此金石情出处同一贯太行氷雪积沙塞飞蓬转何能久不老坐看人间换惟有方寸心不与元鬒变盂县北有藏山云是程婴公孙杵臼藏赵孤处空山三尺雪匹马向荒榛窈洞看冰柱危峰迟日轮水边寒啄鹤松下晚樵人恐有孤儿在寻幽一问津读李处士◍襄城纪事有赠处士之父可从崇祯十五年以壮士隷督师汪公乔年麾下以五千人勦贼至襄城死之处士年十六贫甚与其母彭氏并日而食力学有闻越二十九年始得走襄城爲汪公及其父设祭招魂以归余与处士交爲之作诗踯躅荒郊酹一樽白杨青火近黄昏终天不返收崤骨异代仍招复楚魂湛坂愁云随独鴈颕桥哀水助啼猿五千国士皆忠鬼孰似南山孝子门寄杨髙士瑀廿载江南意愁来更渺茫友朋嗟日损鸡犬觉年荒水历书池净山连学舎长但闻杨伯起弦诵夜琅琅齐祭器行太公封齐廿八世春禘秋尝长有事犹从三代识遗声每见九夷朝祭器器历商周制度工相传丁癸及桓公花纹不似莱人物法象仍疑两敦同牛山下涕何悲苦岁久光华方出土夏后璜偏入向魋鲁宫宝又归阳虎历下秋风动夕萤古来神物亦飘零谁知柏寝千年器异日还陈汉武庭题李先生矩亭德州东二十五里矩亭故乡举思伯李君诚明读书处天启中权奄柄国闻君通隂阳象纬之学遣使徴之辞疾不就洁志以终其子源修是亭以表遗躅余爲之诗董生祠畔子云亭涧雨巖虹望独扄门外晓寒萦带草林端秋散照书萤长畱直道扶千载自见遗文表六经今日似君还肯构应知家学本趋庭瓠瓠实向秋侵呺然繋夕林不材畱苦叶藁死亦甘心偶伴嘉蔬植还依旧圃寻削瓜输上爼剥枣逊清斟衞女河梁逈泾师野渡㴱未须惊五石应信直千金作器疑无用随流谅不沈试充君子佩聊比国风吟土门旅㝛岁岁征骖讵有期栖栖周道欲安之尼公匪兕穷何病尚父维鹰老未衰市酒薄驱冬宿冷山麰轻压晓行饥从知宇宙今来阔不似园林独卧时燕中赠钱编修秉镫一别秦淮将廿载天涯垂老看犹在断烟愁竹泣苍梧秃笔悽文来涨海燕市鸡鸣动客轮九门驰道足黄尘相逢不见金台侣但说荆轲是酒人先妣忌日风木凋零已过时一经犹得僃人师闻丝欲下刘泣执卷方知孟母慈秋雨秀连中野蔚夕阳光起北园葵无穷眀发千年慨岂独杯桊忌日思自章邱囘至德州则程工部逝巳三日矣髙秋立马鲍山旁旅鴈初飞木叶黄十载故人泉下别交情多媿郅君章有叹少小事苟卿佔毕更寒暑慨然青云志一旦从羁旅西游到咸阳上书寤英主门庭正翕集车骑来千数复有金石辞粲烂垂千古如何壮士怀但慕仓中鼠家世二千石结髪常自修譬如寡妇心本慕共姜俦不幸污盗贼遂忘淫佚羞念彼巨先语抚心悼迁流如登千仞冈失足竟不收勉哉坚自持无遗朋友忧哭归髙士弱冠始同游文章相砥厉中年共墨衰出入三江汭悲㴱宗社墟勇画澄清计不获骋良图斯人竟云逝峻节冠吾侪危言惊世俗常爲扣角歌不作穷途哭生耽一壶酒没无半间屋惟存孤竹心庶比黔娄躅太仆经铿铿三吴推学者安贫称待诏清风播林野及君复多材儒流嗣弓冶已矣文献亾萧条玉山下郦生虽酒狂亦能下齐军发愤吐忠义下笔驱风云平生慕鲁连一矢解世纷碧鸡竟长鸣悲哉君不闻亭林诗集卷之四终亭林诗文集文集卷第四亭林文集卷之四答李子德书三代六经之音失其传也久矣其文之存于世者多后人所不能通以其不能通而辄以今丗之音改之于是乎有改经之病始自唐明皇改尚书而后人往往效之然犹曰旧爲某今改爲某则其本文犹在也至于近日锓本盛行而凡先秦以下之书率臆径改不复言其旧爲某则古人之音亾而文亦亾此尤可叹者也开元十三年敕曰朕听政之暇乙夜观书每读尚书洪范至无偏无颇遵王之义三复兹句常有所疑据其下文竝皆协韵惟颇一字实则不伦又周易泰卦中无平不陂释文云陂字亦有颇音陂之与颇训诂无别其尚书洪范无偏无颇字宐改爲陂盖不知古人之读义爲我而颇之未尝误也易象传鼎耳革失其义也覆公餗信如何也礼记表记仁者右也道者左也仁者人也道者义也是义之读爲我而其见于他书者遽数之不能终也王应麟曰宣和六年诏洪范复旧文爲颇然监本犹仍其故而史记宋丗家之述此书则曰母偏母颇吕氏春秋之引此书则曰无偏无颇其本之传于今者则亦未尝改也易渐上九鸿渐于陆其羽可用爲仪范谔昌改陆爲逵朱子谓以韵读之良是而不知古人读仪爲俄不与逵爲韵也小过上六弗遇过之飞鸟离之朱子存其二説谓仍当作弗过遇之而不知古读离爲罗正与过爲韵也杂卦传晋昼也明夷诛也孙奕改诛爲昧而不知古人读昼爲注正与诛爲韵也楚辞天问简狄在台喾何宐玄鸟致诒女何嘉后人改嘉爲喜而不知古人读宐爲牛何反正与嘉爲韵也招魂魂兮归来北方不可以止些增氷峨峨飞雪千里些归来归来不可以久些五臣文选本作不可以久止而不知古人读久爲几正与止爲韵也老子朝甚除田甚芜仓甚虚服文采带利劒厌饮食财货有余是爲盗夸杨愼改爲盗竽谓本之韩非子而不知古人读夸爲刳正与除爲韵也淮南子原道训以天爲盖以地爲舆四时爲马阴阳爲驺乘云陵霄与造化者俱纵志舒节以驰大区后人改驺爲御而不知古人读驺爲邾正与舆爲韵也史记龟策传雷电将之风雨迎之流水行之侯王有德乃得当之后人改迎爲送而不知古人读迎爲昂正与将爲韵也太史公自序有法无法因时爲业有度无度因物与舍今汉书司马迁传亦正作舎而后人改爲合不知古人读舎爲恕正与度爲韵也栢梁台诗上林令曰去狗逐兔张罝罘今本改爲罘罝又改爲罘罳而不知古人读罘爲扶之反正与时爲韵也杨雄后将军赵充国颂在汉中兴充国作武﨣﨣桓桓亦绍厥后五臣文选本改后爲绪而不知古人读后爲戸正与武爲韵也繁钦定情诗何以结相于金薄画搔头后人改于爲投而不知古人读头爲徒正与于爲韵也陆云答兄平原诗巍巍先基重规累构赫赫重光遐风激鹜今本改鹜爲鹫而不知古人读构爲故正与骛爲韵也齐武帝估客乐昔经樊邓役阻潮梅根冶㴱怀怅往事意满辞不叙今本改冶爲渚不知宋书百官志江南有梅根及冶塘二冶而古人读冶爲墅正与叙爲韵也隋书载梁沈约歌赤帝辞齐醍在堂笙镛在下匪惟七百无絶终古今本改古爲始不知长无絶兮终古乃九歌之辞而古人读下爲戸正与古爲韵也诗曰汎彼栢舟在彼中河髧彼两髦实惟我仪之死矢靡他则古人读仪爲俄之证也易离九三日昃之离不鼓缶而歌则大耋之嗟则古人读离爲罗之证也张衡西京赋徼道外周千庐内附衞尉八屯廵夜警昼则古人读昼爲注之证也诗曰君子偕老副笄六珈委委佗佗如山如河象服是宐子之不淑云如之何则古人读宐爲牛何反之证也又曰何其久也必有以也又曰吉甫燕喜旣多受祉来归自镐我行永久则古人读久爲几之证也左思吴都赋横塘查下邑屋隆夸长干延属飞甍舛互则古人读夸爲刳之证也汉书叙传舞阳鼓刀滕公廐驺颕阴商贩曲周庸夫攀龙附凤竝乘天衢则古人读驺爲邾之证也庄子不将不迎应而不藏故能胜物而不伤又曰无有所将无有所迎则古人读迎爲昂之证也曲礼将适舎求无固离骚余固知謇謇之爲患兮忍而不能舎也指九天以爲正兮夫惟灵修之故也则古人读舎爲恕之证也秦始皇东观刻石文常职既定后嗣循业长承圣治羣臣嘉德祗诵圣烈请刻之罘则古人读罘爲扶之反之证也诗曰予曰有疏附予曰有先后予曰有奔走予曰有御侮则古人读后爲戸之证也史记龟策传今寡人梦见一丈夫延颈而长头衣元绣之衣而乘辎车则古人读头爲徒之证也荀子肉腐出虫鱼枯生蠧怠慢忘身祸灾乃作彊自取柱柔自取束邪秽在身怨之所构作束竝去声则古人读构爲故之证也马融广成颂然后缓节舒容裴徊安歩降集波籞川衡泽虞矢鱼陈罟兹飞宿沙田开古冶翚终葵扬关斧刋重冰拨蛰戸测潜鳞踵介旅则古人读冶爲墅之证也诗曰于以奠之宗室牖下谁其尸之有齐季女则古人读下爲戸之证也凡若此者遽数之不能终也其爲古人之本音而非叶韵则陈第已辨之矣若夫近日之锓本又有甚焉阮瑀七哀诗㝠㝠九泉室漫漫长夜台身尽气力索精魂靡所能今本改能爲廻不知广韵十六咍部元有能字姚寛证之以后汉书黄琬传欲得不能光禄茂才以爲不必是鼈矣张说陇右节度大使郭知运神道碑铭河曲廻兵临洮旧防手握金节魂沈玉帐千里送丧三军悽怆唐文粹本改防爲址以叶上文喜祉诸字不知广韵四十一様部元有防字而峻岨塍埓长城豁险吞若巨防已见于左思之蜀都赋矣李白日夕山中有怀诗久卧名山云遂爲名山客山㴱云更好赏弄终日夕月衔楼间峰泉潄阶下石素心自此得眞趣非外借今本改借爲惜不知广韵二十二昔部元有借字而伤美物之遂化怨浮龄之如借已见于谢灵运之山居赋矣凡若此者亦遽数之不能终也嗟夫学者读圣人之经与古人之作而不能通其音不知今人之音不同乎古也而改古人之文以就之可不谓之大惑乎昔者汉西平四年议郞蔡邕奏求正定五经文字乃自书丹于碑使工镌刻立于太学门外后儒晚学咸取正焉魏正始中又立古文篆隷三字石经自是以来古文之经不絶于代传写之不同于古者犹有所疑而考焉天宝初诏集贤学士衞包改爲今文而古文之传遂冺此经之一变也汉人之于经如先后郑之释三礼或改其音而未尝变其字子贡问乐一章错简明白而仍其本文不敢移也注之于下而已所以然者述古而不自专古人之师传固若是也及朱子之正大学系辞径以其所自定者爲本文而以错简之说注于其下已大破拘挛之习后人效之周礼五官互相更易彼此纷纭召南小雅且欲移其篇第此经之又一变也闻之先人自嘉靖以前书之锓本虽不精工而其所不能通之处注之曰疑今之锓本加精而疑者不复注且径改之矣以甚精之刻而行其径改之文无怪乎旧本之日微而新说之愈凿也故愚以爲读九经自考文始考文自知音始以至诸子百家之书亦莫不然不揣寡昧僭爲唐韵正一书而于诗易二经各爲之音曰诗本音曰易音以其经也故列于唐韵正之前而学者读之则必先唐韵正而次及诗易二书明乎其所以变而后三百五篇与卦爻彖象之文可读也其书之条理最爲精密窃计后之人必有患其不便于寻讨而更窜併入之者而不得不豫爲之说以吿也夫子有言齐一变至于鲁鲁一变至于道今之广韵固宋时人所谓菟园之册家传而戸习者也自刘渊韵行而此书几于不存今使学者睹是书而曰自齐梁以来周沈约诸人相传之韵固如是也则俗韵不攻而自绌所谓一变而至鲁也又从是而进之五经三代之书而知秦汉以下至于齐梁历代迁流之失而三百五篇之诗可弦而歌之矣所谓一变而至道也故吾之书一循广韵之次第而不敢辄更亦犹古人之意且使下学者易得其门而入非託之足下其谁传之今钞一帙附往而考古之后日知所无不能无所增益则此之书犹未得爲完本也答子德书老弟虽上令伯之章以我度之未必见听昔朱子谓陆放翁能太髙迹太近恐爲有力者所牵挽不得全其志节正老弟今日之谓矣但与时消息自今以往别有机权公事之余尤望学易吾弟行年四十九矣何必待之明岁哉更希余光下被俾暮年迂叟得自遂于天空海濶之间尤爲知巳之爱也答子德书接读来诗弥增愧侧名言在兹不啻口出古人有之然使足下蒙朋党之讥而老夫受虚名之祸未必不由于此也韩伯休不欲女子知名足下乃欲播吾名于士大夫其去昔贤之见何其远乎人相忘于道术鱼相忘于江湖若每作一诗輙相推重是昔人标榜之习而大雅君子所弗爲也愿老弟自今以往不复挂朽人于笔舌之间则所以全之者大矣与潘次耕书着述之家最不利乎以未定之书传之于人昔伊川先生不出易传谓是身后之书即如近日力臣札来五书改正约有一二百处诗祈父靡所厎止小旻伊于胡厎误作底注云十一荠而不知其爲五旨也五经无底字皆是厎字惟左传襄二十九年处而不底昭元年勿使有所壅闭湫底以露其体乃音丁礼反耳今说文本厎字有下一画误也字当从氏诗周道如砥孟子引之作厎以砥厎音同而古亦可通也今本误爲底字童而习之幷诗之砥字亦读爲邸矣商颂烈祖诗上云以假以享下云来假来飨石经上作享下作飨欧阳氏曰上云以享者谓诸侯皆来助享于神也下云来飨者谓神来至而歆飨也享飨二义不同享者下享上也书曰享多仪是也飨者上飨下也传曰王飨醴是也故周颂我将我享作享既右飨之作飨鲁颂享以骍犠作享是飨是宐作飨今诗经本周商二颂上下皆作享非矣举此二端则此书虽刻成而未可刷印恐有舛漏以贻后人之议马文渊有言良工不示人以璞今丗之人速于成书躁于求名斯道也将亾矣前介睂札来索此原一亦索此书幷欲钞日知録我报以诗易二书今夏可印其全书再待一年日知録再待十年如不及年则以临终絶笔爲定彼时自有受之者而非可豫期也诗云如切如磋如琢如磨此之谓也答次耕书来书北山南史一联语简情至读而悲之旣已不可谏矣处此之时惟退惟拙可以免患吾行年已迈阅丗颇㴱谨以此二字爲赠子德书来云顷闻将特聘先生外有两人此语未审虚实君子之道或出或处鄙人情事与他人不同先妣以三吴奇节蒙恩旌表一闻国难不食而终临没丁宁有无仕异朝之训辛亥之夏孝感特柬相招欲吾佐之修史我答以果有此命非死则逃原一在坐与闻都人士亦颇有传之者耿耿此心终始不变幸以此语白之知交前札中劝我无入都门及定卜华下甚感此意廻环中腑何日忘之与次耕书于天空海濶之中一旦爲畜樊之雉才华累之也虽然无变而度无易而虑古人于逺别之时而依风巢枝勤勤致意愿子之勿忘也自今以往当思中材而渉末流之戒处钝守拙孝标策事无侈博闻明逺爲文常多累句务令声名渐减物縁渐疎庶几免于今之丗矣若夫不登权门不渉利路是又不待老夫之灌灌也与次耕书大家续孟坚之作颇有同心巨源吿延祖之言实爲邪説展读来札爲之怆然吾昔年所蓄史事之书竝爲令兄取去令兄亾后书既无存吾亦不谈此事久客北方后生晚辈益无晓习前朝之掌故者令兄之亾十七年矣以六十有七之人而十七年不谈旧事十七年不见旧书衰耄遗忘少年所闻十不记其一二又当年牛李洛蜀之事殊难置喙退而修经典之业假年学易庶无大过不敢以草野之人追论朝廷之政也然亦有一得之愚欲吿诸良友者自庚申至戊辰邸报皆曾寓目与后来刻本记载之书殊不相同今之修史者大段当以邸报爲主两造异同之论一切存之无轻删抹而㣲其论断之辞以待后人之自定斯得之矣割补两朝从信録尚在吾弟处看完仍付来此不过邸报之二三也与李中孚书衰疾渐侵行须扶杖南归尚未可期久居秦晋日用不过君平百钱皆取办囊橐未尝求人过江而南费须五倍舟车所历来往六千求人则丧已不求则不逹以此徘徊未果华令迟君谋爲朱子祠堂卜于云台观之右捐俸百金弟亦以四十金佐之七月四日买地十日开土中秋后卽百堵皆作然堂庐门垣备制而已不欲再起书院惟祠中用主像遵足下前谕主题曰太师徽国文公朱子神位像合用林下冠服敢祈足下考订明确示之太夫人祠已建立否委作记文岂敢固辞以自外于知已顾念先妣以贞孝受旌顷使舍姪于墓旁建一小祠尚未得立日夜痛心若使不立母祠而爲足下之母作祠文是爲不敬其亲而敬他人矣足下亦何取其人乎贵地髙人逸士甚不乏人似不须弟若谓非弟不可则时乎有待必鄙愿已就方可泚笔耳与李中孚书先生已知盩屋之爲危地而必爲是行脱一旦有意外之警居则不安避则无地有焚巢丧牛之凶而无需沙出穴之利先生将若之何至云置死生于度外鄙意未以爲然天下之事有杀身以成仁者有可以死可以无死而死之不足以成我仁者子曰吾未见蹈仁而死者也圣人何以能不蹈仁而死时止则止时行则行而不胶于一孟子曰大人者言不必信行不必果于是有受免死之周食嗟来之谢而古人不以爲非也使必斤斤焉避其小嫌全其小节他日事变之来不能尽如吾料苟执一不移则爲荀息之忠尾生之信不然或至幷其斤斤者而失之非所望于通人矣承惓惓相爱之切故复爲此忠吿别有札与宪尼嘱其恳畱先生也答王山史书仲复之言自是寻常之见虽然何辱之有小星江汜圣人列之召南而纪叔姬笔于春秋矣或谓古人媵者皆姪娣与今人不同诚然然记曰父母有婢子甚爱之虽父母没没身敬之不衰夫爱且然而况五十余年之节行乎使乡党之人谓诸母之爲尊公媵者其位也其取重于后人而爲之受弔者其德也易曰利幽人之贞未变常也诸母当之矣君子以广大之心而裁物制事当不尽以仲复之言爲然将葬当以一牲告于尊公先生而请启土及墓自西上不敢当中道旣窆再吿而后反其反也虞于别室设座不立主期而焚之先祖有二妾炎武所逮事其亾也葬之域外此固江南士大夫家之成例而亦周官冡人或前或后之遗法也今诸母之丧爲位受弔加于常仪以报其五十余年之苦节足矣若遂欲祔之同穴进列于左右之次窃以爲非宜追惟生时实命不同莫敢当夕之情与夫今日葬之以礼没身敬之不衰之义固不待宋仲几鲁宗人衅夏之对也谨复与王山史书朱子祠堂之举适有机縁今同令弟及诸君相视形势定于观北三泉之右择平敞之地二水合流之所建立一堡止用地四五畆缭以周垣引泉环之幷通流堂下前爲石坊列植松栢内住居民三四家守之虽所费不訾但有百金卽便兴工不患无助春仲弟自来视工望作一家报凡择地委人一切託之令弟允塞仍移书报弟速爲措办可也与王仲复书华隂王君无异有诸母张氏年二十六其君与小君相继歾无异以兄子爲后方四龄张氏独守节以事太君二十五年太君亾又三十余年年八十一及见无异之曾孙而终无异感其节将爲之发丧受弔而疑所服仆以免服吿之读来教与无异书未之许也窃惟礼经之言免者不一而详其制有二焉其重也自斩至缌皆有免其轻也五丗之亲爲之袒免夫五服之制有冠有衰免则无冠也郑氏曰以布广一寸自项中而前交于额上却绕紒如着幓头矣是故有免而衰者有免而袒者在五服之内则免而衰五服之外则免而袒袒者非肉袒也无衰故谓之袒也传言晋惠公获于秦穆姬使以免服衰绖逆是免而衰者矣史言汉髙爲义帝发丧袒而大哭兵皆缟素是无衰而袒者矣今张氏之卒无异将爲之表其节而报其恩其可以无服乎哉童汪踦㓜而勿殇县贲父卑而有诔国固有之家亦宐然请爲之免而布素既葬而除敢以质之君子若曰汏哉叔氏专以礼许人则吾岂敢复张又南书华下有晦翁旧事历五百余年始得山史爲之表章又十二年而炎武重游至此及今不剏更待何人今移买山之资先作建祠之举若改岁之初旌驺至止当于华下奉迎白石淸泉共谈中愫慰二载之濶悰订千秋之大业幸甚幸甚至鄙人侨居之计且爲后图而其在此亦非敢拥子厚之臯比坐季长之绛帐倘逖听不察以爲自立坛坫欲以奔走天下之人则东林覆辙目所亲见有断断不爲者耳与三姪书新正已移至华下祠堂书院之事虽皆秦人爲之然吾亦须自买堡中书室一所水田四五十畆爲饔飱之计秦人慕经学重处士持淸议实与他省不同黄精松花山中所产沙苑蒺藜止隔一水终日服饵便可不肉不茗然华阴绾毂关河之口虽足不出戸而能见天下之人闻天下之事一旦有警入山守险不过十里之遥若志在四方则一出关门亦有建瓴之便今年三月乘道涂之无虞及筋力之未倦出崤圅观伊雒历嵩少亦有一二好学之士闻风愿交但中土饥荒不能久畱遂旋车而西矣彼中经营方始固不能久畱于外也与李霖曕书犹子衍生前岁曾蒙靑盼今已随其师至关中稍知礼法不好嬉戏竟立以爲子而崑山从弟子严连得二孙又令荆妻抱其一以爲殇儿之后桑榆末景或可囘三舎之戈此间风俗大胜东方虽未卜居亦有安土之懐矣与王虹友书流寓关华已及二载幸得栖迟泉石不与弓旌而此中一二绅韦颇知重道管㓜安之客公孙惟说六经之旨乐正裘之友献子初无百乘之家若使戎马不生弦歌无辍即此可爲优游卒岁之地矣惟是筋力衰隤山川缅邈获麟西野粗成拨乱之书化鹤东州未卜归来之日言念邦族憬然如何与周籀书书昔年过访尊公于江村寓舍中其时以去国孤踪相逢话旧遇声子于郑郊久谙家丗和渐离于燕市窃附风流雹散蓬飘忽焉二纪东西南北音信阙如爲天涯独往之人类日暮倒行之客乃者发圅伸𥿄如见故人问道论文益徴同志信后生之可畏知斯道之不亾至于鄙俗学而求六经舎春华而食秋实则爲山覆篑当加进往之功祭海先河尤务本原之学老夫耄矣何足咨询而况二十年前已悔久焚之作乎重违来㫖輙布区区与人书一人之爲学不日进则日退独学无友则孤陋而难成久处一方则习染而不自觉不幸而在穷僻之域无车马之资犹当博学审问古人与稽以求其是非之所在庶几可得十之五六若旣不出戸又不读书则是面墻之士虽子羔原宪之贤终无济于天下子曰十室之邑必有忠信如▫者焉不如▫之好学也夫以孔子之圣犹须好学今人可不勉乎与人书二圣人所闻所见无非易也若曰埽除闻见幷心学易是易在闻见之外也六十四卦三百八十四爻皆所以吿人行事所谓拟之而后言议之而后动者也若夫堕枝体黜聪明此庄周列御宼之说易无是也与人书二孔子之删述六经卽伊尹太公救民于水火之心而今之注虫鱼命草木者皆不足以语此也故曰载之空言不如见诸行事夫春秋之作言焉而已而谓之行事者天下后丗用以治人之书将欲谓之空言而不可也愚不揣有见于此故凡文之不关于六经之指当丗之务者一切不爲而旣以明道救人则于当今之所通患而未尝专指其人者亦遂不敢以辟也与人书四诗三百篇卽古人之韵谱经之与韵本无二也病在后之学者执韵而论经其不能通则改经而就韵夫道若大路然安用此多岐乎休文之四声神珙之翻切三代之所未有也颜师古章懐太子始有叶韵之说而汉以前亦未之有也乃援今而议古焉得不圆凿而方枘乎且经学自有源流自汉而六朝而唐而宋必一一攷究而后及于近儒之所着然后可以知其异同离合之指如论字者必本于说文未有据隷楷而论古文者也已僭成一书今先刻音论附往与人书五君子将立言以垂于后则其与平时之接物者不同孔子之于阳货葢以大夫之礼待之而其作春秋则书曰盗又尝过楚见昭王当其问答自必称之爲王而作春秋则书楚子轸卒黜其王削其葬其从衆而称之也不以爲阿其特书而黜之也不以爲亢此孔子所以爲圣之时也孟子曰庸敬在兄斯须之敬在乡人今子欲以一日之周旋而施诸久逺之文字无乃不知春秋之义乎与人书六生平所见之友以穷以老而遂至于衰頽者十居七八赤豹君子也久居江东得无有陨获之叹乎昔在泽州得拙诗㴱有所感复书曰老则息矣能无倦哉此言非也夫子归与归与未尝一日忘天下也故君子之学死而后已与人书七每接谈论不无感触夜来梦作一书与执事曰过蒲而称子路之平陆而责距心嗟乎梦中之心觉时之心也匹夫之心天下人之心也今将暂别贵地民生利病望悉以见教人虽微言虽轻或借之而重与人书八引古筹今亦吾儒经丗之用然此等故事不欲令在位之人知之今日之事兴一利便是添一害如欲行沁水之转般则河南必扰开胶莱之运道则山东必乱矣与人书九目击丗趋方知治乱之关必在人心风俗而所以转移人心整顿风俗则教化纪纲爲不可阙矣百年必丗养之而不足一朝一夕败之而有余与人书十尝谓今人纂辑之书正如今人之铸钱古人采铜于山今人则买旧钱名之曰废铜以充铸而已所铸之钱旣已麤恶而又将古人传世之宝舂剉碎散不存于后岂不两失之乎承问日知録又成几卷盖期之以废铜而某自别来一载早夜诵读反复寻究仅得十余条然庶几采山之铜也与人书十一顷过里第见家道小康诸郞成立甚慰然自此少游之计多而伏波之志减矣况局守一城无豪杰之士可与共论如此则志不能帅气而衰钝随之敢以一得之愚献诸执事某虽学问浅陋而胷中磊磊絶无阉然媚世之习贵郡之人见之得无适适然惊也与人书十二吾辈学术丗人多所不逹一二稍知文字者则又自媿其不如不逹则疑不如则忌以故平日所作不甚传之人间然老矣终当删定一本择友人中可与者付之尔与人书十三读来论爲之感叹自北平南昌二变以后一代䂓模于宗子维城四字竟不复讲至崇祯之时人心已去虽使亲王典兵其能者不过如汉之陈王宠下者则唐之覃王嗣周延王戒丕而已积轻之势固不能有所树立而变故萌生难可意料谁肯独创非常建房琯之策者哉虽然苻坚不过氐酋伪主而其疏属尚有苻登诚得此论而用之未必无一二才杰之士自兹而奋发也与人书十四每接髙谈无非方人之论子曰三人行必有我师焉择其善者而从之其不善者而改之执事之意其在于斯乎然而子贡方人子曰赐也贤乎哉夫我则不暇是则圣门之所孳孳以求者不徒在于知人也论语二十篇惟公冶长一篇多论古今人物而终之曰已矣乎吾未见能见其过而内自讼者也又曰十室之邑必有忠信如某者焉不如某之好学也是则论人物者所以爲内自讼之地而非好学之㴱则不能见已之过虽欲改不善以迁于善而其道无从也记此二章于末其用意当亦有在愿与执事详之与人书十五古之疑衆者行伪而坚今之疑衆者行伪而脆其于利害得失之际且不能自持其是而何以致人之信乎故今日好名之人皆不足患且以凡人视之可尔与人书十六初爲此诗不过具宾主一夕之谈尔后之作者递相祖袭无乃失寿陵之本歩乎海内不乏能言之士区区何足相师惟自出已意乃敢许爲知音者耳与人书十七君诗之病在于有杜君文之病在于有韩欧有此蹊径于胷中便终身不脱依傍二字断不能登峰造极与人书十八宋史言刘忠肃每戒子弟曰士当以器识爲先一命爲文人无足观矣仆自一读此言便绝应酬文字所以养其器识而不堕于文人也悬牌在室以拒来请人所共见足下尚不知邪抑将谓随俗爲之而无伤于器识邪中孚爲其先妣求传再三终已辞之盖止爲一人一家之事而无关于经术政理之大则不作也韩文公文起八代之衰若但作原道原毁争臣论平淮西碑张中丞传后序诸篇而一切铭状槩爲谢絶则诚近代之泰山北斗矣今犹未敢许也此非仆之言当日刘义已讥之与人书十九弹琵琶侑酒此倡女之所爲其职则然也苟欲请良家女子出而爲之则艴然而怒矣何以异于是与人书二十某君欲自刻其文集以求名于世此如人之失足而坠井也若更爲之序岂不犹之下石乎惟其未坠之时犹可及止止之而不听彼且以入井爲安宅也吾已矣夫与人书二十一郑康成以七十有四之年爲袁本初强之到元城卒于军中而曹孟德遂有郑康成行酒伏地气絶之语以爲本初罪状后之爲处士者幸无若康成其待处士者幸无若本初与人书二十二井叔于崇福宫故址建祠筑垣以祀宋提举崇福宫十有四公可谓合礼今介石复建一堂于此祠之前而迁二程朱子之位于中奉之以爲一院之主其尊师重学之意非不甚至但其中若韩公吕公司马公刘公皆与二程同时而官品多在二程之上以朱子视之则皆前辈也杨龟山先生又朱子师之师也同一祠秩非有所分别也而俨然独处于前堂使诸公竝世而生必不安于其位也夫鬼神之情人之情也子曰未能事人焉能事鬼窃谓宜仍井叔之旧而别建一祠以奉程朱庶乎得之与人书二十三能文不爲文人能讲不爲讲师吾见近日之爲文人爲讲师者其意皆欲以文名以讲名者也子不云乎是闻也非逹也默而识之愚虽不敏请事斯语矣与人书二十四顷者东方友人书来谓弟盍亦听人一荐荐而不出其名愈髙嗟乎此所谓钓名者也今夫妇人之失所天也从一而终之死靡慝其心岂欲见知于人哉然而义桓之里称于国人怀淸之台表于天子何爲其莫之知也若曰必待人之强委禽焉而力拒之然后可以明节则吾未之闻矣与人书二十五君子之爲学以明道也以救世也徒以诗文而已所谓雕虫篆刻亦何益哉某自五十以后笃志经史其于音学㴱有所得今爲五书以续三百篇以来久絶之传而别着日知録上篇经术中篇治道下篇博闻共三十余卷有王者起将以见诸行事以跻斯丗于治古之隆而未敢爲今人道也向时所传刻本乃其绪余耳亭林文集卷之四终亭林诗集亭林诗文集卷第五亭林诗集卷之五广昌道中匹马去燕南易京大如砺五㢠春雪㴱涞上孤城闭行行入飞狐夕驾靡遑税融氷见晛流老树陵寒霁啄鹊驯不惊卧犬安无吠问客何方来幽都近如沸出车日辚辚戈矛接江裔此地幸无兵山田随树艺且偷须臾闲未敢谋卒岁久客燕代间遂与关山老流连王霸亭踯躅刘琨道枯荑春至迟落木秋来早独往兹怆然同游昔谁好三楚正干戈沅湘弥浩浩世乏刘荆州託身焉所保纵有登楼篇何能盪怀抱思因塞北风一寄南飞鸟寄问傅处士土堂山中向平尝读易亦复爱名山早跨青牛出昬骑白鹿还太行之西一遗老楚国两龚秦四皓春来洞口见桃花傥许相随拾芝草与胡处士庭访北齐碑春霾乱青山卉木苞未吐绕郭号荒鸡中田散野䑕䇿杖向郊垧幽人在巖戸未逹隐者心聊进苍生语一自永嘉来神州久无主十姓迭兴亾髙光竟何许栖栖世事廹草草朋侪聚相与读残碑含愁弔今古咏史王良既策马天弧亦直狼中夜视北辰九野何茫茫秦政㓕六国自谓过帝皇岂知渔阳卒狐鸣丛祠旁谁爲刑名家至今怨商鞅商纣爲黎蒐遂启东夷叛楚灵一会申俄召干谿患甲兵岂不多人人欲从乱惟民国所依疾乃盈其贯皇矣监四方得民天所赞路光禄书来叙江东同好诸友一时徂谢感叹成篇削迹行吟久不归修门旧馆露先晞中年早巳伤哀乐死日方能定是非彩笔夏枯湘水竹清风春尽首山薇斯文万古将谁属共尔衰迟老布衣过矩亭拜李先生墓下人生无贤愚大节本所共蹉跎一失身岂不负弦诵卓哉李先生九流称博综心鄙马季长不作西第颂屏居向郊垧食淡常屡空清修比范丹聪记如应奉力学不求闻终焉老家衖同时程中丞一疏亦惊衆玉玺安足陈亟进名臣用党论正纷挐中朝竝嚚讼世推山东豪三李尤放纵祠奄与哭典后先相伯仲初踰士类闲竟折邦家栋悲哉五十年风尘尚澒洞我来拜遗阡增此儒林重虽无謦咳接犹有风流送自非随武贤九原谁与从潘生次耕南归寄示知君心似玉壶清未肯缁尘久雒京若到吴阊寻旧迹五噫东去一梁生子房天道有盈虚智者乘时作取果半青黄不如待自落始皇方侈时土宇日开拓海上标东门长城绕北郭欲传无穷世更乞长生药子房天下才是时无所託东见仓海君用计亦疎略狙击竟何爲烦彼十日索譬之虎负嵎矜气徒手搏归来遇赤精奋戈起榛薄峣关一战破蓝田再麾却啧啧轵道旁共看秦王缚既已执韩仇此志诚不怍遂赴赤松要无负圯桥诺刈禾长白山下载耒来东国年年一往还禾垂墟照晩果落野禽闲食力终全节依人尚厚颜黄巾城下路独有郑公山岁草平生慕古人立志固难满自觉分寸长用之终已短良友日零落悽悽独无伴流离三十年苟且图饱煖壮岁尚无闻及今益樗散治蜀想武侯匡周叹微管愿一整頽风俗人谓迂缓孤灯照遗经雪㴱坐空馆一岁倐遒尽我行复何如何爲穷巷中悄然日闲居未敢听轮扁且读堂上书糟粕虽已陈致治良有余典谟化刀笔衣冠等猿狙孰令六代后一变贞观初四海皆农桑弦歌徧井闾我亦返山中耦耕伴长沮兄子洪善北来言及近年吴中有开淞江之役书此示之淞江东流水波缓王莽之际尤枯旱平野云㴱二陆山荒陂草没吴王馆五十年来羮芋魁顿令泽国生蒿莱岂无循吏西门豹停车下视终徘徊少时来往江东岸人代更移年纪换即今海水变桑田况于尔等皆童丱乍看畚锸共欢唿便向汚邪祝一壶岂知太平之世饴甘荼川流不盈泽得潴风雨时顺通祈雩春祭三江秋祭五湖衣冠济济郊坛趋岁输百万供神都江头担酒肴江上吹笙竽吏无𫾣扑民无逋嗟余已老何时见久客中原望乡县那闻父老复愁兵秦关楚塞方酣战忽忆秋风千里莼淞江亭畔坐垂纶还归被褐出负薪相逢絶少平生亲怪此伧夫是何人闰五月十日重逢闰五日澶漫客山东郡国戈鋋里园陵灌莽中草穿新垒緑花隔旧京红更忆王符老飘沦恨不同春秋书鲁月犹是谓文王旧国还丰镐遗民自夏商神游弓劒逺天与卦爻长此日追休烈于戏不可忘过张贡士尔岐缁帷白室覩风标爲叹斯人久寂寥济水夏寒清见底石田春润晚生苗长期六籍传无絶能使羣言意自消窃喜得逢黄叔度频来听讲不辞遥送程工部葬文献巳沦亾长者复云徂一往归重泉百年若须臾寥寥杨子宅恻恻黄公垆挥涕送故人执手存遗孤末俗虽衰漓风敎犹未渝愿与此邦贤修古敦厥初路舎人客居太湖东山三十年寄此代柬翡翠年㴱伴侣稀清霜憔悴减毛衣自从一上南枝宿更不囘身向北飞孙徴君以孟冬葬于夏峰时侨寓太原不获执绋适呉中有传示同社名氏者感触之意遂见乎辞老不越疆弔吾衰况疎慵遥凭太行云迢遰过夏峰泉源日清泚上有百尺松忆叨忘年契一纪秋徂冬常思依蜀庄有怀追楚龚不得拜灵輀限此关山重会葬近千人来观马鬛封傥有徐孺子只鸡逺奔从一时诸生间得无少茅容俗流骛声华考实皆凡庸淄渑竟谁知管华称一龙我无人伦鉴焉敢希林宗惟愿师伯夷宁隘母不㳟嗟此衰世意往往纒心胷囘首视秋山肃矣霜露浓汉三君诗父老苦秦法愿见除残兇三章布国门企踵咸乐从虽非三王仁寛大亦与同传祚历四百令名垂无穷右髙祖文叔能读书折节如儒生一战摧大敌顿使海㝢平改化名节崇磨钝人才清区区党锢贤犹足支危倾右光武卓矣刘豫州雄姿类髙帝一身寄曺孙未得飞腾势立志感神人风云应时至翻然遂翶翔二豪安得制右昭烈楚僧元瑛谈湖南三十年来事作四絶句共对禅灯说楚辞国殇山鬼不胜悲心伤衡岳祠前道如见唐臣望哭时孤坟一径楚山尖鐡石心肝老孝廉流落他方余惠远抚琴无语忆陶濳督师公子竟头陀诗笔峥荣浩气多两世心情知不遂待谁更奋鲁阳戈梦到江头橘柚林衲衣桑下惬同心不知今日沧浪叟鼓枻江潭何处㴱赋得檐下雀力小不成巢翾飞无定上所谋但一枝徬偟靡可恃曾窥王谢堂不作衔泥垒虽依檐下宿无异㴱林里岂不慕髙眀其奈惊丸饵唯应罢官时殷勤数来此蓟门送子德归关中与子穷年长作客子非朱颜我头白燕山一别八年余再裹行幐来九陌君才如海不可量竒正纵横势莫当弹筝叩缶坐太息岂可日月无弦望爲我一曲歌伊凉挈十一州归大唐竒材劒客今岂絶奈此举目都茫茫蓟门朝士多狐鼠旧日须睂化儿女生女须敎出塞籹生男要学鲜卑语常把汉书挂牛角独出郊原更谁与自从烽火照桑干不敢宫前问禾黍子行西还渡蒲津正喜秋气髙嶙峋华山有地堪作屋相与结伴除荆榛李生符自南中归檇李三年矣追惟壮游兼示旧作一卷别南中孤帆自归去文飞鹤拓云墨染且兰树丈夫行万里投分各有遇明发着莱衣未肯朱门住相送驿路旁落英连古戍傥有旧游人北望怀徐庶二月十日有事于欑宫靑阳囘轩邱白日丽苍野封如禹穴平木类湘山赭不忍寝园荒复来奠樽斚彷彿见威神云旗导风马当年国步蹙实叹谋臣寡空劳宵旰心拜戎常不暇贼马与边烽相将溃中夏頽阳不东升节士长喑哑及今擐甲兵无复图宗社飞章奏天庭謇謇焉能舎华隂有王生伏哭神牀下亮矣忠恳情咨嗟传宦者遗臣日以希有愿同谁写赠献陵司香贯太监宗萧瑟昌平路行来十九年清霜封殿瓦野火逼山阡镐邑风流尽邙陵岁月迁空堂论往事犹有旧中涓陵下人言上年冬祭时有声自宝城出至祾恩食顷止人皆异之昌平木落髙山出仰视神宫何崒嵂昭陵石马向天嘶谁同李令心如日有声隆隆来隧中骏奔执爵皆改容苌宏自信先君力独拜秋原御路东过郭林宗墓路畔累累墓石多中郎遗愧定如何应怜此日知名士到死犹穿吉莫鞾介休淡霓生巖际奔泉下石间龙蛇方起陆雀鼠尚争山雨静前村市秋凋故国颜介君祠庙在风义夐难攀灵石县东北三十五里神林晋介之推祠古人有至心不在狷与忍国禄既弗加吾身可以隐去矣适其时耕此荒山畛更与贤母偕邱壑情同允卓哉鸾凤姿飘飘髙自引向使属戎行岂其逊枝轸出处何必齐此心期各尽末世多浮谈有类激小忿割股固荒唐焚山事可哂微哉仲子廉立操同蚯蚓遗祠君故乡父老事惟谨牡丹异凡花春㴱洗铅粉况此黄芦林晚送秋风紧厉彼顽钝徒英名代无陨霍北道中怀关西诸君苦雨淹秋节屯云拥霍州虫依危石响水出断崖流驿路愁难进山亭怅独恶遥知关令待计日盻青牛河上作龙门下雷首自古称西河入自积石来出塞复逶迤吕梁悬百仞孟门髙峩峩逺矣大禹功山泽得所宜灵迹表华巖金行鎭西垂黄虞日已逺奰怒寻干戈去年方鬭争掘壕守朝那车骑如星流衣装兼橐駞狼弧动箭镞参伐扬旂麾嗟此河上军来往何时罢今年暂寝兵逻卒犹讥诃手持一尺符予钱方得过追惟狄泉陷地底生苍鵞窫窬来攫人逵路横长蛇寰区恣刀爼飞走穷网罗万类不足饱蝼蚁其奈何仰希神明眷下戢阳侯波行将朝白帝一诉斯民罹猿鸟既长吟穷人亦悲歌歌止天听囘勿厌辞烦多雨中至华下宿王山史家重寻荒径一冲泥谷口墙东路不迷万里河山人落落三秦兵甲雨凄凄松隂旧翠长浮院菊蕋初黄欲照畦自笑漂萍垂老客独骑羸马上关西过李子德忆昔论交日星霜一纪更及门初拜母让齿沗爲兄树引流泉细山依出月明相看仍慰借均不负平生积雨秋方涨相迎到华隂水惊龙鬭驶泥怯马蹄㴱尚阻东轩伫多烦濑口寻白云清渭色聊足比君心拜跪烦儿女追陪有弟昆云开王翦庙风起魏公原侠气凌三辅哀思呌九阍向来多感激不觉倒清罇拟卜南山宅先寻北道邻关河愁欲徧缟纻竟谁亲异国逢矜式同人待隐沦便思来岳顶挥手谢风尘皁帽皁㡌冬常着青山老自看鸟怜池树静云近岳天寒淡食随人给藜牀任地安闲来过道院不爲访金丹采芝采芝来谷底汲水到池㘭不碍风尘际常观气化交晨光明虎迹夕雾隐鸢巢昔日幽人住攀厓此结茅寄李生云霑时寓曲周僧舎课子衍生岁晚漳河朔雪霏仆夫持得尺书归三冬文史常堆案一室弦歌自掩扉古庙薪残烧粥冷荒陂水少食鱼稀何如长白山中寺莫使匡时雅志违春雨平生好修辞着集逾十卷本无郑衞音不入时人选年老更迂疏制行复刚褊东京耆旧尽羸瘵畱余喘放迹江湖间犹思理坟典朝来阅征书处士多章显何来南郡生心期在轩冕幸得比申屠超然竟独免春雨对空山流泉傍清畎枕石且看云悠然得所遣未敢慕巢由徒夸一身善穷经待后◍到死终黾勉寄同时二三处士被荐者关塞逾千里交游更几人金兰情不二猿鹤意相亲邺下黄尘晚商颜緑草春与君成少别知复念苏纯井中心史歌崇祯十一年冬苏州府城中承天寺以久旱浚井得一圅其外曰大宋铁圅经锢之再重中有书一卷名曰心史称大宋孤臣郑思肖百拜封思肖号所南宋之遗民有闻于志乗者其藏书之日爲德祐九年宋已亾矣而犹日夜望陈丞相张少保綂兵外来以复土宇至于痛哭流涕而祷之天地盟之大神谓气化转移◍◍一日于是郡中之人见者无不稽首惊诧而廵抚都院张公国维刻之以传又爲所南立祠堂藏其圅祠中未几而遭国难一如德祐末年之事呜唿悲矣其书传至北方者少而变故之后又多讳而不出不见此书者三十余年而今复睹之富平朱氏昔此书初出太仓守钱君肃乐赋诗二章崑山归生庄和之八章及浙东之陷张公走归东阳赴池中死钱君遯之海外卒于瑯琦山归生更名祚眀爲人尤慷慨激烈亦终穷饿以没独余不才浮沈于世悲年运之日往值禁罔之逾密而见贤◍◍◍◍不惧故作此歌以发挥其事云尔有宋遗臣郑思肖痛哭元人移九庙独力难将汉鼎扶孤忠欲向湘累弔着书一卷称心史万古此心心此理千寻幽井置铁圅百拜丹心今未死厄运应知无百年得逢圣祖再开天黄河已清人不待沈沈水府畱光彩忽见奇书出世间又惊牧◍满江山天知世道将反覆故出此书示臣鹄三十余年再见之◍心◍调复同时陆公已向厓门死信国捐躯赴燕市昔日吟诗弔古人幽篁落木愁山鬼呜唿蒲黄之辈何其多所南见此当如何夏日渇日出林表炎风下髙山火旻云去微谷井泉来悭晨露薄不濡夕氛横空殷百卉变其姿蕉萃侔榛菅㴱居废寝兴无计离人寰而况蚩蚩氓谋食良已艰眷此负耒勤羡彼濯流还素月方东生易忍桑榆间乃悟处乱䂓无营心自闲讵如触热人未老毛髪班坐须爽节至一尊散襟颜梓潼篇赠李中孚益部寻图像先襃李臣游读书通大义立志冠清流忆自黄皇腊经今白帝秋井蛙分骇浪嵎虎拒巖幽譬㫖鸿胪切徴官博士优里人荣使节山鸟避车驺笃论尊尼父清裁企仲由当追君子躅不与室家谋独行长千古髙眠自一邱闻孙多好学师古接姱修忽下弓旌召难爲涧壑畱从容怀白刃决絶郄华辀介节诚无夺微言或可投风囘猿岫敞雾卷鹤书收隐痛方童丱严亲赴国仇尸饔常并日废蓼拟塡沟岁逐糟糠老云遗富贵浮幸看儿息大敢有宦名求相对衔双涕终身困百忧一闻称史传白露满梧秋和王山史寄来燕中对菊诗雪满河桥归辔迟十行书札寄相思楚臣终是餐英客愁见燕台落叶时关中杂诗文史生涯拙关河岁月劳幽情便水竹逸韵老蓬蒿独鴈飞常迅寒鸡宿愈髙一闚西华顶天下小秋毫皇汉山樊久兴唐洞壑余空嗟衣劒灭但识水烟疎寥落三都赋栖迟万卷书西京多健作傥有似相如谷口耕畬少金门待诏多时清尊笔札吾道失弦歌夜月辞鸡树秋风下雀罗尚畱园绮迹终古重山阿徂谢良朋尽雕伤节士空延陵虚宝劒中散絶丝桐名誉荪兰竝文章日月同今宵开敝箧犹是旧华风缅忆梁鸿隐孤髙閲岁华门西吴会郭桥下伯通家异地情相似前期道每赊请从关尹住不必向流沙过朝邑王处士建常黄鹄山川意相随万里翔谁能三十载龟殻但支牀寄子严二纪违嵴令抚心悲如何惟尔㓜孤㷀十畆安江沱不幸丧厥明犹能保天和今年已六十与吾亦肩差里人推祭酒品行无讥诃昔年遣儿来省我桑干河儿言家颇温岁得数囷禾厨中列酒浆篱下羣鸡鹅常时比邻叟农谈一相过亦有赋役忧未妨艺桑麻顷报得两孙青葱满庭柯媿我半生来飘泊随干戈偶至渭水滨垂钓临洪波春云开三峰秀出千丈荷行止虽听天怀土情则那反躬计所获孰与吾仲多顾此暮年心尚未甘蹉跎寄尔诗一篇当使儿子歌寄次耕时被荐在燕中昨接尺素书言近在呉兴洗耳苕水滨叩舷歌採菱何图志不遂策蹇还就徴辛苦路三千裹粮复赢幐夜驱燕市月晓踏卢沟冰京雒多文人一贯同淄渑分题赋淫丽角句争飞腾关西有二士立志粗可称虽赴翘车招犹知畏友朋傥及雨露濡相将上诸陵定有南冠思悲哉不可胜转盻复秋风当随张季鹰归咏白华诗膳羞与晨增嗟我性难驯穷老弥刚棱孤迹似鸿㝠心尚防弋矰或有金马客问余可共登爲言顾彦先惟办刀与绳次耕书来言时贵有求观余所着书者答示年来行止类浮萍虽有畱书未杀青世事粗谙身巳老古音方奏客谁听儿从死父传楹语帝遣生徒受壁经投笔听然成一笑春风緑草满阶庭云台观寻希夷先生遗迹旧是唐朝士身更五代余每怀淳古意聊卜华山居月落巖阿寂云来洞口虚果哉非荷蒉独识太平初硖石驿东二十里有西鵶路繇赵保白杨树二百五十里至临汝以讥察之严筑垣封闭过此有题行人愁向汝州来前月西鵶禁不开弔古莫言秦法峻鸡鸣曾放孟尝囘雒阳涧水成周宅邙山汉代京三川通地络鹑火叶星精文轨同王朔蒐畋会卜征东门迎九鼎北阙望玑衡象魏云常紫龙池水自清尊师延国老听讲集诸生金谷荒烟合铜駞蔓草萦曲多羗笛韵县有陆浑名鹤望将焉属鲸吞未息争讵忘修礼乐何计偃戈兵赤伏看犹在苍鵞起莫惊停骖观雒汭微禹动㴱情三月十九日行次嵩山㑹善寺独抱遗弓望玉京白头荒野泪霑缨霜姿尚似嵩山柏旧日闻唿万岁声少林寺峩峩五乳峰奕奕少林寺海内昔横流立功自隋季宏构类宸居天衣照金织清梵切云霄禅灯晃苍翠颇闻经律余多亦谙武艺疆塲有艰虞遣之扞王事今者何寂寥矣成芜秽坏壁出游蜂空庭雊荒雉答言新令严括田任汚吏增科及寺庄不问前朝赐山僧阙飱粥住守无一二百物有盛衰囘旋傥天意岂无材杰人发愤起頽废寄语惠玚流勉待秦王至嵩山位宅中央正髙疑上界邻蓄波含颍汝吐气接星辰二室云长拥三唿响自臻淳风传至德孤隐祕灵眞世敝将还古人愁愿质神石开重出启岳降再生申老柏摇新翠幽花茁晚春岂知巢许窟多有济时人测景台象器先王作灵台太室东隂阳求日至风雨会天中考极三辰正封畿万国同吾衰今已甚犹一梦周公卓太傅祠拱木环遗寝空山走部民循良思旧德执节表淳臣几杖中兴礼丹青御座亲至今传爼豆长接大騩春梁园梁园词赋想遗音雕缋风流遂至今纵使邹枚仍接踵不过贪得孝王金海上海上雪㴱时长空无一鴈平生李少卿持酒来相劝五岳五岳何时徧行游二十春谁知禽子夏昔是去官人赠张力臣张君二徐流篆分特精妙独坐淮水濆临池伴鱼钓京口蹑寒芜彭城搴荒藋扁舟浮汉江一揽关山要西上定军山咨嗟武侯庙旋车下秦栈絶谷随奔峭昭陵图骏骨汉阙悲残照石鼔在燕山望诸可慿弔还登尼父堂礼器存遗诏囊中金石文一室供长啸诸子竝多材笔画皆克肖削柎追宜官俗书嗤逸少尤工苍雅学㴱鄙庸儒剽郄思旧游国转瞬分疆徼古堠出夕烽平林延野烧惟此数卷书鸣琴对言笑持以勗儿曺四海有同调莫浪逐王孙但从诸母漂子德自燕中西归省我于汾州天宁寺一载燕台别频承注问书天空乌鸟去秋到鴈行初共识班衣重偏怜皁帽疎轻身骑欵段一径访樵渔寄次耕入雒乘轩车中宵心有愠傥唿黄耳来更得辽东问六鳌成簸荡夜宿看星河相对愁珠桂流民辇下多尝披秋兴篇欲作东臯计闻有二毛人年才三十二岁暮西还时李生云霑方读盐铁论积雪冻关河我行复千里忽闻弦诵声逺岀衡门里在汉方盛时言利宏羊始桓生书一编恢卓有㴱㫖发愤刺公卿嗜利无廉耻片言折斗筲笃论垂青史矧乃衰乱仍征歛横无纪转饷七盘山骨满秦川底太息问朝绅食粟斯已矣幸哉荀卿门尚有苞邱子送康文学乃心归郃阳子夏看书室临河四望开山从雷首去浪拂禹门廻大道疑将废遗经重可哀非君真好古谁爲埽莓苔友人来坐中口占二絶不材聊得保天年便可长栖一壑边寄语故人多自爱但辞青紫即神仙昨过河东望首阳空山烟霭尚苍苍传闻髙士燕中返料理牀头皁荚囊送李生南归寄戴笠王钖阐二髙士华山五粒松寄向江东去白云满江天髙士今何处忆昔过湖滨行吟两故人潜龙犹在水别鹤已来秦江海多翻覆林泉异栖宿惊闻东市琴涕陨堂前筑去去逐征蓬随风西复东风吹兰蕙色一夜落关中五陵生蔓草愁絶咸阳道平生四海心竟作终南老送子出圅关南山望北山洞庭多桂树折取一枝还詶族子湄二纪心如昨诗来觉道同微禽难入海寒木久生风谷口青门外沙头白蚬东不知耆旧里何处有龎公朱处士鹤龄寄尚书埤传昔我适济南曾过伏生祠青山对虚楹零露寒髙枝精灵竟何往再拜空阶墀廹憷秦火焚岂意逢汉时此书立博士天下亦一治嗟彼九十翁俟河未爲迟不厌文字譌百王赖蓍龟后人失其传巧文患多师忽见吾友书一编逺来贻缅想江上村弦歌类齐淄白首穷六经梦寐亲臯伊百家纷纶说爬罗殆无遗论及禹贡篇九州若列睂上愁法令烦下慨淳风衰君今未大耋正可持纲维烟艇隔吴门临风苦相思爲招阳鸟来寄此怀人辞哭李侍御灌谿先生模故国悲遗老南邦忆羽仪廵方先帝日射策德陵时落照辞乌府秋风散赤墀行年逾八十当世历兴衰廉里居龚胜緜山隐介推清操侔白璧直道叶朱丝圅杖天涯逺杓衡岁序移无繇承问讯秪益叹差池水没延州宅山頽伍相祠传家唯疏草累德有铭碑洒涕瞻乡社论心切旧知空余岁寒谊不敢负交期华下有怀顾推官秋风动乔岳黄叶辞中林策杖且行游息此空亭隂伊昔吾宗英赋诗一登临尔来阅三纪斯人成古今邈矣越石啸悲哉嵇生琴钟吕久不鸣干坤尽聋喑爲我唿蓐收虎爪持霜金起我九原豪狝彼田中禽下见采薇子旧盟犹可寻神理傥不暌久要终此心华隂古蹟二首平舒道何处平舒道西风卷夕云空畱一片璧爲遗滈池君囘谿囘谿非故隘九虎失西东惟有黄金匮依然又省中悼亾独坐寒牕望藳砧宜言偕老记初心谁知游子天涯别一任闺芜日夜㴱北府曾缝战士衣酒浆宾从各无违虚堂一夕琴先断华表千年鹤未归廿年作客向边陲坐叹兰枯柳亦衰传说故园荆棘长此生能得首邱时贞姑马鬛在江村送汝黄泉六岁孙地下相烦吿公姥遗民犹有一人存摩天黄鹄自常饥但惜流光不可追他日乐羊来旧里何人更与断机丝冬至寓汾州之阳城里中尉敏泘家祭毕而饮有作岁时常祭祀朝夕自饔飱尚是先人祚谁非故国恩枯畦残宿雪冻树出初噋奠醊求何所邻家借小园流离踰二纪怆怳历三都堕甑煤还拾承槽酒旋沽荒庭依老桧空谷遗生刍白髪偕宗叟相看道不孤王孙犹自给一顷豆萁田今日还相饭千秋共尔怜青门余地窄白社旧交偏传与儿曺记无忘汉腊年寄题贞孝墓后四柿四柿先人种旁临一畆池霜彫萱草色日映女贞枝旧业从飘荡非材得慭遗清隂常不散勿使衆禽窥赠衞处士蒿拘疾来河东息此浍水旁寒禽绕疎枝百卉沾微霜幸逢同方友典坟共相将逢萌既解冠范丹亦絶粮弦歌足自遣感慨论百王王赧遂顿首孝献封山阳一身殉社稷自古无先皇与君同岁生中年历兴亾衰迟数俦辈落落晨星行旅怀正郁邑矧乃多病妨着书陈治本庶以囘穹苍遥遥千载心眷眷桑榆光詶李子德二十四韵戴雪来青鸟开云见素书故人心不忘旅叟计何如上国尝环辙浮家未卜居康成嗟耄矣尼父念归与忽枉佳篇赠能令积思摅柴门晴旭下松径谷风舒记昔方倾葢相逢便执袪自言安欵段何意辱干旟适楚怀陈轸游燕弔望诸讵惊新宠大肯与旧交疎不磷诚师孔知非已类蘧老当爲圃日业是下帷初逹夜抽经笥行春奉板舆诛茅成土室辟地得新畬水跃穿氷鲤山荣向日蔬已衰睌学问将隐悔名誉客舎轻弹铗王门薄曳裾一身长瓠落四海竟沦胥契濶头双白磋跎岁又除空山清浍曲乔木绛郊余不出风威灭无营日景徐但看尧典续莫畏禹隂虚地濶分津版天长接草庐一从听七发欲起命巾车赠毛锦衔来时冬雁飞去日春风度浮云恋故山翔鸟怀髙树一别遂西东各言难久驻去去慎所之长安有岐路亭林诗集卷之五终亭林诗文集文集卷第五亭林文集卷之五圣慈天庆宫记泰山之西南麓有宋天书观大中祥符年间建后废爲碧霞元君之宫前一殿奉元君万厯中尊孝定皇太后爲九莲菩萨构一殿于元君之后奉之崇祯中尊孝纯皇太后爲智上菩萨复构一殿于后奉之乃更名曰圣慈天庆宫而按察使左佩玹爲之碑宫成于十七年之三月神京沦丧即此月也窃惟经传之言曰爲之宗庙以鬼享之又曰爲天子父尊之至也孔子论政必也正名昔自明太祖皇帝之有天下也命岳渎神祗竝革前代之封正其称号而及其末世至以天子之母太后之尊若不足重而必假西域胡神之号以爲崇岂非所谓国将亡而听于神者耶然自国破以后宗庙山陵之所在樵夫牧䜿且或过而慢焉而此二殿独以託于泰山之麓元君之宫焚香上谒者无敢不合掌跪拜使正名之曰皇太后固未必其能使天下之人䖍㳟敬畏之若此是固大圣人之神道设教使民由之而不知者乎其与宋之託天书以夸契丹者相去逺矣以其事爲国史之所不及载故序而论之俾后之人有以览焉裴村记呜唿自治道愈下而国无彊宗无彊宗是以无立国无立国是以内溃外畔而卒至于亾然则宗法之存非所以扶人纪而张国势者乎余至闻喜县之裴村拜于晋公之祠问其苗裔尚一二百人有释耒而陪拜者出至官道旁读唐时碑载其谱牒世系登陇而望十里之内邱墓相连其名字官爵可攷者尚百数十人盖近古氏族之盛莫过于唐而河中爲唐近畿地其地重而族厚若解之桺闻喜之裴皆历任数百年冠裳不絶汾隂之薛凭河自保于石虎苻坚割据之际而未尝一仕其朝猗氏之樊王举义兵以抗髙欢之衆此非三代之法犹存而其人之贤者又率之以保家亢宗之道胡以能久而不衰若是自唐之亾而谱牒与之俱尽然而裴枢辈六七人犹爲全忠所忌必待杀之白马驿而后簒唐氏族之有关于人国也如此至于五代之季天位几如奕碁而大族髙门降爲皂隷靖康之变无一家能相綂帅以自保者夏县之司马氏举宗南渡而反其里者未百年也呜唿此治道之所以日趋于下而一旦有变人主无可仗之大臣国人无可依之巨室相率奔窜以求苟免是非其必至之埶也与是以唐之天子贵士族而厚门䕃盖知封建之不可复而寓其意于士大夫以自衞于一旦仓黄之际固非后之人主所能知也予尝历览山东河北自兵兴以来州县之能不至于残破者多得之豪家大姓之力而不尽恃乎其长吏及至河东问贼李自成所以长驱而下三晋之故慨焉伤之或言曰崇祯之末辅臣李建泰者曲沃人也贼入西安天子临朝而叹建泰对言臣郡当贼冲臣请率宗人乡里出财百万爲国家守河上大喜命建泰督师亲饯之正阳门楼举累朝所传之御器而酌之酒因以赐之未出京师平阳太原相继陷建泰不知所爲师次眞定而贼已自居庸入矣此其人材之凡劣固又出于王铎张濬之下而上之人无权以与之无法以联之非一朝一夕之故矣乃欲其大臣者以区区宰辅之虚名而系社稷安危之命此必不可得之数也周官太宰以九两系邦国之民五曰宗以族得民观裴氏之与唐序亾亦略可见矣夫不能复封建之治而欲借士大夫之埶以立其国者其在重氏族哉其在重氏族哉齐四王冡记自靑州而西三十余里淄水之东牛山之左大道之南穹然而髙者四大冡焉郦道元水经注曰水南山下有四冡方基圆坟咸髙七尺东西直列是田氏四王冡也余考田氏之称王者五而王建迁于共以死所谓四王则威宣愍襄是矣威宣二王当齐全盛之日其厚葬固宜独是愍王杀死于莒齐之七十余城皆巳爲燕田氏之絶而无主者五年而田单以一邑之兵一战破燕收数千里之地而迎王子于城阳之山中其时君臣新立人民新定死者未弔伤者未起反故王之丧于莒而葬之其制不少杀于威宣二王之旧吾是以知襄王之孝田单之忠而三代以下之爲人臣子者莫能及也吾尝考地理之志有周厉王之墓在霍州东北王流于彘卒且葬焉宣王即位而未之能复也诗人志之曰韩侯取妻汾王之甥厉王也而谓之汾王刺宣王也故厉王称汾而愍王不称莒也是襄王之孝也或曰厚葬非礼也子奚取焉曰此常论也乃齐之二王既以爲故事矣宋元公吿其羣臣请无及先君而仲几不可又况于处变之日乎然则后之人君不幸而遇国家之变其如齐之襄王其如周之宣王请择于斯二君者五台山记五䑓山在五台县东北一百二十里西北距繁峙县一百三十里史炤通鑑注曰五台山在代州五台县山形五峙相传以爲文殊示现之地华严经疏云淸凉山者卽代州鴈门五台山也岁积坚氷夏仍飞雪曾无炎暑故曰淸凉五峰耸出顶无林木有如垒土之台故曰五台余考昔人之言五䑓者过侈有谓环基所至五百余里有谓四埵去中台各一百二十里东埵爲赵襄子所登以临代国南埵爲帝尧遭洪水系舟之处北埵夏屋山后魏孝文驻跸之所西埵天池隋炀帝避暑之龙楼凤阁者皆太广逺而失其实惟今山志所言五台者近是北台最髙后人名之叶斗峰有龙湫其东二十里爲华严岭又东二十里爲东台上可观日出其东爲龙泉关路自北台而南二十里爲中台其巅西北有太华泉又西十五里爲西台其西叠嶂数十里北有祕魔崖东南有淸凉岭惟南台稍远去中台可五十里五峰周遭如城其巅风甚烈不可居而佛寺之大者五六皆在谷中其地寒不生五谷木有松无栢亦有民人以樵採射猎爲业在古建国时当爲林麓之地中代以下而吾人之逃于沸者居焉于是山始名而亦遂爲其教之所有然余考之五台在汉爲虑虒县而山之名始见于齐其佛寺之建当在后魏之时而彼教之人以爲摄摩腾自天竺来此即居是山不知汉孝明图像之淸凉台在雒阳而不在此也余又考之北齐书但言突厥入境代忻二牧马数万匹在五台山北柏谷中避贼隋书但言卢太翼逃于五台山地多药物与弟子数人庐于巖下萧然絶世以爲神仙可致而已至唐书王缙传始言五台山有金阁寺铸铜爲瓦涂金于上照耀山谷费钱巨亿万缙爲宰相给中书符牒令台山僧数十人分行郡县聚徒讲説以求货利于是此山名闻外夷至吐蕃遣使求五台山图见于敬宗之纪而五代史则书有胡僧游五台山庄宗遣中使供顿所至倾动城邑又书五台山僧继爲刘承钓鸿胪卿能讲华严经四方供施多积蓄以佐国用五台当契丹界上继常得其马以献号添都马元史则书武宗至大二年二月癸亥皇太后幸五台山三月巳丑令髙丽王随太后之五台山英宗至治二年五月甲申车驾幸五台山庚寅禜星于五台山夫以王缙之爲相庄宗武宗英宗之爲君其事亦可知矣然此皆山志所不载问之长老亦无有知其迹者此在三四百年之间而不能记述已如是矣而况于摩腾之始来文殊之示现乎其山中雨夜时吐光燄易曰泽中有火革㴱山巨壑无佛之处亦往往有之不足辨呜唿韩公原道之作至于人其人火其书庐其居而李文饶爲相能使张仲武封刀付居庸关而不敢纳五台之逃僧盖君子之行王道者其功至于如此而吾以爲当人心沈溺之久虽圣人复生而将有所不能骤革则莫若择夫荒险僻絶之地如五台山者而处之不与四民者混犹愈于纵之出没于州里之中两败而不可禁也作五台山记拽梯郞君祠记忠臣义士性也非慕其名而爲之名者国家之所以报忠臣义士也报之而不得其名于是姑以其事名之以爲后之忠臣义士者劝而若人之心何慕焉何恨焉平原君朱建之子骂单于而死而史不着其名田横之二客自刭以从其主而史幷亾其姓录其名者而遗其晦者非所以爲劝也谓忠义而必名名而后出于忠义又非所以爲情也余过昌黎其东门有拽梯郞君祠云方东兵之入遵化薄京师下永平而攻昌黎也俘掠人民以万计驱使之如牛马是时昌黎知县左应选与其士民婴城固守而敌攻东门甚急是人者爲敌舁云梯至城下登者数人将上矣乃拽而覆之其帅磔诸城下积六日不㧞引兵退城得以全事闻天子立擢昌黎知县爲山东按察司佥事丞以下迁职有差又四年武陵杨公嗣昌以廵抚至始具疏上请邑之士大夫皆蒙褒叙民兵死者三十六人立祠祀之而杨公曰是拽梯者虽不知何人亦百夫之特乃请旨封爲拽梯郞君爲之立祠呜唿吾见今日亾城覆军之下其被俘者虽以贵介之子弦诵之士且爲之刈薪刍拾马矢不堪其苦而死于道路者何限也而郞君独以其事着吾又闻奢寅之攻成都也一铳手在贼梯上得间向城中言曰我良民也贼以铁索系我守梯我仰天发铳未尝向官军也今夜贼饮必醉可来救我官军如其言夜出斫营火其梯贼无得脱者而铳手死矣若然忠臣义士岂非本于天性者乎郞君之祠且二十余年而幸得无毁不爲之记无以传后张生庄临亲其事者也故以其言书之复菴记旧中涓范君养民以崇祯十七年夏自京师徒歩入华山爲黄冠数年始克结庐于西峰之左名曰复菴华下之贤士大夫多与之游环山之人皆信而礼之而范君固非方士者流也㓜而读书好楚辞诸子及经史多所涉猎爲东宫伴读方李自成之挟东宫二王以出也范君知其必且西奔于是弃其家走之关中将尽厥职焉乃东宫不知所之而范君爲黄冠矣太华之山悬崖之巅有松可荫有地可蔬有泉可汲不税于官不隶于宫观之籍华下之人或助之材以剏是菴而居之有屋三楹东向以迎日出余尝一宿其菴开戸而望大河之东雷首之山苍然突兀伯夷叔齐之所采薇而饿者若揖让乎其间固范君之所慕而爲之者也自是而东则汾之一曲绵上之山出没于云烟之表如将见之介子推之从晋公子既反国而隐焉又范君之所有志而不遂者也又自是而东太行碣石之间宫阙山陵之所在去之茫茫而极望之不可见矣相与泫然作此记畱之山中后之君子登斯山者无忘范君之志也贞烈堂记古之人所以传于其后者不以其名而以其实不以其天而以其人以其名以其天者世人之所以爲荣以其实以其人者君子之所脩而不敢怠也晋生文煜关中之通士也名其堂曰贞烈而请爲之记其言曰余之祖妣临潼王府鎭国中尉怀墀女也归于晋生余考及二姑年十九而余祖考亾余考方四岁守节不二迄六十有八而终崇祯末廵按御史金公毓峒以事上闻请行旌表命未下而宼至二姑死焉故堂以贞烈名也余又读朝邑李君楷所爲传则二姑者一适西安右卫昭信校尉王宏祖一适临潼王府奉国中尉谊濋竝封安人早寡寇至之日各自投于井长姑之子寅年十三从焉盖三世而其节不陨可无媿其名也已史言郭昌娶眞定㳟王女号郭主主虽王家女而好礼节俭有母仪之德生光武郭皇后此特居室之常行尔而当时称之史册载之其后郭后虽出而东海㳟王犹得保其余庆以垂于后嗣乃晋氏之先祖妣其治家如郭主加以栢舟之节其女与外孙守死不辱有卓絶之殊轨焉属当岸谷之变门戸衰微无能光大其业使声闻烜赫传之彤管而仅以一堂之名託之文字以示子孙不忘此又其遇之悬于天寔命不同而可爲悲悼者也然君子之爲教于家有百世之规而不以一时之所遇爲兴替易不云乎家人利女贞自今以往晋氏之爲女者必贞以宜其家爲子者必孝于亲必忠于君以显于其国则受介福于王母以大其门者不在其身将在其子孙而斯堂之名永世弗坠必有继中垒而修列女之传者焉余濡笔俟之矣杨氏祠堂记天下之事盛衰之形衆寡之数不可以一定而君子则有以待之所以抚盛而合衆者中人以上之所能若夫爲盛于衰治衆于寡孑然一身之日而有万人百世之规非大心之君子莫克爲之矣古之君子虑先人之德久而弗昭于是爲之祠堂以守之其盛者及于始祖古之君子虑宗人之涣而无綂于是岁合子姓于祠而敎之孝奠爵献爼毕而馂食以教之礼其子孙之衆或至于数千百人此祠堂之所由兴而祭法之所由传也常熟杨子常先生通经之士于先朝之末由训导除都昌知县未任以疾归而遭国变至于今先生年七十有二矣先有一子年二十余以卒晚得一子又殇而其兄子亦中岁夭折今其族孙之在者不过二十余人其先世自关中来祖父竝爲农风尚朴质髙祖以上不能举其讳字自迁常熟以来复无显者及先生始仕宦今白首老矣无亲子孙夫人之情于身且若此遑恤其后乎而先生曰不然吾父虽农在里中颇能言民疾苦以逹于县吏而除其菑当不至于无嗣以五服之间得一二十人以合其欢而教之以孝以礼岂必其中无能学以大其宗者以吾之年虽老且独而幸有薄田之入爲先祖父所遗可以举先人未行之事而传之其后人于是即祖墓之旁建屋三楹爲祠堂以奉其先人竝诸父兄子姓之亾者其下爲田若干畆以供岁时之祭定其仪秩其品简而文约而不陋曰及吾身存与诸孙行礼其中使诸孙之继我如今日焉先德其母坠已又于其墓之旁植木开河通水凡世俗所爲安死利生之法无不备此非所谓衰而有盛之心寡而能衆之事者乎易曰可大则贤人之业传曰人定能胜天吾以卜杨氏之昌于其后必也承先生之命而爲之记华隂王氏宗祠记昔者孔子既没弟子录其遗言以爲论语而独取有子曾子之言次于卷首何哉夫子所以教人者无非以立天下之人伦而孝弟人伦之本也愼终追远孝弟之实也甚哉有子曾子之言似夫子也是故有人伦然后有风俗有风俗然后有政事有政事然后有国家先王之于民其生也爲之九族之纪大宗小宗之属以联之其死也爲之䟽衰之服哭泣殡葬虞附之节以送之其远也爲之庙室之制禘尝之礼鼎爼笾豆之物以荐之其施之朝廷用之乡党讲之庠序无非此之爲务也故民德厚而礼俗成上下安而暴慝不作自三代以下人主之于民赋歛之而已尔役使之而巳尔凡所以爲厚生正德之事一切置之不理而听民之所自爲于是乎教化之权常不在上而在下两汉以来儒者之效亦可得而攷矣自二戴之传二郑之注专门之学以礼爲宗历三国两晋南北五季干戈分裂之际而未尝絶也至宋程朱诸子卓然有见于遗经而金元之代有志者多求其说于南方以授学者及乎有明之初风俗淳厚而爱亲敬长之道逹诸天下其能以宗法训其家人而立庙以祀或累世同居称之爲义门者亦往往而有十室之忠信比肩而接踵夫其处乎杂乱偏方闰位之日而守之不变孰劝帅之而然哉国乱于上而教明于下易曰改邑不改井言经常之道赖君子而存也呜唿至于今日而先王之所以爲敎贤者之所以爲俗殆澌灭而无余矣列在搢绅而家无主祏非寒食野祭则不复荐其先人期功之惨遂不制服而父母之丧多畱任而不去同姓通宗而不限于奴仆女嫁死而无出则责偿其所遣之财昏媾异类而脇持其乡里利之所在则不爱其亲而爱他人于是机诈之变日㴱而廉耻道尽其不至于率兽食人而人相食者几希矣昔春秋之时弑君三十六亾国五十二而秉礼之邦守道之士不絶于书未若今之滔滔皆是也此五帝三王之大去其天下而干坤或几乎息之秋也又何言政事哉吾友华隂王君宏撰邻华先生之季子而爲征华先生后者也游婺州二年而归乃作祠堂以奉其始祖聚其子姓而告之以尊祖敬宗之道其郷之老者喟然言曰不见此礼久矣爲之兆也其足以行乎孟子有言恻隐之心仁之端也夫躬行孝弟之道以感发天下之人心使之惕然有省而观今世之事若无以自容然后积汚之俗可得而新先王之教可得而兴也王君勉之矣书孔庙两庑位次考后予居苏之崑山崇祯初先师庙东西两庑坏予时爲博士弟子一日过之见神位在瓦砾中与同学二三生拾取命工修完奉之东斋告于邑之长官越二年始复其故因考史记家语及今代阙里之书多有不同以大明会典爲定而友人归生庄作两庑位次考一通受而藏之几五十年来关中得郃阳甯生浤丁祭考义亦崇祯中作大略相同然两庑位东西相对以次列及门弟子毕而后及左氏公羊谷梁三子暨汉以下诸儒此旧制也嘉靖九年采诸臣之议有黜者有改祀者于是东庑之弟子三十三而西庑二十九左丘明跻秦非之上伏胜跻颜哙之上孔安国跻谷梁赤之上而自此以下时代先后大率倒误当日东西之位仍如旧次虽有阙者而不复更移盖亦知二郑贾服诸儒传经之功不可没而有待于异日之重议此秉礼者之微意也予恐后之人不知而欲循时代以正东西之次又悲夫亾友之遗墨犹存而不获共论此也乃书其末以俟后人归生名庄更名祚明工草隷爲东呉髙士书广韵后余既表广韵而重刻之以见自宋以前所传之韵如此然惜其书之不完也路史曰周有井伯广韵曰子牙后今井下无此文又曰广韵云汉有䣙城后今䣙字灰等二韵两收而亦无此文又引䣙下云乡名在右扶风而今灰韵注但乡名二字困学记闻曰广韵以贲爲姓古有勇士贲育今贲下但亦姓二字又曰广韵云后蜀録有法部尚书屯度又曰广韵引何氏姓苑有况姓庐江人今屯下况下但又姓二字礼部韵略引广韵佊字注云论语子西佊哉轲字注云孟子居贫轗轲故名轲字子居今竝无此文又注鼮字云汉光武得此鼠窦攸识之广韵以爲终军误今亦无终军之文也太原传山曰宋姚寛战国策后序引广韵七事晋有大夫芬质芊干者着书显名安陵丑雍门中大夫蓝诸晋有亥唐赵有大夫肁贾齐威王时有左执法公旗蕃盖注中凡言又姓者必以其人实之而今书皆无其文又史炤通鑑释文所引广韵其不载于今书者亦多也十干皆引尔雅岁阳而戊下不引着雍又考之玉海言广韵凡二万六千一百九十四言注一十九万一千六百九十二字今仅二万五千九百二言注一十五万三千四百二十一字则注之删去者三万八千二百七十一而正文亦少二百九十二言矣又文献通考曰有陆法言长孙讷言孙愐三序今止愐序又言首载景德祥符敕牒今亦无之则亦后人删去之矣其幸而存者天之未丧斯文也呜唿惜哉读宋史陈遘吾读宋史忠义传至于陈遘史臣以其婴城死节而经制钱一事爲之灭损其辞但云天下至今有经总制钱名而不言其害民之罪又分其咎于翁彦国愚以爲不然鹤林玉露曰宣和中大盗方腊扰浙东王师讨之命陈亨伯以发运使经制东南七路财赋因建议如卖酒鬻糟商税牙税与头子钱楼店钱皆少增其数别收系谓之经制钱其后卢宗原颇附益之至翁彦国爲总制使倣其法又收赢焉谓之总制钱靖康初诏罢之军兴议者请再施行色目寝广视宣和有加焉以迄于今爲州县大患初亨伯之作俑也其兄闻之哭于家庙谓剥民歛怨祸必及子孙其后叶正则作外稿谓必尽去经总钱而天下乃可爲治平乃可望也然则宋之所以亾自经总制钱而此钱之兴始于亨伯虽其固守中山一家十七人爲叛将所害而不足以偿其剥民之罪也孔子述古书之文凡纣之臣附上而雠歛者虽飞亷之死不得与于三仁之列若亨伯之爲此也其初特一时权宜之计而遗祸及于无穷是上得罪于艺祖太宗下得罪于生民而断脰决腹一暝于中山不过匹夫匹妇之爲谅而巳焉得齿于忠义哉知此然后天下之爲人臣者不敢怀利以事其君而但以一死自託于忠臣之列矣汝州知州钱君行状崇祯十四年二月辛亥贼陷汝州知州钱君死之君讳祚征字君远其先呉越王裔居池之靑阳国初迁于莱爲掖县人君七岁出嗣其从叔父一䕫爲之子事其嗣大母杜氏如其父母大母之党有烦言君言于大母施子诸姻属甚周以是大母安之中天启元年举人大母终哀毁如父丧署恩县教谕三年除汝州知州汝爲流贼出入孔道又有土贼聚至万人依山爲巢百姓苦之君至则简乡勇衙兵得千余人佯爲城守计忽夜半开门出从间道踰山谷步行抵其巢贼方纵酒不爲备急击大破之君策贼衆难尽诛乃释其俘招之仍令民千家立一寨有警相救贼屡失利其头目鲁加勒等遂诣州降南召登封诸贼闻之亦来降君简其骁健送军门效用余给牛种遣之汝人少休君守汝三年多善政及是年正月贼陷河南府遂犯汝州君斩麾下之言𣢾贼者以狥率兵婴城固守贼攻城君中流矢力疾乗城督战数日二月庚戌大风霾贼以火箭射城上城上发礟应之风逆火反楼堞尽焚贼乘之入君被执大骂不屈被击仆地加以炮烙一宿死年四十七弟祉徴从子靑仆十余人皆死无一还者廵抚臣髙名衡以闻奉旨下部议䘏未覆子大受县学生痛父节未表于先朝惧后世之没而无传也乃质言其事以吿于余而爲之状呉同初行状自余所及见里中二三十年来号爲文人者无不以浮名苟得爲务而余与同邑归生独喜爲古文辞砥行立节落落不苟于世人以爲狂已而又得呉生呉生少余两人七岁以贫客嘉定于书自左氏下至南北史无不纎悉强记其所爲诗多怨声近西州子夜诸歌曲而炎武有叔兰服少两人二岁姊子徐履忱少吴生九岁五人各能饮三四斗五月之朔四人者持觥至余舍爲母寿退而饮至夜半抵掌而谈乐甚旦日别去余遂出赴杨公之辟未旬日而北兵渡江余从军于苏归而崑山起义兵归生与焉寻亦竟得脱而吴生死矣余母亦不食卒其九月余始过呉生之居而问焉则其母方茕茕独坐吿余曰呉氏五世单传未亾人惟一子一女女被俘子死矣有孙二岁亦死矣余旣痛呉生之交又念四人者持觥以寿吾母而吾今以衰绖见呉生之母于悲哀其子之时于是不知涕泪之横集也生名其沆字同初嘉定县学生员世本儒家生尤夙惠下笔数千言试輙第一风流自喜其天性也每言及君父之际及交友然诺则断然不渝北京之变作大行皇帝大行皇后二诔见称于时与余三人每一文出更相写録北兵至后遗余书及记事一篇又从余叔处得诗二首皆激烈悲切有古人之遗风然后知闺情诸作其寄兴之文而生之可重者不在此也生居崑山当抗敌时守城不岀以死死者四万人莫知尸处以生平日忧国不忘君义形于文若此其死岂顾问哉生事母孝每夜归必爲母言所与往来者爲谁某某最厚死后炎武尝三过其居无已则遣仆夫视焉母见之未尝不涕泣又几其子之不死而复还也然生实死矣生所爲文最多在其妇翁处不肯传传其写録在余两人处者凡二卷书呉潘二子事先朝之史皆天子之大臣与侍从之官承命爲之而世莫得见其藏书之所曰皇史宬每一帝崩修实録则请前一朝之书出之以相对勘非是莫得见者人间所传止有太祖实录国初人朴厚不敢言朝廷事而史学因以废失正德以后始有纂爲一书附于野史者大抵草泽之所闻与事实絶逺而反行于世世之不见实录者从而信之万㦄中天子荡然无讳于是实録稍稍传写流布至于光宗而十六朝之事具全然其卷帙重大非士大夫累数千金之家不能购以是野史日盛而谬悠之谈徧于海内苏之呉江有吴炎潘柽章二子皆髙才当国变后年皆二十以上竝弃其诸生以诗文自豪旣而曰此不足传也当成一代史书以继迁固之后于是购得实录复旁搜人家所藏文集奏疏怀𥿄吮笔早夜矻矻其所手书盈牀满箧而其才足以发之及数年而有闻予乃亟与之交二子皆居江村潘稍近每出入未尝不相过又数年潘子刻国史考异三卷寄予于淮上予服其精审又一年予往越州两过其庐及余之昌平山西犹一再寄书来会湖州庄氏难作庄名廷鑨目双盲不甚通晓古今以史迁有左丘失明乃着国语之说奋欲着书其居邻故阁辅朱公国桢家朱公尝取国事及公卿志状疏草命胥钞録凡数十帙未成书而卒廷鑨得之则招致宾客日夜编辑爲明书书冗杂不足道也廷鑨死无子家赀可万金其父允城流涕曰吾三子皆已析产独仲子死无后吾哀其志当先刻其书而后爲之置嗣遂梓行之慕吴潘盛名引以爲重列诸叅阅姓名中书凡百余帙颇有忌讳语本前人诋斥之辞未经删削者庄氏旣巨富浙人得其书往往持而恐吓之得所欲以去归安令吴之荣者以赃系狱遇赦得出有吏教之买此书恐吓庄氏庄氏欲应之或曰踵此而来尽子之财不足以给不如以一讼絶之遂谢之荣之荣告诸大吏大吏右庄氏不直之荣之荣入京师摘忌讳语密奏之四大臣大怒遣官至杭执庄生之父及其兄廷钺及弟姪等幷列名于书者十八人皆论死其刻书鬻书并知府推官之不发觉者亦坐之发廷鑨之墓焚其骨籍没其家产所杀七十余人而呉潘二子与其难当鞫讯时或有改辞以求脱者呉子独慷慨大骂官不能堪至拳踢仆地潘子以有母故不骂亦不辨其平居孝友笃厚以古人自处则两人同也予之适越过潘子时余甥徐公肃新状元及第潘子䂓余愼无以甥贵稍贬其节余谢不敢二子少余十余岁而予视爲畏友以此也方庄生作书时属客延予一至其家子薄其人不学竟去以是不列名获免于难二子所着书若干卷未脱藳又假子所蓄书千余卷尽亡予不忍二子之好学笃行而不传于后也故书之且其人实史才非庄生者流也歙王君墓志铭王君以崇祯十四年卒后三年国变王君之子玑流寓于呉又一年而不孝始识王生因以知王生之人与其丗德之槪与王生交一年而王生以状请铭不孝以母未葬弗敢作也又一年卜葬葬有日而王生复来请铭不孝不获辞而铭之君讳时沐字惟新其先歙之泽富人在唐曰祕阁校正希羽十七传至名关者避元乱徙而东爲龙溪始祖又八传至于君君大父讳福凤始业行盐父讳正宠承其业以至于君君以其故不克读书然君虽业盐而孝友急公好施有逺见能自树乃过于丗之君子若所云事其慈母与父妾尽礼而友爱弟时洸终其身则其孝友也祖墓之木爲不肖者伐且鬻其旁地君爲捐金赎之泽富有宗祠君重作之龙溪其急大义也叔正完客杭而病曰于我葬外舅卒遗孤一人曰于我长其他䘏人穷振人困多类是是其好施也同事欲因君请院司据西龙爲盐窝君止之无何竝抵罪西龙商独免其有逺见也好从士君子而耻谒贵人邑有司欲宾之不就其能自树也凡此皆余之所信于王生者也君享年六十有七娶朱氏子四长玑杭州府钱塘县学生员次文秩次文秋次文䄫孙六曾孙二以卒之年十二月甲子葬于其里象山之麓盖王氏中丗爲商而通经义思用之天下者自玑始自君之没而家益落玑遂走京师历蓟抵宁远观列边之大势每以大计干当事者不用转客东莱而闻京师之变哭先皇帝于莱山之阳驰至南都而公卿又无下士者遂僦居于呉着信书一编以示余而爲之太息焉此固宋之遗臣所隐晦而不敢笔之书者也而王生之不挠于时若此其抱济物之才而发愤于大义又若此非丗德之遗而能然乎铭曰不知其人视其子子爲信人爲节士呜唿君兮永宅此山阳王君墓志铭往余在呉中常郁郁无所交出门至于淮上临河不度徬徨者久之因与其地之贤人长者相结而王君起田最与余善自此一二年或三四年一过也王君与余同年月生而长余二十余日其行事虽不同而意相得凡余心之所存及其是非好恶无不同者虽不学古而闇合于义仁而爱人乐善不倦其天性然也生八歳而孤事母孝事其兄㳟其居财也有让少爲帖括之学及中年遂闭戸不试家颇饶每受人之负折劵不较以是其产稍落而四方宾客至者未尝不与之周旋当余在太原而余友潘力田死于杭系累其妻子以北少弟耒年十八孑身走燕都介余一苍头以见王君王君曰我固闻之宁人尝与我言潘君力田贤士也不幸以非命终而宁人之友之弟则犹之吾弟也迎而舍之比其归也则曰家破矣可奈何吾有女年且笄将壻子间二年耒遂就昏王君与耒非素识也特以宁人之友故而余在远弗及爲之从臾也每爲余言子行游天下二十年年渐衰可已矣幸过我卜筑一切居处器用能爲君办之逡廵未果而别君之日持觞送我大河之北留一宿视余上马爲之出涕若将不复见者乃明年余遂有山东之戹而海岱以南地大震君亦爲里中儿所齮龁意不自得又明年六月庚午君卒惟君生平以朋友爲天伦其待余如昆弟而余以穷戹蹇连无能申大义于诈愚凌弱之日者以十九年之交再三之约而不获与之分宅卜邻同晨共夕其终也又不获视其含歛而抚其遗孤吁可悲矣君讳略字起田淮安山阳人家淸江浦之南卒时年五十七娶方氏子一寛将以卒之某年某月某日葬于某地之先茔而子壻耒以状及寛书来是不可以无铭铭曰少而孝长而㳟好礼而敦乐善而从爲义勇而与人忠胡天不弔而降此鞠凶士絶絃人罢舂以斯铭吿无穷富平李君墓志铭关中故多豪杰之士其起家商贾爲权利者大抵崇孝义尚节㮣有古君子之风而士人独循循守先儒之説不敢倍嘉靖中高陵三原爲经生领袖其后稍衰而一二贤者犹能自持于新说横流之日以余所闻李君盖可谓笃信好学而不更其守者邪李氏之先山西之洪洞人元时迁美原洪武初县废爲富平人数传至君之曾祖讳朝观者爲边商以任侠着关中与里豪争渠田爲齮龁以死而君之祖讳希奎走阙下上书愬天子直其事大猾以次就法报父讐名动天下乃其家遂中落至君之考讳效忠中武举稍复振君始以文补邑诸生君少而刚方绩学不怠当万历之末士子好新说以庄列百家之言窜入经义甚者合佛老与吾儒爲一自谓千载絶学君乃独好传注以程朱爲宗旣得事㳟定冯先生学益大进君事亲孝其于诸父昆弟㳟而有让侍人以严而引之于道治家冠婚丧祭一如礼法以是年虽少乡人重之如王彦方黄叔度焉崇祯七年四月壬午以疾卒年二十七君卒之三月而关中大乱君之考武举君以哭子继君以没而寇至里中妣杨氏与族人登楼竝焚死李氏之门合良贱死者八十有一人呜唿㦧矣而孤子因笃方三岁廸笃二岁从其母田氏走之外家以免其后因笃旣长乃折节读书巳爲诸生旋弃之爲诗文有闻于时而尤潜心于传注之书以力追先贤盖近年以来关中士子爲大全蒙引之学者自君父子倡之君没越十有三年十月癸酉因笃始葬君于韩家村东南之新阡因笃旣与崑山顾炎武爲友且数年而曰吾先人之墓石未立将属之子炎武不敢辞乃爲之撰次其详则困笃之状存焉君讳映林字晖天其没也乡人私谥曰贞孝先生孙男三人汉渭泗铭曰李氏之先以节侠闻及至于君乃续斯文刋落百氏以入圣门好义力行乡邦所尊何不永年遭室之焚有封若堂于韩之原惟德绳绳在其后昆谒欑宫文一伏念臣草野微生干戈余息行年五十慨驹隙之难畱渉路三千望龙髯而愈远兹当忌日袛拜山陵履雨露之方濡实㴱哀痛睠松楸之勿翦犹借神灵敢陈于沼之毛庶格在天之驭臣某谨言谒欑宫文二自违陵下即度太行远历关河再更寒暑兹以孟秋之望重修拜奠之仪身先旅鴈过絶塞而南飞迹似流萍随百川而东下感河山之如故悲灌莽之方㴱庶表忱思伏祈昭鉴谒欑宫文三臣炎武臣因笃江左䜿儒关中下士相逢燕市悲一劒之犹存旅拜桥山痛遗弓之不见时当春暮敬撷村蔬聊摅草莽之心式荐园陵之事告四方之水旱及此弥年乗千载之风云未知何日伏惟昭格俯鉴丹诚谒欑宫文四自违陵下今又八年濩落关河差池烽火想遗弓而在望懐短策以靡前每届春秋独泣苍梧之野多更甲子仍怜绛县之人朔气初收光风渐转敬羞蕰藻重展松楸虽鼎爼之久虚幸罘罳之未坏黄图如故乍惊失鹿之辰白首无归终冀攀龙之日仰凭明命得遂㴱祈华隂县朱子祠堂上梁文葢闻宣气爲山衆阜必宗乎乔岳明征在圣羣言实总于眞儒自夫化缺三雍风乖四始两汉而下维多保残守缺之人六经所传未有继往开来之哲惟絶学首明于伊雒而微言大阐于考亭不徒羽翼圣功亦乃发挥王道启百世之先觉集诸儒之大成然而代运当屯蓍占得遯官方峻直难久立于朝端祠禄优游每自安于林下睠此云台之侧实爲寄禄之邦子静书中羡希夷之旧隐启蒙序末题眞逸之新名虽风声远隔于殊方而道德实同乎一綂家传戸诵久已无间寰区春祀秋尝独此未瞻庙貌于是邑之荐绅耆旧以及学士青衿无不博考遗编㴱嗟阙典睇琳宫之绚烂悲木铎之幽沉爰有廷揆张君山史王君蒐採于前子德李君适之宋君宣扬于后而㑹炎武跋渉关河畱连原巘发遐情于五岳寻坠绪于千年即云台旧院之西度香火专祠之地重邀茂宰赞此良图萃人力以作新捐緍钱而倡导卜神涓吉庀村效工右带流泉来惠风之习习前凭岳麓状盛德之峩峩将使爼豆增崇章逢无絶敬泚衰芜之笔式陈邪许之辞亭林文集卷之五终亭林诗集亭林诗文集文集卷第六亭林文集卷之六军制论法不变不可以救今巳居不得不变之势而犹讳其变之实而姑守其不变之名必至于大弊今日之军制可谓髙皇帝之军制乎其名然其实变矣而上下相与守之至于极而因循不改是岂创制之意哉髙皇帝云吾养兵百万不费民间一粒自今言之费乎不费乎百万之兵安在乎而犹以爲祖制则然此所谓相蒙之説也尝考古春秋周礼寓兵于农之説未尝不喟然太息以爲判兵与农而二之者三代以下之通弊判军与兵而又二之者则自国朝始夫一民也而分之以爲农又分之以爲兵是一农而一兵也弗堪一兵也而分之以爲军又分之以爲兵是一农而二兵也愈弗堪一兵也而分之以爲卫兵又分之以爲民兵又分之以爲募兵是一农而三兵也又益弗堪不亟变势不至尽敺民爲兵不止尽敺民爲兵而国事将不忍言矣二祖之制京师设都督府五衞七十二畿甸设衞五十各省设都指挥使司二十一畱守司二衞百九十一守御屯田羣牧千户所二百十有一边徼设宣慰安抚长官司九十五畨夷都司衞所百有七以五千六百人爲衞千一百二十人爲千户所百十有二人爲百户所给军田立屯堡且耕且守人受田五十畆赋粮二十四石半赡其人半给官俸及城操之军有儆朝发夕至若是天下何病乎有兵而又乌乎复立兵久安弛备政圯伍虚正綂末始令郡县选民壮宏治中制里佥二名若四五名有调发官给行粮正德中计丁粮编机兵银人歳食至七两有奇悉赋之民此谓之机快民壮而兵一增制一变又久备益弛盗发雍豫蔓延数省民兵不足用募新兵倍其糈以爲长征之军而兵再增制再变屯衞者曰我乌知兵转漕耳守御非吾任也故有机壮而屯衞爲无用之人民壮曰我乌知兵给役耳调发非吾任也故有新募而民壮爲无用之人臣尝合天下衞所计之兵不下二百万国家有兵二百万可以无敌而曾不得一人之用二百万人之田不可谓不赡而曾不得一升一合之用故曰髙皇帝之法亾矣然则将尽衞所之军而兵之官而将之乎曰不能抑将尽卫所之军而废之田而夺之乎曰不能请于不变之中而寓变之之制因已变之势而复创造之规举尺籍而问之无缺伍乎缺者若干人收其田以新兵补之大集伍而阅之皆胜兵乎不胜者免收其田以新兵补之五年一阅汏其羸登其锐而不必世其人若然则不费公帑一文而每衞可得若干人之用推之天下二百万之兵可尽复也矧今日驻跸南中輓漕之卒歳省数倍以爲兵则强以爲农则富而不及时之宜一爲变通俾此百十万人袭兵之名糜兵之食而不能张弮注矢爲国家毫毛之用是国家长弃此百十万人竝此百十万人之田而终世不复也则物力乌得不诎军政乌得不窳又何以兆谋敌忾成克复之勲哉形势论昔之都于南者呉东晋宋齐梁陈南唐南宋凡八代当呉之世三方鼎峙西以巴邱北以皖城濡须爲境迨其亾也则以长江之险先爲晋有永嘉南渡荆豫靑兖及徐之半入于刘石梁益入于李雄以合淝淮阴寿阳泗口角城爲重鎭至苻姚慕容之乱始得靑兖梁益而宋因之及元嘉北伐碻磝丧师佛狸之马屯于瓜歩于是乎守江矣拓跋奄有中原齐梁嗣主江左淮南北竝爲战塲太淸内祸承圣寻兵齐略淮南魏收蜀汉而江陵沦陷陈氏轶兴西不得蜀汉北失淮淝以长江爲境于是乎守江矣幅员日狭国祚弥短采石京口同时竝济卒幷于隋南唐既失淮南亦以江爲境国遂不支宋都临安与金人盟中淮流爲界西拒大散关端平灭金蔡州挑兵蒙古宝祐失蜀咸淳失襄樊元兵南下㓜主衔壁岂非大势然耶尝历考八代兴亾之故中天下而论之窃以爲荆襄者天下之吭蜀者天下之领而两淮山东其背也蜀据天下之上流昔之立国于南者必先失蜀而后危仆从之蜀爲一国而不合于中原则犹可以安孙呉之于汉东晋之于李雄是也蜀合于中原而并天下之力资上流之势以爲我敌则危王濬自巴丘东下刘整谋取蜀以规宋是也故守先蜀若辑蜀之人因其富出兵秦鳯泾陇之间以撼天下不难故战先蜀赵鼎言经营中原自关中始经营关中自蜀始幸蜀自荆襄始陈亮言荆襄据江左上流西接巴蜀北控关洛楚人用之虎视齐晋与秦争帝东晋以来设重鎭以扼中原孟珙言襄樊国之根本百战复之当加经理葢宋人之论如此及元取宋果自襄阳樊城以度鄂故以天下之力围二城者五年及其渡江不二年而取临安矣故无蜀犹可以国东晋是也无荆襄不可以国楚去陈徙寿春是也无淮南北而以江爲守则亾陈之祯明南唐之保大是也故厚荆襄急古之善守者所慿在险而必使力有余于险之外守淮者不于淮于徐泗守江者不于江于两淮此则我之战守有余地而国势可振故阻两淮急或曰髙皇帝尝以南取北矣而何厪厪守之谓愚曰固也夫取天下者必居天下之上游而后可以制人英雄无用武之地则事不集且人知髙皇帝之都金陵而不知髙皇帝之所以取天下当江东未定先以大兵克襄汉平淮安降徐宿而后北畧中原此用兵先得地势也且楚之霸也在邲汉髙之起自沛入秦自南阳析郦光武起自南阳宋武灭南燕自淮入泗灭秦自汴入河此皆古来以南伐北之明证有地利而后动者也如愚之策联天下之半以爲一用之若常山之蛇则虽有符秦百万之师完颜三十二军之衆不能闚我地而蓄威固锐以伺敌人之暇则功可成也此战守兼得之谋而用兵之上术也田功论天下之大富有二上曰耕次曰牧国亦然秦杨以田农而甲一州乌氏桥姚以畜牧而比封君此以家富也弃颕栗而邰封非子蕃息而秦胙此以国富也事有策之甚迂爲之甚难而卒可以幷天下之国臣天下之人者莫耕若尝读宋魏了翁疏以爲古人守边备塞可以纾民力而老敌情唯务农积谷爲要道又言有屯田有垦田大兵之后田多荒莱诸路闲田当广行招诱令人开垦因可复业则耕获之实效往往多于屯田葢竝边之地久荒不耕则谷贵贵则民散散则兵弱必地辟耕广则谷贱贱则人聚聚则兵强请无事屯田之虚名而先计垦田之实利募土豪之忠义者官爲给助随便开垦畧计所耕可数千顷明年此时便收地利可食贱粟况耕田之甿又皆可用之兵万一有警家自爲守人自爲战比于仓卒遣戍亦万不侔无屯田之名而有屯田之实无养兵之费而又可潜制骄悍之兵不惟可以制虏而又以防他盗之岀入不数年间边备隐然以战则胜以守则固愚以爲此正今日之急务夫承平之世田各有主今之中土弥漫蒿莱诚田主也疾力耕不者籍而予新甿不可使吾国有旷土若是人必服一易屡丰之日视粟爲轻今干戈相承连年大饥人多艰食必劝于耕二易古之边屯多于沙碛今则大河以南厥土涂泥水田扬州陆田颕夀修羊杜之遗迹复上元之旧屯三易久荒之后地力未洩粟必倍收四易然而有三难大农告绌出数十万金钱求利于四三年之后一难朝不能久任人不甘独劳蕲以数年之力专任一人二难天有旱涝歳有丰凶若何承矩之初年种稻霜早不成几于阻格三难愚请捐数十万金钱予劝农之官毋问其出入而三年之后以边粟之盈虚贵贱爲殿最此一人者欲边粟之盈必疾耕必通商必还定安集边粟而盈则物力丰兵丁足城圉坚天子收不言利之利而天下之大富积此矣钱法论莫善于国朝之钱法莫不善于国朝之行钱考之史景王铸大钱周钱葢一变汉承秦半两已爲荚钱爲四铢爲三铢爲五铢爲赤仄爲三官逮于灵献爲四出爲小钱汉钱凡九变唐铸开通已更铸大钱则有干封干元重稜唐钱凡四变宋倣开通旧式西事起铸大钱崇宁铸当十嘉定铸当五又杂用铁钱交子㑹子而法弥弊宋钱亦三四变每钱之变货物腾跃轻重无常而民苦之国朝自洪武至正德十帝而仅四铸以后帝一铸至万历而制益精钱式每百重十有三两轮郭周正字文明洁葢倣古不爱铜惜工之意而又三百年来无改变之令市价有恒钱文不乱民称便焉此钱法之善也然至于今物日重钱日轻盗铸云起而上所操以衡万物之权至于不得用何哉葢古之行钱者不独布之于下而亦收之于上汉律人出算百二十钱是口赋之入以钱管子盐筴万阵之国爲钱三千万是盐铁之入以钱商贾缗钱四千而一算三老北边骑士轺车一算商贾轺车二算船五丈以上一算是关市之入以钱令民占卖酒租升四钱是榷酤之入以钱隆虑公主以钱千万爲子赎死是罚锾之入以钱晋氏南渡凡田宅奴婢马牛之劵每直一万税四百是契税之入以钱张方平言屋庐正税茶盐酒醋之课率钱募役靑苗入息之法以歛天下之钱而上之赉予禄给虑无不用钱自上下自下上流而不穷者钱之爲道也今之钱则下而不上伪钱之所以日售而制钱日壅未必不由此也请畧倣前代之制凡州县之存畱支放一切以钱代之使天下非制钱不敢入于官而钱重钱重而上之权重贾山有言钱者无用器也而可以易富贵富贵者人主之操柄也令民爲之是与人主共操柄不可长也故计本程息之利小权归于上之利大今市肆之钱恶而制钱亦与俱恶以故市肆之钱贱而制钱亦与俱贱是上无权以下爲权也上亦何利之有此无他上不收钱钱不重也愚故曰莫不善于今之行钱是贾生所谓退七福而行博祸者也子胥鞭平王之尸辨人之大伦曰君臣曰父子臣事君犹子事父也苟爲父报讐则必甘心焉而后已甘心焉而后已者于凡人可也于君则有不得以行之者矣太史公言子胥鞭楚平王之尸春秋传不载而予因以疑之疑春秋以前无发冡戮尸之事而子胥亦不得以行之平王也郑人爲君讨贼不过斵子家之棺而已齐懿公掘邴歜之父而刖之衞出公掘褚师定子之墓焚之于平庄之上传皆书之以着其虐是春秋以前无发冡戮尸之事也平王固员之父讐而亦员之君也且淫刑之罪孰与簒试一人之讐孰与暜天报怨之师孰与讨贼唐庄宗尚不加于朱温而子胥以加之平王吾又以知其无是事也考古人之事必于书之近古者谷梁传云吴入楚挞平王之墓贾谊新书亦云吕氏春秋云鞭荆平之墓三百越絶书云子胥操捶笞平王之墓淮南子云阖闾鞭荆平王之墓舍昭王之宫而季布传亦言此伍子胥所以鞭平王之墓也盖止于鞭墓而传者甚之以爲鞭尸使后代之人蔑弃人伦讐对枯骨赵襄子漆智伯之头王莽发定陶恭王母丁姬之冡慕容隽投石虎尸于汉水姚苌倮挞苻坚荐之以棘王颁发陈髙祖陵焚骨取灰投水而饮之杨琏眞珈取宋诸帝之骸与牛马同瘗或快意于所仇或肆威于亾国未必非斯言取之也然则鞭墓可乎亦曰员之所以爲员而已矣顾与治诗与治之先自吴郡洪武中以赀徙都下遂爲金陵人从曾祖华玉先生官至南京刑部尚书以文章闻于代至与治亦号能诗当崇祯之世天下多故陪京独完得以余日赋诗饮酒极意江山流连卉木聘笔墨之长写风骚之致晚値䘮乱独身无子迫于赋役困踬以终今读其诗郁行悽恻有郊岛之遗音焉余兄事与治曩北行时谓与治曰兄平生作诗多散轶今老矣可无传乎与治曰有一编在故人沈子迁所其他藁杂旧笥中病未理也余行三岁乃归次扬州而与治卒宣城施尚白欲集其诗刻之未果明年冬余过六合子迁出其一编并所搜辑者共二百六十首余爲删其大半授子迁刻之呜唿士之生而失计不能取舍至有负郭数顷不免饥寒以死而犹幸有故人录其遗诗以垂名异日君子之所以贵乎取友也如是与治名梦游前贡士其书法尤爲时所重云方月斯诗草序与方子定交自单阏之岁今且六年余客钟山而方子亦侨居云间不数数见顷冬春之际余以仇家之松至云间逆旅中困不自聊而方子时时相过慰借与余用旋两月因出其诗草示余读之如听河上之歌令人感慨欷歔而不能止也方子生于楚长于吴以绳羣之姿遭离困戹发而爲言磊块厯落自其所宜余独喜方子之诗在楚无楚人剽悍之气在吴无吴人浮靡之风不独诗也其人亦然天方子以妙年轶才当天下有事之日明习掌故往往爲设方累可见之行岂独区区称能言之士哉子曰诵诗三百授之以政不达使于四方不能与对虽多亦奚以爲若方子者吾望其能从政继先公爲名臣矣天下郡国利病书序崇祯已卯秋閳被摈退而读书感四国之多虞耻经生之寡术于是历览二十一史以及天下郡县志书一代名公文集及章奏文册之类有得即録共成四十余帙一爲舆地之记一爲利病之书乱后多有散佚亦或增补而其书本不曾先定义例又多往代之言地势民风与今不尽合年老善忘不能一一刋正姑以初藁存之箧中以待后之君子斟酌去取云尔肇域志序此书自崇祯已卯起先取一统志后取各省府州县志后取二十一史参互书之凡阅志书一千余部本行不尽则注之旁旁又不尽则别爲一集曰备録年来餬口四方未遑删订以成一家之书叹精力之已衰惧韦编之莫就庶后之人有同志者爲续而传之俾区区二十余年之苦心不终冺没尔下学指南序今之言学者必求诸语録语録之书始于二程前此未有也今之语录几于充栋矣而淫于禅学者寔多然其説葢出于程门故取慈谿黄氏日钞所摘谢氏张氏陆氏之言以别其源流而衷诸朱子之说夫学程子而渉于禅者上蔡也横浦则以禅而入于儒象山则自立一説以排千五百年之学者而其所谓收拾精神扫去阶级亦无非禅之宗㫖矣后之説者递相演述大抵不出乎此而其术愈深其言愈巧无复象山崖异之迹而示人以易信苟读此编则知其说固源于宋之三家也呜唿在宋之时一阴之姤也其在于今五阴之剥也有能繇朱子之言以逹夫圣人下学之㫖则此一编者其硕果之犹存也孟子曰能言距杨墨者圣人之徒也得不有望于后之人也夫呉才老韵补正序余爲唐韵正已成书矣念考古之功寔始于宋吴才老而其所着韵补仅散见于后人之所引而未得其全顷过东莱任君唐臣有此书因从假读之月余其中合者半否者半一一取而注之名曰韵补正以附古音表之后如才老可谓信而好古者矣后之人如陈季立方子谦之书不过袭其所引用别爲次第而已今世甚行子谦之书而不知其岀于才老可叹也然才老多学而识矣未能一以贯之故一字而数叶若是之纷纷也夫以余之谫陋而独学无朋使得如才老者与之讲习以明六经之音复三代之旧亦岂其难而求之天下卒未见其人而余亦已老矣又焉得不于才老之书而重爲之三叹也夫书故总督兵部尚书孙公淸屯䟽后国家当危乱之日未尝无能任事之人而尝患千不用用矣患不专用之专且效矣患千轻徒其官使之有才不得遂其用以至于败而国随之若总督兵部尚书孙公之事可悲矣方崇祯朝流贼爲秦患且五六年天子一旦用公廵抚陜西于是兵且日增而饷绌公以爲国家之所以足军食者屯田也承平既久而额设之田乃爲权豪有力者所据以至隐占侵没弊孔百出而军食亏军食亏而国家且不得一军之用是国家之患不在贼而在隐占侵没之人也于是下令清屯健丁一授田百畆免其租课其余地分爲三等征粮济饷先行之于西安三衞而军果大譁斩李进成等七人而后定持之不变期月之闲所淸釐而归之天子者计兵得九千余饷银一十四万天子爲降诏褒赏进秩而关中之贼或斩或擒或抚三年关中几无贼矣而东边告急天子用武陵杨公之言召公入援遂用之督师蓟州又移之保定而公请陛见不许因以病辞且得罪下狱及贼陷襄雒复出公总督军务公至关中而事已不可爲矣使当日用他将綂勤王之师而自陜以西悉委之公十年而奏其效则他边方虽溃败而公必能爲国家保有关中以待天子且使贼不得关中必不敢长驱而向阙也一诏移公而国之存亾乃判于此予读公清屯疏及文移而㴱有感焉公之子世瑞世宁请爲公立传而功状缺佚不得其详故特举其大者书之于此以见公以一身而系天下之重然则天下未尝无人而患于不用又患于用之而徙用徙之闲无几何时而大事已去此忠臣义士所以追论而流涕者呜唿先帝末年之事可胜叹哉广师苕文汪子刻集有与人论师道书谓当世未尝无可师之人其经学脩明者吾得二人焉曰顾子宁人李子天生其内行淳备者吾得二人焉曰魏子环极梁子曰缉炎武自揣鄙劣不足以当过情之誉而同学之士有苕文所未知者不可以遗也輙就所见评之夫学究天人确乎不㧞吾不如王寅旭读书爲已探赜洞微吾不如杨雪臣独精三礼卓然经师吾不如张稷若萧然物外自得天机吾不如傅靑主坚苦力学无师而成吾不如李中孚险阻备尝与时屈伸吾不如路安卿博闻强记羣书之府吾不如呉任臣文章尔雅宅心和厚吾不如朱钖鬯好学不倦笃于朋友吾不如王山史精心六书信而好古吾不如张力臣至于逹而在位其可称述者亦多有之然非布衣之所得议也与卢某书夙仰鸿名未获奉教良㴱倾仰兹有白者阊门外义学一所中奉先师孔子旁以寒宗始祖黄门公配食黄门呉人而此地爲其读书处是以历代相承未之有改尝爲利济寺僧所夺寒宗子姓讼而复之史郡伯祁抚台记文昭然可据非若乡贤祠之列置前献可以逓增也近日瞻拜间忽添一卢尚书牌位不胜疑讶问之典守则云有令姪欲爲奉祀生员而借託于此者夫尚书爲君家始祖名德着闻与我祖黄门岂有优劣然考尚书当日固尝从祀学宫而嘉靖九年奉㫖移祀其乡矣尚书之乡爲涿郡涿县则今之涿州也尚书之官爲九江庐江二郡太守则今之庐州寿州也汉史本传尚书当日足迹从未至吴既非呉人又非吴官爲子孙者欲立家祠自当别剏一室特奉一主而偪处异姓之卑官援附无名之血食于义何居夫呉中顾陆河北崔卢竝是名门各从本望天下之忠臣贤士多矣国家之制止于名宦乡贤是以苏州府志载本郡氏族一卷有顾无卢载本郡祠庙一卷有顾野王而无卢某府志出自君家教谕所修乃犹不敢私爲出入岂非前哲之公心史家之成法固章章若此乎夫国乗不书碑文不纪宪册不载邦人不知既非所以章先德而崇大典又况几筵不设炉供不具而以尺许之木主侧置先师之坐隅于情爲不安于理爲不顺寒宗子姓啧有繁言不佞谓范阳大族岂无知礼逹孝之士用敢直陈于左右伏祈主持改正使两先贤各致其尊崇而后裔得免于争讼所全实多矣临楮翘切答友人论学书大学言心不言性中庸言性不言心来教单提心字而未竟其说未敢漫爲许可以堕于上蔡横浦象山三家之学窃以爲圣人之道下学上逹之方其行在孝弟忠信其职在洒扫应对进退其文在诗书三礼周易春秋其用之身在出处辞受取与其施之天下在政令教化刑法其所着之书皆以爲拨乱反正移风易俗以驯致乎治平之用而无益者不谈一切诗赋铭颂赞诔序记之文皆谓之巧言而不以措笔其于世儒尽性至命之说必归之有物有则五行五事之常而不入于空虚之论仆之所以爲学者如此以质诸大方之家未免以爲浅近而不足观虽然亦可以弗畔矣夫杨子有云多闻则守之以约多见则守之以卓少闻则无约也少见则无卓也此其语有所自来不可以其出于子云而废之也世之君子苦博学明善之难而乐夫一超顿悟之易滔滔者天下皆是也无人而不论学矣能弗畔于道者谁乎相去千里不得一面敢率其胸怀以报嘉讯幸㪅有以教之与友人辞往教书覉旅之人疾病顚连而託迹于所知虽主人相爱时有蔬菜之供而饔飱一切自给在我无怍于彼爲厚此人事之常也若欲往三四十里之外而赴张兄之请则事体逈然不同必如执事所云有实心向学之机多则数人少则三四人立爲课程两日三日一会质疑问难冀得造就成材以续斯文之綂即不能尽依白鹿之规而其遗意须存一二恐其未必办此则徒餔啜也岂君子之所爲哉一身去就系四方观瞻不可不愼广文孙君与弟有旧同张兄来此剧论半日当亦知弟爲硁硁踽踽之人矣规友人纳妾书董子曰君子甚爱气而谨游于房是故新壮者十日而一游于房中年者倍新壮始衰者倍中年中衰者倍始衰大衰者以月当新壮之日而上与天地同节矣炎武年五十九未有继嗣在太原遇傅靑主凂之诊脉云尚可得子劝令置妾遂于静乐买之不一二年而衆疾交侵始思董子之言而瞿然自悔立姪议定即出而嫁之尝与张稷若言青主之爲人大雅君子也稷若曰岂有劝六十老人娶妾而可以爲君子者乎愚无以应也又少时与杨子常先生最厚自定夫亾后子常年逾六十素有目青买妾二人三五年间目遂不能见物得一子已成童而天亾究同于伯道此在无子之人犹当以爲戒而况有子有孙又有曾孙者乎有曾孙而复买妾以理言之则当谓之不祥以事言之则朱子斗诗有所谓好人叹者即西安府人殷鉴不逺也伏念足下之年五十九同于弟有目疾同于子常有曾孙同于西安之好人故举此爲规未知其有当否答徐甥公肃书㓜时侍先祖自十三四歳读完资治通鑑后即示之以邸报泰昌以来颇窥崖畧然忧患之余重以老耄不谈此事已三十年都不记忆而所藏史录奏状一二千本悉爲亾友借观中郞被收琴书俱尽承吾甥来札惓惓勉以一代文献衰朽讵足副此既叨下问观书柱史无妨往还正未知绛人甲子郯子云师可备赵孟叔孙之对否耳夫史书之作鉴往所以训今忆昔庚辰辛巳之间国歩阽危方州瓦解而老成硕彦品节矫然下多折槛之陈上有转圜之听思贾谊之言每闻于谕㫖烹宏羊之论屡见于封章遗风善政迄今可想而昊天不弔大命忽焉山岳崩頽江河日下三风不儆六逆弥臻以今所覩国维人表视昔十不得二三而民穷财尽又倍蓰而无算矣身当史局因事纳规造䣛之谟沃心之告有急于编摩者固不待汗简奏功然后爲千秋金镜之献也关辅荒凉非复十年以前风景而鸡肋𧖟丛尚烦戎略飞刍輓粟岂顾民生至有六旬老妇七歳孤儿挈米八升赴营千里于是强者鹿铤弱者雉经阖门而聚哭投河併村而张旗抗令此一方之隐忧而庙堂之上或未之㴱悉也吾以望七之龄客居斯土饮瀣餐霞足怡贞性登巖俯涧将卜幽栖恐鹤唳之重惊即鱼潜之非乐是以忘其出位贡此狂言请赋祈招之诗以代麦丘之祝不忘百姓敢自託于鲁儒维此哲人庶兴哀于周雅当事君子倘亦有闻而叹息者乎东土饥荒颇传行旅江南水旱亦察舆谣涉靑云以逺游驾四牡而靡骋所望随时示以音问不悉与杨雪臣想年来素履康豫盛德日新而愚所㴱服先生者在不刻文字不与时名至于朋友之中观其后嗣象贤食旧颇复难之郞君博探文籍而不赴科塲此又今日教子者所当取法也人苟徧读五经略通史鑑天下之事自可洞然患在爲声利所迷而不悟耳向者日知录之刻谬承许可比来学业稍进亦多刋改意在拨乱涤汚法古用夏启多闻于来学待一治于后王自信其书之必传而未敢以示人也若音学五书爲一生之独得亦足羽翼六经非如近时拾沈之语而亦不肯供他人捉刀之用已刻之淮上矣平生志行知已所详惟念昔歳孤生漂摇风雨今兹亲串崛起云霄思归尼父之辕恐近伯鸾之灶且九州历其七五岳登其四未见君子犹吾大夫道之难行已可知矣尔乃徘徊渭川畱连仙掌将营一畆以毕余年然而雾市云巖人烟断絶春畦秋圃虎迹纵横又不能不依城堡而架椽向邻翁而乞火视古人之栖山饮谷者何其不侔哉世既滔滔天仍梦梦未知此生尚得相见否辄因便羽附布区区与戴耘野一别廿载每南望乡关屈指松陵数君子何尝不缅想林宗长怀仲蔚音仪虽阔志向靡移其如一鴈难逢双鱼莫寄而故人良友存亾出处之间又不禁其感涕矣遥审素履无恙风节弥髙巳成三辅之书独表千秋之躅晨星硕果非君而谁弟生罹多难沦落异邦长爲率野之人无复首丘之日然而九州历其七五岳登其四今将卜居太华以卒余龄百家之说粗有闚于古人一卷之文思有禆于后代此则区区自矢而不敢惰偷者也关中诗五首寄次耕诗一首呈览可以徴出处大概昔年有纂録南都时事一本可付既足持来尊着流宼编年殉国彚编闻已脱藁所恨道逺无从披读敬伫德音以慰悬企与潘次耕接手扎如见故人追念痛酷其何以堪古人于患难之余而能奋然自立以亢宗而传世者正自不少足下勉㫋毋怠承谕负笈从游古人之盛节仆何敢当然中心惓惓思共晨夕亦不能一日忘也而频年足迹所至无三月之淹友人赠以二马二骡装䭾书卷所雇从役多有步行一年之中半宿旅店此不足以累足下也近则稍贷赀本于鴈门之北五台之东应募恳荒同事者二十余人辟草莱披荆棘而立室庐于彼然其地苦寒特甚仆则遨游四方亦不能畱住也彼地有水而不能用当事遣人到南方求能造水车水碾水磨之人与夫能出资以耕者大抵北方开山之利过于垦荒蓄牧之获饶于耕耨使我有泽中千牛羊则江南不足怀也列子盗天之説谓取之造物而无争于人若今日之江南锥刀之末将尽争之虽微如蠛蠓亦岂得容身于其间乎文渊子春竝于边地立业足下倘有此意则彼中亦足以豪但恐性不能寒及家中有累耳徐介白久不通书爲我以此字逹之知区区未死宇内犹有一故人也答毛锦衔异姓爲后见于史者魏陈矫本刘氏子出嗣舅氏呉朱然本姓施以姊子爲朱后惟此二人爲贤而贾谧之后充则有莒人灭鄫之议矣惟晋书有一事与君家相类云呉朝周逸博逹古今逸本左氏之子爲周氏所养周氏自有子时人有讥逸者逸敷陈古事卒不复本姓学者咸谓爲当然亦未可引以爲据以经典别无可証也与毛锦衔比在关中略倣横渠蓝田之意以礼爲教夫子尝言博学于支约之以礼而刘康公云民受天地之中以生所谓命也是以有动作礼义威仪之则以定命也然则君子之爲学将以修身将以立命舎礼其何由哉吾之先元叹丞抇在吴先主朝以严见惮先主每言顾公在坐使人不乐吾见近来讲学之师专以聚徒立帜爲心而其教不肃故欲反其所爲衞诗言武公之德曰瑟兮僴兮虽不能至然心向往之倘有如阮借之徒猖狂妄行而嫉礼法爲仇讐者则亦任之而已忆昔万历庚申吾年八歳今年元旦作一对曰六十年前二圣升遐之歳三千里外孤忠未死之人便中有字与呉门可代爲录此与一二耆旧知心者观之知此迂拙之叟犹在人间耳一诗并附亭林文集卷六终