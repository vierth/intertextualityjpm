净土资粮全集X卍XXX净土资粮全集桐邑净业弟子庄广还辑西方净土图XXXX附中峯大师怀净土诗七重密覆真珠网三级平铺玛瑙堦安养导师悲愿切遥伸金臂接人来藕池无日不华开四色光明映宝台金臂遥伸垂念切众生何事不思来七重行树影交加昼夜开敷白藕华佛手自来遮不得众生何事覔无涯鹦鹉频伽遶树鸣好音和雅正堪听慇懃不断缘何事曲为劳生昧巳灵六时不断雨天华风味新奇孰有加清旦满盛衣裓里归来重献佛袈裟世界何缘称极乐只因众苦不能侵道人若要寻归路但向尘中了自心十万余程不隔尘休将迷悟自疎亲剎那念尽恒沙佛便是莲华国里人附西斋禅师怀净土诗将参法会礼金僊渐逐香风出宝莲红肉髻光流不尽紫金身相照无边重重烟树垂平地一一华台接远天诸佛界中希有事了如明镜现吾前X遥指家乡落日边一条归路直如絃空中韵奏般般乐水上华开朵朵莲襍树枝茎成百宝羣居服食胜诸天吾师有愿当垂接不枉翘勤五十年一朵莲含一圣胎一生功就一华开称身璎珞随心现盈器酥酡逐念来金殿有光含日月玉楼无地着尘埃法王为我谭真谛直得虗空笑满腮池上藕华花上人佛光来照紫金身更闻妙法除心垢尽救迷情出苦轮举步遍游尘点国利生终满涅槃因娑婆界上光阴短极乐知经几劫春放下身心佛身前寻常盈耳法音宣风柯但奏无生曲日观长开不夜天行趂玉阶云冉冉坐依珠树月娟娟凡夫到此皆成圣不历僧祇大果圆珠王宫殿玉园林坐卧经行地是金舍利时时宣妙响频伽历历奏僊音返闻顿悟无生理常住周圆不动心触目皆为清净土来从旷劫到如今一寸光阴一寸金劝君念佛早回心直饶凤阁龙楼贵难免鸡皮鹤发侵鼎内香烟初未散空中法驾巳遥临尘尘剎剎虽清净独有弥陀愿力深X谨按二师之诗虽多不过称赞劝勉二义今所述者虽七首二义备矣如中峯之前五首所以赞净土之胜第六首勉人以了自心何以了自心非念佛不能也故第七首劝人以念佛如西斋之前五首亦赞净土之胜第六首勉人以悟无生何以悟无生非念佛不能也故第七首劝人以念佛此还纂述二诗之意也俾净业之士功课之余咏叹淫佚意洽义融有不手舞而足蹈者乎往生资粮造端于此矣净土资粮全集序庄居士集古今净土经论择要语类编之而间附以巳意既成帙踵门而告予曰兹净土资粮全集也说者谓净土着述简册相望盖箧有余资囊有余粮矣复何借此予曰不然今夫游万里外未闻厌资粮之多者是故旅途而遭困乏则文钱斗金粒米廪粟况夫以百千劫未归之穷子适十万亿难至之宝邦何嫌乎功德法财之殷且富披舆图问道路之频烦耶殊乡僻邑购一经一论不胜其艰使是编广布人得而读之一代时教粗知其大端矣虽然不挟文钱不赍粒米如一念顷生极乐国世宁无是人乎如是人前说如是编诚为赘语苟不尽然是编与净土诸书并行安知其无补云X大明万历岁次甲午春正月吉旦云栖袾宏识谨按不挟文钱不賷粒米之说或者疑之谓五台居士则曰顿渐二门皆必借于资粮今莲师所云不侔何也予曰莲师所指上智之人也上智之资粮生知安行者也岂复借于此集乎今曰挟曰賷是有执持力守之意学知利行事也岂可以语上智乎故曰不挟文钱不賷粒米非真无资粮之谓读者不以辞害意可也净土资粮全集序归元直指云欲生净土须办资粮夫净土一途诚出世捷径释迦慈尊最大方便特为拈出反覆嘱示不啻三令五申而古来万圣千贤赞叹垂训如出一口末教众生欲超生死舍净土之外更覔何处往生哉第净土之游穷子岂能垂槖徒往虽有顿渐二门皆必借于资粮一念顿生者譬诸大局干人万斛之装咄嗟可办渐机之士譬诸材力绵寡斗储升积假以岁月世鲜上智资粮殆不可不预讲也资粮者何曰信曰愿曰行是巳此三者能于二六时中预办则出门随用随足虽历恒河沙剎土亦无艰难困苦况十万亿之净土耶吾友莲池禅师得佛心印弘法东南所接学X人不论根器利钝俱孜孜以净土为言而其高足庄居士恐枵腹西行者势难前进乃手集一书而三刻之特为渐机同志设大缘法其终刻者名曰净土资粮全集盖取归元直指之意而广演之也余观其大较不出所谓信向愿力戒行三者而蒐稽往事愽採格言比之厚积富藏几于千斯仓万斯箱矣慕乐邦者循此以往何安养之不可得哉慨自唯心净土之旨不明于世好异者往往右禅那而薄往生莲池禅师既导其迷津居士此录𣸪资其利涉隐然西方圣人度尽众生方登正觉之遗意也净名经谓法施大于财施居士以往生法作资粮广施法界即用三千大千七宝布施功德宁复过此葢不持善承莲池师之志而亦深报释迦慈尊之恩矣有事净土者尚无忘居士嘉惠之心乎居士名广还字复真端雅有道之士也明万历岁次乙未春三月十日当湖五台居士陆光祖识净土资粮全集自叙天下事有定于命而几非在我者不可以倖致有出于天而作不由人者不可以强求识此而予之终身可知予之得师为不偶矣予少承儒业未几X以母疾学医二者兼之殆二十余载奈数奇不偶四十无闻犹夫人也遂弃其所学而从事于玄卒之口诀无传几成奇疾乃喟然曰独不能为天地间一闲人乎遂搆小园栽花垒石日吟咏偃息于其间每见花荣花悴倐尔成空因悟盈虗消息物理然也吾独非物乎他日亦当如是即毁园闭户习静求禅取金刚诸经而诵之至万历乙酉泛舟武林旅遇一翁见予作佛语遽问曰子学佛谁所师对曰未也乃曰吾闻云栖有莲池禅师者声称洽乎于兹有年矣盍往师之且柳宗元与李睦州服气书不可不读言讫别去莫知其为谁也予叹曰服气书予少时所读今为𡨥公之霍光传矣其教我甚殷乌容负遂徒步云栖扣关谒师师欣然摄纳教以净业授以五戒名以广还温温若素相知者临别请益师曰释典充栋何以教子约而言之见性其体也度生其用也文殊谓修行莫如念佛正今日之急务子其勉之还敬受而归日课阿弥陀佛五万声不遑暇食未半朞而此心寂然恍若有得因思执此以往见性无难但生何以度忽记金刚经有曰以七宝布施不若以四句偈等为人解脱其福胜彼言法施愈于财施明矣还不自揣遂阅净土经论掇其要语分门别类始以往生定其趋次以起信X回其向又以誓愿决其志乃以斋戒成其德日课达其材终以兼禅诣其极分为六卷名曰净土资粮既梓行矣复加补辑更名全集就正于师师曰非此无以度生遂重为之校因乞一言弁诸首师唯唯更授以菩萨戒而归中道俛而思仰而嘘忽忽如丧神守舟人恠之中有一客问予曰奚自予曰自云栖因具道前缘客曰得受戒则念佛不虗见性之道也正资粮则法施有具度生之端也二者足以自慰而先生似有隐忧何居予曰吾追忆往时始以儒而兼以医继以玄而又更以闲一无成而𩯭丝矣设使当时舍此数端而早以学释则今日之造就殆未可量顾不为此而为彼老大徒伤悲耳客笑曰先生悞矣非儒无以识佛之理非医无以达佛之心非玄无以肇佛之寂非闲无以筑佛之基先生殆借是数者以学释不以为幸而反以为悲何也虽然未也设使儒而用世则爵禄縻其身医而大行则货利溺其志玄得口诀则他岐迷其往闲不反观则草木同其腐求为净土之资粮乌可得哉先生以此数者启佛之机而终不以此数者为佛之障其殆定于命而不移于我由于天而不参以人者乎先生殆有出世之缘而非强求倖致者也予起谢曰客所言诚为确论但知其一未知其二予之终身经历命矣天矣今之以X教立命而不委于命尽人合天而不任于天者伊谁之功噫其资粮之全集乎非莲师之启廸何以有此然而究其所以亦莫非命也天也不然曩时之旅邸邂逅指教慇懃若或遣之以告予者岂无故哉于是而知吾之得师为不偶吾之见性度生为有受而非若服气书之云云矣昔河汾王氏有言曰通于夫子受罔极之恩还于莲师亦云客瞿然曰予鄙人不足以及此先生可谓知本矣请叙其说以识大明万历岁次庚子春正月谷旦菩萨戒弟子八十翁复真庄广还谨识募刻净土资粮全集疏佛道为出世间法尚矣然尽大藏中法门无如修西方之径捷者故庐山远祖历代名师洪源浚流其来巳久迨今末法邪说横行或妄称三教之祖或伪造五部之书或密授十六字经或秘传七箇字佛或身中运气存神而号公案或闇夜闻声见物而作奇征或本无悟入而诳说禅宗或拨无因果而诽谤正法千科万径莫可具陈诚有如莲池禅师所云者师于是惧佛法之将衰为中流之砥X柱主张净土开剎云栖声称洽乎于兹三十余年矣但师教虽共由于通邑大都而或间隔于殊乡僻地虽流行于丛林兰若而或阻滞于闾巷村居师盖有不胜其悯者还虽不材忝列弟子斯道污隆与有责焉固知涓滴无补于江河亦以借光可破诸幽暗遂忘固陋辑此资粮集羣经之要言会诸师之确论分门别类比事属辞既正于师复辨诸友稿凡三易全集乃成诚往生之捷法出世之要典也若藏诸箧而不广其传固非普度众生之意专于巳而不兼乎众又非善与人同之心重兴锓梓之工再循募缘之例或多助或寡助既同植往生之胜因或出家或在家必同证往生之胜果盖以资粮一具众善攸归上可以隆出世之佛法下可以遏邪说之横流远可以续庐山之正传近可以广云栖之声教皆一善念为之造端也具此功德往生何疑所谓春种一粒粟秋收万颗子者古人之言岂欺我哉噫四方清信士女当知予言之非妄矣尚其图之大明万历岁次己亥秋八月吉旦庄广还谨疏谨按莲师伪造五部之说或者疑之谓五部之书为罗教罗号悟空老人既曰悟空是得金刚般若之义而以为伪造何也予曰汝独不闻僧肇之论乎论云性空者谓诸法实相也实相者言不有不无不有不无者不如有见常见之有邪见断见X之无耳若以有为有则以无为无有既不有则无无也夫不存无以观法者可谓识法实相矣今五部之书虽不若有见常见之有不免堕于邪见断见之无与诸法实相邪正悬隔般若之义果如是乎谓之伪造非耶今人多宗是书殆未明乎此耳净土资粮全集目录前集西方净土图资粮全集序募刻资粮全集疏资粮全集目录纂辑资粮大意卷之一净土往生章三圣因地篇愿偈摄生篇诸圣同归篇三九往生篇往生胜相篇往生胜果篇卷之二净土起信章大阿弥陀经疑城胎生分净土指归论十种信心龙舒王居士净土起信文X永明寿禅师戒人勿轻净土文丞相郑清之劝修净土文云栖莲池禅师净土疑辩附论因果篇总论因果论十业善报论十业恶报卷之三净土誓愿章论净业人宜发愿西方愿文论发愿人宜发誓西文誓文卷之四净土斋戒章总论斋戒持斋篇总论持斋持斋四事图论不食肉论不饮酒论不婬慾论不食五辛短斋图说持戒篇总论持戒身三业图说论不杀生论不偷盗论不邪婬X口四业图说论不妄言论不绮语论不两舌论不恶口意三业图说论不贪欲论不嗔恨论不邪见意三业二偈附十业自考图式卷之五净土日课章六时对越篇佛说阿弥陀经往生真言赞佛偈回向文六时念佛篇论念佛正因论念佛持法论念佛胜利论临终念佛六时观想篇论一心三观论观想白毫论十六观想论帝网无尽观论临睡观想附情想篇附六斋日加课篇礼三宝法三祝愿法回向十业戒持诵大乘经典X卷之六净土兼禅章论净土禅宗豫行篇正修篇摄心念佛法数息念佛法参究念佛法实相念佛法调和篇明宗篇上明宗篇下附御魔法后集净土资粮全集后序净土资粮全集䟦直音略训复真居士像图复真居士像赞复真居士像记复真居士像说复真四偈目录纂辑资粮全集大意归元直指曰欲生净土须办资粮何谓资粮信愿X行三字也三字具足净土必生今此书有往生章起信章信也誓愿章愿也斋戒章日课章兼禅章行也三者巳备故曰净土资粮噫未能自利先欲利人者菩萨发心故不忍独善其身心怀兼利也兼利之道弘法为先此资粮之所以作欤或问君子明道不计功今开卷未覩资粮之说而先阅往生之图无乃启其计功之心乎曰不然智者大师云先以欲钩牵后令入佛道又云由因感果应先因而后果今教门引物为便故皆先果而后因由此二说观之则是图之作乃教化度脱之初机潜孚默导之微权也计功云乎哉古云知止而后有定故先之以净土往生知止矣而无信心则佛法如海其何能入故继之以起信向善矣而无决定心能不退转乎故继之以誓愿既决定矣而不能动心忍性何以修行故继之以斋戒既斋戒矣而无程规何所从事乎故继之以日课又不有所谓最上乘而为修行第一义者乎此明心见性之功所当顾諟而不可须臾离者也故以兼禅篇终焉或问兼禅见性篇既为修行第一义何不冠于卷首而乃置于卷末乎曰法华经巳言之矣经云初说三乘引导众生然后但以大乘而度脱之若骤语以心性之说则扞格不入有不骇而逃焉者几希矣噫其窃取法华之意乎X经文本不当去取但此书既别类分门则纂辑不得不寻章摘句势使之然也或云昔昭明分金刚经为分数尚婴重罪今子襍引诸经支离甚矣罪当何如予曰不然昭明之得罪分柝全经故耳今予之引经语即金刚经所谓以四句偈等为人解说之意于全经固无损也何罪之有况莲师诸圣同归篇亦杂引诸经者岂莲师不足法欤或人色赧而退或问净土经论甚多子所引证不过数部数集而巳恐所遗者尚多也予曰子独不闻黄檗之言乎言今人只欲多知多解广求文义唤作修行不知知解不消翻成壅塞尽向生灭中取真如之中都无此事三乘学道人俱是此样予恐净业之士亦罹此病故不敢泛及耳经论之后间附巳意非敢于续貂盖以书不尽言言不尽意初学读之恐不知其旨趣故以巳意时发掦之所以启初学非敢为高明者道也或问考证之设皆人所共知者似亦为赘曰不然初学者经论未谙检阅甚难此书本为便初学非为老师宿儒也何得为赘或问明宗篇多隐语既为初学何不发明宁非缺典耶予曰达观禅师不云乎才涉唇吻便落意思尽是死门终非活路若之何发明之或人有省乃喟然曰吾诚门外汉也X或问前有往生图矣后复有必生图岂不为赘予曰不然前之往生图所以欣动行人之心欲生彼净土须办此净业俾其慕果修因如谚之所谓临渊羡鱼不如退而结网之意也后之必生图所以赞美行人之功既办此净业必生彼净土是谓修因证果如经之所谓舟筏具而速登彼岸者是也其往生虽同立义则异乌得为赘经典顶格书之古今传论则低一字而肤说又低一字乃士希贤贤希圣虽位殊品列思齐义也又如父而子子而孙实交参共济圆融义也净土资粮全集净土资粮全集卷之一古杭云栖寺莲池禅师袾宏校正橘矛隹李桐邑净业弟子庄广还辑净土往生章考证疏钞云十方世界皆有净土何为独示西方良由心无二用功戒杂施上都仪云归命X三宝要指方立相住心取境以凡夫系心尚乃不得况离相耶故偏指西方者定趋向故西方偏指极乐者不止于无苦有乐如随愿往生经云佛国无量专求极乐者何一以因胜十念为因即得往生故一以缘胜四十八愿普度众生故三圣因地篇阿弥陀佛因地悲华经曰往昔有转轮王名无诤念王四天下王有大臣名曰宝海生一子出家成佛号宝藏如来王请佛供养佛入三昧放大光明现十方世界或净或秽王白佛言何故世界有净有不净佛言菩萨以愿力故取清净土复有菩萨以愿力故取不净国王言我今发愿愿成佛时国中无三恶道皆真金色种种庄严佛告王言汝于西方过一恒河沙阿僧祗劫是时世界转名安乐汝当作佛号无量寿如来考证四天下即四洲也菩萨愿力悲华经曰往昔劫中有转轮王名无诤念大臣宝海为善知识同于宝藏佛所发菩提心轮王发愿云我作佛时在于清净安乐世界摄受一切众生大臣发愿云我作佛时在于五浊苦恼世界脱度一切众生无诤念王者阿弥陀佛是也宝海大臣者释迦牟尼佛是也以此君臣道合名为折摄二门净土或问曰X两土圣人示居净秽以折摄二门调服众生此以秽以苦以促以多魔恼而折之俾知所厌彼以净以乐以延以不退转而摄之俾知所欣即厌且欣可以知化道之相关也不净国即今五浊恶世也阿僧祗劫阿无也僧祗数也言无数劫也佛祖统纪要略曰初阎浮提人八万四千岁身长八丈四尺凡过百岁身减一寸如是减至十岁身长一尺则减劫极耳以后复入增劫凡过百年命增一岁身增一寸如是增至八万四千岁身长八丈四尺则增劫之极也如是一减一增共计一千六百万年名一辘轳劫今当第九减劫今人只可六尺寿六十也一辘轳劫满遇小三灾刀兵瘟疫凶荒也至二十辘转满则坏劫到来遇大三灾水火风起大地天宫俱坏大灾之后入成劫凡十方三世一切世界皆悉具此四种相劫谓成住坏空也成而即住住而续坏坏而又空空而又成八十辘轳总计一十三万四千四百万年为始终之极数此名小劫旷大劫来世界成坏不可尽穷者也鼓音王经曰过去劫中有国名妙喜王名憍尸迦祖父清泰国王父月上转轮王母殊胜妙颜生三子长曰月明次曰憍尸迦三曰帝众时有一佛出世名曰世自在王憍尸迦心发道意弃舍国位投佛出家号X曰法藏比丘广发四十八愿若不尔者誓不成佛是时大地震动天雨妙华空中同声赞言决定成佛考证疏钞云阿弥陀佛因地不但如上二因有多种因一法华经大通智胜如来时十六王子出家常乐说是法华经后悉成佛第九王子今阿弥陀佛是二大乘方等总持经云无垢焰称起王如来时有净比丘总持诸经十四亿部随众生愿乐广为说法彼比丘者今阿弥陀佛是三贤劫经云云雷吼如来时有王子名净福报众音供养彼佛彼王子者今阿弥陀佛是四彼经又云金龙决光佛时有法师名无限量宝音行力弘经法彼法师者今阿弥陀佛是五观佛三昧第九经云空王佛时有四比丘烦恼覆心空中教令观佛遂得念佛三昧彼第三比丘今阿弥陀佛是六如幻三摩地无量印法门经云狮子游戏金光如来时有国王名胜威尊重供养彼佛修禅定行彼国王者今阿弥陀佛是七一向出生菩萨经云昔有太子闻此微妙法门奉持精进复教化八千万亿人得不退转彼太子者今阿弥陀佛是巳上略举数端若其多劫多因亦应无量大阿弥陀经曰佛言尔时法藏比丘发斯弘誓于是住真实慧勇勐精进修习无量功德以庄严其国功德圆满威神炽盛方得成就所愿而入佛位X考证龙舒净土文曰法藏发此愿巳乃精进以了生死次入菩萨地了生死者乃生死自如也入菩萨地者内则修慧外则修福也修慧者使慧性日广于一日至成佛时则慧性含虗空世界无所不知无所不见也修福者乃託生于一切众生中同其形体同其言语以设教化夫设化众生者无非得福也得福而不受用故其福愈积而愈大福大则威神大是以威神无所不可方得成就所愿而入佛位佛说阿弥陀经曰尔时佛告长老舍利弗从是西方过十万亿佛土有世界名曰极乐其土有佛号阿弥陀今现在说法疏云万里百城为参知识梯山航海云礼道场岂可万德如来现在说法漠然不顾甘堕城东是则名为可怜悯者考证钞云万里者僧问大随劫火洞然未审这箇坏不坏答云坏僧云恁么则随他去也答云随他去僧疑不决往还万里广参知识始得大悟百城者善财南游百一十城参五十三善知识引此以况阿弥陀佛是最上知识也梯山航海如峨嵋普陀等引此以况西方极乐世界是最胜道场也然古之䟦涉盖为亲炙圣贤今日奔驰祇是遥瞻影像而且俻经险阻不惮劬劳何得现在慈尊舍之不往城东老母与佛同X生而不见佛非此之流耶过未之佛势所难逢现在空过故可怜悯观世音菩萨大势至菩萨因地悲华经曰尔时宝藏如来复告第一不眴太子今当号汝为观世音无量寿佛般涅槃后当成佛道号普光功德山王如来又告第二尼摩太子次当作佛号善住功德宝王如来汝以愿力取清净土复号汝为大势至考证涅槃正讹集曰梵语涅槃此云寂灭寂灭者生灭既灭寂灭现前盖是无生无灭无去无来真常独露苦乐双亡故曰寂灭为乐六祖云无上大涅槃圆明常寂照正明照之极何世人乃错认为死耶唯是化缘既毕示同凡灭使知万物无常莫生贪着耳肇论曰涅槃之为道也寂寥虗旷不可以形名得微妙无相不可以有心知超羣有以幽昇量太虗而永久经论曰涅槃非有亦复非无言语道断心行处灭寻夫经论之作岂虗搆哉果有其所以不有故不可得而有有其所以不无故不可得而无耳何者本之有境则五阴永灭推之无乡而幽灵不竭幽灵不竭则抱一湛然五阴永灭则万累多捐万累多捐故与道通洞抱一湛然故神而无功神而无功故至功常存与道通洞故冲而不改冲而不改故不可为有至功常存故不可X为无斯乃希夷之境太玄之乡而欲以有无语其神道者不亦邈哉大阿弥陀经曰佛言彼佛至般泥洹时观世音菩萨乃当作佛掌握化权教化度脱十方世界诸天人民以至蜎飞蠕动之类皆令得泥洹之道转相教化度脱一如大师阿弥陀佛无有穷极复住无央数劫乃般泥洹其次大势至作佛掌握化权教化度脱一如阿弥陀佛经历劫数永无般泥洹时考证泥洹肇论曰泥洹涅槃此二名前后异出盖是楚夏不同耳云涅槃音正也梵语泥洹涅槃者秦言无为亦名灭度无为者取乎虗无寂寞妙绝于有为灭度者言其大患永灭超度四流涅槃泥洹有加般字者何也即金刚经所谓我皆令入无余涅槃而灭度之般即入也又瑞应经云安那般那华言出息入息观此而般之为入又可知矣常氏法起䟦大弥陀经略曰现在会中二法王子于彼佛土智慧威神德业辉光最为第一入则坐侍正论出则扬化他方于彼剎中不失现在次补佛处相继出兴到此则安乐旧号转而为众宝善集庄严矣约其依报住处盖在彼界第四兜率天宫而此书之所未及言者愿偈摄生篇摄生七愿X第一愿我作佛时我剎中无妇女无央数世界诸天人民以至蜎飞蠕动之类来生我剎者皆于七宝水池莲华中化生不得是愿终不作佛第二十三愿我作佛时名号闻于十方无央数世界诸佛各于大众中称我功德及国土之胜诸天人民以至蜎飞蠕动之类闻我名号乃慈心喜悦者皆令来生我国不得是愿终不作佛第二十五愿我作佛时光明照诸无央数世界幽冥之处皆当大明诸天人民以至蜎飞蠕动见我光明莫不慈心作善皆令来生我国不得是愿终不作佛第二十七愿我作佛时十方无央数世界诸天人民有发菩提心奉持斋戒行六波罗蜜脩诸功德至心发愿欲生我剎临寿终时与我大众现其人前引至来生作不退转地菩萨不得是愿终不作佛第二十八愿我作佛时无央数世界诸天人民闻我名号烧香散华然灯悬缯饭食沙门起立塔寺斋戒清净益作诸善一心系念于我虽止于一昼夜不绝亦必生我剎不得是愿终不作佛第二十九愿我作佛时十方无央数世界诸天人民至心信乐欲生我剎十声念我名号必遂来生唯除五逆诽谤正法不得是愿终不作佛第三十愿我作佛时十方无央数世界诸天人民以至蜎飞蠕动之类前世作恶闻我名号即忏悔为善奉持经戒愿生我剎寿终皆不经三恶道径遂来生X一切所欲无不如意不得是愿终不作佛愿后说偈略云我至成佛时名声超十方人天欣得闻俱来生我剎我以智慧光广照无央界除灭诸有情贪嗔烦恼暗地狱鬼畜生亦生我剎中谨按阿弥陀佛四十八愿固皆所以度众生唯此七愿乃所以摄引往生者故特表章之耳莲师疏钞众生没于苦趣佛援之如垂手深渊众生背觉合尘佛念之如倚门望子援之虽殷念之虽切深沉不起远逝无还是孤佛愿也可慨也夫考证莲华化生莲师疏云是莲华者乃卸凡殻之玄宫安慧命之神宅修净土者若礼佛时当想巳身在莲华中作礼佛在莲华中受我礼敬若念佛时当想巳身在莲华中结跏趺坐佛在莲华中接引于我然后一心持名昔有二僧作莲华开合想遂得往生况复加之一心持名而有不生者乎蜎飞蠕动龙舒净土文曰蜎飞微细飞虫也蠕动微细蛆虫也若此者佛尚化度况于人乎故人一念皈依遂生其国无足疑也或问虫类佛何能度之答泥洹经云佛在世时迦罗池中有一泥蛤闻佛说法即从池起隐草根下听闻佛法有牧牛人前诣佛所以杖插地误伤蛤X死即生忉利天宫乃自述其生天之故由此观之则泥蛤之上生仗佛力也蜎飞蠕动之类独不能仗佛力以往生乎六波罗蜜法界次第初门曰此西土之言今略出三翻一云事究竟一云到彼岸一云度无极一檀波罗蜜檀那秦言布施若内有信心外有福田有财物三事和合时心生舍法能破悭贪是为檀布施有二种一财施一法施也二尸罗波罗蜜尸罗秦言好行善道不自放逸是名尸罗或受戒行善或不受戒行善皆名尸罗三羼提波罗蜜秦言忍辱内心能安外所辱境故名忍辱有二种一者生忍二者法忍生忍有二种一于恭敬供养中能忍不着不生憍逸二于嗔骂打害中能忍不生嗔恨怨恼法忍有二种一非心法谓忍寒热风雨饥渴老病死等二心法谓忍恚忧愁疑婬慾憍慢诸邪见等四毗黎耶波罗蜜毗黎耶秦言精进勤行善法不自放逸谓之精进有二种一者身精进勤行善法行道礼诵讲说劝助开化二者心精进勤行善道心心相续复次勤脩施戒善法是为身精进勤行忍辱禅定智慧是为心精进五禅波罗蜜禅秦言思惟修一切摄心系念学诸三昧皆名思惟修也有三种一者世间禅即是凡夫所行禅二者出世间禅亦名二乘共禅三X者出世间上上禅亦名不共禅不与凡夫二乘共也六般若波罗蜜般若秦言智慧照了一切诸法皆不可得而能通达一切无碍名为智慧有三种一者声闻智慧二者辟支佛智慧三者佛智慧菩萨以质直清净心行三种施故名为檀若于檀中能具五种心者是时布施名波罗蜜何等为五一者知施实相布施时施人受人及财物三事皆空不可得入实相正观以无所舍法而随他有所须者能舍不吝是为知施实相二者起慈悲心若菩萨虽知实相无所有而起大慈大悲欲因此施与一切乐拔一切苦是为起慈悲心三者发愿愿施时愿因此施得无上佛果不求凡夫二乘果报是为发愿四者回向随所施时回此施功德向萨婆若及施一切众生是为回向五者具足方便所谓能于布施一法旋转通达一切佛法徧修诸行是为具足方便菩萨若于施时具此五种心者因中说果亦名事究竟亦名到彼岸亦名度无极也余五波罗蜜所知实相各以类推余四心类如檀中分别问何名六度曰檀破饿鬼尸救地狱忍济畜生进拔修罗禅静人中慧照天众发隐曰檀属饿鬼者悭贪独食不肯施故尸属地狱者十恶五逆不持戒故忍属畜生者强弱吞噬不能忍故进属修罗者贡高自负不修进故X乃至人习攀缘失定意故天迷欲乐丧慧心故菩萨故各以此六者分度之也故曰六度戒疏发隐曰问六度满相行所难行功德如斯云何属小谓之偏菩萨答此是事六度渐行渐满有齐限故尸毗割肉饲鹰施而至身分血肉施斯极矣普明视死如归以全其信舍身不舍戒戒斯极矣羼提仙人忍支解心不动摇忍斯极矣大施太子以失珠故抒海欲干心无退倦进斯极矣尚阇黎入定而鹊巢顶上出定乃知禅斯极矣劬嫔均分阎浮提城邑山川为七分诸国息争智巧方便而至于此慧斯极矣然不出因果生灭之法故属偏属小也唯除五逆或谓观经言五逆得生唯除五逆则济度功狭矣不知唯除五逆下有诽谤正法四字五逆而兼谤法乃在所除虽具五逆不谤法者未必不生也良由谤则不信不信不生故所谓疑则华不开是也观经不言谤法如兼谤者亦不生矣五逆者弒父弒母弒阿罗汉出佛身血皆属身业破羯磨转法轮僧属语业忏悔愿生问蜎飞蠕动之类何能忏悔愿生莲师云性在含灵不可思议安期畜类终无觉心如蛤之生天鹏之敬律虎之弭耳避地蟒之垂泪革心海鱼之再世而兴崇法门飞鸟之次生而还为弟子如斯之类枚举曷胜由此观之X乌知蜎飞蠕动之类不能忏悔愿生乎诸圣同归篇择生极乐观无量寿佛经云尔时韦提希号泣白佛言世尊愿为我广说无忧恼处我当往生不乐阎浮浊恶世也于是世尊放眉间光徧照十方世界诸佛国土皆于中现时韦提希见巳向佛言是诸佛土虽复清净皆有光明我今唯愿生于极乐世界阿弥陀佛所考证韦提希见第五卷十六观想註往生无数大无量寿佛经云弥勒白佛言于此界有几菩萨往生极乐佛告弥勒于此世界有六十二亿不退菩萨往生彼国小行菩萨不可称计不但此国他方佛土如远照佛剎有八十亿菩萨皆当往生乃至十方佛剎往生者甚多无数我若具说一劫犹未能尽莲师赞曰此界他方往生无量净土何以容之噫沧海尚纳百川虗空犹含万象而无边剎海不出普贤一毛孔中然则净土鍼锋之地而容无尽之往生不亦恢恢乎有余裕哉考证钞云他方世界第一光远照佛所有八十亿菩萨皆当往生第二宝藏佛所有九十亿第三无量音佛所有二百二十亿展转至十四佛剎以及无量佛剎往生者不可复计净名经云维摩丈室容八万四千师子之座今此净X土十方往生犹如雨点皆生七宝池中曾无窄隘即净名义面见弥陀观佛三昧经佛记文殊当生极乐文殊发愿偈云愿我命终时灭除诸障碍面见弥陀佛往生安乐剎生彼佛国巳满足我大愿阿弥陀如来现前授我记十愿求生华严经普贤菩萨发十种大愿普为法界众生求生净土偈云愿我临欲命终时尽除一切诸障碍面见彼佛阿弥陀即得往生安乐剎又云彼佛众会咸清净我时于胜莲华生亲覩如来无量光现前授我菩提记赞曰文殊七佛之祖普贤万行攸宗而净土往生谆谆如出一口娑婆良弼即安养亲臣明亦甚矣外净土而不愿往生谬哉攷证七佛法宝坛经曰过去庄严劫毗婆尸佛尸弃佛毗舍浮佛今贤劫拘留孙佛拘那含牟尼佛迦叶佛释迦文佛是为七佛十愿即行愿品十愿偈论净土天亲菩萨天竺人广造诸论昇兜率内院礼觐弥勒复着无量寿论及净土偈五门修法普劝往生请佛形仪天竺鸡头摩寺五通菩萨以神力往安乐国见阿X弥陀佛陈云娑婆众生愿生净土无佛形仪请垂降许佛言汝应先行寻当现彼五通还圣仪巳至一佛五十菩萨各坐莲华在树叶上遂取叶传写流布造论起信马鸣菩萨西天第十二祖尝着起信论后明求生净土最为切要考证西天竺二十八祖第一祖摩诃迦叶乃至第二十八祖菩提达磨龙树记生楞伽经云大慧汝当知善逝涅槃后未来世当有持于我法者大名德比丘厥号为龙树能破有无宗世间中显我无上大乘法得初欢喜地往生安乐国考证善逝如来十号之第五号也欢喜地华严十地之初地也集善往生大悲经曰佛言我灭度后北天竺国有比丘名祁婆迦修习无量种种最胜菩提善根巳而命终生于西方过百千亿世界无量寿国于彼佛所种诸善根后当作佛号无垢光得忍往生菩萨持地经云佛言时摩差竭得不起法忍五百清信士二十五清信女皆得不退转地寿终俱生无量寿佛清净国X赞曰求生西方为欲悟无生忍登不退地也巳得忍巳得不退而复求生菩萨之乐近如来乃如此今具缚凡夫忍力未充退缘无限而不刻心净土谓之何哉是则名为可怜悯者攷证无生忍仁王经五忍一伏忍十信也二信忍十住也三顺忍十行也四无生忍十地也五寂灭忍妙觉也王龙舒曰往生净土者必证无生法忍无生法忍者了生死也了生死者虽入生死界中此一性巳不昧矣一性既不昧何由而为恶乎论其理固无坠堕况又仗佛力坠堕必无是以生净土者非徒长生不老又生死自如也第二大愿菩萨内戒经云菩萨有三愿其第二愿愿我命终往生阿弥陀佛前念佛灭罪大智度论云有诸菩萨自言谤大般若堕恶道历无量劫虽脩余行不能灭罪后遇知识教念阿弥陀佛乃得灭障超生净土赞曰至心念佛一声灭八十亿劫重罪此其明征乎所以者何至心故也若匪至心罪则不灭毋曰圣训之无稽哉胜会书名长芦赜禅师遵远祖遗范建莲华胜会普劝念佛X一夕梦一人乌巾白衣风貌清美揖而曰欲入公莲华胜会乞书一名赜问何名答曰普慧书巳又云家兄普贤亦乞併书赜觉而检华严离世间品有二菩萨名遂以为会首云赞曰凡僧结社古圣书名甚哉净土之非小缘也良由事出真诚则冥通灵应一有伪焉人世自好者不屑而况古圣乎今之所谓佛会者赜公见之当为太息矣略举尊宿庐山远法师豁悟般若深旨号东方护法菩萨而六时念佛三覩圣像往生净土天台智者大师妙悟法华一家教观万代宗祖而生即面西辩十种疑疏十六观极谈净土百丈海禅师马祖传道嫡子万世丛林大宗其立法祈祷病僧化送亡僧悉归净土清凉国师绍华严祖位称文殊后身而指示弥陀即卢舍那亦疏观经弘扬净土黄龙新禅师参觉老得旨继席黄龙宗风大振而切意净业有劝念佛文行世令人发哀起信永明寿禅师得无碍辩材柱石宗门而作四料简偏赞西方上上品生敬及冥府真歇了禅师嗣丹霞淳公洞下一宗至师大显后卓庵补陀庵名孤绝专意西方有净土说以劝四众X慈受深禅师得法于长芦信公专修净土谓脩行捷径无越净邦建西方道场苦口劝众翕然化之石芝晓法师嗣月堂询公洞彻教部以净业化人甞集大藏诸书有乐邦文类行世寂堂元禅师学禅于密庵杰公笃行念佛三昧感金甲神自天而降梦红莲花从地而出由是十洲莲宗大行圆照本禅师道续天衣宗弘雪窦法雷振地师表两朝而净业兼修华开上品两僧神游乐国亲见标名中峯本禅师得法于高峯妙公人仰之如山斗有怀净土诗百首盛传于世王以宁侍制自称弥陀弟子晁悦之翰林答赵子昂书称西方净土是真语实语陈瓘侍制作延庆寺净土院记极赞念佛优昙宗主庐山东林善法堂也着莲宗宝鑑奉旨板行为净土中兴云赞曰始远师终优昙略纪历代尊宿无不奉行净土者呜唿盛哉总论天如禅师谓今人鄙视净土非鄙愚夫愚妇也是鄙文殊普贤马鸣龙树也吾故集群经以实其说或者犹疑菩萨道大似巳不必求生噫自非位登X玅觉虽等地大圣不能一日离佛况其下者乎盖甞譬之爵弥尊则觐主弥密彼荷担挟锄之辈侣渔樵以自足绝望于九重而嚣嚣然曰明主之不足亲也可哂也夫考证等地妙觉发隐曰地者住持佛智荷负众生名地等觉者有二义一云与佛无间一云犹去一等今兼之言虽齐等未极于妙犹稍隔一等也妙觉者朗然大觉妙智穷源无明习尽翛然无累寂而常照名妙觉也三九往生篇三辈往生大阿弥陀经曰佛言十方世界诸天人民有至心欲生阿弥陀佛剎者别有三辈其上辈者舍家弃欲而作沙门心无贪慕持守经戒行六波罗蜜修菩萨业一向专念阿弥陀佛脩诸功德是人则于梦中见佛及诸菩萨声闻其命欲终时佛与圣众悉来迎致即于七宝水池莲华中化生为不退转地菩萨智慧威力神通自在所居七宝宫宇在于空中去佛所为近是为上辈生者其中辈者虽不能往作沙门大修功德常信受佛语深发无上菩提之心一向专念此佛随力修善奉持斋戒起立塔像饭食沙门悬缯然灯散华烧香以此回向愿生其剎命欲终时佛亦化现其身光明相好与诸大众在其人前即得往生亦住不退转地功德智慧次于上辈生者其下辈者不能X作诸功德不发无上菩提之心一向专念每日十声念佛愿生其剎命欲终时亦梦见此佛遂得往生所居七宝宫宇惟在于地去佛所为远功德智慧又次于中辈生者考证莲师疏云王氏大本去取旧文亦有未尽如三辈往生魏译皆曰发菩提心而王氏唯中辈发菩提心下曰不发上竟不言则高下失次且文中多善根全在发菩提心而三辈不同同一发心正往生要旨乃反略之故云未尽九品往生赞佛偈有云四十八愿度众生九品咸令登彼岸上品上生三心圆发谛理深明金台随往即证无生上品中生达诸法空了无惊动有愿即生不必读诵上品下生但发道心未穷妙理到彼开明获菩提记中品上生诸戒久持往生如愿闻说苦空得阿罗汉中品中生一日一夜奉戒愿求莲开见佛即预圣流中品下生孝友仁慈知识开悟遇二菩萨闻法得度下品上生X平生积恶死遇良师一称佛号生宝莲池下品中生毁戒业深狱火俱至闻法回心众圣迎去下品下坐十恶五逆临终苦逼教称十念莲华金色攷证三辈九品钞云三辈九品以心分事理事理亦复各分胜劣后得往生如其本因而为品位也九品者观经所云上三品有生彼即得百千陀罗尼门者有经一小劫得无生忍者有经三小劫得百法明门住欢喜地者配前则双得事理一心而有深浅故成三品例上辈也中之三品有生彼国即得阿罗汉者有生彼半劫得阿罗汉者有生彼一劫得阿罗汉者配前则事盈理歉亦以深浅故成三品例中辈也下之三品有往生彼国经十小劫得入初地者有经于六劫莲华乃开发无上道心者有十二大劫发菩提心者配前则有事无理亦以深浅故成三品例下辈也孤山谓大本三辈止齐观经六品以三辈纯明善行不及恶人也灵芝判三辈止对上品诸说稍异草庵辅正解曰天台以九品同三辈者乃约位次相同不约行因孤山灵芝唯约行因则齐中上取义各不同耳克实而论则烦恼不异菩提三九正相配合又何疑焉X三心见上品上生观章下品往生净土或问曰逆恶得生者观经疏云以念佛除灭罪障故畲详之有三义一者虽以少时心力而其力勐利是心勇决名为大心以舍身事急故如人入阵不惜身命名为犍人也二者亦是宿种今熟以宿善业强故临终得遇知识十念功成也三者若非宿种则其念佛之时必有重悔故永明曰善恶无定因缘体空迹有升沉事分优劣真金一两胜百两之叠华爝火微光爇万仞之𧂐草龙舒净土文曰下品往生者譬如鉄石虽重赖舟舡力可以渡江一针虽轻不赖舟舡江不可渡盖谓人有重罪仗佛力者可生净土罪恶虽轻不仗佛力亦不得生又如平生不善一日招安遂为良民仗佛力而消罪恶者亦复如是切勿疑也有罪恶念佛而不可以往生但起见佛得道还度一切冤亲之心则无不生也往生胜相篇见往生集各举二三事以例其余耳非曰止于此也谨按阿弥陀佛愿后之偈则佛之所度者岂特三辈九品而巳哉但恐世人障重惑深不愿往生耳若肯至心发愿黾勉精脩则是篇不为虗文矣今略开十相而以往迹证之庶乎观者知所回向云X标名金地宋可久居明州常诵法华愿生净土元祐八年坐化越三日还谓人曰吾见净土境与经符契莲华台上皆标合生者名一金台标成都府广教院勋公一标明州孙十二郎一标可久一银台标明州徐道姑言讫复化去五年徐道姑亡异香满室十二年孙十二郎亡天乐迎空皆如久所云谨按往生之事人多疑焉今观可久不亦信而有征乎较之冥府提额者又为捷径矣攷证冥府提额宋江公望官谏议蔬食清修述念佛方便文以劝道俗有子早亡託梦云大人修道功业巳成冥府有金字额云严州府江公望身居言责志慕苦空躬事薰脩心无爱染动静不违佛法语默时契宗风名巳脱乎阎浮身必归于净土宣和末一旦无疾面西而化投种莲胎宋荆王夫人王氏与婢妾精修净业一妾忽无疾而逝俄而夫人梦与亡妾同游宝池见红白莲华或荣或悴夫人问何以如此妾云此皆世间发念修西方人也才发一念池内便发莲华一朵若愿心精进则华日日敷荣以至大如车轮若念心退转则华日日萎悴以至殒灭次见一人坐莲华上夫人问何人妾云杨杰也又见一人坐于华上妾云此马圩也又望见一金坛金碧照耀妾云此夫X人化生处也夫人既觉访问杨马所在则杰巳亡而圩无恙是知精进不退者虽身在娑婆之内其神识巳在净土矣夫人于是弥加精进年八十一立化龙舒居士曰或者疑云此间念佛西方七宝池中如何便生莲华一朵予告曰此不难知也譬如大明镜凡有物来便见其形镜何容心哉以其自然耳阿弥陀佛国中清净明洁自然照见十方世界犹如明镜覩其面像故此间念佛七宝池自然生莲华一朵无足疑也谨按夫人梦中之说或疑其未真殊不知有道者之梦非世人之梦幻也况以法照之华台宗本之华丽合而观之夫人之言益可信矣岂曰幻妄云乎哉攷证华台唐法照忆文殊无如念佛之言乃一心念佛忽见梵僧佛陀波利谓曰汝华台巳就后三年华开矣至期端坐而逝华丽宋宗本住慈净寺密修净业雷峯才法师神游净土见一华殊丽问之曰待净慈本禅师耳三圣接引晋慧远住庐山东林三十年迹不入俗刻志西方太元十九年七月晦夕于般若台方从定起见阿弥陀佛身满虗空圆光之中无量化佛观音势至X左右侍立佛言我以本愿力故来安慰汝汝七日后当生我国至期端坐入寂宗镜录曰问心外有他佛来迎云何证自心是佛答一是如来慈悲本愿功德种子增上缘力令曾与佛有缘众生念佛修观集诸福智种种万善功德力以为因缘则自心感现佛身来迎不是佛实遣化身而来迎接佛身湛然常寂无有去来众生自心变化有来有去是知净业纯熟自覩佛身恶果将成心现地狱谨按远师东林三十载净业巳久宜佛之接引也傥无远师之久何以致佛之迎曰不然僧衒九十始回心念佛明瞻晚岁方克志安养俱感三圣来迎又奚在久近乎顾人之所修何如耳考证九十回心唐僧衒年九十遇道绰禅师得闻净土始回心念佛日礼千拜一心无怠后有疾告弟子曰阿弥陀佛授我香衣观音势至示我宝手吾其行矣言讫而逝晚岁克志唐明瞻晚岁克志安养或讥其迟暮曰十念功成犹得见佛吾何虑乎后因疾遽曰佛来矣竦身合掌而化金台迎往晋慧恭酆城人与慧兰僧光等同学兰光先化去后恭病笃誓心安养念不少间见阿弥陀佛以金X台来迎恭乘其上又见兰等于台上光明中告曰长者受生巳居上品吾等不胜喜慰恭欣然奋迅而逝他如怀玉之以银台而易以金台又甚异矣莲师赞曰或谓银台至而复隐金台誓而重来何得果报无凭由人拣择通曰此正所谓万法由心随感而应者也且火车巳现十念而得往生天众来迎矢心而归净土善恶圣凡之相隔尚可转业须臾况金银几希间耶考证易金台唐怀玉台州人诵弥陀经三十万遍日课佛号五万声天宝元年见佛菩萨满虗空一人持银台来迎玉曰吾一生念佛誓取金台何为不然众圣随隐玉弥加精进三七日后向擎台者来云师以精进得升上品宜趺坐以俟三日巳后谓弟子曰吾升上品金台至矣含笑而逝太守叚公以偈赞曰我师一念登初地佛国笙歌两度来唯有门前古槐树枝低只为挂金台天乐迎空唐元子才居润州观音寺诵弥陀经念佛夜闻空中乐音似有人云粗乐巳过细乐续来君当行矣念佛而化谨按天乐之迎也或旋环顶上见而知之或嘹喨空中闻而知之而此则似有人言又不止于寻常之闻见也非神灵之翊赞而何哉噫精X诚之极一至此欤考证旋环顶上唐道昂志结西方愿生安养至八月朔日无所患问斋时至未即昇高座举目高视见西方香华伎乐充塞如云飞涌而来旋环顶上举众皆见昂即于高座而逝嘹喨空中宋晤恩徧诲人以西方净业雍熈二年八月朔日端坐而化人闻管絃铃铎之音嘹喨空中渐久渐远自西而去旛盖布列元鄞县周婆精修净土既而微疾邻人夜见幢旛宝盖来入其家黎明婆合掌念佛逝矣谨按旛盖之至或梦于净严尼或见于弟子护固难悉数要之大丈夫当如此矣孰谓周婆以妇人而有是哉噫男儿可不自强耶考证净严尼晋慧䖍投山阴嘉祥寺苦身率众后𥨊疾属想安养祈诚观音北寺有净严尼者宿德笃行夜梦观音从西郭门入幢幡华盖七宝庄严尼惊问大士何往答云往嘉祥迎䖍公耳䖍虽疾神色如常泊然而化僧护唐智钦专习禅业求生净土弟子僧护夜半见庭前光问谁秉炬空中声曰来迎钦禅师耳护急启空见佛身光明旛华宝盖满虗空中钦随佛冉冉而去光明照耀X隋法智晚岁精勤念佛一日忽辞道俗云某生西方去也中夜无疾而化时有金色光明照数百里江上渔人谓是天晓迟迟方明始知智之往生云谨按光明有二一者佛光摄引往生如法智之金光数百里如道喻之光明满室是也二者身心莹彻所致如法祥之镜光严公之月光是也是虽光有大小但身心未抵于莹彻则佛光决难以摄生二者之成功一也往生者勿以镜光月光为少而以百里满室为多欤考证光明满室隋道喻居开觉寺念佛日夜不废后佛来迎光明满室遂坐而化镜光唐法祥三十年修安养之业因疾弟子见房西壁有光若镜现净土相频伽鼓翼乃倐然而化月光宋有严平生笃修净业建中靖国元年跏趺而化塔上有光如月三夕而隐异香旋绕唐大行晚岁入大藏陈愿随手取卷得弥陀经昼夜咏诵至三七日覩瑠璃地上佛及二大士现身后一年瑠璃地复现即日而终异香经旬肉身不坏莲师赞曰慧永僧衒异香七日行今浃旬孰非梵行之芬芳也哉至僧济以圣师指示而生净土临终留龛溽暑体发异香梵行之精坚极矣X考证慧永晋慧永河南人驻钖庐山西林绝志尘嚣标心安养后义熈十年示疾谓众曰佛来迎我言讫而化异香七日方灭僧衒见前三圣接引及近七日异香不散僧济晋僧济入庐山从远公学后疾笃远遗烛一枝曰汝可运心安养济执烛凭几停想无乱又集众讽净土经明夕忽起立如有所见谓傍人曰吾行矣右胁而逝时方炎暑三日而体不变异香郁然化鸟呈祥隋智舜入庐山踵远法师净业大业初即示疾见鹦鹉孔雀念佛法僧出微妙音告弟子曰我今日往生矣安然而逝莲师赞曰智舜见鹦鹉孔雀法祥弟子又见频伽鼓翼不见佛而见众鸟何耶经云是诸众鸟皆阿弥陀佛变化所作故知正报依报皆净土相也幸无疑焉考证法祥法祥见前光明照耀下妙华显瑞宋宗利居新城碧沼修念佛三昧后忽谓弟子曰吾见碧莲华徧满空中三日复曰佛来矣奄然而化谨按见莲华者甚众犹疑想念所致也他如道绰之天花下散僧叡之榻前金莲太公之棺X上莲华众皆见之想念云乎哉近有橘矛隹李陶氏棺生青莲五华又甚奇矣考证道绰唐道绰并州人笃志净土六时礼敬不缺念佛日以七万为限贞观二年四月初八日归寂闻而赴者见化佛住空天花下散焉僧叡晋僧叡冀州人预庐山莲社宋元嘉十六年合掌而化众见叡榻前一金莲华倐尔而隐五色香烟从其房出太公大明莲华太公者越人昼夜念佛不绝命终之后棺上忽生莲华一枝亲里惊叹因号莲华太公云陶氏大明万历二十三年事也往生胜果篇大阿弥陀经曰佛言无央数世界诸天人民往生阿弥陀佛剎者皆于七宝池莲华中化生自然长大亦无乳养之者皆食自然之食其容貌形色端正净好固非世人所比亦非天人可比皆受清虗自然之身无极之寿净土十易一常得见佛二常闻法音三圣贤会集四远离魔事五不受轮回六永离恶道七胜缘助道八寿命无量九入正定聚十一生行满X考证净土十易慈云云五浊得道为难净土修行则易今以净土十易拣示之净土指归一常得见佛无量寿佛成道巳来经十大劫常住不灭故二常闻法音佛及菩萨树林水鸟常宣法故三圣贤集会观音势至为其胜友诸上善人俱会一处故四远离魔事虽有天魔皆护佛法令修行人速成就故五不受轮回莲华化生无复轮转生死苦趣故六永离恶道彼佛国土无三恶道名字尚不闻故七胜缘助道琼楼玉殿珍衣美馔皆为助道之资具故八寿命无量众生寿量与佛齐等人天凡夫尽其智力莫知其数故九入正定聚众生生者皆是阿鞞䟦致无退转故十一生行满常随佛学一生当得无上菩提故生净土三十种益一往生佛土二得大法乐三亲近诸佛四游十方供佛五亲闻佛说六七速证菩提八九无退转十无量行愿增进十一珍禽说法十二风树乐音十三水演苦空十四乐奏妙音十五四十八愿十六真金色身十七形无丑陋十八具足六通X十九常住定聚二十无诸不善二十一寿命长远二十二衣食自然二十三唯受众乐二十四三十二相二十五实无女人二十六无有小乘二十七离于八难二十八得三法忍二十九身常有光三十得那罗延力考证往生佛土大阿弥陀经云我作佛时凡生我剎欲往他方设化众生修菩萨行供养诸佛即自在往生十方供佛大阿弥陀经云佛言阿弥陀佛剎中诸菩萨承佛威神遍至十方无量世界供养诸佛随心所欲华香伎乐衣盖𣄛旛无数供养之具自然化现在前輙以奉佛听受经法喜悦无量既供养巳忽然轻举还至本剎犹为未食之前亲闻佛说无量寿佛经云见诸佛所出音声皆演妙法与十二部经合福慧资粮龙舒净土文曰人不可不兼脩福慧种种利物皆行方便作一切善戒一切恶所谓修福也知因果识罪福观释氏书内明性理观儒家书外明世道所谓修慧也修福得富贵脩慧得明了二者皆不修愚痴而穷困故偈云修福不修慧象身挂璎珞修慧不修福罗汉应供薄必不得巳宁使慧胜于福则知罪福而戒X慎故无坠堕若福胜于慧则因受福而作恶故有坠堕偈云兼修福与慧又复念弥陀九品莲华里第一更何疑诸天人等同会一处大阿弥陀经云佛言阿弥佛剎中皆诸菩萨声闻诸上善人皆洞视彻听遥相瞻见遥相闻语声皆求善道者其面目皆端正净好无有丑陋其材性皆智慧勇犍无复庸愚其所欲言皆预相知意心所存念无非道德形于言说无非正事皆相爱敬无或憎嫉皆相顺序无或差池动合礼义穆若弟兄言语诚实转相教令钦悦承受不相违戾神气和静体力轻清世人如此诸天可知矣无退转十疑论云有五因缘能令不退一者阿弥陀佛大悲愿力摄持故不退二者佛光常照菩提心常增长故不退三者水鸟树林风声乐响皆说苦空闻者常起念佛念法念僧之心故不退四者彼国纯诸菩萨以为良友无恶缘境外无鬼神邪魔内无三毒等烦恼毕竟不起故不退五者但生彼国则寿命永劫与菩萨佛等故不退也又古人云不愿生净土则巳愿生则无不生不生则巳生则定不退转珍禽说法无量寿佛经云如意珠王涌出金色微妙光明其光化为百宝色鸟和鸣哀雅常赞念佛念法念僧X风树乐音大阿弥陀经云阿弥陀佛剎中自然微风徐动吹诸宝树或作音乐或作法音吹诸宝华成异香散诸菩萨声闻大众之上佛言世间有万种音乐不如诸天一音之美百千万倍诸天万种音乐不如阿弥陀佛剎中诸七宝树一音之美百千万倍水演苦空无量寿佛经云摩尼水流注花间寻树上下其声微妙演说苦空无常无我之音四十八愿文长难以尽述当于大阿弥陀经考之真金色身形无丑陋大阿弥陀经云我作佛时我剎中人虽有诸天与众人之异而其形容皆一类金色面目端正净好无复丑异具足六通初门曰一天眼通见六道众生死此生彼及见世间种种形色二天耳通能闻六道众生语言及世间种种音声三知佗心通能知六道众生心及教法种种所缘念事四宿命通知自过去一世二世百千万世乃至八万大刧宿命及所作之事五身如意通有二种一者飞行速到山障无碍二能转变自身他身及世间所有随意自在六漏尽通能发见思真智则三漏永尽常住定聚妙宗钞云此土愽地凡夫属邪定聚发心修行未得不退者属不定聚巳得不退X者属正定聚若生安养不论高下五逆罪人临终十念得往生者亦得不退故云皆正定聚无诸不善大阿弥陀经云我作佛时我剎中人皆不闻不善之名况有其实又云我作佛时我剎中人尽无淫泆嗔怒愚痴之心寿命长远大阿弥陀经云佛言悉令十方无央数世界诸天人民皆作缘觉声闻共坐禅一心合其智慧为一智慧以计数彼剎中诸菩萨声闻及诸天世人寿命几千亿万劫无有能知者彼佛寿命浩渺无穷谁能信知惟佛知耳衣食自然大阿弥陀经云我作佛时我剎中人欲食时七宝钵中百味饮食化现在前所欲衣服随念即至不假裁缝擣染浣濯三十二相初门曰如来现此相使见者爱敬知有胜德可崇耳一足下安平如奁底二足下千辐轮相三手足指长胜余人四手足柔软胜余身分五手足指合缦网胜余人六足跟具足满好七足趺高好根相称八如伊尼延鹿王腨纤好九立手摩膝十阴藏相如马蝗十一身纵广等十二一一毛孔生青色柔软十三毛上向青色柔软右旋十四金色光其相微妙十五身光面光各一丈十六皮肤薄细滑不受尘水不停蚊蚋十七两足下两手两肩项中七处满十八两腋下满十九身上如师子二十身端直二X十一肩圆好二十二四十齿俱足二十三齿白净齐密而根深二十四身最白而大二十五颊车如师子二十六咽中津液得味中上味二十七舌大薄覆面至发际二十八梵音深远如迦陵频伽声二十九眼色如金精三十眼𥇒如牛王三十一眉间白毛相如兜罗绵三十二顶肉髻成实无女人大阿弥陀经云第二愿我作佛时我剎中无妇女又云我作佛时十方无央数世界有女人闻我名号喜悦信乐发菩提心厌恶女身寿终之后其身不复为女由此观之往生者岂复有女人乎离于八难佛祖统纪要略曰八难者以恶逆故堕地狱以悭贪故堕饿鬼趣愚痴故堕畜生趣顽嚚故生北俱芦洲憍慢故生在佛前懒惰故生在佛后谤法故盲聋瘖痖阐提故世智聪明难处虽多八者为最得三法忍大阿弥陀经曰彼剎世人见道场宝树高一千六百由旬一切众宝自然合成华果敷荣作无量百千殊丽之色彼剎诸天人世人见此树者得三法忍一者音响忍二者柔顺忍三者无生法忍得那罗延力大阿弥陀经曰第三十愿我作佛时我剎中菩萨得金刚那罗延力那罗X延此云坚固阿弥陀经曰彼土何故名为极乐其土众生无有众苦但受诸乐故名极乐生净土二十四种乐事一栏楯遮防二宝网罗空三树荫通衢四七宝浴池五八水澄清六下见金沙七阶际光明八楼台凌空九四莲华香十黄金为地十一八音常奏十二昼夜雨华十三清晨䇿励十四严持妙华十五供养他方十六经行本国十七众鸟和鸣十八六时闻法十九存念三宝二十无三恶道二十一有佛变化二十二树摇罗网二十三千国同声二十四声闻发心考证栏楯遮防钞云此土栏楯一防物损二示美观彼土虽牛羊绝牧玩好无心而万行功德之所庄严任运成就也宝网罗空大阿弥陀经曰佛言阿弥陀佛剎中有无量宝网弥覆其剎皆以金银真珠百千襍宝奇妙珍异庄严校饰周匝四面垂以宝网光色晃曜尽极严丽又有自然德风徐动吹诸宝网及诸宝树演发无量微妙法音流布万种X清雅德香其有闻者尘劳垢恶自然不生风触其身皆得快乐七宝浴池大阿弥陀经曰佛言阿弥陀佛剎中诸菩萨声闻诸上善人若七宝池中澡雪形体意欲令水没足水即没足欲令至腰水即至腰欲令至腋至颈水亦如是淋灌其身悉如其意调和冷煖无不顺适开神悦体涤荡情虑清明澄洁莹若无形各出浴巳各坐于一莲华之上各往进修有在地有在虗空讲经诵经说经听经各随其质而有所得未得四果者因得四果未得不退转地菩萨得不退转是水不但以可浴为功又能利益于既浴之后也八水澄清钞云八功德者一澄净谓澄渟洁净离污浊故二清冷谓清湛凉冷无烦热故三甘美谓甘旨美妙具至味故四轻软谓轻扬柔软可上下故五润泽谓津润滑泽不枯澁故六安和谓安静和缓绝迅汎故七除饥渴谓水仅止渴今兼疗饥有胜力故八长养诸根谓增长养育身心内外故问甘美轻软除饥长根此方所无则诚然矣凡水悉皆清冷润泽何彼水以二者独称功德答此水虽亦清冷逢日则炎遇火则沸彼纵劫火临之清冷自如终不炎沸故此水虽亦润泽日晒则干火逼则涸彼纵劫火临之润泽自如终不干涸故X楼台凌空钞云重屋曰楼岑楼曰阁大阿弥陀经云我作佛时我剎中自地以上至于虗空皆有宅宇宫殿楼阁悉以无量杂宝百千种香而共合成严饰奇妙殊胜超绝又云是诸楼阁有随意高大浮于空中若云气者有不能随意高大止在地上者以求道时德有厚薄所致四莲花香疏云大如车轮言其形也大小无定不可局以人世常所御车而为限量由其因地念佛功德胜劣机感自致耳微妙香洁言其德也详见疏钞文长不述是莲华者往诣之国号曰莲邦同修之人号曰莲社约禅诵之期号曰莲漏定趋向之极号曰莲宗重其事也八音常奏大阿弥陀经云四天王天及诸天人百千音乐以供养佛清畅嘹喨微妙明雅一切音声所不能及观经云无量诸天作天伎乐又有乐器悬处虗空如天宝幢不鼓自鸣常奏而无间歇者世乐须人有作有辍天乐自鸣故云常奏也昼夜雨华钞云彼国无日月常明不昏昼夜无辨唯以华开鸟鸣而为昼华合鸟栖而为夜也天华从天而下树华随风四散华堕地积厚四寸极目明丽芳香无比及至小萎自然乱风吹去供养他方疏云此言天所雨华众生持取供X佛供毕返国犹在食前以神足故华严经云八住菩萨一剎那顷游行无数世界则今之神足岂易及哉经行本国疏云返巳而食食巳而行徜徉自适也钞云世人食巳非奔走尘务则增长睡魔本国饭食经行解脱之风逍遥之状可想见也六时闻法大阿弥陀经云我剎中随其志愿所欲闻法皆自然得闻树摇罗网无量寿佛经曰观宝树者作七重行树想一一树高八千由旬其诸宝树妙真珠网弥覆其上有七重网行行相当叶叶相次于众叶间生诸妙华华上自然有七宝果千国同声灵芝云佛说阿弥陀经六方诸佛同赞非千国同声乎谨按胜果之说经举其网传张其目所谓指其掌者是也噫观净土之易可以知娑婆之难矣观净土之乐可以知娑婆之苦矣观净土之益可以知娑婆之损矣修净业者游折摄之门尚不发欣厌之念亦独何哉考证娑婆十难净土指归曰一不常值佛二不闻说法三恶友牵缠四羣魔恼乱五轮回不息六难迯恶趣七尘缘障道八寿命短促九修行退失十尘劫难成所谓修行退失者此土修行断见思惑方能不退初心行人未免退X堕故云鱼子菴罗华菩萨初发心三事因中多及其结果少所谓尘劫难成者如大通佛世闻法之徒退大执小经尘点劫住声闻地虽涉长时未成大道故娑婆八苦佛言六道轮回受苦无量六道之中惟人天最为乐道而人有八苦生居胎狱老厌龙钟病受痛痾死悲分散爱则欲合偏离冤则欲迯偏遇求则欲得偏失乃至五阴炽盛总成上七名八苦也其难苦如此损当何如哉欣厌莲师疏云若据平等法门非垢非净则欣厌无地折摄何施但今生死凡夫迷心逐境备历轮回甘心忍受曾无一念省发求愿出离而复遮其欣厌欲令直悟自心是犹田蛙井鲋不与之水而反责以冲霄祇益沉沦于事何济于是无苦乐中示苦示乐苦以折伏乐以摄受折则激其顽迷而令起厌离摄则扬其懈怠而俾生欣乐然后久在泥涂始嫌秽污乍闻净妙浚起愿求此大火聚彼清凉池炎烧众生不得不避此而趋彼矣方便度生法自应尔生彼国巳见佛闻法得无生忍方悟此心本来平等净土指归曰欣净厌秽取舍未忘岂圣人以二见之道化人耶曰经不云乎虽知诸佛国及与众生空而常修净土教化诸羣生盖炽然欣厌而不见有欣厌之相斯为得矣X净土资粮全集卷之一净土资粮全集X卍XXX净土资粮全集卷之二古杭云栖寺莲池禅师袾宏校正橘矛隹李桐邑净业弟子庄广还辑净土起信章大阿弥陀经疑城胎生分佛告弥勒汝见彼剎有胎生否对云见胎生者何因缘故彼剎而有胎生佛言若有众生修诸功德愿生彼剎后有悔心亦复疑惑不信有彼佛剎不信有往生者亦不信布施作善后世得福其人虽尔续有念心暂信暂不信志意犹豫无所专据临命终时佛乃化现其身令彼目见口虽不能言其心即喜乃悔不免作诸善以悔过故其过差少亦生彼剎惟不能前至佛所方入其剎边地见七宝城即入其中于莲华中生受身自然长大饮食亦皆自然其快乐如忉利天人唯于城中经五百岁不得见佛不闻经法不见菩萨声闻圣众无由供养于佛修习菩萨功德以此为苦示其小谪是故彼剎名为胎生当知生疑惑者失大利益若有众生信受经法奉持斋戒作诸功德至心回向命终即于七宝池莲华中生跏趺而坐须臾之间身相光明智慧威神如诸菩萨安得名为胎X生他方诸大菩萨发心欲见阿弥陀佛及诸菩萨声闻恭敬供养命终往于极乐世界七宝池莲华中化生自然即时见佛安得名为胎生谨按净业之人自古虽有暂信暂疑者而末法之中殆又甚焉何哉良以净土法门经论昭然观者乌得不信及闻六祖愚人愿东愿西之说黄檗黄叶止啼之喻天衣去则实不去之言杨次公将错就错之颂又乌得不疑信于彼而疑于此二者所以相持而无专据也殊不知六祖三师实为得道者岂一无所为而直为是谤经背圣之谈以启万世之疑乎故莲师于六祖之说详为之辨天衣之言深为之解于杨次公之颂则曰蕴借不少盖有独观其深者胡今人不逆其志而徒泥其词遂以为诋诃净土岂其然乎虽然六祖三师可信可疑姑置弗论独永明净土文有希从昔贤恭禀佛勑定不谬误之语旨哉斯言足为定论更无可疑者傥犹未释然吾将西向合掌曰疑城之设正为是人考证胎生莲池疏云问下品之外复有胎生为实有否答表信力不坚故实无胎生如剎帝利其子犯法幽之内宫处以华观玩好珍奇服御豊俻但鎻其两足不得自在此胎生喻也若深自悔责求离本处即得往诣无量寿佛所又菩萨处胎经云西方去此有懈慢界国土七X宝其乐无比发意欲生弥陀佛国而染着于此不能前进亦疑城边地类也如是皆由信不切故经论昭然疏云经之专谈净土者如观无量寿佛经鼓音王经后出阿弥陀偈经大小阿弥陀经是也复有诸经虽不专谈净土其中劝赞往生如华严行愿品以此十愿导归极乐是也如法华则云诵斯经者当生极乐世界是也又如观佛三昧十住断结诸经带说净土层叠非一是也其余赞咏净土为论如十疑宝王等为文如龙舒无尽等为集如决疑指归等为录如净土自信等为传如净土略传等为偈如径路修行等为赋如神栖安养等为诗如诸家怀净土等所有言辞不可胜载由此观之净土乌得不信哉六祖钞云坛经曰东方人造恶念佛求生西方西方人造恶念佛求生何国又云愚人愿东愿西后人执此遂疑六祖说无西方故为四辩一曰为门不同盖晋宋而下竞以禅观相高直指单传之意几于晦塞于时达磨始倡诸祖继兴惟欲大明此道而此道无佛无众生今西方者正开示众生趣向佛故此道举心即错动念即乖今西方者正教人起心念佛故此道心境俱寂今西方者正以佛国为境发心求生故是X虽理无二致而门庭施设不同随时逐机法自应尔假使才弘直指复赞西方则直指之意终无由明矣故六祖与净土诸师易地则皆然也二曰似毁实赞盖六祖东西之说祇是劝人要须实心为善空愿无益何曾说无西方正经中必以多善根得生彼国之谓也恶得云毁三曰不为初机盖六祖自云吾戒定慧接最上乘人今初心下凡以秋毫世智藐视西方妄说般若非徒无益而又害之故坛经者慎勿示之初机苟投非器便落狂魔诚可叹惜四曰记录有讹盖坛经又言西方去此十万八千里是错以五天竺为极乐也五竺震旦同为娑婆秽土何须分别愿东愿西而极乐自去此娑婆十万亿土盖坛经皆学人记录宁保无讹古谓尽信书不如无书者此也况西方千佛所赞今乃疑千佛之言信一祖之语佛尚不足信况于祖乎则智者当为世人决疑起信弘赞流通即是报佛深恩如其违背圣言故为魔说其罪可胜言哉黄檗断际禅师黄檗心要曰如来所说皆为化人如将黄叶为金止小儿啼决定不实又云净土佛事皆成业乃名佛障障汝心故盖由师传直指与六祖同方正莲师所谓为门不同与前坛经均一义也又何足疑哉天衣怀禅师师语弟子云生则决定生去则X实不去不观诸净土或问赞佛偈乎心包太虗量周沙界盖以十方虗空无量无边被我心量都卢包了看来十万亿国在我心中心无界限去至何所状其易秽而净似有所往岂曰从此向彼如世间经城过邑之往耶故曰去则实不去杨次公公将化有颂云将错就错西方极乐盖以唯心净土自性阿弥恐修净业者但知西方之有净土阿弥而不知吾心之净土自性之阿弥故言此以警之非谓修净土之错也故莲师谓次公参禅悟性而复归净土将错就错之言蕴借不少净土指归论十种信心欲了生死脩行净业当发十种信心念念不忘决生净土一信佛所说法金口诚言真实不虗二信凡夫在迷识神不灭六趣循环不息三信此土脩行未得道果不免轮回四信未出轮回虽生天上不免堕落五信极乐世界众生生者永无退转六信众生发愿愿生净土决定往生七信一称佛名能灭八十一刼生死重罪八信念佛之人阿弥陀佛神通光明摄取不舍九信念佛之人十方世界恒沙诸佛同以神力时常护念十信既生净土寿命无量一生当得无上菩提于此十种不能深信生疑惑者虽念佛而不得往生矣X攷证决生净土归元直指曰昔有明琛能畵蛇作常山蛇势及为蛇论生身变作蛇李伯时畵马作打辊马势活现马形验此二事显明念佛定成佛一心信净土必生净土矣龙舒净土起信文佛与菩萨悯念众生沉沦苦海无由得出故自以誓愿威力招诱人生净土人唯恐不信耳若信心肯往虽有罪恶亦无不生盖不慈悲不足为佛不济度众生不足为佛不有大威力不足为佛为其慈悲故见众生沉于苦海而欲济度为其有大威力故能遂济度之心成济度之功此所以为佛也经云大医王能治一切病不能治命尽之人佛能度一切众生不能度不信之人盖信者一念也若人在生时心念要去身则随去心念要住身则随住是身常随念然犹有念欲去而身被牵系者身坏时唯一念而巳一念到处则无不到是以一念生净土则必生净土况佛与菩萨又招引人往生乎考证不信之人宗镜录曰不信之人千佛不能救如华严经中说信为手如人有手至于宝所随意採取若当无手空无所获如是入佛去者有信心手随意採取道法之宝若无信心空无所得招引往生西资钞云得生净土是假他力弥X陀愿摄释迦劝赞诸佛护念如彼大海既得巨舟仍有良导加以便风必速到彼岸也若无信心不肯登舟迟留恶国者谁之过欤又人骤闻净土之景象多不信之无足恠也盖拘于目前所见遂谓目前所不见者亦如此而巳故处此娑婆浊世不信其有清净佛土所以生长于胞胎不知彼有莲华之化生寿不过百年不知彼有河沙之寿数衣食必由于营作不知彼有自然之衣食快乐常襍于忧恼不知彼有纯一之快乐然则佛之言不可以目前所不见而不信也况佛切戒人以妄语必不自妄语以诳人世人妄语者非以规利则以避害佛无求于世何规利之有佛视死生如刀斫虗空何避害之有是佛无所用其妄语也世间中人以上者犹不肯妄语以丧其行止况佛乎故先贤云佛言不信何言可信昔有以忠臣为奸党者刻之于石天雷击之今以金宝綵色镌刻装绘以为轮藏贮佛之言供以香华严以神龙使其言之妄则又甚于奸党之碑何为历千百岁而天雷不击之哉以其言之诚也是净土之说更无可疑者况自古及今修此者感应甚多尤不可以不信者也考证雷击石碑宋徽宗时蔡京以元祐党人司马光等二十余人为奸邪刻于石碑而禁X锢之立之端门而天雷击仆焉又此世界中人生皆如水泡生灭不常幸而至七十者古来犹稀人只见眼前老者不思不待去者多矣况世间无非是苦但不思省故不觉知不称意时固为苦矣如或称意亦无多时或自巳大限忽然而至平生罪恶不止于食肉衣丝不思则巳思之诚可畏也自少至老自生至死积累既多缠绵坚固无由解脱闭眼之后不免随业杳杳冥冥知在何处或堕地狱受诸极苦或为畜生受人宰杀或生饿鬼饥火烧身或入脩罗嗔恨所迫虽有善业得生天上人间受尽福报依旧轮回漂流汩没无有出期唯有西方净土㝡为超脱轮回之捷径色身难得趂康徤时办此大事当常作念云吾曾自无始巳来轮回六道不曾知此法门故不得出离今日知之岂可不即时下手年高者固当勉力年少者亦不可因循命终往生极乐世界回视死入阴府见阎王受恐怖者不可同年而语矣攷证随业缘去王居士曰神者我也形者我所舍也我有去来故舍有成坏且神之来也何自而来哉盖随业缘而来神之去也何自而去哉盖随业缘而去业缘者何哉其所作者人间之业神则随之而生于人间所作者天上之业神则随之而生于天上若作阿修罗之业神X则随之而生于阿脩罗若作三恶道之业神则随之而生于三恶道是轮回六趣无有出期然则神者自无始以来投胎易殻不得久留于一所所以然者何哉以吾所造之业非久而不尽者故神之舍于业也业尽则形坏形坏则神无所舍又随吾今世所造之业而往矣譬如人造屋宇必居其中人造饮食必享其味故造如是业必受如是报盖自然之理也然则吾今世所为岂可以不慎哉欲直脱轮回永离苦恼者无如西方净土故不可以不修也净土指归曰善恶二轮苦乐二报皆三业所造四缘所生若一念心嗔恚邪婬即地狱业悭贪不施即饿鬼业愚痴暗蔽即畜生业我慢贡高即修罗业坚持五戒即人业精修十善即天业证悟人空即声闻业知缘性离即缘觉业六度齐修即菩萨业真慈平等即佛业又譬如人入大城中必先覔安下处却出干事抵暮昏黑则有投宿之地覔安下处者修净土之谓也抵暮昏黑者大限到来之谓也有投宿之地者生莲华中不落恶趣之谓也又如春月远行先须俻雨具骤雨忽至则无淋漓狼狈之患先俻雨具者修净土之谓也骤雨忽至者大命将尽之谓也无淋漓狼狈之患者不至沉沦恶趣受诸苦恼之谓X也且先覔安下处者不害其干事先俻雨具者不害其远行是修净土者皆不妨一切世务人何为而不修乎又世有专于参禅者云唯心净土岂复更有净土自性阿弥不必更见阿弥此言似是而非也何则西方净土有理有迹论其理则能净其心故一切皆净诚为唯心净土矣论其迹则实有极乐世界佛丁宁详复言之岂妄语哉又或信有净土而泥唯心之说乃谓西方不足生者谓参禅悟性超越佛祖阿弥不足见者皆失之矣何则此言其高窃恐不易到彼西方净土无贪无恋无嗔无痴吾心能无贪无恋无嗔无痴乎彼西方净土思衣得衣思食得食欲静则静欲去则去吾思衣而无衣则寒恼其心思食而无食则饥恼其心欲静而不得静则羣动恼其心欲去而不得去则击累恼其心是所谓唯心净土者诚不易得也彼阿弥陀佛福重山海力挈天地变地狱为莲华易于反掌观无尽之世界如在目前吾之福力尚不能自为常恐宿业深重坠于地狱况乃变作莲华乎隔壁之事犹不能知况乃见无尽世界乎是所谓自性阿弥者诚不易到也然则吾心可以为净土而猝未能为净土吾性可以为阿弥而猝未能为阿弥乌得忽净土而不修舍阿弥而不欲见乎故修西方见佛X而得道则甚易若止在此世界欲参禅悟性超越佛祖为甚难况修净土者不碍于参禅何参禅者必薄净土而不为也由此言之唯心净土自性阿弥者大而不要高而不切修未到者悞人多矣不若脚踏实地持诵修行则人人必生净土径脱轮回与虗言无实者天地相远矣又曰参禅大悟遂脱生死轮回固为上矣然至此者百无二三若修西方则直出轮回而生死自如万不漏一若不修西方不免随业缘去虽如青草堂戒禅师真如喆惠古皆汩没轮回诚可畏也攷证唯心净土净土指归曰欲达唯心净土先了诸法互融世人不解遂执方寸之心为净土以经中佛说国土庄严悉是表显皆无实法自招谤法之咎须知心外无法故曰唯心经云如百千灯光照一室其光徧满无坏无襍十方诸佛九界众生色心依正至于一尘一毛随举一法皆百千灯中之一灯也行人一念如在东一灯弥陀净土如在西一灯以其光徧满故一即一切一切即一心外无土土外无心此即事之理唯心净土也以无坏无襍故此灯彼灯不相混乱心自是心佛自是佛净土自是净土即此土众生念彼土之佛而求往生此即理之事西方净土也虽分事理实非两途若局于西方而不达唯心则得事失理虽未能称理佛神X力故亦得往生虽居下品亦无退转若局自心而不求西方则事理俱失以不求生故不得往生此失事也以不知心外无法故定执此方寸为心昧心法圆融之旨此失理也青草堂龙舒净土文云宋时青草堂年九十余有曾家妇人常为斋供及布施衣物和尚感其恩乃言老僧与夫人作儿子一日此妇生子使人看青草堂巳坐化矣所生子即曾鲁公也以前世为僧甞修福慧故少年登高科其后作宰相虽然如此亦悞矣不生西方见佛了生死乃念区区恩惠为人作子则不脱贪爱永在轮回失计甚矣戒禅师又云五祖戒禅师乃东坡前身此亦大悞也若前为僧参禅兼脩西方则必往生净土何至生此世界多受苦恼哉闻东坡南行唯带阿弥陀佛一轴人问其故答云此轼生西方公据也东坡至此方为得计亦以宿植善根明达过人方悟此理也真如喆又云有喆老者坐禅四十年不睡精苦如此若修西方必作不退转地菩萨即生死自如矣不知修此乃生大富贵处一生多受苦恼可哀也哉或云喆老之精修今生多受忧苦何也答云佛言假令百千劫所作业不忘因缘会遇时果报还自受永嘉大师亦云了则业障X本来空未了应须还宿债喆老若生西方则宿债不须还也惠古又云有惠古长老亦名行尊宿也死而生于宰相家后生登高科世固以为荣矣然亦甚失计也何则楞伽经谓世间修行人如澄浊水澄之虽清未去浊脚搅之复浊古老之谓也如生西方见佛得道复来生此世间则刷去浊脚纯为清水虽搅之不复浊矣今生富贵家后生登高科譬如大象入泥一步深如一步奈之何哉故虽名行尊宿亦不可不修西方古老足以鉴矣汩没列子云与赍俱入与汩俱出赍水脐也从上入下而没汩水泡也从下汎上而出故云汩没又按楞严经云有十种僊皆寿千万载数尽复入轮回为不曾了得真性故与六道众生同名七趣是皆轮回中人也世人学僊者万不得一纵使得之亦不免轮回为着于形神而不能舍去也且形神者乃真性中所现之妄想非为真实故寒山诗云饶汝得僊人恰似守尸鬼非若佛家之生死自如而无所拘也近自数百年来学僊者岂止千万终皆死亡埋于下土欲求长生莫如净土生净土者寿数无量其为长生也大矣不知修此法门而学X神僊岂不惑哉或云净土乃闭眼后事有何证验答云净土传备载感应岂无证验哉况神僊者有所得则秘而不传佛法门唯恐传之不广是其慈悲广大未易测量非神僊之可比也谨按往生集云后魏昙鸾从陶隐居得仙经十卷欣然自得以为神僊必可致也后遇僧菩提留支问云佛道有长生乎能却老为不死乎支云长生不死吾佛道也遂以十六观经与之汝可诵此三界无复生六道无复往盈虗消息祸福成败无得而至其为寿也有劫石焉有河沙焉沙石之数有限寿量之数无穷此吾金僊氏之长生也弯深信之遂焚僊经而专修观经虽寒暑之变疾病之来亦不懈怠一日令弟子高声念阿弥陀佛西向叩头而亡是时僧俗同闻管絃丝竹之声从西而来良久乃止莲师赞曰黄冠者恒言曰释氏有死神僊长生今支公谓佛有长生僊无长生此论痛快简当高出千古鸾法师舍伪归真如脱敝屣岂非宿有正因者哉不特此也又按明宗集云吕洞宾初参黄龙言下顿契乃作偈曰弃却瓢囊摵碎琴如今不恋汞中金自从一见黄龙后始觉从前错用心呜唿洞宾巳得僊道者而其言尚如此则僊道之不如佛道益可知矣而今人犹不能舍僊求佛如鸾法师焉谓之何哉X考证金僊氏或问释迦佛成道记云金轮作王註云金轮王统治四天下由是凌虗周游四天一切国土见金轮飞至皆自臣伏以此得名金仙然欤否欤答恐不重在此还以法身金刚不坏故名金僊虽然诸佛皆金刚不坏者何独以金仙归之释迦佛或者有取于金轮亦未可知也三界六道三界者自阿鼻大地狱至他化自在天皆名欲界以有情欲也上有色界止有色身无男女之形又上有无色界亦无色身止有魂识如鬼神总名三界也须弥山四傍谓之四天王天又上则谓之帝释天又上云层四重天总名欲界也又上云层十八重天总名色界也又上空层四重天总名无色界也诸天详于后龙舒居士曰欲明六道先明十二缘十二缘初门曰一念心起即具十二因缘出大集经中又曰因缘者十二法展转能感果故名因互相由借而有谓之缘也因缘相续则生死往还无际若知无明不起取有则三界二十五有生死俱息是为出世之要术也X十二缘之图因情生此十二缘造成三界六道轮回之业不得断绝往西方则情灭而性现故永劫无轮回初门一无明因眼见色而生爱心即是无明二行为爱造业即名为行三识至心专念故名为识四名色识其色行是名名色五六入六处生贪是名六入六触因入求爱名之为触七受贪着心名之为受八爱缠绵不舍名之为爱九取求是等法名之为取X十有如是法生是名为有十一生次第不断名之为生十二老死次第断故名之为死龙舒居士曰无明谓暗昧真性行谓动作识谓魂识名谓受想行识色谓色身六入谓六根触谓触六根者因暗昧真性故不能寂然不动乃生魂识因有名色遂有六入因六入故有触因触故受因受故爱因爱故取因取故常有之因此复受生因生故有老死相牵不断故名十二缘三界六道之图有十二缘之业造成三界六道轮回之报不得解脱生西方则业断而报空故永无坠堕X六道又名六趣趣者到也言我所作之业运到彼处也一地狱道四教仪曰又名泥犂而言地狱者此处在地之下谓八寒八热等大狱各有眷属其中最苦者随其作业各有轻重经劫数等其最重者一日之中八万四千生死经劫无量作上品十恶五逆者感此道身佛祖统纪曰四洲地狱者南洲有正有边东西洲有边无正北洲边正俱无正狱在地下二万由旬边者在地上铁围山间三洲人造业皆来南洲正狱及东西南洲边狱受其苦报又云地狱有三种热狱八受烧恼苦寒狱八受寒冻苦三边狱受别业报名轻系亦名孤独五无间狱在热地狱第八者是也造十恶五逆堕此狱耳趣苦无间舍身生报故受苦无间中无乐故时无间定一劫故命无间中不绝故形无间一人多人皆满故二畜生道四教仪曰此道徧诸处披毛戴角鳞甲羽毛四足多足有足无足水陆空行互相吞𣊟受苦无穷作中品十恶五逆者感此道身僧肇曰痴慢徧重多堕畜生三饿鬼道四教仪曰此道亦徧诸处有福德者作山林冢庙神无福德者居不净处不得饮食常受鞭打填河塞海受苦无量作下品五逆十恶感此道身华严疏曰有三种重者饥火节X烂不闻水浆之名中者伺求荡涤脓血粪秽轻者时薄一饱僧肇曰悭贪无福多堕饿鬼四阿修罗道四教仪曰此翻无酒或在海岸海底宫殿严饰常好战鬪在因之时怀猜忌心虽行五常欲胜他故作下品十善感此道身法数云有四类鬼畜人天也鬼者居大海边胎生天中降德贬坠人趣摄畜者居大海边卵生护法乘通行空鬼趣摄人者为人慢强无德湿生下劣生海水心畜趣摄天者居半须弥山巖窟化生执得世界力无畏天趣摄五人道四教仪曰四洲不同东弗婆提寿二百五十岁南阎浮提寿一百岁西瞿耶尼寿五百岁北郁单越寿一千岁命无中夭圣人不生其中皆苦乐相间在因之时行五常五戒行中品十善感此道身长水云人四生者毗舍佉母卵生三十二子胎生者常人也湿生即奈女从菴罗树湿气而生化生即劫初之人二禅福将尽下生赡部州是也旁生具四者如地行罗剎及鬼子母皆是胎生故知有胎生鬼余皆化生也六天道二十八天不同欲界六天色界十八天无色界四天也初欲界六天者一四王天居须弥山腹二忉利天居须弥山顶自有三十三天盖四方各有八天四八三十二天帝释善法X堂天总帅三十二天共三十三天总名忉利天也巳上二天单修上品十善得生其中三夜摩天四兜率天五化乐天六他化自在天巳上四天空居修上品十善兼坐禅未到定得生其中次色界十八天者分为四禅初禅三天梵众梵辅大梵也二禅三天少光无量光光音也三禅三天少净无量净徧净也四禅九天无云福生广果巳上三天凡夫住处修上品十善坐禅者得生其中无想天外道所居无烦无热善见善现色究竟巳上五天第三果居处上之九天离欲初散未出色笼故名色界坐得禅定故得禅名三无色界四天者空处识处无所有处非非想处巳上四天只有四阴而无色蕴故得名也上来所释从地狱至非非想天虽然苦乐不同未免生而复死死巳还生故名生死劫石佛祖统纪曰兜率铢衣拂青石註云石广一由旬厚半由旬兜率天人过百年以六铢衣一拂至石消尽乃为一大劫非辘轳小劫也河沙恒河沙恒河亦云殑伽河阿耨达池四面各出一河东银牛口出殑伽河南北西各出水流入海惟恒河沙极细而多故以此喻寿数之多也永明寿禅师戒人勿轻净土文X设问曰伹见性悟道便超生死何用系念彼佛求生净土答曰真修行人应自审察如人饮水冷煖自知今存龟鑑以破多惑诸仁者当观自巳行解见性悟道受如来记绍祖师位能如马鸣龙树否得无碍辩才证法华三昧能如天台智者否宗说皆通行解兼修能如忠国师否此诸大士皆明垂言教深劝往生盖是自利利他岂肯误人自误况大雄赞叹金口丁宁希从昔贤恭禀佛勑定不谬误也仍往生传所载古今高士事迹显着非一宜观览以自照知又当自度临命终时生死去住定得自在否自无始来恶业重障定不现前此一报身定脱轮回否三途恶道异类中行出没自由定无苦恼否天上人间十方世界随意寄托定无滞碍否若也了了自信得及何善如之若其未也莫以一时贡高却致永劫沉沦自失善利将复谁尤呜唿哀哉何嗟及矣考证贡高净名经曰我心憍慢者为现大力士消伏诸贡高令住无上道僧肇曰慢心自高如山峯不停水菩萨现力士伏贡高心然后润以法水丞相郑清之劝修净土文人皆谓修净土不如禅教律余独谓禅教律法门莫如修净土夫真净明妙虗彻灵通凡在智愚皆具此性根尘幻境相与沦胥生死轮回穷劫不断X故释氏以禅教律假说方便使之从门而入俱得超悟惟无量寿佛独出一门曰修行净土如单方治病简要直截一念之专即到彼岸不问缁白皆可奉行但知为化愚俗浅近之说其实则成佛道捷径之途今之学佛者不过禅教律究竟圆顿莫如禅非利根上器神领意解者则未免堕顽空之失研究三乘莫如教非得鱼忘筌因指见月者则未免钻故纸之病护善遮恶莫如律非身心清净表里一如则未免自缠缚之苦总而观之论其所入则禅教律要其所归则戒定慧不由禅教律而得戒定慧者其唯净土之一门乎方念佛时口诵心惟诸恶莫作岂非戒系念净境幻尘俱灭岂非定念实无念心华湛然岂非慧人能屏除万虑一意西方则不施棒喝而悟圆顿机不阅大藏经而得正法眼不持四威仪中而得大自在不垢不净无缠无脱当是时也孰为戒定慧孰为禅教律我心佛心一无差别此修净土之极致也八功德水金莲华台又何必疑哉攷证禅教律不如修净土莲师疏云禅教律三宗无不求生净土禅如永明以宗门柱石而上上品生圆照以独秉单传而标名莲境教如僧叡弘辅什师而莲华出榻四明中兴台教而西向坐亡律如灵芝生事毗尼而死生安养清照大阐律学而说偈西归若广举之不可胜X数以此观之三宗之不如修净土可知矣因指见月楞严经曰如人以手指月示人彼人应当看月若复观指以为月体此人岂惟忘失月轮人忘其指何以故以所标指为明月故岂惟忘指亦复不识明之与暗何以故即以指体为月明性明暗二性无所了故钻故纸神赞禅师一日在窓下看经蜂子投纸窓求出师有偈曰空门不肯出投窓也大痴百年钻故纸何日出头时得鱼忘筌筌捕鱼竹器不施棒喝明宗集曰慈明禅师示众以拄杖击禅床一下云大众还会么不见道一击忘所知更不假脩持诸方达道者咸言上上机且道祖师禅有甚长处若向言中取则误赚后人直饶棒下承当孤负先圣万法本闲惟人自閙善华严问诸禅者曰甞闻禅宗一喝能转凡成圣今一喝若能入吾宗五教是为正宗若不能是为邪说继成禅师振声喝一喝问善曰闻么曰闻师曰汝既闻此一喝是有能入小乘教须臾又问曰汝闻么曰不闻师曰既不闻适来一喝是无能入始教遂日口页善曰我初一喝汝既道有喝久声消汝复道无道无则元初实有道有则而今实无不有不无能入终教我有一喝之时有非是有因无故有无一喝之时无非是无X因有故无即有即无能入顿教须知我此一喝不作一喝用有无不及情解俱忘道有之时纤尘不立道无之时横徧虗空即此一喝入百千万亿喝百千万亿喝入此一喝是谓能入圆教观此二事则德山棒临济喝皆可类推矣戒定慧法宝坛经曰六祖谓志诚曰汝师说戒定慧行相如何诚曰秀大师说诸恶莫作名为戒诸善奉行名为慧自静其意名为定祖曰汝师戒定慧接大乘人吾戒定慧接最上乘人吾所说法不离自性离体说法名为相法自性常迷须知一切万法皆从自性起用是真戒定慧法偈曰心地无非自性戒心地无痴自性慧心地无乱自性定不增不减自金刚身去身来本三昧永嘉集曰戒中三应须具一摄律仪戒谓断一切恶二摄善法戒谓修一切善三饶益有情戒谓誓度一切众生定中三应须别一安住定谓妙性天然本自非动二引起定谓澄心寂泊发莹增明三办事定谓水凝清万像斯鉴慧中三应须别一人空慧谓了阴非我即阴中无我如龟毛兔角二法空慧谓了阴等诸法缘假非实如境像水月三空空慧谓了境智俱空是空亦空此说与秀师同意但人非上智当以此二说为始正法眼明宗集曰世尊拈花迦叶微笑世尊X曰吾有正法眼藏涅槃妙心付与迦叶或问何以谓之正法眼明宗集曰人眼内不可容一物金屑虽贵入即为害行人之心亦犹夫眼不可一有所着也若最上乘则心无所着矣故谓之正法眼莲池禅师净土疑辩或问净土之说盖表法耳智人宜直悟禅宗而今只管赞说净土将非执着事相不明理性答归元性无二方便有多门晓得此意禅宗净土殊途同归子之所疑当下氷释昔人于此递互阐扬不一而足如中峯大师道禅者净土之禅净土者禅之净土而修之者必贵一门深入此数语尤万世不易之定论也故大势至菩萨得念佛三昧而曰以念佛心入无生忍普贤菩萨入华严不思议解脱而曰愿命终时生安乐剎是二大士一侍娑婆教主一侍安养导师宜应各立门户而乃和会圆融两不相碍此皆人所尝闻习知那得尚执偏见且尔云净土表法者岂不以净心即是净土岂复更有七宝世界则亦将谓善心即是天堂岂复更有夜摩忉利恶心即是地狱岂复更有刀剑镬汤愚痴即是畜生岂复更有披毛戴角等耶又尔喜谈理性厌说事相都缘要显我是高僧怕人说我不通理性噫若真是理性洞明便知事外无理相外无性本自交彻何须定要舍事求理离相覔性况X土分四种汝谓只有寂光真土更无实报庄严等土乎若一味说无相话以图高妙则心为净土之说新学后生看得两本经论便能言之何足为难且汝既心净土净随处净土吾试问汝还肯就犬豕马牛同槽而饮噉否还肯入丘冢与臭腐尸骸同睡眠否还肯洗摩饲哺伽摩罗疾脓血屎尿诸恶疾人积月累年否于斯数者欢喜安隐略不介意许汝说高山平地总西方其或外为忍勉内起疑嫌则是净秽之境未空憎爱之情尚在而乃开口高谈大圣人过量境界拨无佛国蔑视往生可谓欺天诳人甘心自昧苦哉苦哉又汝若有大量力有大誓愿愿于生死海头出头没行菩萨行更无畏怯则净土之生吾不汝强如或虑此土境风浩大作主不得虑诸佛出世难值修学无由虑忍力未固不能于三界险处度脱众生虑尽此报身未能永断生死不忍后有虑后有既在舍身受身前路茫茫未知攸往则弃净土而不生其失非细此净土法门似浅而深似近而远似难而易似易而难他日汝当自知今但谛信速宜谨言毋恣口业自示固示固人贻苦报于无穷也攷证土分四种净土或问曰先圣有云唯此一心具四种土一曰凡圣同居二曰方便有余三曰实报无障碍四曰常寂光也一凡圣同居者自分二类初曰同居秽次曰同居净初同X居秽者娑婆之类是也居其中者有凡有圣而凡圣各二凡居二者一恶众生即四趣也二善众生即人天也圣居二者一实圣即四果辟支通教六地则十住圆十信后心通惑虽尽报身犹在皆名实也二权圣谓方便实报寂光土中法身菩萨及妙觉佛谓有缘应生同居皆是权也是等与凡共住故云凡圣同居四趣共住故云秽土也次同居净且如极乐国虽果报殊胜非余可比然亦凡圣同居何以故虽无四趣而有人天以生彼土者未必悉是得道之人如经云犯重罪者临终念佛往生故知虽具惑染亦得居也圣居类前可知伹以无四恶趣故名为净二方便有余土者二乘三种菩萨证方便道者之所居也何则若脩二观断通惑尽尘沙别惑无明未断舍分段身而生界外受法性身即有变易所居之土名有余者无明未断也名方便者方便行人之所居也故释论云出三界外有净土声闻辟支佛出生其中受法性身非分段生也实报无障碍土者无有二乘纯诸法身菩萨所居破无明显法性得真实果而无明未尽润无漏业受法性报身亦名果报国仁王经云三贤十圣住果报是也以观实相法真无漏所得果报故名为实修因无定色心无碍故名实报无障碍土华严名因陀罗网世界是X也四常寂光土者妙觉极智所照如如法界之理名之为国亦名法性土伹真如佛性非身非土而说身土离身无土离土无身名其土者一法二义普贤现毗卢遮那住处名常寂光前二土是应即应佛所居第三亦应亦报即报佛所居第四但是真净非应般若名秘密藏诸佛如来所游居处真常究竟极为净土由是观之所谓微尘国土者唯吾心中之土也附因果篇总论因果大阿弥陀经曰天地之间五道昭明业报相生转相承受美恶惨毒皆自当之孰使如是理之自然善人行善从乐入乐从明入明恶人行恶从苦入苦从暗入暗世人昧此恶道不绝尸转其中世世累劫无由出离是为大患痛不可言唯脩净土直得超去宗镜录曰起一念虑知之心随善恶而行十道一火涂道二血涂道三刀涂道四阿修罗道五人道六天道七魔罗道八尼干道九色无色道十二乘道前九种心是生死如蚕自缚后一种心是涅槃如麞独跳虽得自脱未具佛法皆由妄心迷此真境考证五道六道中去阿修罗即为五道宗铙录曰五道由心心体常净虽徧五道不受彼色则沦五趣而不坠矣X十道宗镜录曰一者其心念念专贪嗔痴摄之不还拔之不出日增月累起上品十恶如五扇提罗者此发地狱之心行火涂道二若其心念念欲多眷属如海吞流如火焚薪起中品十恶如调达诱众者此发畜生心行血涂道三若其心念念欲得名闻四远八方称扬钦咏内无实德虗比圣贤起下品十恶如摩犍提者此发鬼心行刀涂道四若其心念念常欲胜彼不耐下人轻他珍巳如鵄高飞下视而外扬仁义礼智信起下品善心行阿修罗道五若其心念念欣世间乐安其臭身悦其痴心此起中品善心行于人道六若其心念念知三恶苦多人间苦乐相间天上纯乐为天上乐折伏麤心此上品善心行于天道七若其心念念欲大威势身口意才有所作一切弭从此发欲界主心行魔罗道八若其心念念欲得利智辩聪高才勇哲鉴达六合十方颙颙此发智心行尼干道九若其心念念五尘六欲外乐盖微三禅之乐犹如石泉其乐内重此发梵心行色无色道十若其心念念知善恶轮环凡夫耽湎圣贤所呵破恶犹净慧净慧由净禅净禅由净戒尚此三法如饥如渴此发无漏心行二乘道五扇提罗摩犍提皆外道人也魔罗道尼干道皆外道名也外道有九师九十五种此类是欤调达即诱阿X阇世太子囚执父王欲行篡逆者也楞严经曰造十习因受六交报十习因者一者婬习二者贪习三者慢习四者嗔习五者诈习六者诳习七者怨习八者见习九者枉习十者讼习六交报者一者见报二者闻报三者齅报四者味报五者触报六者思报此六识造业所招恶报从六根出各各招引恶果临终神识堕无间狱见受明暗二苦相闻受开闭二苦相齅受通塞二苦相味受吸吐二苦相触受合离二苦相思受不觉觉知二苦相一一受苦无量宗镜录曰十习因既作六交报宁亡皆是一念恶觉心生颠倒想起对境作因成之假随情运相续之心不以智眼正观遂陷凡夫业道虽则一期狥意罔思万劫沉身考证十习楞严经云十方如来色目行婬同名欲火菩萨见欲如避火坑色目多求同名贪水菩萨见贪如避瘴海色目我慢名饮痴水菩萨见慢如避巨海色目瞋恚名利刀剑菩萨见瞋如避诛戮色目奸伪同名谗贼菩萨见诈如畏豺虎色目欺诳同名劫杀菩萨见诳如避蛇虺色目怨家名违害鬼菩萨见怨如饮酖酒色目恶见同名见坑菩萨见诸虗妄偏执如入毒壑色目怨谤同名谗虎菩萨见狂如遭霹雳讼习交諠发于覆藏同名阴贼菩萨观覆如戴X高山履于巨海万劫沉身发隐曰佛过瓜田顾阿难言爪上之土大地之土孰为多少阿难对言爪土至微大地无尽佛言得人身者如爪上之土失人身者如大地之土又须达为佛营立精舍蚁子在地佛告须达此蚁毗婆尸佛时巳在此地今经七佛恒受蚁身尚未能脱由此观之人身难得如爪上土宁不信然所以者何经云五戒坚持方得人身五戒不持人天路绝持戒难则人身不易明矣况作十习因又甚于五戒之不持临终堕无间狱受六交报又不止于人身之难得而巳万劫沉身不亦宜乎谨按十道所以广五道之未备十习所以补十业之未周是如因愈繁则果愈密业愈重则报愈深然则净业之士勿以五道无依十业无犯而遽自足也哉唯能观心实相则万缘俱寂万法俱忘无道无业何戒何犯所谓不可思议之功德在是矣惜乎凡夫贪着其事此佛菩萨所以丁宁告戒也噫其可忽诸龙舒净土文曰人有不信因果从而不信净土者夫因果乌可以不信乎经云要知前世因今生受者是要知后世果今生作者是若不信此语何不以目前事观之人生所以有贫富有贵贱有苦乐劳逸有荣辱寿夭其祸福种种不同虽曰天命天X岂私于人哉盖以人前生所为不同故今生受报亦不同而天特主之耳是以此身谓之报身报身者报我前世所为故生此身也天何容心哉世间官府犹不以赏罚无故而加于人况天地造化岂以祸福无故而加于人乎是知前世所为有善恶故以祸福而报之也以其不能纯乎善故不得纯受福报乃有富贵而苦夭者有贫贱而乐寿者有荣宠而悴辱者其为果报各随其所为纤毫不差故云种桃得桃种李得李未有种麻而得豆种粟而得黍者惟种时少收获时多故作善恶时甚小受祸福之报甚大故云春种一粒粟秋收万颗子人生为善恶果报还如此盖造化自然之理也又曰人有见目前善恶未有报者而遂以因果为不足信殆不知善恶未有报者非无报也但迟速耳佛甞谓阿难云人有今世为善死堕地狱者何今世之善未熟前世之恶巳熟也今世为恶死生天堂者何今世之恶未熟前世之善巳熟也熟处先受报譬如欠债急处先还左氏谓栾武子有德可以庇其子故其子黡虽为恶而可以免示固黡子盈为善而黡之恶乃累之故盈虽善及于难止于世间目前可见者言之善恶之报尚有如此者况隔世乎岂可以目前未见果报而遂不信因果因以不信净土也谨按此文前论因果之常后论因果之变今X人于其常者忽之而不信于其变者借之以为口实焉宜其恣行十恶而弗顾也哀哉考证一粒万颗藏经云昔有恶生王游观林苑见一金猫入西南地遣人发掘获一铜盆盛金钱渐至五里皆是金钱王见奇事应当问佛佛即答言是王宿生福报昔毗婆尸佛时有一比丘于大道衢安钵而作是言若复有人能舍财宝入此钵中当来大富有一樵人得三文钱闻此语巳生欢喜心诚心发愿舍入钵中去舍五里转加欢喜时樵人今王是也缘施三钱福报获五里金钱又得国王位受福无尽宗镜录云如阿那律供辟支佛之一食后盖空器而百味具足获金人而用尽还生又如金色王施辟支佛一饭后满阎浮提于七日内唯雨七宝一切人民贫穷永断由此三事观之余可类推矣所谓种一粒收万颗斯言讵不信乎晋栾氏左传晋栾盈被愬出奔过周辞于行人曰昔陪臣书能输力于王室王施惠焉其子黡不能保任其父之劳大君若不弃书之力亡臣犹有所逃若弃书之力思黡之罪臣戮余矣将归死于尉氏矣盈奔齐齐人纳诸曲沃其令尹胥午伏之而觞曲沃人午言曰今日得栾孺子何如对曰得之而为之死犹不死也皆叹有泣者由是观之则武子之德与黡之恶可X槩见矣黡之汰侈嗜酒又何足言哉至于盈之善足以感人其或泣或叹者又可征也然则武子之德足以庇黡黡之恶所以累盈不从可知乎小因果说曰有脩桥人有毁桥人此天堂地狱之小因也有坐轿人有荷轿人此天堂地狱之小果也触类长之皆可见矣常如是存心以脩净土上品上生复何疑哉宗镜录曰玉食锦袍鹑衣藜藿席门金屋千驷一瓢皆因最初一念而造心迹才现果报难逃以过去善恶为因现今苦乐为果丝毫匪滥孰能免之犹响之随声影之随形必然之理也唯除悟道定力所排若处世幻之中焉有能脱之者经偈云假使百千劫所作业不忘因缘会遇时果报还自受则才命论云贫者无立锥之地刁彝则田逾千顷饿者无担石之储李衡则木号千奴无礼必毙跖何事而独寿行善则吉託何事而早终考证才命论史记云孙叔敖尽忠于国及自没其子无立锥之地汉书云刁彝官尚书郎不修德行有田万顷奴婢千人魏志云华歆效官清贫家无担石之储晋书云李衡植橘千株号为木奴千头庄子云盗跖从者九千横行天下侵暴诸侯而享寿考论语疏云项託七岁为孔子师而早夭焉X慈心功德录曰佛言善恶报应有二种一者果报今生作善恶业来世受苦乐报也二者花报今生作善恶业今生即受苦乐报也谨按果报人所难知者故冥然罔觉花报人所目覩者而亦悍然不顾焉谓之何哉噫可悲也夫论十业善报净名经曰十善是菩萨净土菩萨成佛时命不中夭大富梵行所言诚谛常以软语眷属不离善和诤讼言必饶益不嫉不恚正见众生来生其国僧肇曰命不中夭不杀报也大富不盗报也梵行不婬报也所言诚谛不妄语报也常以輭语不恶口报也眷属不离善和诤讼不两舌报也言必饶益不绮语报也恚嫉邪见心患之尤者故别立三善谨按恚嫉邪见失不贪欲必阙文也肇云别立三善其义未详或曰三业不行邪变三善未知是否论十业恶报楞严经曰佛谓想爱女色心结不离故有婬慾则诸世间父母子孙相生不绝是等则以欲贪为本食爱血味心滋不止故有食肉则诸世间卵化湿胎随力彊弱递相吞食是等则以杀贪为本以人食羊羊死为人人死为羊食余众生亦复如是死死生生互来X相噉恶业俱生穷未来际若此则以盗贪为本汝负我命我还汝债以是因缘穷百千劫常在缠缚此杀盗婬三者为之根本以是因缘恶业果报相续不巳华严经曰杀生之罪能令众生堕三恶道若生人中得二种果报一者短命二者多病偷盗之罪亦令众生堕三恶道若生人中得二种果报一者贫穷二者共财不得自在邪婬之罪亦令众生堕三恶道若生人中得二种果报一者妻不贞良二者不得随意眷属慈心功德录曰因果录云杀生有三种恶报一者正报受三涂身二者余报若生人中多病横死三者冤报若所杀众生在毒虫中必遭其螫在人中必遭其杀又曰问昔有众生常在刀山剑树之上支节断坏痛毒辛酸何罪所致佛言以前世宰杀为业故获斯报昔有众生甞被牛头以铁叉叉入镬中煑之令烂还即吹活而复煑之何罪所致佛言前世屠杀众生汤灌燖毛故获斯报龙舒居士净土文曰唐张钟󳯔杀鸡为业忽见一人着绯驱群鸡来啄目四畔两目流血受大痛苦又唐张善和杀牛为业临终见牛数头作人言云汝杀我善和大恐告妻云便入地狱也X水忏云二戒偷众生作贼常在雪山寒风所吹皮肉剥裂律仪要略云经载一沙弥盗常住菓七枚一沙弥盗众生饼数番一沙弥盗众生石蜜少许俱堕地狱故经云宁就断手不取非财噫可不戒欤楞严载宝莲香比丘尼私行婬慾自言婬慾非杀非偷无有罪报遂感身出勐火生陷地狱故经云婬慾而生不如贞洁而死噫可不戒欤华严经曰妄言之罪亦令众生堕三恶道若生人中得二种果报一者多被诽谤二者为他所诳两舌之罪亦令众生堕三恶道若生人中得二种果报一者眷属乖离二者亲族敝恶恶口之罪亦令众生堕三恶道若生人中得二种果报一者常闻恶声二者言多争讼绮语之罪亦令众生堕三恶道若生人中得二种果报一者言无人受二者语不明了化书口业诗云人生口业报非轻莫把邪言作课程妄言以虗为实事绮辞增百作千名血从砭石流无巳罪积阴司贯巳盈犂舌不须求地狱眼前公案甚分明考证本传云龟城之民祝期生有口才人小有过恶则既传扬之又增饰之以无为有以一为十以疑似为端的以偶然为故犯以不得巳为优为以错悞为情实至于面折之众辱之所习既久不知其非中年得舌黄之疾使人砭剌X出血一岁之间疾五七作每作出血一二升率以为常一日与其徒语鬼神奠酹之事皆诃骂之忽自以手探舌出以爪犂之涎血淋漓如屠猪狗观者千百乃自宣其过曰人之口业不可作也如此月余舌枯遂不能食而死律仪要略曰经载沙弥轻笑一老比丘读经声如狗吠而老比丘者是阿罗汉因教沙弥急忏仅免地狱犹堕狗身恶言一句为害至此故经云夫士处世斧在口中所以斩身由其恶言噫可不戒欤四十二章经曰佛言有愚人闻佛道守大仁慈以恶来以善往故来骂佛佛默然不答愍其狂愚使然骂止问曰子以礼从人其人不纳其礼如何曰持归今子骂我我亦不纳子自持归示固子身矣谨按沙弥之事则经言岂不信然噫以恶口加人其示固如此以妄言绮语两舌加人其罪如之何哉夫恶口加人人所明知犹知所避以妄言绮语两舌加人人所不觉其中人必深而示固之不从末减可知矣华严经曰贪欲之罪亦令众生堕三恶道若生人中得二种果报一者心不知足二者多欲无厌嗔恚之罪亦令众生堕三恶道若生人中得二种果报一者长被他人求其长短二者常被他人之所恼害邪见之罪亦令众生堕三恶道若生人中得二种果报一者生邪见家二者其心谄曲X龙舒净土文曰有官员二人求梦于二相庙中以问前程其夜一人梦见有人持簿一扇揭开版云此汝同来官人前程也视之乃自小官排至宰相仍有勾者问勾之者何也答云此官人爱财世间不义取一项此间勾一项若急改过尚可作监司其人闻更不敢妄取财其后果至监司又何仙姑时有一主簿家忽有天书降不识字画往问仙姑仙姑言主簿受金十两折禄五年以此观之不义之财诚可畏也又曰昔有二僧同修行一人作福而多嗔一僧常戒之不从后多嗔者死戒之者附客舟至江上䢼亭其庙神甚灵能与人言谓戒之者曰我是汝同修行僧以多嗔故堕于此为神有人施绢十疋可为我作追荐次于洪州西山上见我僧如其言果于西山上见死蟒一条长一二里嗔恨之报如此吕氏集云昔有一人与吕公同访一僧其僧适卧床上见一小蛇从僧顶门出顷之复入顶门中问何为有此蛇吕公答云此人必性毒多嗔恨者毒气巳化成此蛇身殁之后其为蛇无疑矣谨按上士修行善无不为恶无不去虽不昧因果于因果奚容心哉今净名之善报所以为求福者告也华严之恶报所以为惧示固者告也其皆中下之信士乎至于小人则以不信之心横于中无忌惮之行肆于外拨因果而排罪福X善报不能为之劝恶报不能为之惩吾末如之何也巳噫可慨也夫考证不昧因果明宗集曰百丈禅师时有一老人随众听法众退唯老人不去师问汝是何人曰某非人也于过去迦叶佛时曾在此山因学人问大修行人还落因果也无某云不落因果遂五百生堕野狐身今请和向代一转语贵脱野狐身师曰汝问老人曰大修行还落因果也无师曰不昧因果老人于言下大悟遂脱野狐身净土资粮全集卷之二净土资粮全集X卍XXX净土资粮全集卷之三古杭云栖寺莲池禅师袾宏校正橘矛隹李桐邑净业弟子庄广还辑净土誓愿章论修净业人宜发愿归元直指曰慈照宗主云有行无愿其行必孤有愿无行其愿必虗无愿无行空住阎浮有愿有行直入无为此乃佛祖修净业之根本也何以故理由智导行由愿兴行愿得均理智兼俻夫愿者乐X也欲也欲生西方净土乐见阿弥陀佛必须发愿乃得往生若无愿心善根沉没华严经云不发大愿魔所摄持一切佛事从大愿起欲成无上道故须得愿波罗蜜所以普贤广无边愿海弥陀有六八愿门是知十方诸佛上古先贤皆因愿力成就菩提攷证阿含经云须弥山南有天下名阎浮提其土有大树名阎浮此树下有阎浮那檀金聚以此胜金出树下故因以名树名洲新娑婆论又名赡部其土南狭北广此土有大树名赡部其叶上广下狭地形象之故名赡部经曰归依佛归依法归依僧我今发心不为自求人天福报声闻缘觉乃至权乘诸位菩萨惟依最上乘发菩提心愿与法界众生一时同得阿耨多罗三藐三菩提谨按此经乃发愿之大纲后愿文俻诸节目耳纲以立其体目以达其用发愿其庶几哉考证三归初门曰归依佛者归以返还为义返邪师还事正师故名归依者凭也归依佛者终不更归依其余诸外天神也归依法者返邪法还修正法凭佛所说得出三涂及三界生死归依僧者返九十五种邪行之侣归心出家三乘正行之伴及出三界生死发隐曰按折伏罗汉经云忉利天子寿终当受猪身诣佛求X救佛教归命佛法僧于七日七夜精勤三归得免猪胎为长者子又木槵子经云佛告琉璃王穿木槵子称三宝当断结业得无上果故知三宝一切众生归依处也人天福报经云人天路上作福为先广修善事是名作福必有福报也声闻四教仪与发隐相参声闻位分二曰凡曰圣凡有二外凡内凡身居有漏圣道未生皆号曰凡外凡则未见法性尚在理外内凡则渐见法性心游理内故也外凡中自分三初五停心多贪不净观多嗔慈悲观多散数息观愚痴因缘观多障念佛观二别想念处即四念处身念不净受念是苦心念无常法念无我也三总相念处念身不净亦念身是苦身无常身无我受心法皆然也巳上三科名外凡内凡四者谓暖顶忍世第一煖者从总相念生煖善根具观四谛修十六行发相似解伏烦恼惑得佛法气分如钻木先热将春先和名曰煖也顶者用观同前转更明朗如登高远视名曰顶也忍者堪忍又忍可义分下中上下忍遍视八谛修三十二行中忍渐减乃至上忍惟有一行三剎那在名曰忍也世第一者从上忍二剎那心一剎那尽余一剎那犹在忍更一剎那心尽即入世第一有漏名世世间最胜名第一也此四位为X内凡此七方便入圣之阶过此则圣位教义圣位分三一见道初果二修道二果三果三无学道四果一须陀洹此云预流此位断三界八十八使见惑见真谛故名为见道二斯陀含此云一来此位断欲界九品思中断六品思尽后三品犹在故更一来三阿那含此云不来此位断欲界残思尽进断上八地思此二位名修道四阿罗汉此云无学此位断见思俱尽子缚巳断果缚犹在名有余涅槃此名无学道声闻如此永嘉集曰因声教而悟解故号声闻原其所修四谛而为本行见苦常怀厌离断集恒畏其生证灭独契无为修道惟论自度大誓之心未普设化之道无施六和之敬空然三界之慈靡运因乖万行果阙圆常六度未修非小何类如是则声闻之道也缘觉华严疏曰辟支此云缘觉又云独觉独但自悟缘依教悟也独觉自分二类其利根者曰麟喻喻麟之独出无佛世见物变易自觉无生其钝根者曰部行亦出无佛世部党而行师徒训化也缘觉依佛教观十二缘作流转还灭二观法者也四教仪曰缘觉值佛出世禀十二因缘教与前四谛开合之异耳谓无明行爱取有此之五支合为集谛七支为苦谛也缘觉先观集谛所谓明缘行行缘识乃至生缘老死X此则生起若灭观者无明灭则行灭乃至生灭则老死灭因观十二缘觉真谛理故言缘觉又言独觉两名不同行位无别此人断三界与声闻同独觉发真无漏功德力大能侵除习气声闻但断正使不侵除习气故缘觉居声闻之上永嘉集曰缘散而体真故名缘觉原其所习十二因缘而为本行观无明而即空达诸行而无作二因既非其业五果之报何醻爱取有以无疵老死亦何所累心唯善寂意翫清虗独宿孤峯观缘散灭利他不普自益未圆于下有余于上不足两非其类位处中央如此辟支佛道也菩萨四教仪曰从初发心缘四谛观发四弘誓初门曰四弘誓者一未度者令度言未度苦谛令度苦谛苦者生死也生死有二种一分段生死谓六道众生有形质分段之成坏二变易生死谓罗汉辟支及大力菩萨三种得意生身虽无分段之麤报犹有细微因转果移变易生成之所迁也若一切未度二种生死苦者菩萨发心愿令得度即众生无边誓愿度也二未解者令解言未解集谛令解集谛集者即是烦恼润业能招聚生死亦有二种一四住地烦恼润分段生死业能招集烦恼生死苦果也二无明住地烦恼润变易生死业能招集变易生死X苦果也若一切未解此二种集者菩萨发心愿令得解即烦恼无尽誓愿断也三未安者令安言未安道谛令安道谛即是能通涅槃之正助道也亦有二种一偏缘真谛修正助道此道伹得至小乘尽苦涅槃二正缘中道实相修正助道此道能到大乘大般涅槃若一切未安此二种道者菩萨发心愿令得安即法门无量誓愿学也四未涅槃者令得涅槃言未得灭谛令得灭谛灭谛者即是业烦恼灭生死苦果灭也亦有二种一分段生死业四住地烦恼灭则分段生死苦果灭即二乘所得灭谛也一变易生死业无明住地烦恼灭即变易生死苦果灭诸佛及大菩萨所得不共究竟灭谛也若一切未得此二种灭谛者菩萨发心愿令得灭即佛道无上誓愿成也既巳发心须行行填愿于三阿僧祇修六度行百劫种相好永嘉集曰如其心无所缘而能利物慈悲至大爱见不拘人法俱空故名菩萨原其所修六度而为正因行施则尽命倾财持戒则吉罗无犯忍辱则深明非我割截何伤精进则勤求至道剎那无间禅那则身心寂泊安般希微智慧则了知缘起自性无生广修万行等观羣方下及谛缘上该不共大誓之心普被四摄之道通收悲智双运福慧两严超越二乘独居其上如是则大乘之道也X权乘诸位菩萨即二乘声闻未得圆证者非大乘菩萨也最上乘黄檗心要曰如来欲说一乘真法则众生不信没于苦海若都不说则堕悭贪不为众生溥舍妙道遂设方便说三乘法乘有大小得有浅深皆非本性故云惟有一乘道余二则非真然终不能显一心法故召迦叶别付一心离言说法此一枝令别行若契悟者便至佛道矣宗镜录曰众盲触象各言巳得见象其触牙者言象形如莱菔触耳者言象形如箕触鼻者言象形如杵触蹄者言象形如臼触腹者言象形如床众相之外更无别象但非象之全体不可以言见象也欲见象之全体者其唯明眼之人乎今声闻之四谛缘觉之十二缘菩萨之六度虽皆佛法终非佛道之全不可以言佛也欲得佛之全体者其唯最上乘乎发菩提心华严经曰发菩提心者发大悲心普救一切众生故发大慈心等祐一切世间故发安乐心令一切众生灭诸苦故发饶益心令一切众生离恶法故发哀愍心有怖畏者咸守护故发无碍心舍离一切诸障碍故发广大心一切法界咸徧满故发无边心等虗空界无不往故发宽愽心悉见一切诸如来故发智慧心普入一切智慧海故是名发菩提心宗镜录X曰海中有宝名曰宝藏普现海中庄严事菩提心宝亦复如是普现一切智海诸庄严事阿耨多罗三藐三菩提莲师疏云阿者此云无耨多罗此云上三藐此云正等三菩提此云正觉言无上正等正觉也钞云究竟极果对下而言名之曰无上正观真谛对邪而言名之曰正等观俗谛对偏而言名之曰等亦名曰徧觉者灵明自心正觉者兼上正等二义言此觉者是无上正等之正觉也良以蠢动含灵皆有佛性则菩提者佛与众生本来无二无明所覆遂成迷妄是则邪觉不名为正声闻辟支止破见思虽得菩提其道未中是则偏觉不名为等一切菩萨巳尽尘沙未尽无明虽得正等菩提佛道犹远不名无上惟佛一人妄尽觉满如望夜月更无有觉过于此者名无上正等正觉也维摩经曰菩提者不可以身得不可以心得寂灭是也菩提灭诸相故不观是菩提离诸缘故不行是菩提无忆念故断是菩提舍诸见故离是菩提离诸妄想故障是菩提障诸愿故不入是菩提无贪着故顺是菩提顺于如来故住是菩提住法性故至是菩提至实际故不二是菩提离意法故等是菩提等虗空故无为是菩提无生住灭故知是菩提了众生心行故不会是菩提诸入不会故不合是菩提离烦恼习故无X处是菩提无形色故假名是菩提名字空故如化是菩提无取舍故无是菩提常自静故善寂是菩提性清静故无取是菩提离攀缘故无异是菩提诸法等故无比是菩提无所谕故微妙是菩提诸法难知故僧肇曰道之极者称曰菩提盖是正觉无相之真智乎附四谛初门曰谛以审实为义此四谛法门正为声闻人从闻生解故必借教诠理今明教理不虗故云审实也一苦谛苦以逼恼为义一切有为心行常为无常患累之所逼恼故名苦谛二集谛者集以招聚为义若心与结业相应未来定能招聚生死之苦故名集谛三灭谛者灭以灭无为义结业既尽则无生死之患累故名为灭若发见思无漏真明而断结者则三界九十八使俱灭以烦恼结使灭故三界业亦灭若三界业烦恼灭者即是灭谛有余涅槃也因灭故果灭舍此报身时后世苦果永不相续名入无余涅槃真灭度也四道谛者道以能通为义正道及助道是二相扶能通至涅槃故名为道正道实观三十七品三解脱门缘理慧行名为正道助道者得解观中种种诸对治法及诸禅定皆为助道审定不虗即是道谛四教仪云四谛之中分世出世间前二谛为世间因果苦因集果也后二谛为出世间因果灭果X道因也问何故世出世前果后因耶答声闻根钝知苦断集慕果修因是故然也合七法为三十七品一四念处二四正勤三四如意足四五根五五力六七觉分七八正道也一四念处者一身念处二受念处三心念处四法念处也二四正勤者一巳生恶法为除断一心勤精进二未生恶法不令生一心勤精进三未生善法为生一心勤精进四巳生善法增长一心勤精进三四如意足者一欲如意足二精进如意足三心如意足四思惟如意足也下四五六七俱见阿弥陀经考证三解脱门者见修禅章明宗篇考证西方愿文稽首西方安乐国接引众生大导师我今发愿愿往生惟愿慈悲哀摄受弟子普为四恩三有法界众生求于诸佛一乘无上菩提道故专心持念阿弥陀佛万德洪名期生净土又以业重福轻障深慧浅染心易炽净德难成今于佛前翘勤五体披沥一心投诚忏悔我及众生旷劫至今迷本净心纵贪嗔痴染秽三业无量无边所作罪垢无量无边所结冤业愿悉消灭从于今日立深誓愿远离恶法誓不更造勤脩圣道誓不退隋誓成正觉誓度众生阿弥陀佛以慈悲愿力当证知我当哀愍我当加被我愿禅X观之中梦𥧌之际得见阿弥陀佛金色之身得历阿弥陀佛宝严之土得蒙阿弥陀佛甘露灌顶光明照身手摩我头衣覆我体使我宿障自除善根增长疾空烦恼顿破无明圆觉妙心廓然开悟寂光真境常得现前至于临欲命终预知时至身无一切病苦厄难心无一切贪恋迷惑诸根悦豫正念分明舍报安详如入禅定阿弥陀佛与观音势至诸圣贤众放光接引垂手提携楼阁幢旛异香天乐西方圣境昭示目前令诸众生见者闻者欢喜感叹发菩提心我于尔时乘金刚台随从佛后如弹指顷生极乐国七宝池内胜莲华中华开见佛见诸菩萨闻妙法音获无生忍于须臾间承事诸佛亲蒙授记得授记巳三身四智五眼六通无量百千陀罗尼门一切功德皆悉成就然后不违安养回入娑婆分身无数徧十方剎以不可思议自在神力种种方便度脱众生咸令离染还得净心同生西方入不退地如是大愿世界无尽众生无尽业及烦恼一切无尽我愿无尽愿今礼佛发愿修持功德回施有情四恩总报三有齐资法界众生同圆种智考证四恩父母师长国王施主三有欲有色有无色有即三界之因果不忘故名为有也五体二肘二膝及额也X忏悔坛经曰忏悔者忏其前非从前所有恶业愚迷憍诳嫉妬等罪悉皆尽忏永不复起是名为忏悔者悔其后过从今巳后所有恶业愚迷憍诳嫉妬等罪今巳觉悟悉皆永断更不复作是名为悔故称忏悔凡夫愚迷只知忏其前𠎝不知悔其后过以不悔故前𠎝不灭后过又生何名忏悔发隐曰冥祥记云沙门慧达于地府见观世音菩萨言沙门白衣见身为过及宿世罪种种恶业能于众中尽自发露勤诚忏悔罪即消灭观此则知忏悔功德不可胜量菩萨于幽显中皆教人悔罪也宗镜录曰若欲忏悔者端坐念实相则直了无生之心当处解脱此大忏悔也故云断惑忏罪比余渐教如㲲花千斤不如真金一两四教仪论忏悔有二一事忏二理忏今坛经发隐所论事忏也宗镜所言理忏也未悟其理者事为急矣手摩衣覆法华经云若有受持读诵法华经者当知是人为释迦牟尼手摩其头衣之所覆往生集云晋刘遗民于定中见阿弥陀佛手摩其头引袈裟覆之三身法数曰法身如月之体报身如月之光应身如月之影如来三身者毗卢遮那此云遍一切处法身也卢舍那此云净满报身也释迦牟尼此云能仁寂默化身也黄檗曰佛有X三身法身说自性虗通法报身说一切清净法化身说六度万行法法身说法不可以言语音声形相文字而求无所说无所证自性虗通而巳故曰无法可说是名说法报身化身皆随机感现所说法亦随事应为摄化皆非真法故曰报化非真佛也四智证道歌云三身四智体中圆註云四智者大圆镜智平等性智妙观察智成所作智也束四智为三身者以成所作智妙观察智为化身平等性智为报身圆镜智为法身也五眼金刚经有肉眼天眼慧眼法眼佛眼肉眼者照见胎卵湿化色身起灭因缘也天眼者照见诸天宫殿云雨明暗五星二曜旋复因缘也慧眼者照见众生慧性深浅上品下生轮回托荫因缘也法眼者照见法身徧充三界无形无相尽虗空徧法界因缘也佛眼者照见佛光普照无障无碍圆满十方寻光见体知有涅槃国土也若上根上智之人能识此五者因缘即名大乘菩萨六通天眼天耳他心宿命漏尽身得如意详见一卷往生胜果篇正讹集曰道与通自别眼彻视耳彻听者通也入色界眼不受色惑入声界耳不受声惑者道也如以通而巳矣则神亦有通鬼亦有通妖亦有通与道何涉认通为X道遂至堕魔罗境生外道种可勿慎诸回入娑婆赜禅师曰若位居不退果证无生在欲无欲居尘出尘方能兴无缘慈运同体悲回入尘劳和光五浊其有浅闻单慧或与少善相应便谓永出四流高超十地诋诃净土耽恋娑婆掩目空归宛然流浪并肩牛马接武泥犂不知自是何人拟此大权菩萨由此观之则回入娑婆未可易言也法界出三界者不受轮回生死四种圣人诸佛菩萨缘觉声闻是也四圣得意生身于三界内外无住无不住总而言之有十法界在人用心不同各循行业诸趣摄之X十法界之图诸佛菩萨缘觉声闻诸天人伦修罗饿鬼畜生地狱X天如祖师十法界图解天如祖师升座云若人欲了知三世一切佛应观法界性一切惟心造世出世间圣凡境界只此一偈包括无余所言法界者有四圣六凡合成为十界是十法界本无自体本无自性亦无自种亦无自根皆惟一心之所造也所言心者如大虗空本来清净不知何故而言法界惟心造哉原夫此心虽曰不变而亦随缘以其随缘故曰能造随缘者或因一念瞥生或因外境相触故曰因缘才有因缘便成法界譬如水体本净遭遇风触则波浪随生故曰水能造波波因水而有也心能造法界法界因心而有也然则一乘任运万德庄严者诸佛之法界也圆修六度总摄万行者菩萨之法界也见局因缘证偏空理者缘觉之法界也功成四谛归小涅槃者声闻之法界也广修戒善作有漏因者天道之法界也爱染不息杂诸善缘者人道之法界也钝执胜心常怀嗔鬪者修罗之法界也爱见为根悭贪为业者饿鬼之法界也欲贪不息痴想横生者畜生之法界也造十习因受六交报者地狱之法界也若广而论之有种种之法界皆由此心随缘变造若能一心不生了悟了证则种种法界随其所了而空也是故十习既断六交不生地狱之心了也欲贪既断痴想不生畜生之心了也爱见既X断悭贪不生饿鬼之心了也胜心既断嗔鬪不生修罗之心了也爱染既断正念现前人道之心了也舍有漏因修无漏业天道之心了也不执四谛不守真空声闻之心了也不局因缘回心入大缘觉之心了也六度功成顿超地位菩萨之心了也圆满菩提归无所得诸佛之心了也今我了心于六凡法界之中必巳了悟无疑矣且道四望法界之中所了之心落在甚么界喝一喝下座纂灵记云一人死至地狱门遇地藏菩萨授以一偈若人欲了知三句谓之曰诵得此偈能破地狱苦故知若观此心不惟破地狱界乃至十法界一时破论发愿人宜发誓戒疏发隐曰期其志而必到者愿为之先导也坚其愿而不退者誓为之后驱也故疏称誓为愿中勇烈意吾愿虽发若无大誓安克有终楞严经曰若我灭度后其有比丘发心决定修三摩地能于如来形像前身然一灯烧一指节爇一香炷我说是人虽未即明无上觉路是人于法巳决定心莲池禅师曰烧身烧臂大乘经中屡开此得忍大士所为非初心境界也求生西方者若能用然臂之精䖍勇勐以治其恶习则所然亦多矣古云善学柳下惠不其然欤谨按诸佛菩萨皆有誓愿以为究竟之地今X人生于浊世而求㝡上乘不可无决定心欲发决定心不可无誓愿予故不效诸经之事而学佛菩萨誓愿之规其以学柳下惠者而学莲师欤考证宜发誓阿含经云比丘不发誓者终不成佛道誓愿之福不可称计得至甘露灭尽之处故愿后必须发誓也发隐曰问愿多期望之语誓类呪咀之词修行本拟出离云何动称地狱答誓愿中之勇烈意也呪呾怨中之毒害意也柰何以愿为怨以勇烈为毒害乎世有魔师教授魔种闭门塞窦险语以坚其信根恶咀以闭其外问终身蔽锢累劫牢笼而莫之能出也哀哉善学柳下惠鲁男子独处一室邻妇之屋夜为风雨所败求寄宿男子闭门不纳妇曰汝独不闻柳下惠之覆寒女乎男子曰在柳下惠则可在我则不可以我之不可学柳下惠之可故曰善学柳下惠西方誓文弟子谨于年月日发愿修持净业立誓于佛菩萨之前曰弟子修持净业愿依㝡上乘发菩提心愿比然臂事发决定心奉持斋戒遵行日课圆通宗法必期如西方愿文而后巳否则情X随事迁终致退转空过一生轮回永劫可不痛哉自今巳后若违初愿不加精进者是则欺诳十方如来必受谴罚若得往生见佛闻法了证无生法忍成就一切功德而自利自足不普度法界众生者亦同前誓惟佛昭明尚其鉴之又诣三洲感应护法韦䭾尊天之前赞曰韦䭾天将菩萨化身永护法佛誓弘深宝杵镇魔军功德难论祈祷赴凡忱誓曰考证三洲长阿含经云须弥山南名阎浮提又云赡部须弥山东名弗于逮又名弗菩提又名东胜神须弥山西名瞿耶尼又名瞿陀尼又名西牛货须弥山北名北俱芦又名郁单越四洲而曰三洲感应何也佛祖统纪云北洲佛不出生故不闻佛法既无佛法则韦䭾不往矣故止言三洲也考经四方皆有佛何言北洲无佛法曰北洲无佛只言娑婆世界耳极言四方有无量四天下故言有佛韦䭾尊天一百十七世世世为童真其所作功德浩大不能尽述宝华琉璃光佛时成道名普眼菩萨释迦如来会上成道名童真菩萨手X持金刚宝杵重八万四千斤发大誓愿若金刚宝杵坏即破童真身佛佛出世拥护佛法不见僧尼之过顶戴凤翅兜鍪足穿黑履身着黄金鎻甲智论云护世四天王各有八将军周四天下护助出家人韦将军于三十二将中最存弘护比丘道力微者为魔所惑韦将军恓惶奔赴应机剪除净土资粮全集卷之三净土资粮全集X卍XXX净土资粮全集卷之四古杭云栖寺莲池禅师袾宏校正橘矛隹李桐邑净业弟子庄广还辑净土斋戒章总论斋戒大阿弥陀经曰我作佛时诸天人民有发菩提心奉持斋戒行六波罗蜜修诸功德至心发愿欲生我剎临寿终时我与大众现其人前引至来生作不退转地菩萨龙舒净土文曰全持斋戒又礼佛念佛读诵大乘经典解第一义以此回向愿生西方必上品上生所谓斋者何哉不食肉不饮酒不婬慾不食五辛X所谓戒者何哉杀生偷盗邪婬是为身三业妄言绮语两舌恶口是为口四业贪欲嗔恨邪见是为意三业总为十戒能持而不犯是为十善若犯而不持是为十恶全持十戒固上品上生若止持五戒而脩净土亦中品上生也考证菩提心见第三卷誓愿章六波罗蜜见第一卷愿偈摄生篇读诵大乘经典净土指归曰大乘经典者诸佛所师佛果菩提皆从中出观经三种净业并上品上生皆言读诵大乘为往生之行即法华华严般若涅盘等专谈净土诸大乘经修净业人当受持读诵仗大乘法力决取往生发隐曰读诵者外假熏闻内资理观非文字口耳之谓也或偏耽卷帙不复禅思佔𠌫终身空数他宝是故善星比丘诵十二部经提菩达多诵六万法聚而此二人不修方便道中真佛性观四念处等起大逆罪俱入地狱此又读诵者所当知也六祖曰口诵心行是转经口诵心不行自是被经转读诵者可不知此乎持斋篇总论持斋谨按经云佛言一日持斋有六十万岁粮复有五福虽然持斋必尽其道而后可也如佛之日中食者道矣过中食者道乎如断际禅师所X谓智食者道矣恣情取味而为识食者道乎智者大师所谓净命者道矣邪因缘自活而为邪命者道乎去其非道以尽道而复以无慾之人持之则诗所谓受禄于天自求多福者其在是乎考证五福少病身安少婬少睡生天知宿命日中食僧祇云十念为一瞬日影过一瞬非日中食此言不过中食又云午时过一发非食时又宗助谓食时者辰时也律仪要略曰诸天早食佛午食畜生午后食鬼夜食僧宜学佛不过午食饿鬼闻碗钵声则咽中火起故午食尚宜寂静况过午乎昔有高僧闻隣房僧午后举㸑不觉涕泣悲佛法之衰残也今人体弱多病欲数数食者或不能持此戒故古人称晚食为药石取疗病之意也必也知违佛制生大惭愧不多食不安意食庶几可耳如或不然得罪弥重噫可不戒欤智食识食断际禅师曰四大之身肌疮为患随顺给养不生贪着谓之智食恣情取味妄生分别唯求适口不生厌离谓之识食净命邪命发隐曰一深山草果二常行乞食三檀越送供四随大众食以此活命无所染污故曰净命一方口食谓干谒四方二维口食谓X种种术数三仰口食谓仰观星宿四下口食谓栽植田园皆邪命自活也至于戒经所谓贩卖男女色以呪助邪以药伤人以鹰畋猎当有大过矣岂止于邪命哉智论云邪命五种皆为利养故一诈现奇特二自说功能三占相吉凶四高声现威五称说所得供养以动人心邪因缘活命是为邪命受禄多福大雅假乐之诗曰显显令德宜民宜人受禄于天又大雅文王之诗曰永言配命自求多福持斋之图龙舒净土文曰饮食男女人之大欲存焉此二者皆造业之所杀生以资口腹婬慾以丧天真非造罪而何况二者更相助发因美饮食则血气盛血气盛则婬慾多婬慾多则反损血气血气损则又赖饮食以滋补是二者更相造罪也若欲省口腹必先节婬慾若能节婬慾即可省口腹此乃安身延年之道果了得此二者在生何由有疾病夭折身后何由有地狱畜生修净土者不可不戒此谨按持斋而曰不婬慾似乎不类及观龙舒之文始知欲持斋者不可不绝慾也噫古人之X立法岂徒然哉戒疏发隐曰尽理而言存心染污意食辛也出言丑恶口食辛也躬行鄙陋身食辛也惨刻之心意食肉也兇残之语口食肉也毒害之事身食肉也妄织纷纭丧其灵鉴意饮酒也谬言颠倒淆于辨别口饮酒也冥行舛错乖乎义理身饮酒也极而言之甘小道之秽襍而失大乘法身清净之香皆食辛也饱二乘之独善而舍大乘法喜兼利之味皆食肉也醉声闻之愚法而昧大乘多闻明达之智皆饮酒也但初心菩萨宜先事戒而后及理所以者何理戒深玄苟非其人执理废事为害滋广今即事即理即偏即圆睟盘具列存乎其人焉耳谨按发隐尽理之说兼通乎三业而不拘拘于口腹之微极言其悖道而不𤨏𤨏于饮食之末莲师之得于梵网者渊乎深哉攷证法喜阿弥陀经钞云阿含唯识等说出世五食一禅悦二愿三念四解脱五法喜谓禅定资神轻安适悦即为食义愿力持法法身增长即为食义念力明记圣道现前即为食义解脱除障居然资益即为食义法喜内充极喜乐故即为食义皆自性真如无尽之理而为食也睟盘性理通书云睟盘示儿今人生儿及朞则以众物聚于盘中随儿自取名曰睟盘也X论不食肉梵网经曰若佛子故食肉一切众生肉不得食夫食肉者断大慈悲佛性种子一切众生见而舍去是故一切菩萨不得食一切众生肉食肉得无量罪戒疏发隐曰见而舍去如鸥去海翁之机鸽摇罗汉之影微细如斯重可知矣问经称食肉之人入于山林虎狼狮子皆来集会今云一切众生见而舍去者何答舍去者惊其杀心而远离也来集者臭其同气而相求也或去或来皆恶因缘也一切菩萨者从初发心以至位满皆不得食肉也今人有得少知见便谓逆行无碍恣意食啖厥罪可胜言哉问蚕之害亦惨矣梵网经制食肉不制衣帛者何答文互见故煑茧断命十重杀中摄镬汤缫车杀具中摄为利资身邪命自活中摄而首楞严经亦禁绵绢是知僧号衲子士称布衣无待论矣若夫王臣则恶衣服美黻冕自有古人之成训在考证海翁机子书云有人每日至海边与羣鸥相狎其父闻之谓其子曰明日可取一鸥来看子曰诺明日至海边羣鸥旋飞不下矣罗汉影佛与舍利弗同立有鹰逐鸽就舍利弗影中鹰不敢下鸽犹战慄不巳过佛影中遂不战慄佛大慈故也位满智者大师说曰别教阶位五十二第一外凡十信第二内凡习种性十住第三性种性X十行第四道种性十回向第五圣种性十地第六等觉地隣真极圣众学之顶也第七妙觉地了了见性称妙觉也恶衣服论语子曰禹吾无间然矣恶衣服而致美乎黻冕梵网十重中第一杀戒四十八轻中第十畜杀众生具戒第二十九邪命自活戒当于本经考之楞伽经曰佛告大慧菩萨有无量因缘不应食肉谓众生从本巳来展转因缘常为六亲以亲想故不应食肉不净气分所生长故不应食肉众生闻气悉生恐怖故不应食肉令修行者慈心不生故不应食肉凡愚所嗜臭秽不净无善名称故不应食肉令诸呪术不成就故不应食肉以杀生见形起识深味着故不应食肉诸天所弃故不应食肉令口气臭故不应食肉夜多恶梦故不应食肉虎狼闻香故不应食肉令人饮食无节量故不应食肉令修行者不生厌离故不应食肉我常设言凡所饮食作食子肉想作服药想故不应食肉佛复说偈略云为利杀众生以财网诸肉二俱是恶业死堕呌唿狱是故不应食酒肉葱韮蒜悉为圣道障食肉无慈悲永背正解脱是故不应食龙舒净土文曰人能断肉固为上也如不能断且食三净肉而减省食若兼味且去其一如两飡皆X肉且一飡以素人生禄料有数若此自可延寿语曰世上欲无刀兵劫须是众生不食肉斯言可不畏哉谨按梵网特举其重楞伽兼及其余食肉之禁严矣而王居士乃为三净及减省之说得非与请损日攘者同与曰不然攘鸡是一人之小恶可以顿革而曰请损是有养恶之意食肉乃世俗之积弊可以渐化而欲遽止不免有扞格之愆是故鲁人猎较孔子亦猎较岂其得巳哉居士之意亦犹是耳虽然观其延寿之说是寓夫潜消默夺之微权刀兵之语是动其恐惧修省之要术居士之为世虑者何其深且远耶考证禄料有数前定录唐晋公韩滉之在中书也召一吏久而后至公怒吏曰某不幸兼属阴司公曰既属阴司有何所主吏曰某所主三品巳上食料若然明日我食当以何食吏曰机不可洩丈乞疏以纸过后为验明日公被召入适遇大官进食糕糜一器上以其半赐晋公退而腹胀医饮以橘皮汤视吏所疏皆如其言公复问人间之食皆有籍耶吏对曰三品巳上日支五品巳上有权者旬支无则月支六品至一命皆季支其不食禄者年支耳故知饮食有分丰俭无差所以龙舒又云人生受用之数有限限尽则早终耳斯言岂不信夫X日攘孟子曰今有人日攘其隣之鸡者或告之曰是非君子之道请损之月攘一鸡以待来年然后巳何如如知其非义斯速巳矣何待来年猎较猎者夺禽兽以祭谓之猎较鲁国非礼之俗也未可顿格故孟子曰鲁人猎较孔子亦猎较楞严经曰阿难我令比丘食五净肉此肉皆我神力化生本无命根汝婆罗门地多蒸湿加以砂石草莱不生我以大悲神力所加假名为肉汝得其味柰何如来灭度之后食众生肉名为释子谨按先佛悬记之言则今世之三净五净不当食明矣柰何惮于蔬素者往往以三净五净借口而言佛有方便之门何其谬哉不特此也昔六祖食肉边之菜韬光晦迹故耳今世之贪着其味者往往食肉边之菜曰此祖师之成法也噫可哂也夫考证三净五净不见杀不闻杀不疑为我杀名曰三净加自死鸟残名曰五净婆罗门此西域俗种也什曰广学问求邪道自恃智慧骄慢自在名婆罗门肉边菜坛经曰惠能至曹溪又被恶人寻逐乃于四会县避难猎人队中每至饭时以菜寄煑肉饥几呙或问则对曰但喫肉边菜耳论不饮酒梵网经曰若佛子故饮酒而酒生过失无量若自身X手过酒器与人饮酒者五百世无手何况自饮亦不得教一切人饮及一切众生饮酒一切酒不得饮若故自饮教人饮者犯轻垢罪戒疏发隐曰过失无量者非但三十六失大论又明三十五失律中又明十过更细推之其为过失不可胜举具降龙之力伏地无知蹈攘鸡之非诸戒丧尽乃至威雄炮烙而牛饮灭宗功着澶渊而漏言失事过之生也宁有量乎问沉湎之流理应无手云何过器便获斯殃且如君父之寿臣子称觞岂得以诚敬之心反招恶劣之报答凡言罪者皆为有菩萨戒者言也巳受菩萨大戒当行菩萨大道发大心证大果乃所以寿吾君亲而杯酒之敬敬之小者也然而无手之报非此类所感彼感报者盖是执持痴器酙酌痴药奖诱痴人成就痴业耳岂比称觞君父虽不名大敬终不失为诚敬之心乎无手之报加于此等则忠臣孝子必有愤惋而不平者吾故表而出之他如末利饮酒以女人而有丈夫之作见机行权正大士之体也安可以常法拘之如无末利之心妄希末利之迹获罪如律害莫大焉慎之慎之攷证五百世无手发隐曰有五五百一五百在醎糟地狱二五百在沸屎三五百在麴蛆虫四五百在蝇蚋五五百在痴熟无知虫今之五百或是最后与人痴药故生痴熟虫中也无X手者不是尽是人中无手如蛇蚓𧎐蟮之属无手之报也一切酒又云酒有多种一谷造二果造如甘蔗卜萄枣等三药造诸香树华叶等又乳热者亦可作酒诸酒醉人力有强弱耳饮酒三十六失不孝父母轻慢长友不敬三宝不信经法诽谤沙门讦露人罪恒说妄语诬人恶事传言两舌恶口伤人生病之根争鬪之本恶名流布人所憎嫌排斥圣贤怨黩天地废忘事业破散家财恒无惭愧不知羞耻无故捶打奴仆横杀众生奸婬他妻偷人财物疎远善人狎近恶友常怀恚怒日夜忧愁牵东引西持南着北倒沟卧路堕车坠马逢河落水持灯失火暑月热亡寒天冻死三十五失出智论始于现生虗乏终于来世愚痴十过律中又明十过一颜色恶乃至十身坏命终堕三恶道具降龙之力莎伽陀尊者善降恶龙后饮酒卧地上佛过见之语弟子曰此人今能降虾蟆否蹈攘鸡之非一五戒女因醉攘隣鸡杀而食之隣人诘之又妄言不见一饮而诸戒尽破牛饮灭宗商纣暴虐为炮烙之刑又作酒池X肉林一鼓而牛饮者三千人卒至灭亡功着澶渊宋真宗时契丹入𡨥𡨥准力劝帝亲征帝从之北行渡河六军皆唿万岁契丹气夺受盟澶渊而归甞闻之师曰因酒而漏言失事此𡨥公之常态如欲去丁谓而反为丁谓所挤此漏言之一事也末利波斯匿王夫人末利受菩萨戒因王欲杀厨官置酒宴王相共劝饮为解厨官遂得不死夫人诣佛首罪佛言如斯犯戒利莫大焉见机行权正大士之体也高峯师云酒乃杀戒体之毒药障正念之痴云伐善种之斧斤滋业火之薪草启烦恼趣闭功德门古今君臣士庶未有不因而丧乱者书中有禹恶旨酒之格言俗典尚尔况吾佛教中以戒定慧三学圆修顿悟其心安丧乱之本不除寂灭之道难证者矣此言五根本戒谨按酒以防乱是固然矣其气秽恶不在五辛之下故当绝之岂止于防乱而巳哉昔陶渊明欲与莲社竟以无酒而去噫哲人犹尔况其下乎修行者当以经律自持以渊明为戒亦庶几矣若曰惟酒无量不及乱此儒家之禁戒耳必如文忠终身不醉思远醉胜醒人维摩居士入酒肆能持其志而后可以语此况秽恶之气岂修净业者之所宜哉禁绝为上慎勿以此借X口经云宁饮洋铜慎无犯酒可不戒与考证戒定慧见第二卷郑青之文考证论不婬慾楞严经曰佛告阿难如是众生入三摩地要先严持清净戒律永断婬心不飡酒肉若不断婬及与杀生出三界者无有是处当观婬慾犹如毒蛇如见怨贼先持声闻四弃八弃执身不动后行菩萨清净律仪执心不起禁戒成就则于世永无相生相杀之业偷劫不行无相负累亦于世间不还宿债是清净人脩三摩地父母肉眼不须天眼自然观见十方世界覩佛闻法亲奉圣旨得大神通游十方界宿命清净得无艰险是则名为第一增进修行渐次永嘉集曰凡于女色心无染着凡夫颠倒为慾所醉沉荒迷乱不知其过如捉华茎不悟毒蛇智人观之毒蛇之口熊豹之手勐火热铁不以为喻铜柱铁牀焦背烂肠血肉糜溃痛彻心髓作如是观惟苦无乐四十二章经曰佛言人有患婬情不止踞斧刃上以自除其阴谓之曰断阴不如断心心为功曹若止功曹从者都息邪心不止断阴何益谨按普门品曰若有众生多于婬慾常念恭敬观世音菩萨便得离慾何也盖以心存恭敬则邪心自息亦自然之理耳然则前二经一云执心一云断心者其真离慾之方乎X考证三摩地即三摩钵提也圆觉经论禅定三种一曰奢摩他惟取极静而得定者二曰三摩钵提观诸幻化而修定者三曰禅那离前二相而悟静圆觉者也四弃比丘四弃杀盗婬妄八弃比丘尼八弃杀盗婬妄与男身触染心男覆他重罪随举大僧供给衣食起信论曰应观世间一切有身悉皆不净贪爱之心自然不起阿含经说有国王嗜慾无厌有一比丘以偈谏曰目为眵泪窟鼻是秽涕囊口为涎唾器腹是屎尿仓但王无慧目为色所眈荒贫道见之恶出家修道场永嘉集曰革囊盛粪脓血之聚外假香涂内唯臭秽不净流溢虫蛆住处鲍肆厕孔亦所不及谨按此二说亦离慾之一法也故悉达太子往雪山之夜净居天人彰侍御之魗容九孔流液蛆虫可厌所以坚太子修道之志也与前说正同故并存之以为多慾者告考证不净观袁氏遣欲篇云学者欲习不净观当先观人初死之时言词惆怅气味莙蒿息出不还身冷无知四大无主妄识何往观想亲切可惊可畏爱慾自然淡薄悲智自然增明从此而修有九想焉一膖胀想二破坏想三血涂想四脓烂想五青瘀想六虫噉想七断散想X八白骨想九焚烧想但将吾所爱之人以上九想观之乃知言笑欢娱尽属假合清温细软究竟归空即我此身后亦当尔有何可爱而贪着哉破慾除贪莫此为尚矣比丘之偈永嘉之言生前之不净也遣慾之篇死后之不净也合而观之嗜慾者可以自戢矣论不食五辛梵网经曰若佛子不得食五辛大蒜茖葱慈葱兰葱兴渠是五辛一切食中不得食若故食者犯轻垢罪戒疏发隐曰身子登厕灰土洗净如法精严外道感化有病食辛若能如是亦奚不可律云有病食辛当处别室荤气巳绝方得诣佛问饮酒昏神食肉害物其过宜矣五辛于神不昏于物无害经开五失不巳过乎答食辛虽不害物其究亦能昏神良以秽浊之气助发慾心辛烈之味增长恚性慾恚覆心顿忘明觉非昏而何故宜戒也楞严经曰佛告阿难是诸众生求三摩提当断五种辛菜熟食发婬生啖增恚是食辛之人虽能宣说十二部经十方天仙嫌其臭秽咸皆远离诸饿鬼等因彼食次䑛其唇吻常与鬼住福德日销长无利益是食辛人修三摩地菩萨天仙十方善人不来守护大力魔王得其方便现作佛身来为说法非毁禁戒赞婬怒痴命终自为魔王眷属魔福尽堕无间狱修菩提者永断五辛是名为第三增进修行渐次X谨按五辛臭秽绝之宜矣至沙弥十戒又有香涂身之禁何哉曰涂身以香为巳非为佛也香之涂身固在所禁矣至隋尼大明入室念佛口含沉香竟得往生又何哉曰口含沉香为佛非为巳也噫一念之差千里之谬香云乎哉攷证五辛大蒜是胡葱茖葱是韮慈葱是家葱兰葱是小蒜兴渠是蒠蒺生熟皆臭梵网经註云兴渠此地无气如阿魏楞严会解云兴渠形如萝卜出地臭秽此土无发隐曰蒠是芜菁至法数以胡荽註兴渠之下且云梵网今观梵网註并无胡荽之语乃知其谬也今人以胡荽为不当食盖本于此食辛五失一生过二天远三鬼近四福消五魔集附短斋图说梵网经戒曰若佛子以恶心故自身谤三宝诈现亲附口便说空行在有中经理白衣为白衣通致男女交会婬色作诸缚着于六斋日年三长斋月作杀生劫盗破斋犯戒者犯轻垢罪戒疏曰三斋六斋尽是鬼神得力之日此日宜修善福过余日而今于好时亏慢更加一戒戒疏发隐曰恶心者在三宝中不生好心假现亲从实怀毁谤发言则口口谈空素履则时时行有交通白衣不耻秽业此等犯戒之人于诸好时应X当瞥起惭惶稍自修戢而复慢不加意作杀盗重罪更犯轻罪譬如犯死刑人别有余恶法不容贷复加捶楚也故加一戒又此戒本在家所持出家尽寿持斋何分月日攷证好时戒疏谓六斋三长斋等发隐曰等者等取余好时如佛示生成道欢喜自恣等阿弥陀佛示生十一月十七日释迦牟尼佛示生四月初八日成道十二月初八日观世音菩萨示生二月十九日成道六月二十九日大势至菩萨示生九月二十三日因众僧自恣诸佛欢喜即七月十五日也破斋戒疏曰破斋者谓非时食等优婆塞戒云六斋日三斋月受八戒持斋在家菩萨应行此事戒疏曰八戒大小乘皆有小乘八戒即斋法大乘八戒谓地持中八重发隐曰八重者杀盗婬妄毁恼嗔谤为八重受八戒持斋者即沙弥十戒中第九非时食为持斋以前有八戒故云宾主盘桓曰甞阅大藏经曰帝释天王每岁勑毗沙门天王巡狩四部之洲按察善恶正月则于南赡部二月则于西牛货三月则于北俱芦四月则X于东胜神余月有八复历者殆至载焉暨乎岁终以人间善恶悉上天帝帝覧其善则钖之以祥恶即降之以殃然则传记莅官上任宰割施犒皆避正五九厥有自与每月有六斋日十斋日共止十日耳佛祖统纪要略曰帝释升座左右各十六天王随坐又有持国天王增长天王广目天王多闻天王依四门坐是名护世四天王以世间善恶奏闻帝释及诸天王月八日二十三日大臣徧行天下十四日二十九日四王太子行十五日三十日四王自行观察善恶谨按三斋六斋之意为天王之巡察故耳夫以巡察而持斋余日则肆焉无忌非所谓掩其不善以着其善者乎况华严经云人生有二天人随之一名同生一名同名人之举意发言动步无不知之天王之巡察未必非二天人之所告也假使四天王可欺二天人其可欺乎或问如子所论则古人立短斋之法岂以欺罔教天下后世之人与曰不然人情难与虑始可与乐成卒欲变肥甘之习以从事于蔬素是犹挽江河而超山岳也人谁与我故立短斋之法者欲X其由暂以至久由勉以至安由短斋以至于长斋非谓其可以终身行之而不易也况智者大师谓此日宜修善福过于余日不曰余日可以不持斋也若持短斋者而曰我能是是亦足矣是岂古人立法之意哉攷证二天人药师经有诸众生为种种患害之所困厄然彼自身卧在本处见琰魔使引其神识至于琰魔法王之前然诸有情有俱生神随其所作若罪若福皆具书之尽持授与琰魔法王随其罪福而处断之由是而观俱生神即二天人也于法王之前尚不肯隐况于四天王而有不尽告者乎噫四天王其可欺乎持戒篇总论持戒谨按发隐云持戒者既受之后服之在膺履之在躬如执至宝而临深渊如秉明烛而入大闇是谓持也若带浮囊之海客被草系之比丘亦云可矣然则持戒一事其脩行之要法乎盖戒而不斋犹不失为君子斋而不戒不免为小人未有小人而可以成佛道者故为要法也然则龙舒居士何不言五戒十戒二百五十戒五十八戒而独以华严十业为戒者何盖以身口意为诸戒之本源培其本而枝自茂澄其源而流自清其龙舒居士之意与予故从其说而表X章之以见欲受诸戒者当始于十业戒也考证带浮囊浮囊如带而中空入水不溺者客持以渡海罗剎从乞毅然不许乃至乞半乞一丝毫皆悉不与喻持戒者在生死海中遇烦恼罗剎欲坏我戒一微尘许不可得也草系比丘诸比丘为贼所劫掠恐其追获以草系之佛制比丘曾不坏生草由此安坐不敢动作王过见之乃得解什如是持戒所谓宁有戒死不无戒生也五戒出家五众在家二众所同戒者也一杀生二偷盗三邪婬四妄语五不饮酒食肉凡受诸戒者必始于此经云五戒坚持方得人身五戒不持人天路绝十戒沙弥十戒也一不杀二不盗三不婬四不妄语五不饮酒食肉六不着华鬘缨络香油涂身七不歌舞娼妓不往观听八不坐高广大床九不非时食十不捉持生像金银宝物等也二百五十戒比丘戒也四波罗夷法此梵语华言弃犯此罪者永弃佛法之外又云极恶有三义一退没义道果丧失二不共住义不得与说戒羯磨僧中共住三堕落义身后当堕地狱十三僧伽婆尸沙法华言僧残犯此戒如人被他斫残命虽未尽形巳残坏少有可救之理僧为作法除此等之罪一不定法比丘犯非法X语罪或以波罗夷法治之或以僧伽婆尸法治之或以波逸提法治之三十尼萨耆婆逸提法尼萨耆华言舍谓因财物等犯贪慢心令舍入僧用故波逸提华言堕谓不舍当堕地狱九十波逸提法四波逻提提舍尼法波罗提提舍尼华言向彼悔僧祇律云此罪应对众发露一百众学法善见律云突吉罗华言恶作谓身口所作之恶也四分律本云梵语名式又迦罗也华言应当学谓此戒难持易把常须念学此戒故不列罪名但云应当学七灭诤法谓有诤事起即应除灭五十八戒梵网经菩萨戒也一杀二盗三婬四妄语五酤酒六说四众过七自赞毁他八悭惜加毁九瞋心不受悔十谤三宝是为十重戒一不敬师友二饮酒三食肉四食五辛五不教悔罪六不供给请法七懈怠不听法八背大向小九不看病十畜杀众生具十一国使十二贩卖十三谤毁十四放火焚烧十五僻教十六为利到说十七恃势乞求十八无解作师十九两舌二十不行放救二十一瞋打报仇二十二憍慢不请法二十三憍慢僻说二十四不习学佛二十五不善知众二十六独受利养二十七受别请二十八别请僧二十九邪命自活三十不敬好时三十一不行救赎三十二损害众生三X十三邪业觉观三十四暂念小乘三十五不发愿三十六不发誓三十七冐难游行三十八乖尊卑次序三十九不脩福慧四十拣择受戒四十一为利作师四十二为恶人说戒四十三无惭受施四十四不供养经典四十五不化众生四十六说法不如法四十七非法制限四十八破法是为四十八轻戒总论诸戒菩萨善戒经云菩萨先当具足学优婆塞戒沙弥戒比丘戒若言不具优婆塞戒得沙弥戒者无有是处不具沙弥戒得比丘戒者无有是处不具如是三种戒得菩萨戒者无有是处发隐曰在家与出家体制自别在家者必受五戒方得受菩萨戒出家剃染者必受沙弥戒方得受比丘戒必受比丘戒者方得受菩萨戒优婆塞戒即五戒也龙舒净土文曰人生善恶不过身口意三业三业俱恶是为纯黑业所以入地狱若三业俱善则为纯白业乃生天堂修净土者常能善此三业必上品上生谨按语云君子循天理故日进于高明小人狥人欲故日究于污下即三业善而生天堂三业恶而入地狱之谓也噫欲三业之有善而无恶岂易易哉邵子云无口过易无身过难无身过易无心过难修净业者不忽于易而益加勉X更思其难而不畏其难则三业何不善之有净土指归曰观经修十善业是圆顿行乃出世间上上十善感诸上善人俱会一处成佛之因也谨按指归又曰上品十善有成声闻乘者有成独觉乘者有成菩萨广大行者有发十力四无所畏一切佛法皆得成就者十善是一发心智解有异故不同耳然则修净业者可不以观经之圆顿自勉而以往生自期也哉攷证声闻缘觉菩萨俱见誓愿章註十力初门曰欲明诸佛所得自行化他法门故说十力也一是处非处力二业智力三定力四根力五欲力六性力七至处道力八宿命力九天眼力十漏尽力此十通名力者即诸佛所得如实智用通达一切了了分明无能坏无能胜故名力也四无所畏次十力而辨四无所畏者诸佛十力之智内充明了决定故对外缘而无所恐也一一切智无所畏二漏尽无所畏三说障道无所畏四说尽苦道无所畏此四通名无所畏者于大众中广说自他智断既决定无失则无微致恐惧之相故称无所畏也身三业杀生偷盗X邪婬谨按杀生不止于食肉而巳偷盗不止于贪欲而巳邪婬不止于婬慾而巳不唯为十业之首亦为诸戒之首盖以是为大恶而不容逭也然则持净戒者可不以是为急务也哉宗镜录曰谛观杀盗婬从一心上起当处便寂何须更断烦恼是以但了一心自然万境如幻心既无形法何有相谨按此说探本之论也华严经于诸戒皆归于一性非宗镜之所本乎不惟身三业为然十业皆然不惟十业皆然诸戒皆然若不探其本而徒事其末何戒之能持乎净土指归谓观经修十善论不杀生华严经曰性自远离一切杀生菩萨不畜刀杖不怀怨恨仁恕具足于一切众生有命者常思利益慈念之心是诸菩萨尚不恶心恼诸众生何况故以重意而行杀害梵网经曰佛言若佛子若自杀教人杀方便杀赞叹杀见作随喜乃至呪杀杀因杀缘杀法杀业乃至一切有命者不得故杀是菩萨应起常住慈悲心孝顺心方便救护一切众生而反自恣心快意杀生者是菩萨波罗夷罪戒疏曰开遮异者大士见机得杀声闻虽见机不X许杀发隐曰见机得杀者见有当杀机宜则行杀无害如杀一人而救多人断色身而全慧命乃大士之洪规非声闻力量所及故菩萨开声闻遮也问沙门专慈悲之业王臣主生杀之权有罪不诛何以为国答有罪而杀杀何犯焉虞舜之诛四凶周公之戮二逆即斯义也况复断死必为流涕三覆然后行刑是乃即杀成慈法既不废恩亦何伤国政佛心两无碍矣问人可见机物应无论是以太牢享帝大烹养贤云何王臣制杀畜类答人惟犯恶而服上刑物诚何罪而就死地且享祀克诚不妨禴祭孔甘蔬水岂必牲牷宴享用牲盖佛法未入中国之权教耳执权教而为常法可乎故梁武帝面为牺牲乃祀先之礼既成又杀牲之戒不破万世之良法也而昧者非之问牛羊犬豕可无杀矣豺狼当道虎豹食人将如之何答勐兽怀德而渡河鳄鱼感诚而远徙果能如是安用杀为其或不然捕蝗斩蛟除害为民等国常刑应所不禁攷证因缘法业发隐曰一念本起杀心为因多种助成其杀为缘杀中资具方则为法正作用成就杀事为业余戒因缘法业类推之波罗夷罪见上二百五十戒註四凶左传昔帝鸿氏有不才子谓之浑敦少皡氏有不才子谓之穷奇颛顼氏有不才子谓之梼杌此三族也世济其凶尧不能去缙云氏X有不才子天下之民以比三凶谓之饕餮舜臣尧流四凶族投诸四裔以御魑魉是以尧崩而天下如一同心戴舜以为天子二逆周武王既诛商纣周公使管叔监殷蔡叔相之管叔以殷叛周公诛管叔而放蔡叔禴祭易曰东邻杀牛不如西邻之禴祭实受其福禴祭祭之薄者蔬水论语子曰饭蔬食饮水曲肱而枕之乐亦在其中矣勐兽渡河汉武帝时王霸为颕川太守虎北渡河盖德政所致鳄鱼远徙唐宪宗时韩愈为潮州剌史时鳄鱼为害公作文祭之鳄鱼远徙而去永嘉集曰水陆空行一切含识命无大小等心爱护蠢动蜎飞勿令毁损衣食由来长养栽种垦土掘地汤煑蚕蛾成熟施为损伤物命令他受死资给自身但畏饥寒不观死苦杀他活巳痛哉可伤楞严经曰阿难诸世界六道众生其心不杀则不随其生死相续汝脩三昧本出尘劳杀心不除尘不可出纵有多智禅定现前如不断杀必落神道上品之人为大力鬼中品则为飞行夜叉诸鬼帅等下品当为地行罗剎彼诸鬼神亦有徒众各各自谓成无上道我灭度后末法之中多此鬼神炽盛世间自言食肉得菩提路汝等当知是食肉人纵得心开似三摩X地皆大罗剎报终必沉生死苦海非佛弟子如是之人相杀相吞相食未巳云何是人得出三界汝教世人修三摩地次断杀生是名如来先佛世尊第二决定清净明诲若不断杀脩禅定者譬如有人自塞其耳高声大呌求人不闻此等谓欲隐弥露清净比丘及诸菩萨于岐路行不蹋生草况以手拔云何大悲取诸众生血肉充食若诸比丘不服东方丝绵绢帛及此土靴履裘毳乳酪醍醐如是比丘于世真脱酬还宿债不游三界何以故服其身分皆为彼缘如人食其地中百糓足不离地必使身心二涂于诸众生不服不食我说是人真解脱者攷证大力鬼法数曰大力思有八部干闼婆毗舍阇东天王所领鸠盘茶薜茘多南天王所领诸龙众富单那西天王所领夜叉罗剎北天王所领又别有八部一提婆此云天天然自然乐胜人胜即三界二十八天也二那迦此云龙守天宫殿持地注雨等龙也三夜叉此云勇徤亦名暴恶有三种一在地二在空飞行三在天守城池门阁等也四干闼婆此云香阴不啖酒肉唯香资身是天幢侧乐神也五阿脩罗此云无端正又云无酒在因之时虽行五常欲胜他故也详上卷六道中六迦楼罗此云金翅两翅相去三百三十六万里头有如意珠以龙为食也七紧那罗此云疑人非人似人而头有X角亦天之伎神也八摩睺罗伽此云大腹行大蟒蛇腹行者也天龙八部八龙王也干闼婆阿脩罗迦楼罗各有四王摩睺罗伽有无量百千种王为首高峯师云杀生非杀生也即杀佛杀父杀母杀自巳也一切众生本来成佛非杀佛而何父母生形之本我于无量劫轮回出没禀形传气如恒河沙形生之本充塞三界飞摇蠢蠕水陆空行莫不皆是非杀父母而何以果报言之我今杀他他后杀我因缘会时果报定无差非杀自巳而何乃至蚊蚋蚤蝨诸微细虫莫不皆有佛性若故杀者是断慈悲种也龙舒净土文曰杀生为五戒之首亦为十戒之首亦为比丘二百五十戒之首亦为菩萨五十八戒之首是不杀则大善杀则为大恶若能持此不杀戒以修净土巳不在下品生矣考证不杀则大善月藏云不杀则为十功德一于一切众生得无所畏二于众得大慈心三断恶习业四少病五长命六非人所护七无恶梦八无怨恨九不畏恶道十命终生善道杀则为大恶智度论杀有十恶一心常怀毒世世不绝二众生憎恶眼不欲见三常怀恶念思惟恶事四众生见者如见蛇虎五隣时心怖觉亦不安六常为恶梦七命终之时狂怖畏死X八种短命恶业因缘九身坏命终堕泥犁中十若得为人常短寿命故当戒也莲池禅师戒杀文曰世人食肉咸谓理所应然乃恣意杀生广积冤业相习成俗不自觉知昔人有言可为痛哭流涕长太息者是也计其迷执略有七条开列如左余可类推云一曰生日不宜杀生哀哀父母生我劬劳巳身始诞之辰乃父母垂亡之日也是日也正宜戒杀持斋广行善事庶使先亡考妣蚤获超昇见在椿萱增延福寿何得顿忘母难杀害生灵上贻累于亲下不利于巳此举世习行而不觉其非可为痛哭流涕长太息者一也二曰生子不宜杀生凡人无子则悲有子则喜不思一切禽畜亦各爱其子庆我子生令他子死于心安乎夫婴孩始生不为积福而反杀生造业亦太愚矣此举世习行而不觉其非可为长太息者二也三曰祭先不宜杀生亡者忌辰及春秋祭扫俱当戒杀以资冥福杀生以祭徒增业耳夫八珍罗于前安能起九泉之遗骨而使之食乎无益而有害智者不为矣此举世习行而不觉其非可为痛哭流涕长太息者三也四曰婚礼不宜杀生世间婚礼自问名纳釆以至成婚杀生不知其几夫婚者生人之始也生之始而行杀理既逆矣又婚礼吉礼也吉日而用凶事不亦惨乎此举世习行而不觉其非可为痛哭流涕长太息者四也X五曰燕客不宜杀生良辰美景贤主嘉宾蔬食菜羔不妨清致何须广杀生命穷极肥甘笙歌厌饫于杯盘宰割冤号于砧兀嗟乎有人心者宁不悲乎此举世习行而不觉其非可为痛哭流涕长太息者五也六曰祈禳不宜杀生世人有疾杀生祀神以祈福祐不思巳之祀神欲免死而求生也杀他命而延我命逆天悖理莫甚于此矣夫正直者为神神其有私乎命不可延而杀业具在种种淫祀亦复类是此举世习行而不觉其非可为痛哭流涕长太息者六也七曰营生不宜杀生世人为衣食故或畋猎或渔捕或屠牛羊猪犬等以资生计而我观不作此业者亦衣亦食未必其冻馁而死也杀生营生神理所殛以杀昌裕百无一人种地狱之深因受来生之恶报莫斯为甚矣此举世习行而不觉其非可为痛哭流涕长太息者七也谨按贾生为其主痛哭流涕义固然耳莲师所告者越人也不谈笑以道之而亦为之痛哭流涕者何哉盖其恻怛慈爱之心诚于中而形于外视人之杀如巳杀之故其见乎词者悲悽激烈而不能若是恝也今人读斯文而不能巳于杀者不惟自丧其良心其有负于吾师之激劝者不巳多乎考证贾生汉文帝时洛阳少年贾谊上治安䇿云可为痛哭者一可为流涕者二可为长X太息者六越人孟子曰有人于此越人弯弓而射之则巳谈笑而道之无他疏之也其兄弯弓而射之则巳垂涕泣而道之无他戚之也振曰不杀非止躬不操刃指不调羔即遇物而萌一欲杀心或闻杀而不恻憷见杀而不拥护皆杀机未断也推此杀机胷紏枳棘性畜戈矛近杀一身远杀天下故色授魂与而空其髓此以花箭杀也掇蜂拾尘而肆其词此以舌锋杀也垢首攘臂而逞其毒此以嗔火杀也明攘掩窃而穷其橐此以贪刃杀也杀机之为害大矣脩净行者以慧剑断机心殚吾悲愿脱彼苦际在世则并生天壤报满则同生净国岂不乐哉回向文己向十方三世诸佛持诵准提呪而此则一心皈命极乐世界阿弥陀佛耳后三文俱同稽首西方极乐世界阿弥陀佛稽首三洲感应护法韦䭾尊天窃唯圣人爱物天地好生养兹不忍之心便是为仁之本弟子遵佛明诲不敢杀生但蠢动含灵皆为物命凡愚业重动輙相残纵从今不杀一生念巳往难酬万命特念阿弥佛若干声仗兹佛力使我弟子自今以往慈悲双运禁戒独严从前受害之生悉从超度众生嗜杀之罪咸与消除户户持斋现世断刀兵之惨人人戒杀地X狱空冤对之门愿佛慈悲哀怜摄受愿韦䭾怜悯为作证明令恶缘消散善事圆成净因日增往生如愿考证悉从超度龙舒净土文祝云弟子某谨为此南阎浮提今日所杀所食之众生念诵南无西方云云阿弥陀佛一百二十遍仰惟如来大慈大悲以某念诵如来名号一声一如来度一众生尽其念诵之数亦复如是尽度生于极乐世界礼拜刀兵语云世上欲无刀兵劫除非众生不食肉冤对佛印禅师戒杀文曰只知恣性纵无明不惧阴司毫发记命才终冤对至面覩阎王争敢讳从头一一报无差炉炭镬汤何处避谨按回向不止于佛前礼诵而巳须于行住坐卧一切处所念兹在兹庶无违犯斯为真回向矣若止于佛前礼诵则与其进不与其退回向云乎哉持戒之士尚其勉之考证与其进论语子曰与其进也不与其退也註云与其进见而为善不与其退而为不善也附放生慈心功德录曰或云持斋不食肉胜如放生答云不食肉者伹能绝杀缘仅免一巳过而无济物之X功佛所以教人持斋正欲其增慈悲心今之斋者虽不食肉亦不肯放生是名无慈悲人也嗟乎终年食素曾无济物之功一旦舍财便有放生之德昔我佛尚割身肉以贷鸽为弟子者不能舍幻财以赎命岂有成佛之因哉莲池禅师放生文曰盖闻世间至重者生命天下至惨者杀伤是故逢擒则奔虮蝨犹如避死将雨而徙蝼蚁尚且贪生何乃网于山罟于渊多方掩取曲而钩直而矢百计搜罗使其胆落魂飞母离子散或囚笼槛则如处囹圄或被刀砧则同临剐戮怜儿之鹿䑛疮痕而寸断柔膓畏死之猿望弓影而双垂悲泪恃我强而凌彼弱理恐非宜食他肉而补巳身心将安忍由是旻天垂悯古圣行仁解网着于成汤畜鱼兴于子产圣哉流水润枯藁以囊泉悲矣释迦代危亡而割肉天台智者凿放生之池大树僊人护栖身之乌赎鱼虾而得度寿禅师之遗爱犹存救龙子而传方孙真人之慈风未泯一活蚁也沙弥易短命为长年书生易卑名为上第一放龟也毛宝以临危而脱难孔愉以微职而封矦屈师纵鲤于元村寿增一纪隋矦济蛇于齐野珠报千金拯巳溺之蝇酒匠之死刑免矣舍将烹之鳖厨婢之笃疾瘳焉贸死命于屠家张提刑魂超天界易余生于钓艇李景文毒解丹砂孙良嗣解矰𪿎之危卜塟而羽虫交助潘县令设X江湖之禁去任而水族悲号信老免愚民之牲祥符甘雨曹溪守猎人之网道播神州雀解衔珠报恩狐能临井授术乃至残躯得命垂白壁以闻经难地求生现黄衣而入梦施皆有报事匪无征载在简编昭乎耳目普愿随所见物发慈悲心捐不坚财行方便事或恩周多命则大积阴功若惠及一虫亦何非善事苟日增而月累自行广而福崇慈满人寰名通天府荡空冤障多祉萃于今生培渍善根余庆及于他世傥更助称佛号加讽经文为其回向西方令彼永离恶道则存心愈大植德弥深道业资之速成莲台生其胜品矣攷证断肠许真君少时好猎一日射中一鹿鹿母为䑛疮痕良久不活鹿母亦死真君剖其腹而视之肠寸寸断盖为怜子死悲伤过甚至于肠断真君大恨悔过折弓矢入山脩道成仙垂泪楚王与养由基出猎遇猿令射之猿望见由基即泪下知其必死而悲泣也解网商王成汤出遇猎人布四面网汤王为解三面只留其一祝曰不用命者乃入吾网畜鱼有馈生鱼于郑子产不食畜之池中囊泉金光明经云流水长者子出见十千游鱼困涸水中将毙用象囊水倾注得全复为说法鱼命过皆生天上X割肉释迦牟尼佛昔为菩萨时遇鹰逐鸽鸽投身避难鹰语菩萨尔欲拯鸽柰何令我饥死菩萨问鹰尔须何食答食肉菩萨割臂肉偿之鹰欲肉与鸽等菩萨割肉弥割弥轻至肉将尽不能等鸽鹰问生悔恨否菩萨答吾无悔恨若此语不虗当令吾肉生长如故发是愿巳生长如故鹰化天帝身空中礼拜赞叹凿池天台智者大师讳智顗甞凿池劝一切人放生护鸟古有仙人尝坐一大树下思禅入定有鸟栖其怀中恐惊鸟故跏趺不动候鸟别栖然后出定赎鱼虾永明寿禅师初为余杭库吏屡以库钱买鱼虾等物放生后坐监守自盗当弃市吴越王颇知其放生也谕行刑者观其词色以覆师面无慼容人恠之师曰吾以库钱买放生命莫知其数死径往西方不亦乐乎王闻而释之乃出家为僧师涅槃后有僧入冥见阎王礼一僧像问之则永明师巳生西方上品阎王敬其德故时时礼拜耳救龙子孙真人未仙时遇村童摛一蛇困惫将死真人买放水中后默坐间一青衣来请随而赴之至一宫府王者延之上坐曰小儿昨者出游非先生则死矣出种种珍宝为谢真人不X受王逐出玉笈三十六方真人由是医术弥精活蚁昔有沙弥侍一尊宿尊宿知其命尽令还家省母嘱云七日当返欲其终于家也七日返师恠之入三昧勘其事乃还家时见羣蚁困水中作桥渡之蚁得不死由此高寿宋郊宋祁兄弟也俱应试郊甞见羣蚁为水所浸编竹桥渡之蚁得不死时有胡僧覩其面惊曰公似曾活数百万命者郊以活蚁对僧曰是巳公弟当大魁多士然公亦不出弟下后唱名祈果首选朝廷谓不可以弟先兄改祁第十以郊为第一也放龟毛宝微时路遇人携一龟买而放之后为将战败赴水觉水中有物承足遂得不溺及登岸观承足者前所放龟也孔愉本一卑官亦曾放龟龟浮水中频回首望愉然后长逝后愉以功当矦铸印时印上龟钮其首回顾更铸如旧铸者大恠以告愉愉忽忆放龟之时龟首回顾恍然悟封矦者放龟之报也纵鲤屈师于元村遇一赤鲤买放之后梦龙王延至宫中谓曰君本寿终以君救龙寿增一纪济蛇隋矦将往齐国路见一蛇困于砂碛首有血出以杖挑入水中而去后回至蛇所蛇衔一珠向矦矦不敢取夜梦见脚踏一蛇惊觉乃X得双珠焉拯蝇一酒匠见蝇投酒瓮取放干地以灰壅之蝇得活如此日久放蝇数多后为盗逼无能自白狱将成主刑者援笔欲判决蝇輙集笔尖挥去复集判之莫得因疑其冤详诘之则诬也唿盗一讯而服遂得释归舍鳖程氏夫妇性嗜鳖嘱婢脩事主暂出外婢念欲释之吾甘受捶挞耳遂放池中主回索鳖遂遭痛打后婢感疫将死家人舁至水阁夜忽有物从池中出负湿泥涂婢身疾乃甦愈主恠不死诘之具以实对主不信至夜潜窥则向所失鳖也阖门惊叹永不食鳖魂超天界张提刑常诣屠家以钱赎物放之后临终语家人云吾以放生故天宫来迎当上生矣安然而逝毒解丹砂李景文常就渔人货其获仍放水中景文素服丹砂热积成疽药莫能疗昏𥧌似羣鱼濡沫其毒清凉快人疾遂得瘥矣解矰𥐊之危孙良嗣遇禽鸟被获輙买纵之后死欲塟贫莫能措有鸟数百衔泥叠垒观者惊叹以为慈感所致设江湖之禁县令潘公禁百姓不得入江湖渔捕后去任水中大作号唿之声如丧考妣人共闻之莫不叹其异也X免牲信大师遇时亢旱民杀牲请雨师悯其愚谓曰汝能勿用牲吾为汝请民𠃔之师乃精诚以祷甘雨骤降远近多感化者守网六祖既珮黄梅心印以俗服隐猎人中令守网祖瞰其亡也獐兔之类可放者輙放之如是十六年后坐曹溪道场广度羣品灯分五宗泽垂万世焉雀衔环杨宝幼时见黄雀为枭鸟所搏堕地复为蝼蚁所困取而畜之笥中给以黄花痊乃放去夜梦黄衣童子拜谢赠玉环四枚曰王母使者荷君济命愿君子孙洁白位列三公亦如此环矣后四世贵显狐临井一僧闻黄精能驻年欲试之置黄精于枯井诱人入井覆以磨盘其人在井惶迫无计忽一狐临井语其人言君无忧当教汝术我狐之通天者穴于冢上卧其下目注穴中久之则飞出仙经所谓神能飞形者是也君其注视磨盘之孔乎吾昔为猎夫所获赖君赎命故来报恩耳幸勿忽也人用其计旬余飞出僧大喜以为黄精之验乃别众负黄精入井约一月余开视至期开视之则死矣白壁闻经莲师曰予挂庵一庵有人摛蜈蚣数条以竹弓弓其首尾予赎放之余俱半死唯一全活急走而去后共一友夜坐壁有蜈蚣焉X以木尺徒傍极力敲振驱之使去竟不去予曰昔所放得非尔耶尔其来谢予耶果尔当为尔说法尔谛听毋动乃告之曰一切有情唯心所造心狠者化为虎狼心毒者化为蛇蝎尔除毒心此形可脱也言毕令去则不待驱逐徐徐出窓外友人在坐惊叹希有时隆庆四年事也黄衣入梦杭州湖墅干氏者有隣家被盗女送善鱼十尾为母问安畜瓮中亡之矣一夕梦黄衣尖帽者十人长跪乞命觉而疑之卜诸术人曰当有生命求放耳徧索室内则瓮有巨鳝在焉数之正十大惊放之时万历九年事也不坚财谓水得漂火得焚官得取盗得劫危脆无常非坚物故又曰幻财名通天府或谓穹苍渺邈何得相通不知天王以六斋之日巡狩人间无善不知无恶不察又行十善则天胜人行十恶修罗胜故天帝时时欲人为善一人为善则飞天神王报达天京经有明文非臆说也放生祝愿放生巳对佛像前至心礼拜白言弟子一心皈命极乐世界阿弥陀佛我遵先佛明诲今行放生巳得若干以此功德愿我罪业消除冤愆解释所修善根日益增长命终之际身心安隐正念分明蒙佛接引生极乐国七宝池内莲华之中华开见X佛得无生忍具足佛慧以大神力凡我所放一切生命以及十方无尽有情尽得度脱成无上道愿佛慈悲哀怜摄受发愿巳念佛或百声或千声万声随意多少放生呪佛言水中有微细虫类凡眼不能见者故律中教人以囊泸水方饮若人能书护生陀罗尼沉于河井及盛水器中并为诵呪念佛名号七徧其虫皆生善趣今书陀罗尼于后唵嚩悉波罗摩尼莎诃𡵉田丮但日兀丫一几〡丮丮ㄟ丮南无欢喜庄严诸王佛南无宝髻如来谨按佛慈之所及不特水中微虫而巳佛又言灯烛焰上有一等微细众生吞其光以为命吹之即死故佛教人勿吹灯烛恐损其命由此推之天下岂有不爱护之众生也哉故嵩禅师云至微众生人所不能见者惟佛慈能及之此佛慈所以弥纶十方而无间也论不偷盗华严经曰性不偷盗菩萨于自资财常知止足于他慈恕不欲侵损若物属他起他物想终不于此而生盗心乃至草叶不与不取何况其余资生之具钞曰终不盗心者应言盗心取也若无盗心虽知X他物或暂用取或同意取或拟令他知皆非盗也梵网经曰若佛子自盗教人盗方便盗呪盗盗因盗缘盗法盗业乃至鬼神有主劫贼物一切财物一针一草不得故盗菩萨应生佛性孝顺心慈悲心常助一切人生福生乐而反更盗人财物者是菩萨波罗夷罪攷证方便盗呪盗盗前方便窬墻发钥之类是也呪盗者有恶呪师能以呪术取彼物也缺随喜赞叹者盗谋必须密议赞叹随喜事希故略之也乃至鬼神乃至者从重至轻一鬼神物二但系有主物三劫贼物四一切物也高峯师云一切物无贵贱无大小人不与之起心故取是偷盗也从上佛祖为求道业洞观诸相空寂至若头目髓脑悉皆舍与而况身外浮幻财帛视如游尘虽强使我取亦取亦不可取而况自取或路行遇他人所遗之物不以目视何况手捉以至钱财物货隐匿官税不行输纳同名偷盗为贪着所使既贪心不灭则舍离世间福德种也谨按管宁华歆为友甞共园锄菜见地有金宁麾锄不顾歆则捉而掷之人以是知其优劣今世之人匿税不输者众矣求如华歆者尚不能得况如管宁乎噫宜净业之难脩也可慨夫考证宁歆优劣后汉时公孙度威行海外X管宁避乱归之乃庐山谷每见度语唯经典不及世事由是度安其贤民化其德终身不仕而卒歆则仕于曹操弒逆与同焉楞严经曰阿难又复六道众生其心不偷则不随其生死相续汝脩三昧本出尘劳偷心不除尘不可出纵有多智禅定现前如不断偷必落邪道上品精灵中品妖魅下品邪人诸魔所着彼等羣邪亦有徒众各各自谓成无上道我灭度后末法之中多此妖邪炽盛世间潜匿奸欺称善知识各各自谓巳得上人法詃惑无识恐令失心所过之处其家耗散我教比丘循方乞食令其舍贪成菩提道云何贼人假我衣服裨贩如来造种种业皆言佛法由是疑悞无量众生堕无间狱世人脩三摩地后断偷盗是名如来先佛世尊第三决定清净明诲若不断偷修禅定者譬如有人水灌漏巵欲求其满纵经尘劫终无平复考证上品精灵宗镜录云夫神何耶精极而灵者也春秋传云其用物弘矣其取精多矣用物弘而取精多是亦偷盗之类也有不精极而灵者乎至于精绝而灵竭必堕恶道矣回向文稽首西方极乐世界阿弥陀佛稽首三洲感应护法韦䭾尊天窃唯人生百行廉洁为先哲人常畏夫四知往圣每严夫一介弟子遵佛明诲不敢偷盗但充义至精省身难尽暂隳小节輙悞平生X所得未及毫毛所丧巳踰山岳特念阿弥陀佛若干声仗兹佛力使我弟子自今以后耻心益烈清德弥高辞受恊宜氷檗励节覩吾面而鄙夫易虑闻吾名而贪士兴廉八埏尽守清规百世永师让德愿佛慈悲哀怜摄受愿韦䭾怜悯为作证明使恶缘消散善事圆成净因日增往生如愿考证四知后汉杨震为太尉时或遗之金震却之其人曰暮夜无知者震曰天知地知尔知我知何谓无知卒不受一介孟子曰非其义也非其道也一介不以与人一介不以取诸人充义孟子曰是充类至义之尽也鄙夫论语子曰鄙夫可与事君也与哉其未得也患得之既得之患失之苟患失之无所不至矣兴廉孟子曰闻伯夷之风者贪夫廉八埏八方也附弭盗篇九月望日众僧说戒有出众长跪自陈其过曰某犯偷盗视之则含虗居士也予曰居士素循谨奉法焉得有此居士曰非然也眼盗色耳盗声鼻盗香舌盗味乃至意之盗法也皆取非其有者也谓之非盗可乎惟愿慈悲为我忏罪予曰天下之言盗者有二我往彼而取之者窃盗也物自来而取X之者攘盗也居士试思之眼之盗色也其诸眼至于色取色而归之眼与曰眼未甞至于色也其诸色至于眼眼随而取之与曰色未甞至于眼也如是则非窃非攘也曷为盗居士曰眼不至色色不至眼而为之媒者识也如青黄等遇之眼而揽之乎识田是故识为盗予曰是则是矣然证盗者必出其赃是青黄等今且取而出之居士曰青黄虽不可得而静言思之宛然如在于心目故曰识为盗予曰是则是矣既得其赃当治其盗色有青黄盗色之识青与黄与居士曰色本自无从缘而有体性空寂谁睹青黄予曰能盗之识既无所盗之色何有两处非实安得名盗乎反覆穷之盗不可得而子将奚忏居士怃然曰快哉斯论不忏之忏真忏也上士行之斯其宜矣中下之士如之何则可予曰盗之入人室也必瞰其睡眠境之入人心也必乘其昏昧未有室主惺惺而盗肆其志者未有心王历历而境得其便者曰大盗至劫而取之又焉在其不睡眠也予乃为之颂曰君明臣良纲举目张鍊彼豼貅固其金汤敌国䆮谋外夷来王虽有巨盗乌乎不亡居士载拜稽首曰请事斯语以为弭盗之良方谨按偷盗不同有有形之盗有无形之盗前三经所论者有形之盗也莲师所论者无形之盗也有形之盗其罪有限无形之盗其示固无穷X况有形之盗易于禁止无形之盗难于遏绝今人纵能禁止其有形之罪孰能遏绝乎无穷之示固哉噫不惟不能遏绝而巳也认贼为子人人皆然是可叹也巳考证颂曰心为一身之主犹君也耳目之类各有所司犹臣也心不蔽于欲则君明矣君明而百司有不退听者乎由是目不惑于色耳不惑于声六贼俱为之消亡矣吾之家宝又孰能劫而取之也其与国之君明臣良则政平事理兵强守固而巨盗不能乘其便者不事异而理同欤故曰不忏之忏真忏也纲举目张言大小政事皆无废坠也豼貅如豼如貅言兵之强也金汤金城汤池言守之固也论不邪婬华严经曰性不邪婬菩萨于自妻知足不求他妻于他妻妾他所护女亲族媒定及为法所护尚不生于贪染之心何况从事况于非道梵网经曰若佛子自婬教人婬乃至一切女人不得故婬婬因婬缘婬法婬业乃至畜生女诸天鬼神女及非道行婬而菩萨应生孝顺心救度一切众生净法与人而反更起一切人婬不择畜生乃至母女姊妹六亲行婬无慈悲心者是菩萨波罗夷罪戒疏发隐曰梵网不发誓戒首誓欲染者良以身X生于欲欲成于女濬恩爱海牢生死根无过女色矣故首誓之宁将此身受烈火焰中焚烧之苦大坑穽中陷没之苦刀剑山头剌割之苦万苦交攒吾宁忍之终不忍违背圣经共诸女人作不净行良以红炉白刃坏色身于一时花箭蜜锋沉慧命于万劫苦中较苦苦有重轻宁忍此而不为彼誓要决绝至极之语也昔有坐禅比丘庶可免此矣学人诵戒至此尚其寒心切骨而力持之谨按净名经云维摩诘示有妻子常修梵行则正婬虽不制而自制矣况邪婬哉在家修行者仅制邪婬亦云末矣而况邪婬之不能免也噫考证邪婬戒疏曰五众邪正俱制二众但制邪婬然自妻非道非处产后乳儿姙娠等皆以为邪婬出家五众比丘比丘尼沙弥沙弥尼式叉摩那女子出家未落发者也在家二众优婆塞优婆夷孝顺心发隐曰观众生皆我父母息灭邪心是名孝顺心也净法与人鸠摩罗什曰外国有一女人身体金色有长者子名达慕多罗以千两金要入竹林同载而去文殊师利于中道变为白衣身着宝衣衣甚严好女人见之贪心内发文殊言欲得衣者当发菩提心女曰何等为菩提心答曰X汝身是也女曰云何是答曰菩提性空汝身亦空以此故是此女曾在迦叶佛所宿植善根本修智慧闻是说即得无生法忍还与长者子入竹林自现身死膖胀臭烂长者子见巳甚大怖畏往诣佛所佛为说法亦得法忍由此观之净法与人此类是也坐禅比丘发隐曰昔有坐禅比丘魔化美女说偈诱惑比丘答曰无羞敝恶人说此不净语水漂火焚之不欲见闻汝魔叹曰海水可竭须弥可倾彼上人者秉志坚贞坚贞者勇烈也楞严经曰阿难若六道众生其心不婬则不随其生死相续汝修三昧本出尘劳婬心不除尘不可出纵有多智禅定现前如不断婬必落魔道上品魔王中品魔民下品魔女彼等诸魔亦有徒众各各自谓成无上道我灭度后末法中多此魔民炽盛世间广行贪婬为善知识令诸众生落爱见坑失菩提路汝教世人修三摩地先断婬心是如来先佛世尊第一决定清净明诲若不断婬名禅定者如蒸砂石欲其成饭经百千劫祇名热砂何以故此非饭本砂石成故汝以婬身求佛妙果纵得妙悟皆是婬根根本成婬轮转三涂必不能出如来涅槃何路修证必使婬机身心俱断断性亦无于佛菩提斯可希冀谨按楞严止曰婬心而不曰邪婬何也盖婬心者邪婬之本华严梵网则伐其枝而楞严则X拔其本矣本有不拔则萌蘖旋生虽斧斤日寻焉亦何益之有哉考证爱见坑初门曰论烦恼根本不出见爱一见烦恼者邪心观理名之为见若于假实之理情迷而倒想邪求邪见偏理妄执为实通名为见见烦恼者谓五利使见谛所断八十八使六十二见等也二爱烦恼者贪染之心名之为爱若于假实二事情迷随心所对一切事境染着缠绵通名为爱爱烦恼者谓五钝使思惟所断十使及所断结流爱扼缠盖缠等也八十八使利钝十使俱见下卷念佛篇第一清净明诲婬戒也发隐曰婬者生死之原声闻不起大悲惟怖生死故婬先杀者慈悲之敌大士不怖生死大悲普度故杀先也予问师云楞严乃大乘经典何以声问为诲莲师答曰佛适有感于摩登伽之事故以婬为先耳虽然婬杀俱为重戒先后不必论也回向文稽首西方极乐世界阿弥陀佛稽首三洲感应护法韦䭾尊天窃惟丧德丧名皆由于色损福损寿无过于婬故守身必断夫情尘而戒行尤严于袵席弟子某遵佛明诲不敢邪婬伹爱波易染每对境以平沉慾戒曾持或临岐而堕落一思败轨几负剌心特念阿弥陀佛若干声仗兹佛力使我弟X子自今以后定性如澄潭之月应色如过树之风观臭秽于革囊不受骷髅之热诳悟毒蛇于花茎永抛恩爱之深缠化起于闺门礼传于薄海男外女内家家成有别之风夫唱妇随世世守无邪之训愿佛慈悲哀怜摄受愿韦䭾怜悯为作证明令恶缘消散善事圆成净因日增往生如愿口四业图谨按口业虽四其要在于谨言能谨则不妄发而口之所以离四过也否则不伤于易则伤于烦而四业难乎免矣故易系寡辞语记欲讷老云守中良有以夫考证伤易伤烦言箴曰伤易则诞伤烦则支寡辞易系辞曰吉人之辞寡躁人之辞多欲讷论语子曰君子欲讷于言而敏于行守中老子曰多言数穷不如守中论不妄言华严经曰性不妄言菩萨常作实语真语时语乃至梦中亦不忍作覆藏之语无心欲作何况故犯疏曰违想背心名之曰妄钞云设违于境若顺于心不名妄故X梵网经曰若佛子自妄语教人妄语方便妄语妄语因妄语缘妄语法妄语业乃至不见言见见言不见身心妄语而菩萨常生正语正见亦生一切众生正语正见而反更起一切众生邪语邪见邪业者是菩萨波罗夷罪戒疏发隐曰外正语内正见合上身心是不敢道非凡不敢道圣皆正语正见也攷证见言不见发隐云问佛见兔入而言不见是妄语否答云为救兔故前杀戒所谓无所违犯生多功德者是也兔入而言不见是违于境为救兔故是顺于心也楞严经曰如是世界六道众生虽则身心无杀盗婬三行巳圆若大妄语即三摩提不得清净成爱见魔失如来种所谓未得谓得未证言证或求尊胜第一谓前人言我今巳得求彼礼忏贪其供养惑乱众生成大妄语汝教世人修三摩地复断除诸大妄语是名如来先佛世尊第四决定清净明诲若不断其大妄语者如刻人粪为旃檀形欲求香气无有是处若诸比丘心如直弦一切真实入三摩地永无魔事我印是人成就菩萨无上知觉律仪要略曰妄言谓以是为非以非为是见言不见不见言见虗妄不实等若凡夫自言证圣名大妄语其罪极重除为救他急难方便权语余俱不可X高峯禅师云无量劫来却昧自巳迷巳逐物引起虗妄内则妄认四大为巳由妄认故乃有妄缘二妄相因而生妄语以我一言之妄误引他人百种之非无边欺诳隐覆其中害物害人不可胜纪无形之患莫甚于斯故不妄语者即真实种也真实种既断佛道从何而得焉外有方便妄语者护善遮恶为利他故不名犯戒振曰口四业中惟妄言易生而难除何也世人习染成妄妄想纷飞发为妄言种种不一凡形于诗歌着于赋颂托于碑铭序记而援引迁就背理失真者妄也自智其计而以其失穷之自勇其断而以其敌怒之者妄也未信而强言以䀨之未合而甘言以钩之者妄也以便绝取胜以巧侫媒悦者妄也以奇丽饰听闻以谑浪洽情况者妄也闻一密论不能容受而轻泄人前者妄也闻人小过不为隐庇而饰成大罪者妄也外言入梱内言出梱内外掩覆而偏曲不公者妄也事在彼而言此事在此而言彼言在而不当机中窾者妄也见闻未广而遽立议以褒贬古今涉世未深而喜随俗以校量是非者妄也毋妄则诚矣诚则妄想潜消妄缘自断中无隐情外无媿辞金石可贯鬼神可格矧如来光彻十方有不引之登净域乎昔无业禅讲汾阳凡学者致问必答之曰毋妄想夫妄想X乃妄言之根修净行者亟宜勇勐绝之回向文稽首西方极乐世界阿弥陀佛稽首三洲感应护法韦䭾尊天窃唯白圭易玷良驷难追三缄犹虑招尤半句能销现福弟子遵佛明诲不敢妄言然浮气欲收而常肆微言思慎而屡讹非特敢于欺人抑亦熟于味巳特念阿弥陀佛若干声仗兹佛力使我弟子自今巳后修未证于有余勿以无余而自赞心尚居于有漏勿以无漏而自扬修词立诚启口见德华言丽语不形于齿唇鬪遘热恼不腾于颊辅上可以对天地下可以质鬼神小可以孚豚鱼大可以格众庶轻浮者尚实矫伪者献忱凡兹含齿之徒尽洽由衷之化愿佛慈悲哀怜摄受愿韦䭾怜悯为作证明令恶缘消散善事圆成净因日增往生如愿谨按诸戒中止有妄言者何律仪要略云妄言有四绮语两舌恶口皆妄言类也信乎戒口业者当以妄言为首务所谓口离四过者不外此而得之矣考证白圭易玷诗白圭之篇曰白圭之玷尚可磨也斯言之玷不可为也良驷难追论语子贡曰驷不及舌三缄家语孔子观周太庙有金人三缄其口而铭其背曰古之慎言人也戒之哉毋多言多X言多败半句语云半句非言折尽平生之福有余无余发隐曰将尽习气者菩萨也名有余涅槃除习巳尽者如来也名无余涅槃无漏净土或问云以观实相发真无漏故名为实实者实圣也修词立诚易系辞曰君子修词立其诚所以居业也孚豚鱼易曰中孚豚鱼吉言至信可感豚鱼也由衷春秋胡传曰大道隐而家天下然后有诰誓忠信薄而人心疑然后有诅盟盟诅烦而约剂乱然后有交质子其末至于交质子犹有不信者焉故左传曰信不由衷质无益也质音致论不绮语华严经曰性不绮语菩萨当乐思审语时语实语义语法语顺道理语巧调伏语随时筹量决是语定菩萨乃至嬉笑尚恒思审何况故出散乱之言律仪要略曰绮语谓粧饰华词丽语浮靡惑人等谨按罗绮本于散乱之丝既其既成则有华丽之美然则以散乱之言为绮语者原其始也以华词丽语为绮语者要其终也论不两舌X华严经曰性不两舌菩萨于诸众生无离间心无恼害心不将此语为破彼故而向彼说不将彼语为破此故而向此说未破者不令破巳破者不增长不喜离间不说离间语若实若不实梵网经两舌戒曰若佛子以恶心故见持戒比丘手捉香罏行菩萨行而鬬遘两头谤欺贤人无恶不造者犯轻垢罪戒疏发隐曰谤彼贤人为造恶鬬遘两头纵实亦犯况今是虗语乎此戒不但是鬬遘比丘推之则谗乱人君臣离间人骨肉者皆是类也始知洛党蜀党非程苏之本意而犹议圆悟高庵为党者夫党之事世之君子不为而况明道如二老者耶盖鬬遘自是一时徒众耳于二老何与哉谨按虞书曰予违汝弼汝无面从退有后言亦两舌之类也鸣唿良朋相遇犹以两舌告戒况常人乎攷证三党通鑑宋哲宗时羣贤不能以类相从遂有洛党蜀党朔党之语洛党以程颐为首而朱光庭等为辅蜀党以苏轼为首而吕陶等为辅朔党以刘挚为首而辅之者尤众各为党比以相訾议圆悟高庵或问莲师圆悟高庵分曹树党两家各统门徒二老安得无与答云蔺相如尚忍私讐刘元城不失和气彼圆悟高庵继祖传灯代拂扬化犹有这箇在何名那伴人是将以丹X朱泆游而罪帝尧无义方冉求聚敛而讥孔子非善教是将以六羣乱德二众分河而谓释迦未免好胜否耶论不恶口华严经曰性不恶口所谓毒害语麤犷语苦他语令他瞋恨语鄙恶语庸贱语嗔忿语如火烧心语怨结语热恼语不可乐闻语能坏自身他身语如是等语菩萨悉皆舍离常作润泽语柔软语悦意语可乐闻语善入人心语风雅典则语身心踊悦语龙舒净土文曰所谓恶口者乃恶怒之口唯言语不温和耳今人所谓恶口直为秽语矣恶口果报固巳不佳若秽语则地狱畜生之报也世人多不知此乃以恶口秽语为常奉劝世人力以戒此谨按润泽以下等语与绮语相似何以辨之曰诚与不诚而巳润泽等语出于由衷者也绮语浮词腾于颊辅者也意三业谨按此三业不曰心而曰意何也盖意者心之所发也于发动之初而知戒谨焉则易为力矣此慎独之功不可巳也否则涓涓不止将成江河萌蘖不摧将寻斧柯欲心之勉于三业也不亦难哉故曰欲正其心者先诚其意X攷证慎独中庸曰莫见乎隐莫显乎微故君子必慎其独也註云言幽暗之中细微之事迹虽未形而几则巳动人虽不知而巳独知之是以君子尤加谨焉所以遏人欲于将萌而不使其潜滋暗长于隐微之中以至离道之远也宗镜录曰念念之中恒起三毒即当劫尽三灾三毒贪为首三灾火为首以不思议止观观此毒一念贪心无有起处即是一唾火而灭了念成智即是一吹世界而成谨按龙舒文云有婬女得道文殊问云如何见十八界答云如见劫火烧诸世界虽不言三毒实与宗镜同旨嗟夫以女人尚有慨世之心何今之修行者纵情之习重观心之道微甘于自焚自溺自飘而莫悟也可哀也哉攷证三毒贪嗔痴也坛经曰诸天自性内照三毒即除三灾火水风也佛祖统纪云二十辘轳劫满遇大三灾大地天宫俱坏不思议止观以自性实相或止或观也此法不可思议十八界龙舒文曰谓六根六尘六识因有此种种故生无量事造无量恶业是故如劫火烧诸世界X论不贪欲华严经曰性不贪欲菩萨于他财物他所资用不生贪心不愿不求佛遗教经曰汝等比丘当知多欲之人多求利故苦恼亦多少欲之人无求无欲则无此患直尔少欲尚应修习何况少欲能生诸功德少欲之人则无谄曲以求人意亦复不为诸根所牵行少欲者心则坦然无所忧畏触事有余常无不足有少欲者则有涅槃是名少欲高峯师云是三界轮回之根本也观此四大幻身本自无生以爱染不忘缠缚轮转故教中谓当知轮回爱为根本由有诸欲助发爱性是知能令生死相续又曰汝等比丘诸欲脱诸苦恼甞观知止知足之法即是富乐安隐之处知足之人虽卧地上犹为安乐不知足者虽处天堂亦不称意不知足者虽富而贫知足之人虽贫而富不知足者常为五欲所牵为知足者之所怜悯是名知足楞严经曰若诸比丘衣钵之余分寸不畜乞食余分施饿众生不将如来不了义说回为巳解以误初学佛印是人得真三昧又曰十方如来色目多求同名贪水菩萨见贪如避瘴海谨按楞严经论杀则以杀贪为本论盗则以盗贪为本论婬则以欲贪为本是杀盗婬皆由X于贪也此特举其大者耳贪之为害岂止于是而巳哉信乎如水之无物不受目之为贪水宜也呜唿修行者欲隄防于方寸之间勿沦胥于瘴海之恶将何如而可哉亦曰少欲知足而巳攷证如来不了义楞严会解曰经言衣钵之余分寸不畜阿含经称所畜物可以资身进道萨婆多论许百物各可畜一皆不了义也宗镜录曰若于贪起正思了贪无自性则于贪得解脱若于贪起邪想迷贪生执着则于贪被系缚系缚解脱遂成真俗二门于真俗二门则收尽染净诸法贪之一法既尔于嗔痴等八万四千尘劳亦然谨按少欲知足固可以止贪若昧于自性则多欲无厌者莫知其所终也然则宗镜之说其可少乎哉回向文稽首西方极乐世界阿弥陀佛稽首三洲感应护法韦䭾尊天窃唯性灵莹彻原无芬垢于皇初意想逐驰遂同物交于尘世是以经垂窒欲之戒传昭寡欲之方弟子某遵佛明诲不敢贪欲但习染巳深恐几微之犹累欲根未净每幽独之潜萌盖好利本出于常情且见得实难于思义况男女之际尤人之大欲存焉而可不戒乎哉特念阿弥陀佛若干声仗兹佛力使我弟子自今以后属厌同X君子之心甘节守先圣之训知止知足澄湛如清水之珠不愿不求凝净如却尘之褥秉衷纯白人人仰仁让之风厥志清明在在格贪戾之习愿佛慈悲哀怜摄受愿韦䭾怜悯为作证明令恶意消散善念圆成净因日增往生如愿攷证皇初人之初生维皇降衷即天命之性也所谓观心实相者观此而巳心即性也窒欲易曰君子以惩忿窒欲寡欲孟子曰养心莫善于寡欲属厌左传曰愿以小人之腹为君子之心属厌而巳甘节易曰甘节亨此言无过不及节之善者故曰甘节至若不节之嗟是为不及苦节贞凶则为太过矣清水珠中峯师云西天有宝名曰清珠以此珠投入浊水中一寸则一寸之浊水自清自尺至丈莫不皆然却尘褥杜阳编云唐元载宠姬蘖瑶瑛有却尘褥言是却尘之兽毛所为也仁让贪戾大学曰一家仁一国兴仁一家让一国兴让一人贪戾一国作乱其机如此论不嗔恨华严经曰菩萨永舍嗔恨于一切众生恒起慈悲心利益心哀愍心欢喜心和顺心摄受心永舍嗔恨热X恼常思顺行仁慈祐益梵网经曰若佛子自嗔教人嗔嗔因嗔缘嗔法嗔业而菩萨应生一切众生善根无诤之事常生慈悲孝顺心而反更于一切众生中乃至于非众生中以恶口骂辱加以手打及以刀杖意犹不息前人求悔善言忏谢犹嗔不解者是菩萨波罗夷罪戒疏发隐曰霜之雪之昊天非害物也所以培生育之原责之治之圣人非害人也所以辟自新之路嗔心纵而不休众生隔而不接岂大士之体乎攷证非众生非众生有二一真化对谓变幻化作者是也二圣凡对则诸佛圣人是也佛遗教经曰汝等比丘若有人来节节支解当自摄心母令嗔恨亦当护口勿出恶言若纵毒心则自妨道失功德利忍之为德持戒苦行所不能及能行忍者乃可名为有力大人若其不能欢喜忍受恶骂之毒如饮甘露者不名入道智慧人也所以者嗔恚之害则破诸善法坏好名闻今世后世人不喜见当知嗔心甚于勐火常当防护勿令得入劫功德贼无过嗔恚白衣非行道人无法自制嗔犹可恕出家行道无欲之人而怀嗔恨甚不可也譬如清冷云中霹雳起火非所应也龙舒居士习慈说曰观世音菩萨谓万善皆生于慈老子言三宝以慈为首儒家言五常先之以仁人有多嗔怒者盖不思此意未言害物造业先自X损气伤和人若能到慈仁之境方知嗔怒不佳当其在嗔怒中则不自知其苦正如行荆棘中及习成慈仁则如入大厦安居矣此不可以言尽但当嗔怒时习之久久自有可喜凡待贫下御仆妾诋忤巳者易致嗔怒尤当戒谨盖彼亦人也但以薄福而事我岂可恣其情性而造恶业哉如一切众生为大罪恶亦勿生嗔以污吾清冷之心念彼以愚痴故耳当生怜悯之心如是以修净土其圆熟善根甚矣谨按华严疏云百万障门嗔毒最重除嗔之外更徧推求无有一恶如嗔之重者是故目之为刀剑名之为勐火非过喻也程明道定性书有云夫人之情易发而难制者惟怒为甚第能以怒时遽忘其怒而观理之是非亦可以见外诱之不足恶而于道亦思过半矣此正习慈仁者之所当知也考证习慈袁氏广爱篇曰世人与众不和初生为嗔嗔渐增长思量执着住在心中名为恨此恨既积欲损于他名为恼惟一慈心能除嗔恨恼三事以是知慈心功德无量也慈有三等众生缘慈法缘慈无缘慈也不利益一人而求利益无数无边之人是为众生缘慈老者不独思安其身而兼思安其心使之得受性真之乐朋友少者皆然此为法缘慈若无缘慈惟圣X人有之盖圣人不住有为亦不住无为老则愿安而我亦不知其安朋友少者皆然所谓无缘慈力赴羣机也回向文稽首西方极乐世界阿弥陀佛稽首三洲感应护法韦䭾尊天窃唯嗔为毒海恨入疠门故圣人大远怨之方贤哲弘不校之度弟子某遵佛明诲不敢嗔恨但人巳异视则嫉妬易生习气未除则忿恚旋作不和于众初生为嗔执着在中积久为恨败道损德皆原于此特念阿弥陀佛若干声仗兹佛力使我弟子自今以后勃志巳平永作沾泥之絮热心遂释常为春泮之氷横逆如虗舟之撼前怨仇如飘瓦之堕体与物无兢悉谐大道之和平举世无诤共由大通之熈皡愿佛慈悲哀怜摄受愿韦䭾怜悯为作证明令恶缘消散善念圆成净因日增往生如愿攷证虗舟列子云方舟济于河有虗舟来触舟虽有褊心之人不怒飘瓦庄子云虽有忮心不怨飘瓦远怨胡传曰春秋善解分贵远怨不校论语云犯而不校论不邪见华严经曰菩萨又离邪见住于正道不行占卜不取恶戒心见正直无诳无谄于佛法僧起决定信X永嘉集曰邪见因缘能生万恶正观因缘能生万善当知心是万法之根本也云何邪见无明不了妄执为我因有我故便有我所因有我所故起于断常六十二见见思相续九十八使三界生死轮回不息当知邪见众恶之本是故智者制而不随云何正观无为寂灭至极微妙绝相离名心言路绝当知正观还源之要也是故智者正观因缘万惑斯遣境智双忘心源净矣谨按邪见即痴也忘其正观颠倒妄想固为痴之大者至于事之理有不可为势有不容为力有不能为时有不暇为事有不必为而思欲为之何莫而非痴也哉噫人能于佛法僧而决定信则正观成而心源净必无是矣惜乎凡夫之不能也悲夫攷证初门曰拨正因果僻信求福皆名邪见钞曰拨无因果是深厚邪见占卜等是浅近邪见也恶戒发隐曰十六恶律仪者一屠儿二魁刽三养猪羊四捕鱼五猎师六网鸟七捕蛇八养鸡九呪龙十作贼十一捕贼十二狱吏十三婬女家十四酤酒家十五洗染家十六压油家此谓显恶人易见也九十五种外道邪见者或持牛马啖水草故或持鸡犬甘食秽故或事火奉火为师如迦叶事火龙故或服风吸外气故或X翘脚自谓精进故或五热炙身或坐薪燔体自谓苦尽得乐故或投崖自谓舍秽躯得净身故乃至涂灰卧棘裸形等事不可悉数降而末代或服水斋自谓涤除五浊故或复饿七自谓空寂四大故或复赤脚隆冬囊发盛夏自谓寒暑不侵故此谓隐恶似善实恶人所难见也上二恶戒虽运心长短稍有优劣皆名恶戒六十二见钞云以断常二见为本而色等五阴各具四句四五二十三世迭之则成六十加本断常成六十二九十八使见下卷念佛正因中回向文稽首西方极乐世界阿弥陀佛稽首三洲感应护法韦䭾尊天窃思吾分以外即毫末而非宜性所不存纵可为而匪事故君子常存正见圣人示无邪思弟子某遵佛明诲不敢邪见然游思不巳即为妄心妄想不休便为邪见颠倒偏僻憧憧之念乱其空謟诳痴迷役役之衷挠吾定浅近邪见犹云不可深厚邪见夫岂宜哉特念阿弥陀佛若干声仗兹佛力使我弟子自今以后皈依三宝决定无疑见性如大明之昼而羣妄自消明心等大路之由而诸蹊不蹈一切违于正直者悉皆涤除稍有涉于私曲者永加消灭戒欺求慊吾衷俨幽独之盟过化存神举世入无邪之境愿佛慈悲哀怜X摄受愿韦䭾怜悯为作证明令恶缘消散善念圆成净因日增往生如愿考证毫末扬氏曰圣人所为本分之外不加毫末憧憧易曰憧憧往来朋从尔思言私意之杂沓往来于胷中也戒欺求慊大学云所诚其意者毋自欺也如恶恶臭如好好色此之谓自慊今无邪见则自慊而不自欺矣唯慎独者能之过化存神孟子曰君子所过者化所存者神今无邪见则所存者神举世无邪则所过者化矣意三业二偈洞山禅师曰贪嗔痴大无知赖我今朝识得伊行便打坐便搥分付心王仔细推无量劫来不解脱问你三人知不知神鼎禅师曰贪嗔痴实无知十二时中任从伊行即往坐即随分付心王拟何为无量劫来元解脱何须更问知不知谨按前一偈与神秀所云时时频拂拭免使惹尘埃同意后一偈与六祖所云本来无一物何处惹尘埃同意安勉不同高下可知矣虽然天下不皆六祖神鼎也下学上达当自洞山神秀始X考证六祖神秀二偈坛经曰五祖唤诸门人汝等各去取自本心般若之性各作一偈来神秀呈一偈曰身是菩提树心如明镜台时时勤拂拭勿使惹尘埃祖曰汝未见性时六祖在碓坊闻之作一偈曰菩提本无树明镜亦非台本来无一物何处惹尘埃五祖知悟本性即付衣钵附破戒人能改勿拒论或问破戒之人可容入社否师云社中之友不求无过唯求改过若求无过孰无过焉古云唯佛一人持净戒其余多是破戒者自思我等与释迦如来同为凡夫世尊则精勤改过成佛巳经多劫我等无惭无愧略无改过之心乃尔轮转三涂出入生死恒受苦恼无由解脱故我今者立社唯求知识痛为救正改过为先入社之后行无所改然后摈之三昧海经云佛为父王说昔有四比丘犯律为耻将无所怙忽闻空中声曰汝之所犯谓无救者不然也空王如来虽复涅槃形像尚在汝可入塔一观宝相眉间白毫比丘随之泣泪言曰佛像尚尔况佛真容乎举身投地如大山崩今于四方皆成正觉东方阿閦佛南方宝相佛西方无量寿佛北方微妙声佛是四改过比丘巳成佛矣今我社中岂有改过人不容入者古云过则勿惮改又曰恶人斋戒可祀上帝我第忧不能改尔破戒何X疑谨按持戒篇严以立法改过论恕以待人盖法不严则忘其警惧之心待不恕则绝其自新之路二者兼之佛道之所以为慈悲乎而人之终于暴弃者吾未如之何也巳十业自考图甞谓修行者当以斋戒为首务今人或能持斋而不能持戒何也盖持斋虽难而持戒尤难如身口意十业又为诸戒之首故立自考之法然自考者须于每释迦佛前以昼之所为焚香白之而后可何以故倘有违犯惭愧曷胜惕励战兢临深履薄则恶日消而善日长故自考有益苟或不然肆行无忌非僻自甘惭愧不生悔心沉没则善日消而恶日长虽自考亦为徒矣然则净业之士志于考戒者可不知所先务哉柰何今之修行者不唯不知持戒之有法抑且不知何戒之当持虽终身斋素止为世间之善因恶业罔除难冀出世之胜果噫是则名为可怜悯者思之X月杀生偷盗邪婬妄言绮语两舌恶口贪欲嗔恨邪见初一初二初三初四初五初六初七初八初九初十十一十二十三十四十五十六十七十八十九二十廿一廿二廿三廿四X廿五廿六廿七廿八廿九三十凡犯之重者╳犯之轻者不犯者空白每日至夜以昼之所为焚香白佛若十业无犯是无所愧矣当益加勉若十业有犯即发惭愧心即当对佛忏悔又诣护法神前忏悔誓不更作庶几其可若犯而不悔不惟自欺是欺佛也是欺神也噫巳可欺神佛其可欺乎不特此也又至每月朔望日诣阿弥陀佛前礼诵十业回向文己向文见前各条下诵一篇礼一拜夫回向文吾之言也焚香白佛吾之行也白佛而上无愧于佛是行顾言矣回向而上不欺于佛是言顾行矣言顾行行顾言离垢其庶几乎凡我同志尚其勉之净土资粮全集卷之四X净土资粮全集X卍XXX净土资粮全集卷之五古杭云栖寺莲池禅师袾宏校正橘矛隹李桐邑净业弟子庄广还辑净土日课章六时对越篇南无莲池海会佛菩萨佛说阿弥陀经如是我闻一时佛在舍卫国祗树给孤独园与大比丘僧千二百五十人俱皆是大阿罗汉众所知识长老舍利弗摩诃目犍连摩诃迦叶摩诃迦旃延摩诃俱絺罗离婆多周利槃陀伽难陀阿难陀罗睺罗憍梵波提宾头罗颇罗堕迦留陀夷摩诃劫宾那薄拘罗阿㝹楼䭾如是等诸大弟子并诸菩萨摩诃萨文殊师利法王子阿逸多菩萨干陀诃提菩萨常精进菩萨与如是等诸大菩萨及释提桓因等无量诸天大众俱尔时佛告长老舍利弗从是西方过十万亿佛土有世界名曰极乐其土有佛号阿弥陀今现在说法舍X利弗彼土何故名为极乐其国众生无有众苦伹受诸乐故名极乐又舍利弗极乐国土七重栏楯七重罗网七重行树皆是四宝周匝围绕是故彼国名为极乐又舍利弗极乐国土有七实池八功德水充满其中池底纯以金沙布地四边阶道金银琉璃玻瓈合成上有楼阁亦以金银瑠璃玻瓈砗磲赤珠玛瑙而严饰之池中莲花大如车轮青色青光黄色黄光赤色赤光白色白光微妙香洁舍利弗极乐国土成就如是功德庄严又舍利弗彼佛国土常作天乐黄金为地昼夜六时雨天曼陀罗华其土众生常以青旦各以衣械盛众妙华供养他方十万亿佛即以食时还到本国饭食经行舍利弗极乐国土成就如是功德庄严复次舍利弗彼国常有种种奇妙襍色之鸟白鹤孔雀鹦鹉舍利迦陵频伽共命之鸟是诸众鸟昼夜六时出和雅音其音演畅五根五力七菩提分八圣道分如是等法其土众生闻是音巳皆悉念佛念法念僧舍利弗汝勿谓此鸟实是罪报所生所以者何彼佛国土无三恶道舍利弗其佛国土尚无恶道之名何况有实是诸众鸟皆是阿弥陀佛欲令法音宣流变化所作舍利弗彼佛国土微风吹动诸宝行树及宝罗网出微妙音譬如百千种乐同时俱作闻是音者自然皆生念佛念法念僧之心舍利弗其佛国土X成就如是功德庄严舍利弗于汝意云何彼佛何故号阿弥陀舍利弗彼佛光明无量照十方国无所障碍是故号为阿弥陀又舍利弗彼佛寿命及其人民无量无边阿僧祇劫故名阿弥陀舍利弗阿弥陀佛成佛巳来于今十劫又舍利弗彼佛有无量无边声闻弟子皆阿罗汉非是算数之所能知诸菩萨众亦复如是舍利弗彼佛国土成就如是功德庄严又舍利弗极乐国土众生生者皆是阿鞞䟦致其中多有一生补处其数甚多非是算数所能知之但可以无量无边阿僧祇说舍利弗众生闻者应当发愿愿生彼国所以者何得与如是诸上善人俱会一处舍利弗不可以少善根福德因缘得生彼国舍利弗若有善男子善女人闻说阿弥陀佛执持名号若一日若二日若三日若四日若五日若六日若七日一心不乱其人临命终时阿弥陀佛与诸圣众现在其前是人终时心不颠倒即得往生阿弥陀佛极乐国土舍利弗我见是利故说此言若有众生闻是说者应当发愿生彼国土舍利弗如我今者赞叹阿弥陀佛不可思议功德之利东方亦有阿閦鞞佛须弥相佛大须弥佛须弥光佛妙音佛如是等恒河沙数诸佛各于其国出广长舌相徧覆三千大千世界说诚实言汝等众生当信是称赞不可思议功德一切诸佛所护念经X舍利弗南方世界有日月灯佛名闻光佛大𦦨肩佛须弥灯佛无量精进佛如是等恒河沙数诸佛各于其国出广长舌相徧覆世界说诚实言汝等众生当信是称赞不可思议功德一切诸佛所护念经舍利弗西方世界有无量寿佛无量相佛无量幢佛大光佛大明佛宝相佛净光佛如是等恒河沙数诸佛各于其国出广长舌相徧覆三千大千世界说诚实言汝等众生当信是称赞不可思议功德一切诸佛所护念经舍利弗北方世界有𦦨肩佛最胜音佛难沮佛日生佛网明佛如是等恒河沙数诸佛各于其国出广长舌相徧覆三千大千世界说诚实言汝等众生当信是称赞不可思议功德一切诸佛所护念经舍利弗下方世界有师子佛名闻佛名光佛达磨佛法幢佛持法佛如是等恒河沙数诸佛各于其国出广长舌相徧覆三千大千世界说诚实言汝等众生当信是称赞不可思议功德一切诸佛所护念经舍利弗上方世界有梵音佛宿王佛香上佛香光佛大𦦨肩佛杂色宝华严身佛娑罗树王佛宝华德佛见一切义佛如须弥山佛如是等恒河沙数诸佛各于其国出广长舌相徧覆三千大千世界说诚实言汝等众生当信是称赞不可思议功德一切诸佛所护念经舍利弗于汝意云何何故名为一切诸佛所护念经X舍利弗若有善男子善女人闻是经受持者及闻诸佛名者是诸善男子善女人皆为一切诸佛之所护念皆得不退转于阿耨多罗三藐三菩提是故舍利弗汝等皆当信受我语及诸佛所说舍利弗若有人巳发愿今发愿当发愿欲生阿弥陀佛国者是诸人等皆得不退转于阿耨多罗三藐三菩提于彼国土若巳生若今生若当生是故舍利弗诸善男子善女人若有信者应当发愿生彼国土舍利弗如我今者称赞诸佛不可思议功德彼诸佛等亦称赞我不可思议功德而作是言释迦牟尼佛能为甚难希有之事能于娑婆国土五浊恶世劫浊见浊烦恼浊众生浊命浊中得阿耨多罗三藐三菩提为诸众生说是一切世间难信之法舍利弗当知我于五浊恶世行此难事得阿耨多罗三藐三菩提为一切世间说此难信之法是为甚难佛说此经巳舍利弗及诸比丘一切世间天人阿修罗等闻佛所说欢喜信受作礼而去佛说阿弥陀经考证对越诗清庙之章曰对越在天骏奔走在庙今佛前礼诵故以对越名篇佛说阿弥陀经莲师疏云此经本名称赞不可思议功德一切诸佛所护念经今名是什师改定自有二义一者佛摄无尽义故二者彼佛人所乐闻故X如是我闻妙宗钞云言是事如是我闻异外道之不禀佛我亲承于佛也太论经云佛将涅槃阿难问佛一切经首当安何语佛答曰如是我闻一时佛在某处某国土与某大众非独我法如是三世诸佛经初亦然佛佛亦名薄伽梵具六义一自在二炽盛三端严四名称五吉祥六尊贵旧婆伽梵讹也妙宗钞云佛者一切智异外道慈悲异二乘平等异小菩萨究竟觉异诸因位四种分别莲师疏云佛者梵语此云觉者备三觉故自觉异凡夫觉他异二乘觉满异菩萨三觉俱圆故云觉也舍卫国梵语亦云室罗筏悉底波斯匿王所居之国祗树祗者匿王太子祗陀也树是祗陀太子所施故云祗树给孤独园舍卫国有一长者名曰须达多常施孤独贫人故云给孤独长者甞侧金布地与太子买此园建精舍请佛说法与大比丘僧比音鼻此云乞士谓上乞法于诸佛以明巳之真性下乞食于世人以为世人多种福德又云含三义乞士破恶怖魔莲师钞云乞食资身乞法资心怖魔者出家离欲趋向无生魔失党与生怖畏故破恶者能破烦恼X九十八使悉皆断绝故僧者梵语具云僧伽此云众和合千二百五十人䟽云三迦叶弟子共一千目犍连舍利二人弟子共二百五十人合成故此众并先事外道勤苦累劫一无所得才遇佛即得上果故感恩德为常随众大阿罗汉含三义一应供为人天福田乞士果也二杀贼断烦恼尽破恶果也三无生不受后有怖魔果也长老疏云长老者德长腊老又德腊具一亦通称长老钞云腊者出家一岁为一腊舍利弗疏云梵语舍利此云鹙鹭梵语弗此云子故云鹙子亦云身子其母名舍利以其眼黑白分明转动流利如之故连母为名智慧第一目犍连钞云目犍连姓也名拘律陀拘律陀者树名祷树神而生因以为名神通第一迦叶疏云此云大龟氏钞云先世学道有灵龟负图而出因以为姓名毕钵罗亦树也头陀第一迦旃延疏云迦旃延姓也南天竺婆罗门族也此云文释论议第一什曰善解契经者也拘絺罗疏云此云大膝从状得名舍利弗舅氏答问第一X离婆多疏云此云星宿无倒乱第一钞云星宿者从星乞子而生因以为名无倒乱者心正故不颠倒心定故不散乱周利槃陀伽疏云此云继道其母省亲生于路傍资性鲁钝唯诵半偈久之忽悟垢净惑除得阿罗汉难陀此云善欢喜佛之亲弟也阿难陀此云庆喜白饭王之子佛之堂弟也佛成道日生举国欣庆因立佳名其多闻第一罗睺罗疏云此云覆障密行第一钞云覆障者本阿修罗名能以手障日月故名覆障障有二义一云佛为所障不即出家一云六年在胎巳自被障也积行而人不知惟佛能知故曰密行第一憍梵波提疏云此云牛呞受天供养第一宿生为牛食巳转噍余报未尽故受此名常居天上诸天敬奉故云受天供第一宾头罗颇罗堕疏云上三字此云不动名也下三字此云利根姓也钞云其族凡十八称名在先别其余也迦留陀夷疏云此云黑光钞云其黑色光耀异常故劫宾那疏云此云房宿知星宿第一钞云不假玑衡通晓天象也X薄拘罗疏云此云善容寿命第一钞云颜貌端正故曰善容寿年百有六十由昔持不杀戒也阿㝹楼䭾钞云昔于饥世以稷饭施辟支佛九十一劫资用充足所求如意遂得天眼第一菩萨摩诃萨菩萨者梵语菩提萨埵此云觉有情同佛所证曰觉无明未尽曰有情摩诃萨此云大道心众生菩萨摩诃萨犹云菩萨中大菩萨也文殊师利此云妙德以微妙三德同佛所证故钞云亦云曼殊室利三德信行智也法王子疏云入法正位故名法王子又云以法化人故名法王子阿逸多疏云此云无能胜即弥勒佛也钞云慈氏姓也阿逸多名也干陀诃提疏云此云不休息钞云自利精进利他精进也常精进菩萨钞云此二菩萨名殊而德一者也释提桓因疏云此云能天主忉利天王也无量诸天大众欲色界中诸梵天王护世四王等也兼四众八部故言大众俱极乐梵语须摩提此云安乐亦名安养亦名清泰亦名妙意名虽小殊皆极乐义以五浊轻X重而分净秽娑婆五浊重故兼四恶趣轮回不息安养五浊轻惟有人天皆得不退故名极乐四土之中此是同居土尽理言之唯究竟寂光是真极乐阿弥陀梵语也此云无量阿无也弥陀量也无量光佛无量寿佛众苦诸乐疏云众苦者诸经论开有三苦八苦一十苦又约二种生死则变易亦苦况其余者以苦事非一故曰众苦也诸乐者如经所陈二种清净庄严亦以乐事非一故曰诸乐也七重栏楯疏云栏楯围于树外罗网覆于树上重重相间其数有七也钞云横曰栏直曰楯四宝疏云七宝前四也八功德水疏云一澄净二清冷三甘美四轻輭五润泽六安和七除饥渴八长养诸根具八种功德利益众生也上有楼阁观经云众宝国土一一界上有五百亿宝楼大本云其讲堂精舍宫殿楼观皆七宝庄严自然化成者也又大本云是诸楼阁有随意高大浮于空中若云气者有不能随意高大止在地上者以求道时德有厚薄所致池中莲华青色者名优钵罗华黄色者名拘勿头华赤色者名波罗摩华白色者名芬陀利华观经云一一池中有六十亿七宝莲华则非X止四色一一莲华团围正等十二由旬非止如车轮也大本云随机所见优劣不同耳昼夜六时钞云此土日月循环遶须弥而分昼夜彼国既无须弥又无日月常明不昏昼夜无辨唯以花开鸟鸣而为昼花合鸟栖而为夜也曼陀罗华疏云此天华名也此云适意亦名白华舍利此云春莺亦云鹙鹭迦陵频伽此云妙音出雪山在殻时其音巳超众鸟共命钞云雪山有二头鸟一曰迦娄嗏一云优波迦娄嗏是也今刻绘作人身二首恐非和雅音钞云和则听者躁心什雅则听者欲心平由瑟缺于和郑声背于雅鸟兼二美五根疏云一信二进三念四定五慧能生圣道故名为根五力疏云即前五根增长具有大力故名为力七菩提分疏云即七觉支一择法二精进三喜四除五舍六定七念七念者修出世道时善能觉了常使定慧均平若心沉没当念用择进喜三支察而起之若心浮动当念用除舍定三支摄而伏之念念调和使中适故X八圣道分疏云亦名八正道谓一正见二正思惟三正语四正业五正命六正精进七正念八正定光明无量疏云光明有二一者智光二者身光复有二义一者常光二者放光又光所因复有二义一是万德所成一是本愿所致钞云十方诸佛顶中光明有照一里二里者如是渐远有照二百万里者有照一世界二世界如是渐远有照二百万世界者唯阿弥陀佛光明照十方世界无有穷尽故号无量光佛疏云大本及观经题皆止云无量寿不言光者何义盖以金光金体不相离故言寿则光在其中矣成佛十劫钞云今依唐译云十大劫亦应无量如法华中众疑世尊成佛未久云何旷劫菩萨是所教化佛言我实成佛以来无量无边劫则弥陀成佛其可量乎阿鞞䟦致此云不退转又云阿唯越致法华经云是诸菩萨皆阿唯越致转不退法轮一生补处疏云补处者止此一生次补佛位即等觉菩萨也钞云止此一生者此土修行舍身受身千生万生未有穷巳乃至证三果者犹尚有生阿罗汉地方断后有不得成佛今此唯余一生次即补佛前如护明后如慈氏善根福德疏云欲生彼国须多善多福今持X名乃善中之善福中之福正所谓发菩提心而为生彼国之大因缘也问以持名为多善根福德此经之外别有证据否答历历可证善根者如大悲经大庄严经论华严第十四回向皆以称名为善根而今经持名正回向无上菩提之善根也以阿弥陀佛即无上菩提故是则善中之善名多善也证福德者如大品般若经称扬诸佛功德经增一阿含经及智论皆以持名为福德之明证也亦有二义一者弥陀乃万德名号一名才举万德齐圆不期于福福巳俻故二者以持念力自然诸恶不作众善奉行以之修福福易集故是则福中之福名多福也又引宝积十九经双显持名为多善多福之明证诸经皆以文长不述当于弥陀经疏钞考之一心不乱疏云一心不乱言执持之极也是为一经中之要旨详后念佛持法中考证疏云一心不乱下有加二十一字今所不用以文义不安盖上有执持名号四字不可更着专持名号一句上下重复不成文义故我见是利钞云此土修行多劫升沉不能解脱今以称名往生遂登不退较其利害明若指掌利即诸乐害即众苦故当欣厌阿閦鞞佛疏云此云不动法身不动故须弥相佛须弥此云妙高佛相如之妙则三X德圆融高则逈出因位大须弥佛佛德高大如须弥超过众生须弥光佛疏云佛光广照犹如须弥映蔽诸山妙音佛疏云法音圆妙说法称机故日月灯佛日月灯表佛三智名闻光佛疏云名称普闻如光远照大𦦨肩佛疏云肩表二智𦦨喻照耀钞云二智者权智照事实智照理须弥灯佛疏云须弥为灯照四天下佛光照亦如是故无量精进佛自利利人未甞休息无量寿佛灵芝云同名甚多决非法藏所成之弥陀也以是本佛不应自赞故慈恩云设若弥陀自赞于理何妨谓称赞此法门令众生深信非自伐也无量相佛疏云相好无尽故无量幢佛疏云功德高显喻之如幢极其高显名无量也大光佛相好殊特如宝可贵净光佛净表法身光表应化燄肩佛双照真俗如肩发𦦨最胜音佛梵音深妙超胜一切难沮佛佛德坚密不可沮坏X日生佛如日初生无幽不照网明佛智明如网徧覆十界师子佛如师子王摧伏羣兽名闻佛名称普闻无量世界名光佛名如日光徧照一切达磨佛疏云此云法钞云法者轨持义以法轨持巳德成巳法身以法轨持他身令诸众生皆证法身故法幢佛法相如幢高出羣有持法佛疏云有二义一者执中名持不堕有无善持中道妙法二者执守名持持此妙法疏通三世使不断绝梵音佛疏云佛音清净无杂染故宿王佛如月为宿王众星所拱香上佛疏云佛圣中圣如香中香最上无比香光佛疏云其香发光如断智二德故断德者香能辟恶有灭秽义智德者光能破暗有智慧义大𦦨肩佛大照发光双照二边杂色宝华严身佛善行因华如实庄严法性之身娑罗树王佛娑罗此云坚固喻法身无变易故宝华德佛四德如宝如华开敷X见一切义佛洞达诸法甚深义趣如须弥山佛如妙高山众圣中尊恒河沙数诸佛恒河亦云殑伽河在中天竺无热池侧其沙至细与水同流喻佛之多也广长舌如来三十二相云舌大薄覆面至发际今云覆大千者极言舌相之广长也表无虗妄无量劫来口离四过故感此相也三千大千世界俱舍颂云四大洲日月须弥卢欲梵世各一千名一小千界此小千千倍名为中千此中千千倍名为大千皆同一成坏为万亿四天下总为一佛土说诚实言净土或问云释迦见在世时为弟子说弥陀经预知末法众生少能信向故引六方佛出广长舌以起其信以破其疑也不可思议想心不能及为不可思情识名言不能及为不可议护念护为覆护不使魔娆念谓忆念不令退失称赞诸佛释迦称赞阿弥陀佛今言称赞诸佛者以佛佛体同是故称赞弥陀即是称赞诸佛亦称赞我弥陀亦同诸佛称诸释迦也五浊楞严经云譬如清水投之沙土土失流碍水亡清洁汩然浑浊汝浊五重亦复如是X略解云人寿二万岁时即入劫浊四浊增剧聚在此时瞋恚增剧刀兵起贪欲增剧饥馑起愚愔增剧疾疫起三灾起故烦恼倍隆诸见转炽众浊交凑见浊者身见边见邪见见取戒取五利使乃至六十二见等也烦恼浊者贪嗔痴慢疑五钝使乃至八百烦恼等是也众生浊者搅五阴见慢果报立此假名命浊者剎那生灭催年促寿命也宗镜录曰居此浊乱之时遮障增剧境飘识焰烧尽善根业动心风吹残白法着瞋魑魅之鬼趣堕痴罗剎之网中为贪爱王之拘留被魔怨王之驱役孰能顿悟效此圆修天人阿修罗等略解云别举三善道者多受化之机故也天谓梵释欲色等天阿修罗此云非天富乐同天而多謟诳无天行故等者等于八部鬼神见第四卷大力鬼註难信之法疏云净土法门一切世间之所难信佛以恶世得道复于恶世说此法以度众生又难中难也难信有十详见钞中谨按此考证势难愽採略举其要耳欲悉其义当于弥陀经疏钞考之拔一切业障根本得生净土陀罗尼南无阿弥多婆夜哆他伽哆夜哆地夜他阿弥利都婆毗阿弥利哆悉耽婆毗阿弥利哆毗伽兰帝阿弥利哆毗伽兰哆伽弥腻X伽伽那枳哆伽利莎婆诃考证往生呪龙舒净土文曰诵此呪者阿弥陀佛常住其顶不令冤家为害现世安稳命终任意往生或者疑云无量众生念此真言佛岂能一一徧住其顶乎曰亦自然耳譬如天上一日普现一切水中岂不自然哉陀罗尼此云总持谓持善不失持恶不生成佛心要云自古诸师皆说陀罗尼因位圣贤不能晓解但信而持之灭障成德又云陀罗尼是如来秘密心印岂可以凡夫妄情筹量不须强释惟宜谛而信之耳曩谟又云柰麻即南无也上俱取声不取字此翻皈命或翻恭敬南无阿弥陀多婆夜净土指归云此云皈命无量寿哆他伽哆夜此云如来哆地夜多此云即说呪曰以下方是密语哆字与带字同音方得其正地字读作逮字略解云呪是梵语中国之人持诵不经师授讹谬实多此呪载养字函书者节句差误后人沿袭遂失其正龙舒净土文乐邦文类等不原其所以执之为是而反以正为悞谬之甚矣今依正本刊印行矣莲师亦以略解句读为是疏云诸本句读稍异今依古本经呪相联正X显密圆通义兼持则双美毕具单举亦交摄不遗故曰圆通若专持佛名号尤胜持呪详见疏钞赞佛偈阿弥陀佛真金色相好端严无等伦白毫宛转五须弥绀目澄清四大海光中化佛无数亿化菩萨众亦无边四十八愿度众生九品咸令登彼岸南无西生极乐世界大慈大悲阿弥陀佛南无阿弥陀佛南无观世音菩萨南无大势至菩萨南无清净大海众菩萨考证净土指归曰业报差别经曰高声念佛诵经有十种功德一能排睡魔二天魔惊怖三声徧十方四三涂息苦五外声不入六令心不散七勇勐精进八诸佛欢喜九三昧现前十往生净土又大集十藏经云小念见小佛大念见大佛释云大念者大声念佛也小念者小声念佛也奉劝世人励声念佛三昧易成小声念佛遂多驰散学者方知非常人能晓也念佛持珠手法当结佛印见造像经可考回向文一心归命极乐世界阿弥陀佛愿以净光X照我慈誓摄我我今为脱娑婆苦报求生净土满菩提愿发至诚心修行净业愿以礼念如来圣号讽经诵呪众善功德投入如来誓愿海中承佛慈力诸罪消灭净因增长我若临欲命终自知时至身无痛苦心无贪恋意不颠倒如入禅定佛及圣众手持金台异香天乐来迎接我如一念顷生极乐国华开见佛即闻佛乘顿开佛慧即证无生广度有情同归净土惟愿如来特垂救济十方三世一切佛一切菩萨摩诃萨摩诃般若波罗蜜考证净名经曰志常安住方便回向僧什曰万善无常随意所成故须方便回向佛道如瓶沙王被系在狱狱孔中遥见佛于山上往来心大欢喜应生兜率天在路中闻毗沙门天王食香自以饥饿而死心甚乐着我今当往生彼食处即时于毗沙门楼上化生小既回向大亦宜然人之回向净土者有不生净土哉宗镜录曰经云佛言有三种回向何等为三谓过去空当来空现在空无有回向者亦无回向法亦无回向处作是回向时三处皆清净以此清净功德与一切众生共回向阿耨多罗三藐三菩提作是回向无有凡夫及凡夫法乃至亦无有佛及回向者何以故法性无缘不生不灭无所住故愚按忏悔有理有事今回向亦然龙舒之文事回向也宗镜之说理回向也二者固不可偏X废但下学而未能上达者事回向尤不可缺矣般若宗镜录曰万行皆由般若成立若万善无般若空成有满因不契无为果故知般若是险恶境中之导师迷闇室中之明炬生死海中之智檝烦恼病中之良医碎邪山之大风破魔军之勐将照幽涂之赫日警昏识之迅雷扶愚盲之金鎞沃渴爱之甘露截爱网之慧力济贫乏之宝珠若般若不明万行虗设南无阿弥陀佛南无观世音菩萨南无大势至菩萨南无清净大海众菩萨自归依佛当愿众生体解大道发无上心自归依法当愿众生深入藏经智慧如海自归依僧当愿众生统理大众一切无碍晨昏二课毕诣释迦佛前称云南无娑婆教主大慈大悲释迦牟尼佛考证娑婆此翻能忍言此土众生能忍三毒诸烦恼故又真谛三藏翻为忍土谓劫初梵王名忍为世界主也大慈大悲初门曰佛住大慈心中以大慈善根力故能实与一切众生世间乐及出世间乐故云慈能与乐若四无量中慈唯心念与乐而众生实未得乐故不名大也佛住大悲心中X以大悲善根力故能实拔一切众生世间苦分段生死苦及变易生死苦故云悲能拔苦前四无量中悲虽心念救苦而众生实未得脱苦故不名大也释迦牟尼华严註云此翻能仁寂默能仁姓也寂默字也昔有轮王姓甘蔗氏听四妃之𧮂摈四太子至雪山自立城居以德怀人父王悔忆遣使往召辞过不还乃三叹我子释迦因此命氏此说与折疑论不同未知孰是本行经云诸释种立性憍慢及见太子悉皆默然王曰宜字牟尼故名妙明折疑论曰汉西数万里有国曰迦维罗王姓释迦父名净饭太夫人曰摩耶佛本居兜率天宫以先佛迦叶般涅槃后佛补处名曰护名实以三祇位满万德果圆宿念未周示同生灭驾日轮香象托廕王宫以太夫人摩耶为母以周昭王甲寅二十四年四月八日毗兰园中右脇而生即能纵行七步目顾四方一手指天一手指地曰天上地下惟吾独尊具三十二种大人相八十种随行好年十九壬辰二月八日唿车匿鞁朱骔游看四门逢僧了法不乐王宫亟欲修心迨夜之央净居天人报曰太子可出宫今正是时于是跨犍陟仆车匿天人捧驾飞空而去投身雪岭之上趺坐盘石静思六年遂成佛果颂曰十九逾城六苦X行五岁历三十城说法度生五十年是则共当八十寿又梵网经云悉达七岁家出家三十成道发隐曰大藏经谱文各稍殊而疏主于斯又无明释七岁三十义极难辨然则竟谁从乎曰十九出家六年成道兹为近吾从众佛至周定王癸酉年二月十五日入涅槃佛有正法有像法有末法正法住世五百年始于周定王甲戌年终于周贞定王癸巳年像法住世一千年始于贞定王甲午年终于梁元帝癸酉年末法住世一万年始于甲戌至癸丑满一万年月光菩萨出此方说法度生满五十二年入涅槃又诣护法神前云南无三洲感应护法韦䭾尊天考证谨按前课如经呪等项回向等文忏悔等法随人志愿加入不必拘此他如龙舒居士所谓行持十念于一茶之顷为事冗者之权教耳否则大简恐无以摄人之心又如永明禅师课定一百八事于一日之间唯年富力强者可则効耳否则言难适所以阻人之进善于脩行者当自酌之考证自酌成道记云佛在日有长者子名亿耳投佛出家日夕精勤苦行久无所证佛问曰汝在家日能弹琴耶答能佛问絃太急太缓X时如何答声不成曲又问絃得中时如何答曲韵方成佛云我法中出家求道者亦如是太急则疲倦太缓则懈怠得中则其道成矣亿耳奉教不月余证阿罗汉果由是观之则功课之烦简当自酌明矣六时念佛篇论念佛正因大阿弥陀经曰第二十七愿我作佛时诸天人民至心信乐欲生我剎十声念我名号必遂来生不得是愿终不作佛谨按王居士谓佛自开念诵法门此可证矣他如文殊菩萨则曰诸修行门无如念佛大势至菩萨则曰我以念佛心入无生忍及观历代诸师亦多以念佛三昧往生至有日课五六七万者胡今人之见念佛𠷣之以为愚何其谬哉考证文殊劝念佛往生集曰唐法照甞于钵内见五色云有梵剎曰大圣竹林寺后诣五台见异光果得竹林寺入讲堂则文殊在西普贤在东照作礼问曰末代凡夫未审修何法门文殊告曰诸修行门无如念佛我以念佛得一切种智又问当云何念曰此世界西有阿弥陀佛彼愿力不可思议汝当继念毋令断绝决定往生念佛三昧大势至云彼佛教我念佛三昧般X舟经云佛云修念佛三昧得生我国往生集中载诸师修念佛三昧往生者不可枚举华严疏云师子筋为琴絃一奏众絃皆绝人修念佛三昧诸烦恼皆灭日课五六七万往生集云唐怀王日课佛号五万声天宝元年化去唐宝相日课佛号六万声亦化云唐道绰念佛以七万为限贞观二年化去莲宗宝鑑曰盖闻恒河沙数众如来弥陀第一十方微尘诸佛剎极乐是归至理本祗唯心初门必由因地欲超生死以净土为归趣之方将证涅槃故念佛为正心之要先明落处乃望果以修因渐履玄途是从因而至果故知集群贤而结社有其旨焉专念佛而劝人兴其教也是以一念兴而万灵知信心生而诸佛现才称宝号巳投种于莲胎一发菩提即标名于金地嗟乎识昏障重信寡疑多贬净业为权乘𠷣持诵为麤行岂非耽溺火宅自甘永劫之沉迷悖悷慈亲深痛一生之虗丧须信非凭他力截惑业以无由不遇此门脱生死而无路誓同诸佛敢効前修劝勉后贤深崇此道考证惑业初门曰见思两道惑障不同欲明见思二惑先明十使十使者何五利使五钝使也五钝使者一贪欲使二嗔恚使三无明使迷惑不了之心名为无明四慢使自恃轻他之X心曰慢五疑使迷心乖理犹豫不决曰疑五利使者六身见使若于名色阴入界中妄计为身名为身见七边见使执边之心于四边不了随见一边为实余边悉为妄语名为边见八邪见使邪心取理故名邪见九见取使于非真胜法中谬见涅槃生心而取故曰见取十戒取使于非戒中谬以为戒所以进行故曰戒取见思二惑共九十八使见谛惑欲界三十二使苦谛下共有十使集谛下有七使除身见边见戒取灭谛下有十使亦除身见边见戒取道地有八使伹除身见边见故欲界四行下合有三十二使见谛惑色界二十八使苦谛下有九使除嗔集谛下有六使除嗔身见边见戒取道谛下有七使亦除嗔及身见边见故色界四行合有二十八使见谛惑无色界二十八使苦谛下有九使集谛下有六使灭谛下有六使道谛下有七使若取若除皆如色界中分别故无色四行下合有二十八使共八十八使也思惟惑欲界四使一贪二嗔三痴四慢此四使从斯陀含向入修道断乃至阿那含果九品方尽思惟惑色界三使一贪二痴三慢此二使并是阿罗汉向用修道智断也思惟惑无色界三使一贪二痴三慢共有十使合前见谛惑为九十八使X赜禅师净土文曰夫以念为念以生为生者常见之所失也以无念为无念以无生为无生者邪见之所惑也念而无念生而无生者第一义谛也是以实际理地不受一尘则上无诸佛之可念下无净土之可生佛事门中不舍一法则总摄诸根盖有念佛三昧还源要术示开往生一门所以终日念佛而不乖于无念炽然往生而不乖于无生故能凡圣各住自位而感应道交东西不相往来而神迁净域此不可得而致诘也莲池禅师曰念佛有三义信愿行是巳信谓信生佛不二众生念佛定得往生究竟成佛故如经所云汝等皆当信受我语是也愿谓信非徒信如子忆母瞻依向慕欲往生故如经所云应当发愿生彼国土是也行谓愿非虗愿常行精进念念相续无有间断故如经所云执持名号一心不乱是也此之三事号为资粮资粮不充罔克前进谨按资粮一部止信愿行三义所包甚广今念佛乃资粮之一事而亦以三义贯之所该何甚狭也噫资粮为修行之要法而念佛又资粮之要法诗不云乎如切如磋如琢如磨资粮之信愿行切也琢也念佛之信愿行磋也磨也巳精而益精巳密而益密其念佛之资粮欤又曰唯此念佛法门三辈九品悉皆度脱彻上则三心圆发直入无生彻下则十念成功亦生彼国X所谓不离一法巧被诸根豪杰无下抑之羞庸愚有仰攀之益无机不收有情皆摄者也又曰念佛一路即是入理妙门圆契五宗弘该诸教精微莫测广大无穷钝根者得之而疾免苦轮利根者逢之而直超彼岸似粗而细若易而难普愿深思慎勿忽也问念佛法门既在五停盖是小乘非菩萨道答不净数息皆具偏圆不曰有圆教念佛乎思之谨按古今禅师称赞念佛法门不可胜载聊具二三念佛之为正因可知矣考证圆契五宗天台五宗曰临济曰沩仰曰曹洞曰法眼曰云门临济痛快沩仰谨严曹洞细密法眼详明云门高古此其大槩耳弘该诸教成佛心要云显教者谓大乘始教有二一法相宗谓深密佛地等数十本经瑜伽唯识等数百卷论说一切法皆是唯识了二空真理修六度万行趣大乘佛果于中多谈法相之义二无相宗谓诸部般若等千余卷经中百门等数本论文说一切法本来是空无始迷情妄认为有欲证菩提以为所得修习万行于中多谈无相空义斯之两宗皆是大乘初门故名曰始始者初也三一乘终教谓法华涅槃等四十余部经实性佛性等十余论说一切众生皆有佛性从本巳来灵明不昧了了常知无始迷X倒不自觉悟欲成佛果先须了悟自家佛性后方称性修习本有无量妙行多谈法性是大乘尽理之教故名曰终终者尽也四一乘顿教谓楞伽思益经文达磨所传禅宗说一切妄想本空真心本净元无烦恼本是菩提惟谈真性不依位次成佛故名曰顿五不思议圆教谓华严一经十地一论全说毗卢法界普贤行海于中所有若事若理若因若果一具一切重重无尽总含诸教无法不收称性自在无障无碍逈殊偏说故名为圆此之五教前者是浅是权后者是深是实註云今且据对待而论前四是权后圆是实若缺前四教亦非圆畅若五教俱传偏圆共赞逗根方足外凡五停见誓愿章考证念佛持法疏云持有数种一者明持谓出声称念二者默持谓无声密念三者半明半默持谓微动唇舌念呪家名金刚持是也又或记数持或不记数持随便皆可此言常时念佛持法若佛前功课自当高声念诵见前对越篇考证自当记数念佛其持珠手法现造像经可考之佛说阿弥陀经曰若有善男子善女人闻说阿弥陀佛执持名号若一日若二日若三日若四日若五日若六日若七日一心不乱其人临命终时阿弥陀佛与诸圣众现在其前是人终时心不颠倒即得往生X阿弥陀佛极乐国土莲师疏曰弥陀名号是标念境执持一心是明念法一日七日是尅念期非境则法无所施非法则境为虗立非期则虽境胜法强懈怠因循功不速建三事具故能令净业决定成就考证执持执者闻斯受之勇勐果决不摇夺故持者受斯守之常永贞固不遗忘故若单言持各分事理忆念无间是谓事持体究无间是谓理持疏云一心不乱言执持之极也是为一经要旨心者拣口诵而心不念也一者拣心虽念而念不一也不乱者拣念虽一而有时乎不一也一心不乱净业之能事毕矣考证一心疏云一心不乱而事理各别初事一心者如前忆念信力成就名事一心钞云忆念者闻佛名号常忆常念以心缘历字字分明前句后句相续不断行住坐卧唯此一念不为贪嗔烦恼诸念之所杂乱者是也事上即得理上未彻唯得信力未见道故名事一心也疏云理一心者如前体究获自本心故名理一心于中复二一者了知能念所念更非二物唯一心故二者非有非无非亦有亦无非非有非无离于四句唯一心故此纯理观不专事相观力成就名理一心钞云体究者闻佛名号不唯X忆念即念反观体察究审鞠其根源体究之极于自本心忽然契合中二义者初即如智不二能念心外无有佛为我所念是智外无如所念佛外无有心能念于佛是如外无智非如非智故唯一心二则寂照难思若言其有则能念之心本体自空所念之佛了不可得若言其无则能念之心灵灵不昧所念之佛历历分明若言亦有亦无则有念无念俱泯若言非有非无则有念无念俱存非有则常寂非无则常照非双亦非双非则不寂不照而照而寂言思路绝无可名状故唯一心斯则能所情消有无见尽清净本然之体更有何法而杂乱以见谛故名理一心也现在其前疏云伹能一心不乱命终之时佛必现前以自力佛力感应道交自力者人命终时平生善恶自然现前如十恶五逆地狱现前悭贪嫉妬饿鬼现前乃至五戒十善人天现前今专念佛一心不乱则净念成就清净心中宁不佛现前乎楞严所谓忆佛念佛现前当来必定见佛是也佛力者经中所谓念佛众生摄取不舍是也若依般若则自力复二一者念力二者本有佛性力兼以佛摄取力乃成三力本有如舟船念佛如帆楫佛摄取如便风三事周圆必登彼岸矣X心不颠倒疏云以一心不乱故不颠倒以不颠倒故不生他处即得者言其速也钞云颠倒者由其平日随顺妄想不修正念心多散乱将舍煖触之时一生所作俱现于前心神惶怖动止挥霍应入地狱者刀山剑树视作园林应堕畜生者马腹驴胎认为堂宇就令作善合为人天未免憎爱父母乃至小圣初心犹不能正知出入皆所谓颠倒也乘此颠倒三界七趣随业受生今既一心不乱则内凝正念外感佛迎舍此报身竟生彼国如佛言随其心净则佛土净又言一切国土唯想所持净想成就必得往生固无疑也速者不经中阴不隔时日如观经所谓如弹指顷生极乐国也净土或问曰世网中人若是痛念无常用心真切者不问苦乐逆顺静閙闲忙一任万缘交扰八面应酬与他念佛两不相妨不见古人道朝也阿弥陀暮也阿弥陀假饶忙似箭不离阿弥陀每日或念三万声一万声三千声一千声定为日课不容一日放过又有忙冗之极顷刻无间者每日晨朝十念积久功成亦不虗废念佛之外或念经礼佛忏悔发愿种种结缘种种作福随力布施修诸善功以助之如此非惟决定往生亦必增高品位矣又曰念佛者或专缘三十二相系心得定开目闭目常得见佛或但专称口号执持不散亦于现身X而得见佛称佛之法必须制心不令散乱念念相续系缘佛号口中声声唤阿弥陀佛以心缘历字字分明称佛名时无多少并须一心一意心口相续如此方得一念灭八十亿劫生死之罪若不然者灭罪良难善道和尚有专修无间之说专修者谓众生障重境细心粗识飏神飞观难是以大圣悲怜直劝专称名号止由称名易故若能念念相续毕命为期百即百生何以故无外襍缘得正念故若舍真终而终襍业以求生者百中希得一二乃由襍缘乱动失正念故也观其专修无间之说要紧只在念念相续故孤山有云不可等闲发愿散乱称名永明亦云直须一心皈命尽报精修念佛发愿之时恳苦翘诚无诸异念如就刑戮怨贼所追水火所迫一心求救愿脱苦轮速证无生广度含识绍隆三宝誓报四恩如斯志诚方不虗弃如或言行不称信愿轻微无念念相续之心有数数间断之意恃其懈怠临终望生但为业障所遮恐难值其善友风火逼迫正念不成何以故如今是因临终是果应须因实果则不虗故也莲池禅师曰孔子言终食造次颠沛不违仁此不违工夫虽是不易到然作而不止乃成自然况久久行持忽地有箇省处则苦乐逆顺道在其中所谓咳唾掉臂无不是祖师西来意念佛者亦在乎熟之而巳矣X谨按净土或问云申明事一心也而理在其中矣后一段所云申明理一心也而事在其中矣至于莲师所云则一心圆融浑然纯熟及其成功则一也而事理不必辨矣呜唿念佛至此尚何遗法之有哉莲池禅师曰或问今见世人念佛者多生西方成佛者少何也答此有三故一者口虽念佛心中不善以此不得往生奉劝世人既是念佛便要依佛所说要积德修福要孝顺父母要忠事君王要兄弟相爱要夫妇相敬要至诚信实要柔和忍耐要公平正直要阴隲方便要慈愍一切不杀害生命不凌辱下人不欺压小民但有不好心起着力念佛定要念退这不好心如此才是念佛的人定得成佛二者口虽念佛心中胡思乱想以此不得往生奉劝世人念佛之时按定心猿意马字字分明心心照管如亲在西方面对弥陀不敢散乱如此才是念佛的人定得成佛三者口虽念佛心中只愿求生富贵或说我等凡夫料得西方无有我分止图来世不失人身此则不合佛心佛指引你生西方你却自不愿以此不得往生奉劝世人凡念佛者决意求生西方休得疑惑如天宫富贵福尽也要堕落何况人间富贵能有几时若说你是凡天西方无分则圣贤多是凡夫做安知你不生西方也便可发广大心立坚固志誓愿往生见佛闻X法得无上果广度众生如此才是念佛的人定得成佛考证孝顺父母观孝名为戒之经则修诸德行以孝顺父母为先观为善阴隲之书则作诸善事以阴隲方便为首故以二者考证之宝藏经云孝顺父母天主帝释在汝家中又能行孝大梵尊天在汝家中又能尽孝释迦文佛在汝家中睒魔菩萨亲服患愈慈心童子火轮速灭即其灵应发隐曰善事父母谓奉养无方服勤有道孝之始也帝释临焉又能行者凡是孝道无不举行孝之中也梵王临焉又能尽者现生父母前生父母历生父母无不酬答孝之终也释迦临焉天能听卑佛徧一切简在冥加理有之也故𦖠魔割目救父而沉痾愈于一朝慈心发愿代苦而火轮消于顷刻至行动天真诚感佛正犹是耳恐世不信说云何天佛得在你家故引二事以证之也阴隲方便龙舒曰大观间有一官员其父巳故一日出外见其父乘马前行不顾其子其子乃唿曰我与父生为父子何无一言以教我其父曰学葛繁问葛何人曰世闻人遂访问所在其时为镇江大守乃性见之言其故且问葛何以见重于幽冥如此答云予始者日行一利人事其次行二事三事或至十事于今四十年未X甞一日废问何以利人葛指座间脚踏子云若此物置之不正则蹙人足予为正之亦利人事也又若人渴者能饮以一杯水亦利人事也唯随事而行之上自卿相下至乞丐皆可以行唯在乎久而不废耳其子拜而退葛后以高寿坐化而去葛兼修净业以是回向后有僧神游净土见葛在焉由是观之则阴隲方便者可即小以𠵴大矣论念佛胜利宾主盘桓曰持念佛名为有二种殊胜利益故内则令念者觉斯无量寿即可解脱此有限生死之身外则实有彼佛愿力以接引念佛者临终往生净土谨按此二种乃胜利之纲领后之四方便十利益诸感应特其节目耳虽十利益有接引之说实无归重之意也故表章之莲池禅师疏曰念佛一门最为方便略陈有四一不值佛出世常得见佛方便二不断惑业得出轮回方便三不修余行得波罗密方便四不经多劫得疾解脱方便考证钞云得常见佛者起信论云有初学是法其心怯弱以娑婆不常值佛惧谓信心难就如来有胜方便摄护信心谓专意念佛即生佛土常见于佛如修多罗说专念西方阿弥陀佛X即得往生终无有退此经则七日一心佛现在前是也故知灵山巳过龙华未来无佛世中而得见佛是名最胜第一方便得出轮回者由惑起业由业感报往来六道轮转无穷依余法修直至惑尽始得出离而托质世间升沉未保唯兹念佛带惑往生以巳念力及佛摄受大神力故一生彼国即超三界不受轮转经云众生生者皆是阿鞞䟦致是也是为最胜第二方便得波罗蜜者诸菩萨众有恒河沙劫中修六度万行未能满足而今一心念佛万缘自舍即布施波罗蜜一心念佛诸恶自止即持戒波罗蜜一心念佛心自柔软即忍辱波罗蜜一心念佛永不退堕即精进波罗蜜一心念佛余想不主即禅定波罗蜜一心念佛正念分明即般若波罗蜜推而极之不出一心万行具足如大本法藏愿云若我成佛国中有情不获神通自在波罗蜜多不取正觉是为第三最胜方便得疾解脱者智论云有诸菩萨自念谤大般若堕恶道中历无量劫虽修余行不能灭罪后遇知识教念阿弥陀佛乃得灭罪超生净土又十住断结经云是时座中有四亿众自知死此生彼牵连不断欲为之源乐生无欲国土佛言西方有佛名曰无量寿其土清净无淫怒痴莲华化生汝当生彼故大本云菩萨欲令众生速疾安住无上X菩提者应当起精进力听此法门古谓欲得一生取办便于是法留心是名最胜第四方便净土或问曰经中道受持佛名者现世当获十种利益一者常得一切诸天大力神隐形守获二者常得一切菩萨常随常得诸佛昼夜护念阿弥陀佛常放光明摄受此人四者一切恶鬼皆不能害一切蛇龙毒药悉不能中五者水火冤贼刀箭牢狱横死枉生悉皆不受六者先所作业悉皆消灭所杀冤命彼蒙解脱更无执对七者夜梦正直或复梦见阿弥陀佛胜妙色相八者心常欢喜颜色光泽气力充盛所作吉利九者常为一切世间人民恭敬供养欢喜礼拜犹如敬佛十者命终之时心无怖畏正念见前得见阿弥陀佛及诸圣众接引往生净土如此十种利益经文具载乃佛口之所宣也既是现生皆有利益然则世出世间要紧法门无如念佛者矣谨按龙舒净土文叙念佛现世感应一卷不可不知有念佛荐亡如张继祖者有念佛却鬼如陈企者有念佛脱难如邵希文者有念佛安𥨊如刘仲慧者有念佛屋不压死如瞽妇者有念佛而风疾不作如王居士者有念佛而痁疾遂愈如李子清者有念佛眼明如阮嫂者有念佛痼疾皆愈如梁氏女者有念佛治病得愈如秀州僧者有念佛孙儿免难如乡老者有见杀X生念佛得福如郑邻者由此推之念佛胜利奚啻十种而巳哉考证念佛荐亡龙舒王居士曰予甞与张继祖言西方事继祖信之其乳母死多为念阿弥佛追荐一夕梦乳母来谢而别去此念佛追荐之効也念佛却鬼予同郡陈企甞妄杀人后见鬼现企畏惧急念阿弥陀佛鬼不敢近企念佛不巳鬼遂不现后常念佛临终坐化念佛脱难晋江邵希希文为士人时梦至一官府人皆称安抚行至前见一官员问云汝知汝未及第因否对曰不知引希文去见一大镬煑蛤蜊见希文及作人言呌其姓名希文遂念阿弥陀佛方念一声蛤蜊皆变作黄雀飞去希文后果乃第至安抚使以此见杀生阻人前程不可不戒又见佛力广大不可不敬也念佛安𥨊予旧相识刘仲慧以夜梦多恐惧予劝以念阿弥陀佛仲慧志诚高声念百八徧当夜遂安𥨊次日如前念诵自此皆得安𥨊念佛屋不压死有一老妇双瞽令小儿牵行常念阿弥陀佛一日息于旧屋之下忽倾倒小儿走出老妇在下乃有二木相住护于老妇之上得不死念佛风疾不作王居士于金山借阿弥陀佛X经欲校勘刻板广传举笔之时右手有风其指自掉写字不便乃举指念阿弥陀佛与观世音菩萨数声祷除风疾以成就此经祷毕指遂不掉以至终帙无恙以此见佛菩萨只在目前但人信心不至耳念佛愈痁官员李子清久苦痁疾予乃授以一方临发时专念阿弥陀佛子清从之其日遂愈八分次日复如是遂全愈子清由是笃信佛理念佛明眼予同郡有阮嫂患两目将盲常念阿弥陀佛遂得开明此予亲见之念佛愈痼疾梁氏女双目俱盲念阿弥陀佛三年系念不绝双目开明又冯氏夫人念佛久病自愈念佛治病秀州一僧常念阿弥陀佛为人治病常得全愈念佛儿孙免难予乡村间有一老人每有事必合掌至额念阿弥陀佛其孙儿方二三岁因随母至田野忽失之后数日人告云在溪外果寻得之其足迹徧于滩上其溪甚深不知此儿何缘过彼又且久而无恙人以为其祖志诚念佛所感念佛得福饶州军典郑邻死至阴府以悞来放还阎罗王告云汝还人间见人杀生但念阿X弥陀佛与观世音菩萨彼得受生汝亦得福以此推之足以见念阿弥陀佛可荐拔亡者可增延福寿亦无灾难不特往生西方而巳论临终念佛龙舒净土文曰凡一切命终欲生净土须是不得怕死但当放下身心莫生恋着凡遇有病便念无常一心待死叮嘱家人病重之时凡来我前为我念佛不得说家中长短之事不得哭泣嗟叹惑乱心神失其正念但一时同声念佛待气尽了方可哀泣才有丝毫恋世间心便成罣碍不得解脱若明晓净土之人频来䇿励极为大幸若依此者决定超生即无疑也净土或问曰一生造恶临终念佛带业得生然则我于生前且做世间事业直待临终然后念佛可乎答曰苦哉苦哉何其愚谬之甚也向所谓逆恶凡夫临终念佛者乃是宿有善根福德因缘方遇知识方得念佛此等侥倖万万中一人汝将谓人人临终有此侥倖哉岂不见羣疑论云世间有十种人临终不得念佛一者善友未必相遇故无劝念之理二者业苦缠身不遑念佛三者或偏语不能称佛四者狂乱失心注想难成五者或遭水火不暇至诚六者遭遇豺狼无复善友七者临终恶友破坏信心八者饱食过度昏迷致死九者军阵战鬪奄忽而亡十者忽堕高巖伤坏性命如此X十种寻常有之或宿缘所招或现业所感忽尔现前不容回避便须随业受报向三途八难中受苦受罪直饶你无此恶缘只是好病而死亦未免风刀解体四大分离病苦逼迫忙怖张惶念佛不得了也更饶你无病而死又或世缘未了世念未休贪生怖死扰乱胷怀若是俗人又兼家私未明更有后事未办妻啼子哭百种忧煎念佛不得了也更饶你未死以前只有些少病痛在身忍疼忍苦呌唤呻吟问药求医祷祈忏悔襍念纷飞念佛不得了也更饶你未病以前只是年纪老大衰相现前因顿龙钟愁叹忧恼只向箇衰老身上左右安排念佛不得了也更饶你未老以前正是少壮之日正好念佛之时稍或狂心未歇俗务相关东攀西缘胡思乱想业识茫茫念佛不得了也更饶你清闲自在有志修行稍于世相之中照不破放不下把不定坐不断忽然些子境界现前一箇主人随他颠倒念佛不得了也你看他老病之时少壮清闲之日稍有一事在心早是念佛不得况待临终时哉何况你更道且做世间事业且世间事业如梦如幻如影如响那一件有实效那一件替得生死纵饶你广造伽蓝多增常住攀求名位结交官豪你将谓多做好事殊不知犯了如来不体道本广造伽蓝等戒岂不见道有为之功多诸过咎天堂未就地狱先成生死未明皆为苦本眼光落X地受苦之时方知平生所作尽是枷上添枷鎻上添鎻失却人身万劫难复铁汉闻之也须泪落祖师如此苦口劝人曾许你且做事业待临终方念佛乎又不见死心禅师道世间之人财宝如山妻妾满前日夜欢乐他岂不要长生在世争柰前程有限暗里相催符到奉行不容滞住且据诸人眼见耳闻强壮后生死却多少世人多云待老来方念佛好教你知黄泉路上无老少能有几人待得到老少年夭死者多矣古人云莫待老来方念佛孤坟多是少年人又云自从早年索妻养儿经营家计受尽万千辛苦忽然三寸气断未免一旦皆休若是孝顺儿孙犹是记忆爹娘若是不肖之子父母方死骨头未冷作挞财产恣意作乐以此较之着甚么急儿孙自有儿孙福莫与儿孙作马牛古德如此苦口劝人曾许你且做事业待临终方念佛乎当思人生在世能有几时趂此未老未病之时抖擞身心拨去世事得一日光景念一日佛名得一时功夫修一时净业由他临命终时好死恶死我之盘缠预办了也我之前程稳稳当当了也若不如此后悔难追思之思之谨按天如以老来方念佛之言悯念众生惟恐其无及可谓喫紧为人矣不知今人多以尘俗终其身老而不念者恒十之八九也呜唿其有负于古德者不亦多乎X六时观想篇论一心三观净土指归曰三观者一念即空即假即中也恢扬肇自于如来妙悟近推于智者所谓空者一切皆空三观悉泯荡相之用也假者一切皆假三观悉明立法之功也中者一切皆中三观悉是绝待之体也是则终日荡相而诸法皆成终日立法而纤尘必尽终日绝待而三谛炽然故般若谈空入十法门得显维摩立法三界见爱皆忘法华一乘世间之相常住皆由三观相即致令诸法无遗故三即非三一即非一非次第而入非并列而观不可以有无求不可以中边取三一圆融修性冥泯岂识心之所测何言说之能诠故强示云不可思议之妙观也故龙树云除诸法实相余皆魔事迦叶云未闻大涅槃前皆是邪见大矣哉一心三观之妙宗也净土境观要门曰且如照此白毫即是我心心外无法法法叵得是空其相宛然是假假即是境空即是观了了通达不为境所染亡假也了了通达不为智所净亡空也非染非净境观双绝能所顿亡即是中道何有前后耶颂曰境为妙假观为空境观双亡便是中亡照何曾有前后一心融绝了无踪又曰问净土依正在十万亿剎外何云惟心净土X本性弥陀又经云阿弥陀佛去此不远耶答此义须约三谛三观说之其疑方解何者就不失自体东西宛尔边何妨在十万亿剎之外即妙假也就同一性体不隔毫厘边即妙空也就不一不异二相亡泯即妙中也亦是一即一切故不妨远一切即一故不妨近非一非一切故不远不近小弥陀偏云其远十六观经偏语其近既其远近双照必远近双寂是则远近非近非远生即无生无生即生非生非不生今人偏执一边不能圆解故十疑论云今人闻生便作生解闻不生便作不生解正堕此责也悲夫考证三谛三观宗泐曰观即般若妙智以此妙智观有为法无非妙境妙境者一境三谛也妙智者一心三观也三观者空假中也三谛者真俗中也即观有为之法离性离相之谓空无法不具之谓假非空非假之谓中谛者审实不虗之谓全谛发观以观照谛谛既即一而三观岂前后而照生即无生无生即生净土或问曰余以性相二字释之妙真如性本自无生因缘和合乃有生相以其性能现相故曰无生即生以其相由性现故曰生即无生也如此则知净土之生唯心所生无生而生理何乖焉观想白毫法X龙舒净土文曰斋戒洁巳清心静虑面西安坐闭目默然观想阿弥陀佛真金色身在西方七宝池中大莲华上身长丈六两眉中间有白毫一条八稜中空右旋转五遭光明照耀金色身面次停心注想于白毫更不得妄有分毫他念当令闭目开目悉皆见之盖欲念念不忘也如此久久念心成熟自然感应见佛全身此法最为上谓心想佛时此心即是佛又过于口念也身后必上品上生唐启芳圆果二人作观想法只五月自觉身到净土见佛闻法攷证或问舍日观而遽作毫相之观疑于故紊观经次序矣莲池禅师答曰不观日轮而观毫相是自有说良以观门虽广也而标大主则言佛便周佛相虽多也而表中道则惟毫是统盖为夫乐简便而厌烦剧者设也似乎越次实则无伤十六观想法观无量寿佛经略曰时韦提希白佛言世尊是诸佛土虽复清净我乐生极乐世界阿弥陀佛所惟愿世尊教我思惟教我正受尔时世尊告韦提希欲生彼国者当修三福一者孝养父母奉事师长慈心不杀修十善业二者受持三归具足众戒不犯威仪三者发菩提心深信因果读诵大乘劝进行者如此三事名为净业善思念之如来今者为未来世一切众生X为烦恼贼之所害者说清净业善哉韦提希快问此事今者教韦提希及未来世一切众生观于西方极乐世界见彼国土极妙乐事心欢喜故应时即得无生法忍汝是凡夫心想羸劣未得天眼不能远观诸佛如来有异方便令汝得见阿弥陀佛极乐世界云何得见汝及众生应当专心系念一处想于西方考证总论十六观净土指归曰初观落日此有二意一令观日心不驰散二令心想正向西方次观清水复想成氷良以彼土琉璃为地此地难想氷想若成宝地可见次观彼国地树池楼至楼若成宝土皆现故名总观巳上观依报竟次观正报既欲观佛佛必坐座故先观华座又真佛难观要须观像像观若成真佛可见八万相好但观毫相如五须弥此想若成八万皆观次观观音势至真实色身次修普观先想巳身生于彼土次观三圣来入我心初修襍观观彼佛身胜劣化用能大能小皆全法界巳上七观观正报次观三辈往生令舍中下修习上品观与经合名为正观见相乖经是发魔事故名邪观韦提希无量寿佛经略云王舍大城有太子名阿阇世执父王频婆娑罗幽闭室内国太夫人韦提希密以桃浆上王太子闻之将母闭置深宫韦提希悲泣向佛礼佛佛遂从耆阇崛山X没于王宫出告韦提希以三种净业乃得生极乐国土为说十六观法说云阿阇世何故举此逆事为彰此界极恶亲所生子犹尚违害即欲令人厌弃同欣净土调达阇世频婆韦提皆是大权现逆现顺利益众生也孝养父母净土指归曰赜禅师作劝孝文前言孝养甘旨为世间之孝后言劝父母修净土为出世之孝世间之孝一世而止出世之孝无时而尽能使父母生净土莫大之孝父母现在而子不以此劝勉他日徒尔伤心多为厚礼亦何益哉观经前后两说孝养父母为净业即此意也十善业身除三邪口离四过意断三业为十善业烦恼贼说云损慧命伤法身故名为贼具足众戒说云道俗俻受者第一日观凡作想者当正坐西向专想日没时状如悬鼓闭目开目皆令明了名为初观第二水观次作水想见水澄清当起氷想见氷暎彻作琉璃想第三地观此想成巳见瑠璃地内外暎彻下有金刚七宝金幢擎瑠璃地其幢八方八稜具足百宝所成有千光明X暎瑠璃地地上以黄金绳襍厕间错以七宝界分齐分明一一宝中其光如华又如星月悬处虗空成光明台楼阁千万于台两边各有百亿华幢无量乐器以为庄严八种清风从光明出鼓此乐器演说苦空无常无我之音如此想者名为麤见极乐世界考证八种清风说云彼处实无时节谓除上下余四方四维故云八风钞云彼八风不同此土令物生长及以衰落但鼓自然之乐演乎妙法之音耳第四树想次观宝树作七重行树想一一树高八千由旬七宝华叶无不具足作异宝色妙真珠网弥覆树上有七重网一一网间有妙华宫殿诸天童子自然在中此诸宝树生诸妙华作阎浮檀金色涌生诸果如帝释瓶有大光明化作幢幡宝盖是宝盖中暎现三千大千世界十方佛国是为树想考证阎浮檀金阎浮具云染部捺陀此是西域河名近阎浮捺陀树其金出河中即此河因树立称金由河得名又楞严会解云阎浮檀树果汁入水沙石成上等金故名阎浮檀金帝释瓶帝释此云能主言其能为天主也有人常供奉天其人贫穷天愍之自现身而问之曰汝求何等答云我求富贵天与一器名曰德瓶而语之曰所须之物从此瓶出其人应意X所欲无不得今以妙华涌出诸果如彼德瓶出种种物故以为喻十方佛国宗镜录曰娑婆世界释迦牟尼如来栴檀世界金刚光明如来妙香世界宝光明如来莲华世界宝光明如来妙金世界寂静光如来妙喜世界不动如来善住世界师子如来镜光明世界月觉如来宝师子庄严世界毗卢遮那如来经云或有国土七宝合成或有国土如自在天宫或有国土如玻璃镜或有国土纯是莲华佛国无量此略言之耳第五池观极乐国土有八池水七宝所成其宝柔輭从如意珠王生分为十四支一一支作七宝色黄金为渠渠下皆以襍金刚以为底沙一一水中有七宝莲花其摩尼水流注华间寻树上下其声微妙演说苦空无常无我诸波罗密复有赞叹诸佛相好者如意珠王涌出金色光明其光化为百宝色鸟和鸣哀雅常赞念佛念法念僧是为八功德水想攷证经云其摩尼水流注华间寻树上下钞云论其宝水称适人情自然上树然后流下故上生经明兜率宫有水游梁间与此同也摩尼珠此翻离垢言此宝光净不为垢所染又翻如意珠第六总观X众宝国土一一界上有五百亿宝楼其楼阁中有无量诸天作天妓乐又有乐器悬处虗空不皷自鸣此众音中皆说念佛念法念僧此想成巳名为麤见极乐世界宝树宝地宝池是为总观想第七座观欲观彼佛当起想念于七宝池上作莲华想其莲华有八万四千叶一一叶间有百亿摩尼珠王以为暎饰放千光明徧覆地上释迦毗楞伽宝以为其台此莲华台上有四柱宝幢幢上宝幔有五亿微妙宝珠以为暎饰一一宝珠有八万四千光徧其佛土随意变现施作佛事是为佛座想如此妙华是本法藏比丘愿力所成若欲念彼佛者当先作此华座想考证释迦毗楞伽宝此云能胜八万四千光相及随行好及光明皆八万四千者因障显德故成此数佛居凡地具于八万四千尘劳皆见实相理智故能示现相好光明故云八万四千第八像观想彼佛者先当想像如阎浮檀金色坐彼华上见像坐巳见宝地宝池宝树行列诸天宝幔弥覆其上复当更作一大莲华在佛左边观世音菩萨像坐左华座复作一大莲华在佛右边大势至菩萨像坐右华座亦作金色如前此想成时佛菩萨像皆放金色光照诸宝树一一树下亦有三莲华各有一佛二菩萨X徧满彼国是为像想第九佛观次当更观无量寿佛身相光明如阎浮檀金色佛身高六十万亿那由他恒河沙由旬眉间白毫右旋宛转如五须弥山佛眼如四大海水青白分明身诸毛孔演出光明如须弥山彼佛圆光中其相好光明及与化佛不可具说以观佛身故亦见佛心佛心者大慈悲是以无缘慈摄取众生考证那由他万亿也由旬此云限量大八十里中六十里下四十里如今之驿程无缘慈释论云慈有三种一众生缘无心攀援一切众生而于众生自然现益如涅槃经我实不往慈善根力能令众生见如来二法缘者无心观法而于诸法自然普照如日照物无所分别三者无缘无心观理而于平等第一义中自然安住以无缘慈摄诸众生辨佛心相也此说与前不嗔恨条下所解三慈各别并存之以备参考第十观音观次当观观世音菩萨身长八十万亿那由他由旬身紫金色顶有肉髻项有圆光有无数化佛化菩萨以为侍者举身光中五道众生一切色相皆于中现顶上毗楞伽摩尼宝以为天冠天冠中有一立化佛高X二十五由旬手掌作五百亿襍莲华色一一色有八万四千光普照一切以此宝手接引众生其余身相众好具足如佛无异唯顶上肉髻及无见顶相不及世尊是为观观世音考证肉髻天冠身相既多先观肉髻次观天冠以此二者表示观音也顶相佛三十二相云顶肉髻成乃知佛虽有肉髻而不见肉髻之顶相也第十一势至观次观大势至菩萨身量大小亦如观世音举身光明作紫金色有缘众生皆悉得见但见此菩萨一毛孔光即见此十方无量诸佛净妙光明是故号此菩萨名无边光以智慧光普照一切令离三涂得无上力是故名大势至顶上肉髻上有一宝瓶盛诸光明普见佛事余诸身相如观音无异是为观大势至第十二普往生观见此事巳当起自心生于西方极乐世界于莲华中结跏趺坐作莲华合想开想莲华开时有五百色光来照身想眼目开想见佛菩萨满虗空中水鸟树林及与诸佛所出音声皆演妙法与十二部经合是为普观想第十三襍观阿弥陀佛或现大身满虗空中或现小身丈六八尺所现之形皆真金色圆光化佛及宝莲华如上所说X观世音大势至身同众生但观首相此二菩萨助阿弥陀佛普照一切是为襍想观考证但观首相观音头上天冠中有一立化佛势至头上有宝瓶盛诸光明以此为别也第十四上品上生观佛告阿难及韦提希上品上生者若有众生愿生彼国者发三种心即便往生何等为三一者至诚心二者深心三者回向发愿心具此三心者必生彼国复有三种众生当得往生何等为三一者慈心不杀具诸戒行二者读诵大乘方等经典三者脩行六念回向发愿愿生彼国具此功德一日乃至七日即得往生生彼国时此人精进勇勐故阿弥陀如来与观世音大势至无数化佛百千比丘声闻大众无量诸天七宝宫殿观世音菩萨执金刚台与大势至菩萨至行者前阿弥陀佛放大光明照行者身与诸菩萨授手迎接观世音大势至与无数菩萨赞叹行者劝进其心行者见巳欢喜踊跃自见其身乘金刚台随从佛后如弹指顷往生彼国生彼国巳见佛色身众相具足见诸菩萨色相具足光明宝林演说妙法闻巳即悟无生法忍经须臾间历事诸佛徧十方界于诸佛前次第受记还至彼国得无量百千陀罗尼门是名上品上生者谨按先贤云学莫先于立志是故有志者事竟成然则修净业者可不以上品上生自期而X以中下自足乎予故止录此篇不及余品亦厚望众生之意也能立其志者尚其勗之攷证三心净土指归曰善导和尚云身礼拜彼佛口称念彼佛意观察彼佛三业真实名至诚心以真实信心知自身具足烦恼流转三界信知弥陀本愿下至十念得生无有一念疑心故名深心凡所作为一切善相悉皆回向往生故名回向发愿心说云佛果高深以心往求故名深心此说尤明切六念初门曰一念佛若遭恐怖及众障难之时应当念佛是多陀阿伽度阿罗诃三藐三佛陀神无量如是念恐怖障难即除二念法若恐怖障难之时应当念法佛法巧出得今世果无热恼不待时能到善处通达无碍三念僧僧佛弟子众具足五分法身中有四双八辈三乘得果应受供养礼事世界无上福田四念戒戒是遮诸恶安隐住处是中戒有三种所谓律仪戒定共戒道共戒律仪能除身口诸恶定共能遮烦恼觉道共能破无明得慧解脱五念舍有二种一者舍施舍二者舍烦恼舍舍施舍能舍大功德舍烦恼舍因此得智慧涅槃六念天谓四天王天乃至他化自在复有四种天一名天二生天三净天四生净天如是得果报清净利安一切妙宗钞云前三念天后三X念自戒施是自因生天是自果也帝网无尽观法成佛心要曰普贤行海虽汗浩无涯今就观行略示其一曰帝网无尽观于中略示五门一礼敬门二供养门三忏悔门四发愿门五持诵门初礼敬门者谓想尽虗空徧法界尘尘剎剎帝网无尽三宝前各有帝网无尽自身每一一身各礼帝网无尽三宝更想此一门尽未来际无有休歇念念相续无有间断身语意业无有疲厌以下四门准此类推考证帝网发隐曰大梵天王赤珠罗网红光互射宝色交辉文彩千重不相障阂也宗镜录曰帝网从喻得名若就法立应名重现无尽门释曰重重无尽者即是一法皆含真如心性无尽之理所以互徧重重礼敬或坐中作观想晨昏礼佛暂时歛念入此观门功德无尽或想徧法界纯是毗卢佛等每一尊前自想一身礼更若难入先想十尊习之稍熟渐渐百尊千尊乃至无尽下准此门习之供养每一一身各出帝网无尽供具所谓香华灯烛衣服饮食幢幡伞盖璎珞云楼阁云等忏悔每一一身尽皆至诚忏悔帝网无尽罪障所谓自从无始迄至今身所造五逆十恶等X罪烦恼所知等障发愿每一一身各发帝网无尽愿所谓无边众生誓愿度无边烦恼誓愿断无边佛法誓愿学无边福智誓愿集无上菩提誓愿成并自心所乐善愿尽总发之持诵每一一身各有帝网无尽真言教法诸佛菩萨名号谨按疏云若不习帝网等观终不能得无碍佛果今有小根闻此法门却媟繁乱由此言之帝网无尽观法不可缺明矣善导大师劝修净土入观临睡发愿文修净土者凡入观与睡时应先起立合掌一心向西十称四圣名号毕即发愿言弟子现是生死凡夫罪业深重轮回六道不能出离今遇善知识得闻弥陀名号本愿功德一心称念愿生净土愿佛哀怜摄受接引弟子某不识弥陀世尊身相光明愿佛菩萨示现身相及国土庄严等事令我了了得见说是语巳一心正念即便入观及睡不得杂语不得杂想或于正发愿时见诸瑞相或于观中得见或于梦中得见此法近来大灵騐精进行之方信不虗攷证莲池禅师曰善导大师古称阿弥陀佛化身今此愿文修净土人所宜深信慎勿以暂X时无騐而輙废坠务在久远行持必于净土功不唐捐也附情想论楞严经曰一切众生实本真净因诸爱染发起妄情情积不休能生爱水是故众生心忆珍羞口中出水心忆前人目中泪盈贪求财宝心发爱涎举体光润心着行婬男女二根自然流液诸爱虽别流结自同润湿不升自然坠下众生因诸渴仰发明虗想想积不休能生胜气是故众生心持禁戒举身轻清心持呪印顾盻雄毅心欲生天梦想飞举心存佛国圣境冥现事善知识自轻身命诸想虽别轻举是同飞动不流自然超越阿难纯想即飞必生天上若飞心中兼福兼慧及与净愿自然心开见十方佛一切净土随愿往生情少想多轻举非远即为飞僊大力鬼王飞行夜叉地行罗剎游于四天所去无碍其中若有善愿护持我法是等亲往如来座下情想均等不飞不坠生于人间情多想少流入横生重为毛羣轻为羽族七情三想流下水轮生于火际身为饿鬼常被焚烧水能害巳无食无饮经百千劫九情一想下同火轮轻生有间重生无间二种地狱纯情即流入阿鼻狱龙舒净土文曰喜怒好恶嗜欲皆情也养情为恶纵情为贼节情为善灭情为圣甘其饮食美其衣服大其居处若此之类谓之养情饮食若流衣服X尽饰居处无厌若此之类谓之纵情犯之不校触之不怒伤之不怨是为折情犯之触之伤之如空反生怜悯愚痴之心是为灭情谨按净土文今世之人皆养情纵情者也虽游心净土亦无益矣而况不知有净土也噫安得灭情折情者而共语观想之法也哉六斋日加课法朔日晨起焚香法持香长跪一心观此香烟变为珍珠璎珞香台宝楼天衣妙乐异果华云种种供具供养十方三宝观毕插香佛前拜伏念云愿此香华云以为光明台供养佛菩萨普及于一切礼三宝稽首圆满徧知觉寂静平等本真源相好严特非有无慧光普照微尘剎一心敬礼十方三世尽虗空徧法界微尘剎土中一切常住佛宝两足尊此界他方人间天上法报真身舍利形像一一塔庙稽首湛然真妙法甚深十二修多罗非文非字非言宣一音随类皆明了一心敬礼十方三世尽虗空徧法界微尘剎土中一切常住法宝离欲尊天上人间龙宫海藏十二部经一切圣典稽首清净诸贤圣十方和合应真僧执持禁戒无有违振钖携瓶利含识一心敬礼十方三世尽虗X空徧法界微尘剎土中一切常住僧宝众中尊宝剎净土巖阿石室诸大菩萨缘觉声闻一切贤圣攷证三宝归元直指曰三宝有三种一曰同体三宝谓真如之理自性开觉名佛宝德用轨则自性正直名法宝动无违诤自性清净名僧宝二曰出世三宝谓法报化身随类应现是为佛宝六度铨旨四谛缘生名为法宝十圣三贤五果四向名为僧宝三曰世间住持三宝谓泥龛塑像名为佛宝黄卷赤轴名为法宝剃发染衣名为僧宝皈依者罪灭河沙瞻仰者福增无量若不敬世间三宝即同体出世三宝何所得哉礼佛礼佛时虽不得能拜之身及所拜之佛须作帝网无尽观一一尘中有一切佛一一佛前有我身语云一拜永除千劫罪乃真实不虗两足尊佛以福慧兼脩两足尊谓福慧两足也福慧详见第一卷往生胜果篇考证舍利成道记云碎金刚之胜身为舍利之遗骨註云佛虽示灭度而留舍利流布人间令瞻奉供养发心生善十二部经大乘九部无譬喻因缘议论小乘九部无方广受记无问自说X焚香三拜祝云弟子谨为一切众生然香敬礼尽虗空界上自诸天天帝天人日月星辰南斗北斗司中司命风师雨师一切主造化灵神下自地祇大岳溟海羣山众水一切主造化灵神中及人间一切掌祸福灵神普同敬礼乞成就一切善愿以济度无量无边众生先愿见今处世无一切疾病灾难等事道心坚固终始不渝佛法精进身心弥笃临命终时一月豫知其期化佛菩萨来迎西方境界尽现空中迟迟而久众人皆见即如入禅定安然化去遂见阿弥陀佛证无生法忍了六神通不出此间一岁即来此间教化众生渐渐变此南阎浮提尽娑娑世界以至十方无量世界皆为清净极乐X世界又焚香三拜祝云弟子感谢天地覆载日月星辰照临造化生成神灵卫祐父母产育君臣护庇师尊教诲恩地提挈及衣食来处及受用处及使令处一切有恩力于巳者普同敬礼又为此等众生谢覆载照临生成卫护之恩谨为此等众生念南无释迦牟尼佛一百八遍以种无上善根念南无阿弥陀佛一百八遍以结无上善缘愿此等众生修持佛法脱离苦海即变此南阎浮提为极乐世界又焚香三拜祝云弟子谨为平生所食之肉之众生所衣绵帛之蚕念诵南无西方极乐世界三十六万亿阿弥陀佛一百八遍仰唯如来大慈大悲特展神威一如此众生自舍身命与者乞为念诵资荐其身定拔济生于极乐世界俟生极乐世界见佛闻法证六神通来此南阎浮提化度众生之时此等众生皆随逐而来共化众生同升佛道右礼三宝三祝愿于六斋十斋日内随人志愿行持初一日十五日斋佛至夜蒙山施食十五日三十日持诵梵网经礼诵回向十业文余有七日X随人志愿持诵大乘经典或持往生真言右各加于行持本课之外净土资粮全集卷之五净土资粮全集X卍XXX净土资粮全集卷之六古杭云栖寺莲池禅师袾宏校正橘矛隹李桐邑净业弟子庄广还辑净土兼禅章论净土禅宗谨按永明禅师云有禅有净土犹如戴角虎现世为人师来生作佛祖言二者之贵于相兼也柰何中峯大师又云禅与净土理虽一而功不可并施脩之者贵于一门深入则二者似又不可得兼矣将如之何而可噫不观诸莲池禅师之言乎师云兼之义二足蹑两舡之兼诚为不可圆通不碍之兼何不可之有由此言之净土兼禅之说不待辨而自明矣况石机禅师着莲社释疑论有净土为先之说夫既以净土为先则必以参禅为后今虽曰相兼但知所先后则近道矣又何疑于中峯功不并施之说乎X莲社释疑论曰或云参禅第一或云念佛为先毕竟如何用心两无一失答参禅欲了生死念佛亦欲了生死生死不了二者虗名盖生死者即我今要参禅念佛之心耳若能了知何法不备禅宗覔心无处即登祖位莲宗心佛两忘亦跻上品以此证之二宗何别但莲宗行人恐在娑婆佛难值故境强观浅仍被流转故此发愿亲近弥陀如孩子近母则无汤火之虞禅宗亦发愿愿生中国正信出家但恐力微耳若有力如阿难云五浊恶世誓先入地藏云地狱未空誓不成佛苟具此力何必往生但愧我等幸逢圣教稍有一知半解终是力微若不求生净土亲近弥陀如彼孩子一失汤火则难救矣可不求生净士为先耶豫行篇脩禅之法行住坐卧总当调心但卧多则昏沉立多则疲极行多则纷动其心难调坐无此过所以多用耳然人日用不得常坐或职业相覊或众缘相绊必欲静坐遂致蹉跎学者须随时调习此心勿令放逸亦有三法一系缘收心二借事炼心三随处养心何谓系缘收心唐人诗云月到上方诸品静心持半偈万缘空自俗人言之心无一物万缘始空今云心持半偈万缘空此理最可玩索盖常人之心必有所系系之一处渐束渐纯半偈染X神万妄俱息故云系心一处无事不办究实论之即念佛持呪及参话头之类皆是妄念然借此一妄以息羣妄大有便益学者知此日用间一心不乱专持佛号行住坐卧绵绵密密无丝毫间断由是而应事接物一切众缘种种差别而提撕运用总属此心吾参祖师活公案不参凡夫死公案又何间断之有何谓借事炼心常人之心私意盘结欲情浓厚须随事磨炼难忍处须忍难舍处须舍难行处须行难受处须受如旧不能忍今日忍一分明日又进一分久久炼习胸中廓然此是现前真实功夫也古语云静处养气閙处炼神金不得火炼则襍类不尽心不得事炼则私意不除最当努力勿当面蹉过何谓随处养心坐禅者调和气息收歛元神只要心定心细心闲耳今不得坐须于动中习存应中习止立则如斋手足端严切勿摇动行则徐徐举足步与心应言则安和简默勿使躁妄一切运用皆务端详闲泰勿使有疾言遽色虽不坐而时时细密时时安定矣如此收心定力易成此随时方便也正脩篇谨按天台以止观为禅要故以止观为正脩净业以念佛为禅要故以念佛为正脩所谓圆通不碍之兼此之谓也虽然前章有念佛持法矣此篇不亦赘乎曰前之念佛所主在日课中X下乘事也此之念佛所主在兼禅最上乘事也设使日课之念佛而皆能摄心则虽中下乘之因实成最上乘之果是篇诚为赘矣苟不尽然则桑榆之收犹可救东隅之失是篇其容巳乎论摄心念佛欲脩净业者可于净室置一牀坐却将从前无明烦恼等事尽情放下沐浴更衣向佛菩萨像前忏悔事毕上牀须要端身正坐闭目定息微微动口默念六字佛三五七声或十声便止默念默计南无阿弥陀佛一南无阿弥陀佛二南无阿弥陀佛三从四至百又依前从一至百默念默计或计五六十声妄情忽起或见色闻声或意逐攀缘皆是正念不切使佛声间断数目不清不至于百是莫作数或是三回五次念不至百定莫作数或至九十九声唯少一声亦莫作数直要佛声数目历历分明方可作百之总数计数之法不可缘于外境如念珠及他物计数之类总数别数皆计于心中或计一百乃至一万数目分明若无间断此是净业相继也既有如是工夫切不可生欢喜若三回五次数不至百亦不可生烦恼若坐久佛声间断数目不清缓缓下地或掐数珠或出声持念随意自在行住坐卧随时随处念佛或出声或不出声都不相妨只要心念无令间断自觉事务稍定还复上牀依前默念默计此是日间动静念佛底节X次至于晨昏二时必须向佛菩萨像前忏悔复于牀上依前摄心坐至夜深身心倦怠和衣歇息欲脱衣时必留衬衣若欲歇时须默念佛不用计数念至睡着觉来抖擞精神端身正坐依前默念默计若乃佛声断绝数目不清身心烦恼缓缓下牀或礼拜或径行一心念佛逍遥片时还复上牀摄心端坐如前默念默计此是摄心念佛底样子也论数息念佛大集经贤护品曰求无上菩提者应脩念佛禅三昧偈曰若人专念弥陀佛号曰无上深妙禅至心想像见佛时即是不生不灭法坐禅三昧经云菩萨坐禅不念一切惟念一佛即得三昧初机脩习未免昏散二病须假对治人天宝鑑云凡脩禅定即入静室正身端坐数出入息从一数至十从十数至百从百数至千万此身兀然此心寂然与虗空等不烦禁止如是久之一心自住不出不入时觉此心从百毛孔中八万四千云蒸雾起无始巳来诸病自除诸障自灭自然明悟譬如盲人忽然有眼尔时见彻不用寻人指路也今此摄心念佛欲得速成三昧对治昏散之法数息最要凡欲坐时先想巳身在圆光中默观鼻端想出入息每一息默念南无阿弥陀佛一声方便调息不缓不急心息相依随其出入行住坐卧皆可行之勿令间X断常自密密行持乃至深入禅定息念两忘即此身心与虗空等久久纯熟心眼开通三昧忽尔现前即是唯心净土论参究念佛念佛之人欲要参禅见性须要于净室正身端坐扫除缘累截断情尘瞠开眼睛外不着境内不住定回光返照内外俱寂然密举念南无阿弥陀佛三五声回光自看云佛即是心心是何物不得作有不得作无只今举的这一念从何处起觑破这一念复又觑破这觑破的是谁参究良久又举南无阿弥陀佛又如是觑如是参急切做工夫勿令间断惺惺不𥧌如鸡抱卵不拘四威仪中亦如是举如是看如是参忽于闻声见色时行住坐卧处豁然大悟亲见本性弥陀内外身心一时透脱尽干坤大地是个西方万象森罗无非自巳盖参禅乃寂照无为之法不是尘世中说得的事要在放下澄心静虑方许少分相应不须别举话头但持一箇阿弥陀佛自参自念久久自有所得论实相念佛宗镜录曰何等名为诸法实相所谓诸法毕竟空无所有以是毕竟空无所有法念佛诸想不生空寂无性灭诸觉观是名实相念佛考证实相念佛即一心不乱即念佛三昧也名虽异而实则同一心不乱巳见于念佛持法X矣今以念佛三昧之说录于左三昧者梵语华言正定莲社释疑论曰或问楞严经云念性元生灭又云以生灭因而求佛乘不生不灭无有是处然则念佛不能契彼无生明矣答经不云乎无所念心修念佛三昧夫无所念心即般若也般若之体如大火聚撄之即烧所以触有有败触空空坏岂生灭而能预哉苟以是心念佛则无生道于此显然矣云何不契无生耶能知此者方明念佛三昧西方合论曰一切修行法门言空即断言有即常未为究竟唯此念佛三昧即念而净净非是无即净而念念非是有达净无依即是念体了念本离即是净用是故非净外有念能念于净若净外有念念即有所所非净故非念外有净能入诸念若念外有净净即有二二非净故中峯有诗云心中有佛将心念念到心空佛亦忘此之谓也谨按摄心念佛念佛之始事也实相念佛念佛之终事也二者固不可偏废至于参究数息二法唯人量用何以故参究所以明吾真心数息所以对治昏散若巳悟真心既不昏散则二法可不用故耳调和篇X夫行者初学坐禅先须善调五事必须和适则三昧易生有所不调多诸妨难善根难发一调食者食若过饱则气急身满百脉不通令心闭塞坐念不安食若过少则身羸心悬意虑不固此二者皆非得定之道若食秽触之物令人心识昏迷若食不宜之物则动宿病使四大违反此为修定之功须深慎之也二调睡眠者夫眠是无明惑覆不可纵之若其眠𥧌过多非唯废修圣法亦复丧夫功夫而能令心暗昧善根沉没当觉悟无常调伏睡眠令神气清白念心明净如是乃可栖心圣境三昧现前故经云初夜后夜亦勿有废令一生空过无所得也三调身四调息五调心此三者应合用不得别说但有初中后方法不同是则入住出相有异也夫初欲入禅调身者行人欲入三昧调身之宜若在定外行住进止动静运为须悉详审若所作麤犷则气息随麤以气麤故则心散难录兼复坐时烦愦心不怡怡身在定外亦须用意逆作方便后入禅时须善安身得所初至绳床即须先安坐处每令安隐久久无妨次当正脚若半跏坐以左脚置右脚上牵来近身令左脚指与右䏶齐右脚指与左䏶齐若欲全跏即正右脚置左脚上次解宽衣带周正不令坐时脱落次当安手以左手掌置右手上重累手相对顿置左脚上牵来近身当心而安次当正身先当挺动其身并诸支节X作七八反如似按摩法勿令手足差异如是巳则端直令嵴骨勿曲勿耸次正头颈令鼻与脐相对不偏不斜不低不昂平面正住次当口吐浊气吐气之法开口放气不可令麤急以之绵绵恣气而出想身分中百脉不通处放息随气而出闭口鼻纳清气如是至三若身息调和但一亦足次当闭口唇齿才相拄着舌向上腭次当闭眼才令断外光而巳当端身正坐犹如奠石无得身手四肢切尔摇动是为初入禅定调身之法举要言之不宽不急是身调相四次入禅调息法者息有四种相一风二喘三气四息前三为不调相后一为调相云何为风相坐时则鼻中息出入觉有声是风也云何为喘相坐时息虽无声而出入觉滞不通是喘相也云何为气相坐时息虽无声亦不结滞而出入不细是气相也云何息相不声不结不麤出入绵绵若亡若存心神安隐情抱悦豫此息相也守风则散守喘则结守气则劳守息即定坐时有风喘气三相是名不调而用心者复为心患心亦难定若欲调之当依三法一者下着安心二者宽放身体三者想气徧毛孔出入通同无障若细其心令息微微然息调则众患不生其心易定是名行者初入定时调息方法举要言之不澁不滑是息调相也五初入定时调心者有三义一入二住三出初入有二义一者调伏乱想不令越逸二者X当令沉浮宽急得所何者为沉相若坐时心中昏愔无所记录头好低垂是为沉相尔时当系念鼻端令心住在缘中无分散意此可治沈何等为浮相若坐时心好飘动心亦不安念外异缘此是浮相尔时宜安心向下系缘脐中制诸乱念心即定住则心易安静举要言之不浮不沉是心调相其定心亦有宽急之相定心急病相者由坐中摄心系念因此入定是故上向胸臆急痛当宽放其心想气皆下流患自瘥矣若心宽病相者觉心志散漫身好逶迤或口中流涎或时暗晦尔时应当歛身急念令心住缘中身体相持以此为治心有澁滑之相推之可知是为初入定调心方法夫入定本是从麤入细是以身既为麤息居其中心最为细静调麤就细令心安静此则入定初方便也是名初入定调三事也二住坐中调三事者行人当于一坐之时随时长短或经一时或至二三时摄念用心是中须善识身息心三事调不调相若坐时向虽调身竟其身或宽或急或偏或曲或低或昂身不端直觉巳随正令其安隐中无宽急平直正住复次一坐之中身虽调和而气不调和相者如上所说或风或喘或复气急身中胀满当用前法随而治之每令息道绵绵如有如无次一坐中身息虽调而心或浮沉宽急不定尔时若觉当用前法调令中适此三事的无前后随不调者而调X适之令一坐之中三事调适无相乖越和融不二此则能除宿患妨障不生定道可克三出时调三事者行人若坐禅将竟欲出定时应前放心异缘开口放气想从百脉随意而散然后微微动身初动肩膊及手头颈次动二足悉令柔软次以手徧摩诸毛孔令摩手令煖以揜两眼然后开之待身热稍歇方可随意出入若不尔者坐或得住心出既顿促则细法未散住在身中烦躁不安是故心欲出定每须在意此为出定调身息心方法以从细出麤故是名善入住出谨按调心之法虽具于右矣又如永嘉之六种料拣不可不知故录于左永嘉集曰六种料拣者一识病二识药三识对治四识过生五识是非六识正助第一病者有二种一缘虑二无记缘虑者善恶二种也虽复差殊皆非解脱是故总名缘虑无记者虽不缘善恶等事然俱非真心但是昏性此二种名为病第二药者亦有二种一寂寂二惺惺寂寂谓不念外境善恶等事惺惺谓不生昏住无记等相此二种名为药第三对治者以寂寂治缘虑以惺惺治昏住用此二药对破二病故名对治第四过生者谓寂寂久生昏住惺惺久生缘虑因药发病故曰过生第五识是非者寂寂不惺惺此乃昏住惺惺不寂寂此乃缘虑不惺惺不寂寂此乃非但缘虑亦乃入昏X而住亦寂寂亦惺惺非但历历兼复寂寂此乃还源之妙性也此四句者前三句非后一句是故云识是非也第六正助者以惺惺为正以寂寂为助此之二事体不相离犹如病者因杖而行以行为正以杖为助脩心之人亦复如是明宗篇上楞伽经曰第一义谛者但唯是心种种外相悉皆无有彼愚夫执着恶见欺诳自他不能明见一切诸法如实处大慧一切诸法如实者谓能了达唯心所现宗镜录曰本静禅师云汝莫执心此心皆同前尘而有如镜中像无体可得若执实有者则失本源常无自性圆觉经云妄认四大为自身相六尘缘影为自心相楞伽经云不了心及缘则生二妄想了心及境界妄想则不生维摩经云法非见闻觉知且引三经证斯真实华严经云游心法界如虗空则知诸佛之境界法界即中也虗空即空也心佛即假也三种即佛境也是为观心今宗镜所论非是法相立有亦非破相归空但约性宗圆教以明正理即以真如不变不碍随缘是其圆义若法相宗一向说有真有妄若破相宗一X向说非真非妄此二门各着一边俱可思议今此圆宗空有二门俱存又不违碍此乃不可思议若定说有无二门皆可思议今以不染而染则不变随缘染而不染则随缘不变实不可以有无思亦不可为真妄惑斯乃不思议之宗趣非情识之所知万法从缘无自体耳体而无自故名性空性之既空虽缘会而非有缘之既会虽性空而不无是以缘会之有有而非有性空之空无而不无何者会则性空故言非有空则缘会故曰非无非有非无何独言语道断亦乃心行处灭也如是则名体既空言思自绝可谓万机泯迹独明真心矣真如者遣妄曰真显理曰如观和尚拂此义云无法非真何有妄可遣耶则真非真矣无法不如何称理可显耶故如非如矣斯则无遣无立为非安立之真如矣此释甚妙故信心铭云良由取舍所以不如立即是取遣即是舍今无遣无立道自玄会矣肇论曰心亦不有亦不无不有者不若有心之有不无者不若无心之无何者有心则众庶是也无心则太虗是也众庶止于妄想太虗绝于灵照岂可止于妄想绝于灵照标其神道而语圣心者乎是以圣心不有不可谓之无圣心不无不可谓之有不有故心想都灭不无故理无不契理无不契X故万德斯弘心想都灭故功成非我所以应化无方未甞有为寂然不动未甞无为经云心无所行无所不行信矣黄檗心要曰诸佛与一切众生唯是一心更无别法此心无始巳来不曾生不曾灭无形无相超过一切限量名言踪迹对待当体便是动念即乖犹如虗空无有边际不可测量唯此一心即是佛莲池禅师曰灵明洞彻湛寂常恒非浊非清无背无向大哉真体不可得而思议者其唯自性欤谨按莲师又云言性有二兼无情分中谓之法性独有情分中谓之佛性今云自性且指佛性而言也由此观之巳上诸篇所言者法性也法性与佛性一而二二而一者也论性其无余蕴矣乎攷证传云灵者灵觉明者明显日月虽明不得称灵今惟至明之中神解不测明不足以尽之故曰灵明彻者通也洞者彻之极也日月虽徧不照覆盆是彻而未彻今此灵明辉天地透金石四维上下曾无障碍盖洞然之彻靡所不彻非对隔说通之彻云洞彻也湛者不染寂者不摇大地虽寂不得称湛今惟至寂之中莹净无滓寂不足以尽之故云湛寂恒者久也常者恒之极也大地难逃坏劫是恒而未恒今此湛寂推之无始引之无终亘古亘今曾无变动盖常X然之恒无恒不恒非对暂说久之恒云常恒也非浊者云有则不受一尘非清者云无则不舍一法无背者纵之则无所从去无向者迎之则无所从来言即此灵明湛寂不可以清浊向背求也举清浊向背意该善恶圣凡有无生灭增减一异等大哉二句赞词大者当体得名具徧常二义以横满十方竖极三际更无有法可与为比非对小言大之大也真者不妄以三界虗伪唯此真实所谓非幻不灭不可破坏故云真也体者尽万法不出一心之体体该相用总而名之曰真体也不可思议者上明而复寂寂而复明清浊不形向背莫得则心言路绝无容思议者矣不可思者法无相想思则乱生经云汝暂举心尘劳先起是也又法无相想思亦徒劳经云是法非思量分别之所能及是也故曰心欲缘而虑亡也不可议者所谓理圆言偏言不能尽经云一一身具无量口一一口出无量音如善天女穷劫而说终莫尽是也故曰口欲谈而词丧也故用此四字总结前文盖是至极之名也末句结归言如是不可思议者当是何物唯自性乃尔龙舒净土文真性说曰金刚经十七段其大意不过言真性皆无所有如虗空然此虗空谓之顽空顽空者直无所有而真性虽如虗空而其中则有X故曰真空不空顽空则可以作可以坏若此地实掘去一尺土则有一尺空掘去一丈土则有一丈空是顽空可以作也若此器本空以物置之则实矣此室本空以物置之则实矣是顽空可以坏也若真性之空则不可作不可坏本来含虗空世界乌可作乎无始以来至于今日未甞变动乌可坏乎真性中俱无所有无得而比故不得巳而以顽空比之是般若心经云是诸法空相谓诸法皆空之相乃真性也终之以空中无色以至无智亦无得谓真性中皆无所有如顽空中皆无所有也既皆无有然有一切众生者乃真性中所现之妄缘耳大槩言之真性如镜一切有生者如影是真性中所现之影也影有去来而镜常自若众生有生有灭而真性常自若生灭既除真性乃现盖生灭者妄也真性者真也故楞严经曰诸妄消亡不真何待此性上自诸佛下至蠢动含灵初无有异其异者皆妄也又妄想说曰楞严经第一卷佛与阿难七次论心终之以寻常所谓心者乃妄想耳非真心也真心即性也圆觉经谓众生妄认六种尘缘为自性相是寻常所谓心者乃六种尘缘之影耳谓此心本无惟因外有六种尘缘故内现此心若外因有色内则起爱色之心外因有声内则起爱声之心外因有香味触法内则起爱香味触法之心盖真性X如镜六种尘缘如形此心如影若外无六尘则内亦无此心矣此心岂不为六种尘缘之影乎形来则影现形去则影灭而性镜则常自若故金刚经云过去心不可得现在心不可得未来心不可得此三心皆妄想心也故有过去未来现在若真心则无始巳来未甞变动乌有过去未来现在者乎不可得者谓无也此三心皆随时灭坏故云不可得谨按法性佛性其性未始不一而或真或妄其机未始不同故以龙舒之说总结之考证七次论心楞严经云佛问阿难汝心何在答在身内如是七问七答佛皆破其妄所意在显真身内身外潜伏根里开合明暗随合处有一切无着中间巳上略举其目当于本经详考之明宗篇下谨按巳上真妄之说可谓明切矣特其所以守真舍妄者则未之详也故列之如左心经曰观自在菩萨行深般若波罗蜜多时照在五蕴皆空度一切苦厄舍利子色不异空空不异色色即是空空即是色受想行识亦复如是舍利子是诸法空相X考证观自在菩萨宗泐曰观自在者能修般若之菩萨也般若波罗蜜多者菩萨所修之法也菩萨用般若观慧照了自心清净圆融无碍故称自在此自行也复念世间受苦众生令其修习此法离苦得乐无不自在此化他也行者修行此深般若者实相般若也非初心浅智者所能观故云深也时者菩萨脩行波若时也五蕴皆空龙舒净土文曰五蕴谓色受想行识也色谓色身受谓受用想谓思想行谓所行识谓辨识此五者蕴积不散以壅蔽真性故谓之蕴又谓之五阴谓阴暗真性也一切苦厄皆从五者生若能照见色身为空则不泥于色身而畏死亡是度过此一种苦厄也照见受用为空则不泥于受用而贪奉养又度过此一种苦厄也照见思想为空则不泥于思想而意乃无所着又度过此一种苦厄也照见所行为空则不泥于所行而可以息迹是又度过此一种苦厄也照见辨识为空则不泥于辨识而可以坐忘是又度过此一种苦厄也故照见五蕴皆空则度过一切苦厄此五者皆不是真实乃真性中所现之妄缘若六根六尘六识十二缘四谛皆此类也色空林氏曰色色也夫既得而色之则亦可得而空之空空也夫既得而空之则亦可得而X色之此乃尘生尘灭对侍之义殆非吾之真心实地也而吾之真心实地本无色也夫谁得而空之本无空也夫谁得而色之色空都空生灭多灭此乃色空生灭之不到处也故谓之真空谓之真心实地金刚经曰应生清净心不应住色生心不应住声香昧触法生心应无所住而生其心攷证应生清净心宗泐曰如来告善现云为菩萨者应如是生清净心乃非取而取如维摩经云随其心净则佛土净斯之谓也若于六尘生着不名清净故又曰应无所住而生其心坛经云五祖与惠能讲金刚经至应无所住而生其心能于是大悟见性又曰不取于相如如不动何以故一切有为法如梦幻泡影如露亦如电应作如是观攷证不取于相宗泐曰如如者法身之理也无去无来故云不动一切有为法者一切世间生灭之法也虗假不实故梦幻泡影露电为喻应作如是观者观即般若妙智以此妙智观有为法如梦幻等能观既是妙智所观无非妙境妙境者一观三谛真俗中也妙智者一心三观空假中也即观有为之法离性离想之谓空无法不具之谓假非空非假之谓中谛者审实不虗之谓全谛发观以观照谛谛既即一而三X观岂前后而照故云如是观也林氏曰色有色相空有空相而如如不动我之真心实地一切之现成也真心实地岂落于色空尘生尘灭之二相耶此说虽不言三观其实一也圆觉经曰一切如来本起因地皆依圆照清净觉相永断无明方成佛道云何无明一切众生从无始来种种颠倒妄认四大为自身相六尘尘缘影为自心相譬彼病目见空中华空实无华病者妄执故由此妄有轮回生死故名无明一切众生于无生中妄见生灭是故说名轮转生死善男子如来因地脩圆觉者知是空华即无轮转亦无自心受彼生死非作故无本性无故宗镜录曰一瞖在目千华乱空一妄在心恒沙生灭瞖除华尽妄灭证真楞严经曰佛言阿难汝等当知一切众生从无始来生死相续皆由不知常住真心性净明体用诸妄想此想不真故有轮转宗镜录曰欲塞烦恼之窟穴截生死之根株但能内观一念无生则空华三界如风卷烟幻影六尘如汤沃雪廓然无际唯一真心矣考证常住真心成佛心要曰顿教一心者谓绝待一心本来清净华严经云法性本空寂无取亦无见性空即是佛不可得思量盖令诸众生反妄归真了达色身山河大地世间诸法X全是一味妙明真心即绝待真心也又曰诸众生从无始来循诸色声逐念流转曾不见悟性净妙常不循所常逐诸生灭由是生生襍染流转若弃生灭守于真常常光现前根尘识心应时销落想相为尘识情为垢二俱远离则汝法眼应时清明云何不成无上知觉宗镜录曰一心生灭门二心真如门生灭门者只如三界循环斯皆妄识四生盘泊并是惑心荣辱迅譬石光古今驶过拍鞠此则生灭门也真如门者只如摩罗净识湛若太虗佛性明珠皎同朗月隐显虽异肤内更明染净缘分法身澄止此则真如门也攷证楞伽经论识有二一曰藏识又谓之真识属于诸佛即后第九阿摩罗识是也一曰事识又谓之六识又谓之波浪识属于众生即后六识第七末那识所谓根尘识心者此也宗镜录曰识有八种一眼识二耳识三鼻识四舌识五身识六意识七末那识八阿赖耶识此八种识具三能变一异熟能变即第八识多异熟性故二思量能变即第七识恒审思量故三了别能变即前六识了境麤相故又曰第八识广容周徧为万法根原故称第一微细体性此体不可说微妙最难知周徧法界而无住心任持一切而不现相又云此阿赖耶识即是真心X不守真性随染净缘不合而合能含藏一切真俗境界此约有和合义边说若不和合义者即变常不变故号真如又云第八识以任运之缘合恒常之道不为垢法之所染宁为净法之所治非生死之所覊岂涅槃之能寂是以称为识主故号心王尔后因一念无明起七识波浪又云异熟因有漏善不善业为异熟异谓是别异属因熟谓成熟属果异因居过去熟果即现在末那识是染法障碍圣道隐蔽真心六识者法数曰眼识玄黄不真耳识苦乐异音鼻识观气旋光舌识掉说邪正身识随机现仪意识缘虑旋空谓之六识又藏论九识品云第九阿摩罗识释阿摩罗有二种一者所缘即是真如二者本觉即真如智此二并以真如为体染净无染总论云前六分别事识是名取境心第七现识是名无明熏妄心第八藏识是名心清净第九真识是名体性不改要之第七识是妄第九识是真第八识可真可妄然而真妄俱隐而未形故曰心清净修心者能力持之即第九识矣法宝坛经曰我此法门先立无念为宗无相为体无住为本无住者人之本性于世间善恶好丑乃至冤之与亲言语触剌欺争之时并将为空不思酬害念念之中不思前境若前念今念后念相续X不断名为系缚于诸法上念念不住即无缚也此是以无住为本外离一切相名为无相能离于相即法体清净此是以无相为体于诸境上心不染曰无念迷人于境上有念念上便起邪见一切尘劳妄想从此而生故立无念为宗善知识真如自性起念六根虽有见闻觉知不染万境而真性常自在故云能善分别诸法相于第一义而不动考证无念为宗成佛心要曰若念起时常起觉心故七祖云念起即觉觉之即无脩行妙门惟在于此又云拟心即差动念便乖但栖心无寄理自玄会又古德云实相言思断真如绝见闻此是安心处异学徒云云此但任其本性自然更不起新生慧解故贤首云若起心作凡行圣行非是真行不作一切行行心无寄是名大行又曰若欲成就种智须达一相三昧一行三昧若于一切处而不住相于彼相中不生憎爱亦无取舍不念利益成坏等事安闲恬静虗融澹泊此名一相三昧若于一切处行住坐卧纯一直心不动道场成净土此名一行三昧若具二三昧如地有种含藏长养成熟其实一相一行亦复如是承吾旨决获菩提依吾行者定证妙果师弟子玄䇿问禅者智隍曰汝在此作甚么隍云入定䇿云定有出入即非大定隍云六祖以何为X禅定䇿云我师所说妙湛圆寂体用如如五阴本空六尘非有不出不入不定不乱禅性无住离住禅寂禅性无生离生禅想心如虗空亦无虗空之量隍闻是说径来谒师具述前缘师云诚如所言汝但心如虗空不着空见应用无碍动静无心凡圣情忘能所俱泯性相如如无不定时也隍于是大悟宗镜录曰出要之术唯有观心观心得悟一切俱了是故智者先当观心返观自心欺诳不实如幻如化躁扰不住无始无明历劫流浪不知何由得出若能如是观心过患又推诸境境无自性由见而有不见即无又推见处见无自性由心有动不动即无又推动心动无自性独由不觉觉则动无又推不觉无有根本直是无始虗习念念自迷无念真心一无所有若能观心知心无起即得随入真如门当知所有皆是虗妄心念而生真妄由心更无别旨诸修行人不能得成无上菩提乃至别成声闻缘觉及成外道诸天魔王及魔眷属皆由不知二种根本错乱修习云何二种一者无始生死根本则汝今者与诸众生用攀缘心为自性者二者无始菩提涅槃元清净体则汝今者识精元明能生诸缘缘所遗者由诸众生遗此本明虽终日行而不自觉枉入诸趣释曰此二种根本即真妄二心X归宗顺旨则理事双消心境俱亡定慧齐泯如永嘉集云以奢摩他故虽寂而常照以毗婆舍那故虽照而常寂以优毕叉故非照而非寂照而常寂故说俗而即真寂而常照故说真而即俗非寂而非照故杜口于毗耶斯则不唯言语道断亦乃心行处灭考证奢摩地此云止又云定毗婆舍那此云观又云慧观约因修慧在果证优毕叉此云舍亦云平等舍谓舍于二边边非中道等谓等于定慧若求真断妄似弃影劳形若依妄即真似处阴灭影无心于忘照则万累都捐若任运以寂知则众行爰起放旷任其去住静鉴觉其源流语默不失玄微动静未离法界若未入宗镜不了自心总多闻习诵俱不成就如善星受持读诵十二部经获得四禅不达无生反堕地狱又如阿难多闻不明实相遭婬席所缚为文殊所呵应须先入正宗后修福智如琉璃之含宝月似摩尼之置高幢方得通透无瑕能雨众宝自他兼利岂虗搆哉明宗集曰四祖谓法融禅师曰夫百千法门同归方寸河沙功德总在心源一切戒定慧门神通变化悉是具足不离汝心一切烦恼业障本来自空X一切因果皆如梦幻无三界可出无菩提可求人与非人性相平等大道虗旷绝思绝虑如是之法汝今巳得与佛何殊更无别法法真禅师曰此性本来清净具足万德但以染净二缘而有差别故诸佛悟之一向净用而成觉道凡夫迷之一向染用没溺轮回其体不二故般若云无二无别分无别无二故僧问如何是大乘顿悟法要师曰汝等先歇诸缘休息万事善与不善世出世间一切诸法莫记忆莫缘念放舍身心令其自在心如木石无所辨别心无所行心地若空慧日自见如云开日出相似自然具足神通妙用是解脱人考体解脱初门曰解脱即是涅槃门谓能通此解脱三法能通行者得入涅槃故名解脱门也一空解脱门云何名空解脱门观诸法无我我所故空所以者何诸法从因缘和合生无有作者无有受者如能通达者是名空解脱门二无相碍解脱门云何名无相碍解脱门观男女相一异相等是相中求实皆不可得故无相所以者何若诸法无我我所故空空故无男女无一异等法我我所名字是异以是故男女一异等相实不可得如能通达者是为无相解脱门二无作解脱门云何名无作解脱门若知一切法无相即都无所作故名无作所以者何X若于法有所得者即于三界而有所求因是造作三有之业今一切相皆不可得故则于三界无所愿求不造一切三有生死之业无业故无报是为无作解脱门宗镜录曰有无不住即于诸法悉皆解脱以一切法不出有无故是知解脱之中无有文字无生死无烦恼无阴界无众生无忧喜无苦乐无系缚无往来无是非无得失乃至无菩提无涅槃无真如无解脱以要言之一切世出世间诸法悉皆一无有故楞严经云知见立知即无明本知见无见斯即涅槃故真解脱者名曰虗无虗无即是如来如来解脱无二无别德韶国师曰如来一大藏经卷卷皆说佛理句句尽言佛心因甚么得不会去若一向织络言教意识解会上座经尘沙劫亦不能得彻此唤作颠倒知见识心活计并无得力处此盖为跟下不明若究尽诸佛法源河沙大藏一时现前不欠丝毫不剩丝毫诸佛时常出世时常说法度人未曾间歇乃至猿啼鸟呌草木丛林常助上座发机未有一时不为上座有如是奇持处智依禅师曰尽十方世界无一微尘许法与汝作见闻觉知还信么然须如此也须悟始得莫将为等闲不见道单明自巳不悟目前此人祇具一只眼还会么X考证一只眼宗镜录云参玄之士须具二眼一巳眼明宗二智眼辨惑所以禅宗有祇具一眼之说理孤事寡终不圆通只翼单轮岂能飞运白云守端禅师曰莫谓无心云是道无心又隔一重关子璇从洪敏法师讲至动静二相了然不生有省谓敏曰敲空击水尚落筌蹄举目扬眉巳成拟议去此二途方契斯旨长芦林禅师拈拄杖曰其宗也离心意识其旨也超去来今离心意识故品万类不见差殊超去来今故尽十方更无渗漏当头不犯彻底无依悟向朕兆未生巳前用在功勋不犯之处平常活计不用踌躇拟议之间即没交涉承古禅师曰夫出家者为无为法无为法中无利益无功德近来出家人贪着福慧与道全乖若为福慧须至明心若要达道无汝用心处所以常劝人莫学佛法但自休心利根者画时解脱钝根者或三五年远不过十年若不悟去者老僧与汝入拔舌地狱白兆珪禅师曰穷天地亘古今只是当人一箇自性于是中间更无他物诸人每日行时行着坐时坐着卧时卧着祇对言语时满口道着以至扬眉瞬目嗔喜爱憎寂然游嬉未始间断因甚么不肯X承当自家歇去良由无量劫来爱欲情重生死路长背觉合尘自生疑惑譬如空中飞鸟不知空是家乡水里游鱼忘却水为性命何得自抑却问傍人大似捧饭称饥临河呌渴诸人要得休去各请立地定着精神一念回光豁然自照何异空中红日独运无私盘里明珠不拨自转然虽如是祇为初机向上机关未曾踏着且道怎么生是向上机关良久曰仰面看天不见天宝华鑑禅师曰参禅别无奇特祇要当人命根断疑情脱千眼顿开如大海洋底辊一轮赫日上昇天门照破四天之下万别千差一时了明便能握金刚王宝剑七纵八横受用自在岂不快哉其或见谛不真影响彷彿寻言逐句受人指唿何年得快活去不知屏息尘缘竖起嵴梁骨着须精彩究教七穿八穴百了千当向水边林下长养圣胎亦不枉受人天供养张拙秀才偈曰光明寂照徧河沙凡圣含灵共我家一念不生全体现六根才动被云遮断除烦恼重增病趋向真如亦是邪随顺世缘无罣碍涅槃生死等空华慧可问达磨祖师曰我心未宁乞师与安祖师曰将心来与汝安可良久曰覔心了不可得祖师曰我与汝安心竟考证宗镜录曰二祖求此妄心不得初祖所X以传衣阿难执此妄心二祖所以呵斥楚南禅师曰诸子设使解得三世佛教如瓶注水及得百千三昧不如一念修无漏道免被人天四果系绊时有僧问无漏道如何曰未有阇黎时体取曰未有某甲时教谁体取曰体者亦无道垣禅师曰古人云十方同聚会个个学无为此是选佛场心空及第归且怎么生是心空不是那里闭目冷坐是心空此正是意识想解上座要会心空么但且识心便见心空三世体空且不是木头也所以古人道心空得见法王还见法王么中际遵禅师曰八万四千深法门门门有路超干坤如何箇箇踏不着祗为蜈蚣太多脚不唯多脚亦多口针嘴铁舌徒增丑拈鎚竖拂泥洗泥扬眉瞬目笼中鸡要知佛祖不到处门掩落花春鸟啼真净禅师曰洞山门下无佛法与人祇有一口劒凡是来者一一斩断使伊性命不存见闻俱泯却向父母未生前与伊相见法泰禅师曰达得人空法空未称祖师家风体得全用全照亦非衲僧要妙直须打破牢关识取向上一窍如何是向上一窍春寒料峭冻杀年少考证人空法空人空即众生空也初门曰生法二空空以无有为义无此生法二有故名为空一众生空若观生死苦果但见名色阴入界实法从因缘生新新生灭是实法中空无X我人众生寿者等十六知见如龟毛兔角毕竟不可得是为众生空也二法空若观生死苦果非但我人众生寿者十六知见等空如龟毛兔角不可得是中名色阴入界异法一一分别推析破坏乃至微尘剎那分分细检皆悉空无所有即名法空是为声闻人经名法空相若摩诃衍中辨法空者诸法如梦幻本来自空不以推析破坏故空也佛鑑禅师曰至道无难唯嫌拣择桃花红李花白谁道融融祇一色燕子语黄莺鸣谁道关关祇一声不透祖师关棙子空认山河作眼睛善胜悟禅师曰扬声止响不知声是响根弄影逃形不知形为影本以法问法不知法本非法以心传心不知心本无心知心如幻了法非法知法如梦心法不实莫慢追求梦幻空华何劳把捉到这里三世诸佛一大藏教祖师言句天下老和尚露布葛藤尽使不着何以故太平本是将军致不许将军见太平崇信禅师居天皇寺一日问师曰某自到来不蒙指示心要皇曰汝擎茶来吾为汝受汝行食来吾为汝接汝和南时吾便低首何处不指示心要师低首良久皇曰见则直下便见拟思即差师当下开解复问如何保任皇曰任性逍遥随缘放旷但尽凡心别无圣解X从谂禅师问南泉曰如何是道泉曰平常心是道僧问如何是平常心师曰要眠即眠要坐即坐曰学人不会师曰热则取凉寒则取火华严慧禅师曰妄心无处即菩提神赞禅师曰灵光独耀逈脱根尘本露真常不拘文字心性无染本自圆成但离妄缘即如如佛南台守安禅师曰南台静坐一炉香终日凝然万虑忘不是息心除妄想都缘无事可思量晦堂禅师曰愚人除境不忘心智者忘心不除境不知心境本如如触目遇缘无障碍考证洞山云世间尘事乱如毛不向空门何处消若待境缘除荡尽古人那得喻芭蕉上俱明宗集僧肇略曰其入离其出微知入离外尘无所依知出微内心无所为内心无所为诸见不能移外尘无所依万有不能覊诸见不能移寂灭不思议可谓本净体自离微也夫妄有所欲者不观其离妄有所作者不观其微不观其微者即内生恶见不观其离者即外起风尘外起风尘故外为魔境所乱内起恶见故内为邪见所惑既内外缘生真一宗隐谨按诸经传虽显密不同其为禅理则一而巳矣所谓最上乘者不在是乎中下之士多以礼诵终身者殆未闻乎此也噫此黄檗之所深X悯而谓净土成业为佛障者其指此类也夫黄檗心要曰凡人临欲终时但观五蕴皆空四大无我真心无相不去不来湛然圆湛心意一如但能如是直下顿了不为三世所拘系便是出世人也切不得有分毫趋向若见善相诸佛来迎亦无心随去若见恶相种种现前亦无心怖畏但自忘心同于法界便得自在此即是要节也谨按此说为不脩净土者发也不脩净土则平日不想西方而今有所趋向皆魔境也平日不念阿弥陀佛而今有所显现皆魔相也故曰不可分毫趋向不可有心随去若脩净土者临终一心往生乌得不趋向待佛接引乌得不随去哉余恐此说疑悞净业之人故书此以告附御魔法菩萨所问经曰譬如有孔隙处风入其中摇动于物有往来相菩萨亦尔若心有间隙心则动摇以摇动故魔则得便是故菩萨守护于心不令间隙则诸相圆满相圆满故则空性圆满是为菩萨超魔法门曰昔有禅师静坐见有人擎尸哀号师即取斧奋斫不期自斫又有一师坐禅见一豕奔突来前师即拽鼻唱呌人见师自拽此皆内心起见遂感外魔来入故万动皆摇悉成魔业一念不起尽灭诸境学者直挺金刚劒高竖降魔旗毋令诸魔乘隙而入也X傅奥法师云内有恶业则外感邪魔若内起善心则外值诸佛斯则善恶在巳而由人乎哉是以西施爱江嫫毋嫌镜实为痴也故起信论云或有众生无善根力则为诸魔外道鬼神之所惑乱当念唯心境界则灭终不为恼故云心正可以辟邪如日月正当天草木无邪影莲池禅师疏曰末世脩行多诸障难一亏正见即陷羣邪彼佛愿力威神加被行人大光明中不遭魔事能为护念直至道场故知泽图辟邪恠宝镜遁妖正念分明无能娆者攷证疏云多诸障难者行人于禅观中击发阴魔如楞严开五十种皆云不作圣心名善境界若作圣解即受群邪故知正见稍亏邪魔遂炽今念佛者以佛大愿摄受大力匡持威莫敢干神不可测虽有魔事行将自消经云念佛之人有四十里光明烛身魔不能犯以佛常护念故从今发心直至道场自始至终吉无不利良由正念分明纵魔来着易识易遣非比耽静着空中无主宰逢魔不觉遂至入心者也泽图宝镜者有神兽名白泽能人言辨万物之情诸邪望影而避故曰家有白泽之图必无如是妖恠又山精野魅能变形种种诳惑于人而不能变镜中之形喻念佛者正念现前智照精明一切天魔心魔不得便故X又云问临终佛现亦有魔否答古谓无魔脱或有之贵在辨识考证钞云今谓念佛者必无魔事然亦有宿障深厚或不善用心容有魔起固未可定须预辨识如经论行人见佛辨之有二一不与修多罗合者是为魔事二不与本所修合者是为魔事所以然者以单修禅人本所修因唯心无境故外有佛现悉置不论以果不恊因故今念佛人一生忆佛临终见佛因果相符何得槩为魔事若或未能了决但如前辨别察识而巳止观禅要曰行者觉知魔事却法有二一者修止却之凡见一切诸恶魔境不忧不怖不取不舍息心寂然彼自当灭二者修观却之若见种种魔境用止不去即当返观能见之心不见处所彼何所恼如是观时寻当谢灭若迟迟不去但当正心勿生惧想不惜躯命正念不动知魔界如即佛界如则魔界无所舍佛界无所取佛法自当现前魔境自当销灭愚人不了心生惊怖及起贪着因是心乱失定发狂非魔所为也若诸魔或经年月不去但当端心正念当诵大乘方等诸经治魔呪默念诵之存念三宝若出禅定亦当诵呪自防及诵波罗提木叉邪不干正久久自灭矣王氏曰静中境界甚有多般皆由自巳识神所化因静而引诱心君岂不闻古人云凡所有相皆是X虗妄心若不动见如不见体用虗空无处捉摸自然消散无境可魔无物可坏也谨按楞严论阴魔百种法数论魔军十种止观净名各论魔四种虽曰因静而得要皆平日之魔业相为感召也噫御魔者当预为之所矣攷证御魔法宗镜录曰坐禅时见诸魔事起但了一心境界自灭可谓降魔妙术矣文殊菩萨降魔偈归依西方阿弥陀佛弥陀佛阿弥陀佛阿弥陀佛弥陀佛波罗提木叉发隐曰此云保解脱保卫三业得解脱也亦云别解脱持一事得一解脱别别不同故百种魔楞严经论色受想行识五阴之魔各二十种共百种也初门曰此为阴者以阴覆为义能覆出世真明之慧而增长生死集散不绝故名为阴一色阴有形质碍之法名为色色有十四种所谓四大五根五尘并是色法也二受阴领纳所缘名为受受有六种谓六触因缘生六受但境既有违顺非违非顺之别故六受亦各有苦受乐受不苦不乐受之异也三想阴能取所领之缘相名为想想有六种所谓领六尘之相为想也四行阴造作之心能趣于果名为行行有六种大品经中说有六思思即是行谓于六想之后各起不善业善业之二业也五X识阴了别所缘之境为识识有六种即是六识十种魔军法数曰一贪欲二忧愁三饥渴四渴爱五睡眠六怖畏七疑悔八嗔恚九利养十自高慢是为十种魔军止观四魔止观禅要云魔有四种一烦恼魔二阴入界魔三死魔四鬼神魔上三种皆是世间之事及随人自心所生鬼神魔相有三种一者精魅十二时兽变化作种种形色恼惑行人各当其时而来二者堆剔鬼亦作种种异相来恼行人三者魔恼是魔多化作三种五尘境界相来破善心一作违情事则可畏五尘二作顺情事则可爱五尘三作非违非顺事则平等五尘动乱人心令失禅定也大集经云断集谛是降烦恼魔知苦谛是降阴魔修道谛是降天魔证灭谛是降死魔但彼云鬼神魔此云天魔天魔尚能降之况鬼神乎净名四魔一欲魔二身魔三死魔四天魔什曰得无生忍烦恼永断故降欲魔得法身则更不得身故降身魔无身则无死故降死魔无三魔则波旬不得其便故降天魔什又曰波旬秦言杀者常欲断人慧命故名杀者亦名恶中恶魔王最甚也净土资粮全集卷之六X净土资粮全集净土资粮全集后序复真居士未艾年遂厌人间事修出世间法因禀教于莲池上人得如来正印一念皈依净土既稀龄矣每覩其乡人邪修诡证忘以大乘为名至混真理心切悯之于是衍其师说作净土资粮全集振咸英而惊瓦缶揭日月而摈燐萤将令邪魔外道顿省前非同趣极乐此之用心傥亦接引导师慈悲无量之心欤盖桐邑于嘉禾最为僻壤不若通都大邑多有十方圣贤络绎往来故其居人不闻正法而易为异说所动众盲火坑此居士所深悯也是书出将桐之人𢥠然悔翕然趋乎经云为人说法竟巳事巳毕居士其有是乎虽然余闻修持净土之法悟与未悟皆所当遵故大菩萨如马鸣龙树大善知识如慧远永明斤斤自度忉忉度他历有明征同跻胜果信苦海之舟航化邦之公据也直利桐人巳哉是序X万历岁次癸巳秋九月吉盐官古印居士仇云凤和南譔净土资粮全集后序余三刻资粮与昔人之居室略相似初刻者始有而合再刻者少有而完终刻者富有而美然则是三刻也始有少有者果劣于富有而富有者果优于始有少有乎是不然观于华严纶贯之言而可知矣彼云佛道贵圆融而圆融有二义一者因该果海二者果彻因源如始有少有者以最上乘之理详着于三乘之后是谓果彻因源富有者于三乘之中而徧具最上乘之理是谓因该果海其为圆融则一也尚何优劣之有哉是虽文有详略词有精粗修净业者苟能会其圆融之义而不贵于多见多闻则虽始有少有均为适道之资所谓最上乘者不外此而得之矣若徒侈其文夸其词而乏体会力行之功则虽富有者不免于空数他宝于最上乘竟何俾哉故曰三刻无优劣顾人所修何如耳若昧圆融之义而妄有取舍于其间多见其识之陋矣唯善学者当自知之万历岁次戊戌冬十月吉旦复真居士庄广还识X净土资粮全集䟦闻净土着述简册相望而大人犹惓惓于资粮全集者何也盖学人之纂辑愽採非难而摘要为难摘要非难而兼俻为难惟兹众生品类不一其根利者直透玄机其根钝者须由渐次非可槩而论也故摘要者必本末兼资贤愚咸获而后可如黄檗心要等书排斥诸法而大阐厥宗于探玄剧懿者得矣然语上而遗下在中下者无仰攀之益如中峯三时击念等书专修净业而礼诵有方于循序渐进者得矣然语粗而遗精在上智者有下抑之羞以是而称全书未也唯是资粮之集也观日课诸篇则中下乘之事是心要等所未俻也而可为下学者之渐门诵兼禅之章则最上乘之理是系念等所未及也而可为上达者之顿悟合上下贯精粗无所不备无所不该如睟盘示儿任其意之所取随其力之所及而利钝者咸有获焉可谓全书矣可谓全书矣岂徒以傍搜愽採而后谓之全集也哉吾知净土着述通之人人而可行推之世世而无弊者必是其选也是为䟦男芳林稽首和南书X直音略训净业弟子沈广近考订前集裓剎那襍璎珞酥酡涅槃娟箧购拈啻枵咄砥锓扞橘矛隹偈檗吻剞劂第一卷梵迦伽眴蛸蠕讹悭羼恚般若噬阎赜昙嚣哂担翛殒圩幻衒翊鄞幢龛榻跏趺歘楯痴嚚瘖第二卷X辊汩趂喆刷汞噉筌殑镬饲哺诋诃镌第三卷耨翘沥愍𥧌灌爇炷第四卷舛错睟啖黻攘较借韬湎愤惋髓踞眵屎尿丑茖厕瞥贷犒挽戮禴牺牲鳄蠢蹋毳饫玷囹圄剐贸泸𦦨詃巵赃瞰弭抛缄讹鬪遘犷颊窒撼憧栾黡馗䢼蟒耽泐讦澶饕餮薜茘喉闼颛顼梼杌魑䑛顗惫脆刽惹绮惨第五卷犍叶絺㝹匝䭾算閦鞞绀悖悷钝閙X扰飏隲解脱痁励挞抖擞羸演輭勗剎液毅溼第六卷覊撕搯瞠觑涩逶迤剩渗踌躇竖窍棙噍惉懘剧阗鞁兜鍪沩掉崛捺塑剔彚摭髯洒镭幡恂皈后集缶燐绎𢥠錍键氎囤骊牝牡直音略训X复真居士像赞厚重简默东鲁流风云栖一晤鍼芥相逢潜心安养复此真空莲宗要语辑梓流通永永法施利他何穷必世后仁正法绍隆移风易俗不愧儒宗万历戊戌净业居士沈广近和南撰