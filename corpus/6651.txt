圆觉经大疏释义钞X卍XXX大方广圆觉经大钞序兹钞自唐至今固有年矣异域虽模方板中国未甞印行副本争传三写乌马因获高丽印本与写本参校窃见互有得失遂根其所出经论祖文三复对详一成楷定方事刀笔苟无证据多从印本如序中晋伟庐峯次下疑有脱落则不敢妄加或用字不同俱有出处亦不敢擅改如解识如患梦患字与略记幻字有异则准成唯识论及原人论与印本既同故今循之或缮写笔误如云先释名题错题为显又云有字有义讹字为宗此皆据写本而正之其余未安留俟镕裁矣旹绍兴戊午岁孟春初六日平江府崑山能仁院沙门义和颖脱轩校定门人元譿夫大道圆通大千无体六情既作六合成形妄惑盈而真智亏虗相现而实性隐遂使衣藏至宝全有而X全无手执金铁本得而本失繇是如实觉者启运垂方虽四心等观而三根各异故设渐顿之教仍开权实之诠岂夜月生心偏落于清沼朝阳有意先照于高山者哉此圆觉经者顿示真源故婆伽婆居净土说备彰疏序无烦此云然桐参散木骥浑驽骀非伯喈则长匿五音非伯乐则永群千里缅昔穿凿方今剸犀徒有多家曾无少当我和尚维缶之灵杲日之明默承一印悬通众经至如四人同化七众归诚半偈而息心猿一句而调意马辞荣落䰂摧慢投针慕义承声者风驰丈室搆疑畜思者雾廓晴天此吾师于度人有方也至如逃名而反着于名晦德而却招其德晋伟庐峯蹔辞法主人王目击而知道紫衣三让而重赐白法再陈而乐闻心灯点于紫宸法镜悬于黄屋六宫钦德闻所未闻三仕伏膺得所未得禅心自静不惑浮华永言无覊其谁若是此吾师于名位不住也至如理穷一味教善三宗及门者过千陞堂者盈百各收髻宝共啜醍醐分无尽灯星布华夏大师以善附属却忆旧山乐在一峯坐遗万事屡表闻于北阙请归隐于南山明诏下而允依朝臣就而礼送此吾师于二利不偏也昔仲尼曰吾志在春秋今大师云余心宗圆觉但以竞辨屈于妙义龙藏𤷄于灵文显性之教沉埋名相之宗皷舞由是革旧风规成新教化挫权抑小立顿张圆使第一义天星辰罗列大圆镜智影像昭彰况复偏宗此卷誓广弘宣X二十余年三复玄致轮王髻宝大云心传长者家财清凉手授所以内依智观外託诚文冥巳身心随应解释疏成三卷条贯一经错综异同编连始末文则简略理则周圆欲言其少义无阙遗欲言其多词无剩长有玄之又玄之致损之又损之方岂真义修三宗文含五色而巳若乃教起因缘申当经之由致藏乘分摄通诸教之所归权实对彰三宗开合竞执则朱蓝定别会摄则水乳倐同分齐幽深诠至一心之法所被根器通收五类之机忘诠修心须明契证之说依文演赞要叙飜传之由然后先释名题理越群诠之目后解句偈义彰一轴之文释佛身则法报不分明净土则自他无别说时则心境双泯听众则主伴互融答本起因三重展转提究竟果一理圆明使千朵义华顿生翰苑百川法水全会天池实谓穷此经之宗骨也若乃二空八识断惑缘生四智菩提六波罗蜜罄法相宗之源流也若乃寂光土义如来藏章尽无明根究贪爱本十心成佛五教证如畅法性宗之本末也若乃解文殊章未心境双亡释真空观初根尘普净借澄神而相泯因寻伺而我空兼般若宗之玄致也若乃分折四大防禁六根八定厌折四果伏断五重十善大小安居该调伏藏之规模也分三重于法界华严之旨现焉开二门于一心起信之意着矣事兼二教畅孔李之玄枢禅会两宗申秀能之祕旨夫舜若多神日出身现素怛览藏疏成理昭X使寻文者离文住相者融相自非心真心海师法师安鍊智鍊神精理精教就能豪锋才举义海不穷谈柄一挥悬河无滞据此文也三根备收览之习之无不霑益但恐阙百遍之功须凭转释乏三乘之学要引明文大悲不倦于曲成探集又修于义钞成一十八轴编五卷别行文一千余纸初中后善且自古出钞多是后人致使学流未免诤论今既自释何所疑焉又诸家集钞之仪多引别文别义后习者但依旧语致使或谬或讹今则虽引他文意成自义以之为丹青粉饰不在其类例繁多又诸钞引文为证为证者是义引朱者是文义则或任相当文必不应一种不解相当之义但出各别之文后学初心机智渐劣就能于文象之外解甚深之义以古对今此例多矣今大师意谓宗通佛心理须实证说通文教贵在适时机分胜劣之殊则张以浅深之教理有分圆之别则论以半满之文依之则无塞不通弘之则无机不被寔谓班倕之巧曲直皆材偏鹊之医草木皆药苟得其用莫匪诚言元譿叨承宿幸忝会此生躬获听闻亲蒙印决鹫峯宿世难忘系珠之恩衡岳此生信庆赐车之遇不蒙示教长怀下劣之心既得指南誓决终焉之志或恐百千年后世异人凋讹弊逾增玄旨斯坠所冀淳源不离宗习有凭且以厥由叙于钞序务出其实朴而不文仍多阙遗将俟来哲X圆觉经大疏释义钞卷第一终南山草堂寺沙门宗密撰将解一部疏文大分为四一总标宗意二归敬请加三开章释文四庆赞回向初中有四一显理二我佛下明教三噫巴歌下叙疏四大者下判题初中又二初示觉之心体后示心之觉相初中复二先辨其要后正显示前中又二初约果德标指心源后明修心成其果德此当段皆先举类后方正明谓干卦之四德究其所从始从一气而有类佛果常乐我净之四德根本在乎一心又彼以始于一气故修鍊者专于一气佛德既本乎一心则理宜修一心方成佛果也当段皆先举类意在此也疏元亨至始于一气者前段中先举类也谓举周易干卦之德而为类例然此国之俗所宗者群典极于周易万物极于干道取则在于儒流故举儒学所知之道以类至觉之理令其晓矣既移儒士之风自偃群鹿之草余喻𤨏碎难类真法首标干德其在兹焉然元亨利贞既是干之四德今先显干道干者卦之名即周易最初之卦也谓之卦者易纬云卦者挂也言悬挂物以示于人故谓之X卦但二画之体虽象阴阳之气未成万物之象不得成卦必三画以象三才写天地雷风水火山泽之象乃谓之卦故系辞云八卦成列象在其中是也但初有三画于万物有未尽故更重之而有六画备万物之形象穷天地之能事故六画成卦此干之卦本以象天天乃积诸阳气而成故此卦六爻皆是阳画此既象天不谓之天而谓之干者天是定体之名干是体用之称故说卦云干健也言天之体以健为用谓圣人作易本以教人欲使人法天之用不法天之体故名干不名天也天以干为用运行不息应化无穷此天之自然之理故圣人常法此自然而施人事亦当应物成务云为不巳终日干干无时懈惓是以因天象以教人事故大象曰天行健君子以自强不息文言末云干始能以美利利天下不言所利大矣哉又云大哉干乎刚健中正纯粹精也于物象言之则纯阳也天也于人事言之则君父也以其居尊故在诸卦之首为易理之初矣元亨利贞者干之功能运用虽多统唯四德故取之也元是初始义亨是通畅义利是和而成益义贞是终毕干了义谓此卦之德有纯阳之性自然能以阳气始生万物而得亨通能使物性和谐各有其利坚固干X济有始有终故谓之四德言圣人亦当法此卦而行善道以长万物而为元也又当以嘉美之事会合万物令使开通而为亨也又当以义恊和万物使各得理而为利也又当贞固干了其事使物各得终成而为贞也是以圣人法干而行此四德故曰元亨利贞也文言曰元者善之长也亨者嘉之会也利者义之和也贞者事之干也君子体仁足以长人嘉会足以合礼利物足以和义贞固足以干事君子行此四德者故曰干元亨利贞然今以干喻佛者干既是动用不息之义是阳气之精粹不同阴体凝静亦如佛是觉者是菩提之智不同涅槃寂灭之体以元亨利贞喻常乐我净者然干阳功用虽广多无畔利天下万物而实体之德唯此四故具五常故具五行故具四时故如上所释佛德亦尔虽无量无边实体之德亦唯有四由此四故逈超凡夫外道二乘境界广如下释又干是总名元等是别别德之外无别干体佛与四德例此亦然故以为喻疏始于一气者推究此干道之德所从之始始于一气一气者道之所宗阴阳天地之根本也谓天道未分阴阳未泮未有天地人物巳前但是淳元之一气也一气始分为阴阳二气阴浊阳清清气上腾为天浊气下凝为地和气为人谓之三才故干坤有三画也夫为人王法于干道故王字横三画表干卦竖一画表一气故有人作日中王字赋云三阳列位配干道以成三一气贯中表圣人之得一又易钩命诀云天地未分之前谓之一气于中转有五运谓太易太初太始太素太极气象未分谓之太易元气始萌谓之太初气形之端谓之太始形变有质谓之太素质形巳具谓之太极转变五故故名五X运既于一气中转有五故云始于一气是以儒道至教皆宗于一老子云视之不见听之不闻搏之不得不可致语故混而为一又云不皦不昧愡恍不可随迎等河上注老皆指一为体以释其义又黄庭内景云殊途一会归要于一又云五行相推大归一又云一之为物叵卒见庄子云通于一而万事毕又云一之所起有一而未形系辞云一阴一阳之谓道阴阳不测之谓神乃至百姓日用而不知又云天下之动贞夫一者也肇公云巍巍之形内神外灵中有想虑真一闇冥此等所言一者皆谓气也故老子云冲气以为和肇公云元气含于大象大象隐于无形为识物之灵灵中有神神中有身等干卦象曰潜龙勿用阳在下也孔释云此一爻之象专明天之自然气也又文言云潜龙勿用阳气潜藏此释初九亦唯指气为本疏常乐下二正明也然佛德无量今特指此四者略有五意一者是佛实体之德故二者对简凡夫妄执常等四倒又飜破二乘无常等四倒故三者是四念处观究竟果故四者诸佛虽说无量法门究竟为显此故五者如来在娑罗树四双八只中间而般涅槃只为表此理故初言实体德者谓如来藏法身真智X本来常乐我净故故论云真如自体相者一切凡夫声闻缘觉菩萨诸佛无有增减从本巳来自性满足一切功德所谓自体有大智慧光明义故乃至常乐我净义故名为如来藏亦名如来法身释曰自性本有故名实体之德又是究竟真实果德涅槃经中广说如下略引二对简凡夫二乘者谓诸众生亦本有四德以迷之故妄计五蕴常乐我净故佛于种种经中令修不净观苦观无常观无我观且治所执生死五蕴常等未显所迷法身常等故声闻等禀此修行虽各得果证尚迷法身常等四德是以佛于诸了义大乘经中广破此见故涅槃经第二云一切众生为诸烦恼无明所覆生颠倒心我计无我常计无常净计不净乐计为苦以为烦恼之所覆故虽生此想不达其义如彼醉人于非转处而生转想我者即是佛义常者是法身义乐者是涅槃义净者是法义汝等比丘云何而言有我想者憍慢贡高流转生死汝等若言我亦修习无常苦无我等想是三种修无有实义我今当说胜三修法苦者计乐乐者计苦是颠倒法无常计常常计无常是颠倒法无我计我我计无我是颠倒法不净计净净计不净是颠倒法有如是等四颠倒法是人不知正修诸法世间亦有常乐我净出世亦有常乐我净世X间法者有字无义出世间者有字有义何以故世间之法有四颠倒故不知义所以者何有想倒心倒见倒故何等为义无我者名为生死我者名为如来无常者声闻缘觉常者如来法身苦者一切外道乐者即是涅槃不净者即有为法净者诸佛菩萨所有正法是名不颠倒以不倒故知字知义若欲远离四颠倒者应知如是常乐我净汝等当知先所修集无常苦想非是真实譬如春时有诸人等在大池浴乘船游戏失瑠璃宝珠没深水中是时诸人悉共入水求觅是宝竞捉瓦石草木沙砾各各自谓得瑠璃珠欢喜持出乃知非真是时宝珠犹在水中以珠力故水皆澄清于是大众乃见实珠故在水下犹如仰覩虗空月形是时众中有一智人以方便力安徐入水即便得珠汝等比丘不应如是修习无常苦无我想不净想等以为实义如彼诸人各以瓦石草木沙砾而为宝珠汝等应当善学方便在在处处常修我想常乐净想复应当知先所修习四法相貌悉是颠倒欲得真实修诸想者如彼智人巧出宝珠所谓我想常乐净想汝等当知如来亦尔出世降伏邪医外道唱言无我无人众生寿命养育知见作者受者是诸外道所言我者如虫X食木偶成字耳故佛唱言无我为调生故为知时故说有我者如彼良医善知于乳非如凡夫所计吾我或言如大拇指或如芥子或如微尘如来说我悉不如是是故说言诸法无我实非无我何者是我若法是实是真是常是主是依性不变易者是名为我汝当修习第五卷亦云又解脱者名曰不空如水酒酥蜜等瓶虽无水等犹名水酒等瓶解脱亦尔不可说空及以不空空者谓无二十五有及诸烦恼一切有为行如瓶无水则名为空不空者谓真实善色常乐我净不动不变犹如彼瓶色香味触第七卷如来性品亦云佛告迦叶谓四倒者于非苦中生于苦想名曰颠倒非苦者名为如来生苦想者谓于如来无常变异舍此苦身入于涅槃迦叶言我从今日始得正见自是之前我等悉名邪见之人后说先教众生修无我者为除世间诸妄见故计我虗妄非真实故如女人以苦味涂乳令子不饮后洗乳唤饮子疑不饮等云云我今亦说如来藏上来释第二意竟三是四念处观究竟果者四谓身受心法念谓念慧身等为其念慧所安住处故谓观身不净等除计净等四倒观身毕竟空等无行经云观身毕竟空观受内外空观心无所有观法但有名智论等亦尔除不净等四倒两重四倒既遣即显自体具真实常乐我净法故名为如来法身故云究竟果也天台云深观念处即坐道场更不须余机宜不同故说余品故如来临终遗诫唯令依此而住据四念处既是对治四倒与前四观义亦不殊但缘此四是三十七品之首修行要门一切众生从凡至圣通大小乘无不修习故天台别有四卷念处之文佛又临终遗嘱然四念处以不净苦无常无我为次者对治之门从麤至细故四倒以常乐我净为次者从重至轻为次故四诸佛虽说无量法门究竟为显此故者唯识论究竟位颂曰此即无漏界不思议善常安乐解脱身大牟尼名法五如来在娑罗树间等者涅槃经第三十卷云善男子以是因缘故我于此娑罗双树间大师子吼师子吼者名大涅槃善男子东方双者破于无常获得于常乃至北方双者破于不净而得于净善男子此中众生为双树故护娑罗林不令外X人取其枝叶斫截破坏我亦如是为四法故令诸弟子护持佛法何等为四常乐我净此四双树四王典掌我为四王护持我法是故于中而般涅槃善男子娑罗双树华果常茂常能利益无量众生我亦如是常能利益声闻缘觉华者喻我果者喻乐以是义故我于此间娑罗双树入大寂定大寂定者名大涅槃师子吼言世尊如来何故二月涅槃善男子二月名春春阳之月万物生长种植根栽华果敷荣江河盈满百兽孚乳是时众生多生常想为破众生如是常心故说一切法悉是无常唯说如来常住不变善男子于六时中孟冬枯悴众不爱乐阳春如液人所贪爱为破众生世间乐故演说常乐我净亦尔如来为破世我世净故说如来真实我净言二月者喻于如来二种法身冬不乐者智者不乐如来无常入于涅槃二月乐者喻于智者爱乐如来常乐我常然两重四倒总有八倒四念处观既有性相两重治于八倒即成八行终至成佛即名八德谓法身常等四德是实德示现色身无常等四德是权德故天台云娑罗双树四枯四荣正表于此谓法性之色实非是净凡夫计净是名颠倒实非不净小计不净亦名颠倒今观色种即空空中无净云何染着则凡净倒破枯念处成色种成假假智常净云何滞空而取灰断言色不净是名二乘不净倒X破荣念处成观色本际非空非假非净不净乃名中道佛表此理故于中间而般涅槃余三类此故云常等然此真实四德既具上诸门义理不同故偏举云佛之德也疏本乎一心者上所引论中真如四德之文是立义分中论主总立一心为本于中有真如生灭二门心真如具常等四德心生灭中始本不二为究竟觉亦是四德胜鬘等意皆然故知倒正常等并不离心佛亦无非一心广如华严经夜摩偈赞品引在别卷及此疏下释普贤章初种种幻化皆生如来圆觉妙心文中所说可检叙之疏专一气等者后明修心成其果德也先云专一气而致柔是举类也干道四德既始于一气故道门修鍊专于一气道经云专气致柔意云元气是自然大道性本静默柔弱故能生于动能生刚强庶人不能安静默守柔弱故乖于道不能保寿命不能成万事不能为人君主和于天下故达道之人专注其志于至静至柔一元之气合于自然大道勤而行之保雌守弱绵绵不巳功用既着而致于柔名名为成道也道成则能保寿命成事子育万物既合于干道则各正性命保合大和乃X利贞也故老子云天下之至柔驰骋天下之至坚又说当其无有器之用外其身而身存终不为大故能成其大周易谦卦中说谦如水而下故百川归之而成大海西昇经云柔弱莫过于气气之柔弱莫过于道道所以柔弱者包裹天地贯穿万物夫柔之生刚弱之生强而天下莫能知其根本所从生者乎据上诸文皆云道至柔弱故今云专一气而致柔也所言一者若论根本即是元气以未分清浊故云一也若约修鍊即是和气谓胎息法绵绵若存不纵不抑绝诸造作不运心机合本元气离太急太迟太麤太沉等名为和气阴气阳气和通不二故云一也故道经云冲气以为和又云谷神不死是谓玄牝玄牝之门是谓天地根绵绵若存用之不勤又云抱一能无离乎专气致柔能婴儿乎又云心使气曰强是谓深根固蔕又云天得一以清等是以圣人抱一以为天下式庄子云一其性养其气合其德黄庭内景云殊途一会归要终一志不久昇虗无又云正一含华乃充盈肇公云守真抱一不染外物清虗太一其何有失系辞云夫干其静也专其动也直释曰上所引文皆是儒道修X鍊之门专一气而为要妙之义也疏修一心而成道者正明也佛果之德既本乎一心若不修一心而乃别修者岂成佛道如磨甎不成明镜鍊铁鑛不得真金等故清凉大师云所说万行并不离心但能觉了自心现量毕竟清净即一念之中万行备足心不起止也知不起观也不缘万境舍也止妄不生戒也安心谛理忍也心无间断进也心体离念法也心之本觉佛也体相无违僧也六度三宝并一心故又华严经云菩萨修诸佛法净诸佛剎积集妙行调伏众生乃至得大菩提悉不离心是故应以善法扶助自心应以精进坚固自心应以忍辱坦荡自心应以智证洁白自心应以智慧明利自心应以佛自在开发自心应以佛平等广大自心应以佛十力照察自心又云菩萨应知自心念念常有佛成正觉何以故诸佛如来不离此心成正觉故如自心一切众生心亦复如是据上等文故知愿成佛道必修一心也而言一者是总相心通于染净因果等也疏心也者下第二正显示也文八一标举二直显三竖通四横徧五真常六绝迹七不变八随缘今初也心即如来藏自性清净心也或云一心如华严起信也汎言心者总有四种梵语各异飜译亦殊一纥利陀谓肉团心二缘虑名心谓八识俱能缘虑自分境故三质多此云集起心即第八识集诸种子起现行X故四干栗陀谓坚实心今辨此也疏冲虗下二句二直显也上句自性体也下句自性用故禅宗云空寂是心即上句知是用即下句冲者深玄也和也华严疏序云汪洋冲融新疏序云包纳冲邃疏云冲深包博故老子云道冲而用之或不盈虗者非质碍故妙者在染而不染故如莲华虽在淤泥不为所染故喻法之妙也天台解妙有十义天长疏云非麤非妙方名至妙故下文云种种幻化皆生如来圆觉妙心粹者精纯也在杂乱中而不杂故简非杂染之法故云妙粹若作邃字即训幽深义亦通在炳焕者俱是至明之相炳者着也焕者烂也故华严疏序述十玄门中微细相容安立门云炳然齐现犹彼芥瓶意取历历分明不错乱之状论语云焕乎其有文章注云焕明也灵明者若但云明未简日月之类故云灵也意云心之明者其在无法不知而无分别无法不现而无差别幽灵神圣寂然洞然故曰灵明即此灵明而炳着焕烂疏无去下二句三竖通也无去无来者谓此心不迁向前际去不从后际来亦不于现在住现在住者是诸有为法成唯识云住表此法蹔有用今不同彼也以此真心无相无能所故不可见之于现在净名云但以数故说有三世非谓菩提有去来今良由菩提亦无自性即同真心故非三世若就菩提当相则有始无终岂免初际冥通三际者由不属三际故俱通X也且如今日眼识不能见昨日色者以随所见色皆巳过去也今以真心不随诸法迁向过去故于今时向真心中能现前际诸法影像历历亦能预现未来之法历然然虽通于三际三际求之皆不可得与所知所现三际之境而不可分故言冥也华严云法性徧在一切处一切众生及国土三世悉在无有余亦无形相而可得前三句通三际也后一句冥也此乃入三世而无迹矣疏非中下两句四横遍也非中非外者有二意一不在身中及中间亦非身外若在身中中间则有处所若在身外则非我心根尘识三皆不可得何说有内外中间者耶故佛以神得内泻微破阿难执心在内以针治内障微破阿难执心潜在根内即中间也以灵膏反脇微破阿难执心在外广如佛顶经及疏具在别卷可捡之二谓此心非有无二边故非外二边既遣中道亦亡故非中非中非边是绝待灵心也此言非中所谓非是中非谓是非中言非外所谓非是外非谓是非外洞彻十方者心有所在则有所不在以无在故无所不在故彻十方也然洞彻者通论其义二字不殊若对冥通之言则二文文势稍异谓洞然透彻无所不遍意显次定举体全遍非莽卤随宜而说也然冥与洞各于句中互相影略二皆备矣疏不灭下二句五真常也真心不变故不生灭故起信云所谓心性不生不灭然不生灭三性不同谓遍X计性无体可生可灭依他起性即生不生即灭不灭圆成实性自体本有不待新生尽未来际究竟常住不灭今即当此自性不生不灭不同前二前二即如般若心经云诸法不生不灭是也若三性相对各据自相说者即遍计之法妄生妄灭圆成真心不生不灭依他则相同遍计故似生似灭性同圆成故不生不灭华严云一切法无生一切法无灭等以依他无别自性故全同圆成也一切大乘经说一切诸法不生灭寂灭常住等皆此义也岂四山之可害者明此心不生不老不病不死也涅槃二十九云如我昔告波斯匿王大王有亲信人从四方来各作是言有四大山从四方来欲害人民王若闻者当设何计王言世尊设有此来无逃避处唯当专心持戒布施我即赞言善哉大王我说四山即是众生生老病死生老病死常来切人云何大王不修戒施今云害者以经云欲害人民也若就经文法合云生老病死常来切人者今即应云岂四相之可切亦通疏离性下二句六绝迹也离性离相者诸法无性皆空即性也谓色即空等缘生诸法即相也谓空即色等今以真心虽空无一物而体非空故离性虽随缘成一切色等诸法而体非色故离相相离离性故名中道性也奚五色之能盲者奚何也五色者道经云五色令人目盲五音令人耳聋五味令人口爽X然五色者青黄赤白黑文中但举此五正色余例可知五音者宫商角征羽五味者甘辛酸咸苦今疏意者夫色能盲者只能盲对色之识今真心离相不与色对彼岂能盲若对色色即空复谁能盲道教中以虗无寂莫为道亡情绝智为修故观色聆音即盲聋失道今真心离性不滞空无故见色闻声声色不能盲昧之也如镜明现色色何翳明疏处生死下四句七不变也四句两对中皆上句以法标之下句以喻显之珠在水喻迷时隐也月在空喻悟时显也初云生死流者谓无始生死漂溺有情故如流无边无底故如海涅槃是第一义天高超彼岸之义故有岸天之言也生死虽有分段变易二种今正取分段义兼变易涅槃虽有大小两乘今正取大乘骊珠者骊龙颔下有明月宝珠光明洞彻虽在海中光明不灭不同灯烛入水则灭然不能遍照海中所有一切故云独耀众生虽处生死之中此心灵鉴不昧然且迷之不觉不能通达一切但照体独立如珠独耀故梁武帝制达磨大师碑文标意首云沧海之内有骊龙珠白毫色天莫见人莫识我大师得之矣沧者水之深广幽远之貌如天苍苍是高远之貌也踞涅槃岸者涅槃此云圆寂一切诸法皆空心本无念融为一真心体无别生死喧动故真心圆满皆寂静也踞者安然而居之谓也故时人皆唿憍慢为踞慠也法华云遥见其父踞师子牀宝几承足悫云X若非莲藏化主孰踞其源论语云原壤夷俟子曰幼而不逊悌长而无述焉老而不死是为贼桂轮者月也月中有桂故目之为桂轮碧天者谓第一义天无诸惑业云雾故云碧也既诸法皆空寂则心之本觉大智慧光明遍照法界离诸分别故云孤朗然月在晴天无所不照是以心圆寂时如天之月不同海珠又前云独者约就迷时但能自照不能普照一切今云孤者约晴霄秋天唯月普照天下星等灯烛皆不可类如即体体之智非对待始觉之智可比疏大矣哉下二句八随缘也大矣哉者仰叹之词周易文势也或在所叹之上即大哉干元万物资始又云大哉干乎刚健中正纯粹精等是也或在所叹之下即干始能以美利利天下不言所利大矣哉又随时之义大矣哉又系辞云盛德大业至矣哉等是也今兼两势谓略述此心竖穷三世横遍十方于诸法中无不通彻述之不可穷尽故结叹云大矣哉兼欲述下能生起万法性相无碍深远广博之德故标叹云大矣哉也万法资始者正明此心不守自性随缘生起世间一切染净诸法也今且先明迷此真心成有漏染法后方约次下疏文显此心离倒本具恒河沙功德妙用性相无碍元是无漏之法且初染者谓诸众生虽本有此清净心由无始巳来迷之不觉故妄认四大缘X虑为巳身心故展转生起枝末枝末自有三重一由前根本无明故起种种烦恼二由烦恼故造种种业三由业成故受六道种种生死苦佛名经云独头无明为烦恼种又云此三障者更相由借由烦恼故以起恶业恶业因缘故得苦果一从无明起烦恼者略说烦恼麤相唯贪嗔痴谓既妄认四大五蕴为自身心自然便贪一切荣乐之事欲以润之便嗔一切违情之境恐损害之愚痴之情种种计校如上烦恼皆由迷真执妄起也二从烦恼造业者既贪嗔勐盛即造十恶等业或贪来生富乐之报造诸善业或厌下苦麤障忻上静妙离修四禅八定不动业由迷第一义故善恶不动俱是有漏染业也三从业受报者然声响形影之报纤毫不差由前恶业成则有地狱饿鬼畜生等种种苦报由前善业成则有四洲及六欲天等种种乐报由前不动业成则有色界四禅无色四空等种种差别之报皆所受苦乐之身是别业正报所居胜劣器界是共业依报然万法展转有所亲依唯初不觉亲依清净心性即知万法就最初始起必借真心故云资始不言资生如干云资始坤云资生地亲生故后明此心具河沙德用者如次疏说疏万法虗伪下第二示心之觉相也文三一会妄显真以标指二即体之相以圆收三结叹觉体超名相今初至目之圆觉即第一收也上云万法通于染净此X云万法且约染相会染皆空方显净相净相与性即无碍也释此一段之文作四重分别一具释二配属禅宗三配属诸教四辨所用之文字初且具释所言虗伪者虗妄诈伪也谓但有其妄相而无实体曰虗隐其虗相诈现实状曰伪故论云三界虗伪也疏缘会而生者应先问何以得知万法虗伪答必待众缘相会方能生故故云缘会而生缘有其四谓因缘次第缘缘缘增上缘且就因缘解者有其内外外者如谷子水土人时而芽得生泥团轮绳陶师而器得成内谓过去巳熟之业为因此世父母为缘而身得生未有一物不假内因外缘而得生者故中论云未曾有一法不从因缘生也此上犹且对小乘宗说若穷究缘生之义从本起末说者清净心性为因根本无明为缘生三细业识为因境界为缘生六麤疏生法本无者既属众缘自无其体当知一切生法不待灭而本无故云生法本无故中论次前句云是故一切法无不是空者又云诸法不自生亦不从他生不共不无因是故知无生肇论云一切诸法缘会而生缘会而生则未生无有缘离则灭如其真有有则无灭以此而推虽今现有有而性常自空乃至实相自无非推之使无故名本无又解生法即二执也生空法空故云本无疏一切唯识者应先问既一切本无何以现见诸法答唯是自巳妄想心识所变现故故云一切唯识故成唯识云彼我法相皆依内识所变见相而起假说非依离识实有我法又云变谓识体转似二分相见俱依自证起故依斯二分施设我法彼二离此无所依故二十唯识偈云唯识无境界以无尘妄见如人目有翳见毛月等事起信论云一切诸法唯依妄念而有差别若离心念则无一切境界之相又云心生则种种法生心灭则种种法灭问若无外尘但妄见者应一切时处皆见有色或皆不见何故于有色时处眼则见色余无色时处则不见耶答如人梦中所见境界诸物虽一切是无但从想起然亦不妨见有物处见无物处或先见后不见或初不见后见非处处皆见亦非一期长见心识变起诸法无而见有亦然又问若尔何故多人同处同时皆同于有处见有无处见无有时见有无时见无耶答如百千饿鬼同依业力皆于无脓血勐火等处同时而见岂清流河水实有勐火等耶故知一切唯是心识疏识如幻梦者先问曰既是心识变起诸境诸境虽无心识还有何以前云生法本无有为心识岂非缘生法耶故此答云识如幻梦亦即是无然成唯识论亦有此喻而所用之义不同彼云我法分别熏习力X故诸识生时变似我法如幻梦者幻梦力故心似种种外境相现缘此执为实有外境彼释意云患梦所见之物虽无其患梦则不是无故有力变起妄境今就无相及法性宗中所释意即不然二喻之中且约梦境说谓梦想与梦境俱是无法若言一有一无者则梦想与所见物应异异则梦不是物物不是梦觉来梦灭其物应在如庄周睡时梦见身为蝴蝶在华园中蝶若非梦梦又非蝶则窹来梦灭蝴蝶应在以二物真妄别故又蝶若非梦应是真蝶梦若非蝶以何为相以此而推梦想与蝴蝶虽似能见所见之殊其实一体所言梦者但是庄周睡时本有心识由昧略故怱然妄现倒想及蝴蝶华园等相即唿此想及相而为梦也于此虗妄一梦之上似有内外身心之殊内心则蝶想既全空无蝶身则蝶相外则华园之相理实而言想即蝶蝶即想蝶相既全空无蝶想岂独是有又所执蝶相分明似有既非有能执之想亦分明似有岂使有耶又若能执之想窹来虽无不妨未窹之时且是有者所执蝶相窹来虽无未窹时亦应是有若尔即是心境俱有何言唯识今穷本末以法合喻谓所言唯识者但是迷人本有性净真心由不自了悟故遂有三细六麤等现即唿此等云唯识也于此一类妄识之上似有内外之殊其实境是识境识是境识故傅大士云未有无心境曾无无X境心一一对喻昭然可明智者审思矣佛于权教说唯识理良由未显出性净真心且含在第八识中故泯境存心至终教了义经中显出真心本觉方言心境俱空也成唯识亦云为遣妄执心心所外实有境故说唯有识若执唯识真实有者如执外境亦是法执若约病患之喻说者如人为本有净眼被风热等翳即见空华种种相貌成唯识论释意云空华虽无其见华之翳眼非无今意即云离于本眼无别见华之眼翳是热气热气复云何能见故能见所见皆是虗妄但以翳故本净之眼虗妄见华即知境识皆空但以迷故真净心中虗妄见境但言识无不言不迷但言本眼外无别翳眼不言不翳余诸风热惛狂等患皆例此知亦于本心之外无别狂心等也疏既但是一心者先问既如梦皆是无谁是见无之者且如真理本无见有之者故见有为妄今若亦无见无之者见无亦应是迷又虽梦想梦蝶不实还有作梦之人识虽不实亦应有起念之者梦蝶既託庄周妄识妄识复託何而起故答云但是一心梦想兼蝴蝶二相但是庄周一人无别二相妄识兼妄境二法亦但是真实如来藏一心无别二法云何妄识妄境皆是一心答故眼身器界及心心所一切皆空无非一真心也诸大乘经论皆说万法唯心是此义也然唯心之言浅深有异若法相宗言唯心者心但是X有为心识缘虑积集了辨别境为相即是此上来云一切唯识是也若法性宗云唯心者直是真如之心无为无相离诸缘虑分别缘虑分别亦唯一心故起信论云心真如者即是一法界大总相体云云乃至离言说名字相离心缘相毕竟平等无有变异不可破坏唯是一心故名真如此中云缘虑分别等亦唯一心者例如彼法相宗中说诸外境唯八识也问若尔则诸佛菩萨岂但见无相真心更无境界等耶答理实如此故经云离一切相即名诸佛等但得妄想根识尘境之执都尽则成融通自在身智国土染净无碍如下觉相中说疏心寂而知者先问真心既非色声香味等相复无分别缘虑爱恶等相未审何者是此真心真心自体有何胜能云何表显的有真心凡欲释诸法门皆须释名出体不可但言一心不出体相故答云寂而能知也寂者即是决定之体坚固常定不喧动不变异之义非空无之义故经云一切空寂法是法寂不空若无真心之体说何物寂何物不动不变耶知者谓体自知觉昭昭不昧弃之不得认之不得是当体表显义非分别比量义上言不喧不动不变等者只说此知寂而不变等耶寂是知寂知是寂知寂是知之自性体知是寂之自性用故清凉大师云灵知不昧性相寂然又云以知寂不二之一心契空有双融之中道此经云圆觉普照寂灭无二璎珞经说等X觉照寂妙觉寂照金光明经摄大乘论说佛果无别色声功德唯如如及如如智独存荷泽云即体而用自知即知而体自寂名说难差体用一致实谓用而常寂寂而常用知之一字众妙之门恒沙佛法因此成立华严问明品说佛境界知佛境界知二相各别偈答知云非识所能识亦非心境界其性本清净开示诸群生开示诸群生者即同法华开示众生佛知见等然此真心有二种用一自性用二应用今言知者即自性用不待对缘本自知故应用者即一切分别种种心识差别智慧及一切所作为成辨一切事业以必待对缘方发现故方能成办故如大摩尼宝能现一切色像亦能随意出生一切所要之物名应用也若无意愿即不出生于所不对物亦不能现故其珠之光明即衣里透彻常自照曜对物不对物明无增减此明坚实莹净内外无瑕纵影像有无种种变易明亦不变常自坚净即喻心之寂体也坚净者即明而坚净也青黄种种差别者即明对境能青黄等也疏目之圆觉者结成此经所诠法也若于寂知之境但见身心外尘生死变动之相及顽碍念念之相即不名觉故论云一切众生不名为觉于此身心空有等中觉有能知之心不属诸物常自能知虽似觉相亦不名圆以空有等法不即觉故觉心之外仍有空有等故故非圆也今此良由从万法展转推逐悉无X一法体存但是一真之心竖穷横遍心外无别一法尽是觉心故名圆也故下文云证得诸幻灭影缘故尔时便得无方清净无边虗空觉所显发觉圆明故显心清净乃至一切觉故首楞云若有一人发真还源十方虗空一时消殒又云寂照含虗空却来观世间犹如梦中事故今观推万法度幻如梦本空心体即名圆觉矣上来具释竟次第二配禅宗者初五句是空次但是一心是寂次一句即寂而知最后一句部都结次第三配摄诸教者初二句当小乘教知法从缘即不执我及自然故次二句大乘法相宗次识如患梦一句心境全空即大乘破相宗合此二宗为始教也兼后三句为终教单取后三句为顿教又此后三句中初终教次顿教最后一句结成经宗义当圆教以此经但分同华严故不的配第四配显所用文字者然此段文句皆有所凭唯目之圆觉一句是自结成矣谓论云三界虗伪唯是一心今以蹑前万法之言故但改三界字为万法字耳缘会而生及本无之言即是肇论肇论宗本义中标云本无实相法性性空缘会一义耳释云一切诸法缘会而生缘会而生则未生无有云云乃至有而性常自空故谓之性空性空故故曰法性法性如是故曰实相实相自无非推之使无故曰本无生法二言法相宗经论章疏之常谈也一切唯识识如患X梦者成唯识论文但是一心者起信论文唯改唯字为但字矣疏弥满清净中不容他下二即体之相以圆收文二初二句离过二具德今初也上推心境俱空显得圆明知觉既无一尘一念之相即廓周法界弥然畟满无有边涯唯是一味之觉无不清净故下文云尔时便得无方清净乃至一身多身一世界多世界尽于虗空圆褁三世一切清净于此净觉境中无别一尘之法何以故色乖空故如火乖水水不容火故云中不容他此即法界观中真空绝相观也于中正当泯绝无寄观矣亦不可言即色不即色即空不即空等故又云生心动念即乖法体失正念故即是不容他之义也亦应云以容他物即乖法体亦是理事无碍观中以理夺事门彼文云事既揽理遂令事相皆尽唯一真理平等显现以离真理外无片事可得故据此即上推万法显虗伪乃至寂知即当事能显理门也又会色归空观云良由会色归空空中必无色故然中不容他之言此是佛顶经文势彼云云何是中更容他物疏故德用无边皆同一性下二具德也于中二初法后喻法中初二句总标具德后四句释成性相无碍谓根尘识等一切诸法若是实有即乖觉性故华严云未曾有一法得入于法性今以一切清净不存一微尘之自体故无边净觉中所有一切诸法莫不一X一尽是法性之德相性之业用如金之器器器皆金如镜之像像像皆镜故云皆同一性此是会事归理也言德用者德即相大用即用大皆同一性即体大然此德用尽收色心境智时处教义行位一切诸法不同论中飜译对妄染本空但显自性之德言无边者有二义一事法教多过于河沙无有限量二谓此诸法无自体故无有分限名无边矣疏性起下四句释成性相无碍理事交彻事不异理理不异事互相融故谓觉性虽前执计之过故能全体起为一切诸法如金出鑛方为诸器如镜垢尽方现万像性外无别一法为能所起起唯性起故晋译华严经有性起品华严关键有性起门纵说诸缘互相资发就此门中缘起亦成性起然法相宗所说真如一向凝然不变其缘起法自是有为色心若此法性宗所说真性洞鉴灵明全体即用故举体常为万法举体常自寂然寂然即全万法之寂然不同虗空断空顽凝而巳万法是全寂然之万法故不同遍计倒见定相之物拥隔阻碍境智历然者一切诸法虽其数无量不出色心收尽但倒执之时色等诸法是五根六尘心心所法是情识缘念今无能所之执故成无边妙境无尽量智慧此二句即当依理成事门及理如事现门疏相得性融身心廓尔者即是事如理遍门谓诸事相既全性起起不异性故随所依性廓周法界故下文云身心寂灭平等本际圆满十X方不二随顺又云觉性遍满圆无际故当知六根遍满法界乃至六尘四大陀罗尼门一一云遍满法界疏方之海印越彼大虗者第二喻说也谓香海澄停顿现万像如法性清净举体缘起故大经贤首品十种三昧门中第一圆明海印三昧门云或现童男童女形天龙及与阿修罗乃至摩睺罗伽等随其所乐皆令见众生形相各不同行业音声亦无量如是一切皆能现海印三昧威神力又云海有希奇殊特法能为一切平等印又出现品云如海普现众生身以此说名为大海菩提普印诸心行是故正觉名无量大集经云阎浮提一切众生身及与外色海中皆有印像故名大海印菩萨亦尔是为菩萨海印三昧清凉以十义释一无心能现义註云无有功用无分别故二现无所现义经云如光影故出现品云普现一切众生心念根性欲乐而无所现故三能现与所现非一义四非异义经云大海能现所现异故非一离水求像不可得故非异显此定心与所现法即性之相能所宛然即相之性物我无二五无来去义水不上取物不下就而能显现三昧之心亦尔现万法于自心彼亦不来罗身云于法界未曾蹔去上之五义与镜喻大同六广大义经云遍十方故普悉包容无所拒故明三昧心周于法界则众生色心皆是心中物用周法界亦不离此心七普现义经云一切皆能现故出现品云菩提普印诸心行故此与广大异者X此约所现不拣巨细彼约能现其量普周又此约所现无类不现彼约能现其量普周无行不修八顿现义经云一念现故谓无前后如印顿成九常现义非如明镜有现不现时十非现现义非如明镜对至方现经云现于四天下像故四兵罗空对而可现四天下之像不对而现故云非现现也以不待对是故常现缘三际也具上十义故称海印诸佛穷究菩萨相似疏越彼太虗者有二义故越一若以目覩空尚与色为边际故二若以智观空是识所变但是觉性之中一分义故又真觉融色故弥遍太虗不能融色故不遍故佛顶云空生大觉中如海一沤发悫云首楞叹虗空之小圆觉嗟法性之宽比之常谈海形牛迹疏恢恢焉下三结叹觉体超名相也恢恢者广大旷远之状老经云天网恢恢疎而不漏庄子云恢恢焉犹有余地论语云小人不知天命而不畏疏晃晃者日光炽盛照曜辉赫天之貌也恢恢体也寂也圆也晃晃用也知也觉也疏逈出思议之表者不可思议也何名不思议心言不及故谓理圆言偏言生理丧法无相想思则乱生故金刚三昧云千思万虑不益道理徒为动乱失本心王故知心王言语道断心行处灭故古德云口欲辨而词丧心将缘而虑息则逈出于言象之表矣云心言不及者法无名故X言不及无相故心不及于所缘境非定名定相故于心口不可思议复有三义故不思议一于人超凡小及权教菩萨二于心非三慧及报生智之境三显法体佛菩萨亦不可思议逈独也唯此法超于言思故又借斯云绝以遣言思非有无言可为搂託故华严云虽复不依言语道亦复不着无言说况言相本寂云绝亦亡斯则言与亡言相待亦寂何法不思议即圆觉性相无碍也何故不思议即染而净何用不思议假名显法超情令亡言故谓法体实离思议之境若令住思议永不能入今说离言超情众生即云言绝虑言象之外求之自然入也故云七祖师皆有善恶不思量等言疏我佛证此下明教文二一总叙教起因缘二别叙此经宗趣初中二一明佛悲念二叙佛化仪今初四句明佛悲念也我佛证此者此谓前不思议融通法也佛证此法得无上安乐愍一切众生皆是此安乐之法而乃迷之横受虗妄之苦故贤首云真乐本有失而不知妄苦本空得而不觉故十地论云佛初成道七日未说法者显自受大乘法乐故复舍如是妙乐悲愍众生为说故知证唯证此说唯说此故法华云佛自住大乘如其所得法定慧力庄严以此度众生自证无上道大乘平等法若以小乘化乃至于一人我即堕悭贪此事为不可疏再叹奇哉者即华严出现品云佛子无一众生而不具有如来智慧但X以妄想颠倒执着而不证得若离妄想一切智自然智无碍智则得现前便举一尘含大千经卷之喻后合云如来智慧亦复如是具足在于众生身中但诸凡愚不知不觉不得利益尔时如来普观一切众生而作是言奇哉奇哉此诸众生云何具有如来智慧迷惑不见我当教以圣道令其永离妄想自于身中得见如来广大智慧与佛无异疏三思大事者佛初成道未转法轮再三思惟所证妙法可说不可说然三思之言有其二意一者十地经是佛初成道第二七日说于初七日先且思惟彼论判云时胜谓成道第二日七说故初七思惟因行缘行故本为利他成道何故七日思惟显示自受大法乐故何故显巳法乐为令众生增长爱敬心故复舍如是妙乐悲愍众生为说释曰十地论但云思惟今云三思者外有文而内有义有义者夫思惟忖度审谛必飜覆三思以为后轨如三请三礼之类也外有文者即论语云季文子三思而后行子闻之曰再思可矣今借此语以对上再叹之言也二者法华经云我始坐道场观树亦经行于三七日中思惟如是事我所得智慧微妙最第一众生诸根钝着乐痴所盲如斯之等类云何而可度X言大事者经云诸佛世尊唯为一大事因缘故出现于世所谓欲令众生开佛知见使得清净故出现于世等义如下释疏既全十力下叙佛化仪文三一明利济心等二明随器顿渐三明顿渐之相今初四句明心等也既者巳也蹑前证此之言也谓前云证此又云三思等巳是摧魔军全十力讫今为显演教度人仪式故却牒起成道之相故云既也全者拣菩萨十力智论说菩萨亦有十力故今云全即佛智也然摧魔时入慈心三昧不必唯用智力以是摧敌之义理应云力纵以慈降之慈亦是力然如来唯说一诸法实相智力此力有十种用故说为十总名力者能摧怨敌故不可屈伏故其十种别义在下普眼文中有十力章广释树下者即菩提树下也华严云其菩提树高显殊特金刚为身瑠璃为干等若准西域记树高百尺即毕钵罗树也疏能摧魔者本行经说悉达太子临成道在菩提树下心念欲度魔波旬放光照三千界波旬自然闻偈声说太子欲证大明空汝境界波旬即敕军众诣菩提树各出自力示现可畏云云太子唯思念法心不扰乱云云刀石山皆粘乎或住空成莲华等乃至魔退诸天喜赞佛即于此夜成道其降魔之相在别卷中问据此说佛即先降魔而后成道何得疏以十力在降魔之前答此但取文便非谓成道在降魔之前力是能降魔是所降以能降X所故云既全十力能摧等也疏爰起四心者爰是发语之词尔雅云爰曰也起谓发起四心者谓慈悲喜舍四皆无量菩萨从初乃至成佛常运此四心教化众生四心各具三缘谓生缘法缘无缘涅槃十五云众生缘者世尊慈之所缘一切众生如缘父母妻子亲属以是义故名众生缘法缘者不见父母妻子亲属见一切法皆从缘生是名法缘无缘者不住法相及众生相是名无缘悲喜舍心亦复如是佛既降魔成道愍物沉迷故发起慈悲喜舍而救济也疏宝藏者涅槃第七因说常乐我净迦叶菩萨便问云世尊二十五有有我不也佛言善男子我者即是如来藏义一切众生悉有佛性即是我义如是我义从本巳来常为无量烦恼所覆是故众生不能得见善男子如贫女人舍内多有真金之藏家人大小无有知者时有异人善知方便语贫女人乃至我知方便能示汝宝女人答言我家大小尚自不知况汝能知是人复言我今审能女人答言我亦欲见并可示我是人即于其家掘出真金之藏女人见巳心生欢喜生奇特想宗仰是人善男子众生佛性亦复如是一切众生不能得见如彼宝藏贫人不知善男子我今普示一切众生所有佛性为诸烦恼之所覆蔽如彼贫人有真金藏不能得见如来今日普示众生诸觉宝藏所谓佛性而诸众生见是事巳心生欢喜归仰如来善方便者即是如来贫女人者X即是一切无量众生真金藏者即佛性也涅槃十八又云善男子大涅槃经悉是一切诸佛祕藏何以故诸佛虽有十一部经不说佛性不说如来常乐我净诸佛世尊不毕竟涅槃是故此经名为如来祕密之藏十一部经所不说故故名为藏如人七宝不出外用名之为藏藏者为未来世诸恶比丘畜不净物为四众说如来毕竟入于涅槃云云如来藏经有九种喻如来智慧隐在众生名如来藏此当第五喻也经云譬如贫家有珍宝藏宝不能言我在于此既不自知又无语者不能开发此珍宝藏一切众生亦复如是如来知见大法宝藏在其身内不闻不知耽着五欲轮转生死受苦无量是故诸佛出兴于世为开身内如来法藏九喻中义意并余八喻文义并如下文殊章广释疏然迷头下二随器顿渐也二喻皆喻众生迷失本性谓为本无故轮回生死是佛所化机也机有二类故举两喻言迷头者佛顶经第四云富楼那言我与如来宝觉圆明真妙净心无二圆满而我昔遭无始妄想久在轮回今得圣果犹未究竟世尊诸妄一切圆灭独妙真常敢问如来一切众生何因有妄自蔽妙明受此沦溺佛告富楼那汝虽除疑余惑未尽吾以世间现前诸事今复问汝汝岂不闻室罗城中演若达多忽于晨朝以镜照面爱镜中头眉目可见嗔责巳头不见面目以为魑魅无状狂走于意云何X此人何因无故狂走富楼那言是人心狂更无他故佛言妙觉圆明本圆明妙既称为妄云何有因若有所因云何名妄自诸妄想展转相因从迷积迷以历尘劫虽佛发明犹不能返如是迷因因迷自有识迷无因妄无所依尚无有生欲何为灭得菩提者如窹时人说梦中事心纵精明欲何因缘取梦中物况复无因本无所有如彼城中演若达多岂有因缘自怖头走忽然狂歇头非外得纵未歇狂亦何遗失富楼那妄性如是因何为在汝但不随分别世间业果众生三种相续三缘断故三因不生则汝心中演若达多狂性自歇歇即菩提胜净明心本周法界不从人得何借劬劳肯綮修证言舍父者法华信解品须菩提等四人闻方便品及譬喻品未曾有法以喻领解大意云如人年少舍父逃逝久住他国至五十岁年既长大加复穷困驰骋四方以求衣食渐渐游行遇向本国其父先来求子不得中止一城其家大富财宝无量穷子佣赁展转遇到父舍住立门侧遥见其父踞师子牀宝几承足诸婆罗门剎利居士恭敬围遶以真珠璎珞价直千万庄严其身吏民僮仆手执白拂侍卫左右穷子恐怖悔来至此窃念疑是国王大臣恐逼驱使疾走而去长者遥识心喜念言财有附属遣人往捉穷子称怨自念无罪而被囚执父知彼下劣方便遣憔悴人徐徐语言此有作处倍与汝直雇汝除粪父着麤弊衣持除粪器语X言勤作勿复余去我如汝父汝如所生子唿之为儿穷子虽喜犹谓作人故二十年当令除粪后相体信入出无难然其所止犹在本处父疾临终命子集会亲属王臣付以财宝后法合言世尊大富长者即是如来我等皆是佛子云云我等于生死中受诸烦恼迷惑无知乐着小法今日世尊令我思惟蠲除诸法戏论之粪得至涅槃一日之价心喜为足便谓弘多佛便纵舍不为分别汝等当有如来知见宝藏之分世尊以方便说如来智慧我等从佛得小涅槃以为大得于此大乘无有志求又因如来智慧为诸菩萨开演而自于此无有志愿所以者何佛知我等心乐小法以方便力随我等说而我等不知真是佛子今我方知世尊于佛智慧无所恡惜若我乐大乘佛则为我说大乘法于此经中唯说一乘是故我等说本无心有所悕求今法王大宝自然而至疏悟有易难者迷头者如狂心歇歇即菩提此为易也舍父者二十年中除粪犹在本处不肯早信是长者子故为难也疏故仙苑等者由前根有易悟难悟之殊故佛说顿教渐教之异也仙苑者鹿野苑也是古昔仙人之所住处故普曜经云佛成道讫至第六七日于波罗奈国仙人鹿苑度阿若憍陈如佛唱善来苾刍便发戒品附法藏经云佛住波罗奈鹿野苑中古仙住处为五比丘初转法轮开元录第十三亦云始乎仙苑迄彼金河王勃制素律师疏序云仙苑创基因X善来以调物提河灭迹凭净戒以为师觉场者梵语菩提此云觉也华严疏云即能证大智圆明究竟也场者证觉之处即天地之中摩竭提国王舍城西二百里菩提树下金刚座上约法则万行皆是道场理智相会之所故为表所说如所证故不移其处而说顿教顿教最初即华严也经云如是我闻一时佛在摩竭提国阿兰若法菩提场中始成正觉乃至有十世界微尘数菩萨摩诃萨所共围遶疏教兴顿渐者对上易悟之机即菩提场初成正觉不移其处便兴顿教对上难悟之机故即往波罗奈仙人住处而兴渐教渐教之始即五比丘所闻四谛法轮中间三时五时渐次而说处所各别终至法华涅槃皆名渐教顿教者如下所明二教之始各于此一处自后即各有诸处余时不唯此二处也今指二处但论根元最初起也疏渐设五时下三明顿渐之相五时异者佛初成道三七思惟巳便往仙苑及诸住处十二年之间说诸有为法缘生无我然犹未说法无我理名初时有教即阿含等一藏小乘经是第二时中依遍计所执说诸法空然于依他圆成犹未说有名为空教即诸部般若经是第三时中说法相大乘境空心有名中道教即深密等经是第四时中开示一切众生如来知见会三乘为一乘会权入实万善悉趣菩提名同归教即法华经是第五时中临入涅槃说一切众生X乃至阐提皆有佛性凡是有心定当作佛常乐我净名常住教即大般涅槃经是从始至终成就一类之机故总名为渐教疏空有迭彰者迭递也谓约我法心境真俗或先后或同时递至相对彰谓显诸法空有之义也且初心境有两对空有谓第一时教心境俱有第二时教心境俱空第三时教境空心有约真俗者自有四句谓第二时教俗有真空四五时教俗空真有第三时教四重二谛前后相望互为空有若二三时教相望第二时真俗俱空第三时真俗俱有约我法者亦有四句谓第一时教初人天乘我法俱有中间大乘我法俱空次初小乘我空法有最后涅槃我有法空上来总有十对空有皆约法约时递互隐显故云迭彰若约诸教说空说有辨深浅者如说诸外境取第一第二时教相望一有二空空深有浅若说依他缘起心心所法自有两对谓二三时教相望二空三有空浅有深三与四五相望初有后空空深有浅若说我者初后相望初三云空后二云有空浅有深又人天云有前三时教云空空深有浅余诸深浅皆例此知由此诸教或破有赞空或毁空赞有不得此意难解圣言疏顿无二谛等者但显中道第一义谛第一义谛有其二释一双融明中即真俗相即而不二便为第一义也故仁王云于谛常自二于解常自一X通达此无二入真第一义故昔人云二谛并所少者即略抄也故不补之也圆觉经大疏释义钞卷第一圆觉经大疏释义钞卷第一终南山草堂寺沙门宗密撰疏今此经者顿之类欤下大文第二别叙此经宗趣文三一标宗二正叙三结胜今初也然一藏经既不出顿渐二教今应各指其类渐者始自鹿苑终于鹤林从始至终渐引一类学者于中法华涅槃是会权归实大乘渐教中终极之教也顿者有二一化仪顿谓华严经初成佛时称性一时顿说理事本末始终因果穷理尽性故二逐机顿谓对上根具足烦恼凡夫顿指绝待中道真性不同法华涅槃之类有三可破有权可会但显一真觉性即胜鬘密严金刚三昧如来藏普光明藏圆觉等四十余部文中皆少说事缘无三车除粪化城等由缘可会也故指此经是顿之流类也此是逐机显体之顿非化仪之顿矣既非渐次之教故不属三时五时疏故如来下二正叙也文三一叙序分二叙正宗三叙流通今初四句叙序分也寂光土者天台立四土一凡圣杂居土二方便有余土三实报无障碍土X四常寂光土方便一土法相所无天台依智论及法华而立智论第九十五云阿罗汉先世因缘所受身必应当机灭在于何处成就佛道答有净佛土出三界外乃无烦性之名于是国土佛所闻法华经具足佛道如法华经说有阿罗汉我于余国等今经云入于神通大光明藏三昧正受乃至不二随顺故是寂光土也凡圣一源者文云一切如来光严住持是诸众生清净觉地现受用身者他受用也文云于不二境现诸净土故主伴同会者经文列菩萨众巳结云与诸眷属皆入三昧同住如来平等法会疏曼殊下二叙正宗也文二一信解真正二依解脩证今初八句明信解也曼殊即是文殊之正梵语也其名德之义如下疏释大士者是法身之大士故创问本起因者创是最初之义此有二创一诸菩萨未问文殊先问此前未有人问故云创也二所问之事是佛法中最初要解之法也此法之前更无佛法因果之义可为初起之要故本起者本因所起最初之心也余义捡下疏文引起信了二觉发三心脩五行及华严善财等处而说疏薄伽者佛地经如是我闻一时薄伽梵论曰薄伽梵者谓薄伽声依六义转一自在义二炽盛义三端严义四名称义五吉祥义六尊贵义如有偈曰自在炽盛与端严名称吉祥及尊贵如是六种义差别应知总名薄伽梵如X是一切如来具有于一切种智皆不相离是故如来名薄伽梵其义云何谓诸如来永不系属诸烦恼故具自在义炎勐智大所烧鍊故具炽盛义妙三十二大人相等所庄饰故具端严义一切殊胜功德圆满无不知故具名称义一切世间亲近供养成称赞故具吉祥义具一切德常起方便利益安乐一切有情无懈癈故具尊贵义余义在别卷至尊者至极之尊也且兆人臣于国王国王臣于上帝上帝即天帝也诸天奉佛三乘贤圣亦事于佛佛是众圣之尊如众星月为最众流海为最等故云至尊疏首提者初举也究竟果者经正答中初举云善男子无上法王有大陀罗尼门名为圆觉流出一切清净真如菩提涅槃及波罗蜜教授菩萨此所标圆觉者大位在果体通染净故此约无上法王有之下云无始幻无明皆从中建立故若论中一心即大位在因亦通染净故标云众生心释之具觉不觉二义所言究竟者而论中始觉合本觉始本不二名究竟疏照斯真体者经云一切如来本起因地皆依圆照清净觉相永断无明方成佛道疏灭彼梦形者经云云何无明善男子一切众生从无始来云云乃至此无明者非实有体如梦中人梦时非无及至于醒了无所得疏知无我人谁受轮转者经云脩圆觉者知是空华即无轮转亦无身心受彼生死非X作故无本性无故疏种种幻化下第二依解脩证文三一通明观行二别明观行三道场加行初中又三一观成同佛二征释迷源三略辨地位今约四句观成同佛也种种幻化等者答普贤所征以成脩于观行用心之本也谓普贤问云脩大乘者闻此圆觉云何脩行若彼众生知如幻者身心亦幻云何以幻还脩于幻若诸幻性一切尽灭则无有心谁为脩行若本不脩行今妄相心云何解脱佛答云一切众生种种幻化皆生如来圆觉妙心犹如空华从空而有疏幻尽觉圆者此含两重之意初即普贤章用心道理后即普眼章触境长时用心正成观行且初意者经云幻华谁灭空性不坏众生幻心还依幻灭诸幻尽灭觉心不动乃至知幻即离不作方便离幻即觉亦无渐次后约正脩中释者即普眼章中佛说新学菩萨及末世众生欲求如来净圆觉心应当正念远离诸幻先依如来奢摩他行坚持禁戒安处徒众宴坐静室恒念此身四大假合各离根尘缘相假名为心毕竟无有幻身幻心幻尘乃至幻灭亦灭此是疏中幻尽二字也幻灭灭故非幻不灭譬如磨镜垢尽明现又如摩尼珠等此是疏中觉圆二字也疏心通法遍者经云此菩萨及末世众生证得诸幻灭影像故尔时便得无方清净无边虗空觉所显发觉圆明故显心X清净心清净故见尘清净云云乃至一身多身一界多界一切清净皆是心通也言法遍者经云善男子觉性遍满清净不动圆无际故当知六根遍满法界云云乃至八万四千陀罗尼门遍满法界云云乃至始知众生本来成佛此是法遍二字然众生成佛文是此门今疏中乃取意于后通难门中述之便当牒起问目也详之可见焉疏心本是佛下征释迷源且初二句者前之众生成佛今牒而举之以答金刚藏之难也刚藏难云若诸众生本来成佛何故复有一切无明若诸无明本有何因缘故如来复说本来成佛十方异生本成佛道后起无明一切如来何时复生烦恼今叙佛答大意云心本是佛等也谓真心之体本来是佛然无始来妄念相续自不知是佛故论云一切众生不名为觉以从无始时来念念相续未曾离念故说无始无明佛顶云烦恼菩提二俱无始是知众生无始巳来元来是佛元来未悟非先来成佛后起无明等故无所难之过失也但以念念本空故心心本佛故论云所言觉义者谓心体离念离念相者等虗空界即是如来平等法身此说念相本离为离念矣故云由念起而漂流也漂者蹔出人天沉者沦三恶道然真心体即是法身身心互言皆得故论标云心体离念结云即是法身然但身非形相心非念虑故本是佛若妄认形相念虑即身心俱隐如肇公云隐在形㲉等也故佛答云始终生灭聚散起上念念相续循环往复种种取舍此是轮回未出轮回而辨圆觉圆觉亦同流转譬如动目能摇湛水又如定眼犹回转火云驶月运舟行岸移等善男子诸施未息彼物先住尚不可得何况轮转生死垢心曾未清净观佛圆觉而不旋复是故汝等便生三惑云云此义正同论中无始念续等也疏岸实不移等者密翻经云舟行岸移以显心实是佛但迷似众生岸实是停但舟行似转故云骛骤骛者驰也骤者马疾行也驰骤皆是急走之相即此喻相答意巳明况有空华金鑛之喻疏顿除妄宰空不生华者经云譬如幻翳妄见空华幻翳若除不可说言此翳巳灭何时更起诸翳何以故翳华二法非相待故且如空华灭于空时不可说言何时更起何以故空本无华非起灭故此喻喻顿悟心体是佛即觉本无念虑故序合意云顿除妄宰也言顿除者达之本无疏渐竭等者此喻即渐脩也经云善男子如销鑛金非销有既巳成金不重为鑛经无穷时金性不坏偈云金非销故有等然竭爱源之文是弥勒章中断轮回根本是也此但说道理之喻其除断之法即是彼文故略前后而叙之也文云X一切众生从无始际由有种种恩爱贪欲故有轮回乃至欲脱生死免诸轮回先断贪欲及除爱渴等又云若诸众生于大圆觉起增上心当发大愿依愿脩行渐断诸障等疏理绝脩证等者三略辨地位也文二一依位渐证此初句者经云圆觉自性非性性有循诸性起无取无证于实相中实无菩萨及诸众生何以故菩萨众生皆是幻化幻化灭故无取证者譬如眼根不自见眼性自平等无平等者智似阶差者众生迷倒未能除灭一切幻化于灭未灭妄功用中便显差别觉前前非名后后位者文云若遇善友教令开悟净圆觉性劳虑永断得法界净即彼净解为自障碍故于圆觉而不自在见解为碍难断解碍由位见觉觉碍而不自在有照有觉俱名障碍是故菩萨常觉不住照与照者同时寂灭如自断头以碍灭碍碍巳断灭无灭碍者一切障碍即究竟觉得念失念无非解脱成破涅槃慧愚般若乃至法界海慧照了诸相犹如虗空疏况妄忘起灭下二忘心顿证经云但诸菩萨及末世众生居一切时不起妄念于诸妄心亦不息灭住妄想境不加了知于无了知不辨真实相闻此法门信解受持不生惊畏是则名为随顺觉性德等圆明者同佛也连次经云当知巳曾供养百千万亿河沙诸佛菩萨佛说是人名为成就一切种智X疏然出厩良驹巳摇鞭影下二别明观行中根脩证也文二初四句结前上根生后中下文意谓前上根人闻前法门便具脩万行直起无上菩提如快马见鞭影即行不劳打着此喻是中论所说论云为问道人说四句如快马见鞭影即入正路若闻四句心生取着皆是戏论岂第一义谛耶释曰今回取喻不取四句之言天台止观及法华玄疏中亦用之以况举一隅而示之可以三隅反也又亦义取涅槃中喻涅槃十八云如御马者凡有四种一触毛随其所触称御者意如来亦尔以四种法调伏众生为说生令受佛语如单其毛随御者意御者调马无有决定佛调众生必定不虗故号调御丈夫良驹者古来皆皆良马此君子疏埋尘大宝须设治方者论中说信成就发直心等三心巳问曰上说法界一相佛体无二何故不唯念真如复假求学诸善之行答曰譬如大摩尼宝体性明净而有鑛秽之垢若人唯念实性不以方便种种磨治终无得净如是众生真如之法体性空净而有无量烦恼垢染若人唯念真如不以种种熏脩亦无得净以垢无量遍一切法故脩一切善行以为对治若人脩行一切善法自然归顺真如法故疏故三观澄明下二正叙中根法门也澄即止也门即观也威德问云如大城四门随方各入云云愿说一切方便并脩行人总有几种佛答无上妙觉遍诸X十方于诸脩行实无有二方便随顺其数无量圆摄所归循性差别当有三种疏真假俱入者真谓泯相澄神观假谓起幻销尘观俱谓非真非假亦有亦假即绝待灵心观初观经云若诸菩萨悟净圆觉以净觉心取静为行由澄诸念觉识烦动静慧发生等次观经云知觉心性及与根尘皆因幻化即起诸幻以除幻者等俱者不取幻化及诸静相了知身心皆为罣碍无知觉明不依诸碍永得超过碍无碍境等讲者有力即捡经文及疏略开显之疏诸轮绮互单复圆修者初三单后一圆中间复者三观互举为首各成七观为二十一圆脩经文云若诸菩萨以圆觉慧圆合一切于诸性相无离觉性疏四相潜神非觉违拒者净业问云若此觉心本净因何染污使众生不入佛言众生从无始来妄想执着我人众生寿命认四颠倒为实我体由此不能入清净觉非觉违拒诸能入者有诸能入非觉入故动息念皆迷如人不自断命众生生无慧目故不了四相多劫苦脩不成圣果乃至赞喜谤瞋则知我相坚固执持潜伏藏识游戏诸根曾不间断疏四病出体者普觉问求何等人脩何法行何行去何病佛答当求一切正知见人心不住相不着二乘四病者一作病我于本心作种种行云云非作得故二任病不断生死不求涅槃生死无起灭念X任彼一切三止病我今自心永息诸念得一切性寂然平等四灭病我今永灭一切烦恼身心毕竟空无所有何况根尘虗妄境界一切永寂疏心华发明者若善男子于彼善友不起恶念即能究竟成就正觉心华严发明照十方剎疏复令长中下期下大文三道场加行也若佛灭后信圆觉心欲脩行者若在伽蓝安处徒众有缘事故随分思察如我巳说若无他事因缘即建道场当立期限安置净居疏尅念摄念而加行者谓施设形像云云悬诸幡华经三七日稽首十方佛名求哀忏悔遇善境界得心轻安过三七日一向摄念乃至非彼所闻一切境界终不可取疏别遍互习者谓别习遍习互习也别习者若脩奢摩他先取至静不起思念静极便觉如是初静从一身至一界等觉遍亦尔若脩三摩钵提先忆想十方如来菩萨依种种门渐次脩行等若脩禅那先取数门心中了知生住灭念分齐头数如是周遍四威仪中分别念数无不了知等渐次增进乃至百千世界一滴雨如目覩受用物是名三观初首方便疏遍习者若诸众生遍脩三观勤行精进即名如来出现于世疏互习者若末世钝根不得成就由昔业障当勤忏悔先断憎爱嫉妬谄曲求胜上心三种净观随学一事此观不得复习彼观心不放舍渐次求证诸障若销灭佛境便现前疏业障惑障而X销亡者文在互习中也可指配之疏成就慧至现前者成就慧身是华严之文与此义同故用之也谓一切法即心自性全体是慧故云身也一切即心自性是静极全慧即觉遍静极觉遍是别习奢摩他之文如上所引百千世界是别习禅那之文亦如上引佛境现前即彼偈文亦如上引疏是以闻五种名下第三叙流通分也五名者文云是经名大方广圆觉陀罗尼亦名脩多罗了义亦名祕密王三昧亦名如来决定境界亦名如来藏自性差别汝当奉持疏起宝剎施福者文云假使有人纯以七宝积满三千大千世界以用布施不如有人闻此经名及一句义疏说半偈义胜河沙小乘者文云假使有人教百恒河沙众生得阿罗汉果不如有人宣说此经分别半偈上来第二正叙竟疏实由下大文第三结胜也无法不持者意说总持一切法也经云有大陀罗尼门陀罗尼是梵语此云总持故也无机不被者即上所叙上中下根皆令证入疏噫巴歌下第三叙疏也文五一标意二述缘三释意四正制五明宗初中噫者陆韵云恨声也孔安国云心不平声也论语子张篇云子游曰子夏之门人小子当洒扫应对进退则可矣抑末也本之则无如之何子夏闻之曰噫言游过矣君子之道孰先传焉孰后倦焉譬诸草木区以别矣君子之道X焉可诬也巴歌则巴崃歌也如唱竹枝之类随发一声无有不解齐和之者今以之况浅近权小之教举之闻之易信易顺似量者因明论本偈云现量与比量及似唯自悟能立与能破及似唯悟他此中有真现量真比量似现量似比量破立真似且然今意云去圣时遥源流益别国土隔远教理浇讹或论或经或疏或钞或禅或讲失圣意者千万得意者一二习俗生常滥似于真无由辨得谓开禅者不亲自契悟心源都无禅观之力但积集他要妙之语记持而说此非真现量似现量也讲说者不亲自于心识中推斥比度勘会性相法喻及佛本意但随一家本领即依文熟记而宣扬于人是名非真比量似比量也腾于猿心者凡夫之人贪着其事多是意在文字语言以为立身事业少有照理照心以求出离被名相腾掷如猿猴之心意故也雪曲者即阳春白雪歌曲调高难和设有一人发声者千万人中难得应和应和者或三二一故云稀也今了义之宗虽有其教在经藏之中章疏之家多不弘演即智度法界起信宝性佛性思益菩提资粮十地等论金刚三昧胜鬘如来藏密严法句不增不减菴提之类数十部经及诸大部经中了义之句亦无数也皆是人少弘之故义理隐匿空有卷轴在经藏中疏宗密髫专鲁诰下二述造疏因缘也文五一双迷道德二顿悟教理三双结迷悟四渐脩行解五宗师X忍可今初也髫者陆韵云小儿发也髫齓之年谓十岁之间矣鲁诰即儒教也教主姓孔名丘字仲尼鲁国人也为鲁大夫故云夫子今目其国故云鲁也诰即典诰故尚书有大诰康诰酒诰洛诰仲虺之诰梓材之诰等篇名矣疏冠讨竺坟者冠谓束发戴冠即年二十当冠带之岁也谓古人准礼皆二十冠带三十婚娶四十而仕故唿年二十为弱冠之年竺坟者即释教也竺谓天竺国坟亦典籍谓三皇五帝之书谓之坟典说大道常道也今用此方之语以目佛教中经论也言髫冠者初习之间岁数非的指十岁及二十岁也实而言之即七岁乃至十六七为儒学十八九二十一二之间素服庄居听习经论二十三又却全功专于儒学乃至二十五岁过禅门方出家矣疏俱溺筌蹄唯味糟粕者意言俱专文言不得其意且儒教宗意在道德仁义礼乐智信不在于驰骋名利所令扬名后代者以道德孝义为名不以官荣才艺为名释教宗意通达自心脩习定慧具于悲智不在立身事业当时难习之而迷之故云尔也筌者南人捕鱼之器蹄者兔迹或作弟字即网兔之器置之类也周易略例云言生于象故可寻言以观象象生于意故可寻象以观意意以象尽象以言着故得象忘言得意忘象犹蹄者所以在兔得兔而忘蹄筌者所以在鱼得鱼而忘筌然则言者象之蹄也象者意之筌也存言者非得象存象者非X得意象生于意而存象焉则所存者乃非其象也言生于象而存言焉则所存者乃非其言也解曰以蹄喻言以筌喻象筌入水不可见蹄在陆而可观详之可知矣又象通能所兔筌二事总喻于象望能望所其义异故又云然则忘象者乃得意也忘言者乃得象也得意在忘象得象在忘言故立象以尽意而象可忘也彼次此更有马牛等象亦要可以穷此一门深义具引在别卷疏唯味糟粕者酒糟麻粕也庄子外篇云世之所贵道者书也书不过语语有贵也语之所贵者意也意有所随意之所随者不可以言传也而世人因贵言传书世虽贵之哉犹不足贵也为其贵非其贵也故视而可见者形与色也听而可闻者名与声也悲夫世人以形色名声为足以得彼之情夫形色名声果不足以得彼之情则知者不言言者不知而世岂识之哉桓公读书于堂上轮扁斵轮于堂下释椎凿而上问桓公曰敢问公之所读者何言耶公曰圣人之言也曰圣人在乎公曰巳死矣然则君之所读者古人之糟粕乎夫桓公曰寡人读书轮人安得议乎有说则可无说则死轮扁曰臣也以臣之事观之臣常斵轮徐则甘而不固疾则苦而不入不徐不疾得于手而应于心口不能言有数存焉于其间臣不能以喻臣之子臣之子亦不能受之于臣是以行年七十而老斵轮古之人与其不可传也死X矣然则君之所读者古人之糟粕巳矣疏幸于涪上针芥相投下二顿悟教理也涪是东川江名山劒之南巴蜀之水皆名江也山南梁洋是汉江果阆州嘉陵江东川涪江西川导江且之陀江锦江遂州在涪江南西岸宗密家贯果州因遂州有义学院大阐儒宗遂投诣进业经二年后和尚从西川游化至此州遂得相遇问法契心如针芥相投也经说佛问迦叶从兜率天辊一芥子于阎浮提竖一针锋使芥子投于针锋此事难易迦叶答言甚为难也佛言正因正缘得相值遇更难于此疏禅遇南宗者和尚所传是岭南曹溪能和尚宗旨也教逢斯典者宗密为沙弥时于彼州因赴斋请到府吏任灌家行经之次把着此圆觉之卷读之两三纸巳来不觉身心喜跃无可比喻自此躭翫乃至如今不知前世曾习不知有何因缘但觉躭乐彻于心髓访寻章疏及诸讲说匠伯数年不倦前后遇上都报国寺惟悫法师疏一卷先天寺悟实禅师疏两卷荐福寺坚志法师疏四卷北都藏海寺道诠法师疏三卷皆反复研味难互有得失皆未尽经之宗趣分齐难逢讲者数人亦无异萤烧妙高矣良由此经具法性法相破相三宗经论南北顿渐两宗禅门又分同华严圆教具足悟脩门户故难得其人也宗密遂研精覃思竟无疲厌后因X攻华严大部清凉广疏穷本究末又遍阅藏经凡所听习谘询讨论披读一一对详圆觉以求旨趣至元和十一年正月中方在终南山智炬寺出科文科之以为纲领因转藏经兼对诸疏搜採其义抄略相当纂为两卷后却入京都每私捡之以详经文亦未敢条流纶绪因为同志同徒详量数遍渐觉通彻不见疑滞之处后自觉化缘劳虑至长庆元年正月又退在南山草堂寺绝迹息缘养神鍊智至二年春遂取先所制科文及两卷纂要兼集数十部经论数部诸家章疏课虗扣寂率愚为疏至三年夏终方遂终毕余如下说疏一言之下心地开通者目所悟心犹如地也故古来皆目七祖禅印为心地法门见道证真巳去名十地者义亦同此菩萨本业经云地名为持持百万僧祇功德亦名生成生成一切因果十地论云生成佛智住持故一轴之中义天朗曜者于此一经达一切义也华严序云空空绝迹义天星象璨然疏顷以下三双结迷悟上两句蹑前迷意意明顷者溺言象之时由所悟之道不是真常不变之体故所运之心所行之行所计诸法皆是生灭无常也如以金所为之器器器皆金以土所为之器器器皆瓦也此义如前本起因中所释及后释文殊问中当更广明然道非常道之语出道经也彼云道可道非常道X名可名非常名无名天地之始有名万物之母故常无欲以观其妙常有欲观其徼此两者同出而异名同谓之玄玄之又玄众妙之门诸行无常之言即涅槃十四罗剎所说之偈前半云诸行无常是生灭法彼经义决云十力世雄所说空义者五阴诸行从因缘生缘会则生缘离则灭此上两句诸行等是流转门夫生必灭灭巳更生灭灭无生灭生无灭无灭无生即寂灭乐下半云生灭灭巳寂灭为乐者是大涅槃还灭门也又上半偈破昔常倒即除常见下之半偈破无常倒即除断见又前半生灭举体皆空后说涅槃相无性有情无理有疏今知心是佛心定当作佛者因由所悟心不生不灭名为本觉全是诸佛之心以此为本脩行决定成佛然自心是佛之据其文甚多谓华严出现品云应知自心念念常有佛成正觉等也涅槃中佛赞纯陀心同佛心也定当作佛者亦全句是涅槃之文云凡是有心定当作佛故此云尔疏然佛称下四渐脩解行也于中初二句立渐脩之理称种智者梵云萨婆若此云一切种智即诸佛究竟圆满果位之智也种谓种类即无法不通之义也谓世出世间种种品类无不了知故云一切种智故X华严如来名号品中列佛种种名于中云亦名一切义成一切义成者即翻梵语悉达多为此言也谓于一切义理悉皆通达成就即是一切种智矣修假多闻者既一切种智皆达方名为佛故脩佛因必须假借多闻也况华严第三地经文正以多闻为菩萨行之初门展转五重推度生行始自多闻故也彼文云菩萨如是厌离一切有为愍念一切众生知一切智智有胜利益欲依如来智慧救度众生作是思惟此诸众生随在烦恼大苦之中以何方便而得拔济令住究竟涅槃之乐便作是念欲度众生令住涅槃不离无障碍解脱智无障碍解脱智不离一切法如实觉一切法如实觉不离无行无生行慧光无行无生行慧光不离禅善巧决定智禅善巧决定智不离善巧多闻菩萨如是观察了知巳倍于正法勤求脩习日夜唯愿闻法喜法乐法依法随法解法顺法到法住法行法菩萨如是勤求佛法所有珍财皆无恡惜不见有物难得可重但于能说法人生难遭想故内外财无不能舍无有恭敬而不能行无有憍慢而不能舍无有承事而不能作无有勤苦而不能受生若闻一句未闻之法心生欢喜胜得三千大千世界满中七宝如是求法如其所闻观察脩行乃至于空闲处作是思惟如说脩行乃得佛法非但口言而可清净婆沙论云多闻能知法多闻能离罪多闻舍无义多闻得涅槃智论说多闻无慧有慧无闻皆不知实相有慧多闻方知实相无闻无慧是人中牛上说心地开通是顿悟即有慧也故今云脩假多闻明渐脩之门也又相传路逢罗剎之事且是多闻之益华严问明品云非但以多闻能入如来法者此明不断烦恼之失非毁多闻言非但者意使随闻而脩也故孔子入大庙每事问疏故复行诣下正明渐脩也言故复者前次心地开通义天朗曜然由成佛之因假多闻之故复须行诣等也行诣百城者是巡国邑参善知识求学法门也行诣之言是净名经中佛遣使问疾之语一一云汝行诣维摩诘问疾今务在用经典正文兼图囗对下坐探之言也百城者即华严经善财童子展转南行求善知识经一百一十城今但取大数矣言坐探借者问道求法即行披览典教理然是坐亦意在以行坐为对也宗密比所遇释门中典借未有不探讨披览且终南智炬寺誓不下山遍转藏经三年愿毕方下山或京城或城外云居草堂丰德等寺皆是寻讨圣教余随处随时不可具记自年十七八乃至今垂半百未曾断绝故云探群借也X疏讲虽下五宗师忍可也讲滥泰者古来相传有蒲州不听泰熘州半遍沼彼是聪慧上德不听而讲余是遇末之流宿生有小缘种披寻华严章疏薄见端倪未见疏主承禀之时在襄州东都先巳輙讲两遍事迹似于古德而贤愚不齐故云滥也而云虽者明在禀承复非不听而巳故次云学且师安也谓元和五年于襄州初讲一遍六年于东都再讲然后入上都亲事疏主数年请益初二年间昼夜不离后虽于诸寺讲传每月长两上听受菩提心戒乃至无量法门有疑则往来谘问不绝言师安者即道安法师当代之日天下所宗自后时人皆云学不师安义不堪难疏叨沐犹吾之纳者在东都日因讲次有门人太泰断臂庆法留守郑余庆相公申上中书取裁缘文状中云是华严门下虑宰相寻问疏主虗实疏主既未委识恐不招承遂修状具述所领解二十卷疏中关节大部经文品会血脉七八纸来差小师玄珪智辉申上疏主以明讲非孟浪疏主连牋枇示云得书领大教旨趣悽然心纳矣吾自传扬或面言心受或展转分照盈乎毕城然沖尼倾盖伯牙绝絃亦籍形声矣不面而传得旨系表意犹吾心未之有也释曰今言叨沐等者是此书中语意以书中云X意犹吾心及云悽然心纳故今云尔叨沐之言是自叙下情叨滥蒙此印许耳疏谬当真子之印者即疏主书次前云非凭圣力必籍宿因当自慰耳转轮真子可以喻也释曰谬当者亦是自叙浅劣非其分也虗谬当斯语矣转轮真子即大经举喻说十地菩萨受位转轮圣王有一千子其中取嫡夫人生年最大者一人方受灌顶绍轮王位疏主今用此事言转轮者约喻即转轮王之位约法即绍继转法轮之位如禅宗祖代相传一人继嫡矣言真子者即如嫡夫人所生也印者即书末云傥得一面印所悬解复何加焉如忽缘阻但当心契玄极岂山河形声所能隔哉疏再逢亲友下三造疏之意也于中三一发心弘法二且制诸疏三正述本意今初也再逢亲友者有其二意一者初巳遇遂州和尚禀受禅门今又逢疏主和尚即是再也二者二师皆是再逢以一闻便悟决知宿世巳逢故云再也此同法华五百弟子授记品说系珠喻领解得记经云譬如有人至亲友家醉酒而卧是时亲友官事当行以无价宝珠系其衣里与之而去其人醉卧都不觉知起巳游行到于他国为衣食故勤力求索甚大艰难若少有所得便以为足于后亲友会遇见之而作是言咄哉丈夫何为衣食乃至如是我昔欲令汝得安乐五欲自恣于某年月日以无价宝珠系汝衣里今故现在而汝不知勤苦X忧恼以求自活甚为痴也汝今可以此宝贸易所须常可如意无所乏短下法合可知释此系珠有其二意在别卷中然此人蒙亲友系珠之时巳是初逢故于后亲友见之而作是言等是再逢也余亦如此以今现事验于昔因定知宿世曾闻遂州和尚及疏主言教所以今生闻之即解故云再逢矣疏弥感佛恩者弥是转深之义谓未悟禅门未讲华严巳前或因转读或因听闻每见经文说诸佛恩深又自庆闻法巳感佛恩今因了悟自心讲华严宗部深见诸佛菩萨多劫苦行弘护大法哀愍众生之迹又悟大教义味无边若非释迦降迹出现演说此门而我由何得至此地故所感恩弥勒深弥厚疏久慨孤贫将陈法施下皆是报佛恩之事故智论云假使顶戴经尘劫身为床座遍三千若不传法化众生毕竟无能报恩者慨者是无声之叹孤贫者华严三地经云菩萨见如来智慧有大利益有为过患即于众生起十种哀愍心所谓见诸众生孤独无依生哀愍心见诸众生贫穷困乏生哀愍心又五地云此菩萨作是念此诸众生受如是苦孤穷困迫无救无依疏将陈法施者将犹欲也陈者设陈之谓也法施者运清净心无希名利之垢以法施他故名法施菩萨戒序云财法二施等无差别又大法炬陀罗尼经X云譬如商家以少财求利岁月渐增库藏充实拯济多人若不商贩财利不增后值饥荒丧失家业彼说法者且复如是应常宣说不得休懈若常说法法则增长利益人天若不宣说法则衰终又云净名经佛命长者子善德问疾善德白佛我不堪任便自说昔于父舍设大施会供养一切沙门婆罗门外道贫穷下贱孤独乞人期满七日时维摩诘入会云夫大施会不当如汝所设当为法施之会何用是财施会为法施会者无前无后一时供养一切众生是名法施之会何谓也谓以菩提起于慈心乃至是为法施之会若菩萨住是法施会者为大施主亦为一切世间福田疏採集等者二明且造诸疏即显前法施之事也着述名教以训后来令佛种不断故採集般若者由见般若破相是诸佛母祖师深赞遂以元和十四年于兴福寺採集无着天亲二论大云等疏肇公等注纂其要妙以释金刚般若经也勒成疏一卷钞一卷纶贯华严者由见华严称性之法恢廓宏远实可宗承但以文富义博后学者难见涯畔疏钞浩大迷于经意致令后辈轻于大经云讲华严涅槃者但是转经之流或云卷经之辈故长庆二年于南山丰德寺以疏中关节纶次贯于一部经文令讲者克意记持经文以将释于此疏勒成五卷题云华严纶贯X提挈毗尼者因遍讨大毗尼藏五部律等又听四分新章见律文繁广事数重叠或是天竺风俗之事不关此方传者骋于重重句数致令脩持者不知克实要用之处遂以长庆三年夏于丰德寺因听次採集律文疏文行人要行用者提举纂出接引道流勒成三卷发明唯识者然唯识宗旨释教之纲诸论浩澣诸师差别致使学者但于部帙句偈熟寻唯识之名言不就自心寻伺诸法唯是我心识之行相遂以元和十四年冬至十五年春于上都兴福保寿等寺採掇大论大疏精纯正义以释三十本颂勒成两卷显发彰明唯识宗趣令人易见诸法唯是自心之义理故云发明唯识也疏然医方下三正述本意意在圆觉也于中先举喻后法合喻中如人有病诣大医家但应求治自病之方买药调合不可见他千卷万卷方书且贪从头寻读辨别若如此者读未遍而病增身死亦如人入海採无价珠而大海之中珍宝无量若见之即取闻名即寻则终身白首死于海中何日得归阎浮以济贫乏但应求摩尼珠得即持归自然千珍万宝要即充足所以者何摩尼梵语此云如意意中所要财宝衣服饮食种种之物此珠即能出之如意而得故云如意疏观夫下法合也将欲弘阐法门简其要妙圆通了义莫尚华严西域此方古今三藏大德皆判为最具如彼疏悬谈所叙然且部帙浩瀚义理纵横初X心之流造次难入如大海中一切珍宝不可总求即不如此经一部道顿入会相归性泯念全真影像亦空觉所显发觉圆明故烦恼氷销妙用神功一生可获故前云海中先求如意文富者八十卷也义博者五周因果五教十玄诚者实也让者推让杂华者涅槃等经指华严为杂华经谓万行感果如天地所生一切诸华万德严身如金玉缯綵一切诸华故云杂也意言若约文义富博诚知不及华严若取指示觉心之体以投顿悟初机即不如圆觉故若留心偏愿弘此是其本意矣疏故参详诸论反复百家以利其器方为疏解者第四正制此经疏也根本始自元和十一年春于南山智炬寺下笔科判及搜检四家疏义集为两卷私记捡之以评经文被于学禅之辈中间至长庆二年于草堂寺再修为疏并开数十段章门至三年秋冬方得终毕言诸论者起信唯识宝性佛性中观诸摄智度瑜伽也言百家者诸家章疏及诸观门箴论赞颂诸所述作建宗立义等文卷也当途要者无不遍寻言参详及反复者集之对之对此详彼翻覆再三研味宗趣审度得失如南容三复白珪之例也白珪者毛诗云白珪之玷尚可磨也斯言之玷不可为也南容读诗至此再三反复指示其心使慎言也以利其器者论语云工欲善其事必先利其器此明欲造圆觉疏故X十数年来先习诸教以利其智方制疏冥心圣旨下五明疏之宗趣分齐也于中初二句标意冥心圣旨者全忘巳情以合佛意也极思研精者极其智思研磨精鍊遂得文无重叠义无繁杂广而不剩略而不阙也然其文势即李林甫制礼记月令序云臣等虔奉纶旨极思研精愧无演畅之能谬承讨论之寄次二句云义备性相禅兼南北者正明义之分齐性相者两宗经论中义门也南北者两宗禅中妙旨也初四章及清净慧章洞彻南宗顿门三观诸轮道场加行周备北宗渐次观门所立章门二十余科多历五教故具性相也次后四句明其利益云使游刃之士无假傍求博习经论游智刃于法教之人解此自通诸部不假事须旁求诸家所述此则为学者自然曰益也游刃之言即肇公赞秦主云游刃万机弘道终日反照之徒不看他面者修禅参道之者有用心疑于顿渐及诸意趣不假更看他面别觅一句一解但解此疏自然诸还源内照心性之谓也后一句斯其忠矣者结疏文之宗意也疏大者下大文第四判显也于中若是久讲文义精熟又乍到一方要发扬经题者即于此中作两门释初且叙义后始销文悬叙法义者与疏下文释题亦同但此中撮略分明易可悬叙具在别卷可捡叙之若是初讲不能悬记文义即便销文亦得虽便销文X且略配谓觉字正是法体即知觉灵心也大方广圆是义谓此觉心体大而用广理方而义圆体大即疏中绝诸边量也诸字通于边量而字谓此觉体绝于空有断常凡圣心境等二边又绝待故亦非中边又无内外中间之边又十方无有边表际畔边有多类故云诸也又非大小广狭分量亦非多少数量无有量巳过量又非数量比量可及故华严云世间诸因量求过不可量得亦有多故亦云诸也正者释方字即理方也理是道理方者是正正是不偏不邪之义不偏拣小乘不邪拣外道含容者释广字此觉性本有恒沙用一一含摄无量无边功能能生世出世间诸善因果对境应机无有休息无有穷尽故云含容也德无不周者义圆也然上三字是别谓如次是体相用之三大圆字是总总三大之德故云圆也故云德无不周准论中真心是法三大是义今圆字既总具三大之义即是义圆也觉字是法知觉览照了了分明故云灵源不昧是自体有大智慧光明义非能觉所觉故云灵也疏通指诸部者应为难云脩多罗与经但唐梵之文异今双置题目岂非繁重答上则通指诸部下则唯目当经对总难别故非重也亦如大方等脩多罗王经岂不且脩多罗王四字是对诸部叹其经耶别难斯文者意明此是诸经之中了义经也故下云是十二部经清净眼目故清凉大师述诸经了义云大乘亦有了不了谓定说有三乘X亦为不了会归一极无二无三无不成佛方为了义大宝积经亦云宣说作业烦恼等事名不了义宣说烦恼等尽生死涅槃无二等方名了义故涅槃净名宝积等皆云依了义经不依不了义也贯穿义华者经有贯摄二义此是贯也谓以文贯义义则不遗如线贯华华则不失以之等者释摄义也谓众生背觉缘尘流浪漂溺佛以圣道摄之令返本还源故云摄也故云等者结归题也若先悬叙义门至销文处即更略却一半不得重释也疏归命下大文第二归敬请加也文分为六初一半偈归依三宝二有二句述所作事三有二句祈请加护四有一偈述所护事五有二句益所为机六有二句机所获益今初第一中归命两字显能归至诚后妙色身下显所归胜妙且初言归者是依投趣向义命者总御诸根一身之要人之所重莫不为先举此无二之命以奉无上之尊又归者是还源义众生六根从一心起而背自一心驰趣六尘今举命根总摄六情还摄一心一心即三一体三宝然能归之体必具三业欲显诸佛有天眼天耳他心故又圆满三业善故成就三轮因故或见不闻处闻不见处不见闻处则身语意如次归依在见闻处则三业皆归今云归命是意业最重故疏妙色身下所归三宝也三各两句唯佛宝中少于两字以属能归故今且总释三宝义后始销疏文初中然三宝有三种一住持二X别相三同体皆可宝重生福之田住持者佛谓形像法谓竹帛纸素黄卷等僧谓五众二别相者佛则五教不同若不明识何以置心归依故约初成正觉以辨其相一小乘三十四心断结五分法身初圆名成正觉是实非化即丈六金容便为佛也始教则约化八相示成约报十地行满四智创圆色究竟天坐宝华王座名曰始成正觉约法身则所显之理障尽清净即三身佛也终教则觉心初起心无初相为始无念而照目之为正见心常住为觉始本不二为成顿教则法身自觉圣智无成不成圆教则融三世间真应无碍遍无尽时处念念初初常成正觉即十身毗卢遮那佛也法则五教及所诠之理行果也僧则诸位菩萨八辈上人三同体者有三说一直就本性说性自灵觉佛也性本寂灭法也性上本有恒沙德用互不相违亦不乖一味清净性体僧也二就观行说观照佛也照故离识可以轨持法也在观则万行巳圆念念自无乖诤僧也三就融通说世出世间恒沙差别之法尽託圆明大觉而假现一一无自体故当体便是圆觉则一切皆佛也所现诸法一一寂灭虽寂灭而不坏相性相不异故一一相随性而遍法界性随相而千差尽未来际性相无碍究竟皆可轨持法也既一一事相皆随性无碍则一入一切入一一包一切一切句一交参涉入和合无违凡圣一一皆然僧也次X下销文初云妙色身无碍辨才智者所归佛宝三业也色身身业辨才语业智是意业妙及无碍通于三业妙色身者非色之色方为妙色故经云若见诸相非相即见如来华严云色身非是佛音声亦复然亦不离色声见佛神通力胜鬘经云如来妙色身世间无与等无比不思议等若以无碍辨色身者如华严说乃有多种今略举四一大小无碍谓一一根皆通法界而不坏诸根之性又不杂诸根之相二互用无碍谓诸根相作三事理无碍谓现色炳然而不碍举体性空四应机无碍谓圆回之中身十方齐应多机异感身亦不分无碍辨者有四辨七辨四无碍辨者一法无碍辨谓诸法自体二义无碍辨谓法上之义三词无碍辨谓得彼方言依彼词句为他说故四乐说无碍辨于上三种智中随他所喜种种义语乐说无尽故此四辨才初心即习九地成就佛地究竟言七辨者一捷二迅三应机四无疎谬五无断尽六丰义味七一切世间寂胜若心妙字解者如上引华严中巳双证身语之妙了若直就华严宗即具十种圆音方显如来语业智是意业者谓一智二智三智四智五智十智此上诸智一多相即真俗互融空有无违故名为妙亦名无碍也故胜鬘云如来色无尽智慧亦复然X疏所住清净觉所流脩证门者法宝也上句理法下句教法余果法行法在佛僧中言理法者即真如本觉本无定名随宗次显华严中名法界法性诸经论中多真如此经虽统称圆觉克体而言云清净觉言所住者蹑前佛宝而言也佛是能住真理是佛所住故云下文云婆伽婆入于大光明藏又云一切如来光严住持又叹菩萨德云同住如来平等法会又华严云佛住甚深真法性寂灭无相同虗空所流脩证门者脩是行证是果门字正当教法意明教法是脩证之门户路这言也故法华云其智慧门天亲判云是教甚深亦显教是脩证之门也不以智慧为教但以门为教矣又魏译金刚般若经节节皆云此法门即知门之与经皆是教法言所流者亦是蹑佛宝而言也佛是能流故故涅槃云从牛出乳乃至醍醐喻从佛流出五味教法亦可所流之言蹑上句理法教是真理随缘之法故故下云圆觉流出一切乃至教授菩萨又梁摄论云从清净法界流出正体智乃至大悲心中流出十二分教又唯识论释第三地所证名胜流真如者谓真如所流教法最胜故疏妙德普贤尊十二百千众者上句偏指二菩萨是法门上首为大众之尊或即十二大士是我所尊下句总指经文所列十二菩萨百千者即经结数十万人也众字即经云与诸眷属或但结百千X即名为众偏标二大士者有所表故故华严法界品列五百菩萨特标此二而为上首言表法者清凉大师以二圣对毗卢遮那着三圣圆融观初明二圣法门毗为三对一体信对普贤表所信法界即在缠如来藏也文殊表能信之心二解行对文殊表解普贤表所起万行三理智对普贤表所证法界即出缠如来藏文殊表能证大智言圆融者初三文殊相融谓必因信而成解有解无信增邪见故有信无解长无明故信解真正方了本源成真极智极智返照不异初心故初发心即成正觉后三普贤相融谓依体起行行心称理称理为真法界又以二圣相对融者一若不信如来藏信则是邪二解行无二三理智无二皆可知矣疏二圣法门相融离相绝言没同果海是曰毗卢遮那光明遍照由是义故偏举二圣而归依也疏我发深弘誓庄严要略经者二述所作事也我者自指五蕴假者非邪慢心而有所说如下释序分中说矣发谓发起深者称理发心坚如金刚志不可夺也X弘誓者有通有别通者大乘宗中必须发菩提心三四弘誓今制疏释经即当学法门度众生也然意亦通四故法华云弘誓深如海历劫不思议别者菩萨从初发心因缘不同意亦稍异故论云信成就发心者乃至信成就故诸佛菩萨令发心或以大悲故自然发心或因正法欲灭以护法因缘故能自发心如是信心成就得发心者入正定聚毕竟不退名住如来种中正因相应释曰此遇缘发心三种之相初是他力后二自力今当最后意兼文非此意如前序疏中第一标意中所释也庄严要略经者然菩萨造论庄严佛经略有五喻名庄严也一者如莲未开见虽生喜不如剖巳香气芬馥二如金未用见虽生喜不如用之为庄严具三如膳未食见虽生喜不如食巳知其美味四如报庆喜见虽生喜不如读巳知其庆事五如珍宝未得见虽生喜不如得巳摄为巳财故造论名庄严经也此方造疏即西国之论但名异耳然造疏论有二仪式若经文繁广前后重叠恐读者难见始末则须踈理繁重撮略关节标举显示令后学易见若经文简略含于多义则须一一分折广引诸教展演庄严达立宗部今此经文甚至要略故须发明大义故云庄严要略经也疏愿三宝慈哀冥资方便慧者三祈请加护也愿谓X希欲三宝者正祈别相兼含同体心外无别佛法故哀谓哀愍即是悲也故藏中数大经皆以大悲为大哀冥资者诸佛菩萨加持有冥有显显谓手摩顶口印赞意与智者冥谓不观此相但潜得力无诸障难色力坚强心眼开通智思善巧今自顾凡劣不敢求请显加但希冥也问心即是佛何别求加妄念即魔何除外障答无念则内心外境皆佛妄起则内心外境皆魔所以然者各随气类故若心离念等虗空界即法身本觉之佛故十方诸佛法尔加持若心起念即五蕴俱生名烦恼魔故波旬眷属得其方便法尔附着常惑乱故今寂诸妄念法发菩提心希望三宝冥资令方便智慧通达事理方便者梵语沤和即涉事善巧也慧者梵云般若即观空拣妄也故肇论云沤和般若者大慧之称也见法实相谓之般若能不形证沤和功也适化众生为之沤和不染尘累般若力也然则般若之门观空沤和之门涉有涉有未始迷虗故常处有而不染不厌有而观空故离空而不证是为一念之力权慧具矣净名亦云贪着禅味是菩萨缚以方便生是菩萨解无方便慧缚有方便慧解无慧方便缚有慧方便解何谓无方便慧缚谓以爱见心庄严佛土成就众生于空无相无作法中而自调伏是名无方便慧缚何谓有方便慧解谓不以爱见云云于空云云而不疲厌是名云云何谓无慧方便缚谓菩萨住贪欲痴等烦恼而虽众德本是名云云何谓有慧方便解谓离诸贪欲痴等而植众德本回向阿云云是名云云文殊师利有疾菩萨应如是观诸法又复观身无常苦空非我是名为慧虽身有疾常在生死饶益一切而不厌倦是名方便云云乃至调伏不调伏云云释曰据上二文阙慧则迷理阙方便则迷事故归三宝求资二事疏一切法门海下四句第四述所加事也法门潜流入我心有若约论中而言诸佛报化本是我心之用大又据华严出现品有大海潜流四天下地喻佛智遍入众生身心文云佛子譬如大海其水潜流四天下地及八十亿诸小州中有穿凿者无不得水而彼大海不作分别我出于水佛智海水亦复如是流出入一切众生心中若诸众生观察境界脩习法门则得智慧清净明了而如来智平等无二无有分别但随众生心行异故所得智慧各各不同问佛智本遍众生心中今乃更愿流入者但以迷之积久不得其用今欲求显发必借胜缘故云尔也故华严十地品金刚藏菩萨受诸佛加欲说十地自云无量佛神力咸来入我身此处难宣示我今说少分今不敢同彼故但言潜流入心也法华经中阿难亦云世尊甚希X有令我念过去无量诸佛法如今日所闻亦是佛加令法门入心之义故今祈愿疏心通义相生者愿得心通达触向无所迷滞千门万义历历分明如镜净明众像皆现故佛地论云闻者善根本愿增上缘力如来识上文义相生如来慈悲本愿增上缘力闻者识上文义相生二十唯识云展转增上力二识成决定疏风画空中现者此喻识上所闻所现文义之相不滞筌蹄忘诠得意文字性离无闻无得之意也如风画在空无相可取然非无也故王缙相公制延秀法师法华经疏序云于文字不着乃能解经然风画是华严十地品初金刚藏菩萨叹十地难说之喻也谓刚藏说十地名巳默然不释解脱月菩萨三请大众一请诸佛加请总三家五请然后说之解脱月请中兼刚藏上总有五段经文此喻即当第二法深难受止中之文也文云菩萨所行地最上诸佛本云云微细难可见离念超心地云云如空中彩画如空中风相牟尼智如是分别难可见天亲论释风喻音声画喻名句文身空喻证智谓不单取空亦不单说风画然空中风画不可言无若依树壁则可闻见故亦不可言有依空不住故非有非无故不可说由说者以二事说听者以二事听故举风画二喻耳至地体中刚藏说十二偈偈中X亦云如空中鸟迹难说难可示论云鸟行空中迹处不可说亦不可见如是鸟迹住处名句文身住处也空处迹相不可分故名句文身亦尔证智所摄不可说闻何以故非如声性故非如地智名句文身此处深故示现义相疏文文符圣意句句合群机者五益所为机也于中上句是益下句为机即契理契机之义也又圆顿之宗所作必须融于性相今愿符重圣意是上同诸佛愿合群机下同众生故佛顶经文殊判观音圆通文云上合十方诸佛下合六道众生同一悲仰此经云一切如来光严住持是诸众生清净觉地疏身心入觉城同受无为乐者六机所获益也上句菩提下句涅槃也究竟大益不过此二是无上果身心入者清凉大师释新华严题中入不思议解脱境界云入有二种一者身入二者心入身由心证故广辨心入心入有三谓信解行具如彼释觉城者是所入所入即圆觉也城者是喻故下文云爱憎生于心谄曲存诸念是故多迷闷不能入觉城今先释入觉后方释喻然众生本不出圆觉今云入者如经所说以爱憎谄曲故迷闷不入长行经云一切众生从无始来执我人众生寿命由此便生憎爱二境乃至由此不能入清净觉等释曰既由迷不入故今制疏释经经义明显以之开示众X生皆令悟入如城门开即入城也以城喻觉者如下释此觉城有三义一防外敌二养人众三开门引摄今以不入觉城故爱增诸念侵逼若了心性空则众惑不入见恒沙功德即万行圆增道无不通则自他引摄便能契果绝百非以成解脱养众德以全法身开般若无不通矣同受无为乐者即涅槃寂静乐也谓于觉城之中受此乐也无为及安乐皆是涅槃之义如彼经说然诸经论所说乐有多种今略论五一出家远离乐二禅定适悦乐三永断诸受乐四无上菩提觉法乐五无上涅槃寂灭乐圆觉经大疏释义钞卷第一弟子刘华命工开刻X圆觉经大疏释义钞X卍XXX圆觉经大疏释义钞卷第二终南山草堂寺沙门宗密撰疏十门分别者然此十门生起有绪初因缘者夫圣人言不虗发动必有由岂同凡愚无端率尔欲释圣典先知因由故受之以教起因缘二者因缘既彰有所起教教虽无量不出三藏二藏大小诸乘十二部分须知此经何藏何乘何分所摄故受之以藏乘分摄三者然其藏乘部分皆通权实须知此典为实为权判权实者须有凭据况西域此方末代诸德造论制疏宗尚不同故受之以权实对辨四者既辨此经是实教摄所诠自有深浅广略未知此经所诠之义分齐如何故受之以分齐幽深五者巳知经义甚深甚深未审是何根器堪受此法故次明所被机宜六者虽知深义正被顿机未知能诠之经以何为体故次明能诠体性七者能所文义巳知深妙未审其中所宗所尚何是旨趣故次明宗趣通别八者上之七门悬谈文义巳知纲领虽能所诠异终教属宗而因诠得意得意须忘诠忘诠脩证非无顿渐顿渐证入方便如何故次辨脩证阶差矣九者凡是经论出自西天爰至汉朝始洎东夏封域既异言音不同将示群方必须翻译未知翻译为是何年回缀笔受是何人者然经旨深妙罕及常情欲使知之必须疏解未知今古凡有几人故有第九门也十者通意虽知在文难晓欲使差别义门彰乎翰墨宗通理味现乎经文X故别解文义也疏因缘者因缘之言有其通别通者因是因由缘是所以亦是由缘意不异也假如云因何作如是事或云缘何作如是事二言总得语势同矣别者缘是资缘事缘此则因亲缘疎故华严大疏光明十种由致故说大经后明须假十种事缘资缘方可说经因之与缘各有其十今此所明教起因缘者是前通意不分亲疎之异也若约分者酬因是因酬请是缘疏总者文二一正明因缘言酬因者佛在因地脩行发愿愿得成佛说法度人今转法轮酬因地之行愿故华严云毗卢遮那佛愿力周法界一切国土中恒转无上轮又云如来不出世亦无有涅槃以本大愿力示现自在法疏酬请者佛初成道梵王帝释等请转法轮故法华云我始坐道场观树亦经行于三七日中思惟如是事乃至我所得智慧微妙最第一众生诸根钝着乐痴所盲如斯之等类云何而可度尔时诸梵王及诸天帝释护世四天王及大自在天合掌恭敬礼请我转法轮佛酬其请故始于鹿苑终于鹤林四十九年说诸经教度众生故疏显理度生者说二乘教显生空理度凡夫外道说大乘教显二空理度凡夫二乘说圆顿一乘教显三谛真实理度圆机众生及地位菩萨疏若原佛本意下二尅就佛意也于中二一正明谓若据机感则具多缘缘会即应机请即说所说之教亦三乘深浅不同若直就佛X本意而言则唯为开示众生如来知见更不约余事故法华云诸佛唯为一大事因缘出现于世诸佛世尊欲令众生开佛知见使得清净故出现于世欲示众生佛之知见故出现于世欲令众生悟佛知见故出现于世欲令众生入佛知见道故出现于世诸佛如来但教化菩萨诸有所作常为一事唯以佛之知见示悟众生舍利弗如来但以一佛乘故为众生说法无有余乘若二若三一切十方诸佛法亦如是故知佛意唯为一乘言开示悟入者我法俱空为开所显真如为示理智不二为悟念念相应为入又无念是开分明了了为示本来如此为悟不认迷情为入又始觉为开本觉为示始本不二为悟迷悟不二为入又一念不生前后际断为开照体独立为示摄一切法为悟同一切法为入此皆邈境智相应时而言非为释义余约法华论及诸家疏意广释具释如清净慧章中又引南北二宗禅门释之在补卷中有心力者捡而说之疏虽说三乘至一佛乘故者二释疑应先假为问曰无常经云若老病死世间无者如来不出于世为诸众生说所证法及调伏事是故应知此老病死于诸世间是不可爱不充泽不可念不称意由此三事如来应正等觉出现于世说所证法及调伏事据此则为老病死故出世法华又云唯为开示知见故出世既言唯为不合兼为其余何以二经不同又佛所说教现有三乘云何言唯为一大事X未审唯为之言如何通释故疏便兼义牒起无常经文纵其问意后以法华之文而答此则一行之中便具二经本文及义并问答之意皆备足矣此疏文略义广之势例皆如此所言兼义牒起者以无常经但云说所证法不云三乘然定是三乘之所证所证法者二乘生空偏真之理大乘二空之理调伏事者谓五停心观等一切行门如净名经众香菩萨问维摩诘今者世尊释迦牟尼以何说法维摩诘言此土众生刚强难化故佛为说刚强之语以调伏之言是地狱畜生饿鬼是诸难处是愚人生处是身口意邪行是身口意邪行报乃至持戒犯戒是得罪离罪是净是垢是有漏是无漏邪道正道有为无为世间涅槃以难化之人心如猿猴故以若干种法则御其心乃可调伏譬如象马𢤱悷不调加诸楚毒乃至彻骨然后调之如是刚强难化众生故以一切苦切之言乃可入律皆调伏众生惑业集谛既亡老死苦谛即绝故云为老病死说调伏事若约权实无碍说者说调伏事则是为老病死而出世说所证法即是为一大事故出世由调伏惑业故证如来知见如来知见故惑苦皆亡反覆相成矣然疏中虽说二字含于两势一云虽说三乘二云虽说所证法等虽说三乘者则法华中世尊恐会中闻说佛出唯说一乘即疑云何故鹿苑巳来又说种种余法故举三世诸佛虽说种种皆为一乘经云舍利弗过去诸佛以无量无数种X种因缘譬喻言词而为众生演说诸法是法皆为一佛乘故是诸众生从佛闻法究竟皆得一切种智乃至以方便力于一佛乘分别说三既言种种皆为一乘即知虽有三乘不乖唯为之言虽说所证等者则通无常经中为老病死出世之难也疑难二处释唯一文虽说其多皆为一故但于一中作多说故疏别者者唯说圆觉一经所起因缘不说余经故云别也文二一标数疏因行有本下二列释言行本者谓诸波罗蜜三十七品助道之法皆是因行皆由了悟圆觉方成实行方曰正因故经指觉心为诸行本云从圆觉流出波罗蜜等具在文殊一章可捡经文疏文于此悬说疏二泯绝下文二一述义言泯绝菩提等者下文云一切如来妙圆觉心本无菩提及与涅槃且无成佛及不成佛又云生死与涅槃凡夫及诸佛同为空华相疏无始无终者菩提无始烦恼无终不同法相宗菩提有始烦恼有终故摄论云世间不破出世间不尽疏不增不减者论云一切凡夫声闻缘觉菩萨诸佛无有增减非前际生非后际灭毕竟常恒从本巳来性自满足一切功德所谓自体有大智慧光明等乃至亦名如来法身故云不增减疏究竟果者此经下云障尽愿满便登解脱清净法殿证大圆觉妙庄严城即是此疏究竟果也如此文类下文甚多如云三事圆证故名究竟涅槃又云若事理障永巳断灭X即入如来微妙圆觉满足菩提及大涅槃等又云一切障碍即究竟觉等即知泯绝果相成真实圆满果也疏故说下二指文此是普眼章末之文也具云此菩萨及末世众生修习此心得成就者于此无修亦无成就圆觉普照寂灭无二于中百千万亿不可说阿僧祗恒河沙诸佛世界犹如空华乱起乱灭不即不离无缚无脱始知众生本来成佛生死涅槃犹如昨梦疏等者等取前所引本无菩提及与涅槃等文文类亦多更须捡说疏三决择者决断定须圆顿悟理称理修行拣择一向但说本自圆真不假修行者及一向说断障证真灭凡成圣者疏悟理应修者此义具在本起因地疏文也此中文二一正明悟修言普贤问者文云一切众生修大乘者闻此圆觉清净境界云何修行世尊若彼众生知如幻者身心亦幻云何以幻还修于幻若诸幻性一切尽灭则无有心谁为修行云何复说修行如幻若诸众生本不修行于生死中常居幻化曾不了知如幻境界令妄想心云何解脱疏佛说者文云一切众生种种幻化皆生如来圆觉妙心犹如空华从空而有幻华虽灭空性不坏众生幻心还依幻灭诸幻尽灭觉心不动又云应当远离一切幻化虗妄境界乃至离远离幻亦复远离如钻火等偈云幻从诸觉生幻灭觉圆满普眼章云幻身幻心幻尘灭故幻灭亦灭幻灭灭故非幻不灭譬如磨镜垢尽X明现又云证得诸幻灭影像故尔时便得无方清净无边虗空觉所显发觉圆明故显心清净等言应当远离者即是起幻智也虗妄境界者即是所除之幻幻身心尘灭即是幻尽之言也远离亦复远离及幻灭亦灭等皆是智泯之言也觉圆满及非幻不灭垢尽明现觉所显发等皆是觉心圆明之言也疏然今下二印定其要文二一彰要所以唯者简圆悟之人于中道第一义谛真性之体知真性随缘成如幻之法缘无自性故一切空此说即不溺无修今有但说空幻不知体是灵性者却乖修也何者以虗空无可除断无可添补增益故空不可修翳所见华且无体可断故终无结果义故幻不可修南宗谈禅失意者多有此类若经论学者即西域清辨门下此方习三论不得意者亦有此类又智论说方广道人立空幻宗西域推为附佛法外道疏修习下谓不先求了达自心不知性具一切功德不悟缘起如幻本空但凭佛语发心运意而修既不寻佛意迷四悉坛故法华云不得亲近小乘三藏学者此宗禅门多有此类若经论学者即多是法相及小乘宗人及不参问善友不听经论但以善心修行之者故三圣观云有信无解增长无明既不知性德本圆诸法空幻故有所得但结三界因果疏似反而符下二结以印定于中先且辨迷所以言似反者既顿悟性德本具烦恼本无即不应更修既假修之积渐断惑成德即不名X顿悟故似反也言符者顿见九层之台渐渐而登顿生孩子六根具足渐渐成长顿认得身是良人渐学仁义礼乐顿见本性渐渐修行亦复如是故二义相符契合不乖反也疏故最下正是印定上句结下句印定结中一向说顿一向说渐或说顿渐各别皆是易也唯说二不乖故难疏四穷尽下文二一正明二显要初中三疏谓菩萨下一举疑念也菩萨即金刚藏也其文具云若诸众生本来成佛何故复有一切无明若诸无明众生本有何因缘故如来复说本来成佛十方异生本成佛道后起无明一切如来何时复生一切烦恼释曰此有三句一谓真能生妄二谓说妄为真三牒而纵之责无穷过疏佛答下二斥疑念文云种种取舍皆是轮回未出轮回而辨圆觉彼圆觉性即同流转释曰种种取舍之言通摄一切分别即巳该刚藏三句疑难也故疏叙意云即此分别便是无明矣余文易见疏如云驶下文云譬如动目能摇湛水又如定眼犹回转火云驶月运舟行岸移亦复如是善男子诸旋未息彼物先住尚不可得何况轮转生死垢心曾未清净观佛圆觉而不旋复是故汝等便生三惑释曰四喻中初由目数动湛水如波摇次眼识迟钝旋火成轮相余二可见诸旋者眼目云舟彼物者水火月岸疏但一念下三断疑念清凉大师答顺宗皇帝心要之言也次云照体独立物我皆如言一念者X一约遍计二约依他疏如翳差华亡者文云譬如幻翳妄见空华幻翳若除华于空灭疏等者等有二意一者等于余文不具取故二者等于后喻谓佛通此难有其二喻空华喻顿悟本无烦恼金鑛喻渐断惑习若但用前喻即拨迷悟因果之相便成邪见若但用后喻即成众生觉性本来不净失真常理亦成邪见故说二喻疏但举一故等取二也金鑛文云善男子如销金鑛金非销有既巳成金不重为鑛经无穷时金性不坏不应说言本非成就如来圆觉亦复如是疏众生即佛下二显要也文二一辨所以此有五重展转难得其人谓难知难信难解难了后后难于前前也通论难者凡圣相违故说有多门故别释相者初谓不遇人说旷劫无由自知既善友难逢故知之不易次谓宿有缘种闻之方信且百千万亿之数无一有宿种宿缘故虽闻之难生信也金刚经赞信者云不于一佛二佛等三谓设令但有缘无种或但有闻种无信种者今生虽闻而信亦难解悟不论根性利钝要须宿世闻信所薰今再闻方解故须拣择所闻之法能信之心不得杂薰累于至道矣然缘则属人种则属法由此缘种应成四句谓有缘无种等于人有缘则易信于法有种则易解亦通易信余句可知四谓才闻一门之义一重之法即便信解领受未经纵夺推征或宿种本非深广者即虽解亦难至此境也此境有二一谓不觉此刚藏所难三句之X境此意言尚不解生疑匪唯不能通决二谓纵觉此疑境又难自决了决了者如佛所说之文也难臻此境之言既含两重兼前三重故成五也罕者稀也寡鲜皆少也臻至也疏今经下二结成其要于中上二句结众生与佛若各随相说是生灭门中染净起皆是枝派之义良由泯相同一心源故得相即当知相即即是穷源下二句显要言群疑者然求大乘者所疑虽多统要唯二一者疑法障于发心谓作是疑大乘法体为一为多一则无诸众生菩萨为谁发弘誓愿多则物我各别如何得起同体大悲由是疑惑不能发心二者疑门障于修行谓疑如来所立教门众多依何修行若并可依不可顿入若依一二何去何就由是疑故不能起行故论中立一心法遣彼初疑明大乘法唯有一心一心之外更无别法但有无明迷自一心起诸波浪流转六道虽起六道之浪不出一心之海良由一心动作六道故得发弘济之愿六道不出一心故能起同体大悲如是遣疑得发心也开二种门遣第二疑明菩萨诸行虽有众多初入修行不出二门依真如门以修止行依生灭门而观起行止观双运万行斯备入此二门诸门皆达如是遣疑能起修行也今此疏意亦同论也谓信解净性一心有生有佛又悟相即即是一心二门本末无碍既此义精通故一切疑自然净释无所滞也疏五除断等者无明贪爱即是轮回根本也故文云X由此妄有轮转生死故名无明又云由有种种恩爱贪欲故有轮回文中三一谓发业下显所除过患其发润之下义当具释此通诸教故十二缘生生起有绪且约大乘一重因果者最初是无明无明发业业是行也发巳成种即次五支次爱取能润润巳名有有故受生即后二支疏若不识下二明应除所以言贼能为者涅槃经云觉知是贼贼无能为今反此意若不识无明无明则能为也能为者能发业也疏不可断者中论云定有着常常故不可断也如真如体由此必须先显其相后显本空具如下文可捡而说之故智论云佛有二种说法先分别诸法后说毕究空即此意也疏故答下三指能除之文各于本章捡而略叙然显示无明巳不即次断贪爱者由断贪爱是修行之心心行难顿相应不同悟解之慧故须假普贤巳下三章之理观照圆通方能穷达微细染着根本疏六中搜索者委曲寻求也菩提隐障者但障菩提而不起惑造业故举菩提以目其障菩提之隐障依主释也故文云彼修道者不除我相是故不能入清净觉障者是覆蔽妨碍之义隐者疏中自释此文分四一谓我人下正指隐障二虽名同下释隐所以然此四种缘唯我相是主宰义但由展转约义故有四名四名复有二相一迷识境谓取自体为我相计我未来展转趣于余趣为人相计我过去从无始来种X种死生为众生相计我现在一报命根不断而住为寿命相诸教亦说我等四相皆是此也故云名同二迷智境即此经所明约以智证理能所难忘微细展转成此四相文云以巳微证为自清净犹未能尽我相根本四相者一认证名我二悟我成人三了迹迹生四潜续如命故云深密等也义在本文疏其犹下三喻释可显四我亦下合而指文疏七中三一以论文总列广略疏如论中说者凡所引教若云说者即取意引不具其文若云某教云者即是如次具写文也疏或有众生下论具云如来在世众生利根能说之人色心业胜圆音一演异类等解则不须论若如来灭后或有众生能以自力广闻而取解者或有众生亦以自力少闻而多解者或有众生无自心力因于广论而得解者自有众生复以广论文多为烦心乐总持少文而摄多义能取解者如是此论为欲总摄如来广大深法无边义故释曰疏中取意引也但读此对详自见具阙然本文有四类二经二论今约机略说三耳疏此之三类下二以广略指配诸教然详论意以遍寻诸经为广不必唯指一大部今缘但就诸部经中唯将圆觉对余经而论广略故以大部为广也言文广者六百卷也义略者但约遍计所执一向明诸法皆空如大品云设更有法过于涅槃我亦说如梦幻等俱广可知俱略者文唯一十四行义唯空理疏三文略下三正X明圆觉略而摄广文二今初具显也然据论中辨文略义广判论不判经今以含摄例同故以此文判于圆觉问马鸣本为见有一类众生厌繁乐略故造起信论今判圆觉是文略义广巳自当于此机马鸣何须重说答佛所说经但指法体意不展转讲解性相之义中下众生无由解了故须菩萨造论解释是以马鸣叙意云或有众生无自心力因于广论或少文摄广而解等故古德云经以意趣中求论以性相中求是则经含广者含广多法门也论含广者含广多义理也问若尔何以今判经云文略义广不云法广答法对能诠之文总名为义对于展转解释之义即名法也亦缘借论之本文判于经故疏谓一轴下显文略义广之相也出纸数者彰文略也余皆义广然天台四教贤首五教皆摄一切经今经义具故是广也四教五教如下所明今云空宗相宗即始教也单取空宗即通教也余皆可知云该及含者虽有小乘及圆教之义而非其宗故疏龙藏下二者总结也余起首转藏经时便在意更拣悟修周备卷轴少略者无有等于此者疏八中二一配三根三根之义捡文略叙二言一法下释一法疏九令修下文二一举浅言诸家禅定者说一向安心息念门户色四空四者四禅四空也六度中禅门亦只约四禅等辨其行相又诸经散说顿渐禅定功X用道理劝赞修习之意文亦甚多然于一性观门不别立宗体又无始终方便门户天台广明甚深禅定亦只约四禅八定而为修习之门疏唯起信下二显深也真如三昧者论云若修止者住于静处端坐正意不依气息形色不依于空地水火风见闻觉知乃至依如是三昧故则知法界一相谓一切诸佛法身与众生身平等无二即名一行三昧当知真如是三昧根本若人修行渐渐能生无量三昧释曰此一段上门有始有终简魔简伪显能显益义意门户一切周圆故异诸教诸教但说义也虽三根者问三观各有名目何以复云圆觉观门故此答云虽三根等疏十劝事下文三一明诸教不必依人也二此经下明此宗必须善友于中又二一立理言惑元无者文云此无明者非实有体等又云亦无身心受彼生死又云生涅昨梦又云如翳见华又云实无菩萨及诸众生除断者文云永断无明方成佛道又云先断贪欲及除爱渴又云依愿修行渐断诸障又云若能断憎爱及与贪嗔痴又云由静力故永断烦恼又云不取作用独断烦恼如是等文更有数十佛本是者文云始知众生本成佛等又云一切障碍即究竟觉等又云圆觉清净本无修习及修习者如此文例亦甚多矣懃修者文云先依如来奢摩他行坚持禁戒等偈云欲求入佛道应如是修习举要而言普贤下十章皆是说修行也一切仪式者有惑有断无惑无断X本迷本佛有修无修因果地位证理度生等也疏故令下二指文也具云末世众生将发大心求善知识欲修行者当求一切正知见人心不住相不着声闻缘觉境界虽现尘劳心恒清净示有诸过赞叹梵行不令众生入不律仪求如是人即得成就阿耨多罗三藐三菩提末世众生见如是人应当供养不惜身命彼善知识四威仪中常现清净乃至示现种种过患心无憍慢况复转财妻子眷属若善男子于彼善友不起恶念即能究竟成就正觉心华发明照十方剎又云应当尽命供养善友事善知识彼善知识欲来亲近应断憍慢若复远离应断瞋根现逆顺境犹如虗空了知身心毕竟平等与诸众生同体无异如是修行方入圆觉疏是以下三指华严以为类例谓彼经法界品说文殊从佛会出人间游化至福城东古佛塔庙演普照法界修多罗城中优婆塞夷童子童女各五百诣文殊所听受巳各归城中五百童子中有一名曰善财闻种种法巳一心勤求阿耨多罗三藐三菩提说偈愿赐观察愿垂教敕守护拔济文殊告善财言善哉善哉汝巳发阿耨菩提心复欲亲近诸善知识问菩萨行修菩萨道善男子亲近供养诸善知识是具一切知最初因缘是故于此勿生疲厌乃至若有众生能发阿耨菩提心是事为难能发心巳求菩萨行倍更为难若欲成就一切智者应决定求真善知识勿生疲懈见善知识勿生厌足X于善知识所有教诲皆应随顺于善知识善巧方便勿见过失于此南方有一国土名为胜乐其国有山名曰妙峯于彼山中有比丘名曰德云汝可往问善财遍问展转乃至经百一十城矣疏故以事师下彼既判善财求法巳下乃至经终为流通分意令末代倣此圆修一生证入故云为后之轨藏摄门文二初藏后摄初中又二初列而总释疏含摄者世亲摄论第一庄严论第四皆云彼三及二云何名藏答云由摄故谓摄一切所应知义今加含者摄即包含包含释藏其义显易故加含字兼取论文云含摄矣疏初三藏下二牒而别释文二一三藏二二藏初中二一能诠二所诠初中三谓经律论经中又二一释名二显相初中又三一义翻而释疏修多罗者亦名修妬路此二什公多云尔唐三藏云素怛缆是中天语然西来三藏或中天或东西南北什公是龟兹近于东天然亦游五天随时所受小有轻重大旨无乖如此方中华及吴楚燕蜀言音虽异所目无殊疏契理契机者契谓符契道理合有情机此中相对应有四句一契理不契机如达磨对梁武帝之类也或法华五千拂席华严五百盲聋等二契机不契理等可以意知疏贯穿者当契理摄化者当契机贯摄二义如佛地论次下当释疏正翻下二正翻对释二一直X翻释谓西域以华供养以线贯之不为风所吹散圣教贯所诠之义如线贯华故从喻立圣教之名名为线也疏持纬者然圣教贯义非唯但以线之贯华亦似经之持纬二义无别疏此方下二明取舍谓线经二喻义虽不殊但以西域风俗多见线华故立名线此方重于经典之称遂云经也疏然天竺下三广翻结释于中三一正翻四名西国风俗例如此也如涅槃说唿马鸣盐器水四事皆云仙陀婆等然此方亦有此类但字不同如唿所使为婢唿能嗅根为鼻及回避等仙陀婆义如下具说疏故梁下二证成一名别卷中具有别释疏古德下三结成义翻义翻加契字也文中二一明义翻之意儒者即九流之首周末鲁大夫姓孔名丘字仲尼是其主也墨者即墨翟为教主以亡身益物是其所宗如夏禹之勤劳用斯意也儒有九经五经皆称为经经者常典也圣人之言方得称经老子亦云道德经庄子亦云南华真经等此方既以圣人之言为经故古德译圣教亦名经也言借彼者席经不顺本义故疏则双含下二申义翻之要疏二义者一圣教义二经纬义疏两方者顺夫子等经及顺西域纬圣教之经也疏借义助名者名即经也得契字之义扶之即成圣教之经不是持席纬之经也云契字是义者以梵题无也谓梵云欲底此翻云契若契经二字具足梵语者应云欲底修多罗今梵题既无欲底之言明知无契字X契字但是义矣知质多名心集起为义故拣异者以契字简席字则经有所属然契经皆依士释允当者由双含俱顺简异等义极相符又名不失故为当也允信也是诚实之义问西域修多罗所目四名中既有经字则经正是敌对何以古来诸德皆云义翻线既敌对经何得非答若但取名即如所难今以顺于义故四中经字自属席经不目佛教何成敌对若敌对翻于佛语者应云圣教以四中有圣教之名敌对故故契经言皆是义译然此二字对修多罗有二同别一名同义别即经字也席经非圣教故别皆是经字故同二义同名别即契字也修多罗不目契字故别而实契理契机故同疏然其义下二显相也文二一约佛地论云第一也此或贯摄皆通所说所化谓贯穿所说之法摄令不散故贯穿所化众生心行摄取不舍故或各局一义谓贯穿所诠法相摄持所化众生疏杂心下二约杂心论论云修多罗者凡有五义一曰出生出生诸义故二曰涌泉义味无尽故三曰显示显示诸义故四曰绳墨并诸邪正故五曰结鬘贯穿诸法故如是五义是修多罗义今疏引初二义不次者依古疏引取义便耳注五义对详者初二井索显示即圣教绳墨是持纬之经同席经也结鬘同线线能贯华结成鬘故总此五义不出贯摄疏二毗奈下二律也文二一正二兼梵名及义诸家不同如别卷说疏业非者不杀盗等故律中有犯毗X尼有诤毗尼等烦恼者是发业之本故律云为调伏贪等令尽是故世尊制增戒学灭果者即无为果故经云戒净有智慧便得第一道尸罗者具云翅恒罗清凉者双从因果得名也别解脱者别有二义一如疏二拣异定道名之为别谓非定共道共二戒此是远离覉缚业缘名解脱也随顺者随顺有为无为二解脱故故遗教云戒是正顺解脱之本故名波罗提木叉然戒律等复有众多亦在别卷其显相者前名之中巳含止作即毗尼相疏三阿下文二一释名义二显行相释中二一释义二释名一中三一所对云法有二种者取俱舍意释彼论云能持自性故名为法唯是涅槃若法相法通四圣谛是善是常故名为胜即释彼论也注性也状也者二俱相也以四圣谛中灭谛是理而皆云相者灭谛之相即体相也余三约相即相状也疏对亦二义者二能所也亦取论意彼论云此能对向或能对观故为此配属疏其能下者三能对也其能对者即是出对法对也谓无漏慧及相应心所等故彼颂云净慧随行名对法长行云慧谓择法净谓无漏净慧眷属名曰随行如是总说无漏五蕴名为对法更有问答在别卷中疏言对法下二释名若据正对所依应名法论慧依于法故今以慧为其主故名慧论故所诠中诠于慧学故旧译为无比法以诠慧胜故疏世亲下二显行相文二一正显数者数字X通去入二声今标以去声释以入声自相者色以变碍受以领纳为相等共相者共有无常苦空相等广如华严十地明疏伏者由此具足论处所等故能伏他论也谓瑜伽说有七例颂云论体论处所论据论庄严论负论出离论多所作法如别卷释言胜伏他论者胜约能立伏约能破故梁论云伏者此法能伏诸说立破二能由正说依止等方便故通者梁论名解由阿毗达摩修多罗义易解故疏亦名优波下二别显本母者亦翻为依依藏生解藏为解母本即是母也又梵云摩夷此云行母依藏成行故行之母故然论藏有是佛说有是菩萨取经中义广以释之以本统末亦名佛说三藏尔广如别卷疏然此下二所诠也一者则世亲摄论第一云又能说三学故立素怛缆藏能成办增上戒增上心学故立毗奈耶藏谓具尸罗即悔无等渐次能得三摩地故能成办增上慧故立阿毗达摩藏谓能决择无倒义故梁论亦同疏通三者经文戒慧其文非一智论等亦广说定律中亦说定慧故毗尼增三文云云何增戒学所谓增定学增慧学是名增戒学等疏二藏中文三一正明庄严论第四云此三藏由上下乘差别故复为声闻藏及菩萨藏摄大乘论亦同此说声闻者闻声得道也如瑜伽八十二说声闻理者生空偏真也行者四谛果者有余无余二涅槃菩萨理者二空行者六度果者无住涅槃疏三乘下X二通妨也理果同者同证生空理同得二涅槃果如别卷说疏若约下三添义此收是二藏今复别说三藏故科云添义矣教别者四谛十二缘行别者有四一修习及唯断正使二总观别观三集谛为门苦谛为门四制果不制果疏普超下普曜阇王经亦说然西方复有四藏五藏八藏九藏十藏十二藏如别卷中疏然此下二摄也文二一藏摄此经二若此下此经摄藏该三二者三藏二藏也先令下摄律藏也刚藏下摄论藏也该浅者摄小乘藏也亦是通难难云此经所云持戒安居及论难等皆是大乘云何判言普摄三藏二藏故为此答矣摄经藏及菩萨藏者不言可见乘摄门文二一明乘二辨摄初中六重一一重中各皆总摄诸乘一乘者此是会三所归之一非三中之一数云十方等者法华文云也如下两宗对辨中引释疏二乘者了义一乘含在菩萨乘中缘觉乘即含在声闻乘中疏三乘者开出缘觉未开出佛乘疏四者下第四重中文三一正立谓于上二乘中各开二故成四也二故梁下引证即论第八卷末云佛说正法善成立释论解曰一切三世诸佛共说此法所说理同不相违背故名正法又欲显说者胜故言佛说由所说道理胜及所得果胜故名正法如来成立正法有三种一立小乘二立三乘三立一乘于此三中第三最胜故名善成立注四品下涅槃经说十二X因缘下中上及上上智观故如次成声闻缘觉菩萨佛等菩提疏梁朝下三广释文二一约法华二约诸教初中三一正立四乘二者出所以三会通权实初中言光宅寺名也法师名云光讲法华经次被志公呵者四衢者四谛也疏临门下二出所以所以有三故三乘是权而义势连环初云亦同羊鹿俱不得者羊鹿是虗指出门不上车牛车居是实出门即合上牛车亦不上明三皆虗指约法说者昔指三乘三界门外二乘出界无有实果菩萨出界岂有实证俱无实证名不上车明知三乘皆是权设疏并无体者既不得车明皆无体以无可得故长者虗指三车实无界外三乘明是方便尽无生智是二乘车体丈六佛智是牛车体二乘之智既非真实浅智岂有实耶然上不得约人就法今明无体直就法明疏诸子皆索故者复成上义向若有体即不合索诸子皆索明皆无体不见羊鹿故索羊鹿今索牛车明无牛可见故彼经云尔时诸子各白父言父先所许翫好之具羊车鹿车牛车愿时赐与既索牛车明同无体故牒索耳索车是喻约法云何古有多释略要有二一者机索二者口索言机索者三乘之人以佛教门出三界苦谓为究竟不解索乘巳被陶炼一乘机发叩圣义言索尔佛知机熟灵山集会为说法华一极之旨即是各赐诸子等一大事二口索者巳集灵山三乘三根皆悉启言求法求记即是索车为说与记令X其修证即是等赐弥勒序品陈四众疑征佛定因巳是索义文殊云诸求三乘人若有疑悔者佛当为除断令尽无有余巳许等赐方便品初若诸声闻众及求缘觉乘我令脱苦缚逮得涅槃者佛以方便力示以三乘教众生处处着引之令得出巳是开权又云舍利弗当知诸佛语无异于佛所说法当生大信力世尊法久后要当说真实即是显实开权显实巳是略赐亦是许与身子三请法说索车譬喻品初腾疑白佛请说喻车踊出品中弥勒陈疑请说果车开示知见说佛寿量品等即是等赐三根求记即是索车佛皆与说即是等赐菩萨闻是法疑网皆巳除即是欢喜千二百罗汉悉亦当作佛皆是赐义故合喻云令诸子等日夜劫数常得游戏与诸菩萨及声闻众乘是宝乘直至道场由是故知三乘皆赐由上三段展转相成是如三乘皆是虗指以为方便无有实体故古人云虗指三车而譬子竞驰火难既夷乃无有二岂合有三实以为一又殊走而异获哉故经云如彼长者初以三车诱引诸子然后但与大车宝物庄严安隐第一然彼长者无虗妄之咎如来亦复如是无有虗妄初说三乘引导众生然后但与大乘而度脱之何以故如来有无量智慧力无畏等诸法之藏能与一切众生大乘之法但不尽能受以是因缘当知诸佛方便力故于一佛乘分别说三明三皆虗指也由皆虗指即无体故后得大车并非本所望若昔大X是实令得牛车何非望耶问索车之者但是二乘二乘教是方便故羊鹿无体长者权指岂可大乘牛车亦是虗指何乃玉石俱焚故侧注通之云经不言事也注然约下三会通权实也于中又二初四句结前生后后谓约下正会通于中有通有局局者废开归会等四如次别配教理行果通者互用皆通先局配中言约教废立者三教虗设一乘之教方称实故约理者言有三理覆于一极开无三理一极自彰故行者三乘之行皆佛因故果者三乘之因同归一果三乘之果非究竟故注又废下通也初句犹局谓三乘教是虗设名言巳定一向须废不可开会唯立一乘令证入故次句方通也言余三者开显摄为会归等也言通三者理行果也开显通三者如上说谓昔说三理谓各别证今示法身是同更无异味昔言有三是方便门则閇于一实今云无三则一理自显故云此经开方便门示真实相若约行者昔说三乘之行行各不同谛缘度等随修各异今并得为佛因谓三行别则方便之门閇于一实今摄为一则方便门开一实显矣故云汝等所行是菩萨道先所出内是子所知若约果者昔说三乘不同是方便门閇于一实今云三果虗设唯有极果无上菩提心生欢喜自知作X佛则实相显矣其摄三会三文虽各异义意不别思之可知不能一一牒释良以小乘昔有二下劣心故须会之令悟同于一因一果一谓自行不成佛故法华云我等同入法性云何如来以小乘法而见济度又云金色三十二十力诸解脱同共一法中而不得此事皆明小行不得佛也故药草喻品说小行即是佛因以会之文云迦叶当知以诸因缘种种譬喻开示佛道是我方便诸佛亦然今为汝等说最实事诸声闻众皆非灭度汝等所行是菩萨道渐渐修学悉当成佛二谓大行非巳分故净名云一切菩萨闻此法者应大欣庆一切声闻皆应号泣声震三千又云我等何为永绝其根于此大乘巳如败种皆明大行非巳分也故信解品显示大行是其所有文云复于少时父知子意渐巳通泰成就大志自鄙先心临欲终时而命其子并会亲族国王大臣剎利居士皆悉巳集即自宣言诸君当知此是我子我之所生于某城中舍吾逃走伶俜辛苦五十余年其本字某我名某甲昔在本城怀忧推觅忽于此间遇会得之此实我子我实其父今我所有一切财物皆是子有先所出内是子所知上引二文皆证会摄三因为一因也问若约法华巳前但是三权若据法华会中乃至涅槃但是一实进退推求皆无四义光X宅疏主何立四乘答但于一代时教权实相对立有四乘何必同时况法华之前亦有一实谓对一类利根顿说如来藏性真常之理又诸般若及净名之类皆密约实理弹呵二乘但以机闻名殊不兼权教故迦叶自责云譬如根败之士其于五欲不能复利如是声闻诸结断者于佛法中无所复益又云我等何为永绝其根于此大乘巳如败种今法华三根声闻皆与授记一切声闻不在此会令转宣说一切众生皆是吾子则是开权会权唯是一实法华云妙妙在于此然所归之实即昔实也但以昔未会今会之而为妙矣是则说权说实皆是法华故生公云此经不说则巳说则权实双辨谓昔佛说权不言权也故上云方便门閇故知四乘进退皆成但光宅不显出昔日自有一乘实教而乃唯说法华为实则抑诸大乘了义之经斯为阙事也若四乘之义则教理善成疏华严教义下大文第二约诸教也教义分齐者是藏和尚所述文有三卷其中引诸教料拣一乘大乘之殊今虽标举教义分齐无是用诸教也注亦不可云以佛教言下遮救也恐彼救云以佛教言但约二乘何以輙判大乘亦但是教故此遮之云经不简故注华严性起品者是晋译经中品名也即今如来出现品矣龟镜者神龟有灵能知吉凶秦镜照胆能鉴邪正守株者即待兔之事也疏除一乘者约X四十年前未显实也若兼前实言之即含在大乘之中疏今此下第二辨摄也文二一彼摄此二若约此下此摄彼分摄门文三一总标举旧云者唐三藏巳前也注各有二相者第一中或三余皆是定二二契经下别释三辨通局二中文有十二一中契经者翻修多罗也注中二一释二相二释别名上云或三者一总相二别相三本相亦名略相下异名中法本即当第三相也注别相者就前总相分出十一余不收者还复摄在修多罗中名为别相用斯别相望祇夜等为本故此即初为后本缀缉者即十一分所不摄者如华严贤首品云尔时文殊师利说无浊乱清净行大功德巳等类此是结集缀缉非佛正说故云十一所不摄者略说所应说义者此即略为广本也言如色者即是根本略相复云青黄等者是名广相又若举类者如贤首品次前文云欲显示菩提心功德故即其类也缘此品一卷半唯说菩提心功德故标者是略为一卷半是广故云略为广本注异名者有其四也圣教及经巳如藏摄中释法本者隋远法师以五义释之一教为理本二经为论本三总为别本四初为后本五略为广本直说者成实名直说语言总相而言名为直说一一语多义分别名非直说斯则通十二分皆有此一不同别相十一不X摄二中二相者一者杂集云不了义经应更颂释二者涅槃云何等名为祇夜经佛告诸比丘昔我与汝愚无智慧不能如实见四真谛是故流转久处生死何等四谛苦集灭道如佛昔日云云说经竟尔时复有利根众生为听法故后至问人如来向者为说何事佛时知巳即因本经以偈颂曰我昔与汝等不识四真谛是故久流转生死大苦海等是名祇夜经三中二相者一者其文非一二者涅槃云何等授记经如有经律如来说时为诸天人授佛记别汝阿逸多来世有王名曰禳佉当于是世而成佛道号曰弥勒是名授记经四中涅槃引诸恶莫作偈二相意同亦如华严三天偈等五中一者为重法故如三家五请等制戒等二者涅槃云何等名为尼陀那经如舍卫国有一丈夫罗网捕鸟得巳笼系随与水草而后还放世尊知其本末因缘而说偈言莫轻小罪以为无殃水滴虽微渐盈大器六中一者十地本分金刚藏菩萨列十地名巳然不释解脱月菩萨因此三请不说大众同请佛又加请总三家五请方说初列十地名即无问自说之经也请后方说地相即属因缘经也二者如阿弥陀经等七中一者说威光太子等瑜伽云本事者谓佛前际所有事除所生事二者杂集云本事者谓宣说圣弟子等前世相应事又华严善友因缘等八中一者如华严说威光太子数数转身遇佛等涅槃云如佛世尊本为X菩萨修诸苦行于过去作鹿罴麞兔粟散王轮王如是等行菩萨道所可受身二者如华严诸善友等然本事但云其事除所生事本生要说身受九中二相合释华严圆觉全受此名涅槃云所言大乘方等经典其义广大犹如虗空杂集开为五义云方广者为菩萨藏相应言说亦名广破广破一切障故亦名无比法无有诸法能比类故一切有情利益安乐所依处故宣说广大甚深义故十中一者初生即行七步华严不起而昇四天二者说佛菩萨不共功德经文非一十一中一法华云诸有智者以譬喻得解二者如为担人说二蕴等又杂集通说二相云为令本义得明了故十二中云云可知疏然此下三辨通局也且约一相者十二分中既名二相今大三小三各阙一相故各就阙者云唯九部注但约因缘中因事者意明不阙因请方说为重法故也余皆例知疏然此经下第二相摄也文中二一彼摄此言唯二所摄者余十分皆无圆觉中义故不摄也疏若此下明此摄彼者一摄契经二摄重颂三授记如次因缘本事希有方广譬喻论议等余不摄者义如上说三权实对辨门文二一正辨二相摄初中二一总标二别辨今初也或一味不分者成上合字也如西域龙树之释大品无着之解金刚等东夏僧肇之解净名僧叡之释思益等或开宗料简者成上离字也如西域智光戒贤各分三时东夏生公之立四轮智X者之分四教等诸德见开有失则合见合有失则开矣疏今将下者别释也文二如疏标列也不分中又二一立理二正明今初也殊途同归者周易云天下殊途而同归百虑而一致谓若千逗九达王城不二九流百氏大道宁差今疏借用乃通三义一约教始随机异故殊途终归显实故一致二约机则异就理常一三体外无权权即是实故殊途同致疏一音普应一雨普滋者一音即是净名云佛以一音演说法众生随类各得解等一雨即法华药草喻品谓三草二木不同同承一雨之润五性三乘不一法雨一味无差故彼经云如来知是一相一味之法所谓解脱相离相灭相究竟涅槃常寂灭相终归于空等疏三原佛本意为一事故者亦是法华中意故彼经云过去诸佛以无量无数方便种种因缘譬喻言词而为众生演说诸法是法皆为一佛乘故等又云我此九部法随顺众生说入大乘为本等皆为一事也疏四随一一文众解不同者此通明诸经如经说一无常或有解者以生灭代谢故云无常或云无彼常故名为无常或云不生不灭名为无常或即无法可常或云真如一法随染净缘转变不常故名无常或云无常便知对常以说无常非常非无常以为中道等明知随人解不同也又苦集灭道四名即同随机解殊乃有四种谓生灭无生无量无作等也又涅槃云十二X因缘下智观者得声闻菩提中智观者得缘觉菩提上智观者得菩萨菩提上上智观者得佛菩提又如中论偈云因缘所生法我说即是空亦为是假名亦是中道义即有多人解不同也此义甚要在补阙卷中智力及者遇聪慧人可领得者即捡叙之疏多种说法成枝流故者华严法界品云法欲灭时有千部异千种说法等何不寻条以得根便欲派本而为末浑淳源之一味成浇薄之枝流疏故不可分总结也孔子云攻乎异端斯害也巳何得执异迷同是非竞作疏即后魏下二正明也即元魏菩提流支云如来一音同时报万大小并陈什公云佛一圆音平等无二无私普应机闻自殊非谓言音本陈大小故维摩云佛以一音演说法众生各各随所解此上二师初则佛音具异后则异自在机各得圆音一义耳然此二义若不会释歒体相违共不相许则齐楚俱失并应夺之若取各自所宗故各得一义而与之耳疏其分教者下释分教中文二一标意二正开今初也注后三别说者显过于前疏一理虽一味等者谓今欲分教非欲分理迷于权实宁契佛心二中一字通于两用谓一音一雨一音但是教本非即是教教乃在机随机不同今分彼教故净名云佛以一音演说法众生各各随所解今分随所解耳其犹长风是一百窍异吹岂以一风不殊便令百窍为一音响一雨亦就佛说正由拣权显实会三为一故云一雨X一雨之喻正是破三今若不分即三乘皆实皆实即成三雨故知辨教方符一雨之义若就机闻三乘者如三草中皆有湿润滋味甘苦不同雨中湿润本无甘苦草木中湿润即有甘苦如佛一味法到三乘人见闻之中便成三种矣三中本意未申者如佛本为一事出现于世四十余年未显真实今分一代时教岂妨判有浅深言随他意语者佛有三语一随自意语说自所证一实等故二随他意语一向方便引众生故三随自他意语半称自证半随机故故今分之令知随自意说方是实也四中言有通别者如前所引其通者随闻异解有不通者就此分之如说人空法有斯即小乘不可言大若说二空此可名大不得名小说有五性非是一性说一性处非是说五如是等文无容异解故须分之五中有二义故虽分权实不成枝流一善会佛意故谓所说逐机之教乃是随宜所说实者称理究竟二有开显故谓说权教是方便门说于实教是真实相不执方便为真实则方便门开知实理之普周则真实相显今能开显故不滞枝流约佛施设故须分权实疏六王之密语下此下有三意显过前不分即六七八也今此六中密语等者涅槃第九说仙陀婆一名四实一者盐二者器三者水四者马释中一水二盐三器四马故彼文云如是四法皆同此名有智之臣善知此名若王洗时索仙陀婆即便奉水若王食时索仙陀X婆即便奉盐若王食巳将欲饮浆索仙陀婆即便奉器若王欲游索仙陀婆即便奉马如是智臣善解大王四种密语是大乘经亦复如是有四无常大乘智臣应当善知若佛出世为众生说如来涅槃智臣当知此是如来为计常者说无常相欲令比丘修无常想或复说言正法当灭智臣应知此是如来为计乐者说于苦相欲令比丘多修苦想又复说言我今病苦众僧破坏智臣当知此是如来为计我者说无我相欲令比丘修无我想或复说言所谓空者是正解脱智臣当知此是如来说正解脱无二十五有欲令比丘修学空想以是义故是正解脱则名为空因文势便须辨权实及八行义并在补阙卷中疏七不识佛意以深为浅等者如言初发心时便成正觉而谓但是如来方便说者是以深为浅也不能正修高推圣境即不能速证无上菩提故云失于大利离世间品云修此法者少作功力疾得菩提等言以浅为深虗其功者如佛为止乱想合数息着心为厌苦者令出三界众生不了耽味为真勤苦不巳多用功力所获至微不得涅槃一日之价故云虗其功故虗废功力也疏八诸佛菩萨亦自分者如解深密立三时不同解节金光明立三轮之异涅槃自分半满又约五味之差皆佛自分也若无着之扶五性及与三时龙树之判四门共与不共皆简权实有取有舍即菩萨亦分也更有庄严圣教等意在补阙卷中疏以斯等意下双结离合而舍合从离疏谶者昙牟谶也从天竺来半满者即声闻藏为半字教菩萨藏为满字教隋远法师涅槃疏云圣教虽众略有二种一声闻藏二菩萨藏教声闻者名声闻藏教菩萨者名菩萨藏亦同此半满也疏屈曲平道者兼注释之文皆依华严疏中叙又此二教略有四异一主异谓释迦化身与卢舍那十身异故二处异谓娑婆界木树草座与华藏界中宝树宝座等异故三众异谓声闻及菩萨说与唯菩萨及极位同说异故四说异谓局处之说与该通十方之说异故然华严苑法师破之清凉救之兼更立十异并在别卷疏且对小显大者斯则文据涅槃盖是且对小乘都显大乘通相之意未于大乘中显有权实亦含半满也疏约佛化仪者佛以一味之法化生之仪有曲直故意明所诠之法不殊能诠之教有屈曲平道此但化法仪式不同耳疏但满及屈曲下谓谶于半则了于满有阙印于平道则了于屈曲有阙满阙权实者谓但顺通相之意未知佛之深旨半满之言显在小大密意有以权为半以实为满则大乘中亦有半满矣亦犹缘觉声闻开之有异则成二乘合之有同总称为小权实亦尔开之有异权可称半合之大X同故并称满是则实教唯满小教唯半权教大乘亦半亦满故天台法华玄疏第十亦破流支云若从般若巳去诸经皆满者释论云般若非祕密教以付阿难法华是祕密教付诸菩萨若同是满教何得一祕一不祕又若皆是满应同会三又若同是满生熟二稣应同是醍醐醍醐应同是生熟酥能譬之味既差别不同所譬之法岂併是满屈曲阙权实者既不判屈曲之教自有浅深便令大乘小乘无异空教相教无殊致使多法浑同令人不识权实了不了义疏余亦有理者半字小乘平道一乘义无殊谬皆为当也三种教中初就此方文分三段一总主三教二别分渐教三判其违顺今初也顿渐二教约佛化仪及时分说谓顿渐说是化仪故非约所诠之理有顿渐也时者顿在初成佛时顿说渐则五时先小后大渐说故故华严云如日初出先照高山即是顿义又如慈龙降雨即是渐义疏不定教者不定是初成顿说又不定是三时五时先小后大渐次而说也疏谓别有经者顿渐所不摄也虽非最初者简前顿也而明佛性等者即胜鬘经说二种如来藏即佛性也又叹佛三身云一切法常住等即今梵音之文也经初云波斯匿王末利夫人信法未久明非后时渐大又非初成顿说故云不定又金光明经三身品中广说常住然非最初最后时教又如来藏经佛成道十年即说说一切众生皆有如来身德相备足如我无X异以九喻喻之广如下说疏又亦有大等者明先小后大不定也如央掘经六年之内即说为遮此等妨难故诸师于刘公所立顿渐加此一教是为偏方不定教也谓大体而言渐中先小后大而不妨说小之时亦有说大如人十年弘律不妨称房时说大乘故曰偏方不定疏就渐教中约时下二别分渐教也开渐成别自有四重从二至五疏半满者即前谶远二师所立也于渐中早巳阙分权实况又全阙顿及不定虎丘者苏州山寺疏一有相等者今文略也彼具立云谓十二年前见有得道名有相教十二年后齐至法华见空得道名无相教最后双照一切众生佛性阐提作佛名常住教真谛三藏立三轮教在补阙卷中疏或分为四者应云一有相教二无相教三同归教四常住教言同归者以会三归一万善悉向菩提故疏或开为五者应云一人天教二有相教余三同上注刘公者刘虽但立顿渐二教然于渐中亦同诸师开异也疏上来下三判其违顺中四一标妨二显妨三判违四许顺今初也招难者以所立先小后大遂招初时有说大之难及所立名义之中皆有妨难疏以十二下二显妨也略显五时之妨余可例知谓既显五时判四三二时自然破矣文中五今初第一有教之妨也既说二空何得但云说有注成实等者成实论云我今正明三藏中实义实义即空释曰此则小乘论也成立小乘中实义故以三藏X即小乘教故既言实义即空明知小乘巳说空竟何得唯言见有得道阿含者彼经云无是老死无谁老死释曰此是小乘经也明十二因缘人法空义是老死者指老死法体谁者即人也无是老死即老死法空无谁老死即受老死者人空也然诸经论多明小乘但有人空者有二义一从多分说二从显了不显了说说法空不显了故言不说耳智论者彼论云二藏明法空为大空摩诃衍中明十方空为大空释曰彼释十八空拣二乘大空之异今但取三藏明法空之言三藏即小乘教耳疏十二年后方制广戒者显第二时说空之妨谓声闻戒经云善护于口言自净其志意身莫作诸恶此三业道净能得如是行是大仙人道此是释迦如来于十二年中为无量僧说此戒经从是巳后广分别说释曰明知十二年后始制广戒小乘之戒即是明有岂唯说空又智论云从初得道乃至涅槃常说般若岂前后时不说空耶实相般若岂无常耶涅槃亦说佛性亦名般若岂非常住耶又般若离四句何曾存空不坏四句岂无妙有疏第三下者显同归教之妨也此非破同归之教但是难其未名常住之妨意云若第三但显同归未明常住者法华方便品云是法住法位世间相常住又寿量品云常住不灭又云众生见劫尽大火所烧时我此土安隐天人常充满此等并岂非说常住耶疏常住教下显唯说常住之妨也意云当教可尔而X涅槃之时亦有小乘之教说无常相岂最后教但说常住耶如阿含经说如来于纯陀家乞食食栴檀木耳羮得患背痛狗尸那城娑罗双树间逆顺出入超越三昧于第四禅中入火光三昧烧身灭度唯留舍利为人天福田身智俱灭入无余涅槃是也疏提胃下者显最初时说人天教之妨也此破刘公义也提胃经说如来在树王下成道于七日中无人知唯提胃波利二居士明究阴阳钻龟易卜知有圣人初出现在树下谓为树神提胃献麸夫少四天王奉钵如来受巳始为提胃说世间因果此约小乘相不妨为大谓彼经又云五百贾人得受五戒先自忏悔五逆十恶谤法等罪得四大本净五蕴本净六尘本净五根本净提胃长者得不起法忍三百贾人得柔顺忍二百贾人得须陀洹果四天王得柔顺忍三百龙王得不起法忍自余天等无量众生发无上菩提心又普曜经云第二七日提胃等五百贾人施佛麸夫少密佛与授记汝于来世当得作佛皆同一字名名曰齐成明非独人天也然提胃塔现在土火罗国今所引经皆明初时巳说大也又密迹经中第二七日说三乘故疏故知约时下第三判违也既显五时违妨即四三二时不言可显也疏简去不定下第四许顺也有二义故故得顺理一简去不定则无尅定之失不违密迹等经二从多分说则不违X自所立义故有理在二西域三时门中文三一总标二各立三广辨疏二西域者下总标也性相二宗元出彼方等者此是藏和尚教义分齐云法藏于文明年中幸遇中天竺国三藏法师地婆诃罗唐言日照于西太原寺翻译经论法藏腾慈恩寺三藏所立教相亲问之故有凭矣又准无行禅师书亦云西方有二宗并行一宗无着天亲一宗龙树提婆则同时定有二宗那烂陀者此云施无厌此寺在中天竺矣疏同时有二大德等者若案唐三藏传似智光乃戒贤弟子而今云同时者或恐名同人异或先学戒贤宗教后改业学清辨等宗如荷泽和尚先依此宗六祖大通和尚后往曹溪承禀南宗据戒贤年百二十岁八十余夏号正法藏即在世日久故得智光习空空成就弘传戒贤尚与同时无所妨矣五印者五印度即五天矣疏六师者一是断见外道也亦云空见外道二是常见外道三是苦行外道彼说众生所受生死皆由着乐若修苦行便得解脱四是自然外道说一切法皆自然生五是事火自然天外道能生诸法六是宿作外道说一切法皆宿世巳作其因令不作因便灭故业即得解脱也六师之名在别卷稽颡者孔注尚书云稽首首至地也今云颡者有云额也以额至地表敬之甚也或颡即喉颡如喉今最要如归命之言等任详去取异部归诚者小乘诸部是大乘之异类多有归依虔X诚敬信其教矣疏大乘学人者多取当宗徒党若据外道小乘尚皆敬伏即不妨亦互兼自他宗人皆尊仰也疏独步等者难曰既有二人何言独步答各于一宗唯一人而巳故云独步疏然所承宗异立教互违者大乘宗义随教无边且论空有二宗各别所以谓佛对一类之机渐次说法初有次空后境空心有乃至最后心境俱空唯如来藏常住佛性是真实有佛既灭巳诸圣弟子各随所乐结集流行又造论弘传随时应机或性或相破执生解至佛灭后千一百年清辨护法二宗论师便兴鬪净各执空有展转流传至于晨旦后学不知根源者随学即党故有异同故佛地论第四说声闻藏佛去世百年巳后即分多部而菩萨藏千载巳前清净一味无有乖诤千年巳后乃兴空有二种二异论是故说言如来正法但经千载此意明尼行八敬故正法却得千年也疏谓戒贤远承下第二各释所立即为二别一相二性二中文皆四段一师承二正显所立三结判四所凭今初法相宗中初师承也弥勒无着皆是古师故云远承护法难陀但是当时英彦化世未久故云近踵依深密等者所凭经论等取佛地等经对法显扬等法相之论余并可知疏以法相大乘为了者则显法性为不了也唐三藏所宗者案西域记唐三藏初遇龙树宗师欲从学法师令服药求长生方能穷究三藏自思本欲求经恐仙术不成辜我宿愿遂不学X此宗仍学法相之宗具如彼记及三藏传广说疏谓佛初下正显所立也然此三教一一教中有三定一时定谓初时等故二法定谓有空等故三经是定谓指阿含等故鹿苑者义如释疏序中仙苑巳具说也疏四谛法轮者轮是摧辗义摧惑障故转谓知苦断集修道证灭下文当说註翻外计我者计我之义如普眼章说疏具说三性三无性等者此有两重一约三性则初时约依他说有二约遍计说空三具说三性则遍计是空依圆是有以为中道二者约三性皆有约三无性皆空第一时中说三性有第二时中总说诸法皆悉无性者约三无性密意说耳谓若显了说则双明三性三无性方是中道故为尽理疏初有次空等者三结判也然二宗义别下说十种此中且约三性空有论耳谓彼三时初随有边次随空边俱非了义后时具说遍计性空余二为有契会中道方为了义矣注此依深密者第四结成所凭疏二智光下疏文亦四今即初也初师宗文殊者习其宗教即是师承如慧文禅师远师龙树之类也然护法难陀注唯识论青目注中论清辨亦注中论造掌珍论般若等经者等取涅槃华严等中观等论者等取门百智论亦立三下正标所立可知疏谓佛初下者二正立也心境俱有者心谓能缘第六识心境谓所缘观四谛理各执X为有即初时教也境空心有者谓唯识观遮外虗妄境即名义等四但唯有心心外更无境也心境俱空者谓所缘名义等境既空能缘识心不立故中边论云以尘无有故本识即不生问何故下直说平等真空之法言依他似有法耶故注答云由彼怖空等也谓小乘闻空谓无物为空则毕竟都无恐成断灭若必无者何有因果生死涅槃徒事勤修复何所益故经云宁起有见如须弥山不起空见如芥子许故生惊怖令存假名但除其病而不除法故存依他之假者以接小心之劣机疏方为了义者三结判也既蹑上句心境俱空平等一味方为了义则翻明前心境俱有境空心有皆非了也若约三性空有明了不了者初破外道自然性等故说缘生法决定是有次渐破小乘缘生实有之教故说依他似有以彼怖畏此真空故由存假名而引接之后时方就究竟说缘生即空是缘成实方为了义疏此三次第下结成所凭般若灯论本即中论五百偈题云分别明菩萨释分别即智明即是光译人异耳大乘妙智经未见经本但依贤首引耳或经在西域未来或即般若经般若是智摩诃是大大亦妙矣圆觉经大疏释义钞卷第二X圆觉经大疏释义钞卷第二终南山草堂寺沙门宗密撰第三广辩也文二一问二答今即问也矛楯者矛是戈戟之类楯即排甲之流如一人卖矛楯二物云矛颕利无有傍排而不透云楯坚固无有枪戈而可穿此人二言不应俱信今二宗亦尔疏答有三义下答也文列三章具在疏文其第一者文异理同佛本但为一大事故说法损益在于弘传之者称机则空有俱益差机则理事皆损要在临时观根辨教岂在定判教之是非耶故不应和会也其犹药无贵贱承病为先法无浅深当机者妙古德云卷机说法是众生怨又云通则文文妙药执则字字疮疣疏四悉坛者悉坛梵语有云翻就此说即是宗义或云义宗名有所重故所谓说法有四宗义类也若约天台即云悉者普也布也遍也坛者此云施也若和会者谓以此四宗之义通布施于众生皆令霑益若不得此四种善巧方便即所说逗机差互或益不益即法施不得遍布矣然四各义者如智论释一世界悉坛或闻真欢喜或闻俗欢喜或闻中欢喜此即随情为说忻悦不同故二各各为人悉坛或有闻说空则戒慧增长或闻说有则戒慧增长此即随情为众生便宜不同故三对治悉坛或闻有法能破睡眠恶觉或云空法能破睡眠恶觉即随情为众生破恶不同故四第一义谛悉坛或闻空生解或闻有起悟或闻中发X彻此即随用为悟入不同故如来立法不过此四有四种悉坛十二部经八万四千法藏皆是实悟无相违背请约如如法实际者世界悉坛故无第一义悉坛故有约人等者世界悉坛故有第一义悉坛故无第三对治悉坛者有法对治则有实性则无对治者如不净观于贪爱病中名善对治于嗔恚病名非对治以嗔恚观人生更增嗔恚如慈心观于嗔病中则是对治于贪爱中则非对治如因缘观于愚痴病中为善对治于具嗔贪则非对治言愚痴者非如牛羊等是人具求实道邪心观故生种种邪见如是人当观因缘也四于第一义悉坛一切语言道断心行处灭不求诸法实相无初中后是名第一义也又天台法华玄疏第一中解四悉坛为十重一释名乃至第十通经广如彼说详其意者分别令称机悦适是世界令生善心是为人令恶除灭是对治令入圣道是第一义又双说空有是世界单说有是为人单说空是对治非空有是第一义大意如此文在别卷疏四意趣者一平等意趣二别时意趣三别义意趣四补特伽罗乐欲意趣有一本起信钞引摄论别释一一皆云意趣今亲捡摄论文与彼小异应是前后翻译不同或是释论各别今但且写亲捡之文如后论当第五之复有四种意义一切佛语应随顺入一平等意如言我于昔时名毗婆尸正徧知二别时意如言X诵持多宝如来名决定得阿耨菩提又如经说唯发愿将生极乐世界三别义意如经说亲近恒河沙等诸佛将解大乘法义四随人心意所谓或为此人赞叹布施复为此人毁訾布施如布施戒及余脩亦如是是名四种意释曰如有人取同法故言彼即是我世尊亦尔心在平等法身故说我于彼时名毗婆尸等非毗婆尸是释迦牟尼此中平等为意故别时意者此意非唯称佛名决定得阿耨菩提如言以一金钱得千金钱岂一日得耶此意在别时故别义意中得解大乘法者谓于三性道理自觉其相若世尊意但以如文词为解义者凡夫亦应正解彼解义者必由亲近无量诸佛方乃得故此是佛意随人心意者或于此人赞叹布施又于此人毁訾布施如是等意有随彼得成若人悭恡于彼赞施若此人于施巳得胜故即于彼所毁訾布施若无此意于一施中或赞或毁即是相违由有此意故若赞毁皆悉相应戒等亦尔应如别卷疏云于一法中或赞毁者此通论佛语难定不局四意趣之文疏二者下第二章中明末学须和会也文二初标大意二正和会今初也言见趣者见为起计趣谓情趣一味者就教本为一事就理同有佛性故涅槃师子品说海有八德之喻法合第三同一咸味云一切众生X同有佛性皆同一乘一解脱一因一果一甘露一切当得常乐我净是名一味云一甘露者正显一味甘露以喻涅槃言渐分者分为五性三乘即如五味三味或分为空有二味各立宗源者然空与有皆依真性而说但是真性中二义二义同一真性之源故论中唯依一心说二门义后辈学习空有二宗之人便各立巳义以为宗源谓破相宗以空便为本源法相宗以唯识为本源党巳斥彼者破相宗党空斥有法相宗党有斥空或癈或兴者清辨护法及诸徒属互望兴癈住空者有癈故也住相者空癈故也冀如初者如千年前也不敢的定准拟但希冀矣疏于中下正会也开章云云初者下文三一开章二初中又下牒释科段皆在疏文文义也巳具如二宗各立中释三由有如此下三结会也言明了不了者谓约前门则法相为了法性为不了若约后门则法性宗为了法相宗非了既皆二义了二义不了文理则齐然此依藏和尚释彼密意用于法性何者有二义故一以摄生宽狭对益物渐次则摄生宽了不及益物唯大为了以言教具阙对显理增微则言教具为了不及显理尽为了思之可知二者言中虽云各有二了有二不了深密宗中二种了义亦成不了何者如摄生中第二时唯摄大为不了第三时具摄为了者则有纯金何如杂铁纯菩萨众何如凡小同居法华唯为菩萨何如昔被三根是故应云摄机唯令入大为X了摄令入三乘为不了又如言教具阙中以第二时不具为不了第三具说三乘为了者应可言皆阙典应为不了杂以无稽应当为了纯卖真金应为贫士瓦木杂货应为富商法华唯说一乘何如昔说三异是故应云唯说一极方为了义杂说三乘即为不了上二本是法相为了今皆成不了后二又成法性是了则四种不了皆属前宗四种了义皆属法性今恐宗法相者是非心生故疏不具分折但为和会耳疏互不相违者然此二对三时若各执其文并各不能断一代时教以各有据互相违故若得佛说时意者亦不相违谓佛各别为于一类机故深密经意为于一类飡般若者闻平等空拨无因果不了空有无二故第三时为其分折于一法上空有二义其妙智经则以一类闻说三性迷唯识者未能忘怀观缘起者定谓似有故令总忘心境即事而真矣意明偏执则互相违相违则俱非得意则互相顺相顺则俱是此乃离之两伤合之双美疏后会所宗空有义中先叙异说者但叙两家各说宗意非疏家意疏家意在后会无违中也有中四句初立有二破空三双印四指据今初也疏若言下破空也又四一出其过二若尔下释所以三设有处下遮救四若此无下结过二中又二一正释二故论下引证即唯识也三中恐性宗救云诸大乘经多说诸法皆空今云不空岂不违教故为此遮也四结过中X二一正结二经云下引证即一经一论也疏如是空下双印也疏瑜伽下指据也疏二者下空中文四一以理立破二以过破之三以经夺论四以师诃责今初又四一立空二设有下通妨三以若下破有又二一以理破二大品下引教破疏智论云下四印空又三一引教印二又若言此幻下反质印幻喻如下普贤章中广释三当知此兔下蹑前印疏又汝以下第二以过破之三入汝云下第三以经夺论四汝无着下以师诃责疏第二会无违者从此方是疏家意也文二初标一味二是故龙下会二宗文三今初会龙树无着也又三一顺显无违二反显无违三更相由籍初中三一明空不违有二无着下明有不违空三当知下明空有一味疏如其下反显无违又三一执有失有二又若恐下执空失空三是故下结成无违疏非直下更相由借也疏问若尔下二会清辨护法中二一问二答又二一标征二为末代下二正会文三一破有成有二破空成空三反结顺结初中三一正明二若不下反明三是故下顺结疏又彼下破空成空中三一正明二若不下反明三是故下顺结疏若无如下三反结顺结也疏由幻有下第三双会二代中四一彰所以二若不相下正和会三龙下辨教主意四违顺下总会无违三约此土承习者第三须料简也文二一述料简意X也去圣等者借御注孝经序中文义例于佛教彼文具云嗟唿夫子没而微言绝异端起而大义乖乃至故鲁史春秋学开五传国风雅颂分为四诗去圣逾远源流益别近观孝经旧注踳駮尤甚至于迹相祖述殆且百家业檀专门犹将十室希陞堂者必自开户牖攀逸驾者必骋殊轨辙是以道隐小成言隐浮伪释曰今以佛灭度至贞观十九年得千八百余年为去圣时遥用宗慈恩等后来传述之教为源流益别以清辨护法早巳流别于源今展转枝流故云益别故全道隐小成等也疏方拭隔远者天竺与此隔诸封疆及诸险难又极遥远谓若隔而不远声响相闻若远不隔则至学之者可诣今以隔远故法教转转疎谬也疏风俗攸殊者攸所也谓设有得过隔绝之难到于遥远之邦邦之风俗一切别异故翻译多失疏三难五失者道安法师云译梵为秦有五失本三种不易五者一梵语尽倒而使从秦二梵经尚质此方好文传可众心非文不合三梵经委悉至于叹咏丁宁反覆或三或四不嫌其烦而今裁斥四梵有义说正似乱辞寻说向语文无以异或十故百刈而不存五事巳全成将更傍及反腾前辞也乃复说而悉除之又三不易者然般若迳三达之心覆面所演圣必因时时俗险易而将雅古以适今时一也愚智天隔圣人叵阶乃欲以千载之上微言使传合百王之X下末俗二也阿难出经去佛未久尊者迦叶合五百六通迭察迭书今离千年而以近意裁量彼阿罗汉竞竞若此此生死人平平若是岂将不知法者勇乎诫兹五失经三不易云云叡公摩诃般若经序云执笔之次三惟亡师五失本三不易之诲愓焉若厉忧惧盈怀虽复履薄临深未足喻也幸冀宗匠通鉴文离左右而旨不乖中遂谨受案译敢当此任由此故古来云会意译经秦罗什为最然晋者疏虽余乳等者用涅槃经意也彼经第九云善男子如牧牛女为欲卖乳贪多利故添二分水卖与余女女复加二分水卖与近城女人女人复加二分水转卖城中女人彼女复加二分水诣市卖之时有一人为子纳妇至市欲买多索价数是人答言汝乳多水值我待客故取取巳还家煑用作糜都无乳味虽无乳味于苦味中千倍为胜善男子我涅槃后正法未灭余八十年诸恶比丘抄略是经分作多分能灭正法色香美味是诸比丘是伴侣受畜不净之物而言如来悉听我畜如乳如水杂以世语错定是经令多众生不得正取释曰今意云法相学是人重论轻经展转加名数致令求法求道者听闻不得一一闻经况此方人百年巳来俗讲之流多是别诵后人撰造顺合俗心之文作声闻讽咏每上讲说言百分中无一言是经是法设导者经亦是乱引杂用不依本血脉之X义连环讲之正如涅槃经所说行相也又多事鞍马贮畜财物且当八不净财也今云余乳色者谓多水之乳其味虽淡薄色还白也如名利比丘说法虽无理观之味而还礼佛念佛恭敬之相钟磬严座赞佛赞经种种相貌宛如法教与行之相也故云虽余乳色疏法药流布惑病唯增者夫方药要妙在于効验且自相教大昌僧中修证转少求名利骋奢华纵贪欲者转多有人云经论众生出世因解来翻更长贪嗔今意云事既如此即知所传授之章疏不得诸佛菩萨所说所造经论之深旨也如人服药病增即知方书差错调合失节服饵失度理合更访良医求其深妙何得守株待兔刻舟求劒乎故志公云无为大道快乐众生不解脩错不逢出世明师未服大乘法药云云勤学不如选师犊子逐他走作师暗不识三乘听者任他斟酌但知多纳财帛死乃三途受恶云云真似赤眼老翁傍门唱卖眼药自病犹治不差将知眼药是恶愚人不解思量任他立翁斟酌买药安置眼中赤眼重生匡廓疏既性教蔑下自一二百年来法性之教二京不行故经论宗中脩习求证之道流閴寂不闻于当代盖由良医既绝则病者不闻其効矣疏若不下如欲适楚问人道路一令南驾一使北辕问者既疑求决于我我若云总得何指所归以彼二说南北敌体相违必须一非一是理应为辨是非乃至远近利害曲直夷险矣疏然大乘下二开X章料简中初且开章云云前二者上下疏文频显空有二宗矣而传习者近代章疏皆认等者所宗之义唯般若深密等三论瑜伽之旨所引证据圆通了义即皆用华严涅槃之类然华严等经起信等论法性显实之宗本无敌对诤觉宗计如是二宗之本源故故今约本源之宗对前二料简及和会则前二易见违顺矣有多差别者宗源差则一切皆差故也疏且初二下初二相对中文二一总判二如法相下二别释文二初明三乘后明五性今初也于中三先标所宗二故深密下引文成立总为二段一明三乘为了一乘不了后明五性为了成前三乘是了前中引其二经初引深密虽明有性无性意成三乘言初皆不成者小乘中说独佛一人有大觉性余不说有故皆不成佛次一向成者此是彼宗指法性唯说一乘一切众生皆有佛性得成佛为第二时教非深密本文深密判第二时但说空宗也彼意言一向尽成则太过尽不成则不及故皆方便为不了以初未堪闻大一向抑故第二时劝令忻佛一向扬故第三时中依理正说有性皆成非不及也无性不成非太过也故称实为了上明三乘是了之证疏又云下又闇引二文一则深密初二卷中皆云一乘是密意说据此则明是权二则胜鬘云若如来随彼所欲而方便即是一乘彼宗指此云一乘是方便说方便说者X即为权也又十轮第九亦说三乘各定差别疏皆以性定五者三以后结前也疏故楞伽下明五性也文二一约经正立乃至五者无性唯楞伽文从无性之人下兼亦是善戒经地持论文也彼但说二种一有种性二无种性亦云无种性人无种性故乃至而成熟之全同楞伽彼论释云性种性者无始法尔六处殊胜展转相续等疏般若下广指经论也皆在别卷中所引疏若法性宗下文二先标所宗后法华下文有八段一立一乘二立一性三破趣寂四破无性五斥取引六释所引七前非定八后是凭初中二一以经正立云十方佛土中等者即第一方便品偈上三句正立第四句释疑言无二亦无三古有多说慈恩云二即第二三即第三以菩萨乘胜故为第一此用即用生公意而未尽其旨生公云二者第二乘三者第三乘亦应无第一第一不乖所以大故不无之既无二三一亦去矣意云今日一乘深有玄致所以称大所以大者义理深也昔三乘中大乘据未融余二则立为权若约悲智万行不乖今日之一故云不乖所以大故不无之言既无二三一亦去者昔说有三二既不立大岂独存以不收二乘又权指故亦同羊鹿俱不得故如光宅四乘中说若天台等意无二者无有声闻缘觉二乘无三者总无昔日三乘明皆非实故宗说不同任情去取若望经意但立一实为真趣举一X门三皆不许不论大小如说世界中此人独立更无与此非要别指张王二人下句释疑疑云若唯有一昔何说三又华严经云或有国土说一乘或二或三或四或五如是乃至无有量何言唯一故经通此疑云除佛方便说今释意云若如来方便则多少皆得即明昔说有三是方便耳非真实也又次下但以假名字引导于众生据此是明三乘是权一乘实故第二又云初以三乘引导众生然后但以大乘而度脱之释曰纵会二归一亦言三为方便言唯一为实耳疏以性下二以后一性结成前一乘亦是标后文也谓若有多性容有三乘既唯一性并同作佛故唯一乘耳疏次法华云知法常无性等者二立一性也经文具有三偈义意联绵云未来世诸佛难说百千亿无数诸法门其实为一乘诸佛两足尊知法常无性佛种从缘起是故说一乘是法住法位世间相常住于道场如巳导师方便说今但引一句显诸法无性成一性义耳然上三偈诸释不同今直解经文初一偈明当佛开权终归一实故云其实为一乘次二偈释说一乘所以以唯一性故谓若有二性容有两乘既唯以一性故说一乘耳知法常无性者知即证知法即色心等一切法也常无性者者所证理也即如无性理觉诸法故云何无性谓色心等从本巳来性相空寂非自非他非即非离湛然常寂故曰无性而言常者谓此法等有来即无非推之便无故曰常无X性耳佛种从缘起者然有二义一约种种即正因佛性故涅槃之佛性者即无上菩提中道种子此种即前无性理故涅槃之佛性者即是第一义空无性即空义也缘即六度万行万行是缘因佛性起彼正因令得成佛是故说一乘者唯以佛性起于佛性更无余性故说一乘称理说也体同曰性相似名种故关中云如稻自生稻不生余糓此属性也萌干华粒其类无差此属种也二果种性关中云佛报唯佛其理不差即性义也说法度人类皆相似即种义也果之种性缘真理生故云从缘故释此偈云佛缘理生理既无二是故说一乘耳意云证理成佛称理一此中知法常无性偈全同华严出现品彼云如来成正觉时于其身中普见一切众生成正觉乃至普见一切众生入涅槃皆同一性所谓无性乃至知一切法皆无性故得一切智大悲相续救度众生谓知无性佛性同故准此以知无性尚得一成一切皆成况不说一乘而度之下经云始知众生本成佛道亦此义也后偈云是法住法位等者重释前偈言是法者即前所知之法所以常无性者由住真如正位故由缘无性缘起即真由即真故上云无性言法位者即真如正位故智论说法性法位等皆真如异名世法即如故皆常住谓由乖常理成三界无常若解无常之实即无常而成常矣则常无常二种不偏今于道场证知一切世间无常即真常理犹悬镜高堂万像斯鉴X二而不二不可言宣以方便力假以言说一尚假说况有二三故知前偈即一性之文疏中略要但引一句耳故知唯一性也又第三云一相一味究竟涅槃常寂灭相终归于空疏涅槃之下引涅槃明乘性相成非但由唯一性故说一乘经明一性即一乘也即第二十七经云善男子毕竟有二种一者庄严毕竟二者究竟毕竟一者世间毕竟二者出世毕竟庄严毕竟者六波罗蜜究竟毕竟者一切众生所得一乘一乘者名为佛性以是义故一切众生悉有佛性一切众生实有一乘以无明覆故不能得见释曰以皆有佛性故唯一乘又佛性者即是第一义空之理理能运载即是乘义耳疏师子吼下即二十七经师子吼品次云若不宣说一切众生皆有佛性则是野干设千万年在于佛法脩不能作师子吼也非唯因同亦乃果同故三十三云一切众生同有佛性皆同一乘一解脱一因一果同一甘露一切当得常乐我常是名一味释曰此且师子吼品明海八德下具合之此合第三一味之义言一甘露者正显一味甘露以喻涅槃疏又法华下三破趣寂既无趣寂则无定性二乘二乘既无则一乘义亦巳显矣文二初引文二结破今初引四处文也此即初一谓化城喻品结会世尊所化弟子曰尔时所化无量恒河沙等众生者汝等诸比丘及我灭度后未来世中声闻弟子是也我灭度X后复有弟子不闻是经不知不觉菩萨所行自于所得功德生灭度想当入涅槃我于余国作佛更有异名是人虽生灭度之想入于涅槃而于彼土求佛智慧得闻是经唯以佛乘而得灭度等释曰言余国者有云随举娑婆之外一国即是若天台云余国者方便有余土也彼立四土一凡圣杂居土即法相中变化土也二方便有余土三实报无障碍土即是法相中报土通自他受用四常寂光土即法性土方便一土法相所无天台依智论而立即下所引外救曰法华入灭后于余国信入一乘者是变化权声闻非趣寂者何得引之破趣寂之义耶今破之曰此有二失权必化实无实化谁则汝有化无利用之失也若有不定性声闻故菩萨化为声闻诱令回心此则化而有益今汝宗中定性决不回心何用化为既无所化之机能化便成无用二者岂不误于一类怯弱好灭众生耶谓一类人厌生死苦又闻佛道长远心生怯弱常欲且趣寂灭者若知一灭永沉彼则不敢趣灭今见变化之者从灭得起此怯弱人便谓有真趣灭得起者便即趣寂希后得起汝宗一灭决定不起便成悞彼令其永沉故云尔耳疏智论亦同者二也即第九十五文论曰阿罗汉先世因缘所受身必应当灭住在何处而具足佛道答得阿罗汉更不生三界有净佛土出三界外乃至无烦恼之名于是国土佛所闻法华经具足佛道如法华经说有阿罗汉我于X余国等引文全同前论次又云若尔罗汉受法性身应得菩提何以稽留答云以舍众生舍佛道又复虗言得道虽不受生死于菩提根钝不能疾得不如直往菩提释曰智论之文照然与法华符会定知虽出三界不趣寂也疏法华论者三也论文具云言声闻授记者声闻有四种一者决定声闻二者增上慢声闻三退菩提心声闻四者应化声闻二种声闻如来与记谓应化声闻退巳还发菩提心者若决定增上慢者二种声闻根未熟故如来不与记菩萨与授菩提记者方便令发心故疏文略引耳论更问答授记义在别卷言退菩提心得记者即如身子二万佛所巳曾教化又次下云今还令汝等忆念本愿所行道故则为非独身子又四大声闻自陈舍父逃逝明巳先化第三周中引大通智胜佛所曾巳广化皆是菩提心言应化者如富楼那内祕菩萨行外现是声闻又言是故诸菩萨作声闻缘觉又阿难自忆本愿偈云方便为侍者罗睺罗偈云罗睺罗密行唯我能知之现为我长子皆应化声闻也故生公云夫能对扬圣教影响其迹靡不是权而独言富楼那是应化者亦抑法华诸罗汉耳言菩萨与记者论主次前自引不轻品中示现应知礼拜赞叹作如是言我不轻于汝等汝等皆当作佛者诸众生所有佛性故此上皆论而利涉法师不许此义云何有昔时菩萨预记今日会上声闻即诸弘法菩萨谓药王等当与记也今X释曰论主引昔事为例例于今后今古道同故今有人语诸众生言汝心即是佛性悟心脩心定当作佛即同彼事非谓往昔常不轻与如今人授记良由执巳所宗致令不晓论意而乃拒而不信故知五性宗人天亲化亦不得况余人乎既云根未熟则知他日必熟决定回心非定性也若定不成佛论则应言余二声闻根性无故佛不与记若大乘法师云合言不熟译者误言未熟耳故注结弹云不可未字不顺巳宗定有趣寂之说便判论文错耶设云不熟亦非无根性但是根性不熟故疏楞伽下第四文中例引三经也今即初一谓入楞伽第二第四第七皆同说二乘无实涅槃但是三昧力故后必当得无上菩提释曰若尔何言以得涅槃望其当分谓是无余涅槃以大乘望之但是三昧深入三昧沉空多时假言涅槃以引劣器耳法华论中意亦同此无实涅槃论释譬喻中第四为有定性人说化城喻论云四者实无而有增上慢人以有世间有漏三昧三摩䟦提实无涅槃而生涅槃想如是颠倒取对治此故为说化城譬喻应知释曰既言实无涅槃明如是似说耳故与前同疏胜鬘者彼经亦云言诸二乘得涅槃者是佛方便言密严者彼经中亦说二乘必无灰断永灭明知趣下二经破也疏涅槃第九下四破无性也即彼经菩萨品广说阐提无善根竟即云复次善男子譬如莲华为日所照X无不开敷一切众生亦复如是若从见闻大涅槃日未发心者皆悉发心为菩提因是故我说大涅槃光入其毛孔必为妙因彼一阐提虽有佛性而为无量罪垢所缠不能得出如蚕处茧以是业缘不能生于菩提妙因流转生死无有穷巳上皆经文今疏但取中间意在虽有佛性之言既言虽有则非无也但未得有用耳然据彼经佛与阐提相望有无总有四句佛有非阐提者谓果性阐提有非佛者谓无明诸结性二人俱有者是理性二人俱无者是善因性故阐提决有佛性又上经云若言众生别有佛性是亦不然何以故众生即佛性佛性众生即直以时异有净不净解曰生之与性既二互相即明有众生即有佛性矣又有外救及却破在别卷中是知阐提不作佛者以发心后方能作佛从未发心前名阐提耳亦如女身不得成佛何妨龙女忽然之间变成男子而作佛耶阐提成佛亦复如是此约成佛若约佛性理本有之疏况前引下五所引也破其不晓经意彼之所引证无性义今释其所引还是有性非无性也彼经具云五者无性谓一阐提此有二种一者焚烧一切善根即谤菩萨藏二者怜愍一切众生界即是菩萨若有众生不入涅槃我亦不入大慧白佛言此二何者常不入涅槃佛言菩萨常不入涅槃非焚烧一切善根者以知诸法本来涅槃不舍一切诸众生故此意明X菩萨入而不入既云菩萨常不入非阐提者则明阐提后必入矣况经自云复以如来神力故或时善根生耶庄严论第五亦同如别卷引上但斥五性之文失则三乘之义自乖矣若据彼所引三乘为实一乘为权文亦有错失谓彼指胜鬘一乘为方便之言者是失也彼经云若如来随彼所欲而方便说即是一乘无有二乘二乘入于一乘一乘者即第一义乘此意明随欲方便而说二乘明知即是一乘无有二矣谓若随欲说不是方便是真实者即定有三乘既随欲说是方便说非真实者则明真实唯有一乘故云即是一乘则随彼所欲而方便说为一句此是一乘所以下云即是一乘无有二乘正显一乘之义但彼宗中人不晓此意错读乃将上方便连下一乘为句云而方便说即是一乘故谓一乘是方便惑之甚矣且彼经中广破二乘云无涅槃又云此经断一切疑决定大乘了义入一乘道岂说一乘以为方便设有方便之言尚在法华之前况无复耶疏是知前来下六释所列也所引大般若深密等经皆是未说法华之前就其长时云定性无性多劫之外无性发心故声闻非永定阐提非永无矣然法华巳前有二意故说有趣寂一为好灭之者且顺其心谓彼念言大患莫若于有身愿灭身以归无劳勤莫先于有智须绝智以沦虗智以形患形以智劳轮转脩途疲而弗巳不如寂灭诸患永巳故顺彼机言有X永寂二者为欲恐怖不定性怯弱菩萨谓有菩萨倦于广大利益且欲息心便闻趣寂声闻下沉涅槃永不复起便生怖畏惧见小乘由此策心远行大道有斯二益权说有之不晓随宜执为究竟故法华之会广破昔非三根声闻皆与记别不在此会亦为宣陈若实声闻必信一乘之说若不信者增上慢人更有余义在别卷中且法华宗是会三归一今执五性三乘贬于一性一乘即是谤经谤经之罪受极苦报文相分别但由不信皆当作佛即是谤经岂要不信文字经卷耶故谤常不轻者只由不信汝等皆当作佛之言故千劫堕阿鼻地狱更有道理在别卷中疏妙智经下七显前教非定文二一证彼是前妙智经者如前辨三时教中所说梁摄论者即第八卷末论云佛说正法善成立释论释曰一切三世诸佛共说此法所说理同不相违背故名正法又欲显说者胜故言佛说道理胜及所得果法胜故名正法如来成立正法有三种一立小乘二立大乘三立一乘于此三中第三最胜故名善成立解曰既彼论亦云第三最胜居三乘后则三乘非了也又无量义经云四十年后说法华经明知法华居后故经云临欲终时又云如来自知涅槃时至等庄云法华非最后者涅槃临终居然可信岂不亦以一乘一性破三五矣若以般若为第二时法华为第三时于理即通复自违深密第三时中普为发趣一切乘者以法华破三深X密立三故疏明知深密下二结成前非欲将深密三时定一切佛法理不尽故非最后故以约时判未是穷终之极唱故如世后敕破于前敕又说深密时未说法华涅槃等类深密所判因何收之涅槃居于最后故能决了有余义耳若尔岂不谤于深密经耶答深密且约显一类之义别为一类之机故分三耳义如前说故非无理如诸教余经虽未终极各随一类皆不相违若将法华经望之以后一乘破前三时之三乘故又彼二十唯识疏判第三时教云后于七处九会方说三界唯心即华严是以最初顿教为后时渐次孟浪何甚疏法华下八明后说经教方为凭也文二一判经为凭二然破三显一下验经有应意云以四十余年皆说三乘唯至法华独说一乘故难信解此即法师品文文云佛告药王我所说经典无量百千亿巳说当说今说而于其中此法华经最为难信难解药王此经是诸经祕要之藏不可分布妄授与人诸佛世尊之所守护从昔巳来未曾显说而此经者如来现在犹多怨嫉况灭度后释曰言巳说者法华之前谓般若等言今说者即无量义经言当说者即涅槃等所以方诸不及法华难信难解者以法华是会三之始归一之初信解者难以昔经虽妙犹带三乘曾未明言说唯一实涅槃之中虽明一极法华在前巳破三X故彼说一极便易信受法华犹如先锋涅槃即如大军先锋巳破于贼后军用力不多耳又破三显一法华如收获涅槃如舍𥠊故涅槃三十六云昔于灵山说法华经八千声闻得授记别如秋收冬藏更无所为即其义耳若依难信之义设将巳说该着华严若此法华亦为易信始成正觉便说一极上根所受不对昔权故疏今果有等者以今现见之事以验佛在日经中悬记有凭矣若约闻妙法莲华名题或闻赞诵便生毁谤方名难信者则千中无有一二敢如此者现今见人闻讲赞讽诵书写之处闻者莫不敬信岂可佛云难信是佛错记耶智者详之故知定是不信一切众生及三乘贤圣皆同一味如来知见为疑谤矣若保执三乘五性不信一者正由深为不可故百喻经第二说权促由旬之喻也如别卷引疏余八蹑前下文二一相二性相中二一正释二类结初中八说有八识下一诸法唯妄心言从业惑生者以现行第八名异熟识异熟识由过去烦恼及薰习成种招此识果酬引业故其前六识酬满业者彼异熟起名异熟生不名异熟有间断故故其八识皆业惑生偈云由诸业习气二取习气俱前异X熟既尽复生余异熟疏依生灭识等者摄论第一云无始时来果一切法等依由此有诸趣及涅槃证得界即因义谓种子识等疏故所立下二真如唯不变言故者蹑前文势下皆例知故云相摄释矣常不变者若识从真如如来藏起则有随缘之义识既业惑辨生明知真如不变故唯识释真如云真谓真实表无虗妄如常表无变易疏依他下三三性空有离言三性者一遍计所执性二依他起性三圆成实性唯识论第八中颂云由彼彼遍计遍计种种物此遍计所执自性无所有依他起自性分别缘所生圆成实于彼常远离前生初中有多师义今从护法初句能遍计次句所遍计后二句明所执其能遍计正义唯六七识所计有多故云彼彼其所遍计正唯依他为亲所缘依展转说亦通圆成为疎所缘此凡境故非亲所缘其所执性若安慧师三界心及心所由无始来虗妄薰习虽各体一而似二生谓见相二分即能所取如是二分情有理无此相说为遍计所执二所依体实託缘生此性非无明依他起若护法师一切心及心所由薰习力所变二分从缘生故亦依他起遍计依斯妄执定有无一具俱不俱等此二方名遍计所执二明依他起性者众缘所生心心所体及相见分有漏无漏皆依他起依他众缘而得起故颂言分别缘所生者应知X且说染分依他净分依他亦圆成故或诸染净心心所法皆各分别能缘虑故是则一切染净依他皆是此中依他起摄二句圆成者二空所显圆满成就诸法实性名圆成实显此遍常体非虗谬拣自共相虗空我等若尔净分依他体非常遍如何亦是圆成实耶故彼论云无漏有为离倒究竟胜用周遍亦得此名然今颂中说初非后上来论文方释圆成实言次释余文云此即于彼依他起上常远离前遍计所执二空所显真如为性说于彼言显圆成实与依他起不即不离常远离言显妄所执能所取性理恒非有前言为显不空依他性显二空非圆成实真如离有离无义故上来所释一依唯识今疏语意拣法性宗法性宗中依他无性即是圆成则依他无性无性即空空即圆成今言似有不无非即空也语则但释依他影出圆成名耳经说空义但约所执者三性之中遍计所执此一则空二性不空故云但约疏一分下四生佛不增减别既言五性不同故说三分半众生决不成佛名不增减也此但义别而文全同非如前后一乘三乘但取三乘之义等谓定性无性众生守众生界如何可减疏真俗下五二谛空有虽于中含二义一但明二谛别二兼明中道别言二谛别者依唯识第九有四种胜义一世间胜义蕴处界等二道理胜义谓苦X等四谛三证得胜义谓二空真如四胜义胜义谓一真法界依瑜伽六十四有四世俗一世间世俗谓草林等二道理世俗谓蕴处界等三证得世俗谓预流等四安立世俗即安立真如以四世俗对前四种胜义则有四重二谛一世间二谛谓草林为世俗蕴等为胜义二事理二谛谓蕴等为世俗苦等为胜义三四谛胜义二谛苦等为世俗安立真如为胜义四安立非安立二谛谓安立真如为世俗非安立真如为胜义又真俗各四便成八谛一世俗四者一名假名无实谛二名随事差别谛三名方便安立谛四名假名非实谛谓二空理依诠而说有假名不得体故胜义四者一体用显现谛二因果差别谛三依门显实谛四癈诠谈旨谛然上八谛名则小异义不殊前又四重中初一唯世俗后一唯胜义中间六谛各通世俗胜义如第一胜义望前为胜望第二为世俗故既四重二谛一一差别故云超然不同不同法性二谛相即疏因灭非常果生非断者又于二谛门中曲开此义则于俗谛中明非断常不同法性二谛互融明非断常言果生因灭者因灭故不常果生故不断故唯识第三云此阿赖耶识恒转如暴流释云恒言遮断转表非常等意云若因不灭迁至于果则名为常若果不续因无所生则随断灭今常相续故无常断广如唯识疏同时下六四相有前后成唯识第二云然有为法因缘力故本无今有蹔有还无表异无X为假立四相本无今有有位名生生位蹔停即说为住住别前后复立异名蹔有还无无时名灭前三有故同在现在后一是无故在过去如何无法与有为相表此后无为相何失生表有法先非有灭来有法后是无异表此法凝然住表此法蹔有用故此四相于有为法虽俱名表而表有异此依剎那假立四相今疏但举灭者唯此一句异于法性不许同时故疏根本下七能所断证离因明断证复说缘境根本缘真后得缘俗义说双观者亦言了俗由于证真二智双观真俗以其宗中二智不融二境不即故正双观时而常别照言断惑别者根本智断迷理随眠后得不断护法云不亲证如无力能断迷理随眠而于安立相无倒证故亦能永断迷事随眠故瑜伽说于脩道位中有出世断道世出世断道相传释云正体能断迷理迷事二种随眠后得但断迷事随眠断迷理时即观理境断迷事时即观事境故不即也既言根本有双断义则义说双观后得既不断于迷理还成别照不同法性一断一切断也此中疏影略而说约断惑应言义说双说双断而实别断以有为智证无为理者此即唯约根本智说上明断惑此辨证理前缘境断惑但就所观论不即今此证理就能所证心境明不即能证之智则X是有为所证之理即是无为故不即也疏既世出下八佛报化唯有为佛地论第三云大觉地无边功德略有二种一者为二者无为无为功德净法界摄法界者即是真如无为功德皆是真如体相差别有为功德四智所摄无漏位中智用强故以智名显一切种心心所有法及品类若就实义具摄一切德若就麤相摄妙观察等明四智皆有为也唯识第十云四所转得复有二种一所显得谓大涅槃又云二所生得谓大菩提此虽本来有能生种而所知障碍故不生由圣道力断彼障故令从种起名得菩提起巳相续穷未来际此即四智相应心品乃至云故此四品总摄佛地一切有为功德皆尽以斯二论明皆有为今疏初两句出有为所以以从种生生则有为况能生识体是生灭所生之智安非有为既是脩生有为必有有有为之相谓生住异灭故云为相所迁四智摄于三身大圆镜智成自受用故说报身有为无漏疏如是下二指教类结也疏法性宗者文二同上初正释中亦八一所立八识下诸法唯真心此中明具分唯识真心成故然法性中十义即华严中同教之义彼经夜摩偈赞品中章疏广明今且略引余经释耳通如来藏者如来藏即不生灭简异前教唯生灭识故楞伽第一云譬如巨海浪斯由勐风起洪波皷溟壑无有断绝时藏识海常住境界风所动种种诸识浪腾跃而转生既言体X即常住明非唯是生灭常住即如来藏故论云不生不灭与生灭和合非一非异名阿棃耶识既二和合名阿棃耶则知梨耶非独生灭谓唯真不生纯妄不成真妄和合方成藏识疏故说真下二真如具二义楞伽经云如来藏为无始恶习所薰名为藏识受苦乐与因俱若生若灭皆明随缘成一切法也论亦云自性清净心因无明风动成其染心等而疏云但是者蹑上而起谓上众生但是真如随缘成也由此成立不失一对性上始教但说凝然故云随缘非谓此宗无不变义由不变故始能随缘由随缘故方说不变何者谓若变自体将何随缘如失湿性将何随风而成波浪即由此义经中说言真如随缘若不能随缘体则不遍缘中缘中既无何成不变是以二义反覆相成故胜鬘说不染而染难可了知染而不深难可了知此有二对上对即不变随缘下对即随缘不失自性也广明真如随缘不变之义如下普贤章中引楞伽起信对唯识具说疏依他下三三性空有即也谓依他是因缘生法缘生无性无性故空空即圆成更无二体此中无性即无遍计之性法相宗中无于遍计无即是空故但空遍计法性宗中则依他性上无遍计性故依他即空空即无性之理即实相故密严经云名为遍计性相是依他起名相二俱遣是为第一义中论云因缘所生法我说即是空亦为是假名亦是中道义一因缘上三义具足无前无X后故即有即空不相舍离若释三性之名大意不殊前故但融不融故分性相之二宗耳疏一理下四生佛元平等也谓法性既同设一切众生一时成佛生界不减佛界不增以生界即法性喻如东方虗空是众生西方虗空是佛不以东方虗空添西方虗空令东减西增故一切法不增不减大般若等经皆约一性平等而说大经出现品说如化人成正觉成不成无别下普眼章末具引亦是此义疏第一义下五二谛空有即也虽有不即不离对前成即言该通真妄者真谛随缘似有为俗执有故为妄知妄本空即真也注涅槃唯一者彼经第十三云文殊师利曰佛言所说世谛第一义谛其义云何世尊第一义谛中有世谛不世谛之中有第一义谛不如其有者即应一体如其无者将非如来虗妄说耶善男子世谛者即第一义谛世尊若尔则无二谛佛言有善方便随顺众生说有二谛善男子若随言说则有二种一者世法二出世法善男子如出世人之所知者名第一义谛世人知者名为世谛善男子五阴和合称言某甲凡夫众生随其所称是名世谛解阴无有某甲名字离阴亦无某甲名字出世之人如其性相而能知之名第一义住仁王云无二者彼经二谛品云波斯匿王言第一义谛中有世谛不若言无者智不应二若言有者智不应一一二之义其事云何佛言汝今无听我亦无说无听无说即为一二义七X佛偈云无相第一义无自无他作乃至照解见无二二谛常不即于解常自一于谛常自二通达此无二真入第一义以上二经对前二论二宗有殊前教则八谛区分初一唯世俗后一唯胜义中间六谛上下相望名通二义而皆约事今第八谛独居事外今此二经仁王则虽有二谛智照无二涅槃则本唯一谛解惑分二斯则二而不二不二而二一二自在为真二谛故昔人云二谛并非双恒乖未曾各即其义也生公云是非相待故有真俗名生一谛为真四言成权矣即涅槃经意也梁论亦云智障甚盲瞑谓真俗别执然法相务欲分折法性务在融通各据一门勿生偏滞疏第一义空该通真妄者真妄俱通空非独真空妄有妄空真有也而言第一义空者非无物为空乃即有之空也真非俗外即俗而真疏虽空不断者对前唯约事说中道也今由二谛既融合不断常中道妙旨不唯约事此即中论及智论文且约空为真谛有为俗谛者空是即有之空故虽空而不断斯则即俗之真也不同龟毛兔角方说名空虽有不常者有是即空之有故此有非常斯则即真之俗也若有定是有便堕常见故中论云定有即着常定无即着断是故有智者不应着有无非断非常即是中道若灭故不常续故不断但俗中一义耳X上则不坏有无而离有无有之与无非一非异故成中道若其一者有无之义俱坏若其异者便随断常何者若法空有有相则终无无相如说三世有者未来中有迁至现在转入过去不舍本相是则为常又定有者应不从缘不从缘者随无因常若法定无先有今无是则为断若不融二谛明空有者决不能袪断常之见疏四相下六四相一时也以性灭为灭故得同时注净名者文云汝今即时亦生亦老亦灭故又过去巳灭未来未至现在无住三世皆空故体性即灭乃会相归性也楞伽者文云初生即有灭不为愚者说一切法不生我说剎那义起信者文云若得无念者则知心相生住异灭以无念等故而实无有始觉之异以四相同时而有皆无自立本来平等同一觉故前假立四相故一不同时此教以所相法体随法性而融通故能相之相亦生灭而无碍疏照惑下七能所断证即也故十地经云非初非中后彼论云是断决相此智尽漏为初智断为中为后非初智断亦非中后偈言非初非中后故云何断如灯炎非唯初中后前中后取故谓唯取一时不能断三时总取方说能断假三时断则无定性何者初若能断不假中后后若能断不假初中既假三时故知无性一一推征三皆不能断即是经言非初非中后由三时无断方能断结即是论云前中后取论主总取三时方显三时无断经论言反意乃相成经则约X性论则约相性相无碍方能断结大意如此而疏有二节初总明无断之断后别明内证之相今初文亦影略若约缘境不二而二有能所照二而不二即智即如若约断惑不二而二有能所断二而不二烦恼即菩提故涅槃云明与无明愚者谓二智者了达其性无二无二之性即是实性智体无自下别明内证之相谓智有二能一能断惑二能证理上说断惑今明证理即此智体本唯无念不能自立因惑说智智不自名智无自性即是如体无心存智是曰证如若以智合如非证如矣故大经回向品云非智外如为智所证亦非如外智能证于如谓智即是如如即是智法界寂然曰如寂而常照曰智岂离寂外别有智邪若智外有如则收法不尽若如外有智如则不遍智中举一全收不容相并更有文云无有一法与法同住则显法性无容并真二既不并一亦不立如斯断证唯实教宗不同前宗决有断证疏既世出世下八报化皆无为也文中先出所以若法相宗从生灭识生则是有为今依如来藏所依常故能依亦常始谓始觉本谓本觉本觉理有众许是常始觉脩生义同无常今以始同本无复始本之异岂无常耶若是无常何得而言无有始本之异以一常一无常故今言不异明即是常疏则有为无为非一非异者以约生灭义同有为全同藏性故即无为本觉义同无为始觉即是有为今说始本明其不一始本X不二明其非异化身巳下正显无为化身最劣尚是常住报身更胜安得无常化身即涅槃经文故经云吾今此身即是常身法身恐人谓言但是不断之常非凝然常凝然者常者但是法身故云常身法身明化身即法身凝然常也不堕诸数即净名经弟子品云佛身无为不堕诸数以诃阿难谓佛化身有小疾故上举二经明化身常下况报体安得不常言即体之智者若体外有智体常智无常即体之智体既四相不迁智亦无能迁矣智若可迁体亦可迁以相即故故涅槃第二云若善男子欲护正法勿说如来同于诸行唯当自责我今愚痴未有智目如来正法不可思议是故不应宣说如来定是有为定是无为若正见者应说如来定是无为何以故能令众生生善法故生怜愍故如彼女人在于恒河为爱念子而舍身命若善男子护法菩萨亦应如是宁舍身命不说如来同于有为当言如来同于无为以说如来同无为故得阿耨多罗三藐三菩提如彼女人得生梵天何以故以护法故云何护法所谓说言如来同于无为善男子如是之人虽不求解脱解脱因至如彼穷女不求梵天自至乃至云文殊师利外道邪见可说如来同于诸行持戒比丘不应如是于如来所生有为想若言如来是有为者即是妄语当知此人死入地狱如人自处于巳舍宅文殊师利如来真实是无为法不应复说是有为也如是等文诸经皆有涅X槃中意初则为与无为二俱双遣于此二中寄说无为不应有为也今三身既得相即为与无为本融如是解于如来是为真实观佛如是下二指教类结也疏后会者下大文第二会通二宗令不相违也然此会者恐后学宗计是非以生过患故复会通虽复会通权实不失于中先总标后谓就机下正会言约法一者非佛化法化法亦有权说三乘故今言法者佛之知见一乘可配之法耳疏新薰则五本有无二者然准法相立新薰者亦说有五立本有者且说有五今借其言不依其义谓众生遇缘薰三乘种性及不定性无性故有五耳何者唯习近声闻成声闻定性近缘觉成缘觉定性故法华安乐行中不许亲近声闻者恐彼薰习成其性故若唯近菩萨则成菩萨性若俱习近三乘则成不定性人亦如今人偏习禅戒等即成定性三学俱习成不定性不定偏执故若都不习近三乘则成无性卒难教化故知薰习成五种性依其长时故说各别言本有无二者本有佛性理不容差故说有心定当作佛非是本有五种性也疏若入理等者真理寂寥不属诸数借一以遣三三亡而一泯言穷虑绝何实何权体本寂寥就三就一故法句云森罗及万象一法之所印此以一遣多也又云一亦不为一为欲破诸数浅智之所闻见一以为一此以非一遣一也故须三一两亡疏今约佛化仪X则能三能一者随物机宜则说三乘陶炼巳久则便说一故经云或有国土说一乘或二或三或四五如是乃至无有量况三一耶疏是故下令物除执常说权实亦莫执之此即求那䟦摩遗文偈也偈云诸论各异宗修行理无二竞执有是非达者无违诤亦如脇尊者对迦腻色迦王云如折金杖况以争衣争衣则衣终不别析金则金体无体是故依之脩行无不获益耳故大集经说五部律者谓五部僧也虽异且不离法界又涅槃三十二亦云五部僧互生是非复有五事长没三恶道第三十四又说五百比丘一一说身之本因各各不同佛许无非正说如别卷引故海东晓公云如言而取所说皆非得意而谈所言皆是清凉云圆器受法无法不圆得之由人皆为了义则贵在得意亡言耳余可知也疏二对破相者开章如疏其五别者四对中每句皆上即破相义下即法性义唯三性义两宗皆含空有而义不同疏谓无相下文二一具辨二例明初中二一无相二法性各有其五谓一明理二明智三明谛四明三性五明佛德今初理也谓诸法空即名真理如幻化无体即是太虗第二月无性即是本月故门论云大分深义所谓空也又假名及中道俱约空说凭公虽云存世之所亡意亦但以空为所亡问若言此宗但是空者何以百论中有破空品既破于空不应云但约空也答正由破彼所执之空X方是此中真空之理若存能破亦同所破故彼疏云破如可破疏能了下二明智也谓了一切皆无所有即此能了之智亦不可得即名真智若存一法即非智也故法句云一亦不为一肇云般若无知又云惑智知无真智无知百论以无相智为宗者是此意也疏所诠下三明谛也以缘生即空为真谛不待灭坏即俗谛如空华之虗相故影公中论序云俗谛故有真谛故无疏有谓下四明三性空有但所见有法即非真实乃至菩提涅槃皆如梦幻言依计者依他遍计也此中依计皆是虗妄虗妄之中说此二名者如空华依他病眼而有第二月依他揑目及本月而有故名依他迷者情计谓为实有即是遍计二义虽别所目之法不别此等诸法皆无所有方名圆成然此圆成但约依他遍计空理而说亦无其体故说三皆无性不同法相宗即依于三性密意方便说云三无性疏虽说佛身下五佛德空也云佛身者所谓无身故云虽也故金刚云如来所说身相即非身相乃至即是非相是名三十二相等五求不得者即中论观如来品偈云非阴不离阴此彼不相在如来不有阴何处有如来释曰由外计我我为如来计有五故即离彼此不相在及有是为五求若如来即五阴五阴既无常如来亦无常若五阴即如来如来既是常五阴亦是常也而今五阴既不常如来非无常何得言相即耶故云非阴若离五阴有如来以何X相知又如来即先有先有即为常若五阴离如来五阴即本无本无即为断既不断不常当知不离故云不离阴若如来中有五阴如器中有物如来即大五阴即小若言五阴中有如来如床上有人五阴即大如来即小必无此理故云此彼不相在又若相在亦皆有别异过若如来有五阴者如人能有马马与人异如来与五阴不尔故云如来不有阴问此与离阴何异答相离未必相有相有必知相离所以为异也然五句中初即为一后四皆异若总合之但是一异过耳故法品破我但云若我是五阴我即为生灭若我异五阴则非五阴相今细推寻故有五求皆不可得既知不有当知不无余如别卷得即虗妄者如金刚云凡所有相皆是虗妄若以色见我以音声求我是人行邪道若见行住坐不解我说等无得乃真者般若心经说无蕴处界缘谛无智亦无得以无所得故乃至得阿耨菩提等离一切相名佛功德者金刚云若见诸相非相即见如来离一切相即名诸佛无有高下是名阿耨菩提等如是等文诸部般若及中百门论首末皆是今但略引众人常所闻者意在易晓以为类例耳疏若法性下五中初明理也自性清净常住真心者不待会色归空不因断惑成净自心本净故云自性清净此性无始来乃至尽未来际有佛无佛常不灭坏故云常住心也宝性论云清净有二种一自性清净谓性X净解脱以自性清净心远离烦恼垢故二离垢清净谓障尽解脱又二十唯识释论云心有二种一者相应心所谓一切烦恼受相行等二不相应心所谓第一义谛常住不变自性清净心胜鬘亦云自性清净心难可了知等方是实理者形对于前显真胜也前但了诸法无性即名实理此了诸法空无性巳显出自心本性方为实理如天上云散月出如镜中垢尽明现非但无云便名月也晦夜无云不名月也广如普贤章二空所显理中所辨真如唯是一心者论云心真如者即是一法界大总相法门体乃至唯是一心如上具引疏一心真实下二明真知对前智也言真实能知者论明真如自体相云从本巳来性自满足一切功德所谓自体有大智慧光明义故真实识知义故荷泽云无住体上自有本智能知等通于理智乃至注引华严智各别等者显真知异前知也彼品觉首等九菩萨问文殊云云何佛境界智彼疏科云能知之智也文殊偈答云诸佛智自在三世无所碍如是慧境界平等如虗空彼疏释云上半权智横无不知故云自在竖达三际故无所碍下半实知故云自在慧境平等如空无若干也虗空之言亦兼喻上无罣碍也权实无碍方为佛境诸菩萨又问云何佛境界知彼疏科云明知体相也文殊偈答云非识所能识亦非心境界其性本清净开示诸羣生彼疏释云知则心体了别即非真知故非识所识瞥起亦非真如心体离念非有念可无故云性本清净众生等有惑翳不知故佛开示皆令悟入即体之用故问之以知即用之体故答以性净知之一字众妙之门若能虗巳而会便契佛性肇公云知有有坏知无无败其知之知有无不计疏色等即空下三明三谛也天台大师广明行相具在章记若本业经即名有谛无谛中道第一义谛今但依注喻对详即照然义现故不备释其文及备引其教其教具在后释三观门明之疏遍计情有下四明三性空有义也三性之义巳如前释情有理无有如绳上见蛇杌木上见鬼情中定有道理定无相有性无者如水中月如金中器疏情无理有者对遍计也谓约迷者见于杌鬼绳蛇情中都无绳杌故曰情无绳杌是实故云理有相无性有者对依他如摩尼珠在皂色中虽全现黑相其性常明明性实有黑相是无一切诸佛下五佛德真有也疏常乐我净者称体之实德也摩诃般若解脱法身皆具此四广如疏序中释十身者如华严说融三世间为十种身一众生身二国土身三业报身四声闻身五缘X觉身六菩萨身七如来身八法身九智身十虗空身然此十身具十无碍一用周无碍二相遍三寂用四依起五真应六分圆七因果八依正九潜入十圆通十智者亦如华严出现品中以十喻说佛十智一虗空无依喻喻无依成事智二法界湛然喻喻体无增减智三入大海潜益喻喻体均益生智四大宝出生喻喻用与体密智五珠销海水喻喻灭惑生德智六虗空含受喻喻依持无碍智七药王生长喻喻穷劫利乐智八劫火烧尽喻喻知无不尽智九劫风持坏喻喻巧令留惑智十尘含经卷喻喻性通平等智然上十身如彼疏悬谈十缘中说十智如彼出现品经及疏具说疏真实功德者结上所具皆称法界非如空宗凡所有相皆是虗妄等性自本有者拣因修生得报身也故论云性上本有过河沙数无漏功德等不待机缘简权教应化佛也疏略辨下第二例明也约前性相十对义目为例说之且初破相中一者众生性空何有五一之性二教如筏喻应舍何有一三之乘意以非乘而为了义三者一切境界唯是妄念念自本无何但境界无也四者迷则妄想妄见变易悟妄皆空空不变易五者巳如上说六者生佛皆空故不增减七者亦如上说八者时无别体约法以明法既本无时复何有九者与性宗文同意异如云照体无本者空宗但无而巳性宗云无本者自无本故但以无住为本无住体上自X本有智能知此为能断智之本体照体无自者空宗以五蕴等为自都无此自名无自体性宗以清净心性为自即性之照不可将照还能自照如眼不自见眼等斯乃体即自照故照不见有自体也亦同智都无所得非无知也且约绳上蛇水中月辨二宗所见异者空宗意云但见月空无即名见实设云绳水绳水亦无故解举论云若见藤分巳藤知如蛇知性宗意者则若但云蛇无未必为实真见绳有方为真实又绳是依他未为真实唯见是麻方为真实此与法相宗说三性之喻义相同者以就世人可见之边为须存麻故若云麻亦空无此便是法何名为喻即法与喻义旨浑杂何以生解智者详焉十者有为无为俱空一异皆不可得故掌珍论云无为无有实不起似空华法性十义者不异前说但对法相及对法性及对破相意势小异思之可知疏后会通下但约三谛中镜影之喻即一切皆通谓空宗中说影空为真影相为俗性宗但加于明为第一义今会通也影即空空即明明中无物即为真不妨现影即为俗始末覆蹑即三即一即一即三故皆无异圆觉经大疏释义钞卷第二X圆觉经大疏释义钞X卍XXX圆觉经大疏释义钞卷第三终南山草堂寺沙门宗密撰疏第三陈隋下四教也于中二初立后判初中天台传云陈隋二代三帝门师谓陈朝一帝即是后主隋有二帝即文帝炀帝炀帝为晋王时即请为菩萨戒师终于炀帝之时故云陈隋二代天台山名举处辨人僧名智顗帝为立号智者美其德也即南岳思大师弟子故娄虗舟侍即云自佛教东流祕密斯阐思大师之所证智者大师之所弘故思大师一见便云昔日灵山同听法华宿缘所追今复来矣呈心云非汝不证非我不知师资传芳具如传记缘此疏中每因辨顿渐权实教理数引四教故此叙之文中二先正立四教后通相料简前中四教即为四别每教皆有三即一立名二所诠三所被其四教所诠即四种四谛一生灭四谛二无生四谛三无量四谛四无作四谛广如释华严四谛品疏及净业菩萨章中略如次下即释今初三藏之名如注所释更有妨难如此章末具有通释疏明因缘下因缘之言通于四教因缘故生灭因缘故即空因缘故假名因缘故中道因缘为主故四教皆带因缘之言生灭四真谛理者苦以逼迫为义集以增长生死为事道以除患为功灭以累尽为名有苦可知有集可断有灭可证有道可修迷则苦集生而真道灭悟则苦集灭而正道生有可生灭故云生灭四谛苦定是苦等故得名真疏正X教下鹿苑初转法轮拘隣五人见谛成道等但有小乘得道未有大乘得道故云正教小乘傍化菩萨者智度论云佛于阿含中虽为弥勒授记亦不说种种菩萨行故菩萨于为傍也疏二通教等者即以同释通故法华云我等同入法性肇公云三乘同观性空而得道也即三兽渡河一水无二义耳疏明因缘等者从缘生法无性即空非色败坏然后云空亦不要析故破云即空若约中论偈四句初教即因缘所生法此教即空我说即是空第三亦名为假名第四亦是中道义故此云因缘即空空无生四真谛理者第二重四谛也谓解苦无苦名为苦谛解集无和合名为集谛解灭无灭解道无道四谛性空本无生灭不同初教有可生灭是大乘初门者简非深极言初门者以空遣妄有未彰钞有中道义故正为菩萨者双明二空故傍为声闻者初以空门遣荡小乘执心令渐通泰故云傍通注大品等者双证名及所被机既三乘当学故是通教三同禀也二乘既学即傍为也云何欲得三乘当学般若如云了法无生名般若若有声闻学无生便云一切诸法皆悉空寂无生无灭无大无小无漏无为如是思惟于严土利他不生喜乐但欲趣寂故成声闻乘若闻无生知从缘生故无生从缘灭故无灭无生无灭因缘常理如此学者成缘觉乘若闻无生便知一切诸法本自不生今则无灭即生灭而无生灭故不碍于生灭灭恶生善X悲智兼济成菩萨乘同学一无生而成三乘故若欲成自乘当学无生般若又如无所得是般若罗汉得之实无有法名阿罗汉缘觉得之不得缘相菩萨得之心无罣以无所得能得菩提故岂三乘同禀般若以此义推则三乘人同学二空也而云等者具云欲得缘觉乘当学般若波罗蜜欲得菩萨乘当学般若波罗蜜此明般若能成一切道果也难曰此通别教名依智论共般若不共般若以何立不二名共教二名不共教而云通别耶答曰通则上通则圆下通二乘远近俱通共但共小得近无远故名通耳别有二义不名不共次下当释又通者教理智断行位因果皆通深浅不同于此般若唯共于浅教通者三乘同禀因缘即空之教理通者同见偏真之理智通者同得巧度一切智断通者菩萨界内惑断见思同也行通者见修无漏行同也位通者从干慧地乃至辟支地佛位法同也因通者九无碍同也果通者九解脱二种涅槃果同也通义虽八因教方知故名通教余教例知疏三别教下文中分二先正释后不名下通妨难初中因缘假名者当论第三句无量四真谛理即第三四谛言无量者若无量相非诸声闻缘觉所知集灭道各有无量相等如菩提树等之数及华严四百亿十千之数疏不名不共下二通妨难初牒疑情谓有一难言既言别即不共便是智论不共般若何不名为不共教耶故此释云兼欲等也以别X有二义一不共二乘非不共佛中道圆教之理二历别不融故名为别若云不共不兼后义故云兼欲简非圆故疏以一因下出非圆之相一因逈出者对他显别不同通教三乘通修今一通出离逈超二乘亦离二边以显中道故一果不融下当法明别于中言一果不融者明果别谓三德三身各不融故不能一德一切德等故历别而修者当体以明因别修布施时非戒等故初地不知二地功德等故不得因果圆融者因果互望不融不能因谈果海果彻因源故疏四圆教者所诠中略无作四谛之言言不思议因缘二谛中道者即中论第四句亦是中道义而言不思议者佛性中道故又因缘即空不可作因缘思即似故不可作空思即中故不可作二思即一而三即三而一为不思议因缘二谛即真俗二谛为欲成中道之义故云二谛不云四谛言中道者即非一义谛是为三谛义也又融二谛即是中道不似通教多约真谛别教多约俗谛言事理具足者通多约理别多约事圆中举事乃是即理之事举理乃是即事之理无理不明无事不具言不偏者谓非偏真又不滞一边故不别者谓不应别必须融摄故余义如前大意合离中辨疏最上利根者即圆融之机故华严晋译经云显现自在力为说圆满经无量诸众生悉受菩提记即当新经七十三也文云佛为说修多罗名圆满因轮偈中云彼佛知众根将熟而来此会化群生显X现神变大庄严靡不亲近而恭敬佛以一音方便说法灯普照修多罗无量众生意柔软悉蒙与授菩提记义则大同文有小异耳注教理智断行位因果皆别皆圆者谓别圆各有教等八事别教八者一教别谓恒沙佛法别教菩萨不通二乘二理别藏识有恒沙俗谛之理三智别道种智也四断别三界外尘沙见修无明断也五行别历劫修诸波罗蜜自行化他之行也六位别谓三十四心伏无明是贤位十地发真断无明是圣位是位别也七因别无碍金刚之因别也八果别解脱涅槃四德异二乘也圆中八者一教圆正说中道言教不偏也二理圆中道即一切佛法也三智圆一切种智也四断圆不断而断无明惑断也五行圆一行一切行也六位圆从初住一地具足诸地功德也七因圆双照二谛自然流入也八果圆妙觉不思议三德之果不纵不横不并不别故云圆也则教等皆圆疏然此四教下第二通相料简于中四一立教所因二彰其所释三用四仪式四通立名难今初然依中论三观之偈而用此偈有三重不同一则一教之中各成三观如前大意合离中辨二四句各配一教如向立教中明三离合用之以成四教如今文是如云从假入空义同因缘所生法我说即是空从空入假者义当亦为是假名以连第二空句故从假入中者义当亦是中道义以连上假名句故今合初二句成X初二教通用四句为别圆两教言从假入空析体异者谓观因缘假有之法皆悉空寂云何知空若云色者唯五根五境及无表此十一色合成色蕴故色蕴空又于此中一推征谓一眼色从八微生假合成色折至极微都无实色故曰色空此名析法成藏教也若云因缘所生即无自性举体即空不须析破故净名云色性自空非色败空体达此色有来即空故云体法明空有通教起也疏从空入假等者即三观逦迤故成别教谓先观真谛本来空寂出观入俗涉有化生净佛国土等故云从空入假由入假故又多流散次观中道动寂无二远离空有动寂二边三观不在一时故名别教疏三观一心中得有圆教起者即空即假即中即一而三即三而一非先非后非一非三亦如前文大意合离中第四义说疏又此四教不局下第二辨其所释简异余师余师或云般若是空教法华是中道教涅槃是常住教此是圆教此是偏教局定一经今则不尔故云一部之中容有多故而言容有者不必皆具谓每部经中或唯一教者或二或三或具四者且如净名一经自具四教者经云诸仁者是身无常无强无力无坚速朽之法不可信也等即藏教也迦旃延章云不生不灭是无常义等即通教也富楼那章云无以秽食置于宝器无以瑠璃同彼水精大非小分即别教也须菩提章云不断婬怒痴亦不与俱不坏于身而随一相不灭痴爱起X于明脱等皆即圆教故具四也涅槃亦具四余或三二一不能一一繁引故彼师说诸经于四教有兼但对带等四类也具如别卷引说疏又更以四种下第三用四仪或复成八教谓一顿教二渐教三不定教四祕密教初教即华严经初成顿说故二即始从鹿苑终至双树三乘一乘并称为渐若约化法顿教摄二谓同及别渐教具四谓藏通别圆然初顿渐二教本是刘虬所立以南中诸师加于不定添成三教后不定祕密二教即于前不定教中开出而与前不定不同谓此从一音异解中分成此二净名云佛以一音演说法众生各各随所解普得受行获其利斯则神力不共法释曰若互相知名为不定谓各闻不同即所说不定也谓闻大者知彼闻小闻小者知彼闻大故名不定故注云互知也若互不知即名祕密故注云互不也谓若闻大乘者不知彼人闻小小即于闻大者为祕密闻小不知彼闻大大即于闻小者为祕密此之二教所说化法俱通藏通别圆故顿中唯二化法余三具四教法是故以化仪取华严之圆是顿中之圆法华之圆是渐中之圆渐顿之仪二经则异圆教化法二经不殊大师本意判教如是又詺圆教亦名为顿故云圆顿止观由此所谓华严名为顿顿法华名为顿渐以是顿仪中圆顿渐仪中圆顿故疏初对外下第四通立名难也谓华严刊定记慧苑法师与作四种过失一滥涉大乘失以大乘亦X有三藏应名三藏教故二大无三藏失彼不名三藏应非三藏故三特违至教失彼云不得亲近小乘三藏学者有小乘言简异大乘故明知三藏不唯属小四有不定失以小乘诸部有不立三故如经量部但立经律藏故有立五藏成实三外立于杂藏及菩萨藏故有此四失今为通之文三一通滥涉大乘失二通特违至教失及不定失三通大无三藏失今初对外道等者外道亦说戒定慧法佛初出世说法一一对彼翻破故立真正戒定慧三迢然各有行相以诠三故便名三藏其外道法中戒定慧及佛法中戒定慧各有行相如别卷说疏故智论下二通特违至教失也既出三藏名之所据则兼证非滥涉大乘之失谓大小乘论同立此名故滥涉之失不在于巳又亦通得不定之失即三难皆通也言智论者文云三藏中明法空为大空摩诃衍中明十方空为大空更有余文不能具引成实者文云我今正明三藏中实义法华所言小乘三藏学者以罗什译经多依智论小乘三藏为欲成文二言双指此尤证小乘是三藏学者何以言特违至教但责其小心耳故疏通教意融三故下三通大无三藏难为释后三不名三藏所以谓大乘虽有三藏各有融拂等义故不立名非无其体言通教意融三者融至空寂故云法句经云戒性如虗空持者为迷倒若学诸三昧是动非坐禅心随境界流云何名为定矣无X智无得方名真智般若无知如智双寂等皆是意融三也疏别教依一法性而显三者以一法性谈之亦不得迢然有别一一法门不离法性故论云以知法性无染离五欲过故随顺修行尸罗波罗蜜以知法性常定体无乱故随顺修行禅波罗蜜知法性体明离无明故随顺修行般若波罗蜜等疏圆教三一无障碍者即三而一即一而三非唯一体统之一字之中摄三皆尽一行尚具一切何况三耶上释大乘不名三藏竟然清凉大师于四难外更有难有通又四教各有四门并如别卷引说疏此师立义下大文第二判也此则别通圆别二教定其去取以攸判诸经云华严是兼兼别教故以见华严就登地巳上约寄行位行布为别义故是则迷其行布谓为别教但取圆融以为圆教虽成二教各失一边合而融通方成了义是华严宗由行布圆照二互相摄故如华严疏行位中辨若与之者则名异义同故无大过若夺之者则失华严本意故今不取是故此段定其去取余义广在四教中要者巳辨了立五教中文三一标二释三判疏第四华严下一标也华严宗主贤首者藏和上也则天圣后谥号贤首后疏钞中每云贤首即是此也当今天下新旧二疏大行皆依藏和上义门宗旨大师造探玄记二十卷释晋译经又造华严宗中杂要文卷广略三十余本又造诸经论疏十余本言别章者谓教义分齐三卷X广明五教行相法数疏初即天台下二释也文三一明立意也以见天台立名招难故此直名小乘其所摄法不异于彼故即也但不收六度菩萨故唯云小六度权教入大乘始教分中故此意如别卷说疏以随机故等者正明佛设此教之意以凡夫外道邪正不分真妄浑滥佛若使说了义云一切皆真即此等何因改心悔过故说诸法染净定别善恶云泥令知善净可忻恶染可厌知彼贤圣胜妙自觉凡夫过患发心立志修因证果故云随机等也随他悟者义如前说疏然其所说法教下二辨所诠也言七十五法者谓五类法中有多少故于大乘百法中阙二十五也谓心法唯一心所有法四十六色法同有十一不相应行法十四无为法三故成七十五也其中名义亦有小异具如俱舍所说在别卷中讲者捡叙注虽阿含等者如前所引无是老死无谁老死亦不明显者虽有此言不具释故于处处文更不说故疏唯依六识三毒建立染净根本者明所依根本然小乘计生死根本虽有多义略举其三一计色心如顺正理仑第八说经部师计以现在色心等为染净因意云如大乘中第八为所薰故二者三毒为因义如大乘能熏故云阿含经文贪恚愚痴是世间本谓以三毒为因缘故起于三业三业因缘故起于三界是故有一切法故中论十二因缘品亦云众生痴所X覆为后起三行以有此行故识受六道身三者合取二义同有能所熏方流转故若尔焉异大乘然似参经意而不同者谓以六识为所熏非第八故纵说赖耶但有名字无体义故能熏又非七识故全不同今疏意取第三而略于色字但举所熏六识能熏三毒巳成流转因故色法非本故疏未尽法源等者三结成不了由不了故有多诤论部执纷然注就佛意即通下释疑疑云教是佛说何以不了此释云就佛说有之时元是即空之幻有即真理之随缘故云通然以随机故名言之中即含隐而说也随言执理者如十地论遮云随声取义有五过失言随相执体者如闻说干城水月等名便谓实有疏二始教下文三一正立二辨所诠三总结初言第二等者合深密二三两教为此一教也第二时教但明于空空是初门第三时中普演三乘如法华云初以三乘引导众生故深密两时并名始教云何空是初门法皷经中以空门为始以不空门为终故彼经云迦叶白佛言诸摩诃衍经多说空义佛告迦叶一切空经是有余说唯有此经是无上说非有余说故若尔彼第三时既非明空之教合是无余之说何得名初以未显一极故特由此义加分教名有不成佛故名为分疏广说法相下二辨所诠也以诠相多说性少故言法相宗削繁录数者百法论题云本事X分中略录名数言一百者对前显胜言小说法性对后彰劣百者谓色有十一心法有八心所有五十一不相应行有二十四无为有六故成百数下八识章中当自列释言性即相数者说真如法性乃是百中六无为数疏决释下三结也又显胜前前云未尽法源故多诤论多诤论者二十部异今云少诤者但十师之殊然对后无诤论此又是劣疏三终教下文三一正立二所诠三合结两教今初所言终者终于始故谓随前机或先以空义或先以相义初诱导之后以中道实理终竟成之故云终教以始教中无实果故复言实者疏文自释疏少说下所诠也言少说多说等者然大小乘法相所诠法义于根源则略枝流则广如说染法俱舍于起业相及业系苦果三界六道依正之相甚广唯识说六识中二执二障亦甚广第八识三细乃至所依根本则略其本始二觉三大及真如门乃至一真心源之义浑不分析行相若起信则于此等开章广辨其六尘障执之义皆略而说之其起业受果但列之而巳都不解释故知法性宗所说本广而末略余皆例知由此应成四句一法性终教本广末略二大小乘法相末广本略三顿教中非本非末四圆教中全本全末疏相亦归性者如说五蕴五蕴即空空即法性文云三世五蕴法说名为世间彼灭非世间如是但假名X又云有诤说生死无诤说涅槃生死与涅槃二俱不可得又如说心心即离念法界一相华严云华藏界海法界无差别等其文非一故此宗中非不有相但意显性以为玄妙令物达此速证菩提故无诤论者起信智度宝性等论皆无诸师诤竞之异疏上二故下合始终二教为一渐教也以终唯终于始故亦可小乘互名渐之始教究竟终成佛故疏四顿教文三一正立二所诠三通妨今初又二一当法立名不生即佛者即心本是佛妄起故为众生一念妄心不生何为不得名佛故达磨碑文云心有也旷劫而滞凡夫心无也剎那而登正觉华严云法性本空寂无取亦无见性空即是佛不可得思量疏不依地位渐次下二对他受称不同文二初正释谓不同二三之渐不同第五之圆故此三立名则圆顿义异不同天台圆是即顿注思益下引二经思益文显易了楞伽经是第四语略而未周如别卷具列而释疏总不说下辨所诠也唯辨等者但诸经中一向辨真性处即属顿教一切唯是妄想者八识心王尚无定差别况心所从心所变岂皆有耶心生种种法生心灭种种法灭故论云一切诸法唯依妄念而有差别若离心念则无一切境界之相是故一切法从本巳来离言说相离名字相离心缘相毕竟平等无有变异唯是一心故名真如以一切言说假名无实但随妄念不可得故疏一切法界唯是绝言者又X佛前真性辨离言真如故论次文即云言真如者亦无有相谓言说之极因言遣言此真如体无有可遣以一切法悉皆真故亦无可立以一切法皆同如故当知一切法不可说不可念故名真如言一切法界者界即性义以一切法性皆离言故名无得物之功物无当名之实故理本无言故理事交彻不可作事理说故说名名不可尽不可以一名詺故理圆言偏不及故即实相故疏五法至都遣者即如楞伽说也虽明五法名相妄想正智如如五皆空寂何者谓迷如以成名相妄想是生悟名相之本如妄便称智则无名相妄想唯如智矣智因如立智体互空如从智明本来常寂故并空矣况八识约事皆缘生性空因有我法说二无我我尚叵得无我宁存故中论云诸佛或说我或说于无我诸法实相中无我无非我故双遣也诃教者谓以心传心不在文字故劝离者乃有二义一令离教成上诃教二令离法法虽无量不出色心离心心如离色色如故令皆离则契心体离念矣毁相约境凡所有相皆是虗妄故泯心约智了境相空假称为智相既不有智岂有真心境两亡则皆泯绝心无心相即是安心故说生心即妄不生即佛言生心者非但生于余心纵生菩提涅槃观心见性亦曰生心并为妄想念想都寂方曰不生寂照现前岂不名佛故前引达磨碑云心有心无等言心无者非了心空名无乃是不生于了方名无耳故经云X一切法无生一切法无灭若能如是解诸佛常现前言如是解者如不生解而无解相非谓空解于不生耳疏亦无佛无不佛无生无不生者重拂前迹为迷众生言即心即佛既无众生何曾佛故有偈云平等真法界佛不度众生对执佛言无佛非谓是无佛故云无不佛矣则遣之又遣之若少有所得皆是妄想故佛藏经第一云舍利弗乃至于法少有所得者则与佛诤与佛诤者皆入邪道非我弟子又唯詺无佛以志真佛故言无不佛耳故华严云性空即是佛不可得思量若有生心生心是妄故说不生佛尚不有何有无生作无生解还被无生之所缠缚故云无不生矣又一切法不生则般若生故云无不生矣则生与不生反覆相遣反覆相成唯忘言者可与道合虗怀者可与理通冥心者可与真一遣智者可与圣同故引净名默住以显不二是也然净名第二入不二法门品前有三十二菩萨各说不二法门后问文殊文殊言如我意者于一切法无言无说无示无识离诸问答是为入不二法门文殊问维摩诘言我等各自说巳仁者当说何等是入不二法门时维摩诘默然无言文殊师利叹曰善哉善哉乃至无有文字语言是为真入不二法门评曰此有四节谓诸菩萨以无二遣一文殊以言遣言净名以无言显理文殊又以言印无言明言即无言非要离耳委释在别卷疏问此若下通妨难也谓华严刊定记中难藏和上X云上所引经当知此并巳诠显理复何将此立为能诠若此是教更何是理今为通此故云顿诠此理故名顿教谓所诠是理今顿说理岂非能诠教耶夫能诠教皆从所诠以立若诠三乘先小后大先空后不空先相后性等即是渐教若诠事事无碍即是圆教岂以所诠是理不许能诠为教耶何得难言更何是教迷之甚矣又复难言以教离言故与理不别者终圆二教岂不离言若许离言总应名顿何有五教若谓离说离言不碍言说者终圆二教亦应名顿以皆离言不碍言故今疏不救者以贤首不如此立何用救耶但用一句之言诸难皆破此公是藏和上弟子不得师意故知形虽入室智未陞堂亦由曾不参禅致使全迷顿旨别为一类者然天台四教皆有绝言之文四教分之故不立顿贤首意云天台四教绝言并令亡诠会旨今欲顿诠绝言之理为一类之机不有此门逗机不足即顺禅宗者达磨大师以心传心正用斯教若不指一言以直说即心是佛心要何由可传故寄无言之言直诠言绝之理教亦明矣南宗禅门正是此教之旨北宗虽渐调伏然亦不住名言皆不出顿教故云顺禅宗也疏五圆教文二一正立之中一位即一切等者一切诸法一一称性事事无碍故十信摄五位者因是即性之因故谈于果果是即性之果故彻于因故梵行品云初发心时即得阿耨菩提等疏所说唯是下X所诠也略如释序中性起为相相得性融之文中所说广如普眼章法界观门中说广如别卷法界章然五教中第二既会合空相相对料简便成六句谓一小乘唯相二顿教唯性三法相宗相多性少四终教相少性多五空宗中非相非性六圆教中全相全性疏然此所判下第三判也文二一正判所立二然更从下摄于余五文二一标意次初总为下二正摄文四一摄一音教即收前罗什流支二师通言一一同圆者谓应难云既摄前四何殊小乘及法相等故今释云圆教摄四之时一一同圆尚非终顿何况初二故注中举喻意云如海中百川滴滴皆具十德及百川之味不同江河虽千万里终无海中之一德疏二者初一下摄谶印二师二教也疏三者下摄南中诸师所立顿渐不定三种教及南宗三时教也注如次者小乘始教终教也前二者除终教也以戒贤第二第三两教同为此始教故四是不定者此中顿教是诸师不定教中顿教中非第四五时又诠究竟常住之理即是顿也第五为顿者此中圆教是彼诸师所立顿教也疏四者初是下摄天台四教也言二中空是通教者以第二始教中含空有二宗今通教是三三乘同修体色即空共般若教与第二时空宗相应故为此配疏相及三四皆是别教者始教中法相宗行布历别而修故终教依一如来藏性于诸法故顿教逈显真性不融通X相故非圆也上来多段不同总是正辨权实竟疏巳知五教下大文第二非与此经相摄于中二一结前生后可知二今显此义下开章正说此中三门文相甚显故不解之义在注中故今但略配三门之注也注诸佛依正等者文二一释彼摄此此不摄彼二若但约下彼此相摄注文中断我等者亦二一明此分摄彼谓大小乘法相名义繁广此经但举纲领不具罗列故云分也二然皆下明彼不摄此谓彼不说一切皆是圆觉妙心故注此经亦依等者亦二一释终教二释顿教第四分齐门中文三一蹑前标意二今约下约论正明三诸教下约理结教初中染净法者论中以反流还源为净法故顺流展转生起即是染也又佛说教本为染机闻教展转翻之即为净也云从本至末故者若以一心真如为本本即非染非净若约根本不觉为本则本末俱染今皆通之但末唯是染然佛言教唯以说此等诸法但明识此法本末以对教言辞之自辨教之深浅分齐也疏是心则摄下论文具云所言法者谓众生心是心则摄一切世间出世间法依于此心显示摩诃衍义尽摄世间者染法等也摄出世间者净法本也即此圆觉普贤章中文也经标下文殊章初此二处文皆是标为本义又说下亦普贤中文即前标指也是然现起之言虽通染净若从显胜配者染法云起净法云现此一心既非染非X净俱为染净之本故此指本通云染净不起末中即展转唯取染矣注然华严下文二一唯解华严法界二等论中欲究下总辨三本初中而彼疏者即新经普贤行愿品疏亦清凉所制等者等于次句云相非生灭莫穷其始宁见中边迷之则生死无穷解之则廓尔大悟即知互是为生起之本也三义皆同者皆为染净之本三法体一者论中一心即是此经中觉心及华严中一真法界也疏开二门者此下皆是以义用之非具写其文具云显示正义者依一心法有二种门云何为二一者心真如门二者心生灭门是二种门皆各总摄一切法此义云何以是二门不相离故疏即是一法界下论文先牒前章云心真如者方指云即是等言一法界者即无二真心为一法界此非算数之一谓如理虗融平等不二故称为一依生圣法故云法界中边论云法界者圣法因义故也大总相法门体者二门之中不取别相门于中但取总相然亦该收别尽故云大也此一法界举体全作生灭门举体全作真如门为显此义故云体也轨生物解X曰法圣智通游曰门所谓心性不生不灭者释上法体谓随妄不生约对治不灭又修起不生处染不灭故摄论云世间不破出世间不尽一切诸法等者谓妄执者云现见诸法差别迁流云何乃言性无生灭释云差别相者是汝遍计妄惜所作本来无实如依眼病妄见空华若离心念等者疑者又云以何得知依妄念生释云以诸圣人离妄念故既无此境即验此境定从妄生又若此境非妄所作定实有者圣人不见应是迷倒凡夫既见应是觉悟如不见空华谁是病眼唯是一心故名真如者此文超越今具续之谓次前文云是故一切法从本巳来离言说相离名字相离心缘相毕竟平等无有变异不可破坏唯是一心故名以一切言说假名无实但随妄念不可得故注知是空华等者缘论文自此下至根本不觉正是此经宗旨始末所诠义之分齐故每节脚注经文以配之今则文殊章中文也具云如来因地修圆觉者如是空华即无轮转亦无身心受彼生死非作故无本性无故彼知觉者犹如虗空知虗空者即空华相亦不可说无知性有无俱遣是则名为净觉随顺何以故虗空性故常不动故如来藏中无起灭故无知见故如法界性究竟圆满遍十方故将此对论详之义势昭然同矣疏二者心生灭门者是上标列之文今便以为此文之首谓依下论无谓字但先牒前章云心生灭者便标云依如来藏故有X生灭心释曰谓不生灭心因无明风动作生灭故说生灭心依不生灭心然此二心竟无二体但约二义以说相依如不动之水为风所吹而作动水动静虽殊而水体是一亦得说言依静水故有其动水当知此中理趣亦尔宜可思之谓自性清净心名如来藏因无明风动作生灭故云依如来藏有生灭心也楞伽胜鬘俱同此说此显真心随动故住生灭非谓举所依取能依以此门中有二义故能亦三大故是故通摄所依亦入此门也疏所谓不生不灭与生灭和合者即上如来藏清净心动作生灭不相离故故云和合非谓别有生灭来与真合谓生灭之心心之生灭无二相故心之不生灭因无明成生灭之心从本觉起而无二体不相舍离故下文云如大海水因风波动水相风相不相舍离乃至广说此中水之动是风相动之湿是水相以水举体动故水不离于风相无动而非湿故风不离于水相心亦如是不生灭心举体动故心不离生灭相生灭之相莫非神解故生灭不离于心相如是不离名为和合此是不生灭与生灭和合以是随缘门故非是生灭与不生灭合以此非是问非真如门故疏非一非异者真如全体动故心与生灭非异而恒不变真性故与生灭非一依楞伽经以七识染法为生灭以如来藏净法为不生灭此二和合为阿梨耶识以和合故非一非异广如论疏所说疏名阿梨耶识者从生灭者至此立名皆X全取论文谓此生灭不生灭即之义不一辨之心不异目此二义不二之心名阿梨耶识或云阿梨耶识者但梵音楚夏耳梁朝真谛三藏就名翻为无没识唐三藏就义翻为藏识藏是摄藏义无没是不失义义一名异也疏注经五名等者流通文云是经名为大方广圆觉亦名修多罗了义亦名祕密王三昧亦名如来决定境界亦名如来藏自性差别今引五中之一名也非谓第一之名矣如来藏即论之一心自性即真如差别即生灭与论名虽异而法全同也注及云种种下即普贤章中之文如前所引所言等者等取幻灭觉心不动不动即真如种种即生灭故配此矣疏三依后门明二义者疏家标举由前真如门无展转生起义故不开之但依后生灭门开此二义若依论者次前文云此识有二种义能摄一切法能生一切法疏一者觉义等者具云云何为二一者觉义二者不觉义所言觉义者谓心体离念离念相者等虗空界无所不遍法界一相即是如来平等法身依此法身说名本觉何以故疏乃至始觉者此但标而巳今具引文随文注解文云本觉义者对始觉说以始觉者即同本觉始觉义者依本觉故而有不觉依不觉故说有始觉疏注觉圆明故等者经文具云善男子此菩萨及末世众生证得诸幻灭影像故尔时便得无方清净无边虗空觉所显发觉圆明故显心清净心清净故见尘清净如是根识尘大处界二十五有力无畏等三十七道品乃至八万四千一一清净一一不动一一遍满法界乃至圆觉普照寂灭无二于中诸佛世界犹如空华乱起乱灭始知众生本来成佛生死涅槃犹如昨梦疏二者不觉义等者此引论文亦略又不依次以随略文便宜今依次具引兼注释文云谓不如实知真如法一故不觉心起而有其念念无自相不离本觉犹如迷人依方故迷若离于方则无有迷众生亦尔依觉故迷若离觉性则无不觉以有不觉妄想心故能知名义为说真觉若离不觉之心则无真觉自相可说疏自此之前下巳如前释疏四依后义下文二一释本门二唯识下配分齐今初也言后义者由前觉义是返流还源之义故不明之但依后不觉义中生三细也今亦具引注释文云后次依不觉故生三种相与彼不觉相应不离云何为三一者无明业相以依不觉故心动说名为业觉则不动动则有苦果不离因故二者能见相以依动故能见不动则无见三者境界相以依能见故境界妄现离见则无境界疏注由有等者配经分齐也即净诸业障章中之文所引亦略又不依次今具正之文云一切众生从无始来妄想执有我人众生及与寿命认四颠倒为实我体乃至由此不能入清净觉非觉违拒诸能入者有诸能入作非觉入故是故动念及与息合皆染迷闷X何以故由有无始本故起无明为巳主宰释曰据本文则说动息俱迷后方更说俱迷之所以以本起无明故今疏所引即先举所以云由本起无明故动息俱迷就简略之文此易见故今以配论分齐者谓经宗正当根本不觉巳上文若据傍兼亦有生起三细之义动念是凡夫息念是二乘二乘所未觉者即三细也故配之矣疏唯识下文四一正配言正是梨耶体者彼以赖耶为诸染净法之本故疏注初即自下此即第八识中三分义也依陈那故自体即自证也若依护法则证自证亦含在其中疏故彼论下二证成言无始时来界者界是因义指第八识无始巳来为诸法之因故余皆可解疏以彼宗下三释唯齐此门之所以也彼说心法但是有为生灭各从自种而生其无为真如凝然不变不是心法此论则唯于一心开出二门谓此一心不虗妄不变异故曰真如又此一心复能随缘作染净诸法故云生灭疏又不言等者然如来藏是在缠真如故彼不说名为藏识不同此论即如来藏与生灭合名梨耶识矣疏问彼说下四通难文中又四第一难也难意可见答由下二通也此文即后生灭因缘中文矣三复次生灭因缘者所谓众生依心意意识转故以依阿梨耶等问此下三转难难意可知答有下四通释文中二一别释三义云云可细详之甚有理味唯识不二总结以示谓约此宗所解见彼所说之梨耶无是如X来藏随缘之义也故当三细之分齐若约彼执则非此三细之体疏五依最后者亦是疏家自标不是论文取后者即第三境界相也境界为缘生六尘故疏注弥勒等者六尘分齐虽非经宗深必该浅故亦说矣今引经文注论以配然说轮回之本始于金刚藏章彼说于圆觉中起轮回之见如云驶舟行故见月运岸移等故彼后段文云以轮回心生轮回见乃至先所无始轮回根本今至此章亦唯问此释此故注中但指弥勒章中矣此章文云一切众生从无始际由有种种恩爱贪欲故有轮回乃至当知轮回爱为根本又云欲因爱生命因欲有众生爱命还依欲本爱欲为因爱命为果由于欲境起诸违顺境背爱心而生憎嫉造种种业是故复生地狱饿鬼释曰然此注配虽在标文之下讲者即须先说六尘之相说然后依引经配之义则易见或一一相便配释亦得一任随便矣疏谓一者下此所用论文亦未全备今依次写便注释之具以有境界缘故复生六种相云何为六一者智相依于境界心起分别爱与不爱故二者相续相依于智故生其苦乐觉X心起念相续不断故三者执取相依于相续缘念境界住持苦乐心起着故四者计名字相依于妄执分别假名言相故五者起业相依于名字寻名取着造种种业故六者业系苦相以依业受果不自在故当知无明能生一切染法以一切染法皆是不觉相故疏然小乘下配分齐也其相甚显疏诸教分下以理结叹也深浅之相详机可彰注十三法者一一心二真如三觉四根本不觉余九则三细六麤也竖说本末总为十三非横列也生灭门是觉不觉之总无别法体故非其数若更究其实法之体唯有十一一心真如及觉但是一法故不言此经者但举宗论也都摄诸经故第五门疏五所被机宜者三一摄前起后恐云法既出幽深应非我分故辨此门二然约下开章初章约新熏五性义故非实故大乘种性即不能入后章约本有一性故一切普性三且约下牒释又二一即时料简二毕竟普收初中二一别简二通简别中二一简信解器二简修证器初中二一通二别一中又X二一非器二是器今初也清凉说悟入华严有五非器一无信二违真三乖实四狭劣五守权今以经宗不同故不全用有相当者即配之亦尽即知此文极略而义通而疏名相者经云迷于一实随名相名相执故我唐坐今照我尘无自性回向不住涅槃城圆觉不可思者非相故不可议者由非名故故着名相者不能入也故下文云何况能以有思惟心测度如来圆觉境界如取萤火烧须弥山终不能着疏以文为解者清凉云乖实非器谓如言取文超情至理不入心故十地论云随声取义有五过失一不正信二退勇勐三诳他四谤佛五轻法疏滞行位者清凉云守权非器谓三乘共教诸菩萨等随宗所修行布行位不信圆融具德之法故出现品云说有菩萨无量亿那由他劫行六波罗蜜不闻此经或时闻巳不信不解不顺不入不得名为真实菩萨良以有作之修多劫修终成败坏无心体极一念使契佛家又云积行菩萨曝鳃鳞于龙门疏推圣境者清凉云夫机差教别圣旨深玄且以浅为深有符理之得以深为浅有谤法之𠍴以远为近则有益于行人以近为远法非我分诸佛说教贵在俯就物机后辈学人若欲高推圣境傥失大利岂不伤哉旦夕钓磻溪朝昇台辅岂与文明经常选而语其优劣者哉况才生王宫贵极臣佐宁同有战夷项备历艰辛是以初发心人语其智等虗空而非类论其德X碎尘剎而难量极念劫之圆融无尽法门之重现初心契于智海岂有之涯犹微露滴入于天池齐无终始故经云发心毕竟二不别如是二心先心难法慧仰推良在此也疏情尚下肇论不真空品中破三家异论于中破本无宗云本无者情尚于无多触言而宾无故非有有即无非无无即无释曰上皆是先叙所计也宾客也客皆向主今本无家言皆向于无尔雅云宾服也次破云寻夫立文之旨直以有非真有无非真无何如非有非无无彼无此直好无之谈岂曰顺通事实即物之情哉释曰不言非有无却此有非无无却彼无也今云空者轻于无也轻过尚拣况于重乎良由此经宗于净觉觉非空有故情尚空者非器上句心之所尚下句语之所尚以皆乖圆觉故疏自恃下即此经中任病也文云我等今者不断生死不求涅槃涅槃生死无起灭念任彼一切随诸法性欲求圆觉彼圆觉性非任有故说名为病下释曰意云生死是空何事须断涅槃无相何处营求于此两般无起灭念由任彼一切随诸法性者火热水温之类各各差别之性意云妄从他妄真任他真生死本空何所除断涅槃本真何假别求逢饮即食有衣即着好事恶事一切不知任运而行信缘而活睡来即卧与来即行东西南北要处即去真如之法体性空净而有无量烦恼染若人唯念真如不以种种熏修亦无得净今云天真者即真如也进习者即求学X诸善行也彼意云心性天然是真是佛何假更修故非器也轻者轻他进者厌者倦自厌进习疏固执先闻者四弘誓云法门无边誓愿学者意恐得少为是欲令求法不懈善财遍谒是此意也况佛教权实多门若先闻权后闻实不信失于大利故经云所未闻经闻之不疑是为希有华严十地品说第三地菩萨行相云若闻一句未曾闻法生大欢喜胜得三千大千世界满中珍宝若闻一偈未闻正法生大欢喜胜得转轮圣王位若得一偈未曾闻法能净菩萨行胜得帝释梵王位住无量百千劫若有人言我有一句佛所说法能净菩萨行汝今若能入大火坑受极大苦当以相与菩萨尔时作如是念我以一句佛所说法净菩萨行故假使三千大千世界大火满中尚欲从于梵天之上投身而下亲自受取况小火坑而不能入然我今者为求佛法应受一切地狱众苦何况人中诸小苦恼菩萨如是发勤精进求于佛法如其所闻观察修行此菩萨得闻法巳摄心安住于空闲处作是思惟如说修行乃得佛法非但口言而可清净如上者总结上五类人也疏反上即皆是器者第二是器也谓虽寻文而性离虽覩相而照心因该果海果彻因源虽空不断中道了然顿悟渐脩求法不懈次第反前即此经之器矣清凉说五所为一正为二兼为三引为四权为五远为今此即当正为及兼为兼为者闻信正为X者解悟修证兼评后段疏其意可知疏非器下二别也信解别说故于中亦二一非器中障信者障实信也既坚持异宗名句系心纵令从信名因亦不成实信故即当清凉五非器中第一无信非器也然无信亦通非一切教法之器不唯此宗但诸名相麤浅之教纵心不信亦可学之令解如外道为欲与佛弟子论议恐不善他宗亦学佛浅教却将难佛弟子若此华严等圆顿之宗心若不信强欲学之永不悟解以此宗非名数所到故由此无信得名非器三圣观云信若即信法界信则是耶后有觉前心是失于五类中悉不知是意故的求了义照习以性成难为顿弃者则不障信顺之门然欲令悟解观慧分明则不能得故云欲罢不能也以不泯绝诸缘忘情寂虑无由洞契心源故故文云先依如来奢摩他行等注文依求下即清凉第二违真非器也具云依傍此经以求名利不净说法集邪善故便引失菩提心所集善根即为魔业亦同此中欲罢不能障能实解故注记云又依求等也疏如次反上者二是器也兼正可知疏后拣修下第二段也文二初明非器此一段文意前后频引以四相重重竖穷皆障证入文相甚显详经自解后明下是器也义相在前教起因缘十义中第十劝事离相明师门也疏统而下二通简也非其种者宿世未闻圆顿了义一乘之教设闻权教或小乘亦非其理故皆不入证X小果者清凉云挟劣非器也故上德声闻杜视听于嘉会入劫位者清凉云守权非器也故积行菩萨曝鳃鳞于龙居凡劣者华严云虽在海水劫火中堪受此法必得闻处末世者下文一一云为末世众生偈云末世诸众生心不生虗妄佛说如是人现世即菩萨注二乘者法界品五百如聋盲六度者积行菩萨是也八难者云海水是龙等畜生难也劫火梵天长寿难也随好品地狱天子顿证十地地狱难也天上人间及下苦趣各举其一以例知也疏后明毕竟下大段第二也文二一通二别初云都无者新熏五性义中第五无性人也即清凉五所为中第五远为也谓凡夫外道阐提悉有佛性今虽不信后必当入故出现品云如来智慧大药王树唯除二处不能为作生长利益所谓二乘堕无为坑及坏善根非器众生溺大邪见贪爱之水然亦于彼曾无厌舍今普收者即佛无厌舍之意也疏金刚喻者华严第五十二云佛子譬如丈夫食少金刚终竟不销要穿其身出在于外何以故金刚不与肉身杂秽而同止故于如来所种少善根亦复如是要穿一切有为诸行烦恼身过到于无为究竟智处何以故此少善根不与有为诸行烦恼而共住故又云设有不生信乐亦种善根无空过者乃至究竟入于涅槃此明谤虽堕恶由闻历耳终醒悟故又云如日亦与生盲作利益故疏若约五性下二别也于中二一约五X性唯识疏明所被机宜唯被菩萨及不定性论引偈云由摄藏诸法一切种子识故名阿赖耶胜者我开示长行释云巳入见道诸菩萨名胜者或诸菩萨皆名胜者余三种非其所被故论引偈云阿陀那识甚深细一切种子如瀑流我于凡愚不开演恐彼分别执为我彼疏云无性不能穷底故说甚深趣寂不能通达故名甚细由此论旨唯被大乘及不定性趣菩提者非被二乘无性三种机矣彼立五性是本有故作此释今即以彼所被为正被以彼不被为兼被矣疏三聚下二约三聚也然一切众生三聚该收谓邪定正定不定小乘有部以五无间为邪定学无学为正定余有漏无漏皆不定五性宗则定性二乘无性阐提为邪定菩萨性为正定不定性人为不定若法性宗则未闻如来藏教闻之不信皆为邪定十信未圆皆为不定信成就发心即入正定论中亦云为未正定众生令修信心等兼为邪定作远因缘兼为正定今增妙行今同此也圆觉经大疏释义钞卷第三X圆觉经大疏释义钞卷第三终南山草堂寺沙门宗密撰第六教体门疏六能诠体性者文四在疏一中又五且在疏文注各为一说者每一说中皆以大小乘参而释之由随文便故或先或后小乘即是婆沙论也疏一音声下第一也文二一约小乘释之二以大乘成之初中二一正立佛唱等者各如注解宫商等者等取角征羽又如西方十四音即阿阿等语路者瑜伽云有情增语即是语路然瑜伽释增语有二义一云增语是名名能诠表增胜于语二云有说意识名为增语今小乘不取于名正用意识是语行处亦是脣舌等疏註语用者如恶言既为恶业用佛之善言即善业用故梵行品者若语是梵行梵行则是音声风息胷舌唯吻吐纳抑纵高低清浊此即语音语路又云若语业是梵行梵行则是起居问讯略说广说喻说直说赞说毁说随俗说显了说斯即语业疏语表者表亦是业然业有有表无表别今但云表者婆沙一百二十六云但言语表而非无表者令他生正解故耳识所取故又二识所取无表唯一故又三无数劫求此表故疏是谓佛教者结也正出今之教体而云佛教者一依根本故二依相似故三依随顺故谓佛依如是名句文身而说今亦随之故如别卷释疏其名下二拣非亦通妨难故彼论自有难X云若尔如次所说当云何通谓如说佛教名为何法谓名句文身次第行列次第安布次第连合等为答此难故论有此通次其难文在此后段故疏不取耳然评家意亦取语业为体故彼释云如是说者语业为体佛音所说他所闻故又经部师意亦准取声故正理十四破彼立名等师师汝不应名立名句文身即声为体论文繁广具在别卷引说疏离声下此约大乘成之也文二一成取拣既无别名等不应别立为体也二摄假从实故者成所立也声是实法色所摄故名等是似不相应行故如次下释故深密经云如来言音略有三种一契经二调伏三本母既云言音明以声为教体又杂集论云成所引声谓诸圣所说既言圣说是声明非名等为教体也即彼论第一释外六界声尘界中之文有十一种声此当第八声也余如别卷疏二名句下第二也于中三一正立二简非三结成初中二一约小乘释之行列等者行列于名安布成句文为二所依故云连合疏能诠诸下二以大乘成之义引唯识论文论第二广破于小乘名等实有竟后申正藏云然依语声分位差别而假建立名句文身名诠自性句诠差别文即是字为二所依疏声是下二简非也文二一约小乘简亦通妨难谓论有问言若尔此文所说当云何通如说谓佛语言唱词评论等是为佛教为答此难故论有此通也声但依于展转因故下论有喻云如世子孙展转生法意云从父生子子言是某父之子虽举父名意在子体父子生孙孙是某孙虽举其翁意在于孙孙如于义子如于名父如于声则有三重中是教体故下合云谓语起名名能诠义即名展转然正理论师亦意符名等故彼论第三云要由有名乃说为教是故佛教体即是名所以者何诠义如实故名佛教谓语起名等名等方能诠义故教是名由是佛教定名为体此举名为首以摄句文正理论者总释俱舍六百行颂但义顺婆沙正理故立顺正理名此别有因缘如别卷说又上所引彼文犹略亦在别卷广之疏此三离声至亦不即声者二约大乘简也此亦唯识论文文势次第即前说论主答外难巳申正义四节中第三节也由此法词二无碍解境有差别声与名等蕴界处摄亦各有异且依此土说名句文依声似立非谓一切谓诸国土亦依光X明香味假立三故余广破小乘执实之义具如别卷疏以体从用故取名等者义引彼论文结成此义也疏三双取下第三收也文二一正立二总评初二一总立二说者一立声二立名等其理量教量巳见前文俱舍下二引证于中二一小乘中言蕴者蕴即藏义八十千者具有八万四千但今举大数彼体者指彼八万法藏体也语者声也名者举名以摄句文色者声为教体即色蕴摄行者名等为体即行蕴摄即双存者情无去取即是双存谓或语或名皆得问既有或言即随取其一非一时双取何故引之证四法为体答但以不同前二说立一行一即是双存亦不的言同一时也设同一时亦无不乖或字谓或声或名或俱皆得又杂心论偈亦云广说诸法蕴其数有八万戒等及余蕴悉是五蕴摄上半全同俱舍下半中即加戒等等取定慧彼长行释云八万法阴皆色阴摄以佛语语业性故有说名性者行蕴摄又戒蕴色蕴摄定慧等行蕴摄故与俱舍同也疏故十地下二大乘也风画法喻巳如归敬偈中引释可却捡叙之故十论又云以二事说听谓音声善字又深密经云不可舍于言说文字而能宣说净名亦云以音声语言文字而作佛事疏清凉下二总评总评前三门也文二一双取二若就下准取X名等于中三一顺立二良以下反显三书之下通妨谓有难云书之竹帛即非名等名等是不相应行法翰墨简牍但是色法何得为体故此救云色与名等亦为所依何异声为名等所依声是色蕴所摄书字之色岂非色摄耶故前唯识之中例于余方亦依色等有名句文亦同诸法显义之体问前疏引十地经钞引深密净名皆证双取今评家后收何以偏取名等答前云通取四者但言所用非正头体仁王经云大王是经名句味百千万佛所说不云声故问又岂不违唯识离声别有非正义耶答彼不离声假实合说今不离色假实亦存未爽道理疏四遍于下第四门也如净名光明尘劳者第三卷菩萨行品也因阿难闻香自昔未有便问世尊世尊说是净名取于香积佛饭因何久如当销佛为广说乃至灭除一切诸烦恼毒然后乃销因即致问阿难白佛言未曾有也世尊如此香饭能作佛事佛言如是如是阿难或有佛土以佛光明而作佛事有以诸菩萨而作佛事有以佛所化人而作佛事有以佛菩提树而作佛事有以佛衣服卧具而作佛事有以饭食而作佛事有以园林台观而作佛事有以三十二相八十随形好而作佛事有以佛身而作佛事有以虗空而作佛事众生应以此缘得入律行有以梦幻X影响镜中像水中月热时炎如是等喻而作佛事有以音声语言文字而作佛事或有清净佛土寂莫无言无说无示无识无作无为而作佛事如是阿难诸佛威仪进止诸所施为无非佛事阿难有此四魔八万四千诸烦恼门而诸众生为之疲劳诸佛即以此法而作佛事是名入一切诸佛法门菩萨入此门者若见一切净好佛土不以为喜不贪不着若见一切不净佛土不以为忧不碍不没今疏中但略取最初光明最后尘劳意摄中间也文尘劳有八万四千是总摄之数矣疏楞伽者十卷者第四云大慧非一切佛土言语说法故有佛国土直视不瞬口无言说名为说法乃至云有佛国土动身名说今疏引此文也若四卷者即当第二云大慧非一切剎土有言说言说者是作相耳或有佛剎瞻视显法或有作相或有扬眉或有动睛或笑或欠或謦咳或念剎土或动摇大慧如瞻视及香积世界普贤如来国土但以瞻视令诸菩萨得无生法忍及诸胜三昧是故非言说有情有一切法大慧见此世界蚊蚋蚁虫是等众生无有言说而各办事释曰以上所引证智皆教体然楞伽意兼欲遣言及遣诸法思之可知十卷经中大同于此疏等者等有二意一等于余文即钞中具引者二等于余邦谓香积世界喰香饭而三昧显极乐佛国听风柯而正念成丝竹可以传心目击以之存道既语默视瞬皆说则见闻觉知尽听苟能得法契X神何必要固言说况华严所说云台宝网同演妙音毛孔光明皆能说法香华云树即法界之玄门剎土众生本十身之正体子何非教耶故彼经云剎说众生说三世一切说又云一切世间诸境界皆悉能令转法轮等其文非一疏五通摄下第五门也文二一正辨通所诠义谓彼论从义是能依次云如是二种总名一切所知境界即依于六文显于十义在别卷中疏此明下二于通所诠所以谓若不诠义文非教故通取所诠义成契经体故华严十住品云文随于义义随文文义相随理无升谬方为真教又瑜伽云佛菩萨等是能说者相语是能说相名句文身是所说相释曰由此故皆通取不同前意克取所说然通收则有三种能所一以佛为能说人则声等皆所说二唯语为能说则名等为所说以依语显屈曲故三四法皆能诠则前义为所诠故皆通取下对前简别此中有二义第一通所诠则向下取第二通说者即向上取故说皆通不同前义尅取名等故云所说也疏二唯识下大段中第二门也文二一立理谓立唯心识是教体之理然此一门含法相破相两宗亦密通法性宗义也总收之言正是唯识不离心者即是识义八识亦通名心故亦此是缘虑等心不同下真如心也疏唯识下正立理也即是始教故彼论名成唯识唯遮外境识表内心离识之外更无别法彼引X多教成立唯识道理亦引华严广如彼论而言等者等有二意一等余论二等余经今初谓瑜伽杂集摄大乘等故无性摄论第四云论曰其中有未得真知觉者于唯识中云何此知由教及理应可此知此中教者如十地经薄伽梵说如是三界皆唯有心又薄伽梵解深密经亦如是说释论中云十地经者于彼经中宣说菩萨十种地义此即安立地行相名句文身识所变现聚集为体谓彼圣者金刚藏识所变影像为增上缘闻者身中识上影现似彼法门如是展转传至于今说名为教故诸论皆引华严或立唯识即是第六地中一心所摄门经云佛子三界所有唯是一心如来于此分别演说十二有支皆依一心如是而立疏然通下二开释文二初开章后一唯本下二解释又二一别释二总结初中四在疏今第一也既不知佛所说教唯是自巳心识所变影像谓自心外别有佛教故云唯本疏二亦本下文二一本质谓佛实有说法故皆是妙观下颂文义本因位说听由于意识故果位亦唯意识故云妙观察智相应净识以果位中智强识劣故说此识与智相应此智能于大众会中雨大法雨故能说法智所依心王即是第六故云净识之所显现而言净者纯无漏故唯识疏云既无漏心现即真无漏文义为体是故世尊实有说法言不说者是密意说疏若闻者下二影像教託佛本质自心变故有X漏心变则名等有漏疏注佛地论云下文二一引佛地证成影像教又二一正证二通妨妨云若尔是自心变何名佛说故此通云此虽亲依等释云自善为因佛力为缘影像教为果今从于缘名佛耳二引二十唯识双证本影则二教齐有谓若闻者为增上缘则佛心相生若佛为增上缘则闻者相生故云展转增上力如来识及闻者识名为二识决定成立本影之教疏护法下唯识诸师皆同此立故彼疏云然此论主无不说法故取此解然云文义相生复说五心集现在别卷中疏三唯影下唯识疏指无性论作如是说不取为正据终教意则深于前疏论师等者等取顿教般若言多立此者不必全尔有三观故此但三中空一义故龙军者未详坚慧菩萨即宝性论主疏此前下二总结益谓虽皆摄生浅深有异疏三归性下大段第三门也一正摄归性中文二一总约诸法说二正就圣教说初中二初二句立理然此门总收心境今但云此识无体者前随相门是境巳摄入唯识门说今但云识巳自摄境以此识是境唯之识故即知疏中此识二字全摄得前之两门言无体者前即外境无体识是有体到此门中识又无体真心方是实体故云唯是真如论云下二正释是故者由是无体之故也以论次前文云一切诸法唯依妄念而有差别若离心念则无一切境界之相连次便是疏中是故等文也故知此中无体二字全摄论之六句故论摄六句云是故也一切法者还指前二门也从本巳来者称性说也不待破之方空离言说者摄前声为教体离名字者摄前名句文为教体离心缘者摄前本影为教体若本若影皆是心识之所缘故乃至者中间论云毕竟平等无有变异不可破坏此正明是真实义故下结云入于一实也唯是一心者正本体也故名真如者但是结名也即前等者疏家都结也心者前第二门境者前第一门一实之言摄论文中间毕竟下三句疏以诸圣教下二正就教也初三句标立余指教释摄论者若无性摄论即当第七若梁摄论即当第十如下唯识文后因说本末逆顺相对引之唯识者即第十也胜疏者彼疏释云由此地中得于三慧照大乘法是此法教根本真如名胜流真如或证此真如说法胜故问彼宗真如凝然何有流义答彼虽不立真如随缘而说佛正体智证最清净法界而于后得智安立教法名为如流此中逆顺有总四法展转相X依若逆推者此之教法从何而立答从佛后得智立此后得智复依何立由根本智故论云了俗由证真故说为复得故此根本智从何而立由契真如真如最为根本若顺说者梁论第十释云真如于一切法中最胜由缘真如起无分别智无分别智是真如所流此智于诸智中最胜由此智流出后得智后得智所生大悲心此大悲心于一切定中最胜因此大悲如来欲安立正得救济众生说大乘十二部经此法是大悲所流此于一切法中最胜菩萨为得此法一切难行能行难忍能忍由观此法得入三地在文可知疏是知下蹑上二论结归性也上说如为教本而教非即以本收末也今说教即是如则摄十二部教之相归即如之性也注引三昧经者具云如我说者义语非文众生说者文语非义仁王说十二部皆如者具云王白佛言云何十方诸如来一切菩萨不离文字而行诸法相大王法轮者法本如重颂如授记如乃至方广如论议如是名句音声一切若取文字者不行空也此经但说教即是如不言如皆是教今初前诸法显义为教体体既是如即无如曲教也疏二说听中所以有此门者既摄教归性性为教体非谓无教则教与性理事无碍教随性而融通即与所破机亦相摄无碍皆同一性故即知亦含事事无碍此当圆教之分矣然其义者但X以生佛同一真心故互相收为初二句第三句即不相碍故得双存四乃至互相即故所以双泯理虽深妙文相易见但要审照不在寻文故不委释疏四无碍下谓一切教法虽举体即真不碍十二分教事相宛然显现虽真如举体一切不碍一味湛然平等由如无碍佛之音声亦顺如无碍皆与如智而相应故心及事者第二门也境者第一门也理者第三门也同一缘起者全法界之缘起非法界上别有因缘而起故居理居事一切皆同一体而缘起也混者不分融者一一全体而和合无碍者一中有多多中有一一即多多即一交彻者此彻彼彼彻此互相如此名为交也诸法一一皆然以一心者从此下释三门无碍之所以也由理事二门皆在一心即无别体故得无二皆各摄者照捡上所引论及注可解七所证宗趣门文二一释名谓约传习教者即当部所崇等若约人情见即心之所尚曰宗若约对敌者论义云宗则语之所尚曰宗宗者崇重义遵尚义疏通别下二显相文二一通二别通中又二一明教法所宗二明诸师立宗初中三谓标释结今初标也五常谓仁义礼智信常行此五故名五常道宗自然如普眼法空章及弥勒业报章说疏因缘有二下二释也文二一总二别总中四一外于中有缘生缘成生者谷子为因水等为缘成者泥团为因轮等为缘此内外缘起是龙树所立二内谓下内也于十二X中行有二业为因无明爱取三惑为缘生识等七支果三外由下合故成唯识云外谷麦等识所变故似立种名非实种子四故佛下结疏然有下二别也文二一正明言生死者指有情成坏者指无情不自他等者暗引中论因缘品偈云诸法不自生亦不从他生不共不无因是故知无生余皆详之可解疏故中论下二引证文三一引论配之二涅槃亦说下引经成之谓下中上上上品观之如次得声闻缘觉菩萨佛菩提言观之者谓观十二因缘也三故佛下结也疏然约佛下二明诸师立宗也文三一标举二别释三会五教今初也涅槃后者百年后二十部别六百年后马鸣出七百年龙树出一千一百年护法清辨等出贤圣者婆沙诸罗汉宗计各殊即小乘圣也天亲在小乘宗时未得圣果及诸未证初果人等皆小乘贤也马鸣龙树无着即大乘圣也天亲菩萨及护法等十师等青目清辨皆大乘贤也相承传习者大乘师资略如前辨小乘师资如字轮等论疏一随相下二别释也文五具在疏文随相者但随法相而执定有非随我相造诸论者婆沙俱舍等类甚多多方是天亲所造于中又三者二十部中类束为三取其大同不能具辨小异犊子部等者等余四部全及一少分谓此计中总有五全一少分五全者一犊子二法上三贤胄四正量五密林山泰法师云更等取经部中根本X部不取末经部以本经部亦执有胜义我非即非离即计菩萨出离生死故名胜义疏立五法藏者或立三聚一有为二无为三非二聚非二即我又于有为中开出三世故成五法藏第五名不可说藏我在其中以不可说为有为无为故余部唿为下智论云诸部论师共推不受唿为附佛法外道以诸外道所计虽殊皆立我故疏二无我因缘者文三一总明大同但有因缘所生五蕴实法蕴中无我正因缘者以破外道邪因无因疏注除一者我法俱有也及三者因缘但名也所余诸部者谓一萨婆多二雪山三上座四多闻五大众六鸡胤七制多山八西山九北山十法藏十一饮光十二化地十三经部末十四说似十五说出世疏生灭从缘者缘会即生生是实生缘尽即灭灭是定灭故因缘生灭之义异于大乘本无有我者一向无我不同大乘无我法中有真我也疏于中者二别开四计谓于此无我因缘字中复有四字也具在疏中但不出次第耳三世无为者就前五法藏中唯除我也或分五类者名同百法五类但数唯七十五也巳如前辨上皆第一法有我无宗也此计有三全一少分一萨婆多此云一切有二雪山即上座部三多闻一少分者谓化地部末计也又于有为之中立正因缘以破外道邪因无因矣疏或无过未唯有现在者第二法无去来宗也说有现在及无为耳其过未之法体用俱无此计有八全一少分一大众X二雪山转三鸡胤四制多五西山住六北山住七法藏八饮光制多西山皆北山之例余多同大众饮光余义多同法藏雪转余义多同有部无去来也一少分者化地本部彼云去来世无现在无为是有叙雪山转云余义多同说一切有部亦无去来也北京素公云以前义故四分律法藏部及四阿含僧祇大众部义并是法无去来宗也此于前五法藏中唯取三藏也疏或现在中在蕴而实在处界假者第三现通假实宗也就前现在之中法在蕴为实在处界为假其成实论末经部即是此类此计有一全谓说假部一少分即末经部以根本经部是第一宗摄故其成实论先是数论弟子以所造为能造后出家入佛法时经部摄故故三藏云经部细实而虗假实义同故现通假实摄此说假与一说说出世别此谓从真谛中皆有假实蕴门明义是实者实积聚故界处门明义是假者假积聚故疏或世俗是假出世为实者第四宗也意以世间为俗出世为真故世俗虗妄出世真实少似中论一半向前此计则说出世部也疏然皆下三总结其宗然西域邪见虽九十五种不同不出邪因无因谓计二十五谛从冥性生等或计六句和合生等或谓自在梵天等生或谓时分方微尘虗空宿作等而为世间及涅槃本统收所计不出四见谓数论计一胜论计异勒沙婆计亦一亦异若提子计非一非异若计一者则谓因中有果若计异者则X谓因中无果三则亦有亦无四则非有非无余诸异计皆不出此虽多不同就其结过不出二种从虗空自然生即是无因余皆邪因此方儒道二教亦不出此在下业报章中叙破诸宗外道如别卷叙破今但说正因缘巳总破诸计是知佛法之浅深巳胜外道之深深疏三因缘但名者亦云诸法但名宗此计一说部及经部一分早欲参涉大乘故云经部但破其性不妨有相如揽指成拳虽有拳相而无其性故疏中观论等者于十二门论百论智度论大无畏论菩提资粮论如此流类甚多疏唯识等者等于瑜伽杂集杂心摄大乘佛地庄严等流类也亦多分是天亲无着所造疏四如来下文四一正明言起信等者及宝性论佛性论法界无分别论大甘蔗论等诸流类也疏复有二下二开二义唯是法身者华严缘起平等章云由众生寂灭本来自尽时即是法身也文云随缘非有之法身恒不异事而显现注云与前空宗异者空宗以幻化空无即为真理无别理体疏后法身缘起乃至境界者立义宗也从良以情下出其因也谓所见境唯是情识情识是凡故所现亦尔故平等章又云法身随缘成有故时即是众生界又云随缘非有之法身恒不异事而显现是故菩萨入众生界时即是入佛界时入佛界时即是入众生界时也余如注中所引证据疏良由如来下三释开二所以也互夺者法身随X得缘全体在缠为后门缠结本空即法身本净为前门疏此经下四配摄经之兼正注中自略释之以成圆觉之称余义如别宗者即下心境空寂等也疏然此下第三会前五教问今立五宗何异前立五教答有两异一宽狭异一宗容有多教者宗宽教狭如第三唯识一宗便自兼摄法性终教圆教彼判法华为第三时不空不有教故又说依华严经造唯识论故据此则一字摄三教也第二宗空则用佛密意摄顿教第四如来藏宗则正摄终顿二教二教俱以真净一心为究竟实理故但佛说时仪式不同故成两教唯小乘宗及圆融宗各唯宗一教不宗于余执小者不信大故不执者知大乘非巳宗故圆宗者知前四教未圆故故云宗宽教狭也疏一教容具多宗者则教宽宗狭如小乘一教自有二十部宗计不同纵以类收亦有六别如上所叙或五部乃至根本二部大乘始教便具空宗相宗终教亦自具性相两义顿教以显性即为破相又以缠染本空即是法身则具第二宗及业四宗一分法义圆教则总具五宗中所宗之法故云教宽宗狭疏又约教下后体式异也此乃教则皆是宗则或非也若约佛所宗则大同于教唯终顿二宗意宗于真性疏后别明下文二一总二别总中二一立谓倒下释中二一直释此中所有注者皆是略指经文证成其X宗不是释义义难至深至妙至要然功在观照性相意味非多文而能显故不委释其所指经可具拨文而说之于中云缚脱八不者具云不与法缚不求法脱不厌生死不爱涅槃不敬持戒不憎毁禁不重久习不轻初学八句皆有不字故云八不疏云亦可钩下二转释所有脚注且是引经证成疏别者下教义对中问若宗此经一部令他劳苦学之有何意趣答本图晓会经中所说觉心染净迷悟本末同异义理意旨不为文字事业是其趣也故论云毕竟不可说相而有言说者当知如来善巧方便假以言说引导众生其旨趣者皆为离念归于真如疏理事对中舍前言教但约所诠之义论之所诠复有事理故也应先问云修心息妄不在事缘经中所说义理何必苦分张门户说本说末云妄云真有悟有修五性四位三观诸轮四相四病等耶答虽约种种意在显理谓说错谬过患令知而离之离过则合理中下根性犹难顿知顿离故本末相对迷悟相翻遂成种种论其旨趣但为显理行对中境即所观真理对能观之智故云境也谓于前对中又舍事不论但论真理问真理一味无增无减无益无损何必宗之答夫心无定相对境随缘若观差别之境即成分别之心若观一味真理即成无分别智无分别智方名观行故今观于理者意在观行成就也疏行寂对者谓有问曰胜天王般若云一行三昧者远离思量过觉观境净X名云不观是菩提离诸缘故且生心动念即乖法体七祖云拟心即差六祖云若以知知寂此非无缘知华严云无智外如为智所证且真理即是自心何必将心更观真理故此答云宗观行者意在绝观且多生染习触境生心若不修观行则情计纷然爱憎交起如何远离思量如何离诸缘等纵令强抑妄心直得念想不起亦是增长无明岂得定慧平等故须观一切法如梦如幻本来空寂方能悟观互空自然能所两亡心境俱泯泯然无寄行超解绝疏寂用对者问一切皆绝何所利益答尘尽镜明无心而无像不现离幻即觉无心而无所不应疏此五下相由之意易知第八修证门文四一叙禅宗二会圆觉三通妨难四结劝修初中二分初蹑前标后也于中初二句蹑前七门七门皆论佛之言教教诠于义约教解义但是闻慧之境设自依义观察思惟所思之义亦唯思慧之境皆未是忘缘寂照若上上根智即言忘言即相忘相此不复论今为中下之流须开忘机寂志之方便发慧契证之玄门故西域东夏承上巳来有斯宗巳下二句标后言忘诠等者意如上释诠者诠量拣择之谓也即能诠之教忘者即周易略例中将言显象得象忘言以象显意得意忘象如以筌蹄取鱼兔等前巳有释复有其门者不必攀缘经论自有默传心印之门也X疏故以心下二正叙修诠文四一具叙祖宗二别叙末计三束宗就法四总释法门今初以心传心者是达磨大师之言也因可和尚谘问此法有何教典大师答云我法以心传心不立文字谓虽因师说而不以文句为道须忘诠得意得意即是传心历代不绝者如下所叙疏自佛嘱迦叶等者佛灭度后摩诃迦叶当第一代付法藏经云昔婆伽婆于无量劫为众生故求最胜道成就种种难行苦行云云破魔军巳成最正觉云云降伏外道立最胜幢闭恶趣门开涅槃道化缘将毕垂当灭度告大弟子摩诃迦叶汝今当知我于无量阿僧祇劫为众生故勤修苦行一心专求无上胜法如我昔愿今巳满足我于今者将般涅槃以此深法用嘱累汝汝于当后敬顺我意广宣流布无令断绝迦叶白言善哉受教我当如是奉持正法使未来现在等蒙饶益唯愿世尊不以为虑是故如来灭度之后摩诃迦叶次宣正教集佛法藏化诸众生其所度脱求不退转云云即迦叶当第一疏展转于今X等者西域二十八祖此方七祖相承传法如一灯照百千灯冥者皆明明终无尽传灯之喻如净名经疏说然初五师者谓迦叶阿难末田地商那和修优婆毱多也阿难第二故付法藏经云迦叶垂涅槃时以最胜法付嘱阿难而作是言长老当知昔婆伽婆以法付我我年老朽将欲涅槃世间胜眼今欲相付嘱汝可精勤守护斯法阿难曰诺唯然受教云云阿难演畅妙法化诸众生化缘将毕先度罽宾比丘名末田提又念迦叶垂涅槃时告云长老于后若入涅槃王舍城有一长者名商那和修高才勇勐有大智慧可度出家以法付之阿难临般涅槃告曰佛以法眼付大迦叶迦叶付我我今付汝汝可守护度诸众生答曰奉教我当拥护普为一切作大明炬商那和修第三于是次宣无上法药疗烦恼病济度群生其德高远辨才无尽阿难以法付和修时而告之曰世尊昔游摩突罗国顾命我言于此国中当有长者名为毱多其子号曰忧波毱多于禅法中最为第一虽无相好化度如我我灭度后与大饶益其所教化无量众生皆悉解脱得阿罗汉汝当于后度令出家若涅槃者付其法藏优婆毱多第四商那和修临涅槃时告毱多曰佛以正法付大迦叶次付吾师阿难阿难以法属累于我我当灭度以法付汝汝可精勤拥护世眼优婆毱多言唯然受教疏初五师兼之者约五师X所传之法具禅法律三也故律宗未分五部之前以毱多巳上为竖五师然末田底迦及商那和修皆是阿难弟子即当同学不是相承故上引付法藏经叙商那嘱毱多曰佛以正法付大迦叶次付吾师阿难阿难以法嘱累于我我当灭度以付于汝据此则至毱多但有四代不叙末田故也律宗所云五者以律仪教相遵崇上座故亦叙之序予古禅宗但取禀承心地真法方为师资故唯四代疏毱多之后律教别行者从提多迦巳下乃至师子比丘二十三代但传心地禅门及大乘经论其小乘律藏但是昙无德等五部分宗各各异执遍散诸国土展转支分不可具叙其大乘经论及禅宗心地者即毱多付嘱提多迦当其第五弥遮迦第六佛陀难提第七佛陀密多第八脇比丘第九富那奢第十马鸣菩萨第十一毗罗尊者第十二龙树菩萨第十三迦那提婆十四罗睺罗第十五僧伽难提第十六僧伽耶舍第十七鸠摩罗駄第十八阇夜多第十九婆修盘陀第二十摩奴罗第二十一鹤勒那夜遮第二十二师子比丘第二十三疏罽宾巳来唯传心地者舍那婆斯第二十四罽宾即师子比丘遇难之处也罽宾王既毁塔坏寺杀害众僧事不异于坑儒势必焚于经论由是师子比丘但密以心法潜教婆斯或隐山林闲僻私语或变仪式混迹窃言但示心宗不传文字问师子虽受戮于罽宾婆斯巳免难于南竺免难之后何不传经答所显心性虽离念照之分明对境觉之委细然能诠经论随器千差理趣虽明章句宁备既非积习奚为具传自此巳来例之可见亦是因罽宾焚除之难觉文字非其必固尤切意于心宗故也亦是大道有数兴替有时故如此也优婆掘第二十五婆须密第二十六僧伽罗叉第二十七达磨多罗第二十八达磨至北方当其第一慧可第二僧璨第三道信第四弘忍第五疏黄梅门下南北又分者南能北秀也谓忍大师承信大师后诣冯墓山居止北山在双峯山东时人号为东山法门此山在蕲州黄梅县故复云黄梅门下言南北分者大师广开教法学徒千万于中久在左右陞堂入室者即荆州神秀潞州法如襄州通资州智诜越州义方华州慧藏蕲州显扬州觉嵩山老安并是一方领袖或阖国名僧虽各有证悟而随器不同未有究了心源者后有岭南新州卢行者年二十二来谒大师初答作佛之语与契师心舂米题偈师资道合后乃三夜共语直了见性遂授密语付以法衣夜自逆过九江口令向岭南后在曹溪山开禅弘扬宗旨故时号南宗其神秀等十人虽证悟未彻大师许云各堪为一方之师秀后于嵩山传大师宗教为帝之师敕谥大通禅师时号北宗故云南北又分也余如别卷慧能第六神会第七疏虽继之一人下第二别叙末计也于中二一标意二叙列今初也继一人者西域初从迦叶此方始于达磨乃至神会唯委嘱一人继嗣也屡有傍出等者如下所叙疏有拂尘看净方便通经下二叙列也略叙七家今初第一也即五祖下此宗秀大师为宗源弟子普寂等大弘之拂尘者即彼本偈云时时须拂拭莫遣有尘埃是也意云众生本有觉性如镜有明性烦恼覆之如镜之尘息灭妄念念尽即本性圆明如磨拂尘尽镜明即物无不极此但是染净缘起之烟未见妄念本无一性本净悟既未彻修岂称X真修不称真多劫何证疏方便通经者方便谓五方便也第一总彰佛体依起信论谓佛者觉也自觉觉他觉满离心名自觉离色名觉他俱离为觉满所言觉义者谓心体离念离念相者等虗空界无所不遍法界一相即是如来平等法身如是用心常无间断是长养法身没身没心没天没地湛然清净亦名圆满法身瞥起心即有心色破坏法身色是色蕴谓五根六尘心即四蕴蕴是积聚义亦名为阴阴是覆盖义谓离念故无心无心即无色色心清净五蕴常空故名一相十二处十八界例知谓若离根尘识即界分常空寂根根空尘尘静根根无心尘尘是圣圣者正也眼见色意同知染法界意不同知净法界耳等皆然瞥起心即十八界无心即一相一相者无相对境不动名如不随应是来若见色有憎爱等是动是去非如非来故无憎爱即自在知见此是光明如来眼识余耳等例之谓无量教如来香积如来甘露如来华聚如来法门如来如次配五识也云云乃至不见有身身是佛不见有心心是佛身心总不见身心总是佛第二开智慧门依法华经开示悟入佛知见也谓身心不动豁然无念是定见闻觉知是慧不动是开此不动即能从定发慧意根不动智门开五根不动慧门开智用是知慧用是见名开佛知见知X见即是菩提菩提者不可以身心得寂灭是菩提灭诸相故眼见色不被色尘碍眼菩提云云六根不碍诸尘相即是圆满大菩提知是根本智缘真见是后得智了俗一往无间是缘真先以证为根本若不以证为先所有知见随染今日炽然于六尘中得自在由何物只缘先以证为根本所以知见不染六尘处处知见分明名佛知见次下释诸佛世尊唯以一大事等云云第三显不思议解脱依维摩经谓瞥起心是缚不起心是解二乘人厌喧住寂贪着禅味是菩萨缚不沉不寂以方便生是菩萨解二乘人在定即不能说法出定则说生灭法为无定水润心名为干慧但住不动中说法不动是方便说法是慧二乘人闻说法不动为方便便住不动中无自在知见在定亦不能说法菩萨定中有慧自在知见即不被缚得定得慧于无相无作法中以自调伏名之为慧五阴空空解脱六尘无思无想解脱心无所缘无作解脱是名三空解脱门次下释经文十数节云云第四明诸法正性依思益经谓心不起离自性识不生难故际见是眼寂性不起即无心无心即无境性是名诸法正性眼是欲色是降眼识不生离欲际余如别卷也第五了无异自然无碍解脱依华严经一切无碍人是无碍道一道出生死是无住道非长亦非短解脱人所行是解脱道因无异得离根尘眼见色无异一切色尘不能为碍无碍X道离尘色不染见见离染解脱道离染根相尘相一法亦无尘来染唯有知见独尊光明遍照无碍道等觉解脱道妙觉等觉智照依性起相妙觉慧照摄相取性智能照理慧能照事分明知见光明遍照等觉是大智妙觉是大慧不起心心如心如一切物皆如如即是智智能含慧是名大智慧云云余如别卷上四门文未皆有云云字者悉是余义插入别卷也疏有三句用心为戒定慧者第二家也根元是五祖下分出名为智诜即十人中之一也本是资州人后却归本州德纯寺开化弟子处寂俗姓唐承后唐生四子成都府净众寺金和尚法名无相是其一也大和此教言三句者无忆无念莫忘也意令勿追忆巳过之境勿预念虑未来荣枯等事常与此智相应不昏不错名莫忘也或不忆外境不念内心脩然无寄戒定慧者次配三句也虽开宗演说方便多端而宗旨所归在此三句其传授仪式略如此此国今时官坛受具足戒方便谓一两月前先克日牒示召集僧尼士女置方等道场礼忏或三七五七然后授法了皆是夜间意在绝外屏喧乱也授法了便令言下息念坐禅至于远方来者或尼众俗人之类久住不得亦直须一七二七坐禅然后随缘分散亦如律宗临坛之法必须众举由状官司给文牒名曰开缘或一年一度或三年二年一度不等开数开X疏有教行不拘而灭识者第三家也其先亦五祖下分出即老母安和上也六十岁出家授戒六十夏方灭度时年一百二十故时号老安安即名也为则天圣后之所师敬道德深厚志节孤高诸名德皆难比类有四弟子皆道高名着中有一俗弟子陈楚章时号陈七哥有一僧名无住遇陈开示领悟亦志行孤劲后游蜀中遇金和上开禅亦预其会但更谘问见非改前悟将欲传之于未闻意以禀承俗人恐非宜便遂认金和上为师指示法意大同其传授仪式与金门下全异异者谓释门事相一切不行剃发了便挂七条不受禁戒至于礼忏转读画佛写经一切毁之皆为妄想所住之院不置佛事故云教行不拘也言灭识者即所修之道也意谓生死轮转都为起心起心即妄不论善恶不起即真亦不似事相之行以分别为怨家无分别为妙道亦传金和上三句言教但改忘字为妄字云诸同学错预先师言旨意谓无忆无念即真忆念即妄不许忆念故云莫妄毁诸教相者且意在息灭分别而全真也故所住持不议衣食任人供逆逆即暖衣饱食不送即任饥任寒亦不求化亦不乞饭有人入院不论贵贱都不逢迎亦不起动赞叹供养恠责损害一切任他良由宗旨说无分别是以行门无非无是但贵无心而为妙极故云灭识也上来三家根本皆是六祖同学但傍正之异耳X疏有触类是道而任心者第四家也其先从六祖下分出谓南岳观音台让和上是六祖弟子本不开法但居山修道因有劒南沙门道一俗姓马是金和上弟子高节志道随处坐禅久住荆南明月山后因巡礼圣迹至让和上处论量宗运征难至理理不及让又知传衣付法曹溪为嫡便依之修行住干州洪州虎州或山或廓广开供养接引道流大弘此法起心动念弹指磬咳扬扇因所作所为皆是佛性全体之用更无第二主宰如面作多般饮食一一皆面佛性亦尔全体贪瞋痴造善恶受苦乐故一一皆性意以推求而四大骨肉舌齿眼耳手足并不能自语言见闻动作如一念今终全身都未变坏即便口不能语眼不能见耳不能闻脚不能行手不能作故知语言作者必是佛性四大骨肉一一细推都不解贪瞋故贪瞋烦恼并是佛性佛性非一切差别种种而能作一切差别种种意准楞伽经云如来藏是善不善因能遍与造一切起生受苦乐与因俱又云佛语心又云或有佛剎扬眉动晴笑欠磬咳或动摇等皆是佛事故云触类是道也言任心者彼息业养神之行门也谓不起心造恶修善亦不修道道即是心不可将心还修于心恶亦是心不可以心断心不断不造任运自在名为解脱人亦名过量人无法可拘无佛可作何以故心性之外无一法可得故云但任心即为修也此与第三家敌对相违谓前则一切是妄X此即一切是真疏有本无事而忘情者第五家也即四祖下分出也其先即午头慧融大师是五祖忍大师同学四祖委嘱忍大师继代之后方与融相见融通性高简神慧灵利久精般若空宗于一切法巳无计执后遇四祖于方空无相体显出绝待灵心本觉故不俟久学便悟解洞明四祖语曰此法从上一代只委一人吾巳有嗣如可自建立融遂于午头山息缘忘情修无相理当第一祖智严第二慧方第三法持第四智威第五慧忠第六智威弟子润州鹤林寺马素和上素弟子劲山道钦和上相袭传此宗旨言本无事者是所悟理谓心境本空非今始寂迷之谓有所以生憎爱等情情生诸苦所系梦作梦受故了达本来无等即须丧巳忘情情忘即度苦厄故以忘情为修行也前次触类是通为悟而任心是修此以本无事为悟忘情为修又此与前两家皆异者且就悟理而言者第三家一切皆妄第四一切皆真如则一切皆无就行说者第三伏心灭妄第四纵任心性此则休心不起又三是灭病四是任病五是止病如下文说疏有借传香而存佛者第六家也即南山念佛门禅宗也其先亦五祖下分出法名宣什果州未和上阆州蕴玉相如县尼一乘皆弘之余不的知禀承师资照穆言传香者其初集众礼忏等仪式如金和上门下欲授法时以传香为资师之信和上手付弟子却X授和上和上却授弟子如是三遍人皆如地言存佛者正授法时先说法门道理修行意趣然后令一字念佛初引声由念后渐渐没声微声乃至无声送佛至意意念犹麤又送至心念念存想有佛恒在心中乃至无想盍得道疏有寂知指体无念为宗者即第七家也是南宗第七祖荷泽大师所传谓万法既空心体本寂寂即法身即寂而知知即真智亦名菩提涅槃广如悬谈以法性教对破相教五对义中所辨此是一切众生本源清净心也是自然本有之法言无念为宗者既悟此法本寂本知理须称本用心不可遂起妄念但无妄念即是修行故此一门宗于无念疏遍离前非统收俱是者此有二意一以第一家拣收前六谓上句拣下句收简云前非谓一二及六滞于染净缘相失天真本净性德第四及上五三阙于方便事行而乃尽于有为就中第三加以毁教之失又六家皆未指出灵心今第七克体直指寂知不约诸像法量又顺性无念修行故云尔也下句收为是者谓以寂知为本而随缘修前方便之行即前六家皆是随病对治之妙门也此乃所其所通无其所病也二总判七家皆有收拣谓第七家中若一向拣却缘虑妄心色相尘境顽凝虗空等法偏立寂知而为究竟者互来圆通圆通见者必须会前差别取舍等法同一寂知之性寂知之性举体随缘作种种门方为真X见寂知如镜之净明诸缘如能现影像荷泽深意本来如此但为当时渐教大兴顿宗沉癈务在对治之说故唯宗无念不立诸缘如对未识镜体之人唯云净明是镜不言青黄是镜今于第七家亦有拣者但拣后人局见非拣宗师据此道理即知于七宗中若统圆融为一则七皆是若执各一宗不通余宗者则七皆非如涅槃说有人摸象虽各认成非然亦皆不离象体但总也即是全象也故注云象体疏上之诸宗下第三束宗就法但就顿渐悟修之法和会自然会得诸宗诸宗不离此故然定慧正是所修之道顿渐是悟修之仪式所修之道有正有助定慧是正道余万行是助道助定慧故故华严云譬如有力王率土咸戴仰定慧亦如是菩萨所依赖等诸教非一悟修多是解行顿渐通于悟修无定下明互阙之失谓无定之慧慧是狂慧如风中灯如摇动水无慧之定定是愚定如闷绝无心如枯杌无识又偏修定增长无明偏修慧增长邪见故涅槃云声闻定力多故不见佛性菩萨慧力多故见性不了了此二双运下明等学之益亦如涅槃说也两足尊者福智圆满定是福体慧为智本故也止观者摩诃止观十卷小止观二卷者序云止乃伏结之初门观是断惑之正要止是养心识之善资观是照察神解之妙术止是禅定之胜因观是智慧之由借广如威德章三观之初标本门中所引X疏其顿渐下第四总释法门然悟与修皆通顿渐又悟有解悟证悟修有随相离相谓初因解悟依悟修行行满功圆即得证悟此为真正若各随根性及诸善友方便施设先后无定今文九对一五解悟二三四六九证悟七八通二悟疏顿悟者慧日顿出霜露之惑渐销又如孩子初生六根四支百节顿具乳哺饮食养育渐渐成长出身入仕此悟在初故属解悟悟后之修即具随相离相理事双修故功行圆满必有证后悟即属后对疏渐修顿悟下次三对证悟也初言渐修顿悟者此有二意一者即前解悟之渐修修极故证二则从初便渐如诸声闻因四十年渐前修三乘教行故灵山会中闻法华经疑网顿断心安如海授记成佛如人伐木千斧万斧渐斫倒即一树顿倒又如从边远来于京都数月步步渐行入大城门之日一时顿到天台数年修练百日加功用行忽然证得法华三昧旋陀罗尼门于一切法悉皆通达即其事也北宗渐门之教意见如此然多入二乘之境难得圆通证故渐悟者谓虽闻圆教信圆法而根性迟钝不得顿悟虽不得顿悟而乐欲情殷深宗顿理顿发大心顿绝诸缘顿伏烦恼由此加行渐渐得悟悟即是证不唯会解如人磨镜一时遍磨一面终不从一分一寸致功尘埃则微微而尽明相渐渐而着又如学射初把弓矢便注意在的终X不故作亲疎节级然千百日射亿万箭方渐渐亲近乃至百发百中疏渐悟者谓信本性圆满而犹计有业惑障覆故勤拂镜尘渐悟心性如注所引喻也足履喻修行所鉴喻证悟也疏并为证悟者总结上三对也疏若云顿悟顿修下三对悟修皆顿但以惑互先后或同时故成解证之异初标顿悟顿修以斩染綟丝为喻者斩如顿悟顿悟烦恼本无即名为断如一綟之丝不胜一劒而顿断故染如顿修顿称性上恒沙功德念念无间而修如染一綟之丝千条万条一时成色故清凉大师心要云心心作佛无一心而非佛心处处道成无一尘而非佛国又行愿疏云行则顿修位分因果皆是顿修之义疏谓先悟后修等者初对也如注所释谓由顿了身心尘境皆空故不着诸相不证心性心性本不动故又由顿了恒沙功德皆备故念念与之相应名为合道由悟于先故当解也疏先修后悟等者次对也谓顿由绝诸缘等云云故得心地豁开以根欲俱胜故不同前顿修渐悟也注以修如服药者一服顿契也悟如病除者热病得汗四肢百节一时轻清也不取渐渐平复之意以悟在修后故当于证然此证解前无二相疏修悟一时者后对也谓以无相为修分明为悟悟即慧也用也修即定也体也荷泽云即体而用自知等注中取意引心要也具云无心于忘照则万X累都捐任运以寂知则众行爰起今但各取上句故一喻悟一喻修若全用后二句自有修悟谓上句悟下句修也心要又云一念不生前后际断照体独立物我皆如荷泽云一切善恶都不思量言下自绝念相正无念想心巳自知疏即通解证者此有二意一者如上释云证解亦无二相故二皆通谓即证即解即解即证二者或是证或是解谓顿了顿息等即为解悟顿尽顿觉即为证悟如大梦觉觉即顿觉梦必顿尽故疏若本具下第八一对也结云通解证也亦含二意如次上说初义可知后义应释约解释者但取无漏本觉为悟不加觉了之心但取性上功德为行不待息心为行注中饮字得字皆喻与之相应约证释者即始觉合本之时无别始觉之异故华严疏云新成旧佛旧佛新成成时但是本本之真不见新新之相悟修皆尔故华严说成时必与一切众生同体俱成又云成与不成无差别者正由不取新成之虗相也疏若约楞伽下第九对之证悟也此虽渐顿各四而非四对谓以地前四渐对地上四顿故彼经大慧白佛言世尊云何净除自心现流为顿为渐答中先明四渐后说四顿渐经云佛告大慧渐净非顿如一菴罗果渐熟非顿如来渐除众生自心现流亦复如是渐净非顿二如陶家作器渐成非顿三如大地渐生非顿四如习艺渐就非顿上之四渐约于修行未证X理故下之四顿约巳证理故一明镜顿现喻经云譬如明镜顿现一切无相色像如来净除一切众生自心现流亦复如是顿现无相无所有清净法界二日月顿照喻云如日月轮顿照显示一切色像如来为离自心现流习气过患众生亦复如是顿为显示不思议胜智境界三藏识顿知喻云譬如藏顿分别知自心所现身相及安立受用境界彼诸佛亦复如是顿熟众生所处境界以修行者安处于色究竟天四佛光顿照喻云譬佛所作依佛光明照曜自觉圣趣亦复如是彼于法相有性无恶见妄想照令除灭今注中取意撮略标之但看上引经文自当见耳然一向鉴配地位者古今同为此释亦顺经文若准清凉大师华严疏钞所释则通于横竖则位位中皆有顿义且约横论顿复有多义谓顿悟渐修等四句云云亦不出上来九对顿渐如别卷引然顿与圆若约究竟真实性德出体则同未圆不名为顿故若约释名义及教门施设则别谓顿约时竖说圆约法横说不妨有顿而非圆如初地顿断二障分别种子未断俱生故又不妨圆而非顿如信华严宗中所显一切众生全同佛德一向发心学之更不习权教小乘此名闻圆法起圆信然根性迟钝习之多时渐渐方解故非顿也天台云渐渐非圆渐圆圆非渐圆谓善渐家亦有圆渐圆寂亦有圆渐渐家渐者如江出岷山始于滥觞渐家圆者如X大江千里圆家渐者如初入海虽则渐深一滴之水巳过大江况滥觞耶圆家圆者如穷海泳永处底故今云渐是圆家渐尚过渐家之圆况渐家之渐故五教中判顿教圆教不同上来多段不同总当第一叙禅宗竟疏此圆觉下大文第二会圆觉也文三谓标释结今初标也二谓文殊下释也可捡教起因缘门中及下销文处取相应之义叙之今亦不能重述疏普眼观通于解证者随义阴处更为指之也以从戒定修得故当其证由但是观行成就未是果位故亦云解也又以观行成时更不见别有佛果是未证故即名证今评量此人但名解悟故判云解脱普贤后段者文云知幻即离不作方便离幻即觉亦无渐次疏更有下三结也疏此等下三通妨难谓有难云前权实对辨门中早巳广明顿渐等教何得今又重说故为此通也疏苟得下四结劝修言皆成定慧者谓定慧有有作无作自性三种不同故顿与渐皆相当也故荷泽说三种三觉有作三者约诸恶不作等云云无作三者妄心不起是戒无妄心是定知无妄心是慧自性三者谓空寂照言妄想者无定之慧也言无记者无慧之定也此但以冥冥无所拣择而为无记不唯拣于善恶说无记也言审而修之者此门意在于行不图知解而巳故劝云修之不云学之此第八一门疏文X多依清凉大师奉勅所制新华严疏悬谈十门中修证浅深门也圆觉经大疏释义钞卷第三圆觉经大疏释义钞X卍XXX圆觉经大疏释义钞卷第四终南山草堂寺沙门宗密撰九翻传中文二一叙翻二叙传初中二一约图录叙二约他疏叙初中云觉救者此三藏以非智为名也觉谓觉悟救谓救迷又觉者觉法救者救世谓觉悟真法救世群迷故名觉救疏此印度者天竺国有五印度四方及中此是北也印度罽宾皆未详唐语白马寺者后汉明帝时梵僧摩腾竺法兰等将白马駄经到洛都帝令造寺报白马恩此即天下寺之祖也在旧洛城门外东去今洛城二十里余亦曾到腾兰白马梵经初到元由广如别卷疏一部者目录曰二十八纸或一卷或两卷不载年月者目录云此经近出不妄何年且弘道为怀务甄诈妄但真诠不谬岂假具知年月耶评云余谓但云不知年月即得何必加此数言故疏中不载耳疏北都下二约他疏叙于中三一正叙言龙集者有释云高宗大帝当其年龙飞以王天下此说恐谬X曾见有处说长寿年是则天之代然今亦未委其指的也待更寻检疏具如别录者复不知是何图录悉待寻勘有释云证义大德是京兆皇甫氏范氏沙门复礼怀素又指度语笔授云在白马寺译经图记此等悉难信用谓证义笔授等何得半在此记半在彼图乍可不知不得妄生异说坚志法师疏说译主年月并与藏海疏同唯云天竺三藏羯湿弥罗为异耳余又于丰德寺难经中见一本圆觉经年多虫食悉巳破烂经末两三纸才可识辨后云贞观二十一年岁次丁未七月乙酉朔十五日巳亥在潭州宝云道场译了翻语沙门罗睺昙揵执笔弟子姜道俗证义大德智晞註纮慧今宝证道脉然未详真虗或恐前巳曾译但缘不能闻奏故滞于南方不入此中之藏不然者即是诈谬也疏不知此说下二评量也言素承此人等者后余到此京询其事迹悉如先闻甚有德行亦多事业更有着述数本章疏疏然入藏下三例断也疏定真伪者曾见经说迦叶白佛末法有魔或变现或说法惑乱佛法及佛弟子如何辨之佛言当以理验故知须以所诠法理方验真诈疏前后下二叙传于中二一叙诸疏言造疏者且据所见者叙之近闻江淮间亦有疏行不知如何惟悫者是佛顶疏主悟实者少小出家曾禀荷泽之教高节志道戒行冰洁久在东都恩命追入内住先天寺八十六岁方终焚得舍利数百粒坚志者实之弟子X虽多作化俗法筵亦有节行施利悉不入巳邈经者但节节料了便都以文言邈之而巳至于解释文义性相会前通后殊不局怀述理性者从首至末每科每段只是说万法虗妄如梦幻等觉性圆明徧满法界与诸法不即不离此之所见即不失南宗实理且免偏局然于着述之门都非作者文句虽不至凡俗且非章疏体或又无紸论骨气又不显发经文前章后段生起血脉意亦不一一销释性相义理专他词者布置言语处用文字标结巳来一一专倣斆古来诸人述作模样章疏仪或由此亦得首末颇似是当亦多用法相名句只是无的当见解逢文则强强随分作语销过今寻觉之虽免大段过失然旦都无滋味亦无所益利群俗者此疏四卷多作四六结对联环言语以说大乘理性诸法幻化乍闻皆悦耳畅心听览不倦然不堪研覈亦无经论宗绪非可传授疏未见开析者住含性相权实是圆顿宗具在教起因缘十段中第七收处说可检之略叙方见诸疏都未开析疏故今处为下二指此疏也言俱不依者但不依建立义理门户及释经文意趣然其中文句相当者时亦引之犹如不依外典小乘不妨数有引用耳序末者即疏序之末文云参详诸论反复百家以利其器方为疏解冥心圣旨极思研精义备性相禅兼南北等也可检彼钞略更叙之释题目X疏初者然下文中有二一总辨诸经如法华金刚之类者法华中文殊云我见灯明佛本光瑞如此以是知今佛欲说法华经又云此法华经是阎浮提人病之良药亦云时有仙人来白王言我有大乘名妙法莲华若不违我当为宣说一部之文频标名目金刚云须菩提问佛当何名此经我等云何奉持佛告须菩提是经名为金刚波罗蜜以是名字汝当奉持言之类者看诸经文但有自举题目即此类也疏如阿弥陀入楞伽者彼经文之中不立名字即知佛灭后结集家约义立名也言之类者但看诸经中有不标题目即此类也一藏之经不出此二类疏今此下二正明此经也五种名者诸经亦有如此者疏二者诸经下得名也文二一明诸典互亏二今经五名下显此经通摄今初也云人有请说者说复有二一约所说如金色童子经等二约能说如无尽意菩萨经维摩经等请者如思益梵天所问经贤护菩萨经等复有约所为人立名如须达经优填王经郁伽长者经等喻者如大云经宝积经等体者如诸法无行经等用者如神足经大神变经等果者如大般涅槃等因者复二一约因行如六波罗蜜经等二因位如十地经等能诠者如四阿含经等所诠者如无量义经等真者如法界体性无分别经等妄者如十二因缘经等境者如不思议境界经等智者X如般若经等疏乍单乍复者单如上说复者或具法喻如金刚般若妙法莲华等或具人法如胜天王般若等或具体用如十住断结经等或具因果如渐备一切智德经等或具真妄如大乘流转经等或具诠旨如大方广修多罗王经等或具境智如观无量寿佛经等疏其类不同者但详审上所列得名之例遍观一藏经题类此皆知得名所以疏今经下二辨此经通摄也文六一总标二大者下别配三斯则下结摄四方诸下对辨五了义下印题六其每字下指别疏宗本体用等者宗本即圆觉圆觉是法体用即大方广大方广是义故云法义之宏纲诠是修多罗即言也旨及功能是了义了义即象也了义之言简胜余经故皎是至明镜者可辨妍媸好恶疏二配法义者文三一立理二指例三正配今初也谓听学之人但求文义不寻法体亦不原此义是何法上之义若禅学者但欲认取一法认得即了更小推斥诸佛本末之说菩萨性相之释故今具与配之疏故论中下二指例文三一举其例者谓佛菩萨所说大乘一切差别义理皆约本心说之不曾于本心外别说一法故论云依于此心显示摩诃衍义二心是下指法同三论文为欲下显名别疏今经下三正配文三一总配二故正宗下别配三总结别配中文二一X所诠二能诠一中二初三字二字对也言标本唯立圆觉者文殊章初便云无上法王有大陀罗尼名为圆觉流出一切清净等云只言圆觉者此章亦云如来因地修圆觉者普贤章云闻此圆觉清净境界云何修行亦云种种巧化皆生如来圆觉妙心亦云皆从诸如来圆觉心建立普眼章云则于圆觉不能悟入又云欲求如来净圆觉心亦云圆觉净性现于身心彼愚痴者说净圆觉实有如是又云十方众生圆觉清净亦云圆觉普照寂灭无二于三章经中略举十处后九章经更有五十处巳来列在别卷检看相当易记者任取稳便引之疏或唯觉下二四字一字对也言或但云觉者觉遍十方界又云依幻说觉亦名为幻若说有觉犹未离幻说无觉者亦复如是亦云一切觉故亦云皆是觉随顺亦云非觉违相诸能入者有诸能入非觉入故又云证觉般涅槃净觉者是则名为净觉随顺亦三观皆云以净觉心又云由此不能入清净觉亦云则不能入清净觉海亦云为我等辈广说净觉大觉者大觉悉圆满又云无上大觉心本际无二相妙觉者无上妙觉大因缘故觉性者亦不可说无知觉性亦云当知觉性平等不动等亦云随顺觉性等觉心者诸幻灭尽觉心不动又云若此觉心本性清净因何染污又云信佛祕密大圆觉心觉相者皆依圆照清净觉相等者或云成就正觉心华严明或云一X切障碍即究竟觉释曰广列诸觉者意令讲者自简或义要或诵得或熟处逐便即引不必总记之疏三字者下初对中二一释三字二释二字初中三一配三大二然经下正释义三对华严二中云简小之大者百法论题云大乘百法明门论彼疏释云大以简小为义乘以运载得名故今云尔疏先于诸法者儒道二教所说人畜草木万物以天下为先天地又以混沌一气最为其先故立元始之号亦老子经云有物浑成先天地生意云天地人畜万物皆从混沌而有今正教处明则天地人畜是别业共业所感所感能感皆从自巳妄识之所变起则以妄识为先妄识由迷圆觉真心故有则以圆觉为先也故下经云种种幻化皆生如来圆觉妙心至于虗空亦从识变当知唯有圆觉是最先之义故云先于诸法也若约本末无碍真妄融通则无先无后今就迷真起妄依本起末之义故云先于诸法也先故称大如人最长以生在先故称为大不约身量说大小也疏涅槃经云者引经证常义是大义也常者即竖穷初际也即彼经第三名字功德品佛告迦叶是名为大般涅槃上语亦善云云乃至所言大者名之为常如八大河悉归大海云云今但取其大字约体不变故名为常以性出自古非造成故故生公序云夫真理自然悟亦冥符真则无差悟岂容易云云乃至若寻其趣乃是我始会之非照今有照不在今即是莫先为大X既云大矣所以称常常必灭累复曰般泥洹也疏横者者此约分量以说大也涅槃又云者即彼经第五如来性品云佛告迦叶所言大者其性广博犹如有人寿命无量名丈夫人是人若能安住正法名人中胜故远云分此一文便成二种大一广故名大二胜故名大今但取广遍之义义便引来彼更有多故名大如藏多珍宝复有高故名大如高大山难至其顶复有深故名大犹如大海难穷虗故今以多即约用高即约果故但用二义于常义中巳含深胜如人最长即是胜故又言犹如虗空复是别义谓第二十三又云譬如虗空喻真解脱真解脱者即是涅槃疏本有过尘沙等者即论云从本巳来性自满足一切功德所谓自体有大智慧光明义云云乃至具有过恒沙等妄染之义对此义故心性无动则有过恒沙等诸净功德相义示现释曰今改恒沙云尘沙者一则避于国讳二则展数更多谓抹世界为尘一尘为一德用故甚多也沙则恒沙中所有沙数也然所引论是释相大中文今于用大中引者以德相是起应用所依之本故标本摄之以明妙用又文句相近便亦及证得相大之文免两度重举甚为宜便矣疏潜兴密应者以凡夫位中此妙用等亦非断无但凡夫日用而不知故云潜密故论云能生一切世间出世间善因果故既亦生世善则凡非无也疏无X有休息穷尽者通论圆觉用无穷尽不简圣凡若直就圣人者诸佛大用昭然可解具如华严涅槃诸大乘典且如涅槃经云是大涅槃能建大义若有菩萨住大涅槃以须弥山王如是高广悉能令入于芥子中乃至我巳久住是大涅槃种种示现神通变化犹如虗空涅槃章引彼经即约果用今意明是即体之用本有之用佛果有相用者皆由本自有故问涅槃此义本释大字何得于广字义中引之答良以涅槃题中无广广与大同故以广释大十二部经名广无大字字与广合故以大释广今经具有三大故名配之疏问华严下三对华严也具十玄门者即彼宗中俨尊者禀受于文殊化身杜顺和尚心既精通自有文释一同时具足相应门二因陀罗网境界门三祕密隐显俱成门四微细相容安立门五十世隔法异成门六诸藏纯杂具德门七一多相容不同门八诸法相即自在门九唯心回转善成门十託事显法生解门藏和尚除纯杂唯心二门加广狭无碍自在门主伴圆明具德门还成十也然此十言通德相业用持之不失即当德相应之于缘即当业用今虽于此引之应知便言广字中也疏百门义等即藏和尚制百门义海两卷谓X就一微尘说十门义门门具十故成百也具列在别卷中复言等者如观一莲华叶具十玄门及金师子章具十门义相即相入重重无尽者即十玄中略举三门也业用之义义最显故同异可知者此中所释则大唯尅体方唯持性广包事事相入及重重无尽疏圆觉者下二释二字也文三一正释二故论下引证三会诸教今初也疏虗明灵照者肇公云欲言其有无状无形欲言其无圣以之灵圣以之灵故虗不失照无状无形故照不失虗二中又二初引论证上无诸分别念想故知下释圆字二故下文下指经证圆字义疏然此下三会诸教也文二一会经二禅门下会禅初中三初总标二涅槃下别释三余类下结意疏后四字可后对也文二初总配后别释文四一间隔对二亦可下如次对三又四字下总别对四是则下结五字疏后释者下分为五段一略指三字二具释了义三契经下略指经字四问修多罗下问答通妨五上来下结竟指余今初也二释了义中又二一直销文决择等者顺释非覆等者反释谓决择说非覆相说究竟说故非密意说显了说故非含隐说疏然诸经中下二释行相也于中三一征起二清凉下正释三通妨正释中又三一约师释二约教释三证此题初中又二今初就理俱了顺宗者时在东宫令敕使苏明俊至清凉山问和尚诸经了义和尚制述以牋引而答之约十余纸今撮机要引用矣疏本为一事者则法华经意本为开示悟入故出现于世如悬谈教起因缘中说疏今约开下二开教有了不了于中二今初标定谓净名等四依中之一也余三依者谓依义不依语依智不依识依法不依人疏不了义下二判教又二一约大小判二大乘复下约权实判皆如悬谈权实对辨中广说一极者会三所归之一也玄是法鑪是喻智是法海是喻群像万流皆含法喻谓以玄妙之理镕融森罗万像染净事法而为一味之法如以炎鑪陶冶千万金之器像而为一味之金又总摄无量流类差别之智但是一实相智如摄百川万流为一大海余皆可见疏又大宝下二约教释也但细详法中所释之义及所引之经即了不了道理昭然可见三释曰下证此题也疏虽诸经中下三通妨也谓外难云圆觉中义与佛所相当题云了义者法华涅槃华严不题云了义应可皆非了义故此牒所难词而通云虽诸经等也如法华难云诸法从本来常自寂灭相佛等而X乃复云见六道众生贫穷无福慧等涅槃等经亦类此而知疏各随别义者法华云妙涅槃圆寂华严万行之华严饰法体般若能断烦恼各从增胜之义而占一名不可难云法华之外余经量皆不妙涅槃之外余经皆无圆寂之理华严之外余经皆不说万行及佛般若之外余经皆便不说智慧断惑等疏唯此等者此经决了觉真妄性相穷须尽底了义之味偏为增胜故特标也上来第二具释了义竟疏契经下第三略指经字第四问修下问答通妨第五上来下结竟指余皆详之可见耳释序分二释本文义中四一总科三分二所以下别释三分三今初下牒释序分四正释经文今初也弥天等者谓道安法师判一切经皆为三分后西国梵僧将佛地论来翻译论文亦判一切经皆为三分故云冥符也二中可知三中又三一释证信序二发起下释发起序言宝盖者即彼经大众集巳时毗耶离城有长者子名宝积与五百长者子俱持七宝盖诸佛各以其盖供养佛佛之威神令五百盖合成一盖遍覆三千大千世界而此世界广长之相皆于中现三千界中须弥诸山日月星辰天龙宫等及十方诸佛说法等一一皆现于宝盖中大众欢喜宝积说偈赞X佛云目净修广如青莲等发起彼经会差别体种种之权合为一实之教等也法华毫光者即彼经四众巳集围遶供养佛说无量义经巳入无量义处三昧身心不动天雨四华地六震动四众欢喜一心观佛佛放眉间白毫相光照东方万八千世界下至阿鼻地狱上至阿迦腻咜天于此尽世界尽见彼土六趣众生及诸佛说法四众修行及见菩萨种种因缘相貌弥勒陈疑文殊解说皆是发起彼经宗旨白表众色之本毫表中道智慧等如彼疏说又涅槃经面门放种种光谓青黄赤白等又华严面门众齿之间放光照十方世界海召集大众故华藏界外十方诸大菩萨云集发起彼经主伴缘起疏然证下三重释二序也疏今此经文下四正释此经文二一合明二序可检下销本文之疏略叙之二将解证下开章解释文三在疏疏请问四事者智论第二云佛涅槃时于拘夷那竭国娑罗双树林中北首而卧一心欲入涅槃阿难亲属爱未除未离欲故心没忧海不能自出尔时长老阿泥楼豆语阿难言汝是持佛法藏人不应如凡人自没忧海一切有为法是无常相汝莫忧愁又佛首付汝法今愁闷失所付事汝当问佛佛涅槃后我曹云何行道谁当作师恶口车匿云何共住佛经初头作何等语如是种种未来事应当问佛阿难闻是事巳心闷少醒得念道力以是事问佛佛告阿难X若今现前若我过去后自依止法依止念处莫依止余乃至广说身受心法除世间贪忧又云从今日后解脱戒经是汝大师如解脱戒经身口意业应如是行又车匿比丘如梵天法治若心耎复应教迦旃延经即可得道复次是我三僧祇劫所集法宝藏是藏初应作如是说言我闻如是一时佛在某方某国土某处树林中是我法门初首应作如是说何以故三世诸佛法经首皆称是语今我经首亦应称此如是我闻一时等语又大悲经第五云佛告阿难我今以是正法宝藏付属于汝勿令毁灭阿难白佛言我今云何修行法眼乃至复云何结集法眼佛云阿难我灭度后有诸大德比丘僧众集法毗尼时彼诸大德摩诃迦叶最为上首阿难彼诸大德诸比丘众应如是问世尊何处说大阿波陀那何处说摩诃尼陀那乃至云何处说声闻藏缘觉藏菩萨藏阿难时诸比丘如是问巳汝应答言如是我闻一时佛在摩伽陀国菩提树下初成正觉如是我闻一时佛在伽耶城如是乃至云如是我闻一时佛在拘尸那城力士生地阿利罗䟦提河边娑罗双树间乃至云佛说经巳一切大众皆大欢喜顶戴奉行阿难汝应如是结集法眼疏四念处住者于四念处心常观察明记不忘故名念住若要广说即检下普眼章中释三十七助道法初之疏钞也疏观身不净者谓五不净及九相观等五停心观及念处观身之观大同小异耳今注X中且约五种以释也注种子者揽父母精血惑业识种以成身分故净名云是身如幻从颠倒起是身如影从业缘现智度论云是身种不净非余妙宝物不由白净生但从秽道出住处者于父母胎中生藏之下熟藏之上自体者三十六物成身外有发毛爪齿垢污大小二遗眵泪涕涶等十二次有皮肤血肉肪膈脑膜骨髓筋脉等十二中有心肝胆肺脾肾肠胃生脏熟脏赤痰白痰等十二自相者九孔常流智度论云种种不净物充满于身中常流出不止如漏囊盛物究竟者命断膖胀烂坏故也净名云是身为虗伪虽假以澡浴衣食必归磨灭智度论云审谛观此身必归于死处难御无返复消息如小儿金光明经云虽常供养怀怨害终归弃我不知恩注三苦者苦受苦苦乐受怀苦舍受行苦八苦者生老病死爱别离怨憎会求不得五盛阴疏心无常者前念后念生灭不停一剎那中九百生灭故深密经云阿陀那识甚深细一切种子如瀑流疏法无我者一人无我于五蕴中一一推求即蕴离蕴皆无主宰故二法无我五蕴一一当体自空故疏建立之意者佛令阿难经首置此如是我闻等有何利要之意注引律云尔者出华严疏及上生经疏上生经疏云微细律所明未详是何部帙此局如是我闻者六成就中唯通初二故言局也疏今故癈我下上即论文此下即生公意成上论义疏阿优者如X百论说其文稍广今略而言者提婆菩萨立佛教功用初云恶上善行外道破云初有恶字是不详也初恶故中后亦恶岂如我经教首置阿优是吉祥初故中后亦吉菩萨破三具在别卷疏三释文者下此文有二一标举开章二牒章解释今初也六成就者若准佛地论科为五事一总显巳闻二教起时分三别教显生四彰教起藏五显所被机今依用之但开初总显巳闻作信闻二种故成六矣疏今初经如是下二牒章解释也大章有三今即牒初信闻时主也于此一段经中疏又分三一配六成就二合释初二三离释初四今初也云后二者第一说处依真及第三同体法众各是一成就也疏先且下合释也于中又五一直释可知二佛地论云谓结集下引论释然彼论合释四字总有四义今疏但用第四依许可也以文显故要故彼论具云谓传佛教者言如是之事我昔曾闻如是总言依四义转一依譬喻二依教诲三依问答四依许可前三在别卷四依许可者即疏连次者文云如有说言我当为汝知是而思如是而作如是而说等又许可者或信可言是事如是谓如是法我昔所闻此事如是齐此当说定无有异由四义故经初皆置如是我闻然上总意遍此四义非别理也又功德施论释云如是我闻者X显示此经是佛现觉而演非自所作此亦同佛地总意耳梁朝云光法师云如是我闻者将传所闻之法先当标举一部谓如是经教我于佛闻此亦全同佛地总意疏释曰宣下三约论简结集人疏华严疏下四引记简结集处华严钞云此记本是藏和尚制后经修饰其间经论所无者皆问日照三藏乃西域相传耳而纂灵记及华严旧疏皆言智度论说未检其文金刚仙论亦同此说云佛记铁围山二界中间召集阿罗汉八十亿那由他菩萨无量无边恒沙等毕钵罗窟者迦叶等结集处也疏集法传等者五引传会结集人华严钞引也复有本云集法经说此应抄写字错或前后两译名殊如付法藏经付法藏传但是一耳然金刚仙论及真谛般若疏引阇王忏悔经等并同此说此云欢喜者又有本云庆喜随德名别者由此阿难多闻闻持其闻积集三慧皆备文义并持于三藏教总持自在大法念经者且也天台净名疏中所引其经喜字皆在梵语云一阿难贤二阿难持三阿难海今以集法传一一便翻又说所持三藏意在易见故先引也彼经不说所持之藏天台配云今谓初者闻持三藏教二闻持共二乘说大乘法三闻持不共说大乘法然天台先有问答如别卷引疏此下离释者三离释初四也对上初二四字合释故云离释望下如字是义殊此又应名合释也文四X一如是二我闻三一时四婆伽婆今初如是也文二今初约信顺合释也智论者论具云佛法大海信为能入智为能度如是者即是信也若人心中有清净信是人能入佛法若无信是人不入佛法不信者言是事不如是持是不信相故信者言是事如是是信相故故肇公者此下肇公但是用智论意非是别理是以疏言故肇公云也疏信则所下此是后人复于肇公上加云信为入法之初基智为究竟之玄术信则所言之理顺顺则师资之道成由信故所说之法皆可顺从由顺故说听二途师资建立此所加者言则虽多亦无异理疏又圣下二约法体离释文二一通约诸经释此下自狭之宽以释也此第一最为唯取如故即刘虬注无量义经云尔疏又真不下若取敌对阿优应如此释今更为广释之令显外道谓阿之言无优之言有万法虽众不出有无此则断常之计今云如即真空是即妙有既有外之真故空而非断无真外之俗故虽有非常即对破邪宗以彰中道一代时教不出于斯故云如是言敌对阿优者百论外道立阿优为吉智论说梵王昔有七十二字以训于世教化众生后时众生转薄梵王因兹吞噉在口两角各有一字是其阿优亦云阿呕但梵语轻重耳疏又如者下通能所诠含于事理理者道理非唯真如即生公释法华经云尔注此同远公者此于生公释中傍出远公约法以释意明远公即X生公意然彼具云一切法解阿难道彼如来所说如于诸法故名为如说理如理说事如事说因如因说果如果如法之言是当道理故曰如是良以乖法之言说名为非故如法之言得称为是其言虽多但当理言耳故不异生公又有无下总合上宽狭释也疏若唯就下二唯约当经释谓不异是相似义故名如也离非则反显于是义故名是也此虽约当经然亦大同有无不二为如如非有无为是矣疏唯此因果者还源观云非真流之行无以契真何有饰真之行不从真起故知不异圆觉方是离过之因也果例此知法应随教门者华严钞中配五教以释谓既知是为理之言明于二谛则小乘人法为俗生空为真始教之中四重真俗终教之中事理真俗二相交彻约顿教则真俗两亡亡言绝虑称当理如无常经应以生老病死定是可厌等称为当理之言异此所明不得称是事等余教可思疏我闻下二也于中又二一正释二通妨初中又三一约大小乘法相教释二约空宗释三约终教释初中二一释我二释闻初中复四今初第一约假名直指谓净土所说之经故结集兼于菩萨然此总指巳含实教疏云何称我者二以妨难征起意云一切佛教诠于无我阿难是入理圣人那同凡夫而言我闻疏我有四种者三总列邪正于中初二如下所辨三通大小贤圣四唯明菩萨又若约本而言阿难亦通X法身我也亦如下说疏今是下四以正简邪谓法虽无随世流布假说故无我法中有真我故非邪慢等者此中通是一论之意谓智论第一有三复次以释无我说我一云世界法中说我非第一义中说以是故诸法空无我世界法故虽说我无咎二云复次世界语言有三根本一邪二慢三名字前二不净后一是净一切凡夫人具三种语见道学人具二种语谓慢及名字诸圣人一种语谓名字由心不计实法随世间人共传是语佛弟子顺俗故说我无咎三云复次若人着无我相言诸法是实余皆妄语是人应难汝一切法实相无我云何言如是我闻今诸佛弟子一切法空无所有是中心不着亦不着诸法实相何况无我中心着以是故不应难言何以说我释曰上三复次一随世间故二破邪见故三不着无我故又瑜伽论说有四义一慈恩傍智论意立三种我并无别义皆如别卷和会上来皆是简邪慢及显第三随世似我也其第四法身我者即法性圆宗涅槃等经会权归实所显法身真我不同法相破相但说似我及无我矣此结集者既是文殊阿难阿难当第三我同诸圣故文殊当第四我法身大士故又阿难权本亦当第四文殊不坏似相亦当第三或从胜配属或本末互通二意皆得疏闻谓下二释闻也文中又二初正释二通妨初中二一释能闻义二释发识义初中又二一直指二大小乘下X释义各有三说者小乘三者萨婆多宗自有三义一法救论师耳闻非识谓虽自分识依根方闻然闻体是根非是于识如闻既尔见等亦然故杂心云自分眼见色非彼眼识见非慧非和合不见障色故二妙音师识闻非耳根无觉故三成实师和合能闻上三并如俱舍界品一及婆沙第十三说受教故疏然或具下二释发识也上云和合但合根识能闻大乘三者一耳闻非识如杂集第一云耳界何相谓能闻声瑜伽三十五云数数于声作意耳能闻故二识闻非耳梁摄论云闻有三义一闻体谓耳识二闻资粮谓音声三闻果谓即闻慧唯此耳识以为正闻三和合能闻佛地论云闻谓耳根发识显受瑜伽释论云闻谓听闻即是耳根发声耳识闻明耳具缘发识故云四八四缘者小乘也一空二根三境四作意故智论云尔时耳根不坏声在可闻处作意欲闻情根虗意合耳识生随耳识生即意识生能分别种种因缘得闻声然意但是作意之根故唯云四智论九所释之义皆具大小乘故又此四缘通大小故疏八缘者大乘也亦于四上复加于四谓一空二根三境四作意五根本依六染净依七分别依八种子种子为因缘依诸有为法皆说此依离自因缘必不生故分别依者即第六识染净依者即第七识根本依者即第八识根即同境依X故唯识第四云由此五识俱有所依定有四种谓五色根六七八识随阙一种必不转故同境分别染净根本所依别故如有偈云眼识九缘生耳识唯从八鼻舌身三七后三五三四并在下八识章中具释疏虽因耳处下二通妨谓有问言既是耳闻何言我闻故为此通明我为总总该眼等耳诸根故即佛地论文疏若无相下二约空宗等释含于三教谓始教顿教终教故云等也虽含三教无相宗义理强故云空宗谓若但云我既无我闻亦无闻即大乘初门为始教意若云能所双寂无闻不闻亦无我不我离念而显即顿教意其从缘空故有二一者向上成前二教无我所以二者向下不坏假名即不闻闻耳为终教意谓事理无碍故闻与不闻无二义故故智论云闻者云何闻用耳根闻耶用耳识闻耶用意识闻耶若耳根闻耳根无觉知故不应闻若耳识闻耳识一念不能分别意识不能现在五尘故皆不应闻答曰非耳根耳识及意识是闻声事从多因缘和合故得闻声不得言一法能闻声尔时耳根不坏乃至种种因缘得闻声释曰既和合而闻闻即无闻皆终教意若刘公注法华云阴入非主我为听受非情曰闻深照缘起悟解法空若斯人也顾命之所因然后传而无执物我同致释曰此初亦始教意从深照缘起下即实教意然皆属无相宗摄又言不闻闻者即涅槃X十九说也彼有四句谓不闻闻不闻不闻闻不闻闻闻今但用一句不能具引经意天台用此四句配于四教谓藏教闻闻等如别卷引疏若约法性下三约实教释然亦明圆教中意以我无我者含两经意一者净名云于我无我而不二是无我义二者涅槃云无我法中有真我是故敬礼无上尊正当今意则口顺世间心造真境真自在我疏根境非一异者以根境与共为缘起因根说境因境说根互相融即故曰非异两相历然故曰非一斯为妙耳何所不闻疏然阿难下大文第二通妨也谓有闻言智度论云阿难是佛得道夜生涅槃经说佛成道后过二十年阿难方为给使自二十年前如来所说阿难不闻如来将入涅槃阿难为魔所蔽亦不得闻何以经初皆言我闻故为此通通有二义今初带权以通也故先且举难词云阿难所不闻等疏重说者报恩经第六明阿难佛命为侍者阿难从佛请求三愿一者不受佛故衣二者不随佛受别请三者若所未闻法更请为说故如来将入涅槃前更为阿难重说智论亦说此义如别卷中疏得深三昧自通者金刚华仙经云阿难得法性觉自在王三昧故如来前所说经皆能忆持与亲闻无异涅槃亦云阿难多闻士若在若不在自然能解了常与无常义法华得授记竟云世尊甚希有令我念过去无量诸佛法如今日所闻我今X无复疑安住于佛道方便为侍者护持诸佛法既云得记意亦滞权方便为侍者即密显实矣更有数意并在别卷疏若推本下二显实以通又有三节一直示二如不下指经经云尔时复有千亿菩萨现声闻形亦来会坐其名曰舍利弗目连乃至云阿难提婆达多䟦难陀等而为上首皆巳久修六波罗蜜近佛菩提为他众生于离染生现声闻形释曰是大菩萨方为显本故为实说如法华五百弟子品云诸比丘谛听佛子所行道善学方便力不可得思议如众乐小法而畏于大智是故诸菩萨作声闻缘觉阿难章中云方便为侍者护持诸佛法即大权明矣疏况同下三结答也文殊者如前所引纂灵记也何滞迹者谓一代时教所被多机机感既殊见闻互异故诸教说圣众权实多端善须得意何滞其迹况前引大乘集法经说三阿难权实之应昭然金刚仙论及真谛般若疏引阇王忏悔经等并同此说疏一时者下大文第三也文三一随相释二据实释三总出体初中三一正释也时者梵云三摩耶此云时师资合会者生公云机教一时谓上言如是言虽当理若不会时亦为虗唱今明物机感圣能垂应凡圣道交不失良机故云一时肇公云即法王启运嘉会之时者意亦可知启者开也嘉者善也易云元者善之长也亨者嘉之会也谓开大运演说真乘即嘉善之会也疏说听究竟者先应难云一会说有多多X字句句字有多多剎那如何言一佛地论云此就剎那相续不断说听究竟总言一时此中不定约剎那亦不定约相续亦不定约四时八时及十二时亦不定约成道巳竟年数时节名为一时但是听者根熟感佛为说说者慈悲应机为演说听事讫总名一时由能说者得陀罗尼说一字义一切皆了或能听者得净耳意闻一字义一切皆解或说者时少听者时多或说者时多听者时少故不定说一念多劫之时节也由于一会听者之机有利有钝如来神力或延短念为长劫或促多劫为短念亦不定故但约说听究竟名为一时更无异义释曰上所释者多约佛地论疏简异余时等者佛说余经等时或作余事等时也疏如涅槃下二引证具云我于一时在迦尸国我于一时在恒河岸我于一时在尸首林疏又诸方下三通妨又字者连前释一时义之文势也诸方下正是通妨谓有难云何不别说四时六时十二时等定是何时但云一耶故为此释言诸方者竖谓上下横谓四方言延促者人间五十年四王天一昼夜等言不定者有二意即一指正延促云不定也二谓四州昼夜不同故云不定谓北洲夜半南洲日午东洲日没西洲日出等如来说经拟于上界诸方流通若说四时等即诸方不遍故不别说又以处则不过十六国中游化住止之处而有其数易为标指时则年月日春夏秋冬寒热昼夜寅卯须臾等X变易迅速积数无量不可一一记录难为标指故多不说亦有说者谓鹿园教成道三七日后说十地经一七日后说如来藏经十年说等今疏云诸方时分等者巳摄此也谓一方时分犹繁积难标况诸方不定其数尤多如何标指亦如闻说此州某年月日午时有某事其州土他阔狭彊域方处即如所闻以意取像想之不着其年月等即想之量定况闻午时便作午时想乃是此间子时既敌对相反说之何益故处可定标时不可定说也此前先破慈恩两重通难之失在别卷中疏若约下二据实释也此是佛顶悫疏所说也谓心境泯时乃至本始会时也谓说听皆入三昧观此二法皆从缘无性但是一心故云一也心境通于遍计故须泯之理智唯悟悟即不执能所不坏能所故但融之融之即自他不异故云如也本即本觉始即始觉始觉合本无别始异名究竟故云会也佛说之时心心若此而一机感相契亦然故云一也净名楷疏亦作随相就实二释随相大同于前就实释云说听虽别原其本性真体不殊一味如如故名为一即就此一以辨其时故云一时评曰若以本性为一则一切皆一何唯时一应云听众一人贤圣一德经有一义等此义不然故不用也疏然一下三总出体言无体者即当据实门中言假立者即当随相门中假即无体无体即假即随相据实二义无碍故云总出体也又俱出一体时体故云总也X言假立者皆是不相应行行蕴法处法界所摄故指云引对法论云有为法上假立数等非色非心不相应行为体或可假法无体以实法为性即用五蕴为体或云从识变现是识上分影像相分摄相从见唯识为体若各出体者即就不相应行中数是一体时是时体疏婆伽婆者主成就也文三初正释此二会余经三总出体初中三今初约经翻译也三德者法身断德报身智德化身恩德疏此宗法报不分者诸处以遮那为法身以舍那为报身若华严等圆顿宗教即遮舍但梵音小异此翻为光明遍照或云广大生息是理智不分之真身也此经是净土说故化主是真身是以经云婆伽婆也疏故佛地下二引论例证谓佛地经亦净土说故论所释化主亦云异余大师婆伽薄伽但梵音之小异注六义者谓自在炽盛与端严名称吉祥及尊贵如序中说又为其余者地前及二乘人也彼未能亲见故标胜以生其信疏弥勒下三将论反显也谓无着菩萨入日光定上昇兜率问弥勒金刚经义弥勒以八十偈为说无着将此妙偈转授天亲天亲造三卷论释今引论中之颂也颂释经中无有定法名如来可说之文也论长行释此颂云释迦名佛是化身此佛不证菩提亦不说法今解曰言化身不说反明真身说也故X大云疏释云报身说也此疏意者给孤园中当秽土化身说经及今论主推归实理化身亦无实说之义况于圆觉在净土所演而非真身说耶故云况也是以科云反显疏若约诸下二会通余经文中六一标举直释谓若云菩提此直云觉此是法也若云佛陀即加者字则属人也然觉是觉察觉悟之义佛地论云如大梦觉如莲华开上察下悟也或可反此或佛以觉照为觉谓觉妄法本无照真性本净故云觉了真妄又觉性中本无诸妄为觉性照性上恒沙功德本来具足为觉相疏据大下二反覆相释三故论又下引证反释四又云下引证顺释文皆可见五然觉有下开义别释注云从此便异于二乘者不同权教从觉他方简二乘觉满方简菩萨言二觉理圆者觉自心诸法性相无异也六若约佛地下取类总释注云智障谛觉喻各二者此有五对成十句也即论第一云谓具一切智一切种智离烦恼障及所知障于一切法一切种相能自开觉亦能开觉一切有情如睡梦觉如莲华开故名为佛释曰谓以一切智断烦恼障证真谛名自觉如梦觉也以种智断所知障达俗谛能觉他如莲开也疏华严十佛者离世间品说也所谓成正觉佛愿佛报佛乃至随乐佛成正觉者果位妄尽智显故愿者愿力周法界恒转法轮度众生故业报者X万行功圆相好福德具足故住持者持自受用身安住受用土尽未来际而不失故涅槃者生死永寂故法界者若心若境若性若相无非佛故心者万法虽众不出一心唯心知觉故三昧者虽心境皆佛妄想取着即乖正觉唯平等持心方相应故本性者将心息妄亦乖本性性本自寂性本自知方名真佛故随乐者如理观察随心所见无非是佛疏若出下大文第三总出体也若心若境若圣若凡摄归圆觉故总为诸门佛义之体也疏二说处下此文有二初总标宗意于中云亦如华严下举普贤例佛也普贤尚尔佛岂不然疏释此下开章别释又二初通疑难中文六一问二答三转难四通难五总结六显要今初文三一自立宗也彰说处者如金刚舍卫国法华王舍城祇阇崛山净名菴罗树园之类是也主伴者檀佛为主列众为伴胜劣等差不同此经云同住如来平等法会二今云下指所疑三既不下牒之为问疏答曰下答中三一辨宗以答二引其类例三以论具释初中二初辨定二宗后然此了下简宗以答识智之体者文殊章后半云如来因地修圆觉者智是空华乃至究竟圆满遍十方故又普贤章众生幻心还依幻灭诸幻尽灭觉心不动依幻说觉亦名为幻乃至诸幻虽尽不入断灭性X相源者流出一切真如菩提涅槃则性源也种种幻化皆生于觉心即相源也深究无明根者文殊章初明无始颠倒乃至此无明者非实有体等尽于推穷妄宰一段文也又弥勒章五性所依净业章四相根本皆是此义也圆彰无漏界者普眼章中法界观三重之经乃至一切众生本来成佛生死涅槃如昨梦等然此四句一部经中文相当者皆引释之为妙也余诸义势并如教起因缘中及分齐幽深所辨须明真佛者佛地论云化身麤不可宣说等如下所引疏然诸大乘下第二引其类例意恐愚者疑云此经既无人间说处岂敢一向传持故引同例若以不标人间之处便疑者则所引经等总应疑也以皆无人间说处故然引此十经非唯通例净土其中仪或一一相类谓光明神通及主伴三昧同平等会诸佛同住众生同体处于不二而现众事等并具引配在别卷中今此答亦各标处而巳又疏外更引五本亦在彼卷深密解脱经序品第一如是我闻一时婆伽婆住法界殿如来境界处众宝赫炎一切庄严第一之处遍至无量诸世界处放大光明普照之处等法集经如是我闻一时婆伽婆在虗空界法界无差别住处云云称赞大乘功德经如是我闻一时薄伽梵住法界藏诸佛所行等云云大乘密严经密严会品第一如是我闻一时佛住出过欲色无色无想于一切法自在无碍神足力通X密严之国云云佛说如来兴显经第一闻如是一时佛游如来建立之土号叹如来深奥悦豫普见楼阁为大严净显曜威宫瑠璃之藏如来所行云云大毗卢舍那成佛神变加持经卷第一入真言门住心品第一如是我闻一时薄伽梵住如来加持广大金刚法界空一切持金刚者皆悉集会云云信力入印法门经卷第一如是我闻一时婆伽婆住如来住持境界之处金刚坚固所成之处不可坏地安固之处方等王经虗空藏所问品第一如是我闻一时婆伽婆游如来行处入无碍智行处佛地经如是我闻一时薄伽梵住最胜光曜七宝庄严放大光明普照一切无边世界无量方所妙饰间列周圆无际渺然难测超过三界所行之处胜出世间善根所起最极自在净识为相如来所都大菩萨众所云集又有四本经亦在净土说亦在别卷又有经俱有秽土净土之相谓等目菩萨所问三昧经云闻如是一时世尊游于摩竭境界法静道场初始得佛云云㸌然正受其定恬泊忽无形像亦无中外静无见闻所居正受乃大旷荡汪洋无极难遇难闻亿世之遇时还此定佛定无量无炳不彻又有文殊宝藏陀罗尼经在净居天说又大集部中有一品在欲色二界中间说故知说经之处各随所见不应局执疏然净土说下三以论具释也于中三一标意X二正明三印定今初论曰下二正明也今科此一段论文且为两段今初问也二有义下释也唯注科为四段今初谬义也文三一论答二注难三佛为下论通此文本是通于伏难疏家今便腾于伏难令血脉连通初学者易见又不敢滥于论文故侧注书之也下所有注意皆例此论有义下二正义也于中五一正答问二注难前义也变净土者即宝塔品大乐说请开宝塔户佛言须集分身佛大乐说请集佛世尊放光远召为欲受佛身故一变娑婆二于八方各更变二百万亿那由他国土皆令清净受佛不足第三更变二百万亿那由他国土皆令清净故云三变足指按地者即净名经佛国品说随其心净则佛土净尔时舍利弗承分身诸佛威神力故作是念若菩萨心净则佛土净者我世尊本为菩萨道时意岂不净而是佛土不净若是佛即答云我此土净而汝不见尔时世尊即以足指按地即时三千大千世界若干百千众宝庄严土一切大众叹未曾有而皆自见坐宝莲华等是也论经不下三结宗曰也经即佛地经四若尔下前宗难也五传法下自通释于中又三今初总也二注云此下下别也注又由科此下为四节一中令见胜境忻乐也二中见如是佛者自受用身也闻如是法超情称智性之法也修彼因者离相无念修也三中广大等者初心上根顿机也及诸菩萨者依位地前菩萨也胜欢喜者总结二机初X心者称机故喜菩萨渐胜故喜注云结上三者此注唯判结集流布一句之意四中云处若非胜化身相麤者夫寻思观照法门境界必须一心谛注归授若以色身秽土为本而归依则情生智昧如何彻见胜妙境界故须显无碍净土智性之身为本一心归诚称此观察微妙法义也论故受用下三结也义如上释论若尔何故下第三征责也注云如无量寿观经者化身佛在秽土王舍城说西方净土也等取余所说净土之经阿弥陀之类也余皆可解论如实义下第四圆了也文二今初和会权实色法引等目王三昧经为例者如上所引游摩竭等是也注具不可说佛剎尘相者华严云具十莲华藏世界海微尘数相然一世界海自有十不可说佛剎尘数世界种一一种复有不可说剎尘数世界故云尔也论而传法下二释成本义经中自有三段一正释论二诸余下例余经谓说诸经时诸大菩萨及胜上机皆见净土真身三由随下标秽所以但缘就劣者所见以接凡下故结集云在舍卫国王舍城拘尸那等也疏释曰下大文第三印定论文也不假别议三种定量中此以圣言为定量故不假更立道理别为议论矣皆诠殊胜等者十本之经余皆遍览觉其殊胜故有斯言但以文义繁博不可一一指出学者自取转读评察即见微妙幽深殊于诸教矣瓶注不遗等者华严说若如来具足注于法雨非法云地菩萨不堪领受如娑X竭罗龙王所降之雨唯大海方受今意云如海顿受娑竭罗大雨渐渐潜流四天下地大菩萨顿受如来佛地圆觉等法结集流转渐霑群品乃至今日我得闻之学之修之且如帝王降敕宰臣亲受天下将士百姓不得一一亲领及乎须下州府则一切皆闻上来总是大文第三以论具释竟疏问华严下第三转难也第四答大圣下通释第五然佛化下总结也注云毱多等者即优婆毱多欲见老尼问佛在化仪尼称老病出迎不得请自入房因推门翻钵中油数滴尼答化仪云佛在世时六群数入我房不翻涓滴大德今威仪若此比佛在时可知优劣也注乳味不如水味者育王经说育王常供养诸圣僧上座食见乳稍多育王向言乳若多食恐生疾患上座云此乳何力不及世尊在世时水今佛灭后一切精淳皆沉地下育王曰愿见佛在时水上座展手地下取水育王甞之实过于乳信知福人灭矣能事随灭百年尚尔况今去圣将二千年最更淡薄况于灭极铁为上严稗为上味如起世等经说疏然一部下第六显要也由此经圆顿理趣恒规况说处殊常常情多惑若因疑而退则宝山空回若怀疑而听亦难见玄趣以疑渴浑于心水故应具以论释扫荡疑云疑云既卷则觉性天空曹月孤悬义星罗列也X圆觉经大疏释义钞卷第四圆觉经大疏释义钞卷第四终南山草堂寺沙门宗密撰疏宝性法界者宝性论佛性论胜鬘经皆有诸藏或四种或五种其文小异其义不殊今就五种言之一如来藏在缠含果法故二自性清净藏在缠不染故三法身藏果位为功德法所依故四出世间上上藏出缠超过二乘菩萨故初二就凡位说次二就圣位说五法界藏谓通因果外持一切染净有为故名法界内含一切恒沙性德故名为藏此义宽通今光明藏既与圣凡同体故当此义也故华严经叹普贤等海会菩萨亦云入法界藏智无差别彼疏释同此也疏起信心真如者彼论虽于一心说二义然心真如总相门非别相门然亦该收别尽故论云心真如者即是一法界大总相法门体所谓心性不生不灭释曰既是总相法门即尘沙无漏因果德用之本也上引二论皆是出大光明藏之体也疏诸佛众生本源者后段经文即说法性土者唯识所说四土之一余三者谓自他受用及变化疏常寂光者即天台约智论所说四土之一余三如悬谈释之也疏常光者此复有二一如诸教说项佩X圆光长一寻也二即光明遍法界疏放光者此即群机有见不见对机而说有放不放如法华经从眉间白毫相中放光照东方万八千世界靡不周遍疏然通与光数无量者华严经不思议品曰一切诸佛有无边际无量解脱示现无量大神通力又如来现相品云世尊知诸菩萨心之所念即于面门众齿之间放佛剎微尘数光明一一复有佛剎微尘数光明以为眷属如是等文遍于一部疏或六者如意天眼天耳宿住他心漏尽五该外漏尽唯圣通于大小或十者一他心通二无碍清净天眼通三宿住随念通四知尽未来际神通五无碍清净天耳通六无碍体性广大神通七善分别众生言音通八出过无量阿僧祇色身通九一切法无量名字神通十一切法灭尽三昧通疏此云正思等者海东元晓法师造论释金刚三昧经初释题目中三昧云于中有二先释后简古师说言彼名三昧此云正思今谓在定时于所缘境审正思察故名正思如瑜伽言三摩地者谓于所缘审正观察心一境性故问定应是静静住一境云何乃云审正思察思察之用应是寻伺云何说定为思察耶答若守一境即为定者惛沉住境应即是定若正思察是寻伺者邪慧推求应非寻伺当知思察有其二种若通邪正意言分别名思察者即是寻伺直是分别二若唯审正明了缘境名正思察是名定用而非寻伺定通分别及无分别故以X审正简彼寻伺又住一境亦有二种若住一境昏迷闇昧不能审察即是惛沉若住一境不沉不浮审正思察是名为定故以思察别彼昏沉是故当知不以住移简别定散差别之相何以故捷疾之辨虽速移转而有定故迟钝之念虽久住境而是散故今金刚三昧名为正思察者无正不正亡思非思但为别于分别邪正又不同虗空无思所以强号为正思耳三昧之名略释如是疏无漏无明等者无漏则一切称性净法也谓出世三乘因果等若人若法此属圣也无明则一切颠倒染法也谓三界六道惑业苦等此属凡也论既云皆同真如性相即知凡圣同体故引论释也然迷悟染净等法本末分析有同有异今则同也至下文中广令远离虗幻境界及灭影像坚持禁戒住定修慧随顺觉性以净觉心修习三观乃至三期道场礼忏等即约异也故论具云复次觉与不觉有二种相云何为二一者同相二者异相同相者譬如种种瓦器此皆微尘性相如是无漏无明种种业幻皆同真如性相是故修多罗中依此义说一切众生本来常住入于涅槃菩提之法非可修相非可作相毕竟不得亦无色相可见而有现色相者唯是随染业幻所作非是X智色不空之性以智相无可见故异相者如种种瓦器各各不同如是无漏无明随染幻差别性染差别故疏华严亦云如心等者此是夜摩偈赞品觉林菩萨所说之偈明具分唯识也此是晋译之文若取唐译即下半云应知佛与心体性皆无尽今略示之谓次前偈云心如工画师能画诸世间五蕴悉从生无法而不造便次此偈彼疏释以心例佛也谓如世五蕴从心而造诸佛五蕴亦然如佛五蕴余一切众生亦然皆从心造然心是总相悟之名佛成净缘起迷作众生成染缘起虽有染净心体不殊佛果契心同真无尽妄法有极故不言之若今依于旧译云心佛与众生是三无差别此则三皆无尽无尽即是无别之相应云心佛与众生体性皆无尽以妄体本真故亦无尽是以如来不断性恶亦犹阐提不断性善若约一人心即总相佛即本觉众生即不觉乃本觉随缘而成此二为生灭门二体性无尽即真如门随缘不失自性故余义至下平等义中再引备释以后一偈云若人知心行普造诸世间是人则见佛了佛真实性疏月上经者初二句证圣同后一句证凡同第三句即所同之体即证光明藏也圣皆证之故云觉X一法凡不自知故但指同如下但言觉地不云住持疏十方诸等者圆顿宗中法报不分通为毗卢遮那佛故身心智慧十力四无畏等皆同一也然十方国土皆有如来各皆法报不分今但言一者法界融摄主伴无碍故随举一佛为主余则为伴一一皆然故彼经十玄门中有主伴圆融具德门谓诸佛约体则一即一切一切即一约用则一入一切一切入一今云同共一相即当一切即一入一之句也问若尔诸佛互相见不不相见即乖主伴相见即乖圆遍答通有四句谓主主不相见伴伴不相见主伴伴主即互相见互相见者同遍法界约用互相容故互不见者各遍法界约体互相即故体用无碍故相入相即重重无尽成唯识说自性身土体无差别自受用身土虽各变不同而皆无边不相碍障者以彼定分法报体别故但作此说既无主伴重重之义岂免前两重妨难由此习法相宗人于诸佛自受用身相见及不相见二义之中至今各执一义诤竞未决以彼宗教所说理未尽故疏本觉真理名如等者且依藏和上论疏约理智略为此释若广释者复有五义一就理显谓法性名如出障名来二唯就行瑜伽云言无虗妄故名如来涅槃三十亦同此说三理智合说转法轮论云第一义谛名如正觉名来正觉第一X义谛故名如来此与成实大同四离相说般若云如来者无所从来亦无所去故名如来五融摄说谓一如无二如若理若智若开若合无不皆如故名为如如外无法来亦即如如是来者是真如来疏本觉心地者地能生成住持万物万物依之而生依之而住诸教无明智慧及本心源皆以地为喻喻无明者根本无明能展转生成诸见及烦恼业行果报故胜鬘经说根本无明为无始住地也喻智慧者本业经说十地地地名为持持百万阿僧祇功德亦名生成生成一切因果故名为地世亲十地论云生成佛智住持故喻本心者即如来藏心虽非染净能生一切染净故胜鬘楞伽起信宝性皆说如来藏是生死及涅槃因谓清净不变心体迷之则随染缘生起一切有漏因业悟之即随净缘能生一切无漏因果如地各随种子生成甘苦药草等故达磨宗云心地法门梵网经亦有心地法门品品中云是一切众生之本源是一切菩萨之根本今云本觉心地意在此也经中但云觉地以就诸佛同住光藏三昧不二境中称性之智不见染相但是本觉故也注论云一切众生者如世人正迷东作西时东元是东不曾移动以喻正迷真作妄时真元是真不曾生灭故云常住入涅槃也净名亦云众生即寂灭相不复更灭今经中正约此义云众生清净觉地也疏妄不能X染者曰此觉地即心真如故非妄所染也论云从本巳来一切染法不相应故疏凡不知同者如数十人同一华堂睡梦游行山险虫兽惊恐奔走或见枷鏁种种诸苦之类一半先觉见未觉者同一华堂安隐之处不曾出游其梦者元不知同自认种种惊怖忧苦之相华堂喻大光明藏先觉者喻一切如来但见在梦境中者喻众生一一配法其义可明疏三总明称体中二一直销文二别释义初中言凡圣身心者以第二段中与凡圣同体故此总故二类身心皆寂灭也以圆觉为本际者流出真如菩提涅槃等故种种幻化皆从其中生故随体圆满者下云觉性遍满圆无际故当知六根遍满法界等虗空小者彼经云空生大觉中如海一沤发生死涅槃为二者准净名不二法门品皆约二法说不二也疏又依报下别释义也文二一别释不二如文可知若更广之谓于一切法体有无不二于义则常无常不二于行则苦乐不二于教则世出世不二于谛则真俗不二于道则邪正不二于化则权实不二疏然凡圣下二别释解等文二一正释二结胜初中五一约各随相二互相望三约法性四依真心五出圆融初各随相中言佛平等者唯约佛巳如问明品云十方诸如来同共等次唯约众生六道虽差皆三杂染无不迷真执妄既皆具十二有支故平等也疏若生佛下二互相望也生佛对说平等之义有二意谓X异时同时今此互望即是异时文二一具配列文皆所知疏此约三世下二以教释即别示义相此是涅槃经本有今无偈之意也彼经四处出此一偈初第十经因文殊腾纯陀心疑疑佛常住以得见性力故若见佛性而为常者本未见时应是无常若本无常后亦应尔如世间物本无今有有巳还无如是等物悉是无常以是义故诸佛菩萨声闻缘觉无有差别尔时世尊即说偈言本有今无本无今有三世有法无有是处诸佛菩萨声闻缘觉亦有差别亦无差别次第十七因迦叶难佛无所得义举佛先说本有之偈而问佛答本有者我昔本有无量烦恼有无量烦恼故现在无大般涅槃本无者本无般若波罗蜜无般若波罗蜜故现在具有诸烦恼结若有沙门婆罗门若天若魔若梵若人既言如来去来现在有烦恼者无有是处至二十七因说一切众生定得菩提故说定有佛性而实未有三十二相等故我说此偈云云至二十八因明食为命因非食即命故说此偈释曰四处大同而意小异彼论判答迦叶处云为二乘说不谤大乘若为大乘是谤大乘次判偈云有二意一破邪义谓外道小乘上三句是邪小所立之法第四句总非云无有是处二立正义谓本有今有过于三世是名正义以从初发心至得涅槃一果无异不依生因不依灭因有则清净凡不能染圣不能净清凉大师X先辨诸家解释乖理然后以论释疑云约缘始会似本无今有涅槃之性不属三世智契此性同性是常何得难言有始必终是无常耶纯陀疑遣矣若通文殊疑者文殊见是不见同故疑谓见三乘迷悟差别今同二乘无常尽灭即无差别此名见异生疑云何不见同不见同无三世故今答云契无三世一得永常何得同于二乘无常无三世性则无差别会与不会则有差别上根一闻二疑顿遣中下未悟迦叶起悲梵行品中因无所得问佛佛举八段每段之中皆悉结云三世有法无有是处斯无得矣二十七二十八经文亦是三世因缘之法随相而说若随相取即无是处释曰上来判释理无不尽次当解释今疏用意案十七经本有今有皆得约妄本无今无并约真故故我本有烦恼今无涅槃本无般若今有烦恼所以尔者约佛昔因故至二十七经则云众生过去断烦恼因缘今见佛性则是真法本无今有故纯陀生疑正约世尊因见佛性本无今有为难是知若真若妄皆通本有今无本无今有故疏唯清凉取断经意及彼论意故约生佛相望真妄并说又十七经诸佛昔说故即以佛昔时为本亦云昔时为今例于众生则以今时为本亦以今时为今如佛昔有烦恼无异皆是影略今疏取断意则以昔时为本现在为今言烦恼佛则本有今无者以佛昔为凡夫则有烦恼今成正觉故无烦恼言众生则本无今有者约性净故本无烦恼约客尘故今有烦恼言菩提则众生本有今无者亦约性净菩提本有为客尘之所覆故迷真起妄无有证得菩提故云今无耳言诸佛则本无今有者约圆净菩提者未修成云本无今巳修得故云今有上来巳显彼偈上半疏约迷悟异下释偈下半然准论意三句皆于第四一句拂去上三方为真性今疏以第三句总牒三世第四句遣之故云下半颂性取文小异念是论意云何约迷悟异等谓迷时有妄非是无真悟时见性性非今有故生公云但是我始会之非照今有照不在今即是莫无为大既云大矣所以称常是知迷悟虽异涅槃之性三世不迁湛然常住会即符契同彼性常如始觉同本无复始本之意何得难言有始有终则纯陀之难遣矣此上一义虽似傍来涅槃玄旨于是乎见也又以荷泽曾答真一法师此问宗中学者多爱论之故为具经论之意释也疏若以性净下三约法性即同时平等也文二一标三十一亦异正是前偈下半之意以杂三世性故现今平等言不妨迷悟之殊者即涅槃论来后融其性相令离断常论云若本有今有则是常见若过三世则是断见若二义相待成离断常是中道义意云若相外有性性为断识性是定常故离迷悟无别真性因我乖常故有三界无常因解无常之实性故成常智二理不X偏照与之符其犹悬镜高堂万像斯鉴言是故三乘亦有差别亦无差别者即涅槃文殊领解性无二故故差别迷悟浅深故有差别文殊之疑遣矣二疑既遣迦叶之疑亦去余如上论疏众生寂灭下二释亦一亦异与于亦有差别亦无差别之相言众生寂灭即是法身者生不异佛法身随缘名曰众生佛不异生则无差别矣次言寂灭非无之众生恒不异真而成立下一对明无差别不碍差别寂灭故无差非无众生故不碍差恒不异真成上寂灭也而成立者成上非无众生也随缘非有之法身恒不异事而显现者随缘故佛不异生非有之法身则不碍异生恒不异事者成上随缘也而显现者成上非有之法身也疏又如下四依真心也前凡圣同体科中巳全偈引上约性净说者以理为佛以事为众生约本觉法身以为佛故故但成二法今则以报化之身始觉之佛此佛亦在生灭门中皆是有为事相若各注凡圣之相则生佛迢然今以令是真心为生为佛故经云三无别也又此偈据清凉疏亦约生佛与心互望而释然约同时互望不同前约三世言互望者由此三法各具二义故谓心有染净二义佛具应机称性二义众生有达性感佛二义各以初义成随相无差各以后义成顺性无差疏是故染净下总以融结疏况称性互收者五况出圆融上但事理无碍巳是难思余经容有此则事事无碍唯华严及此经观成中意疏X如是解下第二结胜也地者生成住持义巳如前说然就法有三一无明住地二佛菩萨智地三平等心地心地是总余二是染净别若会归性则皆平等故前引经云是三无差别疏二称真现土中二收四门标引可见言净土者离染皎洁曰净凡圣可居曰土璎珞经云土名贤圣所居之处是故一切众生一切贤圣各有自居果报之土若凡夫住五阴中为正报土山林大地为依报土初地圣人亦有二土一实智二变化云云疏初中然土虽下释义相上二一开合谓初说三土二开三为四三合四成二四融二为一前二即唯识第十意然初说三者依三身故报有自他故为四身四身还依四土论云又自性身依法性土等至下第四身立一异中当具引释疏统唯二种谓净与秽或性与相者摄四为二也诸经论中皆有于此两种之二先摄上四为净秽者乃有多义一前三皆净四中有净有秽则三类半为净半类为秽二前三为净以他受用断分别障巳证真如故得名净变化皆秽设有七珍秽众生住故亦非净土三后二皆秽仁王经云三贤十圣住果报唯佛一人居净土故而生公说有形皆秽无形为净则唯法性为净若尔自受用土岂称秽耶今此以冥同真性不可说其形量大小则同净摄二摄前四为性相者略有二门一法性为性余三皆相二自受用土冥同真性亦可名性余二唯相第四融X而为一则净秽性相三土四土无不圆融即华严及此经意故云有异余宗疏云又一质不成下第二研穷即融摄矣因上第四义故略为此融然东晋安庄云本有三句无有质不成清凉加此句以成二对谓净秽域绝不可言一理唯一果不可言异冥同性空不可言有随缘成立不可言无然一为遣异无为遣有然其释中一亦约理实则一义有其二种一约理一二约事一如自受用十方如来同有净土不可言无而得称一故疏故形夺下然上略举四句一向遮过实则即异即同即有即无若互相形夺则一异两亡有无双泯若圆融无碍则即一即多即无即有有是无有无是有无多是即一之多一是即多之一有无即事理无碍一多兼事事无碍由此重重故华藏剎海一一尘中皆见法界疏出体中八微地水火风色香味触凡诸色法乃至微尘皆具此故小乘不达唯心计为实故疏唯心者从多而说然法性土亦即真如后三皆是力无畏等一切功德无漏五蕴自利后智利他后得相应心品而为体也疏分性相者初一是性后三皆相定不相即故疏融摄者如下第四段中所说然净名揩疏出净土体总分为二一约如来二约菩萨初有五种一法性土以真如为体二实报土力无畏等一切功德无漏色蕴为体三色相土摄境从心自利后智为体故佛地云最极自在净识为相四他受用X土摄境从心利他后智为体五变化土同他受用若约菩萨亦五一二分得而出体同前三色相有漏土摄境从心本识为体四色相无漏土摄境从心自利后智为体若约相则四尘五尘五变化土亦同前也若摄相归性亦一切真如为体此释虽有摄相归性之说亦与上融摄之义不同详之可见疏三方便者是修因义谓明有何因缘而有净土文中二一通辨二别辨初本起者唯华严世界成就品中云十种因缘故一切世界海巳成现成当成今以次四后三即属下别辨中收故通相本起中唯有三巳言本起者尽法界虗空界一切世界无始巳来本常此生起成就故云本起故彼经前总标此十十世界起具因缘十者经云所谓如来神力故法应如是故一切众生行业故一切菩萨成就一切智所得故一切众生及诸菩萨同集善根故凡一切菩萨严净国土愿力故一切菩萨成就不退行故一切菩X萨清净胜解自在故一切如来善根所流及一切诸佛成道时自在势力故普贤菩萨自在愿力故诸佛子是为略说十种因缘若广说者有世界海微尘数然随宜下通伏难伏难曰上既云通于净秽何名佛土故此通云佛应等疏若就行致下别辨者即生公意彼注净名经云行致净土非造之也造于土者众生类矣十四科中释彼义云问云何致而非得耶答夫称致而体为约假虽获非巳释曰谓因化而得故名为致谓佛修万行直趣真极不取色相他受用等因化众生遂以大悲为约取土故故行致既因万行而致于土必招净也疏然净有二下别显其相展转开之乃成四重皆以方便为因清净为果第一对中言以六行为方便者谓忻上净妙离厌下苦麤障故以色无界而为净土疏此复二种下第二对二乘净土即悬谈所说方便有余土也疏二出世上上净下第三对文二一总二别今初也疏胜解者如上别十因缘中第八文也印持万境随心改变故净名云随其心净即佛土净弥勒般若偈云智习唯识通如是取净土疏万行者如净名直心等六度观经三种三心及十六观并涅槃经生不动国之因等皆如别卷疏实报七珍者净识所现矣疏此复X有二下二别也疏一者未极下有四今初一直指未极疏故仁王下二双证极未极即彼经菩萨品波斯匿王赞佛此前一偈半云觉法无相遍法界三十生尽智圆明寂照无碍真解脱大悲应现无与等湛然不动常安隐光明遍照无所照三贤十圣住果报唯佛一人居净土在文易了若璎珞经亦云佛子土名一切贤圣所居之处乃至初地圣人亦有二土一实智土前智为住后智为土二变化净秽经劫数量应现之土乃至无垢地土亦如是一切众生乃至无垢地尽非净土住果报故唯佛居中道第一法性之土是故我昔在普光堂广为一切众生说净土门以上二经唯佛为净疏未极之中下三别释未极也即第四对文云一纯二杂初言永绝累者即生公净土义云未来绝形累者故须託土以自居八地巳上永绝色累照体独立神无方所土复何为意云八地巳上净无生忍得色自在舍于分段永绝色累一切世间出世间心悉不现前故故照体独立称性普周故故神无方处神即心神而云神者神万物而为言也故神无方而无体既无色累故其土相难以名目疏七地巳还等者二杂言未出三界者未舍分段故无漏观智有间断者即六地巳下若至七地观无有间断依十地经六地巳下为染八地巳上为净七地亦名中间亦可名染亦得名净或非染非净今取染义故非纯净疏若依瑜伽下第四对权教简定以X分权实若依之言对后简辨非蹑前也言初地方为净者亦不妨上纯杂间不间义矣疏然约圆教者始自发心事友终至成佛皆严净国土之方便疏四身土中谓自性身依法性土等者应先说能依身后方释所依土相能依身者即唯识第十所说在别卷中兼随文略注解巳今此务在销文便明所依土也疏中所释亦皆唯识之文然取意撮结今却具之须以论解疏也彼论云又自性身依法性土虽此身土体无差别而属佛法相性异故此佛身土俱非色摄虽不可说形量小大然随事相其量无边譬如虗空遍一切处自受用身还依自土谓圆镜智相应净识由昔所修自利无漏纯净佛土因缘成就从初成佛尽未来际相续变为纯净佛土周圆无际众宝庄严自受用身常依而住如净土量身量亦尔诸根相好一一无边无限善根所引生故功德智慧既非色法虽不说形量大小而依所证及所依身亦可说言遍一切处他受用身亦依自土谓平等智大慈悲力由劣所修利他无漏纯净佛土因缘成熟随住十地菩萨所宜变为净土或小或大或劣或胜前后改转他X受用身依之而住能依身量亦无定限若变化身依变化土谓成事智大慈悲力由昔所修利他无漏净秽佛土因缘成熟随未登地有情所宜化为佛土或净或秽或大或小前后改转佛变化身依之而住能依身量亦无定限自性身土一切如来同所证故体无差别自受用身及所依土虽一切佛各变不同而皆无边不相障碍余二身土随诸如来所化有情有共不共疏后广释者下文二一依佛地正立性虽一味下解妨即正答前问也谓与身为性名法性身与土为性名法性土即三身土之真性也未失一味疏智论云下二以诸教释成文三一非一非异释二非有非无释三诸佛同证初中二一引智论佛者是觉人有灵知之觉今第一义空与之为性故名为佛性非情无觉但持自体得称为法今真性与之为性故名法性故结云假说能所而实无差疏唯下二引唯识也亦为证前即第十论之文自性身依法性土虽此身土体无差别而属佛法性相异故此佛身土俱非色摄虽不可说形量小大然随事相其量无边譬如虗空遍一切处释曰此文兼证后段如空论文易了谓法性属佛下是疏释论然唯彼疏云佛义是相为功德法所依止故众德聚义故二身同体故法是性义功德自性故能持自性故诸法自性故体为土义相为X身义此云意云属佛是相属法是性直语所依名土故云体为土义以能依名为法性身故云相为身义今疏意小异谓佛有觉义故名属佛土无觉义但持自性故名为法言性随相异者身土约相则有二别所依之性则无差别今以无差之性随有差之相故云性随相异也疏又云此身土下二约非有非无释也言然随事相其量无边者以变化等三身三土事既无边与之为性岂有边耶既如虗空故能遍至一切色非色处疏故华严下二引华严也具云普贤身相如虗空依真而住非国土此则约普贤境界显佛身也云如空者但证遍一切处义若据佛身既非顽凝即不同虗空故彼经回向品又云解如来身非如虗空于一切处令诸众生积集善根悉充足故前明自利此明利他疏一切如来下三诸佛同证也疏二唯大智下乃至第七门中文皆可解疏我此土净而汝不见即净名第一如前所引众生见烧净土不毁即法华经具云众生见劫尽大火所烧时我此土安稳天人常充满色即是如相即非相此义引大品等经身土事理交互依持结前生后然结前者结前三文成上三义谓引净名成第二当相即是功德身土即具妙土庄严通自他用二引法华成智法身土亦通性相智所现身土者若大圆镜智现自受用身平等性智现他受用身成所作智现变化身此三身融则三土亦融变化即他自受用皆悉不毁我土不毁X即自受用天人充满即他受用在灵山即变化三义引大品色即是如来一义相即以即法性相通诸土即法性身与色相义无碍依性相无碍是故云事理交互等空生后四句其色相言通于报化身自受用报皆色相故具足应云一色身依色相土二色身依法性土三法身依色相土四法身依法性土若以单对复成六句者应云一色身依色相法性土二法性身依色相法性土三法性色相身依色相土四法性色相身依法性土第五有一俱句谓法性色相身依法性色相土六则是性相无碍之身依性相无碍之土疏此上通诸大乘者结前生后生后唯属一乘华严之宗结前不出法性色相之身土及四身四土之义故谓一及四唯法性二三法相及如智色五六具上诸义亦不出如智等七八方具事理无碍故上八门不出事理无碍实教之宗故云通诸大乘即同教一乘义也故此下二方是事事无碍法界别教一乘宗也疏九通摄三种世间等者如彼八地中十身即三种世间故十身者众生身国土身业报身声闻身缘觉身菩萨身如来身智身法身虗空身三世间者一即众生世间二即器世间三通上二从四至九皆智正觉世间或二乘菩萨亦通众生世间其虗空身即冥三世间同一体也由此故得合为一大法身若彼经云以虗空身作众生身依国土身作业报身作声闻身作缘觉身作菩萨身作如来身作智身作法身X是为虗空身余九皆尔其如来身既具菩提身愿身化身法身智身等十则有百身千身一一类身复各摄多故云尔也又如虗空之言合法身智身即是真身即真而现于何不具矣疏十上分权实等者为简深浅以分权实故亦八非实不摄权亦非真实如说海水异于百川不摄百川非海水矣随义布列有十不同得意而谈一一融摄疏上言土有下二五重土也即别分土相谓前三如智有离合之殊故分出三身其所依土唯一法性余可思准疏次销文下又二一直销本文二前凡圣下对前以释疏约境释者悲智所缘之境也谓修智求大菩提运悲化众生也疏有了悟者约心有顿悟地前有比观登地有现观虽云了悟之觉非依主释以了悟即是觉故而言之者为简佛果觉故下云之情亦然疏余缘虑者地前虽悟解而未证故登地出观散心是情虑故八地巳上三细未除习气流注故流此约心释者谓上约所求所化皆是所对非巳当体故云境今约自能悟及情虑故云心也亦可对上佛果众生此当悲智之心也谓以觉智求大觉果以能缘悲情度众生也疏求菩提之有情者其义可知然亦有断萨埵之勇勐谓于大菩提勇勐求故亦约能所疏大法等者法华云必说大法又云演大法义下文云末世众生将发大心求善知识等证大道者真觉性大行者二利故若约位说者信即十信解即十住发即X十回向大愿之心证即见道行即修道趣即八地巳上无功用自然流入萨婆若海疏二别列有文二一通释二别释初中四一总标意言圣人无名为物立称者庄子云至人无巳神人无功圣人无名今约利生无名而强立名耳多依行德者多是不唯之义谓亦有因姓如慈氏等亦有因所求神如世亲等亦有因父母如声闻中鹙子等然依行德立名者偏多矣问既依行德而诸菩萨行德皆具何以成别故次云随宜别标也楼宜不同所表各异云千差等也如观其音声皆得解脱名观世音悲愍众生名为常惨手中雨华便名华手等又如经偈无厌大悲未曾舍即金刚爱菩萨见行小善便称美即金刚善哉菩萨无住檀施等虗空即金刚宝菩萨之类是也疏此等下二别指十二即在文所列也疏良以下三明解而复问之竟疏今各以下四显别释之仪言穿凿者孔安国注论语云孔子在陈思归欲去曰吾党之小子狂者进取于大道妄作穿凿以成文章不知所以裁之我当归以裁之耳疏梵语讹者大品云满尸利亦讹略也疏此云妙德者准华严宗此菩萨表三灭门谓一名妙首表能信之心故华严十信会中十菩萨皆同名首谓觉首财首等故文殊即妙首也观察诸法三昧经云普首阿目佉云濡首无量门微密经名敬首皆有首字者信是万行万德之头首也二名妙吉祥佛地经云一切世间亲近X供养咸称赞故名妙吉祥真谛云以恒寂静于怨亲中平等利益不为捐恼名为吉祥三圣观说表能起行愿之解次下即释三名妙德表能证真理之大智诸经多云法王子者如王太子无等双故今释云智德深妙总含三意以此经文略义广但一处说文殊巳含三义故疏龙种尊者智论引首楞严说疏摩尼宝积者央堀经云是北方常喜世界欢喜藏摩尼宝积佛诸有闻者敬礼蹄令种种事业皆为吉祥慈恩上生经疏云未来成佛名为普现疏三世佛母者慈氏语善财云文殊师利常为无量百千亿那由他诸佛之母释曰无有一佛不从般若波罗蜜生文殊主般若故疏释迦师者放钵经但云昔为释迦之师今云岂独者即处胎经云计我成佛身此剎为最小座中有疑故舍胎现变化我身如微尘今在他佛国三十二相明在在无文现本为能仁师今乃为弟子佛道极广大清净无增减我欲现佛身二尊不并立此界现受教我剎见佛身下取意引佛剎名无碍佛名等昇仙尊我身濡首是又云剎立名究竟佛名大智慧亦结云我身濡首是释曰然权实有其二释一本高迹下即文殊是也三本下迹高即圆教菩萨十信满足于无佛世八相成佛教化众生是也疏影响华严下彼经名号品云尔时世尊知菩萨心之所念各随其类为现神通现神通巳东方过十佛剎微尘数世界有世界名金色佛号不动智X彼世界中有菩萨名文殊师利与十佛剎微尘数诸菩萨俱来诣佛所到巳作礼即于东方化作莲华藏师子之座结跏趺坐至光明觉品中佛放足轮下光照此三千界百亿阎浮乃至色究竟天其中所有悉皆明现其百亿阎浮中悉有世尊坐莲华藏师子之座悉以佛神力东方各有一大菩萨名文殊师利与十佛剎微尘数菩萨来诣佛所尔时一切处文殊师利菩萨各于佛所同时发声说此颂言颂有十也此光明过此界一一照东方十佛国土一一世界皆有百亿阎浮一一类前乃至展转倍过二十六节至不可说不可说世界一一类前其后十六节经文但于第十重类结其十重经一一有一切处文殊师利说十颂总为百颂也故云一切咸见也疏劝善财者即华严六十二说文殊于福城东古佛塔庙处说普照法界修多罗城中优婆塞优婆夷童子童女各五百来集文殊于诸童子中偏观善财知宿生事巳为说一切佛法慇懃劝喻增长势力令其欢喜发阿耨云云菩提心复为众生随宜说法然后而去善财闻巳一心勤求阿耨云云菩提说偈悔往忻来愿求慈诲文殊如象王回观善财告言善哉善哉善男子汝巳发阿耨菩提心复欲亲近诸善知识问菩萨行修菩萨道亲近供养诸善知识是具一切智最初因缘是故于此勿生疲厌疏印无言者即净名经具如五教中顿教处X说可捡叙之疏答光明者涅槃第二十一高贵德王品说因瑠璃光菩萨欲来先放光佛问文殊文殊初入第一义答云世尊如是光明名为智慧即是常住之法无有因缘云何佛问何因缘故有是光明广明无因缘竟佛印许了末后云世尊亦有因缘谓因灭无明则得炽然阿耨多罗三藐三菩提光明疏谈般若下谓诸大乘经中佛说玄妙之理多与文殊问答文殊多以第一义反质世尊世尊皆印如是遍诸大乘其文甚多又文殊所说法处多须般若深旨亦别有文殊般若经故三圣观配主般若疏权实下宝积二十六七疏三圣圆融观者清凉所制先明二圣三对表法一普贤即所信如来藏文殊即能信之心二普贤表所起万行文殊表能起之解三普贤表所证出缠法界文殊表能证大智然此二圣各皆融摄谓依体起行行能显理故三普贤而一体信若无解信是无明解若无信解是邪见信解真正方了本源成其极智极智反照不异初心故三文殊亦是一体故前总为妙德也又二圣亦互相融如理思之疏究真妄等者是即信之解解穷之智融信解智三为一文殊也疏征幻法等者是从体起行X称理之行融体行理三为一普贤也疏三普眼至贤善者但寻前后经文疏文自见各以法门为各各之照着疏三总叹下此一段疏有三一总明大意于中初二句标从崇德故下牒释谓周易上系云易其至矣乎夫易圣人所以崇德而广业也智崇礼卑崇効天卑法地盛德广业大矣哉富有之谓大业日新之谓盛德言虗心外身者老经云圣人治虗其心实其腹弱其志强其骨又云后其身而身先外其身而身存疏今此下二正销此文言但叹主伴等者但字有二意一者但总相略叹不一一别列行德虽不别列巳含在总中二者但显智德高深顿齐佛果是崇德之义略无大悲利物广业之文既云同佛即不住生死涅槃必具二利深广之德故但言同住佛平等会则巳叹万德矣疏发扬正宗者此释主伴同佛之义不取但字之意也缘此经文至简至略故于处众二成就中便当发起之序故从前凡圣同体乃至此因果同会融通无二方显圆觉故云发起疏各随所宜者此一切经叹普贤文殊与华严所叹通局全X殊胜劣天隔盖是各随经宗而显也如世有一人而备多艺或向文章侪流之中叹之或向毬𢐟社中叹之乃至如是等所叹其调各别疏必具主伴者谓华严中每举一法必具一切如普贤入毗卢藏身三昧时尽法界十方国土所有微尘一一尘中一一佛前皆有世界海微尘数普贤亦入此一切诸佛毗卢遮那如来藏身三昧普贤之身又云尔时普贤菩萨即从是三昧而起起时即从一切世界海微尘数三昧海门起或放一光即以佛剎微尘数光明而为眷属或说一修多罗即一切修多罗为眷属事事皆尔以性无分限一一融通故注外徒众者如法华说或显多众或十或五乃至三二或单巳者注内法行者如净名云智度菩萨母方便以为父善心诚实男慈悲心为女法喜以为妻等疏法性会者一一皆是法界缘起之众也疏然此序下三总重释序分即随宗所显也故清凉云应随教之深浅以显如是不同释序分疏文竟圆觉经大疏释义钞卷第四X圆觉经大疏释义钞X卍XXX圆觉经大疏释义钞卷第五终南山草堂寺沙门宗密撰正宗分中文三一开章二立宗三释文义初文二一约顿悟渐修科次下亦可下二约信解行证科言初一信者虽有了达无明等解但成信家之解总属信故如问明品也次五解者备明修真断惑方便证入行相方名实解如华严从第二十信会乃至第七因圆果满会方名修因契果生解分也次四行者三观诸轮正是修习行体即证真之行也四相四病除障之行也后一证者文云静极觉遍百千世界众生起念一能知又云乃至得知百千世界一滴之雨犹如目覩所受用物乃至佛境便现前故至下每科段尽处即更指配也今且依前者但用前科以销经也以义意深远钩鏁血脉从始至终委细分明故疏夫欲运心下二立宗也文四一正立二权宗下简权三若华严下引例言彼经者即梵行品之文注云通妨者应有难云若成佛巳何复历位修行应以贵人子孙没落成贱多年巳后却论得顿成贵人渐学礼乐德行之喻及孩子顿生六根渐渐成长等义通之疏故此下四指文疏今初下三释义也文二一释科文二释经文初中二一正释二结意初二一释信解真正于中二初引据正释后今则下指文简邪疏复云下二释成本起X因文中四一直指二然此下立意三根寻本下标列四了觉性下牒释于中二一兼所起行释二兼所成果释初中三一了性二发心三修行初中三一正释二引证三结定今初文二初顺释于中初句牒次句遣凡迷之执巳超人天乘也虽但举四大意兼四蕴亦皆非我恐二句文重故不云蕴次句遣小乘之执意明五蕴一一当体即空非唯蕴中无我说名蕴空此则巳超小乘教也次二句超始教始教中法相破相二宗皆未显本有真觉故今显法身自觉圣知故皆超也然亦空之言有三意一但遣执空之病无别所显二空即色故故不唯空三体是真如本觉无不是空今意在第三故超始教次圣凡下四句超终教教教中虽显真性尚有在缠出缠之异在即是凡出即是圣以今顿教显烦恼之缠本空何在何出见生可度则非菩萨若以相见不见如来故云异则不真也唯如如及如如智独存故云生佛体同也此上皆正显顿悟妄空真有之行相也次依此下明悟后触境顺理称性修行也于中初四句且摄前二句成后二句终始无殊者涅槃云发心毕竟二不别华严云初发心时即成正觉果位重会普光善财再见大圣皆此类也见闻下四句正明一切时中触境合道言影响者见一切色皆如影像闻一切声皆如谷响觉一切法皆如幻化皆不坏相而即空矣何实者无生寂故何虗者应形声故觉性随缘故疏不X依下二反显也下文云纵经多劫勤苦修行但名有为终不能成一切种智圣果又云皆轮回故不成圣道既皆云不成圣即不离业报也疏故华严下引二证文二一引经唯证了性二引论总证三重初中又二一证反显自有文二一证不了有损意明先了自心方知正道故证反显颠倒慧者若不了心所有见解尽是倒慧纵说因缘无生或六度二空俱未免为倒以不了自心心外解法皆为邪故障于顿悟心地之宗故翻长恶上明不了有损也疏又云下二明迷修无益则出现品具云设有菩萨于无量百千亿那由他劫具修六波罗蜜修习种种菩提分法若未闻此如来不思议大威德法门或时闻巳不信不解不顺不入不得名为真实菩萨以不能生如来家故彼疏悬谈判云良以有作之修多劫修成败坏又云夫其旨也徒修因于旷劫疏若闻下二证顺释若对前速修无益应云悟修有益也即是次前之文也具云若得闻此如来不可思议无障无碍智慧法门闻巳信解随顺悟入当知此人生如来家随顺一切如来境界具足一切诸菩萨法安住一切种智境界远离一切诸世间法出生一切如来所行通达一切菩萨法性于佛自在心无疑惑X住无师法深入如来无碍境界彼疏悬谈次前云无心体极一念彼契佛家又云得其门也等诸佛于一朝疏故论中下二引论总证三重也二觉者本始也论云所言觉义者谓心体离念等乃至不觉心源故非究竟觉释曰上略明二觉巳次下寄对反流生住异灭四位广说始觉及约二种相并四种大义犹如明镜广说本觉次说根本不觉谓不如实知真如法一故等次说枝末不觉谓三细六麤等由识二觉方了不觉了不觉故方洞达二觉故疏但云开示二觉也疏发三心者即分别发趣道相中文也有三种发心谓一信成就发心二解行发心三证发心今即信成就中发三种心也一者真心正念真如法故二者深心乐集一切诸善行故三者大悲心欲拔一切众生苦故五行者疏修五行者即修行信心分中之文也谓于六度中合定慧二度为止观一门故但云五行注云配此三重者如前所列最难信解者谓今时人设有欲发大乘之心亦不先务参问求了自心但以法座之前胡跪随口说四弘愿便名发菩提心不知欲发菩提之心必须先顿悟自巳心性设信有此言亦若存若亡不能止息一切求悟自心故云难信解也疏显着下三结定也经论明文故云显着况道理昭昭目前耶幸不踟蹰者意今亦须如救头燃便学X心地法门圆顿之宗也疏二发菩提心者下于中二一正释此门二兼前结指初中三一总标也二千行法者即彼第八一会谓普慧菩萨发二百问普贤菩萨以二千答问一答十故最初等者谓普贤入佛华严三昧十方地动从三昧起普慧问言何等为菩萨依普贤答云佛子菩萨摩诃萨有十种依所谓以菩提心为依恒不忘失故以善知识为依和合如一故等下文又云若忘失菩提心而修诸善根者魔所摄持疏有下二别列三言心体下牒释于中三谓体中又二今初直释也从发心愿乐下三句如次是愿智悲三心也愿乐二字贯通悲智二句故云总也结云故成悲智者悲智正是所愿乐之心也愿乐但为成悲智故清凉大师述菩提心义文云言大智者凡欲发心先当智慧观察此心何者是于菩提心体即知自心等诸佛心心佛众生三无差别如此心体即菩提心故我此心空无一相万德本具体绝百非如净月轮当十五日圆满无缺浮云若翳不见月轮长风卷云皎然明白心亦如是本来圆净遍照法界即是菩提体无生灭即是圆寂惑云所覆无所觉方便慈风拂除妄惑真心本净非是新生不发诸心真智知心矣即以此智了物同体慨物同迷而起悲救依体起用无悲之悲用无不体无缘不寂心虽本净久翳尘劳广起大愿发修万行行愿X相资如车二轮如鸟二翼翔空致远必假相资故经云如龙布密云必当霔大雨菩萨发大愿决定修诸行以大愿故悲智常住无住万行自然成就故以大愿而为其主悲智相遵即无住行以此对显即行愿相扶故此三心无德不摄始于十住终至菩提若果若因不离三矣疏是故论下二引证也文意可见每句皆从即是下是疏指配论之三心也故慈氏云菩提心灯大悲为油大愿为炷光照法界四弘等者为对苦谛故众生无边誓愿度度苦源故为对集谛故烦恼无边誓愿断断结习故为对道谛故法门无边誓愿学出离之道也为对灭谛故无上佛果誓愿成成佛方名证真寂灭也疏心相者牒第二文也初二句总标以一句别释悲心无分齐也华严休舍优婆夷云菩萨不为调一众生故发菩提心乃至调伏不可说佛剎尘数众生故发菩提心为度一切众生尽无余故发菩提心次一句别释愿心无分齐也次上结经云为百万阿僧祇方便行故发菩提心故其一一行皆无齐限次约念真知下别牒大智心无分齐也净名下彼说维摩呵弥勒受记道理后结云当令此诸等次云菩提者不可以身得不可以心得寂灭是菩提灭诸相故若融上二心则度而无度修而无修故经云若于一切智发生回向心见心无所生当获大名称X疏心功德者文二一正释也言诸佛同赞不尽者故华严发心功德品中以一百大喻较量菩提之心所有功德不及少分最后一喻云一念供养无边佛亦供无数诸众生悉以香华及妙鬘宝幢幡盖上衣服美食珍座经行处种种宫殿悉严好毗卢遮那妙宝殊如意摩尼发光曜念念如是持供养经无量劫不可说其人福聚虽复多不及发心功德大所说种种众譬喻无有能及菩提心以诸三世人中尊皆从发心而得生发心无碍无齐限欲求其量不可得一切智智誓必成所有众生皆永度发心广大等虗空生诸功德同法界所有普遍如无异永离众着佛平等又云菩提心是十力本亦为四辩无畏本十八不共法亦复然莫不皆从发心得又云智慧光明如净日众行具足如满月功德常盈如巨海无垢无碍同虗空又云十方三世诸如来悉共赞叹初发心此心无量德所严能到彼岸同于佛如众生数尔许劫说某功德不可尽以住如来广大家三界诸法无能喻释下劝云欲见十方一切佛欲施无尽功德藏欲灭众生诸苦恼宜应速发菩提心疏善友下二引证也礼童子者即善财童子第五善知识弥伽大士善财请问云何修菩萨道不忘失菩提心等弥伽反问汝巳发菩提心耶答云巳发弥伽遽即下座于善财所五体投地散香华珠宝种种供养疏敬沙弥者X智度论中说有一阿罗汉僧领一凡夫沙弥沙弥随从行次忽作念发大乘心罗汉观知便于沙弥身上取衣钵自擎令沙弥前行行经数里巳沙弥心念菩萨苦行难成佛果遂却拟修小乘法罗汉又观知却过与衣钵还令随后沙弥都不知意而问罗汉罗汉方与说此意也今且以意略记大纲待捡论文具叙终始不殊等者即涅槃经云初发巳为天人师胜出声闻及缘觉发心毕竟二不别如是二心先心难自未得度先度他故我敬礼初发心释曰礼初心者若敬白月之新生美青杉之萌芽故华严毗卢品云一切法悉入最初菩提心中住先心难者汎取万万迷人论之机几分信佛教信者几分遇真正善友遇者几分信信者几分解解者几分皆绝缘真发菩提心即万分中无一也若汎取万万巳真发阿耨菩提心人论之即十中便有三二决定成佛不妨七八分退入二乘疏是以弥勒下华严第七十八善财重白弥勒言我巳先发阿耨菩提心而我未知云何学菩萨行修菩萨道大圣一切如来授尊者记一生当得阿耨菩提云云尔时弥勒观察众会指示善财而作是言汝等见此长者子今于我所问菩萨行诸功德不此长者子勇勐精进志愿无难云云诸仁者余诸菩萨经于无量百千万亿那由他劫乃能满足菩萨愿行此长者子于一生内则能净佛剎云X云广叹菩提心功德如下所列注种田等者略记三十余喻之名或次不次初二十喻据本文每喻有四句每句四字计十六字于中每初六字取后一字相计七字喻喻文同谓初云菩提心者犹如后云故也唯余九字每喻各别然亦文势意势大同疏注记每于别中又撮略取五字唯有四字无文诵者看文势记之次圆四句别说记之即难也今具缘本文可祥览记说又每喻当行书一字为号头便侧注具书经文于中初二喻令写四句余即略却六字以一一全同故又水喻母喻帝喻命喻各有两事师喻有三事疏中互取其一有能因此同类便总引说亦得不说亦得从后无畏巳下十喻文广不可具记疏中每喻但标两事字为号头令览文取意记之种田地水风火日月灯目道父母师帝钳命甘璃皷无畏毗笈珊陀无生念力住水日精璃宝宅迦王子疏恳劝下二句即第七十九中入楼阁得法门竟弥勒告言云云为欲教化释迦如来所遣来者令如莲华悉开悟故于此命终生兜率天我愿满足得菩提时汝及文殊俱得见我善男子汝当往诣文殊师利善知识所而问之言菩萨云何入普贤行门云云X何以故文殊所有大愿非余无量百千亿那由他菩萨之所能有云云出生一切菩萨功德无有休息常为无量百千亿那由他诸佛母常为云云菩萨师云云文殊师利童子是汝善知识令汝得生如来家长养一切善根云云汝应往诣文殊之所莫生疲厌文殊当为汝说一切功德何以故汝先所见诸善知识闻菩萨行入解脱门满足大愿皆是文殊文殊于一切处成得究竟释曰今略引之然经文具有一纸半再三重叠劝令再见故云恳也又七十八初弥勒巳赞善财云汝为勤求一切佛法故发阿耨菩提心汝获善利汝善得人身汝善住寿命汝善值如来出现汝善见文殊师利大善知识云云所有解欲悉巳清净巳为诸佛护念巳为善友其所摄受何以故善男子菩提心者犹如种子等略如前引从初至末皆指文殊岂非恳矣令再见者以究竟之心即所发菩提心故故清凉释云契文殊之妙智宛是初心又云启明东庙智满不异于初心疏此上二门下第二兼前结指也三重因中前了觉性发觉心二门总为本起地矣疏三修菩萨行中文四初蹑前释也既云巳先发菩提心而未知菩萨行等即显发心与修行别也金刚经中须菩提问菩萨行亦云善男子善女人发阿耨菩提心应云何住等亦是为巳发菩提心者起问意显未发者不堪修菩萨疏对上了下二总对二门X释数他宝者大经问明品云譬如贫穷人日夜数他宝自无半钱分于法不修行多闻亦如是疏广有下三出行体统之三学者施忍助戒进助定后四皆助慧故也则万行不出十度十度摄归三学要唯定慧者防非制业者故令护戒但若定慧等修何有外非内业而可防制故持护之心非绝迹称性不名真修也所依赖者续引问明品中文也文云譬如有力王率土咸戴仰定慧亦如是菩萨所依赖天台宗者三止三观是其宗也自述小止观两卷又弟子灌顶集师在日所说止观勒成十卷名大止观余诸言教其数甚多尽说止观令修止观者意成定慧也如下威德章中释奢摩他初标本中具说讲者若有心力捡大意指之不叙亦得疏此第三下四指经文指经文说菩萨行之处也疏上三重下大文第二兼所成果释于中七段今此一标立也二故我下引证三今本下总配此经四是知下印成了义彼答诸经了义此是修多罗了义能诠名题所诠法行如此同矣疏约下五配属本末言因因者是因家之因也由此本起之心方能成就六度万行故故教起因缘十门中第一云显示因行有本具如彼释果果者由圆满菩提涅槃之果方知对待从缘之法亦不可得但是本源圆明觉性故故此圆觉又是果家之果以生死烦恼本无所有无二可X转为菩提涅槃故故注云生佛同成正觉生佛同成方名圆也故教起第二门云泯绝果相成圆故下之经文具如彼门中所引然此所用因因果与涅槃经意旨不同涅槃师子吼品佛性有因有因因有果有果果因者十二因缘因因者即是智慧果者阿耨多罗三藐三菩提果果者无上大般涅槃今则以彼第二智慧了彼第一之性方名因因以彼三四总名为果同异对详可见彼经又有喻云如无明为因诸行为果行为缘识为果清凉释云则无明亦因亦因因识亦果亦果果今详之却与此疏似同谓无明如本起因诸行如六度识如菩提涅槃但以识喻果果与此义别疏一与下六始终皆本言但是觉性者初信如来藏为本起因后证清净法身为究竟果如来藏及法身皆是觉性也疏是以下七本末融摄也于中初四句因果该彻初二句蹑上以标第三句释初句因彻果也第四句即释次句果彻因也疏善财下指文证成也初二句即此童子初遇文殊X表信智再见文殊表证智如前巳释故后疏判云契文殊之妙智宛是初心入普贤之玄门曾无别体又启明东庙智满不异于初心寄位南求因圆不踰于毛孔疏位下二句者华严第二会在普光明殿说十信三在忉利说十住四在夜摩说十行五在兜率说十回向六在他化说十地表位转高说处转胜至第七会说因圆果满据此类例只令更向上界而乃却重会普光明殿者表究竟证极不离初心所信之觉性也故下云皆斯义矣总结一段之文也疏然本起下大文第二结意也拔茅连茹者取象言之也即周易泰卦初爻之词是交连牵引不可割绝之象如茅根钩带相连拔即牵引俱出不可独拔一根彼文云初九拔茅茹以其彚征吉王辅嗣注云茅之为物拔其根而相牵引者也茹者相牵引之貌也三阳同志俱志在外初为类首也举则从若茅茹上顺而应不违为拒进皆得志故以其类征吉起之因须说了性及发心行相欲明此二行相又须对六度万行言之既说三重因义即须结归究竟之业以圆顿之宗因果该彻故异于诸教诸教但以六度万行为因菩提涅槃为果故次云实籍等也疏次释本文中注云下十初科者除流通分贤善首X一章也三轮者佛三业化也能摧惑障故名为轮一身业神通轮二语业教诫轮三意业记心轮一体三宝者如前归依偈中巳释三身等者下三观后文具释可捡之略叙本起之心者文五一指前因体第一重者前三重因中第一了觉性也疏谘求下二释请词六种力者增一阿含经云凡常之力有其六种何等为六谓小儿以啼为力欲有所说要当先啼女人以嗔为力依嗔恚巳然后所说沙门婆罗门以忍辱为力常念下于人然后自陈国王以憍傲为力以此豪富而自陈说阿罗汉以精进为力而自陈说诸佛世尊以大悲为力弘益众生疏重担者二障也毁责之词慈恩唯识疏云由烦恼障障大涅槃流转生死由所知障障大菩提不悟大觉一者如金刚难可断故二担此难越生死流故三压溺有情处四生故四有情坠堕没三界故此上四义通二障解今云重担即第二也疏住法性者生死涅槃等诸对待法巳于一切都无所住方住法性正当此经中所说此二义皆明悲之大也若不尔者皆是有缘之小悲也无缘方大然慈悲喜舍各有其三谓生缘法缘无缘故名四无量心也涅槃经第十五云众生缘者世尊慈之所缘如缘父母妻子以是义故名众生缘法缘者不见父母妻子之亲属见一切法皆从缘生是名法缘无缘者不住法相及众生相是名无缘悲喜舍心亦复如是疏如来下三正释X义疏又大集者别证法行所引文取意撮略经文具云尔时世尊观世众巳告憍陈如言一切大众甚乐闻法无量世界无量众生悉为法故来集于此皆愿闻法行方便成大智慧远离贪欲一切烦恼憍陈如白佛言善哉世尊诚如圣教世尊四方世界无量菩萨悉持四佛所与欲来并欲启受虗空目法行今正是时唯垂怜愍为众生故而宣说之世尊所言法行法行比丘云何名为法行比丘唯愿演说佛言憍陈如至心谛听当为汝说若有比丘读诵如来十二部经是名乐读不名法行复有比丘读诵如来十二部经乐为四众敷扬广说是名乐说不名法行复有比丘读诵如来十二部经能广宣说思惟其义是名思惟不名法行复有比丘受持读诵如来十二部经演说思惟观察义理是名乐观不名法行憍陈如若比丘能观身心心不贪着外一切相谦虗下意不生憍慢不以爱水溉灌业田亦不于中种诸种子灭觉观心境界都息永离烦恼其心寂静如是比丘我则说之名为法行如是比丘若愿求声闻菩提缘觉菩提如来菩提即能得之憍陈如如工陶师埏埴调泥置之轮上随意成器法行比丘亦复如是评曰彼经之意令修鍊身心即名法行简于筌蹄及心外求法事相造作之行非顿指圆通觉性为最初因今所引者但用拣教拣境之文不全取所行之事矣疏下文佛答下四指佛答处可捡经略示疏占察亦云下引类X例略引二经初占察者此经有两卷题云占察善恶业报经亦名显出甚深究竟实义经今引下卷文也最初根本正是本起因地其所引行业即此法行众生心体全同论文即圆觉妙心也具如释题中和会说平等普遍圆满十方文因今经也以一切众生心下即论文是心即摄一切世间出世间相所以者何下即此经无明非实等彼经次下文云所谓色受想行忆念缘虑觉知等法种种心数非青黄赤白长短方圆乃至尽于十方虗空一切世界求心形无一区分而可得者但以众生无明痴闇熏习因缘现妄境界令生念着乃至而无有觉知之相疏二问发心离病者亦二一释同用也中间者先曾发也大智心者发菩提心也据华严宗是大悲大智大愿三心以彼是性相融摄本末平等之宗故今此宗于会相归性迥显真觉故偏举大智之心云清净矣以大智为本摄于余二疏下佛答下二指答处文二一答初时离病处可检本文略示二若远而下答毕竟离病处于中又三一正指二下文节节下通妨为有难云十二章经每章皆具问答何得将说四相四病答净业普觉二菩萨之问以配答此中文殊之问耶故此通释云尔三如下引例四十问者经第六初诸菩萨及一切世主作是思惟云何是诸佛X地境界加持所行力无所畏三昧无能摄取眼耳鼻舌身意身光光明声智愿佛演说又一切佛皆为菩萨说世界海众生佛佛波罗蜜佛解脱佛变化佛演说佛名号佛寿量及菩萨誓愿发趣助道业行出离神通波罗蜜地智愿佛亦为我说疏近则下彼疏释云此四十句问有通局答亦如之通则诸会与此相应皆是答此谓从第二会说十信乃至第七会前六品说等觉答最后十句因问后五品及第八会末第九会初答前二十句果问余皆答第三节十句海问若约局者当会答尽谓现相召集十方菩萨云集施设法化现相答也会末三品言说答也谓成就品华藏品答前三十句果问毗卢一品答十句因问也疏金刚三昧等者彼经具云解脱菩萨白佛言尊者若佛灭后正法去世于末劫中五浊众生多诸恶业轮回三界无有出时愿佛慈悲为后众生宣说一味决定真实令彼众生等同一味晓公论曰令彼像法末世众生等同一味究竟解脱由是言之教者四句一正化正法兼利后时谓前经等二正化像法兼利前时谓此经等三通化前后谓余经等四不利前后除上尔所教疏纵心五欲等者先简不求大乘之人不足论也故云置之言外纵有下于此类中尚须闻此法门信解随顺若不闻亦堕邪见疏离本下彰邪见行相故三圣观云不信自心是如来藏非菩萨故非菩萨即为邪见也六师者名义在悬谈第三门中疏故华严下引彼证皆随义也即彼经初地之文谓此地菩萨成就十大愿巳得利益等十心能信如来本行所入乃至如来智地说力复作是念诸佛正法如是甚深乃至如是广大而诸凡夫心堕邪见无明覆翳立憍慢高幢入渴爱网中行谄诳稠林不能自出心与悭嫉相应不舍贪恚愚痴积集诸业日夜增长以忿恨风吹心识火炽燃不息凡所作业皆颠倒相应欲流有流无明流相续起心意识种子于三界田中复生苦芽释曰一切凡夫皆具此九种邪见根本以无明覆心今开示本觉破本不觉则余八邪见枝叶自然渐渐断也彼经云心随者以身口行X业或有归佛顺教据其心见元属邪见故云心随然凡夫等本在邪见中今二经皆云随者望彼心体相本是佛心本具德用迷真起念念即随邪故云尔也疏礼烦则乱者礼记文也疏佛虽下通妨难云云心真不真佛自照知何必彰此三请之相故为此通也疏针芥如序中释疏久默斯要者语是法华而文义异谓法华以四十年前未说为久嘿此经既是净土所说之经不必拘于一代化仪年月但以未说之时为久不以要须经四十年也喜会者平等法会也疏实谓起予者予我也起谓发此叙佛意云我意欲说假人请问发起汝今所请实是发起我教门也此文用论语中事彼中子夏问曰巧笑倩兮美目盻兮素以为绚兮何谓也子曰绘事后素曰礼后乎子曰起予者商也始可与言诗巳矣今以文殊喻子夏世尊喻孔子故云实谓起予疏诫令审谛者水不澄而月不现故诸经中佛欲说法必须先诫谛听谛听善思念之无生灭等者说者听者当须如法故净名诫说者云无以生灭心行说实相法今则诫听者亦令依此而听也疏十地经云等者即金刚藏菩萨说十地名而不解释解脱月菩萨三请刚藏二止大众便一时同声偈X请云上妙无垢智云云此众无疑念唯愿闻善说如渴思冷水等云云彼疏据论释此如渴等一偈半云一喻明半偈法合前有四喻喻四种义门显示正受彼所说义一受持谓求闻慧初闻即受随受持如水下不嚼随得而饮二助力谓求思慧嚼所闻法助成智力如食咀嚼以资身力三远离谓求修慧依闻思行能去惑习如食良药药行除病四安乐行谓求证智即三慧果圣所依处现法受乐行故如蜜众蜂所依故云依也后法合能求一向是法所求犹通法喻次一甘露总合四喻甘露有四能故一除渴二去饥三愈病四安乐故疏一示本体者四节解释第一解初句又二一正释疏既照虽下二通妨妨意通意义皆可知尘经者华严尘合经卷喻也序中巳释宝藏者如来藏经第五喻也如下所释受贫苦者不得尘经无博学法财之富不得宝藏无福慧法财之富故受贫苦也疏陀罗尼者第二节也文五一直释可知注云有以摄散等者即慈恩法华疏释叹菩萨德中陀罗尼乐说辨才之文云总持有二一摄二散摄者持也此即闻持闻于文义任持不忘即所闻之法能持名之为摄闻即总持体即念思十地经云八地巳上菩萨于一切法能堪能思能持散者施也此有四种一法二义三能得菩萨忍四明呪施与众生故此中二种初是能持如来即闻持后是所持余X四种是评曰彼是菩萨德行约因缘门分位而说此是染净性相之源故文别也恐有闻彼而疑是故略注而楝之疏然陀罗下二拣持谓拣多字一字持于无字兼释大字言多字者谓一切真言随求大佛顶之类是祕密藏含无边威德神用又诸修多罗能持无尽之义亦名总持一字者如唵字等即一字王真言也是助声故但是一字或如字母之类无字者今文因解无字便以之释经中大字疏故大宝下三引证言摄诸善巧即总持义言无有少法可得皆归于空即无字义疏问文字下四通妨可解疏五若据下会异显同疏是万行本者证成顿悟根源之义故悬谈云显示因行有本疏门者下第三节释门字也文二一直释注云出净如次文者即后段经文流出一切清净真如菩提涅槃及波罗蜜等出染如下文即普贤章种种幻化皆生如来圆觉妙心偈云始句无明皆从诸如来圆觉心建立等疏此中下二拣体文三一直拣谓拣此门体非门庭之门自是根本之门亦是拣持拣门庭持根本也疏故宝下二引证此门是甚深根本又证非门庭门户之门云无门者拣却也之门者持取也又云形相非门者亦下拣也所言门者下皆持也既言一切诸法依于虗空岂非根本之义疏又荷泽下三引例也今劝学禅之流欲见祖师心印但依上所释而解了即悟此两句是总持之门若不尔者X岂可知之一字却是浅近门户从此方入众妙深奥堂乎诸修止观者细详之疏名为下第四节也疏二彰德用中二一总释流出义二别释所流之法初中二初以义略释后论云下二引论广释论文周释真如自体相有大智慧光明义故乃至具足如是过恒河沙佛法无有所少名为如来藏亦名如来法身便有问曰上说真如其体平等离一切相云何复说体有如是种种功德答曰虽实有此诸功德义而无差别之相等同一味唯一真如此义云何以无分别离分别相是故无二复以何义得说差别以依业识生灭相示此云何示以一切法本来唯心实无于念而有妄心不觉起念见诸境界故说无明心性不起即是大智慧光明义故若心起见则有不见之相心性离见即是遍照法界义故若心有动非真识知无有自性非常非乐非我非净热恼衰变则不自在乃至具有过恒沙等妄染之义对此义故心性无动则有过恒沙等诸净功德相义示现若心有起更见前法可念者则有所少如是净法无量功德即是一心更无所念是故满X足名为法身如来之藏评云彼论是释所示大乘三大之义大位在果唯辨于净今此圆觉标以无上法王亦唯说果流出净法故引证此疏言一切下别释所流之法也于中又二所谓总别总中唯有四字谓一切清净然凡论一切名总相者有其四种谓下中上上上言下者谓一切有漏法皆苦理通苦集名总相不通无漏目之为下言中者谓一切行无常理该三谛通漏无漏故名总相不通无为目之为中言上者谓一切法无我理通一切名总相但是真诠未穷实性唯得名上不名上上言真证者谓一切法无我能诠妄法空也言上上者谓一切法真如真如即一切法之实性即空所显此之法性体遍凡圣通情非情更无能过故言上上摄俗归真简异前三故论中云大总相也今言一切者通二种总相一者若约义门则是上品之总未是上上谓但是一切清净唯净非染拣有漏故二者若约法体则是上上之总谓圆觉真如之外无别法故染相本空空即此清净无别净故今是释义之门且约前说也清净二字亦当总者谓此一切诸法一一清净清净是总真如菩提涅槃乃至百千之法皆是别也有漏章疏拣诸有漏者有漏之义五门分别一释总名诸论皆云烦恼现行令心连注流散不绝名之X为漏如漏器漏舍深可厌恶损朽处广毁责过失立以漏名二释别名别名三种一欲漏二有漏三无明漏三出体根随三界烦恼云云四废立云云五得名所从虽三界一切烦恼总应皆名有漏漏于三有有之漏故然下界烦恼多缘欲地从胜为名说为欲漏上界更无所缘约本具名名为有漏无明不以余法彰自行相名无明漏上皆慈恩所说也评曰唯约现行者彼释法华诸漏巳尽之句其种子配在下无复烦恼之句也又别名出体唯约法相一宗若约法性宗出体则根本不觉及三细六麤是有漏法不分三界之异及种现之殊以迷则全染悟则全净无体性故其释别名者亦有三一欲二有三无明等殊如胜鬘五住地之惑若约圆顿二教者迷则尽法界一切所有情非情等皆是有漏悟则如上皆是无漏故华严缘起平等章云初约众生门中众生及佛皆是生灭有无善恶境界良以情识不破故所见佛亦同情识未曾有一佛清净解脱者是故识倒佛亦倒情迷佛亦迷故次明佛门中佛及众生皆本空寂良以情识都尽名相巳亡所见空寂同诸佛故未甞见一众生流转者佛心净故众生亦净故知此义唯心之回转也评曰据此即不应言此是漏此是无漏也疏背真理故者约义门拣也性本无故约法体收也其性本无即唯真性故疏真如等者下二别也科段具在疏文言四法各为四别者此真如等四章一一同具X此释名等四也故下疏中但言一中二中等觉者但见之一中即智是释名二中即知是出体三中即种类四即业用也真如章一释名中二一略释即成唯识论第九之文彼论前二十四偈辨识相也唯第二十五偈明识性性此诸法胜义亦即是真如常如其性故即唯识宝性长行释云此性即是诸法胜义是一切法胜义谛故然胜义谛略有四种一世间胜义谓蕴处界等二道理胜义谓苦等四谛三证得胜义谓二空真如四胜义胜义谓一真如法界此中胜义依最后胜说次释三句云真谓真实等释曰初二句拣有漏次二拣有为次三句释偈第四句后更有三句结云故曰真如即是湛然不虗妄性今疏但有一故字耳疏又真者下二细释于中初二句标释疏伪是下具释不真不如鍮有其体不是虗妄但以非金故名伪也影应质相不是诈伪缘无实体故名妄也横说云各殊者谓色尘殊声香等色蕴殊受想等贪等殊信等地狱殊鬼畜天人等娑婆殊于极乐等声闻心境殊于菩萨心境等乃至如大般若八十余科皆约同时而异也竖云变易者如云镜里今年老去年等如九想观云云夏异于春等得新忘旧等因苦果乐等疏今皆下拣无如上四过释成真如义也谓此实体者真实心体于未来等者今日虗空如昨日虗空也于色中等者厨里虗空如厅里虗空也真实相如非为妄似者正结真如之名也谓如者是相似义相同义意云此彼相如者唯有此心性也善人佛性的似恶人佛性如今佛性的不殊无始来佛性乃至凡夫佛性的同二乘佛性人天菩萨皆类此说唯此可得真实相如分毫不殊故真实得名为如也此外更无可有相似相如之法也设有人观兄弟相似然子细论之还不得的似会有分毫之长短大小殊也若不然者岂可自巳妻子而错认乎乃至世间物色一一类之皆同不免有微尘分毫之轻重大小好恶终无有全似故知皆是妄似妄如不得真似真如也古来相承解如字但云是湛寂不动之义不曾指的释名且如字是此国之字未审说文尔雅玉篇切韵之属何处训如字为湛寂不动等耶故知只缘灵觉心性犹凡中全如圣中于因中全如果中横竖皆然即是湛寂不动之义非的训也问荷泽大师云诸人皆以两物相似为如我则无物相似如今以的似以释真如岂不违此说答正与此同故上云此外更无相似相如之法若更云有一法对真性便成两物大师既云无物相似即知唯鬼等佛性与人畜等佛性真实相如更无别法可相如也大师拣诸人云两物X相似曰如者正拣无物似佛性也又亦同上说亲兄弟相似者终不得分毫全似也智者细详疏真如无为者即法相宗出体也谓百法中六无为中之一也彼六无为亦是一百之数故名法数言无为者为之言作即是一切有生灭皆是造作称之曰为今此六种寂寞冲虗湛然常住无彼为作故名无为所言六者一虗空二择灭三非择灭四不动五想受灭六真如若出体为有二一依识变假施设相有二依法性假施设有疏一心为体者此一行论悬谈第四门巳释言乃至者略中间也谓次文云一切诸法唯依妄念而有差别若离心念则无一切境界之相是故一切法从本巳来离言说相离名字相离心缘相毕竟平等无有变异不可破坏唯是一心故名真如此下等字等于中间非等下文疏如体中说者唯一心也非安立非安立者八谛中第七八也谓安立真如望四谛为真望非安立为俗以依识假施设名言而安立故其非安立即唯真非俗依言离言故者即论中二种也谓前显体离言以明显观智境即上所引一法界总相等文乃至若离于念名为得入次后依言辨德以正明生信境论云复次真如者依言说分别有二种义一者如实空以能究竟显实故二者如实不空以有自X体具足无漏性功德故下广释云所言空者从本巳来一切染法不相应故乃至离两重四句所言不空者巳显法体空无妄故即是一心常恒不变净法满足等疏或说有七者即解深密经第二中慈氏问修止观菩萨云何知法知义佛说由五种相了知于法由十种相了知于义一者知尽所有性二者知如所有性如所有性者谓即一性染法中所有真如是者此中如所有性此复七种一者流转真如谓一切行无先后性二者相真如谓一切法补特伽罗无我性及法无我性三者了别真如谓一切唯是识性四者安立真如谓我所说诸苦圣谛五者邪行真如谓我所说诸集圣谛六者清净真如谓我所说诸灭圣谛七者正行真如谓我所说诸道圣谛应知此中由流转真如安立真如邪行真如故一切有情平等平等由相真如了别真如一切诸法平等平等由清净真如故一切声闻菩提独觉菩提阿耨多罗三藐三菩提平等平等由正行真如故听闻正法缘总境界胜奢摩他毗钵舍那所摄受慧平等平等释曰既具四谛及流转等故云显于染净中常如其性也流转苦集是染灭道是净相故及了别通于染净常如其性即平等也正是真如之义疏或立十种对十重障辨其德者一断异生性障证遍行真如住欢喜地余九类X配今旦各列二邪行三闇钝四细惑现行五于下乘般涅槃六麤相现行七细相现行八无相中作加行九不欲利他十法未自在证真如者二最胜三胜流四无摄故五类无别六无染净七法无别八不增减九智所依十业自在所依住地者二离垢三发光四焰慧五难胜六现前七远行八不动九善慧十法云疏四明业用者文义显着详之可解菩提章疏别境者于一百法中当其慧也如下八识章释疏摄论云二智二断为菩提体法相多约二智智是转识所成以藏识中本有无漏智种子故空宗多约二断以空宗明一切法皆空无性了二障本空即名二断断即菩提无别菩提疏智论云者亦以能所断俱为菩提体也与摄论文异义同若作小异解者摄论双取智论合取疏合本者名指此经文用起信意是双引巧令文略始觉即前二论之智也约实教宗断证对待其体亦空无别自性无能所断无能所证然本源觉智究竟真实故论中X说始本不二名究竟觉荷泽云觉妄俱灭又云无住体上自有本智能知了是实菩提矣疏唯一下亦上智断相合或始本相合故也但上是指体此是辨类为同异矣故净名云又如者不一不异等即寂之照者亦如上引无住体上本智也疏大品者疏又起信者上出体是尅实故泯二显出究竟觉为体今辨种类是约名义故三俱存疏涅槃经疏菩提者一大圆镜智二平等性智三妙观察智四成所作智此转有漏八七六及前五识相应心品如此而得智虽非识而依识转识为主故妙观平等二智见道后转六七约得镜智成智果位方转五八而得上且略销过疏文广如别卷引唯识第十具释疏如大品智论说者论释大品经也非二处别论五十八云一发心菩提于无量生死中发阿耨多罗三藐三菩提心故名为菩提因中说果二伏心菩提断诸烦恼降伏其心行诸波罗蜜三明心菩提观三世诸佛法本末总别相分别得诸法实相谓般若波罗蜜四出到菩提般若中得方便力故不着般若灭一切烦恼见一切十方佛得无生法忍出三界到萨婆若五无上菩提坐道场断习气得阿耨多罗三藐三菩提若准华严即具十也如彼五十九及出现品说文繁不引载别卷中疏现万像者且如镜现影像亲能现者是名真性现于诸法亲能现者是觉智故唯识释镜智云能现能生身土智影疏印群X机者大经出现品云如海印现众生身是故说名为大海菩提普印诸心行是故正觉名无量疏该动寂者应现种种差别作用一一普知即该动也万缘俱息湛然无为亦自体常知该于寂也疏通因果者如来成正觉时于其身中普见一切众生成正觉等涅槃章此章多用肇公无名论故钞中但云彼论彼者涅槃也疏归宗冥会者总显深广包含无外彼论云九流于是乎交归众圣于是乎冥会谓三乘贤圣心会其中犹百川朝宗于海故智论云鱼归于水鸟归于林圣归涅槃法归分别疏寂寥无为者深也广大悉备者借周易文以显广也形名下拂深广之迹朕者迹也彼论云涅槃之为道也寂寥虗旷不可形名得微妙无相不可以有心知故净名云不可以智知不可以识识矣疏无名之名者二十一云善男子是大涅槃无有名字强立名字彼论名字云有余无余者盖是涅槃云外称应物之假名耳而存称谓者封于名志器像者躭于形名也极于题目形也尽于方圆方圆有所不写题目有所不传焉可以名于无名而形于无形者哉疏正名寂灭者彼论云泥曰泥洹涅槃此三名前后异出盖是楚夏不同云涅槃者正也秦言无为亦名灭度无为者取乎虗无寂寞妙绝于有为灭度者言乎大患永灭超度四流斯盖是镜像之所归绝称谓之幽宅今但云正名寂灭者寂即唐三藏灭即罗什三藏故肇公宗本论X云泥洹尽谛者岂直结尽而巳则生死永灭故谓之尽矣无复别有一尽处也又法华云佛于中夜入无余涅槃次即云佛灭度后偈颂中又云佛此夜灭度又金刚云云故肇公生公远公皆正翻为灭又四谛中同为灭谛故今通用新旧三藏故云寂灭也疏多名者亦生公远公等释谓或云不生或不作或不起或无相不残寂静安稳安乐解脱皆是义翻矣疏总以义翻者即前云唐三藏翻者正也前但取寂字然彼具云圆寂故是义翻在义周圆矣若具足梵云摩诃迦叶般涅槃那具翻为大圆寂入谓那即入义应回在上疏义充法界下即彼论凡流支归等又云弥纶靡所不在等妙绝相累者彼论云涅槃之道妙尽常数融治二仪涤荡万有均天人同一异内视不巳见外听不我闻未甞有得未甞无得等疏二中者文二一法相唯识说四涅槃故出体有二彼论云故四圆寂诸无为中初后即真如中二择灭摄若唯断缚得择灭者不动等二四中谁摄非择灭摄说暂离故择灭无为唯究竟灭有非择灭非永灭故或无住处亦择灭摄由真择力灭障得故择灭有二一灭缚得谓断惑生烦恼得者二灭障得谓断余障而证得者故四圆寂诸无为中初一即真如后三皆择灭不动等二暂伏灭者非择灭摄究竟灭者择灭所摄疏论其下二法性于中三一正立然远公亦以三法为体与此小别谓一色二心三非色非心X灭无常色识获得常色识故又择灭无为故广如别说疏所以三下二出所以翻三杂染者翻烦恼为般若烦恼即菩提是涅槃中般若德也翻结业为解脱翻苦依身即是法身心体离念本法身故故三杂染即净三德疏能证大智下此约当体明三也荐福疏总有四释先总释云身是能证身般若是智慧解脱即烦恼等灭此三法合名证涅槃言四义者第一及三四在别卷中今疏用第二彼文具云身即法身法身即如如摩诃般若即如如智解脱即是一切余障究竟尽故法身为所证般若为能证解脱为离障今疏唯用此者欲显圆具通因迎果通真通应应即常身即法身故应即是法况自受用自受用体亦全法故法性身但约在结出缠异故能证所证及与离障十地分得故得通因故举一义理无不收疏然此三下三融通无碍文二一标以喻设谓通因通果理具此三如文可解疏故此下二准经总结彼经第三云我令一切众生及以我弟子四部之众悉依安住祕密藏中我亦复常安住是中入于涅槃何等名为祕密之藏犹如伊字三点若并则不成伊纵亦不成如摩醯首罗面上三目乃得成伊三点若别亦不得成我亦如是解脱之法亦非涅槃如来之身亦非涅槃摩诃般若亦非涅槃三法各异亦非涅槃我今安住如是三法为众生故名入涅槃荐福释云若将喻类法喻文不足以法云解脱之法亦非涅槃等喻中应X云唯一一点不成伊也以解脱等三有一一不成故夫证涅槃须有能证身须有智慧断烦恼等此三法合名证涅槃若唯身亦非涅槃唯般若亦非涅槃唯解脱亦非涅槃此三各别未有断证亦非涅槃唯喻别亦不成若天台意世义各殊东西曰横南北曰纵纵即竖也谓若法身本有次修般若后得解脱则是纵义以经生越世弥亘净秽故如纵三点横者三法异体同时如三烈火并乃合为一体别乃各在一处即但取一法今摩诃般若亦非涅槃等是合纵并竖明此三曰纵举一摄二曰并故云般若非者般若中巳摄二故三德若异亦非涅槃即双合横别一一异体即合于别异体同时即合于横故故上云三点差别亦不得成巳合横别也亦可横即是并对纵为横对别为并故经但有三句于义成四而总释云今三俱不思议焉可纵三俱不思议焉可横俱不思议焉可并俱不思议焉可别意云即一而三即三而一非三非一双照三一焉可作一三等思若作体一用别而明尚未必于并别也然亦有云伊字如品字有云如倒品字后义为正由此见异古德解义取舍不同或一德在上二德在下或谓二德在上一德在下并不得意如来恐人谓作此解故以天目转喻伊字则不得上定一二上下俱取不可纵横及并别耳若定说言一上二下非唯义理不得圆妙致令二喻自在相违谓梵字禄者∵此西方伊X字三目之一当于眉间∴此其状也诸诸何惑言祕密者以深妙故远公云昔隐不说故名祕密权教所覆故复名藏故下文云十一部中所不说者名之为藏又于其中包含诸德亦名为藏荐福云皆非二乘境界故名祕密二贤皆是对小显密今明深妙当体祕密疏为大涅槃者涅槃经云譬如虗空不因小空名为大空涅槃亦尔不因小相名大涅槃释曰因此便释大字也此即绝待当体受名也疏唯一者即前具德之大涅槃也或二者性本清净故方便之所显故或作用善巧故亦是体同如别章说疏三者若但云真应则自性合真二皆约净今开为三则自性通于染净亦可自性即上性净也真应皆上方便从方便显得性净性净即名真也证真巳后随机方便利物即名应也故真应皆有方便之义矣疏或四者唯识云一所显得谓大涅槃此虽本有自性清净而由客障覆令不显真圣道生断彼障故令其相显名得涅槃此依真如离障施设故体即是清净法界涅槃义利略有四种如疏所列一即诸法真如二即真如出烦恼障三即真如出生死苦四即真如出所知障注云通凡等者论云一切有情皆有初一二乘无学容有前三唯我世尊可言具四引论备释在别卷中问世尊如何亦余生死苦依答虽无实依而现似有非苦依在说有余依余义亦在别卷X疏四中囊包下文三一通显一大涅槃之用二别显真涅槃实益之用三别显应涅槃权益之用初中二初论彼论之至能囊括终古导达群方亭毒苍生疎而不漏汪哉洋哉何莫由之哉故梵志曰吾闻佛道厥义弘深汪洋无涯靡不成就靡不度生然则三乘之路开真伪之途辨贤圣之道存无名之致显矣释曰囊括终古者周易坤卦云括囊无咎无誉子夏传云括结也今谓涅槃之道包括终古如括囊盛物耳今缘括是国讳故改之云包包是含藏义亦同结义也终古者语出离骚离骚九章云去终古之所居今逍遥而未东也导者引导达者通达群方者语出周易亭毒者养育也疎而不漏者通谓上三句法不漏也囊括终古终古无遗导达群方群方皆尽亭毒苍生苍生不失故总言不漏耳老子云天网恢恢疎而不漏汪哉者毛诗注云汪汪水盛大也尚书注云汪汪洋洋美善貌何莫由之哉者何物不由涅槃故梵志曰者此是八师经文彼经有一卷云有外道名耶旬作此语耳疏故彼下二约经显疏故彼经下二约经即涅槃第五因迦叶难佛若久远度烦恼海者何缘复纳耶输生罗睺罗等佛说是大涅槃能建大义若有菩萨摩诃萨住大涅槃以须弥山王如是高广悉能令入于芥子中其诸众生依须弥山者亦不迫迮无往来相唯应度者乃见云云乃至结云善男子是菩萨住大涅槃则能示现种种无量神通变化一X切众生无能测量汝今云何能知如来习近爱欲生罗睺罗等疏又华严下二别显真涅槃实益之用经具云佛子如来不为菩萨说诸如来究竟涅槃亦不为彼示现其事何以故为欲令见一切如来常住其前于一念中见过去未来一切诸佛色相圆满皆如现在亦不起二不二相释曰此是出现品涅槃章十门中第二德用圆备门也初标举不为菩萨等者圆备色相常现大机前故即约人显实也云不为菩萨明说永灭为二乘迹尽双林为凡小此亦名拣灰断次征释云何以故为欲令见等者自有二义一令称实见自受用身同法身常住其前涅槃云不空涅槃者谓有善色常乐我净故因灭无常色获此常故二于一念下令见三际应用亦即是常故皆云如现在涅槃云吾今此身云云又华严法界品开栴檀塔见三世佛无涅槃者楞伽云无有佛涅槃无有涅槃佛不起二不二者三际大均无生灭动静故不起二也亦不惑着故无不二也疏但为下三别显应涅槃权用之益也亦即彼经第三第四门也初即第三出没常湛门具云佛子诸佛如来为令众生生忻乐故出现于世欲令众生生恋慕故示现涅槃而实如来无有出世亦无涅槃何以故如来常住清净法界随众生心示现涅槃释曰明涅槃无为无不为也无不为故能建大事不碍出现显迹为生息迹为灭以无为故体常湛然显迹即有余息迹即无余故余无余乃X应物之假号岂以见闻滞殊应之迹疏佛日下即义引彼第四亏盈不迁门也彼经具云佛子譬如日出普照世间于一切净水器中影无不现普徧众处而无来往或一器破便不现影佛子于汝意云何彼影不现为日咎不答言不也但由器坏非日有咎佛子如来智日亦复如是普现法界无前无后一切众生净心器中佛无不现心器常净常见佛身若心浊器破则不得见释曰像非哉有自彼器之亏盈心非哉生岂普现之前后持戒器破定水何依菩提器破智水宁止然此中虽明现身即是三德涅槃大用亦涅槃摄若尔宁殊出现之身出现以法身为门而论真应非无般若解脱二德圆觉经大疏释义钞卷第五圆觉经大疏释义钞卷第五终南山草堂寺沙门宗密撰波罗蜜章疏波罗蜜下文四在疏一中二疏通者下初文也又三今初第一总明无漏因果疏此者此大唐也涅槃彼岸者亦有解云蜜多者离到之词离谓永离生死此岸到谓达到涅槃彼岸疏然一切下应先难云唯了义大乘教据实理说众生即寂灭元X是涅槃不复更灭今何得言离此到彼岂不同小乘有忻厌之过耶故今会之约迷悟故说到彼岸疏若就下二别就因行以显七最胜者唯识云一安住最胜谓要安住菩萨种性二依止最胜谓要依止大菩提心三意乐最胜谓要悲愍一切有情四事业最胜谓要具行一切事业五方便最胜谓要无相智之所摄受六回向最胜谓要回向无上菩提七清净最胜谓要不为二障间杂即三时无悔若七随阙非到彼岸今释曰安住最胜者若依五性则简余四性唯取菩萨种性今法性宗约习以成性非约本有本有平等故故摄论中但有六种最胜无初安住或云菩提心摄即知唯约习成要无相智者即三轮空也故离世间品云三轮清净施施者受者及所施物正念观察如虗空故六回向最胜者问既言回向菩提何异依止释曰彼虽依止菩提心未必一切回向菩提此乃回向又依止者即行前心今回向者乃行后愿不为二障间杂者约分说耳遍说清净为杂二障行于六度耳大乘法师释言三时无悔者悔即烦恼由不了故即是所知又即此悔心障于真智亦所知也疏各具四句者有三种四句一者一一自望种类而为四句施中四者一是施非度不与七胜相应施故二是度非施随喜他施具七胜故三亦施亦度具七而施故四非施非度随喜他施不与七胜共相应故二者不约种类次第修者以明四句唯施一种但有X二句未有余度故阙二句谓是度非施非施非度余戒等五得有四句前有施度得为是度非戒等故谓一是戒非度谓不与七胜共相应故二是度非戒即前施度具七胜故三亦戒亦度具七最胜而持戒故四非戒非度谓前布施不具七故忍度望戒进度望忍次第如戒三非次第脩者诸度各得具于四句如施得望戒忍等度得有是度非施句故可以思准此上立意即彼论明相门也谓显波罗蜜多相故疏然五位下三料简因果五位者谓资粮等言佛究竟者佛地二十一种功德之中有波罗蜜多成满功德故然唯识云五位皆具脩习位中其相最显通漏无漏又云十于十地虽实皆脩而随相而随相增地地脩一又云此十因位约三祇初有三种名如别卷引疏六蔽者一悭贪二造恶三嗔恚四懈怠五散乱六愚痴故唯识云前六不增减者为除六种相违障故疏渐脩下唯识云渐次脩行诸佛法故释曰谓十力等摄论云前之四度不散动因第五不散动成熟第六依如是实觉故疏成熟下唯识云渐次成熟诸有情故摄论云由施能摄受由戒能不害由忍难苦能受由动助所作由定能与安心由慧巳定者今得解脱疏止观相由下如起信说前四如常第五合名止观门此门挍广后三观门当引说对治十下唯识云此但有十不增减者谓十地中对治等云云对法十二云所知障等皆度故疏若总翻X者翻一杂染名一波罗蜜也名数如普眼章中所释义理即是起信翻染显真德中所释前巳引释然起信中数乃过恒河沙实教称性故染净之法皆无数无量矣疏防下防其未非止起恶也为忍者约生忍也又忍即忍可忍即是慧双忍事理静者拣散心虑者拣无慧止观均故推者推求谛理拣者拣择惑染力者随思随脩任运成就智者谓如实觉了疏大菩提心者若菩提心未开发多劫六度非菩萨故故小乘虽行施等不成六波罗蜜若约法相唯菩萨性方有其体无相宗则六度俱空无体顿教皆不可说不施不悭不戒不犯乃至不愚不智圆教一一融摄谓一一度以一切度为体疏如次以无贪下具足应云施以无贪及彼所起三业为性即善十一之一也要由无贪相应理于自身财力能惠施故然二施大意多同戒即受学菩萨戒时所起三业为性大论律仪以七众别解脱戒为体在家出家戒为体即唯一业谓表无表不说语故若摄善法戒诸菩萨受学律仪后一切为大菩提由身语意积集诸善为体故今疏通三聚及与受随故云三业摄众生戒然通三忍以无嗔精进审慧及彼所起三业为性即善十一中之二审慧即别境中一精进以勤及所起三业为性此通三精进也禅以等持为性即三摩地唯是别境中一今约定说不通散心故不说三业对法云智三业自在用时所有一切种恒安住即通三业以X约用故疏余五择法者况是根本后得智故意以根本为第六体后四皆以后得为体此依胜说若对法及瑜伽同以出世间加行正智后得为体唯识云十地皆通漏无漏故愿又以欲解及信为体前虽总出此一有异故复别用此三为性三法正是愿之性故谓愿是希求希求即欲要于前境正信印持方希求故其后得智但是所依依此起愿耳然上皆约克实体性若兼助伴一一皆以俱行功德为性若广分别如唯识疏第十及瑜伽四十一二疏性者下起信云性本无贪等巳如前引疏律仪者法律仪式于不善法能远离防护故摄论名为依持戒依是能有集诸佛法无罪益生故疏耐怨者大论云自无愤悖不报他怨亦不随眠流注相续是名菩萨耐怨害即以无嗔及三业为性安受者精进三业为性谛察者审慧三业戒通三忍余三各配其一故有三耳然无性云初忍是诸有情成就转因二是成佛因寒热等皆堪忍故三是前三所依所堪任广大法故疏被甲下即大誓愿摄善者即方便进趣利乐者即劝化众生安住者安住现法乐住故无性云离见慢等得清净故引发者引六通故辨事者辨利有情事故疏无分别慧者摄论以加行正智后得为三约六度说璎珞以照有照无照中为三者唯约法空说然慧导万行故华严般若度云如来往脩诸行海具足般若波罗蜜言具足者具上三也又X智论云五度如盲人般若为有眼故能明见夷险开导万行御心中道入一切智城即其身也疏回向拔济者此约唯识也若约本业此亦有三如华严十行品疏抄所说今此谓由大智故回前六度向大菩提由大悲故回向前六度拔济有情故无性云不舍生死而求菩提故华严方便度云种种方便化众生令所脩治悉成就上句拔济下句菩提疏求菩提下二利同前前但明能有善巧不住空有此明希欲之心念念无间前解此行也故华严愿度文云佛昔脩行大劫海净治诸愿波罗蜜是故出现遍世间尽未来际救众生第三句求菩提果第四句利乐他之果疏思择脩习者华严力度文云佛无量劫广脩治一切法力波罗蜜由是能成自然力释曰谓思择诸法而脩习故成就时不习无不利名自然力故摄论云由此二力合前六度无间现前疏十受用下无性摄论云由施等六度成立此智复由此智成立六种名受法乐由此智能正了知此施戒等饶益有情故华严智波罗蜜云佛昔脩治普门智若天亲云由般若波罗蜜无分别智故成立后得智复由此智成立前六波罗蜜多由此自为与同法者受用法者受用法乐成熟有情大意同也瑜伽四十九云于一切法如实安立清净妙智名智波罗蜜多当知能取胜义名慧能取安立名智又三十九云谓无量智当知方便波罗蜜希求后后殊胜性名愿一切魔怨不X能坏名力如实觉了所知境界名智大意皆同注前前麤下布施则麤持戒则细戒望于忍戒则为麤忍则为细等故云前前麤后后细前九总为前前从戒至智并名后后一一相望故致重言初一唯前后一唯后中间八度互为前后易难脩习下即难易门上结通上三世注中二门并如瑜伽对法所辨疏观心者华严疏云不取六尘不染诸非忍可非有离身心相寂然不动决了无生虽空不碍诸相希齐佛果思择不动决断分明一念之力十度顿圆纵七最胜亦在一念可以思准注金刚三昧者文云空心不动具六波罗蜜云云别说六度之相心力及者捡经叙之疏四中下文三一当体二引发三相摄初中二一前六二后四今初也前福后智生道下道即因也财者施报也体者戒报也具云感大财大体眷属者忍报疏后三下智也有此三德名决定胜然诸菩萨道唯有此生道胜道若阙一种道不成故疏成熟有情者依此发通及佛法者慧成佛法佛法由慧故又前三饶益有情后三对治烦恼此即悲智用也益有情者施施财故戒不恼故忍忍彼恼故对治烦恼者勤脩加行永伏永灭故瑜伽云虽未永断烦恼永害随眠而能勇勐脩诸善品彼诸烦恼不能倾动善品加行故唯识云虽未伏灭而勤脩治也善品加行由净慧故永伏永灭对法十二亦有此解又由前三故不住涅槃由后三故不住生死此即无住之因也不住涅X槃者大悲饶益有情故不住生死者大智断惑故第六为无住涅槃疏其后下二释后四也助六者四属六摄义随六异七助前三者施戒忍皆借方便波罗蜜也次助者八助精进九助禅定十助般若如别卷释疏又由下二引发用也谓由行施引发持戒等然施非所引智非能引疏复由下布施本欲利他持戒不恼于他然施非能净智非所净由彼弥今施净等故云尔也疏又此十下三相摄文二一总明十互相摄以般若互相显故疏若但说下二明六与十相摄若六度摄十第六摄后四若十度摄六度第六但摄第六有所未尽不摄后得加行智故故兼后五方摄第六是故疏云若开为十第六唯摄无分别智等疏无相宗下菩提资粮论云既为菩萨母亦为诸佛母般若波罗蜜是觉初资粮以般若波罗蜜是诸菩萨母故为菩提初资粮何以故以最胜故如诸身根中眼为最胜诸身分中头为最胜诸波罗蜜中般若最胜亦如是以最胜故为初资粮又前行故如诸法中信为前行诸波罗蜜中般若前行亦如是以彼陀那若不回向菩提则非陀那波罗蜜如是尸罗等不回向菩提亦非尸罗等波罗蜜回向菩提即是般若由般若前行故能回向以是前行故为菩提初资粮又是诸波罗蜜三轮净因体故谓菩萨于般若波罗蜜中行布施时不念自身以离取自身故不念受者差别以断一切处分别故不念施果以诸法X不来不出相故如是菩萨得三轮净施净戒等亦如是以此般若波罗蜜是彼诸波罗蜜三轮净因体故为菩提初资粮又般若大果胜诸波罗蜜如经说菩提心福德及以摄受法于空若信解价胜十六分以是大果故为菩提初资粮疏论偈者长行问曰何故般若波罗蜜得为菩萨母答以能生故方便所摄般若生诸菩萨令求无上菩提不求声闻独觉以是生佛体因故般若波罗蜜为菩萨母又置于五波罗蜜中故譬如母生子时或置床敷或置地上般若波罗蜜亦如是生彼求菩提菩萨时置于施等五波罗蜜中以能求菩提故故说为菩萨母又如母生子巳随时筹量如是我子以此食故身增以此食故损减菩萨亦如是以般若波罗蜜自量其身我应如是而施我应如是持戒等以是自量因缘故为菩萨母故毗摩罗经颂云般若波罗蜜菩萨仁者母善方便为父慈悲以为女复有余经亦如是颂云云论文广大今但每节略记三二余并在别卷疏佛母者长行问何故般若波罗蜜亦为佛母答以出生及显示无障碍智故过去未来现在诸佛由般若阿含故烦恼巳尽当尽以是出生故为诸佛母复有颂云由得智度故乃得成佛体故为诸佛母胜仙之所说疏般若波罗蜜者长行云何故此名般若波罗蜜以不与声闻独觉一故于上更无所应知故此智到一切彼岸故余无能胜故三世平等故虗空无边平等故如是等胜X因缘如般若波罗蜜经中说故名般若波罗蜜疏是觉初资粮者广如前释疏施戒忍等者长行问巳略说菩提初资粮第二资粮今应说此中施为第二资粮以般若前行故菩萨为菩提而行施故于中生他身意乐因名布施非为作苦彼有二种谓财施法施财施亦有二种谓共识不共识共识亦有二种谓内及外不共识亦有二种谓可食不可食法施亦有二种谓世间出世间次说尸罗云云又安静义能建立止观云云此戒是身口意善行所转生于中远离杀又略说有二种戒谓平等种莳戒不平等种莳戒平等种莳戒者以此善身口意积聚故于生生中种莳若戒若富乐若声闻独觉若相报若净土若成熟众生若正遍觉等彼皆说名平等种莳戒与此相违名不平等种莳戒云云次说孱提波罗蜜云云若自在说则施设为三一身住持忍谓身所遭苦外蚊蛇等诸有心等无量因缘逼恼于身云云寒热云云四百四病云云二心住持忍谓骂云云八风云云又断睡眠嗔故无结恨心无鬪诤心无诉讼心自护护他于众生中慈心相应与悲共行起欢喜意恒作舍心三法住持忍谓于内于外如实观察故内外诸法自性皆不可得若于身心法中作自性观时即是顺无生忍精进波罗蜜从初发心乃至坐菩提X座建立一切菩提分法相应身口意善业此名精进波罗蜜又与凡夫二乘不共精进名精进波罗蜜精进有三谓身口意以心进而为前行云云复有三十二种菩萨精进菩萨行此诸精进从大悲出离身口意故禅那有四种谓觉有等云云四禅于此四中离证二乘地回向佛地诸菩萨有十六种禅那二乘所无谓不取实不着味大悲攀缘等云云疏及此五下此余有四波罗蜜谓善巧方便愿力智此四皆般若波罗蜜所摄若佛于菩提树下以念相应智觉了诸法是般若波罗蜜又是无碍相以无身故云云如是等智有八万四千行相是菩萨所知智波罗蜜若欲具演唯佛世尊此六波罗蜜总为菩提资粮犹如虗空中尽摄于诸物其余闻资粮等诸资粮摄在六波罗蜜中同相无异应知疏从此依义下第二释文中二初释上四法后释余文初中又二一正释二通难初中云无悭贪等者论中意也论云于真如法中深解脱现前所脩离相以知法性体无悭贪故随顺脩行檀波罗蜜以知法性无染离五欲过故随顺脩行尸罗波罗蜜以知法性无苦离嗔恼故随顺脩行羼提波罗蜜以知法性无身心相离懈怠故随顺脩行毗黎那波罗蜜以知法性常定体无乱故随顺脩行禅波罗蜜以知法性体明离无明故随顺脩行般若波罗蜜疏余诸无量等者谓圆觉本无系缚即名解脱本X无贪等则三善根本无疑浊即净信等乃至本无八万尘劳即是八万波罗蜜也故下文云乃至八万四千陀罗尼门一切清净疏问准此下二通难也问意可知答中全体者如华严中称性一尘尚具多义况果德耶具总者圆觉妙心是总菩提涅槃是别谓此真心寂而常照即菩提照而常寂即涅槃寂照不二是此觉性也拣之下文云生死涅槃犹如昨梦又云诸佛世界如空华起灭又云知虗空者即空华相又云依幻说觉亦名为幻若说有觉犹未离幻收之下文云觉性遍满圆无际故当知六根乃至八万四千陀罗尼门遍满法界问准文则六根皆具上来何以偏说菩提涅槃答一向称性圆融义势虽尔其差别义假实全殊其菩提涅槃直是觉性出缠之号不例于根尘等也又此觉即是菩提但唐梵文异缘通摄涅槃故云圆也亦如涅槃但是寂灭亦由通摄般若之德故云圆寂是知大般涅槃是即觉之寂方广圆觉是即寂之觉彼是圆寂经此是圆觉经也疏中间下二释余文也理果者理是真如果是菩提涅槃余皆可见疏论云顺本性等者如上所引诸佛师法者涅槃云诸佛之师所谓法也以法常故诸佛亦常疏未曰酬者问因答果故非酬也然巳是标举所悟之本故但云未不言非也意明未名为酬问故言未曰未曰语势对下句方名也不同余处是发语之端X发语之端者如解曰子曰问曰之类今不同彼无明章疏经云何无明文二一释文二然此下显意其八万尘劳十二因缘至下当释疏非想定等者佛名经说佛语舍利弗言汝师郁头蓝弗得非想定八万四千劫满命终之后不免还作飞狸之身疏无为坑中者即华严经出现品云如雪山顶上有药王树名无尽根云云若生根时令阎浮提一切树根生唯于二处不能为作生长利益所谓地狱深坑及水轮中然亦于彼初无厌舍如来智慧大药王树亦复如是云云其根生时令一切菩萨生不舍众生大慈悲根唯于二处不能为作生长利益所谓二乘堕于无为广大深坑及坏善根非器众生溺大邪见贪爱之水然亦于彼曾无厌舍释曰疏家用此无为坑之文也显二乘虽诸漏巳尽而未断根本无明疏病行者即涅槃经无明章释名中二一释本名二释别初中二一法相宗言明是择法者谓此无明六释不摄故须离合释之离者明是择法择法即慧也无是不有之义然后合之以为此体故云无彼明故或持业释谓所无即明名曰无明亦有说云无他受称他即彼也疏又虽有本等者二约法性宗说也此中以众生为末觉性是本迷觉性故方曰无明故云无始觉之照X始本之觉前后类释注云唯识百法者此二论中根本六烦恼之一也皆是心所迷者佛顶云昔本无迷似有迷觉觉迷迷灭觉不生迷等前后之文及诸经云迷之处甚多颠倒者以下即说出体中二一约经二约论今初也华严云等者然十二支皆依真起无有自性而无明最初亲迷谛理而起于行既横从空起不可复源故今无明特受迷称今疏云迷自者迷自真心也故彼偈云了达三界依心有十二因缘亦复然彼论判云第一义谛观故彼偈又云不知真谛名无明故疏论云不觉下二约论也文四一性宗论二相宗论三料简深浅四总拣具阙今初文二一引文正明详其喻文亦具前迷真执妄二义谓迷东为西依方故迷者此更有二句云若离于方则无有迷疏中略之耳疏释曰下二以论例此经言两段文者前引妄认等乃至由此故有轮转生死故名无明即出体也次云此无明者非实有体如梦中人等即显体空也疏俱舍下二相宗论也文二一对真出体二对用出体今初文二一俱舍也明所治者俱舍云无明何义谓体若尔无明应是眼等既尔此义应是明无若尔无明体应非有为显有体义不滥余颂曰明所治X无明如非亲实等长行释曰如诸亲友所对怨歒与亲友相违名非亲友非谓异亲友谓说怨家名非亲友非异亲友外皆名非亲友此喻无明不滥眼等也非亲友无谛语名实此所对治虗妄言论名为非实非异于实亦非实无等言为显非法非义非事等性非异非无如是无明别有实体是明所治非异非无余如别卷疏唯识下二也覆蔽真实者意取第七识中恒行无明也彼论第七心所中云我痴然其广释即在引经证有第七识处文云谓契经说不共无明微细恒行覆蔽真实若无此识彼应非有谓诸异生于一切分恒起迷理不共无明覆真实义障圣慧眼是故契经说诸异生类恒处长夜无明所盲惛醉缠心曾无醒觉此依六识皆不得成疏迷于理事者意取第六识中根本六烦恼中痴也彼文云云何为痴于诸理事迷闇为性彼疏释曰谓独头无明迷理相应等亦迷事也疏有共不共者共谓通于六七识及与贪等相应不共反此故唯识证第七识处次后文云不共无明X总有二种一恒行不共余识所无二独行不共此识非有故瑜伽说无明有二若贪等俱者名相应无明非贪等俱者名独行无明是主独行唯见所断如契经说诸圣有学不共无明巳永断故不造新业非主独行亦脩所断忿等皆通见所断故恒行不共余部所无独行不共此彼俱有疏若取发下二对用出体也言发业者此约有支本说故慈恩释无明支云以行蕴中无明为体不取余法又引诸论皆云正发业者唯是无明余者是助故不取也故大论第九云以七无知为无明支故知不取余法又云此有十九无知六无知五无知等如大论第九等说疏此等下三料拣论之浅深也于中唯辨大乘论也乃是六七心所者彼宗所说第八识无覆无记第六七识方有无明七有恒行不共六有独行不共共者即通如上所释疏况迷自X下四总拣具阙谓唯识所说阙迷自义及即空义阙迷自者上云迷无我理及云迷于理事俱是所迷之境不言自有法身真我迷之故妄执无我为邪慢之我阙即空者瑜伽五十五明诸烦恼假实之中言五见是假无明为实故又五十六及缘起经皆广问答拣诸余法故名无明疏根本者论中根本不觉也如体中引枝末者三细六麤也共不共者亦如上说相应不相应者如前引瑜伽说迷理者六七皆有迷事者唯第六也独头者有二意一者佛名经云独头无明为烦恼种此但云根本也无因而起故曰独头同起信论根本之说二者则前引瑜伽主非主二种独行也故唯识疏释迷于理事之文云谓独头无明迷理相应等亦迷事疏行俱者造善三业时必与无明俱也故对法云由异熟愚发非福行由彼一向是染污性无明合时必不定受解异熟正见故疏覆业者令无漏智行不起也发业者有支本故性通不善无记然发福非福不动三种业虽诸烦恼皆能发润而发业位无明力增故疏种现者缘起经说有四无明一现二种三相应四不相应此说无明支通现行及种为体十地经亦云无明有二谓子时果时疏宿惑者俱舍颂云宿惑位无明宿诸业名行长行释曰于宿生中诸烦恼位至今生果熟总谓无明彼与无X明俱时行故由无明力彼现行故如说王行非无导从以王胜故总名王行于宿生中福等业位至合果熟总得行名云云初句位言流至老无疏四业用者二一别明言能生三细者论云依不觉故生三种相与彼不觉相应不离云何为三一者无明业相等云云疏二种者一则前独头即所知障二则起业也即烦恼障亦可如次是前覆业发业等疏统而言下二总明言住持者华严云一切众生俱想所持疏征中者即如上八万尘劳根本等疏按定其非中二一释科文二文中下释经文言悉该言种种颠倒者二乘亦有无我等四倒权教中积行菩萨亦有以染净相为有以真性为空之倒故云悉该也疏一法中二一蹑前标意二今则下释科文三释经文二中又二一正释二故肇下引证形㲉证认身缘虑证认心故云正当此段疏文中三释经文分二一正释此文二成前种种初中二一身二心心中二释者一以心释影二以境释影疏实有乃至者中间文云为遣执心心所外实有境故说唯有识若执唯识真实有者亦是法执疏首楞严云若分别等者彼经中阿难先被佛推征心性在内在外皆成过失最后乃云世尊今征我心我欲推求觅心即此推求是为心否佛言咄哉阿难此非汝心此是前尘分X别相想或汝真性乃至若离前尘有分别性即真汝心若分别心离尘无体等意云既离尘无体即知是前尘分别影事也既是前尘之影尘变灭时心即变灭灭时即无心如龟毛等谁证法忍据此众多过失足明阿难所认未是真心矣故今所引之以证妄认分别而为心也疏余同前解者如引唯识佛顶等文所证分别心想空无之义皆同前也疏前标颠倒下二成前种种也文二一总约诸教注下二空观初当具叙者今略言之我谓主宰如国之主有自在故及如宰辅能割断故主是我体宰是我用主是俱生无分别故宰是分别有割断故于中复有世间圣教世间我谓有情者意生者摩纳缚迦者养育者数取趣者命者士夫者作者受者知者见者圣教我谓预流者一来者不来者不生者大乘者信解者证者等法谓轨持之法世间法者谓所执根身尘境是性之法圣教法谓五蕴十二处十八界缘谛乘等疏同有三倒者想倒心倒见倒泽州涅槃疏云七识心心所体是其心体倒妄取法相名为想倒于所取相建五定实名为见倒亦可妄想谓有诸法为想倒重起心缘缘前所想名为心倒于心所缘执定分明名为见倒言同有者三倒名同各有者两翻四倒各别二乘三倒者彼亦不知七八二识又妄取法相皆与凡同故涅槃经文及疏皆是二乘倒相四倒者具如第一X钞中释常乐我净处说又如注所指四念处也问三倒及两种四倒何别答依于三倒生两四倒泽州云三倒是迷理迷诸法如建立生死涅槃法相不同小乘所说三倒也其八倒者是其迷法谓想倒迷前生死染法建立常法迷前所立涅槃净法起无常等于彼三倒所立法中而起八倒故说依三倒生八倒也故涅槃经说八倒之次便云所以者何想倒心倒见倒以三倒故世间之人乐中见苦等疏若克就下二别就此经也文理甚显然须是智眼开者方见之照然若眼盲者更释亦更无所益矣疏初直喻前文者文二一直显喻相二空华幻月下以之法合文二一通二别通中又二一顺合迷顺喻文势故应云法身实无四大真心实无缘虑迷者妄执二若悟真下及合悟反者与喻文势相翻故闻复者彼经云反闻闻自性也疏亦可下二别也文二一合身心二合相见初中二一正合二然月下补阙疏又为下二合相见文二一正合二世亲下通妨妨难云魏朝译金刚经末偈云一切有为法如星翳灯幻露泡梦电云应作如是观论标释云星喻见分翳喻相分灯喻识体今以翳喻见分岂不违彼论文故此通云据释处等也谓论牒释曰如目有翳则见毛轮等色观有为法亦尔以颠倒见故大云释云此喻执若在意见实我法此翳配在第七识以恒行X故评曰既在第七即知是见分毛轮喻我法我即第七家相分是第八也毛轮即此空华故知取所见之华也又义净三藏颂此喻云但由翳眼力遂使见空华即知华喻相分翳喻见分疏后展转例见者文三一释喻言非谓真实之华者闇席谬释谓有疏释云实华者谓树上之华此释实可哀哉今存大体不欲指名又缘此人身上却有德行余深重德云故不言也二若具下法合三此乃下显意疏由此者此妄执身心也尘数等者此妄执所起之过患也狱鬼畜者三涂也八苦者人中也谓生老病死爱别怨憎会求不得及五盛阴五衰者六欲天也谓一华萎二汗出三身光灭四眷属离五不乐本座疏初标定者文三一正释二故论云下引证既离本觉无自相即是空无也三了斯下例释余义于中二一略显大乘涅槃即涅槃经夜叉为雪山童子所说之偈也二是知下略释诸乘涅槃谓顺迷覩十二支灭处即缘觉涅槃也肇公云缘觉觉缘离以即真声闻涅槃是灭谛灭谛亦同十二支灭尽之义故此科云诸乘疏故金刚三昧下引经证一切众生本无所有亦是通妨妨难云既无轮转之法又无受轮转之人诸佛菩萨何以故出世出世教化谁人为谁说法故此引经通云化无所化晓公论释云初句牒能所化最后X一句叹化大中间二句正明观相无生化者初脩观时彼诸有相于幻化相灭其生心故不生无化者复遣于空于无化空亦不生故如金刚经四生九类皆令涅槃实无众生得灭度者亦如净名观众生如第六阴等为一切众生说如斯法名为真实慈也疏拂有四重者一拂觉妄智者初二句也彼者指前文也谓彼前段所说知无轮转之智亦如虗空无所有也二泯其拂心者次二句也谓知前觉智之心亦如空华无所有也三遮断灭者以次二句也四结离过者后一句也不言有无即无念矣疏心言路绝者所思之相即心之道路也心所游履故所说之名即言之道路言所历故绝者心将缘而虑亡口欲言而词丧也即言语道断心行处灭疏罗什云者即什公所制悟玄序也首云夫嘉运难可再遭云云夫玄道不可以设功得圣智不可以有心知真谛不可以存我会圣功不可以有事为唯忘功者可以道合虗怀者可以理冥真心者可与真一遗智者可与圣同虽云道合无心于合合者合焉虽云圣同不求于同同者同焉疏聚沙等者即法华经会权归实明一切行无非佛道谓过去无数佛皆说一乘法云云更以异方便助显第一义若有众生类值诸过去佛若闻法布施或持戒忍辱精进禅智等如是诸人等皆巳成佛道若于旷野中积土成佛庙乃至童子戏聚沙为佛塔云云或以指爪甲而画作佛像X云云或有人礼拜或复但合掌乃至举一手或复少低头云云皆巳成佛道云云未来诸世尊其数无有量是诸如来等亦方便说法云云度脱诸众生入佛无漏智云云无数诸法门其实为一乘释曰详之是三世佛虽说种种法皆为一乘毕竟皆令成佛之意也疏后征拂等者文二初解可以故三字后释意下解虗空性等尽一段之文文二一总释大意二于中下别释其文文分为二初二句明诸法后六句显一心初中二初别释引证后总证二句初中二一以空义不生灭义释上句言相因诸相者前展转拂迹能所之相也非谓青黄等相二常不下以寂义不来去义释下句随其义类各相应故疏法句云者取意略引也具云诸法从本来无是亦无非是非性寂灭本来无所动一切诸众生实无有生灭生灭即涅槃本来无所动一切诸法相从缘无起作起作性相如本来无所动一切诸文字无实无所依俱同一寂灭本来无所动此四偈中初及第四皆云寂灭本来无所动今疏所引但除本来二字缘上句巳云本来意图文字简略也但用两句之文摄得八偈之义此前更有四句亦皆说诸法本来无所动故疏法华亦云者具云是故舍利弗我为设方便说诸尽苦道示之以涅槃我虽说涅槃是亦非真灭诸法从本来常自寂灭相疏又华严下二总证二句也各依注配也兼配X前段非作故无等者此是展转拂迹之根本也不生不灭等义至下开章门具释如来藏章初释名中三一标列二牒释牒释中三一隐覆又二一藏如来二如来自藏初中二一释二证证中三一理趣般若也次云普贤菩萨自体遍故疏胜鬘下二也此是一经中二处之文初云生死二法是如来藏者具云世尊生死者依如来藏以如来藏故说本际不可知世尊有如来藏故说生死是名善说世尊生死者诸受根没次第诸受根起是名生死世尊生死者此二法是如来藏世间言说有死有生死者诸根坏生者新诸根起非如来藏有生有死如来藏离有为相常住不变是故如来藏是依是持云云疏如来法身下此却是向前之文赞无作四圣谛之次也具云世尊非坏法故名为苦灭所言苦灭者名无始无作无起无尽离尽常住自性清净离一切烦恼藏世尊过于恒沙不离不脱不异不思议佛法成就如来法身世尊如是如来法身不离烦恼藏名如来藏疏如来藏经下三也此经唯一卷如来成道十年时说此是表诠显实宗之根本也疏一切众生下此是总相说一切众生皆有如来藏也经初发起序云尔时世尊于栴檀重阁正坐三昧而现神变有千叶莲大如车轮其数无量色香具足而未开敷一切华内皆有X化佛上昇虗空弥覆世界犹如宝帐一一莲华放无量光同时舒荣佛神力故须臾之间皆悉萎变其诸华内一切化佛结跏趺坐各放无数百千光明于时此剎庄严殊特一切大众欢喜踊跃恠未曾有咸有疑念今何因缘无数妙华忽然毁变萎黑臭秽甚可厌恶尔时世尊知诸菩萨大众所疑告金刚慧菩萨善男子于佛法中诸有所疑恣汝所问金刚慧知诸大众咸有疑念而白佛言世尊以何因缘无数莲华中皆有化佛上昇虗空弥覆世界须臾之间皆悉萎变一切化佛各放无数百千光明众会悉见合掌恭敬次正宗初云佛言善男子如佛所化无数莲华忽然萎变无量化佛在莲华内相好庄严结跏趺坐放大光明众覩希有靡不恭敬如是善男子我以佛眼观一切众生贪欲恚痴诸烦恼中有如来智如来眼如来身结跏趺坐俨然不动善男子一切众生虽在诸趣烦恼身中有如来藏常无染污德相备足如我无异疏便以九喻喻之者宝藏性论第四烦恼所缠品释此经九喻具以法合能藏所藏文义俱广联环总要今恐初举离捡难叙遂且各各侧注九注对之令寻易见又引经论次以论释之兼用佛性论相计八九纸在别卷中欲穷此一门者亦须备览然九烦恼初三三毒种子第四是三毒现行余各如所注其所藏九种喻真法初三佛法界身如次体相用三大余亦X依注一萎华佛身者经说如天眼人观未敷华内有佛身趺坐华萎除去便得显现众生佛性常住不变烦恼覆故佛为说法除灭尘劳净一切智论释以华喻贪者偈云华荣时则爱萎变则不爱贪烦恼亦尔初乐后不乐化佛喻法界身者以世间无法可喻真佛故还将化佛喻之论云一寂静法界身以无分别智境故唯自内身能证故二中经说淳蜜在巖树中群蜂围遶守护有人巧智先除蜂乃取密随意食用惠及一切论喻嗔者蜂护蜜嗔虿螫自苦众生迷佛性为我护故嗔恚一切生种种苦故佛性论云如蜂若为他所触放毒螫人嗔亦如是若心起嗔即能自害复能害他而有甘蜜云云净蜜喻一味法者论云为诸菩萨演说甚深第一义谛法藏偈云如美蜜一味微细法亦尔三中如粳粮米未离皮桧贫愚轻贱谓为可弃除荡既精常为御用论喻痴者米喻说种种法者论云名字章句种种差别依世谛故如种种异味四中如真金堕不净处隐没多年不坏而莫能知有天眼X者与说令出之随意受用论云粪秽喻增上贪等者偈云犹如臰秽粪智观贪自尔金喻真如者以性不改变乃至在邪聚众生身中无异无别光明照了五中如贫家有珍宝藏宝不能言我在于此既不自知又无语者不能开发云云贫家喻根本无明者论云阿罗汉身中所摄烦恼如地中珍宝无天眼不见如是自在智为无明所覆宝藏喻法身佛性者论总显五喻中所喻之法云佛性有二种一者如地藏二者如树果无始世界来自性清净心脩行无上道依二种佛性得出三种身依初譬喻故知有初法身依第二譬喻知有二佛身真佛法身净犹如真金像证大法王位如转轮圣王依止镜像体故有化佛像六中如菴罗菓内实不坏种之于地成大树王众生佛性在无明㲉如果种在核内云云果喻见惑X者论偈云如子离皮𥢶次第生芽等见道断烦恼次第生诸地七中如人持金像行诣他国经游险路惧遭劫夺裹以弊物此人命终像弃嚝野行人践踏咸谓不净得天眼者见即为出之一切礼敬喻脩惑者八中如女人贫贱丑陋而怀贵子当为圣王王四天下此人不知常作下劣生贱子想喻不净地垢者佛性论曰轮王在贫女腹中胎不能行七地巳还烦恼亦尔虽名烦恼而有三德一无染浊慈悲智慧所含养故二无过失不损自他故三有功德能成就佛法及众生故若长烦恼即成凡夫不能成就佛法若断烦恼即成二乘不能成就众生九中如铸师铸金像成列置于地外现燋黑内像不变开模等像金色晃曜喻净地垢者偈云金刚定智断故佛性论云像巳成熟模未开时诸物不能破唯斧等能破八地巳上惑亦尔唯金刚心能破究竟故然上所用经论但撮略取意销文说然传教人还须具见经文论文方尽本末故备引其文一一配释在补卷中疏二者下如来自藏也注云隐覆文者三种藏义中X此当隐覆矣如人睡眠自是心识昧略不行便似不显现非别有睡法来藏覆心识问诸经论皆云睡法如盖盖人心识此复如何答亦有此义即是前藏如来故各如来藏之义也法喻皆有此二义论次更有文在别卷疏一体含用下谓体性含于相用今但略云体用相从摄耳然此含者谓即体之用依于即用之体即用之体持于即体之用非如柜等盛贮余物故注有金器之喻谓纯一之金含于万器缘会即显亦如华严金师子章中之意亦如明镜含于万像故唯识说大圆镜智相应心品能现能生身土智影等疏二圣含下彼论如来藏品释所摄名藏文云所摄名藏者佛说约住自性如如一切众生是如来藏如如者有二一如如智二如如境并不倒故名如如言来者约从自性来来至至得是名如来故虽因果其体不二但在因时违二空故起无明而为烦恼所杂故名染浊至果时与二空合说名为清如水体非清浊但由秽不秽故有清浊云云所言藏者一切众生悉在如来智内故名为藏以如如智称如如境故一切众生决无有出如如境者普为如来之所摄持故名所藏众生为如来藏藏有三义一显正境无此离如如境无别一境出此境故二显正行无此离此智外无别胜智过此智故三显正果无此无别一果胜此果故故曰无此由此果能摄藏一切众生X故说一切众生为如来藏疏三因含下即义引彼品能摄名藏也文云谓名能持藏者谓果地一切过恒沙数功德住如来应得性时摄之巳尽故若至果时方言得性者此性便是无常何以故非始得故故知本有是故言常疏出生下大段中第三义注云论三义中无此者指佛性论也谓疏中前二义巳含论中三义三义犹局于疏中二义况又今阙此门故前注云局于此也文中二一直释云云疏故十地下二引证又二一以义通举此通指诸教之义皆约登地证契法身方能脩成种种报化功德妙用疏是以下二以文证成别引论文释成上义乃至人天道行皆是论文其义可见即起信中用大文云能生世出世间善因果故亦同此矣此乃证于体大故显发相大中恒沙性德名用大也故注云此理智合为如来矣如来即藏藏含无漏因果证之即能出生出生故即知本含此德故以出生释如来藏疏此三义下三配属也谓法身本无烦恼无能隐覆本具德用不待出生故云尅体疏出体下文二一直指二会异初中二一约论如前巳释二楞伽下约经经文可解注云十地经者经云三界所有唯是一心如来依此演说十二有支彼论释云一心者第一义谛心也疏胜鬘下其文具在下X劝信中疏及钞也余此经及涅槃皆可知也疏唯识下会异也据彼论文名义俱异约此达彼其体非二故引密严证也疏三种类者文三一约论佛性论云如来藏有五种下即自体相品中文也具云自体相者有二种一者别相二者通相别相有三种何者为三一者如意功德性二者无异性三者润滑性所言如意功德相者谓如来藏有五种何等为五一如来藏自性是其藏义一切诸法下出如来自性无我为相故故说一切诸法为如来藏二者正法藏因是其义义以一切圣人四念处等正法皆取此性作境未生得生巳生得满是故说名正法藏三者法身藏至得是其藏义此一切圣人信乐正性信乐愿闻由此信乐心故令诸圣人得于四德及过恒沙数等一切如来功德故说此性名法身藏四者出世藏真实是其藏义世有三义一者对治可灭尽故名为世此法则无对治故名出世二不静住故名为世由虗妄心果报念念灭不住故此法不尔故名出世三由有倒见故心在世间则恒倒见如人在三界心中决不得见苦法忍等以其虗妄故名为世此法能出世间故名真实为出世藏五者自性清净藏以祕密是其藏义若一切法随顺此性则名为内是正非邪则为清净若诸法违逆此理则名为外是邪非正名为染浊故言自X性清净藏者胜鬘经言世尊佛性者是如来藏是正法藏是法身藏是出世藏是自性清净藏由说此五藏义故如意功德而得显现佛为显此义故说如意宝譬如人以宿业故感得如意宝珠得此珠巳随其意所乐事自然得成佛性亦尔由伏事善知识脩诸福慧感得此性便随脩行者意各各自得三乘之果故如意功德是其别相上释第一如意功德生销疏说余二无异三润滑及通相皆在别卷疏胜鬘下二约经也详论与经义全同也论中亦引经为胜故故疏注法界藏云即论中初二也然经唯四种者译者前后不同故而论中初引亦有五种若会二译令同者即疏引经标云如来藏者便是第一即论中如来性也法界者即是第二即论中正法藏因果是因义故也余三全同注华严者即妙严品第一叹菩萨之德之文也疏此之四名下三辨其总别但辨经中四名自然例显论中五名也初总想者今释四名则以法界藏为总相若约五名初二合为总相义亦相当矣注此本下疏今所引即藏中别行一卷之文唯此四字是唐朝三藏菩提流支所译之本在宝积经大部中以加此四字文即显故疏四行相下文二一总相二初真如性下别相初中又二一标二然真妄下释具如起信疏云云别中亦二一性二相初中标云真如即指论文性字即指经中自性于中又二一胜鬘下约经二论中X亦可约论云文云所言空者从本巳来一切染法不相应故谓离一切差别之相以无虗妄心念故所言不空者以显法体空无妄故即是真心常恒不变净德满足疏后生灭中又二一标二释初中生灭者合于差别经论皆摄故注具如论疏者论判云是二种门各皆总摄一切法彼疏云生灭必赖于真如真如不必借生灭故不动之法亦在动门如波必湿湿不必波也余义可知然无为法唯是无漏不善之法唯是有漏善及有为皆通有漏无漏又无为不善一向相非有为及善互通是非然此展转分二之义作看似头绪纷然细详则昭然易见疏五业用文二一标二初直下释释中二初不变二义可解后生灭下随缘也又二一别二总别中二一染缘起二能知下净缘起疏由后下总也又二一以论引经经即阿毗达磨经二长行下以经释论云性者如来藏者彼论具云所言性者如圣者胜鬘经言世尊如是说如来藏者是法界藏出世间法身藏出世间上上藏自性清净法身藏自性清净如来藏故注唯识下彼论释云无始时来界一切法等依由此有诸趣及涅槃证得言随自宗者彼以赖耶为诸法之因故释云界界是因义以此如来藏为诸法之本故释云性即如来自性也疏是依者是所依X也生死涅槃是能依故是持者是能持也生死涅槃是所持故本文具云住持者亦当所住也生死即当能住是建立者亦是能也生死涅槃是所建立之法谓如来藏能建立能持生死涅槃是生死是涅槃所依所住之处也疏诸道者六道也证涅槃下具云依如来藏故有生死依如来藏故证涅槃世尊若无如来藏者不得厌苦乐求涅槃不欲涅槃不乐愿涅槃故余义在别卷疏六劝信中文七一明相应信二明不信之相三明信顺之益四证诸行之本五明难信所以六正劝须信七拣信器初中注引宝性论者即是为何说品中文也具云问曰真如佛性如来藏义住无障碍究竟地菩萨第一圣人亦非境界以是一切智者境界故何故乃为愚痴颠倒凡夫人说答曰以是义故略说四偈处处经中说内外一切空有为法如云及如梦幻等此中何故说一切诸众生皆有如来性而不说空寂以有怯弱心轻慢诸众生执着虗妄法谤真如佛性计身为有我为令如是等远离五种过故说有佛性此四偈以十一偈略释以众生不闻不发菩提心或有怯弱者欺自身诸过妄取众生过不知客染心实无彼诸过自性净功德以取虗妄过不知实功德是故不得生自他平等慈闻彼真如性起大勇勐力及恭敬世尊智慧及大X悲增长五种法不退转平等无一切诸过唯有诸功德取一切众生如我身无异速疾得成就无上佛菩提疏离此下二明不信之损言堕邪者三圣观云信若不信法界信则堕邪又云不信自心是如来藏非菩萨故故密严下引证也文云佛说如来藏以为阿赖耶恶慧不能知藏即赖耶识前后频引故此略标疏必须了之下三明信顺益也此言及用华严云不能了自心云何知正道彼由颠倒慧增长一切恶如前所引据此则了之方知也胜鬘下引证此同净名观身实相观佛亦然也据比文意反明若于在缠疑惑则于出缠诸佛如来法身功德亦有疑惑疏华严下四证诸行本也然华严九会初会是总是本余会是别是末故此三昧是法根本以三昧体是如来藏故彼经云尔时普贤于如来前坐莲华藏师子之座承佛神力入于三昧名一切诸佛毗卢遮那如来藏身普入一切谓佛平等性疏然虽下五明难信所以如闻皇后怀帝王之胎即无所疑闻说贫丑女人怀转轮王之孕则不肯信又如愚痴孩稚见不对杂秽色相之摩尼即信净明见现此等X影像之时即不肯信疏愿诸下六正劝须信也文二一能信可知二妙理下所信三二法难可了等者先是胜鬘夫人对佛说如来藏清净心烦恼不军心心不军烦恼云何不触法而能得染心然有烦恼有烦恼染心自性清净心而染者难可了知佛即随喜如是如是自性清净心而有染污难可了知有二法难可等如疏所引也次下文云如是二法汝及成就大法菩萨乃能听受诸余声闻唯信佛语疏若料拣下七拣信器文二一标二非器下释释中三一释非器宝性论偈云唯依如来信信于第一义譬如无眼者不能见日轮长行释云此偈明何义略说一切众生界中有四种众生不识如来藏如生盲人何等为四一者凡夫二者声闻三者辟支佛四者初发菩提心菩萨如圣者胜鬘经中说言世尊如来藏者于身见众生非其境界世尊如来藏者于取四颠倒众生非其境界世尊如来藏者于乱心失空众生非其境界故此明何义身见众生者谓诸凡夫以彼凡夫实无色等五阴诸法而取以为有我我所虗妄执着我我所慢于离身见等灭谛无漏性甘露之法信亦不能何况出世间一切智境界如来藏能证能解无有是处又取四颠倒诸众生者所谓声闻辟支佛人以彼声闻辟支佛等应脩行如来藏常而不脩行如来藏以为常以颠倒取一切法无常脩行如来藏无常应脩行如来藏乐而不脩行如来藏以为乐以颠X倒取一切法皆苦脩行如来藏苦应脩行如来藏我而不脩行如来藏以为我以颠倒取一切法无我脩行如来藏无我应脩行如来藏净而不脩行如来藏以为净心颠倒取一切法不净脩行如来藏不净以不知不觉故如声闻辟支佛等一切不能如实随顺法身脩行以是义故第一彼岸常乐我净法非彼声闻辟支佛等所知境界如是之义大般涅槃脩多罗中池水譬喻广明此义又散乱心失空众生者谓初发心菩萨离空如来藏义以失变坏物脩行各为空解脱门此以何义初发心菩萨起如是心实有法断灭后时得涅槃如是菩萨失空如来藏脩行又复有人以空为有物我应得空又生如是心离色等法别更有空我应脩行令得彼空彼人不知空以何等法是如来藏偈言不空如来藏谓无上佛法不相舍离相不增减一法如来无为身自性本来净客尘虗妄染本来自性空下文释偈及广引胜鬘悉在别卷疏是器三者二释是器也胜鬘经云胜鬘白佛言三种善男子于甚深义离自毁伤生大功德入大乘道何等为三谓自成就甚深云云如疏也次下结云是名仰推如来除此三种诸善男子巳诸余众生于诸深法坚着妄说违背正法习诸外道腐败种子者当以王力及天龙鬼神力而调伏之佛言善哉善哉胜鬘于甚深法方便守护降伏非法善得其宜释曰准天台宗约X根利钝有随法行随信行即是此中第一第二智也随法即自力增胜随信即缘力增胜谓遇佛了义教及真胜善知识而能随顺失第三智者谓寻读了义最上顿教或遇善友所说圆顿之理理与情违情难忍可不以乖情而生疑惑但须仰推世尊所知之法理虽平等不殊而智解有凡圣胜劣此甚深之法非是我所知之分齐但当慇懃正观矣且为此释未敢指南待捡胜鬘疏续当具叙疏又反三非下谓反三非器即三皆是器也反者谓离身见离四倒不失空如来藏等也及三是器即三非器者例之可知疏释经意者文三一对前指体二言如来下正释经文三总结成前意于第二中又二一料二无起灭下释释中二一释空藏二释不空空中又二一销文所知生死等者经云于无生中妄见生灭是故说名轮转生死乃至亦无身心受彼生死非作故无本性无故今释意云以如来藏中本无起灭故前文作如是说疏释上彼知觉等者文云彼知觉者犹如虗空知虗空者即空华相对上所知生死此名能知之智今释意中以如来藏中本无能知对缘之智故前文作是说也疏能执能知者计有生死名能执达无生死名能知疏此乃非唯下二显德于中先且蹑前空藏文势从方为自体下正是显德真实识知等者即起信之文华严云能见及所见见者悉除遣不坏于真法是名真见者疏如法界下二释不空藏也佛性法性者彼论云在有情数中名为佛性在非情数中名为法性前巳引释如云能造等者楞伽起信宝性皆有此文大同小异疏二义之别者如来藏法界性也一体之同者经云知是法界性也如即同义疏岂须等者灭旧惑结上拂所知生死空也添新生者结上拂能知等疏重宣者义重文不重也应以四句拣之谓文重义不重等疏解云汎论下总方为二一总明诸教二别辨此经初中四一立四种第一名者慈恩云室卢迦三十二字处中颂也诸论指诸大乘经皆云若干偈即此也如云华严十万偈等其中结偈处极少余悉是长行故知十万之数非伽他祇夜蕴駄等乃是初三十二字之颂等也疏蕴駄南颂者瑜伽论每标颂文皆云蕴駄南也问偈颂以何为体答以名句文身为体不同小乘颂依于文及文士者此乃室卢云云问百法中何不开数慈恩答云进诠体义劣于名句退为所依不及之声故百法中不别建立疏为何下二明八义又二一正述二今此下配经言正唯三七者谓钝根重说及增明前说X疏兼一五六者谓此三通于直颂皆容有少字随乐易受之意意令一有文持文持者习长行无者习颂二乐备览者习长行乐讽咏者习颂三心力强者习长行心力劣者易得受持即习颂也疏全非二四八者非二者此非孤赞非四者净土法众同住如来平等法会无后来之徒故如涅槃云佛昔日云云说经意尔时复有利根众生为听法故后至等前十二分中巳引非八者长行巳说故疏又慈恩下三引十义亦二准上虽云十义是十对也每对皆上字是长行下字是偈颂一为利锐二根二为前后二众三为曲直两乐四为难易两解五为真俗雨随六为取舍两分七为标释二别八为智辨二殊九为解持二异十为说行二别疏对会可知者配此即对前八义也谓利钝即前第三前后即第四曲直即第五难易即第六真俗即第二标释即第八智辨即第七解持即第一唯取舍说行前中无也以苦非谛当故谓长行与偈颂皆容互有也余八对前皆具也前以八法收得此十六法兼便以义列览之即解智者详焉疏然长下四辨五例亦二一正述其例慈恩加文质一对今不取者以长行及偈译者不同文质在于译人岂可一文一质自有人译经X长行亦文复有人译偈中亦质疏今经下二配属此经疏今此段下第二别辨此经也名少殊者唯第四结牒之文全同余前三皆小有开合下更示之疏皆长离偈合者初段长行中先且标本有觉心后明悟即成佛故云离偈中但云皆以智慧觉故云合由此科文不全同前故云名少殊矣第二段即长行先示无明行相后方显其本空今便了达其空故长离偈合合者了达二字含于达相达性疏长先等者长行云永断无明方成佛道然后征释无明性相今乃在征释之后又长行云如众空华灭于虗空等然后说彼知觉者犹如虗空等今即幻灭之文在拂迹后疏长隐等者长行但云发清净心此直云菩提心故文殊章竟圆觉经大疏释义钞卷第五圆觉经大疏释义钞X卍XXX圆觉经大疏释义钞卷第六终南山草堂寺沙门宗密撰自下大段第二令依解修证文三一标大意创因者初闻前章顿指心地也法镜照心者法谓教法镜即是喻如人有眼耳无由亲自见之若以镜照之即见众生心性亦尔无由自见因闻圣教依教反照方见X也又肇公云古镜照精其精自形古教照心其心自明故清凉云以圣教为明镜照见自心以自心为智灯照经幽旨荷泽亦云尔也障者正取业及烦恼兼于报障根利钝者即所知障之深浅也习气者此论凡夫习气不是断二障种现后所余微细习气也凡夫习气者如论中染净相资熏习处说及唯识诸业二取等习气中说下文当释依违者依教违教也如华严问明品贫数他宝等疏故须下正明经意处处等言用法华文势彼云众生处处着引之令得出疏然其下二释科文文三一正释二前则下总判三故华严下引例云亦唯四者信解行证也信者初会六品十一卷举依正二果劝大众信乐也解者二修因契果生其智解谓第二会十信三会十住四会十行九会十回向六会十地七会等妙二觉也行者託前信解之法进修令成正行也即第八会证者第九会初佛入师子嚬申三昧海会顿证法界善财遍亲善友历位渐证也纶绪始终者从最初开示本心展转生其行解乃至证入次第门户分明血脉连带者唯华严圆觉仁王璎珞虽列地位但是说义不是指示用心趣入门也疏文中下第三释经文于中又二一开章二今初下牒释疏此故者此谓普贤行体也当根者经云修大乘闻圆觉者拣所为机不修大乘者灼然非预受行X门之器设有修大乘者若未闻圆觉示非器也如前引华严多劫修六度非菩萨等故今标举具此二类之者疏达天真者前章说觉性天然本净生死等非作故无疏幻幻何修者文二一总释一科此问从前等者前云空华即是虗幻又偈云众幻灭无处故疏幻者下二别释幻义二一举大意云难晓者此方无故二今依古师下开数释谓法性如巾真心如幻师分别识如幻术法幻术法有种种差别幻师是一分别识亦种种差别而真心唯一喻中既但马是无不妨巾元是有幻师作法法合中亦但我法是无不妨其心为有但识分别种种然迷执实马者是傍人非幻师自执法合中执我法者是六七心所当起信中智相相续相非本净心及梨耶三细唯识亦说赖耶无覆无记若欲取真妄同一心无别外执者或如幻师久习幻法法熟等闲即作作法巳成之次忽然心狂迷惑自谓所幻之物为真虽忽心狂由幻法熟故任运持之而所幻之物未灭疏二断灭谁修问中文二一正释二金刚下引例可详而讲之疏不观力用者但念性净也此是论中意也论云若人唯念下正是上不观力用之意也论云如是众生真如之法体性空净而有无量烦恼垢染若人虽念真如乃至以垢无量遍一切法故修一切善行以为对治若人修行一切善法自然归顺真如X法故疏八风者利衰毁誉称讥苦乐穷子者如疏序舍父文中释也电光者智论说初心闻法乍解如闇夜电光乍见山川人物顷尔还闇然亦因此巳辨得前境思之而行也余处亦说有电光定疏应添等者应云愿为末世一切众生分别演说作何方便渐次修习意即显矣等者或云开示分别或云分别宣说皆得疏非受者影空无可受故非拒者对境之时影不在镜外全体冥合故正受者是翻三昧之唐言也疏今初第一云义本下文二一判二释一中二一正判可知疏故论云自性清净下二引证具释者此是随染本觉中文也具云智净相者乃至无明之相不离觉性非可怀非不可坏如大海水因风波动水相风相不相舍离而水非动性若风止灭动相则灭湿性不坏如是众生自性清净心因无明风动心与无明俱无形相不相舍离而心非动性若无明灭相续则灭智性不坏故然本X文喻在法前以法合喻今随文便先以法显示后以喻结成疏文中言种种下二释也于中三节一释种种幻化四字言有漏蕴处等者即五蕴十二处十八界也至普眼章当释等者等于三界九地十二因缘二十五有一切有漏法数引下偈者证成有漏也疏如来圆下二释如来下六字于中二一出体二离相下解释解释中三一总释四字二别释心字三别释如来今初也言中实名心者是最中之义是竖实义其犹树心中实之义注云如胜鬘等者文云自性清净心不染而染等前文巳引引此证有清净心体非证中实之言中实之言却同坚实之义也或名一心者别名也疏汎言下二别释心字文二一具释翻纥利为肉团依华严钞也疏俱能等者谓第八缘根身种子器世间第七缘第八见分第六通缘一切前眼等五识如次缘色等五尘故云自分境也注或名为意等者谓心意识三名有通有别通者缘虑解心等无间解意了别解识则八皆名心名意名识别者谓集起解心思量解意了别解识疏集起等者受现行熏名之为集发生现行名之为起注引楞伽者证第八名心也干栗䭾者此云坚实心此依楞伽经中脚注翻之即此所辨者二正指也虽凡圣下三释如来字也疏皆生下第三释皆生之义文二一用当宗经论释X义二会通诸教初中文三一用经论正释二重显幻义三通妨结成初中二一用论释言心体为因者论中本觉心即是此经圆觉妙心也论中不觉即此偈云无始幻无明也据论中说依本觉故而有不觉依不觉故生三种细今配云因缘者谓由无明风力动彼净心至此最后微名为生相乃至转现此三之体是本净心亲故云因俱由无明动之无明疎故云缘如水为波水是波体但由风从外入而动之即是其缘若别约一义说者据三细六麤总是无明之相真心毕竟清净不增减不变易但是无明託之而现生灭染相即无明却似因净心却似缘如诸业虽因烦恼而起约果报说却似业为因烦恼为缘等亦如洪波彻天水性不动但是风託水而现动相动相是风相非水相矣约此说者亦有其义但令据本末为亲疎故且依前义耳疏业识为因等者根本无明与真心和合名为业识此识有动作及为因之义故云业也此识对自所现境界便生智相相续等六麤也如梦心自现境界境界对心之时便生执着谓如真实执着者还是梦心然但因梦境对之方生执着故云缘也论中但云以有境界缘故复生六种相不言业识为因者且约九相如次相续竖说非具辨因缘义故彼疏释后段明生灭相中依因依缘之义云此中文少若具说之各各具二因二X因正是此所立两重因缘缘亦通名因也疏故楞伽下二约经释也谓无明是能熏真如是所熏熏故即变为三细也经中举麤显细举着显微故且言现识然实其三细也不思议熏者谓无明能熏真如不可熏处而能熏故名不思议熏又熏即不熏不熏之熏名不思议熏不思议变者谓真如心受无明熏不可变异而变异故云不思议变又变即不变不变之变名不思议变胜鬘说不染而染等即此熏变也难可知即此不思议也疏取种种尘者即此现识所现种种境界还能动变心海起诸事识之浪及无始妄想熏者即彼和合心海之中妄念习气无始巳来熏习不断以未曾离念此尘及念熏动心海种种识生以妄念及尘麤而且显故所起分别事识行相麤显然经中欲明现识依不思议熏故得生依不思议变故得住事识依境界故得生依心海故得住若论中则但辨生缘不论依住是故于细中唯说无明熏麤中唯说境界缘也而成唯识论且约法相权教说熏习义未尽其源故遮真如不熏不变今约楞伽胜鬘起信等法生实教故有不思议熏变等义方契斯经矣疏是知此下二重显幻义也配前五法者觉心即巾无明业识即幻师术法种种境界是马次云犹如空华是马有即无分别事识如痴执实X马上引诸教述染法生起行相以释经文幻从觉生之义讫此经但云幻从觉生不释生起行相释生起行相处却是文殊章中云由此无明故轮转生死是标根本至弥勒章中具说枝末云欲因爱生命因欲有乃至展转起诸违顺造种种业生地狱鬼畜人天上界增上善果等是也疏真能生妄下三通妨结成此问从前心体为因生三细等而来难意云真心既生三细即应是三细之根源便是无明之体何故前文殊章中云此无明者非实有体等答文甚显意云妄记真心而起之时但是妄起真元不起不起故岂是妄之根源故更以本月二月之喻通之理无不尽矣然云现且迷真者意云若就妄说则见妄时更无别真说何为源若就真说真即元来无妄与谁为源如梦蝴蝶之时但见蝶身无别庄周之身若就庄说即元无蝶身与谁为源故云现且迷真也意云迷真之时现且无真若见有真即不成迷言且者且就迷情说也不言真无疏故经说下正是结成也谓结指经文以成真不生妄妄託真生之义此义是佛法中妨难大节复礼法师有偈问天下学士亦是此义偈云真法性本净妄念何由起从真妄生此妄安可止无初即无末有终应有始无始而有终长怀懵兹理愿为开祕密祈之出生死利涉大法师答云真法性本净X妄复何当起妄不从真生无妄何可止既许无初末宁容责终始无始亦无终谁当懵兹理胡不趣无生乃云祈出死清凉大师答之方释所问也答曰迷真妄念生悟真妄则止能迷非所迷安得全相似由来未曾悟故说妄无始知妄本自真方是恒常理分别心未亡何由出生死悫法师佛顶疏中亦特开一门尅明真妄十征答如别卷引疏然诸经论下第二会通诸教也文六一总标大意二别明诸教三总结诸教四释执宗所以五顺逆会通六都结得失今初也万法一心者意说法性宗染净诸法唯真心现如起信等说三界唯识即性相二宗皆有此义性宗亦有妄识变境义故宗途者宗旨途辙也就佛则权实有异就人则情尚有异罕者希也随学一宗则谓为了更不知余闻所未闻翻疑彼错曷何也究谓穷极疏第一愚法等者二别明诸教也初教中三一正叙言愚法者不了法空假说者推征实理即一心之义不成故云假说谓实有外境下释假说之意意云器界是共业所感有情是别业所感既由心造业所感即是唯心之义也不言器界内身便即是心疏此则有宗下二所依也十二处教即所依也依此执心境有故有宗即一切有部十二处教谓佛说内有X六根外有六尘是生识之处既以佛语为定量即根境皆是有也云心境者意根及六识皆是心也但约三世说心意识之三名问彼既依经有何过失答是佛权宜方便之教不应执定佛为破凡夫外道我执故以内外各别心境各殊令见假借众缘无别主宰作受之者故二十唯识论中说世尊为欲破我执故说六二法疏故唯识下三例破也言复有者彼论初叙造论意云今造此论为于二空有迷谬者生正解故乃至令达二空于唯识理如实知故承此数意之次复更别说为四类人故云复有也言迷谬者然四类中一四名迷二三名谬今疏所引即第一也谓诸部小乘依十二处密教同此执也余三类者论次云或执内识如境非有或执诸识用别体同或执内心无别心所为遮此等种种异执故作斯论释曰此四类中第三第四摄所归王门及摄七辨八门也此破下立者意如下说疏第二大乘权教中二一总二于中曲分下别云云言相见者唯识诸师所立不同谓安慧唯立一自证分难陀立相见二分陈那加自证成三分护法更加证自证成四分亦具在下八识章释今云相见除安X慧即难陀等其余二分含在见中疏八识及诸心所者至普眼经文八识章中具释并所变相分所变体亦唯是心故并云皆通八识也本影者相分有二一识所顿变即本质也二识等所缘唯变影像不得本质疏由有支下显三界六道情与非情皆唯识所变成故不出一心也亦是唯识中难既唯是识何有有情生死相续彼颂答云由诸业习气二取习气俱前异熟既尽复生余异熟巳知悬谈性相十别中说由斯轮转何假外缘又云生死相续由惑业苦此惑业苦总摄十二有支故今云由有支等疏但所变相下谓第八中本无缘身等种但有识种识现行时带彼根身器界及所缘境影像而起故如空华本无其种但眼翳时带彼相起也翳则不可言无华则不应是有二十唯识者此论是天亲造即十支中摧破邪山支也然有数译今所引者即后魏瞿昙般若流支译也文显着故下当更释又陈那造观所缘缘论颂云和合于五识设所缘非缘彼体实无故犹如第二月义如别卷释云疏故大乘庄严等者具云庄严经论无着菩萨造有十三卷第四卷述求品中云自界及二光痴共诸惑起如是诸分别二实应远离第五卷初同此品说求唯识云能取及所取等又偈曰种种心光起如是种种相光体非体故不得彼法实疏第三大乘实教中二一总二于中下别也藏识海常住者真净心也即密严经偈云如来清净藏亦名无垢智常住无始终离四句言说是也境界风等三句及后偈皆显与生灭合名阿梨耶识也若望真如心则根本不觉为境界八识皆如波浪若望业识心即第二现相为境界前七转识为波浪故云转生从常住海一而动者是依迷起似即无明为因性三细也从动海而腾跃而转生诸浪甚迷似为实即依阿梨耶故有无明也至如论说后偈云海浪无有若干法中合云异亦不可得者正是摄七归八也亦名摄末归本以本是常住藏识大海起动名七识波浪波浪虽高低小大之异而但是一动海故知七识但是一藏识也注然此上二门等者通妨难也难曰前摄所归王即护法所破四类中第四或执内心无别心所此摄七归八即前第三或执诸识用别体同既是彼之所破今何用之故此通云既是经文等也又问既是经论护法何以破之答彼但破一类菩萨之执非破经论以彼人宗于法相判此唯一藏识之经为密意教故当此门又为欲X简滥小乘一意识之计故破前门者亦但破小乘中一类宗计亦非破论故今有其所通无其所局与彼所破体相不同说此门是如来藏为源尤为全异详可见矣疏总摄染净下明如来藏为总为源染净为别为末亦具如楞伽起信在文可见疏不坏相有八识无相亦无相者不待坏却八识之相然后无相即八识之相当体无来无相也亦如即色即空非色灭空也亦无相者即此无相亦不可得谓有妄执识相故说无相相既本空无相何立绝于对待方是一心是为顿教矣疏如华严说者即梵行品云知一切法即心自性成就慧身不由他悟疏融事相入者谓事法既唯心现即与能现真心非一非异今且举一微尘而论谓此一尘与心非一故得有此一尘为能遍又与心非异故心遍一切中时此尘随心亦遍一切中若言不遍即异于心也曾无有一法不是真心现故皆不异故云随心等也应结颂云尘与真心非一故有此一尘为能遍后与真心非异故心遍一切尘亦遍上皆一在多中也全心之一切等者多在一中也义势不殊结颂亦例知也但一在多中时即云遍者有多可遍故如一人遍至诸家多在一中时即云入不合云编以所入但一无多可遍故如众多人共入一家但云入也对此即有一法能含一切一切含一今无此门者影在第三义中至X彼当释疏融事相即者前约事用彼此互入此约事体彼此互即皆由唯心故体用如此然此相即门中以能现真心望所现诸事亦有不即之义方得有此一事及一切以为能相即之物复由此真心与彼不即之事全相即故得诸事亦各能相即也疏重重等者欲见重重含摄之义且约初一重说之就初重中且就一事能含而言之即例多多事易说易见欲将此一事含摄一切且须见此一事全含摄真心全含摄真心故方能含摄一切此义云何谓若此一事不摄真心即心在事外何名唯是真心若摄之不全即心有分限岂且真心故知此一事必全含摄真心也此一事全摄真心时令此不异心之多事随所依心皆于此一事中现若彼多事不随心现即事在心外矣今既一事全摄真心彼多多事岂不于中现一事既尔一切皆然皆由一一全是真心故云云一切全是心故能含一切也疏所含一切亦唯心故复含一切者谓前所说一事之中所有一切事法亦一一皆唯真心故复含摄一切事法前所含法此复成能含也疏无尽无尽者谓此第二重所含亦皆全是真心故复亦能含摄第三重一切诸法第三重所含亦唯真心故复能含摄第四重如是能能既其不尽所所亦复无穷皆由不唯是真心故次结云皆由等也然上三义即同华严十玄门中X之三门也初即一多相容不同门二即诸法相即自在门三即因陀罗网境界门疏此上五教下第三总结诸教也八门者始教有三终教有二余三各一故成八也圆中虽有三义但是一门菽麦者菽是豆也恐不甄别八门义意即如愚痴之人菽麦不分也疏然皆说下第四释执宗所以也先应问云据上所说唯顿教圆教是如实了义何得诸经诸论复有如前异说故此释云盖以经随机说等也随机者如下逆顿中约能诠顺文逆法从一至七展转等疏文钞文之意可取意对此说之问经文既是佛当时逐差别之机权说者何故佛灭度后诸菩萨造论建立宗旨或释经文亦有差别故次云论逐经通也谓非唯佛在时有差别之机佛涅槃后乃至如今亦如此故菩萨造论亦随经宗旨通释佛意造宗论各符一类经各应一类机造释论各释一经亦随何经宗各显其旨且如天亲菩萨造小乘论即顺阿含等经染净定别造摄论等即相数确然注百论释金刚则明空荡相造佛性等论则说众生是法身如来藏造华严十地论则六相圆融故知各随经宗何有执定之滞疏人随论执等者过归后辈传习之者良由孤陋寡闻不能博学随遇一教便谓圆通遇说者违于巳解即拒而不受却言差错故云同守浅权浅权者前前浅于后后也今具料拣意在兹焉X疏今本末下第五顺逆会通也文二一举意二初约下正会逆次者逆前八门次第也顺法者顺诸众生迷真起妄从本起末心数次第也如一树木从根有树上生枝枝上华叶果实从七至一者缘第八是本末融通故且说七注云七也等者七则顿教说一心六即如来藏五即藏识四摄所归王三摄相归见二相见俱存一则假说一心也疏顺文逆法者二中文二一正显注云二三四者佛当所说心数等法此三大同但是诸论各有宗尚遂成相见分数多少差别有无不同也故今合而指之也展转者从浅至深也疏皆由根有下有二结意言胜劣浅深者对胜机说诸众生皆如来藏此为深也深必该浅也是根本故对劣根且说生灭八识为本乃至对下下之机且说从业所有此为浅也浅不至深矣始通终会者三细六麤本末明解也正是深必该浅之义故经云菩萨知终不知始唯佛如来始终俱知始者生相终者余相乃至灭相故佛性论云一切有为法约前际与生相相应约后际与灭相相应约中际与住异相相应也注云八也者即一乘圆教中所说一切融通无终无始即华严也疏唯心之义下第六都结得失也如人面向墻立即于百千万种差别物色都无所见临镜即物物无遗余文可解疏然上说幻从觉下文分为三一对前释义二摄成X此门三依文销释初中四一指经双标二以论双标三依论别释四会通权教今初也其染缘起如上诸门其净缘者即顿教中泯绝染净是其源也今云幻尽者正是泯绝染净之义觉满者有二意一者既诸法俱泯则唯一觉心等虗空界故名满也二者此觉体中既无垢染即现一切净妙诸法与此觉体非一非异融摄无碍如普眼章中六根遍满等故名满也前是顿教中意此是圆教中意然一真觉心体非染净迷则一切皆染悟则一切皆净但净顺觉体故名觉满染违于觉是理覆义不名觉满迷起染义如前段说悟起净义如正宗说三重因及所成果是也问然上三细六麤之染三重因及果之净有何所以如此此展转反覆生起之行相如何答如下所引论释疏故论云下二以论双标谓染净之法只由此四法反覆熏习故各不断也注云真如等者论具云一者净法名为真如二者染因名为无明三者妄心名为业识四者妄境界所谓六尘释曰后三皆是染因由此染法自性差别仗託因缘故具说三种其真如净法对染虽成熏义然其体性竟未曾别故但明一种言熏习者论次文云熏习义者如世间衣服实无于香若人以香而熏习故则有香气此亦如是真如净法实无于染但以无明而熏习故即有染相无明染法实无净熏但以真如而熏习则有净用疏染净起不绝者由此染净相资故得起不断绝疏染法者以依真如下三依论别释文二一染二净初中二一释二证今初释者取意引之也论具云云何熏习起染法不断所谓以依真如法故有于无明以有无明染法因故即熏真如以熏习故则有妄心以有妄心即熏习无明不了真如法故不觉念起现妄境界以有妄境界染法缘故即熏习妄心令其念着造种种业受于一切身心等苦疏胜鬘下二引证也引于三经皆如文可见云画师等者次云能画诸世间五蕴悉从生无法而不造疏净缘起中文二一依论正释亦取意引论文具云云何熏习起净法不断所谓以有真如法故能熏习无明以熏习因缘力故则令妄心厌生死苦乐求涅槃以此妄心有厌求因缘故即熏习真如自信巳性知心妄动无前境界修远离法以如实知无前境界故种种方便起随顺行不取不念乃至X久远熏习力故无明则灭以无明灭故心无有起以无起故境界随灭以因缘俱灭故心相皆尽名得涅槃成自然业故法华云佛种从缘起华严云若人欲了知三世一切佛当观法界性一切唯心造然众生虽等有乃至因缘阙故者论中因说真如自体相熏习之义便有通妨问答曰若如来是义者一切众生悉有真如等皆熏习云何有信无量前后差别皆应一时自知有真如法勤修方便等入涅槃答曰真如本一而有无量无边无明从本巳来自性差别厚薄不同故过河沙等上烦恼依无明起差别我见爱染烦恼依无明起差别如是一切烦恼依于无明前后无量差别唯如来能知故又诸佛法有因有缘因缘具足乃得成办如木中火性X云云众生亦尔虽有正因熏习之力若不遇诸佛菩萨善知识等以之为缘能自断烦恼入涅槃者则无是处若虽有外缘之力而内净法未有熏习力者亦不能究竟厌生死苦乐求涅槃若因缘具足者所谓自有熏习之力又为诸佛菩萨等慈悲愿护故能起厌苦之心信有涅槃修习菩提以修善根成熟力故则值诸佛菩萨示教利喜乃能进趣向涅槃道疏然净缘起下二料简分圆也文二且约分净中言于二执等者等取二障二种生死及二空也各说一者人执烦恼分段生空也谓有众生闻小乘教知三界不安皆如火宅厌患心生欲求出离修五停心观等起七方便断四谛下迷理烦恼证得初果进修渐断迷事烦恼乃至证阿罗汉果即四向四果皆为净也复有众生亦知三界过患根性勐利悟缘无性成辟支佛然上二乘既于法执所知变易法空等皆未除未证故云分净疏权教大乘下即法相宗谓有众生闻定五种性定三乘教信一切法皆唯识变不执识外别有我法发三心四弘愿修六度断二障证二空然虽依教作此修行若未闻圆顿称性之教毕竟无有实果故名分净故前引华严有诸菩萨多劫修六度毕竟不得生如来家等言竖穷往昔等者良由依彼教行所X解言有烦恼可断则三乘圣人无始劫来皆定是有漏从断障后方净横说余凡者但云圣人则净一切凡夫皆不得净娑婆者但云极乐等及自他受用并法性土是净余变化土娑婆之类皆云不净既于横竖凡圣身土皆有净有不净故云分也由作此解故多劫勤修终无实果疏言圆净者于中有二门一顿悟二渐修悟自身心不认五蕴为我者即顿悟也谓宿世曾闻圆教熏成圆种故再闻之熏起宿种顿知一切众生皆智如来藏无别生灭八识之种烦恼生死即是菩提涅槃一切国土染相本空无非净土初发心时便成阿耨菩提见一切众生亦皆如是故出现品云菩萨应知自心念念常有佛成正觉如自心一切众生心亦复如是据此即顿悟时彻于法界若自若他唯见清净也疏贪嗔渐息下渐修也谓虽圆顿悟解而多劫巳来颠倒妄执习巳性成难为顿尽故须皆习修行契合本性此复有二一离过二成德言离过者翻前展转枝末三障也既自识真净法身灵鉴真心即不妄认四大缘虑之躯本因烦恼只为此身既不认此身即贪嗔自息贪嗔既息即不造业无业即不六道苦乐之报故云离过也言成德者顿悟本无障恼则一向称性修行显发性上尘沙功德妙用然非谓先离过然后成德即心心境境离过之时即称性念念圆修万行念念圆成万德故虽初发心便同正觉而不碍行布历然然且行行交参位位X融摄因该果海果彻因源断障即与一切众生同体普断成佛即与一切众生同体普成故出现品云如来成正觉时普见一切众生成正觉普见一切众生般涅槃即此圆教中四十二位若贤若圣若心若境若依若正若人若法并是圆净也言缘起者由本因闻圆教信圆法发圆解起圆行圆除诸障圆证法界既借诸缘修证缘起证时见凡圣皆然故言圆净故大经云一切诸法因缘为本法华云佛种从缘起是故说一乘前引论云真如熏无明等疏无有断尽等者论云复次染法从无始巳来熏习不断乃至得佛后则有断净法熏习则无有断尽于未来此义云何以真如法常熏习故妄心则灭法身显现起用熏习故无有断释曰良由翻于妄染显本净性以本净故毕竟清净无有断尽若本无净法因修始得则本无今有巳有还无岂得不断圆净妙理其在兹焉疏成唯识下四会通权教以彼宗所说真如一向凝然不变都无熏习之义故拣真如也故彼论云依何等义立熏习若能熏所熏各具四义令种生长故名熏习何等名为所熏四义一坚住性若法始终一类相续能持习气乃是所熏此遮转识及声风等性不坚住故非所熏二无记性若法平等无所违逆能容习气乃是所熏此遮善染势力强盛无所容纳故非所熏由此如来第八净识唯带旧种非新受熏三可熏性若法自在性非坚密能受熏习乃是所熏此遮心X所及无为法依他坚密故非所熏四与能熏共和合性若能熏同时同处不即不离乃是所熏此遮他身剎那前后无和合义故非所熏唯异熟识具此四义可是所熏非心所等何等名为能熏四义一者有生灭若法非常能有作用生长习气乃是能熏此遮无为前后不变无生长用故非能熏二有胜用若有生灭势力增盛能引习气乃是能熏此遮异熟心心所等势力羸劣故非能熏三有增减若有胜用可增可减摄植习气乃是能熏此遮佛果圆满善法无增无减故非能熏彼若能熏便非圆满前后佛果应有胜劣四与所熏和合而转若与所熏同时同处不即不离乃是能熏此遮他身剎那前后无和合义故非能熏唯七转识及彼心所有胜势用而增减者具此四义可是能熏如是能熏与所熏识俱生俱灭熏习义成令所熏中种子生长如熏苣蕂故名熏习能熏识等从种生时即能为因复熏成种三法展转因果同时如炷生焰焰生燋炷亦如芦束更互相依因果俱时理不倾动释曰所熏中第三义能熏中第一义皆是拣无为法不能熏彼不受彼熏故真如无熏习义故云皆拣真如也疏约一类教者五教中大乘始教也且说一分可思议义者以真如具不变随缘二义以不守自性故能随缘为一切法以不失自性故为万物时体恒不变若一向但说不变义则不可思议其说二义令不妨碍则不可思不可议故前X引楞伽云大慧不思议熏不思议变是现识因等故佛对大乘中浅劣初机且说一分不变之义故名始教具说二义故名终教疏今此论等者即终教也极究竟了义说故由此复名实教等者等此流类之教然大乘一藏此类却多如华严云法性本无生示现而有生等密严云如金与指镮等胜鬘云不染而染等不增减经云法身流转五道等不可具引如前所引不思议熏者上巳侧注重示说疏然净缘起下摄成此门也亦是释成论中净法不断之义谓由迷倒妄染故有佛教依教悟修故得净法对待从缘故无自性言俱融者迷真起妄悟真翻妄离自真性无别染净故染与净即体同真故云合法界性故论云无别始觉之异也起唯性起者即华严宗中性起门也谓法界法性尔全体起为一切诸法也法相宗既说真如一向凝然不变故故无性起义此宗所说真性洞照灵明全体即用故法尔为万法法尔常自寂然寂然是全万法之寂然故不同虗空断空顽凝而巳万法是全寂然之万法故不同遍计倒见定相之物权摄质碍既世出世间一切诸法全是性起则性外更无别法故彼经说诸佛与众生交彻净土与秽土融通法法皆彼此该收尘尘悉包含世界相即相入无碍圆融具十玄门重X重无尽良由全是性起也故彼经还源观五止门中第三性起繁兴法尔止云依体起用名为性起起应万差故曰繁兴今古常然名为法尔既云今古常然即知不待别遇外缘牵之本来法尔常起也纵说诸缘互相资发就此门中缘起亦成性起约此义故诸佛常普遍一一尘中说华严法界永无休息故华严开键有性起门晋译华严有如来性起品也依此方名幻尽觉满者正是结成此科也注悟修行相如普眼章者此但释幻妄尽时觉性圆满不断不尽之理以答普贤断灭之问其正说悟修之相文在前后悟相在前文殊章修行始修方便行相在后普眼章分折四大观察身心乃至垢尽明现及后诸章等也疏文中下三依文销释也言该释者正喻幻尽觉满兼该前种种幻华生于觉心故云该也言唯谈者但合后幻华虽灭空性不坏不合华从空有故云唯也以华从空有即是前幻生于觉之文故不重合此是经家巧令文略疏势极三者初一重拂对待后两重拂有无则自然绝起念之门也但上智者从此便契觉心中下之流纵不契合亦但茫然不知终始惶悚失其所守无迹可执故云极三重也疏展转离幻中又二初别释展转后通释远离初中两重第一重中言离诸幻境者一切幻化之法若心若境尽名幻境不唯外境皆是所觉故故第二重中X初句但云离妄疏拣非幻心者经既云如心幻者亦远离即明非幻之者不可离也故清凉云弃之而不离下经云幻灭灭故非幻不灭问既简非幻之心未审何者是此所离之幻心此幻心与初句何别上释初句云若心若境尽名幻境何故此复别举幻心答前说无始巳来内外情尘皆是幻化故下云身心垢此句即是幻智是能离能修之心也故第二重次句云离觉又上云不妨以幻修幻疏三遣离幻之离者初句只能离于幻妄次句但能离于幻智俱未离于能离之离故此离之经云远离为幻者非唯幻妄幻智两种是幻即此能离两种幻者亦是幻也故云亦复远离故下重释第三句云离离疏四遣离等者前二句但遣所离第三句方遣能离虽能所俱泯终属拂泯之科未得存泯无迹故此都结束无遣离之迹以绝生心动念以遮无穷之失经云离远离幻者意云能离远离之离亦是幻也疏亦可下重释四句也此但是文简义显亦不异前但缘前文要须委曲周细分析行相故文句似涉重叠各随当句虽皆可解若四句一时历观即观见节级之殊故此复撮略指之全想观现也疏皆言远下通释远离也文四一约止观显远离之相二下文云下引本下文及入佛境界经初二句皆证观离次一句云离诸幻法故证止离以最后更有一句云敬礼无所观意云为X欲离诸幻法之故所以敬礼无所观也疏略下三释止观行相谓不将心系滞之即是休心息意故为止也不计度分别而起执见即是观也疏但以下四结成定慧即远离之益也定慧等学明见佛性故疏密显真觉乃至偈终文皆可见圆觉经大疏释义钞卷第六圆觉经大疏释义钞卷第六终南山草堂寺沙门宗密撰释疏中卷广明行相中文三一依三分科言配法门者不同三乘之法于三乘根各被一也此但是一味之法巧被三根也疏若约下二依四分科初正科次虽有下通妨妨云普贤问云何修行普眼章云先依如来奢摩他行坚持禁戒宴坐静室等乃至修习此心得成就等弥勒章中断轮回本末修悲智之行净慧章中修行位地云何判云总当其解故通云但为等也后正同下引例谓华严一部总以信解行证四分科之第二分中从第二会至第七会如次说十信十住十行十向十地等妙二觉总当其解谓解十信之法乃至圆解佛果之法方名解也疏然且下三却用前X科释文身心无性等者可如次配属经文显示听者此甚有味疏一举法请中文二一释标请二云何下释别列又二一科二初中下释释中二一释智问二众生未悟下释悲问又三一释意二云普令下以例释又二一标指亦如华严中有一解脱门名开悟一切众生智彼疏亦指同法华今云开悟故亦指也谓诸佛唯为此一大事出世更不为余故开示悟入者四字之义悬谈等一门中巳约南北禅门所释余义具此疏也二谓大开下正释又二一约彼疏释即嘉祥疏也然彼先配开示约能化悟入约所化今不取者以此经云普令开悟法华云欲令众生开佛知见即开等皆通所化也不必定配唯示字则唯似能化大开等者通论妄空真有是以本性名为大开言此是正因性此是缘因性此是了因性此是因性果性凡性圣性此是体是用是理是行即各曲示总别真妄始终豁然明了名悟念念称此修行契证为入疏彼论下二约彼论释先释如来知见云佛知见者如来能证如实知彼义故故清凉释云如实即法性是所证也知彼义即能证大智也能知所知皆名知见今疏但出开等四句开者无上义论标名也谓除一切智智无余事者释所开所开即一切智智也一切智是根本重言智是后得根本名智后得名见除此二事更无有余胜过X于此故名无上即双开菩提涅槃者释所开一切智智也谓知见之性下释双开义众生本有下释开字义慈恩释开者出生显证之义谓出生菩提显证涅槃故即法相宗意故下释悟云今悟知见相本有种子以成报身今疏意不然知见性相并皆本有本有大智光明徧照法界义故涅槃云佛性名第一义空第一义空名为智慧在因为性相在果为菩提涅槃故云众生本有障翳不见耳智障障菩提惑障障涅槃二障俱无菩提涅槃一时俱显故云佛为开除则本智显现疏示者同义者别示知见之性以成涅槃悟者不知义别示知见之相以成菩提言不知唯一事实者经云唯此一事实余二则非真一事实即是知见上三皆果断德智德以总别故而成三句入即因义未知何可能证故示与无量智业无量智者即果中一切智智体用而言业者是彼因也所以要举初地巳上为因者登地证如为涅槃因能证地智为菩提因故十地论释本经究竟如虗空尽未来际云即因善决定究竟如虗空即菩提因如依空生色色不尽故尽未来际为涅槃因常果无穷故二果即知见性相也清凉大师云约嘉祥则始浅终深约论则初深终浅以入约因故余则更为一释谓若约能所悟修境界则皆初深后浅若但约悟解修证之人则初浅后深且约悟修境界者以初约顿悟顿悟知见性相全同佛故后约修证分齐惑障渐尽X智慧渐明故又初约所悟所修之法圆通境界后约能悟能修之人自分境界故故华严经初发心时即成阿耨菩提然说三贤十圣历住增进乃至佛果华严圆觉宗教仪式皆然次约初浅后深者谓初闻双开别示菩提涅槃之时虽然悟解未有修行之力未能伏灭惑障依悟解力渐渐修习修习不巳行证转深乃至佛果据此即入字通于因果故华严入法界品及新译云入不思议解脱境界品入字皆通因果彼入字既尔此何不然问若尔何以彼法华论云入是因义答以据果位不可说故故华严别行十地经金刚藏云我今说一分论释云地智有二分一因分二果分果分不可说故但说因之一分疏此后下三指所答如文可知疏结牒请中二一正释二指例疏一起行方便中四一释离幻二正念下释正念三略明上二互资注云心生等者即论中义也具云心生则种种法生心灭则种种法灭也四由此下结成方便疏初戒定中文三一销文云止是定义者修时曰止成就曰定由止息诸缘故得心定标如来者修虽凡修定是佛定也一向绝缘者誓心如草系鹅珠梵网经菩萨心地法门品云若佛子持佛禁戒者作是愿言宁以此身投炽然勐火大坑刀山终不毁犯三世诸佛经律与一切女人作不净行复作是愿宁以热X铁罗网千重周迊缠身终不以破戒之身受信心檀越一切衣服宁以此口吞热铁丸及大流勐火经百千劫卧大勐火热铁地上受三百鉾刺身经百千劫投热铁镬经百千劫铁槌打碎此身从头至足令如微尘百千热铁刀鉾挑其两目复作是愿宁以百千铁锥劖刺耳根经一劫二劫百千刃刀割去其鼻百千刃刀割断其舌宁以利斧斩破其身复作是愿愿一切众生悉得成佛菩萨若不发是愿者犯轻垢罪疏根门者眼等六种是善念恶念造罪修福出入之门根义如后文说诫约身口者大乘须制意地何以但言身口答经上句云先依奢摩他行即是制意又上云一向坚持皆是制意地也又戒是防禁外非之义身口义相麤显故且略言耳其实必三业清净疏摄律仪等者然三聚戒具止作二持自他二利初一是止持后二是作持初二是自利后一是利他今意说律仪者坚持之言制止义胜又为观行之前导故当止恶息缘之意疏义通余二者次文安处徒众是进业摄徒之意也十无尽者菩萨十重也一乃至有命者不得故杀二乃至鬼神劫贼有主物一针一草不得故盗三一切女人乃至畜生诸天鬼神女及非道不得故婬四不妄语五不酤酒六不说出家在家菩萨罪过七不自赞毁他八不悭九不瞋X十不谤三宝然此十戒亦兼摄善法摄众生一云是菩萨应起慈悲救护众生等二应助一切人生福生乐等三应净法与人等四常生正语等五应生一切众生明达之慧等六常应教化是恶人辈等七应代一切受加毁辱等八见一切贫穷人来乞应随所须一切给与九应生一切众生善根无诤之事等十见外人一言谤佛如三百鉾剌心等疏取要唯四重者杀盗婬妄也虽十戒皆是业道就障圣道此四偏增故出家戒偏制之也今欲修无漏观智以戒定为前导故重指出四戒然据小乘四中则三有分限谓唯制杀人盗满五钱妄言证圣今则全制疏枝叶不生者声闻戒中余四篇六聚皆为防护此四故深远止之今但如上说一向绝心誓志的不拟犯此四者则举心运意所作所为自然一切清净故云尔也疏佛顶云下引经助劝即彼经第六但取意用之不具其文文云佛告阿难汝常闻我毗奈耶中宣说修行三决定义所谓摄心名戒因戒生定得定发慧云云若诸众生其心不婬则不随其生死相续汝修三昧本出尘劳婬心不除尘不可出纵有多智禅定现前如不断婬必落魔道彼等诸魔亦有徒众各各自谓成无上道我灭度后末法之中多此魔民炽盛世间广行贪婬为善知识令诸众生落爱见坑失菩提路汝教X世人修三摩地先断婬心是名如来第一决定清净明诲若不断婬修禅定者如蒸沙石欲期成饭经百千劫只名热沙汝以婬身求佛妙果纵得妙悟皆是婬根根本成婬轮转三途必不能出如来涅槃何路修证必使婬机身心俱断性亦无于佛菩提方可希冀如我此说名为佛说不如此说即波旬说释曰四戒文相多同故例记之而巳有不同者巳侧注讫疏同行同见者或同学同业或弟子徒属故宝积下引例以显处徒众中互相迭共修行之行相也平等法者染净诸法皆空故皆称真性故正同文殊章中本无生死觉智亦泯如法界性也闻巳应发等者同此章应当正念远离等也依城邑等者不同二乘事须避境故文殊师利说三十二难中云坐禅观行不为难对境不动是为难具四部处正同此安处徒众更互巳下证疏中互相雕琢迭共商量等也解一切法无有自性者正同下二空观成身心空寂等也烦恼渐除是彼观益观益之文劣于此也疏静室处众下二通妨难问答可见于中引净名者即诃舍利弗林间宴坐之文也不必者意令心不起见本性不于三界现身意等不是一向不许身坐即知亦不必不坐不行住卧等闻思修者三慧备也论语云学而不思则罔思而不学则殆岂但申申夭夭者拣异孔子宴坐也论语云子之燕居申申如也夭夭如也今意云须分明观照洞达理事岂同孔子但和悦舒畅而巳既不同彼即须处众征论增智慧也疏此依定下指答所问修习戒定静坐处众是住持之相也疏二空观中三一释意其意可知其二执等文次下即释讲时且分明显示生起钩鏁次第之意注金刚三昧亦然者亦先破执后始入理待检文叙之疏执区下有二意一同诸宗历诸位地因圆果满十障巳尽证十真如名圣性现前烦恼巳尽习亡亦除时成等正觉梵释龙神咸恭敬为应用尘沙名佛也二约此宗观行成就顿同佛境执亡性现即二空观成所显真如应用下即法界观成名之为佛疏故成唯识下第二引证也但取意撮略用之不具文于中三一悟理我法二空者或云人法或云生法慈恩云但说于人不谈余趣故改为生空又唯识演祕云法亦有我我字宽通通于生法故亦不应云我法二也今谓不然人是五蕴假者数取趣者非唯人道如云帝释是能问之人或能说之人般若是所问之法或所说之法等岂帝释便属人道耶又我是主宰有宰割义计法之我但是计有诸法胜性岂有能造业受报等耶故知我法二种行相迢然不应言通又彼所立生法之言亦未免太宽之失有情无情但X是有为之法皆有生义故演祕救云世界亦有计无情为我者生拣无情无太宽失如计色我发毛等类亦在所执此岂非计无情为我今更破曰唯取所计许如彼救其不许者一切诸法亦有生义岂免太宽之失若云不太宽何以旧译众生之言彼宗又破云滥无情耶故知我法人法生法但辨得二种之相分明随言皆得谓就认为自即应云我傍指于他所认之者即应云人总指六道轮回数趣余趣此灭彼生生灭不绝即应云生生是众生不关器世今以我字最亲故云我法二空空者彼执为有此说为空空即彼无无别体也智缘空起为所游门显二真如名二空理体虽是有离有离空非怪是空说为二空从能显说梵云瞬若此云空若云瞬若多此云空性即是二空所显实性言空者从胜能说二空之性名二空性依士释也言真如空未尽理故谓凡夫外道全不解了名为迷者二乘及诸宗邪解分有智故名为谬者或无明名迷邪见名谬疏生正解者正解之智通漏无漏谓合迷者生解谬者正解疏生解为下二断障也既由二执故有二障当知解了二执皆空二障方断二障体义至下弥勒章中即释今且释名所言重障者毁责之词由烦恼障障大涅槃流转生死由所知障障大菩提不达诸法性相如金刚难断故堕此难越生死流故压溺有情处四法故坠堕有情没三界故故名为重有解但说二执为重障余末障X皆轻障者覆碍覆所知境碍大涅槃故问何故造论所以即言为于二执不言二障生解即言为断二障不言破执论答由我法执二障共生若证二空彼障随断疏断障为下三得果涅槃菩提者论先标云断障为得二胜果故次释云由断续生烦恼障故障真解脱由断碍解所知障故得大菩提疏二胜果者是论之所标今则便列涅槃菩提释云胜果随其撮略文便也胜谓殊胜果谓果利即顺益于因三劫修因所得顺益故二乘二果非极圆满果而非胜十地二法非巳圆满胜而非果究竟二果出过于彼立胜果名疏文中下三开章释也执即我法等者然据破执显真两能两所合有四法缘能破能显皆是其智故但三法若约迷悟一一对之应云昔是能执所执今是能破所破昔是能迷所迷今是能显所显疏初中我谓下有二一所破二能破初中二一我二法我中又二一所执二能执初中又二一释名义是其总相如国等者有自在力及割断力义同于我但生分别其义可知然我是总相者智论四十云问曰如我乃至见者为是一事为各各异答曰皆是一我但以随事为异于五阴中我我所心故名为我瑜伽亦云我者于五蕴我我所现前行故疏所谓下二出体相是我之别相总而言之即但诸蕴假者谓于蕴中假建立故称之为我唯识云世间圣教说有我法但由假立非实有性圣教我者谓预流等三乘圣者世间我者即今所辨然其别名既随事为异故诸教所说数有增减在有在无或变名目今所列名取大般若第四有十七相也此最广故然又合之故但十一其十七者一我二有情三命四生五养六士夫七补特伽罗八意生九儒童十作十一使作十二起十三使起十四受十五使受十六知十七见一一有者字华严十行品说十十向品说八十定品说七金刚经说四数既不同名亦小异不烦和会且释现文言有情者瑜伽有二解一谓诸贤圣如实了知唯有此法更无余故二谓于彼有爱着故若约旧译云众生者智论云五蕴和合中生故意生者是意种类能有思量胜作用故摩纳缚迦者此云儒童瑜伽释云谓依止于意或高或下以依止意或陵慢他或卑下他儒童是少年义高下不定故长养者我能长养谓能增长后有业故数取者谓能数数往取诸趣受生而无厌故诸贤等亦名此者从未得道旧身说故命者色心相续名之为命者是主义我有此命故名命者智论云命根成就故名命者寿者释曰此双释寿命二种以俱舍云命根体即寿能持煖及识故金刚经弥勒偈云不断至命住世亲释云一报命根不断故大云解云此是命相若约瑜伽即云寿命和合现存治故据此释者命谓第八现行者谓假者总者有别命名为命者今取世间解或有情即是第八现行寿体即是第八种子有寿知命故名命者或命通是六识名命有此命者X名为命者令取世间不取正义萨婆多等所说各异愚者不了谓实有情及实命者生者智论云谓计有我人能赴众事如父生子故慈恩即云谓胎卵二生初託生时士夫者能作一切士夫作用故作者作诸业故智论云手足能有所作故受者受报智论云计后世受罪福果报故知者分别见者能观此等皆取者字为主宰等义以释我也我是总相有情等皆别相也若依金刚经四种准天亲论约三世总别说故余如后释疏依蕴计下二能执能执即是我见若对前所执中有释名出体此下文中即当辨其种类也以说外道小乘计我中兼别显所报我相故文中三初二句总标次于中下开章别释二十句者每于一蕴计一我及三我所即成四句五蕴各四故成二十句也注中以色为例余四一一倣之云色是我等者依对法论说我有有色者与我相应故属我者随逐我故我在色中者不离我故彼论第一自有问答广释分别行缘蕴不分别所起处故有二十句疏六十五句者每于一蕴计我即于余四蕴各计三我所三四十二并我通为十三五蕴各有十三故X成六十五也注云余四一一者且如以色为我则受是我璎珞僮仆窟宅想是我璎珞僮仆窟宅行识亦然若以受为我即色是我璎珞等亦然此依婆沙论世第一品末第十卷约蕴约界处等分别此皆分别行缘蕴亦分别所起处疏复有九种者佛性论中说也然此九种但有四类谓一通计我二别计我三计我应生四计我不应更生但由于应生中计应生有色无色有想无想非想非非想等五故成九也九中初二身见余七皆因边见于中四因断见计我更不续生故余六皆因常见计我更生色等处故注一通者谓于五阴中通执有我而不能分别即离但漫执故二的者于现世五阴中随取一阴为我是的别义定是二处一定是现世二定在一阴上三生者计我应生更受生也此因常见起四不者计我更不生也此因断见起五色者计我有色应生谓于欲色二界以色为我六无者无色也计我无色界应生故此计受心法为我观色灭坏此三不灭七想者有想也计我于三界中生唯除无想及非想天八无者无想也计我无想应生谓计无想天及草木等为我以同无想故九非非者计我非想非非想应生也此计有顶处为我以观想为系缚以涅槃为坑若不除想无由解脱X若併除想恐我堕涅槃坑故不得弃及不弃疏皆分别起者二总料拣于中先约俱生分别料拣谓指上来二十句乃至九种所说计执并是分别非俱生俱生之不别计故故瑜伽说二十句身见皆见道断余虽无文准此唯分别行缘蕴等方始生故然总缘蕴为我亦通分别者如显扬说下外道所计之我亦皆分别此不在言故疏不指疏此依一切下约能计人料拣谓一切异生或总计五蕴或别计色蕴乃至识蕴或计更生不生等疏二离蕴中据唯识说自有三宗一体常等者此是数论胜论等计即是僧佉卫世师义亦云吠世史迦常者我体常住无初后故从过去未来不断现在相续周徧者有二义一徧五趣之中趣趣有非定恒居一趣中故二量同虗空徧十方故何以同空随处即能造种种业受苦乐故然数论执我体是受者三德能作转作法巳我受用之名受苦乐胜论执我实句义摄体能作受故名造业受苦乐等下破法中一一别叙疏或虽常而量不定者此是无惭外道之类计也即尼徤子量不定者大小无恒也随身大小有卷舒故谓若身大我量便舒身若小时我量便卷如一牛皮日炙便卷水湿便舒疏或体常细如极微者此是兽主X徧出等如一极微量也彼论次云潜转身中作事业故谓我量小如一极微有自在用小轻利故潜转身中显胜自在所栖隐处作诸事业显我胜用能为作者今此总叙三计五师所执之义余九十种所计我等亦不异三疏三俱非即离者非即非离也犊子部者上古有仙在山寂处贪心不巳遂染母牛因遂生男流诸苗裔此后种类皆言犊子即婆罗门之一姓也涅槃经说犊子外道归佛出家此后门徒相传不绝今时此部是彼苗裔远袭为名名犊子部彼立五法藏谓三世无为及我言不可说者以不可说言是有为及无为故巳如悬谈宗趣中说疏法谓轨持下第二法执也皆执离心有定实法者不了诸法唯心现故触境起执谓自性若境若心若善若恶乃至诸佛相好通光一切功德但不了唯心皆是所执之法体也如下破中具分种类疏通明我法下大文第二能破也文二一唯识故二空二无理故唯识初中五一总标唯识二明识变似我法三释变似及执实所以四正明执实我法五双喻上二初文可见疏变谓识体下二也然此变义有三师释文有其二一依二分似我法谓护法安慧文同义别后依相分似我法即难陀亲胜文义俱同初二师中且释护法文意者识体是自证分转似见相二分依此二分X执实二取二取即无二分非无似者此他起非有似有实非二分似计所执二分见相故立似名相见俱依自证起者若无自证二定不生如无镜时光影不起皆于识上现相貌故故说二分依识体生问此依他起如何说为我法二相故次答云依斯二分施设等也谓依止依他相见二分施设徧计所执我法二实分也依起执故若离于此依他二分彼无所依故说依他为执依止染分依故次释安慧文意有二分体无徧计所执除佛巳外菩萨巳还诸识自体即自证分由不证实有法执故似二分起即计所执似他依有二分体无如自证分相貌亦有以无似有即三性心皆有法执体八识自体皆似二分如依手巾变似兔头幻生二耳二耳体无依手巾起问此二体无识体如何转似二分故次云相见俱依自证起故由识自体虗妄习故不如实故有法执故无明俱故转似二分即是相见依识体起由体妄故变似二分二分说依自证而起若无识体二分亦无问既有自体及此二分依何分上假说我法故答依斯二分施设我法谓依此相见计所执上世间圣教说为我法此相见之中皆说为我法故破我法二离此相见无所依故故依所执相见二分施设我法世尊能知识自证分及真如等法性离言非我非法为除愚夫所执实我实法于识所变二分之上假说为我法方X便诱引令知假说非谓实有问护慧二师何故我法但依二分不计自体以为我法答若护法说据实亦计且举所变二分者略者三义一二执徧我执不依自证起故二共许徧古今大小乘师皆不许有自证分故三义巳说若计自体即能取摄见分中收故但说二若安慧说凡是所执体皆是无若执自体即执能取不异见分故更不说为我法依以自证分体是有故或离言故不可依说问依所变相执为我法可尔如何依见亦执我耶答如僧佉执思为我犊子部我名能见故依二分皆执我法问护法立四分今何唯说三答以对他故义准知故顺陈那故略叙宗故非极研寻故且不说疏或复内证识转似外境者二依相分似我法也即是难陀亲胜等依摄论说唯二分义也但立见相以为依他不说三四分也相分体性虽依他有由见变为故名唯识此相分体实在于内不离于识妄情执为似外境现即以依他似计所执依此外相分之上世间圣教执说我法见分变似能取亦相分摄疏我法分别下三明变似及执实所以也谓由分别熏习故变似我法由似我法故凡夫执实我法此亦文同义异我法分别熏习力故者护法难陀云由无始来第六七识横计我法种种分别熏习力故即由分别熏习种生熏者击发义习者数X数义由数熏有此种故后有诸识变似我法诸识变似我法者护法云识自证分所变熏相见依他二分非我非法无主宰故无作用故性离言故凡夫依此二分依他性上执为我法此所变相似彼妄情名似我法彼妄所执我法实无非可说牛毛似龟毛故不说似彼但说似情据安慧者变似我法总有二解初一解者世间凡夫依八识所变总无之上第六七识起执于我除第七识余之七识起执于法如是总说执为我法种种别相熏习力故八识生时变似我法又解云诸识生时变似我法者即自体分上有似我法之相体变为相但依他起性依此坚执为我法者方是二分其似我法不名二分以下约喻依他性有故识所变似我似法是识自体然上三师异者谓护法难陀云第六七识妄熏习故八识生时变似我法安慧云由七识熏习故八识生时变似我法八识之中皆有执故次下论云此我法相虽在内识而由分别似外境现释曰此更委述凡夫妄执我法之所以也由似外境故令凡夫妄执为识外实我法故疏诸有情下四正明执实我法也谓诸有情由无明力无始时来缘此所变似我似法执为实我实法自体即依依他起徧计所执不说依于圆成起起亲不得故若X安慧解以无依无别依于总疏如患梦下五双喻上二此对经部等若对萨婆多宗此喻不成彼计梦等所见皆真实故于中初四句喻第三所以门谓如患热病损眼根力所见青色皆以为黄梦者颠倒缘力所梦诸事皆谓真实不应见境破境便生即患梦缘心似种种外境相现体实自心后二句喻第四正说执门由患梦力不了真虗遂执所见以为实有三释如前论次后结云愚夫所计实我实法都无所有但随妄情而施设故说之为假内识所变似我似法虽有而非实我法性疏云何应知下第二无理故唯识也文中二初总标此亦用彼论之文而是通相之意不全同彼但假叙外道小乘之问论主之答世间中且据彼释者外道等曰有作有受我体宁无有碍有缘宁无法体小乘等曰士夫用有何为我无依缘积聚色等是有得等成就行蕴非无圣说无为宁拨无法岂离识时便无外境云何知识似外境生今所用之意通论一切未达唯识理者不拣凡小儒道但闻前说我法唯识所变便应有此疑念故今假以被疑而问也答亦类问有其通别今但直显文意者谓由推征实我实法皆不可得妄情则有征理则无如梦中物梦想则有觉来则无即知唯梦所变梦想之外无实物境今此亦然现量比量所不能成故云不X可得也不可得之道理在经在疏疏释此二空下二开章别释也然此下所破二执以释经文不唯约识变之义亦不唯答前问而巳但假前文势约答以标异文中二初我空二法空初中文七一正破依蕴二又所执下开关质破三故所执下结成科文四今此下指经显意五文又下正科经文六夫计下又释科文七今初下牒章以释初中二一总非二即蕴下牒释三种如文初即蕴中初句牒起余皆正破此但汎破作此执者亦不指的别对所执宗途即前所叙计我体即是蕴二十句六十五句及九种等世间异生不出此等诸计于中四节初一是总余三是别初中非常一者且释非常应立比量云我是宗有法应无常是宗之法因云即蕴故同喻如蕴性谓蕴性生灭变异我既即蕴我亦应尔若尔即五蕴灭坏时我亦灭坏谁受来生若乐等事文应非一者复有量云我应是多以即蕴故相如蕴性谓蕴有五我应亦五又一一蕴中复积多数我若即蕴即成众多我也次三别者初色蕴次四蕴后偏明行蕴中不相应行谓二十句等中或执色蕴或受或想行识今以四蕴类同故合为一破且初色者应立量云内诸色处根身也定非实我有质碍故如外诸色彼不计外色为我无作受用故故合破之喻中先喻后因者是彼论X文顺其语便故次合破四蕴者量云心心所法亦非实我不恒相续待众缘故喻如灯声等心是识蕴世如眼识开眼根时即不现行现识若即我识间断时我亦应断余耳等例知心所者谓信等十一善法及贪等根随烦恼染法谓若信即我者无信之时应亦无我余皆例知故云心心所法待众缘故疏用论文略于同喻以易解故次彼余行蕴中少分及余色者谓二十四不相应行及无表色也既与心等别故应别破之觉者觉察心心所之总名谓心所法外所余行蕴及无表色亦非实我非觉性故如虗空等此但合为一量也若行与色各别为量亦得问若以非觉性故非我者心心所是觉察岂是我耶答因明之法遮他为论言非觉性亦是翻显心心所是觉性故许为实我疏离蕴我中即前所叙三宗外道也初一句总牒三宗次应如下破初破胜数二论两句十字中八箇字同用唯作字属胜论受字属数论数论计冥性是作者我唯受者故胜论即作受俱是我今疏意在文略故且将受字摄属数论也早单将受字破数论者应立量云汝所执我应不随身受苦乐等一许常故二计徧故如汝虗空此有二比量次约作字破胜论者应云汝所执我应不随身能造诸业许常故徧故如虗空等或云汝所执我应不随身能造诸业无动转故如虗空等X亦有二比量也彼论云又常遍故应无动转如何随身能造诸业上来各破两家竟彼论又双破两家云所执我与一切有情为同为异若言同者一作业时一切应作一受果时一切应受一得解脱时一切应得解脱便成大过若言异者诸有情我更相徧故体应相杂又一作业一受果时与一切我处无别故应名一切所作所受若谓作受各有所属无斯过者理亦不然业果及身与诸我合属此非彼不应理故一解脱时一切应解脱所修证法一切我合故疏应非常住等者破第二宗也即前所叙我体虽常而量不定也破意云谓我体常住不应随身而有舒卷既有舒卷如橐籥风应非常住疏应非常一等者破第三家也即前所叙体常细如极微潜转身中作事业者也破者谓我量至小如一极微如何能令大自徧动若谓虽小而速巡身如旋火轮似徧动者则所执我非一非常诸有往来非常一故疏俱离我中言俱非者计我与所依蕴非即非离然别有体非常非无常即上所叙犊子部也依蕴者依正蕴上施设不即离故量云汝所执我应非实我许依蕴立非即离蕴故如瓶盆等又彼计在第五藏中不可说云有为无为等者论次破破云既不可说有为无为亦应不可说是我非我疏又所执我下二开关质破也总破上来差别执我亦全用论文然彼对外道以释今所用意但通破作此计者开关通问其意可知疏若有下皆反质也谓若以思虑为我睡眠等不思虑时即应无我质不思虑文显可解又诸所执实有我体为有作用为无作用若有作用如手足等应是无常若无作用如兔角等应非实我疏故所执下三结X成科文四今此下指经所显之义五文又分下开章科经六夫计下又释科文此中又二一正释二然约我下辨开合如擎重担者僧伽咤经云色为一头心为一头身为重檐甚可怖畏三毒所压不可得胜去来常担不能远离疏今初下七牒章以释于中二一观身无我二观心无我初中三一牒章释意二开章三牒释初中二一正释二故净名下引四文证谓净名涅槃金光明智论初净名者但取意用义不具其文具文即方便品说初云故净名因疾广说者文云维摩居士方便现身有疾故王臣长者居士婆罗门王子官属无数千人皆往问疾其往者维摩诘因以身疾广为说法疏无常者文云诸仁者是身无常无强无力无坚速朽之法不可信也疏苦者为苦为恼众病所集诸仁者如此身明智者所不怙疏空者文云是身如聚沫不可撮摩如泡不得亦立如炎从渴爱生如芭蕉中无有坚如幻从颠倒起如梦为虗妄见如影从业缘现如响属诸因缘如浮云须臾变灭如电念念不住疏无我者注中次列四义四喻可如次配之易见矣文云是身无主为如地无我为如火无寿为如风无人为如水不实四大为家注又空无知者空是空界无知是识界无作是总结无我也文云是身为空离我我所无知如草木瓦砾无作风力所转疏秽等者文云是身不净秽恶充满为虗伪虽假以澡浴衣食必归磨灭为灾百一病恼如丘井为老所过无定为要当死如毒蛇如怨贼如空聚阴界诸入所X共合成疏云等者等于怨贼巳下总明不可乐相也蛇喻四大贼喻五阴空聚喻六根缘在涅槃经也五阴十八界十二入三法假合成身犹若空聚无一可寄疏劝令患厌者文云诸仁者此可患厌当乐佛身所以者何佛身者即法身也疏文中下二开章标意标用二观之意也今初下三牒章释文牒本科也然此巳下文易意深深而又要易故钞不具释要故讲须委示先德皆云难义易讲易义难讲意在此也讲传之人多迷此意但务销文不务生人解行此疏前后频有此例志之志之疏自外之内者发麤显可见毛微细着体故毛为次爪齿皆露故在皮先从此即皮下肉下筋筋缠骨骨中髓也脑者亦意取脑髓非谓皮骨垢色者通明内外不净之相唾及涎沫出于口也涕出于鼻泪出于眼脓血在于徧身但赤白之异或亦随疮肿处即血成脓津者徧身湿润液者口中精华拣涎沫唾之麤也疏气即精者气感则精流云行则雨施故人畜传精禽鸟传气现见人间水煎则渐渐成气乃至竭尽气若蒸郁即却为水滴下云腾致雨即其事也疏迷性等者有人但言风息动身或言妄想动身或言佛性运动此身皆是未穷本末故今具为释也疏每大之中者如释后句四大各离中分析或就此说却亦得任其便也次引净名证四大和合无X我无主甚要甚显知之疏歌逻者梵语讹也正云羯罗蓝此云薄酪谓初託胎智受父母精血七日巳前如薄酪也如俱舍说次下当叙疏菴提遮等中言不自得者性空无所得也随其所宜者谓自了知无生无灭以随顺劣机假约无所得而有所合所散说生义灭义故云随宜也疏四我者但约四大云四我若据一地大骨之一分巳应有三百六十箇我筋肉一一皆然正法念说一一支节筋脉间各各有风名字水火亦例知既各各不相是若二皆我我乃无量也疏夜见一鬼等者可检论文叙之又只缘等者意云即自巳身本亦是他由执计为我故谓之为自既计为自即以余身及余诸法为他既计自他便成前文之难也狂性自歇等者巳如序中引释疏四缘者四大也如上引菴提经说四大合义亦巳如前引宝积经释成于一色等者俱舍中因遮外难说生死相续颂曰无我唯诸蕴烦恼业所为由中有相续入胎如灯焰如引次第增相续由惑业更趣于余世故有轮无初最初羯刺蓝次生頞部昙从此生閇尸閇尸生徤南次钵罗奢佉后发毛爪等及色根形相渐次而转增长行释云谓母胎中分位有五此胎中箭渐次增转乃至色根形相满位由业所起异熟风力转胎中箭令X趣产门如强粪团过量闷澁从此转堕剧苦难任其母或时威仪饮食执作过分或子业力死于胎内乃至或复无难安稳得出体如新疮细耎难触或母或余女以如刀灰麤澁两手执取洗拭以母乳细麤饮食次第转增至根熟位复起烦恼积集诸业申此身坏后有如前中有相续更趣余世如是惑业为因故生生复为因起于惑业从此惑业更复有生故知有轮旋环无始若执有始始应无因始既无因余应自起现见芽等因种等生由处及时俱决定故疏六根为外者以四大是当体体质故云内六根是窍穴门户故云外以对当体四大质故若对六尘即六根为内六识为中间今缘经云六根四大中外合成合成身也故为此释疏真心气分者如楞伽经中说化佛是真佛气分也如有魍魉等者宝藏论文也疏如实观中文四一正释本文二无尘下别通妨难三问实我下总通疑难四由此下结真显妄初文可解二中二一问二答答中二一正释二金刚下引证彼经具云善男子若化众生无生于化不生无化其化大焉令彼众生皆离心我一切心我本来空寂若得究心心不幻化无幻无化即得无生无生之心在于无化疏问实下三总通疑难中三一通记忆往事疑二通造业受报疑三通断障证真疑三段皆有问字以为简别亦皆唯识中说也今初问中意云若无实我谁能记忆曾所更境亦了知一切境界诵习经书温习文史恩济于彼怨害于此贪爱是财瞋怒今物种种事业应立量云一切有情应无忆识等事以无我故如太虗空疏答者论文于此文前先且却质外道今取意通相用者应云夫言我者不应增减变易若以忆识诵习于事为我者不忆等时应无其我或亦应名忆识等忆识等时应非我用成亦应名不忆识等以后与前体无别故若云不妨别者非主非自在岂是我也若谓我用前后变易非我体者理亦不然用不离体应常有故体不离用应非常故次叙正义以释疑情便是今疏文也文易可知谓由第八识与一切法更互为因缘宿熏习力有忆识等故无失也更互为因等者能所摄藏也义显前作巳熏种在本识中后从本识生诸识等应忆念等疏问谁能造下二通造受疑也意云若无实我无实作受既无作受法体应空如龟毛等答意可知心心所法因缘力等者谓因七识熏习种子因缘力故阿赖耶识生于诸趣相续无断六识造业此并第八亦能受果于理无遗又心心所即第八识自X许种子因缘力故其现行识相续无断即此六识有时造业并与第八亦能受果于理无遗八识等心心所法各自种子因缘力故诸趣五蕴相续无断即此段者六识作业六八受果于理无违除第七识疏问谁趣涅槃下三通断障证真疑也此中有少取舍不全彼论云我若实无谁于生死轮回诸趣谁复厌苦求趣涅槃释曰问意云若有我者可有厌舍我若实无谁于六道生死及得涅槃既无此事便为大失应立量云一切有情应无生死亦不涅槃以无我故如虗空等疏答中论却质巳然为释云然有情类身心相续烦恼业力轮回诸趣厌患苦故求趣涅槃释曰此但言求趣未显修习之相故今疏文以诸经论及起信论意便出修习及得涅槃之行相也即前是世间因果义当苦集今是出世因果义当灭道故中观论诸品破一切执计显诸法空巳便有外难意亦大同于此故后有四谛品以释之今例彼意故显修证之相也云修习无我因缘力者大乘始教意也敌对我执故由习无我故我执除也言因缘者观无我理为因对他谦下先人后巳等为缘也言相续相灭者即大乘终教起信之论中意也便是密意显真我矣论云智净相者谓依法力熏习如实修行满足方便故破和合识灭相续心相显现法身智淳净故疏由此故知下X第四结真显妄也此又全唯识之文于中初结定我空次但有下明起执之由后愚下正结妄执是则义当初圆成性次依他起性后遍所执性圆觉经大疏释义钞卷第六圆觉经大疏释义钞X卍XXX圆觉经大疏释义钞卷第七终南山草堂寺沙门宗密撰疏第二法空中二一略销文云此非色灭空者净名经也缘生即空中论偈意也余皆可知二然法空中广释义于中四一举意二所言下标宗三凡夫者下牒释四如上执下结名三中二一境空二心空境中二一凡夫二宗计凡中四一叙能所计执二约倒正明空三牒释空义四结理劝修初中四生六趣至下弥勒章中当释未必师承者不妨或亦因世人倒执巧智妄说心外之法生起因由祸福之理令后幼稚之流展转相习亦似涉师承之义故今但云未必未必之言含两势也问上开凡夫及宗计二章然巳自拣讫此中何不但言不因师承答然此类但是习俗生常又不成典教未为世训故不同后儒道宗计也无始俱生者法执有俱生分别二种此是俱生后宗计者即是分别分别俱生之义如别卷说力有余者亦任捡叙不叙亦好触向皆执心X心所之有缘虑爱恶执色声等有变碍好恶疏所执下二约倒正明空也疏情有下三牒释空义文二一叙情有次破倒情二显理无以成正觉初中又二一释二结一中二一直释唯识本偈云由假说我法有种种相转彼依识所变据彼疏释二种假中今当世间无体随情假也故当情有但是情想所变似有故如梦所见物巳如前释起信者文云一切诸法唯依妄念而有差别若离心念则无一切境界之相注云心等生者亦是起信也此在列释五意讫后结蹄心云是故三界虗伪唯心所作离心则无六尘境界此义云何以一切法皆从心起妄念而生一切分别分别自心心不见心无相可得当知世间一切境界皆依众生无明妄心而得住持是故一切法如镜中像无体可得唯心虗妄以心生则种种法生心灭则种种法灭故疏二十唯识云者最初偈便是论宗长行释云初句立义谓但有内心无色香等外诸境界问以何验知色等法无但内心妄见次句答云以无尘妄见谓毕竟无色等境界但有内心妄生分别能见诸境譬如人目或有翳热气病等是故于空中妄见种种诸事毛轮第二月及梦幻干城等实无前事但虗妄见而有受用色香触等外诸境界皆亦如是无始世来内心倒惑妄见有用疏问若无下二通难也亦皆是彼论文但引之撮要耳文六一能所见不不齐难二梦鬼见不不齐答三法喻有用无用难四喻中亦有妄用答五法喻有体无体难六法中悟亦无体答初中彼先有偈云若但心无尘离外境妄见处时定不定人及所作事今疏但是彼长行释此偈之文以偈文义隐故不引之今难出之令知讲时亦不须引文中二一一能望多所不齐二多能望一处不齐今初也时处等者若就时难应云昼无日轮但妄见者夜无曰轮亦应妄见或冬时应见华叶荣茂夏时应见霜雪凝冻等约处难者应云空中无日轮但妄见者地上无日轮亦应于地上妄见或嵴后皆见眉眼等故云应一切时处皆见有色也言我皆不见者约时应云夜无日光既不妄见日光昼既无日光亦不应妄见或应冬不妄见霜雪等夏X不妄见华叶等以昼夜冬夏同皆一切无故约处应云地无日轮既不于地上妄见空中无日轮亦不应妄见故云或皆不见也何故下指目覩现量事结难也论文具云何故于有色处眼则见色余无色处则不见色又若色等但妄见者何故取彼见处于有色时眼则见色于无色时则不见色意云何故偏于空中则见有日轮于地面一即不见有又即彼空中于昼时即见夜即不见疏又多人下二多能望一处不齐也论文具云且如空华本无而翳者妄见故净眼者多人同处同时皆不见之既一切色等皆空但迷心妄见者何故多人共集同处同时于有色处则见色于无色处则同不见疏彼论偈下二梦鬼见不不齐答也上半却定义宗后半正答所难长行释意云谓如梦中虽无实境或有处见村园男女等非一切处即于此处或时见有彼村园等非一切时常见此虽离识无实境而处时定非不得成此通一能望多所之难也饿鬼等者通多能望一所也长行释云谓如饿鬼或百同业或千同业同见河中悉皆是脓或皆是血或见清水则两岸被人执刀杖防守不令得饮法合以答意皆可知色疏问翳见下三法喻有用无用难也诸若色等诸法如空中华梦中物离心本无但妄见者何故树上之华有结果之功用不似翳见空华无功用又诸色等各有功能或损X或益不似梦物都无损益等用耶疏偈答下四喻中亦有妄用答也长行释云梦中之境实无女人而梦与女人身交会漏失不净通畅梦情损失精血等用众生无始来由此虽虗妄受用香味等皆亦如是无离识实境而有虗妄作用义故成疏问世梦下五法喻有体无体难也六若得下法中悟亦无体答也谓作此疑难者无是迷梦之人岂是悟也故令待得出世对治无分别智方名如实觉了由彼论据大乘始教犹计地前一向未如实觉似待修习福智满一僧祇劫方得出离世智若以圆顿宗说得出世智有二意一解悟谓初发心时顿悟实法了达生死烦恼本空元是菩提涅槃即名梦窹二证悟谓虽顿解当体全真然多生妄执习巳性成故心行难符智解须以顿悟之力习气渐息圣力渐通登地证悟八地巳去无相无功念念不间方名出梦具上二者如华严说疏由斯下大文第二结也疏言理无者下二显理无以成正见也文二一标二析色下别释文云如疏初中二一破麤也二又推下破细色今初也言折色者无着金刚般若论破色有二方便一细末方便二不念方便以释经中三千世界所有微尘等又唯以不念方便破世界即非等初细末者是破色影像第一方便论云彼不限量攀缘作念菩萨恒于世界X攀缘作意修习故说三千界中为破色身影像相故释曰此意是明诸小菩萨不作限量攀缘世界此世界是有情界不了色身自性空寂是故攀缘为离攀缘故破色身影像无矣谓诸瑜伽师以假想慧而于麤色渐次分折至不可折名为极微是定心中了见细色若更折之便似空现故至细极名之为微色相摄尘是意识境法处所摄是极细略色从麤至细名细末矣彼经云如来说非微尘者第二不念方便谓于微尘色离微尘念则于定中微尘不现故二方便色影无矣余如别卷疏又推极微下二破细色也成唯识云谓诸极微若有质碍应如瓶等是假非实若无质碍应如非色如何和集成瓶衣等又诸极微若有方分必可分折便非实有若无方分则如非色如何和合承光发影日轮才举照柱等时东西两边光影各现承光发影处既不同所执极微定有方分又若见触涂等物X时唯得此边不得彼分既和合物即诸极微故此极微必有方分又诸极微随所住处必有上下四方差别不尔便无六和集义或相涉入应不成麤由此极微定有方分云云乃至许有极微尚致此失况无识外真实极微由此定知自识所变乃至然识变时随量大小顿现一相非别变作众多极微令成一物为执麤色有实体者佛说极微令其除折非谓诸色实有极微诸瑜伽师以假想慧于麤色想渐次除折至不可折假说极微虽此极微犹有少分而不可折若更折之便似空现不名为色故说极微是色边际诸有对色现有色相以理推究离识尚无况无对色理无色相而可说为真实色法二十唯识亦破极微论颂曰极微与六合一应成六分若与六同处聚应如极微等广如别卷引长行及彼疏释疏二体色中约因缘说故肇公云缘会本无何者谓一切诸法缘会而生缘会而生则未生无有缘离即灭如其真有有即无灭以此而推故知虽今现有而性常自空乃至实相自无非推之使无故云本无释曰达者X体之即无不待分折故云体色明空异于前也疏谓自他共等者即中观论因缘品中偈云诸法不自生亦不从他生不共无不因是故知无生是直就法释一切皆无生者谓如空华若是眼目能生彼华应不假热气之翳若热翳能生热气冲耳鼻等余处应亦生华若言眼及热翳共生华者亦无此理何者若各有能生之力和合故能生既各全无生理何以共即能生若言各少许生力以劣故不能生要共併力方能生者即未併力之时各有皆生得少分空华既各推求不得生得分豪之华故知併合二种之无能岂成全能乎如热气与眼既各全不能生故相共之时亦都不生又惑者犹执云虽自与共皆无能生之月然不妨定有幻华撩乱生起此亦非理何者若无生因华得生者遍一切时处遍虗空界皆应常生幻华以皆无因故由此幻华无所从生故是无法虽见之撩乱满空一一皆无也世间一切内外诸法一一皆无所从生当知法本无生今无可灭故皆空也破苦品中亦云自作及他作共作因作如是说诸苦于果则不然若对诸宗计破四句皆不生者自有其四一约破外道谓十二门论观作者第十偈云自作及他作共作无因作如是不可得是则无有苦长行以因缘门释则通小乘大乘大意同上所说次约破外道先总叙云如经说有裸形迦叶问佛苦自作耶佛默不答世尊X若苦自不作者是他作耶释曰论破有二意一约性空结云如是四问佛不答当知苦则是空二约破外道谓彼迦叶计神所作神常清净能作好丑苦乐还受种种身以是邪见问佛佛不答者苦实非我作若我是因则无解脱何以故我若作苦离苦无我能作苦者以无身故若无身而能作苦者得解脱亦应是苦他作苦亦不然何以故若从自在天作者性相违故如牛还生牛若万物从自在天生皆应自在是其子故又不应以苦为子破共作有上二过故非共作假因和合故非无因四皆邪见故佛不答二约小乘非同类因自作亦非异熟因他作以皆相待无自性故三约因缘相待谓对法论云自种有故不从他待众缘故非自作无作用故不共生有功能故非无因十地论亦云四约以因望果则相宗说谓中论破空品云自作及他作共作无因作如是说诸苦于果则不然此即初总标之偈皆自他言含于二意一以果为自以因为他论云果法不能自作巳体次偈释破自作云苦若自作者则不从缘生因有此阴故而有彼阴生次偈破他作云若谓此五阴异彼五阴者如是则应言从他而作苦次偈X释共及无因云若彼此共成应有共作共彼此尚无作何况无因作有因尚不成无因何得成二以因为自以缘为他此明不从因缘无果待对故疏未曾有下总证约缘生体色空也疏三空中必无下第三辨空违色也亦名空色凌达夺虗空无有等者以空三义破于色也一无边际义谓空若有边则有色法在空界外空既无有际畔则占尽十方边量无有其外更于何处而有色等法耶二无坏义谓惑者云空虽无外何妨色等只在空界之中故以无坏义破之谓若有物入于空中则随此物大小分量穿破虗空以容其物如栓入地中钉锥之类入于木中皆随栓等大小分量穿于色地等若地等不破则不容栓等而入三无杂义谓惑者又云空界无外空体无坏不妨万物皆在空中以空是虗通无罣碍故能含容故破曰若物在空中空又不坏不转其物与空即应相杂如一团坚密之物方停一尺此一尺分量之空既不坏不转无在本一尺分量之处则与此一尺之物岂非杂耶若言不杂则须一去一存若言俱存又不杂者则一尺之分各占五寸之地如此转不应也若言俱存俱遍一尺之分理亦不然何者以空与色有二相违不应全体同遍当处何者二违一空是无物色是X质碍不可一尺分中言全是无有物二空是虗通色是质碍不可一尺分中言全是无物复言全是有物不可言全是虗通复言全是质碍岂有此理耶是知虗空既无边无坏无坏无杂即空中必定无有色等故云若有色体空则坏杂等也然空中必无色一句是法界观门真空绝相观中之文也具云良由会色归空空中必无色般若心经亦云是故空中无色无受想行识无眼界乃至无三科四科十二缘等问既空中无色等何故如今历然现见答岂不前云皆是情有如梦等耶良由据实道理的无故知定是情有矣是则理无故是情有情有故是理无但约前后二义早巳更互相成况二门中各有多义问凡夫妄情计云妄见色等诸贤圣智者岂可都不见一物耶答情执既尽都不见计有定实之物质碍之物所见之色色色皆空一一皆是全空之色如镜像水月海印文等故色与空都不相违且如水火相违之法不可二物同处俱存然若一虗一实即不相违谓如水中有一尺火影痴孩子见一尺之外皆是清水一尺之分𦦨𦦨炎赤闻智人云一尺之分体全是水的不信之以情有火故若智者了之不待去火火本全空不待益水水体全遍以火是虗相即空故不碍水水是实有故能现火如此则火即是水水即是火火不异水水不异火以一虗一实故若便两实俱存火水的不可同一尺之处以相违故如经中所言色即是空X空即是色色不异空空不异色者良由从缘之色全虗而般若之空全实故若使俱实岂得无碍以相违故如此见者方是真空之理问疏云虗空无有边等何故今云真空答为欲破所执色故立无物之空今以破色之理成就义势连环便至真空故云尔也若见色外之空亦为妄执故下文中亦破空也疏故诸凡夫下大文第四结理劝修也净名等经令依智不依识其在此矣上来多义不同总当通破一切凡夫竟疏诸宗计中文三一标列二外道小下叙破三总结二中又二一破邪小二破儒道初中又二一通破二心别今初也此亦唯识之文也谓破所执之法通三聚法除心心所为简自许依他起性心及心所所变色等诸法法性真如与心等法不一异等不同彼执一向异故无过失也谓立量云外道余乘所执三聚如前诸法是有法也异心心所非实有性即是法也合名为宗因云是所取故喻云如心心所此成所取也疏能取彼觉下成能取亦不缘彼谓萨婆多言若境无实云何缘时生心心所今立量云汝言能取彼色等觉亦不缘彼色等诸法是能取故知缘此觉之所有觉觉者心心所之总名此者即是心心所也缘心等心即他心智等疏然西域下二心别也谓成唯识论及疏文广叙西域十三家外道二十部小乘宗计一一破之百纸巳上缘是偏僻屈曲之义繁杂劫杂于深法柱无限心力都无所益耳夫药无贵贱差病为先法无浅深当根者妙则所设药意在其病无病服药药即为病今大唐国说计典教与彼不同彼所计者此无其事何必虗设若回此功夫学大乘深经自合解得一本要妙之法今觉此弊故不叙之前所叙者皆是通途之执皆涉着一切人意故略叙也请智者审详此损益如何问外道宗教虽多不出自然无因邪因等计亦通此方道教等类及诸不信因缘业果等阿妨例破防塞其源答约彼例破何如当显自叙儒道分明推征破之显邪问小乘宗教传于此方何不叙破答虽有其教而无其执谓此方小乘学人尽知是半字不了方便浅教尽皆深信大乘不同西域执小毁大二宗阻隔分河饮水故知成唯识论广引教理立有大乘经典亦是徒烦也问北方佛法外人亦有不信大乘经者何妨叙之答彼论所引故理成立大乘皆约小乘所信之教此方诤法之人兼小乘不信引破有何益耶疏儒道二教中文云一述所以二破其计三存其教今初也攸所也是此国之所遵故依病处方也疏虽二宗主下二破计中又二一叙二破一中又二一标二列今初也二宗主者孔老二圣也设教不同X者孔教忠孝仁义礼乐益国荣亲宗乐于名行老教弃于荣名外于礼乐养性保身而逍遥屏繁慎静也而皆下所计天地人畜万类之所从生也此即二宗不殊疏老云下二列也又二谓道与儒今即道也有物混成先天地生者河上云谓道也无形混沌而混成万物乃在天地之前次文云寂兮寥兮独立而不改吾不知其名强字之曰道强为之名曰大大曰逝逝曰远远曰返故道大天大地大王亦大域中有四大而生王居一焉人法地云云疏又云道生一等者一者冲气谓道初动出冲元之气于生成之理未足又生阴阳二气阴气下凝为地阳气上腾为天和气中为人伦三戈成八卦万物生焉若河上注即冲气生阳气阳气生阴气阴阳含孕冲气调和然后万物生成此但增一名为一生二二生三详义似阙故别为前释疏人法地等者河上云人谓王也王者先当法地安静既尔又当法天运用生成既尔又当法道清净无为令物自化人若能尔者即合道法自然之性笺云由前所说人从天地生天地从道生故为人王者还法于本也如佛教说一切凡圣从法界生故称法界而修万行以证法界也今引此者成上道生一等也X疏易云下二儒教也太极生两仪者韩注云夫有必始于无故太极生两仪也太极者无称之称不可得名取其之所极谓之太极孔疏云太极者天地未分之前混而为一即是太初太一也老子道生一即此太极之谓也混元既分即有天地故云太极生两仪即老子一生二也不言天者指其物体下与四象相对故云两仪谓两体容仪也若准例是列子有太易太初太始太素太易者未见气也太初者形之始也太素者质之始也彼注云质性也又释太易指周易太极便成太极在初若准易钩命诀说有五运前四同列子第五名太极太极则非初也释与列子大同运请运数易谓改易元气未分谓之太易元气始散谓之太初气形之端谓之太始形变有质谓之太素质形巳具谓之太极虽小异同皆是元气生天地也疏两仪生四象等者谓木金水火禀天地而有土则分生四时又地之别故唯四象生八卦者谓震木离火兑金坎水各主一时又巽同震木干同兑金加以坤艮之在为八卦八卦既立爻象相推有吉凶故生大业谓万事皆有吉凶广大悉备故能生天下大事业也疏若以自然下第二破也文三一破邪因二破无因三双叙例破今初又二一指二破今初指也由道生一是道自常者非新生也即是不可道之常道矣遍者如庄子中说道遍于稊禾廾乃至屎尿等邪因者正指也言邪者次下自释邪之所以X疏若法能下二破也又二一直破二质破今初也若法能生必非常者如地水火风四大种能生一切而四大亦无常应立量云自然大道决应非是常是能生故如地水等问若尔佛教中真如能生一切应亦非常答无明为因生一切染悟修为因生一切净故无明如梦中人醒不可得修证无别始觉之异皆是无常真如非能生能生但随缘应现所现染净始终皆空故真如元来不变是常住也道教都无此义故不应例非常必不遍者初以能生而破于常成无常巳即以为因而破于遍立量云大道决定非遍以非常故如瓶盆等物现见草木人畜千般万类无常之物皆不同太虗遍一切处也不遍非实者既非常遍实义不成巳破遍说又以不遍为因破真实也还以瓶等为喻主三量可知此一段疏借唯识破计自在天能生之文前陈虽别常遍能生之宗同故下质破亦有彼义势而文小异疏本来下二质破文二一反征所以言一因者自然道也因是一种果即多类故成难也如一粟种为因生麦豆爪菜等种多类或如一桃为因种之生李㮈松桂蒺䔧荆种多类或如一棘岂有是理言多果者愚智贵贱贫富苦乐疏若能生下二纵之出过文三一纵其能生成无穷过顿生者人畜草木万类皆应一时齐生日日时时常合如此以有自X然之道常为能生因故能生既巳辨定不应无所生故不应有生时不生时生此物不生彼物遍生者能生之因既遍一切处则处处皆应生一切人物等类不应有生处不生处疏若待时下纵待时缘成失宗过汝复若谓体虽遍常以待时故不一切时生及待缘故不一切处生者自违汝宗汝宗云唯大道一法为因何故复言待时及诸法缘即多法为因量岂不便违自一因义疏或时及下三彰其无穷结指因过谓设许待时缘早巳违于自宗况推时缘展转成过谓此时缘复从何生若从大道之外别法而生即不得言万物皆从道生若时缘从大道生大道常遍故应一切时常生时缘一切处遍生时缘例如上说何得更有所待疏若谓万物下二破无因也不因别缘自然而生故云若谓自然而生即是无因也谓若自然生不待时缘亦一切时处常生遍生以无所待故疏若谓一阴下三双叙例破此即用周易中义也彼文具云一阴一阳之谓道阴阳不测之谓神韩注云道者何无之称也无不通也不由也况之行道寂然无体不可为象必用之用用极而无无而功显故至神无方而易无体而道可见矣故穷变以尽神因神以明道阴阳虽殊无一以待之在阴为无阴阴以之生在阳为无阳阳以之成故曰一阴一阳之谓道也孔疏云一谓无也无阳乃谓之道一得无名者无是虗无如虗空不可分别唯一X而巳故以一为无也若有境即有彼此相形即有二三不得为一故在阴之时而不见为阴之功在阳之时而不见为阳之力自然而有阴阳自然而有营为此则道之谓也故言之谓一谓道以数言之谓之一以体言之谓之无以物得开道谓之道以微妙不测谓之神以应机变化谓之易总而言之皆虗无之谓也圣人以人事名之随其义理以立称号疏变易能生等者正是疏家用文之意若立此大道为本能生万物则是邪因若救云道体虗无何有邪正可得谁言是因然不妨万物生者即是无因皆应顿生适生例上立理故云同前也疏然但破下大文第三存其教也破执不破教破解不破行以教行是治国养亲忠孝之至道修身慎祸仁让之宗源但破其病不除其法况儒资戒律道助禅那唯于慧解证入有累而无益故有破有存也亦大同会二乘入一乘之意矣文中云但破谬执万物生因者是破谬解不责下是存教行勤行之言义即贯通下二文即是老经云上士闻道勤而行之中士闻道若存若亡下士闻道大笑之不笑不足以为道五常者儒教所诠之行也即仁义礼智信君子常行此五事造次必于是颠沛必于是不欺闇室故云常也常即勤义然此五德大同五戒仁是愍物博施恩慧广济患难即不杀戒也义者有志有准非理不为即不盗戒故也临财无苟得临难无苟免义然后取不X义而富且贵于我如浮云非义之财尚与而不取况偷盗耶故盗戒亦云不与取戒礼者别尊卑息讥嫌分内外禁诤乱即不邪婬戒也邪婬非礼之极也信者发言无二不亏其约即不妄语戒也智者识达分明即不饮酒食肉戒也唯此戒与智不得全同然亦是其事类谓饮酒昏乱识鉴不明饱食羶腥脏腑秽浊神不爽利故也然孔子所制法则皆恭谨谦顺与佛戒律无所乖背道德者道教所诠之行也老经有道德二篇道经首云道可道非常道其德篇首云上德不德是以有德下德不失德是以无德又云道尊德贵孔子云志于道据于德此亦尊于道德也疏由上所计下第三结也上来破所执外境竟疏诸心心所下大文第二明心空也仍恐许心等实有故复破之此亦唯识之文然意即全取破相宗心境俱空之义巳如悬谈中辨于中四一正明诸心心所非实有性依他起故如幻事等今且据此论中比量应云诸心心所非真实有依他起故如幻事疏为遣下二通妨谓有难云若心境俱空更无差别何故乃说唯有识耶故彼论为此释也为遣外道凡夫心心所外执实有境故说唯有识非唯识言便为实有疏若执唯下三出过患由是理故但应是彼心外之境同兔角无能缘彼心如幻事有故少不同非谓即心亦是X实有量云执心所取真实唯识体非实有执所取故如所执色等执实唯识心等不是法执执实有法故如执色等心上三段论皆慈恩法疏所释疏故金刚下四引证其侧注者皆依经之论也今更以彼论备释之言本无本处者谓一切心相种子为本求此种子永不可得三世皆无理故又生灭心生必依本处本处既无即不得生此本处者五色根色有力无力皆无理故空寂无生者既本无种复无本处故无生也若心无生下观无生时能观心亦无所生是时即入空寂空寂即是一心一切所依名之为地空心心空二语无异据此经文是破妄心空无显真心地实有然今所引者证此妄心空无便密预证后段所显真也疏如上执情下大文第四结名也疏大文下显理中文二无释义后文中二下释文疏寻伺如实者前二空观也此显理一门还是文略而易意深而要前众多科段门户破执本为此也善须明示生起法界观之初疏印前者前二空观也显后者法界观也此科甚要可明示之疏我空法寂者依蕴即离所计之我一向是无依倒情横计故直云空蕴界处及余一切诸法虽无其执不坏其相故但云寂故法华云诸法从本来常自寂X灭相寂灭相故一切融通根识尘大清净遍满矣疏初喻中文四一释标告之意二谓摩尼下正释此喻之相青黄等者五方正色经云随方现故三以之合法四简二喻别三中二初然此下标二言印前下释文二一释印前又二一正释文言五色喻五道者此有二释一直依本配之黑喻地狱黑黑业故青喻饥鬼鬼多面青故饿瘦带青色故赤喻畜生天台止观云血涂之道故黄喻人道黄是中方之色人道不在天上之乐不在三涂之苦处其中故白是天道纯善白业所感故二约正法念经于白色中开出白白以配六道彼经云心如画师手画出五彩黑青赤黄白及白白清凉大师如次配地狱鬼畜修罗人天三涂同前余则黄配修罗修罗非天非人处中间故白配于人多善业故白白配天因果俱善故故华严下证于见色迷珠之喻但以经文合之意即显矣谓初句中诸法合青黄凡夫见合愚人次两句但见合令是青黄后句合则不见珠体疏若以下二配三性言前所显者二空所显真如也前幻者文云幻灭亦灭等也前尘垢者文云垢尽明现又云当知身心皆为幻垢垢相永灭十方清净身心等相者从我今此身四大和合巳来尽二空观矣疏言显下二释显后也于中初且结印前之意以起后圆净之义势次若无计下正明此门之义然此印前显后一段之意结撮至此X美而复妙文势亦甚易见宜可在意以前后经文乃至一切清净遍满等而发扬之疏然前之镜下四简二喻别也相对说之亦甚易甚妙必须再三分明显此深意此经宗要文相于是乎大影疏论云一切等者是本觉体相之因显觉性圆净之义故以彼证此彼显四种大义与虗空等犹如净镜一者如实空镜远离一切心镜界相无法可现非觉照义故二者因熏习镜谓如实不空一切世间境界悉于中现不出不入不失不坏常住一心以一切法即真实性故又一切染法所不能染云云即疏所引是也但证当科之文言染法不能深者以性净故虽现染法染法所不能污非直染不能污亦乃由现染故反显本净如镜现秽物反显镜净岂污镜也正同此疏云显圆觉虽现非是定实故也智体不动者以本无染今无始净是故本觉之智未曾移动又虽现染不被所染即不动之义具足无漏等者此本觉中恒沙性德无所少也又与众生作内熏之因令起厌求等故论次此文云三者法出离镜谓不空法出烦恼碍离和合相智淳净故四者缘熏习镜谓依法出离故遍照众生之心令修善根随念示现故X疏拂迹入玄者为欲入生佛平等称性圆净究竟之法故宜拂前垢净迷情始修分限之迹也此一段疏文甚深甚妙甚当甚显甚易可发扬其美文中二一释文但一一以疏属当经文文自显矣言对垢者者经末者字贯于此也故疏皆云者疏然上人法下二配对言各三者人是三能法是三所言三对者一众生是能执垢是所执二菩萨是能离垢是所离三佛是能说执离垢净人法等名数皆是所说六只单数可知并是经文非别建立疏言一真等者文二先释科文然此逈异诸宗非二谛三谛八谛五法三性所能配属然强以三谛配者一真是中道第一义谛未明理事空有者真俗二谛疏今初下举经消释释文又二一释初六句言外见东西者肇公宝藏论云夫约天地为上下约日月为东西约身为彼此约心为是非今取意随便用之谓若不约身以对日月日月何准彼举四事故得相对今单取身对方以释无我即无方故宜云尔疏虗空下二释无边下二句也疏撮二句为一句牒之文二一破空二显觉谓前二破二执显于空理今又超空理至于觉也初中四一标二若言有下释三X结四证二中二一开辟二若体下牒破又二一破体一二破体多初中又二一合色不合色破二在色不在色破前中又三今初各与法合成多失故初二句牒外计随能下二正难成多以虗空容受色等法随其一一色等诸法合虗空体故应成多次二句释成多所以如前一处色所合空处余处色不合故如余处色余处色合处彼色不合故体非是一虗空亦应尔故云体应成多然此一段是一比量但阙喻故谓初二句是有法次二句宗法后二句因也应立喻云如余处色疏不尔诸下三通与法合杂乱失谓若非此处色合时余处色不合即色等法应亦相遍以此处色合时余处色亦合此处色即余处色故一一色等应互遍随彼虗空其量遍故疏若谓下三不与法合非受失谓合是容受义故如镜水等清明容受万影故与影相合不容受外质故不与外质相合设外质久水水开避故不名合也即知受即必合合即必受应立量云虗空不容受诸色不与色合故如水不合炎火之质彼论以余二无为为喻者对小乘故疏又色下第二在色不在色破也初二句审于外计后二句有无并难若色有空色体与空体应相杂岂云色中虗空体应即色处无别故如此处色X体相离者是一切义若此色体中无有虗空空应不遍一切法不遍一切法故应是有为如地水等疏若体下第二破体多也此有三过一有品类二非遍三非受初谓体若是多应有品类此处空非彼处空故如色等法二谓色等中无故非是遍三谓无色处方有故非容受疏故知下第三结也结空无体归于识矣谓有问云今现见虗空遍一切处无生灭变异又诸经亦说有虗空如何破之故此破巳法归唯识唯识亦说虗空略有二种一依识变假施设有谓曾闻说虗空等名随分别有虗空等相数习力故心等生时似虗空现此所现相前后相似无有变易假说为常二依法性假施设有谓空无我所显真如有无俱非心言路绝与一切法非一异等是法真理故名法性离诸障碍故名虗空然此上破空之疏皆唯识文亦依彼疏所释兼或注助令其易见然所用之意稍与彼殊彼正破萨婆多业诸部计心外实有三种无为空是其一今即俱通对一切凡愚空相不融色相不泯者也以此土无的定坚执宗计但有汎尔妄想之计故幸诸智者详其存癈之利害用功之多少取悟之难易修证之迟速即见余之深志焉前后用之意多如此疏故首楞下四引证也据文似俱证无空若以X义求亦证识现言发真者真发也谓真性开发正同此觉故显发还源始觉合本觉也然佛有觉照二义上觉此照矣殒者灭也虗空既从心识分别熏习相现今破和合识相显发真净觉智故所变空相殒灭矣即起信中心灭则种种法灭之义也问若一人还源十方空灭今何皆见空相耶答上岂不云自识变耶何不自觉分别之念却嫌空相在耶疏谓迷情下第二显觉也文三一破计执之空故觉显觉处见空者如人有摩尼宝珠置于瑠璃幢上当其所处座之前焚香启愿珠出万般珍宝遍于一堂保惜之甚自守护之忽然睡眠梦见珠及所现宝等并巳堂屋库藏及城郭一切空无所有梦中意云曾经失火焚烧千万之家故四面瞻顾坦然露地无一碍物荡荡虗豁唯一段空心生苦恼叹忆宝等及乎寤来此空都无但见幢上如意宝珠及诸珍宝堂屋城郭千家万家连檐接宇法合可知故有人云鱼不见水人不见风迷不见性悟不见空显谓下二句上句慧解脱下句心解脱故觉现心开非重言也问经说所泯之空无边耶为说所显之觉无边耶故疏答云翻覆俱无边也谓无边之空既亡无边之觉即显疏故首楞下二合依他相空故觉显约经释也即佛敕文殊判二十五圣所得解脱唯观音菩萨从闻中入独得圆通其文具云闻非自然生因声有名字旋闻与声脱能脱欲谁名一根既返源X六根成解脱见闻如幻翳三界若空华闻复翳根除云云摩登伽在梦谁能留汝形首末之文如别卷具引及释注空生大觉中者此却是何前之文谓文殊欲判二十五圣先标宗说偈云觉海性澄圆圆澄觉元妙元明照生所所立照性亡迷妄有虗空依空立世界想澄成国土知觉乃众生空生大觉中如海一沤发有漏微尘国皆从空所生沤灭空本无况复诸三有释曰今所引者但证空亦是无依觉妄现耳疏是知空下三尅体指觉便是结上绝待之文矣三重法界中三重者即四法界中之三也一真空等者初即理法界后即事事无碍法界二则名同其事法界即经中根识尘大世出世间一切法数乃至八万四千是也经依此等说三重义理名三法界也疏全同华严等者题云修方广华严法界观门有三重京终南山杜顺作今此一段经意正令诸菩萨及末世众生修习此观故与彼同但文句之异耳疏先示观门者但取义意撮略显示不具其文今亦俱消现文更不能繁引本文也真空者即灵妙心源X但约不虗妄故言真非色相故云空复四者前三简情后一显理前中一简断空二简实色三简影像观门之中每上句一一云不即者正是遮简之词也初中断空者非真实心性故自体不知故不应诸缘故即空豁断灭谓离物所显之空色灭所显之空也故中论云先有而后无是则为断灭然外道断灭归于太虗二乘断灭归于涅槃言色不即者谓诸经中云色即空者不是即于此断空也谓是即于心体离相之真空也何者谓诸色法本从真心所现故推之一一无体理合还真心之空不归断空以本非断空所现故如水结成氷镕之归水不归地风火等镜明现色推之无体即归于明不归余物故上引外道小乘所归如归水火等也疏青等非是等者简实色也谓诸经所言色即空者此色是真心所现虗幻之色非谓定有实色可说空也若定有色即须待灭了方空良由是真心所现无体之色故下句云即真空也若实青黄长短等定实之色岂是真空之理故云非也然此中无体之言正是遮简文也然文中唯标青黄显色云等者以实况假也谓显色是实尚即是空况长短等者是假岂不空耶有人不晓此意见文中有青黄等言便科文云一简形色二简显色不应理也此简显色云青等前简形色应云长短等又非真空理之言唯简X显色岂长短等是真空理耶疏色不等者简影像也谓闻前所简巳免谓是断空实色知是真空幻色然犹带幻色之想未得逈然洞彻真空体相故此更简之云空中必无色等令真空绝相观行成就方能不住诸相不住诸相故于一切事相自在无碍故成下理事无碍周遍含容等也故此经观门之首亦云证得诸幻灭影像故尔时便得无方清净无边虗空觉所显发据此则觉圆明故显心清净等文巳是观成之相显示此成相令诸菩萨及末世众生观未成者倣之而修故此三重全同法界观也今云空中必无色者正是彻底简尽之词也如水中必无火等故云必也若向水中见火定知此火全无矣问若必无色何以经云非色灭而后空故下句云以会色无色无色故无可灭坏故云非色灭及不坏色等由无色可灭故本来但是真空非谓有幻影之色可说是真空也若有幻影之色虽非定体质碍且还有长短分限如镜中见青处不遍于青二寸短影不得云丈尺长影岂得眼耳鼻舌周遍十方世界耶故知欲成下两重无碍之观必须不带幻色之想方能造诣矣问欲得成下无碍亦不应作空想何以偏云简色答若有空想即是断空前巳简讫为有色想对色便成空想色想既亡自然无想即下泯绝无寄也又以世人凡见诸境皆有色等之想未曾有人对诸境时见空相也故唯委细X重简影像云色注上三句以法简情者法是所执之境情是能执之心由见有境故执计之但简诸境本无了悟法空自无情执故云以法简情然上三句亦可简三种空乱意菩萨三种者宝性论云地前菩萨于此真空有三种疑一疑空灭色取断灭空初句简之二疑空异色取色外空第三句简之三疑空是物取空为有第二句简之故十地经明地智同相云自性本空寂有不二不尽亦是简三种空也彼论云释上句总下句别总中是彼智相故云自体此智自体以何为相谓以本空寂何以言同此则净性涅槃上同诸佛下同众生一切众生皆有此故横同诸法诸法如故此如即是自然空故智性色性本性无差故下句别者论云此智空寂其相云何谓离三种空摄是真空相初云有者即离谤摄不二者即离异摄不谓异此空智更有异空智不尽者离尽灭摄不谓有彼此自体彼此转灭故清凉释云此明非灭有体之智成有体之空亦非空有物可转灭也疏四凡是下第二显理也谓一切法本无自性元是真空但以情执于实故前简云即不即等今简情既尽即非灭色离色存色不即不离故色即空也注云一切皆然者谓色是法相之首五蕴之初故大般若经每以一门之义历八十余科法数皆以色为头也如云色清净一切清净等若据今经云一切者即根识尘大乃至八万四千等也应云眼不即空以即空故等一一历之可知矣疏第二明空即色中亦二谓简与显及简中三皆同前名一二之中全翻前段一二唯第三中文异于前前云空中必无色若敌对翻之应云色中必无空今不云尔者不应理故谓空中无色有理有文色中无空文理俱绝故不翻前而乃约能依所依简也谓真空随缘现色时色依于空故空名所依所依非能依故不即色又非别有色自体来向空中而现但是真空全体而现故即色详之可知故观门云是所依故不即色是所依故即色因同而宗异此义实为玄也照之有味然此文亦兼反显不应翻对云色中无空之意谓真空随缘现色时全体不变故前云空中必无色以若有色即是此空变为色故岂名不变如水现火时水中必无火以现火时水全不变故必无火据此后意则虽文势非翻对之例而亦当简影像之义矣可去情思之疏四空即下第二显解也以真空之理本不可以空相X色相而取但以情计于色故简云不即色等令简情既尽故空色相即俱无等也以色非情计之色故前第四句云即空空非情计之空故此第四句云即色如水中现火智者见之计为火火非情计之火故即水水非对眼根显之水故即火两处第四句结成般若经文色即是空空即是色也言显解者显真实道理令生解也故虽云即色不名显事下句释之以是法无我理非断灭者有二意一以色非自体之色但是真空之色故不断灭二以真空不守自性故虽不变而能即色云非断灭疏第三中即当般若经色不异空空不异色也互不相异故云无碍色举体全空者无分毫是空有色尽空现者既色等荡尽三界十方更无一切唯是一段真言荡荡无边非心识境问胜鬘云如来色无尽云何此云色尽答正以色相举体自尽不待坏本无所有也故全同真空同真空故无断尽也故华严云分别此诸蕴其性本空寂空故不可灭此是无生义然此色等非思议境故胜鬘前偈云无比不思议亦有本云色不尽而空现即离情之色也二文皆通既非情想之色即与真空无分毫之异故次云空举体不异色全尽空之色空不隐也若余情计之分毫不尽也者焉得真空之不异也又焉得真空不隐一味耶可去想而观之故观门具足本云是故看色无不见空观空莫非见色无障无碍为一味法也X疏第四中言所观真空等者虽云不即色不即空然本说真空非说色也故特标之方云不即等乃至逈绝无寄也不可言即色者就法就人各有二失故就人者一圣应同凡见妄色以圣见真空时即是色故二凡应同圣见真空以凡迷见色尘时即是真空之色故就法者一坏真谛过以空是青黄即无真谛无相之空故二坏俗谛过既即以真空为色即别无青黄长短俗谛之色故疏不即色者若云不即就人就法亦各二失故就人者一圣智不成过以取色外非真空故二圣不从凡过以空异色圣自圣故就法者一坏真谛过以色外断空理非真故二坏俗谛过以空非色妄无依故疏即空不即空者若但此所标真空为前陈云即不即者则唯是拂迹离言若翻上空即色等云色即空不即空者则亦就人就法各有二失色即空就人二失者一凡迷同圣过以凡夫所见妄色即是见真空故二圣智同凡过以所证真空即是凡所见之色故法者一坏俗谛过以青等色即是真空则无别俗故二坏真谛过既即以青等为真空则无真空故疏不即空者若云不即空就人就法亦名二失就人者一凡迷不成过以所见色非颠倒故二凡无悟圣过以所见妄色永隔真空故就法者一坏俗谛过以色非无性待缘不得有故二坏真谛过以不会色归空则无真故疏一切法皆不可下皆展转拂迹无遗故云非言及所也上皆不可以识识非X解所到者不可以智知是为行境定心之境也以生心下释成不可识知之意也谓真如自体本自有实识知大智慧光明遍照法界若更别生心起解志乖本体故云尔也注初二句入门等者文皆可知然初云显解但是闻思信解也行者定也正成解体者从定发慧也解绝者闻思信解不存也亦始觉合本之意矣又此四句中一简情显解至色即空是空观观真谛二简情显解至空即色是假观观俗谛第三双照第四双遮皆明中观观第一义谛以义取意撮略显示观门巳竟释经义中疏此下皆云下文二一通释七段二别释此章初中十一今初指文标解也二空观乃至垢尽明现摩尼清净为远方便拂迹文云垢尽对除即无对垢及说名者灭影文云证得诸幻灭影像故此等为近方便故同观门解绝也虗空觉所显发者行起也故云泯绝无寄问若即此段经文但同观门泯绝无寄中行起之言其前三句简情显解自同前段何得以观门配此段耶答经与观门拂迹泯绝行起等观门皆无前后但文不顿彰故约相由之意似前后耳故钞前云此经是观成之相也疏故智论下二引证也疏意言下三释所引也大般若等者即难信解品云善现色清净故即般若波罗蜜多清净般若波罗蜜多清净故一切智智清净若色清净若般若波罗蜜多清净若一切智智清净无二无二分无X别无断故如是历受想行识十二处十八界乃至无上正等菩提八十余科世出世间一切诸法悉同此例也大品即直云空者但改清净云空其所历诸法即无差别今引此二处经文证清净与空同是绝相离过之义证成此所科七段之经色相空净矣疏若就下四就心释谓若心颠倒妄想即七段中所历根识尘大一切诸法皆是定有有则不净但心无妄计则此诸法皆无所有故清净也故论云心生则种种法生心灭则种种法灭疏由前幻下五指文结成文二一正结二智论下引证言观待断者证所结云能观之智又亡也疏觉圆下六通释初句出清净因也言通释者此一句经总为七段中清净之因也疏显心清净下七段通次句成清净义也唯此清净二字义通体别义通者心及下根识等法皆由觉圆明故得清净也体别者准此云心清净异余根识等法根识等法以空无体性故名清净如镜中青黄等也若实有体即污于镜故此青黄等即名不净之物今以青等但是影像都无分毫之体故一一清净如前引智论及大般若大品等说今云心净异于此者如此镜明体于中若有尘垢非唯尘垢不净即此明镜自体亦名不净若无尘垢但是影像非唯影净即此明镜之体亦自得名清净是如镜净是有体说此体清净影净是无体无体方名净岂不异乎疏七段下八例下也X此但例义通不例体别善自详而说之疏然展下九指下也疏今且下十标此也谓标其所释七段之名数非谓唯此初章圆觉经大疏释义钞卷第七圆觉经大疏释义钞卷第七终南山草堂寺沙门宗密撰疏心者下二别释此章此章谓眼识也于中二一随文释根识二开义释八识初中三一含释七八二识二正释六根三正释六识初中又二初含第八以释心字后含第七以释见尘字初中五一约染时出体谓以通名牒起经文偏约第八指其体也详其经文含总别故总即我心别即赖耶言总相者染净和合故约带染说即当第八约净体说即上镜明之喻疏成唯下二就通相指名言四种名者彼文具云然第八识虽诸有情皆悉成就而随义别立种种名谓或名心由种种法熏习种子所积集故或名阿陀那执持种子及诸色根令不坏故或名所知依能与染净所知诸法为依止故或名种子识能遍任持世出世间诸种子故此等诸名通一切位上所引释巳消疏竟然彼论次云或名阿赖识摄藏一切杂染品法令不失故我见爱等执藏以为自内我故此名唯在异生有学非无学位不退菩萨有杂染法执藏义故或名异熟识能引生死善不善业异熟果故此名唯在异生二乘诸菩萨位非如来地犹有异熟是无记故疏迷时下三释转名所以言由执藏等者成唯识云初能变识大小乘教名阿赖耶此识具有能藏所藏执藏义故谓与杂染互为缘故有情执为自内我故此即显示初能变识所有自相摄持因果为自相故疏今观智下若据法相宗即大小二乘阿罗汉位方舍此名若约终教初发心住即舍若约圆宗本无此名但虗妄颠倒故今此顿宗不立地位但观行成就即全同佛故但是觉智相应心品不云赖耶故云没赖耶名也没名者明非没其体也唯识亦云然阿罗汉断此识中烦恼麤重究竟尽故不复执藏阿赖耶识为自内我由斯永失阿赖耶名说之为舍非舍一切第八识体释曰彼以烦恼究竟尽故故云永尽今但取观成在观不执故但云没名不云永也疏心既清净同无垢识四结同佛位谓有漏名赖耶通名为心无漏名无垢识也故彼论次云或名无垢识最极清净诸无漏法所依止故此名唯在如来地有菩萨二乘及异生位持有漏种可受熏习未得善净第八识故如契经说如来无垢识是净无漏界解脱一切障圆镜智相应疏故此下五指下文证亦是通难难云无垢识是佛位如何同之故引证通云此顿宗中观行成就时全同佛也故下科云顿同佛境彼有六门成佛之义皆有教据至文当见又若约自性清净名无垢者亦通凡圣故密严经云心有八识或复有九又下卷如来清净藏亦名无垢智常住无始终离四句言说又决定X藏论九识品云第九阿摩罗识真谛三藏释云此有二种一者所缘即是真如二者本觉即真如智能缘即不空藏所缘即空藏楞伽中真识即无垢识如下引释又古师亦立第九识慈恩破云非也兼会释云然楞伽有九种识彼说真如为第九名无垢识今更会之设是真如亦不乖古师所立由真如是生灭门中本觉又论以一心为真如又云真如自体有真实识知义故良由慈恩不了生灭门中真如故偏以一家之义而破也疏见尘下二含第七以释见尘也文五一约外以出体二合本以出体三合末以出体四总结内外五显经文势初中四一正辨也若约唯识中说第七一向内缘则不执我所以彼说八识各别出体今据起信前七但第八差别功能故此经无正第七但带第八第六而说也今云我心计执者见一切色相者我所也即见等是尘正体也疏不单下二遮局也不局之义甚显寻经可知三寻此下四以体释名此云我执之心者含我我所别立名者名见尘也据立名意即约我所四又亦下收别为总也此中根字七为第六根也境字我我所也识字带六七也如五蕴等者引例释成也疏若以意下第二合本以出体文二一正指也转相是所执七是能执合为此见者且不带我所见X而说以但且出体非释名故经以意趣中求疏论之家须克性而说疏瑜伽下二引证也由二必相应故举八巳自含七是以此中无正七也疏又亦六下第三合末以出体文三一正释也既为其根岂定分内外故经中自能起之根名见尘所起之识但名识问若以是根便合说者如眼等根亦应能执前应合说以眼等识亦同意之识故答然意之识言虽依主释是带持业之依主不同眼等色根是异类依主异类依主如父之子等带体依主如金之镮钏等且如金团打着物碎岂可唯是团打不关金耶彼论务在分析法相故一向简经是意趣故包含说故佛言如我说者义语非文又天台云经富论贫是此意也注梵云等者四惑之义下章当释言恒审思量者成唯识释第二能变云是识圣教别名末那恒审思量胜余识故此名何异第六意识此持业释如藏识名识即意故彼依主释如眼识等识异意故云云然诸圣教恐此滥彼故于第七但立意名又标意名为简心识积集了别劣余识故或欲X显此与彼意识为近所依故但名意疏故此下二出经意三起信下引例于中初论后经初中梨耶次说者说梨耶三细巳便以有境界故复生六种相一者智相依于境界心起分别爱与不爱故等又下说生灭因缘云以依心意意识转故以依梨耶有无明不觉而起能见能现能取境界起念相续故说为意此意复有五种名一者名为业识二转识云云三现识所谓能现一切境界云云四者智识谓分别染净法故五相续识以念相应不断云云言意识者即此相续识依凡夫取着转深乃至分别六尘名为意识释曰据上两处论文于梨耶次便说前六行相照然疏楞伽下二引经也清净心等者清凉释云约不与妄合如来藏心为真识现即第八余七皆名分别事识今疏释云举外等者即藏和上起信疏文也藏和上约非尅体局是第七清凉则约义合于七故二释意亦不违故前释云令转相为见尘或见六七合为见尘正缘是义势含隐之文故不指的别配也又明言举外起前事识不言起事识然后举外前但约能举能起义边以释见尘今但约说所起事识非末那也X良由六七非即非离故前后说相望小差疏然此下彼第四总结内外也此者圆觉彼者楞伽由此识故下即藏和上起信论疏作此释也义意如前所明彼先假问云三细属梨耶六麤属事识如何不说末那识答有二意故一者前既梨耶末耶必执相应故不别瑜伽云赖耶识起必二识相应故又由第六缘外时必内依第七为染污根方得起故又说六尘必内依七故亦不说二者以义不便故谓无明动真心成梨耶外境牵心起执染净第七俱无此义故不说亦可计内为我属梨耶计外为我所属六尘故不说也问七不外缘何言计外答义在下文注云不乖思量者合内合外皆亦思量之义疏若不下第五显经文势也谓成唯识但排头各各分析八箇心识汗相故别出第七今此经论等本不是欲解释诸识论中但欲叙染法生起论次经中但欲显观行成时觉既曰明心即清净展转相蹑显心皆清净之义故须连前带后相蹑而起然论及楞伽约随流说此经约返流说其生起论绪则无差异也疏眼等根下第二正释六根也于中文二一释名也等者等于耳鼻舌身意也眼者照瞩为义瑜伽云屡观众色观而复舍故名为眼耳者能闻鼻者能嗅舌者能甞又能除饥渴羸瘦敢发言论表彰唿召唐梵相翻具在别卷中也身者梵云迦耶此云积聚虽诸根大造并皆积聚身根为彼多法X依止积集其中独得身称故瑜伽论云诸根所随同遍积聚故名为身意者思量如前所释此中眼体即是其根乃至意根皆持业释总名根者如疏所释也谓增上出生名之为根由前五识借彼为增上缘而得生故遍现比量此无六释若总云六根带数释疏前五下二出体也言从自种者眼从眼种子生现行眼根乃至身从身种子生现行身根也四大等者谓能造之四大所造之四尘今此二种总有八法为五根体言净色者有对不可见也拣扶根四尘亦有论云眼如葡萄朵耳如卷桦皮鼻如双爪甲舌如偃月刀身如来珠宝光未详是否意根下云由此者正释根义准前楞伽起信等意即此末那缘内义边是第七识举外境时名第六识疏眼等识下第三正释六识也文二一随末二就本初中三一总对根境二唯依根三唯依境初云随六等者是总标六识随根随境而立名也以所依根及所缘境各有六别名种类异识随彼异故非多少亦如定别又明此识既随根境有六数定明得名时非唯据一即于根境二处得名瑜伽亦说随根名识随境名识乃至名青等识疏由具下二唯依根也应先问云既辨识得名实通根境何为诸论依根得名谓名眼识乃至意识故此答云由具等也X胜于境故偏从根称文二一总释六识言五义者但论列云五谓依发属助如根而无解释今所释者据对法论谓依于根根之所发属于彼根助于彼根如于根故一依根之识彼有二义且如眼识眼中之识故名眼识依眼处所识得有故及由有眼识得有故且如意识如何意中随七无色处所而意亦依彼同无色所依在无色所依中也又由有第七故得有意识非是境色得识住中不由有色识定生故且据麤相以盲冥者不能见故虽知有色识不必生二中彼云眼所发识故名眼识云云五根如文第七如何谓由有此第七识故第六相缚不得解脱即其事复七若无漏六必无漏故三中彼云属眼之识故名眼识此谓生依非染污依及根本依引发依也由此故知七于六有势力谓六种子随七种子七种子生现行时六方得起与彼力故不尔不生非色种子识种随之此如何等问此色有时必识所变如有识时必根所生何得识种不随色起答色是外法根是内法根恒相续色即不然不可为例四中彼云助眼之识故名眼识谓由根合识有所领受令根有损益非境界故谓由根含识令根有损益非由色合识令色有损益离识之色虽无损益色有损益故如为他损色如第六识俱无漏故第七损有漏成无漏故五中彼云如眼之识故名眼识二法等者六七亦尔唯内摄故随根X五义从胜多说依根得名疏虽六下二通第六独名意识难难曰等无间中六识皆依意何故第六独名意识意识既然眼等亦尔此依论通云虽六识等初二句牒所问后二句正释谓若如所问六皆依意然唯第六独依第七不共意根余五即无贪今依不共以立其名意识论次云如五识身无相滥失或唯依意故名意识辨识得名心意非例疏或名色识下三唯依境也初二句者以初后例中也亦依主释能缘彼彼境之识故后二句者谓了境名识即随境立名顺通别名识之义故故论次云谓于六境了别名识问眼识所了色亦是法意识所了亦有色等何故眼识不名法识第六不名色识论次答云色等五识唯了色等法识通能了一切法论又一解或能了别法独得法识名论结云故六识名无相滥失注依未自在位说者应先问云六识得名依根依境为唯凡夫为通三乘论答云此后随境立六识名依五色根未自在说若得自在诸根互用一根发识缘一切境但可随根无相滥失疏若依起下二就本也文三一指论标举六识二故论释下约七八释六识虽带七八而释本意唯释前六其中义意巳在注释若有犹不解者捡起信钞所言分为六和合者即佛顶经判观音从闻证入圆通之文也如前巳引之谓返闻性余即皆通其文具云一根既返源六根成解脱云云闻复翳根除尘销觉圆净云云如世巧幻师幻作诸男女虽见诸根动要以一机抽息机归寂然诸幻成无性六根亦如是元依一精明分为六和合一处成休复六用皆不成尘垢应念销成圆明净妙疏此五下三会前所释第七云体不孤生者必带第六第八也疏然八识下第二开义释八识也言多门者外乃包罗万像内则能所俱成言十五者一释名二出体三X缘境义宽狭四行相开合五遍计有无六烦恼有无七业行有无八果报有无九心所多少十者三性具阙十一假实分别十二界地分别十三染净分别十四所依十五具缘多少今初言通论者约缘虑以解心等无间以解意了别以解识也别者约集起解心集诸种子起现行故或云积集谓含藏积集诸法种故虽有能集所集之义唯取能集名心问起现行言但由种子何以此义解第八心答种子生现行时由第八有力与故以此义解于第八思量解意意以思量为行相故了别解识谓各能了别别境故故入楞伽云藏识说名心思量性名意能了诸境相是说名为识二出体中云自名者于百法中八箇心法各即是体言随相者但有为也注三科者谓五蕴中识蕴为体十二处中意处为体十八界中意根为七八二识之体余六识各为其体疏就实等者前据法相宗心法唯是有为今据法性宗前七皆藏识差别功能无别自体藏识即如来藏心如来藏心是在缠法身体是无为合由于生灭现有为相故楞伽云如来藏藏识此尘义如普贤章万法唯心门中所释可捡说之三缘境宽狭中五识意识所缘可知唯识亦云然六转识所依所缘麤显极成故此不说七缘赖耶者论颂云依彼转缘彼彼谓藏识此识但缘藏识见分非余彼无始来一类相续似常似一唯执彼为自内我故得转依巳亦缘真如及余诸法八缘等者即唯识论初能变识所缘门中颂云不可知执受处是巳执受有二一者种子谓诸相名分别习气二者有根身谓五色根及根依处此二皆是本识执受摄为自体同安危故处谓处所即器世间是诸有情所依处故执受及处俱是所缘阿赖耶识因缘力故自体生时内变为种及有根身外变为器皆是识之所缘相分此相分中现行有二一变外器谓异熟识由共相种成熟力故变似色等器世间相即外大种及所造色虽诸有情所变各别而相相似处所无异如众灯明各遍似一即是现在及当生者异熟识变二有根身谓异熟识不共相种成熟力故变似色根及根依处即内大种及所造色然共不共准瑜伽论X四句料拣如理思之若定通等所变则不决定不可知者由执受境极微细故外世间量广难测故注云现量等者因说所缘便注三量及假实之义附于下文也谓五八唯缘现量第七唯缘非量第六通缘三量又五八所缘是实法七缘假法六通假实也四行相开合中言开合者谓诸识各皆或四分或三分或二分故以西天诸师所立分数多少各有理故于中且就第八说者即论颂中了字也了谓了别谓异熟识于自所缘有了别用见分所摄然有漏识自体生时皆似所缘能缘相现彼相应法应知亦尔似所缘相说名相分似能缘相说名见分若心心所无所缘相应不能缘自所缘境或应一一能缘一切无能缘相应如虗空故必二分相见所依自体名事即自证分相见必有所依体故此若无者应不自忆心心所法如不曾经境必不能忆故故必三分所量能量量果别故心等量境类亦应然若细分别复有第四证自证分此若无者谁证第三心分既同应皆证故又自证分应无有果诸能量者必有果故见分或时非量非第三果证自体者必现量故此四分中前二是外后二是内初唯所缘后三通二谓二缘第一三缘二四四缘第三故心心所四分合成具能所缘无无穷过非即非离唯识理成问准上文义皆具四分何得今疏中有三二之言答缘唐三藏到天竺那烂陀寺遇戒贤论师承习护法门下故偏建立四分道理云是正义然无着世亲并不立四分西天诸师各有道理且有为心数皆是虗妄分别推其所归但一如来藏心今疏不克定又并不破之故云四三二也故彼论次此亦云或摄为三四入三故或摄为二后三俱是能缘性故皆见分摄或摄为一体为无别故今略此者以一体之义便是真心若论识义必须能所故不可一安慧菩萨是法相宗即以八识为诸法本故就实理唯言一分以彼说八识外无别真心故五遍计有无中略为四句一遍而非计即第八识遍缘三境不计度故亦兼无漏八计二计而非遍即第X七识唯缘赖耶而起计故三亦遍亦计即第六识遍缘一切起计度故四非遍非计即五转识唯缘五尘无计度故六烦恼有无中谓根随烦恼且根本中六通俱生与分别起分别起者见道初断若俱生者修道方除随惑二十亦通俱生及分别起随根本惑势力起故由此亦通见修二断疏第八全无者唯识初能变识性俱门多是无覆无记覆染法障圣道故此识非染故无烦恼疏第六皆具者最宽通也所缘遍故通三性故全具六位心所故备如下释疏俱生四惑者此是染污意故颂云四烦恼常俱论云此中俱言显相应义谓从无始至未转依此意任运恒缘藏识与四根本烦恼相应谓我痴我见并我慢我爱疏俱生三毒者分为六和合时皆有任运贪嗔痴故论云此十烦恼何识相应藏识全无末那有四意识具十五识唯三谓贪嗔痴无分别故由称量等起慢等故疏其所知障数同用别者所知总以法执为体烦恼总以我执为体又所知但障圣道不招生死烦恼亦障圣道亦招生死又所知唯障大乘圣道烦恼通障三乘圣道言数同者俱生分别头数虽同名稍有异所知应言法贪法嗔乃至法见取法戒取忿等二十应云法忿等七业中可知八报中云总别者论云异熟习气为增上缘感第八识翻引业力感前六识酬满业力故X俱舍云一业引一生多业能圆满释曰六中唯取六识无记心心所名别报随别根先业所引故由此六识善恶随现缘起非名报也九心所中法云恒依心起等者唯识文也略以三义解心所之总名初句总显心所依心起心若无必不生要心为依方得生故即拣无为无为不依心起故非心所问若由唯依心起名心所者色不相应亦依心起应名心所故次句答云与心相应故夫心所义与心相应色不相应虽依心起不与心相应故非心所也问由相应故名心所者心与所相应应名心所故后句答云系属于心故谓心王虽与心所相应不系属心所故不名心所云由此心所系属心故如属我物立我所名注心缘等者心取境之总相但总取而巳不别分别如言缘青但总取青不更分别心所于彼取总别相故问何以心王唯取总心所兼别论次答云助成心事得心所名便次注中所引云如画师资作模填彩释曰助成心事亦心所故如师作摸画形况巳弟子填彩彩依模填不离模故如取总相着彩色时令媚好出如取别相心心所法取境亦尔论云离诸心所名义无与而有六位种类差别谓遍行一切心中定可得故别境缘别别境而得生故善唯善心中可得生故烦恼性是根本烦恼摄故随烦恼唯是烦恼等流性故不定于善染等皆不定故然瑜伽合六为五根随俱是染故复以四一切辨差别谓性地时五中遍行具四别境初二善法唯地染法皆无不定唯性疏第八有五所谓遍行者论偈云常为触作意受想思相应谓阿赖耶识无始时来乃至未转于业果位常与此五心所相应以是遍行心所摄故触谓根境识三和合令心心所触境为性受想思等所依为业触依彼生令彼和合故说名依和合一切心及心所令同触境是触自性既似顺起心所功能故以受等所依为业作意谓能警觉应起心种引令趣境故名作意受谓X领纳顺违俱非境相为性起爱为业能起合离非二欲故想谓于境取像为性施设种种名言为业谓要安立境分齐相方能随起种种名言思谓令心造作为性于善恶品役心为业此五既是遍行所摄故无藏识决定相应此五与异熟识行相虽异而时依同所缘事等如何此识非别境等心所应互相违故谓欲希望所乐事转此识任运无所希望胜解印持决定事转此识瞢昧无所印持念唯明记曾习事转此识昧劣不能明记定唯令心专注一境此识任运剎那别缘慧唯拣择德等事转此识微昧不能简择故此不与别境相应此识唯是异熟性故善染污等亦不相应恶作等四无记性者有间断故定非异熟至无漏位即与二十一心所相应故论下云然第八识总有二位一有漏位无记性摄唯与触等五法相应但缘前说执受处境二无漏位唯菩萨摄与二十一心所相应谓遍行别境各五善十一与一切心恒相应故常乐证知所观境故于所观境恒即持故于曾受境恒明记故世尊无有不定心故于一切法常决择故极净信等常相应故无染污故无散动故疏七有十八谓五遍等者唯识最后正义云然此意俱心所十八谓前九法八随烦恼并别境慧五遍行者如上巳释无别境中前四者如下因释慧字处说无善十一者善是净故非此识俱言四惑者唯识颂云谓我痴我见并我慢我爱从无始至未转依此意任运恒缘藏识与四根本烦恼相应我痴者谓无明愚于我相迷无我理我见者于非我法妄计为我我慢者踞傲恃所执我令心高举我爱者于所执我染生X染者此四常起扰浊内心令外转识恒成杂染故名烦恼彼有十种此何唯四有我见故余见不生无一心中有二慧故二取邪见但分别生唯见所断此俱烦恼唯是俱生修所断故我所边见依我见生此相应见不依彼起恒内执有我故要有我见由见审决疑无容起爱者我故瞋不得生故此识俱烦恼唯四问瑜伽说贪令心下慢令心举如何俱起答有四义一分则不俱俱生容俱起二缘外境则不俱缘自我则俱起三所凌所恃别故若凌彼起慢必不起爱若自恃起慢心必高举四麤勐爱慢不俱细有可得俱起疏八随者注私记之其名未备备名惛沉掉举懈怠放逸失念散乱不信不正知此八遍与一切染心相应故烦恼起时心既染污故染心位决定皆与八随烦恼相应而生八名之义皆如下释无余随烦恼者谓忿等十行相麤动此识审细故非彼俱无惭无愧唯是不善此识无记故非彼相应疏并慧者别境中慧也问慧即我见何以别说答我见虽是别境慧摄而五十一心所法中义有差别故开为二问何无余四答欲者希望未遂合境此识任运缘遂合境无所希望胜解印持曾未定境此识无始但缘定事无所印持念唯记X忆曾所习事此识但缘现所受境无所记忆定唯专注一境此识任运剎那别缘既不专一故无有定问何无不定四法答恶作追悔先所造业此识任运恒缘现境非悔先业睡眠必依身心重昧外众缘力有时蹔起此识无始一类内执不假外缘寻伺俱依外门而转浅深推度麤细发言此识唯依内门一类执我故皆无我也疏第六皆具者具五十一也遍行别境行相如上所说次善法有其十一颂曰善谓信惭愧无贪等三根勤安不放逸行舍及不害根本烦恼有六性是根本摄故得烦恼名颂曰烦恼谓贪嗔痴慢疑恶见随烦恼二十唯是烦恼分位差别等流性故颂曰随烦恼谓忿恨覆恼嫉X悭诳谄与害憍无渐及无愧掉举与惛沉不信并懈怠放逸及失念散乱不正知不定四者于善染等皆不定故非如触等定遍心故非如欲等定遍地故颂曰不定谓悔眠寻伺二各二疏五三十四下前五识中所有心所之数也遍别善全者遍行别境各五善法十一皆全具也根本三惑者贪嗔痴也中大随等者中随烦恼二大随烦八亦皆全也此等三十四法义相巳如上释然五识虽无增上希望审决明记专注拣择而有微细欲等五数未自在位此五或无得自在位此五定有具善十一可知六根本中无慢疑见者无分别故由称量境起慢等故无十小随者此十麤勐故中大相通五识容有无曰不定者义亦可知然此八识心所多少依未转依位说若巳转依则各与二十一心所相应十有记无记中八七无记者所依细故故论赖耶偈云是无覆无记末那偈云是有覆无记六通三性者兼善恶也X十一假实中云八皆实有者各从自种生故注就性皆假者依法性宗会八识相皆归如来藏性藏性方实故八皆假十二界地中分别者界是因义持义分义今取分义谓欲色各有分界地是即欲界及八定也谓一欲界五趣杂居地二离生喜乐地三定生喜乐地四离喜妙乐地五舍念清净地六空无边处地七识无边处地八无所有处地九非想非非想处地地是生长义依止义今取依止不约生长疏眼耳身三二界二地者二地则合二界则欲界合色界少分以色界有曰地此三识唯遍初禅故故注云地全界不全也问二禅巳上起三识否答起既言起如何说无但是借力地系因无谓借初禅寻伺引起二禅三识缘上地三尘问上地等六不与寻伺相应如何引得三识答虽不相应但是借力无妨又初借时要假寻伺若久起者不假寻伺为串习力故问起此三识依何地根发答二禅巳去第八识有地种子依上地根识起了境无失但是借力用也疏鼻舌两识一界一地者以上地无段食无香味二境无境可缘故无二也问既无五识何有五根答增上福报之力感此庄严身相故其六七八识通遍三界九地照然可见十三有漏无漏分别中漏者烦恼现行令心连注流荡不绝损污处广立以漏名略如前释其三漏体四漏义漏出漏入损污等义具有章门在补阙卷中今X且略明八识皆通之义谓凡夫识强智劣八皆有漏诸佛转成四智智相应识皆唯无漏若地上菩萨证理及在观即无漏出观散心即有漏言转识者六七因位转五八果位转因转者地前皆是有漏至初地见道能断分别二障显得二空真如六七齐转成妙观察智平等性智皆是无漏若出观时还是有漏第六至八地二执永伏永得无漏第七我执亦永伏灭舍赖耶名名异熟识五八果转者八是总报主能持三界无漏三性种子及有漏根身故十地满心最后解脱道中方永弃舍齐证般若解脱法身纯无漏界大圆镜智尽未来际前五者由根是第八相分第八因中有漏有漏根不发无漏五识故至果位与第八一时转为圆镜成所作智其余诸义及问答通妨等亦并在补阙卷中十四所依分别中谓心心所託三所依而借九八等诸缘方能了别作诸事业故此辨依下即辨缘然所依法总有三种即四缘中之三也为缘即宽为依即狭缘劣依胜且四缘者一因缘二等无间缘三所缘缘四增上缘四中所缘缘即下九缘中境唯缘非余依三通依疏依因缘者诸有为法皆託此依离自因缘心不生故然因缘通种子现行此依唯种非现亦得说为种子依谓诸缘心各从种生故有云种子灭现行果生如末那种也应如焰炷疏增上者然增上缘则宽通有力无力顺之与违皆是增上缘故若言X增上缘依即内六处唯是有力及顺亦得说为俱有依谓识不起则巳起则根识定俱时有二增上缘注五依五根及六七八者此即俱有依八识多少不定五识俱有所依定有四种谓五色根六七八识随阙一种必不转故同境分别染净根本如次配之注六依七八者第六意识俱有所依唯有二种谓七八识随阙一种必不转故注七八互依者第七依第八第八依第七随阙一种必不能转总为颂曰五四六有二七八一俱依疏等无间者等无闻缘依也此缘通于心心所等若取为依唯王非所亦名开导依谓前念心心所灭开辟引导后念心心所生谓此八识前灭后生不论多少时节但元自类心于中为隔名无间缘诸心心所力用齐等具五种胜能相应齐等虽心心所异类并生而互相应和合似一定俱生灭事业必同一开导时余亦开导故展转作等无间缘今说开导依唯王非所者就胜而言故不应疑八王行相皆同更无别义十五具胜缘多少中以颂配之谓眼识一种具九缘生如注所引今以次第释之今易辨兼易记后后所除之数谓一空二明三根四境五作意六根本七染净八分别九种子九中随阙其一即不生故注除明者耳识明暗俱闻故不假明但借九中余八也三七者鼻舌X身等三种识各唯七缘也除空者三识皆是含中知觉也后三者第六第七第八等三识也五三四者次配六七八也五者第六具五缘也三者第七识三缘也四者即第八具四缘也若加等无间于前各增一即如次十九八六四五诸缘而生问天眼具九缘否答不具不借空明而亦起故又问畜等亦是肉眼不借空明不答有由此应作四句分别第一约明四句一昼见夜不见二夜见昼不见三俱见四俱不见云云等二约空四句水见陆不见等云云又问前说种子增上开导三依与十缘中种子缘根缘无间缘分别染净根本缘有何差别答体虽无二约用有殊依义缘义别故余四空明境作意此四非依非常有故又问七八何故常恒眼等六识宁非相续答由七八生所借缘少易辨常恒眼等识生借缘多难辨非续由此颂言依心根本识五识随缘现或俱或不俱如涛波依水意识常现起除生无想天及无心二定睡眠与闷绝疏通即尘者坌污善法故亦坌污心识故六衰者衰人善法故无义者无善义理故眼等者谓眼所取故X名之为色乃至第六意所取故名法故次云对根明境等也疏如根各为体者例前释也谓色即色为体声即声为体故疏唯眼所取者拣五色根及声等五尘也有见有对等者显者青黄等相显然可见此是实色对余色时不改自相此色种数诸论开令不同然但眼所取者总是色境岂能定得几种为指的耶固宜不令定数也请勿虗劳心力勘会闲事而妨观慧今所标三种于中开三十一者略举类例而巳非有定限亦无所表其青等相亦不合解释以举世共见共识辨故有人一一强作行相训释实是徒烦且如解云深碧曰青丹色曰黄者此乃易中强为难也夫疏论说释唯要举可见边晓喻深隐岂有将难见而释易见物耶如云青云黄闻者便取得其相若闻深碧丹色却不能辨得指的况深碧与青又有少异丹色与黄亦不全同丹却多赤如云朱研益丹即是若云益黄即非设云朱色名赤亦何异眼名目也况余所释皆翻易为难且如要索圆物直言圆者即无人不晓若云圆无四角者岂不却须审思或悟不悟耶余皆例此智者详焉注中空字是空一显色谓于上虗空更无余色所见青等为空一显色疏形者假色也谓于有色之物说其分段亦是眼观故亦名色今略列十种为类例也此长短等都无定准且如有一物对长物即短对短物即长或截X长令短续短令长削方令圆研圆令方或举之令高压之令下余皆例知疏表者约有情身相有所表示也亦是眼所取故疏声者然此所列色声香味四尘多依杂集论也因执受者具云因执受大种声因谓因由假借之义谓因赖耶所执受四大种所发之声也即有情言音疏等者等于余二谓因不执受大种声因执受不执受大种声疏邪正教者谓诸外道执心安立言教之声名邪教声诸圣者成立教理引发之声名正教声疏并可意者情所欲乐名可意声也并字助句等者等于余二谓不可意声俱相违声上来所叙有八种也然彼论更有三种声谓世间共成声圣言量所摄声非圣言量所摄声显声论又加一响声五蕴论中唯有初三瑜伽论中唯有前六合以诸声种类亦开合无准设更开三十五十种亦不剩长设但合为初三亦不欠少都是耳所取即为声故今表无定数遂依瑜伽而加二就杂集而减三且示八种为类例也疏香者略列六种一一合有香字文字虽略读者须知好者殊妙也约境即沉麝之流约心即随自识变称巳意者恶者约境则臰烂尸等约心准上平等者非存非无俱生者如X注谓当体无来香也此若就境亦通好恶如沉等即好伊兰等即恶也和香者和合诸香共成一香如今时百和香是变易者如诸瓜果未熟不香熟时即香故云变易疏味者初六世人皆识不须解释有云燋为苦者黄壁生瓜之类岂必炎上燋耶又云不甘名苦者立石瓦水之类不甘甜者何必苦耶又既以甘释苦应以不苦释甘乃至以不白释黑黑释不白等何不然耶又醋味酸味稍殊亦不应直以酸而释醋又以有盐无盐分醎淡者即苦醋甘辛之物皆名淡味何云苦等故知六味本自昭然不应回改拗度疏及俱生等者更有六味义例同于六香故但标一等于五也其六者何谓俱生和合变易可意不可意俱相违疏触谓地水火风者坚湿煖动为性各有内外如下广释身所觉之触不离此四故瑜伽于此四大上约对境对缘乖阻顺适更立二十二法都为二十六触谓滑澁轻重耎缓急冷饥渴饱力劣闷痒黏病老死疲息勇也今以所触之境种类无边不可说尽故但取境相麤显敌体相违者四对八事并本四大以为类例其相昭然不必训释热痛二事瑜伽中无今以此二触相最显故要立之然热触亦即火火今别列者以火有乎平和暖之触人多不觉其有身逼炎火灭处或炎暑拥塞违情苦境麤显之热发动心数故要别列以为冷X热相违之对疏法者下第六法尘也此是第六识所缘之境故极宽通通于色心内外三世三量非无此境故云皆是百法论以余法各有名位故但举法处所摄色处界门中以十一处十七界巳摄十八故唯八十二今唯以六尘所摄故但除五尘余皆总取即九十五也若直就第六心境能缘所缘而言之即九十九法皆是意之所缘法也此法尘种类既通一切不可具释心王心所及余色法并六无为巳如前后所解其法处所摄五种色及二十四不相应行在补阙卷中略说疏内外四大中云即于根尘等者于根取内四大于尘取外四大也故云直取四大之体根谓扶根四尘也纵清净四大五色根亦含在此所指内四大中不取发识牵心之义者不取发识意明于根中拣义不取牵心意明于境中拣义疏宝积下即第七十三中六界差别品之文佛为净饭王说也文云尔时世尊告父王言我所说法初中后善其义深邃其义亦善淳净无杂清白无染显梵行法何者梵行所谓分别六界法门言六界者即是丈六触入亦是丈夫十八意识境界何者六界所谓地水火风空识所言触入谓眼触入见诸色故十八意识境界者谓眼见可意色不可意色舍色以意想分别而生思觉疏四大各二者不取空界识界也此经唯四故注皆无所X等者彼经一一界皆说相巳便显本空故一一云生时无所从来灭时无所去处然彼经本意为净饭王于根尘识内外六界推求都无实体令悟一切法空舍离执着趣于圣道是彼经宗不是要释内外六界行相今所引者又却但要内外四大名数相貌复不为法空之义此经首末自有宗故然彼推内外显众缘假合各无自性以明空义又法喻要妙谓于内外六各大都有十二节各取当科内外地水等同类譬喻随说生成灭坏便显本无生灭文相既要不可弃之又不可间杂此中文次引之遂录入补阙卷中令智辨明利者因讲此文之次方便引说劝发行人助生破执观慧今此引者且一向引四大之相也疏地界下取意引之其文具云大王地界有二种有内有外何者为内地界谓自身内所有得有取彼彼身内所有得有取坚者强者所谓发毛爪齿皮肉筋骨脾肾肝肺大膓小肠大便胞膜胎腋是等名为身内地界何者为身外地界谓诸身外所有不得不取坚者强者是名身外地界疏土石等此是疏补之以显其相彼经阙也疏泪汗等等取次文涕唾脓血疮汁肪䐧髓乳胆小便如是等物名身内水界疏雨露等疏补阙也彼经阙疏消饮食等等于次文云身中所有温煖热蒸入于热数者疏身外热等者文云身外所有不取不受者所X谓火火体火相温煖蒸热云云疏四肢等者文云所谓住身四肢者是风住𦝩者行五体者行诸子肢者通行大小肢者出入息者略而言之遍身行悉皆是风疏身外体等具云风风体风名速疾速疾体速疾名此是外风界疏而此四大下此是疏家摄前四大一一空无之文都结判也从生时住时巳下各全是经文疏盖一义耳者虽云一义彼经但明缘合缘离生灭无体此经则但是圆明觉性故皆清净疏然内外下明心外无法以成万法唯识之宗也亦是通于伏难恐外难云各说内外四大之珠岂非心外实有境也耶故此通云必由内变内谓根识变义如前疏世间诸法中文七一释处也言生门义者六识依内六根缘外六尘而得生长故上句云是生识处门即六门疏六数等者诸经亦多云六处也相对者根尘相对方共生识故但云六处疏一根门中等者二释界也谓一问有三六门故成十八此乃六三为十八非以三六为十八也注云眼与识为界等者拣非眼与耳为界等也疏因义者六识因六根而发因六境牵生其根与境又因识所变而有万法无不因此故云因也疏种族者如山中虎鹿诸兽种数各殊海中鱼鳖之流族类各别每一类中复有多数此十八法亦尔每法自有众多如一色法便开十一或一眼识便开四分及心所等疏前为六二下三辨观利益通明佛于一切教中皆说处界之意也非局赞X此言六二者每一门中根尘相入也迷界义故识与之混合不分故但成二矣二十唯识论中亦云六二法也言息业者悟解此法根尘各殊心法又别意识明了不与相入无我无主即不起业便得解脱言治我执者五停心观各治一病于中文云为着我众生说界分别观但悟根尘识界各有所归自觉都无主宰即无我可执矣疏兼之下四指蕴以标三科言四重二谛者义在悬谈言真谛者彼说第一重云军林瓶盆为俗谛蕴处界为真谛也言前说等者辨此世间诸法文中不列五蕴之所由也疏然此三科下五释三科之义言上中下者为上品略说五蕴即解色心等法行相自通处界之义为中根说十二处方解诸法即通余二为下品人须具说十八方解诸法疏或下中上者此对三品之人乃反于前也谓上人根智慧明利能广预览故具说十八其中根人稍能预受故说十二下品之人根性愚钝不能记持众多法数故且说五蕴问此二说何以敌体相违答虽各有由义不乖阻谓前上根闻蕴即通三科乃至下根闻界方解三科此皆使通一切色心诸法后言为上根说界乃至为下根说蕴者且言解所闻之法不说因此备通故二说不乖也疏乐有三品者乐略即说略中广亦尔疏迷有三类者谓迷三心所故佛为开之作三种名相云此是受此是想此是行不迷心色故但说一色一识故名五蕴也复有迷色故佛为X开作十一种说谓五根六尘不迷心及心所故但说一意字故名十二处也复有俱迷色心故佛为开色为十种半开心为七谓六识及意不迷心所故含在七心中或法界中不显名义是名十八界也疏然将此三科下六配百法也蕴唯摄九十四余二皆具摄尽言色摄等者谓色蕴摄得百法中十一种色受蕴想蕴各摄彼遍行中本名之一行蕴摄彼七十三法谓遍行三别境五善十一本惑六随惑二十不定四不相应行二十四故成七十三也识有其八者八识也下二准之言意当八识者谓意处也法八十二者于前七十三中加六无为及受想二法并本法处所摄色也言意摄二识者七识八识也法则同上疏二十五有下第七释诸有文二初正释言四洲者东弗婆提等四趣者地狱鬼畜修罗四禅及无想等三皆是色界四空者无色界六欲者地居二天云居四天此等名数皆在弥勒章中开章广释此但指二十五类皆是有也略而言之但是三有谓欲有色有无色有疏然梵王下二通难难云上列四禅巳收无想天净居天大梵天何得重列故疏牒起难词云然梵王等也梵有见者计劫初时都无众生唯有我天后见欲界巳下渐有众生便计云是我能生于彼故有见也外道无想者六欲四禅皆有心想唯此类别故别列之净居唯圣者第四禅中第三释分为二路一凡二圣X凡则无想天圣则五净居也多是阿那含人居亦有诸圣后言异余天故者正是结成别举之理也圆觉经大疏释义钞卷第七圆觉经大疏释义钞X卍XXX圆觉经大疏释义钞卷第八终南山草堂寺沙门宗密撰十力章四无畏章四无碍辨章佛十八不共法章三十七品章众生成佛章疏五出世诸法中文二先且通难难意可知然云亦言空者经云清净是空义也巳如此大段之初引智论释空及清净是一义说疏一镜等者谓镜中之物但以见之实有即名垢染见之一一全空但是明体即为清净故以之喻世出世法皆悉清净而无异也佛界如空华等者等于生死涅槃犹如昨梦及巳后诸文十力章开章具释此者诸经屡明十力是佛佛不共之德佛等有菩萨缘此发心梵行品云复应修习一一力中有无量义悉应谘问故不可不知故智论二十七意云显佛大人有真实力令外道心伏二乘希向菩萨倣之能成办大事终获其果故须辨之然大般若五十三显扬四对法十四智度二十七八皆广辨瑜伽中七门分别一自性二分别三不共四平X等五作业六次第七差别今疏文用智论释之然亦以义会瑜伽七门也阙者即补之于补阙中以讲人须捡之文中有三疏如来唯下初总显体用能知诸法实相是十力体此力于十境皆委悉正知是用疏总名力下二释总名在在文可见又瑜伽四十九云与一切种饶益一切有情功能具相应故毕竟胜伏一切魔怨大威力故说名为力对法云善降众魔善记问论故十名力十者是数带数释也疏一总知一切下三释别名来辨义用辨义用即瑜伽第五作业门也十力即为十段今第一处非处智力也文二一释名即是辨相诸经诸论皆先举所知之境然始以能知智力达之立名或便云智或但云力或具云智力如今标名是也今疏中便以能知知于所以为次第者一即文显易会二即文略削繁智者详之文中言总智者此一力是余之总故云总知一切等也论又云后次是处不是处力定知从是因缘出是果报是中总摄九力为欲度众生故于初力中分别有九种何以故是世间众生现前见谷从种出而不能知何况心心数法因缘果报而能知耶佛于内外因缘果报了了徧知故名为力言处者建立义依义起义能建立果与果为依能起果法故立处名论云是处不是处如实知一力也注女轮王等者此是私记也皆证非处之义也论云女身作转轮圣王无有是处何以故一切女人X皆属男子不得自在故女人尚不得作转轮圣王何况作佛若女人得解脱涅槃亦因男子得无有自然得道法二王者论云二轮圣王一时出世无是处何以故无怨业成就故二转轮圣王尚不同世何况二佛注恶业乐报者论云恶业得受乐报无是处恶业尚不能得世间乐何况出世间乐若恶行生天无是处恶行尚不能得生天何况涅槃注五盖修七觉者五盖覆心散乱离修七觉而得涅槃无是处五盖覆心离修七觉尚不能得声闻道何况佛道心无覆盖佛道可得何况声闻道如是等是处不是处义性宗经中佛口自说诸论议师辈依是佛语更广说是处不是处注佛过云云者此从佛过巳下离说众多非处之事故结言云云也论云若言佛有闻其罪过若诸贤圣求外道所若诸贤圣自言我是佛若诸贤圣堕恶道若见谛所断结使更生若诸贤圣覆藏罪若须陀洹二十有五皆无是处此下更有十事巳上皆要知具在补阙中疏则降伏下二作业也疏可度等者论云既徧知巳可度者度不可度者为作因缘如医知病可治不可治佛无是事无能坏无能胜悉徧知故是名初力疏二知过现下三世业报智力也文三一释名二作业三拣前亦是通妨下亦多有此三在文可辨不能更一一科之论次前云佛知是众生业恼烦因缘故缚净禅定三昧解脱因缘故解是一一切X众生三世三种诸业诸烦恼轻重深浅麁细佛悉徧知故名力知过现等者论云知众生过去未来现在诸业知造业处知因缘知报二力也经过去业报等者论云业报智力者知身口所作业及此生无作业所受戒业亦知恶业日夜随生业用生罪福业是业佛略说三处摄是名一切业用佛知一切众生有业过去报亦过去有业过去报在现在有业过去报在未来有业过去报在过去现在有业过去报在过去未来有业过去报现在未来有业过去报在过去未来现在现在业亦如是疏善等者等于不善及不动业注三性心等者论次云复次善心中受善不善无记业报不善心无记心亦如是复次乐业因缘故受乐报云云疏顺现等者论云现报业因缘故受现报生报业因缘故受生报后报业因缘故受后报不净业因缘故受恼报净业因缘故受无恼报杂业因缘故受杂报注报与等者论云复次二种业必受报业不必受报业必受报业不可得离或待时待人待处受报如人应共转轮圣王受福待转轮王好世出是时乃受是为待时人者人即是转轮圣王待处者转轮圣王所出处复次是必受报业不待彼伎能功勋若好若丑不求自来如天上生人福乐自至地狱中人罪苦自追不待因缘此业深重故复次必受报业如毗瑠璃军杀X七万二千诸得道人及无量五戒优婆塞如目连等大神通人所不能救如薄拘罗后母掷火中汤中水中而不死如佛游诸国虽出家行乞不须饍供而五百乘车载王所食生粳米随饭百味羮如是等善恶业必受余者不必受欲界受三种业报处乐受业苦受业不苦不乐受业色界受二种业报处乐受业不苦不乐受业无色界受一种业报处不苦不乐受业或待事者依是事得受业报如弗婆迦罗王池中生千华金色莲华大如车轮因是大会快乐多人出家得道佛知一切众生造诸业处或欲界色界无色界欲界在何道中若天道在何天中若人中在何天下若阎浮提在何国若是国在何城何聚落何精舍何土地若是城在何里何巷何舍在何处知是业何等时作过去一世二世乃至百千万世是业果报几巳受几未受几必受几不必受知善不善所用事物所谓刀杖杀勅杀等自杀遣人杀诸余恶业亦如是知善业亦如是知如布施持戒修善施中所施何等土地房舍衣服饮食医药卧具七宝财物复次如分别业经中佛告阿难行恶人好处生行善人恶处生阿难言是事云何佛言恶人今世罪业未熟宿世善业巳熟以是因缘故今虽为恶而生好处或临死时善心心数法生是因缘故亦生好处行善人生恶处者今世善未熟过世恶巳熟以是因缘故今虽为善而生恶处或临死时不X善心心数法生是因缘故亦生恶处问曰熟不熟义可尔临死时少许时心云何能胜终身行力答曰是心虽时顷少而心力勐利如火如毒虽少能成大事是乘死时心决定勇徤故胜百岁行力最后心名为大心以舍身及诸根事急故如人入阵不惜身命名为勇勐如阿罗汉舍是身着故得阿罗汉道如是等种种罪福业报转报亦应如是知声闻人但知恶业罪报善业福报不能如是细分别佛悉徧知是业及业报智慧势力无碍无尽无能坏故是名第二力疏知所度下二业用也注前明等者三拣前智力也谓前汎论巳造之业必随善恶受苦乐报必无恶因善报之理故云所造处对非处今直辨业巳杀等竟此业必招于果名为所造此人若行于杀等必堕地狱或必现受生受后受等故名能造及云唯明是处各随善恶而感果故註又前总此别者论云初力为总余九皆别总业知一切因缘示唯善恶业报故通于九力疏三知诸禅下诸禅解脱三昧智力也论云知诸禅定解脱三昧净垢分别相如实知三力也言诸禅等者论云禅名四禅佛知是禅佐助道法名相义分次第熏修有漏无漏学无学净垢三昧深浅分别等八解脱如禅中分别相说禅摄一切色界定说解脱摄一切定禅波罗蜜即是诸解脱禅定解脱三昧皆名为定定名为止不散乱也注爱见等者论次云垢名X爱见慢等诸烦恼净名真禅定不杂爱见慢等烦恼如真金分别诸定中有一心行不一心行常行不常行难入易入难出易出别取相总取相转治不转治转治如婬欲中慈心瞋人不净观愚痴人思惟边无边掉戏心中用智慧分别诸法沉没心中欲摄心若不尔者名不转治是定中应分别时及住处若身羸瘦是非行定时如是菩萨苦行时作是念我今不能生禅定者若多人处亦非行定处复次佛知是禅定为失故是禅为住故是禅为智增益故是禅为达到涅槃故复次佛知是人难入定难出定易入易出易入难出难入易出佛知是人应得如是禅知是人共禅定五欲知是人受五欲巳还得禅依是诸禅得阿罗汉如是等一切诸禅定解脱即是三昧是禅定佛以甚深智慧尽知无能坏无能胜是名第三力疏及知依下生色无色界果及出世三乘圣果注前通等者拣前也问前明善恶不动业报不动即诸禅此何重说故此答以拣之谓前通定散故虽说定唯论业报今虽知垢净唯明净之体用文相照然故论拣云知众生业烦恼因缘故缚净禅定三昧解脱因缘故解诸家拣此二门悉不如此论分明也谓初门处对非处第二舍非处之邪见唯论是处善恶定散业报之正见第三又舍散唯说禅定垢净唯明净之体用现神通等四就无漏净法中复有信等五根上中下品五随欲乐为说法令增此根力六须宿X生种性等度生方便岂不显然疏四智信等下诸根胜劣智力也论云佛用是上下根智力者佛知众生是利根钝根中根利智名为上钝智名为下佛用是上下根智力分别一切众生是利根是中根是钝根是人如是根今世但能得初果更不能得余二三四果是人但能得初禅是人但能得二三四禅乃至灭尽定亦如是是人能于声闻中第一于辟支佛中第一是人具足六波罗蜜能得阿耨菩提注为略广下业用也论次云如是知巳或为略说得度或为广说得度或为略广说得度或以善輭语教或以苦语教或以輭苦语教佛亦分别是人有余相应令增生信根是人应令生精进念定慧根是人用信根入正位是人用慧根入正位是人利根为结使所遮如鸯群梨摩罗等是人利根不为结使所遮如舍利弗目揵连等知根虽钝而无遮如祝利般陀伽有根钝而遮者知是人见谛所断根钝思惟所断根利思惟所断钝见谛所断利是人一切根同钝同利是人一切根不同钝不同利是人先因力大是人今缘力大是人欲缚而得解是人欲解而得缚譬如鸯群梨摩罗欲杀母害佛而得解脱如一比丘得四禅增上慢故还入地狱知是人必堕恶道是人难出是人易出是人疾出是人久久乃出如是等一切众生上下根相皆悉徧知无能坏无能胜是名第四力X疏五知种种欲乐者即名此智力也论云知他众生种种欲五力也知众生二种欲作上下根因缘二种欲善恶种种别异欲名信喜好乐佛悉徧知故名力注难陀等者论云好五欲如孙陀罗难陀等好名闻如提婆达多等好世间财利如须弥剎多罗等好出家如耶舍等好头陀如迦业等好多闻如阿难等云云如是佛弟子各各有所好凡夫人亦各各有所好或喜婬欲或瞋恚等佛悉知之疏令舍下业用也注云前知下拣前疏六知一三下种种界智力也界则是性论云知世间种种无数性六力也注性即下二注拣也此门先拣于后始明业用者随文便也文二一拣第五门论云性名积习从性生欲随性作行或时从欲为性习欲成性性名染心为事欲名随缘起注性通下对第四门拣也谓恐难第四门知根性利钝亦是宿习何异此门故为拣之谓一向说入道人信等五根利钝今通明善恶染净三性三重种性不说信进等拣故不同也疏知即时下三业用也论云知众生如是性如是欲从是处来可度不可度定不定必不必行何行生何处在何地云云今世可度后世可度即时可度异时可度是人佛能度是人声闻能度是人必可度是人必不可度注略广等者略说可度广说可度赞叹可度折伏可度将迎可度弃舍可度注云云者次云细法麤法苦切语可度輭语可度X疏七知下一切至处道智力也论云一切善道一切恶道一切圣道各各知诸道至处佛悉徧知名第七力疏八知下宿命无碍智力也注过去等者释宿住名凡但等者论云宿命有三有通有明有力凡夫人但有通声闻人亦通亦明佛亦通亦明亦力所以者何凡夫人但知宿命所经不知业因缘相续以是故凡夫人但有通无有明声闻人知集谛故了了知业因缘相续生以是故声闻人亦有通亦有明若佛弟子先凡夫人时得宿命智入见谛道中知集因缘第八无漏心得断见故通变为明所以者何明名见根本若佛弟子先得圣道后宿命智生亦知集因缘力故通变为明佛用是明知巳身及众生无量无边世中宿命因缘所更种种悉徧知是为力注前知下拣滥也论云知乃至百千世劫初劫尽我在彼众生中如是姓名饮食苦乐寿命长短彼中死是间生是间死还生是间此间名姓饮食苦乐寿命长短名八力也疏九知下天眼无碍智力也佛天眼净过诸天人眼见众生死时生时端正丑陋若大若小若随善道若随恶道如是随业因缘受报云云论云佛用天眼见众生死处凡夫人用是天眼极多见四天下声闻人极多傍见小千世界上下亦徧见问曰大梵王亦能见千世界有等异答曰大梵王自于千世界中立则X徧见若在边立则不见余处声闻人则不尔在所住处常见千世界辟支佛见百千世界诸佛见无量无边诸世界凡夫人天眼智是通而非明亦如是但见所有事不能见随业因缘受生如宿命中说复次声闻人用所住三昧心中入余三昧天眼则灭佛则不尔心虽入余三昧天眼不灭复次得天眼人中最第一者阿泥虑豆色界四大造色平头清净是天眼佛天眼四大造色徧头清净是为差别疏独此等者谓依天眼能知生死故名天眼智力余则皆依所知得名注通明等者巳如上引疏十知下永断习气智力也论云佛诸漏尽故无漏心及智慧解脱现在中自识知我生巳尽等又云佛知三世中二种因缘分别筹量众生根欲为尽漏故说法是漏尽力复次佛以智慧断一切众生烦恼其智亦不钝不减譬如热铁丸着少绵上虽烧此绵而火热势不减佛智慧亦如是烧一切烦恼智力亦不灭复次声闻但知自尽漏诸佛自知尽漏亦知尽他人漏如净经中说论最后结云是十力皆以无碍解脱为增上问曰若是十力独是佛事弟子今世无人能得佛何以故说答断人十力中疑故无智人令心决定坚固故令四众欢喜言我等大师独有如是力问佛何自赞答譬如好贾客导师见诸恶贼诳诸贾客示以非道导师愍念故语众贾客我是实语人汝莫信诳惑者又如诸弊医等诳诸病人良医愍之语众X病人我有良药能除汝病莫信欺诳以自苦用复次佛功德深远若佛不自说无有知者为众生少说所益甚多以是故佛不自说是十力疏然佛下四总相料简文二一隐无量而说十二于一中而说十初者如华严说佛所知之境不可说不可说尘数列于经文者数亦百千如书一微尘中一念所见之法不可说剎尘劫中说不能尽十力智中何处收之且十地菩萨所知之法此十力中巳不可述况十地菩萨却比佛智大地一块之土故知且对三乘圣人及为对所度众生之机而说十也故论云问云佛有无量力何以故但说十力答云云此中注者即是论次足辨其事别释之文也但广略之异具云以是处不是处智力分别筹量众生是可度是不可度以业报智力分别筹量是人业障是人报障是人无障余皆例如此也最后结云佛用十力度脱众生审谛不错皆得具足疏又初力下二于一中而说十也论云是处不是处力总摄九力为欲度众生故于初力中分别说九种评曰前则舍多境但从十境此则展一数而为十数故知诸佛智力唯有一多两义欲向人说唯有总别二门其两义者一者唯一实相智理智不分体用无二二者不可说不可说佛剎微尘数智力总者但云一切是不是世出世无有不知即了故名一切种智别者即须依华严上本中本经十佛世界微尘数偈四天下微尘数品乃X至四大海水为墨书写百千万亿分中不得其一将如是经方说得佛所知法今标初力是其总意至于别者即舍无量唯应机说十也约智论说十力巳终余又广辨十力次第诸教先后及从第三力后再以瑜伽论及华严疏意次释一徧以被上根久学之人寻之以广知解并在补阙卷中疏四无畏者成实论云一切智一切漏尽能说障道及尽苦道若有人来如法问难我无所畏初一是前九智力第二是漏尽智力复答他具足文中四一正辨二辨益三辨次第四拣十力初中即为四段一正知无畏二漏尽无畏三说障道无畏四说出离无畏初中正是萨婆若也即无上菩提由知一切法故名一切智佛心岂有他正觉世间疏谓佛诚下论中先显其相后方结云一无畏也等论初便云佛作诚言我是一切正智人若有沙门婆罗云云下当具引若论文则每一无畏之初皆有此言注诚实下论指五义故所言无畏论具云佛说二谛故不可坏凡夫无智亦不与诤又佛不与世诤世间谓有佛亦说有世间谓无佛亦说无以其无诤故不可坏又真实论故不可坏又不但随语皆自知故疏中唯四者不与世诤之中含于不与无智诤也释曰五者一不住真俗故若住着即可破二善巧随机应之言无违诤故不可坏三不与世诤等者世间言有佛以即真之俗而应之世间谓无佛以即俗之真而应之X然离真之俗是妄心所执故推征其理必亏于即真之俗故佛所说不可破也四但据实理非胜负心只由心无所得故发言不失五世人言论皆是强作道理佛所说者如人见青黄说青黄见长短说长短故决定不谬如何可坏论次结云故佛告比丘汝等莫但信我语当自知见自身证行又言汝求诸无谄曲者若我晨说夕得说最得疏二尽诸漏及习者论云佛作诚言我一切漏尽若有沙门等云云疏一切下文势唯上注诚实言下文相可知然障道有其二种谓若执相不求真理则善与不善俱障若于教理信解真正依解修行之人则一切善法悉为助道恶不善法方为障道若就小乘圣道则唯欲为障说欲障道方为无畏疏四说出下论云诚哉我所说圣道能出世间随是道能尽诸苦若有沙门云云疏佛作诚言等者四段之文皆云佛作诚言我是一切正智人若有沙门婆罗门若天若魔若梵若复余众如实言是法不知乃至不见是微畏相以是故我得安稳得无所畏安住圣主处如牛王在大众中师子吼转梵轮诸沙门婆罗门若天若魔若梵若复余众实不能转一无畏也等今且说此四法决定无畏者是疏家摄略大意而引也问曰以何事X故说四无所畏答曰有人言佛自称一切智一切见世间一切经书伎术智巧方便甚多无量若一切众生共知一切事犹尚难况佛一人而有一切智或有是事有是难佛时无有畏而欲断是疑妄断是难故说四无所畏余如补阙所说问云何等名无所畏答云得无所疑无所忘难智慧不却不没衣毛不竖在在法中如法即作是无所畏注初二显下二辨益也论云初二无畏为自功德具足故后二无畏为具足利益众生故复次第一第三说智第二第四说断智断具足故所为事毕注文初示下三辨次第论中问云是四无所畏中有何次第答曰初无畏中示人知一切法知一切法故我漏尽尽故知障漏尽法断是障法故说道次初无畏如示药师一切药草第二示一切病灭第三知禁忌第四示所应食复次初无畏中说一切种智第二无畏中说无一切烦恼习第三无畏中说法无谬失第四无畏中所说事辨得至涅槃疏此望十力下四拣十力也此有四对八对以拣二别如注所配今疏中略出四对谓第一第二第五第六也余三四七八略不明之今具列之论具云问曰十力皆名四无所畏亦是智有何等异答曰广说佛诸功德是力略说是无畏复次能有所作是力无所疑难是无畏智慧集故名力散诸无明故名无畏集诸善法故名力灭诸不善法故名无畏自有智慧故名力无能X坏者故名无畏智慧勐利是力堪受问难是无畏集诸智慧是力智慧外用是无畏譬如转轮王七宝成就是力得是七宝巳周四天下无不降伏是名无畏后更数番问答甚要然恐初心难记巳抽入补阙中有智力者寻而说之疏四无碍智下文二初依智度略释后约华严广释今初唯全依论而法义二智名有先后论云义无碍智法无碍智词无碍智乐说无碍智义无碍智者用名字言语所说事名诸法相所谓地坚相此中地坚相是义地名字是法以言语说地是词于三种智中乐说自在是乐说于此四事中通达无滞是名无碍智湿相水热相火动相风心思相五阴无常相五受阴无常苦空相一切法无我相如是等总相别相分别诸法亦如是是名义无碍智法无碍智者知是义名字坚相名为地如是等一切名字分别中无滞是名为法无碍智所以者何离名字义不可得知义必由于名以是故次义有法问云义之与名为合耶为离耶若合各说火时应烧口若离说火时应得水答曰亦不合亦不离古人假为立名以名诸法后人因是名字识是事如是各各有名字是为法是名字及义云何令众生得解当以言词分别庄严能令人解进达无滞是无辞无碍智说有道理开演无尽亦于诸禅定中得自在无滞是名乐说无碍智释曰论以义为体相以法为名字故先义后法又以彼论释破X相经故但约一切名相法数推寻观察皆不可得以为实义义是所宗故先标也今疏意则顺诸论及华严经法是标举义是显示夫欲解义先须识名名如前陈义当后说又显宗法是真实之体义是法体上差别道理如下引华严中说故法先义后余义则全依论论次又云第一第四无碍智在九地中第二第三无碍智在欲界及梵天上疏然华严下二约华严广释也彼经云佛子菩萨住此善慧地作大法师具法师行善能守护如来法藏以无量善巧智起四无碍辨用菩萨言词而演说法此菩萨常随四无碍智转无暂舍离何等为四所谓法无碍智义无碍智词无碍智乐说无碍智疏说有十种者具在经文世亲论判此十段经为十相前五是三乘教理通于染净后五是三乘行果唯净今便引经随释疏前二境别者十相差别殊唯在法义后二但是说此二故注一自身相者经云此菩萨以法无碍智知诸法自相义无碍智知诸法别相词无碍智无错谬说乐说无碍智无断尽说此一门是总故X论总释中亦依此解诸家疏论亦多依此故此具录自下则但释初二初二别故不释后二后二多同故既不释义亦略经文但引前二而释也注二同相者经云复次以法无碍智知诸法自性义无碍智知诸法生灭注三行相者此下文略法义字但自记上句是法下句是义以对经文自然明解矣经云复次以法无碍智知现在差别义无碍智知过去未来法差别注四说相者经云复次法无碍智知法差别义无碍智知义差别注五智相者经云复次法无碍智以法智知别不异义无碍智以此智知差别如实注六无我相者经云复次法无碍智知诸法一相不坏义无碍智知蕴界处谛缘起善巧注七乘相者经X云复次法无碍智知一乘平等性义无碍智知诸乘差别性注八地相者经云复次法无碍智知一切菩萨行智行法行智随证义无碍智知十地分位义差别注九佛地相者经云复次法无碍智知一切如来一念成正觉义无碍智知种种时种种处等各差别注十住持相者经云复次法无碍智知一切如来语力无所畏不共佛法大慈悲辨才方便转法轮一切智智随证义无碍智知如来随八万四千众生心行根解差别音声疏二则同下二判词乐二辨也皆词则说于等者谓词者但以言词说法义二种也乐说者但是说法义二种时安立种种道理喜乐演说无断无尽注如云词无错谬说无断尽者此是十相之中第一自相中文也如前于引经大文下释了以为余九相之例故九中更不引经释也十八不共法注力等二乘有分此无分者论云问曰是三十六法皆是佛法何以故独以十八为不共答曰前十八中二乘有分后十八中无分如舍利弗X善通诸法阿泥卢豆天眼第一又佛说弟子中师子吼等疏一二三等者谓一身无失二口无失三念无失也今意在文略故都以无失结之故侧注无失云业注多劫等者论具云佛于无量阿僧祇劫来持戒清净故身口业无失余诸阿罗汉如舍利弗等多六十劫又不久习戒故有失佛无量阿僧祇劫集诸法清净戒成就故常行甚深禅定故得一切微妙智慧故善修大悲心故无有失注诸罪等者论云复次佛拔诸罪根因缘故无有失罪根本因缘有四种谓贪瞋痴怖畏阿罗汉辟支佛虽拔罪因缘习不尽故或时有失佛于一切法中徧满智慧常成就故若不知故有失如舍利弗与五百比丘游行至一空等宿是时说戒曰不知内界外界事白佛言住处乃至一宿弃舍则无界又异时舍利弗目揵连将五百比丘还时高声大声故佛驱遣令出是为口失复次佛一切身口业随智慧行故身无失口无失注四念等者四念处心长夜善修故善修甚深禅定断欲爱及法爱处故注心无得失者论云若心据怱怱念有忘失佛心无得失以是故无失疏四无异下佛于一切众生无分别无远近异想是贵可为说是贱不可为说如日出普照万物大悲光明一切怜愍等度恭敬者不恭敬者怨亲贵贱一切悉等如客除粪人名尼陀佛化度之得大阿罗X汉亦如德护居士火坑无有异想复次佛于舍利弗弥勒菩萨等顺佛法行不爱提婆达多富罗那外道六师邪见等亦不憎是为佛于无量阿僧祇劫修熏心故是众生中宝如真金不可令异注常观下论云复次佛眼一日一夜各三观一切众生谁可度者无令告时等观众生故无有异想注观彼下论云复次佛观一切众生及诸法从本巳来至不生不灭常清净如涅槃是名无异想注入不二者论云复次不二入法门是诸法实相门异想即是二法常行不二入法门註法即是异相如是等名无异想疏五无不下定名一心不乱乱心中不能得见实事如水波盪不得见面如风中灯不得好照佛心如澄停水如无风灯故无不定心注问佛若下论问曰定名从来未到地乃至灭尽定入此定中不能起身业口业佛若常定无不定心者云何得游行诸国具四威仪为大众种种因缘譬喻说法如是事欲界系心及梵世不入定可有是事答云无不定心者有种种义定名常摄心善法中住佛于诸法实相中定不退不失具名无不定心注欲界下论云复次欲界中有定入是定中可说法以是故阿毗昙中说欲界系四圣种四念处四正勤四如意足五根五力无诤三昧愿智四无碍智有如是妙功德佛入欲界中定故名无不定心疏六无界下众生有三种受苦受乐受不X苦不乐受苦受生瞋乐受生爱不苦不乐受中生愚痴是三种受苦受生苦住苦灭乐乐受生乐住乐灭苦不苦不乐受不知为苦不知为乐余人钝根故多觉苦受乐受于不苦不乐受中不觉不知而有舍心是为痴使所使佛于不苦不乐受中知觉生时觉住时觉灭时以是故言佛无不知巳舍心问曰此中何等为舍不苦不乐即是舍耶为七觉中舍四无量心中舍名为舍答云不苦不乐即是舍二处舍亦是舍注或舍众下论云复次佛或时舍众生入甚深禅定一月二月有人疑佛为度众生故出世何以故常入定佛言我种种因缘知故舍非是无知巳舍问云何等是知巳舍因缘答云于大众中疲厌故小息复次佛世世常爱远离行若菩萨在母胎母亦乐远离行乃至入涅槃时在娑罗林双树下长夜乐行远离以是故佛入寂定一心复次佛说法巳常教诸比丘常坐禅无令后悔口之所说身亦自行故入禅定复次厌恶供养故知众生应得度者入禅定作化人往度余如补阙疏七欲下乃至十二解脱知见总有六门一一云无减注佛知善法等者论具云佛知善法恩故常欲集诸善法故故欲无减修习诸善法心无厌足故欲无减譬如一长老比丘目闇自缝僧伽梨针絍脱语诸人言谁乐欲福德者为我絍针尔时佛现其前语言我是乐欲福德无厌足人汝持针来是比丘非文文X宜见佛光明文识佛音声白佛言佛无量功德海尽其边底云何无厌足佛告比丘功德果报甚深无有如我知恩分者我虽复尽其边底我本以欲心无厌足故得佛是故今犹不息虽更无功德可得我欲心亦不休诸天世人惊悟佛于功德尚无厌足何况余人佛为比丘说法是时肉眼即明慧眼成就后有问答在补阙卷中疏八中注如欲中等者论云精进无减者如欲中说义即是精进问曰若尔者无有十八不共法复次欲以精进心数法中各别云何言欲即是精进答曰欲为初行欲增长精进如佛说一切法欲为根本欲如人渴欲得饮精进如因缘方便求饮食欲为心欲得精进为成其事欲属意业精进属三业欲为内精进为外如是等差别复次是精进诸佛所乐如释迦牟尼佛精进力故超越九劫疾得阿耨多罗三藐三菩提复次如所说佛告阿难汝为诸比丘说法我背痛小息尔时世尊四壁郁多罗僧敷下以僧伽梨枕头而卧是时阿难说七觉义至精进觉佛惊起坐告阿难汝赞精进义阿难言赞如是至三佛言善哉善哉善修精进乃至得阿耨多罗三藐三菩提何况余道以是义故佛精进无减疏九注失名错等者论云问云先巳说念无失今复说念无减无减无失有何差别答曰失念名错悞减名不及失念名威仪俯仰去来法中失念无减名住X禅定神通念过去现在世通达无碍问曰何以故念无减独是佛法答曰声闻辟支佛善修四念处故念牢固念虽牢固犹亦减少碍不通达如宿命智力中说声闻辟支佛念宿命极多八万劫于广有减亦于见谛道中不能念念分别佛于念念中皆分别三相佛心无有一法过而者以是故独佛有念无减疏十中注三世一切下论云佛得一切智慧故慧无减三世智慧无减故慧无减复次十力四无所畏四无碍智成就故慧无减复次譬如苏油丰饶灯炷清净光明亦盛佛亦如是三昧王等诸三昧禅定油无减清净炷是因缘故慧光明无量无减疏十一中注者论云解脱有二种有为解脱无为解脱有为解脱名无漏智慧相应解脱无为解脱名一切烦恼都尽无余佛于二解脱无减何以故声闻辟支佛智慧不大利故烦恼不悉尽故智慧有减佛智慧第一利故烦恼习永尽无余故解脱无减复次如漏尽力中说佛与声闻解脱有差别佛得漏尽力故解脱无减二乘无力故有减疏十二中注云言知见者下论云问曰知见者但言知何以复言见答曰言知言见事得牢固譬如绳二合为一则牢固复次如从人读诵分别筹量是名知自身得证是名见譬如耳闻其事犹尚有疑是名知亲自目覩了了无碍是名见解脱中知见亦如是差别余如补阙疏无减者论曰问云佛一切法中无X减何以故但六事中无减答曰一切自利他利中四事能具足欲求一切善法之根本精进能行念能守护如守门人善者听入恶者遮慧照一切法断一切烦恼用是四法事得成办是四法果报有二种一者解脱二者解脱知见解脱义如先说解脱知见者用是解脱知见知是二种解脱相有为无为解脱知诸解脱相所谓时解脱不时解脱慧解脱俱解脱坏解脱不坏解脱八解脱不可思议解脱无碍解脱等疏十三四五中论云佛一切身口意业先知然后随智慧行诸佛身口意业一切行无不利益众生故名先知然后随智慧行如经中说诸佛乃至出息入息利益众生何况身口意业故作而不利益诸怨恶众生闻佛出入息气香皆得信心清净爱乐于佛诸天闻佛气息香亦皆舍五欲发心修善以是故身口意业随智慧行声闻辟支佛无是事心故作善然后身口业善意业或时无记不随智慧而自生何况余人如憍梵波提比丘虽得阿罗汉自食吐而更食是业不随智慧又如摩头波斯咤比丘得阿罗汉跳上梁抨或壁上树上又如毕陵伽婆嗟骂恒河神言小婢如是等身口业先无智慧亦不随智慧行佛无是事问曰若尔者佛或时身口业亦似不随智慧行何以故入外道众生中说法都无信受者又复一时在大众中说法现胸臆末尼揵子又复为人疑不见二相故在大众中现舌相阴藏相又复诸弟子狂愚人X骂提婆达汝是狂人死人飡唾人佛结戒八种钵不应畜听比丘用二种钵若瓦若铁而自用石钵有时外道难问佛默然不答又佛处处说有我处处说无我处处说诸法有处处说诸法无如是等身口等似不随智慧行身口业不离意业意业亦应有不随智慧行云何言常随智慧行答曰是事不然于是诸事皆先有智慧然后诸业随智慧行何以故佛入外道众中虽知今世不信不受以种种后世大因缘故又复为止外道谤言佛自高慢以是故自往入其众中又外道言佛自言有大悲普济一切而但自为四众说法我等亦是出家求道而不为说又如此经佛性外道众中说法不言不信受佛遥见外道大会高声论议欲至余处回往趣之论议师辈遥见佛来自语其众汝等皆默佛是乐寂静人见汝等静默或能来众即默然佛入其众说婆罗门三谛外道众皆默然佛作是念狂人辈皆为恶魔所覆是法微妙乃至无有一人受诫作弟子者作是念巳从座而去是人魔蔽得离便自念我等得闻妙法云何不以自利即皆往诣佛所为佛弟子得道离苦复次外道弟子难其师故不敢到佛所是故佛自入其众中众得闻法信受坚固不复难师得为弟子或得道迹如是等有种种智慧因缘是故往入外道众复次萨遮祇尼揵子铜鐷络腹自誓言无有人得我难而不流汗破坏者大象乃至树木瓦石闻我难声亦皆流汗作是誓巳X来至佛所与佛论议佛质问之皆不得答流行淹地举体如渍佛告尼揵汝先誓言无有有闻我难者而不流汗汝今流汗淹地汝诚观佛见有汗相不佛时脱郁多罗僧示之言汗在何处复次有人或有头汗身不汗者佛头虽不汗身必有汗以是故佛脱郁多罗僧示其身因是外道大得信向皆入佛法中是智慧因缘身业随行佛现舌相阴藏相者有人疑佛身二相而是人应得道疑故不得以是故现二相出舌覆面舌虽大还入口中而亦无妨见者疑断有人见出舌相若生轻慢心出舌如小儿相见还入口说法无妨便起恭敬叹未曾有有人疑佛阴藏不现尔时世尊化作宝象宝马指示之言阴藏相不现正如是有人言佛出阴藏相但示一人断其疑故论议师辈言佛大慈悲心若有人见佛阴藏相能集善根阿耨多罗三藐三菩提心及能大欢喜信敬心生者皆令得见断其疑心除是皆不得见佛以大悲为度众生故从三种覆生暂现如电光是众生妄见巳信佛有大悲心实于我法不取不着如是等因缘故现二相非戏非无羞佛苦切语诸比丘汝狂愚人者苦切语有二种一者垢心瞋骂二者怜愍众生欲教化故离欲人无有垢心瞋骂何况佛佛怜愍教化故有苦切语有众生輭语善教不入道捡要须苦切麤教乃得入法如良马见鞭影便去钝驴得痛手乃行亦如有疮得輭药唾吮便差有疮刀破出其恶害涂以恶药X乃愈者复次佛若言狂愚人是輭语实语所以者何三毒发故名为狂愚云云有人得苦切语便欢喜言亲爱我云云注前三下论云问初说身无失口无失念无失今复说身口意业随智慧行义有何差别答曰先三种无失不说因缘今说因缘随智慧行故不失若先不筹量而起身口意业则有失佛先以智慧起身口意业故无失复次成就三种净业三种寂静业三不护业有人疑言佛何因缘成就如是业以是故佛言我一切身口意业先以智慧然后随智慧行疏十六七八中论云此三种智慧于三世通达无碍故三业随智慧行问曰过去诸法巳灭巳尽无所复有未来世诸法今不来不生未和合现在乃至一念中无住时云何能知三世通达无碍答曰佛说过去未来现在通达无碍此言岂虗复次若无过去未来但有现在一念顷佛亦不得成就无量功德如十种智具十力是故亦不得一心有十智若尔者佛亦不得具足十方以是因缘故知有过去未来问云若过去未来现在皆有者何等是无佛说四谛苦谛观无常等相无常名生灭败坏不可得若过去法今实有不名为无败坏不可得注问若三下论云复次若过去未来现在皆有者便堕常何以故是法在未来世中定有转来现在从现在转入过去如人从一房入一房不名失人答曰若不失有何咎问曰若无无常无罪无福无生无死无缚无解罪名杀等X十不善道若无无常无杀等罪如分别邪见中说力在身七分中过无所恼害福名不杀等十善道无常名分别生死若无无常亦无生死亦无缚亦无解如是等无量过咎答曰诸法三世各各有相过去法有过去相未来法有未来相现在法有现在相若过去未来有现在相者应有是难而今过去未来现在各自在相注又若无过下论云复次若实无过去来亦无出家律仪所以者何若现在恶心中住过去复无我是为非比丘又贤圣人心在世俗中是时应当是凡夫无过去未来现在道故如是亦无五逆等诸罪是凡夫无过去业诸罪所以者何是五逆罪业巳过去及死时入地狱是五逆罪未来无业故无报现在身不为逆罪若无过去则无逆罪若无逆罪何有余罪福亦如是若无罪福是为邪见与禽兽无异注又我不下论云复次我不说过去未来如现在相有我说过去虽灭可生忆想能生心心数法如昨日火灭今日可生想忆念不可以忆想念故火便有若见积薪知当然火众生心想念明日火如过去火不可以今心念火火便有未来世事亦如是现在心虽一念时不住相续生故能知诸法内以现在意为因外以诸法为缘是因缘中生意识用意识自在知过去未来现在法但不自知现在心心数法余者悉知问曰般若波罗蜜如相品中三世一相所谓无相云何言佛智慧知三世通达无碍答曰诸佛有二种说法先X分别诸法后说毕竟空若说三世诸法通达无碍是分别说若说三世一相无相是说毕竟空复次非一切智人于一切智人于三世中智慧有碍乃至观世音文殊师利弥勒舍利弗等诸贤圣于三世中智慧皆有碍以是因缘故说佛智慧于三世中通达无碍不为空事故说疏问无见顶下此是以义用论非论本文论中因破小乘宗别说十八不共法云无见顶相足下柔輭众生遇即时得乐又说得神通转众生心如入城时现神变力等故论中破云如是十八不共非三藏中说亦诸余经所不说以有人求索是法故诸声闻论议师辈处处撰集赞佛功德如言无失慧无减念不失皆于摩诃衍十八不共法中所以作论议虽有无见顶足下柔輭如是甚多不应在十八不共法中不共法皆以智慧为义佛身力如十万白香象力及神通力等皆不说以是故当知十八不共法中但说智慧功德等不说自然果报法复次是十八不共法阿毗昙分别五阴摄身口无失身口随智慧行是色阴摄无量异想是想阴摄无不定心是识阴摄余者行阴摄皆在四禅中佛四禅中得道能涅槃故有人言四色不共法色界欲界中摄余九地中摄皆是善皆是无漏法四色法二缘生因缘增上缘余残四缘生四无缘十四有缘四随心行不与心相应十三与心相应亦随心行一不与相应X亦不随心行如是等种种阿毗昙分别说初如是分别入般若波罗蜜诸法实相中尽皆一相所谓无相入佛心中皆一寂灭相圆觉经大疏释义钞卷第八圆觉经大疏释义钞卷第八终南山草堂寺沙门宗密撰三十七助道章一释名中云正因类者谓此助道因是正道因之派类也又亦因为果类则菩提之流类也故次云亦云菩提分菩提分亦因义谓通是三乘因故俱舍云觉谓尽无生顺此故名分释曰觉者无明睡眠皆永断故尽无生智为此觉体此三十七修趣菩提名菩提分故云分亦因义疏总谓下文二一明大小通局有异言大乘道品无量者不唯三十七也故涅槃云三十七品为涅槃因非大涅槃因无量阿僧祇道品为大涅槃因华严五地中亦说无量道品又离世间品亦说道及助道皆各无量疏若准智论但三十七下二明法一心异言三十七无所不摄者则前说无量道品亦在其中但心行大小不同耳故净名云道品是道场舍有为X法故又净名示病大众来问因以身疾病广为说身无常等结云此可患厌当乐佛身佛身者即法身也从无量功德智慧生乃至从三十七道品生则道品是法身因又大集经中若菩萨宝炬陀罗尼涅槃经云诸佛平等犹如虗空一切众生同共有之若能修八圣道者则得明见据上诸文则三十七摄无量道品也注如四谛有无量相者又暗引涅槃经为例也谓迦叶白佛言世尊佛昔一时在恒河岸尸首林中尔时如来取少树叶告诸比丘我今手中叶多一切大地一切草木叶多诸比丘言世尊一切大地草木叶多不可称计如来所捉少不足言诸比丘我所觉了一切诸法如因大地生草木等为诸众生所宣说者如手中叶世尊尔时说如是所了无量诸法若入四谛则为巳说若不入者应有五谛佛赞迦叶善哉善哉善男子汝今所问则能利益安隐快乐无量众生善男子如是诸法悉巳摄在四圣谛中下云智有二种一者中智二者上智善男子知诸阴苦是名中智分别诸阴无量相悉皆是苦非是声闻缘觉所知是名上智广说云云疏七类者一对治颠倒道二断诸懈怠道三引发神通道四现观方便道五亲近现观道六现观自体道七现观后起道故俱舍云七觉八道支一向是无漏三四五根力皆通于二种则非见道之前别有修也此七次者若闻法巳先当念X持次即勤修勤修故摄心调柔故信等成根增为力次七觉分别八正正行有时八正有前则未辨名道觉三出体中云但以十法为体者俱舍贤圣品云此实事唯十谓慧勤定信念喜舍轻安及戒寻为体释曰寻即此中思惟言信二者一信根二信力也言进八者即四正勤为四五进根六进力七精进觉支八正精进也言念四者一念根二念力三念觉支四正念也言戒三者即八正中正语正业正命也言定慧各八者定谓四神足为四五定根六定力七定觉支八正定也慧谓四念处为四四念以慧为体隣近名念故五慧根六慧力七择法觉支八正见见即慧故轻安喜舍思惟各一者即是四也怗前总成三十七菩提若更速束此十以三为蕴体谓戒是无畏表色喜支是受余皆行蕴若就五类法中但二为体谓色及心所若取助伴则通五蕴若取所缘通一切法广如智论二十一二及五十三瑜伽二十八九及四十五杂集第十等辨四明行相中七今当第一四念处也文中又二一权教二实教前中二初总释后别释今初也杂集论云一切并分法皆由五门而建立一所缘二自体三助併四修习五修果疏初中四念者七门之初也身受心法者即是所缘也念慧者即身体也下引华严修身观等即是修习观四颠倒趣入四谛身等离系即X为其果助伴可知疏由念得住者瑜伽云若于此位即是身等若由此住即是念慧然此身等四前即三蕴而合想行为法念者为用明我所依事我受用事我自体事我染净事是故最初为正观察真实事相故建立此四种事为所缘境疏从麤至细者色身最麤受领外境望身次麤心复为次不约境故法最为细摄涅槃故麤者易治故云从麤至细教对治故如下引智论明其次第是也注先重后轻者谓常倒最重由计心王而为常故生邪见故无因无果无善无恶故最为重乐次轻前但妄计苦乐不必邪见执乐常等生过浅故次于想行计有主宰主宰不碍有修行故此复次轻计身为净但生妄贪无大过故故为最轻疏初观身者下二别释也文三一唯小二唯大三双显今初也言种子等序分巳释疏苦苦等者苦受苦苦乐受坏苦舍受行苦故注云此配三受疏五蕴法皆不自在者五是计义处也亦但属想行二蕴不自在也破此四倒行四正行开实相门然此四处皆容各起四倒从多计说各语其一疏又如实下二唯约大乘也治倒及引证文皆可知疏然观下三双显也注智论者彼云乃至不念身受心法瑜伽者彼论四十五云菩萨于声闻道品如实了知如声闻地云何大乘如实了知谓胜义修及世俗修世俗修者即观不净等多同小乘但知缘假不许其实即为X异耳胜义修者谓离相性大集般若皆性相双观恐繁不引但以法性唯破四倒多约性相双修而说故中论云诸佛或说我或说于非我诸法实相中无我无非我亦应云诸佛或说常或说于无常诸法实相中无常无无常疏唯是菩萨者如上唯约大乘中所引经也疏既除下第二约实教也文六一蹑前总标二别别释身念三例余三念四结释总名五指实中权六总结圆了今初也疏成八行者然有三意一谓取着生死无常涅槃常等亦是八倒无念而知生死无常涅槃常等即是八行二谓计于生死若常无常等皆成颠倒故为八倒则非常非无常等而为八行三谓生死常等佛无常等即成八倒若谓生死无常等佛法常等即成八行依第三意即双照常无常故经引二意常与无常不舍离依前二意双遮常等云云疏涅槃双树下引事证成谓如来涅槃之处四面各有一双娑罗之树亦名沙罗林此云坚固法瑶云风霜不能改四时莫能还以况法身金刚之质老死不能变念念不能易常乐之相也言四双者第三十云善男子东方双者破于无常以成于常乃至北方双者破于不净以得于净释曰既云乃至者应言南方双者破苦得乐西方双者破于无我以得于我又阇维经云东方一双在于佛后西方一双在于佛前南方一双在于佛足北方一双在于佛首入涅槃巳X东西二双合为一树南北二双亦合为一二合皆悉垂覆如来其树惨然皆悉变白第一经云尔时娑罗双树林忽然变白犹如白鹤然经文说树无枯荣之言表法之中则有常无常等案天台之释云有枯荣既表常等或以义求或别有据案僧亳云树高五丈许上合下离其华甚白其实如瓶香果具足今以二树鲜荣二树枯悴明法不偏释曰然未知所据理甚昭彰故以一枯表世间无常一荣表涅槃常等人不究之但见于事不知如来辨此征祥以表八行遣于八倒疏谓法性之色下二别释身念也谓大品明以一切种修四念处云何一切种修应观此身之色法性缘生故一色一切色缘生即空故一切色一色法性中故非一非一切双照一及一切亦非色非不色双照色不色身念既尔余三亦然云何枯荣表此念处谓法性之色等具如疏说于中有二一举所治之病二今观色下明能治法药言假智常净者由假之观中分别名相知凡之净虽计为净二乘谓实妄谓不净今依佛慧如螺髻见故云常净疏余三类此者三倒余三念也疏是则法药下四结释总名也今是法性之四四皆破八倒故云法药称性观智方称为念四念处皆具三谛一一圆融疏然华严下五引实中权也言皆有三者瑜伽云内自有情色为内身外非情色为外身他有情数为内外身初即自身我受受X故次即资具等我所受故后即眷属妻子彼我我受我所爱故智论亦云破三种邪行故有人着内情多舍妻财以全身命有人着外情多贪财丧躯为妻舍命有人二俱着破此三邪成三正行此约三人对治各别若约一人起观始终谓先观自身求净等不可得或当外有次便观外复不可得便生疑云我观内时于外惑错次内外俱观亦不可得疏观内身循身观者智论云寻随观察然循有二义一寻义五种不净偏寻求故二随义谓虽瞑目了见身之影像随顺本质相似性故前标内身即是本质今云循身即是影像故杂集云云何循身观由随观分别影像身与本质身平等随观于身境随身相似性故名于身循身观疏勤勇念知者显修之仪以贪等世事无始恶习离之甚难过于世间慈父离于孝子故须精进方能除遣念即明记不忘知则决断无疑疏除世间贪忧者即观之果有所离故观身不净本为治贪行者既离五欲世乐未得定乐或时生爱如鱼乐水常求乐事还念本欲多生此二故偏遣之又贪为五盖之首贪除则五盖尽去如破竹于初节忧即五受之中偏能障定如灭恶贼先除巳害故偏说之疏等者等于受心法义如观身但故改身字为受字也疏然深观下六总结圆了疏四正勤下疏文有四一来意二出体三释名四行相今初蹑前法喻双辨若瑜伽但云如是于四念住X串习行故巳能除遣麤重颠倒巳能了达不善法从此无间于未生善法为不生故等疏精进为体故总名勤者蹑前出体之势便释名也即善十一中勤也唯识云勤谓精进于善恶品修断事中勇悍为性对治懈怠满善为业勇表精进简诸染法悍表精纯简净无记即显精进唯善性摄释曰勇明念念高胜非如染法设虽增长望诸善品皆名为退不得名进悍表精纯不同无覆无记之净也疏异外道下释正字也疏虽是下精四字也疏前二勤下行相也于中三初束四为二不出恶止善行二二恶二善下明所缘境三前中未生下简四别相言未生之恶遏令不生者遏者止也故瑜伽云若未和合未现前名未生为令不生发起希愿故当令彼一切皆不复生疏巳生之恶者瑜伽云巳和合巳现前名巳生先巳和合为令断故发起希愿我当于彼一切皆不忍受断灭除遣释曰只令不续即断灭除遣故远公云巳起谢往云何可除此乃断于巳生种类在未来者令不相续非谓断于起巳灭者疏后二未生善令生者瑜伽云谓于未得未现前所有善为法欲令得令现在前发心希愿发起勐利求获得欲求现在前疏巳生令广者瑜伽云谓巳获得巳现在前所有善法于此善法巳得不共巳得不退依是说言为欲令住于此善法明了现前无暗钝性依是说言令不忘失于此善法巳得现前数数修习成满究竟依是说言令修X圆满远公亦云巳生谢往云何可崇此亦崇彼巳生种类在未来者令其续起上云圆满即是种类亦名四正断后三是修而言断者善是断处正修断处者断懈怠故故瑜伽云一律仪断二者断断意明断也绝不生色三修习断四防护断断懈怠故由修习为能断也然其善恶有通有别别正取前念处观中懈怠五盖等以为不善其能对治为所生善约大乘说勤观法性除实相之外皆名为恶此则实教修正断意亦应云若有可断不名真断无断之断则无所不断无勤之勤方名正勤故法句经云若起诸断精进是妄非精进若能无有妄精进无有涯疏四神足者文六一释别名二来意三释总名四所缘五出体六助伴今初疏欲者瑜伽云谓纯生乐欲于诸不善自性因缘过患对治正审思察住一境念即由如是多修习故触一境性能害现行故名欲定疏勤者谓自策自励发勤精进以断二恶修二善故疏心者谓专心守护即名为心此是加行得心一境性故名为定杂集云心三摩地者谓由先修定力触心一境性所以者何由于前数修定力令彼种子功能增长由种子力令心任运于三摩地随顺转变由此束心至一境性疏观者如注所释谓先闻正法故于定时能正简择不同凡夫外道定也疏以勤过下二来意也疏神X即下三释总名也瑜伽云如有足者能往能还腾跃勇徤能得能证世间胜法说名为神彼能到此故名神足疏神足所下四所缘也疏神足自体即三摩地者五出体也疏欲勤下六助伴也即是辨相文四一标指但标四者此四观能助故若通明助伴也巳见念处之文疏由欲增上力者二结成定名言皆从加行受名者受别名也即以因名果若四皆名定则因从果称疏此四加行下三彰其所因因前正勤生故华严前云欲生此名欲定前云勤精进此为勤定发心正断下彼论于前发心中开出策心持心故成此心观二定故故此云以发心中持心等也疏是以随下四总结上来三四展转相摄疏五根者四现观方便道也既属忍位忍可谛理修印顺定故为方便亦即所缘故论云五根所缘境者谓四圣谛理观方便所作此行故文中三一正然杂集论皆相摄释云信为上首能起余四精进根者既于谛生忍可也为觉悟故起精进行修习念根于谛教精进巳起不忘失行修习定根于诸谛既系念巳起心一境性行修习慧根者巳于诸谛心既得定起简择行修习疏然始入下二通妨难妨难云始入佛法即有信心云何互此方明信也次云未有定慧下通也三科者即前三四也故瑜伽云由如是增上心学增上慧学所有瑜伽故于大师弟子所证深生X胜解能生净信增上义故说名信根复应问言信由三科信不可拔余四云何复不可拔答余四前修至此成根于理何失疏若依位者下三明其果也杂集云五根修果者谓能速发谛现观由此增上力不久能生见道故又能修治燸顶引发忍世第一法即现此身巳入顺决择分位故疏五力者一不为他动二能伏于他二义名力瑜伽二十九云若复了知前后所证而有差别随此能于后后所证出世间法深胜解力难伏制故说名为力谁不能伏答此清净信若天若魔若诸沙门婆罗门若余世间无有如法能引夺者诸烦恼缚亦不能伏故名难伏此为上首此为上首此为前行余精进等亦名为力疏又能损减者暗引杂集论云所说果者谓能损减不信等障故胜过于前虽与五根所缘境果自体等相似然不可屈伏等义有差别故云力也今疏即此论文也疏智度论下以果释力然依杂集即现观亲近义通大小今约菩萨故得无生忍若初地见道摄无生者亦是现观也疏七觉者文七一释名注释之文皆依杂集今图易见故便于列名下注之疏若依位说者二出总体释成觉义是释通名故瑜伽云诸巳证入正性离生补持伽罗如实觉慧用此为支故名觉支即释名意也亦即所缘故杂集云七觉所缘者谓四圣谛如实性如实性者即胜义清净所缘故疏云觉自性觉自X性者即四谛如实性觉即上如实觉慧之用以所观境成能觉义亦如能观显所观境二义相成疏然七皆自体下三出别体然上约如实总体今辨随相别体谓七于心所各别有体以觉统余故择法一支以为觉体余六皆分顺成觉义谓七各一法为性念定择法即别境中三择即慧故精进轻安舍即善十一中三喜即受蕴受即徧行五摄疏总收七觉下四会通相摄念通定慧者别境定慧故四念是慧须得念故神足是定心定须念方守境故疏虽是前三下通妨谓有问言既是前三此何重说故通云增故名觉疏依位所明下五辨果故杂集云觉支修果者谓见道所断烦恼永断由七觉支是见道自体故瑜伽云最初获得七觉支故名初有觉见道谛迹巳永断灭见道所断一切烦恼唯余修道所断烦恼疏又虽一剎那下六分位谓虽见道迅速有十五心义则一剎那七法俱起七虽俱起功能不同不可言一如七味香擣筛和合焚如麻子七香齐发念除妄下别示异相疏大乘七觉下七理观释也即华严四地疏约顿门禅意也不念诸法即是念觉故昔人云真如无念非念法能阶实相无生岂生心能到无念念者则念真如无生生者生乎实相故起信论云若知离念无有能念可念是名随顺若离于念名为得入又般若云不念一切法则念般若波罗蜜等余可虗求X疏八正道者即现观后起道也为断修道诸烦恼故即杂集五门中所缘境也故彼论云八正所缘者谓即后时四圣谛如实性由见道后所缘境界即前所见诸谛如实性为体文四一释名体瑜伽云问何因缘故名八支圣道摄行疎正道答能无余断一切烦恼能于解脱究竟作证是故名为八支圣道八支自体即正见等故不别出今所注释者全是杂集论文瑜伽文广意亦不殊其正字下注云通八者谓正思正语正业等疏正见者瑜伽云当知此中若觉支时所得真觉若觉若得彼巳以慧安立如证而觉总略此二合名正见疏正精进者瑜伽云依止正见及正思惟正语业命勤修行者所有一切欲勤精进出离勇勐势力发起策励其心相续无间今据杂集意但显功能不显其相疏正念者瑜伽云由四念住增上力故得无颠倒所摄正念及与正定疏若能如上下二辨果言分别诲示等者杂集云道支修果者谓分别诲示他令他信烦恼障随烦恼障随烦恼障净最胜功能障净故疏然其八中下三类摄即瑜伽意以戒定慧三流类摄之先摄为三学后定慧大同下对简同异异唯在戒故瑜伽云问何故此名圣所受戒答以诸圣者圣善正子长时爱乐欣慕悦意我于何时当正获得诸语恶行诸身恶行诸邪命事不作律仪由彼长时于此尸罗深心爱乐欣慕悦意故获得时名圣所受戒既获得巳X终不正知而说妄语等疏上之七类下四法喻总显三十七也初法后喻在文可知婆沙智论皆有此文并以树况道品故名道树疏三身等者身谓法报化智谓大圆等眼谓肉天慧法佛通谓如意天眼天耳他心宿住漏尽地谓十地度谓十度六度果向谓须陀洹等各四缘谓十二缘谛谓四谛处即十遍处定即八定九次第定等者等于余所不说无漏一切功德也疏八万下三总结文五一标结数二释总持三配科段四彰染净五通伏难今初又四初云然法门下标意也疏然其所下二释所治也言古来释云者华严疏中及诸疏中及诸疏论皆作此说计算合数付在说人今但略指法体言根本十者贪等五钝使身见等五利使也一惑力者如贪好女时厌贱其恶厌即瞋义贱则慢义必由痴故余疑及见等皆类此知分为九品等者烦恼有轻重也于内外境起者将此多惑触境现行迷四谛者不识世间集因苦果出世道因灭果也依三毒等分者一切众生有贪偏多余二少者瞋痴亦尔有三毒皆等者此四类人皆各具前二万一千故成八万四千也问初指根本烦恼巳说贪等今云何重说答前通指一切有情无始巳来以无明为本故皆具此惑今则论一期一世现起轻重故非重也注更有二说者在别卷中叙之然讲时亦不用引说疏一一对翻下三释成能治谓本由X迷净故染今悟染本净故无加减故清凉云遇三毒而三德圆入一尘而一心净又有云六贼变为六神通等余如疏引起信论证上来释第一大段竟疏陀罗下二释总持也疏然上从下三配科段也疏五段相由下四彰染净也由不觉者对上觉圆明故名赖耶者对上显心清净也乃至处界诸有一一翻对本经也言对治此等者演说诸教对染修净证果等行相今既觉了等者正判此经称性真实翻染行相疏然无漏下五通伏难伏难云经中先说诸佛力无畏等后说道品因等文岂非倒故答云若约人等也疏据法本末者据真实法理本来是佛然多劫迷之故成垢染须修习万行飜于漏染疏亦如下引证中言根本等者论云若因灭则缘灭因灭故不相应心灭缘灭故相应心灭今引此以证果先因后者以根本无明灭时佛果则显今既先由无明灭方得境界等枝末不觉展转而灭则果先因后对治展转枝末是万行因法故疏一切实相者既历法巳尽故但是通相摄之义如疏释思之可见疏皆由自心者净名云随其心净则佛土净疏众生劫等者法华云众生见劫尽大火所X烧时我此土安稳天人常充满疏螺髻等者净名经中螺髻梵王云我见释迦牟尼佛土清净譬如自在天宫舍利弗言我见此土丘陵坑坎荆棘沙砾土石诸山秽恶充满于是佛以足指案地即时三千世界若百千珍宝严饰譬如宝庄严土一切大众叹未曾有而皆自见坐宝莲华疏况乃下道理转谛的也且如上说心随染净之缘尚能于染见净况心冥真性染净俱清净耶疏身土依真者如前引华严云普贤身相如虗空依真而住非国土上来正释此段经文说疏然上七段巳下总相飜对未觉之时妄法生起次第释成觉了还相摄为次第也疏第二空色下文三一正解所言此当泯绝等者即真空观中有四句前七段即诸法即空不待除却诸法故当第三句空色无碍观也今空色俱如同于觉性称性不动故当第四泯绝无寄观也疏然诸法下二释疑疑云诸法即事觉性即理今既二法平等便当理事无碍何得科判在真空观中故此牒疑词类释云夫理事等疏乃至下三释结例之文疏第二理事中疏言先示观门者前巳总科判说故此但牒之然观门须亲从口决听受难可以文字释之释之即甚繁矣难为节略故但与连续本文而巳下亦准之注此二门等者本文云如全一大海水在一波中而海非小如一小波迊于大海而波非大同X时全徧于诸波而海非异俱时各迊于大海而波非一又大海全徧一波时不妨举体全徧诸波一波全迊大海时诸波亦各全徧互不相碍思之问理既全徧一尘何故非小既不同尘而小何得说为全体徧一尘一尘全迊于理性何故非大若不同理而广大何得全徧于理性既成矛楯义极相违答理事相望各非一异故得全收而不坏本源谓先以理望事有其四句一真理与事非异故真理全体在一尘中二真理与事非一故理性体常无边际三以非一即是非异故无边理性全在一尘四以非异即是非一故一尘性无有分限次以事望理亦有四句一事法与理非异故一尘全迊于理性二与理非一故不坏于尘相三以非一即是非异故一小尘迊于无边真性四以非异即是非一故迊无边理而尘不大思之问无边理性全徧一尘时外诸事法处为有理性为无理性若尘外有理则非全体徧一尘若尘外无理则非全徧一切事义其相违答以一理性融故多事无碍故故得全在内而全在外无障无碍各有四句先就理四句者一以理全体在一切事中时不碍全体在一尘处是故在外即在内二全体在一尘中时不碍全在余事处是故在内即在外三以无二之性各全体在一切中是故亦在内亦在外四以无二之性非一切故是故非内非外前三句明与一切法非异此之一句明非一良为非一非异故内外无碍次就X事四句者一一尘全徧于理时不碍一切事法亦全迊是故在内即在外二一切法各迊理时不碍一尘亦全迊是故在外即在内三以诸法同时各迊故是故全内亦全外无有障碍四以诸事各不坏故彼此相望非内非外思之疏三依理成事等者文云谓事无别体要因真理而得成立以诸缘起皆无自立故由无性理事方成故四事能显理者谓由事揽理故则事虗而理实以事虗故全事中之理挺然露现五以理夺事者谓事既揽理遂令事相皆尽唯一真理平等显现以离真理外无片事可得故六事能隐理者谓真理随缘成诸事法然此事法既违于理遂令事隐理不现也经云法身流转五道名曰众生故令众生现时法身不现七真理即事者谓凡是真理必非事外以是法无我真理故事必依理虗无体故是故此理举体皆事方为真理八事法即理者谓缘起事法必无自性无自性故举即真故说众生即如不待灭也九真理非事者谓即事之理而非是事以真妄异故实非虗故所依非能依故十事法非理者谓全理之事事恒非理性相异故能依非所依故是故举体全理而事相宛然注同一缘等者前前必具后后后后亦具前前方成无碍义也理望事者三成五坏七即九离事望理者六隐四显八一十异谓现事必尽事本虗故事现理唯隐理是真实不可坏故余倣此详之其初二门是总是本故不配之逆顺者三X四七八相成相显相即是顺五六九十相夺相隐相非是逆自在等者即成夺即显即隐深思者超情难见而思也令观明现者成就也销经文处但约观门义而详之即见矣疏第三周徧中文三一示观门二销经文三释所以初中云一理如事者谓全体为事故如事之多如事差别如事显现如事变异等也疏体无不现等者理体现出于耳目之境百千万种历历炳然齐现如彼芥瓶亦如真金举体全现为百千万种之器智人见之全无分毫之隐亦无分毫不器如理无分毫之隐亦无分毫不事故次云此则事无别事等也若言此现但是一理以智证之名为现者何异前理夺事门乎此是事事无碍门必非但说一理请详之而勿惊疑疏二事如理者如理普徧如理广大如理彻于三世如理本有如理常住不变等也法华云世间相常住是佛于彼密意指此门之法义疏与理非异者对下第三非一也然此一门对前对后望初门即理如事如事如理为对望第三门即事与理非异非一为对故总此三门之义方成周徧含容谓初门都是法义所依次门是周徧第三是含容以下六门但展转释于二三两门第十门但普收摄故知后七更无别法疏三事含理事者谓此事事无碍观中未有一事不全含真理不全含诸事故也非一者对前非异谓由非异故徧由非一故存以为能容之者故次云存X本一事而能广容一事者随举一事即如此也乃至一尘一毛等不大者由与理非一故若但不异唯成广大无边何有一微尘等为能容之主矣言能容摄者复由与理不异也虽以门当于不一然必有非异之义故下结为四句也由剎等诸法者所念佛剎及诸佛众生等也既不离下释彼一事含之所以疏此理事融通下句数料简也此门为句者谓若一尘周徧即但说与理非异其义即成若一尘含容即必具非一非异其义方显谓须非一方存得此尘为能容之主复须非异方有含容之能故以非一异义一多交络便成四句也一中一者上一是能含下一为所含余三例此皆上为能含下为所含结云各有所由者即如上释非一异等也疏四通局无碍下本文云谓诸事与理非一即非异故令此事法不离一处即全徧十方一切尘内由非异即非一故全徧十方而不动一位即远即近即徧即住无障无碍五广狭无碍者谓事与理非一即非异故不坏一尘而能广容十方剎海由非异即非一故广容十方法界而微尘不大是则一尘之事即广即狭即大即小无障无碍六徧容无碍者谓此一尘望于一切由普徧即是广容故徧在一切中时即复还摄彼一切全在自中又由广容即是普徧故令此一尘还即徧在自内一切差别法中是故此尘此自徧他时即他徧自能容能入同时徧摄X无碍七摄入无碍者谓彼一切望于一法以入他即是摄他故一切全入一中之时即令彼一还复在自一切之内同时无碍又由摄他即是入他故一法全在一切中时还全一切恒在一内同时无碍八交涉无碍者谓一法望一切有摄有入通其四句一一摄一切一入一切二一切摄一一切入一三一摄一一入一四一切摄一切一切入一切同时交参无碍九相在无碍者谓一切望一亦有摄有入亦有四句谓摄一入一摄一切入一摄一入一切摄一切入一切同时交参无障无碍十普融无碍者谓一切及一普皆同时更互相望一一具前两重四句普融无碍疏所以然者下三释所以问有所以得令诸法如是融通无碍前虽巳说由非一异略领其义未即于心更精明示故此答云唯是真心等也然法相宗唯心之义但唯有为生灭八识此宗究竟实唯是真如之心如起信论说此亦前后显明就中普贤章约五教说唯心是最广今此意者谓事与真理既但是一真心源真理周徧时含容时事岂独不徧不容耶疏皆如幻梦者犹如幻师能幻一物以为种种幻种种物以为一物等华严云或现须臾作百年等一切诸法业幻所作故所以一异无碍言如梦现者如梦中所见广大未移枕上历时久远未经斯须故论云处梦谓X经年觉乃须臾顷故时虽无量摄在一剎那疏如影像者一切万法略有二义一皆如明镜含明了性一心所成故二分别所现故一切法互为镜像如镜互照而不坏本相华严又云远物近物虽皆影现影不随物而有远近疏与所依性非一异者即如上第二第三门释然亦是法性融通之义谓事与理若但非一便唯成理外之事即互相碍不可相徧容若但非异便成唯理又无事法可说说何徧与不徧理唯一味亦无可徧可容今则理事融通故得具斯无碍今且偏约不异义言之谓不异理之一事具摄理性时令彼不异理之多事随所依理皆于一中现若一中摄理不尽则真理有分限失若一中摄理尽多事不随理现则事在理外失今既一事之中全摄理多事岂不于中现故华严序云理随事变一多缘起之无边事得理融千差涉入而无碍故此次云故得徧多等也徧多容多是第六门合前四五成前二三入一摄一是第七门飜前第六皆如注说等者等余门也然准华严疏述事事融通所因具有十义一唯心所现故二法无定性故三缘起相由故四法性融通故五如幻梦故六如影像故七因无限故八佛证穷故九深定用故十神通解脱故十中随举一义即令诸法融通无碍十中前六通约法性为德相因法尔如是七约修因八约果德九十通于因果今用四门即第一第四及五六也X疏总指圆彰等者经文从证得诸幻灭影像故巳来终于无坏无杂皆是觉成之相也疏三念境者诸大乘说佛于三种人边心无有三一恶心以刀割佛左膊二敬心以香涂于右肩三无敬无恶不割不涂佛于割者不以为恨涂者不以为恩不涂不割者亦无分别今观行成就之人只于观行中时用心全同佛也佛说三境今说八境但文广略无别义类若约能对之心行人即出观时未除分别佛则究竟如然言不与者不许可也故孔子数云吾不与也意是不许余不求不厌等皆可知疏举八下乃至注文引证皆释成此科的是用心同之义意未说境恐见八境谓是通论故简之也注所引文即其次两唱经文便是注但有自等者杂集论云分别有三一自性分别二随念分别三计度分别今恐疑云识是了别之义何得言眼识无分别故注释之云但有自性也八识分别第八识及前五识皆唯现量现量所得即自性分别也任运自然分别不待起心筹量比度故疏如法华者前二十五有文中巳说梵王计众生为子众生计梵王为父诸经论皆判为邪见西域一切众生从古来相传有此妄计佛于法华中乃自云譬如梵王是众生父岂佛亦邪见耶但且随俗易信易领之处而为喻也今举目瞳为能见之眼光非佛不解但随俗可见之边喻之令解问此经净土所说何有凡俗答经文每段皆云为末世众生岂只为诸菩X萨耶若只为诸菩萨诸菩萨皆是极位岂不解此中诸法而要佛说耶故知但以被于群情故说经也疏二见境同中文二初总销经文后别释众生成佛初中言尚见持毁者前但云不敬持戒不增毁禁不言亦不分别是持是毁若见持毁等八境差别岂同佛境故先泯之云无修无成等也疏冥一如下二句是华严序文谓冥与本源而无能与于事于理无分别心亦非无记但不计有为不有空与不空故千万纷动之法自然寂而不动不动即无二相故云寂灭无二疏十大数者彼经僧祇品说一阿僧祇二无量三无边四无等五不可数六不可称七不可思八不可量九不可说十不可说不可说疏一百三十七重者从一至十为十数加百千及万等三成十三数从此巳去便是华严中数法之始如华严疏云洛叉者梵语也此云万彼初起云百洛叉为一俱胝乃至不可说不可说转倍倍变之复有一百二十四重添前十三故成一百三十七也且如此方黄帝算法始从一二终至正载但有二十三数巳说天地不容小乘六十巳至无数若非华严圆教何有穷斯数法哉故彼经唯此品是佛自说疏亦如善财等者善财南游历诸善友总五十五人古德摄为五相第一有四十一人寄位修行相二见摩耶夫人等十一人会缘入实相三见弥勒摄德成因相四再见文殊智照无二相X五见普贤显圆广大相今即第二相也摩耶是佛母能生化身之佛表此等觉之位会前差别地位事相因缘入于一实同于妙觉诸佛故名等觉等觉之智亲生妙觉法报真佛故以佛母寄于此位也得愿智幻等者经云摩耶告善财言我以成就菩萨大愿智幻解脱门是故常为诸菩萨母如我于净饭王家右脇而生悉达太子现不思议神变乃至尽此世界海所有毗卢如来皆入我身示现诞生疏见一切世界等者此位有十一善友中今是最后德生童子有德童女得菩萨幻住解脱故见一切世界皆如幻住境界自性不可思议评曰既于此位中始终皆幻由观诸法如幻故得入于一实等于诸佛名等觉位正与此一科经同今科此云同佛同即等也佛即觉也今经云诸佛世界如空华者幻与空华义无异也疏十种起具等者十者如来神力故法应如是故众生行业故菩萨诸智故同集善根故菩萨愿力故菩萨成行故菩萨胜解故佛成道力故普贤愿故疏染行众X生等者彼经云有世界海微尘数劫转变差别所谓法如是故世界海无量成坏劫转变染污众生住故成染污大福众生住故成染净信解菩萨住故成净染等者等余六句谓众生发菩提心住故世界纯净乃至十也疏三成坏相者然世界成住坏空皆二十增减住满二十劫即到坏也劫欲坏时十九劫中坏有情类唯后一劫中坏器世间坏有情者初阿鼻狱等次鬼畜四洲六欲皆怖大灾不造欲界善恶等业皆习二禅死即上生天更不生鬼狱人天等十九劫中有情巳尽次坏器界初日光四倍热次生二三日乃至四五后七日并现大洞然起气冲初禅一时火起其中有情先巳上生去世界既空又经二十劫后又劫成初大风持界从二禅天云布三千界雨如车轴风遏不流结水金轮次水轮先成梵王界次下渐成风皷清水成须弥七金等山随等成有情住滓浊为四洲乃至地狱醎海外围方名器界立二禅福尽下生阎浮初有身光及地饼林藤自然粳米后因渐恶光及地饼等灭即有日月及耕种等以渐恶故生三涂等怖罪修善生四洲六欲乃至梵世乃名成劫疏增减者人寿上从八万岁百年减一年乃至十岁又劫寿增每生男女寿即倍之如是渐增还至八万故名增减也缤纷者纷纭撩乱之状也X疏然说生佛下第二别释众生成佛也文四一标意二别释三料简四指经一中云庄严契经者义如归敬偈中巳释亦使下文等者下金刚藏蹑此文中众生成佛之义三门征难如来分明示之即至下摄此易解疏一者下别释也一中云者有部者萨婆多宗也经部即不为此计唯悉达者余诸有情皆无佛性终无成佛之分三十四心者八忍八智总十六心入见道至修道位最后非想一地断九品细惑每品一无间一解脱复成十八参前十六为三十四心矣其八忍八智及修所断下八地各九品惑等义皆在下金刚藏章备释五分法身者戒定慧解脱解脱知见也翻五蕴即成矣疏唯具大乘等者法相五性宗说众生五分中唯一分半有大乘性即发菩提心修六度三祇成佛余三分半本无佛性修亦不成但有二乘及无性故五位伏断等皆在下清净慧章明地位中释疏本觉真心下乃至不离本觉者起信中义前巳频述内外熏者本觉为内熏闻善友大乘实教为外熏亦如论疏释也始断灭相等者论云如凡夫人觉知前念起恶故能止后念令其不起虽后名觉即是不觉等具如清净慧章地位处说令且略显大意者谓论有三细六麤摄为四相生相即初业相也住相即后二细初二麤也异相即三四麤也灭相即第五麤起业相也断一相成一位X以成四位即文中四种觉也余对下疏文详之自解注延促无定者问论中说无定者是方便言定三祇者是实义云何今云此则延促无定答梵语劫波此云时分大劫小劫长时短时下至剎那皆名时分阿僧祇此云无数意云多也世人欲说时节久者皆云无数量时无限时之类通目年月日或一日中待人嫌久便云无数时待不见到等今但云三无量时方得成佛于中不妨或说延或说促论中云定但说定三意不指无数既云无数云何能定能定三者从具足凡夫硕发菩提心闻熏修习法尔无量时分得亲证真如名为见道是一无数时见道巳后仍余俱生二障任运数起以圣道力渐断渐修法尔经无量时方得不假功用自然念念趣寂灭念念入法流名二无数时从任运进趣之后法尔无量时始得舍劣善弃无记是佛威仪化行离修离证入于究竟而无所入廓通法界法界为身超因果量尽未来际无有间断名三无数时但定其三不定无数无数之中延促各由利钝之根又时无自体唯心见故故法华论释经劫数之言或言年岁或月日等但相宗定久性宗唯心故说彼定此不定也故注明言此则唯依自心延促疏四初住成下文二以经显示二彼疏下以疏解释离情思之可见疏五一念下文四一正示二始梦下喻显三故论下引证亦无始觉异者冥X同本觉便是究竟觉也论具云若得无念者即知心相生住异灭以无念等故而实无有始觉之异以四相俱时而有皆无自立本来平等同一觉故若离妄想等者正是前一念悟时也证本有觉知离念即现非新得也疏广博严净经者彼经云尔时虗空中有三善男子求菩萨乘自然而现渐渐而来各执十大莲华云云尔时阿难及诸时会皆共遥见三善男子渐渐而来见巳生希有心尔时阿难白佛言世尊此善男子为从何来佛告阿难东方过恒河沙佛土有世界名华高须弥山此善男子于彼世界闻说此法及上因缘以是来彼佛名华有高须弥山王如来等正觉今现在说法尔时三善男子前诣释迦牟尼佛头面礼足右遶三迊右膝着地一心合掌以所执华而散佛上作如是言世尊我等今于此法能信能解不生疑惑所以者何我等于此法中无有疑惑犹如如来尔时第一善男子白佛言世尊若作是说我是如来此言便是正说所以者何我于此法不生疑惑故尔时第二善男子言若作是说我是世尊此言便是正说所以者何我于此法不生疑惑故尔时第三善男子求菩萨乘者白佛言世尊若作是说我是佛此言便是正说说所以者何我于此法不生疑惑故故尔时会中百千众生心皆扰动不安本座作是念无有二佛并出世间今此善X男子以何等故发如是言作是念巳展转相语且共嘿然世尊在座自当解说此诸菩萨如是语义尔时阿难白佛言世尊此诸菩萨名字何等乃能作是大师子吼佛告阿难其第一菩萨名乐求如来音声第二菩萨名乐求世尊音声第三菩萨名乐求佛音声阿难当知以是缘故彼菩萨摩诃萨作如是说阿难白佛言世尊今此会中有百千众生心皆扰动作是念无有二佛并出世间以何缘故彼作是说唯愿如来敷演其义令此大众心不扰动所种善根增益明净尔时世尊即说偈言皆共一心听我说是语义何故名如来世尊及佛耶能知过去如亦知未来如见一心法如是故名如来不畏于生死正住生死中化度诸众生是故名世尊生死无有法而可破坏者不牢不破坏以此度众生恒为诸众生说如虗空法不曾生怖畏是名为世尊觉知一切法此法无所有巳觉无有法是故名为佛觉了诸烦恼不名得自在以智离烦恼是故名为佛能觉此身空此身无所属彼如实觉知是故名为佛觉无明无知自性无所有巳得于明智是故名为佛知行及与身犹如芭蕉树如实能觉知是故名为佛X第四言达摩下例禅也疏六本来下文五一以论示引二论文起信文义前巳引之证一念成佛义也对详可解涅槃论者是世亲菩萨作今此引者如释迦叶四十二问中云何得长寿乃至愿佛开微密广为众生说等问也论云迦叶为众生非一问可了法相不尽故问愿佛开微密广为众生说者云何微密身外有佛不密身内有佛亦非密非有非无亦非密众生是佛故微密云何众生是佛众生非有非无非非有非非无是故众生是佛疏故华严下二以经示三彼疏下以疏释经言若于人天教等者由佛弟子说众生不同或云众生现是具足弊恶凡夫云何是佛或言亦无众生谁言是佛或云即佛种种诤论故彼疏中务欲息诤意云我与汝等亦不相信今诸捡佛语看佛所说即今一切众生定是何等为有为凡为圣以佛语为定量故累述浅深次第初权方便诱引乃至渐渐真实说众生之类果有所归理合展转信后后之深舍前前之浅乃至华严本来是佛为次了究竟义也二我等者人天教中且顺众生迷意云有数取趣者从此阴灭乘业于彼人天三途等阴中生等皆是且存人法未破之也至小乘中渐始破我犹在存法至法相教且破心外之境至无相教且总破为空犹未说有如来藏心真实之性至终极法性之教且说在缠名性至顿教方真显清净觉性本无缠染惟性为真犹未X说一切一一本来全具无边德相业用相好圆满故唯华严理无不尽耳疏难曰下四通达现量之难若尔下五通达比量之难故净名经观众生品见众生皆如幻化阳𦦨之水佛烦恼等空无所有文殊难若如是者菩萨云何行慈净名云为一切众生说如是法名为真实慈也义亦同此疏然上六门下大文第三料简也文三一初门下辨通局二又中间下明延促三又前下显理事疏今经下大文第四指经也疏能依之梦者喻取相之心见生死涅槃可厌可求释经生死涅槃如梦之言必有所依人者喻圆觉妙心也即此所称之实平等不坏之性故科云称实同也神游者汉武帝故事中说武帝欲验占梦者真虗乃召之假为问曰朕梦见殿上二瓦化为一双鸳鸯飞去是何祥也占者对云王宫中有暴死语讫监司奏宫人相杀帝惊异谓占者曰朕之戏言何以成验对曰梦见神游陛下欲言即是梦也亦见闻气分者智论说有五梦一热气多二冷气多三风气多四见闻多五天神与广如彼说今说第四耳昼未睡时见闻事境多种故睡时虽六识体略无所分辨而见闻气分任运所缘由带睡故虗妄颠倒名为梦也注涅槃罗剎者彼经第九如来性品迦叶菩萨白佛言世尊云何未发菩提者得菩提因佛告迦叶若有闻是大涅槃经言我不用发菩提心诽谤正法是人即于梦中见罗剎像心中怖懅X罗剎语言咄善男子汝今若不发菩提心当断汝命是人惶怖觉巳即发菩提之心是人命终若在三恶及在人天续复忆念菩提之心当知是人是大菩萨摩诃萨也以是义故大涅槃威神力故能令未发菩提心者作菩提因注迦旃延弟子者庄严论中说尊者迦旃延有一弟子舍王位出家随师在山林中遇隣国之王游猎入山劳困而𥨊宫女闲游至比丘所国王窹来见巳心生嫉害鞭打痛切此比丘恨甚辞师归国却拟为王以兵伐隣国王以报其冤尊者既劝不得且留一宿任明日去此比丘夜梦见巳归为王领兵伐隣国乃自大败被隣王生擒临时斩杀惊怖不觉唿本师大叫声云大师放命因失声便寤反覆思惟世间过悉如此得失何常成败何准遂却伏心却事大师修行不久得阿罗汉果疏华严说下二引证也谓华严说一切众生皆本来成了便佛言说之迹真同实性离于说相今经说众生本佛巳了亦拂能说所证结归平等不坏令知佛佛道同说说无异矣经渐次思惟等者略经文私注起也但一一上安如是而读之即是经本文注略于起行者释长行四段偈颂唯三之义也上来释普眼章竟圆觉经大疏释义钞卷第八X圆觉经大疏释义钞X卍XXX圆觉经大疏释义钞卷第九终南山草堂寺沙门宗密撰征释迷悟章疏一切行位根本者万行皆依信解真正故经云如来圆觉巳下皆所依也渐次方便者能依也举所依以贯能依拣无解之行显是顿悟中之渐修故普贤用心之门犹通万行况圆信顿解耶疏后必蹑前者大科云前前不假后后后后必蹑前前疏由前云众生本成佛道等者约文叙起疑所以巳甚分明然亦为对流转之念故成疑矣犹如路不分岐终不生疑故下佛答先反质破流转之心也疏三句者乍观初句似谓先真后妄细详深意虽是示现之疑然亦非浅近示现不应设先后之疑但谓众生不妨成佛成佛不妨生起无明故云真能生妄次句亦可谓不妨有妄不妨成佛疏成佛义等者夫真成佛成无所成非除却妄染尘劳添益真净功德不增不减故众生本来成佛亦然故云等也故前云如来藏中无起灭故无知见故究竟圆满徧十方故疏生否应齐者谓生与不生也疏文务简故只着一否字众生及如来俱无生故皆应不生烦恼若云无中不妨生者皆应生也疏因违现事者因位凡夫之流现X见贪瞋炽然惑病昭然如何言无故云违也疏进退下二句显金刚所述疑情也进者凡同佛退者佛同凡皆有上失故不可也有斯云者正指问耳然佛顶富楼那亦有斯难彼云若此妙觉本妙觉明与如来心不增不减无状忽生山河大地诸有为相如来今将妙空明觉山河大地有为习漏何当复生将彼对此昭然可解疏诸典无文者但指古今所流行当代之经论宗教众皆传习者悉无此文非谓都无佛顶经中亦有此问故如小堤堰中水少碾硙停癈亦名无水非全无水故疏序云了义匿于龙藏是以佛说权教云众生无佛智慧亦据隐匿云无覆相者如释题中注或随等者如悬谈中注涅槃具缚等者疏由此标目者指经题也只由决了此疑故名了义经矣疏永断疑悔者文二一释疑二释悔疑中又二一叙二断一中又六初指体二通释二别释四类释五喻释六会此经今云疑是根本者初指体也是根本六烦恼中之一数不是随烦恼也疏通论等二通释也于诸下二句出体相能障下二句辨业用能障信心者信清疑浊故障善品者一切福利功德善法品类犹如宝山人若无手即取宝不得到即空回信如有手疑如无手故不能取功德善法之宝是为障也皆是唯识之文疏别显等者三别释也天台依智论说矣五盖者一贪欲二瞋恚三睡眠四掉悔五疑X也疑自者我是凡夫根钝障重如何入得圣道疑师者彼人三业四威仪如是岂能利我或疑云虽悟解精通岂能肯尽心教我疑法者依此而修岂定解脱一切苦恼否耶四又疑下类释也谓因悟理空迷事为碍等以皆悟相违故五如有下喻释也医喻师药喻法六今三下会此经也云巳起者现疑也巳现于心识故未起者谓钝根人乍闻但随他语顿解信受不解生疑巳后遇人难之或自思惟觉理似乖又不解通决便生疑心圣人预防此事种种屈曲预为举起可疑之处而通释之金刚经节节断疑乃至经终二十七段亦是此意故天亲论云自此巳下一切修多罗示现断生疑心偈云及断种种疑亦防生成心故此经云如天亲等也疏今皆含者刚藏所问本为众生众生闻说本来成佛之言利根便生此疑钝根者当时但且领受他日思惟或可始疑惑因人将此难之或来世等方始起疑故云皆含也疑断疑下第二断也知境从心起即悟非定有了法皆无所得即知唯有真如是诸法之性余皆例知者若疑无因果令观十二因缘若疑自性无恒沙功德妙用令观恒沙烦恼一一空无自然飜染显真皆成功德如论中说疏通二方便者佛答云未出轮回而辨圆觉性即同流转乃至舟行岸移皆唯心也下云本无菩提及与涅槃等三对即无得也疏悔者下第二也不定法者六位心所中不定X有四谓悔眠寻伺也唯识云于善染等皆不定故悔谓恶作恶所作业追悔为性障止为业今据五盖亦是定障不因掉者五盖中悔有因掉后生悔掉有三一业谓身好游走杂戏坐不蹔安口好吟咏无益戏论心情放纵攀缘世艺诸恶觉观然掉戏时未在缘中后故入定中时方便悔前所作忧恼覆心故名为盖二者如作大重罪常怀畏悔箭入心后坠恶道若人罪能悔悔巳莫复忧如是心安乐不应常念着疏反自疑悔者有二意一者不知自身心本空无是佛体心外求佛取相积功勤苦多时后悟佛在自心悔前妄苦转乖真理如志云云得理变现于行始知在致功夫二者顿悟心同佛心是我真体四大缘虑皆同客尘遂委身弃命不顾荣乐或舍名誉或舍资财及声色等心心趣佛念念还源如是多时但喜弃妄同真不久具佛功用后忽被人依刚藏问目难破或因自思惟觉此妨难通决不得却自疑悔悔前在舍却众多荣利等事未必即成佛道疏如来之密藏者依士释也如来是人密藏是法依人显法故疏如前释者疏下答者经云生死涅槃同于起灭妙觉圆照离于华翳如是显示祕藏即开刚藏所问本求此答疏三业者动身发语之思及思当体也业具者身口意也非色现色等皆如华严广明其义巳在法界观门中具释于中文云应持者无边身菩萨也目连寻之者目连曾以神通展转徧于远X远世界欲穷佛声到何处则声尽无闻竟无尽处神通之所不及矣身子对者即入法界品中五百声闻在坐如聋身子为上首故标举之疏前顿同等者准论中信根成就是初发心信初发心住即成正觉故普眼章未观成同佛义当此矣信根者信若决定即名为根根有二义一持自体二能生长疏第四正说者若但看经文直是刚藏腾前章经文而难如来通释而巳若始终详究更有甚深意趣谓从经初乃至普眼章末以悟解力慧巳清净未修习故心未清净故刚藏知机为发此问佛责分别流转之见及未断轮回之过令觉未了章末又再劝云是故我说先断无始轮回根本至弥勒问轮回根本佛令断爱方是净心之门慧净心净方成定慧之力方得二皆解脱是经文显示修行之妙门也疏反覆起疑本者然答此问目可以神会难以言宣故先反覆令离名言相离心缘相悟其意深矣疏四蕴为世界者金刚经云如来说微尘非微尘是名微尘如来说世界非世界是名世界无着判为色及众生心身搏取中观破相应行住色是色蕴及众生身是四蕴经云微尘者折破麤色至于极微故经云世界者以不念方便破四蕴也折破麤色义法空章巳释彼经至下又云所说三千世界则非世界等无着还释云此破名身世界世界者众生世界故评曰然彼云世界一向约情今此经云世界X则麤情与非情故上云总标情器谓有情世界及器世界也器为世界人尽不疑众生为世界学寡者即疑故引无着论唯证有情净世界非证器界问何妨彼经云世界则唯有情此云世界则唯非情如何定知此文众情非情故疏下句答云若不约情何成轮回况经文明言念念相续种种取舍皆是轮回未出轮回而辨转回圆觉彼圆觉性则同流转譬如动目等乃至法合末云何况生死垢心等岂可但名非情又且诸经论皆说有情世间器世间世间世界但名小异何信二种世间不信二种世界又世界亦名国土国以人为本故人皆逃去破散便云国破岂是山川土地崩陷名国破耶故知世界定兼人矣况经文昭然疏十种者彼经云佛子世界海有十种事过现未来诸佛巳说现说当说所谓世界海起具因缘所住依形状体性庄严清净方便佛出兴劫住劫转变差别无差别门释曰此十种即直说器界也然其中皆由诸佛众生菩萨等行业也亦参以有情方名世界矣疏次六对中创变者一念业相转成能见故变为境界相也极证者地位满足舍异熟识也问证极则出轮回何以结云皆是轮回答X此六对法皆是所计之境约能计之心是轮回故所计之境亦同流转今计度云世为最初从心变起直至成佛方得终尽即此计度是轮回之见也权教学人计有染净故云初变终证此宗不然本无世界可除亦无法界可证本亦非染今亦非净故下经云本无菩提及与涅槃亦无成佛及不成佛无妄轮回及非轮回据此道理何有创变之始极证之终耶故实教宗中指权教云但有教文而无实果疏表此等者此两句注皆用成唯识文文云生表此法先非有灭表此法后是无现在住劫等者成住坏空义如前释疏现行等者就情说也现行者能计所计心境相应时也调伏者息伏其心令不起念念不起时境不独立故皆止也如无想定或无想天或四空定之类也然前六对初二对通于情器次三对唯约器此一对唯约情也疏惑业袭习等者疏我我所者我是有情我所是器界苦所依者是四大身疏梦见实物者假如有人在书窻下作梦还见卧书窻下虽身处皆实然现见者无是梦也疏四对喻者初喻中喻如人动转眼睛或手研揑眼角即所见或倾侧转动或一物成二种种回转一切皆然今但云水者由水或时有不因目动自有别缘而动摇为波则动目者疑其自尔不知因眼余物不然故唯取水喻次眼识钝者释定眼也意取钝滞不能迅速趂及火旋故云定眼非谓凝然坚固永不移动方名为X定如有人取一杖枝火烧头边半寸巳来炎赤便以手急搓旋之即见赤轮之相杖枝若长而稍曲轮相即转转宽大据其所见可若三尺二尺围岂有半寸之火忽然宽展故知但是眼识钝滞不迅速趂他火旋不及便似周围皆是火也经但云眼者说时随世汎言疏兼云识者释义须克取亲能见者然水波火轮但是眼之动定喻于圆觉中见凡见圣但是流转妄心岸移月运但是云驶舟行亦同此也驶者奔流急走之相也疏未是答难等者有人造疏云从世界生灭至此是答初难空华喻答第二难金鑛喻答第三难故此潜拣之不能形其名字矣疏是经中者文云不可说言此翳巳灭何时更起等诸经论喻释佛者佛地论云如睡梦觉如莲华开等十义序分钞中巳释一空者华也一有者翳也法合云纵使心迷者如翳有也生死亦寂如华空也疏然佛顶者疏此疑过深者非但疑于法义兼堕谤佛之科云佛烦恼此过非轻疏销顽石等者应设关并云鑛中本无金销鑛金即出顽石中无金销鍊金应生此是例破他也又云鍊石金不出既由石里无鍊鑛得真金即因鑛中有此是反例成巳义也故知真金但因销鑛而显不因销鑛而有疏金刚三昧者疏佛顶亦云者疏以遮展转者玄极则名言不及异见则展转无穷机巧百端妄想千计犹如梦想何有尽时欲使纤言X何由可得如来意欲决了定断故此下一向拂而泯之若纵其异端则觉心转远故下结云虗妄浮心多诸巧见不能成就圆觉方便疏标觉心者诸教每双遮对待云非真非妄等句皆不见显言是何法非真妄等但有遮而无表故中下之人因此堕于断灭之见今直言显妙圆觉心无菩提等实可谓之为了义疏转依者下位地章中当引唯识第九具释疏体虽即真者问即圆觉体是涅槃由是菩提此真实故体用即是圆觉何得言无故疏答云体虽即真等也此体字都指菩提涅槃二法自体不说对用之体智者审之疏初小圣中文二初出经意后释文义初中注云生空智品者生空即是我空人空也品者与此智相应心心所也生空真如者于我人空处证真实灭谛之理不但空无而巳故云真如疏然四向下释文义也此释经中但诸声闻所圆境界二句言四向者于果故果者酬于趣向之因故言断证者断惑证理也见惑者障见道之惑也即是贪瞋痴慢疑身边邪见见取或取十使烦恼迷理起者于三界四谛下断都有八十八使杂心论偈云苦下具一切集灭离三见道除于二见上界不行恚释曰离三见者身边二见及戒禁取身是苦本观苦谛时巳断说边见依身故亦随断集谛X不计非道为道灭谛又非修行之位故此两谛皆本无戒取可断故云离三见也道谛除二见者亦身边也义同上说却取戒禁者正于道谛计非道为道也据成实论意但唯计持戒为得果之因不知得果在于达理而修观行则是戒取非唯鸡狗等戒方为戒取上界不瞋恚有禅定之地本无此惑疏十六心者谓观欲界四谛各一忍一智为八合上二界四谛类欲界观之各成一类忍一类智故成十六也疏即入修道者有说十六心俱是见道有说第十六心巳属修道今取后义以例大乘中见道断分别二障时理实亦断俱生少分故疏须陀洹者梵语此云预流预于圣人流类故亦云入流不入色声香味触法故入圣流即见谛八品为此果体疏欲界修惑等者障于修道名为修惑即贪瞋痴慢四惑迷事起者言分为九品者都来四惑然分为轻重重九品则每品皆有四惑每惑皆九品也如合四味香为一团分为大小九九则每九皆有四味每味皆有九九矣轻重九者谓上上上中乃至下中下下也疏断至五品者上上上中上下中上中中等也一来向者梵语斯陀含此云一来下文自释所言向者由此位人欲詺之为初果则巳断五品修惑欲詺之为二果则未断第六品乃是趣向二果之人故目之为向断六下X二句可知故俱舍颂云断至五二向断六一来果疏以九品下释一来之名言惑润生者以有此惑润业故于欲界受生也谓初果人虽断见惑若不断九品修惑更须七度来生欲界如有毒蛇若咬着人人纵强行亦势不过七步必死烦恼亦尔若遭见谛之智断之余修惑润业强欲欲界受生亦不过七生而尽今既断却六品免润六生仍余一生故一往天上更须一度来生欲界故名一来果也即用欲界修断六品无为兼见谛八品无为为此果体上上一品润两生者惑麤重故次惑渐轻润生渐少其义可知疏断惑七八者此一类全俱舍文谓或断得七品或断得八品皆名向也以断二品未能全损一生故不名果断第九品尽方更损得一生既断下品惑尽无惑可润不更还来欲界故云不还亦云不来梵语即云阿那含也总取见道八品无为及修道九品无为为此果体疏次第断上二界等者上界修惑微细故约九地每地九品断之对八十一品每品各一无间一解脱故云断上二界循惑等也见修合说都八十九品无为为此果体准涅槃大经说那含断五顺下分结罗汉断五顺上分结如别卷释阿罗汉者梵语此译有三一云无贼三界见修烦恼贼巳皆尽故二云不生不受后有故三云应供受人天广大供养故故俱舍说供养阿罗汉得现X世报疏成就我生等者谓我生巳尽梵行巳立所作巳办不受后有前三句是尽智后一句是无生智若始终而论总有有十智及此四果有为出体皆在别卷即是所圆等者结归经文彼之亲证者即二涅槃是彼声闻所证所得之法也故法华者取意指文文具云假使满世间皆如舍利弗尽思共度量不能测佛智云云新发意菩萨供养无数佛如恒河沙等一心共思量亦复不能知等疏一无实体者文二一销文二此中始末下拣滥言无体者谓此心本自空无名为无体非但对用论体而云无体疏四结者文二一拣滥二问前赞下通妨疏互有互无者长行无依解起行而有结问不当理偈中无结问而有依解起行深究轮回章疏五眼者一肉眼谓肉团中有清净色能见障内色二天眼于肉眼边引净天眼见障外色三慧眼以根本智照见真理四法眼以后得智说法度人五佛眼前四在佛皆名佛眼又见性圆极名为佛眼故古德云天眼通非碍肉眼碍非通法眼唯观俗慧眼直缘空佛眼如千日照异体还同余义在别卷疏妙信者准大品中意不信一切名妙信也妙信是能信之智常住是所信之法今经云于大涅槃生决定信故引妙信常住以证亦可此妙信之心但能常X住不退不失即妄想灭尽二意皆通疏不执月运等者虽举其喻意在其法法者即一切世界始终生灭等也然会中人虽领悟佛说不妨还见世界生灭等相但了之从心所转转相即空不执认之为实故经云无复重随非谓眼下都不见之经欲游寂灭者不住涅槃故云游也于一根本者爱也有几种等差别下经云种种恩爱贪欲又爱造罪爱好生处爱上净妙利又爱五种法故熏成五性疏法门无边等者配四弘誓中之二也菩萨初发心时必具此四今依愿修道岂得离之前问断轮回巳当烦恼无边誓愿断今问修菩提正是无上佛道誓愿成欲成种智必广学法门故于此间中更摄此愿入尘度生其文自显四弘备矣疏少汤添氷者汤如智慧氷如烦恼少智入尘化生不觉自成尘念如将少汤销氷汤亦凝冻余昔在京城拟入山时曾有偈云投汤销池氷氷坚汤亦凝持水投釜里针芥自相应说此偈巳便入山于今矣疏爱见大悲者净名云彼有疾菩萨应复作是念如我此病非真非有众生病亦非真非有作此观时于诸众生若起爱见大悲即应舍离所以者何菩萨断除客尘烦恼而起大悲爱见悲者则于生死有疲厌心若能离此无有疲厌在在所生不为爱见之所覆也乃至无方便慧缚有方便慧解疏心如净明镜者一切众生自心本似净明之镜不X似染尘之镜但六祖能和尚慧目肃清能照曜之愚夫迷倒不能照之故六祖可传心印非六祖心独如镜净也若约缘起门中渐断习气随俗说之不妨如拂拭尘尽心镜方明然述此偈之由巳在悬谈第八修证阶差门钞中具述说疏即同法华者彼经云欲令众生开佛知见天亲论判云开者无上义即双开菩提涅槃二无上也谓除一切智智更无余事故云无上今经云无上知见正当此义故云即同疏深奥等者若于尘染中而说轮回及差别中而谈种类即为浅近盖是常情之事今乃三章经文巳显无明非实有体本无身心生死根尘内外无不清净圆觉普照寂灭无二乃至一切众生本来成佛重重开显理智昭然今乃于此清净之中问答轮回之法又于无二之中问答差别种类之数故为深奥祕密微妙也疏无生忍者文五一正释无生言了心无生者妄心本无可生真心本有不待新生二法既下例释无灭三故华严下总证无生无灭四故信力入印下别证无灭五然不生下广释无生灭于中二初举意总标后初约下开章别释初中云佛法之体者一切凡夫发心求佛道者只为厄于生灭之苦但证无生即脱苦厄故涅槃云生灭灭巳寂灭为乐故云佛法体也疏八不之初者中观论初一偈叙论宗云不生亦不灭不常亦不断不一亦不异不来亦不出便约因缘无X性门释无生义故云八不之初也疏约境者所缘理事真妄之境行者能缘心意所行义若垢若净之念疏一就徧计等者然三性各有两对生灭不生灭义皆初对通显后对别配今徧计中每对各有二义一约情二约理初通显一对者妄执是情无法是理今则自约理故观彼情无故云通显后对云又理无等者约理说不生一边义约情说不灭一边义即是别配矣又约对约悟人观迷人所计之法此对约悟者自见诸法亦有不生不灭义然不生是实义不灭不是实义但以智慧正达诸法理无之时情中元来见诸法质碍之相现在故约情识云不灭也如世智人心达空华都无之时眼前现见辽乱华相即名不灭言一法者心见现在者不生眼见即不生者现在法合可知故云一法疏二就依他中亦有二义一缘起二无性初对中云缘会生即无生等者一切法如镜像水月谓上有天月下有清水是因缘会也便于水中忽然见有月轮本无今有是因缘所生之法了之不从天上下来不从水底出来是即无生或水竭涸或天月没是缘离也即不见水月是灭也了之非道来有如今始无是不灭不生亦用二义不灭亦用二义故云通显一对也后对中配无性属不生缘起属不灭故云别配也文云缘起无性者虽举缘起意说无性是缘起之无性依主释也非谓双说二义无性缘起者此即依无性说缘起也X义同上说引中论者以证由无性理故有缘起事法也为一物者义可知矣然缘起法决定无性之义广如普眼章法空门中具释说若要再说捡彼钞文疏三约圆成中亦有二义谓尅体及对待然前二门皆每对中总用二义今则二对中各用一义初对中尅体显圆成真性离彼生灭文中云无生者所谓此性无彼生法非谓此性是彼无生云无灭者所谓此性无彼灭法非谓此性是彼无灭后对待者对迷悟二心说也上句如绳体之麻非说执蛇者所见是不生义下句是不迷之为蛇者所见是不灭义疏通论中有四句初句唯妄次句唯真三约性相谓相如徧计似生似灭性同圆成不生灭此乃生即不生灭即不灭四约全拣此有二意一约诸法各各自体都无可得说何物生灭及不生灭二约诸法全体即是真性非彼生灭及不生灭之义言三无性者法相宗中立有徧计依圆三性为了义无相宗中以三无性为了义法性宗中俱用方为了义故成四句义在下文疏五然此下合四句为一聚圆融正是法性宗中俱用之门也言顿思者不得作前后别别之见疏后约行中行是心行巳如上说亦约三性之心配之可见疏二明种性者新熏五性也存爱修习遇诸教门熏成差别种性说令知者意在莫随多种须契自心但以菩提心为本莫以爱为本也疏初中示所断轮回本末下文三一指经标立二开X列章门三随章牒释初中又五初指轮回之本二欲因下明起末所以三乃至下指轮回之末四结云下结成轮回五即十下正标轮回行相疏缘生下二开列章门可知疏初中下三随章牒释也八段初中复有总别总中云缘起者瑜伽五十六说因名缘起果名缘生无主宰等者正明假借因缘之义若自有我主能作能受何借众缘故次云从因而生等也转者生起疏唯依他下品出体也仗託众缘即依他义也蕴处界一分者摄三科各不尽也配属可知疏亦唯妄想等者二宗皆不许十二因缘各有自体无相宗说缘生本空但妄想谓有离妄想则都无有支法性宗者即起信云一切法从本巳来离名字相乃至唯是一心故名真如故下引华严一心所摄门又涅槃云十二因缘即是佛性疏十二别者疏意在略不能一一标释名出体之言但以小朱点为别皆先释名后出体也然出体之言但权实不同今初且约权教随名出体疏择法者慧也所无即明者持业释也能无即痴者痴与慧彻体相无也谓有慧即无痴有痴即无慧亦云无他受称疏是行蕴下出体也唯识疏云以X行蕴中无明为体不取余法何以知者缘起经云初无明有十一殊胜非余法故诸论此论皆言正发业者唯是无明余者助故疏二行者造作释名也唯识疏云行者当体彰名造作是行义亦功能得称了别名识触境名触领纳名受耽染名爱追欲名取有果名有蕴起名生今皆因牒行识等名便释以义意在简略故名文有先后义则一也其名色六处老死等彼则别以相违带数等配释之即身语等者以此三行为体行体是思此身语意三在欲界名福非福身语在色界意亦通无色名为不动通于种现唯善不善性疏唯阿赖耶等者九十三云于母胎中因识为缘续生果识随转不绝任持羯赖蓝等非余七识随转不施能任持故彼下云又即此识当来后有名色等种之所随逐非余七识识种随逐唯识又云所引支者谓本识内亲生当来异熟果摄识等五种是前二支所引发故此中识种谓本识因故知识支不取余七唯取赖耶果报主故说与名色互为缘故乃至今终恒随转故疏四召体等者唯此非彼疏文其义可解彼疏但云是相违释不别释名其出体者彼云此名色有二种体一云一切有漏五蕴皆是此体通异熟非异熟如九十三说又五色根根依大种根处大种所生诸色及余诸名色摄大论第九云受蕴想蕴行蕴识蕴十方有色处法处色等皆名色支余义具如别卷引说彼云前解为胜故今用之疏处是生长等者体类不同有其六种故云六处带数释也唯内六处者此唯取彼异熟种故即五色根及前六识若有异熟在过去世说为意也此约一意二世分别即义说别若不尔者名中无识此约一时俱有五种而为论也疏触境也谓内六处对外六境名为触也第八相应等者除第七也然全字下更有一触字此约五种同时为论若分位而言六处位后所有触数方是此体大论第九说六触身名为触故疏体同触者作用分位义皆同故然说受为爱缘者约当来生及于现在生老位中现起受说然即彼体是生支摄今此受支唯在种位以识等五论皆名为胎藏苦故九十三云此五皆是唯种子故疏即是当体者唯识疏云唯取爱数一法为体大论第十云爱谓三界爱亦通现种此论下云爱支与取得为因缘于现望体是因缘故爱支种现为此支体疏四取者然取支通取一切烦恼瑜伽论说一切烦恼令生相续故即通见修断所有烦恼又下文说正润唯修助润通见论文多据四取为体X者在家出家二诤本处四取以三见及贪为体大论第十及九十三云欲取云何谓贪欲见取戒取我语取即三见故也诸在家者以欲贪为先而兴诤故诸出家者依三见为先而兴诤故瑜伽上下四取体三文不同一唯取四取是四取体二缘四取贪为四取体三若能取所取若所为取皆四取体今此合取所託义别故无妨难问若尔何故十地经等云爱增名取答下自会云虽取支中摄诸烦恼为爱润胜说是爱增非无余惑疏行种果种等者即取前行及五果种为爱取润巳转名为有九十三等云爱取和润先引因转名为有是当生起因所摄故疏即异熟五蕴者即五蕴现行也以异熟五蕴为体疏老者变异等者彼云变异义是老义灭无义是死义前是异相后是灭相各有所表如名色故相违释也不说异相而言老者疑责名也出体云亦是前蕴者彼疏云老死亦然然老死即前五蕴变灭然生老死名是于五蕴上假立即不相应行蕴今取实体亦前五蕴此不取支皆是虗妄既种唯引果故种即是前五支种故其实教出体不异总中以十二皆无别体同一真心下第五门中所说注一二下因出体终便寄此侧注辨于种现言一二者无明行也八九者爱取也通种现者种子现行也无明通者十地经云无明有二谓子时果时缘起经下卷云无明有四谓道眼等行亦通者十地经又云行有二X种谓如无明有子果时行亦尔故爱取亦通种现者十地论云如无明有子时果时乃至于生老死亦尔故唯识疏云十地论说故又彼论下文爱支与取得为因缘非现望体是因缘故爱种现为此支体故注后二者生死二支也唯现者唯识疏云即五果现行也又云此不取种唯引果故种即是前五种支故然亦有通种之义即唯识疏又云若约分位未润巳前名识等五种被润巳去有果现起名老死支亦通种子无妨然今但依唯现行也注余唯种子者余识等五及有支也唯种子者瑜伽九十三云此五皆是种子故大论第十及唯识等云胎藏苦故有支亦唯种者由前六法种子转名有故问据前引十地经行支乃至老死皆例无明有子时果时今何以判后二唯现余六唯种答识等五法约当生位及于生老死位说故言有现行其实皆无也有支之体既但是六法之种理亦准知后二通种巳如前说疏二生起行相中文二初别释后总指妨难初中依华严十地品文仍约彼论及疏显发其词使令易见因此文相有少增减今还具分折之今恐文繁不能一一标举无明等名但以朱小点以分十二之别初云不了第一义等者无明也经云于第一义谛不了X故名无明疏执着于我者上约迷真下约执妄无明根本有此二义故然此此经文却在前段谓彼经十重缘起第一重中自有数番彼论科云成答相三门成者将观缘起先释成无我辨定所宗一以贯之则显十门皆成无我此是正破我执习气经云世间受生皆由着我若离此着则无生处答者执情难曰若实无我云何着我如空中无人岂计有人故经答云凡夫无智执着于我常求有无相者迷真妄缘相次第经云于第一义谛不了等乃至蕴坏为死今疏此门正约此也意在具迷真执妄二义令无明初起行相显着故以二处经文明之疏不正思惟起于妄行亦是次前段经文次下云行于邪道罪行福行不动行积集增长若此缘相次第中经文则但云所作业果是行今此文隐略连接无明生起行相不显故用前文疏行熏心是识者亦通二处经文此段六行依正初心是识者此中语倒故论经云依行有初心识谓由行熏心为当果种乃至现行前段云于诸行中植心种子者谓既发行巳由行熏心令此本识能招当来生老死故名之为种若无行熏终不成种故云于诸等也即是所引识等五种于一剎那为行所集无有前后约为异熟六根种之名六处支为异熟触受种名触受支除本识种为识支体及此三种诸余异熟蕴种皆名色支故无前后因位难知但依当起分位说有五殊五不离心但名心种疏与识共生等者此下偏用缘相次第经文今此全句是也初一识字即是现行识支识为种边唯是赖耶在现行位通于六识今简现非种故云共生四取蕴识蕴巳属所依识故若言四蕴曰名羯逻蓝等为色则所依现行之识亦唯赖耶共生者名色与识递相依也谓识由名色得起名色依识得存如水与尘互相依持以为泥团亦如束芦乃至命终相依而转故前段文总詺苦集果为名色芽然上诸文巳显体相未知何独此二相依故瑜伽云问巳说一切支非更互为缘何故名色与识为缘耶答识于现法中用名色为缘故名色X复于后法中用识为缘故所以者何以于母腹中有相续时说互为缘故由识为缘于母腹中诸精血等名色所摄受和合共成羯逻蓝性即此名色为缘复令彼识于此得住疏名色增长为六处者谓四七日后诸根满位六处明盛如注配释也俱舍云从生眼等根三和前六处前段经云名色增长生五根者为明意根本有故俱舍第九五果之中前三胎内余二胎外疏根识既显则对境为三和是触者经云根境识三事和合是触今蹑前六处者务彰生起次绪故云根识既显等也谓将前根识之二合于一境故成三事和合也俱舍云触六三和生虽有三和于三受因尚未了知但能触对疏触必领受者经云触共生有受今添必领者亦图显生起之次俱舍云在婬爱前受从此生六受五属身余心谓于六触生前五名身受身之受故意触所生名心受心之受领故纳于触疏于受染着是爱者由领受以此染着也以三受中乐等缠绵希求故云染着即是中下品贪此虽通缘内外二果诸论多取缘外境受增上果生俱舍云贪资具婬爱疏爱增即取者经云爱增长是取俱舍云徧驰求名取爱取别者初起名爱相续转盛别立取名问唯上出体取支摄一切烦恼何得偏云爱增答虽摄余惑而爱润胜故然上二支通现及种疏起于业种者经云取所起有漏业为有谓由四取心中所起诸业故名有漏此业亲能招当果故名之为有此约三世不同前段爱取合润业奇名有此前之业巳隔现行名色等故俱舍云有谓正能造事当有果业由驰求故积集能事当有果名为有疏业熟即起漏蕴者经云从业起蕴为生谓约增上缘说云业起始从中有未衰变来皆名生住疏蕴熟则坏者经云蕴熟为老蕴坏为死即诸衰变位名为蕴熟故上二支体通五蕴唯是现行欲令生厌合立成二以显三苦注老非定有故附死立支者X通难难曰老位极长何不别立故此答也谓有夭折不至老故论次又问病何非本支不偏定故老虽不定徧故立支诸界趣生除中无者将终皆有衰朽行故彼论便有名色支爱支等痴立妨难如别卷叙疏然惑苦下二总指妨难彼论云何缘所生立生死所引别立识等五支又云发业总无明润业位中别立爱取今此疏就下第八门中引华严十重缘起第五重三道不断门中随文义之便引彼以释此义故云至下当辨也今若能便引就此释亦妙疏三业用差别中即华严经十重中第三自业助成门也于中二初总标云各有二业者经明十二各二种业用一是自业二是助成若依经文则但结云自业差别故谓每支各有二业即差别义又总论生死相续一道竖说自有十二种类因由亦是差别既一道竖说不约傍横说诸法故云自业疏且各一者下别释文二初各别业用后展转业用然经文每支一一便举二业今图文略易会故初且用一业历十二巳后方例举余一业例指十二唯以六行疏收得十五行经义无所遗显然可都若尚有疑者可X勘经文此疏文义例多如是今略举经首末各一二对余可例见文云佛子此中无明有二种业一念众生迷于所缘二与行作生起因行亦有二种业一能生未来报二与识作生起因乃至老亦有二种业一令诸根变异二与死作生起因死亦有二种业一能坏诸行二不觉知故相续不绝彼论判此一门为他因观全赖前支生彼支故又初明自业显是化义二明生后显是因义疏一令众生迷于所缘者将由无明迷于所缘方为行因若了所缘宁起妄行所缘者即真实理事迷为所执我法等也余十一支倣此思惟故彼论主唯解老死二业余皆易故举一例诸唯名色中云互成者与识互相依也如第二生起行相门中引论具释却捡略指之疏余各一者第二展转业用也云如次乃至者应云行与识作生起因识与名色作生起因等然虽能生所生一一支别而次第文句一一全同故略中间云乃至生与老死作生起因也然经文乃成十三种二业以老与死各说二故疏死者不觉等者然无明无因老死无果老死无果与谁为因缘经文意显与无明为因故云不觉知故相续不施不觉知者即无明也则无明非无因老死非无果是以十二因缘犹如寻环如汲井轮无有终始反显若能觉知则无复生死论主总以二业为后生因故云坏五阴X身能作后生因以不觉知故能作后生因论主唯说解老死二业者意明前阴生故初为因后意不知即是无明无明为因则十二支相续不绝疏四能所引生中约唯识论说也疏无明行者出能引体能等者释能引名义虽此二支与老死为引因体而前十支皆是因故不可远望二果故但近所摄之种名能引也彼论简定此二支云此中无明唯取能发正感后世善恶业者即彼所发乃名为行由此顺现受业别助当业皆非行支疏识等五者此是第八本识之内为前行等为增上缘所发因缘所熏习气亲坐当来五果之种是前二支异熟果摄识等五种是所引体即显当来因缘种也通总别报即识支全及名色并意处触受少分是总报体除第八识及相应法余皆别报疏是前二下释所引名此五虽是当果亲因缘性正是引因然近行熏故X从能熏行说为所引彼论此下更重料简于中初辨五种离杂体性且离五种者文云此中识种谓本识因除后三因余因皆是名色种摄后之三因皆是名色种如名次第即后三因次辨杂五种者论云或名色种总摄五因于中随胜立余四种六处与识总别亦然疏爱取有者是能生体也近生等者释能生名色也虽爱取二亦能润前六引因体名为能润以近当果但说能生论重释云谓缘迷内异熟果愚发正能招后有诸业为缘引发亲生当来生老死位五果种巳复依迷外增上果愚缘境界受发起贪爱缘爱复生欲等四取爱取合润能引业种及所引因转名为有俱能近有后有果故论次下会通诸论同异云有处唯说业种名有此能正感异熟果故复有唯说五种名有亲生当来识种故疏四所生等者出体释名例上三节此虽亦为前能所引得而不名别果者如五种不名X引因果但名所引此亦应尔而近为前爱等生故但名所生总是生引二因之果但近因生为此名故论次重料简云谓从中有至本有中未衰变来皆生支摄诸衰变位总名为老身坏命终乃名为死此一门且约唯识一宗所说至下二世三世门中约余教说能所生引开合又殊疏五摄归一心门中云推末归本者经云三界所有者末也唯是者推归也一心者本也故云推末归本然意有两重一一心是能变之八识为本三界所有是所变一切法为末二一心是如来藏性清净真心为本前八识等若本若末皆属所变为末今正是此意亦含前意故彼论判为第一义谛观也然别行十地经虽云皆一心作意取能作一心故云第一义谛观为以第一义谛是缘之性若见缘性则脱缘缚故云观也故论云证得第一义则得解脱彼观故释曰此明修观所以也若但用一心为八识则唯得法相宗矣如唯识等说故今云诸论同引等也前唯心章者普贤章中释幻化生于圆觉妙心之文中可捡叙之疏二本末依持者亦合前两重本末然多约八识为本以释其相故论判此后半门及下余八门总云世谛差别观于中又分为六观以摄八门半今半门即是染依止观也十二支是妄染是能依一心是真是所依也以纯真不生单妄不成X一心之真杂染之俗此二和合有因缘集故文中二一释经二释论一中三谓标征释此三段全写经文更无回互今初蹑前标云于此分别等也此谓前唯一心矣演说有支正是今疏所立之意余文及注皆可解也疏何以故者二征也注文有三一正释所征可知二下释等者标释大意文亦可解然云弥显等者彰说经主金刚藏菩萨之巧示也兼密禅古德设释谓彼大经疏中叙古诸德但云离本识心一切不成而其释相经生处世此虽不失依持之义未为得二日注此中下三例指余论谓俱舍第九有四种缘起一者剎那二者连缚三者位分四远续后三通彼华严余九门剎那则正是此也彼论云云何剎那谓剎那顷由贪行杀等具有十二痴是无明思即是行于诸境界了别名识识俱三蕴总摄名色住名色根说为六处贪必对境为触受必领触贪即是爱与此相应诸缠名取所起身语二业名有起便是生生熟为老老坏为死全同论文剎那灭故是彼疏释华严疏钞引之然待捡彼论疏随事贪下第三释也注云贪事非一者谓依财色名利五尘等境起贪求意等也随举一事者如正贪求某甲女人时于此一事便具十二支矣若一一次第以贪女一念之心历于十二意则自显与心等者注文有三一正释于中云相应者则共生之X义言分别者谓行此贪事必依心起复了别前境故心则识支次云此中下二通指十二支经文仪式言次者从名色下九支也不次者前三支也同一念中何定前后又表虽同一念然心识是本故为初矣且俱舍依次十二尚云同一剎那况此无定次第何疑非一念耶事是行者行支也注云意业者以约一念故不持形于身口若刑身口亦是二行于行等者如注释也与无明等者名色是总为二所依故云与共生故晋译云识所依处为名色注云相应四蕴者并识为五故是名色疏名色增长等者不生五识唯名十界五识依生乃名十处五根加意故云六处註云译经等者彼经疏云识依相显即是增长增长之言宜译为开显疏三分者根识境也贪必对境故也彼论云六处对余和合有触注领纳者领触也既体合者无余念也不舍者都无筹量进退之意诸支生者此诸支之念决定成也有所起是生者望缘性空无所有此得名生余生熟下如注中所释然云生即异者实教义也异于法相非圣教量孰信斯旨者疏彼论总判下第二释论也引此一段论者证成一心之言含真心妄识之二意也上二门者推末归本及本末依持也注云如前说者即能藏杂染诸法不失及执藏自我等义X前巳频说今更略指谓此识具有能藏所藏执藏义故与杂染法互为缘故有情执为自内我故此名唯在异生有学及七地巳还阿陀那者此名通一切位注云心之别名者唯识论云然第八识虽诸有情皆悉成就而随义别立种种名谓或名心由种种法熏习种子所积集故名阿陀那执持种子及诸色根令不坏故或名所知依能兴染净即知诸法为依上故或名种子识能徧任持世出世间诸种子故此等论诸名通一切位或名阿赖耶云云或名异熟或名无垢识唯在如来注心含染净者以阿赖耶显染义以阿陀那显净义注此则妄灭真心显者故经下偈云了知三界依心有十二因缘亦复然生死皆由心所作心若灭者生死尽此明心灭也非心体灭故起信论显生灭相中文云因灭故不相应心灭缘灭故相应心灭问曰若心灭者云何相续若相续者云何说究竟灭答曰所言灭者唯心相灭非心体灭彼前段又云众生自性清净心因无明风动心与无明俱无形相不相舍离而心非动性若无明灭相续则灭智性不坏故疏六二世三世中文三初小乘三世也云生引俱开者然俱舍中不说生引今约大乘又对唯识生引支数是俱开也前二等者正明三世显俱开义谓能引二因在过去所引识等五果是现在即能所引中开X也又能生爱等三因是现在所生果二在未来即能所生中开也故成三世两重因果及俱开义开者隔生世也中八现在等者前五果酬过去后三因招未来故云八也是则两重因果各具三道可得循行谓无明行即是能生非要爱等润方能生故疏唯识下二法相宗二世也生引之义具在前门合能所引者二因五果同现在故以同生世为合也开能所生者三因现在二果未来疏十因二果定不同世者以总报异熟因非现业之身即是果故亦非现业后果色十二支故约身死生为世十因二果决定不同若约时分此即不定如后报业等过去造前七次后身未熟今身起爱取次身方起后后生受果岂非爱取与生老死同在未来故约大乘时分以说三世义即不定故今此所说约身生死以为世也疏中三前七或异或同者中三者论中但云爱取有也今对前七后二故云中三意前字少成句故也同异者若顺生受业受初生时其世必同第二生巳去乃至后报业等世不同也今身造业至后后世欲受果时方起爱取故疏前七后二中三各定同世者具前七支同者由痴发业熏发报种必定同世故前七支不得别世中三同者起烦恼永润先六种转名为有亦非异时非起能润隔世异时方成所润故后二同者生及老死同义可知故彼论云若二三七各定同世彼疏此后更料简X二世三世云此即定世十支是因二支是果因在过去果或现在或在未来因在现世果未来世一往而论二世缘起道理而论亦三世也谓过去十因现在二果未来二果现在十因即是二世十二缘起亦可言三世一往二世不定故若前十在过去爱等三在现世生老死在未来即十二支通三世也即十二支或二世或三世别身造业别身润业故不同小乘二因过去五果现在二因现在二果未来时分缘起决定如是疏意以一重等者彼论具云如是十二一重因果是显轮转及离断常施设两重实为无用或应过此便致无穷彼疏释云问小乘曰何劳三世两重因果小乘答曰谓有外道拨无过未说法自然常我等生愚三际故说有缘起无前际故说诸法常无后际故说诸法断今说过去因业而生法非自然我等体非常住有因所生有未来二果破说后断非即解脱体轮转故现在五果三因故非自然分破之曰如我说十支因破法常我自然等生有二果故非性解脱过去为因法体非常未来为果诸法非断现果有因起现因必招报足显轮转及离断常但说因果一重足显三世俱有言因破常言果破断故彼二重实为无用若言愚前际说过去二因更有愚于前前染者二因犹少更应说因有愚未来说二果者更有愚于后后际者二果未足更应说果故言过此无穷等也疏华严下三实教X中明三世也文二初标立云开能所引者能引二支因在过去所引五支果在现世合能所生者能生爱取有三因与所生生老死二果同在未来也疏经云下二举经以释于中又二初明一往三世后明流转三世初中又二一次第销经二重显意义初中注观此二因能招现在识等者彼二因能招疏约论释观有二义一观现在是过去二因所作二则知现在识等是彼过去当来之果因果相属反覆相成如是方名见过去因义能防三过注观此识等者彼亦说有二义今此具之谓从复字下是第二义彼本文云一观现在识等由过去业得二复知识等能得未来果报以不得对治依起爱等故现在目观故分两向明其二义注观此三因等者此因即爱等三也谓本来因决得来果一往定故注上明一往三世者彼疏科经为X二故今于初段经文下便且注云无明等对后二句经下注云此云流转三世矣谓说一分三世名为一往故又对下展转故云一往是一向理故故彼前云一往定故注以无明行下二重显意义也文中又四一正显谓以无明为过去者有二意为遮等者是初意也其所遮文势即是唯识论也如上所叙复示等者第二意也谓二因三因皆能发润招生但以迷本际之义应名无明本际义当过去故云观过去也其招果之义应名爱等故从果云未注以爱取等者亦有二意为遮爱等者是初意也所遮亦唯识论意今明爱等同无明行具发润等故注示因招等是第二意也正说以因从果所以示果过患由爱等因应厌爱等因故亦通妨难难曰前之二世当世以明得本来以因从果答意可知注则能所等者结示本义谓能引之二许有能生能生之三必有能引所引之五通其所生而言容有者以大乘中虽说三世而于五果通种及现约为种过但为所引约现行边即是所生未润之二但名能引巳润之二即名能生发业爱等但名能引巳润业爱等即名能生故云能所引生能所发润等皆容互有也注故彼经下二引证也彼华严经十重缘起第一重中文也说无明处有爱义者经云复作是念凡夫无智执着于我常求有无彼疏云初至常求有无辨无明支无智是痴常求有无即是有爱故论云此示无明有爱是二有支根本故有爱则三有之爱也问既举二支为有支本何得上则唯属无明彼疏答云然依三世诸义往谢总名无明略举发润有支故若约二世虽诸烦恼皆能发润而发业位无明力增故名无明唯取能发正感后世善恶业者为体注说中际处等者彼经说无明行识三支竟至名色支经云复越后有生及老死所谓业为因识为种无明闇覆爱水为润我慢溉灌见网增长生名色芽注今此不言下三答外问也问此一重十二支中何以阙于生死二支故此答云但观因等也此有三意一中云未有果为所观者或生报后报未知定是受何报故无可观然虽顺生顺后不定必由爱等发润故可观也难曰若尔过去巳灭亦无可观何以观之答今果定有前因故可观今因不必有后果故不可观故第二意云或得对治等也又观是观破观破其因令不招其果故但观爱取名观未来注亦以诸宗下第三意也可知注故略下结也注经论具有者论中X所释别行十地经故名论经注明文下四弹偏执但责局于二世非斥二世之义注有云释经下箴彼所糺彼唯识疏云十地论第八十二缘生乃至经三世缘起同小乘者此飜译谬今勘梵本与瑜伽等同但言三际谓从初际中际缘起从中际后际缘起非谓三世二世二过去五现在三现在二未来彼经之释世亲所造世亲所造十二因缘论亦言三际如瑜伽等今三世者此飜人意也今破曰论经许可谬飜且晋朝及则天朝所译华严十地亦同论经皆说三世其所觉梵本来者译语者回缀润饰证义等人各相去年代隔远若是错译如何同错设不妨同错如何恰在此门故知此师但以巳不晓处宗不同处即云教与错也顿有此例又颇承为性憍纵亦恐不能寻觅前朝梵本梵本设三际云亦意说三世以余二经本同是三世故疏于是巳后等者第二段中也谓若不得对治复有后世于后世上转生后世后后无穷故名流转如水流而不巳轮转而无尽疏七因果离合中文二初相宗后性宗初中六一约一周说谓无明无所从故唯因老死无所起唯果亦因亦果者行支望无明是果望识是因乃至生望有为果望老死为因疏若显下二约流转说即前第三业用门中所释末文处是也又唯识疏十门义中X八癈立增减释诸妨难门说无明以不如理作意为因生死以忧悲苦恼为果引瑜伽论缘起经说然意显非要如别卷叙是也又俱舍论中亦有问云若缘起支唯十二者不说老死果生死应有终不说无明因生死应有始或应更立余缘起支余复有余成无穷失论自答云不应更立然无前过此中世尊由义巳显云何巳显颂曰从惑生惑业从业生于事从事事惑生有支理准此疏亦无明下三约本末说唯识疏云无明爱取三体是烦恼业苦本故唯是因也生老死二体唯是苦惑业之果故余通本末者即识等五种及行有也亦因者是生老死之因亦果者是烦恼之果疏又惑因下四约三道说惑因无明爱取也能发业润业是业之亲因是苦之缘因苦者识等五支及生老死是业之近果是惑之远果业通因果者是惑之果是苦之因疏又惑业下五约四谛说五因七果也逆观即灭道二谛疏亦十皆下六约二世说十皆同今一世故总为因唯生等后世是故方始为果然唯识疏有有五重因果一等起因果即前第一一周是也谓十二中前前同后后果多法同时故云等起二本末因果亦如上说三异熟非异熟因果四熟未熟因果五X正熟非正熟皆如别卷所叙疏又真心下二性宗也如睡人是梦想梦身梦物等之因也注引楞伽等者如前后说然唯识后有诸门解释谓九实三假巳润六支合为有故即识等五三相位别名生等故五果一事余非一事三唯是染七唯不染余通二种三是独相余是离相六唯非色余通二种皆是有漏无为此后更有三性三界及能所润学非学断三受三苦四谛四缘三道等分别如别卷释疏八权实具彰中文二初问答标意后依经具显初中问答即二问中云性类者性是根性种性谓趣善者上中下别亦是种性谓三乘性及贪瞋痴等分之性并种种欲乐亦各不同类是流类即色相形质等四生形状六道相貌种各异无优劣者皆具十二疏答万法下答中三一翻其问意二申立此门之意三正标立此门初中初四句明十二支之本虽通云万法意偏在十二支空也由迷故有正是空义后四句正翻其问初句牒问三句翻之言悟由根器者明设教令其观察所化根异故故教有殊注引涅槃经证成深浅之证本随深浅之教此义前后频说疏欲使指下二申立此门之意初二句遮其蹑前之问谓应相蹑问云教既各别何教所说契于实理请为指南故此云欲使等也谓据实理唯是X佛性都无十二故涅槃经云十二因缘即是佛性疏欲解下二句亦相蹑答问问云上来问十二因缘行相何说为了谁问理性何乃摄归于真性故次答若欲解了十二因缘行相即须本末穷究圣人言教言教达顺多门一一尽须通会疏各执下二句明偏习之失了知下二句明圆学方能明了杖则皆金者借小乘五部之喻也彼云如析金杖金体无殊疏然约下四句亦蹑上而来谓有问曰既随机各说理合随意各习何必权实皆通故此答云约自巳脩行者诚如所言浅深各皆得旨若欲为人所师宗匠即须精通权实然后以之随机度人疏故净名下证有深缘起也有深即知拣浅注中六识缘起是小乘所解八识缘起大乘法相宗所解法性缘起是小乘断诸邪见者邪见亦麤细不同故云诸也谓入六识八识法性等诸缘起前后相望前是邪后后为断然缘起则前浅后后深邪见则前麤后后细疏上来七段下三正标立此门初四句蹑前起后言七段者前七门也义巳周者有小乘义有相宗义有性宗义也缘是下二句起后恐疑唯取性宗义舍于大小乘法相义也疏今但约等者既一教自具浅深即知唯浅唯深亦是权说深浅相照方为了义贯前诸说者谓下十重中第一第七重贯前第二门第二重贯前第五门第三重即第三门第五重贯前第七门第六重贯前第四第六门其第一门但是总X释名出体无别深浅疏仍加数门者第七第九第十等三重也提纲者不具列释任参验者详下门门中三观所观所知治对大小乘法相辨深浅偏圆也同论主者小乘缘生义是俱舍论说法相缘生义是唯识论摄大乘论等说今此华严法性缘生义是十地论说此等诸论皆天亲造故云同也幸共遵行者谘语大小乘法相师也既同是一菩萨之教何得执彼疑此疏谓经说下第二依经具显于中七一总标文义二随文释义三悬判其义四具指其义五融摄性相六配四因性七都结其要今初云说十重者显是竖而非横谓十种观察同是十二缘起更无别法故注今却注引经文列释于前释说巳结之于后今以不载前经故撮略注记于一一结文之下由标云说巳今复注之故云却也注唯顺文者疏意以逆观文意大同故亦前七所破之过相麤所对之人机劣故且以顺为过失以逆观为对治后三反此故令观顺逆皆病至下当知注三观者下自有亦略配一者配第二大悲随顺观也余二观在后配之然中间销经文处又数数间用第一相对谛观中之义疏所谓下二随文释义也每一故字即是一重今云有支相续即第一也注谓世间解下是标起经文此一重中自有两重缘起故所标经有两箇等字其义生起行相中略说讫者前第二门中约相谛差别观X中第一成答相差别释了论判为愚痴等者第二大悲观中自有四观一观众生愚痴颠倒二余处求解脱三异道求解脱四求异解脱此即第一也因缘无我而乃着我者即上所标世间受生等经也具云世间受生皆由着我若离此着则无生处复作是念凡夫无智执着于我常求有无不正思惟起于妄行行于邪道罪行福行不动行注因缘从实谛等者即上所标于第一义等经也具云复作是念于第一义不了故名无明所作业果是行行依上初心是识乃至蕴坏为死而乃迷诸谛者即上云于第一义不了也经一心所摄故注云文义俱如上说者前第五门也俱者文与义也经自业差别故者第三重也文中有二一指前直释即第三门也二论判下更用论释文中又二初麤次三门总标后此门下唯释此门初中二一正标释二此颠倒下显下其所破初云论判此下四门者三四五六也为异道等者上所列大悲观中四观之第三也但一念等者一念不生即无明以无明无故行等相次皆无此是本道求解脱不于此求即为异道故次云而乃别求故云异也注此颠倒等者二显其所破也所破有四故经有此四重缘起论云颠倒因有三种冥性因自在因苦行因行及无因如次四门破之注此门破冥下二唯释此门也谓僧佉等计二十五谛第一即是冥性从此余二十四也X各二业者文义俱如前释也生彼因缘等事者前前为能生后后为所生因缘之事欲求解脱当断前故云断前等也此是解脱方便故三何关冥性经不相舍离者第四重也注文有二一略引经具云此中无明缘行乃至生缘老死者由无明乃至生为缘令行乃至老死不断相助成故注此破自在下二释经也自在天者涅槃经说吉德大臣云一切众生悉是自在天之所作自在天喜众生安乐自在天瞋众生苦恼一切众生若罪若福乃是自在之所为作云云注今以下正翻破也其义可解经三道不断者第五重也即唯识论惑业苦相摄门也文二初引经可见后惑业下皆是释经又二初约第一相谛观释后约第二大悲观释初中又二初总标可解后初三世下别释文二谓三世二世也初三世中三过去迷本际者释无明也现在牵生果者释爱取也以虽同烦恼过去迷于本际建立生死力强与无明名现在牵生后果引果义强名为爱取又无明是本过去说之爱取是末现在说之注业二者行及有也虽同是业约过去名行望未来名有也云当相者造作为行也云未有者未有当果能令有之有之故云功能注苦二者现在识等五果及未来生老死二果虽同是苦约现未立名也言现定者现报巳定也定故厌之终不可免故不立老死过患之号便约当相立名当相者识名色等五X是此五蕴身相显然故从过患立者未来之身未起但无爱取结业即不受身故立生老死名令生厌患断于爱取故立此名然俱舍说三道摄十二支颂云三烦恼业二七事亦名果略果又略因由中可比二注次二世下第二段也前十支同世故唯二也言发润别者约发业名无明约润业名爱取也唯识论中问云何缘发业总立无明润业位中别立爱取答云虽诸烦恼皆能发润而发业位无明力增乃至于润业位爱取偏增说爱如水能伏润故要数溉灌方生有芽且依初后取也分二爱取无重发义立一无明注业二者初造业求润名行巳造作故巳润名有此能近有后有果故注苦二者谓巳造之业所招异熟之果在种子位时直名识等在现行位时名生老死故唯识论问曰何缘所生立生老死所引别立识等五支因位难知差别相故谓续生时因识相显次根本未满名色相增次根满时六处明盛依斯发触因触起爱尔时乃名受果究竟依斯果位立因为五果位易了差别相故总立二支以显三苦然所生果若在未来为生厌故说生老死若至现在为今了知分位相生说识等五注不断者牒经也若复生惑等者如前巳说言如轮转者喻不断也故净意菩萨论偈云烦恼初八九业二及与十余七说为苦三摄十二法从三故生二从二故生七从七复生三是故如轮转一切世间法唯因果无人但从诸法空还生于空法注此破下二依大悲观释也苦行因者即上列所破四因之第三也亦如涅槃经说此计一切众生苦乐果报皆由过去巳作今于现在但受却苦尽则得解脱故脩苦行谓惑业等者立正道以破之义皆可解经观三世故者此一句文略经文具云观过去现在未来故也文二初指前释后此破下破第四无因也亦涅槃经云若自作若教他作若自斫教他斫若恒河巳南布施众生恒河巳北杀害众生悉无罪福故此云破既初无明行等二是以识名色六入触受等五之因次爱取有三是后生老死二支之因何得计云无因耶经三苦聚故注文亦二初引经文略义具本文云复次十二有支名为三苦此中无明行乃至六处是行苦余二句全同释曰无明等五迁流相显名为行苦触受二支触对生苦故云苦苦余X但乐坏故名坏苦注论判下释经也文二初总判四门后正释此门初中三一以论总标云求异解脱者大悲观中第四门也谓不识真解脱求三界苦等为解脱故名之为求异解脱注谓缘性是一真下二立真解脱彼论云真解脱者有四种相一离苦相二无为相三离染相四出世间相清凉疏云此四即涅槃乐常净我故涅槃云于世间法自在远离名为我故真心具四德者如前第二重一心所摄中说也一心是十二缘生之性涅槃亦云十二因缘即是佛性论中所说四德是真解脱必非心外之德故前令于一心中求以破邪人于余处求解脱也即知前破求解脱处邪次四门破求之方便邪此下四门正破所求解脱邪也意令于一心之中顺逆观察缘起飜于惑业证真常乐我常注具于乐常等者由一真心具解脱德故离此求名为余处何得异求者邪见也注四段下三指经破邪解脱经中说彼所作不离十二缘起但是苦是生灭是系缚是灭尽依此观察是为正见计为四德是所求邪注此当有苦下二正释此门也行苦随逐等者论云彼行苦事随逐乃至无色有缚故此云彼计无色等也二苦相麤故彼不计其能计者通说此类之人非定名目华严疏论并不的X指注下三计皆然经因缘生灭故者因缘二字贯通生灭谓因缘故生因缘故灭也无明等以展转因缘故行等展转相生以无无明等灭故行等皆灭故云因缘生灭也注文亦二约引经亦略也本文具云复次无明缘行者无明因缘能生诸行无明灭行灭者以无无明诸行亦无余亦如是注此破下二释也言但是此灭者彼不计生也余谓据此是无明灭则行灭展转乃至老死灭则亦密破二乘涅槃矣以是圆宗超权小故下亦例知余文易解经生灭系缚故者系缚亦贯通生灭二字即十二缘生十二缘灭皆系缚也注文亦二初引经唯略者余皆具载注彼计下释文可见但不详所计皆云非想唯加天字不知何异于前经前第七门云无色后门云无所有处亦都不出四空不知总别何分疏中且依华严疏所叙之也经无所有尽者具云反无明缘行者是随顺无所有观无明灭行灭者是随顺尽灭观余亦如是释中以灭尽拣非真我义甚显也余亦可知圆觉经大疏释义钞卷第九X圆觉经大疏释义钞卷第九终南山草堂寺沙门宗密撰疏此上十中下大文第三悬判其义也然世亲一一以三观释十重缘起前约大悲观随文略显说今约余二观悬判则三观具矣所以要具用三者由此三观从增胜说诠三谛义一相谛差别观诠真谛当一切智二大悲随顺观诠俗谛当道种智三一切相智观诠第一义谛当一切种智若偏用一观即一义意不圆故俱用也二观即为二段初约第一相谛差别观二约第三一切相智观初约第一观者此观曲有三门以摄经中十重缘起也初门观我执缘相即摄第一重也此中观两种法一观我执者即前所注云世间受生皆由着我等如此观之我执即除二观缘相者即前注云于第一义不了等如此观之即不迷实谛以识因缘者生起行相故故注释令对前经文详之疏次门前半者第二重中经文自有二门一推末归本门二本末依持门今云前半即是推末归本故云观第一义谛注云缘性也见缘性方脱缘缚者缘性即是一真心也如人从梦而起认得自巳本身方脱梦身梦事相障缚也疏余半等者虽观世谛因缘X行相然意在观之无性即入于真故论云云何世谛差别随顺观世谛即入第一义谛故注云尔疏六观者论次上总标之文便云此观有是染之依止观二因观余四依疏所列注因缘有分等者用本论之文释染字论次于列六观之文便牒释初观云是中染依止观者因缘有分依止一心故今便兼义注之令人易见故加谓染及染相等言谓染分十二是能依一心是所依说此染分依于一心方得止住故云染依上也注以纯下释真妄本末依持之义论总指此一段经云此是二谛差别一心杂染和合因缘集观今释云以唯真不生等在文可见疏三四两门者三自业差别门四不相舍离门也染因者谓巳知十二染法依一心而有未审于一真净心中因何有此众多杂染故此二门令观之也即上明所依起处此明生起之因也注三他因者第三自业差别中经云此中无明有二种业一令众生迷于所缘二与行作生起因行亦二种一能生未来报二与识作生起因乃至老死皆有二业其文具在前第三业用门中注四自因者其经文如前侧注由唯X从无明生于行故名为自因此简余因能生于行亦犹于酪定从乳生不从石出今此若离前支无后支故如不离无明有行等则无明唯是行自因也疏摄过者对经详之甚显注中苦因者惑与业也疏护过中注文有三一指经以标二明过三明护初中云观三世者如前第六二世三门中引经具释防护三过者标也注一多身下二明过也论云云何论护过观若言因缘生者分别有三种过一者一切身一时生过何以故无异因故二者自业无受报过何以故无作者故三者失业过何以故未受果业巳灭故注护者下三也润未润者防第一过也巳润即受生报未润则受后报岂得六道一时齐受等者等于任运所起非故意思设尔有思又不起身口或得对治然论中本无润未润之言是疏家意在易会约义而说也论云有三种义故过去业不得报或有未作或巳作未得报或得对治断又云诸业有巳作未作有得果未得果有巳断未断若如是则无一切身一切生过此文难会故疏不列如何难会且如云未作者未作则都是无业说何受耶然此义乃在瑜伽论中论X第九云不作业者谓若不思业若思巳不起身业语业故第九地释表无表云作无作作即身口无作即意又瑜伽复说有十种不增长业一梦所作业二无知三无故思四不利不数五狂乱六失念七非乐欲八自性无记业九悔所损业十对治所损业此十名不增长业除此十种所余诸业名为增长注非他身者防护第二自业无受过也论云若自作业果报不失非他自受故若如是则无自业不受报过他不作故注势力续者防护第三过也谓若巳作业不得对治润则便生知业不失因虽先灭势力续故现见得报不可言失也而论但云离彼三事业定得果若如是则无失业过故论释经云无明缘行是作行缘识乃至受是作巳得报爱取有不断此不得对治若断爱取虽有作业则无明缘行不能生有疏不厌厌中云苦苦坏苦等者此门明三苦故论云云何不厌厌观厌种种微苦分别取有受皆是苦故及厌种种麤苦故疏八九十门深观厌中注云四句等者即中论偈中不自生不他生不共生不X无因生破邪显理者自他等四是邪计不之一字是破显然此经意生不生无碍方是破邪显理故深也注八因缘等者论云深观者有四种一者有分非他作自因生故二者非自作缘生故如经无明因缘能生诸行余亦如是等三者二作但随顺生故无知者故作时不住故如经无明缘行是生系缚等四者非无因作随顺有故如经无明因缘行是随顺有观等论次云若无因生生应常生非不生以无定因故亦可恒不生以无因故此非佛法所乐疏又初门下二约第三一切相智观也迷真起妄者此有两段经文前段迷无我而执我经云世间受生皆由着我乃至起于妄行等云云后段迷谛理故次第为十二缘经云于第一义不了故名无明等云云注前半示染净相者此观中复有九观论云一染净分别观着我慢离我慢染净故疏次门真妄依持者经云三界所有唯是一心如来于此分别演说十二支皆依一心如是而立等注上余半者前两段经后一段也并此者全此第二门亦染净依者论云二依止观此因缘集依何等法如经是菩萨复作是念不如实知诸谛第一义故名为无明等疏次五者从三至七妄法义门者一向明此能依十二缘起义也注云三四建立染法者第三第四重经也三因者第三门经各有二业初释无明云与行作生起因十二皆例知故云因也论云三方便观因缘有支二种业能起因缘事如经云云四缘者第四门中经云无明等为缘令行乃至老死不断故故云缘也论云四因缘相观有支无作故如经云云五染过者三道不断故是轮回因果相故论云五入谛观三道苦集故六力无力者论云六力无力信入依观先中后际化胜故七慢非慢者论云七增上慢非增上慢信入观不如实知微苦我慢故疏后三者八九十也妄缘空幻者八九二门显因缘如幻而空第十门不坏幻相注云八九穷之无始者论云八名无始观中际因缘生故后际生举第八门随顺缚故但一念从缘生即是不生故无始也不言初际者意显无初故今不起妄即不生故随顺缚故生即非本有也然观名无始X有其二意一若约俗说因缘为生灭之本生死无际故因缘无始二约真说见法缘集无性可依故名无始故染净真性皆无始终显染可除但云无始又俗谛无终者约多人说法故今直就事明但有无始真谛亦但无始者人谓无明从空而起故但遮云无始注第十无而种种者论云九种种观随顺有故有欲色无色爱等疏上十门下四具指其义也逆顺者若准对法第四此中逆顺彼名染净染净之中各有逆顺则成四十今以易故经中略无但二十重疏三观者缘经初标三悲观故论须经以三观释三悲观者经云此菩萨如是观巳复以大悲为首大悲增上大悲满足观世间生灭疏六十重者虽法体不出十二而观察义门各别观察亦殊故成六十也古人兼取后三空观观之则有一百八十重观X于缘起言三空者经次十重缘起文云菩萨以十种相观诸缘起知无我无人无寿命自性空无作者无受者即得空解脱门现在前观诸有支皆自性灭毕竟解脱无有少法相生即时得无相解脱门现在前如是入空无相巳无有愿求唯除大悲为首教化众生即时无愿解脱门现在前注三观等者列名及指配其相照然不假更释然不先于十重之前便列名者以若标举科段而列经文即门户繁多隔断疏文意势故直至此因总结指义数标举三观方注其名也即寻觉者不觉倦也疏若从染净下第五融摄性相也谓染是全性之染则举染无净而非染净是全性之净举净则无染而非净故云无碍交彻染净相摄既尔净中一切各互相摄染中一切各互相摄亦然随举一法即具一切染法一切净法互相如是故云涉入重重也如前法界章中所说疏若依染净等者谓全性之染则染外无净为融净也全性之净则净外无染为融染也同时俱融非染非净是真如门言思不及故云寂寂法性下结成极致疏即此因缘下六配四因性谓涅槃经云佛性有因有因因有果有果果巳如正宗之初三重四重因果处设疏缘起大义下七都结其要也此当总叹一章缘生之义非局第八权实具彰一门故云都结但以随文X次之便故科之在此门之末于中初二句结叹后二句辨要意显此弥勒一章唯明轮回理须究了十二缘也疏次释文下有三初开章科经次此同唯识下指例具支谓彼论云复次生死相续由惑业苦者发业润生烦恼名惑能感后有诸业名业业所引生众苦名苦乃至此惑业苦应知总摄十二有支谓从无明乃至老死如论广释然此十二支略摄为四一能引支等疏亦可下三别为科释初一者四中第一指爱为本之经文也余三者二欲助等也其五性下展转回换科段谓前科五性经文答有机种性之问今以欲助等展转乃至起业受报并是答种姓了则五性经文未有收处即合是答修佛菩提之问也疏初约贪欲标指中文三一配有支以释贪爱二首楞下三经证爱是本举喻令断三欲者下销释余文疏当于宿惑等者此有二释一以无始除为无明支者俱舍颂云宿惑位无明宿诸业名行今云始际当于宿世之位故云含无明支也又前释云无明是迷本际义故疏或无明等者此第二释也指无明在前文殊章中此无始爱但是爱支也疏爱增之相者华严云爱增为取如前引释今意云种种贪欲即是爱X增故配为取支也疏今约贪者爱细贪麤以贪显疏流爱者谓无始爱之习气任运流注相续不断言为种者如女人欲受胎时必借男之种胤纳想者前是俱生之爱此是分别之爱分别之爱方能润业受生故也如俱舍说男胎于母如妻相而忌于父女胎于父如夫想而忌于母遘者遇也交遘是种子现行也互相资熏和合之义吸引者因缘相牵如磁石吸铁同业者是宿所造之业成熟今为若人若畜等也故云以是因缘有生死矣余涅槃佛名文皆可见疏欲应是心等者然诸教所指欲字不局定一义或以为心或以为境如舍利弗偈云世间妙境非真欲真欲谓人方别贪则取心也余文皆以五尘为五欲即是境也故此合而释之疏由于欲境等者难曰下云由于欲境何妨欲是能欲之心境是所欲之境何以定断二字俱云是境答若一向是所欲之境即非违情今次句云起诸违顺即知指色等五尘于中方有违有顺所以疑焉又上巳云不应单取谁言定断又无常经云常求诸欲境不行于善事即知通约顺违二境起不善业不可唯于顺情造业故知欲境二字通说五尘今引彼经云等者等于下句疏言种种者文二初离释后次释初中二初正释后料拣正释中天属者父子之道天性也谓天生自然相属亲爱非由族结情爱也刘尚云下缘生得无属亲骨肉仇雠结方寸余文皆可知矣疏六亲者父母男女夫妇然人间亦X有六亲不得任运相爱者今从多而说矣疏因敬者如敬信佛法心深之人见三宝和上阇梨诸善知识本因为法敬重渐成心深情爱诸益虽足亦不忍去离余文可解疏恩非爱等此四句中一恩非爱如人曾得他种种重恩前人但是机心结託施恩本亦不因情爱此受恩人他日或失权位或渐穷贫其施恩人又更穷乏之其远来相授此人此人忽见心大生恼将何以报何有爱耶故云恩非爱也二爱非恩如多欲人遇端正可意之女怜爱难堪何有恩耶三亦恩亦爱如得明友情人重恩或得情深女人重恩每相聚会难忍别离四非恩非爱即是寻常外人乃至怨家疏贪与爱四句者一贪非爱如人贪性不是爱任又如买苦口治病之药秤量不免贪多何曾爱之二爱非贪如人爱看相杀相打何肯贪求之又如见他外人可意孩子或猫狗等亦何必贪求假与之即未必肯受三亦贪亦爱即名利财色之类四非贪非爱即一切违情境及平平境疏若对治下二料拣也谓约治无始恶习拣所爱之境有顺道乖道也如闻善净真法流注于心得其滋润爱之不巳是顺道也爱父母伯叔兄弟亦然若爱名利女色等是乖道也约妄拣心者据不达理但随迷妄之情即起心动念即是乖道至于厌生死爱涅槃亦尔问瑜伽云菩萨厌患生死过声闻百千倍如何今云爱涅槃厌生死皆为过患答明言约妄谁论菩萨但是悲X智心中所为一切非此所拣也疏又唯下第二次释也其中指所爱境亦不出前然此中意有二别一前就句数杂杂备而列之此就损益轻重伦次言之二前或说爱之因由或说爱境违顺或说爱心迷悟今则直论爱之体事若善若恶言禽荒等者尚书说太康未邦因由云外作禽荒内作色荒此三重爱初一有苦报之损后二有乐报之益益中善爱劣法爱胜又初二顺有漏之损后一顺无漏之益损中恶爱重善爱轻且据渐次诱引作如是说若就前约妄拣心及下所引经文则三皆是障若将此三对所引经又成一对损益谓前三乖性之损后云法爱不存心称性之益疏后约受生以结定者既世界四生皆因婬欲方得受生即决定知爱是生死之本以婬欲必是爱故也四生文三初释此四为受生缘次以此四配六道三问答通妨初云受生差别者㲉等四异故云差别皆是众生所託受生之处故疏思业因等者动身之思发语之思及思当体是行业也此为众生善恶亲因託㲉等为缘故得生也㲉是卵㲉湿生者不因父母但託湿气而生如微细虫豸等染者是化生化生无别所託但依染心及业受生也故俱舍颂云倒心趣欲境湿化染香处疏若以四下第二配六道也鬼子者是鬼子母儿谓母从子称儿约母名诸家疏论皆如此标号余意谓不必如此重X叠故但言鬼子而巳既有女子即是胎生也故有鬼母白目连曰我昼夜各生五子随生自食虽尽不饱地行罗剎者拣飞空罗剎则非胎生三十二子者或云五百然三十二多定又鹿母夫人生大肉颗弃于池中开成五百肉卵各生一子亦近此类也捺女者有说从枯老捺树中湿处而生或云菴罗女即是菴罗树也或西国此一果二名或前后翻译不同未详本末若此方者有人云王梵志从王家庭前林檎树中生亦未详虗实劫初者成劫之初一增减劫中世界成巳未有人物二禅天福尽者下生人间此是化也畜具四者正法念经云化生金翅鸟能食四生龙如此湿胎卵生金翅鸟能食三生二生一生等龙谓劣生者即不能胜生者据此即知金翅及龙皆具四生余兽皆胎等者然诸余水陆禽畜之类或亦更有具四生者亦应甚多未见佛说不能具悉以此且据常人所见极多者撮配云皆胎皆卵故次云然着地飞空乃至不可具分品类流问何以下第三段也问意云化生最胜却在末卵生最劣却住初何也答中云卵必具四者藏在㲉中蕴养亦是胎义㲉中必湿初生时亦从无忽有胎三者胎生具胎湿化三也唯除卵矣湿二者亦例此解化不兼余者不因胎藏卵㲉湿处也本识者第八识也蕴在藏识者如在母腹中生熟二藏之间故云胎也爱润者是湿义问经云四生岂即是此无明等答内心数中有此X意义故外感如此形质相貌内外相资也经文但意举外质爱生以定爱为其本释义则须内外俱明注地论但云业染者待捡备具之文疏六受欲等者忉利天但相交而巳都无遗洩夜摩相抱欲情即足兜率执手化乐戏笑他化相视而巳故云轻重也最后婬字贯通于上谓交婬抱婬乃至视婬疏余诸异类者大乘四洲异生也婬欲之相各不同也心染气传者如鸦以觜传鹊以枝传乃至鸡鸭之类疏受性禀命等者释经中因婬而正性命此中性字不定真灵之性意说人中性命也既性命由婬下释经中当知下二句疏爱种子者爱心对境发现行时必亲依种子亦可爱性者是爱之自体故佛说心境如黑白二牛非黑牛缚白牛亦非白牛系黑牛乃是犁具羁鞅缚二牛令舍离不得覊鞅如贪爱也疏欲谓贪婬者问前云欲是五尘此复云贪婬何也答前段巳云非定属心非偏是境或是尘欲或是贪欲或是婬欲或是善欲或今经云欲因爱生通于贪婬二也详之可解疏四起诸业报中二一义二文四中三一释名标意注五见中一者五谓身边邪及戒见二取五通名邪然拨无因果又尅体持名邪见者是最重也疏今寻本末下二开章三初中下牒释于中文二即所开章也初穷根元又二亦如疏列疏儒道下初辨非X也于中又二一总二别今初总也道法自然者老经云人法地地法天天法道道法自然释曰法者倣教取前则也人法地者地寂静也人当如也寂静其志守道待时不患人不知自能功成事遂矣地法天者天行健壮生成万物无有衰怠地不得天无以生成天尊地卑故法之也理实而言人法天地不唯于地故易云天地变化圣人効之天法道者天虽运行不息尽是常道无为而无不为故法于道而无为也道法自然者即大道无所从来名为自然非别有自然而令大道法之也但以究寻天道之源乃觉自然而巳更无根源因由故云法之矣疏生于元气者老云道生一一生二二生三三生万物释云一是混沌本无之一气一气与道亦非二体但一气是展转生成之义道是自然之义又道是非本非末义一气是根本义故庄子云为积散非积散为本末非本末故云道生一也疏元气生天地者即上一生二也易云易有太极是生两仪此是元气五运十质形也具名太极也疏天地生人畜万物者即上三生万物也义如下释故愚智等可知禀于天者义在后文疏由时命者计谓变通趣时也故云得时而四时百物生六龙乘时又云与时偕行时行则通时上则塞故虽天地不得违时又云盈虗不违其度动静不越于时又云夫存亡者命进退者时随时进退逐命存亡安天而不忧乐命而不喜非圣X人不能故云其唯圣人乎又云与时消息又曰先天而天不违后天而奉天时天且不违而况于鬼神乎又曰顺时争让在时天且不在让争上所引文多是周易及疏亦有诸子诸典缘文少而名题多故不能一一指其名也疏却归天地等者礼记云魂气归乎天骨肉归乎地也言复其虗无者归本也即老经云夫物芸芸各归其根归根曰静静曰复命疏外计下二别也文四一道二命三自然四元气前三各二第四有三今初第一中道也二段可见即叙之也今初叙云道者虗无非有非物者子书曰夫道虗也无也非有也非物也非物不可以物征非有不可以有诘若具而言之非天非地非阴非阳云云乃至白黑玄黄角征宫商长短圆方幽明暗光盈虗卷张生死出亡一切皆非也一切皆无也无也不可诘非也不可穷疏杳然等者老云杳杳冥冥其中有精言视听不得者老云视之不见名曰夷听之不闻名曰希等也疏老云等者引诸子书也老云者是老子也庄云是庄子文云是文子列云是列子余类此知疏恢形诡状者恢是块然硉砙麤大之相意取形相硉砙人皆见也诡谓诡谲诈异意取状貌万翻不可止定如诡诈之人委曲千翻不可定得故礼记云人心不同其如面焉故次云异性殊方此二句都目天地之间人畜山川众多品类之物无非道也疏覆天载地等者谓天地是万物X之本既覆载万物大道是天地之本故又覆载天地也次行星等亦例此知谓道行于星能翔于鸟若无道者星不能行鸟不能翔明不能暗贤不能愚痴不能贱通不能贵故结云无非虗无之道也故云夫道者非明而能明于明非暗而能暗于暗非有而能有于有非物而能物于物无生而无不生无死而无不死等非天地者能为天地非阴阳者能为阴阳白黑圆方等一一如上所列非字又皆能也皆非者是本而能者是末故知道非本末而通本末如前所说一气为本二三万物为末也疏通既是生死等者由上而观一切是道而能为之则知是生死源贤愚本等也疏非之曰道既是下二非也二皆倣此之二源本基府者此四字文异义同皆喻道也谓源出生死之流本出贤愚之末基者为一切屋宅等根抵喻道为祸福等之物基也府者藏诸财货之库藏也今以喻道前能出吉凶等事疏既其是常者彼以道为常又欲服食制其死令不死设教教其愚令不愚乃至欲除其凶灭其祸如存源欲便绝流存根本欲便无枝叶等也今老庄之圣不除根本不去基府而欲除祸除乱弃恶弃愚亦如是也疏何用老庄教若贤愚祸福各由其人即应设教教之令去愚成贤修福夷祸既云皆禀之于道何用教耶即老庄立教是无端也疏又道育虎狼等者道既能生万物则虎狼桀纣皆是道能生成养育养育无道之君涂炭生灵生成X虎狼之类残害人畜禽兽岂非道之不仁欤言虎狼者类取蜂虿蛇鸠一切毒恶物也桀纣者类取盗跖商臣等一切麤恶人胎者始也如人胎孕是生成养育之初始也意云人虽各有父母寻其根元皆禀于道即道是初始胎育之义疏夭颜等者颜回冉伯牛皆至贤至仁是十哲之首德行之科皆彼大道夭之令短命伯夷叔齐皆有志节是贤是仁亦彼大道祸之令饿死首阳山况降霖霪流炕旱起疾疫发迷乱据此则道为不恩不慈之母也既旱霖疫乱恶毒不孝皆自道而生由道而有则圣人除暴乱弃愚恶乃是反天地逆道化之大贼也岂名崇尊教典敬仰法则顺天道之者乎以彼云一切皆从大道而得故示尔也疏是长恶等者长恶谓育虎胎纣等也弃善谓夭颜祸夷等也何名尊乎老云道尊德贵今既长恶弃善何得云尊贵也疏外计天命者第二也于中分二言散则成始者谓天地二气相合始成人物等故散即却归天地天地即人物之始也疏又曰下亦是庄子之文具云骐骥骅骝一日而驰千里捕鼠不如猫狸言殊才也才之殊者受于天天然之才其能自异自异之才非由于巳故任之于天而各自得若其易之则俱失也又曰鸱夜撮蚤毫昼冥目而不见丘山言殊性也性之殊赋之于天天成之性视昼视夜各自X不同见故各任其天而不相为也人处木则惴慓恂惧猿猴然乎哉人湿覆则腰疾偏死䲡然哉云云疏精神等者精谓气心神也彼知有心神而谓从天所生不知天地从心所变前后众多之失皆由此倒也骨骸禀地者骨肉散坏成尘土故故前云骨肉归于地疏语曰者是论语之文也其义可知又言等者等于余文谓礼记云天命之谓性率性之谓道论语云唯天为大唯尧则之孝经云则天之明因地之利易曰乐天知命故不忧故汤武革命顺乎天应乎人又如公伯寮愬子路于季孙子服景伯以告子曰道之将行由命也道之将癈也由命也公伯寮其如命何疏文恐繁故不广引而说但云等也疏若尔则天之赋等者若尔之言谓如前所引外人执计也不可繁而牒之故都云若尔谓若如汝所计富贵贤愚贫贱好丑仁暴勇怯祸福吉凶皆天命者则天之赋命奚为贫多富少等也注一一例之者应具云愚多贤少丑多美少乃至凶多吉少如上所列疏天何不平者既富贵等多少分数由天与之何不均平与之而乃不平疏夫无行贵等者通论大段不平天犹是过况赏罸颠倒功过翻覆令良善者在屈毒恶者侥倖何名人之父母焉所谓无行者贵守行者贱有德者贫无德者富仁人者亡不仁者长寿就义者凶不义者吉有道者丧而不道兴既兴丧X寿夭一切在天天何兴不道而丧有道耶疏颠倒冠履等者如人以头戴履以足着冠岂非倒耶又令子坐父立君面北臣面南等岂有序邪今观天命乃如此也疏亦犹等者谓天命既不以贤愚为序不以长幼为伦不以善恶为偕不以仁暴为等故吉凶参差祸福殊错不得以理求不可以道验故如无恒之人不可占知唯定也论语云南人有言曰人而无恒不可以巫医子闻之曰善夫不恒其德或承之羞子曰不占而巳矣此意明人无定志善恶无准吉凶无在占者占其神情神情无宗故不可占今言天亦如此赏罸无当只欲一向谓为颠倒之人又有守行者贵无行者贱有德者富无德者贫等又似当也当不当开无定宗旨故不可占疏何有福善益谦等者今相对擿句释之谓福祸善淫益害谦盈赏罸等五对初二对者书云天道福善祸淫谓良善者福之淫恶者害之次二对者易谦卦云天道下济而光明地道卑而上行天道亏盈而益谦地道变盈而流谦鬼神害盈而福谦人道恶盈而好谦谦尊而光卑而不可踰君子之终也象曰地中有山谦疏况故生等者夫诡类殊种升错万端相食相残无物不作相陵相矫庶类尽然既若是天即非物矣且一物之命杀一人之牵尚以为无道至痛之极况故生万物以相残害敢食耶则天为不仁之至不X义之极也虽辨才盖代智力绝伦亦能谈其万一之恶也故次结云岂非无道之极乎注爪牙等者先结岂非巳下之言今始却释注者先要承上句文势以相残害之言便且结之也注中之言待兼巳次疏文展而释之因广显上残害之义疏易曰天地下乃至贼之以死何用生之者谓既以生为德而复贼之其上天不能终其德也德不能终何德之有夫天为杀害之根气为祸乱之本至如水旱虫霜疾疫祸乱无时不有由此观之天之所为自相尅贼永不符同也且不符之行人尚弃之况天取而为之乎且天生爪牙硚捷之类以搏噬于毛群生觜距隼击之俦以吞食于于羽族生修喙长鳍之物以残害水性生鸡鸟燕雀之属以喰噉于虫豸生华夷畋渔也弋猎有生之类以充庖厨生蛇鸩蜂虿以毒螫于众庶生桀纣盗跖以乱于天下生尧舜周孔以理于宇内故生则有不生则无今天既生之矣欲使无之焉可得乎然则理之与乱毒之与害生之与杀安之与危皆出于造化而成于天地非物之所为也非物所为而计于物是不本其所矣疏又既祸下至不当者据上所说则祸乱毒害非天不成残杀暴虐非化不就就由化就归罪于人成自天成责过于物是盆其室而怒于市无以异也夫惨虐自天祸乱由命则圣人设教责人不责天罪物不罪命是言之不当者也夫生死命也X以身充厨岂非死耶龁草饮水马之性也甘蝶嗜鼠岂是情乎苟噉肉者皆性充厨者皆命则虎豹之性性非命乎苟命是天命性是天性则食物害生非虎豹之不仁也畋猎杀伐非圣人之不义也反噬反逆非枭镜之不孝也碜酷乱虐非桀跖之罪也斯皆出于天地非物之所为也由是观之不仁不义不孝不慈乃天地自然之理天地之理而圣人违之以罸戮于不孝不义是不知罪之不由于物矣不由物而归罪于物由天而不归罪于天是圣人之教反于天也反于天则不法于天矣故云不当又论语云恶利口之覆邦家此亦当非何者以邦家覆由天命何关利口若由利口则无天命尚书曰惟皇上帝降众于人若有恒性克绥厥繇惟后夫天与恒性则不可改矣故贤君能绥暴君能乱乱之既非则绥之不为是苟以绥为是则乱之不为非矣夫天生聪明以理万性则愚暴之君匪天生乎天生愚暴以享富贵则愚暴聪明悉由于天理之与乱总归于命不在人矣疏然则诗刺下此意云既一切由天只合刺天赞天安上移风亦皆是天何关礼乐今乃归功于王道礼乐岂是举天等耶若夫欲崇天道永保天命则不得伤叹讽剌怨讟谤议以尤于人也夫理苟为是是不在人乱苟为非非不在物圣人奚故毁故嘉而理乎孔子曰不怨天不尤人吾不信也观虎豹之搏噬知为恶之不在人见麟凤之不害X知为善之非物覩枭镜之凶逆识不孝之天然视慈乌之反哺验忠顺之自性故曰吉凶由命善恶本天夫形貌万珠善恶千品既知形貌之非物则验善恶之不在人矣若善恶在人则无生非命而犹推天岂非谬乎疏外计自然下第三段也彼为此计者意云生死废起咸皆出于虗无成于无为故出无从出是谓恍惚生无从生是谓杳冥其来无迹其往无涯无门无房四达之遑天不得不高地不得不广日月不得不明万物不得不昌此其道欤是故出无本入无窍无本而自生无窍而自死夫无本无窍者虗无也虗无不为而自生虗无不作而自出故曰万物职职皆从无为以殖然则无为者天之机虗无者天之门也天门无有不得求于有天机不为不得寻于为不为故无所不为无有故无所不有是以运量万物而不遗聚散万物而不穷覆载天地而不劳刻彫众形而不巧由此推之自然者不借为作自化者不借因缘咸出于虗无生于无为夫无为而成不劳规矩虗无而出不假钩绳是故自生自化其理巳备自成自长其事巳足故曰巳而不知其然谓之道是以儒墨性异不可相为相为则失真贤愚性异不可相易相易则亏命尧桀性异不可相非相非则损质朴由是推之天理自然不假修学修学则是人之所为非天之所为也犹以绳为直以钩为曲以胶附离以索约束无以X异也夫钩绳规矩之所为损其天然仁义圣智之所为毁其真性夫毁真以仁故不须仁损天以绳故不须绳不须绳者任天状之自直不须钩者任天状之自曲曲直自然不待钩绳则人各有性性各有天不劳仁义是故任天者不借修因理者不待求故曰为道者曰损绝学者无忧此之谓也是以天不为而自运地不为而自处此其义也若乃因心之所成从修之所得者非天非真是以圣人绝弃而不用也故曰乌玄等也麟凤者麟麒凤凰也性皆驯善不伤损于物余乌玄等皆可知也悉是自然之状疏非之曰下无因缘处悉应生者顿出徧生之过也如谷芽茎无种子是无因处无水土人巳是无缘处应生化者应生谷芽等也悉者一切物皆如此也谓遍虗空界乃至十方山川水陆等一切世界种子水土等尽应一时生粟芽豆芽麦芽瓜果草木男女禽兽虫豸等一切有情无情千品万类之物以无因缘自然生处如上等处皆无因缘生故今既现见无本因缘之处皆不生化即自然之理破矣疏石应生草等者明此法因缘复不生彼法以显各各因缘不杂乱为正因缘也谓畜生所生不取人生之因缘人生因缘不关草等石等是故石中无草因缘不生于草草中无人因缘不生于人人中不生于鱼等一一皆例说今现见石不生草等即知互用此彼因缘犹不能生况都无因缘而能生耶疏又应生无前后起无早晚者出常X生之过也谓既无因缘处自然而生者且如正月一日便合有谷麦麻豆及初一时齐生人畜等亦尔不应谷待三月四月荞豆待六月七月麦待九月十月等以不假因缘自然能生何所待耶疏神仙等者就彼宗行解相违以破谓彼立教云一切自然而生自然而得不因修习若如此者则自然神仙而承习彼教之徒何必烧鍊还丹採种灵药吐纳津气服食蔘苓等耶自然太平何必立君臣设风政而治之耶自然仁义何必诗书礼乐教习耶故云何用立此教为轨则乎故知无因自异大无义也无缘自殊殊无理也无理之殊殊无优劣无义之异异无衡准是以造化无衡准不可责其所由天地无优劣不可诘其所以无以而恶类自多无而由善类自少由于自化则化为善恶根本圣人贵本故推万物出于自化既出自化则善恶类自化之所为也圣人奚故进善而默恶尊贤而贱愚录美而弃丑好富而疾贫耶若便贫丑愚恶皆是自化圣人疾而弃之非也疾弃自化之所为则自化为非理矣自化非理故善少而恶多贵少而贱多富少而贫多美少而丑多此自化之非理也由其非理故圣人取其非理而疾弃之若其是理圣人何故疾弃之乎且疾弃自化之所为不及疾于自化矣今不疾自化而疾自化之所为是圣人之不识本矣疏外计元气下第四段也文三一叙二非三和会叙X中所引如文可见意云万物唯气离气无物禀神于天受形于地故形神者麤妙之质麤妙者清浊之气散则反至本聚则成于物聚散虽异而其气一焉以恒一之气运造化之功千转万变而未始有极也礼记说人死云魂气归于天形魄归于地故祭者求诸阴阳之义也言求阴阳者既归天地即归阴阳阴阳聚又却为人故不可极疏非之下二非也于中又三一无前世失二无后世失三无三性失初中复四一指宿习本有难也所言欻生等者谓欻生之神未曾经习爱恶喜怒之情虑若言自然无宿生习种者则虽逐境随缘不得而生何者以其未曾未虑故也今幼少时逐境随缘渐渐生爱恶等则知先巳经习经虑由託生历世废忘前习今因再遇境缘爱恶渐渐明显岂但是气能如是乎疏若云欻有等者二约未习则无杂也谓若是神知禀气欻有先无积习娇恣便能随念者应一切悉能随也谓逢女色等便爱遇技艺便为见不平能断对怨亲能辨等不应待十年五年方有能为之事今既不然即知非欻生便能随念也既无随念自成之理而有缘习转变之道则禀气成神神散归气不为当矣由是观之神知非气可以明矣疏若云初禀下三指事遮救也初三句外救之词谓前难破云既未学习则不能一一随念所作即非所熏之气而能所为彼乃救云由感物而变X易故能随念不必宿习但感无感异非学不学殊故云尔也疏且婴儿下遮也婴儿者苍颉篇云女曰婴男曰儿亦有作璎非此字也言如次生而者谓一岁贪相生二岁瞋相生三岁娇相生未有师习者一月无人教令惊畏而自惊畏乃至贪瞋娇相皆尔据此则不因感物而变易若云即是外可惊可贪等物便能感者何得此物不能感木石令惊等耶又不能感达道上智令贪等耶故知惊畏贪等定是无始巳来相绩心识随缘业而为人畜等但宿习种性有久近明时之殊故惊等有渐次利钝愚智等异非自然无知之气而无能见也夫元气无知则不得生心神有知则不得断不断则相续相续则非歘生也以非歘生忆念相续是故孩幼不得师资不待教训而喜怒贪爱巳自生矣今不知孩幼由习而使计心神自气而出是违理违教而相矛楯也疏鹰犬下四以正行邪也鹰犬宿有搏搦之能经历几生几世不妨废忘故今世初生小鶵之时性似驯善纵令长成亦未解搏撮故因依宿种而调习之方成所能此为正也若无宿种但由教习者如调鸠羊使能搏噬此为邪说也但有其言终无其事故云以正斥邪搏谓撮搦噬谓咬啮疏又若禀下第二破无后世失也文中亦四今初以有难无也鬼神之华外教及世人皆许是有故约此难之言灵知者灵是幽冥不可测度之义如阴阳不X测之谓神非说灵觉佛性而云灵知也意言鬼神的有知而不间断然此知冥寞所知之事不与世同故云灵也夫识与气异故在此矣疏今有鑑下二双彰过未二世也鑑达前生追忆往事即知定有过去也鬼神灵知不断即知定有未来也追前续后之事并在注中云鲍靘李家者宋书曰鲍靘字太玄东海人也生五岁语父母云本是曲阿李家儿年九岁堕井死其母寻访果得李氏推问皆符验焉注昙谛弘觉者释昙谛俗姓康氏年十余遇见关中增䂮䂮曰童子何以唿宿士名谛曰和尚本是我沙弥䂮甚愕谛父彤乃具说谛生本末䂮乃悟而泣曰即䂮先师弘觉法师也由于此而观神之相续未甞绝灭故得李死为鲍犹託往生觉灭成昙还论昔事理虽荒昧事甚昭彰而谓身死神无还归于气何欺誷也注羊祜指环者晋太傅羊祜年五岁时甞令乳母取先所弃指环乳母曰汝本无此物于何取耶祜曰于东垣边弄之落桑树中乳母曰汝可自觅祜曰此非先宅儿不知处后因出门游望遥东行至李家人主东垣树中採得小环李家惊语曰此亡儿之物也云何持去祜持环走归乳母既说祜言李悲惊遂欲求祜为儿里中解喻然后乃止注蒋济子者楚辞平阿人魏文帝时为太尉有子亡巳七年其妻夜梦见亡儿苦之曰我在地下为太山伇五百年苦颇甚言今预单府南有孙阿者太山府君欲召为省录事愿父母属使X我得安乐处其妻惊觉涕泣告济济为人刚强初不信之至明日夜妻复梦见亡儿还如前梦之语而蒋济遂至领单府南访得孙阿即以梦中亡儿之言嘱阿阿曰若知是当地下与公子方便经二月孙阿病一宿而卒后十日其妻还见亡儿来告之曰我在地下得太山录事免伇魏时人出别异传注嬖妾者小史云晋太史魏武子有󳮫妾武子疾命其子告之曰吾死必嫁此妾无违我言及疾困复命颗曰必杀妾从我颗思之曰吾从父省觉之言不从昏乱之语后乃嫁之秦以杜回为将罚晋晋命颗为将拒之尅明交战颗夜梦一人谓颗曰将晨早战我率以助君必令取胜颗问之曰君是何人而能见助答曰我是将军亡父妾之父也感将军不杀我女而改嫁之故率鬼兵以相助尔颗喜侵晨动战以击秦兵杜回为结草围之进退无路为晋师所败语云鬼役结草此之谓也注苏韶者晋书曰苏韶为晋中牟令卒其姪石节每见韶来与之言语无异于生平前后四十余度来节因问曰死何如生曰无异耳节曰要当不如韶笑曰卿后自将知之节问死者何不归故尸骸韶曰譬如断卿一臂以投于地就剥削之于卿有患否死尸骸如此也苏韶言与生不殊者将知人死神识不灭也又言死去尸骸如弃断臂则人之死也神离人形更受鬼形亦可知矣注孔子语者子贡问孔子曰死人有知乎将无知乎子曰吾欲言死之有知将恐孝X子顺孙妨生以送死吾欲言死之无知将恐不孝之子弃其父母而不葬赐欲知死者有知与无知非今之急后将自知之未晚也疏故祭祀下三证成不断也夫古之议者佥以死为无知矣然而祭祀求祷动皆为之岂非言行之相反耶若时代寂寥无间无见而以死为无知者斯可察自古巳来为祸为福皆有见闻故不乏于时矣然而议者犹奴鬼神为无知其言之盛强于有知之论此故不照其本不达其源使之然也且夫俗以鬼神为无知者据乎不见吾之所以为理证此亦各据其一端矣若以不闻不见为无则天地之内不闻不见者甚众矣岂可即以不闻不见为无耶然而迷者皆同此执余安能广而解之哉且举类以明之耳疏况死而苏说幽涂事者刘聪麟嘉二年癸亥东平王约是也聪之死一宿犹暖遂不殡殓乃苏言见元海于不周山经五日遂从至崐崘山三日复返于不周山见诸王公卿将相死者悉在宫室甚壮丽号蒙珠离国元海谓约曰东北有遮须夷无主久待汝父为之父二年当来来后国中大乱大相杀害家死亡略尽但可永明辈十数人在耳汝且还后年当来见汝非迟不久约辞而道过一国名曰倚尼渠余国引约入宫与囊一枚曰为吾遗汉皇帝约辞而归置皮囊于几上俄而苏使左右几上取囊开之有一方白玉题文曰倚尼渠国天王敬信遮须夷国天王岁在摄提当见驰使呈聪聪曰君审如此吾X不惧死也其后约死屡昼见聪恶之言谓太子粲曰吾寝疾惙顿恠异特甚往以约言为妖比累日见之此儿必来迎吾也何图人死定有神灵如是大与元年聪死与此王并葬焉由此言之则死而有知岂为虗哉又有死而苏者相继不绝皆见幽涂官属受苦之处一与内经相应若今待契苏者岂虗为此见哉疏或死后至饮食者此事最多古今皆有余四十年中见闻之者约二十余条于中询验详审的实者还有三五缘非稽古所得不敢形于翰墨况古今多时耶况多人见闻耶任讲者各随见闻而说勿说接苗虗得传无根本者也疏酬恩冤者酬恩如前结章酬冤者亦令古甚多谓抂屈杀人被冤魂来讐唯衣冠仕人多说此事昔有颜之推依书史纂录古来死后讐怨之事文有三卷名冤魂记所叙之事凡七十条今取显易处编录七条于后窦婴字王孙汉孝文帝窦皇后从兄弟子也封魏其候为亟相后乃免相及窦后崩婴益疎薄无势点点不得志与大仆灌夫相列鹿交结甚欢恨相知之晚于时孝景帝王皇后又同母弟田蚡为亟相亲幸纵横使人就婴求城南田数顷婴不与曰老仆虽弃亟相虽贵宁可以势相夺乎灌夫亦助怒之蚡皆恨之后蚡娶妻王太后诏列候宗室往贺蚡灌夫为人狂酒先甞以醉忤蚡不肯贺之窦婴强与俱云酒酣灌夫行酒至蚡蚡曰不能满觞夫因言词不逊蚡遂怒曰此吾骄灌夫之辠也X乃缚夫谓长史曰有诏宗室而灌夫骂座不敬并奏其在乡里豪横处夫弃市窦婴还谓其妻曰终不命灌夫独死而婴独生乃上书具陈灌夫醉饱事不足诛帝召见之婴与蚡互相言短长帝问朝臣两人谁是朝臣多言婴是王太后闻之而怒而不食曰我在人皆凌籍吾弟我百岁后鱼肉之乎及出蚡复为婴造作恶语用以上闻天子亦以蚡为不真特为太后故论婴及夫弃市婴晓死詈曰若为死无知则巳耳有知要不独死度月余蚡病一身尽痛苦打击之者但号唿叩头谢辠天子使视鬼者瞻之见窦婴灌夫共守笞蚡遂死天子亦梦见婴而谢之汉世何敞为交阯刺史行部到苍梧郡商要县暮宿鹊奔亭夜犹未半有一女子从楼下出自言妾姓苏名俄字始珠本广信县修里人早失父母又无兄弟夫亦丧有杂缯百二十疋乃婢一人名致富妾孤穷劣弱不能自振欲往傍县卖缯就同县人王伯赁车牛一乘直钱万二千载妾并缯令致富执辔乃以前年四月十日到此亭外于时日暮行人既绝不敢复前因即留止致富暴得腹病妾往亭长舍乞浆取火亭长龚寿操刀持戟来至车傍问妾曰夫人从何所来车上何载又夫安在何故独行妾应曰何故问之寿因持妾臂曰少爱有色宁可相乐耶妾时怖惧不肯听从寿即以刀刺脇一剑立死又杀致富堀楼下埋妾弃婢取财物去杀牛烧车车釭及牛骨贮亭东空井中妾X死痛酷无所诉故来归于明使君敞曰今欲发汝尸骸此何为验女子曰妾上下皆着白衣青丝履犹未朽也掘之果然敞乃遣吏捕寿拷问具伏下广信县验问与娥语同收寿父母兄弟皆系狱敞表寿杀人若于常律不至族诛俱寿为恶隐密经年王法所不能约鬼神自许千载无一请皆斩之以助阴杀正报听之宋世永康人吕庆祖家甚温富甞使一石教子守视墅舍以元嘉中庆祖自往案行忽为人所杀族弟无期先大舞庆祖钱咸谓无期所害无期便賷酒晡至狂所而呪曰若茶酷如此乃至我魂而有灵使知其主既还至三更见庆祖来云近行见教子畦畴不理诉当痛治奴遂以斧破我背将帽塞口因啮奴指悉破碎便取刀刺我头曳着后门初见杀时起行人亦在其中奴今欲叛我巳钉其头着壁言毕而灭无期平且以告父母潜视奴所住壁果有一把发以竹钉之又看其指并破即录奴诘验臣伏又同汝既兇逆何以不叛云头如被系欲逃不能诸同见者事事故相符即焚教子并其二息瑯瑯诸葛覆宋元嘉年为九真太守家累悉在杨都唯将长子元崇述职覆于郡病亡元崇年始十九送丧欲还覆门生何缯贪其赀货与伴共推元崇随水而死因分其财尔夜元崇母陈氏梦见元崇还具叙文亡及身被杀委曲尸骸流漂怨酷无双奉逮累载一日长辞衔悲加酷如何可说歔欷不能自胜又云行速步极因卧窻下牀上X以头枕窻明日视儿眠处足知非虗矣陈氏悲怛惊起把火照儿眠处治湿犹如人形于是举家号泣便如发问于时徐森之始除交州徐道立为长史道立即陈氏姑儿也具疏所梦託二徐捡之徐道立遇诸葛丧照除验其父子亡日悉如鬼语乃收兇二人即皆欵伏依法杀之更差人送丧达郡东海徐某甲前妻许氏一男名铁臼而许某亡甲改娶陈氏陈氏兇虐志灭前妻之子陈产一男生而呪之曰汝若不除铁臼非吾子也因名之铁杵欲以撞铁臼也于是摇打铁臼备诸苦毒饥不给食寒不加絮某甲闇弱又多不在后妻恣意行其暴酷铁臼竟以冻饿病疲而死时年十六亡后旬余鬼忽还家登陈氏牀曰我是铁臼实无片罪横见残害我母诉怨于天今得曹府来取铁杵当令铁杵疾与我遭苦时同将云自有期日我今停此待之严如生时家人宾客不见其形皆闻其语于是恒在屋梁上住陈氏跪谢厚颜为设祭奠鬼云不烦如此我今死痛岂是一飡所能酬谢陈氏夜中窃语道之鬼厉声曰何敢道我今当断此屋梁闻锯声屑亦随落拉然有响如栋实崩举家走出焰烛照之亦了无异鬼又骂铁杵曰汝即杀我安坐宅上以为快耶当烧汝屋即见火然烟焰大勐内外狼狈俄尔灭茅茨俨然不见亏损日日骂詈时复歌云桃李华严霜奈何桃李子严霜早落亡声甚伤悽心是自悼不得成长也于时铁杵六岁鬼至便病疫X腹大上气妨食鬼屡打之处青黡月余而死鬼便寂然梁武帝欲为文帝陵上起寺未有佳材宣意有司使加求访先有曲阿人姓弘忘名家甚富厚乃共亲族多賷财货住湘州治生遂经数年营得一栰林栰可长千步材木壮丽世所希有还至南津被尉孟少卿希朝延旨乃加绳墨弘氏所賷衣裳缯綵等犹有残余诬以机道劫掠所得并初造作过制非商估所宜结正处死没入其栰以充寺用奏遂施行弘氏临刑之日敕其妻子可以黄纸百张并具笔墨置棺中也死而有知者必当陈诉又书少卿姓名数十吞之可经一月少卿端坐便见弘来初犹避捍后稍欵伏但言乞命饮血而穴凡诸狱官及主尽舍人预此狱事及署奏者以此弘殁未出一年零落皆尽皇基寺营搆始讫天火烧之略无纤芥所理柱木亦入地成灰江陵陷时有关内人梁元晖俘获一士夫姓刘泣曰新城失其名字此人先遭侯景乱丧失家口唯余小男年始数岁躬自担抱又着连枷值雪泥涂不能前进元晖逼令弃儿刘君爱情以死为请遂强夺取掷之雪中枝拍之下驱蹙使去刘乃步步回首号叫断绝辛苦顿弊加以悲伤数日而死死后元晖日日见刘申唿索儿因此得病虽复对之悔谢来诛不巳元晖载病到家卒略叙七段余者皆例然或有憾积怨深竟为淫疠论情诉屈託助求申灵应寔多故无虗也岂死者妄为此异哉又有巫觋见人先祖父母说其X形状及生平言说一无差参岂巫能诈为其说哉疏乃邪病呪禁而愈者有邪病符书打拍发遣即得瘳愈此事人间甚多见闻既众不必繁叙又缘此事于楚夏吴越法则各殊不可具叙天下厌禳鬼神之风俗也各随所见而说况后大理可寻而是非可辨乎疏等耶者都结等者等余所不说者耶之一字贯于况死而苏下四句应于况字也合有四箇耶字今以一贯之读疏者应从况字直至耶字都为一句作声势读之然后分为四节说之注王死云云者汉时有王死作无鬼论今取其中语而破之王死曰以田蚡心负懔恨病乱妄见凡人疾病则畏惧惧则妄想妄想虗见今答曰若田蚡虗见不当唿诺伏罪岂有虗见而身得痛者乎心应妄想见而妄想得痛也若虗见者武帝令视鬼者瞻之见窦婴灌夫两人共守笞之岂巫者亦病乱妄见乎若以巫者亦妄见不当断见形状一与病者同也将病者能使虗见有形令巫者见之乎若其不能巫者不应有所见也由此而言执虗见以为无鬼未见其得更有数番如别卷说设其田蚡事之无由如前引冤魂志五段中第一科说疏问若人死下四问答通妨也此亦答王死问之缘疏取意用之不具其文故直言问答标人科文也难意云夫天地开辟若人死輙为鬼则道路上一步一鬼也鬼宜见数百千万满堂盈庭填塞巷路不宜徒见一两人答夫人死为鬼鬼死为牛牛死为鱼鱼X死为天天死为鬼鬼死复为人随业变化不拘一类六道轮回未始有极岂可人独有死而鬼无死乎若鬼长不死则可如来论也疏且天地之气下大文第三难无性失也谓若有知之类即禀阴阳之气无知之物则不禀气则知与无知各异今既俱禀阴阳不待为异何故草木无知人畜有知据此则知是心神不关气也若云人畜禀阴阳气多草木禀少故无知者即应草木知少人畜知多今既不尔何言气知且神有贤愚善恶千差而阴阳气中岂有此千差耶夫识与气异故在气无知在识有知岂混之于一气哉经曰四大合散唯心为本在三界中独来独去无一随者据此即知非气为本若气而生心心复不合善恶等别若善恶亦气则不因习学既不因习何用孔老设教令习学仁义改恶为善耶疏由是而观下第三和会内外二教不相违也言附气者心识有人畜等业则託附阴阳之气而为身也谓识是正因气是助缘心识能知一切境能作种种事阴阳气则能成骨肉躯质如注所说故论云未曾有一法不从因缘生也言世世传续者如广弘明集沈约云此众生之为佛性寔在其知性常传也谓心神无垢巳来曾受千千万万身曾弃千千万万身每一受身皆禀于气故云传续也从故仁暴由尧桀下却成是立儒道二教训习有益之深理也X若不依此解之则如前所破有种种过失教之益不成则知三教皆是圣人施设文异理符但后人执文迷理令竞起毁誉耳疏二显是者大文第二段也前对外非但将法相宗教略与和会早巳无违令直据了义实教本末兼法相权教等悉皆会取以成正义故立显是文中二一正显也此义具在悬谈第四门分齐幽深之中及普贤章五教唯心义门中具说要叙即捡或但指文不叙亦得或取意便略销此文亦得文亦显在疏故远公下二引证也言由其道者道谓道迳门户非谓至道意言因缘所感之身岂不由从道迳而乃无端忽有此身耶惑网者惑是烦恼烦恼如罗网缠缚众生求出不得渊者至深之水众累者一切业报业报二种是大患累令诸有情受众多苦也府是众物积集之处论语注云藏财货曰府故人众都邑称之曰府二理等者无明发业贪爱润业二种道理皆潜为心神之作用迷者不觉故云冥也吉凶等事不出此二也无明掩照者根本不觉迷于本觉也情想等者情想是业相转相及二麤相外物是境界相初迷真起似即为无明为因生三细后迷似执实即智及相续执于转相我执于境界为法贪爱等者流谓能润性谓业种成形谓受异熟之身彼我等者既是我身为身此则余物皆彼故封执系着余文易解圆觉经大疏释义钞卷第九X圆觉经大疏释义钞X卍XXX圆觉经大疏释义钞卷第十终南山草堂寺沙门宗密撰业报章中大文第二释文也别释中善恶不动三种业者即大经中罪等三行也彼经云凡夫执着常求有无不正思惟起于妄行谓罪行福行不动行释曰罪福二行即此恶善二业不动名同谓由迷异熟因果违正信解起感三涂总报恶业及人天别报苦业皆名罪行由迷真实义故不知三界皆苦妄谓为乐起欲界人天善业名福行四禅八定静业名不动行初恶业苦报者以三恶果是不可乐故名苦酬前恶业故名报此通依正二报下随类别指文中二一略消经文二开章释义初中言境背等者如举不及第选被骏放瞋恨侍郎况所求欲遂被人障隔破败等如此等类人间约百千万核不可具载既杀害逼恼种种之相即怨怨相报无有断期此皆从瞋起恶业也亦可下从贪起于恶业文易可知前则杀生两舌恶口等三不善业偏增后则婬盗绮语三不善业偏增妄语通二成七支业皆是所起其贪瞋痴即能起也故都名十恶又逼恼凌辱饮噉皆入轻收非十恶数若约犯十重戒即应加酤酒悭自赞入于贪中其X瞋及说过谤佛入于瞋中痴通二毒故不别说又因贪瞋破戒皆名爱罗剎因痴破戒名见罗剎痴者别生异见言无罪等者非如牛羊之类其所依罪相亦不离杀盗等故不别说又痴人亦有平平不能作善作恶同于无记故此不说不说无记之报但言善恶之报亦此意也细穷亦有其相隐劣故不说也疏故华严经下证的有三恶报非唯地狱饿鬼也疏然三恶道下二开章释也于中有二初标章后次释初中复二初总标章一释名下二依标开目疏初中下依章次释也便为五段今即是初地狱者捺落迦此举依报之名巳释名也以器即是依故俱舍云于捺落迦中受五蕴异熟异熟起巳名那落迦虽依正不同而总是极苦之异熟名也处所不定非唯地下若约正翻即无地狱之名故疏云顺方等也饿鬼者正理论云又多希求以自存济云云名傍生者正理云彼趣多分身横住故或彼趣中容有少分傍行者故疏然六趣下第二出体也皆以第八者唯识云此中第八识是界趣生死施设本故又云此识定为界起生体无劳别执有实命根以无间断是真异熟纯无覆无记性故则此三恶亦皆同以第八为体疏地狱者文二初别解三类处分量名目受苦等相后然上等下因便明狱卒是情非情等初中疏文约瑜伽也从此下者此瞻部洲下也俱舍亦云此瞻部X洲下过二万有阿鼻曰大捺落迦婆沙一百七十二云大德作如是说瞻部洲下有大地狱亦有近边及孤独地狱于余三洲唯有近边孤独无大地狱所以然者唯此洲人造善勐利造恶亦勐利非余洲故有说北洲亦无近边等狱是受纯净善业果处故等活者谓彼有情多共聚集业增上生种种苦具次第而起更相残害闷绝躃地次虗空中有大声言此诸有情可还等活可还等活彼诸有情欻然复起如前苦具还更残客由此因缘长时受苦乃至先世所造一切恶不善业未尽不出因以名焉等活下四千者即是过四千巳始至黑绳等余七狱非四千内黑绳者谓彼有情多分为彼所摄狱卒以黑绳絣之或为种种方分图画文像併之以随所画之道若凿若断或斫或刻等由是因缘乃至业尽方出众合者谓彼有情或时展转聚集和合尔时便有狱卒驱逼令入两铁𦍞头大山之间彼既入巳两山迫之既迫巳一切门中血便流注如是两𦍞头马头象头师子头虎头等亦尔二复令和合置大铁槽槽中压之如压甘蔗既被压巳血便流注三复和合巳有大铁山从上而随令彼有情躃在铁地若斫若刺或擣或裂既巳血还注流乃至业尽方出号叫者谓彼有情寻求舍宅便入大铁室中彼才入巳即便火起犹如烧然极烧然遍极烧然既彼烧巳苦痛逼切发号叫乃至业尽方出大号叫者苦相与前差别谓彼室宅其如胎藏X苦既过前发声遂大烧然者此有三种一谓彼狱卒以诸有情置无量踰跳兆善那三热大铁镦左右转之表里烧煿二又如炙鱼以大铁串从足贯之彻顶而出飜覆而炙令彼有情诸根毛孔及口中悉皆𦦨起三复以有情置于如前大热铁地或仰或覆以三热大铁棒或打或策遍打遍策令如肉团长时受苦乃至业尽方出极烧然者此亦三种一以三支大铁串从下贯之彻其两肩及顶而出由此眼耳鼻口毛孔勐𦦨流出二又以三热大铜铁鍱遍裹其身三又复倒掷三弥满灰水大铁鍑中而煎煑之其汤涌沸令此有情流荡漂转或出或没使其血肉及以皮脉悉皆销烂唯骨鎻在寻复漉之置热铁地上令彼皮肉血脉复生如故还置镬中余如大热中说乃至业尽方出无间者此有六种一谓于中东方多百踰跳兆善那三热大铁地上有勐炽火㓨腾𦦨东而来㓨彼有情穿皮入肉断筋破骨复彻其髓烧如脂烛如是巳身皆成勐焰如是余方亦尔由此彼诸有情勐焰和杂唯见火聚从四方来火焰相杂无有间隙所受苦痛亦无间隙唯闻苦痛号叫之声如是众生因名无间二又次铁簸盛满三热无间勐焰铁灰而飏簸之三复置热铁地上令登大热铁山上而复下下而复上四又从口中拔出其舌以百铁钉钉而张之令无皱襵如张牛皮五复更仰卧于热铁地以铁钳钳口令开以大热铁丸置其中即烧其口及以咽喉彻于腑藏X下而出六又以洋铜而灌其口烧喉及舌彻于腑藏从下而出所余苦恼如勐烧然业尽方出俱舍云而于其中受苦无间非如余七大捺落迦受苦非恼故名无间且如等活中诸有情身虽被种种斫刺磨擣而彼暂遇凉风所吹还活如本由此立等活名阿鼻狱中无如此事又说无乐间苦故名无间余地狱中有乐间起虽无异熟乐得有等流乐故若准婆沙评家应作是说由造作增上不善业生彼所得身形广大一有情身据多处所中无间隙故名无间问若一身遍满余有情生如何容受答以业力同故虽一即满容余无妨傍相当皆隔二千由旬者此依瑜伽由彼但言此下三万二千由旬有等活等活下四千有余那落迦若准此从地而下三万二千始到等活顶也等活纵广左右一万复从此下四千方到黑绳等七此七纵广一一自有一万据此即合傍布列而住非上下重叠以妙高山入水八万下踞金轮若此重叠略计无间底去平地便合有十二万八千由旬则侵入金轮过半是以瑜伽钞有两解以傍列为正皆隔二千者则七箇傍布其间相去一一各有二千由旬非上下相去也疏八寒者下第二明布列八寒狱也一疱狱者谓彼有情极重广大寒触所逼一切身分悉皆卷缩犹如疮疱下二千由旬者谓初寒与等活齐即在等活傍边也从本等活下二千併有余七此七亦是傍布列而住非上下也据此俱合在等X活下黑绳上正当其中若准俱舍说从此地而下过二万踰缮那始到无间无间深广亦各二万其底去此四万余黑绳等七却在无间之上重叠而有一说尽在无间之傍其八寒亦在前大地狱傍边也问此瞻部洲其量无几下宁容受无间等耶答洲如糓聚上尖下涧是故大海渐深渐狭故能容受疱裂者寒苦过前犹如疱溃脓血流出其疮卷缩上二从身所似因以为名𠿒哳怗者俱舍云頞哳咤是忍寒声也寒转增故口不得开但能动舌作𠿒哳怗等声也郝郝凡者俱舍云臛臛婆此则寒更转切动舌不得但作臛臛声耳虎虎凡者俱舍云虎虎婆此则开口亦不得但作虎虎声也此三从其忍苦寒之声异以立名也青莲华者由彼寒触所触一切身分悉皆青淤皮肤破裂或五或六红莲华者青过前色色变红赤皮肤分裂或十或多大红莲华者谓彼身分极大红赤皮肤分裂或百或多后三从所似色以立名也巳上根本说疏近边者下第二别解近边也此逼八热四面门外每门各有四所近根本之边故曰近边如城郭之园华是彼罪人游行之处俱舍日增彼颂云八增皆十六谓煻煨尸粪锋刃烈河增彼长行自释此是增上彼刑害所故说名增本地狱中适被害巳重遭害故此以苦重增上名增一煻煨者谓彼煻煨没膝若诸八热有情求出舍宅游行至此下足之时皮肉筋骨并即消烂举足还生X平复如本二尸粪者谓彼尸粪为泥此诸有情为求舍宅从前出巳渐渐游行陷入其中首足俱没又于泥内多有孃矩咤虫身长一尺觜白头黑穿皮入肉断筋破骨取髓而食三锋刃中三者一有利刃劒仰刃为路彼诸有情从前出巳游行至此下足之时皮肉筋骨悉皆消烂举足还生平复如故二有劒林彼诸有情从前出巳往趣彼荫才坐其下微风遂起刃叶坠落斩截其身一切支节便即坠地有黑梨狗䶥掣嵴脂而噉食之三有铁设拉末梨林如皂荚㓨树彼诸有情从前出巳便来趣之由狗等趂遂登其上当登之时一切㓨锋向下而㓨彼欲下树复回向上贯㓨其身遍诸支节尔时便有铁觜大鸟上彼头上或上其膊探啄眼睛而噉食之四烈河者有广大河沸热灰水弥满其中彼诸有情寻求宅舍从前出巳来堕此中犹如以豆置之大镬然勐炽火而煎煑之随汤腾涌周施回没于阿两岸有诸狱卒手执杖索及以大网行列而住遮彼有情不令得出或以索羂或以网漉复置广大热铁地上仰彼有情而问之言汝今者欲何所须彼答言我今竟无觉知然为种种饥苦所逼时彼狱卒即以铁钳钳口令开便以极热烧热铁丸置其口中余如前说若彼答言我令渴苦彼即以洋铜灌口长时受苦业尽方出俱舍云此河如堑前三似围四面各四增故言皆十六彼又引经云此八捺落迦我说其难越以热铁为地周迊有铁墻X四面有四门开閇以铁乳孚房巧安布分量各有十六增多百踰缮那满中造恶者周遍𦦨交彻勐火恒洞然疏孤独者下第三别解孤独也且根本地狱有十六增以为眷属寒虽无眷属处所是本唯此不尔故曰孤独俱舍亦说余孤独地狱以随诸有情各别业感差别多种处所不定乃至或在地下空及余处诸地狱器安布如是本处在下枝派不定上来总是大文初别解三类处所名字等相讫疏然上等下是第二段因便论狱卒是情非情也问上诸狱中皆有狱卒不答准瑜伽论皆有无失若小乘显宗论说无间大热炎热三无狱卒防守大号叫众合等三少有狱卒但琰魔王使时时巡捡其余皆有非情者若准二十唯识一向非情若约俱舍即通两解彼云有说非情如何动作有情业力如成劫风若尔如何通彼大德善现说如彼颂言心常坏忿毒好乐诸恶业见他苦欣悦死作琰魔卒琰魔王使诸罪利婆掷诸有情置地狱者是实有情非地狱中言有情者故地狱卒非实有情有说有情若尔此既恶业何处受异熟即地狱中尚容无问所感异熟此何理遮若尔何缘火烧彼此定由业力所隔碍故或感异大种故故不被烧婆沙亦同疏依前仪及二十唯识说也巳上就别释中地狱竟疏畜生亦三下第二别解畜生之种类也注更相残害等者如羸弱者为诸强力之所伤害受种种苦以不自在他所驱使多X被鞭挞与彼人天为资生具由此因缘具受种种极重苦恼疏饿鬼亦三下第三别解鬼也此下过至余处者俱舍云诸鬼本处琰魔王国于此瞻部洲下过五百踰缮那有琰魔王国纵广量亦尔从此展转散居余处或有端严具大威德受诸富乐自在如天或有饥羸颜貌丑陋如是等类广说如经琰魔此云静息意说一切众生未至彼时皆云我不作罪才至彼巳业镜手等其罪自彰更不敢言故曰静息东西洲有上两类鬼北洲唯有大威德者有说令无鬼由悭贪感北洲乃是无所摄受有情处故四大王天三十三天有大威德鬼与诸天众守护防还余义如别卷疏一由外障者由习上品悭故生鬼趣中常与饥渴相应皮肉血脉皆悉枯藁犹如糟炭头发蓬乱其面黯黑脣口干焦常以其舌舐掠口面饥渴慞惶处处驰走所到泉池为余有情手执刀杖及以羂索行列守护令不得近或强取之便见其泉变成脓血自不欲饮如是等名由外障碍饮食二由内障者谓彼有情咽或如针口或如炬或复头上瘿腹大由此因缘假得饮食虽无他障自然不能饮噉名由内障也经云其咽如针即此辈也三无有障者谓有饿鬼名勐焰鬘随所饮噉皆被烧然由此常受饥渴大苦复有饿鬼名食粪秽或有一分食粪饭尿或复唯能饮噉极可厌恶生熟嗅秽假得香美而不能食或一分自割身肉噉食假得余食竟不能噉如是等辈名饮食X无有障碍疏身相者下第四文也与狱等量者唯此无间所得广大身形一一遍彼处中无小间隙故余狱即定量傍生小大万殊鬼状有说多分如人亦似傍生大抵变化不定劫初皆作圣语后时随处作种种言故疏总称余皆不定疏寿量者下第五段文四天王寿等者俱舍说以四大王天寿量五百方为等活一昼一夜乘此昼夜三十成月十二月为年以如是年彼寿五百乃至佗化寿万六千为炎热一昼夜还以积此成月及年彼寿如斯万六千岁中劫者为从十岁增至八万复从八万减至十岁名一中劫于此如次者望此八热如次近半也又俱舍说如置苣蕂满一婆诃婆诃设复有能百年除一如是苣蕂易尽生于疱狱寿量难终此二十倍为疱裂寿如是后后二十倍增为八寒寿畜极一中劫者俱舍云傍生寿量多无定限若寿极长亦一中劫谓难陀等诸大龙王故世尊说大龙有八皆住一劫能持大地鬼寿五百者俱舍云鬼以人间一月为一日乘此成月及岁寿五百年疏善业乐报中二一略消文二人天二道下别明乐报也文二初五门解释次判云下释通妨难疏多思故者多思两字诸本不定故古德随字各作一释若言思者即为善能思量种种善恶异余趣故若言思X者有思慈德亦异余趣故意寂静者人多无诸剧苦扰恼不同鬼等恶求多求恐怯多畏极大苦恼故名寂静疏种类者二初人后天人有四洲者准俱舍说于金轮上都有九山妙高处中余八周回遶妙高山每一山间复有一海于第九铁围上内醎海之中四边有大洲渚即当东西南北一一与彼妙高正相对也人所止即瞻部等是也故疏注云海中陆地即滩渚之土也有树名此者准俱舍说此洲正中向北有九黑山黑山北有大雪山雪山北有香醉山雪北香南有大池水名无热恼于此池侧有瞻部林依此林故名瞻部洲又此洲北广南狭三边量等其相如车南边唯广三踰缮那半三边各有二千疏东胜身者以身胜故名胜身东狭西广三边量等形如半月东三百五十三边各二千西牛货者圆如满月径二千五百周圆七千半北郁单者亦云俱卢形如方座四边量等面各二千随其洲相异故人面种性身形寿量等一一不同故今约洲以辨人之种类复有八中洲是此大洲眷属每洲边各二如别卷说定寿千岁者无中夭故俱舍云诸处有中夭除北俱卢洲疏天谓六下后明天种类也谓六欲天及上二界同是天趣惑滥于彼故特拣言今此经文意唯六欲谓经云舍恶乐善复现天人既与人合明即是散善所感之报故除上界又经文势首尾自有三段以此决定知唯欲天也言六欲者第一四大王众天谓妙高下半X有四层级其最下级去水面一万踰缮那如是上三层展转相去亦各一万如次从下有三药叉神众即是坚手持鬘恒憍及四大王与诸眷属共所居止下三药叉神并日月宫及余七金山上所居天众并是四王所管属第一天摄四王是主众是所领故曰四大王众天第二三十三天亦名忉利谓从此四大王上四万踰缮那到妙高顶顶上四面各有八天总三十二帝释所都帖前成三十三总为第二天也第三复从此上空中八万踰缮那有天日夜此云时分受五欲境知时分故第四复从此上十六万有天曰覩史多此云喜足或名知足受五欲境生喜足故第五从此上三十二万有天曰乐变化变化欲境自受用故第六从此乐变化上六十四万有天曰他化自在谓彼天处于他所化欲境受用得自在故前二地居后四空处于其所止亦有宫殿但依风云而住上六总曰欲天也希须之心者即正出欲体也谓贪欲二法与心相应令心有所希须故曰欲心故舍利子说偈云世间妙境非真欲真欲谓人分别贪也与五尘合者即所欲境也谓婬欲等者此即指前尘体并通外妨以释六天得名欲之所由也等者等取饮食音声等如四种苏陀味及妙音乐为妙欲境故通妨者外妨云上界亦有贪欲何故独此受欲天称故答云从其麤重为与五尘合等便是得名之所以也六受欲至笑视者明受欲相准俱舍说初二形交一同人X间然风气泄热恼便除非如于人有余不净夜摩才抱成婬乃至执手笑视等皆然又有说六天皆是交会说相抱等但为显彼时量差别以上诸天欲境转妙贪心转重故使之然问诸天有男女不答随彼诸天男女膝上有童男童女欻尔化生即说为彼天所生男女也疏余东西北如次倍增者谓东洲八肘乃至北洲三十二肘等疏面相次如车形等者南如车形东如半月西洲圆满北洲畟方其洲土地濶狭之相亦各如面相也疏天则四王半里余五次增者俱舍云欲天俱卢舍四分一一增则是一俱卢舍四分之一如是后后一一分增至第六天身长一俱卢舍半俱卢舍此云鸣唤则是尽一鸣唤之间远近当二里许四分之一即当半里故四大王天身长半里第六天身长三里疏此洲不定者谓劫减最后极寿十年于劫初时则寿无量百千等数不能计量故俱舍颂云此洲寿不定后十初叵量天者人间下是俱舍颂也要先建立天上昼夜方可算计天寿短长建立者且如人间五十岁为最下天一昼夜乘斯昼夜三十为月十二月为岁彼寿五百年上五欲天渐渐倍增谓人百岁为第二天一昼夜乘此昼夜成月及年彼寿千岁夜摩等四随次如是二四八百千六百岁为一昼夜还乘此昼夜成月及年如次彼寿二四八十万六千岁也上巳五门解释竟疏判云乐下第二释妨初会苦乐相违后通五六有异也初妨者夫X未出三界无非苦果况此具有八苦五衰斫截残害等而輙判为乐其故何耶答此实是苦今且就前三恶道苦苦之报而判为乐也故疏云麤相言之五衰者如经中说有诸天子将欲没时五相先现一衣垢染现二华鬘萎顇三两腋汗流四身便臭秽五天及天子不乐本座时彼天子偃卧林间所有婇女与余天子共为游戏彼见此巳生大忧苦复受𣣋篾悚慄之苦由有广大福聚成就及广大五欲天子生时所余薄福诸旧天子见巳惶怖受大忧苦此上所说通六欲天其下二天子又受斫截破坏驱摈残害之苦由与修罗共战诤时天与修罗互相违拒即执四兵仗谓金银颇胝瑠璃共相战鬪尔时诸天及与修罗或断支节或破其身或复致死若复身断支节续还如故若断其首即使殒殁天与修罗互有他胜然天多胜力势族故然其彼二若为他胜即退入自宫巳之同类竟不慰问由此因缘便怀忧戚若天得胜便入修罗宫中为夺其女便起违诤若脩罗得胜即入天宫为求四种苏陀味故共相战诤复有强力天子才一发愤其劣天子便被驱摈出其自宫是故诸天受三种苦谓死随苦𣣋蔑苦斫破残害驱摈苦疏若于天鬼等者会第二违也谓脩罗于诸经说中或有别开为一道即有六道或有便于天鬼畜中摄者即唯五道也释五道竟疏三不动业报中四一正释本科二总结三种业三X明受报时分四会通权实初中不动者四禅八定等感色无色界等报因果俱有不动义故文中二如疏列也疏初释禅定者又此总相言之即曰八定皆同以善等持为自性故若就别言色界即曰禅无色但曰定以具支不具支止观均不均有差别故如下辨相中释又大小乘圣凡所修大同小异凡夫即苟且忻上殊胜厌下苦等而修又二乘为厌生死忻上上地断下下地或求出三界修禅定也若诸菩萨但为随顺法性化生降外引小示现修习而入禅定广如别卷故凡修感报不越有顶二乘修此永出三界菩萨示入神通自在广利益及其所修体相名字忻趣证入即大同小异今经即唯是凡夫所修也然疏中释名出体示相即大段同文中初四禅后四定禅中禅那者新云复有通别通云䭾多也于一所缘下三句是瑜伽二十三文初句者令心专一释定名也次二句释静虑名俱舍云依何义故立静虑名由此寂静能审虑故亦同此也即虑体是慧故次文云审虑即是实了知义即定有静用能生慧故从用及果故曰静虑疏四无色下通妨妨云如此则无色定及欲等持应立此名故为此通也俱舍亦有此问彼答有四义如别卷说今疏略唯上观均等一义耳疏四但依次下后择别名也但以此初二三四便为别名也一寻伺等者俱舍问云若心一境性是静虑体依何相立X初二三四颂答云初寻伺喜乐后渐离前支谓寻伺喜乐建立为初渐离前支立二三四离伺有喜乐立第二禅若离伺喜唯乐立第三禅若兼离前三种则立第四禅故同一境性分为四种问若尔何不便名寻伺喜乐静虑而但以初二等为别名耶答但若名寻伺喜乐即各于当地有所不遍且如初禅若名寻伺喜乐即不遍中间禅以有伺无寻故兼无喜乐唯舍受故又诸染静虑多不具支及未至近分皆无喜等亦唯舍受故故但名初二三四即于当地无所不遍余如别卷八定皆同也疏四无色下释四定也亦有通别通中初二句但得名定不同静虑别有胜名可从也超过违害者婆沙一百四十一云此四地中超过一切有色故违害一切有色法故色法于彼无容生故即除灭厌弃一切色想也俱舍云无色谓无色即灭三有对色想思无边空等是违害超过之义也以在欲色界修入此定身色犹在俱作胜解厌坏色想思空识等为其境界而入此定疏前三从加行下二释别名俱舍云空无边等三名从加行立谓修定前起加行位厌坏色故作胜解想加行成时名空无边处又于加行厌无边空起胜解想思无边识加行成时名识无边处又于加行厌无边识起胜解想舍诸所有寂然而住加行成时名无所有处故言前三段加从得名有顶时劣当体受称者俱舍云非想非非想昧劣故立名由无下地明慧胜想名非想X有昧劣想名非非想即约彼处想昧劣故当体立名问此加行时作何行相答准俱舍说此加行时亦作是念诸想如病如箭如癕若想念无便同痴闇唯有非想非非想中与上相违寂静美妙则知加行时观根本昧想必为加行也由此便以昧劣想当体彰名何以不同为前三加行心时思无边空等然实根本非常缘空为境由此立名从其加行以加行不缘根本作行想故今第四加行位中缘根本昧劣想作如是念无胜明想有时劣想缘此必依根本起即是正立名因故此立名亦但就根本不同前三也疏方便者入定方便也然方便与入意不同入意则凡夫小乘菩萨各异前巳略叙若修习将入则皆同以厌下忻上为方便方便则是临入之方便也六行者忻厌各三如注中列名数定不别也若所忻厌体则随何地各各不同如欲恶不善为初禅所厌寻伺为二禅所厌乃至无所有寂然而住为有顶所厌等如欲忻上亦可例知又初禅为下未至地心所忻为静妙离为他二禅近分地心所厌为苦麤等则欲法唯是所厌非忻有顶地法唯是所忻非厌中间地法通可厌可忻疏伏下地惑者如伏欲界惑得初禅定伏初禅惑得二禅定乃至非想故言展转得上地定也疏出体者据俱舍出体有二一自性体即是等持二眷属体即通五蕴以随心转色为色蕴余四蕴可知X故颂云并伴五蕴性无色眷属但四蕴以同随心色故颂云四蕴离下地今疏且依自性体也是善性摄心一境性者标定也以善等持下方是出体出定体故先指定后出体以诸圣教唯就十二界善心心所上建立定性以此心法同于一境专注之时轻安适遍离彼沉掉定义胜故即染无记及欲界心等虽亦心一境性不得定名以非胜故然此定心非自能尔亦非余心俱等法令尔唯是等持一法功力能令相应心所于一所缘寂静而住故云以善等持为自性自性者以简眷属善者即简染无记等非体即心是大地法中三摩地大乘别境中定也或翻为等持通定散局有心或曰等至通有无心局定或曰等引唯有心定若经部师谓即是心于一境相俟转时便立此定名非别有体大乘体中更无异说疏辨相文二初四禅次无色四禅便为四段此四禅支共有十八初中有五寻伺喜乐定二中有四内净喜乐定三中亦五舍念慧乐定四中亦四舍念受定若准俱舍论实事则唯十一谓初五则皆实事第二但增内净余如前故为六也第三加四并前为十定亦如前第四但加舍受故实事总唯十一若唯大乘或有不分轻安乐与受乐示别则有十事若更内净无别体则唯有九若十地论则每禅皆四一离障支二对治支三利益支四彼二依止疏今依此经文当见余义广如别卷疏离欲恶不善X者若准毗昙离五欲名离欲断十恶名离恶除五盖名离不善法若智论八十八云离欲者同毗昙欲谓五欲恶不善法即五盖五盖将人入恶道故名恶障善法故名不善法杂集第八即云断欲恚害恚即是恶害即不善法者若准瑜伽亦合恶不善法故三十三云离欲者欲有二种一烦恼欲二事欲离亦有二一相应离内心不与求贪相应故二境界离不染外境故言离恶不善法者烦恼欲因所生种种恶不善法即身口意恶行此意则总弃欲界诸恶不善俱舍正理并同疏有寻有伺者俱舍云寻伺心麤细寻谓寻求伺谓伺察心之麤性名之为寻心之细性名之为伺由此二法有实自体能令一心同时不麤不细则是能令一心成不麤不细之性故曰寻伺非体即心是心所法不定中摄大乘即以思慧为体亦心所不定中摄古经论名觉观也十地经云有觉有观智论云譬如振铃麤声喻觉细声喻观此皆明二法行相也注对治者瑜伽十一云以寻求伺察不净慈悲治欲界欲恚害障又五盖中有欲恚害不死亲里国土等觉察今对治彼起善觉察又智论四十四云小乘以欲恚恼觉为麤亲里国土等觉为细及余善觉为细于摩诃衍皆麤则觉空为略此皆以后后细者为能治是以十地论科为对治支俱舍即就总相但言厌苦等障也意亦不殊问准瑜伽不净慈悲亦为能治何不立之答不净等自是别就大乘菩萨一分X而言又即是此寻伺等作彼不净等观察今就一切大小乘圣凡总相而言但称寻等为对治支疏离生喜乐者俱舍云喜即是喜受因离欲恶解脱道中而生喜悦自心安适故曰离生喜乐故十地论科为利益支也瑜伽三十三云离者以得加行究竟作意故即是无间道巳离欲恶等也生者由此为因为缘无间生故即是由此无间为因生喜乐故以获加行究竟果作意故喜乐为果也喜乐者谓巳获得所希义故得大轻安身心调畅有堪能故注云身心轻安故乐者轻安义如三观中释即离欲重为轻身心调畅曰安全所依身轻安适悦有所堪能为乐因故假名为乐非乐受也俱舍云初二乐轻安谓初二定中无乐根故非初二定有身受乐正定中无五识故亦无以受乐亦说有喜故喜即喜受无一心中二受俱行故无乐受也余如别卷疏住初禅者即第四句依止即定也为二支依止其力最胜故婆娑说是静虑亦静虑支余能依是静虑支非静虑也住者即安住义瑜伽云安住者谓于后时由所修习多成办故得随所乐得无艰难乃至七日七夜能正安住下诸第四句皆准此释注云为对治利益二支之所依止者其所离障以无行体非是支故不可言其为彼依止故四句中但言为二依止即由寻伺觉察对治方能超越欲恶始入初禅及入利益身心适悦不过喜乐同时依止即是等持故从其胜此五于初偏立支名X疏灭寻伺者离障支也此二麤动能为语言加行发身语表障于二禅今须舍离故言灭也此在初禅为能治及进修三禅即却是所治之病注发三识者色界本无鼻舌二识为无香味境故巳如前释今二禅但言无三识以鼻舌识初即无故如二地巳上要发身语表及见闻觉触即借初禅三识以二地巳上有色声触境及动身语言等时还是三识及据地法复不合有无寻伺故所以义说为借也水波之喻可知疏内净一心者二对治支此是十地经文也论经即云心行一处注云舍念正知为体者显扬瑜伽等文也以此三法尚被极喜所覆力用未胜但能离外寻伺故今名内净相续一境复曰一心以唯意识行法尘故由此三法于此禅中以稍劣故合为一支于三禅中力用自在各别建立若约俱舍则以信为体颂云内净即信根等如别卷引说疏定生喜乐等者第三句也则喜受乐用初解或轻安或受乐注庆觉观心息者释定生义也初禅处背欲恶故名离生令庆觉观心息身心适悦故名定生此释即约从当地定生故论科为修行利益因修此定喜乐生故是利益也唯智论意即从初禅定生以欲无定初但云离今由舍初寻伺定庆生喜乐即日定生注曰如鉴净止水者欲恶如泥初禅之定如净动水今无欲恶复灭觉观如净止水是则初庆其所离此庆其所得得忘照故住二禅者第四句可知X疏离喜者离障者二禅喜心分别总生动乱三禅转寂故须除遣疏住舍有念正知者二对治三支也舍者行舍非舍受行心调停舍彼喜过故俱舍云行舍是大善地中舍也彼说第三舍极喜四舍极乐故于此二立行舍为支初二无此故立轻安大乘即善十一中行舍也义如前释注于巳生喜乐者即显扬论文谓于巳生喜不忍可不忍可故即舍义也亦便是对治义也平等巳下即出三品舍相一同唯识平等为初离沉掉故正直为次于染不怯故无动安住为后寂静住故有念者即念也小乘大地数法大乘别境中收注不忘者即明记明记为念故远公云念前喜过守心一境俱舍说念虽通诸地而三四独立为支者以三为第二胜喜漂溺四为第三胜乐留碍由为下地所留难故于自地染不能出离是故世尊劝住正念言正知者即慧也俱舍是大地数法大乘别境中收今依十地经故言正知远公云分别喜过而言正智地论即言安慧远公云慧净名安安即正义静鉴双流故名为正正故得安俱舍意说为当地胜乐恐躭着此不忻上地对治此故立正慧支若大乘此舍念知三即前内净渐修最胜至此别开沉细寂静故能治下喜踊浮动疏身受乐者三利益支也体即乐受非轻安乐身者则通色意六识俱起总名身受谓此乐殊胜舍俱遍益身心离喜凝寂假使唯与意俱亦名身受下地有乐无舍上即舍而无乐唯此X舍乐尤胜持名身受故十地经云诸圣所说能舍有念受乐者即说此乐也谓此地中俱有能舍及正念知而复受乐非如下上诸地故佛及弟子说此受独胜又瑜伽云由舍念正知数修习故令心踊跃俱行喜受便得除灭离善寂静最极寂静与喜相违心受生起彼于尔时色身意身领纳受乐及轻安乐是故说言有身受乐此明离喜又言心受生起明知意俱受乐亦名身受乐故疏注言设是心乐亦名身受则此意俱受殊胜异前加以身言远公五俱曰身受意俱曰心受约所依以释也文云下品受乐遍畅在心名为心受上品之受遍润身心从末为名故曰身受约所益释也今从后义乐实心法此处增上遍满身心故说为身远公二义意取后释今疏俱用注从正对二禅至亦名身受巳来即是前义但意识俱离喜凝寂虽是心受亦名身受也注初禅下即顺后义约所益说有品数故土喻于心石喻于身水总喻乐初禅心乐故如水不入石中二禅也遍身心如水遍山元石碍故然为喜覆如土覆水但是潜润三禅身乐极增如池水在外水遍山内居然可知若准俱舍亦说是心受乐颂云身不悦名苦即此悦名乐及三定心悦余处此名喜初二轻安乐如前巳引经三禅者第四句可知疏断乐先除苦喜忧灭者初所离障也三禅胜乐于此为害如重病人观妙旨乐为障四障故须除遣言X先除者谓忧苦喜三如次于初二三禅早巳舍离今但断乐而得此定然即于尔时所有苦乐等皆得起越故总集说集说意者显其弥胜则先除字贯下苦等注二禅除者瑜伽十一云何故苦根初禅未断答彼品麤重犹未断故若尔何不现行答由其助伴相对忧根所摄诸苦彼巳断故若初静虑巳断苦根是则行者入初静虑及第二时受所作住差别应无由二俱有喜及乐故此意则明不断麤重故异二禅而无现行同二立乐为支也若依小乘苦同忧受初禅总离初二乐是轻安三是乐受所以不同也注为对前乐先言除苦者通妨妨云若依先后次第即合先忧后喜今何不然答意云乘前断乐之言便续以苦等为此次也疏不苦不乐者此地利益支句也余禅皆先对治后利益今此先明利益者依十地经云又为乘前总无四受便举不苦不乐为文之便非是义之次也今便为第二句明五受内唯有于舍是不动故问二灭忧喜何不言不忧不喜答五受中无别不忧不喜以三受明义苦乐摄于忧喜故此中受但言不苦乐也若尔一种相摄何不言不忧喜也答一五受中无别名故二所对乐近忧喜即远宜便对之言不苦不乐也疏舍念清净者是对治二支名体同于三禅但为依地及所对治喜乐异故分二也注不同三禅舍念等者释得清净之名也瑜伽远显清净云从初静虑一切地灾患巳断谓寻伺喜乐入出息是X故此中舍念清净鲜白由是此禅心住无动准此论文犹略言六具足兼无忧苦俱舍云离八灾患然此虽曰不动犹有舍受未得无受瑜伽十一云又无想者经中说为无想定于此定中舍根永灭若非无想乃至有顶皆有舍受问何故无正知答喜心浮动三要正知乐即深细但顶舍念疏住四禅者第四句依止也然入上色定其身相如处室中入下四空如处虗空疏四无色者下辨相文中第二明四无色也虽皆心一境性由离下地染故立四名谓离第四禅立空无边处等四定即为四段唯十地论科此四空亦各有四谓离障等今依十地经文文但各有三句义含于四为初离障句中含对治义故问若有对治等义为有支不答准杂集俱舍等论即无若依璎珞本业即各有五谓想护止观一心若和会此相违者论依相似一味相故不同四禅有觉观等异又慧用劣故不立支分经就相似同皆有五如初定厌下色想起空胜解为想即对治也防彼色想令不现前为护能超色想即名止即今离障也空无边行照了分明即是观义是今利益也一心即是彼二依止故四义既成五支具足矣疏谓超一切至不念种种想者此中文句即三义句即唯是初离障句也其中不念之言复含对治义矣超一切色想者注引本论释云过眼识相小乘在色欲修起未舍色形故不言灭色大乘决X唯灭想若无色者后灭空识应无空识然俱舍界品辨色麤细三种色及三有对色如次释此三句所离色今欲消疏应先略叙彼三有属义彼品明十八界诸门分别中总有二十二门第一有见无见门第二有属无对门彼先问云此十八界几有见无见几有属无属颂答云一有见谓色十有色有对今此第一句即是超一切有见有对麤色也谓此色界于见无见门中是有见对无对门中是有对故故本论释云过眼识相也瑜伽名为超于显色彼论云次于虗空起胜解故故所有对青黄赤白相应显色想由不现故及厌离故皆能超越灭有对想者本论释云耳鼻舌身意识和合想灭故此即无见有对次麤色也谓眼等五根声等四境非眼所见名无见于对无对门中即是有对辨前色界都是三有对中一障X碍有对色也谓此根境为所依缘识方得起成和合想今起此想名灭和合想其眼根既是无见有对亦在此句灭之为所缘色境入前句中即巳无和合之义故此但云灭四识和合想瑜伽云由不显现越彼想以为因故所有种种聚众多品类因诸显色和合积集有障碍想皆得除遣不念种种想者本论释云不念意识和合想故意识分别一切法故说名种种此即当无见无对细色是无表也然此无表有其多类谓别解脱定俱道随心转等皆法界摄唯意识缘故论释云意识分别一切法故说名种种也其意虽亦能缘非色之境今但取缘色者以色自有种种故故注云然唯就缘色而言也若准瑜伽复云由远离彼想以为因故所有彼种种聚中差别相转谓饮食瓶衣车乘庄严具城舍军林等相一切不作意转此则总言离一切色也又皆徧言想者小乘意云以在色欲修起此定不可便无色身但灭色想想取色故所以偏灭俱舍云总名除色想苦唯大乘之中实唯灭想若超色想说无色者后灭空识应无识空问香味之想初禅巳离色声触想二禅即除二三四禅虽有见闻觉等复是借下地识今何得言空定识耶远公答云治有四种一坏碍色对治谓方便道观下有漏无常等故二断对治谓无间道正断不过三时对治谓解脱道为首及后一切无间解脱持彼无为不令失坏四远分对治亦谓解脱道后所有一切无间X解脱远分前障毕竟不起今此空定据第四治总言灭一切色想巳上明离障说即前不念之言含对治义者谓不分别色等境故本论释云何以不念见无我故此谓色无自实当体即空故云无我即法无我也据上超灭之言亦是对治然不念言治义显故论主取意科释为治也此约菩萨实治故云无我若依今经意说有漏则但六行忻厌以为加行伏或对治也顺正理释加行云谓若有法虽与色俱而其自体不依属色诸有于色求出离者必应最初思惟彼法谓虗空体虽与色俱而待色无方得显了外法所摄其相无边思惟彼时而能离色亦此加行之相故婆娑八十六云但由加行名空无边处谓初业者先应思惟墻上岸上舍等上诸空之相取此相巳假想胜解观察照了无边空相而修加行展转引起初无色定故说此名虗空无边处曾闻苾蒭出此定巳便举两手扪摸虗空有见问言汝何所觅答言我不见自身彼言汝身即在牀上汝何余处更觅自身故知入此定巳亦不见身起定犹尔疏入无边虗空者是第三修行利益句谓三色想绝则入空理廓尔无边故疏住无边虗空处者即第四彼二依止句所依空也唯十地经文云住虗空无边处今言无边虗空义亦不失言处者谓观虗空作X无边行相能灭色想心安空定名空无边处正理云四空名处者诸有情生长处故瑜伽云由巳超过近分加行究竟果作意定是故说言空无边处具足安住准瑜伽意四义之中离障是超下地对治是加行究竟作意以彼释云心得离系故利益是胜解作意彼释云正是修行故彼二依止是加行究竟果作意故彼释谓无间证入故前三为近分后一是根本后三处亦同于此又此四义初何所超谓色次云何能超谓无分别三超前何缘无边虗空四超何所证即空处心一境性疏超空入无边识处住者明第一识处也超空者是初离障句十地经云超一切虗空无边处疏今但言超空从其略也彼空何所障须超离乎外念麤故则见彼外念麤分别过患便义含第二对治文也入无边识者是第三修行利益句前明舍外今辨缘内正理云谓于纯净六识身能了知中喜取相巳安住胜解由假想力思惟观察无边识相由此加行为先得入根本此释成加行之相也故注云心缘内识等处住者住处也是第四彼二依止句准十地经此句云住识无边处今疏成前句无边识等自便先言处意从其简略义又不失后皆准此疏超识下三定超识是初离障句也十地经云超一切识无边处则见所离事念麤分别过患之义便是第二对治也入无所有者第三修行利益句也十地经云入无所有前巳舍外缘内故为麤念今既无所取能取X亦无内外俱无斯为利益顺正理云见前无边行相麤动起此加行是故此处名最胜舍以于此中不复乐作无边行相心于所缘舍诸所有寂然而住瑜伽云从识处上进时离其识外更求余境都无所得此意明识既为麤动识外复无故无所有无所有处住者第四依止句也十地经云住无所有处疏超此下第四处也此谓此前无所有处巳故十地经云超一切无所有处即是初离障句见彼所离无所有想亦是麤念分别过患之义即是第二对治若准论经次此更有一句云知非有想非无想安隐此句即是第三修行利益缘十地品经文阙此句今疏亦且依之住非想非非想处者是第四依止句十地经云非有非无想今但言非即非有非非即非无瑜伽云先入无所有处定超过一切所有想今复超过无所有想故言非想又言非无想者非如无想及灭尽定一切诸想皆悉灭尽唯有最细想缘无想境转故即于此处起胜解则超近分而入根本清凉大师复约第一义修明此四空云谓观色即是空心安于空是空处定次知空色不出于心是识处定次心境两云为无所有处次此亦云缘无想住名非想非非想处若不缘此无想则诸漏永寂出三界矣注此中不出下明此定了不了也于中有三一外道二若知下小乘灭受想者灭尽定也三若未得下无想天也即第四禅凡夫天此亦外道也X圆觉经大疏释义钞卷第十圆觉经大疏释义钞卷第十终南山草堂寺沙门宗密撰疏后受报者下第二别明前禅定所感之报也文二初总后此上诸下别明也亦五门者亦同前人天等五门也即是释名出体种类身相寿量等也章虽有五释文即四为释名中便含种类之义故今第一释名也此复有二初释总名总名色界也据色有无者无色四蕴体非是色故曰无色非但色无即曰无色俱舍云于彼界中色非有故名为无色所言色者是变碍义或示现义彼体非色立无色名非彼但用色为体即无别物或是虗空非四蕴也又云无色都无有处以无色法无有方所理决然故但由异熟生差别有四名无色界此四非由处有上下但由生故胜劣有殊论复问云复如何知彼无方处答谓于是处得定者命终即于是处生故复从彼没生欲色时即于是处中有起故则知无色不离欲色界受彼四处四蕴异熟生但随空识等定所感有四别故如同一处得四种定后还内于此一处受四种果故无别处也又脩此定欲界九处除北洲傍生鬼狱色界十一处除五净居及大梵王处生如禅初坐得空处定命X终便即于彼初禅受二万劫四蕴果报后从彼命终合生欲界即于彼处中有现前傍识余处例此界者分齐者释界义也俱舍云能持自相故名为界色所属界曰色界无色所属界曰无色界故知非但色无即名无色欲界虽有色等者通妨也约麤重立名者即前所谓有五尘合等是也疏其别释名即当种类者义相应故不别开也文二色无色别故就色界中二初总标界禅以彰天数后依禅次别明便为四段今初又前三中文各有二谓通及别初通名梵众等者此别相也顺正理云广善所生故名为梵此梵即大故名大梵由彼获得中间定故最初生故最后没故威德等胜故名为大大梵所有所化所领故名梵众于大梵前行列待卫故名梵辅具云梵摩等者通名也疏彼无寻伺者如前禅定中释三者谓下别名也约光少多及胜等者下释也顺正理云自地天内光明最小故名少光光明转胜量难测故名无量光净遍照自他处故名极光净疏此天离喜等者顺正理云意地乐受说名为净别则类光而说者应云约净多少及胜如次立名少净等也顺正理云于自地中此净最劣故名少净其净转增量难测故名无量净此净周普故名遍净意显更无乐能过此也疏四禅八下此中前三唯别后五有通有别无云等者顺正理云巳下空中天所居地如云密合此上诸天更X无云地在无云首故说无云更有异生胜福方处可往生故说名福生此最殊胜故名广果及五净居者此即后五通名净居也顺正理云离欲诸圣以圣道水濯烦恼垢故名为净净身所止故名净居或住于此穷生死边如还债尽故名为净净者所住故名净居或此天中无异生杂纯圣所止故名净居注无繁等者列五别名也须正理释云繁谓繁杂或谓繁广无繁杂中此最初故繁广天中此最劣故说名无繁或名无求不求趣入无色界故无热者巳善伏除定障意乐调柔离诸热恼故名无热余处别卷或全下生烦恼名热此初远离得无热名或复热者炽盛为义谓上品脩静虑及果此犹未证故名无热巳得上品离脩静虑果德易彰故名善现杂脩定障余品至微见极清彻故名善见更无有处于有色中能过于此名色究竟或此巳到众苦所依身最后边名色究竟俱舍云此欲界上处有十七谓三静虑处各有三第四静虑处独有八器及有情总名色界准上器及有情依正二报即此所明报也又准此论说自欲界夜摩巳上直至色究竟等所有色诸天尽依虗空宫殿而住即宫殿等而为外器以是空居不复更有山川林树也但无云巳下犹以云为地自此巳上兼复无云但宫殿散处于空如星月矣X又欲论彼天一一去欲界近远者要先知彼处所决定有几应知彼天处别但有十六故俱舍云梵众天等有一十六处或言十七十八者谓于梵辅中别说大梵及广果中分出无想天也注义当最上者寿量劫数断深从色界巳上倍倍增胜乃至非想非非想天最胜故然亦不离色欲者既无色形即无别处所疏踰缮那者十六里梵众长其半即是八里矣次三增半半者梵辅长一缮那十六里大梵长一缮那半少光天长二缮那次五增倍倍者谓无量光四缮那净光八少净十六无量净三十二遍净六十四唯无云减三者据增前一倍合有一百二十八今既减三唯一百二十五缮那也次七还倍倍者福生天身长二百五十缮那广果五百无烦一千无热二千善现四千善见八千色究竟一万六千缮那也疏色界无昼夜者长有身光也等身量者如色究竟身长一万六千缮那则寿一万六千劫也此下渐减可知疏余三二二增者识处四万无所有处六万有顶八万也疏上来业等下大文第二总结善恶不动三种业也我等无始巳来常依无明及贪爱种子故生生世世起心动念举足动步无非起业计一生中所造之业万劫生偿亦不了没生生累积巳经不可说不可说佛剎微尘数劫耶良由此业无碍质碍之体长短分量之相所以积在藏识之中不朽不败不相妨碍若X有形碍算其数量尽虗空界亦不能容受我一人无始来诸业也此疏是华严经普贤行愿品中之文其文具云我于过去无始劫中由贪瞋痴发身口意作诸恶业无量无边若此恶业有体相者尽虗空界不能容受彼是忏悔门中但约恶业巳云虗空不受况兼善业不动业耶既知我等若不动苦习学增长定慧令与本性常乐我净相应觉了一切烦恼一切业如梦如空花本无所有身心永离者即妄作妄受尽未来际亦无由断绝也勉旃思之疏然报有下三总明六通受报时分也三报者从牒释处是远公三报论文文皆可解又佛名经忏悔文中说凡夫之人于业报中好生疑惑所以者何由见世间造善之者触向轗轲为恶之者诸事是偶致使世间之人谓言善恶无分我经中说言有三种报云云标云迟者后报中百生千生巳后方受也疾者或现报也又三报中各有迟疾详之可解疏复有四句者一报定时不定谓造此业之时是勐利决劲之心不可改转纵被强力制过或情人恳劝蹔且过时他日必定还作乃至衰命因缘亦不可改如豫让漆身吞炭之数即受报决定纵现世不受亦来生受苦来生别遇余缘差互不受亦二生三生乃至百千毕竟须受故云时不定也二时定报不定谓造业时决劲的拟取某时作善恶等事若过此时我即不能故至受时或合现报或合生报后报必不移易若有恶业X受时合到遇其恳祷脩善或遇发心入道或忏悔等拒之不受时既巳过一差永差或有善业受时合到遇其作恶强盛拒之不得受亦成永失故云报不定也三时报俱定造业之时亦然谓的拟为之的取某时决定须作故受报时至若是善业放生救命等事合受长寿者天魔外道神变亦不能隔毒药不死水火不能烧溺如涅槃说死母胎中孩子火烧不死等若是恶业负财命等毕合三途或罪毕为人短命死对等缘合死合病合苦等事佛力亦不能救非唯余力故说佛力不知业力唯说此业也如瑠璃王伐释佛种及目连俱不可救良由作时无人可能故四时报俱不定者作业之时俱无决劲心疏然上所说下四会通权实也随心见异者恶业熟人命终剎那间只于当处便见地狱等苦事上品善业成熟之人命终剎那只于当处便见天宫等乐事纵劫生人道异界或畜生禽兽虫豸皆然万法皆空俱随心随业见异无定处所疏梵王等者净名经说前巳释之一境四心者人见是水天见瑠璃鱼见窟宅鬼见勐火或脓血等亦广如普眼章法空门中说云皆法界相者如华严说疏二总结中分四一正释文二前指下总收业本三故璎珞下释无明所依谓依法界云色欲心者三界因果也心是四蕴即无色界然此三法上不具下下必具上谓无色界唯心而无色色界有色有心而无X欲欲界具三今云色欲心所起报等者因果相应也余二亦然重言也欲心等者上举法界缘起离过之色欲心下说执计定相故能起业之色欲心余二亦尔皆言分为者不得全称法界是法界中一分如海一沤故也疏然十恶下四明断不断也一向须除者如普贤行愿经中但忏恶业也但除病者十善八定离不悔除能发此业之无明能润此业之贪爱即须改悔行心用意不得依前故华严下释上所标十善三地下释上所标八定五品心者一有漏心二智慧心三自悟心四菩提心五圆明心谓所脩不杀等十善行业不殊能脩之心则品类各别具如注中别本经文所说其第二第三皆是无我智也但利钝异耳四者方便即是大智慧悲愿三是菩提心也一切种者无边种类无事不知清净者一一称理无二无二分疏为化众生等者明所脩禅定之心不同凡夫也彼经说见众生苦恼欲救度之思惟方便第一从无障碍智二如实觉三无生慧四禅决定智乃至善巧多闻遂勤求正法云云得闻法巳摄心安住于空闲处作是思惟如说脩行乃得佛法但非口言而可清净住此发光地时即离欲恶不善法住初禅乃至四种禅四空四无量心五神通等原其发意但为众生故知但除计执之病不除四禅八定等法疏第二劝断中云先断此二者贪欲约对外尘爱渴X约内心相续故云二也疏事起者造业事也心者发业心也即无明贪爱次句可解自报以观事等者以果验因自然怖苦息恶忻乐与善故云可变举事下以造业过患呵责欲造业之心如何随逐无明用为师主承事贪爱以作魔王心即悟其下劣自坠自损故能反也疏业本者由贪欲故造业也惑主者爱也俄者急速也次二句释净心开悟言不务先除者离贪爱心而脩道也举喻可知五性门疏二明种性令知者又二初立理别科二却用前科初者前示所断轮回本末四段文中巳略标指云下当广辨即此所辨是也然本科者以弥勒四问来唯二事谓断轮回心所脩悲智行今疏家依此义意大分二门每门又各开二以成四问四答轮回中二问答者一问云何断轮回根本佛答由贪爱为本故有五道业报欲脱生死须断贪爱二问轮回有几种性佛答由贪欲发无明显出五性差别不等非智中二问答者一问脩佛菩提几等佛答于大圆觉发心者发清净愿住于圆觉求友断障证于圆觉二问度生几种方便佛答唯以大悲方便等但辨得此科段分明即别科三意及再辨本科五义照然可见其别科者来四问为两段其文亦同但曲开中便有差异若具出者应就答轮回中便分为二一亦所断二劝令断一中二一根本二种性就非智中应且分二初正答悲智后别示脩X证初中又二一答脩佛菩提以成大智二答化生方便以成大悲今云说脩证者五性皆有脩证行相但邪见正见及大小乘不同就中菩萨性文始修行位因圆果满文相备足故知合是答脩佛菩提之问前问几等者文云脩佛菩提几等差别也今果有五𤳖阶降即知问答义意相承契当也后文不言下序本所科以最后一段文答佛菩提问也问云几等答处但云依觉住觉证觉都不分析等级𤳖数有几种别即是答处与问不相承也反显足合是此五性所答非后文也有此三下结成别科为当疏然更下二却用前科也先依此科经了忽觉上来三义故别科之及乎审细更详理又不如前判复缘皆有义意不敢定为取舍义疑故两存焉文中三一云理成前二拣定染净三约宗总结今初又四一总标二列释三约双存科判四结偏取本科消文中二五义彰别科五失一疑细答麤失二问悟答迷失三结名不顺失四经文剩长失五义意繁重失别科既有五失便反显本科五种皆得也初中云不疑五道者五道轮回人天小乘中人尚能信解况弥勒疑耶若言示现疑者此经净在说听是决了诸诠不了之义其五种轮回之相大小乘权教无不明说何必示现此疑谓由前说等者指前金刚X藏章中文也前巳总释云但住有为即属轮回心也经初列轮回之相云始终生灭有无起止往复取舍等虽有众多不离动静皆上字是动义下字是静义约世间说动是欲界静是上界若约佛法中说动是三界静是二乘或动是菩萨静是声闻前释始终云证菩提涅槃为始断尽烦恼为终正是五性修断行相故皆属轮回心矣又云以轮回心生轮回见入于如来大寂灭海终不能至是故我说一切菩萨及末世众生先断无始轮回根本思度佛境者非唯攀缘世间至于思佛亦轮回心彼一章经旨趣皆尔若但取文同即思者文云用此思惟辨于佛境犹如空花复结空果度者文云以思惟心测度如来圆觉境界如萤烧须弥终不能着皆是轮回者轮回心也生死等者取意间次指之文非相连文云生死涅槃同于起灭文云凡夫及诸佛同为空死相疏故问下弥勒意云佛比说诸大小乘只言趣惑造业是轮回心今及乃观佛求证亦属轮回心行不知轮回都有几种而令麤细心智皆不得免由本贪业者义如下释可别来成此一段意疏二者下问悟答迷失也标贪等者用本贪以修证是迷也释以二乘外道者五性之中三也本问修佛菩提不问脩声闻菩提缘觉菩提及外道智证此等用心皆是迷矣二乘亦全不知有赖耶X识故三界外尘沙无知皆未断故故云不应是此答佛菩提疏三者下结名不顺失也众生之言顺轮回矣不顺菩提菩提问目云脩佛菩提几等差别若答此者应结云是名菩提五等差别疏四者下经文剩长失也文中四一具出问答之文二是则经有下印成理当言四门者巳如上叙说三若将下正序剩长由判五性巳答菩提故最后文即无所用故云剩也四然答菩提下会通别科三义中序后云不言几种如答下此问具云回入尘劳当设几种教化方便度诸众生答处但云菩萨唯以大悲方便入诸世间开发未悟言唯以者唯字是遮拣差别之词以字是表用大悲方便也皆将一道摄差别者唯称觉性用心是脩佛菩提中一道唯以大悲方便是教化众生中一道发愿求友离邪断障解脱证觉是菩提中差别也示现种种形相逆顺境界是化生中差别也皆依一道而起差别方是真脩菩提真度生也故金刚般若经以不得菩提为真实得金刚三昧经以不化于生为大化众生言悲智例等者悲谓化生智谓菩提以疏科四问束为悲智故此云尔皆问几种答唯一道故云例等别科中既云以后文答文不相承则答于他生亦应是不相承也何得偏指其一疏五者下义意繁重失也但要捡二处经文对者自见文虽小异义理全同同是脩证行相由此别科为脩佛菩提今再详览脩证行相虽同所依根本全列五X性中脩证由本贪欲后文说脩证依大圆觉起增上心如此则经文不重若各菩提即成重也前科别中云说脩证故此却会通彼文经宗简要者如悬谈第一门十种因缘中第七少文能摄多义处巳说疏然至圣下三结双存科判别科判之义也佛是至极之圣所说是幽彻玄妙之言实难以凡心穷究决了故法华云其智慧门难解难入又云世尊说法意趣难解每以一音演说法则众生随类各得解此是佛不共之德也故今或恐含于两势两势者佛答处说有众生欲脩佛菩提以所遇教法师友不同或邪或正或偏或圆故熏成五性总由未悟本觉但是贪慕佛果而脩故五种皆名轮回种性即知说此一段之意俱答菩提几等轮回种性也若对前后应为四句一内心外行皆是轮回谓前五道业报以爱为根本二内心外行皆是脩证谓最后经依觉发心住觉求友断障离邪证大圆觉三外是脩证之行内是轮回之心则五性之人也四内是脩证之心外是贪欲轮回之行即次前劝断中文云示现世间非爱为本但以慈悲令彼舍爱假诸贪欲而入生死佛意不妨含此多势故今未敢指南故古德皆云脩多罗意趣中求天台云经富论贫是此意也疏今就下四结偏取本科满经文也别科唯三义本科有五义兼亦会通三义故云理长疏问五性下二拣定染净也可除病者用心染也不X断法者净中之行相行相无别但在用心如施戒是人天有漏之因若不住相施戒则发生定慧成就福智又如一切善是有福论舍罪福品中所舍之法若以无我人众生寿者脩之则得阿耨菩提注依本贪者如经初标之文脩证之行者经云永舍贪欲先除事障及云先当发愿勤断二障乃至依彼所作因地法行疏举要下三约宗总结也疏然五性学人等者问五性是此经说今乃指学者不了本觉何耶答五性之人是通云乃至今生习学三乘权教之者此经但说彼差别之人从凡至圣脩证行相不是此经今依五性习学故下偈云不同差别性皆得成佛道即知佛意泯彼五性令悟一性疏发挥等者御注孝经序云今存于疏用广发挥是此意也疏既不了本觉下顿宗乃众生本有觉性则以觉性为本故论云依本觉故而有不觉今五性学人既不了之故唯以二障为本也故依伏断者经中所云依障而现浅深是依或伏或断或半或全深浅等差同成五种不约障体说浅深也疏我法转增者于俱生二执之上更加分别二执也我法之义二空章中巳释执故二障转深者本从二执起二障也义如前释若遇菩萨等者遇菩萨说大乘遇佛说最上一乘人既转胜法又转深故障转浅言相望者以遇二乘圣菩萨遇二乘其障犹深遇菩萨渐浅以菩萨望佛遇菩萨犹名为深遇佛转转极浅X疏一所依二障中文二如疏列初中又二初略释名义后广释体相初中云烦恼所知者八识章中巳释今但消此文言事是烦恼者夫烦恼发生皆同着事事数滋多则烦恼增长如二乘人体滞空寂之理故烦恼断凡夫着六尘等境故烦恼增故经云但凡夫之人贪着其事言烦恼即障者烦恼体当是障碍之法化解脱故言即也如纸以为障子名为纸障纸即是障也又能下印定烦恼是经中事障不谬其烦恼发业受报生死轮回大小乘经论同说今经云事障续诸生死即知定是烦恼不虗疏理是所知等者应是世出世间有为无为有漏无漏一切诸法皆佛所知之境今凡夫二乘不能知者由被此障障之也菩萨虽能知之犹位位今增乃至位漏方能尽知初亦不能类知良由此障难顿伏顿断也然所知之境不过理事此经宗于理性以事法体虗必归于理故俱云理障又理是道理通于理事故云理障即此道理是佛菩萨所应知故云理是所知也言所知非障者障是本末无明能障此理理体非障所言障者是所知之障是理之障皆依主释皆从所障得名如将物障门名为门障然且门不是障是障障门矣故此云是障障于所知理也此则经论二名同一诘释又义势连带易见岂非巧略哉疏体即起信下后广释体相也于中又四一以论能属二正引论文三辨业用四通释妨难初中谓论X有根本枝末二种不觉枝末复有九相谓三细六麤今云无明即不觉六染即是三细四麤约生起之相须具说九约伏断云染唯取前七合为六染染着净心唯是此故具九相中三细四麤故论次下以依染心能见能现妄取境界余在论之前文六染者一执相应染二不断相应染三分别智相应染四现色不相应染五能见心不相应染六根本业不相应染第三四两麤合为第一染余三细二麤从麤展转向细逆次配五染染是障义约伏断位以明之故从麤至细九相约从本至末生起次第故从细至麤今由就六染次第故成逆也然染是惑障非业非报故不配五六两麤注各二义者然染心及无明亦非别体但约义用别说故论云依不觉故生三种相与彼不觉相应不离又云以有境界故复生六种相又云当知无明能生染法以一切染法皆是不觉相故当知六染中一一有不觉义今一向取不觉相为一义一向取相生为一义也染污净心者下引论中心本清净为无明所染等即是其文疏展转相生者大段既无明因生三细境界为缘生六麤又净心为因无明为缘生三细业识为因境界为缘生六麤广如普贤章缘起义中引楞伽具释若委细说则九相一一依前生后故论中一一有依字或云以依或依于等乃至X执取计名者此第三第四两麤合为第一执相应一染此染最麤亲能发润善恶等业故特标名即是我执俱生分别义当法相诸论中烦恼障即是贪等故云能起诸业是此论后意识中摄论文云复次言意识者即此相续识依诸凡夫取着转深计我我所种种妄执随事攀缘分别六尘名为意识亦名分离识又复说名分别事识此识依见爱烦恼增长义故皆是连续等者亲能起业虽是初染然从微细根源展转相生相生一类之相皆令心不解脱本末连带故云皆是连续生死也故初一念业相文云动即有苦果不离因故二乘巳断初染尚未出变易生死者由迷余五染也疏各余一分者六染中一一取不觉之相也能障理智正是此相故入理障中摄疏及根本无明者即依真心而起亲迷真心者胜鬘经中名为无始住地无明故论中说有根本枝末二种不觉此根本当体有不觉义复有能染义能生义九相六染及染中枝末不觉皆从生故论五意后结云当知世间一切境界皆依众生无明妄心而得住持故云覆翳等也然法界总具三谛真心即第一义谛性字即真谛相字及妄念即X俗谛真心即是自性清净心由根本无明染之故名染心也覆翳真心及不达性相是根本无明不觉妄念即染中一分不觉之相妄念即是染中生起一分之相相字即是世间自然业智所知之相疏故彼论下二正引论文也于中又二一明障体二相障相初中自性清净下及名为无明下皆注云云字者所引论文但取义势文或前后或间隔各读相当之句文不次第又不能类类标论故以云云字摄之今次第具引对勘可见文云是心从本巳来自性清净而有无明为无明所染有其染心虽有染心而常恒不变是故此义唯佛能知所谓心性常无念故名为不变以不达一法界故心不相应忽然念起名为无明染心者有六种次下便列六名也言不达一法界者通论理事即具真俗等三谛法义也注未有能所王数者显无明始起极甚微细夫心数之法麤者有能缘所缘行相显着故所缘境与能缘心相对相应今此虽一念动未有心境之别故云不相应也数者五十一心所有法也不相应义例上可知疏忽然者无所从来亦无因由不觉起处故曰忽然佛顶云觉本无迷似有迷觉余如注解疏为无明所染有其染心者论前文云依不觉故生三种相故彼疏云无明为因生三细境界为缘生六麤疏染心义者下二明障之行相亦示障之业用彼X论云碍但名异也彼云烦恼此云续生死义是一也烦恼体是贪瞋等能续生死正是此法故前云欲脱生死免诸轮回先断贪欲等注即寂之照者是本觉随染显发故如理智者证理之时冥于理故注经中知字者此真如世间二智是经中知见二字也是则此两处所障之法合成经中一处所障矣以经事障等无所障法故注如量智者如其种种事法分量一一自然知故此上二智即前本觉中二种相论云本觉随染分别生二种相与彼本觉不相离一者智净相二者不思议业相注知见之性等者然正知见准法华经开示悟入佛知见等彼论判云开者无上义谓除一切智智无有余事双开菩提涅槃二无上也知见之性为涅槃知见之相为菩提虽分别性相理智义殊通为如来知见今以此论中真如智为知见性世间业智为知见相合为此经正知见也注经虽但云等者然经宗理智以事法虗妄无体故摄归一理论是释义要具分析即分理事理巳属前真如故此但是障知世间种种事之智矣碍理障下会于经论二名同一义疏问准论配经下第四通释妨难也于中又二一问难二通释初中问云障真如等者然真如世间是所知之理事今此论中以能知二智为所障矣全合取等者全六染也今但取一分义故合者流类相当也X谓能障证理之智名理障障达事之智名事障即为合也障世间者无明也疏如何上配等者指疏前文配经文也相违者此中无明障达事之智上兼六染等各一分配为经中理障六染心皆障真如智上各取一分配为经中事障故参差也疏答上巳明下二通释也又二初略答后广释初云上巳明言者上云此二障者有义有体等言体在此论者经中但标名及略指业用都不言何物是障能碍知见能续生死疏家故须约论出体也须如上配者以无明昏黑知见明了碍知见者正是无明五染心随之不能自觉故总为理障初一染是诸家所说烦恼障正能亲续生死故当事障义同唯识巳如上释与此似达者与此论乍者似相违也似者毕竟会通不相违也注本末相依门者本则无明末则染心无明有三种细染依细染有六种麤染故云相依也门者且作此相依一门义也不妨自有处复约人法二执一门释义矣意稍殊者彼约人执生烦恼障法执生所知障故彼论云由有二执二障随生二执若除二障随断又彼说烦恼障于真解脱出离等此论烦恼障乃根本智又复彼所知境通于一切此所知境唯言世间故云殊也既与唯识义意稍殊即与此释经之义亦合稍殊以此经义意同唯识然但是义意同非法体同法体同者是起信故疏然通释下后广释也文四一通辨二障二出经X意三出论意四结成本义初中总含二论及经故云通也障理智者障智令不能见现障理令照之不见翻覆一也不明显者正不明达也然所障智两宗不同法相宗者障即无智有智即无障如明闇不俱今云不明即是闇义不犹无也明即智也即有障无智也不显者所知理也理则本有但由障故隐也若此性宗理智皆是本有但由障故不得精明显者故云不明显也一句疏中通于二意故云通辨俱名无明者体立名也今释此障义即符经名则同论可谓备矣显矣疏就障心等者然心本清净不动今念念营谋波波造业求解脱休息不得者由烦恼障也但断此障心则自定自净自无生灭来去等便名涅槃约法相说心心即八识但无障执便是无垢识也所言转八识者但转障执不转识体若法性说心心则本源真体此释亦二意皆通也行者行业行相心之真妄动静垢净善恶俱名行也华严六地云罪行福行不动行法界观云行由解成行起解绝非谓造作方名行也然此二所障之法或云心智或云行解或云定慧止观乃至果位名菩提涅槃其体始终一也故诸经每赞大小乘贤圣之德皆云心善解脱慧善解脱正明脱二障也解脱之言是虗语若不指心指慧说何法解脱故知但云烦恼障解脱者未指的显出所障法体不可云障解脱令不解脱今云障心令不解脱岂不善哉俱名烦恼者纵是无明发业故X亦名烦恼然今用六染合分为二分之义约皆是不觉之相即名无明入理障中约染污净心令展转生长麤相即名烦恼入事障中然众生妄想颠倒障热惑等都无名各差别之体但就昏迷不了理事即名无明但就贪瞋造作计枝营求即名烦恼至于八万尘劳恒沙妄想不出此二故论云当知世间一切境界皆依众生无明妄心而得住持今释此障名同此论义符于经意符唯识唯识中亦说障于解脱但不的言障心此经云续生死是不解脱义不立所障者以心体离障即是寂照真如便名理智故立论中以真如智为烦恼所障之法亦是此意若能如此处处明了能障所障之法则若经若论若性若相何此彼之殊哉何名义而乖乎疏经以宗下二出经意也宗于理智者所说之事皆归于理所脩所证皆依觉智且如涅槃经理事智用悉摄归涅槃故摩诃般若亦属涅槃又以菩提为果以涅槃为果果则涅槃深于菩提也此经则一切归觉生死涅槃皆如昨梦又于圆觉流出矣又云无缘无脱故知解脱涅槃皆归于觉况事法耶今云理智者理是本觉智是始觉始本不二为究竟圆觉非但以诸法寂灭虗凝无为无相便为理也亦非但以能证能了除闇明等便为智也又理是智之道理智是有理之智如云理性但名二也此亦如然今不言宗于圆觉但云理智者对事对障说故名同诸论易会X通故文势便宜故两处者无明烦恼也理即真如事即世间智即根本智自然业智将此等都为经中所障之理以事无体即是理故无别世间智但真智之应用故其侧注者束论中同经中名也于中云染中一分者不觉义也前上对者指于通辨中也唯取巳下并如前释以解脱下释注文事障中无所障之意也摄归理者前理智也含其义者云续生死即不解脱又明解脱是所障也疏论则下第三出论意也论中依自性清净心有无明依无明有六染六染是枝末合障世间智无明是根本合障真如智今反其义故云却也涉于相反者究之会之但是别约义门亦不乖违道理故云涉于也明非颠倒错谬乖反矣能障所障相违之理征释甚明理岂失乎释云下略举三细一麤以示生起喧动之相初细尚尔况后展转麤耶注成前上句者由此故前云六染却障真如也下云成前亦例此取下句说疏以一切法常静等举正以颠倒也诸法若实生起变动则常情作此所见不名颠倒只缘诸法常静不动故常情唯见无常起动生老病死寒暑枯荣故名倒也故云妄与法违不能顺矣种智者知种种也今时人好难悟理人云汝若心同佛心知某处有何物知某甲早晚生死病健即此问人是颠倒何者差作此彼生死时节业知便与法违何成同佛且诸法常静无起何问起灭等事乎故知诸佛因地只缘悟诸法不X动念念随顺心无分别故得颠倒习气巳尽常见诸法不生故对一切差别之境无有不知不见也诸法不动之义前亦频明疏上来对会下四结成本义也配体者唯起信中释义者通于二论疏次别释下文二初立理后引文初云标名等是约体立名体是名下之体但一法耳此宗知见为真理者即前云此经宗于理智是也前释云理是本觉智是始觉等即知虽言理智都是智也略如前释广如释疏序心寂而知之句钞中备述华严问明品清凉疏释佛境界知句复此义亦如前引疏每拂病等者经云诸幻灭尽觉心不动又云不与法缚不求法脱乃至生死涅槃持戒疑禁久习初学皆拂然后结云何以故一切觉故又云生死涅槃同于起灭妙觉圆照离于华翳又云妙圆觉心本无菩提涅槃亦无成佛不成佛无妄轮回此乃先标觉心然于其中泯此等法以显觉心绝待非泯觉心首末文例皆尔论云一切法从本巳来离言说相等乃至唯是一心亦泯一切唯存心也方詺此心为真如真如却是名也又云离念相者等虗空界法界一相无所不遍即是如来平等法身依此法身说名本觉又云而实无有始觉之异以四相俱时而有皆无自立本来平等同一觉故又云远离微细念故得见心性心即常住名究竟觉疏不以空寂下亦备如序中钞释注中间引经也文云圆觉流出一切清净真如等又X云生死涅槃犹如昨梦疏故华严下二引文也无一众生不具有等无一之言拣五性宗云有三类众生无佛性众生之言拣外无情器界故涅槃云无佛性者所谓无情无情者草木瓦砾墻壁等也无不具者即是具也如来智慧者如法华经佛知见知是智见是慧故彼经云我所得智慧又云诸佛智慧甚深无量又云说佛智慧故诸佛出于世皆是开示悟入佛知见也但以妄想者即是此中所释能障之无明也而不证得者注中拣法相宗智慧须待断障证真方始新生由此凡夫未断未证都无毫分今云妄想未断障也而不证得未证真也未断未证本来具有即知是真极理性以成疏中所立义矣即得现前者昭然显出之相非谓有智在人目前即知但有隐显之殊而无差别之异余如注矣疏大同小异者法则四同一异又彼开二乘各说今合而辨之又法同文异疏二熏成五性者此五性经中文意甚不易识但是傍说有五类人于五性教或宿熏种子成熟或今生禀教作如是发心如是见解意拟如是脩希望如是证即是如是类人非佛教示令如是如是修证也佛示脩证在末后文此是简略之经必不于一科中便重说也大抵是说他见解心意非佛自道令如此也但作此意详经即不迷谬不者甚难疏一处说者据五性合有五段以二乘合为一科故唯四也X若直合二乘为一性即取次前一唱经为无性五段经文还成五性者应云一无性二二乘性三菩萨性四不定性五外道性缘诸经诸论并以二乘为二性合外道性同一无性故依诸文又无性非新熏之义故不取也疏唯除初染者事障即是六染六染中准论二乘即断得第一执相应染也但约亲能起业续分段生死义其五染不障出离三界故声闻未断疏余但不加取着者如前引论云依诸凡夫取着转深计我我所乃至见爱增长等今虽不断前五意中细染然不同凡夫取着增长也疏现行者如八识章说习气者即是种子如舍利弗瞋习等亦如前说虽至长者下法华中穷子之事序中巳引疏菩萨性中初云以辨其相者欲说菩萨性人或过去宿习发现或今生闻教生解等所见之法义所创修习之心意故约地前登地行相以显之也疏应云等者唯改两字矣但备本文读之勿治经卷中字读云唯先发愿勤断二障二障巳伏即能顺入菩萨境界此中亦只先愿断障不先了心故未免轮回心矣既未觉了真性二障又巳伏之不行故心行自然潜同菩萨故云顺入疏但除其病者计一分人有菩萨性异于二乘外道又由本贪欲发挥等不除修证等者发愿断障理须如此但知诸法空空即全同觉体虽未悟觉心闇与理会故渐脩习不堕二乘外道但X二障伏时法尔必遇一乘圆实了义之教便得证真登地如七地满时法尔必遇诸佛七劝入八地故毕竟终得满足菩提涅槃然必须至得遇一乘圆实教时方免轮回之心未遇之时虽行相相顺而心属轮回故也疏不定性中分为两段初总标顿渐后若遇如来下别释顿初渐云自悟等者例如前一身清净故多身清净逢知识者三乘之师因地法行标心创意根本心也文殊章初三重因中前证众生皆有圆觉义当第一了达觉性此当第二发菩提心但以所好不同遇教各别故云忻趣等也谓忻出离趣解脱忻佛果趣行位等也疏若遇如来下三别释顿渐也于中二初依经释顿云圆宗者华严等数十部也如疏序中说疏反明虽下后补经释渐也志趣劣者谓虽信圆觉厌患生死情忻出离又遇二乘师友教授遂灭想凝心趣向解脱随于二乘毕竟终是回心向大名为渐也等者等于权教大乘为或有根性虽钝而志趣远大唯乐佛果不愿二乘然以根钝故不能豁融凡圣心境又遇大乘中权教师友劝脩六度历位求证故亦为渐也经文阙者巳下文皆易解疏外道性中文二初消此文后会诸教初中后段云亦例此知但文略者应云遇权教者未得顿悟是则名为二乘等性彼师偏局非众生咎疏然余下后会诸教也疏四摄者布施爱语利行同事也疏观X音随三十二类者法华普门品广说观音功德巳无尽意菩萨又问佛观音云何游此娑婆世界云何而为众生说法方便之力其事云何佛言若有国土众生应以佛身得度者即现佛身而为说法是观世音成就如是功德以种种形游诸国土度脱众生流或为眷属亲友者顺境也引之以入或为怨家者逆境也怖之令入又婆须密者顺也无厌王者逆也此二人是善财童子所遇善知识也疏必发度生愿者悲智愿三是菩提心之体故最初发菩提心者必须具之如金刚最初便说四生九类我皆令入涅槃忆昔愿者发心时与佛齐功云何今日心行如此试校量道理昔发心愿是耶今日心行是耶自然觉悟今时却不如初发即惊怖惭愧自策自励而求常住所作不是随情随情者爱则度之憎则舍之故下我相中文云若复有人赞叹彼法即生欢喜便欲济度若复诽谤所得者便生瞋恨今依愿力而行不随念力而动矣疏前随五性者亦是随情之义谓宿世熏习何法而成其性今生便随所熏法任运好乐今言不随者习此宗人必先巳推察道理拣择师友教理真正方发大心故长时但称本所发愿力而行忽因见诸宗诸乘或人或教或投着宿习便欲改志就彼故云不随五性五性是总指之辞其实X但不得随二乘外道等二种性也如悲中说者意义虽同行相稍殊前于怨亲之境逢则普度此于苦乐之行遇则皆为也理虽等者佛顶云理即顿悟乘悟併消事非顿除因次第尽清净法殿是常所居处障尽常在解脱故喻如殿也华严第一卷初亦以宫殿喻于涅槃涅槃即解脱也庄严者比来未证诸法诸法但空但假其圆觉超绝空假逈然独立不名庄严今愿满全证一境三谛一心三观观谛无二故诸法一一融同圆觉圆觉具此无量无边无数一切诸法是庄严之义也疆域者如国界王都三京文物五陵烟月法中三界十方人间天上触目是皆圆觉壃界境域然法殿严域亦可各通喻解脱圆觉二法但以解脱是一向超绝之义非庄严之流类圆觉与诸法本末融摄离于诸法无别所在无可住处故与宫殿亦非流类以此经文各喻一法也疏所断长离等者长行中分根本枝末各别说之今此偈但云贪欲生死不一一说欲助成因展转更依起诸业报故合而略疏劝令等者离合可知后七句讽悲智者于中初三句悲后四句智也释弥勒章竟圆觉经大疏释义钞卷第十X圆觉经大疏释义钞X卍XXX圆觉经大疏释义钞卷第十一终南山草堂寺沙门宗密撰略分地位章疏有三征释者一释名二出体三辨所以初中罔者无也不也无相则心不及故不可思无名则言不及故不可议胜鬘说者取意指也彼云自性清净心难可了知彼心为无明所染亦难可了知疏未曾闻见者闻说此经时在法华先为便在后若先则是权教被法华破若后则法华巳说此何未曾答序及悬谈巳明言此是顿教不属三时五时之教况净土中说何定先后各随胜劣之机见闻不同广如前辨此对十万大士特留末世顿教言未曾见者但以遇立相破相得闻者多此教难闻希闻故为末世当机示现留此言迹耳疏然前轮回等者问轮回修证倒正悬殊颠倒妄执任许空无顺理修行云何亦尔答觉性不生不动不变何有初倒后正之殊即知相待得名二俱无性然倒似执蛇隐于绳相脩如现像不翳镜明又蛇是全无像有假相又绳不现蛇镜实现像故蛇与像倒正有殊疏又如眼光等者前云眼光得无憎爱中巳释此义但约等者既无分别即无憎爱偏颇此多彼X少之义故云平等不是有人心平智巧能均摊分布令不偏颇名平等也故云无能作者疏前三等者如信位觉业不起为灭不觉惑为未灭贤位觉异相不觉住相圣位觉住相不觉生相皆以觉为灭不觉为未也若约此经本文则信位劳虑灭净解未灭贤位净解灭见觉未灭圣位照寂未灭未得障碍即觉故疏梦渡河者疏圆明证悟等者八地即是故无相无功用也问后有三重细障未尽何得圆明答此地是圆证之初自后称性之智任运流转细惑任运自尽都不更加功用故说圆明其实佛地方为究竟圆明也此犹约行布门说若圆融门初住即是注志公云者大道不由行得说行只为凡愚得理反观于行始知枉致功夫疏非谓将心者问既云顺如来寂灭岂不即是顺他耶答曰自心寂灭即是如来寂灭非顺他释迦弥陀心外无别如来故疏五教不同者问此经顿宗但直释而巳何得广列诸宗地位答此所列者却意在破着但是修习佛道之人皆为阶位等级之见不肯直造佛心今若不言疑终不泯故广明诸教不定令彼执心无在又有一类人自谓我今顿悟巳是佛了功滥圣流不能进习亦要对治此故疏小乘果别者今所明者皆论初从凡夫发心终至无上佛果有斯多说小乘无成佛义故不叙之X疏一依唯识等者彼第九云谁人于几位如何悟入谓具大乘二种性者略于五位渐次悟入疏资粮者资益巳身之粮方至彼果即福德智慧二种是菩提涅槃通路之粮也从初发心乃至未起等者此位本颂曰乃至未起识求住唯识性于二取随泯犹未能伏灭论曰从发深因大菩提心乃至未起顺决择识求住唯识真胜义性齐此皆是资粮位摄疏为趣正觉等者此下释资粮义也亦名顺解脱义矣然论中于趣菩提云修集资粮于为有情云顺解脱今以二利互通意在文略故通相言之论具云为趣无上正等菩提修集种种胜资粮故为有情故勤求解脱由此亦名顺解脱分此位菩萨依因善友作意资释粮四胜力故于唯识义虽深信解而未能了能所取空多住外门脩菩萨行故于二取即引随眠犹未有能伏灭功力令彼不起二取现行疏二加行者论曰菩萨先于初无数劫善备福德智慧资粮顺解脱分既圆满巳为入见道等对法庄严论中说欲入见道修五地为前方便谓持地任地镜地明地依地彼文云谓诸菩萨巳善积集福智资粮巳闻随顺通达真如契经等如理作意显三摩地依止定心思惟定中所知影像不异定心由行如是乃至舍离二种能所取故证无所得能入见道舍离一切麤重得清净转依燸顶者依四寻思寻思名义自性差别假有实无无性论释寻思如实云推求行相方便因相说名寻思了知假有实无所得决定智方便果相名如实智即唯加行智为体忍世第一者依四如实智如实徧知此四离识及识非有名义相异故别寻求二二相同故合思察注依明得等者明得是定寻思是慧故名为发此俱时名发明是无漏慧初得无漏慧之明相故名明得明得之定也此明及燸皆从喻为名如日初出先有明相如钻火欲出先有燸触圣位见道如日如火故此位观如明如燸故论云初获慧日前行相故立明得名即此所获道火前相故亦名燸创观等者寻思功能论云创观所取名等四法皆自心变假施设有实不可得注依明增等者文势类前但重观故以初伏除所取难故分上下位至此明相转盛故名明增寻思位极故复名顶顶是极义注依印等者顺通二义一乐X顺二印顺故论具云于无所取决定印持无能取中亦顺乐忍此有三品皆名为忍下上位中皆印忍故立印顺名一印顺名通初及后乐顺之言唯在中忍故合但言印顺定也又差别相下忍名印忍印所取无故中忍名乐顺乐无能取顺脩彼故上忍但名印顺即能取无顺观彼故故合三忍名印顺定忍者智也与印顺俱定名印顺定无所取等者论云既无实境离能取识宁有实识离所取境所取能取相待立故即顺忍时总名为忍印前顺后立印顺名忍境识空故亦名忍注顺无能取者此一句含于中上二忍以顺字含二义故一乐顺乐顺能取空之观也即当中忍二印顺印顺能取空即当上忍注文在略故但一句注依无间等者论次上云谓前上忍唯印能取空今世第一法二空双印从此无间必入见道故立无间名异生法中此最胜故名世第一法疏伏除二取者如前所释也谓𤏙顶及下忍伏除所取中忍上忍伏除能取世第一法双伏除二取伏除二取者唯分别及二现行非俱生及二种子故论最后文云此加行位未遣相缚于麤重缚亦未能断唯能伏除分别二取达见道故于俱生者及二随眠有漏观心有所得故有分别故未全伏除全未能灭疏顺决择分者顺趣真实决择分故即燸等四是能顺趣见道无漏真实决择为所顺趣决择是智即择法也决择即分名决择分决拣疑品彼犹豫故择拣见品彼不择故疑品择而决见品决而不择故此智品名决择分分是支因义即择法觉支此在见道是无漏故名为真实此燸顶等四顺趣彼分名顺决择分行相同彼名顺欣求往彼名趣前顺解脱分既初发心求究竟果故远从彼以得自名此顺决择分隣近见道欣远之心不如始业故从隣近以得自名然五位道中此独名加行者以近见道故是见道之加行故非前资粮无加行义对法论说所有资粮皆加行道有加行道而彼非资粮即此四善根也然此位菩萨观二取空便谓真性故未入见道故本偈云现前立少物谓是唯识性以有所得故非实住唯识论次前云皆带相故未能证实故说菩萨此四位中犹于现前安立少物谓是唯识真胜义性以彼空有二相未除带相观心有所得故非实安住真唯识理彼相灭巳方实安住依如是义故有颂言菩萨于定位观影唯是心义想既灭除审观唯自想如是位内心知所取离有次能取亦无后触无所得疏三通达位者颂曰若时于所缘智都无所得尔时住唯识离二取相故下解经文证道处当具引释疏初入地者谓十地中每地皆具三心谓入心住心出心今初入心便是此位疏无分别等者释通达及见道之名论云无分别智都无所得又云加行无间此智生时体会真如名通达位初照理故亦名见道然此见道略说有二一真见道谓即所说无分别智实证二空所显真理实断二障分别随眠虽多剎那等方究竟而相等故总说一心有义此中二空二障渐证渐断以有浅深麤细异故有义此中二空二障顿证顿断由意乐力有堪能故二相见道此复有二一观非安立谛谛有三品心一内遣有情假缘智X能除耎品分别随眠二内遣诸法假缘智能除中品分别随眠三徧遣一切有情诸法假缘智能除一切分别随眠前二名法智各别缘故第三名类智总合缘故法真见道二空见分自所断障无间解脱别总建立名相见道然此三心有云真见有云相见不能具引二缘安立谛有十六心此复有二一者依观所取能取别立法类十六种心二者依观下上谛境别立法类十六种心文义繁广不能一一引释论后文云诸相见道依真假说世第一法无间而生反断随眠非实如是真见道后方得生故非安立后起安立故分别随眠前巳断故前真见道证唯识性后相见道证唯识相二中初胜故颂偏说前真见道根本智摄后相见道后得智摄诸后得智二分俱有乃至菩萨得此二见道时生如来家住极喜地善达法界得诸平等常生诸佛大集会中于多百门巳得自在自知不久证大菩提X能尽未来利乐一切疏四修习位始从等者前见道唯在初地初入地心今此修道除初入地心出相见道巳往出地心乃至第十地终金刚无间道来并皆修道位之分齐即十地位满等觉位中金刚喻定现在前时无间道中惑尽解脱道中得究竟果今是因位之终故至无间道矣疏为断等者为欲断所余障故为欲证转依果故数数修习智也修习正是此位故位名修习前二句是修之所以也颂曰无得不思议是出世间智舍二麤重故便证得转依论次文云此智远离所取能取故说无得及不思议是出世间无分别智上来释颂上半便解疏中无分别智竟以疏中意在连前带后文略义足遂依论中释标示略释之文故与释颂之文先后不次疏断余障者即颂中舍二麤重故此是见道所断二障分别随眠所余之障故云余障即俱生二障种等也故论云数修此故舍二麤重二障种子立麤重名性无堪任建细轻故令彼永灭故说为舍疏证得转依者颂第四句然转依者有二一总为别依二本为末依今初论云然能舍彼二麤重故便能证得广大转依依谓所依即依他起与X染净为依转谓二分转舍转得由数修习无分别智断本识中二障麤重故能转舍依他起上遍计所执及能转得依他起中圆成实性由转烦恼得大涅槃转所知障证无上觉或依即是唯识真如生死涅槃之所依故迷此真如受生死苦悟此真如得涅槃乐今由断二麤重故转灭依如生死转证依如涅槃云云如虽性净而相杂染故离染时假说新净说为转依虽于此依亦得菩提颂意但显转唯识性然证二种转依于十地中修十波罗蜜断十重障证十真如二种转依由斯证得此修习位说能证得非巳证得因位摄故疏五究竟位金刚心后者出前因位也解脱道者得二果之初也即前所说菩提涅槃二转依也故六位转依中第四果满转依云果圆满转谓究竟位金刚喻定现在前时永断根本一切麤重顿证佛果圆满转依穷未来际利乐无尽然此二果即是第六广大转也是此位体利乐有情者果之用也穷未来际者无断无尽也此宗烦恼无始有终菩提有始无终故后前后习位所得转依应知即是究竟位相故颂曰此即无漏界不思议善常安乐解脱身大牟尼名法疏二者摄论者彼论第六入所知相分中云何处能入谓即于彼有见似法似义意言大乘法相所生起胜解行地见道修道究竟道中于一切法唯有识性随闻胜解故如理通达故治一切障故离一切障故释曰上所注解皆全用无性菩萨释本论之文也然本论有四节一明所入二意言为能入三胜解下明能入位四于一切法下显示即入之相唯识释云以彼未证真如依胜解力修诸胜行然唯识论中以胜解行地摄资粮加行二位余三则彼疏指云二论全同今详诸文初位但是三贤无加行位下说瑜伽士地后当广引诸文具释此义又余三位亦不全同唯识以见道中但言达理意通地地证真如故修道中但言治障意亦通初地入心断二障分别随眠故若唯识则二位各具证真断障下文前更说之疏三瑜伽等者第四十九地品中及显扬论第七所X说故云等也然彼四十七中说十三住亦在此七地中所摄也五十二位亦是此中所摄谓一摄十信二摄三贤三摄初地四从二地至七地五八地六九地七则十地及佛言种性地者即彼第一种性住慈恩配归唯识中本性住种性以约五性宗故若约诸经论合当十信也住中文云谓诸菩萨性自仁贤性自成就菩萨功德菩萨所应众多善法于彼现行由性仁贤逼遣方便令于善转非由思择有所利约有所防护住此中任持一切佛法种子于自体中于所依中巳具足有一切佛法一切种子性离麤垢不能现起上烦恼缠造无间业或断善根疏胜解行地者即第二胜解行住住中文云谓诸菩萨从初发心乃至未得清净意乐所有一切诸菩萨行皆此住摄疏净胜意乐地者即第三极喜住疏四行正行地者即从四至九六种住也依圣道修功用行满故束为一名谓第四增上戒住五增上心住六觉分相应增上慧住七诸谛相应增上慧住八缘起流转止息相应增上慧住九无相有功用住疏五决定地者无功用任运增进故名决定即第十无相无功用住六决定行地者依无功用修利他行故即第十一无碍解住七到究竟地者即第十二最上成满菩萨住第十三最极如来住此第七地摄于二住即菩萨如来杂立为地X也到者当位满菩萨究竟地即当如来如唯识中转依二果在修习位中说转舍转得行相然后摄在究竟位中颂曰此即无漏界不思议等然前巳引唯识以摄论中解行位摄资粮加行二位即此胜解行地及胜解行住皆尔彼疏释此住亦云即是资粮加行二道五颂之中初二颂摄以彼论言从初发心乃至未得净胜意乐是胜解住论说净胜意乐菩萨住是初地摄故知四善根亦初胜解行住摄既尔即显是初劫摄论说此住初劫摄故评曰今细寻诸文胜解行者但是三贤摄论四位瑜伽十三住七地等并不立加行位非谓摄在胜解行中且诸文皆配此胜解行在初劫摄若加行位燸等善根即非初劫故唯识此位文云菩萨先于初无数劫善备福德智慧资粮顺解脱分既圆满巳为入见道复修加行又大庄严论对法论说四善根亦云初劫满巳修习既云资粮巳圆满讫即知加行非初劫也若加行亦是初劫中修即不合结终属于前位又仁王璎珞华严等诸说地位之经悉亦不立加行别为一位以十地中地地皆有加行为入地方便故其唯识颂中立者以初地加行例通余地但每地加行各随彼彼地中行相有少异耳华严地地皆有其文皆在当地文初所说颂中且说初地见道之前行相以例诸地既初地证徧行真如有慧日前相及道大前相何妨欲证离垢真如等时亦有前相今配在胜解行者是天竺X此方后辈不穷深意非天亲本意矣彼论疏虽数番质破古人所难初禅方便非欲界摄例知行非胜解非初劫所摄及以璎珞救庄严等难但别举例而巳毕竟无释彼结前之理况都未会通华严等文今不应更以彼数番征释而可救此况今亦不引加行不在初地前问初地加行许非圣人二地巳去既云亦有加行岂是凡夫答二地巳去各未证本地真如时何妨出观有漏心中同凡夫耶见道位大意亦然地地之中皆有见道既地地皆证真如真如岂非所见之道耶但以初地顿见真如顿断二障种子初见初断行相明显故立为一位分明示之余地例之皆易晓了故华严十地之前有十二颂都说十地证道断障行相不独明初地也故无见道之位即璎珞等例知故加行见道二位皆甚迅速不同余位经停多时智者深照焉至后释今经证道之文对经更明此义疏三终教假说位地者位是真性随缘缘无自性本来空故注云仁王先观空者即上卷观空品佛知十六国王欲问护国因缘先说护佛果因缘护十地行因缘说一切空乃至般若空因空佛果空空空故空但法集故有受集故有若菩萨见法众生我人斯人行世间乃至十地三十生空故始生住生终生不可得地地中三生空故亦非萨婆若摩诃衍空故若菩萨见境见智见说见受者非圣见也倒想见法凡夫人也注璎珞云乃至三贤等者佛子初X地一念无相法身智云云乃至心心寂灭法流水中上不见一切佛法一切果报下不见无明诸见可断众生可化但以世谛应化法中见佛可求诸见可断众生可化佛子亦可得言修三贤法入圣人位但法流水中心心寂灭自然流入妙觉大海佛子乃至三贤十地之名亦无名无相但以应化故古佛道法有十地之名佛子汝应受持一切佛法等无有异疏五忍者则彼经教化品波斯匿王问云护十地行菩萨云何行可行云何行化众生以何相众生可化佛言大王五忍是菩萨法伏忍上中下信忍上中下顺忍上中下无生忍上中下寂灭忍上中下名为诸佛菩萨修般若波罗蜜善男子初发想信恒河沙众生修行伏忍于三宝中生习种性十心信进念慧定施戒护愿回向心是为菩萨能少分化众生巳超过二乘一切善地一切诸佛菩萨长养十心为圣胎也次第起十慧性种性有十心四念处三善根三意止复有十道种性地观色识受应行得戒知见定慧解脱等忍观三界因果得空无愿无相等忍观二谛虗实得无常无上等忍是十坚心作转轮王又顺忍菩萨见胜现法能断三界心等烦恼缚无生忍菩萨远不动观慧亦断三界心色等习烦恼寂灭忍佛与菩萨同用此忍入金刚三昧下忍中行名菩萨上忍中行名萨婆若共观第一义谛X断三界心习无明尽相为金刚尽相无相为萨婆若云云大王我常语一切众生断三界烦恼果报尽者名为佛自性清净名觉萨婆若性是众生本业是诸佛菩萨本所修行五忍中十四忍具足五忍功德妙法门十四正士能谛了三贤十圣忍中行唯佛一人能尽源云云善男子是十四法门三世一切众生一切三乘一切诸佛之所修习若不由此门得萨婆若者无有是处若有人闻诸忍法门信忍止忍坚忍善觉忍离达忍明慧忍焰慧忍胜慧忍法观忍远达忍等觉忍慧光忍灌顶忍圆觉忍者超过百劫千劫无量河沙生生苦难入此法门现身得报疏六种性者经云佛子六种性者是一切菩萨功德璎珞庄严菩萨二种法身菩萨所着百万阿僧祇功德行为璎珞若一切菩萨不入璎珞功德得入正位者无有是处佛子种性者所谓习种性性种性道种性圣种性等觉性妙觉性复名六坚信坚法坚修坚德坚顶坚觉坚复名六忍信忍法忍修忍正忍无垢忍一切智忍复名六慧闻慧思慧脩慧无相慧照寂慧寂照慧复名六观住观行观向观地观无相观一切智观佛子一切菩萨及佛无不入此六种明观决定了义实相法门余如别卷疏三天台六即者彼大止观云始凡终圣始凡故除疑怯终圣故除怠慢理即者一念心即如来藏如故即空藏故即假理故即中三智一念心中具不可思议如上说三谛X非三非一一色一香一切法法名理即是菩提心名字即者理虽即是日用而不知以未闻三谛全不识佛法如牛羊眼不解方隅或从知识或从经卷闻上所说一实菩提于名字中通达了知一切法皆是佛法是为名字即菩提观行即者若但闻名口说如虫食木偶得成字是虫不知是字非字既不通达宁是菩提必须止观明了理慧相应所行如所言所言如所行华首云言说多不行我不以言说但心行菩提此心口相应是观行菩提相似即是菩提者以其逾观逾明逾止逾寂如射隣的名相似观慧一切世间生产业亦不违背所有思想等量皆是见佛经中所说如六根清净中说分真即者因相似观力铜轮位初破无明见佛性开实藏显真如名发心住乃至觉无明微薄智慧转着如从初日至十四日月光垂圆间垂尽若人应以佛身得度者八相成道应以九法界身得度者以普门示现如经广说是名分真菩提究竟即菩提者等觉一转入于妙觉智光圆满不复可增名菩提果大涅槃断更无可断名果果故名究竟菩提总以譬譬之譬如贫人家宝藏而无知者知识示之即得知也绝除草秽而掘出之渐渐得近近巳藏开尽取用之究竟合六可解X疏四顿教中注云就实言无证得者即上文云无取无证等约妄说别者即上云众生迷倒乃至于灭未灭妄功用中便显差别疏七位者然诸教地位具足分明莫过华严其第一会是一部之总故非次位从第二会巳去方始依次具说行位今言七者从第二会至第六会为五第七会中为二故为七也注差别平等者其平等因果融差别一一平等即平等中有前差别表此二无碍故同在第七一会说之此经后文亦有此义至文当示疏五十二位者彼经一一有名唯十信表是诸位之本其中功用全同佛境义属通相总相故不别说配列十名但通以十甚深而为信解之体注或开或合者瑜伽七地开十信为种性地合十地等妙三位为第七杂地璎珞六种性合十信入下贤为第一习种性开等妙各为一性此经及起信开十信合等觉唯识摄论俱舍华严俱开故有五十二也仁王五忍以次之文亦说五十二位疏因该果等者谓不待破其行相一一即全体同法界故故十信中具佛果德行布者如上说差别因果圆融者平等因果广如悬谈中辨然顿教圆教位地皆无定实差别谓华严行布则一一圆融此经行布则一一离相注即上无位者上引论云而实无有始觉之异本来平等同一觉也亦是仁王观空璎珞无名无相之义也疏初中四等者文八一列四位二配四相三举意总X标四别释四相五总摄六翻之以成四位七标示释义八正释文初中信位然约圆顿之宗此位是万行万德根本初心同佛方名信故不信自心是如来藏非菩萨故发心毕竟二无别如是二心先心离故故华严特开一会六品说之此经起信皆开为一位权渐教中多不开者彼但信教便名为信未必悟解故如道上轻毛随风不定故十千劫修方入初发心位二贤位者合资粮加行也就中多取加行行相约观智故三圣位者亲证真如故名圣也合见修二道为此一位于中偏取见道行相以证真行相通十地故四果位唯妙觉也即究竟位疏此即下二配四相言逆次者一断灭相二断异相三断住相四断生相逆于生起之次故也以生起即从细转麤除即从麤至细细难断故注约真心等者以法性宗四相同一剎那今恐滥此故拣之也随熏之义次下自说疏然心性下三举意想标也良由无明等者无明熏真如义如普贤章中故涅槃经云佛性随流成种种味等本论云自性清净心因无明风动等先际最微等故佛性论云一切有为法约前际与生相相应约后际与灭相相应约中际与住异相相应疏初最微下四别明四相四相即为四段生相者如睡变自心忽有梦念都不醒未梦之心无明变心一念初起亦尔虽有起相能所未分故云最微故彼下云无明所起识者乃至唯佛能知如睡觉方知有虗妄之X梦忽然起也二中与前生相合者即前无明力故不觉前动相即无动故如梦一念初起皆不觉此初起也念是本无忽有之梦皆似无来巳有今不觉初念亦尔由此故转成能见之相又依前能见不了无明遂令境界妄现又由无明迷前自心所现也境妄起分别染净等相又以无明力故不了前所分别空无所有故念念相应不绝此上四种合为第二住相言行相犹细者未有我我所也前二种本识中后二是法执在中识细分中言坚住者未起爱见贪瞋等及利钝愚智善恶等种种事相但一类相似相续念念不易故名坚住三者谓此无明迷前染净逆顺之法更起贪瞋人我爱见执相计名取着转深此在事识分麤之住无明与前住相和合转彼净心令至此位行相即麤或愚或智或善或恶等各各差别发动身口令其造业名为异相四中不了业报者不了善恶二业定招苦乐二报故广造业依业受报故灭前异等此是六麤中第五相也以所受果报非可断法故不论第六相也俱摄麤细入相而为生住异灭疏是故三界下五总摄也于中又二一摄归根元根元即无明也如睡中麤细之想皆梦也故经云无明住地其力最大本论云当知无明能生一切染法染法皆是不觉相故疏然虽下二摄归一念复二一正摄也前云唯一梦心不妨有众多差别麤细之想二无非是X梦故云一梦心今则摄归性是其一无诸差别之相故言一念即初起一念能所未分亲依真心起者故云唯一心故然此一念遍差别念中非局一生相也但所遍诸念唯此一故如说梦中若自身若他身若心若境种种相貌不得言有然又不得言不梦但言是梦自然无体成本心识今亦如是万法不得言有又不得言不妄念但言妄念自然无体成真净心故云摄归一念唯一心故故论云四相俱时而有皆无自立本来同一觉故疏然未穷下二遮妨难难曰四相既俱时而有唯是一念今求道者不达则巳达则便了何以贤圣阶差地位前后从麤至细方断尽耶故此通云然未穷源等也如梦中见梦只知所见是梦不知现能见者亦梦不妨重重如此展转相觉皆所觉不错但迷能觉唯豁然睡觉起来方知唯是一梦故云达心源者一念俱知故经云菩萨知终不知始唯佛如来始终俱知问前注云非约剎那今何以还摄四相归于一念一念岂非剎那耶答如有偈云处梦谓经年觉乃须臾顷故知此梦有一年之中春夏秋冬种种别义者唯一须臾义今此无明所动之念亦尔有从细至麤展转生起义有始终唯一念义前注意云今以四相为四位取从麤至细展转逆次翻断之义不取剎那义非言不唯剎那但以剎那非阶级义故不取为位地也疏谓既因下六翻之以成四位也既此乃至种种梦念动其心源X长眠三界流转六道故今因内外熏力益本智损倒情乃至心源遂成四位阶级非圆觉性有斯行位之别疏今以论下七标示释义也问若造论疏即释论今造经疏但释经何以将论参之令难解耶答今意在解心数倒正等法为解不以解文为解若不对论文却难彻见修断心相今以论释意在相显故云昭然义见云何却言难耶且佛说经意趣难解当时机胜面对不妨悟入佛灭后时移代变人机转劣何由解了故诸菩萨慈悲造论解释指示或取诸经中法义都作义门一时解释名为宗论或名就一经一部随文解释名为释论准龙树菩萨摩诃衍论中说马鸣菩萨约一百本了义大乘经造此起信论即知此论通释百本经中义也此经亦是其数但彼论立名小殊若不凭菩萨开示之文如何疑情决了故须以论为释义之定量也前后有广用诸论处其意皆然疏但论约等者论意巳知经约悟净胜劣者初净解超过劳虑次见解为碍此见又胜净解次常觉不住照亦寂灭无住之智又胜见觉后障碍即觉又胜灭碍说觉相望于前转为劣也问既各约一义义则不同如何以论对释故次答云今用等也谓染相转微净相转着染相都尽即是本来清净无染可尽无障可除故论结云四相皆无自立本来同一觉故便是经中一切障碍即究竟觉也只由外觉无别障碍可除故云即觉是知四位分齐相对深浅一一皆同X以此时论对说两义俱显若所约义门一向同者却不应繁重用之智者思之疏初信位下八正释文也疏别境者是心所有法八识门中巳释金刚论者彼经云佛说我见人见等即非我见人见等无着论释云如外道说我如来说为我见故安置人无我又为说有此我见故安置法无我释曰此以我见等言非行彼所执之我又以即非之言非行我见等也论中云法无我者我是能治法是所治法字即是我人见等故知我见属法执也无着意以我见既是能执之心心所之法即当法执疏亦可妄想等者执我者是第七识此识中有此四惑故以配释经文四惑之义亦在八识章释了言下自有文者净业菩萨章四相门中释也其执我过患又巳在前二空门中释了疏因缘既备者论中因说真如自体从无始来常有本觉熏习无明令妄心起厌苦求乐等义便自问曰若如是义者一切众生悉有真如等皆熏习云何有信无信无量前后差别皆应一时自知有真如法勤修方便等入涅槃答曰真如本一而有无量无边无明云云佛法有因有缘因缘具足乃得成办乃至虽有正因熏习之力若不遇诸佛菩萨善知识等以之为缘能自断烦恼入涅槃者则无是处若虽有外缘之力而内净法未X有熏习力者亦不能究竟厌生死求涅槃疏如觉梦时者此意虽易不照心者难见谓梦之有无反覆二说一约虗妄之相言之眠时无梦觉时有梦二约真实之性相言之即眠时有梦觉时无梦迷悟之见一一对喻可知今云发者如觉时梦境现也明者知其是梦知其皆空也空不坏所观之相故次云即知劳虑等昔与下二句如梦时与梦合故不见梦也今冥下二句如觉时一一知是梦也良由迷时即起灭妄念是我故念不自见念如眼不自见眼今既开悟不以妄念为我故以冥真之慧照于起灭之念起之与灭念念皆知如镜净明物不能隐也疏隙尘者渐宗教生禅人初学坐者白师云自从息念巳来想念纷然更多不知是何恶业如此师曰如屋壁有孔隟外有日出一条光照屋内其光中有无量轻尘撩乱纷扰然满屋总是此尘但闇时不觉遇日即见汝藏识心念数如尘沙比迷不觉今因息念坐禅分有功用故觉之疏无实境何憎爱者由前云不知念念生灭故起憎爱贪着五欲今蹑前释此也实境即五欲也今既憎爱之境从自心变非外实有即知是巳心性自相劳虑也性是生灭自性非谓真实觉性疏息妄随真中二一别释此段也绝求作者不造诸业虽随顺法性修助道法而施心行无求无作故云不随等也疏前即知下二总配论文也经含顿悟X者息业约巳成心行顿悟约见解观察其实一也觉惑者知自劳虑也纵论中此位亦如是知但是约于心行故云制令不起此云断劳虑者亦是不随之造业故约门似异分齐元同疏觉于念异者即上所说迷前违顺等法更起贪瞋人我爱见执相计名发动身口等也故前引论文依诸凡夫取着转深等也念无异相者心念未除但觉此念无异相也余如注解麤分别等即是异相亦如注解疏见前等者住净解之念亦是麤分别等如论中说能知名义亦是无明厌苦忻乐是妄心也正当此位者即此觉异念之觉是经中所住之见觉此觉非真故配为论中相似疏佛顶者是彼四善根中顶地之文亦是地前行相故可为证如上巳说此经多约加行行相以资粮位修顺解脱分善加行修顺决择分善此经宗明观智故是顺决择决择即智慧也疏唯识者少物是空此不住净解亦由觉染净皆空故不住也有所得者即此以见觉也非实者同论相似也故次指之悫云者若未到本来真实凝寂之境终不能融能见之智真凝寂者即登地中照与照者寂灭也拂解者净解也超凡者过外凡信位也仍拘者此位也疏即论中觉于念住者经下文云常觉不住良由觉住故不住也疏障而不证等者果海圆称法界法界无断不断无证不证无障不障等言即乖性十地经X者疏虽寄对等者寄託诸障碍等法对翻以显果相又得念失念等十对皆是对待之法託此对待双泯双融以显果证之相即知克体言之不及故云离言疏无分别智者根本智也无差别理者二空所显真如也境冥等者释无分别无差别之行相也唯识云智与真如平等平等俱离能取所取相故又云虽有见分而无分别虽无相分带如相起不离如故此义至下对经当广分别疏二能所无二者生公云夫真理自然悟即冥符真理无差悟岂容异此文在法华中疏三能所俱泯中二释一互夺释智即理等者谓智即理时全能即是他理去不存少许故云非智若存巳分智在更是何总即理可细详照之理即智亦然故互夺者以相即之时同一剎那故互夺俱无也何者若前念即智后念即理则不妨前念虽无理而智在后念虽无智复有理在由非前后时节更互真只在于一念互即故相夺一时无也疏又直下二克本体释也非能所者言其非所者所谓非是所非谓是非所其非能亦然言不住即离能所者经次云照与照者同时寂灭上句能所也下句离也疏以前三门等者非唯说有前后证悟之时亦有剎那间前后行相谓名无来无更如第三门无能证智所证理即与胧俗何殊愚俗亦无智故良由从信位贤位修习此观熏鍊心智历然见真即是所见X即是能又知真理即是自心自心明显即名为智故理智无二又觉非唯唯无二亦非新得理智俱是真实觉心本来圆明何能何所觉此俱泯方成前俱存存泯同时为此门也由此说三门无碍方得三门义成故云必因能证方悟心体本绝能所等也断头之喻经自显门肇云者是般若论中之文也般若是智真谛是理彼既亦说理智故引为例也彼云用者是此能所智有能证理之用理有能发智之用也寂者是此俱泯也即者存泯无碍也即同而异者第二能所无二即第一能所历然也即异而同者第一即第二也同故无心于彼此第三俱泯门也不失于照功者即第三泯时不碍第一第二俱存为此第四门也又言等者等于次下句云是以辨同者同于异辨异者异于同斯则不可得而异不可得而同疏五举一等者若无此门即将谓第四存泯无碍便不许前四存泯各别各别者开也无碍者合也都结前三开时即第四合时第四合时即开故云开合宁殊智造此境方为真实证道故经云常觉不住也疏次证余者余三法界也谓事法界理事无碍法界事事无碍法界义如法界观章中巳释诸教只说证理法界悉无证此三重之义言无障碍智及境者具三重法界也一智即一切智者此说证一境名一智证一切境名一切智非谓局于萨婆若也疏注云百门义者华严X藏和尚制百门义海于一尘说百门义前巳列之不坏相者如佛知舍利弗有德之时不名知调达有过疏二合能所者境是自心之义前巳频明心境重重亦在法界章中巳说三摄开合者合谓即境即心开谓心境各别非谓初别而末相即后既相即巳则无其别故此门摄之令悟心境各别之时元来相即相即之时心境历然故云准上准上第五门也疏寄在果位者障碍即觉等十对相即义也以界位离于证相故言寄也此经顿宗偏重理性故事理无凝等义寄在果中经常觉不住等者疏文有六一略释二广释三结束为理智四配前义门五拣前重释六结指本论二中四一引偈二智无下以偈释经取彼长行释偈义意间而用之以释经文今具引彼文照之自见经意文云若时菩萨于所缘境无分别智都无所得不取种种戏论相故尔时乃名实住唯识真胜义性即证真如智与真如平等平等俱离能取所取相故能所取心俱是分别有所得心戏论现故疏此智下三委释彼偈委释智无所得时见相二分有之与无都有三义前二不正今唯取最后正义也初云二分俱无偈云无二取故次云二分俱有带彼相起名所缘故若无彼相名缘彼者应色等智名声等智若无见分应不X能缘宁可说为缘真如智勿真如性亦名能缘故应许此定有见分最后正义即疏此智见有相无等说无所取下五句释偈中离二取相以成有见无相义也不取相者不取真如相也次说非能取下云非取全无虽无相分而可说彼带如相起不离如故如自证分缘见分时不变而缘此亦应尔变而缘者便非亲证如后得智应有分别故应许此有见无相疏彼文下四通妨难难曰此偈是初地入心见道位中之偈今经此位者通于十地兼修习位合为一位如何偏以此偈释经故答云彼文虽局见道等也前巳频言此经宗于观智其每地之中种种行相此不备列法尔自具又地者喻智不喻位中别行故华严十地品正说地体有十二行经唯论证智余之行相并名寄位说行不名为地故知地地皆证真如证相无别即明见道义通十地文局初地但所断之障麤细不同所证真如随地义别非证理时别有行相故诸经皆无加行及见道位者由每地皆有加行根本后得三种智也今世亲菩萨通取十地证理行相就初地证徧行真如断异生性障处明之以例余地证理行相以此地创证创断义相显着故故云证理之义十地无殊余意在五位文中巳具述讫疏又常觉下三束为理智四此当下配前义门五亦可下拣前重释六此则下结指本论X疏自断头者此喻未证真时即无能证之义若巳证真外复无别能证之智异于真也若断障及遣前诸碍而说则应云若未断碍即无能断之义碍若巳除复无能除智在若存能除之智即是有障碍而可除断深乖性宗之见故云尔也疏不住名真解者即无说无示无闻无得为真说听也故王缙相公述法华天长小疏序云于文字不着乃能解经疏华严者彼文具云为欲救护众生转更推求世出世间诸利益事无疲厌故即成就无疲厌心成就无疲厌心巳于一切经论心无怯弱无怯弱故即得成就一切经论智获是智巳善能筹量应作不应作于上中下一切众生随应随力如是而行疏又天亲至教道证道者疏夫设言象等者即周易以忘筌蹄得鱼兔以此忘言象而得意巳如序中具释虽云忘也必须假之故云设也然言是语言宣说此即可知象者何也象者像也似也谓取像似之法为象令见真理周易有大象小象以显易道即其事也佛说圆极之理言之不及多以喻况皆此类也若更深而论之则名言所显之义亦皆是象不论譬喻以理毕竟言不及故谓闻教生解义相生时亦是变影起故疏无言象而倒惑者出取舍之过也若众生不遇善友不闻圣教旷劫长守倒见终无自悟之期故经云譬如闇中宝无灯不可见佛法无人说虽慧莫能了执X言象而迷真者谓但守教不求旨归是执言也纵求义理但随文生解便为真实不能以圣教为明镜照见自心不能以自心为智为照经幽旨是执象也故经说云不了自心何知正道等又十地论云随声取义有五过失如览镜时本图见面便执见者为实岂不转更成迷故云执言象而迷真也疏标月之指等者标谓标帜标举亦是指示之义即标指天月之手指故云标月之指谓以手指标举指示月轮矣余文可知证实忘标者傍文照理勿照于文傍指看月勿看于指亦见举指便勿看指不是且看后始弃之如正闻法时正看经时便勿滞情于文字不是先看后舍此意隐密讲听二士细意审之疏抑亦忘指者前人举手指了须臾便却下手不可长举愚者但于举处注意者指不解看天须臾间指亦不见今滞教者亦尔听法但记语言看览但记文字而不探义意及乎说了或罢文卷义既都无兼亦记语言文字不得如忘指也注无阶位者清凉大师华严疏云行即顿修位分因果因有阶降果德无差故云无位准此分齐与论中开合稍殊论以第十地满时便是果位经则第十地悉在前位此一向但说佛德故小殊也满足方便者是方便道一念相应是无间道从此最后一念相应更不间隔便是佛果从觉心下乃至细念故即解脱道也觉心初起心无初相者根本无明依觉故迷动彼净心令起微念今乃觉知离觉无别X不觉即动心本寂如迷东为西悟时即西是东更无西相故云无初相也前三位中虽各有所觉以其动念未尽故但言念无异相念无住相今此究竟位中动念都尽唯一心在故直言心无初相上皆藏疏今更评曰此有二意一者觉是能觉之智心初起是所觉之业相觉此业相本空名无初相也心字是本通于真妄即此心起便是业相即此心本无初起之相便是心性二者两句都说始觉创满足之相初者始也此觉心证极出梦初始起时无觉无初始之相以即同本觉故疏以远离细念者业识动念念中最微细也即是生相今由觉此永无故上云心无初相得见心性者微细念尽故真性显现也前三位中相不尽故不云见性心即常住者前三位中觉未至源犹有业识起灭不云常住令生相梦尽无明风息心海浪歇湛然常住究竟觉者前未至源梦念未尽求灭此动望到彼岸今觉本不流转亦非始静常自一心平等平等始不异本名究竟觉乃至四相等中间引经证无念及说不觉名等念巳次云若得无念者则知心相生住异灭以无念等故而实无有始觉之异以四相俱时等疏一明境中文三一总述文意二配论文三销经初中言返本归真者始觉同本销迷者本末不觉殄相者一念业相对治遣者无别始觉之异垢净融者泯X前对染之净解及见觉之照等融同果位剪拔生源者结除根本无明麤细染心及一切境乃至诸业六道皆从此生故论云依不觉故生三种相乃至六麤结云当知无明能生一切染法故云生源疏论云下二配论也对前三句可知以见性常住是究竟故经及论皆云究竟觉也文中下三销经也于中又二初总标中又四一配总别二直销文三配论文四广释义初中云每对中上句者谓得念失念成法破法乃至一切烦恼其失念破法愚痴外道无明婬怒等类皆是染法是麤障也得念成法智慧善是真如戒定等类皆是净法若滞此相是细障也麤细虽殊属于对待皆障碍也故前经云觉碍为碍故此以障碍言总标十对中染净之相疏即标下句者谓无非解脱皆名涅槃般若菩提梵行法性等也以得失成破等皆同一觉性之体故成解脱涅槃等注云等者等于余九疏谓若下二直销文也三即是论中下配论文四相即障碍义本来同一觉即究竟觉也经论文同者论是结文经是标文文皆同也疏然此下四广释义又二初正释总标之文言药病者所断障碍是病能断能证所证皆药言障即觉故等义皆可知言但觉故者障碍尚犹即觉岂断证之智不即觉耶且障以即觉故云病亡智既即觉药岂存耶又障既即觉则不假断故无断智障本是觉更不待证故无证智疏然无障下后蹑前以释别列之文即X不是无者觉即是真非无也但以本真不假证之方真故云无真可证虽皆无二者得失成破等二同归解脱涅槃等更不拣别故云无二也义唯等者真妄是十对都名真谓得念成法等妄谓失念破法等俱真者解脱涅槃等解脱涅槃等还是偏同得念成法等义无乖失破等义故云俱真不俱妄等也疏后十对别释者一中云无念即得者论中之意离念即觉念即不觉不觉觉即智故云正念是智也念即不觉不觉即名失念矣故次引论成之二中缘会者唯说净缘起也本觉内熏教法外熏成信解为因发愿为缘等总为缘会故成就止观乃至菩提涅槃缘离者或离师或无教或心退或邪信异见忽起失于信解皆名缘离缘离故失定忘慧破前功行矣余皆可见三中宝积经但云无差不偏同一边然据理而言必同归佛性故无差矣四中可知五中涅槃又云明与无明凡夫为二智者了达其性无二无二之性即是实性又古德云迷则真如是妄想悟则妄想是真如故云无异境界也六中可知七中云首楞者具云觉海性澄圆圆澄觉元妙元明照生所所立照性亡迷妄有虗空依空立世界想澄成国土知觉乃众生八中云非唯天狱者天是天宫狱是地狱九中云三乘性者此含定性不定性俱属三乘三乘之言具四性也并无性为五五性皆成佛也十中虽是别释之数便是都结故无对待但云一切烦X恼即解脱例同障碍即觉云佛顶等者疏理量者如理智如量智也齐鉴者理见即空量见即假空假同时故云齐也无倒者有非定有空非断无也如空者疏有二意一由分别下是所照相空二又能照下是能照慧空同净名者疏上来皆是等者满足相应故称法界成法界慧觉心初起故照诸相心无初相故如虗空疏前由普示下有二意一就机释谓通论诸佛观诸众生发心趣向如来无上圆觉者从凡至圣任运有斯等级随顺行相遂与始终说之令知不是令他故作此解行若此后段即教示令如此安心用意不是傍说巳历之事故经云但诸佛等也意云但依此用心莫计前差等此意极要晓之可稍留心疏前是下二称法释也随相者约任运心行不妨阶级离相者约故意加行心中必须忘相又空即假故随也假即空故离也亦如华严下此行位之初巳具引说亦是成就教理始终圆满离过之意疏四节者此是直下教示学人朝暮安心用心方便若欲销经遇经文自显若欲更广显方便意度势乃无穷直在知真识妄善巧之人临时对机种种显示今不可预书得也二中劳形等者心本无念动念即乖将心止心止亦是妄以动念故如避影之人走急影亦急终不可抛却得不如处阴影灭亦如扬声呵叱谷中令勿作声响呵声唯频谷中转閙不如自默X谷则寂然故论云亦不得随心外念境界后以心除心三中云现量者无分别之照也迷者分别所照之念谓言别有故次复云如镜照物谓明镜自现诸像一一自照其所现者无别分量但是自现之量其所照者无别所照但是本明常现物时即名为照镜都不言我今照物若言我照便如镜外有物令镜比度知之便成比量自心如镜心知是明诸妄想境如像了知如照一一对前其意可知然云现量者现是现在现前量是决定之量经说等者佛顶云自心取自心非幻成幻法起信云是故三界虗伪唯心所作离心则无六尘境界此意云何以一切法皆从心起妄念而生一切分别即分别自心心不见心无相可得次云但不生情下生情即乖于镜便成比量也且心体下如镜对物岂添照了之用然非不照心对境时不加觉知之智然非不知疏亦同金刚者文云若复有人得闻是经不惊不怖不畏当知是人甚为希有世亲菩萨释曰惊者谓非处生惧怖者不能断疑心故畏者一向怖故其心毕竟堕惊怖故此意如人欲避恶害苦难行于道路欲往亲厚知友快乐国土处所其路是正然中闻忽见乍似阻隔山险深渊不妨其中元来通彻其人忽然疑起乍惊更看之犹疑转怖周回观瞻未觉通处的为巳错不达前程其心便畏一向忧苦不能前进X因此却被诸恶贼害之难趂反身命不全今闻经者免同此类故皆云不也疏曩者昔也若但就下即非悫公语也巳是积习者据此三世推寻都无别顿悟种性皆因熏故金刚亦云者彼说佛灭后有人于此章句能生信心以此为实当知是人不于一佛二佛三四五佛而种善根巳于无量千万佛所种诸善根疏一切种智者是佛果位之智也同此安心者此云不加了知不辨真实皆是不生二解之义同此种智者但名言之异也圆觉经大疏释义钞卷第十一圆觉经大疏释义钞卷第十一终南山草堂寺沙门宗密撰三观行相章疏次四问等分二一解释科段二开章释文初中二一解本科二解别科初中又二初观别后障别初云不必修此者上上机也如二祖六祖之迹即当其人志公傅生作歌偈等亦对此机故牛头融大师有绝观论疏其所离下障别也非唯观行门户不同其障观行之病亦有差别或三二一者但有三者巳除X我相但有二者巳除我人但有一者唯有寿命一相未觉次第的示必不参差以此四相约智证深浅重重竖说不同金刚等说四无深浅也定不兼余者有作病者必不肯止止者不作任者必不止不作灭者必不任等颙滞一中心无两向故故此两四下亦对前说别也疏若约四分下第二解别科也前作两势科一部经唯依一义销文故名本科此但科判而不用销文故云别也四分者信解行证知如前具叙今当行也谓从弥勒等者遮疑难也恐疑云普贤眼刚藏权微道理观察真妄理事许名为解其弥勒断爱净慧安心正觉行门况位地中信解行证始终皆具如何总判以作解科故此通云弥勒乃至方成真解也故注引华严为例彼亦同此四分科经至第二门有六会性始自信心终至妙觉都名为解解此始终位地方堪进修故彼十地中说如商人入海採宝先同导师前程远近诸难一一知巳方可进趣言成功者三观中一一有文除障者四相四病疏文中二下开章释文还依前门科段分文以释经也疏前说观行者普眼章及弥勒断爱文也请更投机者合彼多人差别根性不但为一类人矣故云四门随方来者非止一路疏证义如前者前虽四位优劣有殊皆明证相非唯佛果方名证也直从信位皆是趣证行相但心机胜劣任运成差X疏利钝等者有人聪利烦恼贪瞋却厚有人根钝贪等又薄交络四句复有贪不瞋等四句对惛沉掉举亦有句数然大抵利根又贪求者多掉举钝根及瞋痴者多惛沉为有如是众多根性故佛设教对之便成其数无量矣光遥和上云莫恠医王多处方只为病子无头数引楞伽可见疏二正示观者其脚注是取意指性证成所至观若也唯心冥等是总示入观之相经文甚显者文云即起诸幻以除幻者变化诸幻而开幻众余注皆显疏巳具悬谈者第八修证阶差门也此彼此异者彼令总解诸家顿渐及诸经论所说禅宗义理此直令依此三门便修便证不必辨他诸余宗教又前多说禅宗所显示真心法体此但说起行趣入之门疏展转殊途者有二意一佛教随机故巳殊途二由教多门故习者展转差错皆以之教人又殊途如今此界数十家禅邪多正少根本皆从达磨宗出故智论云诸宗外道皆是古昔佛教之遗余也邪正等者诸经论所说备有如是众多今人间流行者或错或是亦不离诸教所说但名言不同难为通会今且约诸教巳自有差别若总摄之不离邪定正定正中复有三界内凡夫禅定复有出离趣入无漏之定故名圣也就出离中复有小乘大乘就大乘中复有权教所说禅定实教所说禅定有慧之定无慧之定就实教中复有理定X事定顿修之定渐修之定共者四禅八定通于凡圣大小权实不共者用心门户谓外道不共佛教等又实教悟理而修不共二乘今此下正明不共权小也託法者拣空习行门圆者拣于权小二教顿者正拣四禅八定事理等者复拣顿中局理者渐中局事者故总结云俱无碍也兴论中下引例证于约理及顿其真如三昧悬谈十因缘中巳引大同者彼依真如此令悟净圆觉圆觉真如一也小异如文疏如标本中二一约所依法本二约能修方便初中注云通明观行者普贤下四章经文膏明巳下皆双赞行解定慧功能阙一不可膏是灯中膏油之属明是灯中火焰相续膏喻行明喻解也目喻解足喻行也眼目见道路夷险坑平通塞足则依之前进若跛而有目虽见难前盲而有足动落坑壍故须相资此金刚下解也慧也此牢强下行也定也金刚坚不可坏能坏万物故如解慧脚足牢强方越旷野旷野谓前后过遥俱无村店可说必须疾行超越迟则夜遭诸难或粮尽不达行者如是生死无涯犹如旷野一一法合可知下标本者第二第三观首文也疏若约能修下第二段也天台止观者是智者大师自述小止观两卷序云夫泥洹真法入乃多途论其急要不过止观乃至今但欲接引初学之流岂可广论深妙今明十意以示初心云云其十门者今但列名而巳有要处难记即侧注取意略记之有文X隐者今却以本文显出或因文以些些以意助释但不能一一标指也其止观本文所引事缘及诸偈等乃至行用方法皆如别卷今但销文而巳疏持戒中注云是定因者欲修禅定戒为其本尸罗不清净三昧不现前遗教经云依因此戒得诸禅定及灭苦智慧注百一等者要须说净知量知是若贪求积聚则心乱妨道注乞食者能破四种邪命依正命自活能生圣道名四圣种四邪命者一下口食垦土种莳栽植等二仰口食仰观星象占人吉凶等三维口食诵呪法术说善恶事四方口食曲媚豪势通使四方邪命之相如舍利弗为青木女说故注云下仰维方四邪也僧常食者于僧中结净受请者僧欲也无此衣贪等缘则心不安于道有妨疏闲静者有三处可修禅定一深山绝人之处二头陀兰若离于聚落游近三里放火声绝无诸愦閙三如文疏息缘务者有四一息生活缘务不作经营事二息人事缘务不追寻活人亲友断绝人事三息工巧技术缘务不作工匠毉方禁呪卜相算数等事四息学问缘务读诵听学皆悉弃舍若不息缘务即行道事癈心乱难摄疏诃欲者学坐禅定必须诃责五欲五欲常能诳惑凡愚令生爱着若深知过悉即不亲近广如智论略如注喻色者如频婆罗王以色欲故身入歒国独在婬女房中及优填王以色染故截五百仙人手足注X如毒涂皷者经说有毒药所涂之皷击之闻者即死香者男女身香饮食等香如弊龙气闻之即病或死味者饮食餚饍美味如热蜜刀如一沙弥深着酪味命终后为酪中虫触者男女身分柔软细滑寒时体温热时凉等如卧师子不可触之独角仙人因触欲故遂失神通为婬女骑顶问如何呵耶答哀哉众生常为五欲所惑受诸苦恼五欲恣乐起六根生恶业历劫受苦觉悟无期而犹求之不巳得之转剧如火益薪其焰转炽无益如狗兴枯骨招诤如鸟竞肉烧人如逆风执炬害人如践恶地无实如梦所得不久亦如假借愚人惑着至死不舍为之后世受无量苦此五欲与畜生同众生常被五欲所使名欲奴仆着此弊欲坠堕三涂我今修禅复为障蔽此为大贼当急远之但以此文对疏勘之即分明也等者等于注所不说者疏弃盖者盖覆行人心神今定慧不发如日月被烟云尘雾蚀等五事覆翳则不能明照又此五盖具足三毒展转滋多乃至八万四千尘劳门故须远离疏贪等者前说外尘五中生欲此约内意根生欲所谓坐禅心生欲觉念相续覆盖善心令不生长觉巳弃之注内发者如术婆伽欲心内发尚能烧身况复心生欲火而不烧诸善法耶得怖等者偈云巳舍于五欲弃之而不顾如何还欲得如愚自食吐诸欲求时苦得时多怖畏失时怀X热恼一切无乐处疏瞋者失善之根本坠恶之因缘是法乐怨家禅心大贼恶口之藏行人坐时思惟其人触恼我毁辱伤损我亲赞叹我怨如是思惟心生瞋根怨恼如是瞋觉覆心名盖当急弃之安隐等者释提婆那以偈问佛何物杀安隐何物杀无忧何物毒之根吞灭一切善佛答云杀瞋则安隐杀瞋则无忧瞋为毒之根瞋灭一切善如是觉巳当修善忍除之令心清净疏睡者睡眠谓内心惛暗五情暗蔽放恣支节能妨今乐后生天涅槃等乐余盖可觉睡如死人无所觉识抱尸偈者具云汝起勿抱臰尸卧种种不净假名人如得重病箭入体诸苦悉集安可睡如人被缚将去杀灾害垂至安可眠结贼不灭害未除如共毒蛇同室宿亦如临阵白刃间当尔之时安可眠眠为大暗无所见诳欺日月夺人明如是知巳惊觉起当灭损睡眠若当睡重当用禅镇禅杖等却之疏掉悔中身口心掉者身好游走杂戏坐不暂安口好吟咏无益戏论诤闲事竞是非心情放荡纵意攀缘思惟文艺诸恶觉观等朽心犹不定何况掉散如无钩醉象空鼻骆驼悔者若掉而无悔则不成盖掉时未在缘中故后入定悔前忧恼覆心名盖悔有二种一因掉如上二因作大恶常怀忧悔悔前入心坚不可拔偈云不应作而作应作而不作悔恼火所烧后世堕恶道若人罪能悔悔巳莫复忧如是心安X乐不应常念着不以心悔故不作而能作诸恶事巳作不能令不作疏疑盖疑者种种疑及障定三疑并在前刚藏章初引释说疏弃之等者除此五盖即是除一切不善法如负债得脱病者得差饥饿人得至丰国又云等者如于恶贼中得自脱免疏调和者如陶师欲造众器先须调泥强软得所然后可就轮绳行者亦尔五事和遍三昧易生若不调和多诸妨难食者本为资身进道若过饱则气急身满百脉不通令心闭塞饥则身羸心悬意虑不固又云等者于若食秽浊物令人心识增迷若食利口不宜之物则动宿病四大违反障于禅定前明备拟资粮此明兴时调节故非重也疏睡者前总说过患令厌不就睡缘此明随力调节多少亦重也若抑之都不睡眠则心浮生恼若恣之取足则忘失功夫心暗根沉当悟无常调之令神道清白念心明净乃可栖心圣境三昧现前故遗教经云初中后夜亦勿有癈无以睡眠因缘令一生空过当念无常之火烧诸世间早求自度勿睡眠也疏身者然调身调息调心此应合调不得别说但有初中后方法不同入住出相有异注动止等者若在定外行住进止举动运为悉须详审若所作麤穬则气息随麤以气麤故则心散难录麤复坐时烦恼愦心不恬怡是故虽在定外亦须用心逆作方便注坐不低等者欲入禅时须善安X身得所初至绳牀即预前安坐处每令恒久无妨宽解衣带周正不令坐时脱落次当正脚若半加坐以左脚置右脚上牵来近身令左脚指与右䏶齐以右脚指与左䏶齐若欲念加即上右脚路置左脚上次以左手掌置右手上累手相对顿置右脚上牵来近身前当挺动其身并诸支节作七八返如自按摩法勿令脚差异次即正身端直令嵴骨相对勿曲勿耸以正头头令鼻与脐相对不偏不斜不低不昂平面正住次口吐诃去胷中及膈上恶气其呵吐之法开口放气而出想身分中百脉不通处患随气而出尽闭口鼻中纳取清气如是至三若身息调和但一节即足次当闭口脣齿才相拄着拄上腭次闭眼才令断外光而巳当端身止坐犹如直石石无得身盲四支切尔樒动是为初入禅定调身法举要而言不宽不急是身调相疏息者息有四前三为不调后一为调风者坐时鼻中出入有声喘者出入结滞不通气者出入麤勐息者不声不滞不麤出入绵绵若存若亡资神安隐情抱悦豫守风则散守喘则结守气则劳守息则定坐则若有若亡当依三法调之一下着心二宽放身体三想气遍身毛孔出入通同无障其心审细令息微微但息调则众患不生其心易定举要而言不澁不滑是调息相疏心者调心有二义一者调伏乱念不令越逸二者当令沉浮宽急得所沉者坐时心中惛暗无所记录头好低垂是为沉相尔时X当系念鼻端令心住在缘中无分散意此可治沉浮者坐时心好飘动身亦不安念外异缘此是浮相尔时宜安心向下系缘脐中制诸乱念心则定住则心安静举要言之不沉不浮是心调相急者由坐撮心用念望因此入定是故气上向胸臆急痛宽放其心想气皆流下惑即除矣宽者觉心中游漫身体逶迤或口涎出或时暗晦尔时应当歛身急念令心住缘中身体相称以此为治是为初欲入定调身调息调心方法也注然身等者夫欲入定本从麤入细是以身即为麤息居其中心最为细调麤就细今安静而乃合用者只于调身坐时调息调心也诚可知矣上皆初入定方便然坐中及欲出定亦有调身调心等三事如别卷说疏方便中欲者离世间一切妄想颠倒贪欲得清净智慧法门中乐欲亦名为志亦名为愿亦名为乐志愿好乐诸深法门故云为欲精进者初中后夜专精不癈譬如赞火未热终不休息佛告阿难诸佛一心勤精进故得阿耨菩提何况余善道法念者世间为欺诳可厌可贱禅定发诸无漏一切神通道力可尊可贵巧慧者筹量世乐禅乐得失轻重谓世乐乐少苦多虗妄不实是失是轻禅定之乐无为无漏寂然闲旷乃至永离生死长与苦别是得是重一心者念慧分明明见世间可忍可恶禅定智慧可尊可贵应当一心决定修行止观心如金刚天魔外道不能沮X坏设使空无所获或病死等终不退失是若一心如人欲行先须知道路通塞之相然后决定一心涉路而进故说巧慧一心非智不禅非禅不智故疏觉魔事者文二初依本文后参起信初中具云魔罗秦言杀者夺行人功德之财杀智慧之命云何名魔事如佛以功德智慧度脱众生入涅槃为事魔则常以破坏众生善根令流转生死为事若能安心道高则魔盛故须善识魔事但魔有四种一烦恼魔二阴入界魔三死魔四鬼神魔又有十军皆如别卷今但分别鬼神魔相此事须知有三种一精魅二塠惕鬼三魔罗一精魅者十二时兽变化作种种形色或作少男少女老宿之形及可畏身其相非一恼惑行者此诸精魅欲恼行人各当其时而来善须别识若多于寅时来者必是虎兕等若多卯时来者必是兔鹿等辰时鼍龙等巳时蟒蛇等午时马驴未时羊等申时猿猴等酉时鸡鸟等戌时狗狼等亥时猪㹠等子时鼠等丑时牛等若行者占之时则知恒用此时来者是某精魅说其名字呵责即自谢灭勿生畏惧精魅者是神也二堆惕鬼者亦作种种恼触行人或如虫象人头面钻刺㿇㿇或击攊人两腋下或乍抱持于人或复言说音声喧閙及作诸兽之形异相非一来恼行人应即觉知一心闭眼阴而骂之作是言我今识汝汝是此阎浮提中食火嗅香偷臈吉利支邪见喜破戒种我今持戒终不畏汝若出家人应诵X戒序三归五戒等鬼神却行匍匐而去如是若种种留难恼人相貌及余断除之法并如禅经中说三魔罗者如上所翻及释即波旬之徒党也此虽是总名便当别名此多化作三种五尘境界相来破人善心今且约色尘中说之言违者违情也或作虎狼师子罗剎之形种种可畏像令人恐怖顺者或作父母兄弟妻子诸佛形像端正女男可爱之境令人心着平平者非违顺也但作平品之形动乱人心令失禅定故名为杀者余声等四尘例此可知谓作种种好恶音声作种种香之气作种种好恶之味作种种苦乐境来触人身皆是魔事其相众多不可具说举要言之但令人失善法起烦恼忧愁瞋恚睡眠等皆是魔也疏行者既觉等者却之有二一者修止却之凡见一切外诸好恶魔境为知虗诳不爱不怖亦不取舍分别息心寂寞彼当自灭二者修观却之若见如上所说种种魔境用止不却即当反观能见之心不见处所彼何所恼如是观时寻当谢灭疏智论云者证成应以止覩称实理而治之也更有余义如别卷说疏起信亦云者第二段也论云或有众生无善根力则为诸魔外道鬼神之所惑乱若于坐中现形恐怖或现端正男女等当唯心境界则灭终不为恼现佛等像者天及菩萨也施等法者戒忍进禅慧也无相等理者平等空无相无愿无怨无亲无因无果毕竟空寂是真涅槃也疏能令等者X又云能令众生贪着世间名利之事又能令人数瞋数喜进怠等者或卒起精进后便休癈多疑多虑或舍本胜行更修别业疏定中得食者文云亦能使人得诸三昧少分相似皆是外道所得或令人一日二日三四五日乃至七日住于定中得自然香美饮食身心适悦不饥不渴令人爱着疏颜色改者文云或亦令人食无分齐乍多乍少颜色改变云等者于上文此下事相尽也疏常应等者文云以是义故行者应当智慧观察勿令此心堕于邪网当勤正念不取不着则能遂离是诸业障注若见善相等者问如见佛菩萨像说甚深法或是宿世善根所发云何简别定其邪正答此事实难所以然者若是魔所作谓是善相而心取着则堕邪网若是善根所发之境谓为魔事心疑舍离则退失善根终无进趣是故邪正实难取别今且依古德相传略以三法验之一以定研磨二依本修治三智慧观察如经言欲知真金三法试之谓烧打磨行人亦尔难可别识若欲别之亦须三试一则希与共事共事不知当与久处久处不知智慧观察今借此意以验邪正谓如定中境相发时邪正难知者当深入定心于彼境中不取不舍但平等定住若善根之所发者定力踰深善根弥发若是魔所为不久自坏第二依本修治且如本修不净观禅今依本修不净观若如是修境界增明者则为正也若以本修治渐渐减者当知是邪也第三智慧观察者X观所发相推验根源不见生处深知空寂心不住着邪当自灭正当自现如烧真金益其光色若是伪金即自当燋坏此中真伪当知亦尔定譬于磨本治犹打智慧观察类之以烧以此三验邪正可得知也疏治病者行人安心修道或本有病因今用心心息皷击发动本病或时不能善调适身心息三事内外有所违犯故有病发失坐禅之法若能善用心者则四百四病自然除差用心失所则动四百四病是故若自行化他应当善识病源善知坐中内外心治病方法若不知治病方法一旦动病非唯行道有障则大命有虑文中二一说病二说治一中云四大者将注中每一字相合次配地水火风之病体谓若地大增则肿结沉重身体枯瘦如是等百一患生若水大增者则疾癊胀满饮食不消腹痛下痢等百一患生若火大增者则增寒壮热支节皆痛大小便不通利等百一患生若风大增者则身体虗悬战掉疼痛烦闷胀急呕吐嗽逆气急如是等百一病生故经云一大不调百一病发四大不调四百四病一时俱发四大病发各有相貌当于坐时及梦中察之疏五藏者各有注配也心者从心生患也谓多身体寒热及疼痛口燥等心主口故肺中云支疼四支颂痛也鼻塞者肺主鼻故肝者多忧愁不乐悲思瞋恚头痛眼暗等肝主眼故脾者身体面上游风遍身㿇㿇痒闷疼痛饮食失味等脾主舌故肾X者或咽喉噎塞腹胀耳满肾主耳故五藏生患众多各有其相当于坐时及梦中察之疏增损者四大五藏若增加若损减故成病也上所注记皆增损之相也乖摄理者增损之因也谓心多忧愁喜怒等气脉则邪乱等或饮食乖宜等如是四大五藏病患因起非一病相众多不可具说今但举一二以例众多也若次稍更要者则在别卷疏或业招鬼作者二事也兼乖摄理者总有三种得病因缘谓一乖于摄理二宿世业报三鬼神所作如此等病初得易治久则难愈疏今明下治也文二初治乖摄后治余二初中二一正明治二决疑念初者既知病源起发当作方便治之然治病之法不出止观今初止也言安心病处者初有一师说也以心是一期果报之主譬如有王所至之处即群贼退散脐下者次有师言脐下一寸名忧陀那此云丹田若能止心守此不散久即多有所治足下者次有师言常止心足下不问行住坐卧即能治众病所以者何由心识上缘故令四大不调若安心足下四大即自调通众病除矣或了法空等次有师言但知诸法空无所有不取病相寂然止住多有所治所以然者由心忆想皷作四大故有病生息心和悦众病即差故净名经云何谓病本所谓攀缘云何攀缘谓缘三界云何息攀缘谓心无所得如是种种说用心治病之相非一故须知善修止法能治众患疏观者下第二也文四一气二息三X想四观初中有师言观心想用六种气治病皆于脣口之中想心方便转侧而作若有病时吹次去寒等亦如注记然与千金方中及诸家气经稍异如别卷和会疏又十二者二息也次有师言若能善用观想运心作十二种息能治众患皆从观想心生一上息治沉重二下息治虗悬三满息治枯瘦四燋息治肿满五长息治羸损六坏息治增寒七暖息治冷八冷息治热九冲息治壅结不通十持息治战动十一和息通治四大不和十二补息资补四大疏又假下第三假想观也谓有师云善用假想能治众病如人患冷想身中有火气而起即能治冷此如杂阿含治禅病祕法七十二法中广说但今人神根既浅作此观想多不成就故世不流传疏又推下四如实观也次有师言但用止观捡心折身四大病不可得心中病不可得众病即息如是等种种说用观治不同善得其意皆能治病当知修止观治病皆有义理若能善得其意则无病而不治也疏然上所说下第二决疑情也问曰用心坐中治病必有効不答曰若具十法无不有益十法者一信二用三勤等信者信有此法必能治病用者随时常用勤者专精不息恒者取得差为度住者住缘中也细心念念依法而不异缘别病者别其因起者如上说方便者吐纳运心缘想善巧成就不失其宜久行者用之虽则有益不计X日月常习不废取舍者知取舍也益则勤用损则舍之转心取治将护者善识异缘犯触遮障者识遮障也谓得益不向外说反损不生疑谤又病未损亦不疑谤注中损字两用也若依此十法所治必効也疏或禁呪下第二治余二也若是鬼病当用鬼呪等加持以助治之若是业病必须助加修福忏悔但得业除患即自灭此二种治病之法若行人善得一意则可自行兼他况复具足通达若都不知则病生无治非唯癈修正法亦恐性命有虑岂可自行教人是故欲修止观之法必须善解内心治病之法此法众多门户岂可具传于文欲修习晓者必在临时委曲商议仍看别卷更访达者参详若寻常讲但且销文说义而巳疏正修第八中文二初标此彼二门后牒释彼法彼谓天台也初中谓前皆是定前预习之方便此门正说修习禅定彼修三止三观与此三观大同小异下当更辨今缘叙彼十门之次遂且依次叙之又对此顿修圆觉观门彼正修亦成方便对详可见修有二种下牒释彼法也二中初坐修者又二初对麤乱后对余法初中四威仪中偏令坐者行多掉举卧多惛沉住立多时又生疲倦故唯坐胜系心一处者守境止也或鼻端或脐下或随生一境故经云系心不放逸亦如猴着鏁随起即制者制心止也所谓随心所起即便制之不令驰散故经云此五根者心为其主X是故汝等当好制心理者即是体真止也谓随心所念诸法悉知从缘无性则心不取着妄念止息故名为止如经中偈一切诸法中因缘空无主息心达本源故号为沙门且三界因果一切诸法唯一心作今既知心无性岂有诸法之实故寂然无为无为者诸法之源也故经云有心不知心心者不知心心起想则痴无想故泥洹疏止若不下观也对治助道者对病而治之次助于正道如五停心观以不净治贪婬慈心治瞋恚数息治觉观界分别治着我因缘治愚痴也理者即是无生观亦真空观亦名诸法实相智慧彼文释相徧推诸法重数甚多以成空假之义义意不出前法空章故不叙也疏又修止下第二对余法也以四对意故修止观浮沉者浮行沉行浮则修止沉则修观浮沉之相不异前说随便宜者谓上虽为对心沉故修于观照而心犹不明净亦无法利尔时当试修止止之若于止时即觉身心安净当知宜止即应修止安心若虽为对浮动修止而心不住亦无法利当试修观若于观中即觉心神明净寂静安隐当知宜观即应用观安心是名随便宜止观也修三方法具如上说对破定见细心者从定发见名为定见爱着此见名为细心今修止观对破之也谓麤乱心息觉身空寂受此快乐或利使心发若不知定见虗诳以之为实必生贪着即属爱属见此二不起是名修止若心犹惑着爱见结业不息应当修观视X于定见之中细心无所从生即不执着定见由不执故爱见不起故云对破均齐定慧者谓若日前修止或修观而入禅定观慧微少不能发真慧断结使应当修观破折分别令智慧开发定慧均等能断结使证诸法门若因修观或因修止而心豁然开解智慧分别而定心微少故心则动散如风中灯照物不了应当修止修止故即得深禅定得深禅定故则知定心等如密室中灯则能破闇照物分明故云均齐定慧故修止观也疏二者历缘等者文二一历缘二对境初者然端身当坐为入道之胜要然一日累之身必涉事缘若随缘对境使且不修修则有间结业又起定与佛不相应若一切时处恒修必能通达一切佛法历缘者缘有六种一谓四仪及作作言语也皆作是念下六缘意同文亦多同今略叙行时以例余五若于行时应作是念我今为何等事欲行若为烦恼所使及不善无记事即不应行若非烦恼所使为利益如法之事即应行云何行中修止若于行时即知因于行故则有一切烦恼善恶等法了知行时心及行中一切法皆不可得则妄心息是名行中修止云何行中修观应作是念由心动身故有进趣名之为行因此行故则有一切烦恼善恶等法即当反观行心不见相貌当知行者及一切法毕竟空寂是名行中修观住者由心驻身故坐时由心作念累脚安身卧时若为放逸等X事即不应卧若为调和四大故卧即如师子王卧作者由心运身手造诸事语时若随烦恼次论说不善无记则不应语等然历上六处及对下六境一一同前五番修止观之意彼文中亦每节指同上文疏对境者第二也知色等者具叙眼对色时修止观以例余五干城等者了此虗妄本空虽有所见而无定实无定实故若见顺情之色不应贪着违情之色不应恚恼故名修止也了无见相者随有所见即无见相所以者何于彼根境空明之中各各无见亦无分别和合因缘出生眼识眼识因缘即生意识意识生时即能分别种种诸色因此则有一切烦恼善恶等法即当反观念色之心不见相貌当知见者及一切法毕竟空寂故名修观疏声等例者文势同者亦不叙之但略叙异者谓声如谷响香如风等味如梦中所得且外六味性无分别内舌根性亦无所知触如影化意如梦想若就于行住坐卧见闻觉知等一切处中修止观者真修摩诃衍道故大品经中佛告须菩提若菩萨行时知行坐时知坐乃至身眼僧伽梨视眴一心出入禅定皆知是名菩萨摩诃衍以不可得可得故疏善根发等者下通加行中方说正释中取静为行者文三一明修意二问如何下正显示三引论广释二中云既悟者指前也至静下诸轮中每指此观皆云至静文文如此道场加行中亦云先取至静不起思念静极便觉释曰言至静极静皆是拣二乘等行谓凡夫取静但无心于万物万物未曾无故亦得神静二乘了达我空生空故心不起亦得住静权教大乘但悟心境皆空顺此安心亦得住静此宗悟净觉真心不生于法方为至静疏论云下广释也住云十徧处者如智论说谓青黄赤白地水火风空识等十如作青观时徧一切处尽是青色更无余色黄等亦尔此是权渐之教所修之行故修真如三昧悉不依之今此经亦不依之也疏乃至者略中间其次文云一切诸想随念皆除亦遣除想以一切法本来无想念念不生念念不灭亦不得随心外念境界后以心除心心若驰散即当摄来还住正念正念者当知唯心云云等者又等后文后文次云念念不可得若从坐起去来进止有所施作于一切时常念方便随顺观察久习淳熟其心得住以心住故勐利随顺得入真如三昧深伏烦恼信心增长速成不退唯除疑惑不信诽谤罪业障我慢懈怠如是等人不能得入疏客非下二句释客尘义客者非本性故本性是主妄念是客也尘者污染自体如镜中尘疏远离麤重等者谓轻清明利而安隐也离麤重名轻身心调畅名安此有二种一无漏除有漏麤重麤重通三性二有漏除烦恼麤重唯是善性此正对治惛沉一法对法趣除一切障彼约通障此约别障以惛沉是无堪任性轻安是堪任故故唯除彼用此伏除能障定法令所依止转安适故疏三感应中四一直释二引例三会通两文四别释现义疏真净心者凡圣同依清净本源心也即法身者现实而言观成时十方如来真净身心皆悉交彻但言心者此本源心是通相也于中含于身心二法清净无相即真身也灵知不昧即真心也故但标心故论及胜鬘楞伽皆但指一心以摄一切疏故论中等者正证身心不二也智性是心色性是法身今更委释色性者空寂也即智者空寂即知智性者灵知也即色者正是灵明亲能现色如镜中虽有净明之二德亲现色者正是明也然疏中取意用论论中因显真如之用说佛所现报应二身色相庄严等事唯依心现不杂真如又云法身无有色相便有问曰若诸佛法身离于色相云何能现色相答曰即此法身是色体故能现于色所谓从本巳来色心不二以色性即智故色体无形说名智身以智性即色故说名法身徧一切处疏理实而言等者古德偈云黄昏成寂寞身心总无物恒沙诸佛入我身我身常入恒沙佛是斯意也问既尔何得经中但说佛现行人心中故下X潜答此意今但约入观等也疏故论问下二引例也论中有两重问答因说菩萨位满成佛自然有不思议业能现十方利益众生遂有问曰虗空世界众生心行一一无边佛如何徧知答曰一切境界本来一心离于想念以众生妄见境界心有分齐佛离见相无所不徧心真实故即是自体显照一切妄法有大智用无量方便随众所应得解皆能开示种种法义是故得名一切种智因此又再问曰即是疏文多不能见者次云一切众生若见其身若覩神变若闻其说无不得益云何世间多不能见答文可解疏经云下三会通两文言身心一者义如前科也皆据能现者遮疑情也缘海东晓法师释彼论此科法合镜喻之意云法身似质化身似影恐有曾见彼疏者疑云既云现于众生心中即合是应化之身云何言法身及真心耶故此通云据能现之本等也疏此约下四别释现义谓正当知佛心亦如此之时佛心是所知所知之境的从自净心显现如变影缘真如也既真如非影不妨变影缘如即知佛心亦尔疏翻云止者止者止于万缘方得寂静寂静是显相止是释名谓于染等者双成止义及寂静义问既此三法皆名观何此门修止答前标意中此宗必具理事定慧皆无障碍故观观皆止止于余观非论妄缘故下云若他观者名为邪视止止皆观念念无间若X一间断即无明故故前云恒作是念然每观为门不同立意各别此约止明门而修止观也由此义故于涅槃起信及天台等所说三门皆大同也如下三观终处具说疏若准涅槃下引经广释然彼经中此一段文义广辨三相同此三观具有标意列释总择别释至下具引以会此中三观今且直配此观一门然亦不具录其文但别名而巳其释名之文便各脚注而私记之今为具引对详可解文云奢摩他者名为能灭能灭一切烦恼结故又奢摩他者名曰能调能调诸根恶不善故又奢摩他者名曰寂静能令三业成寂静故又奢摩他者名曰远离能令众生离五欲故又奢摩他者名曰能清能清贪欲瞋恚愚痴三浊法故以是义故故名定相疏心性是识者心是识自性也非所依真性言能幻之者者如普贤章备释法喻各有五门捡而示之疏变化等者文三一约修治心行释二约习学化行释三与前相对释初者染净皆空心变即有妄识即巳变起尘境难可顿除故今以悟解方便变化引起一切情尘以为所处之境然后以种种对治幻智一一翻之如有经说火与薪战薪多火盛今变起幻者意在翻破也故云变化不单云变单云变者一向是妄识所变今云化者表是幻智自在之力知是虗伪故故变化非障非蔽者且如悭蔽惠施恶蔽X于戒瞋蔽于忍等于六度既云六蔽八万四千例之今观之即净故皆非也且约翻为六度者如法句经说疏又变下学化行也或坐时习此方便或余时正观机说法皆是学习化行之义但以决定志愿大悲之力念念如此即是修习化行故经次云内发大悲轻安疏又对上等者与前对释也前云即起诸幻以除幻者今将彼二句对此二句有其四番一前起幻智除幻者是自行此变幻方便开示幻众是化行大乘行门必具此二故菩萨以利他为自事故前观门中二利双志故不言之此既起幻女须具也此于后二句两释之中唯取第二释也以第一释亦属自行故二前云除幻是除障也如鍊金出鑛此不坏幻相万行纷然是起行也如将金作器所起之行自具二利总用两释三前一向除幻是止持义止非法故作即犯故不应作而不作故除其病故此变起二利之行是作持义作称性善故止即犯故应作而作故不除其法故四前一向除者约徧计所执故如存有蛇鬼必障绳杌故此但云开者悟染净法出自一心故翻染分依他成净分依他也至后灵心观称本觉性即当一一符于圆成实性疏二功成中二一略释言根尘既销者蹑上除幻之句自他无二者正观成就内心发者心行自然如此也即情发于中而形于愿矣同体悲者由将幻智观察自他自他皆同圆觉净性自既巳悟身心喜乐伤他X未觉枉受苦恼故悲愍之如富贵权要之人眼下见他人贫苦佣作或为奴仆若谓他实是下舍贫贱或是奴仆即心意平平若闻道是三公贵族子孙家破贫苦或因余事没落为奴即怆然哀伤便拟救济惠今菩萨了悟净觉观行又成观诸众生贫穷无福惠入生死险道又观他皆同觉性迷故枉受轮转是以内发大悲心也法喻对之可知疏又有数意下二广释也总有五意一由起幻智观诸众生皆是幻化幻化无心谁亲谁怨何憎何爱故所发大悲不堕爱见成轻安也二众生虽如幻化不自了知是幻但执为实计我我所枉受苦恼故欲济救三以执我相自惜我身我心希求充悦恐劳形役神四大不妄不乐遂于勤苦化生而生疲倦今了无我身心皆幻与诸法无异何偏爱惜此身故于度脱群生而无厌倦四若怖生死自贪出离何暇度人今观生死皆幻谁忧谁怖故能留惑润生五比闻佛果胜妙爱慕情深勤修求证谁能度他即堕智增务断惑种早成佛果大悲即劣今了知真源本来是佛本无烦恼烦恼如幻何贪早断报化如幻何贪早证故大悲增疏轻安者上释大悲巳含此意释讫又于前观门中释体用讫今但略示此门行相也疏二利观门者或宴坐静室或于余威仪中克志加行专注观门今得观行成就方堪于一切时中修六度万行也对境者五欲中违顺之境也即修自行对X机者遇缘信向可度脱者即起化行故云起于二行也乃至佛果者略于中间谓观成时当十住初心从此渐次增进念念不退自然历于二住十住十行十向十地等烦恼习尽行位圆满即佛果也疏拣滥者恐闻能治所治皆是幻化谓言幻智亦同凡识故初二句拣之意云观幻之智故名幻智智体非幻故前云知幻即离又恐闻能观非幻便计有能观之相故后二句又拣此滥谓若能正观幻时便了所观无体可离即为真理能观无别能离即是本智则自然观时便不同凡迷幻境若见所观是幻是可离法我能观智不同彼幻不得离之我能如此诸迷者不能若有如上等心则兼此智亦为幻也以取能观之相故疏五总结者总结功成巳来文也于中初句者但依上了解梦喻即永离幻相也是诸等者如是观行功成拂迹远离诸病便是菩萨究竟圆妙之行从今乃至佛果念念如此用心更无别意设使修六度万行三十七品一切助道之法乃至舍头目髓脑时一一只依上来用心即此差别诸行皆成菩萨妙行若失此意设能舍身亦不成无漏之因也喻中如种谷等者等一切麦豆之类觉心者了悟圆觉之心也即上所标悟净圆觉以净觉心等是谓以净觉等者种依土以生苗悟约幻而成智智则亲从悟觉而起不从幻法苗亦亲从种子而生不从水土X余意可见疏亦名等者梵语虽异所目无殊余义如文疏涅槃者彼第二相也徧见次第别相等者即是今经云起幻除幻及开幻众乃至一切菩萨从此起行正见者即此经彼观幻者非同幻故等也泯能所之相方名正观故故结云意亦同此唯唐梵翻名有异如下会通上来释起幻观竟圆觉经大疏释义钞卷第十一圆觉经大疏释义钞X卍XXX圆觉经大疏释义钞卷第十二终南山草堂寺沙门宗密撰绝待灵心观中疏即着我者前云妄认四大缘虑等静之者第一观自知欲起诸过患过患成熟令我苦乐故静其心令我解脱也观之者第二观也我有无明无明是能发幻业之者故观察真妄以幻智除之原此二观皆为见有身心矣注文云者是第二观文若约义即通指两观就文则幻观显彰故略註起然前云知觉心性根尘即是今云了知身心也前以为观此以为碍者此是中道正观绝能所也故次解云又身心等疏无知觉明者无知觉之明依士释也无知觉是遮诠明是表诠遮非知觉情识表是灵明真性疏异了身心者X此观所造者异于前观前观以了知身心为境故无知者异于心无觉者异于身故次云身触心缘等然身触者含于鼻舌身等三根以皆与根相合而了别故根则属身故心缘者意在眼耳意等三识以离中而了别故由此分别者总指诸识障正知见者由前云理障碍正知见又云圆悟无上知见后云当求正知见人故此标正知见为所障兼指其体是无知觉之明也又缘次云无知觉明恐疑真知亦是麤浅总须泯之故偏标矣若云无知知便为浅既云无觉觉应亦然云何当部唯宗于觉讲者至此必请子细明示学徒疏明字正显等者此法正是此观所宗中道理体故广显其相也其文虽易其法甚深但在说时分明显示不可具以文字转转以释之可尽但随文隐略指而巳文中四一直指二明无比三辨说仪四结示经意二中文二一就当体以明无比二对诸法以明无比初中上下可知傍者四方中者当处无在处者显无中也夫言中者皆约当身正住处为中以分东西上下今既不取身心之相故无中边上中也疏欲言下二对诸法明无比也不从缘起者彼法缘会即起缘离即灭灵心不然故不从也余皆易会其语但恐不见其法善思念之疏故诸经下三辨说仪也诃为邪小者诸经皆说躭空滞寂是二乘行华严说二乘人堕无为坑又有经云乍可堕有如须弥不可X堕空如芥子璎珞云乐行寂静缘觉行肇公不真空论中破本无宗云本无者情尚于无多触言而宾无故非有有即无非无无即无寻夫立文之本旨直以非有非真有非无非真无何必非有无此有非无无彼无此直好无之谈岂曰顺通事实即物之情哉疏于知见互泯互存者或说知见或说明觉皆得也但除病尔不弃其法也皆有其意详之云云疏今此欲下四结当经之意也文显可知疏殊对待者如二乘超三界便有三界内外为对菩萨超二乘便有大小为对诸佛超菩萨便有因果为对乃至有漏无漏有为无为悉皆如此今冥合灵心竝不如是谓不劣于佛不胜于凡不出世间不属三界等云云且如无漏圣人为无碍有漏凡夫为碍今既永超碍无碍境岂同如上对待法耶疏碍者下含三意释碍无碍一超初取静及次起幻两门起幻缘境为碍静无所缘为无碍故上文云不取幻化及诸静相故二超烦恼涅槃烦恼系缚为碍涅槃解脱无碍故下文云烦恼涅槃不相留碍故三者令超幻及烦恼为一义合取静及涅槃为一义以为一对即上句中涉字下句中同字是其意也合上句者谓起幻智除幻者又欲变诸幻开幻众众多心数一一作意运动劳扰心虑虽是观智涉于烦恼同是扰乱之行相故此意即以起幻为烦恼之碍不别说贪瞋等烦恼也合下句者谓一向取静同于二乘X厌生死爱涅槃躭空滞寂涅槃既是无碍之法今取静行相属于此科故云同也此意即以取静为涅槃之相不别说择灭无为灰身灭智等涅槃也故此一对异前各说以为第三意也注金刚三昧等者疏属巳者谓自巳所有受用由缘资具乃至屋宅田地园林台观或为王官所统部邑皆为属巳受用之具此门观行成就心合灵源之时此等宛然仍旧然都无取舍计度有无等分别之念疏共居国邑者瑜伽等论说此三千世界是众生共业所感贵贱人畜种种有情同共依之而住名为依报自身则各随巳业贵贱苦乐不同飞走类别名为别业正报今意在凡常人易见故直云共居国邑谓或一阎浮提或一瞿耶尼或一大唐或一吐蕃等或宽或狭或通或局同一水土所宜风俗所为山川所出王法所化皆得通名世界不必事须三千大千以修观行人心之境量不必徧于大千界故疏还有见闻者略举二识以例余识且举心王以例心所此等情虑皆不异寻常未修观时但必无心计度耳疏尘域者比来情尘之壃域也灵照者心灵自体有大智慧光明徧照法界义故毗卢遮那是法界身此国翻云光明徧照余不释者皆可意求疏喻中二初正释后引异释初中云喻依者喻所依物也物非能喻法非所喻此二全殊故也但物上有义与法上义相似此二义方是能喻所喻也如将金X刚喻般若者若取二法即无交涉谓金刚有形相般若无形相般若是决择之慧金刚何能择法般若具万德乃至恒沙妙用金刚悉无今取为喻者但说坚利义金刚者万物不能坏之坚也而能碎坏万物利也行深般若波罗蜜者天魔外道烦恼无明一切障等不能动转坚也能断烦恼照五蕴空利也但取二法之上各有坚利之义即便成喻喻者晓喻以相似义晓喻令解今有欲徧看圣教或讲义听义参学禅慧征论道理者必须善解法喻比对之意故经云智者以譬喻得解不言愚者疏锽字不定者推求训释此字非声义故又不全非取意用之亦可通故但以义疑故三释存焉金等者等于铜铁之属或玉石中有清远声者也声相者声之相貌清浊高低像似之谓也锽锽然者但想取击钟磬声势即可会也巴南风俗亦唿驴鸣为锽锽之声但彼重浊不同钟磬清远回润稍拙者译经时天竺僧宣梵文解两方语者翻出为唐言书出名为笔受以天竺语与此倒次须回文及彼语朴次须润文今云拙者以声是体锽锽是相先合云声疏即大钟者引切韵中释也亦与镛同训问若尔即鐄是物质何不云如鐄中声乃云器中鐄耶故次答此意云是诸器等也谓诸器中有一金器名之为鐄击此鐄时声出于外文甚顺故云准此则顺本文等也但笔受等者良以黄皇二音全同二字又皆从金鐄锽二字又亦音同故易错也X疏笙簧者其状如此四笙有十三管管置一簧长短有异吹之乃中间扇动而有其声声若不品扇上有微钖如麸如糠许大移之上下取其声韵名曰谓调清疏管籥之属者慈恩唯识疏云以内有风起声等故又老子道经云天地之间其犹橐籥乎虗而不屈动而逾出疏俱错者以簧字为锽字以黄音为横音疏三虽异者锽鐄簧也皆通者三物及身心皆不能拘于所出令不离巳中巳又不能乃之故法喻皆相当矣疏悫下二引异释也钧者三十斤也镛者大钟星楼者隣星月之高楼寰区者寰宇区分之国邑都取声闻四远八方不必徧于寰宇自体者镛也他者楼也疏未免怀疑者标释唯言声击镛至却牒反释之处又加于管即知又疑镛不是锽故罗之以管又纵不知译经差互据现经文所释亦亏谓经既云如器中锽声出于外此即器不是锽是器中之锽锽不是声是锽能出声岂不居然三节各别今释云万钧之镛此是器也便云声振寰区岂不漏他锽字欠一节耶不能决通等者又不能的断译经训释参差又不的云锽训何物为当是镛为当是管又不言俱是二物又不言俱是二物之声为当偏是镛声岂非媕婀邈略言之乎媕婀者媕含莽卤含其大意之谓也切韵释云X不决也既无决断之文若有人据上来节目一一征之何词以对答若遇讲彼疏者请慈心为具分析然悫疏主禀性俊快亦薄有僧家词理直笔科判经文实亦可赏至于经论深义殊不届怀故所随文销释处处脱略门门疎阙亦不寻究经文前之与后始终连带之意就中释此一科犹校分明开示余更阙略但各三句两句都邈而巳余前后所引彼文但拣理才通者即引之务在证同共为理性宗之党援兼不欲遗人之片善然未曾添得一义此意神理可知焉疏意亦同前者由前具指译经错误自取意用之然后观悫和上此文却成相顺也仍法合等者因疏中为他配合法喻故得如此若据彼钞释及讲传者亦无此言疏不取幻化等者幻化虽空不坏虗相但不取着本自无生起之自体故云即寂然但不作意执取亦不妨任运目覩历然故但云寂不云灭静者本不是相由心取之为所缘境便有静相当情但虗心忘照不取为所缘此相即灭不同幻相任运历然灭者但灭此所缘之相非有静可灭静是心息之义非所缘境故疏及此者不取幻化幻化即灭不取静相静相即寂亦可俱通者幻之与静但不取为所观亦不执为定相即本来常自寂灭疏又但是下克体释之然真心之上有尘沙道理然皆是随缘相用唯寂灭是克体X真实道理故云实理上说幻静二法寂灭是遮诠中道今说一心寂灭是表诠中道谓此真心当体元来寂灭非约动转无体名寂生巳却无名灭故前云圆觉普照寂灭无二亦同楞伽一心也疏故云下结归经意皆是无心于彼彼自寂灭不同上非故寂之灭之故云内发内发之言功成自然之义疏静与等者以此二观行相相似故此拣之有二对别谓约佛及二乘并禅定涅槃谓凡夫动二乘静佛非动静故云寂灭又静虑是禅唯静是定涅槃者文云生灭灭巳寂灭为乐故荷泽云空寂是心不云空静也又清凉大师心要云寂知知寂不云静知又经说等觉照寂妙觉寂照皆应云寂不合云静数云者入于如来大寂灭海如来寂灭性未曾有始终欲游如来大寂灭海若得如来寂灭随顺仁王此忍者彼有五忍如上巳说此寂灭下忍是十地寂灭上忍是等觉等觉者等于妙觉是位满也彼无生忍是七八九地既劣于寂灭即知证得诸法无生犹未寂灭寂灭诚为甚深矣疏自他者有两重一以余人为他以巳之情识为自二以情识为他觉悟为自唯独自等者是法华文彼说意根清净此说观智成就亦分位相当疏但想所持者如梦中身心根识但是梦想所持都无自体连续法合可解疏中意在目都易见之像故举空云之喻若论事理亲切本末相当不及梦喻X疏三结名者文二一释此所结二总判三门初中如前释者四禅章中释也非无记者意显不是一向趣寂沉空无所鉴辨故云非无记不同三性中之无记也定慧平等者大小乘经论皆云欲界慧多四空定多唯有四禅定慧平等禅如必兼定定不必禅故定有八禅则唯四疏直造心源者非定非慧也由双非故相即也义甚明者不取幻静是绝待超碍无碍是绝待烦恼涅槃不相留碍是绝待名舍相者彼云忧早叉者名曰平等乃至是名为舍指修行者直令如此用心也忘情者都不作意言定言慧即是双非亦不言真假起止即是绝待约义结者是佛印此悟净圆觉忘情之人云如是方名定慧平等故云禅那非此人自云我定慧等亦如金刚云即非三十二相是名三十二相非具足色身是名具足色身皆即非是心智契合是名即义结也乍看似即非与是名相违达之乃全相合此中亦如此也疏三观下二总判三门文四一配前经二会涅槃三相三会天台三观四解唯三所以初中言标悟者若诸菩萨悟净圆觉以净觉心也文殊中者彼说四大缘虑如空华二月无明如梦中人非实有体生死轮回身心等相非作故无本性无故能知觉此者亦空华相乃至常不动故如来藏中无起灭知见故即知今还见有种种者但是动念之过故修静观止缘澄X念令证彼也疏修普贤等者彼说以幻修幻幻尽觉满众生幻心还依幻灭普眼前半分析四大根识尘境乃至幻身灭故幻心幻尘幻灭亦灭垢尽明现故修幻观以除幻者疏普眼后等者彼说摩尼珠喻现色无垢尽对除即无对垢及说名者灭影像故无方清净无边虗空觉所显发身心根尘四大三界本净不动乃至一切觉故本成佛故刚藏中种种差别皆不预圆觉乃至生死涅槃起灭觉照离于华翳皆明诸法断灭尽灵觉迥超对待故当绝待灵心各依此配一一相当故知此行修彼解也但以顿悟渐修故前通此别上根者直称所悟故不别分中下力离起心故佛各随机便开成三也至下除我等四相及憎爱等方得入觉即脩前弥勒中断轮回根本也依师除病不作如是脩习等念方得从凡至圣一一随顺觉性也由离四病方得不起妄念不灭妄心不了妄境不辨真实等故知普觉中脩净慧中解矣疏然此三观下二会通涅槃三相文中又二先标宗引经即彼第三十一中文也前三处结名中所引但略取释三相名处今此却从一段文初具取也彼第三十中因遮小乘执佛灭度之相云若有说言身口意恶得善果者无有是处云云如来住于拘尸那城亦无是处善男子如来今于此拘尸那城入大三昧深禅定窟众不见故名入涅槃师子吼言如来何故入禅定窟善男子为欲度脱诸众生故云X云乃至如来常寂犹尚乐定况汝等辈烦恼未尽而生放逸为令众生尊重所问禅定法故以是因缘入禅定窟师子吼言无相定者名十涅槃以何因缘名为无相善男子无十相故何等为十所谓色相声相香相味相触相生相住相坏相男相女相无如是相故名无相疏若有比丘下亦取意撮略引之其文具云若有比丘数数脩习三种相者则断十相数数脩习三昧定相数数修习智慧之相数数修习舍相是名三相疏定名三昧下亦撮略引彼文云师子吼言世尊云何名为定慧舍相定名三昧者一切众生皆有三昧云何方言脩习三昧若心在一境即名三昧若更余缘不名三昧如其不定非一切智非一切智云何名定乃至慧舍亦复如是善男子如汝所言缘于一境得名三昧其余诸缘不名三昧是义不然如是余缘亦一境故又言众生先有三昧是亦不然言三昧者名善三昧一切众生真实未有云何而言不须修集以住如是善三中观一切法名善慧相不见三昧智慧异相是名舍相复次善男子若取色相云云注驾驷迟疾者此文在后是释等义今故于此文私记之具云如善御驾驷迟疾得中故名舍相注二乘定多下亦取意引次后之文释舍相也连次法合文云菩萨亦尔若三昧X多者则修集慧若慧多者则修集三昧三昧慧等则名为舍善男子十住菩萨智慧力多三昧力少是故不得明见佛性声闻缘觉三昧力多智慧力少不见佛性诸佛世尊定慧等故明见佛性了了无数碍如观掌中菴摩勒果见佛性者多为舍相奢摩他者名为能灭云云即前每观门结名处所引也疏若菩萨善知下所有注脚者皆是撮略取后文以释之也生大憍慢者具云菩萨因于爱乐而生憍慢或因说法或因解义善问答时或因布施或因世间善法功或因贵人所敬而生憍慢当知尔时不宜修习智宜应修定是名菩萨知时非时经精勤等者具云若菩萨勤脩精进未得利益涅槃之乐以不得故生于悔心以钝根故不能调伏五情诸根诸垢烦恼势力上故自疑戒律有羸损故当知尔时不宜修定宜应修智是名菩萨知时非时注是定慧下文云若有菩萨定慧二法不平等者当知尔时不宜修舍二法若等则宜脩之是名菩萨知时非时若有菩萨修集定慧起烦恼者当知尔时不宜脩舍宜应读诵书写解说十二部经念佛法僧是名脩舍若有菩萨脩集如是三法相者以是因缘得无相涅槃疏言小异下后正会释也皆含定慧者三皆云内发轻安皆有觉知了知之语别说者初观取静澄念定也觉识烦X动静慧发生慧也须观起幻除幻慧也佛智永离定也后观等义显然不待言也注彼云但取者无别分别也次后文者具云若脩集定前得如是正知正见以是义故我经中说若有比丘脩集定者能见五阴生灭之相善男子若不脩定世间之事尚不能了况于出世故云同澄念等也释义亦同疏岂实教等者梁摄论云十波罗蜜通有二体一不散乱为体谓止也定也二不颠倒为体谓观也慧也疏又此三下第三会天台三观也此依璎珞经所立文云从假名入空名二谛观从空出假名名中平等观是二观为方便道因是二空观得入中道第一义观双照二谛心心寂灭自然流入萨婆若海是名中道第一义观三观现前即入初地天台撮略云一者从假入空观二者从空出假观三中道正观此三行相悬谈巳释疏约心成行者缘前六章经文巳备显觉性推破妄执穷诸法性相辨心境染净乃至从凡入圣障治通塞断惑浅深证智胜劣等讫此但一向令忘情绝虑泯相冥真故不立所观境也疏约义生解者彼但以止观为宗初劝忻求佛果厌离生死便赞止观是出离门是入道门显观行相即是此三观也推寻诸法真妄性相以显空假等义以开断证门户故须立所观三谛境智相对义相方明三谛如注又加本业者展转证同疏三止者如注所列此三止三观本是天台之师南岳思大师所立此师云初破X有入空观而能观之心不生冥证空理名体真止二从空入有观谓既无所治之有何存能治之空而住有中随缘利物名方便随缘止三中道观前二虽作犹待借成若住此二还不称理不坏空假之相名中道正观今空假分别不生名息二边分别止后文圆融三止三观皆三即一一即三又即止即观即观即止等正同此下第二十五轮圆脩三观行相但文异矣至文当会注论亦先脩等者文云若脩止者住于静处端坐正意不依气息形色乃至见闻觉知一切诸想随念皆除亦遣除想乃至得入真如三昧脩习观者当观一切世间有为之法无得久停须臾变坏于一切时处所有众善随巳堪能不舍脩学后云若行住卧起皆应止观俱行言小异者彼总标为止观门但初且互脩成即双现故成三节此即本是三门各有始终言大同者如上注中所指也又此下诸轮中亦有一人次第脩三门者又彼别修时亦各有脩谓止门别说业障辨魔拣伪结十种益观门后结令于一切时处所有众善随巳堪能不舍脩学皆是此彼同义疏然此彼下第四释唯三所以也又二一正明言数皆三者不二不四等也注云论及等者论中修亦三节本业经亦二谛故此亦合同于标起次亦同于释X相标中具足应问云涅槃经圆觉经本业经璎珞经起信论及南岳天台所立宗教征释诸法教示脩行之门何以皆唯数三耶下便答云由法性等也疏三大者论云一者体大谓一切法真如平等不增减故二者相大谓如来藏具足无量性功德故三者用大能生一切世间出世间善因果故此经及华严经题目大方广三字亦如次是此三大华严古今宗师皆如此释从三谛也下疏中所有脚注每门三法或有似不依次者以顺此经三观涅槃之三相及天台三止三观三谛等次第故列诸三者本为释此等故意在讲者但记得三观名余便一一依次配之不劳苦心各各记诸配属之名数故然恐未见仪式今具配三中初一令例余二谓本迷体大起惑道今依体大显了因性脩澄神观及体真止之空观定相观真谛无谛净律仪戒灭惑道回向实际成一切智具断德得实相菩提证性净涅槃安住般若祕密藏次据幻观假观相应者一一取注中第二字谓迷用大起业道今依用大显因缘性脩起幻观乃至安住解脱祕密藏后据灵心观中道观相当者一一取注中第三字也谓相大苦道正因乃至实智菩提圆净涅槃法身密藏此所配者多依天台述作及华严X疏钞缘华严是圆顿宗以本有之净觉为中道配于法身法身是光明徧照即无上菩提故与诸论似参差亦与天台有少异处幸无疑焉疏问若尔下二问答也一人具脩者以三大皆是所依故三道总须翻破三因总须显发乃至三祕密总须安住故有此问疏故次文云者即以次一唱经文云此三法门皆是圆觉亲近随顺乃至若得圆证即成圆觉悫公亦云然论周理尽合圆修就习引人偏许一门之善疏十戒者疏六通者如序分中说八解脱也取文相对便宜故略一字谓一内有色观疏十缠者俱舍云缠八无惭愧悭嫉并悔眠掉举与惛沉更加于忿覆也疏闻慧等者缘三慧从凡入圣必须具之故此配也二十五轮章疏为复一人等者据下经文此等皆有谓初三轮三人名一最后一轮即一人具三中间交络者或前后或同时亦有依次或超次疏义同前段者三观文初也此欲分观为轮故却牒起也轮者二义一摧辗义二动转义更有圆满义无始终义及余义等广在转法轮章疏悫疏等者然此观名亦未能显发经意亦未能引人心入于观行但缘文词美畅多有爱者故存之矣除初三轮等者彼X疏唯略科判初单脩三轮大意余二十二轮但立名而巳此名及经文非唯不释亦都无一句判断亦不科勒文句疏今全用者依之管经兼解意者解释观名以将配合经意疏澄浑浊等者此诸轮皆先解观名以判经意然后循经文句以辨先中后之行相亦更无别义每轮不出三观故澄净浑者约喻说也谓水有尘泥须澄令清心有烦恼攀缘垢浊亦尔息用者非唯不缘诸境亦不起用观察幻与不幻等也故悫疏云且水性清润溉灌呈功投于外尘汩然将浊弃之则亡其所用留之则济饮不堪在器安澄滓流分异去泥纯水则永断无明明相精纯斯何不证疏法空座者经云诸法空为座座是安踞之处菩萨常居诸法空境入寂灭者无住究竟涅槃也据寂灭理合是中观由此菩萨利根心静功成于法空处便证中道不待空病亦空方至中道以此菩萨入空本无住空之病故据后文例断烦恼入寂灭皆是绝待观中行相故须作此释也疏庖丁者疏以佛力者前后影略显具悲智二也又前是下化此是上求亦为对也前后二观皆约反照趣本故不託佛加此备行种种涉于世俗之境故须凭圣力故道场中此观亦云先当忆想十方如来等也疏含逆顺者逆如净名云行于非道通达佛道又前云示现种种逆顺境界言自他者或自行或化他X行唯顺行谓十波罗蜜等及至万行经云陀罗尼者此云总持上云种种乃备行即是总持之义也总明者若逆若顺念念即寂也以寂然念为定者寂却诸念故为定也如前云由澄诸念之意也疏取前等者谓音是锽等之声呈是远闻碍是钟体及楼出是不能拘局彼释者悫公自释所立之观名也器是钟等质是质碍融是通流揵是揵槌即杵击也然不如云随扣应响形拘巳下法合也形拘是身碍合于器质性寂是观智离缘合于音融妙用无方即前声出于外也智德巳下彼便释经也谓证圣者实相也遗骸者灭幻性光圆者由不起心取作用故垓气永寂者烦恼断尽释经之处义未分明故次自释疏无边等者有二意一此幻境是世俗人间古今差别利害之事及三世因缘染净差别等事广多无边不可推穷今悉会尽营之无了期受之无有定日故不如绝念灭迹一切都休二幻体是空都无边底而可穷究故达者绝心不预名为灭也作用等者如前章起幻除幻变化而开幻众及此前科种种作用等今皆不取也不可得者是前空义无所观者证绝观义绝观义者不取前静境幻境也能断空者钝根者存能断之智故不圆证今云便证由药病俱尽故疏寂灭是涅槃相者观成相应不同究竟实证故且云相是此行相故涅槃与烦恼相违故是断义生灭灭者生灭既寂烦恼何存穷惑源者一念无明是烦X恼根无明既依觉故迷今照彻本觉灵心故穷彼源矣初观但自静心唯能伏之亦非断义又是定增定唯伏惑故不言断次观起诸行度众生亦非断惑行相又初唯心解脱次唯慧解脱唯此观俱超故说断惑初单脩静观一轮之中亦云断者说观成之后承极静力故故此一轮云便入涅槃显利根人从一门便入余门不待别习除此一轮余皆无也疏次交络者文四一配结轮数二然每观下显示交络亦是科文三今每下所用科文仪式四又三下正当科释二中云两段二二共合者如以空观为首即第一初空后假第二初空后中故注云各兼其一三行次第者一初空次假后中二初空次中后假故注云次兼余二先一后齐者初空后齐假中故注云齐兼余二先齐后一者一初齐空假后单中二初齐空中后单假今以空观为首既知如此余二为首一一例之疏今每下科文仪式也长科七者若据上所科判即合且每观分为四段然后于一二四中每段复各分二今恐节级碎分展转惑于观照之意故但长科七也借天台三观名意疏一一须牒者缘观名各有四字若二观为一轮即有八字三观为一轮即有十二字二十一轮相计虗书二百余字又文句重叠纷起难寻次绪故须略之疏后云寂者经中一一云寂灭也寂是中道故影法师中论序云寂此诸边名之为中故寂与静异前威德章此观疏钞巳广分X析疏脩定者即取至静也缘对经云以静慧心故直言定律宗以戒为舩筏禅门以定为舟航矣运舟者运通二意一自运故云出尘二运他即是兼济若无二意何名为兼如舩师渡人岂自住此岸耶若住者但名借舩不名渡人也细详舟体正是静观故销文云静慧心者舟也照之欲化者教化度脱也余文易见疏澄空者如海波浪不生湛然不动空无云雾廓尔清虗海无边涯连天一色空彻海底海含空相故云澄空也故云波澜不动等者大波曰澜反生死流如波不起波不起故水即清明如静观功成灵心寂照即是性也故云显性蹑静修寂者如水因不动即清明清明即可澄空也余文可了疏摩醯首罗者大自在天三目如涅槃经说以喻涅槃三德今喻三观理亦照然疏三点者亦是涅槃三德之喻悫公等者观名齐修经云先后故为假彼出其意耳若约伊字三点∵如此经云不纵不横今此三观有先中后即是其纵且约大纲细详不切若无损益不能改也疏五品字及六独足皆全似也七中云静定树等者离念静心为道之本如树寂灭是极证之法故如果虽顿契证寂灭随俗渐修自利利他然亦不失寂念故如果落还依树开华也此亦且取大意不得始终的切X疏武王等者尚书说武王以顺天应人故救天下生灵涂炭不得巳而伐纣既克遂归马于华山之阳放牛于桃林之野铸干戈为农器表示天下不复再用偃武脩文以理天下以养兆人故喻此先动用后息静也疏功成者此门与前虽法体别先动后静之喻亦无别意尽此幻观为首巳来喻皆同一类例亦皆是不得委细也疏龙树者初在外道中善于幻术后入佛法乃至证于初地具彰诸论记传疏商那者具如悬谈钞引付法藏经传备说疏大通如来者法华经说此佛受诸梵天王及十六王子请即转十二因缘法轮千万恒河沙那由他众生等皆得解脱王子等出家诸根通利大众请佛说法华经众皆信解佛说是经于八千劫未曾休废说此经巳即入静室住于禅定八万四千劫故云尔也疏宝明者宝有光明数数舒光而却入空海余文自显疏舜若呈神者疏饮光者迦叶身光吞饮日月之光归定鸡足山也多宝塔者说处大多疏法华菩萨六万者经说他方诸来菩萨八万恒河沙数白佛愿于佛灭后于此世界弘是经典佛止云不须汝等护持此经我娑婆世界自有六万恒河沙菩萨一一有六万恒河沙眷属于我灭后广说此经说是语时三千世界地皆震裂此菩萨等于中同时X涌出身皆金色先在此世界下虗空中住故喻先空后假也疏四总示修习中注者是释此段科文也不欲滥于解经故脚注之前后亦尔疏无能所脩心冥此理即禅定者缘此偈与长行文异意同恐不解配合故此释之长行云圆觉清净本无脩习及脩习者即是无能所也三观之初又云于诸修行实无有二悉不言禅定今偈中孤然云从禅定生即知心冥无脩之理即是禅定此乃长行标文偈中显意亦可长行举法偈中释义妙在此也疏加之绳索等者即净名经中优波离与二比丘如法忏罪维摩诃云云云除我入觉章疏故同大科者云次四问答别明观行今乃于中有二问答是除我离病似非观行恐有不细详者生疑故此云是观行中障也约修证带我不同全执我相者故障别明观行如前通明观行中亦有弥勒一章断除贪爱贪爱是六道根元障通明观行故疏如琉璃等者内外明净透彻故瓶喻一念多芥子喻多劫万行疏何法染污者初悟同佛妄起还凡故志公偈云佛从魔境出魔从佛境生二头不相辨浑杂国王城注广释如上者普眼章二空门中疏两论所说者天亲论云见五阴一一阴是我相见X我命断灭复生六道为人相见我身相续不断为众生相计我一报命根不断而住为寿者相无着论云取自体相续为我想所度为众生想余二意同但无着云想天亲云相今参而用之我全无着寿全天亲余二展演其文令人易解肇注净名云纵任自由谓之我常存不变谓之寿贵于万物而始终不改谓之人众生大同此皆情识所计故云迷识境也经说者约证悟觉性而带能所从麤至细展转遣之四相遣尽方始无遣故云迷智境也法无我等者真性及诸缘皆谓之法此则非无但此中无我等也离我垢者真性即我俱不于五蕴中认之故离垢也前后际断者离数趣余趣之相也若有所趣即后际不断离众生垢者缘起纷然即众多生起之义但不计各有自性故离垢也离生死者由见有前世之死故见今世之生复计今生必死故有一期住寿既了本无生死何有今世一期一报命根耶疏心自取者我相皆心为本演若者即佛顶经中迷头之事前巳引释今云瞋头者其失也如人遭恶病即自嫌身者无是嫌病也蠲除也疏一展转生妄中文三一科之以释成科文展转相生之义也反三道者惑业既息生死即绝堕二乘者躭无生理沉空滞寂疏然此下二以经文配于四谛于中初配后释配中云二乘宗者虽通大乘以为虗妄本空之义但宗无生等也故般若心云无苦集X灭道初六句等者依句数次第配经文相甚明各须一一配释以示听徒言生灭者巳下释四四谛也各如注释亦甚分明更略为显发实审者谛是实义审义如悬谈中说止观等者等于六度十度三十七品之类止观为正道此等为助道矣又云树叶者疏华严一剎云云疏解苦无苦者疏苦有无量者疏无作者疏具世出世者苦集世间颠倒因果灭道是出离世间净妙因果十二因缘其文虽广其义却局但有苦集二谛义故六波罗蜜唯道谛故通权实者始从小乘乃至华严圆教皆通此义今此文下其意可知疏集谛中复有下三正释本文也由迷起惑者却牒初细科以销文矣又二一正释所言由此者经中自指前段执我等四相之迷也二妄者二释谓即前虗妄体是一妄重执者是一妄即为二也又爱憎两法即是二也二引他疏一揆者无所拣度揆犹度也可意者爱也遇之即起业矣不可意者憎也由相驰故增加恚恨又造业也此公不欲文重故但云恚恨而巳若不言造业如何销他经中二妄皆生业道乎万境不出可意不可意今迷者对之左右皆业且一生之业岂算其数量耶苦哉苦哉疏一念贪等者亦不离憎爱二也片起者才欲起心仍未全也如瞥起之词矣地狱是总刀锋是别皆冥途受苦之器具前巳释竟地狱正翻为苦器疏爱色等者文在佛顶疏缠空者滞于空境如被缠缚此乃被空缠缠于境X也亦可空本无心自是二乘来心缠化空寂疏化城者法华云云疏由认四相等者释经中此字疏由将无始等者胜鬘说五住地疏最初根本者论中根本不觉也本源者性净真心也论中依本觉而有不觉故经云者佛名经也疏先法说者文三一正释于中云金錍及乳色者疏身心皆无明者论云以依不觉故心动动则有苦果不离因又都结三细六麤云一切染法皆是不觉相故疏若冥契下二反显彼既觉圆明故显心清净乃至经终一切皆觉即知此由本起无明故成前展转数重过患乃至结终一切无明翻覆相类义甚分明疏又前得下三相对释于中云魔业者兼影取菩提心也华严说忘失菩提心修行皆被魔摄疏后喻者文四一随相说不断如人万万资财一一悭惜若遇丧命因缘情愿总弃以求活命二又有我下称性说亲断由前但云不能自断仍有可断之我故云随相今明执时尚不觉有所执之我是其过患凭何说断纵欲断之亦是妄想想尽之时但是真我真我无患凭何欲断今但以觉无名断故云亲断也三如梦身下梦喻二说终不肯断巳上喻随相必须巳下喻称性觉来者觉字去声唿谓古効反四又此喻下兼喻后文可知疏种子现行者义如前说引宝积者举爱例憎堕恶X趣者非唯不成佛果仍便堕于恶趣此有二意一如第三生怨之说二既是存爱迷心爱为六道之本善恶反覆苦乐循环尽于未来卒未脱免三涂等苦以云忍不落恶趣亦由忍可无我之理及爱为苦本之义随顺脩之故必不落疏常者如前说迷识境之四相也初果除者小乘见道位证我空真如也罗汉未晓者此四相障于圆觉罗汉若晓即应悟净圆觉故天台说三界之外有尘沙无明此执即是其数也合云阿罗汉今文中且贪字数相对简略而言疏约事验我者事是我所我所者我所有一切事境通于有情无情事皆可见可知我即不能反见故约事境反验于我乃觉他皆非我便知我非他也疏但觉有心者知一切事境非我也即此名我也燕居者燕字去声唿音宴也依论语中燕居之字疏觉体者空寂是体是涅槃知是用是觉即体之用涅槃即觉即用之体觉即涅槃既体用相即故非别有可证之体也即当前五门证道中第三能所俱泯矣即是我相者既妄见有涅槃所证所证者即我也我是自体义故且实证真体既是法身真我今谬证妄体即是无明妄我也类例甚明疏者字名人者诸家疏论每出人字之体或能证人或能执之人乃至说人听人若真妄皆云者也如梵语佛陀此云觉者即指于人若言菩提此但言觉即指于法类例如此博学者自当知矣X疏无非不尽者无有过非而泯之不尽谓一切过非皆巳尽也彼空此智者彼破能所取空又即此能所取决定是空诸取之过巳尽唯存空为唯识性此是未了故云少物此则诸过皆尽唯有智存智及空虽殊皆只余一境故引之证矣疏了迹迹生者既展转相生迹迹不尽即是众多生起不断绝亦是众生义也缘次下疏文自释云众生者不定执一之谓也故此云亦是等也问前人相中巳云不取能所如何至此却云展转皆成能所耶答皆成能所者是此人所了之过非非此人认之为是前人相中觉我相是能所之过者但觉一重能所不知此智又复名能今此转深故觉展转无穷皆是能所岂不甚超于前故经云悟所不及科云了迹生释云了此无定故离前非又云不定执一皆甚明矣疏举喻征释中末云于自于彼不计我人其次两句皆云非彼我乍看似牒起上文故以后云字隔之然犹恐难辨更为分析谓上句非彼我者结成所释经中标云非我非彼之句谓俱非此彼二也下句云非彼我者自牒释经文最后一句谓但说非彼人之我我字亦属彼也并不说此此乃上句彼我是相违释下句彼我是持业释不妨义至浅近而文且幽隐亦须在意分析疏即心之照者心是自巳本心前三门中由别能证能悟能了等相故不言心今诸迹巳尽故言心也如X论中异相住相之文但云觉于念异念无异相觉于念住念无住相至最初生相巳尽细念亦无直言觉心初起心无初相意全同此此中甚妙宜审思之清净者亦由离前证悟了等三相直是心自照故言自觉者自心能觉非谓觉自然经云照今乃云觉者且顺常途疏论多云自觉他也证悟等者等于了字谓我相名证人相名悟众生云了此中总尽故彻真源更无别能证等也拟将此智者此照智也业用者上约所修得名此约能起用得名但觉下出此业智之体体即论中业智业相但缘不觉认此之智细念潜续故名寿命相也亦名等觉照寂是十地满足之智但缘犹有能照之相微细未尽故名罗縠之障也此即难知如寿命元来又是功能智所言世间自然业智者即彼二碍之中无明所碍之智也弥勒章二障门中巳释不思议业相者即本觉随染所生二种相中之一相也具如彼说是能作一切功用之智故指之为体除妄者前三也不自除者以此为是故成潜认而不断绝如命根矣此一门除久修观行用心细者虽此再三显示亦无由了之疏总指前三相者觉是心心所之总名若别说三名即一证二悟三了若统言之即但云觉也心未忘故者正释心照名尘垢之义即知若心忘此彼即心照便是自然业智疏我智俱尽者我等四相及智慧俱尽也我智者是我及智非谓是我之智X照体独立者是生公语清凉大师心要亦云一念不生前后际断照体独立物我皆如将此四句对详前文始终相当故略取一句若据文字初后敌对即合云水冻成氷氷销水在心迷成我我尽心存今缘心水二字皆是通名湿况照体独立之语约如相当故法合湿性独存云照体独立也问彼云照体独立是离念无相之妙慧经云心照是寿命相之细病如何用彼以当此耶答但动于湿即名波浪波浪尽而湿性元真但起于照即名寿者寿者尽而照体本妙起于照者见一切觉也况所引之文但证本末法喻非直以之释经经中本无水湿之言亦无真心之语喻中但云氷汤法中但云照一切觉氷汤必依于水水之湿性必无变灭即知照觉必依真心心之照体亦无变灭圆觉经大疏释义钞卷第十二圆觉经大疏释义钞卷第十二终南山草堂寺沙门宗密撰自下大文第三存我失道文二一总标失道后展转广释今初疏多劫六度者悬谈具引可捡示之疏知贼者涅槃云如人觉知是贼贼无能为损败者X损即渐渐损耗败即忽然破败藏识者含藏一切染净种子即阿赖耶识也此识自体即如来藏如来藏则唯含无量无边恒沙胜妙功德皆如前辨然此二名义别者权实之教不同故密严经云如来清净藏世间阿赖耶如金与指环展转无差别又说恶慧不知如来藏即赖耶识贫穷等者法华云贫穷无福慧入生死险道今取意势用之疏纵使认我者意云涅槃是万法之真性即我体性亦是涅槃纵认我证亦何所乖亦何妨道疏还是本所爱者所爱之境即别谓五欲及涅槃能爱之心不异谓即昔时爱五欲之心如今复将爱涅槃故憎亦例知本习者无始劫来薰习成熟故爱是生死根者弥勒章巳说苗者造业爱报也不知爱等者具云不知爱者真生死故别憎生死名不解脱疏法不解脱者由前征释我不解脱云由谬证涅槃故故今又征云何知所证涅槃之法是谬是爱是生死根而云不解脱耶疏谓实证者疏中顺明也今则逆推以明非实谓既验出瞋喜即知有我有我即知未证未证言证即知非实验处在文疏我执犹坚者唯识说此第八识云执受根身为自内我微细不可知外变器界亦不可知潜藏者与杂染法互为能所藏也相续者标释经中曾不断也慧军举者止观为将助道万行为兵即前曾闻普眼观及三观利根者巳入钝根者亦有闻思二慧被四相X障之修慧未发故此段经上文又云虽经多劫勤苦修道故注中略记之魔众频摧者伏得麤浅惑止得诸恶业故有闻思之慧余如注说阿赖耶者此云执藏皆巳如前本章中释讫城者根身种子器界为境也即是相分主宰者我相也即见分难攻者行相微细不可知故三乘圣者至无学位断此识中烦恼麤重究竟尽时不复执藏赖耶为我方能永失阿赖耶名非舍识体如国强臣不宾皇化自僣称王后天兵频讨多时方降舍却王号皇帝许雪存其命还委之国权圆觉帝王亦复如是配合可知注偈云觉城等者文云爱憎生于心乃至不能入觉城谓赖耶与觉亦非二城但约迷悟之心义分染净二界故云义当翻此城也义当者经文于此即无城字但疏家以喻立之对偈中城也若据体非二城为喻即如朱泚所据长安当时天下人臣皆唿为贼城及乎兴元贞元巳来即尽唿为帝城城非异也约主统人以目之主统者即般若及无明也故云迷悟分二故下次觉城之偈便云若能归悟剎岂不显哉问曰上自举喻云僣称王者归降之后存其性命今又云如朱泚朱泚即是斩显岂不相违答前者以王喻识体王既命存今者以城喻识体城亦不坏各有所用何忽将前识体无二之喻责此迷悟凌夺翻覆之义耶末那常侍者亦可云内侍一向内缘恒执第八见分为我依彼生起常缘于彼故言常侍具我X痴爱见慢等四种功用故云防护防护我也牢强者灭尽定及出世道虽暂伏灭而未永断直至三乘无学果位方永断灭故故成唯识说此染污意相应烦恼是俱生故非见所断意识者第六也能执一切法能造三界业故云谋臣徧缘内外及三世三性五十一心所故云经营又徧五识之中五识卒尔才起此意即同缘故云傍监五将兼于自位故云六相贼主者六贼之主也我是主故由有六根门户故能通而游戏也偷号者即次前但言为法瞋彼度此不知此心元是我相即知被他偷于为法之号余如注释云贪号等贪爱城郭统众王化贵贱道俗归凑恭敬供养自谓为慈悲愍念众生说法度脱不知都是贪爱潜流改变名号相貌或内心瞋彼因以兇恶之言种种诃叱或打捧或驱出自谓为法降魔惩恶劝善不知又是瞋恚嫉恨憎嫌等念潜改号换面也故志公云二头不相辨混杂国王城如此种种变号故令我说法化主不觉是贼认为功能浑未解脱越于苦海而乃安然不惊不惧仍以自缚欲解他缚故云惑我法王也侵疆者若论法身疆界徧法界尽十方乃至情界器界皆同真净之境尽是无漏之界染净元无二体今但以迷色等六境为心外定有六尘即无明我主之界悟六尘等色即是空色不异空但自心变起尽是全空之色余声香等亦复如是便是色等三昧名六妙境即般若法身之界X今我以悟此境属我不觉妄起潜执为有潜生爱着还成尘界故云往往侵也由此观之难明住之难定故云扰我观境也观即观智观行境即不出六境及真如境随所观时即为其境外怯者以有悟心常欲觉察故妄念似劣不敢故意生情贪瞋造业专伺候观照明显如昼日时即潜伏故令推察身心道理者但见自巳是悟解分明人不受名利人为法为师人都无过失人故云昼伏及乎亲对违顺之境乖于情念极不称意之时迷习覆翳对面不觉之时昏黑如暗夜之时即恣行计校种种生情或拟退屈或拟违背人法或拟别为调致或思量道理拟雪身归过于前人种种生起不可觉非故云夜行而内挟等者挟字之意如史记中说曹操未登九五时号曹公挟天子以令诸候今借此一字为语势无明等者谓六识之境如上或觉或妄或伏或行若藏识中三细及五末那俱生我相等种即与无始住地根本常不舍离纵使行人觉察观照之时此亦潜续故云昼夜不断此正释经曾不间断之句也故唯识云此识无始时来一类相续常无间断是界趣生施设本故性坚持种令不失故乃至与内习气外触等法恒相随转然此中所用具足八识之义巳具本章故此不释疏故推征云者然经文于毁者反明于说法顺明若疏中则各皆反顺具明若经文亦各反顺具明者应X云若知我空无毁我者有毁我者我末空故若知我空无我说法有我说法我未断故余文可解疏各唯增益者水土资于甘草甘味增益资于黄蘗苦味增长故知由种不由水土以喻万行资于我相即是魔业资于觉智即是佛因故知由心不由万行此意极要可明示之疏数他宝者具云譬如贫穷人终日数他宝自无半钱分懈怠者亦然疏抑高者谓言佛解处行处只似伊心行境界故云就下骋者驰骋自巳谓言巳证菩提巳得涅槃成佛巳讫疏得者是理即涅槃也智者证也证理故直云身身者体也即智自体便名为证如诸识中自证分也根本戒者比丘四重尼有八重大妄语者僧尼皆同谓自言我得过人法乃至而言我知我见虗诳妄语除增上慢此是彼之所除故云非此文意彼犯重此无犯此累悟解彼无所累疏或即证悟者纵得他巳无二随喜他胜他善尚自不定或是证悟之力或妄不关证悟如北郁单越心行无我岂是证耶上界岂有现行嫉姤等耶故知自验心迹顺于道行仍未约定若验心迹有嫉姤瞋恨等事即定知非道除大菩萨逆行之迹然约心之本迹以对顺道乖道有四句一唯顺菩萨随喜他善及行施等二唯乖凡愚嫉姤及行杀等三亦顺亦乖菩萨杀等心顺迹乖凡愚施等心乖迹顺四不乖不顺X谓佛及罗汉若但约心顺违定不定四句者一定顺道二定乖道如前中初二句三乖顺俱定谓菩萨自知四乖顺俱不定谓初心施等自不能辨及观他善亦然疏毕竟不能入清净觉者从前数节一一结云不入觉者大而言之皆为我爱斯为根本然若具明入觉须得其门华严玄义章十五门第十明入道方便门有三一拣心二拣境三造修胜行别卷具引疏故经说声闻等者有云是涅槃经未暇捡之其意可知先须悟心者认得不生灭真心也设使或偏或执且有所託不妨徧求师友而参会之或习经论而圆了之若都无所认心意忙忙乱闻何益如生盲人闻他争于色相各执一言欲何所信唯宗名数者且据法相宗中人也以经云唯益多闻意顺此故若破相宗中之人即唯宗道理虽亦不尚名数皆不务自照巳心此类人名为慧学非多闻之相故略不言之解唯增我者纵使实得广解名数问即皆知或善于立破破诸言论亦转增我相欺慢余人故有人云经论众生出世因解来翻更长贪瞋若约任运我慢贡高即破相法相两宗人同若据分别心中定认凡夫未除我执者即偏是法相宗人增长我见破相宗人无故意定断以不立法故问解法轻人许云我相增长其所执之见巳定何言增长答亦有增义谓不习教人但任运执若闻解者言有言无或言同佛异佛X皆不定信不信若习法相之人定不信凡夫无我故知执见转坚故云增也疏不能了自心者次云云何知正道彼由颠倒慧增长一切恶一切恶者我见亦在其中既增恶由不了心即正同增我由不求悟即知求悟是令了心故引为证又既由不了心成颠倒慧即知定须先了心也据此所证文义四句总要缘前巳频引闻者必熟故标一句等取后三句也又智论者彼有三偈故此云等余者今取意说谓有慧无闻如暗中有目亦不知实相无闻无慧如人中牛灼然不知唯具二种方知实相即前悟净圆觉以净觉心等也疏先断惑中二一且指配经文二然断惑下正明断义于中三如疏所列也疏有者下文三一略指二论二唯识下总以标数于中言根本等者百法标云根本唯识颂但云烦恼长行释云根本如疏所引谓贪等六是随烦恼之根本故后虽亦得名随烦恼而根本摄非唯等流性得烦恼名不名随烦恼杂集第七说诸烦恼皆随烦恼有随烦恼而非烦恼由此即根本烦恼亦得名随亦随他生故忿等但名随不名烦恼非根本故注虽对等者通伏难难云论文明言根本烦恼何得前判为末耶故此通也迷真者即前引起信根本初觉也疏八识章下三用论释经文六一释根本二释随惑三辨数具阙四惑数增减五展于前数六释经重意X初文二一辨爱字谓经虽有四准论唯三彼论六烦恼中不言爱故即知摄在贪中也故弥勒文中数云贪爱不分二别若细辨异者爱挍沈细贪稍麤勐故上以爱为本又爱贪欲等三及顺情之境展转相望有内及外谓初就内心多言爱就妙境多言贪次内心言贪妙境言欲故处处说色等为五欲后又欲是贪欲之心亦属于内妙境是所欲之境方属外也故舍利弗云世间妙境非真欲真欲为入分别贪是以弥勒文中及诸经教或云贪爱或云贪欲贪字多通二处疏贪者下二释余三也贪中云于有者谓后有即唯异熟三有果也有具者即中有并烦恼业及器世间等是三有具故或无无漏法论下文说无漏贪是善法欲今大乘说爱佛贪灭皆染污故与见俱生疏于有下二出体业也于有漏迷故无漏法能资长有亦名有具若顺资长无漏即非也疏谓由下逐难而释谓若发业若润生皆令取蕴生故非谓唯润惑上二界中由爱静虑等故诸烦恼因此增长亦取蕴生大论第八亦同此说五十五五十八显扬五蕴对法皆广说也疏于苦者即三苦皆依于瞋增唯苦受具乐受乖离瞋亦依之生故苦具者一切有漏法无漏法但能生苦者皆是苦具依之瞋生问有漏顺苦法可名为苦具无漏不顺苦如何名苦具答随顺苦具无漏即非缘生于苦无漏亦是故邪见等谤无无漏皆招恶趣余如别卷疏谓瞋等者瞋必起业不X名善性摄发恶业者必不善故不安者不安静也对法云心怀憎恚多住苦故此瞋与恶行不安为所依疏障不慢者彼论前文云不慢者信一分摄谓若信彼不慢彼故或舍一分摄心平等者不憍慢故或惭一分摄若崇重彼不慢彼故疏谓若有下论但云于德有德今便约彼疏云于胜德法及有德者务图便见义也由此下显令厌舍勿复轮回然对法中但由有我故心高举疏中谓恃巳我见相应及等流生或远从根本说疏此慢差别下虽有七有九然不过于五法上生谓上中下三品及我并胜德且七慢者五蕴说谓于下品起第一慢谓于劣计巳胜于等计巳等于中品起过慢谓于等计巳胜于胜计巳等于上品起慢过慢谓于胜计巳胜于我蕴起我慢谓自恃高举于未详胜德起增上慢虽所得少分谓巳得多于上品起卑慢于他多分胜巳计巳少分不及他于巳无得谓巳有得起邪慢邪慢者全无谓有其增上慢巳得少谓多殊胜功德故二别也然于三品起四慢于我起一慢于德起二慢于五处起七慢也九者于前慢过慢卑慢等三交络相配成九也即七宽九狭可但将我有无三箇字各配胜等劣三品便成九也然此九慢大乘中不见其文显扬论第一但云如经说三慢类我胜我等我劣慢类婆沙一百九十九及俱舍十九发智论二十说有九慢如疏所引也即过慢慢卑慢如次为X初三卑慢慢过慢如次为中三慢过慢卑慢如次为后三注各三为九者然此三慢各成三者所对别故谓单慢三者对我等有等者于中品起对无等者于下品起过慢三者对我胜有劣无等皆于中品起卑慢三者对我劣有胜无劣皆于上品起此九慢名义唯识疏中引婆沙所说文甚少略故今更作两重配属即分位显然矣疏谄曲等者第二释随惑也小随者随烦恼二十中有三类初十小随次二中随后八大随巳如八识章释余义又如别卷但是等者唯识云谓是贪等根本麤行分位差别等流性故名随烦恼今略却二句也余义如八识章及别卷释疏为网他等者然此谄嫉等八识章皆引论释说今以对经文更委释之险者不实曲者不直谓谄曲者为网帽他曲顺时宜娇设方便为取他意或藏巳失不任师友正教诲故显扬论云谓欺彼故或陵网于他或掩搨之名谓事虽不合曲顺时之所宜笼网矫诈设其方便入其所宜故作网罗之字此为取他意望他者好或顺巳所求或为此方便欲覆藏巳失为覆罪之因故不堪任师友教也疏贪痴一分为体者离此二无别谄相用故贪名教谄无知故谄也五蕴论云谓覆藏自过方便所摄故谄后生覆以果显因恐他说巳之恶故行于谄望他说好覆之因也不尔覆谄俱覆罪故二相何别疏殉自等者谓嫉妬者闻见他荣深怀忧戚不安隐故X殉者求也他荣者谓世间荣即富贵安乐出世荣即是证说胜品功德通有为无为显扬云谓于他所有功德名誉恭敬利养心妬为嫉能障不嫉者显扬论第一云能障慈愍为业第二云喜是不嫉善根为本瞋一分者瑜伽云瞋之等疏一分故不嫉者即是无瞋非别有体注既随等者如谄是贪分但断贪即谄自断故随惑中不别说伏断之位疏然根本下三辨数具阙也据上列之即阙细寻前后即具也言根本六惑总举都数次二句标阙也痴者于诸理事迷暗为性能障无痴一切杂染所依为业谓由无明起邪定贪等烦恼及随业能招后生杂染故疑者于诸谛理犹豫为性能障不疑善品为业善不生故恶见者于诸谛理颠倒推度染慧为性能障善见招苦为业疏痴在偈下却明具也三番征释即上存我失道中展转征释相计六段是也然但征释我义以是障入觉之本故据此宗中但悟入净觉则诸理皆不犹豫也疏身见等者皆巳如前八识章中释疏余见自除者唯识论释身见云一切见趣所依为业故注云皆依身起故余见者四也如注列边邪者边见邪见二取者见取戒禁取并如前释疏又重言彼我下六辨经重言文二初正辨谓上巳云贪瞋爱慢今又重言恩爱故此释云爱与我相等也注云除我者大科云除我入觉故我正障觉别明于巳等者此偏明于有情处生爱也故云彼我恩爱如爱恋亲属不得解X脱等又男爱女女爱男故佛顶云汝爱我心我怜汝色等生死等者如弥勒章说下二遮执谓既惑数增灭诸数不同疏又诸经经下四辨惑数增减以遮定执云云疏且依下五展于前数也疏然未断下六总释经文无间道者地地断惑皆有无间解脱二道今皆通矣若约行布教中俱生烦恼种子即当地满等觉二道疏此等下七别明断义也在文可了然云非真等者经云降伏烦恼又云未断令断故此双遮非真以显真也疏故就此门者断惑成因科也悫云者此亦更无别义所引者假其助劝发也畜病者四相及无令求悟唯益多闻增长我见之意枉叙者讥其广叙种种名数虗自疲劳以不捡自心不免沈沦坠堕余文可知疏如次颂前者便用长行四门大科以科之故但云初中二中等也疏今以不入觉城者即入前所叙阿赖耶城赖耶与觉亦非各有自体但约迷悟之心所住之境翻覆言之耳疏若了心下法合三义了心众惑不入防外敌也见功德万行圆养众人也道通者开门也引摄名同自他者二利周备心造觉境则一切法门悉通自然进趣佛果得佛引摄以知之一字是众妙之门故圆觉是总持门故流出一切法教授菩萨故上皆自也自巳无缚又通一切法门即能引摄一切群品故云他也便能契下结成摩诃般若解脱法身等三德X为涅槃城矣其文甚显疏悟剎者正显剎无定体约迷悟以分疆也前云分疆用此意矣如入唐下喻明故知下法合乃至释法爱及我身文皆显着又爱彼下重彰憎爱必依我身彼彼者一切违情顺情之境不必唯说彼人疏长无偈有者长行但无其文义亦含有谓频云不能入觉既有出入之义即是此彼世界疆城亦当悟剎意矣又云若知我空无毁我者等即是我身本不有等也今云无者但无其文依师离病章疏科段亦同者此五段经各有标结若将答问便依今次每以一科答一问义亦相当故云同也有少参差者待到本文疏自标指若便悬说初学难显宜显经意者经意功在承事真正善友除去用心细病故前四段至再说此二事谓初示师二指病三却说事师心却说除病行然据标结之文复亦与答问相当当待对文指出注如论中说者清净慧章初钞文少巳具引也疏最初因缘者其次文云是故于此勿生疲厌善财白言云何学菩萨等乃至善哉汝巳发阿耨菩提心复能求菩萨行善男子若有众生能发阿耨菩提心者是事为难能发心巳求菩萨行倍更为难善男子若欲成就一切智智应决定求善知识勿生疲懈见善知识勿生厌足所有教诲皆应随顺于善知识善巧方便勿见过失疏光赞者光赞般若经也疏X法句经者从初至甚深要句同此当求正知见人又云巳下次上文云尔时宝明菩萨白佛言世尊云何是善知识佛言善知识者即接疏中所引也直至无业无报皆真如不变义也如同此心不住相从毕竟之中下真如随缘意也同此现尘劳赞梵行疏华手经四法者善知教化修道上二各兼过乃成四也疏心不住相者经云若心取相即为着我人众生寿者若取法相即着我人众生寿者若有少法者经云乃至无有少法可得是名阿耨菩提故此反势云若有少法等也恐又闻道不住法即得菩提便伏心忘相圆得菩提不知希望之心还是住相故次云乃至菩提涅槃尚不取着即是经云无有定法如来得阿耨菩提及于燃灯佛所实无有法得阿耨菩提何况世间梦幻境界者即经末偈云一切有为法如梦幻等不应住色等者经云是故须菩提菩萨应离一切相发阿耨菩提心不应住色云云乃至应生无所住心若心有住即为非住又前云诸菩萨摩诃萨应如是住清净心不应住色生心不应住声香云云如疏引也得无住心者荷泽大师深意也不可以言宣大师于曹溪言下师资相契亦由此也疏净名云行于非道等者维摩诘言若菩萨行于非道是为通达佛道若菩萨行五无间而无恼恚至于地狱无诸罪垢至于畜生无有无明憍慢等过至于饿鬼而具足功德行色无色界道不以X为胜示行贪欲离诸染着示行瞋恚于诸众生无有恚碍示行愚痴而以智慧调伏其心示行悭贪而舍内外所有不惜身命示行毁禁而安住持戒乃至小罪犹怀大惧示行瞋恚而常慈忍示行懈怠而劝修功德示行乱意而常念定示行愚痴而通达世间出世间示行谄伪而善方便随诸经义示行憍慢而于众生犹如桥梁示诸烦恼而心常清净疏染心勤苦者夫得道人因乐果乐故寻常魔法及赞德人皆云乐道所云菩萨苦行者行则行于苦迹心则味道常乐若是迷夫所运之心全体是染但为怕罪忻福又爱佛果劳苦身心此都是尘染之劳非悟道称性不认妄身妄念精进波罗蜜之勤劳故云尘劳疏梵行等者疏同事摄者四摄之一也巳如弥勒章中说心既相亲者如法华中长者后园种种方便慰喻穷子亦如杜顺和上初食肉后食臭尸又如志公食鱼鲙讫吐之水盆鱼皆跳跃疏示欲之过等者经云示有妻子常修梵行示有眷属常乐远离乃至入诸婬舍示欲之过入诸酒肆能立其志等疏亦同华严者疏服食非仪等者疏设非梵行者今时此事甚多宜审详之坏见人者忘却此论题目待捡示之疏即雪山舍身者涅槃经香城敲骨者大品般若疏儒典尚令者论语云事父母能竭其力事君能致其身疏四法经云者悫疏云然因法出尘法为舟筏由师悟法师是舩师无师舩且不行无舩渡无凭託舩X依师运敬法须以敬师故观音庆巳超闻劝凡同仰是以全身报法卖髓酬恩割肉闻经焚身谢德嗟乎末学盗法非师情希凤鹤之姿岂觉镜枭之丑此乃将兴益灭求悟翻迷破法伤师报如形影疏遮疑慢此中文二初正释在文易见但要善巧显示学人疏如萨陀波崙者亦大品经疏然为从下二别释师资也然准此尽心事师实亦难得如此弟子及如此求道之人设令有此人复不易得如此真正师友以当之故中论偈云真法及说者听者难得故是故说生死非有边无边此偈因长行有问此生死法为有边际为无边际故偈答之云尔然此为从等言借论语文势彼云如知为君之难为臣不易故今云尔勿因此诫等者先劝弟子也世有非法之人假为菩萨之行诳惑愚夫还说空无相之言不拘斋戒以麤行为大乘以真修为小教愚人不晓此深意却敬彼人不知弟子有择师之分故今劝示且须听受他法自觉心中的有觉悟仍须勘以圣教令与所禀宗中相应经教相合佛言若与合者名为正观若不合者名为邪观又须与师同处日久谘参徧问真俗觉他心在佛道大悲利生即既识得此师心源即须忘情绝虑没命归依纵见他接物化缘种种方便如前所说不得生疑疏又此药下劝师也佛语种种各有对治X如诫俗徒云剃头着袈裟持戒及毁戒天人常供养当令无所乏如是供养彼名为供养我又云破戒恶行诸比丘犹胜精进诸外道及乎诫僧又云破戒之人五千大鬼常遮其前扫其脚迹破戒人不得于国王地上行不得饮国王水又云宁以铁槌碎身如尘热铁缠身种种极苦不得以破戒身口等受信心檀越衣服饮食卧具种种物俗人合服前药僧即合服此药不宜互差必受其殃今劝为师之人必须自量心行道力莫等闲认他上人此药本治弟子不为师主师主服之即重增病苦巳至于死方药各有对治不得错服疏服之增病无药可治者夫求方药不离一藏经律然律中之言大底有二一说解则空而无过行则逆顺皆通二说解则因果历然行则上恶修善服此药人若遇后教即云彼诫迷人初心人小乘人我是悟人久学人大乘人作此意度后药无施也若遇前教又增恶习纵任情意自陷陷他故言无药可治也以缚等者即净名云若自有缚能解他缚无有是处若自无缚能解他缚斯有是处又云自疾不能救焉能救诸疾人斯之谓矣疏抟食等者译者朴拙准经意势的说财食也四种者一思食二触食三识食四段食疏憍慢若起等者夫人心若爱敬于他见他所作皆是若轻慢于彼则见彼所作皆非世俗传云憎人嫌丑待人嫌久又云爱忘其恶等也又史书中有宠臣X人献奇果于君初功后过之义也然慢念恶念亦互通先后或因起恶念即慢他或因慢他即恶念起言恶念者非谓拟行损害意中以他菩萨慈悲利物之行唿为求名求利或疑里私染净不分等便为恶念也覆自心者既疑他意虽见恳切劝化唯疑他有所求进退皆疑言教何入疏似答除病等者问既尔何不直科为答除病之问耶答曰复又有一段文令怨亲平等用心以去无始自他种子结云即除诸病若将答所依法更不相当文亦不次又问曰若尔如何判决问答相应之科段答曰问虽次第列名佛答亦通亦别此有深意后当更说经彼善知识等者此文不明似令师友离病又似令学者离病至结四病处疏文自辨疏绳墨者契经有五义此当一也谓楷定正邪疏意言者意中言也时俗人语因责人之非岂不亦云汝意里道什么语又云我意直道汝如是如是亦即意言分别也疏辨相者此四病文每至第二辨相中疏皆有二一正辨行相二明病所起因今初云思惟揣度等者此诸行相是多种人之心意不定主一人或如此或如彼不可一一着尔许多或字故但列之由是行多相反如宴坐施为止山游世等也须善自分折疏随执其一者但说同一类行于一类中不妨亦有作两𤳖三𤳖者如修造供养是一类或僧俗讲或X经呪或宴坐止山及观空有等于诸类中复有别类亦有一人总修者或有相违必不俱者如讲者不妨持念及游世界劝衣食等持念者不妨止山相违者止山游世也劝衣食故饥寒也端坐施为也施为通修造供养讲说等爱身厌身也疏此病下二病所起因也起用起行者文云即起诸幻以除幻者又云变化世界种种作用又云照诸幻者便于是中起菩萨行又云复现幻力种种变化度诸众生又云复起菩萨清净妙行度诸众生又云复起作用变化境界疏失彼文意者不知彼皆以净觉心于观行中作如是等行今乃但见度生等言便务僧讲俗讲但闻起行之言便欲修造供养持经呪等但闻起作用之言便欲种种施为游世界等闻照幻之言便欲深山宴坐观空有等闻除幻言便欲厌身故受饥寒等也但凭此行欲契圆觉故云成病疏积土聚沙者即法华方便品偈会权归实万善悉趣菩提之意也文云声闻若菩萨闻我所说法乃至于一偈皆成佛无疑云云若以小乘化我即堕悭贪此事为不可我本立誓愿欲令一切众如我等无异化无量众生令入于佛道若于旷野中积土成佛庙乃至童子戏聚沙为佛塔如是诸人等皆巳成佛道或有人礼拜或复但合掌乃至举一手或复小低头乃至供像称佛皆成佛道歇即菩提是佛顶文具云狂性自歇歇即菩提胜妙净明不从外得其本末缘起前巳引说X疏无起灭念者以不厌故无灭生死之念以不忻故无起涅槃之念热湿等者举喻以明类例也意如庄子逍遥篇齐物等各随他性各得其志何用故张伤他自然差别性者明非实性爱僧者僧爱俗者俗乐动者动乐止者止斋与不斋乃至禅律讲说一切如此作亦得不作亦得等也疏此病下病起因也疏本无修习等者次疏所引便云尔时便有二十五轮三观之初又云如城四门随方来者非止一路又云于诸修行实无有二言失彼文意者不知迷彼无修之言是以净觉心之意意令悟此天真本具无修之净觉以对自巳心行不称觉者对治令称又常见觉体无妄而妄故须无修而修妄既即妄无妄修亦即无修而修既迷此意乃自谓无妄何用更修不觉无身心中现见身心无憎爱中现行憎爱但自云我本不出觉城何用从门而入等故成此任病也疏无记性者不记别为善为恶亦是染分之法七贤者疏四皓者疏生心恐非者故不作种种行随情虑失者故不纵任自在但波息水即清明尘尽镜即朗照未磨未澄照之何益今妄念既未止息何用推察真性功用故云何须别照息念等者相从念起息念故相不当情觉此无诸起灭空静之性故云得也非即觉性者一则阙于灵照二是色灭之空故疏此从静观等者倣前辨其迷错之意即可知也疏破中三初觉本下破X其无观谓例其无止而止不能无观而观于中初四句以例立理夫无而见有有而见无皆是颠倒今且见念是无照是有今既迷也背二理故总为乖失后四句正例破也破其偏治无而见有不治有而见无有而见无者是隐义也疏真本下二破其存止四句例破既起止皆违何存止而去起次故言下结归文正拂存止也若将对前意者拂偏止也所以者何以止若即观止即非止今既一向是止即知阙观今拂一向之止故云非也后故前下引证不应存止疏悫云下三引例通破夫用心若才似形于起灭即如空华起者念义灭者止义此正破存止也本如者无念无止智冥真者观而无观然起灭之无是全无故似华空观智无者但无别起之体非断灭无故冥真寂纵依下但除其病不除其行证心源者虽修对治之行心心须契圆觉不言浮用者止时不言我止故金刚三昧经中解脱菩萨难云止即是生何谓无生佛言止则是生止巳无止亦不住于无止亦不住于无住云何是生疏此即观破等者问经无观照等文何须今云观破等也答即文云作如是言乃至空无所有何况虗妄等是也作如是见即为观察岂得任运心能见其身心等空耶疏释以身空者文具身心根尘巳频标示故但举一以例之又身等者亦等于烦恼身心根尘也疏此从下二病因也皆云等者此文甚多此寂观X中轮轮如此看经即见不待引也迷文意者此是绝待灵心之观寂灭断惑等言是灵心中之绝待故经云无知觉明不依诸碍今但空诸法绝于身心等相坚持空寂岂得意也故下破云非寂相故非寂者不言不寂但以阙于照故若见寂即照故非寂照即寂故非照非照非寂寂照双彰即契圆觉余意亦同上三迷前之意也疏言似者寂灭之言断烦恼之悟全同前观也理踈者如上说疏三结真伪中文四一总标征起二别释行相三正释文四问答通疑别释中复有三意观慧者有二一称体观照即起信中真如三昧及前三观中悟净圆觉以净觉心是也今四病中全无此也二观诸法空有等义今四病中唯灭病云身心毕竟空无所有乍看似法空义然亦非观慧但是作此解数非是达空以不言了知等故任病中云于生死涅槃无起灭念亦是说此人心无此意念不言达之举要而言四病皆云作如是言正是起计之词起计之心名为执见不名观慧既一一是生心作意而为非病二何三观何曾有作如是言之文诸经劝赞亦何曾有此文故知只由修时都无观慧故皆成病如荷泽大师教人妄起即觉妄灭觉灭岂不逈然异于四病耶疏二者又二初明局故皆非后若能四皆下明通故皆是于中云作种种行者初病中法也任运清闲者二中也习起息灭者三四也常冥等者有称体观慧也X不得取四者一一遣却作如是言之计也休作等者通明难病也疏文中下三释文也中间云惧落四中等者有人惧落初病不敢兴起一切利益行惧落二病不敢泯绝无寄修无住法惧落三病不敢止息缘务修无念宗惧落四病不敢观空断惑由此迟疑之故不敢决定发愿尅志誓心修菩提道既无决志大愿即一切不成斯为大大之病也疏问为说下四问答通疑详之可解后云若纵志别求者有人遇着良师审知有道如前所拣真正又离四病然或因接引乖疎或因其中别有情恨之人不愿同住或自然性不相入便不能师承修习之方为纵志更有余事故纵志别求如何别求如所引菩萨戒文也疏三辨事师者文二初辨科段言但令亲近等者疏文云下后正释文言涅槃说者疏法句经者文云善知识者是汝父母养育汝等菩提身故善知识者是汝眼目示导汝等菩提路故脚足荷负汝等离生死梯橙扶助汝等至彼岸饮食能使汝等长法身宝衣盖覆汝等功德身桥梁运载汝等渡有海财宝救摄汝等离贫苦日月照曜汝等离黑闇身命护惜汝善无有时铠杖降魔絙绳挽拔离地狱妙药医治烦恼病利刀割断诸爱网时雨润渍菩提芽明灯破五盖闇善标示正道薪火熟涅槃食利箭射烦恼贼勇将破生死军如来破烦恼至涅槃善男子善知识者有如是无量功德故我今教汝亲近于是宝明菩萨与诸大众闻佛说此妙法及善知识甚深法要举声号哭泪下如雨悲啼惶恼不能自裁自念我身从旷劫来为善知识之所守护是故今日值于如来得闻深法如是遇者善知识力非我力能自念我等从本巳来未曾报恩无心亲近说是语巳重复举声疏相亲相近者亲之与近有四句一亲而不近同心意者各住一方二近而不亲或工商同行或官司同仕互相憎嫉争权争利等三亦亲亦近仁慈父母孝顺男女恩爱夫妇道合师资无离别之缘等四不亲不近即陌路人等疏百万障疏随三途者疏论语云者疏如虗空者虗空与法同喻甚多余处多以喻法无生灭周遍含摄或喻佛无心等今但喻心无改易不喻无心谓常须恭敬供养承顺颜色记受言教岂得无心乎萨埵者此云有情即是众生也结云方入圆觉者反明若不如是尽命事师即不得入圆觉也疏不定局者不妨除病依法参而说之深细病者诸烦恼中爱为根本通于上界因爱有憎故憎爱深细也况是种子又既不局定一问则此亦是四病之因由也根寻前四种人带病修行之由憎爱故疏七品慈者瑜伽论说习学慈心之者不可顿成须作方便渐引凡心令慈行成就方得怨亲平等既慈X能与乐与乐亦须平等言七品者上中下亲不怨不亲下中上怨等也谓遇于上亲令与上乐灼然称可其心谓竭力供事父母甘脆或与妻子兄弟上妙之物其心皆能中亲下亲如次降杀所奉之物不怨不亲任运不能与物次中亲与上乐虽校一等亦可就之即下亲中乐非怨亲下乐得此心熟又令下亲与上乐乃至下怨与下乐更一转即不怨亲与上乐如次下怨中乐中怨上乐如此渐渐引至上怨与上乐即能为之便成怨亲无二同佛慈也疏等心观法者前标妙法结以正观似答所依之法其中又离四病此中标不解脱结以除病似答除去何病其中又令观法故云不妨除病依法参而说之矣疏异于前段者前等心观人也疏答第五者前四皆前后挟带参而答之令义势相涉意思连续唯此一向答发心也经作如是言言亦意也因地皆愿者华严一部多明此相就中初发心功德品始末唯显此发心行相一一校量功德略如文殊章初菩提心体相功德处引说若无心愿等者夫愿是誓心克志情中愿乐的欲作如是如是之事情发于中方形于言表见今时浅识之流但心言词及纸上文字而为发愿都不反验自意如何故特言心愿也䇿引者䇿劝引导天台令忆本初发心者是愿力也行不成者夫愿者生心行者是迹所依之行若无宗趣名为卒尔之心无记X之性宁契菩提况无愿力则心勇即进心倦即退何能始终不易克获胜果乎如车等者行愿相资如二轮二翼也疏同金刚者如次下所引若约天亲所判是答云何住问令住四心也若约无着所判十八住中即当第一初发心住今此还当发心之文弥勒颂者本因无着菩萨入日光定上昇兜率请问弥勒菩萨金刚经义弥勒为说八十行颂以释一卷经文无着传于天亲天亲造长行三卷以释此颂故疏引本颂半偈列四心矣后半云利益深心住此乘功德满利益心是普度证果义深心是称理无度无证无始终义住字正答所问故前大科潜用此意云显发心深广广是普益深字又同四中一广大心者三界普度故二第一心者令得最上极果故三常心者众生本寂常住不变无始终故四不颠倒心者无能度我相无所度众生相故若有我人等相即非菩萨疏四生者若卵生也巳如弥勒章释九类者四上更加五也若有色若无色若有想若无想若非有想非无想无余涅槃者此非四涅槃中之第三彼同二乘故乃是无住大般涅槃也不余二乘菩萨变易生死及诸细障故云无余故法华云若得作佛时具三十二相尔时乃可谓永尽灭无余涅槃者秦译为灭度故次经云而灭度之若以新翻即云圆寂广如前涅槃章说疏横竖者竖谓过X去无始未来无终现在无住无时限之分齐故无着论中说卵湿二生及无想有顶二处非可度者亦待他报尽转生无难之处即度之当知是无休息之意也论云卵湿无想有须也则不能云何普入有三因缘一难处生者待时故二非难处生未成熟者成熟之故三巳成熟者解脱之故故知横竖皆遍故华严云尽未来际一切劫数无有休息又云念念相续无有间断横谓十方近远之分齐故华严云广大如法界究竟如虗空疏强软者一切众生有刚强难化者有柔软易度者今发愿度脱无有二心今时难得真正善友良师者其在于此何以知之余每至处遇传禅传教之流未见有自觉此心违菩提之愿者非论得遇相应者皆见异余如怨他徒似隙岂非嫌他难度应不归心便隔之耶苟能随分益之何限方便耶余难未免必能知之终不拟存之亦巳曾随分行之愿真发心者详悉同为此志勿似禁门私传授唯识论之流相承至今举持以为胜事不觉其丑展转自传不解灭迹以掩宗师之失且因有人用金入厅犹贿门吏况更能忘躯设计为不请之友耶乃至昔更将身作僮仆而方便化之耶疏故云广大者承释经义势便结释料文所用弥勒第一心之名以属此一段经也疏皆令觉于等者上觉字是始觉觉于本者意明初心顿悟入于下意明究竟极证故涅槃X云发心毕竟二不别如是二心先心难今发心普度理合开蒙不可怕难偏论根熟经但云入以后该前意趣中求勿迷佛意缘经云究竟是论中文遂因用论始本之言从首至末圆其行相又显得度生之愿始终分明唯託言以同声鉴斯要妙矣又须觉经中究竟圆觉之言双彻经论中义以成极果之相当知圣智任运潜通菩萨如来定非二道十方佛土实唯一乘疏故第一者承消经文义势结释倣前可知究竟佛果诚为第一然金刚中越于二乘故第一此则兼超权渐之见故云第一又彼是破相之宗以累尽为究竟以遮诠为至理故云涅槃然亦具于无上菩提以问中本问发阿耨菩提心者故此是显性之宗以本具为究竟以表诠为了义故云圆觉亦合涅槃故故偈中具云证觉般涅槃然虗空众生下通显发心行相故华严十种行愿一一结云虗空界尽众生界尽众生业尽众生烦恼尽我礼乃尽以虗空界乃至烦恼无尽故我此礼敬无有穷尽念念相续无有间断身语意业无有疲厌故此云虗空众生无有边际等众生之言含于业烦恼也悲愿亦复如然者正同彼云我此等也疏由发此愿等者若以即时之心犹是宿习之性岂昔忘巳济他但心心策发以此愿境而为观智熏习日久自然成性乃至得证菩提无心而化其化大焉疏我入觉者必不别有觉为可入也如前四相章初X所说亦如前汤销氷喻我既如此众生亦然故天亲论具云菩萨取一切众犹如我身自身灭度无异众生灭度如是取众生如我身常不舍离是名常心利益据此即知自他平等方是常心常心者无始巳来本无我及众生等相但是圆觉无增减无始终无生可度无真可证本来如此方名为常若见众生等者谓若见我度众生众生因我度脱皆得入觉我是巳入众生后入入了无我有觉未入时即无觉有我终觉始同于有为岂名为常故云即非常也然无众生可度者准大云疏释金刚实无众生得灭度义有其五种一性空故二同体故谓菩萨想本智离我见无自想后得智得同体大悲离自身外无别众生即无他想故无众生得灭度矣引天亲论同上所引也结释云是教地前学地上同体大悲观也云本寂故引经云一切众生从本巳来常寂灭相不复更灭四无念故以顺法性本无念故若心起念即违法性五法界故弥勒偈云平等真法界佛不度众生疏除彼等者然自及他约虗妄之想皆各具我人众生寿者等四今就文势语便且以我为能度以众生配当所度不妨所度众生亦因有我能度之我亦有众生详之可见矣疏故天亲等者远离是智依止巳下是所离障于中依止是总余则是别谓身见是我相即能度也众生是他即所度也故结云等相无着云者巳断我见等是离我想以信解下是离众生想疏总是彼X经下指配彼此文同其不颠倒心彼经反明此经顺显详文可知疏长行达巳同凡者文云了知身心毕竟平等与诸众生同体无异如是修行方入圆觉敬师如佛者前约达理此约起行又达巳同凡丧其我慢仰师如佛增其恭敬敌体相对以成至行若普观众生一切恭敬及一切普化自他相对应有四句一约理观他是佛约情观巳是凡以成恭敬之行二约情计观他是凡愚苦身约悟解知我同佛智可救以成大悲之行三俱约事相观佛胜我以增自利之行观众生劣我以增利他之行四俱约理性以成无我平等究竟解行疏但颂能治者长行即先叙所治由有无始憎爱种子故未解脱也犯律因者前弥勒中叙恶业云境背爱心而生憎嫉造种种业生于鬼狱故四相文初亦从憎爱展转乃至妄业妄流转故频以憎爱而起果由不能繁引违戒德者戒是波罗提木叉此云引解脱故遗教经云戒是正顺解脱故能治所治敌体相反故成治义疏次颂四心者初二可见三中我人即取觉者四中常依智慧即不颠倒三中虽文同第四除彼我人等言然义通也亦可三四两句通于三四两心金刚常心云实无众生不倒心云若有即非菩萨虽反明顺明有异皆是无我等相故此不妨通颂上来释四病章竟X圆觉经大疏释义钞卷第十二圆觉经大疏释义钞X卍XXX圆觉经大疏释义钞卷第十三终南山草堂寺沙门宗密撰道场加行章此章文三初释科文次指别科三开章正释得道之处名道场者此含理事事者如佛于摩竭提国界大树之下坐草而得菩提便名菩提场其树亦号菩提树理如净名经说万行皆是道场谓直心等又华严赞佛云身恒遍坐一切道场言一切者谓智身遍坐法性道场法身非坐而坐道场色相报身安坐万行道场化身安坐水月道场疏障重者释加行也心浮者释道场也疏若约四分下二指别科也如前具叙有证相者至文当见疏文四下三开章释也可引前文者前问法诸菩萨名皆不令再释此特令再示者正宗经终结归宗本最须常要知故因此总叙一经血脉连带故此菩萨名是经题故前文即序分中疏云然此正宗中诸菩萨等与佛问答本意欲显圆觉但缘节节过患未尽义意未圆收机未普故表法菩萨未标圆觉之名今有三意得名圆觉一前虽病尽理圆仍恐下根难入此又曲开方便三期道场即上中下机普归圆觉二由前节级行解巳圆至此名为证极证极之境更无X别体唯是圆觉三最初标圆觉为陀罗尼者从本起末今显义巳周还至圆觉者摄末归本表此三意故圆觉菩萨当此门问疏蹑庆前者叙大智明所为者叙大悲如世慈父得乐即思其子菩萨心行悲智常行疏正法像法者年数前巳叙之此二俱从佛灭后方说住世年载若佛在日即是法主更不在言之缘文中但言末法故以佛灭后当其正像矣疏永拣余性者彼说五皆定性皆是本有本有二乘外道性者则永拣之唯收大乘性者故叙五位之初文云谓具大乘二种性者略于五位渐次悟入一本性住种性谓无始来依附本识法尔所得无漏法因二习所成种性谓闻法界等流法巳闻所成等熏习所成要具大乘此二种性方能渐次悟入唯识彼五性宗有本不具大乘性者故云要具慈恩释云但言大乘者拣彼定性二乘及无种性即知余二乘无性及不定中一半是不具者永无具义据此即如今学唯识论人五性之中未必皆是具者应合有多分人枉功修学必无解行悟入之义故若此宗中尽合习之未曾熏习无种之者熏成种故来生乃至几生再遇缘必发生故然今克志道场且被巳有种者故云具大乘性以未有宿种者终不肯入道场故疏闻慧初开者当三重因中第一重也疏菩提心发者第二重因义也随分思察及道场加行即第三重修菩萨行也三重因X义在文殊章初本起因地文中也疏法华中官事者文云譬如有人至亲友家醉酒而卧是时亲友官事当行以无价宝珠系其衣里与之而去等菩萨以度生为公家之事以自利行为私巳之事如世上国家贤良大臣以利济苍生为公事以自巳家产为私事也疏王贼命者三种皆有难字谓王难贼难命难三者总名梵行难也水火等缘亦属命也不同律中一一别开或国王不信佛教禁断法缘或贼徒草扰难为安住或种种障碍涉于忧性命之缘皆为他事他者总自不由巳之义也故知虽有此等碍缘尚须随分思察若无此等便合加行全功今有人都无此等障碍又无度生之缘尚未能思察况更道场加行耶仍安然不惊悠悠而过甚为可愍量克三期无别义者有人胷臆说三期日数之义大是僻局必不得尔天台曾立志加功百日誓求证悟便得旋陀罗尼及乎习法华礼忏道场唯制三七般舟道场复制百日方等经中道场法式又云当以七日为期多则无妨少不可减诸教之中说道场之文甚多不可备引皆日数不同仪式亦异岂可一一别有义耶疏长期下根者障重难尽故中中如中上如次可知反于此者长期上根谓能精进堪任勤苦多时不退故下期下根谓性懈怠不能久受艰劳易即能行难即便退闻道日久即不肯修故佛俯就接引八十日亦许中期中根进怠处中量力而制也若约X利钝而配即两势俱通且就利根者谓聪利懈怠者下期怠故不肯久利故障易尽利而精进者上期进堪久故障有麤细未成佛时本末尽故就钝根者钝而精进者上期钝而怠者下期义意例上可知其中期者一切皆取处中性也佛意多含且就大纲而制然众生根性欲乐种种不同临时制宜不可判定但量自他之力或上中下疏事理称可者有人但言心净即得何必严净外相道场心不攀缘即得何必局居一处犹如囚系此乃但约道理而言不细察自心难净易净难安易安且染心生起必假染缘如何净心成就不假净缘耶问其中忽有上上利根一悟之后常与道俱易净易安何妨他有此言耶答若是上上利根人必悲智具足能护众生心行方便劝制的不作此言作此言者终非此类问何妨他还遇上上根人作此言耶答此则属前通别观行谁抑他入此道场耶然亦须安处徒众宴坐静室若通若局终须令缘起心行与所悟理相应故云事理称可谓内外俱净身心总安矣疏于中三节者谓初佛在行相次佛灭行相后感应获益初中云当知等者此两句全是论文彼标云正念者当知唯心等正思正念义同故以彼释此又唯心之义与此意同为佛灭后设像而观即是带境佛在世时根缘俱胜不假外境直观心佛故言唯心言根缘胜者论云如来在世众生利根能说之人X色心业胜圆音一演异类等解疏若佛下二明若灭后行相中又二初备资缘后正明行相初中又二先备正缘言不覩真仪等且佛在日暂因昇忉利天为母摩耶三月说法优填王忆恋情切犹使刻旃檀木为世尊像礼拜供养况佛灭后不覩金容而不能施设形像而观瞻耶岂道心不如丁兰之孝心耶况假之引心入法乎引心者因见丹青形像便想得世尊化现生身之像眼目精灵身手动转慈颜喜色言语静默处大众中巍巍堂堂犹如目前虽目覩丹青而心注佛相次因见此相的知化现如镜中像像者必依于净明佛相者必依于寂照喻中既目覩影像心全见于净明法中目覩化相心全见于法报法报既尔我心亦然心同佛心融心为佛从此修于三观是何魔等敢惑乱耶何空华之烦恼能障蔽于心耶故次云相即无相即见如来金刚结示其在兹矣亦可下重释还同如来二句也前释者以心注化现生身之相昭昭如在目前为同在世之日此则以在日一期之化为常住也今解者则直以世尊理智真身为常住也故云亦可就中意在报身报身眼耳等一一廓周法界有身可说不灭故可仰慕故疏悬幡下二明助缘也本意敬佛设像因此庄严道场誓期日数也严饰坛场者如下事忏中略引方等经疏去其久近无别所表者此意如上三期之说X疏稽首诸佛正明用心行相疏文有四一总明具阙二备述八种三明生起次第四结备述之意初中又二初阙后具阙者注云善戒经者智论者十住婆沙者阇王说者起信亦同者同五事也彼是修行信心分中初说信心后说修行修行谓施等六度于精进中有除障门之文若人先世多有重罪业障为邪魔所恼云云乃至应当勇勐云云彼文既在精进亦是加行之义亦与此经意同也疏其最下后具也先通列八法后别销其文云礼佛法经者说礼佛方法也经题既标礼佛礼佛即是所宗余七皆是礼佛由缘谓供赞是礼佛流类忏劝喜是礼佛之意由欲忏等故礼敬以申恳志七是都回礼等功德向于三处八申陈意所希望彼既题以礼佛余是方法今经次云稽盲十方诸佛名字即正举所宗忏者总举所申礼敬之意理合具诸方法矣此经宗旨在于文略故略举三谓礼忏赞文云名字即当赞矣后别销文者注中俱能远离等者但专精一事皆具余益故前引诸教数有少多皆获大益余皆同类因感等流果也详义对说其益昭然一中寻常文云严持香华如法供养等其益可知二中即寻常梵音文也是胜鬘夫人叹佛之文又上座别赞云佛真法身犹若虗空等三中则七佛十方佛二十五佛五十三佛贤劫千佛乃至佛名经随意广略一一有经赞其功能四五巳下皆如寻常依时礼忏所唱亦或广或略唯晨X朝礼最备四中云十方无量佛所知无不尽等注云除三四障者文在次下依正具者本所不具是业所招今洗忏罪业令尽故依正皆具矣五中云十方诸如来现身成道者等注除谤者此由谤之不令说听今翻昔过劝请长说既请说法必得自闻故多闻增智慧矣六中云昔嫉他不招感徒众归凑即今罪毕为人受孤单报今翻之随喜故得眷属七中云我所作福业一切皆和合等自贪局功德不回于他故狭劣今回之向彼故广大如回声入角则远闻也八中云愿诸众生等速发菩提心等除退持行者如前说若无心愿䇿引行亦不成等即是其义疏供养者下二备述八种也今当第一复有其三初云内外者外财则钱帛金宝衣食等如须达长者之类内财则头目身命等如萨埵王子之类故言事皆可知者二意一者寻常处处俗讲皆说道俗无不知故二者既是事相之法不假辩明义理举之即知为之即是何假苦言耶疏其法供者一一正明言十法行者诸家言教皆通而言之皆是受持大乘教法也华严藏和尚明受持大乘经须知五法如下流通分中所明于教法者且拣理果及行也书写者剥皮为纸等转施者见他发于受持无力可办遂转施巳有为他胜缘听闻者自巳听他讲解或听讽诵披读者寻览其文受持者摄为心要然常人皆以读诵便为受持此乃大失本意不知受持异于转读亦异讽X诵故此披读讽诵受持为三种法行若不尔者应唯二种又无着菩萨释金刚经受持读诵文云赞诵者此说受持因故为欲受故读为欲持故诵天亲释云受持修行依总持法故读诵修行依闻慧广故至流通分中当具解释开示者讲说思惟者观智推察修习者或依之以为禅境或依之以起万行故为十也疏又新华严下二校量财法胜劣诸供养者谓内财外财各有种种不同也法供养最者财施有限法施无穷财施施多则尽法施施多转增财施世报法施出世报注云七行者文中略列四种等取余三也不文具云所谓如说修行供养利益众生供养摄受众生供养代众生苦供养勤修善根供养不舍菩萨业供养不离菩提心供养等字含中间三种也然此七行含于二意一为如法修行故舍财食等供养即名最胜余六例之二如法修行即是供养不待财等方名为供养余六亦例之疏然称法下三明财法无别故菩萨戒广本文云财法二施等无差别净名云于法等者于食亦等言称法施财者有二意一为法故施财亦名称法二不计有能施之我所施之物及受施人三轮皆空称于真法及梦幻缘起之法疏如善德者即净名经中佛命长者善德问疾善德白佛我不堪任便自说往于父舍设大施会供养一切沙门婆罗门外道贫穷下贱孤独乞人期满七日彼X维摩入会云夫大施会不如仁者所施当为法施之会何用是财施会为法施会者无前无后一时供养一切众生是名法施之会此中义意如别卷释疏喜见烧身者即法华经第十药王本事品说过去日月净明德佛为一切众生喜见菩萨说法华经喜见乐习苦行得现一切色身三昧欢喜自念是闻经力入三味从空雨种种香华供养巳起定念言不如以身供养即服诸香饮香油满千二百岁香油涂身于佛前天宝衣缠身灌诸香油以神通力而自燃身光明遍照八十亿恒河沙世界其中诸佛同时赞言善哉善哉是名真法供养如来若以香华璎珞等物乃至亦所不及释曰善德外财喜见内财以称法故即名法供养也疏皆称真理者然三轮本空真理本有此执三轮为有故迷真理谓无今既远三空须称真理真理即二空所显之真如例如人法二空不必真如二空所显方是真如诸教但言三轮体空且约破执今直云真理方是显性况云称之即三轮不待破灭全体廓周法界与真理不异函盖相当故名称也如此方成观行之供也故行相功用逈异前二等虗空者显示能称所称之方剂也全法之身者是初一轮也称真之物第二轮也供养于佛第三轮也等者次文云是故菩萨不虗行于所修常值诸佛恒不失时一切供具常称理而成就何以故法施于佛称真理故释曰准此云一香一华等又云常称理成就即知X经中所列皆以称理即一之多等也故修行者但安心观行物物自多皆遍佛也疏彼经云者即是普贤行愿中第三广修供养之文我以普贤行愿力故法力也彼经前文云起深信解自力也自力因缘备具故供等无量疏如须弥山者取人间覩高大无过又四宝所成而具十德表供具一一具德相妙用也如海水者深广也称理故深称事故广香华云者华严每列供具等一一云云云喻缘起谓此供具色相显然智鉴无性从法性空无生法起能现所现迥无所依应现而来来无所从用谢而去去无所至而能含悲润注法雨益济万物重重无尽有云像焉疏情发于中等者借毛诗序中文势也彼歌咏之不足故不知手舞足蹈之此则赞咏之不足恳祷礼拜之也诸经赞词者如龙女赞云深达罪福相等胜鬘夫人赞云如来妙色身等宝积云目净脩广如青莲等世尊因地翘足赞底沙佛云天地此界多闻室等乃至自在炽盛等如来甚奇妙等天上天下无如等华严部末云剎尘心念可数知大海之水可饮尽虗空可量风可系无能说尽佛功德疏勒那三藏者华严纂灵记云三藏是天竺人既至此土华音又通讲华严经道俗云集讲次忽有一人执笏形如大官云天帝令请和尚讲华严经都讲维那梵呗法事所须咸须备具讲席众僧悉同见言讫便隐三藏及都讲维那当时奄然卒于法座疏优劣X有七者然于中兼含是非非中有二即第一第二也此一向劣仍是过患余五则前前劣后后优也然此七中脚注者皆非三藏之文当行者虽是本文亦有少则神意在文略也疏我慢者文有三节谓礼佛礼僧及喻初二句依时礼佛谓或图名利供养恐失德望故随众倍行或众首点捡不得巳故陪行心无敬者或本信心不全苟避徭役或图供养假託披缁者或大底即不敢不敬诸佛但轻于假设形像或懈怠下能念念运恭敬心但率尔随众心中无记者皆是此也次二句余时礼僧谓见上座阿阇梨或传法主或有德及诸善知识乃至在家菩萨中或耆年宿德之类虑失自巳大体德望或虑以理责辱不能不礼然以我慢之故对傍畔之人自现贡高尊重之相偃蹇而礼表我胜伊非臣伏但存体礼之也纵知他有德有能或恃高门贵姓或恃势力耻于屈伏归心问法故不能卑恭敬礼故云耻于下问后一句总以喻显相可知也故志公云行道犹如推硙礼拜恰似客舂今时之人不得此意一向毁于礼佛而令后五种入理之礼亦同推硙之喻矣岂不愚哉疏徒肃形仪者稍胜于前前则贡高我慢此则恭肃形仪然以心不称身故云徒也无净想者内畜慢心外现故相是隐避诈伪之垢也此以纯真为净也高声作相激动人心以招供养或改转声音移易文本以就俗情故云高声喧杂词句浑乱问既知非仪何必叙列同作观门X答举过以诃说非令止以就观行也疏敬从心发运于身口者如前赞佛处疏云情发于中等及钞中结云赞咏之不足故恳到而礼拜之也运身礼拜运口称名五轮者手足及头注断道等者经中令一一发愿具云我今五轮于佛作礼为断五道离五盖令众生常安住五通具足五眼愿我右膝着地之时令诸众生得正觉道愿我左膝着地之时令诸众生于外道法不起邪见愿我右手着地之时犹如世尊坐金刚座右手指地震动现瑞证大菩提愿我左手着地之时于诸外道以四摄法而摄取之令入正道愿我头顶着地之时令诸众生离憍慢心悉得成就无见顶相疏无相礼者自此巳下皆述身口恭敬礼时作此观智非谓身口都不敬礼但将无相等以当礼佛善须思之若以观智便名礼佛不须身礼即第三中亦应但以恭敬便为礼拜不合运于身口义例如此岂不误焉问大乘宗于意地意起名犯即名破戒何妨例此心礼即成功德答彼起意作念的拟运身口行杀盗等心念成就竟无悔意故今但的拟运身业礼口业赞等心志决定竟无犹预纵未遂严净道场作礼之间灼然巳生功德若无意拟运身口元无功德如本无意拟杀等亦无罪也然观智既成观境常现行住坐卧礼不间断但观心不退自然流注如受恶律仪之人杀等之心念念流注不必正杀正盗也X疏发智清净及净心皆能礼也佛境界者所礼也深入下二句能所俱寂也细而论之有两重能初谓发智者能净也身心者所净后谓清净身心能礼也佛境界所礼也荡荡无碍是离能所合法性之相也疏起用礼者问能所皆如影像如何得礼敬义成答谓先观巳身心是无明势分从染缘起今以正智观之无性即是一真法界然后观此法界不守自性常能随缘而起遂礼拜恭敬一心归投託诸佛净缘引起身心随此净缘而起名净缘起如影从镜现不妨运行历位渐渐增进而行行位位皆然无有一法不依法界託缘而起故皆如影既身心无性合于法界法界无所不遍故我身心随所依法界亦无所不遍无所不礼也故云遍礼一切疏身内佛者如尘中大千经卷如弊布囊真金如焦模中佛像如乐器中之锽音等不缘他佛者不取相也若外有可观者以色见我也邪人行迳者是人行邪道不能见如来也返照者正是内观也注云显实宗者此教中有二义一即于诸法中约空有互夺双融便为法性天台大师宗此义也二直显真性逈出空有方为中道佛性前起用礼约此初义中即空之有故如影也即有之空故不离法界疏见佛可礼者双遮外境佛及身内佛身内佛者同中论说如来在五阴中破云如来应小五阴应大故偈云此彼不相在亦是邪见者中论宗正破二乘邪也亦可即金刚是人行邪道此双遮内外X佛故观身下二句净名经也安心寂灭者前绝待灵心观文中一一皆云寂灭名平等礼者结归所标实相也文殊云者入佛境界经中文也问古德集此名无相礼何不于第四门引之答古德但拣取着事相通名无相无相之言通此四门或古人唯知有法相无相二宗不开此等权实今既开之则此偈义当此门以无相正是所观之理不别得名无所观等者等余九偈一一皆云敬礼无所观也疏大悲礼者随一一礼普代众生也谓前虽观智圆明未显大悲利益岂名菩提萨埵之礼乎故此明以同体大悲物我无二我既礼也即众生礼我离慢也众生皆离总摄者摄前六门以为一观帝网者若佛若礼重重无尽如天帝殿网百千之珠交相涉入重重无尽如注引经即其类也顺其宗者华严所说法门一一以十为数注行愿经者乍观此所引经若以一一佛前皆现多身即似身多佛少若以一一身遍礼多佛即似身少佛多称实而言身佛应等经文缘欲明一多无碍故于身佛互举一多若令相对义备应有四句一一身礼多佛二一佛对多身即所引二句经文是也三一身礼一佛不坏相故事法界也四多多之身礼多多之佛如帝网也据华严宗一一身前本有多佛佛前本有多身但以执境迷心致令都不见也故出现品说佛入善觉三昧于一身现一切众数等身即果门入也又云众生心中念念有佛成X正觉及此所引经以普贤观行而见之即因门入也因果虽异所入之境无殊故因果交彻尽虗空者引文略也巳具如普觉章末答发心处具引说疏忏悔中文五一释忏悔名二明忏障三明所起之由四正明忏法五翻罪为福初中此云悔过此释则翻忏为悔但是一义也别说者即忏悔两字各是一义忏名陈露者翻忏字如佛名经云忏是忏谢之名悔以悔责为义西塔律疏云兴善伐恶为忏追变往愆为悔意亦大同余如别卷疏灭除三障下二明忏障也成净戒善者有二意若约偏忏恶业即成有漏善若就过患俱忏三障四障则成顺理称性无漏善也佛名经者是先德于一切经录出佛菩萨罗汉等名及忏悔之文集为一处秦中俗号马头罗剎佛名经有十六卷蜀中但号佛名经有十五卷具一万五千三宝之名其文具云然其罪相虽复无量大而为语不出其三一者烦恼二者是业三是果报此三种法能障圣道及以人天胜妙好事是故经中目为三障所以诸佛菩萨教作忏悔又云此三障者更相由借由烦恼故以起恶业恶业因缘故得苦果是故今日先忏烦恼诸佛菩萨入理圣人种种诃责名此烦恼以为怨家何以故能断众生慧命根故亦名此烦恼以为怨贼能劫众生诸善法故亦名此烦恼以为暴河能漂众生入生死海故亦X名此烦恼以为羁鎻能系众生于生死狱故所以六道牵连四生不绝当知皆是烦恼过患疏二业中注文有四一释所忏之业云巧作六道者六道形相各各不同尘沙种类皆是业力故华严云心如工画师能画诸世间五蕴悉从生无法而不造又云若人欲了知三世一切佛当观法界性一切唯心造亦能画佛也且如但就人道中唯取南阎浮提一洲之人早巳有尔许多面孔千千万万箇箇不同非但横覩现在不同亦乃竖想过去未来人面各别且如一人中曾祖不同高祖阿翁又殊曾门文有异祖身又异父子又异身孙复殊子定知未生之孙出来必是各别一人既尔尽世界皆然一一是业力知此巧能分布令各各别实难思议故有经云业巧能生种种形阎浮人中一色尚巳难言况东西北州又形相面孔更别都说人道巳然况天道鬼畜地狱人别就畜中或飞走或多足无足乃至微细虫豸何可言之皆是业能巧布故云巧作六道令各不同也画师之巧实不可比寻常见壁畵三百五百人施主或社家大都欲令肥瘦大小黑白之殊然不免多皆相似故志公呵张僧傜云毗婆尸佛早学畵亘到如今犹未妙虽是变家随俗撰作然乃暗与理符注忏之有三下二正明忏业之相也一伏者伏业忏也所谓自揆道力劣弱宿业或今业深厚积多不敢希望直灭而不受遂且悔责身心永不相续其巳作负命等X怨债且愿以止观及诸善力伏之不起现行得定慧力增堪忍诸趣即将身偿他如才学广博者未达闻贫贱之时负债若今偿他苦恼之甚癈求荣达之路遂气延至荣达之时百倍偿之亦不难矣如杯渡禅师远就梁武帝之死二祖可大师故往邺都受仲伦之毙也佛示现受金枪马麦之类盖亦表此义矣虽云示现不妨远远劫来曾有此因但似镜影故云示现又以于受与不受皆得自在但是故意非业所牵故云示现且如一人之业从无始来有何边畔但以发菩提心后念念熏修者便不润之则悉不受之便至证真成佛即知过云曾作之事何限然断障既尽业则巳无不妨依宿世所作事而受即名示现也二转者转重罪而轻受谓自知未发心前所有过罪道力既小不敢望其直灭恐命终后坠三恶道障于修道遂颠转向今生便令偿却便偿即轻待来生即重故十住婆沙论云于三恶道中若应受业报愿于今身偿不入恶道受经云设有恶道报头痛即得除金刚亦云受持读诵此经则为人轻贱是人先世罪业应堕恶道以今世人轻贱故先世罪业则为消灭当得阿耨菩提涅槃经说智者造罪重造轻受亦是此意也三灭者悟理精深发心勐利念念观诸法性心心顺性修行罪体既空倒心又正染心复止本末念念俱忏理事了了彻源如是之人岂有业累更余在耶故经云烦恼如空无所住志公云烦恼何处安脚X故云灭也若虽发心勐盛不达罪源或虽悟理不能息业云欲忏悔竟何益欤注然小乘下三明大小乘深浅之相言时定报不定者以遇忏心勐利善力强盛应受而排敌之以时定故巳过其时则一差永差以报不定故容可忏灭而不受然此时报相对义有四句及三报义并在弥勒章中广述说可更捡而叙之大乘一切皆灭者如下所明注又善心下四料简对治品类总有三种对治一忏治罪二智断障三善防恶忏中云上下品类敌对者罪若深重还须发勐利胜上心忏之方灭中下随类可知智断烦恼者上品麤障易遣故初心下品之智即能治之下品细障难除故须利根久修上智方能除也如罗縠之障非十地等觉之智何能断之防罪亦尔谓四重罪重而易防初发善心及劣善心即免余篇转轻小转难防项故南山钞主未免吉罗优波毱多尚翻油钵故须上品善心方便可防制疏三果报者注中之文亦是佛名经中之偈谓有四梵志知得五通忽闻空中有声云汝等十日皆的命终此四人倚恃神通拟不伏死俱来辞佛避死意骋神通一人入海底一人在空中一人入深山巖谷非人所到之处一人常在千千万万人聚集閙处日满俱死佛说偈言非空非海中非入山石间无有地方所脱之而不受报唯有忏悔力乃能得除灭故释提桓因五衰相现恐惧切心归诚三宝五衰即灭得延天年又如尊胜经说善X住天子亦五相现以陀罗尼忏悔力故亦延天寿彼经别相忏报障中先忏阿鼻乃至三恶次第而忏此三能障等是彼经中先标三障之文具云此三灭者则六根十恶乃至八万四千尘劳皆悉清净疏加一见障者此是华严随好品中忏悔之文列所忏悔障云业障烦恼障报障见障故云加一注云见及烦恼利钝者贪瞋痴慢疑是五钝使直云烦恼余身见边见邪见见取戒禁取是五利使即名见障若通而论之总名烦恼或亦所知障是见障也疏然欲忏下三明所起之由也不觉者根本迷也故佛名经云独头无明为烦恼种今虽巳觉倒习犹行亦长须悔恨起贪瞋痴者然烦恼虽有其十勐利发业是此三毒故故注偏指之云是业因也发身口意者能发是身业所发是身具所造是善恶不动业也皆思为体者论云大乘三业皆思为体谓动身之思发语之思及思当体自是三业也造业具者此异熟无记之身口及深污意根此是造业之具度如工巧之业而锥刀器不是业也开之成六者彼经云身身业语语业意意业即是六也经文自释身浑浊臭恶虫聚等身业即行住坐卧屈申等语即风息吐纳高低等语业即起居问讯赞说毁说等意即觉观思惟等意业即忧喜等评曰经中约相见可见闻等而显之不尅体说思为业可以意趣中求矣注善恶不动及顺现生后等皆在弥勒章中巳具释说三三者身X等三具善等三种业现等三种报也合九种者前后不相离从三烦恼生者即贪瞋痴也此是根本疏然忏有二下四正明忏法也于中又二一总二别总中云责心者悔恨无始巳来不早亲近善友发菩提心而乃执认身心我等相纵恣贪瞋嫉妬分别见慢造种种业如蚕作茧自缠自缚苦苦坏苦行苦无有出期疏若就下二别也善恶不动三种业中唯别忏恶业也谓善及不动但以迷心取相求有故成过患若离其病不除其法故此不忏若恶业背理招苦一向须断故此忏令灭也二种者遮则佛之遮制违制成罪性则法尔犯之有罪十恶是也准小乘宗四重八重不通忏悔僧残巳下四篇方许余如别卷作法者小乘忏要请大比丘为证对大僧具五法一袒右肩二右膝着地三合掌四说罪各种五礼足若对小夏阙无礼足但行四法若僧残罪须请二十清净僧令六夜行摩那埵供给承事七日满僧为羯磨除罪还成令戒净如本所受尼则集当众四十清净大德若轻罪则一日承事不必集也大乘亦有作法次下引方等经中是疏复须等者于作法忏中兼复起行也事理者此中文四一事二理三双明四总结初中如方等者注中撮略说之今更广之谓彼经令先严净道场香泥涂地及室内作圆坛彩画悬五色幡烧海岸香然灯敷高座请二十四尊像多亦无妨设餚饍尽心力新净X衣服鞋履无新洗故出入着脱令无参杂七日长斋日三时洗浴初日供养僧起意多少别请一明了内外律者为师受二十四戒及陀罗尼对师说罪要月八日十五日当以七日为期此不可减若能更进随意堪任十人巳还不得出此俗人亦得须辨单缝三衣备佛法式旋遶一百二十匝却坐思惟等广如经说疏佛名经者方等多明作法兼起行佛名多明起行少说作法又兼理也注云归三宝者具云夫欲忏悔必须先敬三宝所以然者三宝即是众生良友福田若能归敬灭无量罪长无量福能令行者离生死苦得解脱乐先当兴七种心以为方便一者惭愧云云后结云生如是七种心巳缘想十方诸佛贤圣擎拳合掌披陈至到惭愧改革云云疏理如净名下二理忏也文二一正明即优波离为二犯律比丘忏悔维摩诘呵云无重增此二比丘罪当直除灭勿扰其心所以者何彼罪性不在内不在外不在中间如佛所说心垢故众生垢心净故众生净心亦不在内云云如其心然罪垢亦然诸法亦然不出于如如优波离以心相得解脱时宁有垢不我言不也维摩诘言一切众生心相无垢亦复如是唯优波离妄想是垢无妄想是净诸法皆妄见如梦如焰如水中月如镜中像以妄想生其知此者是名奉律乃至时二比丘疑悔即除发阿耨菩提心余如别卷具引释疏难曰下二通妨也罪违等者真X性本离一切过患本具过恒沙福德智慧等故设有漏福亦是性之起用故论释用大云能生世出世间善因果但是计执之心乖性福善之相无违性罪即必违真性故一切教中未曾说有无漏恶及无漏罪也是能治者如明与暗定不俱生也是能生者如镜净明影像无尽所以华严关键中明性起缘起不同缘起法界通于善恶染净性起唯善唯净具如别卷所释引金刚者人多诵得意亦易知不能具载疏普贤观下三双明理事也初双标二经各具二忏也初观经者初令昼夜六时对十方佛普贤菩萨遍忏六根故云事也观心下可知若欲忏悔下具云一切业障海皆从妄想生若欲忏悔者端坐念实相众罪如霜露慧日能销除是故应至心勤忏六根罪疏随好品者具足文云以尽法界众生数等身以尽法界众生数等头以尽法界众生数等舌以尽法界众生数等身业语业意业悔除所有诸障过恶既运三业而忏即当事也然是全理之事以皆云尽法界等故彼经忏悔因由在别卷中疏观诸业性至理忏者则连次经云时诸天子心大欢喜而问之言云何悔除一切过恶天皷告言菩萨知诸业不从东方来但从颠倒生无有住处菩萨如是不从南西北方四维上下来而共积集止住于心决定明见无有疑惑后有经文对业观报云诸天子如有颇梨镜X名为能照清净鉴彻与十世界其量正等诸国土中一切山川一切众生所有影像皆于中现彼诸影像可得说言来入镜中从镜去否答言不也诸天子一切诸业亦复如是虽能出生诸业果报无来无去疏事忏除下四总结事理也因迷理而起惑业故理忏为根源也然双除之妙固不在言若难具者必须先访善友令解理忏何者根拔枝存容渐枯朽若枝尽而根在千回斫而还生智者详焉疏二顺逆中初双标次别释文三先顺后逆今初顺有十一者自从无始来颠倒昏迷妄计人我故起于身见二者内具烦恼外值恶友劝惑我心倍加增盛三内外恶缘既具能内灭善心外灭善事故于他善都无随喜四既不喜善则乐恶也五如好猎者于万般禽兽总带杀心悭贪者举世资财无一不要事未必遂而心常然六前横此竖七才修一善则表白再三积岁过非未曾上纸八言虏扈者不尊敬貌九十可知从无始下结云若自及他无皆尔是为十种顺生死流昏倒造恶如厕虫乐厕不觉不知生死浩然而无际畔二次起下显能治逆生死十心也彼云今欲忏悔应当逆此罪流用十种心翻除恶法一者先须信因果决定孱然业种虽久不能败经云终无自作他人受果转识善恶不生疑惑是为深信翻破一阐提心二者天见我屏罪是故惭天人见我显罪是故愧人以此翻破无惭愧心三者人X命无常一息不还千载长往幽途绵邈无有资粮苦海波深舩筏安寄圣贤可呵无所恃怙年事稍去风刀不賖岂可安然坐待酸痛又佛名经云若不忏悔者大命将尽地狱恶相皆现在前当尔之时悔惧交至不预修善悔何及乎当尔之时欲求一体一忏岂可更得众等莫自恃盛年财宝势力放逸自恣死苦一至不令人知盛年壮色无得免者怖心起时如履汤火六尘五欲不暇贪染如阿输柯王弟闻旃陀罗振铃一日巳尽六日当死虽有五欲无心爱念行者怖畏苦到忏悔不惜身命如彼怖王以此翻破不畏恶道四者根露条枯源干流竭若覆藏罪是不良人迦叶头陀令大众中发露其余行法但以实心向佛像改革如隐处有痈覆讳不治则致于死以此翻破覆藏罪心也五者若忏巳更作者如王法初犯得恕若更作则重初入道场罪则易灭更作难除巳能吐了云何更噉以此翻破恶心相续六者昔日自安危人遍恼一切境今广起兼济遍虗空界利益于他以此翻破一切处起恶心也七者昔三业造罪不计昼夜今善身口意䇿励不休匪移山岳安填江海以此翻破纵恣三业八者即昔自灭善亦灭他善不自随喜亦不喜他今守护诸善方便增广不令断绝以此翻破无随喜心九者昔亲押恶友信受其言故今念十方佛念无等慈作不请友念无等智作大导师以此翻破顺恶友心十者如前理忏若不善解此十心X全不识是非云何忏悔设入道场徒为苦行涅槃经云若言勤修苦行是大涅槃因缘者无有是处即斯意也疏然上理事下五翻罪为福也注中指行愿经者证恶业无边婆沙论证忏悔福亦无边也行愿经云菩萨自念无始巳来由贪瞋痴发身口意造诸恶业无量无边若此恶业有体相者尽虗空界不能容受注婆沙论者彼说忏悔功德云此一念善及形色者三千大千世界所不容受以非色故所能容受故知一念忏悔功德便与无量劫所造之业分量齐等如室中一须臾灯光之明所遍分量与此室千年之暗分量齐等劝请中拣云凡小者凡夫小乘也请转法轮注中偈云云者即婆沙偈云十方诸如来现身成道者我请转法轮安乐诸众生然请义有二一随相请二称性请随相可知称性者如疏说也谓须恒悟一切声如空谷响缘起无性非断非常一一全真无非法界既闻无所闻则终日闻法心观如此是请法轮故云知声如响等也此是大经出现品转法轮门中之文也其文具云知声如响而请转法轮了于诸法真实性故于一音中出一切音而转法轮毕竟无生故又云菩萨欲知如来所转法轮应知如来法轮所出生处佛子如来随一切众生心行欲乐无量出若干音声而转法轮释曰既随众生之心即知愿请转法轮须X令自心称法心若不称请亦不闻故即常请下二句是藏和尚缘起章第六请转法轮门中文也具云由一切诸佛唯智唯德菩萨即以穷法界之智而请佛说法是故一切诸佛无不雨大法雨然菩萨唯愿唯行诸佛即以甚深愿力而加所请是故菩萨无不获于大益当知菩萨常请诸佛常说未曾失时也疏请佛住世中注偈云云者彼偈云十方一切佛若欲舍寿命我今头面礼劝请令久住唯行愿经者文云所有尽法界虗空界一切诸佛将欲示现般涅槃者及诸菩萨声闻缘觉有学无学乃至一切诸善知识我悉劝请莫入涅槃经于一切佛剎微尘数劫为欲乐利益众生称性请者谓众生心净见佛常住众生业重心垢见佛舍命佛无生灭随机见故故知心净观佛佛则常住为真请也众生心垢等者设有心开解发曾得见佛而情识习气忽起还不现前故今劝请者但依智离识常作佛观心清智明即常见佛不曾涅槃若瞥尔起心尘劳相续观智间断即不见佛名为佛灭度也故出现品涅槃章中云如来常住清净法身随众生心示现涅槃佛子譬如日出普照世间于一切净水器中影无不现佛子于汝意云何彼影不现为日咎不答言不也但由器坏非日有咎佛子如来智日亦复如是普现法界无前无后一切众生净心器中佛无不现心器常净常见佛身若心浊器破则不得见释云法身无像故无器而不形圣智无心X故无感而不应像非我有自彼器之亏盈心非我生岂普现之前后持戒器破定水无依菩提器破智水宁止无信清珠故心水浑浊何由见佛又缘起章中明佛出世间门中云非是佛身潜隐而不出现但有智见之则言佛出无智者不见之则云不出世当知未曾有世间而佛不现者此现与不现由有智与无智非佛行藏而有出没但常照一法界则一切诸佛常现在前故知请佛当净其心也疏此义如下者彼以佛出世涅槃相对作二重一约真实释二重约对机释对机释中一半巳如上引说由常作观常见佛故行愿经结请佛文云虗空界尽众生界尽我此劝请无有穷尽念念无间无度厌也疏随喜者翻多生嫉妬障也故云由昔不喜他等准行愿等者文云十方三世诸佛如来从初发心为一切智勤修福聚云云乃至般涅槃分布舍利所有善根我皆随喜及彼十方一切世界六趣四生所有功德乃至一尘我皆随喜一切声闻辟支佛有学无学所有功德我皆随喜一切菩萨所修苦行志求无上菩提广大功德我皆随喜疏法华则唯等者缘彼有随喜功德品说随喜展转直至第五十人犹过于以七宝等施与四百万亿阿僧祇世界六趣众生百千万分之一道俗多读诵此经故因辨彼所以随喜功德至多者由随喜如来权实功德也是功德多X之所以权实者经云此法华经开方便门示真实相如来智慧甚深无量其智慧门难解难入世尊法久后要当说真实佛以方便力示以三乘教于一佛乘分别说三十方佛土中唯有一乘法无二亦无三除佛方便说故二十八品三周之文但如来权实知见生公云此华不有则巳有则华实双含此经不说则巳说则权实双辨既终穷极唱难信难解今能随喜故德难量疏向于三处者向实际中有二一回事向理二回行布向圆融向菩提中有四一回因向果二回劣向胜三回比向证四回世间向出世众生中有三一回自向他二回少向少三回自因行向他因行然此三处不出随相离相二义众生菩提随相实际离相又众生随相菩提离相实际非离非随若阙随相即堕二乘若阙离相即同凡夫疏所以要此下释三所以所以有三具悲智离相故谓大悲下化者回向众生也大智上求者向菩提也而离下向实际也又此三下二互相资故言一即具三者谓为证实际须向众生离色证空非真实际故须向菩提速证菩提成一切智断于二障乃穷实故又为救众生须证实际于惑自在方能化故若自有缚不能解他缚故须向菩提有智方能广利故又为回向菩提须向众生不为众生终不证大果故须向实际不证实际非菩提故疏四弘者如常可知为对四谛故亦如发菩提心义X门中释然今更略言观苦谛故愿度众生观集谛故断烦恼观道谛故学无过法门观灭谛故愿成菩提证真寂灭也五愿者亦如前述即不取断烦恼而加如来无边誓愿本福智无过誓愿集疏然上八重下大文第三生起次第也供养口赞身礼次洗涤法器欣求法雨摄他同巳回向三处愿皆成佛十种者一礼敬佛二称赞三供养四忏业五随喜六请转法轮七请佛住世八常随佛学九恒顺众生十普皆回向开别义者各如侧注说彼阙行愿者以十门都是普贤行愿矣疏若不下第四结意感应中三初略销文或见等者所见无准或佛摩顶或种种华光说法等故言或也见者或于定中心忘身处之相而忽见之或于观中见真性随缘成如此相据义理虽成一切不唯此相然且当时与此相相应或眠梦中见如是等总明遇善境也不作圣心者佛顶经中说诸胜相皆结云不作圣心名善境界若作圣解即受群邪今用此语也轻安义如前释此中但显当时身心行相矣疏论中说下二引例以证三天台止观下别释诸禅第九门中善根发相者八门巳如前说故此当其第九或重者如物镇压或轻者身如欲飞余皆可解但文X略也广如别卷疏然论与经下二会通也除惑等者惑业在心如尘泥在水今忏除之如水去泥滓摄动者谓虽除惑业不贮心中掉举浮散任运流动或种种思虑修习何成如四病云作如是言岂是贪瞋岂使结业又前云虗妄浮心多诸巧见皆同此说故须摄念澄心如水清而澄渟也空者由除惑业故寂者由摄驰散故方能等者如水现像疏自终期限等者疑也疏毗尼经者今取意撮略引之但证二戒不同非证道场之事彼经云声闻乘人虽净持戒于菩萨乘不名净戒菩萨乘人虽净持戒于声闻人不名净戒优波离声闻人不应乃至起于一念欲更受身则名净戒于菩萨乘最大破戒菩萨乘人于无量劫堪忍受身不生厌患名清净戒于声闻乘最大破戒又菩萨不尽护戒声闻尽护菩萨持开通戒声闻持不开通戒更有要文别卷具引疏六和者梵语僧伽正翻云众义兼和合若但言众何异鄽肆多人聚集或军营群吏皆集同一处互相侵谋争名竞利若唯云和合何妨二人同心或共谋恶或夫妻之类故须具云众和合也和合有六谓身口意戒见利疏陈词句中三初正销文怖魔者初出家时魔宫震动比丘是能怖魔是所怖非谓怕他魔也谓令魔惊怖名怖魔如云惊军动众乃是军众惊动也乞士者X上从善知识乞法以鍊神下从檀越乞衣食以资身净戒者有表而受无表而持缘具心真故名净也有人加净命破恶以为五义今以乞士是乞食正命离邪如法而活即是净命也净戒不犯即破恶也故不别列优婆此云近事塞夷则是男及女夷尼皆是女声四分律又云婆私皆梵音小异耳寂灭行者理实而言既修三观即有至静起幻寂灭等三行今通言寂灭者正是中道圆觉逈异二乘兼含拣权教菩萨故疏八识等者本章巳释四智者菩提章中巳释其销经义意详之可见但逐难略指五识取尘等者卒尔眼识同时意识等也疏然小大下二料拣大小也八对皆上小下大务其文略不能一一指之然所对小乘之行皆约结大界内众和合若依法之行其中或有难缘或别事故独居者或二三人居者此不对之以事稀故非佛教本意故是别行法故疏所依者若据严净道场亦是所依缘经云以大圆觉为我伽蓝故取圆觉也又道场日满夏日未满不妨东西故不取道场又修观之时忘于身及处所之相故也文中示现安居及实相住持自称名字等皆是经文示现者陈词句及标心也其中小乘定实事相对首如常可悉然心不起念念起背本不间断觉无上菩提等设不安居道场观门本亦如此今取以为安居相者有二意一明言示现安居二因说安居便形对小乘说故问大小下三对辩宽狭也X疏诫取邪者文二初定所证境是加行中之所证也故云总标等谓加行尅修三观虽在后段说之此是道场中修证仪式故总标举诫修三观之人若证现境界非先所闻不得取着疏非彼下二正解释然斯文甚要余处所无至于天台辨禅门修证最备亦无此诫若得此意天台觉魔事一门及邪禅善根发相一段都无所用也若失此意则纵全用彼二处之文亦说邪魔之相殊未尽也别异境相有何穷尽故唯除实相余皆魔事故有证有得皆名邪故愿诸学者谛思念之始终不异者谓信若不信圆觉余信皆邪如三圣圆融观说由此义故经云发心毕竟二不别文及初发心时即成阿耨菩提又云因该果海古今传云初发心时与佛齐功皆斯意也若不解此义如何会如上等文文中易见随难释之疏幻观中云前威德段中圆说者具二利也愿广心真者心实欲行佛菩萨种种门修行方始外发大愿故云真也亦如前云情发于中等也圆觉经大疏释义钞卷第十三X圆觉经大疏释义钞卷第十三终南山草堂寺沙门宗密撰疏先取数门中文三一标经意二释修息三配属经文初中云治觉观者据五停心观对治之中药病如此不治余四者悟净觉人全无愚痴亦不着我贪瞋麤重巳能觉之伏之故不作余四观唯思觉微细非所执法任运而起最难制止正障禅观故此先取数门以治之也入妙境者寂灭中道是此观中所观境故疏然修下二释修息也修出入息者非唯系心不散抑亦易悟无常以喘息出入是寿命生死之所依故又万物皆因此息而有今觉此气息都无根源虽云气海何有深广之实由此观之易悟诸法空故文中二一标举列名但依出入息道有六门方便修之此是内行根源三乘要道故瑞应经说世尊初诣道树加趺坐草欲习佛法内思安那般那一数二随乃至六净万行开发降魔成道佛为物轨示迹若斯三乘正士岂不遵禀又提婆菩萨破外道巳亦劝修此门如别卷记说据天台下二修之仪式然天台总列十门今唯取五门谓一次第相生二随便宜三随对治四随旋转五观心不取余五者如X别卷具列而详之疏次第者下三正明修证五门各二一修二证今初门者正是入道之楷模也修者文显可知大底而言由心专数故即忘得诸境心无二缘故故佛言制心一处无事不辨然有处云掉举多者数于入息昏沉多者数于出息证中云任运者任运从一至十不假功力抑心束意自然住于出入息数缘中也舍数修随者谓觉息虗微心相渐细患息为麤意不欲数应当放息修随注下皆等者虽文义皆异其意皆同故不能一一举之疏随中修者谓舍前数法一心依随息之出入想心缘息知息出入心住息缘不思别境故云无分散意证者心既微细安静不乱故觉息长短等也长是沉慢短是急促言任运相依亦是不抑伏也此道经云绵绵若存用之不勤息既绵绵心即疑静行者尔时既证随门又觉以为麤心厌欲舍如人疲极欲眠不乐众事应当舍随修止疏止中修者不数不随诸缘亦息故云疑寂证中云泯然者定法持心任运不动也行者尔时即作是念今此三昧虽寂静安乐而无慧方便不能破坏生死此定属诸因缘和合而有虗诳不实不见不觉应须照了即起观也疏观中修者即于定中观也息想者息如空中风也身不实者三十六物内外不实如芭蕉也心不实者识心无常剎那不住定何所依者无我无人身受心法皆无自性证中遍毛孔者遍身流注不唯口鼻胷臆脐轮也心眼者非肉眼也X彻见者昭昭无隔如目覩也三十六物者内外不净剎那变易四念处者观身不净等破四颠倒者身净受乐心常法我皆如前四念章中广释行者尔时观相既发心缘观境非真非实应舍观修还疏还中修者既知观从心生若随之折境即不会本源故反观观也言无所从者为从观心生为从非观生若从观生是无常法未观之时本无此观故若从非观心生未观之时则巳有观其实不尔所以者何初修数随止等三法中未有观故当知此心本自不生不生故不灭不灭故即空空故即无观心无观心故岂有观境故云境智双亡也此是至道之源故名还矣证云不加等者自然见心境总空又不断灭是为本源也行者尔时当知若离境智归无境智亦不离缚以堕二边故若住境智尤为系缚故舍还门安心净道疏净中修云五蕴净者知色净故不起妄想分别受想行识亦复如是息妄想垢是名修净息分别垢息取我垢皆名修净举要言之若能知心本净方名真实修净也证云豁然者心忽相应无碍方便任运开发等也或证等者然此证净有二一相似证五方便似无漏慧发二真实证苦法忍乃至第九无碍道等真无漏慧三界垢尽故名证净疏随便宜者第二门也欲得深禅定智慧初学安心必须善巧当于六门悉知悉学调试其心随所便宜即久长用所以者何心若不便强修无益故遍学六以自试也随X便而用者不拣次第也种种禅定者得持身及麤住细住欲界未到地初禅等疏对治者第三门也然所治六病皆说诸习定时于坐中而起者也文二初正释此门缘诸境者其心浮动明利心散纵横难可制录故须修数息观以制之由心专数故忘却境界故佛云觉观多者故教令数息昏散者昏则无记心闇睡眠散则心浮起逸越逸者怳怳无所之也亦是思觉攀缘皆坐中不安之相故调心随息明照入出照入出者治无记昏睡心依息者治觉观攀缘气麤者因用心太急或因事境而短未定心神躁闷气则麤也此属身也心散流动而属心也故用止门宽身放息息心凝寂止诸境应以为治也贪瞋者坐中忽念可爱之事或名利或色欲或忆得怨家曾如是如是侵犯我等贪瞋便起此麤障重不易止息须观自身他身不净种种过患以治贪作慈悲观想哀愍一切恕他昏患等以治瞋故云即观也痴邪障起即还者痴非如牛羊之徒是不信因缘业报或如种种异见故又云邪当须反照十二因缘从生死逆观展转相因乃至无明横从空起即还本源故云还也故诸疏论皆以顺观为疏转门逆观为还灭门即还本源灭诸妄想也恶念等者谓于坐中忽然恶念思惟愿造一切恶业之事或有种种诸恶境界而现乃至逼切身心当知悉是过去恶业障发当用净门念法身本净不生不灭本性清净以对诸染及破恶境皆X空而为治也疏然上等者二料拣前后又二一前二后前中又二一正拣二会经今初云通者约所修六门若次第若便宜若对治之行相也别者各有见解宗旨各有趣求略如注配今当更释且约数门说之求乐者谓诸凡夫以根钝故但信师教当数息时唯知从一至十令心安定欲望此禅受诸快乐此是数息而起魔业以贪生死故或如此方道教中人亦调息养生意求长寿之乐虽无记数之教心想亦与随息无别故注云求乐也有见者谓诸利根外道见心勐盛当数息时从一至十欲求禅定亦能分别现在有息无息等四句如别卷说随心所见计以为实起诸邪行断灭善心乃至转为人说故云有见求涅槃者谓二乘人欲出三界自求涅槃故数息调心于数息时不离四谛十二因缘等唯明菩萨者其文亦显详之可知数息既尔余随止观还净等五亦然疏今经下二会经也是此意者拣凡夫外道二乘为修圆觉大因缘故前文巳频显发心行想不出上求下化也疏此后下拣后也唯一乘者于中复有顿渐旋转门者即天台所得旋陀罗尼门于一法中解一切法一一皆尔旋转无碍此是渐修功成而得是法华宗名为渐门故彼云前诸门从假入空得慧眼是二乘菩萨共行之法今从空入假是法眼谓从空入假旋转出一切法诸行功德即知先同二乘从假入空空观成巳然后不住此空慧以之入假方能旋转诸法X岂非渐修功成圆证耶观心门则直从本心源而了诸法故当顿门故彼云悬照诸法之源源则众生心也发趣仪式虽顿渐少殊皆是一乘实教之宗旨也疏旋转者第四门也大意巳如上释上所言从空入假者当数息时发大誓愿怜愍众生虽知众生空国土空而欲成就众生净佛国土尽未来世作是愿巳即当了达所数之息不生灭其性空寂即息是空非息灭空息性自空便能如此了息空者由先巳入空观故也空即息者即今从空入假也非真非假者託中道法性方能旋转诸法也非世出世者此息无世出世性故成就世出世也如梦幻者虽无实可得亦分别所作事了息亦尔虽无息性可得亦成就息念从一至十了了分明知此息相成就等者入此门者于一法中通达成就一切法也故息是万物之本执之则成就一切世间法达之则成就一切出世法是中应一一广旋转诸法门行相如别卷中说不可尽等者谓略说于数息门中修旋陀罗尼菩萨所行无碍方是菩萨若入此门直说数息调心穷劫不尽况复于随止观还等五门种种诸禅智慧神通四辨力无畏诸地行愿一切种智无尽一切功德旋转而可尽乎故云一一如是疏观心者第五门也为上根者是顿机初心人也若久熏习方能了心不名上根故前云从空入假此云不由次第悬照法源即知顿渐有异矣源者心者彼文云诸法之源所谓众生心X也约修习之力即功行成就达诸法空心念皆不可得方名本净苦但就法体而言众生本有此净心不待空一切妄染故彼小止观文云则于心性通达中道若于自心见中道二谛则见一切诸法中道二谛又引般舟三昧经云诸佛从心得解脱心者清净名无垢五道鲜洁不受色有学此者成大道论中指大乘法体云所言法者谓众生心是心能摄一切世间出世间法依于此心显示摩诃衍义今亦依于此心显示修习数等六妙门也观心无相等者谓一切法由心而起若能反观心源心性不可得即知万法皆无根本故于诸法无不通达心即数门者数一切法皆悉约心故心即是随门者谓一切数量之法悉随心王若无心王则无心数心王动故心数亦动如是观时即知心是随门心寂即止者当观心时知心性常寂则诸法亦寂寂故不念动不念动故名止也当知心即止门也觉心者当观心时觉了心性犹如虗空开无明藏见真实性得无着慧故心即观门无能所者当观心时既不得所观之心亦不得能观之智能所俱不可得即是本为还门也惑不能染者当观心时虽分别一切法不着分一切法以自性清净从本巳来不为无明惑倒之所染故经云心不染烦恼烦恼不染心行者通达自性清净心故入于垢法不为垢法所染故知心是净门直观等者文皆可知X疏今此经者下第三配属经也用心在此第五者观心门也言用心者悟解道理运心创意念念令与净心相应又不妨碍染净等法随相等行即长在观心门中若对治宿习调摄妄念令合理知即假借数息等方便以资止观故此先指用心次引证言前云者根本三观文初皆有此也具云悟净圆觉即是顿悟以净觉心即是用心以者用也前说观心本净正是此也心中了知亦证所知生住灭念心数等法不于心外知之一一只在自巳心中了之故云尔也即知心非生住异能了生住异灭如前心非数等数等不离一心故以为证疏修在初门者託以外缘方便随相修数息等以调妄心而成此寂灭中道禅那之观引证云先取数者即知巳依次第而修及渐进者即后段云渐次增进乃至得知等即知依数随等渐渐次第转转增益进趣后位故知是次第门也二三中证云先取数者谓有问曰第二随便第三对治皆不依次第今且经云先取数门数门第一即是依次第如何云或亦二三答举一例诸也例者不妨或云先取随门或止门等谓数门便宜即先取数或多思觉亦先取数或随门便宜即取随门或乍昏散亦取随门余四皆尔经但举一以例余者何局于文哉又问据二三门随修其一或便或治不妨即得禅定以余门非便故无所治之病故既不妨唯一何得云先云先岂非相续更合有中后等耶答此对本经寂灭中X观云先以于此观之前先且修数随等故非六妙门中自相形对说先后疏成在第四者彼宗说三乘行人同修习数等或次或便或治得觉观攀缘等诸障尽时成就空观从空入假旋转诸法无碍自在今经亦于数等或依次修六或随一二行麤障既尽了知心念数量乃至知百千界事文中虽具举雨滴意例一切法也不尔如何旋转无量法门一一能知处故故云成在第四也疏或始终等者经文本无息字但云数门其所知法数亦不言息数长短出入等但言生住灭念彼第五门既亦不说用息于六妙门中一一云心即不妨此经意本说观心数中法门不必说息故云尔也谓息道从一至十亦为数心中生住灭念亦名为数何必事须息数方名数门故云不必问既此经与第五观心门全同何不唯用此销经文乃烦引诸门之义答圣意多含非局一面根有利顿利渐佛意潜皆被之各随乐欲得入故古德皆云修多罗意趣中求何必局执一途故流通分中文云此经是顿教大乘亦摄渐修一切群品如修罗蚊蝱饮海皆满上来多义不同总是释经先取数门一句了疏心中了知下文三初正释二证同三拣异从由前至心净者释经先取数门一句蹑前因息数而入心数但入心数者起后生住灭念文也此蹑前者皆约依次随便对治等三门修息也或不由下二句约唯用第五门修心六妙也故了知下总含两般之意但X修成皆能知也问经云心中了知何得此云了知心中岂不倒耶答二义皆具谓只是我自巳心中了知非别有能知之慧又还只了知我心中生灭等念非了知心外实有定法故应如此释之岂是倒邪麤细者约论中生住异灭开为三细五麤以辨麤细如次下疏中自配麤者五麤细者三细又麤中之麤异灭二相细中之细唯是生相细中之麤住相中前二麤中之细住相中之后二妄念者总指也本者三细末者五麤又住等三相皆末生相为本又生等四相皆末根本无明为本分齐者生相及住相中前二在本识中余皆在事识中又前麤细各有本末各有部分限齐故论云生灭相有二种一者麤与心相应故二者细与心不相应故又麤中之麤凡夫境界麤中之细细中之麤菩萨境界细中之细是佛境界界即分齐之义也头绪数量者总结上也谓四相犹如首领一一相中各有众多生灭等法展转因依生起皆有纶绪不相杂乱乃至八万四千不离四相故云显绪数量一一分明者生中一者业相也灭中一者起业相也住四者转相现相智相相续相异二者执取相计名字相皆如前文频有引释讫且顺三世者剎那前中后念为三世也灭是过去住是现在生是未来或生巳而住则生为过去住为现在住巳则灭灭为未来故诸大小乘经论或具说四相或略说三相以X住异二相同是现在故合为一故弥勒偈释金刚经身相即非身相云三相异体故天亲长行释之又成四相文云相是有为生住异灭佛体异此故非身相诸教或三或四甚多不可繁引疏论云下二证同也文二一正指同言乃至者次云以无念等故而实无有始觉之异以四相具时而有皆无自立本来平等同一觉故前文巳引故此略之疏问文无下二通妨难应具问云此观文首便云先取数门都无无念之言何得云正当此门应具答云人难解经良有于此且三观体用法义分剂在威德菩萨所问章中至二十五轮再问说者犹且明修三种时或单或复或具不具之相兼定慧修之分齐谓至静动用寂灭等各别今此门中直明趣入方便且令数门调心息于攀缘觉观诸念自寂即入妙境但是修习彼之三观元无两种三观故辨音问云此诸方便有几修习此段菩萨问云三种净观以何为首皆举前法以问修之仪式今云论中无念同此者此观根本文云不取幻化及诸静相等三重绝于对待之念结成寂灭之行至诸轮中一一皆云寂灭具如彼中巳释夫寂灭者生灭灭巳方名寂灭故科云绝待灵心观绝待者无念也灵心者一觉也以此云同何所疑耶今云寂观但取文少异非谓舍于前名故次云正当意在此矣纵就数门而论亦本为对思觉等念念巳止息方见生X住等念故前云由证诸念觉识烦动夫有念者必不见无念之理前巳频有征释善思念之然疏中云文在前章者有二意一若约法义体用即唯前威德一章若兼诸轮一一标显至静寂灭等各有分齐即总指二章也今此但明巳下皆巳释了疏然论约下三拣异也位满方尽者十信觉灭相三贤觉异相前九地觉住相十地位满觉生相文云远离微细念故得见心性心即常住名究竟觉故云极证今据等者然观行成时圆同佛果故许俱时知也故大经说若与如是观行相应初心即成正觉天台六即有观行即况圆顿宗因果无定分位后证中当更说之上来多义不同总是释经心中了知等三句竟疏净心是圆等者净者心本空寂为净故是体也心本能知为觉即当用也心通二言也万物皆然者若云不知万物是何因缘偏知雨滴一色邪定不如此但此经宗贵文句简略故但举一前释云者六妙中之文也问从前既云众生本具圆觉净心如何不得知一切耶故次答云凡夫之类等也疏诫邪证文二一结例本文二然此下广明证相于中二初正明三观证相后别明证有浅深初中二一约当经略标言各证者后当引文圆修方证者反显不圆即不证也故前云此三皆是圆觉亲近若得圆证即成圆觉方证者证有浅深次下即说如前文者诸轮末文云若诸菩萨以圆觉慧圆合一切于诸性X相无离觉性名为圆修三种自性自性者称体本来具也疏天台下二约天台广释文中又二初略指同由此空假逦迤直至中观方证不同此经一念同时故云具修不云圆也疏谓了知下二正显证相文三一明初心证相言从假入空者空观成就名慧眼成一切智若住此观即堕二乘故法华叙声闻云我等若闻净佛国土教化众生都无欣乐所以者何一切诸法皆悉空寂无生无灭无大无小无漏无为如是思惟不生喜乐既入正位者即见道位初果巳去是也从空入假者谓谛观心性虽空缘对之时能出生诸法故能于空中修种种行假观成就名法眼及道种智若住此观智慧力多虽见佛性而不明了自然流入者一念中具一切者正是证相佛眼双观空假中道第一义谛具一切种智了了见性者定慧力等也故涅槃云声闻定力多故不见佛性菩萨智慧力多虽见佛性而不明了唯有如来定慧力等了了见于佛性安住大乘等者即法华经喻说一乘如白牛等也行如来行等者亦是彼云行如来行入如来室着如来衣坐如来座天台用此等文显证相云若能了了见佛性即是安住大乘行步平正其疾如风若行疾如风即是自然流入萨婆若海流入萨婆若海即是行如来行若行如来行即是入如来室若入如来室即是着如来衣若着如来衣即是坐如来座若坐如来座即是以如来庄严而自庄严自庄严X即是获六根清净六根清净即入佛境界展转相蹑乃至即是庄严兜率天示现降胎八相皆尔乃至结云即是初发心住菩萨疏如华严者文云初发心时便成正觉等者等于涅槃大品法华也涅槃云发心毕竟二不别如是二心先心难大品经云须菩提有菩萨摩诃萨从初发心即坐道场转正法轮当知菩萨为如佛也法华中龙女所献心珠为证如是等经皆明初心具一切佛法即是大品经中阿字门即是法华令众生开佛知见即是涅槃见佛性故住大涅槃是则略说初心菩萨因修止观证果之相疏后心下二明究竟证相不可知者自智不及推教下约佛语而解止观果者谓法华开佛知见即是约观门以明果涅槃中百句解脱以释涅槃即是约止门以明果止即摄观故涅槃三德中有摩诃般若观亦摄止故法华云乃至究竟涅槃常寂灭相终归于空因中止观相即果位菩提涅槃无碍疏今经下三结释此经下当更说疏又彼说下第二别明证有浅深也文二初正明深浅言无碍巧慧者不离心念境界而不由心念所计依智不依识圆通识悟真法界也妙慧者无漏无相也朗然开发者开是惑障空无义发是真性显出义即同此经前云觉所显发明照法界者照体无边即是法界无别所照通达无碍者能所无二理事融通也相似者似究竟证也如法华六根者即法师功德X品说说法华经功德庄严六根故父母所生肉眼悉见三千界一切所有色耳闻三千界一切所有声虽未得天眼天耳父母所生眼耳如是鼻嗅一切香悉知其所在舌甞一切好丑美不美及诸苦澁物在其舌根皆变成上味如天甘露无不美者若以舌根众中说法能入其心得清净身如净瑠璃众生喜见三千界众生生时死时生善恶处悉于中现乃至一切亦皆于中现清净意根乃至闻一句通无量义能演一句于一月四月乃至一岁随其义趣皆与实相不相违背若说俗间经书治世语言资生业等皆顺正法三千界众生心所行道皆悉知之虽未得无漏六根而父母所生六根如是疏初证者入阿字门开如来藏者如来藏经萎华喻云一切众生具足贪瞋诸烦恼中有如来三十二相结加趺坐乃至展转别说九喻故今阂出成前所说此位菩萨八相成道也显法身者胜鬘中说在缠名如来藏出缠名大法身亦名为佛者法身是真佛八相是化身也中间诸位者四十二位中除初及后中间四十位也亦阿茶中间四十字也谓三十九贤十地等觉故华严十住每住皆有不由他悟之言皆是成佛之相若准占察经即四位成佛一信满佛二解满佛三证满佛四功德满足分齐同此经及论四位也后证者菩萨入荼字门也一念者论中最初业相业相尽故全体相应如氷尽时全与水相应也论云觉心初起心无初相即是X此也生公云一念不生前后际断照体独立亦当此也余文可见疏今经下后配释此经彼知三千界者眼见耳闻乃至意知皆尽三千界所有一切种种今此经说下至众生一念心世界一滴雨以例一切一一皆知事与彼同故当此证静极觉遍者静观文云不起思念静极便觉越三千故者如是初静从于一身至一世界觉亦如是若觉遍满一世界者一世界中有一众生起一念者皆悉能知百千世界亦复如是又云百千世界一滴之雨故云越也以六根清净知见三千界内事名相似证三千界者但是一佛剎土今此既知百千剎土计当超越十万位之量即知不唯是相似证故当实证之初也虽云百千意遍法界且方便以多数引人心识令渐宽广苦住云普适人心即漭荡无的现十方佛者是威德章净观中文如来出现是后改经文皆与初发心时即成正觉相当故备指以明此位因果交彻者此宗因是全性之圆因果是全性之满果因该果海果彻因源故云交也如前频说问今经为当定是相似证为的是初住菩萨故次答云圆顿等也谓一一位中皆圆证也故华严历别因果后便以平等因果融之此经四位顺觉之后便有忘心入觉以泯之文或说六即之义或道渐四相之文皆无定也疏遍修三观中二初略销文后广释义初中二释初约所感胜缘佛出释言万行巳圆者说修行文云方X便随顺其数无量圆摄所归当有三种据此即三观便摄万行故就此观成之人便是亲见如来应身也以见佛之益亦只是意在行圆故疏又即下后约自心本觉佛出释言离念者静观成离麤重攀缘之念幻观成离躭空滞寂及执着定相之念中观成离对待分别之念唯除本觉真佛更无余念而可隐翳故云出现于世疏然前离四病下后广释义也于中初指经总标言般涅槃者般者入也涅槃者寂灭也疏实义有三下释义也言实义者成佛及入涅槃各有实义成佛者大经云应知如来成等正觉于一切义无所观察又云譬如虗空一切世界若成若坏常无增减诸佛菩提亦复如是若成正觉不成正觉亦无增减涅槃者大经又云欲知如来大涅槃者当须了知根本自性如真如涅槃如来涅槃亦如是又云如来不为菩萨说诸佛如来究竟涅槃亦不为彼示现其事何以故欲令见一切如来常住其前于一念中见过去未来一切诸佛色相圆满皆如现在亦不起二不二想释真俗二谛皆以缘起之言而标指者为拣权教中一向凝寂空无之真一向生灭动作之俗也谓此真是法性缘起无性之真此俗是法性举体缘起之俗也言大经者华严也前后皆然无有少许处空无佛身者非唯诸法中下至极微尘皆全有佛而十方虗空一一可容一尘之处亦皆全有圆满具足之身相也即生X即灭者楞伽云初生即有灭不为愚者说四相同时即是论文前巳引释疏常住世常涅槃者此与前异前云念念是剎那生灭义但以相续不断故云常有佛成正觉涅槃今是凝然常住永离生灭相故全异也言住世者此常住觉照不离生灭法中也常涅槃者不同诸法生灭也疏恋慕故示现涅槃者文云譬如日出普照世间于一切净水器中影无不现普遍众处而无来往或一器破便不现影如前引释疏对今经意者三观成就离三种麤细之念故见佛现如水离浑浊波腾等相故见日现疏三令随便等者有四句一借假入空二借空入假三借空假以成中四借中以成空假此有二对其中义意扶持相成言直见心源者中也空观前对云诸法即性故空后对云无别所现故空既无别法所现方知即性既云即性当知无别故扶成也假观前对云不坏相故假后对云但从性现故假此亦相成可知疏偈中云摄念等者即前令过三七日一向摄念摄念非谓沉心必正思惟妙理境界疏总别相计四者一总二别故为四也总者在答道场之末别者在答加行之中今乃合之一处重颂余可知疏通分疏事须持教者故律中世尊说过去六代如来中有四佛结集经教故佛法久住于世二佛不结集经教X故佛法速灭贯穿者以经教贯穿法义义则不遗巳如悬谈引佛地论具释讫先须识名者如论语云名不正则言不顺言不顺则事不成事不成则礼乐不兴礼乐不兴则刑罚不中十法行者巳在道场礼忏门中法供养处释讫今此疏列文略义具谓写是书写施是转施等也此十法行皆是流布之相故结云如是分布等也疏一说即是多说者如说华严时具十种缘谓一依时从无始际尽未来际念念常说无间断故二依处遍法界中所有世界彼无量世界一一尘中皆有毗卢遮那说华严故三依主如前十方一一世界一切诸佛皆同说故故彼诸会每说巳皆结通十方一切世界故十方佛来证皆云我等诸佛亦如是说余七缘不能具述然虽一一遍一切时一切处佛佛同说皆遍法界为门不同亦无杂乱广如别卷疏诸佛获持者只如诸部般若多是帝释守护法华是菩萨守护华严及此经是诸佛自护良由根本法是佛师故诸教焕然者诸教所说一切染净诸法皆是圆觉妙心之中派流生起故达此法则诸法皆通若不了下即取意用大经之文文云不能了自心云何知正道也故云眼目者都结上义以归经文疏非器不闻者非拣之不示自是彼坚执不悟不悟即但闻声音语言不闻法也如日月不隔于盲人雷霆不隔于聋者等也极证之处者如悬谈初泯绝果X相成圆门中广说此义随缘起妄者既是在缠净隐染显故唯云妄也空不空等亦如前说此但列之以释经中差别之言耳悫疏总判五名云初圆照总持二契经宗决三三昧根本四寂灭常境五真妄合分疏依此名义而持者如云大方广便须心冥体性普观德相善巧起用余例此知又华严祖师藏和尚所制受持大乘经教仪式有五门每门五义在别卷中若以义求等者观彼处疏文即明疏前云等者皆是难词谓既亦是众生觉地何唯佛境无明等法岂是佛境界耶今云下牒起难词也次下释此意云虽说无明众生等法一一皆空空故彻其觉地不同法相宗教说为定有有则与佛永殊故此名为显如来境也疏华严信位等者即是第二会十信法门中问明品说所信之境有十门甚深第一缘起甚深问答心性是一云何见有种种差别等乃至第十佛境甚深问答佛境界智佛境界知等十义谓智是诸佛智用知即众生心体故此云智与知殊皆佛境界前巳具释既于信位明之即知缘起等十门之法本来甚深皆是佛之境界况此经所说染净之法皆依圆觉现起岂非唯显如来境界耶疏含十法行者谓修行之言通于总别别者是十中修习一行也总者书写讲读总是修行故此云含也必至佛地者至所显之处也疏宗是顿者始终依圆觉故具渐门者二执二空五X道五性四位三观四相四病三期三七日礼忏安居等也迟速皆益者次文即是谓巳悟未悟等也顿机者一闻巳悟渐机者乍闻未悟悟者即文而见法文字性离故未者约其文而观其义依其义方见其法若离文无所依故如是任持不失不忘是答奉持之问也所言文字性离等者用净名之文彼云文字性离是即解脱无离文字说解脱也彼四句但是一意今则分为两意用之详可知矣分上中下者上谓通明观行中则别明三观诸轮下则道场加行故云顿渐俱收疏渐教乖顿者就彼宗中若云初心即是佛者以为惊异初十信人尚不得错唿为十住况云佛耶诸皆类此故云乖也顿门必具渐者虽云轮回等非作故无本性无无而乃说贪爱是转回根本备述过患劝令除断虽云众生本来成佛而乃广说发心发愿勤修观行等故云必具大经亦云初发心时便成正觉然后具说十住十行次第修习乃至妙觉疏答功德中闻经配福度人配智者各如注释后段注文有二初释当文后又闻者下重释两段前福后智之义也后宿因中双明福智者经自明言种诸福慧慧即智也疏如金刚者彼云若人满三千大千世界七宝以用布施乃至若复有人于此经中受持乃至四句偈等为他人说其福胜彼然文例虽同优劣又异彼须受X持方胜此便闻名巳胜又彼四句方胜此一句巳胜又彼兼为人说方胜此自信巳胜问约彼经初较量之文即如此所说然彼句后复以多恒河中沙以计三千世界满尔许世界七宝布施尚不及持说又以河沙身命布施亦不如持说岂不超过此一世界七宝所较量耶答彼经次第断二十七疑故义理境界转转增胜上所引难之文是巳断至第七重受得报身有取之疑巳悟报身无取故功德超过多界七宝及身命之施今此但较量闻名及一句义都未较量证悟深妙之境以深妙境无有世法可较量故故知所问全非类也疏盈剎者满世界也为漏果之资者与有漏六道报应之果而作资缘致令三界生死不绝仍招第三生之重苦故云尔也悫本文云能招漏果之资文意不切谓世珍是能招漏果是所招句巳圆矣今更云之资乃成资是所招义势浑倒今谓资是资缘资助资助贪爱施心招漏果即知资是能招故改云能为漏果之资义意极相顺也疏积德者且如劝得一人断酒肉或持五戒福德尚多况八戒十戒乃至出家受具足戒其功巳难可说况一百箇恒河一一河中所有沙沙细如面以一沙计一人令尔许人皆得阿罗汉此之功德唯佛能算谁测边际故云可知可知至极之多非谓知真数量疏空体不空者灵鉴不昧此则以空如来藏为半偈二种皆具为全偈也或无常真常者悟一切法皆悉X苦空无常为半偈于空无常处见常住真乐本觉法身方为全也故涅槃经罗剎说半偈云诸行无常是生灭法后更说云生灭灭巳寂灭为乐方为全也又能观身不净等四念处为半法身常乐我净为全若约当经则幻身灭故幻心亦灭幻心灭故幻尘亦灭幻尘灭故幻灭亦灭总为半偈也幻灭灭故非幻不灭譬如磨镜垢尽明现为全偈也问若尔则此云分别半偈同于小乘或同大乘中权教如何功德如是难量答由先标圆觉为宗巳破无明为梦中人于此性净圆觉之中方说无常等法故先悟如来圆觉无垢然后说无明种种幻化皆生如来圆觉妙心显性之宗例皆如此论中亦云依觉故迷故虽半偈巳逈超诸教之全偈由斯功德难可算计疏亦如金刚文势者彼经云如来灭后后五百岁有持戒修福者于此章句能生信心以此为实当知是人不于一佛二佛三四五佛而种善根以于无量百千万佛所种诸善根亦非聊尔人耳疏故经说者净名经也乐生死者耽着富乐自恃强盛常乐胜他是生死业也着诸见者是邪智也故引为证注是非胜负者璎珞经云乐行胜负天魔行乐见是非外道行疏为请主者如悬谈初门引法华说疏一由旬者旧译云四十里新译云十六里疏自惟下大文第四庆赞回向也中三一庆二赞三X回向初中二一伤昔二庆今初中言迷者无明也心海者心是法海是喻对下句中生死波中生死是法波是喻谓风吹海而成波无明迷心而成生死故论云如大海水因风波动水相风相不相舍离而水非动性若风止灭动相则灭湿性不坏如是众生自性清净心因无明风动心与无明俱无形相不相舍离而心非动性若无明灭相续则灭智性不坏故若约楞伽经即以风喻境界文云藏识海常住境界风所动洪波皷溟壑无有断绝期论云无明约因也经云境界约缘也因缘具足故令净心起动成生死波浪也漂沉者人天为漂三途为沉如人堕落漩涡水中一没至底暂时漂至水面而出水不得又却沉下一一配合可知疏尘沙诸佛出者从无始来诸佛慈悲伤愍众生迷倒堕落出现人间相计其数如抹世界为微尘之数亦如恒河中所有沙有如是等恒河一一恒河所有细沙之数恨我与佛无缘佛出此世界我生彼世界佛出诸世界我则生此世界或佛出时我在三途或北洲等一切难处我暂得人身则佛及教法巳灭设法未灭亦不闻不信不能发心犹如盲龟堕在海中求出不得海有浮木木中有孔可容龟身龟若得入其中漂至海岸即得出海然百千箇盲龟浮木无由相遇我如盲龟佛如浮木孔以不相遇于今凡夫法华涅槃皆有此喻所言佛出人中者病重之处则偏忧也六道之报多从阎浮人身造得发X心修习三乘无漏之业亦在人身由人中分别强盛多思议故六天苦少八难缘隔堪受化者唯是人中疏何幸下二庆今也若据所逢了教华严及诸圆顿显性经论数部然今且正庆此经也千重疑者余先于大小乘法相教中发心习学数年无量疑情求决不得后遇南宗禅门真善知识于始终根本迷悟昇沉之道巳绝其疑至于诸差别门心境本末修证行位无量义门及权实教犹未通决每因思惟观照或因披寻诸经律论至相违之文屈曲之意迷疑之处智则结滞如水流之吹风冻结冰则不能通流心情郁快亦如此也自习此教一一泮释如氷在日中亦如汤沃霜雪故云类氷消也寻思等者反验宿因若非累世遇诸善知识闻了义教熏习藏识岂得如今覩此妙典便能悟解耶岂一生二生三四五生闻信便能悟入如此性相无碍真妄融通凡圣交彻本末自在无杂无乱千门万义一一成就无疑滞耶当知巳于累世积集闻熏巳于多生遇善知识方能通达如此甚深至教文乖意通等义门也实曾频频寻思此意或静夜通宵或宴居终日或独行尽于一程想像于怀感荷多生诸善知识开诱劝示而至于此又委细想得数生巳前初遇善友之时必难信向种种坚执作种种非理之语骋能骋辨务在抵拒赖善友慈念觉悟恐涉毁教恐转坠堕乃尽心竭力方便救济如此数生方肯信受虽能信顺又未悟解复烦善友X种种方便譬喻教令通会又经数生如此然虽随言即解过后依前因循而巳仍未解生难遭之想念念求学常只是费善友心力长时劝策方能渐进又经数生空好习学言教道理不能对境捡心不觉察妄想折伏情念每闻善友说甚深义即欢喜听受亦闻指着用心乖道处即不欢喜反疑善友或不怜念或信任人言或有余意如此种种障道门户从初发心乃至今世委曲思惟想其流类种数千千万万之事须一一蒙善友悲怜不舍百计千校渐渐诱引方得今生能超过尔许多障道关节数曾闲暇之时幽静之处因反思多生之事泪流至项心咽至胷往往微声啼泣恨不便见多生知识一一记得恳到礼谢种种报効因此便念念发愿愿来生一一却得相逢兼得宿命智一一醒得一一竭尽身心供养报恩恳情如此不知所为因略书示同流令知我前车巳翻诸人后车当改辙耳疏上士慈悲下二赞也哀末世者十二菩萨一一问中皆云愿为菩萨及末世众生也始终次第者始谓文殊问本起因地终谓圆觉菩萨问三观修证若对一类上根初一周说则净慧章说凡圣因果之人随顺觉性之相便为终也次第者谓于了教发心直趣大乘之人且合问最初依何法发心以何为本因故文殊依此而问故佛为说圆觉净心本有总持染净诸法是一切法之源由无明故妄认此身心为我故X有轮转又无明本无亦无达悟之者归如来藏究竟圆满次既悟此境法尔合知依悟处修行之理然净觉本具无憎无减无明本无无可除断即不合修若不修行常居幻化修不修义言反意合固宜了之故普贤依此而问佛说身心及修行智虽皆如幻不妨如幻智修幻身心身心尽时幻智亦灭觉性圆满无生无灭次既悟此理法尔须知修之方便如何创意如何运心而得观行成就故普眼承此而问佛说以正念离幻为前方便止息诸缘坚持禁戒安处徒众宴坐静室恒常思惟一一推折四大根识尘境于中我执法执皆无所有即达二空所显真性又泯修悟之相影像亦灭觉心清净一切皆然无自无他平等不动遍满法界于诸二境无爱无憎乃至众生本成佛道次闻此说巳根稍劣者法尔合疑本来成道何得现与佛殊优劣天隔故金刚藏知机依此而问佛说良由众生轮回之心而观圆觉似有流转其实觉元不动如舟行故见两岸移其实岸本不移既通此疑方知由轮回之心故见圆觉流转法尔合断此心然此轮回心及轮回相任运流注盖不由巳不知何法是轮回根本得如是不断不绝故弥勒依此而问佛说贪变为本故造业受报相续无穷设使依三乘教熏若不除根本无明终难入觉次既知断除贪爱起增上心发清净愿住佛圆觉求善知识即不随邪见则修真止妄理意周圆法尔要知依此而修X既从初心至于佛果常依圆觉所作所为常须相应随顺圆觉既无别异凡圣复有阶差如何差别位地皆顺无差之觉故净慧依此而问佛说十信三贤十地佛果随顺觉性各有行相是则一期法义终始周圆但众生根性种种不同或上中下或起动止息或宜任运而合道或宜拘系专注而证理如一城四门随方各入如何方便遍被诸机故威德菩萨依此而问佛说于诸修行实无有二随顺方便其数无量圆摄所归循性差别当有三种谓奢摩等也次既闻三观是别对根宜趣入之门法尔要知为一人总修三种或三人各修一般或二或三或单或复故辨音起问佛为说二十五轮一切皆许次既知所修观行门户法尔有人自觉依法修之心念不息观行不成自疑觉性本净此由迷倒故不相应今巳顿悟又依趣入门户修之如何不能证入故净业起问佛说由无始我人众生寿命等执习气相续故不入觉非觉违拒诸能入者次既知我相潜伏难辨难除须依善友积习妙门发心勤断法尔要知何等人是真正善友堪可依止又法尔合有一类人以发心勤修勤断故或便种种造作务图早证或怕生心为失一向任运或但止息妄念或欲灭除根境故普觉菩萨知之起向佛说依于明师除微细病之方法也次中根之类法门巳周更有一类至下根人复有大志决欲求证之者须有事法拘制方能尅志成功故圆觉菩X萨依此意问佛说三期道场加功用行之法及于三观或别修或遍修或更互试修修之不得又教礼忏等也次正宗三类一切圆足法尔须知护持修习此言教之方法令此教流通不绝故贤善首起问佛答经名及说经护经之佛较量持教功德乃至诸天神护卫大众奉行故云次第也疏谘询者即佛赞文殊云乃能为诸菩萨谘询如来因地法行等也能仁者梵语释迦此云能仁也应感者诸菩萨众请问是能感佛是所感佛是能应诸菩萨是所应称心源者圆觉妙心是诸法之源也心即是源名为心源亦可心是能断所断染净之心源即觉性真心此则是心之源名为心源前持业释后依主释二意皆通此经从首至末所说一切种种差别法义一一依于圆觉净心而辨故云称也本末无遮者诸大乘或唯一向说空寂之理真如寂灭无修无证无能无所不可智知识识言语道断心行处灭是唯说本而遮末也或一向说一切众生无始巳来皆依八识展转熏习变起染净一切诸法有情无情无明故起惑造业受报无穷若不遇佛定是凡夫无由成等正觉若遇佛及教发心生信修六度万行或二乘行展转趣入各依自乘经三生六十劫等或三祇劫方始成佛此唯说末而遮本也今经具定明了显示本末无上法王有大圆觉又无明本无又知无者亦如空华如来藏中无起灭知见乃至妙圆觉心本无菩提及与涅槃亦无X成佛及不成佛无妄轮回及非轮回如是类例不可具陈皆是本也又种种迷倒行相种种修行行相位地阶级观行差别道场法则如是类例亦难具引皆是末也所说末皆是即本之末未曾遮本说本皆是即末之本未曾遮末故云本末无遮无遮之言是金刚藏请云唯愿不舍无遮大慈为诸菩萨开祕密藏如设大斋远近僧尼来即供养更无遮障乃至行者童子贪病之人一切不障名无遮斋今经亦尔诸大菩萨地上地前乃至未世或初心门户或修之意旨深浅皆被如大海水不让小流修罗蚊蝱饮皆充满故曰无遮也顿者是化仪之顿也谓若且说泯迹离相亦不名顿故法皷经云一切空经是有余说理未尽故中论云空是大乘之初门故若且说事相行位亦非为顿未穷真源故今经本末俱说相即无碍故云顿演说也疏巳採下三回向也群诠者诸经律诸论疏诸杂要妙祕诀等也扣真寂者反自观心照理依于悟处见处而述此疏此中有二意一以採群诠故不同一类禅宗但约心迷理不勘契圣教为定量二以扣寂故不同一类听学文疏文人但博附旧语抄集疏论改头易尾便称我制造章疏今乃以圣教为明镜照见自心以自心为智灯照经幽旨故云採诠扣寂等扣寂之言即子书云扣寂寞以求意也随应圣旨者虽遍览群教而不尽用亦不拣自巳熟处即用但与圣X人说此经时意旨相应即用故云随应圣旨也斯文者此经也回功德向众生者然所回向处具有其三谓众生菩提实际今以经意门门皆在末世众生故顺经标众生也又修大乘人有大悲增者有大智增者余以情性钝弱多愍下流故回功德向众生同入光藏光藏即实际也唯阙菩提之言含在入字中能入是智故当菩提矣圆觉经大疏释义钞卷第十三写本云两浙平江府常熟县杨澳里居住崇信弟子刘华与家眷等谨命工开兹祕诰上祝明良下资动殖庶乎听受者忘生灭心行讲演者无圣解凡情文文流清净真如字字入圆觉性海开群生慧日悟诸佛妙心识破智明识忘智显然后横生竖抱心识封情俱出妄源咸登真济旹绍兴九年十一月十四日谨愿X建长四年夏之比以栂尾之本託他人书写毕此书者新渡也当寺一本书也能能可崇重矣同年十月之比以写本一校了沙门释心海十六