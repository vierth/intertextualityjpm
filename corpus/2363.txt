苏诗补註目录钦定四库全书集部三苏诗补註目录别集类二巻一诗四十二首巻二诗三十九首巻三诗五十二首巻四诗三十八首巻五诗四十五首巻六诗五十首巻七诗五十首巻八诗六十九首巻九诗六十一首巻十诗五十八首巻十一诗七十七首巻十二诗四十八首巻十三诗四十三首巻十四诗六十六首巻十五诗六十三首巻十六诗六十三首巻十七诗五十一首巻十八诗四十七首巻十九诗五十首巻二十诗六十首巻二十一诗八十九首巻二十二诗四十二首巻二十三诗四十四首巻二十四诗五十六首巻二十五诗五十六首巻二十六诗五十一首巻二十七诗三十八首巻二十八诗四十二首巻二十九诗四十七首巻三十诗五十七首巻三十一诗四十九首巻三十二诗七十一首巻三十三诗六十三首巻三十四诗六十七首巻三十五诗五十三首巻三十六诗六十五首巻三十七诗五十二首巻三十八诗四十四首巻三十九诗七十四首巻四十诗六十九首巻四十一诗四十三首巻四十二诗五十一首巻四十三诗五十二首巻四十四诗四十三首巻四十五诗四十二首巻四十六诗六十五首巻四十七诗四十五首巻四十八诗九十二首巻四十九诗四十七首巻五十诗四十三首臣等谨案苏诗补注五十巻国朝查慎行撰慎行字夏重号初白海宁人康熙癸未进士官翰林院编修先是宋施宿注苏轼诗陆游为之序久无传本康熙中宋荦得其残帙而阙佚数巻属邵长蘅等补之急遽成书潦草殊甚又旧本霉黯字迹多难辨识长蘅等惮于寻绎往往臆改其文或竟删除以灭迹併存者亦失其真慎行是编凡长蘅等所窜乱者并勘验原书一一釐正又于施注所未及者悉採诸书以补之其间编年错乱及以他诗溷入者悉攷订重编凡为正集四十五巻又补録帖子词致语口号一巻遗诗补编二巻他集互见诗二巻别以年谱冠前而以同时倡和散附各诗之后虽巻帙浩博不免牴牾如苏辙辛丑除日寄轼诗轼得而和必在壬寅乃亦入之辛丑巻末则编年有差题李白写真诗前后文义相属本为一首惠洪所説甚明乃据声画集分为二首则校讐为舛渔父词四首醉翁撡一首本皆诗余乃列之诗集则体裁未明倡和诗中所列曾巩上元逰祥符寺诗陈舜俞送周开祖诗杨蟠北固北髙峯塔诗张舜民西征三絶句皆与轼渺不相闗乃一概阑入至于所补诸篇如怪石诗指为遭忧时作不知朱子语类谓二苏居丧无诗文䑕须笔诗本轼子过作而乃不信宋文鑑和钱穆父寄弟诗巳见三十一巻乃全篇复见元祐九年立春诗即戏李端叔诗中四句已见三十七巻乃割裂再出双井白龙诗冷斋夜话明言非东坡作乃反云据以补入甚至李白山中日夕忽然有懐诗亦引为轼作尤失于检核如斯之类皆不免炫博贪多其所补注如宋叔达家聴琵琶诗梦回犹识归舟字句本用箜篌朱字事见太平广记乃惟引天际识归舟句又误谢脁为谢灵运黄精鹿诗本画黄精与鹿乃引雷斆炮炙论黄精汁制鹿茸事皆为舛误又如纪梦诗引李白粲然启玉齿句不知先见辛氏三秦记端午诗引屈原饭筒事云据初学记所引齐谐记不知续齐谐记今本犹载此条皆为未穷根底然考核地理订正年月引据时事原原本本无不具有条理非惟邵注新本所不及即施注原本亦出其下自有苏诗以来注家以此本居最区区小失固不足为之累矣干隆四十四年三月恭校上总纂官纪昀陆钖熊孙士毅总校官陆费墀原序苏诗补註原序成一代之文章必能立天下之大节立天下之大节非其气足以髙天下者未之能焉孔子曰临大节而不可夺君子人与孟子曰我善养吾浩然之气以直养而无害则塞乎天地之间盖存之于身谓之气见之于事谓之节节也气也合而言之道也以是成文刚而无馁故能参天地之化闗盛衰之运不然则雕虫篆刻童子之事耳乌足与论一代之文章哉故赠太师谥文忠苏轼忠言谠论立朝大节一时廷臣无出其右负其豪气志在行其所学放浪岭海文不少衰力斡造化元气淋漓穷理尽性贯通天人山川风云草木华实千彚万状可喜可愕有感于中一寓之于文雄视百代自作一家浑涵光芒至是而大成矣朕万㡬余暇䌷绎诗书他人之文或得或失多所取舍至于轼所着读之终日亹亹忘倦常寘左右以为矜式信可谓一代文章之宗也欤乃作赞曰惟古文章言必已出缀词缉句文之蟊贼手扶云汉斡造化机气高天下乃克为之猗嗟若人冠冕百代忠言谠论不顾身害凛凛大节见于立朝放浪岭海侣于渔樵岁晚归来其文益伟波澜老成无所附丽昭晰无疑优游有余跨唐越汉自我师模贾马豪竒韩栁雅健前哲典刑未足多羡敬想髙风恨不同时掩巻三叹播以声诗干道九年闰正月望选徳殿书赐苏峤例畧苏诗补註例畧余于苏诗性有笃好向不满于王氏註为之駮正瑕璺零丁件系收弆箧中积乆渐成巻帙后读渭南集乃知有施註苏诗旧本苦不易购庚辰春与商丘宋山言并客辇下忽出新刻本见贻检閲终巻于鄙怀颇有未惬者因复补辑旧闻自忘芜陋将出以问世昔王原叔註杜诗既行世矣王宁祖则有改正王内翰注杜集薛梦符又有补註本黄长睿有较定本蔡兴宗有正异本杜田有补遗正谬本古人于笺疏之学各抒所得不肻雷同勦説如此非欲衒已长而攻人之短也不敏窃取此义公诗自仁宗嘉祐已亥始见集中所谓南行集也牛口见月诗亦是年作注家顾系诸嘉祐元年按嘉祐元年为丙申而诗中有忽忆丙申年之句其背戾可知从来编年者或起辛丑或起壬寅南行集迺已亥庚子诗反置续集中殊失位置考宋史艺文志有南征集一巻征字乃行字之讹当时此巻本自单行今自郭纶及初发嘉州以下编次一准栾城集例虽独变序固不紊也苏诗宜编年固矣惟是先生升沉中外时地屡易篇什繁多必若部居州次一一不爽自非朝夕从游畴能定之施元之顾景繁生南渡时去先生之世未逺排纂尚有舛错如客位假寐一首凤翔所作而入倅杭时次韵曹九章一首黄州所作而入守湖州时姑举二段以见编年之难凡所辨正必先求之本诗及手书真蹟又参以同时诸公文集洎宋元名家诗话题跋年经诗纬用以审定前后余家少藏书每从竹垞朱先生及马衎斋素村兄弟借閲援据考证实頼佽助焉兹集旧有八注十注同时稍后者有唐子西赵䕫等注干道末御制序刋行绍兴中有呉兴沈氏注漳州黄学臯补注今皆不传传者惟王氏施氏两家耳施氏本又多残脱近从呉中借抄一本每首视新刻或多一二行乃知新刻复经増删大都掇拾王氏旧説失施氏面目矣今于施注原本所有而新刻所删者辄补録以存其旧漫不可辨者则缺之譬诸断碣残碑自成片段何取天呉紫凤颠倒裋褐哉南宋时人有笺注先生诗句号东坡锦绣段随句撰事牵合殊无根蔕此与鲁訔黄鹤之注杜李歜之撰诗史同科固有识所姗笑若乃当代文献信而足征宁容阙畧赵叔平张退傅张天觉李诚之徐德占刘仲冯刘壮舆诸公宋史各有传非冺冺无闻者仁宗朝之制科范景仁之新乐王介甫之新法种谊之禽鬼章邢恕之搆宣仁王韶之启边衅何以一无援证元祐初年议回河七年议郊祀周思道等先后论𣙜蜀茶诠释亦复影响糢煳皆疎漏之大者余无论矣疎漏之病前条畧举之更有繁芜之病有诗意本了然多添注脚者有所用非此事强为牵率者有一事经再用三用稠叠蔓引者洪容斋曰读是书者要非䝉童小儿何烦屡注哉凡此冗㳫王注固多施氏亦所不免芟之不胜芟也且二书流传已逺听其单行于天地间知此解者毋谓离之则双美也此外更有改窜经史妄托志传以傅㑹诗辞者礼记敝帷不弃为埋马也敝盖不弃为埋狗也施氏注删去中间二语作何解乎唐明皇兄弟六人其一蚤卒宁薛兄也岐申弟也当时称明皇为三郎王氏谓岐薛申宁皆明皇诸弟何所据乎北史周乐运字承业録夏殷以来谏诤事名谏苑先生和朱公掞初夏第五句正使此事而施注王注皆云南史李承业集古今奏议作谏苑南史曾有其人乎范石湖呉郡志王诲字规父熈宁六年知苏州王觌字明叟元祐中亦知苏州明明两人也施注谓觌字规父可乎王明清挥麈録赵令铄字伯坚宗室世雄子也赵令畤初字景贶东坡为改字德麟集中有字説可考施注谓伯坚一字景贶可乎诗家秀句传少陵哭李尚书五言句也施注因先生有秀句出寒饿之语遂増二字为七言杜集中曽有此句法乎卢鸿一草堂图有十志详载唐诗纪及周密云烟过眼録而以十志为千老作何解乎出峡诗云亦到龙马溪茅屋沽村酿按乐史太平寰宇记䕫州有龙洞溪即善酿酒之村也地名虽一字小异与诗意正合而施氏补注谓马鸣溪俗称龙马溪寰宇记之文可伪造乎讹在原注则应驳正讹在补注咎将谁诿乎郡县山川之名最易传譌䖍州号虎头城见宋中兴小厯而以为常州醴泉眉州山名而以为西安之醴泉县姥岭在杭州龙山而以为天姥山太白在长安而引洞天记龙潭在寿州而引延平志玉门闗在𤓰州而云沙州其他寺观楼阁妄指图经附㑹不一兹从十道志元和郡县图志太平寰宇记舆地广记九域志方舆胜览下逮曹学佺名胜志古今沿革考索为详至于宋朝官制亦不敢畧则本之曽子固隆平集孙彦同职官分纪二书用补他家所未及虽未必毫发无憾固巳十得八九矣王注之缪呉中新刻本正譌一巻抉擿过半矣但持议有过苛者如素木之为素米盬恶之为盐恶卢山之为庐山襄楷之为裴楷范缜之为范绩狄咏之为秋咏率因字画相近传写翻刻致成鲁鱼帝虎讹由工匠非闗注家也又所纠第八巻王瀹当作伦按晋书列女传王浑中弟名瀹惟世説注则云浑弟伦然则瀹字固譌伦字恐亦譌也三十七巻望祖犹蚁蜂注云当作望祀葛立方韵语阳秋辨之详矣应仍作望祖轻为改易于义似有未安本集诗与他集互见者凡九十余篇皆施氏原本所无也新刻本收入续补上下巻王氏本散见于分类中作极多颍濵及苏门六君子作率皆混杂至有割截他集半首误为全篇者如答晁以道索书则陈后山五律前半首也寄欧叔弼七言絶句则子由赠刘道士七律后半首也唐人诗甚且有阑入者若概行削去时俗恐以为疑故另为二巻每首后附注此诗亦见某集令览者有考焉至施注新刻内有本集重出者如归自道埸何山遇大风憇耘老溪亭命官奴秉烛写风竹题诗云云即游道埸何山五古全首中之四句也睡起一首即佛日山荣长老方丈五首之一也赠䖍州慈云鉴老一首已载第四十巻中复载续补遗下巻复官北归再次前韵二首郭功父作也既附三十九巻注中补遗下巻何以再见此类径从删例又如次韵子由闻予善射七律一首扶风天和寺五律一首答南华长老一偈旧本所有而新刻失载亟当补録要归于别真去重复无脱漏而巳若云纠缪则吾岂敢和陶诗一百三十六首子由有序自成二巻细考之惟饮酒二十章和于扬州官舍余悉绍圣甲戌后自惠迁儋七年中作也岁月大畧可稽分之各巻以符编年之例其间亦有未能确指年月者则以意推之要难迁就他所也文字之祸于公为烈始而牵连诗帐终则禁及藏书散轶固多收藏不乏今从编简中留心摉辑共得逸诗一百二十余首又唐人所谓口号皆近体诗也张燕公有十五夜御前口号少陵紫宸殿退朝口号西阁口号之类是也宋人帖子词及致语口号犹仍其旧施氏原注有帖子词一巻目録尚存新刻妄为删削今一併采入与逸诗釐为三巻刘辰翁之评杜集也同时倡和如严武高适韦迢元结诗例皆附録和贾至早朝诗钱塘旧本兼收王维岑参作钱虞山笺注仍而不删也今视此例凡与东坡増畣者若文潞国张宣徽文湖州梅都官欧阳公范纯父王半山郑介夫以及子由子容山谷少游补之文潜后山端叔功父述古仲车三孔兄弟方外则辨才参寥幸而人有专集悉採其诗附本篇末或有集而不传传而不逺如刘景文钱穆父孙莘老李公择陈舜俞王仲至胡完夫蒋颕叔王定国鲁元翰王晋卿赵景贶柳子玉周开祖诸公赠答之什偶得一二阙畧不少其附録诸诗不加注释者盖方专精于此未遑旁及云补注之役权舆于癸丑迨已未庚申后往还黔楚每以一编自随已卯冬渡淮北上冰触舟裂从泥沙中检得残本淹浥破烂重加缀葺辛巳夏自都南还夜泊呉门遇盗探囊胠箧之余此书独无恙也自念头童齿豁半生着述不登作者之堂庶㡬托公诗以传后因闭门戢影毕力于斯追维始事迄今盖三十年矣虽蠡测管窥何足仰佐万一顾视世之开局于五月藏事于腊月半年勒限草促成书浅深得失必有能辨之者康熈壬午仲春初白菴主人查慎行识采辑书目钦定四库全书苏诗补註采辑书目十三经注疏五经要义水经注山海经夏小正春秋繁露干凿度陆玑诗疏吴越春秋越絶书国语战国策史记前汉书后汉书袁宏后汉纪谢承后汉书三国志魏氏春秋晋书南北史宋书南齐书梁书陈书隋书魏书北齐书周书唐六典旧唐书唐㑹要五代史王溥五代㑹要陆游南唐书马令南唐书吴越备史宋史吴越备史补东都事畧李焘长编厯代史表宋史新编李肇国史补续资治通鑑楞严经法蕐经维摩经金刚经金光明经圆觉经古今译经图记释迦方志释迦氏谱高僧传续高僧传宋高僧传法苑珠林传灯录续灯录传法正宗记释氏稽古录教苑遗事梁武帝集五灯㑹元僧宝传翻译名义僧史黄庭经禅林宝训吕氏春秋管子庄子道徳经真诰太霄经神仙传列仙传十二真君传续仙传搜神记续搜神记抱朴子淮南子列子燕丹子楚辞古乐府穆天子传王子年拾遗记方言周处风土记荆楚嵗时记三辅决录三辅黄图西京杂记博物志续博物志文选世説陆佃埤雅刘熙释名急就篇参同契炙毂子杜氏通典文苑英蕐文献通考郑樵通志释藏音义指归李肇翰林志唐诗纪事唐文粹宋文鑑白氏六帖曾慥集仙传洛阳伽蓝记金陵梵刹志武陵梵志宋宰辅编年录皇朝事实类苑宋朝职官分纪咸淳临安志施宿㑹稽志张淏㑹稽续志东京梦华录汴京遗蹟志开元天宝遗事大涤洞天记洞天福地记范成大吴郡志咸淳毗陵志成化毗陵志南徐记京口三山志于钦齐乘晏谟齐地记盛仪维扬志元和郡县志太平寰宇记舆地广记王存九域志祝穆方舆胜览元方舆胜览名胜志程大昌雍录东观余论舆地碑目西湖游览志游览志余吴兴掌故集十道四番志九州记要汴故宫记震泽编全边纪畧至元嘉禾志成化杭州志江西通志明一统志广东通志闽大记吴都文粹九朝通畧齐安拾遗䖍州志荆州志渚宫旧事初学记古今惠山考成化湖州志三楚新录南唐近事洛阳名园记隋唐嘉话吴兴备志鸡林志辛氏三秦记陈沂山东通志杨慎四川志李膺益州记舆地纪胜润州志张揖广雅至治瑞阳志海宁县志吴兴旧志吴兴统记名山记径山志茅君传天竺事迹上天竺纪胜祥符志吴兴杂录苏州旧志嘉兴旧志新城县志湛长史旧居志华阳国志任豫益州记永嘉志天台记彭门志南䖍记晋地道记桂海虞衡志賔州志金陵杂志庐山纪事圆通事实钱塘潮候图金山寺志南方草木状蔡襄荔支谱韩彦直橘谱戴凯之竹谱刘䝉菊谱蔡君谟茶录范成大菊谱陆羽茶经北苑贡茶录黄儒品茶要录张又新水记广西郡邑志江源记九江志南海古迹记顾微广州记北流志罗浮指掌图记吴地记吴郡图经续记南岳记辰州志曹溪志庐陵志长安志襄阳记程大昌演繁露全芳备祖海棠谱吴舩录归田录入蜀记梦粱录砚谱洪容斋五笔学林齐民要术困学纪闻汝南先贤传许氏说文陶渊明集谢灵运集鲍明逺集庾子山集杜少陵集万首唐人絶句李太白集韩昌黎集孟襄阳集孟东野集长庆集四门集刘賔客集栁子厚集杜樊川诗集樊南甲乙集李义山集李长吉集江东集玉川子集松陵集㑹昌一品集六一居士集嘉祐集梅宛陵集丹渊集乐全先生集安阳集苏子容集赵清献集司马温公传家集石室先生年谱范文正公集无尽居士集范纯父内翰集范蜀公集元城先生语录栾城集隆平集元丰类藁王荆公集清江三孔集黄山谷内集山谷外集山谷别集陈后山诗集后山丛话古灵先生集鸡肋集嵩山集宛丘集姑溪集青山集淮海集蔡君谟集文潞公集西堂集王梅溪集贺方回集节孝先生集文昭公集沧浪集击壤集眉山集朱子全书真西山集范石湖集汪彦章集双溪集唐子西语录横浦集谢叠山集陆放翁集乌台诗案参寥集北磵集金室外集吴渊颖集道园学古集魏鹤山集陵阳集宋景濓集黄文献公集韵语阳秋诗话总龟猗觉寮杂记铁网珊瑚苕溪渔隠丛话嵗时杂咏今集诗人玉屑能改斋漫录吕氏童䝉训傅咸七经诗艺苑雌黄瀛奎律髓津阳门诗注月窟集冷斋夜话竹坡诗话叶石林诗话潘子真诗话二老堂诗话䂬溪诗话容斋题䟦山谷题䟦广川画䟦石门题䟦止斋题䟦西溪诗话百家诗话六一诗话许彦周诗话陆放翁题䟦王立之诗话诗眼紫薇诗话声画集后村题䟦漫叟诗话刘须溪评铁围山丛谈蔡寛夫诗话李北海普光王寺碑宜秋集继古丛编本觉寺碑记南部新书清波杂志中吴纪闻肯綮录梁溪漫志邵氏闻见前录邵氏闻见后录高士传东南防守利便慧光奏事录干道庚寅奏事录惠山新皇记癸辛杂识闻见近录甲申杂记石林避暑录刘敬叔异苑张师正括异志遯斋闲览丘处机西游记春渚纪闻侯鲭录南卓羯鼓录因话录刘向别录豹隠记挥麈三录贵耳录沈括笔谈五色线齐东野语𤣥中记云烟过眼录鸡肋编泊宅编阳朔㕔壁记北户录酉阳杂俎王祯农书枫窗小牍圆通纪胜集熙丰日厯渑水燕谈侍儿小名录道山清话陵阳室中语蓼花洲闲录冡记文昌杂录城东父老传志林外纪晏公类要类说湘山野录续前定录嬾真子录养痾漫笔炙龟论墨庄漫录摭青杂説离骚辨正刘甲人物志序丹铅总录云笈七籖王铚黙记晁氏世谱晁公武读书志瑞应录坦斋通纪天台国清寺碑周羽皇到难篇洪迈对雨编陈襄文昌杂述春明退朝录晁以道墨经洪氏香谱叶廷珪香谱陆友墨史唐彦猷砚录高似孙砚笺金壶记投荒录中兴小厯扪蝨新语东皋杂录城邑考纬畧缃素杂记席上腐谈幕府燕闲录丁未录燕翼贻谋录桐君药录殷芸小説谈录雪浪斋日记杨文公谈苑辍耕录郭颁世语学林新编吴均续齐谐记张君房脞说北梦𤨏言苏鹗演义复斋漫录金石录禁脔碧湖杂记溪蛮丛笑集异记玉堂杂记孙公谈圃罗璧识遗岳珂媿郯录玉壶清话诗林广记藜藿野人诗话太平清记茶事续录茶谱乐章文谱法书苑宣和书谱厯代名画记名画录名画录补遗法书要录邓椿画继郭若虚纪艺李廌画品宋朝名画评朱景元名画评益州名画录谢赫画品五代名画补遗米襄阳画学书苑菁华唐朝名画录式古堂书画彚考书画舫本草别录唐慎微本草証类嘉祐本草续采书目百斛明珠玉局文播芳大全尔雅翼世本法句经杜预春秋传序陆羽惠山寺记南岳思大禅师行状欧阳守道碧落堂记临淮志云居山志西清诗话佩韦斋辑闻罗浮记六经释文司马温公诗话江文通集孙真人枕中记大集经陈楠翠虚篇景定建康志庚溪诗话蚕书诗释文湼盘经蔡邕月令宝祐志家语琼州志裴渊广州记新唐书石林燕语八素经庾肩吾书品景徳传灯录三十国春秋心经疏记韩致尧集弥陀经太平广记窦䝉述书赋颜之推家训梁京寺记大唐拾遗记集古录百州学海乐府解题宋元诗㑹隋遗录崃程记野客丛书诗苑类格文心雕龙菽园杂记南越志唐㑹要唐大诏令茶陵集江邻几杂志帝王世纪华严大疏崔豹古今注明道先生集高斋澷录吴越国考金丹诀大还丹秘契图伏琛齐地志开天传信记石鼓文考正吾衍学古篇遁甲专征赋李绰嵗时记梁益州记十六观行经吴都诸山录𤣥奥集成续吴都文粹悟真篇钱唐先生集异物志中黄经神宗颂古晁氏客语遂初堂书目芥隠笔记云巢集糖霜谱游名山记攻媿集兰陵尚书集宋中兴四朝志后村诗话平园集雪楼集七返丹砂法四朝闻见录元遗山集娱书堂诗话海录碎事朱少章诗话晦菴诗话刋误中华古今注永嘉集东溪试茶录蜀鑑賔退录分门古今类事太平御览麟游县志耆旧续闻学圃余藁晞髪集周易古占法苏诗补註采辑书目苏诗补註卷一钦定四库全书蘓诗补註巻一翰林院编修查慎行撰古今体诗四十二首慎按南行集叙略云巳亥之嵗侍行适楚舟中无事凡与耳目所接者杂然有触于中而发于咏叹葢家君之作与弟辙之文皆在凡一百篇谓之南行集十二月十八日江陵驿书又按子由诗云初来寄荆渚鱼雁贱宜客楚人重嵗时爆竹声磔磔新春始渉五田冻未生麦相擕历唐许花柳渐芽坼葢巳亥十月先生自眉州入嘉陵江经戎泸渝涪忠䕫诸州下崃抵荆州度嵗明年庚子正月自荆门出陆由襄邓唐许至开封道里嵗月歴歴可攷故栾城前集以郭纶一首压巻初发嘉州以下诸诗次之明万厯朝焦弱侯叙东坡外集自言得秘阁善本其编次一如栾城集今从之施氏原本以辛丑十一月初赴凤翔诗为冠而巳亥庚子所作概弃弗録开巻便错何取乎编年吾不解也郭纶河西勐士无人识日暮津亭閲过船路人但觉骢马瘦不知鐡槊大如椽因言西方久不战截发愿作万骑先我当慿轼与寓目看君飞矢集蛮氊河西弓箭手附子由作郭纶本蕃种骑鬬雄西戎流落初无罪因循遂龙钟嘉州巳经嵗见我涕无穷自言将家子少小学弯弓长遇西鄙乱走马救邉烽手挑丈八矛所往如投空平生事苦战数与大冦逢昔在定川寨贼来如羣蜂万骑拥酋帅自谓白相公挥兵取其元糢煳腥血红战胜士气振越敌如旋风蚩蚩氊裘将不信勇且忠遥语相劝诱一矢摧厥胸短兵接死地日落沙尘䝉驰归不敢息马口衘折锋谁知八尺躯脱命万死中忽闻南蛮叛羽檄行怱怱将兵赴危难瘴雾不辞冲行经贺州城寂莫无人踪攀堞莾不见入据为筑墉一旦贼兵下百计烧且攻三月不能䧟救至遂得通﨑岖有成绩元帅多异同有功不见赏憔悴落巴賨巳矣复谁信言之气恟恟予不识郭纶闻此为歛容一夫何足言窃恐悲羣雄此非介之推安肯不计功郭纶未尝败用之可前锋初发嘉州朝发鼔阗阗西风猎画旃故乡飘巳逺往意浩无邉锦水细不见蛮江清可怜奔腾过佛脚旷荡造平川野市有禅客钓台寻暮烟相期定先到乆立水潺潺嘉州锦水蛮江佛脚附子由作放舟沫江濵往意念荆楚击鼔树两旗势如远征戍纷纷上船人㯭急不容语余生虽江阳未省至嘉树巉巉九顶峰可爱不可住飞舟过山足佛脚见江浒舟人尽歛容竞欲揖其拇俄顷巳不见乌牛在中渚移舟近山隂壁峭上无路云有古郭生此地苦笺注区区辨虫鱼尔雅细分缕洗砚去残墨徧水如墨雾至今江上鱼顶有遗墨处览物悲古人嗟此空自苦余今方南行朝夕事鸣橹至楚不复留上马千里去谁能居深山永与禽兽伍此事谁是非行行重回顾犍为王氏书楼树林幽翠满山谷楼观突兀起江濵云是昔人藏书处磊落万巻今生尘江邉日出红雾散绮窗画阁青氛氲山猿悲啸谷泉响野鸟嘐戞巖花春借问主人今何在被甲远戍长苦辛先登搏战事斩级区区何者为三坟书生古亦有战阵葛巾羽扇挥三军古人不见悲世俗回首苍山空白云犍为王氏书楼慎按先生在黄州与王齐万秀才诗云君家稻田冠西蜀𢷬玉扬珠三万斛塞江流秭起书楼碧瓦朱栏照山谷齐万字文甫蜀人时寓居武昌县当即书楼主人也过宜賔见夷牢乱山江寒晴不知远见山上日朦胧含高峰晃荡射峭壁横云忽飘散翠树纷歴歴行人挹孤光飞鸟投逺碧蛮荒谁复爱浓秀安可适岂无避世士高隠鍊精魄谁能从之游路有豺虎迹宜賔慎按元方舆胜览云夷牢山在叙州宣化县南夷人祭社于此饮酒欢乐夷语以乐为牢故名二苏有过宜賔见夷牢乱山诗云云向来诸刻本俱作夷中今据此改定以正传刻之譌附子由作江流日益深民语渐巳变岸濶山尽平连峰逺排汉惨惨瘴气青薄薄寒日煖峰峦苦崖石草木条干短遥想彼居人状类麏鹿窜何时遂平定戍卒从此返夜泊牛口日落江雾生系舟宿牛口居民偶相聚三四依古柳负薪出深谷见客喜且售煮蔬为夜飱安识肉与酒朔风吹茅屋破壁见星斗儿女自咿嚘亦足乐且乆人生本无事苦为世味诱富贵耀吾前贫贱难独守谁知深山子甘与麋鹿友置身落蛮荒生意不自陋今予独何者汲汲强奔走牛口咿嚘附子由作行过石壁尽夜泊牛口渚野老三四家寒灯照疎树见我各无言倚石但箕踞水寒䨇胫长壊袴不蔽股日暮江上归潜鱼逺难捕稻饭不满盂饥卧冷彻曙安知城市欢守此田野趣秪应长冻馁寒暑不能苦牛口见月掩窗寂巳睡月脚垂孤光披衣起周览飞露洒我裳山川同一色浩若渉大荒幽懐耿不寐四顾独彷徨忽忆丙申年京邑大雨霶蔡河中夜决横浸国南方车马无复见纷纷栰郎新秋忽巳晴九陌尚汪洋龙津观夜市灯火亦煌煌新月皎如昼疎星弄寒芒不知京国喧谓是江湖乡今来牛口渚见月重凄凉却思旧游处满陌沙尘黄京邑大雨蔡河慎按仁宗嘉祐元年丙申先生举进士过扶风本集有凤鸣驿记以年谱攷之公甫举进士明年丁酉丁成国太夫人忧归蜀巳亥冬侍老苏公再入京此诗乃巳亥作故云忽忆丙申年通篇多是追遡语王氏註谓嘉祐元年至京师作者谬今改正戎州乱山围古郡市易带群蛮瘦岭春耕少孤城夜漏闲往时邉有警征马去无还自顷方从化年来亦欵闗颇能贪汉布但未脱金镮何足争强弱吾民尽玉颜戎州羣蛮金镮附子由作江水通三崃州城控百蛮沙昏行旅倦邉静禁军闲汉虏更成市罗纨靳不还投氊拣精宻换马瘦孱颜兀兀头垂髻团团耳带镮夷声不可㑹争利苦间闗舟中聼大人弹琴弹琴江浦夜漏永歛袵窃聼独激昂风松瀑布巳清絶更爱玉珮声琅珰自从郑衞乱雅乐古器残缺世巳忘千年寥落独琴在有如老仙不死閲兴亡世人不容独反古强以新曲求铿锵微音淡弄忽变转数声浮脆如笙簧无情枯木今尚尔何况古意堕渺茫江空月出人响絶夜䦨更请弹文王浮泡文王附子由作江流浩浩羣动息琴声琅琅中夜鸣水深天濶音响逺仰视牛斗皆从横昔有至人爱奇曲学之三嵗终无成一朝随师过沧海留置絶岛不复迎终年见怪心自感海水震掉鱼龙惊翻回荡潏有遗韵琴意忽忽从此生师来迎笑问所得抚手无言心自明世人嚣嚣好丝竹撞钟击鼓浪谓荣安知江琴韵超絶摆耳大笑不肯聼泊南牛口期任遵圣长官不至到晚不及见复来江上有微径深榛烟雨埋﨑岖欲取别不见又重来下马未及语固巳慰长懐江湖渉浩渺安得与之偕南井任遵圣附子由作期君荒江濆未至望已极朔风吹乌裘隠隠沙上立愧余后期至先到犯寒色既泊问所如归去巳无及系舟重相邀雨冷途路湿过安乐山闻山上木叶有文如道士篆符云此山乃张道陵所寓二首天师化去知何在玉印相传世共珍故国子孙今尚死满山秋叶岂能神真人巳不死外慕堕空虚犹余好名意满树写天书安乐山木叶丈如篆符慎按汉书建安二十年曹操破张鲁定汉中鲁祖父陵顺帝时客于蜀学道鹤鸣山中三国魏志张陵客蜀学道鹄鸣山造作符书以惑百姓葛洪神仙传张道陵沛国人学长生之术入蜀住鹄鸣山太平寰宇记鹤鸣山在蜀州晋原县西北七十九里张道陵登仙之所鹤与鹄古人通用按以上诸书皆谓道陵寓鹤鸣山不云在安乐山也王象之碑目安乐山有唐髙宗时刘真人藏经碑黄山谷云刘真人名珍字善庆安乐山乃真人飞昇之所邓绾吏隐阁记亦谓安乐山世传隋开皇中刘珍先生登真之地曹学佺名胜志山有天符叶树一夕大风雨㧞去后得于容子山叶如荔枝而长上有文如虫篆或以为刘真人仙迹据此数说则安乐山仙迹乃刘善庆非天师也先生舟行过山下一时所闻出长年三老之口恐未必得其真故为考证如此渝州寄王道矩曾闻五月到渝州水泊长亭砌下流唯有梦魂长缭绕共论唐史更绸缪舟经故国嵗时改霜落寒江波浪收归梦不成冬夜永厌闻船上报更筹渝州王道矩入崃自昔懐幽赏今兹得纵探长江连楚蜀万派泻东南合水来如电黔波绿似蓝余流细不数逺势竞相参入崃初无路连山忽似龛萦纡收浩渺蹙缩作渊潭风过如唿吸云生似吐含坠崖鸣窣窣垂蔓绿毵毵冷翠多崖竹孤生有石楠飞泉飘乱雪怪石走惊骖絶涧知深浅樵童忽两三人烟偶逄郭沙岸可乘篮野戌荒州县邦君古子男放衙鸣晚鼔留客荐霜柑闻道黄精草丛生绿玉篸尽应充食饮不见有彭聃气候冬犹煖星河夜半涵遗民悲昶衍旧俗接鱼蚕板屋漫无瓦巖居窄似菴伐薪常冐险得米不盈甔叹息生何陋劬劳不自惭叶舟轻逺泝大浪固尝谙矍铄空相视呕哑莫与谈蛮荒安可住幽䆳信难妉独爱孤栖鹘高超百尺岚横飞应自得逺飏似无贪振翮游霄汉无心顾雀䳺尘劳世方病局促我何堪尽解林泉好多为富贵酣试看飞鸟乐高遁此心甘入崃合水黔波州县鱼蚕附子由作舟行瞿塘口两耳风鸣号渺然长江水千里投一瓢崃门石为戸郁怒水力骄扁舟落中流浩如一叶飘唿吸信奔浪不复由长篙捩柂破濆旋畏与乱石遭两山蹙相值望之不容刀渐近乃可入白盐最雄高草木皆倒生哀呌悲猿猱白云缭长袖零落如飞毛缅懐洚水年惨蹙病有尧禹益决岷水屡与山鬼鏖摧冈转大石破地䟽洪涛巉巉当道山斩截肩尾销峭壁下无趾连峰断修腰破处不生草上不挂鸟巢水怪不尽戮下有龙与鳌辽哉千万年禹死遗迹牢岂必见河洛开崃斯已劳江上看山船上看山如走马倐忽过去数百羣前山槎牙忽变态后岭杂沓如惊奔仰看微径斜缭绕上有行人高缥缈舟中举手欲与言孤帆南去如飞鸟数百羣附子由作朝看江上枯崖山憔悴荒榛赤如赭暮行百里一回头落日孤云霭新画前山更逺色更深谁知可爱信如今惟有巫山最秾秀依然不负逺来心黔中得山胡终日鎻筠笼回头惜翠茸谁知声㗲㗲亦自意重重夜宿烟生浦朝鸣日上峰故巢何足恋鹰隼岂能容黔中附子由次韵山胡拥苍毳两耳白茸茸野树啼终日黔山深㡬重啄溪探细石噪虎上孤峰被执应多恨筠笼仅不容留题仙都观山前江水流浩浩山上苍苍松柏老舟中行客去纷纷古今换易如秋草空山楼观何峥嵘真人王逺隂长生飞符御气朝百灵悟道不复诵黄庭龙车虎驾来下迎去如旋风抟紫清真人厌世不回顾世间生死如朝暮学仙度世岂无人飡霞絶粒长辛苦安得独从逍遥君冷然乘风驾浮云超世无有我独行仙都观仙都山鹿日月何促促尘世苦局束仙子去无踪故山遗白鹿仙人巳去鹿无家孤楼怅望层城霞至今闻有游洞客夜来江市呌平沙长松千树风萧瑟仙宫去人无咫尺夜鸣白鹿安在哉满山秋草无行迹白鹿江上值雪效欧阳体限不以盐玉鹤鹭絮蝶飞舞之类为比仍不使皓白洁素等字缩颈夜眠如冻龟雪来惟有客先知江邉晓起浩无际树杪风多寒更吹青山有似少年子一夕变尽沧浪髭方知阳气在流水沙上盈尺江无澌随风颠倒纷不择下满坑谷高陵危江空野濶落不见入戸但觉轻丝丝沾裳细看若刻镂岂有一一天工为霍然一挥徧九野吁此权柄谁执持世间苦乐知有㡬今我幸免沾肤肌山夫只见压樵担岂知带酒飘歌儿天王临轩喜有麦宰相献夀嘉及时冻吟书生笔欲折夜织贫女寒无帏高人着屐踏冷冽飘拂巾㡌真仙姿野僧斫路出门去寒液满鼻清淋漓洒袍入袖湿靴底亦有执板趋堦墀舟中行客何所爱愿得猎骑当风披草中咻咻有寒兎孤隼下击千夫驰氷煮鹿最可乐我虽不饮强倒巵楚人自古好弋猎谁能往者我欲随纷纭旋转从满面马上操笔为赋之寒液满鼻慎按子由次韵病中大雪诗追述江上值雪事则子由当亦有作今栾城集失载严颜碑先主反刘璋兵意颇不义孔明古豪杰何乃为此事刘璋固庸主谁为死不二严子独何贤谈笑傲碪几国亡君巳执嗟子死谁为何人刻山石使我空涕泪吁嗟断头将千古为病悸忠州附子由作古碑残缺不可读逺人爱惜未忍磨相传昔者严太守刻石千载字巳讹严颜平生吾不记独忆城破节最高被擒不辱古亦有吾爱善折张飞豪军中生死何足怪乘胜使气可若何斫头徐死子无怒我岂畏死如儿曹匹夫受戮或不避所重壮气吞黄河临危闲暇有如此览碑慷慨思横戈屈原塔楚人悲屈原千载意未歇精魂飘何处父老空哽咽至今沧江上投饭救饥渇遗风成竞渡猿呌楚山裂屈原古壮士就死意甚烈世俗安得知眷眷不忍决南賔旧属楚山上有遗塔应是奉佛人恐子就沦灭此事虽无凴此意固巳切古人谁不死何必较考折名声实无穷富贵亦暂热大夫知此理所以持死节南賔屈原碑附子由作屈原遗宅秭归山南賔古者巴子国山中遗塔知㡬年过者迟疑不能识浮图高絶谁所为原死岂复待汝力临江慷慨心自明南访重华颂孤直世人不知徒悲伤强为筑土高岌岌望夫台山头孤石远亭亭江转船回石似屏可怜千古长如昨船去船来自不停浩浩长江赴沧海纷纷过客似浮萍谁能坐待山月出照见寒影高伶俜望夫台附子由作江上孤峯石为骨望夫不来空独立去时江水拍山流去后江移水成碛江移岸改安可知独与高山化为石山高身在心不移慰尔行人逺行役竹枝歌竹枝歌本楚声幽怨恻怛若有所深悲者岂亦往者之所见有足怨者与夫伤二妃而哀屈原思懐王而怜项羽此亦楚人之意相传而然者且其山川风俗鄙野勤苦之态固巳见于前人之作与今子由之诗故特缘楚人畴昔之意为一篇九章以补其所未道者苍梧山高湘水深中原北望度千岑帝子南游飘不返惟有苍苍枫桂林枫叶萧萧桂叶碧万里逺来超莫及乘龙上天去无踪草木无情空寄泣水濵击鼓何喧阗相将扣水求屈原屈原巳死今千载满船哀唱似当年海濵长鲸径千尺食人为粮安可入招君不归海水深海鱼岂觧哀忠直吁嗟忠直死无人可怜懐王西入秦秦闗巳闭无归日章华不复见车轮君王去时箫鼓咽父老送君车轴折千里逃归迷故乡南公哀痛弹长铗三戸亡秦信不虚一朝兵起尽讙唿当时项羽年最少提剑本是耕田夫横行天下竟何事弃马乌江马垂涕项王巳死无故人首入汉庭身委地富贵荣华岂足多至今惟有冡嵯峨故国凄凉人事改楚乡千古为悲歌竹枝附子由作舟行千里不至楚忽闻竹枝皆楚语楚言啁哳安可分江中明月多风露扁舟日落驻平沙茅屋竹篱三四家连舂并汲各无语齐唱竹枝如有嗟可怜楚人足悲诉嵗乐年丰尔何苦钓鱼长江江水深耕田种麦畏狼虎俚人风俗非中原处子不嫁如等闲䨇鬟垂顶髪巳白负水采薪常苦艰上山采薪多荆棘负水入溪波浪黒天寒斫木手如龟水重还家足无力山深瘴煖霜露干夜长无衣犹苦寒平生有似麋与鹿一旦白髪巳百年江上乘舟何处客列肆諠譁占平碛逺来忽去不记州罢市归船不相识去家千里未能归忽聼长歌皆惨悽空船独宿无与语月满长江归路迷路迷乡思渺何极长怨歌声苦凄急不知歌者乐与悲逺客乍闻皆掩泣八阵碛平沙何茫茫髣髴见石蕝纵横满江上歳歳沙水啮孔明死巳乆谁复辨行列神兵非学到自古不留诀至人巳心悟后世徒妄説自从汉道衰蠭起尽姦杰英雄不相下祸难乆连结驱民市无烟战野江流血万人赌一掷杀尽如沃雪不为乆逺计草草常无法孔明最后起意欲扫羣孽﨑岖事节制隐忍久不决志大遂成迂嵗月去如瞥六师纷未整一旦英气折惟余八阵图千古壮䕫崃八阵碛石蕝心悟事节制附子由作涨江吹八阵江落阵如故我来苦寒后平沙如匹素乘高望遗蹟磊磊六十四遥指同布碁就视不知处世称诸葛公用衆有法度区区落褒斜军旅无濶歩中原竟不到置阵狭无所茫茫平沙中积石排队伍独使后世人知我非莾卤奈何长蛇形千古径不悟惟余桓元子乆视不能去诸葛盐井五行水本咸安择江与井如何不相入此意谁复省人心固难足物理偶相逞犹嫌取未多井上无闲绠盐井白帝庙朔风催入崃惨惨去何之共指苍山路来朝白帝祠荒城秋草满古树野藤垂浩荡荆江逺凄凉蜀客悲迟回问风俗涕泗悯兴衰故国依然在遗民岂复知一方称警跸万乘拥旌旗逺畧初吞汉雄心岂在䕫﨑岖来野庙闵黙愧常时破甑蒸山麦长歌唱竹枝荆邯真壮士呉柱本经师失计虽无及图王固巳奇犹余帝王号皎皎在门楣白帝庙荒城呉柱永安宫千古陵谷变故宫安得存徘徊问遗老惟有永安门游人杂楚蜀军马晚喧喧不见重楼好谁知昔日尊吁嗟蜀先主兵败此亡魂只应法正死使公去遭燔永安宫遭燔过木枥观石壁高千尺微踪逺欲无飞檐如劔寺古柏似仙都许子尝髙遯行舟悔不迂斩蛟闻勐烈提剑想崎岖寂莫棺犹在脩崇世巳愚隐居人不识化去俗争吁洞府烟霞逺人间爪髪枯飘飘乘倒景谁复顾遗躯木枥观剑寺古柏似仙都许子慎按十二真君传与此畧同又云东晋尚书郎迈䕶军长史穆皆逊之族子也又真诰云许尚八男第四迈五叔𤣥自改名逺游则旌阳令名逊非迈也诗序以旌阳为迈者讹今为考正巫山瞿塘迤逦尽巫崃峥嵘起连峯稍可怪石色变苍翠天工运神巧渐欲作奇伟坱轧势方深结搆意未遂旁观不暇瞬歩歩造幽䆳苍崖忽相偪絶壁凛可悸仰观八九顶俊爽凌颢气晃荡天宇髙奔腾江水沸孤超兀不让直㧞勇无畏攀缘见神宇憇坐就石位巉巉隔江波一一问庙吏遥观神女石绰约诚有以俯首见斜鬟拖霞弄修帔人心随物变逺觉含深意野老笑我旁少年尝屡至去随猿猱上反以绳索试石笋倚孤峯突兀殊不类世人喜神怪论说惊㓜穉楚赋亦虚传神仙安有是次问扫坛竹云此今尚尔翠叶纷下垂婆娑緑凤尾风来自偃仰若为神物使絶顶有三碑诘曲古篆字老人那解读偶见不能记穷探到峯背採研黄杨子黄杨生石上坚瘦纹如绮贪心去不顾涧谷千寻缒山髙虎狼絶深入坦无忌洪蒙草树宻葱蒨云霞腻石窦有泓泉甘滑如流髓终朝自盥潄冷冽清心胃浣衣挂树梢磨斧就石鼻徘徊云日晚归意念城市不到今十年衰老筋力惫当时伐残木牙蘖巳如臂忽闻老人说终日为叹喟神仙固有之难在忘势利贫贱尔何爱弃去如脱屣嗟尔若无还絶粮应不死巫山瞿塘八九顶神女石巫山庙上下数十里有乌鸢无数取食于行舟之上舟人以神之故亦不敢害羣飞来去噪行人得食无忧便可驯江上饥乌无足怪野鹰何事亦频频庙乌附子由作巫庙真人古列仙高心独爱玉炉烟饥乌巧㑹行人意来去纷纷噪客船神女庙大江从西来上有千仭山江山自环拥恢诡富神姦深渊鼍鼈横巨壑龙蛇顽旌阳斩长蛟雷雨移沧湾蜀守降老蹇至今带连镮纵横若无主荡逸侵人寰上帝降瑶姬来处荆巫间神仙岂在勐玉座幽且闲飘萧驾风驭弥节朝天闗倐忽廵四方不知道里艰古粧具法服䆳殿罗烟鬟百神自奔走杂㳫来趋班云兴灵怪聚云散鬼神还茫茫夜潭静皎皎秋月弯还应摇玉佩来聼水潺潺神女庙瑶姬秋月过巴东县不泊闻颇有莱公遗蹟莱公昔未遇寂莫在巴东闻道山中树犹余手种松江山养豪俊礼数困英雄执板迎官长趋尘拜下风当年谁刺史应未识三公巴东县莱公手种松昭君村昭君本楚人艳色照江水楚人不敢娶谓是汉妃子谁知去乡国万里为胡鬼人言生女作门楣昭君当时忧色衰古来人事尽如此反覆纵横安可知昭君村胡鬼附子由作崃女王嫱继屈须入宫曾不媿秦姝一朝逺逐唿韩去遥忆江头捕鲤鱼江上大鱼安敢钓转柁横江筋力小深邉积雪厚埋牛两处辛勤何处好去家离俗慕荣华富贵终身独可嗟不及故乡山上女夜从东舍嫁西家新滩扁舟转山曲未至巳先惊白浪横江起槎牙似雪城番番从髙来一一投涧坑大鱼不能上暴鬛滩下横小鱼散复合瀺灂如遭烹鸬鹚不敢下飞过两翅轻白鹭夸瘦㨗揷脚还欹倾区区舟上人薄技安敢呈只应滩头庙赖此牛酒盈新滩滩头庙新滩阻风北风吹寒江来自两山口初闻似摇扇渐觉平沙走飞云满巖谷舞电穿窗牖滩下三日留识尽滩前叟孤舟倦鵶轧短缆困牵揉尝闻不终朝今此独何乆只应留逺人此意固亦厚吾今幸无事闭户为饮酒黄牛庙江邉石壁高无路上有黄牛不服箱庙前行客拜且舞击鼓吹箫屠白羊山下耕牛苦硗确两角磨崖四蹄湿青刍半束长苦饥仰看黄牛安可及黄牛庙硗确青刍虾蟇碚蟇背似覆盂蟇颐似偃月谓是月中蟇开口吐月液根源来甚逺百尺苍崖裂当时龙破山此水随龙出入江江水浊犹作深碧色禀受苦洁清独与凡水隔岂惟煮茶好酿酒应无敌虾蟇碚煮茶出崃入崃喜巉巖出崃爱平旷吾心淡无累遇境即安畅东西径千里胜处颇屡访幽寻逺无厌髙絶每先上前诗尚遗畧不録久恐忘忆从巫庙回中路寒泉涨汲归真可爱翠碧光满盎忽惊巫崃尾巖腹有穿圹仰见天苍苍石室开南向宣尼古庙宇丛木作帷帐鐡楯横半空俯瞰不计丈古人谁架构下有不测浪石窦见天囷瓦棺悲古葬新滩阻风雪村落去携杖亦到龙马溪茅屋沽村酿玉虚悔不至实为舟人诳闻道石最奇寤寐见怪状崃山富奇伟得一知㡬䘮苦恨不知名歴歴但想像今朝脱重险楚水渺平荡鱼多客庖足风顺行意王追思偶成篇聊助舟人唱出崃宣尼古庙村酿玉虚慎按太平寰宇记龙洞溪在䕫州西一百里舆地志云永安宫西有南乡崃崃西八十里有溪溪中有灵夀木此即是龙洞溪即善酿酒之村也据此与诗语正相合但记作龙洞诗作龙马必有一讹冯氏补注妄托寰宇记云马鸣溪在䕫州俗称龙马溪又伪造土人牧马于溪上产龙驹事以傅㑹之杜撰假託用以欺人寰宇记全书具在真不满览古者一笑也游三游洞冻雨霏霏半成雪游人屦冷苍苔滑不辞擕被巖底眠洞口云深夜无月三游附老苏诗洞中苍石流成乳山下寒溪冷欲氷天寒二子苦求去吾欲居之亦不能附子由诗昔年有迁客擕手过嵌巖去我嵗巳百游人忽复三游洞之日有亭吏乞诗既为留三絶句于洞之石壁明日至崃州吏又至意若未足乃复以此诗授之一径绕山翠萦纡去似蛇忽惊溪水急争看洞门呀滑磴攀秋蔓飞桥踏古槎三扉迎北吹一穴向西斜叹息烟云老追思嵗月遐唐人昔未到古俗此为家洞煖无风雪山深富鹿豭相逢衣尽草环坐髻应髽灶突依巖黒樽罍就石洼洪荒无传记想像在羲娲此事今安有遗踪我独嗟山翁劝留句强为写槎牙崃州三扉一穴附子由作洞前危径不容足洞中明旷坐百人苍崖兀硉起成柱乱石散列如惊麏清溪百丈下无路水满沙上如鱼鳞夜深明月出山顶下照洞口才及唇沉沉深黒若大屋野老煹火青如燐平明欲出迷上下洞气飘乱为横云深山大泽亦有是野鸟鸣噪孤熊蹲三人一去无复见至今冠葢长满门寄题清溪寺口舌安足恃韩非死说难自知不可用鬼谷乃真姦遗书今未亡小数不足观秦仪固新学见利不知患嗟时无桓文使彼二子颠死败无足怪夫子固使然君看巧更穷不若愚自安遗官若有神颔首然吾言清溪遗书秦仪新学附子由作清溪鬼谷子雄辨倾六国视世无足言自闭长黙黙苏张何为者欲窃长短术学成果无赖遂为世所惑颠倒卖诸侯倾转莫可执后世何不明疑我不汝及谁知居深山玩世可终日君观二弟子死处竟莫得客齐自披裂投魏求寄食悠悠清溪中石乱流水急溪鱼为朝飡老死得安穴居乱独无言其辩吾不测留题崃州甘泉寺轻舟横江来弔古悲纯孝逶迤寻逺迹婉娈见遗貎清泉不可掬涸尽空石窖古人飘何之惟有风竹閙行行翫村落戸戸悬网罩民风坦和平开戸夜无钞丛林富笋茹平野絶虎豹嗟哉此乐乡母乃姜子敎甘泉寺姜子夷陵县欧阳永叔至喜堂夷陵虽小邑自古控荆呉形胜今无用英雄久巳无谁知有文伯逺谪自王都人去年年改堂倾嵗嵗扶追思犹咎吕感叹亦怜朱旧种孤楠老新霜一橘枯清篇留崃洞醉墨写邦图故老问行客长官今白须着书多念虑许国减欢娯寄语公知否还须数倒壶夷陵至喜堂咎吕朱太守孤楠慎按自嘉州至荆州水路二千六百八十余里其经由郡县古蹟先后次第栾城集亦有舛讹者故以上排次依范石湖呉船录苏诗补註卷一苏诗补註卷二钦定四库全书苏诗补註巻二翰林院编修查慎行撰古今体诗三十九首息壤诗淮南子曰鲧湮洪水盗帝之息壤帝使祝融杀之于羽渊今荆州南门外有状若屋宇䧟入地中而犹见其嵴者旁有石记云不可犯畚锸所及輙复如故又颇以致雷雨歳大旱屡发有应予感之乃为作诗其辞曰帝息此壤以藩幽台有神司之随取而培帝勑下民无敢或开惟帝不言以雷以雨惟民知之幸帝之恕帝茫不知谁敢以告帝怒不常下土是震使民前知是役于民无是坟者谁取谁予惟其的之是以射之附子由作江上寒沙薄如席一夕坟起成高丘江流倾转力不胜左啮右吐非自由南郡城南独何者平地生长殊不休当中屋背不盈尺深入百丈皆石楼古人不知下有怪发破不掩水涨浮传言夏鲧塞洚水上帝爱此无敢偷窃持大畚负长镈刺取不巳帝使流禹知水怒非塞止网捕百怪杂蜃鳅掘壕入土不计丈投掷填压声鸣啾一时既定忧后世恐此窃出壤九州神人巳死无复制故以此土封其头发之輙满不可既意使灵物长幽囚前年大旱千里赤取土盈掬雨不收谁言咫尺旧黄壤中有千嵗龙与虬髙山万仭犹可削嗟此何独生如疣天长地逺莾无极虽有缺壤谁能赒我疑天意固有在患世多事穷镌锼埏陶鼓铸地力困久不自补无为忧世无女娲空白石磊磊满地如浮沤耕田凿井自无巳息壤无㡬安能酬荆州十首游人出三崃楚地尽平川北客随南贾呉樯间蜀船江侵平野断风卷白沙旋欲问兴亡意重城自古坚荆州三崃南方旧战国惨澹意犹存慷慨因刘表凄凉为屈原废城犹带井古姓聚成村亦觧观形胜昇平不敢论古姓楚地濶无邉苍茫万顷连耕牛未尝汗投种去如捐农事谁当劝民愚亦可怜平生事游惰那得怨凶年楚地游惰朱槛城东角高王此望沙江山非一国烽火畏三巴战骨沦秋草危楼倚断霞百年豪杰尽扰扰见鱼虾髙王望沙三巴慎按此诗因南平而致慨于五季也季兴初为荆南节度所领止江陵归崃三城地狭而兵弱难与诸国争衡父子祖孙与五代相终始假其封号窃据单州是时杨李擅呉王氏保闽刘氏鸱张于南粤王孟跳梁于蜀中莫不帝制自为志图兼并独高氏所向称臣中间不自揣量间一搆兵初败于王宗夀再败于孔勍及后唐伐蜀请以本道兵自取䕫万等州终不敢出畏蜀如虎之讥其能觧免乎未㡬而强弱大小同归澌灭百年以来战骨巳销孤城犹在千秋形胜之区惟危楼倚断霞耳一时豪杰自命者细琐么䯢无足比数鱼虾扰扰一语说得五代君臣及僭号诸国可怜可悯可鄙可羞又无论孱弱之髙氏也施氏补注此篇専为南平而发浅之乎论苏矣沙头烟漠漠来往厌喧卑野市分麞閙官船过渡迟游人多问卜伧叟尽擕龟日暮江天静无人唱楚辞沙头擕龟太守王夫子山东老俊髦壮年闻勐烈白首见雄豪食雁君应厌驱车我正劳中书有安石慎勿赋离骚太守残腊多风雪荆人重嵗时客心何草草里巷自嬉嬉爆竹惊邻鬼驱傩逐小儿故人应念我相望各天涯爆竹驱傩江水深成窟潜鱼大似犀赤鳞如琥珀老枕胜玻瓈上客举雕俎佳人摇翠箆登庖更作器何以免屠刲琥珀老枕北雁来南国依依似旅人纵横遭折翼感恻为沾巾平日谁能挹高飞不可驯故人持赠我三嗅若为珍柳门京国道驱马及春阳野火烧枯草东风动緑芒北行连许邓南去极衡湘楚境横天下懐王信弱王脩门许邓衡湘渚宫渚宫寂莫依古郢楚地苍茫非故基二王台阁已卤莾何况逺问纵横时楚王猎罢击灵鼔勐士操舟张水嬉钓鱼不复数鱼鼈大鼎千石烹蛟螭当时郢人架宫殿意思絶妙般与倕飞楼百尺照湖水上有燕赵千蛾眉临风扬扬意自得长使宋玉作楚词秦兵西来取钟簴故宫禾黍秋离离千年壮观不可复今之存者葢已卑池空野逈楼阁小雅有深竹藏狐狸台中绛帐谁复见台下野水浮清猗绿窗朱戸春昼闭想见深屋弹朱丝腐儒亦觧爱声色何用白首谈孔姬沙泉半涸草堂在破窗无纸风飔飔陈公踪蹟最未逺士瑞寥落今何之百年人事知㡬变直恐荒废成空陂谁能为我访遗蹟草间应有湘东碑渚宫古郢二王台阁郢人宫殿陈公荆门恵泉泉源从髙来走下随石脉纷纷白沫乱隠隠苍崖拆萦回成曲沼清澈见肝膈潨泻为长溪奔驶荡蛙蝈初开不容椀渐去巳如帛传闻此山中神物嬾遭谪不能致雷雨滟滟吐寒碧遂令山前人千古灌稻麦荆门恵泉附子由作泉源何从来山下长溪发油然本无营谁使自激冽茫茫九地底大水浮一叶使水皆为泉地巳不胜洩应是衆水中独不容至洁涓涓自倾泻奕奕见清澈石泓净无尘中有三尺雪下为百丈溪冷不受鱼鼈脱衣浣中流解我䨇足热乐哉泉上翁大旱不知渇次韵答荆门张都官维见和恵泉诗楚人少井饮地气常不洩蓄之为恵泉坌若有所拆泉源本无情岂问浊与澈贪愚彼二水终古耻莫雪只应所处然遂使语异别泉旁地平衍泉上山嵽嵲君子慎所居此义安可阙古人贵言赠敢用况髙节不为冬霜干肯畏夏日烈泠泠但不巳海逺要当彻张维附子由作荒凉荆门西泉水谁为洩发源虽甚微来意不可拆平铺清池满皎皎自明澈甘凉最宜茶羊炙可用雪炎风五月交中夜吐明月太守燕已还青嶂空嵲嵲泉上白发翁来饮杯馔阙酌水自献酬箕踞无礼节区区游泉人常值午日烈回首忧重城赏玩安能彻浰阳早发富贵本无定世人自荣枯嚣嚣好名心嗟我岂独无不能便退缩但使进少徐我行念西国巳分田园芜南来竟何事碌碌随商车自进苟无补乃是嬾且愚人生重意气出处夫岂徒永懐江阳叟种藕春满湖浰阳江阳附子由作春气入楚泽原上草犹枯北风吹栗林梅蕋飒巳无我行亦何事驱马无疾徐楚人信稀少田亩任蓁芜空有道路人扰扰不留车悲伤彼何嬾叹息此亦愚我今何为尔岂亦愚者徒行行楚山晓霜露满陂湖夜行观星天高夜气严列宿森就位大星光相射小星閙若沸天人不相干嗟彼本何事世俗强指摘一一立名字南箕与北斗乃是家人器天亦岂有之无乃遂自谓廹观知何如逺想偶有似茫茫不可晓使我长叹喟汉水舍棹忽逾月沙尘困逺行襄阳逄汉水偶似蜀江清蜀江固浩荡中有蛟与鲸汉水亦云广欲渉安敢轻文王化南国游女俨如鄕洲中浣纱子环珮锵锵鸣古风随世变寒水空泠泠过之不敢慢伫立整冠缨汉水襄阳襄阳古乐府三首野鹰来野鹰来万山下荒山无食鹰苦饥飞来为尔系綵丝北原有兎老且白年年飬子秋食菽我欲击之不可得年深兎老鹰力弱野鹰来城东有台髙崔嵬台中公子着皮袖东望万里心悠哉鹰何在嗟尔公子归无劳使鹰可唿亦凡曹天隂月黒狐夜嘷唿鹰附子由作野鹰来雄雉走苍茫荒榛下毰毸大如斗鹰来萧萧风雨寒壮士台中一挥肘台髙百尺临平川山中放火秋草干雉肥兎饱走不去野鹰飞下风萧然嵯峨唿鹰台人去台巳圮高台不可见况复唿鹰子长歌野鹰来当年落谁耳父生已不武子立又不强北兵果南下扰扰如驱羊鹰来野雉何暇走束缚笼中安得翔可怜野雉亦有爪两手捽鹰犹可伤上堵吟台上有客吟秋风悲声萧散飘入宫台邉游女来窃听欲学声同意不同君悲意何事千里金城两稚子白马为塞凤为闗山川无人空且闲我悲亦何苦江水冬更深鳊鱼冷难捕悠悠江上听歌人不知我意徒悲辛堵千里金城慎按元和郡县志白马山在竹山县西南三十里太平寰宇记云即新城山荆州记所谓孟逹登白马山而叹即此按竹山旧属襄阳府之均州施氏补注逺引衡州白马闗者大谬今驳正襄阳乐使君未来襄阳愁提戈入市裹氊裘自从氊裘南渡沔襄阳无事多春游襄阳春游乐何许岘山之阳汉江浦使君朱斾来翻翻人道使君似羊杜道邉逢人问洛阳中原苦战春田荒北人闻道襄阳乐目送飞鸿应断膓襄阳乐附子由作谁言襄阳苦歌者乐襄阳太守刘公子千年未可忘刘公一去嵗时改惟有州南汉水长汉水南流岘山碧种稲耕田泥没尺里人种麦满高原长使越人耕大泽泽中多水原上干越人为耕楚人食火耕水耨古常然汉水鱼多去满船长有行人知此乐来买槎头缩项鳊岘山逺客来自南游尘昏岘首过闗无百歩旷荡吞楚薮登高忽惆怅千载意有偶所忧谁复知嗟我生苦后团团山上桧嵗歳閲榆栁大材固巳殊安得同永乆可怜山前客倐忽星过霤贤愚未及分来者当自剖岘首山上桧贤愚万山西行度连山北出临汉水汉水蹙成潭旋转山之趾禅房久巳壊古甃含清泚下有仲宣栏绠刻深容指回头望西北隠隐龟背起传云古隆中万树桑柘美月炯转山曲山上见洲尾绿水带平沙盘盘如抱珥山川近且秀不到嬾成耻问之安能详画地费簪箠万山潭仲宣栏隆中诸葛来西国千年爱未衰今朝游故里蜀客不胜悲谁言襄阳野生此万乘师山中有遗貎矫矫龙之姿龙蟠山水秀龙去渊潭移空余蜿蜒蹟使我寒涕垂隆中襄阳野竹叶酒楚人汲汉水酿酒古宜城春风吹酒熟犹似汉江清耆旧何人在邱坟应巳平惟余竹叶酒留此千古情宜城酒鳊鱼晓日照江水游鱼似玉瓶谁言解缩项贪饵每遭烹杜老当年意临流忆孟生吾今又悲子辍筯涕纵横缩项鳊忆孟生食雉雄雉曵脩尾惊飞向日斜空中纷格鬬綵羽落如花喧唿勇不顾投网复谁嗟百钱得一䨇新味时所佳烹煎杂鸡鹜爪距漫槎牙谁知化为蜃海上落飞鸦脩尾化为蜃落飞鸦颍大夫庙人情难强回天性可微感世人争曲直苦语费摇撼大夫言何柔暴主意自惨荒祠傍孤冡古隧有残坎千年惟茅焦世亦贵其胆不觧此微言脱衣徒勇敢颕庙新渠诗庚子正月予过唐州太守赵侯始复三陂疏召渠招懐逺人散耕于唐予方为旅人不得亲执壶浆箪食以与侯劝逆四方之来者独为新渠诗五章以告于道路致侯之意其词曰新渠之水其来舒舒溢流于野至于通衢渠成如神民始不知问谁为之邦君赵侯唐州赵侯三陂召渠新渠之田在渠左右渠来奕奕如赴如凑如云斯积如屋斯熘嗟唐之人始识秔稌新渠之民自淮及潭挈其妇姑或走而颠王命赵侯宥我新民无与王事以讫七年侯谓新民尔既来止其归尔邑告尔邻里良田千万尔择尔取尔耕尔食遂为尔有筑室于唐孔硕且坚生为唐民饱粥与饘死𦵏于唐祭有鸡豚天子有命我惟尔安附王介甫作离离新田其下流水孰知其初灌莽千里其南背江其北踰淮父抱子擕十百其来其来仆仆墁我新屋赵侯劬之嵗乃大熟作者不饥饱及鸡鹜就船与车四邻出谷今游者处昔止者留维昔牧我不如今侯侯来适野不有观者税于水濵问我鳏寡侯其来矣三嵗于兹谁能止侯我往来之䨇凫观王乔古仙子时出观人寰常为汉郎吏厌世去无还䨇凫偶为戯聊以惊世顽不然神仙迹罗网安能攀纷纷尘埃中铜印纡青纶安知无隐者窃笑彼愚奸王乔古仙子慎按后汉方术传王乔河东人为叶令或云古仙人王子乔也王观国学林云案左传称太子晋葢周灵王之太子名晋左传及史记不言晋字乔而刘向列仙传云王子乔者必太子晋字乔刘向得之他书耳至后汉王乔者姓王名乔也乡里氏族仕版皆有定籍而本传曰或云即古仙人王子乔是何言耶近世有王氏神仙传类聚古今王姓之得仙者王乔凡三人前汉书王莽传中有予之皇祖叔父子侨之语殊不知王子乔乃灵王之子非姓王也先生诗云云似亦承本传之譌今援証于后附子由作王乔西飞朝洛阳飘飘千里䨇凫翔凫飞遭网不能去惟有空屦凫巳亡谁知野鸟不能化岂必䨇屦能飞扬凫神屦怪当有在搔首野庙春风长许州西湖西湖小雨晴滟滟春渠长来从古城角夜半传新响使君欲春游浚沼役千掌纷纭具畚锸閙若蚁运壤夭桃弄春色生意寒犹怏惟有落残梅标格尚矜爽游人坌巳集挈榼三且两醉客卧道旁扶起尚偃仰池台信宏丽贵与民同赏但恐城市欢不知田野怆颍川七不登野气长苍莽谁知万里客湖上独长想许州西湖阮籍啸台阮生古狂逹遁世黙无言犹余胸中气长啸独轩轩髙情遗万物不与世俗论登临偶自写激越荡干坤醒为啸所发饮为醉所昏谁能与之较乱世足自存阮籍台大雪独留尉氏有客入驿唿与饮至醉诘旦客南去竟不知其谁古驿无人雪满庭有客冒雪来自北纷纷笠上巳盈寸下马登堂面苍黒苦寒有酒不能饮见之何必问相识我酌徐徐不满觥看客倒尽不留湿千门昼闭行路絶相与笑语不知夕醉中不复问姓名上马忽去横短策尉氏慎按诸刻本此题止大雪独留尉氏六字今从外集采録全题黄河活活何人见混茫崑崙气脉本来黄浊流若觧汚清济惊浪应须动太行帝假一源神禹蹟世流三患梗尧乡灵槎果有仙家事试问青天路短长崑崙三患梗尧乡朱亥墓昔日朱公子雄豪不可追今来游故国大塜屈称儿平日轻公相千金弃若遗梁人不好事名姓寄当时鲁史盗齐豹求名谁复知慎无怨世俗犹不遭仲尼朱亥墓次韵水官诗净因大觉琏师以阎立本画水官遗编礼公公既报之以诗谓某汝亦作某顿首再拜次韵仍録二诗为一卷献之髙人岂学画用笔乃其天譬如善游人一一能操船阎子本缝掖畴昔慕云渊丹青偶为戏染指初尝鼋爱之不自巳笔势如风翻传闻贞观中左袵解椎鬟南夷羞白雉佛国贡青莲诏令拟王㑹别殿写戎蛮熊冠金络额豹袖拥旛旜传入应门内俯伏脱劔拳天姿俨龙凤杂㳫朝鹏鳣神功与絶迹后世两莫扳自从李氏亡羣盗窃山川长安三日火至寳随飞烟尚有脱身者漂流出东闗三官岂容独得此今巳编吁嗟至神物㑹合当有年京城诸权贵欲取百计难赠以玉如意岂能动高禅信应一篇诗皎若画在前净因大觉琏师阎立本编礼云渊拟王㑹附老蘓原作水官骑苍龙龙行欲上天手攀时且住浩若乘风船不知㡬何长足尾犹在渊下有二从臣左右乘鱼鼋矍铄相顾视风举衣袂翻女子侍君侧白颊垂䨇鬟手执雉尾扇容如未开莲从者八九人非鬼非戎蛮出水未成列先登扬旗旜长刀拥旁牌白羽注强拳虽服甲与裳状貎犹鲸鳣水兽不得从仰面以手扳空虚走雷霆雨雹晦九川风师黒虎囊面目昏尘烟翼从三神人万里朝天闗我从大觉师得此鬼怪编画者古阎子于今三百年见者谁不爱予者诚巳难在我犹在子此理宁非禅报之以好词何必画在前苏诗补註巻二苏诗补註卷三钦定四库全书苏诗补註卷三翰林院编修查慎行撰古今体诗五十二首慎按嘉祐五年庚子先生授河南福昌主簿未赴而以欧阳公荐召试秘阁复应制科入三等明年十一月除大理评事签书凤翔判官十二月到任时陈希亮为府帅以属礼待之或谒入不得见先生壮年盛气不肯相下所作凌虚台记及客位假寐诗不平之语时一发露乌台诗案中有任签判日为中元节假不赴知府㕔罚铜八斤亦希亮任内事也施氏原本移客位假寐一首入倅杭时葢讹以公弼为述古耳今据邵博闻见后録改正又和子由除夕见寄五古一首和子由闻余善射七律一首皆在凤翔时作施氏本缺今补入巻中辛丑十一月十九日既与子由别于郑州西门之外马上赋诗一篇寄之不饮胡为醉兀兀此心巳逐归鞍发归人犹自念庭闱今我何以慰寂寞登高回首坡壠隔但见乌㡌出复没苦寒念尔衣裘薄独骑瘦马踏残月路人行歌居人乐童仆怪我苦悽恻亦知人生要有别但恐歳月去飘忽寒灯相对记畴昔夜雨何时聼萧瑟君知此意不可忘慎勿苦爱高官职辛丑郑州念庭闱和子由渑池懐旧人生到处知何似应似飞鸿踏雪泥泥上偶然留指爪鸿飞那复计东西老僧巳死成新塔壊壁无由见旧题往日﨑岖还记否路长人困蹇驴嘶渑池飞鸿留爪老僧附子由原作相擕话别郑原上共道长途怕雪泥归骑还寻大梁陌行人巳度古崤西曾为县吏民知否旧宿僧房壁共题遥想独游佳味少无言骓马但鸣嘶次韵和刘京兆石林亭之作石本唐苑中物散流民间刘购得之都城日荒废往事不可还惟余古苑石漂㪚向人间公来始购蓄不惮道里艰忽从尘埃中来对氷雪颜瘦骨㧞凛凛苍根潄潺潺唐人惟奇章好石古莫攀尽令属牛氏刻凿纷斑斑嗟此本何常聚散实循环人失亦人得要不出区寰君看刘李末不能保河闗况此百株石鸿毛于太山但当对石饮万事付等闲都城刘京兆石林亭奇章好古附刘原父石林亭原作朝廷入忘返山林往不还念无高世资聊处可否间筑基倣崔巍鞭石轻险艰羣玉相磊落万峯正孱颜种树亦苍苍激流复潺潺湡浯歘在眼崑阆若可攀自我撄世网尔来鬓毛斑丘壑诚若丧簿书常自环及尔灭闻见旷若逺尘寰岂愿同避世庶㡬善闭闗子牟固懐魏谢傅悲徂山兹焉可娯老讵厌终嵗闲和刘长安题薛周逸老亭周善饮酒未七十而致仕近闻薛公子早退惊常流买园招野鹤凿井动潜蚪自言酒中趣一斗胜凉州翻然拂衣去亲爱挽不留隐居亦何乐素志庻可求所亡嗟无㡬所得不啻酬青春为君好白日为君悠山鸟奏琴筑野花弄闲幽虽辞功与名其乐实素侯至今清夜梦尚惊冠压头谁能载美酒往以大白浮之子虽不识因公可与游慎按薛周爵里莫考此诗因前篇而附录附子由次韵飞鸟不知穴山鹿不知流薛子善饮酒口如吸水虬吾闻肠胃间何异族党州人满地巳尽一芥不可留谓子试饮水一酌不再求谓子饮醇酒百釂岂待酬酒可水不可其説亦缪悠以我视夫子胸腹百丈幽譬如田中人视彼公与侯未省破颜饮何况裸露头鸱夷谓大瓠皆饱安用浮多少苟自适岂害为朋游骊山三絶句功成虽欲善持盈可叹前王恃太平辛苦骊山山下土阿房才废又华清骊山阿房华清㡬变雕墻㡬变灰举烽指鹿事悠哉上皇不念前车戒却怨骊山是祸胎海中方士觅三山万古明知去不还咫尺秦陵是商鍳朝元何必苦跻攀秦陵朝元和子由岐下诗予既至岐下逾月于其廨宇之北隙地为亭亭前为横池长三丈池上为短墻属之堂分堂之北厦为轩窗曲槛俯瞰池上出堂而南为过廊以属之㕔廊之两旁各为一小池皆引汧水种莲飬鱼于其中池邉有桃李杏梨枣樱桃石榴樗槐松桧柳三十余株又以斗酒易牡丹一丛于亭之北子由以诗见寄次韵和答凡二十一首北亭谁人筑短墻横絶拥吾堂不作新亭槛幽花谁为香横池明月入我池皎皎铺纻缟何日变成缁太𤣥吾嬾草短桥谁能铺白簟永日卧朱桥树影栏邉转波光版底摇轩窗东隣多白杨夜作雨声急窗下独无眠秋虫见灯入曲栏流水照朱栏青红乱明鑑谁见槛上人无言观物泛䨇池泝流入城郭亹亹渡千家不见䨇池水长漂十里花荷花田田抗朝阳节节卧春水平铺乱萍叶屡动报鱼子鱼湖上移鱼子初生不畏人自从识钩饵欲见更无因牡丹花好常患稀花多信佳否未有四十枝枝枝大如斗桃花争开不待叶密缀欲无条傍沼人窥鑑惊鱼水溅桥李不及梨英软应惭梅蕚红西园有千叶淡伫更纎秾杏开花送余寒结子及新火闗中幸无梅汝彊充鼎和闗中梨霜降红梨熟柔柯巳不胜未尝蠲夏渇长见助春氷红梨枣居人㡬番老枣树未成槎汝长才堪轴吾归巳及𤓰樱桃独遶樱桃树酒醒喉肺干莫除枝上露从向口中漙石榴风流意不尽独自送残芳色作裙腰染名随酒盏狂樗自昔为神树空闻蜩鵙鸣社公烦见辍为尔致羊羮槐采撷殊未厌忽然巳成隂蝉鸣看不见鹤立赴还深松强致南山树来经渭水滩生成未有意鸦鹊莫相干桧依依古松子郁郁绿毛身每长须成节明年渐庇人柳今年手自栽问我何年去他年我复来摇落伤人意慎按以上二十一首所纪非一时事因诗引中有至岐下逾月之语故类编辛丑巻中又按栾城集无寄东坡原作无从采附和子由除日见寄薄官驱我西逺别不容惜方愁后㑹逺未暇忧嵗夕强欢虽有酒冷酌不成席秦烹惟羊羮陇馔有熊腊念为儿童嵗屈指巳成昔往事今何追忽若箭巳释感时嗟事变所得不偿失府卒来驱傩矍铄惊逺客愁来岂有魔烦汝为攘磔寒梅与冻杏嫩蕚初似麦攀条为惆怅玉蕊何时拆不忧春艶晚行见弃夏覈人生行乐耳安用声名籍胡为独多感不见膏自炙诗来苦相寛子意逺可射依依见其靣疑子在咫尺兄今虽小官幸忝佐方伯北池近所凿中有汧水碧临池饮羙酒尚可消永日但恐诗力弱鬭健未免馘诗成十日到谁谓千里隔一月寄一篇忧愁何足掷薄官攘磔夏覈汧水慎按栾城集原题云辛丑除日寄子瞻先生和章亦应编本年之末施氏原本失载今从续补卷中移编于此附子由作一嵗不复居一日安足惜人心畏增年对酒语终夕夜长书室幽灯烛明照席盘餐杂梁楚羊炙错鱼腊庖人馔鸡兔家味宛如昔有懐岐山下展转不能释念同去闾里此节三巳失初来寄荆渚鱼雁贱宜客楚人重嵗时爆竹鸣磔磔新春始渉五田冻未生麦相擕歴唐许花柳渐牙拆居梁不耐贫投杞避糠覈城南庠斋静终嵗守坟籍酒酸未尝饮牛美毎共炙谓言从明年此㑹可悬射同为洛中吏相去不盈尺浊醪幸分季新笋可饷伯巑巑嵩山美漾漾洛水碧官闲得相从春野玩朝日安知书阁下羣子并遭馘偶成一朝荣遂使千里隔何年相㑹欢逢节勿轻掷壬寅二月有诏令郡吏分往属县减决囚禁自十三日受命出府至寳鸡虢郿盩厔四县既毕事因朝谒太平宫而宿于南谿谿堂遂并南山而西至楼观大秦寺延生观仙游潭十九日乃归作诗五百言以记凡所经歴者寄子由逺人罹水旱王命释俘囚分县传明诏寻山得胜游萧条初出郭旷荡实消忧薄暮来孤镇登临忆武侯峥嵘依絶壁苍茫瞰奔流半夜人唿急横空火气浮天遥殊不辨风急已难收晚入陈仓县犹余卖酒楼烟煤巳狼籍吏卒尚呀咻鸡岭云霞古龙宫殿宇幽南山连大散归客走吾州欲往安能遂将归为少留回趋西虢道却渡小河洲闻道磻谿石犹存渭水头苍崖虽有迹大钓本无钩东去过郿坞孤城象汉刘谁言董公健竟复伍孚仇白刃俄生肘黄金谩似丘平生闻太白一见驻行驺鼓角谁能试风雷果致不巖崖巳奇絶氷雪更琱锼春旱忧无麦山灵喜有湫蛟龙嬾方睡缾罐小容偷二曲林泉胜三川气象侔近山麰麦早临水竹篁修先帝膺符命行官画冕旒侍臣簪武弁女乐抱箜篌秘殿开金鎻神人控玉蚪黒衣横巨剑被发凛䨇眸邂逅逄佳士相将弄彩舟投篙披绿荇濯足乱清沟晚宿南谿上森如水国秋遶湖栽翠密终夜响飕飗冐晓穷幽䆳操戈畏炳彪尹生犹有宅老氏旧停辀问道遗踪在登仙往事悠驭风归汗漫閲世似蜉蝣羽客知人意瑶琴系马秋不辞山寺远来作鹿鸣呦帝子传闻李嵓堂髣像缑轻风帏幔卷落日髻鬟愁入谷惊䝉密登坡费挽搂乱峯攒似槊一水澹如油中使何年到金龙自古投千重横翠石百丈见游鯈最爱泉鸣洞初尝雪入喉满瓶虽可致洗耳叹无由忽忆寻蟆培方冬脱鹿裘山川良甚似水石亦堪俦惟有泉旁饮无人自献酬壬寅四县孤镇苍茫陈仓县卖酒楼南山大散西虢磻溪石孤城象汉刘太白青秋镇官竹园膺符命箜篌帝子金龙附子由次韵山川足清旷阛阓巧拘囚安得纎阿御同为穆满游遥知因汗漫远出散幽忧原隰繁分绣村墟尽小侯春深秦树緑野濶渭河流四顾神萧瑟前探意涨浮胜观殊未已往足讵能收下坂如浮舸登崖剧上楼强行腰伛偻困坐气嘘咻鸟语林峦静花明涧谷幽濯溪惊野老伐路骇他州中散探深去文渊到处留聼琴峯下寺弄石水中洲溪冷泉氷脚山髙雾遶头石潭清照骨瀑水溅成钩仙庙鸣钟磬神官秉钺刘飬生闻帝女服气絶彭仇故宅犹传尹先师不喜丘居人那识道过客漫停驺巖谷诚深絶神仙信有不云居无几杖霞珮弃镌锼豹隐连山雾龙潜百尺湫门开谁与叩桃熟浪传偷绀髪清无比方瞳凛不侔㑹须林下见乞取夀年修拔去和鸡犬相随若斾旒乘风遗騕褭长啸贱笙篌从骑衣皆羽前驱鬛尽蚪安能牵两足暂得快䨇眸自昔辞乡树南行上楚舟万江穷地脉三峡束天沟云暗鄷都晚波吹木枥秋寻溪縁窈窕入洞聼飕飗空寺收黄栗荒祠画伏彪登临虽永日行迈肯停辀蓄缩今何事攀跻昔巳悠魏京饶士女春服聚蜉蝣雷动车争陌花摇树系秋游人纷荡漾野鸟自嘤呦平日曽经洛闲居愿卜缑空言真比梦久渇渐成愁早退尝相约辞嚣痛自搂爱山心刼刼从宦兴油油海宇都无碍山林尽可投愿为云上鹄莫作盎中鯈适性行随足谋生富给喉今游虽不与后㑹岂无由昼出同穿履宵眠共覆裘弟兄真欲尔朋好定谁俦试写长篇调何人肯见酬太白山下早行至横渠镇书崇夀院壁马上续残梦不知朝日昇乱山横翠幛落月澹孤灯奔走烦邮吏安闲愧老僧再游应眷眷聊亦寄吾曾横渠镇崇夀院附子由次韵山下晨光晩林梢露滴昇峯头斜见月野寺早明灯树暗犹藏鹊堂开巳馔僧据鞍应梦我联骑昔尝曾留题延生观后山上小堂溪山愈好意无厌上到巉巉第㡬尖深谷野禽毛羽怪上方仙子鬓眉纎不慙弄玉骑丹凤应逐嫦娥驾老蟾涧草巖花自无主晩来蝴蝶入疎帘延生观后小堂上方仙子附子由次韵谢公游意未能厌踏尽登山屐齿尖古殿神仙深杳杳香炉烟翠起纎纎巖花寂歴飘琼片庭桂萧疎漏玉蟾帝子暮归人不见微风细雨自开帘留题仙游潭中兴寺东有玉女洞洞南有马融读书石室过潭而南山石益奇潭上有桥畏其险不敢渡清潭百尺皎无泥山木隂隂谷鸟啼蜀客曾游明月峡秦人今在武陵溪独攀书室窥巖窦还访仙姝欵石闺犹有爱山心未至不将䨇脚踏飞梯仙游潭玉女洞书室明月崃附子由次韵潭邉沙水不成泥潭上孤禽挂崄啼缭绕飞桥能试客䝉茸翠蔓巧藏溪云为绛帐马融室石作屏风玉女闺仙果知君今未足临潭脚战怕长梯石鼻城平时战国今无在陌上征夫自不闲北客初来试新险蜀人从此送残山独穿暗月朦胧里愁渡奔河苍茫间渐入西南风景变道邉修竹水潺潺石鼻战国附子由作千山欲尽垂为鼻百战皆空但有城虎闯穴中秦地恐龙飞渭上汉江倾雍人未有章邯怨魏将犹存仲达精睥睨陵迟春草满白羊无数向风鸣磻溪石墨突不暇黔孔席未尝煖安知渭上叟跪石留䨇骭一朝婴世故辛苦平多难亦欲就安眠旅人讥客懒附子由和吕公年巳暮择主渭河邉跽饵留䨇膝临溪不计年神専能䧟石心大岂营鳣不到磻溪上安知自守坚郿坞衣中甲厚行何惧坞里金多退足慿毕竟英雄谁得似脐脂自照不须灯郿坞衣中甲厚坞里金多附子由和董公平日甚纵横晚嵗藏金欲避兵当日英雄智相似燕南赵北亦为京楼观门前古碣卧斜阳閲世如流事可伤长有幽人悲晋恵强修遗庙学秦王丹砂久窖井水赤白术谁烧厨灶香闻道神仙亦相过只疑田叟是庚桑楼观古碣閲世丹砂井附子由和老聃厌世入流沙飘荡如云不可遮弟子怜师将去国闗门望气载还家高台尚有传经处画壁空留驾犊车一授遗书无复老不知何苦服胡麻寳鸡县斯飞阁西南归路逺萧条倚槛魂飞不可招野濶牛羊同雁鹜天长草树接云霄昏昏水气浮山麓汎汎春风弄麦苗谁使爱官轻去国此身无计老渔樵寳鸡斯飞阁壬寅重九不预㑹独游普门寺僧阁有懐子由花开酒美盍不归来看南山冷翠微忆弟泪如云不散望乡心与雁南飞明年纵健人应老昨日追欢意正违不问秋风强吹㡌秦人不笑楚人讥普门寺客位假寐谒入不得去兀坐如枯株岂惟主忘客今我亦忘吾同僚不解事愠色见髯须虽无性命忧且复忍须㬰慎按斯飞阁重九不预㑹二首施氏原本俱不载客位假寐一首讹载杭州卷中今以时地考之其为凤翔作无可疑者故类编于此史称公弼清劲寡欲平生不假人以色其守凤翔时年且老矣卲氏闻见后録谓公弼在府东坡初擢制科吏唿苏贤良公弼曰府判何贤良也杖其吏不顾或谒入不得见故东坡客位假寐诗云云其不堪如此后公弼受他州餽酒从贜坐沮辱抑郁抵于死或云欧阳公憾于公弼有曲折东坡不但望公弼相遇之薄也公弼子季常居黄州元丰初东坡谪黄者执政疑公弼废死由东坡委于季常甘心焉然二人相得甚欢故东坡为公弼作传有轼官凤翔相从二年方是时少年盛气屡与公争议至形于言色巳而悔之等语愚谓两先生皆贤者当官意气一时偶不相下容或有之若谓东坡因此修怨致公弼放废以殁此事所必无者使诚有之则季常又岂忘亲狥友者卲氏之説未可尽信也九月二十日微雪懐子由弟二首岐阳九月天微雪巳作萧条嵗莫心短日送寒砧杵急冷官无事屋庐深愁膓别后能消酒白发秋来巳上簪近买貂裘堪出塞忽思乘传问西琛岐阳江上同舟诗满箧郑西分马涕垂膺未成报国惭书剑岂不懐归畏友朋官舍度秋惊歳晩寺楼见雪与谁登遥知读易东窗下车马敲门定不应江上同舟读易附子由次韵秋气萧骚仍见雪客愁缭绕动萦心幽吟北戸窗声细归梦函闗马迹深疎树飞花轻䔩䔩衰荷留柄乱簮簮遥闻诗酒皆推胜社客何人近纳琛平时出处常联袂文翰叨陪旧服膺自信老兄怜弱弟岂关天下少良朋何时杯酒看浮白清夜肴蔬粗满登离思隔年诗不尽秦梁虽逺速须譍病中闻子由得告不赴商州三首病中闻汝免来商旅雁何时更着行逺别不知官爵好思归苦觉嵗年长着书多暇真良策从宦无功漫去乡惟有王城最堪隐万人如海一身藏免来商商州近从章子闻渠説苦道商人望汝来説客有灵惭直道逋翁乆殁厌凡才夷音仅可通名姓瘿俗无由辨颈顋答策不堪宜落此上书求免亦何哉章子答策辞官不出意谁知敢向清时怨位卑万事悠悠付杯酒流年冉冉入霜髭策曾忤世人嫌汝易可忘忧家有师此外知心更谁是梦魂相觅苦参差附子由次韵三首怪我辞官免入商才疎深畏忝周行学从社稷非原本近读诗书识短长东舍久居如旧宅春蔬新种是吾乡闭门巳学龟头缩避谤仍兼雉尾藏南商西洛曾虚署长吏居民怪不来妄语自知当见弃逺人未信本非才厌从贫李嘲东阁懒学谀张缓两腮知有四翁遗迹在山中岂信少人哉埙动篪鸣只自知忧轻责少幸官卑声名漫作耳中瑱科第空收颔底髭西鄙猖狂犹将将中朝闲暇自师师近成新论无人语仰羡飞鸿两翅差病中大雪数日未尝起观虢令赵荐以诗相属戏用其韵答之经旬卧斋阁终日亲剂和不知雪巳深但觉寒无奈飘萧纸窗鸣堆压檐板堕风飈助凝冽帏幔困掀簸惟思近醇醲未敢窥璨瑳何时反炎赫却欲躬臼磨谁言坐无氊尚有裘充货西隣歌吹发促席寒威挫崩腾踏成迳缭绕飞入座人欢瓦先融饮隽缾屡卧嗟予独愁寂空室自困坷欲为后日赏恐被游尘涴寒更报新霁皎月悬半破有客独苦吟清夜黙自课诗人例穷蹇秀句出寒饿何当暴霜雪庶以蹑郊贺虢赵荐何时反炎赫慎按杜子羙哭李尚书之芳云诗家秀句传本五言诗也施注新刻本于五言之下增寒饿二字作七言句者讹今驳正附子由次韵吾兄笔锋雄诗俊不可和雪中思清絶韵恶逾难奈殷勤赋黄竹自劝饮白堕言随飞花落意与长风簸余力远见撩千里寄璀瑳嗟予久废学有类转空磨研磨久无得安可待充货空记乘崃船行意被摧挫溟蒙覆洲渚冷冽光照座我唱君实酬驰骋不遑卧譬如逐兽卢岂觉山径坷酒肴助喧热笔砚尽沾涴诗词禁推类令肃安敢破亦有同行人牵挽赴程课尔来隔秦魏渴望等饥饿徒然遇佳雪有酒谁与贺嵗晚相与馈问为餽嵗酒食相邀唿为别嵗至除夜逹旦不眠为守嵗蜀之风俗如是余官于岐下歳暮思归而不可得故为此三诗寄子由馈嵗农功各巳毕嵗事得相佐为欢恐无及假物不论货山川随出产贫富称小大寘盘巨鲤横发笼䨇免卧富人事华靡綵绣光翻座贫者媿不能微挚出舂磨官居故人少里巷佳节过亦欲举乡风独唱无人和挚乡风附子由次韵周公制乡礼无有相通佐鼎肉送子思蒸豚出阳货交亲随高低岂问小与大自从此礼衰伏腊有饥卧乡人慕古俗酬酢等四座东隣遗西舍迭出如蚁磨宁我不饮食无尔相咎过相从庆新春颜色买愉和别嵗故人适千里临别尚迟迟人行犹可复歳行那可追问岁安所之远在天一涯已逐东流水赴海归无时东隣酒初熟西舍彘亦肥且为一日欢慰此穷年悲勿嗟旧嵗别行与新嵗辞去去勿回顾还君老与衰附子由次韵富贵日月速贫贱觉嵗迟迟速不须问俱作不可追亲旧且酬饮送尔天北涯嵗去虽无情从我歴四时酌尔一杯酒留我壮且肥长作今歳欢勿起异日悲掉头不肯顾曾莫与我辞酒䦨气方横岂信从尔衰守嵗欲知垂尽嵗有似赴壑蛇修鳞半已没去意谁能遮况欲系其尾虽勤知奈何儿童强不睡守嵗夜讙譁晨鸡且勿唱更鼓畏添挝坐久灯花落起看北斗斜明年岂无年心事恐蹉跎努力尽今夕少年犹可夸赴壑附子由次韵于莬絶䋲去顾兔追龙蛇奔走十二虫罗网不及遮嗟我地上人岂复奈尔何未去不自闲将去乃諠譁天上驱兽官为君肯停挝鲁阳挥长戈日车果再斜酾酒劝尔醉期尔暂蹉跎偕醉遣尔去夀考自足夸读开元天寳遗事三首姚宋亡来事事兴一官铢重万人轻朔方老将风流在不取西蕃石堡城开元天寳遗事朔方老将石堡城潭里舟船百倍多广陵铜器越溪罗三郎官爵如泥土争唱𢎞农得寳歌潭里舟船三郎𢎞农得寳歌慎按得体体字旧唐书注云都董切此体字之本音也补注者改体为体谬以千里矣读书不识字贻误非细特为牵连驳正琵琶絃急衮梁州羯鼓声髙舞臂鞴破费八姨三百万大唐天子要纒头梁州纒头慎按以上三首施氏原本不载外集编第三巻凤翔时作也今从之苏诗补註巻三苏诗补註卷四钦定四库全书苏诗补註巻四翰林院编修查慎行撰古今体诗三十八首和子由踏青东风陌上惊微尘游人初乐嵗华新人闲正好路旁饮麦短未怕游车轮城中居人厌城郭喧阗晓出空四邻歌皷惊山草木动箪瓢散野鸟鸢驯何人聚衆称道人遮道卖符色怒嗔宜蚕使汝茧如罋宜畜使汝羊如麕路人未必信此语强为买服禳新春道人得钱径沽酒醉倒自谓吾符神踏青附子由原作江上氷消㟁草青三三五五踏青行浮桥没水不胜重野店压糟无复清松下寒花初破蕚谷中幽鸟渐嘤鸣洞门泉脉龙睛动观里丹池鸭舌生山下缾罂沾穉孺峰头鼓乐聚簪缨缟裙红袂临江影青盖骅骝踏石声晓去争先心荡漾暮归夸后醉纵横最怜人散西轩静暧暧斜阳着树明和子由蚕市蜀人衣食常苦艰蜀人游乐不知还千人耕种万人食一年辛苦一春闲闲时尚以蚕为市恐忘辛苦逐欣欢去年霜降斫秋荻今年箔积如连山破瓢为轮土为釡争买不啻金与䊵忆昔与子皆童丱年年废书走市观市人争夸鬬巧智野人喑哑遭欺谩诗来使我感旧事不悲去国悲流年箔蚕市附子由原作枯桑舒芽叶渐青新蚕可浴日晴明前年器用随手败今冬衣着及春营倾囷计口卖余粟买箔还家待种生不惟箱篚供妇女亦有鉏镈资男耕空巷无人鬬容冶六亲相见争邀迎酒肴劝属坊市满皷笛繁乱倡优狞蚕丛在时已如此古人虽没谁敢更异方不见古风俗但向陌上闻吹笙次韵子由论书吾虽不善书晓书莫如我苟能通其意常谓不学可貌妍容有矉璧美何妨椭端庄杂流丽刚健含婀娜好之每自讥不独子亦颇书成輙弃去缪被旁人裹体势本濶落结束入细么子诗亦见推语重未敢荷迩来又学射力薄愁官笴多好竟无成不精安用伙何当尽屏去万事付懒惰吾闻古书法守骏莫如跛世俗笔苦骄衆中强嵬騀钟张忽已逺此语与时左论书莫如我矉跛钟张慎按子由原作凡十五韵先生和诗脱去鎻字止十四韵诸刻本皆同无善本考补殊为缺事附子由原作堂上岐阳碑吾兄所与我吾兄自善书所取无不可欧阳弱而立商隠瘦且椭小篆妙诘曲波字美婀娜谭藩居颜前何类学颜颇魏华自磨淬峻秀不包裹九成列贤俊磊落杂么么英公与褒鄂戈㦸闻自荷何年学操笔终嵗惟箭笴书成亦可爱艺业嗟独伙余虽谬学文书字毎慵惰车前驾骐骥车后系羸跛逾年学举足渐亦成駊騀古人有遗蹟䈕短不及鎻愿从兄发之洗砚处兄左记所见开元寺呉道子画佛灭度以答子由西方真人谁所见衣被七寳从双狻当时修道颇辛苦柏生两肘乌巢肩初如蒙蒙隐山玉渐如濯濯出水莲道成一旦就空灭奔㑹四海悲人天翔禽哀响动林谷兽鬼踯躅泪迸泉龎眉深目彼谁子绕牀弹指性自圆隠如寒月堕清昼空有孤光留故躔春游古寺拂尘壁遗像久此霾香烟画师不复写名姓皆云道子口所传纵横固已蔑孙邓有如巨鳄吞小鲜来诗所夸孰与此安得擕挂其旁观开元寺呉画佛灭度西方真人七寳附子由原作谁人画此二菩萨趺坐花心乗象狻弟子先后执盂缶老僧槎牙森比肩山林修道㡬世劫颜貌伟丽如开莲重崕宛转带林树野水荒荡浮云天峨眉髙处不可上下有絶涧锢九泉朝阳未出白雾起有光烛天如月圆灵仙居中粗可识有类白兎依清躔游人礼拜千万万迤逦渐逺如飞烟五台不到想亦尔今之画图谁所传吾兄子瞻苦好异败缯破纸收明鲜自从西行止得此试与记録代一观和子由寒食寒食今年二月晦树林深翠已生烟遶城骏马谁能借到处名园意尽便但挂酒壶那计盏偶题诗句不须编忽闻啼鵙惊羇旅江上何人治废田寒食附子由原作寒食明朝一百五谁家冉冉尚厨烟桃花开尽叶初绿燕子飞来体自便爱客渐能陪痛饮读书无思懒开编秦川雪尽南山出思共肩舆看麦田中隠堂诗岐山宰王君绅其祖故蜀人也避乱来长安而遂家焉其居第园圃有名长安城中号中隠堂者是也予之长安王君以书戒其子弟邀予游且乞诗甚勤因为作此五篇去蜀初逃难游秦遂不归园荒乔木老堂在昔人非凿石清泉激开门野鹤飞退居吾久念长恐此心违岐山王绅长安城昔人径转如修蟒坡垂似伏鳌树从何代有人与此堂髙好古嗟生晩偷闲厌久劳王孙早归隠尘土污君袍二月惊梅晚幽香此地无依依慰逺客皎皎似呉姝不恨故园隔空嗟芳嵗徂春深桃杏乱笑汝益羇孤翠石如鹦鹉何年别海壖来随南使逺载压渭舟偏已伴乔松老那知故国迁金人解辞汉汝独不潸然金人都城更㡬姓到处有残碑古隧埋蝌蚪崩崕露伏龟安排壮亭榭收拾费金赀岣嵝何须到韩公浪自悲岣嵝附子由次韵五首秦中胜岷蜀故国不须归甲第春风满巴山昼梦非竹深啼鸟乱花落晚蜂飞我欲西还去敲门慎勿违官去空留鹤山浮不见鳌竹林迎日净槐木拥亭髙鸟噪知人至蝉鸣觉口劳谁能饮堂上解帯不穿袍唐朝卿相宅此外更应无请看庭前树曽攀屋里姝流传渐失实遗老不禁徂试问归登物林闲翠石孤爱君髙堂上有似蜀江壖墙外终南近檐西太白偏晚梅晴自媚老竹暗相迁未到遥闻说吾庐安得然君看原上墓坟尽但余碑谁见生前贵尘生帯下龟髙堂幸有酒一饮岂论赀强勉行乐耳古人良可悲次韵子由弹琴琴上遗声久不弹琴中古义本长存苦心欲记常迷旧信指如归自看痕应有仙人依树聴空教瘦鹤舞风骞谁知千里溪堂夜时引惊猿撼竹轩附子由原作久废凡桐不复弹偶然寻绎尚能存仓庚鸣树思前嵗春水生波满旧痕泉落空巖虚谷应珮敲清殿百官鶱终宵窃聴不能学庭树无风月满轩次韵和子由欲得骊山澄泥砚举世争称邺瓦坚一枚不换百金颁岂知好事王夫子自採临潼绣岭山经火尚含泉脉暖弔秦应有泪痕潸封题寄去吾无用近日从戎拟学班澄泥砚邺瓦临潼绣岭附子由原作长安新砚石同坚不待书来许见颁岂必魏人胜近世强推铜雀没骊山寒梅舒卷开云叶清露霑流发涕澘早与封题寄书案报君湘竹笔身斑次韵和子由闻予善射中朝鸾鹭自振振岂信边隅事执鼖共怪书生能破的也如骁将解论文穿杨自笑非猿臂射隼长思逐马军观汝长身最堪学定如髯羽便超羣射隼马军慎按施注新旧本俱失载此诗今从外集第三巻补编附子由原作旧读兵书气已振近传能射喜征鼖手随乐节宁论中箭作鸱声不害文力薄仅能胜五斗才髙应自敌三军良家六郡传真法马上今谁最出羣凤翔八观凤翔八观诗记可观者八也昔司马子长登㑹稽探禹穴不逺千里而李太白亦以七泽之观至荆州二子盖悲世悼俗自伤不见古人而欲一观其遗蹟故其勤如此凤翔当秦蜀之交士大夫之所朝夕徃来此八观者又皆跬步可至而好事者有不能徧观焉故作诗以告欲观而不知者石鼓歌冬十二月嵗辛丑我初从政见鲁叟旧闻石鼓今见之文字郁律蛟蛇走细观初以指画肚欲读嗟如箝在口韩公好古生已晚我今况又百年后强寻偏傍推㸃画时得一二遗八九我车既攻马亦同其鱼维鱮贯之栁古器纵横犹识鼎衆星错落仅名斗糢煳半已隠瘢胝诘曲犹能辨跟肘娟娟缺月隠云雾濯濯嘉禾秀稂莠漂流百战偶然存独立千载谁与友上追轩颉相唯诺下揖氷斯同鷇㝅忆昔周宣歌鸿雁当时籕史变蝌蚪厌乱人方思圣贤中兴天为生耆耉东征徐虏阚虓虎北伏犬戎随指嗾象胥杂㳫贡狼鹿方召聨翩赐圭卣遂因鼓鼙思将帅岂为考撃烦蒙瞍何人作颂比嵩髙万古斯文齐岣嵝勲劳至大不矜伐文武未逺犹忠厚欲寻年嵗无甲乙岂有名字记谁某自从周衰更七国竟使秦人有九有扫除诗书诵法律投弃爼豆陈鞭杻当年何人佐祖龙上蔡公子牵黄狗登山刻石颂功烈后者无继前无偶皆云皇帝廵四国烹灭强暴救黔首六经既已委灰尘此鼓亦当遭击掊传闻九鼎沦泗上欲使万夫沉水取暴君纵欲穷人力神物义不汚秦垢是时石鼓何处避无乃天工令鬼守兴亡百变物自闲富贵一朝名不朽细思物理坐叹息人生安得如汝寿凤翔秦蜀之交石皷指画肚籕史变科斗氷斯附子由和岐山之阳石为鼓叩之不鸣悬无虡以为无用百无直以为有用万物祖置身有用无用闲自託周宣谁敢侮宣王没后坟壠平秦野苍茫不知处周人旧物惟存山文武遗民尽囚虏鼎钟无在铸戈㦸宫殿已倒生禾黍厉宣子孙窜四方昭穆错乱不存谱时有过客悲先王绸缪牖戸彻桑土思宣不见幸鼓存由鼓求宣近为愈彼皆有用世所好天地能生不能主君看项籍勐如狼身死未冷割为脯马童杨喜岂不仁待汝封侯非怨汝何况外物固已轻毛擒翡翠尾执麈惟有苍石于此时独以无用不见数形骸偃蹇任苔藓文字皴剥困风雨遭乱既以无用全有用还为太平取古人不见见遗物如见方召与申甫文非蝌蚪可穷诘简编不载无训诂字形汗漫随石缺苍蛇生角龙折股亦如老人遭暴横頥下髭秃口齿龉形虽不具意可知有云杨栁贯鲂鱮鲂鱮岂厌居溪谷自投网罟入君俎栁条柔弱长百尺挽之不断细如缕以栁贯鱼鱼不伤贯不伤鱼鱼乐死登之庙中鬼神格钖汝丰年多黍稌宣王用兵征四国北摧犬戎南服楚将帅用命士卒驩死生不愿阚虓虎问之何术能使然抚之如子敬如父弱栁贯鱼鱼弗违仁人在上民不怒请看石鼓非徒然长笑泰山刻秦语诅楚文峥嵘开元寺髣髴祈年观旧筑扫成空古碑埋不烂诅书虽可读字法嗟久换词云秦嗣王敢使祝用瓒先君穆公世与楚约相捍质之于巫咸万叶期不叛今其后嗣王乃敢搆多难刳胎杀无罪亲族遭圉绊计其所称诉何啻桀纣乱吾闻古秦俗面诈背不汗岂惟公子卬社鬼亦遭谩辽哉千载后发我一笑粲诅楚文祈年观附子由和诅楚楚如桀诅秦秦则纣桀罪使信然纣语安足受牲肥酒醪洁夸诞鬼不祐鬼非东诸侯岂信辨士口碑埋祈年下意绕章华走得楚不付孙但为刘季取吾闻秦穆公与晋实甥舅盟郑絶晋欢结楚将自救使秦诅楚人晋亦议秦后诸侯迭相诅祸福果谁有世人不知道好古无可否何当投泾流浑浊盖鄙丑王维呉道子画何处访呉画普门与开元开元有东墖摩诘留手痕吾观画品中莫如二子尊道子实雄放浩如海波翻当其下手风雨快笔所未到气已吞亭亭双林闲彩晕扶桑暾中有至人谈寂灭悟者悲涕迷者手自扪蛮君鬼伯千万万相排竸进头如鼋摩诘本诗老佩芷袭芳荪今观此壁画亦若其诗清且敦祇园弟子尽鹤骨心如死灰不复温门前两丛竹雪节贯霜根交柯乱叶动无数一一皆可寻其源呉生虽妙絶犹以画工论摩诘得之于象外有如仙翮谢笼樊吾观二子皆神俊又于维也歛袵无间言王维画呉道子画画工开元寺附子由和吾观天地间万事同一理扁也工斲轮乃知读文字我非画中师偶亦识画㫖勇怯不必同要以各善耳壮马脱衘放平陆步骤风雨百夫靡美人婉娩守闲独不出戸庭修容止女能嫣然笑倾国马能一踧致千里优柔自好勇自强各自胜絶无彼此谁言王摩诘乃过吴道子试谓道子来置汝所挟从软美道子掉头不肯应刚杰我已足自恃雄奔不失驰精妙实无比老僧寂灭生虑微侍女间絜非复婢丁宁勿相违幸使二子齿二子遗蹟今岂多岐阳可贵独能备但使古壁常坚完尘土虽积光艳长不毁维摩像唐杨惠之塑在天柱寺昔者子舆病且死其友子祀往问之跰鉴井自叹息造物将安以我为今观古塑维摩像病骨磊嵬如枯龟乃知至人外生死此身变化浮云随世人岂不硕且好身虽未病心已疲此叟神完中有恃谈笑可却千熊罴当其在时或问法俛首无言心自知至今遗像兀不语与昔未死无増亏田翁里妇那肯顾时有野䑕衘其髭见之使人每自失谁能与诘无言师维摩像天柱寺附子由和金粟如来瘦如腊坐上文殊秋月圆法门论极两相可言语不复相通传至人养心遗四体瘦不为病肥非妍谁人好道塑遗像鲐皮束骨筋扶咽兀然隠几心己灭形如病鹤耸两肩骨节支离体踈缓两目视物犹炯然长嗟灵运不知道强翦美须挿两颧彼人视身若枯木割去右臂非所患何况塑画已身外岂必夺尔庸自全真人遗意世莫识时有㳺僧施钵钱东湖吾家蜀江上江水清如蓝尔来走尘土意思殊不堪况当岐山下风物尤可慙有山秃如赭有水浊如泔不谓郡城东数步见湖潭入门便清奥怳如梦西南泉源从髙来随波走涵涵东去触重阜尽为湖所贪但见苍石螭开口吐清甘借汝腹中过胡为目耽耽新荷弄晩凉轻棹极幽探飘飘忘逺近偃息遗珮篸深有龟与鱼浅有螺与蚶曝晴复戯雨戢戢多于蚕浮沉无停饵倏忽遽满篮丝缗虽强致琐细安足戡闻昔周道兴翠凤依孤岚飞鸣饮此水照影弄毵毵至今多梧桐合抱如彭聃彩羽无复见上有鹯搏䳺嗟予生虽晩好古意所妉图书已漫漶犹复访侨郯卷阿诗可继此意久已含扶风古三辅政事岂汝谙聊为湖上饮一纵醉后谈门前逺行客刼刼无留骖问胡不回首毋乃趁朝参予今正踈懒官长幸见函不辞日游再行恐嵗满三暮归仍倒载钟鼓已韽韽东湖翠凤孤岚古三辅附子由和不到东湖上但闻东湖吟诗调已清絶佳境亦可寻蜿蜒苍石螭蟠拏据湖心倒腹吐流水奔注为重深清风荡微波渺渺平无音有鼈行在沙有鱼跃在浔鼈圆如新荷鱼细如蠧蟫梧桐生两涯萧萧自成林孙枝复生孙已中瑟与琴秋虫噪蜩春鸟鸣鴂鵀有客来无时濯足䕃清隂自忘府中官取酒石上斟醉倒卧石上野虫上其襟醒来不知暮湖月翻黄金油然上马去纵意不自箴作诗招路人行乐宜及今人生不满百一瞬何所任路人掉头笑去马何骎骎子有不肖弟有冠未尝簪愿身化为线使子为之鍼子欲烹鲤鱼为子溉釡鬵子欲枕山石为子求布衾异鄊虽云乐不如反故岑瘦田可耕凿桑柘可织絍东有轩辕泉隠隠如牛涔西有管辂宅尚存青石碪彭女留膝踝礼拜意已钦慈姥抱衆子乱石寒森森朝徃暮可还此岂不足临慎勿语他人此意子独谌真兴寺阁山川与城郭漠漠同一形市人与鸦鹊浩浩同一声此阁㡬何髙何人之所营侧身送落日引手攀飞星当年王中令斫木南山赪写真留阁下铁面眼有稜身强八九尺与阁两峥嵘古人虽暴恣作事今世惊登者尚呀喘作者何以胜曷不观此阁其人勇且英真兴寺阁王中令附子由和秦川不为广南山不为高嵯峨真兴阁杰立陵风飈危槛俯翔鸟跳檐落飞猱上有傲世人身衣白鹤毛下视市井喧奔走何嗷嗷萧然倚楹啸遗响入云霄清风吹其裾冉冉不可操不知何所为岂即非卢敖游目万里间逺山如伏羔遗语谢世俗钓鱼当钓鳌李氏园朝游北城东回首见脩竹下有朱门家破墻围古屋举鞭叩其戸幽响答空谷入门所见伙十歩九移目异花兼四方野鸟喧百族其西引溪水活活转墙曲东注入深林林深窗戸緑水光兼竹凈时有独立鹄林中百尺松嵗久苍鳞蹙岂惟此地少意恐闗中独小桥过南浦夹道多乔木隐如城百雉挺若舟千斛隂隂日光淡黯黯秋气蓄尽东为方池野雁杂家鹜红棃惊合抱映岛孤云馥春光水溶漾雪阵风翻扑其北临长谿波声卷平陆北山卧可见苍翠间硗秃我时来周览问此谁所筑云昔李将军负险乗衰叔抽钱筭闲口但未㩁羮粥当时夺民田失业安敢哭谁家美园囿籍没不容赎此亭破千家郁郁城之麓将军竟何事虮蝨生刀䪅何尝载美酒来此驻车毂空使后世人闻名颈犹缩我今官正闲屡至因休沐人生营居止竟为何人卜何当办一身永与清景逐李茂贞夺民田皇后园附子由和有客骑白驹扬鞭入青草悠悠无逺近但择林亭好萧条北城下园号李家媪系马古车门随意无洒扫鸣禽惊上屋飞蝶纷入抱竹林净如濯流水清可澡闲花不着行香棃独依岛松枝贯今昔林影变昏早草木皆苍颜亭宇已新造临风置酒尊庭下取栗枣今人强观笑古人已枯藁欲求百年事不见白须老秦中古云乐文武在丰镐置囿通樵苏养兽让麀池鱼跃金碧白鸟飞纻缟牛羊感仁恕行苇亦自保当年歌灵䑓后世咏鱼藻古诗宛犹在遗处不可考悲哉李氏末玉霸出奴早城中开芳园城外罗战堡击鼓鸣巨钟百姓皆懊恼及夫圣人出战国卷秋潦园田赋贫民耕破园前道髙原种菽粟陂泽满秔稻春耕杂壶浆秋赋轮秸藁当年王家孙自庇无尺橑空余百嵗木妄为妖巫祷游人足讥骂百世遭舌讨老翁不愿见垂涕祝襁褓持用戒满盈饮酒无醉倒秦穆公墓槖泉在城东墓在城中无百步乃知昔未有此城秦人以泉识公墓昔公生不诛孟明岂有死之日而忍用其良乃知三子殉公意亦如齐之二子从田横古人感一饭尚能杀其身今人不复见此等乃以所见疑古人古人不可望今人益可伤穆公墓槖泉三子附子由和泉上秦伯坟下埋三良士三良百夫特岂为无益死当年不幸见廹胁诗人尚记临穴惴岂如田横海中客中原皆汉无报所秦国吞西周康公穆公子尽力事康公穆公为不负岂必杀身从之游夫子乃以侯嬴所为疑三子王泽既未竭君子不为诡三良殉秦穆要自不得已和子由闻子瞻将如终南太平宫谿堂读书役名则已勤殉身则已媮我诚愚且拙身名两无谋始者学书判近亦知问囚但知今当为敢问向所由士方其未得惟以不得忧既得又忧失此心浩难收譬如倦行客中路逢清流尘埃虽未脱暂憩得一潄我欲走南涧春禽始嘤呦鞅掌久不决尔来又徂秋桥山日月廹府县烦差抽王事谁敢愬民劳吏宜羞中间罗旱暵欲学唤雨鸠千夫挽一木十步八九休渭水涸无泥菑堰旋挿脩对之食不饱余事更遑求近日秋雨足公余试新篘劬劳幸已过朽钝不任锼秋风欲吹帽西阜可纵游聊为一日乐慰此百年愁终南太平宫桥山挽木附子由原作为吏岂厌事厌事日惰媮着书虽不急实与百世谋问吏所事何过客及系囚客实虗扰人囚有不自由办之何益増不办亦足忧嗟此谁不能脱去使自收幽幽南山麓下有溪水流溪上亦有堂其水可濯潄终日不见人惟有山鹿呦是时夏之初溪冷如孟秋山椹黄笠展林笋紫角抽朝取笋为羮暮以椹为羞溪鱼鲤与鲂山鸟鸒与鸠食之饱且平偃仰自佚休试探箧中书把卷挹前修恍如反故鄊亲朋自相求蔚如瓮中糟久熟待一篘为文若江河岂复有刻锼尚何忆我为欲与我同游我虽不能徃寄诗以解愁将往终南和子由见寄人生百年寄鬓须富贵何啻葭中莩惟将翰墨留染濡絶胜醉倒蛾眉扶我今废学如寒竽久不吹之澁欲无嵗云暮矣嗟㡬余欲往南溪侣禽鱼秋风吹雨凉生肤夜长耿耿添漏壶穷年弄笔衫袖乌古人有之我愿如终朝危坐学僧趺闭门不出闲履凫下视官爵如泥淤嗟我何为久蜘蹰嵗月岂肯与汝居仆夫起餐秣吾驹慎按此诗施氏原本不载今因题附编又按栾城集此诗失原作读道藏嗟予亦何幸偶此琳宫居宫中复何有戢戢千函书盛以丹锦囊冒以青霞裾王乔掌闗籥蚩尤守其庐乗闲窃掀搅涉猎岂暇徐至人悟一言道集由中虗心闲反自照皎皎如芙蕖千嵗厌世去此言乃籧篨人皆忽其身治之用土苴何暇及天下幽忧吾未除道集虚籧篨附子由和道书世多有吾读老与庄老庄亦已多何况其骈旁所读嗟甚少所得半已强有言至无言既得旋自忘譬如饮醇酒已醉安用浆昔者惠子死庄子哭自伤微言不复知言之使谁聴哭已輙复笑不如歛此藏脂牛杂肥羜烹熟有不尝安得西飞鸿送弟以与兄真兴寺阁祷雨太守亲从千骑祷神翁逺借一杯清云隂黯黯将嘘遍雨意昏昏欲醖成已觉微风吹袂冷不堪残日傍山明今年秋熟君知否应向江南饱食稉慎按真兴寺阁凤翔八观之一也子由赋序云季夏六月子瞻与张戸曹琥同游真兴寺晩登寺后重阁东南望五丈原原上有白云如覆釡慨然思孔明遗迹作书与辙曰可以赋此则此诗当亦癸夘六月所作施氏原本不载新刻载续补遗卷中今移编于此七月二十四日以久不雨出祷磻溪是日宿虢县二十五日晩自虢县渡渭宿于僧舍曾阁阁故曽氏所建也夜久不寐见壁间有前县令赵荐留名有懐其人龛灯明灭欲三更欹枕无人梦自惊深谷留风终夜响乱山衔月半牀明故人渐逺无消息古寺空来看姓名欲向磻溪问姜叟仆夫屡报斗杓倾赵荐二十六日五更起行至磻溪天未明夜入磻溪如入峡照山炬火落惊猿山头孤月耿犹在石上寒波晓更喧至人旧隠白云合神物已化遗踪蜿安得梦随霹雳驾马上倾倒天瓢翻是日自磻溪往阳平憩于麻田青峰寺之下院翠麓亭不到峯前寺空来渭上村此亭聊可喜修径岂辞扪谷映朱栏秀山含古木尊路穷惊石断林缺见河奔马困嘶青草僧留荐晚飱我来秋日午旱久石牀温安得云如盖能令雨泻盆共看山下稻凉叶晚翻翻阳平青峯寺翠麓亭附子由和走马红尘合开懐野寺存南山抱村转渭水带沙浑亭峻朱栏绕堂虚白佛尊烦襟喜修竹倦马乐芳荪白㲲柔随手清泉满照盆尘颜洗濯凈髀肉再三扪馈食青蔬软流匙细粟翻老僧勿施敬对客说山门二十七日自阳平至斜谷宿于南山中蟠龙寺横槎晚渡碧涧口骑马夜入南山谷谷中暗水响泷泷岭上踈星明煜煜寺藏巖底千万仞路转山腰三百曲风生饥虎啸空林月黒惊麏窜修竹入门突兀见深殿照佛青荧有残烛愧无酒食待游人旋斫杉松煮溪䔩板阁独眠惊旅枕木鱼晓动随僧粥起观万瓦郁参差日乱千巖散红绿门前商贾负椒荈山后咫尺连巴蜀何时归耕江上田一夜心逐南飞鹄蟠龙寺斜谷横槎突兀深殿板阁山后连巴蜀附子由和谷口夜行不见月上下不辨山与谷前唿后应行相从山头谁家有遗烛蛩蛩深径马蹄响落落稀星着踈木行投野寺僧已眠叩门无人狗出缩号唿从者久嗔骂老僧下牀揉两目问知官吏冒夜来扫牀延客卧华屋釡中无羮甑实尽餽客满盎惟脱粟客来已逺睡忘觉僧起开堂劝晨粥自嗟奔走闵僧闲偶然来过何年复留诗满壁待重游但恐尘埃难再读是日至下马碛憩于北山僧舍有阁曰懐贤南直斜谷西临五丈原诸葛孔明所从出师也南望斜谷口三山如犬牙西观五丈原郁曲如长蛇有懐诸葛公万骑出汉巴吏士寂如水萧萧闻马挝公才与曹丕岂止十倍加顾瞻三辅间势若风卷沙一朝长星坠竟使蜀妇髽山僧岂知此一室老烟霞往事逐云散故山依渭斜客来空弔古清泪落悲笳下马碛五丈原长星坠故山依渭攓云篇余自城中还道中云气自山中来如羣马奔突以手掇开笼收其中归家云盈笼开而放之作攓云篇物役㑹有时星言从髙驾道逢南山云歘吸如电过竟谁使令之衮衮从空下龙移相排拶凤舞或頺亚散为东郊雾冻作枯树稼或飞入吾车偪仄入肘胯抟取置笥中提携返茅舍开缄乃放之掣去仍变化云兮汝归山无使达官怕攓云排拶慎按此诗及后一首施氏原本不载外集类编第三巻凤翔时作也今据此从续补上巻移编妬佳月狂云妬佳月怒飞千里黒佳月了不嗔曽何汚洁白爰有谪仙人举酒为三客今夕偶不见汍澜念风伯母烦风伯来彼也易灭没支頥少待之寒空净无迹粲粲黄金盘独照一天碧玉绳惨无辉玉露洗秋色浩瀚玻瓈琖和光入胸臆使我能永延约君为莫逆三客太白词岐下频年大旱祷于太白山輙应故作迎送神辞一篇五章雷阗阗山昼晦风振野神将驾载云䍐从玉蚪旱既甚蹷往救道阻修兮旌旗翻疑有无日惨变神在涂飞赤篆诉阊阖走隂符行羽檄万灵集兮风为幄云为盖满堂烂神既至纷醉饱钖以雨百川溢施沟渠歌且舞兮骑裔裔车斑斑鼓箫悲神欲还轰振凯隠林谷执妖厉归献馘千里肃兮神之来怅何晚山重复路幽逺神之去飘莫追徳未报民之思永万祀兮太白神慎按此五章施氏原本不载今从全集采出因地附编扶风天和寺逺望若可爱朱栏碧瓦沟聊为一驻足且慰百回头水落见山石尘髙昏市楼临风莫长啸遗响浩难收天和寺慎按陈奕禧益州于役记云扶风南山取公诗首句有逺爱亭今此诗石刻尚存又按此诗施氏原本不载今据石刻考定年月编癸夘诗巻末附子由次韵客车来不息辙迹自成沟莫恠慵登寺犹宜常举头独游知忆弟望逺胜登楼处处题诗徧篇篇谁为收苏诗补註巻四苏诗补註卷五钦定四库全书苏诗补註巻五翰林院编修查慎行撰古今体诗四十五首和子由记园中草木十首煌煌帝王都赫赫走羣彦嗟汝独何为闭门观物变微物岂足观汝独观不倦牵牛与葵蓼采摘入诗巻吾闻东山傅置酒擕燕婉富贵未能忘声色聊自遣汝今又不然时节看𤓰蔓懐寳自足珍艺兰那计畹吾归于汝处慎勿嗟嵗晚牵牛葵蓼计畹荒园无数亩草木动成林春阳一以敷妍丑各自矜蒲萄虽满架困倒不能任可怜病石榴花如破红襟葵花虽粲粲蒂浅不胜簪丛蓼晚可喜轻红随秋深物生感时节此理等废兴飘零不自由盛亦非汝能葡萄石榴种柏待其成柏成人已老不如种丛篲春种秋可倒隂阳不择物羙恶随意造柏生何苦艰似亦费天巧天工巧有㡬肯尽为汝耗君看藜与藿生意常草草篲萱草虽微花孤秀能自㧞亭亭乱叶中一一劳心挿牵牛独何畏诘曲自牙蘖走寻荆与榛如有夙昔约南斋读书处乱翠晓如泼偏工贮秋雨嵗嵗壊篱落萱芦笋初似竹稍开叶如蒲方春节抱甲渐老根生须不爱当夏緑爱此及秋枯黄叶倒风雨白花摇江湖江湖不可到移植苦勤劬安得双野鸭飞来成画图芦笋行乐惜芳晨秋风常苦早谁知念离别喜见秋𤓰老秋𤓰感霜霰茎叶飒已藁宦游归无时身若马系皁悲鸣念千里耿耿志空抱多忧竟何为使汝𤣥发缟官舎有丛竹结根问囚㕔下为人所径土宻不容钉殷勤戒吏卒挿棘䕶中庭遶砌忽坟裂走鞭瘦竛竮我常擕枕簟来此䕃寒青日暮不能去卧听窗风泠芎䓖生蜀道白芷来江南漂流到闗辅犹不失芳甘濯濯翠茎满愔愔清露涵及其未花实可以资筐篮秋节忽已老苦寒非所堪斸根取其实对此微物慙芎䓖白芷自我来闗辅南山得再游山中亦何有草木媚深幽菖蒲人不识生此乱石沟山髙霜雪苦苗叶不得抽下有千嵗根蹙缩如蟠虬长为鬼神守徳薄安敢偷徳薄野菊生秋涧芳心空自知无人惊嵗晚惟有暗蛩悲花开涧水上花落㵎水湄菊衰蛩亦蛰与汝嵗相期楚客方多感秋风咏江篱落英不满掬何以慰朝饥慎按栾城集记园中所有止十首先生和诗刻本皆作十一首盖譌入纪梦一首耳今改正附子由原作十首萱草朝始开呀然黄鹄觜仰吸日出光口中烂如绮纎纎吐须鬣冉冉随风哆朝阳未上轩粲粲幽闲女美人生山谷不解歌与舞君看野草花可以解忧悴寒地竹不生虽生常若病斸根种幽砌开叶何以勐婵娟冰雪姿散乱风日影繁华见孤淡一箇敌千顷令人忆江上森耸縁崖劲无风箨自飘策䇿鸣荒径芦生井栏上萧骚大如竹移来种堂下何尔短局促茎青甲未解枯叶已可束芦根爱溪水余润长鲜緑强移性不遂灌水恼童仆晡日下西山汲者汗盈掬堂后病石榴及时亦开花身病花不齐火候渐已差芳心竟未已新蕚缀枯槎谁言石榴病乃久占年华邻家花最盛早发岂容遮残红巳零落婀娜子如𤓰蒲桃不禁冬屈盘似无气春来乗盛阳覆架青绫被龙髯乱无数马乳垂至地初如早梅酸晚作酿酪味谁能酿为酒为尔架前醉满斗不与人凉州㡬时致室幽来客稀尘土积不扫邻翁笑我拙教我种丛草经霜斫为篲不让秋竹好始生如一毛张王忽侵道鉏耰禁芟斸爱惜待枯藁有用皆勿轻吾师灌园老吾兄客闗中果臝施吾宇兄虽未得还我岂如妇女呦呦感微物涕泗若零雨但爱果臝茎屈曲上墻堵朝见縁墻头暮已过墻去物生随年华还日何足数牵牛非佳花走蔓入荒榛开花荒榛上不见细蔓身谁翦薄素纱浸之青蓝盆水浅浸不尽下余一寸银嗟尔脆弱草岂能凌霜晨物性有禀受安问秋与春南园地性恶双柏不得长蓬麻春始生今已满一丈柏生嗟㡬年失意自悽怆有子压枝低已老非少壮尤柏柏已寃尤地亦恐忘两既无所尤髙枝㡬时放葵花开已䦨结子压枝重长条困风雨倒卧枕丘垄忆初始放花岌岌旌节耸得时能㡬时狼借成荒冗浮根不任雪采剥收遗种未忍焚枯茎积叠墻角拥纪梦我归自南山山翠犹在目心随白云去梦绕山之麓汝从何方来笑齿粲如玉探懐出新诗秀语夺山緑觉来已茫昧但记说秋菊有如採樵人入洞听琴筑归来写遗声犹胜人闲曲笑齿灿如玉附子由和兄从南山来梦我南山下探懐出诗巻巻巻盈君把诗词古人似弟则吾弟也相与千里隔安得千里马擕手上南山不知今乃夜晨鸡隔墻唱欹枕窗月亚百语记一词秋菊悲蛩咤此语鲍谢流平日我不暇我夲无此诗嗟此谁所借和子由种菜久旱不生新春堦下笋芽生厨里霜虀倒旧罂时绕麦田求野荠强为僧舍煮山羮园无雨润何须叹身与时违合退耕欲看年华自有处鬓间秋色两三茎慎按此诗施注原夲新刻夲俱失载考之栾城集先生和诗当在凤翔官舎作今从别夲补编附子由原作久种春蔬旱不生园中汲水乱缾罂松葵经火未出土僮仆何朝饱食羮强有人功趋令节怅无甘雨困耘耕家居闲暇厌长日欲看年华上菜茎大老寺竹间阁子残花帯叶暗新笋出林香但见竹隂緑不知水黄树髙倾陇鸟池浚落河鲂栽种良辛苦孤僧瘦欲尫大老寺水慎按此诗施氏原本不载新刻载续补下巻据外集以为凤翔时作今从之周公庙庙在岐山西北七八里庙后百许步有泉依山涌洌异常国史所谓润徳泉世乱则竭者也吾今那复梦周公尚喜秋来过故宫翠凤旧依山硉兀清泉长与世穷通至今游客伤离黍故国诸生咏雨蒙牛酒不来乌鸟散白杨无数暮号风周公庙翠凤润徳泉附子由次韵周人尚记有周公禾黍离离下有宫破豆烝豚非以报野巫长跪若为通山围栋宇泉流近凤去梧桐落叶蒙有客赋诗题屋壁二南犹自有遗风嵇绍似康王凌谓贾充曰汝非贾梁道之子耶乃欲以国与人由是观之梁道之忠于魏也久矣司马景王既执凌归过梁道庙凌大唿曰我亦大魏之忠臣也及司马病见凌与梁道守而杀之二人者可谓忠义之至精贯于神明矣然梁道之灵独不能已其子充之姦至使首发成济之事此又理之不可晓者也故予戏作诗云嵇绍似康为有子郗超叛鉴似无孙如今更恨贾梁道不杀公闾杀子元成济事慎按此诗施氏原本不载外集编第三巻凤翔时作也今据此从新刻续补下巻移编南溪之南竹林中新构一茆堂予以其所处最为深䆳故名之曰避世堂犹恨溪堂浅更穿修竹林髙人不畏虎避世已无心隠几頺如病忘言兀似瘖茆茨追上古冠盖谢当今晓梦猿唿觉秋懐鸟伴吟暂来聊解帯屡去欲擕衾湖上行人绝堦前暮雪深应逢绿毛叟扣戸夜抽簪避世堂附子由次韵拄杖行穷径围堂尚有林飞禽不惊处万竹正当心虎啸风吹籁霜多蝉病瘖兽骄从不避人到记由今未暇终身住聊为半日吟青松可絶食黄叶不须衾偶到初迷路将还始觉深堂中有幽士挿髻尚余簪重游终南子由以诗见寄次韵去年新栁报春囬今日残花覆绿苔溪上有堂还独宿谁人无事肯重来古琴弹罢风吹座山阁醒时月照杯嬾不作诗君错料旧逋应许过时陪溪堂附子由原作终南重到已春回山木縁崖绿似苔谷鸟鸣唿嘲独徃野人笑语记曽来定邀道士弹鸣鹿谁与溪堂共酒盃应有新诗还寄我与君和取当游陪自清平镇游楼观五郡大秦延生僊游徃返四日得十一诗寄舎弟子由同作楼观鸟噪猿唿昼闭门寂寥谁识古皇尊青牛久已辞辕轭白鹤时来访子孙山近朔风吹积雪天寒落日淡孤村道人应怪游人衆汲尽堦前井水浑清平镇附子由次韵神仙避世守闗门一世沉埋百世尊旧宅居人无姓尹深山道士即为孙天寒游客常逢雪日暮归鸦自识村君欲留身记幽寂直将山外比羗浑五郡古观正依林麓断居民来就水泉甘乱溪赴渭争趋北飞鸟迎山不复南羽客衣冠朝上象野人香火祝春蚕汝师岂解言符命山鬼何知託老𥅆五郡山鬼附子由次韵蜀人不信秦川好食蔗从梢未及甘当道沙尘类河北依山水竹似江南观形随阜饮溪鹿云气侵山食叶蚕犹有道人迎客笑白须黄袖岂非𥅆授经台剑舞有神通草圣海山无事化琴工此台一览秦川小不待传经意已空授经台秦川附子由和轮扁不能令子巧老𥅆虽智若为传遗经尚在台如故弟子今无似喜贤大秦寺晃荡平川尽坡陁翠麓横忽逢孤塔逈独向乱山明信足幽寻逺临风却立惊原田浩如海滚滚尽东倾大秦原田附子由和大秦遥可说髙处见秦川草木埋深谷牛羊散晚田山平堪种麦僧鲁不求禅北望长安市髙城逺似烟仙游潭五首潭翠壁下无路何年雷雨穿光摇巖上寺深到影中天我欲然犀看龙应抱寳眠谁能孤石上危坐试僧禅附子由和潭深不可渉潭小不通船路断游人止龙藏白沫旋翦藤量水短挿石置桥坚桥外居民少躬耕不用钱南寺东去愁攀石西来怯渡桥碧潭如见试白塔苦相招野馈惭微薄村沽慰寂寥路穷斤斧絶松桂得干霄野馈附子由和澄潭下无底将渡又安能惯上横空木轻生此寺僧晓鱼闻考考石塔见层层不到殊非恶他年记未曽北寺唐初传有此乱后不留碑畏虎闗门早无村得米迟山泉自入瓮野桂不胜炊信羙那能久应先学忍饥附子由和君看潭北寺何用减潭南不到还能止重来独未厌荒凉増客思贫病觉僧惭饮水寒难忍谁言柏子甘马融石室未应将军聘初从季直游绛纱生不识苍石尚能留岂害依梁冀何须困李侯吾诗慎勿刻猿鹤为君羞将军聘从季直游綘纱依梁困李附子由和扶风贵公子早嵗伴山家吹笛堕秋叶读书随晓鸦业成心自叛学苦我长嗟石室非人住穷山雪似沙玉女洞洞里吹箫子终年守独幽石泉为晓镜山月当帘钩嵗晚杉枫尽人归雾雨愁送迎应鄙陋谁继楚臣讴附子由和洞门苍藓合偪仄不容身传有虗明处中藏窈窕人吹笙桥上月拾翠洞南春徃徃来山下萧然雨洒尘爱玉女洞中水既致两瓶恐后复取而为使者见绐因破竹为契使寺僧藏其一以为徃来之信戯谓之调水符欺谩久成俗闗市有契繻谁知南山下取水亦置符古人辨淄渑皎若鹤与凫吾今既谢此但视符有无常恐汲水人智出符之余多防竟无及弃置为长吁附子由和多防出多欲欲少防自简君看山中人老死竟谁谩渴饮吾井泉饥食甑中饭何用费卒徒取水负瓢罐置符未免欺反覆虑多变授君无忧符堦下泉可嚥自仙游回至黑水见居民姚氏山亭髙絶可爱复憇其上山鵶晓辞谷似报游人起出门犹屡顾惨若去吾里道途险且迂继此复能㡬溪邉有危构归驾聊复柅爱此山中人缥缈如仙子平生慕独徃官爵同一屣胡为此溪邉眷眷若有竢国恩久未报念此慙且泚临风浩悲咤万世同一轨何年谢簪绂丹砂留迅晷黑水南溪有㑹景亭处衆亭之间无所见甚不称其名予欲迁之少西临断岸西向可以逺望而力未暇特为制名曰招隠仍为诗以告来者庶㡬迁之飞檐临古道髙榜劝游人未即令公隠聊须濯路尘茒茨分聚落烟火傍城闉林缺湖光漏窗明野意新居民惟白帽过客漫朱轮山好留归屐风廻落醉巾他年谁改筑旧制不须因再到吾虽老犹堪作坐賔附子由次韵隠居吾未暇何暇劝夫人试饮此亭酒自惭缨上尘林深开翠帟岸断峻巖闉送雪村沽酽迎阳鸟弄新竹风吹断籁湖月转车轮霜叶飞投坐山梅重压巾欲居常有待已失叹无因古语君看取声名本实賔凌虚台才髙多感激道直无徃还不如此台上举酒邀青山青山虽云逺似亦识公颜崩腾赴幽赏披豁露天悭落日衔翠壁暮云㸃烟鬟浩歌清兴发放意末礼删是时嵗云暮微雪洒袍斑吏退迹如扫賔来勇跻攀台前飞雁过台上雕弓弯聫翩向空坠一笑惊尘寰凌虚台附子由次韵弃我谓我逺求我谓我还我一尔则二视此台上山山髙上干天独不照我颜无乃我自蔽谁谓山则悭逺望不见趾近视不得鬟山实未始变任子自择删北风吹南崖山上秋叶斑道逺又寒苦皴裂辞难攀晴空巻朝云照夜霜月弯强尔登此台勉矣趋阓阛竹䶉野人献竹腰腹大如盎自言道旁得采不费罝网鸱夷让圆滑混沌慙瘦爽两牙虽有余四足仅能髣逢人自惊蹶闷若儿脱襁念此微陋质刀几安足枉就擒大仓卒羞愧不能飨南山有孤熊择兽行䑛掌竹䶉附子由次韵野食不穿囷溪余不盗盎嗟䶉独何罪膏血自为网隂阳造百物偏此愚不爽肥痴与瘦黠禀受不相髣王孙处深谷小若儿在襁超腾避弹射将中还复枉一朝受覊緤冠帯相賔飨愚死智亦擒临食抵吾掌渼陂鱼霜筠细破为双掩中有长鱼如卧剑紫荇穿腮气惨悽红鳞照座光磨闪擕来虽逺鬛尚动烹不待熟指先染坐客相看为解颜香粳饱送如塡堑早嵗尝为荆渚客黄鱼屡食沙头店濵江易採不复珍盈尺輙弃无乃僭自从西征复何有欲致南烹嗟久欠游鯈琐细空自鯹乱骨纵横动遭砭故人逺餽何以报客爼久空惊忽赡东道无辞信使频西邻幸有庖虀酽渼陂鱼双掩沙头附子由次韵渼陂霜落鱼可掩枯芡破盘蒲折剑巨斧敲冰已暗知长义刺浪那容闪鲸孙鲛子谁复惜朱鬛金鳞漫如染邂逅相遭已失津偶然一掉犹思堑嗟君游宦久羊炙有似逺行安野店得鱼未熟口流涎岂有哀矜自欺僭人生饱足百事已美味那令一朝欠少年勿笑贪匕筯老病行看费鍼砭羊生悬骨空自饥伯夷食菜有不赡清名惊世不益身何异饮醯徒酷酽十二月十四日夜微雪明日徃南溪小酌至晚南溪得雪真无价走马来看及未消独自披榛寻履迹最先犯晓过朱桥谁怜破屋眠无处坐觉村饥语不嚣惟有暮鸦知客意惊飞千片落寒条附子由次韵南溪夜雪晓来霁有客晨游酒未消风泛余花来逐马浮光断涧不知桥山寒冻合行人息醉熟賔欢舞意嚣归骑相将踏瑶玉嗅林闲认早梅条九月中曾题二小诗于南溪竹上既而忘之昨日再游见而録之湖上萧萧踈雨过山头霭霭暮云横陂塘水落荷将尽城市人归虎欲行谁谓江湖居而为虎豹宅焚山岂不能爱此千竿碧司竹监烧苇园因召都廵检柴贻朂左藏以其徒㑹猎园下官园刈苇留枯槎深冬放火如红霞枯槎烧尽有根在春雨一洗皆萌芽黄狐老兎最狡㨗卖侮百兽常矜夸年年此厄竟不悟但爱䝉密争来家风廻燄巻毛尾热欲出已被苍鹰遮野人来言此最乐徒手晓出归满车廵边将军在近邑唿来飒飒从矛义戍兵久闲可小试战皷虽冻犹堪挝雄心欲搏南涧虎阵势颇学常山蛇霜干火烈声暴野飞走无路号且呀迎人截来逢箭避犬逸去穷投罝击鲜走马殊未厌但恐落日催栖鸦弊旗仆皷坐数获鞍挂雉兎肩分麚主人置酒聚狂客纷纷醉语晚更譁燎毛燔肉不暇割饮啖直欲追羲娲青丘云梦古所咤与此何啻百倍加苦遭谏疏说夷羿又被词客嘲滛奢岂如闲官走山邑放旷不与趋朝衙农工已毕嵗云暮车骑虽少賔殊嘉酒酣上马去不告猎猎霜风吹帽斜司竹监左藏廵边将军附子由和骏马七尺行冯冯晓出射兽霜为冰荻园斫尽有枯枿束茒吹火初如灯乍分乍合势开展苍烟被野风腾腾黄狐惊顾啸俦侣飞鸟先起如苍蝇须臾列斾布行伍有似修蠎横冈陵苍鹰勐犬出前后缺处已挂黄麻罾回风忽作火力怒平地一卷无疆塍商辛不出抱寳死曹瞒逸去焦其肱投身互喜脱灰烬闯首旋已遭侵凌何人上马气吞虎狐㡌压耳皮䝉膺开弓徐射叠双兎拥马讙呌惊未曽举鞭一麾百夫进击皷再发箭启棚去如飞䖟中如电获若雨兽膏流渑肉分麾下饱壮士皮与公子留缣缯纵横分裂惠村坞尚有磊落载后乘吾兄善射久无敌是日歛手称不能凭鞍纵马聊自适酒后醉语谁能譍健儿击搏洵可乐主将雄勐今谁胜胸中森列万貔虎嗟世但以文儒称安得强弓傅长箭使射蔽日垂天鹏和子由木山引水二首蜀江乆不见沧浪江上枯槎逺可将去国尚能三犊载汲泉何爱一夫忙﨑岖好事人应笑冷淡为欢意自长遥想纳凉清夜永窗前微月照汪汪千年古木卧无梢浪卷沙翻去似瓢㡬度过秋生藓晕至今流润应江潮泫然疑有蛟龙吐断处人言霹雳焦材大古来无适用不须郁郁慕山苗附子由原作引水穿墻接竹梢谷藏峯底大容瓢将流旋滴庐山瀑已尽还来海上潮乱㸃落池惊睡觉半山含润沃心焦瓦盆一斛何胜满溢去犹能浸菊苗檐下枯槎拂荻梢山川迤逦费公瓢幽泉细细流巖鼻盆水弥弥涨海潮但爱坚如湖上石谁怜收自灶中焦苍崖寒熘须佳䕃尚少冬青石蠒苗和子由苦寒见寄人生不满百一别费三年三年吾有㡬弃掷理无还长恐别离中摧我鬓与颜念昔喜着书别来不成篇细思平时乐乃为忧所缘吾从天下士莫如与子欢羡子久不出读书蝨生氊丈夫重出处不退要当前西羗解仇隙勐士忧塞壖庙谋虽不战虏意久欺天山西良家子锦缘貂裘鲜千金买战马百寳粧刀镮何时逐汝去与虏试周旋三年西羗解仇寄题兴州鼌太守新开古东池百亩清池傍郭斜居人行乐路人夸自言官长如灵运能使江山似永嘉纵饮座中遗白帢幽寻尽处见桃花不堪山鸟号归去长遣王孙苦忆家兴州鼌太守灵运永嘉附郑谷兴州东池原作南连乳郡流濶碧浸晴楼彻底千峯影无风一片秋垂杨拂莲叶返照媚渔舟鑑貌还惆怅难遮两鬓羞附司马君实作名郎游胜地心迹继风流昔为题诗着今因好事修四山相照映五马屡淹留相见波光净依然一片秋附子由作山绕兴州万叠青池开近郭百泉并昔年种栁人何在累嵗开花藕自生波暖跳鱼闻乐喜人来野鸭望船鸣西还过此须终日为问使君行未行华隂寄子由三年无日不思归梦里还家旋觉非腊酒送寒催去国东风吹雪满征衣三峯已过天浮翠四扇行看日照扉里堠消磨不禁尽速擕家饷劳骖騑华隂三峯四扇和董传留别麤缯大布裹生涯腹有诗书气自华厌伴老儒烹瓠叶强随举子踏槐花囊空不办寻春马眼乱行看择壻车得意犹堪夸世俗诏黄新湿字如鸦董传大布腹有诗书择壻诏黄西蜀杨耆二十年前见之甚贫今见之亦贫所异于昔者苍颜华髪耳女无美恶富者姸士无贤不肖贫者鄙使其逢时遇合岂减当世之士哉顷宿长安驿舎闻泣者甚怨问之乃昔富而今贫者乃作一诗今以赠杨君孤村渐雨逐秋凉逆旅愁人怨夜长不寐相看惟枥马悲歌互答有寒螀天寒滞穗犹横亩嵗晚空机任倚墻劝尔一杯聊复睡人间贫富海茫茫慎按此诗施氏原本不载本诗有石刻题云余三十年前雨过扶风夜半逆旅有歌者其声悲甚起问之盖昔富今贫者予亦为悽然饮之以酒而作此诗今日寒雨不止忽忆此事且念杨君之悽屑与逆旅者何异故书以与之云云与刻本小异故附録于此按先生宦蹟自后不复入秦故知此诗为此时作今从新刻续补下巻移编夜直秘阁呈王敏甫蓬瀛宫阙隔埃氛帝乐天香似许闻瓦弄寒蝉鸳卧月楼生晴霭凤盘云共谁交臂论今古只有闲心对此君大隠本来无境界北山猿鹤漫移文直秘阁慎按宋时祕阁之秩视三馆较卑三馆者昭文集贤史馆也以先生墓志考之英宗治平二年公自凤翔罢还召试秘阁入三等得直史馆未㡬丁老苏公忧元祐初自登州还朝除起居舎人继除中书舎人前后歴官未尝授秘阁之秩题中所云直秘阁疑当作直史馆此诗施氏原本不载今据外集从续补巻中移编谢苏自之惠酒髙士例须怜麴蘖此语尝闻退之说我今有说殆不然麴糵未必髙士怜醉者坠车庄生言全酒未若全于天达人本自不亏缺何暇更求全处全景山沉迷阮籍傲毕卓盗窃刘伶颠贪狂嗜怪无足取世俗喜异矜其贤杜陵诗客尤可笑罗列八子参羣仙流涎露顶置不说为问底处能逃禅我今不饮非不饮心月皎皎长孤圆有时客至亦为酌琴虽未去聊忘絃吾宗先生有深意百里双罂逺将寄且言不饮固亦髙举世皆同吾独异不如同异两俱㝠得鹿亾羊等嬉戯决须饮此勿复辞何用区区较醒醉苏自之心月慎按此诗施氏原本不载外集编第四巻自凤翔还朝直史馆时所作今据此从新刻续补上巻移编于此苏诗补註巻五卷五钦定四库全书苏诗补註巻六翰林院编修查慎行撰古今体诗五十首次韵栁子玉见寄薄雷轻雨晓晴初陌上春泥未溅裾行乐及时虽有酒出门无侣漫看书遥知寒食催归骑定把鸱夷载后车他日见邀须强起不应辞病似相如栁子玉附子由次韵新年始是识君初顾我尘埃久满裾谈辩不容朝夕聴情亲空愧往还书久闻笔阵无前敌更拟诗坛託后车待得入城应少暇相从有约定何如送曽子固倅越得燕字醉翁门下士杂㳫难为贤曽子独超轶孤芳陋羣妍昔从南方来与翁两聨翩翁今自憔悴子去亦宜然贾谊穷适楚乐生老思燕那因江鲙美遽厌天庖羶但苦世论隘聒耳如蜩蝉安得万顷池养此横海鳣曽子固倅越醉翁门下王颐赴建州钱监求诗及草书我昔识子自武功寒㕔夜语尊酒同酒阑烛尽语不尽倦仆立寐僵屏风丁宁劝学不死诀自言亲受方瞳翁嗟予闻道不早悟醉梦颠倒随盲聋迩来忧患苦摧剥意思萧索如霜蓬羡君颜色愈少壮外慕渐少由中充河车挽水灌脑黒丹砂伏火入颊红大梁相逢又东去但道何日辞樊笼未能便乞勾漏令官曺似是钖与铜留诗河上慰离别草书未暇縁悤悤建州钱监武功烛尽语不尽附子由作忆㳺长安城皆饮母卿宅身虽座上賔心是道路客笑言安能久车马就奔廹城南南山近胜絶闻自昔徘徊竟莫往指㸃烦鞭策道旁古龙池深透河渭泽山行吾不能愧此才咫尺壮哉谁开凿千顷如一席参差山麓近滉荡波光射君时在池上俗事厌纷剧望门不敢叩恐笑尘土迹自从旅京城所向愈无适君来曽未㡬已复向南国扁舟岀淮汴惟见江海碧野人处城市长愿有羽翮脱身相从游未果聊自责秀州僧本莹静照堂鸟囚不忘飞马系尝念驰静中不自胜不若聴所之君看厌事人无事乃更悲贫贱苦形劳富贵嗟神疲作堂名静照此语子谓谁江湖隠沦士岂无适时资老死不自惜扁舟自娯嬉从之恐莫见况肯从我为秀州静照堂附子由作有僧访我携诗巻自说初成静照堂求得篇章书壁素不论尘土渍衣黄故山别后成新嵗归梦春来绕旧房看取盈编定何益客来无语但循墻石苍舒醉墨堂人生识字忧患始姓名麤记可以休何用草书夸神速开巻戃怳令人愁我尝好之每自笑君有此病何能瘳自言其中有至乐适意不异逍遥游近者作堂名醉墨如饮美酒消百忧乃知栁子语不妄病嗜土炭如珍羞君于此艺亦云至堆墻败笔如山丘兴来一挥百纸尽骏马倐忽踏九州我书意造本无法㸃画信手烦推求胡为议论独见假只字片纸皆藏收不减钟张君自足下方罗赵我亦优不须临池更苦学完取绢素充衾裯石苍舒附子由作石君得书法弄笔嵗月久经营妙在心舒巻功随手惟兹逸羣气扶驾须斗酒作堂名醉墨挥洒动墻牖安得浊酒池淋漓看濡首但取继张君莫顾颠名丑送安惇秀才失解西归旧书不厌百回读熟读深思子自知他年名宦恐不免今日栖迟那可追我昔家居断往还着书不暇窥园葵朅来东㳺慕人爵弃去旧学从儿嬉狂谋谬算百不遂惟有霜鬓来如期故山松柏皆手种行且拱矣归何时万事早知皆有命十年浪走宁非痴与君未可较得失临别唯有长嗟咨安惇送任伋通判黄州兼寄其兄孜吾州之豪任公子少年盛壮日千里无媒自进谁识之有才不用今老矣别来十年学不厌读破万巻诗愈美黄州小郡夹谿谷茒屋数家依竹苇知命无忧子何病见贤不荐谁当耻平原老令更可悲六十青衫贫欲死桐乡遗老至今泣颍川大姓谁能箠因君寄声问消息莫对黄鹞矜爪觜任伋黄州平原慎按以上七首施氏原本编凤翔还朝巻末以愚考之公罢凤翔在治平乙巳明年丙午四月丁老苏公忧归蜀至熙宁已酉免丧入朝又两年出倅杭州此七首乃已酉以后作今移编附子由作一别都门今五年剧谈精壮故依然厌居巴蜀千山底决住荆河十顷田老去功名无意取身闲诗笔更能专黄州无事聊须饮世俗方今自足贤次韵子由初到陈州二首道丧虽云久吾犹及老成如今各衰晚那更治刑名懒惰便樗散疎狂託圣明阿奴须碌碌门戸要全生陈州那更治刑名旧隠三年别杉松好在不吾今尚眷眷此意恐悠悠闭戸时寻梦无人可说愁还来送别处双泪寄南州附子由原作二首谋拙身无向归田久未成来陈为懒计传道愧虚名爼豆终难合诗书强欲明斯文吾已试深恐误诸生久爱闲居乐兹行恐遂不上官容碌碌饱食更悠悠枕畔书成癖湖边栁散愁疎慵愧韩子文字化潮州次韵子由緑筠堂爱竹能延客求诗剰挂墻风梢千纛乱月影万夫长谷鸟惊碁响山蜂识酒香只应陶靖节㑹取北窗凉緑筠堂送刘攽倅海陵君不见阮嗣宗臧否不挂口莫夸舌在齿牙牢是中惟可饮醇酒读书不用多作诗不须工海边无事日日醉梦魂不到蓬莱宫秋风昨夜入庭树莼丝未老君先去君先去㡬时回刘郎应白髪桃花开未开刘攽海陵蓬莱送钱藻出守婺州得英字老手便剧郡髙懐厌承明聊纡东阳绶一濯沧浪缨东阳佳山水未到意已清过家父老喜出郭壶浆迎子行得所愿怆悢居者情吾君方急贤日旰坐迩英黄金招乐毅白璧赐虞卿子不少自贬陈义空峥嵘古称为郡乐渐恐烦敲搒临分敢不尽醉语醒还惊钱藻守婺州东阳迩英附子由作桃花汴水半河流已作南行第一舟倦报朝中言啧乱喜闻淮上橹咿呦平时答䇿词无枉此去为邦学更优自古东阳足贤守请君重赋沈公楼送吕希道知和州去年送君守解梁今年送君守歴阳年年送人作太守坐受尘土堆胸肠君家联翩三将相富贵未已今方将凤雏骥子生有种毛骨往往传诸郎观君崛郁负竒表便合剑珮趋明光胡为小郡屡奔走征马未解风㠶张我生本自便江海忍耻未去犹徬徨无言赠君有长叹美哉河水空洋洋吕希道解梁歴阳三将相次韵王诲夜坐爱君东阁能延客顾我闲官不计员䇿杖频过知未厌卜居相近岂辞迁莫将诗句惊摇落渐喜尊罍省仆缘待约月明池上宿夜深同看水中天王诲送文与可出守陵州壁上墨君不解语见之尚可消百忧而况我友似君者素节凛凛欺霜秋清诗健笔何足数逍遥齐物追庄周夺官遗去不自觉晓梳脱髪谁能收江边乱山赤如赭陵阳正在千山头君知逺别懐抱恶时遗墨君解我愁文与可陵州墨君夺官送刘道原归觐南康晏婴不满六尺长髙节万仞陵首阳青衫白发不自叹富贵在天那得忙十年闭戸乐幽独百金购书收散亡朅来东观弄丹墨聊借旧史诛姦强孔融不肯下曹操汲黯本自轻张汤虽无尺箠与寸刃口吻排击含风霜自言静中阅世俗有似不饮观酒狂衣巾狼借又屡舞旁人大笑供千埸交朋翩翩去畧尽惟吾与子犹徬徨世人共弃君独厚岂敢自爱恐子伤朝来告别惊何速归意已逐征鸿翔匡庐先生古君子挂冠两纪鬓未苍定将文度置膝上喜动邻里烹猪羊君归为我道姓氏幅巾他日容登堂刘道原南康晏婴匡庐先生附子由作大川倾流万物俱根旋脚脱争奔徂流萍断梗谁复数长林巨石曾须臾轩昻颠倒唯恐后嗟予何独强根株三年一语未尝屈拟学文举惊当涂心知势力非汝敌独恐清议无遗余扁舟嵗晚告归觐家膳欲及羞莼鲈隠居高节世所尚挂冠早嵗还州闾纷纷世事不着耳得失岂复分锱铢投身固已䧟泥滓独立未免遭霑濡君归左右识髙趣牛毛细数分贤愚出都来陈所乘船上有题小诗八首不知何人有感于余心者聊为和之蛙鸣青草泊蝉噪垂杨浦吾行亦偶然及此新过雨鸟乐忘罝罦鱼乐忘钩饵何必择所安滔滔天下是罝罦烟火动村落晨光尚熹微田园处处好渊明胡不归我行无疾徐轻楫信溶漾船留村市閙闸发寒波涨舟人苦炎热宿此乔木湾清月未及上黒云如頺山万窍号地籁冲风散天池喧豗瞬息间还挂斗与箕颍水非汉水亦作蒲萄绿恨无襄阳儿令唱铜鞮曲颍水我诗虽云拙心平声韵和年来烦恼尽古井无由波次韵张安道读杜诗大雅初微缺流风困暴豪张为词客赋变作楚臣骚展转更崩壊纷纶阅俊髦地偏蕃怪产源失乱狂涛粉黛迷真色鱼虾易豢牢谁知杜陵杰名与谪仙髙扫地收千轨争标看两艘诗人例穷苦天意遣奔逃尘暗人亡鹿溟翻帝斩鳌艰危思李牧述作谢王褒失意各千里哀鸣闻九臯骑鲸遁沧海捋虎得绨袍巨笔屠龙手微官似马曹迂疎无事业醉饱死游遨简牍仪型在儿童篆刻劳今谁主文字公合抱旌旄开巻遥相忆知音两不遭般斤思郢质鲲化陋鯈濠恨我无佳句时䝉致白醪殷勤理黄菊未遣没蓬蒿奔逃醉饱死游遨附张安道原作文物皇唐盛诗家老杜豪雅音还正始感兴出离骚运海张鹏翅追风骋骥髦三春上林苑八月浙江涛璀璨开蛟室幽深闭虎牢金晶神鼎重王气霁虹髙甲马腾千队戈船下万艘呉钩铦莫敌羿彀巧无逃逺意随孤鸟雄筋举六鳌曲严周庙肃颂美孔图褒世乱多羣盗天遥隔九臯途穷伤白髪行在窘青袍忧国论时事司功去谏曹七哀同谷寓一曲锦川遨妻子饥寒累朝廷战伐劳倦游徒右席乐善乏干旄万里归无路危城至輙遭行吟悲楚泽达观念庄濠逸思乗秋水愁肠困浊醪耒阳三尺土谁为翦蓬蒿附子由和韵我公才不世晚嵗道尤髙与物都无着看书未觉劳微言精老易竒韵喜荘骚杜叟诗篇在唐人气力豪近时无沈宋前軰蔑刘曹天骥精神穏层台结搆牢龙腾非有迹鲸转自生涛浩荡来何极雍容去若遨坛高真命将毳乱始知髦白也空无敌微之岂少褒论文开锦绣赋命委蓬蒿初试中书日旋闻鄜畤逃妻孥隔豺虎闗辅暗旌旄入蜀营三径浮江寄一艘投人慙下舍爱酒类东臯漂泊终浮梗迂踈独钓鳌误身空有赋掩胫惜无袍巻轴今何益零丁昔未遭相如原并世惠子漫临濠得失将谁怨凭公付浊醪送张安道赴南都留台我公古仙伯超然羡门姿偶懐济物志遂为世所縻黄龙游帝郊箫韶凤来仪终然反溟极岂复安笼池出入四十年忧患未尝辞一言有归意阖府諌莫移吾君信英睿搜士及茒茨无人长者侧何以安子思归来扫一室虚白以自怡游于物之初世俗安得知我亦世味薄因循鬓生丝出处良细事从公当有时张安道南都留台附子由作识公嵗已深从公非一日仰公如重云庇我贫贱迹公归无留意我处念平昔少年喜文字东行始观国成都多游士投谒宻如栉纷然衆人中顾我好颜色猖狂感一遇邂逅登仕籍尔来十六年鬓发就衰白谋身日已谬处世复何益从来学爼豆渐老信典册自知百不堪偶未三见黜譬如沟中断谁复强收拾高懐絶尘土旧好等金石庠斋幸无事樽爼奉清适居然逺忧患况复取矜式汪洋际海深澹泊朱弦直狥时非所安归去亦何失道存尚可巻功成古难必还寻赤松子独就丹砂术恨无二顷田伴公老蓬荜傅尧俞济源草堂微官共有田园兴老罢方寻隠退庐栽种成隂十年事仓黄求买百金无先生卜筑临清济乔木如今似画图邻里亦知偏爱竹春来相与䕶龙雏傅尧俞济源草堂附子由作闻有髙居值百金西山南麓北山隂园通济水池塘好花近洛川颜色深人去节旄分重镇客来猿鹤感幽吟潩溪雨过西湖涨归兴萧然定不任陆龙图诜挽诗挺然直节庇峨岷谋道从来不计身属纩家无十金产过车巷哭六州民尘埃辇寺三年别樽酒岐阳一梦新他日思贤见遗像不论宿草更沾巾龙图陆诜附子由作拥节西来未一年凄凉道路泣东辕蜀都富乐真当惜民事艰难谁复论白马何人趋逺日青刍盈束更无言异时归去逢遗老空听咨嗟述旧恩胡完夫母周夫人挽词柏舟高节冠鄊邻绛帐清风耸搢绅岂似凡人但慈母能令孝子作忠臣当年织屦随方进晩节称觞见伯仁回首悲凉便陈迹凯风吹尽棘成薪胡完夫次韵栁子玉过陈絶粮二首风雨萧萧夜晦迷不须鸣呌强知时多才久被天公怪阙食惟应爨妇知杜叟挽衣那及胫颜公食粥敢言炊诗人情味真尝徧试问于今底处亏如我自观犹可厌非君谁复肯相寻图书跌宕悲年老灯火青荧语夜深早嵗便懐齐物志微官敢有济时心南行千里知何事一聴秋涛万鼓音万鼓音附子由次韵二首局冷曽非簿领迷幽居浑似未官时忽闻客至惊还喜出见泥深笑不知谋拙未能忧嵗计身闲聊可饱晨炊行舟借问何匆草淮口无潮月正亏献酬不用辞升斗曲直何劳问尺寻要路风波无限恶谪居情味最能深交从锦水初无间邻卜共山已有心草圣诗豪并神速数因南雁惠佳音颍州初别子由二首征㠶挂西风别泪滴清颍留连知无益惜此须臾景我生三度别此别尤酸冷念子似先君木讷刚且静寡辞真吉人介石乃机警至今天下士去莫如子勐嗟我久病狂意行无坎井有如醉且坠幸未伤即醒从今得闲暇黙坐消日永作诗解子忧持用日三省颍州清颍三度别去莫如子勐近别不改容逺别涕霑胸咫尺不相见实与千里同人生无离别谁知恩爱重始我来宛丘牵衣舞儿童便知有此恨留我过秋风秋风亦已过别恨终无穷问我何年归我言嵗在东离合既循环忧喜迭相攻此语长太息我生如飞蓬多忧髪早白不见六一翁宛丘嵗在东附子由次韵二首託身游宦乡终老羡箕颍隠居亦何乐亲爱形随影念兄适呉越霜降水初冷翩然事舟楫弃此室庐静平明知当发中夜抱虚警永懐江上宅归计失不勐人生狥所役有若鱼堕井逺行岂易还剧饮终难醒不如早自乞闲日庶犹永世事非所忧多忧亦谁省放舟清淮上荡潏洗心胸所遇日转胜恨我不得同江淮忽中断陂塘何重重紫蟹三寸匡白凫五尺童赤鲤寒在汕红粳满霜风西成百物贱加餐慰贫穷胡为复相念未肯安南东人生免饥寒不受外物攻不见田野人四壁编茒蓬有食輙自乐谁知富家翁欧阳少师令赋所蓄石屏何人遗公石屏风上有水墨希微踪不画长林与巨植独画峨眉山西雪岭上万嵗不老之孤松崖崩涧絶可望不可到孤烟落日相溟蒙含风偃蹇得真态刻画始信天有工我恐毕宏韦偃死葬虢山下骨可朽烂心难穷神机巧思无所发化为烟霏沦石中古来画师非俗士摹写物象畧与诗人同愿公作诗慰不遇无使二子含愤泣幽宫欧阳少师毕宏韦偃摹写物象附子由作石中枯木双扶疎粲然脉理通肌肤剖开左右两相属细看不见毫发殊老樗剥落但存骨病松憔悴空留须丘陵迤逦山麓近云烟澹䨴风雨余我惊造物巧如此刻画𤨏细供人须公家此类尚非一客至不识空嗟唿案头紫云抱明月牀上寒木翻饥乌赋形简易神自足鄙弃笔墨嗟勤劬天工此意与人竸杂出变怪惊羣愚世间浅拙无与敌比拟頼有公新书陪欧阳公燕西湖谓公方壮须似雪谓公已老光浮颊朅来湖上饮美酒醉后剧谈犹激烈湖边草木新着霜芙蓉晚菊争煌煌挿花起舞为公寿公言百嵗如风狂赤松共游也不恶谁能忍饥啖仙药已将寿夭付天公彼徒辛苦吾差乐城上乌栖暮霭生银釭画烛照湖明不辞歌诗劝公饮坐无桓伊能抚筝西湖坐无桓伊附子由作西湖草木公所种仁人实使甘棠重归来筑室傍湖东胜游还与邦人共公年未老髪先衰对酒清欢似昔时功成业就了无事令名付与他人知平生着书今絶笔闭门燕居未尝出忽来湖上寻旧游坐令湖水生颜色酒行乐作游人多争观窃语谁能呵十年思颍今在颍不饮奈此游人何十月二日将至涡口五里所遇风留宿长淮久无风放意弄清快今朝雪浪满始觉平野隘两山控吾前吞吐久不嘬孤舟系桑本终夜舞澎湃舟人更传唿弱缆恃菅蒯平生傲忧患久矣恬百怪鬼神欺吾穷戯我聊一噫缾中尚有酒信命谁能戒涡口长淮两山桑本附子由和长淮暮生风来自涡河口新舟虽云固波浪亦难受诗来话艰危惊恐及儿妇忆同泝荆峡终夜愁石首余飇入帏幄跳沫溅窗牖平生未省见惊顾欲狂走尔来涉忧患渐觉成老丑遥喜波浪中时能饮醇酒出颍口初见淮山是日至寿州我行日夜向江海枫叶芦花秋兴长平淮忽迷天逺近青山久与船低昻寿州已见白石塔短棹未转黄茒冈波平风软望不到故人久立烟苍茫颍口寿州附子由次韵清淮此日见沧浪始觉南来道路长窗转山光时隠见船知水力故轩昻白鱼受钓收寒玉红稻堆埸列逺冈波浪连天东近海乘槎直恐渐茫茫寿州李定少卿出饯城东龙潭上山雅噪处古灵湫乱沫浮涎绕客舟未暇然犀照竒鬼欲将烧燕出潜虬使君惜别催歌管村巷惊唿聚玃猴此地他年颂遗爱观鱼并记老庄周李定城东龙潭附子由次韵东行取次阅三州击鼓清晨复解舟车骑纷纭追过客鼓钟凄咽动潜虬宦游底处非巢燕归计何嫌诮沭猴頼有故人怜逺适殷勤屡劝酒行周濠州七絶涂山川鎻支祁水尚浑地埋汪罔骨应存樵苏已入黄能庙乌鹊犹朝禹㑹村濠州涂山禹㑹村附子由和娶妇山中不肯留㑹朝山下万诸侯古人辛苦今谁信只见清淮入海流彭祖庙跨歴商周看盛衰欲将齿发鬬蛇龟空餐云母连山尽不见蟠桃着子时彭祖庙云母山附子由和长说先师似老彭共疑好学古先生不知亦解飱云母白日登天万事轻逍遥台常怪刘伶死便埋岂伊忘死未忘骸乌鸢夺得与蝼蚁谁信先生无此懐逍遥台附子由和猖狂战国古神仙曵尾泥涂老更安厌世乗云人不见空坟聊复葬衣冠观鱼台欲将同异较锱铢肝胆犹能楚越如若信万殊归一理子今知我我知鱼观鱼台附子由和庄子谈空惠子听郢人斤斧竢忘形莫嗟质丧无知者对石何妨自说经虞姬墓帐下佳人拭泪㾗门前壮士气如云苍黄不负君王意只有虞姬与郑君虞姬墓郑君附子由和布叛増亡国已空摧残羽翮自令穷艰难独与虞姬共谁使西来敌沛公四望亭頺垣破础没柴荆故老犹言短李亭敢请使君重起废落霞孤鹜换新铭四望亭短李附子由和唐史不闻刘嗣之空传短李旧歌诗高亭毁尽惟存记犹有区区父老知浮山洞人言洞府是鳌宫升降随波与海通共坐船中那得见干坤浮水水浮空浮山附子由和洞府原依水面开秋潮每到洞门回幽人燕坐门前石长看长淮船去来发洪泽中途遇大风复还风浪忽如此吾行欲安归挂㠶却西迈此计未为非洪泽三十里安流去如飞居民见我还劳问亦依依擕酒就船卖此意厚莫违醒来夜已半岸木声向微明日淮隂市白鱼能许肥我行无南北适意乃所祈何劳舞澎湃终夜摇窗扉妻孥莫忧色更典箧中衣洪泽淮隂附子由次韵昨夜宿洪泽再来遂如归却行虽云拙乗险谅亦非谁言淮隂近阻此骇浪飞长风径千里蛟蜃相因依𦕈然恃一叶此势安可违冒涉彼何人勇决生虑微欲速有不达鱼腹岂足肥风帆尚可转野庙谁能祈但当拥衾睡慎闭窗与扉夜闻声尚恶起视聊披衣十月十六日记所见风高月暗云水黄淮隂夜发朝山阳山阳晓雾如细雨炯炯初日寒无光云收雾巻已亭午有风北来寒欲僵忽惊飞雹穿戸牖迅驶不复容遮防市人颠沛百贾乱疾雷一声如頺墻使君来唿晚置酒坐定已复日照廊怳疑所见皆梦寐百种变怪旋消亡共言蛟龙厌旧穴鱼鼈随徙空陂塘愚儒无知守章句论说黒白推何祥惟有主人言可用天寒欲雪饮此觞山阳附子由次韵君不见天髙后土黄变化出入惟隂阳旋凝细雾作飞雹复遣震雷追日光可怜万物甚微细坐听百变随颠僵深根固蒂无计遯倏来忽反安能防平生未见实惊耳稍逺不知如隔墻君看歌舞醉华屋下有累絷排两廊眼前苦乐尚悬絶空中造化知有亡我居宛丘厌凝沍雪翻海水填陂塘但知膏泽利牟麦恣食饼饵真嘉祥山阳所记亦何事有酒胡不尽一觞广陵㑹三同舍各以其字为韵仍邀同赋刘贡父去年送刘郎醉语已惊衆如今各漂泊笔墨谁能弄我命不在天羿彀未必中作诗聊遣意老大慵讥讽夫子少年时雄辩轻子贡尔来再伤弓戢翼念前痛广陵三日饮相对怳如梦况逢贤主人白酒泼春瓮竹西已挥手湾口犹屡送羡子去安闲吾邦正喧闹送刘郎我命不在天再伤弓广陵竹西湾口吾邦正喧闹附子由次韵贡父少多才交游一何衆谈辞坐倾倒玉麈日挥弄逡廵不为虐巧㨗有微中羣情忌超迈微过出嘲讽南迁时已久未见肯力贡舌在终自竒髀满安足痛人生百年内仅比一朝梦骎骎就销涸斗水倾漏瓮江淮未可嫌迟晚聊自送试观终日闲何似两耳闹孙巨源三年客亰辇憔悴难具论挥汗红尘中但随马蹄翻人情贵往返不报生祸根坐令平生友终嵗不及门南来实清旷但恨无与言不谓广陵城得逢刘与孙异趣不两立譬如王孙猿吾侪久相聚恐见疑排拫我褊类中散子通真巨源絶交固未敢且复东南奔孙巨源东南奔附子由次韵巨源学从横世事夙讨论着书十万字辨如白波翻谏垣适多事忧心生病根立谈信无补闭口出国门弃置卧江海闵嘿宁复言朝行共长叹逐客继二孙南方固乡党谪宦侣鹤猿风俗未宁静朋党争排拫引去良自得独清在澄源往者未可招冠盖方骏奔刘莘老江陵昔相遇幕府称上賔再见明光宫峩冠挹搢绅如今三见子坎坷为逐臣朝游云霄间欲分丞相茵暮落江湖上遂与屈子邻了不见愠喜子岂真可人邂逅成一欢醉语出天真士方在田野自比渭与莘出试乃大谬刍狗难重陈嵗晚多霜露归耕当及辰刘莘老幕府再见明光屈子邻刍狗附子由次韵莘老奋徒步首与观国賔俨然自约束被服韨与绅黾勉丞相府接迹舆台臣顾嫌任安躁未忍裂坐茵推置冠獬豸谓言我比邻三晋固多士肮脏存斯人窜责不敢辞狂言见天真南方异风俗强食鱼尾莘应同贾太傅抱屈耻自陈犹有痛哭书受釐定何辰苏诗补註巻六苏诗补註卷七钦定四库全书蘓诗补註巻七翰林院编修查愼行撰古今体诗五十首逰金山寺我家江水初发源宦逰直送江入海闻道潮头一丈高天寒尚有沙痕在中泠南畔石盘陀古来出没随涛波试登絶顶望乡国江南江北青山多羁愁畏晩寻归楫山僧苦留看落日微风万顷鞾文细断霞半空鱼尾赤是时江月初生魄二更月落天深黑江心似有炬火明飞熖照山栖鸟惊怅然归卧心莫识非鬼非人竟何物江山如此不归山江神见怪警我顽我谢江神岂得巳有田不归如江水金山江心炬火如江水附子由和长江欲尽阔无边金山当中惟一石潮平风静日浮海缥缈楼台转金碧𤓰洲初见石头城城下波涛与海平中流转柁疑无岸泊舟未定僧先迎山中岑寂恐未足复将江水遶山麓四无邻家羣动息钟声铿锽荅山谷乌鸢力薄堕中路惟有胡鹰石上宿谁知江海多行舟逰人上下夺巖幽老僧心定身不定送往迎来何时竟朝逰未厌夜未归爱山如此如公稀不待逰人尽归去恐公未识山中趣自金山放至焦山金山楼观何耽耽撞钟击鼔闻淮南焦山何有有修竹采薪汲水僧两三云霾浪打人迹絶时有沙户祈春蚕我来金山更留宿而此不到心懐慙同逰兴尽决独往赋命穷薄轻江潭清晨无风浪自涌中流歌啸倚半酣老僧下山惊客至迎笑喜作巴人谈自言久客忘乡井只有弥勒为同龛困眠得就纸帐暖饱食未厌山蔬甘山林饥饿古亦有无田不退宁非贪展禽虽未三见黜叔夜自知七不堪行当投劾谢簪组为我佳处留茆庵焦山附子由和金山逰徧入焦山舟轻帆急须臾间渉江已逺风浪濶逰人到此皆争还山头冉冉万竿竹楼阁不见门长闗金山共此一江水只有絶胜无此闲野僧终日饱一饭与世相视如髦蛮门无舟楫断还往説法教化鼋鼍顽偶然客至话乡国西望落日低铜镮岷峨正在日入处想像积雪堆青鬟稻田一顷良自给仕宦不返知谁攀久安禄廪农事废强弓一弛无由弯行逢佳处輙叹息想见茆屋藏榛菅我知此地便堪隠稻田斾斾鱼斑斑甘露寺江山岂不好独㳺情易阑但有相擕人何必素所欢我欲访甘露当途无闲官二子旧不识欣然肯联鞍古郡山为城层梯转朱栏楼台断崖上地窄天水寛一览吞数州山长江漫漫却望大明寺惟见烟中竿狠石卧庭下穹窿如伏羱缅懐卧龙公挟䇿事琱鑚一谈収猘子再説走老瞒名高有余想事往无留观萧公古铁镬相对空团团陂陁受百斛积雨生微澜泗水逸周鼎渭城辞汉盘山川失故态怪此独能完僧繇亦化人霓衣挂冰纨隠见十二叠观者疑夸谩破板陆生画青猊戏盘跚上有二天人挥手如翔鸾笔墨虽欲尽典刑垂不刋赫赫赞皇公英姿凛以寒古柏手亲种挺然谁敢干枝撑云峰裂根入石窟蟠薙草得断碑斩崖出金棺瘗藏岂不牢见伏理可叹四雄皆龙虎遗迹俨未刓方其盛壮时争夺肯少安废兴属造物迁逝谁控抟况彼妄庸子而欲事所难古今共一轨后世徒辛酸聊兴广武叹不待雍门弹甘露寺大明寺狠石铁镬不刋广武附子由次韵去国日以逺渉江嵗将阑东南富山水跬歩留清欢迁延废行迈忽忘身在官清晨渉甘露乘高弃征鞍超然脱阛阓穿云抚朱栏下视万物微惟觉沧海寛潮来声汹汹望极空漫漫一一渡海舶冉冉移樯竿水怪时出没羣嬉类豭羱幽隂自生火青荧复谁钻石头古天险凭恃分权瞒疑城耀逺目来骑惊新观聚散定王业成毁犹月团金山百围石岋岋随涛澜犹疑汉宫廷屹立承露盘狂波恣吞噬万古嗟独完凝眸厌滉漾绕屋行盘跚此寺歴今古遗迹皆龙鸾孔明所坐石牂䍽非人刋经霜衆草短积雨青苔寒萧翁嗜佛法大福将力干陂陀故镬在甲错苍龙蟠卫公秉节制佛骨埋金棺长松看百尺画像留三叹新诗语何丽传读纸遂刓嗟我本渔钓江湖心所安方为笼中闭仰羡天际抟㳺观惜不与赋咏嗟独难俸禄借升斗虀盐嗜醎酸何时扁舟去不竢官长弹次韵子由柳湖感物忆昔子美在东屯数间茆屋苍山根嘲吟草木调蛮獠欲与猿鸟争啾喧子今憔悴衆所弃驱马独出无往还惟有柳湖万株柳清隂与子供朝昏胡为讥评不少借生意凌挫难为繁柳虽无言不解愠世俗乍见应怃然娇姿共爱春濯濯岂问空腹修蛇蟠朝看浓翠傲炎赫夜爱疎影摇清圆风翻雪阵春絮乱蠧响啄木秋声坚四时盛衰各有态摇落悽怆惊寒温南山孤松积雪底抱冻不死谁复贤柳湖讥评生意附子由原作柳湖万柳作云屯种时乱揷不须根根如卧蛇身合抱仰视不见蜩蝉喧开花三月乱飞雪过墻渡水无复还穷高极逺风力尽弃坠泥土颜色昏偶然直堕湖水中化为浮萍轻且繁随波上下去无定物性不改天使然南山老松长百尺根入石底蛟龙蟠秋深叶上露如雨倾流入土明珠圆乘春发生叶短短根大如指长而坚神农尝药最上品气力直压钟乳温物生禀受久已异世俗何始分愚贤次韵杨褒早春穷巷凄凉苦未和君家庭院得春多不辞瘦马冲残雪来听佳人唱踏莎破恨径须烦麴糵增年谁复怨羲娥良辰乐事古难并白发青衫我亦歌细雨郊原聊种菜冷官门户可张罗放朝三日君恩重睡美不知身在何杨褒佳人唱踏莎放朝愼按施氏原注杨褒于治平间通判颍州先生次韵诗疑亦过颍州时作而无确据聊从旧本编此俟再考初到杭州寄子由二絶眼看时事力难胜贪恋君恩退未能迟钝终须投劾去使君何日换聋丞初到杭州时事圣明寛大许全身衰病摧頽自畏人莫上冈头苦相望吾方祭灶请比邻圣明寛大附子由次韵二首吏治区区岂不胜呉中已自富才能还应占位书名姓学取蓝田崔县丞试尽风波万里身到官山水却宜人君知晏子恩仍厚还与从来旧卜邻次韵柳子玉二首地炉细声蚯蚓发银瓶拥褐横眠天未明衰鬓镊残欹雪领壮心降尽倒风旌自称丹灶锱铢火倦听山城长短更闻道牀头惟竹几夫人应不解卿卿附子由作凿地泥牀不费功山深炭贱火长红拥衾熟睡朝衙后抱膝微吟暮雪中宠辱两忘轻世味冰霜不到傲天工遥知麻歩无人客寒夜清尊谁与同纸帐乱文龟殻细相连惯卧青绫恐未便洁似僧巾白叠布暖于蛮帐紫茸氊锦衾速巻持还客破屋那愁仰见天但恐娇儿还恶睡夜深踏裂不成眠附子由作夫子清贫不耐冬书斋还费纸重重窗明晓日从教入帐厚霜飈定不容京兆牛衣聊可借公孙布被旋须缝呉绫蜀锦非嫌汝简淡为生要易供腊日㳺孤山访惠勤惠思二僧天欲雪云满湖楼台明灭山有无水清出石鱼可数林深无人鸟相唿腊日不归对妻孥名寻道人实自娯道人之居在何许宝云山前路盘纡孤山孤絶谁肯庐道人有道山不孤纸窗竹屋深自暖拥褐坐睡依团蒲天寒路逺愁仆夫整驾催归及未晡出山廻望云木合但见野鹘盘浮图兹逰淡薄欢有余到家怳如梦蘧蘧作诗火急追亡逋清景一失后难摹惠勤惠思宝云山孤山浮图附文与可次韵二首跨明越压苏湖钱塘风物天下无玉峯孱颜石穿漏雪海浩荡潮喧唿旧尝持之诧吾孥㑹挈尔去相与娯宦逰若不求此都腰间采组徒云纡子瞻凤咮新结庐日娯其间兴不孤平生美志自偿足休问满眼生萑蒲有物可比中鄙夫蜉蝣朝生死于晡公攘显夺入箧骄穉毋乃非良图子瞻之乐固有余辨説是非从鲁蘧我今有索君勿逋归日好景为我摹问子瞻何江湖乃心魏阙君岂无胡为放浪检束外日与隠者相招唿篮舆往往从以孥灵运石壁无此娯穷深极险兴未已岂复更惮梯磴纡过客休夸衡与庐天下此景君勿孤欲将文字冩物象当截无限春江蒲登高能赋属大夫逰览未厌嗟已晡安得世上有絶笔尽取君诗粧此图此身之外何赢余栩然而觉其梦蘧请看湖上人名逋此子形相谁解摹苏子容次韵一首腊日不饮独㳺湖如此清尚他人无唱酬佳句如连珠况复同好相应唿君常听事嗟罪孥虽在乐国犹寡娯是社稷臣鲁颛臾直道自任心不纡最爱灵山之僧庐彼二惠者清名孤案上梵夹牀龙须炉销都梁馔伊蒲洁行自欲敦薄夫长吟拥褐忘昕晡坐客不设氊氍毹对境如看方舆图君懐经济才有余名声妖孽徴颜蘧且来山林寻遯逋更玩四营兼参摹子由次韵一首鸟依山鱼依湖但有所有无所无轻舟沿泝穷逺近肩舆上下更传唿翩然独往不擕孥兼擅鱼鸟两所娯困依巖石坐巉絶行牵翠蔓随纒纡道逢勤思访其庐诵诗清切秋蝉孤隠居羞踏陌上土何人起爱轮下蒲水南巷中罗百夫鸡鸣朝谒至日晡人生变化安可料怜汝久遯终无图凫鹥不足鹤有余一俯一仰戚与蘧嗟我久欲从逃逋方圆不敢左右摹李杞寺丞见和前篇复用元韵荅之兽在薮鱼在湖一入池槛归期无误随弓旌落尘土坐使鞭箠环呻唿追胥连保罪及孥百日愁叹一日娯白云旧有终老约朱绶岂合山人纡人生何者非蘧庐故山鹤怨秋猿孤何时自驾尘车去扫除白发烦菖蒲麻鞵短后随猎夫射弋狐兎供朝晡陶潜自作五柳传潘阆画入三峯图吾年凛凛今几余知非不去惭卫蘧嵗荒无术归亡逋鹄则易画虎难摹李杞寺丞朝晡潘阆再和东望海西望湖山平水逺细欲无野人疎狂逐渔钓刺史寛大容歌唿君恩饱暖及尔孥才者不闲拙者娯穿巖度岭脚力健未厌山水相萦纡三百六十古精庐出逰无伴篮舆孤作诗虽未造藩阈破闷岂不贤摴蒱君才敏赡兼百夫朝作千篇日未晡朅来湖上得佳句从此不看营丘图知君箧椟富有余莫惜锦绣偿菅蘧穷多鬬险谁先逋赌取名画不用摹刺史三百六十古精庐摴蒱㳺灵隠寺得来诗复用前韵君不见钱塘湖钱王壮观今已无屋堆黄金斗量珠运尽不劳折简唿四方官游散其孥宫阙留与闲人娯盛衰哀乐两须臾何用多忧心郁纡溪山处处皆可庐最爱灵隠飞来孤乔松百尺苍髯须扰扰下笑柳与蒲高堂㑹食罗千夫撞钟击鼓喧朝晡凝香方丈眠氍毹絶胜絮被缝海图清风徐来惊睡余遂超羲皇傲几蘧归时栖鸦正毕逋孤烟落日不可摹灵隠钱塘湖钱王宫阙飞来戏子由宛丘先生长如丘宛丘学舍小如舟常时低头诵经史忽然欠伸屋打头斜风吹帷雨注面先生不愧旁人羞任从饱死笑方朔肯为雨立求秦优眼前勃蹊何足道处置六凿须天㳺读书万巻不读律致君尧舜知无术劝农冠葢閙如云送老虀盐甘似蜜门前万事不挂眼头虽长低气不屈余杭别驾无功劳画堂五丈容旂旄重楼跨空雨声逺屋多人少风骚骚平生所惭今不耻坐对疲氓更鞭箠道逢阳虎唿与言心知其非口诺唯居高志下眞何益气节消缩今无几文章小伎安足程先生别驾旧齐名如今衰老俱无用付与时人分重轻读律余杭附子由次韵我将西归老故丘长江欲济无行舟宦㳺已如马受轭衰病拟学龟藏头三年学舍百不与糜费廪粟常慙羞矫时自信力不足从政敢谓学已优闭门却扫谁与语昼梦时作钧天游自从四方多法律深山更深逃无术衆人奔走我独闲何异端居割蜂蜜懐安巳久心自知弹劾未至理先屈余杭军府百事劳经年未见持干旄贾生作傅无封事屈平忧世多离骚烦刑弊法非公耻怒马奔车忌鞭箠藐藐何自听谆谆谔谔未必贤唯唯求田问舍古所非荒畦敝宅今余几出从王事当有程去须膰肉嫌无名扫除百忧惟有酒未退聊取身心轻附文与可次韵子由在陈穷于丘正若浅港横巨舟每朝升堂讲书罢𦂳合两眼深埋头才名至高位至下此事自属他人羞犹胜俣俣彼贤者手把翟籥随羣优岋如老鹤立海上退避不与鸧逰文章岂肯用一律独取无间有神术所畜未尝资已身榾榾恰同蜂聚蜜有时七日不火食支体虽羸心不屈陵阳谬守卑且劳马前空愧持旌旄平生读书若诟老大下笔侵离骚贫且贱焉眞可耻欲挞羣邪无尺箠安得来亲绛帐旁日与诸生供唯唯须知道义故可乐莫问功名能得几君子道逺不计程死而后已方成名千钧一羽不须较女子小人知重轻送蔡冠卿知饶州吾观蔡子与人逰掀豗笑语无不可平生傥荡不惊俗临事迂濶乃过我横前坑穽衆所畏布路金珠谁不裹尔来变化惊何速昔号刚强今亦颇怜君独守廷尉法晚嵗久理鄱阳柂莫嗟天骥逐羸牛欲试良玉须勐火世事徐观眞梦寐人生不信长轗轲知君决狱有隂功他日老人醻魏颗蔡冠卿饶州傥荡独守廷尉法愼按施氏原本此诗编初到杭州之前与原注不合原注云蔡冠卿与王安石议刑狱不合补外得饶州事在熙宁二年二月乌台诗案则云五年二月两处互异依施注此诗应在送曾子固倅越之前不当编入倅杭时依诗案则应编壬子二月以后亦不当在辛亥冬今改编于此嘲子由堆几尽埃简攻之如蠧虫谁知圣人意不尽书籍中曲尽絃犹在器成机见空妙哉斵轮手堂下笑桓公愼按外集古书作书籍此诗施氏原本不载新刻载续补下巻止有前四句今从外集采其全篇编倅杭巻中越州张中舍夀乐堂青山偃蹇如高人常时不肯入官府高人自与山有素不待招邀满庭户卧龙蟠屈半东州万室鳞鳞枕其股背之不见与无同狐裘反衣无乃鲁张君眼力觑天奥能遣荆棘化堂宇持颐宴坐不出门収揽竒秀得十五才多事少厌闲寂卧看云烟变风雨笋如玉筯椹如簮强饮且为山作主不忧儿軰知此乐但恐造物怪多取春浓睡足午牕明想见新茶如泼乳越州张中舍夀乐堂卧龙狐裘反衣姚屯田挽词京口年来耆旧衰高人沦䘮路人悲空闻韦叟一经在不见恬侯万石时贫病只知为善乐逍遥却恨弃官迟七年一别眞如梦犹记萧然瘦鹤姿姚屯田送岑着作懒者常似静静岂懒者徒拙则近于直而直岂拙欤夫子静且直雍容时巻舒嗟我复何为相得欢有余我本不违世而世与我殊拙于林间鸠懒于冰底鱼人皆笑其狂子独怜其愚直者有时信静者不终居而我懒拙病不受砭药除临行怪酒薄巳与别泪俱后㑹岂无时遂恐出处疎惟应故山梦随子到吾庐岑着作雨中明庆赏牡丹霏霏雨露作清妍烁烁明灯照欲然明日春隂花未老故应未忍着酥煎明庆酥煎愼按此诗施氏原本不载外集编自黄州归宜兴巻中今据咸淳临安志改编吉祥寺赏牡丹人老簪花不自羞花应羞上老人头醉归扶路人应笑十里珠帘半上钩吉祥寺牡丹吉祥寺僧求阁名过眼荣枯电与风久长那得比花红上人宴坐观空阁观色观空色即空上人宴坐观空色即空和刘道原见寄敢向清时怨不容直嗟吾道与君东坐谈足使淮南惧归去方知冀北空独鹤不须惊夜旦羣乌未可辨雌雄庐山自古不到处得与幽人子细穷淮南惧和刘道原咏史仲尼忧世接舆狂臧谷虽殊竟两亡呉客漫陈豪士赋桓侯初笑越人方名高不朽终安用日饮无何计亦良独掩陈编弔兴废窗前山雨夜浪浪咏史和刘道原寄张师民仁义大㨗径诗书一旅亭相夸绶若若犹诵麦青青腐䑕何劳吓高鸿本自㝠顚狂不用唤酒尽渐须醒送张职方吉甫赴闽漕六和寺中作羡君超然鸾鹤姿江湖欲下还飞去空使呉儿怨不留青山漫漫七闽路门前江水去掀天寺后清池碧玉环君如大江日千里我如此水千山底张吉甫职方六和寺七闽和子由柳湖久涸忽有水开元寺山茶旧无花今嵗盛开二首太昊祠东铁墓西一樽曾与子同擕囬瞻郡阁遥飞槛北望樯竿半隠堤饭豆羮藜思两鹄饮河噀水頼长霓如今胜事无人共花下壶卢鸟劝提太昊祠长明灯下石栏干长共松杉守嵗寒叶厚有稜犀甲健花深少态鹤头丹久陪方丈曼陁雨羞对先生苜蓿盘雪里盛开知有意明年开后更谁看长明灯附子由原作二首旱湖堤上柳空多倚岸轻舟柰汝何秋雨连渠添积润春风吹冻忽生波虫鱼便尔来无数凫雁犹疑未肯过持诧钱塘应笑我㘭中浮芥两么么古殿山花丛百围故园曾见色依依凌寒强比松筠秀吐艳空惊嵗月非冰雪纷纭眞性在根株老大衆园稀山中草木谁擕种潦倒尘埃不复归雨中逰天竺灵感观音院蚕欲老麦半黄前山后山雨浪浪农夫辍耒女废筐白衣仙人在高堂灵感观音院白衣仙人赠上天竺辩才师南北一山门上下两天竺中有老法师瘦长如鹳鹄不知修何行碧眼照山谷见之自清凉洗尽烦恼毒坐令一都㑹男女礼白足我有长头儿角颊峙犀玉四嵗不知行抱负烦背腹师来为摩顶起走趁奔鹿乃知戒律中妙用谢羁束何必言法华佯狂啖鱼肉上天竺辩才两天竺长头儿愼按子由所撰辩才塔铭师名元净字无象沈文通治杭命师住上天竺以咸淳志考之沈遘为杭州守在嘉祐七年释氏稽古畧亦云辩才自仁宗嘉祐末歴治平熙宁住上天竺一十七年然则先生倅杭时辩才正住天竺赠诗必于此时宋雕本及施氏本俱载此诗于宻州巻中讹矣当先生在杭一时诗僧如惠勤惠思清顺可久軰往往见于篇章辩才乃诸方尊宿岂有近在湖山独不一顾迨去任后始作诗遥赠耶今改编于此和蔡凖郎中见邀逰西湖三首夏潦涨湖深更幽西风落木芙蓉秋飞雪闇天云拂地新蒲出水柳映洲湖上四时看不足惟有人生飘若浮解颜一笑岂易得主人有酒君应留君不见钱塘逰宦客朝推囚暮决狱不因人唤何时休蔡凖西湖推囚决狱城市不识江湖幽如与蟪蛄语春秋试令江湖处城市却似麋鹿㳺汀洲高人无心无不可得坎且止乘流浮公卿故旧留不得遇所得意终年留君不见抛官彭泽令琴无弦巾有酒醉欲眠时遣客休田间决水鸣幽幽揷秧未徧麦巳秋相擕烧笋苦竹寺却下踏藕荷花洲船头斫鲜细缕缕船尾炊玉香浮浮临风饱食得甘寝肯使细故胸中留君不见壮士憔悴时饥谋食渴谋饮功名有时无罢休苦竹六月二十七日望湖楼醉书五絶黑云翻墨未遮山白雨跳珠乱入船巻地风来忽吹散望湖楼下水如天望湖楼附子由次韵欲看西湖两岸山卧乘湖上木兰船湖山已自随船改更値隂晴欲雨天放生鱼鼈逐人来无主荷花到处开水枕能令山俯仰风船解与月徘徊放生月徘徊附子由次韵眼看西湖不暂来簿书无算拨还开三年屈指浑将尽记取从今得几回乌菱白芡不论钱乱系青菰裹緑盘忽忆尝新㑹灵观滞留江海得加餐菱芡㑹灵观附子由次韵湖山欲买恨无钱且尽芳樽对玉盘菱角鸡头应已厌蟹螯马颊更勤餐献花逰女木兰桡细雨斜风湿翠翘无限芳洲生杜若呉儿不识楚辞招附子由次韵终日清漪弄短桡久忘车乘走翘翘秋风且食鲈鱼美洛下诸生未可招未成小隠聊中隠可得长闲胜暂闲我本无家更安往故乡无此好湖山暂闲附子由次韵滞留朝市常嫌闹放弃江湖也未闲孤舫粗穷千顷浪肩舆未尽百重山七月一日出城舟中苦热凉飈唿不来流汗方被体稀星乍明灭暗水光弥弥香风过莲芡惊枕裂鲂鲤欠身宿酒余起坐濯清泚火云势方壮未受月露洗身微欲安适坐待东方启宿余杭法喜寺后緑野堂望呉兴诸山懐孙莘老学士徙倚秋原上凄凉晚照中水流天不尽人逺思何穷问艓知秦过看山识禹功稻凉初吠蛤柳老半书虫荷背风翻白莲腮雨退红追㳺慰迟暮覔句效儿童北望苕溪转遥怜震泽通烹鱼得尺素好在紫髯翁余杭法喜寺呉兴孙莘老学士禹功附子由次韵信美非吾土三呉一水中亭高望已极舟入去无穷朝市知安在湖山信有功遨逰逐凫鸭饮食数鱼虫波浪喧朝夕梅蒸变緑红逢人问京洛去国长儿童同舍情相接邻邦信屡通相邀欲相过道里讯溪翁宿临安净土寺鸡鸣发余杭到寺已亭午叅禅固未暇饱食良先务平生睡不足急扫清风宇闭门羣动息香篆起烟缕觉来烹石泉紫笋发轻乳晚凉沐浴罢衰发稀可数浩歌出门去暮色入村隖微月半隠山圆荷争㵼露相擕石桥上夜与故人语明朝入山房石镜炯当路昔照熊虎姿今为猿鸟顾废兴何足弔万古一仰俯临安净土寺山房附子由和四方清浄居多被僧所占既无世俗营百事得丰赡家居每纷薄奉养出寒欠昔年旅东都局促吁已厌城西近精庐长老时一觇毎来获所求食饱山茶酽尘埃就汤沐垢腻脱巾䪜不知禅味深但取饥肠餍京城苦烦溷物景费冶染呉都况清华观刹吐光艳石矼度空濶泉熘㵼深堑经过未足多终老应长叹附杨参政栋次韵诗令君督来期书邮日旁午世事不足论清㳺乃先务朝朝扣禅闗复此得净宇浅斟琥珀浓细嚼银丝缕味隽问牛酥轩高来燕乳曲折溪屡横尖圆峯可数万顷喧桑田一簇静松坞由来镜中人不殊草头露越主朝汴宫蜀客尽呉语剥蚀净土碑荒残崃山路桑梓如之何谁能忘一顾日询锦桥新三叹清流俯自净土歩至功臣寺落日岸葛巾晚风吹羽扇松间野歩穏竹外飞桥转神功凿横岭巖石得巨片直度千人沟下有微流泫冈峦蔚回合金碧烂明绚缅懐异姓王负担此乡县长逢胯下辱屡乞桑间饭谁谓山石顽识此希世彦凛然英气逼屹起犹耸战他年万骑归父老恣欢宴锦绣被原野金珠散贫贱窦融既入朝呉芮空记面荣华坐销歇閲世如邮传惟有长明灯依然照深殿功臣寺异姓王山石入朝附子由和山平村坞连野寺钟相答晚隂生林莽落日犹在塔行招两社僧共歩青山月送客渡石桥迎客出林樾幽寻本眞性往事听徐説钱王方壮年此邦事轻侠乡人鄙贫贱异类识英杰立石象兴王遗迹今岌嶪功勋三呉定富贵四海甲归来父老藏崇高畏摧压诗人巧讥病牛领恣挑抉流传后世人谈笑资口舌是非亦已矣兴废何仓卒持归问禅翁笑指浮沤没愼按此诗向来刻本俱讹入东坡集题云逰杭州山考栾城集乃子由和子瞻自净土歩至功臣寺作也今从和诗例附録以正诸刻之譌首句东坡集作山中村坞迷遗迹作遗址牛领作此欲摧压作倾压数字稍异逰径山衆峯来自天目山势若骏马奔平川中涂勒破千里足金鞭玉镫相廻旋人言山住水亦住下有万古蛟龙渊道人天眼识王气结茆宴坐荒山巅精神贯山石为裂天女下试颜如莲寒牕暖足来朴渥夜钵咒水降蜿蜒雪眉老人朝叩门愿为弟子长参禅尔来废兴三百载奔走呉㑹输金钱飞楼涌殿压山破朝钟暮鼔惊龙眠晴空仰见浮海蜃落日下数投村鸢有生共处覆载内扰扰膏火同烹煎近来愈觉世议隘每到寛处差安便嗟余老矣百事废却寻旧学心茫然问龙乞水归洗眼欲看细字销残年径山天目蛟龙渊道人天眼废兴三百载呉㑹浮海蜃洗眼附子由次韵去年渡江爱呉山忽忘蜀道轻秦川钱塘后到山最胜下枕湖水相萦旋坐疑呉㑹无复有扁舟屡出凌涛渊今秋复入径山寺势压衆岭皆摧顚连峯㳫嶂不知数重重相抱如青莲散为云雾翳星斗聚作潭井藏蜿蜒钦翁未到人迹絶千里受记来安禅荒榛野草置茆屋坐令海贾输金钱至今传法破烦恼饱食过客容安眠解装投钖不复去纷纷四合来乌鸢或言此处犹未好海上人少无烦煎天台雁荡最深秀水惊石瘦尤清便青山独往无不可论説好丑徒纷然终当直去无逺近藤鞵竹杖聊穷年愼按乌台诗案此诗系熙宁六年作连下二首俱应改编癸丑巻中今依施註旧本自径山回得吕察推诗用其韵招之宿湖上多君贵公子爱山如爱色心随叶舟去梦绕千山碧新诗到中路令我喜折屐古来轩冕徒操舍两悲慄数朝辞簪笏两脚得暂赤归来不入府却走湖上宅宠辱吾久忘宁畏官长诘飘然便归去谁在子思侧君能从我逰出郭及未黑吕察推贵公子附子由次韵一首朝从径山来泱莽径山色暮从湖上归滉漾湖光碧借问泛湖舟何似登山屐高懐厌朝市逺去忘忧慄目向幽人青颜从浊醪赤尘埃解罗网宇宙为安宅油然了无营此意谁能诘嗟余别离久欲往徒反侧留滞亦何为空惊突深黑宿望湖楼再和新月如佳人出海初弄色娟娟到湖上㶑㶑摇空碧夜凉人未寝山静闻响屐骚人故多感悲秋更憀慄君胡不相就朱墨纷黝赤我行得所嗜十日忘家宅但恨无友生诗病莫诃诘君来试吟咏定作鹤头侧改罢心愈疑满纸蛟蛇黑夜泛西湖五絶新月生魄迹未安才破五六渐盘桓今夜吐艶如半璧逰人得向三更看三更向阑月渐埀欲落未落景特竒明朝人事谁料得看到苍龙西没时苍龙已没牛斗横东方芒角昇长庚渔人收筒及未晓船过惟有菰蒲声苍龙菰蒲无邉水茫茫荷花夜开风露香渐见灯明出逺寺更待月黑看湖光湖光非鬼亦非仙风恬浪静光满川须臾两两入寺去就视不见空茫然湖光苏诗补註巻七苏诗补註卷八钦定四库全书苏诗补註巻八翰林院编修查愼行撰古今体诗六十九首愼按咸淳临安志先生初至杭沈立之为大守明年八月沈除审官院以去陈述古来代时先生在试院十月燕钱塘进士于中和堂随以督开运盐河至盐官十二月运司又差往湖州相度堤岸半年中事迹如此施氏补注新刻本以盐官絶句杂入湖州又譌编客位假寐一首于是巻中今一一釐正焦千之求惠山泉诗兹山定空中乳水满其腹遇隙则发见臭味实一族浅深各有値方圆随所蓄或为云汹涌或作线断续或鸣空洞中杂佩间琴筑或流苍石缝宛转龙鸾蹙缾罂走千里眞伪半相凟贵人高宴罢醉眼乱红緑赤泥开方印紫饼截圆玉倾瓯共叹赏窃语笑僮仆岂如泉上僧盥洒自挹掬故人怜我病蒻笼寄新馥欠伸北牕下昼睡美方熟精品厌凡泉愿子致一斛焦千之惠山泉答任师中次韵闲里有深趣常忧儿軰知巳成归蜀计谁借买山赀世事久已谢故人犹见思平生不饮酒对子敢论诗任师中沈谏议召逰湖不赴明日得双莲于北山下作一絶持献沈既见和又别作一首因用其韵湖上棠隂手自栽问公更得几回来水仙亦恐公归去故遣双莲一夜开沈谏议诏书行捧缕金笺乐府应歌相府莲莫忘今年花发处西湖西畔北山前相府莲和欧阳少师㑹老堂次韵一时冠葢尽严终旧徳年来岂易逢闻道堂中延葢叟定应牀下拜梁松蠧鱼自晒闲箱箧科斗长收古鼎钟我欲弃官重问道寸筳何以得舂容㑹老堂附欧阳永叔原作古来交道愧难终此㑹今时岂易逢出处三朝俱白首凋零万木见青松公能不逺来千里我病犹能釂一钟已胜山隂空兴尽且留归驾为从容题永叔㑹老堂三朝出处共雍容嵗晚交情见二公乘兴不辞千里逺放懐还喜一樽同嘉谋定国垂青史盛事传家有素风自顾尘缨犹未濯九霄终日羡㝠鸿愼按施氏原本新刻俱失载此诗今从别本补入和欧阳少师寄赵少师次韵朱门有遗啄千里来燕雀公家冷如冰百唿无一诺平生亲友半迁逝公虽不怪旁人愕世事如今腊酒醲交情自古春云薄二公凛凛和非同畴昔心亲岂貌从白须相映松间鹤清句更酬雪里鸿何日扬雄一㕓足却追范蠡五湖中赵少师附永叔原作剥剥复啄啄柴门惊鸟雀故人千里至信士百金诺搢绅相趋动颜色闾巷欢唿共嗟愕顾我非惟慰寂寥于时自可警媮薄事国十年忧患同酣歌几日暂相从酒醒初不戒徒御归思瞥起如飞鸿车马閴然人已去荷锄却向野田中监试呈诸试官我本山中人寒苦盗寸廪文辞虽久作勉强非天禀既得旋废忘懒惰今十稔麻衣如再着墨水眞可饮每闻科诏下白汗如流沈此邦东南㑹多士敢题品刍荛尽兰荪香不数葵荏贫家见珠贝眩晃自难审缅懐嘉祐初文格变已甚千金碎全璧百衲收寸锦调和椒桂酽咀嚼沙砾碜广眉成半额学歩归踔踸维时老宗伯气压羣儿凛蛟龙不世出鱼鲔初惊淰至音久乃信知味犹食椹至今天下士微管几左祍谓当千载后石室祠高朕尔来又一变此学初谁谂权衡破旧法刍豢笑凡饪高言追卫乐篆刻鄙曹沈先生周孔出弟子渊骞寝却顾老钝躯顽朴谢镌锓诸君况才杰容我嬾且噤聊欲废书眠秋涛舂午枕麻衣墨水科诏嘉祐文格老宗伯石室尔来又一变附子由和登科嵗云徂旧学日将落外遭饥寒侵内苦忧患铄传家足坟史遗説本精约羣言久纷荡开巻每惊矍居官忝庠序授业止干籥朝廷发新令长短弃前彟縁饰小学家睥睨前王作声形一分解道义因附託安行厌衢路强挽就縻缚纵横施口鼻烂漫涂丹垩强辩忽横流漂荡终安泊意惟法初传欲讲面先怍新科劝多士从者尽高爵徘徊始未信衒诱终难却嗟哉守愚钝几不被讥谑独醒慙餔糟未信耻轻诺敢言折锋铓但自保城郭有司顾未知选试谬西洛羣儒谁号令新语竞投削虽云心所安恐异时量度诡遇便巧射嫁晚由拙妁谁能力春耕忍饥待秋获闻兄职在监考较笔仍阁缩手看旁人此意殊未恶望海楼晚景五絶海上涛头一线来楼前指顾雪成堆从今潮上君须上更看银山二十回望海楼一线横风吹雨入楼斜壮观应须好句夸雨过潮平江海碧电光时掣紫金蛇紫金蛇青山断处墖层层隔岸人家唤欲譍江上秋风晚来急为传钟鼓到西兴西兴楼下谁家烧夜香玉笙哀怨弄初凉临风有客吟秋扇拜月无人见晚粧沙河灯火照山红歌鼓喧唿笑语中为问少年心在否角巾欹侧鬓如蓬沙河附子由次韵五首山色潮声四面来城中金碧烂成堆不愁门外严扃鎻终日凭栏未拟回湖山苍苍日向斜烟波万状不容夸画船人去浮红叶石径僧归蹑白蛇楼观争高不计层嗈嗈过雁自相譍钱王旧业依稀在嵗久无人话废兴荷叶初干稻穗香惊雷急雨送微凉晚晴稍放秋山色洗却浓粧作淡粧白酒倾浆脍斫红昼逰未厌月明中楼高只办听歌鼔不见逰人转似蓬试院煎茶蟹眼已过鱼眼生飕飕欲作松风鸣䝉茸出磨细珠落眩转遶瓯飞雪轻银瓶㵼汤夸第二未识古人煎水意君不见昔时李生好客手自煎贵从活火发新泉又不见今时潞公煎荼学西蜀定州花瓷琢红玉我今贫病常苦饥分无玉盌捧蛾眉且学公家作茗饮塼炉石铫行相随不用撑肠拄腹文字五千巻但愿一瓯常及睡足日高时松风活火定州花瓷玉盌捧蛾眉附子由和年来病懒百不堪未废饮食求芳甘煎茶旧法出西蜀水声火候犹能谙相传煎茶只煎水茶性仍存偏有味君不见闽中茶品天下高倾身事茶不知劳又不见北方俚人茗饮无不有盐酪椒姜夸满口我今倦逰思故乡不学南方与北方铜铛得火蚯蚓呌匙脚旋转秋萤光何时茆檐归去炙背读文字遣儿折取枯竹女煎汤孙莘老求墨妙亭诗兰亭蠒纸入昭陵世间遗迹犹龙腾颜公变法出新意细筋入骨如秋鹰徐家父子亦秀絶字外出力中藏稜峄山传刻典刑在千载笔法留阳冰杜陵评书贵瘦硬此论未公吾不凴短长肥瘦各有态玉环飞燕谁敢憎呉兴太守眞好古购买断缺挥缣缯龟趺入座螭隠壁空斋昼静闻登登竒踪散出走呉越胜事传説夸友朋书来乞诗要自冩为把栗尾书溪藤后来视今犹视昔过眼百世如风灯他年刘郎忆贺监还道同时须服膺墨妙亭兰亭遗迹颜公变法筋骨徐家父子峄山传刻笔法留阳冰太守好古附子由次韵高岸为谷谷为陵一时豪杰空飞腾身随造化不复返忽若野雀逢苍鹰当年碑刻最深固风吹土蚀销无稜遗文漫灭雨中迹翠石断裂春后冰古坟欲毁野庙废行人不去征鞍凴书生耽翫立风雪饥驴厌苦疲奴憎爱之欲取恨无力旋揉翠墨濡黄缯不如好事孙太守牛车徙置华堂登绕墻罗列耀圭璧罢宴起读留賔朋却思遗迹本安在原隰处处荒榛藤田夫野老谁复顾鬼火野照来寒灯废兴聚散一如此反使涕泗沾人膺附曾子固作隆名盛位知难久壮字丰碑亦易忘枣木巳非眞篆刻色丝空喜好文章岘山汉水成虚掷大厦深檐且闭藏好事今推霅溪守故开新馆集琳瑯李公择求黄鹤楼诗因记旧所闻于冯当世者黄鹤楼前月满川抱闗老卒饥不眠夜闻三人笑语言羽衣着屐响空山非鬼非人意其仙石扉三叩声清圆洞中铿鈜落门闗缥缈入石如飞烟鸡鸣月落风驭还迎拜稽首愿执鞭汝非其人骨腥羶黄金乞得重莫肩持归包裹弊席氊夜穿茆屋光射天里闾来观已变迁似石非石铅非铅或取而有衆忿喧讼归有司今几年无功暴得喜欲顚神人戏汝眞可怜愿君为考然不然此语可信冯公传李公择黄鹤楼冯当世抱闗老卒附子由作前年见君河之浦东风吹河沙如雾北潭杨柳强知春樽酒相擕终日语君家东南风气清谪官河壖不称情一麾夏口亦何有高楼黄鹤慰生平荆江洞庭春浪起汉沔初来入江水岸头南北不相知惟有风涛涌天地巫崃潇湘万里船中流鼓楫四茫然高城枕山望如带华榱照日光流渊楼上骚人多古意坐忘朝市无穷事谁道武昌岸下鱼不如建业城边水八月十日夜看月有懐子由并崔度贤良宛邱先生自不饱更笑老崔穷百巧一更相过三更归古栢隂中看参昴去年举君苜蓿盘夜倾闽酒赤如丹今年还看去年月露冷遥知范叔寒典衣自种一顷豆那知积雨生科斗归来四壁草虫鸣不如王江常饮酒崔度王江附子由次韵先生客陈未常饱弟子于今敢言巧败墻破屋秋雨多夜视隂精过毕昴虀盐冷落空杯盘且依道士修还丹丹田发火五脏暖未补漫漫长夜寒我生疲驽恋莝豆崔翁逰边指北斗惟有王江亦未归闭门无客邀沽酒催试官考较戏作八月十五夜月色随处好不择茆檐与市楼况我官居似蓬岛凤咮堂前野橘香剑潭桥畔秋荷老八月十八潮壮观天下无鲲鹏水击三千里组练长驱十万夫红旗青葢互明灭黑沙白浪相吞屠人生㑹合古难必此景此行那两得愿君闻此添蜡烛门外白袍如立鹄催试官凤咮堂劒潭桥八月十八潮白袍八月十七日复登望海楼自和前篇是日牓出与试官两人复留五首楼上烟云怪不来楼前飞纸落成堆非闗文字须重看却被江山未放回眼昏烛暗细行斜考閲精强外已夸明日失杯君莫怪早知安足不成蛇乱山遮晓拥千层睡美初凉撼不譍昨夜酒行君屡叹定知归梦到呉兴归梦到呉兴天台桂子为谁香倦听空堦㸃夜凉頼有明朝看潮在万人空巷鬭新粧看潮秋花不见野花红身在孤舟兀兀中细雨作寒知有意未教金菊出蒿蓬秋懐二首苦热念西风常恐来无时及兹遂凄凛又作徂年悲蟋蟀鸣我牀黄叶投我帏窗前有栖鵩夜啸如狐狸露冷梧叶脱孤眠无安枝熠燿亦有偶高屋飞相追定知无几见廹此清霜期物化逝不留我兴为嗟咨便当勤秉烛为乐戒暮迟海风东南来吹尽三日雨空堦有余滴似与幽人语念我平生欢寂寞守环堵壶浆慰作劳裹饭救寒苦今年秋应熟过从饱鸡黍嗟我独何求万里渉江浦居贫岂无食自不安畎亩念此坐达晨残灯翳复吐哭欧公孤山僧惠思示小诗次韵故人巳为土衰鬓亦惊秋犹喜孤山下相逢説旧逰梵天寺见僧守诠小诗清逺可爱次韵但闻烟外钟不见烟中寺幽人行未巳草露湿芒屦惟应山头月夜夜照来去梵天寺守诠附守诠原作落日寒蝉鸣独归林下寺柴扉夜未掩片月随行屦惟闻犬吠声又入青萝去和沈立之留别二首而今父老千行泪一似当时初去时不用镌碑颂遗爱丈人清徳畏人知沈立之卧闻铙鼓送归艎梦里悤悤共一觞试问别来愁几许春江万斛若为量和陈述古拒霜花千株扫作一番黄只有芙蓉独自芳唤作拒霜知未称细思却是最宜霜陈述古附述古原作千株寒叶正踈黄占得珍丛第一芳容易便开三百朶此心应不畏秋霜次韵孔文仲推官见赠我本麋鹿性谅非伏辕姿君如汗血马作驹已权竒齐驱大道中并带銮镳驰闻声自决骤那复受絷维谓君朝发燕秣楚日未欹云何中道止连蹇驴骡随金鞍冒翠锦玉勒埀青丝旁观信美矣自揣良厌之均为人所劳何必陋盐辎君看立仗马不敢鸣且窥调习困鞭箠仅存骨与皮人生各有志此论我久持他人闻定笑聊与吾子期空堦卧积雨病骨烦撑支秋草上垣墻霜叶鸣堦墀门前自无客敢作扬雄麾候吏报君来弭节江之湄一对高人谈稍忘俗吏卑今朝枉诗句粲如凤来仪上山絶梯磴堕海迷津涯怜我枯藁质借润生华滋岂效世俗人洗刮求瘢痍贤明日登用清庙歌缉熙胡不学长卿预作封禅词孔文仲朱夀昌郎中少不知母所在刺血冩经求之五十年去嵗得之蜀中以诗贺之嗟君七嵗知念母怜君壮大心愈苦羡君临老得相逢喜极无言泪如雨不羡白衣作三公不爱白日昇青天爱君五十着綵服儿啼却得偿当年烹龙为炙玉为酒鹤发初生千万夀金花诏书锦作囊白藤肩舆帘蹙绣感君离合我酸辛此事今无古或闻长陵朅来见大姊仲孺岂意逢将军开皇苦挑空记面建中天子终不见西河郡守谁复讥颍谷封人羞自荐朱夀昌五十着綵服白藤舆西河郡守汤村开运盐河雨中督役居官不任事萧散羡长卿胡不归去来滞留愧渊明盐事星火急谁能䘏农耕薨薨晓鼓动万指罗沟坑天雨助官政泫然淋衣缨人如鸭与猪投泥相溅惊下马荒堤上四顾但湖泓线路不容足又与牛羊争归田虽贱辱岂失泥中行寄语故山友愼毋厌藜羮汤村运盐河盐事附子由和兴事常苦易成事常苦难不督雨中役安知民力殚年来上功勲智者争雕钻山河不自保疏凿非一端讥诃西门豹仁智未得完方以勇自许未恤衆口叹天心闵劬劳雨涕为汍澜不知泥滓中更益手足寒谁谓邑中黔鞭箠亦不寛王事未可回后土何时干是日宿水陆寺寄北山清顺僧二首草没河堤雨暗村寺藏修竹不知门拾薪煮药怜僧病扫地焚香净客魂农事未休侵小雪佛灯初上报黄昏年来渐识幽居味思与高人对榻论水陆寺清顺长嫌钟鼔聒湖山此境萧条却自然乞食遶村眞为饱无言对客本非禅披榛觅路冲泥入洗足闗门听雨眠遥想后身穷贾岛夜寒应耸作诗肩披榛附子由次韵二首云气连山雨㵼盆暮投僧舍欲闗门暂时洒扫寛行役终夕﨑岖入梦魂烦热暗消秋簟冷烝濡未解夜灯昏二年逰宦多劳苦何日相从得细论野寺萧条厌客喧雨披修竹乱纷然巳因无食聊从仕深悟劳生不问禅未至莫忧明日事偷闲且就此宵眠天明归去芒鞋滑虽有藤舆懒上肩盐官部役戏呈同事兼寄述古新月照水水欲冰夜霜穿屋衣生稜野庐半与牛羊共晓鼓却随鸦鹊兴夜来履破裘穿缝红颊曲眉应入梦千夫在野口如林岂不懐归畏嘲弄我州贤将知人劳已酿白酒买豚羔耐寒努力归不逺两脚冻硬须公软盐官州将软脚盐官絶句四首南寺千佛阁古邑居民半海涛师来构筑便能高千金用尽身无事坐看香烟绕白毫南寺北寺悟空禅师塔已将世界等微尘空里浮花梦里身岂为龙颜更分别只应天眼识天人北寺悟空塔塔前古桧当年双桧是双童相对无言老更恭庭雪到腰埋不死如今化作两苍龙塔前古桧僧爽白鸡断尾雄鸡本畏烹年来听法伴修行还须却置莲花漏老怯风霜恐不鸣僧爽白鸡愼按以上四首施氏原本讹编鸦种麦行之后今改正六和寺冲师闸山溪为水轩欲放清溪自在流忽教冰雪落沙洲出山定被江潮涴能为山僧更少留六和寺冲师冬至日独逰吉祥寺井底微阳回未回萧萧寒雨湿枯荄何人更似苏夫子不是花时肯独来吉祥寺后十余日复至东君意浅着寒梅千朶深红未暇栽安得道人殷七七不论时节把花开戏赠惆怅沙河十里春一番花老一番新小桥依旧斜阳里不见楼中埀手人和人求笔迹麦光铺几净无瑕入夜青灯照眼花从此剡藤眞可弔半纡春蚓绾秋蛇愼按以上五首施氏补注本杂编往湖州诗中今改正将之湖州戏赠莘老余杭自是山水窟侧闻呉兴更清絶湖中橘林新着霜溪上苕花正浮雪顾渚苶芽白于齿梅溪木𤓰红胜颊呉儿脍缕薄欲飞未去先説馋涎埀亦知谢公到郡久应怪杜牧寻春迟鬓丝只可对禅榻湖亭不用张水嬉湖中橘林顾渚茶梅溪木𤓰脍缕谢公水嬉鸦种麦行霜林老鸦闲无用畦东拾麦畦西种畦西种得青猗猗畦东已作牛尾稀明年麦熟芒攒槊农夫未食鸦先啄徐行俯仰若自矜鼓翅跳踉上牛角忆昔舜耕歴山鸟为耘如今老鸦种麦更辛勤农夫罗拜鸦飞起劝农使者来行水劝农使者送张轩民寺丞赴省试龙飞甲子尽豪英尝喜吾犹及老成人竞春兰笑秋菊天教明月伴长庚传家各自闻诗礼与子相逢亦弟兄洗眼上林看跃马贺诗先到古宣城寺丞古宣城和致仕张郎中春昼投绂归来万事轻消磨不尽祗风情旧因莼菜求长假新为杨枝作短行不祷自安縁夀骨深藏难没是诗名浅斟杯酒红生颊细琢歌词穏称声蜗殻卜居心自放蝇头冩字眼能明盛衰閲过君应笑宠辱年来我亦平跪履数从圯下老逸书闲问济南生东风屈指无多日只恐先春鶗鴂鸣张郎中用和人求笔迹韵寄莘老君不见夷甫开三窟不如长康号痴絶痴人自得终天年智士死智罪莫雪困穷谁要卿料理举头看山笏拄颊野凫翅重自不飞黄鹤何事两翅埀泥中相从岂得久今我不往行恐迟江夏无双应未去恨无文字相娯嬉附子由次韵宦㳺莫向长城窟冬冰折胶弦亦絶呉中腊月百事便蠏煮黄金鲈鲙雪京城旧友一分散近忆呉兴须满颊世事反覆如翻飞今日共鲧前益埀畏人但恐去不逺适意未觉归来迟借问校讐天禄阁何如江海同㳺嬉画鱼歌天寒水落鱼在泥短钩画水如耕犂渚蒲㧞折藻荇乱此意岂复遗鳅鲵偶然信手皆虚击本不辞劳几万一一鱼中刃百鱼惊虾蟹奔忙误跳掷渔人养鱼如养雏揷竿贯笠惊鹈鹕岂知白梃閙如雨搅水覔鱼嗟已疎画鱼附子由和潜鱼在渊安可及埀饵投竿易如拾投江设网虽不仁一瞬未移收百十画鱼何者漫区区终日辛勤手拮据已嫌长网不能徧肯信一竿良有余鲲鲵骇散蛟龙泣获少惊多亦何益愿从网罟登君庖碎首屠鳞非所惜呉中田妇叹今年粳稻熟苦迟庶见霜风来几时霜风来时雨如㵼杷头出菌鎌生衣眼枯泪尽雨不尽忍见黄穗卧青泥茅苫一月陇上宿天晴获稻随车归汗流肩赪载入市价贱乞与如糠粞卖牛纳税拆屋炊虑浅不及明年饥官今要钱不要米西北万里招羌儿龚黄满朝人更苦不如却作河伯妇粳稻要钱河伯妇附子由次韵久雨得晴惟恐迟既晴求雨来何时今年舟楫委平地去年蓑笠为裳衣不知天公谁怨怒弃置下土尘与泥丈夫强健四方走妇女龌龊将安归塌然四壁倚机杼收拾遗粒炊糠粞东邻十日营一炊西邻谁使救汝饥海边惟有盐不旱卖盐连坐収婴儿传闻四方同此苦不闗东海诛孝妇同邵同年戏赠贾収秀才三首倾葢相欢一笑中从来未省马牛风卜邻尚可容三径投社终当作两翁古意已将兰缉佩招词闲咏桂生丛此生自断天休问白发年来渐不公邵同年贾收朝见新丛出旧槎骚人孤愤苦思家五噫处士大穷约三赋先生多诞夸帐外鹤鸣奁有镜筒中钱尽案无鲑玉川何日朝金阙白昼闗门守夜叉夜叉生涯断处似樯乌科第无心摘颔须黄帽刺舩忘嵗月白衣担酒慰鳏孤狙公欺病来分栗水伯知馋为出鲈莫向洞庭歌楚曲烟波渺渺正愁予渺渺愁予逰道塲山何山道塲山顶何山麓上彻云峰下幽谷我从山水窟中来尚爱此山看不足陂湖行尽白漫漫青山忽作龙蛇盘山高无风韵自响误认石齿号惊湍山僧不放山泉出屋底清池照瑶席阶前合抱香入云月里仙人亲手植出山回望翠云鬟碧瓦朱栏缥缈间白水田头问行路小溪深处是何山高人读书夜达旦至今山鹤鸣夜半我今废学不归山山中对酒空三叹道塲山何山高人读书附子由次韵两山相负为峰麓流水重重注溪谷逰人上寻流水源未觉﨑岖病双足山深下视云漫漫径埀石底千屈盘松林隂森白日静忽惊人世如奔湍客行不避苦寒出僧定端居不下席人生嗟与草木同置身所在由初植堂中白佛青髻鬟气象冲淡非人间坐令逺客厌奔走径欲筑室依空山木鱼桹桹夜将旦星斗欹斜挂山半行役有程未可留将出山门复长叹赠孙莘老七絶嗟余与子久离羣耳冷心灰百不闻若对青山谈世事当湏举白便浮君天目山前渌浸裾碧澜堂下看衔舻作隄捍水非吾事闲送苕溪入太湖碧澜堂作隄捍水苕溪入太湖夜来雨洗碧巑岏浪涌云屯遶郭寒闻有弁山何处是为君四面竟求看弁山夜桥灯火照溪明欲放扁舟取次行暂借官奴遣吹笛明朝新月到三更三年京国厌藜蒿长羡淮鱼压楚糟今日骆驼桥下泊恣看修网出银刀淮鱼楚糟骆驼桥乌程霜稻袭人香酿作春风霅水光时复中之徐邈圣无多酌我次公狂乌程霅水去年腊日访孤山曾借僧牕半日闲不为思归对妻子道人有约径湏还莘老葺天庆观小园有亭北向道士山宗説乞名与诗春风欲动北风微归雁亭边送雁归蜀客南逰家最逺呉山寒尽雪先晞扁舟去后花絮乱五马来时宾从非惟有道人应不忘抱琴无语立斜晖归雁亭天庆观至秀州赠钱端公安道并寄其弟惠山老鸳鸯湖边月如水孤舟夜榜鸳鸯起平明系缆石桥亭慙愧冒寒髯御史结交最晚情独厚论心无数今有几寂寞抱闗叹萧生耆老执㦸哀扬子怪君颜采却秀发无乃迁谪反便美天公欲困无奈何世人共抑眞疎矣毘陵高山钖无骨陆子遗味泉冰齿贤哉仲氏早拂衣占断此山长洗耳山头望湖光泼眼山下濯足波生指倘容逸少问金堂记与嵇康留石髓秀州钱端公安道惠山老鸳鸯湖毘陵秀州报本禅院乡僧文长老方丈万里家山一梦中呉音渐已变儿童每逢蜀叟谈终日便觉峨眉翠扫空师已忘言眞得道我除搜句百无功明年採药天台去更欲题诗满浙东报本禅院文长老王复秀才所居双桧二首呉王池馆徧重城竒草幽花不记名青葢一归无覔处只留双桧待昇平王复呉王凛然相对敢相欺直榦凌空未要竒根到九泉无曲处世间惟有蛰龙知蛰龙宋叔达家听琵琶数絃已品龙香拨半面犹遮凤尾槽新曲翻从玉连鎻旧声终爱郁轮袍梦回只记归舟字赋罢双埀紫锦绦何异乌孙送公主碧天无际雁行高宋叔达半面遮归舟字紫锦绦乌孙公主苏诗补註巻八苏诗补註卷九钦定四库全书苏诗补註巻九翰林院编脩查愼行撰古今体诗六十一首元日次韵张先子野见和七夕寄莘老之作得句牛女夕转头参尾中青春先入睡白髪不遗穷酒社我为敌诗坛子有功缩头先夏鳖实腹鄙秋虫莫唱帬埀绿无人脸断红旧交懐贺老新进谢终童袍鹄双双瑞腰犀一一通小蛮知在否试问嗫嚅翁张先袍鹘正月九日有美堂饮醉归径睡五鼓方醒不复能眠起閲文书得鲜于子骏所寄杂兴作古意一首答之衆人事纷扰志士独悄悄何异琵琶絃常遭腰鼓閙三杯忘万虑醒后还皎皎有如辘轳索已脱重萦绕家人自约饬始慕陈妇孝可怜原巨先放荡今谁弔平生嗜羊炙识味肯轻饱烹蛇啖蛙蛤颇讶能稍稍忧来自不寐起视天汉渺阑干玉绳低耿耿太白晓鲜于子骏有美堂愼按鲜于子骏集原题云杂兴三首先生和诗题当云得鲜于子骏所寄杂兴作古意一首答之诸刻本俱讹今改正附鲜于侁杂兴三首幽居观物变天道固虚盈炎炎日方炽微隂一已生凉风动野草桃李先飘零蜩螗集高柳络纬响空庭愁心独耿耿宵梦竟难成一气斡元造为功未尝烦羣生自委化天地亦何言凫胫不可增楮叶不可镌欲益固为损劳心非自然不见平阳侯醇酒聊终年三王贵养老所重在乞言酒醴副嘉肴黄发斯皤然朝廷本忠厚风俗亦变迁岂意汉道微侍中惟少年耆旧无备问李公所以难次韵答章传道见赠并生天地宇同閲古今宙视下则有高无前孰为后达人千钧弩一弛难再彀下士沐猴冠已系犹跳骤欲将驹过隙坐待石穿熘君看汉唐主宫殿悲麦秀而况彼区区何异壹醉富鶢鶋非所养俯仰眩金奏髑髅有余乐不博南面后嗟我昔少年守道贫非疚自从出求仕役物恐见囿马融既依梁班固亦仕窦效矉岂不欲顽质谢镌镂仄闻长者言婞直非养夀吐面愼勿拭出跨当俛就居然成懒废敢复齿豪右子如照海珠网目疎见漏宏材乏近用巧舞困短袖坐令倾国容临老见邂逅吾衰信久矣书絶十年旧门前可罗雀感予烦屡叩愿言歌缁衣子粲还予授章传道法惠寺横翠阁朝见呉山横暮见呉山纵呉山故多态转侧为君容幽人起朱阁空洞更无物惟有千歩冈东西作帘额春来故国归无期人言秋悲春更悲已泛平湖思濯锦更看横翠忆峩眉雕栏能得几时好不独凭栏人易老百年兴废更堪哀悬知草莾化池台逰人寻我旧逰处但覔呉山横处来法惠寺横翠阁呉山祥符寺九曲观灯纱笼擎烛迎门入银叶烧香见客邀金鼎转丹光吐夜宝珠穿蚁閙连宵波翻熖里元相激鱼舞汤中不畏焦明日酒醒空想像清吟半逐梦魂销祥符寺九曲银叶寳珠穿蚁附曾巩上元㳺祥符寺诗月明如昼露华浓锦帐名郎笑语同金地夜寒消美酒玉人春困倚东风红云灯火浮沧海碧水楼台浸逺空白发蹉跎欢意少强颜犹入少年丛上元过祥符僧可久房萧然无灯火门前歌舞鬬分朋一室清风冷欲冰不把琉璃闲照佛始知无尽本无灯可久正月二十一日病后述古邀往城外寻春屋上山禽苦唤人槛前冰沼忽生鳞老来厌伴红裙醉病起空惊白发新卧听使君鸣鼓角试唿穉子整冠巾曲栏幽榭终寒窘一看郊原浩荡春附述古和诗郊原芳意动㳺人湖上晴波见跃鳞闲逐牙旗千骑逺暗惊梅蕚万枝新㝷僧每拂题诗壁邀客仍将漉酒巾寄语文园何所苦且来相伴一行春有以官法酒见饷者因用前韵求述古为移厨饮湖上喜闻门外白衣人欲鲙湖中赤玉鳞逰舫已粧呉榜穏舞衫初试越罗新欲将渔钓追黄帽未要靴刀抹绛巾芳意十分强半在为君先踏水边春移厨呉榜越罗饮湖上初晴后雨二首朝曦迎客宴重冈晚雨留人入醉乡此意自佳君不㑹一杯当属水仙王水仙王水光㶑灔晴方好山色空蒙雨亦竒欲把西湖比西子淡粧浓抹也相宜往富阳新城李节推先行三日留风水洞见待春山磔磔鸣春禽此间不可无我吟路长漫漫傍江浦此间不可无君语金鲫池边不见君追君直过定山村路人皆言君未逺骑马少年清且婉风巖水穴旧闻名只隔山溪夜不行溪桥晓熘浮梅蕚知君系马巖花落出城三日尚逶迤妻孥怪骂归何迟世上小儿夸疾走如君相待今安有富阳新城李节推金鲫池定山村风巖水穴风水洞二首和节推风转鸣空穴泉幽写石门虚心闻地籁妄意覔桃源过客诗难好居僧语不繁归瓶得冰雪清冷慰文园风水洞山前乳水隔尘凡山下仙风舞桧杉细细龙鳞生乱石团团羊角转空巖冯夷窟宅非梁栋御㓂车舆谢辔衔世事渐艰吾欲去永随二子脱讥谗羊角二子愼按诗案再逰风水洞云云咸淳临安志云坡在杭三年风水洞在五十里外㳺且再至则此二首与前诗非同时所作而月日莫攷仍附编于此附子由和风送江湖满洞天洞门可听入无縁土嚢郁怒声初散石齿聱牙势未前乐奏洞庭眞跌宕歌传帝所亦清便何人隠几观遗韵重使颜成问㗳然独逰富阳普照寺富春眞古邑此寺亦唐余鹤老依乔木龙归䕶赐书连筒春水逺出谷晓钟疎欲继江潮韵何人为起予普照寺龙䕶赐书附子由次韵尘埃日以逺斗擞更无余寺到逢门入诗成信手书山深僧自乐路逺客终疎访尽前朝景他年一告予自普照㳺二庵长松吟风晚雨细东庵半掩西庵闭山行尽日不逢人裛裛野梅香入袂居僧笑我恋清景自厌山深出无计我虽爱山亦自笑独往神伤后难继不如西湖饮美酒红杏碧桃香覆髻作诗寄谢採薇翁本不避人那避世二庵独往神伤附子由次韵披榛入山山路细钟声出寺门将闭石苔冉冉上芒鞵草露团团着衣袂野人茆茨苫竹屋终身局促无生计天公未省长困人春田米尽秋田继老妻穉子亦自乐野草山花还揷髻长笑人闲醉未醒终老辛勤漫欺世富阳妙庭观董双成故宅发地得丹鼎覆以铜盘承以瑠璃盆盆既破碎丹亦为人争夺持去今独盘鼎在耳二首人去山空鹤不归丹亡鼎在世徒悲可怜九转功成后却把飞昇乞内芝妙庭观九转琉璃击碎走金丹无复神光发旧坛时有世人来䑛鼎欲随鸡犬事刘安新城道中东风知我欲山行吹断檐间积雨声岭上晴云披絮帽树头初日挂铜钲野桃含笑竹篱短溪柳自摇沙水清西崦人家应最乐煮葵烧笋饷春耕絮帽附晁端友次韵身世悠悠我此行溪边委辔听溪声散材畏见搜林斧疲马思闻巻斾钲细雨足时茶户喜乱山深处长官清人间岐路知多少试向桑田问耦耕愼按新城道中二首诸刻皆入先生集宋雕本亦然方回瀛奎律髓止载前一首而评其下云东坡为杭倅时熙宁六年癸丑二月循行属县由富阳至新城有此作是年三十八嵗晁无咎之父端友令新城其和篇有小雨足时茶户喜乱山深处长官清云云乃其佳句方回南宋人其言必有所本则第二首乃晁作也向来无有辨証者今从和诗例改附于此端友字君诚黄山谷作晁君成墓志诚作成而不署其名本集有晁君诚诗集序后公出知扬州和晁无咎诗又有少年独识晁新城即端友也而山谷志君成墓独不载为新城令事附子由次韵春深溪路少人行时听田间耒耜声饥就野农分饷黍迎嫌尉卒閙金钲闲花开尽香何在白酒沽来压未清此味暂时犹觉胜问兄何日便归耕山村五絶竹篱茅屋趁谿斜春入山村处处花无象太平还有象孤烟起处是人家细雨蒙蒙鸡犬声有生何处不安生但令黄犊无人佩布糓何劳也劝耕老翁七十自腰鎌惭愧春山笋蕨甜岂是闻韶解忘味迩来三月食无盐腰鎌杖藜裹饭去悤悤过眼青钱转手空赢得儿童语音好一年强半在城中窃禄忘归我自羞丰年底事汝忧愁不须更待飞鸢堕方念平生马少游附子由次韵五首山行喜遇酒旗斜无限桃花续杏花与世浮沉眞避世将家漂荡似无家塍间白水细无声日煖泥融草不生似恐田家忘帝力多差使者出催耕旋舂红稻始经鎌新煮黄鸡取次甜无慕无营人自乐莫将西子愧无盐升平事业苦怱怱未信浮名到底空何用槖驼朝塞外试听碌碡语塲中贫贱终身未要羞山林难处更堪愁近来南海波尤恶未许乘槎自在㳺癸丑春分后雪雪入春分省见稀半开桃李不胜威应惭落地梅花识却作漫天柳絮飞不分东君专节物故将新巧发隂机从今造物尤难料更暖须留御腊衣愼按此诗施氏原本讹编是年立秋后今依栾城集次移置前巻附子由次韵春雪漫天密又稀勾芒失据走灵威故欺贫窭冬裘尽巧助遨逰酒盏飞林下细花添百草堦前轻素翦新机老农先解忧桑柘九月家人当授衣湖上夜归我饮不尽器半酣味尤长篮舆湖上归春风洒面凉行到孤山西夜色已苍苍清吟杂梦寐得句旋已忘尚记梨花村依依闻暗香入城定何时賔客半在亡睡眼忽惊矍繁灯閙河塘市人拍手笑状如失林麞始悟山野姿异趣难自强人生安为乐吾䇿殊未良河塘在亡曾元恕㳺龙山吕穆仲不至青春不觉老朱颜强半销磨簿领间愁客倦吟花以酒佳人休唱日衔山共知寒食明朝过且赴僧牕半日闲命驾吕安邀不至浴沂曾㸃暮方还曾元恕龙山吕穆仲日衔山愼按此诗施氏原本不载新刻本载续补下卷今据题改编寒食未明至湖上太守未来两县令先在城头月落尚啼乌乌榜红舷早满湖鼓吹未容迎五马水云先已飏双凫暎山黄帽螭头舫夹道青烟鹊尾炉老病逢春只思睡独求僧榻寄须臾两县令五马鹊尾炉次韵孙莘老见赠时莘老移庐州因以别之鑪锤一手赋形殊造化无心敢望渠我本疎顽固当尔子犹沦落况其余龚黄侧畔难言政罗赵前头且眩书惟有阳闗一杯酒慇懃重唱赠离居庐州罗赵赠别青鸟衔巾久欲飞黄莺别主更悲啼殷勤莫忘分擕处湖水东边凤岭西次韵代留别绛蜡烧残玉斚飞离歌唱彻万行啼他年一舸鸱夷去应记侬家旧住西旧住西月兔茶环非环玦非玦中有迷离玉兔儿一似佳人裠上月月圆还缺缺还圆此月一缺圆何年君不见鬬茶公子不忍鬬小团上有双衔绶带双飞鸾月兔茶薄命佳人双颊凝酥发抹漆眼光入帘珠的皪故将白练作仙衣不许红膏污天质呉音娇软带儿痴无限闲愁总未知自古佳人多命薄闭门春尽杨花落吉祥寺花将落而述古不至今嵗东风巧翦裁含情只待使君来对花无信花应恨直恐明年便不开述古闻之明日即至坐上复用前韵同赋仙衣不用翦刀裁国色初含卯酒来太守问花花有语为君零落为君开李钤辖坐上分题戴花二八佳人细马䭾十千美酒渭城歌帘前柳絮惊春晚头上花枝柰老何露湿醉巾香掩冉月明归路影婆娑緑珠吹笛何时见欲把斜红插皂罗钤辖细马于潜令刁同年野翁亭山翁不出山溪翁长在溪不如野翁来往溪山间上友麋鹿下凫鹥问翁何所乐三年不去烦推挤翁言此间亦有乐非丝非竹非蛾眉山人醉后铁冠落溪女笑时银栉低我来观政问风謡皆云吠犬足生氂但恐此翁一旦舍此去长使山人索寞溪女啼于潜刁同年山翁溪翁于潜女青裠缟袂于潜女两足如霜不穿屦沙鬓发丝穿柠蓬㳫障前走风雨老濞宫粧传父祖至今遗民悲故主苕溪杨柳初飞絮照溪画眉渡谿去逢郎樵归相媚妩不信姬姜有齐鲁蓬㳫老濞父祖自昌化双谿馆下歩寻谿源至治平寺二首乱山滴翠衣裘重双涧响空牕户摇饱食不嫌溪笋瘦穿林闲覔野芎苖却愁县令知㳺寺尚喜渔人争渡桥正似醴泉山下路桑枝刺眼麦齐腰昌化双谿治平寺醴泉山每见田园輙自招倦飞不拟控扶摇共疑杨恽非锄豆谁信刘章解立苖老去尚餐彭泽米梦归时到锦江桥宦逰莫作无家客举族长悬似细腰锦江桥于潜僧緑筠轩可使食无肉不可使居无竹无肉令人瘦无竹令人俗人瘦尚可肥俗士不可医旁人笑此言似高还似痴若对此君仍大嚼世间那有扬州鹤于潜僧緑筠轩附参寥作緑筠萧萧含爽籁幽姿冷落人谁爱壁间但有谪仙词声名自到江湖外当年创轩非壮观局促帘栊日亏蔽一朝经画有底难推倒墻头了无碍坐挹西南十里山彩翠浮空屹相对开池凿圃增气象佳致眞为一方最鸟声鸣春春渐融兰芽蕙茁初䝉茸我来正值新雨后弄日吹香闻坐中主人散䇿邀我歩池南池北聊从容㑹待龙孙添夏䕃借君此地眠清风与临安令宗人同年剧饮我虽不解饮把盏欢意足试唿白发感秋人令唱黄鸡催晓曲与君登科如隔晨敝袍霜叶空残緑如今莫问老与少儿子森森如立竹黄鸡催晓不须愁老尽世人非我独宗人同年黄鸡催晓登科附子由次韵晚嵗事游宦相从未尝足羡君四海皆兄弟栈中直木不容曲临安老令况同科相逢岂厌樽中緑潦倒谁怜涧底松嵗寒尚有霜前竹闻道渠家八丈夫他日归耕免幽独宝山昼睡七尺顽躯走世尘十围便腹贮天眞此中空洞浑无物何止容君数百人宝山容君数百人僧清顺新作埀云亭江山虽有余亭榭苦难穏登临不得要万象各偃蹇惜哉埀云轩此地得何晚天功争向背诗眼巧增损路穷朱栏出山破石壁狠海门浸坤轴湖尾抱云巘葱葱城郭丽淡淡烟村逺纷纷鸟鹊去一一渔樵返雄观快新获微景收昔遁道人真古人啸咏慕嵇阮空斋卧蒲褐芒屦每自捆天怜诗人穷乞与供诗本我诗久不作荒澁旋锄垦从君覔佳句咀嚼废朝饭清顺埀云亭附陈述古垂云亭小亭巉絶出云间万象升沉不得闲莫怪诗翁头白早时来向此冩湖山五月十日与吕仲甫周邠僧惠勤惠思清顺可久惟肃义诠同泛湖游北山三呉雨连月湖水日夜添寻僧去无路㶑㶑水拍檐驾言徂北山得与幽人兼清风洗昏翳晚景分秾纎缥缈朱楼人斜阳半疎帘临风一挥手怅焉起遐瞻世人骛朝市独向谿山廉此乐得有命轻薄神所殱北山吕仲甫僧惟肃义诠㑹客有美堂周邠长官与数僧同泛湖往北山湖中闻堂中歌笑声以诗见寄因和二首时周有服蔼蔼君诗似岭云从来不许醉红裠不知野屐穿山翠惟见轻桡破浪纹颇忆唿卢袁彦道难邀骂坐灌将军晚风落日元无主不惜清凉与子分载酒无人过子云掩闗昼卧客书裠歌喉不共听珠贯醉面何因作缬纹僧侣且陪香火社诗坛欲歛鹳鵞军凭君遍遶湖边寺涨緑晴来巳十分附周开祖原作堂上歌声想遏云玉人休整碧纱裠粧残粉落胭脂晕饮剧杯深琥珀纹簪屣定知高楚客笑谈应好却秦军莫辞上马玉山倒已是迟留至夜分席上代人赠别三首悽音怨乱不成歌纵使重来柰老何泪眼无穷似梅雨一畨匀了一畨多天上麒麟岂混尘笼中翡翠不由身那知昨夜香闺里更有偷啼暗别人莲子擘开须见臆楸枰着尽更无期破衫郄有重缝日一饭何曾忘却时留题徐氏花园二首莫㝷羣玉山头路莫看刘郎观里花但解闭门留我住主人休问是谁家退之身外无穷事子美生前有尽花更有多情君未识不随柳絮落人家愼按此二首施氏原本不载诸刻本所载共三首题云藏春坞今据外集以莫㝷羣玉山头路云云一首退之身外无穷事一首系此题之下其朱阁前头露井多一首题云密州藏春坞分编两巻以正诸刻之讹唐道人言天目山上俛视雷雨每大雷电但闻云中如婴儿声殊不闻雷震也巳外浮名更外身区区雷电若为神山头只作婴儿看无限人间失箸人天目山雷雨追和子由去嵗试举人洛下所寄暴雨初晴楼上晚景五首秋后风光雨后山满城流水碧潺潺烟云好处无多子及取昏鸦未到间洛邑从来天地中嵩高苍翠北邙红风流耆旧消磨尽只有青山对病翁洛邑嵩高北邙耆旧病翁白汗翻浆午景前雨余风物便萧然应倾半熟鵞黄酒照见新晴水碧天水碧疾雷破屋雨翻河一扫清风未觉多应似画师呉道子高堂巨壁冩降魔写降魔客路三年不见山上楼相对梦魂间明朝却踏红尘去羞向清伊照病颜踏红尘清伊附子由原作缥缈危谯面面山朝来云作雨潺潺忽然风巻归何处百里隂晴反掌间嵩少犹藏薄雾中前山迤逦夕阳红高楼一闭三十日遥忆巖头种药翁伊阙遥临凤阙前龙门女几气苍然唐朝御路依稀在犹想东廵尘暗天天坛王屋北侵河高比嵩丘一倍多小有清灵今尚在俗縁深重柰成魔前朝宫阙倚芒山殿阁层层半岭间犹恐北来冈阜浅太行东抱故孱颜过广爱寺见三学演师观杨惠之塑宝山朱瑶画文殊普贤寓世身如梦安闲日似年败蒲翻覆卧破祴再三连劝客眠风竹长斋饮石泉回头万事错自笑觉师贤广爱寺杨惠之塑宝山朱瑶附子由原作寺古依乔木僧闲正暮年为生何寂寞爱客尚流连虚牖罗修竹空厨响细泉坐听谈旧事徧识洛中贤妙迹苦难㝷兹山见几层乱峰螺髻出絶涧阵云崩措意元同画观空欲问僧莫教林下意终老叹何曾附子由原作虚室无㝷丈青山有百层廻峰看不足危石恐将崩听法来天女依巖老梵僧须弥传纳芥观此信还曾朱瑶唐晚辈得法尚雄深满寺空遗迹何人识苦心长廊欹雨脚破壁撼钟音成坏无穷事他年复弔今附子由原作壁毁丹青在移来殿庑深赋形惊变态观佛觉无心旌斾翻空色笙竽含妙音风流出呉様遗法到如今韩子华石淙庄绛侯百万兵尚畏书牍背功名意不已数与危机㑹我公抱絶识凛凛鎭横溃欲收伊吕迹逺与巢由对誓言虽未从久已断诸内区区为懐祖颇觉羲之隘此身随造物一叶舞澎湃田园不早定归宿终安在彼美石淙庄每到百事废泉流知人意屈折作涛瀬寒光洗肝膈清响跨竽籁我旧门前客放言不自外园中亦何有荟蔚可胜计请公试回首嵗晚余苍桧韩子华石淙庄附子由原作飞泉来无穷发自嵩岭背奔驰两山间偶与乱石㑹倾流势摧毁泥土久崩溃坚姿未消释嶻嶭俨相对居然受喷泼雷转诸壑内初喧堕深谷稍放脱重隘跳沫溅霏微余澜汹澎湃宸游昔事逺絶壁遗刻在人迹久寂寥物理系兴废相君厌纷华筑室俛湍瀬濯缨离尘垢洗耳听天籁将追赤松逰自置青云外道人亦何者预此事归计犹恐山未深更种万株桧愼按子由于熙宁壬子八月赴洛阳于妙觉寺考试举人及还道出嵩少之间至许昌往返诗共二十六首东坡所和暴雨初晴楼上晚景五首过广爱寺三首韩子华石淙庄一首共九首诸刻本但以暴雨初晴五首为和子由作今移五首二字于首题之下而广爱寺三首石淙庄一首类附于后苏诗补註巻九苏诗补註卷十钦定四库全书苏诗补註巻十翰林院编修查慎行撰古今体诗五十八首立秋日祷雨宿灵隐寺同周徐二令百重堆案掣身闲一叶秋声对榻眠牀下雪霜侵戸月枕中琴筑落阶泉﨑岖世路尝应徧寂寞山栖老渐便惟有悯农心尚在起占云汉更茫然二令堆案附子由次韵世故纷纷谁复闲蛟龙不雨独安眠人间巳厌三秋旱涧底犹悭一掬泉庙令酒肴时醉饱田家糠粃久安便忧心未巳谁知䘏更把炉香试一然游灵隐寺戏赠开轩李居士推倒垣墙也不难一轩复作两轩看若教从此成千里巧歴如今也被谩开轩李居士慎按此诗施氏原本不载外集编第四巻倅杭旹作本题下自註有李佖节推四字则李居士即李佖也咸淳志失于详考今补註病中独游净慈谒本长老周长官以诗见寄仍邀游灵隐因次韵答之卧闻禅老入南山净扫清风五百间我与世疎宜独往君缘诗好不容攀自知乐事年年减难得髙人日日闲欲问云公觅心地要知何处是无还净慈禅老五百间附周开祖原作放归驺骑独㝷山直入青萝翠霭间谢客杖藜方自适阮公蜡屐许谁攀何愁白髪能添老须信黄金不买闲应向林泉真得趣徜徉终日未经还病中游祖塔院紫李黄𤓰邨路香乌纱白葛道衣凉闭门野寺松隂转欹枕风轩客梦长因病得闲殊不恶安心是药更无方道人不惜阶前水借与匏樽自在尝祖塔院白葛附子由次韵二首扫地开门松桧香僧家长夏亦清凉公庭多事久来厌静处安眠计甚长修竹填窗藤簟緑白莲当戸石盆方香厨晚饭红粳熟忽忆烹鸡田舍尝涧谷新晴草木香野情萧散自生凉雨添山色翠将熘日转松隂晚更长病客独来惟有睡游僧相见亦他方还家烦热都消尽不信医王与药甞虎跑泉亭亭石塔东峰上此老初来百神仰虎移泉眼趁行脚龙作浪花供抚掌至今游人盥濯罢卧听空堦环玦响故知此老如此泉莫作人间去来想虎跑泉抚掌佛日山荣长老方丈五絶陶令思归久未成逺公不出但闻名山中只有苍髯叟数里萧萧管送迎佛日苍髯叟千株玉槊搀云立一穗珠旒落镜寒何处霜眉碧眼客结为三友冷相看东麓云根露角牙细泉幽咽走金沙不堪土肉埋山骨未放苍龙浴渥洼金沙渥洼食罢茶瓯未要深清风一榻抵千金腹摇鼻息庭花落还尽平生未足心愼按施氏补註新刻本续补遗下巻重载此诗改题云睡起刻书草率致有此病今存此而删彼附志于此日射西廊午枕明水沉烧尽碧烟横山人睡觉无人见只有飞蚊绕鬓鸣弔天竺海月辨师三首欲寻遗迹强沾裳本自无生可得亡今夜生公讲堂月满庭依旧冷如霜海月生死犹如臂屈伸情钟我辈一酸辛乐天不是蓬莱客凭仗西方作主人臂屈伸乐天欲访浮云起灭因无缘却见梦中身安心好住王文度此理何须更问人愼按天竺事迹熙宁六年七月十七日海月大师慧辨晨起盥潄谢衆趺坐而寂杭州通守苏公弔以三诗序而赞之云云据此先生诗当是七月所作施氏原本讹编下巻今改正孤山二咏孤山有陈时柏二株其一为人所薪山下老人自为儿时巳见其枯矣然坚悍如金石愈于未枯者僧志诠作堂于其侧名之曰柏堂堂与白公居易竹阁相连属余作二诗以纪之柏堂道人手种几生前鹤骨龙筋尚宛然双榦一先神物化九朝三见太平年忽惊华构依巖出乞与佳名到处传此柏未枯君记取灰心聊伴小乘禅柏堂三见太平年附杨蟠柏堂诗零落雪霜后犹含千载春一株化为石谁是种时人附郭祥正柏堂诗岁老枝叶简春深香气新可怜湖上桧曾识井中人竹阁海山兠率两茫然古寺无人竹满轩白鹤不留归后语苍龙犹是种时孙两丛恰似萧郎笔千亩空懐渭上村欲把新诗问遗像病维摩诘更无言竹阁兠率萧郎与述古自有美堂乗月夜归娟娟云月稍侵轩㶑㶑星河半隐山鱼钥未收清夜永凤箫犹在翠微间凄风瑟缩经絃柱香雾凄迷着髻鬟共喜使君能鼓乐万人争看火城还有美堂絃柱附子由次韵饮䦨钟虡欲移轩香雾犹残金博山明月飞来松岭外游人散落马蹄间城严画鼔初传角路暗山花自落鬟清境暂时都不见夜深人静始来还有美堂暴雨游人脚底一声雷满座顽云拨不开天外黒风吹海立淛东飞雨过江来十分㶑灎金樽凸千杖敲铿羯鼓催唤起谪僊泉洒面倒倾鲛室泻琼瑰黒风海立浙东杖附贾耘老有美堂诗自刋宸画入云端神物应知䕶翠峦吴越不藏千里色斗牛尝占一天寒四檐望尽回头懒万象搜来下笔难谁信静中疎拙意畧无踪迹到波澜八月十五日看潮五絶定知玉兎十分圆巳作霜风九月寒寄语重门休上钥夜潮留向月中看万人鼓噪慑吴侬犹是浮江老阿童欲识潮头髙几许越山浑在浪花中潮头江边身世两悠悠久与沧波共白头造物亦知人易老故教江水向西流江水西流吴儿生长狎涛渊冒利轻生不自怜东海若知明主意应敎斥卤变桑田狎涛江神河伯两醯鸡海若东来气吐霓安得夫差水犀手三千强弩射潮低海若东来射潮东阳水乐亭君不学白公引泾东注渭五斗黄泥一钟水又不学哥舒横行西海头归来羯鼔打凉州但向空山石壁下爱此有声无用之清流流泉无絃石无窍强名水乐人人笑惯见山僧巳厌听多情海月空留照洞庭不复来轩辕至今鱼龙舞钧天闻道磬襄东入海遗声恐在海山间锵然涧谷含宫徴节奏未成君独喜不须写入薫风絃纵有此声无此耳水乐亭附子由和君不见武安前堂立曲旃官高利厚多忧患又不见夏侯好伎贫无力帘箔为衣人莫识两人操行虽不同辛苦经营实如一不如君家激水石中流听之有声百无忧笙竽窅渺度溪谷琴筑凄咽穿林丘高人处世心淡泊衆声过耳皆为乐退食委蛇石上眠幽音断续牀头作政如古人乐易多欢娱积土为鼓块为桴但能复作太古意君家水乐真有余与周长官李秀才游径山二君先以诗见寄次其韵二首少年饮红裙酒尽推不去唿来径山下试与洗尘雾痴马惜障泥临流不肯渡独有汝南君从我无朝暮肯将红尘脚暂着白云屦嗟我与世人何异笑百歩功名一破甑弃置何用顾更凭陶靖节问征夫路周李龙亦恋故居百年尚来去至今雨雹在殿闇风纒雾而我弃乡国大江忘北渡便欲此山前筑室安迟暮又恐太幽独歳晚霜入屦同游得李生仄足随蹇歩孔明不自爱临老起三顾吾归便却扫谁踏门前路龙恋故居附子由次韵一首我兄东南游我亦梦中去径山闻巳熟意穿云雾梦经山前溪足冷忽先渡举头云峰合到寺霜日暮香厨馔巖䔩野径踏藤屦平生共游处蹇足蹑髙歩﨑岖每生胝眩晃屡回顾何年弃㣲官携手衆山路临安三絶将军树阿坚泽畔菰蒲节元德墙头羽葆桑不㑹世间闲草木与人何事管兴亡锦谿楚人休笑沐猴冠越俗徒夸翁子贤五百年间异人出尽将锦绣裹山川锦溪锦绣裹山川石镜山鸡舞破半巖云菱叶开残野水春应笑武都山下土枉敎明月殉佳人石镜登玲珑山何年僵立两苍龙瘦嵴盘盘尚倚空翠浪舞翻红罢亚白云穿破碧玲珑三休亭上工延月九折巖前巧贮风脚力尽时山更好莫将有限趁无穷玲珑山红罢亚三休亭九折巖宿九僊山风流王谢古僊真一去空山五百春玉室金堂余汉士桃花流水失秦人困眠一榻香凝帐梦遶千巖冷逼身夜半老僧唿客起云峰缺处涌氷轮九僊山玉室金堂陌上花游九僊山闻里中儿歌陌上花父老云吴越王妃每歳春必归临安王以书遗妃曰陌上花开可缓缓归矣吴人用其语为歌含思宛转听之凄然而其词鄙野为易之云陌上花开蝴蝶飞江山犹是昔人非遗民几度垂垂老游女长歌缓缓归陌上山花无数开路人争看翠軿来若为留得堂堂去且更从教缓缓回生前富贵草头露身后风流陌上花巳作迟迟君去鲁犹教缓缓妾还家陌上花游东西巖谢公含雅量世运属艰难况复情所钟感概萃中年正赖丝与竹陶写有余欢甞恐儿辈觉坐令髙趣阑独擕缥缈人来上东西山放懐事物外徙倚弄云泉一旦功业成管蔡复流言慷慨桓野王哀歌和清弹挽须起流涕始知使君贤意长日月促卧病巳辛酸恸哭西州门往驾那复还空余行乐处古木昏苍烟东西巖西州门宿海㑹寺篮舆三日山中行山中信美少旷平下投黄泉上青冥线路每与猱猿争重楼束縳遭涧坑两股酸哀饥肠鸣北渡飞桥踏彭铿缭垣百歩如古城大钟横撞千指迎髙堂延客夜不扃杉槽漆斛江河倾本来无垢洗更轻倒牀鼻息四隣惊紞如五鼓天未明木鱼唿粥亮且清不闻人声闻履声海㑹寺海㑹寺清心堂南郭子綦初䘮我西来达摩尚求心此堂不説有清浊游客自观随浅深两岁频为山水役一溪长照雪霜侵纷纷无补竟何事惭愧髙人闭户吟清心堂髙人径山道中次韵答周长官兼赠苏寺丞年来战纷华颇觉夫子胜欲求五亩宅洒扫乐清浄学道恨日浅问禅慙听莹聊为山水行遂此麋鹿性独游吾未果觅伴谁复听吾宗古遗直穷达付前定餔糟醉方熟洒面唿不醒奈何效燕蝠屡欲争晨暝不如从我游髙论发犀柄溪南渡横木山寺称小径幽寻自兹始归路㣲月暎南望功臣山云外盘飞磴三更渡锦水再宿留石镜缅懐周与李能作洛生咏明朝三子至诗律严号令篮舆置纸笔得句轻千乗珑苦竒秀名实巧相称九僊更幽絶笑语千山应空巖侧破罋飞熘洒浮磬山前见虎迹候吏铙鼓竞我生本艰竒尘土满釡甑山禽与野兽知我久蹭蹬笑谓候吏还御虎我有命径山虽云逺行李稍可併颇讶王子猷忽起山隂兴但报菊花开吾当理归榜燕蝠功臣山小径汪覃秀才久留山中以诗见寄次其韵季子应嗔不下机弃家来伴碧云师中秋冷坐无因醉半月长斋未肯辞掷简摇毫无忤色投名入社有新诗飞腾桂籍他年事莫忘山中採药时汪覃桂籍再游径山老人登山汗如濯倒牀困卧唿不觉觉来五鼓日三竿始信孤云天一握平生未省出艰险两足惯曽行荦确含晖亭上望东暝凌霄峯头挹南岳共爱丝杉翠丝乱谁见玉芝红玉琢白云何事自来往明月长圆无晦朔塜上鸡鸣犹忆钦山前凤舞逺征璞雪窗驯兎原不死烟岭孤猿苦难捉从来白足傲生死不怕黄巾把刀槊榻上䨇㾗凛然在剑头一吷何须角嗟我昏顽晚闻道与世龃龉空多学灵水先除眼界花清诗为洗心源浊骚人未要逃竞病禅老但喜闻剥啄此生更得几回来从今有暇无辞数孤云含晖亭凌霄峰丝杉玉芝白云明月鸡鸣洞霄宫上帝髙居愍世顽故留琼馆在凡间青山九鎻不易到作者七人相对闲庭下流泉翠蛟舞洞中飞䑕白鸦翻长松怪石宜霜鬓不用金丹苦驻颜洞霄宫上帝髙居九鎻七人庭下流泉飞䑕附蔡凖诗大涤洞沉沉天柱峰嶫嶫人世悲落花观松无易叶朝夕樵风生云鹤闲情惬何当采玉芝真踪从此蹑初自径山归述古召饮介亭以病先起西风初作十分凉喜见新橙透甲黄迟暮赏心惊节物登临病眼怯秋光惯眠处士云菴里倦醉佳人锦瑟傍犹有梦回清兴在卧闻归路乐声长介亭附述古次韵山头髙会喜初凉翠石排衙夹径香原宪杖藜空有病陶生漉酒且和光江湖带月来云外天籁和琴厯耳傍小妓不知君倦起歌眉犹作逺山长明日重九亦以病不赴述古㑹再用前韵月入秋帏病枕凉霜飞夜簟故衾香可怜吹帽狂司马空对亲舂老孟光不作雍容倾坐上飜成肮脏倚门傍人间此㑹论今古细看茱萸感叹长肮脏附述古次韵䨇莲高卧正凄凉应检芸编閲旧香桃叶樽前生怅望菊花篱下减清光云山入眼屏千叠翠木分庭幄两傍得酒且欢君强起云霄归去路岐长九日寻臻阇黎遂泛小舟至勤师院二首白发长嫌歳月侵病眸兼怕酒盃深南屏老宿闲相过东阁郎君懒重寻试碾露芽烹白雪休拈霜蕋嚼黄金扁舟又截平湖去欲访孤山支道林勤师院南屏老宿湖上青山翠作堆葱葱郁郁气佳哉笙歌丛里抽身出云水光中洗眼来白足赤髭迎我笑拒霜黄菊为谁开明年桑苎煎茶处忆着衰翁首重回白足赤髭九日舟中望见有美堂鲁少卿饮以诗戏之二首指㸃云间数㸃红笙歌正拥紫髯翁谁知爱酒龙山客却在渔舟一叶中鲁少卿西阁珠帘巻落晖水沉烟断珮声微遥知通德凄凉甚拥髻无言怨未归元翰少卿宠惠谷帘水一器龙团二枚仍以新诗为贶叹味不巳次韵奉和巖垂匹练千丝落雷起䨇龙万物春此水此茶俱第一共成三絶景中人谷帘泉慎按此诗施氏原本不载今从续补下巻因人附编游诸佛舍一日饮酽茶七盏戏书勤师壁示病维摩元不病在家灵运巳忘家何须魏帝一丸药且尽卢仝七碗茶酽茶九日湖上寻周李二君不见君亦见寻于湖上以诗见寄明日乃次其韵湖上野芙蓉含思愁胍胍娟然如静女不肯傍阡陌诗人杳未来霜艳冷难宅君行逐鸥鹭出处浩莫测苇间闻拏音云表巳飞屐使我终日寻逢花不忍摘人生如朝露要作百年客喟彼终歳劳幸兹一日泽愿言竟不遂人事多乖隔悟此知有命沈忧伤魂魄送杭州杜戚陈三掾罢官还乡秋风摵摵鸣枯蓼船阁荒村夜悄悄正当逐客断肠时君独歌唿醉连晓老夫平生齐得䘮尚恋微官失轻矫君今憔悴归无食五斗未可秋毫小君言失意能几时月啖虾蟆行复皎杀人无騐中不快此恨终身恐难了徇时所得无几何随手巳遭忧患绕期君正似种粟麦忍饥更待明年麨三掾慎按三掾罢官乃熙宁五年事此诗似应编入上巻或罢任在五年冬而去杭则在六年秋耳故编次仍依原本次韵周长官寿星院同饯鲁少卿琉璃百顷水僊家风静湖平响钓车寂厯疎松欹晚照伶俜寒蝶抱秋花困眠不觉依蒲褐归路相将踏桂华更着纶巾披鹤氅他年应作画图夸寿星院次韵述古过周长官夜饮二更铙鼓动诸隣百首新诗间八珍巳遣乱蛙成两部更邀明月作三人云烟湖寺家家境灯火沙河夜夜春曷不劝公勤秉烛老来光景似奔轮述古以诗见责屡不赴㑹复次前韵我生孤僻本无隣老病年来益自珍肯对红裙辞白酒但愁新进笑陈人北山怨鹤休惊夜南亩巾车欲及春多谢清时屡推毂狶膏那解转方轮金门寺中见李西台与二钱唱和四絶句戏用其韵䟦之帝城春日帽檐斜二陆初来尚忆家未肯将盐下莼菜巳应知雪似杨花金门寺李西台二钱平生贺老惯乗舟骑马风前怕打头欲问君王乞符竹但忧无蟹有监州西台妙迹继杨风无限龙蛇洛寺中一纸清诗弔兴废尘埃零落梵王宫妙迹继杨风五季文章堕刼灰升平格力未全回故知前辈宗徐庾数首风流似玉台胡穆秀才遗古铜器似鼎而小上有两柱可以覆而不蹶以为鼎则不足疑其饮器也胡有诗答之只耳兽啮环长唇鵞擘喙三趾下鋭春蒲短两柱髙张秋菌细君看翻覆俯仰间覆成三角翻两髻古书虽满腹茍有用我亦随世嗟君一见唿作鼎才注升合巳漂逝不如学䲭夷尽日盛酒真良计胡穆古书满腹苏诗补註巻十苏诗补註卷十一钦定四库全书苏诗补註巻十一翰林院编修查慎行撰古今体诗七十七首慎按癸丑冬先生沿漕檄赈济常润饥民明年甲寅夏仍回杭州计其往返乃为赈饥初未闻密州之命也移密州在甲寅九月以后年谱甚明施氏补註谓此巻在钱塘闻移密之命去杭经常润道中作者讹也贺陈述古弟章生子郁葱佳气夜充闾始见徐卿第二雏甚欲去为汤饼客惟愁错写弄麞书叅军新妇贤相敌阿大中郎喜有余我亦从来识英物试敎啼看定何如汤饼客参军赠治易僧智周寒窗孤坐冻生瓶尚把遗编照露萤阁束九师新得妙梦吞三画旧通灵断絃挂壁知音䘮挥麈空山乱石听斋罢何须更临水胸中自有洗心经九师通灵张子野年八十五尚闻买妾述古令作诗锦里先生自笑狂莫欺九尺鬓眉苍诗人老去莺莺在公子归来燕燕忙柱下相君犹有齿江南刺史巳无肠平生谬作安昌客畧遣彭宣到后堂张子野燕燕书䨇竹湛师房二首我本西湖一钓舟意嫌髙屋冷飕飕羡师此室才方丈一炷清香尽日留䨇竹暮鼓朝钟自撃撞闭门孤枕对残缸白灰旋拨通红火卧听萧萧雨打窗附司马君实䨇竹诗䨇干标枯腹青青凡几霜龙腾䨇角直鲸喷两须长讵欲寻支遁安能问辟疆屡来非别意未与此君忘寳山新开径藤梢橘刺元无路竹杖㯶鞋不用扶风自逺来闻笑语水分流处见江湖回观佛骨青螺髻踏遍仙人碧玉壶野客归时山月上棠梨叶战暝禽唿宝山和述古冬日牡丹四首一朶妖红翠欲流春光回照雪霜羞化工只欲呈新巧不放闲花得少休翠欲流花开时节雨连风却向霜余染烂红漏泄春光私一物此心未信出天工当时只道鹤林仙解遣秋光发杜鹃谁信诗能回造化直教霜枿放春妍鹤林杜鹃不分清霜入小园故将诗律变寒暄使君欲见蓝闗咏更倩韩郎为染根附陈述古原作百草萧条病朔风䨇枝成染魏家红直疑天与凌霜色不假东皇运化工一朶妖红拆寺园忽惊寒律变春暄非闗花好难栽接自是天时变本根刘贡父见余歌词数首以诗见戱聊次其韵十载飘然未可期那堪重作看花诗门前恶语谁传去醉后狂歌自不知刺舌君今犹未戒炙眉吾亦更何辞相从痛饮无余事正是春容最好时慎按此诗熙宁六年十一月作诗案甚明施氏原注载在密州巻中今移编和栁子玉喜雪次韵仍呈述古诗翁爱酒常如渴瓶尽欲沽囊巳竭灯青火冷不成眠一夜捻须吟喜雪诗成就我覔观处我穷正与君彷彿曷不走投陈孟公有酒醉君仍饱德琼瑶欲尽天应惜更遣清光续残月安得佳人擢素手笑捧玉盌两竒絶艳歌一曲回阳春坐使髙堂生暖热观子玉郎中草圣栁侯运笔如电闪子云寒悴羊欣俭百斛明珠便可扛此书非我谁能䨇慎按此诗施氏原本不载外集编第三巻倅杭时作今从之雪后至临平与栁子玉同至僧舎见陈尉烈落㠶古戍下积雪髙如丘强邀诗老出踈髯散飕飗僧房有宿火手足渐和柔静士素寡言相对自忘忧铜炉擢烟穗石鼎浮霜沤我行虽有程坐稳且复留大哉天地间此生得浮游临平陈烈李颀秀才善画以两轴见寄仍有诗次韵答之平生自是箇中人欲向渔舟便写真诗句对君难出手云泉劝我蚤抽身年来白髪惊秋速长恐青山与世新从此北归休怅望囊中收得武陵春李颀抽身夜至永乐文长老院文时卧病退院夜闻巴叟卧荒邨来打三更月下门往事过年如昨日此身未死得重论老非怀土情相得病不开堂道益尊惟有孤栖旧时鹤举头见客似长言永乐月下门栁氏二外甥求笔迹二首退笔如山未足珍读书万巻始通神君家自有元和脚莫厌家鸡更问人栁氏二甥元和脚一纸行书两絶诗遂良须鬓巳成丝何当火急传家法欲见诚悬笔谏时和钱安道寄惠建茶我官于南今几时甞尽谿茶与山茗胸中似记故人面口不能言心自省为君细説我未暇试评其畧差可听建谿所产虽不同一一天与君子性森然可爱不可慢骨清肉腻和且正雪花雨脚何足道啜过始知真味永纵复苦硬终可録汲黯少戅寛饶勐草茶无赖空有名髙者妖邪次顽懭体轻虽复强浮沈性滞偏工呕酸冷其间絶品岂不佳张禹纵贤非骨鲠葵花玉不易致道路幽险隔云岭谁知使者来自西开缄磊落收百饼嗅香嚼味本非别透纸自觉光炯炯粃糠团凤友小龙奴𨽻日注臣䨇井收藏爱惜待佳客不敢包裹钻权倖此诗有味君勿传空使时人怒生瘿钱安道建茶草茶葵花玉日注双井慎按此首据诗案乃初赴常润道中作施氏本讹编在前今改正钱安道席上令歌者道服乌府先生铁作肝霜风巻地不知寒犹嫌白髪年前少故㸃红灯雪里看他日卜隣先有约待君投劾我休官如今且作华阳服醉唱侬家七返丹铁肝七返丹附周开祖次韵旧立霜台吐肺肝髙风犹自袭人寒曽将白简清朝掷却把黄庭静处看谷口退翁亲有道江边归客本无官君家别得长生术不用金炉九转丹惠山谒钱道人烹小龙团登絶顶望太湖踏遍江南南岸山逢山未免更流连独擕天上小团月来试人间第二泉石路萦回九龙嵴水光翻动五湖天孙登无语空归去半岭松声万壑传钱道人九龙五湖慎按以下三首施氏本编甲寅元日之后殊失次今改正钱道人有诗云直须认取主人翁作两絶戯之首断故应无断者氷销那复有氷知主人若苦令侬认认主人人竟是谁有主还须更有宾不如无镜自无尘只从半夜安心后失却当年觉痛人除夜野宿常州城外二首行歌野哭两堪悲逺火低星渐向微病眼不眠非守歳乡音无伴苦思归重衾脚冷知霜重新沐头轻感髪稀多谢残灯不嫌客孤舟一夜许相依常州病眼南来三见歳云徂直恐终身走道涂老去怕看新厯日退归拟学旧桃符烟花巳作青春意霜雪偏寻病客须但把穷愁博长健不辞最后饮屠苏饮屠酥元日过丹阳明日立春寄鲁元翰堆盘红缕细茵陈巧与椒花两鬭新竹马异时宁信老土牛明日莫辞春西湖弄水犹应早北寺观灯欲及辰白发苍颜谁肯记晓来频嚏为何人丹阳茵陈土牛频嚏为何人古纒头曲鵾絃铁拨世无有乐府旧工惟尚叟一生喙硬眼无人坐此困穷今白首翠鬟女子年十七指法巳似唿韩妇惊㠶度海风掣回满面尘沙和泪垢青衫不逢湓浦客红袖漫挿曹纲手尔来一见哀骀佗便着臂鞴躬井臼我惭贫病百不足强对黄花饮白酒转闗濩索动有神雷辊空堂战窗牖四絃一抹拥袂立再拜十分为我寿世人只解锦纒头与汝作诗传不朽纒头尚叟刁同年草堂不用长竿矫绣衣南园北第两参差青山有约长当户野水无情自入池歳久酴醿浑欲合春来杨栁不胜垂主人不用悤悤去正是红梅着子时刁同年刁景纯赏瑞香花忆先朝侍宴次韵上苑夭桃自作行刘郎去后几回芳厌从年少追新赏闲对宫花识旧香欲赠佳人非泛洧好纫幽佩弔沈湘鹤林神女无消息为问何年返帝乡刁景纯瑞香花同栁子玉游鹤林招隐醉归呈景纯花时腊酒照人光归路春风洒面凉刘氏宅边霜竹老戴公山下野桃香巖头匹练兼天凈泉底真珠溅客忙安得道人擕笛去一声吹裂翠崖冈鹤林招隐刘氏宅真珠景纯见和复次韵赠之二首解组归来道益光坐看百物自炎凉卷帘堂上檀槽閙送客林间桦烛香浅量巳愁当酒怯非才犹觉和诗忙何人贪佩黄金印千柱耽耽鎻北冈桦烛人间膏火正争光每到藏春得暂凉多事始知田舍好凶年偏觉野蔬香谿山胜画徒能説来往如梭为底忙老去此身无处着为翁栽挿万松冈藏春栁子玉亦见和因以送之兼寄其兄子璋道人不羡腰金照地光暂时假面弄西凉晴窗嚥日肝肠煖古殿朝真屦袖香説静故知犹有动无闲底处更求忙先生官罢乗风去何用区区赋陟冈子玉家宴用前韵见寄复答之自酌金樽劝孟光更教长笛奏伊凉牵衣男女遶太白扇枕郎君烦阿香诗病逢春转深痼愁魔得酒暂奔忙醒时情味吾能説日在西南白草冈伊凉景纯复以二篇一言其亡兄与伯父同年之契一言今者唱酬之意仍次其韵灵寿扶来似孔光感时懐旧一悲凉蟾枝不独同攀桂鸡舌还应共赐香等是浮休无得丧麤分忧乐有闲忙年来世事如波浪郁郁谁知柏在冈亡兄伯父灵寿攀桂鸡舌屡把铅刀齿歩光更遭华衮照厖凉苏门山上莫长啸薝卜林中无别香烛烬巳残终夜刻槐花还似昔年忙背城借一吾何敢慎莫尊前替戾冈歩光薝卜槐花忙子玉以诗见邀同刁丈游金山君年甲子未相逢难向君前説老翁更有方瞳八十一奋衣矍铄走山中八十一慎按施氏补註本此诗在续补遗下巻以题考之当是此时作金山寺与栁子玉饮大醉卧寳觉禅榻夜分方醒书其壁恶酒如恶人相攻剧刀箭頺然一榻上胜之以不战诗翁气雄㧞禅老语清软我醉都不知但觉红緑眩醒时江月堕摵摵风响变惟有一龛灯二豪俱不见送栁子玉赴灵僊世事方艰便勐回此心未老巳先灰何时梦入真君殿也学传唿观主来赴灵僊梦入真君殿慎按灵仙诸刻本俱讹作灵山今改正此诗施氏原本不载今从新刻续补下巻因人类编监洞霄宫俞康直郎中所居四咏退圃百丈休牵上瀬船一钩归钓缩头鳊园中草木春无数只有黄杨厄闰年监宫俞康直缩头鳊逸堂新第谁来作并隣旧官宁复忆星辰请君置酒吾当贺知向江湖拜㪚人遯轩冠葢相望起隐沦先生那得老江邨古来真遯何曽遯笑杀踰垣与闭门逺楼西山烟雨卷疎帘北戸星河落短檐不独江天解空濶地偏心逺似陶潜游鹤林招隐二首郊原雨初霁春物有余妍古寺满修竹深林闻杜鹃睡余栁花堕目眩山樱然西窗有病客危坐看香烟行歌白云岭坐咏修竹林风轻花自落日薄山半阴涧草谁复识闻香杳难寻时见城市人幽居惜未深书普慈长老壁普慈寺后千竿竹醉里曽看碧玉椽倦客再游行老矣髙僧一笑故依然久叅白足知襌味苦厌黄公聒昼眠惟有两株红百叶晚来犹得向人妍普慈书焦山纶长老壁法师住焦山而实未甞住我来輙问法法师了无语法师非无语不知所答故君看头与足本自安冠屦譬如长鬛人不以长为苦一旦或人问每睡安所措归来被上下一夜无着处展转遂达晨意欲尽镊去此言虽鄙浅故自有深趣持此问法师法师一笑许纶长老刁景纯席上和谢生二首悞入仙人碧玉壶一欢那复问亲疎盃盘狼籍吾何敢车骑雍容子甚都此夜新声闻北里他年故事记南徐欲穷风月三千界愿化天人百亿躯北里南徐三千界百亿躯纵饮谁能问挈壶不知门外晓星疎绮罗胜事齐三阁宾主谈锋敌两都榻畔烟花甞叹杜海中童丱尚追徐无多酌我公须听醉后麤狂胆满躯纵饮挈壶谈锋童丱留别金山寳觉圆通二长老沐罢巾冠快晚凉睡余齿颊带茶香舟北岸何时渡晞发东轩未肯忙康济此身殊有道医治外物本无方风流二老长还往顾我归期尚渺茫寳觉圆通和苏州太守王规父侍太夫人观灯之什余时以刘道原见访滞留京口不及赴此㑹二首不觉朱轓辗后尘争看绣幰锦纒轮洛濵侍从三人贵京兆平反一笑春但逐东山擕妓女那知后阁走穷賔滞留不见荣华事空作赓诗第七人苏州王规父京口翻翻缇骑走香尘激激飞涛射火轮美酒留连三夜月丰年倾倒五州春安排诗律追强对蹭蹬归期为恶賔堕珥遗簪想无限华胥犹见梦回人慎按以上二首施氏原本讹编戯钱道人诗后今改正常润道中有怀钱塘寄述古五首从来直道不辜身得向西湖两过春沂上巳成曽㸃服泮宫初采鲁侯芹休惊歳歳年年貌且对朝朝暮暮人细雨晴时一百六画船鼍鼓莫违民润草长江南莺乱飞年来事事与心违花开后院还空落燕入华堂怪未归世上功名何日是樽前㸃检几人非去年栁絮飞时节记得金笼放雪衣放雪衣附述古次韵二首乞得湖山养病身花时曽共忆行春嘤鸣幽鸟还迁木觱沸清泉复采芹皂盖寻芳丘有李彩楼观戱巷无人锦袍公子归何晚独念沟中菜色民春隂漠漠燕飞飞可惜春光与子违半岭烟霞红斾入满湖风月画船归缑生一曲人何在辽鹤重来事巳非犹忆去年题别处鸟啼花落客沾衣浮玉山头日日风涌金门外巳春融二年鱼鸟浑相识三月鸎花付与公剰看新翻眉倒晕未应泣别脸消红何人织得相思字寄与江边北向鸿浮玉山涌金门国艳夭娆酒半酣去年同赏寄僧檐但知扑扑晴香软谁见森森晓态严谷雨共惊无几日蜜蜂未许輙先甜应须火急回征棹一片辞枝可得黏附述古次韵新接枝头色倍添马蹄寻处帽欹檐春工别与铅华丽佛地偏资好相严红蕋欲开丹未渥素香堪茹雪非甜诗翁何事辜真赏不许浮根浪叶黏惠泉山下土如濡阳羡溪头米胜珠卖剑买牛吾欲老杀鸡为黍子来无地偏不信容髙葢俗俭真堪着腐儒莫怪江南苦留滞经营身计一生迂阳羡溪附章子厚诗君方阳羡卜新居我亦吴门葺旧庐身外浮名轻土苴眼前陈迹付籧篨涧声山色苍云上花影溪光罨画余他日扁舟约来往共将诗酒狎樵渔杭州牡丹开时仆犹在常润周令作诗见寄次其韵复次一首送赴阙羞归应为负花期巳见成隂结子时与物寡情怜我老遣春无恨赖君诗玉台不见朝酣酒金缕犹歌空折枝从此年年定相见欲师老圃问樊迟莫负黄花九日期人生穷达可无时十年且就三都赋万户终轻千首诗天静伤鸿犹戢翼月明惊鹊未安枝君看六月河无水万斛龙骧到自迟附陈舜俞作仙舟系栁小桥东㑹合情多劳谪翁相对一尊浮蚁酒轻寒二月小桃风覊懐散诞讴歌里世事纵横醉笑中莫恨明朝又离索人生何处不悤悤常州太平寺观牡丹武林千叶照观空别后湖山几信风自笑眼花红绿眩还将白首对鞓红太平寺观空游太平寺浄土院观牡丹中有淡黄一朶特竒为作小诗醉中眼缬自斓斑天雨曼陀照玉盘一朶淡黄㣲拂掠鞓红魏紫不须看慎按以上二首施氏原本不载补註本载补遗下巻今据外集按时地移编于此无钖道中赋水车飜飜联聨衔尾鸦荦荦确确蜕骨蛇分畴翠浪走云阵刺水绿鍼抽稻芽洞庭五月欲飞沙鼍鸣窟中如打衙天公不见老翁泣唤取阿香推雷车无钖水车阿香雷车成都进士杜暹伯升出家名法通往来吴中欲识当年杜伯升飘然云水一孤僧若敎俛首随缰锁料得如今似我能进士缰锁虎丘寺入门无平田石路穿细岭隂风生涧壑古木翳潭井湛卢谁复见秋水光耿耿铁花秀巖壁杀气噤蛙黾幽幽生公堂左右立顽矿当年或未信异类服精勐胡为百歳后仙鬼互驰骋窈然留清诗读者为悲哽东轩有佳致云水丽千顷熙熙览生物春意破凄冷我来属无事暖日相与永喜鹊翻初旦愁鸢蹲落景坐见渔樵还新月溪上影悟彼良自咍归田行可请虎丘寺涧壑湛卢生公苏州闾丘江君二家雨中饮酒二首小圃隂隂徧洒尘方塘㶑㶑欲生纹巳烦仙袂来行雨莫遣歌声便驻云肯对绮罗辞白酒试将文字恼红裙今宵记取醒时节㸃滴空堦独自闻闾丘文字五纪归来鬓未霜十眉罗列坐生光唤船渡口迎秋女驻马桥边问泰娘曽把四絃娱白傅敢将百草鬬吴王从今却笑风流守画㦸空凝宴寝香苏州姚氏三瑞堂君不见董召南隐居行义孝且慈天公亦恐无人知故令鸡狗相哺儿又令韩老为作诗尔来三百年名与淮水东南驰此人世不乏此事亦时有枫桥三瑞皆目见天意宛在虞鳏后惟有此诗非昔人君更往求无价手姚氏三瑞堂枫桥慎按此诗施氏本讹编密州巻中今据外集改正次韵沈长官三首家山何在两忘归盃酒相逢慎勿违不独饭山嘲我瘦也应糠覈怪君肥男婚巳毕女将归累尽身轻志莫违闻道山中食无肉玉池清水自生肥造物知吾久念归似怜衰病不相违风来震泽㠶初饱雨入松江水渐肥震泽松江戱书吴江三贤画像三首谁将射御敎吾儿长笑申公为夏姬却遣姑苏有麋鹿更怜夫子得西施吴江三贤画像浮世功劳食与眠季鹰真得水中仙不须更説知几早直爲鲈鱼也自贤直为鲈鱼千首文章二顷田囊中未有一钱看却因养得能言鸭惊破王孙金弹丸附刘景文三首太湖际天碧浩荡浮万象中有洞庭山天作蓬壶様芦苇秋萧萧时闻发渔唱清风如可寻明月迷所向有人在扁舟发白神夷旷扣舷了不顾出没信波浪心巳类水石何由知得丧遗名至如今自古惟越相初为吴都囚君后忧醢酱忍耻人谓愚祈生世知妄尫癯脱万死归国竒谋创行师舞羣姓下令跃诸将夜半覆姑苏夫差始悲怆安侧寛晷刻反掌成伯王江山入㑹稽功髙谁与抗宠利速祸败忠臣半诛放遯去举邦求君王铸形状寂寥数千年相见霜缣上呉江浄如镜吴艇轻如飞吴山逺如画此景天下稀秋风晓槭槭秋雨凉霏霏谁将菰菜撷正是鲈鱼肥时有季鹰者懐此如所归浩歌有余乐肯乐首阳饥亲朋不可挽飘忽云边衣亦闻有富贵大第严朱扉食必列钟鼎侍妾鸣珠玑簪裾望颜色賔从生光辉一言转造化枯朽成芳菲功髙责又重势干天威福深祸亦称顚覆始知几斯人悟兹理弔世潜歔欷沉浮固宠禄安能与心违沧波浩无际草木情依依可以恣幽歩白云藏钓矶静引一盃酒髙怜昨非数峰太湖上斜阳明翠㣲虚亭展遗像想见犹忘机人物盛东南莫如吴郡陆汉季逮唐来班班闻史牍门庭迭辉赫龙虎争驰逐风流郁兰桂气象鲜车服鲁望乃其裔清标暎宗族文章及者鲜意气超然独宁从一瓢饮不枉万钟禄云烟蔼巾袖星斗粲胸腹来居笠泽旁萧萧数间屋厨中甑起尘笔下珠盈斛吟须僧舍题醉就友人宿醒将太𤣥解卧把离骚读心虽混渔钓迹亦樵牧韵髙谁可听皮子往还熟唱酬数百篇名流必雌伏丛书类有道不赋长沙鵩晚泊松江上遗图见眉目分明孤鹤姿轩昂骇鸡鹜附郓王楷三首巳将勲业等浮沤鸟尽弓藏见逺谋越国江山留不住五湖风月一扁舟西风淅淅动髙梧目送浮云悟巻舒自是归心感秋色不应髙兴为鲈鱼杞菊萧条绕屋春不敎鹅鸭恼比邻满身花影犹沈醉应是江湖一散人刘孝叔㑹虎丘时王规父斋素祈雨不至二首白简威犹凛青山兴巳秾鹤闲云作驼卧草埋峰跪履若可敎卜隣应见容因公问回老何处定相逢刘孝叔太常斋未解不肯对纎秾只遣三千履来逰十二峯林空答清唱潭净写衰容归去瑶台路还应月下逢过永乐文长老巳卒初惊鹤瘦不可识旋觉云归无处寻三过门间老病死一弹指顷去来今存亡惯见浑无泪乡井难忘尚有心欲向钱塘访圆泽葛洪川畔待秋深永乐文长老三过门老病死弹指顷去来今赠张刁二老两邦山水未凄凉二老风流总健强共成一百七十歳各饮三万六千觞藏春坞里莺花閙仁寿桥边日月长惟有诗人被磨折金钗零落不成行二老仁寿桥诗人苏诗补註巻十一苏诗补註卷十二钦定四库全书苏诗补註卷十二翰林院编修查慎行撰古今体诗四十八首去年秋偶游寳山上方入一小院閴然无人有一僧隐几低头读书与之语漠然不甚对问其邻之僧曰此云阇黎也不出十五年矣今年六月自常润还复至其室则死塟数月矣作诗题其壁云师来寳山一住十五秋读书尝闭户客至不举头去年造其室清坐忘百忧我初无言説师亦无对酬今年复扣门空房但飕飗云巳灭无余薪尽火不留却疑此室中常有斯人不所遇孰非梦事过吾何求云阇黎听僧昭素琴至和无攫醳至平无按抑不知微妙声究竟从何出散我不平气洗我不和心此心知有在尚复此㣲吟昭素僧惠勤初罢僧职轩轩青田鹤郁郁在樊笼既为物所縻遂与吾辈同今来始谢去万事一笑空新诗如洗出不受外垢䝉清风入齿牙出语如风松霜髭茁病骨饥坐听午钟非诗能穷人穷者诗乃工此语信不妄吾闻诸醉翁惠勤僧职青田鹤游灵隐髙峰塔言游髙峰塔蓐食治野装火云秋未衰及此初旦凉雾霏巖谷暗日出草木香嘉我同来人久便云水乡相劝小举足前路髙且长古松攀龙蛇怪石坐牛羊渐闻钟磬音飞鸟皆下翔入门空有无云海浩茫茫惟见聋道人老病时絶粮问年笑不答但指穴藜牀心知不复来欲归更徬徨赠别留疋布今歳天早霜髙峰塔附杨蟠北髙峯塔诗杳杳孤峯上寒隂带逺城不知山下雨奎斗自分明八月十七日天竺山送桂花分赠元素月缺霜浓细蕋干此花原属玉堂仙鹫峰子落惊前夜蟾窟枝空记昔年破裓山僧怜耿介练帬溪女鬬清妍愿公綵撷纫幽佩莫遣孤芳老磵边天竺桂元素子落捕蝗至浮云岭山行疲苦有懐子由弟二首西来烟障塞空虚洒徧秋田雨不如新法清平那有此老身穷苦自招渠无人可诉乌衔肉忆弟难凭犬附书自笑迂疎皆此类区区犹欲理蝗余浮云岭霜风渐欲作重阳熠熠溪边野菊黄久废山行疲荦确尚能村醉舞淋浪独眠林下梦魂好回首人间忧患长杀马毁车从此逝子来何处问行藏慎按乌台诗案云熙宁四年十二月内轼初任杭州寄子由诗云独眠林下梦魂好回首人间忧患长杀马毁车从此逝子来何处问行藏又云眼看时事力难胜贪恋君恩退未能意谓新法青苗助役等事烦杂不可办亦言巳才力不能胜任也据此则此诗当是熙宁辛亥冬作但起句云霜风渐欲作重阳明系九月初所作以年谱考之先生到杭州任在十一月不应九月中先有此诗傅纪年録系此诗于熙宁七年与施氏原本合恐诗案年月有讹编次仍依施本青牛岭髙絶处有小寺人迹罕到暮归走马沙河塘炉烟袅袅十里香朝行曳杖青牛岭崖泉咽咽千山静君勿笑老僧耳聋唤不闻百年俱是可怜人明朝且复城中去白云郄在题诗处青牛岭新城陈氏园次晁补之韵荒凉废圃秋寂歴幽花晚山城巳穷僻况与城相逺我来亦何事徙倚望云巘不见苦吟人清樽为谁满陈氏园晁补之附晁无咎二首山园芙蓉开寂寞歳云晚公来无与同念我百里逺寒飈吟空林白日下重巘兴尽还独归挑灯古囊满读公栖鸦诗歳月伤晼晚公何不念世蜡屐行避逺覊鸟翔别林归云抱孤巘我才不及古叹息襟泪满梅圣俞诗中有毛长官者今于潜令国华也圣俞没十五年而君犹为令捕蝗至其邑作诗戯之诗翁憔悴老一官厌见苜蓿堆青盘归来羞澁对妻子自比鲇鱼缘竹竿今君滞留生二毛饱听衙鼓眠黄䌷更将嘲笑调朋友人道猕猴骑土牛愿君恰似髙常侍暂为小邑仍刺史不愿君为孟浩然郄遭明主放还山宦游逢此歳年恶飞蝗来时半天黒羡君封境稲如云蝗自识人人不识梅圣俞毛国华鲇鱼竹竿附梅圣俞作良骥不必大腾身巳超迈良弓不待寒调弦自劲快宣城古大邑听讼易聋瞶君能抉其塞宰与民共頼自当割鸡用刃必无钝败甞闻开元时令长多赐戒戒石今尚存世异事不背以此赠行行无酒勿我怪与毛令方尉游西菩寺二首推挤不去巳三年鱼鸟依然笑我顽人未放归江北路天敎看尽淛西山尚书清节衣冠后处士风流水石间一笑相逢那易得数诗狂语不须删毛令方尉西菩寺路转山腰足未移水清石瘦便能竒白云自占东西岭明月谁分上下池黑黍黄粱初熟候朱柑緑橘半甜时人生此乐须天付莫遣儿郎取次知东西岭上下池听贤师琴大絃春温和且平小絃亷折亮以清平生未识宫与角但闻牛鸣盎中雉登木门前剥啄谁叩门山僧未闲君勿嗔归家且覔千斛水净洗从前筝笛耳赠写真何充秀才君不见潞州别驾眼如电左手挂弓横捻箭又不见雪中骑驴孟浩然皱眉吟诗肩耸山饥寒富贵两安在空有遗像留人间此身常拟同外物浮云变化无踪迹问君何苦写我真君言好之聊自适黄冠野服山家容意欲置我山巖中勲名将相今何限往写褒公与鄂公何充潞州别驾回先生过湖州东林沈氏饮醉以石榴皮书其家东老庵之壁云西隣巳富忧不足东老虽贫乐有余白酒酿来因好客黄金散尽为收书西蜀和仲闻而次其韵三首东老沈氏之老自谓也湖人因以名之其子偕作诗有可观者世俗何知穷是病神仙可学道之余但知白酒留佳客不问黄公觅素书东林东老庵符离道士晨兴际华岳先生尸解余忽见黄庭丹篆句犹传青纸小朱书凄凉雨露三年后髣髴尘埃数字余至用榴皮缘底事中书君岂不中书三年后附陈履常次韵二首一杯领意不须沽六字持身巳有余痴子未知天上乐先生合解世间书随世功名非所望称家丰俭不求余青衫出指论竒字白髪挑灯写细书李行中醉眠亭三首巳向闲中作地仙更于酒里得天全从敎世路风波恶贺监偏工水底眠李行中君且归休我欲眠人言此语出天然醉中对客眠何害须信陶潜未若贤孝先风味也堪怜肯为周公昼日眠枕曲先生犹笑汝枉将空腹贮遗编枕曲先生附李无悔自题醉眠亭原作檐低槛曲无嫌隘地僻草深宜昼眠代枕暮凭谿上石当帘时看屋头烟倦游拂壁画山径贪醉解衣还酒钱一水近通西浦路客来犹可棹渔船附子由作是非一醉了无余惟有胸中万巻书巳把人生比蘧传更将江浦作阶除欲眠宾客从敎去倒卧氍毺岂暇舒京洛旧游真梦里秋风无复忆鲈鱼附李公择作陶公醉眠野中石君醉輙眠舍后亭人知醉眠尽以酒不知身醉心长醒衆人清晨未甞饮巳若醉梦心㝠㝠淫名嗜利到穷老有耳亦不闻雷霆醉石虽顽慰山侧苔昏藓剥谁与扄牧童樵叟亦能指卒以陶令垂千龄危檐弱栋倚荒渚海雾江雨穿疎櫺勿谓幽亭易摧折勉事伟节同明星附张子野作醉翁家有醉眠亭为爱江隄乱草青不听耳边啼鸟唤任敎风外杂花零饮酣何必过比舍乐甚应宜造大庭五栁北窗知此趣三闾南楚漫孤醒附陈令举作酒担甞轻六印腰醉中一枕敌千朝兴亡藐比荣枯栁聚散看同旦暮潮醉法本应尘外有醒魂徒向水边招巳闻佳士过从约不比东风逐去桡附韩宗文次韵三首万虑中来搅不眠醉时一觉自陶然㝠㝠固巳忘天地岂向杯中觅圣贤得酒休论饮得仙醉中遗物为神全世间反覆无穷事吏部难忘抱瓮眠昔有遗贤世所怜沧浪亭下醉时眠松江变酒终难待却对残灯理短编润州甘露寺弹筝多景楼上弹神曲欲断哀絃再三促江妃出听雾雨愁白浪翻空动浮玉唤取吾家䨇凤槽遣作三崃孤猿号与君合奏芳春调啄木飞来霜树杪多景楼单同年求德兴俞氏聚逺楼诗三首云山烟水苦难亲野草幽花各自春赖有髙楼能聚逺一时收拾与闲人无限青山散不收云奔浪巻入帘钩直将眼力为疆界何啻人间万户侯闻説楼居似地仙不知门外有尘寰幽人隐几寂无语心在飞鸿灭没间平山堂次王居卿祠部韵髙㑹日陪山简醉狂言屡发次公醒酒如人面天然白山向吾曹分外青江上飞云来北固槛前修竹忆南屏六朝兴废余丘壠空使奸雄笑宁馨平山堂王居卿狂言北固槛前修竹宁馨次韵陈海州书懐郁郁苍梧海上山蓬莱方丈有无间旧闻草木皆仙药欲弃妻孥守市阛雅志未成空自叹故人相对若为颜酒醒却忆儿童事长恨䨇凫去莫攀陈海州苍梧山次韵陈海州乘槎亭人事无涯生有涯逝将归钓汉江槎乗桴我欲从安石遁世谁能识子嗟日上红波浮翠巘潮来白浪巻青沙清谈羙景䨇竒絶不觉归鞍带月华乘槎亭次韵孙职方苍梧山苍梧竒事岂虚传荒怪还须问子年逺託鳌头转沧海来依鹏背负青天或云灵境归贤者又恐神功亦偶然闻道新春恣逺览羡君平地作飞仙孙职方次韵孙巨源寄涟水李盛二着作并以见寄五絶南岳诸刘岂易逢相望无复马牛风山公虽见无多子社燕何由恋塞鸿涟水李着作盛着作髙才晚歳终难进勇退当年正急流不独二疏为可慕他时当有景孙楼勇退景疏楼潄石先生难可意啮氊校尉久无朋应知客路愁无奈故遣吟诗调李陵云雨休排神女车忠州老病畏人夸诗豪正值安仁在空看河阳满县花忠州河阳县胶西未到吾能説桑柘禾麻不见春不羡京城骑马客羡他淮月弄舟人胶西未到能説王莽汉家殊未识经纶入手功名事事新百尺穿成连夜井千金购得解飞人董卓公业平时劝用儒诸公何事起相图只言天下无健者岂信车中有布乎虎儿旧闻老蚌生明珠未省老兔生于莬老兔自谓月中物不骑快马骑蟾蜍蟾蜍爬沙不肯行坐令青衫垂白须于菟骏勐不类渠指挥黄熊驾黑貙丹砂紫麝不用涂眼光百歩走妖狐妖狐莫夸智有余不劳摇牙咀尔徒虎儿不类渠蟾蜍附子由和生男如狼犹恐尫寅年生虎慰爷娘汝家家世事文史门户岂有空刚强试看勐虎在山谷斧牙钩爪旗尾扬徐行当道择牛羊狐狸惊走熊猪忙我今老病思退藏生子安得尚激昻不见伯父擅文章逡廵议论前无当除夜病中赠叚屯田龙钟三十九劳生巳强半歳暮日斜时还为昔人叹今年一线在那复堪把玩欲起强持酒故交云雨散惟有病相寻空斋为老伴萧条灯火冷寒夜何时旦倦仆触屏风饥鼯嗅空案数朝闭阁卧霜髪秋蓬乱传闻使者来䇿杖就梳盥书来苦安慰不怪造请缓大夫忠烈后高义金石贯要当击权豪未肯觑衰懦此生何所似暗尽灰中炭归田计巳决此邦聊假馆三径麤成资一枝有余暖愿君更信宿庶奉一笑粲段屯田三径资慎按甲寅冬先生在密州度歳此诗其确证也施註王註两本中又有仆年三十九在润州道上过除夕七絶二首据何薳春渚纪闻以为钱塘闗子容作今移编他集互见巻中附志于此附子由次韵京东分东西中割齐鲁半兄来本相从路絶人长叹前朝使者还手把新诗玩怜我久别离巻帙为舒㪚谁言穷陋邦得此唱酬伴相逢倾盖间晤语何旦旦宦游少娱乐纒缚苦文案能于王事余时作楚词乱譬如近膏油未肯忘濯盥贤豪真勉强功业畏辽缓伊余独何为旧籍西南贯窃禄未遑归自笑嗟已懦方当四海寒恋此一寸炭主倦客欲留逡廵要夺馆奈何独见收软语强温暖此意定难酧还予授子粲乔太博见和复次韵答之百年三万日老病常居半其间互忧乐歌笑杂悲叹颠倒不自知直为神所玩须臾便堪笑万事风雨散自从识此理久谢少年伴逝将游无何岂暇读城旦非才更多病二事可并案愧烦贤使者弭节整纷乱乔侯瑚琏质清庙甞荐盥奋髯百吏走坐变齐俗缓未遭甘鹢退并进耻鱼贯毎闻议论余凛凛激贪懦莫邪当自跃岂复烦炉炭便应朝秣越未暮刷燕馆胡为守故丘眷恋桑榆暖为君叩牛角一咏南山粲乔太博百年居半二公再和亦再答之寒鸡知将晨饥鹤知夜半亦如老病客遇节甞感叹光隂等敲石过眼不容玩亲友如抟沙放手还复散羇孤每自笑寂寞谁肯伴元达号神君髙论森月旦纪明本贤将汩没事堆案欣然肯相顾夜阁灯火乱盘空愧不饱酒薄仅堪盥雍容许着帽不怪安石缓虽无窈窕人清唱弄珠贯幸有纵横舌説剑起慵懦二豪沈下位暗火埋湿炭岂似草𤣥人黙黙老儒馆行看富贵逼炙手借余暖应念苦思归登楼赋王粲儒馆雪后书北台壁二首黄昏犹作雨纎纎夜静无风势转严但觉衾裯如泼水不知庭院巳堆盐五更晓色来书幌半夜寒声落画檐试扫北堂看马耳未随埋没有䨇尖五更晓色马耳城头初日始翻鸦陌上晴泥巳没车冻合玉楼寒起粟光摇银海眩生花遗蝗入地应千尺宿麦连云有几家老病自嗟诗力退空吟氷柱忆刘义玉楼银海宿麦附子由次韵二首麦苗出土正纎纎春蚤寒官令尚严云覆南山初半岭风干东海尽成盐来时瞬息平吞野积久欹危欲败檐强付酒尊判醉熟更寻诗句鬬新尖㸃缀偏工乱鹄鸦淹留亦解恼船车乗春巳觉矜余力骋巧时能作细花僵雁堕鸱谁得罪败墙破屋若为家天公爱物遥怜汝应是门前守夜义附王介甫次韵六首古木昏昏未有鸦冻雷深闭阿香车抟云忽散簁为屑剪水如分缀作花拥篲尚怜南北巷持杯能喜两三家戏挼弄掬输儿女羔袖龙钟手独义神女青腰寳髻鸦独藏云气委飞车夜光往往多联璧白小纷纷每散花珠网纚连拘翼座瑶池淼漫阿环家银为宫阙寻常见岂即诸天守夜叉惠施文字墨如鸦于此机缄漫五车皭若易缁终不染纷然能幻本无花观空白足宁知处疑有青腰岂作家慧可忍寒真觉晚为谁将手少林叉寄声三足阿环鸦问讯青腰小驻车一一照肌宁有种纷纷迷眼为谁花争妍恐落江妃手耐冷疑连月姊家长恨玉颜春不久画图时展为君义戏摇微缟女鬟鸦试且流酥巳颊车厯乱稍埋氷揉粟消沉时㸃水圆花岂能舴艋真寻我且与蜗牛独卧家欲兆青腰还不敢直须诗胆付刘叉靓粧严饰燿金鸦比兴难工漫百车水种所传清有骨天机能织皦非花婵娟一色明千里绰约无心熟万家长此赏怀甘独卧袁安交㦸岂须叉谢人见和前篇二首巳分酒杯欺浅懦敢将诗力鬬深严渔蓑句好真堪画栁絮才髙不道盐败履尚存东郭足飞花又舞谪仙檐书生事业真堪笑忍冻孤唫退笔尖渔簔句九陌凄风战齿牙银杯逐马带随车也知不作坚牢玉无奈能开顷刻花得酒强欢愁底事闭门髙卧定谁家台前日暖君须爱氷下寒鱼渐可义坚牢顷刻花赵成伯家有丽人仆沗乡人不肯开樽徒吟春雪美句次韵一笑绣帘朱尸未曽开谁见梅花落镜台试问髙吟三十韵何如低唱两三杯莫言衰鬓聊相映须得纎腰与共回知道文君隔青琐梁园赋客肯言才赵成伯慎按此诗施氏原本编遗诗三十三首巻中今据外集移编于此成伯家宴造坐无由輙欲效颦而酒巳尽入夜不欲烦扰戏作小诗求数酌而巳道士令严难继和僧伽㡌小却空逥隔篱不唤隣翁饮抱瓮须防吏部来成伯席上赠所出妓川人杨姐坐来真箇好相宜深注唇儿浅画眉须信杨家佳丽种洛川自有浴妃池浴妃池慎按以上二首以题考之亦密州作施氏原本不载今从新刻续补下巻因地移编铁沟行赠乔太博城东坡陇何所似风吹海涛低复起城中病守无所为走马来寻铁沟水铁沟水浅不容辀恰似当年韩与侯有鱼无鱼何足道驾言聊复冩我忧孤村野店亦何有欲发狂言须斗酒山头落日侧金盆倒着接䍦搔白首忽忆从军年少时轻裘细马百不知臂弓腰箭南山下追逐长杨射猎儿老去同君两憔悴犯夜醉归人不避明年定起故将军未肯先诛霸陵尉铁沟水霸陵莫笑银杯小答乔太博陶潜一县令独饮仍独醒犹将公田二顷五千亩种秫作酒不种秔我今号为二千石嵗酿百石何以醉宾客请君莫笑银杯小尔来嵗旱东海窄㑹当拂衣归故丘作书贷粟监河侯万斛船中着美酒与君一生长拍浮苏诗补註巻十二苏诗补註卷十三钦定四库全书苏诗补註巻十三翰林院编修查慎行撰古今体诗四十三首送段屯田分得于字劝农使者古大夫不惜春衫践泥涂王事靡盬君甚劬奉常客卿虬两须东武县令天马驹泮宫先生非俗儒相与野饮四子俱乐哉此乐城中无谿边䇿杖自擕壶腰笏不烦何易于胶西病守老且迂空斋愁坐纷墨朱四十岂不知头颅畏人不出何其愚劝农使者奉常客卿东武县令泮宫先生四十和段屯田荆林馆南山有佳色无人空自竒清诗为题品草木变芬菲谢女得秀句留待中郎归便当勤鞭䇿仆倦马亦饥荆林馆出城送客不及歩至溪上二首送客客巳去㝷花花未开未能城里去且复水边来父老借问我使君安在哉今年好风雪㑹见麦千堆春来六十日笑口几时开㑹作堂堂去何妨得得来倦游行老矣旧隐赋归哉东望峩眉小卢山翠作堆卢山游卢山次韵章传道尘容巳似服辕驹野性犹同纵壑鱼出入巖峦千仞表较量筋力十年初虽无窈窕驱前马还有鸱夷挂后车莫笑吟诗淡生活当令阿买为君书章传道卢山五咏卢敖洞上界足官府飞昇亦何益还在此山中相逢不相识饮酒台博士雅好饮空山谁与娱莫向骊山去君王不喜儒圣灯巖石室有金丹山神不知秘何必吐光芒夜半惊童稚三泉皎皎巖下泉无人还自洁不用比三星清光同一月障日峯长安自不逺蜀客苦思归莫教名障日唤作小峩眉障日峯次韵章传道喜雨去年夏旱秋不雨海畔居民饮咸苦今年春暖欲生蝝地上戢戢多于土预忧一旦开两翅口吻如风那肯吐前时渡江入吴越布阵横空如项羽农夫拱手但垂泣人力区区固难御扑缘毛困牛马啖啮衣服穿房户坐观不救亦何心秉畀炎火传自古荷锄散掘谁敢后得米济饥还小补常山山神信英烈撝驾雷公诃电母应怜郡守老且愚欲把疮痍手摩抚山中归时风色变中路巳觉商羊舞夜窗骚骚閙松竹朝畦泫泫流膏乳从来蝗旱必相资此事吾闻老农语庶将积润扫遗孽收拾丰歳还明主县前巳窖八千斛率以一升完一亩更看蚕妇过初眠未用贺客来旁午先生笔力吾所畏蹴踏鲍谢跨徐庾偶然谈笑得佳篇便恐流传成乐府陋邦一雨何足道吾君盛德九州普中和乐职几时作试向诸生选何武常山神蝗旱相资蹴踏谢郡人田贺二生献花城里田员外城西贺秀才不愁家四壁自有锦千堆珍重尤竒品艰难最后开芳心困落日薄艶战轻雷老守尤多病壮懐先巳灰殷勤此粲者攀折为谁哉玉腕揎红袖金樽㵼白醅何当镊霜鬓强挿满头回惜花吉祥寺中锦千堆前年赏花真盛哉道人劝我清明来腰鼓百面如春雷打彻凉州花自开沙河塘上挿花回醉倒不觉吴儿咍岂知如今䨇鬓摧城西古寺没蒿莱有僧闭门手自栽千枝万叶巧剪裁就中一丛何所似马脑盘盛金缕杯而我食菜方清斋对花不饮花应猜夜来雨雹如李梅红残緑暗吁可哀吉祥寺沙河塘雨雹如李梅和顿敎授见寄用除夜韵我笑陶渊明种秫二顷半妇言既不用还有责子叹无絃则无琴何必劳抚玩我笑刘伯伦醉髪蓬茒散二豪苦不纳独以锸自伴既死何用埋此身同夜旦孰云二子贤自结两重案笑人还自笑出口谈治乱一生溷尘垢晚以道自盥无成空得嬾坐此百年缓侧闻顿夫子讲道出新贯岂无一尺书恐不记庸懦陋邦贫且病数米铢称炭惭愧章先生十日坐空馆袖中出子诗贪读酒屡暖狂言各须慎勿使输薪粲顿敎授两重案章先生和子由四首韩太祝送游太山偶作郊原十日游未应回首厌笼囚但敎尘土驱驰足终把云山烂漫酬闻道逢春思濯锦更须到处覔菟裘恨君不上东封顶夜看金轮出九幽韩太祝附子由原作羡君官局最优游笑我区区学问囚今日登临成独往终年勤苦粗相酬春深緑野初开绣云解青山半脱裘回首红尘读书处煮茶留客小亭幽送春梦里青春可得追欲将诗句绊余晖酒䦨病客惟思睡蜜熟黄蜂亦懒飞芍药樱桃俱扫地鬓丝禅榻两忘机凭君借取法界观一洗人间万事非法界观附子由原作春去堂堂不复追空余草木弄晴晖交游归雁行将尽踪蹟鸣鸠懒不飞老大未须惊节物醉狂兼得避危机东风虽有经旬在芳意从今日日非首夏官舍即事安石榴花开最迟绛裙深树出幽菲吾庐想见无限好客子倦游胡不归坐上一樽虽得满古来四事巧相遗令人郄忆湖边寺垂栁隂隂昼掩扉附子由原作首夏寻芳也未迟绕园红紫尚菲菲无心与物真皆可有酒逢人劝莫违梦逐杨花无限思身惭啼鸟不如归官居寂莫如僧舍海燕怜贫故入扉送李供备席上和李诗家声赫奕盖并凉也解㣲吟锦瑟旁擘水取鱼湖起浪引杯看劒坐生光风流别后人人忆才器归来种种长不用更贪穷事业风骚分付与沉湘李供备附子由原作池亭雨过一番凉云髻罗裙客两旁不觉行人离恨逺贪看积水照筵光满堂樽爼欢方剧极目江湖意自长归去伊川潇洒地不须遗念属清湘西斋西斋深且明中有六尺牀病夫朝睡足危坐觉日长昏昏既非醉踽踽亦非狂褰衣竹风下穆然中㣲凉起行西园中草木含幽香榴花开一枝桑枣沃以光鸣鸠得美䕃困立忘飞翔黄鸟亦自喜新音变圆吭杖藜观物化亦以观我生万物各得时我生日皇皇六尺牀小儿小儿不识愁起坐牵我衣我欲嗔小儿老妻劝儿痴儿痴君更甚不乐愁何为还坐愧此言洗盏当我前大胜刘伶妇区区为酒钱寄刘孝叔君王有意诛骄卤椎破铜山铸铜虎聨翩三十七将军走马西来各开府南山伐木作车轴东海取鼍漫战鼓汗流奔走谁敢后恐乏军兴污资斧保甲连村团未遍方田讼牒纷如雨尔来手实降新书抉剔根株穷胍缕诏书恻怛信深厚吏能浅薄空劳苦平生学问只流俗衆里笙竽谁比数忽令独奏鳯将雏仓卒欲吹那得谱况复连年苦饥馑剥啮草木啖泥土今年雨雪颇应时又报蝗虫生翅鼓忧来洗盏欲强醉寂莫虚斋卧空甒公厨十日不生烟更望红裙踏筵舞故人屡寄山中信只有当归无别语方将雀䑕偷太仓未肯衣冠挂神武吴兴丈人真得道平日立朝非小补自从四方冠葢閙归作二淛湖山主高踪巳自杂渔钓大隐何曽弃簪组去年相从殊未足问道已许谈其麤逝将弃官往卒业俗縁未尽那得睹公家只在霅谿上上有白云如白羽应怜进退苦皇皇更把安心敎初祖刘孝叔有意诛骄卤三十七将军保甲方田手实降新书诏书学问止流俗丈人得道立朝去年相从孔长源輓诗二首少年才气冠当时晚节孤风益自竒君胜宜为夫子后林宗不愧蔡邕碑南荒尚记诛元恶东越谁能事细儿耆旧如今几人在为君无憾为时悲孔长源南荒诛元恶东越细儿小堰门头栁系船呉山堂上月侵筵潮声夜半千巖响诗句明朝万口传岂意日斜庚子后忽惊歳在巳辰年佳城一闭无穷事南望题诗泪洒牋小堰门万口传佳城寄吕穆仲寺丞孤山寺下水侵门每到先看醉墨㾗楚相未亡谈笑是中郎不见典刑存君先去踏尘埃陌我亦来寻桑枣村回首西湖真一梦灰心霜鬓更休论吕穆仲余主簿母挽诗闺庭兰玉照乡闾自昔虽贫乐有余岂独家人在中馈却因麟趾识闗雎云軿忽巳归僊府乔木依然拥旧庐忍把还乡千斛泪一时洒向老莱裾送赵寺丞寄陈海州景疏楼上唤蛾眉君到应先诵此诗若见孟公投辖饮莫忘冲雪送君时景疏楼答陈述古二首漫説山东第二州枣林桑泊负春游城西亦有红千叶人老簪花郄自羞山东第二州小桃破蕚未胜春罗绮丛中第一人闻道使君归去后舞衫歌扇总成尘使君归去张安道乐全堂列子御风殊不恶犹被庄生讥数数歩兵饮酒中散琴于此得全非至乐乐全居士全于天维摩丈室空翛然平生痛饮今不饮无琴不独琴无絃我公天与英雄表龙章凤姿照鱼鸟但令端委坐庙堂北狄西戎谈笑了如今老去苦思归小字亲书寄我诗试问乐全全㡳事无全何处更相亏乐全居士附张安道原作乐全得意在庄书静閲流光乐有余四句幻泡明般若一篇力命信冲虚心闲自觉浮云薄才拙诚知与世疎只此空名漫儿戏何王城阙不丘墟附子由作天命无不全人事每自伤譬如摩尼珠宛转有余光藻色不能加尘埃岂有亡世人未甞识姑射手自将我公体自然率性非勉强驱驰四十年不入忧患塲晚歳事䝉养歛退就此堂小儒岂知道夙昔窥门墻申屠师无人无足亦自忘如逢郑执政一笑先生旁张文裕挽词髙才本出朝廷右能事方推德业余毎见便闻曹植句至今传寳魏华书济南名士新凋䘮劒外生祠巳洁除欲寄西风两行泪依然乔木郑公庐张文裕生祠附子由作持节西南二十年华堂遗像巳苍然归来侍从三朝旧老去雍容平地僊落笔纵横题壁处诵诗清壮举杯前东逰邂逅迎归旐泪落城南下马阡懐西湖寄晁美叔同年西湖天下景游者无愚贤浅深随所得谁能识其全嗟我本狂直早为世所捐独专山水乐付与宁非天三百六十寺幽寻遂穷年所至得其妙心知口难传至今清夜梦耳目余芳鲜君持使者节风采烁云烟清流与碧巘安肯为君妍胡不屏骑从暂借僧榻眠读我壁间诗清凉洗烦煎䇿杖无道路直造意所便应逢古渔父苇间自延缘问道若有得买鱼勿论钱晁美叔三百六十寺和梅户曹㑹猎铁沟山西从古説三明谁信儒冠也捍城竿上鲸鲵犹未掩草中狐兎不须惊东州赵叟饮无敌南国梅僊诗有声不向如臯闲射雉归来何以得卿卿梅户曹铁沟捍城草中狐兎祭常山回小猎青葢前头㸃皂旂黄茅冈下出长围弄风骄马跑空立趁兎苍鹰掠地飞回望白云生翠巘归来红叶满征衣圣明若用西凉簿白羽犹能效一挥常山和章七出守湖州二首方丈僊人出淼茫髙情犹爱水云乡功名谁使连三㨗身世何缘得两忘早歳归休心共在他年相见话偏长只因未报君恩重清梦时时到玉堂章七守湖州僊人出淼茫绛阙云台总有名应须极贵又长生鼎中龙虎黄金贱松下龟蛇绿骨轻霅水未浑缨可濯弁峯初见眼应明两巵春酒真堪羡独占人间分外荣次韵刘贡父李公择见寄二首白髪相望两故人眼看时事几番新曲无和者应思郢论稍卑之且借秦歳恶诗人无好语夜长鳏守向谁亲少思多睡无如我鼻息雷鸣撼四邻何人劝我此间来絃管生衣甑有埃绿蚁沾唇无百斛蝗虫扑面巳三回磨刀入谷追穷宼洒涕循城拾弃孩为郡鲜欢君莫叹犹胜尘土走章台附子由次韵一首青蒲一下复东来拥扇西风满面埃撃柝自营何择地餔糟同醉未须回孤髙振鹭瞻初下淡泊婴儿及未孩我亦漂流家万里年来羞上望乡台和张子野见寄三絶句过旧游前生我巳到杭州到处长如到旧逰更欲洞霄为隐吏一庵闲地且相留前生到杭州洞霄见题壁狂吟跌宕无风雅醉墨淋漓不整齐应为诗人一回顾山僧未忍扫黄泥竹阁见忆柏堂南畔竹如云此阁何人是主人但遣先生披鹤氅不须更画乐天真乐天真和蒋䕫寄茶我生百事尝随缘四方水陆无不便扁舟渡江适吴越三年饮食穷芳鲜金虀玉脍饭炊雪海螯江柱初脱泉临风饱食甘寝罢一瓯花乳浮轻圆自从舍舟入东武沃野便到桑麻川翦毛胡羊大如马谁记鹿角腥槃筵厨中烝粟堆饭瓮大杓更取酸生涎柘罗铜碾弃不用脂麻白土须盆研故人犹作旧眼看谓我好尚如当年沙谿北苑强分别水脚一线争谁先清诗两幅寄千里紫金百饼费万钱吟哦烹噍两竒絶只恐偷乞烦封纒老妻稚子不知爱一半巳入姜盐煎人生所遇无不可南北嗜好知谁贤死生祸福久不择更论甘苦争蚩妍知君穷旅不自释因诗寄谢聊相镌蒋䕫柘罗铜碾沙溪北苑姜盐光禄庵二首文章恨不见文园礼乐方将访石泉何事庵中着光禄枉敎闲处笔如椽城中太守的何人林下先生非我身若向菴中觅光禄雪中履迹镜中真慎按此二诗施氏原本不载新刻本载续补下巻据外集编第五巻密州时作又本集先生与陈履常尺牍云逺承寄贶诗刻读之洒然輙和光禄庵二絶聊以寄钦羡之懐末又云髙密连年旱蝗应付朔方百须纷然疲苶仰企僊馆如在云汉矣云云考后山集中失原作苏诗补註巻十三苏诗补註卷十四钦定四库全书苏诗补註巻十四翰林院编修查慎行撰古今体诗六十六首立春日病中邀安国仍请禹功同来仆虽不能饮当请成伯主㑹某当杖策倚几于其间观诸公醉笑以拨滞闷也二首孤灯照影夜漫漫拈得花枝不忍看白髪欹簪羞彩胜黄耆煮粥荐春盘东方烹狗阳初动南陌争牛卧作团老子从来兴不浅向隅谁有满堂欢黄耆斋居卧病禁烟前辜负名花已一年此日使君不强喜早春风物为谁妍青衫公子家千里白髪先生杖百钱曷不相将来问病已敎唿取散花天慎按禹功即乔太愽成伯即赵郎中皆先生宻州僚属也次章有辜负名花巳一年之句先生于甲寅冬赴宻閲乙卯为一年故知此二诗为丙辰作施氏原本不载新刻载续补遗下巻今移编此巻首答李邦直美人如春风着物物未知覉愁似冰雪见子先流澌子从徐方来吏民举熙熙扶病出见之惊我一何衰知我乆慵倦起我以新诗诗词如醇酒盎然熏四支径饮不觉醉欲和先昏疲西斋有蛮帐风雨夜纷披放怀语不择抚掌笑脱颐别来今几何春物巳含姿柳色日夜暗子来竟何时徐方虽云乐东山禁游嬉又无狂太守何以解忧思闻子有贤妇华堂咏螽斯曷不倒囊槖卖剑买蛾眉不用敎丝竹唱我新歌词李邦直贤妇慎按此诗施氏原本编上巻之末今因诗中有春物巳含姿之句当是首春作移编于此和文与可洋川园池三十首湖桥朱栏畵柱照湖明白葛乌纱曵履行桥下龟鱼晩无数识君拄杖过桥声文与可洋州附文与可原作飞桥架横湖偃若长虹卧自问一日中往来凡几过附子由和湖南堂宇深湖北林亭逺不作过湖桥两䖏那相见横湖贪看翠葢拥红粧不觉湖边一夜霜卷却天机云锦段从教匹练写秋光横湖附文与可原作长湖直东西漾漾承守寝一望见荷花天机织云锦附子由和湖里种荷花湖边种杨柳何䖏渡桥人问是人间否书轩雨昏石砚寒云色风动牙籖落叶声庭下巳生书带草使君疑是郑康成附与可原作清泉绕庭除绿篠映轩槛坐此何所为惟宜弄铅椠附子由和緑竹覆清渠尘心日日踈使君余癖在苦要读文书冰池不嫌冰雪绕池看谁似诗人巧耐寒记取羲之洗砚䖏碧琉璃下黑蛟蟠附与可原作日暮池已氷翩翩下凫鹜不怕池中寒便于冰上宿附子由和水深冰亦厚滉荡铺寒玉好在水中鱼何愁池上鹜竹坞晚节先生道转孤嵗寒惟有竹相娱麤才杜牧真堪笑唤作军中十万夫附与可原作文石间苍苔相引入深坞莫憾青琅玕无时露如雨附子由和空陂放脩竹肃肃复㝠𡨕莫除坞外笋从此入园生荻浦雨折霜干不耐秋白花黄叶使人愁月明小艇湖边宿便是江南鹦鹉洲鹦鹉洲附与可原作枯荻饶霜风暮影寒索索无限有微禽捉之宿如客附子由和离披寒露下萧索微风触摧折有余青纵横未须束蓼屿秋归南浦蟪蛄鸣霜落横湖沙水清卧雨幽花无限思抱丛寒蜨不胜情附与可原作孤屿红蓼深清波照寒影时有双鹭鹚飞来作佳景附子由和风髙莲欲衰霜重蓼初发㑹使此池中秋芳未尝歇望云楼阴晴朝暮几囘新已向虚空付此身出本无心归亦好白云还是望云人附与可原作巴山楼之东秦岭楼之北楼上巻帘时满楼云一色附子由和云生如涌泉云散如翻水百变一凴阑悠悠定谁使天汉台漾水东流旧见经银潢左界上通灵此台试向天文觅阁道中间第几星漾水银潢附与可原作北㟁亭馆衆最先登此台台髙望羣峰万里云崔嵬附子由和台髙天汉近匹练挂林端秋深霜露重谁见落西山待月台月与髙人本有期挂檐低户映蛾眉只从昨夜十分满渐觉冰轮出海迟附与可原作城端筑层台木杪转深路常此候明月上到天心去附子由和夜色何苍苍月明久未上不上倚城台无奈东西障二乐榭此间真趣岂容谈二乐并君巳是三仁智更烦诃妄见坐令鲁叟作瞿昙附与可原作㬊山孰云静汉水亦非动二见因妄生仁智何常用附子由和动静惟所适仁智亦偶然谁见二物外犹有天地全灙泉亭闻道池亭胜两川应须烂醉答云烟劝君多㨂长腰米消破亭中万斛泉灙泉附与可原作迳源分灙水滚滚出亭下横湖能许深日夜见倾泻附子由和泉来草木滋泉去池塘满委曲到堦除清泠备晨盥吏隠亭纵横忧患满人间颇怪先生日日闲昨夜清风眠北牖朝来爽气在西山附与可原作竹篱如鸡栖茅屋类蜗殻静几黙如禅往来人不觉附子由和隐居亦非难欲少求易遂有意未成归聊就茅檐试霜筠亭解箨新篁不自持婵娟巳有嵗寒姿要看凛凛霜前意须待秋风粉落时婵娟附与可原作危亭入水深正在脩篁里坐久寒偪人暂来须索起附子由和林髙日气薄竹色凈如水寂歴断人声时有鸣禽起无言亭殷勤稽首维摩诘敢问如何是法门弹指未终千偈了向人还道本无言殷勤法门无言附与可原作谁此设孏牀颇称我衰惰公事凡少休须来嘿然坐附子由和䖏世欲无言事至或未可惟有此亭空宴坐聊从我露香亭亭下佳人锦绣衣满身璎珞缀明玑晚香消歇无寻䖏花巳飘零露巳晞附与可原作宿露蒙晓花妸娜清香发随风入怀袖累日不消歇附子由和重露覆千花繁香凝畦圃不忍日将晞散入微风去涵虚亭水轩花榭两争妍秋月春花各自偏惟有此亭无一物坐观万景得天全附与可原作石磴抱城囘入竹见虚槛前望佳景多倚笻聊此暂附子由和虗亭面踈篁窈窈衆景聚更与坐中人行寻望来䖏谿光亭决去湖波尚有情却随初日动檐楹溪光自古无人畵凴仗新诗与写成附与可原作横湖决余波㶁㶁写寒熘日景上髙林清光动窓牖附子由和溪亭新雨余秋色明滉漾鸟度夕阳中鱼行白石上过溪亭身轻步稳去忘归四柱亭前野彴微忽悟过溪还一笑水禽惊落翠毛衣附与可原作小彴过清溪有亭才四柱地僻少人行翩翩下鸥鹭附子由和溪浅复通桥过者犹恨嬾赖有沙上鸥常为独游伴披锦亭烟红露緑晓风香燕舞莺啼春日长谁道使君贫且老绣屏锦帐咽笙簧附与可原作紫红层若云宻叶叠如浪青帝下寻春满园开歩障附子由和春晩百花齐绵绵巧如织细雨洗还明轻风巻无迹楔亭曲池流水细鳞鳞髙㑹传觞似洛滨红粉翠蛾应不要畵船来往胜于人附与可原作悬流效曲水上已娱嘉宾饮罢巳陈迹那复山隂人附子由和觞流无定䖏客醉醒还酌毋令仲御歌空使人惊愕菡蓞亭日日移牀趁下风清香不断思何穷若为化作龟千嵗巢向田田乱叶中附与可原作朝阳媚秋漪菡蓞隔深竹谁开翠锦幛无限㸃银烛附子由和开花浊水中抱性一何洁朱槛月明时清香为谁发荼䕷洞长忆故山寒食夜野荼䕷发暗香来分无素手簪罗髻且折霜蕤浸玉醅附与可原作长条缀繁英拥架若深洞是䖏欲清香凴风为特送附子由和猗猗翠蔓长蔼蔼繁香足绮席堕残英芳樽渍余馥篔筜谷汉川脩竹贱如蓬斤斧何曾赦箨龙料得清贫馋太守渭川千亩在胸中篔筜谷附与可原作千舆翠羽葢万锜緑沉枪定有葛陂种不知何䖏藏附子由和谁言使君贫巳用谷量竹盈谷万万竿何曾一竿曲寒芦港溶溶晴港漾春晖芦笋生时柳絮飞还有江南风物否桃花流水鮆鱼肥鮆鱼附与可原作落月照冰台晓气何太爽两㟁雪烟昏凫鸥出深港附子由和芦深可藏人下有扁舟泊正似洞庭风日暮孤帆落野人庐少年辛苦事犂锄刚厌青山遶故居老觉华堂无意味却须时到野人庐附与可原作萧条野人庐篱巷杂蓬苇每一过衡门归心为之起附子由和野人三四家桑麻足生意试与叩柴荆言词应有味此君菴寄语菴前抱节君与君到䖏合相亲写真虽是文夫子我亦真堂作记人真堂作记附与可原作丛筠裹团橺凈影碧如水谁识爱君心过桥先到此附子由和风梢绕檐匝露干当忩凈遥知素壁上醉墨森相映香橙径金橙纵复里人知不觉鲈鱼价自低须是松江烟雨里小船烧薤擣香虀附与可原作金橙实佳果不为土人重上苑闻未多谁能为移种附子由和叶如石楠坚实比霜柑大穿径得新苞令公忆鲈脍南园不种夭桃与緑杨使君应欲候农桑春畦雨过罗纨腻夏壠风来饼饵香附与可原作农桑乘晓日凌乱如碧油紫椹熟未熟但闻黄栗留附子由和官是劝农官种桑亦其所安得陌上人隔叶扳条语北园汉水巴山乐有余一麾从此首归涂北园草木凴君问许我他年作主无汉水巴山附与可原作春风有多少尽入使君家当与郡人乐满园桃李花附子由和使君美且仁徧地种桃李岂独放春花行看食秋子寄题刁景纯藏春坞白首归来种万松待看千尺舞霜风年抛造物陶甄外春在先生杖履中杨柳长齐低户暗樱桃烂熟滴堦红何时却与徐元直共访襄阳龎徳公刁景纯藏春坞玉盘盂二首东武旧俗每嵗四月大㑹于南襌资福两寺以芍药供佛而今嵗最盛凡七千余朶皆重跗累蕚繁丽丰硕中有白花正圆如覆盂其下十余叶稍大承之如盘姿格絶异独出于七千朶之上云得之于城北苏氏园中周宰相莒公之别业也而其名甚俚乃为易之杂花狼籍占春余芍药开时扫地无两寺粧成寳璎珞一枝争看玉盘盂佳名㑹作新翻曲絶品难寻旧畵图从此定知年糓熟姑山亲见雪肌肤苏莒公寳璎珞花不能言意可知令君痛饮更无疑但持白酒劝佳客直待琼舟覆玉彜负郭相君初择地看羊属国首吟诗吾家岂与花相厚更问残芳有几枝附子由次韵二首千叶团团一尺余扬州絶品旧应无赏传莒国迁钟簴移忆胡僧置钵盂丛底流连倾凿落缾中捧拥照浮图强将綘蜡封红蕚憔悴无言损玉肤故相林亭父老知出羣草木尚何疑无多产业残花药几许功名旧鼎彜丰艳不知人世别佳名新换使君诗明年㑹看花尤好剥尽浮苞养一枝次和潞公超然台我公厌富贵常苦勲业寻相期赤松子永望白云岑清风出谈笑万窍为号吟吟成超然诗洗我蓬之心嗟我本何人麋鹿强冠襟身微空志大交浅屡言深嘱公如得谢唿我幸寄音但恐酒钱尽烦公挥槖金潞公超然台附文寛夫原韵莒侯之燕䖏层台踰十寻俛镇千乘国前瞻九仙岑勿作西州意姑为东武吟名教有静乐纷华无动心凴髙肆逺目怀古散冲襟琴觞兴不浅风月情更深民被襦袴惠境絶枹鼓音欲识超然意鸰原赋掷金闻乔太博换左藏知钦州以诗招飮今年果起故将军幽梦清诗信有神马革裹尸真细事虎头食肉更何人阵云冷压黄茅瘴羽扇斜挥白葛巾痛飮从今有几日西轩月色夜来新换左藏钦州乔将行烹鹅鹿出刀劔以飮客以诗戏之破匣哀鸣出素虬倦看鶂鶂听呦呦明朝只恐兼烹鹤此去还须却佩牛便可先唿报恩子不妨仍带醉鄕侯他年万骑归应好奈有移文在故丘奉和成伯兼戏禹功金钱石竹道傍秋翠黛红裙马上讴无限小儿齐拍手山公又作习池游慎按此诗施氏原本不载今从续补下卷改编寄黎眉州胶西髙䖏望西川应在孤云落照边瓦屋寒堆春后雪峨眉翠扫雨余天治经方笑春秋学好士今无六一贤且待渊明赋归去共将诗酒趁流年黎眉州西川瓦屋峨眉春秋学附子由次韵眼看狂澜倒百川孤根漂荡水无边思家松菊荒三径囘首讴歌沸二天簿领沉迷催我老春秋废格累公贤邻居屈指今谁在一念伤心十五年和赵郎中捕蝗见寄麦穗人许长谷苗牛可没天公独何意忍使蝗虫发驱攘着令典农事安可忽我仆既胼胝我马亦欵矻飞腾渐云少筋力亦已竭苟无百篇诗何以醒睡兀初如䟽畎浍渐若决澥渤往来供十吏腕脱不容歇平生轻妄庸熟视笑魏勃爱君有逸气诗坛专斩伐民病何时休吏职不可越慎毋及世事向空书咄咄登常山絶顶广丽亭西望穆陵关东望瑯琊台南望九仙山北望空飞埃相将呌虞舜遂欲归蓬莱嗟我二三子狂饮亦荒哉红裙欲仙去长笛有余哀清歌入云霄妙舞纎腰囘自从有此山白石封苍苔何尝有此乐将去复徘徊人生如朝露白髪日夜催弃置当何言万刼终飞灰穆陵关瑯琊台九仙山薄薄酒二首胶西先生赵明叔家贫好饮不择酒而醉常云薄薄酒胜茶汤丑丑妇胜空房其言虽俚而近乎逹故推而广之以补东州之乐府既又以为未也复自和一篇聊以发览者之一噱云尔薄薄酒胜茶汤麤麤布胜无裳丑妻恶妾胜空房五更待漏鞾满霜不如三伏日髙睡足北窗凉珠襦玉柙万人相送归北邙不如悬鹑百结独坐负朝阳生前富贵死后文章百年瞬息万世忙夷齐盗跖俱亾羊不如眼前一醉是非忧乐两都忘赵明叔丑妻薄薄酒饮两钟麤麤布着两重美恶虽异醉暖同丑妻恶妾寿乃公隐居求志义之从本不计较东华尘土北窗风百年虽长要有终富死未必输生穷但恐珠玊留君容千载不朽遭樊崇文章自足欺盲聋谁使一朝富贵面发红逹人自逹酒何功世间是非忧乐本来空附黄鲁直和二首薄酒可与忘忧丑妇可与白头徐行不必驷马称身不必狐裘无祸不必受福甘餐不必食肉富贵于我如浮云小者谴诃大戮辱一身畏首兼畏尾门多宾客少僮仆美物必甚恶厚味生五兵匹夫怀璧死百鬼瞰髙明丑妇千秋万嵗同室万金良药不如无疾薄酒一谈一笑胜茶万里封侯不如还家薄酒终胜饮茶丑妇不是无家醇醪养牛等刀锯深山大泽生龙蛇秦时东陵千户食何如青门五色𤓰传唿鼓吹拥部曲何如春雨一池蛙性刚太傅促和药何如羊裘钓烟沙绮席象状雕玉枕重门夜鼓不停挝何如一身无四壁满船明月卧芦花吾闻食人之禄可随以鞭扑之戮乘人之车可加以鈇钺之诛不如薄酒醉眼牛背上丑妇自能搔背痒附李端叔和二首薄薄酒胜茶汤刳麝脐为有香断尾山鸡避文章直材先伐甘井竭谁将列鼎移黄粱扬雄草𤣥反嘲白曲糵宁非丹井食却念牛衣儿女心王郎漫致囘天力五湖归去弄烟月仗劒成名空玉雪饮薄酒醉后纷纷亦何有莫厌薄酒薄莫恶丑妇丑君不见王寻百万驱虎豹千兵荡扫同拉朽又不见髙堂笙歌午夜饮明日哭声喧正寝莫厌薄酒薄到头一醉亦足乐莫恶丑妇丑擕子弄孙同白首髙飞逺走固亦乐莫救眼前忘肘后同年王中甫挽词先帝亲收十五人四方争看击鹏鵾如君事业真堪用顾我衰迟不足论出䖏升沉十年后死生契濶几人存他时京口寻遗迹宿草犹应有泪㾗十五人附王介甫作同学金陵最少年奏书曾用牍三千盛名非复居人后壮嵗如何弃我先种橘园林无旧业采苹洲渚有新篇蒜山东路春风緑埋没谁知太守阡奉和成伯大雨中㑹客解嘲乐事难并真实语坐排用意多乖误兴来取次或成欢瓦钩却胜黄金注我生祸患久不择肯为一时风雨阻天公变化岂有常明月行看照归路真实语慎按此诗施氏原本不载新刻载续补上巻以题考之当是在宻州作今移编于此七月五日二首避谤诗寻医畏病酒入务萧条北窗下长日谁与度今年苦炎热草木困薰煮况我早衰人幽居气如缕秋来有佳兴秫稻已含露还复此微吟往和糟牀注入务何处觅新秋萧然北台上秋来未云几风日巳清亮云间耸孤翠林表浮逺涨新枣渐堪剥晩𤓰犹可饷西风送落日万窍含悽怆念当急行乐白髪不汝放赵郎中见和戏复答之赵子吟诗如泼水一挥三百八十字奈何效我欲寻医恰似西施藏白地赵子饮酒如淋灰一年十万八千杯若不令君早入务饮竭东海生黄埃我衰临政多缪错羡君精采如秋鹗颇衰老子今日饮为君坐啸主画诺藏白地次韵周邠寄雁荡山图二首指㸃先凴采药翁丹青化出大槐宫眼明小阁浮烟翠齿冷新诗嚼雪风二华行看雄陜右九仙今已压京东此生的有寻山分巳觉温台落手中周邠雁荡山寄山图二华温台西湖三载与君同马入尘埃鹤入笼东海独来看出日石桥先去踏长虹遥知别后添华髪时向尊前说病翁所恨蜀山君未见他年擕手醉郫筒石桥和鲁人孔周翰题诗二首孔周翰尝为仙源令中秋夜以事留于东武官舍中时陈君宗古任君建中皆在郡其后十七年中秋周翰持节过郡而二君巳亾感时怀旧留诗于壁又其后五年中秋轼与客饮于超然台上闻周翰乞此郡客有诵其诗者乃次其韵二篇以为他日一笑坏壁题诗已五年故人风物两依然定知来嵗中秋月又照先生枕麴眠孔周翰更邀明月说明年记取孤吟孟浩然此去宦游如传舍拣枝惊鹊几时眠慎按此诗施氏原本不载新刻载续补下巻今移编附孔宗翰原作屈指从来十七年交亲零落一潸然婵娟再见中秋月依旧清辉照客眠送碧香酒与赵明叔敎授闻君有妇贤且廉劝君慎勿为楚相不羡紫驼分御食自遣赤脚沽村酿嗟君老狂不知愧更吟丑妇恶嘲谤诸生闻语定失笑冬暖号寒卧无帐碧香近出帝子家鹅儿破殻酥流盎不学刘伶独自饮一壶往助齐眉饷吟丑妇赵既见和复次韵答之长安小吏天所放日夜歌唿和丞相岂知后世有阿瞒北海尊前捉私酿先生未出禁酒国诗语孤髙常近谤几囘无酒欲沽君却畏有司书簿帐酸寒可笑分一斗日饮无何足袁盎更将险语压衰翁只恐自是台无饷禁酒国赵郎中往莒县逾月而归复以一壶遗之仍用前韵东隣主人游不归悲歌夜夜闻舂相门前人閙马嘶急一家喜气如春酿王事何曾怨独贤室人岂忍交谪谤大儿踉蹡越门限小儿咿哑语绣帐定教舞袖掣伊凉更想夜庖鸣罋盎题诗送酒君勿诮免使退之嘲一饷莒县苏潜圣輓词妙龄驰誉百夫雄晩节忘怀大隐中悃愊无华真汉吏文章尔雅称吾宗趋时肯负平生志有子还应不死同惟我闲思十年事数行老涙寄西风苏潜圣和眺同年九日见寄仰看鸾鹄刺天飞富贵功名老不思病马巳无千里志骚人长负一秋悲古来重九皆如此别后西湖付与谁遣子穷愁天有意吴中山水要清诗晁同年送乔施州恨无负郭田二顷空有载行书五车江上青山横絶壁云间细路蹑飞蛇鸡号黑暗通蛮货蜂閙黄连採蜜花共怪河南门下士不应万里向长沙乔施州黄连河南门下雪夜独宿栢仙庵晩雨纎纎变玉霙小庵髙卧有余清梦惊忽有穿窗片夜静惟闻泻竹声稍厌冬温聊得健未濡秋旱若为耕天公用意真难㑹又作春风烂漫晴栢仙庵和孔郎中荆林马上见寄秋禾不满眼宿麦种亦稀永愧此邦人芒刺在肤肌平生五千巻一字不救饥方将怨无襦忽复歌缁衣堂堂孔北海直气凛郡儿朱轮未及郊清风巳先驰何以累君子十万贫与羸滔滔满四方我行竟安之何时剑关路春山闻子规孔郎中别东武流杯莫笑官居如传舍故应人世等浮云百年父老知谁在惟有双松识使君流杯慎按此诗施氏原本不载新刻载续补下巻今改编于此本集和孔宻州五絶有和流杯石上草书小诗即此章也留别雩泉举酒属雩泉白发日夜新何时泉中天复照泉上人二年饮泉水鱼鸟亦相亲还将弄泉手遮日向西秦留别释迦院牡丹呈赵倅春风小院初来时壁间惟见使君诗应问使君何处去慿花说与春风知年年嵗嵗何穷已花似今年人老矣去年崔䕶若重来前度刘郎在千里慎按陈后山登鳯皇山怀子瞻诗云数篇曾见使君诗前后登临各一时妙舞新声难得继清风明月却相宜朱栏行遍花间路看尽当年题壁䖏更有何人问使君青春欲尽花飞去自注引子瞻应问使君何䖏去慿花说与春风知云云鳯皇山在杭州又按田汝成西湖游览志吴山宝成寺晋天楅中建名释迦院石壁刻先生手书合观二䖏东坡此诗当是杭州作讹入宻州巻中者但题中有呈赵倅三字赵倅即成伯也姑依施氏原本俟考董储郎中尝知眉州与先人游过安丘访其故居见其子希甫留诗屋壁白发郎潜旧使君至今人道最能文只鸡敢忘桥公语下马来寻董相坟冬月负薪虽得免邻人吹笛不堪闻死生契濶君休问洒泪西南向白云董储安丘下马苏诗补註巻十四苏诗补註卷十五钦定四库全书苏诗补註巻十五翰林院编修查慎行撰古今体诗六十三首除夜大雪留潍州元日早晴遂行中途雪复作除夜雪相留元日晴相送东风吹宿酒瘦马兀残梦葱昽晓光开旋转余花弄下马成野酌佳哉谁与共须臾晚云合乱洒无缺空鹅毛垂马騣自怪骑白鳯三年东方旱逃户连欹栋老农释耒叹泪入饥肠痛春雪虽云晚春麦犹可种敢怨行役劳助尔歌饭瓮潍州骑白鳯大雪青州道上有怀东武园亭寄交代孔周翰超然台上雪城郭山川两竒絶海风吹碎碧琉璃时见三山白银阙葢公堂前雪緑窗朱户相明灭堂中美人雪争妍粲然一笑玉齿颊就中山堂雪更竒青松怪石乱琼丝惟有使君游不归五更上马愁敛眉君不见淮西李侍中夜入蔡州缚取吴元济又不见襄阳孟浩然长安道上骑驴吟雪诗何当闭门饮美酒无人毁誉河东守青州交代超然台葢公堂山堂至济南李公择以诗相迎次其韵二首敝裘羸马古河滨野濶天低糁玉尘自笑餐氊典属国来看换酒谪仙人宦游到䖏身如寄农事何时手自亲剩作新诗与君和莫因风雨废鸣晨济南玊尘夜拥笙歌霅水濵囘头乐事总成尘今年送汝作太守到䖏逢君是主人聚散细思都是梦身名渐觉两非亲相从继烛何须问蝙蝠飞时日正晨笙歌霅水滨和孔君亮郎中见赠偶对先生尽一尊醉看万物汹崩奔优游共我聊卒嵗肮脏如君合倚门只恐掉头难久住应须倾葢便深论固知严胜风流在又见长身十世孙孔君亮掉头倾葢慎按以上五首施氏原本编上巻之末今计年改编颜乐亭诗颜子之故居所谓陋巷者有井存焉而不在颜氏久矣胶西太守孔君宗翰始得其地浚治其井作亭于其上命之曰颜乐昔夫子以箪食瓢饮贤颜子而韩子乃以为哲人之细事何哉苏子曰古之观人也必于小者观之其大者容有伪焉人能碎千金之璧不能无失声于破釡能搏勐虎不能无变色于蜂虿孰知箪食瓢饮之为哲人之大事乎乃作颜乐亭诗以遗孔君正韩子之说且用以自警云天生蒸民为之鼻口美者可嚼芬者可臭美必有恶芬必有臭我无天游六凿交鬬鹜而不返跬步商受伟哉先师安此微陋孟贲股栗虎豹于走渺然其身中亦何有我求至乐千载无偶执瓢从之忽焉在后慎按此诗施氏原本不载今从新刻续补下巻因人移编又司马君实有颜乐亭颂李邦直有颜乐亭铭不具録送范景仁游洛中小人真闇事闲退岂公难道大吾何病言深聼者寒忧时虽早白驻世有还丹得酒相逢乐无心所遇安去年行万里蜀路走千盘投老身弥健登山意未阑西游为樱笋东道尽鹓鸾杖屦擕儿去园亭借客看折花斑竹寺弄水石楼滩鬻马衰怜白惊雷怯笑韩藓书标洞府松葢偃天坛试与刘夫子重寻靖长官范景仁忧时早白蜀路走千盘石楼滩天坛靖长官附子由次韵寻山非事役行路不应难洛浦花初满嵩髙雪尚寒平林抽冻笋竒艳变山丹节物朝朝好肩舆步步安酴醿酿腊酒苜蓿荐朝盘得意忘春晚逢人语夜阑归休三黜柳赋咏五噫鸾鹤老身仍健鸿飞世共看云程忽千里世路脱重滩西望应思蜀东还定过韩平川涉清颍絶顶上封坛出䖏看公意令人欲弃官次韵景仁留别公老我亦衰相见恨不数临行一杯酒此意重山岳歌词白纻清琴弄黄钟浊诗新眇难和饮少仅可学欲参兵部选有力谁如荦且作东诸侯山城雄鼓角南游许过我不惮千里邈会当闻公来倒屣发一握京师哭任遵圣十年不还鄕儿女日夜长岂惟催老大渐复成凋丧每闻耆旧亡涕泫声輙放老任况竒逸先子推軰行文章得少誉诗语尤清壮吏能复所长谈笑万夫上自喜作剧县偏工破豪党奋髯走猾吏嚼齿对姦将哀哉命不偶每以才得谤竟使落穷山青衫就黄壤宦游久不乐江海永相望退耕本就君时节相劳饷此怀今不遂归见累累𦵏望哭国西门落日衔千嶂平生惟一子抱负珠在掌见之龆龀中已有食牛量他年如入洛生死一相访惟有王濬冲心知中散状任遵圣先子推軰行剧县一子珠在掌慎按此诗施氏原本讹编宻州巻中今改正书韩干牧马图南山之下汧渭之间想见开元天寳年八坊分屯隘秦川四十万匹如云烟骓駓骃骆骊骝騵白鱼赤兎骍皇䮧龙颅鳯颈狞且妍竒姿逸徳隐驽顽碧眼胡儿手足鲜嵗时翦刷供帝闲柘袍临池侍三千红粧照日光流渊楼下玊螭吐清寒往来蹙踏生飞湍衆工䑛笔和朱铅先生曹覇弟子韩厩马多肉尻脽圆肉中画骨夸尤难金覊玉勒绣罗鞍鞭箠刻烙伤天全不如此图近自然平沙细草荒芊绵惊鸿脱兔争后先王良挟䇿飞上天何必俛首服短辕韩干牧马图分屯隘秦川四十万匹曹覇送鲁元翰少卿知卫州冗士无䖏着寄身范公园桃李忽成阴荠麦秀巳繁闭门春昼永惟有黄蜂喧谁人肯携酒共醉榆柳村髯卿独何者一月三到门我不往拜之髯来意弥敦堂堂元老后亹亹仁人言忆在钱塘嵗情好均弟昆时于氷雪中笑语作春温欲饮径相觅夜开丛竹轩搜寻到箧笥鲊醢无复存每愧烟火中玉腕亲炮燔别来今几何相对如梦魂告我当北渡新诗侑清樽坡陁太行麓汹涌黄河翻仕宦非不遇王畿西北垣斯民如鱼耳见网则惊奔皎皎千丈清不如尺水浑刑政虽首务念当养其源一闻襦袴音盗贼安足论鲁元翰卫州范公园元老太行麓黄河王畿西北垣次韵子由送蒋䕫赴代州学官功利争先变法初典刑独守老成余穷人未信诗能尔倚市悬知绣不如代北诸生渐狂简牀头杂说为爬梳归来问雁吾何敢疾世王符解着书代州学官变法初附子由原作忆游太学十年初犹见胡公岂弟余徧閲诸生非有道最怜能赋似相如青衫共笑方持板白髪相看各满梳暂免百忧趋长吏勉调三寸事新书宿州次韵刘泾我欲归休瑟渐希舞雩何日着春衣多情白髪三千丈无用苍皮四十围晚觉文章真小技早知富贵有危机为君垂涕君知否千古华亭鹤自飞宿州刘泾垂涕附子由作此身虽复类潜夫衰老无心强着书道路不知奔走贱交游空怪往还踈絃歌更就三年学簿领惟添一味愚他日相逢定何䖏莫将文彩笑空虚和李邦直沂山祈雨有应髙田生黄埃下田生苍耳苍耳亦已无更问麦有几蛟龙睡足亦解慙二麦枯时雨如洗不知雨从何䖏来但闻吕梁百步声如雷试上城南望城北际天菽粟青成堆饥火烧肠作牛吼不知待得秋成否半年不雨坐龙慵共怨天公不怨龙今朝一雨聊自赎龙柛社鬼各言功无功日盗太仓糓嗟我与龙同此责劝农使者不汝容因君作诗先自劾沂山祈雨吕梁百步劝农使者附李邦直原作南山髙稜层北山亦崷崪坐看两山云出没云行如驱归若唿始觉山中有灵物鬰鬰其焚兰罩罩其击鼓祝屡祝巫屡舞我民无罪柛所怜一夜雷风三尺雨岭木兮苍苍溪水兮泱泱云散诸峰互明灭东阡西陌农事忙庙闭山空音响絶附子由和宿雪虽盈尺不救春夏旱吁嗟徧野天不闻歌舞通宵龙一战旋开云雾布旌旗复遣雷霆助舒巻雨声一夜洗尘埃流入沟河朝不见但见青青黍与木老农起舞行人歌污邪满车尚可许供输到骨期无他水行天地有常数嵗嵗出入均无颇半年分已厌枯藁及秋更恐忧滂沱谁能且共蛟龙语时布甘泽无庸多徐州送交代仲逹少卿此身无用且东来赖有江山慰不才旧尹未嫌衰废久清尊犹许再三开满城遗爱知谁继极目扁舟挽不囬归去青云还记否交游胜絶古城隈仲逹慎按此诗施氏原本不载外集编第五巻题上有徐州二字今据此从续补下巻移编和孔宻州五絶见邸家园留题大斾传闻载酒过小诗未忍着砖磨阳关三叠君须秘除却胶西不解歌阳关三叠春步西园见寄嵗嵗开园成故事年年行乐不辜春今年太守尤难继慈爱聪明惠利人开园东栏梨花梨花淡白柳深青柳絮飞时花满城惆怅东栏二株雪人生看得几清明和流杯石上草书小诗蜂腰鹤膝嘲希逸春蚓秋蛇病子云醉里自书醒自笑如今二絶更逢君流杯堂后白牡丹城西千叶岂不好笑舞春风醉脸丹何似后堂氷玊洁游蜂非意不相干和赵郎中见戏二首燕子人亡三百秋卷帘那复似扬州西行未必能胜此空唱崔徽上白楼我击藤牀君唱歌明年六十奈君何醉颠只要装风景莫向人前自洗磨次韵子由与颜长道同游百步洪相地筑亭种柳平明坐衙不暖席归来闭阁闲终日卧闻客至倒屣迎两眼䝉笼余睡色城东泗水步可到路转河洪翻雪白安得青丝络骏马蹙踏飞波柳隂下奋身三丈两蹄间振鬛长鸣身自干少年狂兴久巳谢但忆嘉陵绕剑关剑关大道车方轨君自不去归何难山中故人应大笑筑室种柳何时还百步洪颜长道剑关附子由原作城东泗水平如席城头逺山衔落日轻舟鸣橹自生风渺渺江湖动颜色中洲过尽石纵横南去清波头尽白㟁边怪石如牛马衔尾舳舻谁敢下没人出没须臾间却立沙头手足干客舟一叶久未上吴牛囬首良间关风波荡潏未可触归来何事尝艰难楼中吹笛暮烟起出城骑火催君还附舒尧文次韵先生何人堪并席李郭相逢上舟日残霞明灭日脚沉水面浮云天一色磷磷石若銕林兵翻激奔冲精甲白㟁头旂帜簇五马一橹飞艎信天下入夜寒生波浪间汗衣始逐秋风干相忘河鱼互出没得性沙鸟鸣间关委蛇二龙乃柛物游乐诸溪诚为难筑亭种柳恐不暇天下雷雨须公还次韵李邦直感旧驺骑传唿出跨坊簿书填委入充堂谁教按部如何武只许清尊对孟光婉娩有时来入梦温柔何日听还乡酸寒病守尤堪笑千步空余仆射塲驺骑跨坊孟光按部仆射塲与梁先舒焕泛舟得临酿字二首彭城古战国孤客勌登临汴泗交流䖏清潭百丈深故人轻千里茧足来相寻何以娱嘉客潭水洗君心梁先舒焕彭城古战国汴泗交流老守厌簿书先生罢函丈风流魏晋间谈笑羲皇上河洪忽已过水色緑可酿君无轻此乐此乐清且放次韵答邦直子由五首簿书颠倒梦魂间知我踈慵肯见原闲作闭门僧舍冷卧闻吹枕海涛喧忘怀杯酒逢人共引睡文书信手翻欲吐狂言喙三尺怕君嗔我却须吞城南短李好交游箕踞狂歌不自由尊主庇民君有道乐天知命我无忧醉唿妙舞留连夜闲作清诗㫁送秋潇洒使君殊不俗尊前容我揽须不附李邦直原作一首东来尝恨少朋游得遇髙人苏子由已誓不言天下事相看俱遣世间忧新诗定及三千首曩别几成二十秋南省都台风雪夜问君还记剧谈不附子由二首一径陂陁草木间孤亭胜絶俯川原青天图画四山合白昼雷霆百步喧烟柳萧条渔市逺汀洲苍莽白鸥翻客舟何事来匆草逆上波涛吐复吞东来无事得遨游奉使清闲亦自由拨弃簿书成一饱留连语笑失千忧旧书半巻都如梦清簟横眠似欲秋闻说归朝今不久尘埃还有此亭不老弟东来殊寂寞故人留饮慰酸寒草荒城角开新径雨入河洪失旧滩车马追陪迹未扫唱酬往复字应漫此诗更欲慿君改待与江南子布看城角君虽为我此迟留别后凄凉我已忧不见便同千里逺退归终作十年游恨无扬子一区宅懒卧元龙百尺楼闻道鹓鸾满台阁网罗应不到沙鸥附子由原作一首真能一醉逃烦暑定胜三盃御腊寒自有诗书供永日莫将丝竹乱风滩舞雩何䖏归春暮叩角谁人怨夜漫闻道丹砂近有术锱铢称火共君看慎按栾城集次韵邦直见答共二首其第二章即五斗尘劳尚足留也乌台诗案胡仔苕溪渔隠丛话吴曾能改斋漫录载此诗俱系东坡作子由当别有鸥字韵一首而今已逸编集者讹以坡诗充数不可不辨附李邦直一首匙饭盘蔬强少留相逢何物可消忧縁君未得酒中趣与我漫为方外游草乱不容移马迹山雄全欲逼城楼济时异日须公等莫狎翩翩海上鸥五斗尘劳尚足留闭关却欲治幽忧羞为毛遂囊中颕未许朱云地下游无事㑹须成好饮思归时欲赋登楼羡君幕府如僧舍日向城南看浴鸥慎按乌台诗案先生与邦直子由唱和原有八首诸刻本止存四首施氏补註采入五斗尘劳尚足留一首止有前四句今从能改斋漫录抄补仅足五首之数尚逸其三又按第五首亦见栾城集中考诗案确是坡作并为辨正再附子由次韵四首城头栋宇恰三间楚望凄凉弔屈原雨洗山川百里凈风吹笑语一城喧乡书莫问经时絶嵗事初惊片叶翻南近清淮鲈鳜好钓筒时问有潜吞谬将踈野託交游平日论心亦有由科第聨翩叨旧契利名踈濶少新忧清谈巳觉忘朱夏浊酒先防虐素秋多病无聊惟有睡频频诗句未嫌不野鹤应疑凫雁苦夏虫未惯雪霜寒隠居颜氏终安巷垂钓严生自有滩破宅不归尘可扫下田初种水应漫退耕尚作悠悠语拙宦犹须步步看欲作彭城数月留谿山劝我暂忘忧城头凖拟中秋望台上迁延九日游岚气雨余侵近郭江声风送隠危楼汀洲聚散知谁怪且学漂浮水上鸥司马君实独乐园青山在屋上流水在屋下中有五亩园花竹秀而野花香袭杖履竹色侵杯斚樽酒乐余春棋局消长夏洛阳古多士风俗犹尔雅先生卧不出冠葢倾洛社虽云与衆乐中有独乐者才全徳不形所贵知我寡先生独何事四海望陶冶儿童诵君实走卒知司马持此欲安归造物不我舍名声逐吾軰此病天所赭抚掌笑先生年来效喑哑司马君实独乐园五亩洛社喑哑送颜复兼寄王巩彭城居官冷如水谁从我游颜氏子我衰且病君亦穷衰穷相守正其理胡为一朝舍我去轻衫触热行千里问君无乃求之与答我不然聊尔耳京师万事日日新故人如故今有几君知牛行相君宅扣门但觅王居士清诗草圣俱入妙别后寄我书连纸苦恨相思不相见约我重阳嗅霜蕊君归可唤与俱来未应指目妨进拟太一老仙闲不出踵门问道今时矣因行过我路几何愿君推挽加鞭箠吾侪一醉岂易得买羊酿酒从今始颜复王巩牛行太一老仙附子由作箪瓢未改安贫性凫绎犹传直道余不见失官愁戚戚但闻髙卧起徐徐居中旧厌军容讲补外仍遭城旦书此去将身置何许秋风未免忆鲈鱼蝎虎黄鸡啄蝎如啄黍窗间守宫称蝎虎闇中缴尾伺飞虫巧㨗功夫在腰膂跂跂脉脉善縁壁陋质从来谁比数今年嵗旱号蜥蜴狂走儿童闹歌舞能衔渠水作氷雹便向蛟龙觅云雨守宫努力搏苍蝇明年嵗旱当求汝啄黍子由将赴南都与余㑹宿于逍遥堂作两絶句读之殆不可为怀因和其诗以自解余观子由自少旷逹天资近道又得至人养生长年之诀而余亦窃闻其一二以为今者宦游相别之日浅而异时退休相从之日长既以自解且以慰子由云别期渐近不堪闻风雨萧萧已㫁魂犹胜相逢不相识形容变尽语音存南都但令朱雀长金花此别还同一转车五百年间谁复在㑹看铜狄两咨嗟附子由原作二首逍遥堂后千寻木长送中宵风雨声误喜对牀寻旧约不知漂泊在彭城秋来东阁凉如水客去山公醉似泥困卧北窗唿不起风吹松竹雨凄凄留题石经院三首葱蒨门前路行穿翠宻中却来堂上看巖谷意无穷夭矫庭中桧枯枝鹊踏消瘦皮纒鹤骨髙顶转龙腰窈窕山头井潜通伏涧清欲知深几许聼放辘轳声石经院山头井附子由次韵三首岧嶤山上寺近在古城中苦恨河流逺长教目力穷盘曲山前路流年向此消兴亡须一弔范老卧山腰孤絶山南寺僧居无限清不知行道䖏空聴暮钟声过云龙山人张天骥郊原雨初足风日清且好病守亦欣然肩舆白门道荒田咽蛩蚓邨巷悬梨枣下有幽人居闭门空雀噪西风髙正厉落叶纷可扫孤童卧斜日病马放秋草墟里通有无垣墻任摧倒君家本冠葢丝竹闹隣保脱身声利中道徳自濯澡躬耕抱羸疾奉养百嵗老诗书膏吻颊菽水媚翁媪饥寒天随子杞菊自撷芼慈孝董邵南鸡狗相乳抱吾生如寄耳归计失不蚤故山岂敢忘但恐廹华皓从君好种秫斗酒时自劳云龙山张天骥翁媪附子由作南山暮将归下访张夫子黍稷满秋风蓬麻翳邻里君年三十八三十有归意躬耕奉慈亲未觉耰耡鄙读书北窗竹酿酒南园水松菊半成阴日有幽居喜客来时借问问子何年起新求西溪石更筑茆堂阯但令三嵗熟此计行亦遂堂成不出门清名满朝市赠王仲素寺丞养气如养儿弃官如弃泥人皆笑子拙事定竟谁迷归耕独患贫问子何所赍尺宅足自庇寸田有余畦明珠照短褐陋室生虹霓虽无孔方兄顾有法喜妻弹琴一长啸不答阮与嵇曹南刘夫子名与子政齐家有鸿寳书不铸金褭蹄促膝问道要遂䝉分刀圭不忍独不死尺书肯见梯我生本强鄙少以气自挤孤舟倒江河赤手揽象犀年来稍自笑留气暖下脐苦恨闻道晚意象飒已凄空见孙思邈区区赋病梨慎按本诗乃王仲素致仕将归时赠行作也施註新刻本又有赠仲素致仕归潜山七言古诗一首施氏原本所无乃子由作也故编入他集互见巻中阳关曲三首受降城下紫髯郎戏马台前古战塲恨君不取契丹首金甲牙旗归故乡右赠张继愿受降城戏马台济南春好雪初晴行到龙山马足轻使君莫忘霅溪女时作阳关肠断声右答李公择龙山暮云收尽溢清寒银汉无声转玊盘此生此夜不长好明月明年何䖏看右中秋月和孔周翰二絶再观邸园留题小园香雾晓䝉笼醉守狂词未必工鲁叟录诗应有取曲収彤管邶鄘风观净观堂效韦苏州诗弱羽巢林在一枝幽人蜗舍两相宜乐天长短三千首却爱韦郎五字诗答任师中家汉公先君昔未仕杜门皇祐初道徳无贫贱风采照乡闾何尝踈小人小人自濶踈出门无所诣老史在郊墟门前万竿竹堂上四库书髙树红消梨小池白芙蕖常唿赤脚婢雨中撷园蔬矫矫任夫子罢官还旧庐是时里中儿始识长者车烹鸡酌白酒相对欢有余有如龎徳公往还葛与徐妻子走堂下主人竟谁欤我时年尚㓜作赋慕相如侍立看君谈精悍寔起予嵗月曾几何耆老逝不居史侯最先殁孤坟拱桑樗我亦涉万里清血满襟袪漂流二十年始悟万缘虚独喜任夫子老佩刺史鱼威行乌白蛮解辫请冠裾方当入奏事清庙陈璠玙胡为厌轩冕归意不少纾上蔡有良田黄沙走清渠罢亚百顷稻雍容十年储闲随李丞相抟射鹿与猪苍鹰十斤重勐犬如黄驴岂比陶渊明穷苦自把耡我今四十二衰髪不满梳彭城古名郡乏人偶见除头颅已可知几何不樵渔㑹当相从去芒鞋老菑畬念子瘴江边怀抱向谁摅赖我同年友相欢出同舆氷盘荐文鲔玊斚倾浮蛆醉中忽思我清诗缀琼琚知我少所谐敎我时巻舒世事日反覆翩如风中旟雀罗弔廷尉秋扇悲媫妤升沉一何速喜怒纷衆狙作诗谢二子我师甯与蘧家汉公老史佩刺史鱼乌白蛮初别子由我少知子由天资和而清好学老益坚表里渐融明岂独为吾弟要是贤友生不见六七年微言谁与赓常恐坦率性放纵不自程㑹合亦何事无言对空枰使人之意消不善无由萌森然有六女包褁布与荆无忧赖贤妇藜藿等大烹使子得行意青衫陋公卿明日无晨炊倒牀作雷鸣秋眠我东阁夜聼风雨声悬知不乆别妙理难细评昨日忽出门孤舟转西城归来北堂上古屋空峥嵘退食悞相从入门中自惊南都信繁㑹人事水火争念当闭阁坐頽然寄聋盲妻子亦细事文章固虗名㑹须扫白髪不复用黄精不见六七年贤妇附子由次韵衮衮河渭浊皎皎江汉清源流既自异美恶终未明嗟我顽顿质乃与公并生出处每自托讴吟辄尝赓譬如病足马共此千里程胜负坐已决岂待终一枰忆公年少时濯濯吐新萌坚姿映松栢直节凌榛荆学成志益厉秋霜落春荣淡然养浩气脱屣遗齐卿百炼竟不变三年终未鸣区区两郡守籍籍四海声年来效瘖黙世事慵讥评不见室家好怳如揖重城别离长尘垢嵗月何峥嵘彭门偶㑹合白髪互相惊受敎恐不足吐论那复争疾雷发聋聩清月照昏盲笃爱未忍弃浪云旧齐名更请问郭许题品要当精次韵吕梁仲屯田雨叶风花日夜稀一杯相属竟何时空虗岂敢酬琼玊枯朽犹能出菌芝门外吕梁从迅急胸中云梦自逶迟待君笔力追灵运莫忘南台九日期屯田吕梁王巩屡约重九见访既而不至以诗送将官梁交且见寄次韵答之交颇文雅不类武人家有侍者甚慧丽知君月下见倾城破恨悬知酒有兵老守亡何惟日饮将军竞病自诗鸣花枝不共秋欹帽笔阵空来夜斫营爱惜微官将底用他年只好写铭旌梁交将官台头寺雨中送李邦直赴史馆分韵得忆字人字兼寄孙巨源二首霜林日夜西风急老送君归百忧集清歌窈𦕈入行云云为不行天为泣红叶黄花秋正乱白鱼紫蟹君须忆凴君说向髯将军衰病相逢应不识台头寺史馆珥笔西归近紫宸太平典册不缘麟付君此事宁论晋载我当时旧过秦门外想无千斛米墓中知有百年人看君两眼明如镜休把春秋坐素臣珥笔西归紫宸代书答梁先此身与世真悠悠苍颜华髪谁汝留强名太守古徐州忘归不如楚沐猴鲁人岂独不知丘蹸借夫子无罪尤异哉梁子清而脩不逺千里从我游了然正色悬双眸世之所驰子独不一经通明传节侯小楷精絶规摹欧我衰废学嬾且媮畏见问事贾长头别来红叶黄花秋夜梦见之起坐愁遗我駮石盆与瓯黑质白章声琳球谓言山石生涧沟追琢尚可王公羞感子佳意能无酬反将木𤓰报珍投学如富贾在博収仰取俯拾无遗筹道大如天不可求修其可见致其幽愿子笃寔慎勿浮发愤忘食乐忘忧九日邀仲屯田为大水所阻以诗见寄次其韵无复龙山对孟嘉西来河伯意雄夸霜风可使吹黄帽樽酒那能泛浪花漫遣鲤鱼传尺素却将燕石报琼华何时得见悲秋老醉里题诗字半斜河伯送杨奉礼谱牒推关右风流出靖恭时情任险陂家法故雍容南去河千顷余惟酒一钟更谁哀老子令得放疎慵奉礼靖恭慎按此诗施氏原本不载新刻载续补下巻今依外集移入徐州巻中河复熙宁十年秋河决澶渊注鉅野入淮泗自澶魏以北皆絶流而济楚大被其害彭门城下水二丈八尺七十余日不退吏民疲于守御十月十三日澶州大风终日既止而河流一枝已复故道闻之喜甚庻几可塞乎乃作河复诗歌之道路以致民愿而迎柛休葢守土者之志也君不见西汉元光元封间河决瓠子二十年鉅野东倾淮泗满楚人恣食黄河鳣万里沙囬封禅罢初遣越巫沉白马河公未许人力穷薪刍万计随流下吾君盛徳如唐尧百柛受职河神骄帝遣风师下约束北流夜起澶州桥东风吹冻収微渌柛功不用淇园竹楚人种麦满河淤仰㸔浮槎栖古木澶魏鉅野瓠子河淮泗万里沙百柛受职登望谼亭河涨西来失旧谼孤城浑在水光中忽然归壑无寻处千里禾麻一半空韩干马十四匹二马并驱攒八蹄二马宛颈騣尾齐一马任前双举后一马却避长鸣嘶老髯奚官骑且顾前身作马通马语后有八匹饮且行微流赴吻若有声前者既济出林鹤后者欲渉鹤俛啄最后一匹马中龙不嘶不动尾摇风韩生画马真是马苏子作诗如见画世无伯乐亦无韩此诗此画谁当看十四匹通马语附楼钥次韵良马六十有四蹄腾骧进止纷不齐权竒倜傥多不覊亦有顾影成骄嘶或行或涉更相顾交颈相靡若相语画出老杜沙苑行将军弟子早有声中间名种鸡羣鹤无复疲瘵乌燕啄当时玉花可媒龙后日去尽鸟唿风开元四十万匹马俯仰兴亡空看画龙眠妙手欲希韩莫遣鐡面西关看有言郡东北荆山下可以沟畎积水因与吴正字王户曹同往相视以地多乱石不果还游圣女山山有石室如墓而无棺椁或云宋司马桓魋墓二子有诗次其韵二首侧手区区岂易遮奔流一瞬巻千家共疑智伯初围赵犹有张汤欲漕斜已坐迂疎来此地分将劳苦送生涯使君下䇿真堪笑隠隠惊雷响踏车荆山吴正字圣女山茫茫清泗遶孤岑归路相将得暂临试着芒鞵穿荦确更然松炬照幽深纵令司马能鑱石奈有中郎解摸金强写苍崖留嵗月他年谁识此时心赠写御容妙善师忆昔射䇿干先皇珠帘翠幄分两厢紫衣中使下传诏跪奉冉冉闻天香仰观眩晃目生晕但见晓日开扶桑迎阳晚出步就坐绛纱玊斧光照廊野人不识日月角彷彿尚见重瞳光三年归来真一梦桥山松桧凄风霜天容玊色谁敢画老师古寺昼闭房梦中柛授心有得觉来信手笔已忘幅巾常服俨不动孤臣入门涕自滂元老侑坐须眉古虎臣立侍冠剑长平生惯写龙鳯质肯顾草间猿与麞都人踏破鐡门限黄金白璧空堆牀尔来摹写亦到我谓是先帝白髪郎不须览镜坐自了明年乞身归故乡射䇿迎阳步就坐三年归来不动哭刁景纯读书想前軰每恨生不早纷纷少年塲犹得见此老此老如松栢不受霜雪藁直从毫末中自养到合抱宏才乏近用千嵗自枯倒文章余正始风节贯华皓平生为人尔自为薄如缟是非虽难齐反覆看愈好前年旅吴越把酒庆寿考扣门无晨夜百过迹未扫但知从徳公未省厌丘嫂别时公八十后㑹知难保昨日故人书连年䘮翁媪伤心范桥水漾漾舞寒藻华堂不见人瘦马空恋皁我欲江东去匏尊酌行潦镜湖无贺监恸哭稽山道忍见万松冈荒池没秋草连年丧翁媪万松冈答吕梁仲屯田乱山合沓围彭门官居独在悬水邨居民萧条杂麋鹿小市冷落无鸡豚黄河西来初不觉但讶清泗奔流浑夜闻沙㟁鸣瓮盎晓看雪浪浮鹏鲲吕梁自古喉吻地万顷一抹何由吞坐观入市巻闾井吏民走尽余王尊计穷路断欲安适吟诗破屋愁鸢蹲嵗寒霜重水归壑但见屋瓦留沙㾗入城相对如梦寐我亦仅免为鱼鼋旋唿歌舞杂诙笑不惜饮釂空缾盆念君官舍氷雪冷新诗羙酒聊相温人生如寄何不乐任使綘蜡烧黄昏宣房未筑淮泗满故道堙灭疮痍存明年劳苦应更甚我当畚锸先黥髠付君万指伐顽石千鎚雷动苍山根髙城如铁洪口快谈笑却扫看崩奔农夫掉臂免狼顾秋糓布野如云屯还须更置软脚酒为君击鼓行金樽小市髙城如铁答孔周翰求书与诗身闲曷不长闭口天寒正好深藏手吟诗写字有底忙未脱多生宿尘垢不䝉讥诃子厚疾反更刻画无盐丑征西自有家鸡肥太白应惊饭山瘦与君相从知几日东风待得花开否拨弃万事勿复谈百觚之后那辞酒苏诗补註巻十五苏诗补註卷十六钦定四库全书苏诗补註巻十六翰林院编修查慎行撰古今体诗六十三首送李公恕赴阙君才有如切玉刀见之凛凛寒生毛愿随壮士斩蛟蜃不愿腰间纒锦绦用违其才志不展坐与胥吏同疲劳忽然眉上有黄气吾君渐欲収英髦立谈左右皆动色一语径破千言牢我顷分符在东武脱畧万事惟嬉遨尽坏屏障通内外仍唿骑曹为马曹君为使者见不问反更对饮持双螯酒酣箕坐语惊衆杂以嘲讽穷诗骚世上小儿多忌讳独能容我真贤豪为我买田临汶水逝将归去诛蓬蒿安能终老尘土下俯仰随人如桔橰李公恕慎按栾城集送公恕诗在丁巳除夕后先生此诗亦从上巻末移编戊午巻首附子由作我行未厌山东逺昔游歴下今梁苑官如鸡肋浪奔驰政似牛毛常黾勉幸公四年持使节按行千里常相见鹰掣秋田伏兎惊骥驰平野疲牛勌似怜多病与时违未怪两州从事嬾除书夺去一何速归袖翩然不容挽黄河东注竭崑崙鉅野横流入州县民事萧条委浊流扁舟出入随奔电囘首应怀微禹忧归朝且喜宁亲便公知齐楚即为鱼劝筑宣房不宜缓张寺丞益斋张子作斋舍而以益为名吾闻诸夫子求益非速成譬如逺游客日夜事征行今年适燕蓟明年走蛮荆东观尽沧海西渉渭与泾归来闭户坐八方在轩庭又如学医人识病由饱更风雨晦明滛跛躄瘖聋盲虗实在其脉静躁在其情荣枮在其色寿夭在其形茍能閲千人望见知死生为学务日益此言当自程为道贵日损此理在既盈愿言书此诗以为益斋铭张寺丞附子由作人生不读书空洞无一有羡君常斋居散帙满前后开编试寻绎閲嵗行自富从横图画出次第宫商奏汪洋蓄江河渺莾包林薮兴亡数千载络绎皆在口顾念今所知颇觉前日陋我家亦多书早嵗常窃叩晨耕挂牛角夜烛借邻牖经年谢宾客饥坐失昏昼堆胸稍盘屈落笔逢左右乐如听钧天醉剧饮醇酎自从厌蓬荜误逐功名诱初心一漂荡旧学皆榛莠失足难遽囘抚巻长自诟幸君无事日谓可终身守春耕不厌深秋穰当自受金玊或为灾诗书岂相负春菜蔓菁宿根巳生叶韭芽戴土拳如蕨烂蒸香荠白鱼肥碎㸃青蒿凉饼滑宿酒初消春睡起细履幽畦掇芳辣茵陈甘菊不负渠鲙缕堆盘纎手抹北方苦寒今未巳雪底波稜如铁甲岂如吾蜀富冬蔬霜叶露芽寒更茁久抛松菊犹细事苦笋江豚那忍说明年投劾径须归莫待齿摇并髪脱韭芽戴土青蒿茵陈甘菊纎手波稜附黄鲁直次韵北方春蔬嚼氷雪妍暖思採南山蕨韭苗水饼姑置之苦菜黄鸡羮糁滑莼丝色紫菰首白蒌蒿芽甜蔊头辣生菹入汤翻手成芼以姜橙夸缕抹惊雷菌子生万钉白鹅截掌鼈解甲琅玕林深未飘箨软炊香粳煨短茁万钱自是宰相事一饭且从吾党说公如端为苦笋归明日青衫诚可脱送郑户曹游遍钱塘湖上山归来文字带芳鲜羸童瘦马从吾饮陋巷何人似子贤公业有田常乏食广文好客竟无氊东归不趁花时节开尽春风谁与妍郑户曹䖍州八境图八首南康八境图者太守孔君之所作也君旣作石城即其城上楼观台榭之所见而作是图也东望七闽南望五岭览羣山之参差俛章贡之奔流云烟出没草木蕃丽邑屋相望鸡犬之声相闻观此图也可以茫然而思粲然而笑嘅然而叹矣苏子曰此南康之一境也何从而八乎所自观之者异也且子不见夫日乎其旦如槃其中如珠其夕如破璧此岂三日也哉苟知夫境之为八也则凡寒暑朝夕雨旸晦明之异坐作行立哀乐喜怒之接于吾目而感于吾心者有不可胜数者矣岂特八乎如知夫八之出乎一也则夫四海之外诙诡谲怪禹贡之所书邹衍之所谈相如之所赋虽至千万未有不一者也后之君子必将有感于斯焉廼作诗八章题其上坐看奔湍遶石楼使君髙㑹百无忧三犀窃鄙秦太守八咏聊同沈隠侯涛头寂寞打城还章贡台前暮霭寒倦客登临无限思孤云落日是长安章贡台白鹊楼前翠作堆萦云岭路若为开故人应在千山外不寄梅花逺信来白鹊楼朱楼深䖏日微明皁葢归时酒半醒薄暮渔樵人去尽碧溪青嶂遶螺亭螺亭使君那暇日叅禅一望丛林一怅然成佛莫敎灵运后着鞭从使祖生先丛林却从尘外望尘中无限楼台烟雨蒙山水照人迷向背只寻孤塔认西东尘外孤塔云烟缥缈鬰孤台积翠浮空雨半开想见之罘观海市绛宫明灭是蓬莱鬰孤台之罘囬峯乱嶂鬰参差云外髙人世得知谁向空山弄明月山中木客解吟诗木客读孟郊诗二首夜读孟郊诗细字如牛毛寒灯照昏花佳䖏时一遭孤芳擢荒秽苦语余诗骚水清石凿凿湍激不受篙初如食小鱼所得不偿劳又似煮彭竟日持空螯要当鬬僧清未足当韩豪人生如朝露日夜火消膏何苦将两耳听此寒虫号不如且置之饮我玊色醪孟郊彭寒虫号我憎孟郊诗复作孟郊语饥肠自鸣唤空壁转饥䑕诗从肺腑出出輙愁肺腑有如黄河鱼出膏以自煮尚爱铜斗歌鄙俚颇近古桃弓射鸭罢独速短蓑舞不忧踏船翻踏浪不踏土吴姬霜雪白赤脚浣白纻嫁与踏浪儿不识离别苦歌君江湖曲感我长覊旅访张山人得山中字二首鱼龙随水落猿鹤喜君还旧隐丘墟外新堂紫翠间野麋驯杖履幽桂出榛菅洒扫门前路山公亦爱山张山人新堂万木鎻云龙天留与戴公路迷山向背人在瀼西东荠麦余春雪樱桃落晚风入城都不记归路醉眠中云龙山荠麦送孔郎中赴陜郊惊风击面黄沙走西出崤函脱尘垢使君来自古徐州声震河潼殷关右十里长亭闻鼔角一川秀色明花柳北临飞槛巻黄流南望青山如岘首东风吹开锦绣谷渌水翻动蒲萄酒讼庭生草数开尊过客如云牢闭口孔郎中赴陜郊崤函河潼岘首锦绣谷蒲萄酒与梁左藏㑹饮傅国博家将军破贼自草檄论诗说剑俱第一彭城老守本虚名识字劣能欺项籍风流别驾贵公子欲把笙歌暖锋镝红斾朝开勐士噪翠帷暮卷佳人出东堂醉卧唿不起啼鸟落花春寂寂试教长笛傍耳根一声吹裂堦前石国博附子由次韵彭城欲往台无檄初喜东西合为一将军走马随春风精锐千人森尺籍口占佳句惊衆坐手鍊强兵试鸣镝酒酣起舞花满地醉倒不听人扶出归来相对如梦寐虎踞熊经苦岑寂黄楼方就可同游饮尽官厨三百石寒食日答李公择三絶次韵从来苏李得名双只恐全齐笑陋邦诗似悬河供不办故欺张籍陇头泷供不办簿书鼛鼓不知春佳句相唿赖故人寒食徳公方上冢归来谁主复谁宾廵城已困尘埃眯执仆仍遭虮蝨縁欲脱布衫擕素手试开病眼㸃黄连约公择饮是日大风先生生长匡庐山山中读书三十年旧闻饮水师颜渊不知治剧乃所便偷儿夜探黑白丸奋髯忽逢朱子元半年羣盗诛七百谁信家书藏九千春风无事秋月闲红粧执乐豪且妍紫衫玊带两部全琵琶一抹四十絃客来留饮不计钱齐人爱公如子产儿啼卧路唿不还我慙山郡空留连牙兵部吏笑我寒邀公饮酒公无难约束官奴买花钿薫衣理髪夜不眠晓来颠风尘暗天我思其由岂坐悭作诗愧谢公笑讙归来瑟缩愈不安要当啖公八百里豪气一洗儒生酸坐上赋戴花得天字清明初过酒䦨珊折得竒葩晚更妍春色岂关吾軰事老狂聊作坐中先醉吟不耐欹纱帽起舞从敎落酒船结习渐消留不住却须还与散花天夜饮次韵毕推官簿书丛里过春风酒圣时时且复中红烛照庭嘶騕褭黄鸡催晓唱玲珑老来渐减金钗兴醉后空惊玊筯工月未上时应蚤散免敎壑谷问吾公毕推官芙蓉城世传王逈子髙与仙人周瑶英游芙蓉城元丰元年三月余始识子髙问之信然乃作此诗极其情而归之正亦变风止乎礼义之意也芙蓉城中花冥冥谁其主者石与丁珠帘玊案翡翠屏霞舒云巻千娉婷中有一人长眉青炯如微云淡踈星往来三世空鍊形竟坐误读黄庭经天门夜开飞爽灵无复白日乘云軿俗縁千刼磨不尽翠被冷落凄余馨因过缑山朝帝廷夜闻笙箫弭节听飘然而来谁使令皎如明月入忩櫺忽然而去不可执寒衾虚幌风泠泠仙宫洞房本不扄梦中同蹑鳯凰翎径度万里如奔霆玊楼浮空耸亭亭天书云篆谁所铭遶楼飞步髙竛竮仙风锵然韵流铃蘧蘧形开如酒醒芳卿寄谢空丁宁一朝覆水不返瓶罗巾别泪空濙濙春风花开秋叶零世间罗绮纷膻腥此身流浪随沧溟偶然相值两浮萍愿君収枧观三庭勿与嘉糓生蝗螟从渠一念三千龄下作人间尹与邢长眉青慎按施氏原註此诗王荆公尝和之首云神仙出没藏杳冥帝遣万鬼驱六丁尝为俞紫芝诵之紫芝请书于纸荆公曰此戏耳不可以为训故不传此叚新刻本删去今补録又按本诗序元丰元年三月作也施氏本编入巻末与诗序不合今移于前续丽人行李仲谋家有周昉画背面欠伸内人极精戏作此诗深宫无人春日长沉香亭北百花香羙人睡起薄梳洗燕舞莺啼空断肠画工欲画无穷意背立东风初破睡若敎囘首却嫣然阳城下蔡俱风靡杜陵饥客眼长寒蹇驴破帽随金鞍隔花临水时一见只许腰肢背后看心醉归来茅屋底方信人间有西子君不见孟光举案与眉齐何曾背面伤春啼周昉闻李公择饮傅国博家大醉二首儿童拍手閙黄昏应笑山公醉习园纵使先生能一石主人未肯独留髠不肯惺惺骑马廻玊山知为玊人頺紫云有语君知否莫唤分司御史来傅子美召公择饮偶以病不及往公择有诗次韵樊素阿蛮皆已出使君应作玊筝歌可怜病士西窗下一夜丹田手自摩观子美病中作嗟叹不足因次韵百尺长松涧下摧知君此意为谁来霜枝半折孤根出尚有狂风急雨催慎按以上二首施氏原本不载新刻载续补下巻据外集编第五巻皆守徐州时作今从之子美当即傅国博字也起伏龙行徐州城东二十里有石潭父老云与泗水通增损清浊相应不差时有河鱼出焉元丰元年春旱或云置虎头潭中可以致雷雨用其说作起伏龙行何年白竹千钧弩射杀南山雪毛虎至今颅骨带霜牙尚作四海毛虫祖东方久旱千里赤三月行人口生土碧潭近在古城东柛物所蟠谁敢侮上欹苍石拥巗窦下应清河通水府眼光作电走金蛇鼻息为云擢烟缕当年负图传帝命左右羲轩诏柛禹尔来怀寳但贪眠满腹雷霆瘖不吐赤龙白虎战明日倒巻黄河作飞雨嗟我岂乐鬭两雄有事径须烦一怒鼻息为云闻公择过云龙张山人輙往从之公择有诗戏用其韵我生固多忧肉食尝苦墨轩然就一笑犹得好饮力闻君过云龙对酒两静黙急携清歌女出郭及未昃一欢难力致邂逅有胜特喧蜂集晚花乱雀啄丛棘山人乐此耳寂寞谁侍侧何当求好人聊使治要襋使君自孤愤此理谁相值不如学养生一气服千息送李公择嗟予寡兄弟四海一子由故人虽云多出处不我谋弓车无停招逝去势莫留仅存今几人各在天一陬有如长庚月到晓烂不収宜我与夫子相好手足侔比年两见之宾主更献酬乐哉十日饮衎衎和不流论事到深夜僵仆铃与驺颇尝见使君有客如此不欲别不忍言惨惨集百忧念我野夫兄知名三十秋已得其为人不待风马牛他年林下见倾葢如白头送笋芍药与公择二首久客厌卤馔枵然思南烹故人知我意千里寄竹萌骈头玊婴儿一一脱锦䙀庖人应未识旅人眼先明我家拙厨膳彘肉芼芜菁送与江南客烧煮配香粳今日忽不乐折尽园中花园中亦何有芍药袅残葩久旱复遭雨纷披乱泥沙不折亦安用折去还可嗟弃掷亮未能送与谪仙家还将一枝春挿向两髻丫和孙莘老次韵去国光阴春雪消还家踪迹野云飘功名正自妨行乐迎送才堪博早朝虽去友朋亲吏卒却辞谗谤得风謡明年我亦江南去不问雄繁与寂寥博早朝雄繁游张山人园壁间一轴烟萝子盆里千枝锦被堆惯与先生为酒伴不嫌刺史亦颜开纎纎入麦黄花乱飒飒催诗白雨来闻道君家好井水归轩乞得满瓶囘烟萝子杜介熙熙堂﨑岖世路最先囘窈窕华堂手自开咄咄何曾书怪事熙熙长觉似春台白砂碧玉味方永黄纸红旗心巳灰遥想闭门投辖饮鵾絃铁拨响如雷杜介次韵答刘泾吟诗莫作秋虫声天公怪汝钩物情使汝未老华髪生芝兰得雨蔚青青何用自燔以出馨细书千纸杂真行新音百变口如莺异义蜂起弟子争舌翻涛澜巻齐城万巻堆胸兀相撑以病为乐子未惊我有至味非煎烹是中之乐吁难名绿槐如山闇广庭飞蝱绕耳细而清败席展转卧见经亦自不嫌翠织成意行信足无沟坑不识五郎唿作卿吏民哀我老不明相戒无复烦鞭刑时临泗水照星星微风不起镜面平安得一舟如叶轻卧闻邮籖报水程莼羮羊酪不须评一饱且救饥肠鸣刘泾擕妓乐游张山人园大杏金黄小麦熟坠巢乳鹊拳新竹故将俗物恼幽人细马红粧满山谷提壶劝酒意虽重杜鹃催归声更速酒阑人散却关门寂歴斜阳挂疎木种德亭处士王复家于钱塘为人多技能而医尤精期于活人而已不志于利筑室候潮门外治园圃作亭榭以与贤士大夫游惟恐不及然终无所求人徒知其接花蓺果之勤而不知其所种者德也乃以名其亭而作诗以遗之小圃傍城郭闭门芝术香名随市人隐德与佳木长元化善养性仓公多禁方所活不可数相逢旋相忘但喜宾客来置酒花满堂我欲东南去再观双桧苍山茶想出屋湖橘应过墻木老德亦熟吾言岂荒唐双桧荒唐附子由作候潮门外王居士平昔交游遍海涯本种松杉为老计晚将亭榭付邻家为生有道终安隐好事来游空叹嗟犹有东坡旧诗巻忻然对客展龙蛇次韵僧潜见赠道人胸中水镜清万象起灭无逃形独依古寺种秋菊要伴骚人餐落英人间底处有南北纷纷鸿雁何曾㝠闭门坐穴一禅榻头上嵗月空峥嵘今日偶出为求法欲与慧剑加砻硎云衲新磨山水出霜髭不翦儿童惊公侯欲识不可得故知倚市无倾城秋风吹梦过淮水想见橘柚垂空庭故人各在天一角相望落落如晨星彭城老守何足顾枣林桑野相邀迎千山不惮荒店逺两脚欲趁飞猱轻多生绮语磨不尽尚有宛转诗人情猿吟鹤唳本无意不知下有行人行空堦夜雨自清絶谁使掩抑啼孤惸我欲仙山掇瑶草倾筐坐叹何时盈簿书鞭扑尽填委煮茗烧栗宜宵征乞取摩尼照浊水共看落月金盆倾僧潜绮语诗人情慎按参寥于是年四月过徐州有诗案可据施氏原本讹编九日诗后今与下篇俱移于此次韵潜师放鱼法师说法临泗水无数天花随麈尾劝将凈业种西方莫待梦中唿起起哀哉若鱼竟坐口逺媿知几穆生醴况逢孟简对卢仝不怕校人欺子美疲民尚作鱼尾赤数罟未除吾颡泚法师自有衣中珠不用辛苦泥沙底凈业孟简子美泥沙底附参寥原作嘉鱼满盘初出水尚有青萍㸃红尾银鳃戢戢畏烹煎崛强有时俄自起彼客殷勤赠使君愿向中厨荐醪醴使君事道不事腹杞菊终年食甘美传唿慎勿付庖人百步洪边放清泚囘首无欺子产淳漫道悠然泳波底文与可有诗见寄云待将一段鹅溪绢扫取寒梢万尺长次韵答之为爱鹅溪白蠒光扫残鸡距紫毫芒世间那有千寻竹月落庭空影许长鹅溪千寻竹闻辩才法师复归上天竺以诗戏问道人出山去山色如死灰白云不解笑青松有余哀忽闻道人归鸟语山容开神光出寳髻法雨洗浮埃想见南北山花发前后台寄声问道人借禅以为诙何所闻而去何所见而囘道人笑不答此意安在哉昔年本不住今者亦无来此语竟非是且食白杨梅辩才复归天竺南北山前后台和子由送将官梁左藏仲通雨足谁言春麦短城坚不怕秋涛巻日长惟有睡相宜半脱纱巾落纨扇芳草不锄当户长珍禽独下无人见觉来身世都是梦坐久枕痕犹着面城西忽报故人来急扫风轩炊麦饭伏波论兵初矍铄中散谈仙更清逺南都从事亦学道不惜肠空夸脑满问羊他日到金华应许相将游阆苑梁仲通附子由原作湖水清且深新荷半犹卷未见红粧窈窕娘先排翠羽参差扇水面风生人未知欹倾俯仰长先见㟁上游人暮不归清香入袖凉吹靣投壶击鞠绿杨阴共尽清樽飱白饭坐中飞将忽先起轻衫出试彭门逺百步洪西白浪翻戏马台南云岫满江山雄丽洵宜人风流孰似梁王苑次韵秦观秀才见赠秦与孙莘老李公择甚熟将入京应举夜光明月非所投逢年遇合百无忧将军百战竟不侯伯郎一斗得凉州翘关负重非无力十年不入纷华域故人坐上见君文谓是古人吁莫测新诗说尽万物情硬黄小字临黄庭故人已去君未到空吟河畔草青青谁谓他乡各异县天遣君来破吾愿一闻君语识君心短李髯孙眼中见江湖放浪久全真忽然一鸣惊倒人纵横所值无不可知君不怕新书新千金敝帚那堪换我亦淹留岂长算山中既未决同归我聊尔耳君其漫秦观秀才附秦少游原作人生异趣各有求系风捕影祗怀忧我独不愿万户侯惟愿一识苏徐州徐州雄伟非人力世有高名擅区域珠树三株讵可攀玊海千寻真莫测一昨秋风动逺情便忆鲈鱼访洞庭芝兰不独庭中秀松栢仍当雪后青故人持节过乡县敎以东来偿所愿天上麒麟昔漫闻河东鸑鷟今才见不将俗物碍天真北斗以南能几人八砖学士风标逺五马使君恩意新黄尘冥冥日月换中有盈虚亦何算据龟食蛤暂相从请结后期游汗漫附子由作淮南三嵗吾何求使君到后销人忧君言有客轻公侯扁舟相从古扬州致之匹马恨无力千里相望同异域新诗空使四座惊隠居未易凡人测使君南归无限情鸿飞擕书堕我庭此书兼致昔年客袖中丽句淮山青老夫强颜依府县堆案文书本非愿清谈亹亹解人颐安得座右长相见狂客吾非贺季真醉吟君似谪仙人末契长遭少年笑白髪应惭倾葢新都城酒贵谁当换尘埃垢靣非良算归来泗上正思君莫待黄花霜烂漫仆曩于长安陈汉卿家见吴道子画佛碎烂可惜其后十余年复见之于鲜于子骏家则已装背完好子骏以见遗作诗谢之贵人金多身复闲争买书画不计钱巳将铁石充逸少更补朱繇为道𤣥烟薰屋漏装玉轴鹿皮苍璧知谁贤吴生画佛本神授梦中化作飞空仙觉来落笔不经意柛妙独到秋毫颠昔我长安见此画叹息至寳空潸然素丝断续不忍看巳作蝴蝶飞聨翩君能収拾为补缀体质㪚落嗟柛全志公彷彿见刀尺修罗天女犹雄妍如观老杜飞鸟句脱字欲补知无縁问君乞得良有意欲将俗眼为洗湔贵人一见定羞怍锦囊千纸何足捐不须更用博麻缕付与一炬随飞烟修罗天女博麻缕雨中过舒敎授疎疎帘外竹浏浏竹间雨窗扉静无尘几砚寒生雾美人乐幽独有得縁无慕坐依蒲褐禅起聴风瓯语客来淡无有洒扫凉冠履浓茗洗积昏妙香凈浮虑归来北堂闇一一微萤度此生忧患中一饷安闲处飞鸢悔前笑黄犬悲晚悟自非陶靖节谁识此间趣舒敎授次韵舒敎授寄李公择草书妙絶吾所兄真书小低犹抗行论文作诗俱不敌看君谈笑収降旌去年逾月方出昼为君剧饮几濡首今年过我虽少留寂寞陶潜方止酒别时流涕揽君须悬知此懽堕空虗松下纵横余屐齿门前轣辘想君车怪君一身都是德近之清润沦肌骨细思还有可恨时不许蓝桥见倾国又送郑户曹水绕彭城楼山围戏马台古来豪杰地千载有余哀隆凖飞上天重瞳亦成灰白门下吕布大星陨临淮尚想刘徳舆置酒此徘徊尔来苦寂寞废圃多苍苔河从百步响山到九里囘山水自相激夜声转风雷荡荡清河壖黄楼我所开秋月堕城角春风揺酒杯迟君为座客新诗出琼瑰楼成君已去人事固多乖他年君倦游白首赋归来登楼一长啸使君安在哉彭城楼戏马台刘徳舆九里山次韵黄鲁直见赠古风二首嘉谷卧风雨稂莠登我塲陈前漫方丈玊食惨无光大哉天宇间美恶更臭香君看五六月飞蚊殷囘廊兹时不少假俯仰霜叶黄期君蟠桃枝千嵗终一尝顾我如苦李全生依路傍纷纷不足道悄悄徒自伤黄鲁直空山学仙子妄意笙箫声千金得竒药开视皆豨苓不知市人中自有安期生今君已度世坐閲霜中蔕摩挲古铜人嵗月不可计阆风安在哉要君相指似附黄鲁直原作二首江梅有佳实托根桃李塲桃李终不言朝露借恩光孤芳忌皎洁氷雪空自香古来和鼎实此物升庙廊嵗月坐成晚烟雨青已黄得升桃李盘以逺初见尝终然不可口弃掷官道旁但使本根在弃捐果何伤青松出洞壑十里闻风声上有百尺丝下有千嵗苓小草有逺志相依在平生医和不并世深根且固蒂人言可医国何用太早计小大才则殊气味固相似次韵答舒敎授观余所藏墨异时长笑王㑹稽野鹜膻腥汚刀几暮年却得庾安西自厌家鸡题六纸二子风流冠当代顾与儿童争愠喜秦王十八已龙飞嗜好晚将蛇蚓比我生百事不挂眼时人缪说云工此世间有癖念谁无倾身障簏尤堪鄙人生当着几緉屐定心肯为微物起此墨足支三十年但恐风霜侵髪齿非人磨墨墨磨人缾应未罄罍先耻逝将振衣归故国数亩荒园自锄理作书寄君君莫笑但觅来禽与青李一螺㸃漆便有余万灶烧松何处使君不见永宁第中擣龙麝列屋闲居清且美倒晕连眉秀岭浮双鸦画鬓香云委时闻五斛赐蛾绿不惜千金求獭髓闻君此诗当大笑寒窗冷砚氷生水送郑户曹赋席上果得榧子彼美玊山果粲为金槃实瘴雾脱蛮溪清樽奉佳客客行何以赠一语当加璧祝君如此果德膏以自泽驱攘三彭仇已我心腹疾愿君如此木凛凛傲霜雪斵为君倚几滑凈不容削物微兴不浅此赠毋轻掷玊山果斵为几三彭送胡掾乱叶和凄雨投空如散丝流年一如此游子去何之节义古所重艰危方自兹他年着清徳仍复畏人知答仲屯田次韵秋来不见渼陂岑千里诗盟忽重寻大木百围生逺籁朱絃三叹有遗音清风巻地収残暑素月流天扫积阴欲遣何人赓絶唱满堦桐叶候虫吟宻州宋国博以诗见纪在郡杂咏次韵答之吾观二宋文字字照缣素渊源皆有考竒险或难句后来邈无继嗣子其殆庶胡为尚流落用舍真有数当时茍悦可慎勿笑枤杜斵窗谁赴捄袖手良优裕山城辱吾继缺短烦遮䕶昔年缪陈诗无人聊瓦注于今赓絶唱外重中已惧何当附家集击壤追咸濩二宋嗣子答范淳甫吾州下邑生刘季谁数区区张与李重瞳遗迹已尘埃惟有黄楼临泗水而今太守老且寒侠气不洗儒生酸犹胜白门穷吕布欲将鞍马事曹瞒范淳甫下邑白门次韵答王定国每得君诗如得书宣心写妙书不如眼前百种无不有知君一以诗驱除传闻都下十日雨青泥没马街生鱼旧雨来人今不来悠然独酌卧清虚我虽作郡古云乐山川洵美非吾庐愿君不废重九约念此衰冷勤呵嘘清虚和鲜于子骏郓州新堂月夜二首去嵗游新堂春风雪消后池中半篙水池上千尺柳佳人如桃李蝴蝶入衫袖山川今何许疆野已分宿嵗月不可思驶若船放熘繁华真一梦寂寞两荣朽惟有当时月依然照杯酒应怜船上人坐稳不知漏郓州熘附鲜于子骏原作秋风吹微凉天雨新霁后闲斋独隐几明月在髙柳振衣步庭下颢气入襟袖天空云汉明隐约辨列宿苍苍松桧上零露霏欲熘脱叶满闲园繁华迨衰朽清霄望蟾影宜付一杯酒多病谢樽罍城头转寒漏附子由次韵长爱陶先生闲居弃官后牀上卧看书门前自栽柳低囘顾微禄毕竟谁挽袖索莫秋后蜂青荧晓天宿惟将不系舟託此春江熘尺书慰穷独秀句惊枯朽遥知新堂夜明月入杯酒千里共清光照我茅檐漏明月入华池反照池上堂堂中隐几人心与水月凉风萤已无迹露草时有光起观河汉流步屧响长廊名都信繁㑹千指调笙簧先生病不饮童子为烧香独作五字诗清絶如韦郎诗成月渐侧皎皎两相望韦郎送将官梁左藏赴莫州燕南垂赵北际其间不合大如砺至今父老哀公孙烝土为城铁作门城中积谷三百万勐士如云骄不战一旦鼓角鸣地中帐下美人空掩面岂如千骑平时来笑谈謦欬生风雷葛巾羽扇红尘静投壶雅歌清燕开东方健儿虓虎様泣涕怀思亷耻将彭城老守亦凄然不见君家雪儿唱左藏莫州附子由作勐士当令守四方中原诸将近相望一樽度日空闲暇千骑临边自激昻谈笑定先降卤使诗书仍得靖戎行君看宿将何承矩安用摧锋百战塲苏诗补註巻十六苏诗补註卷十七钦定四库全书苏诗补註巻十七翰林院编修查愼行撰古今体诗五十一首次韵子由送赵㞦归觐钱塘遂赴永嘉归舟转河曲稍见楚山苍候吏来迎客呉音已带乡言从谢康乐先献鲁灵光已击三千里何须四十强风流半刺史淸絶校书郎到郡诗成集寻溪水溅裳芒鞵随采药蠒纸记流觞海静蛟鼍出山空草木长宦游无远近民事要更尝愿子传家法他年请上方赵㞦附子由原作世人何局促奔走鬓苍苍闻道余杭守独游何有乡禅心朝吐日元气夜生光淸静安罢瘵寛仁服暴强声名髙一世风采见诸郎谒帝朱为绂还家綵作裳经过畱画舫谈笑接清觞问讯颜依旧峥嵘岁自长人生真几许世味不堪尝归去闻诗罢求余却老方中秋月三首殷勤去年月㶑滟古城东憔悴去年人卧病破窗中徘徊巧相觅窈窕穿房栊月岂知我病但见歌楼空抚枕三叹息扶杖起相从天风不相哀吹我落琼宫白露入肺肝夜吟如秋虫坐令太白豪化为东野穷余年知几何佳月岂屡逢寒鱼亦不睡竟夕相噞喁六年逢此月五年照离别歌君别离曲满座为凄咽畱都信繁丽此会岂易掷镕银百顷湖挂镜千寻阙三更歌吹罢人影乱清樾归来北堂下寒光翻露叶唤酒与妇饮念我向儿説岂知衰病后空盏对梨栗但见古河东荍麦花铺雪欲和去年曲复恐心断絶畱都舒子在汶上闭门相对清郑子向河朔孤舟连夜行顿子虽咫尺兀如在牢扃赵子寄书来水调有余声悠哉四子心共此千里明明月不解老良辰难合幷回头坐上人聚散如流萍尝闻此宵月万里同隂晴天公自着意此会那可轻明年各相望俯仰今古情水调中秋见月懐子由明月未出羣山髙瑞光万丈生白毫一盃未尽银阙涌乱云脱壊如崩涛谁为天公洗眸子应费明河千斛水遂令冷看世间人照我湛然心不起西南大星如弹丸角尾奕奕苍龙蟠今宵注眼看不见更许萤火争清寒何人舣舟临古汴千灯夜作鱼龙变曲折无心逐浪花低昻赴节随歌板青荧灭没转山前浪飐风廻岂复坚明月易低人易散归来唿酒更重看堂前月色愈淸好咽咽寒螀啼露草巻帘推戸寂无人窗下咿哑惟楚老南都从事莫羞贫对月题诗有几人明朝人事随日出怳然一梦瑶台客楚老附子由次韵西风吹暑天益髙明月耿耿分秋毫彭城闭门青嶂合卧听百步鸣飞涛使君携客登燕子月色着人冷如水筵前不设鼓与钟处处笛声相应起浮云卷尽畱金丸戯马台西山郁蟠杯中渌酒一时尽衣上白露三更寒扁舟明日游古汴回首逡廵陵谷变河吞巨野入长淮城没黄流只三板明年筑城城似山伐木为隄隄更坚黄楼未成河已退空有遗迹令人看城头见月应更好河流深处今生草子孙幸免鱼鼈食歌舞聊寛使君老南都从事老更贫羞见青天月照人飞鹤入笼不能出曾是彭城坐中客答王巩汴泗遶吾城城坚如削銕中有李临淮号令肝胆裂古来彭城守未省怕恶客恶客云是谁祥符相公孙是家豪逸生有种千金一掷颇黎盆连车载酒来不饮外酒嫌其村子有千瓶酒我有万株菊任子满头挿团团见花不见目醉中挿花归花重压折轴问客何所须客言我爱山青山自遶郭不要买山钱此外有黄楼楼下一河水美哉洋洋乎可以疗饥并洗耳彭城之游乐复乐客恶何如主人恶嫌其村次韵王定国马上见寄昨夜霜风入裌衣晓来病骨更支离疎狂似我人谁顾坎坷怜君志未移但恨不携桃叶女尚能来趁菊花时南台二谢人无继直恐君诗胜义熙义熙与顿起孙勉泛舟探韵得未字窗前堆梧桐床下鸣络纬佳人尺书到客子中夜喟朝来一樽酒晤语聊自慰秋蝇已无声霜蟹初有味当为壮士饮眦裂须磔猬勿作儿女懐坐念蟏蛸畏山城亦何有一笑泻肝胃泛舟以娯君鱼鼈多可饩纵为十日饮未遽主人费吾侪俱老矣耿耿知自贵宁能傍门户啼笑杂猩狒要将百篇诗一吐千文气萧条嵗行暮迨此霜雪未明朝出城南遗迹观楚魏西风廹吹帽金菊乱如沸顾君勿言归轻别吾所讳顿起孙勉次韵答顿起二首挽袖推腰踏破绅旧闻携手上天门相逢应觉声容似欲话先惊岁月奔新学已皆从许子诸生犹自畏何蕃殿庐直宿真如梦犹记忧时策万言上天门十二东秦比汉京去年古寺共题名早衰怪我遽如许苦学怜君太瘦生茅屋拟归田二顷金丹终扫雪千茎何人更似苏司业和遍新诗满洛城九日黄楼作去年重阳不可说南城夜半千沤发水穿城下作雷鸣泥满城头飞雨滑黄花白酒无人问日暮归来洗鞾袜岂知还复有今年把盏对花容一呷莫嫌酒薄红粉陋终胜泥中千柄锸黄楼新成壁未干清河已落霜初杀朝来白露如细雨南山不见千寻刹楼前便作海茫茫楼下空闻橹鸦轧薄寒中人老可畏热酒浇肠气先压烟消日出见渔村远水鳞鳞山齾齾诗人勐士杂龙虎楚舞呉歌乱鹅鸭一杯相属君勿辞此景何殊泛清霅黄楼太虚以黄楼赋见寄作诗为谢我在黄楼上欲作黄楼诗忽得故人书中有黄楼词黄楼髙十丈下建五丈旗楚山以为城泗水以为池我诗无杰句万景骄莫随夫子独何妙雨雹散雷椎雄词杂今古中有屈宋姿南山多磬石清滑如流脂朱蜡以摹刻细妙分毫釐佳处未易识当有来者知九日次韵王巩我醉欲眠君罢休已教从事到青州鬓霜饶我三千丈诗律输君一百筹闻道郎君闭东阁且容老子上南楼相逢不用忙归去明日黄花蝶也愁送顿起客路相逢难为乐常不足临行挽衫袖更赏折残菊佳人亦何念悽断阳关曲酒阑不忍去共接一寸烛留君终无穷归驾不免促岱宗已在眼一往继前躅天门四十里夜看扶桑浴回头望彭城大海浮一粟故人在其下尘土相豗蹴惟有黄楼诗千古配淇澳送孙勉昔年罢东武曾过北海县白河翻雪浪黄土如蒸麫桑麻冠东方一熟天下贱是时累饥馑尝苦盗贼变每怜追胥官野宿风裂面君为淮南秀文采照金殿胡为事奔走投笔腰羽箭更被髯叅军豪篇来督战亲程三郡士玊石不能衒欲知君得人失者亦称善君才无不可要使经百鍊吾诗堪咀嚼聊送别酒嚥北海县三郡士李思训画长江絶岛图山苍苍水茫茫大孤小孤江中央崖崩路絶猿鸟去惟有乔木搀天长客舟何处来棹歌中流声抑扬沙平风软望不到孤山久与舩低昂峩峩两烟鬟晓镜开新粧舟中贾客莫漫狂小姑前年嫁彭郎李思训大孤小孤彭郎张安道见示近诗人物一衰谢微言难重寻殷勤永嘉末复闻正始音清谈未足多感时意殊深少年有竒志欲和南风琴荒林蜩乱废沼蛙蝈滛遂欲掩两耳临文但噫瘖萧然王郎子来自缑山隂云见浮丘伯吹箫明月岑遗声落淮泗蛟鼍为悲吟愿公正王度祈招继愔愔附子由次韵世俗甘枉尺所愿求直寻不知一律讹大乐无完音见利心自揺虑害安得深至人不妄言淡如朱丝琴悲伤感旧俗不类骚人滛又非避世翁闵嘿遽阳瘖嘐嘐晨鸡鸣岂问晴与隂世人积寸木坐使高楼岑晩岁卧草庐谁听梁甫吟他年楚倚相倘能记愔愔次韵王巩颜复同泛舟沈郎清瘦不胜衣边老便便带十围躞蹀身轻山上走懽唿舩重醉中归舞腰似雪金钗落谈辩如云玊麈挥忆在钱塘正如此回头四十二年非次韵张十七九日赠子由千戈万槊拥笓篱九日清樽岂复持官事无穷何日了菊花有信不吾欺逍遥琼馆真堪羡取次尘缨未可縻迨此暇时须痛饮他年长剑拄君颐张十七笓篱附子由次韵无限黄花簇短篱浊醪霜蠏正堪持坐曹漫尔夸勤瘁割肉何妨笑诋欺世外尊罍终日放俗间簿领莫相縻茱萸挿遍知人少谈笑须公一解颐次韵王巩独眠居士身心如藁木旅馆孤眼体生粟谁能相思琢白玊服药千朝偿一宿天寒日短银灯续欲往从之车脱轴何人吹断参差竹泗水茫茫鸭头緑次韵王巩留别去国已八年故人今有谁当时交游内未数蔡充儿岂无知我者好爵半已縻争为东阁吏不顾北山移公子表独立与世颇异驰不辞千里远成此一段竒蛾眉亦可怜无奈思饼师无人伴客寝惟有支牀龟君归与何人文字相娯嬉持此调张子一笑当脱颐登云龙山醉中走上黄茅冈满冈乱石如羣羊冈头醉倒石作牀仰看白云天茫茫歌声落谷秋风长路人举首东南望拍手大笑使君狂黄茅冈慎按此首先生手书刋石诗后题云元丰元年九月十七日张天骥苏轼颜复王巩始登此山题云龙草堂石磬折为督邮腰悬作山人室殊非濮上音信是泗濵石慎按此诗施氏原本不载新刻本载续补下巻今附録于此与舒教授张山人叅寥师仝游戯马台书西轩壁兼简颜长道二首古寺长廊院院行此轩偏慰旅人情楚山西断如迎客汴水南来故遶城路失玊钩芳草合林亡白鹤古泉清淡游何以娯庠老坐听郊原琢磬声西轩楚山竹杖芒鞋取次行下临官道见人情天寒菽粟犹栖亩日暮牛羊自入城沽酒独教陶令醉题诗谁似皎公清更寻陋巷颜夫子乞取微言继此声滕县时同年西园人皆种榆栁坐待十亩阴我独种松栢守此一片心君看闾里间盛衰日骎骎种木不种徳聚散如飞禽老时吾不识用意一何深知人得数士重义忘千金西园手所开珍木来千岑养此霜雪根迟彼鸾凤吟池塘得流水龟鱼自浮沉幽桂日夜长白花乱青衿岂独蕃草木子孙已成林拱把不知数会当出千寻樊侯种梓漆寿张富华簪我作西园诗以为里人箴滕县时同年次韵王廷老和张十七九日见寄霜叶投空雀啅篱上楼筋力强扶持对花把酒未甘老膏面染须聊自欺无事亦知君好饮多才终恐世相縻请看平日衘杯口会有金椎为控颐王廷老鹿鸣宴连骑怱怱画鼓喧喜君新夺锦标还金罍浮菊催开宴红蕋将春待入关他日曾陪探禹穴白头重见赋南山何时共乐昇平事风月笙箫坐夜䦨鹿鸣宴夺锦标将春入关慎按此诗施氏原本不载今考据年月从续补下巻移编次韵参寥师寄秦太虚三絶句时秦君举进士不得秦郎文字固超然汉武凭虚意欲仙底事秋来不得解定中试与问诸天定中问天一尾追风抹万蹄崑崙元圃谓朝隮回看世上无伯乐却道盐车胜月题得䘮秋毫久已冥不须闻此气峥嵘何妨却伴参寥子无数新诗咳唾成与参寥师行园中得黄耳蕈遣化何时取衆香法筵斋钵久凄凉寒蔬病甲谁能採落叶空畦半已荒老楮忽生黄耳菌故人兼致白茅姜萧然放箸东南去又入春山笋蕨鄕黄耳蕈附参寥次韵铃阁追随十月强葵心菊脑厌甘凉身行异地老多病路忆故山秋易荒西去想难陪蜀芋南来应得共呉姜白云出处原无定只恐从风入帝乡百步洪王定国访余于彭城一日棹小舟与颜长道携盼英卿三子游泗水北上圣女山南下百步洪吹笛饮酒乘月而归余时以事不得往夜着羽衣伫立黄楼上相视而笑以为李太白死世间无此乐三百余年矣定国既去逾月复与参寥师放舟洪下追懐曩游已为陈迹喟然而叹故作二诗一以遗参寥一以寄定国且示颜长道舒尧文邀同赋云长洪斗落生跳波轻舟南下如投梭水师絶呌凫雁起乱石一线争磋磨有如兔走鹰隼落骏马下注千文坡断絃离柱箭脱手飞电过隙珠翻荷四山眩转风掠耳但见流沫生千涡崄中得乐虽一快何异水伯夸秋河我生乘化日夜逝坐觉一念逾新罗纷纷争夺醉梦里岂信荆棘埋铜驼觉来俛仰失千刼回视此水殊委蛇君看岸边苍石上古来篙眼如蜂窠但应此心无所住造物虽驶如吾何回舩上马各归去多言譊譊师所呵佳人未肯回秋波幼舆欲语防飞梭轻舟弄水买一笑醉中盪浆肩相摩不学长安闾里侠貂裘夜走臙脂坡独将诗句拟鲍谢涉江共採秋江荷不知诗中道何语但觉两颊生微涡我时羽服黄楼上坐见织女初斜河归来笛声满山谷明月正照金叵罗奈何舍我入尘土扰扰毛羣欺卧驼不念空斋老病叟退食谁与同委蛇时来洪上看遗迹忍见屐齿青苔窠诗成不觉双泪下悲吟相对惟羊何欲遣佳人寄锦字夜寒手冷无人呵胭脂坡送参寥师上人学苦空百念已灰冷剑头惟一吷焦谷无新颖胡为逐吾辈文字争蔚炳新诗如玊屑出语便清警退之论草书万事未尝屏忧愁不平气一寓笔所骋颇怪浮屠人视身如丘井頺然寄淡泊谁与发豪勐细思乃不然真巧非幻影欲令诗语妙无厌空且静静故了羣动空故纳万境阅世走人间观身卧云岭醎酸杂衆好中有至味永诗法不相妨此语当更请苦空夜过舒尧文戱作先生堂上霜月苦弟子读书喧两庑推门入室书纵横蜡纸灯笼晃云母先生骨清少眠卧长夜黙坐数更鼓耐寒石砚欲生氷得火铜瓶如过雨郎君欲出先自赞坐客歛袵谁敢侮明朝阮籍过阿戎应作羲之羡懐祖郎君和参寥见寄黄楼南畔马台东云月娟娟正㸃空欲共幽人洗笔砚要传流水入丝桐且随侍者寻西谷莫学山僧老祝融待我西湖借君去一杯汤饼泼油葱祝融慎按此诗施氏原本不载新刻载续补下巻考之外集题云奉答参寥离彭门至淮上见寄今据此移编附参寥原作朅来淮上卧萧宫回首人间万事空院静水沉消薄幔睡余寒日耿修桐南方访古思杯渡北海谈经忆孔融寂寞蒹葭霜雪后何时重倚玊青葱十月十五日观月黄楼席上次韵中秋天气未应殊不用红纱照坐隅山上白云横匹素水中明月卧浮图未成短棹还三崃已约轻舟泛五湖为问登临好风景明年还忆使君无答王定民开缄奕奕满银钩书尾题诗语更遒八法旧闻宗长史五言今复拟苏州笔踪好在留台寺旗队遥知到石沟欲寄䑕须并茧纸请君章草赋黄楼五言拟苏州次韵王廷老退居见寄二首浪蕋浮花不辨春归来方识嵗寒人回头自笑风波地闭眼聊观梦幻身北牖已安陶令榻西风还避庾公尘更搔短发东南望试问今谁裹旧巾王廷老退居附子由作歌吹新城百尺台青山临水巧崔嵬佳人解作回文语狂客能鸣掺鼓雷撷菊传杯醒复醉采菱盪桨去仍回新年闻欲相从饮春酒还须剩作醅接果移花看补篱腰镰手斧不妨持上都新事长先到老圃闲谈未易欺酿酒闭门开社罋杀牛留客解耕縻何时得见纎纎玊右手持杯左捧颐慎按栾城集诗原题云次韵王廷老寄子瞻今东坡集中无台字韵诗疑阙一首又第二章乃次张十七九日韵也先生又有次王廷老和张十七见寄韵诗此章疑亦同时作而编集者讹入此题未可知也次韵颜长道送傅倅两见黄花扫落英南山山寺遍题名宗成不独依岑范鲁卫终当似弟兄去岁云涛浮汴泗与君泥土满衣缨如今别酒休辞醉试听双洪落后声双洪云龙山观烧得云字丁女真水妃寒山便火耘陨霜知已杀坯戸听初焚束煴方熠燿敲石俄氤氲落㸃甘泉烽横烟楚塞氛穷虵上乔木潜蛟蹑浮云惊飞堕伤雁狂走迷痴麏谷蛰起蜩燕山妖窜䕫羵野竹爆哀声幽桂飘寃芬悲同秋照蠏快若夏燎蚊火牛入燕垒燧象奔吴军崩腾井陉口万马皆朱幩摇曵骊山隂诸姨烂红裙方随长风巻忽值絶涧分我本山中人习见匪独闻偶从二三子来访张隐君君家亦何有物象移朝曛把酒看飞烬空庭落缤纷行观农事起畦壠如缬纹细雨发春颖严霜倒秋蕡始知一炬力洗尽狐兎羣甘泉燧象井陉口张隐君慎按以下四首皆戊午冬作施氏原本讹编下巻今移置本巻之末和田国博喜雪畴昔月如昼晩来云暗天玊花飞半夜翠浪舞明年螟螣无遗种流亡稍占田岁丰君不乐钟磬几时编田国博祈雪雾猪泉出城马上作赠舒尧文三年走呉越踏徧千重山朝随白云去暮与栖鸦还翩如得木狖飞走谁能攀一为符竹累坐老敲榜间此行亦何事聊散腰脚顽浩荡城西南乱山如玦环山下野人家桑柘杂榛菅岁晏风日暖人牛相对闲薄雪不盖土麦苗稀可删愿君发豪句嘲诙破天悭雾猪泉敲榜次韵舒尧文祈雪雾猪泉长笑蛇医一寸腹衔氷吐雹何时足苍鹅无罪亦可怜斩颈横盘不敢哭岂知泉下有猪龙卧枕雷车踏隂轴前年太守为旱请雨㸃随人如撒菽太守归国龙归泉至今人咏淇园緑我今又复罹此旱凛凛疲民在沟渎却寻旧迹叩神泉坐客仍携王子渊看草中和乐职颂新声妙语慰华顚晓来泉上东风急须上氷珠老蛟泣怪词欲偪龙飞起险韵不量吾所及行看积雪厚埋牛谁与春工掀百蛰此时还复借君诗余力汰辀仍贯笠挥毫落纸勿言疲惊龙再起震失匙前年太守附黄鲁直次韵老农年饥望人腹想见四溟森雨足林回投璧负婴儿岂闻烹儿翁不哭未论万户无炊烟蛛丝蜗涎经杼轴使君悯雪无肉味煮饼青蒿下盐菽岂云剪爪宜侵肌霜不杀草仍故緑幽灵奰赑西山雾牲肥酒香神未凟得微往从董父餐宁当睡系葛陂渊卜择祠官齐博士暴露致告苍崖顚请天行泽不汲汲尔亦枯鱼过河泣生鹅斩头血未干风马云车坐相及百里旌旗洒玊花使君义动龙蛇蛰老农欢喜有春事唿儿饭牛理蓑笠博士勿叹从公疲明年麦饭滑流匙宋复古画潇湘晩景图三首西征忆南国堂上画潇湘照眼云山出浮空野水长旧游心自省信手笔都忘会有衡阳客来看意渺茫宋复古落落君懐抱山川自屈蟠经营初有适挥洒不应难江市人家少烟邨古木攒知君有幽意细细为寻看经营咫尺殊非少隂晴自不齐径蟠趋后崦水会赴前溪自说非人意曾经入马蹄他年宦游处应指剑山西慎按以上三首施氏原本不载外集编第五巻今从新刻本续补下巻移编赠狄崇班季子狄生臂鹰来见客不会揖踞牀咤得隽借筯数禽入短后掬豹裘犹溅猩血湿指唿索酒尝快作长鲸吸半酣论刀槊怒髪欲起立北方老猘子狂突尚不絷要须此慓悍气压边烽急夜走追锋车生斩活离级持归献天王封侯稳可拾何为走猎师日使羣毛泣狄崇班得隽慎按此诗施氏原本不载外集编第五巻在徐州时作今据此从新刻本续补上巻移编石炭彭城旧无石炭元丰元年十二月始遣人访获于州之西南白土镇之北治銕作兵犀利胜常云君不见前年雨雪行人断城中居民风裂骭湿薪半束抱衾裯日暮敲门无处换岂料山中有遗宝磊落如䃜万车炭流膏迸液无人知阵阵腥风自吹散桹苗一发浩无际万人鼓舞千人看投泥泼水愈光明烁玊流金见精悍南山栗林渐可息北山顽鑛何劳鍜为君铸作百鍊刀要斩长鲸为万段石炭白土镇慎按此诗施氏原本编已未巻首今据本题年月改正苏诗补註巻十七苏诗补註卷十八钦定四库全书苏诗补註巻十八翰林院编修查慎行撰古今体诗四十七首人日猎城南会者十人以身轻一鸟过枪急万人唿为韵得鸟字儿童笑使君忧愠常悄悄谁拈白接䍦令跨金騕褭东风吹湿雪手冷怯清晓忽发两鸣髇相趁飞蝱小放弓一长啸目送孤鸿矫吟诗忘鞭辔不语头自掉归来仍脱粟盐䜴煮芹蓼何似雷将军两眼霜鹘皎黒头巳为将百战意未了马上倒银缾得兎不暇燎少年负竒志蹭蹬百忧绕回首英雄人老死已不少青春还一梦余年真过鸟莫上唿鹰台平生笑刘表湿雪唿鹰台附子由次韵将贤士气振令肃军声悄晨登戏马台一试胡騕褭城空巷无人里社转相晓吾公庶无疾但恐园囿小荆榛一焚荡雉兎皆惊矫翩翩白马将手把青丝掉少小事边徼斩刈轻荼蓼殿前赐鞍勒珂月明皎皎自言得所事强暴无不了庙筭本诗书下策禁焚燎当令百炼刚甘就一指绕低回未尝试坐被世人少秋霜一朝下凌厉见鸷鸟为君整骄惰重立穰苴表将官雷胜得过字代作胡骑入云中急烽连夜过短刀穿卤阵溅血貂裘涴一来辇毂下愁闷惟欲卧今朝从公猎稍觉天宇大一双铁丝箭未发手先唾射杀雪毛狐腰间余一箇一箇台头寺步月得人字风吹河汉扫微云步屧中庭月趁人浥浥炉香初泛夜离离花影欲揺春遥知金阙同清景想见氊车辗暗尘回首旧游真是梦一簪华发岸纶巾台头寺送宋希元相从倾盖只今年送别南台便黯然入夜更歌金缕曲他时莫忘角弓篇三年不顾东邻女二顷方求负郭田我欲归休君未可茂先方议斸龙泉南台宋希元种松得徕字春风吹榆林乱荚飞作堆荒园一雨过戢戢千万栽青松种不生百株望一枚一枚已有余气压千亩槐野人易斗粟云自鲁徂徕鲁人不知贵万灶飞青煤束缚同一车胡为乎来哉泫然解其缚清泉洗浮埃枝伤叶尚困生意未肯回山僧老无子养䕶如婴孩坐待走龙蛇清隂满南台孤根裂山石直榦排风雷我今百日客养此千岁材茯苓无消息双髩日夜催古今一俯仰作诗寄余哀徂徕作书寄王晋卿忽忆前年寒食北城之游走笔为此诗北城寒食烟火微落花胡蜨作团飞王孙出游乐忘归门前骢马紫金鞿吹笙帐底烟霏霏行人举头谁敢睎扣门狂客君不麾更遣倾城出翠帷书生老眼省见稀画图但觉周昉肥别来春物已再菲西望不见红日围何时东山歌采薇把盏一听金缕衣王晋卿周昉肥往在东武与人往反作粲字韵诗四首今黄鲁直亦次韵见寄复和答苻坚破荆州止获一人半中郎老不遇但喜识元叹我今独何幸文字厌竒玩又得天下才相从百忧散隂求我辈人规作林泉伴宁当待垂老仓卒収一旦不见梁伯鸾空对孟光案才难不其然妇女厠周乱世岂无作者于我如既盥独喜诵君诗咸韶音节缓夜光一已多矧获累累贯相思君欲瘦不往我真懦吾侪眷微禄寒夜抱寸炭何时定相过径就我乎馆飘然东南去江水清且暖相与访名山微言师忍粲附鲁直次韵三首公才如洪河灌注天下半风日未尝撄昼夜圣所叹名世三十年穷无歌舞玩入宫又见妬徒友飞鸟散一饱事难谐五车书作伴风雨暗楼台鸡鸣自昏旦虽非锦绣赠欲报青玊案文似离骚经诗窥关雎乱贱生恨学晩曾未奉巾盥昨䝉双鲤鱼远託郑人缓风义薄秋天神明还旧贯更磨荐祢墨推挽起疲懦忽忽未嗣音微阳归候炭仁风从东来拭目望斋馆鸟声日日春栁色弄晴暖漫有酒盈樽何因见此粲人生等尺捶岂耐日取半谁能如秋虫长夜向壁叹朝四与暮三适为狙公玩臭腐暂神竒喑噫即飘散我观万世中独立无介伴小黠而大痴夜气不及旦低首甘豢飬尻脽登俎案所以终日饮醉眠朱碧乱无人明此心忍垢待濯盥仰看东飞云只使衣带缓先生古人学百氏一以贯见义勇必为少作衰俗懦忠言愿回天不忍效吞炭还从股肱郡待诏图书馆投壶得赐金侏儒余饱暖宁令东方公但索长安粲元龙湖海士毁誉畧相半下牀卧许君上牀自永叹丈夫属有念人物非所玩坐令结欢客化为烟雾散武功有大畧亦复寡朋伴咏歌思见之长夜鸣曷旦东南望彭门官道平如案简书束缚人一水不能乱斯文嫓秬鬯可用圭瓒盥诚求活国医何忍弃和缓开疆日百里都内钱朽贯铭功甚俊伟乃见儒生懦且当置是事勿使氷作炭上帝羣玊府道家蓬莱馆曲肱夏簟寒炙背冬屋暖只令文字垂万世星斗粲雪斋君不见峨眉山西雪千里北望成都如井底春风百日吹不消五月行人如冻蚁纷纷世人争夺中谁信言公似赞公人间热恼无处洗故向西斋作雪峯我梦扁舟入呉越长廊静院灯如月开门不见人与牛惟见空庭满山雪雪斋成都言公人牛以双刀遗子由子由有诗次其韵宝刀匣不见但见龙雀环何曾斩蛟蛇亦未切琅玕胡为穿窬辈见之要领寒吾刀不汝问有愧在其肝念此力自藏包之虎皮斑湛然如古井终岁不复澜不忧无所用忧在用者难佩之非其人匣中自长叹我老衆所易屡遭非意干惟有王𤣥通堦庭秀芝兰知子后必大故择刀所便屠狗非不用一岁六七刓欲试百鍊刚要须更泥蟠作诗铭其背以待知者看龙雀环百鍊刚附子由原作彭城一双刀黄金错刀环嵴如双引绳色如青琅玕开匣飞电落入手清霜寒引之置膝上凛然愁肺肝我衰气力微览镜毛髪斑誓将斩鲸鲵静此沧海澜又欲戮犀兕永息行路难有志竟不从抚刀但长叹投刀泪如霰北斗空䦨干归来刈蓬蒿锄田植芳兰惜刀不忍用用亦非所便弃置尘土中坐使锋刄刓牀头夜生光知有蛟螭蟠惭君赠我意时取一磨看游桓山会者十人以春水满四泽夏云多竒峯为韵得泽字东郊欲寻春未见鸎花迹春风在流水凫雁先拍拍孤帆信溶漾弄此半篙碧舣舟桓山下长啸理轻策弹琴石室中幽响清磔磔弔彼泉下人野火失枯腊悟此人间世何者为真宅暮回百步洪散坐洪上石愧我非王襄子渊肯见客临流吹洞箫水月照连璧此欢真不朽回首岁月隔想像斜川游作诗寄彭泽桓山十人戴道士得四字代作少小家江南寄迹方外士偶随白云出卖药彭城市雪霜侵鬓髪尘土汚冠袂赖此三尺桐中有山水意自从夷夏乱七丝久已弃心知鹿鸣三不及胡琴四使君独慕古嗜好与衆异共弔桓魋宫一洒孟尝泪归来鎻尘匣独对断絃喟挂名石壁间寂寞千岁事戴道士次韵田国博部夫南京见寄二絶岁月翩翩下坂轮归来杏子巳生仁深红落尽东风恶栁絮榆钱不当春部夫下坂轮火冷饧稀杏粥稠青裙缟袂饷田头大夫行役家人怨应羡居乡马少游月夜与客饮杏花下杏花飞帘散余春明月入户寻幽人褰衣步月踏花影炯如流水涵青苹花间置酒清香发争挽长条落香雪山城酒薄不堪饮劝君且吸杯中月洞箫声断月明中惟忧月落酒杯空明朝巻地春风恶但见緑叶栖残红送蜀人张师厚赴殿试二首忘归不觉鬓毛斑好事乡人尚往还断岭不遮西望眼送君直过楚王山楚王山云龙山下试春衣放鹤亭前送落晖一色杏花三十里新郎君去马如飞新郎君再次韵答田国博部夫还二首西郊黄土没车轮满面风埃笑路人已放役夫三万指从教积雨洗残春枝上稀疎地上稠忍看红糁落墙头风流别乘多才思归趁西园秉烛游红糁田国博见示石炭诗有铸剑斩佞臣之句次韵答之楚山铁炭皆竒物知君欲斫姦邪窟属镂无眼不识人楚国何曾斩无极玊川狂直古遗民救月裁诗语最真千里妖蟇一寸铁地上空愁虮蝨臣答郡中同僚贺雨水旱行十年饥疫徧九土竒穷所向恶岁岁祈晴雨虽非为已求重请终愧古鬼神亦知我老病入腰膂何曾拜向人此意难不许重云萋已合微润先流础萧萧止还作坐听及三鼓天明将吏集泥土满鞾屦登城望麰麦緑浪风掀舞愧我贤友生雄篇鬬新语君看大熟岁风雨占十五天地本无功祈禳何足数渡河不入境未若无蝗虎而况刑白鹅下策君勿取岁岁祈晴雨拜向人风雨占十五留别叔通元弼坦夫田三昔同寮向我每倾倒当年或龃龉反复看愈好㓂三我部民孝弟化隣保有如袁伯业苦学到衰老石生吾邑子劲立风中草宦游甑生尘饭水媚翁媪我穷交旧絶计拙集枯藁三子尤见存往复纷纻缟迎我淮水北送我睢阳道愿存金石契凛凛贯华皓慎按田三即叔通㓂三即元弼石生即坦夫也叔通时为徐倅故称同寮陈后山㓂参军集序云太常少卿㓂君之子其季曰元弼曾为许州司户参军徐州人也又有次韵元弼三兄诗惟石坦夫不可考先生初自宻移徐故云迎我淮水北今自徐往南京故云送我睢阳道其为离彭城时作无疑施氏原本不载今从补遗上巻移编于此罢徐州往南京马上走笔寄子由五首吏民莫扳援歌管莫凄咽吾生如寄耳宁独为此别别离随处有悲恼縁爱结而我本无恩此涕谁为设纷纷等儿戏鞭镫遭割截道边双石人几见太守发有知当解笑抚掌冠缨絶徐州双石人父老何自来花枝袅长红洗盏拜马前请寿使君公前年无使君鱼鼈化儿童举鞭谢父老正坐使君穷穷人命分恶所向招灾凶水来非吾过去亦非吾功古汴从西来迎我向南京东流入淮泗送我东南行暂别复还见依然有余情春雨涨微波一夜到彭城过我黄楼下朱䦨照飞甍可怜洪上石谁听月中声古汴前年过南京麦老樱桃熟今来旧游处樱麦半黄緑岁月如宿昔人事几反覆青衫老从事坐稳生髀肉聨翩阅三守迎送如转毂归耕何时决田舎我已卜老从事閲三守卜田向何许石佛山南路下有尔家川千畦种秔稌山泉宅龙唇平地走膏乳异时亩一金近欲为逃户逝将解簪绂卖剑买牛具故人岂不懐废宅生蒿稆便恐桐乡人长祠仲卿墓石佛山泉附子由和五首东武厌尘土彭门富溪山从兄百日留退食同跻攀轻帆过百步船底惊雷翻肩舆上南麓眼界涵川原爱此忽忘归愿见且三年我去已匆匆兄来亦奔奔永懐置酒地遶郭多云烟我昔去彭城明日河流至不见五斗泥但见三竿水惊风郁飙怒跳沫髙睥睨㶑灔三月余浮沉一朝事分将食鱼鼈何暇顾邻里悲伤念遗黎指顾出完垒绕堞对连山黄楼丽清泗功成始踰岁脱去如一屣空使西楚氓欲语先垂涕千金筑黄楼落成费百金谁言使君侈聊慰楚人心髙秋吐明月白璧悬青岑晃荡河汉高恍悢窗户深邀我三日饮不去如笼禽使君今呉越虽往将谁寻欲买尔家田归种三顷稻因营山前宅遂作泗濵老竒穷少成事饱暖未应早愿输槖中装田家近无报平生百不遂今夕一笑倒他年数亩宫悬知迫枯藁梁园久芜没何以奉君游故城已耕稼台观皆荒丘池塘尘漠漠雁鹜空迟留俗衰宾客尽不见枚与邹轻舟舍我南呉越多清流泗州僧伽塔我昔南行舟系汴逆风三日沙吹面舟人共劝祷灵塔香火未収旗脚转回头顷刻失长桥却到龟山未朝饭至人无心何厚薄我自懐私欣所便耕田欲雨刈欲晴去得顺风来者怨若使人人祷輙遂造物应须日千变我今身世两悠悠去无所逐来无恋得行固愿留不恶每到有求神亦倦退之旧云三百尺澄观所营今已换不嫌俗士汚丹梯一看云山绕淮甸泗州僧伽塔耕田欲雨二句澄观慎按本篇有我昔我今二语后篇又有再过龟山之句乃自徐移湖时作也先生初赴杭时有将至涡口遇风留宿及发洪泽中途遇大风复还二诗故此云我昔南行舟系汴逆风三日沙吹面也先生于甲寅秋杪自杭守宻至已未夏自徐移湖是为岁五周矣故下首云再过龟山岁五周施氏原本编入倅杭巻中者讹今与龟山一首俱改入本巻凡余之编次即以本诗为証皆此类也附子由和清淮浊汴争强雄龟山下閟支祁宫髙秋水来无远近荡灭洲渚乘城墉千艘衔尾复谁惜万人雨泣哀将穷城中古塔髙百尺下有蜕骨黄金容蛟龙百怪不敢近回风倒浪归无踪越商胡贾岂知道脱身献宝醻元功至人已立万物表刦火仅置毛孔中区区淮汴亦何有一挹可注沧溟东胡为尚与水族较时出变怪惊愚聋呜唿此意不可诘仰视飞栱凌晴空龟山我生飘荡去何求再过龟山岁五周身行万里半天下僧卧一菴初白头地隔中原劳北望潮连沧海欲东游元嘉旧事无人记故垒摧頽今在不龟山书泗州孙景山西轩落日明孤塔青山绕病身知君向西望不媿塔中人孙景山孤塔泗州遇仓中刘景文老兄戱赠一絶既聚伏波米还数魏舒筹应笑苏夫子侥倖得湖州慎按此诗施氏原本不载据诗语仍自徐移湖时作今从续补下巻移编过淮三首赠景山兼寄子由好在长淮水十年三往来功名真已矣归计亦悠哉今日风怜客平时浪作堆晩来洪泽口捍索响如雷三往来过淮山渐好松桧亦苍然蔼蔼藏孤寺泠泠出细泉故人真吏隐小槛带巖偏却望临淮市东风语笑传临淮回首濉阳幕簿书高没人何时桐栢水一洗庾公尘此去渐佳境独游长惨神待君诗百首来写浙西春濉阳桐栢水附子由次韵三首出处平生共江淮恨不来宦游良误我老病赋懐哉狥物终今世量书尽几堆归耕少忧患惟有仰春雷龟山昔同到松栢故依然红印封盐䜴黄罂分井泉青天擕杖处晩日落帆偏无限相思意新诗句句传行役饶新喜临川逢故人相看对泉石怜我在埃尘会合终多故分张类有神南游得如愿梦想霅溪春舟中夜起微风萧萧吹菰蒲开门看雨月满湖舟人水鸟两同梦大鱼惊窜如奔狐夜深人物不相管我独形影相嬉娯暗潮生渚弔寒蚓落月挂栁看悬蛛此生忽忽忧患里清镜过眼能须臾鸡鸣钟动百鸟散船头击鼔还相唿余去金山五年而复至次旧诗韵赠宝觉长老谁能斗酒博西凉但爱斋厨法䜴香旧事真成一梦过髙谈为洗五年忙清风偶与山阿曲明月聊随屋角方稽首愿师怜久客直将归路指茫茫附秦少游次韵云峯一变隔炎凉犹喜重来饭积香宿鸟水干迎晓閙乱帆天际受风忙青鞋踏雨寻幽径朱火笼纱语上方珍重故人敦妙契自怜身世两微茫大风留金山两日塔上一铃独自语明日顚风当断渡朝来白浪打苍崖倒射轩窗作飞雨龙骧万斛不敢过渔艇一叶从掀舞细思城市有底忙却笑蛟龙为谁怒无事久留童仆怪此风聊得妻孥许灊山道人独何事夜半不眠听粥鼓塔铃语龙骧渔艇慎按先生自徐移湖过髙邮与少游参寥同行游金山时两公皆在焉故前篇少游有和诗此篇结句所云灊山道人即参寥也施氏原本讹编倅杭巻中今改正游惠山余昔为钱塘倅往来无钖未尝不至惠山既去五年复为湖州与髙邮秦太虚杭僧参寥同至览唐处士王武陵窦羣朱宿所赋诗爱其语清简萧然有出尘之姿追用其韵各赋三首梦里五年过觉来双髩苍还将尘土足一步猗澜堂俯窥松桂影仰见鸿鹤翔炯然肝肺间已作氷玊光虚明中有色清净自生香还从世俗去永与世俗忘惠山王武陵窦羣朱宿猗澜堂附王武陵原作秋日游古寺秋山正苍苍泛舟次巖壑稽首金仙堂下有寒泉流上有珍禽翔石门吐明月竹木涵清光中夜何沈沈但闻松桂香旷然出尘境幽虑澹已忘薄云不遮山疎雨不湿人萧萧松径滑策策芒鞋新嘉我二三子皎然无缁磷胜游岂殊昔清句仍絶尘弔古泣旧史疾䜛歌小旻哀哉扶风子难与巢许隣附窦羣原作共访青山寺曾隐南朝人问世松桂老开襟言笑新步移月亦出水映石磷磷予洗肠中酒君濯缨上尘结彩入幽抱清气达苍旻信此澹忘归淹留氷玊邻敲火发山泉烹茶避林樾明窓倾紫盏色味两竒絶吾生眠食耳一饱万想灭颇笑玊川子饥㺯三百月岂如山中人睡起山花发一瓯谁与共门外无来辙紫盏附朱宿原作古寺隐秋山登攀度林樾悠然青莲界此地尘境絶机闲任昼昏虑淡知生灭微吹递遥泉疎松对残月庭虚露华缀池净荷香发心悟形未留迟迟履归辙附秦太虚次韵三首辍棹纵幽讨篮舆入青苍圆顶如邀迓旃檀燎深堂层峦淡如洗杰阁森欲翔林芳含雨滋岫日隔林光涓涓续清熘靡靡传幽香俯仰佳览眺悠然身世忘使君厌机械所与惟散人顾慙蒹葭陋谬倚琼林新上干青磝磝下瞩白磷磷洞天不知老金界无栖尘缅彼人间世乌蟾阅青旻讵得踵三隐山阿相与邻楼观相复重邈然閟清樾九龙吐清泠㶁㶁曾未絶罂缶走千里真珠犹不灭况复从茶仙兹焉试葵月岸巾尘想消散䇿佳兴发何以慰遨嬉操觚继前辙附参寥次韵三首山烟弄灭没山木含葱苍刺舟傍遥岸理䇿升虚堂周遭瞩层巘矫矫如翺翔下瞰平田流澹然浮日光青篁解初箨洗雨闻幽香虽云迫前途真赏岂易忘松门暗朝雨寂厯无行人蔓草忽穿径卉木郁以新堦泉潄石齿照眼光磷磷使君美无度卓荦遗嚣尘风标傲竹栢谈笑凌穷旻何媿沈㝠子卧霞吞结邻扬帆渡江来洗眼惊翠樾云姿既容裔鸟㺯更清絶凌梯访前踪蜿蜿亦未灭嗟我鱼目光畴能缀明月狂墨扫琅玕风烟坐中发殊胜区中人茫茫走飞辙附李端叔次韵三首曾为惠山客心已寄莽苍知今㡬何时常在山间堂淹留情莫摰怅望自疑翔聨翩得秀句古殿逢灯光耳冷彻孤神境幽拂清香买舟行有期此兴安能忘三子骨已朽来者非一人箫声起孤凤抑按皆清新松隂贮老月藓晕涵苍磷﨑岖固有屡千载无纎尘物物吾已矣今昔均可旻何当事一㕓顾水终为邻膏肓有前人老意系丛樾差池纷缤霜味蜡火已絶一啜风潄液幽思起复灭讵惭数及七缅子在明月疎更蹇修途景耿重激发泠然倘可御千古同一辙赠惠山僧惠表行徧天涯意未䦨将心到处遣人安山中老宿依然在案上楞严已不看欹枕落花余㡬片闭门新竹自千竿客来茶罢空无有卢橘杨梅尚带酸惠表老宿楞严赠钱道人书生苦信书世事仍臆度不量力所负轻出千钧诺当时一快意事过有余怍不知几州铁铸此一大错我生涉忧患常恐长罪恶静观殊可喜脚浅犹容却而况钱夫子万事初不作相逢更何言无病亦无药无病无药与秦太虚参寥会于松江而关彦长徐安中适至分韵得风字二首呉越溪山兴未穷又扶衰病过垂虹浮天自古东南水送客今朝西北风絶境自忘千里远胜游难复五人同舟师不会畱连意拟看斜阳万顷红松江垂虹二子縁诗老更穷人间无处吐长虹平生睡足连江雨尽日舟横擘岸风人笑年来三黜惯天教我辈一尊同知君欲写长相忆更送银盘尾鬛红附秦太虚作松江浩无旁垂虹跨其上漫然衔洞庭领畧非一状恍如阵平野万马攒穹帐离离云抹山窅窅天粘浪烟中渔唱起鸟外征㠶飏愈知宇宙寛斗觉东南壮太史主文盟诸豪尽诗将超摇外形检语笑供颉颃便娟弃追逐拨刺亦从放独留三百缸聊用沃轩旷附参寥作蜿蜒跨长虹呉会称极观沦涟㡬万顷放目失垠岸倒影射遥山青螺㸃空半从来夸震泽胜事无昏旦破浪涌长鬐排空度飞翰肺肝入清境划若春氷泮安得凌九垓从公游汗漫次韵关令送鱼举网惊唿得巨鱼馋涎不易忍流酥更烦赤脚长须老来听西风十幅蒲关令次韵秦太虚见戏耳聋君不见诗人借车无可载留得一钱何足赖晩年更似杜陵翁右臂虽存耳先聩人将蚁动作牛鬬我觉风雷真一噫闻尘扫尽根性空不须更枕清流派大朴初散失浑沌六凿相攘更胜败眼花乱坠酒生风口业不停诗有债君知五藴皆是贼人生一病今先差但恐此心终未了不见不闻还是碍今君疑我特佯聋故作嘲诗穷崄怪须防额痒出三耳莫放笔端风雨快五藴是贼端午徧游诸寺得禅字肩舆随所适遇胜輙流连焚香引幽步酌茗开净筵微雨止还作小窗幽更妍盆山不见日草木自苍然忽登最高墖眼界穷大千卞峯照城郭震泽浮云天深沈既可喜旷荡亦所便幽寻未云毕墟落生晩烟归来记所厯耿耿清不眠道人亦未寝孤灯同夜禅最髙墖大千卞峯震泽附秦太虚作太史抱孤韵畅懐在登临别乘载邹枚佳辰事幽寻参差水石瘦窈窕房栊深清磬发疎箔妙香横素襟复登窣堵坡环回瞩嵚崯双溪贯城郭暝色带孤禽凉飇动爽籁薄雨生微隂尘想澹清涟牢愁洗芳斟挥笺订往古援毫示来今愧无刻烛敏续此金玊音送刘寺丞赴余姚中和堂后石楠树与君对牀听夜雨玊笙哀怨不逢人但见香烟横碧缕讴吟思归出无计坐想蟋蟀空房语明朝开鏁放观潮豪气正与潮争怒银山动地君不看独爱清香生云雾别来聚散如宿昔城郭空存鹤飞去我老人间万事休君亦洗心从佛祖手香新写法界观眼净不觑登伽女余姚古县亦何有龙井白泉甘胜乳千金买断顾渚春似与越人降日注刘寺丞中和堂听雨余姚古县龙井白泉顾渚春日注苏诗补註巻十八苏诗补註卷十九钦定四库全书苏诗补註巻十九翰林院编修查慎行撰古今体诗五十首愼按元丰二年四月二十九日先生到湖州任七月二十八日中使到湖追摄八月十八日赴台狱十二月二十八日狱具谪黄州团练副使在狱出狱诗共十一首施氏原本编遗诗巻中胡仔云此数诗东坡不欲传于世盖手自芟者今从编年例附入湖州以后霅上访道人不遇花光红满栏草色緑参岸不逢青眼人长歌白石涧慎按此诗施氏原本不载新刻载续补下巻据外集编湖州巻中题云霅上访道人不遇诸本作灵上者讹今改正移编李公择过髙邮见施大夫与孙莘老赏花诗忆与仆去岁㑹于彭门折花餽笋故事作诗二十四韵见戏依韵奉荅亦以戏公择云汝阳真天人绢帽着红槿纒头三百万不买一笑哂共夸青山峯曲尽花不陨当时谪仙人逸韵谢封畛诗成天一笑万象解寒窘惊开小桃杏不待雷发轸余波尚涓滴乞与居易稹尔来谁复见前辈风流尽寂寞两诗人残红对樱笋饥肠得一醉妙语传不冺君来恨不与更复相牵引我老心已灰空烦扇余烬天游照六凿虚室扫充牣悬知色竟空那复嗜乌吻萧然一方丈居士老龎藴散花从满裓不荅天女问故人犹故目怨句写余恨疑我此心在遮防费栏楯应虞已毙蛇折尾时一蠢仄闻孟光贤未学处仲忍寄招应已足左右侍云鬒何时花月夜羊酒谢不敏此生如幻耳戏语君勿愠应同亡是公一对子虚听折花餽笋汝阳天人樱笋栏楯乌吻慎按唐书艺文志有南卓羯鼓録一巻考呉兴志卓徳宗朝人与张志和同时有和渔父词五首施氏补註所引羯鼓録讹南卓为南京不止一处附辨于此王巩清虚堂清虚堂里王居士闭眼观心如止水水中照见万象空敢问堂中谁隐几呉兴太守老且病堆案满前长渴睡愿君勿笑反自观梦幻去来殊未已长疑安石恐不免未信犀首终无事勿将一念住清虚居士与我盖同耳清虚堂观身如止水次韵答王巩我有方外客颜如琼之英十年尘土窟一寸氷雪清朅来从我游坦率见真情顾我无足恋恋此山水清新诗如弹丸脱手不暂停昨日放鱼回衣巾满浮苹今日扁舟去白酒载乌程山头见月出江路闻鼍鸣莫作孺子歌沧浪濯吾缨吾诗自堪唱相子棹歌声慎按此诗施氏原本编入彭城巻中细观诗语极道山水之胜当是先生守湖州定国复来相访与清虚堂诗同时作也若在彭城不应有白酒载乌程之句故改编于此和孙同年卞山龙洞祷晴呉兴连月雨釡甑生鱼蛙往问卞山龙曷不安厥家梯空尚巉絶俯视惊谽谺神井涌云盖隂崖垂藓花交流百道泉赴谷走羣蛇不知落何处隐隐如缫车我来叩石户飞鼠翻白鸦寄语洞中龙睡味岂不嘉雨师少弭节雷师亦停挝积水得反壑稻苗出泥沙农夫免菜色龙亦饱豚豭看君拥黄䌷髙卧放晩衙孙同年卞山龙洞神井乘舟过贾収水阁収不在见其子三首爱酒陶元亮能诗张志和青山来水槛白雨满渔蓑泪垢添丁面贫低举案蛾不知何所乐竟夕独酣歌贾収水阁添丁举案袅袅风蒲乱猗猗水荇长小舟浮鸭緑大杓泻鵞黄得意诗酒社终身鱼稻乡乐哉无一事何处不清凉曵杖青苔岸系船枯柳根徳公方上冡季路独留言已占蒲鱼港更开松菊园从兹来往数儿女自譍门次韵孙祕丞见赠感槪清哀似变风老于诗句耳偏聪迂疎自笑成何事冷淡谁能用许功不怕飞蚊如立豹肯随白鸟过垂虹吟哦相对忘三伏拟泛氷溪入雪宫孙祕丞飞蚊如豹白鸟与客游道塲何山得鸟字清溪到山尽飞路盘空小红亭与白墖隐见乔木杪中休得小菴孤絶寄云表洞庭在北户云水天渺渺菴僧俗縁尽净业洗未了十年画鹊竹益以诗自绕髙堂俨像设禅室各深窈奔泉何处来华屋过溪沼何山隔幽谷去路清且悄长松度翠蔓絶壁挂啼鸟我友自杭来尚叹所厯少归途风雨作一洗红日燎俄惊万窍号黒雾巻蓬蓼舟人纷变色坐羡轻鸥矫我独唤酒杯醉死胜流殍书生例强狠造物空烦扰更将掀舞势把烛画风篠美人为破颜正似腰支袅明朝更陈迹清景堕空杳作诗记余欢万古一昏晓白墖慎按更将掀舞势四句诸刻本另作五言絶句一首明属重出今移原题作四句注脚以正向来之譌仆去杭五年呉中仍岁大饥疫故人往往逝去闻湖上僧舎不复往日繁丽独净慈本长老学者益盛作诗寄之来往三呉一梦间故人半作冢累然独依旧社传真法要与遗民度厄年赵叟近闻还印绶竺翁先已反林泉何时策杖相随去任性逍遥不学禅净慈本长老赵叟还印绶竺翁舶趠风呉中梅雨既过飒然清风弥旬岁岁如此湖人谓之舶趠风是时海舶初回云此风自海上与舶俱至云尔三旬已过黄梅雨万里初来舶趠风㡬处萦回度山曲一时清驶满江东惊飘䔩䔩先秋叶唤醒昏昏嗜睡翁欲作兰台快哉赋却嫌分别问雌雄舶趠风黄梅雨丁公黙送蝤蛑溪边石蟹小于钱喜见轮囷赤玊盘半壳含黄宜㸃酒两螯砍雪劝加餐蛮珍海错闻名久怪雨腥风入坐寒堪笑呉兴馋太守一诗换得两尖团丁公黙石蟹小于钱赤玊盘含黄海错尖团送孙着作赴考城兼寄钱醇老李邦直二君于孙处有书见及使君闲如云欲出谁肻伴清风独无事一啸亦可唤来从白苹洲吹我明月观门前远行客青衫流白汗问子何匆匆王事不可缓故人钱与李清庙两圭瓒蔚为万乘器尚记沟中断子亦东南珍价重不可算别情何以慰酒尽对空案惟持一榻凉劝子巾少岸此风那复有尘土飞灰炭欲寄二大夫发发不可绊孙着作钱李考城白苹洲明月观发发泛舟城南会者五人分韵赋诗得人皆苦炎字四首城中楼阁似鱼鳞不见清风起白苹试选苕溪最深处仍唿我辈不覊人窥船野鹤何曾下见烛飞虫空自驯遶郭荷花一千顷谁知六月下塘春苕溪遶郭荷花下塘苦热诚知处处皆何当危坐学心斋海螯要共诗人把溪月行遭雾雨霾乡国飘零断书信弟兄流落隔江淮便应筑室苕溪上荷叶遮门水浸堦紫蟹鲈鱼贱如土得钱相付何曾数碧筩时作象鼻弯白酒微带荷心苦运肘风生看斫鲙随刀雪落惊飞缕不将醉语作新诗饱食应慙腹如鼓得钱斫鲙桥上游人夜未厌共依水槛立风檐楼中煮酒初尝芡月夜新粧半出帘南郭清游继颜谢北忩归卧等羲炎人间寒热无穷事自笑疎顽不受痁痁与王郎夜饮井水呉兴六月水泉温千顷菰蒲聚鬬蚊此井独能深一丈源龙如我亦如君王郎次韵李公择梅花诗人固长贫日午饥未动偶然得一饱万象困嘲㺯寻花不论命爱雪长忍冻天公非不怜听饱即喧閧君为三郡守所至满宾从江湖常在眼诗酒事豪纵奉使今折磨清比于陵仲永懐茶山下携妓修春贡更忆槛泉亭插花云髻重萧然卧灊麓愁听春禽咔忽见早梅花不饮但孤讽诗成独寄我字字愈头痛嗟君本侍臣笔槖从上雍脱鞾吟芍药给札赋云梦何人慰流落嘉蘤天为种杯倾笛中吟帽拂果下鞚感时念覊旅此意吾侪共故山今何有桐花集么凤君亦忆匡庐归扫藏书洞何当种此花各抱汉隂罋三郡守茶山修贡槛泉亭卧灊麓送渊师归径山我昔尝为径山客至今诗笔余山色师住此山三十年妙语应须得山骨谿城六月水云蒸飞蚊勐捷如花鹰羡师方丈氷雪冷兰膏不动长明灯山中故人知我至争来问信今何似为言百事不如人两眼犹能书细字送表忠观钱道士归杭熙宁十年诏以龙山废佛祠为表忠观元丰二年通教自杭来见予于吴兴问观亦卒工乎曰未也杭人比岁不登莫有助我者余曰异哉杭人重施轻财是不独为福田也将自托于不朽今岁成矣子其行乎及还作诗送之先王旧徳在民心着令称忠上意深堕泪行看会祠下挂名争欲刻碑隂凄凉破屋尘凝坐憔悴云孙雪满簪未信诸豪容郭解却从他县施千金表忠观堕泪碑隂云孙次韵周开祖长官见寄俯仰东西閲数州老于岐路岂伶优初闻父老推谢令旋见儿童迎细侯政拙年年祈水旱民劳处处避嘲讴河吞巨野那容塞盗入䝉山不易搜仕道固应惭孔孟扶顚未可责由求渐谋田舎犹懐禄未脱风涛且傍洲惘惘可怜真丧狗时时相触是虚舟朅来震泽都如梦只有苕溪可倚楼斋酿酸甜如蜜水乐工零落似风瓯远思颜栁并诸谢近忆张陈与老刘风定轩忩飞豹脚雨余栏槛上蜗牛旧游到处皆苍藓同甲惟君尚黒头忆昔湖山共寻胜相逢杯酒两忘忧醉看梅雪清香过夜棹风船骇汗流百首共成山上集三人同作月中游海南未起垂天翼涧底仍依径寸庥已许春风归过我预忧诗笔老难酬此生岁月行飘忽晩节功名亦谬悠犀首正縁无事饮冯驩应为有鱼留从今更踏青州麴薄酒知君笑督邮周开祖河吞巨野盗入䝉山张陈老刘豹脚林子中以诗寄文与可及余与可既没追和其韵斯人所甚厌投畀毎不受欲其少须臾夺去唯恐后云谁尸此职无乃亦假守赋才有巨细无异斛与斗胡不安其分但听物所诱时来各飞动意合无妍丑坐令鸡栖车长载朱伯厚平生无一旅既死咤万口自闻与可亡胸臆生堆阜悬知临絶意要我一执手相望五百里安得自其牖遗文付来哲后事待诸友伶俜嵇绍孤老病孟光偶世人贱目见争笑千金帚君诗与楚词识者当有取但知爱墨竹此叹吾巳久故人多厚禄能复哀君否不见林与苏饥寒自奔走林子中与可亡嵇绍孤与王郎昆仲及儿子迈遶城观荷花登岘山亭晩入飞英寺分韵得月明星稀四首昨夜雨鸣渠晓来风袭月萧然欲秋意谿水清可啜环城三十里处处皆佳絶蒲莲浩如海时见舟一叶此间真避世青蒻低白髪相逢欲相问已逐惊鸥没岘山亭飞英寺清风定何物可爱不可名所至如君子草木有嘉声我行本无事孤舟任斜横中流自偃仰适与风相迎举杯属浩渺乐此两无情归来两溪间云水夜自明君子风苕水如汉水鳞鳞鸭头青吴兴胜襄阳万瓦浮青㝠我非羊叔子媿此岘山亭悲伤意则同岁月如流星从我两王子髙鸿插修翎湛辈何足道当以徳自铭湛辈吏民怜我嬾鬭讼日已稀能为无事饮可作不夜归复寻飞英游尽此一寸晖撞钟履声集顚倒云山衣我来无时节杖屦自推扉莫作使君看外似中已非撞钟次韵章子厚飞英留题欵段曾陪马少游而今人在凤麟洲黄公酒肆如重过杳杳白苹天尽头慎按宋史章惇本传熙宁中出知湖州徙杭州入为翰林学士元丰三年拜参知政事先生来呉兴正子厚为翰林学士时也故云而今人在凤麟洲此诗施氏原本不载新刻编续补遗下巻今因题附録城南县尉水亭得长字两尉郁相望东西百步塲挥旗蒲柳市伐鼓水云乡已作观鱼槛仍开射鸭堂全家依画舫极目乱红粧㶑㶑波头细疎疎雨脚长我来闲濯足溪涨欲浮牀泽国山围里孤城水影旁欲知归路处苇外记风樯县尉水亭与胡祠部游法华山陂湖欲尽山为界始见寒泉落髙派道人未放泉出山曲折虚堂泻清快使君年老尚儿戏緑棹红船舞澎湃一笑翻杯水溅帬余欢濯足波生隘长松搀天龙起立苍藤倒谷云崩壊仰穿䝉宻得清旷一览震泽吁可怪谁云四万八千顷渺渺东尽日所晒归途十里尽风荷清唱一声闻露薤嗟予少小慕真隐白髪青衫天所械忽逢佳士与名山何异枯杨便马疥君犹鸾鹤偶飘堕六翮如云岂长铩不将新句纪兹游恐负山中清净债胡祠部法华山一览震泽东尽日晒枯杨马疥又次前韵赠贾耘老具区吞灭三州界浩浩汤汤纳千派从来不着万斛船一叶渔舟恣奔快仙坛古洞不可到空听余澜鸣湃湃今朝偶上法华岭纵观始觉人寰隘山头卧碣弔孤冡下有至人僵不壊空余白棘网秋虫无复青莲出幽怪我来徙倚长松下欲掘茯苓亲洗晒闻道山中富竒药往往灵芝杂葵薤诗人空腹待黄精生事只看长柄械今年大熟期一饱食叶微虫真癣疥白花半落紫穗香攘臂欲助磨鎌铩安得山泉变春酒与子一洗寻常债三州界纳千派仙坛古洞山头卧碣不壊长松黄精大熟赵閲道高斋见公奔走谓公劳闻公隐退云公高公心底处有高下梦幻去来随所遭不知高斋竟何义此名之设縁我曹公年四十已得道俗縁未尽余伊臯功名富贵俱逆旅黄金知系何人袍超然已了一大事挂冠而去真秋毫坐看猿猱落罝罔两手未肯置所操乃知贤达与愚陋岂直相去九牛毛长松百尺不自觉企而羡者蓬与蒿我欲赢粮往问道未应举臂辞卢敖赵閲道髙斋附赵閲道自题高斋絶句二首轩外长溪溪外山卷帘空旷水云间高斋有问如何乐清夜安眠白日闲少时亲手植双松昼爱层隂夜听风今日岁寒踰五纪也应心似主人翁送俞节推吴兴有君子淡如朱丝琴一唱三太息至今有遗音嗟余与夫子相避如辰参犹喜见诸郎窈然清且深异时多良士末路丧初心我生不有命其肻枉尺寻俞节推呉兴君子附子由作不作清时言事官海邦那复久盘桓早依莲社尘縁少新就草堂归计安富贵暂时朝露过江山故国水精寒宦游从此知多事収取楞伽静处看附俞退翁次韵释屩从军早滥官已衰能复尚盘桓迩来齿髪羞相问乞有衡茅觅自安使我襟懐遗内热送君诗句袭人寒知谁便是知音者且作巖溪雪景看次韵答孙侔十年身不到朝廷欲伴骚人赋落英但得低头拜东野不辞中路候渊明舣舟苕霅人安在卜筑江淮计已成千里论交一言足与君盖亦不须倾孙侔倾盖重寄凛然高节照时人不信微官解凂君蒋济谓能来阮籍薛宣真欲吏朱云好诗冲口谁能择俗子疑人未遣闻乞取千篇看俊逸不将轻比鲍参军微官千篇次韵和刘贡父登黄楼见寄并寄子由二首清派连淮上黄楼冠海隅此诗尤伟丽夫子计魁梧世俗轻瑚琏巾箱袭武夫坐令乘传遽奔走为储胥邂逅我已失登临谁与俱贫贪仓氏粟身听冶家橅会合难前定归休试后图腴田未可买穷鬼却须唿二水何年到双洪不受舻至今清夜梦飞辔策天吴计魁梧乘传遽二水与子皆去国十年天一隅数竒逢恶岁计拙集枯梧好士余刘表穷交忆灌夫不矜持汉节犹喜揽桓须清句金丝合高楼雪月俱吟哦出新意指画想前橅自写千言赋新裁六幅图传看一座耸劝着尺书唿莫使骚人怨东流不到呉附子由次韵二首青山开四面白水绕三禺野濶时闻籁人闲旧据梧画船留上客遗蹟问田夫事少日常饮才疎世未须决河初洊至胜事偶相俱燕子卑无取滕王远可橅飞涛隐埤堄落日丽浮图同舎新持节专城敢遽唿未迎行部驾已放下淮舻试问登消暑如何楚与呉蔼蔼才名世骎骎日转禺一时同接淅平昔共栖梧揽辔真壮士拥旄良丈夫尘埃脱缁绶水石慰霜须胜地来相失清尊未暇俱射余空见括铸罢祇观橅归计何当决徂年贵早图槛中终为食鞲上耻闻唿顾我牛羊毳平生一钓舻微官不须满也复试游呉呉江岸晩色兼秋色蝉声杂鸟声壮懐销铄尽回首尚心惊呉江岸慎按此诗施氏原本不载新刻本编续补遗下巻考年谱公前后过呉江或在春夏之交或秋尽或冬杪今诗中所叙乃初秋景物当是已未七月摄赴台狱时作故移于此御史台榆槐竹柏四首榆我行汴堤上厌见榆隂緑千株不盈亩斩伐同一束及居幽囚中亦复见此木蠧皮熘秋雨病叶埋墙曲谁言霜雪苦生意殊未足坐待春风至飞英覆空屋御史台汴隄附子由次韵秋风一何厉吹尽山中緑可怜凌云条化为樵夫束凛然造物意岂复私一木置身有得地不问直与曲青松未必贵枯榆还自足纷然落叶下萧条愧华屋槐忆我初来时草木向衰歇高槐虽经秋晩蝉犹抱叶淹留未云㡬离离见疎荚栖鸦寒不去哀呌饥啄雪破巢带空枝疎影挂残月岂无两翅羽伴我此愁絶抱叶无翅羽附子由次韵盛衰日相寻循环何曾歇攀条擥柔荑回首惊脱叶緑槐隂最厚零落今存荚千林一枯藁平地三尺雪草木何足道盈虚视新月微阳起泉下生意未应絶竹今日南风来吹乱庭前竹低昻中音会甲刄纷相触萧然风雪意可折不可辱风霁竹已回猗猗散青玊故山今何有秋雨荒篱菊此君知健否归扫南轩緑中音会附子由次韵故园今何有犹有百竿竹春雷起新萌不放牛羊触虽无朱栏拥不见红尘辱清风时一过交戞响鸣玊渊明避纷乱归嗅东篱菊嗟我独何为弃此北忩緑柏故园多珍木翠柏如蒲苇幽囚无与乐百日看不已时来拾流胶未忍践落子当年谁所种少长与我齿仰视苍苍干所閲固多矣应见李将军胆落温御史温御史慎按先生赴狱诗共十一首施氏原本止録狱中遗子由二首出狱二首太皇太后挽词二首入遗诗巻中此外俱不载胡仔苕溪丛话谓御史府诸诗先生意不欲传于世故居世英家所刻前集无之施氏在南宋时故尚仍其旧今从续补巻中移入湖州以后黄州以前编年之例应尔也附子由次韵曲如山下藤脆若溪上苇春风一张王秋霜死则已胡为南涧中辛勤种柏子上枝挠云霓下根绞泉齿伐之为梁栋岁月良晩矣白首閲时人君看柱下史已未十月十五日狱中恭闻太皇太后不豫有赦作诗庭柏隂隂昼揜门乌知有赦閙黄昏汉宫自种三生福楚客还招九死魂纵有锄犁及田亩已无面目见丘园只应圣主如尧舜犹许先生作正言太皇太后慎按此诗施氏原本不载新刻本载续补下巻今移编十月二十日恭闻太皇太后升遐以轼罪人不许成服欲哭则不敢欲泣则不可故作挽词二章巍然开济两朝勲信矣才难十乱臣原庙固应祠百世先王何止活千人和熹未圣犹贪位明徳虽贤不及民月落风悲天雨泣谁将椽笔写光尘十月两朝勲原庙何止活千人未报山陵国士知遶林松柏已猗猗一声恸哭犹无所万死酬恩更有时梦里天衢隘云仗人间雨泪变彤帷关雎巻耳平生事白首累臣正坐诗国士知累臣坐诗予以事系御史台狱狱吏稍见侵自度不能堪死狱中不得一别子由故作二诗授狱卒梁成以遗子由圣主如天万物春小臣愚暗自亡身百年未满先偿债十口无归更累人是处青山可埋骨他年夜雨独伤神与君世世为兄弟又结来生未了因柏台霜气夜凄凄风动琅珰月向低梦绕云山心似鹿魂惊汤火命如鸡眼中犀角真吾子身后牛衣愧老妻百岁神游定何处桐乡知葬浙江西慎按先生狱中诗向不入正集南宋人诗话中往往载之多有不同者石林避暑録未满先偿债作未了须还债无归作无家埋骨作藏骨他年作他时眼中作额中百岁作他日何处作何所知葬作应在韵语阳秋埋骨亦作藏骨扪蝨新语世世作今世吾子作无子知葬作知在十二月二十八日䝉恩责授检校水部员外郎黄州团练副使复用前韵二首百日归期恰及春余年乐事最关身出门便旋风吹面走马聨翩鹊啅人却对酒杯浑是梦试拈诗笔已如神此灾何必深追咎窃禄从来岂有因检校员外郎团练副使百日乐事便旋平生文字为吾累此去声名不厌低塞上纵归他日马城东不鬬少年鸡休官彭泽贫无酒隐几维摩病有妻堪笑睢阳老从事为余投劾向江西城东鬭鸡维摩有妻慎按十月二十日以下六章施氏原本俱载遗诗三十一首巻中今据岁月移于此苏诗补註巻十九苏诗补註卷二十钦定四库全书苏诗补註巻二十翰林院编修查慎行撰古今体诗六十首陈州与文郎逸民饮别携手河隄上作此诗白酒无声滑泻油醉行隄上散吾愁春风料峭羊角转河水渺绵𤓰蔓流君已思归梦巴崃我能未到説黄州此生聚散何穷已未忍悲歌学楚囚陈州黄州文逸民子由自南都来陈三日而别夫子自逐客尚能哀楚囚奔驰二百里径来寛我忧相逢知有得道眼清不流别来未一年落尽骄气浮嗟我晚闻道欵启如孙休至言难久服放心不自收悟彼善知识妙药应所投纳之忧患塲磨以百日愁㝠顽虽难化镌发亦巳周平时种种心次第去莫留但余无所还永与夫子游此别何足道大江东西州畏蛇不下榻睡足吾无求便为齐安民何必归故丘南都来陈善知识种种心睡足齐安正月十八日蔡州道上遇雪次子由韵二首兰菊有生意微阳回寸根方忧集暮雪复喜迎朝暾忆我故居室浮光动南轩松竹半倾泻未数葵与萱三径瑶草合一缾井花温至今行吟处尚余履舄痕一朝出从仕永愧李仲元晩嵗益可羞犯雪方南奔山城买废圃藁叶手自掀长使齐安人指説故侯园蔡州井花铅膏染髭须旋露霜雪根不如闭目坐丹府夜自暾谁知忧患中方寸寓羲轩大雪从压屋我非儿女萱平生学踵息坐觉两镫温下马作雪诗满地鞭箠㾗伫立望原野悲歌为黎元道逢射猎子遥指狐兎奔踪迹尚可原窟穴何足掀寄谢李丞相吾将反丘园染髭须方寸附子由原作一首同云自成幄飞雪来无根一为清风巻坐见东方暾重隂偶复合飞霰满南轩油然青春意巳见出土萱老病一不堪惟恃浊酒温开户理松菊扫荡无遗痕巻舒朝夕间谁识造化元干坤本何施中有神怪奔万物极毫末颠倒何足掀老农但知种荷锄理南园过新息留示乡人任师中昔年尝羡任夫子卜居新息临淮水怪君便尔忘故乡稻熟鱼肥信清美竹陂雁起天为黒桐柏烟横山半紫知君坐受儿女困悔不先归弄清泚尘埃我亦失收身此行蹭蹬尤可鄙寄食方将依白足附书未免烦黄耳往虽不及来有年诏恩倘许归田里却下关山入蔡州为买乌犍三百尾任师中新息卜居坐受儿女困过淮朝离新息县初乱一水碧暮宿淮南村巳度千山赤麏鼯号古戍雾雨暗破驿回头梁楚郊永与中原隔黄州在何许想像云梦泽吾生如寄耳初不择所适但有鱼与稻生理巳自毕独喜小儿子少小事安佚相从艰难中肝肺如铁石便应与晤语何止寄衰疾淮南邨云梦泽晤语书黁公诗后过加禄镇南二十五里大许店休马于逆旅祁宗祥家见壁上有幅纸题诗云满院秋光浓欲滴老僧倚杖青松侧只怪髙声问不譍嗔余踏破苍苔色其后题云滏水僧宝黁宗祥谓余此光黄间狂僧也年百三十死于熙宁十年既死人有见之者宗祥言其异事甚多作是诗以足之黁公本名清戒俗谓之戒和尚云黁公昔未化来往淮山曲寿逾两甲子气压诸尊宿但嗟浊恶世不受龙象蹴我来不及见怅望空遗躅霜颅隐白毫鏁骨埋青玉皆云似达摩只履还西竺壁间余清诗字势颇拔俗为吟五字偈一洗凡眼肉鏁骨游净居寺净居寺在光山县南四十里大苏山之南小苏山之北寺僧居仁为余言齐天保中僧惠思过此见父老问其姓曰苏氏又得二山名乃叹曰吾师告我遇三苏则住遂留结菴而父老竟无有葢山神也其后僧智顗见思于此山而得法焉则世所谓思大和尚智者大师是也唐神龙中道岸禅师始建寺于其地广明庚子之乱寺废于兵火至干兴中乃复而赐名曰梵天云十载游名山自制山中衣愿言毕婚嫁携手老翠微不悟俗缘在失身陷危机刑名非夙学陷穽损积威遂恐生死隔永与云山违今日复何日芒鞋自轻飞稽首两足尊举头双涕挥灵山㑹未散八部犹光辉愿从二圣往一洗千刼非徘徊竹溪月空翠摇烟霏钟声自送客出谷犹依依回首吾家山嵗晩将焉归净居光山县惠思智顗道岸两足尊灵山㑹八部二圣梅花二首春来幽谷水潺潺的皪梅花草棘间一夜东风吹石裂半随飞雪度关山何人把酒慰深幽开自无聊落更愁幸有清溪三百曲不辞相送到黄州戏作种松我昔少年日种松满东冈初移一寸根琐细如插秧二年黄茅下一一攒麦芒三年出蓬艾满山散牛羊不见十余年想作龙蛇长夜风波浪碎朝露珠玑香我欲食其膏已伐百本桑人事多乖迕神药竟渺茫朅来齐安野夹路须髯苍㑹开龟蛇窟不惜斤斧疮纵未得茯苓且当拾流肪釡盎百出入皎然散飞霜藁死三彭仇澡换五谷肠青骨凝绿髓丹田发幽光白髪何足道要使双瞳方却后五百年骑鹤还故乡万松亭麻城县令张毅植万松于道周以芘行者且以名其亭去未十年而松之存者十不及三四伤来者之不嗣其意也故作是诗十年栽种百年规好徳无人助我仪县令若同仓庾氏亭松应长子孙枝天公不救斧斤厄野火解怜氷雪姿为问几株能合抱殷勤记取角弓诗万松麻城张毅附孔常父作郁郁青山夹路松行人笑语緑隂中排云架壑无余地洒面侵襟有好风一日劳心非欲速千年流惠亦何穷我来俯仰寻遗爱更喜清虚万虑空张先生先生不知其名黄州故县人本姓卢为张氏所养阳狂垢汚寒暑不能侵常独行市中夜或不知其所止往来者欲见之多不能致余试使人召之欣然而来既至立而不言与之言不应使之坐不可但俯仰熟视传舍堂中久之而去夫孰非传舍者是中竟何有乎然余以有思维心追蹑其意葢未得也熟视空堂竟不言故应知我未天全肯来传舎人皆説能致先生子亦贤脱屣不妨眠粪屋流澌争看浴氷川士廉岂识桃椎妙妄意称量未必然故县能致附子由次韵得罪南来正坐言道人闭口意深全天游本自有真乐羿彀谁知定不贤构火暾暾初吐日飞流滚滚旋成川此心此去如灰冷肻更逢人问复然初到黄州自笑平生为口忙老来事业转荒唐长江绕郭知鱼美好竹连山觉笋香逐客不妨员外置诗人例作水曹郎只慙无补丝毫事尚费官家压酒囊员外置例作水曹郎陈季常所蓄朱陈村嫁娶图二首何年顾陆丹青手画作朱陈嫁娶图闻道一村惟两姓不将门户买崔卢朱陈邨我是朱陈旧使君劝农曾入杏花邨而今风物那堪画县吏催钱夜打门陈季常杏花邨少年时尝过一村院见壁上有诗云夜凉疑有雨院静似无僧不知何人诗也宿黄州禅智寺寺僧皆不在夜半雨作偶记此诗故作一絶佛灯渐暗饥䑕出山雨忽来修竹鸣知是何人旧诗句已应知我此时情定惠院寓居月夜偶出幽人无事不出门偶逐东风转良夜参差玉宇飞木末缭绕香烟来月下江云有态清自媚竹露无声浩如泻巳惊弱栁万丝垂尚有残梅一枝亚清诗独吟还自和白酒已尽谁能借不惜青春忽忽过但恐欢意年年谢自知醉耳爱松风㑹㨂霜林结茅舍浮浮大甑长炊玉熘熘小槽如压蔗饮中真味老更浓醉里狂言醒可怕闭门谢客对妻子倒冠落佩从嘲骂定惠院次韵前篇去年花落在徐州对月酣歌美清夜今年黄州见花发小院闭门风露下万事如花不可期余年似酒那禁泻忆昔扁舟泝巴崃落㠶樊口髙桅亚长江衮衮空自流白髪纷纷宁少借竟无五亩继沮溺空有千篇凌鲍谢至今归计负云山未免孤衾眠客舍少年辛苦真食蓼老境安闲如啖蔗饥寒未至且安居忧患已空犹梦怕穿花踏月饮村酒免使醉归官长骂附子由次韵二首平明坐曹黄昏归终嵗得闲惟有夜已邀明月出墙东更遣清风扫庭下城上青鬟四山合门前白练长江泻谁家髙㑹吹参差邻妇悲歌舂罢亚二年忧患今巳过一夕清光天所借西京诗句出苏李南国风流数王谢巳随孤棹去中原肻顾新科求上舍读书本自比嵇锻学劔要须问曹蔗清觞滟滟君莫违佳句骎骎余已怕狂夫猖狂终累人不返行遭亲党骂十年秋月照相思相从祇有彭门夜露侵笳鼓思城阙寒迫鱼龙舞潭下厌厌夜饮欢自足落落襟怀向人泻秋深河来巨野溢水干楼起滕王亚北海孔公虽好客河内㓂君那得借是非朝野忽纷纭得丧芳菲一开谢明月多情还入户流水何知空绕舍晨餐江市富鳣鲂夜宿山邨足梨蔗坐隅鵩鸟不湏问墙外蝮蛇犹足怕娄公见唾行自干冯老尚多谁定骂附李端叔次韵二首老来不惯离家久独卧一床今八夜抓搔十爪垢巳满降伏千魔心未下荧荧病眼日更昏皎皎孤怀谁与泻恨无蛮帐与睡俱独有笻枝伴身亚华严性海毎深味兠率陀天聊复借平生好书陋颜栁近日作诗几沈谢百年旅梦行将觉万事家园犹未舍妄缘倘或未尝胆佳境安能如食蔗从来少味燕偏知早已忘机䑕休怕行当遂作重屏图阘茸凡材任讥骂良宵明月为谁好记得初来正今夜城头火客咯不断花下鹊栖惊欲下更深未觉单衣怯风细只疑清露泻漂流南北心已老绵歴间关身自亚伤心黄卷不相契过眼青春难更借那知交臂辄深扁骤学问谁与谢家书杳邈隔重岭客饭酸醎真传舍殷勤儿女到双鲤璀璨肴蔬胜木蔗定知何日遂能归却忆今朝真可怕解衣就枕已多三喘咄多言翻自骂安国寺浴老来百事嬾身垢犹念浴衰髪不到耳尚烦月一沐山城足薪炭烟雾䝉汤谷尘垢能几何翛然脱覊梏披衣坐小阁散髪临修竹心困万缘空身安一牀足岂惟忘净秽兼以洗荣辱黙归毋多谈此理观要熟安国寺安国寺寻春卧闻百舌唿春风起寻花栁村村同城南古寺修竹合小房曲槛欹深红看花叹老忆年少对酒思家愁老翁病眼不羞云母乱鬓丝强理茶烟中遥知二月王城外玉仙洪福花如海薄罗匀雾葢新粧快马争风鸣杂珮玉川先生真可怜一生耽酒终无钱病过春风九十日独抱添丁看花发王城玉仙洪福寓居定惠院之东杂花满山有海棠一株土人不知贵也江城地瘴蕃草木只有名花苦幽独嫣然一笑竹篱间桃李漫山总麤俗也知造物有深意故遣佳人在空谷自然富贵出天姿不待金盘荐华屋朱唇得酒晕生脸翠袖巻纱红映肉林深雾暗晓光迟日暖风轻春睡足雨中有泪亦悽怆月下无人更清淑先生饱食无一事散步逍遥自扪腹不问人家与僧舍拄杖敲门看修竹忽逢絶艳照衰朽叹息无言揩病目陋邦何处得此花无乃好事移西蜀寸根千里不易致衔子飞来定鸿鹄天涯流落俱可念为饮一樽歌此曲明朝酒醒还独来雪落纷纷那忍触附赵次公和韵化工妙手开羣木酷向海棠私意独殊姿艳艳杂花里端似神仙在流俗睡起胭脂嬾未匀天然腻理还丰肉繁华増丽态度逺婀娜含娇风韵足岂惟婉娈彤管姝真同窈窕关雎淑未能奔往白玉楼要当贮以黄金屋顾虽风暖欲黄昏脉脉难禁倚修竹可怜俗眼不知贵空抱容光照山谷此花本出西南地李杜无诗恨遗蜀髙才没世孰雕龙后辈补亡难刻鹄貂裘季子客齐安相逢忽慰覊人目当年甫白君可继为花重赋阳春曲把酒因浇垒块胸搜句輙倾空洞腹多情恐作绛云收儿童莫信来轻触次韵乐着作野步老来几不辨西东秋后霜林且降红眼晕见花真是病耳虚闻蚁定非聪酒醒不觉春强半睡起常惊日过中植杖偶逢为黍客披衣闲咏舞雩风仰看落蕊收松粉俯见新芽摘杞丛楚雨还昏云梦泽吴潮不到武昌宫废兴古郡诗无数寂寞闲窗易粗通解组归来成二老风流他日与君同乐着作楚雨武昌宫易粗通二月二十六日雨中熟睡至晩强起出门还作此诗意思殊昏昏也夘酒困三杯午餐便一肉雨声来不断睡味清且熟昏昏觉还卧展转无由足强起出门行孤梦犹可续泥深竹鸡语村暗鸠妇哭明朝看此诗睡语应难读雨晴后步至四望亭下鱼池上遂自干明寺前东冈上归二首雨过浮苹合蛙声满四邻海棠真一梦梅子欲尝新拄杖闲挑菜秋千不见人殷勤木芍药独自殿余春髙亭废已久下有种鱼塘暮色千山入春风百草香市桥人寂寂古寺竹苍苍鹳鹤来何处号鸣满夕阳四望亭雨中看牡丹雾雨不成㸃映空疑有无时于花上见的皪走明珠秀色洗红粉暗香生雪肤黄昏更萧瑟头重欲相扶的皪明日雨当止晨光在松枝清寒入花骨肃肃初自持午景发浓艳一笑当及时依然暮还敛亦自惜幽姿幽姿不可惜后日东风起酒醒何所见金粉抱青子千花与百草共尽无妍鄙未忍污泥沙牛酥煎落蘂次韵乐着作送酒少年多病怯杯觞老去方知此味长万斛覊愁都似雪一壶春酒若为汤汤雪次韵乐着作天庆观醮浊世纷纷肯下临梦寻飞歩五云深无因上到通明殿只许微闻玉珮音天庆观王齐万秀才寓居武昌县刘郎洑正与伍洲相对伍子胥奔吴所从渡江也君家稻田冠西蜀擣玉扬珠三万斛塞江流柹起书楼碧瓦朱栏照山谷倾家取乐不论命散尽黄金如转烛惟余旧书一百车方舟载入荆江曲江上青山亦何有伍洲遥望刘郎薮明朝寒食当过君请杀耕牛压私酒与君饮酒细论文酒酣访古江之濆仲谋公瑾不湏弔一酹波神英烈君王齐万寓居武昌县刘郎洑伍洲书楼仲谋公瑾杜沂游武昌以酴醿花菩萨泉见饷二首酴醿不争春寂寞开最晩青蛟走玉骨羽葢䝉珠幰不粧艳已絶无风香自逺凄凉吴宫阙红粉埋故苑至今微月夜笙箫来翠巘余妍入此花千载尚清婉怪君唿不归定为花所挽昨宵雷雨恶花尽君应返杜沂酴醿花菩萨泉君言西山顶自古流白泉上为千牛乳下有万石铅不媿惠山味但无陆子贤愿君扬其名庶托文字传寒泉比吉士清浊在其源不食我心恻于泉非所患嗟我本何有虚名空自纒不见子栁子余愚汚谿山西山陈季常自岐亭见访郡中及旧州诸豪争欲邀致之戏作陈孟公诗一首孟公好饮宁论斗醉后闗门防客走不妨闲过左阿君百谪终为贤太守老居闾里自浮沉笑问伯松何苦心忽然载酒从陋巷为爱扬雄作酒箴长安富儿求一过千金夀君君笑唾汝家安得客孟公从来只识陈惊坐岐亭游武昌寒谿西山寺连山蟠武昌翠木蔚樊口我来巳百日欲济空搔首坐看鸥鸟没梦逐麕䴥走今朝横江来一苇寄衰朽髙谈破巨浪飞屦轻重阜去人曾几何絶壁寒溪吼风泉两部乐松竹三益友徐行欣有得芝术在蓬莠西上九曲亭衆山皆培塿却看江北路云水𣺌何有离离见吴宫莽莽真楚薮空传孙郎石无复陶公栁尔来风流人惟有漫浪叟买田吾已决乳水况宜酒所须修竹林深处安井臼相将踏胜絶更裹三日糗寒溪西山寺樊口九曲亭吴宫西山戏题武昌王居士予往在武昌九曲西山亭上有题一句云𤣥鸿横号黄槲岘九曲亭即吴王岘山一山皆槲叶其旁即元结陂湖也荷花极盛因为对云皓鹤下浴红荷湖座客皆笑同请赋此诗江干髙居坚关扄犍耕躬稼角挂经篙竿系舸菰茭隔笳鼓过军鸡狗惊解襟顾影各箕踞击劒赓歌几举觥荆筓供脍愧搅聒干锅更戞甘𤓰羮慎按此诗施氏原本不载今从续补遗诗巻中因地改编武昌铜劒歌供奉官郑文尝官于武昌江岸裂出古铜劔文得之以遗余冶铸精巧非锻冶所成者雨余江清风巻沙雷公蹑云捕黄蛇蛇行空中如枉矢电光煜煜烧蛇尾或投以块铿有声雷飞上天蛇入水水上青山如削铁神物欲出山自裂细看两胁生碧花犹是西江老蛟血苏子得之何所为蒯缑弹铗咏新诗君不见凌烟功臣长九尺腰间玉具髙拄颐铜劔定惠院颙师为余竹下开啸轩啼鴂催天明喧喧相诋谯暗蛩泣夜永唧唧自相弔饮风蝉至洁长吟不改调食土蚓无肠亦自终夕呌鸢贪声最鄙鹊喜意可料皆缘不平鸣恸哭等嬉笑阮生已粗率孙子亦未妙道人开此轩清坐黙自照冲风振河海不能号无窍累尽吾何言风来竹自啸冲风石芝元丰三年五月十一日癸酉夜梦游何人家开堂西门有小园古井井上皆苍石石上生紫藤如龙蛇枝叶如赤箭主人言此石芝也余率尔折食一枝衆皆惊笑其味如鸡苏而甘明日作此诗空堂明月清且新幽人睡息来初匀了然非梦亦非觉有人夜唿祁孔宾披衣相从到何许朱栏碧井开琼户忽惊石上堆龙蛇玉芝紫笋生无数锵然敲折青珊瑚味如蜜藕和鸡苏主人相顾一抚掌满堂坐客皆胡卢亦知洞府嘲轻脱终胜嵇康羡王烈神山一合五百年风吹石髓坚如铁鸡苏王烈附子由次韵鸡鸣东海朝日新光䝉洲岛雾雨匀一晞石上徧生耳幽子自食无来宾寄书乞取久未许箬笼蕉囊海神户一掬谁令堕我前无为知我超其数此身不愿清庙瑚但愿归去随樵苏龟龙百嵗岂知道养气千息存其胡尘中学仙定难脱梦里食芝空酷烈中山军府安得闲更试朝霞磨镜铁今年正月十四日与子由别于陈州五月子由复至齐安以诗迎之惊尘急雪满貂裘泪洒东风别宛丘又向邯郸枕中见却来云梦泽南州暌离动作三年计牵挽当为十日留早晩青山映黄髪相看万事一时休附子由次韵西归犹未有莵裘拟就南迁买一丘舟楫自能通蜀道林泉真欲老黄州鱼多钓户应容贳酒熟邻翁便可留从此莫言身外事功名毕竟不如休迁居临臯亭我生天地间一蚁寄大磨区区欲右行不捄风轮左虽云走仁义未免违寒饿劔米有危炊鍼氊无稳坐岂无佳山水借眼风雨过归田不待老勇决凡几个幸兹废弃余疲马解鞍䭾全家占江驿絶境天为破饥贫相乘除未见可弔贺澹然无忧乐苦语不成些临臯亭晓至巴口迎子由去年御史府举动触四壁幽幽百尺井仰天无一席隔墙闻歌唿自恨计之失留诗不忍写苦泪渍纸笔余生复何幸乐事有今日江流镜面净烟雨轻羃羃孤舟如凫鹥㸃破千顷碧闻君在磁湖欲见隔咫尺朝来好风色旗脚西北掷行当中流见笑眼清光溢此邦疑可老修竹带泉石欲买柯氏林兹谋待君必巴口磁湖与子由同游寒溪西山散人出入无町畦朝游湖北暮淮西髙安酒官虽未上两脚垂欲穿尘泥与君聚散若云雨共惜此日相提擕千揺万兀到樊口一箭放熘先凫鹥层层草木暗西岭浏浏霜雪鸣寒谿空山古寺亦何有归路万顷青玻瓈我今漂泊等鸿雁江南江北无常栖幅巾不拟过城市欲踏径路开新蹊却忧别后不忍到见子行迹空余悽吾侪流落岂天意自坐迂濶非人挤行逢山水輙羞叹此去未免勤盐虀何当一遇李八百相哀白髪分刀圭髙安惜此日新蹊李八百宅附子由作千里到齐安三夜语不足劝我勿重陈起游西山麓西山隔江水轻舟乱凫鹜连峯多廻溪盛夏富草木杖䇿看万松流汗升九曲苍茫大江涌浩荡衆山蹙上方寄云端中寺倚巖腹清泉类牛乳烦热须一掬县令知客来行庖映脩竹黄鹅特新煮白酒亦近熟山行得一饱看尽千山緑幽怀苦不遂滞念每烦促归舟浪花暝落日金盘浴妻孥寄九江此㑹难再卜君看孙讨虏百战不揺目犹怜江上台髙㑹饮千斛巾冠堕台下坐使张公哭异时君再来擕被山中宿次韵答子由平生弱羽寄冲风此去归飞识所从好语似珠穿一一妄心如膜退重重山僧有味宁知子泷吏无言只笑侬尚有读书清净业未容春睡敌千钟附子由原作慙愧江淮南北风扁舟千里得相从黄州不到六十里白浪俄生百万重自笑一生浑类此可怜万事不由侬夜深魂梦先飞去风雨对牀闻晓钟武昌酌菩萨泉送王子立送行无酒亦无钱劝尔一杯菩萨泉何处低头不见我四方同此水中天慎按此诗施氏原本不载据外集在黄州作栾城集王子立随子由赴髙安此时必同至黄故连类附编于此和何长官六言作邑君真伯厚去官我岂曼容一㕓愿託仁政六字难赓变风何长官五噫已出东洛三复愿比南容学道未逢潘盎草书犹似杨风潘盎石渠何湏反顾水驿幸足相容长江大欲见庇探支八月凉风水驿清风初号地籁明月自写天容贫家何以娱客但知抹月披风青山自是絶色无人谁与为容説向市朝公子何殊马耳东风观张师正所蓄辰砂将军结髪战蛮溪箧有殊珍胜象犀漫説玉牀收箭镞何曾金鼎识刀圭近闻勐士收丹穴欲助君王铸褭蹏多少空巖人不见自随初日吐虹蜺张师正辰砂玉牀箭镞勐士收丹穴五禽言梅圣俞尝作四禽言余谪黄州寓居定惠院遶舍皆茂林脩竹荒池蒲苇春夏之交鸣鸟百族土人多以其声之似者名之遂用圣俞体作五禽言使君向蕲州更唱蕲州鬼我不识使君宁知使君死人生作鬼㑹不免使君已老知何晚使君向蕲州昨夜南山雨西溪不可渡溪边布谷儿劝我脱破裤不辞脱裤溪水寒水中照见催租瘢去年麦不熟挟弹规我肉今年麦上塲处处有残粟丰年无象何处寻聴取林间快活吟力作力作蚕丝一百箔壠上麦头昂林间桑子落愿侬一箔千两丝缫丝得蛹饲尔雏姑恶姑恶姑不恶妾命薄君不见东海孝妇死作三年干不如广汉龎姑去却还附梅圣俞四禽言泥滑滑苦竹冈雨萧萧马上郎马蹄凌兢雨又急此鸟为君应断肠婆饼焦儿不食尔父向何之尔母山头化为石山头化石可奈何遂作微禽啼不息提胡芦沽美酒风为宾树为友山花撩乱目前开劝尔一杯千万寿不如归去春山云暮万木兮参天蜀天兮何处人言有翼可归飞安用悲啼向髙树次韵子由病酒肺疾发忆子少年时肺病疲坐卧喊呀或终日势若风雨过虚阳作浮涨客冷仍下堕妻孥恐怅望脍炙不登坐终年禁晚食半夜发清饿胃强鬲苦满肺敛腹輙破三彭恣啖囓二竖肯逋播寸田可治生谁劝耕黄稬探怀得真药不待君臣佐初如雪花积渐作樱桃大隔墙闻三嚥隐隐如转磨自兹失故疾阳唱隂辄和神仙多歴试中路或坎坷平生不尽器痛饮知无奈旧人眼看尽老伴余几个残年一斗粟待子同舂簸云何不自珍醉病又一挫真源结棃枣世味等糠莝耕耘当待获愿子勤自课相将赋逺游仙语不用些附子由原作朝䝉麴尘居夜傍糠牀卧鼻香黍过囊中衣已空口角涎虚堕啜尝未云足恣釂恐深坐使君信寛仁髙㑹慰寒饿西楼适新成明月犹半破拥檐青山横拂槛流水播雕盘贮霜实银盎荐秋稬共言文字欢岂待红裙佐惟知醍醐滑不悞叵罗大夜归肺増涨晨起脾失磨清懐忽牢落药饵费调和衰年足奇穷一醉仍坎坷清尊自不恶多病欲何奈闻公话少年举白不论个歌吟杂嘲谑笑语争掀簸平明起相视鋭气曽未挫达人遗形骸驽马怀豆莝不知逃世网但解忧嵗课不见独醒人终费招魂些铁拄杖栁真龄字安期闽人也家宝一铁拄杖如楖栗木牙节宛转天成中空有簧行辄微响栁云得之浙中相传王审知以遗钱镠镠以赐一僧栁偶得之以遗余作此诗谢之栁公手中黑蛇滑千年老根生乳节忽闻铿然爪甲声四坐惊顾知是铁含簧腹中细泉语迸火石上飞星裂公言此物老有神自昔闽王饷吴越不知流落几人手坐看变灭如春雪忽然赠我意安在两脚未许甘衰歇便寻辙迹访崆峒径渡洞庭探禹穴披榛觅药采芝菌刺虎鏦蛟擉蛇蝎㑹教化作两钱锥归来见公未华髪问我铁君无恙否取出摩挲向公説闽王附子由和截竹为杖瘦且轻石坚竹破误汝行削木为杖轻且好道逺木折恐不到闽君铁杖七尺长色如黒蛇气如霜提擕但恐汝无力撞坚遇险安能伤栁公虽老尚强健闭门却扫不复将知公足力无险阻怜公未有登山侣回生四海惟一身袖中长剑为两人洞庭漫天不觉过半酣起舞惊鬼神愿公此杖亦如此适意遨游日千里归来倚壁示时人海外苍茫空自记与潘三失解后饮酒千金敝帚人谁买半额蛾眉世所姸顾我自为都眊矂怜君欲鬬小婵娟青云岂易量他日黄菊犹应似去年醉里未知谁得丧满江风月不论钱苏诗补註巻二十苏诗补註卷二十一钦定四库全书苏诗补註巻二十一翰林院编修查慎行撰古今体诗八十九首正月二十一日往岐亭郡人潘古郭三人送余于女王城东禅庄院十日春寒不出门不知江栁已揺村稍闻决决流氷谷尽放青青没烧痕数亩荒园留我住半瓶浊酒待君温去年今日闗山路细雨梅花正断魂女王城慎按施氏原本此诗真蹟刻石于成都府治题云正月二十一日诸本作二十日讹又按施氏本此诗编上卷末今据年月改正东坡八首余至黄州二年日以困匮故人马正卿哀余乏食为于郡中请故营地数十亩使得躬耕其中地既久荒为茨棘瓦砾之塲而嵗又大旱垦辟之劳筋力殆尽释耒而叹乃作是诗自愍其勤庶几来嵗之入以忘其劳焉废垒无人顾頽垣满蓬蒿谁能捐筋力嵗晩不偿劳独有孤旅人天穷无所逃端来拾瓦砾嵗旱土不膏崎岖草棘中欲刮一寸毛喟然释耒叹我廪何时髙东坡马正卿荒田虽浪莽髙庳各有适下隰种秔稌东原莳枣栗江南有蜀士桑果巳许乞好竹不难栽但恐鞭横逸仍须卜佳处规以安我室家僮烧枯草走报暗井出一饱未敢期瓢饮巳可必蜀士自昔有微泉来从逺岭背穿城过聚落流恶壮蓬艾去为柯氏陂十亩鱼虾㑹嵗旱泉亦竭枯萍粘破块昨夜南山云雨到一犁外泫然寻故渎知我理荒荟泥芹有宿根一寸嗟独在雪芽何时动春鸠行可脍柯氏陂种稻清明前乐事我能数毛空暗春泽鍼水闻好语分秧及初夏渐喜风叶举月明看露上一一珠垂缕秋来霜穗重颠倒相撑拄但闻畦陇间蚱勐如风雨新舂便入甑玉粒照筐筥我久食官仓红腐等泥土行当知此味口腹吾巳许鍼水良农惜地力幸此十年荒桑柘未及成一麦庶可望投种未逾月覆块巳苍苍农夫告我言勿使苗叶昌君欲富饼饵要须纵牛羊再拜谢苦言得饱不敢忘纵牛羊种枣期可剥种松期可斲事在十年外吾计亦已悫十年何足道千载如风雹旧闻李衡奴此䇿疑可学我有同舍郎官居在灊岳遗我三寸甘照座光卓荦百栽倘可致当及春氷渥想见竹篱间青黄垂屋角灊岳潘子久不调沽酒江南村郭生本将种卖药西市垣古生亦好事恐是押牙孙家有十亩竹无时容叩门我穷交旧絶三子独见存从我于东坡劳饷同一飱可怜杜拾遗事与朱阮论吾师卜子夏四海皆弟昆潘子江南村郭生古生马生本穷士从我二十年日夜望我贵求分买山钱我今反累君借耕辍兹田刮毛龟背上何时得成氊可怜马生痴至今夸我贤衆笑终不悔施一当获千龟毛再次前韵三首春机满织回文锦粉泪挥残露井桐人逺寄情书字小栁丝低日晚庭空红牋短写空深恨锦句新翻欲断肠风叶落残惊梦蝶戍边回雁寄情郎羞云歛惨伤春暮细缕诗成织意深头畔枕屏山掩恨日昏尘暗玉窗琴回文慎按题织锦图上回文三首乃江南本诗也经籍志有江南集十巻今其诗讹入先生集中又和人回文五首即少游所记江南本诗也施氏补註本载续补遗下巻谨据百家诗话以再和前韵三首为先生作而以织锦图上回文原诗三首附于后其和人回文五首则移置他集互见巻中用正诸刻之讹附江南本织锦图上回文原作三首春晚落花余碧草夜凉低月半梧桐人随逺雁边城暮雨映疎帘绣阁空红手素丝千字锦故人新曲九廻肠风吹絮雪愁萦骨泪洒缣书恨见郎羞看一首回文锦锦似文君别恨深头白自吟悲赋客断肠愁是断絃琴数日前梦一僧出二镜求诗僧以镜置日中其影甚异其一如芭蕉其一如莲花梦中与作诗君家有二镜光景如湛卢或长如芭蕉或圆如芙蕖飞电着子壁明月入我庐月下合三璧日月跳明珠问子是非我我是非文殊慎按此诗施氏原本不载新刻载续补上巻据外集编黄州巻中今从之岐亭道上见梅花戏赠季常蕙死兰枯菊亦摧返魂香入岭头梅数枝残绿风吹尽一㸃芳心雀啅开野店初尝竹叶酒江云欲落豆稭灰行当更向钗头见病起乌云正作堆返魂香豆稭灰乐全先生生日以铁拄杖为寿二首先生真是地行仙住世因循五百年每向铜人话畴昔故教铁杖鬬清坚入怀氷雪生秋思倚壁蛟龙䕶昼眠遥想人天㑹方丈衆中惊倒野狐禅乐全先生野狐禅二年相伴影随身踏徧江湖草木春擿石旧痕犹在眼闭门髙节欲生鳞畏涂自衞真无敌㨗径争先却累人逺寄知公不嫌重笔端犹自斡千钧附张安道和一首随书初见一枝藤入手方知锻錬精逺寄只缘怜我老闲擕常似共君行静轩独倚身同廋小圃频游脚为轻何日归舟上新洛拄来河岸笑相迎杭州故人信至齐安昨夜风月清梦到西湖上朝来闻好语扣户得吴饷轻圆白晒荔脆酽红螺酱更将西菴茶劝我洗江瘴故人情义重説我必西向一年两仆夫千里问无恙相期结书社未怕供诗帐还将梦魂去一夜到江涨江涨送牛尾貍与徐使君风卷飞花自入帷一尊遥想破愁眉泥深厌听鸡头鹘酒浅欣尝牛尾貍通印子鱼犹带骨披绵黄雀漫多脂殷勤送去烦纎手为我磨刀削玉肌鸡头鹘牛尾貍子鱼附子由作首如貍尾如牛攀条㨗险如猱猴橘柚为浆栗为糇筋肉不足惟膏油深居简出善自谋寻踪发窟并执囚蓄租分散身为羞松薪瓦甑烝浮浮压入糟盎肥欲流熊肪羊酪真比俦引筯将举讯何尤无功窃食人所仇四时词春雨隂隂雪欲落东风和冷惊帘幙渐看逺水绿生漪未放小桃红入蕚佳人瘦尽雪肤肌眉敛春愁知为谁深院无人剪刀响应将白纻作春衣垂栁隂隂日初永蔗浆酪粉金盘冷帘额低垂紫燕忙蜜脾巳满黄蜂静髙楼睡起翠眉嚬枕破斜红未肯匀玉腕半揎云碧袖楼前知有断肠人新愁旧恨眉生緑粉汗余香在蕲竹象牀素手熨寒衣烁烁风灯动华屋夜香烧罢掩重扃香雾空蒙月满庭抱琴转轴无人见门外空闻裂帛声霜叶萧萧鸣屋角黄昏陡觉罗衾薄夜风揺动镇帷犀酒醒梦回闻雪落起来呵手画双鸦醉脸轻匀衬眼霞真态生香谁画得玉如纎手嗅梅花附李端叔次韵四首红緑枝头自开落薄日低云天一幕可堪困绪尚眠蚕未拟芳心先破蕚宝鬟半脱畏侵肌百刻萦香竟属谁旋制称衣宫様窄慵看架上去年衣蜀葵易过红榴永鳞鳞莹角波纹冷水光汗透玉枕凉扇影风揺深院静无言一晌几回颦品尽么絃竟不匀空被梁间偷眼燕黄蜂原是窃香人画图展尽潇湘绿窈窕新词写题竹薄衾笑拂又经年已报莎鸡入重屋渐施帘幕作深扃时看明河歩广庭旋索罗衣防露下隔墙闻呌侍儿声休愿车轮生四角莫向金尊嫌酒薄门外风号雁阵低拥衾同看残灯落辘轳敲冻惊栖鸦睡红笑引燕脂霞未拟雕笼问鹦鹉先投宿酒敌霜花太守徐君猷通守孟亨之皆不饮酒以诗戏之孟嘉嗜酒桓温笑徐邈狂言孟徳疑公独未知其趣尔臣今时复一中之风流自有髙人识通介宁随薄俗移二子有灵应抚掌吾孙还有独醒时徐君猷二子姪安节逺来夜坐三首南来不觉嵗峥嵘夜拨寒灰听雨声遮眼文书原不读伴人灯火亦多情嗟予潦倒无归日今汝蹉跎巳半生免使韩公悲世事白头还对短灯檠安节遮眼灯檠心衰面改瘦峥嵘相见惟应识旧声永夜思家在何处残年知汝逺来情畏人黙坐成痴钝问旧惊唿半死生梦断酒醒山雨絶笑看饥䑕上灯檠落第汝为中酒味吟诗我亦忍饥声便思絶粒真无策苦説归田似不情腰下牛闲方解佩洲中奴长足为生大弨一弛何缘彀已觉翻翻不受檠大弨附子由次韵三首前山积雪暮峥嵘燕坐微闻落瓦声共对一尊通夜语相看万里故乡情信归岭上寒梅逺恨极江南春草生明日青铜添白髪且须醉睡倒灯檠少年髙论苦峥嵘老学寒蝉不复声目断家山空记路手披禅册渐忘情功名久矣知前错婚嫁犹须毕此生家世读书难便废漫留案上铁灯檠谪官似我无归计落第怜渠有屈声握手天涯同一笑倚门岁晩不胜情黄冈俛仰成陈迹白首蹉跎畏后生归去且安南巷乐莫看歌舞醉长檠冬至日赠安节我生几冬至少小如昨日当时事父兄上寿拜脱膝十年閲彫谢白髪催衰疾瞻前惟兄三顾后子由一近者隔涛江逺者天一壁今朝复何幸见此万里姪忆汝总角时啼哭为梨栗今来能慷慨志气坚铁石诸孙行复尔世事何时毕诗成却超然老泪不成滴冬至兄三慎按年谱引本集杂説云元丰辛酉冬至仆在黄州姪安节逺来则此诗与前七律三首乃是年冬所作施氏原本编于岐亭道上见梅花之前似失先后位置今改编雪后到干明寺遂宿门外山光马亦惊堦前屐齿我先行风花误入长春苑云月长临不夜城未许牛羊伤至洁且看鸦鹊弄新晴更须擕被留僧榻待听摧檐泻竹声伯父送先人下第归蜀诗云人稀野店休安枕路入灵关穏跨驴安节将去为诵此句因以为韵作小诗十四首送之索漠齐安郡从来着放臣如何风雪里更送独归人瘦骨寒将断衰髯摘更稀未甘为死别犹恐得生归日上气暾江雪晴光眩野记取到家时锄耰吾正把月明穿破裘霜气澁孤劔归来闭户坐黙数来时店诸兄无可寄一语㑹须酬晚嵗俱黄髪相看万事休黄髪故人如念我为説瘦栾栾尚有身为患巳无心可安吾兄喜酒人今汝亦能饮一杯归诵此万事邯郸枕东阡在何许寒食江头路哀哉魏城君宿草荒新墓临分亦泫然不为穷途泣东阡时一到莫遣牛羊入我梦随汝去东阡松栢青却入西州门永媿北山灵乞墦何足羡负米可忘艰莫谓无车马含羞入劔关我坐名过实讙譁自招损汝幸无人知莫厌家山稳招损竹笥与练帬随时毕婚嫁无事苦相思征鞍还一跨万里却来日一菴仍独居应笑谋生拙团团如磨驴次韵和王巩六首君谈阳朔山不作一钱直巖藏两头蛇瘴落千仭翼雅宜驩兠放频讶虞舜陟暂来已可畏览镜忧面黒况子三年囚苦雾变饮食吉人终不死仰荷天地徳我来黄冈下欹枕江流碧江南武昌山向我如咫尺春蔬黄土软冻笋苍崖坼兹行我累君乃反得安宅遥知丹穴近为斸勾漏石他年分刀圭名字挂仙籍阳朔山三年苦雾黄冈我累君少年带刀劔但识从军乐老大服犁锄解佩付镕铄虽无献㨗功㑹赐力田爵敲氷春捣纸刈苇秋织箔栎林斩冬炭竹坞收夏箨四时俯有取一饱天所酢君生纨绮间欲学非其脚左右玉纎纎束薪谁为缚勿令闻此语翠黛頩将恶笑我一间茆妇姑纷六凿纨绮间欲结千年实先摧二月花故教穷到骨要使寿无涯久巳逃天网何须服日华賔州在何处为子上栖霞寿无涯賔州栖霞邻里有异趣何妨倾葢新殊方君莫厌数面自成亲黙坐无余事回光照此身他年赤墀下玉立看垂绅赤墀下玉立平生我亦轻余子晩嵗人谁念此翁巧语屡曾遭薏苡廋词聊复记芎䓖子还可责同元亮妻却差贤胜敬通若问我贫天所赋不因迁谪始囊空君家玉臂贯铜青下客何时见目成勤把铅黄记宫様莫教弦管作蛮声熏衣渐叹衙香少拥髻遥怜夜语清记取北归擕过我南江风浪雪山倾铜青熏衣衙香元丰四年十月二十二日谒王文父齐万于江南坐上得陈季常书报是月四日种谔领兵深入破杀西夏六万余人获马五千匹衆喜忭唱乐各饮一巨觥闻説官军取乞誾将军旗鼓㨗如神故知无定河边栁得共中原雪絮身乞誾慎按此诗施氏原本不载今据题中年月从新刻本续补下巻改编于此闻洮西㨗报汉家将军一丈佛诏赐天池八尺龙露布朝驰玉关塞㨗书夜到甘泉宫似闻指挥筑上郡巳觉谈笑无西戎牧臣不见天颜喜但惊草木回春容一丈佛洮西慎按王注引立之诗话云东坡在黄时有诗汉家将军一丈佛云云其后作谢御赐书诗复用其间数句今集中无有疑其非全篇云云今考王氏本此诗现在第七巻何云集中所无旧注卤莽如此特为驳正此诗施氏原本不载今从续补下巻移编记梦回文二首十二月二十五日大雪始晴梦人以雪水烹小团茶使美人歌以饮余梦中为作回文诗觉而记其一句云乱㸃余花唾碧衫意用飞燕故事也乃续之为二絶句云颜玉盌捧纎纎乱㸃余花唾碧衫歌咽水云凝静院梦惊松雪落空巖捧纎纎空花落尽酒倾缸日上山融雪涨江红焙浅瓯新火活龙团小碾鬭晴窗三朶花房州通判许安世以书遗予言吾州有异人常戴三朶花莫知其姓名郡人因以三朶花名之能作诗皆神仙意又能自写真人有得之者许欲以一本见惠乃为作此诗学道无成鬓已华不劳千刼漫烝砂归来且看一宿觉未暇逺寻三朶花两手欲遮瓶里雀四条深怕井中蛇画图要识先生面试问房陵好事家房州一宿觉四蛇次韵陈四雪中赏梅腊酒诗催熟寒梅雪鬬新杜陵休叹老韦曲已先春独秀惊凡目遗英卧逸民髙歌对三白迟暮慰安仁三白正月二十日与潘郭二生出郊寻春忽记去年是日同至女王城作诗乃和前韵东风未肯入东门走马还寻去嵗村人似秋鸿来有信事如春梦了无痕江城白酒三杯酽野老苍颜一笑温已约年年为此㑹故人不用赋招魂是日偶至野人汪氏之居有神降于其室自称天人李全字徳通善篆字用笔奇妙而字不可识云天篆也与余言有所㑹者复作一篇仍用前韵酒渴思茶漫扣门那知竹里是仙村巳闻龟䇿通神语更看龙蛇落笔痕色瘁形枯应笑屈道存目击岂非温归来独扫空斋卧犹恐微言入梦魂天人龟策浚井古井没荒莱不食谁为恻瓶罂下两绠蛙蚓飞百尺腥风被泥滓空响闻㸃滴上除青青芹下洗凿凿石沾濡愧童仆杯酒暖寒栗白水渐泓渟青天落寒碧云何失旧秽底处来新洁井在有无中无来亦无失井在有无中红梅三首怕愁贪睡独开迟自恐氷容不入时故作小红桃杏色尚余孤瘦雪霜姿寒心未肯随春态酒晕无端上玉肌诗老不知梅格在更看緑叶与青枝红梅雪里开花却是迟何如独占上春时也知造物含深意故与施朱发妙姿细雨裛残千颗泪轻寒瘦损一分肌不应便杂夭桃杏数㸃微酸已着枝幽人自恨探春迟不见檀心未吐时丹鼎夺胎那是宝玉人頩颊更多姿抱丛暗蘂初含子落盏秾香已透肌乞与徐熙画新様竹间璀璨出斜枝次韵子由寄题孔平仲草菴逢人欲觅安心法到处先为问道菴卢子不须从若士葢公当自过曹参羡君美玉经三火笑我枯桑困八蚕犹喜大江同一味故应千里共清甘孔平仲附子由作近山不作看山计引水能成照水菴闭口忘言终自饱安心度日更谁参简编围绕穿书蠧窗户低回作茧蚕我亦一轩容膝住敝裘粗饭有余甘附孔毅父次韵二公俊轨皆千里两首新诗寄一菴大隐市朝希柱史好奇兄弟有岑参雪天冻坐痴于雀雨夕春眠困若蚕不是本来忘世味便投闲寂亦难甘二虫君不见水马儿步步逆流水大江东流日千里此虫趯趯长在此君不见鷃滥堆决起随冲风随风一去宿何许逆风还落蓬蒿中二虫愚智俱莫测江边一笑无人识陈季常见过三首仕宦常畏人退居还喜客君来辄馆我未觉鸡黍窄东坡有奇事巳种十亩麦但得君眼青不辞奴饭白送君四十里只使一帆风江边千树栁落我酒杯中此行非逺别此乐固无穷但愿长如此来往一生同闻君开龟轩东槛俯乔木人言君畏事欲作龟头缩我知君不然朝饭仰旸谷余光幸分我不死安可独谢人惠云巾方舄二首燕尾称唿理未便翦裁云叶却天然无心只是青山物覆顶宜归紫府仙转觉周家新様俗未容陶令旧名传鹿门佳士勤相赠黒雾𤣥霜合比肩头巾胡鞾短靿格麤疎古雅无如此様殊妙手不劳盘作凤轻身只欲化为凫魏风褊俭堪羞葛楚客豪华可笑珠拟学梁家名解脱便于禅坐作跏趺慎按前一首赋云巾后一首赋方舄两诗施氏原本俱不载新刻载续补下巻外集编第六巻在黄州作今据此移编寒食雨二首自我来黄州巳过三寒食年年欲惜春春去不容惜今年又苦雨两月秋萧瑟卧闻海棠花泥污燕脂雪暗中偷负去夜半真有力何殊病少年病起头巳白春江欲入户雨势来不巳小屋如渔舟蒙蒙水云里空庖煮寒菜破灶烧湿苇那知是寒食但感鸟衔纸君门深九重坟墓在万里也拟哭途穷死灰吹不起徐使君分新火临臯亭中一危坐三见清明改新火沟中枯木应笑人钻斫不然谁似我黄州使君怜久病分我五更红一朶从来破釡跃江鱼只有清诗嘲饭颗起擕蜡炬遶空室欲事烹煎无一可为公分作无尽灯照破十方昏暗锁分新火照破十方昏暗次韵答元素余旧有赠元素词云天涯同是伤流落元素以为今日之先兆且悲当时六客之存亡六客葢张子野刘孝叔陈令举李公择及元素与余也不愁春尽絮随风但喜丹砂入颊红流落天涯先有䜟摩挲金狄㑹当同蘧蘧未必都非梦了了方知不落空莫把存亡悲六客已将地狱等天宫六客蜜酒歌西蜀道士杨世昌善作蜜酒絶醇酽余既得其方作此歌以遗之真珠为浆玉为醴六月田夫汗流泚不如春瓮自生香蜂为耕耘花作来一日小沸鱼吐沫二日眩转清光活三日开瓮香满城快泻银瓶不须拨百钱一斗浓无声甘露微浊醍醐清君不见南园采花蜂似雨天教酿酒醉先生先生年来穷到骨问人乞来何曾得世间万事真悠悠蜜蜂大胜监河侯杨世昌不须拨附子由和蜂王举家千万口黄蜡为粮蜜为酒口衔涧水拾花须沮洳满房何不有山中醉饱谁得知割脾分蜜曾无遗调和知与酒同法试投麴糵真相宜城中禁酒如禁盗三百青铜愁杜老先生年来无俸钱一斗径须囊一倒餔糟不听渔父言炼蜜深愧仙人传掉头不问辟谷药忍饥不如长醉眠又一首答二犹子与王郎见和脯青苔炙青蒲烂蒸鹅鸭乃瓠壶煮豆作乳脂为酥髙烧油烛斟蜜酒贫家百无初何有古来百巧出穷人搜罗假合乱天真诗书与我为麴糵醖酿老夫成搢绅质非文是终难久脱冠还作扶犁叟不如蜜酒无燠寒冬不加甜夏不酸老夫作诗殊少味爱此三篇如酒美封胡羯末巳可怜不知更有王郎子谢陈季常惠一揞巾夫子胸中万斛寛此巾何事小团团半升仅漉渊明酒二寸才容子夏冠好戴黄金双得胜休教白苎一生酸臂弓腰箭何时去直上隂山取可汗揞赠黄山人面颊照人元自赤眉毛覆眼见来乌倦游不拟谈𤣥牝示病何妨出白须絶学已生真定慧説禅长笑老浮屠东坡若肯三年住亲与先生看药炉赠人别后休论信息疎仙凡自古亦殊途蓬山路逺人难到霜柏威髙道转孤旧赏未应忘楚国新诗闻已满皇都谁怜泽畔行吟者目断长安貌欲枯慎按此诗施氏原本不载据外集编第六巻黄州时作今从新刻续补下巻移编问大冶长老乞桃花茶栽东坡周诗记荼苦茗饮出近世初缘厌粱肉假此雪昏滞嗟我五亩园桑麦苦䝉翳不令寸地闲更乞茶子蓻饥寒未知免已作太饱计庶将通有无农末不相戾春来冻地裂紫笋森巳鋭牛羊烦呵叱筐筥未敢睨江南老道人齿髪日夜逝他年雪堂品空记桃花裔大冶桃花茶茗饮出近世雪昏滞冻地裂紫笋筐筥雪堂寄子由厌暑多应一向慵银钩秀句益疎通也知堆案文书满未暇开轩砚墨中湖面新荷空照水城头髙栁漫揺风吏曹不是尊贤事谁把前言语化工慎按先生前后寄子由诗年月率可考此篇施氏原本不载栾城集亦无和章新刻本编续补下巻中玩语意子由是时当在髙安今依外集移编于此次韵孔毅父久旱巳而甚雨三首饥人忽梦饭甑溢梦中一饱百忧失只知梦饱本来空未悟真饥定何物我生无田食破砚尔来砚枯磨不出去年太嵗空在酉旁舍壶浆不容乞今年旱势复如此嵗晩何以黔吾突青天荡荡唿不闻况欲稽首号泥佛瓮中蜥蜴尤可笑跂跂脉脉何等秩隂阳有时雨有数民是天民天自䘏我虽穷苦不如人要亦自是民之一形容虽是丧家狗未肯弭耳争投骨倒冠落帻谢朋友独与蚊雷共圭荜故人嗔我不开门君视我门谁肯屈可怜明月如泼水夜半清光翻我室风从南来非雨候且为疲人洗蒸郁蹇裳一和快哉謡未暇饥寒念明日去年太嵗在酉泥佛去年东坡拾瓦砾自种黄桑三百尺今年刈草葢雪堂日炙风吹面如墨平生懒惰今始悔老大勤农天所直沛然例赐三尺雨造化无心怳难测四方上下同一云甘霔不为龙所隔蓬蒿下湿迎晓耒灯火新凉催夜织老夫作罢得甘寝卧听墙东人响屐奔流未巳坑谷平折苇枯荷恣漂溺腐儒麤粝支百年力耕不受衆目怜破陂漏水不耐旱人力未至求天全㑹当作塘径千步横断西北遮山泉四邻相率助举杵人人知我囊无钱明年共看决渠雨饥饱在我宁关天谁能伴我田间饮醉倒惟有支头甎龙所隔天公号令不再出十日愁霖併为一君家有田水冒田我家无田忧入室不如西州杨道士万里随身惟两膝沿流不恶泝亦佳一叶扁舟任飘突山芎麦麴都不用泥行露宿终无疾夜来饥肠如转雷旅愁非酒不可开杨生自言识音律洞箫入手清且哀不须更待秋井塌见人白骨方衔杯杨道士慎按元丰四年为辛酉诗中有去年太嵗在酉之句以上三首系五年壬戌所作施氏本讹编六年正月以后今改正鱼蛮子江淮水为田舟楫为室居鱼虾以为粮不耕自有余异哉鱼蛮子本非左袵徒连排入江住竹瓦三尺庐于焉长子孙戚施且侏儒孹水取鲂鲤易如拾诸涂破釡不着盐雪鳞芼青蔬一饱便甘寝何异獭与狙人间行路难踏地出赋租不如鱼蛮子驾浪浮空虚空虚未可知㑹当筭舟车蛮子叩头泣勿语桑大夫鱼蛮子夜坐与迈联句清风来无边明月翳复吐松声满虚空竹影侵半户暗枝有惊鹊坏壁鸣饥䑕露叶耿髙梧风萤落空庑微凉感团扇古意歌白纻乐哉今夕游获此陪杖屦传家诗律细已自过宗武短诗膝上成聊以感怀祖慎按此诗施氏原本载遗诗巻中今据外集黄州时作也改编于此弔李台卿李台卿字明仲庐州人貌陋甚性介不羣而博学强记罕见其比好左氏有史学考正同异多所发明知天文律歴千载之日可坐数也轼谪居黄州䑓卿为麻城主簿始识之既罢居于庐而曹光州演甫以书报其亡台卿光州之妻党也我初未识君人以君为笑垂头老鹳雀烟雨霾七窍敝衣来过我危坐若持钓褚裒半面新鬷蔑一语妙徐徐渉其澜极望不可徼却观元妩媚士固难轻料看书眼如月罅隙靡不照我老多遗忘得君如再少从横通杂艺甚博且知要所恨言无文至老幽不耀其生世莫识巳死谁复弔作诗遗故人庶解俗子谯庐州麻城曹光州极望曹既见和复次韵造物本儿嬉风噫雷电笑谁令妄惊怪失匕号万窍人人走江湖一一操网钓偶然连六鳌便谓此手妙空令任公子三嵗蹲海徼长贫固不辞一死实未料难将蓍草筭除用佛眼照何人嗣家学恨子儿尚少嗟我与曹君衰老世不要空言今无救奇志后必耀吟君五字诗义重千金弔收藏慎勿出免使羣儿谯弔徐徳占余初不识徳占但闻其初为吕惠卿所荐以处士用元丰五年三月偶以事至蕲水徳占闻余在传舍惠然见访与之语有过人者是嵗十月闻其遇祸作诗弔之美人种松柏欲使低映门栽培虽易长流恶病其根哀哉嵗寒姿肮脏谁与论竟为明所误不免刀斧痕一遭儿女汚始觉山林尊从来觅栋梁未免傍篱藩南山隔秦岭千树龙蛇奔大厦若畏倾万牛何足言不然老巖壑合抱枝生孙死者不可悔吾将遗后昆徐徳占蕲水慎按徐徳占黄山谷外兄也山谷称其以才畧出于深山穷谷而揭日月于万夫之上年四十大命殒倾令人短气而曾南丰兵间诗至斥为倾险小人以万人之生徼幸一身之利其恃才寡谋亦大槩可见矣葢宋自熈宁以来用兵西陲所得葭芦吴保义合米脂浮图塞门六砦而巳灵州永乐之役官军熟羌死者前后约六十万人虽其后复通和好而中国财力耗弊巳极追原祸首皆自喜功好事诸臣致之公于徳占之没不一及边事独惜其以有用之身不知自爱轻于授首其丧师辱国之罪固隐然言外矣徳占死于永乐史传年月确然可考施氏补註本全无援证且置先生此诗于续补遗巻中今详考本末移编于此附曾子固作大义缺絶久未图小人倾险何不至世上固自有百为兵间乃独求一试赵括敢将亦巳危李平请守那复议吁嗟忍易万人生冀幸将徼一身利武昌主簿吴亮君采擕其友人沈君十二琴之説与髙斋先生空同子之文太平之颂以示予予不识沈君而读其书如见其人如闻十二琴之声予昔从髙斋先生游尝见其宝一琴无铭无识不知其何代物也请以告二子使从先生求观之此十二琴者待其琴而后和元丰五年闰六月若言琴上有琴声放在匣中何不鸣若言声在指头上何不于君指上听十二琴慎按此诗施氏原本不载新刻编续补下巻题止琴诗两字今据外集采録全题又本集与彦正判官尺牍云古琴遂䝉辍惠快作数曲拂歴铿然试以一偈问之云云即此四句也李委吹笛元丰五年十二月十九日东坡生日置酒赤壁矶下踞髙峯俯鹊巢酒酣笛声起于江上客有郭古二生颇知音谓坡曰笛声有新意非俗工也使人问之则进士李委闻坡生日作新曲曰鹤南飞以献唿之使前则青巾紫裘腰笛而巳既奏新曲又快作数弄嘹然有穿云裂石之声坐客皆引满醉倒委袖出嘉纸一幅曰吾无求于公得一絶句足矣坡笑而从之山头孤鹤向南飞载我南游到九疑下界何人也吹笛可怜时复犯龟兹赤壁犯龟兹下界吹笛慎按此诗先生在黄州作以时考之当是元丰五年题元符符字向来诸刻本俱讹今为改正编附本巻之末蜀僧明操思归龙丘子书壁久厌劳生能几日莫将归思扰衰年片云㑹得无心否南北东西只一天龙丘子片云慎按此诗施氏原本不载今从新刻续补下巻移编苏诗补註巻二十一苏诗补註卷二十二钦定四库全书苏诗补註巻二十二翰林院编修查慎行撰古今体诗四十二首次韵孔毅父集古人句见赠五首羡君戏集他人诗指唿市人如使儿天边鸿鹄不易得便令作对随家鸡退之惊笑子美泣问君久假何时归世间好句世人共明月自满千家墀集句紫驼之峯人莫识杂以鸡豚真可惜今君坐致五侯鲭尽是猩脣与熊白路旁拾得半叚枪何必开炉铸矛㦸用之如何在我耳入手当令君丧魄熊白天下几人学杜甫谁得其皮与其骨划如太华当我前跛䍧欲上惊崷崪名章俊语纷交衡无人巧㑹当时情前生子美只君是信手拈得俱天成附孔毅父作君不见潇湘之山衡山髙八月秋髙风怒号草木黄落龙正蛰哀鸿独呌求其曹男儿生无所成头皓白漂零巳是沧浪客唿儿覔纸一题诗此心炯炯君应识诗人雕刻闲草木搜抉肝肾神应哭不如黙诵千万首左抽右取谈笑足夜吟石鼎声悲秋可怜好事刘与侯何当一醉百不问我欲眠矣君归休神应哭膏明兰臭俱自焚象牙翠羽戕其身多言自古为数穷微中有时堪解纷痴人但数羊羔儿不知何者是左慈千章万句卒非我急走捉君应巳迟六年正月二十日复出东门仍用前韵乱山环合水侵门身在淮南尽处村五亩渐成终老计九重新扫旧巢痕岂惟见惯沙鸥熟巳觉来多钓石温长与东风约今日暗香先返玉梅魂淮南尽处村九重巢痕食甘一双罗帕未分珍林下先尝愧逐臣露叶霜枝剪寒碧金槃玉指破芳辛清泉䔩䔩先流齿香雾霏霏欲噀人坐客殷勤为收子千奴一掬奈吾贫香雾噀人大寒歩至东坡赠巢三春雨如暗尘春风吹倒人东坡数间屋巢子谁与邻空牀敛败絮破灶郁生新相对不言寒哀哉知我贫我有一瓢酒独饮良不仁未能赪我颊聊复濡子唇故人千钟禄驭吏醉吐茵那知我与子坐作寒螀呻努力莫怨天我尔皆天民行看花栁动共享无边春巢三濡唇故人千钟禄元修菜菜之美者有吾乡之巢故人巢元修嗜之余亦嗜之元修云使孔北海见当复云吾家菜耶因谓之元修菜余去乡十有五年思而不可得元修适自蜀来见余于黄乃作是诗使归致其子而种之东坡之下云彼美君家菜铺田緑茸茸豆荚圆且小槐牙细而丰种之秋雨余擢秀繁霜中欲花而未蕚一一如青虫是时青裙女採撷何悤悤烝之复湘之香色蔚其饛㸃酒下盐豉缕橙芼姜葱那知鸡与豚但恐放箸空春尽苗叶老耕翻烟雨丛润随甘泽化暖作青泥融始终不我负力与粪壤同我老忘家舍楚音变儿童此物独妩媚终年系余胸君归致其子囊盛勿函封张骞移苜蓿适用如葵菘马援载薏苡罗生等蒿蓬悬知东坡下塉卤化千钟长使齐安民指此説两翁巢菜二月三日㸃灯㑹客江上东风浪接天苦寒无頼破春妍试开云梦羔儿酒快泻钱塘药玉船蚕市光隂非故国马行灯火记当年冷烟湿雪梅花在留得新春作上元蚕市马行日日出东门日日出东门步寻东城游城门抱关卒笑我此何求我亦无所求驾言写我忧意适忽忘返路穷乃归休悬知百嵗后父老説故侯古来贤达人此路谁不由百年寓华屋千载归山丘何事羊公子不肯过西州东门抱关西州南堂五首江上西山半隐堤此邦台馆一时西南堂独有西南向卧看千帆落浅溪西山南堂暮年眼力嗟犹在多病颠毛却未华故作明窗书小字更开幽室养丹砂他时夜雨困移牀坐厌愁声㸃客肠一听南堂新瓦响似闻东坞小荷香山家为割千房蜜稚子新畦五亩蔬更有南堂堪着客不忧门外故人车割蜜门外车扫地焚香闭阁眠簟纹如水帐如烟客来梦觉知何处挂起西窗浪接天帐如烟附子由次韵五首江声六月撼长堤雪岭千重过屋西一叶轩昂方断渡南堂萧散梦寒溪旅食三年巳是家堂成非陋亦非华何方道士知人意授与炉中一粒砂北牖清风正满牀东坡野菜漫充肠华池自有醍醐味丈室仍闻薝卜香隣人渐熟容賖酒故客新留为种蔬住稳不论归有日船通何患出无车客去知公醉欲眠酒醒寒月堕江烟牀头复有三升蜜贫困相资恐是天次韵子由种杉竹吏散庭空雀噪檐闭门独宿夜厌厌似闻梨枣同时种应与杉篁刻日添糟麴有神熏不醉雪霜夸健巧相沾先生坐待清隂满空使人人叹滞淹杉篁附子由原作种竹成丛杉出檐三年慰我病厌厌剪除乱叶风初好封殖孤根笋自添髙节不知尘土辱坚姿试待雪霜沾属君留取障斜日仍记当年此滞淹孔毅父妻挽词结褵记初欢同穴期晚嵗择夫得温峤生子胜王济髙风相賔友古义仍兄弟从君吏隐中穷达初不计云何抱沈疾俯仰便一世幽隂凄房栊芳泽在巾袂百年纵得满此路行亦逝那将有限身长泻无益涕君文照今古不比山石脆当观千字诔宁用百金瘗初秋寄子由百川日夜逝物我相随去惟有宿昔心依然守故处忆在怀远驿闭门秋暑中藜羮对书史挥汗与子同西风忽凄厉落叶穿户牖子起寻裌衣感叹执我手朱颜不可恃此语君莫疑别离恐不免功名定难期当时已悽断况此两衰老失途既难追学道恨不蚤买田秋已议筑室春当成雪堂风雨夜已作对牀声怀逺驿附子由次韵少年躭世味徘徊不能去老来悟前非尚愧昔游处君才最髙峙鹤行鸡羣中我虽非君对顾以兄弟同结髪皆读书明月入我牖从横万余巻临纸但挥手学成竟无用掩巻空自疑却寻故山友重赴幽居期秋风送余热冉冉如人老衣裘当及时田庐亦湏早种竹竹生笋种稻稻亦成浩歌归来曲曲终有遗声和黄鲁直食笋饱食有残肉饥食无余菜纷然生喜怒似被狙公卖尔来谁独觉凛凛白下宰一饭在家僧至乐甘不坏多生味蠧简食笋乃余债萧然映樽爼未肯杂菘芥君看霜雪姿童稚巳耿介胡为遭暴横三嗅不忍嘬朝来忽解箨势廹风雷噫尚可饷三闾饭筒纒五采独觉白下一饭在家僧余债附黄鲁直原作洛下斑竹笋花时压鲑菜一束酬千钱棹头不肯卖我来白下聚此族富庖宰茧栗载地翻觳觫触墻坏入中厨如偿食竹债甘菹和菌耳辛膳胹姜芥烹鵞杂股掌炮鼈乱裙介小儿哇不美䑕壤有余嘬可贵生于少古来食共噫尚想髙将军五溪无人采闻子由为郡寮所捃恐当去官少学不为身宿志固有在虽然敢自必用舍置度外天初若相我发迹造𢎞大岂敢负所付捐躯欲投㑹宁知事大缪举歩得狼狈我巳无可言堕甑难追悔子虽仅自免鸡肋安足赖低回畏罪罟黾勉敢言退若人疑或使为子得微罪时哉归去来共抱东坡耒次韵王巩南迁初归二首问君谪南賔野葛食几尺逢人瘴髪黄入市胡眼碧三年不易过坐睨倚天壁归来貌如故妙语仍破镝那能废诗酒亦未妨禅寂愿为尚书郎还赐上方舄王巩野葛江家旧池台修竹围一尺归来万事非惟见秦淮碧平生痛饮处遗墨鸦栖壁西来故父客金印杂鸣镝三槐老更茂花絮春寂寂中微未可料家庙藏赤舄秦淮碧父客三槐中微附子由作同罪南迁惊最逺乘流北下喜先归谓言一笑秋风后却顾千山驿路非岭外云烟随梦逺江边鱼蟹为人肥还家嫁女都无事卧读诗书昼掩扉孔毅父以诗戒饮酒问买田且乞墨竹次其韵酒中真复有何好孟生虽贤未闻道醉时万虑一扫空醒后纷纷如宿草十年揩洗见真妄石女无儿焦谷藁此身何异贮酒瓶满辄予人空自倒武昌痛饮岂吾意性不违人遭客恼君家长松十亩隂借我一菴聊洗心我田方寸耕不尽何用百顷糜千金枕书熟睡唿不起好学怜君工杂拟且将墨竹换新诗润色何须待东里杂拟石女无儿任师中挽词大任刚烈世无有疾恶如风朱伯厚小任温毅老更文聪明慈爱小冯君两任才行不须説畴昔并友吾先人相看半作晨星没可怜太白配残月大任先去冡未干小任相继唿不还强寄一樽生死别樽中有泪酒应酸贵贱贤愚同尽耳君家不尽縁贤子人间得丧了无凴只有天公终可倚大任小任贤子子由作二颂颂石台长老问公手写莲经字如黒蚁且诵万遍胁不至席二十余年予亦作二首眼前扰扰黒蚍蜉口角霏霏白唾珠要识吾师无碍处试将烧却看瞋无眼睛心地两虚圆胁不沾牀二十年谁信吾师非不睡睡蛇巳死得安眠问公附子由原作二首法达曽经见老卢半生勤苦一朝虚心通口诵方无碍笑把吴鸾细字书蒲团布衲一绳牀心地虚明睡自忘长伴空中月天子东方行道到西方邓忠臣母周氏挽词微生真草木无处谢天力慈颜如春风不见桃李实古今抱此恨有志俯仰失公子岂先知战战常惜日吾君日月照委曲到肝鬲哀哉人子心吾何爱一邑家庭拜前后粲然发笑色岂比黄壤下焚瘗千金璧若人道德人视此亦戏剧聊偿曽闵意遽与仙佛寂孤累卧江渚永望坟墓隔作诗相楚挽感动泪再滴邓忠臣一邑徐君猷挽词一舸南游遂不归清江赤壁照人悲请看行路无从涕尽是当年不忍欺雪后独来栽栁处竹间行复采茶时山城散尽尊前客旧恨新愁只自知洗儿戏作人家生子望聪明我被聪明误一生但愿生儿愚且鲁无灾无难到公卿慎按此诗施氏原本载遗诗巻中今据外集移编诗中有玩世疾俗之意当是生干儿时所作故附于此和蔡景繁海州石室芙蓉仙人旧游处苍藤翠壁初无路戯将桃核裹黄泥石间散掷如风雨坐令空山作锦绣倚天照海花无数花间石室可容车流苏宝葢窥灵宇何年霹雳起神物玉棺飞出王乔墓当时醉卧动千日至今石缝余糟醑人一去五十年花老室空谁作主手植数松今偃葢苍髯白甲低琼户我来取酒酹先生后车仍载胡琴女一声氷铁散巖谷海为澜翻松为舞尔来心赏复何人持节中即醉无伍独临断岸唿日出红波碧巘相吞吐径寻我语觅余声拄杖彭铿叩铜鼓长篇小字逺相寄一唱三叹神悽楚江风海雨入牙颊似听石室胡琴语我今老病不出门海山巖洞知何许门外桃花自开落牀头酒瓮生尘土前年开阁放栁枝今年洗心归佛祖梦中旧事时一笑坐觉俯仰成今古愿君不用刻此诗东海桑田真旦暮蔡景繁海州石室芙蓉仙人江风海雨橄㰖纷纷青子落红盐正味森森苦且严待得微甘囘齿颊巳输崖蜜十分甜橄㰖青子落红盐崖蜜东坡雨洗东坡月色清市人行尽野人行莫嫌荦确坡头路自爱铿然曵杖声生日王郎以诗见庆次其韵并寄茶二十一片折扬新曲万人趋独和先生于蒍于但信椟藏终自售岂知盌脱本无橅朅从氷叟来游宦肯伴仙亦号儒棠棣并为天下士芙蓉曾到海边郛不嫌雾谷霾松柏终恐虹梁荷栋桴髙论无穷如锯屑小诗有味似连珠感君生日遥称夀祝我余年老不枯未办报君青玉案建溪新饼截云腴氷叟棠棣芙蓉柏石图诗陈公弼家藏柏石图其子慥季常传宝之东坡居士作诗以为之铭柏生两石间天命本如此虽云生之艰与石相终始韩子俯仰人但爱平地美土膏杂粪壤成坏几何耳君看此槎牙岂有可移理苍龙转玉骨黒虎抱金柅画师亦可人使我毛髪起当年落笔意正欲讥韩子陈公弼金柅慎按先生自黄州以后无与季常赠答诗据外集此首疑在黄时作施氏原本编元祐还朝后者误今移此和秦太虚梅花西湖处士骨应藁只有此诗君压倒东坡先生心已灰为爱君诗被花恼多情立马待黄昏残雪消迟月出早江头千树春欲闇竹外一枝斜更好孤山山下醉眠处㸃缀裙腰纷不扫万里春随逐客来十年花送佳人老去年花开我巳病今年对花还草草不知风雨巻春归收拾余香还畀昊西湖处士裙腰附秦太虚原作海陵参军不枯藁醉忆梅花愁絶倒为怜一树傍寒溪花水多情自相恼清泪斑斑知有恨恨春相逢苦不早甘心结子待君来洗雨梳风为谁好谁云广平心似铁不惜珠玑与挥扫月没参横画角哀暗香消尽令人老天分四时不相贷孤芳转盻同衰草要须健歩逺移归乱揷繁华向晴昊附子由次韵病夫毛骨日凋藁愁见米盐惟醉倒忽传骚客赋寒梅感物伤春同懊恼江边不识朔风劲墻头亦有南枝早未开素质夜先明半落清香春更好邻家少妇学闲媚靓粧惟有长眉扫孤芳已与飞霰竞结子仍先百花老苦遭横笛乱飞英不见游人醉芳草可怜物性空自知羞作繁华助芒昊附黄鲁直次韵梦蜨真人貌黄藁篱落逢花须醉倒雅闻花光能画梅更乞一枝洗烦恼扶持爱梅説道理自许牛头叅已蚤长眠橘洲风雨寒今日梅开向谁好何况东坡成古丘不复龙蛇看挥扫我向湖南更岭南系船来近花光老叹息斯人不可见喜我未学霜前草写尽南枝与北枝更作千峰倚晴昊再和潜师化工未议苏羣藁先向寒梅一倾倒江南无雪春瘴生为散氷花除热恼风清月落无人见洗粧自趁霜钟早惟有飞来双白鹭玉羽琼枝鬬清好吴山道人心似水眼净尘空无可扫故将妙语寄多情横机欲试东坡老东坡习气除未尽时复长篇书小草且撼长条餐落英忍饥未拟穷唿昊除热恼附参寥原作朔风萧萧方振藁雪压茅斋欲欹倒门前谁送一枝梅问讯山僧少病恼强将笔力为君写丽句已输何逊蚤碧桃丹杏空自妍嚼蕋嗅香无此好先生擕酒傍玉丛醉里雄辞惊电扫东溪不见谪仙人江路还逄少陵老我虽不饮为诗牵不惜山衣同借草要须陶令揷花归醉卧春风轶轩昊附子由次韵怜君古木依巖藁西江饮尽须弥倒野花幽草亦何为崄韵髙篇空自恼万㸃浮溪輙长叹一枝过岭仍夸蚤拾香不忍游尘汚嚼蕋更怜真味好道人遇物心有得瓦竹相缘自扫谁知真妄了不妨令我至今思琏老妙明精觉昔未识但向闲窗看诗草浮云起时鸟四飞毕竟安能乱清昊海棠东风嬝嬝泛崇光香雾霏霏月转廊只恐夜深花睡去髙烧银烛照红粧次韵曹九章见赠蘧瑗知非我所师流年已似手中蓍正平独肯从文举中散何曾靳孝尼卖剑买牛真欲老得钱沽酒更无疑鸡豚异日为同社应有千篇唱和诗曹九章手中蓍慎按此诗起二句当是元丰甲子作先生丙子生至甲子年四十九故用蘧伯玉事及周易系辞语施氏原本讹编自徐移湖巻中今改正上巳日与二三子擕酒出游随所见輙作数句明日集之为诗故辞无伦次薄云霏霏不成雨杖藜晓入千花坞柯丘海棠吾有诗独笑深林谁敢侮三杯夘酒人径醉一枕春眠日亭午竹间老人不读书留我闭门谁教汝出檐藂枳十围大写真素壁千蛟舞东坡作塘今几尺擕酒一劳农工苦却寻流水出东门坏垣古堑花无主卧开桃李为谁妍对立䴔䴖相媚妩开尊借草劝行路不惜春衫汚泥土褰裳共过春草亭扣门却入韩家圃辘轳绳断井深碧秋千挂索人何所映帘空复小桃枝乞浆不见雁门女南上古台临断岸雪阵翻空迷仰俯故人餽我玉叶羮火冷烟消谁为煮崎岖束緼下荒径娅姹隔花闻好语更随落影尽余尊却傍孤城得僧宇主人劝我洗足眠倒牀不必闻钟鼓明朝门外泥一尺始悟三更雨如许平生所向无一遂兹游何事天不阻固知我友不终穷岂弟君子神所予柯丘春草亭玉叶羮慎按年谱公于元丰甲子四月奉量移汝州之命是年上巳犹未离黄州也观其自记云定慧院东小山有海棠一株每嵗开时必为置酒已五醉其下矣今年复与参寥及二三子访焉元丰七年三月初二日也此叚正记上巳出游与诗相合施氏原本讹编此诗于六年正月之后殊失位置今改正刘监仓家煎米粉作饼子余云为甚酥潘邠老家造逡廵酒余饮之云莫作醋错着水来否后数日擕家饮郊外因作小诗戏刘公求之野饮花间百物无杖头惟挂一葫芦巳倾潘子错着水更觅君家为甚酥刘监仓潘邠老慎按此诗与前首皆同时所作施氏原注载遗诗巻中今移编于此和参寥芥舟只合在㘭堂纸帐心期老孟光不道山人今忽去晓猿啼处月茫茫附参寥原作䇿杖南来寄雪堂眼看花絮又风光主人今是天涯客明日孤帆下淼茫慎按先生居黄参寥自杭来访既将别矣意其未行之先适闻汝州之命而不遽发遂与同游庐山至九江始别此二诗乃在黄唱和之什施氏补註载续补下巻今移此苏诗补註巻二十二苏诗补註卷二十三钦定四库全书苏诗补註巻二十三翰林院编修查慎行撰古今体诗四十四首别黄州病疮老马不任鞿犹向君王得敝帏桑下岂无三宿恋尊前聊与一身归长腰尚载撑肠米濶领先裁葢瘿衣投老江湖终不失来时莫遣故人非葢瘿衣过江夜行武昌山上闻黄州鼓角清风弄水月衔山幽人夜渡吴王岘黄州鼓角亦多情送我南来不辞逺江南又闻出塞曲半杂江声作悲健谁言万方声一槩鼍愤龙愁为余变我记江边枯栁树未死相逢真识面他年一叶泝江来还吹此曲相迎饯吴王岘慎按以上二首施氏原本编上巻之末今改编岐亭五首元丰三年正月余始谪黄州至岐亭北二十五里山上有白马青葢来迎者则余故人陈慥季常也为留五日赋诗一篇而去明年正月复往见之季常使人劳余于中途余久不杀恐季常之为余杀也则以前韵作诗为杀戒以遗季常自尔不复杀而岐亭之人多化之有不食肉者其后数往见之往必作诗诗必以前韵凡余在黄四年三往见季常季常七来见余盖相从百余日也七年四月余量移汝州自江淮徂洛送者皆止慈湖而季常独至九江乃复用前韵通为五首以赠之昨日云隂重东风融雪汁逺林草木暗近舍烟火湿下有隐君子啸歌方自得知我犯寒来唿酒意颇急抚掌动隣里遶村捉鵞鸭房栊锵器声蔬果照巾羃久闻蒌蒿美初见新芽赤洗盏酌鵞黄磨刀削熊白须臾我径醉坐睡落巾帻醒时夜向䦨唧唧铜缾泣黄州岂云逺但恐朋友缺我当安所主君亦无此客朝来静菴中惟见峯峦集鵞鸭朋友缺我哀篮中蛤闭口䕶残汁又哀网中鱼开口吐微湿刳肠彼交病过分我何得相逢未寒温相劝此最急不见卢怀慎烝壶似烝鸭坐客皆忍笑髠然发其羃不见王武子每食刀几赤琉璃载蒸㹠中有人乳白卢公信寒陋衰发得满帻武子虽豪华未死神巳泣先生万金璧䕶此一蚁缺一年如一梦百嵗真过客君无废此篇严诗编杜集卢公寒陋严诗杜集君家蜂作窠嵗嵗添漆汁我身牛穿鼻巻舌聊自湿二年三过君此行真得得爱君似剧孟扣门知缓急家有红颊儿能唱緑头鸭行当隔帘见花雾轻羃羃为我取黄封亲拆官泥赤仍须烦素手自㸃叶家白乐哉无一事十年不蓄帻闭门弄添丁哇笑杂哌泣西方正苦战谁补将帅缺披图见八阵合散更主客不须亲戎行坐论教君集叶家白酸酒如虀汤甜酒如蜜汁三年黄州城饮酒但饮湿我如更㨂择一醉岂易得几思压茆柴禁网日夜急西邻推罋盎醉倒猪与鸭君家大如掌破屋无遮羃何从得此酒冷面妬君赤定应好事人千石供李白为君三日醉蓬髪不暇帻夜深欲踰垣卧想春瓮泣君奴亦笑我髩齿行秃缺三年已四至嵗嵗遭恶客人生几两屐莫厌频来集饮酒枯松强锧膏藁竹欲沥汁两穷相值遇相哀莫相湿不知我与君交游竟何得心法幸相语头然未为急愿为穿云鹘莫作将雏鸭我行及初夏煮酒映疎羃故乡在何许西望千山赤兹游定安归东泛万顷白一欢宁复再起舞花堕帻将行出苦语不用儿女泣吾非固多矣君岂无一缺各念别时言闭户谢衆客空堂凈扫地虚白道所集疎羃初入庐山三首青山若无素偃蹇不相亲要识庐山面他年是故人庐山自昔怀清赏神游杳霭间如今不是梦真箇是庐山芒鞵青竹杖自挂百钱游可怪深山里人人识故侯赠东林总长老溪声便是广长舌山色岂非清凈身夜来八万四千偈他日如何举似人东林总长老广长舌清凈身八万四千偈题西林壁横看成岭侧成峯逺近髙低各不同不识庐山真面目只縁身在此山中西林圆通禅院先君旧游也四月二十日晚至宿焉明日先君忌日也乃手写宝积献葢颂佛一偈以赠长老僊公僊公抚掌笑曰昨夜梦宝葢飞下着处輙出火岂此祥乎乃作是诗院有蜀僧宣逮事讷长老识先君云石耳峯头路接天梵音堂下月临泉此生初饮庐山水他日徒叅雪窦禅袖里宝书犹未出梦中飞葢巳先传何人更识嵇中散野鹤昂藏未是僊圆通禅院先君旧游忌日宝葢僊公讷长老石耳峯梵音堂子由在筠作东轩记或戯之为东轩长老其壻曹焕往筠余作一絶句送曹以戏子由曹过庐山以示圆通慎长老慎欣然亦作一絶送客出门归入室跌坐化去子由闻之仍作二絶一以答余一以答慎明年余过圆通始得其详乃追次慎韵君到髙安几日囘一时斗擞旧尘埃赠君一笼牢收取盛得东轩长老来附慎长老和诗东轩长老未相逢巳见黄州一信通何必扬眉资目击须知千里事同风附子由和诗东轩只似虚空様何处人家笼解盛纵使盛来无处着雪堂自有老师兄大士何曽有生死小儒底处觅穷通偶留一吷千山上散作人间万窍风一吷附子由答慎诗担头挑得黄州笼行到圆通一笑开却到山前人已寂亦无一物可担回余过温泉壁上有诗云直待衆生总无垢我方清冷混常流问人云长老可遵作遵已退居圆通亦作一絶石龙有口口无根自在流泉谁吐吞若信衆生本无垢此泉何处觅寒温温泉清冷混常流可遵石龙世传徐凝瀑布诗云一条界破青山色至为尘陋又伪作乐天诗称羡此句有赛不得之语乐天虽渉浅易然岂至是哉乃戏作一絶帝遣银河一𣲖垂古来惟有谪僊词飞流溅沫知多少不与徐凝洗恶诗瀑布书李公择白石山房偶寻流水上崔嵬五老苍颜一笑开若见谪僊烦寄语匡山头白蚤归来白石山房五老匡山附黄鲁直次韵幽人八座复中台想见书堂山杏开四十余年僧屈指时因秋雁寄声来附孔常父二絶碧落僊官侍玉除至今遗迹在匡庐当时兄弟共年少他日归荣比二疏松篁夹路水溅溅自是庐山小洞天尽道秀才心好静谁知风骨是真僊庐山二胜余游庐山南北得十五六奇胜殆不可胜纪而懒不作诗独择其尤佳者作二首开先潄玉亭髙巖下赤日深谷来悲风擘开青玉崃飞出两白龙乱沫散霜雪古潭揺清空余流滑无声快泻双石谼我来不忍去月出飞桥东荡荡白银阙沈沈水精宫愿随琴髙生脚踏赤鯶公手持白芙蕖跳下清泠中开先青玉崃两白龙附子由开先瀑布潄玉亭二首山上流泉自作溪行逢石缺吐虹霓定知云外波涛濶飞到峯前本末齐入海明河惊照曜倚天长剑失提擕谁来卧枕莓苔石一洗尘心万斛泥山囘不见落银潢余熘喧豗响石塘目乱珠玑溅空谷足寒雷电绕飞梁入瓶铜鼎春茶白接竹斋厨午饭香从此出山都不弃满田秔稻挿新秧栖贤三崃桥吾闻太山石积日穿线熘况此百雷霆万世与石鬬深行九地底险出三崃右长输不尽溪欲满无底窦跳波翻潜鱼震响落飞狖清寒入山骨草木尽坚瘦空蒙烟霭间澒洞金石奏弯弯飞桥出㶑㶑半月彀玉渊神龙近雨雹乱晴昼垂缾得清甘可嚥不可潄栖贤三崃桥玉渊慎按先生于四月初离黄州先游庐山后至筠州诗题日月歴歴可据施氏原本讹编庐山诗于筠州以后今改正附子由三崃石桥诗三崃波涛饱泝沿过桥雷电记当年江声髣髴瞿塘口石角参差滟滪前应有夜猿啼古木巳将秋叶作归船老僧未省游巴蜀松下相逢问信然自兴国往筠宿石田驿南廿五里野人舍谿上青山三百叠快马轻衫来一抹倚山修竹有人家横道清泉知我渴芒鞵竹杖自轻软蒲荐松牀亦香滑夜深风露满中庭惟有孤萤自开阖兴国筠石田驿过建昌李野夫公择故居彭蠡东北源庐阜西南麓何人修水上种此一双玉思之不可见破宅余修竹四邻戒莫犯十亩森似束我来仲夏初解箨呈新緑幽鸟向我鸣野人留我宿裵徊不忍去微月挂乔木遥想他年归解组巾一幅对牀老兄弟夜雨鸣竹屋卧聴邻寺钟书窗有残烛建昌彭蠡修水将至筠先寄迟适逺三犹子露宿风餐六百里明朝饮马南江水未见丰盈犀角儿先逢玉雪王郎子对牀欲作连夜语念汝还须戴星起夜来梦见小于莵犹是髧髦垂两耳忆过济南春未动三子出迎残雪里我时移守古河东酒肉淋漓浑舍喜而今憔悴一羸马逆旅担夫相汝尔出城见我定惊嗟身健穷愁不须耻我为乃翁留十日掣电一欢何足恃惟当火急作新诗一醉两翁胜酒美南江移守古河东火急附子由次韵老兄骑驴日百里据鞍作诗若翻水忽吟春草思惠连因之亦梦添丁子羣儿尽长堪一笑老马卧餐何日起闻兄尽室皆旧人见面未曾惟遯耳迟年最长二十六巳能干父穷愁里豫儿扬眉稍刚劲党子温纯无愠喜我兄憔悴我亦穷门户久长真待尔但令戢戢见头角甑倒囊空定何耻家藏万巻须尽读此外一簪无所恃船中未用废诗书闭窗莫看江山美端午游真如迟适逺从子由在酒局一与子由别却数七端午身随綵丝系心与昌歜苦今年疋马来佳节日夜数儿童喜我至典衣具鸡黍水饼既怀乡饭筒仍愍楚谓言必一醉快作西川语宁知是官身糟麴困熏煮独擕三子出古刹访禅祖髙谈付梁罗诗律到阿虎归来一调笑慰此长龃龉真如寺酒局水饼饭筒附子由次韵人生逾四十朝日已过午一违少壮乐日迫老病苦丹心变为灰白髪粲可数惟当理鉏耰教子艺稷黍谁令触网罗展转在荆楚平生手足亲但作十日语朝游隔提擕夜卧困蒸煮未歌唐棣诗已治刍灵祖有生际风云富贵若骑虎奈何贫贱中所欲空龃龉别子由三首兼别迟知君念我欲别难我今此别非他日风里杨花虽未定雨中荷叶终不湿三年磨我费百书一见何止得双璧愿君亦莫叹留滞六十小刼风雨疾不湿六十小刼先君昔爱洛城居我今亦过嵩山麓水南卜筑吾岂敢试向伊川买修竹又闻缑山好泉眼傍市穿林泻氷玉遥想茅轩照水开两翁相对清如鹄先君爱洛伊川缑山两翁归隐非难事惟要传家好儿子忆昔汝翁如汝长笔头一落三千字世人闻此皆大笑慎勿生儿两翁似不知樗栎荐明堂何似盐车压千里附子由次韵三首公来十日坐东轩手自披云出朝日山川满目竟何有波浪翻天同一湿诸门迭出惊异状间道怀归终旧璧此行千里隔江河何人更问维摩疾野人性似修行僧长愿幽居近林麓南迁无计脱簪组西归谁为栽松竹头上白云即飞葢耳畔清泉当鸣玉洛川犹是冠葢林更愿髙飞逐黄鹄东西南北无住身羯末封胡四男子彫锼不遣治章句烂漫先令饱文字疎慵嗟我厉之人生子夜中唯恐似传家粗足不愿余同驾柴车还我里初别子由至奉新作双鹊先我来飞上东轩背书随好梦到人与佳节㑹一欢难把玩回首了无在却渡来时溪断桥号浅濑茫茫暑天濶霭霭孤城背青山眊矂中落日凄凉外盛衰岂我意离合非所碍何以解我忧粗了一事大奉新东轩孤城背青山一事大附子由次韵四年候公书长视飞鸿背十日留公谈欲作白莲㑹匏𤓰一遭系卖酒长不在夜归歩江漘明月照清濑心开忽自得语异竟非背一尊谈笑间万事寂寥外欲同千里行奈此一官碍何年真耦耕举世无此大白塔舖歇马甘山庐阜郁相望林隙熹微漏日光吴国晚蚕初断叶占城蚤稻欲移秧迢迢涧水随人急冉冉巖花扑马香望眼尽从飞鸟逺白云深处是吾乡庐阜占城稻慎按此诗施氏补註载续补遗下巻白塔舖无可考因起句有庐阜相望之语又晩蚕断叶早稻移秧皆四五月景物据外集本题上有筠州还三字今移编同年程筠徳林求先坟二诗思成堂宰树连山谷祠堂照路隅养松无触鹿助祭有驯乌归梦先寒食儿啼到白须遥知邻里化醉叟道争扶归真亭旧笑桓司马今师郑大夫不知徂嵗月空觉老楸梧祭礼传家法阡名载版图㑹看千字诔木抄见龟趺陶骥子骏佚老堂二首文举与元礼尚得称世旧渊明吾所师夫子乃其后挂冠不待年亦岂为五斗我歌归来引千载信尚友相逢黄巻中何似一杯酒君醉我且归明朝许来否陶骥我从庐山来目送孤飞云路逢陆道士知是千嵗人试问当时友虎溪已埃尘似闻佚老堂知是几世孙能为五字诗仍戴漉酒巾人唿小靖节自号葛天民陆道士虎溪附孔武仲一首不逐渔商不问农悠然今作绿翁地临白傅荒台畔人在华胥乐国中一榻逺分庐阜月两轩平挹广寒风杖藜亦欲频还往肯使清闲并属公附参寥二首湓浦城南旧隐沦一堂无地可栖尘石牀春卧酴醿砌撩乱余花堕酒巾归来诗酒洽天机骚客无烦咏式微三径就荒松菊在洗余蒿艾净秋晖和李白李太白有浔阳紫极宫感秋诗紫极宫今天庆观也道士胡洞微以石本示余葢其师卓玘之所刻玘有道术节义过人今亡矣太白诗云四十九年非一往不可复今予亦四十九感之次其韵玉芝一名琼田草洞微种之七八年矣云更数年可食许以遗余故并记之寄卧虚寂堂月明浸疎竹泠然洗我心欲饮不可掬流光发永叹自昔非余独行年四十九还此北窗宿缅怀卓道人白首寓医卜谪僊固逺矣此士亦难复世道如奕棋变化不容覆惟应玉芝老待得蟠桃熟浔阳紫极宫卓玘附李太白原作何处闻秋声翛翛北窗竹回薄万心古揽之不盈掬静坐观衆妙浩然媚幽独白云南山来就我檐下宿嬾从唐生决羞访季主卜四十九年非一往不可复野情转萧散世道有翻覆陶令归去来田家酒应熟附黄鲁直次韵不见两谪僊长怀倚修竹行绕紫极宫明珠得盈掬平生人欲杀耿介受命独往者如可作抱被来同宿砥柱閲頺波不疑更何卜但观草木秋叶落根自复我病二十年大斗久不覆因之酌苏李蟹肥社酿熟次韵道潜留别为闻庐岳多真隐故就髙人断宿攀已喜禅心无别语尚嫌剃发有诗斑异同更莫疑三语物我终当付八还到后与君开北户举头三十六青山三十六青山附参寥原作霅水黄楼赤壁间胜游长得共跻攀屠龙冉冉空三载窥豹悠悠愧一斑投钖云林聊避暑絶江舟楫自东还求田问舍知何处杖履他时访小山赠江州景徳长老白足髙僧解达观安排春事满幽栏不须天女来相试总把空花眼里看景徳长老慎按施氏补註此诗在续补下巻中今因地附编郭祥正家醉画竹石壁上郭作诗为谢且遗二古铜剑空肠得酒芒角出肝肺槎牙生竹石森然欲作不可囘吐向君家雪色壁平生好诗仍好画书墻涴壁长遭骂不瞋不骂喜有余世间谁复如君者一䨇铜劔秋水光两首新诗争劒铓剑在牀头诗在手不知谁作蛟龙吼郭祥正醉画竹石书墻涴壁附李端叔次韵大枝凭陵力争出小干萦纡穿瘦石一杯未釂笔已濡此理分明来面壁我尝旁观不见画只见佛祖遭诃骂人知见画不见人纷纷岂是知公者汗流几案惨无光忽然到眼如锋铓急将两耳掩双手河海震动雷电吼龙尾砚歌余旧作凤咮石砚铭其畧云苏子一见名凤咮坐令龙尾羞牛后已而求砚于歙歙人云子自有凤咮何以此为葢不能平也奉议郎方君彦徳有龙尾大砚竒甚谓余若能作诗少解前语者当奉饷乃作此诗黄琮白珀天不惜顾恐贪夫死怀璧君看龙尾岂石材玉徳金声寓于石与天作石来几时与人作砚初不辞诗成鲍谢石何与笔落钟王砚不知锦茵玉匣俱尘垢擣练支牀亦何有况嗔苏子凤咮铭戏语相嘲作牛后碧天照水风吹云明窗大几清无尘我生天地一闲物苏子亦是支离人粗言细语都不择春蚓秋蛇随意画愿从苏子老东坡仁者不用生分别方彦徳龙尾砚凤咮张近几仲有龙尾子石砚以铜劒易之我家铜劒如赤蛇君家石砚苍璧椭而洼君持我劒向何许大明宫里玉佩鸣冲牙我得君砚亦安用雪堂窗下尔雅笺虫鰕二物与人初不异飘落髙下随风花蒯缑玉具皆外物视草草𤣥无等差君不见秦赵城易璧指图睨柱相矜夸又不见二生妾换马骄鸣啜泣思其家不如无情两相与永以为好譬之桃李与琼华张近子石张作诗送砚反劒乃和其诗卒以剑归之赠君长铗君当歌每食无鱼叹委蛇一朝得见暴公子櫑具欲与冠争峩岂比杜陵贫病叟终日长鑱随短蓑斩蛟刺虎老无力带牛佩犊吏所诃故将换砚岂无意恐君雕琢伤天和作诗反劔亦何谓知君欲以诗相磨报章苦恨无好语试向君砚求余波诗成劒往砚应笑那将屋漏供悬河余波去嵗九月二十七日黄州生子遯小名干儿颀然颕异至今年七月二十八日病亡于金陵作二诗哭之吾年四十九覊旅失幼子幼子真吾儿眉角生已似未期观所好蹁跹逐书史揺头却梨栗似识非分耻吾老常鲜欢赖此一笑喜忽然遭夺去恶业我累尔衣薪那免俗变灭须臾耳归来怀抱空老泪如泻水恶业变灭须臾我泪犹可拭日逺当日忘母哭不可闻欲与汝俱亡故衣尚悬架涨乳已流牀感此欲忘生一卧终日僵中年忝闻道梦幻讲已详储药如丘山临病更求方仍将恩爱刃割此衰老肠知迷欲自反一恸送余伤附子由和二首人生本无有衆幻妄聚耳手足非吾亲何况妻与子偶来似可乐强作室家喜忽去未免悲欣成要矜毁君家两嵗儿毕竟何自始变化违初心涕泗剧翻水吾侪近始悟造物聊复试道力竟未完聪明信难恃破甑不复顾彼无爱甑心弃璧负赤子始騐爱子深诚知均非我胡为有不任一从三界游久被百物侵朝与喜怒交暮与宠辱临四物皆不胜生死独未禁不经大火烧孰为真黄金弃置父子恩长住旃檀林叶涛致逺见和二诗复次其韵平生无一女谁复叹尔耳滞留生此儿足慰周南史那知非真实造化聊戏尔烦恼初无根恩爱为种子烦公为假説反覆相指示欲除苦海浪先干爱河水弃置一寸鳞悠然笑侯喜为公写余习缾罍一时耻叶涛闻公少已悟拄杖久倚牀笑我老而痴负鼓欲求亡庶几东门子柱史安敢望嗜毒戏勐兽虑患先不详囊破蛇巳走尚未省啮伤妙哉两篇诗洗我千结肠黠蚕不作蠒未老辄自僵永谢汤火厄泠然超无方苏诗补註巻二十三苏诗补註卷二十四钦定四库全书苏诗补註巻二十四翰林院编修查慎行撰古今体诗五十六首次韵荆公四絶青李扶疎禽自来清真逸少手亲栽深红浅紫从争发雪白鵞黄也鬬开荆公砍竹穿花破緑苔小诗端为觅桤栽细看造物初无物春到江南花自开骑驴𣺌𣺌入荒陂想见先生未病时劝我试求三亩宅从公已觉十年迟甲第非真有闲花亦偶栽聊为清净供却对道人开甲第非真有附王介甫原作四首酴醿一架最先来夹水金沙次第栽浓緑扶疎云乍起醉红撩乱雪争开午隂寛占一方苔映水前年坐看栽红蕋似嫌尘染汚青条飞上别枝开北山输緑涨横陂直堑回塘滟滟时细数落花因坐久缓寻芳草得归迟故作酴醿架金沙秪漫栽似矜颜色好飞度雪前开半山亭登岭势巍巍莲峯太华齐凭栏红日早囘首白云低松柏月中老猿猴物外啼禅师吟絶后千古指人迷半山亭慎按此诗施氏原本不载新刻载续补下巻今据外集移编张庖民挽辞东晋巾车令西京执㦸郎甘心向山水结髪事文章故自轻千户何曽羡一嚢天髙鬼神恶骨朽姓名芳庾岭铭旌暗秦淮旧宅荒吾诗不用刻妙语有黄香张庖民巾车令甘心向山水次韵叶致逺见赠欲求五亩寄樵苏所至迟留似贾胡信命不须歌去汝逢人未免叹犹吾人皆劝我杯中物我独怜君屋上乌一伎文章何足道要知摩诘是文殊叶致逺一伎文章次韵致逺长笑右军称草圣不如东野以诗鸣乐天自爱吟淮月怀祖无劳聴角声慎按此诗施氏原本不载新刻本载续补下巻今因人附编次韵杭人裴维甫余杭门外叶飞秋尚记居人挽去舟一别临平山上塔五年云梦泽南州凄凉楚些缘吾发邂逅秦淮为子留寄谢西湖旧风月故应时许梦中游裴维甫余杭门临平山云梦泽南州次韵叚缝见赠季子东周负郭田须知力穑是家传细思种薤五十本大胜取禾三百㕓若得与君连北巷故应终老忘西川短衣匹马非吾事只拟关门不问天叚缝种薤五十本西川题孙思邈真先生一去五百载犹在峩眉西崦中自为天僊足官府不应尸解坐蝱虫孙思邈戏作鮰鱼一絶粉红石首仍无骨雪白河㹠不药人寄语天公与河伯何妨乞与水精鳞鮰鱼河㹠同王胜之游蒋山到郡席未暖居民空惘然好山无十里遗恨恐他年欲欵南朝寺同登北郭船朱门收画㦸绀宇出青莲夹路苍髯古迎人翠麓偏龙腰蟠故国鸟爪寄层颠竹杪飞华屋松根泫细泉峯多巧障日江逺欲浮天畧彴横秋水浮图挿暮烟归来踏人影云细月娟娟王胜之蒋山到郡席不暖南朝寺苍髯附王介甫次韵金陵限南北形势岂其然楚役六十里陈亡三百年江山空幙府风月自觥船主送悲凉岸妃埋想故莲台倾凤久去城踞虎争偏司马壖庙域独龙层路颠森疎五愿木蹇浅一人泉棁杖穷诸岭篮舆罢半天朱门围绿水碧瓦第青烟墨客谁能赋留诗野竹娟至真州再和二首老手王摩诘穷交孟浩然论诗曾伴直话旧巳忘年北上难陪骥东行且趁船离亭花映肉醉眼路窥莲柂转三山没风囘五两偏荒祠过𤓰歩古甃堕松颠闻道清香阁新篘白玉泉莫教门掩夜坐待月流天小院檀槽閙空庭桦烛烟公诗便堪唱为赋小婵娟真州孟浩然伴直北上三山荒祠𤓰歩公颜如雪柏千载故依然笑我无根栁空中不待年肯留归阙棹坐待逆风船特许门传籥那知箭起莲相逢月上后小语坐西偏流落千帆侧追思百尺颠躬耕怀谷口水石羡平泉茅屋归元亮霓裳醉乐天行闻宣室召归近御炉烟未用歌池上随宜教李娟千帆侧次韵答宝觉芒鞵竹杖布行纒遮莫千山与万山从来无脚不解滑谁信石头行路难宝觉眉子石砚歌赠胡誾君不见成都画手开十眉横云却月争新竒游人指㸃小嚬处中有渔阳胡马嘶又不见王孙青𤨏横双碧肠断浮空逺山色书生性命何足论坐费千金买消渴尔来丧乱愁天公谪向君家书砚中小窗虚幌相妩媚令君晓梦生春红毘耶居士谈空处结习已空花不住试教天女为磨铅千偈澜翻无一语眉子砚毘耶以玉带施元长老元以衲裙相报次韵二首病骨难堪玉带围钝根仍落箭锋机欲教乞食歌姬院故与云山旧衲衣元长老钝根箭锋机乞食歌姬院此带閲人如传舍流传到我亦悠哉锦袍错落差相称乞与佯狂老万回万回次韵滕元发许仲涂秦少游二公诗格老弥新醉后狂吟许野人坐看青丘吞泽芥自慙黄潦荐溪苹两邦旌纛光相照十亩锄犂手自亲何似秦郎妙天下明年献颂请东廵滕元发许仲涂青丘泽芥送金山乡僧归蜀开堂撞钟浮玉山迎我三千指衆中闻謦欬未语知乡里我非箇中人何以黙识子振衣忽归去只影千山里涪江与中泠共此一味水氷盘荐琥珀何似糖霜美乡僧浮玉山涪江中泠糖霜送沈逵赴广南嗟我与君皆丙子四十九年穷不死君随幕府战西羌夜渡冰河斫云垒飞尘涨天箭洒甲归对妻孥真梦耳我谪黄冈四五年孤舟出没烟波里故人不复通问讯疾病饥寒疑死矣相逢握手一大笑白髪苍颜畧相似我方北渡脱重江君复南行轻万里功名如幻何足计学道有涯真可喜勾漏丹砂已付君汝阳罋盎吾何耻君归赴我鸡黍约买田筑室从今始广南豆粥君不见滹沱流澌车折轴公孙仓皇奉豆粥湿薪破灶自燎衣饥寒顿解刘文叔又不见金谷敲氷草木春帐下烹煎皆美人萍虀豆粥不传法咄嗟而办石季伦干戈未解身如寄声色相纒心已醉身心颠倒不自知更识人间有真味岂如江头千顷雪色芦茅檐出没晨烟孤地碓舂秔光似玉沙缾煮豆软如酥我老此身无着处卖书来问东家住卧听鸡鸣粥熟时蓬头曵履君家去滹沱身心颠倒秦少游梦发殡而塟之者云是刘发之柩是嵗发首荐秦以诗贺之刘泾亦作因次其韵君看三代士执雉本以杀身为小补居官死职士死绥梦尸得官真古语五行胜巳斯为官官如草木吾如土仕而未禄犹賔客待以纯臣葢非古餽焉曰献称寡君岂比公卿相尔汝世衰道㣲士失已得丧悲欢反其故草袍芦箠相妩媚饮酒嬉游事羣聚曲江船舫月灯毬是谓舞殡而歌墓看花走马到东野余子纷纷何足数二生年少两豪逸诗酒不知轩冕苦故令将仕梦发棺劝子勿为官所腐涂车刍灵皆假设着眼细看君勿误时来聊复一飞鸣进隐不须烦杜举刘发执雉仕而未禄纯臣曲江月灯毬看花走马附秦少游原作嵗逢困敦斗申指辰次庚辰漏传子梦出城闉登古原草木萦天带流水千夫荷锸开久殡前有一人状瓌伟素冠长跪烝酒肴云是刘郎字全美马鸣车响断还续人境晦明秋色里既寤茫然失所遭河转星翻汗如洗世传梦凶常得吉神物戏人良有旨全美声名海县闻闭久当开乃其理娟娟二十四桥月月下吹箫聊尔耳洗眼看君先一鸣九万扶揺从此始金山梦中作江东贾客木绵裘㑹散金山月满楼夜半潮来风又烈卧吹箫管到扬州次韵周穜惠石铫铜腥铁澁不宜泉爱此苍然深且寛蟹眼翻波汤已作龙头拒火柄犹寒姜新盐少茶初熟水渍云蒸藓未干自古函牛多折足要知无脚是轻安蟹眼龙头次韵蒋颕叔月明惊鹊未安枝一棹飘然影自随江上秋风无限浪枕中春梦不多时琼林花草闻前语罨画溪山指后期岂敢便为鸡黍约玉堂金殿要论思蒋颕叔琼林花草罨画龟山辨才师此生念念浮云改寄语长淮今好在故人宴坐虹梁南新河巧出龟山背木鱼唿客振林莽铁凤横空飞綵绘忽惊堂宇变雄深坐觉风雷生謦欬羡师游戏浮沤间笑我荣枯弹指内尝茶看画亦不恶问法求诗了无碍千里孤帆又独来五年一梦谁相对何当来世结香火永与名山躬井硙龟山辨才虹梁新河供井硙赠潘谷潘郎晓踏河阳春明珠白璧惊市人那知望拜马蹄下胸中一斛泥与尘何似墨潘穿破褐琅琅翠饼敲𤣥笏布衫漆黒手如龟未害氷壶贮秋月世人重耳轻目前区区张李争媸妍一朝入海寻李白空看人间画墨僊潘谷张李争媸妍徐大正闲轩氷蚕不知寒火䑕不知暑知闲见闲地已觉非闲侣君看东坡翁懒散谁比数形骸堕醉梦生事委尘土蚤眠不见灯晩食或欺午卧看盗取氊坐视麦漂雨语希舌颊强行少腰脚偻五年黄州城不蹋黄州鼓人言我闲客置此闲处所问闲作何味如眼不自睹颇讶徐孝亷得闲能几许介子愿奉使翁归备文武应缘不耐闲名字挂庭宇我诗为闲作更得不闲语君如汗血驹转盻畧燕楚莫嫌銮辂重终胜盐车苦闲轩附参寥作建安自古多俊髦徐子磊落尤其豪论兵説劒走湖海身勤事左无所遭绿林五校已屠脍黒衣三卫羞徒劳归来故山便卜筑脱弃万事轻鸿毛横前涧水潄哀玉傍舍老枥藏飞猱山蔬何用羡粱肉鹤氅未必输青袍追云弄月有真趣慎勿轻语传儿曹附陈后山作倦游梁楚爱吾庐去寄山林孰与娱想见杖藜临过鸟更能赤手缚于莬君宁平世轻三釡我亦东原有一区拟买婵娟作归计可无堆玉斗量珠蒜山松林中可卜居余欲僦其地地属金山故作此诗与金山元长老魏王大瓠无人识种成何啻实五石不辞破作两大尊只忧水浅江湖窄我材濩落本无用虚名惊世终何益东方先生好自誉伯夷子路并为一杜陵布衣老且愚信口自比契与稷暮年欲学栁下惠嗜好酸咸不相入金山也是不覊人蚤嵗闻名晩相得我醉而嬉欲僊去旁人笑倒山谓实问我此生何所归笑指浮休百年宅蒜山幸有闲田地招此无家一房客蒜山闲田地无家客王中父哀辞仁宗朝以制策登科者十五人轼忝冐时尚有富彦国张安道钱子飞吴长文夏公酉陈令举钱醇老王中父并轼与家弟辙九人存焉其后十有五年哭中父于密州作诗弔之则子飞长文令举殁矣又八年轼自黄州量移汝海与中父之子沇之相遇于京口相持而泣则十五人者独三人存耳葢安道及轼与家弟而已呜乎悲夫乃复次前韵以遗沇之时沇之亦以辠谪家于钱塘云生刍不独比前人束藳端能废谢鲲子达想无身后念吾衰不复梦中论巳知毅豹为均死未识荆凡定孰存堪笑东坡痴钝老区区犹记刻舟痕制䇿登科九人沇之辠谪附子由作平生使气坐生风徐扣方知学有功应奉读书无复忘虞翻忤物自甘穷埋根射策久弥奋投老为邦悍莫攻坟木未须惊巳拱少年我亦作衰翁蔡景繁官舍小阁使君不独东南美典刑尚记先君子戏嘲王叟短辕车肯为徐郎书纸尾三年弭节江湖上千首放懐风月里手开西阁坐虚明目凈东溪照清泚素琴浊酒容一榻落霞孤鹜供千里大舫何时系门栁小诗屡欲书窗纸文昌新构满鹓鸾都邑正喧收杞梓相逢一醉岂有命南来寂寞君归矣先君子十一月十三日与几先自竹西来访庆老不见独与君卿供奉蟾知客东阁道话久之巻巻长廊走黄叶席帘垂地香烟歇主人待来终不来火红销尽灰如雪几先邵伯梵行寺山茶山茶相对阿谁栽细雨无人我独来説似与君君不㑹烂红如火雪中开邵伯梵行寺慎按以上二首施氏原本不载新刻载续补下巻据外集乃离黄州以后作今移编髙邮陈直躬处士画雁二首野雁见人时未起意先改君从何处看得此无人态无乃藁木形人禽两自在北风振枯苇微雪落璀璀惨澹云水昏晶荧沙砾碎弋人怅何慕一举𣺌江海陈直躬衆禽事纷争野雁独闲洁徐行意自得俯仰若有节我衰寄江湖老伴杂鵞鸭作书问陈子晓景画苕霅依依聚圆沙稍稍动斜月先鸣独鼓翅吹乱芦花雪圆沙附晁补之次韵二首画写物外形要物形不改诗传画外意贵有画中态我今岂见画观诗雁真在尚想髙邮间湖寒沙璀璀氷霜已凌厉藻荇良琐碎衡阳𣺌何处中沚若烟海萧条新湖秋霜落洲渚洁莲垂兰杜死菖蒲见深节惨淡沙砾姿清波侣羣鸭往时吴兴守看画忆苕霅为仪尚不汚孤髙比云月闻在雪堂时满堂惟画雪和王斿二首异时长怪谪僊人舌有风雷笔有神闻道骑鲸游汗漫忆尝扪蝨话悲辛气吞余子无全目诗到诸郎尚絶伦白髪故交空掩巻泪河东注问苍旻谪僊人骑鲸扪蝨诸郎袅袅春风送度闗娟娟霜月照生还迟留嵗暮江淮上来往君家伯仲间未厌氷滩吼新洛且看松雪媚南山野梅官栁何时动飞葢长桥待子闲伯仲间新洛南山次韵张琬新落霜余两岸隆尘埃举袂识西风临淮自古多名士樽酒相连乐寓公半日偷闲歌啸里百年暗尽往来中知君不向穷愁老尚有清诗气吐虹临淮次韵王定国南迁囘见寄土晕铜花蚀秋水要须悍石相砻砥十年氷蘖战膏粱万里烟波濯纨绮归来诗思转清激百丈空潭数鲂鲤逝将桂浦撷兰荪不记槐堂收劒履却思庾岭今何在更説彭城真梦耳君知先竭是甘井我愿得全如苦李妄心不复九回肠至道终当三洗髓广陵阳羡何足较只有无何真我里乐全老子今禅伯掣电机锋不容拟心通岂复问云何印可聊须答如是相逢为我话留滞桃花春涨孤舟起王定国南迁回印可赠梁道人采药壶公处处过笑看金狄手摩挲老人大父识君久造物小儿如子何寒尽山中无歴日雨斜江上一渔蓑神僊䕶短多官府未厌人间醉踏歌雍秀才画草虫八物促织月丛号耿耿露叶泣漙漙夜长不自暖那忧公子寒雍秀才促织蝉蜕形浊汚中羽翼便翾好秋来间何濶已抱寒茎藁虾蟇睅目知谁瞑皤腹空自胀慎勿困蜈蚣饥蛇不汝放蜈蚣蛇羌蜋洪钟起暗室飘瓦落空庭谁言转丸手能作殷牀声天水牛两角徒自长空飞不服箱为牛竟何事利吻穴枯桑天水牛蝎虎跂跂有足蛇胍胍无角龙为虎君勿笑食尽虿尾虫虿尾虫蜗牛腥涎不满殻聊足以自濡升髙不知囘竟作黏壁枯蜗牛鬼蝶双眉巻铁丝两翅晕金碧初来花争妍忽去鬼无迹泗州南山监仓萧渊东轩二首偶随樵父採都梁竹屋松扉试乞浆但见东轩堪隐几不知公子是监仓溪中乱石墻垣古山下寒蔬匕箸香我是江南旧游客挂冠知有老萧郎泗州南山监仓萧渊挂冠老萧郎北望飞尘苦昼霾洗心聊复寄东斋珍禽声好犹思越野橘香清未过淮有信微泉来逺岭无心明月转空阶一官仓庾真堪老坐看松根络断崖附子由次韵二首肩舆嬝嬝渡浮梁吏隐知君寄一仓十里遥看飞皂葢小轩相对有壶浆清宵往往投车辖永日霏霏散篆香留滞淮南仍有乐暮年何意复为郎万斛尘飞日为霾无心退食自成斋梅生红粟初迎腊鱼跃银刀正出淮卧病空看帆渡碛诵诗犹记雪填堦夹河南北俱形胜且借髙城作两崖泗州除夜雪中黄师是送酥酒二首暮雪纷纷投碎米春流咽咽走黄沙旧游似梦徒能説逐客如僧岂有家冷砚欲书先自冻孤灯何事独成花使君夜半分酥酒惊起妻孥一笑譁黄师是碎米闗右土酥黄似酒扬州云液却如酥欲从元放觅拄杖忽有麴生来坐隅对雪不堪令饱暖隔船应巳厌歌唿明朝积玉深三尺髙枕牀头尚一壶关右土酥云液章钱二君见和复次韵答之黄昏已作风翻絮半夜犹惊月在沙照汴玉峯明佛刹隔淮云海暗人家来牟有信迎三白薝卜无香散六花欲唤阿咸来守嵗林乌枥马鬬喧譁分无纎手裁春胜更有新诗㸃蜀酥醉里氷髭失缨络梦回布被起亷隅君应旅睫寒生晕我亦饥肠夜自唿明日南山春色动不知谁佩紫微壶苏诗补註巻二十四苏诗补註卷二十五钦定四库全书苏诗补註巻二十五翰林院编修查慎行撰古今体诗五十六首正月一日雪中过淮谒客囘作二首十里清淮上长堤转雪龙氷崖落屐齿风叶乱裘茸万顷穿银海千寻度玉峯从来修月手合在广寒宫攒眉有底恨得句不妨清霁雾开寒谷饥鸦舞雪城桥声春市散塔影暮淮平不用残灯火船窗夜自明书刘君射堂兰玉当年刺史家双鞬驰射笑穿花而今白首闲骢马只有清尊照画蛇寂寂小轩蛛网徧隂隂垂栁雁行斜手柔弓燥春风后置酒看君中㦸牙刘君孙莘老寄墨四首徂徕无老松易水无良工珍材取乐浪妙手惟潘翁鱼胞熟万杵犀角盘双龙墨成不敢用进入蓬莱宫蓬莱春昼永玉殿明房栊金牋洒飞白瑞雾萦长虹遥怜醉常侍一笑开天容孙莘老寄墨易水良工潘翁盘双龙金牋常侍谿石琢马肝剡藤开玉版嘘嘘云雾出奕奕龙蛇绾此中有何好秀色纷满眼故人归天禄古漆窥蠧简隃麋给尚方老手擅编刬分余幸见及流落一叹赧天禄我贫如饥䑕长夜空齩啮瓦池研灶煤苇管书杮叶近者唐夫子逺致乌玉玦先生又继之圭璧烂箱箧晴窗洗砚坐蛇蚓稍蟠结便有好事人敲门求醉帖唐夫子乌玉玦吾穷本坐诗久服朋友戒五年江湖上闭口洗残债今来复稍稍快痒如爬疥先生不讥诃又复寄诗械幽光发奇思㸃黮出荒怪诗成自一笑故疾逢虾蟹口债留题兰臯亭雪后东风未肯和扣门迁客夜经过不知旧竹生新笋但见清伊换浊河无复往来乘下泽聊同语笑説东坡明年我亦开三径寂寂兼无雀可罗兰臯亭和人见赠只写东坡不着名此身已是一长亭壮心无复春流起衰鬓从教病叶零知有雪儿供笔砚应嗤㸑妇洗盆缾囘来索酒公应厌京口新传作客经和田仲宣见赠头白江南醉司马寛心时复唤殷兄寒潮不应淮无信客路相随月有情未许低头拜东野徒言饮酒胜公荣好诗恶韵那容和刻烛应须便置觥潮信和王胜之三首城上湖光暖欲波美人唱我踏春歌鲁公賔客皆诗酒谁是神僊张志和王胜之踏春歌张志和齐酿如渑涨緑波公诗句句可絃歌流觞曲水无多日更作新诗继永和要知太守怜孤客不惜阳春和俚歌坐睡尊前唿不应为公雕琢损天和南都妙峯亭千寻挂云阙十顷含风湾开门㺯清泚照见双铜镮池台半禾黍桃李余榛菅无人肯回首日暮车斑斑使君非世人心与古佛闲时要声利客来洗尘埃颜新亭在东阜飞宇临通阛古甃磨翠壁霜林散烟鬟孤云抱商丘芳草连杏山俯仰尽法界逍遥寄人寰亭亭妙髙峯了了蓬艾间五老压彭蠡三峯照潼关均为拳石小配此一掬悭烦公为标指免使勤跻攀南都妙峯亭含风湾商丘杏山三峯照潼关慎按先生于元丰八年春至南都得请归阳羡以诗考之正王胜之守南都时也施氏原本讹编此诗于起知登州之后今改正附秦少游作王公厌承明出守南宫钥结构得崇丘岿然瞰清洛是时谪僊人发轫自庐霍郊原春鸟鸣来此动豪酌报投一何富玉案金刀错新榜揭中楹千载见逺託朅来访陈迹物色初摇落人烟隔凫雁田畴带城郭红蕖陨风漪沙砾巻飞箨青青陵上姿独汝森自若人生如博奕得丧难前约金椎初控頥已复东方作大明昇中天龙鸾入阶阁深惩渔夺弊法令一刋削斯民如解悬喜气郁磅礴公乎数登览行矣翔寥廓附子由作我登妙峯亭欲访徳云师春阳被原野濉涣含流澌未复桃李色稍増松桂姿孑孑东来樯冉冉将安之万物委天运此身免奔驰怅然怀旧游一丘覆茅茨清泠久沮洳文雅空頺隳提擕二三子醉倒春风吹不见妙峯处安知徳云期南迁久忘反有获空自知归来览新构恍然发深思逺行极南海此地初不移酌我一斗酒尽公终日嬉徳云非公欤相对欲无辞记梦乐全先生梦人以诗三篇示之字皆旁行而不可识旁有人道衣古貌为读其中一篇云人事且常在留质悟圆闲凡四句觉而忘其二以告其客苏轼轼以私意广之云圆闲有物物闲空岂有圆空入井中不信天形真箇様故应眼力自先穷连环易解如神手万窍犹号未济风稽首问公公大笑本来谁碍更求通圆空寄蕲簟与蒲传正兰溪美箭不成笛离离玉筯排霜嵴千沟万缕自生风入手未开先惨慄公家列屋闲蛾眉珠帘不动花隂移雾帐银牀初破睡牙籖玉局坐弹碁东坡病叟长覊旅冻卧饥吟似饥䑕倚赖春风洗破衾一夜雪寒披故絮火冷灯青谁复知孤舟儿女自嚘咿皇天何时反炎燠媿此八尺黄琉璃愿君净扫清香阁卧聴风漪声满榻习习还从两腋生请公乘此朝阊阖蒲传正兰溪寄怪石石斛与鲁元翰山骨裁方斛江珍拾浅滩清池上几案碎月落杯盘老去怀三友平生困一箪坚姿聊自儆秀色亦堪餐好去髯卿舍凭将道眼看东坡最后供霜雪照人寒鲁元翰渔父四首渔父饮谁家去鱼蟹一时分付酒无多少醉为期彼此不论钱数渔父醉蓑衣舞醉里却寻归路轻舟短棹任横斜醒后不知何处渔父醒春江午梦断落花飞絮酒醒还醉醉还醒一笑人间今古渔父笑轻鸥举漠漠一江风雨江边骑马是官人借我孤舟南渡李宪仲哀词同年友李君讳惇字宪仲贤而有文不幸早世轼不及与之游也而识其子廌有年矣廌自阳翟见余于南京泣曰吾祖母边母马前母张与君之丧皆未塟贫不敢以饥寒为戚顾四丧未举死不瞑目矣适㑹故人梁先吉老闻余当归阳羡以绢十匹丝百两为赆辞之不可乃以遗廌曰此亦仁人之餽也既又作诗以告知君与廌者庶几皆有以助之廌年二十五其文晔然气节不凡岂终穷者哉大梦行当觉百年特未满遑哀已逝人长眠寄孤舘念我同年生意长日月短盐车困骐骥烈火废圭瓒后生有奇骨出语已精悍萧然野鹤姿谁复识中散有生寓大块死者谁不窽嗟君独久客不识黄土煖推衣助孝子一溉滋汤旱谁能脱左骖大事不可缓赠眼医王彦若鍼头如麦芒气出如车轴间关脉络中性命寄毛粟而况清净眼内景含天烛琉璃贮沆瀣轻脆不任触而子于其间来往施锋镞笑谈纷自若观者颈为缩运鍼如运斤去翳如拆屋常疑子善幻他技杂符祝子言吾有道此理君未瞩形骸一尘垢贵贱两草木世人方重外妄见瓦与玉而我初不知刺眼如刺肉君看目与翳是翳要非目目医苟二物易分如麦菽宁闻老农夫去草更伤谷鼻端有余地肝胆分楚蜀吾于五轮间荡荡见空曲如行九轨道并驱无击毂空花谁开落明月自朏朒请问乐全堂忘言老尊宿鍼芒气出清净眼琉璃目翳五轮空花与欧育等六人饮酒忽惊春色二分空且看樽前半丈红苦战知君便白羽倦游怜我忆黄封年来齿髪老未老此去江淮东复东记取六人相㑹处引杯看劒坐生风观杭州钤辖欧育刀劒战袍青绫衲衫暖衬甲红线勒帛光遶脇秃襟小袖雕鹘盘大刀长劒龙蛇柙两军鼓譟屋瓦坠红尘白羽纷相杂将军恩重此身轻笑履锋铓如一揷书生只肯坐帷幄谈笑毫端㺯生杀呌唿击鼓催上竿勐士应怜小儿黠试问黄河夜偷渡掠面惊沙寒霎霎何如大舰日髙眠一枕清风梦苕霅钤辖勒帛王伯敡所藏赵昌花四首梅花南行度关山沙水清练练行人已愁絶日暮集微霰殷勤小梅花髣髴吴姬面暗香随我去回首惊千片至今开画图老眼凄欲泫幽怀不可写归梦君家倩王伯敡赵昌关山黄葵弱质困夏永奇姿苏晓凉低昂黄金杯照耀初日光檀心紫成晕翠叶森有芒古来写生人妙絶谁似昌晨粧与午醉真态含隂阳君看此花枝中有风露香黄金杯芙蓉清飈巳拂林积水渐收潦溪边野芙蓉花水相媚好坐看池莲尽独伴霜菊藁幽姿强一笑暮景迫摧倒凄凉似贫女嫁晚惊衰蚤谁写少年容樵人劒南老劒南老嫁晩山茶萧萧南山松黄叶陨劲风谁怜儿女花散火冰雪中能传嵗寒姿古来惟丘翁赵叟得其妙一洗胶粉空掌中调丹砂染此鹤顶红何须夸落墨独赏江南工寄吴徳仁兼简陈季常东坡先生无一钱十年家火烧凡铅黄金可成河可塞只有霜鬓无由𤣥龙丘居士亦可怜谈空说有夜不眠忽闻河东狮子吼拄杖落手心茫然谁似濮阳公子贤饮酒食肉自得僊平生寓物不留物在家学得忘家禅门前罢亚十顷田清溪绕屋花连天溪堂醉卧唿不醒落花如雪春风颠我游兰溪访清泉已办布袜青行纒稽山不是无贺老我自兴尽囘酒船恨君不识颜平原恨我不识元鲁山铜驼陌上㑹相见握手一笑三千年吴徳仁龙丘居士溪堂兰溪清泉稽山贺老铜驼陌题王逸少帖颠张醉素两秃翁追逐世好称书工何曾梦见王与钟妄自粉饰欺盲聋有如市娼抹青红妖歌嫚舞眩儿童谢家夫人澹丰容萧然自有林下风天门荡荡惊跳龙出林飞鸟一扫空为君草书续其终待我他日不忩忩颠张醉素草书忩忩书林逋诗后吴侬生长湖山曲唿吸湖光饮山绿不论世外隐君子佣奴贩妇皆氷玉先生可是絶俗人神清骨冷无由俗我不识君曾梦见瞳子了然光可烛遗篇妙字处处有歩遶西湖看不足诗如东野不言寒书似西台差少肉平生髙节巳难继将死微言犹可録自言不作封禅书更肯悲吟白头曲我笑吴人不好事好作祠堂傍修竹不然配食水僊王一盏寒泉荐秋菊林逋遗篇水僊王和仲伯达归山嵗月苦无多尚有丹砂奈老何绣谷只应花自染镜潭长与月相磨君方傍海看初日我已横江击素波人不我知斯我贵不须雷雨起龙梭春日鸣鸠乳燕寂无声日射西窗泼眼明午醉醒来无一事只将春睡赏春晴赠袁陟是身如虚空万物皆我储胡为强分别百金买田庐不见袁夫子神马载尻舆游乎无何有一饭不愿余官湖为我池学舍为我居何以遗子孙此身自籧篨薰风暗杨栁秋水静芙蕖应观我知子不怪子知鱼袁陟身如虚空籧篨苏子容母陈夫人挽词苏陈甥舅真氷玉正始风流起頺俗夫人髙节称其家凛凛寒松映修竹鸡鸣为善日日新八十三年如一晨岂惟室家宜寿母实与朝廷生异人忘躯殉国乃吾子三仕何曾知愠喜不须拥笏强垂鱼我视去来皆梦尔诵诗相挽真区区墓碑千字多遗余他年太史取家传知有班昭续汉书苏子容三仕神宗皇帝挽词三首文武固天纵钦明又日新化民何止圣妙物独称神政已三王上言皆六籍醇巍巍本无象刻画愧孤臣妙物称神未易名尧徳何须数舜功小心仍致孝余事及平戎典礼从周旧官仪与汉隆谁知本无作千古自承风接统真千嵗膺期止一章周南稍留滞宣室遂凄凉病马空嘶枥枯葵已泫霜余生卧江海归梦泣嵩邙慎按宋史神宗崩于元丰八年乙丑三月戊戌先生奉讳时方在南都挽词必此时作施氏原註编入五月以后似失次第今诠正过文觉显公房斓斑碎玉养菖蒲一勺清泉满石盂凈几明窗书小楷便同尔雅注虫鱼慎按此诗施氏原本不载补註编续补下巻以外集考之载在第六卷题云过扬州寿宁大觉显公房今据此移编归宜兴留题竹西寺三首十年归梦寄西风此去真为田舍翁剩觅蜀冈新井水要擕乡味过江东归宜兴蜀冈新井道人劝饮鸡苏水童子能煎莺粟汤暂借藤牀与瓦枕莫教辜负竹风凉鸡苏水罂粟汤此生已觉都无事今嵗仍逢大有年山寺归来闻好语野花啼鸟亦欣然大有年山寺广陵后园题申公扇子露叶风枝晓自匀緑隂青子净无尘闲吟遶屋扶疎句须信渊明是可人申公慎按此诗施氏原本不载补註本载续补下巻今据外集及邵氏闻见録移编与孟震同游常州僧舍三首年来转觉此生浮又作三吴浪漫游忽见东平孟君子梦中相对説黄州东平孟君子湛湛清池五月寒小山无数碧巑岏穉杉戢戢三千本且作凌云合抱看五月知君此去便归耕笑指孤舟一叶轻待向三茅乞灵雨半篙流水送君行常州太平寺法华院薝卜亭醉题六花薝卜林间佛九节菖蒲石上僊何似东坡铁拄杖一时惊起野狐禅太平寺野狐禅慎按此诗施氏原本不载新刻本载续补遗下巻中今因地附编赠常州报恩长老二首碧玉盌盛红玛瑙井华水养石菖蒲也知法供无穷尽试问禅师得饱无报恩井华水荐福老怀真巧便凈慈两本更尖新凴师为作铁门限凖备人间请话人荐福老怀凈慈两本次韵答贾耘老五年一梦南司州饥寒疾病为子忧东来六月井无水仰看古堰横奔牛平生管鲍子知我今日陈蔡谁从丘夜航争度泥水澁牵挽直欲来瓜洲自言嗜酒得风痺故乡不敢居温柔定将泛爱救沟壑衰病不复从前乐今年太守真卧龙笑语炎天出氷雹时低九尺苍须髯过我三间小池阁故人改观争来贺小儿不信犹疑错为君置酒饮且哦草间秋虫亦能歌可怜老骥真老矣无心更秣天山禾贾耘老南司州奔牛今年太守九尺苍须髯小池阁墨花世多以墨画山水竹石人物者未有以画花者也汴人尹白能之为赋一首造物本无物忽然非所难花心起墨晕春色散毫端缥缈形才具扶疎态自完莲风起颠倒杏雨半摧残独有狂居士求为黒牡丹兼书平子赋归向雪堂看尹白送竹几与谢秀才平生长物扰天真老去归田只此身留我同行木上座赠君无语竹夫人但随秋扇年年在莫鬭琼枝夜夜新堪笑荒唐玉川子暮年家口若为亲木上座竹夫人溪隂堂白水满时双鹭下緑槐髙处一蝉吟酒醒门外三竿日卧看溪南十亩隂溪隂堂次韵许遵蒜山渡口挽归艎朱雀桥边看道装供帐已应烦百两击鲜毋久溷诸郎问襌时到长干寺载酒闲过緑野堂此味只忧儿辈觉逢人休道北窗凉蒜山渡朱雀桥长干寺赠章黙章黙居士字志明生公侯家才性髙爽弃家求道不蓄妻子与世无累而父母与兄之丧贫不能举以是眷眷世间不能无求于人余深哀其志既有以少助之又取其言为诗以赠其行庶几有哀之者章子亲未塟余生抱羸疾朝吟噎邻里夜泪腐茵席前年黒花生今嵗白髪出身随日月逝恨与天地毕愿求不毛田亲筑长夜室难从王孙裸未忍夏后堲五陵多豪士百万付一掷心知义财难甘就贫友乞不辞毛髪施行自丘山积此志茍朝遂夕死真不戚誓求无生理不践有为迹弃身尸陀林乌鸢任狼籍尸陀林苏诗补註巻二十五苏诗补註卷二十六钦定四库全书苏诗补註巻二十六翰林院编修查慎行撰古今体诗五十一首送穆越州江海相望十五年羡公松柏蔚苍颜四朝耆旧冰霜后两郡风流水石间旧政犹传蜀父老先声已振越溪山尊前俱是蓬莱守莫放髙楼雪月闲四朝小饮公谨舟中青泥赤日午相烘走访船窗栁影中辍我东坡无限睡赏君南浦不赀风坐观邸报谈迂叟闲説滁山忆醉翁此去澄江三万顷只应明月照还空慎按宋制两府有除拜未受命先押入以示不凖辞免之意司马温公行状哲宗即位诏除公知陈州过阙入见至则拜门下侍郎以宰辅编年録考之元丰八年五月事先生是时亦起知登州途中闻司马入相之命故自注云是日坐中观邸报叟押入门下省施氏补註脱去押字门字遂不成语今补正又按此诗施氏原本不载今据外集编此金山妙髙台我欲乘飞车东访赤城子蓬莱不可到弱水三万里不如金山去清风半帆耳中有妙髙台云峯自孤起仰观初无路谁信平如砥台中老比丘碧眼照窗几巉巉玉为骨凛凛霜入齿机锋不可触千偈如翻水何须寻徳云即此比丘是长生未可学请学长不死飞车赤城蓬莱妙髙台老比丘不死赠杜介元丰八年七月二十五日杜几先自浙东还与余相遇于金山话天台之异以诗赠之我梦游天台横空石桥小秋风吹菵露翠湿香袅袅应真飞钖过絶磵度云鸟举意欲从之翛然已松杪微言粲珠玉未説意先了觉来如堕空耿耿牕户晓羣生䧟迷网独达从古少杜叟子何人长啸万物表妻孥空四壁振䇿念轻矫遂为赤城游飞歩凌缥缈问禅不归舍屡为瓠壶绕何人识此志佛眼自照了我梦君见之卓尔非魔娆僊葩发茗椀剪刻分葵蓼从今更不出闭户闲騕褭时从佛顶巖驰下双莲沼杜介石桥应真堕空赤城佛顶巖双莲沼余将赴文登过广陵而择老移住石塔相送竹西亭下留诗为别竹西失却上方老石塔还逢惠照师我亦化身东海去姓名莫遣世人知文登竹西上方石塔慎按此诗施氏原本不载新刻本载续补下巻今因题编次于此附子由和逺老陶翁好弟兄虎溪庐阜久逢迎何须更要经平子清议从来贵士衡别公择黍离不复闵宗周何暇雷塘弔一丘若问西来祖师意竹西歌吹是扬州慎按此诗施氏原本不载今从续补巻中改编赠葛苇竹椽茅屋半摧倾肯向蜂窠寄此生长恐波头巻室去欲将船尾载君行小诗试拟孟东野大草闲临张伯英消遣百年须底物故应怜我不归耕大草赠王寂与君暂别不须嗟俯仰归来鬓未华记取江南烟雨里青山断处是君家次韵孙莘老斗野亭寄子由落帆谢公渚日脚东西平孤亭得小憩暮景含余清坐待斗与牛错落挂南甍老僧如夙昔一笑意巳倾新话出故人旧事疑前生吾生七往来送老海上城逢人輙自哂得鱼不忍烹似闻绩溪老复作东都行小诗如秋菊艳艳霜中明过此感我言长篇发春荣斗野亭谢公渚老僧绩溪老附孙莘老原唱淮海无林丘旷泽千里平一渠闲防物色故不清老僧喜穿筑北户延朱甍檐楯斗杓落帘帏河汉倾平湖杳无涯湛湛春波生结缆嗟已晩不见芙蓉城尚想紫芡盘明珠出新烹平生有微尚一舟聊寄行遇胜輙偃蹇霜须刷澄明可待齿牙豁归与谢浮荣附子由和扁舟未遽解坐待两闸平浊水污人思野寺为我清昔游有遗咏枯墨存髙甍故人独未来一尊谁与倾北风吹微云暮寒依月生前望䢴沟路却指铁瓮城茅檐卜兹地江水供晨烹试问东坡翁毕老几此行奔驰力不足隐约性自明早为归耕计免慙老僧荣送杨杰无为子尝奉使登太山絶顶鸡一鸣见日出又尝以事过华山重九日饮酒莲花峯上今乃奉诏与髙丽僧统游钱塘皆以王事而从方外之乐善哉未曽有也作是诗以送之天门夜上賔出日万里红波半天赤归来平地看跳丸一㸃黄金铸秋橘太华峯头作重九天风吹滟黄花酒浩歌驰下腰带鞓醉舞崩崖一挥手神游八极万缘虚下视蚊雷隐污渠大千一息八十反笑厉东海骑鲸鱼三韩王子西求法凿齿弥天两勍敌过江风急浪如山寄语舟人好看客杨杰黄金铸秋橘太华峯腰带鞓三韩王子附子由次韵人言长安逺如日三韩住处朝日赤飞帆走马入齐梁却渡吴江食吴橘玉门万里惟言九行人泪堕阳关酒佛法西来到此间徧满曽如屈伸手出家王子身心虚飘然渡海如过渠逺来欲见倾盆雨属国真逢戴角鱼至人无心亦无法一物不见谁为敌东海东边定有无拍手笑作中朝客次韵送徐大正别时酒醆照灯花知我归期渐有涯去嵗渡江萍似斗今年并海枣如𤓰多情明月邀君共无价青山为我賖千首新诗一竿竹不应空钓汉江槎徐大正杨康功有石状如醉道士为赋此诗楚山固多猿青者黠而寿化为狂道士山谷恣腾蹂误入华阳洞窃饮茅君酒君命囚巖间巖石为械杻松根络其足藤蔓缚其肘苍苔眯其目丛棘哽其口三年化为石坚瘦敌琼玖无复号云声空余舞杯手樵夫见之笑抱卖易升斗杨公海中僊世俗那得友海边逢姑射一笑微俛首胡不载之归用此顽且丑求诗纪其异本末得细剖吾言岂妄云得之亡是叟杨康功附秦少游诗黄冠初饮何人酒径醉頺然不知久风吹化石楚山阿藤蔓纒身藓封口常随白鹤一飞去但有衣冠同不朽异物终为贤俊得野老田夫岂宜有华隂杨公香案吏一见遂作忘年友日暮西垣视草归往往对之倾数斗大梦之间无定论启母望夫天所诱谷城或与子房期西域更为陈郍吼我疑黄冠反见玩若此坚顽定醒否何当一笑凌苍霞顾谢世人聊举手附参寥诗天官夜宴琼楼春一官大醉頺穹旻飞光贯地若素练百里鸡犬声纷纷吹风洗雨嵗月古化此顽石良悲辛楚山之老颇知异濯以涧底清漪沦霓裳彷彿认羽客楮冠数寸横秋云空斋昼闲戏一击琅然哀韵还清真我闻天官天所陈虽复暂屈终当伸烈风迅雷一朝作却上苍苍朝紫宸迨作淮口遇风诗戏用其韵我诗如病骥悲鸣向衰草有儿真骥子一喷羣马倒养气勿吟哦声名忌太早风涛借笔力势逐孤云扫何如陶家儿遶舍觅梨枣君看押强韵已胜郊与岛过泗上喜见张嘉父二首眉间氷雪照淮明笔下波澜老欲平直得全生如许妙不知形谍巳多名张嘉父形谍空翠娱人意自还明窗一榻共秋闲㑹知名利不到处定把清觞属此山此山慎按以上二首施氏原本不载今因题编次次韵徐积杀鸡未肯邀季路裹饭先须问子来但见中年隐槐市岂知平日赋兰台海山入梦方东去风雨留人得暂陪若説峩眉眼前事故乡何处不堪回徐积子来元丰七年有诏京东淮南筑髙丽亭馆密海二州骚然有逃亡者明年轼过之叹其壮丽留一絶云檐楹飞舞垣墻外桑柘萧条斤斧余尽赐昆邪作奴婢不知偿得此人无髙丽怀仁令陈德任新作占山亭二絶尚父提封海岱间南征惟到穆陵关谁知海上诗狂客占得胶西一半山怀仁穆陵占山亭我是胶西旧使君此山仍合与君分故应窃比山中相时作新诗寄白云胶西慎按以上二首施氏原本不载新刻载续补下巻以外集考之题中怀口当作怀仁今据此改正移编过密州次韵赵明叔乔禹功先生依旧广文贫老守时遭醉尉嗔汝辈何曽堪一笑吾侪相对复三人黄鸡唱晓凄凉曲白髪惊秋见在身一别胶西旧朋友扁舟归钓五湖春广文老守再过常山和昔年留别诗伛偻山前叟迎我如迎新那知梦幻躯念念非昔人江湖久放浪朝市谁相亲却寻泉源去桃花应避秦再过超然台赠太守霍翔昔饮雩泉别常山天寒嵗在龙蛇间山中儿童拍手笑问我西去何当还十年不赴竹马约扁舟独与渔蓑闲重来父老喜我在扶挈老㓜相遮攀当时襁褓皆七尺而我安得留朱颜问今太守为谁欤䕶羌充国鬓未斑躬持牛酒劳行役无复杞菊嘲寒悭超然置酒寻旧迹尚有诗赋鑱坚顽孤云落日在马耳照耀金碧开烟鬟却淇自古北流水跳波下濑鸣玦环愿君谈笑作石埭坐使城郭生溪湾超然台雩泉十年杞菊诗赋马耳常山赠刘镃刘侯年少日骏马拊便面援弓雁自落不待白羽贯慎按此诗施氏原本不载新刻在续补下巻今因地附録于此登州海市予闻登州海市旧矣父老云尝出于春夏今嵗晩不复见矣予到官五日而去以不见为恨祷于海神广德王之庙明日见焉乃作此诗东方云海空复空羣僊出没空明中荡摇浮世生万象岂有贝阙藏珠宫心知所见皆幻影敢以耳目烦神功嵗寒水冷天地闭为我起蛰鞭鱼龙重楼翠阜出霜晓异事惊倒百嵗翁人间所得容力取世外无物谁为雄率然有请不我拒信我人厄非天穷潮阳太守南迁归喜见石廪堆祝融自言正直动山鬼岂知造物哀龙钟伸眉一笑岂易得神之报汝亦已丰斜阳万里孤鸟没但见碧海磨青铜新诗绮语亦安用相与变㓕随东风登州海市孤鸟没磨青铜奉和陈贤良不学孙吴与六韬敢将驽马并英豪望穷海表天还逺倾尽葵心日愈髙身外浮名休𤨏𤨏梦中归思已滔滔三山旧是神僊地引手东来一钓鳌贤良慎按此诗施氏原本不载新刻载续补下巻玩本诗结句当是登州作故移编于此登州孙氏万松堂万松谁种已摐摐半岭苍云映此邦露重珠璎䝉翠葢风来石齿碎寒江浮空两竹横南阁倒景扶桑射北窗坐待夕烽传海峤重城归去踏逢逢松堂两竹过莱州雪后望三山东海如碧环西北巻登莱云光与天色直到三山回我行适冬仲薄雪收浮埃黄昏风絮定半夜扶桑开参差太华顶出没云涛堆安期与羡门乘龙安在哉茂林秋风客劝尔麾一杯帝乡不可期楚些招归来莱州三山遗直坊富公之客李君讳常登人也故太守李公讳师中榜其闾曰遗直而其子大方求诗于轼为赋一首使君不浪出羔雁亲扣门先生但清坐薤水已多言当时邦人化市无晨饮豚嵗月曾几何客主皆九原鲁经有遗叹楚些无归魂我作遗直诗过者式其藩李常鳆鱼行渐台人散长弓射初噉鳆鱼人未识西陵衰老繐帐空肯向北河亲馈食两雄一律盗汉家嗜好亦若肩相差食每对之先太息不因噎呕缘疮痂中间霸据关梁隔一枚何啻千金直百年南北鲑菜通往往残余饱臧获东随海舶号倭螺异方珍寳来更多磨沙瀹沈成大胾剖蚌作脯分余波君不闻蓬莱阁下駞碁岛八月边风备胡獠舶船跋浪鼋鼍震长鑱铲处崖谷倒膳夫善治荐华堂坐令雕爼生辉光肉芝石耳不足数醋芼鱼皮真倚墻中都贵人珍此味糟浥油藏能逺致割肥方厌万钱厨决眦可醒千日醉三韩使者金鼎来方奁馈送烦舆台辽东太守逺自献临淄掾吏谁为材吾生东归收一斛苞苴未肯钻华屋分送羮材作眼明却取细书防老读鳆鱼一枚千金蓬莱阁駞碁岛糟浥慎按此诗施氏原本不载今据后山丛谈从新刻续补上巻移编留别登州举人身世相忘久自知此行闲看古黄腄自非北海孔文举谁识东莱太史慈落笔已吞云梦客抱琴欲访水僊师莫嫌五日匆匆守归去先传乐职诗黄腄慎按此诗施氏原本不载新刻本载续补遗巻中以题考之乃登州作今移编次韵赵令铄东坡巳报六年穰惆怅红尘白首郎枕上谿山犹可见门前冠葢已相望故人年少真琼树落笔风生战堵墻端向罋间寻吏部老来专以醉为乡赵令铄次韵王定国得颍倅二首僊风入骨巳凌云秋水为文不受尘一噫固应号地籁余波犹足挂天绅买牛但自捐三尺射䑕何劳挽六钧莫向百花潭上去醉翁不见与谁亲三尺百花潭滔滔四海我知津每愧先生植杖耘自少多言晚闻道从今闭口不论文滟翻白兽尊中酒归煮青泥坊底芹要识老僧无尽处牀头牛蚁不曽闻次韵赵令铄惠酒神山无石髓生世悲暂寓坐待玉膏流千载真旦暮青州老从事鬲上非所部惠然肯见从知我憎市酤开瓶自洗盏肴核谁与具门前聴剥啄烹鱼得尺素玉膏洗盏附赵伯坚原唱古人醉以酒葢亦有所寓一饮百忧忘陶陶朝复暮公欲醉为乡瓮间寻吏部惜取青铜钱浊醪安足酤敢窃好事名聊资子云具巧手斧鼻端此情知有素附伯坚再和一首登州与仪曹到官如旅寓螭陛凤凰池翺翔未云暮氷雪照人清黄色盈中部譬如千日酿一宿陋清酤载笔无多辞公真济时具叹息贺德基尤知我尸素送范纯粹守庆州才大古难用论髙常近迂君看赵魏老乃为滕大夫浮云无根蒂黄潦能须臾知经几成败得见真贤愚羽旄照城阙谈笑安边隅当年老使君赤手降于莵诸郎更何事折箠鞭其雏吾知邓平叔不鬬月支胡范纯粹庆州当年老使君诸郎送范徳孺渐觉东风料峭寒青蒿黄韭试春盘遥想庆州千嶂里暮云衰草雪漫漫慎按此诗施氏原本不载新刻本载续补下巻今因题附録于此次韵王震擕文过我治平间雾豹当时始一斑闻道吹嘘借余论故教流落得生还清篇带月来霜夜妙语先春发病颜诗酒暮年犹足用竹林髙㑹许时攀治平间吹嘘借余论竹林喜王定国北归第五桥白露凄风洗瘴烟梦回相对两凄然雀罗廷尉非当日鸠杖先生愈少年世事饱谙思束手主恩未报耻归田谁怜第五桥边水独照台州老郑䖍慎按诸刻本此诗题止第五桥三字今从外集补録全题改编于此次韵王定国谢韩子华过饮楚有孙叔敖长城隐千里哀哉练帬子负薪蹑破履岂无故交亲逝去如覆水不如老优孟谈笑託谐美世家不可恃如倚折足几祥符有贤相手握天下砥懿敏亦名公三贵徳爵齿葢棺今几日公子谁料理谁要卿料理欲説且止止宅相开府公久为苍生起如何垂老别氷盘餽苍耳亲嫌妨鹗荐相对发微泚新诗如弹丸脱手不移晷我亦老賔客苦语落纨绮莫辞三上章有道贫贱耻韩子华祥符贤相懿敏宅相开府次韵马元宾流落江湖万里归相逢自慰巳差池初闻好句惊人倒悔过东庭识面迟握手宁知无贺监结交谁复许袁丝塞鸿正欲摩天去垂老追攀岂可朝马元宾慎按此诗施氏原本不载新刻载续补下巻以起句观之当是元祐初年作编録于此惠崇春江晚景二首竹外桃花三两枝春江水暖鸭先知蒌蒿满地芦芽短正是河豚欲上时惠崇河豚两两归鸿欲破羣依依还似北归人遥知朔漠多风雪更待江南半月春次韵周邠南迁欲举力田科三径初成乐事多岂意残年踏朝市有如疲马畏陵坡羡君同甲心方壮笑我无聊鬓已皤何日西湖寻旧赏淡烟疎雨暗渔蓑周邠次韵胡完夫青衫别泪尚斓斑十载江湖困抱关老去上书还北阙朝来拄笏看西山相从杯酒形骸外笑説平生醉梦间万事㑹须咨伯始白头容我占清闲胡完夫附胡完夫原作苏公五十髯斑云袖青袍入汉关贾谊谪归犹太傅谢安投老负东山黄冈泉石红尘外阳羡牛羊返照间知有竹林髙兴在欲闲谁肯放君闲次韵钱穆父老入明光踏旧班染须那复唱阳关故人飞上金銮殿迁客来从饭颗山大笔推君西汉手一言置我二刘间便须置酒唿同舍看赐飞龙出帝闲金銮殿大笔二刘飞龙附钱穆父作史观婆娑马与班十年流落共间关鸾凰乍喜翔西省猿鹤何劳怨北山不学三闾吟泽畔仍欣二陆下云间非惟纶綍须椽笔谠论尤宜赐燕闲次韵完夫再赠之什某已卜居毘陵与完夫有庐里之约云栁絮飞时笋箨斑风流二老对开关雪芽我为求阳羡乳水君应饷惠山竹簟凉风眠昼永玉堂制草落人间应容缓急烦闾里桑柘聊同十亩闲玉堂制草慎按此诗施氏原本不载新刻本载续补下巻观所用韵乃同时唱和作今改编于此次韵穆父舍人再赠之什诏语春温昨夜班屋头鸣鴂便关关游僊梦觉月临幌贺雨诗成云满山怜我白头来仗下看君黄气发眉间凤池故事同机务火急开尊及尚闲舍人次韵答李端叔若人如马亦如班笑履壶头出玉关已入西羌度沙碛又从东海看涛山识君小异千人里慰我长思十载间西省邻居时邂逅相逢有味是偷闲李端叔慎按李端叔姑溪集中失原作先生此诗用前唱酬韵亦必同时作施氏原本不载今从续补下巻附编于此再次韵答完夫穆父掖垣老吏识郎君并辔天街两絶尘汗血固应生有种夜光那复困无因岂知西省深严地也着东坡病瘦身免使谪僊明月下狂歌对饮只三人掖垣西省次韵答满思复自甘茅屋老三间岂意彤廷缀两班纸落云烟供醉后诗成珠玉看朝还谁言载酒山无贺记取啼乌巷有颜但恐跛羊随赤骥青云飞歩不容攀两班跛羊赤骥送戴䝉赴成都玉局观将老焉拾遗被酒行歌处野梅官栁西郊路闻道华阳版籍中至今尚有城南杜我欲归寻万里桥水花风叶暮萧萧芋魁径尺谁能尽桤木三年已足烧百嵗风狂定何有羡君今作峩眉叟纵未家生执㦸郎也应世出埋轮守莫欺老病未归身玉局他年第几人㑹待子猷清兴发还须雪夜去寻君戴䝉成都玉局观苏诗补註巻二十六苏诗补註卷二十七钦定四库全书苏诗补註巻二十七翰林院编修查慎行撰古今体诗三十八首送陈睦知潭州华清缥缈浮髙栋上有缬林藏石罋一杯此地初识君千巖夜上同飞鞚君时年少面如玉一饮百觚嫌未痛白鹿泉头山月出寒光泼眼如流汞朝元阁上酒醒时卧聴风鸾鸣铁凤旧游空在人何处二十三年真一梦我得生还雪髯满君亦老嫌金带重有如社燕与秋鸿相逢未稳还相送洞庭青草𣺌无际天柱紫盖森欲动湖南万古一长嗟付与骚人发嘲弄陈睦潭州华清石罋白鹿泉朝元阁金带附子由次韵海上石桥余折栋大舶记君过铁罋东行万里若乘空老蜃长鲸应入鞚波摇风巻卧不起免教髀肉鞍磨痛归来过我话艰苦惊汗津津尚流汞海涯风物画成图错落天呉兼紫凤至今想像隔人事徃徃风涛吹昼梦长沙欲徃厌飞楫幸有千兵作迎送文章清逸世少比科第峥嵘声自重逺行屡屈衆所叹出祖谁攀车欲动明朝皷角背王城莫聴单于吹晓弄用前韵答西掖诸公见和双㹸蟠础龙纒栋金井辘轳鸣晓罋小殿垂帘白玉钩大宛立仗朱丝鞚风驭宾天云雨隔孤臣忍泪肝肠痛羡君意气风生座落笔纵横盘走汞上尊日日泻黄封赐茗时时开小凤闭门怜我老太元给札看君赋云梦金奏不知江海眩木爪屡费瑶琼重岂惟蹇步困追攀巳觉侍史疲奔送春还宫栁腰支活水入御沟鳞甲动借君妙语发舂容顾我风琴不成弄西掖金井小殿小凤次韵王觌正言喜雪圣人与天通有诏寛狱市好语夜喧街湿云朝覆砌纷然退朝后色映宫槐媚欲夸剪刻工故上朱蓝袂我方执笔侍未敢书上瑞君犹伏阁争髙论亦少慰霏霏止还作盎盎风与气神龙久潜伏一怒势必倍行当见三白拜舞讙万嵗归来饮君家酣咏追既醉王觌正言朱蓝执笔侍和蒋发运夜语翻千偈书来又一言此身真佛祖何处不羲轩船稳江吹坐楼空月入尊遥知思我处醉墨在頺垣发运蒋之奇送表弟程六知楚州炯炯明珠照双璧当年三老苏程石里人下道避鸠杖刺史迎门倒凫舄我时与子皆儿童狂走从人觅梨栗健如黄犊不可恃隙过白驹那暇惜醴泉寺古垂橘柚石头山髙暗松栎诸孙相逢万里外一笑未解千忧集子方得郡古山阳老手生风谢刀笔我正含毫紫㣲阁病眼昏花困书檄莫教印绶系余年去扫坟墓当有日功成头白早归来共借梨花作寒食程六楚州醴泉石头山附子由作与君外兄弟初如一池鱼中年云雨散各异涧谷居客舍复相从语极长欷歔青衫奉朝谒白髪惊晨梳百年不堪把一尊欢有余清言我未厌昨夜闻除书淮南旱巳久疲民食田蔬请发上供米仍疏古䢴渠要须贤使君均此积嵗储径乘两桨去不待五马车别离难重陈劳来不可徐政成得召节嵗晩当归与碣石菴戯赠湛菴主保康桥上夜观灯碣石巖前夏饮氷莫把山林笑朝市老夫手里有乌藤相国寺保康桥慎按此诗施氏原本不载新刻载续补下巻今改编元祐元年二月八日朝退独在起居院读汉书儒林传感申公故事作小诗一絶寂寞申公谢客时自言巳见穆生机绾臧下吏明堂废又作龙钟病免归申公起居院慎按此首施注原本不载以题中年月考之确是元祐初作今编録于此和人假山上党搀天碧玉环絶河千里抱商颜试观烟雨三峯外都在灵仙一掌间造化何如童子戯写真聊发使君闲何当挈取西征去画作围牀六曲山上党商颜送王伯敡守虢华山东麓秦遗民当时依山来避秦至今风俗含古意柔桑绿水招行人行人掉臂不回首争入崤函土囊口惟有使君千里来欲饮三堂无事酒三堂本来一事无日长睡起闻投壶牀头砚石开云月涧底松根斸雪腴山棚盗散人安寝劝买耕牛发陈廪归来只作水衡卿我欲携壶就君饮王伯敡虢州崤函三堂附子由作满腹贮精神触手㑹衆理一废十五年直坐才多耳我昔游宋城忆始识君子簿书填丘山宾客乱蜂蚁出寻城下宅屡倒牀前屣清谈如锯木落屑纷相委解颐自有乐置酒姑且止逡巡破黄封婉娩歌皓齿风髙熊正白霜落蠏初紫夜阑意未厌河斜客忘起归来笑童仆熟酒未曾尔江湖一流荡欢意日頺弛西还经旧游相逢值新喜诏催西州牧门有朱轓柅都城挽不住山贼近方侈提刀索崖谷援枹动闾里居家百无与王事非由巳何日却休官复饮梁王市道者院池上作下马逢佳客携壶傍小池清风乱荷叶细雨出鱼儿井好能氷齿茶甘不上眉归途更萧瑟真箇解催诗道者院催诗附子由次韵雨气凉侵殿河流渗入池黄粱瀹鱼子白酒泻鹅儿风细初生䄂尘清免污眉郊行不得意拂壁看题诗附晁无咎次韵畏暑聊寻寺追凉故绕池雨园鸠唤妇风径燕将儿散篆萦帘额留云暗井眉龙蛇动屋壁知有长公诗次韵子由送千之姪江上松楠深复深满山风雨作龙吟年来老榦都生菌下有孙枝欲出林白发未成归隐计青衫傥有济时心闭门试草三千牍侧席求人少似今千之附子由原作京洛东游嵗月深相逢初喜解㣲吟梦中助我生池草别后同谁饮竹林文字承家怜汝在风流似舅慰人心便将格律传诸弟王谢诸人无古今书文与可墨竹亡友文与可有四絶诗一楚辞二草书三画四与可尝云世无知我者惟子瞻一见识吾妙处既没七年覩其遗迹而作是诗笔与子皆逝诗今谁为新空遗运斤质却弔断絃人断絃次韵钱舍人病起牀下龟寒且耐支杯中蛇去未应衰殿门明日逢王傅櫑具争先看不疑坐觉香烟携䄂少独愁花影上廊迟何妨一笑千疴散絶胜仓公饮上池钱舍人仓公次韵和王巩谪仙窜夜郎子美耕东屯造物岂不惜要令工语言王郎年少日文如缾水翻争锋虽剽甚闻鼓或惊奔天欲成就之使触羝羊藩孤光照㣲陋耿如月在盆归来千首诗倾泻五石尊却疑彭泽在颇觉苏州烦君看驺忌子亷折配春温知音必无人坏壁挂桐孙王巩附黄鲁直次韵逺志非小草鼃衣生陵屯但为居移气其实何足言名下难为人丑好随手翻百年炊未熟一垤蚁追奔夏日蓬山永戎葵茂墙藩王子吐佳句如蠒丝出盆风姿极洒落云气画罍尊属有补衮章日当宠频烦鄙夫无他能上车问寒温惟思家山去抱犊长儿孙用定国韵赠二十姪震衡门老苔藓行柏千兵屯开尊邀落日未对乌鸟言清风举吹籁散乱书帙翻传唿一何急人马从车奔贫居少宾客邻妇窥篱藩墙头过春酒緑泛田家盆比来伏青蒲坐捉白兽尊王猷脩润色亦有簿领烦朝廷贵二陆屡闻天语温犹能整笔阵媿我非韩孙慎按此诗施氏原本不载新刻载续补上巻所用韵与前后二首同今类编于此用王巩韵送其姪震知蔡州九门插天开万马先朝屯举鞭红尘中相见不得言夜走清虚宿扣门惊鹊翻君家汾阳家永巷车雷奔夕郎方不夕列㦸以自藩相逢开月阁画檐低金盆至今梦中语犹举灯前尊阿戎脩玉牒未惮笔削烦君归助献纳坐继岑与温我客二子间不复寻诸孙王震夕郎脩玉牒附子由次韵朝廷入忘返冠盖如云屯贤哉贵公子独以民社言西台出命书落笔波涛翻东台典封驳坐惜日月奔试剧得上蔡髙卧强东藩旱嵗独多麦时雨如倾盆铃轩省鞭抶幕府多壶尊逡巡文字乐斥去簿领烦赐环行当至坐席恐未温三槐日成隂富贵属曾孙虢国夫人夜游图佳人自鞚玉花骢翩如惊燕蹋飞龙金鞭争道寳钗落何人先入明光宫宫中羯鼓催花栁玉奴絃索花奴手坐中八姨真贵人走马来看不动尘明眸皓齿谁复见只有丹青余泪㾗人间俯仰成今古呉公台下雷塘路当时亦笑张丽华不知门外韩擒虎虢国夜游图呉公台雷塘附李端叔次韵天街雨过花满骢万人壁立惊游龙飘飘衣袂欲仙去寳鞭遥指蓬莱宫真人睡起春如栁谁眷琵琶最先手合欢堂里谢使人暗香犹带天街尘宛然相对若可语笔墨顿失当时㾗开眼成今合眼古回头自有来时路长风破浪真快哉快处须防倒骑虎用旧韵送鲁元翰知洺州我在东坡下躬耕三亩园君为尚书郎坐拥百吏繁鸣蛙与皷吹等是俗物喧永谢十年旧老死三家村惟君绨袍信到我雀罗门缅怀故人意欲使薄夫敦新年到宣室白首代尧言相逢问前辈所见多后昆道馆虽云乐冷卿当复温还持刺史节却驾朱轮轩黄发方用事白须宜少存嗣圣真生知拯民如救燔初囚羽渊魄尽返湘江魂坐忧东郡决老守思王尊北流桑柘没故道尘埃翻知君一寸心可敌千步垣流亡自栖止老幼忘崩奔得间闭关坐勿使道眼浑聊乘应舍筏直泝无生源归来成二老夜榻当重论洺州宣室东郡决北流附子由次韵仲连虽不仕而非绮与园逡巡谈笑间屡解战鬬繁子敬识二孙长揖鼓鼙喧意气感周郎振策起江村二贤继英风千载为髙门曾孙事仁祖风义夙所敦台阁余故事父老称遗言白发识公子十载友元昆婆娑久不试俯仰色逾温五马忽鸣嘶朱轮夹征轩旍旄隔河至部曲㡬人存铜虎不可留刍狗行当燔秋潦决河防遗黎化惊魂西城扣门别南风吹㡌翻嗟我限出谒未敢踰短垣新晴水尚壮想见民惊奔安得万丈隄止此百里浑姑尔救一境谁当理其源百闻贵一见尺书为我论次韵朱光庭初夏朝罢人人识郑崇直声如在履声中卧闻疎响梧桐雨独咏㣲凉殿阁风谏苑君方续承业醉乡我欲访无功陶然一枕谁唿觉牛蚁初除病后聪朱光庭谏苑续承业附子由次韵放浪江湖久惰慵安排谁置从官中粗疎空与延和对开纳初还正始风二鄙氷消真帝力四方雨足自天功时将一勺倾沧海漫使人知达四聪次韵朱光庭喜雨久苦赵盾日欣逢傅説霖坐知千里足初觉两河深破屋常持伞无薪欲爨琴清诗似庭燎虽美未忘箴两河附子由次韵焦枯连夏火洗濯待秋霖都邑沟渠净郊原黍豆深流膏侵地轴晴意动风琴谁似臣居易先成喜雨箴奉勅祭西太一和韩川韵四首圣主新除秘祝侍臣来乞丰年夀宫神君欲至夜半灵风肃然西太一韩川乞丰年神君玉玺亲题御笔金童来侍天香礼罢祝融参乘前驱巳过衡湘解剑独行残月披衣困卧清风梦蝶犹飞旅枕粥鱼巳响枯桐陂水初含晓渌稻花半作秋香皂盖却迎朝日红云正绕宫墙附黄鲁直次韵四首黄灵未对甘泉五福间祀迎年旍旂三斿半偃风马云车阗然白旄下金神节青祝携御炉香百礼尽修亳祀九歌不取沈湘紫府侍臣鸣玉霜台御史生风官独论诗未了知秋自属梧桐泰坛下瑞云黄雨师洒道尘香便面犹承坠露金钲半吐东墙西太一见王荆公旧诗偶次其韵二首秋早川原净丽雨余风日清酣从此归耕剑外何人送我池南但有尊中若下何须墓上征西闻道乌衣巷口而今烟草萋迷附王介甫原作栁叶鸣蜩绿暗荷花落日红酣三十六陂春水白头想见江南二十年前此地父兄持我东西今日重来白首欲寻陈迹都迷附黄鲁直次韵二首风急啼鸟未了雨来战蚁方酣真是真非安在人间看北成南晚风池莲香度晓日宫槐影西白下长干梦到青门紫曲尘迷次韵子由送陈侗知陜州谁能如铁牛横身负黄河滔天不能没尺箠未易诃世俗自无常徐公故逶迤别来不可説事与浮云多当时无限人毁誉即墨阿虚声了无实夜虫鸣机梭相逢一笑外奈此白髪何天骥皆籋云长鸣饱刍禾王庭旅百实大贝随弓戈君独一麾去欲赓五袴歌甘棠古乐国白酒金叵罗知君不久留治行中新科过客足嗔喜东堂记分鹅此外但坐啸后生工揣摩陈侗陜州铁牛甘棠附子由原作上书乞江淮得请临关河所得非所愿亲友或相诃丈夫志四方所遇常逶迤况当国西屏形胜古来多崑渠涌北郭华岳垂东阿羌虏昔未平驿驰如飞梭间谍时出没关梁苦谁何尔来一清净西望多麦禾魏绛方和戎先零正投戈秦人释重负道路闻行歌便当卧斋阁次第除网罗时时一啸咏未用勤催科诸孤寄呉越十口同雁鹅时分槖中金何必手自摩送贾讷倅眉二首当年入蜀叹空回未见峩眉肯再来童子遥知颂𥜗袴使君先巳洗尊罍鹿头北望应逢雁人日东郊尚有梅我老不堪歌乐职后生试覔子渊才眉州使君鹿头老翁山下玉渊回手植青松三万栽父老得书知我在小轩临水为谁开试看一一龙蛇活更聴萧萧风雨哀便与甘棠同不翦苍髯白甲待归来老翁泉附子由一首归念长依落日边壶浆今见送新官声传巳觉讴歌徧身到方知政令寛民病贤人来巳暮时平蜀道本无难明年我欲脩桑梓为赏庭前荔子丹送程建用先生本舌耕文字浩千顷空仓付公子坐待发苕颍十年困新説儿女争捕影凿垣种蒿蓬嘉谷谁复省空余南陔意太息北堂冷织屦随方进採薪教韦逞辛勤守一经菽水贤五鼎今年闻起废鲁史复光景公子亦改官三就繁马颈归来一笑粲素髪䬃垂领㑹看金花诏汤沐奉朝请天公不吾欺夀与龟鹤永程建用改官附子由作昔与君同巷参差对柴荆艰难奉老母絃歌教诸生藜藿饱臧获布褐均弟兄贫贱理则穷礼义日益明我亲本知道家有月旦评逡巡戸牖间时闻叹息声善恶不可诬孝弟神所聴我见此家人处约能和平他年彼君子岂复地上行尔来三十年遗语空自惊松阡映天末苦泪縁冠缨子亲八十五皤然老人星安舆及禄养平反慰中情月俸虽不多足备甘与轻今年复考课得秩真代耕倚门老鹤望策马飞鸿征归来嵗云暮手奉屠苏觥我诗不徒作以遗乡党铭次韵李修儒留别二首十年流落敢言归鱼鸟江湖只自知岂意青天扫云雾尽唿黄发寄安危风流吾子真前辈人物他年记一时我欲折繻留此老缁衣谁作好贤诗李修儒此生别䄂㡬回麾梦里黄州空自疑何处青山不堪老当时明月巧相随穷通等是思家意衰病难堪送客悲好去江鱼煮江水剑南归路有姜诗黄鲁直以诗馈双井茶次韵为谢江夏无双种竒茗汝隂六一夸新书磨成不敢付僮仆自看雪汤生玑珠列仙之儒瘠不腴只有病渴同相如明年我欲东南去画舫何妨宿太湖双井茶画舫太湖慎按此诗施氏原本不载今从续补巻中编録于此附鲁直原作人间风月不到处天上玉堂森寳书想见东坡旧居士挥毫百斛写明珠我家江南摘云腴落硙霏霏雪不如为公唤起黄州梦独载扁舟向五湖附孔武仲次韵一首喜君屡致云溪茗值我正校琅函书饮罢清风生肘腋吟成碧海登明珠谁能墦间享膏腴只忆林泉身自如他年逺别归贺监乞取茶山比镜湖次韵黄鲁直赤目诵诗得非子夏学䌷史正作丘明书天公戯人亦薄相畧遣幻翳生明珠赖君年来屏鲜腴百千灯光同一如书成自写蝇头表端就君王覔镜湖䌷史附鲁直次韵化工见弹太早计端为失明能着书迩来似天㑹事发泪睫见光犹陨珠喜公新赐紫琳腴上清虚皇对九如请天还我读书眼愿载轩辕讫鼎湖武昌西山嘉祐中翰林学士承㫖邓公圣求为武昌令常游寒溪西山山中人至今能言之轼谪居黄冈与武昌相望亦常徃来溪山间元祐元年十一月二十九日考试馆职与圣求㑹宿玉堂偶话旧事圣求尝作元次山洼尊铭刻之巖石因为此诗请圣求同赋当以遗邑人使刻之铭侧春江渌涨蒲萄醅武昌官栁知谁栽忆从樊口载春酒步上西山寻野梅西山一上十五里风驾两腋飞崔嵬同游困卧九曲岭褰衣独到呉王台中原北望在何许但见落日低黄埃归来解剑亭前路苍崖半入云涛堆浪翁醉处今尚在石臼杯饮无尊罍尔来古意谁复嗣公有妙语留山隈至今好事除草棘常恐野火烧苍苔当时相望不可见玉堂正对金銮开岂知白首同夜直卧看椽烛髙花摧江边晓梦忽惊断铜镮玉锁鸣春雷山人帐空猿鹤怨江湖水生鸿雁来请公作诗寄父老徃和万壑松风哀武昌西山承㫖邓圣求九曲岭石臼玉堂金銮附孔武仲次韵黄州水米宜新醅东坡好花公自栽折花倒酒送流景不念春风飘落梅醉投青山上九曲呉王故宫压崔嵬寒潭巳无昔光景凉殿歘变今楼台南阳翰林当此日力探奇险祛尘埃西江雪浪接溪谷巨石森起繁如堆手披荒榛得突兀中有窊处成尊罍漫郎踪迹尘土暗从此出跃樊山隈大贤坎坷终必用古剑双蛰生莓苔忽抛光芒万丈去星斗辟易青天开欃枪枉矢莫妄动以汤滴雪谁先摧搜奇振淹自明主区区识寳非张雷阳春一奏衆争和咸韶荡黙羣僊来虽然此亦外物耳岂系两公乐与哀附子由次韵我游齐安十日回东坡桃李初未栽扁舟乱流入樊口江雨未止滛黄梅寒溪闻有古精舍相与推挽登崔嵬山深县令喜客至寺荒蔓草生经台黄鹅白酒得野馈藤牀竹簟无纎埃可怜迁客畏人见共怪青山谁为堆行惊晩照催出谷中止乱石倾余罍古今相望两令尹文词洒落千山隈野人岂复识遗趣过客时为剜苍苔五年留滞屐齿秃一朝挥手船头开玉堂却忆昔游处笑问五栁应凋摧满朝文字早贵达慿陵霄汉乘风雷入参秘殿出华省何曾着足空山来漂流邂逅览遗躅耳中尚有江声哀附晁无咎次韵雪堂蜜酒花作醅教蜂使酿花自栽堂前雪落蜂正蛰恨蜂不採西山梅漫郎饮处书有迹无酒可沃胸崔嵬不知㡬唤樊口渡五见新歴颁清台邓公昔叹不可挽素衣未化京洛埃山中相邀阻笻杖天上对直同金罍只今江边春更好渔蓑不晒悬墙隈百年变化谁得料剑光自出丰城苔老儒经济国势定近臣献纳天颜开蜀公亭上别公处花栁未逐东风摧尚容登堂谈落屑不媿索米肠鸣雷因知流落本天命何必挽引须时来九关沉沉虎豹静无复极目江枫哀附张文潜次韵灵均不醉楚人醅秋兰蘼芜堂下栽九江僊人弃家去呉市不知身姓梅东坡先生笑二子一丘便欲藏崔嵬脱遗簪笏玩杖屦招揖鱼鸟营池台西山寂寥旧风月百年石樽埋古埃洗尊置酒招隐士荒境空余黄土堆但传言语古味在一勺𤣥酒藏山罍邓公叹息为摩抚重刻文字苍崖隈五年见尽江上客两屐踏偏空山苔谢公富贵知不免醉眼来为苍生开长虹一吐谁得揜六翮故在何曾摧横翔相与顾鸿雁寳剑再合张与雷山猿涧鸟汝勿聴天遣两公聊一来岂如屈贾终不遇诗赋长遣后人哀附黄鲁直次韵漫郎江南酒隐处古木参天应手栽石砌为尊酌花鸟自许作鼎调盐梅平生四海苏太史酒浇不下胸崔嵬黄州副使坐闲散谏疏无路通银台鹦鹉洲前弄明月江妃起舞袜生埃次山醉魂招髣髴步入寒溪金碧堆洗湔尘㾗饮嘉客笑倚武昌江作罍谁知文章照今古野老争席渔争隈邓公勒铭留刻画刳剔银钩洗緑苔琢磨十年烟雨晦摸索一读心眼开谪去长沙忧鵩鸟归来杞国痛天摧玉堂却对邓公直北门唤仗聴风雷山川悠逺莫浪许富贵峥嵘今鼎来万壑松声如在耳意不及此文生哀西山诗和者三十余人再用前韵为谢朱颜发过如春醅胷中棃枣初未栽丹砂未易扫白发赤松却欲参黄梅寒溪本自逺公社白莲翠竹依崔嵬当时石泉照金瑞神光夜发如五台饮泉鉴面得真意坐视万物皆浮埃欲收暮景返田里逺泝江水穷离堆还朝岂独羞老病自叹才尽倾空罍诸公渠渠若夏屋吞吐风月清隅隈我如废井久不食古甃缺落生隂苔数诗徃复相感发汲新除旧寒光开遥知二月春江濶雪浪倒巻云峰摧石中无声水亦静云何解转空山雷欲就诸公评此语要识忧喜何从来愿求南宗一勺水徃与屈贾湔余哀黄梅金瑞慎按先生诗序以上二首皆元祐元年作施氏原本讹编于下巻今依宋刻本改正又按王氏本此诗改换题目于分类中重出今削去附识于此狄咏石屏霏霏㸃轻素渺𣺌开重隂风花乱紫翠雪外有烟林雪近势方壮林逺意殊深㑹有无事人支颐识此心慎按狄咏字子雅武襄公青之次子本集书武襄事后云元祐元年十二月五日与咏同馆北客夜话及之云云何薳春渚纪闻云元祐三年北朝贺正使刘霄等公与狄咏馆伴钖宴者讹也施氏原本编排失次今依本集所记移编此巻之后雪林砚屏率鲁直同赋西山无时春巉巖锁顽隂分明倚天壁㸃缀无风林物固为人出兴谁于此深穷奇真自蠧诗句且娯心慎按此诗施氏原本不载今因题类编于此附黄鲁直次韵翠屏临砚滴明窗玩寸隂意境可千里摇落江上林百醉歌舞罢四郊风雪深将军貂狐暖士卒多苦心苏诗补註巻二十七苏诗补註卷二十八钦定四库全书苏诗补註巻二十八翰林院编修查慎行撰古今体诗四十二首和周正孺坠马伤手平生学道已神完岂复儿童私自怜醉堕何曾伤内守色忧当为念先传书空渐觉新诗健把蟹行看乐事全卖却老骢为酒直大唿乡友作新年周正孺戯周正孺二絶折臂三公未可知㑹当千镒访权竒劝君鬻骆犹闲事肠断闺中杨栁枝天廏新颁玉鼻骍故人共敝亦常情相如虽老犹能赋换马还应继二生故人共敝慎按以上三首施氏原本编和黄鲁直赤目诗后据堕马结句观之当是新年所作故改编题文与可墨竹故人文与可为道师王执中作墨竹且谓执中勿使他人书字待苏子瞻来令作诗其侧与可既没八年而轼始还朝见之乃赋一首斯人定何人游戱得自在诗鸣草圣余兼入竹三昧时时出木石荒恠轶象外举世知珍之赏㑹独予最知音古难合奄忽不少待谁云生死隔相见如龚隗潘推官母李氏輓词南浦凄凉老逐臣东坡还徃尽幽人杯柈惯作陶家客絃诵尝叨孟母邻尚有升堂他日约岂知负土一阡新今年我欲江湖去暮雨连山宰树春潘推官玉堂栽花周正孺有诗次韵故山桃李半荒榛粗报君恩便乞身竹簟暑风招我老玉堂花蕊为谁春纎纎翠蔓诗催发皎皎霜葩发鬬新只有来禽青李帖他年留与学书人玉堂栽花竹簟暑风杜介送鱼新年巳赐黄封酒旧友仍分頳尾鱼陋巷关门负朝日小园除雪得春蔬病妻起斫银丝鲙稚子讙寻尺素书醉眼朦胧覔归路松江烟雨晩疎疎杜介黄封酒附子由次韵天街雪霁初通驷禁籞氷开渐跃鱼十尾烦君穿细栁一杯劝我芼青蔬寒尊独酌难逢客佳句相酬不用书江海归来叨禁近空令同巷徃来疎送杜介归扬州再入都门万事空闲看清洛漾东风当年帷幄㡬人在回首觚稜一梦中采药㑹须逢蓟子问禅何处识龎翁归来邻里应迎笑新长淮南旧桂丛附子由次韵扬州繁丽非前世城郭萧条却古风尚有花畦春雨后不妨水调月明中东都甲第非嫌汝北牖羲皇自属翁清洛放船经月事急先鶗鴂绕芳丛和黄鲁直烧香二首四句烧香偈子随香徧满东南不是闻思所及且令鼻观先参闻思万巻明窗小字眼花只有斓斑一炷烟消火冷半生年老心闲烟消火冷附鲁直原作百炼香螺沉水寳熏近出江南一穟黄云绕几深禅相对同参螺甲割崑崙耳香材屑鹧鸪斑欲雨鸣鸠日永下帷睡鸭春闲再和二首置酒未逢休沐便同越北燕南且复歌唿相和隔墙知是曹参丹青巳是前世竹石时窥一斑五字当还靖节数行谁似髙闲附鲁直复答二首置酒未容虚左论诗时要指南迎笑天香满䄂喜公新趁朝参迎燕温风旎旎润花小雨斑斑一炷烟中得意九衢尘里偷闲送杨孟容我家峩眉隂与子同一邦相望六十里共饮玻璃江江山不违人徧满千家窗但苦窗中人寸心不自降子归治小国洪钟噎㣲撞我留侍玉座弱步欹丰扛后生多髙才名与黄童双不肯入州府故人余老龎殷勤与问讯爱惜双眉厖何以待我归寒醅发春缸玻璃江附黄鲁直次韵我诗如曹郐浅陋不成邦公如大国楚吞五湖三江赤壁风月笛玉堂云露窗句法提一律坚城受我降枯松倒涧壑波涛所舂撞万牛挽不前公乃独力扛诸人方嗤㸃渠非赵张双但怀相识察牀下拜老龎小儿未可知客或许敦厖诚堪壻阿巽买红纒酒缸附子由诗三十始去家四十方南迁五十复还朝白发正纷然故人从西来鞍马何联翩握手得一笑喜我犹生全别离多忧患梦觉非因縁惟余归耕计粗有山下田久糜太仓粟空愧乡党贤老兄富治行令徳齐髙年幸此民事清未厌军垒偏父老携壶浆稚子迎道边应有故相识问我何当旋君恩悯衰病归驾行将鞭见子由与孔常父唱和诗辄次其韵余昔在馆中同舍出入辄相聚饮酒赋诗近嵗不复讲故终篇及之庶㡬诸公稍复其旧亦太平盛事也君先鲁东家门戸照千古文章固应尔须鬛余似处虽非䝉倛状尚肖歴国苦诵书口澜翻布谷杂杜宇十年困奔走栉沐饱风雨吾道其非邪野处岂兕虎㶚陵闲老将柏直口尚乳自君兄弟还鼎立知有补蓬山耆旧散故事谁删去来迎冯翊传出饯㑹稽组吾犹及前辈诗酒盛册府愿君倡此风扬觯斯杜举孔常父在馆中附孔常父原作二首西垣有古人磔气貌古落笔成文章无可加损处策蹇得过门殷勤相劳苦湛然神观全秀粹充眉宇语我春巳阑斯民望时雨宿麦正满野骄阳恶如虎云师未洒泽赤子将谁乳侍臣当忧国密计应禆补又云着书劳安得一州去知公撡舍异不为夸腰组衣锦若还乡亦当从幕府堂堂司冦公族姓原自古支流入汉庭浩渺无寻处子瞻得家法自少不勤苦戯剧入塲屋名声振寰宇凝思肤寸云落笔万㸃雨中间触机阱窘若带箭虎坎坷连交游饥冻及穉乳归来直玉堂得失亦相补顾我縻一官未即江海去裳衣裹穷猿系以三丈组知公心胷中坦不置城府漫刺犹可持还当谒文举附子由次韵羡君耽读书日夜论今古虽复在家人不见释手处意求五车尽未惜双目苦蓬莱倚霄汉简策充栋宇学成擅囷仓笔落走风雨破笼闭野鹤短草藏文虎鬂须忽半白儿女无复乳知君不能荐愧我终何补偶来相就谈日落久未去归鞍得新诗佳句烂如组古风弃雕琢遗味比乐府且复调埙篪泠然五音举赵令晏崔白大图幅径三丈扶桑大蠒如罋盎天女织绡云汉上徃来不遣凤衔梭谁能鼓臂投三丈人间刀尺不敢裁丹青付与濠梁崔风蒲半折寒雁起竹间的皪横江梅画堂粉壁翻云幕十里江天无处着好卧元龙百尺楼笑看江水拍天流崔白大图次韵张昌言给事省宿冯颠久已欹残雪戎眼何曾眩落晖朔野按行犹爵跃东台瞑坐觉乌飞漫夸年少容吾在若鬬尊前举世稀待向嵩阳求水竹一犂烟雨伴公归给事朔野按行东台嵩阳求水竹附子由次韵还家未暇拂尘衣携被重来趁落晖省戸鸣驺久分散宫槐栖鹊共翻飞周庐见月风霾静斜汉横空星斗稀多病身心怯清禁故山依约梦西归次韵三舍人省上纷纷荣瘁何能久云雨从来翻覆手怳如一梦堕枕中却见三贤起江右嗟君妙质皆瑚琏顾我虚名但箕斗明朝冠盖蔚相望共扈翠辇朝宣光武皇已老白云乡正与羣帝骖龙翔独留杞梓扶明堂省上曾子开刘贡父孔经父朝宣光附孔武仲原作西垣寂寞今巳久三贤文章凤池手朋来不复山中恋后至倘谁居客右华堂刻石映今古秀句连章动星斗鹡原棣蕚俱相望龙吟虎啸生辉光就中贡父归故乡况有小阮争翺翔翩翩亦试中书堂附子由次韵君不见西都校书宗室叟东鲁髙谈皷瑟手偶然同我西掖垣并立晓班分左右龙文百斛世无价瓦釡枵然但升斗诸兄落落不可望两季幸肯分余光大孔奋飞自南乡联翩羣雁相追翔渠家冠盖尤堂堂送钱承制赴广西路分都监当年我作表忠碑坐觉江山气未衰舞凤尚从天目下收驹时有渥洼姿踞牀到处堪吹笛横槊何人解赋诗知是丹霞烧佛手先声应巳慑羣夷钱承制广西路分都监表忠碑收驹附子由作家声逺继河西守游宦多便岭外官南海无波闲鬬舸北堂多暇得羞兰忽闻棠棣歌离索应寄寒梅报好安他日扁舟定归计仍将犀玉付江湍次韵曾子开从驾二首槐街绿暗雨初匀瑞雾香风满后尘清庙幸同观济济丰年喜复接陈陈雍容巳餍天庖赐俯伏初尝贡茗新辇路归来闻好语共惊尧颡类髙辛曾子开入仗魂惊媿草莱一声清跸九门开晖晖日傍金舆转习习风从玉宇来流落生还真一芥周章危立近三槐道旁倘有山中旧问我收身早晩回周章附子由次韵二首万人齐仗足声匀翠辇徐行不动尘夹道讙唿通老穉从官杂沓数徐陈旌旗稍放龙蛇巻旒冕初看日月新天遣雨师先洒道农夫不复误占辛衣冠双日欵蓬莱帘脱重钩扇不开清晓连惊三殿启翠华遥自九天来晨光稍稍侵黄盖瑞雾霏霏着禁槐千两翟车观礼罢归时满载徳风回附李端叔次韵二首青鹓如跂万椽匀地接璇流隔世尘三后在天歌下武一人膺福见君陈珠旒滚滚怀濡露玉案年年侍荐新庑下丹青从臣列左趋萧丙右甘辛太清宫庙近蓬莱连日天门六扇开万乘旌旗冲晓过两宫舆辇诘朝来城中三水河通汉庭下千官棘映槐老稚扶携同祝圣年年常此望昭回附范纯父次韵一首雨师汛洒霁光匀华盖香风不起尘亿兆欢唿真帝启谋猷左右尽君陈云随僊仗三山逺日出咸池六合新一别都门变桑海来瞻原庙秖悲辛再和二首眼花错莫鬓霜匀病马羸骖只自尘奉引拾遗叨侍从思归少傅羡朱陈衰年壮观空惊目险韵清诗苦鬬新最后数篇君莫厌捣残椒桂有余辛奉引拾遗椒桂忆观沧海过东莱日照三山迤逦开桂观飞楼凌雾起僊幢寳盖拂天来不闻宫漏催晨箭但觉檐隂转古槐供奉清班非老处㑹稽何日乞方回方回附子由再次韵二首病起江南力未匀强将冠剑拂埃尘木鸡自笑真无用刍狗何劳收巳陈行从銮舆风日细侧聴庙乐管絃新谁知四载勤劳后併举成功祚泣辛宸心恻恻念污莱南籞西池闭不开长乐鸣鞘千乘出顾成荐鬯万方来从臣暗泣新宫栁父老行依辇路槐双阙影斜朱户启都人留看属车回次韵刘贡父省上密云今日破郊西疎雨翛翛未作泥要及清闲同笑语行看衰病费扶携花前白酒倾云液户外青骢响月题不用临风苦挥泪君家自与竹林齐贡父兄原父刘仲冯再和当年曹守我胶西共厌餔糟与汩泥自古赤丸成习俗因公黄犊免提携生还各有青山兴病起犹能小字题莫怪歌唿数相和曾将狱市寄全齐曹守附子由次韵二首流落江湖东复西归来未洗足间泥偶随鹏翼培风上时得衙香满䄂携落笔逡巡看儤直醉吟清絶许分题相望鲁卫虽兄弟终畏邻封大国齐掖垣不复限东西宾客来冲雾雨泥白酒黄封开㶑灔朱樱青笼落提携五花愧我连书判三道髙君免试题谁遣松蒿同一谷凌云他日恐难齐送顾子敦奉使河朔我友顾子敦躯胆两俊伟便便十围腹不但贮书史容君数百人一笑万事已十年卧江海了不见愠喜磨刀向猪羊酾酒㑹邻里归来如一梦丰颊愈茂美平生批勅手浓墨写黄纸㑹当勒燕然廊庙登剑履翻然向河朔坐念东郡水河来讫不去如尊乃勇耳顾子敦向河朔附黄鲁直次韵儒者给事中顾公甚魁伟经明徃行河商畧颇应史劳人又乏费国计安能巳功成渠有命得人斯可喜似闻阻饥余恶少惊邑里启钥探金珠夺怀取姝美部中十盗发一一书奏纸西连魏三河东尽齐四履此岂小事哉何但行治水使民皆农桑乃见真佳耳附子由诗去年送君使河东今年送君使河北连年东北少安居慷慨怜君色自得河流西决不入土千里汗漫被原隰壮夫奔走老穉死粟麦无苖安取食君忧臣辱自古然自诡过门三不入忠诚一发鬼神辅心念既通谋计集隄防旋立村落定波浪欲收蛟蜃泣二年归国未为久故旧相看发犹黒功成岂在延世下好勇直令腐儒服此时为国颂河平当使君名长不没次韵子由送家退翁知怀安军吾州同年友粲若琴上星当时功名意岂止拾紫青事既喜愿违天或不假龄今如图中鹤俛仰在一庭退翁守清约霜菊有余馨皷笛方入破朱絃㣲莫聴西南正春旱废沼黏枯萍翩然一麾去想见灵雨零我无谪僊句待诏沉香亭空骑内廏马天仗随云軿竟无丝毫补眷焉谁汝令永怀旧山叟慿君寄丁宁家退翁怀安军紫青图中鹤入破附子由原作我懐同门友势如晓天星老去髪垂素隐居山更青退翁联科第俯仰三十龄仕宦守乡国出入奉家庭鹄鹭性本静芷兰深自馨新诗得髙趣衆耳昏未聴笑我老忧患奔走如流萍冠裳强包裹齿髪坐凋零晩春首归路朱轓照长亭县令迎使君綵服导辎軿长叹或垂涕平反知有令此乐我巳亡虽达终不宁诸公饯子敦轼以病不徃复次前韵君为江南英面作河朔伟人间一好汉谁似张长史上书苦留君言拙辄报巳置之勿复道出处俱可喜攀舆共六尺食肉飞万里谁言逺近殊等是朝廷美遥知送别处醉墨争淋纸我以病杜门商颂空振履后㑹知何日一欢如覆水善保千金躯前言戯之耳上书黄鲁直再次韵今代顾虎头骨相自雄伟不令长天官亦合丞御史能贫安四壁无愠可三巳昨来立清班国士相顾喜何因将使节风日按千里汲黯不居中似非朝廷美大任録万事御座留谏纸发政恐伤民天步薄氷履苍生忧其鱼南亩多被水公行图安集信目勿信耳走笔谢吕行甫惠子鱼卧沙细肋吾方厌通印长鱼谁肯分好事东平贵公子贵人不与与苏君送吕行甫司门倅河阳结交不在久倾盖如平生识子今㡬日送别亦有情子生公相家髙义久峥嵘天才既超诣世故亦屡更譬如追风骥岂免羁与缨念我山中人久与麋鹿并误出挂世网举动俗所惊归田虽未果巳觉去就轻河阳岂云逺出处恐异程便当从此别有酒无徒倾吕行甫司门河阳慎按以上二首施氏原本不载新刻载续补巻中据外集元祐初年作也今移编和张昌言喜雨二圣忧勤忘寝食百神奔走㑹风云禁林夜直鸣江濑清洛朝回起縠纹梦觉酒醒闻好句帐空簟冷发余薰秌来定有丰年喜剩作新诗凖备君张昌言附子由次韵巳收蚕麦无多日旋喜山川同一云禾黍趁时青覆陇池塘流润緑生纹两宫尚废清晨乐中禁初消永夜薰仓粟半空民望足深耕疾耨肯忘君附黄鲁直次韵三雨全清六合尘诗翁喜雨句凌云垤漂战蚁余追北柱击乖龙有裂纹减去鲜肥忧玉食偏宗河岳起炉薰圣功惠我丰年食未有涓埃可报君次韵刘贡父西省种竹要知西掖承平事记取刘郎种竹初旧徳终唿名字外后生谁续笑谈余成隂障日行当见取笋供庖计巳疎白首林间望天上平安时报故人书西掖附孔常父次韵此君安可一朝无请看西园种竹初嶰谷正当吹凤后葛陂犹是化龙余风摇梦枕秋声碎月漏吟窗夜影疎他日如封管城子莫縁老秃不中书附孔经父次韵西垣种竹满庭隅正值天街小雨初渐引凉风侵梦觉巳留清露滴吟余卜邻近喜苍苔满托迹方惊上苑疎昨夜青藜光照席緑隂相对草除书附子由次韵竹迷谁定知迷否趁取滂沱好雨初栽向凤池吹律处斸从芸阁杀青余迎风一啸朝回早㺯月相差直宿疎应怪籍咸林下客相看不饮作除书偶与客饮孔常父见访方设席延请忽上马驰去巳而有诗戯用其韵答之扬雄他文皆不奇独称观缾居井眉酒客法士两小儿陈遵张竦何曾知主人有酒君独辞蟹螯何不左手持岂复见吾衡气机遣人追君君絶驰尽力去花君自痴醍醐与酒同一巵请君更问文殊师醍醐与酒附孔武仲原作华严长者貌古奇紫瞳奕奕垂双眉颜如桃花两侍儿问其姓名不自知嗫嚅欲吐新奇辞岂亦有虎来䕶持维摩髙卧尽机蓬山藏史䇿马驰二豪兀坐浑如痴错认醍醐是酒巵谁将此景付画师次韵子由书李伯时所藏韩干马潭潭古屋云幕垂省中文书如乱丝忽见伯时画天马朔风胡沙生落锥天马西来从西极势与落日争分驰龙膺豹股头八尺奋迅不受人间羁元狩虎嵴聊可友开元玉花何足奇伯时有道真吏隐饮啄不羡山梁雌丹青㺯笔聊尔耳意在万里谁知之干惟画肉不画骨而况失实空留皮烦君巧説腹中事妙语欲遣黄泉知君不见韩生自言无所学廏马万匹皆吾师李伯时韩干马附子由原作老马侧立鬉尾垂御者髙拱持青丝心知后马有争意两耳㣲起如立锥中马直视翘右足眼光不动心先驰仆夫旋作奔轶想右手正控黄金羁䧺姿骏发最后马回首奋鬛真权奇圉人顿辔屹山立未聴决骤争雄雌物生先后亦偶尔有心何者能忘之画师韩干岂知道画马不独画马皮画出三马腹中事似欲讥世人莫知伯时一见笑不语告我韩干非画师附苏子容次韵霜纨横巻书縚垂轴以瑇瑁囊青丝披图二妙骇入目笔画劲利如刀锥龙媒逈出丹青手势若飞动将奔驰韀衔如在赤墀立仆御犹纵红缨羁子䖍六辔衒沃若长康骏骨称天奇虽传画谱入神品未有墨客评黄雌六诗形似到作者三马意象能言之奇踪莫辨霸或干髙韵压倒陆与皮从来神物不常有未遇真赏何人知君不见开元廏马四十万作颂要须张帝师附黄鲁直次韵二首太史琐窗云雨垂试开三马拂蛛丝李侯写影韩干墨自有笔如沙画锥絶尘超日精爽𦂳若失其一望路驰马官不语臂指挥乃知仗下非新覊吾尝览观在垧马驽骀成列无权奇缅怀胡沙英妙质一雄可将十万雌决非厮养所成就天骥生驹人得之千金市骨今何有士或不价五羖皮李侯画隐百僚底初不自期人误知戯弄丹青聊卒嵗身如閲世老禅师于阗花骢龙八尺看云不受络头丝西河骢作蒲萄锦双瞳夹镜耳卓锥长楸落日试天步知有四极无由驰电行山立气深稳可耐珠韀白玉羁李侯一顾叹絶足领畧古法生新奇一日真龙入图画在垧羣雄望风雌曹霸弟子沙苑丞喜作肥马人笑之李侯论干独不尔妙尽骨肉遗毛皮翰林评书乃如此贱肥贵瘦渠未知况我平生赏神骏僧中云是道林师次韵刘贡父独直省中明窗畏日晓先暾髙栁鸣蜩午更喧笔老新诗疑有物心空客疾本无根隔墙我亦眠风榻上马君先锁月轩共喜早归三伏近解衣盘礴亦君恩蚤归附子由次韵帘深巧为隔朝暾竹密时能引雀喧朝罢宿酲还续梦静中诸妄稍归根坐曹闻道仍分省出沐谁当与并轩竹簟茅檐他日事重因遗咏记君恩轼以去嵗春夏侍立迩英而秋冬之交子由相继入侍次韵絶句四首各述所怀曈曈日脚晓犹清细细槐花暖欲零坐閲诸公半廊庙时看黄色起天庭迩英黄色天庭上尊初破早朝寒茗盌仍霑讲舌干陛楯诸郎空雨立故应慙悔不儒冠上尊讲舌干两鹤摧頺病不言年来相继亦乘轩误闻九奏聊飞舞可得裵徊为啄吞摧頺㣲生偶脱风波地晩嵗犹存铁石心定似香山老居士世縁终浅道根深道根附子由原作迩英肃肃晓霜清玉宇时闻藁叶零风过都城吹广内万人笑语落中庭铜缾洒徧不胜寒雨㸃匀圆露未干回首曈昽朝日上槐龙对舞覆衣冠早嵗西厢跪直言起迎天步晩临轩何知老侍曾孙圣欲泣龙髯吐复吞讲罢渊然似不胜诗书黙巳契天心髙宗问答终垂世未信诸儒测浅深附黄鲁直次韵四首赤壁归来入紫清堂堂心在鬓凋零江沙踏破青鞵底却结丝絇侍禁庭胷蟠万巻夜光寒笔倒三江砚滴干大似不䝉稽古力只今犹着侍臣冠对掌丝纶罢记言职亲黄屋傍尧轩雁行飞上犹回首不受青云富贵吞乐天名位聊相似却是初无富贵心只欠小蛮樊素在我知造物爱公深附晁补之次韵白发归联侍从荣未应江海叹飘零禽鱼不与钧天乐想见羣龙舞洞庭李公素誉压朝端曾泝龙门鬛未干虽愧彭宣惟赐食未惭贡禹亦弹冠缵服忧勤未有言诸儒经术侍彤轩九畴咸叙今天钖三画何人昔梦吞金玉谁家咏徳音太平无象属人心日髙初散露门讲天上五云宫殿深附张文潜次韵四首天寒书殿晓班清气爽仙盘瑞露零讲罢羣公珮声散一竿宫日转槐庭联翩右史直西垣旧墨螭头㸃未干自是退之平昔事何须暂着进贤冠冠珮煌煌拱北辰道人风骨自轩轩茯苓松下龟鼋老须乞灵丹一粒吞恭黙谁聆金玉音陶甄万物付无心君王好学真天意忧国论思不厌深送宋构朝散知彭州迎侍二亲东来谁迎使君车知是丈人屋上乌丈人今年二毛初登楼上马不用扶使君负弩为前驱蜀人不复谈相如老幼化服一事无有鞭不施安用蒲春波如天涨平湖鞓红照坐香生肤絭鞲上夀白玉壶公堂登歌凤将雏诸孙欢笑争挽须蜀人画作西湖图宋构朝散彭州鞓红西湖附子由作得郡迎亲愿不违书来无复寄当归马驰未觉西南逺乌哺何辞日夜飞湖水欲平官舍好茶征初缓讼氓稀平反闻道加餐饭五袴应须换破衣郭熙画秋山平逺玉堂昼掩春日闲中有郭熙画春山鸣鸠乳燕初睡起白波青嶂非人间离离短幅开平逺漠漠疎林寄秋晩恰似江南送客时中流回头望云巘伊川佚老鬓如霜卧看秋山思洛阳为君纸尾作行草炯如嵩洛浮秋光我从公游如一日不觉青山暎黄髪为画龙门八节滩待向伊川买泉石郭熙画伊川龙门八节滩附黄鲁直次韵黄州逐客未赐环江南江北饱看山玉堂卧对郭熙画发兴巳在青林间郭熙官画但荒逺短纸曲折开秋晩江村烟外雨脚明归雁行边余叠巘坐思黄甘洞庭霜恨身不如雁随阳熙今头白有眼力尚能㺯笔暎窗光画取江南好风日慰此将衰镜中发但熙肯画寛作程五日十日一水石次韵张昌言喜雨千里黄流失故居年来赤地到青徐遥闻争诵十行诏无异亲巡六尺舆精贯天人一言足云兴岳渎万灵趋爱君谁似元和老贺雨诗成即谏书黄流失故居十行诏章质夫寄惠崔徽真玉钗半脱云垂耳亭亭芙蓉在秋水当时薄命一酸辛千古华堂奉君子水边何处无丽人近前试看丞相嗔不如丹青不解语世间言语原非真知君被恼更愁絶巻赠老夫惊老拙为君援笔赋梅花未害广平心似铁慎按宋景濓集跋东坡此诗后云苏文忠公为翰林学士日章庄简公质夫以直龙图阁出知庆州二公素友善质夫以崔徽真为寄者颇寓相谑之意故子瞻赋诗有知君被恼欲愁絶及不害广平心似铁之句实解嘲云子瞻书此诗时年已五十二实元祐二年丁夘故其老气尤森然方外老友全室翁出示徴题因走笔识之云云据此先生真蹟必自署年月故宋跋云尔施氏原本讹入徐州巻中今改编于此苏诗补註巻二十八苏诗补註卷二十九钦定四库全书苏诗补註巻二十九翰林院编修查慎行撰古今体诗四十七首和穆父新凉家居妻儿号出仕猿鹤怨未能逐什一安敢抟九万常恐樗栎身坐纒冠盖蔓受知如负债粗报乃焚劵但知眠牛衣宁免刺虎圈清风来既雨新稻香可饭紫螯应巳肥白酒谁能劝君今崔蔡手政比张赵健三公行可致一语先自献幸推江湖心适我鱼鸟愿赵张慎按此诗施注原本不载新刻载续补上巻考先生与穆父同朝在元祐元二两年明年穆父从开封尹出知越州矣故移编于此附孔经父次韵商飈结新凉草木起余怨翩翩前庭叶追逐巳千万斜阳背西壁迤逦落藤蔓安得金满堂聊换酒家劵追随双鸿鹄摆脱旧笼圈胡为汗流赭日与蝇争饭常恐计不就更以诗屡劝江湖秋水髙百尺风帆健何当闭竹溪玉腕互酬献左手持蟹螯平生固有愿书晁补之所藏与可画竹三首与可画竹时见竹不见人岂独不见人㗳然遗其身其身与竹化无穷出清新庄周世无有谁知此凝神附黄鲁直次韵地下文夫子风流絶此人能和晩烟色幻出嵗寒身马鬛松成拱鹅溪墨尚新应怀斵泥手去作主林神若人今巳无此竹宁复有那将春蚓笔画作风中栁君看断崖上瘦节蛟虵走何时此霜竿复入江湖手晁子拙生事举家闻食粥朝来又絶倒谀墓得霜竹可怜先生槃朝日照苜蓿吾诗固云尔可使食无肉附鲁直次韵十年供笼饼一水试茗粥忽忆故人来壁间风动竹舍前灿戎葵舍后荒苜蓿此郎如竹瘦十饭九不肉戯用晁补之韵昔我尝陪醉翁醉今君但吟诗老诗清诗咀嚼那得饱瘦竹潇洒令人饥试问凤凰饥食竹何如驽马肥苜蓿知君忍饥空诵诗口颊澜翻如布谷书皇亲画扇十年江海寄浮沈梦绕江南黄苇林谁谓风流贵公子笔端还有五湖心书李世南所画秋景二首野水参差落涨痕疎林欹倒出霜根扁舟一櫂归何处家在江南黄叶村人间斤斧日创夷谁见龙蛇百尺姿不是溪山成独徃何人解作挂猿枝李世南附李端叔三首晩烟拂拂聚无痕瘦骨稜稜巳彻根细路萦纡饥马疾举头新月是前村曾经嵗月㡬华夷雨貌风颜茂晩姿自是雪霜心共老笔头聊复戯孙枝霜清木落见沙洲洲上人家半在舟射雁归来鱼满笥瓮中先与问扶头再附端叔作扫除不尽自无痕底事狂缘尚有根㡬日低回图画里祗因归思在江村何时船上载鸱夷海道聊寻一问姿不为丹青生着相从来巻曲是吾枝欲问船师覔寳洲须将大瓠作腰舟掀天白浪蛟龙吼才得随流一㸃头书鄢陵王主簿所画折枝二首论画以形似见与儿童隣赋诗必此诗定非知诗人诗画本一律天工与清新边鸾雀写生赵昌花传神如何此两幅疎淡含精匀谁言一㸃红解寄无边春王主簿边鸾赵昌瘦竹如幽人幽花如处女低昻枝上雀摇荡花间雨双翎决将起衆叶纷自举可怜采花蜂清蜜寄两股若人富天巧春色入毫楮悬知君能诗寄声求妙语昨见韩丞相言王定国今日玉堂独坐有怀其人昼卧玉堂上㣲风举轻纨铜缾下碧井百尺鸣飞澜俛仰清梦余受此一掬寒似予平生友苦语凉肺肝秀眉玉两颊矫矫如翔鸾置之江淮交清诗洗江湍红鳞对白酒信美非所安丞相功业成还家酒杯寛人间有此客折简唿不难相将扣东阁起舞尽余欢丞相功业成附黄鲁直次韵风云开古镜淮海熨氷纨王孙醉短舞罗袜步㣲澜老骥心虽在白鸥盟巳寒斯人气金玉视世一䑕肝南归脱虫蛊入对随孔鸾忍以口语去皷船下惊湍收身薄氷释置枕泰山安后土花药丽海门天水寛伐木思我友知人良独难遥怜须鬓绿犹复耐悲欢和张耒髙丽松扇可怜堂上十八公老死不入明光宫万牛不来难自献裁作团团手中扇屈身䝉垢君一洗挂名君家诗集里犹胜汉宫悲婕妤网虫不见乘鸾子张耒髙丽松扇明光宫附张文潜原作三韩使者文章公东夷守臣亲扫宫清亷不受槖中献万里归来两松扇六月长安汗如洗岂意落我怀䄂里中州翦尽霜雪䊵千年淳风古箕子故李诚之待制六丈輓词青青一寸松中有梁栋姿天骥堕地走万里端可期世无阿房宫下建五丈旗又无穆天子西征燕瑶池才大古难用老死亦其宜丈夫恐不免岂患莫巳知公如松与骥少小称伟奇俯仰自廊庙笑谈无羌夷清朝竟不用白首仍忧时愿斩横行将请烹干没儿言虽不见省坐折姦雄窥嗟我去公久江湖生白髭归来耆旧尽零落存者谁比公嵇中散龙性不可羁疑公李北海慷慨多雄词凄凉五君咏沈痛八哀诗邪正久乃明人今属公思九原不可作千古有余悲李诚之待制附子由輓词二首脱遗章句事经纶满腹龙蛇自屈伸南驾威声驰絶域西征旧恨失奸臣空留谏疏惊頺靡终托诗词话苦辛直气如云未应尽一双嗣子亦麒麟济南风物在西湖湖上逢公初下车谈笑尊前服齐虏旌旗门外聴除书一封未奏先焚草三黜归来便种蔬泪落西堂歌酒地杉松空见嵗寒余次韵孔常父送张天觉河东提刑送君应典鹔鹴裘慿仗千钟洗别愁脱帽风流余长史埋轮家世本留侯子河骏马方争出昭义疲兵得少休定向秋山得佳句故关黄叶满行辀张天觉河东提刑子河泌昭义故关附孔常父原作张郎肥马衣轻裘俊气轩轩不解愁曾立玉墀联近侍新持金节领诸侯屠龙伎俩终须用探虎功名未肯休去矣范滂聊缓辔太行云路戒摧辀送张天觉得山字西登太行岭北望清凉山晴空浮五髻晻霭卿云间余光入巖石神草出茅菅何人相指似稍稍落人寰能令堕指儿虬髯茁氷颜祝君如此草为民巳痌瘝我亦老且病眼花腰脚顽念当勤致此莫作河东悭清凉山五髻余光神草附黄鲁直诗张侯起巴渝翼若垂天鹏歴诋汉诸公霜风拂觚稜去国行万里淡如云水僧归来头益白小试不尽能湖海尚豪气有人议陈登持节上三晋典刑寄哀矜公家有闲日禅窟问香灯因来叙行李斩寄老崖藤次韵王定国倅扬州此身江海寄天游一落红尘不易收未许相如还蜀道空教何逊在扬州又惊白酒催黄菊尚喜朱颜映黑头火急着书千古事虞卿应未厌穷愁定国倅扬州慎按葛常之韵语阳秋云杜诗东阁官梅动诗兴还如何逊在扬州按逊传无扬州事亦无扬州梅花诗但有早梅五言古诗一首杜公前诗乃逢早梅而作故用何逊事近时有妄人托东坡名作老杜事实一编至谓逊作扬州法曹廨舍有梅花盛开逊吟咏其下岂不误学者云云考何逊传天监中起家奉朝请迁建安王水曹行㕘军兼记室所云建安王者南平元襄王伟初封也伟于天监六年使持节都督右军将军扬州刺史逊为建安王记室正在扬州葛常之似未深考至王氏施氏补注引杜注以水曹为法曹又杜撰廨舍梅花事则固不可不削去也今为辨正赠李道士驾部员外郎李宗君固景祐中良吏也守汉州有道士尹可元精练善画以遗火得罪当死君缓其狱㑹赦获免时可元八十一自誓且死必为李氏子以报可元既死二十余年而君子世昌之妇梦可元入其室生子曰得柔小名蜀孙幼而善画既长读庄老喜之遂为道士赐号妙应事母以孝谨闻其写真盖妙絶一时云世人只数曹将军谁知虎头非痴人腰间大羽何足道颊上三毛自有神平生狎侮诸公子戏着幼舆巖石里故教世世作黄冠布韈青鞵㺯云水千年鼻祖守关门一念还为李耳孙香火旧缘何日尽丹青余习至今存五十之年初过二衰颜记我今如此他时要指集贤人知是香山老居士附子由作君不见景灵六殿图功臣集贤大羽东西陈能令将相长在世自古独有曹将军嵩髙李师掉头笑自言㺯笔通前身百年遗像谁复识满朝冠剑多伟人据鞍一见心有得临窗相对疑通神十年江海须半脱归来俯仰惭簮绅一挥七尺倚墙立客来顾我诚似君金章紫绶本非有緑蓑青篛甘长贫何如画作白衣老置之茅屋全吾真次韵张舜民自御史出倅虢州留别玉堂给札气如云初起湘累复佩银樊口凄凉巳陈迹班心突兀见长身江湖前日真成梦鄠杜他年恐卜邻此去若容陪坐啸故应主客尽诗人张舜民虢州鄠杜陪坐啸次韵米黻二王书跋尾二首三馆曝书防蠧毁得见来禽与青李秋蛇春蚓久相杂野鹜家鸡定谁美玉函金籥上天来紫衣勅使亲临启纷纶过眼未易识磊落挂壁空云委归来妙意独追求坐想蓬山二十秋怪君何处得此本上有桓𤣥寒具油巧偷豪夺古来有一笑谁似痴虎头君不见长安永宁里王家破垣谁复修米黻二王书三馆曝书元章作书日千纸平生自苦谁与美画地为饼未必似要令痴儿出馋水锦囊玉轴来无趾粲然夺真疑圣智忍饥看书泪如洗至今鲁公余乞米夺真附米元章原作三首贞观草书丈二纸不许儿奇専父美何为寥寥寳是似遭乱归真火兼水千年谁人能继趾不能名家殊未智嗟尔方来眼须洗玉躞金题半归米云物龙蛇森动纸父子王家真济美张翼小儿宁近似沧溟浩对涔蹄水腾蛇无足鼯多趾以假易真洵用智龟澼虽多手屡洗巻不生毛谁似米真裂纹匀真古纸跋印多时俗眼美诚悬尚复误疑似有渭方能辨泾水真伪头面拳趺趾久假中分辨愚智寳轴时开心一洗百氏何人传至米附黄鲁直次韵一首王令遗墨方尺纸尾题倩仲实子美百家藏本畧相似如日行天见诸水拙者窃钩辄斩趾田恒取齐并圣智锦囊昏花百过洗湖海濯缨人姓米慎按米元章书史云余收子敬范新妇唐摹帖获于苏激家后有倩仲跋余题诗云云黄庭坚和诗云云此外又有蒋之奇吕升卿刘泾林希余章余俊六人姓名自蒋以下诗多不载盖皆题子敬帖也右纸字韵诗三首载书史中其第一首原作无可考当是跋右军帖者俟再考次韵宋肇惠澄心纸二首诗老囊空一不留百番曾作百金收知君也要雕肝肾分我江南数斛愁宋肇澄心纸君家家学陋相如宜与诸儒论石渠古纸无多且分我自应给札奏新书郭熙秋山平逺二首目尽孤鸿落照边遥知风雨不同川此间有句无人识送与襄阳孟浩然木落骚人巳怨秋不堪平逺发诗愁要看万壑争流处他日终烦顾虎头附子由次韵二首乱山无尽水无边田舍渔家共一川行徧江南识天巧临窗开巻两茫然断云斜日不胜秋付与骚人满目愁父老如今亦才思一蓑风雨钓槎头获鬼章二十韵青唐有逋冦白首巳穷妖窃据临洮郡潜通讲渚桥庙谋周召虎边帅汉班超坚垒千兵破连航一炬烧擒姦从窟穴奏捷上烟霄诡异人图像欢娯路载謡干诛非一事伐叛自先朝取道经陵寝前期告庙祧西来闻㡬日面缚见今朝二圣临云陛千官溢海潮载囚车轣辘失主马萧条横拜如蹲犬胡装尚衣貂理卿辞具服译长舌初调缓死恩殊厚求生尾屡摇慈仁逢太母寛厚戴唐尧赤手真擒虎和羮未赐枭藁街虚授首东市偶全腰困兽何须杀遗雏或可招威声西振夏武节北通辽帝道有强弱天时或长消羌情防报复军胜忌矜骄慎重关西将奇功勿再要获鬼章青唐讲渚桥边帅告庙困兽遗雏慎按熙河之役搆祸始于王韶厥后边衅大开终酿靖康之乱后世以为罪魁者当时且以为功之首通章用意在结处六句虑患防㣲隐然言外深识逺见与代张方平谏用兵书同而风刺㣲矣此诗施氏原本失载新刻本载在续补下巻今据嵗月编録于此送欧阳辩监澶州酒汗血驾皷车何从致千里纷纷糟麴间欲试贤公子君家江南英濯足沧浪水却渡旧黄河涨沙埋马耳由来付造物倚伏何穷巳当念楚子文三仕无愠喜欧阳辩澶州旧黄河附子由一首我年十九识君翁须髪白尽颧颊红奇姿云巻出翠阜髙论河决生清风我时少年岂知道因缘父兄愿承教文章疎畧未足云举止猖狂空自笑公家多士如牛毛扬眉抵掌气相髙下客逡巡愧知巳流枿低昂随所遭却来京洛三十载重到公家二君在伯亡仲逝无由追泪落数行心破碎京城东西正十里雨落泥深旱尘起衣冠纒绕类春蚕一嵗相从知有㡬去年叔为尚书郎传家旧业行相望今年季作澶渊吏米盐骚屑何当起前辈今无一二存后来幸有风流似黄河西行淤没屋桑柘如云麦禾熟年丰事少似宜君饱读遗书心亦足九月十五日迩英讲论语终篇赐执政讲读史官燕于东宫又遣中使就赐御书诗各一首臣轼得紫薇花絶句其词云丝纶阁下文章静钟鼓楼中刻漏长独坐黄昏谁是伴紫薇花对紫薇郎翼日各以表谢又进诗一篇臣轼诗云绣裳画衮云垂地不作成王翦桐戏日髙黄繖下西清风动槐龙舞交翠壁中蠧简今千年漆书科斗光射天诸儒不复忧吻燥东宫赐酒如流泉酒酣复拜千金赐一纸惊鸾回凤字苍颜白发便生光䄂有骊珠三十四归来车马巳喧阗争看银钩墨色鲜人间一日传万口喜见云章第一篇玉堂昼掩文书静铃索不摇钟漏永莫言㺯笔数行书须信时平由主圣犬羊散尽沙漠空捷烽夜到甘泉宫似闻指挥筑上郡已觉谈笑无西戎文思天子师文母终闭玉关辞马武小臣愿对紫薇花试草尺书招赞普迩英讲读史官御书絶句紫薇郎玉关紫薇花尺书招赞普和王晋卿元丰二年予得罪贬黄州而驸马都尉王诜亦坐累逺谪不相闻者七年予既召用而诜亦还朝相见殿门外感叹之余作诗相属词虽不甚工然托物悲慨阨穷而不怨泰而不骄怜其贵公子有志如此故和其韵欲使诜姓名附见予诗集中然亦不以示诜也诜字晋卿功臣全斌之后云先生饮东坡独舞无所属当时挹明月对影三人足醉眠草棘间虫虺莫予毒醒来送归雁一寄千里目怅然懐公子旅食久不玉欲书加餐字逺託西飞鹄谓言相濡沫未足救沟渎吾生如寄耳何者为祸福不如两相忘昨梦那可逐上书得自便归老湖山曲躬耕二顷田自种十年木岂知垂老眼对此金莲烛公子亦生还仍分刺史竹贤愚有定分樽俎守尸祝文章何足云执技等医卜朝廷方西顾羌虏骄未伏遥知重阳酒白羽落黄菊羡君真将家浮面气可掬何当请长缨一战河湟复王驸马坐累河湟复谢王泽州寄长松兼简张天觉二首莫道长松浪得名能教覆额两眉青便将径寸同千尺知有奇功似茯苓王泽州长松似茯苓慿君説与埋轮使速寄长松作解嘲无复青黏和漆叶枉将钟乳敌僊茅青黏漆叶钟乳僊茅次韵刘贡父所和韩康公忆持国二首梦觉真同鹿覆蕉相君脱屣自参寥颜红底事发先白室迩何妨人自遥狂似次公应未恠醉推东阁不须招援毫欲作衣冠表盛事终当继八萧韩康公持国八萧闭戸端居念独深小轩朱槛忆同临燎须谁识英公意黄发聊知子建心巳托西风传絶唱且邀明月伴孤斟他时内集应唿我下客先拚醉堕簪附子由次韵二首霜风瑟瑟巻梧蕉燕处超然夜寂寥羽客信来丹鼎具石淙梦断水声遥赤松作伴谁当见黄鹄髙飞未易招劒履终身定何益勤劳付与沛中萧爱君忧世老弥深特操要须得失临晩嵗飞腾推有徳故乡安稳信无心小邦近似西山隐元气终当北斗斟圣主方求三世旧老臣何止一遗簪上韩持国韩氏三虎秉枢极中有一虎似伟节端居隐几学无心夙驾入朝常正色犯时独行太㟪回天不忌真药石辇致归来荷二圣推排使至有衆力吾侪小人但饱饭不有君子何能国西湖醉卧春水船如何为人作丰年三虎秉枢极慎按此诗施氏原本不载新刻本载续补上巻今移编于此次韵刘贡父叔侄扈驾玉堂孤坐不胜清长羡邹枚接长卿只许隔墙闻置酒时因议事得联名机云似我多遗俗广受如君不治生共託属车尘土后钧天一饷梦中荣隔墙附子由次韵一经空记弟传兄旧徳终惭长比卿扈驾连翩来接武登科先后忆题名竹林共集连诸子华蕚相辉赖友生他日都门俱引去不应广受独华荣次韵韩康公置酒见留庭下黄花一醉同重来雪巘巳穹窿不应屡被讥安石但使无多酌次公钟乳金钗人似玉鵾絃铁拨坐生风少卿尚有车茵在颇觉寛容胜弱翁慎按晋史谢安石于土山营墅每携中外子姪徃来游集肴馔亦屡费百金诗中不应屡被讥安石被字似当作费字新旧刻本皆讹韩康公坐上侍儿求书扇一一窗扉面水开更于何处覔蓬莱天香满䄂人知否曾到旃檀小殿来慎按此诗施氏原本不载新刻本载续补下巻今因题附编于此杂诗二首窗摇细浪鱼吹日手弄黄花蝶遶衣不觉春风吹酒醒空教明月照人归慎按此诗与前一首当是同时作故从续补巻中移编昔日双鸦照浅眉如今婀娜绿云垂蓬莱老守明朝去肠断帘间蟋蟀悲慎按诗中有蓬莱老守之句疑是先生自常州赴文登时所作施氏原本不载今从续补下巻因题附録次韵王都尉偶得耳疾君知六凿皆为赘我有一言能决疣病客巧闻牀下蚁痴人强觑棘端猴聪明不在根尘里药饵空为婢仆忧但试周郎看聋否曲音小误巳回头根尘送乔仝寄贺君六首旧闻靖长官贺水部皆唐末五代人得道不死章圣皇帝东封有谒于道左者其谒云晋水部员外郎贺亢再拜而去上不知也巳而閲谒见之大惊物色求之不可得天圣初又使其弟子喻澄者诣阙进佛道像直数千万张公安道与澄游具得其事又有乔仝者少得大风疾㡬死贺使学道今年八十益壮盛人无复见贺者而仝数见之元祐二年十二月仝来京师十许日余留之不可曰贺以上元期我于䝉山又曰吾师尝游密州识君于常山道上意若喜君者作是诗以送之且作五絶句以寄贺君年二十美且都初得恶疾堕眉须红颜白发惊妻孥览镜自嫌欲弃躯结茅穷山啖松腴路逢逃秦博士卢方瞳照野清而癯再拜未起烦一唿觉知此身了非吾炯然莲花出泥涂随师东游渡潍邞山头见我两轮朱岂知僊人混屠沽尔来八十胸垂胡上山如飞嗔人扶东归有约不敢渝新年当参老僊儒秋风西来下双凫得枣如𤓰分我无贺水部东封潍邞生长兵间早脱身晩为元祐太平人不惊渤海桑田变来看龟䝉漏泽春龟䝉漏泽曾谒东封玉辂尘幅巾短褐亦逡巡行宫夜奏空名姓怅望云霞缥缈人垂老区区岂为身㣲言一发重千钧始知不见髙皇帝正似商山四老人旧闻父老晋郎官巳作飞腾变化看闻道东䝉有居处愿供薪水看烧丹千古风流贺季真最怜嗜酒谪僊人狂吟醉舞知无益粟饭藜羮问养神附子由作贺老稽山去不还镜湖独棹钓鱼船南来太白寻无处却作郎官又㡬年岱下迎銮惊典谒䝉山施药愍耕田试穷脚力追行迹亦使今生识地僊送家安国教授归成都别君二十载坐失两鬓青吾道虽艰难斯文终典刑屡作退飞鹢羞看干死萤一落戎马间五见霜叶零夜谈空説剑春梦犹横经新科复旧贯童子方乞灵须烦凌云手去作入蜀星苍苔髙朕室古柏文翁庭初闻编简香稍觉锋镝腥岷峨有雏凤梧竹养修翎呜唿应嶰律飞舞集虞廷吾侪便归老亦足慰余龄家安国成都干死萤新科旧贯附子由絶句三首城西社下老刘君春服舞雩今㡬人白发弟兄惊我在喜君游宦亦天伦垂白相逢四十年猖狂情味老俱阑论兵顿似前贤语莫作当年故目看石室多年欵识平新书久溷里中生遣师今见朝廷意文律还应似两京和呉安持使者迎驾小雪疎烟杂瑞光清波寒引御沟长瞳曈日色笼丹禁杳杳鞭声出建章鹓鹭偶叨陪下列天阊聊启望中央归来喜气倾新句满座疑闻锦绣香呉安持慎按此诗施氏原本不载新刻本载续补下巻中今编録于此苏诗补註巻二十九苏诗补註卷三十钦定四库全书苏诗补註巻三十翰林院编修查慎行撰古今体诗五十七首慎按是年春省试先生知贡举自元日诗以下至游西池八首应编戊辰巻首施氏原本讹编上巻今据年月改正和子由除夜元日省宿致斋三首江湖流落岂关天禁省相望亦偶然等是新年未相见此身应坐不归田致斋白髪苍颜五十三家人遥遣试春衫朝囘两袖天香满头上银幡笑阿咸阿咸当年踏月走东风坐看春闱鎻醉翁白髪门生几人在却将新句调儿童春闱鎻醉翁附子由原作三首七度江南自作年去年初喜奉椒盘冬来误入文昌省连日斋居未许还今嵗初辛日正三明朝风气渐东南还家强作银幡会雪底蒿芹欲满篮北客南来嵗欲除灯山火急万人扶欲观翠辇廵游盛深怯南宫鎻钥拘次韵答张天觉二首车轻马稳辔䘖坚但有蚊蝱喜扑縁截断口前君莫问人间差乐胜巢僊驭风骑气我何劳且要长松作土毛亦如诃佛丹霞老却向清凉礼白毫丹霞礼白毫次韵黄鲁直画马试院中作少年鞍马勤远行卧闻龁草风雨声见此忽思短策横十年髀肉磨欲透那更陪君作诗瘦不如芋魁归饭豆门前欲嘶御史骢诏恩三日休老翁羡君懐中双橘红画马试院御史骢诏恩三日休懐中橘附黄鲁直原作仪鸾供张饕蝨行翰林湿薪爆竹声风帘官烛泪纵横木穿石槃未渠透坐窗不遨令人瘦贫马不藖逢一豆眼明见此五花骢径思着鞭随诗翁城西野桃寻小红余与李荐方叔相知久矣领贡举事而李不得第愧甚作诗送之与君相从非一日笔势翩翩疑可识平生谩说古战塲过眼终迷日五色我惭不出君大笑行止皆天子何责青袍白纻五千人知子无怨亦无徳买羊酤酒谢玉川为我醉倒春风前归家但草凌云赋我相夫子非癯僊李廌五千人附黄鲁直次韵骥子堕地追风日未试千里谁能识习之实録葬皇祖斯文如女有正色今日持槖佐春官遂失此人难塞责虽然一閧有竒偶愽悬于投不在徳君看巨浸朝百川此岂有意潢潦前愿为雾豹懐文隠莫爱风蝉蜕骨僊和宋肇游西池次韵汉皇慈俭不开边尚教千艘下濑船贪看艨艟飞鬬舰不知赑屃舞钧天故山西望三千里往事囘思二十年自笑区区足官府不如公子散神僊西池鬬舰附黄鲁直次韵金狨系马晓莺边不比春江上水船人语车声喧法曲花光楼影倒晴天人间化鹤三千嵗海上看羊十九年还作遨头惊俗眼风流文物属苏僊仆领贡举未出钱穆父雪中作诗见及三月二十日同游金明池始见其诗次韵为答雪知我出已全消花待君来未敢飘行避门生时小饮忽逢骑吏有嘉招鱼龙絶技来千里斑白遗民数四朝知有黄公酒垆在苍颜华髪自相遥领贡举金明池避门生鱼龙絶技书艾宣画四首竹鹤此君何处不相宜况有能言老令威谁识长身古君子犹将缁布縁深衣艾宣縁深衣附李端叔次韵瘦玉萧疎触处宜僊风一霎散霜威未应舞罢排云去更看丹砂理雪衣黄精鹿太华西南第几峰落花流水自重重幽人只采黄精去不见春山养鹿茸黄精鹿附李端叔次韵緑徧前峰到后峰灵苖压地几千重匀斑养就无人见多少狂心欲采茸杏花白鷴天公剪刻为谁妍抱蕋游蜂自作团把酒惜春都是梦不如闲客此闲看白鷴附李端叔次韵朝来雨过发妖妍向日枝头雪作团缟练长拖轻洒墨不须将作两般看莲龟半脱莲房露压欹緑荷深处有游龟只应翡翠兰苕上独见𤣥夫曝日时莲龟附李端叔次韵翠盖相扶两不欹多情独许见阳龟千年自有逃形处聊与清香约暂时次韵子由五月一日同转对跪奉新书笏在腰谈王正欲伴渔樵晋阳岂为一门事宣政聊同五月朝忧患半生联出处归休上䇿早招要后生可畏吾衰矣刀笔从来错料尧转对宣政五日朝错料尧附子由原作羸马何堪金束腰永懐江海旧渔樵对牀贪听连宵雨奏事惊同朔旦朝大耿功名原自异中茅服食旧相要一封同上怜狂直诏许昌言赖有尧韩康公挽词三首故国非乔木兴王有世臣嗟余后死者犹及老成人徳业经文武风流表搢绅空余行乐地处处泣遗民韩康公世臣再世忠清徳三朝翊赞勲功成不归国就访敢忘君旧学严诗律余威靖塞氛何当继韩奕故吏总能文不归国靖塞氛故吏西第开东阁初筵㸃后尘笙歌邀白髪灯火乐青春扶路三更罢回头一梦新赋诗犹墨湿把巻独沾巾开东阁笙歌邀白髪附子由三首阀閲原髙世功名自发身堂堂揖真相矫矫出稠人许国心先定轻财物自亲传经比韦氏世世得贤臣耆年时一二新第阙西南好客心终在忘懐日纵谈规模人共记风味我犹谙谁是羊昙首回车意不堪师旷闻絃日相如作赋年虽慙衆人后贪值主文贤北道初闻召南江正逺迁平生缺亲近遗恨属新阡憩寂图东坡虽是湖州派竹石风流各一时前世画师今姓李不妨还作辋川诗憩寂图慎按此诗施氏原本不载新刻载续补下巻今据子由诗序移编于此附子由原作东坡自作苍苍石留取长松待伯时只有两人嫌未足兼收前世杜陵诗附黄鲁直次韵松含风雨石骨瘦法窟寂修僧定时李侯有句不肯吐淡墨写出无声诗庆源宣义王丈以累举得官为洪雅主簿雅州户掾遇吏民如家人人安乐之既谢事居眉之青神瑞草桥放懐自得有书来求红帯既以遗之且作诗为戏请黄鲁直秦少游各为赋一首为老人光华青衫半作霜叶枯遇民如儿吏如奴吏民莫作官长看我是识字耕田夫妻啼儿号刺史怒时有野人来挽须拂衣自注下下考芋魁饭豆吾岂无归来瑞草桥边路独游还佩平生壶慈姥巖前自唤渡青衣江畔人争扶今年蚕市数州集中有遗民懐袴襦邑中之黔相指似白髯红颊老不癯我欲西归卜邻舍隔墙拊掌容歌唿不学山王乘驷马囘头空指黄公垆王庆源宣义洪雅雅州青神瑞草桥鲁直少游慈姥巖青衣江附黄鲁直次韵参军但有四立壁初无临江千木奴白头不是折腰物桐㡌棕鞵称老夫沧江鸥鹭野心性深壑虎豹雄牙须鹔鹴作裘初服在猩血染帯邻翁无昨来杜鹃劝归去更得把酒听提壶当今人才不乏使天上二老须人扶儿无饱饭尚勤书妇无复袴且着襦社瓮可漉溪可渔更问黄鸡肥与臞林间醉着人伐木犹梦官下闻追唿万钉围腰莫爱渠富贵安能润黄垆附秦少游次韵君不见相如容貌穷不枯卓氏耻之分百奴一朝奉㫖使笻筰驷马赤车从万夫仲元君平更髙妙寄食耕卜霜眉须两川人物古不乏数子风流今可无参军少年饱经术期作侍中司御壶老披春衫更矍铄上马不用儿孙扶一朝忽解印绶去耻将诗礼攘裙襦悬知百年事已定却笑列仙形甚臞东阡北陌西风入瑞草桥边人呌唿想见红围照白髪頺然醉卧文君垆次韵许冲元送成都髙士敦钤辖移中老监本虚名懒作燕山万里行坐看飞鸿迎使节归来骏马换倾城髙才本不縁勲阀余力还思治蜀兵西望雪山烽火尽不妨尊酒寄平生许冲元髙士敦钤辖雪山附黄鲁直二首玉钤金印临参井控蜀通秦四十州日下书来望鸿雁江头花发醉貔貅巴滇有马驹空老林箐无人叶自秋能为将军歌此曲鸣机割锦与纒头捧日髙宣事东京四姓侯军中闻爼豆庙算胜兠鍪烧烛海棠夜香衣药市秋君平识行李河汉接天流附子由作扬雄老病久思归家在成都更向西邂逅王孙驰驿骑丁宁父老问耕犂禅房何处不行乐壁像君家有旧题徳厚不妨三世将时平空自万夫齐次韵送程六表弟君家兄弟真连璧门十朱轮家万石竹使犹分刺史符上方行赐尚书舄前年持节发仓廪到处卖刀收茧栗归来闭口不论功却走渡江谁复惜君才不用如涧松我老得全犹社栎青衫莫厌百僚底白首上有千薪积忆昔江湖一钓舟无数云山供㸃笔未应便障西风扇只恐先移北山檄慿君寄谢江南叟念我空见长安日浮江泝蜀有成言江水在此吾不食虚飘飘虚飘飘画檐蛛结网银汉鹊成桥尘渍雨桐叶霜飞风柳条露凝残㸃见红日星曵余光横碧霄虚飘飘比浮名利犹坚牢慎按此诗施氏原本不载新刻本虚飘飘三首皆入遗诗巻中以淮海集考之此题唱自黄山谷花飞不到地一首山谷原唱也风寒吹絮浪一首少游次韵作也惟画檐蛛结网一首为东坡次韵诗又按周紫芝太仓稊米集和此题诗序云元祐间山谷作虚飘飘盖乐府之余当时诸公皆有和篇云云今据此改正而以黄秦二章附録于后附黄鲁直原作虚飘飘花飞不到地虹起漫成桥入梦云千叠游空丝万条蜃楼百尺横沧海雁字一行书绛霄虚飘飘比人身世犹坚牢附秦少游次韵虚飘飘风寒吹絮浪春水暖氷桥势缓垂线声干叶下条雨中沤㸃随流水风里彩云横碧霄虚飘飘比时富贵犹坚牢题李伯时渊明东篱图彼哉嵇阮曹终以明自膏靖节固昭旷归来侣蓬蒿新霜着疎柳大风起江涛东篱理黄菊意不在芳醪白衣挈壶至径醉还游遨悠然见南山意与秋气髙慎按此诗施氏原本不载新刻本载续补上巻今据外集移编次韵黄鲁直书伯时画王摩诘前身陶彭泽后身韦苏州欲覔王右丞还向五字求诗人与画手兰菊芳春秋又恐两皆是分身来入流入流慎按此诗施氏原本不载今从新刻本续补上巻附编于此又按山谷集失去题画原作无从采録和王晋卿题伯时画马督邮有良马不为君所竒顾收纸上影骏骨何由归一朝见萦䇿蚁封惊肉飞岂惟马不遇人已半生痴送钱穆父出守越州二首簿书常苦百忧集尊酒今应一笑开京兆从教思广汉㑹稽聊喜得方回钱穆父守越若耶溪水云门寺贺监荷花空自开我恨今犹在泥滓劝君莫棹酒船回若耶溪云门寺附黄鲁直次韵二首渺然今日望人才毎见紫芝眉宇开又触惠文江海去快帆谁与挽令回谪官犹得住蓬莱抱犊人稀书巻开张敞妩眉应急召董宣强项莫低回戏书李伯时画御马好头赤山西战马饥无肉夜嚼长稭如嚼竹蹄间三丈是徐行不信天山有坑谷岂如廐马好头赤立仗归来卧斜日莫教优孟卜塟地厚衣薪槱入铜歴好头赤立仗附子由次韵沿边壮士生食肉小来骑马不骑竹翩然赤手挑青丝㨗下颠崖试深谷牵入故闗榆叶赤未惯中原暖风日黄金络头依圉人俛听北风懐所歴附黄鲁直次韵李侯画骨不画肉笔下马生如破竹秦驹虽入天仗图犹恐真龙在空谷精神权竒汗沟赤自有赤乌能逐日安得身为汉都䕶三十六城看歴歴附晁无咎次韵崑崙龙种非凡肉不但蹄髙耳批竹区区呉蜀有二骏跳过断桥飞出谷万蹄纵牧原野赤汧陇收驹日复日未须天廐惊好头冀北未空聊一歴附张文潜次韵世无将军飞食肉宛马不来鞭黄竹赤驽当御亦偶然冀北此曹量计谷惭愧蒲梢汗流赤翻鬛胡风嘶汉日麒麟不合地上行谁道风云未经歴送程七表弟知泗州江湖不在眼尘土坐满颜系舟清洛尾初见淮南山淮山相媚好晓镜开烟鬟持此娯使君一笑簿领间使君如天马朝燕暮荆蛮时无王良手空老十二闲聊当出毫末化服狡与顽勿谓无人知古佛临清湾赤子视万类流萍阅人寰但使可此人余事真茅菅程七泗州古佛附子由作马有千里足所愿百里程马心自为计安用终日行何人志四方欲买千金轻吾弟有俊才见事心眼明一年坐比部万口传佳声谈笑顽狡伏何曽用敲榜艰难得铜虎洗眼长淮清民事不足为但当食鱼烹重负贵余力过饱多伤生不见大路马垂头畏繁缨送曹辅赴闽漕曹子本儒侠笔势翻涛澜徃来戎马间边风裂儒冠诗成横槊里楯墨何曽干一旦事逺游红尘隔严滩平生羊炙口并海搜盐酸一从荔支食岂念苜蓿槃我亦江海人市朝非所安常恐青霞志坐随白髪阑渊明赋归去谈笑便解官我今何为者索身良独难慿君问清淮秋水今几竿我舟何时发霜露日已寒曹辅闽漕荔支食附黄鲁直作曹侯黄须便弓马从军赋诗横槊间阿瞒文武如虎兕逺孙风气犹斑斑昨解弓刀丞太仆坐看收驹十二闲逺方不异辇毂下诏遣中使哀恫瘝吾闻斯民病盐筴天有雨露东南干谢君论河秉禹贡诘难蜂起安知山老郎不作患失计凛然宜着侍臣冠愿君不落谢公后江湖以南尚少寛百城阅人如阅马覂驾亦要知才难盐车之下有絶足败羣勿纵为民残官焙荐璧天解颜瀹汤试春聊加飡子鱼通印蚝破山不但蕉黄荔子丹道逢使者汉郎官清溪弭节问平安天子命我叅卿事奋髯相对亦可欢廻波一醉嘲栲栳山驿官梅破早寒次韵王郎子立风雨有感百年一俯仰寒暑相主客稍増裘褐气已觉团扇厄不烦计荣辱此裘彼有获我琴终不败无攫亦无醳后生不自牧呻吟空挟策揠苖不待长卖菜苦求益此郎独静退门外无行迹但恐陶渊明毎为饥所迫凄风㺯衣结小雪穿门席愿君付一笑造物亦戏剧朝来赋云梦笔落风雨疾为君裁春衫髙㑹开桂籍附黄鲁直次韵妇翁不可挝王郎非娇客十年为从学苦淡共堙厄燕雀嗤鸿渐犬羊睨麟获遇逢泾渭分睡梦春氷释平生五车书才吐二三策已作谤熏天金珠果何益君穷一窻下风雨更削迹诗工知学进词苦见意迫俗情傲秦赘妇舍不煖席南冶从东家不闻被嘲剧师儒并世难日月过箭疾公今未有田把笔耕六籍次韵黄鲁直嘲小徳小徳鲁直子其母㣲故其诗云解着潜夫论不妨无外家进馔客争起小儿那可涯莫欺东方星三五自横斜名驹已汗血老蚌空泥沙但使伯仁长还兴络秀家附黄鲁直原作中年举儿子漫种老生涯学语春虫聒涂窗秋雁斜欲嗔王母惜稍慰女兄夸解着潜夫论不妨无外家书黄庭内景经尾余既书黄庭内景经以赠葆光道师而龙眠居士复为作经相其前而画余二人像其后笔势隽妙遂为希世之寳嗟叹不足故复赞之曰太上虚皇出灵篇黄庭真人舞胎僊髯耆两卿相后先丱妙夹持清且妍十有二神服锐坚巍巍堂堂人中天问我何修果此縁是心朝空夕了然恐非其人世莫传殿以二士苍鹄骞南随道师歴山渊山人迎笑喜我还问谁遣化老龙眠虚皇灵篇舞胎僊十二神二士慎按此诗施氏王氏本俱失载考栾城集有次韵子瞻书黄庭内景经巻后赠蹇道士拱辰一首编在送葆光蹇师游庐山之前今从全集采出编此附子由次韵君诵黄庭内外篇本欲洗心不求僊夜眎片月堕我前黒气剥尽朝日妍一暑一寒久自坚体中风行上通天亭亭孤立孰傍縁至哉道师昔云然既已得之戒不传知我此心未亏骞指我婴儿藏谷渊言未絶口行已旋我思其言夜不眠附黄鲁直次韵琅函绛简蕋珠篇寸田尺宅可蕲僊髙真接手玉宸前女丁来谒粲亦妍金钥闭欲形完坚万物荡尽正秋天使形如是何尘縁苏李笔墨妙自然万灵拱手书已传传非其人恐飞骞当付骊龙藏九渊蹇侯奉告请周旋纬萧探手我不眠送蹇道士归庐山物之有知盖恃息孰居无事使出入心无天游室不空六凿相攘妇争席法师逃人入庐山山中无人自徃还往者一空还者失此身正在无还间绵绵不絶微风里内外丹成一弹指人间俛仰三千秋骑鹤归来与子游蹇道士内外丹附子由作建成市中有狂人纵酒骂坐无与亲敲门访我何逡廵头蓬面垢气甚真截河引水登崑崙下洗尺宅骨髓匀告我入室要自门僊翁道师岂遗君归来插足九陌尘独游凝祥芳草春萧然孤鹤鸣鸡羣子欲不死存谷神海山微明朝日暾丹成寄子勿妄云出入无朕穷无垠相思一笑君乃信次韵黄鲁直戏赠昨夜试微凉汗衾初退红我愿随秋风随身入房栊君王不好事只作好惊鸿细看巻虿尾我家真栗蓬慎按此诗施氏原本不载新刻本载续补上巻今编録于此附黄鲁直原作三首秋水无言度荷花称意红主人敬爱客催唤出房栊一斛明珠曲何时落塞鸿试烦春笋手聊为剥莲蓬障羞罗袂薄承汗领巾红晩风斜虿髪逸艶照窗栊胡琴抱明月窦瑟阵归鸿倚壁生蛛网年光如转蓬翡翠钗梁碧石榴裙褶红隙光斜斗帐香字冷熏栊闻道西飞燕将随北固鸿鸳鸯㑹独宿风雨打船蓬书林次中所得李伯时归去来阳闗二图后不见何戡唱渭城旧人空数米嘉荣龙眠独识殷勤处画出阳关意外声林次中阳关图阳关意外声两本新图寳墨香尊前独唱小秦王为君翻作归来引不学阳关空断肠小秦王附李伯时原作一首画出离筵己怆神那堪真别渭城春渭城柳色休相恼西出阳闗有故人附张芸叟阳闗图歌古人送人赠以言李君送人兼以画自写阳闗万里情奉送安西从辟者澄心古纸白如银笔墨轻清意潇洒短亭离筵列歌舞亭下喧喧簇车马溪边一叟静垂纶桥畔俄逢两负薪掣臂苍鹰随猎犬耸耳鉅驴扶只轮长安陌上多豪侠正值春风二三月分明朝雨浥轻尘客舍青青柳色新主人举杯苦劝客道是西征无故人殷勤一曲歌未阕歌者背面沾罗巾酒䦨童仆各辞亲结束韬縢意气振稚子牵衣老人哭道上行客皆酸辛惟有溪边钓鱼叟寂寂投竿如不闻李君此画何容易画出鱼樵有深意为道人间离别人若个不因名与利红莲幕府尽竒才家尽南山紫翠堆烜赫朱门当巷陌潺湲流水遶亭台当轩怪石人稀见夹道长松手自栽静鎻园林莺对语宻穿堂戸燕惊回试问主人在何所近向安西幕府开歌舞教成头已白功名未立老相催西山东国不我与造父王良安在哉已卜买田箕岭下更看筑室颕河隈凴君传语王摩诘画幅陶潜归去来附子由二首百年摩诘阳闗语三叠嘉荣意外声谁遣伯时开缟素萧条边思望中生西出阳闗万里行弯弓走马自忘生不堪未别一杯酒长听佳人泣渭城附黄鲁直四首断肠声里无形影画出无声亦断肠想得阳关更西路北风低草见牛羊人事好乖当语谁龙眠貌出断肠诗渭城柳色关何事自是离人作许悲日日言归真得归迎门儿女笑牵衣宅边犹有旧时柳漫向老人言是非人间处处犹崔子岂忍更令三径荒谁与老翁同避世桃花源里捕鱼郎附李端叔二首渭城凄咽不堪听曽送征人万里行今日玉门长不闭谁将旧曲变新声三尺氷纨一絶诗翩翩车马送行时尊前懐古闲开巻见画关山逺别离次韵黄夷仲茶磨前人初用茗饮时煑之无问叶与骨寖穷厥味臼始用复计其初碾方出计尽功极至于磨信哉智者能创物破槽折杵向墙角亦其遭遇有伸屈嵗久讲求知处所佳者出自衡山窟巴蜀石工强镌凿理疎性软良可咄予家江陵逺莫致尘土何人为披拂黄夷仲茶磨杵臼碾慎按此诗施氏原本不载新刻本载续补上巻今移编于此卧病逾月请郡不许复直玉堂十一月一日鎻院是日苦寒诏赐官烛法酒书呈同院微霰疎疎㸃玉堂词头夜下揽衣忙分光玉烛星辰烂拜赐宫壶雨露香醉眼有花书字大老人无睡漏声长何时却遂桑榆暖社酒寒灯乐未央直玉堂鎻院词头附李端叔次韵暮召从容赴玉堂归来院吏写宣忙郢醪独赐尊常满龙烛初然泪有香起草才多封巻速把麻人衆引声长百官班里听恩制争诵雄文出未央附子由次韵铜镮玉鎻闭空堂腕脱初惊笔札忙红烛晓怜风雪暗黄封微泻桂椒香光明坐觉幽隂破温煖深知覆育长明日白麻传好语曼声听遶殿中央送周朝议守汉州茶为西南病岷俗记二李何人折其锋矫矫六君子君家尤出力流落初坐此谓当收桑榆华髪看剑履胡为犯雨雪嵗晚行未已念归诚得计顾自为谋耳吾闻江汉间疮痏有未起莫轻龚遂老君王付尺箠召还当有诏挽袖谢隣里犹堪作水衡供张园林美周朝议汉州茶为西南病折其锋六君子附子由三絶句早縁民事失茶官解印重来十二年美恶一周还自复始知东里解言天梓汉东南甲乙州同时父子两诸侯他年我作西归计兄弟还能得此不酒压郫筒忆旧酤花传丘老出新图此行真胜成都尹直为房公百顷湖木山吾先君子尝蓄木山三峯且为之记与诗诗人梅二丈圣俞见而赋之今三十年矣而犹子千乘又得五峯益竒因次圣俞韵使并刻之其侧木生不愿回万牛愿终天年仆沙洲时来幸逢河伯秋掀然见怪推不流蓬婆雪岭巧彫锼蛰虫行蚁为豪酋阿咸大胆忽持去河伯好事不汝尤城中古沼浸坤轴一林瘦竹吾莵裘二顷良田不难买三年桤木行可槱㑹将白髪对苍巘鲁人不厌东家丘木山附梅圣俞原作空山枯楠大蔽牛霹雳夜落鱼凫洲鱼凫水射几千秋蠧肌烂髓沙荡流惟存坚骨蛟龙锼形侔三山中雄酋左右两峯相挟翼尊奉君长无慢尤苏夫子见之惊且喜买于谿叟慿貂裘因嗟大不为梁栋又嗟贱不为薪槱雨侵藓澁得石瘦宜与夫子归𨼆丘附子由次韵江槎出没浮犀牛波涛掀天谷为洲江寒水落惊霜秋危根瘦节鸣寒流脆朽吹去谁雕锼连峯列嶂立酋酋吾家此山不易得十年弃置空自尤猿号鹤唳岂无意委蛇怪我懐羔裘西归父老拍手笑笑忆翁子躬薪槱去时三山今有五不问故园惟一丘送千乘千能两姪还乡治生不求富读书不求官譬如饮不醉陶然有余欢君看龎徳公白首终泥蟠岂无子孙念顾独贻以安鹿门上冡回牀下拜龙鸾躬耕竟不起耆旧节独完念汝少多难氷雪落绮纨五子如一人奉养真色难烹鸡独馈母自飨苜蓿槃口腹虽累人宁我食无肝西来四千里敝袍不言寒秀眉似我兄亦复心闲寛忽然舍我去嵗晚留余酸我岂轩冕人青云意先䦨汝归莳松菊环以青琅玕桤隂三年成可以挂我冠清江入城郭小圃生微澜相从结茅舍曝背谈金銮泥蟠五子桤附子由次韵少年食糠覈吐去愿一官躬耕遇歛获不知以为欢谓言一飞翻要胜终屈蟠朝廷未遑入江海失所安多忧变华髪照影惭双鸾恩从万里归独喜大节完日食太仓米箧中有余纨竒穷不当尔自信处此难长女闻孀居将食泪滴槃老妻饱忧患悲咤摧心肝西飞问黄鹄谁当救饥寒二子怜我老辇致心一寛别久得㑹合喜极成辛酸忽闻倚门望有书惊嵗阑深情见缓急欲报飞琅玕劝尔勤孝友慎毋慕衣冠渊渟自成井放泻当生澜岂有白雪驹举足无和銮送周正孺知东川得郡书生荣还家昔人重而况东西川千骑许上冡里门下车入父老自惊耸端如何武贤不事长卿宠清时养材杰杞梓方培拥未应遗合抱取用及把拱如君尚出麾顾我宜耕垄告归谢先手求去悔不勇岂云慕亷退实自知衰冗为君扫棠隂画像或相踵周正孺东西川附子由絶句三首白髪熙宁老诤臣凛然心胆大如身吾侪坐看冯唐去谁起云中废弃人十年符竹守吾州故吏相逢嘲土牛毎谓徐公不堪用诸人自与世沈浮东道如闻近稍安乘骢按部凛生寒忽逢太守能相下俱是从来言事官题李伯时画赵景仁琴鹤图二首清献先生无一钱故应琴鹤是家传谁知黙鼓无絃曲时向珠宫舞幻僊赵景仁清献先生丑石寒松未易亲聊将短曲调长人乘轩故自非明眼终日僛僛舞㸑薪次前韵再送周正孺东川得望郎坐与西争重髙风倾石室旧学鄙文冡蜀人安使君所至野不耸竹马迎细侯大钱送刘宠遥知句溪路老稚相扶拥看画古丛祠百怪朝幽拱牛头与兜率云木蔚堆垄醉乡追旧游笔阵贾余勇聊将诗酒乐一扫簿书冗西风吹好句珠玉本无踵望郎文冡句溪牛头兜率书王定国所藏烟江叠嶂图江上愁心千叠山浮空积翠如云烟山耶云耶逺莫知烟空云散山依然但见两崖苍苍暗絶谷中有百道飞来泉萦林络石隠复见下赴谷口为奔川川平山开林麓断小桥野店依山前行人稍度乔木外渔舟一叶江吞天使君何从得此本㸃缀毫末分清妍不知人间何处有此境径欲徃买二顷田君不见武昌樊口幽絶处东坡先生留五年春风摇江天漠漠暮云巻雨山娟娟丹枫翻鸦伴水宿长松落雪惊昼眠桃花流水在人世武陵岂必皆神僊江山清空我尘土虽有去路寻无縁还君此画三叹息山中故人应有招我归来篇江上愁心附王晋卿次韵帝子相从玉斗边洞箫忽断散非烟平生未省山水窟一朝身到心茫然长安日逺那复见掘地宁知能及泉几年漂泊汉江上东流不舍悲长川山重水逺景无尽翠幙金屏开目前晴云漠漠晓笼岫碧嶂溶溶春接天四时为我供画本巧自増损与妍心匠搆尽逺江意笔锋耕出西山田苍颜华髪何所遣聊将戏墨忘余年将军色山自金碧萧郎翠竹夸婵娟风流千载无虎头于今妙絶推龙眠岂图俗笔挂髙咏从此得名似谪僊爱诗好画本天性辋川先生疑夙縁㑹当别写一匹烟霞境更应消得玉堂醉笔挥长篇王晋卿作烟江叠嶂图仆赋诗十四韵晋卿和之语特竒丽因复次韵不独纪其诗画之美亦为道其出处契濶之故而终之以不忘在莒之戒亦朋友忠爱之义也山中举头望日边长安不见空云烟归来长安望山上时移事改应潸然管絃去尽宾客散惟有马埒编金泉渥洼故自千里足要饱风雪轻山川屈居华屋啗枣脯十年俛仰龙旗前却因瘦病出竒骨盐车之厄宁非天风流文采磨不尽水墨自与诗争妍画山何必山中人田歌自古非知田郑䖍三絶君有二笔势挽回三百年欲将巖谷乱窈窕眉峯修嫮夸连娟人间何有春一梦此身将老蚕三眠山中幽絶不可久要作平地家居僊能令水石长在眼非君好我当谁縁愿君终不忘在莒乐时更赋囚山篇附王晋卿再次韵忆从南涧北山边惯见岭云和野烟山深路僻空弔影梦惊松竹风萧然杖藜芒屩谢尘境已甘老去栖林泉春篮采术问康伯夜灶养丹陪稚川渔樵毎笑坐争席鸥鹭无机驯我前一朝忽作长安梦此生犹欲更问天归来未央拜天子枯荄敢自期春妍造物潜移真幻影感时未用惊桑田醉来却画山中景水墨想像追当年玉堂故人相与厚意使嫫母齐联娟岂知忧患耗心力读书懒去但欲眠屠龙学就本无用只堪投老依金僊更得新诗写珠玉劝我不作区中縁佩服忠言非论报短章重次木𤓰篇次韵王定国㑹饮清虚堂何逊扬州又几年官梅诗兴故依然何人可复闲季孟与子不妨中圣贤卜筑君方淮上郡归心我已剑南川此身正似蚕将老更尽春光一再眠圣贤附子由次韵枯木无枝不记年寒灰谁遣强吹然南迁不折知非妄未老求闲愈觉贤屡出诗章新管籥偶开画巻小山川簿书堆委惭君甚拨去归来粗了眠兴龙节侍宴前一日微雪与子由同访王定国小饮清虚堂定国出数诗皆佳而五言尤竒子由又言昔与孙巨源同过王定国感念存殁悲叹久之夜归稍醒各赋一篇明日朝中以示定国也天风淅淅飞玉沙诏恩归沐休早衙遥知清虚堂里雪正似薝葡林中花出门自笑无所诣唿酒持劝惟君家踏氷凌兢战疲马扣门剥啄惊寒鸦羡君五字入诗律欲与六出争天葩头风已倩檄手愈背痒却得僊爪爬银瓶泻油浮螘酒紫盌铺粟盘龙茶幅巾起作鸜鹆舞叠鼓谁掺渔阳挝九衢灯火杂梦寐十年聚散空咨嗟明朝握手殿门外共看银阙暾朝霞兴龙节附子由作昔游都城嵗方除飞雪纷纷落花絮径走城东寻故人马蹄旋没无寻处翰林词人唿巨源笑谈清夜倒清尊住在城西不能返醉卧吉祥朝日暾相逢却说十年事徃事皆非隔生死惟有飞霙似昔时许君一醉那须起兰亭俛仰迹已陈黄公酒垆愁杀人君知散聚翻覆手莫作呉楚乘朱轮王晋卿所藏着色山二首缥缈营丘水墨僊浮空出没有无间尔来一变风流尽谁见将军着色山营丘着色山荦确何人似退之意行无路欲从谁宿云解駮晨光漏独见山红涧碧时意行次韵黄鲁直效进士作二首嵗寒知松栢龙蛰虽髙卧鸡鸣不废时炎凉徒自变茂悦两相知已负栋梁质肯为儿女姿那忧霜贸贸未喜日迟迟难与夏虫语永无秋实悲谁知此植物亦解秉天彛附黄鲁直原作松栢天生独青青贯四时心藏后彫节嵗有大寒知惨淡氷霜晚轮囷涧壑姿或客蝼蚁穴未见斧斤迟摇落千秋静婆娑万籁悲郑公扶正观已不见封彛欵塞来享蠢尔氐𦍑国天诛亦久稽既能知面内不复议征西斥堠销兵火边城息鼓输忠修贡职弃过为黔黎雪满流沙静云沈太白低巍巍二圣治盛徳古难齐慎按本集杂记云元祐三年十二月二十八日上御延和殿奏范镇新乐时西夏方遣使欵延州塞故进士作延和殿奏新乐赋及欵塞来享诗任渊注山谷诗云元祐三年夏人遣使谢封册故以命题非也此诗施氏原本不载今考据年月从续补下巻类编于此附黄鲁直原作前朝夏州守来欵塞门西圣主敷文徳降书付狄鞮氊裘瞻日月𠢐面带金犀殿陛闲干羽边亭息皷永输量谷马不作触藩羝声势常相倚今闻定五溪夜直玉堂携李之仪端叔诗百余首读至夜半书其后玉堂清冷不成眠伴直难唿孟浩然暂借好诗消永夜毎逢佳处輙参禅愁侵砚滴初含冻喜入灯花欲鬭妍寄语君家小儿子他时此句一时编李之仪伴直孟浩然次韵王定国得晋卿酒相留夜饮短衫压手气横秋更着僊人紫绮裘使我有名全是酒从他作病且忘忧诗无定律君应将醉有真乡我可侯且倒余尊尽今夕睡蛇已死不须钩慎按此诗施氏原本不载新刻本载入续补下巻今据外集改编范景仁和赐酒烛诗复次韵谢之笙磬分均上下堂游鱼舞兽自奔忙朱絃初识孤桐韵玉琯犹闻秬黍香万事今方咨伯始一斑我亦愧真长此生㑹见三雍就无复寥寥叹未央景仁新乐分均三雍附范纯父次韵晨入金华暮浴堂声容不动笔奔忙星间忽降龙衔耀天上重分玉醴香欲灺寒宵宫漏永半酣归梦蜀山长起看绛阙银河晓山立千官拱未央苏诗补註巻三十苏诗补註卷三十一钦定四库全书苏诗补註巻三十一翰林院编修查慎行撰古今体诗四十九首慎按以下四首施氏原本错编上巻末今改置巻首以从编年之例次韵刘贡父春日赐幡胜寛诏随春出内朝三军喜气挟狐貂镂银错落翻斜月剪綵缤纷舞庆霄腊雪强飞才到地晓风偷转不惊条脱冠径醉应归卧便腹从人笑老韶春日赐幡胜附孔武仲次韵镂幡剪胜喜倾朝不问纡蓝与珥貂羣玉参差排晓日万花𤨏碎动春霄蕙风已转东郊緑柳雪犹低北苑条从此恩波与温律併随歌颂入咸韶再和与君流落偶还朝过眼纷纶七叶貂莫笑华颠羞采胜几人黄壤隔青霄行吟未许穷骚雅坐啸犹能出教条记取明年江上郡五更春枕梦春韶附孔武仲再次韵拜赐怱怱早上朝公卿前列尽金貂日留爱景明双阙春逐恩辉下九霄灵沼轻澌犹覆水上林微緑已萦条自惭羽翮非鸾鳯亦预彤庭舞舜韶叶公秉王仲至见和次韵荅之袗絺方暑亦堪朝嵗晚凄风忆皂貂共喜鹓鸾归禁籞心知日月在重霄君如老骥初遭络我似枯桑不受条强镊霜须簪彩胜苍颜得酒尚能韶叶公秉王仲至再和衰迟何幸得同朝温劲如君合珥貂谁惜异才䝉径寸自惭枯枿借凌霄光风泛泛初浮水红糁离离欲缀条后日一尊何处共奉常端冕作咸韶红糁和王晋卿送梅花次韵东坡先生未归时自种来禽与青李五年不踏江头路梦逐东风泛苹芷江梅山杏为谁容独笑依依临野水此间风物君未识花浪翻天雪相激明年我复在江湖知君对花三叹息慎按石刻先生自题此诗后云仆去黄州五周嵗矣饮食梦寐未尝忘之方请江湖一郡书此一诗寄王文父子辩兄弟亦请一示李乐道也此诗施氏原注编上巻知贡举之后而诗中有五年不踏江头路之句当是元祐四年作今改编次韵王晋卿惠花栽栽所寓张退傅第中坐来念念失前人共向空中寓一尘若问此花谁是主天教闲客管青春张退傅次韵王晋卿上元侍宴端门月上九门开星河绕露台君方枕中梦我亦化人来光动仙毬缒香余歩辇囘相从穿万马衰病若为陪上元端门王郑州挽词羡君华髪起琳宫右辅初还鼓角雄千里农桑歌子产一时冠盖慕萧嵩那知聚散舂粮外便有悲欢过隙中京兆同僚几人在犹思对案笔生风王郑州附子由作帝子乘鸾已列仙遗芳留得衆孙贤俊科早与寒儒竞禁从终偿白髪年辇路联镳惊往事圃田囘首泣新阡旧闻推歴知天命看熟黄粱定洒然书王定国所藏王晋卿画着色山二首白髪四老人何曽在商颜烦君纸上影照我胸中山山中亦何有木老土石顽正頼天日光涧谷纷斓斑我心空无物斯文定何闲君看古井水万象自往还定何闲古井水君归岭北初逢雪我亦江南五见春寄语风流王武子三人俱是识山人呈定国旧病应逢医口药新粧渐画入时眉信知诗是穷人物近觉王郎不作诗慎按此诗施氏原本不载新刻本载续补下巻今据外集移编寄傲轩先生英妙年一扫千兎秃仕进固有余不肯践塲屋通阛何所傲傲名非傲俗定知轩冕中享荣不偿辱岂无自安计得失犹转毂先生独扬扬忧患莫能凟得如虎挟乙失若龟藏六茅檐聊寄寓俯仰亦自足东坡无边春方寸尽藏蓄醉哦旁若无独侑一尊醁牀头车马道残月挂踈木朝客纷扰时先生睡方熟龟藏六慎按此诗施氏原本不载新刻本载续补上巻今据外集移编附李端叔诗南窗何似北窗凉寄傲风来各有方千古光辉如昨日一时收拾付新堂已惊醆里醅初緑更觉篱边菊渐黄就使主人官即显此间髙兴定难忘送吕昌朝知嘉州不羡三刀梦蜀都聊将八咏继东呉卧看古佛凌云阁勅赐诗人明月湖得句㑹应縁竹鹤思归宁复为莼鲈横空好在修眉色头白犹堪乞左符八咏寄东呉凌云阁明月湖左符次韵黄鲁直寄题郭明父府推颍州西斋二首树头啄木常疑客客去而瞋定不然脱辖已应生井沬解衣聊复起庖烟平生诗酒真相汚此去文书恐独贤早晩西湖暎华髪小舟翻动水中天府推寂寞东京月旦州徳星无复缀珠旒莫嗟平舆空神物尚有西斋接胜流春梦屡寻湖十顷家书新报橘千头雪堂亦有思归曲为谢平生马少游月旦州平舆神物附黄鲁直原作二首食贫自以官为业闻说西斋意凛然万巻藏书宜子弟十年种木长风烟未尝终日不思颍想见先生多好贤安得雍容一尊酒女郎台下水如天东京望重两并州遂有汾阳整缀旒翁伯入关倾意气林宗异世想风流君家旧事皆青史今日髙才未白头莫倚西斋好风月长随三径古人游次韵秦少章和钱䝉仲碧畦黄陇稻如京嵗美人和易得情鑑里移舟天外思地中鸣角古来声山围故国城空在潮打西陵意未平二子有如双白鹭隔江相照雪衣明秦少章钱䝉仲西陵二子如鹭次韵钱越州髯尹超然定逸羣南游端为访云门谪仙归侍玉皇案老鹤来乘刺史轓已觉簿书哀老子故知笾豆有司存年来齿颊生荆棘习气因君又一言钱越州髯尹玉皇案同秦仲二子雨中游寳山平明已报百吏散半日来陪二子闲立鹊低昻烟雨里行人出没树林间秦仲二子寳山去杭州十五年复游西湖用欧阳察判韵我识南屏金鲫鱼重来拊槛散斋余还从旧社得心印似省前生覔手书葑合平湖久芜没人经丰嵗尚凋踈谁怜寂寞髙常侍老去狂歌忆孟诸去杭十五年欧阳察判南屏金鲫鱼葑合平湖孟诸与莫同年雨中饮湖上到处相逢是偶然梦中相对各华颠还来一醉西湖雨不见跳珠十五年莫同年送子由使契丹云海相望寄此身那因逺适更沾巾不辞驿骑凌风雪要使天骄识鳯麟沙漠回看清禁月湖山应梦武林春单于若问君家世莫道中朝第一人子由使契丹附子由次韵朔雪胡沙试此身青罗便面紫狐巾拥代北随飞雁顿足江东有卧麟欺酒壶氷将送腊照溪梅蕚定先春汉家五饵今方騐更愧当年叹息人次韵答刘景文左藏我老诗坛仆鼓旗借君佳句发良时但空贺监杯中物莫示孙郎帐下儿夜烛催诗金烬落秋芳压帽露华滋故应好语如爬痒有味难名只自知刘景文左藏附刘景文原作云间猎猎列旌旗公在胥山把酒时笑语几番留湛軰风流千载与呉儿湖山日落丹青焕楼阁风收雨露滋谁使管箫江上住胸中事业九门知坐上复借韵送岢岚军通判叶朝奉云间踏白看纒旗莫忘西湖把酒时梦里呉山连越峤尊前羌妇杂胡儿夕烽过后人初醉春雁来时雪未滋为问从军真乐不书来粗遣故人知岢岚军叶朝奉踏白始于文登海上得白石数升如芡实可作枕闻梅丈嗜石故以遗其子子明学士子明有诗次其韵海隅荒怪有谁珍零落珊瑚泣季伦法供坐令微物重色难归致孝心纯只疑薏苡来交趾未信蠙珠出泗滨愿子聚为江夏枕不劳挥扇自宁亲梅丈子明次韵钱越州见寄莫将牛弩射羊羣卧治何妨昼掩门稍喜使君无疾病时因送客见车轓搔头白髪秋无数闭眼丹田夜自存欲息波澜须引去吾侪岂独坐多言引去文登蓬莱阁下石壁千丈为海浪所战时有碎裂淘洒嵗久皆圆熟可爱土人谓此弹子涡也取数百枚以养石菖蒲且作诗遗垂慈堂老人蓬莱海上峯玉立色不改孤根捍滔天云骨有破碎阳侯杀亷角隂火发光彩累累弹丸间琐细成珠琲阎浮一沤耳真妄果安在我持此石归袖中有东海垂慈老人眼俯仰了大块置之盆盎中日与山海对明年菖蒲根连络不可解倘有蟠桃生旦暮犹可待文登蓬莱阁弹子涡垂慈堂老人珠琲次韵毛滂法曹感雨江南佳公子遗我锦绣端揽之温如春公子焉得寒兴雨自有时肤寸便䝉歛藏以自润牛斗何足干空庭月与影强结三友欢我岂不足欤要此清团团欲欢在一醉常恐尊中干舍酒尚可乐明珠如弹丸但恐千仞雀悤悤发虚弹迨子闲暇时种子田中丹一朝渉世故空腹容欺谩我顷在东坡秋菊为夕餐永媿坡间人布褐为我完雪堂初覆瓦上簟无下筦时时亦设客每醉筒輙殚一笑便倾倒五年得轻安公子岂我徒衣钵传一箪定非郊与岛笔势江河寛悲吟古寺中穿帷雪漫漫他年记此味芋火对嬾残毛滂送邓宗古还乡广汉有姜子孝弟行里闾赤眉虽豺虎㢮兵过其墟至今空清泉无复双鲤鱼南郑有李郃妙得甘公书夜坐指流星惊倒两使车抱关不肯仕布褐䝉璠玙西南固多士君得二子余凛凛忠文公搜士及樵渔涧溪有幽讨苹芷真嘉蔬嵗晩终不食心恻当何如邓宗古参寥上人初得智果院㑹者十六人分韵赋诗得心字涨水返旧壑飞云思故岑念君忘家客亦有懐归心三间得幽寂数歩藏清深攒金卢橘坞散火杨梅林茶笋尽禅味松杉真法音云崖有浅井玉醴常半寻遂名参寥泉可濯幽人襟相携横岭上未觉衰年侵一眼吞江湖万象涵古今愿君更小筑嵗晩解我簪参寥智果院禅味参寥泉小筑附参寥诗㤗山屹天下四海同仰止我公命世英突兀等于是胸中廓秋汉皎絶微云滓当年事危言轩冕如脱屣正贵知我希宁惭不吾以风云果再符六翮排风起一时厌承明抗章求迤逦余杭古雄藩比屋富生齿立谈政即成兴不负山水雍容敦末契访我顽且鄙大斾辉松门禽猿亦惊喜森森门下士左右灿朱履使君道徳姿圭角非所恃软语如春风薫然着桃李今朝真胜事千载足遗美安得笔如椽磨崖为公纪哭王子立次儿子迨韵三首彭城初识子照眼白而长异梦成先兆清言得未尝岂惟知礼意遂欲补诗亡咄咄真相逼诸生敢雁行王子立非无伯鸾志独有子云悲恨子非天合犹能使我思儿曹莫悽恸老眼欲枯萎㑹哭皆豪杰谁为感旧诗龙困尝鱼服羊儇或虎䝉悤悤成鬼録愦愦到天公偶落藩墻上同游羿彀中回看十年事黄叶巻秋风异鹊熙宁中柯侯仲常通守漳州以救饥得民有二鹊栖其听事讫侯之去鹊亦送之漳人异焉为赋此诗昔我先君子仁孝行于家家有五亩园么鳯集桐花是时乌与鹊巢鷇可俯拏忆我与诸儿饲食观羣呀里人惊瑞异野老笑而嗟云此方乳哺甚畏鸢与蛇手足之所及二物不敢加主人若可信衆鸟不我遐故知中孚化可及鱼与豭柯侯古循吏悃愊真无华临漳所全活数等江干沙仁心格异族两鹊栖其衙但恨不能言相对空楂楂善恶以类应古语良非夸君看彼酷吏所至号鬼车柯仲常通守漳州鬼车次韵詹适宣徳小饮巽亭君方梦谪仙我亦弔文园江上同三黜天涯共一尊涛雷殷白昼梅雪耿黄昏归去多情雨应随御史轩詹适宣徳巽亭御史雨东川清丝寄鲁冀州戏赠鹅溪清丝清如氷上有千嵗交枝藤藤生谷底饱风雪嵗晩忽作龙蛇升嗟我虽为老侍从骨寒只受布与缯牀头锦衾未还客坐觉芒刺在背膺岂如髯卿晚乃贵福禄正似川方増醉中倒着紫绮裘下有半臂出缥绫封题不敢妄裁剪刀尺自有佳人能遥知千骑出清晓积雪未放浮尘兴白须红带柳丝下老弱空巷人相登但放竒纹出领䄂吾髯虽老无人憎鲁冀州鹅溪清丝怡然以垂云新茶见饷报以大龙团仍戏作小诗妙供来香积珍烹具大官拣芽分雀舌赐茗出龙团晓日云菴暖春风浴殿寒聊将试道眼莫作两般看怡然垂云茶大龙团拣芽次韵王忠玉游虎丘三首当年大白此相浮老守娯賔得二丘白髪重来故人尽空余丛桂小山幽王忠玉老守青盖红旗暎玉山新诗小草落𤣥泉风流使者人争看知有真娘立道边真娘舞衫歌扇转头空只有青山杳霭中若共呉王鬭百草使君未敢借惊鸿寄蔡子华故人送我东来时手栽荔子待我归荔子已丹吾髪白犹作江南未归客江南春尽水如天肠断西湖春水船想见青衣江畔路白鱼紫笋不论钱霜髯三老如霜桧旧交零落今谁軰莫从唐举问封侯但遣麻姑更爬背蔡子华三老和钱四寄其弟龢再见涛头涌玉轮烦君久驻浙江春年来总作维摩病堪笑东西二老人东西二老老来日月似车轮此去知逢几箇春昨夜氷花犹作柱晓来梅子已生人附钱穆父原作东方千骑拥朱轮衣锦归逢故国春莫向西湖恋风月鸰原知有望归人附钱岊仲次韵乌衣巷里走䨇轮正是家山二月春明日湖平定归去蓬莱还见谪仙人附刘景文次韵会稽山上月如轮鸿雁相将江水春幕府英雄虽可数尊前谁是急难人附周次元次韵东山蜡屐壊车轮小草青知塞外春园柳鸣禽唤幽梦惠连诗句更何人故周茂叔先生濓溪世俗眩名实至人疑有无怒移水中蟹爱及屋上乌坐令此溪水名与先生俱先生本全徳廉退乃一隅因抛彭泽米偶似西山夫遂即世所知以为溪之唿先生岂我軰造物乃其徒应同柳州柳聊使愚溪愚周茂叔次周焘韵周焘游天竺观激水作诗云云东坡和之道眼转丹青常于寂处鸣蚤知雨是水不作两般声周焘天竺激水慎按此诗施氏原本失载今从新刻本采出据咸淳志编次守杭时附周次元原作拳石耆婆色两青竹龙驱水转山鸣夜深不见跳珠碎疑是檐前滴雨声送南屏谦师南屏谦师妙于茶事自云得之于心应之于手非可以言传学到者十二月二十七日闻轼游落星远来设茶作此诗赠之道人晓出南屏山来试㸃茶三昧手忽惊午盏兎毛斑打作春罋鹅儿酒天台乳花世不见玉川风腋今安有先生有意续茶经㑹使老谦名不朽南屏山谦师兔毛盏慎按此诗施氏原本载遗诗巻中今据外集改编次韵子由使契丹至涿州见寄四首老人痴钝已逃寒子复辞行理亦难要到卢龙看古塞投文易水弔燕丹涿州卢龙塞易水胡羊代马得安眠穷髪之南共一天又见子卿持汉节遥知遗老泣山前山前氊毳年来亦甚都时时鴂舌问三苏那知老病浑无用欲向君王乞镜湖镜湖始忆庚寅降屈原旋看蜡鳯戏僧䖍随翁万里心如铁此子何劳为买田蜡鳯僧䖍附子由原作少年病肺不禁寒命出中朝敢避难莫倚皂貂欺朔雪更催灵火煮铅丹夜雨从来相对眠兹行万里隔胡天试依北斗看南斗始觉呉山在目前谁将家集过幽都逢见胡人问大苏莫把文章动蛮貊恐妨谈笑卧江湖虏廷一意向中原言语绸缪礼亦䖍顾我何功慙陆贾槖装聊复助归田苏诗补註巻三十一苏诗补註卷三十二钦定四库全书苏诗补註巻三十二翰林院编修查慎行撰古今体诗七十一首卧病弥月闻垂云花开顺阇黎以诗见招次韵答之道人心似水不碍照花妍宴坐春强半清隂月屡迁平生无起灭一念有陈鲜袅袅风枝举离离日蕚蔫病吟终少味老醉不成颠何必遨头出湖中有散仙垂云顺阇黎雪后便欲与同僚寻春一病弥月杂花都尽独牡丹在尔刘景文左藏和顺阇黎诗见赠次韵答之残花怨久病剩雨泣余妍不见双旌出空令九陌迁知君苦寂寞妙语嚼芳鲜浅紫从争发深红任蚤蔫天葩尚青蕚国色待华颠载酒邀诗将臞儒不是仙慎按以上二首乃同时次韵之作施氏原本编排失次今改正病后醉中病为兀兀安身物酒作逢逢入脑声堪笑钱塘十万户官家付与老书生慎按此诗施氏原本不载今从新刻续补下巻移编次韵刘景文周次元寒食同游西湖絮飞春减不成年老境同乘下瀬船蓝尾忽惊新火后遨头要及浣花前山西老将诗无敌洛下书生语更妍共向北山寻二士画桡鼍鼓聒清眠周次元蓝尾北山二士附刘景文原作西湖春意胜当年公领笙箫泛画船锦绣一林生水面衣冠万堵立山前仁恩在物禽鱼遂喜气随人草木妍半醉挿花风调别冩真须是李龙眠连日与王忠玉张金翁游西湖访北山清顺道潜二诗僧登垂云亭饮参寥泉最后过唐州陈使君夜饮忠玉有诗次韵荅之北山非自髙千仞付我足西湖亦何有万象生我目云深人在坞风静响应谷与君皆无心信歩行看竹竹间逢诗鸣眼色夺湖渌百篇成俯仰二老相追逐故应千顷池养此一双鹄山髙路已断亭小膝更促夜寻三尺井渴饮半瓯玉明朝閙丝管寒食杂歌哭使君坐无聊狂客来不速载酒有鸱夷扣门非啄木浮蛆灎金盌翠羽出华屋须臾便陈迹觉梦那可续及君未渡江过我勤秉烛一笑换人爵百年终鬼録张金翁附参寥次韵使君薄珪组富贵良易足一麾下东南千里争拭目援毫赋山水词力㵼谿谷胜游便杖屦聒耳厌丝竹西湖破春氷晓涨翻晴渌相将二使轺导从还屏逐后先度巖壑颉颃追鸾鹄乐事殊未央酒行宜局促风流俄醉舞坐客瞻頺玉嵇阮真达生秦唐漫歌哭斜阳絶湖去两桨凌波速却寻元龙居隠隠隔乔木到门唿主人展画满髙屋夕鼓来逺近雨声飘断续篮舆入城市夹道閙灯烛盛事在余杭他年见图録谢曹子方惠新茶陈植文华斗石髙景公诗句复称豪数竒不得封龙雒禄仕何妨有马曹囊简久藏科斗字铦锋新莹䴙鹈膏南州山水能为助更有英辞胜广骚慎按曹子方时为福建转运使此诗施氏原本不载今据外集守杭时作从新刻续补下巻移编新茶送签判程朝奉以餽其母有诗相谢次韵答之缝衣付与溧阳尉舍肉懐归颍谷封闻道平反供一笑㑹须难老待千钟火前试焙分新胯雪里头纲辍赐龙从此升堂是兄弟一瓯林下记相逢签判程朝奉火前新胯蚤知身寄一沤中晩节尤惊落木风昨梦已论三世事嵗寒犹喜五人同雨余北固山围座春尽西湖水暎空差胜四明狂监在更将老眼犯尘红林王唱酬寿星院寒碧轩清风肃肃摇窗扉窗前修竹一尺围纷纷苍雪落夏簟冉冉緑雾沾人衣日髙山蝉抱叶响人静翠羽穿林飞道人絶粒对寒碧为问鹤骨何縁肥寿星院慎按咸淳临安志寿星院有石刻公自书此诗后云仆在黄州偶思寿星竹轩作此诗今録以遗通悟师元祐五年十二月据此则此诗应入黄州巻中今姑依施注原本书刘景文左藏所藏王子敬帖家鸡野鹜同登爼春蚓秋蛇总入奁君家两行十二字气压邺侯三万籖子敬帖邺侯三万籖书刘景文所藏宗少文一笔画宛转囘文锦萦盈连理花何须郭忠恕匹素画缫车宗少文画郭忠恕真觉院有洛花花时不暇往四月十八日与刘景文同往赏枇杷緑暗初迎夏红残不及春魏花非老伴卢橘是乡人井落依山尽巖崖发兴新嵗寒君记取松雪看苍鳞真觉院洛花枇杷卢橘附刘景文次韵夏木有余緑山僧知胜春日长寻卧榻花落断游人红斾来虽晩清风到亦新成林卢橘熟翠羽杂金鳞附参寥次韵脱畧今山简能吟旧子春偶因寻胜出不为采芳人红紫千葩尽甘酸万颗新江云浮翠壁霭霭散鱼鳞又和景文韵牡丹松桧一时栽付与春风自在开试问壁间题字客几人不为看花来西湖寿星院此君轩卧听谡谡碎龙鳞俯看苍苍玉立身一舸鸱夷江海去尚余君子六千人此君轩此君轩云幢烟节十州人犀甲檀枪百万军翳荟丛生何足道此君真是此君君观台三界无所住一台聊自宁尘劳付白骨寂照起黄庭残磬风中袅孤灯雪后青须防童子戏投瓦犯清泠观台游中峯杯泉石眼杯泉举世无要知杯度是凡夫可怜狡狯维摩老戏取江湖入钵盂杯泉慎按以上三首施氏原本皆不载咸淳临安志寿星院在葛岭中有寒碧轩此君轩观台杯泉东坡皆有诗此三首皆载本条题咏下今据此从呉中新刻续补下巻类编于此仲天贶王元直自眉山来见余钱塘留半嵗既行作絶句五首送之仲君岂弟多学王子清修寡言病后空惊鹤瘦时来或作鹏鶱仲天贶王元直海角烦君远访江源与我同来剩作数诗相送莫教万里空囘三人一旦同行留下髙斋月明遥想扁舟京口尚余孤枕潮声髙斋更欲留君久住念君去国弥年空使犀颅玉颊长懐髯舅凄然髯舅为余远致殷勤瑞草桥边老人红带雅宜华髪白醪光泛新春瑞草桥老人附黄山谷次韵五首仲子霣霜杀草风流无地寄言王君攀鳞附翼礼义端能不骞不怨子堂堂去盖念君得得来家藏㑹稽玅墨晩嵗喜识方囘两公六字语玅我独一双眼明书似出林飞鸟诗如落涧泉声老忆夷门老将当年许我忘年博学似刘子政清诗如孟浩然天子文明濬哲今年不次用人九原埋此佳士百草无情自春附景文次韵五首谁懐二子千里公赋五篇六言月底飞云西去山头归雁双骞小艇辞公晩发髙斋记客初来耿耿不忘归路阻修万折千回府下莫非羣儁坐中不见三明逺意闗河马首静吟笔砚泉声虽到蜀都有日却逢谢傅何年歴歴林蹊胜处想君把酒依然乐事无如饮酒休官自是髙人红带遨头寄与是翁矍铄寻春赠善相程杰心传异学不谋身自要清时閲缙绅火色上腾虽有数急流勇退岂无人书中苦觅原非诀醉里微言却近真我似乐天君记取华颠赏徧洛阳春程杰参寥惠杨梅新居未换一根椽只有杨梅不直钱莫共金家鬬甘苦参寥不是老婆禅金家老婆禅慎按此诗施氏原本不载据外集编第八巻守杭时作也今从新刻续补下巻改编次韵林子中蒜山亭见寄竒逸多闻老敬通何人慷慨解怜翁十年簿领催衰白一笑江山发醉红闻道赋诗临北固未应举扇向西风叩头莫唤无家客归扫岷峨一亩宫林子中蒜山再和并答杨次公毘卢海上妙髙峯二老遥知说此翁聊复舣舟寻紫翠不妨持节散陈红髙懐却有云门兴好句真传雪窦风唱我三人无谱曲冯夷亦合舞幽宫杨次公云门雪窦风次韵刘景文送钱䝉仲三首谁识天闲老骥不争日暮长途送尽青云九子归去扁舟五湖寄语竹林社友同书桂籍天伦王郎独为鬼録世间无此玉人五字古原春草千金汉殿长门经纬尚余三策典刑留与诸孙附刘景文原作三首膝下五车就业殿中三月亨途日出唤君名姓春风吹过江湖文价从今第一家风经古无伦不假湘灵十字知君才倍前人俊气将探虎穴清才早践龙门故比隔江白鹭万人囘看王孙菩提寺南漪堂杜鹃花南漪杜鹃天下无披香殿上红氍毺鹤林兵火真一梦不归阆苑归西湖菩提寺南漪堂披香殿寒具纎手搓来玉数寻碧油轻蘸嫩黄深夜来春睡浓于酒压褊佳人纒臂金慎按此诗施氏原本不载据外集编守杭第八巻中今从续补下巻移编题杨次公春兰春兰如美人不采羞自献时闻风露香蓬艾深不见丹青写真色欲补离骚传对之如灵均冠佩不敢燕不采题次公蕙蕙本兰之族依然臭味同曽为水仙佩相识楚辞中幻色虽非实真香亦竟空云何起微馥鼻观已先通兰蕙次韵曹辅寄壑源试焙新芽仙山灵草湿行云洗徧香肌粉未匀明月来投玉川子清风吹破武陵春要知氷雪心肠好不是膏油首面新戏作小诗君勿笑从来佳茗似佳人壑源试焙膏油首面次韵袁公济谢芎椒燥吻时时着酒濡要令卧疾致文殊河鱼溃腹空号楚汗水流骹始信呉自笑方求三嵗艾不如长作独眠夫羡君清瘦真仙骨更助飘飘鹤背躯袁公济芎椒次韵杨次公惠径山龙井水漏尽鸡号厌夜行年来小器溢缾罂弃官纵未归东海罢郡犹堪作水衡幻色将空眼先暗胜游无碍脚殊轻空烦远致龙渊水宁复临池似伯英漏尽龙渊水次韵刘景文登介亭泽国梅雨余衰年困蒸溽髙堂磨新砖颇觉利腰足松根百尺井两绠飞净渌流觞聚儿童一笑为捧腹清风信可御刚气在巖麓始知共此世物外无三伏长歌入云去不待絃管逐西湖真西子烟树㸃眉目涛江少醖借髙浪翻雪屋俛仰拊四海百世飞鸟速逺追钱氏余近弔祖侯躅吾生如寄耳寸晷轻尺玉谁似刘将军逸韵谢边幅千言一挥手五车不再读春嵓彩鸡舞月崃哀猿哭朝先鶗鴂起暮与寒螀续我老废吟哦頼君时击触从今事逺览发轫此幽谷清游得三昧至乐谢五欲莫作狂道士气压刘师服介亭祖侯五欲附刘景文原作使君中和堂六月无炎溽随唿衆宾集一笑清风足复为曲水饮石面涌寒渌持杯襟袂凉酒出金鲸腹旌旗登鳯皇羽翼在林麓半空老崖断千古灵药伏松杉各雄枝螭蜃傍奔逐古韵岂尘世遐瞻有天目覇国荒故坛墠社移新屋霞标起山近潮势巻江速物外得长凉尊前寻往躅有客告将行迟留待珠玊欣然㸃鼠须万象归一幅终篇灿灿动满座琅琅读此时天乐奏到夜山鬼哭和之惭岂敢来者信难续粉壁鑑相射香煤尘不触醉归扫双堵字字照巖谷星辰衆所仰富贵公岂欲一言换凡骨芝术谁能服附孙觉诗真人昔未起奔鹿骇四方连延天目山两乳百里长有城跨江海无地生侯王中霄潦穹旻列石表坛塲朱旗大梁野英气吞八荒寥寥百年后故物亦已亡所余彼巉巖峯巅屹相望主人承明老星斗工文章筑亭紫霄上坐客苍株旁攀云弄明月晓星生扶桑禹山隔波涛简书永埋藏愿逢希夷使水土还故常袁公济和复次韵荅之昏昏堕醉梦奈此六月溽君诗如清风吹我朝睡足登临得佳句江白照湖渌䄂手独不言黙藁已在腹是时风雨过霭霭云归麓踈星带微月金火争见伏惜哉此清景变灭不可逐归来读君诗耿耿犹在目却思少年日声价争塲屋文如翻水成赋作义手速秋风起鸿雁我亦继华躅那知君蹭蹬独泣荆山玊相见南新道青衫垂破幅蚤知事大谬恨不十年读莫嫌冯唐老终胜贾谊哭今年复为僚旧好许重续升沈何足道等是蛮与触共为湖山主出入穷涧谷衆驰君不争人弃我所欲何时神武门相约挂冠服继华躅附袁公济次韵东南富山水所病在卑溽隂晴变朝暮梅雨大田足翰苑宴髙堂金斚浮蚁緑清泠四座耳醉饱五经腹停午登介亭萦纡俯山麓行路愁渇死是月丁初伏乘髙瞰羣峯前后浪奔逐三呉在指掌百越入双目汉忧分朱轓尧意注黄屋下舆曽未几传命甚邮速霸遂伏下风元白仰髙躅唱予而和女谈笑唾珠玉所恨继者贫囊箱无寸幅刘侯世良将文史三冬读坐啸胡骑却行歌燕旦哭儒将久寂寥断絃今日续所得最在诗铦利锋莫触唱酬黄巻上如响荅深谷王侯富方丈熊掌我所欲独馁不得饱中心但诚服介亭饯杨杰次公篮舆西出登山门嘉与我友寻仙村丹青明灭风篁岭环珮空响桃花源前朝欲上已蜡屐黒云白雨如倾盆今晨积雾巻千里岂畏触热生病根在家头陀无为子久与青山为弟昆孤峯尽处亦何有西湖镜天江抹坤临髙挥手谢好住清风万壑传其言风回响荅君听取我亦到处随君轩风篁岭桃花源无为子次京师韵送表弟程懿叔赴䕫州运判与子甥舅氏摧頺各苍颜并为东诸侯长此佳江山寒松无时花安得挿髻鬟惟将老不死一笑荣枯间我甚似乐天但无素与蛮挂冠及未耄当获一纪闲子亦拙进取才髙命坚顽譬如万斛舟行此九折湾仲氏新得道一沤目尘寰嵗晩家乡路莫遣生榛菅叶教授和溽字韵诗复次韵为戏记龙井之游先生鲁诸儒饮食清不溽空肠出秀句吟嚼五味足华堂閙丝管眸子涨春渌先生疾走避面冷毒在腹归来煮瓠叶弟子歌旱麓声淫及灵台中有麀鹿伏功名一走兎何用千人逐故应容我軰清坐时闭目髙亭石排衙木杪挂飞屋我来无时节客亦不待速似闻雪髯叟西岭访遗躅朝阳入潭洞金碧涵水玉泉扉夜不扃云袂本无幅慈皇付寳偈神侣得幽读讷菴有老人宴坐天魔哭时来献璎珞法供灯相续吾侪诗酒汚欲往无乃触斋厨费晨炊车骑满山谷愿闻第一义钵饭非所欲便投切云冠予㓜好竒服龙井石排衙讷斋诗酒汚次韵林子中见寄飘零洛社数遗民诗酒当年困恶宾元亮本无适俗韵孝章要是有名人蒜山小隠虽为客江水西来亦带岷巻却西湖千顷葑笑看鱼尾更莘莘安州老人食蜜歌安州老人心似铁老人心肝小儿舌不食五谷唯食蜜笑指蜜蜂作檀越蜜中有诗人不知千花百草争含姿老人咀嚼时一吐还引世间痴小儿小儿得诗如得蜜蜜中有药治百疾正当狂走捉风时一笑看诗百忧失东坡先生取人亷几人相欢几人嫌恰似饮茶甘苦杂不如食蜜中边甜因君寄与双龙饼镜空一照双龙影三呉六月水如汤老人心似双龙井安州老人次韵钱穆父紫薇花二首虚白堂前合抱花秋风落日照横斜閲人此地知多少物化无涯生有涯虚白堂折得芳㽔两眼花题诗相报字倾斜箧中尚有丝纶句坐觉天光照海涯送张嘉州少年不愿万户侯亦不愿识韩荆州颇愿身为汉嘉守载酒时作凌云游虚名无用今白首梦中却到龙泓口浮云轩冕何足言惟有江山难入手峨眉山月半轮秋影入平羌江水流谪仙此语谁解道请君见月时登楼笑谈万事真何有一时付与东巖酒归来还受一大钱好意莫违黄髪叟张嘉州凌云龙泓看月登楼东巖酒絶句春来濯濯江边柳秋后离离湖上花不羡千金买歌舞一篇珠玉是生涯慎按此诗施氏原本不载今从续补下巻移编次韵苏伯固主簿重九云间朱袖拂云和知是长松挂女萝髻重不嫌黄菊满手香新喜緑橙搓墨翻衫袖吾方醉纸落云烟子患多只有黄鸡与白日玲珑应识使君歌苏伯固九日袁公济有诗次其韵古来静治得清闲我愧真长也一斑举酒东荣挹江海回尊落日劝湖山平生倾盖悲欢里蚤晩抽身簿领间笑指西南是归路倦飞弱羽久知还和公济饮湖上昨夜醉归还独寝晓来宿雨鸣孤枕扁舟小棹截湖来正见青山駮云锦须知老人兴不浅莫学公荣不共饮与君歌皷乐丰年唤取千夫食陈廪慎按以上二首施氏原本不载外集载第八巻今从新刻续补巻中移编于此次韵景文山堂听筝三首忽忆韩公二妙姝琵琶筝韵落空无犹胜江左狂灵运空鬭东昏百草须马上胡琴塞上姝郑中丞后有人无诗成画烛飘金烬八尺英公欲燎须荻花枫叶忆秦姝切切么絃细欲无莫把胡琴挑醉客回看霜㦸禇公须慎按以上三首施氏原本不载今从新刻本续补下巻编次于此秋晩客兴草满池塘霜送梅踈林野色近楼台天围故越侵云尽潮上孤城带月回客梦冷随枫叶断愁心低逐雁行来流年又喜经重九可意黄花是处开慎按此诗不似先生手笔施氏原本不载因诗中有天围故越二句或是杭州作今从新刻续补下巻移编秋兴三首野鸟游鱼信往还此身同寄水云间谁家晩吹残红叶一夜归心满旧山可慰摧頺仍健食此生通脱屡酡颜年华岂是催人老双鬓无端只自斑故里依然一梦前相擕重上钓鱼船尝陪大幙今陈迹谬忝承明愧昔年报国无成空白首退耕何处有名田黄鸡白酒云山约此计当时已浩然浴鳯池边星斗光宴余香满上书囊楼前夜月低韦曲云里车声出未央去国何年双鬓雪黄花重见一枝霜伤心无限厌厌梦长似秋宵一倍长慎按此三首施氏原本不载外集编第八巻守杭时作今据此从续补下巻改编赠刘景文荷尽已无擎雨盖菊残犹有傲霜枝一年好景君须记正是橙黄橘緑时慎按此诗施氏原本编次韵公济梅花十首之后今移编于此送李陶通直赴清溪忠文文正二大老苏李广平三舍人喜见通家贤子弟自言得邑少风尘从来势利关心薄此去溪山琢句新肯向西湖留数月钱塘初识小麒麟李陶通直辩才老师退居龙井不复出入余往见之尝出至风篁岭左右惊曰远公复过虎溪矣辩才笑曰杜子美不云乎与子成二老来往亦风流因作亭岭上名曰过溪亦曰二老谨次辩才韵日月转双毂古今同一丘惟此鹤骨老凛然不知秋去住两无碍人天争挽留去如龙出山雷雨巻潭湫来如珠还浦鱼鼈争骈头此生暂寄寓常恐名实浮我比陶令愧师为逺公优送我还过溪溪水当逆流聊使此山人永记二老游大千在掌握宁有离别忧辩才退居龙井附辩才原作暇政去旌斾策杖访林丘人惟尚求旧况悲蒲柳秋云谷一临照声光千载留轩眉师子峯洗眼苍龙湫路穿乱石脚亭蔽重冈头湖山一目尽万象堂中浮煮茗欵道论奠爵致龙优过溪虽犯戒兹意亦风流自惟日老病当期安养游愿公归廊庙用慰天下忧附参寥次韵远公吾家杰道妙非壶丘徳倾龙象侣貌盖江湖秋平生经纶学不为名相留滔滔若悬瀑下注万丈湫昔年谢讲事衆挽不转头刳心老巖穴百念本不浮东南望多士惟见此老优翰林天下公方外实軰流旌旗虎溪路竟日泉石游衆生病未已师意可忘忧附钱穆父次韵幻泡本空色真梦迷黄丘宦学类狂走尔来三十秋髪齿非他时嵗月不我留古刹挿乱石蛰龙蟠灵湫天人大导师驻钖今白头安住善䕶念晩节非沈浮吾尝谓出处未用相劣优权实分二乘股肱均九流今知搅搅者安得逍遥游从兹许礼足尚可治幽忧问渊明子知神非形何复异人天岂惟三才中所在靡不然我引而髙之则为星斗悬我散而卑之宁非山与川三皇虽云没至今在我前八百要有终彭祖非永年皇皇谋一醉发此露槿妍有酒不辞醉无酒斯饮泉立善求我誉饥人食馋涎委运忧伤生忧去生亦还纵浪大化中正为化所纒应尽便须尽宁复事此言慎按此诗施氏原本不载新刻本载续补上巻今据自注年月编次于此偶于龙井辩才处得歙砚甚竒作小诗罗细无纹角浪平半丸犀璧浦云泓午窗睡起人初静时听西风拉瑟声罗纹书辩才白云堂壁不辞清晓扣松扉却值支公久不归山鸟不鸣天欲雪巻帘惟见白云飞白云堂慎按以上二首施氏原本不载今从新刻续补下巻因题类编送程之邵佥判赴阙夜光不自献天骥良难知从来一狐腋或出五羖皮贤哉江东守收此幕中竒无华岂易识既得不自随留君望此府助我怜其衰二年促膝语一旦长揖辞林深伏勐在岸改潜珍移去此当安从失君徒自悲念君瑚琏质当今台阁宜去矣㑹有合岂当懐其私程之邵江东守望此府寄梅宣义园亭仙人子真后还隠呉市门不惜十年力治此五亩园初期橘为奴渐见桐有孙清池压丘虎异石来湖鼋敲门无贵贱遂性各琴尊我本放浪人家寄西南坤敝庐虽尚在小圃谁当樊羡君欲归去奈此未报恩爱子幸僚友久要疑弟昆明年过君西饮我空缾盆湖鼋爱子观湖二首乘槎逺引神仙客万里清风上海涛回首不知沙界小飘衣犹觉色尘髙须弥有顶低垂日兠率无根下戴鳌释梵茫然齐刧火飞云不觉醉陶陶朝阳照水红光开玉涛银浪相徘徊山分宿雾尽寛逺云驾髙风驰送来昇霞影色欹残火及物气燄明纎埃可怜极大不知已浮生野马悠悠哉醉题信夫方丈鹤作精神松作筋堦庭兰玉一时春愿君且住三千嵗长与东坡作主人慎按以上三首施氏原本不载据外集编第八巻守杭时作今从续补下巻移编于此元祐五年十二月十二日同景文义伯圣途元伯固仲蒙游七寳寺题竹上结根岂殊衆修柯独出林孤髙不可恃嵗晩霜风侵慎按景文即刘季孙圣途张天骥字次元周焘字伯固苏坚字仲䝉即钱穆父之子义伯无可考此诗施氏原本失载新刻本载续补下巻题中嵗月凿然无疑故编次于此熙宁中轼通守此郡除夜直都㕔囚系皆满日暮不得返舍因题一诗于壁今二十年矣衰病之余复沗郡寄再经除夜庭事萧然三圄皆空盖同僚之力非拙朽所致因和前篇呈公济子侔二通守前诗除日当早归官事乃见留执笔对之泣哀此系中囚小人营糇粮堕网不知羞我亦恋薄禄因循失归休不须论贤愚均是为食谋谁能暂纵遣闵黙愧前修通守都㕔公济子侔今诗山川不改旧嵗月逝不留百年一俯仰五胜更王囚同僚比岑范徳业前人羞坐令老钝守啸诺获少休却思二十年出处非人谋齿髪付天公缺壊不可修苏诗补註巻三十二苏诗补註卷三十三钦定四库全书苏诗补註巻三十三翰林院编修查愼行撰古今体诗六十三首次韵杨公济梅花十首梅梢春色弄微和作意南枝翦刻多月黑林间逢缟袂霸陵醉尉误谁何杨公济谁何相逢月下是瑶台借草清尊连夜开明日酒醒应满地空令饥鹤啄莓苔绿发寻春湖畔囘万松岭上一枝开而今纵老霜根在得见刘郎又独来万松岭月地云阶漫一尊玉奴终不负东昏临春结绮荒荆棘谁信幽香是返魂月地云阶玉奴返魂日出氷澌散水花野梅官栁渐欹斜西郊欲就诗人饮黄四孃东子羙家氷澌君知早落坐先开莫着新诗四句催岭北霜枝最多思忍寒留待使君来忍寒氷盘未荐含酸子雪岭先看耐冻枝应笑春风木芍药丰肌弱骨要人医含酸木芍药寒雀喧喧冻不飞遶林空啅未开枝多情好与风流伴不到双双燕子时鲛绡翦碎玉簪轻檀晕粧成雪月明肯伴老人春一醉悬知欲落更多情檀晕粧缟帬练帨玉川家肝胆淸新冷不邪秾李争春犹办此更敎踏雪看梅花愼按以上十首施氏原本编入上巻重九诗后今改正附李端叔次韵十首谁人月下奏云和一夜繁枝向北多长笛不须论旧恨且留幽思待阴何奸雄投老恋层台随得分香散处开枝上休论歌舞旧尊中且泛绿于苔弄蕋攀条日几回依稀长记雪中开尘埃满袖家山逺底事多情拂眼来软火眀窗酒一尊余杯未减目尤昏谁人为折东来阁续得何郎日断魂黯黯危肠独九囘故园谁对此时开捻来聊把倚孤枕更拟殷勤入梦来病余憔悴拊空尊仔细思量意却昏便觉阳和振枯藁不须方士致幽魂初见今年报信花定从淸浅缀横斜无言对我应惆怅不复当时处士家玉作肌肤雪作衣剪裁风月缀寒枝上池可饮偶无路空愧当年带下医漏泄天工意不轻傍春依腊独分明孤髙不作繁红伴造化须知别有情姑射山前旧卜家天香眞色倚风斜不须薝卜分髙下要是东皇第一花谢闗景仁送红梅栽二首年年芳信负红梅江畔垂垂又欲开珍重多情闗令尹直和根拨送春来闗景仁根拨为君栽向南堂下记取他年着子时酸酽不堪调衆口使君风味好攒睂南堂次韵刘景文路分上元华灯閟艰歳冷月挂空府三吴重时节九陌自歌舞云从月几望遂至一百五嘉辰可屈指乐事相继武今宵扫云阵极目浄天宇嬉逰各㤀归阗咽顷未睹飞毬互明灭激水相吞吐老去反儿童归来尚铙鼓新年消暗雪旧歳添丝缕何时九江城相对两渔父路分逰宝云寺得唐彦猷为杭州日送客舟中手书一絶句云云明日送彦猷之子垧赴鄂州遇微雨感叹前事因和其韵作两首送之且归其书唐氏二妙凋零笔法空忽惊云海戏羣鸿淸诗不敢私囊箧人道黄门有父风宝云寺唐彦猷唐垧赴鄂州二妙有父风出处荣枯一笑空十年社燕与秋鸿谁知白首长河路还卧当时送客风附唐彦猷原作山雨霏微不满空画船来往疾轻鸿谁知独卧朱帘里一榻无尘四面风送江公着知吉州三吴行尽千山水犹道桐庐更淸美岂独浊世隠狂奴时平亦出佳公子初冠惠文读城旦晚入奉常陪剑履方将华省起弹冠忽忆钓台归洗耳未应良木弃大匠要使名驹试千里奉亲官舎当有择得郡江南差可喜白粲连樯一万艘红粧执乐三千指簿书期㑹得余闲亦念人生行乐耳江公着吉州奉常钓台白粲闻钱道士与越守穆父饮酒送二壶龙根为脯玉为浆下界寒醅亦漫尝一纸鹅经逸少醉他年鹏赋谪仙狂金丹自足留衰髩苦泪何须㸃别肠吴郡旧邦遗泽在定应符竹付诸郎钱道士符竹再和杨公济梅花十絶一枝风物便淸和看尽千林未觉多结习已空从着袂不须天女问云何天敎桃李作舆台故遣寒梅第一开凭仗幽人收艾蒳国香和雨入青苔舆台艾蒳白髪思家万里囬小轩临水为花开故应剩作诗千首知是多情得得来人去残英满酒尊不堪细雨湿黄昏夜寒那得穿花蝶知是风流楚客魂春入西湖到处花裙腰芳草抱山斜盈盈解佩临烟浦脉脉当垆傍酒家裙腰芳草莫向霜晨怨未开白头朝夕自相催斩新一朶含风露恰似西厢待月来白头洗尽铅华见雪肌要将眞色鬬生枝檀心已作龙涎吐玉頬何烦獭髓医湖面初惊片片飞尊前吹折最繁枝何人㑹得春风意怕见梅黄雨细时长恨漫天栁絮轻只将飞舞占清明寒梅似与春相避未解无私造物情北客南来岂是家醉看参月半横斜他年欲识吴姬面秉烛三更对此花次韵曹子方运判雪中同逰西湖词源灔灔波头展淸唱一声巖谷满未容雪积句先髙岂独湖开心自逺云山已作歌睂浅山下碧流淸似眼尊前侑酒只新诗何异书鱼餐蠧简曹子方次韵仲殊雪中逰西湖二首夜半幽梦觉稍闻竹苇声起续冻折絃为鼓一再行曲终天自明玉楼已峥嵘有懐二三子落笔先飞霙共为竹林㑹身与孤鸿轻秀语出寒饿身穷诗乃亨禅老复何为笑指孤烟生我独念粲者谁与予目成仲殊飞霙宝云楼阁閙千门林静初无一鸟喧闭户莫敎风扫地巻帘疑有月临轩水光㶑滟犹浮碧山色空蒙已歛昏乞得汤休奇絶句始知盐絮是陈言次韵参寥仝前朝来处处白氊铺楼阁山川尽一如总是烂银併白玉不知奇货有谁居愼按以上四首施氏原本编眞觉院瑞香花一首之后似失次今改编又按参寥集中失原唱与叶淳老侯敦夫张秉道同相视新河秉道有诗次韵二首君不见元帅府前罗万㦸涛头未顺千弩射至今鳯凰山下路长借一箭开两翼我凿西湖还旧观一眼已尽西南碧又将囘夺浮山险千艘夜下无南北坐陈三䇿本人谋惟留一诺待我画老病思归真暂寓功名如幻终何得从来自笑画蛇足此事何殊食鸡肋怜君嗜好更迂濶得我新诗喜折屐江湖麤了我竟归余事后来当润色一菴闲卧洞霄宫井有丹砂水长赤相度新河西湖还旧观浮山人谋洞霄宫荆溪父老愁三害下斩长蛟本无赖平生倔强韩退之文字犹为鳄鱼戒石门之役万金耳首䑕不为吾已隘江湖开塞古有数两鹄飞来吿成壊劝农使者非常人一言已破黎民骇上饶使君更超轶坐睨浮山如累块髯张乃我结韈生诗酒淋漓出狂怪我作水衡君作丞他日归朝同此拜石门劝农使上饶使君㯶笋㯶笋状如鱼剖之得鱼子味如苦笋而加甘芳蜀人以馔佛僧甚贵之而南方不知也笋生肤毳中葢花之方孕者正二月间可剥取过此苦涩不可食矣取之无害于木而宜于饮食法当蒸熟所施略与笋同蜜煮酢浸可致千里外今以饷殊长老赠君木鱼三百尾中有鹅黄子鱼子夜叉剖瘿欲分甘箨龙藏头敢言美愿随蔬果得自用勿使山林空老死问君何事食木鱼烹不能鸣固其理㯶鱼次韵曹子方龙山眞觉院瑞香花幽香结浅紫来自孤云岑骨香不自知色浅意殊深移栽靑莲宇遂冠薝卜林纫为楚臣珮散落天女襟君持风霜节耳冷歌笑音一逢兰蕙质稍囘铁石心置酒要妍暖养花须晏隂及此隂晴间恐致悭啬霖彩云知易散鷤䳏忧先吟明朝便陈迹试着丹青临龙山眞觉院瑞香花鷤䳏送小本禅师赴法云寓形天宇间出处㑹有役澹然都无营百年何由毕山林等忧患轩冕亦戏剧我未即归休师宁要安逸王城满豪杰议论分黑白圣谛第一义对面谁不识师来亦何事孤月挂空碧是身如浮云安得限南北出岫本无心既雨归亦得珠泉有旧约何年挂缾钖小本赴法云圣谛是身如浮云书浑令公燕鱼朝恩圗咸宁英气似汾阳夜饮军容出红粧不须纒头万匹锦知君未办作吕强浑令公燕鱼朝恩圗龎公襄阳龎公少检束白发不髠亦不俗世所奔趋我独弃我已有余彼不足鹿门有月树下行虎溪无风舟上宿不识当时捕鱼客但爱长康画金粟杜口如今不复言龎公为人不曲局东西有人问老翁为道明灯照华屋戏书五言七言正儿戏三行两行亦偶尔我性不饮只解醉正如春风弄羣卉四十年来同幻事老去何须别愚智古人不住亦不灭我今不作亦不止寄语悠悠世上人浪生浪死亦埃尘洗墨无池笔无象聊尔作戏悦我神慎按龎公一篇施氏原本不载新刻载续补上巻旧疑此诗当分两章自襄阳龎公少检束至为道明灯照华屋止为一首自五言七言正儿戏至末与前半语意判然自应另作一首而诸刻相承未有辨之者今阅外集第八巻前一首题云龎公后一首题云戏书据此改正移入守杭巻中向来疑讹顿释矣次韵刘景文西湖席上二老长身屹两峰常撞大吕应黄钟将辞邺下刘公干却见云间陆士龙白发怜君略相似靑山许我定相从我今官已六百石慙愧当年邴曼容次韵答马忠玉坡陀巨麓起连峰积累当年庆自钟灵运子孙俱得鳯慈明兄弟孰非龙河梁㑹作看云别诗社何妨载酒从祗有西湖似西子故应宛转为君容马忠玉三蕚牡丹风雨何年别留眞向此邦至今遗恨在巧过不成双慎按此诗施氏原本不载新刻载续补下巻外集编第八巻守杭时作今据此移编予去杭十六年而复来留二年而去平生自觉出处老少麤似乐天虽才名相逺而安分寡求亦庻几焉三月六日来别南北山诸道人而下天竺惠浄师以丑石赠行作三絶句当年双鬓两青青强説重临慰别情衰发秪今无可白故应相对话来生重临出处依稀似乐天敢将衰老较前贤便从洛社休官去犹有闲居二十年闲居二十年在郡依前六百日山中不记几囬来还将天竺一峰去欲把云根到处栽在郡和林子中待制两翁留滞各皤然人笑迂疎老更坚共把鸱夷一尊酒相逢栁色五湖天江边遗爱啼斑白海上先声入管絃早晚渊明赋归去浩歌长啸老斜川林子中慎按咸淳临安志元祐六年二月召轼为翰林承旨是月癸巳天章阁待制林希自润州移知杭州此诗之作正交代时也用韵与后荅黄安中同确是此时作施氏原本失载今从续补下巻移编次韵荅黄安中兼简林子中老去心灰不复然一麾江海意方坚那堪黄散付子度空羡苏杭养乐天病肺一春难白酒别肠三夜绕朱絃羣仙正欲吾归去共把淸风借玉川留别蹇道士拱辰黑月在浊水何曾不淸明寸田满荆棘梨枣无从生何时返吾真歳月今峥嵘屡接方外士早知俗缘轻庚桑託鸡鹄未肯化南荣晚识此𨗳师似有宿世情笑指北山云诃我不归耕仙人汉阴马㣲服方地行咫尺不往见烦子通姓名愿持空手去独控横江鲸蹇拱辰黑月次韵子由书王晋卿画山水一首而晋卿和二首误㸃故敎同子敬杂篇眞欲拟汤休陇云寄我山中信雪月追君溪上舟㑹看飞仙虎头箧却来顚倒拾遗裘王孙办作𤣥眞子细雨斜风不湿鸥此境眼前聊妄想几人林下是眞休我今心似一潭月君已身如万斛舟看画题诗双鹤鬓归田送老一羊裘明年兼与子龙去万顷苍波没两鸥附子由原作一首还君横巻空长叹问我何年便退休欲借巖阿着茅屋还当溪口泊渔舟经心蜀道云生足上马胡天雪满裘万里还朝径归去江湖浩荡一轻鸥慎按施氏原注先生自钱塘召归为晋卿题画凡七首在本巻今考本巻乃有九首又按子由后半首当是使契丹时所作公还朝始和之耳次韵子由书王晋卿画山水二首老去君空见画梦中我亦曾逰桃花纵落谁见水到人间伏流山人昔与云俱出俗驾今随水不囘赖我胸中有佳处一尊时对画圗开又书王晋卿画四首山阴陈迹当年不识此清眞强把先生拟季伦等是人间一陈迹聚蚊金谷本何人陈迹附子由次韵卧对郗公气已真晚依丘壑更无伦不须复预清言侣自是江东第一人雪溪乗兴溪山雪月两佳哉賔主谈锋夜转雷犹言不见戴安道为问适从何处来附子由次韵亟往遄归眞旷哉聋人不信不惊雷虽云不必见安道已误扁舟犯雪来四明狂客毫端偶集一微尘何处溪山非此身狂客思归便归去更求勅赐枉天眞附子由次韵失脚来逰九陌尘故溪何日得抽身便同贺老扁舟去已笑西山郑子眞西塞风雨斜风细雨到来时我本无家何处归仰看云天眞箬笠旋收江海入蓑衣西塞附子由次韵雨细风斜欲暝时凌波一叶欲安归遥知夜宿鲛人室浪卷波分不着衣破琴诗旧説房琯开元中尝宰卢氏与道士邢和璞出逰过夏口村入废佛寺坐古松下和璞使人凿地得瓮中所藏娄师徳与永禅师画笑谓琯曰颇忆此耶琯因怅然悟前生之为永师也故人栁子玉宝此画云是唐本宋复古所临者元祐六年三月十九日予自杭州还朝宿吴淞江梦长老仲殊挟琴过余弹之有异声就视琴颇损而有十三絃予方叹息不已殊曰虽损尚可修曰奈十三絃何殊不荅诵诗云度数形名本偶然破琴今有十三絃此生若遇邢和璞方信秦筝是响泉予梦中了然识其所谓既觉而㤀之明日昼寝复梦殊来理前语再诵其诗方惊觉而殊适至意其非梦也问之殊葢不知是歳六月见子玉之子子文京师求得其画乃作诗并书所梦其上子玉名瑾善作诗及行草书复古名廸画山川草木盖妙絶一时仲殊本书生弃家学佛通脱无所着皆奇士也破琴虽未修中有琴意足谁云十三絃音节如佩玉新琴空髙张絃声不附木宛然七絃筝动与世好逐陋矣房次律因循堕流俗悬知董庭兰不识无絃曲唐本画响泉书破琴诗后余作破琴诗求得宋复古画邢和璞于栁仲逺仲逺以此本託王晋卿临写为短轴名为邢房悟前生圗作诗题其上此身何处不堪为逆旅浮云自不知偶见一张闲故纸便疑身是永禅师栁仲逺愼按此诗施氏原本不载今从新刻续补下巻中采出因题附编题王晋卿画后丑石半蹲山下虎长松倒卧水中龙试君眼力看多少数到云峰第几重赠武道士弹贺若淸风终日自开帘凉月今宵肯挂檐琴里若能知贺若诗中定合爱陶潜贺若元祐六年六月自杭州召还汶公馆我于东堂阅旧诗巻次诸公韵三首半熟黄粱日未斜玉堂阴合手栽花却思三十年前味未饭钟时已饭茶汶公东堂栽花附黄鲁直原作竹林风与日俱斜细草犹开一两花天上归来对书客愧勤僧饭更煎茶梦觉还惊响屧廊故人来炷影前香鬓须白尽成何事一帖空存老遂良附秦少㳺原作聊擕小榻阅风廊卧乆衣巾带佛香白髪道人还省记前年引去病贤良尺一东来唤我归衰年已迫故山期文章曹植今堪笑却巻波澜入小诗尺一感旧诗嘉祐中予与子由同举制䇿寓居懐逺驿时年二十六而子由二十三耳一日秋风起雨作中夜翛然始有感慨离合之意自尔宦逰四方不相见者十尝七八每夏秋之交风雨作木落草衰悽然有此感盖三十年矣元丰中谪居黄冈而子由亦贬筠州尝作诗以记其事元祐六年予自杭州召还寓居子由东府数月复出领汝阴时予年五十六矣乃作诗留别子由而去牀头枕驰道双阙夜未央车毂鸣枕中客梦安得长新秋入梧叶风雨惊洞房独行残月影怅焉感初凉筮仕记懐逺谪居念黄冈一往三十年此懐未始㤀扣门唿阿同安寝已太康靑山暎华发归计三月粮我欲自汝阴径上潼江章想见氷盘中石蜜与杮霜怜子遇明主忧患已再尝报国何时毕我心久已降东府出领汝阴三月粮潼江附子由次韵还朝正三伏一再趋未央久从江海㳺苦此剑珮长梦中惊和璞起坐怜老房为我沗丞辖置身愿并凉此心一自许何暇忧陟冈早嵗发归念老来未尝㤀渊明不久仕黔娄足为康家有二顷田嵗办十口粮敎勅诸子弟编排旧文章辛勤养松竹迟莫多风霜常恐先着鞭独引社酒尝火急报君恩㑹合心则降苏诗补註巻三十三苏诗补註卷三十四钦定四库全书苏诗补註巻三十四翰林院编修查慎行撰古今体诗六十七首西湖秋涸东池鱼窘甚困㑹客唿网师迁之西池为一笑之乐夜归被酒不能寐戏作放鱼一首东池浮萍半黏块裂碧跳靑出鱼背西池秋水尚涵空舞濶摇深吹荇带吾僚有意为迁居老守纵馋那忍鲙纵横争看银刀出瀺灂初惊玉花碎但愁数罟损鳞鬛未信长堤隔涛濑濊濊发发须臾间圉圉洋洋寻丈外安知中无蛟龙种或恐尚有风云㑹明年春水涨西湖好去相㤀渺淮海西湖附陈履常次韵穷秋积雨不破块霜落西湖露沙背大鱼泥蟠小鱼乐髙丘覆杯水如带鱼穷不作摇尾怜公宁忍口不忍鲙修鳞出水玉参差晚日摇光金破碎咫尺波涛有生死安知平陆无滩濑此身宁供刀几用着意更须风雨外是间相㤀不为小濠上之意谁得㑹枯鱼虽泣悔可及莫待西江与东海复次放鱼韵荅赵承议陈敎授扰扰万生同一块抢榆不羡培风背青丘已吞云梦芥黄河复缭天门带长讥韩子隘且陋一饱鲸鱼何足鲙东坡也是可怜人披抉泥沙收细碎逝将归休八节滩又欲往钓七里濑正似此鱼逃网中未与造物㳺数外且将新句调二子湖上秋髙风月㑹为君更唤木肠儿脚扣两舷歌小海赵承议陈敎授靑丘天门带七里濑脚扣两舷附赵景贶次韵赤手取鱼如拾块布网鸣舷攻腹背岂知激浊与淸流恐惧骈头牵翠带居士仁心到鱼鸟㑹有微生化余鲙宁容网目漏吞舟谁肯烹鲜作苛碎我亦江湖钓竿手误逐轻车从下濑生当得意落鸥边何用封侯堕鸢外不如此鱼今得所置身暗与神明㑹径须作记戒鲸鲵防有任公钓东海附陈履常再次韵诗成落笔骥歴块不用安西题纸背小家厚歛四壁立拆东补西裳作带堂下觳觫牛何罪太山之阳人作鲙同生异趣有如此缾悬瓽间终一碎流水长者公今是雨花散乱投金濑人言充庭须此辈慈观更须容度外赐墻及肩人所视公才槃槃一都㑹有怜其穷与不朽我亦牵聨书玉海九月十五日观月聴琴西湖示坐客白露下衆草碧空巻微云孤光为谁来似为我与君水天浮四座河汉落酒尊使我氷雪肠不受麴糵醺尚恨琴有絃出鱼乱湖纹哀弹奏旧曲妙耳非昔闻良时失俯仰此见宁朝昏悬知一生中道眼无由浑附赵景贶次韵淸湖纳明月逺览无留云人生亦何须有酒与桐君自醉宁问客一尊复一尊平生今不饮意得同酣醺淸言氷玉质壊衲山水纹殚精有后悟畜耳无前闻潜鱼避流光飞鸟投重昏信有千丈淸不如一尺浑附陈履常次韵公诗端王道亭亭如紫云落世不敢学谓是诗中君独有黄太史抱杓挹其尊韵出百家上诵之心已醺黄钟毁少合大裘摈不文世事如病耳蚁鬬作牛闻苦懐太史惠养豹烟雨昏后世无髙学举俗爱许浑复次韵谢赵景贶陈履常见和兼简欧阳叔弼兄弟能诗李长吉识字扬子云端能望此府坐啸获两君逝将江湖去浮我五石尊眷焉复少留尚为世所醺或劝莫作诗儿辈工织纹朱絃寄三叹未害俗耳闻共寻两欧阳伐薪照黄昏是家有甘井汲多终不浑坐啸获两君儿辈织纹两欧阳附陈履常再次韵公诗周鲁后曳曳垂天云府中顾长康风味如麴君非公无此客请夀两山尊叔季大儒后偏醒亦同醺心与柏石坚章成绮绣纹多难独不补少戅今无闻时与古今异智有功名昏可使百尺底不作数斗浑送欧阳主簿赴官韦城四首鳯雏骥子日相髙白髪苍颜笑我曹读徧牙籖三万轴却来小邑试牛刀欧阳主簿韦城凤雏骥子出处年来恨不齐一尊临水记分擕江湖咫尺吾将老汝颍东流子却西白马津头春水来白鱼犹喜似江淮使君已复氷堂酒更望重新画舫斋白马津氷堂酒道旁垂白定沾巾正似当年绿髪新故国依然乔木在典刑复见老成人美哉一首送韦城主簿欧阳君美哉水洋洋乎我懐先生送之子于城隅洋洋乎美哉水我送之子至于新渡念彼嵩雒眷焉西顾之子于迈至于白马白马旧邦其构维新邦人流涕画舫之孙相其口髯尚克似之新渡愼按此诗施氏原注不载结句之字止一韵疑有缺文无善本可对因题编次以俟再考泛颍我性喜临水得颍意甚奇到官十日来九日河之湄吏民笑相语使君老而痴使君实不痴流水有令姿遶郡十余里不驶亦不迟上流直而淸下流曲而漪画舩俯明镜笑问汝为谁忽然生鳞甲乱我须与眉散为百东坡顷刻复在兹此岂水薄相与我相娱嬉声色与臭味顚倒眩小儿等是儿戏物水中少磷缁赵陈两欧阳同参天人师观妙各有得共赋泛颍诗颍水附陈履常次韵冲风不成寒脱木还自竒坐看白日晚起行淸颍湄三穴未为得一舟不作痴路暗鸟遗音江淸鱼弄姿宇定怪物变意行觉舟迟公与两公子妙语含风漪但怪笑谈剧莫知宾主谁得句不肯吐一一见睫睂相从能几何行乐当及兹生忍自作难百忧间一嬉时寻赤眼老不探黄口儿解公头上巾一洗七年缁至洁而纳污此水眞吾师须公晓二子人自穷非诗六观堂老人草书物生有象象乃滋梦幻无根成斯须方其梦时了非无泡影一失俯仰殊淸露未晞电已徂此灭灭尽乃眞吾云如死灰实不枯逢塲作戏三昧俱化身为医㤀其躯草书非学聊自娱落笔已唤周越奴苍䑕奋髯饮松腴剡藤玉板开雪肤逰龙天飞万人唿莫作羞澁羊氏姝六观堂老人周越次韵刘景文见寄淮上东来双鲤鱼巧将诗信渡江湖细看落墨皆松瘦想见掀髯正鹤孤烈士家风安用此书生习气未能无莫因老骥思千里醉后哀歌缺唾壶烈士家风附刘景文原作倦压鳌头请左鱼笑寻颍尾为西湖二三贤守去非逺六一淸风今不孤四海共知霜鬓满重阳能挿菊花无聚星堂上谁先到欲傍金尊倒玉壶赠朱逊之元祐六年九月与朱逊之㑹议于颍或言洛人善接花歳出新枝而菊品尤多逊之曰菊当以黄为正余可鄙也昔叔向闻鬷蔑一言知其为人予于逊之亦云黄花候秋节逺自夏小正坤裳有正色鞠衣亦令名一从人伪胜遂与天力争易姓寓非族改颜随所令新竒既易售粹驳宜相倾疾恶逢伯厚识眞似渊明君言我所印世论谁敢评愿君为霜风一扫紫与赪愼按此诗施氏原本编后巻饯饮湖上之后今据题改编次韵赵景贶督两欧阳诗破除酒戒商也哀未㤀歳月忽巳秋祥琴虽未调余悲不敢留矧此乃韵语未入金石流羲之生五子总角出银钩吾家有二许下笔两不休君言不能诗此语人信不千钟斯为尧百榼斯为丘陋矣陶士衡当以大白浮酒中那有失醉则不惊鸥明当罚二子已洗两玉舟祥琴叔弼云履常不饮故不作诗劝履常饮我本畏酒人临觞未尝诉平生坐诗穷得句忍不吐吐酒茹好诗肝胃生滓污用此较得丧天岂不足付吾侪非二物歳月谁与度悄然得长愁为计已大误二欧非无诗恨子不饮故强为釂一酌将非作愁具成言如皎日援笔当自赋他年五君咏山王一时数履常不饮附陈履常次韵五士三不同烦公以诗诉强酒古所辞妙语神其吐自念每累人举扇毋我污复使两欧阳束手不分付平生西方社努力须自度不忧龟九头肯畏语一误顿悟而渐修从此辞世故公然万金产宁能一朝具两生文章家夙记鸣蝉赋请公坚城垒兵来后无数臂痛谒告作三絶句示四君子公退清闲如致仕酒余欢适似还乡不妨更有安心病卧看萦帘一炷香心有何求遣病安年来古井不生澜祗愁戏瓦闲童子却作冷冷一水看古井戏瓦小阁低窗卧宴温了然非黙亦非言维摩示病吾眞病谁识东坡不二门附陈履常次韵静中有业官成集醉里无何老是乡丈室向来无一物却须天女与拈香竭泽廻波不作难未应天地起风澜是身非有从何病试下先生一着看纸帐熏炉作小温狸奴白牯对㤀言更无人问维摩诘始是东坡不二门到颍未几公帑已竭斋厨索然戏作我昔在东武吏方谨新书斋厨不知春客至先愁予采杞聊自诳食菊不敢余歳月今几何齿髪日向疎幸此一郡老依然十年初梦饮本来空眞饱竟亦虚尚有赤脚婢能烹赪尾鱼心知皆梦耳愼勿歌归欤公帑景贶履常屡有诗督叔弼季黙倡和已许诺矣复以此句挑之君家文律冠西京旋筑诗坛按酒兵袖手莫轻眞将种致师须得老门生明朝郑伯降谁受昨夜条侯壁巳惊从此醉翁天下乐还应一举百觞倾门生附陈履常次韵吟声正可候虫鸣酒面犹须作老兵岂有文章妨要务孰知诗律自前生向来懐璧眞成罪未必含光不屡惊血指汗颜终缩手此怀端复向谁倾赠月长老天形倚一笠地水转两轮五帝之所运毫端栖一尘功名半幅纸儿女浪苦辛子有折足铛中有五合陈十年此中过却是英特人延我地炉坐语软意甚眞白灰如积雪中有红麒麟勿触红麒麟作灰维那瞋拱手但黙坐墻壁徒谆谆今宵恨客多汗子白㲲巾后夜当独来不须主与賔蒲团坐纸帐自要观我身天形倚笠维那次韵答钱穆父穆父以仆得汝阴用杭越酬唱韵作诗见寄大耿疲劳已离羣小冯慈爱且当门玉堂不着扶犁手霜鬓偏宜画鹿轓豪杰虽无两王继风流犹有二欧存淸诗已入新歌舞要使邦人识雅言两王韩退之孟郊墓铭云以昌其诗举此问王定国当昌其身耶抑昌其诗也来诗下语未契作此答之昌身如饱腹饱尽还当饥昌诗如膏面为人作容姿不如昌其气郁郁老不衰虽云老不衰刼坏安所之不如昌其志志一气自随养之塞天地孟轲不吾欺人言魏勃勇股栗向小儿何如鲁连子谈笑却秦师慎勿怨谤谗乃我得道资淤泥生莲花粪壤出菌芝赖此善知识使我枯生荑吾言岂须多冷煖子自知冷煖自知送欧阳推官赴华州监酒我观文忠公四子皆超越仲也珠径寸照夜光如月好诗眞脱兎下笔先落鹘知音如周郎议论亦英发文章乃余事学道探𤣥窟死为长白主名字书绛阙伤心淸颍尾已伴白鸥没喜见三少年俱有千里骨千里不难到莫遣歴块蹶临分出苦语愿子书之笏欧阳推官华州监四子颍尾十月十四日以病在告独酌翠柏不知秋空庭失摇落幽人得嘉荫露坐方独酌月华稍澄穆雾气尤清薄小儿亦何知相语翁正乐铜炉烧柏子石鼎煑山药一杯赏月露万象纷酬酢此生独何幸风缆欣初泊誓逃颜跖网行赴松乔约莫嫌风有待漫欲戏寥廓泠然心境空彷彿来笙鹤澄穆附陈履常次韵云月酒下明风露衣上落是中有何好草草成独酌使君顾谓客老子兴不薄饮以全吾眞醉则忘所乐未解饮中趣中之如狂药起舞屡跳踉骂坐失醻酢终能厌多事超然趋澹泊功名无前期山林有成约身将歳华晚意与天宇廓醉醒各有适短长聴凫鹤独酌试药玉滑盏有懐诸君子明日望夜月庭佳景不可失作诗招之镕铅煮白石作玉眞自欺琢削为酒杯规摹定州瓷荷心虽浅狭镜面良渺弥持此夀佳客到手不容辞曹侯天下平定国岂其师一饮至数石温克颇似之风流越王孙诗酒屡出奇喜我有此客玉杯不徒施请君诘欧陈问疾来何迟唿儿扫月榭扶病良及时曹侯越王孙附陈履常次韵仙人弃余粮玉色巳可欺小试换骨方价重十氷瓷灌以长白虹渺若江海弥浮之端不恶举者亦何辞但愧闻道晚早从雁门师律部无明文可复时中之汝阳佳少年三斗亦出奇家有持杯手两好当一施风吹酒面灰月度杯心迟百年容有命一笑当须时欧阳季黙以油烟墨二丸见饷各长寸许戏作小诗书窗拾轻煤拂帐扫余馥辛勤破千夜收此一寸玉痴人畏老死腐朽同草木欲将东山松湼尽南山竹墨坚人苦脆未用叹不足且当注虫鱼莫草三千犊墨丸拾轻煤东山松明日复以大鱼为馈重二十斤且求诗故复戏之汉廷九尺人谁似老方朔那将一寸金令足三冬学饷鱼欲自洗鳞尾生卓荦我是骑手聊堪充鹿角和赵景贶栽桧汝隂多老桧处处屯苍云地连丹砂井物化靑牛君时有再生枝还作左纽纹王孙有古意书室延淸芬应怜四孺子不堕凡木羣体备松柏姿气含芝术薰初扶鹤立骨未出龙纒筋巢根白蚁乱网叶秋虫纷乃知蔽芾初甚要封殖勤他年皮三寸狐䑕了不闻左纽纹附陈履常作种木待成材聊为十年事日中趋百里宁问万牛费植桧三尺强已有凌云气生世能几何拟作千歳计衆人笑拍手君子用其意萧萧孤竹君㤀言理相契名以金石交椿杨岂奴婢缅懐万仞顚千丈郁苍翠蟠根泉石底用意霜雪外宁须大厦材坐待斤斧至散为风雨声宻作牛马蔽叶待制求先坟永慕亭诗灵区有异产化国无潜珍承平百年间簪缨半齐民建溪富奇伟叶氏初隠沦森然见乔木其下维德人佳哉郁葱葱气若凤与麟联翩出儒将岂惟十朱轮新松无鹿触旧柏有乌驯待公归上冡泪叶乃肯春叶待制与赵陈同过欧阳叔弼新治小斋戯作江湖渺故国风雨倾旧庐东来三十年愧此一束书尺椽亦何有而我常客居羡君开此室容膝眞有余拊牀琴动摇弄笔窗明虚后夜龙作雨天明雪塡渠梦回闻剥啄谁乎赵陈予添丁走沽酒通德起挽蔬主孟当㗖我玉鳞金尾鱼一醉㤀其家此身自籧篨小斋主孟附陈履常次韵行者悲故里居者爱吾庐生须着锥地何赖汗牛书丈室八尺牀称子闭门居百为㑹有还一足不愿余纷纷㓜老间失得了悬虚客在醉则眠聴我莫问渠论胜已絶倒句妙方愁予竹几无留尘霜畦有余蔬相从十五年不为食有鱼时须一俯仰君可贷籧篨聚星堂雪元祐六年十一月一日祷雨张龙公得小雪与客㑹饮聚星堂忽忆欧阳文忠公作守时雪中约客赋诗禁体物语于艰难中特出奇丽尔来四十余年莫有继者仆以老门生继公后虽不足追配先生而賔客之美殆不减当时公之二子又适在郡故輙举前令各赋一篇窗前暗响鸣枯叶龙公试手初行雪暎空先集疑有无作态斜飞正愁絶衆宾起舞风竹乱老守先醉霜松折恨无翠袖㸃横斜袛有微灯照眀灭归来尚喜更鼓永晨起不待铃索掣未嫌长夜作衣稜却怕初阳生眼缬欲浮大白追余赏幸有回飈惊落屑糢煳桧顶独多时厯乱瓦沟裁一瞥汝南先贤有故事醉翁诗话谁续説当时号令君聴取白战不许持寸铁聚星堂眼缬附欧阳文忠公原作新阳力㣲初破蕚客阴用壮犹相薄朝寒稜稜风莫犯暮雪緌緌止还作驱驰风云初惨淡炫晃山川渐开廓光芒可爱初日照润泽终为和气烁羙人髙堂晨起惊幽士虚牕静闻落酒炉成径集缾罂猎骑寻踪得狐貉龙蛇扫处断复续猊虎团成呀且攫共贪终歳饱麰麦岂恤空林饥鸟雀沙墀朝贺迷象笏桑野行歌没芒屩乃知一雪万人喜顾我不饮胡为乐坐看天地絶氛埃使我胸襟如洗瀹脱遗前言笑尘杂搜索万象窥㝠漠颍虽陋邦文士衆巨笔人人把矛槊自非我为发其端冻口何由开一噱欧阳叔弼见访诵陶渊明事叹其絶识既去感慨不已而赋此诗渊明求县令本缘食不足束带向督邮小屈未为辱翻然赋归去岂不念穷独重以五斗米折腰营口腹云何元相国万钟不满欲胡椒铢两多安用八百斛以此杀其身何啻鹊抵玉往者不可悔吾其反自烛喜刘景文至天明小儿更传唿髯刘已到城南隅尺书眞是髯手迹起坐熨眼知有无今人不作古人事今世有此古丈夫我闻其来喜欲舞病自能起不用扶江淮旱久尘土恶朝来淸雨濯鬓须相看握手两无事千里一笑毋乃迂平生所乐在吴㑹老死欲葬杭与苏过江西来二百日冷落山水愁吴姝新堤旧井各无恙参寥六一岂念吾别后新诗巧摹写袖中知有钱塘湖祷雨张龙公既应刘景文有诗次韵张公晚为龙抑自龙中来伊昔风云㑹咄嗟潭洞开精诚茍可贯賔主眞相陪洞箫振羽舞白酒浮云罍言从闗州妃逺去焦氏台倾倒瓶中雨一洗麦上埃破旱不论功乗云却空囘嗟龙与我辈用意岂逺哉使君今子义英气冠东莱笑説龙为友幽明莫相猜张龙公焦氏台龙为友刘景文家藏乐天身心问答三首戏书一絶其后渊明形神自我乐天身心相物而今月下三人他日当成几佛成几佛西湖戏作一士千金未易偿我从陈赵两欧阳举鞭拍手笑山简祇有并州一葛强附陈履常次韵竹里髙亭灯烛光今年复得杜襄阳倐看老盖千年后更想霜林百尺强送欧阳季黙赴阙先生岂止一懐祖郎君不减王文度膝上几日今白须令我眼中见此父汝南相从三晦朔君去苦早我来暮霜风凄𦂳正脱木颍水清浅可立鹭莫辞白酒泻香泉已觉扁舟掠新渡坐看士衡执别手更遣梦得出奇句郎君可是筦库人乃使騄骥随蹇步置之行矣无足道贤愚岂在遇不遇先生士衡梦得筦库用前韵作雪诗留景文万松岭上黄千叶载酒年年踏松雪刘郎去后谁复来花下有人心断絶东斋夜坐搜雪句两手龟拆霜须折无情岂亦畏嘲弄穿帘入戸吹灯灭纷纷儿女争所似碧海长鲸君未掣朝来云汉接天流顾我小诗如㸃缬欧阳赵陈在户外急扫庭中铺木屑交游虽似雪柏坚聚散行作风花瞥晴光融作一尺泥归有何事眞无説泥干路穏放君去莫倚马蹄如踣铁和刘景文见赠元龙本志陋曹吴豪气峥嵘老不除失路今为哙等伍作诗犹似建安初西来为我风黧面独卧无人雪缟庐留子非为十日饮要令安世诵亡书和刘景文雪占雨又得雪龟宁欺我哉似知我辈喜故及醉中来童子愁氷砚佳人苦胶杯那堪李常侍入蔡夜衔枚次前韵送刘景文白云在天不可唿明月岂肯留庭隅怪君西行八百里淸坐十日一事无路人不识唿尚书但见凛凛雄千夫岂知入骨爱诗酒醉倒正欲蛾眉扶一篇向人写肝肺四海知我霜鬓须欧阳赵陈皆我有岂谓夫子驾复迂尔来又见三黜栁共此煖热飱氊苏酒肴酸薄红粉暗祇有颍水淸而姝一朝寂莫风雨散对影谁念月与吾何时归帆泝江水春酒一变甘棠湖甘棠湖以屏山赠欧阳叔弼漫郎天骨清生与世俗异学道新有得为贫聊复仕每于红尘中尝起靑霞志屏山辄赠子莫遣污簪珥寓目紫翠间安眠本非睡梦中化为鹤飞入长松寺漫郎新渡寺席上次赵景贶陈履常韵送欧阳叔弼比来诸君唱和叔弼但袖手旁观而已临别忽出一篇颇有渊明风致坐皆惊叹神屠不目全妙额惟粧半更刀乃族庖倚市必丑悍平生魏公筹忽斵郢人墁诗书亦何用适道须此馆多言虽数穷微中或排难子诗如清风翏翏发将旦胡为久闭匿绮语眞自患许时笑我痴隔屋相咏叹竟识彦道不絶呌唿百万清朝固多士入门子皆冠莫言清颍水从此隔河汉异时我独来得鱼杨栁贯持归不忍食尺素解凄断中有淸圎句铜丸飞柘弹春愁结凌澌正待一笑泮百篇傥寄我呻吟郑人缓次韵赵景贶春思且懐吴越山水歳华来无穷老眼久矣静春风如系马未动意先骋西湖忽破碎鸟落鱼动镜萦城理枯渎放闸起胶艇愿君营此乐官事何时竟思吴信偶然出处付前定飘然不系舟乗此无尽兴醉翁行乐处草木皆可敬明朝㳺北渚急扫黄叶径白酒眞到齐红裙已放郑附陈履常次韵吴山那可説已觉心耳静忍事如忍欲可遏不可骋人生如此耳黄白满朝镜宁懐升斗禄不理东南艇君从湖上归颇説寒事竟沙草柔动色溪喧鱼不定烦君金玉句无作江湖兴君诗如静女妙絶人所敬不受风雨秋下有桃李径试写孤竹君名成三絶郑次韵陈履常张公龙潭明经宣城宰家此百尺澜郑公不量力敢以非意干𤣥黄杂两战绛靑表双蟠烈气毙强敌仁心恻饥寒精诚祷必赴茍简求亦难萧条麦麰枯浩荡日月寛念子无吏责十日勤征鞍春蔬得雨雪少助先生槃龙不惮往来而我独宴安闭合黙自责神交淸夜阑龙潭附陈履常原作淸渊下无际落曰廻风澜凛然毛髪直敢以笑语干陂陀百尺台葱翠万木蟠惊飈振积叶淸霜作朝寒水旱或有差精祷神其难鱼龙同一波信有水府寛向来三日雨赖子一据鞍何以报嘉惠寒𤓰荐金盘万口待一饱归卧神亦安犹须雪三尺盛意莫得阑小饮西湖懐欧阳叔弼兄弟赠赵德麟陈履常歳暮自急景我闲方缓觞欢饮西湖晚步转北渚长地坐略少长意行无涧冈久知荠麦靑稍喜榆栁黄盎盎春欲动㶑㶑夜未央水天鸥鹭静月露松桧香抚景方晼晚懐人重凄凉岂无一老兵坐念两欧阳我意正麋鹿君材亦珪璋此㑹不可再此欢不可㤀缓觞北渚附陈履常次韵至音有遗韵小饮不尽觞坐待竹间月奈此云影长起行林下路散䇿踰平冈破眼一枝春着意千叶黄暄寒㑹有分蜂蝶来无央鸟语带余寒竹风囘妙香缅想两公子朝阳斯人班马后如圭复如璋相逢了无得佳处每难㤀蜡梅一首赠赵景贶天工㸃酥作梅花此有蜡梅禅老家蜜蜂采花作黄蜡取蜡为花亦其物天工变化谁得知我亦儿戏作小诗君不见万松岭上黄千叶玉蕋檀心两竒絶醉中不觉度千山夜闻梅香失醉眠归来却梦寻花去梦里花仙覔奇句此间风物属诗人我老不饮当付君君行适吴我适越笑指西湖作衣钵蜡梅檀心附陈履常次韵化人乃作花何年落子空王家羽衣霓裳涴香蜡从此人间识尤物青𤨏诸郎却未知天公下取仙翁诗乌丸鸡距写玉叶却怪寒花未淸絶北风驱雪度闗山把烛看花夜不眠明朝诗成公亦去长使诗仙诵佳句湖山洵美更负人已觉西湖属此君坐想明年吴与越行酒赋诗聴击钵送王竦朝散赴阙我家衡山公淸而畏人知臧否不出口黙识如蓍龟擢子拱把中云有骥騄姿胡为三十载尚作穷苦词丈人不妄语未效此何疑朅来淸颍上泪湿中郎诗怪我一年长而作十年衰同时几人在岂敢怨白髭愿君指松柏永与霜雪期朝散衡山公次韵致政张朝奉仍招晚饮扫白非黄精轻身岂胡麻怪君仁而夀未觉生有涯曽经丹化米亲授枣如𤓰云蒸作雾楷火灭噀雨巴自此养铅鼎无穷走河车至今许玉斧犹事蕚绿华我本三生人畴昔一念差前生或草圣习气余惊蛇儒臞谢赤松佛缚惭丹霞时时一篇出扰扰四座譁清诗得可惊信美辞多夸回车入官府治具随贫家萍虀与豆粥亦可成咄嗟阎立本职贡图贞观之德来万邦浩如沧海吞河江音容伧狞服竒厖横絶岭海逾涛泷珍禽瑰产争牵扛名王解辫却盖幢粉本遗墨开明窗我喟而作心未降魏徴封伦恨不双阎立本职贡圗次韵王滁州见寄斯人何似似春雨歌舞农夫怨行路君看永叔与元之坎轲一生遭口语两翁当年鬓未丝玉堂挥翰手如飞敎得滁人解吟咏至今里巷嘲轻肥君家联翩尽卿相独来坐啸溪山上笑捐浮利一鸡肋多取淸名几熊掌丈夫自重贵难售两翁今与靑山久后来太守更风流要伴前人作诗瘦我倦承明苦求出到处遗踪寻六一凭君试与问琅邪许我来游莫难色王滁州两翁解吟咏聫翩卿相琅邪赵景贶以诗求东斋榜铭昨日闻都下寄酒来戏和其韵分一壶作润笔也王孙天麒麟眸子奥而澈囊空学逾富屋陋人更杰我老书益放笔落座争掣欲求东斋铭要饮西湖雪长缾分未到小砚干欲裂不似淳于髠一石要烛灭洞庭春色安定郡王以黄甘酿酒谓之洞庭春色色香味三絶以饷其犹子德麟德麟以饮余为作此诗醉后信笔颇有㳫拖风气二年洞庭秋香雾长噀手今年洞庭春玉色疑非酒贤王文字饮醉笔蛟蛇走既醉念君醒逺饷为我夀缾开香浮座盏凸光照牖方倾安仁莫遣公逺嗅要当立名字未用问升斗应唿钓诗钩亦号扫愁帚君知蒲萄恶正是嫫母黝须君滟海杯浇我谈天口安定郡王附陈履常次韵洞庭木奴秋寸丝不挂手来输步兵厨酿作靑田酒王家玉东西未觉歳华走方从罗浮山已作南阳夀还将瓮头春慰予雪入牖我方缚禅律一举烦屡嗅东坡酒中仙醉墨灿星斗诗成以示我千金须敝帚何曾尊爼间着客面黧黝定须笑羙人蘸甲不濡口送路都曹乖崖公在蜀有録曹参军老病废事公责之曰胡不归明日参军求去且以诗留别其略曰秋光都似宦情薄山色不如归意浓公惊谢之曰吾过矣同僚有诗人而我不知因留而慰荐之予幼时闻父老言恨不问其姓名今都曹路公以小疾求致仕予诵此诗留之不可乃采前人意作诗送之并邀赵德麟陈履常同赋一篇积雪困桃李春心谁为容淮光酿山色先作归意浓我亦倦㳺者君恩系疎慵欲留耿介士伴我衰迟踪吏课升斗积崎岖等铅舂那将露电身坐待收千钟结髪空百战市人看先封谁能搔白首抱闗望夕烽子意谅已成我言宁复从恨无乖崖老一洗芥蔕胸我田荆溪上伏腊亦麤供懐哉江南路㑹作林下逢路都曹附陈履常作身退不待年意足不愿余宁闻有余论但问我何如才名四十载盛气盖诸儒独无出水力竟与鼋鼍俱晚为府中掾直前不趦趄何曾愧俯仰颇亦困嗫嚅有粟尚可餬有酒尚可娱一朝脱章绶用意不踌躇富贵亦何有惜君宁挽裾人生一世间仅得还其躯谢公江海人此计竟亦踈千金一大钱二子双明珠妙语发幽光东坡为欷歔不知两疏去能亦有此无聊为三径资从此并门居次韵陈履常雪中可怜扰扰雪中人饥饱终同寓一尘老桧作花眞强项冻鸢储肉巧谋身忍寒吟咏君堪笑得暖讙唿我未贫坐聴屐声知有路拥裘来看玉梅春附陈履常原作掠地冲风敌万人蔽天宻雪几微尘漫山塞壑疑无地投隙穿帷巧致身暎积读书今已老闭门髙卧不缘贫遥知更上湖边寺一笑潜囘万室春附赵徳麟次韵坎壈中年坐爱人老来貂鼎视埃尘铁霜带面惟忧国机穽当前不为身发廪已康诸县命蠲逋一洗几年贫归来又捧寛民诏不愧毫端尔许春二鲜于君以诗文见寄作诗为谢我懐元祐初圭璋满清班维时南隆老奉使独未还迂叟向我言青齐歳方艰斯人乃德星遣出虚危间召用既晚矣天命良复悭一朝失老骥寂寞空帝闲至今清夜梦枕衾有余潸喜闻二三子结髪师闵颜髙论邈河汉清诗鸣珮环遥知三日雪积玉埋崧山谁念此幽桂坐䝉榛与菅故人在颍尾投诗清泠湾二鲜于君南隆奉使虚危间召用崧山次韵赵德麟雪中惜梅且饷柑酒三首千花未分出梅余遣雪摧残计已疎卧闻㸃滴如秋雨知是东风为扫除阆苑千葩暎玉宸人间只有此花新飞霙要欲先桃李散作千林火迫春蹀躞娇黄不受鞿东风暗与色香归偶逢白堕争春手遣入王孙玉斚飞和陈传道雪中观灯新年乐事叹何曾闭合烧香一病僧未忍便倾浇别酒且来同看照愁灯颍鱼跃处新亭近湖雪消时画舫升祗恐尊前无此客清诗还有士龙能陈传道士龙阅世堂诗赠任仲微任公鎭西南尝赠绕朝策当时若尽用善阵无赫赫凄凉十年后邪正久已白却留封德彞天意眇难测象贤眞骥种号诉甘百谪岂云报私仇祸福指络脉言才食旧德但恐里门窄伤心千骑归赠印黄壤隔惟有亭前桧阅世不改色千年与井在记此王粲宅任仲微却留封德彝象贤附子由作朱君长桐乡死食桐乡社吏民安君德君亦爱其下遗言于斯葬存殁勿相舍自知得民深千载谁似者任君治新息寛惠洽鳏寡强梁顺敎诏桴鼓不鸣野三年去复还园木裁拱把居人敬闾巷禽鸟依屋瓦苍然百尺桧直干任大厦相要勿翦伐令尹昔所舎新渡寺送任仲微春阴欲落雪野气方升云我㳺清颍尾想见翠被君古来聚散地与子复言分倦㳺安税驾瘦田失归耘独宿古寺中荒鸡乱鸣羣送子以晓角幽幽醒时闻送运判朱朝奉入蜀霭霭青城云娟娟峨睂月随我西北来照我光不灭我在尘土中白云唿我归我㳺江湖上明月湿我衣岷峨天一方云月在我侧谓是山中人相望了不隔梦寻西南路黙数长短亭似闻嘉陵江跳波吹枕屏送君无一物清江饮君马路穿慈竹林父老拜马下不用惊走藏使者我友生聴讼如家人细説为汝评若逢山中友问我归何日为话腰脚轻犹堪踏泉石朱朝奉慈竹林病中夜读朱博士诗病眼乱灯火细书数尘沙君诗如秋露浄我空中花古语多妙寄可识不可夸巧笑在頩頬哀音余掺挝曾坑一掬春紫饼供千家悬知贵公子醉眼无眞茶崎岖烂石上得此一寸芽缄封勿浪出汤老客未嘉朱博士曾坑汤老赵德麟饯饮湖上舟中对月老守惜春意主人留客情官余闲日月湖上好清明新火发茶乳温风散粥饧酒阑红杏闇日落大堤平清夜除灯坐孤舟擘岸撑逮君帻未堕对此月犹横和赵德麟送陈传道二陈既妙士两欧惟徳人王孙乃龙种世有籋云麟五君从我㳺倾写出怪珍俗物败人意兹㳺实清醇那知有聚散佳梦失欠伸我舟下清淮沙水吹玉尘君行踏晓月疎木挂寸银尚寄别后诗翦刻淮南春五君苏诗补註巻三十四苏诗补註卷三十五钦定四库全书苏诗补註巻三十五翰林院编修查慎行撰古今体诗五十三首上已日与二子迨过逰涂山荆山记所见此生终安归还轸天下半朅来乗樏庙复作微禹叹从祠及彼哌像设偶此粲秦祖当侑坐夏郊亦荐裸可怜淮海人尚记弧矢旦荆山碧相照楚水清可乱刖人有余坑美石肖温瓒龟泉木杪出牛乳石池漫小儿强好古侍史笑流汗归时蝙蝠飞炬火记逺岸涂山荆山龟泉淮上早发澹月倾云晓角哀小风吹水碧鳞开此生定向江湖老黙数淮中十往来十往来次韵徐仲车恶衣恶食诗愈好恰是霜松啭春鸟苍蝇莫乱逺鸡声世上谁如公觉早八年看我走三州月自当空水自流人间扰扰眞蝼螘应笑人唿作鬬牛附徐仲车作昔者益州牧意欲见杜微不能以身往使以轝致之虽用为谏议待士礼已非而况君房辈端坐唿子陵子陵胸中气直与青云平岂肯为人屈彼亦徒骄矜孰如扬州牧自处逊与恭德不矜其盛事不矜其功南郭已三顾迂身为衰翁以手书所问视面叹厥容移时能立语避乗乃鞠躬不知古之人几人能如公次林子中春日新堤书事见寄东都寄食似浮云幞被眞成一宿賔收得玉堂挥翰手却为淮月弄舟人羡君湖上斋摇碧笑我花时甑有尘为报年来杀风景连江梦雨不知春花时送陈伯修察院赴阙裕陵固天纵笔有云汉姿尝重连山象不数秋风辞龙腾与虎变貍豹复何施我穷眞有数文字乃见知闻君射䇿日妙语发畴咨一日喧万口惊倒同舎儿岂知二十年道路犹迟迟苦言如药石瞑眩终见思屈伸反覆手独于君可疑四门方穆穆行矣及此时陈伯修文字见知送张嘉父长官都城昔倾葢骏马初服辀再见江湖间秋鹰已离鞲于今三㑹合每进不少留豫章既可识瑚琏谁当收微官有民社妙割无鸡牛归来我益敬器博用自周百年子初筵我已迫旅酬但当寄苦语髙节贯白头张嘉父在颍州与德麟同治西湖未成改扬州三月十六日湖成德麟有诗见懐次其韵太山秋毫两无穷鉅细本出相形中大千起灭一尘里未觉杭颍谁雌雄我在钱塘拓湖渌大堤士女争昌丰六桥横絶天汉上北山始与南屏通忽惊二十五万丈老葑席巻苍云空朅来颍尾弄秋色一水萦带昭灵宫坐思吴越不可到借君月斧修膧胧二十四桥亦何有换此十顷玻瓈风雷塘水干禾黍满寳钗耕出余鸾龙明年诗客来弔古伴我霜夜号秋虫杭颍六桥二十五万丈昭灵宫二十四桥次韵德麟西湖新成见懐絶句壶中春色饮中僊骑鹤东来独惘然犹有赵陈同李郭不妨同泛过湖船再次韵德麟新开西湖使君不用山鞠穷饥民自逃泥水中欲将百渎起凶歳免使甔石愁扬雄西湖虽小亦西子萦流作态清而丰千夫余力起三闸焦陂下与长淮通十年憔悴尘土窟清澜一洗啼㾗空王孙本自有僊骨平生宿卫明光宫一行作吏人不识正似云月初朦胧时临此水照氷雪莫遣白髪生秋风定须却致两黄鹄新与上帝开濯龙湖成君归侍帝侧灯花已缀钗头虫焦陂到官病倦未尝㑹客毛正仲惠茶乃以端午小集石塔戯作一诗为谢我生亦何须一饱万想灭胡为设方丈养此肤寸舌尔来又衰病过午食辄噎缪为淮海帅每愧厨传阙爨无欲清人奉使免内热空烦赤泥印逺致紫玉玦为君伐羔豚歌舞菰黍节禅窗丽午景蜀井出氷雪坐客皆可人鼎器手自洁金钗候汤眼鱼蟹亦应诀遂令色香味一日备三絶报君不虚受知我非轻啜毛正仲石塔厨传阙附晁无咎次韵唐来木兰寺遗迹今未灭僧钟嘲饭后语出饥客舌公今食方丈玉茗摅噫噎当年卧江湖不泣逐臣玦中和似此茗受水不易节轻尘散罗麴乱乳发瓯雪佳辰杂兰艾共弔楚累洁老谦三昧手心得非口诀谁知此间妙我欲希超絶持夸淮北士汤饼共朝啜双石至扬州获二石其一绿色冈峦迤逦有穴逹于背其一正白可鉴渍以盆水置几案间忽忆在颍州日梦人请住一官府榜曰仇池觉而诵杜子羙诗曰万古仇池穴潜通小有天乃戏作小诗为僚友一笑梦时良是觉时非汲井埋盆故自痴但见玉峰横太白便从鸟道絶峨睂秋风与作烟云意晓日令涵草木姿一㸃空明是何处老人眞欲往仇池仇池饮酒诗二十首吾饮酒至少常以把盏为乐往往頽然坐睡人见其醉而吾中了然盖莫能名其为醉为醒也在扬州时饮酒过午辄罢客去解衣盘礴终日欢不足而适有余因和渊明饮酒二十首庻以髣髴其不可名者示舎弟子由晁无咎学士我不如陶生世事纒绵之云何得一适亦有如生时寸田无荆棘佳处正在兹纵心与事往所遇无复疑偶得酒中趣空杯亦常持寸田酒中趣愼按先生和陶诗始于扬州官舎后在岭南尽和陶韵子由有叙别成二巻诸刻皆同今按年分编义详例略中附子由次韵我性本疎懒父母强敎之逡廵就科选逮此年少时幽忧二十年懒性祗如兹偶然践黄闼俯仰空自疑乞身未敢言常愧外物持附晁无咎次韵少贱足可喜险阻更尝之为亲谋斗粟无意出竞时缅焉效一官报国方在兹宁当不恤纬对酒怀忧疑学道恨力浅中遭世网持二豪诋醉客气涌胸中山漼然似氷释亦复在一言啬气寔其腹云当享长年少饮得径醉此秘君勿传附子由次韵人言性本静不必林与山世虽有此理知谁非妄言自我作归计于今十余年低囘轩冕中此语愧虚传附晁无咎次韵沉饮非荒宴凛然忽頽山或人欲问事已醉不能言古来亦如此名字垂千年但问酒中适岂计饮者传道䘮士失已出语辄不情江左风流人醉中亦求名渊明独清眞谈笑得此生身如受风竹掩冉衆叶惊俯仰各有态得酒诗自成不情附子由次韵世人岂知我兄弟得我情少年喜文章中年慕功名自从落江湖一意事养生富贵非所求宠辱未免惊平生不解饮欲醉何由成附晁无咎次韵陶公羣于人而无人之情诗岂世外语世语不可名东坡怜此翁同调但隔生形光来户屦眞处人不惊得酒自醒醉放意无亏成蠢蠕食叶虫仰空慕髙飞一朝傅两翅乃得黏网悲啁啾同巢雀沮泽宜可依赴水生两殻遭闭何时归二虫竟谁是一笑百念衰幸此未化间有酒君莫违附子由次韵秋鸿一何乐空际乘风飞秋虫一何忧壁间终夜悲忧乐本何有力尽两无依物生逐所遇行久不知归少年气难回老者百事衰聊复沃以酒永与狂心违附晁无咎次韵园林日夕好花繁时鸟飞少年玩芳物不饮坐成悲只今未白髪念昔已依依纷华战吾道决胜当有归挫鋭培其根外藁中匪衰念方终日行辎重安得违小舟眞一叶下有暗浪喧夜棹醉中发不知枕几偏天明问前路已度千金山嗟我亦何为此道常往还未来宁早计既往复何言附子由次韵昔在建城市盐酒昼夜喧夏潦恐天漏冬雷知地偏妻孥日告我胡不返故山一来朝廷上七年不知还有寓均建城且志昔日言附晁无咎次韵一眼异青白口语来啾喧酌一不酌一用意何其偏谁似子孙子髙栖苏门山时随岭云出又与林鸟还平生但长啸独为嵇生言百年六十化念念竟非是是身如虚空谁受誉与毁得酒未举杯䘮我固忘尔倒床自甘寝不择菅与绮六十化甘寝附子由次韵梦中见百怪一一皆谓是醉中身已㤀万事随亦毁此心不应然外物妄挟尔安心十年后此语知非绮附晁无咎次韵髙贤衆所懐衆理应取是如何济衆事难成复易毁功成身无与天运亦复尔轩裳役羣愚儿曹眩文绮顷者大雪年海𣲖翻玉英有士常痛饮饥寒见眞情牀头有败榼孤坐时一倾未能平体粟且复浇肠鸣脱衣裹冻酒每醉念此生附子由次韵开巻观古人谁非一世英骨肉委黄垆冺灭俱无情憧憧来无尽扰扰相夺倾惊雷震朱夏鲜能及秋鸣得酒且酣饮问谁逃死生附晁无咎次韵庭前两古柏凌霄灿其英问此谁荣枯霜雪见其情荣枯何足计有酒还自倾熟寐暂展转觉来一蝉鸣归休但如此便足了平生我坐华堂上不改麋鹿姿时来蜀冈头喜见霜松枝心知百尺底已结千歳奇煌煌凌霄花纒绕复何为举觞酹其根无事莫相覊千歳凌霄花附子由次韵眀月生东墻万物含余姿孤蝉庇繁阴衆鸟栖髙枝解衣适少事扪腹知无奇朝与羣动作暮复何所为此时不自有日出还受覊附晁无咎次韵功名有天命美好无定姿云梦未足吞聊可巢一枝同时金门士文学多瑰奇幞被向淮海酣放遽尔为车盖岂不荣野马不受覊芙蓉在秋水时节自阖开清风亦何意入我芝兰懐一随采择去永与江湖乖断丝不复续斗水何足栖不如玉井莲结根天池泥感此每自慰吾事幸不谐醉中有归路了了初不迷乘流且复逝抵曲吾当囬天池莲醉中归路附子由次韵尺书千里至辍食手自开将卜东南居故乡非所懐勿羡湖山美永与平生乖鸿雁秋南来及春思故栖蛟龙乗风云既雨反其泥兄弟通四海叩门事难谐直道竟三黜去国终恐迷何如自卫反阙里从参回附晁无咎次韵城东故盐渠自昔谁所开似説全盛时邈焉一长懐穿渠引江水此计未为乖千帆竞暮入集浦如鸟栖万畴分白浪嘉稻擢新泥恐此太多事且当寄嬉谐疏通养鱼鸟花栁共低迷时时载酒往江上亦㤀回篮舆兀醉守路转古城隅酒力如过雨清风消半途前山正可数后骑且勿驱我缘在东南往寄白髪余遥知万松岭下有三亩居附子由次韵𦍑虏㤀君恩战鼓惊四隅边候失晨夜驿骑驰中途诏书止穷征诸将守来驱敌微势可料师竞力无余防边未云失忧怀愧安居附晁无咎次韵大明唐来寺废苑东南隅靑松拱髙阜崎岖有微途肩舆病我早一马良可驱衆木媚深壑气黑时雨余此焉可数醉何用葺吾居民劳吏无德歳羙天有道暑雨避麦秋温风送蚕老三咽初有闻一溉未濡藁诏书寛积欠父老颜色好再拜贺吾君获此不贪寳頽然笑阮籍醉几书谢表温风诏书寛积欠附子由次韵修已以安人嗟古有此道平生妄谓得忽忽恨衰老年来亦见用何益世枯藁逡廵事朝谒出入自媚好报君要得人被褐信懐寳斯人何时见即上归耕表附晁无咎次韵苏公士冠冕复似郭有道知士未逹间趣撡保耆老精钢试九火劳倦容不藁为州第饮酒况此年歳好藏锋避世故轻敌丧吾宝时来用毫末勲业自世表我梦入小学自谓总角时不记有白髪犹诵论语辞人间本儿戏顚倒略似兹惟有醉时眞空洞了无疑坠车终无伤庄叟不吾欺唿儿具纸笔醉语辄録之附子由次韵春早麦半死夏雨欣及时出郊视禾田父老有好辞秋隂结愁霖似欲眞败兹㝠㝠人天际影响良不疑精诚发中禁愍黙非有欺鸡号日东出乃令民信之附晁无咎次韵东汉有两士才智炫一时三公往访事卧痾亦见辞伟明独不然小道安取兹斯人似水镜与世破昏疑忧国不为身百世那可欺举杯相欢属是事亦置之醉中虽可乐犹是生灭境云何得此身不醉亦不醒痴如景升牛莫保尻与领黠如东郭㕙束缚作毛颕乃知嵇叔夜非坐虎文炳生灭境虎文炳附子由次韵天厨酿氷池摇荡畏出境年衰杂羸疾一釂百不醒鸾台异诸曹有政非簿领頽然虽无谪固谢出囊颖回首愧周行羣英粲彪炳附晁无咎次韵髙居忽若遗不识身与境颇疑酣中似奈尔輙复醒东坡自云然挈世一裘领是事吾有师安敢囊出颖指穷火已传岂待得薪炳我家小冯君天性颇醇至清坐不饮酒而能容我醉归休要相依谢病当以次岂知山林士肮脏乃尔贵乞身当念早过此恐少味少味附子由次韵淮海老使君受诏行当至当官不避事无事辄径醉平生自相许兄先弟亦次东南岂徒往多难嫌暴贵白首六卿中嚼蜡那复味附晁无咎次韵安昌汉耆儒乐饮侈亦至东坡俭不固少饮得径醉愚敢效戴崇正复思其次旁通获亲爱公亦安所贵便坐时一巵彭宣宁寡味去乡三十年风雨荒旧宅惟存一束书寄食无定迹每用愧渊明尚取禾三百颀然六男子粗可传清白于吾岂不多何事复叹息六男子附子由次韵去年旅都城三月不求宅彼哉安知我争扫习礼迹三已竟无怨心伏鸷鸟百无私心如丹经患髪先白功名已不求余事复何惜附晁无咎次韵幼闻锦江春欲访子云宅叩门问竒字便扫四方迹青云看一鹗凡毛媿累百劳公谕伯业齿坚头未白何当摆俗累嵗月可惋惜哓哓六男子絃诵各一经复生五丈夫戢戢丁欲成归田了门户与国充践更普儿初学语玉骨开天庭淮老如鹤雏破殻已长鸣举酒属千里一欢愧凡情普儿淮老附子由次韵家居简余事犹读内景经浮尘扫欲尽火枣行当成淸晨委羣动永夜依寒更低帏閟重屋微月流中庭依松白露上歴坎幽泉鸣功从勐士得不取儿女情附晁无咎次韵王道无偏党此语闻诸经髙贤如大海亦以衆流成文饶叹维州刀锯人所更相如复私怨出语惊秦庭小人虑事踈妄意盐车鸣安得如江海洗我尘垢情淮海虽故楚无复轻扬风斋厨圣贤杂无事时一中谁言大道逺正赖三杯通使君不夕坐衙门散刀弓淮海大道附子由次韵南方有贫士狂怪如病风垢面髪如葆自污屠酒中𨗳我引河水上与崑崙通长箭挽不尽不中毋尤弓附晁无咎次韵淮南夏早收晚秧亦含风连舻似雍绛千斛输吴中使君饮酒乐歳美闗梁通安得天下人俱㤀楚人弓何人筑东台一郡坐可得亭亭古浮圗独立表衆惑芜城阅兴废雷塘几开塞明年起华堂置酒弔亡国无令竹西路歌吹久寂黙附子由次韵淸秋九日近菊酒皆可得永愧陶翁饥虽饥心不惑怀忠受正命赋命本通塞斯人今苟在可与同事国惜哉委荆榛忍饥长黙黙附晁无咎次韵十年一麦禾比歳亦难得寄语吾州人不饮良大惑经时无死市吏责亦可塞先生门弟子佐守同一国举杯日相属有句安得黙晁子天麒麟结交及未仕髙才固难及雅志或类已各怀伯业能共有丘明耻歌唿时就君指我醉乡里吴公门下客贾谊独见纪请作鵩鸟赋我亦得坎止行乐当及时緑髪不可恃吴公门下附子由次韵我友二三子兼有仕未仕靑松出林秀岂独私与已歛然不求人而我自罍耻临风忽长鸣谁信日千里江行视渔父但自正纲纪持纲起万目鲂鳟皆可止老成日就衰所余殆难恃附晁无咎次韵堂堂门下公英发自初仕巻舒固以时出处不为已朝廷登儒辅德被民有耻岷峨更峥嵘清风在闾里独醒固不恶既醉又可纪成王访落时百室就盈止吾侪为国谋私爱不足恃葢公偶谈道齐相独识眞頽然不事事客至先饮醇当时刘项罢四海疮痍新三杯洗战国一斗消强秦寂寥千载后阳公嗣前尘醉卧客懐中言笑徒多勤我时阅旧史独与三人亲未暇餐脱粟苦心学平津草书亦何用醉墨淋衣巾一挥三十幅持去听坐人附子由次韵诸妄不可赖所赖惟一眞内欲求性命油然反淸淳外将应物化致一常日新商于四父老擕手初逃秦翻然感汉德投足复践尘出处盖有道岂为诸吕勤嗟哉千载后澹然与之亲还将山林姿俛首要路津囊中旧时物布衣白纶巾功成不归去愧此同心人附晁无咎次韵黄子似渊明城市亦复眞陈君有道举化行闾井淳张侯公瑾流英思春泉新髙才更难及淮海一髯秦嗟予竞何为十驾晞后尘文章不急事用意斯已勤平生不共饮叹息无与亲问道伯昏室何人独知津各在天一方泪落衣上巾归休可共隐山中复何人次韵晁无咎学士相迎少年独识晁新城闭门却扫巻斾旌胸中自有谈天口坐却秦军发墨守有子不为谋置锥虹霓吞吐㤀寒饥端如太史牛马走严徐不敢连尻脽裵回未用疑相待枉尺知君有家戒避人聊复去瀛洲伴我眞能老淮海梦中仇池千仞巖便欲揽我靑霞幨且须还家与妇计我本归路连西南老来饮酒无人佐独看红药倾白堕每到平山忆醉翁悬知他日君思我路旁小儿笑相逢齐歌万事转头空赖有风流贤别驾犹堪十里巻春风晁无咎晁新城附晁无咎原作去年使君道广陵吾州空市看双旌今年吾州欢一口使君来为广陵守麦如栉髪稻立锥使君忧民如已饥似闻维舟祷灵塔如丝气上淮西脽随轩膏雨人所待风伯何知亦前戒虎头未用沈沧江龙尾先㸔挂靑海为霖功业在傅巖如何白首拥彤幨世上谗夫乱红紫天敎仁政满东南靑袍门人老州佐于世无成志消堕封章去国人恨公醉笑从公神许我琼花芍药岂易逢如淮之酒良不空一釂孤鸿烟雨曲平山堂上快哉风次韵范淳父送秦少章宿缘在江海世网如予何西来庾公尘已濯长淮波十年淮海人初见一麦禾但欣争讼少未觉舟车多秦郎忽过我赋诗如巻阿句法本黄子二豪与揩磨嗟我久离羣逝将老西河后生多名士欲荐空悲歌小范眞可人独肯勤收罗瘦马识騄耳枯桐得云和近闻馆李生病鹤借一柯赠行苦説我妙语慰蹉跎西羌已解仇烽火连朝那坐筹付公等吾将寄潜沱范淳父世网附晁无咎次韵髙词自班马短句亦阴何输写无穷已怀山赴壑波深耕待铚艾疗饥乃嘉禾机云共一时未信来者多老病愧羣豪鱼山临东阿苏公门下客事业皆不磨孙寳暂主簿灵槎㑹穷河他年九功叙当使睦者歌业虡置牙羽筦箫复森罗镛钟欠一铎未害大乐和分欲从浮海珊瑚烂红柯龙门虽箭驶此志未蹉跎丹砂还黑髪流景尔则那仇池出一𣲖分江定有沱附朱长文次韵怀友对华月身如匏系何遥聆金玉音怅望江湖波忧来诵三百调饥饷嘉禾苏范天下贤阅士歳月多怜君如兰芷长育瑶山阿良工得寳璧韫椟加琢磨发为惊人语九曲倾洪河蟠蜿寄短章浩荡写长歌一官得武陵万景尽包罗又如弹响泉余韵清且和籍湜师韩文其则在伐柯俯视枳棘间翔鸾岂蹉跎圣朝颂声作周雝与商那二公且大用岂得归岷沱闻林夫当徙灵隐寺寓居戏作灵隠前一首灵隠前天竺后两涧春淙一灵鹫不知水从何处来跳波赴壑如奔雷无情有意两莫测肯向冷泉亭下相萦回我在钱塘六百日山中暂来不暖席今君欲作灵隠居葛衣草屦随僧蔬能与冷泉作主一百日不用二十四考书中书灵隐天竺冷泉亭滕达道輓辞二首先帝知公早虚怀第一人至今诗礼将独数武宣臣材大虽难用时来亦少信髙平风烈在威敏典刑新空试乗边䇿宁留相汉身凄凉旧部曲泪湿冡前麟滕达道先帝知公早髙平威敏云梦连江雨樊山落木秋公方占贾鵩我正买龚牛共有江湖乐俱怀畎亩忧荆溪欲归老浮玉偶同逰肮仪刑在惊唿嵗月遒回头杂歌哭挽语不成讴附子由作才适邦家用学非章句儒相逢初莫测流落一长吁大节轻多难深言究逺圗收功太原守谈笑视羌胡南窜逢公弄水亭北归留我阖闾城壮年不见日千里余论犹惊敌万兵简册何人知造膝边防逐处耸先声伤心系舸城东地目断安知有死生次韵苏伯固逰蜀冈送李孝博奉使岭表新苗未没鹤老叶方翳蝉緑渠浸麻水白板烧松烟笑窥有红颊醉卧皆华顚家家机杼鸣树树梨枣悬野无佩犊子府有骑鹤仙观风峤南使出相山东贤渡江弔狠石过岭酌贫泉与君步徙倚望彼修连娟愿及南枝谢早随北雁翩归来春酒熟共看山樱然苏伯固蜀冈李孝博步徙倚太夫人以无咎生日置酒书壁一絶寿樽余沥到朋簪要与郎君夜语深敢问阿婆开后阁井中车辖任浮沈愼按太夫人谓晁无咎之母也此诗施氏原本不载今从新刻续补下巻移编扬州巻中石塔寺世传王播饭后钟诗盖扬州石塔寺事也相传如此戯作此诗饥眼眩东西诗肠㤀早晏虽知灯是火不悟钟非饭山僧异漂母但可供一莞何为二十年记忆作此讪斋厨养若人无益祇贻患乃知饭后钟阇黎盖具眼王播石塔寺灯是火阇黎送晁羙叔发运右司年兄赴阙我年二十无朋俦当时四海一子由君来扣门如有求颀然鹤骨清而修醉翁遣我从子逰翁如退之蹈轲丘尚欲放子出一头酒醒梦断四十秋病鹤不病骨愈蚪惟有我颜老可羞醉翁賔客散九州几人白髪还相收我如怀祖拙自谋正作尚书已过优君求㑹稽实良筹往看万壑争交流愼按先生受知于欧阳在嘉祐丁亥晁美叔与公同年定交即在此时时先生年二十三而诗云我年二十无朋俦者乃大槩约略之词傅年谱云至和二年乙未先生年二十逰成都谒张安道有晁美叔者求友于先生与本诗公自注一段相戾特傅㑹起句而失之耳今驳正王文玉挽词才名谁似广文寒月斧云斤琢肺肝𤣥晏一生多卧病子云三世不迁官幽兰空觉香风在宿草何曾泪叶亁犹喜诸郎有曹植文章还复富波澜王文玉广文寒山光寺送客回和芝上人韵閙里清逰借隙光醉时眞境发天藏梦回拾得吹来句十里南风草木香山光寺芝上人愼按本集杂记一条云予在广陵与晁无咎昙秀道人同舟送客山光寺客去予醉卧舟中秀作诗云云予和之昔予对欧阳公诵文与可诗云羙人却扇坐羞落庭下花公曰此非与可诗世间原有此句与可拾得耳又按此诗施氏原本不载今从全集采出据外集题云扬州同晁无咎芝上人逰山光寺和芝韵故移编于此附昙秀原作扁舟乗兴到山光古寺临池胜气藏惭愧南风知我意吹将草木作天香送芝上人逰庐山二年阅三州我老不自惜团团如磨牛步步踏陈迹岂知世外人长与鱼鸟逸老芝如云月炯炯时一出比年三见之常苦有所适逝将走庐阜计濶道逾宻吾生如寄耳出处谁能必江南千万峰何处访子室送程德林赴眞州君为县令元丰中吏贪功利以病农君欲言之路无从移书谏臣以自通元丰天子为改容我时匹马江西东问之逆旅言颇同老人爱君如刘宠小儿敬君如鲁恭尔来明目达四聪收拾驵骏冀北空君为赤令有古风政声直入明光宫天厩如海养羣龙并收其子岂不公白沙何必烦此翁程德林眞州赤令古别离送苏伯固三度别君来此别眞迟暮白尽老髭须明日淮南去酒罢月随人泪湿花如雾后夜逐君还梦绕湖边路慎按此诗施氏原本不载今从新刻续补上巻移编于此谷林堂深谷下窈窕髙林合扶疎羙哉新堂成及此秋风初我来适过雨物至如娱予穉竹眞可人霜节已专车老槐苦无赖风花欲塡渠山鸦争唿号谿蝉独清虚寄懐劳生外得句幽梦余古今正自同歳月何必书谷林堂塡渠附孙觌作楚山多异材翠竹满崖谷萧萧斤斧余斩伐同一束芜城带流水万亩淇园绿遗葩驳云锦老节抱金玉歳晚虎穴邻䑛掌方择肉此君无恙否应坐白眼俗云师无着自金陵来见予广陵且遗予支遁鹰马图将归以诗送之且还其画道人自嫌三世将弃家十年今始壮玉骨犹寒富贵余漆瞳已照人天上去年相见古长干衆中矫矫如翔鸾今年过我江西寺病瘦已作霜松寒朱颜不办供歳月风中蒿火汤中雪好问君家黄面翁乞得摩尼照生灭莫学王郎与支遁臂鹰走马怜神骏还君画图君自收不如木人骑土牛愼按此诗施氏原本不载新刻载续补上巻题目止赠僧二字今据外集采録编入扬州巻中予少年颇知种松手植数万株皆中梁柱矣都梁山中见杜舆秀才求学其法戏赠二首露宿泥行草棘中十年春雨养髯龙如今尺五城南杜欲问东坡学种松都梁山杜舆种松法君方扫雪收松子我已开榛得茯苓为问何如挿杨栁明年飞絮作浮萍茯苓愼按晁无咎和诗凡三首先生原作疑阙其一附晁无咎和韵三首不学栽桤业种松未慙履豨笑屠龙许君尽得东坡术已与先生一事同长锥散子巖巖徧短竹扶条歳歳添待得烹茶有松叶不应更课木奴缣佩牛未敢邀君出射虎何当许我从要看堂堂冠珮处苍然十万甲夫中行宿泗间见徐州张天骥次旧韵二年三蹑过淮舟欵段还逢马少㳺无事不妨长好饮着书自要见穷愁孤松早偃原非病倦鸟虽还岂是休更欲河边几来往祗今霜雪已䝉头宿泗间张天骥次韵刘景文赠傅羲秀才㓜眇文章宜和寡峥嵘肝肺亦交难未能飞瓦弹淸角肯便投泥戯泼寒忽见秋风吹洛水遥知霜叶满长安诗成送与刘夫子莫遣孙郎帐下看傅羲㓜眇在彭城日与定国为九日黄楼之㑹今复以是日相遇于宋凡十五年忧乐出处有不可胜言者而定国学道有得百念灰冷而颜益壮顾予衰病心形俱瘁感之作诗菊盏萸囊自古传长房宁复是癯仙应从汉武横汾日数到刘公戏马年对玉山人今老矣见恒河性故依然王郎九日诗千首今赋黄楼第二篇见恒河性九日次定国韵朝菌无晦朔蟪蛄疑春秋南柯已一世我眠未转头仙人视吾曹何异蜂蚁稠不知蛮触氏自有两国忧我观去来今未始一念留奔驰竟何得而起无穷羞王郎误涉世屡献久不醻黄金散行乐清诗出穷愁俛仰四十年始知此生浮轩裳陈道路往往儿童收封侯起大第或是君家驺似闻负贩人中有第一流炯然径寸珠藏此百结裘意行无车马倐忽略九州邂逅独见之天与非人谋笑我方醉梦衣冠戏沐猴力尽病骐骥伎穷老伶优北山有云根寸田自可耰㑹当无何乡同作逍遥逰归来城郭是空有累累丘苏诗补註巻三十五苏诗补註卷三十六钦定四库全书苏诗补註卷三十六翰林院编修查愼行撰古今体诗六十五首召还至都门先寄子由老身倦马河堤永踏尽黄榆緑槐影荒鸡号月未三更客梦还家时一顷归老江湖无歳月未塡沟壑犹朝请黄门殿中奏事罢诏许来迎先出省巳飞青盖在河梁定饷黄封兼赐茗逺来无物可相赠一味丰年说淮颍附子由次韵兄诗有味剧隽永和者仅同如画影短篇泉冽不容挹长韵风吹忽千顷经年淮海定成集走书道路未遑请相思夜半发清唱醉墨平明照东省南来应带蜀冈泉西信近得䝉山茗出郊一饭欢有余去歳此时初到颍次韵定国见寄还朝如梦中䨇阙眩金碧复穿鸳鹭行强寄麋鹿迹劳生苦昼短展转不能夕黙坐数更鼓流水夜自逆故人为我谋此志何由毕越吟知聼否谁念病庄舄次韵蒋颕叔钱穆父从驾景灵宫二首归来病鹤记城闉旧踏松枝雨露新半白不羞埀领髪软红犹恋属车尘雨收九陌丰登后日丽三元下降辰粗识君王为民意不才何以助精禋蒋颕叔钱穆父景灵宫九陌三元与君并直记初元白首还同入禁门玉殿齐班容小语霜廷稽首泫微温病贪赐茗浮铜叶老怯秋泉滟宝樽回首鹓行有人杰坐知羗虏是游魂并直初元铜叶人杰忆江南寄纯如五首楚水别来十载蜀山望断千重毕竟拟为伧父凭君説与吴侬纯如湖目也堪供眼木奴自足为生若话三吴胜事不惟千里莼羮湖目千里人在画屏中住客依明月邉游未卜柴桑旧宅须乘五马扁舟五湖扁舟生计曾无聚沬孤踪漫有清风治产犹嫌范蠡擕孥颇笑梁鸿弱累巳偿俗尽老身将伴僧居未许季鹰高㓗秋风直为鲈鱼愼按以上五首施氏原本不载新刻本载续补巻末据外集扬州还朝后作今改编近以月石砚屏献子功中书公复以涵星砚献纯父侍讲子功有诗纯父未也复以月石风林屏赠之谨和子功诗并求纯父数句紫潭出𤣥云翳我潭中星独有潭上月倒挂紫翠屏我老不看书黙坐养此昏花睛时时一开眼见此云月眼自明久知世界一泡影大小眞伪何足评笑彼三子欧梅苏无事自作雪羽争故将屏砚送两范要使珠璧栖窗櫺大范忽长謡语出月脇令人惊小范当继之说破星心如鸡鸣牀头复一月下有风林横急送小范家䕶此涵星泓愿从少陵博一句山木尽与洪涛倾月石屏子功中书纯父侍讲三子次韵范纯父涵星砚月石风林屏诗月次于房歴三星斗牛不神箕独灵簸摇桑榆尽西靡影落苏子砚与屏天工与我两厌事孰居无事为此形与君持槖侍帷幄同列温室观尧蓂自怜太史牛马走伎等卜祝均倡伶欲留衣冠挂神武便击云水归南溟陶泓不称管城沐醉石可助平泉醒故持二物与夫子欲使妙质留天庭但令滋液到枯藁勿遣光景生晦冥上书挂名岂待我独立自可当雷霆我时醉眠风林下夜与渔火同靑荧抚物怀人应独叹作诗寄子谁当听涵星砚上书挂名附范纯父原作端溪千仞涵明星虢山太古藏隂灵苏公赠我此二宝使我坐卧瞻云屏我观天地间有物皆流形或从清空入幽谷中夜陨石翻阶蓂齐谐志怪不能状欲说但恐同优伶公游浙江探禹穴长啸宇宙临沧溟手攀天河弄星月醉落大笔还微醒故分星月入我室光照窗户风生庭长林偃絶壁晚色寒青冥似闻洪涛巻万木直干不折当风霆𤣥云欲落雪夜久孤灯荧报赠愧无青玉案苦吟徒使神鬼听次韵钱穆父㑹饮弹冠恨不早挂冠常苦迟盛服每假寐角阙时伏思东门未祖道西山空拄颐誓将江海去安此麋鹿姿要当谋三径何暇择一枝与君几合散得酒忘醇醨君谈似落屑我饮如奕碁居官不任事造物眞见私主人独贤劳金谷方流驰行人亦结束杕杜乃归期公卿虽少安河流正东酾我得㑹稽去方回良不痴河流东酾次韵穆父尚书侍祠郊丘瞻望天光退而相庆引满醉吟千章杞梓䕃云天樗散谁收老郑䖍喜气到君浮白里丰年及我挂冠前令严钟鼓三更月野宿貔貅万灶烟太息何人知帝力归来金帛看頳肩侍祠郊丘附秦少游次韵风马云车下九天郊柴初告帝心䖍天如倚盖临坛上星若聨珠绕御前缥缈珮环参雅奏岧嶤楼阁抱非烟侍臣举酒欣相属醉看参横左右肩郊祀庆成诗帝出乗昌运天心予太平文章三代继制作七年成大祀干坤合刚辰日月明泰坛朝扫地魄寳夜埀精仰御圆苍盖环观海岳城北流吞朔易西极落欃枪升燎灵光答回銮瑞雾迎需云徧枯藁觧雨逹勾萌可颂非天德因箴亦下情民言知有酌帝谓本无声富国由崇俭祈年在好生无心斯格物克已自销兵化国安新政孤臣返旧耕还将清庙什留与野人赓郊祀庆成大祀干坤合刚辰需云解雨附子由作盛礼弥三祀初元正七年祭兼天地报仪自祖宗传讲义金华久斋心玉食鲜秋成通四海廪实到穷边尘卷跳强㓂琛来渡海船人和神亦答物备礼诚全庙室开深靓郊丘对广圜翠帷新秘殿宝仗隘通㕓周冕裘缯俭唐车保介便𨗳前多旧德迎拜或华顚荐洁求隂燧驰诚寄燎烟埀精粲星斗望秩徧山川降辂追前躅回班戒弗䖍彻絪深屈体屏盖切承天嶰谷灰初应扶桑日欲躔旌旗逐风转歌舞送天旋帘启瞻宸极鸡号识漏泉矜愚开罪罟释欠靖民编乐作波翻海书行箭脱弦东朝归福祚南极本高僊有道知难犯无私每得贤劬劳就圣德谦畏絶私权治道初无象神功竟莫宣下臣叨进玉随见颂诚然次韵王仲至喜雪御筵三军喜气铄飞花睡起空惊月在沙未集骅骝金腰褭故残鳷鹊玉横斜偶还仗内身如寄尚忆江南酒可赊宣劝不多心自醉强扶衰白拜君嘉王仲至还仗内次韵奉和钱穆父蒋颕叔王仲至四首见和西湖月下听琴谡谡松下风蔼蔼陇上云聊将窃比我不堪持寄君半生寓轩冕一笑当琴尊良辰饮文字晤语无由醺我有风鸣枝背作蛇蚹纹月明委静照心清得竒闻当唿玉涧手一洗羯鼓昏请歌南风曲犹作虞书浑见和仇池上穷非想亦非非下与风轮共一痴翠羽若知牛有角空缾何必井之眉还朝暂接鹓鸾翼谢病行收麋鹿姿记取和诗三益友他年弭节过仇池痴轮玉津园承平苑囿杂耕桑六圣勤民计虑长碧水东流还旧𣲖紫坛南峙表连冈不逢迟日莺花乱空想疎林雪月光千畆何时耕帝耤斜阳寂厯鎻云庄玉津园杂耕桑紫坛千畆帝耤耤田窃脂方纪瑞布谷未催耕鱼沫依苹渚蜗涎上綵楹江湖来梦寐蓑笠负平生琴里思归曲因君一再行耤田顷年杨康功使高丽还奏乞立海神庙于板桥仆嫌其地湫隘移书使迁之文登因古庙而新之杨竟不从不知定国何从见此书作诗称道不已仆不能记其云何也次韵答之退之仙人也游戏于斯文谈笑出竒伟鼓舞南海神顷者三韩使几为蛟鳄吞归来筑祠宇要使百贾奔我欲迁其庙下数浮空羣移书竟不从信非磊落人公胡为拳拳系此空中云作诗颂其羙何异刻剑痕我今已括囊象在六四坤杨康功使高丽海神庙板桥文登沐浴启圣僧舎与赵德麟邂逅南山北阙两非真东颍西湖迹已陈季子来归初可喜老聃新沐定非人酒清不醉休休暖睡稳如禅息息匀自笑尘劳余一念明年同泛越溪春启圣僧舎赵德麟余旧在钱塘伯固开西湖今方请越戯谓伯固可复来开镜湖伯固有诗因次韵已分江湖送此生㑹稽行复得岑成镜湖席卷八百里坐啸因君又得名伯固愼按此诗施氏原本不载今从新刻续补下巻移编于此仆所藏仇池石希代之宝也王晋卿以小诗借观意在于夺不敢不借然以此诗先之海石来珠宫秀色如蛾緑坡陀尺寸间宛转陵峦足连娟二华顶空洞三茅腹初疑仇池化又恐瀛洲蹙殷勤峤南使餽饷扬州牧得之喜无寐与汝交不凟盛以高丽盆借以文登玉幽光先五夜冷气压三伏老人生如寄茅舎久未卜一夫幸可致千里常相逐风流贵公子窜谪武当谷见山应巳厌何事夺所欲欲留嗟赵弱宁许负秦曲传观慎勿许闻道归应速蛾绿武当谷附秦少游次韵天鑱海濵石郁若龟毛绿信为小仇池气象宛然足连巖下空洞鼎胀彭亨腹双峰照青涟春睂镜中蹙疑经女娲炼或入金华牧熏炉充云气砚滴当川渎尤物足移人不必珠与玉道旁初无异汉将疑虎伏支机亦何据但出君平卜奇礓入华林倾都自追逐我愿作陈那令吼震山谷一拳既在梦二驹空所欲大士舍宝陀仙人遗句曲惟诗落人间如置邮传速次天字韵答岑巖起一声清跸雾开天百辟心庄岂貌䖍回顾惊君珠玉侧同升愧我粃糠前徘徊月色留坛影缥缈松香泛蜡烟莫叹郎潜生白髪圣朝求旧鄙鸢肩岑巖起次韵蒋颕叔二首扈从景灵宫道人幽梦晓初还巳觉笙箫下月坛风伯前驱清宿雾祝融骖乘破朝寒英姿连璧从多士妙句锵金和八銮已向词臣得颇牧路人莫作老儒看凝祥池似知金马客时梦碧鸡坊氷雪消残腊烟波冩故乡鸣鸾自容与立马久回翔乞与三韩使新图到乐浪凝祥池碧鸡坊三韩乐浪附孔武仲作平时念江国此地惬幽情杨桞繁无路凫鹥远有声郊原斜日下襟袂好风生把酒须还家下隔城和叔盎画马天骥德力备马外龙麟中皇天不遣言兀与图画同驽骀饱官粟未受一洗空十驾均一至何事籋云风叔盎王晋卿示诗欲夺海石钱穆父王仲至蒋颕叔皆次韵穆至二公以为不可许独颕叔不然今日颕叔见访亲睹此石之妙遂悔前语仆以为晋卿岂可终闭不予者若能以韩干二散马易之者盖可许也复次前韵相如有家山缥缈在眉绿谁云千里逺寄此一颦足平生锦绣肠歳藜苋腹从教四壁空未遣两峯蹙吾今况衰病义不忘樵牧逝将仇池石归泝岷山渎守子不贪宝完我无瑕玉故人诗相戒妙语予所伏一篇独异论三占从两卜君家画可数天骥纷相逐风騣掠原野电尾捎涧谷君如许相易是亦我所欲今朝安西守来听阳关曲劝我留此峯他日来不速安西守轼欲以石易画晋卿难之穆父欲兼取二物颕叔欲焚画碎石乃复次前韵并觧二诗之意春氷无眞坚霜叶失故绿鷃疑鹏万里蚿笑䕫一足二豪争攘袂先生一捧腹明镜既无台凈瓶何用蹙盆山不可隐画马无由牧聊将置庭宇何必弃沟渎焚宝眞爱宝碎玉未忘玉久知公子贤出语耆年伏欲观转物妙故以求马卜维摩既复舍天女还相逐授之无尽灯照此久幽谷定心无一物法乐胜五欲三峨吾乡里万马君部曲卧云行归休破贼见神速三峨生日䝉刘景文以古画松鹤为寿且贶佳篇次韵为谢问子一室间宁有千里廓尘心洗长松逺意发孤鹤生朝得此寿死籍疑可落微言在参同妙契藏九籥故人有奇趣逸想寄幽壑霜枝谢寒暑云翮无前却何须搆明堂未羡巢阿阁缅怀别时语复作数日恶诗腴固堪飡字瘦还可愕高标忽在眼清梦了如昨君今哙等伍志与湛辈各岂待相顾言方为不朽託子云老执㦸长孺终主爵吾当追松乔子亦鄙卫霍昨梦程德孺惠海中柏石兼辱佳篇輙复和谢岚薰瘴染却敷腴笑饮贪泉独继吴未欲连车收薏苡肯教沈网取珊瑚不知庾岭三年别收得曹溪一滴无但指庭前䨇栢石要予临老识方壶程德孺庾岭次秦少游韵赠姚安世帝城如海欲寻难肯舍渔舟到杏坛剥啄扣君容膝戸巍峩笑我切云冠问羊独怪初平在牧豕应同德曜看肯把参同较同异小窗相对为研丹姚安世次丹元姚先生韵二首浮生知几何仅熟一釡羮那于俯仰间用此委曲情自怜无他肠偶亦得此生悬知当去客中有不亡存但恐宿缘重每为习气昏似闻梅子眞近在吴市门未能肩拍洪但欲目击温不敢叩门唿恐作踰垣奔且以介绍先徐以方便论不学刘更生黄金铸上方不学房次律身事问颍阳王烈亦何人叔夜未可量独见神山开遽飡石髓香至道尚听莹粗才终蹶张先生喜而笑幅巾登我堂苦誓指黄壤要言刻靑琅蓬莱在何许弱水空相望且当从稽阮聊复数山王达人友四海曲士守一疆愼勿使形谍儿童惊夜光姚丹元石髓愼按栾城集载次韵姚道人二首前首止论字韵后首起方字韵先生诗亦应分二首诸刻本俱讹今改正附子由次韵二首西山学采薇东坡学煮羮昔在建城市岂复衣冠情朋友日已疎止接盲赵生啬智徇所安元气頼以存时于星寂中稍䕶乱与昏河流发九地欲挽升天门枉用十年力仅余一灯温老病竟未除惊唿欲狂奔何日新雨余得就季主论高人隐陋巷至药初无方心知无生妙运转开隂阳才如凌云松岂受尺寸量气如幽谷兰时送清风香嗟我本病肺寒暑随翕张丹砂苦落落青春去堂堂清诗堕云雾至音扣琳琅山海洵多士世俗非所望逺游居临安间出从诸王他年觧冠珮共游无边疆仪麟既委照永谢过隙光次韵秦少游王仲至元日立春三首省事天公厌两回新年春日併相催殷勤更下山隂雪要与梅花作伴来已卯嘉辰夀阿同愿渠无过亦无功明年春日江湖上回首觚稜一梦中词锋虽作楚骚寒德意还同汉诏寛好遣秦郎供帖子尽驱春色入毫端汉诏附秦少游原作此度春非草草回羙人休着剪刀催直须残腊十分尽始共新年一併来发春献歳偶然同新厯观天最有功头上两般幡胜影一时看入酒杯中摄提东直斗杓寒骤觉中原气象寛天为两间同号令不教春歳各开端上元侍饮楼上三首呈同列澹月疎星遶建章僊风吹下御炉香侍臣鹄立通明殿一朶红云捧玉皇上元楼鹄立薄雪初消野未耕卖薪买酒看升平吾君勤俭倡优拙自是丰年有笑声老病行穿万马羣九衢人散月纷纷归来一盏残灯在犹有传柑遗细君附子由次韵虏去边城少奏章雪残中禁罢焚香都人知有新年喜争看琱舆金凤凰春来有意乞归耕足痺三年久未平忽记上元銮辂出起听前殿晓钟声附秦少游次韵赭黄繖底望龙章不断惟闻宝炬香一片韶音归复道重瞳左右列英皇端门魏阙郁峥嵘灯火如山辇路平不待上林莺百啭教坊先已进春声仗下蕃夷各一羣机泉如雨自缤纷谛观香案旁边吏却是茅家大小君戯答王都尉传柑侍史传柑玉座旁人间草木尽天浆寄与维摩三十颗不知薝卜是余香愼按此诗施氏原本不载今从新刻续补下卷附编于此送蒋颕叔帅熙河颕叔出使临洮与穆父仲至同饯之各赋诗一篇以今我来思为韵致遄归之意得我字西方犹宿师论将不及我苟无深入计缓带我亦可承明正须君文字粲藻火自荐虽云数留行终不果正坐喜论兵临老付边鎻新诗出谈笑僚友困掀簸我欲歌杕杜杨栁方婀娜边风事首虏所得盖么么愿为鲁连书一射聊城笴隂功在不杀结草酬魏颗蒋之奇熙河付边鎻再送二首使君九万击鹏鲲肯为阳关一断魂不用寛心九千里安西都䕶国西门九千里安西都䕶余刃西屠横海鲲应余诗䜟是游魂归来趁别陶𢎞景看挂衣冠神武门次韵颕叔观灯安西老守是禅僧到处应然无尽灯永夜出游从万骑诸羌入看拥千层便因行乐令投甲不用防秋更打氷振旅归来还侍宴十分宣劝恐难胜次韵王晋卿奉诏押髙丽宴射北苑传唿陛楯郎东夷初识令君香天山自可三箭取海国何劳一苇杭宣劝不辞金盌侧醉归争看玉鞭长锦囊诗草勤收拾莫遣鸡林得夜光押髙丽宴附纯父次韵天上星弧日射狼副车衣袂得余香朝云曾落双雕羽辽海将归万里航酒滟尧尊賔已醉春囬汉苑漏初长何郎拜舞恩波渥花簇金鞍道路光次韵钱穆父王仲至同赏田曹梅花寒㕔不知春独立耿玉雪闭门愁永夜置酒及明发忽惊庭戸晓未受烟雨没浮光风宛转照影水方折鬓霜未易扫眉斧眞自伐惟当此花前醉卧黄昏月田曹寒㕔送襄阳从事李友谅归钱塘居杭积五歳自意本杭人故山归无家欲卜西湖邻良田不难买静士谁当亲髯张既超然老潜亦絶伦李子氷玉姿文行两清淳归从三人游便足了此身公隄不改作姥岭行开新幽梦随子去松花落衣巾从事李友谅髯张公隄姥岭次韵吴传正枯木歌天公水墨自奇絶瘦竹枯松写残月梦回疎影在东窗惊怪霜枝连夜发生成变坏一弹指乃知造物初无物古来画师非俗士妙想实与诗同出龙眠居士本诗人能使龙池飞霹雳君虽不作丹青手诗眼亦自工识㧞龙眠胸中有千驷不独画肉兼画骨但当与作少陵诗或自与君拈秃笔东南山水相招唿万象入我摩尼珠尽将书画散朋友独与长铗归来乎吴传正摩尼珠送黄师是赴两浙宪世久无此士我晩得王孙宁非叔度家岂出次公门白首沈下吏緑衣有公言哀哉吴越人久为江湖吞官自倒帑廪饱不及黎元近闻海上港渐出水底村愿君五袴手招此半菽魂一见刺史天稍忘狱吏尊㑹稽入吾手镜湖小于盆比我东来时无复疮痍存黄师是緑衣公言附张文潜次韵昔见君纳妇今见君抱孙先公自种德子合大其门何为亦如我有抱不得言峥嵘胸中气黙黙自吐吞谁如东坡老感激论元元欲将洛阳裘尽盖江湖村既引海若颈又鞭江胥魂意令仰天民不隔顶上盆我独乞禅床一气中夜存送范中济经略侍郎分韵赋诗得先字且赠以鱼枕杯四马箠一以元戎十乘以先启行为韵梁李久乐祸自焚岂非天两䑕鬭穴中一胜亦偶然谋初要百虑善后乃万全庙堂选世将范氏眞多贤仁风被宿麦绿浪摇晴川号令耸毛羽先声落虚弦我家天一方去路城西偏投竿困障日卖剑行归田赠君荆鱼杯副以蜀马鞭一醉可以起毋令祖生先范中济经畧梁李世将投竿障日荆鱼杯附孔武仲诗平时广朝中相见輙欢喜昻藏八尺身所负必奇伟四方欲善败军事盈虚计叩之如川流滚滚不知巳天子曰汝能吾臣鲜其比而况所设施粲粲在边鄙西戎未纯一汝可三军帅擒之或纵之高枕惟尔恃公拜稽首归睂目凛生气顽童玩天恩豢养若骄子欲痛以鞭箠而畏啼不止二者不两全节制视所以又如畜狂犬系颈不系尾收其要害处进退随所指重城撤关鎻沙漠凈如水辞别不踌蹰安边从此始书晁说之考牧图后我昔在田间但知羊与牛川平牛背稳如驾百斛舟舟行无人岸自移我卧读书牛不知前有百尾羊听我鞭声如鼓鼙我鞭不妄发视其后者而鞭之泽中草木长草长病牛羊寻山跨坑谷腾趠筋骨强烟蓑雨笠长林下老去而今空见画世间马耳射东风悔不长作多牛翁晁说之考牧吕与叔学士挽词言中谋猷行中经关西人物数淸英欲过叔度留终日未识鲁山空此生议论凋零三益友功名分付二难兄老来尚有忧时叹此涕无从何处倾吕与叔二难兄此涕无从丹元子示诗飘飘然有谪仙风气吴传正继作复次其韵飞仙亦偶然脱命瞬息中惟诗不可拟如写天日容梦中哦七言玉丹已入怀一语遭绰虐入身坠蓬莱蓬莱至今空䕶短不养才上界足官府谪仙应退休可怜吴与苏肮脏雪满头雪满头终当却与丹元子笑指东海乘桴浮丹元子上界官府次韵王定国书丹元子宁极斋仙人与吾軰寓迹同一尘何曾五浆馈但有争席人宁极无常居此斋自随身人那识郗鉴天不留封伦误落世网中俗物愁我神先生忽扣户夜唿祁孔賔便欲随子去着书未絶麟愿挂神虎冠徃卜饮马邻王郎濯纨绮意与陋巷亲南游苦不蚤倘及莼鲈新饮马隣王仲至侍郎见惠穉栝种之礼曹北垣下今百余日矣蔚然有生意喜而作诗翠栝东南羙近生神岳隂惜哉不可致霜根络云岑仙风振高标香实陨平林偶随樗栎生不为樵牧侵忽惊黄茅岭稍出青玉鍼好事虽力取王城少知音岂无换鹅手但知觅来禽高怀独夫子一见捐槖金得之喜不寐赠我意殊深公堂开后阁凡木愧华簪栽培一寸根寄子百年心常恐樊笼中摧我鸾鹤襟谁知积雨后寒芒晓森森恨我廹归老不见汝十寻苍皮䕶玉骨旦莫视古今何人风雨夜卧听饥龙吟栝东南羙觅来禽附范纯父次韵苏公沧洲趣日夕怀山隂公堂种珍木寄梦天姥岑亭亭碧玉榦气象俯乔林雷霆已难㧞霜雪何敢侵苍皮巻鳞甲细叶抽锋鍼稍出珊瑚枝中含笙磬音鸾凰待栖息讵肯容凡禽西风荡积雨畏日方流金潭潭宗伯府窈窕巖谷深北窗卧羲皇笑语盍朋簪苍生望安石出处本无心万象入毫端四溟纳胸襟文房俎豆列武库矛㦸森甘棠爱召伯勿使蝼螘寻世俗名贵逺岂知古犹今他年老东山应记梁父吟次韵钱穆父马上寄蒋颕叔二首玉关不用一丸泥自有长城鸟䑕西剩与故人寻土物腊糟红麴寄駞蹄红麴駞蹄多买黄封作洗泥使君来自陇山西高才得兎人人羡争欲寻踪覔旧蹄陇山附钱穆父原作二首春雪京城一尺泥并鞍还忆蒋征西碧幢红斾出关去一路东风送马蹄不论埃壒与涂泥封印还家日正西岂比元戎碧油下貔貅绕帐马千蹄附秦少游次韵新淬鱼肠玉似泥将军唾手取河西偏裨万户封龙额部曲千金赐褭蹄制诏行闻降紫泥簪花且醉玉东西羌人谁谓多筹策止有黔驴技一蹄表弟程德孺生日仗下千官散紫庭微闻偶语说苏程长身自昔传甥舅寿骨遥知是弟兄曽活万人宁望报祇求五亩却归耕四朝遗老凋零尽鹤髪他年几箇迎七年九月自广陵召还复馆于浴室东堂八年六月乞㑹稽将去汶公乞诗乃复用前韵三首乞郡三章字半斜庙堂传笑眼昏花上人问我迟留意待赐头纲八饼茶浴室汶公乞郡三章头纲八饼梦绕吴山却月廊白梅卢橘觉犹香㑹稽且作须臾意从此归田策最良东南此去几时归倦鸟孤飞岂有期断送一生消底物三年光景六篇诗吴子野将出家赠以扇山枕屏峩峩扇中山絶壁信天剖谁知大圆镜衡霍入户牖得之老月师画者一醉叟常疑若人胸自有云梦薮千巖在掌握用舎弹指久低昻不自知恨寄儿女手短屏虽曲折高枕谢奔走出家非今日法水洗无垢浮游云释峤宴坐柳生肘忘怀紫翠间相首吴子野愼按诸刻本皆以宴坐柳生肘为结句惟施氏原本有忘怀紫翠间二语末句止存相首二字中间与到白三字好事者所补也今仍阙疑以俟考闻潮阳吴子野出家予昔少年日气盖里闾侠自言似剧孟叩门知缓急千金已散尽白首空四壁烈士叹暮年老骥悲伏枥妻孥眞敝屣脱弃何足惜四大犹幻座衣冠矧外物一朝发无上愿老灵山宅世事子如何禅心久空寂世间出世间此道无两得故应入枯藁习气要除拂丈夫生岂易趣舎志匪石当为狮子吼佛法无南北潮阳南北愼按此诗施氏原本不载今从新刻续补上巻因人附编于此附参寥子作麻田老仙心炯炯少有高风慕箕颍枕流潄石三十年眸子了焉神更静忽然枝策海上来至人道妙同尘埃逹官贵侯竞招致徃无所欲谁嫌猜迩来一志从吾党迹与孤云共天壤曹溪有路更攀跻径蹑毘卢高顶上赠王觏何人生得宁馨子今夜初逢掣笔郎莫怪围碁忘𤓰葛已能作赋继灵光愼按本集有元祐癸酉八月二十七日于建隆章凈馆书赠王觏七言絶句一首海上东风犯雪来云云考㑹昌一品集乃李文饶怀京国诗也盖先生偶书李诗以赠觏后人遂讹编集中今巳移置他集互见巻矣此诗必是时所作故从新刻改编于此苏诗补註巻三十六苏诗补註卷三十七钦定四库全书苏诗补註巻三十七翰林院编修查慎行撰古今体诗五十二首东府雨中别子由庭下梧桐树三年三见汝前年适汝隂见汝鸣秋雨去年秋雨时我自广陵归今年中山去白首归无期客去莫叹息主人亦是客对牀定悠悠夜雨空萧瑟起折梧桐枝赠汝千里行归来知健否莫㤀此时情东府中山谢运使仲适座上送王敏仲北使冲风振河朔飞雾失太行相逢不相识下马须睂黄洗眼忽惊笑见此玉节郎喜有贤主人共惜残烛光聚散一梦中人北雁南翔吾生如寄耳送老天一方幸子遇明主陈经入西厢归期不可缓倚相宜在旁谢仲适王敏仲河朔玉节书丹元子所示李太白眞二首天人几何同一沤谪仙非谪乃其逰麾斥八极隘九州化为两鸟鸣相酬一鸣一止三千秋开元有道为少留縻之不可矧肯求两鸟西望太白横峩岷眼髙四海空无人大儿汾阳中令君小儿天台坐忘身平生不识髙将军手汚吾足乃敢瞋作诗一笑君应闻坐忘次韵曾仲钖承议食蜜渍生荔支代北寒虀𢷬韭萍奇苞零落似晨星逢盐久已成枯腊得蜜犹疑是薄刑欲就左慈求拄杖便随李白跨沧溟攀条与立新名字儿女称唿恐不经曾仲钖儿女称唿大行太皇太后髙氏挽辞二首至矣吾三后功髙汉已还复推元祐冠盖得永昭全有作犹非圣无私乃是天侍臣谈道要家法信家传髙太后三后永昭却狄安诸夏先王社稷臣固应祠百世何止活千人定䇿天知我忘家帝念亲万方何以报得疾为勤民先王定策附子由二首内治隆三世尊临极九年神孙克负荷大业付安全有道华夷靖无心怨恶悛和熹盛东汉从此不称贤约已心全小寛民德有余外家恩泽少先后礼容虚原庙因前室中朝避册书功名不胜纪四谥叹犹踈再次韵曾仲钖荔支栁花着水万浮萍荔实周天两嵗星本自玉肌非鹄浴至今丹殻似猩刑侍郎赋咏穷三崃妃子烟尘动四溟莫遣诗人説功过且随香草附骚经丹殻次韵滕大夫三首雪浪石太行西来万马屯势与岱岳争雄尊飞狐上党天下嵴半掩落日先黄昏削成山东二百郡气压代北三家村千峯石巻矗牙帐崩崖凿断开土门朅来城下作飞石一礟惊落天骄魂承平百年烽燧冷此物僵卧枯榆根画师争摹雪浪势天工不见雷斧㾗离堆四面绕江水坐无蜀士谁与论老翁儿戏作飞雨把酒坐看珠跳盆此身自幻孰非梦故国山水聊心存滕大夫雪浪石飞狐上党代北三家村土门礟石附子由次韵谪居杜老尝东屯波涛绕屋知龙尊门前石岸立精铁潮汐洗尽莓苔昏野人相望夹水住扁舟时过江西村窗中缟练舒眼界枕上雷霆惊耳门不堪水怪妄欺客欲借楚些时招魂人生出处固难料流萍着水初无根旌旗旋逐金鼓发蓑笠尚带风雨㾗髙斋雪浪巻苍石北叟未见疑戏论激泉飞水行亦冻穷邉腊雪如翻盆一杯径醉万事足江城气味犹应存附李端叔次韵风波末路方奔屯屹然不动谁如尊岂知胸中皦十日顾盼不接无重昏东观海市俯弱水南登赤壁凌江村斯文未丧天岂逺出没狐䑕徒千门纶巾羽扇晚自得已闻漠北无㳺魂由来妙趣入造化地灵特出云涛根平生到处若再歴隠隠似有屐齿㾗玻瓈镜里万象发金粟堂中千偈论㑹须白玉潄寒水更借落月倾金盆咄嗟菱溪成底物混沌空夸窍凿存附晁无咎次韵居庸灭烽惟留屯时平更觉将军尊铃斋看雪拥衲坐急鼓又报边城昏百壶髙晏梨栗圃千里未尽桑麻村天怜公老无以乐一星飞堕从天门得毋遗履谷城化恐是喫草金华魂不然荆棘霜露底兀尔竒怪来无根女娲𢷬鍊所遗弃奔潨尚有河汉㾗岂其谋国坐不用聊以永日宁复论跳梁不忧牧并塞绥纳可使鱼㳺盆公归廊庙谁得挽此石万古当长存附秦少㳺次韵汉廷公卿如云屯结绶弹冠朝至尊登髙履危足在外神色不变惟伯昏金华掉头不肯住乞身欲老江南村天恩许兼两学士将兵百万守北门居士强名曰天元寤寐山水劳心魂髙斋引泉注奇石迅若飞浪来云根朔南修好八十载兵法虽妙何足论夜阑番汉人马静想见雉堞低金盆报罢五更人吏散坐调一气白元存附张文潜次韵中山士马如云屯号令惟觉将军尊熊旂犀甲罗左右金钲鸣鼓喧朝昏少年畎畞老为将谁能复记躬耕村东坡先生事业异道峻不得安修门眼前富贵念不起惟有山林劳梦魂榛中竒石安至此坐䝉湔洗见本根奔流骤浪势万里至画乃扫笔墨㾗黄牛三崃固细事赤壁长江何足论能令万古蛟蜃怪么么入此玻璃盆扁舟独往则不可平生致君言具存同前我顷三章乞越州欲寻万壑看交流且凭造物开山骨已见天吴出浪头履道凿池虽可致玉川巻地若为收洛阳泉石今谁主莫学痴人李与牛附李端叔次韵平生所愿识荆州别乗还容接胜流异石崩腾惊海面新诗清絶似槎头常嗟盛世千年隔谁谓余光一旦收便觉诗源得三昧目中无复有全牛沈香石壁立孤峰倚砚长共疑沈水得顽苍欲随楚客纫兰佩谁信吴儿是木肠山下曾逢化松石玉中还有辟邪香早知百和俱灰烬未信人言弱胜刚附李端叔次韵海南枯朽揷天长嵗久峰峦带藓苍变化那知斵山骨仪刑兀自在人肠几因晓日疑销蜡试沃淸泉觉弄香遮莫轻珉㤀什袭须防偷眼误摧刚石芝予尝梦食石芝作诗记之今乃眞得石芝于海上子由和前诗见寄予顷在京师有凿井得如小儿手以献者臂指皆具肤理若生予闻之隐者此肉芝也与子由烹而食之追记其事复次前韵土中一掌婴儿新爪指良是肌骨匀见之怖走谁敢食天赐尔我不及賔旌阳逺㳺同一许长史玉斧皆门户我家韦布三百年秖有隂功不知数跪陈八簋加六瑚化人视之眞块苏肉芝烹熟石芝老笑唾熊掌嚬雕胡老蚕作茧何时説梦想至今空激烈古来大药不可求眞契当如磁石铁石芝肉芝鹤叹园中有鹤驯可唿我欲唿之立坐隅鹤有难色侧睨予岂欲臆对如鵩乎我生如寄良畸孤三尺长胫阁瘦躯俛啄少许便有余何至以身为子娱驱之上堂立斯须投以饼饵视若无戞然长鸣乃下趋难进易退我不如送曾仲钖通判如京师边城岁暮多风雪强压春醪与君别玉帐夜谈霜月苦铁骑晓出河氷裂断蓬飞叶卷黄沙秖有千林䰒松花应为王孙朝上国珠幢玉节与排衙左援公孝右孟博我居其间啸且诺仆夫为我催归来要与北海春水争先回玉帐和钱穆父送别并求顿递酒聨镳接武两长身鹓鹭行中笑语亲九子羡君门户壮八州怜我往来频伫闻东府开宾阁便乞西湖洗塞尘更向青齐覔消息要知从事是何人顿递酒八州刘丑厮诗刘生望都民病羸寄空窰有子曰丑厮十二行操瓢墦间得余粒雪中拾堕樵饥饱共生死水火同焚漂病翁恃一褐度此积雪宵哀哉二暴客掣去如饥鸮翁既死于寒客亦易此龆崎岖走亭长不惮雪径遥我仇祝与苑物色同遮邀行路为出涕二客竟就枭譊譊诉我庭慷慨惊吾寮曰此可名寄追配郴之荛恨我非栁子撃节为尔謡官赐二万钱无家可归娇为媾他日妇婉然初垂髫洗沐作小史裹头束其腰笔砚耕学苑弓矛战天骄壮大随尔好忠孝福可徼相国有折脇封侯或吹箫人事岂易料勿轻此僬侥望都譊譊郴之荛题毛女眞雾鬓风鬟木叶衣山川良是昔人非秖应闲过商颜老独自吹箫月下归毛女商颜老寄馏合刷缾与子由老人心事日摧頽宿火通红手自培小甑短缾良具足穉儿娇女共燔煨寄君东阁闲烝栗知我空堂坐画灰约束家僮好收拾故山梨枣待归来烝栗画灰次韵子由淸汶老龙珠丹天公不解防痴龙玉函寳方出龙宫雷霆下索无处避逃入先生衣袂中先生不作金椎袖玩世徜徉隐屠酒夜光明月空自投一锻何劳纬萧手黄门寡好心易足荆棘不生梨枣熟𤣥珠白璧两无求无数金丹来入腹区区分别笑乐天那知空门不是仙淸汶老玉函寳方龙宫金椎袖荆棘梨枣无胫次韵子由书淸汶老所传秦湘二女圗春风消氷失瑶玉我本无身安有触羊生得妇如得风握手一笑未为辱先生室中无天逰珮环何处鸣风瓯随魔未必皆魔女但与分灯遣归去胡为写眞传世人更要维摩一转语丹元茅茨秖三间太极老人时往还检㸃凡心早除拂方平神鞭常使物无身有触魔女分灯紫团参寄王定国谽谺土门口突兀太行顶岂惟团紫云实自俯倒景刚风被草木眞气入苕颖旧闻人衔芝生此羊肠岭纎㩥虎豹鬛蹙缩龙蛇瘿蚕头试小嚼龟息变方骋矧予明眞子巳造浮玉境清宵月挂户半夜珠落井灰心宁复然汗喘久已静东坡犹故目北药致遗秉欲持三桠根往侑九转鼎为予置齿颊岂不贤酒茗紫团参土门口羊肠岭次韵刘焘抚勾蜜渍荔支时新满座闻名字别久何人记色香叶似杨梅烝雾雨花如卢橘傲风霜每怜莼菜下盐豉肯与葡萄压酒浆回首惊尘巻飞雪诗情眞合与君尝刘焘抚勾时新闻名花叶立春日小集戯李端叔白髪已十载青春无一堪不惊新歳换聊与故人谈牛健民声喜鸦娇雪意酣霏微不到地和暖要宜蚕嵗月斜川似风流曲水慙行吟老燕代坐睡梦江潭丞掾颇哀援歌唿谁怕参衰怀久灰藁习气尚馋贪白啖本河朔红消眞劒南辛盘得靑韭腊酒是黄甘归卧灯残帐醒闻叶打庵须烦李居士重説后三三李端叔丞掾哀援后三三次韵曾仲钖元日见寄萧索东风两鬓华年年幡胜翦宫花愁闻塞曲吹芦管喜见春盘得蓼芽吾国旧供云泽米君家新致雪坑茶燕南异事眞堪纪三寸黄甘擘永嘉春盘曾坑三寸黄甘子由生日以檀香观音像及新合印香银篆盘为寿一首旃檀婆律海中芬西山老脐柏所薰香螺脱黡来相羣能结缥缈风中云一灯如萤起微焚何时度尽缪篆纹缭绕无穷合复分绵绵浮空散氤氲东坡持是寿卯君君少与我师皇坟旁资老聃释迦文共厄中年㸃蝇蚊晩遇斯须何足云君方论道承华勋我亦旗鼓严中军国恩未报敢不勤但愿不为世所醺尔来白髪不可耘问君何时返乡枌收拾散亡理放纷此心实与香俱焄闻思大士应已闻子由生日㫋檀婆律香螺脱黡皇坟蝇蚊附子由次韵日月中人照与芬心虚虑尽气则薫彤霞㸃空来羣羣精诚上彻天无云寸田幽阙煗不焚𦕈眎中外绛锦纹冥然物我无复分不出不入常氤氲道师东西指示君乗此飞仙勿留坟茅山隐居有遗文世人心动随䖟蚊不信成功如所云蚤夜賔饯同华勋尔来仅能破魔军我经生日当益勤公禀正气饮不醺梨枣未实要耡耘日云暮矣收桑枌西还闭门止纷纷忧愁眞能散凄焄万事过耳今不闻次韵李端叔送保倅翟安常赴阙兼寄子由中山保塞两穷边卧治雍容已百年顾我迂愚分竹使与君谈笑用蒲鞭松荒三径思元亮草合平池忆惠连白髪归心凭説与古来谁似两䟽贤翟安常保塞中山松醪寄雄州守王引进郁郁苍髯千岁姿肯来杯酒作儿嬉流芳不待龟巢叶扫白聊烦鹤踏枝醉里便成歌雪舞醒时与作啸风辞马军走送非无意玉帐人闲合有诗中山松醪雄州王引进次韵李端叔谢送牛戬鸳鸯竹石图闻君谈西戎废食忘早晚王师本不陈贼垒何足刬守边在得士此语要而简知君论将口似予识画眼笑指尘壁间此是老牛戬平生师卫玠非意尝理遣愬君定何人未用市朝显置之勿复道世俗固多舛归去亦何须单车度殽渑如虫得羽毛已脱安用茧家书空万轴凉暴困舒巻念当扫长物闭息黙自煖此画聊付君幽处得小展新诗勿纵笔羣吠惊邑犬时来未可知妙斵待轮扁牛戬次韵聪上人见寄前身本同社宿业独临边一悟镜空老始知圆泽贤归心忘犊佩生术寄羊鞭不似欧阳子空留六一泉聪上人次韵王雄州还朝留别老李威名八十年壁间精悍见遗颜自闻出守风流似稍觉承平气象还但遣诗人歌杕杜不妨侍女唱阳闗内朝接武知何日白髪羞归供奉班老李内朝三月二十日多叶杏盛开零露泫月蕋温风散晴葩春工了不睡连夜开此花芳心谁翦刻天质自清华恼客香有无弄粧影横斜中山古战国杀气浮髙牙丛台余袨服易水雄悲笳自从此花开玉肌洗尘沙坐令㳺侠窟化作温柔家我老念江海不饮空咨嗟刘郎归何日红桃烁残霞明年花开时举酒望三巴多叶杏翦刻三月二十日开园三首雪髯霜鬓语伧狞淡荡园林取次行要识将军不凡意从来秖啜小人羮西园牡籥夜沈沈尚有㳺人卧栁隂鹤睡觉时风露下落花飞絮满衣襟郁郁苍髯眞道友丝丝红蕚是乡人何时翠竹江村路送我柴门月色新次韵王雄州送侍其泾州威声又数中兴年二虏行当一矢聨闻道名城得眞将故应惊羽落空弦追锋归去雄三卫授钺重来定十连别酒回头便陈迹号呶端合发初筵侍其泾州三卫初贬英州赠马梦得万古仇池穴归心负雪堂殷勤竹里梦犹自数山王贬英州愼按此诗施氏原本在遗诗巻中今据时地移编于此临城道中作予初赴中山连日风埃未尝了了见太行也今将适岭表颇以是为恨过临城内丘天气忽清彻西望太行草木可数冈峦北走崖谷秀杰忽悟叹曰吾南迁其速返乎退之衡山之祥也书以付迈使志之逐客何人着眼看太行千里送征鞍未应愚谷能留栁可独衡山解识韩临城内丘太行愚谷过汤隂市得豌豆大麦粥示三儿子朔野方赤地河壖但黄尘秋霖暗豆荚夏旱臞麦人逆旅唱晨粥行庖得时珍青斑照匕箸脆响鸣牙龈玉食谢故吏风餐便逐臣漂零竟何适浩荡寄此身争劝加餐食实无负吏民何当万里客归及三年新汤隂豌豆被命南迁途中寄定武同僚人事千头及万头得时何喜失时忧只知紫绶三公贵不觉黄粱一梦㳺适见恩纶临定武忽遭分职赴英州南行若到江干侧休宿浔阳旧酒楼愼按此诗施氏原本不载新刻在续补下巻今据题移编于此子由新修汝州龙兴寺吴画壁丹青久衰工不艺人物尤难到今世每摹市井作公卿画手悬知是徒𨽻吴生已与不传死那复典刑留近嵗人间几处变西方尽作波涛翻海势细观手面分转侧妙筭毫釐得天契始知眞放本精微不比狂花生客慧似闻遗墨留汝海古壁蜗涎可垂涕力捐金帛扶栋宇错落浮云巻新霁使君坐啸清梦余几叠衣纹数衿袂他年弔古知有人姓名聊记东坡弟龙兴画壁狂花汝海过高邮寄孙君孚过淮风气清一洗尘埃容水木渐幽茂菰蒲杂游龙可怜夜合花靑枝散红茸羙人游不归一笑谁当供故园在何处已偃手种松我行忽失路归梦山千重闻君有负郭二顷收横纵巻野毕秋获殷牀闻夜舂乐哉何所忧社酒粥面醲宦游岂不好毋令到千钟高邮孙君孚夜合花仆所至未尝出游过长芦闻复禅师病甚不可不一问既见则有间矣明日阻风复留见之作三絶句呈闻复并请转呈参寥子各赋数首亦知壶子不死敢问老聃所游瑟瑟寒松露骨耽耽老虎埀头长芦闻复莫言西蜀万里且到南华一游扶病江边送客杖挐浦口回头南华老去此生一诀兴来明日重㳺卧闻三老白事半夜南风打头打头风六月七日泊金陵阻风得钟山泉公书寄诗为谢今日江头天色恶礟车云起风欲作独望钟山唤寳公林间白塔如孤鹤宝公骨冷唤不闻却有老泉来唤人电眸虎齿霹雳舌爲予吹散千峯雪南行万里亦何事一酌曹溪知水味他年若画蒋山图爲作泉公唤居士泉公礟车云宝公白塔虎齿曹溪赠清凉寺和长老代北初辞没马尘江南来见卧云人问禅不契前三语施佛空留丈六身老去山林徒梦想雨余钟鼓更淸新㑹须一洗黄茅瘴未用深藏白㲲巾淸凉寺和长老施佛予前后守倅余杭凡五年夏秋之间蒸热不可过独中和堂东南颊下瞰海门洞视万里三伏常萧然也绍圣元年六月舟行赴岭外热甚忽忆此处而作是诗忠孝王家千柱宫东坡作吏五年中中和堂上东南颊独有人间万里风中和堂慈湖夹阻风五首捍索桅竿立啸空篙师酣寝浪花中故应菅蒯知心腹弱缆能争万里风慈湖夹此生归路转茫然无数靑山水拍天犹有小船来卖饼喜闻墟落在山前我行都是退之诗眞有人家水半扉千顷桑麻在船底空余石发挂鱼衣石髪日轮亭午汗珠融谁识南讹长养功暴雨过云聊一快未妨明月却当空南讹卧看落月横千丈起唤清风得半帆且并水村欹侧过人间何处不巉巖苏诗补註巻三十七苏诗补註卷三十八钦定四库全书苏诗补註巻三十八翰林院编修查愼行撰古今体诗四十四首过庐山下予过庐山下云物腾涌黙有祷焉未午衆峰凛然故作是诗乱云欲霾山势与飘风南羣隮相应和勇往争骖驔可怜荟蔚中时出紫翠岚雁没失东岭龙腾见西龛一时供坐笑百态变立谈暴雨破坱圠淸飇扫浑酣廓然归何处陋矣安足戡亭亭紫霄峰窈窈白石庵五老数松雪双溪落天潭虽云黙祷应顾有移文慙白石庵壶中九华诗湖口人李正臣蓄异石九峰玲珑宛转若窗櫺然予欲以百金买之与仇池石为偶方南迁未暇也名之曰壶中九华且以诗纪之淸溪电转失云峰梦里犹惊翠扫空五岭莫愁千嶂外九华今在一壶中天池水落层层见玉女窗虚处处通念我仇池太孤絶百金归买碧玲珑湖口李正臣异石五岭九华仇池石南康望湖亭八月渡长湖萧条万象疎秋风片帆急暮霭一山孤许国心犹在康时术已虚岷峨家万里投老得归无望湖亭八月渡湖愼按南宋人周煇淸波杂志云绍兴辛酉煇侍随之鄱阳小泊沙际步至山椒一寺轩名重湖梁间一木牌乃苏内翰留题八月渡重湖云据此则望湖亭当作重湖亭又按施氏原本不载今从新刻续补下巻据时地移编于南迁巻中江西一首江西山水眞吾邦白沙翠竹石底江舟行十里磨九泷篙声荦确相舂撞醉卧欲醒闻淙淙直欲一口吸老龎何人得儁窥鱼矼举义絶呌尺鲤双江西附子由次韵许君马老共一邦西山断处流蜀江谁令千载重渡泷滩头旧寺晨钟撞乱流赤脚记淙淙道俗自谓丹霞龎便令筑室修畦矼往还二老笻一双秧马歌过庐陵见宣德郎致仕曾君安止出所作禾谱文既温雅事亦详实惜其有所缺不谱农器也予昔逰武昌见农夫皆骑秧马以榆枣为腹欲其滑以楸桐为背欲其轻腹如小舟昂其首尾背如覆瓦以便两髀雀跃于泥中系束藁其首以缚秧日行千畦较之伛偻而作者劳佚相絶矣史记禹乘四载泥行乘橇解者曰橇形如箕擿行泥上岂秧马之类乎作秧马歌一首附于禾谱之末云春云蒙蒙雨凄凄春秧欲老翠剡齐嗟我妇子行水泥朝分一壠暮千畦腰如箜篌首啄鸡筋烦骨殆声酸嘶我有桐马手自提头尻轩昂腹脇低背如覆瓦去角圭以我两足为四蹄耸踊滑汰如凫鹥纎纎束藁亦可赍何用繁缨与月题却从畦东走畦西山城欲闭闻鼓鼙忽作的卢跃檀溪归来挂壁从髙栖了无刍秣饥不啼少壮骑汝逮老黧何曾蹶轶防顚隮锦韀公子朝金闺笑我一生蹋牛犂不知自有木駃騠曾安止禾谱滑汰繁缨八月七日初入贑过惶恐滩七千里外二毛人十八滩头一叶身山忆喜欢劳逺梦地名惶恐泣孤臣长风送客添帆腹积雨浮舟减石鳞便合与官充水手此生何止略知津十八滩惶恐郁孤台八境见图画鬰孤如旧游山为翠浪涌水作玉虹流日丽崆峒晓风酣章贡秋丹靑未变叶鳞甲欲生洲岚气昏城树滩声入市楼烟云侵岭路草木半炎州故国千峰外髙台十日留他年三宿处凖拟系归舟郁孤台八境崆峒章贡㢘泉水性故自清不淸或挠之君看此㢘泉五色烂摩尼廉者谓我㢘我以此名为有㢘则有贪有慧则有痴谁为栁宗元孰是吴隠之渔父足岂洁许由耳何缁纷然立名字此水了不知毁誉有时尽不知无尽时朅来㢘泉上捋须看鬓眉好在水中人到处相娱嬉㢘泉尘外亭楚山澹无尘贑水淸可厉散策尘外逰麾手谢此世山髙惜人力十步辄一憩却立浮云端俯视万井丽幽人宴坐处龙虎为斩薙马驹独何疑岂堕山鬼计夜垣非助我谬敬欲其逝戏留一转语千载起攘袂尘外亭马驹天竺寺予年十二先君自䖍州归为予言近城山中天竺寺有乐天亲书诗云一山门作两山门两寺原从一寺分东涧水流西涧水南山云起北山云前台花发后台见上界钟淸下界闻遥想吾师行道处天香桂子落纷纷笔势奇逸墨迹如新今四十七年予来访之则诗已亡有刻石存耳感涕不已而作是诗香山居士留遗迹天竺禅师有故家空咏连珠吟疉璧已亡飞鸟失惊蛇林深野桂寒无子雨浥山姜病有花四十七年眞一梦天涯流落泪横斜天竺禅师连珠过大庾岭一念失垢污身心洞淸浄浩然天地间惟我独也正今日岭上行身世永相㤀仙人拊我顶结髪受长生宿建封寺晓登尽善亭望韶石三首双阙浮光照短亭至今猿鸟歗靑荧君王自此西廵狩再使鱼龙舞洞庭建封寺双阙舞洞庭蜀人文赋楚人辞尧在崇山舜九疑圣主若非眞得道南来万里亦何为崇山九疑岭海东南月窟西功成天已钖𤣥圭此方定是神仙宅禹亦东来隐㑹稽月窟西㑹稽月华寺天公胡为不自怜结土融石为铜山万人探斵富媪泣祇有金帛资豪姦脱身献佛意可料一瓦坐待千金还月华三火岂天意至今苃舎依榛菅僧言此地本龙象兴废反掌曾何艰髙巖夜吐金碧气晓得异石青斓斑坑流窟发钱涌地莫施百镒朝千锾此山出宝以自贼地脉巳断天应悭我愿铜山化南亩烂漫黍麦苏惸鳏道人修道要底物破铛煮饭茅三间月华寺岑水塲铜山金碧气南华寺云何见祖师要识本来面亭亭塔中人问我何所见可怜明上座万法了一电饮水既自知指月无复眩我本修行人三世积精鍊中间一念失受此百年谴抠衣礼眞相感动泪雨霰借师钖端泉洗我绮语砚南华寺明上座饮水眞相钖端泉碧落洞槎牙乱峯合晃荡絶壁横遥知紫翠间古来仙释并阳崖射朝日髙处连玉京阴谷叩白月梦中逰化城果然石门开中有银河倾幽龛入窈窕别戸穿虚明泉流下珠琲乳湔交缦缨我行畏人知恐为仙者迎小语辄响答空山自雷惊䇿杖归去来治具烦方平碧落洞石门开白云惊附程正辅次韵粤从渡岭来日见乱山横触目皆荒凉宁复乐事并谁谓乱山间仙境通玉京奇怪如雁荡清虚胜赤城嵌髙幽且深层曲无欹倾巨室万仞髙天造妙难明悬崖攒滴乳涧水清濯缨我来洞门开山意如相迎熟视石壁字神清喜忽惊回思紫阳山追随许宣平何公桥天壤之间水居其多人之往来如鹈在河顺水而行云驰鸟疾维水之利千里咫尺乱流而涉过膝则止维水之害咫尺千里沔彼滥觞蛙跳鯈㳺溢而怀山神禹所忧岂无一木支此大坏舞于盘涡氷折雷解坐使此邦画为两州鸡犬相闻胡越莫救允毅何公甚勇于仁始作石梁其艰其勤将作复止更此百难公心如铁非石则坚公以身先民以悦使老壮负石如负其子疏为玉虹隠为金隄直栏横槛百贾所栖我来与公同载而出讙唿塡道抱其马足我叹而言视此滔滔未见刚者孰为此桥愿公千嵗与桥夀考持节复来以慰父老如朱仲卿食于桐乡我作铭诗子孙不㤀何公桥莫救金隄愼按施氏原本何公桥诗编碧落洞之后此必绍圣初作容斋以为建中靖国元年作恐未足据新刻本载续补巻末今改正以存施本之旧又按广东旧志云何公桥熙宁间建郡守何智甫志以为何智茂当以容斋三笔为正峡山寺天开清逺崃地转凝碧湾我行无迟速摄衣步孱颜山僧本幽独乞食况未还云碓水自舂松门风为闗石泉解娱客琴筑鸣空山佳人剑翁孙㳺戏暂人间忽忆啸云侣赋诗留玉环林深不可见雾雨霾髻鬟崃山寺清逺峡凝碧湾赋诗留环散郎亭法花下有散郎亭老树荒崖如有情欢戚已随时事去壁间只有古人名柏家渡柏家渡西日欲落青山上下猿鸟乐欲因新月望吴云遥看北斗挂南岳一梦愔愔四十秋古人不死终未休草舎萧条谁与语香风吹过白苹洲愼按以上二诗施氏原本俱不载据外集载南迁巻中今从续补上下巻移编清逺舟中寄耘老小寒初度梅花岭万壑千巖背人境淸逺聊为泛宅行一梦分明堕乡井觉来满眼是湖山鸭绿波摇凤凰影海陵居士无云梯嵗晚结庐颍水湄山腰自悬苍玉珮野马不受黄金覊门前车盖猎猎走笑倚清流数鬓丝汀洲相见春风起白苹吹花散烟水万里飘蓬未得归目断沧浪泪如洗北雁南来遗素书苦言大浸没我庐清斋十日不然鼎曲突往往巢龟鱼今年玉粒贱如水靑铜欲买囊已虚人生百年如寄耳七十朱颜能有几有子休论贤与愚倪生枉欲带经锄天南看取东坡叟可是平生废读书愼按贾耘老吴兴人初无结庐颍水之事苕溪渔隠谓耘老有水阁于苕溪之上吴兴掌故集云贾收所居名浮晖阁人因称为浮晖老人亦未尝有海陵居士之称此诗施氏原本不载新刻载续补上巻今因地附编舟行至淸逺县见顾秀才极谈惠州风物之羙到处聚观香案吏此邦宜着玉堂仙江云漠漠桂花湿梅雨翛翛荔子然闻道黄柑常抵鹊不容朱橘更论钱恰从神武来𢎞景便向罗浮觅稚川清逺县惠州罗浮觅稚川广州蒲涧寺不用山僧导我前自寻云外出山泉千章古木临无地百尺飞涛泻漏天昔日菖蒲方士宅后来薝卜祖师禅而今只有花含笑笑道秦皇欲学仙广州蒲涧寺漏天菖蒲方士宅祖师禅赠蒲涧信长老优钵昙花岂有花问师此曲唱谁家已从子羙得桃竹不向安期觅枣𤓰燕坐林间时有虎髙眠粥后不闻鸦胜㳺自古兼支许为采松肪寄一车优钵昙发广州朝市日已逺此身良自如三杯软饱后一枕黑甜余蒲涧疎钟外黄湾落木初天涯未觉逺处处各樵渔浴日亭剑气峥嵘夜揷天瑞光明灭到黄湾坐看旸谷浮金晕遥想钱塘涌雪山已觉沧凉苏病骨更烦沆洗衰颜忽惊鸟动行人起飞上千峰紫翠间浴日亭南海庙附刘克庄追和浴日亭韵亭旁乔木拂云天亭下髙桅泊晚湾白是张骞曽泛水青疑徐福所求山羊城隔雾愁回首鲸浸收风喜见颜却笑金乌并玉兎辛勤出没雪涛间㳺罗浮山一首示儿子过人间有此白玉京罗浮见日鸡一鸣南楼未必齐日观郁仪自欲朝朱明东坡之师抱朴老眞契久巳交前生玉堂金马久流落寸田尺宅今谁耕道华亦尝啖一枣契虚真欲仇三彭铁桥石柱连空横杖藜欲趁飞猱轻云溪夜逢瘖虎伏斗坛昼出铜龙狞小儿少年有奇志中宵起坐存黄庭近者戏作凌云赋笔势彷彿离骚经负书从我盍归去羣仙正草新宫铭汝应奴𨽻蔡少霞我亦季孟山𤣥卿还须略报老同叔赢粮万里寻初平罗浮郁仪朝朱明石楼朱明冲虚观道华铁桥瘖虎斗坛新宫铭蔡少霞附子由次韵客迷堕涧逢玉京云行夭乔风号鸣暗中过尽石髓滑惊喜观阙朝霞眀东坡南去类此客挤者力尽非求生偶然濒海少氛气复有福地容躬耕诸侯厯聘谢鲁叟茅檐宴坐师老彭天枢旋结日珠重人寰下视鸿毛轻俗缘渐觉氷雪解元气乍复蛟虬狞逺逰脱屣入盖竹初怪长史留家庭后来玉斧小儿子亦入眞诰参仙经试令子弟学诸许还家不用剑阁铭洞天闻亦有圗籍但恐未免如公卿此心愿与世无事不愿与世平不平十月二日初到惠州彷彿曾逰岂梦中欣然鸡犬识新丰吏民惊怪坐何事父老相擕迎此翁苏武岂知还漠北管宁自欲老辽东岭南万戸皆春色㑹有幽人客寓公附唐庚闻东坡先生贬惠州作元气脱形数运动天地内东坡未离人岂比元气大天地不能容伸舒輙有碍低头不能仰闭口焉敢咳东坡坦率老局促应难耐何当与道俱逍遥天地外寓居合江楼海山葱昽气佳哉二江合处朱楼开蓬莱方丈应不逺肯为苏子浮江来江风初凉睡正羙楼上啼鸦唿我起我今身世两相违西流白日东流水楼中老人日清新天上岂有痴仙人三山咫尺不归去一杯付与罗浮春合江楼惠州灵惠院壁间画一仰面向天醉僧云是蜀僧𨼆峦所作题诗于其下直视无前气吐虹五湖三岛在胸中相逢莫怪不相揖只见山僧不见公愼按此诗题一本云题灵峰寺壁施氏原本不载今从新刻续补下巻因地移编白水山佛迹巖何人守蓬莱夜半失左股浮山若鹏蹲忽展垂天羽根株互连络崖峤争吞吐神工自炉鞲融液相缀补至今余隙罅流出千斛乳方其欲合时天匠麾月斧帝觞分余沥山骨醉后土峰峦尚开阖涧谷犹唿舞海风吹未凝古佛来布武当时汪㒺氏投足不盖拇青莲虽不见千古落花雨双溪滙九折万马腾一鼓奔雷溅玉雪潭洞开水府潜鳞有饥蛟掉尾取渴虎我来方醉后濯足聊戱侮回风巻飞雹掠面过强弩山灵莫恶剧微命安足赌此山吾欲老愼勿厌求取谿流变春酒与我相賔主当连靑竹竿下灌黄精圃佛迹巖蓬莱余沥双溪潜鳞黄精咏汤泉积水焚大槐蓄油灾武库惊然丞相井疑浣将军布自怜耳目隘未测隂阳故郁攸火山烈觱沸汤泉注岂惟渴兽骇坐使痴儿怖安能长鱼鼈仅可燖狐兎山中惟木客户外时芒屦虽无倾城浴幸免亡国汚汤泉自笑一首子石如琢玉逺烟眞削黳入我病风手𤣥云渰萋萋是中有何好而我喜欲迷既似蜡屐阮又如鍜栁嵇醉笔得天全宛宛天投蜺多谢中书君伴我此幽栖无题六秩行当启区中缘更疎不贪为我寳安步当君车故国多乔木先人有敝庐誓将闲散好不着一行书愼按先生南迁时年五十九故此诗首句云六秩行当启施氏原本不载今从续补下巻移编朝云诗世谓乐天有粥骆马放杨栁枝词嘉其主老病不忍去也然梦得有诗云春尽絮飞留不得随风好去落谁家乐天亦云病与乐天相伴住春随樊子一时归则是樊素竟去也予家有数妾四五年相继辞去独朝云者随予南迁因读乐天集戱作此诗朝云姓王氏钱唐人尝有子曰干儿末期而夭云不似杨枝别乐天恰如通徳伴伶𤣥阿奴络秀不同老天女维摩总解禅经巻药炉新活计舞衫歌扇旧因缘丹成逐我三山去不作巫阳云雨仙舞衫歌扇巫阳云雨仙寄虎儿独倚桄榔树闲挑毕拨根谋生看拙否送老此蛮村桄榔毕拨十一月二十六日松风亭下梅花盛开春风岭上淮南村昔年梅花曾断魂岂知流落复相见蛮风蜑雨愁黄昏长条半落荔支浦卧树独秀桄榔园岂惟幽光留夜色直恐冷艳排冬温松风亭下荆棘里两株玉蕋眀朝暾海南仙云娇堕砌月下缟衣来扣门酒醒梦觉起绕树妙意有在终无言先生独饮勿叹息幸有落月窥淸尊松风亭春风岭玉蕋附晁无咎次韵霜晴十月玉溪村见梅早开客迷魂山阿若有人含睇跂望不到烟霄昏东南野寺通两径上下竹篱开一园落身麴糵盆盎里晨坐对花无酒温归来山月照玉蕋一杯竟卧东方暾罗浮幽梦入仙窟有屦亦满先生门欣然得句荔支浦妙絶不似人间言诗成莫叹形对影尚可邀月成三尊再用前韵罗浮山下梅花村玉雪为骨氷为魂纷纷初疑月挂树耿耿独与参横昏先生索居江海上悄如病鹤栖荒园天香国艳肯相顾知我酒熟诗清温蓬莱宫中花鸟使緑衣倒挂扶桑暾抱丛窥我方醉卧故遣啄木先敲门麻姑过君急扫洒鸟能歌舞花能言酒醒人散山寂寂惟有落蕋黏空尊梅花村参横昏附晁无咎再次韵幽闲合出昭君村芳洁恐是三闾魂无人岭上更儇好不与俗花名合昏苍官森出劒珮列甲夫宻裹旗枪园数株凌水欲仙去一笑向人如玉温火维草木百名字十月不冷常炎暾同心紫蒂宜上苑啄人虎豹如司门借令驿使能逺致要比桃李终无言岂惟千里共明月亦可千里同芳尊新酿桂酒捣香筛辣入瓶盆盎盎春溪带雨浑收拾小山藏社罋招唿眀月到芳尊酒材已遣门生致菜把仍叨地主恩烂煮葵羮斟桂醑风流可惜在蛮村捣筛瓶盆小山明月社罋惠守詹君见和复次韵已破谁能惜甑盆頽然醉里得全浑欲求公瑾一仓米试满庄生五石尊三杯夘困㤀家事万户春浓感国恩刺史不须要半道篮舆未暇走山村詹守花落复次前韵玉妃谪堕烟雨村先生作诗与招魂人间草木非我对奔月偶桂成幽昏闇香入户寻短梦青子缀枝留小园披衣连夜唤客饮雪肤满地聊相温松明照坐愁不睡井华入腹清而暾先生来年六十化道眼巳入不二门多情好事余习气惜花未忍都无言留连一物吾过矣笑领百罚空罍尊偶桂松眀附晁无咎次韵梅花落尽上饶村肠断子规啼月魂慰人独有白玉蕋不到窗前只醉昏坐罏环罋不举首浮花浪蕋空满园海山有客心似水挥麈自散炎洲温松风亭下亦如梦不见枝雪流初暾孙登一絃百韵足有山便足同苏门似闻对客但长啸独为此花终日言一篇尚可三致意听人酌去如衢尊江郊惠州归善县治之北数步抵江少西有盘石小潭可以垂钓作江郊诗云江郊葱昽云水蒨绚碕岸斗入洄潭轮转先生悦之布席闲燕初日下照潜鳞俯见意钓㤀鱼乐此竿线优哉悠哉玩物之变归善县玩物之变詹守擕酒见过用前韵作诗聊复和之箕踞狂歌老瓦盆燎毛燔肉似羌浑传唿草市来擕客洒扫渔矶共置尊山下黄童争看舞江干白骨已衔恩孤云落日西南望长羡归鸦自识村苏诗补註巻三十八苏诗补註卷三十九钦定四库全书苏诗补註巻三十九翰林院编修查慎行撰古今体诗七十四首寄邓道士罗浮山有野人相传葛稚川之𨽻也邓道士守安山中有道者也尝于菴前见其足迹长二尺许绍圣二年正月二日予偶读韦苏州寄全椒山中道士诗云今朝郡斋冷忽念山中客涧底束荆薪归来煮白石遥持一樽酒远慰风雨夕落叶满空山何处寻行迹乃以酒一壶依苏州韵作诗寄之一杯罗浮春远饷采薇客遥知独酌罢醉卧松下石幽人不可见清啸闻月夕聊戱菴中人空飞本无迹邓守安上元夜前年侍玉辇端门万枝灯璧月挂罘罳珠星缀觚稜去年中山府老病亦宵兴牙旗穿夜市铁马响春氷今年江海上云房寄山僧亦复举膏火松间见层层散策桄榔林林疎月鬅鬙使君置酒罢箫鼓转松陵狂生来索酒一举辄数升浩歌出门去我亦归瞢腾侍玉辇附子由次韵谁怜东坡老独看南海灯故人隠山麓燕坐销牀稜人生大运中往返成废兴炎起爨下薪冻合瓶中氷赖有不变处寂如方定僧建城亦巖邑灯火髙下层头陀旧所识天寒髪鬅鬙问我何时来嗟哉谷为陵幸此米方贱日食聊一升夜行随衆乐餔糟共腾腾正月二十四日与儿子过赖仙芝王原秀才僧昙颖行全道士何宗一同游罗浮道院及栖禅精舍过作诗和其韵寄迈迨一首㫁桥寻胜践脱屦欣小揭瘴花已繁红官栁尤疎细斜川二三子悼叹吾年逝凄凉罗浮馆风壁頽雨砌黄冠常苦饥迎客羞破袂仙山在何许归鹤时堕毳﨑岖食松黄欲救齿髪弊坐令禅客笑一梦等千嵗栖禅晚置酒蛮果粲蕉荔斋厨釜无羮野饷篮有蕙嬉游趁时节俯仰了此世犹当洗业障更作临水禊寄书阳羡儿并语长头弟门户各努力先期毕租税赖仙芝王原正月二十六日偶与数客野步嘉祐僧舍东南野人家杂花盛开扣门求观主人林氏媪出应白发青帬少寡独居三十年矣感叹之余作诗记之缥蒂缃枝出绛房緑隂青子送春忙涓涓泣露紫含笑熖熖烧空红佛桑落日孤烟知客恨短篱破屋为谁香主人白发青帬袂子美诗中黄四娘嘉祐僧舍紫含笑红佛桑龙尾石研寄犹子逺皎皎穿云月青青出水荷文章工㸃忠义老研磨伟节何须怒寛饶要少和吾衰安用此寄与小东坡㸃赠王子直秀才万里云山一破裘杖端闲挂百钱游五车书已留儿读二顷田应为鹤谋水底笙歌蛙两部山中奴婢橘千头幅巾我欲相随去海上何人识故侯王子直惠州近城小山类蜀道春与进士许毅野步㑹意处饮之且醉作诗以记适参寥专使欲归使持此以示西湖之上诸友庶使知予未尝一日忘湖山也夕阳飞絮乱平芜万里春前一酒壶铁化双鱼沈远素剑分二岭隔中区花曾识面香仍好鸟不知名声自唿梦想平生消未尽满林烟月到西湖铁化双鱼慎按此诗施氏原本失载新刻本载续补下巻今考据时地移编于此真一酒米麦水三一而已此东坡先生真一酒也拨雪披云得乳泓蜜蜂又欲醉先生稻垂麦仰隂阳足器洁泉新表里清晓日着颜红有晕春风入髓散无声人间真一东坡老与作青州从事名真一酒稻麦隂阳游博罗香积寺寺去县七里三山犬牙夹道皆美田麦禾甚茂寺下溪水可作碓磨若筑塘百步闸而落之可转两轮举四杵也以属县令林抃使督成之二年流落鼃鱼乡朝来喜见麦吐芒东风摇波舞净緑初日泫露酣娇黄汪汪春泥已没膝剡剡秋谷初分秧谁言万里出无友见此二美喜欲狂三山屏拥僧舍小一谿雷转松隂凉要令水力供臼磨与相地脉增隄防霏霏落雪看收麫隠隠叠鼔闻舂糠散流一啜云子白炊裂十字琼肌香岂惟牢九荐古味要使真一流天浆诗成捧腹便絶倒书生説食真膏肓博罗林抃二美二月十九日携白酒鲈鱼过詹使君食槐叶冷淘枇杷已熟粲金珠桑落初尝灎玉蛆暂借垂莲十分盏一浇空腹五车书青浮卵椀槐芽饼红㸃氷盘藿叶鱼醉饱髙眠真事业此生有味在三余莲盏藿叶鱼赠陈守道一气混沦生复生有形有心即有情共见利欲饮食事各有爪牙头角争争时怒发霹雳火险处直在嵌巖坑人伪相加有余怨天真丧尽无纯诚徒自取先用极力谁知所得皆空名少微处士松栢寒蓬莱真人氷玉清山是心兮海为腹阳为神兮隂为精渇饮灵泉水饥食玉树枝白虎化坎青龙离锁禁姹女闗婴儿楼䑓十二红玻璃木公金母相东西纯铅真汞星光辉乌升兔降无年期停颜郄老只如此哀哉世人迷不迷一气混沦生形少微阳神隂精虎坎龙离木公金母纯铅真汞乌兔辨道歌北方正气名袪邪东郊西应归中华离南为室坎为家先凝白雪生黄芽黄河流驾紫河车水精池产红莲花赤龙腾霄惊盘蛇姹女含笑婴儿呀十二楼瞰灵泉䨟华池玉液隂交加子驰午前无停差三田聚寳真生涯龟精凤髓填谽谺天地骇有鬼神嗟一丹休别内外砂长修久饵须升遐肠中澄结无余柤俗骨变换颜如葩哀哉世人争齿牙指伪为真正为哇轻肥甘美形骄奢谲诡诈妄言矜夸游鱼在网兔在罝一气顿尽犹呕哑余生所託诚栖槎九原枯髀如乱麻胡不割衆如镆鎁空与利名交撑拏胡不让霜如文騧可惜贪爱相漫洿真心道意非不嘉餐金闻活非虚譁何须横议相疵瘕衆口并发鸣羣鸦安知聚散同鱼虾自纒如茧居如蜗日怀嗔喜甘笼笯其去死地犹猎豭吾恨尔见有所遮海波或至惊井蛙乌轮即晩蟾影斜吾时俱睹超云霞北方正气中华离坎白雪黄芽河车红莲花赤龙姹女婴儿十二楼华池玉液子午三田聚寳龟精凤髓鬼神嗟内外砂颜如葩餐金慎按东坡晚年留心养生之术于龙虎铅汞之説不但能言而且能行二诗阐抉道家内外丹殆无余藴特为参合衆説详加註释使览者了然此二首施氏原本不载据外集编惠州巻中今从之江涨用过韵草木生故墟牛羊满空渎春江围草市夜浪浮竹屋已连涨海白尚带霍山绿坎离更休王鱼鼈横陵陆得非崑崙囚欲报陆浑衂行看北风竞来救南国蹙长驱连山烧一扫含沙毒孤吟愍造化何时停倚伏当怜水旱甿不作舟车蓄江流傥席巻社酒期茅缩霍山附子由次韵隂滛夏为秋雨暴溪作渎缺防旧通市流潦几入屋虽幸廪粟空犹惜畦蔬绿鹿骇不择音鸿羁分遵陆室诮曾子还城讴华元衂中情久岑寂外物竞排蹙设心等一慈开懐受诸毒道力虽未究游波偶然伏粮须三月聚艾要三年蓄君恩许北还从此当退缩连雨江涨二首越井冈头云出山牂牁江上水如天牀牀避漏幽人屋浦浦移家蜑子船龙巻鱼虾并雨落人随鸡犬上墙眠只因楼下平阶水长记先生过岭年越井冈牂牁浦浦蜑子船急雨萧萧作晚凉卧闻榕叶响长廊微明灯火耿残梦半湿帘栊浥旧香髙浪隠牀吹瓮盎暗风惊树摆琳琅先生不出晴无用留与空堦滴夜长附子由次韵南过庾岭更千山蒸润由来共一天云塞虚空雨翻瓮江侵城市屋浮船东郊晚稻须重揷西舍原蚕未及眠独棹扁舟趁申卯米盐奔走笑当年客到炎陬喜暂凉江吹虚阁雨侵廊回看野寺山溪隔卧觉晨炊稻饭香荔饷深红陋樱枣桂醅淳白比琳琅恩移峤北应非晩未省南迁日月长赠昙秀白云出山初无心栖鸟何必恋旧林道人偶爱山水故纵步不知湖岭深空巖已礼百千相曹溪更欲瞻遗像要知水味孰冷煖始信梦时非幻妄袖中忽出贝叶书中有璧月缀星珠人间胜絶畧已徧匡庐南岭并西湖西湖北望三千里大隄冉冉横秋水诵师佳句説南屏瘴云应逐秋风靡胡为只作十日欢杖策复寻归路难留师笋蕨不足道怅望荔子何时丹昙秀慎按此诗施氏原本失载新刻本载续补上巻今移编于此昙秀至惠州详见后注附叔党七律一首三年避地少经过十日论诗喜琢磨自欲灰心老南岳犹能茧足到东坡来时野寺无鱼鼓去后闲门有雀罗从此期师真似月㫁云时复挂星河和郭功甫韵送芝道人游隠静观音妙智力应感随缘度芝师访东坡宁辞万里步道义妙相契十年同去住行穷半世间又欲浮杯渡我愿焚囊钵不作陈俗具㑹取却归时只是而今路妙智力慎按先生归自海南有次韵郭功甫絶句二首功甫是时当亦宦游岭外今考青山集无送芝道人作以上二诗施氏原本不载今从新刻续补上巻连类编次次韵定慧钦长老见寄八首苏州定慧长老守钦使其徒卓契顺来惠州问予安否且寄拟寒山十颂语有璨忍之通而诗无岛可之寒吾甚嘉之为和八首左角看破楚南柯闻长滕钩帘归乳燕穴纸出痴蝇为䑕常留饭怜蛾不㸃灯﨑岖真可笑我是小乗僧定慧寺契顺寒山铁桥本无柱石楼岂有门舞空五色羽吠云千嵗根松花酿仙酒木客餽山飱我醉君且去陶云吾亦云铁桥石楼罗浮髙万仞下看扶桑卑黙坐朱明洞玉池自生肥从来性坦率醉语漏天机相逢莫相问我不记吾谁性坦率幽人白骨观大士甘露㓕根尘各清净心境两竒絶真源未纯熟习气余陋劣譬如已放鹰中夜时掣绁白骨观甘露㓕纯熟谁言穷巷士乃窃造化权所见皆我有安居受其全戏作一篇书千古发争端儒墨起相杀予初本无言儒墨闲居蓄百毒救彼跛与盲依山作陶穴掩此暴骨横区区效一溉岂能济含生力恶不已出时哉汝非争一溉少壮欲及物老闲余此心微生山海间坐受瘴雾侵可怜邓道士摄衣问呻吟覆舟却私渡㫁桥费千金净名毗耶中妙喜恒沙外初无来往相二土同一在云何定慧师尚欠行脚债请判维摩慿一到东坡界净名毗耶二土同一在三月四日游白水山佛迹巖沐浴于汤泉晞髪于悬瀑之下浩歌而归肩舆却行以与客言不觉至荔支浦上晚日葱昽竹隂萧然时荔子累累如芡实矣有父老年八十五指以告余曰及是可食公能携酒来游乎意欣然许之归卧既觉闻儿子过诵渊明归田园居诗六首乃悉次其韵始余在广陵和渊明饮酒二十首今复为此要当尽和其诗乃已耳今书以寄妙总大士参寥子环州多白水际海皆苍山以彼无尽景寓我有限年东家着孔丘西家着颜渊市为不二价农为不争田周公与管蔡恨不茅三间我饱一饭足薇蕨补食前门生馈薪米救我厨无烟斗酒与只鸡酣歌饯华颠禽鱼岂知道我适物自间悠悠未必尔聊乐我所然东家茅三间厨无烟穷猿既投林疲马初解鞅心空饱新得境熟梦余想江鸥渐驯集蜑叟已还往南池绿钱生北岭紫笋长提壶岂解饮好语时见广春江有佳句我醉堕渺莽穷猿新浴觉身轻新沐感发稀风乎悬瀑下却行咏而归仰观江摇山俯见月在衣步从父老语有约吾敢违新沐新浴月在衣老人八十余不识城市娯造物偶遗漏同侪尽丘墟平生不渡江水北有幽居手揷荔支子合抱三百株莫言陈家紫甘冷恐不如君来坐树下饱食携其余归舍遗儿子懐抱不可虚有酒持饮我不问钱有无陈家紫坐倚朱藤杖行歌紫芝曲不逢商山翁见此野老足愿同荔支社长作鸡黍局教我同光尘月固不胜烛霜飇散氛祲廓然似朝旭歌紫芝昔我在广陵怅望柴桑陌长吟饮酒诗颇获一笑适当时已放浪朝坐夕不夕矧今长闲人一刼展过隙江山亘隠见出没为我役斜川追渊明东皋友王绩诗成竟何为六博本无益慎按韩子苍诗话渊明归田园居末篇乃序行役与前五首不类今俗本乃取江文通种苗在东皋为末篇东坡因而和之陈述古家本止有五首予以为亦非也当如张相国本题云杂咏六首洪迈对雨编亦云归园六首末一篇乃江文通杂拟三十首之一明言效陶征君田居盖陶之三章曰种豆南山下草盛豆苗稀晨兴理荒薉带月荷耡归故文通曰虽有荷锄倦浊酒聊自适正拟其意也今陶集讹编入东坡据而和之又东方有一士诗十六句重载于拟古九首中坡公亦遂两和之皆随意即成不复加细考耳先生在岭南和陶诗始此施氏原本不载今从补注本考据年月分编余放此闻正辅表兄将至以诗迎之生逢尧舜仁得作岭南游虽怀跫然喜岂免跕堕忧莫雨侵重膇晓烟腾郁攸朝槃见蜜唧夜枕闻鸺鹠几欲烹郁屈固尝馔钩辀舌音渐獠变面汗尝骍羞赖我存黄庭有时仍丹丘目听不任耳踵息殆废喉稍欣素月夜遂渡黄茅秋我兄清庙器持节瘴海头萧然三家步横此万斛舟人言得汉吏天遣活楚囚惠然再过我乐哉十日留但恨参语贤忽潜九原幽万里倘同归两鳏当对耰强歌非真达何必取庄周表兄正辅黄茅十日留慎按先生谪岭南程正辅为本路宪其按部至惠州不能确指为某时据本集尺牍当在乙亥春夏之交施氏原本前后参错今取凡与正辅唱和者自此以下凡十章㑹萃一处以便观览再和稚川真长生少从郑公游孝章偶不死免为文举忧余龄㑹有适独往岂相攸由来警露鹤不羡撮蚤鹠愿加视后鞭同驾躅空辀宁飱堕齿堇勿忆齐眉羞何时遂纵壑归路同首丘东冈松栢老西岭橘柚秋着意寻弥明长颈髙结喉无心逐定远燕颔飞虎头君方卒功名一汎范蠡舟我亦霑霈渥渐解钟仪囚宁须张子房万户自择留犹胜嵇叔夜孤愤甘长幽南窻可寄傲北山早归耰此语君勿疑老彭跨商周同正辅表兄游白水山伟哉造物真豪纵攫土搏沙为此弄噼开翠崃走云雷截破奔流作潭洞因随化人履巨迹得与仙兄蹑飞鞚曳杖不知巖谷深穿云但觉衣裘重坐看惊鸟救霜叶知有老蛟蟠石罋金沙玉砾粲可数古镜寳奁寒不动念兄独立与世疎絶境难到惟我共永辞角上两蛮触一洗胸中九云梦浮来山髙囘望失武陵路絶无人送筠篮撷翠爪甲香素绠分碧银缾冻归路霏霏汤谷暗野堂活活神泉涌解衣浴此无垢人身轻可试云间凤飞鞚无垢人与正辅游香积寺越山少松竹常苦野火厄此峯独苍然感荷佛祖力茯苓无人采千嵗化琥珀幽光发中夜见者惟木客我岂无长鑱真赝苦难识灵苖与毒草疑似在毫髪把玩竟不食弃置长太息山僧类有道辛苦尝谷汲我惭作机舂凿破混沌穴幽寻恐不继书板记嵗月作机舂次韵正辅同游白水山祇知楚越为天涯不知肝胆非一家此身如线自萦绕左旋右转随缫车误抛山林入朝市平地咫尺千褒斜欲从稚川隠罗浮先与灵运开永嘉首参虞舜欵韶石次谒六祖登南华仙山一见五色羽雪树两摘南枝花赤鱼白蟹箸屡下黄柑绿橘笾常加糖霜不待蜀客寄荔支莫信闽人夸恣倾白蜜收五稜细斸黄土栽三桠朱明洞里得灵草翩然放杖凌苍霞岂无轩车驾熟鹿亦有鼓吹号寒蛙仙人劝酒不用勺石上自有尊罍洼径从此路朝玉阙千里莫遣毫釐差故人日夜望我归相迎欲到长风沙岂知乗槎天女侧独倚云机看织纱世间谁似老兄弟笃爱不复相疵瑕相携行到水穷处庶几一见留子嗟千年枸杞常夜吠无数草棘工藏遮但令凡心一洗濯神人仙药不我遐山中归来万想㓕岂复回顾双云鸦石上尊罍长风沙与程正辅游碧落洞空山不难到絶境未易名何时谪仙人来作钧天声胸中几云梦余地多恢宏长庚与北斗错落缀冠缨黄公献紫芝赤松餽青精溪山久寂寞请续离骚经抱枝寒蜩咽绕耳飞蚊清谪仙抚掌笑笑此羽皇铭我顷尝独游自适孤云情君今又继往雾雨愁青冥感君兄弟意寻羊问初平玉牀分箭镞不忍独长生诗成辄寄我妙絶陶谢并孤鸿方避弋老骥犹在垧鸟兽如可羣永寄藁木形何山不堪隠饮水自修龄钧天声羽皇铭次韵正辅表兄江行见桃花曲士赋怀沙草木伤莽莽徳人无荆棘坐失岭峤阻我兄瑚琏姿流落瘴江浦凈眼见桃花纷纷堕红雨萧然振衣裓笑问散花女我观解语花粉色如黄土一言破千偈况尔初不语可怜一转话他日如何举故复此微吟聊和鸥鸦橹江边闲草木闲客当为主迩来子美瘦正坐作诗苦袖手焚笔研清篇真漫与愿君理北辕六辔去如组上林桃花开水暖鸿北翥焚研漫与追饯正辅表兄至博罗赋诗为别孤臣南游堕黄菅君亦何事来牧蛮舣舟蜑户龙冈窟置酒椰叶桄榔间髙谈已笑衰语陋杰句尤觉清诗孱博罗小县僧舍古我不忍去君忘还君应回望秦与楚梦涉汉水愁秦闗我亦坐念髙安客神游黄蘖参洞山何时旷荡洗瑕垢与君归驾相追攀梨花寒食隔江路两山遥对双烟鬟归耕不用一钱物惟要两脚飞孱颜玉牀丹镞记分我助我金鼎光斓斑博罗僧舍髙安客黄蘖洞山金鼎再用前韵乐天双髩如霜菅始知谢遣素与蛮我兄绿发蔚如故已了梦幻齐人间蛾眉劝酒聊尔耳处仲太忍茂𢎞孱三杯径醉便归卧海上知复几往还连娟六么趁蹋踘杳眇三叠萦阳闗酒醒梦㫁何所有落花流水空青山忽惊铙鼓发半夜明月不许幽人攀赠行无物惟一语莫遣瘴雾侵云鬟罗浮道人一倾盖欲系白日留君颜应知我是香案吏他年许缀蓬莱班戯和正辅一字韵故居剑阁隔锦官柑果姜蕨交荆菅竒孤甘挂汲古绠侥觑敢掲钩金竿已归耕稼供藁秸公贵干蛊髙巾冠改更句格各蹇吃姑因狡狯加间闗一字韵慎按此诗施氏原本不载新刻本题云戯和正辅外集载惠州巻中正甫作正辅即程正辅也故类编于此桄榔杖寄张文潜一首时初闻黄鲁直迁黔南范淳父九疑也睡起风清酒在亡身随残梦两茫茫江边曳杖桄榔瘦林下寻苖荜拨香独步倘逢勾漏令逺来莫恨曲江张遥知鲁国真男子独忆平生盛孝章桄榔杖黄鲁直迁黔南范淳父九疑四月十一日初食荔支南村诸杨北村卢白华青叶冬不枯垂黄缀紫烟雨里特与荔子为先驱海山仙人绛罗襦红纱中单白玉肤不须更待妃子笑风骨自是倾城姝不知天公有意无遣此尤物生海隅云山得伴松桧老霜雪自困樝梨麄先生洗盏酌桂醑氷盘荐此赪虬珠似闻江鳐斫玉柱更洗河豚烹腹腴我生涉世本为口一官久已轻莼鲈人间何者非梦幻南来万里真良图四月荔支中单伴松桧江鳐柱腹腴答周循州蔬饭藜牀破衲衣扫除习气不吟诗前生自是卢行者后学过唿韩退之未敢叩门求夜话时叨送米续晨炊知君清俸难多辍且覔黄精与疗饥周循州荔支叹十里一置飞尘灰五里一堠兵火催颠阬仆谷相枕籍知是荔支龙眼来飞车跨山鹘横海风枝露叶如新採宫中美人一破颜惊尘溅血流千载永元荔支来交州天寳嵗贡取之涪至今欲食林甫肉无人举觞酹伯游我愿天公怜赤子莫生尤物为疮痏雨顺风调百谷登民不饥寒为上瑞君不见武夷溪边粟粒芽前丁后蔡相笼加争新买宠各出意今年鬬品充官茶吾君所乏岂此物致养口体何陋耶洛阳相君忠孝家可怜亦进姚黄花置堠永元荔支天寳嵗贡取涪武夷粟粒鬬品洛阳进花姚黄附子由作蜀中荔支止嘉州余波及眉半有不稻糠宿火却霜霰结子仅与黄金侔近闻闽尹传种法移种成都出巴崃名园竞撷绛纱苞密渍琼肤甘且滑北游京洛堕红尘箬笼白晒称最珍思归不复为莼菜欲及炎风朝露匀平居着鞭苦不早东坡南窜岭南道海边百物非平生独数山前荔支好荔支色味巧留人不管年来白发新得归便拟寻乡路枣栗园林不须顾青枝丹实须一株丁宁附书老农圃六月十二日酒醒步月理髪而寝羽虫见月争翾翻我亦散髪虚明轩千梳冷快肌骨醒风露气入霜蓬根起舞三人漫相属停杯一问终无言曲肱薤簟有佳处梦觉琼楼空㫁魂千梳附子由次韵水上有车车自翻悬霤如线垂前轩霜蓬已枯不再绿有客劝我抽其根枯根一去紫茸茁珍重己试幽人言纷纷华发何足道当返六十过去魂和子由次月中梳头韵夏畦流膏白雨翻北窻幽人卧羲轩风轮晓长春笋节露珠夜上秋禾根从来白发有公道始信丹经非妄言此身法报本无二他年妙絶兼形魂法报形魂余迁惠州一年衣食渐窘重九伊迩尊俎萧然乃和渊明贫士七篇以寄许下髙安宜兴诸子姪并令过同作长庚与残月耿耿如相依以我旦暮心惜此须臾晖青天无今古谁知织乌飞我欲作九原独与渊明归俗子不自悼顾忧斯人饥堂堂谁有此千驷良可悲作九原夷齐耻周粟髙歌诵虞轩产禄彼何人能致绮与园古来避世士死灰或余烟末路益可羞朱墨手自研渊明初亦仕絃歌本诚言不乐乃径归视世差独贤谁谓渊明贫尚有一素琴心闲手自适寄此无穷音佳辰爱重九芳菊起自寻疎巾叹虚漉尘爵笑空斟忽饷二万钱颜生良足钦急送酒家保勿违故人心素琴人皆有耳目夫子旷与娄弱豪写万象水镜无停酬闲居惜重九感此嵗月周端如孔北海只有尊空忧二子不并时髙风两无俦我后五百年清梦未易求芙蓉杂金菊枝叶长阑干遥怜退朝人餻酒出大官岂知江海上落英亦可餐典衣作重阳徂嵗惨将寒无衣粟我肤无酒嚬我颜贫居真可叹二事长相闗落英老詹亦白髪相对垂霜蓬赋诗殊有味涉世非所工杖藜山谷间状类渤海龚半道要我饮意与王𢎞同有酒我自至不须遣龎通门生与儿子杖屦聊相从我家六儿子流落三四州辛苦见不识今与农圃俦买田带修竹筑室依清流未能遣一力分汝薪水忧坐念北归日此劳未易酬我独遗以安鹿门有前修六儿子鹿门慎按以上七首施氏原本不载今从和陶巻中分编食槟榔月照无枝林夜栋立万础眇眇云间扇䕃此八月暑上有垂房子下绕降刺御风欺紫凤卵雨暗苍龙乳裂包一堕地还以皮自煮北客初未谙劝食俗难阻中虚畏泄气始嚼或半吐吸津得微甘着齿随亦苦面目太严冷滋味絶媚妩诛彭勲可策推毂勇宜贾瘴风作坚顽导利时有补药储固可尔果录讵用许先生失膏粱便腹委败鼓日噉过一粒肠胃为所侮蛰雷殷脐肾藜藿腐亭午书灯看膏尽钲漏歴歴数老眼怕少睡竟使赤眦弩渇思梅林嚥饥念黄独举奈何农经中收此困羁旅牛舌不饷人一斛肯多与乃知见本偏但可酬恶语槟榔泄气慎按此诗施氏原本不载今从新刻遗诗巻中移编送惠州监押一声鸣雁破江云万叶梧桐巻露银我自飘零足羇旅更堪秋晚送行人惠州都监慎按此诗施氏原本不载今从新刻续补下巻中移编江月五首岭南气候不常吾尝曰菊花开时乃重阳凉天佳月即中秋不须以日月为㫁也今嵗九月残暑方退既望之后月出愈迟予尝夜起登合江楼或与客游丰湖入栖禅寺叩罗浮道院登逍遥堂逮晓乃归杜子美云四更山吐月残夜水明楼此殆古今絶唱也因其句作五首仍以残夜水明楼为韵一更山吐月玉墖卧微澜正似西湖上涌金门外看氷轮横海濶香雾入楼寒停鞭且莫上照我一杯残丰湖逍遥堂玉墖涌金门二更山吐月幽人方独夜可怜人与月夜夜江楼下风枝久未停露草不可借归来掩闗卧唧唧夜虫话三更山吐月栖鸟亦惊起起寻梦中游清絶正如此驱云扫衆宿俯仰迷空水幸可饮我牛不须违洗耳四更山吐月皎皎为谁明幽人赴我约坐待玉绳横野桥多㫁板山寺有微行今夕定何夕梦中游化城化城五更山吐月窻迥室幽幽玉钩还挂户江练却明楼星河澹欲晓鼓角冷知秋不眠翻五咏清切变蛮讴送佛面杖与罗浮长老十方三界世尊面都在东坡掌握中送与罗浮徳长老携归万窍总号风佛面杖慎按此诗施氏原本不载今从新刻续补下巻移编于此十一月九日夜梦与人论神仙道术因作一诗八句既觉颇记其语录呈子由弟后四句不甚明了今足成之耳析尘妙质本来空更积微阳一线功照夜一灯长耿耿闭门千息自蒙蒙养成丹灶无烟火㸃尽人间有晕铜寄语山神停伎俩不闻不见我何穷闭门千息无烟火有晕铜附子由次韵除却灵明一一空年来丹灶漫施功掌中定有菴摩在云际悬知雾雨蒙己赖信心留赤电要须凈戒拂昬铜谁言逐客江南岸身世虽穷心不穷章质夫送酒六壶书至而酒不达戯作小诗问之白衣送酒舞渊明急扫风轩洗破觥岂意青州六从事化为乌有一先生空烦左手持新蟹漫绕东篱嗅落英南海使君今北海定分百榼饷春耕章质夫舞渊明小圃五咏人参上党天下嵴辽东真井底𤣥泉倾海腴白露洒天醴灵苖此孕毓肩股或具体移根到罗浮越水灌清泚地殊风雨隔臭味终祖祢青桠缀紫萼圆实堕红米穷年生意足黄土手自启上药无炮炙龁啮尽根柢开心定魂魄忧恚何足洗糜身辅吾生既食首重稽上党辽东地黄地黄饲老马可使光鉴人吾闻乐天语喻马施之身我衰正伏枥垂耳气不振移栽附沃壤蕃茂争新春沈水得穉根重汤养陈薪投以东阿清和以北海醇崖蜜助甘冷山姜发芳辛融为寒食饧嚥作瑞露珍丹田自宿火渇肺还生津愿饷内热子一洗胸中尘喻马沈水东阿清丹田枸杞神药不自閟罗生满山泽日有牛羊忧嵗有野火厄越俗不好事过眼等茨棘青荑春自长绛珠烂莫摘短篱䕶新植紫笋生卧节根茎与花实收拾无弃物大将𤣥吾鬓小则饷我客似闻朱明洞中有千嵗质灵龎或夜吠可见不可索仙人倘许我借杖扶衰疾甘菊越山春始寒霜菊晚愈好朝来出细粟稍觉芳嵗老孤根䕃长松独秀无衆草晨光虽照耀秋雨半摧倒先生卧不出黄叶纷可扫无人送酒壶空腹嚼珠寳香风入牙颊楚些发天藻新荑蔚已满宿根寒不藁扬扬弄芳蝶生死何足道颇讶昌黎公恨尔生不早甘菊薏苡伏波饭薏苡御瘴传神良能除五溪毒不救谗言伤谗言风雨过瘴疠久亦亡两俱不足治但爱草木长草木各有宜珍产骈南荒绛囊悬茘支雪粉剖桄榔不谓蓬荻姿中有药与粮舂为芡珠圆炊作菰米香子美拾橡栗黄精诳空肠今吾独何者玉粒照座光饭薏苡雨后行菜圃梦回闻雨声喜我菜甲长平明江路湿并岸飞两桨天公真富有乳膏泻黄壤霜根一蕃滋风叶渐俯仰未任筐筥载已作杯盘想艰难生理窄一味敢专飨小摘饭山僧清安寄真赏芥蓝如菌蕈脆美牙颊响白菘类羔豚冒土出蹯掌谁能视火候小灶当自养残腊独出二首幽寻本无事独往意自长钓鱼丰乐桥采杞逍遥堂罗浮春欲动雪日有清光处处野梅开家家腊酒香路逢眇道士疑是左元放我欲从之语恐复化为羊丰乐桥江边有微行诘曲背城市平湖春草合步到栖禅寺堂空不见人老稚掩闗睡所营在一饱食巳宁复事客来岂无得施子凈扫地松风独不静送我作鼓吹微行栖禅寺赠包安静先生茶二首皓色生瓯面堪称雪见羞东坡调诗腹今夜睡应休建茶三十片不审味如何奉赠包居士僧房战睡魔慎按以上二首施氏原本载遗诗巻中外集以为在惠州作今据此移编苏诗补註巻三十九苏诗补註卷四十钦定四库全书苏诗补註巻四十翰林院编修查慎行撰古今体诗六十九首新年五首晓雨暗人日春愁连上元水生挑菜渚烟湿落梅村小市人归尽孤舟鹤踏翻犹堪慰寂寞渔火乱黄昬北渚集羣鹭新年何所之尽归乔木寺分占结巢枝生物㑹有役谋身各及时何当禁毕弋看引雪衣儿毕弋海国空自煖春山无限清氷谿纷瘴雨雪菌到江城更待轻雷发先催冻笋生丰湖有藤菜似可敌莼羮丰湖小邑浮桥外青山石岸东茶枪烧后有麦浪水前空万户不禁酒三年真识翁结茅来此住嵗晚有无同浮桥万户不禁酒荔子几时熟花头今已繁探春先拣树买夏欲论园居士常携客参军许叩门明年更有味懐抱带诸孙拣树周参军慎按以上五首施氏原本讹编乙亥巻末今改编丙子巻首形赠影天地有常运日月无间时孰居无事中作止推行之细察我与汝相因以成兹忽然乗物化岂与生灭期梦时我方寂偃然无所思胡为有哀乐辄复随涟洏我舞汝凌乱相应不少疑还将醉时语答我梦中辞物化舞凌乱影答形丹青写君容常恐画师拙我依月灯出相肖两竒絶妍媸本在君我岂相媚悦君如火上烟火尽君乃别我如镜中像镜坏我不㓕虽云附隂晴了不受寒热无心但因物万变岂有竭醉醒皆梦耳未用议优劣因物神释二子本无我其初因物着岂惟老变衰念念不如故知君非金石安得长託附莫从老君言亦莫用佛语仙山与佛国终恐无是处甚欲随陶翁移家酒中住醉醒要有尽未易逃诸数平生逐儿戯处处余作具所至人聚观指目生毁誉如今一弄火好恶都焚去既无负载劳又无冦攘惧仲尼晚乃觉天下何思虑老变衰念念不如故无是处指目咏二疏二疏事汉时迹寓心已去许侯何足道宁识此髙趣可怜魏丞相免冠谢陋举中兴多名臣有道独两傅世途方毂击谁肯行此路是身如委蛇未蜕何所顾己蜕则两忘身后谁毁誉所以遗子孙买田岂先务我尝游东海所歴若有素神交久从君屡梦今乃悟渊明作诗意妙想非俗虑庶几二大夫见微而知着中兴游东海二大夫咏三良此生太山重忽作鸿毛遗三子死一言所死良已微贤哉晏平仲事君不以私我岂犬马哉从君求盖帷杀身固有道大节要不亏君为社稷死我则同其归顾命有治乱臣子得从违魏颗真孝爱三良安足希仕宦岂不荣有时纒忧悲所以靖节翁服此黔娄衣盖帷命有治乱咏荆轲秦如马后牛吕氏非复嬴天欲厚其毒假手李客卿功成志自满积恶如陵京㓕身㑹有时徐观可安行沙丘一狼狈笑落冠与缨太子不少忍顾非万人英魏韩裂智伯肘足本无声胡为弃成谋託国此狂生荆轲不足説田子老可惊燕赵多竒士惜哉亦虚名杀父囚其母此岂容天庭亡秦只三户况我数十城渐离虽不伤陛㦸加周营至今天下人愍燕欲其成废书一太息可见千古情燕赵竒士慎按形赠影以下六首皆和陶诗也旧本刻归园田居后今分编于此二月八日与黄焘僧昙颖过逍遥堂何道士宗一问疾安心守𤣥牝闭眼覔黄庭问疾来三士浇愁有半缾风松时落蕋病鹤不梳翎尊空我归去山月照君醒黄焘昙颖逍遥堂𤣥牝黄庭次韵髙要令刘湜崃山寺见寄新闻妙无多旧学闲可束犹当隠季主未遽逃梅福空肠吐余思静似蚕缀族寸田结初果秀若铜生绿荆棘扫诚尽梨枣忧不熟髙人宁铸金下士乃服玉君看岭峤隘我欲巾笥蓄曾攀罗浮顶亦到朱明谷旋观真歴块归卧甘破屋故人老犹仕世味薄如縠偶从越女笑不怕蛮江浴惊闻尺书到喜有新诗辱应怜五管客曾作八州督骨销谗口铄胆破狱吏酷陇云不易寄江月乃可掬遥知清远寺不称空明腹蹇驴歩武碎短瑟絃柱促仰看泉落珮俯听石响毂千峰泻清驶一往无回躅狂雷失晤语过电不容目要知僧长饥正坐山少肉人间无南北蜗角空出缩仇池九十九嵩少三十六天人同一梦仙凡无两录陋邦真可老生理亦粗足便回爇天燄长作照海烛髙要寸田结初果铸金服玉八州泻清驶照海慎按以上二首施氏原本编在上巻之末今改正食荔支二首惠州太守东堂祠故相陈文惠公堂下有公手植荔枝一株郡人谓之将军树今嵗大熟尝啖之余下逮吏卒其髙不可致者纵猿取之丞相祠堂下将军大树旁炎云骈火实瑞露酌天浆烂紫垂先熟髙红挂逺扬分甘徧铃下也到黑衣郎陈文惠将军树罗浮山下四时春卢橘杨梅次第新日噉荔支三百颗不辞长作岭南人寄髙令满地春风扫落花几番曾醉长官衙诗成锦绣开胸臆论极氷霜绕齿牙别后与谁同把酒客中无日不思家田园知有儿孙委早晚扁舟到海涯慎按此诗施氏原本不载据外集编入惠州巻中今从之迁居吾绍圣元年十月十二日至惠州寓居合江楼是月十八日迁于嘉祐寺二年三月十九日复迁于合江楼三年四月二十日复归于嘉祐寺时方卜筑白鹤峯之上新居成庶几其少安乎前年家水东回首夕阳丽去年家水西湿面春雨细东西两无择缘尽我辄逝今年复东徙旧馆聊一憩已买白鹤峯规作终老计长江在北户雪浪舞吾砌青山满墙头䰀鬌几云髻虽惭抱朴子金鼎陋蝉蜕犹贤柳柳州庙俎荐丹荔吾生本无待俯仰了此世念念自成刼尘尘各有际下观生物息相吹等蚊蚋水东白鹤峯和子由盆中石菖蒲忽生九花春荑秋荚两须臾神药人间果有无无鼻何由识薝卜有花今始信菖蒲芳心未饱两蛱蝶寒意知鸣几蟪蛄记取明年十二节小儿休更籋霜须附子由原作石盆攒石养菖蒲沮洳沙泉薤叶铺世説花开难値遇天将夀考报动劬心中本有长生药根底暗添无限须更尔屈蟠增瘦硬他年老病要相扶渊明读山海经十三首其七皆仙语余读抱朴子有所感用韵赋之今日天始霜衆木敛以疎幽人掩闗卧明景翻空庐开心无良友寓眼得竒书建徳有遗民道逺我无车无粮食自足岂谓谷与蔬愧此稚川翁千载与我俱画我与渊明可作三士图学道虽恨晚赋诗岂不如抱朴子稚川虽独善爱物均孔颜欲使蟪蛄流知有龟鹤年辛勤破封蛰苦语剧移山博哉无穷利千载食此言苦语渊明虽中寿雅志仍丹丘逺矣无怀民超然邈无俦竒文出纩息岂复生死流我欲作九原异世为三游中寿子政洵竒逸妙算穷隂阳淮南枕中诀养鍊嵗月长岂伊臭浊中争此顷刻光安知青藜火丈人非中黄枕中诀中黄乱离弃弱女破家割恩怜宁知效龟息三嵗号穷山长生定可学当信仲弓言支牀竟不死抱一无穷年龟息抱一二山在咫尺灵药非草木𤣥芝生太元黄精出长谷仙都浩如海岂不供一浴何当从山火束緼分寸烛一浴蜀士李八百穴居吴山隂黙坐但形语从者纷如林其后有李寛鸡鹄非同音口耳固多伪识真要在心李八百鸡鹄黄花冒甘谷灵根固深长廖井窖丹砂红泉涌寻常二女戯口鼻松膏以为粮闻此不能寐起坐夜未央廖井寻常谈道鄙俗儒远自太史走仲尼实不死于圣亦何负紫文出吴宫丹雀本无有辽哉广桑君独显三季后紫文金丹不可成安期渺云海谁谓黄门妻至道乃近在尸解竟不传化去空余悔丹成亦安用御气本无待黄门妻郑君故多方𤣥翁所亲指竒文二百篇了未出生死素书在黄石岂敢辞跪履万法等成壊金丹差可恃素书黄石古强本庸妄蔡诞亦夸士曼都斥仙人谒帝轻举止学道未有得自欺谁不尔稚川亦隘人疏录此庸子东坡信畸人涉世真散材仇池有归路罗浮岂徒来践虵及茹蛊心空了无猜携手葛与陶归哉复归哉慎按以上十三首不着作诗年月考之栾城集和子瞻和陶公读山海经诗编次盆中菖蒲花之后今据此置惠州巻中附子由和一首此心淡无着与物常欣然虚闲偶有见白云在空间爱之欲吐玩恐为时俗传逡巡自失去云散空长天永媿陶彭泽佳句如珠圆两桥诗惠州之东江溪合流有桥多废壊以小舟渡罗浮道士邓守安始作浮桥以四十舟为二十舫铁锁石碇随水涨落榜曰东新桥州西丰湖上有长桥屡作屡壊栖禅院僧希固筑进两岸为飞楼九间尽用石盐木坚若铁石榜曰西新桥皆以绍圣三年六月毕工作二诗落之东新桥羣鲸贯铁索背负横空霓首摇翻雪江尾揷崩云溪机牙任信缩涨落随髙低辘轳巻巨索青蛟挂长隄犇舟免狂触脱筏防撞挤一桥何足云讙传满东西父老有不识喜笑争攀跻鱼龙亦惊逃雷电生马蹄嗟此病涉久公私困留稽姦民食此险出没如凫鹥似卖失船壶如去登楼梯不知百年来几人陨沙泥岂知涛澜上安若堂与闺往来无晨夜醉病休扶携使君饮我言妙割无牛鸡不云二子劳叹我捐腰犀我亦夀使君一言听扶藜常当修未壊勿使后噬脐横空霓信缩西新桥昔桥木千柱挂湖如㫁霓浮梁陷积淖破板随奔溪笑看远㟁没坐觉孤城低聊因三农隙稍进百步隄炎州无坚植潦水轻推挤千年谁在者铁柱罗浮西独有石盐木白螘不敢跻似开铜驼峯如凿铁马蹄岌岌类鞭石山川非㑹稽嗟我久阁笔不书纸尾鹥萧然无尺箠欲构飞空梯百夫下一杙㭬此百尺泥探囊赖故侯寳钱出金闺父老喜云集箪壶无空携三日饮不散杀尽西村鸡似闻百嵗前海近湖有犀那知陵谷变枯渎生茭藜后来勿忘今冬涉水过脐鳄湖悼朝云绍圣元年十一月戯作朝云诗三年七月五日朝云病亡于惠州葬之栖禅寺松林中东南直大圣墖予既铭其墓且和前诗以自解朝云始不识字晚忽学书粗有楷法盖尝从泗上比丘尼义沖学佛亦畧闻大义且死诵金刚经四句偈而絶苗而不秀岂其天不使童乌与我𤣥驻景恨无千嵗药赠行惟有小乘禅伤心一念偿前债弹指三生㫁后缘归卧竹根无逺近夜灯勤礼墖中仙朝云墓驻景纵笔白头萧散满霜风小阁藤牀寄病容报道先生春睡美道人轻打五更钟道人打钟慎按此诗施氏原本不载据王氏旧注此诗执政闻而怒之再贬儋耳云云当是惠州所作今从新刻续补下巻移编丙子重九二首三年瘴海上越峤真我家登山作重九蛮菊秋未花惟有黄茅浪堆壠生坳窊蜑酒糵衆毒酸甜如梨樝何以侑一尊邻家餽鼃蛇亦复强取醉欢谣杂悲嗟今年吁恶嵗僵仆如乱麻此㑹我虽健狂风巻朝霞使我如霜月孤光挂天涯西湖不欲往暮树号寒鸦朝霞穷途不择友过眼如乱云余子谁复数坐间两使君共饮去年堂俯看秋水纹此水与此人相追两沄沄老去各休息造化嗟长勤佳哉此令节不惜与子分何以娱我客游鱼在清濆水师三百指铁网欲掩羣获多虽一快买放尤可欣此乐真不朽明年我归耘两使君沄沄次韵子由所居六咏堂前种山丹错落马脑盘堂后种秋菊碎金收辟寒草木如有情慰此芳嵗阑幽人正独乐不知行路难附子由原作手植天随菊晨添苜蓿盘丛长怜夏苦花晚怯秋寒素食旧所媿长斋今未阑殷勤拾落蕋眼暗读书难诗人故多感花发忆两京石榴有正色玉树真虚名粲粲秋菊花卓为霜中英茰槃照重九缬蕋两鲜明附子由原作山丹炫南土盈尺愧西京所至曾无比知非浪得名未须求别种尚欠剥繁英行复春风度天涯眼暂明幽居有古意义井分西墙谁云三伏热止须一杯凉先生坐忍渇羣嚣自披猖衆散徐酌饮逡巡味尤长附子由原作邻家三畆竹萧散倚东墙谁谓非吾有时能惠我凉雪深闻毁折风作任披猖事过还依旧相看意愈长先生饭土塯无物与刘义何以娱醉客时齅砌下花井水分西邻竹隂借东家萧然行脚僧一身寄天涯竹隂借东家附子由原作弱榴生掩冉揷竹强支叉旋叠封根石能开着子花扶持物遂性缀缉我成家故国田园少何须恨海涯东斋手植柏今复几尺长知有桓司马榛茅为遮藏近闻南台松新枝出余僵年来此怀抱岂复惊凡亡附子由原作大鸡如人立小鸡三寸长造化均付与危冠两昂藏出栏风易倒依草枯不僵后庭花草盛怜汝计兴亡新居已覆瓦无复风雨忧桤栽与笼竹小诗亦可求尚欲烦贰师刺山出飞流应须凿百尺两绠载一牛附子由原作西邻分半井十口无渇忧嵗旱百泉竭日供八家求艰难念生理沾足媿寒流比闻山田妇出汲争羣牛吴子野絶粒不睡过作诗戯之芝上人陆道人皆和予亦次韵聊为不死五通仙终了无生一大缘独鹤有声知半夜老蚕不食己三眠怜君解比人间梦许我时逃醉后禅㑹与江山成故事不妨诗酒乐新年吴子野芝上人陆道士五通仙一大缘鹤知夜半撷菜吾借王参军地种菜不及半畆而吾与过子终年饱菜夜半饮醉无以解酒辄撷菜煮之味含土膏气饱风露虽粱肉不能及也人生须底物而更贪耶乃作四句秋来霜露满东园芦菔生儿芥有孙我与何曾同一饱不知何苦食鸡豚慎按此诗施氏原注载遗诗巻中今据寓惠集移编于此十二月二十五日酒尽取米欲酿米亦竭时吴逺游陆道士皆客于余因读渊明嵗暮和张常侍诗亦以无酒为叹乃用其韵赠二子我生有天禄𤣥膺流玉泉何事陶彭泽乏酒毎形言仙人与道士自养岂在繁但使荆棘除不忧梨枣愆我年六十一頺景薄西山嵗暮似有得稍觉散亡还有如千丈松常苦弱蔓纒养我嵗寒枝㑹有解脱年米尽初不知但怪饥鼠迁二子真我客不醉亦陶然𤣥膺玉泉陶然慎按诗中有我年六十一之句自是丙子冬作今从和陶巻中移编海上道人传以神守气诀但向起时作还于作处收蛟龙莫放睡雷雨直须休要㑹无穷火尝观不尽油夜深人散后惟有一灯留以神守气慎按石刻先生自书此诗后丁丑正月十九日録示子野向尝论其详矣云云此诗施氏原本不载今据石刻年月从续补下巻移编于此去嵗三月自水东嘉祐寺迁居合江楼迨今一年多病鲜欢颇懐水东之乐得归善县后隙地数畆父老云此古白鹤观也意欣然欲居之乃和此诗二首昔我初来时水东有幽宅晨兴鸦鹊朝暮与牛羊夕谁令迁近市日有造请役歌唿杂闾巷鼓角鸣枕席出门无所诣乐事非宿昔病瘦独弥年束薪与谁析洄潭转碕㟁我作江郊诗今为一㕓氓此邦乃得之葺为无邪斋思我无所思古观废已久白鹤归何时我岂丁令威千嵗复还兹江山朝福地古人不我欺思无邪斋福地慎按以上二首和渊明移居诗韵当是丙子初春在惠州作今据寓惠集编此白鹤峯新居欲成夜过西邻翟秀才二首林行婆家初闭户翟夫子舍尚留闗连娟缺月黄昏后缥缈新居紫翠间系闷岂无罗带水割愁还有剑铓山中原北望无归日邻火村舂自往还白鹤新居行婆翟夫子割愁罋间毕卓防偷酒壁后匡衡不㸃灯待凿平江百尺井要分清署一壶氷佐卿恐是归来鹤次律宁非过去僧他日莫寻王粲宅梦中来往本何曾慎按以上二首施氏原本讹编丙子重九诗后今改正附子由次韵二首老罢子卿还属国功成定逺恨阳闗漂流岂必风波际颠沛何妨枕席间伏腊便应随俚俗室庐闻似胜家山因缘宿世非今日赖有隂功许旋还山连上帝朱明府心是南宗无尽灯过此欹危空比梦年来瘴毒冷如氷图书一笑宁劳客音信频来尚有僧梨枣功夫三嵗办不缘忧患亦何曾丁丑二月十四日白鹤峯新居成自嘉祐寺迁入咏渊明时运诗云斯晨斯夕言息其庐似为余发也乃次其韵长子迈与余别三年矣挈携诸孙万里逺至老朽忧患之余不能无欣然我卜我居居非一朝龟不吾欺食此江郊废井己塞乔木干霄昔人伊何谁其裔苗长子迈龟食塞井下有澄潭可饮可濯江山千里供我遐瞩木固无踁瓦岂有足陶匠自至歗歌相乐我视此邦如洙如沂邦人劝我老矣安归自我幽独倚门或挥岂无亲友云散莫追如洙如沂旦朝丁丁谁欵我庐子孙远至笑语纷如剪䰂垂髫覆此瓠壶三年一梦乃复见余慎按以上四章施氏原本不载新刻本载和陶巻中合为一首今依陶诗分四章毎章八句考据年月分编于此和东方有一士瓶居本近危甑坠知不完梦求亡楚弓笑解适越冠忽然返自照识我本来颜归路在脚底殽潼失重闗屡从渊明游云山出毫端借君无弦琴寓我非指弹岂惟舞独鹤便可蹑飞鸾还将岭茅瘴一洗月阙寒无弦琴非指慎按陶渊明东方有贫士一首即拟古第九首也集中重载此诗先生亦再和施氏原本不载新刻本载续补上巻今依别本补编次韵惠循二守相㑹共惜相从一寸隂酒杯虽浅意殊深且同月下三人影莫作天涯万里心东岭近开松菊径南堂初絶斧斤音知君善颂如张老犹望携壶更一临循州二守又次韵二守许过新居数畆蓬蒿古县隂晓窻明快夜堂深也知卜筑非真宅聊欲跏趺看此心闻道携壶问竒字更因登木助微音相娱北户江千顷直下都无地可临又次韵二守同访新居此生真欲老墙隂却扫都忘嵗月深拔薤已观贤守政折蔬聊慰故人心风流贺监常吴语憔悴钟仪独楚音治状两邦俱第一颍川归去肯重临风流贺监重临循守临行出小鬟复用前韵学语雏莺在柳隂临行唿出翠帷深通家不隔同年面得路方知异日心趁着春衫游上苑要求国手教新音岭梅不用催归骑截镫须防旧所临周循州彦质在郡二年书问无虚日罢归过惠为余留半月既别和此诗追送之我见异人且得异书挟书从人何适不娱罗浮之趾卜我新居子非𤣥徳三顾我庐异人异书㫖酒茘蕉絶甘分珍虽云晚接数面自亲海隅一笑岂云无人无酒酤我或乞其邻将行复止眷言孜孜茍有于中倾倒出之奕奕千言粲焉陈诗觞行笔落了不容思丱妙侍侧两髦丫分歌舞夀我永为欢欣曲终悽然仰视浮云此曲此声何时复闻丱妙击鼓其镗船开艣鸣顾我而言雨泣载零子卿白首当还西京辽东万里亦归管宁管宁感子至意託辞西风吾生一尘寓形空中愿言谦亨君子有终功名在子何异我躬慎按以上六章和渊明答龎参军韵施氏原本不载新刻本载和陶巻中合成一首今从别本分六章毎章八句据寓惠集分编于此种茶松间旅生茶己与松俱瘦茨棘尚未容䝉翳争交构天公所遗弃百嵗仍穉幼紫笋虽不长孤根乃独夀移栽白鹤岭土软春雨后弥旬得连隂似许晚遂茂能忘流转苦戢戢出鸟咮未任供舂磨且可资摘嗅千团输大官百饼衒私鬬何如此一啜有味出吾囿白鹤山新居凿井四十尺遇磐石石尽乃得泉海国困蒸溽新居利髙寒以彼陟降劳易此寝处干但苦江路峻常惭汲腰酸矻矻烦四夫硗硗斵层峦弥旬得寻丈下有青石盘终日但迸火何时见飞澜丰我粲与醪利汝椎与钻山石有时尽我意殊未阑今朝僮仆喜黄土复可抟晨缾得雪乳暮罋停氷湍我生类如此何适不艰难一勺亦天赐曲肱有余欢陟降矻矻三月二十九日二首南岭过云开紫翠北江飞雨送凄凉酒醒梦回春尽日闭门隠几坐烧香门外橘花犹的皪墙头茘子己斓斑树暗草深人静处巻帘欹枕卧看山苏诗补註巻四十苏诗补註卷四十一钦定四库全书苏诗补註巻四十一翰林院编修查慎行撰古今体诗四十三首吾谪海南子由雷州被命即行了不相知至梧乃闻尚在藤也旦夕当追及作此诗示之九疑聨绵属衡湘苍梧独在天一方孤城吹角烟树里落月未落江苍茫幽人拊枕坐太息我行忽至舜所藏江边父老能説子白须红颊如君长莫嫌琼雷隔云海圣恩尚许遥相望平生学道真实意岂与穷达俱存亡天其以我为箕子要使此意留要荒他年谁作舆地志海南万里真吾乡谪海南子由雷州梧藤九疑衡湘舜所藏琼海丁丑嵗予谪海南子由亦贬雷州五月十一日相遇于藤同行至雷六月十一日相别渡海余时病痔呻吟子由亦终夕不寐因诵渊明诗劝余止酒乃和原韵因以赠别庶几真止矣时来与物逝路穷非我止与子各意行同落百蛮里萧然两别驾各携一穉子子室有孟光我室惟法喜相逢山谷间一月同卧起茫茫海南北粗亦足生理劝我师渊明力薄且为己微疴坐杯酌止酒则瘳矣望道虽未济隐约见津涘从今东坡室不立杜康祀慎按此诗施氏原本不载考题中嵗月乃初谪海外时作今从和陶巻中分编于此又按王宗稷年谱丁丑三月先生责琼州别驾五月至雷有雷州诗八首傅纪年録亦云丁丑五月与子由同行至雷作雷州诗以愚考之谱録皆非也雷州八首本秦少游作粤俗风俗殊旧时日南郡二首今载淮海集中乃雷阳书事五首之二白发坐钩党等六首淮海集中海康书事十首之六不知何以窜入公集因仍踵讹久而不察所当亟为删去者也或诘余曰八章彼此亘载安知非苏诗讹编秦集乎应之曰某所据者史传及诗序非臆説也按宋史秦观传绍圣初坐党籍再贬郴州徙雷州徽宗立始放还至藤而卒此少游居雷之嵗月也先生诗题云与子由五月十一日相遇于藤同行至雷六月十一日相别渡海此先生过雷之月日也今观诗中多侨居此土因时纪事之语故㫁为秦作无可疑者若东坡则逺谪海外何云南迁濒海州计其住海康不过旬月何云灌园以餬口六月渡海七月初已至儋州何当有篱落秋暑中黄甘遽如许海康腊己酉东风己如云等句再考宋文鑑第二十巻诗类中所选海康书事五首皆系秦作不云东坡作则又余説之确証也八首入他集亘见巻特辨正附子由次韵少年无大过临老重复止自言衰病根恐在酒杯里今年各南迁百事付诸子谁言瘴雾中乃有相逢喜连牀闻动息一夜再三起泝流俯仰得此病竟何理平生不尤人未免亦求已非酒犹止之其余真止矣飘然从孔公乗桴南海涘路逢安期生一笑千万祀行琼儋间肩舆坐睡梦中得句云千山动鳞甲万谷酣笙钟觉而遇清风急雨戏作此数句四州环一岛百洞蟠其中我行西北隅如度月半弓登髙望中原但见积水空此生当安归四顾真途穷眇观大瀛海坐咏谈天翁茫茫太仓中一米谁雌雄幽懐忽破散咏啸来天风千山动鳞甲万谷酣笙钟安知非羣仙钧天宴未终喜我归有期举酒属青童急雨岂无意催诗走羣龙梦云忽变色笑电亦改容应怪东坡老颜衰语徒工久矣此妙声不闻蓬莱宫四州一岛积水空妙声附子由次韵我迁海康郡犹在寰海中送君渡海南风帆若张弓笑揖彼岸人回首平生空平生定何有此去未可穷惜无好勇夫从此乗桴翁幽子疑龙鰕牙须竟谁雄闭门亦勿见一齅同香风晨朝饱粥饭洗钵随僧钟有问何时归兹焉若将终居家出家人岂复怀儿童老聃真吾师出入初犹龙笼樊顾甚密俛首姑尔容衆人指我笑缰锁无此工一瞬千佛土相期兠率宫次前韵寄子由我少即多难邅囘一生中百年不易满寸寸弯强弓老矣复何言荣辱今两空泥洹尚一路所向余皆穷似闻崆峒西仇池迎此翁胡为适南海复驾垂天雄下视九万里浩浩皆积风回望古合州属此琉璃钟离别何足道我生岂有终渡海十年归方镜照两童还乡亦何有暂假壶公龙峨眉向我笑锦水为君容天人巧相胜不独数子工指㸃昔游处蒿莱生故宫百年易满泥洹崆峒古合州琉璃钟过海得子由书经过废来久有弟忽相求门外三竿日江闗一叶秋萧踈悲白发漫浪散穷愁世事江声外吾生幸自休慎按此诗施氏原本不载新刻本载续补下巻今因题类编于此安期生安期生世知其为仙者也然太史公曰蒯通善齐人安期生生尝以策干项羽羽不能用羽欲封此两人两人终不肯受亡去予毎读此未尝不废书而叹嗟乎仙者非斯人而谁为之故意战国之士如鲁连虞卿皆得道者欤安期本策士平日交蒯通尝干重瞳子不见隆凖公应如鲁仲连抵掌吐长虹难堪踞牀洗宁挹扛鼎雄事既两大缪飘然籋遗风乃知经世士出世或乗龙岂比山泽臞忍饥噉栢松纵使偶不死正堪为仆僮茂陵秋风客望祖犹蚁蠭海上如瓜枣可闻不可逢望祖儋耳山突兀隘空虚他山总不如君看道旁石尽是补天余儋耳慎按曹能始名胜志松林山在儋州北二十里即隋志之藤山也而附载此诗于后不知能始何据今从施氏原注遗诗巻中移编于此夜梦七月十三日至儋州十余日矣澹然无一事学道未至静极生愁夜梦如此不免以书自怡夜梦嬉游童子如父师检责惊走书计功当毕春秋余今乃粗及桓庄初怛然悸寤心不舒起坐有如挂钩鱼我生纷纷婴百缘气固多习独此偏弃书事君四十年仕不顾留书绕纒自视汝与丘孰贤易韦三絶丘犹然如我当以犀革编鱼挂钩迁居之夕闻邻舍儿诵书欣然而作幽居乱鼃黾生理半人禽跫然已可喜况闻絃诵音儿声自圆美谁家两青衿且欣集齐咻未敢笑越吟九龄起韶石姜子家日南吾道无南北安知不生今海濶尚挂斗天髙欲横参荆榛短墙缺灯火破屋深引书与相和置酒仍独斟可以侑我醉琅然如玉琴鼃黾梦归惠州白鹤山居作痿人常念起夫我岂忘归不敢梦故山恐兴坟墓悲生世本暂寓此身念念非鹅城亦何有偶拾鹤毳遗穷鱼守故沼聚沫犹相依大儿当门户时节供丁推梦与邻翁言悯然怜我衰往来付造物未用相招麾鵞城慎按此诗和渊明还旧居韵施氏原本不载今从和陶巻中分编和陶赠刘柴桑韵二首万刼亘起㓕百年一踟躇漂流四十年今乃言卜居且喜天壤间一席亦吾庐稍理兰桂丛尽平狐兔墟黄橼出旧枿紫茗抽新畬我本早衰人不谓老更劬邦君助畚锸邻里通有无竹屋从低深山窗自明疎一饱便终日髙眠忘百须自笑四壁空无妻老相如慎按和渊明赠刘柴桑诗二首施氏原注本止载周字韵一首今从续补巻中类编于此红藷与紫芋远揷墙四周且放幽兰春莫争霜菊秋穷冬出罋盎磊落胜农畴淇上白玉延能复过此不一饱忘故山不思马少游藷芋劝农海南多荒田俗以贸香为业所产秔稌不足于食乃以藷芋杂米作粥糜以取饱予既哀之乃和渊明劝农诗以告其有知者咨尔汉黎均是一民鄙夷不训夫岂其真怨忿刼质寻戈相因欺谩莫诉曲自我人贸香黎民鄙夷天祸尔土不麦不稷民无用物珍怪是植播厥熏木腐余是穑贪夫汚吏鹰摰狼食岂无良田膴膴平陆兽踪交缔鸟喙谐穆惊麏朝射勐豨夜逐芋羮藷糜以饱耆宿听我苦言其福永久利尔耝耜好尔邻偶斩艾蓬藋南东其畆父兄搢梃以抶游手天不假易亦不汝匮春无遗勤秋有厚冀云举雨决妇姑毕至我良孝爱袒跣何媿逸谚戏侮博奕顽鄙投之生黎俾勿冠履霜降稻实千箱一轨大作尔社一醉醇美作社慎按以上六首施氏原本不载新刻本和陶巻中合为一首今从陶集分六章毎章八句分编于此附子由次韵我迁海康实编于民少而躬耕老复其真乗流得坎不问所因愿以所知施及斯人我行四方稻麦黍稷果蔬蒲荷百种咸植粪溉耘耔乃复有穑尔独何为闭口而食掇拾于川搜捕于陆俯鞠妇子仰荐昭穆闽乗其媮载来逐逐计无百年谋止信宿我归无时视汝长久孰为沮溺风雨相耦筑室东皋取足南畆后稷为烈夫岂一手斵木陶土器则不匮绩麻缫蠒衣则可冀药饵具前病安得至坐而告穷相视徒媿莫为之先冥不谓鄙一夫前行百夫具履以为不信出视同轨期尔十年风变而美和陶九日闲居明日重九雨甚展转不能寐起索酒和渊明一篇醉熟昏然殆不能佳也九日独何日欣然惬平生四时靡不佳乐此古所名龙山忆孟子栗里懐渊明鲜鲜霜菊艳熘熘糟牀声闲居知令节乐事满余龄登髙望云海醉觉三山倾长歌振履商起舞带索荣坎坷识天意淹留见人情但愿饱秔稌年年乐秋成慎按此诗施氏原本不载诗中有登髙望云海之句故知此诗为海外作今从和陶巻中分编闻子由瘦五日一见花猪肉十日一遇黄鸡粥土人顿顿食藷芋荐以薰鼠烧蝙蝠旧闻蜜唧尝呕吐稍近虾蟇缘习俗十年京国厌肥羜日日烝花压红玉从来此腹负将军今者固宜安脱粟人言天下无正味蝍蛆未遽贤麋鹿海康别驾复何为帽寛带落惊童仆相看㑹作两臞仙还乡定可骑黄鹄黄鸡粥食藷附子由次韵多生习气未除肉长安夜眠嬾食粥屈伸久已效熊虎倒挂渐拟同蝙蝠衆笑忍饥长杜门自恐暮年还入俗经旬辄瘦骇邻父未信脑满添黄玉海夷旋觉似齐鲁山蕨仍堪尝菽粟孤船㑹复见洲渚小车未用安羊鹿海南老兄行尤苦樵爨长须同一仆此身所至即所安莫问归期两黄鹄客俎经旬无肉又子由劝不读书萧然清坐乃无一事病怯腥咸不买鱼尔来心腹一时虚使君不复怜乌攫属国方将掘䑕余老去独收人所弃悠哉时到物之初从今免被孙郎笑绛帕䝉头读道书心腹一时虚去嵗与子野游逍遥堂日欲没因并西山叩罗浮道院至已二鼔矣遂宿于西堂今嵗索居儋耳子野复来相见作诗赠之往嵗追欢地寒窻梦不成笑谈惊半夜风雨暗长檠鸡唱山椒晓钟鸣霜外声只今无复见髣髴似三生慎按此诗施氏原本不载新刻载续补下巻据题当是丁丑冬作今编次于此停云自立冬以来风雨无虚日海道㫁絶不得子由书乃和渊明停云诗以寄停云在空黯其将雨嗟我怀人道修且阻眷此区区俯仰再抚良辰过鸟逝不我伫过鸟飓作海浑天水溟蒙云屯九河雪立三江我不出门寤寐北窻念彼海康神驰往从飓凛然清癯落其骄荣餽奠化之廓兮忘情万里迟子晨兴宵征远虎在侧以宁先生对奕未终摧然斧柯再游兰亭黙数永和梦幻去来谁少谁多弹指太息浮云几何再游兰亭慎按施氏原本载此诗于遗诗巻中合为一章今依渊明集分为四章毎章八句以题考之当是海南作故移编于此附子由次韵云跨南溟南北一雨瞻望岂遥陷阱斯阻梦往从之引手相抚笑言未半舍我不伫晚稻欲登白露宵蒙人饮嘉平浆酒如江我独何为观成于窻此心了然来无所从欣然而笑是无枯荣手足相依所钟则情情忘意消神凝不征可以安身可以长生跋扈飞扬谁匪南柯运歴相寻忧喜杂和我游其外所享则多削迹抜木其如予何过子忽出新意以山芋作玉糁羮色香味皆竒絶天上酥酏则不可知人间决无此味也香似龙涎仍酽白味如牛乳更全清莫将南海金虀脍轻比东坡玉糁羮牛乳慎按此诗施氏原本载遗诗二十九首中以意推之当是海外作故改编于此十月初吉菊始开乃与客作重九因次渊明己酉嵗九月九日一首胡广饮菊潭而夀然李固传赞云其视胡广犹粪土也今日我重九谁谓秋冬交黄花与我期草中实后凋香余白露干色映青松髙怅望南阳野古潭霏庆霄伯始真粪土平生夏畦劳饮此亦何益内热中自焦持我万家春一酬五柳陶夕英幸可掇继此木兰朝菊潭庆霄伯始万家春慎按此诗施氏原本不载补注本载和陶巻中今移编于此宥老楮我墙东北隅张王维老谷树先樗栎大叶等桑柘沃流膏马乳涨堕子杨梅熟胡为寻丈地养此不材木蹶之得舆薪规以种松菊静言求其用畧数得五六肤为蔡侯纸子入桐君録黄缯练成素黝面颒作玉灌洒烝生腐余光吐烛虽无傲霜节幸免狂酲毒孤根信微陋生理有倚伏投斧为赋诗徳怨聊相赎老谷膏乳堕子杨梅纸桐君録缯素烝菌观碁予素不解碁尝独游庐山白鹤观观中人皆阖户昼寝独闻碁声于古松流水之间意欣然喜之自尔欲学然终不解也儿子过乃粗能者儋守张中日从之戯予亦隅坐竟日不以为厌也五老峰前白鹤遗址长松䕃庭风日清美我时独游不逢一士谁欤碁者户外屦二不闻人声时闻落子纹枰坐对谁究此味空钩意钓岂在鲂鲤小儿近道剥啄信指胜固欣然败亦可喜优哉游哉聊复尔耳庐山白鹤观籴米籴米买束薪百物资之市不縁耕樵得饱食殊少味再拜请邦君愿受一㕓地知非笑昨梦食力免内愧春秧几时花夏稗忽已穟怅焉抚耒耜谁复识此意耕樵得食力入寺曳杖入寺门辑杖挹世尊我是玉堂仙谪来海南村多生宿业尽一气中夜存旦随老鸦起饥食扶桑暾光圆摩尼珠照耀玻瓈盆来从佛印可稍觉魔忙奔闲看树转午坐到钟鸣昏敛收平生心耿耿聊自温世尊印可次韵子由三首东亭仙山佛国本同归世路𤣥闗两背驰到处不妨闲卜筑流年自可数期颐遥知小槛临㕓市定有新松长棘茨谁道茅檐劣容膝海天风雨看纷披𤣥闗附子由原作十口南迁粗有归一轩临路閲奔驰市人不惯频回首坐客相谙便解颐慙愧天涯善知识增添城外小茅茨华严未读河沙偈偃仰明窻手自披东楼白发苍颜自照盆董生端合是前身独栖髙阁多词客为着新书未絶麟小醉易醒风力软安眠无梦雨声新长歌自誷真堪笑底处人间是所欣东楼着新书附子由原作月从海上涌金盆直入东楼照病身久已无心问南北时能闭目待仪麟飓风不作三农喜舶客初来百物新归去有时无定在漫随里俗共欣欣椰子冠天教日饮欲全丝美酒生林不待仪自漉疎巾邀醉客更将空殻付冠师规模简古人争看簪导轻安发不知更着短檐髙屋帽东坡何事不违时椰子附子由原作衰鬓秋来半是丝幅巾缁撮强为仪垂空旋取海棕子束发装成老法师变化密移人不悟壊成相续我心知茅檐竹屋南溟上亦似当年廊庙时次韵子由月季花再生幽芳本长春暂瘁如蚀月且当付造物未易料枯枿也知宿根深便作紫笋茁乗时出婉娩为我暖栗烈先生蚤贵重庙论推英拔而今城东瓜不记召南茇陋居有远寄小圃无濶蹑还为久处计坐待行年匝腊果缀梅枝春杯浮竹叶谁言一萌动已觉万木活聊将玉蘂新揷向纶巾折月季花枯枿附子由原作客背有芳丛开花不遗月何人纵寻斧害意肯留枿偶乘秋雨滋冒土见微茁猗猗抽条颖颇欲傲寒冽势穷虽云病根大未容拔我行天涯逺幸此城南茇小堂劣容卧幽阁粗可蹑中无一寻空外有四邻匝窥墙数柚实隔屋看椰叶葱蒨独兹苗愍愍待其活及春见开敷三嗅何忍折次韵子由浴罢理发千梳凈风晞胜汤沐闭息万窍通雾散名干浴頺然语黙丧静见天地复时令具薪水漫欲濯腰腹陶匠不可求盆斛何由足老鸡卧粪土振羽双瞑目倦马𩥇风沙奋鬛一喷玉垢凈各殊性快惬聊自沃云母透蜀纱琉璃莹蕲竹稍能梦中觉渐使生处熟楞严在牀头妙偈时仰读返流归照性独立遗所瞩未知仰山禅已就季主卜安心㑹自得助长母相督垢净性琉璃返流照性所瞩仰山禅安心自得附子由原作逐客例幽忧多年不洗沐予发栉无垢身垢要须浴颠隮本天运愤恨谁当复茅檐容病躯稻饭饱枵腹形骸但癯瘁气血尚丰足微阳閲九地浮彩见双目枯藁如束薪坚致比温玉长斋虽云凈閲月聊一沃石泉澣巾帨土釜煑桃竹南窻日未移困卧久弥熟华严有余帙黙坐心自读诸尘忽散尽法界了无瞩恍如仰山翁欲就沩叟卜犹恐堕声闻大愿勤自督借前韵贺子由生第四孙斗老今日散幽忧弹冠及新沐况闻万里孙已报三日浴朋来四男子大壮泰临复开书喜见面未饮春生腹无官一身轻有子万事足举家传吉梦殊相惊凡目烂烂开眼电硗硗峙头玉但令强筋骨可以耕衍沃不须富文章端解耗楮竹君归定何日我计久已熟长留五车书要使九子读箪瓢有内乐轩冕无流瞩人言适似我穷达己可卜蚤谋二顷田莫待八州督衍沃独觉瘴雾三年恬不怪反畏北风生体疥朝来缩颈似寒鸦熖火生薪聊一快红波翻屋春风起先生黙坐春风里浮空眼缬散云霞无数心花发桃李翛然独觉午窻明欲觉犹闻醉鼾声回首向来萧瑟处也无风雨也无晴心花附子由次韵咄咄书空中有怪内热搜膏发痈疥羮藜饭芋如固然饱食安眠真一快午鸡鸣屋唿不起欠伸吉贝重衾里此身南北付天工竹杖芒鞋即行李夜长却对一灯明上池溢流微有声幻中非幻人不见本来日月无隂晴十二月十七日夜坐达晓寄子由灯烬不挑垂暗蘂炉灰重拨尚余薰清风欲发鸦翻树缺月初升犬吠云闭眼此心新活计随身孤影旧知闻雷州别驾应危坐跨海清光与子分附子由次韵月入虚窻疑欲旦香凝幽室久犹薰清风巧为吹余瘴疎雨时来报㫁云南海炎凉身已惯北方毁誉耳谁闻遥知挂壁瓢无酒归舶还将一勺分谪居三适旦起理发安眠海自运浩浩朝黄宫日出露未晞郁郁蒙霜松老栉从我久齿疎含清风一洗耳目明习习万窍通少年苦嗜睡朝谒常悤悤爬搔未云足己困冠巾重何异服辕马沙尘满风騣琱鞍响珂月实与械杻同解放不可期枯柳岂易逢谁能书此乐献与腰金翁栉齿爬搔枯柳附子由次韵道人鸡鸣起趺坐存九宫灵液流下田茯苓抱长松颠毛得余润冉冉欺霜风俯就无数栉九九为一通洗沐废己久徐之勿悤悤气来自涌泉至此知几重近闻西边将袒裼拥马騣归来建赤油不复侪伍同笑我守寻尺求与真源逢人生安有安未肯易三公午窻坐睡蒲团蟠两膝竹几阁双肘此间道路熟径到无何有身心两不见息息安且久睡蛇本亦无何用钩与手神凝疑夜禅体适剧卯酒我生有定数禄尽空余夀枯杨不飞花膏泽回衰朽谓我此为觉物至了不受谓我今方梦此心初不垢非梦亦非觉请问希夷叟附子由次韵定中龙眠膝定起柳生肘心无出入异三昧亦何有晴窻午隂转坐睡一何久頺然拥褐身剥啄叩门手搴帷顾我笑疑我困宿酒不知吾丧我氷消不遗夀空虚无一物彼物自枯朽梦中得灵药此药从谁受侵寻入四肢欲洗自无垢从今百不欠只欠归田叟夜卧濯足长安大雪年束薪抱衾裯云安市无井斗米寛百忧今我逃空谷孤城啸鸺鹠得米如得珠食菜不敢留况有松风声釡鬲鸣飕飕瓦盎深及膝时复冷暖投明灯一爪翦快若鹰辞鞲天低瘴云重地薄海气浮土无重膇药独以薪水瘳谁能更包裹冠履装沐猴爪翦重膇附子由次韵海民慢寒备不畜衾与裯虽苦地气洩亦无徒跣忧逐客久未安集舍上鸺鹠念昔使胡中车驰卒不留貂裘遡北风什袭犹飕飕中途履冰河马倒身自投宛足费冯翼千里烦帣鞲十年事汤剂风雨气辄浮南来足忧患此病何时瘳名身孰亲疎慎勿求封侯苏诗补註巻四十一苏诗补註卷四十二钦定四库全书苏诗补註巻四十二翰林院编修查慎行撰古今体诗五十一首正月五日与儿子过出游作谪居澹无事何异老且休虽过靖节年未失斜川游春江渌未波人卧船自流我本无所适汎汎随鸣鸥中流遇伏洄舍舟步层丘有口可与饮何必逢我俦过子诗似翁我唱而辄酬未知陶彭泽颇有此乐不问㸃尔何如不与圣同忧问翁何所笑不为由与求慎按此诗和游斜川作施氏原本不载今从和陶巻中据题分编子由生日上天不难知好恶与我一方其未定间人力破隂隲小忍待其定报应真可必季氏生而仁观过见其实端如柳下惠焉往不三黜天有时而定寿考未易毕儿孙七男子次第皆逢吉遥知设罗门独掩悬罄室回思十年事无愧箧中笔但愿白髪兄年年作生日子由生日悬罄室箧中笔附子由次韵弟兄本三人懐抱䘮其一颀然仲与叔耆老天所隲师心毎独往可否辄自必折足非所恨所恨覆鼎实上赖吾君仁义止海滨黜悽酸念母氏此恨何时毕平生贤孟博苟生不谓吉归心天若许定卜老泉室凄凉百年后事付何人笔于今兄独知言之泣生日以黄子木拄杖为子由生日之夀灵寿扶孔光菊潭饮伯始虽云闲草木岂乐䝉此耻一时偶收用千载相瘢疻海南无嘉植野果名黄子坚瘦多节目天材任操倚嗟我始翦裁世用或縁此贵从老夫手往配先生几相从归故山不愧仙人杞仙人杞附子由次韵老至亦有渐五十惟杖始行年日辰匝幸免乡闾耻罪重疮难平余痂未脱疻登山足犹健不用扶儿子我兄念殷勤赠此携且倚他年赐环日田舍尤须此早收藤节杯旋缀乌皮几茅檐数间足不用伐桐杞上元夜过赴儋守召独坐有感使君置酒莫相违守舍何妨独掩扉静看月窻盘蜥蜴卧闻风幔落伊威灯花结尽吾犹梦香篆消时汝欲归搔首凄凉十年事传柑归遗满朝衣儋守过于海舶得迈寄书酒作诗逺和之皆粲然可观子由有诗相庆也因用其韵赋一篇并寄诸子姪我似老牛鞭不动雨滑泥深四蹄重汝如黄犊走却来海濶山髙百程送庶几门户有八慈不恨居邻无二仲他年汝曹笏满牀中夜起舞踏破罋㑹当洗眼看腾跃莫指痴腹笑空洞誉儿虽是两翁癖积徳己自三世种岂惟万一许生还尚恐九十烦珍从六子晨耕箪瓢出衆妇夜绩灯火共春秋古史乃家法诗笔离骚亦时用但令文字还照世粪土腐余安足梦夜绩古史附子由原作孟子自夸心不动未试永嘉铁轮重弟兄六十老病余万里同遭海隅送长披羊裘类严子罢食猪肝同闵仲大男留处事田畆幼子随行供釜罋低眉语笑接邻父弹指吁嗟到蛮洞茅茨一日敢忘葺桑柘十年须勉种来时邂逅得相携归去逡巡应复从莫惊忧患尔来同久知出处平生共虽令子孙治家学休炫文章供世用颍川筑室久未成夜来忽作西湖梦清明日闻过诵书声节闲美感念少时怅焉追懐先君宫师之遗意且念淮徳二幼孙无以自遣乃和渊明二篇随意所寓无复伦次也今日复何日髙槐布初隂良辰非虚名清和盈我襟孺子巻书坐诵诗如鼓琴却去四十年玉颜如汝今闭户未尝出出为邻里钦家世事酌古百史手自斟当年二老人喜我作此音淮徳入我梦角羁未胜簪孺子笑问我君何念之深念深雀鷇含淳音竹萌抱静节诵我先君诗肝肺为澄澈犹如鸣鹤和未作获麟絶愿因骑鲸李追此御风列丈夫贵出世功名岂人杰家书三万巻独取服食诀地行即空飞何必挟日月丈夫服食诀挟日月慎按以上二首和渊明郭主簿韵施氏原本不载今从新刻本和陶巻中分编于此海南人不作寒食而以上已上冢予携一瓢酒寻诸生皆出矣独老符秀才在因与饮至醉符盖儋人之安贫守静者也老鸦衔肉纸飞灰万里家山安在哉苍耳林中太白过鹿门山下徳公回管宁投老终归去王式当年本不来记取城南上已日木棉花落刺桐开老符刺桐往年宿瓜步梦中得小絶録示谢民师吴塞蒹葭空碧海隋宫杨柳只金堤春风自恨无情水吹得东流竟日西民师慎按此诗施氏原本不载据外集编南海巻中今从续补下巻移编于此五色雀海南有五色雀常以两绛者为长进止必随焉俗谓之凤凰云久旱而见辄雨潦则反是吾卜居儋耳城南常一至庭下今日又见之进士黎子云及其弟威家既去吾举酒祝曰若为吾来者当再集也己而果然乃为赋诗粲粲五色羽炎方凤之徒青黄缟𤣥服翼衞两绂朱仁心知闵农常告雨霁符我穷惟四壁破屋无瞻乌惠然此粲者来集竹与梧锵鸣如玉珮意欲相嬉娱寂莫两黎生食菜真臞儒小圃散春物野桃陈雪肤举杯得一笑见此红鸾雏髙情如飞仙未易握粟唿胡为去复来眷眷岂属吾回翔天壤间何必怀此都和陶乞食韵庄周昔贷粟犹欲舂脱之鲁公亦乞米炊煑尚不辞渊明端乞食亦不避嗟来呜唿天下士死生寄一杯斗水何所直逺汲苦姜诗幸有余薪米养此老不才至味久不坏可为子孙贻姜诗和陶和胡西曹示顾赋曹韵长春如稚女飘飖倚轻飔卯酒晕玉颊红绡巻生衣低颜香自敛含睇意颇微宁当配黄菊未肯似戎葵谁言此弱质閲世观盛衰頩然疑薄怒沃盥未可挥瘴雨吹蛮风凋零岂容迟老人不解饮短句余清悲长春戎葵游城南谢氏废园作乔木巻苍藤浩浩崩云积谢家堂前燕对语悲宿昔仰看桄榔树𤣥鹤舞长翮新年结茘子主人黄壤隔溪隂宜馆我稍省薪水役相如卖车骑五畆亦可易但恐服鸟来此生还荡析谁能揷篱槿䕶此残竹柏篱槿和陶拟古九首有客叩我门系马门前柳庭空鸟雀散门闭客立久主人枕书卧梦我平生友忽闻剥啄声惊散一杯酒倒裳起谢客梦觉两愧负坐谈杂今古不答颜愈厚问我何处来我来无何有附子由次韵客居逺林薄依墙种杨柳归期未可必成隂定非久邑中有佳士忠信可与友相逢话禅寂落日共杯酒艰难本何求缓急肯相负故人在万里不复为薄厚未尽鬻衣衾时劳问无有酒尽君可起我歌已三终由来竹林人不数涛与戎有酒从孟公慎勿从扬雄﨑岖颂沙麓尘埃污西风昔我未尝达今者亦安穷穷达不到处我在阿堵中三终孟公附子由次韵闭门不复出兹焉若将终萧然环堵间乃复有为戎我师柱下史久以雌守雄金刀虽云利未闻能斫风世人欲困我我己长安穷穷甚当辟谷徐观百年中客去室幽幽服鸟来座隅引吭伸两翅太息意不舒吾生如寄耳何者为吾庐去此复何之少安与汝居夜中闻长啸月露荒榛芜无问亦无答吉凶两何如座隅吉凶附子由次韵萧萧发垂素晡日迫西隅道人闵我老元气时巻舒嵗晚风雨交何不完子庐万法灭无余方寸可久居将扫道上尘先拔庭中芜一凈百亦凈物我皆如如少年好远游荡志隘八荒九夷为藩篱四海环我堂卢生与若士何足期渺茫稍喜海南州自古无战场竒峰望黎母何异嵩与邙飞泉写万仞舞鹤双低昂分流未入海膏泽弥此方芋魁倘可饱无肉亦奚伤黎母飞泉附子由次韵夜梦披髪翁骑驎下大荒独行无与游闯然入我堂髙论何峥嵘微言何𣺌茫我徐听其説未离翰墨场平生气如虹宜不葬北邙少年慕遗文竒姿揖昂昂衰罢百无用渐以圆斵方隠约就所安老退还自伤冯冼古烈妇翁媪国于兹策勲梁武后开府隋文时三世更险易一心无磷缁锦繖平积乱犀渠破余疑庙貌空复存碑版漫无辞我欲作铭志慰此父老思遗民不可问偻句莫予欺犦牲菌鸡卜我当一访之铜鼓壶卢笙歌此送迎诗庙貌犦牲铜鼔壶卢笙附子由次韵佛法行中原儒者耻论兹功施㝠㝠中亦何负当时此方旧杂染浑浑无名缁治生守家室坐使斯人疑未知酒肉非能与生死辞炽哉吴闽间佛事不可思生子多颖悟徳报岂吾欺时俾正法眼一出照曜之谁为邑中豪勤诵我此诗沈香作庭燎甲煎纷相和岂若炷微火萦烟袅清歌贪人无饥饱胡椒亦求多朱刘两狂子陨队如风花本欲竭泽鱼奈此明年何沈香甲煎附子由次韵忧来感人心悒悒久未和唿儿具浊酒酒酣起长歌歌罢还独舞黍麦力诚多忧长酒易消脱去如风花不悟万法空子如此心何鸡窠养鹤发及与唐人游来孙亦垂白颇识李崖州再逢卢与丁閲世真东流斯人今在亡未遽掩一丘我师吴季子守节到晚周一见春秋末𣺌焉不可求鸡窠李崖州卢丁附子由次韵杜门人笑我不知有天游光明徧十方咫尺陋九州此观一日成衮衮通法流竿木常自随何必返故丘老耼白髪年青牛去西周不遇闗尹喜履迹谁能求城南有荒池琐细谁复採幽姿小芙蕖香色独未改欲为中州信浩荡絶云海遥知玉井莲落蕋不相待攀跻及少壮已失那容悔城南池玉井莲附子由次韵耝田种紫芝有根未堪採逡巡嵗月度太息毛发改晨朝玉露下滴沥投沧海须牙忽长茂枝叶行可待夜烧沈水香持戒勿中悔黎山有幽子形藁神独完负薪入城市笑我儒衣冠生不闻诗书岂知有孔颜翛然独往来荣辱未易闗日暮鸟兽散家在孤云端问答了不通叹息指屡弹似言君贵人草莽栖龙鸾遗我古贝布海风今嵗寒鸟兽散古贝附子由次韵海康杂蛮蜑礼俗久未完我居近闾阎愿先化衣冠衣冠一有耻其下胡为颜东邻有一士读书寄贤闗归来奉亲友跬步行必端慨然顾流俗叹息未敢弹提提乌鸢中见此孤翔鸾渐能衣裘褐袒裼如恶寒和陶田舍始春懐古儋人黎子云兄弟居城东南躬农圃之劳偶与军使张中同访之居临大池水木幽茂坐客欲为醵钱作屋予亦欣然同之名其屋曰载酒堂用渊明懐古田舍作二首退居有成言垂老竟未践何曽渊明归屡作敬通免休闲等一味妄想生愧腼聊将自知明稍积在家善城东两黎子室迩人自远唿我钓其池人鱼两忘反使君亦命驾恨子林塘浅成言自知明茅茨破不补嗟子乃尔贫菜肥人愈瘦灶闲井常勤我欲致薄少解衣劝坐人临池作虚堂雨急瓦声新客来有美载果熟多幽欣丹茘破玉肤黄柑溢芳津借我三畆地结茅为子邻鴂舌倘可学化为黎母民郊行步月作缺月不早出长林踏青㝠犬吠主人怒愧此闾里情怪我夜不归茜袂窥柴荆云间与地上待我两友生惊鹊再三起树端已微明白露凈原野始觉丘陵平暗蛩方夜绩孤萤亦宵征归来闭户坐寸田且黙耕莫赴花月期免为诗酒萦诗人如布谷聒聒常自名如布谷和陶庚戌嵗九月中于西田获早稻蓬头三獠奴谁谓愿且端晨兴洒埽罢饱食不自安愿治此圃畦少资主游观昼功不自觉夜气乃潜还早韭欲争春晚菘先破寒人间无正味美好出艰难蚤知农圃乐岂有非意干尚恨不持耝未免骍我颜此心茍未降何适不间闗休去复歇去菜食何所叹獠奴和陶丙辰嵗八月中于下潠田舍获聚粪西垣下凿井东垣隈劳辱何时休宴安不可懐天公岂相喜雨霁与意谐黄菘养土膏老楮生树鸡未忍便烹煑绕观日百回跨海得远信氷盘鸣玉哀茵蔯㸃脍缕照坐如花开一与蜑叟醉苍颜两摧頺齿根日浮动自与粱肉乖食菜岂不足唿儿拆鸡栖慎按以上十七首皆海南作施氏原本不载今从新刻本和陶巻中类编于此答海上翁山翁不复见新诗疑是河南石壁曦海水岂容鲸饮尽然犀何处覔琼枝慎按此诗不解何谓施氏原本不载今从续补下巻移编贫家凈扫地贫家净扫地贫女好梳头下士晚闻道聊以拙自修叩门有佳客一饭相邀留春炊勿草草此客未易媮慎勿用劳薪感我如薰犹徳人抱衡石铢黍安可廋晚闻道新居朝阳入北林竹树散疎影短篱寻丈间寄我无穷境旧居无一席逐客犹遭屏结茅得兹地翳翳村巷永数朝风雨凉畦菊发新颖俯仰可卒嵗何必谋二顷遭屏慎按施氏原注东坡至儋耳军使张中请馆于行衙又别饰官舍为安居计朝廷命湖南提举常平董必者察访广西遣使臣过海逐出之中坐黜死雷州监司悉镌秩云云先生送张中诗有悬知冬夜长之句则张中离儋必于冬月公之被逐移居当是秋末冬初事原本编此诗于上巳之后殊失次第今改正送昌化军使张中孤生知永弃末路嗟长勤久安儋耳陋日与雕题亲海国此竒士官居我东邻卯酒无虚日夜碁有达晨小罋多自酿一瓢时见分仍将对牀梦伴我五更春暂聚水上萍忽散风中云恐无再见日笑谈来生因空吟清诗送不救归装贫昌化军再送张中胸中有佳处瘴海不能腓三年无所愧十口今同归汝去莫相怜我生本无依相从大块中几合几分违莫作往来相而生爱见悲悠悠含山日炯炯留清辉悬知冬夜长不恨晨光迟梦中与汝别作诗记忘遗三送张中留灯坐达晓要与影晤言下帷对古人何暇复窥园使君本学武少诵十三篇颇能口击贼戈㦸亦森然才智谁不如功名叹无缘独来向我説愤懑当奚宣一见胜百闻往鏖皋兰山白衣挟三矢趁此征辽年慎按以上三首施氏原本皆不载今考据本题从和陶巻中分编次韵子由赠吴子野先生二絶句马迹车轮满四方若为闭着小茅堂安心欲捉左元放痴疾还同顾长康江令苍苔围故宅谢家语燕集华堂先生笑説江南事只有青山绕建康江令苍苔附子由原作柴门不出蓬生径暑雨无时水及堂辟谷赖君能作客暂来煎蜜饷桃康三间浰水小茅屋不比麻田新草堂问我秋来气如火此间何事得安康惯从李叟游都市久伴蓝翁醉画堂不似苏门但长啸一生留恨与嵇康被酒独行徧至子云威徽先觉四黎之舍三首半醒半醉问诸黎竹刺藤稍步步迷但寻牛矢覔归路家在牛栏西复西总角黎家三四童口吹葱叶送迎翁莫作天涯万里意谿边自有舞雩风吹葱叶符老风清奈老何朱颜减尽鬓丝多投梭毎困东邻女换扇惟逢春梦婆过黎君郊居半园荒草没佳蔬煑得占禾半是藷万事思量都是错不如还叩仲尼居慎按此诗施氏原本不载今从续补下巻移编于此游城东学舍作闻有古学舍窃懐渊明欣摄衣造两塾窥户无一人邦风方杞夷庙貌犹殷因先生馔已缺弟子散莫臻忍饥坐谈道嗟我亦晚闻永言百世祀未补平生勤今此复何国岂与陈蔡邻永媿虞仲翔絃歌沧海滨百世祀吾谪海南尽卖酒器以供衣食独有一荷叶杯工制美妙留以自娱乃和渊明连雨独饮二首平生我与尔举意辄自然岂止磁石铁虽合犹有间此外一子由出处同偏僊晚景最可惜分飞海南天纠纆不吾欺宁此忧患先顾引一杯酒谁谓无往还寄语海北人今日为何年醉里有独觉梦中无杂言磁铁阿堵不解醉谁欤此頺然误入无功乡掉臂嵇阮间饮中八仙人与我俱得仙渊明岂知道醉语忽谈天偶见此物真遂超天地先醉醒可还酒此觉无所还清风洗徂暑连雨催丰年牀头伯雅君此子可与言无所还得郑嘉㑹靖老书欲于海舶载书千余巻见借因读渊明赠羊长史诗云愚生三季后慨然念黄虞得知千载事上赖古人书次其韵以谢郑君我非皇甫谧门人如挚虞不持两䲭酒肯借一车书欲令海外士观经似鸿都结髪事文史俯仰六十余老马不耐放长鸣思服舆故知根尘在未免病药俱念君千里足歴块犹踟蹰好学真伯业比肩可相如此书久己熟救我今荒芜顾惭桑榆迫久厌诗书娱奏赋病未能草𤣥老更疎犹当距杨墨稍欲惩荆舒郑嘉㑹病药伯业和陶五月旦日作和戴主簿海南无冬夏安知嵗将穷时时小摇落荣悴俯仰中上天信包荒佳植无由丰鉏耰代肃杀有择非霜风手栽兰与菊侑我清宴终撷芳眼已明饮酒腹尚沖草去土自隤井深墙愈隆勿笑一畆园蚁垤齐衡嵩包荒和陶怨诗楚调示龎主簿邓治中当欢有余乐在戚亦頺然渊明得此理安处故有年嗟我与先生所赋良竒偏人间少宜适惟有归耘田我昔堕轩冕毫釐真市㕓困来卧重裀忧媿自不眠如今破茅屋一夕或三迁风雨睡不知黄叶满枕前宁当出怨句惨惨如孤烟但恨不早悟犹推渊明贤慎按以上六首施氏原本皆不载以本诗考之确是南海秋冬作今从新刻和陶巻中编次于此倦夜倦枕厌长夜小窻终未明孤村一犬吠残月几人行衰鬓久己白旅懐空自清荒园有络纬虚织竟何成络纬用过韵冬至与诸生饮酒小酒生黎法干糟瓦盎中芳辛知有毒滴沥取无穷冻醴寒初泫春醅暖更饛华夷两尊合醉笑一欢同里闬峩山北田园震泽东归期那敢説安讯不曾通鹤鬓惊全白犀围尚半红愁颜解符老寿耳鬬吴翁得谷鹅初饱亡猫鼠益丰黄姜收土芋巻耳斫霜丛儿瘦缘储药奴肥为种松频频非窃食数数尚乗风河伯方夸若灵娲自舞冯归途陷泥淖炬火燎茅蓬膝上王文度家传张长公和诗仍醉墨戏海乱羣鸿小酒生黎法符老吴翁巻耳纵笔三首寂寂东坡一病翁白须萧散满霜风小儿误喜朱颜在一笑那知是酒红父老争看乌角巾应缘曾现宰官身溪边古路三叉口独立斜阳数过人乌角巾现宰官身北船不到米如珠醉饱萧条半月无明日东家当祭灶只鸡斗酒定膰吾夜烧松明火嵗暮风雨交客舍悽薄寒夜烧松明火照室红龙鸾快燄初煌煌碧烟稍团团幽人忽富贵蕙帐芬椒兰珠煤缀屋角香流铜槃坐看十八公俯仰灰烬残齐奴朝爨蜡莱公夜长叹海康无此物烛尽更未阑松明火苏诗补註巻四十二苏诗补註卷四十三钦定四库全书苏诗补註巻四十三翰林院编修查慎行撰古今体诗五十二首庚辰嵗人日作时闻黄河巳复北流老臣旧数论此今斯言乃騐二首老去仍栖隔海村梦中时见作诗孙天涯巳惯逢人日归路犹欣过鬼门三䇿已应思贾让孤忠终未赦虞翻典衣剰买河源米屈指新篘作上元黄河北流老臣数论鬼门三䇿河源米不用长愁挂月村㯽榔生子竹生孙新巢语燕还窥研旧雨来人不到门春水芦根看鹤立夕阳枫叶见鸦翻此生念念随泡影莫认家山作本元新巢窥研泡影认本元庚辰嵗正月十二日天门冬酒熟予自漉之且漉且尝遂以大醉二首自拨牀头一罋云幽人先巳醉浓芬天门冬熟新年喜麴米春香并舍闻菜圃渐疎花漠漠竹扉斜掩雨纷纷拥裘睡觉知何处吹面东风散缬纹天门冬酒载酒无人过子云年来家醖有竒芬醉乡杳杳谁同梦睡息齁齁得自闻口叶向诗犹小小眼花因酒尚纷纷㸃灯更试淮南语汎溢东风有縠纹汎溢东风追和戊寅嵗上元賔鸿社燕巧相违白鹤峯头白板扉石建方欣洗牏厠姜庞不解叹蛜蝛一龛京口嗟春梦万炬钱塘忆夜归合浦卖珠无复有当年笑我泣牛衣戊寅上元賔鸿牏厠牛衣和陶杂诗十一首斜日照孤隙始知空有尘㣲风动衆窍谁信我忘身一笑问儿子与汝定何亲从我来海南幽絶无四隣耿耿如缺月独与长庚晨此道固应尔不当怨尤人缺月长庚故山不可到飞梦隔五岭真游有黄庭闭目寓两京室空无可照火灭膏自冷披衣起视夜海濶河汉永西牕半明月散乱梧楸影良辰不可系逝水无留骋我苗期后枯持此一念静后枯真人有妙观俗子多妄量区区劝粒食此岂知子房我非徒跣相终老懐未央兔死缚淮隂狗功指平阳哀哉亦可羞世俗皆羊肠相如偶一官嗤鄙蜀父老不记犊鼻时涤器混佣保着书曾几何渇肺灰土燥琴台有遗魄笑我归不早作书遗故人皎皎我懐抱余生幸无愧可与君平道犊鼻涤器渇肺琴台孟德黠老狐姦言嗾鸿豫哀哉丧乱世枭鸾各腾翥逝者知几人文举独不去天方斵汉室岂计一郗虑昆虫正相啮迺比蔺相如我知公所坐大名难久住细德方险㣲岂有容公处既往不可悔庶为来者惧枭鸾细德险㣲博大古真人老耼关尹喜独立万物表长生乃余事稚川差可近倘有接物意我顷登罗浮物色恐相值徘徊朱明洞沙水自清驶满把菖蒲根叹息复弃置蓝乔近得道常苦世褊迫西游王屋山不践长安陌尔来宁复见鸟道度太白昔与吴逺游同藏一瓢窄潮阳隔云海嵗晩倘见客伐薪供养火看作栖鳯宅蓝乔养火南荣晚闻道未肯化庚桑陶顽铸强犷枉费尘与糠越子古成之韩生教休粮参同得灵钥九锁启伯阳鹅城见诸孙贫苦我为伤空余焦先室不传元化方遗像似李白一奠临江觞南荣灵钥伯阳余龄难把玩妙解寄笔端常恐抱永叹不及丘明迁亲友复劝我放心饯华颠虚名非我有至味知谁餐思我无所思安能观诸缘巳矣复何叹旧说易两篇把玩申韩本自圣陋古不复稽巨君纵独慾借经作巖崖遂令青衿子珠璧人人懐凿齿井蛙耳信谓天可弥大道久分裂破碎日愈离我如终不言谁悟角与羁吾琴岂得巳昭氏有成亏角羁我昔登胊山出日观沧凉欲济东海县恨无石桥梁今兹黎母国何异于公乡蚝浦既黏山暑退亦飞霜所欣非自誷不怨道里长朐山于公乡自誷和陶始作镇军㕘军经曲阿虞人非其招欲往畏简书穆生责醴酒先见我不如江左古弱国强臣擅天衢渊明堕诗酒遂与功名疎我生值良时朱金义当纡天命适如此幸收废弃余独有愧此翁大名难久居不思牺牛龟兼取熊掌鱼北郊有大赉南冠解囚拘眷言罗浮下白鹤返故庐大名难久居北郊桃花源世传桃源事多过其实考渊明所记止言先世避秦乱来此则渔人所见似是其子孙非秦人不死者也又云杀鸡作食岂有仙而杀者乎旧说南阳有菊水水甘而芳居民三十余家饮其水皆夀或至百二三十嵗蜀青城山老人村有见五世孙者道极险逺生不识盐醯而溪中多枸杞根如龙蛇饮其水故夀近嵗道稍通渐能致五味而夀益衰桃源盖此比也欤使武陵太守得而至焉则巳化为争夺之塲久矣尝意天壤间若此者甚衆不独桃源予在颍州梦至一官府人物与俗间不异而山川清逺有足乐者顾视堂上榜曰仇池觉而念之仇池武都氐故地杨难当所保余何为居之明日以问客客有赵令畤德麟者曰公何问此此乃福地小有洞天之附庸也杜子美盖云万古仇池穴潜通小有天他日工部侍郎王钦臣仲至谓余曰吾尝奉使过仇池有九十九泉万山环之可以避世如桃源也凡圣无异居清浊共此世心闲偶自见念起忽巳逝欲知真一处要使六用废桃源信不逺杖藜可小憩躬耕任地力絶学抱天艺臂鸡有时鸣尻驾无可税苓龟亦晨吸杞狗或夜吠耘樵得甘芳龁啮谢炮制子骥虽形隔渊明巳心诣髙山不难越浅水何足厉不如我仇池髙举复几嵗从来一生死近又等痴慧蒲涧安期境罗浮稚川界梦往从之游神交发吾蔽桃花满庭下流水在户外却笑逃秦人有畏非真契和归去来兮词子瞻谪居昌化追和渊明归去来词盖以无何有之乡为家虽在海外未尝不归云尔归去来兮吾方南迁安得归卧江海之澒洞弔鼓角之悽悲迹泥蟠而愈深时电往而莫追懐西南之归路梦良是而觉非悟此生之何常犹寒暑之异衣岂袭裘而念葛盖得桷而丧㣲我归甚易非驰非奔俯仰还家下车阖门藩垣虽缺堂室故存挹吾天醴注之洼尊饮月露以洗心飡朝霞而眩颜混客主而为一俾妇姑之相安知盗窃之何有乃掊门而折关廓圜镜以外照纳万象而中观治废井以晨汲滃百泉之夜还守静极以自作时爵跃而鲵桓归去来兮请终老于斯游我先人之敝庐复舍此而焉求均海南与汉北挈往来而无忧畸人告予以一言非八卦与九畴方饥须粮巳济无舟忽人牛之皆丧但乔木与髙丘惊六用之无成自一根之返流望故家而求息曷中道之三休巳矣乎吾生有命归有时我初无行亦无留驾言随子听所之岂以师南华而废从安期谓汤稼之终枯遂不溉而不耔师渊明之雅放和百篇之新诗赋归来之清引我其后身盖无疑余喜渊明归去来辞因集字为十诗命驾欲何向欣欣春木荣世人无往复乡老有逢迎云外流泉逺风前飞鸟轻相携就衡宇酌酒话交情涉世恨形役告休成老夫良欣就归路不复向迷途去去径犹菊行行田欲芜情亲有还往清酒引尊壶与世不相入膝琴聊自欢风光归笑傲云物寄游观言话审无倦心懐良独安东皋清有趣植杖日盘桓世事非吾事驾言归路寻向时迷有命今日悟无心庭内菊归酒牕前风入琴寓形知巳老犹未倦登临云岫不知逺巾车行复前仆夫寻老木童子引清泉矫首独傲世委心还乐天农夫告春事扶老向良田富贵良非愿乡关归去休携琴巳寻壑载酒复经丘翳翳景将入涓涓泉欲流农夫人不乐我独与之游觞酒命童仆言归无复留轻车寻絶壑孤棹入清流乘化欲安命息交还絶游琴书乐三径老矣亦何求归去复归去帝乡安可期鸟还知巳倦云出欲何之入室还携幼临流亦赋诗春风吹独立不是傲亲知役役倦人事来归车载奔征夫问前路稚子候衡门入息亦诗䇿出游常酒尊交亲书巳絶云壑自相存寄傲疑今是求荣感昨非聊欣尊有酒不恨室无衣丘壑世情逺田园生事㣲柯庭还独盻时有鸟归飞慎按施氏原本和陶诗二巻凡一百零五首归去来辞亦在数内此十章向不载和陶巻中今从新刻本采录又増入补遗二章自饮酒二十首起至此止分编各巻共一百三十三首而归去来辞不与焉西清诗话云渊明又有问来使诗云尔从中山来早晚发天目我屋南山下今生几丛菊蔷薇叶巳抽秋兰气当馥归去来山中山中酒应熟此诗陶集中不载盖疑天目非陶居然太白诗云陶令归去来田家酒应熟乃用此耳洪迈对雨编亦云先生想未见原诗故缺和章耳附黄鲁直跋子瞻和陶诗一首子瞻谪岭南时宰欲杀之饱喫惠州饭细和渊明诗彭泽千载人东坡百世士出处虽不同风味乃相似题过所画枯木竹石三首老可能为竹写真小坡今与石传神山僧自觉菩提长心境都将赴卧轮附黄鲁直次韵一首眼入毫端写竹真枝掀叶举是精神因知幻化出无象问取人间老斵轮散木支离得自全交柯蚴蟉欲相传不须更说能鸣雁要以空中得尽年倦看涩勒暗蛮村乱棘孤藤束瘴根惟有长身六君子猗猗犹得似淇园真一酒歌布算以步五星不如仰观之捷吹律以求中声不如耳齐之审铅汞以为药䇿易以候火不如天造之真也是故神宅空乐出虚蹋踘者以气升孰能推是类以求天造之药乎于此有物其名曰真一逺游先生方治此道不饮不食而饮此酒食此药居此堂予亦窃其一二故作真一之歌空中细茎挿天芒不生沮泽生陵冈涉阅四气更六阳森然不受螟与蝗飞龙御月作秋凉苍波改色屯云黄天旋雷动玉尘香起搜十裂照坐光跏趺牛噍安且详动摇天关出琼浆壬公飞空丁女藏三伏遇井了不尝酿为真一和而庄三杯俨如侍君王湛然寂照非楚狂终身不入无功乡铅汞䇿易候火真一逺游飞龙御月天关楚狂慎按本集杂记云予在白鹤新居邓道士忽叩门时巳三鼓月色如霜有携斗酒丰神英发如吕洞賔者曰子尝真一酒乎就坐各饮数杯击节髙歌袖出一书授余乃真一法及修养九事末云九霞仙人李靖书既别恍然又云岭南不禁酒近得一酿法乃是神授只用白面糯米清水三物谓之真一法酒酿成玉色有自然香味绍圣三年五月望日敬造真一法酒成请罗浮道士邓守安拜奠北斗真君云云据此则此诗当是惠州作而苏氏原本编入海外巻中或酿酒在惠州作歌则在儋州未可知也今仍其旧汲江煎茶活水还须活火烹自临钓石取深清大瓢贮月归春罋小杓分江入夜瓶雪乳巳翻煎处脚松风忽作泻时声枯肠未易禁三椀坐听荒城长短更活火赠李兕彦威秀才魏王大瓢实五石种成濩落将安适可怜公子持十牛海上三年竟何得先生少负不羁才从军数到单于台天山直欲三箭取白衣将军何人哉夜逢怪石曾饮羽戯中㦸枝何足数誓将马革裹尸还肯学班超苦儿女封侯卫霍知几许老矣先生困羁旅酒酣聊复说平生结袜犹堪一再鼓弃书捐剑学万人纨袴儒冠皆误身穷途政似不龟手与世羞为西子颦如今唯有谈天口云梦胸中吞八九世间万事寄黄粱且与先生说乌有戯赠孙公素披扇当年笑温峤握刀晚嵗战刘郎不须戚戚如冯衍便与时时说李阳慎按以上二首施氏原本不载外集编南海巻中今从之儋耳霹雳收威暮雨开独慿䦨槛倚崔嵬垂天雌霓云端下快意雄风海上来野老巳歌丰嵗语除书欲放逐臣回残年饱饭东坡老一壑能专万事灰一壑能专慎按此诗施氏原本不载今从新刻续补下巻移编于此余来儋耳得吠狗曰乌觜甚勐而驯随予迁合浦过澄迈泅而济路人皆惊戱为作此诗乌喙本海獒幸我为之主食余巳瓠肥终不忧鼎爼昼驯识賔客夜悍为门户知我当北还掉尾喜欲舞跳踉趁童仆吐舌喘汗雨长桥不肯蹑径渡清深浦拍浮似鹅鸭登岸剧虓虎盗肉亦小疵鞭箠当贳汝再拜谢厚恩天不遣言语何当寄家书黄耳定乃祖天不遣言黄耳澄迈驿通潮阁二首倦客愁闻归路遥眼明飞阁俯长桥贪看白鹭横秋浦不觉青林没晩潮澄迈通潮阁余生欲老海南村帝遣巫阳招我魂杳杳天低鹘没处青山一髪是中原泂酌亭琼山郡东衆泉觱发然皆冽而不食丁丑嵗六月南迁过琼始得双泉之甘于城之东北隅以告其人自是汲者常满泉相去咫尺而异味庚辰嵗六月十七日迁于合浦复过之太守承议郎陆公求泉上之亭名与诗名之曰泂酌其诗曰泂酌两泉挹彼注兹一瓶之中有渑有淄以瀹以烹衆喊莫齐自江徂海浩然无私岂弟君子江海是仪既味我泉亦哜我诗琼山郡六月二十日夜渡海参横斗转欲三更苦雨终风也解晴云散月明谁㸃缀天容海色本澄清空余鲁叟乘桴意粗识轩辕奏乐声九死南荒吾不恨兹游竒絶冠平生渡海慎按方回瀛奎律髓谓此诗绍圣四年责儋州时作六月二十渡海七月十三日至儋云云以余考之讹也本集和渊明移居诗序云丁丑余谪海南子由亦谪雷州五月十一日相遇于藤同行至雷六月十一日与子由相别渡海则南迁时渡海乃六月十一日非二十日也又按本集到昌化军谢表至儋州在七月二日亦非十三日也今从施氏原本定为北归时作自雷适亷宿于兴亷村浄行院荒凉海南北佛舍如鸡栖忽行榕林中跨空飞栱枅当门冽碧井洗我两足泥髙堂磨新甎洞户分角圭倒牀便甘寝鼻息如虹霓童仆不肯去我为半日稽晨登一叶舟醉兀十里溪醒来知何处归路老更迷自雷适亷兴亷村甘寝雨夜宿浄行院芒鞵不踏利名塲一叶轻舟寄淼茫林下对牀听夜雨静无灯火照凄凉慎按此诗施氏原本不载今从新刻续补下巻因题附编亷州龙眼质味殊絶可敌荔支龙眼与荔支异出同父祖端如甘与橘未易相可否异哉西海濵琪树罗𤣥圃累累似桃李一一流膏乳坐疑星陨空又恐珠还浦图经未尝说玉食逺莫数独使皴皮生弄色映琱爼蛮荒非汝辱幸免妃子汚龙眼甘橘可否合浦愈上人以诗名岭外将访道南岳留诗壁上云闲伴孤云自在飞东坡居士过其精舍戱和其韵孤云出岫岂求伴钖杖凌空自要飞为问庭松尚西指不知老奘几时归合浦愈上人老奘梅圣俞之客欧阳晦夫使工画茅菴巳居其中一琴横牀而巳曹子方作诗四韵仆和之云寂莫王子猷囘船剡溪路迢遥戴安道雪夕谁与度倒披王恭氅半掩袁安户应调折絃琴自和捻须句欧阳晦夫折絃捻须句欧阳晦夫惠琴枕中郎不眠仰看屋得此古椽围尺竹轮囷濩落非笛用剖作袖琴徽轸足流传几处到渊明卧枕纶巾酒新漉孤鸾别鹄谁复闻鼻息齁齁自成曲仰看屋围尺竹孤鸾别鹄琴枕清眸作金徽素齿为玉轸响泉竟何用金带常苦窘斓斑渍珠泪宛转堆云鬒君若安七絃应弹卓氏引慎按此诗施氏原本不载今从新刻续补上巻因题附录留别亷守编萑以苴猪墐涂以涂之小饼如嚼月中有酥与饴悬知合浦人长诵东坡诗好在真一酒为我醉宗资亷守缾笙庚辰八月二十八日刘几仲饯饮东坡中觞闻笙箫声杳杳若在云霄间抑扬往返粗中音节徐而察之则出于双缾水火相得自然吟啸盖食顷乃巳坐客惊叹得未曾有请作缾笙诗记之孤松吟风细泠泠独茧长缫女娲笙陋哉石鼎逢弥明蚯蚓窍作苍蝇声缾中宫商自相赓昭文无亏亦无成东坡醉熟唿不醒但云作劳吾耳鸣刘几仲女娲笙石鼎无亏成欧阳晦夫遗接䍦琴枕戯作此诗谢之携儿过岭今七年晚途更着黎衣冠白头穿林要藤㡌赤脚渡水须花缦不愁故人惊絶倒但使俚俗相恬安见君合浦如梦寐挽须握手俱汍澜妻缝接䍦雾縠细儿送琴枕冰徽寒无弦且寄陶令意倒载犹作山公看我懐汝隂六一老眉宇秀发如春峦羽衣鹤氅古仙伯岌岌两柱扶霜纨至今画像作此服凛如退之加渥丹尔来前辈皆鬼录我亦带脱巾欹寛作诗颇似六一语往往亦带梅翁酸黎衣冠仙伯苏诗补註巻四十三苏诗补註卷四十四钦定四库全书苏诗补註巻四十四翰林院编修查慎行撰古今体诗四十三首慎按年谱谓先生于庚辰嵗除度岭然考之全集有九成台铭及南华长老题名乃建中靖国元年正月一日所作则在韶州度嵗可知次韵王郁林晩途流落不堪言海上春泥手自翻汉使节空余皓首故侯𤓰在有頽垣平生多难非天意此去残年尽主恩误辱使臣相抆拭宁闻老鹤更乘轩王郁林抆拭藤州江上夜起对月赠邵道士江月照我心江水洗我肝端如径寸珠堕此白玉盘我心本如此月满江不湍起舞者谁欤莫作三人看峤南瘴疠地有此江月寒乃知天壤间何人不清安牀头有白酒盎若白露漙独醉还独醒夜气清漫漫仍唿邵道士取琴月下弹相将乘一叶夜下苍梧滩邵道士径寸珠白玉盘苍梧滩徐元用使君与其子端常邀仆与小儿过同游东山浮金堂戱作此诗昔与徐使君共赏钱塘春爱此小天竺时来中圣人松如迁客老酒似使君醇系舟藤城下弄月镡江濵江月夜夜好山云朝朝新使君有令子真是石麒麟我子乃散材有如木轮囷二老白接䍦两郎乌角巾醉卧松下石扶归江上津浮桥半没水掲此碧鳞鳞徐元用东山浮金堂镡江送鲜于都曹归蜀灌口旧居籋尽霜须照碧铜依然春雪在长松朝行犀浦催收芋夜渡绳桥看伏龙莫叹倦游无驷马要将老健敌千钟子云三世惟身在为向西南说病容鲜于都曹灌口犀浦收芋绳桥伏龙倦游无驷马书堂屿苍山古木书堂屿北出湘水百余步谁为往来亏世界至今人指安禅处岂无惊蛇与飞鸟后来那复知其趣不知我身今是否空记名称在常住书堂屿慎按此诗施氏原本不载今从新刻续补遗上巻编次于此送邵道士彦肃还都峤乞得纷纷扰扰身结茅都峤与仙隣少而寡欲颜常好老不求名语益真许迈有妻还学道陶潜无酒亦从人相随十日还归去万刼清游结此因都峤书韩干二马赤髯碧眼老鲜卑囘䇿如萦独善骑赭白紫骝俱絶世马中湛岳有妍姿观大水望朝阳巖作朝阳巖前不结庐下眺江水百步余春泉溅溅出乳窦青莎白石半洿涂不到津头二三日谁知江水涨天墟遥望横盃不敢济巖口正有人罾鱼朝阳巖慎按纪年录先生于庚辰八月末到亷州作木栰下水歴容藤至梧是嵗复有移永州之命先生谢表亦云先自昌化贬所移亷州又自亷州移舒州节度副使永州居住行至英州复朝奉郎提举成都玉局观云云先生移永州之命当在本年八月以后其曾至永州与否本集及纪年录皆无可考可据者止有此诗而施氏原本又不载外集载杭州巻中不知所据今从新刻续补上巻移编于此俟再攷将至广州用过韵寄迈迨二子皇天遣出家临老乃学道北归为儿子破戒堪一笑披云见天眼囘首失海潦蛮唱与黎歌余音犹杳杳大儿牧衆穉四嵗守孤峤次子病学医三折乃粗晓小儿耕且养得暇为书扰我亦困诗酒去道愈茫𣺌纷纷何时定所至皆可老莫为栁仪曹诗书教氓獠亦莫事登陟谿山有何好安居与我游闭尸浄洒扫迈迨天眼赠郑清叟秀才风涛战扶胥海贼横泥子胡为犯二怖博此一笑喜问君奚所欲欲谈仁义耳我才不逮人所有聊足巳安能相付与过听君误矣霜风扫瘴毒冬日稍清美年来万事足所欠惟一死澹然两无求滑浄空棐几郑清叟扶胥泥子欠一死棐几和孙叔静兄弟李端叔唱和病骨瘦欲折霜髯籋更疎喜闻新国政兼得故人书秉烛真如梦倾杯不敢余天涯老兄弟懐抱几时摅孙叔静广倅萧大夫借前韵见赠复和荅之二首生还粗胜虞早退不如疎垂死初闻道平生误信书风涛惊夜半疾病送灾余赖有萧夫子忧懐得少摅萧大夫胜虞心闲诗自放笔老语翻疎赠我皆强韵知君得异书滔滔沮叟是绰绰孟生余一笑沧溟侧应无愤可摅周教授索枸杞因以诗赠录呈广倅萧大夫邺侯藏书手不触嗟我嗜书终日读短檠照字细如毛怪底昏花悬两目扶衰赖有王母杖名字于今挂仙录荒城古堑草露寒碧叶丛低红菽粟春根夏苗秋着子尽付天随耻充腹兰伤桂折缘有用尔独何损丹其族赠君慎勿比薏苡采之终日不盈匊外泽中干非尔俦歛藏更借秋阳曝鸡壅桔梗一称帝堇也虽尊等臣仆时复论功不汝遗异时谨事东篱菊王母杖鸡壅桔梗称帝堇慎按此诗施氏原本不载今从新刻续补上巻因题移编于此跋王进叔所藏画徐熙杏花江左风流王谢家尽携书画到天涯却因梅雨丹青暗洗出徐熙落墨花王进叔徐熙落墨赵昌四季倚竹佳人翠袖长天寒犹着薄罗裳扬州近日红千叶自是风流时世粧赵昌扬州芍药枫林翠壁楚江边踯躅千层不忍看开巻便知归路近剑南樵叟为施丹山踯躅千层轻肌弱骨散幽葩真是青裙两髻丫便有佳名配黄菊应缘霜后苦无花无花游蜂掠尽粉丝黄落蕊犹收蜜露香待得春风几枝在年来杀菽有飞霜和黄秀才鉴空阁明月本自明无心孰为境挂空如水鉴写此山河影我观大瀛海巨浸与天永九州居其间无异蛇盘镜空水两无质相照但耿耿妄云桂兔蟇俗说皆可屏我游鉴空阁缺月正凄冷黄子寒无衣对月句愈警借君方诸泪一沐管城颖谁言小丛林清絶冠五岭黄秀才鉴空阁空水桂兔蟾小丛林五岭韦偃牧马图神工妙技帝所收江都曹韩逝莫留人间画马惟韦侯当年为谁扫骅骝至今霜蹄踏长楸圉人困卧沙壠头沙苑茫茫蒺藜秋风騣雾鬛寒飕飕龙种尚与驽骀游长稭短豆岂我羞八銮六辔非马谋古来西山与东丘韦偃长楸沙苑蒺藜西山东丘题灵峯寺壁灵峯山上宝陀寺白髪东坡又到来前世德云今我是依稀犹记妙髙台灵峯山宝陀寺前世德云慎按施氏原本此诗编南归巻中考之广州志与诗正合王氏注逺引南都妙峯亭及金山妙髙峯与此处全无干涉今驳正广州何道士衆妙堂湛然无观古真人我独观此衆妙门夫物芸芸各归根衆中得一道乃存道人晨起开东轩趺坐一醉扶桑暾余光照我玻瓈盆倒射牕几清而温欲收月魄餐日魂我自日月谁使吞何道士衆妙堂湛然日月魂慎按本集衆妙堂记畧云广州崇道大师何德顺学道而至于妙者也故榜其堂曰衆妙书来海南求文以记之末云绍圣六年三月十五日按绍圣年号止于四年明年五月改元元符作此记时尚在三月当是绍圣五年三月集中以为六年者讹此诗之作在元符三年冬重过广州时故依施氏原本编此又按先生广庆寺题名云东坡居士渡海北归吴子野何崇道颖堂通三长老自番禺追饯至清逺崃元符三年十一月十五日记则先生离广州在十一月矣题冯通直明月湖诗后老衍清篇墨未枯小冯新作语尤殊唿儿浄洗涵星砚为子赓歌堕月湖闻道䍧江空抱珥年来合浦自还珠请君多酿莲花酒准拟王乔下履凫冯通直明月湖抱珥次韵郑介夫二首一落泥涂迹愈深尺薪如桂米如金长庚到晓空陪月太嵗今年合守心相与啮氊持汉节何妨振履出商音孤云倦鸟空来往自要闲飞不作霖郑介夫一生忧患萃残年心似惊蚕未易眠海上偶来期汗漫苇间犹得见延缘良医自要经三折老将何妨败两甄收取桑榆种梨枣祝君眉夀似増川附郑介夫原作闻说天南受赐深传方施药每挥金看天风格尊前态妙国胸懐枕上心草木亦䝉铨品力山川难载颂歌音如今收拾知何用衣被华夷有傅霖昔向东坡览古文长嗟简䇿锁风云那知日月归元首立见䕫龙遇放勲夷夏生灵真久困圣贤膏泽有前闻帡幪天地期功业妙画竒书请暂焚附录刘后村题坡公赠郑介夫诗三首玉座见图叹累累菜色民如何崔白辈只写蔡奴真向来与相国投分自钟山不入翘材馆甘为老抱关下吏语尤硬投荒身转轻不然玉局老肯唤作先生昔在九江与苏伯固唱和其畧曰我梦扁舟浮震泽雪浪横空千顷白觉来满眼是庐山倚天无数开青壁盖实梦也昨又梦伯固手持乳香婴儿示予觉而思之盖南华赐物也岂复与伯固相见于此耶今得来书知巳在南华相待数日矣感叹不巳故先寄此诗扁舟震泽定何时满眼庐山觉又非春草池塘惠连梦上林鸿雁子卿归水香知是曹溪口眼浄同看古佛衣不向南华结香火此生何处是真依佛衣追和沈辽项赠南华诗善哉彼上人了知明镜台欢然不我厌肯致逺公材莞尔无心云胡为出岫来一堂安寂灭卒嵗扃苍苔慎按沈辽字睿达所着云巢集中有赠别子瞻诗今诗题中多项字岂别是一人耶此诗施氏原本不载新刻载续补上巻今因题附编曹溪夜观传灯录灯花落一僧字上口占山堂夜岑寂灯下看传灯不觉灯花落茶毗一箇僧传灯录慎按此诗施氏原本载第四十巻遗诗二十九首中今因题附编于此投南华长老一偈恶业相纒五十年常行八棒十三禅却着衲衣归玉局自疑身是五通仙南华长老五十年慎按此诗施氏原本目录载此题新刻本脱落今仍旧补入次韵韶守狄大夫见赠二首华髪萧萧老遂良一身萍挂海中央无钱种菜为家业有病安心是药方才疎正类孔文举痴絶还同顾长康万里归来空泣血七年供奉殿西廊韶州狄大夫殿西森森画㦸拥朱轮坐咏梁公觉有神白傅闲游空诵句拾遗穷老敢论亲东海莫懐疏受意西风幸免庾公尘为公过岭传新唱催发寒梅一信春次韵韶倅李通直二首一篇泷吏可书绅莫向长沮更问津老去常忧伴新鬼归来且喜是陈人曾陪令尹苍髯古又见郎君白髪新囘首天涯一惆怅却登梅岭望枫宸李通直令尹梅岭青山秖在古城隅万里归来卜筑初会见四山朝鹤驾更看三李跨鲸鱼欲从抱朴传家学应怪中郎得异书待我丹成驭风去借君琼珮与霞裾四山朝鹤驾三李抱朴狄韶州煮蔓菁芦菔羮我昔在田间寒庖有珍烹常支折脚鼎自煮花蔓菁中年失此味想像如隔生谁知南岳老解作东坡羮中有芦菔根尚含晓露清勿语贵公子从渠嗜羶腥蔓菁芦菔东坡羮李伯时画其弟亮功旧隠宅图乐天早退今安有摩诘长闲古亦无五亩自栽池上竹十年空看辋川图近闻陶令开三径应许扬雄寄一区晚嵗与君同活计如云鹅鸭散平湖李亮功旧宅辋川图附黄山谷次韵今人常恨古人少今得见之谁谓无欲学渊明归作赋先烦摩诘画成图小池巳筑鱼千里隙地仍栽芋百区朝市山林俱有累不居京洛不江湖东坡居士过龙光求大竹作肩舆得两竿南华珪首座方受请为此山长老乃留一偈院中须其至授之以为他时语录中第一问斫得龙光竹两竿持归岭北万人看竹中一滴曹溪水涨起西江十八滩龙光西江赠岭上老人鹤骨霜髯心巳灰青松合抱手亲栽问翁大庾岭头住曾见南迁几箇囘附子由次韵岭头卢老一炉灰长短根株各自栽轻贱巳消先世业知君海上去仍囘附李端叔次韵过眼﨑岖等刼灰到头荣悴本谁栽须知此老心如铁看尽行人几往囘赠岭上梅梅花开尽百花开过尽行人君不来不趁青梅尝煮酒要看细雨熟黄梅岭上梅余昔过岭而南题诗龙泉钟上今复过而北次前韵秋风巻黄落朝雨洗绿浄人贪归路好节近中原正下岭独徐行艰险未敢忘遥知叔孙子巳致鲁诸生龙泉过岭二首暂着黄冠不到头却随北雁与归休平生不作兔三窟今古何殊貉一丘当日无人送临贺至今有庙祀潮州剑关西望七千里乘兴真为玉局游剑关玉局游七年来往我何堪又试曹溪一勺甘梦里似曽迁海外醉中不觉到江南波生濯足鸣空涧雾绕征衣滴翠岚谁遣山鸡忽惊起半巖花雨落毵毵附李端叔次韵一首慿陵嵗月固难堪食蘖多来味却甘时雨才闻徧中外卧龙相继起东南天边鹤驾瞻仙袂云里诗笺带海岚重见门生应不识雪髯霜髩两毵毵过岭寄子由投章献䇿谩多谈能雪寃忠死亦甘一片丹心天日下数行清泪岭云南光荣归珮呈佳瑞瘴疠幽居弄晩岚从此西风庾梅谢却迎谁与马毵毵慎按此诗施氏原本不载新刻本续补下巻载此题凡二首以栾城集攷之山林瘴雾老难堪云云乃子由和诗也今录一首而以子由诗附后附子由次韵山林瘴雾老难堪归去中原荼亦甘有命谁怜终反北无心却笑亦巢南蛮音习惯疑伧语脾病萦纒带岭岚赖有祖师清浄水尘埃一洗落毵毵苏诗补註巻四十四苏诗补註卷四十五钦定四库全书苏诗补註巻四十五翰林院编修查慎行撰古今体诗四十二首慎按傅纪年录辛巳正月五日先生过南安军作至南安诗王宗稷年谱亦云先生正首过南安有过岭至南安诗今刻本皆无留题显圣寺𣺌𣺌疎林集晩鸦孤村烟火梵王家幽人自种千头橘逺客来寻百结花浮石巳干霜后水焦坑闲试雨前茶秖疑归梦西南去翠竹江村绕白沙显圣寺浮石焦坑雨前茶予初谪岭南过田氏水阁东南一峯丰下锐上里人谓之鸡笼山予更名独秀峯今复过之戏留一絶倚天巉絶玉浮图肯与彭郎作小姑独秀江南知有意要三二别四三壶田氏水阁鸡笼山三壶寄题潭州徐氏春晖亭曈曈晓日上三竿客向东风竞倚栏穿竹鸟声惊步武入檐花影落杯盘勿嫌步月临𤣥圃冷笑乘槎向海滩胜概直应吟不尽慿君寄与画图看慎按此诗施氏原本不载据外集编南归度岭巻中今从之乞数珠赠南禅湜老从君覔数珠老境仗消遣未能转千佛且从千佛转儒生推变化干䇿数大衍道士守𤣥牝龙虎看舒巻我老安能为万刦付一喘嘿坐阅尘界往来八十反区区我所寄蹙缩蚕在茧适从海上囘蓬莱又清浅数珠南禅湜长老转佛郁孤台吾生如寄耳岭外亦闲游赣石三百里寒江尺五流楚山㣲有霰越瘴久无秋望断横云峤魂飞咤雪洲晓钟时出寺暮鼔各鸣楼归路迷千嶂劳生阅百州不随猿鹤化甘作贾胡留祇有貂裘在犹堪买钓舟郁孤台三百里䖍守霍大夫监郡许朝奉见和此诗复次前韵大邦安静治小院得闲游赣水雨巳涨亷泉春未流同烹贡茗雪一洗瘴茅秋秋思生莼鲙寒衣待橘洲扬雄未有宅王粲且登楼老景无多日归心梦几州敢因逃酒去端为和诗留旧箧藏新语清风自满舟霍大夫许监郡亷泉赠䖍州术士谢晋臣属国新从海外归君平且莫下帘帷前生恐是卢行者后学过唿韩退之死后人传戒定慧生时宿直斗牛箕慿君为算行年看便数生时到死时卢行者戒定慧䖍州䖍州景德寺荣师湛然堂卓然精明念不起兀然灰藁照不灭方定之时慧在定定慧照寂非两法妙湛总持不动尊黙然真入不二门语息则黙非对语此话要将周易论诸方人人把雷电不容细看真头面欲知妙湛与总持更问江东三语掾景德寺卓然兀然照寂妙湛总持黙然次韵阳行先室空惟法喜心定有天游摩诘原无病须洹不入流苦嫌寻直枉坐待寸田秋虽未麒麟阁巳逃鹦鹉洲酒醒风动竹梦断月窥楼衆谓元德秀自称阳道州拔葵终相鲁辟谷会封侯用舍俱无碍飘然不系舟阳行先元德秀再用数珠韵赠湜老嗣宗虽不言叔宝犹理遣东坡但熟睡一夕一展转南迁昔虞翻却扫今冯衍古佛既手提诸方皆席卷当年清隠老鹤瘦龟不喘和我弹丸诗百发亦百反耆年日彫丧但有独角茧时来窥方丈共笑虎毛浅清隠老虎毛浅和犹子迟赠孙志举轩裳大炉鞴陶冶一世人从横落模范谁复甘饥贫可怜方回痴初不疑嘉賔颇念懐祖黠嗔儿与兵姻失身堕浩𣺌投老无涯垠囘看十年旧谁似数子真孙郎表独立霜㦸交重闉深居不汝觌岂问亲与隣连枝皆秀杰英气推伯仁我从海外归喜及崆峒春新年得异书西郭有逸民小孙又过我欢若平生亲清诗五百言句句皆絶伦养火虽未伏要是丹砂银我家六男子朴学非时新诗词各璀璨老语徒周谆愿言敦宿好永与竹林均六子岂可忘从我屡厄陈孙志举崆峒登真隠诀南禅长老和诗不巳故作六虫篇答之鳯凰览德辉逺引不待遣鷾鸸恋庭宇倐忽来千转那将坐井蛙而比谈天衍蠧鱼着文字藁死犹连巻老牛疲耕作见月亦妄喘东坡方三问南禅巳五反老人但目击侍者应足茧最后六虫篇深寄恨语浅明日南禅和诗不到故重赋数珠篇以督之二首未来不可招巳过那容遣中间见在心一一风轮转自从一生二巧歴莫能衍不如袖手坐六用都懐巻风雷生謦欬万窍自号喘诗人思无邪孟子内自反大珠分一月细绠合两茧累然挂禅牀妙用夫岂浅风轮转朝来取饭化乃是维摩遣全锋虽未露半藏巳曾转说有陋裴頠谈无笑王衍看经聊尔耳遮眼初不巻三咤故自醒一吷何由喘请归视故椟静夜珠当反安居三十年古衲磨山茧持珠尚嘿坐岂是功用浅维摩遣一吷山茧用前韵再和霍大夫文字先生饮江山清献游典刑传父老尊爼继风流度岭逢梅雨还家指麦秋自惭鸿雁侣争集稻粱洲野濶横双练城坚耸百楼行看鳯尾诏却下虎头州君意巳吴越我行无去留归途应食粥乞米使君舟文字饮清献游虎头州用前韵再和许朝奉髙门元世旧客路晚追游清絶闻诗语疏通岂法流传家有衣钵断狱尽春秋邂逅陪车马寻芳谢眺洲凄凉望乡国得句仲宣楼恨赋投湘水悲歌祀栁州何如五字律相与一尊留更约登尘外归时月满舟尘外用前韵再和孙志举人衆者胜天天定亦胜人邓通岂不富郭解安得贫惊飞贺厦燕走散入幕賔醉眠中山酒结梦南柯姻宠辱能几何悲欢浩无垠囘视人间世了无一事真洒扫古玉局香火通帝闉我室思无邪我堂德有隣所至为乡里事贤友其仁之子富经术蔚如井大春蜿蟺楚南极淑气生此民唱髙和自寡非我谁当亲譬彼嶰谷竹剪裁待伶伦俗学吁可鄙纸缯配刍银聊将调痴鬼亦复争华新愿子事笃实浮言扫谵谆穷通付造物得丧理本均期子如太仓会当发陈陈崔文学甲携文见过萧然有出尘之姿问之则孙介夫之甥也故复用前韵赋一篇示志举象服盛簮珥岂是邢夫人敝衣破冠履可怜范叔贫君看崔员外晚就观国賔当年颇赫赫翁妪争为姻蹭蹬阻风水横斜挂边垠青衫映白髪今似梅子真道存百无害甘守吴市闉自言总角嵗慈母为择隣邦人惊似舅矫矫恶不仁诗文非他师家法乃富春岂非空同秀为国产隽民挺然齐鲁生近出姬姜亲为文不在多一颂了伯伦清诗要锻炼乃得铅中银自我迁岭外七见槐火新着书巳絶笔一嘿含千谆蒉桴和苇籥天节非人均时时自娱嬉岂为俗子陈崔甲孙介夫崔员外蹭蹬蒉桴戏赠䖍州慈云寺鉴老居士无尘堪洗沐道人有句借宣扬牕间但见蝇鑚纸门外惟闻佛放光徧界难藏真薄相一丝不挂且逢塲却须重说圆通偈千眼熏笼是法王慈云寺鉴老无尘堪洗蝇鑚纸佛放光一丝不挂逢塲圆通偈熏笼法王慎按冷斋夜话载先生此篇窗间二字作举头门外二字作拊背细观诗中自起至末八句中多用浴事与洪觉范语正合览者不识作家用意所在往往信口读过特援据释典详注之又按此诗施氏原本巳载遗诗二十九首巻中新刻本又重载续补下巻今为删去据时地改编画车二首何人画此只轮车便是当年欹器图上易下难须审细左提右挈免疎虞只轮车九衢歌舞颂王明谁恻寒泉独自清赖有千车能散福化为膏雨满重城恻寒泉䖍州吕倚承事年八十三读书作诗不巳好收古今帖贫甚至食不足扬雄老无子冯衍终不遇不识孔方兄但有灵照女家藏古今帖墨色照箱筥饥来据空案一字不堪煮枯肠五千巻磊落相撑拄吟为蜩蛩声时有岛可句为语里长者德齿敬巳古如翁有几人薄少可时助吕倚灵照女王子直去嵗送子由北归往返百舍今又相逢赣上戯用旧韵作诗留别米尽无人典破裘送行万里一邹游解舟又欲携君去归舍聊须与妇谋闻道年来丹伏火不愁老去雪䝉头剰买山田添鹤口庙堂新拜富民侯王子直次韵江晦叔二首人老家何在龙眠雨未惊酒船回太白稚子候渊明幸与登仙郭同依坐啸成小楼看月上剧饮到参横江晦叔钟鼓江南岸归来梦自惊浮云世事改孤月此心明雨巳倾盆落诗仍翻水成二江争送客木杪看桥横次韵江晦叔兼呈器之横空初不跨鹏鳌但觉胡牀步步髙一枕昼眠春有梦扁舟夜渡海无涛归来又见颠茶陆多病仍逢止酒陶笑说南荒底处所祇今榕叶下庭臯刘器之寒食与器之游南塔寺寂照堂城南钟鼓鬬清新端为投荒洗瘴尘总是镜空堂上客谁为寂照境中人红英扫地风惊晓绿叶成隂雨洗春记取明年作寒食杏花曾与此翁隣投荒慎按泰和志槐安阁在县之南塔寺黄山谷为白下宰有诗䖍州志亦载之王氏注引杭州图经云梵天寺在鳯凰山干德中吴越王钱氏建旧额南墖寺与此何涉今驳正器之好谈禅不喜游山山中笋出戏语器之可同参玉版长老丛林真百丈法嗣有横枝不怕石头路来㕘玉版师聊慿栢树子与问箨龙儿瓦砾犹能说此君那不知百丈横枝永和清都观道士童颜鬒髪问其年生于丙子盖与予同求此诗镜湖勅赐老江东未似西归玉局翁羁枕未容春梦断清都宛在黙存中每逢佳境携儿去试问行年与我同自笑余生消底物半篙清涨百滩空永和清都观道士黙存赠诗僧道通雄豪而妙苦而腴秖有琴聪与蜜殊语带烟霞从古少气含蔬笋到公无香林乍喜闻薝卜古井惟惭断辘轳为报韩公莫轻许从今岛可是诗奴道通酸饀气张竞辰永康所居万巻堂君家四壁如相如巻藏天禄登石渠岂惟邺侯三万轴家有世南行秘书儿童拍手笑何事笑人空腹谈经义未许中郎得异书且与扬雄说竒字清江萦山碧玉环下有老龙千古闲知君好事家有酒化为老人夜扣关留侯之孙书满腹玉函宝方何用读濠梁空复五车多圯上从来一编足张竞辰刘壮舆长官是是堂闲燕言仁义是非安可无非非义之属是是仁之徒非非近乎讪是是近乎谀当为感麟翁善恶分锱铢抑为阮嗣宗臧否两含煳刘君有家学三世道益孤陈古以刺今䌷史行天诛皎皎大明镜百陋逢一姝鹗立时四顾何由扰羣狐作堂名是是自说行坦途孜孜称善人不善自逺徂愿君置座右此语禹所谟刘壮舆是是堂絶句柴桑春晚思依依屋角鸣鸠雨欲飞昨日巳收寒食火吹花风起却添衣慎按此诗施氏原本不载新刻本载续补下巻以时攷之当是自岭南归过西江时作梦中絶句楸树髙花欲挿天暖风迟日共茫然落英满地君方见惆怅春光又一年楸花慎按此诗施氏原本不载今从新刻续补下巻移编于此予昔作壶中九华诗其后八年复过湖口则石巳为好事者取去乃和前韵以自解云江边阵马走千峯问讯方知冀北空尤物巳随清梦断真形犹在画图中归来晚嵗同元亮却扫何人伴敬通赖有铜盆修石供仇池玉色自璁珑尤物次韵郭功甫观予画雪雀有感二首早知臭腐即神竒海北天南总是归九万里风安税驾云鹏今悔不卑飞可怜倦鸟不知时空羡骑鲸得所归玉局西南天一角万人沙苑看孤飞郭功甫附郭功甫原作二首平生才力信瑰竒今在穷荒岂易归正是雪林枝上画羽翰虽好不能飞秋霜春雨不同时万里今从海外归巳出网罗毛羽在却寻云迹帖天飞慎按功甫原作二首青山集中失载王氏注中有之新刻本既附见先生诗题之下续补下巻又讹以秋霜春雨不同时一首为先生作今改正附录次韵法芝举旧诗一首春来何处不归鸿非复羸牛踏旧踪但愿老师真似月谁家罋里不相逢法芝次旧韵赠清凉长老过淮入洛地多尘举扇西风欲汚人但怪云山不改色岂知江月解分身安心有道年颜好遇物无情句法新送我长芦舟一叶笑看雪浪满衣巾睡起闻米元章冒热到东园送麦门冬饮子一枕清风直万钱无人肯买北牕眠开心暖胃门冬饮知是东坡手自煎门冬饮梦中作寄朱行中舜不作六器谁知贵玙璠哀哉楚狂士抱璞号空山相如起睨柱头璧与俱还何如郑子产有礼国自闲虽㣲韩宣子鄙夫亦辞环至今不贪宝凛然照尘寰朱行中答径山琳长老与君皆丙子各巳三万日一日一千偈电往那容诘大患缘有身无身则无疾平生笑罗什神咒真浪出琳长老千偈附琳长老原作扁舟驾兰陵自援旧风日君家有天人雄雄维摩诘我口吞文殊千里来问疾若以黙相酬露柱皆笑出苏诗补註巻四十五苏诗补註卷四十六钦定四库全书苏诗补註巻四十六翰林院编修查慎行撰今体诗六十五首慎按施氏原本第四十巻载翰林帖子词五十四首目录尚存新刻本删去又唐人所谓口号皆近体诗也诸刻本独不录先生作今从全集采出十一首与帖子词共成一巻不复编年以存施氏之旧云春帖子词皇帝阁六首蔼蔼龙旂色琅琅木铎音数行寛大诏四海发生心春帖子木铎寛大诏发生旸谷賔初日清台告协风愿如风有信长与日俱中旸谷賔日协风草木渐知春萌芽处处新从今八千嵗合抱是灵椿草木萌芽圣主忧民未解颜天教瑞雪报丰年苍龙挂阙农祥正老稚相唿看耤田苍龙农祥正耤田昨夜东风入律新玉关知有受降人圣恩与解河湟冻得共中原草木春入律翰林职在明光里行乐诗成拜舞中不待惊开小桃杏始知天子是天公明光里行乐诗天子是天公太皇太后阁六首琱刻春何力欣荣物自知发生虽有象覆载本无私太皇太后小殿黄金榜珠帘白玉钩一声双日跸春色满皇州小殿黄金榜双日跸仗下春朝散宫中昼漏稀两厢休侍御应下读书帏宫中五日占云十日风忧勤终嵗为三农春来有喜何人见好学神孙类祖宗共道十年无腊雪且欣三白压春田尽驱南亩扶犁手稍发中都朽贯钱不独清心能省事应缘克巳自销兵传闻塞外千君长欲趁新年贺太平皇太后阁六首宝册琼瑶重新庭松桂香雪消春未动碧瓦丽朝阳皇太后宝册瑞日明天仗仙云拥夀山倚栏春昼永金母在人间金母朝罢金铺掩人间宝瑟尘欲知慈俭德书史乐青春仙家日月本长闲送腊迎春岂亦然翠管银罂传故事金花綵胜作新年翠管银罂花胜彤史年来不絶书三朝德化妇承姑宫中侍女减珠翠雪里贫民得袴襦彤史妇承姑减珠翠边庭无事羽书稀闲遣词臣进小诗共助至尊歌喜事今年春日得春衣皇太妃阁五首苇桃犹在戸椒柏巳称觞嵗美风先应朝囘日渐长皇太妃苇桃椒柏日渐长甲观开千柱飞楼擢九层雪残乌鹊喜翔舞下觚稜甲观孝心日奉东朝养俭德应师太姒风太史新年瞻瑞气四星明润紫宫中东朝大练四星紫宫明润九门挂月未催班清禁风和玉漏闲崇庆早朝银烛下珮环声在五云间崇庆东风弱栁万丝垂的砾残梅尚一枝茧馆乍欣蚕浴后禖坛犹记燕来时茧馆蚕浴禖坛夫人阁四首綵胜镂新语酥槃滴小诗昇平多乐事应许外庭知夫人酥槃滴细雨晓风柔春声入御沟巳漂新荇没犹带断冰流扶桑初日映帘昇巳觉铜缾暖不冰七种共挑人日菜千枝先剪上元灯七种菜千枝灯雪消鸳瓦巳流澌风暖犀盘尚镇帷缥缈紫箫明月下璧门桂影夜参差璧门端午帖子词皇帝阁六首盛德初融后潜隂未姤时侍臣占易象明两作重离盛德潜隂明两采秀撷羣芳争储百药良太医初荐艾庶草騐蕃昌太医荐艾庶草㣲凉生殿阁习习满皇都试问吾民愠南风为解无西槛新来玉宇风侍臣茗椀得雍容庭槐似识天颜喜舞破清隂作两龙侍臣茗椀槐龙讲余交翟转回廊始觉深宫夏日长扬子江心空百鍊只将无逸鑑兴亡讲余交翟江心百鍊无逸一扇清风洒面寒应缘飞白在冰纨坐知四海䝉膏泽沐浴君王德似兰飞白扇浴兰太皇太后阁六首渐台通翠浪暑殿转清风帘巻东朝散金乌未遽中渐台暑殿日永蚕收蔟风髙麦上塲朝来耤田令菰黍献时芳蚕蔟耤田令菰黍舞羽诸羌伏销兵万彚苏只应黄纸诰便是赤灵符赤灵符令节陈诗嵗嵗新从官何以夀吾君愿储医国三年艾不作沈湘九辨文忠臣谅节今千嵗孝女孤风满四方不复巫阳占郢梦空余仲御扣河章忠臣孝女仲御扣河章长养恩深动植均只忧贪吏尚残民外廷巳拜枭羮赐应助吾君去不仁枭羮皇太后阁六首露簟琴书冷琱盘饵新深宫犹畏日应念暑耘人琱盘万夀菖蒲酒千金琥珀杯年年行乐处新月挂池台菖蒲酒翠筒初裹楝芗黍复纒菰水殿开冰鑑琼浆冻玉壶裹楝芗黍秘殿扶疎夏木深雨余初有一蝉吟应将嬴女乘鸾扇更助南风长棘心乗鸾扇南风长棘心上林珍木暗池台蜀产吴包万里来不独槃中见卢橘时于糭里得杨梅上林糭里杨梅闵楚遗风万古情沅湘旧俗到金明翠舆黄繖何时幸画鹢飞凫尽日横金明画鹢飞凫皇太妃阁五首午景帘栊静薫风草木酣谁知恭俭德綵缕出亲蚕亲蚕雨细方梅夏风髙巳麦秋应怜百花尽绿叶暗红榴麦秋辟兵巳佩灵符小续命仍萦綵缕长不为祈禳得天助要令风俗乐时康辟兵符续命缕玉盆浮李滟清泉金鸭虚空袅细烟自有梧楸鄣畏日仍欣麦黍报丰年浮李麦黍良辰乐事古难同绣茧朱丝奉两宫仁孝自应禳百沴艾人桃印本无功绣缕朱丝桃印夫人阁四首肃肃槐庭午沈沈玉漏稀皇恩乐佳节鬬草得珠玑鬬草节物荆吴旧嬉游禁掖闲仙风随画箑拜赐落人间五綵萦筒秫稻香千门结艾鬓髯张旋开宝典寻风物要及灵辰共祓禳宝典欲晓铜缾下井栏铿锽金殿发清寒似闻人世南风热日上墙东问几竿兴龙节集英殿宴口号臣闻帝武造周巳兆兴王之迹日符祚汉实开受命之祥非天私我有邦惟圣乃作神主仰止诞弥之庆集于建丑之正瑞玉旅庭爰讲比隣之好虎臣在泮复通西域之琛式燕示慈与人均福恭惟皇帝陛下睿思冠古濬哲自天焕乎有文日讲六经之训述而不作思齐累圣之仁夷夏宅心神人协德卜年七百方过厯以承天有臣三千咸一心而戴后彤庭振万玉座传觞诵干戈载戢之诗作君臣相恱之乐斯民何幸白首太平猥以㣲生亲逢盛旦始庆猗兰之会愿赓击壤之音下采民言上陈口号凛凛重瞳日月新四方惊喜识天人共知若木初升旦且种蟠桃莫计春请吏黑山归属国给扶黄髪拜严宸紫皇应在红云里试问清都旧侍臣兴龙节集英殿宴给扶黄髪又兴龙节集英殿宴口号臣闻天所眷命生而神灵惟三代受命之符萃于兹日实万世无疆之福延及我民候南极之祥辉交北邻之瑞节同趋镐宴争颂华封恭惟皇帝陛下稽古温文乘干刚粹体生知而犹学藏妙用于何言故得六圣承休三灵眷佑德隆星晷齐六符而泰阶平河行地中钖九畴而彝伦正属诞弥之令旦履长发之嘉祥夙设九賔于庭徧舞六代之乐日无私于临照葵藿自倾天有信于发生勾萌必达臣等滥尘法部获造彤墀下采民言得三万里之謡诵登歌夀斚以八千嵗为春秋不度芜音敢进口号风巻云舒合两班曈曈瑞日映天颜观书巳获千秋镜积德长为万嵗山腊雪未消三务起壬人不用五兵闲相逢父老争相贺却笑华胥是梦间合班千秋镜五兵坤成节集英殿宴口号臣闻视履考祥既占懐月之梦对时育物必有继天之功方大火之西流属隂灵之既望帝于是日诞降仁人意使斯民咸归夀域共庆千秋之遇得生二圣之朝式燕示慈与民同乐恭惟皇帝陛下文思天纵濬哲生知力行汤禹之仁常恐一夫之不获躬蹈曾闵之孝故得万国之懽心恭惟太皇太后陛下道契天人德超载籍知人则哲盖帝尧之所难修巳安民虽虞舜其犹病风云从而万物覩日月照而四时行自然动植之咸安莫知天地之何力三宫交庆羣后骏奔宝邻通四牡之欢航海致重译之赆洞庭九奏始识咸池之音灵岳三唿共献后天之祝臣等叨居法部辄采民言上凟宸聪敢陈口号三朝遗老九门前又见承平大有年文母忧勤初化俗曾孙仁孝巳通天史书元祐三千牍乐奏坤成第一篇欲采蟠桃归献夀蓬莱清浅半桑田坤成节斋日口号旋复隂阳配五支于六干诞弥嵗月与元日为三申神后降庆于当年曾孙效诚于兹旦不烦巧力自契真符道俗讙謡天人协应太皇太后陛下功髙任姒德配唐虞上推顾託之心下布仰成之政宝慈与俭蹈光宪之成䂓却狄安邦袭武烈之余庆三朝顺履万夀维新虽绛县之老人难穷甲子如楚南之灵木莫计春秋臣贱等草茅心倾葵藿采民讴于击壤效乐语之陈诗娲皇得道自神仙金母长生不计年甲子会逢三朔旦嵗星行看两周天消兵渐觉腰无犊种德方知福有田彤管何人书后会椒花椿颂一时编福田椒花颂集英殿春宴口号臣闻人和则气和故王道得而四时正今乐犹古乐故民心恱而八音平幸此圣朝陶然化国饬三农于保介维莫之春兴五福于太平旣醉以酒恭惟皇帝陛下乘干有作出震无私宪章六圣之典谟斟酌百王之礼乐天方祚于舜孝人巳诵于尧言故得彞伦叙而水土平北流轨道壬人退而蛮夷服西旅在庭稍寛中昃之忧一均湛露之泽方将曲糵羣贤而恶㫖酒鼔吹六艺而放郑声虽白雪阳春莫致天颜之一笑而献芹负日各尽野人之寸心臣猥以贱工叨尘法部幸获望云之喜敢陈击壤之音不揆芜才上进口号万人歌舞乐芳辰长养恩深第四春令下风雷常有信时来草木岂知仁璇玑巳正三阶泰玉琯初知九奏均更欲年年同此乐故应相继得元臣集英春宴璇玑三阶玉琯紫宸殿正旦口号臣闻行夏之时正莫加于人统採周之旧王方在于镐京惟吉月之布和休庶工而未作使华逺集邻好交修萃簮笏于九门来车书于万里将兴嗣嵗以乐太平恭惟皇帝陛下躬履至仁诞膺眷命法天地四时之运民日用而不知传祖宗六圣之心我无为而自化九德咸事三年有成始御八音之和以临元日之会人神相庆夷夏来同臣等忝与贱工得亲壮观知舆情之愿颂顾盛德之难形不度荒芜敢进口号九霄清跸一声雷万物欣荣意巳开晓日自随天仗出春风不待斗杓回行看菖叶催耕耤共喜椒花映夀杯欲识太平全盛事振振鹓鹭满云台紫宸殿九霄菖叶集英殿秋宴口号臣闻天无言而四时成圣有作而万物睹清浄自化虽仰则于帝心岂弟不囘亦俛同于衆乐属此九秋之候粲然万宝之成吾王不游何以劳农而休老君子如喜则必大烹以养贤恭惟皇帝陛下孝通神明仁及草木行尧禹之大道守成康之小心华夷来同天地并应以为福莫大于无事瑞无加于有年南极呈祥候秋分而老人见西夷慕义渉流沙而天马来嘉与臣工肃陈燕爼礼元后于三夏谐庶尹于九成宣示御觞耸近臣之荣观胪传天语溢两庑之欢声臣等亲觏昌辰叨尘法部采謡言于击壤助蒙瞍之陈诗仰奉威颜敢进口号霜霏碧瓦尚生烟日泛彤庭巳集仙蔼蔼四门多吉士熙熙万国屡丰年髙秋爽气明宫殿元祐和声入管絃菊有芳兮兰有秀从臣谁和白云篇白云篇黄楼致语口号百川反壑五稼登塲初成百尺之楼适及重阳之会髙髙下下既休畚锸之劳嵗嵗年年共睹茱茰之美恭惟知府学士民人所恃忧乐以时度余力而取羡材因备灾而成胜事起东郊之壮观破西楚之淫名賔客如云来四方之豪杰鼓钟殷地竦万目之观瞻实与徐民长为佳话一新柱石壮严闉更值西风落㡌辰不用游从夸燕子直将气燄压波神山川尚遶当时国城郭犹飘广陌尘谁凭阑干赏风月使君留意在斯民赵倅成伯母生日致语口号昔年占梦适当重九之佳辰今日献香愿祝大千之遐算庆妇姑之同日杂茱菊以称觞杀鸡巳效于龎公翦髪敢资于陶母但某叨居乐部忝预年家不度芜材上尘口号今朝夀酒泛黄花郁郁葱葱气满家愿得唐儿舞一曲不嫌国小向长沙唐儿王氏生子致语口号人中五日知织女之暂来海上三年喜花枝之未老事协紫衔之梦欢倾白髪之儿好人相逢一杯径醉伏以某人女郎苍梧仙裔南海贡余怜谢端之早孤潜炊相助叹张镐之没兴遇酒辄歌采杨梅而朝飞擘青莲而暮返长新玉女之年貌未压金膏之扫除万里乘桴巳慕仲尼而航海五丝绣鳯将从老子以俱仙东坡居士尊爼千峯笙簧万籁聊设三山之汤饼共倾九醖之仙醪寻香而来苒天风之引步此兴不浅炯江月之升楼罗浮山下巳三春松笋穿阶昼掩门太白犹逃水仙洞紫箫来问玉华君天容水色聊同夜髪泽肤光自鑑人万户春风为子夀坐看沧海起扬尘太白水仙洞寒食宴提刑致语口号良辰易失四者难并故人相逢五斗径醉况中年离合之感正寒食清明之间时乎不可再来贤者而后乐此恭惟提刑学士才本天授学为人师事业存乎斯民文章盖其余事望之巳试于冯翊翁子暂还于会稽知府学士接好邻邦缔交册府莫逆之契义等于天伦不腆之辞意勤于地主力讲两君之好可无七字之诗欲使异时传为盛事云间画鼓叠春雷千骑寻芳戏马台半道巳逢山简醉万人争看谪仙来淮西按部威犹凛歴下懐仁首重囘还把去年留客意折花临水更徘徊苏诗补註巻四十六苏诗补註卷四十七钦定四库全书苏诗补註巻四十七翰林院编修查慎行撰古今体诗六十四首慎按吴兴施氏原本前后集合三十九巻其第四十巻则翰林帖子词五十四首遗诗三十一首最后两巻为和陶诗共四十二巻原注虽残缺目录犹存新刻本増续补上下二巻南行集错杂其间真赝相半余旣取南行集以冠全诗又依外集于续补巻中排次分编其漫不可考者凡十九首无从附录仍置此巻首此外一百十三首皆慎别行搜採彚分两巻各疏出处俾览者有考焉戏足栁公权句宋玉对楚王此独大王之雄风也庶人安得而共之讥楚王知巳而不知人也栁公权小子与文宗聫句有美而无箴故为足成其篇人皆苦炎热我爱夏日长薫风自南来殿阁生微凉一为居所移苦乐永相忘愿言均此施清隂分四方殿阁慎按此诗施氏原本载遗诗巻中时地莫考难以诠次姑仍其旧送别鸭头春水浓如染水面桃花弄春脸衰翁送客水边行沙衬马蹄乌帽㸃昂头问客几时归客道秋风黄叶飞系马绿杨开口笑傍山依约见斜晖寄周安孺茶大哉天宇内植物知几族灵品独标竒迥超凡草木名从姬旦始渐播桐君录赋咏谁最先厥传惟杜育唐人未知好论着始于陆常李亦清流当年慕髙躅遂使天下士嗜此偶于俗岂但中土珍兼之异邦鬻鹿门有佳士博览无不瞩邂逅天随翁篇章互赓续开园颐山下屏迹松江曲有兴即挥毫粲然存简牍伊予素寡爱嗜好本不笃粤自少年时低囘客京毂虽非曳裾者庇䕃或华屋颇见纨绮中齿牙厌粱肉小龙得屡试粪土视珠玉团鳯与葵花碔砆杂鱼目贵人自矜惜捧玩且缄椟未数日注卑定知双井辱于兹自研讨至味识五六自尔入江湖寻僧访幽独髙人固多暇探究亦颇熟闻道早春时携籯赴初旭惊雷未破蕾采采不盈掬旋洗玉泉蒸芳馨岂停宿须臾布轻缕火候谨盈缩不惮顷间劳经时废藏蓄髹筒浄无染箬笼匀且复苦畏梅润侵暖须人气燠有如刚耿性不受纤芥触又若亷夫心难将㣲秽渎晴天敞虚府石碾破轻绿永日遇闲賔乳泉发新馥香浓夺兰露色嫩欺秋菊闽俗竞传夸丰腴面如粥自云叶家白颇胜中山醁好是一杯深午牕春睡足清风击两腋去欲凌鸿鹄嗟我乐何深水经亦屡读子咤中泠泉次乃康王谷䗫培顷曾尝缾罂走僮仆如今老且嬾细事百不欲美恶两俱忘谁能强追逐姜盐拌白土稍稍从吾蜀尚欲外形骸安能狥口腹由来薄滋味日饭止脱粟外慕旣巳矣胡为此羁束昨日散幽步偶上天峯麓山圃正春风䝉茸万旗簇唿儿为招客采制聊亦复地僻谁我从包藏付厨簏何尝较优劣但喜破睡速况此夏日长人间正炎毒幽人无一事午饭饱蔬菽困卧北牕风风㣲动牕竹乳瓯十分满人世真局促意爽飘欲僊头轻快如沐昔人固多癖我癖良可赎为问刘伯伦胡然枕糟麴植物桐君录杜育赋常李篇章颐山葵花惊雷洗蒸火候乳泉面如粥叶家白颜阖颜阖古有道躬耕自衣食区区鲁小邦不足𨼆明德轺车来我门聘币继金璧出门应使者耕稼不谋国但疑误将命非敢惮行役使者反钖命户庭空履迹薄俗狥世荣截趾履之适所重易所轻隋珠弹飞翼伊人畏照影独往就隂息鼎爼荐忠贤谁能死燔炙念彼藏皮冠安知获尧客梦雪残杯失春温破被生夜悄开门万山白俯仰同一照虽时出圭角固自絶瑕窍儿童勿惊怪调汝得一笑圭角戯赠田辩之琴姬流水随絃滑清风入指寒坐中有狂客莫近绣帘弹田辩之书黄筌画翎毛花蝶图二首短翎长喙喜喧卑曳练双翔亦自竒赖有黄鹂鬬嬛好独依藓石立多时黄筌绿隂青子巳愁人忍见中庭燕麦新怊怅刘郎今白首时来看巻觅余春寒食夜漏声透入碧牕纱人静秋千影半斜沈麝不烧金鸭冷淡云笼月照梨花和寄天选长官寓形宇宙间佚我方以老流光安足恃百嵗同过鸟顷子萦网罗文采缘自表自古山林人何曾识机巧但记寒巖翁论心秋月皎黄香十年旧禅学㕘衆妙虚懐养天和肯狥奔走閙官居职事理晨起何用早桐隂满四斋叱吏供洒扫眷予东南来野饭煮芹蓼葆光旣清尚令尹亦髙蹈相将古寺行软语頽晩照公家有畸人虚缘能自保卜筑嵩山阳何当从结好中山饶胜景一览未易了何时命巾车共陟云外峤翻思筋力疲不复追踊跳公诗拟南山雄拔千丈峭形容逼天真邂逅识其要籓篱吾未窥敢议穷阃奥供洒扫次韵张甥棠美昼眠炎歊六月北牕凉更觉甘如饭稻粱宰我粪墙讥敢避孝先经笥谑兼忘忧虞心谢知时雁安穏身同挂角羊要识熙熙不争竞华胥别是一僊乡挂角羊陆莲菴何妨红粉唱迎僊来伴山僧到处禅陆地生莲安足怪而今更有火中莲陆莲火中莲书寄韵巳将镜镊投诸地喜见苍颜白髪新歴数三朝轩冕客色声谁是独完人投镜镊谒敦诗先生因留一絶凛凛人言君似雪我言凛凛雪如君时人尽怪苏司业不解将钱与广文敦诗先生苏司业絶句二首峨峨叠石立何孤赖有萧萧翠竹俱日暮无人鸥鸟散空留野水伴寒芦漠漠秋髙露气清新蒲倚石近溪生夜来雨后西风急静向牕前似有声春夜春宵一刻直千金花有清香月有隂歌管楼台声细细秋千院落夜沈沈慎按诗人玉屑云东坡春宵一刻直千金云云与王介甫金炉香烬漏声残一首流丽相似然亦有甲乙施氏原本不载新刻本载续补下巻今仍之醉睡者有道难行不如醉有口难言不如睡先生醉卧此石间万古无人知此意数日前梦人示余一巻文字大畧若谕马者用吃蹶两字梦中甚赏之觉而忘其余戯作数语足之天骥虽老举鞭脱逸交驰蚁封步中衡石旁睨驽骀丰肉灭节徐行方轨动辄吃蹶天资相絶未易致诘慎按以上十九首从施注新刻续补两巻中录存不拘次序刘顗宫苑退老于庐山石碑庵顗陜西人本进士换武家有声伎慎按此题施氏原本载遗诗巻中题存而诗亡考之栾城集有陪南康太守访庐山刘顗宫苑留题三絶句当即其人也村醪二尊献张平阳万户春浓酒似油想须百罋到牀头主人日饮三千客应笑穷官送督邮张平阳诗里将军巳筑坛后来裨将欲登难巳惊老徤苏梅在更作风流王谢看出定知书满腹瘦生应为语雕肝洒落江山水留与人间激懦官苏梅张公髙躅不可到我欲挽肩才觉难事业巳归前辈录典刑留与后人看诗如啄雪清牙颊身觐飞龙吐胆肝少负清名晩方用白头翁竟作何官慎按右絶句一首律诗二首载朱存理铁网珊瑚集元黄文献公跋云右东坡先生诗凡六首集中皆阙不载他日好事者或为之补遗尚有取也至顺元年九月二十日后学东阳黄溍题卞氏式古堂书画彚考云公手书真蹟旧藏光福徐良夫教授家后归徐耕学成化戊戌吴匏庵为题此巻则巳亡其半止存三首矣又三年匏庵再观于葑门钱氏凡两跋尾又按外纪所载序录云东坡词翰流落人间不载本集者甚多余从都𤣥敬出示墨蹟题云村醪二首献张平阳其一曰张公髙躅不可到云云其二曰诗如啄雪清牙颊云云则又以律诗一首分为二絶句矣恐未可据也失题独鹤南飞送好音山中桥梓共成隂深衣伛偻如初命巵酒从容向晩斟城里谁家开夀域堂东多士作儒林清霜未落黄花在笑指髙枝绕鬓簮鹤南飞慎按卞氏式古堂书画考载此诗云是东坡作今采录题王维画摩诘本词客亦自名画师平生出入辋川上鸟飞鱼泳嫌人知山光盎盎着眉睫水声活活流肝脾行唫坐咏皆自见飘然不作世俗辞髙情不尽落缣素连山絶涧开重帷百年流落存一二锦囊玉轴酬不赀谁令食肉贵公子不觉祖父驱熊罴细氊浄几读文史落笔璀璨传新诗青山长江岂君事一挥水墨光淋漓手中五尺小横巻天末万里分毫釐谪官南出止均颍此心通达无不之归来纒裹任纨绮天马性在终难羁人言摩诘是初世欲从顾老痴不痴桓公崔公不可与但可与我寛衰迟慎按右古诗一首载谷桥孙绍逺稽古所葺声画集中今采录安平泉䇿杖徐徐步此山拨云寻径兴飘然凿开海眼知何代种出菱花不记年烹茗僧夸瓯泛雪炼丹人化骨成僊当年陆羽空收拾遗却安平一片泉安平泉慎按此诗载潜说友临安志中今采出和张均题崃山孤舟转嵓曲古寺出云㘭岸迫鸟声合水平山影交堂虚泉潄玉砌静笋遗苞我为图名利无因此结茅张均题女唱驿揽辔金房道﨑岖难具陈浮岚常作雨冷气不知春少见寛平路多逢臃肿民欲知何处逺巫崃是西隣女唱驿慎按以上二首诸刻本俱不载外集编第一巻入南行集中今补录于此溪堂留题三径萦囘草树䝉忽惊初日上千峯平湖种稻如西蜀髙阁连云似渚宫残雪照山光耿耿轻冰笼水暗溶溶溪边野鹤冲人起飞入南山第几重溪堂新葺小园二首短竹萧萧倚北墻斩茅披棘见幽芳使君尚许分池渌隣舍何妨借树凉亦有杏花充窈窕更烦莺舌奏铿锵身闲酒美谁来劝坐看花光照水光三年辄去岂无乡种树穿池亦漫忙暂赏不须心汲汲再来惟恐鬓苍苍应成庾信吟枯树谁记山公醉夕阳去后莫忧人翦伐西隣幸许庇甘棠与李彭年同送崔岐归二曲马上口占霜干木落爱秦川兴发身轻逐鸟翩贪看暮山忘逺近强陪羽客更流连貂裘犯雪观形胜骏马随鹰搏野鲜为问南溪李夫子壮心应未逐流年李彭年崔岐二曲二月十六日与张李二君游南溪醉后相与解衣濯足因咏韩公山石之篇慨然知其所以乐而忘其在数百年之外也次其韵终南太白横翠㣲自我不见心南飞行穿古县并山麓野水清滑溪鱼肥须臾渡溪蹈乱石山光渐近行人稀穷贪愈好去愈锐意未满足枵如饥忽闻奔泉响巨碓𨼆𨼆百步摇牕扉跳波溅沫不可向散为白雾纷霏霏醉中相与弃拘束顾劝二子解带围褰裳试入挿两足飞浪激起冲人衣君看麋鹿隠丰草岂羡玉勒黄金鞿人生何以易此乐天下谁肯从吾归送虢令赵荐嗟我去国久得君如得归今君舍我去从此故人稀不惜故人稀但恐晤语非西方佳人子佩服贝与玑宛兮若处女未始识户扉何必识尸扉潜玉有光辉赵荐亡伯提刑郎中挽诗二首甲辰十二月八日鳯翔官舍书才贤世有几廊庙忍轻遗公在不早用人今方见思故山松郁郁旧史印累累惟有同乡老闻名尚涕洟亡伯挥手东门别朱颜鬓未霜至今如梦寐未信有存亡后事书千纸新坟天一方谁能悲楚相抵掌悟君王谢张太原送蒲桃冷官门户日萧条亲旧音书半寂寥惟有太原张县令年年专遣送蒲桃张太原读晋史沧海横流血作津犬羊角出竞称真中原岂是无豪杰天遣羣胡杀晋人读王衍传文非经国武非英终日虚谈取盛名至竟开门延羯冦始知清论误苍生王衍读后魏贺狄干传羊犬争雄宇内残文风犹自到长安当时枉被诗书误惟有鲜卑贺狄干贺狄干慎按以上十二首诸刻本不载外集编第三巻在鳯翔作今采录入馆黄省文书分道山静传钟鼓建章闲天边玉树西风起知有新秋到世间入馆赠蔡茂先京城三日雨留人吴市门前访子真赤脚长须俱好事新诗软语坐生春邺侯久有牙籖富太史犹探禹穴新不惜为君挥尺素却忧善守备三隣蔡茂先送司勲子才丈赴梓州别日巳苦迫见日未可期曷不惜此日相从把酒巵人生初甚乐譬若枰上碁纵横听汝手聚散岂吾知胡为复嗟叹实恨相识迟念昔非亲旧闻名自童儿不见常隠忧见之百忧披相从未云几别泪递巳垂有如云间鹤影过落寒池举头巳千里可见不可追我本蜀诸生能言公少时初为成都掾治狱官苦卑髙才絶伦辈邦伯忘等夷是时最少年白晳未有髭风流能痛饮敏捷好论诗勇于鞲上鹰不啻囊中锥去蜀曾未久得县复来眉簿书纷满前指画涣无疑一年吏巳服渐能省鞭笞二年民尽信不复烦文移三年厌闲寂终日事桐丝客来投其辖醉倒不容辞至今三十年父老犹嗟咨东川晚乃至观者塞路岐但见东人喜不知西人悲如今又继往人事亦何竒嗟此信偶然或云数使之王城多髙爵要路人争驰公来席未暖去不淅晨炊屡为蜀人得毋乃天见私吾徒本学道穷达理素推况为二千石所至可乐嬉细思为县日賔友存者谁或终卧茅屋或去悬金龟或巳登鬼籍墓木如门楣感时何倐忽抚旧应涕洟紫绶着更好红颜蔚不衰权竒玉勒马阿那胡琴姬逢人可与乐慎勿苦相思子才慎按以上三首诸刻本不载外集编第四巻直史馆时作今补录送宋君用游辇下暴雨涨荒溪尺水生洪流中有泼泼鲤汎然方快游安知赤日烁沸浪生浮沤石宻岸狭束鳞鬛窘若囚一失在藻乐遂有辙鲋忧誓将泛江湖雪此煦沫羞江湖与荒溪巨细虽不侔此流彼之𣲖聨接讵阻修超然奋跃去势若鹰离鞲浮沈谢羣蛙窟穴依长洲洗刷沮洳泥被服白纹裘谁知嵗月久涌浪生咽喉赖尔溪中物虽困有逺谋不似沼沚间四合狱万鲰纵知有江湖绵绵隔山丘人生岂异此穷达皆有由吾乡广平君少与轻薄游堆金等屋梁䆉稏百顷秋朝筵罗红颜夜庖炙肥牛落魄穷书生多以金帛收髙赀一朝尽里巷谁青眸儿女号饥寒亲友寡餽赒中夜起长叹慷慨商声讴我非田农家安能事耝耰又非将帅种不惯挥戈矛平生负壮气岂可遂尔休今我中丞公位隆职兼优官爵连九族一门千骅骝虽云富贵殊敢以贫贱投姻戚苦未逺我困岂我魗八月秋风髙驾言动轻辀将行来告别求赠安敢廋嗟子穷巳甚倚伏理亦周溪鱼解如此况子知公侯马壮仆正徤去去其无留宋君用咏怪石家有粗险石植之疎竹轩人皆喜寻玩吾独思弃捐以其无所用晓夕空崭然碪础则甲斮砥砚乃枯顽于缴不可砮以碑不可镌凡此六用无一取令人争免长物观谁知兹石本灵怪忽从梦中至吾前初来若竒鬼肩股何孱颜渐闻䃔声久乃辨其言云我石之精愤子辱我欲一宣天地之生我族类广且蕃子向所称用者六星罗雹布盈溪山伤残破碎为世役虽有小用乌足贤如我之徒亦甚寡往往挂名经史间居海岱者充禹贡雅与铅松相差肩处魏榆者白昼语意欲警惧骄君悛或在骊山拒强秦万牛喘汗力莫牵或从扬州感卢老代我问答多雄篇子今我得岂无益震霆凛霜我不迁雕不加文磨不莹子盍节㮣如我坚以是赠子岂不伟何必责我区区焉吾闻石言愧且谢丑状歘去不可攀骇然觉坐想其语勉书此篇席之端慎按以上二首诸刻本不载外集编第四巻中先生丁成国太夫人忧居蜀时作今采录题西湖楼少年过了未衰颜正在悲欢季孟间细雨溟蒙湖上寺东风摇荡酒中山千金用尽终须老百计寻思不似闲醉里下楼知早晚喧喧扶路笑歌还题双竹堂壁江上樯竿一百尺山中楼台十二重山僧楼上望江上遥指樯竿笑杀侬双竹堂风水洞闻二禽林外一声青竹笋坐间半醉白头翁春山最好不归去慙愧春禽解劝侬风水洞法惠小饮以诗索周开祖所作立着巫娥多少时安排云雨待清词酒酣鲁叟频相忆曲罢周郎尚不知海鹞无踪飞过速云龙有报发来迟从今莫入寻春会为欠梅花一首诗法惠鲁叟次韵陈时发太博双竹千年谁复继夷齐凛凛霜筠此鬬竒要识苍龙聨蜺意拟容丹鳯宿凰枝扶持有伴雪应怕裁剪无人风自吹莫遣骚人说连理君看髙节孰如雌陈时发周夫人挽词教子通经古所贤安贫守道节尤坚当熊遗烈传家世投烛诸郎慰眼前不待金花书诰命忽惊玉树掩新阡凯风吹棘君休咏我亦孤懐一泫然周夫人天圣二僧皆蜀人不见留二絶家山忘了脚腾腾试作巴谈却解譍不为游人问乡里岂知身是锦城僧方丈门开怪不迎给孤邀供未还城兴来且作寻安道醉后何须觅老兵会饮有美堂荅周开祖湖上见寄杜牧端来觅紫云狂言惊倒石榴裙岂知野客青笻杖独卧山僧白簟纹且向东臯伴王绩未遑南越弔终军新诗过与佳人唱从此应难减一分慎按先生和云字韵诗凡三首前二首及开祖原作巳载第九巻此诗亦同时作也诗刻失载今从外集补录和吴少卿絶句欲伴骚人赋百篇归心要及菊花前明朝知覆谁家瓿犹有桓谭道必传吴少卿题沈氏天隠楼楼上新诗二百篇三吴处士最应贤非夷非惠真天隠忘世忘身恐地僊散尽黄金犹好客归来碧瓦自生烟灵犀美璞无人识蔚蔚空惊草木妍天隠楼和人登海表亭谯门对耸压危坡览胜无如此得多尽见西山遮岱岭迥分东野隔新罗花时千圃堆红锦雪昼双成叠白波回首毬塲尤醒眼一番风送鑑重磨海表亭会双竹席上奉答开祖长官松栢萧萧满故丘知君懐抱尚悲秋筭来九九无多日唱着三三忆旧游皓月徘徊应许共清诗妙絶不容酬梅花社燕难相并莫为吴孃暗泪流次韵荅开祖泪滴秋风不为麟虚名何用实之賔烝豚未害为纯孝貍首何妨助故人好唤游湖缘路便难邀入社为诗频知君颇有东山兴喝石巖前自过春北山广智大师回自都下过期而归时率开祖无悔同访之因留渌浄堂竹鹤二絶渌浄堂前竹秋期赴白云不知缘底事一日可无君广智无悔渌浄堂前鹤孤栖守竹轩胸中无限事恨汝不能言欲往湖州见孙莘老别公辅希元彦逺醇之穆仲秋来欲见紫髯翁待得梅花细蕚红记取上元灯火夜道人犹在水晶宫富阳道中清晨振衣起起步方池侧徘徊俯丹楹倒影见欹仄不识陶靖节定非风尘格遥懐谢灵运本自林泉客予生忽世事不以形为役顾彼冕弁人冕弁非予适慎按自题西湖楼起至此共十八首诸刻本皆不载据外集编第四巻倅杭时作也今采录赠青潍将谢承制吾皇有意缚单于槌破铜山铸虎符骁将新除三十六精兵共领五千都周王常徳须攘狄汉帝雄才亦尚儒君学本兼文武术功名不必读孙吴谢承制三十六将过潍州驿见蔡君谟题诗壁上云绰约新娇生眼底逡巡旧事上眉尖春来试问愁多少得似春潮夜夜添不知为谁而作也和一首长垂玉筯残粧脸肯为金钗露指尖万斛闲愁何日尽一分真态更难添慎按以上二首诸刻本皆不载据外集编第五巻自宻州移徐州时作今采录苏诗补註巻四十七苏诗补註卷四十八钦定四库全书苏诗补註巻四十八翰林院编修查慎行撰古今体诗九十二首黄州春日杂书四絶楚乡春冷早梅天栁色波光巳鬬妍淮上鴈行皆北向可无消息到侬边中州腊尽春犹浅只有梅花最可怜坐遣牡丹成俗物丰肌弱骨不成妍清晓披衣寻杖藜隔墙巳见最繁枝老人无计酬清丽夜就寒光读楚辞病腹难堪七椀茶晓窗睡起日西斜贫无隙地栽桃李日日门前看卖花晩游城西开善院泛舟暮归二首晚照余乔木前村起夕烟碁声虚阁上酒味早霜前逺谪何须恨来游不偶然风光类吾土乃是蜀江边开善院放船江濑浅城郭近连村水槛松筠静市桥灯火繁谁家挂鱼网小舫系柴门卜筑计未定何妨试买园和人雪晴书事消尽琼瑶云驭归余寒犹复助风威垂帘渐学秋霖滴满地犹疑夜月辉冻壤相和开荜戸流澌半湿拥苔矶可怜乌鹊饥无食日暮空林何所依奉酬仲闵食新麪汤饼仍闻籴麦甚盛因以戱之初见煌煌秀两岐俄惊落硙雪霏霏可烦都尉热承汗絶胜临淄贫易衣尚有清才对风月未妨便腹贮书诗知君货殖夸长袖满籴千箱待一饥仲闵都尉承汗临淄易衣读仲闵诗巻因成长句喜见西风吹麦秋年年为逭老农忧沾涂手足经年种荐载珠玑一倍收壮齿君能亲稼穑异时我亦困耝耰独怜紫竹堂前月清夜娟娟照客愁送酒与崔诚老雪堂居士醉方熟玉涧山人冷不眠送与安州泼醅酒从今三日是三年崔诚老与郭生游寒溪主簿吴亮置酒郭生喜作挽歌酒酣发声坐为凄然郭生言吾恨无佳词因为畧改乐天寒食诗歌之坐客有泣者其词曰乌啼鹊噪昏乔木清明寒食谁家哭风吹旷野纸钱飞古墓累累春草绿棠梨花映白杨路尽是死生离别处冥漠重泉哭不闻萧萧暮雨人归去戯作切语竹诗隠约安幽奥萧骚雪薮西交加工结搆茂宻𣺌冥迷引叶油云逺攅丛聚族齐奔鞭迸壁背脱箨吐天梯烟篠散孙息髙竿拱桷枅漏䦨零露落庭度独蜩啼扫洗修纤笋窥看诘曲溪玲珑孙醽醴邂逅盍闲携切语山行见月四言吟哦傲兀仰晤嵓月迈巘迎崖银刓玉啮源鱼噞喁岸雁臲卧玩我语聱牙岌嶪慎按黄州春日四絶以下共十三首诸刻本不载据外集编第六巻皆谪居黄州时所作今采录忆黄州梅花五絶邾城山下梅花树腊月江风好在无争似姑山寻绰约四时常见雪肌肤邾城一枝价重万琼琚直恐姑山雪不如尽爱丹铅竞时好不知风雪养天姝虽老于梅心未衰今朝谁赠楚江枝旋倾尊酒临清影正是吴姬一笑时不用相催巳白头一生判却见花羞扬州何逊吟情苦不枉清香与破愁玉琢青枝蕊缀金仙肌不怕苦寒侵淮阳城里娟娟月樊口江边耿耿参访散老不遇君来不遇我我到不逢君古殿依修柏寒花对暮云散老慎按以上六首诸刻本不载外集编第六巻离黄州以后未赴登州以前所作今采录和王定国离歌添唧唧古曲拟行行不作相随燕空吟久住莺瞢腾君上马寂莫我回城明日东门外空舟独自横唧唧行行试院观伯时画马絶句竹头抢地风不举文书堆案睡自语看马欲𩥇顿风尘亦思归家洗袍袴慎按此诗见本集杂记中又见山谷集题云题伯时画顿尘马姑存俟考出局偶书急景归来早穷隂晚不开倾杯不能饮留待夘君来觅俞俊笔笔工近嵗说吴俞李葛虚名总不如虽是玉堂挥翰手自怜白首尚抄书笔工吴俞李葛鼠须笔太仓失陈红狡穴得余鼠既兴丞相叹又发廷尉怒磔肉饲饥猫分髯杂霜兔挿架刀槊徤落纸龙蛇骛物理未易诘时来即所遇穿墉何卑㣲託此得佳誉慎按此诗亦载宋文鑑以为叔党作斜川集不传今据外集第七巻先生自登州还朝后作姑存之琴枕髙情闲处任君弹幽梦来时与子眠彭泽漫知声上趣邯郸深得枕中僊试寻玉轸抛何处闲唤香云在那边平素不须烦按抑秦娥自解语如絃慎按外集所载琴枕诗本二首其五古一首巳从施氏补注上巻移编第四十三巻中此首诸刻本皆失载今从别集采出书李宗晟水帘图宗晟一轴水帘图寄与南舒李大夫倘向林泉归得去炎天酷日且令无李宗晟书龙马图先皇御马三千匹仗下曾骑玉骆骢金鼎丹成龙亦化圉人空栈泣西风慎按自答王定国以下至此八首诸刻本俱不载外集编第七巻自登州还朝后作今采录和钱四穆父寄其弟和老来日月似车轮此去知逢几过春昨夜冰花犹作柱晓来梅子巳生仁慎按先生倅杭时有次韵此题诗一首巳编第三十一巻中此诗亦同时所作王氏本载注中今采出皎然禅师赠吴慿处士诗云世人不知心是道只言道在西方妙还如瞽者望长安长安在东向西笑东坡居士代答云寒时便具热时风饥汉那知食药功莫怪禅师向西笑缘师身在长安东灯花一首赠王十六金粟钗头次第多起看缺月带斜河悬知瑞草桥边夜笑指灯花说老坡瑞草桥慎按以上三首诸刻本俱不载据外集编第八巻守杭州时作今采录王晋卿得破墨三昩又尝闻祖师第一义故画邢和璞房次律论前生图以寄其髙趣东坡居士既作破琴诗以记异梦矣复说偈云前梦后梦真是一彼幻此幻非有二正好长松水石间更忆前生后生事和芝上人竹轩洞外复空中千千万万同劳师唱竹颂知是阿谁风芝上人戏赠秀老拆却相公庵泥却驸马竹天下人总知流入传灯录和晁美叔老兄反观皆自直相诋竟谁谀事过始堪笑梦中今了无珍材尚空谷瘦马正长途未识造物意茫然同一炉晁美叔慎按以上四首诸刻本俱不载外集编第八巻守扬州时作今据此采录元祐九年立春熊白来山北猪红削剑南春盘得青韭腊酒寄黄柑慎按以上一首诸刻本不载据外集编第九巻中守定州时作今采录日夕山中忽然有懐久卧名山云遂为名山客山深云更好赏弄终日夕月衔楼间峯泉潄阶下石素心自此得真趣非外惜鼯啼桂方秋风灭籁归寂缅思洪厓术欲往沧海隔云车来何迟抚几空叹息暮归牛羊下巳久寂寞掩柴扉水鹳鸣城堞飞萤上㦸衣夜凉江海近天濶斗牛㣲何日招舟子寒江北渡归待旦梦破山谷冷扶桑未放晓披衣坐虚堂缺月犹皎皎扬泉潄寒冽激齿冰雪绕百体善坚壮万象觉清悄簮履事朝谒神魂飞窅𣺌龛灯蚌珠剖炉穗玉绳袅浮念怳巳消真庭谅非杳须臾霁霞起赫奕射林表髙树引凉蝉深枝啅栖鸟二虫彼何为逐动自纷扰悠悠天宇内岂复论大小覆盎舞醯鸡浓昏恣飞绕定知达观士方寸常了了世无陶靖节此乐知者少慎按以上三首诸刻本不载据外集编第九巻在惠州作今采录约吴逺游与姜君弼喫蕈馒头天下风流笋饼餤人间济楚蕈馒头事须莫与缪汉喫送与麻田吴逺游除夜访子野食烧芋戱作松风熘熘作春寒伴我饥肠响夜䦨牛粪火中烧芋子山人更喫懒残残慎按以上二首诸刻本不载据外集编第十巻在海南作今采录北归度岭寄子由青松盈尺间香梅尽是先生去后栽应笑来时无一物手携拄杖却空囘鸣泉思思君子也君子抱道且殆而时弗与民咸思之鸣泉故基堙圮殆尽眉山苏轼搔首踟蹰作鸣泉思以思之鸣泉鸣泉经云而潺湲拔为毛骨者修竹蒸为云气者霏烟山䕫莫能隠其怪野翟讵敢藏其奸茅庐肃肃昔有人焉其髙如山其清如泉其心金与玉其道砥与絃执德没世落月入地英名皎然阳曦丽天旧隠寂寂新篁娟娟思彼君子我心如悬谷鸟在上巖花炫前鸣泉鸣泉使我菀结而华颠慎按以上二首诸刻本不载外集编第十巻北归时作今采录丰年有髙廪诗颂声歌盛旦多黍乐丰年近见藏髙廪遥知熟大田在畴纷巳获如阜隠相连鲁史详而记神仓赋且全舂人洪蓄积祖庙享恭䖍圣后忧农切宜哉报自天慎按此首诸刻本不载今从外集第十巻采录万菊轩一轩髙为黄花设富拟人间万石君佳本尽从方外得异香多在月中闻引泉北涧分清露开迳南山破白云此意欲为知者道陶翁犹自未离羣万菊轩慎按此诗载咸淳临安志武林梵志皆以为东坡作今采录韩干马少陵翰墨无形画韩干丹青不语诗此画此诗今巳矣人间驽骥漫争驰慎按此诗见赵德麟侯鲭录今采出送煮菜赠包安静先生野菜此出珍又珍送与西邻病酒人便须起来和热喫不消洗面裹头巾沿流馆中得二絶句淮西功德冠吾唐吏部文章日月光千载断碑人脍炙不知世有段文昌李白当年流夜郎中原无复汉文章纳官赎罪人何在壮士悲歌泪万行慎按以上二首见苕溪渔隠丛话云东坡自云绍圣间余得二诗于沿溪馆中不知何人作也今录之以益箧笥之藏或云此诗乃东坡窜海外时作盖自况也不知其果然否费衮梁溪漫志亦云东坡在翰林承㫖作上清储祥宫碑哲宗亲书其额绍圣党祸起磨去坡文命蔡元长别撰玉局遗文中有诗淮西功德冠吾唐云云此诗乃东坡自作盖寓意储祥事特避祸故託以得之沿流馆中味其句法可知矣庚溪诗话云后见韩无咎云是江子我诗今录存俟考梦中赋裙带百叠猗猗风皱六铢縰縰云轻植立含风广殿㣲闻环珮摇声慎按右六言一首见苕溪渔隠丛话东坡云轼倅武林日梦上召入禁中宫女围侍一红衣女童捧红靴一双命轼铭之觉而记其一聨云寒女之丝铢积寸累天步所临云蒸雾起既毕进御上极叹其敏使宫女送出睇视裙带间有六言诗一首云云又云轼自蜀应举京师道过华清宫梦明皇命赋太真裙带诗乃前六言诗也觉而记之今书赠柯山潘大临邠老云云本集又云予在黄州时梦神考召入小殿赐宴令作宫女裙铭云云三说不同因诗并录以备考王定国自彭城往南都时子由在宋幕求家书仆醉不能作独以一絶句与之王郎西去路漫漫野店无人霜月寒泪尽粉笺书不得慿君送与夘君看宋幕慎按此诗见大全集中先生知徐州时作诸刻本失载今采录司命宫杨道士息轩无事此静坐一日似两日若活七十年便是百四十黄金几时成白髪日夜出开眼三千秋速如驹过隙是故东坡老贵汝一念息时来登此轩目送过海席家山归未能题诗寄屋壁慎按苕溪渔隠丛话云东坡云无事此静坐便觉一日似两日若能处置此生常似今日年至七十便是百四十嵗人世间何药能有此效此方人人收得但苦无好汤使多嚥不下坡题息轩诗云云正此意也曹能始名胜志云息轩在儋州城南朝天宫中此诗诸刻本不载今采录赠黄州官妓东坡五载黄州住何事无言及李宜却似西川杜工部海棠虽好不吟诗慎按庚溪诗话云东坡谪齐安时乐籍中有李宜者色艺不下他妓坡将移临汝于饮饯处力请诗句坡半酣笑赠云云又按周昭礼清波杂志亦载此段李宜作李琪未详孰是今采录备考六言乐语桃源未必无杏银鑛终须有铅荇带岂能拦浪藕花却解流连慎按春渚纪闻何薳云某于扬州得先生手画古乐工复作乐语桃园未必无杏云云其后汉隶书子瞻禹功同观真三絶也诸刻失载今采录题领巾絶句临池妙墨出元常弄玉娇姿笑栁孃吟雪要看惊太傅断絃何必试中郎慎按右一首见何薳春渚纪闻云嘉兴李巨山钱安道尚书甥也先生尝过安道小酌其女数嵗以领巾乞诗公即书絶句临池妙墨出元常云云诸刻不载今采录书裙带絶句任从酒满翻香缕不愿书来系綵牋半接西湖横绿草双垂南浦拂红莲慎按右一首亦见春渚纪闻云尝于陶安世家见东坡为刘庚年君佐小女裙带上作散隶书絶句任从酒满翻香缕云云诸刻失载今采录虎跑泉金沙泉涌雪涛香洒作醍醐大地凉解妬九天河影白遥通百谷海声长僧来汲月归灵石人到寻源宿上方更续茶经校竒品山瓢留待羽僊尝慎按右一首见曹学佺名胜志先生倅杭时有病中游祖塔院七言律诗子由和诗凡二章先生原唱亦应有二诸刻本止存一首名胜志载此篇在鳯翔大像寺条下因其地亦有虎跑泉也今采录端砚诗披云离北巖度岭入中夏重借剪楚茅方函斵英槚骚坛意莫逆匠石语奓匪垩劳运斤如带防毁銙砺观隅整同厦津津剖马肝索索模羊觟气逼松滋豪姻聨雪涛姹登堂却蹒跚饮水何閜守墨面宜黔含贞口终哑静惟有夀焉玷尚可磨也鲁史记获麟晋帖题裹鲊供给到唐文䕶持等商斚眉形空爱纤风字仍嫌哆载观七八评咸本六一写退然敢摩肩信矣俱出跨始知尹公他不媚王孙贾铭诗与器传篆刻当碑打严韵拾孑遗㣲才任聊且慎按右一首载卞氏式古堂书画彚考第十巻云此诗东坡作行草书宋楮本小横巻按后注云云则先生当别有端砚聨句今刻本俱无此首之真未可知也姑存备考张无尽过黄州徐君猷为守有四侍人姓为孙姜阎齐适张夫人携其一往婿家旣暮复还乃阎姬也最为徐所宠因书絶句云玉笋纤纤掲绣帘一心偷看绿萝尖使君三尺毬头帽须信从来只有檐慎按右一首从春渚纪闻采出诸刻本不载铜陵县陈公园双池二首南北山光照绿萝濯缨洗耳不须多天空月满宜登眺看取青铜两处磨铜陵陈公园落帆重到古铜官长是江风阻往还要使谪僊回舞袖千年醉拂五松山铜官五松山慎按右二首见池阳后集诸刻本不载今采录咏㯽榔异味谁栽向海濵亭亭直干乱枝分开花树杪翻青萚结子苞中皱锦纹可疗饥懐香自吐能消瘴疠暖如薫堆盘何物堪为偶蒌叶清新巻翠云慎按此诗语太浅直似非先生作曹能始名胜志载之姑采录正月八日招王子髙饮屋雪号风苦战贫纸牕迎日稍知春正如薝卜林中坐更对芙蓉城里人昨想玉堂空冷彻谁分银榼送清醇海山知有东南角正看归鸿作小颦王子髙慎按右一首诸刻不载见于蒲积中嵗时杂咏今集中今采录醉中题鲛绡诗天地虽虚廓惟海为最大圣王皆祀事位尊河伯拜祝融为异号恍惚聚百怪二气变流光万里风云快灵旗摇虹纛赤虬喷滂湃家近玉皇楼彤光照世界若得明月珠可偿逐客债慎按右一首诸刻不载苕溪渔隠丛话引仇池笔记云余一日醉卧有鱼头鬼身者自海中来云广利王请端明余被髪草履黄冠而去亦不知身步入水中但闻风雷声有顷豁然明白真所谓水晶宫殿也其下骊目夜光文犀尺璧南金火齐不可迎视珊瑚琥珀不知几多也广利王佩剑冠服而出从二青衣余曰海上逐客重烦邀命有顷东华真人南溟夫人造焉出鲛绡丈余命题诗余赋曰天地虽虚廓云云冩竟进广利诸仙迎看咸称妙独广利旁一冠簮者谓之鼈相公进言苏轼不避讳忌祝融字犯王讳王大怒余退而叹曰到处被鼈相公厮壊苕溪渔隠曰此事恍惚怪诞殆类传竒异闻所载又其诗亦浅近不似东坡平日语好事者为之以诳世耳又按仇池笔记相传东坡自撰此一则当在海外所纪时有董必者承奸相意遣人至儋耳逐出官舍所云鼈相公者盖指董必也此诗聊以寓意亦非果有其事胡仔疑为好事者所託吾不谓然无题帘巻牕穿户不扃隙尘风叶任纵横幽人睡足谁唿觉欹枕床前有月明慎按右一首见本集与黄师是尺牍云近者幼累舟中皆伏暑自愍一年在道路矣巳决计旦夕渡江至毘陵矣尘埃风叶满室随扫随有然不可废扫以为贤于不扫也有诗录呈云云据此当是度岭以后未到常州以前所作诸刻本俱失载今采录葛延之赠龟冠南海神龟三千嵗兆协朋从生庆喜智能周物不周身未免人鑚七十二谁能用尔作小冠岣嵝耳孙剙其制君今此去宁复来欲慰相思时整视慎按右一首见葛立方韵语阳秋第三巻云东坡在儋耳时余三从兄讳延之自江隂担簦万里絶海往见留一月坡尝诲以作文之法文载全集中吾兄拜其言而书诸绅尝以亲制龟冠为献坡受之而赠以诗南海神龟三千嵗云云今集中无此诗余尝见其亲笔又费补之梁溪漫志云东坡在儋耳尝为葛延之作龟冠诗葛以语胡苍梧珵诗话总龟亦云然据此三段其为先生海外作无疑诸刻不载今采录别海南黎民表我本海南民寄生西蜀州忽然跨海去譬如事逺游平生生死梦三者无劣优知君不再见欲去且少留慎按右一首见诗话总龟引冷斋夜话云余游儋耳见黎民表为余言东坡无日不相从尝从乞园蔬出其临别归海北诗我本海南民云云其末云新酿甚佳求一具漫冩此诗以折菜钱诸刻不载今采录雅安人日次旧韵二首人日滞留江上村定知芳草怨王孙题诗寄逺方挥翰扶杖登髙独出门栁色忍看成感叹花前归思自飞翻浮阳披冻虽才弄巳觉春工漏一元似闻髙隠在前村坐膝扶床戯子孙自赏春光携桂酒喜逢晴色款柴门屏间带日金人活头上迎风綵胜翻蓬鬓扶疎吾老矣岂能旧貌改新元慎按右二首诸刻不载见宋蒲积中所选嵗时杂咏今集中此诗编次庚辰人日二章之后年谱庚辰人日先生在儋耳作七律二首五月闻赦六月渡海北归明年辛巳度岭正月五日过南安军则次韵人日诗当作于此时但雅安地名无可考恐是南安之譌存疑俟考和代器之雨过郊原一番新寻芳车马踏无尘普天冷食闻前古萧寺清游属两人不作佺期问新厯颇同之问感余春明年归籍梨花上应会羣贤及四隣器之慎按右一首见嵗时杂吟今集按先生北归时有寒食与器之游南塔寺寂照堂七律一首此诗即次前韵岂器之不能诗而先生代为和章耶诸刻不载今补录自题金山画像心似巳灰之木身如不系之舟问汝平生功业黄州惠州儋州慎按金山志李龙眠画子瞻照留金山寺后东坡过金山自题云云周必大干道庚寅奏事录亦载此诗诸本皆无今采录归来引送王子立归筠州归去来兮世不汝求胡不归汹北望之横流兮𣺌西顾之尘霏纷野马之决骤兮幸余首之未鞿出彭城而南骛兮眷丘陇而増欷乱清淮而俯鉴兮惊昔容之是非念东坡之遗老兮轻千里而款余扉共雪堂之清夜兮揽明月之余辉曾鸡黍之未熟兮叹空室之伊威我挽袖而莫留兮仆夫在门歌式㣲归去来兮路𣺌𣺌其何极将税驾于何许兮北江之南南江之北于此有人兮俨峩峩其丰硕孰居约而尔肥兮非糠覈其何食久抱一而不试兮愈温温而自克吾居世之荒浪兮视昏昏而听黙黙非之子莫振吾过兮久不见恐自贼吾欲往而道无由兮子何畏而不即将以彼为玉人兮以子为之璞也慎按王子立名适子由之婿以元祐四年殁于筠州先生有诗哭之此词在黄州时送归筠作诸刻失载今从全集采录黄泥坂词出临皋而东骛兮并樷祠而北转走雪堂之坡陀兮歴黄泥之长坂大江汹以左缭兮𣺌云涛之舒巻草木层累而右附兮蔚柯丘之葱蒨余旦往而夕还兮步徙倚而盘桓虽信美而不可居兮苟娱余于一盻余幼好此竒服兮袭前人之诡幻老更变而自哂兮悟惊俗之来患释宝璐而被缯絮兮杂市人而无辨路悠悠其莫往来兮守一席而穷年时游步而逺览兮路穷尽而旋反朝嬉黄泥之白云兮暮宿雪堂之青烟喜鱼鸟之莫余惊兮幸樵苏之我嫚初被酒以行歌兮忽放杖而醉偃草为茵而块为枕兮穆华堂之清宴纷坠露之湿衣兮升素月之团团感父老之唿觉兮恐牛羊之予践于是蹶然而起起而歌曰月明兮星稀迎余往兮饯余归岁既晏兮草木腓归来归来兮黄泥不可以久嬉慎按黄泥坂在黄州以下数篇诸刻本俱不收入诗类先生和归去来词施氏原本既附和陶巻中此亦有韵之词也何独遗之故与清溪词上清词三章并采录清溪词大江南兮九华西泛秋浦兮乱清溪水𣺌𣺌兮山无蹊路重复兮居者迷烂青红兮粲髙低松十里兮稻千畦山无人兮云朝挂蔼蒙蒙兮渰凄凄啸林谷兮号水泥走鼪鼯兮下凫鹥忽孤垒兮隠重堤杳冥茫兮闻犬鸡郁万瓦兮鸟翼齐浮轩楹兮飞栱枅雁南归兮寒蜩嘶弄秋水兮挹玻瓈朝市合兮杂髦齯挟箪瓢兮佩锄犁鸟兽散兮相扶携隠惊雷兮骛长霓望翠㣲兮古招提跻木杪兮翔云梯若有人兮恨幽栖石为门兮云为闺块虚堂兮法喜妻唿猿狙兮子鹿麛我欲往兮奉杖藜独长啸兮谢阮嵇慎按清溪在池州先生作此词嵗月莫考诸刻不载今从全集采录上清词君胡为乎山之幽顾宫殿兮久淹留又曷为一朝去此而不顾兮悲此空山之人也来不可得而知兮去固不可得而讯也君之来兮天门空从千骑兮驾飞龙隶星辰兮役太嵗俨昼降兮雷隆隆朝发轸兮帝庭夕弭节兮山宫懭有妖兮虐下土精为星兮气为虹爱流血之滂沛兮又嗜疟疠与螟虫啸盲风而涕淫雨兮时又吐旱火之爞融衔帝命以下讨兮建千仞之修锋乘飞霆而追逸景兮歙砉扫灭而无踪忽崩播其来会兮走海岳之神公龙车兽鬼不知其数兮旗纛晻霭而冥蒙渐俯伛以旅进兮锵剑珮之相砻司杀生之必信兮知上帝之不汝容既约束以反职兮退战慄而愈恭泽允塞于四海兮独澹然其无功君之去兮天门开款阊阖兮朝玉台羣僊迎兮塞云汉俨前导兮纷后陪歴玉阶兮帝迎劳君良苦兮马虺闵人世兮迫隘陈下土兮帝所哀返琼宫之嵯峨兮役万灵之喧豗黙清浄以无为兮时节狩于斗魁诣通明而献黜陟兮轶荡荡其无回忽表里之焕霍兮光下烛于九垓时游目以下览兮五岳为豆四溟为盃俯故宫之干柱兮若毫端之集埃来非以为乐兮去非以为悲谓神君之既返兮曾颜咫尺之不违升秘殿以内悸兮魂凛凛而上驰忽寤寐以有得兮敢沐浴以献辞是耶非耶臣不得而知也轶荡荡慎按宋史礼志铸神霄九鼎奉安于上清宝箓宫但不详何神及宫在何地诸刻失载今从全集采录醉翁操琅邪幽谷山水竒丽泉鸣空涧若中音会醉翁喜之把酒临听辄欣然忘归既去十余年而好竒之士沈遵闻之往游焉以琴写其声曰醉翁操节奏疎宕而音指华畅知琴者以为絶伦然有其声而无辞虽为作歌而与琴声不合又依楚词作醉翁引好事者亦倚其辞以制曲虽粗合均度而琴声为辞所绳约非天成也后三十余年翁既捐馆舍而遵亦殁久矣有庐山玉涧道人崔闲特妙于琴恨此曲之无词乃谱其声而请于东坡居士以补之云琅然清圜谁弹响空山无言惟翁醉中知其天月明风露娟娟人未眠荷蒉过山前曰有心也哉此贤醉翁啸咏声和流泉醉翁去后空有朝吟夜怨山有时而童颠水有时而回川思翁无嵗年翁今为飞仙此意在人间试听徽外两三絃慎按琴操亦古诗之流此首诸刻本不载今从全集中采录次韵借观睢阳五老图国老安荣心自闲紫袍金带旧簮冠星骑箕簸扬糠粃斗掌权衡表汉桓冬有愆阳嫌薄热夏多沴气畏轻寒赖得五贤清雅出俾人敬慕肃容看慎按右七言律诗一首见铁网珊瑚格律句法全不类坡公作姑据此采录题金山寺回文体潮随暗浪雪山倾逺浦渔舟钓月明桥对寺门松迳小槛当泉眼石波清迢迢绿树江天晓霭霭红霞晚日晴遥望四边云接水碧峯千㸃数鸥轻慎按右七言律诗一首诸刻不载今从魏庆之诗人玉屑第二巻采录赠姜唐佐生长茅间有异芳风流稷下古诸姜适从琼管鱼龙窟秀出羊城翰墨塲沧海何曽断地脉白袍端合破天荒锦衣他日千人看始信东坡眼目长慎按此诗诸刻不载见邵氏闻见后录云唐荆州每解送举人多不成名号曰天荒至刘蜕以荆州解及第号破天荒东坡尝作二句赠姜唐佐沧海云云用此事也题其后云待子及第当续后句唐佐自广州随解过许昌见颍濵时东坡巳下世颍濵为足成其诗云云今补录水月寺千尺长松挂薜萝梯云岭上一声歌湖山深秀有何处水月池中桂影多慎按右一首诸刻不载今从武林梵志采录半月泉苏轼曹辅刘季孙鲍朝懋郑嘉会苏固同游元祐六年三月十一日请得一日假来游半月泉何人施大手擘破水中天慎按右一首诸刻不载见谈钥吴兴志先生游德清县题半月泉作也石刻真迹在慈相寺中余家有榻本按先生自杭守召还在元祐辛未集中有三月六日别南北山诸道人诗与半月泉题名相距才五日当是还朝时便道来游嵗月凿凿可据而此诗本集失载诗与题名字体大小不同迥出两手疑后人因题名而赝作此诗盖先生时方还朝何云请假以此辨之其为假託未可知也存疑俟考游何山今古何山是胜游乱峯萦转绕沧洲云含老树明还灭石碍飞泉咽复流徧岭烟霞迷俗客一溪风雨送归舟自嗟尘土先衰老底事孤僧亦白头慎按右七言律诗一首诸刻不载见徐献忠吴兴掌故集第十巻今采录自题临文与可画竹石室先生清兴动落笔纵横飞小鳯借君妙意写篔筜留与诗人发吟讽慎按右一首见卞氏式古堂画考诸刻不载今采录宝墨亭山隂不见换鹅经京口空传瘗鹤铭潇洒谪僊来作郡风流太守为开亭两篇玉蕊尘初涤四体银钩迹尚青我久临池无所得愿观遗法快沈冥慎按右一首见京口三山志中刘昌县笥琐探云宝墨亭宋初建以覆瘗鹤铭者今废又苏子美沧浪集亦载此疑因姓传讹也诸刻失载今补录双井白龙巖泉未入井䝉然冒沙石泉嫩石为厌石老生罅隙异哉寸波中露此横海嵴先生酌泉笑泉秀神龙蛰举手玉筯挿忽去银钉掷大身何时布大翮翔霹雳谁言鹏背大更觉宇宙窄慎按冷斋夜话云南海城中有两井相近咫尺而异味号双井井源出巖石罅中东坡酌水异之曰吾寻白龙不见今知家此水中乎同游怪问其故曰白龙当为东坡出请徐待之俄见其嵴尾如银蛇状忽水澜有云气浮水面举首如挿玉筯乃泳而去余至二井太守张子修为造庵井上号思逺亭名泂酌崖有怪树树枝之脇有诗巖泉未入井云云字画如颜书无名衘年月此诗风格似东坡而言泉嫩石老疑学者为之也今据此采录瑞金东明观浮金最好溪南景古木楼台画不成天籁逺兼流水韵云璈常听步虚声青鸾白鹤蟠空下翠草𤣥芝匝地生咫尺仙都隔尘世门前车马任纵横慎按右一首见赣州旧志今采录题清淮楼观鱼惠子台芜没梦蝶庄生冢木秋惟有清淮供四望年年依旧背城流慎按右一首诸刻不载见锦绣万花谷濠州絶句中今采录西湖絶句毕竟西湖六月中风光不与四时同接天莲叶无穷碧映日荷花别様红慎按右一首诸刻不载见锦绣万花谷今采录戏答佛印逺公沽酒饮陶潜佛印烧猪待子瞻采得百花成蜜后不知辛苦为谁甜慎按竹坡诗话云东坡喜食烧猪肉佛印住金山时每烧猪以待其来一日为人窃去东坡戏作小诗云云诸刻不载今采录失题三首木落沙明秋浦云卧烟淡潇湘曾学扁舟范蠡五湖深处鸣榔望断水云千里横空一抹晴岚不见邯郸归路梦中畧到江南公子只应见画此中我独知津冩到水穷天杪定非尘土间人慎按以上六言絶句三首诸刻不载今从晚香堂苏帖采录来鹤亭鸿渐偏宜丹鳯南冠霞帔月影毵毵酒酣亭上来看舞有客新名唤作耽慎按袁褧枫牕小牍云王大父时有埜鹤来栖驯狎不去苏子瞻有诗云云褧之祖名彦方此诗集中不载今采录苏诗补註巻四十八苏诗补註卷四十九钦定四库全书苏诗补註巻四十九翰林院编修查慎行撰古今体诗四十七首慎按唐宋名家诗文间有互见他集者如马退山茅亭记载独孤及集栁州谢表其一乃李吉甫郴州作而皆入子厚集中大乐十二均图杨次公作也编于嘉祐集蚕对织妇文宋元宪作也编于米襄阳集三先生论事录序陈同甫作也编于朱文公集如此之类往往有之但未有舛缪混杂几及百篇如东坡诗之甚者也李端叔有言先生自岭外归所作字多他人诗文盖绍圣以后严禁苏氏之学至淳熙初禁乃弛后人得公手迹便采入公集承譌数百年注者与读者漫不加辨凡慎所驳正非敢一毫臆断悉从诸家文集诗话一一搜抉校对其雷同者另编二巻如单行之什则注云此诗亦见某人集其或同时唱和则依和诗例附载各巻本诗之后此巻中但列题目云此诗附载第几巻览者详之老翁井井中老翁误年华白沙翠石公之家公来无踪去无迹井面团团水生花翁今与世两何与无事纷纷惊牧䜿改颜易服与世同毋使世人知有翁老翁井慎按朱子晦菴诗话云老翁井诗在老苏送蜀僧去尘之前必非他人作然不见于嘉祐集亦不省其何说也彼欲井中老翁改颜易服不使人知而后篇有嫌瘦废弹之叹何耶然其言怨而不怒用意亦逺矣据此则此诗与送蜀僧去尘二首皆老苏公作也送蜀僧去尘十年读易费膏火尽日吟诗愁肺肝不解丹青追世好欲将芹芷荐君盘谁为善相宁嫌瘦复有知音可废弹拄杖挂经须倍道故乡春蕨巳䦨干慎按苕溪渔隠引石林诗话云苏明允诗不多见然精深有味语不徒发如读易诗云谁为善相宁嫌瘦后有知音可废弹婉而不迫哀而不伤所作自不必多也云云今合之朱子诗话断以为老苏作新城道中第二首慎按新城道中二首东风知我欲山行东坡先生原作也身世悠悠我此行新城令晁端友和韵也详方回瀛奎律髓注见第九巻虚飘飘慎按周紫芝太仓稊米集云元祐间黄山谷作虚飘飘盖乐府之余当时诸公皆有和诗戊辰腊月夜读淮海集见之亦用其韵作诗云云又按淮海集花飞不到地一首山谷原作也画檐蛛结网一首东坡和诗也风寒吹絮浪一首少游和诗也今据此驳正注详前题织锦图上回文三首慎按本集题跋云余少时见一江南本其后有人题诗十余首皆竒絶今记其三第一首春晚落花余碧草云云第二首红手素丝千字锦云云第三首羞看一首回文锦云云以上三首诸刻本俱讹入先生集中今以本集再次前韵三首为主此三首则附于后注详前和人回文五首红牕小泣低声怨永夕春寒斗帐空中酒落花飞絮乱晓莺啼破梦匆匆同谁更倚闲牕绣落日红扉小院深东复西流分水岭恨兼愁续断絃琴寒信风飘霜叶黄冷灯残月照空牀看君寄忆传文锦字字萦愁写断肠前堂画烛夜凝泪半夜清香荔惹衾烟锁竹枝寒宿鸟水沈天色霁横参蛾翠敛时闻燕语泪珠弹处见鸿归多情妾似风花乱薄倖郎如露草晞慎按淮海后集载此五絶句题云苏子瞻记江南集所题诗本不全余尝见之记其五絶今以补子瞻之遗考之经籍志有江南集十巻不载作者姓名据此则非东坡诗可知施氏原本不载新刻本载续补下巻今改编送淡公二首燕本冰雪骨越淡莲花风五言双宝刀聨响髙飞鸿翰苑钱舍人诗韵铿雷公识本不识淡仰咏嗟无穷清韵生物表朗玉倾壶中常于冷竹坐相语道意沖嵩洛兴不薄稽江事难同明日若不来我作黄石翁何以兀其心为君学虚空燕本越淡坐重青草公意合沧海濵𣺌𣺌独见水悠悠不闻人镜浪洗手渌剡花入心春虽然防外触眼前遶衣新行当译文字慰此吟殷勤慎按孟东野集送淡公诗共十一首此其二不知何以讹入苏集今驳正黄州南山一尺雪雪尽山苍然涧谷深自暖梅花应巳繁使君厌骑从车马留山前行歌招野叟共步青林间长松得髙䕃盘石堪醉眠祇乐听山鸟携琴写幽泉爱之欲忘反但苦世俗牵归来始觉逺明月髙峯颠慎按此诗亦见欧阳公集题云游琅邪山琅邪在滁州之南故称南山欧公时知滁州故自称使君山中有泉若中音会醉翁喜之每把酒欣然忘归时有沈遵者以琴写其声为醉翁操故又云携琴写幽泉此诗断为欧公作无疑也古风精神洞元化白石昇髙旻俯仰凌倒景龙行逸如神半道过紫府弭节聊逡巡金牀设宝几璀璨明月珍仙者二三子眷然骨月亲饮我霞石盃放盃恍如春遂朝玉虚上冠剑班列真无端拜失仪放弃令自新云霄难遽反下土多埃尘淮南守天庖嗟我复何人慎按抱朴子祛惑篇云河东蒲坂有项曼都者入山学仙十年而归家人问其故曼都曰在山中三年精思有仙人来迎我共乘龙而升天良久低头视地杳杳冥冥上未有所至而去地巳絶逺龙行甚疾及到天上先过紫府仙人以流霞一杯与我饮饮辄不饥渇忽然思家到天帝谒拜失仪见斥来还令当更自修积昔淮南王刘安升天见上帝而箕坐大言自称寡人遂见谪守天厨三年吾何人哉河东因号曼都为斥仙人云云此诗全用此事乃讽刺学仙之流语多荒诞与先生和陶山海经古强本庸妄一首畧同若出东坡手则语意重复矣淮海前集第四巻亦载此诗中间数处㣲有同异巳附注本句下并为辨正游杭州山慎按右五言古一首乃子由和子瞻自浄土寺步至功臣寺作也诗载栾城集第四巻中诸刻本俱讹编东坡集惟施氏原本不载新刻本载续补上巻今为驳正无题引手攀红樱红樱落如线仰首看红日红日走如箭年光与时景顷刻互衰变何当血肉身安得常强健人心苦执迷富贵忧贫贱忧色常在眉欢容不上面吾今头半白把镜非不见惟应花下盃更待他人劝慎按右一篇乃白乐天花下对酒二首之一也施氏原本不载新刻本载续补上巻今驳正古意儿童鞭笞学官府翁怜儿痴旁笑侮翁出坐曹鞭复呵贤于羣儿能几何儿曹鞭人以为戏公怒鞭人血流地等为戏剧谁复先我笑谓翁儿更贤慎按右一首见张文潜宛丘集第十二巻有感三首之一也儿童张集作羣儿鞭人以为戏张集作相鞭以为戯䂬溪诗话云张文潜儿曹鞭笞学官府云云余谓此诗亦不可不令操权者知也宋文鑑选入二十二巻中亦以为张耒据此三段其为文潜作无疑施氏原本不载新刻载续补上巻今驳正雷州八首白髪坐钩党南迁濒海州灌园以餬口身自杂苍头篱落秋暑中碧花蔓牵牛谁知把耡人旧日东陵侯钩党荔子无几何黄甘遽如许迁臣不惜日恣意移寒暑层巢俯云木信美非吾土草芳自有时鶗鴂何关汝惜日鶗鴂下居近流水小巢依岭岑终日数椽间但闻鸟遗音炉香入幽梦海月明孤斟鹪鹩一枝足所恨非故林培塿无松柏驾言此焉游读书与意会却扫可忘忧尺蠖以时屈其伸亦非求得归良不恶未归且淹留粤岭风俗殊有疾时勿药束带趋房祀用史巫纷若絃歌荐茧栗奴至洽觞酌呻吟殊未巳更把鸡骨灼粤女市无常所至辄成区一日三四迁处处售鰕鱼青帬脚不袜臭味猿与狙孰云风土恶白洲生绿珠白洲海康腊巳酉不论冬孟仲杀牛挝鼓祭城郭为倾动虽非尧颁厯自我先人用苦笑荆楚人嘉平腊云梦腊巳酉嘉平旧时日南郡野女出成羣此去尚应逺东风巳如云蚩氓託丝布相就通殷勤可怜秋胡子不遇卓文君慎按右五言古诗八首皆秦少游作也按淮海集中有雷阳书事三首越岭风俗殊旧时日南郡乃其二又有海康书事十首今白髪坐钩党荔子无几何下居近流水培塿无松柏粤女市无常海康腊巳酉乃其六先生逺谪海外不应云南迁濒海州其与子由相遇同行至雷仅留月余一悤悤过客岂有灌园餬口之事且计先生过雷渡海在五六月间今诗中一则曰篱落秋暑中再则曰黄甘遽如许三则曰海康腊巳酉四则曰东风巳如云细玩诗意皆谪居此地自夏徂秋背冬涉春感时纪事之词断断非东坡作考之宋文鑑第二十巻中所选海康书事五首亦以为秦作无疑也八章施氏原本不载新刻载续补上巻今为驳正申王画马图天宝诸王爱名马千金争致华轩下当时不独玉花骢飞电流云絶潇洒两坊岐薛宁与申凴陵内廐多清新肉騣汗血尽龙种紫袍玉带真天人骊山射猎包原隰御前急诏穿围入扬鞭一蹙破霜蹄万骑如风不能及雁飞兔走惊絃开翠华按辔从天回五家锦绣变山谷百里舄珥遗纤埃青骡蜀栈两超忽髙准浓娥散荆棘回首追风趁日飞五陵佳气秋萧瑟天宝诸王五陵慎按苕溪渔隠丛话此诗及老人行皆非东坡所作故前集不载又云蔡天启为王荆公所知东坡申王画马图歌即天启作其气格有类东坡世因悞收入其后姑苏居世英家刋东坡前后集遂删去云云蔡天启名肇绍圣元符间官中书舍人尝守睦州后坐元祐党遭斥此诗施氏原本不载新刻本载续补下巻今驳正老人行有一老翁老无齿处处无人问年纪白髪如丝向下垂一双眸子碧如水不裹头又无履相识虽多少知巳问翁毕竟何所止笑言只在红尘里秋风猎猎行云飞老人此意无人会目注云归心自知黄口小儿莫相笑老人旧日曽年少浪迹常如不系舟地角天涯知自跳亦曽乐半夜传筹醉朱阁美人如花弄絃索只恨尊前明月落亦曾忧羁旅他乡迫莫秋故国日边无信息断鸿空逐水长流或安贫或安富或爵通侯封万户一任秋霜换鬓毛本来面目长如故水有苹兮山有芝人意虽存事巳非有时却忆经游处都似茫茫春梦归迩来尤解安贫贱不为公卿强陪面皎如明月在秋潭动着依前还不见还不见可奈何空使逺人増眷恋但秖从他随物转青楼黄阁长相见若相见莫殷勤却是翁家旧主人慎按苕溪渔隠丛话云东坡集行于世者惟大全备成二集诗文最多真伪相半其后吴门居世英家刋大字前后集最为善本世传前集乃东坡手自编者缪误絶少如御史府诸诗不欲传之于世老人行申王画马歌非其所作故皆无之云云胡仔南宋人其言必非无据惟渑水燕谈录则云张芸叟使辽宿幽州馆中有题子瞻老人行于壁间者芸叟题其后云谁传佳句到幽都逢着胡儿问大苏按此二句亦子由作乃好事者傅会也后人不察遂采题壁诗入坡集耳今驳正又赠老谦泻汤旧得茶三昩觅句近窥诗一斑清夜漫漫困披览斋埸那得许悭顽慎按吴曽能改斋漫录云此诗刘贡父作故改编于此送公为游淮南负米万里缘其亲运甓无度忧其身读书莫学流麦士挟䇿莫比亡羊人乃翁辛苦到白首汝今强勉当青春昔时管鲍以君霸此两士贾宁非贫慎按此诗亦见鸡肋集晁无咎作也前四句下晁自注云陶潜诗既耕亦巳种时还读我书即此意也今据此驳正池上二首小池新凿会天雨一部鼓吹从何来有蟾正碧乱草色时泅出没东南隈井干跳梁亦足乐洞庭鱼龙何有哉能歌德声莫入月清池与尔俱忘囘不作太白梦日边还同乐天赋池上池上新年有荷叶细雨鱼儿噞轻浪男儿学易不应举幽人一友吾得尚此池便可当长江欲榜茅斋来荡漾慎按以上二首一见黄山谷集又见晁无咎集题云家池雨中今据此驳正赠仲素寺丞致仕归隠潜山潜山隠君七十四绀瞳绿髪方谢事腹中灵液变丹砂江上幽居连福地彭城为我住三日明月满舟同一醉丹书细字口传诀顾我沈迷真弃耳年来四十髪苍苍始欲求方救憔悴他年若访潜山居慎勿逃人改名字仲素慎按先生守徐州有赠王仲素寺丞五言古诗一首时子由亦在徐此篇乃同时作栾城集原题云赠致仕王景纯寺丞是年为熙宁丁巳子由巳夘生故云年来四十髪苍苍其为子由作无疑今驳正扬州以土物寄少游鲜鲫经年秘醁团脐紫蟹脂填腹后春莼茁活如酥先社姜芽肥胜肉鸟子累累何足道㸃缀盘餐亦时欲淮南风俗事瓶罂方法相传竟留蓄且同千里寄鹅毛何用孜孜饮麋鹿慎按此诗亦见淮海集第六巻题云以莼姜法鱼糟蟹寄子瞻中间字句异同处淮海集觉较胜秦髙邮人篇中以土人致土贡语意特亲切其为秦作无疑新刻载续补上巻今驳正再过泗上二首眼明初见淮南树十客相逢九吴语旅程巳付夜帆风客睡不妨背船雨黄甘紫蟹见江梅红稻白鱼饱儿女殷勤买酒谢船师千里劳君勤转橹系舟淮北雨折轴系舟淮南风断桥客行有期日月疾嵗事欲晚霜雪骄山根浪头作雷吼缩手敢试舟师篙不用然犀照幽怪要须拔剑斩长蛟慎按右七言律诗二首旧于张文潜宛丘集中曾见之今所传张右史集独遗此存疑附志以俟再考骊山君门如天深几重君王如帝坐法宫人生难处是安穏何为来此骊山中复道凌云接金阙楼观隠烟横翠空林深雾暗迷八骏朝东暮西劳六龙六龙西幸峨眉栈悲风便入华清院霓裳萧散羽衣空麋鹿来游猿鹤怨我上朝元春半老满地落花无人扫羯鼔楼髙挂夕阳长生殿古生青草可怜吴楚两醯鸡筑台未就巳堪悲长杨五柞汉幸免江都楼城隋自迷由来留连多丧国宴安酖毒因奢惑三风十愆古所戒不必骊山可亡国骊山华清朝元羯鼔楼长生殿慎按右七言古诗一首亦见宋文鑑第十四巻题云骊山歌李廌作皖江陈焯宋诗选因之考经籍志李廌有济南集二十巻今不传但据宋文鑑为考证云次韵谢子髙读渊明传枯木嵌空㣲黯淡古器虽存无古絃袖中正有南风手谁能听之谁为弹风流岂落正始后甲子不数义熈前一山黄菊平生事无酒令人意缺然慎按此诗见山谷外集第二巻又中州集蔡松年银州道中诗云此时最忆涪翁语无酒令人意缺然其为山谷作无疑今据此驳正沧洲亭懐古湘水悠悠天际来夹江古木抱山回城中人物若可数日晏市散多苍苔九疑巉天古云埋遥想帝子龙车回心衰目极何可望九歌寂寂令人哀慎按沧洲亭无可攷外集作苍梧懐古此诗见沈辽云巢集中宋文鑑诗选亦以为沈辽作今据此驳正戯咏子舟画两竹两鸜鹆风晴日暖摇双竹竹间对语双鸜鹆鸜鹆之肉不可食人生不才果为福子舟之笔利如锥千变万化皆天机未知笔下鸜鹆语何似梦中蝴蝶飞子舟笔如锥慎按右一首亦见黄山谷集子舟乃黄斌老之弟山谷诗中题子舟画者甚多此诗确系山谷格律非苏诗也今驳正赠山谷子黄童三尺世无双笔头衮衮悬秋江不忧老子难为父平生崛强今心降我来喜共阿戎语应敌纵横如急雨生子还如孙仲谋豚犬漫多何足数黄家小儿名拾得眉如长松眼如漆只今数嵗巳动人老人留眼看他日笑君老蚌生明珠自笑此物吾家无君当置酒我当贺有儿传业更何须慎按右一首亦见陈履常后山集题云赠黄氏子小德按先生本集巳有次韵鲁直嘲小德诗二首此诗当是陈作今据后山集驳正昭陵六马唐文皇战马也琢石象之立昭陵前客有持此石本示予为赋之天将刬隋乱帝遣六龙来森然风云姿飒爽毛骨开飈驰不及视山川俨莫囘长鸣视八表扰扰万驽骀秦王龙鳯姿鲁鸟不足摧腰间大白羽中物如风雷区区数䜿子搏取若提孩手持扫天帚六合如尘埃艰难济大业一一非常才维时六骥足绩与英卫陪功成锵八鸾玉辂行天街荒凉昭陵阙古石埋苍苔昭陵六马英卫陪慎按右五言古一首亦见张文潜右史集第八巻中合之苕溪丛话及宋文鑑皆以为张耒作今据此驳正题卢鸿一学士堂图昔为太室游卢巖在东麓直上登封坛一夜茧生足径归不复往峦壑空在目安知有十志舒巻不盈幅一处一卢生裘葛䕃乔木方为世外人行止何烦录百年入箧笥犬马同一束嗟余缚世累归未有茒屋江干百亩田清泉映修竹尚欲逃世名岂须上图轴卢鸿一学士堂图十志慎按此诗亦见栾城集第十五巻中题云卢鸿草堂图盖子由曾试举人洛下有登嵩山诸什故起句云然东坡未尝游太室也今驳正李白谪仙诗我居青空里君隠黄埃中声形不相弔心事难形容欲乘明月光访君开素懐天盃饮清露展翼登蓬莱佳人持玉尺度君多少才玉尺不可尽君才无时休对面一笑语共蹑金鳌头绛宫楼阙百千仞霞衣谁与云烟浮慎按东观余论云我居空青里君处红埃中仙人持玉尺度君多少才玉尺不可尽君才无时休此上清宝典李太白诗也云云黄伯长但摘此六句而不载全篇检太白集乃无此诗今据东观余论改编此巻饮酒四首我观人间世无如醉中真虚空为销殒况乃百忧身惜哉知此晚坐令华髪新圣人骤难得日且致贤人左手持蟹螯举觞属云汉天生此神物为我洗忧患山川同恍惚鱼鸟共萧散客至壶自倾欲去不得间有客逺方来酌我一盃茗我醉方不啜强啜忽复醒既凿浑沌氏遂逺华胥境操戈逐儒生举觞还酩酊雷觞淡于水经年不濡唇爰有扰龙裔为造英灵春英灵韵甚髙蒲萄难与隣他年血食汝当配杜康神英灵春慎按以上四首亦秦少游谪雷州时诗载淮海集第四巻中今据此驳正游山呈通判承议写寄参寥师煌煌世胄余夫子非碌碌由来有诗书所以能絶俗得官本河朔瓜期未易促扁舟下南来逸驾追鸣鹄遇胜即徜徉风餐兼露宿嗟余偶倾盖一笑外羁束杖䇿每过从相携访山谷东风披鲜云绣错出林麓松门有时尽幽景无断续崖转闻钟声林疎见华屋衔山余落景归迹犹踯躅谁云邺下欢往事不可复吾曹二三子取乐亦云足愿公寄新诗一一能见录船头行北归囊槖有美玉尘埃京洛人亦与洗心目慎按右一首亦见参寥子集题云与曽仲钖通判同游天竺诸山以先生集考之在定州时曾为通判有次韵曽仲钖承议荔支诗又有送仲钖通判如京师诗今观是诗云得官本河朔𤓰期未易促扁舟下南来逸驾追鸣鹄意仲钖自离定州未到京师过杭与参寥子游计东坡先生时巳贬岭南矣此诗断非先生作今据参寥集为驳正辘轳歌新系青丝百尺绳心在君家辘轳上我心皎洁君不知辘轳一转一惆怅何处春风吹晓幕江南绿水通珠阁美人二八颜如花泣向花前畏花落临春风听春鸟别时多见时少愁人一夜不得眠瑶井玉绳相对晓慎按唐顾况集有悲歌四首新系青丝百尺绳四句其第三首也何处春风吹晓幕四句其第四首也惟临春风以下六句未详作者姓名要非东坡先生诗也今据此驳正白鹤吟留钟山觉海白鹤声可怜红鹤声可恶白鹤招不来红鹤挥不去长松受秽死乃以红鹤故北山道人曰美者自美吾何为而喜恶者自恶吾何为而怒去自去耳吾何驶而追来自来耳吾何妨而拒吾岂厌喧而求静吾岂好丹而非素汝谓松死吾无依焉吾方舍隂而坐露慎按右一首见王半山集第二巻中题云白鹤吟示钟山觉海元老首二句下尚有白鹤静无匹红鹤喧无数二句不知何以脱落又复讹入先生集今驳正次韵张甥棠美述志仲子甘心织屦避万钟渊明不肯折腰为五斗一年鸿雁识来往终日沐猴谁去取知甥诗意慕两君读书要在存心久平生所谈性命奥长弃不忧金石朽我今巳习鹙子定犹复晨朝怖头走刳心先拟射声名不作羊邹悲岘首云梯雨矢集无方我巳中灰同墨守恐甥自是禹门鳞未可潜逃入吾薮琢磨晚觉孟光贤畏我放言时被肘甥能耡我青门𤓰正午时来休老手正午时来慎按右一首亦见晁无咎鸡肋集题中无张甥二字今据此驳正苏诗补註巻四十九苏诗补註卷五十钦定四库全书苏诗补註巻五十翰林院编修查慎行撰古今体诗四十三首观开西湖次吴左丞韵伟人谋议不求多事定纷纷自唯阿尽放龟鱼还绿浄肯容萧苇障前坡一朝美事谁能纪百尺苍崖尚可磨天上列星当亦喜月明时下浴明波慎按右一首见参寥子集题云次韵吴承老推官观开西湖又按潜说友咸淳临安志载此诗于西湖条下亦以为道潜作细玩诗中多称颂之辞断非东坡先生作今据此驳正戯题巫山县用杜子美韵巴俗深留客吴侬但忆归直知难共语不是故相违东县闻铜臭江陵换裌衣丁宁巫崃雨慎莫暗朝晖东县铜臭慎按方囘瀛奎律髓云山谷以绍圣二年谪黔州元符戊寅移戎州庚辰正月徽宗登极离戎州明年辛巳至崃州盖流离跋渉八年矣未尝有一诗及于迁谪此出崃诗起句石刻作巴俗虽亲我吴侬暂忆归细玩则改本为佳任渊山谷诗注云篇中有江陵换裌衣之句山谷度自巫山至此巳初夏矣云云此诗载山谷诗集第十巻中今据以上诸说为驳正答晁以道索书阅世真难记如公自不忘其于书太简正以懒相妨晁以道慎按右五言四句见陈后山集寄晁以道五言律诗之前半首也其后四句云与有还家乐终无却老方莫须忧潦倒未许细商量今据此驳正陈伯比和回字复次韵百里冯生宁屑去湖海陈侯犹肯来诗书好在家四壁蒲栁蓊然城一隈骑上下山亦疎矣儵从容出何为哉市桥十步即尘土晚雨潇潇殊未囘陈伯比慎按晁补之鸡肋集有家池雨中二首又次韵陈伯比二首此其第一首也晁集中与伯比往还诗牍甚多此首与上巻池上二首格调自别断非东坡作今驳正与道源游西庄遇齐道人同往草堂为齐书此桑麻巳零落藻荇复消沈园宅在人境嵗时伤我心强穿南埭路遥望北山岑欲与道人语跨鞍聊一寻道源慎按右五言律一首见王半山集题云元丰四年十月二十四日与道源过西庄遂游宝乘寺二首此其第一首也中间三字不同齐道人西庄草堂俱失攷今据王集驳正答子勉三首君不登郎省还应上諌坡才髙殊未识嵗晚喜无他枥马羸难出隣鸡冻不歌寒炉余几火灰里拨隂何子勉郎省谏坡惊人得佳句或以傲王公处士还清节滑稽安足雄深沈似康乐简逺到安丰一㸃无俗气相期林下风安丰慎按黄山谷集有次韵答髙子勉五言律诗凡十首君不居郎省云云其第四首惊人得佳句云云其第六首也今据此驳正欧倩腰支栁一涡小梅催拍大梅歌舞余片片梨花落争奈当涂风物何欧梅当涂慎按右七言絶亦见黄山谷集太平州二絶句之一也吴曾能改斋漫录云豫章得请守当涂七日而罢又数日乃去其诗云欧倩腰支栁一涡云云又有木兰花词结句云欧舞梅歌君更酌自批云欧梅当时二妓也据此则此诗为山谷作无疑今援证改编和子由次王巩韵如囊之句可为一噱平生未省为人忙贫贱安闲气味长粗免趋时头似葆稍能忍事腹如囊简书见迫身今老尊酒闻唿首一昂欲挹天河聊自洗尘埃满面鬓眉黄慎按右一首亦见栾城集第八巻中题云次韵王巩自咏乃客徐州时与定国唱和之作今据此驳正元祐癸酉八月二十七日于建隆章浄馆书赠王觏海上东风犯雪来腊前先折镜湖梅遥思禁苑青春夜坐待宫人画诏回建隆慎按右七言絶句一首见会昌一品集中乃李文饶懐京国诗也万首唐人絶句载此诗亦以为李德裕作题中明云书赠王觏则此非东坡诗可知今驳正东园岑寂东园可散愁胶胶扰扰梦神州万竿苦竹旌旗巻一部鸣蛙鼓吹收雨后月前天欲冷身闲心逺地偏幽杜门谢客恐生谤且作人间鹏鷃游慎按右七言律一首见黄山谷诗集第十巻中次韵黄斌老晚游池亭二首之一也山谷与斌老唱和甚多集中又有答斌老独游东园五言古诗六首东园必斌老所居山谷尝从之游者也今驳正藏春坞朱阁前头露井多碧桃花下美人过寒泉未必能胜此奈有银缾素绠何慎按此诗亦见陆龟䝉集题云野井又见淮海集今驳正次韵参寥寄少游巖栖木石巳皤然交旧何人慰眼前素与昼公心印合每思秦子意珠圆当年步月来幽谷拄杖穿云冒夕烟台阁山林本无异故应文字不离禅昼公步月来幽谷慎按右七言律一首乃辨才法师诗本集先生自书此诗而题其后云辨才作诗时年八十二矣平生初不学作诗如风吹水自成文理若参寥与吾辈诗乃如巧人织锦耳又按潜说友咸淳临安志载辨才此诗于龙井条下附见少游参寥和诗淮海集诗题云辨才师以诗见寄继闻示寂追次其韵云云即此首韵则又其一証也今驳正赠仲勉子文雨昏南浦曾相对雪满荆州喜再逢有子才如不羁马知君心似后彫松闲看书册应多味老傍人门想更慵何日晴轩观笔砚一杯相属更从容南浦慎按右一首亦见山谷集题云和髙仲本喜相见按仲本名宿山谷过万州髙为太守有与万州太守髙宿游岑公洞夜雨连明絶句亦讹入东坡集中万州唐为南浦郡与此诗起句正合其为黄作无疑今据此驳正讲武台南有感山城九月冒朝寒讲武台南路屈盘驺子雨中乘马去村童烟外倚墻看鸦啼冢木秋风急鹭立渔船夜水干花似去年堪折赠挿花人去泪䦨干讲武台泪䦨干慎按右七言律一首亦见黄山谷集中间不同者十一字今据此考正移合浦郭功甫见寄君恩浩荡似阳春合浦何如在海濵莫趁明珠弄明月夜深无数采珠人采珠慎按王应麟困学纪闻云东坡文章好讥刺文与可戒以诗云北客若来休问事西湖虽好莫吟诗晚年郭功甫寄诗云莫向沙边弄明月夜深无数采珠人云云据此则此诗乃郭功甫作今驳正题懐素草帖人人送酒不曾沽终日松间挂一壶草圣无成狂饮发真堪画作醉僧图醉僧图慎按石刻先生自题云此懐素诗也仆好临之人间当有数百本也后人不加深考遂讹以此诗编入集中耳又按万首唐人絶句载此诗亦以为懐素作今据此驳仆年三十九在润州道上过除夜作此诗又二十年在惠州追录之以付过二首寺官官小未朝㕘红日半窗春睡酣为报隣鸡莫惊觉更容残梦到江南寺官钓艇归时菖叶雨缲车鸣处楝花风长江昔日经游地尽在如今梦寐中慎按何薳春渚纪闻云钱唐关氏诗律精深妍妙世守家法子东二兄子容子开皆称作者寺官官小未朝㕘钓艇归时菖叶雨云云二首此皆子容诗世传以为东坡先生作非也今以年谱攷之熙宁七年甲寅先生年三十九是冬自杭倅移知宻州在宻度嵗有除夜答段屯田诗起句云龙钟三十九劳生巳强半何曾在润州过除夜耶向疑此二絶句非先生作不谓古人有先我言之者矣今据此驳正万州太守髙公宿约游岑公洞而夜雨连明戯赠二小诗肩舆欲到岑公洞正怯冲泥傍险行定是岑公閟清境春江一夜雨连明万州岑公洞蓬窗髙枕雨如绳恰似糟牀压酒声今日岑公不能饮吾侪犹徤可频倾慎按右二首见黄山谷集题云万州太守髙仲本宿约游岑公洞而夜雨连明戯作按山谷年谱建中靖国辛巳自戎州赦还三月至崃州作万州太守髙仲本约游岑公洞诗同时又有万州下巖二首任渊注云山谷有磨崖题石载髙仲本置酒事年月歴歴可攷其为黄作无疑今据此驳正送栁宜归折脚铛边煨淡粥曲枝桑下饮离盃书生不是南迁客魑魅惊人须早回慎按右一首见黄山谷外集题云长沙留别青神史容注云崇宁二年十一月山谷以荆南所作承天墖记谪宜州自潭州歴衡永全州静江以趋贬所作长沙留别诗云云栁宜归无可攷今据山谷诗注为驳正谢都事惠米平生忍慾今忍贫闭口逢人不少陈俸薄身轻赵都事也能作意向诗人慎按右一首亦见陈后山集第三句作俸薄身清赵都史今据此驳正次韵送张山人归彭城羡君飘荡一虚舟来作钱塘十日游水洗禅心都眼浄山供诗笔总眉愁雪中乘兴真聊尔春尽思归却罢休何日五湖从范蠡种鱼万尾橘千头张山人慎按右一首施氏原注载先生守杭巻中按阮闳休诗话总龟云徐州张天骥不逺千里见朱定国于钱唐爱其风物欲徙家居焉春尽思归定国以诗戯之云云起句羡公飘荡一孤舟第七句何事却寻朱处士与集本小异朱定国无可攷又按本集有行宿泗间见徐州张天骥次旧韵七律一首见后三十五巻中即此首韵也阮闳休以为朱定国作当必有据今移编此巻俟再攷絶句三首松柏萧森溪水南道人只作两团菴市区收罢豚鱼税来与弥陀共一龛水南此身分付一蒲团静对萧萧竹数竿偶为老僧煎茗粥自携修绠汲清泉慎按以上二首见淮海集第十一巻中盖少游于绍圣初坐党籍由国史编修官出通判杭州御史刘拯复论其増损神宗实录贬监处州酒税使者承望风指伺候过失不可得以谒告写佛书为罪削秩徙郴州此二首正贬处州时作故有市区收税一龛蒲团之句今据此为驳正天风吹月入栏干乌鹊无声夜向䦨织女明星来枕上乃知身不在人间慎按右一首亦见淮海集第十一巻中题云四时四首赠道流此其第二首也赵德麟侯鲭录亦以天风吹月入䦨干云云乃秦少游游仙词四首之一今据此驳正睡起杮叶满庭红颗秋薫炉沈水度春篝松风梦与故人遇自驾飞鸿跨九州驾飞鸿慎按右一首亦见黄山谷外集第九巻中今据此驳正秋思寄子由黄叶山川知晚秋小虫催女献功裘老松阅世卧云壑挽着苍江无万牛献功裘慎按右一首亦见黄山谷内集第一巻中今驳正侯滩江边皎皎过侯滩更上山腰看打盘百嵗老儿亲击鼓城中忧患不相干侯滩慎按右一首见沈辽云巢集按辽字濬达集中有赠别子瞻诗两公同时游好故沈诗讹入公集今驳正火星巖火星巖下石凌壁阁上相忘止一僧莫问人间兴废事门前流水几前灯火星巖慎按右一首亦见沈辽云巢集今驳正谢惠猫儿头笋长沙一日煨笾笋鹦鹉洲前人未知走送烦公助汤饼猫头突兀䑕穿篱猫头慎按右一首见黄山谷集第十一巻中与本诗不同凡三字觉黄集较胜今据此改正题浄因堂瞑倚蒲团卧钵囊半牕疎箔度㣲凉蕉心不展待时雨葵叶为谁倾夕阳挂钵囊慎按右七言絶句见山谷内集题浄因壁二首之一也第一句卧钵囊一本又作昼梦长今据此考正题浄因院门外黄尘不见山箇中草木亦常闲履声如渡薄冰过催粥华鲸吼夜䦨慎按右一首合前一首乃山谷题浄因壁二絶句也新刻本分作二处今据黄集驳正同景文咏莲塘塘上钩帘对晩香不知斜日巳侵牀江妃自惜凌波步长在髙荷扇影凉慎按右一首亦见黄山谷外集十六巻中今驳正竹枝词自过鬼门关外天命同人鲊瓮头船北人堕泪南人笑青嶂无梯闻杜鹃鬼门关人鲊瓮慎按右一首一见黄山谷集再见秦少游集第一句自过二字黄作日瘦秦作身在第二句同字秦作轻第三句堕泪二字秦作恸哭第四句青嶂无梯四字秦作日落荒村今据二集驳正寄欧叔弼昔𦵏衣冠今在否近来消息不须疑曽闻圯上逢黄石久矣留侯不见欺欧叔弼慎按右四句乃栾城集中赠蔡州壶公观刘道士七言律诗后半首也今据子由集全录于左诗引云元祐八年七月曹焕至自安陆为予言过淮西入壶公观观悬壶之木老死久矣环生孙蘖无数闻有老道士刘道渊年八十七非凡人也谒之神气甚清服细布单衣缝补殆遍焕问其意道渊怅然曰此故淮西守欧阳永叔所赠也世人称永叔工文词善辨论忠信笃学而巳君知是人竟何从来耶我与公有夙契且齐年也昔将去吾州留此以别吾服之三十年尝破而补之矣未尝垢而浣也比尝得其讯吾亦去此不久矣焕闻之愕然莫测徐问其故皆不答予少与兄子瞻皆从公游究观平生固尝疑公神仙中人非世俗之士也公亦尝自言昔与谢希深尹师鲁梅舜俞数人同游嵩髙见藓书大字于苍崖絶涧之上曰神清之洞问同游者惟师鲁见之以此亦颇自疑本世外人今闻道渊言与曩意合因作诗以示公子棐叔弼其诗曰思颍求归今几时布衣犹在老刘师龙章旧有世人识蝉蜕惟应野老知昔𦵏衣冠今在否近传音问不须疑曾闻圯上逢黄石久矣留侯不见欺云云此事本末如此今截去序文及前半首令人读之茫然不解所谓此种缪譌向来注家刻本从未有勘正者至余始发之览者亦可识其苦心矣和黄龙清老三首万山不隔中秋月一鴈能传寄逺书深宻伽佗枯战笔真诚相见问何如黄龙清老深宻伽陀风前橄榄星宿落月下桄榔羽扇开静黙堂中有相忆清江或遣化人来骑驴觅驴真可笑以马喻马亦成痴一天月色为谁好二老风流各自知慎按右三首见黄山谷集第十一巻末以释氏稽古畧考之确是山谷作今据此驳正过土山寨南风日日纵篙撑时喜北风将我行汤饼一杯银线乱蒌蒿如筯玉簮横土山寨慎按右一首亦见山谷集十一巻中今驳正跋姜君弼课册云兴天际歘若车盖凝矑未瞬弥漫霮䨴惊雷出火乔木糜碎殷地爇空万夫皆废霤绠四坠日中见昩移晷而收野无完块姜弼慎按葛立方韵语阳秋云琼州进士姜唐佐东坡极爱之赠以诗曰沧海何曾断地脉白袍端合破天荒且告之曰子异日登科当为子成此篇及唐佐预广州计偕过汝阳见子由时东坡巳下世矣子由因足成其篇云生长茅间有异方风流稷下古诸姜适从琼管鱼龙窟秀出羊城翰墨塲沧海何曽断地脉白袍端合破天荒锦衣他日千人看始信东坡眼力长唐佐是年省闱不利有负锦囊之祝矣东坡又尝书唐佐课册云兴天际歘若车盖云云今亦刻集中乃戯书刘梦得楚望赋中语按楚望赋全篇载文苑英华第一百二十七巻中今据此驳正惠崇芦雁惠崇烟雨芦雁坐我潇湘洞庭欲买扁舟归去故人云是丹青惠崇慎按右六言絶句亦见黄山谷集题郑防御画夹五首之一也入宋文鑑第二十六巻选诗中亦以为黄作今据此驳正过岭寄子由慎按栾城集山林瘴雾老难堪七律一首乃子由次韵子瞻过岭诗韵也注见前苏诗补註巻五十