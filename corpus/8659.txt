佛冤禅师语录序无上妙道垂化于百千万劫旷劫难比且大法之旨无有体段欲小而大说内在外视远而近其妙密不及尽宣也爰金鸡衔粟马驹踏人皆密契潜符孤光绝向列派相传其大机大用直显纲宗故有上堂小参入室等语证入浅深佛冤和尚得法于丈老人初于福城东际横机弗让丈以銕如意一击头颅迸裂当下脱洒始知鼻孔下头垂巾缾四十余春侍役不坠如庆喜侍瞿昙片言只字如缾注水昭觉落成嘱师开法古字山中并双流潮音平展法要啧啧然老人年登八旬命回昭觉为第二世真銕面握黑漆拄杖火中拨轮月树头钓双鲤青天轰霹雳以验诸方大阿一舞狐狖潜踪古镜高悬妍丑皆现当阳提唱不减川藞苴奇伟之器老人得冤公如圆悟之有瞎堂也狮子吼时众兽潜伏人天侧耳缁素响从尝与学者食则同其器务则均其力寻常指示衲子不致死堆堆地要伊是个透网金鳞变化而奋飞摩云纵横展演无向无背常在一切处不为一切处之所碍三据大剎流出语言实自胸襟不事造作感慨袭人余于癸卯春衔命守成都得觐老人问韩子大颠公案与余顶门一锥不觉汗流浃背脱去胶缠授以一杖一笠支风荷雨余与师昆季也行则同行坐则同坐不待尝鼎见脔而知其味矣遂读师日录得沾玄化廓清五蕴赞叹莫及乃作序弁于简端一法不立即证菩提须知此事不在语言上炜一拳搋破祖师关看从上一伙汉从那里来见我时康熙岁在巳酉孟夏佛弟子彭文炜法名彻嵒沐手拜撰序西来大意自一祖至曹溪明明吐出只为太明了人多粉饬故临济云门列祖师以隐语机锋救之使片言只句剎那间勘出犴鸣狮吼拟议便乖转盻即失呜唿至矣乃传习既久不能无弊或勦袭机缘或窃取窠臼或答不副问而徒作囫囵之语或未彻心地而漫为影响之谈致令棒喝成故套竖指皆虚文挽回宗风赖有卓人幸昭觉佛冤和尚自性中树光明幢早岁费艹鞋钱遍参宿德继而于丈老人禀承印记掣电之机诸方畏惮瞻风之力野狐潜消奉老人命主昭觉凡上堂小参法语机缘如巨灵噼山涂鼓夺命照用应宜杀活咸妙时而踏倒须弥掀翻大海时而藏身北斗合掌南宸炉鞴所锤惺发者众座下门人集其广录而梓传之中饶舌于首未免更添一重公案时康熙丁卯中秋日同门法弟宋肄樟法名彻中题于玉垒山房序蜀之昭觉乃唐宋以来之祖席也钟沉鼓寂颓毁巳久本师丈老人目击心伤慨然以兴复为巳任率众搆草棚栖息于坏甓断础间一时贤士大夫莫不趋响道风焚香顶礼乐为之助未数年而万瓦鳞差修梁虹举蔚成宝坊开堂日登阶者万有余指猗欤盛哉夫当大法衰残之际而能承先起废卒致光显若此则宁仅仅亢济北之一宗而巳耶老人腊高八十倦于接物因就寺之西偏榕阴竹影中苫茆屋缚绳床对篝灯以穿针坐斜阳而扪蝨为佚老计其继登曲彔使双桂天香飘满虚空界则有我佛冤法兄也法兄谒费隐和尚于天童叩木陈和尚于道峰参二隐和尚于龙渊末后印证于本师丈老人迄今凡四坐道场矣杀活擒拏机用叠发为人处心慈手辣彻骨彻髓出一言半句如秉金刚剑撄之者立死如爇返魂香嗅之者即甦岂若今世之面墙担板汉救巳且不暇辄敢据高座称导师悬羊卖狗认龟作鳖诳人以自诳也乎知诸方必有顶𩕳上具眼者在又无俟斯之哓哓饶舌巳所有上堂小参法语佛事拈提颂古门人性纯辈其汇次成帙得如干卷付之剞劂氏而属鹧鸪菴头陀超斯以为之序序禅家大旨以不二为宗圆明为本学者实证实参得犹不得存也而发之不以为露后也而先之不以为矜唯是操履精严笃实内守应般若多罗之谶以担承大事砥柱末流庶坐断诸方而无所憾要之授受必有渊源虽体用兼施总归常寂此饮光所以契拈花之旨而可祖独擅得髓之称也余于佛冤禅师有深契焉粤自天童密云老人提唱东海为其子若孙者悉皆龙象唯吾蜀当板荡之秋独能倡教西南人天皈仰逞大法力捄民水火之中则破山禅师一人而巳破公门庭虽峻衣钵浸广至于行解相应福德巍峨创复昭觉禅院于荆棘艹莱之中王侯宰官归心恐后拔引下士至耋不衰则丈雪禅师一人而巳丈公年逾八十退院颐老弟子率多散去其继主昭觉敷扬大法上奉丈公以无坠破老人之遗烈则佛冤禅师一人而巳余归自江左屡访丈公于锦官因得与佛师共数晨夕见师容止沖和神情内毖有儒者闇然之风山居有面壁之榻垦荒荷百丈之䦆开炉用巴陵之手巾瓶践曾元之迹其始负笈夜郎苦心危行契证最早而师不以自信继随丈公入秦入吴入越印证于费隐参请于木陈皆荷许可而师亦不以自信迨至福城一击顶门大破金陵茗碗遽契初心而师犹以根行浅簿为辞噫何其谦让未遑也所谓躬行君子者非欤今读所录法语渊源有自的乳无差解人轇轕纵夺自由或震如雷霆或解如风雨可以张旗鼓而骇鲸鲵可以泣神鬼而御魑魅始信实证实参得犹不得其存也乃所以为发也其后也乃所以为先也视世之一知半解逞智斗捷辄自诩为宗门尊宿者不大迳庭也哉时康熙丁卯阳月遂宁吕潜顿首序序按锦城为三都之一山川奇秀甲于天下故其中丛林福地碁置星列名衲耆宿代不乏人然最着者莫如昭觉唐宋以来号为宝地香城其来益盛圆悟禅师之真隐塔任焉甲申岁贼焰熛发胥成灰烬本朝定鼎后至癸卯岁得丈雪老人自吴越归来毅然重建不数年而绀殿琼楼焕然一新拮据兴复虽出老人之志愿其间赞勷周旋成此无量功德者佛冤大师之力居多焉予因避难出蜀筮仕京华四十余年而始归与老人有同法意往晤中得面大师见其气宇沖和语言蕴借知为有道中人故坐话间出其语录一编问序于予因慨识浪障空迷云锁月茫茫宿海渺无涯际谁能如大师之脱纷华耽禅寂借语言文字放大光明普照河沙世界俾群生见闻祛迷剔障瞩照本来面目其为慈航宝筏信不诬矣乃谭者谓干竺氏西来大意不落言诠若于无所有中妄立文字是谓平地生波从何得入净土不知机有浅深教有顿渐大善知识悟般若真空不袭声闻不堕色相洵无借兹赘疣若初学小乘不假舟楫讵登彼岸凭何悟入圆通哉此大师语录之所吐露至其中若登座说法若颂若赞若机若筈阐发虽别而性情一致散华落藻玉净珠明总缘灵悟天成非门外人所能窥其堂奥也予生也钝不能如无尽居士为石门点破金刚眼睛东林搂碎子瞻骨髓但反覆斯编始觉大师为金粟再来结峨嵋剑阁之秀揽吴楚秦晋之奇故能慧灯相照克唱宗风振南岳祖三十七世继起之薪传结圆悟师五百余年未了之公案于十方界中开方便法门使圣诲重明迷涂复悟是三乘教内真实行道者矣又岂仅作语言文字观哉予于是沐手焚香而乐为之序时康熙丁卯孟夏成都张吾瑾沐手譔序天地正大之气含灵歙粹随物赋予道人者行道之人也说话皆佛法无法可说名为说法所以道未出方丈说法巳竟故净名杜口熊耳掩室音如雷霆掩耳者几希由斯走杀赤县神州衲子脚跟下犹有未点地者幸简池周金刚跳出硬如銕橛痛与棒热与喝以机应机如筈中筈衲子们唿为向上事僧问如何是向上事师云向下荐取故有得皮得髓之言爰西蜀水山接连天竺玉垒雪如鹫岭之白锦江常泛恆河之波叶广枝麤凡剑客往来憧憧不绝古称西蜀乃七佛之地竺国之咽喉也迦叶佛时蜀僧常于西耳河边造多宝佛像故修多罗教由越巂晒经而来磨砖之势被马簸箕觑破一代纲宗让与马师矣霖在窗下时常闻蜀中人龙文虎多产于释门如圆悟勤雪窦显称为染衣将相霖自南之北凡值三崃来者询劫退之殷便称昭觉宗风大振又荷冤和尚为昭觉第二世师资相懽商略古今应机妙密不减沩山之与寂子赵州之与文远且不说无事禅又不落葛藤窠抛无位真人于麻滓沤中拈提向上有跨灶之风虽游刃于劫灰之上性喜施中随有随与杖笠之外不置一钱行道说法四十余稔布衣坏衲脩然自守常对客曰身如划水随划随合制敌胜怨乃可为勇霖游宦海旋蜀汗颜欠沫径过昭觉见庞眉老衲倚藤而出视听不衰麈谈终日其布金庄严宝坊比虚空而不坏导扬茂实同天地以永久及别冤和尚以日录示余阅之再四信手信笔乱洒墨水于简端聊作倾盖佛事其衣线下待浣洗过再倾旨可也时康熙丁卯秋日绣水徐嘉霖题于锦官之工部艹堂佛冤纲禅师语录目次序目次卷第一住内江古字山诸古禅院语录住成都府威凤山昭觉禅院语录卷第二成都府威凤山昭觉禅院语录住双流洛伽山潮音禅院语录卷第三再住威凤山昭觉禅院语录卷第四再住古字山诸古禅院语录卷第五住内江天池山般若禅院语录卷第六再住威凤山昭觉禅院语录卷第七昭觉首座寮秉拂机缘拈古卷第八东土历传祖师像赞卷第九源流拈颂卷第十颂古分灯行繇卷第十一法语杂着佛事第十二书问诗偈歌附跋目次终佛冤纲禅师语录卷第一嗣法门人性纯等编住中川古字山诸古禅院三门佛祖曾蹈各露锋威山僧到此古路不栽荆棘限门立设三关遂以杖作抬搦势云纵横方捻镞空中百鸟惊便入佛殿若得放过要且未有衲僧习气若不放过新长老失却半边鼻孔作么生两得相称去展具云世事但将公道断月轮难较量包虚方丈据坐蓦喝一喝蝎尾蛇头谁当试之复喝一喝勐虎口里飞活雀儿左右顾视若得个英灵衲子立地超越途辙那向德山临济棒头喝下觅踪寻迹作么生是出身一路直将宝剑拈来用不犯锋铓早丧机康熙庚戌十一月十八日众请上堂拈香云此瓣香不须培土培块生成弥满穹苍爇向炉中今上皇帝圣躬万岁万万岁伏愿琼林灌沐遵崇荡荡尧风德雨高滋不减熙熙舜日此瓣香不同华木岂类芝兰爇向宝炉奉为阖朝文武概国公卿惟愿于光明藏中亲闻金口御楼彩里霭玉佳声此瓣香巾瓶二十五载翻翩几受折磨烈焰红炉难为凑泊末后于福城东际蓦头一拶迸破顶门当下得个小休歇不敢唐突于大方今日非特络索举扬根源自知冷煖此是第一回拈出爇向炉中供养现住昭觉堂上传临济正宗三十二世上丈下雪醉和尚用酬法乳之恩白槌云法筵龙象众当观第一义师云第一义自从世尊拈花迦叶微笑以观了也末后却被断臂阿师便礼三拜依位而立以观了也何得更观若有不向声尘中出没亦非光影里埋踪试出相见僧问东弗于逮打鼓为甚西瞿耶尼不闻师云尘剎是要津进云南赡部洲点灯为甚北郁单越暗坐师云巨壑易填漏卮难满进云遍界无觅处分明剖露看师云宝剑拈来觌面陈进云眉毛剔起无回互祖佛家风焕古今师云截断罗笼别通一路进云前头犹似可末后好愁人师云绳墨端宜明眼人僧以坐具摵一摵师云夜行休踏白踏白便是水僧礼拜师乃云今日开炉鞴铜头銕额镕簇簇天昏黑颠倒走虚空蓦竖拄杖云者物曾经鍊杀人不露锋须弥倒该括颔珠夺骊龙复划一划云秖因恁么恶辣摵碎百匝千重大众似与么匹配有烜赫殊胜不经炉鞴者么石女把针深夜度銕牛背上着蚊虻乃举三圣云我逢人则出出则不为人兴化云我逢人则不出出即便为人师云一队无孔銕鎚臭得些子习气向空中钉橛水上着靴岂料笑杀东村石土地若是勇捷之士不假徒劳寻路何用更涉他门还有理论处也无拂一拂云幽斋夜夜云来往灯笼露柱岂相瞒上堂问如何是渔台境师云下钓古今迎上钓进云如何是境中人师云笛声犹未歇岭梅灿六花进云人境且置还有向上事也无师云须当临水鑑眉毛几许长进云切忌压良为贱师云公子放风筝遂拊掌云㗭哩㗭哩苏噜苏噜会则一曲两曲不会落华春暮鼻孔重是千斤说甚双垂卓竖喫粥了洗钵盂剖出向上一路举拄杖曰者个是向上路且解撑门并拄户良久曰无事立闲亭日从东畔出追严请上堂问施主迎请尊者即今尊者在甚么处师云虚空逼塞进云离了语默动静将何应供师云灵利人难瞒进云应物现形如水中月一句作么生道师云顶门上着眼乃云证第一义异类潜踪正印提持众流截断若存知见如筭海沙岂不见少室峰前低头难觅地曹溪路上抬眸不见天到此秪得上无攀仰下绝巳躬今幸祥宇居士思绎先人遗爱起报本之心敦请登座举向上机显奇特事陞解脱堂演解脱义当聆法脉流通以此阕思罔极有为无为尽世间死生善恶何拘系凄清动静法王根家住长安休更觅亲收藏里摩尼珠劫火洞然无变易大众且伊先慈还曾喫法味也无一透龙门云外望莫作黄河点额鱼上堂全身佩剑犹落群机透过那边素称敏手风前一拍和者应稀妙理真宗别无边表识须好恶以辨浅深说道论禅犹添脂粉诸人且作么生体悉如当人分上无不显露何假盖覆若有未觏者更开方便还会么以拄杖一卓云拾取城头吹画角休追那畔巧莺声上堂寰中天子塞外将军栉风沐雨片片赤心此犹是令传道泰治乱持危簸土横山飏尘截海退身千尺觌面相呈此犹是圣凡异路方便多门只如天不能盖地不能载未审是甚么人境界拈拄杖曰不管山头并岭尾直须打草要蛇惊诞日升宇请上堂今朝八月十五分明好事相举木樨朴鼻飞来月色地匝天普莫是天然气概也须特达丈夫位育列时列候力在箭锋相拄大众济济雍雍毕竟有宾有主直饶对此明机未必将三作五平田浅草露赤斑蛇太虚寥廓突辽天鹘若唤作山僧诞期文殊急走千山不唤作山僧诞期弥勒拊掌欢喜于斯荐得触处週遮其或未然且作生辰相见还有共山僧同生同灭同起同卧者么竖拂子曰玉线金针须密度我是我兮汝是汝本生落䰂小参师云捞天摸地半生事始识冰霜彻骨寒险路架桥泥佛度金装五彩面南看今日大众云登高悬烈日是我本生薙染之期山僧不惜脣吻撮土成金指石为玉使伊绝妙绝玄超情离见乃举石霜示众云昨日作婴儿今朝年巳老未明三八九难踏古皇道云云师云石霜老汉宽处尽宽窄处尚窄大似富贵犹不足贫穷骨格高今日热如昨石马出纱笼透七透八了喧轰宇宙中秤锤浮水面瓦犬过江东云屏笼翠峤雪岭吐清风虾蟆趁鹞子鱼跃万仞峰大好一盆饭不必着椒葱静空大德忌请小参欲行千里一步为初宝月高辉光分沙界知心体合达本忘情所以道心生种种法生心灭种种法灭竖拂子曰者个是生那个是灭若人道得生灭句许汝顶门亚一只其或未然云撼风生撩乱泼枫林叶堕鸟栖惊竖法堂锋击监院请上堂陵夷祖席巳多年飘渺水云滞涧边今日揄扬撑宇宙好看法尔亦如然诸古丛席近日维新巧匠良工一时备美水鸟树林悉见色身三昧山河大地同证根本法轮峰峦回合时谈般若妙音竹木参差细染云霞艳质为复神通耶法尔耶于此数百年来泯其炉鞴钝置水云竖拄杖云山僧拄杖子指出唱九作十世路多端敢问大众此犹是干坤异色枯木回春复卓一下百尺危楼峰顶踞檐前伸手摘罗星晚参僧问某甲欲行未行时如何师云谁知冷灰里有粒豆爆僧拟进语师以杖擢退乃云才拈寸銕遍地刀鎗眉挂须弥一真法界如箭直锋如函得盖以杖一划云不贴钟馗家无异怪衲僧分上若具夺角冲关十方通畅山僧相许有自由分其或未然璇玑何必加文彩峻峭门风也大难上堂师云万古雄雄坐钓台烟波江上万重开若有锦鳞腾碧汉不妨摇曳舞三台有问话者么僧问父母未生前即不问如何是古字山中清净身师云清流溪远平如镜倒映长空冷逼人进云如何是报身边事师云霜花一夜作莫待晓风吹进云未审化身事若何师云退后三步进云四大皆空此身向甚么处立命师震威一喝进云和尚好喝师云不荐当阳句徒跨十万程问古字山狮子吼如天普盖似地普擎时如何师云尽大地人皆脑裂进云拄杖击碎生死海还通言句也无师云秦不收汉不管问今朝新建选佛场前佛度生即不问后佛出世是何如师云雨过有晴来进云还有为人处也无师云该括五须弥乃云未陞此座疑杀多人及乎到来舌原在口攒花簇锦剜肉作疮鼻孔辽天莫相辜负鱼腾碧汉阶级难升若是龙行九洲浪激性海无风金波自涌明者即动而静暗者迷西作东若言即心即佛来者莫拘若言非心非佛往者莫追若是性懆之流不向卢空掘洞单能拨草瞻风且把断要津一句如何委悉古镜若无瑕日月难追及小参师云十五日巳前事锦上铺花十五日巳后事如海一沤发正当十五日大似一尺镜照千里之像师云观我远祖舌锋上摆定干戈语言里衲僧是则也是大似养羽候秋风十五日巳前事桃未红十五日巳后事李先白正当十五日鱼穿碧浪鸟悦长空大众与古人是优耶劣耶良久云萧萧不住南来鴈一段音书附向谁升宇王居士办斋请上堂拄丈子真烈挈他年掷向冷堆头今日依然拈提掇狮儿臭着骨毛寒触着人人鼻孔裂诸禅师且道利害在甚么处堂堂恁么六不收德山来也谁辩别若辩别崑崙走向蟭螟睫黄海厮眼着橛嘉州大像得一掴陜府銕牛头发热今日若有个汉便道拄丈子彼丈夫我丈夫因甚目下无人自尊自得拄丈子道孟八郎汉为人须为彻杀人须见血大众拄丈子恁么说话还有风力也无卓一卓云然虽不是勐虎且有退衣之德小参雷音普震困蚁群苏卷起帘来青天白日露柱笑呵呵灯笼功不宰白云本无心常自露光彩竖拄丈云辄不得动着者个何故听彼观音行善应诸方所住成都府威凤山昭觉禅院语录癸丑十月十五日师自中川归觐老人命主昭觉即日开炉上堂诣座前以杖指云此个威音王巳前巳据威音王已后重登且不前不后登即是不登即是尨在盻云落七落八遂陞拈香云此瓣香充遍千界透彻玄关爇向炉中祝延当今皇帝万岁万万岁伏愿万邦拱极于中天瑞气霭腾于八袟此瓣香奉为阖国文武现任勋贵调羹补衮柱石金汤为伊周之德颂伯叔之风洪注八埏寿登兆亿此瓣香诸佛命脉列祖渊源今对人天众前不敢囊藏被盖此是第二回爇向宝炉供养传临济正脉三十二世丈雪本师大和尚用酬法乳之恩敛衣就座白椎云法筵龙象众当观第一义师云此第一义冲破銕崑崙掀翻大海水有解当机腾踏请出相见问答不录乃云一句传天下砖磨古佛心揭示威音畔彻古更明今所以一举不复再说冷笑非谓拈花只会布鳞控凤不解捞蟹摝虾若唤作上上机则灭却正法眼若约祖宗基业拄丈子有承当分诸人还证据得么卓一卓云多年破砂盆幸值赤手扶起电光中主宾互换锋刃上照用同施含灵归心象龙蹴踏中兴滹沱大用瑶阶整肃清奇一旦命纲主席自觉负荷难为涂毒鼓一挝青霄韵出枪旂手再展日月斩新然虽如是杀人须是杀人刀活人须是活人剑大众要识杀人刀么以杖过右边要识活人剑么以杖过㔫边云还知觌面提持也无佛祖曾经须乞命清机焉敢犯吹毛复举法灯和尚开堂日云山僧本欲深栖崖窦隐遯过时秖缘先师有未了公案今日出来与他了却时有僧问如何是未了公案法灯打云祖祢不了殃及儿孙僧云过在甚么处灯云过在我殃及你师云法灯老汉虽则玄关把断争奈周匝不及者僧拟犯封疆岂知早陷枯阱卓拄丈云拄丈子光放顶𩕳符悬肘后随机展演坐断千差现前若僧若俗不昧见闻有甚公案不了听取一颂祖祢不了殃及人一肩负荷振佳声分明露出全机用拄丈头边跃锦鳞当晚小参有节扣玄关操戈须斩銕重则一鸿毛隘似青天阔鼻孔任辽天暑寒浸不得诸禅兄知不知重城只箭巳中锦水长竿饵持笑渔翁沙岸上风风雨雨清秋漾归去来兮归去来修鲸巨鳌深溟浪还有同声相应同气相求者么芭蕉叶上三更雨静夜楼头钟一声上堂山横狮子秀月映在江心本自无阶级无阶级好寻大众且道寻个甚么南山鳖鼻虽然毒争似子湖犬子狞冬至诸位法弟和尚请上堂举古人道寒寒风撼竹声干水冻鱼行涩林疏鸟宿难早是寒霜威重那堪行客衣单休思紫陌山千朵且拥红炉火一攒师云古人恁么说话秖知输四不会赢三寒寒有甚相瞒尖喻巧说尽是多端有火虽向有衣即添冷暖弗从他得渐次岂假虚传世界悠悠碧落森罗万象交参一夜寒霜风凛冽多少途人受辛酸忆得门前石狮子堆堆不碍四时迁于此荐得复一阳生若也不会片雪严霜浸杀诸人鼻孔晚参小尽二十九大尽三十日日日挨排过光阴尽虚掷去来动静殊取舍是非异诸禅德全锋敌胜未是作家遗剑刻舟岂堪持论只可丁一卓二滴水冰生通上彻下千机历落所以古德云扰扰忽忽晨鸡暮钟唤冬作夏唤夏作冬一线短长谁管得雪霜尽处是春风师云可谓古人说在不行处行在不说处纲上座今晚说在行处行在说处忽忽扰扰月夕日晓望节才过朔日又到树动山风霜雪尽石磷含润长芝草说戒上堂大丈夫秉慧剑般若锋兮金刚焰非但能摧外道心早曾落却天魔胆先德与么吐露正是太阳门下日日三秋纲上座也不免对众剖露大丈夫秉慧剑大冶红炉经煅炼拟犯锋铓万里尸圣解凡情俱坐断大众于斯领略不假钳鎚其或未然殷勤乞戒除岁小参雪峰覆饭桶甘贽拜蒸笼船子埋身水底性空吹笛云中临济喝知音罕遇德山棒作者难逢怎如昭觉者里别无计较森罗万象齐来也熨斗煎茶铫不同遂举僧问古德年穷岁尽时如何德云东村王老夜烧钱师颂云烧钱王老在东村不必安排潦倒倾红杏碧桃惊憋破须籍阶前爆竹声元旦上堂问新年说法譬如大海水无筋骨能乘万斛舟时如何师云石虎昨夜生麒麟进云纵横无边际彼岸巳先登如何是不涉烟波处师云面门早划破乃云新年头何法说春水渌春花白顿开千眼豁十方涌出摩尼光赫赫草木丝丝去岁凋岭上松添千年色干坤特地新至化谁能测云里画牡丹水中捉皎月露柱腮下悟圆通灯笼脑后拔却楔蓦召大众去还识此时节么嘱咐瘦笻并麈尾忙忙扫却门前雪遂举古人道除旧年迎新岁动用不离光影内澄辉湛湛夜堂寒借问诸人会不会师云相看古人立地处大似黄鹂鸣翠柳白鹭下清汀除旧年迎新岁一喜宁忘百念虑去来摆手踏阶行好颗明珠当面讳与么吐露还有新旧也无三寸原来不出口拨转地轴与天关解制上堂问旧年林中黄叶落冰霜满地今日元宵碧色沉梅萼倾姿冰霜满地即不问梅萼倾姿意若何师云明月照行人岂是他家事进云青山万里无瑕秽为肃寰区端的因师云过头丈子轻抛出总教黄河一派清乃云梅花开屋角弱柳绿溪边崑崙骑玉象露柱着靴衫鲤鱼头带角峰顶浪泊天銕人骑銕马不动到长安九旬期告毕休将无事看到者里须是个个自达自证人人无欠无余百鍊精金光辉转炽杀活同时方称灵利可以不动脚跟周游国土法音未演遍界俱闻直饶缀粘拘缚之士拄丈子未肯放汝在遂划一划云若向者里透得许尔独步大方脱或未然莫道虎溪难踯跳前途犹有路高低昔者地藏琛禅师问僧诸方近日佛法如何僧云浩浩地商量藏云诸方浩浩地商量争如我这里种田博饭喫师云地藏老汉随机应用可谓露出心肝师僧法栋久羁岂啻炉边受冷然虽如是地藏正搔着昭觉痒处何故当家种子由来别怠惰之时有异苗祈雨上堂问今日祈甘露处处闲云绕愿施霹雳门思波犹未少如何是垂慈一句师云幸有随机雨何堪特地雷进云百穗仰观功成日因甚么不降甘泽师云本无离位次不用强安排僧喝师云休将杓水转泼菠薐问一雨蒙润大地沾恩如何是沾恩一句师云剎竿头上风车子进云无阴阳地因甚么不受师云且观立地处僧拂袖归位师云切忌一场懡㦬乃云干坤若有私善恶必无报五马不行春万象生焦燥铿锵钟鼓声更觅说法要东邻木马汗出西舍泥牛干暴普贤端居高楼文殊走入篮闹山野尚无措词一椎透顶门上直须打破云关识取向上一窍扶起森罗万象倒岳倾湫统合国之欢心风行草偃要与天地共其德日月合其明无思焉无为焉寂然不动感而遂通以拄丈向空中点云于此一点可以泽及万邦周遍尘剎无涯恢廓妙用河沙恁么说话穿透东海老龙王鼻孔不须断贯索绳既是老龙王鼻孔被昭觉穿却向什么处出气忽地一声涎沫喷为霖为雨倒盆倾结制兴吾王居士设斋请上堂问面壁九载即不问漏泄家风事若何师云石羊吞石虎进云秪如二祖礼三拜依位而立为复掣转关捩为复自显真机师云夜来月色好今日是秋山进云祗园一脉传今古四海佳声喜共闻师云眉毛不在眼下鼻孔搭在上脣乃云住持一稔来逢冬两结制开口泄天机举目露真智不唱言前机岂谈句后意虚空筑着鼻孔头銕眼铜睛觑不及遂竖起拄杖云有定乱剑四海晏清放下拄杖云无白泽图千魔敛迹秪如结制开炉报恩一句作么生道轩昂宇宙当风挂万里河山壮帝畿小参问举起则有放下则无过在甚么处师云太湖三万顷那去觅沤生进云古人道天得一以清地得一以宁为是闻中透脱为是格外之机师云切忌动着进云无情也解说法为甚某甲不解师云青蛇才出匣胡僧笑点头进云恁么则自古自今去也师云异泉无涸溢四众尽沾恩乃云当头举着没纤尘天得清兮地得宁自古自今同生死无情说法亦有情卓拄丈下座上堂问如何是句到意不到师云任通天伎俩不动亦奚为进云如何是意到句不到师云魍魉难支遣洗剑也心惊进云如何是意句俱到师云谩挂参时镜鑑人毛骨寒进云如何是意句俱不到师云横身三界外独脱万机前僧礼拜师乃云句到意不到佛祖心肝被虫蚤迢迢十万八千山谁知错过虚玄妙意到句不到出窟狮儿任勃跳古今多少英灵汉撮来收拾得恰好意句两俱到马祖庞公尝问道殷勤抱得旃檀林便是祖师真奥妙意句俱不到唯证乃知默斯要觅意焉用泄天机不到耳边难识窍遂高声云道道卓拄杖下座上堂僧问如珠走盘时如何师蓦头一棒云试走看僧礼拜师云却是如盘走珠乃云象王顾师子呻文殊普贤赤脚行笑怪胡僧板齿落儿孙谬赚缺双脣即今还有为老胡接齿者么一夜雷声无雨点黄河源水出崑崙上堂举干峰示众云举一不得举二放过一着落在第二云门示众云昨日有人从天台来却往径山去峰云典座来日不得普请师曰举一不举二天台与径山莫言头白了子胥过昭关郑提督正寝孝子品金浑金建华严道场请就衙内对灵小参师云华严界里陞高座透出龙宫演法时若为大人超净域虚空昨夜一轮晞大众若向此透得明白尘国转为佛国福基翻作法基瓦砾转生其光草木愈瑞其色搅长河为酥酪变大地作黄金脱或未然宣出大人沙场久战名遂今朝去也徽猷兆世竖亚不磨之勋育化坤维展拓太虚之气解龙沮之计施韩信之功联叨凤诏屡对龙颜论其功高而无上广不可及量其德渊而无下深不可测自莅蜀土残疆烟尘荡尽日月斩新一旦寂尔宾天令其四众悲伤兹当五七之期有孝子品金浑金同阖衙官眷建兹无遮大会追其遗爱起报本之心敦请山僧登座以拄杖指灵座云且道大人还来受法会也无复卓一下临流锦水龙腾势晴日天空鹤影高晚参问春秋巳涉遍冬至事如何师云大地一团撮进云百花开满地寸草尽沾恩如何是沾恩一句师云持来宇宙新问如何是向上事师云眼睛里出气僧礼拜师蓦头一棒云还知向上事也么僧舞坐具师云且得没交涉乃云大地一团撮持来宇宙新一般清异味更看好愁人既是清意味何得好愁人尽道眉端堆宇宙谁知舌上起风雷卓拄丈大慈法兄懒和尚偕众位和尚设斋请上堂问达磨东土无风起浪世尊拈花一场败阙今日和尚陞座以何示现师云眼里无筋汉不荐亦奚为进云若不登楼望焉知沧海深师云仰地叩天徒劳射目进云说法巳竟大地沾恩如何是沾恩一句师云驱云逐雾尽在风前问冬至到来即不问高提祖印事若何师蓦竖起拂子进云春色满园关不住一枝红杏出墻来师云阇黎恁么闻香逐臭乃云芙蓉城里诸知识一齐拥入我山来一一威光照天地为扶祖席共相培遂拈起拂子示众云从上诸圣以此传持祖印挨至山僧手里示微妙音诸人还信得及么若信得及当于此示是何曲调若信不及以拂子打圆相云流动摩尼须究取风波才动溺舟轻复举龙门远禅师至蒋山上堂云一手不独拍两手鸣掴掴举意超情念相看同路陌摩云钟阜高遍界乌轮赫妙机速雷电神珠不在额珍重人天大导师衲僧一见丧魂魄师云龙门蒋山受然灯记莂握三印正宗可谓光前裕后烜赫现前怎如我诸位和尚来山助扬法化脚跟未动法义周沙通上彻下无非道场诸人有眼同见有耳共闻何更山僧忉怛脱或未委复有一偈普为颂出一手不鸣两手掴掴举向上机千圣莫测宝月含空交光廓彻非中非外神珠在额以拂子作吹笛势云顺风吹也逆风吹压倒胡笳十八拍腊八上堂问世尊雪山成道令人说出许多如何是拔众超群句师云千峰寒色凛进云和尚今日陞座为复是为古人示现为复是自显真机师云万壑结霜威问百年三万六千朝因甚正觉于腊八师云枯梅含蕊笑春风递信来进云今日成道后说法利群生如何是普润一句师云一棒全提古今不异进云学人礼谢和尚去也师云截断脚跟露出巴鼻乃云未曾开口遍地绣絪急磨腰剑屏祛番人深山独虎浅草蛇群从教大地设玄辩翠叠香风我国宁拈起拄丈向上一卓尽道迦文老子昨夜悟明心地且道悟者个心地么若是悟明者个心地怎奈笑杀旁观即今莫有旁观者么复卓一卓云琉璃藏宝月菡萏敷妙香岁旦上堂今朝初一宇宙唿欢凝然湛碧腾踏机先衲僧门下一一成现卓拄丈云唯有拄丈子眉毛倒插天可以发一机千机万机历落透一境千境万境全彰演无为之化起不坠之宗尘尘尔剎剎尔一机蓦露独耀人天直示根由古今无异所以僧问古德新年头还有佛法也无德云有僧云如何是新年头佛法德云元正启祚万物咸新师云据他古人吐露撑起和风拂拂放开旭日融融卷则灯笼起舞舒乃露柱扬眉若是眼亲手快汉子更不沉埋向上一窍秖如斩新条行新令一句作么生道毒鼓一声天地震麒麟獬豸尽翻腾解制上堂问结制解制姑休论不动干戈请师分师云阳气渐舒无硬土进云黄金须假红炉炼白玉还他自手磨师云正是风云会合时进云但得雪消春自至桃园忘却渡头人师云低头休踏影郊外听歌声问结制时青霜含玉翠解制时碧水漫潺湲如何是不变迁意师云跨过驷马水便是芙蓉城进云恁么则甘露普滋于法界馨香满散于人间学人还有分也无师云处处绿杨堪系马问解制上元即不问春景到来时如何师云当阳喫得山僧棒贴体风流亘古今进云匝地春雷天下晓时而惊醒梦中人师一喝乃云结则循途合辙蚊子上銕牛解是据本归宗总教浃背汗下芒鞋紧俏还他出格风标拄丈横空是谓当阳超卓所以道去去实不去途中好善为来来实不来路上莫亏危且金刚妙体无处不周如凤翥云霄不萦羁网鱼跃龙门岂遭点额还有不滞琼波快游玉浪鼓鬣相看者么如无山僧有个句子为汝诸人拈出妙性本来原不借当人不荐自罗笼棒头点出超方眼銕壁银山当下通卓拄丈下座佛冤纲禅师语录卷第一佛冤禅师语录佛冤纲禅师语录卷第二嗣法门人德明等编成都府威凤山昭觉禅院语录结制上堂问一切见闻俱不问如何是自然性师云逢着渡头休捉影进云学人以何为见师云拟行狐穴勿追踪乃云诸佛不出世人人鼻辽天风高作寒色生柴带叶添长安满大雪鸡足峰悄然谁人知此意令我忆南泉所以道炉鞴严整佛祖弘规封被参求衲僧苦志亦如狮子游行神威返踯象王回旋不资余力若是昼三夜三且向炉头炙杀复举高峰禅师上堂云门内有一人用尽机谋欲出出不得门外有一人作尽伎俩欲入入不得入不得出不得且置门内人与门外人相见时如何愁人莫向愁人说说与愁人愁杀人师云高峰老汉用许多气力作么大似龟毛上较长短兔角边论得失今日昭觉若有出者直须出若有入者直须入门内人与门外人相见时如何生平肝胆向人倾相识犹如不相识大众山僧举註巳毕还有出入者么复有一偈普为大众伐鼓考钟龙象骈三年重把断要津掀翻海岳求知巳拨转干坤见太平上堂问伐鼓考钟即不问当阳一句请师宣师云霜叶浓原上进云无生佛法倩谁闻师云冰花结洞天进云学人再请指示师一喝乃云通方上士鉴在机先灵机密运情量超然星持汉地月落楚天所以目前消息非口耳之所传看他从上诸圣千种喻万般言用尽机轮徒枉然若要深深海底立直须打破上头关且道用何伎俩便乃打破挨落须弥如辊芥鞫来不碍剎那间有资州常湛常沚居士于数百里之遥来山倾赀破玉设厚伊蒲供佛表嚫敦请山僧转法轮于尘剎蓦拈拄丈云现微妙于毫端梯航万有津济群生到此凡圣情尽狐穴泯踪迷悟两关一椎粉碎向者里犹未是佛法流布亦非世谛商量毕竟昭觉为人在甚么处门前不用栽荆棘宽留直路透长安冬至上堂问今朝冬至复一阳生冬至佳节即不问无面目汉若何论师云毛端藏宇宙进云棒喝分明全杀活一句当锋孰敢窥师云碍眼是青山乃云灵山祖令顿使人人顶门迸裂昭觉权衡总教个个舌叶覆天可以一语分玄要一句定纲宗转天关翻地轴秪如西天人说话东土人未委又作么生以拂子打圆相云总出者个不得既出不得正值日南添一线犹然彻骨时光阴如荐得眉毛八尺余向此透脱得去始可显大机发大用纵横无碍天上人间其或未然当阳不荐好风光寒逼无由得解脱有明耀大德揭露全身行向上事倾难舍能舍之金请山僧转不生不灭之法现前若僧若俗若凡若圣若智若愚两利均沾只如施者受者各得证据一句作么生道等闲折得珊瑚树虚空廓落毛孔中灿一大德请上堂问法报化身即不问如何是诸佛于微尘里转大法轮师云晓霜笼玉树进云未审说何法师云夜月破琼枝进云说法度何人师云为汝不唧熘乃云雪积寒威能逼塞恰似当年断臂时者场曲调非今昔额上何须更画眉以拄丈一卓云昭觉恁么举扬非谓平地荆棘始可出入无拘个个眉毛卓竖人人鼻孔下垂尽道二祖安心断臂亦是钵盂安柄令后代儿孙向断臂边卜度正是无端枉受屈若要控佛祖机筹当阳揭露蓦竖拂云向者里一超直入只如越古越今一句作么生道壶中日月忙推出快把虚空缚一团复举秀才参长沙岑禅师因看千佛名经次遂问百千诸佛只闻其名未审居何国土沙云黄鹤楼崔颢题诗后秀才还曾题也未才云不曾沙云得闲题取一篇好师云据长沙尊宿滴水滴冻玉洁冰清顿令万法齐彰头头瑞彩争奈秀才孤危有路未得归根今日若有人问昭觉百千诸佛居何国土向他道长空何碍云来往一夜霜天月色肥腊八小参问如何是透法身句师云万壑松涛惊滚滚翻作长江浪泼声进云如何是动干坤句师云深隐寒潭须点额跃过龙门气象新乃云今朝腊月初八尽道迦文悟道孤明烁破太虚大地山河勃跳根源固是本如空中何更凿窍以拂子打云者个是星且那个是悟底人若向此透得一机机机普应荐得一句句句归宗亦如遍界玄音风鸣殿角毫端若现不异空花所以经中道见见之时见非是见见犹离见见不能及复竖拂云还见么玄圭白璧无瑕翳何异微阳散大千岁旦上堂一年今日从头起社舞村歌隔坞喧无意气时增意气百草头边消息传且道传个甚么竖杖云青原酒赵州茶三杯两盏醉卧烟霞大底风流出当家好个话端被先觉吐露了也然虽如是犹有个新鲜句子在元正启祚万物新佳花矜木艳风月堪夸门外报客来到有酒须酒有茶即茶者般丰俭任随家秪如新年头佛法镜清道有明教道无合作么生不得心头空及第垄畔桃花解笑人解制上堂九十日期结大似空中棒掉月九十日期解布袋头子今日开或东或西南北去谁迷谁悟自欺埋唯有灯笼与露柱露头露面岂安排分开百念观时节笑月吟风无尽该且道灯笼露柱鼻孔重多少莫教阴阳移化外朝悠哉又暮悠哉所以古人道秪要诸人瞥地去不逐语言去返本还源去不涉岐路去踏破化城去截断两头去归家端坐去昭觉则不然秪要诸人入得昭觉室出得昭觉门以拄丈一卓云若向者里荐得一恁天下横行授子开沧溟二禅人拂上堂一拶一捺略露锋规总持权柄密运大机裂破今时窠臼掀翻旧日章程所以龙吟雾起虎啸风生大地全该十方历落且昭觉门庭原无曲径含元殿里觅甚长安故尔干坤把定顾伫何烦正眼流通当于此日透脱一句作么生道十里松杉含万籁一溪流水足宫商复举僧问雪峰透网金鳞以何为食峰云待汝出网来向汝道僧云一千五百人善知识话头也不识峰云老僧住持事繁师云据此僧问话如木落一枝雪峰答处似云开千嶂今日昭觉也有两个透网者亦不问以何为食山僧亦不答待汝出网遂授拂子云只要诸人证明者个萧王二寿官请上堂把定佛祖关直教千圣路绝拓开千圣宅顿使祖佛难容有时鍼眼里藏身有时大海中走马有时壁立万仞那容蹴足有时一镞三关何许机停纵或主宾若立何在分妙分玄贵在以机夺机以的破的电光石火奔追不及遂震威一喝云案肉不经勐虎顾囊锥岂假红炉烹洞宇居士请上堂问二龙争珠谁是得者师随声打云不唧熘汉进云折散眉毛星分八字去也师云鼻孔落依稀进云大地学人一只眼自他不隔于毫端师云秪恐不是玉进云和尚不得压良为贱师云展转逗漏乃云剑轮锋上走马烈焰光中打毬吞却金圈栗棘单提格外宗猷一透千门万户四方八面皆周传不传之妙旨报不报之弘庥所以如大火聚近之燎却面门似太阿锋触之丧身失命机关贵乎妙手神用不测之功苟荷佛祖钳鎚方承宗门牙爪山僧恁么说话与诸人共知还会么三五百条花柳巷二三千处管絃楼诞日上堂五十四年箭破空清机格外显家风踏翻世界全身露吾道由来一贯通大众此是没量人之境界未是掠些腥臊便乃取足山僧开个方便令驴儿马子踢踏纵横当风直截然虽如是不可向洁白地上撒屎撒尿涂污闲田剩地或恐遇着没面目汉子拦腮扭着验在锋前若是透顶透底密移一步全彰那畔风光显出威音境界恁么说话未就㘞地一声形名气质遂竖拂云幸然不昧与虚空同体共日月并明与草木同气共法脉流行有隐有显任纵任横设若直证本来面目悠悠现前绵绵觌体千涂共辙一道坦然且也事理无碍知命心通今日因斋庆赞落草之谭此乃借众威德慨叙生平只如一言共契万古同春如何委悉凛凛灵锋横宝剑冷光逼塞太虚空岁旦上堂高高瑞气霭山前得意春风草木妍醉梦昏昏惊炮醒一声雪里迸梅颜正值冰河解冻大地咸春可享泰来之福堪含畅意之心大好玉叶杯中谭星斗宝珠盘里拨天毬宫商曲调诚难和万象森罗演未休处处全提大用头头竖抹横该当阳卖俏底如龙得水闲房噇酌者醉卧如獃唯我林下禅和子顶门放出金刚眼烜赫光明彻大千透出无宾主句拶得心花开发不觉手舞足蹈能启天地盖载日月照临阴阳陶铸寒暑迭迁是则也是似则未似只如新旧风规元无间隔一句作么生道昨宵难昧鹤巢冷今日易闻凤阁香阅藏上堂古佛心由玉轴彰万年一念等如常林泉恩泽重沾洽明暗之机灿玉光所以道摩尼珠人不识如来藏里亲收得遂竖拄丈云大众还识此珠么一大藏教即是拄丈子拄丈子即是一大藏教该括天地逼塞虚空于一毫端现宝王剎坐微尘里转大法轮以此掀翻公案决断葛藤拈一机则机机普应建一法则法法周圆幸值春连雉堞烟水弥东四来善信蹈佛阶梯作殊胜佛事开四生户门使天下衲僧各兴神用共展奇猷从兹蛊垢重揩琅函展演不啻生公法喻点石何堪赵州遶匝禅床便可入龙宫游海藏现毘卢顶后神光开舜若身中正眼其间大小顿渐半满偏圆尽在一毫头上识得根源去且如何是根源的旨无边妙义移星转五千余轴敛珠回复举古人道世出世间法立处皆相参举天便有地举北便知南举僧便见俗举圣便明凡师云一大藏教尽被古人说得七零八碎若是纲上座不托轴里之莲经未诵声中之渔父展出机先句透顶透底放一线道施设家风异口同宣不消一札到此何功不周何法不圆纲上座如斯举唱诸人还委悉么拂一拂云一把柳丝收不得和烟搭在玉栏干上堂佛祖之机廓顶门纵横杀活莫逡巡密机未透还难活衣里藏珠甘受贫复举香严颂云去年贫未是贫今年贫始是贫去年贫犹有卓锥地今年贫锥也无师云老香严鼓粥饭气大似年老心孤与么将匣里珍珠翻作豌豆籴粜简点将来一等是穿衣喫饭共日月山河何得道贫道富卓拄丈云正当与么时还据证祖师妙用也无鱼乘大雾飞空去虎傍阴山带过上堂湛湛湖光镜面开青青山色插云堆扫清寰宇看红日世界天边辊出来大众时而道泰时康扬不扬之教化天宁地肃报不报之深恩秪是禅和子有一件事且道什么事金刚圈要汝透栗棘蓬要汝吞到者里作何计较即得以手拍禅床云黄河清晏三千度丹凤来仪出圣人师过嘉州凌云寺赞谟珀球取法名请上堂问一即二二即一还有轻重也无师云一齐踢倒进云佛祖顶𩕳一着显发莫大威光试请和尚拈出妙用底句师云听取大像念摩诃进云恁么敲空有响击木无声去也师云满目春光插碧霄乃云一即二二即一闲行踢倒案山去也无一也无二轻重短长难比匹忽然踏着佛祖𩕳未免一场真祸事更有一伙向上行莫是灵山亲授记昔庞居士问马祖不昧本来人请师高着眼祖直下觑士云一种没絃琴唯师弹得妙祖直上觑师云居士问则千寻马祖答亦万仞若有问不昧本来人请师高着眼向道脚跟下欠一顿又云一种没絃琴唯师弹得妙答他知音能有几大众山僧恁么举答大似搀行夺市徒争胜负未知诸人唱和如何试道看一居士在旁抚手一下师云选佛若无如是眼洪炉终是费钳鎚上堂莺化为鸠眼未别鱼化为龙不退鳞衲僧直下明端的休将鹤唳当啼莺遂卓拄丈云拄丈子化为龙去也大众仔细观瞻复卓一下一展飞腾山岳动不须天外听雷鸣元旦静庵黄居士建华严会请上堂问华严会启祖道增辉衣线下事作么生道师云切忌撞头磕额进云棒下翻身正是生死关头如何得平贴贴去师云脚跟下七纵八横进云谢和尚法周沙界去也师云一番新宇宙必是旧家风乃云万里河山秀色佳琅函展出雨天花倾赀那玉真堪羡想是庞公一会家即此真机不昧超越情尘乘此一音透过威音那畔功嘉万亿增踰植福将来圆满讵会之诚拟就多生之愿以此勋猷趋临日月幸逢元旦敦请举扬正因大众且如何是正因以杖卓一卓遂举庞居士自谕云难难十担油麻树上摊婆云易易侵早下床赤脚立女云也不难也不易明明白艹头明明祖师意师云据他庞公满门正是无风起浪好肉剜疮今日静庵居士也不道难也不说易但于日用求个巴鼻若有道长老恁么说话大似旁不肯底山僧道江头细细牵柔浪一段真风壮帝畿诞日上堂今朝八月十五木樨开遍寰宇触碎佛祖鼻端普为诸人证据且道证据个什么赵州茶云门普昔瞿昙降诞之日呆庵禅师上堂云瞿昙降诞在斯辰啜赚古今多少人恨杀云门棒头短虚空迸作一条痕师云古人妙用全彰无在不在事无不周理无不备山僧应时应节有个偈子颂出光风霁月在斯辰照彻阎浮多少人若道吾今是生日虚空着爝有瘢痕竹浪和尚请上堂问昨日今朝即不问如何是宾中主师云天寒地也寒进云如何是主中宾师云霜严雪亦严进云人法双彰宾主并行且道和尚是宾是主师云正要阇黎踏上关乃云法眼精明而顿渐不立机锋捷疾而魔佛俱钦适请启时已谓诸人露布何更山僧叨呾秪若宗门妙句纵夺可观纵也珠回玉转夺也瓦砾生辉于斯荷众施设随机急水打毬高楼骤马精持煅炼剑刃横施截海横山飏尘簸土尽干坤世界一时花擘了也镕瓶盘钗钏搅酥酪醍醐所谓玉兔不栖蟾影金龙岂卧寒潭不慧趋陈省觐访列同门觌传请启暗洒玑珠若谓有法说则释迦老子亡锋结舌若谓无法说则弥勒大上饮气吞声正值日南添一线番然漏泄祖师心大众祖师心作么生漏泄水冷潭空高照月风惊叶堕总归根举古德云忌口多年诸病减情多未免有时劳贫居动便成违顺落得清闲一味高师云古人秪知季夏极热未谙仲冬严寒若约头头合辙处处全彰多虚不如少实山僧亦偈颂出瞬目扬眉频触境经行坐卧不辞劳端的一回浃汗出一茎艹上玉楼高结制上堂年年制结在其中古镜含光任磨砻带水拖泥今且古看来浑是浪无风兼道吾师真寿域一椎两当设炉红锋铓略露些儿也吞吐西江水一泓拈起拂子云大众会么此是我昭觉老人三五十年前在万峰山顶拾得今日委在山僧手里谕教谈宗正值小阳春发禁足方丛使天地交泰海岳齐丰个个昂藏鼻孔若虎如龙眉间挂剑杀活时同符悬肘后夺食驱农纵横无忌讳死水不盘龙圆陀陀赤骨穷阿漉漉淡且浓百计光阴如捻指流辉日月隙穿风大众还知时节么休向门前打之遶翠是竹兮苍是松喝一喝阅藏上堂目前烜赫不落知见一字若有当头坐断一字若无该註不及若是过量大人格外施机全纵全夺直下会去扫却圣凡见解一弹指顷搜尽佛祖心肝堪堪白纸黑字何得相欺自瞒有个一腾便登千仞一弩直破重关始用金刚宝剑截銕如泥不动丝毫方称灵利敢问大众秖如威音那畔空劫巳前者一藏教从甚么处来曩者奯禅师云从门入者不是佳珍一一从自巳胸襟流出始可盖天盖地者老汉大似猫有歃血之功虎有起尸之德犹有入者非宝出者佳珍只如焚烧疏钞意旨如何竖拂子云一大藏教全故纸离言一着有讹淆拨开陕府銕牛机万象森罗当下消卓拄丈一下小参古人云四十九年未曾谈着一字老瞿昙大似独足立于万仞峰头摆手行于滔天浪里蹶起于艹莽之间开辟于垂绝之域简点将来灵龟拂尾影迹难除今日纲上座承诸大居士不识好恶强请登堂遂咳嗽一声大众有法说无法说若道有法说亦是空中钉橛无法说又是埋没巳灵毕竟如何叮咛损君德无言真有功恁从沧海变终不与君通解制上堂十五日巳前谆谆参求着意十五日巳后莫谓去住自由正当十五日威光赫奕问答云流一一骑声盖色头头显示当阳故我昭觉门庭孤峻语脉锋铓辉天鑑地抛三放两洞明佛祖关捩碎破凡圣疑腔把住也向临济德山鼻孔里出一口气放开也于释迦弥勒眉睫上放大宝光遂竖拂云大众还识此光么于此会去亦如春风普吹千葩顿发于此不会终是痴狂外走即今圣制告圆百期果满敢问大众穿衣喫饭举足下足仗谁恩力个里荐得大好全身放下全身放下即不问如何是出门一句驷马桥头多过客莫教失却无价珠复颂一偈结解丛林天下规笛拈无孔向风吹千林春色高吹起掣电之机不易违喝一喝建中元会真碧请上堂问地官赦罪之日人人报本之时未审即今还报本也无师云红日天心正进云与么则大地均沾恩力去也师云俊俏衲僧一便转乃云一叶落天下秋南北东西竟悠悠风鸣条雨破块隔林摇落莺声碎干坤世界露其形声声唱出那伽定长安暴暴闹闹闹我国晏然天地顺诸兄弟各各以天心为心自然海晏河清正值中元佳节地官赦罪之辰顿使大地众生有情无情一时同入清净法界未安者安未证者证古人道天上月圆人间月半打鼓陞堂理旧公案是什么公案车不横推理无屈断师云恁么履践理上也得事上也得简点将来大似蛊毒之家天上月圆人间月半大众忻忻普请登殿且道登殿说个甚么万别千差当阳坐断还会么个个眼耳甚分明啾啾莫妄开打筭康熙壬戍四月八日请住潮音禅院浪和尚同众请上堂拈香此香光贲两仪气吞八表瑞彩以至明氤氲而特地爇向炉中祝延圣寿万岁万万岁伏愿尧眉八彩舜目重瞳以此为瑞为祥在处乐邦乐业复拈此香一时显示了也大众还知么奉为在筵勋贵德备耇耆顿收塞北安南屏息千方万境敛衣就座乃竖拂子云快马追风影灵鹤不停机没絃琴一操拍拍令相随移昭觉住潮音石火光里安得家钩头有饵住潮音移昭觉闪电影中立得业两彩一赛下脚无私处出门是草一捺便转底始歇讴歌到者里说心说性如日行空谈妙谈玄似云腾野若论佛法三世诸佛觑则眼瞎历代祖师闻则耳聋大好开荒辟土创始之功种竹栽松靡存其德且立家立业一句作么生道复竖拂子格外提撕笤帚柄斩新日月振嘉声诞日上堂吾年五十七作事难比匹作揖怯腃腰啜茶嘴先溼听话要声高行路要踏实堪笑老瞿昙指天复指地诞吾正值木樨香牵动诸人触碎鼻难兄难弟聚头来向道请我说法义纽肝纽肺兼纽肠本谓肚里无一滴蒲团禅板将火来杀活同时宾主立雪峰毬子惹人看普化摇铃响街市哂将一伙老古锥惹四兜三堪自适有人问我意西来一拳打倒案山去老人诞日众位和尚至上堂问诸大知识簇簇齐来不动语言请师一接师云活捉虚空细切磋进云恁么则有宾有主去也师云庭前细雨微微喷麓畔稠云翠翠香进云一众咸沾新宇宙当风讶唱寿绫文师云重关万里谁言碍奥室机丝莫错分僧礼拜师乃云祖庭昭天下雄耀镇干坤昨朝狮子吼今日象王鸣当轩悬毒鼓格外振佳音不动深深意道个破砂盆大众既是破砂盆用道作么竖拂子曰物碎须尽底去岂留墻畔夜生光上堂出匣灵光耀太空仓忙谁敢乱婴锋神机自若无荆棘致使曹源祖道通大众只如高超物表不堕见知一放一收有宾有主有时生杀全威有时佛祖莫辨迥绝名模露出消息直使诸人有此机要头头妙门在在正体了无朕迹焕古腾今日月斩新风规逸格岂不见道尽干坤大地无纤毫过患犹是转句不见一色始是半提须知更有全提时节师云云门老汉通上彻下匝地普天明过量机演过量用若遇毒手衲僧向脚跟下一锥秪教翻成辙迹正与么时风恬浪静世乐昇平一句作么生道维摩掌中藏世界普贤毛孔着程途藩台刘大护法捐俸筑墉八百余丈请上堂问围墻高筑能方能圆护法护僧功归何所师云头头元是自家底进云祖席重辉狐兔潜隐可谓尽善尽美全始全终去也师云紧俏草鞋趁不及乃云人能弘道大海龙宫涌藏教非道弘人百丈大义遍开塍昭觉把定牢关不许别开蹊径所谓一人集庆法界河沙要见全功玲珑八面脱体风流一回汗出摆拨金刚汉子搅动无位真人运畚底运畚取土底取土惊起土神呈妙机绵密颙颙高举杵八百余围牢卫城劫同天荒与地数解制值雪上堂问如何是曹溪一滴水师云浸杀天下人进云与么大地均沾恩波去也师云不放源头常把住林泉节俭展家风问学人末后来请师最先句师云称锤捏出汁进云雪覆千山因甚孤峰不白师云翻身明向上莫逐有阴阳乃云雪覆千山干坤一色玄机未兆法还流通佛祖真规衲僧巴鼻万人无位觌体全彰云门干屎橛洞山麻三斤迸破诸人鼻孔遍尔剎剎尘尘三圣然折倒宾主勤巴子卵翼同门九十日巳满布袋头解开鼻孔辽天汉举步踏千山脱或未然重经炉鞴重添炭炼作金刚钻十成举古德云春山叠乱青春水漾虚碧寥寥天地间独立望何极师云古人转山河国土为自巳则易转自巳为山河国土则难大众难易且置展转一句作么生道芦花覆雪非同色推倒银山銕壁时佛冤纲禅师语录卷第二佛冤禅师语录佛冤纲禅师语录卷第三嗣法门人印干等编康熙丁卯二月八日阖省护法并诸山耆德请再住昭觉师太诞辰结制藩台刘公躬临请上堂拈香祝圣毕维那问年来一度一番新大地众生共此情寒景冬交霜月冷更余何物赏方英师云土上加泥更一重进云即今老人仁寿高登八十道德贯乎古今还有报答也无师云倾腹倒肠註破了进云恁么生成厚德一时报讫师云且得阇黎共证明问一十八天作一寿轴四大部洲作一寿筵即今和尚在什么处说法师云碧霄悬日月何地不光辉进云某甲还有分也无师云言中啐啄机丝密蹴足峰头莫等闲僧拂坐具师云一任探头乃云昔日谭禅登此座堪堪退院十年余殊期业债难逃脱却又牵耙并拽犁遂作拽势云还有共相出力者么所以孤掌不自拍独树成难得大家扶起破砂盆番然突出辽天翮大众若作克家之子大好播黄檗吐舌之风高安筑拳之用秉吹毛剑用杀活机到处摇脣鼓舌阔步大方亦如蛟龙得水在处兴波凛凛威风罗笼不住放开捏聚七纵八横于拄杖头上谁敢犯其锋铓卓一卓云南泉和尚道王老师不会禅道佛法自小牧得一头水牯牛拟向溪东牧未免食他国王水艹拟向溪西牧亦未免食他国王水艹不如随分纳些些总不见得师云诸禅德世界如许宽广山河无隔碍何得指东划西分南分北山僧头头坐断处处通津觌面提持只要诸人亲证实悟一偈颂出水牯牛儿触西东随分些些烟雨中山前山后苗禾穑犯着牧童鞭打风佛都削染请上堂具摩醯眼古今一瞩怀迦陵音四海皆闻所以发于妙机包含万象出于妙句逼塞虚空打开宝藏佳珍运芥纳须弥于孔中大众只如不落玄妙机关一句如何剖露缾盘钗钏愁金共江淮河济有龙吟复举南岳思禅师示众云道源不远性海非遥但向己求莫从他觅觅即不得得亦不真师云古人吐露消息大似莲花出水开放新鲜只么但向己求莫从他觅也是夜里暗双陆到者里还有觅意也无卓杖云着衣喫饭本常事万象森罗一体中喝一喝冬至上堂问炉鞴弘开煅凡炼圣不动钳鎚机妙密超凡越圣请师宣师云晓日灼开峰顶雪进云煅凡炼圣蒙师指说法当阳事若何师云朔风吹灿腊梅花进云海底明珠非作造天边皓月亦如然师云拈掇甚多或恐不荐乃云推迁晷运合天时玉转珠回挂柳丝具眼衲僧难摸索冻云下岭似愚痴大众拟举个时节落叶满长安始见一阳来复又是腊月烧山翊翊鹤摩霄汉凛凛龙卧碧潭恁么举扬宗教只道得个晷运推迁秖如禅道佛法法身向上还该註也无官路任渠行阔步荆山有宝急须登上堂举傅大士法身颂云空手把鉏头步行骑牯牛人从桥上过桥流水不流云门大师道诸人东来西来南来北来个个骑一头来然虽如是千头万头秖要识取者一头师云诸禅德还识者一头么普为颂出者一头太风流绿岸烟村任自由识得自心无一物夜半穿云过海沤打七小参师云七日之期将毕光阴切莫虚掷诸人仔细参详勿得自相孤负只如长期短限山悠水悠打七打三握鞭垂影三登九上途路难穷半夜穿鍼空中觅缝一超直入太速贪程或则雷轰电击或碎銕壁银山七日之内必要得个相应其或未然切烦希听得便宜处失便宜脱略之夫刺有泥荆棘林中浑赤膊轻轻挨着血淋漓元日上堂拈香祝圣毕问法将登坛作么赏罚师云一言才露千里春风进云九天日月开黄道万里风云起壮图师云好观驷马桥头水滔天滚浪揭春机进云家家烘兽炭户户贴宜春未审恩归何地师卓杖云急须荐取问和尚拄丈探竿影艹学人卧具影艹探竿探竿影艹即不问如何是机先句师云宗乘一唱三藏绝诠进云如何是当机句师云拄杖放汝不过进云如何是末后句师云阇黎秖得七跳八跳问天肃地宁河清海晏元旦祝圣化育天齐一句无私请师直指师云垂衣而治是唐陶进云还有新鲜佛法也无师云拄丈蓦头风鎚子进云风和人似醉日暖鸟思翔师云石笋抽条今古新乃云律令正行万物芳春风如刮雨如浆骑驴醉客花边立谁道春来夜有霜所以道壁上安灯盏堂前置酒台闷来打三碗何处得愁来昭觉则不然金鸡才报晓石女遍游春锋刃上勃跳走马在微尘一段外声色突出无位真伶俐禅和子点胸复点筋还有不落新旧者么好看游人着精彩等闲落地作金声还源大德为亡师请对灵小参啼乌不歇客程愁雨霏霏溼上楼几度思量江上月伤嗟形影在心头大众还知么篱边黄菊尽是金粧树颈红叶悉为珠染向此会去上酬不报之德下化非生之众与么则死生元不隔今古一毫端若有问九十翁即今在甚么处答他云凝树秀月白峰寒卓拄丈解制上堂问无拄丈子夺却拄丈子莫不是压良为贱师云百炼黄金铸銕牛进云有拄丈子与拄丈子莫不是锦上添花师云或恐无言满面红进云昭觉堂上还有与夺也无师云分明记取进云如何是与夺事师云春风解冻布袋头开乃云狻猊产狮窟丹山出鸑鷟为瑞遍为祥昆虫尽忻伏秖如黄梅席上海众千人付法传衣碓房行者昭觉祖席寥落多年芟除瓦砾日月昭然勿谓门庭孤峻总要裕后光前不消金襕授去何须玉偈来传切不得东头买贵西头卖贱只要禅和子个个如龙若虎一拳打倒门前案山上堂问祖师心印无今古诸佛本源请师宣师云宝剑当轩吞万象吹毛在握圣凡潜进云有佛处不得住无佛处急走过又作么生师云正要汝恁么道进云桃花一见明斯旨击竹才闻正眼开师云拟心才觑捕眨眼过新罗乃云辉腾今昔四海晏清推过须弥平沉大地未审诸人脚跟向什么处立定到者里佛祖难窥圣凡岂越拨转向上一关自然家邦安贴如水投水似空合空正眼洞明一一迥绝罗笼纵横大用头头现成解脱便尔身心顿空光明烜赫离见超情万缘顿歇不踢雪峰毬安嚼云门饼不越赵州关岂竖俱胝指船子沩山未足奇德山临济焉可比堂堂稳坐诸法空毕竟方名克家子贡元赵君问为亡父青璧待赠请对灵小参问荐亲拔崒即不问木本水源请师宣师云搆得源头无异处优游佛国自功圆进云岩谷慈云飞一片池头莲萼万枝鲜师云一念拈提全剖露片言合道万机超乃云忆昔庞蕴吸西江双林掩椁示趺双翛脍觑破浮生面睹史陀天达本乡竖拂子云大众生时秖生者个死时秖死者个迷时秖迷者个悟时秖悟者个迷悟两存复是何物一众咸知何须滞缚拈提最上一乘演唱第一义谛或有向剑刃上横身火焰里出手犹是阶下汉若或浑身挨棘栗独步跳金圈到此履剑树刀山如步红莲入镬汤炉炭似登宝所故我青璧居士也无刀山剑树可登亦无镬汤炉炭可入一味孤光迥迥赤日辉辉向拂子头上识得根源去生也与么死也与么生死中有佛处则不迷生死生死中无佛处则无生死何也犹如寒潭月影静夜钟声随扣击以无亏触波澜而不散犹是生死岸头到者里才有所得便有所失才有所是便有所非大众还知居士安身处么拂一拂云曩者盘山道向上一路千圣不传慈明和尚道向上一路千圣不然二尊宿各自分疆列界向上一路划破虚空频利剑乐邦净域任施陈结制上堂拈香祝圣毕乃云大开炉鞴大晴明揭却迷云露本心指叶为金怜赤子敲空作响要知音大众还委悉么炉鞴洪开銕额铜头须煅炼良工巧出超宗异目达真方所以临济老汉坐筹帷幄之中决胜千里之外一句具三玄圆融处处一玄具三要绵密重重岂料儿孙不肖噼玄噼要摵碎无边剎海铸圣镕凡纳百万亿须弥大包无外细入非内不可思议之境界难尽举扬之全彰十方衲子聚合于斯即入威凤佳境可是狮子游行如是则爪牙才开山岳动狸奴白牯尽消潜正当此际收却布袋口绾着两行眉只要人人顶门眼开个个脚跟点地必也如斯合辙自然啐啄同时能隐能显可刚可柔山僧拈兔角杖敲虚空骨髓控佛祖心肝倒说对说显宗门妙句象顾狮吼挂眉睫剑端烜赫孤明天真一段秖如百炼霜威凛冽千磨愈见光辉一句作么生道清凝五蕴吞三界鑑彻千祇万古心艹堂耨和尚至上堂一语才施人天众前齐点眼横开宝剑三千里外绝淆讹杀活擒纵秉持权衡佛祖门庭一肩担荷是谓真风普扇皎月高悬大机显发在处沾滋剷除邪种见如火消冰咬名嚼字底格外斩新有时放开也料掉不少有时把住也望风敛衽到者里若觅此老端的山僧普为诸人道破卓拄丈云龟毛长数尺虎口似磉盘下座同至尘前虔请敷扬法化上堂万指雍雍个祖庭松杉围绕翠笼云千载云间狮子座昨日登来今又登喧天钟鼓分玄要揭地禅人问主宾临济纲宗握在手虚空也着棒头痕小参卓拄丈云木上座为汝诸人彻困于此明得譬如大海千波万浪浩浩无停朝于斯夕于斯千江入而不溢万派流而不渴于此未会坐在海中终被渴杀遂举僧问风穴如何是佛穴云如何不是佛僧云未晓玄言请师直指穴云家住海门州榑桑最先照师云古人答话噼腹开心颇奈师僧未得性燥即今若有问昭觉如何是佛答伊何更觅佛又云未晓玄言请师直指答云门前驷马桥松杉四围绕委悉么长笛一声牵海浪江风山月尽皆闻藩台刘护法送扁对请上堂问正令当行十方坐断一言省要请师直举师云摸着鼻头孤迥迥进云宗风建立毫发无差时节到来如何酬唱师云踏破艹鞋峭巍巍进云济上宗旨棒喝交驰去此二途还有指示也无师以杖卓一卓喝一喝云疑则别参乃云耳装沧海眼盖须弥口吞佛祖不犯跷蹊推将日月天旋转佛殿顶门安额楣满盘珠玉全抛出大人作略更无疑所以大人具大见大智得大用在天从天在人从人随处得妙岂假模名卓拄丈云过去诸佛现在诸佛未来诸佛尽在一念举时各乘无量三昧饥吞云门饼渴饮赵州茶者般清兴诚难偶何异灵山一会家复举世尊因地布发掩泥献华于然灯佛灯见布发处遂约退众乃指地云此一方地宜建梵剎时有贤于长者持标于指处插云建梵剎已竟时诸天散花赞云庶子有大智矣师云头头妙理物物全机不动斤斧堪为招提今日刘公秖如法界周足亦不指东话西高悬扁额门对双排敢问大众昔日长者今日刘公是同是别一偈颂出愿力论教空劫前卷舒回互在机先挨开星斗高悬着直导摩醯天外天冬至上堂问如何是心师云山山有玉进云如何是佛师云树树有风进云如何是物师云真假自家知进云不是心不是佛不是物是个甚么师云何须头上更安头问打破干坤当阳显露击碎虚空更不囊藏即今孟冬严寒如何回互师云自来不借他人力进云任运腾腾从此去为云为雨遍大千师云难改旧时天地心问达磨西来不传一字释迦住世一句了然且道了个甚么师云一声雷震三更梦进云恁么则莲开水面香湛湛沉潭皎月自娟娟师云见彻方知枉用功问斩新佳会即不问凡圣交参事若何师云寒梅冻雪彻骨风骚进云如何是空如来藏师云揭开丽日炙三千进云恁么则一槌击碎祖师关师云汝试击看僧便喝师云杓水休滋国土中乃云天地无二道圣贤无两心萌动推时节泥苏万卉增云生千嶂秀水冻一溪清暑是炎寒是雪旷劫秖今无变灭握得干坤气候迁临济儿孙真烜赫复举洞山道有一物黑似漆上拄天下拄地常在动用中动用中收不得师云既在动用中因甚收不得又道传佛心印上乘一心岂不自语相违山僧为汝诸人指示去也遂竖拂子云大众看看众举首师云眨得眼来早错过且随明月度沧洲折宜李相公为严慈王氏请对灵小参问如何是生师云进前三步险进云如何是死师云退后一番新进云生死中因甚有荐与不荐师云千里闻名不如一面乃云元来自性绝纤尘善恶无由结正因洗得地天霜月净其如却放好风清大众还委悉么人生寄世流水奔忙昨日街头今朝市尾立定撑天拄地底作略几经磨历风霜宇宙中彰为掀揭产业里显而益昌白眼看他褴缕满地青苍郁我金珀齐箱施为动转显发威光翻道东家舌头所短便论西舍鼻孔有长者边那畔左之右之不知自己着落处那之淹杀英雄情识里摆干血肉髑髅枯人生报本称贤哲罔极恩酬子道殊以此酬恩何恩不报以此雪业何业不消山僧承兹殷意躬临柩前且道还荐得王氏也无若也荐得剎那消诸妄一念证圆常沤生沤灭里梦幻几沧桑与么荐去死生坐断电卷风清家缘不系恩波坦平所以劫前不昧亘古长明秖因日用中究得根源顶门上识取面目胸次中顿忘其念生死里没甚蹉跎遂竖拂云山僧举拂时硕人还见么说法时还闻么若见若闻优游已涉威音外天上人间岂可模元日上堂问如何是本然清净智师云隔江招手凭公荐进云因甚山头月白海底日红师云野渡舟横任汝游进云恁么则泥牛腾海岛石女宿沙洲去也师云声色堆头英雄埋却僧作鼓舞势喝一喝师云虾蟆努眼睛乃云一言道出艹偃风行一句透明万机历落人入赤洒洒个个峭巍巍十字街头增瑞彩蕊宫灿烂骊珠杯抽出傀儡面目憋破衲僧颔腮任尔风光勃跳堪嗟返照本来唯我山家风味别冷灰豆爆笑颜开以杖空中一击云东胜神州打鼓西牛货州起舞扇子勃跳上三十三天筑着帝释鼻孔忍痛不禁便道独耀吾皇天地泰日暖风和殿角生敢问大众踢见底踢见打毬底打毬个个手忙脚乱还当得新年头佛法也无拂一拂云调高韵寡诚难和怎似啼花鸟更新灯节小参问虚空包万象藏入藕丝中为复法尔如故为复妙用神通师云天涯无觅处依旧宿芦花进云学人一足不践生艹因甚南泉斩却猫儿师云喫得山僧棒犹较半月程进云某甲一物也无和尚葛藤遍地师云绊杀阇黎乃云轻心如羽堕重法若须弥虚空开口道句句是良知而我格外衲僧作么举扬向上一着若论向上一着满腔灯烂熳遍野鸟笙簧百舌法门收摄秖在毫端剎尘诸佛分指共相举赞卓拄丈云拄丈子于一微尘里拨开线道使风以时雨以时天心正民安阜尽虚空界类都在拄丈乌律律一串穿却亦任头出头没放伊不过恁么觌面提持岂可宗风屈辱一棒趁不回头底别有出身之路只如天地无私覆载江河岂止流注不落宫商曲调历历当阳揭露复卓一卓云东廊西舍灯月交辉溪北溪南桃花簇簇解制上堂出没卷舒无结解枢机未透意还疑花余日暖堪行脚飒飒春风一杖藜大众会么春风来竹户春鸟噪枝头解却布袋口放出一群牛东触西也触山悠水亦悠凤雏卵啄破飞过碧天头还有解飞腾者么既有少分相应亦如古镜当台照水银堕地圆言中啐啄格外提持若或头出头没潦倒无思不惟通身泥水自是到处颟顸衲僧行履丹霄独步不可滞在半途甘为险隘活计有向峰头卖月海底挑灯堪可绍续前贤提新正令秖如今日制解释疑或则东去西去快便难逢一句如何委悉脚下分明一段事功程错用混常流建鼎请为严父三週小参师云一声昏寐破银山銕壁通独露机前旨黄叶舞秋风此是昌龄孙居士示生三秦贸易三巴行种种方便成种种因缘作有为事而不灭无为相觅四海龙象翻阅藏海大用纵横料拣玄要直下了然所谓千佛场中堪独步百花丛叶不沾身分开玉浪忙推浆杰出威音那畔行潦倒无私踢脱世事千途共辙一道坦然今则三週已忌敦请山僧垂拂说法竖拂子云以此步步莲界以此处处净邦统三界为一家罗四生作一念透声透色八面玲珑亘古亘今十方通畅全体解脱全体妙心无可起灭无拘生死到者里山僧举荐以竟只如归根得本末后光扬一句如何剖露金阁银楼不异奇云开云合颇相宜全机顿悟超三昧水尽山穷是转时中元众姓追荐请上堂师云芦花两岸雪江水一天秋若识爹娘面都在各心头所以道踢翻生死海踏倒涅槃岸世上无活人黄泉无死汉今日山僧生死海不消踢翻涅槃岸何必踏倒秖是万年一念一念万年历劫来事只在当然敢问大众秖如截断生死流破却无明暗度尽三有城泛过无为海一句如何委悉万别千差俱泯灭何须水底觅鱼踪下座诞日豁菴上座请上堂吾年六十有五作事颠拈莽卤有时渔台一曲有时鉏云种雨跨得杨岐驴儿趁煞玄妙勐虎撞倒銕壁银山无位真人突出大众无位真人是甚么面目卓杖云拄丈倔僵无风起浪遂举马祖同众玩月公案师云马祖豁开胸襟三人运出宝藏虽然一拶一挨要是具金刚眼睛汉方能甄别得出其或未然清晨洗脸摸着鼻尖新语句转淆讹佛冤纲禅师语录卷第三佛冤禅师语录佛冤纲禅师语录卷第四嗣法门人常炽编再住诸古阅藏上堂拈香毕乃云披如来衣登狮子座宣娑婆奥旨阐众圣微言贯通今古显示当阳于是庄严国界广行利益驱彼众生同跻仁寿拈起拄丈云此是第一义谛密运金槌佛祖乞命放收杀活大用凛然山僧落隐于山卑躬菲食茨堂土阶亦未阶于出世仰众耆德游心奥典寓目词林搜空藏海无让波澜只如龙宫逸宝鹿苑遗芳一句如何剖析金口毫芒须斟酌玉屑难穷三复思卓拄丈下座再三九十翁忌偶菴上座请上堂问般若风高即不问当阳煅炼事如何师云切忌犯锋铓进云钳鎚才举动觑破生死关还同趣向妙果也无师云眉毛隙里赢三际进云涅槃本自无生灭生死还同梦里游且道谁向谁背师云牡丹花下睡猫儿乃云来若昇日去如脱屣备诸踊没恆沙杳矣淑气华妍埃尘不起妙法咸闻钳鎚高举以杖指灵座云九十翁挺慧悟于旷劫体妙解于当年屈此无为眇尘劫之初寂照所通该六和之外谘诹往事观瞩方来钻扣禅机令人结舌所利为人所约为巳其迹同形其源莫测皆是本习所怀只如清净于一切法还有涅槃生死也无觌体纯真须抖擞翻身掷抹太虚空授法嗣上堂竖拄杖云渔台山上把竿清龙河里钓鳖落湛一天星斗数来何日休歇山河大地尽作狮子哮吼艹木丛林自然家邦安贴负汝负吾之机何异鍼头削銕分明据令提纲不似止啼黄叶卓拄丈云幸尔钓得南斗六北斗七归来且贵大家暖热喝一喝中元阖姓荐资请上堂不辍殷殷求荐拔生死户门八字开处处澹红黄叶坠山山拥起白云堆大众满眼满耳以为当仁剖露寝兴变化未尝暂歇皆生死也空里眼花日中身影妄想灭消见闻执谢只于无量劫中生死根本广而窥之皆是染缘觉性中之轮转动念积为之所笼罩于此不昧见闻脱然超悟所以云努力今生须了却莫教永劫受余殃遂抗声云大众众抬首师云撇开情世咫尺家山掷杖下座上堂金针密处玉线潜通异彩云罗难藏拙巧春风一段理事浑融自显真机逐意徒逞且道梭头在谁手里卓拄丈曰艺高不在乖名闻兀然方见把机人喝一喝小参眉毛剔起宝剑拈来一切截断岂不快哉大众山僧恁么说话还有不避锋威者么左右盻云要敌生死之关键须是本色衲子始得卓拄丈曰且道放行好把住好古镜不磨含万象犹胜当年面壁翁般若野月和尚入塔请上堂问天地同根根蒂幽固还假觑向也无师云妙机不谓咸狼借进云万物一体体相虚凝还同证据也无师云报本还从达帝畿进云即今荐拔筵开当阳显现犹是报答耶证据耶师云一道光明匝地天进云遐迩缁流雍雍肃肃未谙谁是承当者师云脚跟下痛领一顿进云恁么报恩已竟拨转关头去也师云脑后依然欠一椎乃云败叶露枝条大地冰霜结一线得挨开英风动漻泬藕丝牵象入孔中挨落珊瑚枝杪月惊起清风河北神干闼王失安生穴到者里还有涅槃可证么还有烦恼可除么还有生死可了么总或不尔恭惟般若和尚骑太虚空游无生国演无孔笛吹彻森罗万象直下发明己躬一齐唱拍便道戢玄机于未兆藏冥运于莲邦汲僧规范震释宏纲矧手真乘上智抑其不紊毫芒英声茂实无昧古今振耀激扬乃至入微尘里纵横放旷玉转珠回全彰觌体直此唱拍已止清净柄然兹因法嗣谆谆在念罄竭恩酬备陈佛事金函玉偈遍演广宣而有如是操略修山安厝窣堵与夫固念往复山僧不获已勉掀翻露布以慰孝诚只如当机廓尔觌面施陈一句还有真切相为也无道超物表从多劫颠沛孳孳永不忘举嘱偶菴为二代主持上堂指座云则个宝华王座从上古锥未登者登未据者据伊未特地则事事藏锋今既临筵而着着迎刃且如何是施戈展阵普应群机一句卓杖云照用分明遂陞问答竟乃云新堂头新佛法说不到处只须说行不到处只须行若要横身当宇宙揭开脑盖万重云若是克家之子务要掀出八宝七珍敢问大众如何是宝反覆依然在目前不向穷厮煎处讨如何是珍一条拄丈乌律律凭伊撑住任纵横恁么说话须是其人必有其用山僧有个贴体句子切为诸公拈出遁停涂毒音銕蛇咬石鳖虑法不可谋痛悼狮麟穴既添为法裔荷担法道脉明晦不相瞒掬把旃檀爇勿使门庭冷峻风巨挈纲维高蹈涉先德典型表帅模响其风者奔趋越擘开呵佛骂祖机咸赖一花有五叶上堂龟毛才一拂电影满空飞研彻倒竿令须明彻笑机临济老汉蒿枝三拂遍体江流香严道者劲节一击通身彻骨潦倒疏山手握蛇最恶还是玄沙虎撞着门召阎咬定牙一拳打破窝窟上堂举东山演和尚因僧问云一大藏教是个切脚未审切个甚么东山云钵罗娘师云钵罗娘子出东山皱额攒眉不好看道也解拈毡拍板等闲唱出万年欢上堂金风璧月挂眉颜世事纷纭莫等闲禅子教知无系缀征科聚敛落民间小参举雪菴和尚上堂云乍住城隍寺无东又缺西汝才抬眼起我便放头低须发白如雪身心烂似泥本来无佛法何处是全提师云雪菴和尚将生平自已家私尽情露布且道别有长处也无勐虎口中撑玉箸骊龙颔下夺明珠不是神通与妙用腾腾任运自如如资州竖幢法嗣请上堂久未陞堂说法周珠帘百尺卷高楼无端掣起滹沱浪浸杀阎浮八百州敢问大众如何是滹沱浪莫是位标独觉迹涉三乘是滹沱浪么莫是圆修六度万行庄严大法广演虚空靡宽是滹沱浪么莫是雷音宣布玉偈普周理极空阔功全海深是滹沱浪么莫是道如杲日觌体混融教吐悬河瓶泻逼生蛇化龙是滹沱浪么莫是转山河归自己总群机而共赴是滹沱浪么如或不尔竖拄丈云横三竖四穷空劫铸圣镕凡金锁关上堂举圆悟佛灯同过溪蓦将佛灯推向水中问云牛头未见四祖时如何灯云潭深鱼聚见后如何灯云树高招风见与未见时如何灯云伸脚在缩脚里师云一滴水一滴冻还他圆悟老人佛灯浑身浸杀犹作干岸话会一偈颂出圆悟佛灯同过溪滔天白浪卷须弥擘开窠臼忙伸足踏着深潭称意鱼示众当机俊俏是禅和切忌工夫急紧磋终日堆堆徒作佛老僧不暇把砖磨祈雨上堂晓云横锁万峰沉扭转龙王鼻与脣晴久也须加一点虚空打破一条痕大众作么生打破于此检点得出庐陵米价无增减若检点不出顶𩕳抽出一枝横其奈娑竭老龙王打溼眉毛无处晒㫰撞着道伴交肩牛头安在马项清宁乡阖姓然点七处光明灯满散请陞座赫赫心灯光烂映发日居月诸穷上极下若幽若显咸脱苦轮照开劫外幽昏振曜将来瑕玼其则功归一揆履践殷勤自尔可以上沾法化普利群生头头弥勒楼开处处灵枢密运平高就下发明格外风光竖拨横挑开舜若身中活眼修治中修治殊胜中殊胜所以心月孤悬光吞万象光非照境境亦非存光境俱忘复是何物卓拄丈云只者一段本自光明一毫端上莫能逃影且道从愿力中所发从自性中流出佛祖以百亿日月而为灯烛能使一切众生所证光明清净微妙佛法幽深然此一灯千灯万灯从一灯起只者一灯从甚么处起识得一灯千灯万灯灯灯无疑于此一灯不从天降不从地涌皆从我信心众檀越根本智中发辉脱然繁兴大用只得灯笼起舞露柱交参胜如多子塔前普放宝光照开华藏海八面尽玲珑昭昭焉弥纶八极晃晃焉混茫太虚涧彻千圣顶𩕳昭幽冥窠臼所以玄沙云十方世界是摩诃般若光光未发时尚无佛无众生山河大地洪纤长短一切形相何处有耶诸人还会么是汝顶门上迸出者一光入泥入水入染入净入佛入祖不离此光中发现诸人每尝在尘劳声色境界中无明业识里埋没者一段大光明从上来底了生脱死大事不出此光此光如日普照如风普吹种种不可测底机轮转转难昧底境界一一须弥卢一一香水海无丝毫同相无丝毫异相全体是个华藏海全体是个大解脱门大众既至事就功圆要且显示众义若也如斯告报未免向虚空中重加彩画何也轻心慢意难挑暗室之灯一念万年夺得形山之宝山僧恁么提持还曾挑拨也无七处交光明慧日普天匝地一轮孤复举梁武帝梦神僧告曰六道四生幽囚者众何不建水陆大斋而济拔之帝既寤诏十大高僧披寻大藏撰集仪文始于金山建此大会于初夜分悉停灯烛帝亲临筵祷曰若此仪文理协圣凡愿我拜起灯烛自明如未符圣意灯烛如故帝一拜灯烛皆明二拜宫殿震动三拜天雨宝花师云化育之本匝地普天百艹头荐得圣凡红尘中识取天子只者一段婆心明暗双双扶起我观一切众生各具智慧德相秖因妄想而不证得幸逢佛日天子将三千大千世界一茎艹上现出琼楼玉殿致令森罗万象一切含灵悉禀仪文咸归化育皆与实相不相违背受用不尽底三昧惟一坚密心一切尘中现一一天真一一明妙海晏河清今腾古耀艹木昆虫均沾泽雿日月星辰各归定位正与么时恩归何所复进一偈宝刀出匣孰婴锋明镜当台一鑑空金席灼然悬佛日玉龙瑞彩遍皇风巍巍日月无私照荡荡干坤乐岁丰巳得佛心天子意人间天上莫能穷下座犀浦玉泉其白和尚遗书至上堂门庭高峻展托青龙疏钞语脉锋威究明大事因缘激扬后昆如饮母乳摇干荡坤龟鑑千古剧意朕迹不留灼然二谛失怗打云大众只须向者里一觑觑破说甚千生万殁复画十作掷地势云增减丝毫重处偏坠古戎松斋和尚遗书至上堂拈起帖示众云者汉悉被昭觉老人蓦头一札通身粉碎绝后再甦不被人境瞒不受情物碍斩钉截銕机长揖娑婆界所以云兄弟不须添十字与君倾尽此时心曹溪波浪如相似无限平人被陆沉师云今之古之真风特地三搭四搭已是不堪不须兄弟恣唐突一碗酽茶格外伸生銕蒺藜当面掷没絃抚起胜龙吟受般若诸护法请上堂拈帖示众云大众会么此是诸大护法心花上现瑞笔锋头散彩颇奈山僧未全道誉或恐有负来机所以三世诸佛时时演唱历代祖师日日举扬某忝年逾七袟大好安家乐业照管祖父田园高枝攀不得棒上不成龙要得成人之美必须恁么提持竖拄丈云于其中间卷舒出没门户展开纵擒杀活呵佛权衡陞曲彔于高广露光铓于眉睫恢张大用显示当人大众只如流通正脉百亿分身还有共相周遍者么偃艹风声龙虎骤凝光山色凤鸾翔辞院上堂山僧在诸古四载又半岁昨日与今朝截兔角于木马首今朝又昨日刮龟毛于銕牛背重轻担荷左右逢原击拂子总出者个不得住则孤明历历渊默沖沖去则黄梅衣钵付与卢公是你诸人作么生折合振禅床南北东西逼直路一条拄丈活狞龙上堂门户张开异端各露云门三句热眼被瞒临济三玄全生全杀沩山圆相有搦有抬洞山五位宝剑横施法眼玄机痛处着锥是汝诸人还有语话分也无良久曰空里採花红难赖水中捉月烂携回法眷捐赀刻录四卷佛冤纲禅师语录卷第四佛冤禅师语录佛冤纲禅师语录卷第五嗣法门人性纪编康熙癸酉受邑侯张公阖郡护法文学偶菴首座请住般若禅院于十月初四日入院三门干坤大一统门庭一统大壁立个户庭森严有家法喝一喝云尚留此语作话杷佛殿三世诸佛托出骨髓不是扬他虽当抑巳佛法世法共相知委遂展云普请诸人证据方丈据坐正此匡丛席之纲维验衲子之窟穴凛凛不设繁兴历历彰明格外且谁是俊俏者以杖引云遇者边着昭觉老人遣使办斋结制上堂诣座前指云大众看看恒沙诸佛于方广座上法周沙界何更山僧起模画样卓拄杖云当锋灵利八刻巳迟遂陞拈香此瓣香高匹逾天厚匹逾地高厚有兹价重无极壮丕圜而万世神庥开寿域而亿兆宁谧爇在炉中端为祝延今上皇帝圣躬万岁万万岁伏愿高低覆载措海岳于均陶之内大勋竖赏跻僚庶于安养之中复拈此香攸同旷劫拱卫百灵诸佛出世周匝无余奉为满朝文武概国公孤邑侯张公在筵勋贵惟愿于一印印中布护西天此土于一毫端上超越圣解凡情不问功归何所居然盘石泰衡再拈此香能纵能擒全杀全活惯淹平地波涛满撒晴空雨雹孤迥峭巍一盘托出爇在炉中供养昭觉八十五袟老和尚用酬法乳敛衣敷坐拍椎竟师云大冶扇而赫奕万象昭宣涂毒震而雷轰全身果丧掇转作用和盘当锋出众展演问般若风高即不问新开炉鞴事如何师云高提祖印横按吹毛进云鼻孔辽天脚跟点地还假锻鍊也无师云向前更领一顿进云和尚说法如云座下听法如雨未谙谁是知音者师云可贵临场射石虎不是轻易学得来进云恁么则宇宙三千界干坤越样新师云贴体真机风流一段问安期结制向上宗乘试请酬唱师云八字打开进云千江有水千江月万里孤舟万里明师云描也不成画也不就进云师太千秋和尚陞堂两彩一赛未审报答深恩适当布法垂慈师云钟也鸣鼓也向乃云证此法门显扬法佛当处圆成随心具足虚空为口赞叹不出惟兹向上宗乘永保山河巩固察民物之秋毫荡阃外之钦服今既对众敷扬花雨新垂化育正当结制安期若是知恩报恩不妨埙篪迭奏展演机关夺食驱耕钳鎚妙密在处转大法轮头头法尔等觉所谓法随法行法幢随处建立深深海底拨火高高山顶钓鱼要作将来榜样有诀必有灵符秪如镕瓶盘钗钏共一金搅长河酥酪为一味一句作么生道轩昂挂起眉间剑拟落沉吟血溅天复举笑隐䜣禅师住乌回上堂住院惭无福冬来事事无家贫羞见客炭少未开炉壁破添泥补窗虚欠纸煳西来无祖意勘破老臊胡师云新般若不似古人对客数家贫赖得子渊监院向来备员柴足水足米足炭足语默所到情解所及山僧不负殷劳辙效一偈赤身频住院不被贫所拘搀夺饥人食驱逐耕夫犁窗虚蛛线补壁破燕衔泥要津从把断露出本全提当晚小参举五祖和尚结制无可供养大众设一家燕管顾诸人乃举手云啰逻招啰逻摇啰逻送莫怪空疏伏惟珍重师云东山老祖是则固是可谓伶俜辛苦搬手弄脚炉头热闹佛事周隆争奈劳生太煞般若今则结制不是不设家燕管顾诸人或恐倒行此令拂一拂云桶里有米缸内注泉非常馎饦精进惟坚千般滋味预备在盐且道还畅意诸人也无击禅床千门万户俱推倒旧日风规一斩新请首座上堂西堂问黄河清处人人见鹫岭拈时个个瞻法将登坛行正令当阳剖露请师拈师云纵夺可观进云龙鳞才响处凤翮便翔空师云无孔銕鎚放出峻峭进云满庭尽是经纬客跃浪冲波龙象才未审谁是承恩最重者师云在天同天在地同地进云法将登坛蒙指示秪如一轭驾双车时如何师云打中间底进云任彼升高就下曲折周旋不涉水泥作么生履践师云袈裟角拖地也不知进云春风无高下花枝有短长师云一任探头乃云沖霄九万鹏伸翼出匣太阿湛若莹夺食驱耕称敏手堪为表率佐丛林然则荷担大法全赖纲维逞其威巨灵分开华岳由基箭百步穿杨中的豁开正眼光耀干坤人间雨露天上风雷狮子筋琴众絃皆绝涂毒鼓响普则俱闻可以起河北不坠之风振两堂并喝之用只如正法眼藏向者瞎驴边灭却又作么生今古葛藤频扫荡三千剎土一浮沤小参大用才彰诸人侧立道得倜傥分明便是透脱一句若是五日风十日雨客路漫漫脚头脚底今日则有明日则无生机一路转见糢煳当负沖天气概自然响顺声和如龙得水似虎靠山放去也天回地转收来也海晏河清卓拄丈一声霹雳轰起无端拶折云门立两序上堂问整肃绳规张严法令般若用即不问如何是般若体师云舌头才举动遍地鼓波澜进云此犹是用如何是体师云还要重下註脚那进云莫便是和尚为人亲切处也无师云风不来树不动乃云法鼓雷轰当阳选佛炉冶钳鎚圣凡绝路所以参差毫发全赖纲维首座功勋表率监寺家风荷担维那当观迅捷典座众口调饘知客有筋眼里直岁刀斧务坚侍者肃规阃极庄主山后坡前诸人画个样子老僧不解说禅大浪深渊鲸鲵聚幽林英壑长高梴昔日陈蒲鞋记临济一株大树荫覆天下人去且道即今还荫覆得诸人么卓拄丈灵锋宝剑常露现前拟犯锋铓横尸万里小参举东山五祖云如何是禅阎浮树在海南边近则不离方寸远则十万八千毕竟如何禅禅师云新般若也则随机辨的如何是禅阎浮树在海南边天宽地辟地辟天宽一不费酱二不伤盐毕竟如何威音王佛秪在目前向总戎至上堂此事如展阵相似事无一向收放纵横有时踏步向前有时退步就巳临场当辨来锋是则袒肩担荷要在硬纠纠地一直向前不打退鼓是真精进若或回头转脑必须落堑堕坑任尔神出鬼没敌弱称强须弥山上走马大洋海底扬兵卓拄丈总向者里施陈何也洞山排定五位君臣临济擅用三玄戈甲诸人坐地看杨州老僧口里啊喇喇示众举婆子烧菴公案毕颂云托出满盘差翅琛关风稳密洞房深门前不必栽荆棘刺瞎许多人眼睛上堂临济向高安筑拳速返黄檗电光闪烁迸眉颜横按莫邪镇祖关跳出龙门翻玉浪虚空有口莫能宣卓拄杖下座晚参即今不可与诸人说格外佛法惟在诸人直下荐取敢问大众二六时中着衣喫饭承谁恩力时维那礼一拜拂袖归位师打云汝又来弄粥饭气所以道结制得十日也寒山子作么生又有道结制得十日也水牯牛作么生般若者里则不然结制得十日也眼睛鼻孔作么生汝诸人识得眼睛鼻孔便识得寒山子识得寒山子便识得水牯牛遂高声云还识水牯牛么时堂主一喝师蓦头一棒云意根下卜度打教你头裂主以坐具一拂师云莫将玄鹤唳认作巧莺声发化主上堂问参禅参性性参禅还是禅参性性参禅师云噼不开捏不聚进云四大分张眼眶落地且道先去性先去命师云一滴水一滴冻乃云法无定相就下平高道出常情瞻风拨草折旋俯仰转妙机于天关地轴曲垂方便破吝网于凤阁龙门良由根机狭劣枉踏程途石密剖开唼唼皆甜琼枝折得寸寸是玉然则一斧斫不成象骨一毛焉可凑成毬清风舞袖罗笼着网布缦天四塞收赞固不喜毁又何羞重赏千金烦大义要须还我草鞋头秪如草鞋头触处风光头头宝所无一尘不遍无一剎不周有无捉败赵州狗东西南北谩驰求小参幽壑孤崖千顷月浅水芦湾一笛风咄哉漆桶翻然快秪么消磨岁事中遂指一僧云汝参甚么话头僧云谁字师云谁字什么面孔什么模样从上诸佛诸祖眼横鼻直汝诸人鼻直眼横何殊异相人人本有个个圆成尚可蝼蚁与释迦不别傍生与弥勒皆同惟在诸人直下领略当下死心秪为尔等眼里有物耳里有声鼻里有香舌里有味心中有绊意上有牵罕有上根学者来处谛当眼有物不被物碍耳有声不被声碍鼻有香不被香碍舌有味不被味碍心有绊不被绊碍意有牵不被牵碍任尔通方作略广大机筹不敢违真弃本欣心道业愈加激励是非不到名利两忘尘尘普现物物全彰放开捏聚倒用逆施是他大禅匠居常日用中事所以道一人常在途中不离家舍一人常在家舍不离途中汝诸人作么生折合然虽如是增一丝毫不得减一丝毫不得是他本分手段下手时必须峻峭又不见长沙和尚道学道之人不识真秖为从前认识神无量劫来生死海痴人唤作本来人敢问大众只如古人与么道与诸人梦幻㲉子里秖是踏不着亦是往往恣情乱意撞入葛藤窠里忙忙然无本可据若具正知正见不肯容易今正在般若僧堂里不妨直截荡荡地恁么地究竟根蔕下一着子当下心空灼然彻证以心契心去迷入悟如红炉上雪一点更须知有从上祖师道的然须恁么高拥云衣栖梵阁展开胸次纳方来珍重五叶维那设斋请上堂问天水池头荷花巳敷于春色白云巖畔玉蕊再艳于秋光只如渔台罢钓般若垂钩意旨如何师云千差坐断直指踪由进云与么兔角杖挑潭底月龟毛绳缚树头风师云脚下泥深千百重进云闪电烁开千圣眼好山多在太湖中师云秪可论实不可论虚乃云云片片水潺潺举目千山复万山山容寂寂鸟语关关门前古路平如砥不与时人共往还般若则不然云片片水潺潺弥勒家风历历观十方无碧落四面绝遮拦相懽共唱清平曲玉容摇扇倚阑干扫礼师太牙发塔上堂西来密阐别资参六户幽扃法界宽向上徽猷当底定虚玄活计尽披刊遨游踏遍蛟龙路履践常挨佛祖坛赫赫声光传鹫岭风标掇转一和盘上堂悟了更须遇人始得若不遇人秖是个无尾底胡孙才弄出人便笑师云白云老祖与么语话犹是化门之说说什么遇人不遇人他人底自巳用自巳底他人为拈拂子万仞崖前凡圣绝转身踏倒銕崑崙莫教钝置摊禅版打破胡孙窠窟门小参举法眼示众三通鼓罢簇簇上来人事佛事一时周毕般若也则随机效例三通鼓罢簇簇上来迸破鼻孔拄落颔腮只得将错就错道个空中风系着海底乱花栽喝一喝保宁艹堂耨云和尚遗书至上堂繖盖山前显扬威音佛法锦屏峰畔揭示昭觉风规委在大法凋零有口秖堪挂壁所以云如今傀儡线索断五色祥麟步天岸有伴何妨却再来了却先师旧公案师云我昭觉老人尽大地是个公案向什么处了总虚空界是个公案聆汝等窥觑无门既然就路归家且要肋喜还乡曲子虬龙洒遍归沧海凤子鸣余入翠峰惟有嘉陵江上月夜夜如银印碧空小参百日禅期真参罕遇推倒山河雷轰霹雳诸大众长连床上参得底要且瞒老僧一点不得汝等逐浪随波牵枝引蔓要且瞒汝诸人一点不得只于棒喝交驰大机密运还瞒得诸人么日照孤峰月临溪水还瞒得诸人么冻鱼入穴枝鸟高鸣还瞒得诸人么天地盖载日月照临还瞒得诸人么暮天沙上雁春吐溪边柳还瞒得诸人么火不待日而热风不待月而凉还瞒得诸人么既总瞒不得以拂子打云向者里道得一转语通乎上彻乎下释迦口皮不宽弥勒肚腹不大两行八字眉毛双眼横在额下若道不得山僧为诸人道去也击禅床扫却通身蓬垢面心花谁道不萌时示众胡儿十万特西来浪起无风匝匝堆眼下有疮医得快心头剜却肉团哉禹门不拙监院请上堂问拨草瞻风秖图见性即今性在甚么处师蓦竖拂子云直下荐取进云自然见性了脱生死生死到来作么生脱师云秤锤原是銕进云眼光落地毕竟向什么处去师云死水不藏龙乃云设限立期沉埋鬼窟横眠倒卧发明心花所以威音那畔别唱新条百草头边全彰祖意若是货值物当岂在簇花攒锦眼有瞳仁者在天同天在地同地皮下无血汉三拜得髓处还端的也无击禅床李白沉江因捉月张骞误入却乘槎上堂举僧问投子如何是一大事因缘子云尹司空与山僧开堂佛果老人拈云投子古佛丛林中推其得逸群之辩得朴实头道用看其等闲拈掇不妨佛法世法打成一片然虽如是惜其不胜宽廓若有问天宁如何是一大事因缘秖向他道手握金轮清四海圣躬弥亿万斯年师云天宁老祖大道攸归千差坐断等闲挥斥法令触处物外该通然则斩新圭角要且不及仰攀般若不是抑他古人踪迹且要拈示于人若有问如何是一大事因缘向他道花芬玉树山河秀月映金池天地清小参期会巳得月半诸人聚首于斯才听梆声忽鸣便去搬土拽石可谓越古超今不似摩竭掩室说甚百丈开田沩山耕地佛法大义早能委悉伶俐禅和何在长期短期中期下期一超直入更要知进知退忽得峻峭衲僧悄身而出便道长老说得恁么洁白早巳带水拖泥山僧道若不如是法堂前早生荆棘喝一喝示众举善财参遍处步步登玄绝胜游更疑何事在心头光明一段无昏昧吞烁干坤法尔週一日参弥勒弥勒指归文殊文殊指归佛处且道佛指归什么处无常诸行是三乘日夜忘疲丧考娉千仞崖头无立处红炉点雪岂飘零冬至上堂问一阳来复后万汇尽蒙滋阴阳消长即不问补天浴日事如何师云观山不似旧日青进云一句浑超今古格万年长颂圣明君师云禹门翻玉浪可谓碧潭龙进云只如不随日月推迁不受阴阳交驳唤作甚么人师云汝即今在甚么处进云蒙师捧出天心意率土华夷拱卫去也师云不劳重赞叹乃云一九与二九时令所司候大似一线添应时资纳祐观山不似旧日青玩水还同秋月后鑑彻师僧起灭心立雪齐腰早漏逗老蚌怀胎孕不成龟背刮毛理窠臼诸大众还有不受迁变者么銕牛勒鼻芒绳牵石马乘驰衔月走上堂山前一片闲田地叉手叮咛问祖翁几度卖来还自买为怜松竹引清风师云东山家法全身物外孤运风前安得我辈儿孙履践田土虽贵地脉焉有不传之妙诀以此显大机施大用驱使无位真人挨拶搬弄虽然如是吩咐东风齐着力蓦拈拄杖户贴家平堪纵夺祖翁田地深捞抹徐引清风壮四维抛沙撒土填沟壑填沟壑攧撑蹴杀黄幡绰上堂举牛过窗櫺头角四蹄俱过了惟尾巴过不得朱楼百尺巧妆荣跨犊翁翁绕画屏一孔一毛一世界何须尾巴度窗櫺资州竖幢西堂请上堂菴外磨砖真机早泄高安筑拳汝师黄檗隔江招手较些些横趋而去犹未瞥若是烜赫儿孙争敢违条起例卓拄杖既逢家里人毕说家中话一刀还一痕一斧仍一札一掌复一拳一脚就一踏莫嫌老大力无筋抹过金圈抛棘辣诸昆仲纲要提持全身担荷三千年黄河清五百载圣人出复卓拄杖下座上堂佛未出世还有经可看么还有禅可参么还有道可学么既总没有诸人作么生履践急要相投有意陈知音何必更劳神山河大地俱推倒佛祖从何插脚行上堂临济白拈贼万里一条銕东壁敲西篱三界难拘测与么孤硬太煞设有旁不肯者么拄杖子悄身而出便道此老假佛衣窃佛食有来由没巴鼻舌头帝都钉脣齿斑豹碧曾受蒿枝拂不涉廉纤句一尘一佛国一机中一的大众秖如五天通汉地梵语杂唐言一句作么生道击拂子箭簇那容机返势悬河岂惜辩相饶上堂天晴盖却屋乘时刈却禾输纳王租了鼓腹唱讴歌师云老洞山虽则倾肠倒腹颇奈从朝至暮当下未得安乐何故二时粥饭不了切忌顺唱哩啰阿呵呵陈年历日数来多拍膝一下小参师横按拄杖云毛吞巨海芥纳须弥为复神通妙用为复法尔如然一僧出问如何是毛吞巨海师云一二三四五僧云如何是芥纳须弥师云五四三二一复高声颂云白日青天寐语么向来便道雨风多吹毛出匣无藏避直截千江水逆波元日上堂捧香万籁包括十虚融摄簇百花而竞春分众水以涵月爇在炉中祝严圣天子衍唐虞之化佩日月之光伏愿风以时天之道五谷熟地之利于邦拱卫四海同钦蓦拈拂子握吹毛剑廓清四海之封疆气象凛然演说如来之密语大好时光峻鹘趁不及露出全提香雪破梅腮所以道春雨如膏春风如刀春光似箭断不相饶拂一拂云匡持海峤玄风远播得林泉化日长上堂举王常侍一日访临济同至僧堂侍云者一堂僧还看经么济云不看经侍云还坐禅么济云不坐禅侍云既不看经又不坐禅毕竟作个什么济云总教伊成佛作祖去侍云金屑虽贵落眼成翳济云将谓你是个俗汉侍休去师云当阳据令迥绝跻攀还我济祖啐啄之机常侍须要丹霄独步争敢挨敌吹毛以拂子击禅床云扫尽浮云空碧落密藏天地一尘中除夕小参问般若期圆即不问如何是天池山境师云横也在前竖也在后进云眼前山水堪图画从头地步尽铺舒师云照顾脚下进云水中月出现万象自昭宣因甚学人捞抹不着师云秖能扶强不能扶弱乃云年年除岁岁岁除年所以九峰分夜灯北禅烹白牛般若今晚无什么款众熬煎金乌玉兔与诸人分岁敢问大众金乌是飞的玉兔是走的是汝诸人作么生摆拨西堂云头角分明藏主云放过即不可师云不免与诸人露个消息晓日出海闪闪中悬泉喷百丈洗涤腥羶头头佛日光辉处处天开楼阁诸佛出世荡荡熙熙物阜地宁共相悉委召大众直须向声色里睡眠声色里坐卧斩新日月风规扫荡陈年露布卓拄杖广寻文义风摇树镜里求形落叶声道则九天垂化育翻然别是一番新解制小参问海底泥牛衔月走平空凫雁带星飞意旨如何师云眼中何必着泥沙进云在水之鱼因什么渴死师云虚度浮生半百年进云父子至亲为甚岐路各别师云贪头太重乃云山中九十日启建禅期毕因缘会遇时古今无二致有利不减添无利休相议诸大众九旬禁足还须穿透宝殿珠帘三月安居大好推倒银山銕壁卓拄杖一回拈出便见宇宙光辉八面玲珑棒折云龙脑盖复卓一卓古今日月古今山河筑着磕着塞壑填沟掷下拄杖不说负汝负吾毕竟承谁恩力遂高声云从上根源要知横钻乱讨切忌喝一喝佛书楼告竣修忏满散上堂以拄杖敲禅床普贤威力大奋文殊藏身缩首横按拄杖无孔笛解吹上上机能凑不假多劫勋修弹指悉皆具足可以光辉此日于一切人天众前明宗辩的向五蕴浮沉海里一线挨开拓起崄巇家风放教银笼鹤出秖如万象光中露身普心印上彰彩又作么生楼阁高开晓色笼祥光五色佩金容密覆林泉悛莫极牡丹开遍后园中解制上堂九十日期今日毕试问诸人打成一片也无若打成一片觑破未生前不受阎家拷死蛇弄得活銕钉饭解饱悛寻浪施功滴水也难保若叩诸方禅此间亦不少国师三唿应鸟窠吹布毛海底黑云生山头白浪渺石柱葩旋开虚空艹缚倒诸大众花隄柳陌热瞒人忙忙切忌寻钻讨走至三十日到来饭钱毕竟如何了佛冤纲禅师语录卷第五佛冤禅师语录佛冤纲禅师语录卷第六嗣法门人胜灿编再住昭觉入院上堂问世尊拈花迦叶微笑笑个甚么师云无孔銕鎚当面掷进云新住昭觉是同是别师云吞却森罗吐却万象乃云悉是旧时行履处宛然八德竟池流昔日威光今不减可堪少室旧踪由所以道去来不以相动静不以心若有问既是旧时人虽明旧时义山僧答他不是舟行岸移岂堪云驶月运拍膝一下复举应菴再住归宗有偈云去时冒雨连宵去回时带水又拖泥自恨一生无定力寻常多被业风吹又愚菴及禅师再住径山亦有偈云去日应须偿宿债回时宿债本来空山上鲤鱼打𨁝跳一国之师展笑容师云二老宿出没卷舒珠回玉转既尔要津把断岂奈泥水通身纲上座回诸古整顿五载特又归来省觐殊期仍命据席此是三番主持是则理随事变事逐理融亦有一偈举似大众去日雨施云露遍回时香爇祝唐尧灰张祖席爷田地威凤山头今古高浴佛日上堂金躯包括盖干坤轨辙融通曲艺伸七步才施天地震当阳据令有云门诸大众尽道今日是浴佛之日以拄杖指空云虚空无相且道浴个甚么若能见无见之色十方坐断壁立千仞方能向无佛处浴佛无祖处浴祖海口莫能宣千眼觑不及机轮转轴时节善观敢问大众即今释迦老子还曾觌面也无击禅床云步步莲花香世界金盘澡洗共流传赵观察躬临拈香请上堂问答毕乃云树人天幖帜踏佛祖幽关开大洪炉倾悬河之辩提持正印阐金刚正眼迥然妙机端倪杳绝诸昆仲大好向脚跟下透脱去所以应机遍法界着楔看孔宠须是运斤人方名运斤法把定则无回无互放开则有卷有舒撮大地如粟粒运大千向针锋演过量机展担荷用譬如帝力不弃一民天地无私含蒙万物到个里通上彻下无彼绝此更向着眼不及处承当今既喜逢明眼人几作一场败露只如全威阃外正令寰中斩断机境一句作么生道眼似雷霆机似电当阳迅疾斩謷讹高藩台送衣帽请上堂诸佛说祖师传抛沙撒土匝地普天明头合暗头合龙象蹴踏非驴所堪大丈夫承当担荷秉般若慧剑胸中藏六合方寸等干坤贵在当人跟脚下知见迥绝今古辉腾如是则当阳直截奥旨全彰所以佛法付与国王大臣尽十方界穷虚空际具如是金刚正眼共建法幢竖立宗旨提向上钳鎚亘今亘古到个里天何所高生天者是地何所厚育地者是虚空何所宽包括虚空者是取之左右触处逢原此则谓之金刚王宝剑令森罗万象大地山河动着毛寒佛界魔界一齐坐断只如锋利从什么处来一偈颂出云笼高岳紫芝香时节因缘共举扬不可重宣蒙惠意雍容还我大金汤上堂问应时及节即不问格外提持意若何师云一言绝迥出万仞逼崔嵬进云秪如观音菩萨将钱买煳饼放下手为甚却是馒头师云泥蛇咬石鳖仔细好观瞻进云麟凤翻腾椎拂下象龙蹴踏宝花前师云切莫向人夸伎俩乃呵呵大笑云世上人笑不了盲者日余读梵书聩者啾听隔林鸟无手行拳定输赢无舌解语恣分晓诸大众此四种也有权也有实也有照也有用若人瞒昧个心头文殊鹙子不得妙喝一喝端节上堂举楚石和尚上堂今朝五月午不打耨芸鼓荒却自家田昧却家中主报诸人休莽卤赦口百舌尽消除无位真人汗如雨师云古人虽是千差扫荡未能惊杀多人且道今日事作么生卓拄杖今朝五月望黄莺啼柳上明月与清风谛当甚谛当打动震天鼍德山歌要唱报诸人休放况苦雨酸风阵阵来打溼陈年底宝藏大众既是各怀宝藏因甚被他打溼不挂浮囊巨海登无位真人是什么像状喝一喝下座示众鹊来头上语諵諵云向眼前叠翠三关捩尽情如瞥落不须灵利更加参上堂雷门之下布鼓难鸣度刃奔流过风疾焰搆得搆不得竖四横三是境不是境芦花雪月只如无价大宝光中脣锋不涉散遍十方世界应用无亏吞吐五蕴山河大众若据法者当如法说且道递相告报是汝诸人还会么良久曰宁可清贫自乐不作浊富多忧拍膝一下上堂威凤山前云出入驷马桥头浪卷舒更有龙门高万仞是谁点额泊清虚正当恁么时由兹发育自此流通理随事变事逐理融只如德山耀大法眼临济轰大法雷诸人不得蹉过以拄杖卓一卓喝一喝上堂日日是好日时时是好时破镜不重照落花难上枝推迁四象日月旋流检点将来自救不了岂不见白莲池畔香映宛然驷马桥头长安逼直悟则事同一家迷乃万别千差即今还有迷悟者么以拂子击禅床着甚来由赵观察设斋请上堂时维中元节地官曾解结空阔互相交夜蝉鸣不歇祖师西来意诸人瞥不瞥清净总持门是甚系驴橛棘曲嫌松直乌玄笑鹄白皎皎长空天地殊熙熙万姓歌唐业击禅床下座上堂举系南禅师示众云禅不禅道不道三寸舌头胡乱扫昨夜日轮飘桂花今朝月窟生芝草阿呵呵万两黄金无处讨一向绝思量诸法不相到师云古人恁么提持有甚么实处若据超佛越祖之机莫作秋深长夜之境昭觉不是乘时就便岂假节目强生乃拈拄杖禅不禅道不道竖亚面门非作造昨夜泥牛饮海干今朝木马追风跑阿呵呵祖师窟是野狐窖蓦地唤将来打个解𨁝跳诸大众不是埋没诸人者里何尝易讨复卓拄杖毘婆尸佛早留心直至而今不得妙诞日上堂桂蕊筛筛金落地月华冉冉玉铺奇若谓吾曹生面目今朝觌面为提撕诸大众莫疑猜粪扫堆头珠拾来人人有分如荐得无限劳生眼豁开复举金峰禅师云山僧二十年前有老婆心二十年后无老婆心僧便问如何是二十年前有老婆心峰云问凡答凡问圣答圣如何是二十年后无老婆心峰云问凡不答凡问圣不答圣昭觉不与么道山僧二十年前恁么中不恁么二十年后不恁么中却恁么今日若有问如何是二十年前恁么中不恁么答他描也不成画也不就如何是二十年后不恁么中却恁么答他古今日月古今山河大众金峰是昭觉是披玩萝窗节序严迷云散尽未遮瞒笙歌醉饮高楼晏容易为宾作主难结制藩台高护法请上堂拈香此香阴阳特以秉其气海天盘轴育其茎爇在炉中祝延圣寿皇帝万岁万万岁伏愿宇宙虽宽未能覆藏日月虽明光辉愈炽复拈此香鼎峙万国之金城褒袭藩笼之玉叶爇向满朝文武概国公孤现前高大护法恭愿同乘般若共注真常就座问答竟乃云金鎚拈起洞明机先有宾有主剑挂眉间摩霄俊鹘乘时便止泺困鱼浪激天宝花座上心香爇孰谓吾师是大年彻纲忝为悟祖远孙方广如斯屡践若得知恩报恩但见皇风一片某惭无福领据三番俨存旧化地覆天翻灼尔风规无孔韵出愿现驺虞沉清九曲现前僧众蜗步不劳秪要桶箍忽爆何假啜醨哺糟所谓旃檀林中荆棘不产蜜果何生黄檗树头狮子游行栏干踢倒鲸鲵出滞摆脱金钩卓拄杖志攀玄奥深严极未泮疑情誓未休当晚小参举古人道是圣是凡入门便见波斯鼻孔开眼便见蚌蛤心肝开口便见诸人两茎眉毛横在额上因甚看不见直人面前三尺暗昭觉则不然是圣是凡入门礼法作揖打躬人情周匝相懽恰好饮水也甜说甚么波斯鼻孔蚌蛤心肝秪要诸人眉毛厮结无耳草鞋定要踏穿若不如是寸丝滴水粒米茎虀定要酬还有者道今正是灵山一会俨然未散长老何故冷言冷语欺胡瞒汉山僧道一把柳丝收不得和烟搭在玉阑干上堂举慧照禅师云进一步践他国王水艹退一步踏他祖佛田园不进不退正是死水中还有出身之路也无萧骚晚籁松钗短游漾春风柳线长师云昭觉今日随机吐露不教令人翻成特地进一步优游实际理地退一步宛尔大用全彰不进不退正是八字打开还有谛当处也无木人岭上歌款乃石女云中唱锦梭艹堂和尚请上堂喝一喝云临济喝拈拄杖云德山棒木人把板云中唱添得南泉打破锅临机应物无相让煮茶须是白沸汤尽味何尝少盐酱以拄杖打云临济德山还出得者个圈缋么秪如者个复有何事良久曰顶门斜日出照破万重关上堂举严阳尊者访赵州严云一物不将来时如何州云放下着严云一物不将来放下个甚么州云放不下担取去师云大好将此公案花擘一上幸得南翥法兄证盟严阳尊者赤身挨白刃赵州古佛碧潭摝月痕检点将来锋驰诘辩则且置颇奈二俱担夯一物至今丢放不下昭觉今日为伊放下去也击禅床云池塘荷叶风吹破垄上梅花雪压开莫管龙门高广大着些精彩舞三台南翥法兄至上堂遂拊掌云踢碎须弥山为寻知巳吸干大海水跃出锦鳞吐倾湫倒岳之机展掀天揭地之用是谓真风不迈道义常存只得威凤山前霞披百道驷马桥畔鹊噪群音何冀吹大法螺击大法鼓正与么时主宾契合纵夺可观互相接拍实逞其锋信手指来有则没絃琴久未逢知巳今既到山中分出角征羽以杖作拊势云大众闻么如或未委待我南翥法兄不消咳唾一声伸出只手与现前大众拈出妙音南翥丁居士入山谢老人法请上堂举龙图王萧居士字观复一日过昭觉闻开静板声有省问南堂曰某有个见处才被人问却开口不得未审过在甚么处堂曰过在有个见处堂又曰朝旆几时到任公曰去年八月四日堂曰自按察几时离衙公曰前月二十堂曰处处分明为甚却道不出公于此契悟师云今日南翁法兄到山亦未闻开静板声却又不曾见个甚么未跨门来早巳眉毛长数尺即今若有个顶𩕳具眼衲子出来道此老还是悬岩撒手还是绝后再甦山僧答百花丛里坐媱房酒肆行正与么时切忌道着道着时如何卓拄杖声光赫奕家风振敲磕门庭眼有筋大好当风能砥浪蟭螟眼里任横行中岩竺径和尚至上堂兴化接同参伤盐仍费醋昭觉接同门噼面秪一吐抓又抓不开捏又捏不聚展开大用机剜心而剖腹观内亦悄然观外如电拂方便唿为智应缘而化物大道总现前和盘亦托出大众且道托出底是个甚么烈焰岂容蚊蚋栖香象过河直截渡上堂威凤山顶闲云出入驷马桥头水泄不通心随境转境逐心融敢问大众如何得心境相融一句击禅床须弥划碎虚空骨明月挨开水底天赵观察设斋上堂僧问南泉云不是心不是佛不是物师随声击禅床云是个甚么僧伫思师云鹞过新罗遂举古人道来不来去不去脚下须弥山脑后擎天柱大藏不能宣佛眼不能觑诸禅德渐老逢春不惜春昨夜飞花却无数师云昭觉今日不免开张大口免使顿置诸人来不来去不去一语却伤人千刀频搅腹四句绝百非大千微尘佛诸禅德井底林檎向日栽山头种月太无数冬至上堂问寒来暑往即不问冬至节令事如何师云机丝原不隔特地露乖张乃云剥尽群英万事张灰飞芦管动毫芒清风环绕珊瑚树碧落虚空无处藏乃卓拄杖一下上堂场开多选佛一大事因缘机扣箭锋触用施电激鞭黄金须鍊矿碧玉种蓝田触来当血溅一剑挂门前上堂潭深波浪静学广语声低尘劳缘未破触境却成迷到者里始能卷舒出没运用无亏秪如无孔銕鎚钻仰不及处还有少分相应底么红炉点雪无栖泊韫玉荆山暗有光捐衣钵赀修葺本师老人寿塔工竣上堂日月惟清江海色锋芒不匣碧天中大千世界转身处踢倒微尘诸法空惟我老和尚一生以来剑刃上横身镬汤中澡浴一味天空地空更冀呵祖骂佛从教腾今焕古曷能分髓分皮始终一条棒碎临济窝窟千圣仰追不及俄然数十载展悟祖门庭万灵依荫何穷五蕴均沾四生利济遽尔停篙息楫谓是浩浩真风岂期破釜沉舟故能新新削迹游遍三十三天界畔剎那之顷踏翻八万四千尘嚣弹指皆空遂得一真法界随导引以区分散体十方分众水以涵月于中不作生想不作没想到者里抽一机则光吞万象示双趺则气绝诸尘是则八荒风冷三界垂灵朵朵祥光狱趣寰中遍布莹莹舍利人间天上安排只如松风涧响霁月光临一句作么生道爇得旃檀烟影遍任从佛祖也攒眉元旦上堂问解把一枝无孔笛为师吹出太平歌普天之下民乐业五谷丰登祝圣多如何是新年头佛法师云上上根机不假敲进云山前百鸟朝威凤桥流驷马水鸣琴如何是昭觉境师云满口道出进云评唱宗乘辉祖胄喜逢悟祖又重来如何是境中人师云阇黎早错过进云请师道个人中意师云棒头取证乃云元正佳节青黄皂白奔逐狂途伶俜不歇大唐打鼓新罗捏诀搊起释迦鼻孔揭却观音耳穴那讨者般人眉目一齐彻触动山僧机细细观密密阅绿水响潺潺青山重叠叠石碣应节扬葩蝼蚁甦而出穴敢问大众又怎生说个佛法道理神顶朱砂多僻邪新罗附子调辛热上堂举僧问古德今日和尚陞座未审有何祥瑞德云麒麟步骤丹霄外优钵花开烈火中僧云如何是祖师西来意德云雪消山顶露风过树头摇今日若有问和尚即此陞座未审有何祥瑞山僧答他萧萧玉鑑涵春色炯炯冰壶浸月茎如何是祖师西来意答他几番风雨过寒暑未能浸大众古德恁么提持昭觉恁么履践还有优劣也无卓拄杖金乌夜半忙忙去玉兔天明上海东解制上堂昭觉今朝解制牛儿马子蹋踢奔走历历跑哮切忌犯人苗稚秪教耕遍虚空莫荒祖翁田地召大众云只如子承父业凭何施设击禅床任他世上芊芊艹紧守怀州牛喫禾双桂破老和尚忌日拈香醉佛楼头打不溼双桂堂前纽不干山岳移而神鬼泣一个鼻孔惯辽天插香云倾杯何必须宜酒但有清香也醉懽昔吾祖翁扫荆棘而重新法苑布沛滂而遍界流芳不肖孙曾沾一滴不受悽怆势必放开线路居然津济群苍任是闲神野鬼到来秪可避忌谩莫开张只如风规再着宇宙名扬振起祖翁命脉法雨之广泽者么打面还他州土麦唱曲须从旧帝乡一句法弟和尚遗书至上堂千里遗音展豁开辙倾怀抱谩添吹毛说甚锋铓利曾向招提断舌来恭惟法弟和尚大法有准群品津梁虚空坐断五蕴掀翻是则船头拨开面目捩转向不生灭处浑无回互只如擘开金锁玄关廓示真如境界一句作么生道明月入帘星拱北落花流水日朝东本师老人忌日拈香截断千差壁立万仞涂毒鼓丧正法灭眼爇香云象鼻分河海鳌头戴丘山子不谈父德虎不食鵰残虽然不是低头寻脚迹更须仰面棒青天结制上堂举法昌遇上堂云法昌今日开炉行脚僧无一个惟有十八高人缄口围炉打坐不是规矩严难免见诸人话堕师云法昌孤身物外贫而有谄昭觉结制开炉万指雍雍富而不骄乃拈拄杖昭觉今日开炉也少不得则个闲神抹向他方须弥移来屋角展开大用全机佛祖向上一着诸大众有无不必分长短务要诸人心眼活蓦喝一喝担板徐郎见一边枇巴叶是马驴药上堂大道之源众流无混穿云透石不坠古今妙语玄机谁当履荐秪饶进步冲锋早是赤穷活计所以临济三遭痛棒始彻根源达磨九载面壁心力枉劳若或倒拽横拖谓是欺胡瞒汉不易和泥合水便乃说黑道横东棒西喝不爽意气徒增高唱低酬早巳宗风埋没只如密运化机一句如何提唱驷马不曾离径道当天皓月却无私上堂击鼓复槌钟逼虑住山翁不唱云门曲便乃吟新丰实法不孤起关山路未通筑着磕着也执剑解屠龙上堂拈拄杖佛祖出兴以此唱道任运纵横扑掷玄奥捞笼万有提拔四生蓦喝一喝狮子吼无畏说崄巇关山路未通一条拄杖生按过生按过触倒无碍法门虚空口皮笑破卓一卓下座上堂举灵云桃花公案毕春暖桃花树树开天机漏洩叹奇哉都缘露柱怀胎甚岂止灯笼笑满腮结制上堂山光鸟语乱晚岫白云归者事从来近何须巧弄机拂一拂云六尘不恶还同正觉百城游遍到天渊採藕忽然鱼踏着上堂今日是先老人寿诞之期不肖彻纲修葺寿塔工竣之日大凡宗乘扶竖唿为特达门庭辉腾今古迥绝见知便能随机利物应化无方竖四横三人间天上昔僧问古德如何是无缝塔德云四稜着地僧云如何是塔中人德云香风吹萎花更雨新好者师云若有问昭觉如何是无缝塔答伊日月当空照特地好干坤如何是塔中人亦答伊钟鸣鼓响宣真实水绿山青谓举扬仰劳大众同至塔前烧香设供至前拈香三昧顶王化界游概倾血泪染阎浮迥然一句难轻触析骨那咤未足酬不肖彻纲道惭荒薄德届无堪岂期事到如斯宁容分雪是以搅长河为酥酪变大地作黄金如斯布露万事成辨所以云冬至寒食一百五家家冢上添新土翻思拾得与寒山南北东西太莽卤不肖冢上新土亦不添毕竟如何奉重遂指塔云四维无遮障上下没可把祖祢不了底殃及儿孙也爇香云秪用锥头力不用凿头方展拜上堂纵横行古路脚踏草鞋宽直知翻领易不觉渡水难解展金刚手能投帝释冠见闻消息子切莫自欺瞒老人忌日无染省觐请上堂大好爷田地番然一杖头吾师逝一载行径尚悠悠稚笋依嶒塔苍松挂月钩天长和地永模范几千秋昔古德闻鼯鼠声即此物非他物吾当逝矣先老人预日告别云来即恁来去即恁去不似古人临末稍头犹在声色里转遂爇香云且道老人在世耶去世耶若道去世香烟匼匝腾燿光辉若道在世且道是何相状诸大众委悉么若未委悉彻纲露形露相去也震威一喝下座五叶维那省觐请上堂问答竟师云驷马桥昭觉寺禅人耑叩巳躬事敏手淘金疾得金悠悠之徒贪过日恁么孰肯自知非圣道应宜急撇地黄梅散席是老卢坐折连床湖南聻须知黄檗陷虎机大地撮来如一粒今古牓样作者知免被山僧口鼓去复举六祖荷得衣钵至大庾岭头被明上座趁上祖放衣钵于石上明提掇不起遂悔过某为法来非为衣耶祖示心要遂唤上座不思善不思恶正当恁么时阿那个是上座本来面目明当下彻悟师高声唤大众且道悟个甚么悟心耶心是何物悟性耶性是何形若向此道得谛当老僧衣钵两手吩咐其或未然与众颂出凤凰不是凡间物千里追风岂易常一段天机真实事端然为瑞复为祥下座佛冤纲禅师语录卷第六佛冤禅师语录佛冤纲禅师语录卷第七嗣法门人真一等编昭觉首座寮秉拂上堂问第一义谛且置三玄三要请师道师卓杖云长剑倚天寒进云有物均同化惟师独占魁如何是第一玄师云煖室堆霜雪井底火生烟进云如何是第二玄师云巨灵才伸出虚空喫一鞭进云如何是第三玄师云低头无寸土抬眸不见天进云如何是第一要师云红炉飞銕鹞进云如何是第二要师云武陵春已老进云如何是第三要师云金刀剪不进云三玄三要蒙指示收因结果事如何师云朝打三千暮打八百进云知师有道无私覆违者拈来觌面陈师云阇黎话堕也乃云一有多种二无两般非是桃红柳绿早巳月下芦湾秪缘严冻冰霜冷得到三更犹更寒不是此番寒彻骨乌能特达坐长安所以道尽谓居林下何曾见休官张帆解缆乘风送若是良骥岂加鞭但看山林并水鸟忙者自忙闲者闲谩言家家有长短丝来线去是抽牵一拶一挨除瓦砾尽净方名古佛坛大众且道古佛放光也未蓦竖拂云看来浑身活鱍鱍非是人前解逞尖复举马祖同众玩月次祖云向者里各下一转语一云正好修行一云正好供养一拂袖便出祖云经归藏禅归海惟有普愿独超物外师云一伙老古锥绘画虚空则不无要且捞摸不着今日昭觉诸兄也不乘情玩月且无如是葛藤但致朝粝三滋健晚时一觉眠与古人相较多少是水东奔流不尽谁人空肚呷寒泉小参举黄龙心禅师与夏公立剧谈肇论论万物为自巳情与无情共一体时狗子卧香桌下龙拈压尺击狗子又击香桌云狗子有情即去香桌无情却住情与无情如何得成一体去公立不能加对龙云才涉思惟便成剩法何尝会万物为自巳今请众公向者里下一转语众不能对师云黄龙老汉大似夜闻鬼哭笑里生悲公立迥绝攀跻力补不足趁起有情钝置无情击香桌云情与无情一体也未秦时𨍏轹钻遂以手拍几云大众若道是有情争奈无人击时他却不响若道是无情今众公俱闻有声然虽如是不免为众颂出情与无情共一体夜半东方红日起照彻门前残雪堆四海均霑王化里小参举楚石和尚上堂今朝五月五不打耨芸鼓荒却自家田昧却家中主报诸人休莽卤赤口百舌尽消除无位真人汗如雨师云楚石虽是乘时应节未免话作两橛今朝五月五打起鼍腰鼓踏开南岸田牵动北岸主报诸人休莽卤看取龙舟相斗厮笑杀石牛并石虎今日若有人道大小长老亦是乘时击节不免随人起倒但云向道金刀剪不破一笔难教画得成晚参一年十二月一月三十日一日十二时热则炎蒸极寒乃霜雪摧于中要体贴莫被凉暑欺诸仁者贴体也未泥牛夜半吼如雷天明依旧日朝西晚参一切法不生一切法不灭咄哉老瞿昙将金唤作銕堪笑达磨无处藏身更走东震旦国今朝若有人椎杀二老赏伊一文大光钱若无如是作略亦赏伊一文大光钱何故聻霜飞平地雪压高山复举僧问云门如何是诸佛出身处门云东山水上行圆悟老人云若有人问天宁如何是诸佛出身处薰风自南来殿阁生微凉师云云门答话峰头鼓浪天宁拈语海底扬尘检点将来佛祖田园被伊漏洩即今若有人问纲上座如何是诸佛出身处向道松杉残夜月留影鹤梦乔枝风唤回晚参僧问掣电之机即不问河北宗旨意如何师云当场齐惯战声催鼙鼓寒进云杖头有眼明如日要识真金火里看师云直须挥本有特地一斩新进云雪拥庭前三尺浪涓涓犹待子规啼师云腊煖山无雪夜寒地有霜进云恁么则如天普盖似地普擎去也师云眼里瞳人吹木笛乃云风寒咳嗽多开门幔卷起日色照将来心生大欢喜山阴晚色多寒风尚又起木落鸟难栖水寒鱼不饵衲子本家私赤穷兼到底直须使得十二时莫被十二时辰使古人道寒时寒杀热时热杀大众且如何得不被寒暑转去遂高声呵呵大笑云冷暖各自知莫待山僧举腊八上堂昨夜庚星现今朝威凤鸣白云怪石露碧水古木清涅槃心易晓差别智难明头出头没汉收拾得鼻孔打失了眼睛德山棒若雨点临济喝似雷奔大好一体观光总是全提正令纲上座则不然德山棒斩手临济喝截舌即今若个顶𩕳具眼衲僧便道痴长老你要做他家儿孙因甚过桥拆桥太煞无恩自伤已命山僧便打个嗄嗄青光白日被汝一问然虽如是也要剖露分明尽大地高流也去行棒行喝依他作解障自悟门何不各施本有亦味傍墨而行今日考钟伐鼓命我秉拂傥露柱出班问云除却棒喝时如何直道月似弯弓少雨多风拍膝一下元旦上堂新年头佛法春色暖融融萌芽将出土衲子展英雄街头市尾底手舞足蹈深村幽壑边李白桃红此个时节休将眼睛当作鼻莫把怪石唤作虫虽则手眼各露要且无昧巳躬大众且如何是巳躬百韵喧喧飞入耳知音转作妙圆通若要横身当宇宙踢倒杨岐栗棘蓬所以道年新月新日新时新东邻拜贺四舍罗綵箫管偕无边之音唯有拄丈子无新无旧无古无今非但孤光迥迥自然大用繁兴任他长安甚闹须知我国宴然能为万象主不逐四时凋卓一卓云且道不属新旧古今一句如何委悉莫谓阴阳分造化更有撑天拄地才小参举盘山道向上一路千圣不传慈明道向上一路千圣不然师云二尊宿各露圭角诸方检点不少大似海里筭沙向上一路火里蠛蠓吞日月蜗牛角上打秋千卓拄杖小参天肃地宁河清海宴峻若崄崖平如镜面衲子家私切勿污染睁定双眉挨吹毛剑逼教枯木花开裂破冰河发燄世事如击石火光净秽似戈一齐斩若到恁么时节大好纯清绝点山僧遇茶喫茶逢饭歇饭若作佛法会电光灿烂不作佛法会井底觅天大众与么说话还有佛法道理也无千树桃花春一色门外青山山更山复举泉大道参慈明明问片云横谷口游人何得来泉左右顾视云夜来何处火烧出古人坟明云未在更道泉遂作虎声明以坐具打一下泉遂推慈明就坐明遂作虎声泉云某参七十余员善知识今日始遇作家师云二老汉临机敲唱超迈古今若约临济向上关捩合喫山僧手中棒何故曾经历劫三千岁却使黄河一度清上堂问高提祖令重振炉鞴钳鎚略露锋铓展托人间天上一会俨然即且置顿超法界是如何师云坐断古今人舌头进云恁么则剑气逼人风凛凛高出毘卢顶上行师云度刃奔流未足奇乃云天开日月朗霜黑山川新顿悟毫端许圆明亘古今苟能如是法身向上一着岂被风吹日炙虽然盖覆不得必令众兄弟向雷轰电掣影里搆得星儿气息可托千斤担子包含万汇无余到者里还曾称意也无竖拂子云太岁当头红一点渌水青山一步移格外衲僧明向上落膊之夫醉卧泥喝一喝元旦上堂新年新月新一日儿童各各街头戏獬豸狮狞辊绣毬衲僧不必填胸臆一即三三即一如何说个一底道理天得一斗柄回春光夺翳地得一艹木昆虫无共议君得一陶唐化育垂衣治臣得一三昧海心总俱备百姓得一鼓腹讴歌恣游戏衲僧得一十二时辰使将去纲上座恁么数将来也是一场虚闲事只如新年头佛法道有寒暑不能侵其首新年头佛法道无几度年年上酒楼不有不无一句作么生道恭贺大众兴居万福机缘僧问师唱谁家曲宗风嗣阿谁师云关山拦不住星月岂能窥进云恁么则东承鹫岭去也师云业镜已临台僧罔措师便打僧问达磨九载面壁为甚不吐一语师云终日口滔滔地进云说个甚么师云两个泥牛斗入海师同常乐入佛殿师云何不礼佛去乐云礼佛巳竟师云谁为汝证明云常乐师云莫道礼佛巳竟便掌一日访鹿门居士问云法兄船来陆来师云二俱不涉士云怎得到者里师云居士原来与我同条士呵呵大笑一日访梓舟舟云一别多年师云那得亡却舟云高隐何方师云山环常积翠水遶却多纹舟云将谓大地平沉犹有山水在师云今日钝置法兄师问僧云此是甚么桥僧云独木桥师搀前趋过僧云是何意旨师云踏着方知一僧卧师云太自在生僧云谢师慈悲师云是纵是夺僧云不纵不夺师云不纵不夺中间事作么生僧罔措师云拖者死汉出去僧问如何是昭觉境师云驷马桥头虹饮水威凤山前鹿折花进云如何是境中人师云树下乘阴闲牧子撩起松风一笛吹进云人境巳蒙师指示斩新条令事如何师云冲天气宇岂囊藏僧问亡僧迁化向甚么处去师云昨日雨过今日晴来进云恁么则与天地同根去也师云虚空里不可安耳朵僧问如何是夺人不夺境师云拙语多年成话杷进云如何是夺境不夺人师云幸逢巧女夜穿鍼进云如何是人境两俱夺师云不向五门施巧妙岂从云外唱新机进云如何是人境俱不夺师云云里牡丹图秀丽游人折得一枝回进云人境且置还有向上事也无师蓦面吐师鉏艹次有客过访问曰和尚在家么师云在即在秪是不见人客曰为甚不见人师云恐谈就中事客曰如何是就中事师云家肥生孝子国霸有谋臣客作礼曰几乎错过师掷鉏归方丈僧问如何是道师云鱼游冻水花发寒枝僧云学人不会师云汝若会山僧在汝脚底僧请益师竖一拳僧云者个人人本具师云何不早恁么道僧问怀州牛喫禾为甚益州马腹胀师云不断客行早惟恐月来迟僧问横行直走历历明明为甚不知立命处师云不妨早疑着僧云愿师指示师云历历明明僧问如何是学人本来面目师云春风吹露柱僧云学人不会师云夜雨溼巖花僧礼辞师问出门三步路别是一家风如何是一家风事僧拟议师一掌云虚生浪死汉拈古举僧问鲁祖如何是不言言祖云作口在甚么处僧云某甲无口祖云将甚么喫饭僧无语师拈云露泣千种艹香喷一株兰今日山僧路见不平要与者僧开却口与鲁祖合却嘴以拄丈一划云且道是开是合有口者道看举钦山一日上堂竖起拳又开云开即为掌五指参差复握云如今为拳必无高下还有商量也无一僧出众竖起拳山云汝秪是个无开合汉师云为掌有五指为拳无高下若向此处商量为复是云开岳绿为复是雨过峰青于此开也出身犹可易握也脱体道应难咦切忌钻龟打瓦举僧问睦州高揖释迦不拜弥勒时如何州云昨日有人问赶出了也僧云和尚恐某甲不实州云拄杖不在笤帚柄聊与三十师云恩无重报功不浪施虽则者僧合喫笤帚柄要且无受屈分睦州须知一时漏泄天机眼难尽五湖禅客心举保寿开堂日三圣推出一僧寿便打圣云漝么为人瞎却镇州一城人眼去在寿便归方丈师云保寿三圣惯战沙场岂料箭犹不中个僧若是万夫不敌之勇管教弓折箭尽举僧问德山从上诸圣什么处去山云作么作么僧云敕点飞龙马跛鳖出头来山便休去至来日山浴出其僧过茶与山山抚僧背一下僧云者老汉方始瞥地师云宗师家然七通八达真实得坐披衣须与本分艹料德山然则光耀天地个僧大似五陵公子大众还识从上诸圣么不得开眼说梦举南泉示众云道非物外物外非道赵州出问如何是物外道泉便打州云和尚莫打某甲向后错打人去在泉云龙蛇易辨衲子难瞒师云南泉等闲抛出明珠一颗且来分文不直如今撒下蜣蜋弹子万两黄金不换赵州惯向蛇头揩痒当时若非拄丈未见勦绝处举僧问长庆众手淘金谁是得者庆云有伎俩者得僧云学人还得也无庆云太远在师云要真属真求假归假有伎俩者得绝争竞之心有伎俩者不得无是非之论学人还得也无却将真金换作鋀举本仁和尚示众云寻常不欲向声前句后鼓弄人家男女何故且声不是声色不是色时有僧问如何是声不是声仁云唤作色得么云如何是色不是色仁云唤作声得么僧礼拜仁云且道为汝说答汝话若人辨得有个入处师云本仁平地行船空里走马须是过量人提持过量事者僧不妨推门入臼未具斩钉截銕手眼如今还知声色句么切忌躲根举僧礼拜雪峰峰打五棒僧云某甲有什么过峰又打五棒雪窦拈云雪窦不曾与人葛藤前五棒日照天临后五棒云腾致雨你若辨得也好与五棒师云印板上打将来模子里脱将去若人点检得出也好与拄杖举僧问云门如何是法身向上事门云向上与汝道即不难作么生会法身僧云请和尚鉴门云鉴即且致作么生会法身僧云与么与么门云者个是长连床上学得底我且问汝法身还喫饭么僧无语师云悟得方寸还他作者若不赤心片片怎显衲僧正令还识法身么直饶识得也是平地望高峰举睦州唤僧大德僧回首州云担板汉师云四生无不照一点任君看当时者僧一唤更不回顾管取睦州无出气分举僧问雪峰声闻人见性如夜见月菩萨人见性如昼见日未审和尚见性如何峰打三下其僧复问巖头头打三掌师云总是他乡之客未具返本还源之意设若二边不着看于何处下手举僧问智门和尚如何是般若体智云蚌含明月僧云如何是般若用智云兔子怀胎师云言中觅意句下寻思纵饶箭拔将来翻成计较更或鍼锥不入大似雪满长空举南泉示众云王老师卖身去也还有人买么一僧出云某甲买泉云不作贵不作贱作么生买僧无语卧龙代云和尚属专甲禾山云是何道理赵州云明年与和尚作领布衫雪窦云别处容和尚不得师云一伙汉虽解商贾骈阗不识时丰道泰又怎生说个佛法道理王老师还甘么劝君不用镌顽石路上行人口似碑举茱萸把一橛竹上堂云还有虚空里钉得橛么时有灵虚上座出云虚空是橛茱萸便打灵云莫错打某甲萸休去师云更无奇特虚空是橛诸人别有长处尽力道一句看举僧问巴陵祖意教意同别陵云鸡寒上树鸭寒下水僧问睦州祖意教意同别州云青山自青山白云自白云师云大冶洪炉一椎便就虽则光耀干坤孰能分照分用若检点得去石火电光较之不及举耽源辞国师归省觐马祖于地上作一圆相展坐具礼拜祖云子欲作佛去源云某甲不解捏目祖云吾不如汝师云马祖如一轮赫日照破四天之下争奈耽源彻得孤危秪知抑下不能抑上诸人还识二老汉么直饶识得也似杨广失橐驼举僧问南院从上诸圣什么处去院云不上天堂即入地狱僧云和尚作么生院云还知宝应老落处么僧拟议院以拂子蓦口打复唤僧近前云令合是尔行又打一拂子师云慧日宏开慈云大布透教南院玄微者僧进前退后且不知拂子落处若是纲上座以拂子约退且待别人来举大梅闻鼯鼠声谓众曰即此物非他物汝善护持吾当逝矣师云老汉平生高躅大方今日忙趋小径即此物非他物恁么道有甚交涉大似临危凑泊不及何不道不用求心唯须息见还有吩咐道理也无举雪峰示众云望州亭与汝相见了也乌石岭与汝相见了也僧堂前与汝相见了也保福问鹅湖僧堂前且致望州亭乌石岭什么处相见鹅湖骤步归方丈保福便入僧堂师云门庭施设平展干戈须还雪老鹅湖保福拗曲作直未辨倜傥分明有问纲上座望州亭乌石岭且置僧堂前作么生相见拈拄丈戳退曰不可向平地上喫交举三圣问雪峰透网金鳞以何为食峰云待汝出网来向汝道圣云一千五百人善知识话头也不识峰云老僧住持事繁师云入林不动艹入水不动波天下宗师一期方便三圣虽然回避金钩殊不知已吞红线说甚话头不识何故三千剑客耻见庄周举玄沙问镜清我不见一法为大过患你道不见甚么法清指露柱云莫是不见者个法么沙云浙中清水白米从尔喫佛法则未在师云不见一法为大过患但只向道早知如是终不如是举报慈问僧近离甚处云卧龙慈云在彼多少时云经冬过夏慈云龙门无宿客为什么在彼许多时云狮子窟中无异兽慈云尔试作狮子吼看云若作狮子吼即无和尚慈云念汝新到且放三十棒师云灯笼上作舞露柱里藏身则彼此俏俊若具透祖师关踏人天路还有斟酌处也无举投子问巨荣禅客老僧未曾有一言半句挂诸方耳目何用要见山僧僧云到者里不施三拜要且不甘子云出家儿得恁么没碑记僧遶禅床一匝而出子云有眼无耳朵六月火边坐师云玉尺未轻掷金鎚噼面来可谓善行不移双足善入不动双扉投子若行正令待遶匝而出蓦地唤回便施痛棒一任天下人贬剥举赵州到黄檗檗见来便关却方丈州云救火救火黄檗便出擒住云道道州云贼过后张弓师云一人重围百道一人弹指便开于中有捏土定千钧之作略直道二老宿买銕得金去也不可道者汉饶舌举三角示众云若论此事眨上眉毛早是蹉过麻谷出云蹉过即不问如何是此事角云蹉过谷便掀倒禅床三角便打师云三角尺头有寸秤尾无星说甚眨上麻谷秪有思食之意且无伤胃之忧若得风和响顺直须锁却天下人舌头举赵州访茱萸才上法堂萸云看箭州亦云看箭萸云过州云中师云茱萸赵州秪知客发当锋箭子何不抛出袖里金鍼就中有全生全杀轻打退鼓一任天下禅流疑着举晦堂和尚问僧甚处来曰南雄州堂曰出来作甚么曰寻访尊宿堂曰不如归乡好曰未审和尚令某归乡意旨如何堂曰乡里三文钱买一片鲊鱼如手掌大师云当阳花易发阴背雪难消晦堂老汉虽有乡情而无乡念大似压良为贱即今有道得同声相应同气相求也秪是个撮马粪汉举睦州问武陵长老了即毛端吞巨海始知大地一微尘作么生陵云和尚问谁州云问长老陵云何不领话头州云我领话汝不领话师云索战无功一场气闷纲上座为汝担取一半以拄丈一划云谁不领话举乌臼有玄绍二上座到臼云二禅伯近离甚处云江西臼便打僧云久闻和尚有此机要臼云尔既不会第二个近前来僧拟议臼亦打云同坑无异土参堂去师云相见易得好共住难乌臼似万丈悬巖玄绍腾身直下虽扑不碎亦无着处于中有人道险也要者话行举云门问新罗僧汝是甚处人云新罗人门云将什么过海云艹贼大败门云为甚么在我手里云恰是门云一任勃跳师云漓淋滋翠畅杀平生云门大好定当却不定当为甚么在我手里云恰是拈丈云秖须英鉴举北禅问僧近离甚处云黄州禅云夏在甚处云资福禅云福将何资云两重公案禅云争奈在我手里云在手里即收取禅便打者僧不甘禅随后趁出师云好个话端秖是未曾截断脚跟在手里即收取不消拄丈便道秤头半斤秤尾八两直教瓦解冰消举玄沙见鼓山来作一圆相山云人人出者个不得沙云情知汝向驴胎马腹里作活计山云和尚又作么生沙云人人出者个不得山云和尚漝么道得某甲为什么不得沙云我得尔不得师云横出竖没惯是作家我得尔不得用钩即是用锥即是试检点看佛冤纲禅师语录卷第七佛冤禅师语录佛冤纲禅师语录卷第八嗣法门人智唫编东土历传祖师像赞初祖菩提达磨大师门庭壁立家法森严孤身十万岳倒海翻逾沙越漠西竺南天须要扪空而揣骨岂知拨水以求泉一句梁王不契嵩山兀坐九年情尘不在眼里白𤾣堆上嘴边想在竺干设尽剜肠活计到我支那终是做不完全多为眼高气傲弄得面黑齿残秖缘重义谩莫轻喧得皮得髓得骨牵枝牵蔓牵芊熊耳山前埋藏鬼魅葱岭路上只履蹁跹不是宋云亲撞着几乎做个大罗圈二祖慧可大师大地雪漫漫捐躯珍重站文彩巳全彰更要涂煳面空中以告言骨髓终一换峣然突五峰神异光灿烂混迹而韬光仪相随斯变道人何如是调心非汝眩辨和生愤嫉偿债委受遍历年一百七堵波滏阳县须未涉繁词分明早落赚三祖僧灿大师不谈其姓族白衣悉受法霜刃未拈弄越格手段辣荡然着心铭现前违顺化玄旨竟泯然太虚无缝罅天地易包容法界难周遮克荷震斯宗未肯轻放下若于一切俱忘缘抹过情尘此话杷四祖道信大师潇洒崖畔居超卓如宿习密意苦夜长六载胁不席群寇攘吉州不解祖愍恤窥堞有神机弭兵隐隐去掀天揭地奇固兆在畴昔命使瞻风彩逊表前后憩离言绝名相千圣齐下立五祖弘忍大师郁郁山头满种松脱闻广化伎能穷柄然率性行江上寄宿聆㛺辄孕中况尔窥侦抛浊港由来典据宝僧龙二株蔼蔼寰中遍缔缉昌隆借祖风六祖慧能大师先法后薙削合为体一入天然法器週过量曾超出母乳不馋廉甘浆而灌育鬻薪荷戴深奉母无倦役负薪搀过市闻经所感悟乞客备岁储志略结为固尼执卷问字请以为解注字即曷不识义会能剖露避难猎队中常以菜寄肉暮夜风飏幡对论经往复应须体妙会着处妄指顾真谛三藏记开法宛如宿二宗忘彼我徒侣爱憎故怀刃入祖室引颈三挥拂斯乃不剑邪负金命不负说偈已端化异香已满屋所归指香烟直贯曹溪路新罗盗祖首衰绖而伪服忝侃捕得伊释满不受狱南岳怀让禅师一物不中独露全提精金耀冶正要钳鎚山河无寸土异路也须资万里横该抹扬眉早是迟家邦巳安贴寸刃不多施斩钉截銕合水和泥多罗曾记谶一粟衔金鸡十方频坐断我面前无你大丈夫汉别有天地眼如海舌似锥钓得溟溟沧海月噼开南岳唱新机马祖道一禅师足底二轮舌叶覆面罗汉寺僧车牛踏遍续照世心灯破如来经卷揭衲僧巴鼻掀海岳荡散少处不减多处不添虚空穵大洞须弥裂两边滴猊血而化驴乳煎鸾胶而续断絃须得真人好消息盐酱不少三十年孤峻西江机截銕宝峰顶上浪参天百丈怀海禅师精金百炼本钳鎚不惜命躯绝气息鼻遭扭裂耳遭聋陞堂卷席力穷伎奔流度刃焰过风虚空体相而不拒龟背鹤形貌且枞黄河如带泰如砺白日青天霹雳轰新鲜韵出新丰笛蟭虫蚊睫上巢窠寒暄不用通来意迅瀑千寻万仞崖显出祖师真巴鼻黄檗希运禅师唱无为大化启妙用真机闻举便吐舌好掴不当时清风匝匝膏雨筛筛莫大世界为一浮区大中天子蓦挥光天气象裴休丞相一唿满壁端倪大唐国里蓬尘起莫道无禅是无师临济义玄禅师佛法无玄妙一语轻抛出棒头如銕橛怨气深入骨是忍疼不彻犹道蒿枝拂露柱腹中产象儿纸屏风上走于菟穷荒之地无相识不着闲身遭籍没者场痛快举似不出他人鼻孔各自气吐志略机谋越格新平空天大个门户兴化存奖禅师前言犹不中后语又颠倒棒喝堆积多那许穷厮讨脱下衲衣来浑身光杲杲鸡卵敲出骨虚空缝补了再得绝后甦不被移换好贼眼明如灯能见暗中宝半贫半富底酌量恣分晓今古事分明有何差异巧仔细忖思来赚杀知多少犹如龙怒斗骊珠搆着还他免争讨南院慧颙禅师掇转话头来如壁立千仞石柱上生葩春风吹摆醒水底好打眠火中好打辊玉龙搅海逆千江銕马嘶风尾乱骋三寸舌头在口中覆语翻言千万顷重拣择行愿相资向上机智悲双运全提正令启重关舞动太阿风凛凛风穴延沼禅师好语不在多所贵中得上掀出电卷雷奔临机谁肯相让祖师心印銕牛机万里不挂片云飞地函天盖须弥碎内外斩新无处依七载单丁何措手惓法淹沉泪满颐眼开忽得眉厮结百花香遍鹧鸪啼首山省念禅师大法耽耽发挥本有犹恐染着不能放手一剑当锋豁开户牖横须弥卢于眉间量大海水只用斗滞货不存短贩遭扭生煞在前收放在后古路还源不堕机功归塞破虚空口汾阳善昭禅师拓开家风别到处象王行万古碧潭月捞摝泄佳珍交锋两刃不惧死生坐断野狐踪迹抽出佛祖权衡全彰大人境界以此激浊扬清迸出从上鼻孔截断淆讹脚跟彩凤一鸣声势遍飏尘簸土火飞星石霜楚圆禅师蝼蚁知雨封穴石𧉧应节扬葩拈起棒头取证渠侬总不作家如王秉剑由意挥斥纵横自邪黑云黯岫鼓动龙蛇大用繁兴是知济道不劳花擘穷则计拙自然踏着向上生涯碧潭皎月闹市梅花一望高楼絃管遍雨后江天醉落霞杨岐方会禅师儿孙遍天下何用忙为着如日月行空无起亦无落金取龙吞巨灵擘华岳须弥踢翻黄河手铄跨得驴儿犹添溼脚佛祖位中噼面连挥勐虎口里伸手谩摸幽鸟语喃喃辞云乱峰泼满天珠玉倾莫能窥项缩个般作略提掇方能担荷者稀不惜带水拖泥一任诸方贬剥白云守端禅师岐笑而趋起不寐到黎明打敺傩者意一筹不及渠爱怕郎当阔不劳红粉施一沤生波澜始善解量才取能补职世情看冷暖人面逐高低石泉窗下过清音胜旧时山花不费栽培力自有春风管带伊五祖法演禅师吐出摩斤珠蔼遍四天下突露千圣顶𩕳须弥沧海包纳打瓦鼓锦织回纹普东山一会人发机何用千钧弩直得鬼哭神愁龙王起舞何似浓磨烟墨深蘸紫毫当天一划永镇孤标骊珠争得再握雷轰旱地波涛大机普应大用齐超大法荷担吹不断清风载得画楼高昭觉克勤禅师阑鸡鼓翅如震空中霹雳殿阁生凉似栽石上蒺藜碧若迷云忽散皎如心月孤曦要为人洗肠换骨施辣手痛下针锥彻万法根源穷千圣心髓虽然王令正严岂可搀行夺市鞭逼缁海而鲲鹏变化屡承紫泥而龙象蹴踢一段风流事秖许独自知赖得君王亲驻跸驷马桥头龙凤池虎丘绍隆禅师每叹再来人大有人疑着命脉上一锥醉梦从兹觉若非上上根莫能担当荷据虎头收虎尾一句定干坤一剑安华夏自此与圆悟形影相上下气焰吞诸方羶风遍地刮酢液虽未浇肠要且使人快畅露胸何似村僧切莫盲枷瞎棒厮结广南蛮一语甚谛当抵掌轩渠若徉狂却有衲僧底气象天童昙华禅师根器远大不少为足诸佛列祖罗笼不住指见彰教藞苴还蜀子以代孙户门雄出提向上钳鎚而缁白歆慕云奔操纵杀活机而宿学一近槌拂法说雷轰电卷炉鞴烹祖炼佛有僧传语梅杨极口高称叹服坐断金轮千妖潜伏而今青黄赤白之辈谁许入瞎驴瞎马窠窟天童咸杰禅师气宇卓荦吞大干坤杲日当空颁降丹书来凤阙咸开武库杀人刀剑活人衡高提正令虎啸龙吟扣关击节户限手脚不敢插伸佛祖到来纳败太煞不近人情休道路头指错险悔搀入深阬破沙盆盛海岳大像喫盐多銕牛添得渴鼻孔眼睛拂子穿却一个半个蓦相逢黑漆拄丈未放过卧龙祖先禅师藞苴来万里奔流度刃过吐露目前消息坐断今古淆讹宝上座捷横机而迎锋取胜拈竹篦被摧折而卸甲倒戈着实处灵苗火里种脱空时銕弹手中搓摇脣鼓舌殃害娑婆痛快自然通手眼高提祖印泻禅河径山师范禅师争禅亦常事喫饭闻版声贫甚无资釜乌头一剑伸衣冠畴昔梦迨院伽蓝神撞着西川人打乡谈说乡话检出些儿里二外八清风油炒虚空煎煞磁碗钵盂满盛相呷曾踏玉垒高岑剑阁险门石笋抽条花吐艳风吹水面细生纹雪崖祖钦禅师白棒示伊亦无所入触着古柏一株飏下碍膺之物佛祖头上疴臭气塞遍天涯处土广人稀道不由路郑音卫响亦乃不闻黄钟大吕寂而不露恢恢然浩浩然一阵业风吹到潭北湘南改声换调拄丈拂子拍拍相欢如来正体咸斯况强生节目太无端高峰原妙禅师电光影里穿针金刚刃上卓立急水滩头泊舟咬定牙关着力计较都忘堕枕碎甓徐十三郎粗中有细跃出万丈深坑踏倒悬崖荆棘吞底鸠毒砒霜疴出制药煞气三千世界得亲遭百亿弥卢躲不避更有顽很毒不杀底西峰白棒打你驴嵴中峰明本禅师观流涌沸浸煞眉颜枢机阃奥男女讹传把定干坤那通海水漏油抽开脑盖见得鼻孔半边但度竹篦彻证法源泥猪癞狗还曾避忌恆沙诸佛杜口眉攒天目山中霜雪重茆堂月淡竹风天千嵒元长禅师伏龙赫赫独踞峰头顶门正眼烁破阎浮銕笛横吹清宇宙太阿舞起鬼神愁芳兰生于幽谷而馨香远馥苍璧韫于玄璞而光耀稽攸内则齐鲁燕赵外而交趾琉球一雨悉获沾润万指鞭笞不休湍洄济北滹沱浪直钓鱼龙不在钩万峰时蔚禅师楮衾艹榻杳若忘年转举踢瓶公案噼胸殴得完全一味斩钉截銕擅解叠妙裁玄抖擞布袋托出和盘伏龙唱遍爷田地三十垂居邓蔚山宝藏普持禅师祖令当行阔十方纲宗恢拓动矛长交参谁犯锋铓利断送命根无避藏尽力挨持行实地分明决择定封疆关键踏遍新提唱法度声光早激扬东明慧旵禅师纪纲提掇端如銕幢拈起宝镜露出形藏不掩如来之号令端秉济北之玄光棒头领旨格外敷扬虚空打破日桑法源荷负无轻重担上须弥撒一国海舟永慈禅师悟处谛当觌面挥掌衣钵传持西风点颡卸禅源如湍竞擘箭机似谷向石上花栽青水中月拈上灯绳堕地增辉露柱掀眉俛仰踢碎瞿塘十二峰东山越样立标榜宝峰智瑄禅师鼻孔任运任腾肘符有收有放通身回避不及焰燎眉毛快畅挥空疾电之机搅海狞龙白浪者回不入洪波争得骊珠额上横拖倒拽起曹源不二法门噼嵴棒天奇本瑞禅师天地莫遮圣贤罔测笼罩古今灵通虚彻潇洒历尽山川境界何曾相隔抽出昙花一枝济宗早巳漏泄电卷雷轰嵒崩石裂高提祖印法界周横按莫邪机直截绝学明聪禅师一句丧却覆水难留真个马嘶栏厩端然象渡江头牢关不设平地搏鹏岂假网收广推华座大振徽猷架海栋梁天擘破英名远射百神州月心德宝禅师语言自有相通分穿过从前佛祖门伎俩尽时天欲黑命根断处海翻浑万里峰峦产巨兽千重云雾起蛟屯本来父母难窥觑世界都卢一口吞龙池正传禅师不落今时机迥出那伽定正令本全提两浙亦何幸灯花爆演出脑后风光蓦踢鞋展开古佛心印急流札定脚跟暴雨难经几阵济道端然宝剑舒禹门不禁苍龙困天童圆悟禅师顶门眼正单提向上生銕蒺藜佛祖不让震动五岳三山纵擒有收有放移足踢碎桐官旷大劫来没量夺食驱耕俾人人尽脱轮回抽钉拔楔使个个同归道况喫饭不曾咬米着衣何尝挂纩露柱舞三台灯笼解提唱红炉焰上灿青莲太白峰顶翻白浪双桂海明禅师雷厉风飞电挥雨走只者扑落非他方踰嵒限立久行作象王行吼作狮子吼搅长河变为酥酪舞太阿不伤其手一气转一大藏教全肩担宗门窠臼饱法千龙象而较多交接于人天而罕有起堆平地添杯醉后南山鳖鼻毒余鸠骊珠便噼龙口昭觉通醉禅师剑出红炉天包海峤鸠毒入于樽俎戈矛挥于谈啸拨动换斗移星批判衲子朕兆立万仞掷大地而粉碎展全机泻天河而倾倒活弄赤班蛇解疴臭屎尿走马上冰凌辊毬于藕窍携摩竭归山中骑崑崙入市闹古今融贯情量越超出没纵横任舒卷天外抬眸飞一鹞世尊像赞双林示灭兜率降生通身伎俩活埋一坑罗网高布兮三百余会舌头拖地兮四十九春直眼看来翻成拙何更花言弄巧新临济祖师像五蕴廓清吞世界藕丝牵动五须弥金针玉线难描画虎骤龙骧遍界施吐露真机师烜赫展开玄要电光撝大千搏取微尘里却是白拈个小厮佛果勤祖像解立毛端难写春色南北东西为一宿客衲卷秋云那堪素绘断壑重泉喷气生风高蹈世表话震九重蜀国寥寥兮鹤冲寒影龙函镞镞兮豹窥管中指挥如意千溪月独占蓬莱第一峰天童密师祖像云垂布野岳势摩空断崖巨壑百匝千重落毛飞鸟尘起动风神机扩发略露规踪銕门三更过轨辙千车同谓言金玉嚼夜雨滋山松桐官山洎被打破泛銕船星月朦胧浑身坐向伊兰室临筌方觉取鱼龙双桂破师翁像空劫错商量定盘星少算水面寒蟾生碧光清且淡杀人活入之机怎肯丝毫谬赚重叠关山不暮万叶千枝缭乱飘起随情风递香鼻孔休将当眼看二示等虚空法心同虚空量图绘甚分明或谓无镜像取舍两不得诙谐多放旷拄丈拂子放下诈作败军之将舌锋透髓透骨八表拱手归降纵去风和响顺夺则排斥诸方落来孤峰独宿出则酒肆淫房辩辟浮沉识深浅据座但看别人忙昭觉本师像玉石不分良工罔措放之自然执之失度须弥掷向他方石火电光密布有时停桡把缆且向深湾泊舣有时看风飏帆不犯清波一路兵随印转兮将逐符行形山别宝兮卞和之术咄咄生銕铸就嵴梁骨二五蕴山前新开舖席三界稽首一时验毕七处补丛林作略难比匹巨海波斯吞皓月藕丝系着那咤鼻天兮地兮赫赫光曦动兮寂兮皎皎蟾蜍日午喫盐止饥渴盘陀石上下针锥师太行乐卷十憩贻山拜颂大矣哉吾师之行乐也非二乘所窥人天冀轨六度之业既深十力之功逾远植缘旷劫而戒德内宏委气之涂肖天之质两目如合璧七痣如连珠仪范明肃动静殊分单拈向上驱逼众生九有倾心十方咸服有时震一音若弥楼影海有时示五眼譬众星拱月行则香象渡河坐则苍龙吐露唱临济之正宗瞩天地如跼躅辟丛林犹风云之征应聚衲子若鱼龙之汇渊游涉大方敷扬大业法资两谛究识颓风纲躬思岱泰而眇睫敢焉尽述于形容乃作詻曰寻源讨流经记繁广穷发其端咸载缅想庶符皎日莫能屈仰凝理渊粹深达无响图容写状威仪眩目精解妙义若斯之处磊硌征祥氤氲四布登仪宝地忻容继晷意兼在兹俛仰诸古自此乡人闻风瞻睹弗斥其名称系关主必资宿因杜多行苦无待逡巡一随理悟法御终朝无劳行务一笠遮天双屝挂竹露膊袒肩撩裈去福捏柄䦆儿鉏云种粟大地众生饶饥一粥从容斯瞻遐肃迩睦所包游化弘奖事出三阵柳鸣声震山谷太白峰顶竹签伤足刺彼旁人惟笑与哭克绍斯须不可悉数代扫天童荆棘林薮万里匪遥吴蜀秦楚法说频仍填噎区宇词河下倾辩海横注八解悠悠四禅簇簇普息泥犁煎餈济狱密救尘沙慈向天域譬彼膏茫犹滋艹木素侮白额一喝弭伏植苑周侔齐功七住昭觉中兴复圆悟祖工役无烦崇楼广宇悛集禅灯搜扬圣轴事业一生徜徉指顾弗在聿宣天人眼目十憩贻山系为世谱高峰法兄懒和尚像机能夺机拙里藏拙舌似利锥眼如河泬峰顶滔天白浪莫谓无法可说等闲把嘉州大像一掴陕府銕牛头热坐断干坤世界谁分东西南北呵呵非是吾兄该天括地总要令人知时识节又光明烜赫语脉迂曲没甚安排岂类成佛胸中没闲货秤头斤两足虽无杨岐之丰颐尚秉百丈之雄骨口里滔滔摆拨临济家私肚内醒醒抽出云门咦顾咄秖有颠拈一味长拨动机轮转辘辘月幢和尚赞逆顺常驱济北符不将蜜果换葫芦宽兮性海波澜阔包纳须弥于芥都雨树和尚赞法兄悟心印于雪门语里吾师付竹笻于福城东际虽然各契机宜赖得师资有据没闲伎俩于诸方且喜了备之大义自有超宗异目生涯不作太孤太赊话计自题小像不动是心王荆棘林中坐犹是金锁关将谓无折合离水紧俏靴湖湘月踏破高山钓鱼骑马溼脚乱世之中打锁敲枷垂手沧桑瞑眩之药直饶认得分明未是衲僧作略又平生担版从来骨格等遍虚空皎揭日月折征言而塞五湖扬蓬尘而充海泬唱出诸佛骨髓扭转衲僧命脉半生南北游末后踞昭觉不爱人谬语直心与道合看者古怪阿师惯爱弄手弄脚大千沙界移他方须弥挂在蜗牛角行乐图白莲池畔青松岭驷马桥边威凤山日日闲行看不厌短笻拨出毒花斑又言疏语拙世无所长云之杳杳树之苍苍有时净裸裸包含万汇有时孤迥迥摄遍十方亘天烈焰大炉鞴威凤山前任举扬又为如来种学出世方名无德称语有铿锵擅栽兔角于马首不剥虎袜而鞔羊滴水滴冻透向上大机能纵能夺展格外锋铓旷大劫来根自植显赫皆圆长短方又四座道场三据昭觉古今难藏事掩不着拟觅踪由孤云野鹤语脉难逗他如銕山万仞世智别缁素似碧水清珠纵横杀活任运卷舒一枝拂子为蹊径高耸人天壁立殊又唤起剎尘咸气象三途六道息停酸雨中穿市卖红日遇着知音晒不干登玩携笻分外新随云天地一闲身但于事上通无事性智都缘平等均省文法师行乐图拄笻行似歇清拙瘦形古秋色凝虚碧夏云翻作雨依依沧海月滴滴少林乳弹指楼阁开风从何处舞魁星赞昇天伎俩掷地金声鳌头独占搅海天浑掉身风光露遍剑客一款招承触处相逢喜杀尊贵位中早登隔岸花香村酒美者样风流那得跟等闲踏碎禹门浪试问何人见得亲便解拈头去作尾眼睛鼻孔闇藏神弄水月卖痴村赚杀许多人话杷不到伤心情不伸寿星王寿官请祝李居士头如山岳身似慧幢匈平垂耷目秀眉长拟青松载雪之皎洁譬碧月无云之映光如斯理论未出情常来下一伙无拘束之俦客庆比天地难彷彿之和康论其寿也千圣扪摸不着届其量也万灵景仰无方供与李公咸亿兆子桂孙兰叠茂昌八卷佛冤禅师语录佛冤纲禅师语录卷第九嗣法门人觉知编源流拈颂第一世南岳让禅师诣曹溪参六祖祖问甚处来师曰嵩山来祖曰什么物恁么来师无语遂经八载忽然有省乃白祖曰某甲有个会处祖曰作么生会师曰说似一物即不中祖曰还假修证也无师曰修证即不无污染即不得祖曰即此不污染诸佛之所护念汝既如是吾亦如是拈云什么物恁么来贪他一粒米失却半年粮说似一物即不中也是水里捺葫芦直眼看来一个嬴乖一个卖俏当时纲上座若遇总与推倒颂曰甚么物也恁么来眼瞠瞠地梦初回𪂶𪂶枝上痴懵懂潭底游鱼鼓鬣腮石火光中从觅步空华影里着形骸打动关键并阃奥顶门眼迸彻天开第二世马祖一禅师衡岳山中习坐禅让师知是法器到山问曰坐禅图作甚么师曰图作佛让乃取一砖于石上磨师曰磨作甚么让曰磨作镜师曰磨砖岂得成镜让曰磨砖既不成镜坐禅岂得成佛师曰如何即是让曰如牛驾车车若不行打车即是打牛即是师无对让示偈曰心地含诸种遇泽悉皆萌三昧华无相何坏复何成师蒙开示心意豁然拈云南岳当时若是有斤两底不消焦砖打冻看他坐到何日休歇马驹慎初是个性燥者得举至打车即是打牛即是噼胸一踢使他阿㖿阿㖿急问云车牛聻纵有三首六臂直教奔头无路纲上座恁么数他门户眼里有筋么也秖是使长柄杓溪边舀水便宜个不句腰颂曰坐禅作佛几经秋砖子才提漏半兜若不长安跨战马太平那得定戈矛第三世百丈海禅师参马祖侍祖行次见一群野鸭飞过祖曰是什么师曰野鸭子祖曰甚处去也师曰飞过去也祖遂搊师鼻负痛作声祖曰又道飞过去也师于言下有省次日祖陞堂众才集师出卷却席祖便下座师随至方丈祖曰我适来未曾说话汝为甚便卷却席师曰昨日被和尚搊得鼻头痛祖曰汝昨日向甚处留心师曰鼻头今日又不痛也祖曰汝深明昨日事拈云百丈一个完全底鼻孔活活被马祖穿却还道今日不疼咄颂曰无事闲来畅野情举穿杨箭中飞禽一回赢得忙收席泥水忽忽转更深第四世黄檗运禅师参马祖值祖迁化时百丈庐于墓侧师乃请问丈平日得力句丈举再参因缘言老僧被马祖一喝直得三日耳聋师闻举不觉吐舌丈云子已后莫承嗣马祖去么师曰不然今日因师举得见马祖大机大用然且不识马祖若嗣马祖已后丧我儿孙丈云如是如是见与师齐减师半德见过于师方堪传授子甚有超师之见拈云大似忤逆子闻雷心苏胆碎虽然如是溪前浪大风生急山畔寒多日送迟颂曰卖俏阿郎买帽端一竿打水彻鱼寒家私不减儿孙丧大海从教舌搅干第五世临济玄禅师在黄檗会下时睦州为首座勉令问佛法的的大意檗便打如是三问三度被打遂辞檗檗令参大愚愚问甚处来师曰黄檗来愚曰黄檗有何言句师举前话复曰不知某甲有过无过愚曰黄檗恁么老婆心为汝彻困犹觅过在师于言下大悟云元来黄檗佛法无多子愚搊住曰者尿床鬼子适来道有过无过如今又道佛法无多子见个甚么道理速道速道师便向大愚肋下筑三拳愚拓开曰汝师黄檗非干我事师回黄檗檗曰来来去去有甚了期师曰秖为老婆心切檗曰大愚饶舌待来痛与一顿师曰说甚待来即今便打随后便掌檗曰者风癫汉来者里捋虎须师便喝檗曰侍者引者风癫汉参堂去拈云小厮儿向黄檗棒下悟去犹较些些可恨向大愚老婆禅里筑杀至今馊气难除颂曰锋铓上将临场战鼓助三通斩蔡阳疾便归来重话会翻然哭笑是衷肠第六世兴化奖禅师初为临济侍者后在三圣会中为首座常云我在南方行脚一遭拄丈头不曾拨着一个会佛法的人三圣闻得问曰汝具甚么眼便恁么道师便喝圣曰须是汝始得又到大觉为院主一日觉曰闻汝道南方行脚一遭拄丈头不曾拨着一个会佛法的人凭个甚么道理与么道师便喝觉便打师又喝觉又打来日从法堂过觉召院主我直下疑汝昨日者两喝师复喝觉复打师又喝觉又打师曰某于三圣师兄处学得个宾主句总被师兄折倒也愿与某个安乐法门觉曰者瞎汉来者里纳败阙脱下衲衣痛与一顿师于言下荐得临济先师于黄檗处喫棒的道理拈云兴化秖解走马不擅收缰却被白拈三尺丝绳绊倒了也若不如是怎得罢戈卸甲颂曰绣花毬子惹人看踢去句来有笑颜折得一番情景好到头休说是非关第七世南院颙禅师上堂云赤肉团上壁立千仞时有僧问赤肉团上壁立千仞岂不是和尚语师曰是僧便掀倒禅床师曰看者瞎驴乱做僧拟议师便打趁出拈云大小祖师立门立户犹欠贴神荼郁垒惹祸招殃使灯笼露柱相磕如何得不相磕去但跨门者饮水妨噎颂曰猪嫌狗欲个形骸独露难闻死臭堆短巷长街无客买当门不必挂招牌第八世风穴沼禅师参南院院问南方一棒作么商量师云作奇特商量师却问此间一棒作么商量院拈拄丈云棒下无生忍临机不让师师于言下大彻玄旨拈云弄泥团汉奔上趣下筑满一肚末后遇着个辣手止用巴豆丸一粒泻得干干净净不然长年作奇特会颂曰当行买货惯逢迎顺水行舟风浪平赚得一番声价重从前总谓不偷津第九世首山念禅师居风穴会中一日侍立次穴乃垂涕告之曰不幸临济之道至吾将坠于地矣师曰观此一众岂无人耶穴曰聪明者多见性者少师曰如某者如何穴曰犹恐耽着此经不能放下师曰此亦可事愿闻其要穴遂上堂举世尊以青莲目顾视大众乃曰正当恁么时且道说个甚么师拂袖下去穴掷拄丈归方丈侍僧问穴云念法华因甚不秖对和尚穴曰念法华会也次日念与真园头同来问讯穴问如何是世尊不说说真云鹁鸠树上鸣意在麻畬里穴云汝作许多痴福做甚么何不体究言句乃问师师曰动容扬古路不堕悄然机穴顾真云何不看念法华下语拈云风穴上堂屠儿卖臭肉师拂袖下去狗子得骨头侍僧云因甚不秖对和尚矮子看戏真园头同来问讯气急杀人今日纲上座一时按过还有为渠侬雪曲者么月照楼台常不寂钵盛肝胆向谁倾颂曰医家统脉若悬丝救得儿曹早是迟不许差途行古路转身壁立凤凰池第十世汾阳昭禅师游方参七十余员善知识末后到首山问百丈卷席意旨如何山曰龙袖拂开全体现师曰师意如何山曰象王行处绝狐踪师于言下大悟云万古碧潭空界月再三捞摝始应知首座问曰见何道理便尔自肯师曰正是我放身命处拈云恁么悟去也是风摇古柏若到放身命处且缓缓颂曰象王行处绝狐踪石虎南山咬大虫路上行人须着眼血流遍地染山红第十一世石霜圆禅师谒汾阳经二十年未许入室每见必诟骂一日诉曰自至法席不蒙指示念岁月飘忽已事未明有失出家之利语未卒汾叱曰是恶知识敢裨贩我怒举杖逐之师拟伸救汾掩其口乃大悟曰是知临济道出常情拈云咄花噼了也且道是指示不是指示颂曰蜣蜋辊卵尾前行春至莺啼事事明哑子喫瓜难说苦是知济道出常情第十二世杨岐会禅师久依慈明总院事每咨参明曰库司事繁且去他日又问明曰监院异日儿孙遍天下何用忙为师俱罔然一日明出师侦之小径搊住曰者老汉今日虽与我说不说打汝去明曰知恁般事便休语未卒师大悟一日明上堂师问幽鸟语喃喃辞云入乱峰时如何明曰我行荒艹里汝又落深村师云官不容针更借一问明便喝师曰好喝明又喝师亦喝明连喝两喝师礼拜明曰此事是个人方能担荷师拂袖便行拈云杨岐放去较危慈明收来太速且道老汉从人得耶自失便宜聻岂不见云有出山势水无投涧声颂曰山崩海裂逼将来不假针锋亦拨开雪点红炉休性急分明千古动人哀第十三世白云端禅师参杨岐岐问受业师为谁师曰茶陵郁和尚岐曰闻渠过桥遭攧有省作偈甚奇特能记否师即颂曰我有明珠一颗久被尘劳关锁今朝尘尽光生照见山河万朵岐笑而趋起师愕然通夕不寐黎明咨决适岁暮岐曰汝见昨日打敺傩者么师曰见岐曰汝一筹不及渠师复骇问意旨如何岐曰渠爱人笑汝怕人笑师大悟拈云又得便宜又失便宜颂曰山猴见果通身喜谁知咬着水鳖子风送香来是春心鹧鸪啼在深村里第十四世五祖演禅师参白云问南泉摩尼珠话云叱之师领悟献投机偈曰山前一片闲田地叉手叮咛问祖翁几度卖来还自买为怜松竹引清风云为许可令掌磨事未几语师曰有数禅客从庐山来皆有悟入处教伊说亦说得举因缘问伊亦明得教伊下语亦下得秖是未在师疑自计曰既悟了说亦说得明亦明得如何却未在参究累日忽省悟从来宝惜一时放下遂走见云云为手舞足蹈师一笑而巳后示众曰吾因此出一身白汗明得下载清风拈云白云船拖水载五祖不用一文却得相当且道如何是他相当处摘杨花摘杨花颂曰买来卖去个田庄水冷泥深太郎当尽把家私全抛却赤条条地露风光第十五世圆悟勤禅师为五祖侍者一日部使诣祖问道祖曰提刑少时曾读小艳诗否有两句颇相似频唿小玉元无事秖要檀郎认得声提刑诺诺祖曰且仔细师问提刑会否祖曰他秖认得声师曰秖要檀郎认得声既认得声为甚却不是祖曰如何是祖师西来意庭前柏树子聻师忽有省遽出见鸡飞上栏干鼓翅而鸣乃曰此岂不是声遂呈偈曰宝鸭香消锦绣闱笙歌丛里醉扶归少年一段风流事秖许佳人独自知祖遍谓耆宿曰吾侍者参得禅也拈云勤师攀树採花怎奈脚跟下春风卸尽五祖锅中点水何不灶里抽柴颂曰艹里一通战鼓鸣将军冲破凤凰城安南塞北咸基业楼阁重重坐得清第十六世虎丘隆禅师谒圆悟悟问见见之时见非是见见犹离见见不能及遂举拳云还见么师云见悟云头上安头师闻脱然契证悟叱曰见个甚么道理师曰竹密不妨流水过悟肯之有问曰隆藏主柔易若此何能为悟曰瞌睡虎耳拈云瞌睡汉将谓露些腥臊气息殊不知自巳藏身无地颂曰举起拳来还见么眉毛罅里展干戈不妨竹密随流水难越门前睡虎窝第十七世应菴华禅师依虎丘半载顿明大事隆忌日师拈香云平生没兴撞着者没意智老和尚敛尽伎俩凑泊不得从此卸却干戈随分着衣喫饭二十年来坐曲彔床悬羊头卖狗肉知他有甚凭据虽然一年一度烧香日千古令人恨转深拈云死心老恰似偷嘴老婆又要肚饱又是嘴硬殊不知冷口难钳热汤颂曰着衣喫饭寻常事狗肉羊头卖不休纵把干戈来卸却烧香触着转生愁第十八世密菴杰禅师参应菴一日菴问曰如何是正法眼师曰破沙盆菴颔之拈云一人漫天说价一人就地还钱可惜各将家业一时抛在露地至今风吹日炙颂曰正法无如指顾中祖基父业较还同沙盆盛饭獹猫喫咬人血滴丧家风第十九世破菴先禅师参密菴时密住灵隐师分座有道者请益曰猢狲子捉不着愿垂开示师曰用捉作么如风吹水自然成纹拈云怎么话会也是画饼充饥却使傍观欲哭不成哭欲笑不成笑颂曰猢狲子捉不住风清明月寒潭浴自古年年不变常晚来仍在天边出第二十世无准范禅师初谒育王佛照照问何处人师曰剑州照曰带得剑来么师随声便喝照笑曰者乌头子也乱做后至灵隐破菴为首座同游石笋菴有道者请益猢狲子话师于侍傍大悟拈云观光撞彩即不无且道以何为验提起衣角云瓮里何曾失却鳖颂曰乌头带剑出长安一路锋铓舞得端演武厅前看走马桑林中箭柳林寒第二十一世雪巖钦禅师在无准会下每遇入室举主人公便可勃跳举衲僧巴鼻佛祖爪牙更无下口处此病碍在胸中十年后过浙东天童育王两山佛殿前闲行抬眸见一株古柏触着向来所得境界和底一时飏下碍膺之物扑然而散始见径山老人立地处正好三十棒拈云銕枷安在项上了也若道和底一时飏下亦好三十棒颂曰三月春多杜宇鸣五更啼得十分清未跨途路行人切古柏青葱释碍膺第二十二世高峰妙禅师参雪巖才问讯便被打出后入室巖便问谁与你拖者死尸来声未绝便打出一日偶睹五祖演真赞云百年三万六千日反覆元来是者汉忽有省后侍巖次巖问日间浩浩作得主么师曰作得主又问睡梦中作得主么师曰作得主又问正睡着时无梦无想无见无闻主在什么处师无对奋志入龙须越五载同宿友推枕堕地作声廓然大彻如在网罗中跳出元来秖是旧时人不改旧时行履处自此安邦定国天下太平一念无为十方坐断拈云高峰海口大张将谓网罗跃出那知祸从天生何不慎早书几字粘壁云夜来一梦投南极天降伟人有吉昌颂曰龙须五载活难便枕子俄然勃上天不是夜来同共宿焉知连底打焦砖第二十三世中峰本禅师因观流泉有省诣高峰求正峰打趁出既而民间讹传官选童男女师问忽有人来问和尚讨童男女时如何峰曰我但度竹篦子与他师于言下洞然彻法源底峰付偈曰我相不思议佛祖不能视独许不肖儿见得半边鼻拈云中峰问头大险高峰善舞太阿可惜中峰向唾沫里浸杀至今鼻孔不得辽天颂曰转追蓦向讨童男竹篦忙忙度得圆话下有锋从打彻都卢鼻孔未团圞第二十四世千巖长禅师参中峰峰问日用事如何师云念佛峰曰佛今何在师拟议峰厉声叱之恳求法要峰举狗子无佛性话师参三年闻雀声有省峰复斥之师愤然夜半忽鼠翻猫器堕地作声悦然开悟觉身跃起数丈如蟾脱污泥之中浮游玄间天地一时清朗复往质峰峰问赵州何故云无师曰鼠偷猫饭峰曰未在师曰饭器破矣峰曰破后如何师曰筑碎方甓峰乃微笑嘱曰善自护持时节若至其理自彰拈云老老大大犹借老鼠鼻孔出气便道觉身跃起数丈寐语作么颂曰日用推寻岁月长貍猫瞌睡鼠翻场春时不籍村花落那得瓴瓶尽放光第二十五世万峰蔚禅师谒千巖巖问将什么与老僧相见师竖拳云者里与和尚相见巖又问死了烧了在何处安身立命师曰沤生沤灭水还在风息波平月映潭巖又问不是心不是佛不是物是个甚么师以坐具打圆相叉手而立又斫松次师拈圆石作献珠势云请师酬价巖曰不值半文钱师曰瞎巖曰你也瞎我也瞎师曰瞎瞎巖命为首座而付嘱之拈云二老与么酬唱美则美矣秖是不能与大地人开得只眼颂曰斫松献石卖风流谁把泥团作价酬若遇飘洋从险客瞎驴瞎马一齐收第二十六世宝藏持禅师参万峰峰付法偈曰大愚肋下痛还拳三要三玄绝正偏临济窟中狮子子灯灯续焰古今传拈云还识窟中狮子么直饶识得未免头大尾细颂曰平阳满地霜消尽正是桃花水涨时瓦砾庭前曾失色金鹅浴便射高枝第二十七世东明旵禅师参宝藏藏问云心不是佛智不是道汝云何会师向前问讯叉手而立藏云汝在此许多时还作者个见解师乃愤然至第二日蓦然彻法源底呈偈云一拳打破太虚空百亿须弥不露踪借问个中谁是主榑桑迸出一轮红拈云夜来何处火烧出古人坟颂曰花下猫儿摆尾巴虾蟆相并奏胡笳看来两眼重添翳日涌榑桑定不差第二十八世海舟慈禅师参万峰举楞严经但有言说终非实义话再拜求明峰噼头两棒拦背一蹋以脚趯云秖者是实义师觉有会隐居洞庭山二十九载一僧到问当日有何所见遂隐于此师曰吾昔问万峰但有言说都无实义峰便打从此有得更不别参僧曰请言得之所已师曰但要人知痛痒的是实义是妙心言说尽是皮毛僧笑云若如此见解生死尚未了何得言悟未在未在不见道心不是佛智不是道耶师遂弃菴诣东明明问云见何人来师云万峰明云万峰即今在什么处师罔然面赤明云若如此不曾见万峰师归客寮三昼夜寝食俱废忽香灯绳断堕地顿然大悟拈云海舟黑夜悟去也是鬼窟里活计殊不知被个灯绳缚得紧紧里至今不得脱洒若是纲上座侍伊问云万峰即今在甚么处拦腮一掴伊若动静便云错过难逢亦显风规不致将尊就卑忍饥受饿一场败阙还有不肯底么颂曰自适人前逞嘴脣浑身堕在断灯绳平明酒醒除圭角一笔难教画得成第二十九世宝峰瑄禅师在俗为木匠与海舟造塔斧伤足求为僧充火头一日负柴舟见云将棘刺作么师云是柴舟呵呵大笑云是柴拿去烧却师遂起疑力参究偶因火燄燎去眉毛面如刀割以镜照之豁然大悟呈偈云负柴和尚唤作棘火燄烧眉面皮急祖师妙旨镜中明一鑑令人玄要得拈云宝峰将谓面门突露岂知远害全身便道祖师妙旨镜中明不但埋没先圣亦是藕断丝牵且如何明得祖师妙旨便云镜不照镜颂曰缚得丹山栗棘蓬令人拨着刺当胸茎眉纵谙俱烧却一镜全收火燄雄第三十世天奇瑞禅师参宝峰问甚处来师曰北京峰曰秖在北京别有去处师曰随方潇洒峰曰曾到四川么师曰到峰曰四川境界与此间如何师曰江山虽异风月一般峰竖拳云还有者个么师曰无峰曰因甚却无师曰非我境界峰曰如何是你境界师曰诸佛不能识谁敢强安名峰曰汝岂不是落空师曰终不向鬼窟里作活计峰曰西天九十六种外道汝是第一师拂袖便行峰付法偈曰济山棒喝如轻触杀活从教手眼亲圣解凡情俱坐断昙花犹放一枝新拈云天奇虽则竿木逢场要且遭人赚杀待问还有者个么便云低声低声岂不截断葛藤颂客坐舳舻泛海门大风小浪正当行芦花载得虽经岸静夜思量暗里惊第三十一世无闻聪禅师参天奇奇问苦乐皆心因何外取师曰秖为不了奇曰是非皆事因何妄承师曰错认定盘星奇曰迷悟皆人因何不懂师曰早知灯是火岂向四方求奇付法偈曰道者心同慈妪心争教赤子困群阴辅成架海金梁栋弗缺方知补浩任拈云恁么激扬宗旨衲僧门下还有长处也无但看雪消尽自然春到来颂曰踢碎空腔苦乐心胸头打领胁抽襟灯前有影频堪照觌体何须向外寻第三十二世笑巖宝禅师参无闻问云十圣三贤巳全圣智如何又道不明斯旨闻厉声曰十圣三贤尔巳知如何是斯旨速道速道师下语不契一日水边洗菜适菜堕水圜转捉不着忽有省携篮归见闻闻问是什么师曰是菜闻曰何不别道一句师曰请和尚别问来师一日与闻围炉次闻曰人人有个本来父母子之父母今在何处师曰一火焚之闻曰恁么则子无父母耶师曰有则有佛眼觑不见闻曰子还见否师曰某亦不见闻曰为什么不见师曰若见即非真父母遂呈偈曰本来真父母历劫不曾离起坐承他力寒温亦共知相逢不相见相见不相识为问今何在分明举似师闻曰即此偈语堪绍吾宗拈云笑巖有前无后嘴短舌长亦似探观天上月失却手中桡闻云何不别道一句虽是好心醍醐转成毒药若是纲上座待闻云何不别道一句对云箭去久矣岂不百透重围颂曰菜叶零星向水流转飘转远转追求肥围膏团从家里十字街头卖不休第三十三世幻有传禅师闻灯花爆有省直造北方参笑巖求证巖曰汝将从前得力处一一说来为汝印正师具实说方至语平巖蓦趯出鞋曰向者里道一句看遂把师话端打断通夕不寐明晨伫立檐下巖见唤师师回顾巖翘一足作修罗障月势师当下豁然拈云禹门虽则通身汗出不能透骨清凉待趯出鞋云向者里道一句穿起便走还他活鱍如龙虎再翘一足便云平地无劳起骨堆颂曰不滋富贵返求贫旧话休提趯转新雨过禹门龙斗舞波心有月势难吞第三十四世密云悟禅师挑柴过山弯见一堆柴突露面前遂有省弃家入龙池依幻有和尚脱白请益幻曰汝若到者田地须放身倒卧嗣后惟加骂詈师惭闷交加一日城归过桐官山顶忽觉情与无情焕然等现正是大地平沉的境界时幻迁北京师乃往觐幻问汝有新会处么师曰一人有庆兆民赖之幻曰汝又作么生师曰某甲得得来礼觐和尚幻曰念汝远来放汝三十棒师抽身便出一日幻问忽有人问汝如何秖对师蓦竖拳幻曰老僧不晓得者是甚么意思师曰莫怪和尚不晓得三世诸佛也不晓得一日幻举拂问师云诸方还有者个么师震威一喝幻曰好喝师连喝两喝归位幻嘱师扶佛法师呈偈曰若据某甲扶佛法任他都来总与三十棒莫道分明为赏罚拈云正是大地平沉犹有桐官山顶在若不是桐官山顶怎得大地平沉颂曰堆柴触着露风颾大地山河无处高炉内不教藏钝銕倚天长剑逼青霄第三十五世破山明禅师十九游方至讲席听楞严至七处征心八还辨见恍有入处每看古人公案如银山銕壁自誓不明此事终不放下如此住楚之破头山艹衣木食三载一生伎俩般尽打并不下看高峰语以七日为限做了五日两眼昏花如有气死人一日发极到万丈悬崖上立定自誓云悟不悟性命在今日了辰时立到未时之际眼前惟有一平世界更无坑坎举足经行不觉堕落崖下将足损了夜半翻身忽痛大悟密举从前如获故物高声叫云屈屈一居士诣前问云脚痛么师噼面一掌云非公境界师足痊遍历诸方末到金粟谒密和尚密问那里来师曰云门密曰几时起身师曰东山红日出密曰东山红日出与汝甚么相干师曰老老大大犹有者个语话密曰我既如此你者许络索又是那来师震威一喝便出次日进方丈密命坐师曰昨日走得今日走不得了密曰做贼人心虚师曰是贼识贼密颔之拈云入水求珠忘家弃国但觉眼前一平世界苟能冤家路窄可惜者居士不谙锋铓如盲人摸象正好向前亦云屈屈免致大地波涛颂曰虚空突出斌炀銕峰顶蹁跹浪卷波扭转鼻头忙叫屈牙如剑树口悬河第三十六世昭觉醉禅师参遍诸方后至万峰处问昔僧问云门如何是佛门云干屎橛意旨如何峰曰胀坏了我饿坏了你师曰疑杀天下人峰作卧势云老僧不参禅秖爱伸脚眠师复疑骇动静似一个有气死人相似一夜因倒穿了鞋脚套不上拟伸手拔忽然勐省入方丈辞峰参天童密和尚一见问万里趋风乞师一接密便打师一喝便行密赶上和行李打脱一日上太白顶拖柴因竹签伤足血迸污地忽听梆鸣声震山谷忽然大悟归堂浴后进方丈作礼云某甲有些快活密作听不清势师便打两个喷嚏密打云那里失利来者里拔本师又两喝密连打云翻不快活了师拂袖出复至蜀之大宁寺谒峰问你从南方走一回带得什么宝物来师竖一拳峰曰别我七八年一点气息也没有师曰若有气息则不归了峰肯之拈云山高水阔到者罕希无端脚指刺破可笑者场漏逗纵完先锋后殿大好暗合班师颂曰三三前与三三后万里无云出匣阿一触虚空曾迸裂血流遍野染山河霹雳雷霆勐雨倾黄河倒泻洚前津封南塞北泼天浪大地从教淹杀人佛冤纲禅师语录卷第九佛冤禅师语录佛冤纲禅师语录卷第十嗣法门人联芳编颂古世尊初生打刀须是邠州銕团团锦绣楚王城将谓谯楼金鸡叫高梧犹有凤凰鸣韶阳老实堪夸西风吹雁落平沙水天一色清于镜好看孤云系日斜夜睹明星孤峰峭立寒风逼残露微霜总结冰突出星河悬北极照开天地一泓清临济示众我于黄檗先师处三度问佛法大意三度被打如蒿枝拂相似而今更思一顿谁为下手一僧云某甲下手济度拄丈与僧僧拟接济便打河里失钱河里漉雪中遗玉雪中埋一个门前天一个不须嚼饭餧婴孩临济上堂次两堂首座相见同时下喝僧问济还有宾主也无济云宾主历然复召众云要会临济宾主句问取堂中二首座南峰突屼北峰高秦水无鱼蜀水骚但看当阳风转律不须跨鹤上青霄临济示众云有时夺人不夺境有时夺境不夺人有时人境俱夺有时人境俱不夺夺人不夺境枯木似龙影好个洛阳桥赚杀风流逞夺境不夺人大地尽平沉单刀匹马过花鸟无一声人境两俱夺天倾倒海岳一阵黑风来更于何处着人境俱不夺石女花边过日有袭香风万邦齐唱和临济将入灭谓众云吾灭后不得灭却吾正法眼藏三圣云争敢灭却济云已后有人问你向他道甚么圣便喝济云谁知吾正法眼藏向者瞎驴边灭却剜心剜肺更剜肠却买棺材葬活郎正法瞎驴边灭却一天淫雨洗沧江乳源和尚仰山作沙弥时念经高声师咄曰者沙弥念经似哭曰慧寂秖恁么未审和尚如何源乃顾视仰曰若恁么与哭何异源休去箭锋相拄星月交轮摩云俊鹘透网金鳞占断暮云摧五岳方便垂慈鑑主宾马踏弓絃休说险咄哉似哭转经声三尺剑搅龙门鸟啼花笑意深深陆州禅师唤僧僧回首州云担板汉滴水月留光无油空着捻睦州跌一交衲僧中一箭看取红炉銕鹞飞眨眼巳过新罗畔僧问云门不起一念时如何门云须弥山不起一念须弥山銕牛稳卧在江边风浩浩兮月𤾣𤾣任从江海鼓波澜婆子烧菴不是丹垩难画虎春深深水有龙腾披云无限长安客往往将沙作饭蒸巉巖立定破烟萝达者思寻异路多迥迥孤光晴夜月好看渔父钓清波台山婆子台山婆台山婆日把斧斤作剑磨懦马摇铃羊擂鼓谁知门外败军多眼底自从遭劫后直至而今艹满坡赵州老大淆讹打拳还记喫拳么若个师僧生銕铸一拳打碎旧山河百丈开田开遍山川尽属巳一天星月藏于里三级浪高鱼化龙痴人犹戽夜塘水四大分散向甚么处去昨日街头今朝市尾撞遇知音勿分彼此霜雪不欺叶不凋一声雁过秋风起百丈扭鼻秋色满长空犹加彻骨风一声寒雁落飘叶万山中扑碎鼻伎还穷轩昂意气立威雄将军收得干坤肃百战勋劳早定功临济入黄檗室中三度问话三度被打父子天然别黄檗太心孤敲出凤凰髓击碎骊颔珠冤业冤还报债负债能除白拈贼欠剿绝高安滩头婆心切作么证据较儿孙三顿棒声犹未歇僧问重善禅师如何是正法眼藏善云夜观干象僧云意旨如何善云日里看山日里看山夜观干象恁么指陈匙挑不上明暗之机翻臂覆掌临急不施功那容凑伎俩漫惊簇簇桃花飞漠漠巖前溪水涨临济与普化同往施主家斋济问毛吞巨海芥纳须弥为复是神通妙用为复是法尔如然化踢倒饭床济云太麤生化云者里是甚么所在说麤说细济休去来日又同一施主家斋济复问今日供养何似昨日化又踢倒饭床济云太麤生化云瞎汉佛法说甚麤细济吐舌箭锋相拄针芥相投千里决胜各展戈矛饭床踢倒裂破舌头巨海毛吞兮芦花雪染须弥芥纳兮天碧涵秋电光石火重重击阿家端上月明楼仰山夏末上问讯沩山沩云子一夏都不上来在下面做得个甚么仰云鉏得一片畬种得一箩粟沩云子可谓不虚过一夏仰却问沩山云和尚一夏作得个甚么沩云日里一餐夜后一寝仰云和尚亦不虚过一夏道了不觉吐舌沩云寂子何得自伤己命无风大浪起龙门倒海翻波五岳昏匝匝一天残雨过秋空月色照高原僧问香林如何是衲衣下事林云腊月火烧山腊月火烧山万种并千般象爻投六合浅艹露花斑何如搆得线衣下富贵他乡夜锦还国师三唤侍者侍者三诺国师云将谓吾辜负汝谁知汝辜负吾虚空划破天昏黑堕地裁量无半分负汝负吾成特地无端好恶尽归沄临济问院主甚处来主云州中粜黄米来济云粜得尽么主云粜得尽济以拄丈一画云还粜得者个么主方喝济便打次典座至济举前话座云院主不会和尚意济云汝又作么生座便礼拜济亦打双放双收绝勋绝功济北全机施大用浪泼山高鱼龙飞腾阶级不立杀活擒纵巨灵手恩光重凛凛威风谁拨动无事闲来江上立竹竿打水鱼头痛玄沙在雪峰时光侍者谓沙曰师叔若学得禅某甲打銕船下海去沙住后问光曰打得銕船也未光无对晴空浪泼雪峰头望去滔天廓两眸险恶道中津济岸遍该沙界銕船浮庞居士问仰山久向仰山到来为甚么却覆仰竖起拂子士曰恰是仰曰是仰是覆士乃打露柱曰虽然无人也要露柱证明仰掷拂子曰若到诸方一任举似威风凛凛孰能窥仰面何如覆面时灯笼拂子连勃跳一任诸方举似伊匡一初到蟠龙见僧问碧潭清似镜蟠龙何处安龙曰沉沙不见底浮浪足巑岏匡不肯龙请道匡曰金龙迥透青霄外潭中岂滞玉轮机龙肯之勿虚採汲足沧浪遍界风云势渺茫不向碧潭深稳卧天南海北岂能降世尊在摩竭陀国为众说法是时将欲白夏乃谓阿难曰诸大弟子人天四众我常说法不生敬仰我今入因沙曰室中坐夏九旬忽有人来问法之时汝代为说一切法不生一切法不灭言讫掩室而坐施设门庭事未乖抽枝露干递形骸法生法灭成何事胡不当初早活埋天童普交禅师因为檀越修忏摩有问曰公之所忏罪为自忏耶为他忏耶若自忏罪罪性何来若忏他罪他罪非汝乌能忏之交不能对松窗逻月月笼闉三月春多愁杀人花飞满地香难着却使飞香断送魂百丈再参马祖侍立次祖以目视禅床角拂子丈云即此用离此用祖云汝已后开两片皮将何为人丈取拂子竖起祖云即此用离此用丈挂拂子于旧处祖便喝丈直得三日耳聋不拣荒田艹衲僧眼定动一言刚道出驷马追莫穷即此用离此用随风柳絮自西东一吸洞庭湖水尽更看何处着鱼龙则川与庞居士摘茶次士云法界不容身师还见我么川云若不是老师洎与庞公答话士云有问有答盖是寻常川不管士云适来莫怪相借问么川亦不管士喝云者无礼仪汉待我一一举似明眼人去在川拈茶篮便归春风吹起半阴晴只解贪途不解行抑下色身容法界封疆把定没纤尘僧问巴陵祖意教意是同是别陵云鸡寒上树鸭寒下水枯椿影落若龙观水母无虾求食难伶俐衲僧须检点一生端不受人瞒玄机尼往参雪峰峰问甚处来曰大日山来峰曰日出也未机曰若出则镕却雪峰峰曰汝名甚么机曰玄机峰曰日织多少机曰寸丝不挂遂礼拜退才行三五步峰召曰袈裟角拖地也机回首峰曰大好寸丝不挂圆珠三窍放开捏聚冷光闪烁寝削万机剑客藏锋施呈有几句定干坤一时验取四溟无浪月轮孤扑蓬莱烟雾起文殊一日令善财採药曰是药者採将来善财遍观大地无有不是药却来白曰无有不是药者殊曰是药者採将来善财遂于地上拈一茎艹度与文殊文殊接得呈起示众曰此药亦能杀人亦能活人解放解收共起共坐相敌不易鞭影犹过把定世界不漏丝索动静岂可知云深冷松鹤影质莫能逃筛金把土握採得来即此药大地茫茫病愈多活命尽是阿加阤舍利弗问须菩提梦中说六波罗蜜与觉时同异提曰此义深远吾不能说会中有弥勒大士汝往彼问舍利弗问弥勒弥勒云谁名弥勒谁是弥勒天地茫茫春复秋寐时深远觉时幽自家有酒自家醉休忆高阳歌管楼殃崛摩罗因持钵入城至一长者家值其妇产难子母未分长者云瞿昙弟子汝为至圣当有何法能免产难殃崛曰我乍入道未知此法当去问佛却来相报遽返白佛具呈上事佛告曰汝速去说我自从贤圣法来未曾杀生殃崛往告其妇人闻之当时分娩母子平安屼屼崑崙立万顷源出黄河流不尽有客忙忙过渡来风帆不挂岸须登当何所法子母分贤圣法来未杀生打动此番闲骨董至今道破未犹清慈明冬日牓僧堂作此字其下註曰若人识得不离四威仪中首座见曰和尚今日放参明闻而笑赫赫胸头行日月掌中纵夺握干坤一时化育风吹动打破阎浮午梦醒大颠摈首座向早门迎千里客莫教流落在烟村危楼百尺参天迥更要文公上一层长老死学士死烧作两堆灰向甚么处相见谛当之言如目睹江边柳絮随风舞江北江南唱子规声声啼血似红雨风穴郢州公案彗气妖氛驱汉外当阳杲日正中天銕牛心印随施设徒把虚空着一鞭婆子烧菴不三不四两安闲烧却菴儿值甚钱拽尾灵龟除却蹟招牌早已挂阶前分灯大痴性纯春融水涨桃花浪一个雷轰天下知烧尾金鳞头戴角升腾电激雨风驰云彻德明关头触背当机验宾主端然一喝分虎穴由来生虎子不妨随处带风云子开印干救得山川田地稳一声忽震动天雷步行水牯骑将去济北家私要子开天湛常炽曹源滴滴滔天浪少室花开滋味香从上事来今荷负堪为宗门立纪纲屡生觉知挈挈拈提七尺笻横三竖四活鱼龙师资妙契针投芥剔起祖灯一片红竹峰真续举扬宗教法堂前沙里无油事事便水阔山高未是险好将公案去流传筹室胜灿坐断孤峰正令行光明非小古今腾浑囵栗棘俱吞却銕笛横吹江海清豁菴真一宗风吐露耸曹源华萼枝枝秀且鲜明月孤岑堪落影头陀含笑众人前鹙一常敏执役丛林二十年莫将公案秖如然葛藤绊杀三千客踢倒葛藤硬一肩偶菴性纪昔曾的的遭三顿始信顶门有楔抽万指人前亲付嘱伸冤不共戴天雠竖幢智吟祖翁基业不寻常棒喝分明要子当掣电机前酬法乳从兹担荷任敷扬五叶联芳威凤山前六合云虬儿鼓舞解飞腾天南地北东风张掣起沧溟散作淜无染真莲实心实行老头陀瓶不敲残巳出鹅赠汝乌藤七尺杖撑持法苑行多门古眉行延记取当年秖个事埋藏鸡足旧袈裟阇黎得得知轻重百万人天盖覆他遂菴祖缘祖师心印作么传打动禾山鼓响圆判得銕蛇横古路神光宝剑焰当天行繇康熙壬子正月十六日监院锋击耆旧夹山净空等请师述行实师良久云若据行脚千古之下遭人检点衲僧家本无是事求其实性皆不可得从上诸祖有此殊胜因成此殊胜事余未具殊胜愿敢冒殊胜福悉不负殷意眉毛不惜好丑难藏概略大端余本内江人也父李母徐于丙寅八月十五丑时现幻质不幸双慈早背被寇大乱浑家荡散孤身奔至夜郎诸难无不所历一夕梦霞披万道诸树浓载雪花次旦叙其朋辈朋辈云此瑞兆也子宜出尘余即辞诸邻至桐梓牛山礼本师上丈下雪和尚薙染命名彻纲此戊子岁也时年二十三巾瓶一载本师受督台张公请开禹门法席命溪声和尚立僧接衲余依止焉一日溪上堂众师踊跃问话余触壁未晓时素怀静主在座汝何不去问如何是日用寻常事至晚余即去问溪正值陪客答云山僧正喫茶余云喫茶后作么生溪云还我茶盏来余不领即束装过禹门一日问如何是本来面目本师云汝礼拜了向汝道余拜起如前问本师云鹞子过新罗余以作具摵一摵本师蓦头一棒恍忽之间似有所得每则拳拳服膺便作个见闻觉知解会才恁么时便不知有话头于此自惕何日明此事尝闻本师开示学者寻常莫只认声认色一切截断极是省要直下彻去始有参学分余侍旁一闻契证扑迭掀豁依依六载于甲午春本师省觐双桂师翁命余往侍至翁座前余问冒雨冲风即不问觌面提持事若何翁一掌云通身去泥水始可踏高梁余一喝翁云犹带泥水在余礼拜出翁命本师上天童代扫塔余亦随侍至汉上藩下众都统坚留本师开法静明余职衣钵寮一日问结制解制姑休论匹马单刀事若何本师一棒云死活也不知余拟进语本师连打数棒余云老和尚手困且放下着本师云正要汝漝么道丙申春本师上堂辞众下东瓯是年费和尚开法尧峰本师命余往参费间汝是真四川假四川余云和尚犹有真假在费云汝为甚袈裟角拖地余云和尚为甚话堕也费云参堂去一日召云汝来我与尔商量四川话余趋前作礼费云嘉州大像多少大余叉手向前云且道大多少费云者小四川也解说川话余云乡音从不改解制后费受福严请余过苕溪道峰礼木和尚值解夏荐严余问实际理地原无生死今时门头假有去来生死去来即不问荐严一句愿师宣木云秋风吹八极木落露千山余云宝觉光中蒙法旨金莲界内悟圆音木云且喜上座领话时木再主天童余越往至密祖塔前礼毕遂偈云半开紫菊经秋老万里南来礼祖翁金钵泛杯波自涌凌空宝月照山松自觉违师已久归福城省觐本师云汝参诸方来如何是你到家一句余云适才礼拜和尚那本师云从门入者不是佳珍上古尊宿未明此事历遍诸方近日汎滥者众唯费和尚一代宗匠汝宜速往切勿虚度余即往人事费问汝号佛冤为甚与佛为冤余云放过即不可费云为甚如此余云和尚也须疑着费云好与一棒余云过在甚么处费云佛冤佛冤余礼拜出时年丁酉于座下顿圆戒法每每机击繁浩不及广举一日费召云闻汝令师再受平西藩请汝勿去老僧决不辜负余云深蒙和尚婆心秖为某受本师提携恩重叶染根深俟送汉上再来亲近费云禅师家正要不忘木本遂视旁僧云观此子以实心实行古人惟此一实于二非真即写送行偈佛是冤家汝自知威风凛凛孰能窥因思昔日韶阳老白棒拈来要打伊余礼谢出时二隐和尚主三塔龙渊寺余往参职侍者寮一日上堂余问隐峰倒卓脱化德山疏钞焚烧船子埋身水底性空吹笛云霄者一伙亚郎当汉还可共话也无隐云打面还他州土麦唱歌须是帝乡人余云和尚秖有杀人刀且无活人剑隐云汝试道看余云雪后始知松柏操事难方见丈夫心隐云也是恁么话余拂袖归位日机繁碎弗记广载余辞出隐即赠以偈佛是生冤家知是甚面目看三十年后孤峰结茆屋仍返福城本师云吾有一问汝若答得亲切许尔从诸方来余云试请举出本师云鹞子过新罗余云和尚惯得其便一喝即出一日问全杀舌手夺却骊龙颔珠秉金刚剑截断生死关头骊龙颔珠即不问生死关头意若何本师执起如意云手中如意生銕铸余云秖如罗笼不住唿唤不回还落生死也无本师一击云正要汝脱洒洒去不觉顶门大破遍体血污陡踣于地半昼方苏通身汗下不见有一丝毫佛法见解始觉歇得身心百无知解把断世界不漏丝索之境界耶即颂一偈生死关头俱截断丝毫那许着情尘一回迸出头颅裂雪拥红炉未是冰本师接得阅毕微笑云未在未在余再呈颂生死关头岂容巴鼻云散雨收遭颠失利直饶锦绣得高荣也是卞和三献玉本师颔之余复呈一偈碧潭深处龙难隐峻岭松高鹤自鸣拨动天关珠宛转日用如何不现成本师深肯之即买舟上金陵寓茗粥居本师一日唤余近前云汝侍老僧多载将手卷来老僧写一偈与汝住山去余云某根茎浅薄莽卤多端何言住山余拜辞随藏经前抵汉上本师上庐山终老藩下众都统发启耑使迎归汉上净明结制制中五千余指越明年庚子解制本师出源流拂子当众吩咐余坚辞不已受之只于纲之初愿定无许多络索但以鞭逼生死为大亦非再来之人兼以根识浮浅况不能超群越世若论向上行履唯自知之秖若求明师择知识必须亲近直截斩豁之手方能了此大事山僧再要饶舌又是公案几重珍重佛冤纲禅师语录卷第十佛冤禅师语录佛冤纲禅师语录卷第十一嗣法门人行延编法语洗墨禅人超方禅客游天下荷负清机如中筈桐梧树上栖凤凰清秋明月涌高冈孤影江干寒照水交驰初逼海蟾乡庭前花笑风吹落究竟依然空突兀卓卓曾谓见根由睦州拶折云门脚再参一喝三日聋淹他虀瓮里埋踪须弥芥纳毛吞海眨上眉毛千万重拔龟毛栽兔角胸里干坤横倒握便是羚羊挂角时拄剑眉间生杀活是亦铲非亦铲四句百非从何展囊藏日月天地宽纵横捺着如珠转天湛禅人生死之始起灭之初欲究妄源须明起处遂得心境融通应须进修策发责躬省已只在最初一念直悟本心自然言思道断堪作真归岂假功成本来如是苟能深持祖佛大意故得智炬增辉照之如镜何法不明归之如海何川不入局方隅之远近定器量之浅深约以大根如日出高山驶见鞭影豁尔真心自露无起即起起即无起非起不起是不思议之境界也示尼心止昔隐峰倒立而化其衣顺体远近瞻睹互惊叹异有妹为尼乃唾之曰老兄畴昔不循法律死更荣惑于人以手推之偾然而踣也又实际尼顶笠直造金华室中遶座曰道得即下笠如是三问华无对尼疾去看他得底人着着有出身路不唯宗眼分明亦显师承有据若未踏着操禀不确不但行径峻绝两返退屈流入生灭法中背悟从迷何有湛然凝寂之函盖予几过江城有心止尼索法语每见参究真诚予不吝忉怛举上古锋捷宗匠似囊锥始露刺着令人血淋淋地如挥宝剑万綟千丝剎那便断去却虚谬知见要植般若之因幸值色身安健不逢诸难相煎逆顺卷舒直超格量到此还识逆顺么闲人须是忙中得急水滩头好下钩彻堂黄居士从上禀承无不指示向去外求不能内省于六根之中逐境界之所流枉功多劫违背已灵彻堂居士汝近八旬蹈我禅阃乞我所示观汝之形质如长波东逝残照西垂风里征灯艹头悬露电光烁目朽树临崖乃至出息入息之顷迫于衰耄不觉寒暑迁流渐至于此故知此身终从变灭古云无物从缘起无物从缘灭起唯诸缘起灭唯诸缘灭到此还知起灭处么万象自分麤易辨一灵含性密难明倚天禅人乙木架舆梁青狮能踞迹当年行脚苦今日非容易为法尚三登海波无寸尺珍重绝短长学海勤朝夕我樨得师家青天轰霹雳古人遗有言病问维摩诘作佛学坐禅磨砖岂一觑车牛踏杀时长空横銕笛本不假他求那许更再觅移足似登梯出言须中的学道勿忧贫亲师看顺逆携䦆植青松击竹芟瓦砾笑指老臊胡杨子江心立休将世法看精进要瞥地珂木禅人灵利汉机前领荷无愧古人如掷剑挥空勿论及之不及傥能逐句寻言一生甘受埋没也已若是高尚之士小径不趋大方不蹈当下超越是知搅不浑扑不碎所谓门庭差别照用齐行道眼殊分峭拔孤俊皆谓从前师家钳鎚妙密点着学者命根造虽逸格今之诸方所说无不美丽过在有时破二作三有时分五作七不与学者勦绝令伊迥无入处若要不落数量唯在离一切相心无异缘六根屏净朝暮自究尽力行之做到贫恨身多心法双忘如水投渊自然七通八达到此水月齐观风云一致已彰蹊径亦能高耸人天壁立千仞方称为英俊汉子不二禅座顺旨归宗千差涉入随用圆融自谙深浅然而此识懵昧总为今时禅学不圆法眼皆是理事成碍顿违本愿一旦虚掷寸阴乌能甄别直须达理通事境界不能拘见闻莫能惑若了无知触途无滞故知理事双明方通圆旨欲深达法旨非上智莫及岂下机能通直教万行熏修转加光洁斯乃随日磨炼谓之逆法所行削繁简要去伪存真皆令一切含生尽入一针锋许一切时中不忘其照刺破无明根坻万行垣墻坚固到此逆顺何生使其万机顿赴或认有觉是真佛之形或傚无知同木石之类斯为解脱之门似不拨波求水也勉之天恆禅者用畅深极万象含于一字採撮幽机千训备于一言括众经之秘包群圣之旨宁为净法之所治不为垢习之所染乃为旦夕所熏更无玄解义路唯本识之含藏同太虚之广纳或见或闻而作利益盖为法源谛当彻证本心若未到过量稳密处不可将瓯盛水拟比大洋也至切至嘱尔充禅人印心之旨一丝悬于九鼎法要之纲五叶芬为万卉既而撑天拄地悉被其荫百匝千重毫芒不隔凡夫圣人其一体也殊相劣形无非幻色从上古德出其名振当时流芳后世皆谓艰苦精进中得来每于无间断里做去挨至理极情穷或于喝下领略或可棒头翻身把无量劫来诸般妄想思善思恶一拶百碎亦如日月当空照彻世间无黯昧似山川展注阔周沙界有踪由遍野祯祥隐显莫测苟能把住放开着着有据恁么也得不恁么也得恁么不恁么总得试问大德还得么本怀露遍情还惬驷马桥头展笑颜不羁禅人凡举念参禅无有不彻底道理最怕形容可观肚内虚头若遇真正宗匠指伊放下人我担子脱去是非窠臼迥然殊绝硬纠纠地契合从上诸佛诸祖深旨征酬古今阃奥枢要终不坐于死水潭中而大机现前四稜榻地诚能具衲僧气概至嘱筹室维那担囊负橐蹈迹宗门安忍与金石同固戒行共宝珠等色区区怀抱融然靡执创究识于倒情策净心于妄境所以自古英哲各採其志不在篆籀异文单梯向上蹊径明心尘之显晦晓业报之浅深束修履道言行无伤苦乐翻回妙智人我转为畅心而初悟始学滞惑者多室维那直心直行侍吾数稔递相扶奖虑法忘形不苟求于人自守足于巳每究耳提面命之悃所积老僧日录不惮风波之险合朋辈陟至嘉禾请匠灾梨三月工竣板送楞严紫柏院倩彼流通返棹西还推三崃之磼礏犹灵若之观井牵巫峰之十二泯云梦之在胸莫见乎隐莫显乎微苦辛藏于日用饥饿昧乎理缘暑寒莫能窥其机辩譬不可宣其实拟书数语以旌其劳噫俯窥心似江天远怀抱情同岁月深倚天书记佛法渊奥一真常湛万圣乘机事广文殷言高旨远依依法座恋恋禅门不失寸阴堪为学者凡入丛林依蹈祖席见明眼师匠请释所疑以祛其惑行不负于所知言不伤乎物类智慧之光犹初日照忍辱之力如明月珠校其诚实匹其圣哲方当觑破古人关键翻思甃磨菴外扭鼻负疼上堂卷席胁下筑拳推门拶足吹灭纸灯栏干鼓翅堕枕碎甓或显其远或征其近如此比类不可称述倚书状侍吾念稔朴朴素素受余熏习砥砺仲昆敷究幽微酬方文翰择善友以论文锋效先觉而生智慧殷事老僧日用资其残篇贮其剩简汇成三帙刊入楞严万里一柁咫尺风帆怡然不倦夺彼前心稽上古之斯盛事佛法之至尊尽善尽美如金复冶似玉更彫香城之瑞千载再逢至此可以持身济世以佛祖之心为心卓尔不群耶嘱嘱叶云法姪为人朴素未兆之间从根本中来而诚敬之重秉自宿因幖帜之心实惟素蓄意蕴千载念缠一身则于内无心于外有志所以古人纳履则两踵井穿敛襟则双肘皆现董生百结颜子一箪悲夫受辛克苦请益无倦随机密用犹无德而称焉至于守道顺理或着行成于己躬福流于后世匪力须穷于三思不可贻谬于四海谛当操履之士则知天地玄远佛法广大受于熏习成于缮克然后鉴镜三明雄飞七辩由尺鷃而比大鹏凡夫而窥圣哲者哉云维那不易研几请法余亦书而略摵虽雅趣佳词而指喻难极若要持身济世须观渤澥之广莫保涓流之渶藏德业于胸中弃繁与于大壑譬犹溪派归海气量泓深雁鹤搏空任性无碍岂不卓卓然哉竖幢西堂教外之旨犹若虚空包含万汇横亘竖穷两仪周遍靡所不被盖载物我增长之全体大用繁兴之生机尽三千大千之剎海始知教外义理亦如日月照临雨露沛泽而顺逆纵避受其处分今之学者更不求其大手眼师匠整顿自硬主宰负性憎爱记忆情识充塞心田所以昧明日月于晦泽蒙未越宇宙之宽广不慕佛法之极尊少虑无常为重海皆因差别多途情尘不透见处不高检点不到差排不受递相汩没所以古人开辟蹊径要使大地众生断息憎爱超越苦轮莫悛义路惟在空闲寂寞之中驰求意绝攀缘心抛情尘顿破是非远涉藤窝利斩浑无世谛干怀而色不异空空不异色方称为大般若中人也耀文禅人学者门看话头要在起疑情了大事之心谆切不在记多玄辩填塞于心逢人强资谈柄终不从门出之佳珍亦非己躬之所悟入上古英哲行参坐究井无外法干怀才起浮妄之念蓦拶将来觌体全彰打成一片当下廓然若或勐利不切拟待劝发诱引逐理涉事深虑拥念更加第二种妄习若要精通处分必能择明师的的指点渐渐趋进逗到悬岩无汝蹴足境界势忘身命万难千艰及乎无人无我瞥转一机乃可入道终为保任此事便将从上千七葛藤一刀倒断祖师关捩负荷一肩纵横无碍俯仰折旋具万亿种莫测之三昧觑尽诸趣方为归家稳坐之汉见我禅人削染缁衣必要知因识果然因果与五道六趣众生共有受知之分相绪以能忽之若今生陶炼之功渐积当来果识之理至于若佛若祖途迳不异一念之间必有一因一果然佛祖与大地众生素具形骸自是一物一善一恶各随念起尔等既荷参究真心兼佩慇懃趣旨脱尽廉纤不用多种狂解不落有无情见惟蹈选佛高场遇德敦旧规款依师慕道提策汝宜寤寐无忘抚躬慎重如矢庶怀临深履薄之惧山僧恁么说话早为多事了也耳海禅人大机剔翳莫能拟匡济末流如止水旷荡干坤一派归实由洞达其源底彻禅人生缘滇域行脚锦江杖头拨乱无限烟云脚跟踏碎许多山水善遇选佛场开得见辣手师匠不用开口不用动念早已抛家失业但要击石火闪电光如奔流度刃纤尘不立放出陕府銕牛挨倒嘉州大像既至蹈我昭觉阀阅将谓无人跨下被山僧一针针着膏肓骨髓只得两腋汗浃稍喜甦来欲要觅个安歇殊方咦若得秉受曹源的旨大须到九辊十八跌上不因地倒还从地起岂不见而今诸方尽是麒麟獬豸一一骑声盖色一一超今迈古所以大法传于立雪断臂而恣得髓番为一花五叶之不坠汝既挨拶得来休贪目前些见徒弄舌脣说食岂能饱哉两太维那前辈诸佛诸祖高蹈九仞孤露他方涉尽径蹊百千方便启导开悟幽踞大床概临广众岂待停思伫想怠惰无劳安有超越之分然则参悟大事资其勤苦削其垢秽捐舍饬荣及至道备德隆愈增种种三昧于是裂开宝所悠转法轮沛泽普施如药王起病甘露济渴于般若场中示于机先发于言外聆其参扣念念归于八识田中顺境逆境不动不摇立定真实正念世世不忘苦研深搆以勋习般若哉文雅侍者此一着子若不遇直捷斩豁斯人作计抟量难于趣入而乖风日扇情云倏起壅塞八识障碍真心所以古人道个离四句绝百非总之远涉迷悟两途豁开颠倒之域而以休心歇意革妄谬识情即心是佛然心有明昧性孚气量故圣贤之气量观大千界如掌中目无边海为微尘皆明也又有轻愠易喜之量动或形于忿怒辙于攘臂皆昧也惟是学者每于未悟未彻之顷切不得溺于毫怫郁艴之阱焉有短绠而汲深泉乎则人之才量有涵养之说焉言圣人之性从无别法唯是一心不就憎爱之见明而充扩太虚无所碍矣至若量之大小古人淳全而易化今人浇醨而难化其道大之德备淳全矣人情之易迁浇醨矣然丛林仪范规正学者之术除爱憎舍染习结成一种日用工夫精专实义不起颠倒把从上佛祖本有之性元所证之三昧归会一源顿消迷妄所谓向上机在仁在道易如展掌耳切切五叶维那古人禁足安居曲垂方便指教学者心无间断念不弃离参究怀抱忽尔打破漆桶四圣六凡本来具足更无隐覆洞明佛祖心肝彻证本有五脏情浪绞干尘埃洗净信手拈来信口道出安有丝毫剩法元来击石有火拨灰有烟蓦忽焰燎面皮直下痛快恶者一星儿方知十方世界火炉阔宗旨禅人适来为师为学直要亲见本有原常向去三根椽下七尺单前志愿资深奋起勇勐顺逆苦乐纤芥不容朝挨暮拶而任性指陈皎如白昼莹若澄潭发挥劫外威光指点寰中根蔕是谓纯一无杂而拘绊不着道亦相继德亦相应首尾相续暑寒未尝易移始知食蜜甜舌嚼蘗苦口耳会六禅人己躬大事恣向操心取办硬嚗嚗地定要厮捱打彻超越先辈较他威音那畔古锥实以大事系缀于心巳躬立脚稳当审如其谕先辈所操之道即是今人所学之道前获之心不废即今之念不休信得及处便是靠得稳时要与前辈共证共入纵或厮捱不到古人地位只谓迷妄在眼积为在念故之识马易奔情猿难制所以笼罩沦溺者矣惟向真实法中卓卓地忘餐废寝死尽偷心抵敌生死不拘三二十年冷灰豆爆故知此段实真受用大若虚空阔如法界不期然而然矣杂着挂钟板整丛林齐号令椎下分斤为汝彻困昼鞭夜策双眉剔起看是甚么遂击云即此分明休卜度返寻落处转千山开炉挂钟板觌面一着今古该通格外玄机当阳正令即今正令已行头正尾正举椎云霹雳耳边毛骨耸拟思量落二三机便击天童密师祖帧前拈香劫前运足世外横身把定虚空风高月冷度刃奔流机无少剩即今为甚么鼻孔在某甲手里爇香云情识相牵罣脣齿儿孙镝镝露锋铓双桂破师翁帧前拈香若不究根源触途便为碍爇香云雪深三尺不暇扫除以强胜弱见处偏枯正恁么时天下人喫棒有分且不肖儿孙合喫多少红炉煅出真金色妙手磨成白玉瑛费隐容戒和尚帧前拈香电光石火驱寰宇夺鼓搀旗岂假思炉焰不堪酬戒法当时一拶恨犹迟爇檀片云喫盐喫酢知酸涩霜满阶头月满池本师醉老人帧前拈香三十年前讨脚跟不着富者饥寒三十年后担雪填井牛头安尾上正恁么时有冤没处伸沉檀但借炉中放便爇下诞日帧前拈香云涓滴尚不肯遗瓮头何曾失鳖寻常一味恁么不敢倣伊途辙以足顿地云生平被者老和尚夺得空无一物户破家亡直至而今一场败阙虽然如是秤锤搦出佛灯油不合烧香酬旷劫熊耳山礼初祖塔众山不在目比拟立云间气势犹吞海皮鞋挂杖端雪深僧断臂钵冷帝吟难熊耳山前月照人毛骨寒风穴礼沼祖塔风高瓶浪分江国寒色青青锁万峰俯仰尘寰声价重望州亭畔有吟龙首山礼念祖塔口里法华香欲滴影疏自绝石床凭悄机不在闻啼鸟欲究寒潭孤月澄天童礼密祖塔半开紫菊经秋老万里南来礼祖翁金钵泛杯波自涌凌空宝月照山松少室风悲咨石壁乳香长夜滴犹浓幽致谩窥红烂熳榑桑镜挂海门东金粟礼石车和尚塔大舶小江无可济五湖巨浪演高帆当年未尽龙门兴风化何曾一触翻和普明禅师牧牛颂未牧走遍天涯日吼哮空山往往历途遥几回饮水连溪动那得相将保稼苗初调扭着鼻头急急穿从教劣性紧追鞭今朝归伏童儿手处处行来步步牵受制气志频频不疾驰溪山云影转相随朝风暮雨几多日且得山童勿厌疲回首清机拨着便回头那得刚兮那得柔触处不教忙歇下时时趋逼岂停留驯伏水齐艹足卧松边人亦牛兮牛亦然却把鞭绳俱放下唿来喝去不须牵无碍翛然得意体如如万派千岐无系拘坐对松阴轻演曲清平处处乐无余任运一段风流宇宙中烟山烟水艹茸茸山深树密忘怀也高枕无忧卧正浓相忘廓落干坤掌握中光吞万象体和同云烟一片终难别一任西兮一任东独照辉天鑑地日安闲四野频分汉外间跌宕轻烟留月色当阳独自照幽关双泯处处人牛无迹踪一轮明月挂长空归来意已多端的一派风声壮古丛佛事为雪子禅人起龛以杖击云触不得背不得三伏多寒数九热有不得无不得但看火烧海底裂既触背不得有无不得合作么生复以杖击龛云不许夜行投明须到举火略彴桥搀前踏折形山取宝干坤陡黑依然日午一天星崑崙走向蟭螟睫到此都卢画不成莫道山僧口门窄雪禅师身离瞿塘机活吴越正与么时銕牛吞却石麒麟烈焰光中捞得月为千江老衲火是个甚么月映千江峰头浪起銕铸舟航是生耶红日东陞灭耶明月西坠不属生灭犹涉阶级且不落阶级聻七十年来今坐断五云影里銕崑崙指南禅人火个事无笼罩惟余一着亲日午金鸡叫端入凤凰城南方来者与他上载北方来者与他下载且道中间向什么处载细看风牵波浪动休疑日影不停时为丕元禅人火波沉是水壁立是山声色消尽一重玄关虚空包万象大海纳百川丕禅人时节及至触事悠然且如何是独脱超然一句昨夜寒光射牛斗今朝芥纳须弥山四哲禅人火踢倒生死关只么无回互生前千种巧临危一物无哲禅士四十余年事宛如一瞬盱秖此一机透脱任尔悠游阔步彻底万丈寒潭皎皎银蟾独露正与么时须知入火不烧入水不浴毕竟以何为据掷炬云若识渠侬真面目快意追风天马驹为拙禅师起龛楚水巴山风霜历尽入我门来因邪打正左右顾云大家相送上火场烈焰烧空光喷喷举火来去本无踪透死透生登宝所信知坚固身是銕是铜铸一火为拙禅师黄龙之孙白峰之子数千里行脚眼空四海六十二春秋修持无怠即今高超物表合日月之玄光迥绝名模显象龙之真用且不涉奇门一句如何委悉撺炬云凝露如珠花下落江天何处不秋风了玉禅人火金风扇叶细艹含霜菊篱合杀拒退小阳此犹是寒暑迭迁推移四序之际须知有不受寒暑摆拨底撺炬云千溪云白如冰冷万本乔松不碍青为涵相大德起龛不住青霄内突出关万重纳定微尘里放步藕丝中正当恁么时要且车不横推理无曲断出门一句又作么生以杖引云蟭螟眼睫三千界不动根由拄梵宫举火执起炬者里若是似搆镜中花影者里若非总生佛之枢机非中非外妙密纵横无去无来二俱坐断今既勋修事办廓彻灵明荆棘林中抽身亦似翻波阳焰生平警悟流俗作将来之典型以至奄尔真归甚生光彩正值宝月凌三际碧萼吐千寻犹未是我涵相大德转身处如何是转身一句撺炬云着为瑞霭大德撒骨提起骨榇云列其生耶不落别处究其灭耶太阳溢目怎如霭大德真实行藏机宜峭绝为瑞为祥芦花覆雪遂撒云江头细浪生餧鱼兼餧鳖大众若向此透得明白始知天无第二月为西竺法弟火弟别情何易兄送语犹难一炬刚执着潸潸泪哽咽以火炬打云尔我风云聚会清操无怠巾瓶虽未陞堂说法且喜续偈传灯孤芳峭拔透脱死生是谓形踪顿尽影像殊分大众且如何是逸格超方一句莫大虚空顷扑碎銕船无底海中行便烧为清源水头火昭觉辛勤整八载大都秖是行门坚不谓此番重举似拨转路头踏上关且作么生是上头关云泼碧岩千仞翠月含云翠万溪山逵哲彻机二法姪请为艹堂吼一和尚起龛师云脚下无私皆净土半是心空及第超银山銕壁无遮障曩劫根尘当下消诸人还知么此个如幻如梦如影如向者段光明刀噼不开火燎不上鑑地辉天光前裕后以此脚跟证据去时而艹艹含香洁花花带春容水水招日月山山堆白云秖若画断牢关噼破保社顿超清净之域不受风雨之怀一句作么生道以杖指龛云一片坦然登觉地万机顿赴一机中入塔者汉到处逞驴脣马嘴开饭店于明水使天下衲僧沾脣者个个刺脑入胶盆此是我法兄精持白炼剑刃横施眉毛插汉鼻孔辽空生銕铸就身心金刚炼成眼目卓立尘劳之中永为古今标格末后失脚于白花潭畔收竿罢钓竟尔趋归到者里敛万叠之波澜含无量之妙义且道者一毫头从什么处得来还知安身处么卓丈云端表谩看悬日月任从尘劫几沧桑为大夏禅师火大夏大夏悬岩散手一丝不挂山僧彻骨彻髓痛为与汝说法若或有愆尤觅罪无缝罅火里銕牛儿要骑快便骑要下即便下佛国天堂任去游地狱三途何惧怕咦放下许多闲念头一弹指顷超尘剎为王氏火以炬打圆相云墻畔髑髅冢阶头笑语声即此当机荐踢脱涅槃城王氏硕人其为生也谦和冰玉洁素质表忠贞其为灭也净域频移步火里莲花生恁么道只道得个生灭句只如不生不灭一句作么生道重山叠水连云翠尽在绸缪里许中遂撺炬四位和尚总奠章谨以苹蘩菲馔之奠致祭于同门四位和尚觉灵前曰呜唿师在高堂子已先没尤然日面倏焉瞑目且也一载未周顷尔群狮殓伏茫茫蓦地遗书一一重为举出布罗网玉泉寺里打凤捞龙把钓竿嘉陵江上东抛西摝弃妻孥而为法躯忘替同门而温亲水菽盖四位和尚之行径也自合计较翻成必须光铓吐露萃然双凤辞巢相忆苍龙出窟怜孤月以随身恸丹霄而独步拭秋光而萤散金灯排夜色而蟾鸣玉树不化缁素而停毒沧桑直跨烟云而游戏净土吾师将登九袟尚在领众匡徒阿们尟及七旬何其辜鲸负鷟大好引水浇蔬相向抛砖引玉昔同于八角亭上叹悟祖三敕黄而三宣再伴于驷马桥头忆相如不高车而不复自兹分袂各排门户大掷香钩而鲸鮵振鬣翻作五湖沖浪之俦幸挝涂毒而龙象蹴腾忝为十八高贤之数倾法海而大肆汪洋泻禅河而展转流布高树垂衍兮受英芳而覆荫鹫岭遗来兮秉单传之载嘱机缘偶尔兮碎三玄以济恩威炉鞴高设兮折四拣而施养育永载禅灯兮粉骨碎身未足酬深入堂奥兮越圣超贤以免辱巨壑藏舟兮射愁云而惨惨幽林挂月兮摆酸风而簇簇等包囊以放下思形影而相附即此用托出虚空馔一盘明头来拈起须弥香一炷不知渠侬来不来洗我心头者衷曲咦撒手分明两罢休爷在高堂子在路悲哉㥬惶伏惟尚飨为野月和尚设奠八风迥扇万籁咸共其音两曜昇晖千形不匿其影一切如电挥百岁于俄顷积念真诚种种树符般若敞营阁之在兹怀道守素历历蕴同彼岸逐耆年于今日及到水穷山尽向白云堆里便好霁月光风依俙形像彷彿音容正恁么时岩花雨洗岳峙烟笼且觌面一着还有道谊相资也无树因旷劫终微散响报兹生託景中起龛适才座上敷扬得又龛前话会恭惟法弟和尚还记得话头么以杖打云若恁么会去始信生死之道总出者圈缋不得既出不得密移一步廓开旷大门庭裂碎死生窝窟直如千差坐断末后一句光扬且用处得大自在依然条令森严再得佛事既周不免从空放下入塔石牛吼破真空外木马嘶回碧玉楼吹去白云咸摵粹可堪风月满山头所以停思息念有生有灭之机识境识人无起无作之相昔僧问法真禅师如何是无缝塔真云高五尺僧云学人不会真云鹘囵砖师云法真指高论低匹其不足者僧虽是骥见鞭影其奈胸头抱砖即今若有问山僧如何是无缝塔答他举世难镌巧进云学人不会亦答他秖可埋踪不可泯迹更向湛寂光中略伸一偈数峰屏列岫当天辟一龛休论端的旨此地是牛眠高梁含一八十翁入塔金河漉漉空捞月入水入泥影自随荷戴渊沖咸五百莫教忘却路来时恭惟含一禅翁随机开导未尝懈怠袒率硬纠纠生平不捏怪法身常扫护波离之戒珠妙相既衰响长空之天籁脚下无私得大自在可规末学之准绳不涉虚头而梗概始终以法纯身孤卓英风不迈转身处踢倒銕壁平沉影光中烁破玄关遮碍逗到八十年来今日依然纳败且道即今含一翁向甚么处去也一踏当天百念消永镇孤危堪表率佛冤纲禅师语录卷第十一佛冤禅师语录佛冤纲禅师语录卷第十二嗣法门人祖缘编书问柬河西圣铎和尚昔驾破暑还山即欲追随杖影依蹈师家丛席出入未敢自适一味顺其世缘日觉诸事冗冗落于似闲未闲之际弗及奔趋猊座返辱瑶笺雅教快目赏心殷殷道谊敢不深铭弟自南还观之吾蜀法道不惟使人瞻仰有分而且引鼻寒酸真法运日衰深可悼也向谕中有兴肌骨古席惟冀高挥白拂幽整颓纲弗致宗风委地兼得不时过叙罄慰于怀何啻三生即幸悉闻远走拜墓先人想轝出于萌动之初径游省会又得把臂于荒山细论武林风月如涸鱼得润洋洋在上矣瞻溯之至东太平牧雨和尚春首晤对夏又秋矣自觉日月之如驶观兄落于千岩万壑之中林泉竹石之胜放情适意取必悠然盖寻常人而不能乐此境界耶弟数年前有念瞻拜马祖遗像方过宝山以叙别久之谊恂恂表帅日觉冗冗阻其兴也弗能领此深意则又蹉过时光耶渴慕道范想聆教言在即悉承存念遣使问候本师趋高梁扫塔游渝城尚未还山虽竭力长途斩新祖席足下闻之起坐相安亦必愉悦奉复深祷照察不备复湖州府尹鹿门居士弟自南还未尝少刻不怀思也虽深企慕天各一方顷接遐范阅至耽病古人无病祷祈求之所云此病因四大亦不因四大可谓深得病之病趣则不病在膏肓也然未病已病拈向一边日面月面一串穿却致令不作病会不作不病会全体是光明藏满目是大歇场转使维摩欲觅起处不得此真病耶既为临济烜赫儿孙揄扬佛祖之大机弗在登曲彔挥麈尾展拓手脚以当宗乘贵乎语径流芳则将来耳目多闻多见矣曩者弟钖雍州时吾兄有语注意缵续指月之裔或得尊宿之机缘或得诸方之偈颂勒成数卷可谓搅长河为酥酪变瓦砾为珠琳截庞老之机起尼山之脉合符本师兴矩五百岁之丛席而吾兄焰续五百年之传灯不惟泉石光贲亦使天龙呵护庶千古不磨矣惟祈道体康胜为法保衽不宣复振公翁护法久暌道范少慰悠然如隔三生石耳忽止镜禅师南来得接手札恍若双溪晤对开豁眉颜刺于肝膈忖思八千里外翻虑情怀非多生之缘弗能持此念也所云主丛席者隆替非常为各闹门庭故也然鼓唱于东南未必争光于西北足下如明镜当台魔佛各露其本端逆之古规荡废云水逸群狮麒隐僻纵毘耶老人复出难唤醒其一二也又云行见将来击楫下江有几道神光变现然此般若之因非小小因缘不可目之于时又不免动我山林之思衲经今随侍本师转以院事逼勒动止未必取适显密木获自安少聆玄诲俟知命之年泛一小艇长歌东下阔别数年道谊兼谢隆护正法临颖弗悉复易修施护法自别足下屈指四秋回意于烟雨楼头双溪桥畔饱眺湖光山色楫之洒然今即不能得也承札招主东南法席但衲数年以来每侍本师剪荆芟棘兼以两下江南往还数载屡欠芒鞋债负苦迫时光于法无补愧不能领命昔我法兄懒和尚有意南游至今念弗能灰异日拖笻东下方领遐诲慨承将我双桂一脉意注恩深想于鹫峰头而顷袂矣临颖祷切复汉阳千峰大师舟移汉镇四载少申得读手教如晴雁排空羽翼自是舒畅也浪想锦江禅侣各探本领竞奔吴越莫不游于门下伫望加殷得滋藁木近闻梵剎重新大搆使往来商旅瞻之服膺倾竭向意有安期集众广种般若之因傥护法就粮钱充可趁水和泥而了此一段好事也幸幸复嘉禾清白师揖别双溪忽忽四载遥注雅仪必快情况今秋止镜禅师归言及菴中碧桃修竹岁岁参天蔆花池水香映宛然以快生平之耳目也予苦逼时光走半天下恨处之情世仓然惟昭觉祖庭廊庑辽廓非一人两人可就只得推前拽后紧挽时光故尔情悃欠申想弗咎耳上昭觉老人启客岁归中川似为他人落水以溼自衣也此乃二俱脱略惜哉陷虎之机每每秖自讨论向阿谁告语即欲还山省觐恨日已多忽灵木叔至拜读珍言恩至渥也殊忆春首轻言戏剧兴造未符夙因正谓饥腹未疴艹已践倒良工未搆以唱他方幸瑞霭静空遗衣钵之余议同多姓翕胥从之秖得拖前拽后以倡施者欲终其志惟愿老人视古字如宝峰之有罗汉天童之有龙池也激其檀信钦崇行人佐助剪除三十年荆蔓剔起数百载残灯开方便门以复其初瞻拜依依不尽缕缕复中川钱邑侯日前舆盖临山适契咨询征诘往哲不减裴庞扇美令衲闻之获大利益日尤趋慕想护法盖从佛祖位中来矣夫政旁午又能为众竭力可谓含光育德湛湛恩辉兼又往往训其民切大约残黎少沐苍恩镂之无尽诸古常住荷蒙孚祐但秖荆棘塞路瓦败椽毁山野不忍瞻其木本水源暂尔修补稍迟数月方得过阛阓饫领香斋承惠珍贶附谢不尽诗偈送灵水和尚归益州冠乎明月情遐想冰霜素十影疾追风动止云生布㗼㗼竞香城漫把胸怀吐岂止虚白生云天亦高寓法演润禽鱼品格标月树过量因广寒剎那心未住雨花犹滞形魔佛尚稽足云心鹤貌翁洒然江海渡龙光揭太虚麟趾非麋步根静无波尘天心怜众孺繁光洗乍清影同沙界赴悠悠去别情岛屿相羁慕赠武夷张副戎还闽闽蜀由来风色高云浓树密接天腰白龙千尺喷飞瀌万壑千崖秀峙描驷马桥头车马邀浣花溪水墨花饶支机石上篆烟飘滟滪堆堆作锦标今古怡然一日昭山如海峤去尘嚣轩房情逐冷潇潇何其别我买孤舠大江东下尘麾刁回眸一笑溯天潮一联花发莺啼娇几度令人恨未消光摇海旭映山椒有梦飞来万里桥紫府玄廷不去招笔书万卷酒一瓢钟王字划龙蛇猋秦汉文章气贯霄奇才莫向乡音瑶片怀常听日翘翘赠瞿斋里翁西峰新度曲莫拟白苹乡清音窥鹿苑飞出洞云房飞来峰彼峰孤立外危径细幽分流出桃花浪招回洞口云树啼连复断艹泣绿犹芬相向山形冷海涛中夜闻送大痴后堂还雅州郁郁穹苍雨泠泠德士风家林归梦简祖域给炉洪象渡分开浪鹏腾列远空情持高步切秋色澹从容般若寺迢迢遮万木何似慰双眉岸艹如烟合汀花似浪驰赋题残叶恨共望远山悲伫听飞泉下幽情去复思访逸隐居主人千里忽相对霜笻不惮劳漫吟栽柳节频躅听松高远水明孤洁从容辨杂嚣深深烟入坞清影若秋涛宿高梁寺含一丈中高林相语杂云寄暮山城步入祥麟稳栖来白鹿情寺灵迁峻陌僧静卧高闳慰客希寥落珠光照夜清苦雨雨零新叶堕频梦寄青荷七夕星犹寐百重云又迤石寒苔锁遍花冷露欺多去客行无侣天清何日过同灵端二和尚游圣水寺秀起山连髻孤禅钖石丛推敲由我赋冷澹论泉功云树诸邻别江花一色同先闻登眺意断处见归鸿寄竹浪和尚柳丝垂影拂微阳皎洁天涯鹤梦长溢目云霞浓又澹相依未必是韬藏幽居自若听松泉靖节谁夸五柳边入眼江山频百越孤光摇影绿萝前山家只讶相资义去去难留客意删啼鸟吹晴惊欲断万重云势锁幽关几多程去旧岩房应发阴晴动地忙路截危峰轻易过瘦藤聊拂露孤光寄懒生和尚梦频何事役深栖成盖松阴覆远溪新雨淡分春列岫未曾隔断子规啼风翻林叶烟消坞高访柴扃未许关几射山光春艹绿梦频那得到尘寰消得山家多祖偈拄笻行罢又思君过鸿不急应天阔碧落迢迢飞片云碧水漪门宛似霜抱怀重席趾麟床庭前双桂分青翠郁我山房午梦香石桥云浸藓苔痕向去机忘更度村夜月穷来相似别情多不碍远同门天童偕大咸和尚观曼陀罗花风惊窗外连云溼漫究头陀冷笑时欲折一枝分段去不能留得覆杨岐钓鱼台气势雄雄天地阔岁移何怯雨霜寒丝纶不用盈千尺钓得波澜一夜干耨艹青山万朵寓侬渠立劫劳劳把艹除莺语一声情世外风规千古转名谟过资州重龙山胜游机不绝异域画难持钵浪池头月瓶花山外枝天空孤鹤远磬杳一峰支西听河声日悠悠十二时二古台敧碧嶂引望四缥弥春静涵空冷云闲去不羁松阴分鹤态石窦卓龙奇相照孤城外登游莫厌思次上公唐文学登鱼台韵风高似下五云天俯仰尘寰无并巅孤月远光清有兴希声千古遍山川向来孤洁坐洪荒拟欲维舟恐浪泱靖节尚遥非险密翠峰闲列拱诗章端阳汩潭水色化龙开鼍鼓声声月色哀血染一江征客恨忠遗千古见君才离云皎洁遥沖鹤归梦沉吟独举杯秖许幽人高访逸逡巡莫逐海滨来次见真居士韵襟怀写罢数来无万里山河用枉徒龙钵汲泉分浪阔虎溪含笑一声孤酒羁意绊生机促诗触情寒勒肺枯云影山光吹欲断悠悠冷翠列冰壶悼宝峰和尚应怜法窟起蚕丛讵忍停机道路穷渊脉滔滔犹未遘真风袭袭尚弥隆灭生剎海波澜别今古阎浮身世同明月清霜飞晚翠却遗寒影写晴空瀑布轩昂不畏雨风折好是飞琼夺日曛自古噼开千丈壁每从冲破一溪云卷弥天际冰心吐流去江干玉浪分情正当峰同世老相看岂滞六龙吟赠眉雪和尚主金绳诸方多是赠诗林难写天涯一片心梅熟幽村香遍舌云笼高树悉垂阴芙蓉城畔青天落威凤山前白鹿吟相看去来浓淡客惟滋一雨洗尘襟二千机百折此头陀缾不敲残巳出鹅门对小山常近月寺当池岸早香荷语清业白终难抹兴密情幽冒晓过众把银笺粘素壁恨余瘦腹苦无多三那堪祖席语音疏能得纲维法社扶白拂引山依仄径青天摘月放平湖芦花隔岸经霜染云毂离峰向日铺指点龙蛇心眼活悠然全在一笻孤紫荆王老先生过昭觉惠诗绫即韵以酬门对堪图远近山情江下有几回还小桥落影寒浸骨玉露粘天冷照颜雨过朝游忙拾翠珠投夜梦急窥斑藤萝不削非僧懒鹫岭传来地脉闲望峨眉新晴缥缈一山昇遥望令人兴转增倦鸟带来花事晚白龙归去石池澄溪烟着日荒城翠林叶飘空古寺灯飞尽乱云天咫尺诗题不歇意先登次韵贺懒和尚重搆大圣慈寺工竣浮图高出古蚕丛一路连阴碧玉宫此日巍峨咸大野恁他风雨洗长空山容翠色参天白树影霞光映水红欲勒诗魂粘素壁恐惊明月醉山翁并头莲次韵清风桥上玩池荷清影时时划薜萝二穗蕊侵残蝶梦满池叶动尽鱼波沤行日月东西绕艳喷云霞上下拖水堑堪题环乐处远山映去夕阳多次韵西山雪意日晴斜抱霭苍山玉浪盘空势洗天冷翠欲浮惊楚汉凝光不动射秦川尚传素练南台正断送流霞北极巅独对远峰情乍起写来幽思在机先二烟开亭阁倚晴窗削壁千寻鑑壑苍断处上侵明月窟淹留下压白云乡翠微贯日常铺锦阴极撑梅暗袭香风卷半帘山雨过岭头却是一番霜夏杪懒和尚过文殊菴留韵附和一联烟雨风吹断赢得高轩尽日晖洗剑浮盆威气重散花掩席入玄微瑶台慰梦还挥尘玉浪迎秋预着衣几度隔江酬白业故园山色洞玄机弔月幢和尚踢碎虚空还捏聚青天斫却却无伤我来欲觏幢公面明月满庭似冷霜赠耨和尚主艹堂客岁烟尘外须臾锦绣间惜蛟还渤海放鹤入丹山一曲频高节三车眴刻删好莺啼上苑情事一声关山居山自青青水自流道人计活在峰头攒成艹阁能容膝定起霜钟远发洲花好围墻风夺艳鸟乖当槛兴消愁莫辞上界还沉小眼里星河且下钩二千峰玉立接阎浮缚个茆茨在上头一派斜阳风送晚满怀林壑叶惊秋山窗漏月慈明牓艹履生云范蠡舟那韵久思朋未至闲将凤笛拨风流三紫盖罗围禁不胜干坤在眼日为凭花飞满地金沙涌菌长枯茎贝叶增种竹招云长短画开池引月一团冰不时吐露真趺坐顽石区区点未曾四茆亭近水洞清隈总谓逃名意念灰异艹三年成碧剑落霞几日长苍苔红尘不到花无梦浊酒情多月自来一镜天青频四望赏心何用再登台五柴一肩来水一肩高荣谁谓向林泉峰头一啸含清浊杖底分明启后先浅碧盆泓当镜照抽青蕉叶作书笺香销钟寂朝来晚隔坞鸡鸣又一天六从容一色翠征茫罗列天庭愈更长泉活石门寒喷雨月筛萝牖晚飞霜懒逢世语犹痴钝漫惜山光有寸方壑转松涛荫万里晴云带露送幽香七林泉砌玉快山家一合干坤浑不遮礡险泉鸣迟客语天低云过溼窗纱纵横石迳无惊鹿聚散峰头有暮鸦谁谓居山多寂寞野曛常照石门斜八茆茨小小近微丛豹变貔文竟未逢意足凉生淹夏日依思寒禁动秋风好分碧剑能浮水休拟金卮早挂弓山月隔窗情不倦生香飞入梦魂中九香凝万壑小开扃宽窄无过虎势形立涧双分情若画小峰齐插翠为屏巢梁喜燕能陪客卓树娇莺亦转经不若清思忘世事何劳翻出几千层十前言吐下彻毛寒莫遣情尘勒肺肝万壑烟浓迷鸟道一泓湫碧驻龙蟠艹侵石佛青螺盖花络蛛丝白玉盘为立主宾还疾便投机未许泛波澜十一山幽频筑室一榻在天垠浅艹龙姻子高松鹤唳群药肥常小雨溪断接重云意下无新句菴邻久巳分十二空阔曾无厌孤云去又来青山常绕梦碧沼可容杯石径吹尘少枯茎逐念灰幽花频献佛无问几时开十三天际涵空籁吹山转结螺翠寒疑小雨近泛是天河只讶僧规约那容俗语呵鸡声同涧响听去在烟萝十四向来生气别有院息菴前峰隔传清磬涧幽吐暝烟深云如度水新月似投筌忽遇僧形古相谈不夜天十五天壤孤峰接门投野水分风惊松子落春化鸟声勤未厌三冬雪难摧九夏云知音无再举犬吠隔溪闻十六幽居宜逸世寒色晚稍多越格台山路长流鄂渚波石滋含玉润僧古丽鬖蟠取首扣机犬柴门未易过十七艹阁依岩北长虹万里桥数杉蓬冉冉一径入迢迢竹坞阴非雨天河梵是潮挂冠投石壁伶俐不须招十八却难违四序山冷夜含秋败叶风前扫琅函月下抽碧空悬皎皎清梦入悠悠欲得思今昔多从此界游十九壁立岩千尺由来未着尘窗阴寒露下山阔晚云屯爱月长余漉钦才别作甄芬芳同意洁雨后看峰青二十一钖凭年逐孤清且活埋磬安宜磊石灯挂在重崖不谓趋行径何拘着意怀依溪常近月客至有安排留别筏海禅兄艹阁招云隐斜阳夜雨收寒声幽涧逼曙色小窗留欲别难投笔方行拟见舟好山看不尽或恐对江流次韵艹堂怀古兼答王剌史风景悠悠逼艹庐拟回犹恨此幽居欲歌残赋频惊马试钓寒江休问渔睡足龙蛇通楮墨接天山水冷琴书更看何代春声壮他日招云未许躇二墨香不畏江云隔知是他年旧艹堂去鹤移苔怜失韵惜花踏影喜留香高林半带悲烟落倦客多从逐赋忙何日买舟先过我载将晴色共徜徉青羊宫次韵碧走湍飞情事尽古今丹迹未淹留空经庭际苍苔溼杳霭云间野鹤幽怀抱此山逢路入欲探情水向溪游过桥取剩村花好十里钟声尚带秋春兴回文春含淡柳傍阴花笛塞吹明漾浅沙情露远霞红染醇倾杯小岸雨惊斜隐耕不读南华帙耕余得慰便青山看雨后碧沼浣春前给食家添钵传经鸟集筵花飘从不语数数是流年二野钓闲朝夕耘鉏事业勋雾凝多溼袖风定细飘云半榻鸣书剑幽心散戟文绿阴迟客倦暑色日纷纷三处处探幽适江天何啻遥含声归隐卧觅句待情飘畦垄禾堪熟山城雪未消鹃啼常在耳明月下河桥四优游牵耳目事静不为分雨霁山初醒江潮声近闻高言从世厌长咏在吾云未得农家寂桃园鸟吠群五适来频送景斜照映松关寒种诗书乐轻飞花鸟闲忘忧虽赤子入眼是佳山恼恨门前水长流不肯还六地势从人肃鹃啼听五更淡吟非是赋长梦正当晴沙暖鸥如醉春深花似倾家荣须自意莫问岁时耕七解意原非偶闲情却是宽春云频放翠夜月忽生寒性晦因难巧村遥岂易观天遮惟一笠平淡可中安八日丽涵容瘦情过动目悠参差朋不逆上下影相浮歠茗吟成律屠茅抛作钩赏心犹未歇扶月听高秋九百丈宜为圃高林得济阴花声疑客近池测不秋深叶落虫惊散霞生鸟接吟半竿频送影斜照怨无侵十飘歌晴日咽乘兴寄愁颜有食乌排下伤机鼠乱间一竿投渭水钟粟走阳山相忆依前士迢迢向此关悼广安屡生维那宝城消息计来陈忽讶干将锋溺沦隔岁瓶盂仍对梦荒庭雨雪未胜春深窥法社忧非细渐夺禅灯焰不均白拂当年曾莂子嗟予此日亦伤神白云一片覆山深隐几捻髭悲甚吟恼恨秋光常过眼痛悲祖席漫漓淋烛花剪尽成难句琴案敲残拟绝音已到贫来锥少卓再磨更露剑光镡剧怜负学苦偏长那识亏途坠铗铓拉履幽思仍意堕扶笻远望暗神伤怕荒祖社图湮缀愁叹禅灯脉落匡西日云遮嫌怪杀峰头夜月照山窗短偈搜肠括棘钩周旋少作泪难收一庭红药蝶翻雨万事机谋树过飕常带空心孤杖寂秖添老眼百年愁芦花两岸溪摇白憾慨悠思淡墨流梦游峨眉寤成一律寄可闻和尚一自维舟晤别君梦中恍若到山宭桥通三径分流水门对千岩吐秀云寤寐触情犹未是沧波荡月岂纷纭室中续印筹难满听法还来觐可闻再住昭觉为懒和尚并同门话旧春风一棹别江城转觉翻思数载情勤祖塔前重露布相如桥上更来行村墟不异莺花坞砌下常留霁月衡故旧坐吟书榻上关关不住是流莺建南王道台过昭觉玩芍药留题赋和药园千本每凭栏占断东风兴未残巧琢瑶台浑越俗清含珠馆果应宽冰容云溼筛金粉素艳烟消篆玉团好是仙源无减却将心何必觅心安赠伏虎和尚悬水陆结搆精蓝五十年清名贻记古今传奇诠拨尽多番秀异蹟情思百折鲜短偈机关随笔託千颜形像傍灯悬天涯一气还经遍惯把峨眉白象牵次韵王道台游凌云寺看山东阁遶城兴曲径悬󵏥万客登怪煞阶前蹲翼虎奇哉象外展神鹏吹开汀雾天然像挂就银河石室灯满眼风云回首处一联清兴我何能再次游中岩韵欲向中岩万木阴法筵可是积年深路经蓬壑依仙迹月映瑶池渗客心远底峥嵘缠玉壁千层危磴过云林伫听松韵春风老探迹资游汗漫襟悼升宇张居士犀浦村前烟雾蒙维摩榻冷对长空吾门犹惜嗟勋业少室雄吹五叶风示西乐水头滔滔汲着古源头息汝安平得自由炎暑令人无懊恼篙竿亭畔碧芬幽寿鹿苑侍者头颅削染勿多虚摸着娘生面目奇露柱齐年无少剩不知挨到几何时喜赵观察复建青羊宫二仙菴是日营斋普啜感赋一律琪园叠巘近城边深极晴开翠接天密值繁华唐代阁清廉不减晋时贤公余赤手频栽竹素过征心漫引泉江月楼台谈未尽桫罗桥上看飞仙寿大慈法兄懒石和尚入袟鬓在沧浪八十年以余花甲赵州全生平傀儡金圈跳日用郎当棘栗饘世外无劳奎璧焕云中赖有祖灯肩况兼髫髻相随到香篆幢高拥座筵次韵吸嵩丁道台过访兼谢蚕丛曲径苦能行跳越峨眉岂偶生拄丈锋铓那让佛壎篪还我鹧鸪兄三拳筑碎高安肋一掌逢人热血倾谓是当年余愿早频将栗棘煮沙铛吸嵩居士寄箑诗复原韵既气同门晤别抽薛涛井畔送归舟马驹菴外磨砖镜船子江头下钓钩一半去心常共语三千藤葛划然掊寄来箑上中岩韵犹在题诗黄鹤楼次于抚军来董堂韵杖藜何处问烟村歌得清风擅美论幔卷花泾常落影句敲情洽每忘言芭蕉叶上千秋韵㼾甓砖中无发痕好种高梧三十本留云集鹤肃干坤又公署清斋向远材池开八面积贤论南来书案薰风涤北眺松阴伯舌言窗外名花宁有种烟中翠色醉余痕堆山削壁蓬莱接政是藏天写艮坤又重重亭阁胜幽村崦翠朱阑更可论坐听𩾷鸠谈未歇闲观花竹静无言山川新就高低境日月常悬来去痕赖得诗成如梦觉援毫拟着一干坤赠月峰和尚还里几番留弗住负笈与担簦笔扫笺难尽情怀梦易胜一觞泉当酒幽赏鹿为朋不抹深深意重来打葛藤歌和船子和尚拨棹歌一片孤帆落影斜天空不尽水无涯披白月引红霞洪波浩渺是吾家傍烟红蓼好抽竿卷雾和云逆上滩湍衍秀渌吟欢森罗万象在眉端单丝不钓一渔翁宇宙之间无个同忙点棹急牢笼金鳞罕遇在其中本来端不向他求惆怅无余思恨愁月影薄水色悠卷起云帘搭一钩平沙浅水绿芙蓉处处花声逐晚风香馥郁露含红一曲清音度暮空弗住山根傍水旋分明直指在当然稍拟议落言诠不遇知音不覆船四望云分露野情江天微雨洒蓬尘蓑笠破浪花平高挂长帆始放行展出经纶拨转船江枫萧瑟冷烟边风动树月华天几点星稀意自然若北若南转更新上无片瓦下无尘或时没或时伸独露干坤无异人晚舟溯水上烟滩忽遇鳞翻浪影漫啖云饵吐腥羶掣转芦头下一竿轻桴短櫂漾溪间祇树纷纷露远山乌石畔荻芦湾且歌且曲意闲闲断谷徜徉吐露机桃花落尽柳花飞云挂树雾沾衣白正蓬风载月归风满蓬兮月满船隔芦渔火斗秋烟日飘泊夜忘筌归来那用软丝牵时辰十二觉舒情汉外云深色转轻疏钟落巳天明月去日来伴我行萧条何事复何嗔友宇朋天独一身饥便歇困即茵绳头稍得月陪人终朝萧洒水云间风雨樵苏透此关看花落听水潺干坤容我一生闲叶剪千波下一钩藻移掩映旧宗由有时放有时收几度赢来意气悠水光山色是相知出入临机用处宜逢俊杰遇婴儿尽把家私说向伊披烟带雨日求鱼彻骨贫来一物无腰戢篾料掉夫櫂前天地一蒲芦渔台石歌古字山卓峙于清流江之上唐宋元明之代版图旷胜规制纡郁层叠翠屏一池益垒于殿后冽若龙泉世罕有也青龙之冈参天一石高可数余丈周阔数围顶可容百人孤立如覃高矗于位人或乍来乍往登眺徘徊而四玩诸峰俱拱其下周彻百数由旬无远弗届旦晨危夕皆覆梵云非泛然气象而比拟相向凡登眺者不可不工于笔扎昔赵文肃公兴题数偈恪镌贞玟大德壬寅成都尹应熊冀公慨书钓渔台三大字真刊在上懋学文才不胜广纪名碣敏篆未能蒐罗博採而当日如鳞梵院时以荒烟蔓艹予于癸卯春归来整葺略成丛席历历寓目遐迩瞻仰亦当颇获于心矣尤斯石与梵院肩比而接踵实在中川安宁乡乃予水源木本之地予往往攀跻凭眺远望诸峰罗列在目故有渔台散集行世此则中川之异境古今由来共见共闻诚天地之景运而民生盛衰陵谷迁变事业颓废惟乔木怪石恆托于社稷夫有宇宙而即有斯石石在盘陀石不步武赫奕立峙蕴之孤卓亦增山川之辉媚岂如兆瑞于一时则渔台之硕矹上突霄汉高视院宇而往来瞻拜丛席者此石历先眩目大意不可不登爽然天地之大观固胜蹟之所以传也予乐为之歌登斯石者观如是作歌曰渔台石峥嵘啸傲倚南极气吞千仞贯星河兀兀峰头耸标砐凭伊浩劫任消磨良由坐待天扑地阳焰空花撒向人溪山云月醉相识尽有机丝裹十虚万年一等常如是坐来地老与天荒嗟叹桑田变沧江起诸倒见溺生死不解随情逐队忙等属阴阳腰系着不牵寒暑迭相当几人登几人眺登者忙然气喷天眺者依俙谁识高元登眺无如图快心兢兢业业魂消耗伙起从容登眺来彼此脚跟宜自照渔台石相依着你钓尽烟波金鳞始遇偶乖风雨多多筛触动些些名利机看他善恶全两种使尽施为虚用力万象堆森罗窟雨风浸烂虚空骨变灭无时因世时坏空成住从无住十方世界目前包四圣六凡空碌碌任他闹任他闲闲闹与吾不相干闲闹无时宜自决生灭不休眨眼看憎爱都缘成鬼戏名利无劳一指弹百日月绕阎浮返覆不停我何求獃叹古今高突兀敢保奔忙一世休混沌壳儿丝系着影光压倒百神州奔雷怒电晴空激晏然添得鬼神愁分明眼底干坤小不安排处世界周歌还石石还歌怪云万态任逶迤忙忙弄巧翻成拙悠悠世界本蹉跎无生国谁继踵临济德山入艹孔佛祖也曾踏上肩四顾回旋毛骨耸坐看烟霞朝夕飞摆落藤花千万种团团秋月任追随瑟瑟西风吹不动怪黄鹂频伽鸟啼得血流何日了溪上桃花涧底红空里清风偃山艹徒有骈阗喧又喧争似阿侬悄更悄浣花溪歌为玉辂和尚作稽古文光射斗宫丹枫碧落翠微中得访当年杜甫绩娟娟盘轴气如虹熟视吁嗟流不改从游渐积嘉丰采把酒亭亭酣畅兹闲濯沧浪听款乃不减风流思少年浣花溪在艹堂前素闻子美啼鹃集摇落幽林竹里烟拨尽枯肠空八万踏来亭阁客三千溪头夜夜侵明月月下花前思李白酒酣但作阳春歌拔地波澜吞八泽箫管春风聒耳边竹坞平原纷未歇红蕖苑白花潭琼波玉浪日鸥翻几番晴过几番雨归来但扫落花篇徒闻车马急追梭相望情尘如逝波春融羡舴堪娱目暮听渔父远吟哦放艇分流相似鸟阻关险绝直透过莫使钉椿摇橹汉心空及第伴禅那掉破虚空鲜流血腥风两岸染森罗云开合竹交加细向襟怀尟不差点缀溪光摇渌翠优游野色抱晴霞洗石矶头僧浣衲扭干捏聚不逢他阴晴照彻波心漾看来浑是浪翻花眼底娇风乖世事树头莺语巧诗家芙蓉城畔溪环绕渔父洲头喧未了台榭禁弛有变迁松涛暖沸无昏晓平原洲渚几何长晴逐纷纷度雁行云雨趁花弥溼艳风流壮客类殊方艹堂概古经寰宇遥天繁盛境如此检点春风桃叶开沧浪送酒无朝夕多士从兹追旧游题诗动作蛟龙气花篾歌渔台山人去花篾拨艹寻幽踏凹凸踢碎青山朵朵云错落星飞痛恨彻莫测千机急早忙眨得眼来天地隔刀柄尽在我手中不由彷彿依俙同勐着精神掸大抹葛藤一扫探笼籦随高就下陟幽林幽林取竹高下截似乎混沌一剖开直派条条无断缺收拾不全东抛西勒紧俏底工夫有进解怠者临危摸月多福茎茎有曲斜谁道灵云悟桃花香严不假安排定芟除瓦砾击着他大展机且非惑脚头脚底干坤阔马祖菴前把镜磨高安滩头把曲雪莫道山中无佛法度过篾头思古哲缠裹十虚无欠无余牵犁拽耙少伊不得直逼金乌将已黑极赴艹庐求宿歇主人何事向邻菴不顾烹煎蹈阀阅便把柴门推半开未来心儿不可得逆顺不自由东西无辩别脚指踢去皮头颅撞出血仔细思量来弄巧翻成拙自家珍习任安排求人事业难宽阔炉中深拨无一星拾取枯枝钻燧革忙去担泉带月归却来觅火和烟得桶内无米缸乏泉厨头不见破木杓佛祖当年丑拙陈纸捻无油难照黑檐前摘个大冬瓜水煮无盐呷得悦前人说得恰相当肚饥元来好喫麦说甚酥酪与肥甘百味惟思一饱歇自家事业自家忙良由一念肯丢撇伎俩现尽添得欢西风一笛横拈銕不解衣裳取性眠梦里何尝生怪捏邻鸡不听鼓栏干缝罅微微明漏泄须臾平旦主人归只教呵呵把手拍憎爱都缘一撒开莫恼心头横皱额者茎篾诚难得疲劳向外更驰求的的端然不肯休况是丛林当用着敢保工夫不自由百丈开畬说大义沩山耕遍水牯牛耕遍虚空种明月大千沙界一粟周归来重把家私说天外岚光几点落蛮烟瘴雨一杖携弹指八万空消索简阳九曲舖茶菴记原夫迦文圣人谓三界无别法惟是一心作所以弃甘就苦冒暑冲寒旷劫迨今无顷刻不周遍法界向真实地上大圆觉场由之而建立依之而运行散为种种佛事于是三百余会之玄谈千七百祖之雄唱皆是一切智智清净诸色相等靡不依而沾注者总谓展鹫峰无作之机启嵩少不传之妙余于已巳秋谢事昭觉自焦沙买舟而下抵简池昔周金刚故里也舟寄大江之岸少憩四圣庙庙乃州主刘公笃信重创延嗣云禅师席焉已而询其下院在九曲赤水二舖接壤昔居民遗址屋庐既坠石木俨存殆四山交肃而上下互相冲击主者不惮尘虑结菴道傍剪荆芟棘共议以耕顿成膏腴樵山蔬圃而悉备焉饫膳以充往来禅悦煮茗以济远近旅商大德乙丑广募信众新严栋宇精效禅林体制从无陜隘内塑关夫子仪像方获瞻睹弗生慢意惟超然于名相之表廓尔于神悟之际总作是观遂扣记于余或不广其颠末而心目为之一贯拟涉念虑洞彻源底故之菩萨人操真实事具真实心发深誓愿顺逆无怯与一切慨布欢喜心聆渴思注想者谁无此菴不休登陟者谁没此菴上契诸佛心普息恆沙念皆公普施之行力则未免粘情带窒而结成伽蓝胜概时与真际相符略述短记以例无穷之证焉佛冤纲禅师语录卷第十二跋了以不惑之龄晤我法弟佛冤和尚于牂牁禹门之精舍参随补处又不觉二十三载佛侍本师巾瓶之南凡四十余稔历尽清要深得九渊骊龙颔下之珠赤帜一悬小大折中曰慈曰俭不敢为天下先或抑或扬都卢是大旗手其机峻捷互换主宾不以系驴橛章程务以死猫头卖弄捏由基箭荷云长刀如衔烛之龙行而破暗落机之锦濯以增妍故全提半提另是一番作用翻手覆手令人直下承当寻常示众曰山僧无隔夜禅与人参而我自家屋里底货尚使不尽讵借古人鼻孔出气耶爰以六九之龄主持三剎汉安古字昭觉祖庭双流潮音说法勦绝如刀截齐了无痕翳侍者记以灾枣余从云顶双剑归来见剞视之尚未终纸曰此土桑门含章秀发群英间出迭有其人俾黄河牵一带之清青史载千年之应所以通感适化则强暴以绥靖念安禅则功德森茂敢以不才汗漫书此副我四十余年前同襟共社之奇遘也非谓为跋丙辰暮春住安龙石宝禅院同门愚兄彻了譔康熙岁次丁丑中秋吉旦