山堂肆考提要钦定四库全书子部十一山堂肆考类书类提要等谨案山堂肆考二百二十八卷补遗十二卷明彭大翼撰大翼字云举又字一鹤扬州人是书万厯乙未廖自伸序称其冠军诸生者廿有余年竟不得一登贤书其弟大翺序则称其宦游百粤凌儒序亦称其浩然解组杜门海上则又尝隷仕籍其尝为何官则不可得详矣据卷端凡例是书成于万厯乙未浸淫散佚越二十余年至万厯己未其孙壻张幼学乃寻绎旧闻踵事増定遂成完帙则幼学又有所附益不尽大翼之旧本也凡分宫商角征羽五集如赵璘因话録例然璘书于五音之义各有所取大翼此书则臣职一门割隷宫商二集亲属一门割隷商角二集无所分别特以纪其部帙如甲稿乙稿之类而已中分四十五门门又各分子目大致与他类书相等惟卉原训草而以草卉标题似乎字复然考沈约诗有勿言草卉贱幸宅天地中语则自有出典未可议也又道教神仙分为二部与他类书亦稍别考汉志道家神仙家原自分别则亦古义矣所收虽多掇拾羣籍不尽採自本书而网罗繁富存之亦足备考焉干隆四十六年十月恭校上总纂官纪昀陆钖熊孙士毅总校官陆费墀序凌儒山堂肆考序粤自载籍充汗渔猎难穷矜能者食于耳广采者窘于余征事者屈于寡而宏博之用益迫矣故左史倚相重楚公孙侨重郑季子札重吴非重多闻乎哉然汲冢鲁壁仅存煨烬两汉糅以穅秕唐宋之代苑积丝棼至不可胜纪子墨客卿往往起田舎不得窥金匮石室之藏借令优于力而豫于时即恵子之五车能在在以充后乗否也由兹以谭而类述者不可少矣顾徐坚述初学记弗详于唐祝穆纂事文类聚多溺于宋白氏六帖记代无次而海録野乗蒐辑未徧均不足称全书迩者海门彭大夫好古士也幼负颕质博览自憙幽讨冥捜不遗余力上窥结绳下穷掌故直将探蝌蚪译侏凡柱下所未藏象㒺所未获㣲言竒事辄手书赫蹏而贮之总总林林若肴烝在庖狩猎在较大官上林举纳行秘书腹笥中良工苦心歴三十余禩北走燕冀南越苍梧食以为饴怠以为枕未尝一日废卷即浩然解组杜门海上凡耳之所闻目之所见口之所诵心之所惟无不类分而胪列之集而成编总之二百四十卷名曰山堂肆考余读之未卒业而叹者再夫三垣列宿足以经天五岳四溟足以纪地假如举一废百其如管窥蠡测何故必镜两仪囊万有羲和御而神禹周章亥步而离朱测然后能穷其厯而尽其凡今是书自十三经二十一史三坟二酉四部九流以及百家悉囊括刃解葢覩日月而蔑衆星陟昆仑而俯瀛海旧籍之陋足可一洗当与之分路扬镳等上驷而并驾矣余旧识大夫叔子取第兹来索言欣得託骥尾以腾于千里故不辞而为之序云万厯乙未孟冬望日海陵凌儒譔原序焦竑原序一鹤先生擢瑯琊之魁垒标淮海之菁英学富青箱名髙珠斗其所着山堂肆考譬之以珊瑚间木难以琳琅列玉盘流光六虚上揖百代海内才人借以果枵腹而吐竒葩如中郎之祕王充威明之珍节信者盖数十年于兹莫能尚矣苐歳月渐深鲁鱼㡬溷删讹正舛实待其人乃先生之孙壻张仪伯太学与余善见余寳爱是书而重惜其残缺乃复加校讐疏觧奥义蒐集散轶粲然大备于是先生之精神肖貌复跃然于世矣然而家鲜异书宦无优日苦乏中郎论衡之祕每抱紫阳叅同之憾廼云举卑栖蓬海汎渉藻林砺尔鈇目无孤矫之干缴尔丝中必疉双之获纵使业谢多识恒因此而得彼质匪如愚亦闻一以知二诚艺圃之名厨文苑之㨗径若夫大雅不羣离津而上取材有所匪夷所思拟议日新是惟智者余旧篹类林十卷传之海内敝帚乆陈燕石徒袭镠砾靡论衆寡未讐固逊卿家信古之好亦附先尼窃比之义耳时万厯乙未一阳月赐进士及第翰林院修撰秣陵焦竑弱侯父譔序廖自伸山堂肆考序昔南唐冯贽博物嗜君子也顾数竒阨于科名三十年不得第已乃谢去故业筑书室悉取先世所藏书撮其膏髓彚为集贻厥来世庶承学有所考镜君子不得志于今则欲信之后今既捓揄之矣后谓我何则又欲征之古其用心良勤且苦矣故虞卿非穷愁不能着书以自见于后世大抵着述皆贤豪发愤之所为作也先生少习举子业为诸生最着顾冠军诸生者廿有余年竟不获一登贤书用是意有所郁结而不得通其道也故敝帚一切博士家言肆力雅道披汲冢之竒文捜石室之祕典绎抽坟史渔猎稗官开卷有得辄手裂赫蹏録之犹之摘翠于鹬羽而取白于狐腋也攟摭十年尚未脱槀后贮之奚囊宦㳺西粤又廿年许而闻见益博于是考订旧辑附益新闻乃得成帙而颠毛已种种矣先生于书无所不读提要钩玄至老不倦倘亦冯贽之雅意乎帙既成凡若干卷题曰山堂肆考将付剞劂氏持以示余属余序余谢不敏固属之余乃受而披帙展览叹曰博矣哉櫽括百家磅礴万品上自象纬下迄虫鱼纷纷总总纲提胪列蒐故实于往牒漱芳润于羣书彚成大观遂兼衆妙此书一出真可悬国门信千古又何必俟知己于寥寥而望希音于异世哉书成太学君取第校讐精覈郁为鉅观是又见先生之有子而识奇字者世不乏也余琼海行矣即仲深可作当欣异寳独念以先生之固让㣲不佞屡请世将无从窥帷中之秘而数千百年之贯珠合璧且终隠而不耀虽然是必有造物主之余亦安得为赘编也美言可以市其传必矣或曰丈夫不能云蒸龙变而思表文采于后世当舒其愤懑自成一家言精光焯烁便足千载矣奚蠧鱼陈编而掇拾之为余应之曰唯唯否否夫言非必其自已出也化工造物何臭腐之非神奇矧审于一技察于一辞可以曲説而未可广应也故成一家之言易垂训功曷茂焉语云受光于隙照一隅受光于牖照北璧受光于户照室中无遗物况受光于宇宙乎先生所受者大故所照者博其储材也富冝其取精也多彼学一先生之言则暖暖姝姝而私自説也者是蜩与鷽鸠同于同也鸟足以语于大方万厯乙未季秋之吉文林郎知海门县事黄冈廖自伸伯常父譔序大翺山堂肆考序昔王通氏曰储书万巻不如着书一编嗟夫书岂易着哉学不博则其説也不详心不虚则其受也不广见不定则其择也不精恵子五车邺侯万轴谓其充栋汗牛则可耳即谓其有裨实用能乎哉余伯兄一鹤翁结发专经长躭竹素賔荐之后厌薄经生术业弃去弗事尽发家塾所藏子史百家诸书寻绎旧闻爬捜新得作为山堂肆考凡如干卷朝宵披诵以自适其适宦逰百粤尝命侍子纳之行李雅为方内名家所鑑赏几欲付之雕坊未暇也顷者转官霑益拂袖言归齿发已秋而嗜学无倦腹笥愈盈而收采日富间尝示余命为之序且命无督言焉余手兄是集上自天文节序下迨地志山经巨之而人才政治礼乐文章纎之而方技九流飞走草木逺之而羲昊黄唐近之而宋元辽金其间㣲言碎事一班寸脔与夫滑稽俳调之语述异志怪之书㒺不昈列门分靡有遗逸究其㫖归无非所以阐发幽秘解山堂肆考序昔王通氏曰储书万巻不如着书一编嗟夫书岂易着哉学不博则其説也不详心不虚则其受也不广见不定则其择也不精恵子五车邺侯万轴谓其充栋汗牛则可耳即谓其有裨实用能乎哉余伯兄一鹤翁结发专经长躭竹素賔荐之后厌薄经生术业弃去弗事尽发家塾所藏子史百家诸书寻绎旧闻爬捜新得作为山堂肆考凡如干卷朝宵披诵以自适其适宦逰百粤尝命侍子纳之行李雅为方内名家所鑑赏几欲付之雕坊未暇也顷者转官霑益拂袖言归齿发已秋而嗜学无倦腹笥愈盈而收采日富间尝示余命为之序且命无督言焉余手兄是集上自天文节序下迨地志山经巨之而人才政治礼乐文章纎之而方技九流飞走草木逺之而羲昊黄唐近之而宋元辽金其间㣲言碎事一班寸脔与夫滑稽俳调之语述异志怪之书㒺不昈列门分靡有遗逸究其㫖归无非所以阐发幽秘解小记太岳先生少嗜博综壮多制作即驱车逰宦解绶归田或出或处皆讽颂之林以风以雨成捜罗之候以故绪至繁而成统物无一而不该累嵗穷年始竣斯集然编纂虽勤校讐未力梦楹既逺觿佩逾踈每手斯篇不胜喟叹乃句先生雅好其书每曰希世之珍非一隅之玩鸾龙之采岂奥窔之观先生研精毕世极力斯编而藏不出缄縢施不越里闬是必如三十世初行左传五百嵗始知子云乃慊于瞶瞶者哉古人云或藏之名山或传之通邑大都皆后死者之责也子与其三薫而十袭之曷如就金陵订正修全令不径走四裔而若杨子幼之为太史公阐绎者乎且子既亟亟为茂秦表先生托在戚懿死而有知其属望于子又当何如邪予有感于重夫先生之言又实于先生有肺腑之义于是力荷补修务期完善遂邀伯馨伯韶诸内兄拮据数月始睹成事于以见彭氏子之多贤而併先生赞成之力不浅也如曰怀古之情有生同抱怜才之感贤豪特深则髙山景行俟诸同好而小子不敏何足以当之时万厯己未上元日孙壻张幼学顿首手记于因笃楼凡例山堂肆考凡例一是书成于万厯乙未冬一鹤彭太岳以着述闻葢二十年于兹矣厥后浸淫散佚越在己未学迺寻绎旧闻踵事増定遂成完帙一君子争传览焉亦是书中兴之㑹也一㕘较姓氏先辈名人为多近复厯访当代名公巨卿再经订定删讹正舛殊不可易故书地书氏书名备陈于左实欲借是以不朽云一分宫商角征羽五集因旧制也上而天时地理之全下及羽毛鳞甲之属合二百四十卷旧分八十册每套以金石丝竹匏土革木编记卷帙颇繁未便翻閲今除之凡以六十册为率一迩来书贾射利窥书业有成价私将卷末裁割十存八九散乱溷杂比年为甚更有无借之徒改头换面併序目亦半存者学甚痛之兹后并书林严惩此弊重加増定一篇不遗一篇不混识者鉴之㕘定姓氏秣陵焦弱侯竑温陵杜可大业清漳黄元祗曰谨海陵凌海楼儒君一以诚麻城王元祯兆云温陵潘士鼎洙黄冈廖伯常自伸古扬王圣俞纳谏古扬成宪苍梧陈惟志懋功豫章熊宪祥瑞靳江伍以大可受重订姓氏四明冯重夫任古扬范异羽鳯翼城固谢午云宸蜀郡周了十长应古扬张完朴元芳中州侯晋明安国棠邑潘平之世竒四明冯弓闾起纶崇川顾珠岩国寳勾章冯留仙元飏西吴严琢庵尔珪古越陈昭华祖训勾章冯邺仙元飈豫章钟履旋必显四明冯豹韦即登崇川潘仲和允谐秣陵刘石钟旋崇川姜观若玉菓四明冯子房佶四明冯仲完象坚勾章刘瑞将应宿孙壻成石生友谦成于昻东旸甥朱克生名世弟大翺大同大化男取友取士取英取志取第侄取采取象孙兆熊兆兰兆鳯兆行兆辰兆斗兆箕兆俊兆卜兆秋兆振兆録兆旂兆康兆典孙壻张仪伯幼学外曽孙张映汉映薇映奎映泗映飈映嵗总目山堂肆考总目宫集天文六卷时令八巻地理十七卷君道六卷帝属四卷臣职七卷商集臣职三十一卷仕进三巻科第三卷学校一卷政事四卷亲属六卷角集亲属四卷人品十二卷形貌二卷性行六卷文学十二卷字学一卷谥法二卷人事六卷诞育二卷民业一卷征集释教三卷道教一卷神祇一巻僊教一卷鬼怪一巻曲礼七卷音乐五卷技艺六卷宫室五卷器用九卷珍寳三卷币帛一卷衣服三卷饮食二卷羽集饮食二卷百谷一卷蔬菜一卷花品五卷草卉二卷果品五卷树木二卷羽虫六卷毛虫六卷鳞虫二卷甲虫一卷昆虫三卷补遗十二卷天文天天河日月星风雨霜雪露雾云雷电霞虹蜺雹时令嵗附月日朔晦弦望闰五行隂阳立春春正月元日人日元宵二月春分社日三月寒食上巳清明立夏夏四月五月端午夏至六月伏日立秋秋七月七夕中元八月秋分中秋九月重阳立冬冬十月下元十一月冬至十二月腊日除夕地理地山泰山华嵩髙山衡山常山石海江河淮济汉洛渭泾湖水泉潮冰火池洲溪井洞谷村庄苑附图园市桥梁乡里比隣墻壁城郭边塞闗隘坟墓碑君道帝都帝符登极改元圣诞圣夀圣徳圣孝圣制圣翰圣学圣治敬天法祖求贤仁民节用勤政纳谏诏令赦宥耕借巡狩驭夷官制舆衞赏赐帝属太上皇皇太后皇后妃皇太子太子妃公主亲王宫嫔宗室外戚驸马臣职三公三孤丞相㕘知政事中书令中书舎人枢宻院总尚书总侍郎总郎中员外郎吏部尚书吏部侍郎吏部郎中司封郎中司勲郎中考功郎中户部尚书户部侍郎度支郎中金部郎中仓部郎中山堂肆考卷一钦定四库全书山堂肆考卷一明彭大翼撰天文天河图括地象易有大极是生两仪两仪未分其气混沌清浊既分伏者为天偃者为地尔雅春为苍天夏为昊天秋为旻天冬为上天于春言色于夏言气于秋言情于冬言位相备也楚辞注云东方皥天东南方阳天南方赤天西南方朱天西方成天西北方幽天北方玄天东北方变天中央钧天是为九天亦名九野史又有六天欲界十二天界十四天界之説垂象易系辞天垂象见吉凶圣人则之依形邵康节曰天何依依于形地何附附于天益谦易谦卦天道亏盈而益谦地道变盈而流谦人道恶盈而好谦助顺易繋辞天之所助者顺也人之所助者信也羣物之祖董仲舒曰天者羣物之祖故徧覆包含而无所殊建日月风雨以和之经隂阳寒暑以成之羣阳之精春秋説题辞天者羣阳之精合为太乙分为殊名冒笠虞昺穹天论天形穹窿如笠而冒地之表浮元气之上譬覆奁以抑水而不流者气充其中也张弓老子曰天之道其犹张弓乎高者抑之下者举之有余者损之不足者补之运毂浑天仪天大地小表里有水地乗气而立载水而浮天运如车毂之运覆盆王充论衡天平与地无异如覆盆之状如蚁行磨晋天文志天圆如倚盖地方如棋局天旁转半在地上半在地下日月本东行而天西旋入于海牵之以西如蚁行磨上磨左旋蚁右行磨疾蚁迟不得不西又按天地皆气水也盖水载地而天包水气又承天是天地外皆水而水之下乃气故日月星辰所以能从地下运行而出没也浮则为气沉则为水天以气言故无穷地以形言故有尽如卵绕黄浑天仪天形如弹丸地在天中天包地外如鸡卵白之绕黄女娲补天外纪诸侯共工氏与颛顼氏争为帝不胜而怒乃头触不周山崩天柱折地维缺女娲氏鍊五色石以补天缺断鳌足以立四极此共工名康回离骚天问篇所谓康回凭怒地何故以东南倾是也非尧时之共工也女娲氏与伏羲同母生而神灵佐太昊正婚姻以重万民之判是为神媒正重司天史记颛顼高阳氏命南正重司天以属神北正黎司地以属民穆子梦压左昭四年初穆子去叔孙氏适齐娶于国氏生孟丙仲壬梦天压已弗胜顾而见之黑而上偻深目而豭喙号之曰牛助余乃胜之邓后梦扪东汉书和熹邓皇后尝梦扪天天体荡荡正青滑如餹䬾又如钟乳状乃仰嗽饮之以讯诸占梦言尧梦攀天而上汤梦及天而䑛之此皆圣主之前占吉不可言也邹衍谈天史记邹衍之术迂大而闳辩邹奭文具难施淳于髠乆与处时有善言故齐人颂谈天衍雕龙奭炙毂过髠注云衍之所言五徳终始天地广大故曰谈天奭修衍之文饰若雕镂龙文故曰雕龙过作輠车之盛膏器也炙之虽尽犹有余流言淳于髠多智如脂膏过之有润泽也秦密推天蜀志秦密字子勅呉使张温来聘秦密年十二在诸葛亮坐温问密曰天有头乎密曰有之温曰在何方密曰诗云乃睠西顾以此推之头在西方温曰天有耳乎密曰天处高而聴卑诗云鹤鸣于九臯声闻于天若其无耳何以听之温曰天有足乎密曰诗云天步艰难若其无足何以步之温曰天有姓乎密曰姓刘曰何以知之密曰天子姓刘是以知之屈原天问天问者原所作也原放逐徬徨山泽见楚有先王之庙及公卿祠堂画天地山川神灵琦玮僪佹及古贤圣怪物行事因书于壁呵而问之以泄愤懑禹钖天论唐刘禹钖天论余友柳子厚作天説以抗韩退之盖有激而言非所以尽天人之际故余作天论以极其辨云大凢入形器者皆有能有不能天有形之大者也人动物之尤者也天之能人固不能也人之能天亦有所不能也故余曰天与人交相胜耳陶侃翼飞倦㳺录侃梦生八翼飞而上天见天门九重已登其八余一门不得入以翼抟天阍者以杖击之因坠地折其左翼及寤左腋犹痛韩琦手捧倦㳺录韩魏公知秦州卧疾数日忽曰适梦以手捧天者再其后公援英宗于藩邸翼神宗于东宫记楼唐李贺字长吉梦见绯衣人持版告之曰天帝新成白玉楼请君为记贺不得已随之遂卒又夷坚志有莆田人方朝散病蹷三日复苏云至玉华殿遇一道士谓曰先生昔有隂功上帝召见白玉楼试文一篇帝览之大喜拜为玊华侍郎因有过谪堕人世不乆当返也放榜括异志范仲淹倅陈州时郡守母病召道士奏章道士秉简伏坛终夜不动试扪其躯则僵矣五更乃起谓守曰夫人寿尚有六年所苦勿虑守问奏章何其乆也曰方出天门遇放进士春榜观者骈道以故稽留公问状元何姓曰姓王二名下一字墨涂旁註一字逺不可辩既而郡守母病愈眀春状元乃王拱寿御笔改为拱辰公始叹道士通神庚溪诗话宋徽宗一日启醮道士拜章伏地良乆方起上问故对曰适至上帝所值奎宿奏事良乆方毕始能逹其章故也上问奎宿是何神为之对曰乃本朝臣苏轼也命虞史记叔虞母梦天谓武王曰余命汝生子名虞余与之虞及生子有文在手曰虞遂命之启魏左闵元年晋侯赐毕万魏卜偃曰毕万之后必大万盈数也魏大名也以是始赏天启之矣授楚左宣十五年公孙归父㑹楚子于宋宋人告急于晋晋侯欲救之伯宗曰不可天方授楚未可与争虽晋之强能违天乎钖秦史记秦穆公梦至帝所观钧天广乐帝钖之以䇿秦遂大昌苍莽説苑齐桓公问管仲曰王者何贵对曰贵天桓公仰视天仲曰所谓天者非苍苍莽莽之天也居人上者以百姓为天溟涬帝系谱天地初起溟涬鸿蒙淮南子曰未有天地之时鸿蒙澒洞莫知其门按溟涬自然气又大水又混茫貎鸿蒙元气也一云海上气又月中桂诗与月转鸿蒙作平声或作上声二音可通用秉阳礼运故天秉阳垂日星地秉隂窍于山川积气列子曰杞国有人忧天地崩坠身无所寄废寝食又有忧彼之所忧者晓之曰天积气耳亡处亡气奈何崩坠其人曰天果积气日月星宿不当坠耶晓者曰日月星宿亦积气中之有光耀者正复使坠亦不能有所中伤其人曰奈地坏何晓者曰地积块耳亡处亡块若躇步跐蹈终日在地上行止奈何忧其壊其人舍然大喜北高南下按天体北高南下日近北则去地逺而出早入迟故昼长日近南则去地近而出迟入早故昼短天南为阳北为隂地北为阳南为隂对待之理也下柔上刚天地间理与气而已有理斯有气有气斯有形天之气下柔而上刚愈高则愈清清则愈刚故日月星辰厯千古而不毁地之气上柔而下刚愈深则愈坚坚则愈刚故江湖之底深山之谷类多坚刚白瑶宫宣室志唐李贺卒其母梦贺曰上帝近迁都丹圃建白瑶宫召某为新宫记又梦作凝虗殿使某辈纂集乐章黄金城古今诗话宋待制王素尝梦至玉京黄阙有绀翠冠者曰吾东门侍郎公则西门侍郎昔因奏牍误谪堕人世公晚嵗思玉京之梦作诗虗碧中藏白玉京梦魂飞入黄金城何时再歩烟霞外皓齿青童已扫㕔近南近北姚信昕天论冬至极低天运近南故日去人逺斗去人近北天气至故冰寒也夏至极起天运近北故斗去人逺日去人近南天气至故蒸热也极之高时日所行地中浅故夜短天去地高故昼长极之低时日所行地中深故夜长天去地下故昼短为徳为刑淮南子曰天圆地方道在中央日为徳月为刑月归而万物死日至而万物生注云月归谓十二月尽也日至谓得春夏之日至则生长之机遂也周天之数汉地理志注经星二十八宿布于四方东方苍龙七宿其属三十二星七十五度北方玄武七宿其属三十五星九十八度四分度之一西方白虎七宿其属五十一星八十度南方朱雀七宿其属六十四星一百一十二度周天三百六十五度四分度之一每一度二千九百三十二里周天积一百七万九百一十三里径三十五万六千九百七十一里去地之数徐整三五厯纪天地开辟阳清为天隂浊为地盘古在其中一日九变神于天圣于地天数极高地数极深盘古极长后乃有三皇数起于一立于三成于五盛于七处于九故天去地九万里又晋天文志地上去天八万一千三百余里酉阳杂爼地至天十一万余里学林地至天万五千里九闗楚辞宋玉招魂虎豹九闗兮啄害下人㱔注云虎豹九闗言天门九重皆有虎豹司其闗闭下人有欲上者则啮杀之也道书天有九霄曰赤霄碧霄青霄玄霄绛霄黅霄紫霄练霄缙霄也八柱楚辞八柱何当东南亏王逸注曰言天有八山为柱也六气左昭元年天有六气降生五味杜预注曰六气者隂阳风雨晦明也又有四气春喜气故生秋怒气故杀夏乐气故长冬哀气故藏四者天人同有之三光梁元帝纂要日月谓天之两曜五星谓之五纬日月星谓之三辰亦曰三光日月与五星谓之七曜三体贺道养浑天记昔言天体者三一曰周髀二曰宣夜三曰浑天浑天莫知其始书璇玑玉衡以齐七政盖浑体也宣夜夏殷之法周髀周人志周公所传也四术贺道养浑天记近世言天者有四术一曰方天兴于王充二曰昕天起于姚信三曰穹天闻于虞昺皆臆断浮説不足观也惟浑天之事徴騐不差七襄诗小雅终日七襄注云襄驾也谓更其肆也天有十二次日月所止舍所谓肆也经星一昼夜左旋一周而有余则终日之间自卯至酉当更七次故曰七襄八纪天有八纪谓以八为变化之纪也又有七纪盖二十八宿为四七故曰七纪又日月为二纪亦曰二离十端春秋繁露天有十端天为一端地为一端阳与隂各为一端水土人金木火各为一端五佐五经通义天神之大者曰昊天上帝即耀魄寳也亦曰天皇大帝亦曰太乙其佐曰五帝东方青帝威灵仰南方赤帝赤熛怒西方白帝白招拒北方黑帝叶光纪中央黄帝含枢纽万物根源朱晦翁诗气体苍苍故曰天其中有理是为干浑然气理流行际万物同根此一源一中造化邵尧夫诗一物其来有一身一身还有一干坤能知万物备于我肯把三才别立根天向一中分造化人从心上起经纶天人焉有两般义道不虗行只在人碧落唐诗碧落三干外碧落紫落皆天也青㝠楚词上有青㝠之长天按青冥太清也山堂肆考卷一山堂肆考卷二钦定四库全书山堂肆考卷二明彭大翼撰天文天河尔雅析木谓之天津津在箕斗之间即天河也朱文公註离骚箕北斗南天河所经日月五星于此往来故谓之津又纬书王者有道天河其直如䋲金精汉天官书汉者金气之精水气毛诗云汉笺天河水气也精光转达于天又埤雅水气之在天为云水象之在天为汉牛渚愽物志天河与海通近世有人居海上毎年八月浮槎往来不失期人有竒志立飞阁于槎上赍粮乗槎而去忽忽不觉昼夜奄至一处有城郭舎屋望见室中多织妇一丈夫牵牛渚次饮之牵牛人惊问曰何由至此此人具説来意并问此是何处答曰君还至蜀郡访君平则知之还问君君平曰某年月日客星犯斗牛计其年月即此人到天河时也鹊桥淮南子曰乌鹊七月七夕填河而度织女天潢天官书汉中四星曰天驷旁有八星絶汉曰天潢地纪唐天文志云汉自坤至艮为地纪让月唐宋之问眀河篇倬彼昭回如练白复去东城接南陌南陌征人去不归谁知今夜捣寒衣鸳鸯机上疎萤度乌鹊桥边一鴈飞鴈飞萤度愁难歇坐见河倾渐微没已能舒卷任浮云不惜光辉让流月明河可望不可亲愿得乗槎一问津更将织女支机石还问成都卖卜人含星左思蜀都赋云汉含星而光辉洪流杜诗含星动双阙伴月落边城牛女年年渡何曽风浪生南倾选诗招揺西北指天汉东南倾又抱朴子曰天河従北极分为两头至南极随天而转入地下过西流魏文帝诗云汉西流夜未央牵牛织女遥相望杜诗迢迢秋夜永河汉正西流壮士洗兵杜诗安得壮士挽天河浄洗甲兵长不用女人授石西汉张骞乗舟游黄河至暮误泛入天河见一女浣纱骞问曰此何地也女人授一石与骞谓曰汝归问成都卖先生既归持君君平曰此织女支机石也汝何得来骞告其故平曰我见彼日客星犯斗牛之间骞曰是矣正其时也红墻古诗东来银汉是红墻隔得卢家白玉堂绛河按天河一曰绛河曰明河曰银河曰云汉曰天汉曰银汉曰银潢曰银湾曰斜汉曰金汉曰星河曰倾河言天汉将斜而晓也曰䋲河言如䋲之直也日广雅曰日名耀灵一名朱明一名君一名大明一名阳乌日御曰羲和梁元帝纂要日光曰景日景曰晷日气曰晛日初出曰旭日昕曰晞日温曰煦在午曰亭午在未曰昳日晚曰旰日将落曰薄暮注云大明曰昕一説在未曰晡徐整长厯曰日径千里周围三千里下于天七千里扶桑淮南子曰日出于旸谷浴于咸池拂于扶桑是谓晨明登于扶桑爰始将行是谓朏明至于曲阿是谓旦明临于曽泉是谓蚤食次于桑野是谓晏食臻于衡阳是谓隅中对于昆吾是谓正中靡于鸟次是谓小还至于悲谷是谓晡时至于女纪是谓大还经于隅泉是谓髙舂顿于连石是谓下舂爰止羲和爰息六螭是谓悬车薄于虞渊是谓黄昏沦于蒙谷是谓定昏日入崦嵫经于细栁入于虞渊之汜曙于蒙谷之浦日西垂景在树端谓之桑榆十洲记扶桑在碧海中树长数千丈一千余围两干同根更相依倚是以名扶桑朏明将明也曲阿山名蚤食时日在东方多水之地故曰曽泉昆吾南方之丘鸟次西方之山悲谷西方之大壑女纪西方之隂也髙舂言日未暝连石西北山名下舂言日将欲暝六螭即六龙也日乗车驾以六龙羲和御之日至此而薄于虞渊羲和至此而廻六螭也虞渊亦名虞泉崦嵫亦曰落棠山日所入山也细柳西方之野蒙谷蒙汜之水若木淮南子曰若木在建木西末有十日其华照地注云若木端有十日状如连珠华光照其地山海经灰野之山有树青叶赤华名若木生崑崙山附西极其花光下照地又曰大荒之中旸谷上有扶桑木十日所浴九日居下枝一日居上枝皆戴乌也羲和浴日山海经东海外甘泉之间有羲和国有女子名羲和为帝俊之妻是生十日常浴日于甘泉郭璞注羲和能生日故日为羲和之子尧因是立羲和之官以主四时郁仪奔日宋景文鸡跖集郁华又名郁仪奔日之仙故曰郁仪赤文与日同居结隣奔月之仙故曰结隣黄文与月同居黄庭经郁仪结隣善相保寅宾寅饯虞书分命羲仲宅嵎夷曰旸谷寅宾出日分命和仲宅西曰昧谷寅饯纳日可爱可畏左文七年酆舒问于贾季曰赵衰赵盾孰贤对曰赵衰冬日之日也赵盾夏日之日也注曰冬日可爱夏日可畏司徒测日周礼大司徒以土圭测日之法以正日景以求地中日南则景短多暑日北则景长多寒日东则景夕多风日西则景朝多隂日至之景尺有五寸谓之地中天地之所合也宫女揆日唐宫中以女工揆日长短冬至后以红线量日晷増一线之长朝日东门礼玉藻天子玄端朝日于东门之外注云朝日春分之事也伺日东岳邵氏闻见録有客登岱岳絶顶以伺日出久之星斗渐稀东望如平地天际已明其下则暗又乆之明处有山数峯如卧牛车盖之状星斗尽不见其下尚暗初意日自明处出又久之自大暗中日轮涌出正红色腾起数十丈至明处全无光其下亦尚暗赤乌左哀六年楚有云如衆赤乌夹日以飞三日楚子使问周太史太史曰其当王身乎若禜之可移于令尹司马王曰除腹心之疾而寘诸股肱何益王勿禜孔子曰昭王知大道矣其不失国也宜哉又淮南子曰日中有踆乌谓三足乌也张衡灵宪曰日者阳精之宗积而成乌象乌阳之类其数竒月者隂精之宗积而成兽象兎隂之类其数偶白驹魏豹传人生一世间如白驹过隙注曰白驹日影也虞公指劒淮南子曰虞公与夏战日欲落公以劒指日日遂不落鲁阳挥戈淮南子曰鲁阳公与韩战酣日暮公援戈挥之日为之反三舍分三谈薮魏文帝为王时梦日坠地分为三分已得其一内之懐中射九淮南子曰尧时十日并出草木焦枯尧命羿射十日中其九乌皆死堕羽翮再旦汲冡纪年懿王元年天再旦于郑再中风俗通汉成帝问刘向曰俗説谓文帝及征后期不得立日为再中有诸向曰文帝少即位不容再中小儿辨列子曰孔子东逰见两小儿问辨问其故一儿曰我以日始出去人近日中时逺一儿曰日中时近日初出时逺一儿曰日初出时如大车轮及中如盘盂此不为逺者小而近者大乎一儿曰日初岀苍苍凉凉日中时如探汤此不为近者热而逺者凉乎孔子不䏻决两儿笑曰汝孰谓汝多智乎真人唿真诰方诸山真人皆唿日为圎罗耀外国人唿日为濯罗耀梦捧魏程立梦登太山捧日立以白太祖太祖因改名曰昱夹飞唐狄仁杰賛取日虞渊洗光咸池潜授五龙夹日以飞周穆观入列子曰穆王驾八骏之乗西观日之所入一日行万里秦始观出三秦畧秦始皇作石桥于海上欲过海观日出处有神人驱石去不速神人鞭之皆流血火精范子计然曰日者火精也淮南子曰积阳之气生火火气之精为日阳主淮南子曰日者阳之主也是以春夏则羣兽除日至而麋鹿解春秋内事日者阳徳之母汉书李寻曰日者衆阳之宗辉光所烛万里同晷故日将旦清风起羣隂伏刘向洪范传日者君父夫兄之象中国之应也互照尸子曰少昊金天氏邑于穷桑日五色互照又王充论衡曰桀无道两日并照在东者将起西者将灭费昌问冯夷曰何者为殷何者为夏冯夷曰西夏也东殷也于是费昌徙族归殷重光汉明帝为太子乐人作歌四章以赞太子之徳一曰日重光二曰月重轮三曰星重曜四曰海重润夜出东莱解道彪齐地记齐有不夜县古者有日夜出于东莱故莱人立城以不夜为名在今登州府文登县东北夜迎东方李益诗朝游碧峯三十六夜向天坛月边宿仙人携我搴玉英坛上夜半东方明仙钟撞撞迎海日海中离离三山出霞梯赤城遥可分霓旌绛节拥彤云八龙五凤纷在御王母欲上朝君田夫负暄列子曰宋有田夫自曝于日不知天下之有广厦隩室绵纩狐貉顾谓其妻曰负日之暄人莫知者以献吾君将有重赏里之富室告之曰昔人有美戎菽甘枲茎芹萍子者对鄕豪称之鄕豪取而尝之蜇于口惨于腹衆哂而怨之其人大慙子亦此类也夸父追影列子曰夸父不量力欲追日影逐之于嵎谷之际渴欲得饮赴饮河渭河渭不足将走北饮大泽未至道渴而死弃其杖化为邓林按夸父神人名日下黒光周显徳七年正月癸卯日既出其下复有一日相掩黒光摩盪乆之日中黒子宋政和二年四月辛卯日中有黒子乍二乍三如栗徳祐二年二月朔日中有黒子如鵞卵相盪日中无影吕氏春秋白水之南建木之下日中无影盖天地之中也又宋景徳元年十二月甲辰日有二影如三日状日中有字帝王世纪汉文帝时日中有王字入懐为祥史记汉夫人妊娠梦日入怀以生武帝故宋愽士呉淑事类赋云入怀为汉武之祥举头知近晋明帝幼而聪慧元帝宠爱之年数歳常置膝前属长安吏来帝因问之曰日与长安孰近对曰长安近不闻人従日边来只闻人従长安来居然可知也元帝念之明日宴羣臣又问之对曰日近帝动容曰何乃异昨日之言乎对曰举头则见日不见长安以是知近帝大悦施光周髀日犹火月犹水火则施光水则含影吐气淮南子曰天道曰圎地道曰方方者主幽圎者主明明者吐气者也是故火曰外景幽者含气者也是故水曰内景吐气者施含气者化龙照山海经钟山之神名曰烛隂视为昼瞑为夜吹为冬唿为夏身长千里人靣蛇身赤色又名烛龙天不足西北无隂阳消息故有龙火精以往照天门云鸡鸣玄中记东南桃都山有大树名木枝上有天鸡日出照此木鸡即鸣天下鸡皆鸣又汉官仪太山东南名日观鸡一鸣时见日出长三丈许麟闘淮南子曰物类相动本标相应故阳燧见日则燃而为火方诸见月则津而为水虎啸而谷风至龙举而景云属麒麟鬬而日月食鲸鱼死而彗星出蚕珥丝而商絃絶贲星坠而渤海决注云麒麟一角之兽故与日相符骥行王充论衡日昼行千里夜行千里骐骥昼行亦一千里然则日行舒疾与骐骥歩相类或又曰日出自旸谷次于蒙汜自明及晦所行几里荅曰厯家言周天赤道一百七万四千里日行一昼夜而一週春秋二分昼夜各行其半而夏长冬短一进一退又各以其十之一焉耳流金楚辞宋玉招魂十日代出流金铄石易㕘同契日为流珠连璧易坤灵图至徳之朝日月若连璧也两珥杂占书日冠者如半晕也法当在日上有冠文有两珥者尤吉半规谢灵运诗遥峯隐半规半规者日落峯外也天使淮南子曰四时者天之吏日月者天之使君兄春秋感精符人主兄日姊月二国御山海经羲和东方二国名日所由过也毎日出二国人为御推升太虚故唐虞取以名官也万国明宋太祖时王师围金陵唐使徐铉来朝盛称其主秋月之篇为天下诵传太祖大笑曰寒士语吾不道也吾微时自秦中归道华山下醉卧田间觉而日出有句云未离海底千山暗才到中天万国眀铉大惊殿上称夀按秋月篇史作秋日铜钲苏东坡诗云岭上晴云如擘絮树头初日挂铜钲金轮刘禹钖罗浮夜半见日诗隂阳迭用事乃俾夜作晨咿喔天鸡鸣扶桑色昕昕赤波千万里涌出黄金轮近人逺人按地居天之中地平不当天之半地上天多地下天少是以日出日落时见日大近人也日中时见日小逺人也日初出时见日大宜暖热而尚寒凉者隂凝而阳未盛也日中时见日小宜寒凉而反暖热者阳盛而隂已消也申未时愈热者阳积而盛也南行北行广海冬热者由冬日南行正当戴日之下故热朔北夏寒者夏日虽北行然朔北直当隂山之背处日光斜及故寒由此观之南北寒热亦由于日也又日月光之所照经八十一万里至冬日南行三万里至夏日北行三万里春秋东西之行亦如之日月之光不至则万物寝息隂蔽阳明孔光传日者衆阳之君之表至尊之象君徳衰微隂道盛强侵蔽阳明则日蚀应之又杜钦曰日食地震阳微隂盛也臣壅君明君道也无朏魄之变月臣道也逺日益明近日益亏望与日轨相㑹则徙而浸逺逺极又徙而近交所以注人臣之象也望而正于黄道是谓臣君明则阳斯食矣朔而正于黄道是谓臣壅君明则阳为之食矣若过至未分月或变行而避之或五星潜在日下御侮而救之或涉交数浅或在阳厯阳盛隂微则不食或徳之休明而有小青焉则天为之隐虽交而不食此四者皆徳教之所由生也食于朔诗小雅十月之交朔日辛卯日有食之亦孔之丑按十月纯隂凝其无阳故谓之阳月纯隂而食隂壮之盛也故君子以为变食于晦汉文纪十一月晦日有食之谪见于天灾孰大焉分至不为灾左昭二十一年秋七月日有食之公问于梓慎曰是何物也祸福何为对曰二至二分日有食之不为灾日月之行也分同道也至相过也其他月则为灾阳不充也故常为水交㑹则必食春秋正义日月之㑹自有常数每一百七十三日有余日月之道一交则日月必食如月初生东汉书黄琬祖父琼为魏郡守时日食而京师不见琼表日食之状太后诏问日食多少琼久而无对琬年七歳在傍谓琼曰何不言日食之余如月之初琼遂用其言答诏如钩不尽汉五行志征和四年八月辛酉晦日有食之不尽如钩又通鑑梁武帝大清元年正月朔日有食之不尽如钩唐开元十七年冬十月戊午朔日有食之不尽如钩应亏不亏唐开元二年二月庚寅朔太史奏太阳应亏不亏姚崇表贺请书之史册当食不食唐开元十二年七月戊午朔于厯当食半强自交趾至朔方候之乃不食十二月庚戌朔于厯当食大半时东封泰山还次梁宋间皇帝彻膳不举乐不盖素服日亦不食时羣臣与八荒君长之来助祭者皆奉夀称庆肃然臣服虽筭术乖舛不宜如此然后知徳之动天不俟终日矣伐鼓于朝左庄二十五年六月辛未朔日有食之鼓用牲于社伐鼓于朝以丝禜社公羊传日有食之以朱丝禜社瞽奏鼓夏书乃季秋月朔辰弗集于房瞽奏鼓啬夫驰庻人走注云辰日月㑹次之名房所次之宿也集合也不合则日食可知凡日食天子伐鼓于社责工瞽乐官进鼓则伐之啬夫主币之官驰币以礼天神也衆人走供救日月之百役也士击柝谷梁传天子救日置五麾陈五兵五鼓诸侯置三麾陈三兵三鼓大夫击门士击柝言充其阳也麾旌旛也五兵戈㦸钺弓矢也正阳月食归田録宋仁宗景祐元年四月日有食之正阳之月自古所忌按四月为纯阳故谓之正阳之月正旦日食宋仁宗康定元年嘉祐四年神宗熈宁元年俱正旦日食荡阳事礼婚义男教不脩阳事不得适见于天日为之食故日食则天子素服而脩六宫之职荡天下之阳事谢毒虫宋梅圣俞日蚀歌老鸦居处已自稳三足鼎峙何乖慵而今有嘴不能噪而今有爪不能攻但看怪物翳天眼方且省事保尔躬日月与物固无恶应由此鸟招祸凶吾意髣髴料此鸟定亦闪避离日宫安逢后羿不乖暴直与审悫弯强弓射此贾怨鸟以谢恶毒虫二曜各安次灾害无由逢山堂肆考巻二山堂肆考卷三钦定四库全书山堂肆考卷三明彭大翼撰天文月淮南子曰月一名夜光月御曰望舒亦曰纎阿尚书大传曰晦而月见西方谓之朓朔而月见东方谓之朒亦谓之侧匿释名朏月未成明也魄月始生魄也朔苏也月死复苏生也晦灰也死为灰月光尽似之也弦月半之名其形一旁曲一旁直若张弓弦也望日月遥相望也注云承大月月生二日谓之魄承小月月生三日谓之朏生明尚书大传书云哉生明哉生魄説者以为朔后月明生而魄死望后月明死而魄生故书以朔望生明生魄纪月也註云哉始也又干凿度曰月三日成魄八日成光养魄十洲记冬至后月养魄于广寒宫似镜汉京房曰月与星辰隂者也有形无光日照之乃有光先师以为日似弹丸月似镜体或以为月亦似弹丸日照处则明不照处则闇一説其质常圎其体本黒受日之光而白如圭江文通别赋秋露如珠秋月如圭悬弓偃瓦侯鲭録新月占雨説月如悬弓少雨多风月如偃瓦不求自下让璧烧银梁戴嵩月重轮诗浮川疑譲璧入户类烧银女狄吞精遁甲开山图荣氏解女狄暮汲石纽山下泉水中得月精如鸡子爱而含之不觉吞下遂有娠十四月生夏禹嫦娥窃药张衡灵宪羿请不死之药于西王母羿妻嫦娥窃以奔月将往枚筮之于有黄有黄占之曰吉翩翩归妹独将西行逢天晦芒毋惊毋恐后且大昌嫦娥遂托身于月是为蟾蜍袁郊诗云嫦娥窃药出人间藏在蟾宫不放还后羿遍寻无覔处谁知天上亦容奸牛喘刘义庆世説满奋字武秋在晋武帝坐北忩下作琉璃屏似宻实疎奋有寒色帝笑之奋曰臣犹呉牛见月而喘注云呉牛畏暑见月疑是日所以喘也鹊飞魏武帝短歌行月明星稀乌鹊南飞遶树三匝无枝可栖占姓左成十六年楚晋将战晋侯梦吕锜射中月退入于泥占之曰姬姓日也异姓月也必楚王也及战射中共王目锜死之见名㑹稽先贤传阚泽字徳润年十三梦见名字炳然在月中磨蛤水生淮南子曰方诸见月则津而为水髙诱注云方诸隂燧大蛤也磨拭令热以向月则水生也画灰晕缺淮南子曰画芦灰而月晕阙许慎注云有军事相围守则月晕以芦灰为环缺其一面则月圎亦阙于上观蓂帝王世纪尧时有草夹阶而生毎月朔日生一荚至月半则生十五荚十六日后落一荚至月晦而落尽若月小余一荚一名厯荚一名僊茆故抱朴子曰昔帝辕候凤鸣以调律唐尧观蓂荚以知月伐桂酉阳杂爼月中桂树髙五百丈下有一人常斫之树创随合其人姓呉名刚西河人学僊有过谪令伐桂庾亮登楼晋庾亮字元规镇武昌诸佐史殷浩之徒秋夜乗月登南楼俄而亮至诸将起避之亮曰君且少住老子于此兴复不浅遂据胡床与浩等谈咏其坦率如此袁宏泛渚晋书谢尚字仁祖镇牛渚秋夜乗月率尔与左右微服泛江㑹袁宏在舫中讽诵声既清雅词又藻拔尚遣问答曰是袁临汝郎诵诗即其咏史之作也尚即迎近舟与之谭论达旦不寐注云临汝郎宏父尝为临汝令也宏字彦伯广寒府方朔十洲记唐明皇八月望日游月宫见天府牓曰广寒清虚之府素娥十余人皆皓衣乗白鸾舞于桂树之下太液池宋太祖幸后池对新月置酒召当直学士卢多逊使赋诗多逊请韵太祖曰用儿字多逊诗云太液池边看月时晚风吹动万年枝谁家玉匣开新镜露出清光些子儿太祖大喜尽以坐间饮食之器赐之又曹希孟货诗都下有人以敲梢交为韵索新月诗曹云禁鼓初闻第一敲乍看新月出林梢谁家寳镜新磨出匣小参差盖不交盖摹多逊之句也髙祖被围汉书髙祖七年月晕围参毕七重占曰毕昴之间天街也街北胡也街南中国也昴为匈奴参为赵毕为边兵是歳髙祖自将至平城为冒顿所围七日乃解匈奴举事汉书匃奴传匈奴举事常随月盛壮以攻战月亏则退兵玉斧修酉阳杂爼太和中郑仁本表弟与王秀才游嵩山忽迷路见一人方睡熟唿之其人枕幞而坐曰君知月乃七寳合成乎月势如丸其影则日烁其凹处也常有八万三千户修之予即一数因开幞有斤凿数事玉屑饭两裹授二人曰分食此虽不足长生可一生无疾耳乃起与二人别指一支径曰但由此自合官道矣言已不见王荆公诗玉斧修成寳月圎月边仍有女乗鸾青冥风露非人世鬂乱钗横特地寒琼楼满酉阳杂爼翟天师干祐崃中人曽于江岸与弟子十许人翫月或问月中竟何所有干祐曰随我指看之弟子中两人见月规半圆琼楼金阙满焉数息间不复见僊人弄影唐上官仪应诏诗中用影娥池学士无解其事者祭酒令狐徳棻召张柬之等十余人求出处柬之对曰洞㝠记汉武于望鹤䑓西起俯月䑓䑓下穿影娥池每登䑓眺月影入池中如僊人乗舟笑弄月影因名影娥池亦曰眺蟾䑓徳棻叹其愽佳人弄色东坡新月诗新月如佳人出海初弄色娟娟到湖上㶑㶑揺空碧举杯邀月唐李白月下独酌诗花下一壶酒独酌无相亲举杯邀明月对影成三人停杯问月李白问月诗青天有月来几时我今停杯一问之人攀明月不可得月行却与人相随捉月李白曾为永王璘门下客后璘作乱或奏白使之拘白坐罪当诛郭子仪请解官赎罪诏长流于夜郎因过采石江酒醉见月在江中以手弄之失水而死后人谓其捉月取水周礼秋官司烜氏掌以夫遂取明火于日以鉴取明水于月金镜宋晁补之咏月词曰青烟幕处碧海飞金镜永夜闲堦桂影露凉时零落多少寒蛩神京逺唯有蓝桥近按补之字无咎宗悫之曾孙也玉盘李白朗月行小时不识月唿作白玉盘又疑瑶䑓镜飞上青云端宋田画诗少皥磨成白玉盘六丁擎出太虚寛青光千古复万古留向人间此夜看捣药兎杜诗天上秋期近人间月影清入河蟾不没捣药兎长生五经通义云月中有兎与蟾蜍何月隂也蟾蜍阳也而与兎并明隂系于阳也又楚辞夜光何徳死则又育厥利维何而顾兎在腹按顾兎谓顾望之兎也衔桂鸡郭子横洞冥记有逺飞鸡夕则还依人晓则絶飞四海尝衔桂实归于南土本草图经江东诸处毎至四五月后尝于衢路拾得桂子大如狸豆破之辛香故老相传是月中落也北方独无者非月路也又君房为钱塘令夜宿月轮山寺僧报曰桂子下塔遽起望之纷如烟雾回旋成穂散坠如牵牛子黄白相间咀之无味则桂子之落往往有之但人不识耳山河影淮南子曰月中有物娑婆者乃山河影也其空处海水影也又释氏书云须弥山南靣有阎扶树月过树影入月中也水气精淮南子曰积隂之寒气为水水气之精为月祭坎礼祭义祭日于坛祭月于坎以别幽明以制上下应潮抱朴子曰月之精生水是以月盛而潮大鱼脑减淮南子曰月者隂之宗也是以月虚而鱼脑减月死而螺蠬瞧螺一作蠃蚌胎降苏子美曰老蚌吸明月而降胎吕氏春秋月羣隂之本月望则蚌蛤实羣隂盈月晦则蚌蛤虚羣隂揫梦月入怀汉书元后母梦月入怀而生后遂为天下母又捜神记曰孙坚妻梦月入怀告坚曰妾昔怀䇿梦月入怀今又梦坚曰子孙兴矣遂生权取月置袖宣室志唐太和中周生者有道术中秋夜与客㑹月色方莹谓坐客曰我能梯云取月置之怀袖因取筯数百条䋲而驾之曰我上梯取此月俄而以手举衣懐中出月方寸许光色灿烂寒气侵人入肌肤徐孺夜戏世説徐孺子年九歳尝夜戏月下人语之曰若令月中无物当极明徐曰不尔譬人眼中瞳子无之未必不暗也又晋书会稽王道子庭中夜坐月色无玷叹以为佳谢重率尔对曰不如微云㸃缀道子曰卿居心不净乃欲滓秽太清耶子建夜逰曹子建公䜩诗清夜游西园飞盖相追随明月澄清影列宿正参差令人和悦苏东坡在汝隂州堂前梅花大开月色鲜霁夫人曰春月色胜如秋月色秋月令人悽惨春月令人和悦先生大喜遂召二欧饮作减字木兰花词云不似秋光只与离人照断肠杜诗云秋月解伤神随人逺近梁朱超舟中望月诗大江濶千里孤舟无四邻唯余故楼月逺近必随人阮帷阮籍诗夜中不能寐起坐弹鸣琴薄帷鉴明月清风吹我衿潘室潘岳悼亡诗皎皎忩中月照我室南端清商应秋至溽暑随节阑方晖圆影梁沈约咏月诗方晖竟户入圆影隙中来髙楼切思妇西园逰上才半形全影周王褒闗山诗半形同汉阵全影逐胡兵经箕离毕周书庶民惟星星有好风星有好雨日月之行则有冬有夏月之従星则以风雨注云好风者箕星好雨者毕星孔安国尚书传月经于箕则多风月离于毕则多雨诗小雅月离于毕俾滂沱矣警阙示冲南宋谢庄月赋擅扶光于东沼嗣若英于西冥引玄兎于帝䑓集素娥于后庭朒朓警阙朏魄示冲顺辰通爥従星泽风増华台室扬彩轩宫委照而吴业兴沦精而汉道融注云扶光扶桑之光也东沼阳谷也若英若木之英也西冥昧谷也月盛于东故曰擅始生于西故曰嗣警阙谓朒脁失度则警人君有所阙徳示冲言朏魄得所则表示人君有谦冲不自盈大也按庄字希逸西斋长忆李频月夜忆别诗早晚更看吴苑月西斋长忆月当牕不知明夜谁家见应照离人隔楚江南牕借看黄山谷诗开尽南牕借月看堕环白乐天诗稀星㸃银砾落月堕金环学扇杜诗月生初学扇食以气日之食也以形月之食也以气月受日之光不受日之精相望中弦则光为之食至于大阳乃火之精也火正当气熖之上必有黒晕以月正对此黒晕中日必食也食以交月一年十二㑹十二望有食有不食者交则食不交则不食也然日食少而月食多者盖日月行有常度一月必一㑹但月体小日体大故虽行度差路交闗茍非相掩太多则日常不食月则稍有交闗相射则必食食且既也击鑑开元天寳遗事长安城中每月食士女取鑑向月击之云救月食坏轮唐卢仝月蚀诗烂银盘従海底出出来照我茅屋东天色绀滑凝不流水光交贯寒朣胧初疑白莲花浮出龙王宫八月十五夜比并不可双此时怪事发有物吞食来轮中轮如壮士斧斫坏桂似雪山风拉摧百鍊镜照见胆平地埋寒灰火龙珠飞出脑却入蚌蛤胎搥环破璧眼看尽当天一搭如煤炲磨踪灭迹须臾间便似万古不可开又闻古老説食月虾蟇精径圎千里入汝腹如此痴騃阿谁生须臾痴蟇精两吻自决拆初露半箇璧渐吐满轮魄衆星尽原赦一蟇独诛磔腹肚忽脱落依旧挂穹碧光彩未苏来惨淡一片白奈何万里光受此吞吐厄星説文万物之精上为列星唐严思善曰山川精气上为列星又黄帝定星次可名者三百二十微星一万一千五百景星如周伯舎誉格泽星之吉也彗星孛星长星蓬星星之凶也汉书音义絶迹而去曰飞星光迹相连曰流星亦曰奔星一説自天横飞而过为流自下复上为奔自上而下为陨三台汉天文志魁下六星而比者曰三台在人为三公晋天文志三台六星西近文昌二星曰上台为司命次二星曰中台为司中东二星曰下台为司禄史记台作能四辅晋天文志太微东藩四星一曰上相二曰次相三曰次将四曰上将所谓四辅也西藩四星一曰上将二曰次将三曰次相四曰上相亦曰四辅五老论语䜟仲尼曰吾闻尧与舜等逰首山观河渚有五老游河一老曰河图将来告帝期二老曰河图将来告帝谋三老曰河图将来吿帝书四老曰河图将来告帝圗五老曰河图将来告帝符歌讫五老飞为流星上入昴三公晋天文志斗杓南三星及魁第一星西三星皆曰三公主宣徳化和隂阳六府史记天官书文昌六星在北斗魁前天之六府也主集计天道六符东方朔传泰阶六符注云泰阶三台也每台二星凡六星六符者六星之符验也又星名二咸主防奢二主隋天文志北极第一星主月太子也第二星主日帝王也第三星主五星庶子也二使东汉书和帝分遣二使各至州县观採风謡二使当到益部投馆吏李邰舍邰知天文因问曰二君发京师时知朝廷遣二使否二使问何以知之邰曰前有二使星向益州分野故知之耳邰字孟节南郑人帝车天象列星图北斗七星在太㣲之北是为帝车运乎中央临制四方郎位史记天官书南宫后聚一十五星蔚然曰郎位傍一大星将位也正义曰郎位五星在太微中帝座东北周之元士汉之光禄中散谏议此三署郎中即今之尚书郎也郎将一星在郎位东北即今之左右中郎将也东壁晋天文志东壁二星主文籍天下图书之府也眀则图书集道术行小人退君子入西藩晋天文志紫宫十五星其西藩七东藩八在北斗之北三辰纲纪前汉天文志北斗天之三辰纲纪星也七政枢机前汉律厯志北斗七星辅一星在太微之北乃七政之枢机隂阳之元本也编珠尚书中候天地开辟甲子冬至日月若悬璧五星若编珠连贝尚书考灵耀仰观天形如车盖衆星累如连贝食昴汉书邹阳上书先生为秦画长平之事太白食昴按太白天之将军其精诚上达于天故太白为之食昴守歳唐史李晟初屯渭桥时荧惑守歳久之方退或劝曰荧惑已退可速用兵晟曰汝安知天道及克敌谓叅佐曰前者士大夫劝晟出兵非敢拒也常闻五纬盈缩无凖晟惧复来守歳则我军不战而自溃矣衆皆曰非所及也歳星居心唐权徳舆歳星居心颂序春三月司天氏奏歳星居心宿五度其色黄明润大光泽帝位积五十余日诏下有司颁示中外故臣得而言之以形歌颂按心星大火心星也诗七月流火即此尾心伏辰左僖五年晋侯伐虢围上阳问于卜偃曰吾其济乎对曰克之童謡丙之晨龙尾伏辰均服振振取虢之旂鹑之贲贲天䇿焞焞火中成军虢公其奔其九月十月之交乎注云龙尾尾星也日月之会曰辰日在尾故尾星伏而不见经天南史义熈元年太白昼见经天凡七乃人更主异姓当兴之象时晋受禅于宋太白晩见者其常也与日抗则为昼见过已当丙位则为经天其变也在朝象官在人象事在野象物助月孙柔之瑞应图景星者天之精也状如半月生于晦朔助月为明王者不私人以官使贤者在位则见又天文志辰星居于卯地或辰星勾月主年丰国泰徙舍吕氏春秋宋景公时荧惑守心子韦曰祸当君可移于相公曰宰相所与理国家也而移死焉不祥寡人请自当也曰可移于民公曰民死寡人将谁与为君曰可移于歳公曰歳荒人必死谁与我为君乎子君有至徳之言三天必三赏君荧惑必徙三舍候之果徙三舍出房宋符瑞志帝舜时景星出房尧即位七十载景星出翼隋天文志周王之兴五星聚房赤雀书止于王居聚奎宋窦仪字可象蓟州渔阳人善推歩周显徳中与卢多逊杨徽之同在谏垣谓二公曰丁卯歳五星当聚于奎奎主文明又在鲁分自此天下始太平公必见之老夫不与也至宋干徳四年三月五星如连珠在降娄之次果验其言淫枵左襄二十八年春无氷梓慎占曰今兹宋郑其饥乎歳在星纪而淫于玄枵以有时菑注云是年歳星当在星纪明年乃在玄枵今已在玄枵淫行则失次矣临国瑞应图王者承天则老人星临其国坠营诸葛亮传有星赤而芒角自东北西南流坠营中俄而亮卒聚东井汉髙祖元年冬十月五星聚东井注云东井秦之分野五星所在当有圣人以义取天下又秦主生时有奏太白犯东井者曰东井秦之分太白谪见必有暴兵起于京师生曰星入井者自为渴耳何足怪乎未几符坚弑生自立守南斗晋史荧惑守南斗经旬王导语陶回曰南斗扬州分野而荧惑守之吾当逊位以厌其讁回答曰公以明徳作相辅弼明主当亲忠贞逺邪佞而与桓景造膝荧惑何由退舍导深愧之又梁武帝大通六年荧惑入南斗去而复还上以谚曰荧惑入南斗天子下殿走乃跣足下殿以禳之及闻魏主西奔慙曰虏亦应天象邪流渚河图大星如虹下流华渚女节意感生白帝是为少昊照郊帝王世纪神农氏之末少昊氏娶附寳见大电光绕北斗枢星照郊感附寳孕二十月而生黄帝于夀丘聚觜参北史元魏普太元年十月歳星荧惑镇星太白聚于觜参太史占曰当有王者兴后髙欢兴齐聚牛女晋永嘉中歳星镇星荧惑太白聚于牛女识者以为兴王是歳元帝即位贤人聚陈太丘诣荀朗陵贫俭无仆役乃使子元方将车季方持杖従后孙长文尚少载着车中既至荀使叔慈应门慈明行酒余六龙下食文若亦小坐着膝前时夜徳星聚明旦太史奏五百里内有贤人聚异儿来宋书孙休永安二年将守质子羣聚嬉戯有异小儿忽来曰我非人荧惑星也言讫上昇仰而观之若曵一匹练有顷而没犯少微续晋阳秋㑹稽谢敷字庆绪隐居若耶山月犯少微星少微星一名处士星时戴逵字安道名着于敷时人为逵忧之俄而敷死故㑹稽人士嘲逵曰呉中髙士求死不得梦长庚唐李白母梦长庚星而生白故名白字太白天官书长庚如一匹布着天此星见兵起韩诗太白晨出东方曰启明昏见西方曰长庚朱氏曰启明长庚皆金星也以其先日而出故谓之启明后日而入故谓之长庚盖金水二星常附日行而或先或后但金大水小故独以金星言之也客星犯座隐逸传严光与汉光武有旧入谒帝与同宿半夜光足加帝腹明旦太史奏客星犯帝座甚急帝笑曰朕故人严子陵也客星入市汉书呉郡周厰师事京房房为石显所譛系狱谓厰曰吾死后四十日客星必入市即吾无辜之验也房死果如其言唐太宗时李淳风奏北斗七星当化为人明日至西市饮酒使人候之有僧七人共饮酒二石太宗使人召之七人笑曰此必李淳风小儿在彼言我也忽不见郎官上应汉馆陶公主为子求郎明帝不许而赐钱千万谓羣臣曰郎官上应列宿出宰百里茍非其人民受其殃是以难之按馆陶公主武帝之姑号窦太主堂邑侯陈午尚之浮屠仰视南唐书伍乔庐江人性嗜学渡江入庐山诗调清苦山中浮屠夜梦仰视一大星旁有人指之曰此伍乔星也乔在庐山时苦节自励一夕见人掌自牖入掌中有读易二字乔因取易读之后举进士第一又宋臧丙旧名愚字仲回大名人既孤尝梦其父召立于庭向空指曰老人星见矣丙仰视之黄明润大因望而拜既寤私喜曰吉祥也以夀星出丙入丁因改名丙字梦夀傅说骑箕庄子曰道有情有信无为无形可传而不可受可得而不可见莫知其始莫知其终傅説得之以相武丁奄有天下乗东维骑箕尾而比于列星盖言説死其精神托箕尾也萧何禀昴春秋佐助期萧何长七尺八寸禀昴星精而生郭璞注昴西方之宿别名旄头天官书曰胡星也为白衣㑹游人中汉武帝内传西王母使者至东方朔死上问使者对曰朔木帝之精是为歳星下逰人中以观天下非陛下臣也居帝右宋艺祖居潜日与赵普游长安入酒舍普偶坐席左陈希夷怒曰紫㣲垣一小星耳輙据上次可乎斥使居帝右真人无敌汉桓帝时有黄星见楚宋之分殷馗言后五十年当有真人起梁沛间其锋不可当后至五十年曹公破袁绍天下无敌矣大将宜当晋祖逖传有妖星见豫州之分陈训曰今年西北大将宜当之祖逖亦见星曰为我矣方平河北天欲杀我此天不祐国也俄而逖卒龙体天官书轩辕黄龙体注云轩辕十七星在七星北黄龙之体主雷雨之神后宫之象也鸟注天官书桺为鸟注主草木汉天文志注作喙尔雅鸟喙谓之桺孙炎曰喙朱鸟之口桺其星聚也以注为桺星故主草木东指西指彗星出东则西指出西则东指此其常也东西偏指其变也出地入地北斗七星出地三十六度故见南斗六星入地三十六度故不见按史记天官书北斗七星所谓璇玑玉衡以齐七政也春秋运斗枢曰北斗七星第一天枢第二璇第三玑第四权第五衡第六开阳第七瑶光第一至四为魁第五至七为杓合则为斗居阳布隂故称北魁四星为璇玑杓三星为玉衡注云杓斗柄也衡斗之中也又按杂爼北斗魁第一星神名执隂第二星名叶诣第三星名视金第四星名拒理第五星名防仵第六星名开寳第七星名招揺七主马融註尚书北斗七星各有所主第一星曰主日法天第二星曰主月法地第三星曰命火谓荧惑也第四曰煞土谓填星也第五曰伐水谓辰星也第六曰危木谓歳星也第七曰罚金谓太白也九属贾公彦曰雍州属魁星冀州属枢星兖州青州属玑星徐扬二州属权星荆州属衡星梁州属开阳豫州属瑶光北斗有七星州有九但兖青徐扬併属二州故七星主九州也赢缩前汉天文志五星早出者为赢赢者为客晚出者为缩缩者为主人又天官书其趋舎而前曰赢退舎曰缩圜角天官书五星色白圜为䘮旱赤圜则中不平为兵青圜为忧水黑圜为疾多死黄圜则吉赤角犯我城黄角地之争白角哭泣之声青角有兵忧黑角则水意精降晋天文志凡五星赢缩失位其精降于地为人歳星降为贵臣荧惑降为童儿歌謡嬉戯镇星降为老人妇女太白降为壮夫处于林麓辰星降为妇人吉凶之应随其象罚见汉天文志仁亏貌失逆春令伤木气罚见歳星礼亏视失逆夏令伤火气罚见荧惑义亏言失逆秋令伤金气罚见太白智亏听失逆冬令伤水气罚见辰星四者皆失镇星乃为之动又按五星在天髙则影小低则影大歳星东方木星十二年一周天荧惑南方火星二年一周天太白西方金星一年一周天填星中央土星十八年一周天主营仗钩陈六星卫紫㣲宫今离宫别卫取象焉一曰主营仗为喉舌东汉李固曰北斗天之喉舌尚书陛下之纳言斟酌元气运乎四时出纳王命所谓制气之臣也天狼天官书天狼奴星名主侵掠故楚辞曰举长矢兮射天狼又有星曰天驷尔雅曰天驷房也龙为天马故房四星谓之天驷又有天狗状如大奔星注云星有尾旁有短彗如狗形又匏瓜星一名天鸡在河鼓东明则歳大熟地鴈淮南子曰流星色青赤曰地鴈其所坠主兵起流星有光青赤曰天鴈军甲之精华也五佐天官书水火金木土此五星者天之佐为经纬见伏有时所过行赢缩有度七公七公星主理狱晨见南方国语农祥晨正注云农祥房星也晨正谓立春之日房星晨见于南方为农事之候昏见东方诗唐风绸缪束薪三星在天注云三星心也在天昏始见于东方建辰之月也金精天官星占太白者金之精白帝之子大将之象也石质黄石公记黄石镇星之精也黄者镇星色也石者星质也枉矢天官书枉矢类大流星地行而仓黑望之如有毛羽然刘向説苑秦胡亥立日月薄蚀枉矢光荧袭月贯索正义贯索九星在七公前一曰连索一曰连营一曰天牢主法律禁暴强故天官书贱人之牢占星悉见则狱事繁不见则刑务简动揺则斧钺用中虚则改元口开则有赦闭口及星入牢有自系死者员官天官书七星颈为员官主急事员官咙喉也物在咙喉终不久留故主急事婺女尔雅须女谓之婺女注云须女贱妾之称主布帛裁制嫁娶若水守之万物不成火守之布帛贵人多死土守之有女卒金守之有兵起天苑天官书九星三处罗一曰天旗二曰天苑三曰九游注曰天苑十六星如环状在毕南天子养禽兽之所暗则禽兽多死亡天仓天官书胃为天仓注云胃三星为赵之分野主仓廪五谷之府又轸南衆星曰天库昴毕间为天街其南有四星曰天厠又荆州星占北辰一名天关一名北极北极者紫宫天座也䇿马天官书汉中四星曰天驷旁一星曰王良王良䇿马车骑满野注云王良五星在奎北河中天子奉御官也其动䇿马则兵骑满野客星守之则津桥不通金火守入皆兵之忧也按豫章周腾字叔达为侍御史汉桓帝欲南郊平明将出叔达仰视曰王者象星今宫中星及䇿马星悉不动帝何出焉至四更皇太子卒遂止牵牛天官书牵牛为牺牲织女天女孙也注云牵牛亦主关梁织女主瓜果丝帛珍寳尔雅河鼓谓之牵牛歳时记黄姑即河鼓也焦氏易林曰天河之西有星煌煌与参俱出谓之牵牛天河之东有星微㣲在氐之下谓之织女又呉均续齐谐记桂阳成武丁有僊道忽谓其弟曰七月七夕织女当渡河诸僊悉还宫吾向已被召今与尔别矣弟问何事渡河兄当何日还答曰织女暂诣牵牛吾去后三十年当还耳世人至今云织女嫁牵牛见丙见丁天官书狼比地有大星曰南极老人老人见治安不见兵起常以秋分时候之于南郊附耳入毕中兵起注云比地近地也老人一星在弧南一曰南极为人主夀命延长之应常以秋分之曙见于丙春分之夕见于丁不见人主忧也一説作见于丙没于丁又火星季春出于辰季秋伏于戌为商为晋左昭元年子产曰昔髙辛氏有二子长曰阏伯季曰实沈不相能也日寻干戈以相征讨后帝不臧迁阏伯于商丘主辰商人是因故辰为商星迁实沈于大夏主参唐人是因故参为晋星青林文选猎青林之芒角青林天苑星也白榆古乐府诗天上何所有歴歴种白榆按白榆星也五星主舍汉天文志注歳星主角亢氐房心尾箕荧惑主井鬼栁星张翼轸镇星主东井太白主奎娄胃昴毕觜参辰星主斗牛女虚危室壁五星分野天文志歳星主泰山徐青兖荧惑主霍山扬荆交镇星主嵩山豫州太白星主华山梁雍益辰星主常山冀幽并瑶光玉绳张平子西京赋上飞闼以仰眺睹瑶光与玉绳注云瑶光北斗第七星玉绳即玉衡北两星犳约欃枪尔雅奔星为犳约彗星为欃枪欃枪形如扫箒即旄头星也见则有近患杜诗云戮力扫欃枪是也后妃移动秦苻坚以弟融为冀州牧将发祖于㶚上坚母茍氏以融少子比发三至㶚上其夕又窃如融所内外莫知是夜坚寝前殿太史奏天市南门屏内后妃星失明左右阍寺不见乃后妃移动之象也坚推问知之惊曰天道不逺主君有嫌隋呉峤霅溪人精天文袁天纲师事之炀帝时尝过邺中告其令曰中星不守太㣲主君有嫌王气流萃于秦地子知之乎令不之信及唐高祖卽位始知其言不诬童子给水晋僧义兴结屋于宁波府天童寺中有一童子日给薪水后辞去曰吾太白辰也言讫不见寺因此得名侍儿谪舂李元独异志秦併六国时太白星窃织女侍儿梁玉清卫承庄逃入衙城小僊洞四十六日不出天帝怒命五岳搜捕太白归位卫承庄逃焉玉清谪于北斗下常舂有子名子休配与河伯行雨子休每至小僊洞耻其母淫奔之所輙回驭不经故其地常少雨也山堂肆考卷三山堂肆考卷四钦定四库全书山堂肆考卷四明彭大翼撰天文风风俗通飞亷风伯也箕星风师也庄子曰汝闻人籁而未闻地籁汝闻地籁而未闻天籁夫大块噫气其名曰风作则万窍怒号埤雅天地之气嘘而成云噫而成风黄帝风经风者气也得怒之气则暴得喜之气则和得金之气则凉得木之气则温得火之气则炎得水之气则烈后汉张奂曰风为号令动物通气又春风自下而上纸鸢因之而起夏风横行空中树杪多风声秋风自上而下木叶着之而陨冬风着土而行吼地而生寒解愠阜财家语舜作五絃琴歌南风诗曰南风之薰兮可以解吾民之愠兮南风之时兮可以阜吾民之财兮偃禾拔木周书武王既丧管叔及其羣弟乃流言于国曰公将不利于孺子周公居东二年为诗以贻王名之曰鸱鸮秋大熟未获天大雷电以风禾尽偃大木斯抜邦人大恐王与大夫尽弁以启金縢之书乃得周公所自以为功代武王之説王执书泣曰昔公勤劳王家惟予冲人弗及知今天动威以彰周公之徳王出郊迎周公天乃雨反风禾则尽起嵗大熟飞车帝王世纪竒肱氏能为飞车从风远行汤时西风吹竒肱车至于豫州汤破其车不以示民十年东风至汤复作车遣赐之去玉门四万里折葢崔豹古今注武王伐纣大风折葢太公因折葢之形而制曲葢歌北歌南左襄十八年楚侵郑甚雨楚师多冻役徒几尽晋人闻有楚师师旷曰不害吾骤歌北风又歌南风南风不竞多死声楚必无功叩商叩角列子曰当春而叩商絃以召南吕凉风忽至草木成实及秋而叩角絃以激夹钟温风徐回草木发荣命官而总四絃则景风翔庆云浮甘露降醴泉涌转蕙泛兰宋玉招魂光风转蕙泛崇兰㱔经堂入奥朱尘筵㱔注云光风谓雨巳日出而风草木有光色也转揺也汜犹汎汎揺动貌崇充也吹花擘栁遯斋闲览河朔春时多大风飞尘撼木数日一作毎作輙三二日方止以访左右对曰不得是风且无年是名吹花擘栁草木百谷皆借之麦信风国史补江淮船泝流而上常待东北风谓之信风七八月有上信三月有鸟信五月有麦信风土记南中六月有东南长风号黄雀风是时海鱼变为黄雀故也又九月风曰鲤鱼风李贺诗云鲤鱼风起芙蓉老花信风嵗时广记江南自初春至初夏有二十四畨风始于梅花终于楝花谓之花信风故前辈诗云二十四畨花信风是也舶趠东坡集呉中梅雨既过飒然清风弥旬嵗嵗如此潮人谓之舶趠风是时海舫初回此风自海上与舶俱至也东坡诗三旬已过黄梅雨万里初来舶趠风几度萦廻渡山曲一时清驶满江东惊回簌簌先秋叶唤醒昏昏嗜睡翁欲作兰台快哉赋却嫌分别问雌雄石尤宋武帝丁都䕶歌云都䕶北征时侬亦恶闻许愿作石尤风四面㫁行旅唐戴叔伦赠裴明州诗知君未得去惭愧石尤风宋洪斋随笔云石尤风其义未详大叚即打头逆风也唐人多用之少女魏志管辂字公明过清河倪太守时天旱倪问何时当雨辂曰今夕当大雨树上已有少女㣲风树间又有隂鸟和鸣又少男风起衆鸟乱翔其应至矣倪不之信辂曰十六日壬子毕星中已有水气乃作檄召五星宣布星符刺下东井告南箕使召雷公电姥风伯雨师须臾风云并兴玄云四合大雨河倾大王宋玉风赋楚襄王游于兰台之宫宋玉景差侍有风飒然而至王乃披襟而当之曰快哉此风寡人所与庻人共者耶宋玉对曰此独大王之风耳庻人安得而共之八节易纬通卦騐八节之风谓之八风冬至广莫风至诛有罪㫁大刑立春条风至赦小罪出稽留春分明庻风至正封疆修田畴立夏清明风至出币帛礼诸侯夏至景风至辩大将封有功立秋凉风至报土功礼四乡秋分阊阖风至解悬垂琴瑟不张立冬不周风至修宫室完邉城八风以时至则隂阳变道化成万物育生王者当顺八风行八政又服䖍曰干音石其风不周坎音革其风广莫艮音匏其风条震音竹其风明庻巽音木其风清明离音丝其风景坤音土其风凉兊音金其风阊阖谓之八卦风四时尔雅四时和为通正谓之景风南风谓之凯风东风谓之谷风北风谓之凉风西风谓之泰风焚轮谓之頽扶揺谓之焱风与火为庉廻风曰飘日出而风曰暴隂而风曰曀风而雨土曰霾註云頽暴风从上下也焱暴风从下上也庉炖炖炽盛也飘旋风也又拾遗记崑崙山有四靣风东南西北一时俱作雌雄风宋玉风赋清清泠冷愈病析酲发明耳目宁体便人此所谓大王之雄风也中唇为胗得目为䁾㗖齰嗽获死生不卒此所谓庻人之雌风也离合风陆机要览列子御风甞以立春游八荒立秋归乎风穴是风至草木发生去则摇落谓之离合风开甲散萌董仲舒曰太平之世风不鸣条开甲散萌而已矣雨不破块润叶浸茎而已矣雾不塞望浸滛被泊而已矣雪不封树凌殄毒害而已矣顺物布气杨泉物理论风者隂阳乱气激发而起者也怒则飞沙扬砾发屋拔树喜则摇枝动草顺物布气天地之性自然之性也起苹宋玉风赋夫风生于地起于青苹之末浸淫谿谷盛怒于土囊之末縁于㤗山之阿舞于松栢之下又唐李峤风诗曰落日生苹末揺飏徧逺林带花疑凤舞向竹似龙吟月动临秋扇松清入夜琴兰台宫殿峻还拂楚王襟制薤荆山图佷山县山下有石床傍生野薤人徃乞者神许风顺制其分人随偃而剪不得过越秋风辞汉武帝幸河东祠后土与羣臣燕饮作秋风辞曰秋风起兮白云飞草木黄落兮雁南归汎楼船兮济汾河横中流兮扬素波秋风曲羯鼓録唐明皇制秋风髙一曲毎奏之则秋风徐来夜叶交坠缀铃开元遗事五王宫中各立长竿挂五色旌于竿上四陲缀以金铃如铃有声即往视旌之所向可以知四方风候悬玉开元遗事唐岐王宫中于竹林内悬碎玉片每夜闻相触之声即知有风号占风铎相风竿晋车驾出以相风竿在前刻乌于竿上名相风竿今樯乌是其遗意候风綄淮南子曰若綄之候风也许慎曰綄候风扇也楚人谓之文选曰占之动静註云以鸡羽为之重五两系于樯尾以候风故唐李憕送杨少府贬栁州诗恶説南风轻胡宿津亭诗风来不暂留楚王乱军史记项王围汉王三匝于是大风从西北起折木发屋扬沙石楚军大乱汉王乃得与数十骑遁去明帝拜令宋书明帝体肥憎风夏月常着小皮衣拜左右二人为司风令每风起方靣輙先启闻旦南暮北东汉郑弘传射的山南有白鹤尝为仙人取箭弘尝採薪此山得一遗箭顷有人来覔箭弘还之其人问弘何所欲弘知其神人也乃曰尝患若耶溪採薪为难愿旦南风暮北风故若耶溪风至今犹然人唿为郑公风绍兴府城东南二十五里有樵风泾即此唐宋之问诗归舟何虑逺日暮有樵风夏出冬入荆州记宜都佷山县有山山有穴口大数尺名曰风井土囊夏则风出冬则风入出入之间吹拂左右常浄暑月经之凛然有衣裘想铜乌郭縁生述征记长安宫南灵台上有铜浑天仪又有相风铜乌或云此乌遇千里风乃动石燕湘州记零陵山有石燕遇风雨则飞风雨止还化为石也按此物大如指面形似燕今象州溪石中有之凿石取出磨去腹下半邉置醋碟中能相就拆开复合亦怪物哉爰居避灾国语海鸟曰爰居止于鲁东门外臧文仲使国人祭之展禽曰今兹海其有灾乎夫广川鸟兽恒知避其灾也是嵗海多大风乌鹊识嵗淮南子曰乌鹊识嵗嵗多风则去乔木而巢扶枝许慎注云扶傍也齐殿史记庶女者齐之寡妇养姑孝姑女利母财而杀母以诬寡妇妇不能自解以寃告天而大风袭于齐殿陶窻晋陶潜字渊明一字元亮号靖节五六月中髙卧北忩之下清风飒至自谓羲皇上人尹喜占神仙传老子将去周西出关以升崑崙关令尹喜占风逆知有神仙过乃扫道见老子老子知喜命应得道乃停关下以长生之事授之列子御庄子曰列子御风而行泠然善也旬有五日而后返按列子郑人名御冦御迎也封姨博异志唐天宝中处士崔玄㣲有宅在洛苑东时春夜风月清朗忽有青衣人引入緑裳者前曰某姓杨指一人曰李氏又一人曰陶氏又指一绯衣小女曰姓石名醋醋玄㣲相见毕乃命坐月下问出行之由对曰欲到封十八姨处坐未定门外报封家姨来也衆皆惊喜出迎玄㣲又出见封氏言词泠泠有林下风气遂揖入坐处士命酒各女伴歌以送之至十八姨持盏性轻佻翻酒汚醋醋衣裳醋醋怒拂衣而起诸人皆起至门外别十八姨而去诸女西入苑中而别明夜又来醋醋曰诸女伴皆住苑中每嵗多被恶风所挠常求十八姨相庇昨醋醋不能低回应难取力处士傥不阻见庇每嵗旦作一朱幡上图日月五星之文于东苑立之则免难矣今嵗旦已过请至二月二十一日立之处士依言立幡是日东风刮地自洛南折树飞沙而苑中繁花不动玄㣲乃悟诸女曰姓杨李陶及衣服颜色之异皆衆花之精也绯衣名醋醋即石榴也封十八姨乃风神也后数夜杨氏辈复来愧谢各褁桃李花数斗劝崔生服之可延年却老飓母南越志熈安间多飓风飓者具四方之风也常以六七月发未至时三日鸡犬为之不宁一曰惧风言怖惧也又岭表録曰夏秋之间有晕如虹者谓之飓母必有飃风苏叔党有飓风赋神女废行博物志太公为灌坛令武王梦妇人当道夜哭问之曰吾东海神女嫁西海神童今为灌坛令当道废我行我行必有大风疾雨是毁君之徳也武王觉召太公问之果有暴风疾雨从太公邑外而过使君不猎幽怪録萧至忠为晋州刺史欲出猎有樵者于霍山见一长人俄有虎兕鹿豚狐兎骈杂而至长人曰余九冥使者奉帝命君畋汝辈若干合鹰死若干合箭死有老麋屈膝求救使者曰试为求计羣兽从行樵者觇之至深巖有茅堂黄冠一人老麋哀请黄冠曰若令滕六降雪巽二起风即君不出矣羣兽散去翌日未明风雪大作竟日萧果不出按滕六雪神巽二风神解冻礼月令立春之日东风解冻袪尘王子年拾遗记崑山有四面风又有袪尘风若衣服尘汚风至吹衣则浄雨释名雨水从云下也雨者辅也言辅时生养也广雅雨师屏翳风俗通雨师玄冥列仙传赤松子神农时雨师尔雅暴雨谓之涷雨小雨谓之霡霂三日已往为霖久雨曰霪雨与雪杂下曰霰梁元帝纂要疾雨曰骤雨徐雨曰零雨久雨曰苦雨亦曰愁霖雨晴曰霁雨而昼晴曰晵雨水曰潦时雨曰澍京房易候太平之时凡嵗三十六雨此休徴时若之应洗兵说苑武王伐纣过隧则斩岸遇水则折舟示人无反志也至有戎之隧大风折斾散宜生谏曰此非妖欤武王曰非也天落兵也风霁而乗之以雨散宜生又谏曰此非妖欤武王曰非也天洗兵也又抱朴子出军雨沾衣是润兵也其军有喜灭火葛洪神仙传后汉栾巴字叔元蜀人征入为尚书正朝大㑹巴得酒不饮面西南噀之有司奏巴大不敬诏问巴巴谢曰臣本县成都市失火故噀酒为雨救之帝以驿书驰问咸云雨从东南来有酒气火遂熄又晋书樊英字季齐隠于壶山尝有黒风从西南起英谓学者曰成都市火甚盛因含水西向嗽之乃记其时日后有从蜀郡来者云是日大火有云从东起须臾大雨火遂灭月离于毕见月巽化为坎周易集林杂占占天雨否外卦得隂为雨得阳不雨其爻发变得坎为雨得离不雨巽化为坎先风后雨坎化为巽先雨后风商羊舞家语齐有一足鸟飞集殿前舒翅而跳齐侯遣使问孔子孔子曰此鸟名商羊水祥也昔童儿有屈其一足者振迅两臂而跳且謡云天将大雨商羊起舞今齐有之将有大水灾也急治沟渠修隄防果大霖雨诸国俱伤惟齐有备乃免焦明至乐动声仪焦明至为雨备焦明水鸟也渍穴呉録湘东郡新平县有龙穴天旱人共遏水渍穴輙雨秽渊罗浮山记山有龟渊渊有神龟龟鼻贯铜环若有人秽此渊龟便浮出即澍雨豨浴天河黄子发相雨书四方北斗无云惟天河中有云三枚相连如浴豨三日必大雨述异志夜半天汉中有黒气相连俗谓之黒猪渡河雨候也蚁封穴戸东观汉记沛献王辅善京氏易永平五年京师少雨上御云台自为卦以周易林占之其繇曰蚁封穴戸大雨将至上以问辅辅曰蹇艮上坎下艮为山坎为水山出云为雨蚁穴居知雨将至故以封穴鹳鸣垤诗豳风我来自东零雨其蒙鹳鸣于垤妇叹于室鹳水鸟将隂雨则鸣埤雅鹁鸠隂则屏逐其妇晴则唿之语曰天将雨鸠逐妇鼈浮波淮南子曰朱龞浮于波上必有大雨鱼噞淮南子曰天将雨也隂曀未集而鱼已噞矣蜧跃淮南子曰黒蜧神蛇潜泉而居将雨则跃星照湿土姚令威丛话谚云干星照湿土来日依旧雨王建诗今年思家客里愁雨声落落屋檐头照泥星出依然黑淹烂庭花不肯休水开圆纹唐李峤斜雨诗斜影风前合圆纹水上开巫山神女宋玉髙唐赋序楚襄王与玉游云梦之台望髙堂之观上有云气王问玉此何气玉对曰所谓朝云也昔者先王尝游髙唐怠而昼寝梦一妇人曰妾巫山之女也为髙唐之客君游髙唐愿荐枕席王因幸之去而辞曰妾在巫山之阳髙丘之阻朝为行云暮为行雨朝朝暮暮阳台之下旦朝视之如言故为立庙号曰朝云按序中先王乃指懐王非指襄王也至宋玉神女赋序乃云襄王游云梦之浦使玉赋髙唐之事其夜王寝果梦与神女遇则世传襄王云雨之事盖本于此宋洪景卢特辩其诬华阳洞仙真诰张元宾得仙入华阳洞为理禁伯其职主水盖雨官也药水荆楚嵗时记十月天时和暖似春故曰小春此月内一雨谓之液雨百虫饮此而藏蛰俗唿为药水醴泉尔雅甘雨降万民以喜谓之醴泉玉女披衣王采安城记萍乡西城津有玉女冈天当雨輙先涌五色云气于石间俗谓之玉女披衣叚成式诗不愿石郎戴笠难甘玉女披衣言雨多也君出装易林变占君出装隠隠西行霖雨不止流为江河山上鸣鼔鲁僖公三年六月雨雨云者喜雨也旦日雨金楼子以旦日雨为月额雨旬日雨盐鐡论周公之时风不鸣条雨不破块旬日雨雨必至夜榆筴太平御览春雨为榆荚雨豆花嵗时记里俗以八月雨为豆花雨使者驰马神异记西海上有人乗白马朱鬛白衣玄冠从十二童子驰马如飞名曰河伯使者所至之国雨水滂沱妇人牧羊异闻録栁毅见泾川妇人牧羊问何物曰非羊也雨工也雷霆之类也甲子雨占朝野佥载唐俚语云春雨甲子赤地千里夏雨甲子乘船入市秋雨甲子禾头生耳冬雨甲子牛羊冻死鹊巢下地其年大雨戊申雨候黄子发相雨书常以戊申日候日入时日上有冠云不问大小黒者大雨青者小雨师旷占曰五卯日候西北有云如羣羊者雨至矣气薄汉董仲舒传隂阳之气上薄为雨下薄为雾风其噫也云其气也雷其相搏之声也电其相击之光也雨乗虗而坠风多则合速故雨大而踈风少则合迟故雨细而宻太平之世风不鸣条雨不破块雷不惊人电不眩目雪不封条此圣人在上隂阳和也鲍敞问曰雨既为隂阳相薄四月纯阳十月纯隂无二气相薄则不雨乎仲舒曰纯阳用事未夏至一日是纯隂用事未冬至一日是敞曰其不雨乎曰然有则妖也此出西京杂记云蒸淮南子山云蒸柱础润皆将雨之候也蜀西天漏雅州在蜀之西其地隂盛常雨如天之漏名曰漏天古诗地近漏天终日雨杜诗鼓角漏天东浙西天泣唐五行志中和三年浙西天鸣声如转磨无云而雨占曰无云而雨是谓天泣粟化为蛊述异记荆州乆雨粟化为蛊麦化为蛾述异记晋永嘉中梁州雨十旬麦化为蛾飞散丝古诗腾云似洒烟宻雨如散丝钱昭度诗酒楼人散雨千丝垂布僧可遵骤雨诗掣电引狂雷昼天忽成暮万里㵼银河四檐垂瀑布仲尼假葢家语孔子将逺行命从者皆持葢已而果雨巫马期问曰旦无云既日出而夫子命持雨具敢问何以知之子曰昨暮月宿毕诗不云乎月离于毕俾滂沱矣以此知之林宗垫巾后汉书郭林宗于陈梁间行遇雨巾垫一角时人乃故折巾角以为林宗巾其见慕如此发政来雨管子曰春发五政一论孤幼赦有罪二赋爵列授禄位三修沟洫复亡人四治封疆正阡陌五无杀麛卵无絶华萼五政得时春雨乃来奉符行雨幽怪録唐李靖字药师㣲时尝射猎山中会暮抵宿一朱门家夜半闻扣门甚急见一妇人谓靖曰此非人世乃龙宫也今天符命行雨二子皆不在欲奉烦顷刻间何如遂命黄头被青騘马又命取雨器乃一小缾也戒曰马躩地嘶鸣即取缾中水一滴滴马鬃上此一滴水乃地上三尺慎勿多也既而电掣云间见所憩村靖特连下一十余滴此村夜半平地水三丈刘城奏鼓述异记庐山有康王谷北岭上有一城号为刘城天每欲雨輙闻有奏箫鼓笳角之声村人以为候栈道淋铃明皇杂録上初入斜谷属霖雨弥旬于栈道中闻铃声与山相应上悼念贵妃因采其声为雨淋铃曲以寄恨岘山张葢三山小牍安定郡有岘阳峰峰上有池若将雨则云起池中若车葢然里谚曰岘山张葢雨滂沱纹石出津唐苏颋有一锦纹花石镂为笔架置砚席间每天欲雨即津出如汗逡廵而雨颋以此为候卢汾题堂搜神记卢汾梦入蚁穴见堂宇题其名曰审雨堂苏轼名亭东坡喜雨亭记一月三雨伊谁之力民曰太守太守不有归之天子天子曰不然归之造物造物不自以为功归之太空太空冥冥不可得而名吾以名吾亭成汤剪髪成汤伐桀之后大旱七年煎砂砾石太史占之当以人祷汤曰吾所为请雨者为民也若以人祷吾请自当遂斋戒剪髪㫁爪素车白马身婴白茅以为牺牲祷于桑林之野持三尺鼎祝于山川曰政不节欤民失职欤宫殿崇欤女谒盛欤苞苴行欤谗夫昌欤言未已大雨方数千里周宣侧身诗大雅周宣王承厉王之烈内有拨乱之志遇灾而惧侧身修行欲消去之天下喜于王化复行故仍叔作诗以美之诗曰倬彼云汉昭回于天王曰于乎何辜今之人天降丧乱饥馑荐臻靡神不举靡爱斯牲圭璧既卒宁莫我听旱既太甚藴隆虫虫不殄禋祀自郊徂宫上下奠瘗靡神不宗旱既太甚涤涤山川旱魃为虐如惔如焚我心惮暑忧心如熏暴野晏子春秋齐景公时大旱乃问羣臣曰天久不雨民有饥色寡人欲少赋歛以祠灵山可乎晏子进曰夫灵山固以石为身草为髪天久不雨髪将焦身将彼独不欲雨乎祠之无益公曰吾欲祠河伯可乎晏子曰夫河伯以水为国以鱼鼈为民天久不雨百川将竭民将亡矣彼独不用雨乎祠之无益景公曰奈君避宫殿暴露山野与灵山河伯共其忧其幸而雨乎公如其言三日果大雨烧山酉阳杂爼太原郡东有崖山天旱土人常烧此山以求雨俗传崖山神娶河伯女故河伯见大火必下雨救之举石杂爼荆州永丰县有卧石长九尺六寸其形似人体青黑状若雕刻若嵗旱便齐手而举之小举小雨大举大雨徙市礼檀弓鲁嵗旱穆公召县子而问曰天久不雨吾欲暴尫而奚若曰天则不雨而暴人之疾子虐毋乃不可欤然则吾欲暴巫而奚若曰天则不雨而望之愚妇人以求之毋乃已疏乎徙市则奚若曰天子崩巷市七日诸侯薨巷市三日为之徙市不亦可乎注云徙移也今旱而欲徙市者行䘮君之礼以自责也故传亮喜雨赋遵县子之徙㕓尤鲁侯之焚巫闭南门史记董仲舒为江都王相以春秋灾异之变推隂阳所以错行故求雨闭诸阳纵诸隂其止雨反是按闭阳纵隂谓如闭南门毋举火开北门水洒人之类也祷西宫宋仁宗庆厯间京师久旱群臣请帝亲祷于郊帝曰太史言月二日当雨今将以旦日出祷王素曰臣非太史然度是日必不雨帝问其故素对曰陛下知旦日雨而祷之不诚不诚不可动天帝竦然诏明日特诣西太乙宫祷雨命素扈从此日日甚炽埃氛翳空车驾还未薄城天大雷电而雨佷山鞭石盛弘之荆山记佷山县有一山独立峻絶西北有石穴以烛行百歩许有二大石一为隂石尝润一为阳石尝燥水旱为灾鞭隂石则雨鞭阳石则晴昆池结坛杂爼孙思邈隠终南山与宣律和尚相接时大旱西域僧请于昆明池结坛祈雨诏有司备香灯凡七日缩池水数尺忽有老人夜诣宣律和尚求救曰弟子昆明池龙也无雨已久非由弟子今胡僧利弟子脑将为药欺天子言祈雨命在旦夕乞和尚法力相救宣律辞曰贫道持律而已可求先生老人因至思邈石室求救孙谓曰我知昆明龙宫有仙方三千首尔与予予将救汝老人曰此方上帝所禁不许妄传今急矣固无所恡有顷捧方而至孙曰尔第还毋虑胡僧也自是池水忽涨数日溢岸胡僧羞恚而死祭孝妇东海有孝妇少寡无子养姑甚谨夫死不嫁姑告邻人曰孝妇养我勤苦哀其无子守寡我老久累无丁壮奈何遂自经而死姑女告妇杀我母吏捕孝妇妇诬服具狱上府于公以为养姑十年以孝闻此妇不杀姑也太守不听数争不能得于是公辞疾去太守竟杀孝妇郡中枯旱三年后太守至杀牛自祭孝妇塜因表其墓天立大雨嵗熟罢宰臣麈史朝请郎杜球言永熈幸佛寺祷雨至天庆三馆起居因驻辇问曰天久不雨柰何或对天数或对祷至诚必有应一緑衣少年越次对曰刑政不修故也上颔之而归复驻辇召緑衣者问状对曰某所守臣犯赃法当配宰相以亲不配某所守臣犯赃不当死宰相以嫌卒死之翌日上为罢宰相天即大雨緑衣者冦莱公也兴师致雨左僖十九年卫旱卜有事于山川不吉寗庄子曰昔周饥克殷而年丰今邢无道天其欲衞讨邢乎从之师兴而雨请客值雨东都周宗悫平日未尝作东一日请客久旱忽雨朱温戏之曰骄阳为虐已成灾赖有筵开周秀才莫道上天无感应故交风雨一齐来积薪自焚谢承后汉书戴封字平仲迁西华令时大旱祈请不获乃积薪坐其上以自焚火起而天雨逺近叹服迁中山相环艾自焚范晔后汉书谅辅仕郡为五官掾时夏大旱太守自祈请辅曰若日中不雨请以身塞无状于是积薪聚艾以自环搆火将自焚及中时而天云晦合须臾澍雨周畅葬骸东汉周畅字伯持为河南尹夏旱久祷无雨因收葬洛城旁客死骸骨万余应时澍雨袁安延命周斐汝南先贤传袁安字邵公为楚王相㑹楚王英事互相牵引拘系者千余人三年而狱不决坐掠幽而死者百余人嵗大旱安决狱事人人具録其辞状本非首谋为王所引者应时理遣一旬之中延千人之命其时甘雨滂沱嵗亦大熟刺史行部汉书百里嵩字景山为徐州刺史境遭旱嵩行部所至甘雨輙降东海祝其合乡等县父老诉曰人等是公百姓独不先降乃廻车赴之雨随车而下太守行春后汉郑弘字穉卿为南阳太守郡中大旱弘行春所到随车致雨谢鲁班杂爼鲁班炖煌人巧侔造化尝怨呉人杀其父于肃州城南乃作一木仙举手指呉地大旱三年吴人卜曰此班所为也乃赍物谢之班㫁木仙一手呉中大雨烹弘羊汉武帝时嵗小旱上令百官求雨卜式言曰县官当食租衣税而已今桑弘羊令吏坐市列肆贩物求利烹弘羊天乃雨请雨通神晋束晳字广㣲武帝时人疏广之后也太康中大旱百姓闻晳名请晳祷雨晳沭浴祷告三日大雨民歌之曰先生通神明请天三日甘雨零我黍以育我稷以荣何以酬之愿束长生自此朝野知名擢为着作郎得雨移神唐司空图字表圣河中人咸通末进士尝作移雨神文曰夏月不雨民前后走神所刳羊豕而跪乞者凡三而后得请民大喜且将报祀愚独以为惑何则天以神乳育百谷必时既丰然后民相率以劳神之勤于事而祀焉今始恡其施以愁疲民是神怠天之职也必希民之求而遂应是神玩天之权也既应而俾民推怨于上归惠于已是神攘天之徳也推怨何以为义利腥羶之馈何以为仁怠天下之事何以为敬蔑是数者何以为神假曰非吾所得颛然知民之情而不时请于上是亦徒偶于位此愚所以惑也噫天不可终慢民不可久侮窃为神危之柰何太后举寃东观汉记永初二年三月京师旱至五月和熹邓太后幸雒阳省狱举寃未还宫而澍雨大降御史辩狱唐颜真卿字清臣为监察御史使河陇时五原有寃狱久不决天且旱真卿辩狱而雨郡人唿为御史雨顿首祈雨宋景公时大旱三年卜之以人祠乃雨公下堂顿首曰吾所以祈雨将自当之言未卒天大雨减寿乞霖宋髙南为奉新令祷旱未雨有愿减十年夀乞为三日霖之句朱熹时守南康闻而嘉之曰使吾属皆如髙令尹吾何忧乎投魃神异经南方有人长二三尺狚身而目在顶上走行如风名曰魃所见之国赤地千里一名狢遇者得之投溷中乃死旱灾即消簸神杂爼唐明皇命梵僧不空祈雨不空每祈雨但设数绣座手簸旋数寸木神念呪掷之自立于座上伺木神吻角牙出目演则雨至泛蜥蜴倦游録宋熈宁中京师久旱按古法令坊巷以瓮贮水挿栁枝泛蜥蜴小儿唿曰蜥蜴蜥蜴兴云吐雾降雨滂沱放汝归去时蜥蜴不能尽得以蝎虎代之入水即死小儿更曰寃苦寃苦我是蝎虎似恁昏沉怎得甘雨浮蛇医杂爼王彦威镇汴夏旱李玘过汴因留宴王以旱为言李醉曰欲雨甚易尔可求蛇医四头石瓮二枚每瓮实以水浮二蛇医以木葢宻泥之置于閙处瓮前后设席烧香选小儿十嵗以下者十余令执小青竹昼夜更击其瓮不得少辍王如言试之一日两夜雨大注作土龙淮南子曰土龙致雨注云汤遭旱作土龙以象云从龙舞方龙神农求雨书甲乙日不雨命为青龙东方小儿舞之丙丁不雨命为赤龙南方壮者舞之戊己不雨命为黄龙中央壮者舞之庚辛不雨命为白龙西方老人舞之壬癸不雨命为黑龙北方老人舞之如此不雨潜处阖南门置水其外开北门取人骨埋之如此不雨命巫祝而曝之曝之不雨积薪击鼓而焚神山方士吹龙抱朴子曰使者甘宗奏西域事云有方士能神呪者临泉禹歩吹气龙便浮出长十数丈更吹輙缩至数寸乃掇取着壶中或有四五龙以水养之闻有旱处便赍龙往出壶中一龙着潭中复禹歩吹之长十数丈须臾而云雨四集处士驱龙唐牛僧孺字思黯镇襄阳久旱有处士能豢龙公请致雨处士曰江汉间无龙独湫泊中有黑龙难制强驱之必为灾公固命之果大雨漂流万戸又宋真宗咸平间知扬州魏羽上雩祀五龙祈雨法诏颁诸路其法以甲乙日择东方地作坛取土造青龙丙丁日择南方地作坛取土造赤龙余三方可类推凡旱建坛取五行生成之数长吏斋三日诣龙所汲流水设香茗果率郡官日再至祝酬不用乐并巫觋雨足送龙于水泥石牛顾㣲广州记郁林郡山东南有池池有石牛嵗旱百姓杀牛祈雨以牛血和泥泥石牛背祠毕大雨洗牛背泥尽即晴张画龙宋朝事实择潭洞或湫泺林木深邃之所以庚辛壬癸日先斋戒以酒脯告社令筑方坛三级髙一尺濶一丈三尺坛外二十歩介白绳坛上植竹枝张画龙其图以缣素画黒鱼左顾环以天鼋十星中为白龙吐云黒色其下画水波有龟亦左顾吐黒气如线和金银朱丹饰龙形又设皂幡刎鵞颈取血置盘中杨枝洒水龙上郡官日再至祝雨足取龙投水中苏东坡诗长笑蛇医一寸腹衘水吐雹何时足苍鵞无罪亦可怜斩头横盘不敢哭岂知泉下有猪龙卧枕雷车踏隂轴前年太守为旱请雨㸃随人如散菽祠女郎魂昌黎诗乞雨女郎魂炰羞洁且繁庙开鼯䑕呌神降越巫言旱气期销荡隂官想骏奔行看五马入萧飒已随轩减太官膳东坡诗汤帝嗟谘征六事汉廷灾异劾三公圣朝罪己㤙寛大时雨愆期旱藴隆东海得无寃死妇南阳疑有卧云龙传闻已减太官膳肉食诸公盍奏功器上龙状杂爼唐开元中天旱玄宗令僧一行祈雨一行言当得一器上有龙状方可致雨上令于内库中徧观之皆言不类数日后指一古镜鼻盘龙喜曰此有真龙矣乃持入道塲一夕而雨潭中虎头东坡集徐州城东有石潭与泗水通天旱置虎头于潭中可致云雨山堂肆考卷四山堂肆考卷五钦定四库全书山堂肆考卷五明彭大翼撰天文霜刘熈释名霜者䘮也其气惨毒物皆丧也淮南子曰秋三月青女岀以降霜髙诱注青女乃青腰玉女司霜雪者隂精春秋考异霜者隂精冬令也四时代谢以霜收杀隂气大戴礼季秋之月霜始降盖隂气胜则凝而为霜附木京房易传诛不原情其霜附木不下地不教而诛其霜反在草下封树唐书宁王宪疾时寒甚凝霜封树或以为春秋雨木氷即此亦名树介言象介胄也宪叹曰此俗所谓树稼者也谚曰凌树稼达官怕吾其死乎宪果薨杀草汉武帝纪元光四年夏四月陨霜杀草自是征伐四夷师出三十余年成花笔谈宋次道退朝録言天圣中青州盛冬时浓霜着瓦屋皆成百花之状覆蚕拾遗记员峤山名环丘有氷蚕以霜雪覆之然后作茧其采五色织为文锦入水不濡投火不燃尧时海人献以为黼黻驱雁鲍昭诗秋霜晓驱鴈春雨暗成虹鹰隼击春秋感精符季秋霜始降鹰隼击王者顺天行诛以成肃杀之威鹧鸪栖崔豹古今注鹧鸪常向日而飞畏霜露夜栖以树叶覆其背鴈来古今诗话北方白鴈秋深乃来来则霜降谓之霜信豺祭月令霜降之日豺祭兽埤雅释兽豺季秋取兽四面陈之以祀其先钟鸣山海经丰山有九钟是知霜鸣郭璞注霜降则钟鸣也裘具国语驷见而陨霜霜陨而冬裘具注云驷房星也折绵潘子真诗话余以黄山谷霜威朝折绵风力夜冰酒之句问所从出山谷曰劲气方凝酒清威正折绵庾肩吾诗也后余读阮籍歌畧曰阳和㣲弱隂气竭海冻不流绵絮折乃知折绵事始于阮籍岂山谷偶忘之耶着瓦白乐天诗一夜新霜着瓦轻芭蕉心折败荷倾柰寒惟有东篱菊金蕋初开晓更清伯竒作操杂记琴操中有履霜操者尹伯竒之所作也伯竒尹吉甫之子甫听后妻之言疑其孝子伯竒遂逐之伯竒编水荷而衣采楟花而食清朝履霜而自伤无罪见逐乃援琴而鼓之作履霜操邹衍系狱淮南子曰邹衍事燕惠王尽忠左右譛之王系之狱衍仰天而哭夏五月天为之下霜叠银郑谷诗瓦冻银成叠林凝玉作团结玉李白诗霜结梅梢玉隂凝竹干银雪大戴礼天地积隂温则为雨寒则为雪刘熈释名雪绥也水下遇寒而凝绥绥然下也雪寒甚则为粒珠寒浅则为花粉又雨与雪杂下谓之霰霰雪之始凝者也雪寒在上故髙山多雪霜寒在下故平地多霜琼丝苏东坡诗超然台上雪城郭山川两竒絶海风吹破碧琉璃时见三山白银阙葢公堂前雪緑窓朱戸相明灭就中山堂雪更竒枯松怪石乱琼丝瑞叶冷斋诗话宋祥符中有王纶者为太子中允其女年十四自称君作雪诗曰何似月娥欺不在乱飘瑞叶在人间父问瑞叶何出女曰天上有瑞木花开六出也韩诗外传草木花皆五出雪花独六出古今莫喻其理独朱文公谓地六为水之成数雪者水结为花故六出或言土之生物其成数在五故草木皆五出惟桂乃月中之木西方地四乃金之成数故桂花四出而金色且开于秋或又言雪花六出至春乃五出又东坡诗薝卜无香散六花按薝卜花即栀子花亦六出也金羊广异记积雪久不消有人掘地得金羊玉马髙三尺许玉马晋书东嬴公腾字元迈镇邺时大雪平地数尺惟门前数十歩独不积腾怪而掘之得玉马髙尺许齿皆缺腾以马乃国姓为吉祥上表献之宜麦朝野佥载正月见三白田公笑吓吓又西北人谚曰要宜麦见三白谓三度见雪也洒篁韩退之诗洒篁留直节着栁送长条撒盐世说谢安雪日集儿女讲论文义俄而雪聚公欣然曰白雪纷纷何所似兄子胡儿曰撒盐空中差可拟兄女道韫曰未若栁絮因风起公大笑为乐胡儿谢朗小字道韫安兄无奕女左将军王凝之妻也堆面姑臧记羣公对雪尚隆之曰面堆金井谁调汤饼呉永素曰玉满天山难刻佩环坐间服其韵清又唐太宗诗不粧空散粉无树独飘花东郭穿履史记先生久待诏公车贫困饥寒衣敝履不完行雪中履有上无下足尽践地道中人皆笑之伯桃併衣春秋燕人羊角哀与左伯桃为死友闻楚王贤二人同往见之至梁山道遇雨雪计不能俱全伯桃乃併衣粮与角哀入空树中饿死角哀至楚为上大夫乃告楚王备礼葬于莆塘在漂水县四十里一夕哀梦伯桃云与荆将军墓邻数苦我幸兵于冢上助我哀泣曰冢上安知汝之胜负开棺自刎而死就葬于墓中谢庄集衣宋书大明中元日雪花降殿庭右将军谢庄下殿雪集衣白上以为瑞羣臣皆作雪花诗按纲目所载又云宋大明中正旦朝贺雪落太宰义恭衣有六出义恭奏以为瑞韦斌没靴唐韦斌每朝㑹不敢离立笑言㑹大雪在庭者皆振裾更立斌独不徙足雪甚几至没靴孙康映书宋齐记晋孙康家贫无油映雪读书交游不杂又宋王扬休象山人幼肄业僧舍雪积其背而不自觉相如授简宋谢惠连雪赋梁王游于兔园俄而㣲霰零宻雪下王乃歌北风于卫诗咏南山于周雅授简于司马大夫曰抽子秘思骋子妍词为寡人赋之相如揖曰臣闻雪宫建于东国雪山峙于西域岐昌发咏于来思姬满申歌于黄竹曹风以麻衣比色楚骚以幽兰俪曲盈尺则呈瑞于丰年袤丈则表沴于隂徳始縁甍而冒栋终开帘而入隙既因方而为珪亦遇圆而成璧盻隰则万顷同缟瞻山则千巖俱白出粟赈贫公孙子曰昔君重裘累茵而坐见负薪而哭者问何故对曰雪下衣薄故也君惧见乎颜色于是开府金出仓粟以赈贫穷脱裘悯寒晏子春秋齐景公时雪三日公衣狐白之裘晏子入公曰怪哉雨雪三日不寒晏子曰君饱而知人饥温而知人寒公曰善乃脱裘发粟以与饥寒者王恭被氅晋书王恭字孝伯常乗髙舆被鹤氅裘渉雪而行孟昶于篱间窥之叹曰此真神仙中人也苏武吞氊汉苏武字子卿使虏单于幽武于大窖中絶不与饮食天雨雪武卧啮雪与氊毛并咽之数日不死匈奴惊以为神曽子作操琴操曽子耕泰山下雨雪不得归思父母作梁山操次仲论诗盛次仲孔平仲同在馆中雪夜论诗平仲曰当作不经人道语曰斜拖阙角龙千尺澹沬墻腰月半稜次仲曰甚佳惜未大也乃曰㸔来天地不知晓飞入园林总是春平仲乃服元宝迎宾天寳遗事唐巨豪王元宝毎大雪令仆夫自所居门巷至坊口扫雪为径迎接宾客欧公㑹客渔隠丛话欧阳公在颍州因雪会客赋诗禁体物语如玉月梨梅练絮鹭鹤鹅银等字皆请勿用又东坡守汝隂遇雪会饮聚星堂约客赋诗以声色气味富贵势力为八章仍效欧公体不使盐玉鹤鹭等为比不使皓白鲜素等字落句取汁种谷汜胜之书取雪汁渍原蚕屎和谷种之能御旱故谓雪为五谷之精取水烹茶宋陶谷字秀实为学士得党太尉家姬遇雪陶取雪水烹茶谓姬曰党家有此风否对曰彼粗人安有此但能于销金帐中浅斟低唱饮羊羔儿酒耳陶黙然慙其言蓝关拥马青琐唐韩愈姪湘子有仙术方愈在朝暇日湘子种顷刻花花上拥出诗一联云云横秦岭家何在雪拥蓝关马不前后愈谏佛骨贬潮州一日途中遇雪有一人冒雪而来乃湘子也湘子曰尚忆花上之句乎公询其地乃蓝关也嗟叹久之因续成诗云云或曰湘子乃愈姪韩老成之子老成所谓十二郎是也湘子乃愈姪孙灞桥骑驴杂记或问郑綮近日有诗思否答曰诗思在灞桥风雪中驴子上此处何以得之作诗哀民穆天子传丙辰天子逰黄台之丘猎于钘山日中大寒北风雨雪有冻死人天子作黄竹诗三章以哀之咏诗忆友语林晋王徽之字子猷居山隂大雪夜眠觉开室命酌四望皎然因咏左思招隠诗忽忆戴安道时戴在剡溪即便夜乘轻船经宿方至既造门不前而返人问其故王曰吾本乗兴而来兴尽而返何必见安道耶安道戴逵字姑射神人庄子曰藐姑射之山有神人居焉肌肤若冰雪绰约如处子不食五谷吸风饮露乗云气御飞龙而游乎四海之外洛浦宓妃曹植洛神赋余朝京师言归东藩覩一丽人于巖之畔乃援御者而告之曰彼何人斯若此之艳也御者对曰臣闻河洛之神名曰君王所见无乃是乎余告之曰其形也翩若惊鸿婉若游龙髣髴兮若轻云之蔽月飘飖兮若流风之廻雪按宓妃宓牺氏之女溺洛水为神植托而赋焉夜袭蔡城唐李愬传呉元济以蔡州叛愬用李佑计夜袭蔡州㑹大雪蔡人不知行七十里夜半至悬瓠城雪甚城旁有鵞鹜池愬令击之以乱军声遂登城缚元济鵞鹜池即悬瓠池在今汝宁府城北门外夜幸普家邵氏闻见録宋太祖一日大雪叩赵普门普出见帝立风雪中曰已约晋王矣已而晋王至共于普堂中设重茵地坐炽炭烧肉普妻行酒帝以嫂唿之普从容问曰夜雪寒甚陛下何以出帝曰吾睡不着一榻之外皆他人家也故来见卿普曰南征北伐此其时也遂定下江南之䇿徐积哀母宋徐积字仲车号节孝先生事母孝谨母终庐墓三年雪夜伏墓哀号问安否雪为之消世衡劳羗宋种世衡知环州有羗酋牛奴讹素崛强未尝出世衡至始来郊迎世衡与约明日当至其帐慰劳是夕雪深三尺世衡冒雪而往奴讹已寝因惊起罗拜感激心服僵卧不出后汉袁安字邵公汝南人性清耿时大雪丈余洛阳令身出按行见民家皆除雪出至安门无有行路谓安已死令人除雪入戸见安僵卧问何以不出安曰大雪人皆饥饿不宜出以干人令以为贤举孝亷袒卧不移髙士传魏明帝时有焦先者人莫知所出野火烧其庐因露寝遭冬雪大至先袒卧不移人以为死就视如故西园置酒宋庆厯中晏元献公殊为枢宻使时西师未解㑹大雪置酒西园欧阳永叔赋诗寓讽曰恍然天地半夜白羣鸡失晓不及鸣清晨拜表东上阁郁郁瑞气盈空庭退朝骑马下银阙马滑不惯行瑶琼晩趋賔馆贺太尉坐觉满路流歌声便开西园扫径歩正见玉树花凋零小轩却坐对山石拂拂酒面红颜生主人与国共休戚不惟喜悦将丰登须怜鉄甲冷彻骨四十余万屯邉兵南亭命觞唐阙史都下大雪中书舍人路羣方于南垣茅亭肆目山雪鹿巾鹤氅搆火命觞以赏佳致周咏诗小雅昔我往矣杨栁依依今我来思雨雪霏霏郢歌宋玉对楚王曰昔有歌于郢中者其为阳春白雪国中属而和者不过数十人是其曲弥髙其和弥寡满空鸾鹤张安国忆秦娥词咏雪云垂幕隂风惨淡天花落天花落千林琼玖满空鸾鹤千门圭璧黄山谷咏雪千门委圭璧晓日烂不收士卒指堕匈奴传汉髙帝自将击匈奴冬大寒雨雪士卒之堕指者十二三牛马毛寒西京杂记汉元封二年大雪深一丈野中鸟兽皆死牛马踡缩如猬杜诗汉时长安雪数尺牛马毛寒缩如猬起粟生花苏东坡雪后书北台壁诗城头初日始翻鸦陌上晴泥已没车冻合玉楼寒起粟光揺银海眩生花遗蝗入地应千尺宿麦连云有几家老病自嗟诗力退空吟冰柱忆刘义按道家以两肩为玉楼目为银海苕溪渔话蝗遗子于地若雪深一尺则入地十丈刘义韩退之门人常作雪车冰柱二诗夺鲜失素谢惠连雪赋庭列瑶堦林挺琼树皓鹤夺鲜白鷴失素浮光积照梁刘孝绰对雪诗耻均班女扇羞俪曹人衣浮光乱粉壁积照朗彤围投隙入池韩退之喜雪诗骋巧先投隙潜光乱入池天地无尘石敏若诗风云快约千丝雨天地空无一㸃尘干坤不夜宋舒亶诗君失却三神鹤王母应添五色鳞草木未香花事动干坤不夜月华新雏语鸱蹲宋欧阳永叔对雪诗儿吟雏凤语翁坐冻鸱蹲马惊雀避东坡诗门外山光马亦惊堦前屐齿我先行风光误入长春院云月长临不夜城林逋诗清爽晓林初落索冷和春雨转飘萧堪怜雀避来闲地最爱僧冲过短桥刻兽黄山谷诗刻兽堆盐虎为山倒玉人粧狮张文潜雪狮诗六出装成百兽王日头出后便郎当撑眉拄眼人谁怕想汝应无热肚肠随马唐李义山诗寒气先侵玉女扉清光旋绕省郎闱梅花大庾岭头发栁絮章台街里飞欲舞定随曹植马有情应㸃谢庄衣龙山万里无多远留待行人三月归按曹植尝拟乐府作白马篇驾凤宋晏殊诗闲思北阙银宫畔谁驾丹山白凤凰犬吠唐栁子厚上韦中立书仆闻庸蜀之南常雨少日日出则犬吠予以为过言前六七年仆来南大雪踰岭被越中数州数州之犬皆苍黄吠噬狂走累日至无雪乃已然后始信前所闻者鳞飞西清诗话宋庆歴间华州狂子张元昊诗战退玉龙三百万败鳞残甲满天飞韩魏公诗老石葢深盐虎陷冷枝擎重玉龙寒隠然有自任之意缟带银盃韩退之诗随车翻缟带逐马散银盃东坡诗九陌凄风战齿牙银盃逐马带随车也知不作坚牢玉无奈能开顷刻花雨花云叶元杨维桢听雪轩诗龙喷雨花天作瑞象占云叶气生和月明蟹过银沙岸风细鱼沉玉海波粘忩拂砌章孝标邉雪诗六出飞花处处飘粘窓拂砌上寒条朱门到晩难盈尺尽是三军喜气销来幌落檐东坡诗五更晓色来书幌半夜寒声落画檐排玉刘师道诗尖峰排玉笋圆石叠银盘夸琼李商隠诗旋扑珠檐过短墙轻于栁絮重于霜已随江令夸琼树又入卢家妬玉堂侵夜可能争桂魄忍寒应欲试梅粧关河冻合东西路肠㫁斑骓送陆郎道士入山酉阳杂爼蜀有道士阳狂俗号为灰袋尝大雪中衣布褐入青城山暮投僧寄宿至夜半雪深风起僧虑道者已死就视之去床数尺气蒸如炊流汗袒寝僧知其为异人天未明不辞而去将军屠城唐天寳初命王天运伐勃律勃律恐惧请罪愿嵗贡献天运不许即屠其城虏三千人而还有术者言将军无义天将大风雪矣行数百里忽风四起雪花如翼四万人一时冻死武都丈余太公金匮武王伐纣都洛邑雨雪十日深丈余程门三尺语録侯师圣曰游定夫杨中立初见伊川伊川瞑目而坐二子侍立既觉顾谓曰贤辈尚在此乎日晩且休矣及出门门外雪深三尺投炭为银异人録先生有姿色明道术保大中召入宫尝大雪戏之曰能以雪为银否曰可乃取雪实之削如银锭投炽炭中食顷取出烂然为银视其下若垂酥滴乳之状剪水作花唐陆畅诗仙人宁底巧剪水作花飞季胜取书孔帖书生季胜尝游洪州西山与处士卢齐辈雪夜共饮坐中有一人偶言雪势如此不可出门胜曰欲有何诣吾当往之其人曰吾有书在星子可为取之乎胜曰可乃出门去饮未散胜擕书至星子距西山凡三百里人异之羊孚作讃世説羊孚作雪讃资清以化乗气以霏值象能鲜即洁成晖桓裔遂以书扇粉翼霜毛崔徳符诗夀阳楼畔晴梅落孝武宫中晓露漙越浦争回乗兴棹洛堤欲驻有情鞍蝶遗粉翼轻难拾鹤坠霜毛散未抟珠幢玉节东坡送人入京诗应为王孙朝上国珠幢玉节与排衙露大戴礼隂气胜则凝为霜雪阳气胜则散为雨露天酒东方朔神异记露气浓甘者为甘露王者施徳惠则甘露降于草木一名膏露一名天酒又礼斗威仪君治政则轩辕之精散为甘露神浆隋卢道贺甘露表神浆可挹流珠九戸之前天酒自零凝照三阶之下缀冕晋束晢集薄冰凝池非宗庙之宝零露垂林非缀冕之节腾文江淹别赋日出天而耀景露下地而腾文隂液蔡邕月令露者隂之液也仁泽晋中兴书甘露降耆老得敬则松栢受之尊贤容衆则竹苇受之甘露者仁泽也其凝如脂其美如饴授帝洞冥记东方朔对汉武帝曰臣尝至东极过吉云之泽帝问何谓吉云对曰其国俗常以云气占吉凶苦乐之事吉则满室云起五色照人着于草木皆成五色露露味极甘帝曰吉云五色露可得否对曰可朔乃东走至夕而返得玄黄之露盛以琉璃器授帝帝徧赐羣臣得露尝者老者皆少疾者皆除赐臣陈纪大元七年甘露降于乐游苑驾幸苑採甘露以赐羣臣在棘诗小雅湛湛露斯在彼杞棘被兰阮借咏懐诗清露被兰臯凝霜沾野草朝为美少年夕暮成丑老托栢苏子曰人生一代若朝露之托栢叶耳降松渔隠丛话宋熈宁六年建昌军城北五里有甘露降于进士徐上交别业松上浓厚如酒其味甘香上交折松枝献于太守张子方时有野人卖药于市谓人曰吾尝客华隂县民亦有以甘露降告县者县令出按之有道人笑曰譬如人身精液流通均布于六七十年中若其夀短促则涌併于未死之前矣此木葢将藁故耳官人不信请留我以待明春此松必不复荣也县令如其説果然晨降贾谊鵩赋雾露蒙蒙其晨降兮云依斐而承宇注云斐一作霏宵零班固典引甘露宵零于丰年魏殿魏志魏明帝与东阿王诏昔先帝甘露屡降于仁夀殿前灵芝生于芳林园自吾建承露盘已来甘露复降汉宫汉宣帝诏廼者凤凰集太山陈留甘露降未央宫其大赦天下宫露沾衣呉越春秋伍子胥谏呉王许越王行成不听暮归子胥举衣而行羣臣曰宫中无泥露君举衣行髙为何子胥曰吾以越谏王不听吾恐宫中生荆棘宫露沾吾衣也园露沾衣刘向説苑呉王欲伐荆曰有敢谏者死舍人少孺子者欲谏不敢乃懐丸操弹于后园露沾其衣如是者三朝王曰子何来露沾其衣如是对曰园中有树其端有蝉蝉髙居悲鸣吸风饮露不知螳螂在其后曲跗欲取之而螳螂又不知黄雀在后延颈欲啄之然黄雀又不知臣操弹丸在其下臣但知弹雀不觉露沾衣如此者为贪其利而不思后患也王曰善哉遂罢兵赤松明目续齐谐记弘农邓绍八月旦入华山採药见一童子执五綵囊盛栢叶上露露皆如珠满囊中绍问之答曰赤先生取以明目今人常于八月旦作眼明囊以相遗是也太真润肺开元遗事杨太真宿酒初消苦肺热晨游后苑口吸花露以润肺宝瓮拾遗记帝喾时有丹丘国献玛瑙瓮以盛甘露舜移宝瓮于零陵东方朔作宝瓮铭曰宝露起于露台祥风生于月馆十洲记黄帝时丹丘国献甘露尧时尚存谓之寳露颁赐羣臣至舜时渐减时淳则露满时漓则露竭玉杯汉武故事建章宫作承露盘髙二十丈大七围以铜为之上有僊人掌擎玉盃以承云表之露和玉屑饮之云可以长生明花泣竹唐李峤诗滴沥明花苑葳蕤泣竹丛玉垂丹棘上珠湛緑荷中夜警千年鹤朝零七月风愿凝僊掌上长奉未央宫聚荷缀栁唐李义山诗聚荷疑碎玉缀栁讶垂旒崑崙色丹拾遗记崑崙山有甘露色如丹着草木皎然如霜雪宝器承之如饴揭云色紫吕氏春秋伊尹説汤曰水之美者有三危之露和之美者有揭云之露其色紫注云三危西极国名雾庄子曰腾水上溢故为雾春秋元命苞隂阳之气怒而为风乱而为雾蛇游韩子曰飞龙乗云腾蛇游雾説苑腾蛇游于雾露乗于风行非千里不止豹隠刘向列女传陶答子化陶三年名誉不兴家富三倍其妻数谏曰昔楚令尹子文之化家贫而国富福结子孙名垂后代今夫子贪富务大不顾后害妾闻南山有玄豹雾雨七日不下食者何也欲以泽其衣毛而成其文章故藏以远害今君与此背不无后患乎处期年答子之家果以盗诛浪泊薫蒸后汉书马援字文渊扶风人尝南征交趾谓官属曰吾从弟少游尝哀吾慷慨有大志曰士生一世但取衣食才足乗下泽车欵叚马为郡掾吏守坟墓乡里称为善人斯可矣当吾在浪泊西里间贼未灭时下潦上雾毒气薰蒸飞鸢跕跕堕水中思念少游平生语何可得也云梦迷失王粲英雄记曹公败于赤壁行云梦大泽中遇大雾迷失道路栾巴还蜀葛洪神仙传栾巴为尚书郎正旦天大雾对坐不相见失巴所在后问其故乃还成都与亲故别也李旷入呉先生传先生名旷字祖和南阳人昭烈遣军士取先生先生起雾半天蜀骑自先生乃入呉银山湘州记曲江县有银山山常多素雾丹岭宜都山川记宜都郡西北陆行三十里有丹山天晴出岭忽有雾起廻转如烟不过再朝雨即大降刘徛负玺燕书烈祖后记元玺六年蒋干遣侍中缪嵩太子詹事刘猗赍传国玺诣晋求救徛负之行数里黄雾四塞迷荒不得进易取行玺乃得去张女浣衣张鲁之女浣衣于山下有白雾蒙身因而孕焉耻之自杀将死谓其婢曰我死可破腹视之婢如其言得龙子一双送之汉水既而女葬于山顶后有龙数至墓前其墓今在褒城县乗龟王烈之安成记县人谢廪行路中忽遇云雾中有一人乗龟而行廪知为神人拜请求随去神人曰汝无僊骨骑鹿贾谊鵩赋使枭杨先导兮白虎为之前后浮云雾而入冥兮骑白鹿而容与注云枭杨山神山神即彿彿也黄公立兴西京杂记东海黄公立兴云雾坐成山河神仙传淮南王闻有道术之士必卑辞厚币以致之于是八公之徒乃往中有一人能坐致风雨立起云雾又苏子曰蜀郡邓公唿吸成雾韩公黙祷韩退之尝谒衡山南岳庙其山陵有隂云障雾累结不散民多受害公潜心黙祷云雾顿开人民感之作三日雾志林黄帝与蚩尤战于涿鹿之野蚩尤作大雾三日军人皆惑帝令风后法斗机作指南车以别四方遂擒蚩尤作五里雾谢承后汉书河南张楷字公超性好道术居华隂能作五里雾学其术者填塞如市后华山南遂有公超雾市时关西人裴优亦能作三里雾自以不及楷往从学之楷避不肯见为兵为殃望气经十月癸巳雾赤为兵青为殃如金如粉拾遗记平沙千里色如金细如粉风吹沙如雾亦曰金雾汉陵汉武帝葬茂陵芳香之气常积于坟埏之宫如大雾夏井陈留风俗记雍丘县有夏后祠中有神井能兴云雾夏桀将亡呉俶雾赋识夏桀将亡之兆想伊尹既卒之时按尚书中侯桀无道地吐黄雾帝王世纪伊尹卒年百有余嵗大雾三日汉髙免难汉书髙祖至平城为匈奴围七日天大雾三日汉使还往胡人不觉后得免于难五侯同封汉书王氏五侯同日俱封黄雾四塞终日湘潭记大雾三十日羣猾起葢上下相蒙故云三人冒行博物志王肃张衡马均俱冒重雾行一人无恙一人病一人死问其故无恙者曰我饮酒病者饱食死者空腹舍利嗽水宋书后汉正月朝天子临徳阳殿受贺舍利从南来戏于殿前激水化成比目鱼跳跃嗽水作雾翳日雄鸣识道魏略刘雄鸣每出行雾中识道不迷山堂肆考卷五山堂肆考卷六钦定四库全书山堂肆考卷六明彭大翼撰天文云云山川气也隂重则色深黒而风隂稍轻则色浅黒而雨惟晴明则白云逰飏乃云之本相日射之则红而成霞月射之则炫而为彩皆借日月之光华也云师曰丰隆黄云升屋春秋孔演图舜将兴黄云升于堂汤将兴白云入于房青云浮河尚书中候尧沉璧于河白云起廽风摇落礼斗威仪周成王观于河青云浮河金枝玉叶史记黄帝与蚩尤战于涿鹿之野常有五色云气金枝玉叶止于帝上有花葩之象因作华盖山谷诗玉叶笼残日金枝衬薄霞重楼叠阁陆士衡浮云赋若层台髙观重楼叠阁或如钟首之郁律或如塞门之寥廓纪事黄帝受命有云瑞故以云纪事百官师长皆以云为号辨祲周礼保章氏以五云之物辨吉凶水旱降丰荒之祲象注曰以二至二分观云色青为虫白为丧赤为兵黒为水黄为丰年气为祲形为象从龙易干卦云从龙风从虎随马唐玄宗天寳十三年封泰山有庆云随马覆鼎汉武帝时得汾隂寳鼎上祀之黄云覆焉史记封禅书武帝至泰山封禅其夜有白云起封中成宫汉光武封泰山山上云起遂成宫观轮囷史记天官书若烟非烟若云非云郁郁纷纷萧索轮囷是谓卿云卿云之见喜气也又韩退之庆云表抱日増丽浮空不收既变化而无穷亦卷舒而莫定砲车文选舟人占云若砲车起急避之乃大风候也东坡诗曰终日江头天色恶砲车云起风欲作张文潜诗曰喜逢山色开眉黛愁对江云起砲车触石公羊传触石而出肤寸而合不崇朝而徧天下其惟泰山之云耳注曰侧手为肤按指为寸汉史汉高祖隐于芒砀山泽间吕后与人俱求得之高祖怪问后曰季所居上常有云气按砀山在今徐州砀山县东南七十里芒山在开封府归德州东一百八十里丕生魏文帝丕生时有云气青色而圆如车葢当时望气者以为至贵之徴非人臣之气也弘景自怡梁陶弘景秣陵人隐居华阳高祖问之曰山中何所有景即赋诗答曰山中何所有岭上多白云但可自怡悦不堪持赠君仁杰反顾唐狄仁杰授并州法曹亲在河阳仁杰登太行山反顾白云孤飞谓左右曰吾亲舍在其下怅望乆之云移乃去杰字懐英并州人画灰春秋文耀钩楚有苍云如霓围轸七蟠中有荷斧之人向轸而蹲于是楚唐史画灰而云㓕故曰唐史之䇿上灭苍云宋均注轸楚分也云水气灰火气画遗灰故云灭也擘絮韩诗岭上晴云如擘絮色徧州郡唐新语崔希乔转冯翊令有云如盖当其㕔事须臾五色杂错徧于州郡色映殿庭宋韩琦字稚圭相州安阳人及第唱名史官奏五色云见色映殿庭收笼苏东坡曰余自城中还道中云气自山中出如马奔突以手掇开笼收其中归家云盈笼开而放之作䙭云篇落槛宋章惇谪雷州过小贵州南山寺与僧奉恕倚槛看云曰夏云多奇峰真善比类恕曰相公曾见夏云诗否诗云如峰如火复如绵飞过㣲隂落槛前大地生灵干欲死不成云雨漫遮天葢讥惇也雷易系辞动万物者莫疾乎雷尔雅疾雷为霆合成图轩辕星主雷雨之神董仲舒曰太平之时雷不惊人号令启发而已矣电不眩目宣示光耀而已矣出豫易豫卦雷出地奋豫先王以作乐崇徳殷荐之上帝以配祖考作解易解卦天地解而雷雨作雷雨作而百果草木皆甲拆象曰雷雨作君子以赦过宥罪发声收声礼月令仲春之月日夜分雷乃发声仲秋之月日夜分雷始收声出地入地王充论衡雷于天地为长子以其首长万物为出入也雷二月出地百八十三日雷出则万物出八月入地百八十三日雷入则万物入入则除害出则兴君之象也五行志雷入地则孕毓根荄保藏蛰虫避盛隂之害出地则养长华实发扬隐伏宣盛阳之德天地大骇庄子曰隂阳错行天地大骇于是有雷有电隂阳相薄淮南子曰隂阳相薄感而为雷激而为霆也嫚神而死汉志帝乙嫚神而震死葢帝乙尝为韦嚢盛血仰而射之号曰射天后遇雷震而死按程正叔曰霹雳天地之怒气也人怒时必作恶恶气与天地之怒气相搏击遂以震死耳或曰雷所击处必有火何也曰雷自有火如鑚木取火如使木中有火岂不烧了木葢是动极则阳生亦自然之理也感精而生论衡子路感雷精而生尚刚勇亲涉卫难结缨而死孔子每闻雷鸣则中心恻然雉雊洪范五行传正月雷㣲动而雉雊蛰鸣晋李颙雷赋乗云气之郁蓊兮舒电光之炯晃惊蛰虫于始作兮惧逺迩之异象虎鸣河图玉虎晨鸣注云雷声也龙出九国志呉柴再用为光州一日雷大震家人皆伏匿再用不动俄见有襦袴四人舁再用出庭中复大震屋折有龙出北梦琐言世言乖龙苦于行雨多窜匿为雷神捕之或在古木及檐楹之内失箸华阳国志曹公尝与先主共坐谓先主曰天下英雄惟使君与操耳本初之徒不足数也先主方食㑹雷震失匕箸谓公曰圣人言迅雷风烈必变良有以也焦衣世说夏侯玄字太初尝倚柱读书时暴雨霹雳破所倚柱衣服焦然读书如故又诸葛诞以气迈称尝倚柱读书霹雳震其柱而诞自若蔡顺环冢先贤传蔡顺母平生畏雷亡后每雷震顺环冢泣曰顺在此王裒绕墓晋书王裒字伟元母畏雷及终每大雷裒绕墓曰裒在此孝子传竺弥字道纶父生时畏雷及终每至天隂輙驰至墓伏坟泣谢僊书柱国史补宋祥符中岳州玉眞观为天火所焚惟留一柱有谢僊火三字倒书而刻之庆厯中有以此字问何僊姑者輙曰谢僊者雷部中鬼也夫妇皆长三尺其色如玉掌行火于世间后有闻其说于道藏中检之实有谢僊字由是益以僊姑为眞僊矣阿香推车搜神记义兴人姓周永和中出都日暮道边见一新草屋有一女子出门望见周周求寄宿向一更中闻门外有小儿唤阿香云官唤汝推车女子辞去忽骤雷雨明朝视宿处乃一新冢冢口有马迹陨台淮南子曰齐庶女寡居养姑姑女杀母诬之庶女以寃呌天雷电下击齐景公台陨支体伤折碎枕异苑记滕放夏枕文石枕卧雷震其枕四解傍人莫不怖慑而放独自若碎栢世说郭璞尝为王导作卦曰公有震厄可命驾西出数里当得一栢树截如公长置寝处灾可消数日中雷果震栢树粉碎收麦酉阳杂爼李鄘在北都介休县百姓送解牒止宿于晋祠夜半闻有人扣门云介休王暂借霹雳车某日至介休县界收麦祠内即应良乆数人共持一物如幢环缀旛旗凡十八叶有光如电以授之至日介休大雷雨果损麦千余顷震夷伯庙实録雷震夷伯之庙罪之也于是展氏有隠慝焉震宪陵寝汉建和中雷震宪陵寝室是时梁太后兄冀用事杀杜乔李固作引琴操楚高梁子出逰九臯之泽张罛置罟临曲池而渔疾风霣雹雷电晦冥玄鹤翔其前白虎吟其后乃援琴作霹雳引取书异人记唐上元中天台道士王逺知善易知人生死祸福作易总十五卷一日雷雨云雾中有一老人叱逺知曰所泄禁书何在上帝命吾摄六丁追取逺知据地傍有六人青衣已捧书立矣老人责曰上方禁文自有飞天保衡金科秘藏玄都何能輙藏箱帙逺知曰青丘老人传授也奋铎埤雅月令先雷三日奋木铎以令兆民戒其容止者葢迅雷风烈必变所以畏天威也佩楔李肇国史补雷州每大雷雨多于田野得黳石谓之雷公墨又于霹雳处得楔如斧谓之霹雳楔小儿佩之可以辟恶破高禖石晋元康七年雷破城南高禖石按高禖石中宫求子祠也贾后妬忌将杀愍懐故天怒击破之破元祐碑步里客谈宣和殿立元祐奸党碑一夕大风雨为震雷击碎金门师旷占曰雷从金门起上田旱下田熟石室孟奥北征记凌云台有白石室名避雷室银铅镕流梦溪笔谈内侍李舜家为雷所震火从窻出其杂贮银铅器皿悉镕流在地有一寳刀亦镕为汁而室尚俨然人马辟易宋淳熈十四年六月甲申昩爽祷雨太乙宫乗舆未驾以辟恶破高禖石晋元康七年雷破城南高禖石按高禖石中宫求子祠也贾后妬忌将杀愍懐故天怒击破之破元祐碑步里客谈宣和殿立元祐奸党碑一夕大风雨为震雷击碎金门师旷占曰雷从金门起上田旱下田熟石室孟奥北征记凌云台有白石室名避雷室银铅镕流梦溪笔谈内侍李舜家为雷所震火从窻出其杂贮银铅器皿悉镕流在地有一寳刀亦镕为汁而室尚俨然人马辟易宋淳熈十四年六月甲申昩爽祷雨太乙宫乗舆未驾齐女呌天见雷耀灵毕离骚恐天时之代序兮耀灵毕而西征灵毕电光貌言速也闪红绡刘禹钖诗余霞张锦幛轻电闪红绡隂阳暴格埤雅隂阳暴格分争激射有火生焉其光为电其声为雷今铁石相击则生火烧石投井则起雷又况天地大炉之所薄动真火之所激射乎隂阳分争庄子曰隂气伏于重泉之下阳气上通于天隂阳分争故为电绕斗见星烧空韩偓诗电尾烧空黑云脚飞银线离光艺文类聚离光初绕电易说卦离为电电火属也激气淮南子曰电激气也雷以为鞭策照夜文选丰隆轩其震霆兮列缺晔其照夜注云丰隆雷师也列缺电貌烛火苏轼服胡麻赋长虹流电光烛天兮掣金蛇东坡诗电光时掣紫金蛇胡明仲论造化之迹云电之闪烁激疾如金蛇飞腾之状何也曰光之发也惟光适映云际则如是不当云际而在同云之中则无此矣飞银索古诗过眼金蛇掣鞭空银索飞投壶神僊传天公与玉女投壶枭而脱误不接者天为之笑所以为电施鞭扬雄羽猎赋霹雳列缺吐火施鞭霞蜀都赋舒丹气而为霞水蒸崑崙山有五色水赤水之气上蒸为霞风断唐人晚望诗海风吹断暮天霞夹月文选诗丹霞夹明月又曰朝霞迎白日杨炯少室庙碑青霞起而照天冠日谢宣逺诗轻霞冠秋日九光十洲记仙霞九光又眞诰万里洞中朝玉帝九光霞内宿仙坛五色内景注五色流霞来接一身谓日景也沉绿绮杜甫诗落霞沉绿绮谢朓诗余霞散成绮澄江静如练散朱晖李峤诗晚霞飞处散朱晖明川韦应物诗余霞明逺川又残霞照髙阁照海元杰词霞照海兮锦绣开梦吞君之母玉女尝昼寝梦五色霞光入户结如弹丸流入玉女口中吞之遂有孕懐胎八十一年玉女因逰花园倦息李树之下老君剖玉女左腋而生须髪雪白手指李树曰此吾祖也遂姓李名耳字伯阳又名聃号曰老君生于殷武丁九年至秦昭九年西昇崑崙山脩道歴年九百九十六嵗尝出仕于周敬王之时孔子往问礼焉今道家三清中太清是也仰潄曹植诗仰首潄朝霞子美高飱杜诗翠栢苦犹食明霞髙可飱李白轩举酉阳杂爼李白名播海内玄宗于便殿召见神气高朗轩轩然若霞举虹蜺埤雅雄曰虹雌曰蜺旧说虹常双见鲜盛者雄其闇者雌也一曰赤白色谓之虹青白色谓之蜺一名蝃蝀淮南子曰天二气则成虹感女枢帝王世纪瑶光之精贯月如虹感女枢于幽房之中生颛顼感女节帝王世纪大星如虹下流华渚女节意感而生少昊又舜母握登见大虹感而生舜化玉晋干宝搜神记孔子作春秋孝经旣成斋戒向北辰而拜告备于天有赤虹自上而下化为黄玉长三尺有刻文孔子跪受而读之按干宝或曰于寳吐金刘敬升异苑记晋陵薛愿义熈初有虹饮其釡须臾噏响便竭愿辇酒灌之随投随咽便吐金满器于是灾弊日祛而丰富岁臻斗精春秋孔演图霓者斗之乱精天弓白虎通虹天弓也又谓之帝弓春秋运斗枢枢星散为虹霓日雨交诗鄘风蝃蝀在东莫之敢指注云日与雨交倐然成质乃隂阳之气不当交而交者盖天地之淫气随日所映故朝西而暮东也又侯鲭录云薄漏日日照雨滴则虹生今以水噀日自斜视之则晕为虹蜺然虹虽天地淫气不晕于日不成也故今雨气成虹朝阳射之则在西夕阳射之则在东耳隂阳交蔡邕月令章句蝃蝀虹也隂阳交接之气着于形色者也冬藏礼月令季春之月虹始见孟冬之月虹藏不见昼见薛莹后汉书灵帝光和元年虹昼见于崇德殿前庭中色青赤杨赐曰妖邪所生不正之象也二气成文中子曰天二气卽成虹地二气卽洩藏人二气即生病五色照春秋潜潭巴虹五色迭至照于宫殿有兵革之事美人异苑记古有夫妻荒年菜食而死俱化成青绛故俗唿为美人虹丈夫续搜神记庐陵巴丘人陈济作州吏其妻独在家常有一丈夫仪貌端正着绛碧袍采色炫耀相期于一山涧至于寝处不觉有人道相感接比邻人观其所至輙有虹蜺为庆为祥祥验集唐韦臯镇蜀尝宴西亭遇暴风雨俄顷而齐有虹蜺自空而下垂首于筵吸其饮食且尽首似驴霏然若晴霞公曰虹蜺者妖沴之气吾窃惧此窦卢署曰眞天下祥符也夫虹蜺天使也䧏于邪则为戾降于正则为祥公正人也是宜为庆为祥敢以为贺后旬日果有诏拜中书令主风主雨水虹屈蜺也主雨风虹月晕也主风若鸟汉书武帝逰东莱临大海是岁虹气苍黄若飞鸟集于城阳宫上似龙东汉五行志灵帝时有黑气堕温明殿东庭中如车葢腾起奋迅体长十余丈其貌似龙上问蔡邕邕对曰虹着于天而降于庭此所谓天投蜺也遶城黄帝军占决凡攻城有虹从南方入饮城中者从虹攻之胜白虹遶城不匝从虹所在乃撃之贯山鸡跖集齐威公时虹贯牛山管仲諌曰毋近妃宫饮溪笔谈世传虹能入溪涧饮水信然尝见夕虹下涧中饮者两头皆垂涧中使人过涧隔虹对立相去数丈之间如隔绡縠自西望东则见立涧之东向西则为日光所烁入井南部新书永正二年三月有彩虹入润州大将军张子良宅初入浆瓮饮水尽复入井饮之后子良拜金吾寻历方镇白虹贯日史记荆轲慕燕丹之义白虹贯日太子畏之应劭注燕丹养荆轲令刺秦王精诚感天白虹贯日彩虹蔽月晋安帝义熈二年七月夜彩虹出西方蔽月廻馆左思呉都赋寒暑隔阂于邃宇虹蜺回带于云馆架桥李白诗安得五彩虹架天作长桥劔彩唐苏味道诗纡徐带星渚窈窕架天浔空因壮士见还共美人沉逸势舍良玉神光藻瑞金独留长劒彩终负昔贤心练光杜子美诗川蜺饮练光雹造化权舆东方之气雷南方之气电西方之气虹蜺北方之气云雨雹霰雪阳气曽子曰阳之专气为雹隂之专气为霰左昭四年大雨雹季武子问于申丰曰雹可御乎对曰圣人在上无雹虽有不为灾古者日在北陆而藏冰西陆朝觌而出之则冬无愆阳夏无伏隂春无凄风秋无苦雨雷出不震无菑霜雹雨冰造化权舆雹者雨之冰也三出埤雅雹形似半珠其珠皆三出盖雪六出而成花雹三出而成实此隂阳之辨也五寸史记汉景帝二年秋雨雹大者五寸深二尺折木孔丛子曰汉永初三年夏河西县大雨雹如杯桊大或如斗杀畜生雉兎折树木伤稼东观汉记韩稜字伯师为下邳令视事未及周嵗吏民爱慕时邻县皆有雹伤稼稜县独无如桃李风俗通汉成帝问刘向曰俗説文帝时天下断狱二人斗米一钱有此事否对曰不然后元年雨雹如桃李深三尺太宗之代不可为昇平如莲芡宋熈宁中河州雨雹大者如鸡卵小者如莲芡或如人头耳目口鼻皆具无异镌刻次年王师平河州蕃戎授首者甚衆岂克胜之符豫告耶马头汉武帝元封三年十二月雨雹大如马头鸡子汉宣帝地节四年山阳济隂雨雹如鸡子深二尺五寸杀人并飞鸟皆死雍丘神井见雾安丘都泉伏琛齐地记安丘城南三十里有都泉其雹或出或否皆不为灾异大如斧汉成帝河平二年四月楚国雨雹大如斧飞鸟皆死大如砺夷王七年冬雨雹大如砺隂胁阳西京杂记鲍敞问董仲舒曰雹何物也仲舒曰隂气胁阳也徴动羽风角占徴动羽有雹霜山堂肆考卷六山堂肆考卷七钦定四库全书山堂肆考卷七明彭大翼撰时令岁説文岁木星也取其历越二十八宿宣徧隂阳一正行一次而四时功毕故曰岁尔雅夏曰岁商曰祀周曰年唐虞曰载郭璞注岁取岁星行一次祀取四时一终年取禾一熟载取物终更始前汉律厯志月者所以启分至也地皇氏以三十日为一月四时春秋胡传四时具而后成岁四徳僃而后为干八节按一岁中有八节立春春分立夏夏至立秋秋分立冬冬至每节计四十五日五运甲巳岁土运统之乙庚歳金运统之丙辛岁水运统之丁壬嵗木运统之戊癸嵗火运统之十纪史记三皇本纪春秋纬称自开辟至于获麟凡三百二十七万六千嵗分为十纪凡世七万六百年一曰九头纪二曰五龙纪三曰摄提纪四曰合雒纪五曰连通纪六曰序命纪七曰修飞纪八曰囘提纪九曰禅通纪十曰流讫纪七十二候五日为一候积六候而成月故一嵗则有七十二候二十四气三候为一气积六气而成时故一嵗则有二十四气气即节气中气如厯书立春为正月节之类是也毎气计一十五日闰成虞书咨汝羲暨和朞三百有六旬有六日以闰月定四时成嵗阳主董仲舒傅曰阳出布施于上而主嵗功隂伏于下而时出以佐阳阳不得隂之助亦不能独成嵗岁阳尔雅太嵗在甲曰阏逢在乙曰旃蒙在丙曰柔兆在丁曰强圉在戊曰着雍在己曰屠维在庚曰上章在辛曰重光在壬曰玄黓在癸曰昭阳是谓嵗阳乃十千也阏逢史记作焉逢旃蒙作端蒙柔兆作㳺兆强圉作疆梧着雍作祝犁着雍在戊作在己屠维作徒维屠维在己作在戊上章作商横重光在辛作在酉玄黓作横艾昭阳作尚章昭阳在癸作在辛嵗名尔雅太嵗在寅曰摄提格在卯曰单阏在辰曰执徐在巳曰大荒落在午曰敦牂在未曰恊洽在申曰涒滩在酉曰作噩在戌曰阉茂在亥曰大渊献在子曰困敦在丑曰赤奋若是谓嵗名史记作嵗隂乃十二支也摄提格格起也言万物承阳而起也单尽也阏止也单阏言阳气推万物而起也执蛰也徐舒也执徐言伏蛰之物皆振舒而出也荒史记作芒大荒落言万物皆炽盛而大出霍然落之也敦盛也牂壮也言万物盛壮也恊洽言隂阳化生万物和合也涒滩言万物吐秀倾垂之貌作噩言万物皆落枝起之貌阉荗言万物皆蔽冒也渊深也大渊献言万物献于天深于藏葢也困敦言万物初萌混沌于黄泉之下也赤奋若言阳气奋迅万物而起无不若其性也以嵗阳嵗名合之阏逢摄提格乃甲寅嵗也旃蒙单阏乃乙卯嵗也柔兆执徐乃丙辰嵗也疆圉大荒落乃丁巳嵗也着雍敦牂乃戊午嵗也余可类推矣观治象周礼天官小宰賛冢宰受嵗㑹嵗终则令羣吏致事正嵗帅治官之属而观治象之法狥以木铎曰不用法者国有常刑制国用礼王制冢宰制国用必于嵗之秒五谷皆入然后制国用用地小大视年之丰耗以三十年之通制国用量入以为出斗移杜诗一别星桥夜三移斗柄春烛转杜诗三嵗如转烛受㑹周礼天官太宰之职嵗终则令百官府各正其治受其㑹质成礼王制司㑹以嵗之成质于天子冢宰斋戒受贺三聘五朝左昭三年子太叔曰昔文襄之覇也令诸侯三嵗而聘五嵗而朝十暑三霜杜诗十暑岷山葛三霜楚户砧系时巳下月左传序春秋以日系月以月系时积日律厯志积日成月三㣲白虎通天有三㣲之月十一月阳气始养黄泉之下万物赫赫感阳之气也故周为天正十二月万物始牙故殷为地正正月万物孚甲而出故夏为人正㣲者言㣲而未着也三忌唐朝新格以正月五月九月为三忌月房玄龄等损益隋律亦存之以不行刑谓之断屠月月阳尔雅月在甲曰毕在乙曰橘在丙曰修在丁曰圉在戊曰厉在己曰则在庚曰窒在辛曰塞在壬曰终在癸曰极是谓月阳月名尔雅正月为陬二月为如三月为寎四月为余五月为臯六月为且七月为相八月为壮九月为玄十月为阳十一月为辜十二月为涂是谓月名斗指按毎月有节气有中气如丑之终寅之始则为节寅之半则为中正月节戌时北斗之杓指于寅位之初雨水正月中气戌时斗杓指于寅位之中二月指卯三月指辰之类是也名曰月建亦曰斗建若遇闰月其月内无中气戌时斗柄指两辰之间律中礼月令正月律中太蔟二月律中夹钟三月律中姑洗四月律中仲吕五月律中㽔賔之类是也日周书洪范五纪一曰嵗二曰月三曰日又曰嵗月日时无易百谷用成又按一日一夜总十二时半夜子鸡鸣丑平旦寅日出卯食时辰禺中巳日中午日昳未晡时申日入酉黄昏戌人定亥先甲后甲易蛊卦蛊元亨利渉大川先甲三日后甲三日注云蛊壊之极乱当复治故其占为元亨而利渉大川甲日之始事之端也先甲三日辛也后甲三日丁也前事过中而将壊则可自新以为后事之端而不使至于大壊后事方始而尚新然更当致其丁宁之意以监其前事之失而不使至于速壊先庚后庚易巽卦九五贞吉悔亡无不利无初有终先庚三日后庚三日吉注云庚更也事之变也先庚三日丁也后庚三日癸也丁所以丁宁于变之前癸所以揆度于变之后有所变更而得此占者则吉也尧兢舜业董仲舒䇿尧兢兢日行其道舜业业日致其孝商益赐损家语孔子曰吾死之后则商也日益赐也日损曽子曰何谓也子曰商也好与贤者处赐也好恱不若己者不知其子视其父不知其人视其友不知其君视其所使不知其地视其草木故曰与善人居如入芝兰之室乆而不闻其香即与之化矣与不善人居如入鲍鱼之肆乆而不闻其臭亦与之化矣丹之所藏者赤漆之所藏者黒是以君子必慎其所与处者焉大夫宣徳虞书日宣三徳夙夜浚明有家日严祗敬六徳亮采有邦注云三徳而为大夫六徳而为诸侯吉人为善周书我闻吉人为善惟日不足㓙人为不善亦惟日不足王者敬日荀子曰善日者王善时者霸王者敬日霸者敬时君子爱日扬子曰孝子爱日或曰君子爱日信宿左庄三年一宿为舍二宿为信过信为次旬浃十日曰旬十二日曰浃十日亦曰浃浃谓周匝也自子至亥周匝十二日也刚柔礼曲礼外事以刚日内事以柔日注云甲丙戊庚壬为刚乙丁己辛癸为柔外事如治兵廵狩朝聘盟㑹之类内事如宗庙之祭冠婚之礼闲暇王符论功之所以能建者以日力也化国之日舒以长故其民闲暇而力有余乱国之日促以短故其民困务而力不足舒长者非羲君明民静也促短者非分度减损上闇下乱也一暴十寒孟子曰一日暴之十日寒之未有能生者也五风十雨王充论衡太平瑞应五日一风十日一雨多暑多寒周礼地官大司徒以土圭之法正日景以求地中日南则景短多暑日北则景长多寒半悲半愁杜牧之诗把酒直须拚酩酊逢花莫惜暂淹留假如三万六千日半是悲哀半是愁用双唐文宗锐意为治每延英对宰臣率漏下十一刻乃罢唐制天子以只日视朝文宗乃命辍朝放朝皆用双日乞间唐苖晋卿拜侍中年老蹇甚乞间日入政事堂帝优之为御小延英召对灵辰为灵辰亚嵗冬至日君受万国之朝贺其仪亚于嵗朝故以冬至日亚嵗朝日古者五日一听朝故曰朝日胜日如火胜金用丙丁即不用庚辛节日荆楚嵗时记每月皆有弦望晦朔以正月初年时俗重之以为节故曰节日疾日左昭九年晋荀盈卒于戏阳晋平公饮酒乐膳宰屠蒯趋入遂酌以饮工曰汝为君耳将司聪也辰在子卯谓之疾日君彻宴乐学人舍业为疾故也君之卿佐是谓股肱股肱或亏何痛如之汝弗闻而乐是弗聪也注云工乐师师旷也纣以甲子日䘮桀以己卯日亡故谓之疾日十时左昭五年卜楚丘曰日之数十故有十时亦当十位自王以下其二为公其三为卿日上其中食日为二旦日为三注云自申至癸其数凡十故一日之中分为十时亦当十位者谓日中当王食时当公平旦为卿鸡鸣为士夜半为皁人定为舆黄昏为隷日入为僚晡时为仆日昳为台隅中日出阙不在第尊王公旷其位百刻厯家分一日百刻于十二时毎时该八刻六分刻之二一説自子至亥毎一时八刻子午卯酉四时毎一时多一刻来迟去速杨子曰辰乎辰乎曷来之迟而去之速也君子竞诸得难失易淮南子曰圣人不贵尺之璧而重寸之隂时得难而失易也禹之趋时也履遗而弗取冠挂而弗顾非争其先也而争其得时也进徳修业君子进徳修业欲及时也听政安身左昭元年子产曰君子有四时朝以听政昼以访问夕以修令夜以安身朔晦白虎通月言朔何朔之为言苏也明削而更生故言朔后汉律厯志曰日月相推日舒月速以速及舒则光尽体伏谓之晦上日虞书正月上日受终于文祖注云上日朔日也初吉诗小雅二月初吉载离寒暑注云二月亦以夏正数之建卯月也初吉朔日也月初礼大传改正朔注云正谓年之始朔谓月之初周建子商建丑夏建寅是改正也周夜半商鸡鸣夏平旦是改朔也月苏尚书正义朔者苏也言月光尽而复苏也垂治象周官太宰于正月之吉始和布治于邦国都鄙乃悬治象之法于象魏使万民观治象浃日而敛之注云吉谓朔日浃日从甲至癸也敛收也读时令唐武后诏百官议告朔于明堂读时令布政事天子颁朔春官注天子颁朔于诸侯诸侯藏之祖庙诸侯受朔公羊传诸侯受十二月朔政于天子藏于太庙毎月朔朝庙使大夫南面奉天子命君北面而受之听以特牲礼玉藻天子听朔于南门之外注云南门国门也明堂在国之阳天子毎月就而听朔焉凡听朔必以特牲告帝及神听以皮弁玉藻诸侯皮弁以听朔于太庙注云毎月以朔告神谓之告朔又谓之告月听治此月之事谓之听朔又谓之视朔月受符白虎通晦至朔旦月受符而复行日合度唐僧一行曰日月合度谓之朔尧蓂见月庄菌庄子曰朝菌不知晦朔鹢飞公羊传提月六鹢退飞过宋都注云提月邉也谓是月之㡬尽也蚌虗吕氏春秋月者羣隂之本月晦则蚌蛤虗而羣隂废弦朢汉李寻传弦为䋲墨朢君德张弓释名弦月半之名也若张弓絃也朢月满之名也日月相朢为衡汉律厯志日舒月速舒先速后近一远三谓之弦相与为衡平分天下之中谓之朢上弦下弦世传初七初八谓之上弦二十二二十三谓之下弦又尚书正义当月之中日月相朢故以月半为朢朢去晦朔数皆不满十五日也又半此朢去晦朔之数曰弦未朢既朢杨子曰月未朢则载魄于西既朢则终魄于东考验厯元律厯志厯元不正须以弦朢晦朔光魄亏满可得而见者考之自验纪纲厯数晋律厯志曰弦朢伏见者厯数之纪纲也闰推闰歌诀欲知来嵗闰先算至之余更㸔大小尽决定不差殊谓如来嵗合置闰则以今年冬至后余日为率假如今年冬至则本月尚余八日则来嵗之闰当在八月若月小尽则止余七日当闰七月如至在上旬则以朢日为断十二日足则复起一数焉愚按隆庆辛未甲申日冬至以法推之明年当闰四月及出厯非闰四月乃闰二月也岂由嵗差之积而然遂不可为凖耶葢天道平运而舒则渐差而西日道内转而缩则渐差而东嵗差者天道日纒之所致也厯法随时而改殆以是欤成嵗虞书咨汝羲暨和朞三百有六旬有六日以闰月定四时成嵗统嵗汉律厯志朔不得中是谓闰月言隂阳虽交不得中不生故曰法乗闰法是为统嵗归奇易大衍之数归奇于扐以象闰五嵗再闰故再扐而后挂宋朱子曰奇蓍䇿所揲四数之余也扐勒于左手中三指之间积分谷梁子曰闰月者附月之余日也积分而成于月者也阖扉礼玉藻闰月则阖门左扉立于其中注云明堂在国之阳毎月就其时之堂而听朔焉卒事反宿路寝闰月非常月也听其朔于明堂门中还处路寝门终月阖门左扉者左为阳阳为正以闰月非月之正故阖左而由右也居门周礼太史闰月诏王居门终月注云月令十二月分在青阳明堂总章玄堂左右之位唯闰月无所居故居于门门路寝之门也归余左文元年闰三月非礼也先王之正时也履端于始序则无愆举正于中民则不惑归余于终事则不悖注云履端于始者葢日月运转于天犹人之行歩故推厯谓之歩厯歩厯之始以为术之端首谓以子初一刻冬至为厯首也举正于中者朞之日三百六十有六日日月之行又有迟速而必分为十二月举中气以正月也归余于终者月朔之与月节毎月各剰一日所有余日归之于终积成一月则置之为闰也起纪春秋元命苞三年一闰以起纪注云纪法也三年加以一闰以㑹成一嵗也白虎通三年一闰五年再闰明隂不足阳有余闰者阳之余也一章汪氏曰周天三百六十五度四分度之一绕地左旋常一日一周而过一度日行一日亦一周在天为不及一度积三百六十五日四分日之一而与天㑹为一嵗月一日不及天十三度十九分度之七积三百五十四日九百四十分日之三百四十八而与日㑹者十二为一年大率三百六十日为常数一嵗多五日九百四十分日之二百三十五分为二十四气是为气盈而昼夜长短节气寒暑于是定焉一年少五日九百四十分日之五百九十二分为十二月是为朔虗而晦朔弦朢于是定焉积嵗之有余就年之不足而后有闰三年一闰尚余三日有奇五年再闰则少五日有奇积十九年闰在十二月则气朔分齐是为一章大率三十二月则有闰闰前之月中气在晦闰后之月中气在朔若厯不置闰则晦朔弦朢皆非其正昼夜平分不在春秋之中而寒暑反易矣二终汉律厯志天终数九地终数十终穷也言闰月亦日之穷故取二终之数以为义非常月公羊传曷为不告朔天无是月也闰月矣何以谓之天无是月非常月也无中气汉律厯志闰月无中气而北斗斜指两辰之间所以异于他月也正时左文六年闰月不告朔非礼也闰以正时时以作事事以厚生生民之道于是乎在矣不告闰朔弃时政也成化汉朱浮传五年再闰天道乃僃天地之灵犹五载以成化况人道乎后汉张纯传三年一闰天气小僃五年再闰天气大僃中朔小大贾氏曰中数曰嵗朔数曰年一年之内有二十四气正月立春节雨水中至十二月小寒节大寒中皆节气在前中气在后节气有入前月法中气无入前月法中气匝则为嵗朔气匝则为年中朔大小不齐不置闰则中气入后月故必正之以闰行度踈宻晋律厯志武帝元封更造太初厯校中朔所差以正闰分课中星行度以考踈宻五行周书洪范水曰润下火曰炎上木曰曲直金曰从革土爰稼穑生中有尅木生火火盛则木为灰烬火生土土盛则火被遏㓕土生金金盛则草木不生金生水水盛则物沉溺水生木木盛则水沮滞葢虽生而反忌此所谓生中有尅也尅中有用木尅土土盛则喜木尅是谓秀耸山林土尅水水盛则喜土尅是为樽节隄防水尅火火盛则喜水尅是为既济成功火尅金金盛则喜火尅是为鍜鍊全材金尅木木盛则用斧斤断削葢因尅以为美此所谓尅中有用也皆归于无土虽质大曝之则燥水虽浩荡煮之则干火㓕则息木乆则朽金铄则镕皆自有以归于无也常不相离五行之气常不相离如土之为物植之得木淘之得金穿之得水土刚为石击之得火是也木之为物鑚之得火捣之得水灰之得土草木火之得水银银即金也金之为物镕之得水凿之得火淘之得土金生于山山必童而无草木至于万物非水不生木火金土皆生于水也母子相得淮南子曰水生木木生火火生土土生金金生水子生母曰义母生子曰保子母相得曰专母胜子曰制子胜母曰困精气所总唐志夫五行之为物其见象于天为五星分任于地为五方行于四时为五徳禀于人也为五常播于音律为五声发于文章为五色而总其精气之用为五行五体微着洪范䟽万物之体有生于无着生于微五行先后亦以微着为次五行之体水最微为一火渐着为二木形实为三金体固为四土质大为五五性逆顺汉五行志传曰田猎不宿饮食不享出入不节夺民农时及有奸谋则木不曲直田狩有三驱之制饮食有享献之礼出入有名使民以时劝农桑安百姓则木得其性矣弃法律逐功臣杀太子以妾为妻则火不炎上贤佞分别官人有序敬重功勲殊别嫡庶则火得其性矣侈宫室餙台榭内淫乱犯亲戚侮父兄则稼穑不成宫室大小髙卑有制媵妾多少进退有度九族亲踈长㓜有序则土得其性矣好战攻轻百姓饰城郭侵边疆则金不从革出军行师持旄仗钺动静应谊説以犯难民忘其死则金得性矣简宗庙不祷祠废祭祀逆天时则水不润下郊祀天地祷祈神祗发号施令亦顺天时则水得其性矣五音相恊律厯志恊之五行则角为木商为金徴为火羽为水宫为土五神所生木神则仁金神则义火神则礼水神则智土神则信终始相生家语五行更王终始相生淮南子曰木生于亥壮于卯死于未也火生于寅壮于午死于戌也土生于午壮于戌死于寅也金生于巳壮于酉死于丑也水生于申壮于子死于辰也虗实相反水性纯冷而有温谷之阳泉火体宜炽而有萧丘之寒焰石入水则沉而南海有浮石之山木入水则浮而南海有沉水之木此虗实之相反也隂阳贾谊赋天地为炉造化为工隂阳为炭万物为铜干支律厯志大挠承黄帝之命占斗魁所建始作甲乙以名日谓之干作子丑以名月谓之支支干相配以成六旬即六十花甲子也支干即枝干干犯也属阳故曰天干支枝叶也属隂故曰地支干有万物甲拆而出也乙万物初生屈曲而未伸也丙万物炳然着见也丁万物壮实之形也戊茂也言万物之茂盛也己纪也言万物有形可纪也庚坚强貌言万物坚强而收敛也辛言万物方盛而见制也壬妊也言隂阳交物而懐妊也癸者言冬时水土既平万物可揆度也支有十二子孶也阳气始萌孶生于下也丑纽也寒气屈曲而尚纽也寅髌也阳气欲出隂尚强而髌演于下也卯者冒也万物冒地而出也辰伸也万物皆舒伸而出也巳已也万物毕布而已尽也午仵也隂阳交相愕而仵也未昧也日中则晐而阳向幽昧也申申束也万物申束以成体也酉就也万物熟而成就也戌㓕也万物将㓕息也亥核也万物坚核而收藏也律吕律厯志黄钟初九律之首阳之变也林钟初六吕之首隂之变也方圆动静律厯志阳以圆为形其性动隂以方为形其性静动者数三静者数一推移利用春夏秋冬隂阳之推移也时之长短隂阳之利用也日夜之易隂阳之化也得奇得耦阳为奇隂为耦昼属阳夜属隂昼得奇夜得耦奇单故日得一耦拆故夜得二葢上半夜为今日下半夜为明日是夜得二也乍热乍寒夏秋之交冬春之交多乍热乍寒者隂阳之所争也隂战阳阳不能胜则成寒阳荡隂隂廻避则成暑及隂阳旣盛则寒暑自是有常而不易矣为日为月淮南子曰积阳之热气生火火为日积隂之寒气生水水为月居夏居冬董仲舒䇿天道大者在隂阳阳为徳隂为刑刑主杀徳主生阳常居大夏而以生育为事隂常居大冬而积于空虗无用之地日主月宗淮南子曰日者阳之主月者隂之宗干男坤女周子通书无极之眞二五之精妙合而凝干道成男坤道成女山堂肆考卷七山堂肆考卷八钦定四库全书山堂肆考卷八明彭大翼撰时令立春孝经纬斗指东北维为立春后汉礼仪志立春之日下寛大之书条风至易通卦验立春条风至注云条风条达万物之风也房星见见星迎东郊礼月令先立春三日太史谒之天子曰某日立春盛徳在木天子乃斋立春之日天子亲帅三公九卿诸侯大夫以迎春于东郊还反赏公卿大夫于朝命相布徳和令行庆施惠礼东方周礼春官以青圭礼东方注云立春为苍精之帝故青圭以象春物之初生歌青阳东汉郊祀志元始中立春之日迎春于东郊祭青帝句芒车旗服饰皆青歌青阳八佾舞云翘之舞望素云见云赐綵花景龙文馆记唐景龙四年正月八日立春上令侍臣迎春内出綵花树人赐一枝令学士赋诗宋之问云今年春色早应为剪刀催荐生菜摭言东晋李鄂立春日命以芦菔芹芽为菜盘相馈遗四时寳鑑唐立春日荐春饼生菜号春盘东京梦华録齐人月令立春日食生菜取迎新之意杜诗春日春盘细生菜苏东坡诗青蒿黄韭簇春盘赐幡胜文昌杂録唐制立春赐三省官綵胜有差梦华録立春日自郎官御史寺监长贰以上皆赐春幡胜以罗为之宰执亲王近臣皆赐金银幡胜入贺讫戴归私第又士大夫家剪綵为小幡谓之春幡或悬于家人之头或缀于花枝之下或剪为春蝶春钱春胜以为戏东坡立春日亦簪幡胜过子由诸子姪笑指云伯伯老人亦簪花胜耶作辛盘摭言安定郡王立春日作五辛盘以黄柑酿酒谓之洞庭春色击牛梦华録立春前五日并造土牛及耕夫犂具于大门之外是日黎明有司为坛以祭先农官吏各具綵仗击牛者三所以示劝农之意戴燕宗懔荆楚嵗时记立春日剪綵为燕戴之王沂公春帖子綵燕迎春入鬓飞轻寒未放缕金衣欧阳公云共喜钗头燕已来郑毅夫云汉殿鬭簪双綵燕併知春色上钗头贴字荆楚嵗时记立春日贴宜春字于门王沂公皇帝阁立春帖子北陆凝隂尽千门淑气新年年金殿里寳字贴宜春进书酉阳杂俎北朝妇人立春日进春书以青绤为帜刻龙像衔之或为虾蟇读时令晋书太史立春日读五时令服各随其方色候阳气杨泉论立春日取弘农宜阳金门山竹为管河内葭草为灰以候阳气续汉书以葭莩灰实律之端气至则灰飞春尚书大传春出也言万物之所出也纂要春曰青阳亦曰芳春青春阳春三春九春景曰媚景韶景时曰嘉时芳时辰曰嘉辰芳辰节曰华节韶节淑节太皥乗震汉书魏相曰东方之神太皥乗震执规司春月令其帝太皥其神句芒注云太皥伏羲木徳之君句芒少皥之子名重木官之臣也句芒御辰晋律厯志青阳司候句芒御辰日行东陆东汉天文志日行东陆谓之春易通统图日行东方青道曰东陆斗指东方鹖冠子曰斗柄东指而天下皆春阳中汉律厯志春为阳中万物以生嵗始公羊传春者嵗之始也四时之首家语春者四时之首一年之计纂要一日之计在一晨一年之计在一春女夷鼓歌淮南子曰女夷鼓歌以司天和以养百谷禽兽草木注云女夷主春夏长养之神龙精戒旦隋青帝歌震宫初动木徳惟仁龙精戒旦鸟厯司春吹律刘向别録邹衍居燕燕有谷地美而寒不生黍稷邹衍吹律暖气乃至草木乃生至今名黍谷鼓琴淮南子曰东宫御女衣青采鼓琴注曰春旺东方故处东方琴瑟木也木春生故鼔之报春作声顾渚山记山中有鸟如鸲鹆而小苍黄色每至正二月作声云春起也至三四月作声云春去也採茶人唿为报春鸟白乐天诗不縁啼鸟春饶舌玉琐仙郎那得知仓庚有鸣诗豳风春日载阳有鸣仓庚武后催花卓异记天授二年腊日武则天将逰上苑宣诏曰明朝逰上苑火急报春知花须连夜发莫待晓风吹凌晨名花瑞草布苑而开若有神助明皇判栁羯鼓録唐明皇尝遇二月旦小殿栁杏将吐叹曰对此景物岂可不与判断之唿髙力士取羯鼓纵击一曲名春光好回顾栁杏皆发明皇笑曰不唤我作天公可乎花葢夏侯湛春可乐春可乐兮缀杂花以为盖集繁㽔以饰裳草裀晋谢万春逰赋幕丰叶而为幄靡翠草而成裀内庭掷钱开元遗事内庭妃嫔每至春时于禁中结伴掷金钱为戏葢孤闷无所遣也曲江挑餤曲江春宴録长安春逰之家以脂粉作红餤竿上成双挑挂夹杂画带前引车马移春槛开元遗事杨国忠子弟每春时移名花植木槛中下设轮脚挽以綵絙所至自随号移春槛探春宴天寳遗事都人士女正月半后乗车跨马设供帐于园圃或郊野中为探春之宴妆狮曲江録曲江贵家逰赏剪百花妆成狮子互相送遗捉蝶开元遗事明皇每至春时旦暮宴于宫中使妃嫔辈争挿艳花帝亲捉粉蝶放之随蝶所止幸之后因杨贵妃专宠遂不复此戏也鸠拂羽周书时训三月鸣鸠拂羽戴胜降于桑注云拂羽以羽相击也戴胜织纴之鸟也陆佃曰男事兴而布谷鸣女工兴而戴鵀鸣鱼挥鳞李颙悲四时春日悲兮鱼挥鳞于巨川惜花蒙帐玉麈集唐穆宗宫中玉簮花开以重顶帐蒙蔽栏槛置惜花御史掌之号曰括香使惜花缀铃天寳遗事宁王至春时于后园中纫红丝为䋲宻缀金铃系于花稍之上每有鸟鹊翔集则令园吏掣铃索以惊之葢惜花之至也借草躶形天寳遗事长安进士郑愚刘参郭保衡王沖张道隠等十数辈不拘礼节旁若无人每春时选妖妓三五人乗小犊车指名园曲沼借草躶形去其巾帽呌笑喧唿自谓之颠饮取花洗面唐虞世南史畧北齐卢士深妻有才学春日以桃花靧儿面祝曰取红花取白雪与儿洗面作光悦取白雪取红花与儿洗面作妍华取花红取雪白与儿洗面作光泽取雪白取花红与儿洗面作华容吞花卧酒曲江春宴録虞松方春招客云握月担风且留后日吞花卧酒不可过时坐花醉月李白春夜宴桃李园序夫天地者万物之逆旅光隂者百代之过客而浮生若梦为欢㡬何古人秉烛夜逰良有以也况阳春召我以烟景大块假我以文章㑹桃李之芳园序天伦之乐事羣季俊秀皆为惠连吾人咏歌独惭康乐幽赏未已髙谈转清开琼筵以坐花飞羽觞而醉月不有佳作何伸雅懐如诗不成罚依金谷酒数油幕长安贵家子弟每至春时逰宴于园圃中随行载以油幕或遇隂雨以幕覆之尽欢而归裙幄天寳遗事长安士女逰春野步遇名花则设席借草以红裙逓相挿挂以为宴幄其奢逸如此也梨园唐髙宗春幸梨园并渭水祓除赐羣臣细栁圈以辟虿毒也茧馆汉元帝王后厌居深宫王莽欲市其欢令四时廵四郊春幸茧馆茧馆上林蚕所也晏元献诗茧馆蚕初起瑶箱燕未归省耕孟子曰春省耕而补不足议赈汉文帝诏方春时和草木羣生之物皆有以自乐而吾百姓或阽于死亡而莫之省忧其议所以赈贷之侠少饮酒天寳中长安侠少每至春时结朋聫党各置矮马饰以锦鞯金并辔于花树下徃来使仆从执酒器随之遇名园辄驻马而饮士女鬭花天寳中长安士女春时鬭花以竒花多者为胜至用千金市名花植之中庭以备春时之鬭踏青黄山谷诗白白红红相间开三三五五踏青来戏随蝴蝶不知逺惊见行人笑却回拾翠卢骧春兴诗但憎赤脚婢恼人要逐丫鬟同拾翠玄鸟苍龙文选玄鸟司春苍龙登嵗节物变栁光风转蕙杏花菖叶文选杏花菖叶耕获不愆注云月令杏花生种百谷吕氏春秋菖叶始生乃耕正月正月斗建寅寅津也谓生物之津途也是月曰孟春孟阳孟陬上春发春献春献嵗肇嵗芳嵗华嵗端月陬月日在营室昏参中旦尾中其日甲乙其虫鳞其音角律中太簇日月㑹于娵訾注云春于四时属木日之所系十千循环独言甲乙者木之属也四时皆然受政唐礼乐志天子以孟春上辛日于南郊总受十二月之政藏于祖庙月取一政颁于明堂悬法周礼正月之吉始和布治于邦国都鄙乃悬治象之法于象魏使万民观治象浃日而歛之注云吉谓朔日象魏阙也浃日从甲至癸也敛收也献穜稑周礼天官内宰上春诏王后帅六宫之人而生穜稑之种而献之于王注云先种后熟曰穜后种先熟曰稑相丘陵礼月令天地和同草木萌动王命布农事命田舎东郊皆修封疆审端径术善相丘陵坂险原隰土地所宜五谷所殖以教道民耕帝籍月令乃择元辰天子亲载耒耜帅三公九卿诸侯大夫躬耕帝籍注云元辰郊后吉日也习舞事月令是月也命乐正入学习舞注云教学者习舞之事也论爵赏管子曰孟春之朝君听朝论爵赏论功能大戴礼古者天子孟春之月论吏之徳行功能狥路夏书每嵗孟春遒人以木铎狥于路官师相规工执艺事以谏祀户月令孟春之月其祀户注曰顺阳气也毋覆巢月令正月毋覆巢毋杀孩虫胎夭飞鸟毋麛毋卵毋聚大衆毋置城郭掩骼埋胔不穪兵月令是月也不可以称兵称兵必天殃兵戎不起不可从我始毋变天之道毋絶地之理毋乱人之纪除贫四时寳鑑髙阳氏子好衣弊食糜正月晦日巷死世于是日作糜粥破衣弃于巷祀曰除贫鬼送穷韩文公送穷文正月乙丑晦主人使奴星结栁作车缚草为船载糗与粮三揖穷鬼而告之云云鸿来月令孟春之月东风解冻蛰虫始振鱼上冰獭祭鱼鸿鴈来注云来自南而北也雉雊大戴礼正月雉震雊震鼓其翼雊鸣也争出都城梦华録上元收灯后都人争先出都城探春同逰斜川陶渊明集辛丑天气澄和风物闲美与二三隣曲同逰斜川寒梅访消息李白初春诗闻道春还未相识走傍寒梅访消息昨夜东风入武阳陌头杨栁黄金色啼鸟説来由白乐天诗先遣阳和报消息续教啼鸟説来由元日道书为天腊节又曰天中节首祚王羲之月仪书日往月来元正首祚太簇告辰微阳始布上日虞书正月上日受终于文祖注云上日朔日也三朔尚书大传夏以平明为朔殷以鸡鸣为朔周以夜半为朔故曰三朔三朝汉孔光传注为嵗之朝月之朝日之朝故曰三朝又玉烛寳典元日曰三元谓嵗之元时之元月之元也正义四始谓嵗之始时之始日之始月之始也折松晋董勋答问嵗首折松枝男七女二七为药饮之悬苇荆楚嵗时记帖画鸡于户悬苇索于其上挿符其傍百鬼畏之桃汤嵗时记元日服桃汤进敷于散葢桃者五行之精厌邪气制百鬼也椒酒崔寔四民月令是正日洁祀祖祢进酒降神毕乃室家尊卑大小以次列于先祖之前子妇曽孙各上椒酒于家长穪觞上夀欣欣如也又嵗时记元日进椒栢酒椒为玉衡星之精服之令人身轻栢是仙药进酒次第以年少者为先晋书刘臻妻陈氏元日献椒花颂璇穹周回三朝肇建青阳散辉澄景载焕美此灵茎爰採爰献圣容皎皎永夀于万胶牙饧嵗时记元日食胶牙饧取胶固之义婪尾酒白乐天元日对酒诗三盃蓝尾酒一楪胶牙饧按蓝尾当读婪尾或谓此出侯白酒令巡匝至末坐者连饮三盃葢末坐逺酒到迟故连饮取贪婪之义故曰婪尾一说作啉尾屠苏酒嵗时记昔人居草庵中每除夕遗闾里药一帖令囊浸井中至元日取水置于酒樽名曰屠苏合家饮之不病瘟疫四时纂要屠苏孙思邈庵名屠割也苏腐也宋洪景卢曰元日饮屠苏酒自小者饮起固有来处东汉李膺杜宻等以党人同系狱值元日饮酒从小者起或问董勋曰正旦饮酒先从小者何也勋曰俗以小者得嵗故先饮酒贺之老者失嵗故后饮酒唐刘梦得白乐天元日举酒赋诗君同甲子嵗酒让先杯白云与君同甲子嵗酒合谁先又云嵗酒先拈辞不得被君推作少年人东坡诗但把穷愁博长徤不妨最后饮屠苏及观崔寔月令过腊一日谓之小嵗拜君亲椒酒从小者起又不止元日为然矣却邪丸酉阳杂俎梁武帝每嵗旦赐羣臣嵗旦酒辟恶散却邪丸上五辛盘风土记元旦楚人上五辛盘所以发五脏之气也浴五木汤修养书元日取五木煑汤以浴令人至老须髪不白道家谓青木香为五香亦云五木画神风俗通黄帝上古之时有二神一曰神荼一曰郁垒兄弟二人能执鬼于度朔山桃树下简閲百鬼之无道者缚以苇索执以饲虎黄帝因立桃板于门户画神像于上以御凶鬼又六帖元日造桃板着户谓之仙木百鬼所畏㑹士陶渊明集晋庾亮正旦大㑹州府人士河南禇裒问亮曰江州有孟嘉其人何在亮曰在坐卿但自覔之裒厯观遂指嘉谓亮曰将无是耶亮笑曰喜裒之得嘉竒嘉为裒之所得悬羊裴玄新语正旦县官杀羊悬其头于门又磔鸡以覆之俗以为压厉气河南君曰是月也土气上升草木萌动羊啮百草故杀之以助生气又元日门上画虎头书渐耳可息疟疾按渐耳隂司鬼名一説裴渐善洞视鬼物寄书博陵崔公曰当今制鬼无如渐耳放鸠列子曰邯郸之民以正旦献鸠于赵简子简子厚赏之客问其故简子曰正旦放生示有恩也客曰民知君欲放之故竞捕献之然死者衆矣君欲生之不若禁民弗捕捕而放之恩与过不补也进瑞宋书孝武大明五年正月旦雪江夏王义恭以衣承雪作六出花诗进以为瑞传生法苑珠林唐长安风俗元日以后逓饮酒相邀号传生雕胡进御晋武帝咸康四年仓部奏扬州贡雕胡米至正旦进御诏停之粉荔迎年金门嵗节洛阳人家正旦造丝鸡蜡燕粉荔枝故宋人贺正旦有瑞霙饯腊粉荔迎年之句赐幡梦华録元日赐银幡东坡诗萧索春风两鬓华年年幡胜剪宫花愁闻塞笛吹芦管喜见春盘得蓼牙又曰朝回两袖天香满头上银幡笑阿咸设樽晋书魏武帝用汉仪元日百官上夀设白兽樽于殿上有能献直言者则发此樽饮酒挞如愿嵗时记庐陵欧明从贾客道经彭泽湖每以舟中所有投湖中后复过湖忽有一人来候明云是青湖君使也青湖君感君有礼故邀君必有重遗君者君勿取独求如愿耳明既见青湖君乃求如愿青湖君使如愿逐明去如愿者青湖君婢也明将如愿归所愿即得数年大富后因正旦如愿晚起明醉挞之走入粪壤中不见今人正旦以绳系偶人投粪壤中云令如愿以此畵钟馗遯斋闲览今人嵗首畵钟馗辟邪俗传起于唐明皇时明皇讲武骊山还宫不悦因痁疾作昼梦一小鬼盗太真绣香囊及上玉笛绕殿奔戏上前上叱问之鬼奏曰臣乃虚耗也上怒欲唿武士俄见一大鬼顶破帽衣蓝袍系角带靸朝靴径捉小鬼先刳其首然后擘而啖之上问大鬼曰尔何人也奏云臣终南山进士钟馗也因武徳中应举不捷羞归故里触殿阶而死是时奉㫖赐緑袍葬之感恩发誓与我王除天下虚耗妖孽之事言讫梦觉痁疾顿瘳乃诏画工吴道子曰试与朕如梦图之道子奉㫖恍若有覩立笔成图进呈上久视之抚几曰是卿与朕同梦耳赐以百金鸣钟晋礼仪志汉有正㑹礼正旦夜漏未尽七刻钟鸣受贺公侯以下执贽来庭二千石以上升殿穪万夀然后作乐宴享魏武帝都邺正㑹文昌殿用汉仪又设百华灯至晋氏受命武帝更定元㑹仪列炬李肇国史补每元日与冬至大朝会百官已集而宰相方至珂伞列烛多至五六百炬谓之火城宰相火城至则衆火皆扑灭以避之东坡诗万人争㸔火城还是也説经东观汉记戴凭字次仲习京氏易为侍中正旦朝贺百僚毕㑹光武命羣臣能説经史者更相诘难义有不通者辄夺其席以益通者凭遂重五十余席京师语曰解经不穷戴侍中读令隋礼仪志梁元会侍中读五条诏令唐太宗元日朝羣臣岑文本上三元颂元㑹通典汉髙祖七年长乐宫成制羣臣朝贺仪武帝改用夏正在建寅之朔则元日庆贺始于髙祖也元日庆贺谓之元㑹辰贺晋礼仪志夜漏未尽七刻谓之辰贺昼漏上三刻百官奉夀酒谓之昼㑹人日为人日又谓之灵辰以人为万物之灵也梅妆宋武帝女夀阳公主人日卧于含章殿檐下梅花落额上成五出之花拂之不去后人效之为梅花妆花胜荆楚嵗时记人日剪綵为花胜或缕金簿为人胜以相遗取改旧从新之意故唐人谓人日为人胜节杜诗註人日造花胜相遗起于晋代晋夫人典戒像瑞图金胜之形又取像西王母戴胜也李商隠诗缕金作胜传荆俗剪綵为人起晋风陈仪晋刘臻妻陈氏进见仪上人胜于人董俗董勋答问人日剪綵为人形道衡思归隋薛道衡字玄卿河东汾隂人尝聘陈人日思归诗曰入春才七日离家已二年南人嗤之曰谁谓此虏解作诗及云人归落鴈后思发在花前乃喜曰名下固无虚士郑公出行唐刘餗传魏郑公徴尝出行以谒见太宗太宗劳之曰卿今日至可谓人日矣登楼饮爵夀阳记宋王登望仙楼㑹羣臣父老集于楼下令人皆饮一爵文武千人拜贺上夀御阁赋诗唐景龙文馆记上御清辉阁令学士赋诗菜羮应节嵗时记人日採七种菜作羮戴叔伦诗独献菜羮怜应节遍传金胜喜逢人叔伦字幼公唐润州人又东坡诗小雨暗人日春愁连上元水生挑菜渚烟湿落梅村油卜验嵗四川嘉定州有金灯山山趾有渊每嵗人日太守于此修油卜故事谓以油洒水靣观其纹验一嵗丰歉占物东方朔占书嵗后八日一日为鸡二日为狗三日为猪四日为羊五日为牛六日为马七日为人八日为谷其日晴主所生之物育隂则灾贴人艺苑雌黄古人以贴人于帐贴人谓镂金簿为人以贴之也陟安仁峰述征记魏东平王为安仁峰铭曰厥日惟人䇿我良驷陟彼安仁登剡西寺李充登剡西寺诗命驾升西山寓目眺原畴元宵为上元七月十五为中元十月十五为下元春明退朝録上元燃灯或云以汉祠太乙自昏至昼故事梁简文帝有列灯陈后主有光璧殿遥咏山灯诗唐明皇先天中东都设灯文宗开成中以灯迎太后则是唐以前嵗不常设宋太宗时三元不禁夜上元御干元门中元下元御东华门而上元㳺观独盛传柑嵗时记上元夜贵戚例以黄柑相遗谓之传柑东坡诗老病行穿万马羣九衢人散月纷纷归来一㸃残灯在犹有传柑遗细君撒荔影灯记夜唐玄宗于长春殿张临光宴白鹭转花黄龙吐水金凫银燕浮光洞攅星阁皆灯名奏月光分曲又撒闽江红荔枝千万颗令宫人争拾多者赏以红圏帔緑晕衫挿栁嵗时记今州里风俗正月望日祭门先以杨栁枝挿门随枝所指仍以酒脯饮食及豆粥挿箸而祭之雨花西域记摩喝陁国僧徒俗衆云集观佛舎利放光雨花泛膏嵗时记吴县王成夜见一人立宅东南角谓成曰此地是君蚕室我即地神明日正月半君宜作白粥泛膏于上以祭我必当令君蚕百倍言讫失所在成如其言年年得蚕酹酒玉烛寳典元日至月晦人并为酺食度水士女悉湔裳酹酒于水湄以为度厄金吾弛禁唐韦述西都杂记西都京城街衢有执金吾晓暝传唿以禁夜行惟夜勅许弛禁前后各一日谓之放夜谈窟三夜金吾弛禁起于汉因呉越王纳土又增为五夜则起于宋也天官呈籍道书上元九炁天官主録百司上诣天阙进呈世人罪福之籍百枝灯树开元遗事夫人置百枝灯树髙八十尺竖之髙山上元夜燃之百里皆见光明夺月色也千炬烛围开元遗事杨国忠子弟上元夜各有千炬烛围踏歌朝野佥载唐睿宗先天二年正月十五十六夜上御安福门外作灯轮髙二十丈衣以锦绮饰以金银燃灯五万盏望之如花树宫女千数耀珠翠施香粉又妙简长安年少妇女千余人其衣服花钗穪是于灯轮下踏歌三日又唐辇下记上御安福门观灯令朝士能文者踏歌声调入云作戏北史隋栁彧见都邑百姓每至正月望夜作角抵戏充街塞陌鸣鼓聒天燎炬照地人带兽面男为女服竭赀破产竞此一时请并禁断上可其奏注云角抵谓相当角力抵技艺也观灯广陵幽怪録开元十八年正月望日帝谓叶法师曰四方之灯此夕何处极盛对曰无踰广陵帝曰何术以观之师曰可俄而虹桥起于殿前师奏桥成但无回顾于是帝步而上太真及髙力士黄幡绰乐官数人从行俄顷已到广陵寺观陈设之盛灯火之光照灼其殿士女华丽皆仰望曰仙人现于五色云中帝大悦师曰请勅伶官奏霓裳羽衣一曲后数日广陵果奏云云一説此曲是玄宗登三乡驿望女几山所作刘禹钖诗开元天子万事足惟惜当时光景促三乡驿上望仙山归作霓裳舞衣曲仙心从此在瑶池三清八景相追随天上忽乗白云去世间空有秋风词又逸史罗公逺八月十五夜侍玄宗月宫翫月有此曲观灯西凉太平广记开元初正月望夜玄宗移仗上阳宫观灯叶法喜曰影灯之盛固无比矣然西凉今夕之灯亦亚于此玄宗欲一往观法喜曰此易耳令上闭目已在霄汉俄而及地既覩影灯连亘数十里玄宗乃回帝在凉州以镂铁如意质酒翌日命中使验之果然法喜或作法善祢衡试鼓祢衡本传衡字正平被魏武帝谪为鼓吏正月半试鼓衡援桴作渔阳掺渊渊有金石之声宋杨文公谈苑载祢衡作渔阳掺挝鼔歌曰边城晏开渔阳掺黄尘萧萧白日暗李謩记曲唐连昌宫词注明皇幸上阳宫夜新畨一曲明夕正月十五日潜逰忽闻酒楼上有笛奏前夕所畨曲宻捕笛者诘之自云其夕于天津桥上翫月闻宫中奏曲爱其声遂以爪画谱记之即长安少年李謩也幼子攀幰岳珂程史宋神宗朝王襄敏公韶在京师会元夕张灯家人皆步出将帷观焉幼子寀行第十三方能言珠帽鐌服凭肩以从至宣徳门上方御楼箫鼔雷动士女仰观喧拥阗咽转盼已失所在驺御皆恇㦜不知所为家人不复至帷所狼狈归未敢白请捕襄敏讶其反之亟问知其为失南陔南陔寀自号也公曰他人当遂访若吾十三子必能自归家人咸叵测居旬日内出犊车至襄敏第有中大人下宣㫖抱南陔出诸车家人惊喜迎拜天语既定问南陔以所之乃知是日姦人利其服装自第中已窃迹其后既负而趋南陔觉负己者之异亟纳珠帽于懐适内家车数乗将入东华南陔过之攀幰唿焉中大人恱其娟秀抱置之膝翌早拥至上阁以为宜男之祥上问以谁氏子竦然对曰儿乃王韶之幼子也具道所以上以其占对不凡令暂留钦圣鞠视宻诏开封捕贼尽戮之乃命载以归且以具狱示襄敏赐压惊金犀钱果直鉅万其机警见于幼年者已如此妇人窃杯宋宣和六年上元徽宗鳌山赏翫与民同乐撒金钱赐御酒有夫妻携手逰观稠人中不觉失手妻乃独行至端门饮酒窃金杯于懐中衞士察知押妇至御前妇人作鹧鸪天奏上云月满蓬壶灿烂灯与郎携手至端门贪观鹤降笙箫举不觉鸳鸯失却羣天渐晚感皇恩传宣赐酒饮盃巡归家惟恐公姑责窃取金盃当照凭上喜欲以金盃赐之黄门云此词恐伊夫宿搆以欺陛下否上遂命妇人以金盃撰念奴娇妇承㫖口占一词上大悦赐以金盃命黄门引妇归家争市杨氏外传唐开元十年上元日杨家五宅夜逰与广平公主骑从争西门市杨家奴误鞭公主衣公主堕马驸马程昌裔扶主因及数挝主泣奏上命决杀杨家奴一人昌裔停官不许朝谒于是杨氏转横京师为之侧目夺关笔谈狄青字汉臣汾州西河人宣抚广西时侬智髙守崑崙关青至宾州值上元大张灯烛首夜享将佐次夜宴从军官一鼔青穪疾辄起令孙元规暂主席数使人劳座客至晓各未敢退忽有驰报曰是夜三鼔青已夺崑崙关矣司空召宴宋至道元年灯夕太宗御楼时李文正公昉以司空致仕于家上以安舆召至赐坐敷对明爽精力康劲上亲酌御樽饮之选殽核之精者赐焉谓近侍曰昉可谓善人君子也事朕两入中书未尝有伤人害物之事宜有今日所享因赐诗焉帅臣张灯宋元祐间蔡太师以待制守永兴上元隂雨连绵三日不得出逰十七日雨止欲再张灯两日吏谓长安大府常嵗张灯所用膏油至多临时营之决不能办蔡因取备城库贮油用之为转运使所劾时吕汲公为相见之曰帅臣妄用油数千斤何足加罪乎寝其事不下面蠒天寳遗事都下上元日造面蠒饀中置纸签或削木书官品人自探取以卜异日官品髙下又宋杨廷秀以上元夜里俗用粉米为蠒丝书吉语置其中以占一嵗之祸福谓之蠒卜戏作长句火蛾开元遗事造火蛾儿造芋君影灯记洛阳人家上元各造芋君食之宜男女又各送鸡肉酒周六木瓶贮之于亲知门前留地而去迎紫姑仙集异苑世有紫姑仙相传是人妾为大妇所嫉正月十五日感激而死故世人以其日作其形夜于侧间或猪栏边迎之祝曰子胥不在曹姑归去小姑可出戏扶者觉重则是神来可占衆事子胥其壻名曹姑即其大妇也俗谓正月百草灵故帚苇针箕之属皆可为卜范至能诗帚卜拖裙验箕诗落笔惊是也罗绮满街张萧逺诗千万人家玉烛光门门开处见红妆歌钟喧夜铜壶永罗绮满街尘土香星宿别从天外出莲花不向水中芳寳钗骤马多遗落依旧明朝在路傍笙歌归院石曼卿诗笙歌归院落灯火下楼台凤辇鳌山宋元丰中元夕上御楼观灯有御制诗王岐公应制诗曰雪消华月满仙台万烛当楼寳扇开双鳯云中扶辇下六鳌海上驾山来镐京春酒霑周宴汾水秋风陋汉才一曲昇平人尽君王又进紫霞杯是夕以髙丽进乐又进一杯故云按王珪字禹玉成都华阳人龙灯鹤燄夏英公上元应制诗鱼龙曼衍六街呈金锁通宵启玉京冉冉逰尘生辇道迟迟春箭入歌声寳坊月皎龙灯淡紫馆风㣲鹤燄平宴罢南端天欲晓回瞻河汉尚盈盈夏竦字子乔江州徳安人火树星桥唐苏味道元宵诗火树银花合星桥铁锁开暗尘随马去明月逐人来逰妓皆秾李行歌尽落梅金吾不禁夜玉漏莫相催味道赵州栾城人香车寳辇唐李义山诗月色灯光满帝都香车寳辇溢通衢身闲不覩中兴盛羞逐乡人赛紫姑义山名商隠山堂肆考卷八山堂肆考卷九钦定四库全书山堂肆考卷九明彭大翼撰时令二月二月斗建夘夘茂也谓阳气生而孶茂也是月曰仲春亦曰仲阳如月令月日在奎昏弧中旦建星中其日甲乙其虫鳞其音角律中夹钟日月㑹于降娄省囹圄礼月令仲春之月命有司省囹圄去桎梏毋肆掠止狱讼赐刀尺唐徳宗以寒食多与上巳同时欲以二月名节自我为古李泌请废正月晦节以为中和节赐大臣戚里以刀尺谓之裁度民间以青囊盛百谷瓜果相问遗号献生子酿宜春酒祭句芒神以祈农事令百官进农书以示务本帝恱遂诏备三令节时数谓二月朔与上巳重阳也道书又以二月为天正节鲜羔月令仲春之月天子乃鲜羔开冰先荐寝庙注云献羔以祭司寒之神而开冰先荐寝庙者不敢以人之余奉神也祈谷广记村社作中和酒祭句芒神以祈年谷治蚕周礼天官内宰仲春诏后帅命妇治蚕于北郊以为祭服降鷰大戴礼二月降鷰降下也献鸠周礼罗氏仲春献鸠以养国老注曰仲春鹰化为鸠变旧为新宜以养老助生气也祭鲔大戴礼二月祭鲔鱼鲔鱼乃鱼先至者也司烜修禁周礼秋官司烜氏仲春以木铎修火禁于国中乐正习舞月令天子上丁命乐正习舞释菜天子乃帅三公九卿诸侯大夫亲往视之仲丁又命乐正入学习乐击土鼓周礼籥章掌土鼔豳籥仲春昼击土鼔龡豳诗以逆暑仲秋逆寒亦如之赐金钱唐贞元间遇中和节赐百官宰臣以下金钱宴于曲江谓之金钱㑹杜诗何时诏此金钱㑹暂醉佳人锦瑟傍乃修阖扇月令是月也耕者少舎乃修阖扇寝庙毕备注云少舎暂息也门户之蔽以木曰阖以竹苇曰扇毋焚山林月令是月也毋竭川泽毋漉陂池毋焚山林注云漉亦竭也竹秋二月为竹秋花朝为花朝为扑蝶㑹蜀人又以是日鬻蚕于市因作乐纵观谓之蚕市二苏有诗上服唐纪每中和节王公戚里上春服士庶以刀尺相问遗散衣唐王建宫词殿前明日中和节连夜琼林散舞衣春分仲春四阳二隂昼夜之气中停隂阳交分故谓之春分中气嵗时百问一年三百六十日一日十二时一时八刻一日百刻此常数也故成周挈壶氏以百刻分昼夜至春分则昼夜各五十刻而昼夜平分故曰春分阳之中也乃二月之中气也同道左昭二十一年日月之行也分同道也注云日夜等故曰同道辩吉凶见云钧衡石礼月令日夜分则同度量钧衡石角斗甬正权概注云甬斛也概执以平量器者朝日礼典瑞注天子常以春分朝日于东郊秋分夕月于西郊书云左僖五年正月辛丑朔日南至公既视朔遂登观台以望而书礼也凡分至启闭必书云物为备故也玄鸟来左昭十七年玄鸟氏司分者也注云玄鸟燕也以春分来秋分去朱雀见虞书日中星鸟以殷仲春厥民析鸟兽孳尾注曰日中者春分之刻于夏永冬短为适中也昼夜皆五十刻举昼以见夜故曰日中星鸟南方朱雀七宿唐一行推以鹑火为春分昏之中星是也鶗鴂鸣唐韵鶗鴂鸟名关西曰巧妇闗东曰鶗鴂春分鸣则衆芳生秋分鸣则衆芳歇服䖍曰鶗鴂一名鵙即伯劳也蛰虫动月令仲春日夜分雷乃发声始电蛰虫咸动启户始出祭大泽周礼春分之日祭马祖注曰祭于大泽用刚日祠髙禖月令是月也玄鸟至至之日以太牢祠于髙禖注云燕以施生时巢人堂宇而生乳秋分归春分至古者以其至之日祠髙禖之神以祈嗣也气出东震易通卦验震东方也主春分日出青气出东震此正气也星曰南极晋天文志老人星曰南极以春分之夕见于丁社日社无定日春社常在二月秋社常在八月自立春后五戊为春社立秋后五戊为秋社如戊日立春立秋即日不筭左昭二十九年晋太史蔡墨曰共工氏有子曰勾龙能平水土故祀以为社礼祭法共工氏之霸九州也其子曰后土能平九州故祀以为社姚令威丛话又以杜诗社日用伏日事为误然观史记年表秦徳公始用伏日祠社则知社伏原自同日至汉方有春秋二社与伏分也报功孝经纬社土地之主也土地濶不可尽祭故封土社以报功也反始礼郊特牲社供粢盛所以报本反始也立坛湛方生曰先王建社之制遂蓺树立坛设壝周礼封人掌设王之社壝为畿封而树之注云坛在中外为壝结综嵗时记社日四邻竝结综㑹社为屋于社下先祭神然后享其胙授土汉书旧事天子大社以五色土为坛封诸侯者取方面土苴以白茅授之各以其方色立社于其国故谓之授茅土祷枌榆通典汉高祖初起祷于枌榆社四年诏御史治枌榆社春秋以羊彘祠之及高祖即位因太上皇思故丰里乃置新丰县徙故丰人实之故曰新丰并移枌榆旧社街衢梀宇一如丰里旧制虽鸡犬混放亦知其家焉召宾客韩文公和张十一诗夹钟之吕初吹灰社公祀罢元侯回车载牲牢瓮舁酒竝召宾客延邹枚治聋俗传社日喫酒治耳聋贾氏谈録宋李昉为翰林学士月给内醖兵部李相涛小字社翁好滑稽尝因春社寄昉诗社翁今日没心情为乏治聋酒一瓶恼乱玉堂将欲徧依稀巡到第三㕔扶醉张滨社日村居诗鵞湖山下稻粱肥㹠栅鸡栖对掩扉桑柘影斜春社散家家扶得醉人归饮福诗话大社二祭多差近臣王岐公禹玉在两禁二十年熈宁间为翰林学士复被差题诗于斋宫曰隣鸡未唱晓骖催又向灵坛饮福盃自笑治聋知不足明年强健更重来洽欢唐高祖纪里闬立社用洽乡党之欢陈平分肉汉书陈平为里中社宰分肉甚均父老曰善陈孺子之为宰平曰使平得宰天下亦如是肉矣方朔懐肉东方朔字曼倩朔为郎社日诏从官肉太官承㫖日晏不来朔独拔劒割肉谓同官曰社日当早归请受赐即懐肉去太官奏之朔入上问曰赐肉不待诏何也令其自责朔免冠谢曰受赐不待诏何无礼也拔劔割肉何壮也割之不多又何亷也归遗细君又何仁也上笑曰使先生自责乃反自誉复赐酒一石肉百斤故杜子美社日诗尚想东方朔诙谐割肉归停针线唐张籍呉楚歌词庭前春鸟啄林鸣红夹罗襦缝未成今朝社日停针线起向朱樱树下行按今社日妇女不用针线观此词则知自唐已然矣张籍字文昌和州人撤簠簋李叔逺诗升坛预结礼诘早肃分司椒兰卒清酌簠簋撤香箕祈农月令择元日命民社注曰为春事兴故祭之以祈农事元日谓近春分前后戊日元吉也哭母魏王修七嵗母以社日亡来嵗隣里聚社修念母哀甚邻里为之罢社修城阳营陵人枫林鼓唐刘禹钖送客诗枫林社日鼔茅屋午时鸡钖字梦得中山人王荆公喜此诗书于公第草岸鞍社日古词落日解鞍芳草㟁花无人戴醉也无人管各树宜木论语哀公问社于宰我对曰夏后氏以松殷人以栢周人以栗朱子曰各树其土之所宜木以为主各因行运晋嵇含社赋序社之在于世尚矣自天子至于庶人莫不咸用有汉卜日丙午魏氏择用丁未至于大晋则社用孟月日则酉日各因其行运按含字君道家在亳丘自号亳丘子主隂夏书用命赏于祖不用命戮于社注云社主隂隂主杀必雨俗云社公社母不食旧水故社日必有雨谓之社公雨杜甫诗社雨报年丰陆龟䝉诗几㸃社翁雨一畨花信风按蒙字鲁望呉人烧钱范至能田园杂兴社下烧钱鼔似雷日斜扶得醉人回青枝满地花狼籍知是儿孙鬬草来鸣鼓梅圣俞和永叔诗玉卵不吞龙嗜肉燕子成儿去华屋老枥半黄田鼔鸣树下宰平谁似玉教帗舞周礼春官舞师教帗舞帅而舞社稷之祭祀注云帗舞以五色采缯为之如帗故曰帗舞帗乃舞者所执用瓦罍周礼春官鬯人掌共秬鬯而饰之凡祭祀社壝用大罍注云社祭土用瓦罍以大罍出于土也卜稼周礼小宗伯社之日涖卜来嵗之稼若国有大故则令国人祭乐神韩文公社诗白布长衫紫领巾差科未动是间人麦苖含穗桑生葚共向田头乐社神三月三月斗建辰辰震也谓万物尽震动而长也是月曰季春亦曰暮春末春晚春日在胃昏星中旦牵牛中其日甲乙其虫鳞其音角律中姑洗日月㑹于大梁荐鲔礼月令是月也天子始乗舟荐鲔于寝庙乃为麦祈实游牝月令乃合累牛腾马游牝于牧牺牲驹犊举书其数注云春阳既盛物皆产育故合其累系之牛腾跃之马而游纵之使牝者就牡者于刍牧之地欲其孶生之蕃也天子视乐月令是月之末择吉日大合乐天子乃帅三公九卿诸侯大夫亲往视之后妃躬桑月令命野虞毋伐桑柘鸣鸠拂其羽戴胜降于桑具曲植籧筐后妃斋戒亲东乡躬桑禁妇女毋观省妇使以劝蚕事按鸠即鹰所化者乃布谷也拂羽飞而翼拍身也戴胜织纴之鸟此时恒在桑言降者重之若自天而降也服仓玉月令天子居青阳右个乗鸾路驾仓龙载青旂衣青衣服仓玉食麦与羊荐鞠衣月令是月也天子乃荐鞠衣于先帝注云先帝先代木徳之君荐此衣于神主以祈蚕事鞠衣言衣色如鞠花之黄也布徳行惠月令是月也天子布徳行惠命有司发仓廪赐贫穷振乏絶分茧穪丝月令是月也蚕事既登分茧穪丝效功以共郊庙之服审五库月令是月也命工师令百工审五库之量金铁皮革筋角齿羽箭干脂胶丹漆毋或不良攘九门月令命国难九门磔攘以毕春气注云国难事周官方相氏掌之草长花生南史临川王宏书暮春三月江南草长杂花生树羣莺乱飞緑战红酣李白诗江边石上谁知处緑战红酣别是春浴沂风雩曾㸃曰浴乎沂风乎舞雩看燕鸣蛙陈后山诗緑暗连村栁红明委地花画梁初看燕废沼已鸣蛙风光别我唐贾岛三月晦日诗三月正当三十日风光别我苦吟身共君今夜不须睡未到五更犹是春春色在邻唐王驾诗雨前初见花间蕋雨后全无叶底花蜂蝶纷纷过墻去却疑春色在邻家驾字大用河中人寒食嵗时记冬至后一百五日有疾风甚雨谓之寒食据厯合在清明前二日又曰去冬至一百六日禁烟晋文公与介子绥俱亡子绥割腓股以啖文公文公复国子绥独无所得作龙蛇之歌而隠文公求之不肯出乃燔左右木子绥抱木而死文公哀之令人不得举火后人谓之禁烟又谓之冷节又曰熟食子绥即子推传烛君平南阳人寒食即事诗春城无处不飞花寒食东风御栁斜日暮汉宫传蜡烛轻烟散入五侯家又元㣲之连昌宫词初过寒食一百六店舎无烟宫树緑念奴覔得又连催特勅宫中许燃烛移书东汉书周举字宣光迁并州刺史初太原旧俗以介子推焚骸有龙忌之禁至其亡月咸言神灵不乐举火由是士民一月寒食莫敢烟㸑嵗多死者举到州乃移书子推之庙言盛寒去火残损民命非贤者意今祗三日而已宣示愚民使还温食风俗顿革出令魏武帝明罚令闻太原上党西河鴈门冬至后百有五日皆絶火食云为介子推且子胥沈江未闻有絶水之事今沍寒之地老少羸弱将有不堪之患自今不得寒食若犯者家长半嵗刑主吏百日刑令长夺一月俸愚按传记所载禁火之事或因冬至后一百五日为介子推断火冷食三日三日谓冬至后一百四日一百五日一百六日也或云一百五日皆絶火食或云每嵗春暮为不举火或云仲春禁火季春出火自是周制或云龙星木之位也春属东方心为大火惧火盛故禁火是以寒食有龙忌之禁则所谓禁烟未必为子推设也至于子推之死或云为火所焚或云或云左传史记竝无子推被焚之事大抵传记所载皆因流俗所传言人人殊莫可穷诘姑阙疑可也鬭鸡卵玉烛寳典寒食节城市尤多鬬卵之戏饷鸭子邺中记寒食日俗皆画鸭子以相饷蹋鞠刘向别録寒食蹋鞠黄帝所造本兵势也或云起于战国秋千古今艺术图北方戎狄至寒食为秋千戏以习轻趫后中国女子学之乃以綵绳悬木立架士女坐立其上推引之谓之秋千又天寳遗事唐天寳宫中至寒食节竞筑秋千令宫嫔辈嬉笑以为乐帝尝唿为半仙之戏湼槃经谓之罥索折花唐胡曾诗二年寒食住京华寓目春风万万家金络马衔原上草玉钗人折路傍花轩车竞出红尘合冠盖争回白日斜谁念都门两行泪故园寂寞在长沙按胡曾长沙人插栁嵗时记江淮间寒食日家家折栁揷门装舆金门嵗节洛阳人家寒食日装万花舆煑桃花粥上墓唐开元勅寒食上墓礼经无文近代相传寖以成俗宜许上墓同拜扫礼又栁宗元书近世礼重拜扫今已阙四年矣每遇寒食则北向长号以首顿地田野道路士女徧满皂隷佣丐皆得上父母邱壠焉马医夏畦之鬼无不受子孙追养者採叶染饭零陵总记杨桐叶细冬青居人遇寒食採其叶染饭色青而有光食之资阳气道家谓之青精干石饥杜诗岂无青精饭使我颜色好郑畋诗圆明青饥饭光润碧霞浆以饧沃酪玉烛寳典今人寒食日煑麦粥研杏仁为酪以饧沃之酪乳浆也饧饴也或云即米糖也沈佺期诗岭外逢寒食春来不见饧洛中新甲子何日是清明李义山诗粥香饧白杏花天苏东坡诗火冷饧稀杏粥稠赐綵毬卢氏杂记寒食赐近臣帖绣綵毬焚纸钱五代后周序寒食野祭而焚纸钱泼火雨唐熊持登诗东风泼火雨新休舁尽春泥扫雪沟走马犊车当御路汉阳公主谢鸡毬卖饧天刘梦得嘉话为诗用僻字须有来处宋考功诗马上逢寒食春来不见饧尝疑此饧字因读毛诗郑笺説吹箫处云即今卖饧人家物故宋子京寒食诗云草色引开盘马路箫声吹暖卖饧天然致词骚雅胜考功逺矣张籍内宴张籍寒食内宴诗朝光瑞气满宫楼綵纛鱼龙四面稠廊下御厨分熟食殿前香骑逐飞毬千官尽醉犹教坐百戏皆呈未放休共喜拜恩侵夜出金吾不敢问行由侯穆郊行云斋广録侯穆有诗名因寒食郊行见数少年共饮于梨花下穆长揖就座衆皆哂之或曰能诗者饮乃以梨花为题穆吟曰共饮梨花下梨花插满头清香来玉树白蚁泛金瓯妆靓青娥妬光凝粉蝶羞年年寒食夜吟遶不胜愁衆客阁笔山堂肆考卷九山堂肆考卷十钦定四库全书山堂肆考卷十明彭大翼撰时令上巳三月节后巳日为上巳月建辰则已为除日以除不祥也魏已后但用不复用已矣上巳一曰上除一曰元已祈介祉应劭风俗通按周礼女巫掌嵗时以祓除疾病禊者洁也故于水上盥洁之也已者祉也邪疾已去祈介祉也倒俗尘宋之问诗褉饮岂吾事聊以倒俗尘饮东流续汉志三月上巳日官民竝禊饮于东流之上集西池王直方诗话宋元祐中秘阁上巳日集西池王仲玉有诗张文潜和之最工翠浪有声黄繖动春风无力綵旌垂秦少游诗帘幙千家锦绣垂仲玉笑曰又待入小石调也过平阳第汉书武帝即位数年无子平阳公主求良家女十余人饰置于家武帝祓灞上还过主家见所侍美人帝不悦既饮讴者进帝独悦衞子夫赐平阳公主金千斤㑹薄洛津东汉书袁绍上巳日大㑹宾从于薄洛津闻魏郡兵及黒山贼共覆邺城坐中客家在邺者皆忧怖失色绍容色自若兰亭禊事晋王羲之兰亭序永和九年嵗在癸丑暮春之初㑹于㑹稽山隂之兰亭修禊事也羣贤毕至少长咸集此地有崇山峻岭茂林修竹又有清流激湍映带左右引以为流觞曲水列坐其次虽无丝竹管絃之盛一觞一咏亦足以畅叙幽情是日也天朗气清恵风和畅仰观宇宙之大俯察品类之盛所以游目骋怀足以极视听之娯信可乐也㑹之日同事者太原孙綂等四十有一人唐孟浩然兰亭诗垂栁金堤合平沙翠幕连不知王逸少何处㑹羣贤蓬池禊饮萧颕士蓬池禊饮序禊逸礼也郑风有之盖取诸勾萌发达阳景敷煦握芳兰临清川乗和蠲洁用徼介祉厥义存矣少陵作歌西京记乐游园汉宣帝所造唐长安中太平公主于原上置亭游赏其地四望寛敞每三月上巳九月重阳士女游戏就此祓禊登髙幄幕云布车马填塞绮罗耀日馨香满路词人赋诗翌日传于京师故杜少陵有乐游园歌居易献诗白居易宴洛滨序开成二年三月三日河南尹李待价以人和嵗稔将禊于洛滨前一日启留守裴令公公明日召白居易萧籍李仍叔刘禹钖郑居中李恽李道枢崔晋张可续卢言苗愔裴俦裴洽杨鲁士弘謩一十五人合宴于舟中由斗亭厯魏堤抵津桥登临泝㳂自晨及暮赏心乐事尽得于今日矣若不记録谓洛无人晋公首赋铿然玉振顾谓四座继而和之居易举酒抽毫作十二韵诗以献捧劔续齐谐记晋武帝问尚书郎摰虞曰三日曲水之义云何答曰汉章帝时平原徐肇以三月初生三女至三日俱亡一村以为怪乃相携之水滨盥洗因水以泛觞曲水之义起于此也帝曰若如所谈便非佳事尚书郎束晳曰摰虞小生不足以知之臣请説其始昔周公城洛邑因流水以泛酒故逸诗云羽觞随波又秦昭王三日置酒河曲有金人出捧水心劒曰令君制有西夏秦霸诸侯乃因此处立为曲水相沿皆为盛事帝大悦赐束黄金五十斤迁摰虞阳城令按晳字广微赐圈唐景龙记祓禊于渭阳上赐羣臣细栁圈各一云带之可免虿毒也结钱为龙妆楼记长安有妓乐者结钱为龙作钱龙宴㸃油成凤图经池阳上巳日妇女以荠花㸃油洒之水中成龙鳯之状则吉谓之油花卜东堂晋起居注临流杯池依东堂㑹南涧晋孙绰诗序以暮春之始解禊于南涧之滨蚕市城都记逺近祈福于龙桥命曰蚕市龙池陆翙邺中记华林园中千金堤上作两铜龙相向吐水以注天泉池通御沟中石季龙及皇后百官临池赏㑹登刘安台宋书武帝登八公山刘安故台望曰城郭如疋练之绕丛花也受崔女盎续搜神记卢充家西有崔少府墓一日充猎随逐一麞不觉逺忽见一黒门如府舎问铃下对曰崔少府府也进见少府少府语充曰尊府君为索小女婚故相迎耳三日婚毕崔少府曰君可归女生男当以相还充既与崔女别至四年之临水戏遥见傍水犊车充往开车户见崔女并少府抱一儿还充又与金盌及赠诗一首充受之女忽不见后充诣市卖盌崔女姨曰我妹未嫁而亡尝赠以金盌着棺云上履唐辇下嵗时记唐人上巳日在曲江倾都禊饮踏青卢公范馈饰仪上踏青鞋履听琴韩退之上巳宴太学听弹琴序曰天子肇置三令节诏公卿羣有司率厥官属饮酒以乐三月初吉实维其时司业武公少仪于是緫太学儒官三十六人列宴于祭酒之堂有一儒生魁然其形抱琴而来厯阶而升坐乎樽俎之南鼓有虞之南风赓之以文王宣父之操武公作诗歌以美之招魂续魄韩诗外传三月桃花水下之时郑国上巳日于溱洧二水上招魂续魄秉兰草祓除不祥也出堰临陂梁沈约诗丽日属上巳芳年俱在斯开花已匝树流莺复满枝洛阳繁华子长安轻薄儿东出千金堰西临鴈鹜陂游丝映空转高栁拂池垂緑帻文照耀紫燕光陆离清晨戏伊水薄暮宿兰池注云紫燕良马名天气新杜丽人行天气新长安水边多丽人年光促王勃诗上巳年光促中川兴绪遥方轨连轸夏綂别传綂字仲御尝诣洛中洛中公主已下莫不方轨连轸竝至南浮桥边祓禊綂时在船中暴所市药穏坐不摇贾充望见深竒其节使问船中安坐者为谁綂徐答曰㑹稽民间夏仲御也充引船与语其应如响劝之仕俛而不答充曰卿能作乡土间曲乎曰昔曹娥投水国人哀之为作河女之章伍子胥以忠投海国人哀之为作小海唱今欲歌之乃以足叩舷引声清激大风应至云雨交集充令妓女盛服绕船三匝綂危坐如故若无所闻充怅然曰此呉儿木肠石心也握兰采艾梁简文帝诗握兰惟是旦采艾亦今朝清明嵗时百问万物生长此时皆清净明洁故谓之清明桐华六帖清明桐始华欧阳公诗桐华应候催佳节榆火推恩忝侍臣榆火周礼四时变国火谓春取榆栁之火夏取枣杏之火夏季取桑柘之火秋取柞楢之火冬取槐檀之火唐辇下嵗时记清明取榆栁之火以赐近臣顺阳气也韦庄诗内官初赐清明火上相闲分白打钱王建诗寒食内人常白打库中先散与金钱按齐云论白打蹴踘戏也两人对踢为白打三人角踢为官塲又丁晋公有白打大斯和冷粥白乐天诗留饧和冷粥出火煮新茶试新茶苏东坡诗且将新火试新茶杜甫诗朝来新火起新烟湖色春光浄客船绣羽衔花他自得红颜骑竹我无縁註云绣羽眼前所见文禽衔花也拔河景龙文馆记清明节唐中宗命侍臣为㧞河之戏以大麻絙两头系千条小绳数人执之争挽以力弱者为输又按景龙四年上御梨园命三品以上抛毬拔河韦巨源唐休璟衰老随絚踣地不能兴上及皇后妃临观大笑淘井志林黄州俗清明淘井东坡在黄州梦参寥诵所作新诗觉而记两句云寒食清明都过了石泉榆火一时新梦中曰火固新矣泉何故新答曰俗以清明日淘井后七年守钱塘而参寥已居智果院轼于寒食之明日泛湖谒参寥汲泉鑚火烹黄蘗茶忽悟所梦诗作应梦记风作意宋陈简斋诗东风也作清明意开遍来禽一树花雨断魂杜牧之诗清明时节雨纷纷路上行人欲断魂借问酒家何处有牧童遥指杏花村鬬鸡东城父老传唐明皇乐民间清明鬬鸡戏及即位治鸡坊索长安雄鸡金尾铁距髙冠昻尾千数养于鸡坊选六军小儿五百使教饲之时贾昌年七嵗为五百小儿长天子甚爱幸之金帛之赐日至其家又云明皇以乙酉生而喜鬭鸡是兆乱之象也走狗秦中嵗时记鬭鸡走狗禁烟前后湖州进茶嵗时记清明日湖州进紫笋茶城南饮水丽情集崔䕶举进士不第清明独游都城南见一庄叩门求饮有女子开门以盂水至䕶饮之倚小桃柯独立属意殊厚及来嵗清明䕶复往则门已扄锁䕶题云去年今日此门中人面桃花相映红人面不知何处去桃花依旧笑东风后日复往至门闻哭声一老父曰子非崔䕶耶吾女比见桃花诗句絶食而卒崔亦感动大唿曰某在此女遂复生宴曲江亭东城父老传清明新进士开宴集于曲江亭既彻馔则移乐泛舟又有灯阁打毬之㑹游芳树园梦华録京师清明日四野如市芳树之下园圃之内罗列杯盘互相酧劝歌儿妇女徧满亭台抵暮而归鼠化清明三月节田鼠化为鴽按尔雅注鼫鼠形大如鼠头似兎尾有毛青黄色好食田中粟豆本草素问鴽鹑也似鸽而小説文注鴽曰鴾母盖青州唿䳺鹑为鴾母也鲍氏曰鼠隂类鴽阳类阳气盛故化为鴽盖隂为阳所化也虹见虹始见诗所谓螮蝀俗谓之也注䟽是隂阳交会之气立夏孝经纬斗指东南维为立夏东汉律厯志立夏之日晷长四尺三寸八分礼仪志立夏之日夜漏五刻京师百官皆衣赤迎南郊礼月令先立夏三日太史谒之天子曰某日立夏盛徳在火天子乃斋立夏之日天子亲帅三公九卿大夫以迎夏于南郊礼南方周礼春官宗伯以赤璋礼南方注云立夏为赤精之帝故赤璋以象夏物之明达清风至易通卦騐立夏清风至暑鹊鸣博谷飞电见龙升天按龙心星名叠云吐唐韦应物立夏诗长风始飘阁叠云才吐岭按应物长安京兆人夏西汉律厯志夏假也言物假大乃宣平也纂要夏曰朱明亦曰长嬴朱夏炎夏三夏九夏节曰炎节又曰修景炎帝执衡汉魏相曰南方之神炎帝秉离执衡司夏祝融司节月令其帝炎帝其神祝融注曰炎帝大庭氏即神农也赤精之君祝融颛顼氏之子名黎火官之臣东汉繁钦暑赋林钟纪度祝融司节大火飏光炎风酷烈日行南陆东汉天文志日行南陆谓之夏易通綂图日行南方赤道曰南陆斗指南方鹖冠子曰斗柄南指而天下皆夏尚书大传南方者任方也言物之方任也畏日见日凯风张九龄赋勾芒在辰凯风入律武王䕃暍淮南子曰武王䕃暍人于栁下而天下怀世説武王见暍人王自左拥而右扇之按暍人谓着暑热而死者越王握火呉越春秋越王欲复呉仇冬则抱冰夏则握火悬胆于户出入尝之陆机思乡语林晋陆机在洛夏月忽思东头竹篠饮语刘寳曰吾思乡转深矣嵇康好鍜晋书嵇康性巧而好锻宅有一栁树甚茂乃激水环之夏月居其下以锻葛洪入水晋葛洪从祖玄学道得仙自号仙翁每大醉夏则入水底八日方出以其能闭气胎息也按洪字稚川号抱朴子因以名书仲都环炉抱朴子曰晋元帝被病广求方士得汉中逸人王仲都诏问所能为对曰但能忍寒暑耳因为待诏至夏大暑月使曝坐环以十炉火口不言热而身不汗出北忩清风见风西忩烈日宋吕正献公居家夏不挥扇冬不附火一日盛夏杨大夫环寳字器之将赴官来辞杨乃吕氏甥吕公于西忩下烈日中公裳对坐饮酒三杯杨汗流浃背公凝然不动敷舆汉郊祀歌朱明盛长敷舆万物长养董仲舒䇿曰阳常居大夏以生育长养为事孙登草裳晋书孙登字公和时人于汲县北山窟中得之夏则编草为裳冬则被髪自覆羊欣练裙宋书羊欣父不疑为乌程令欣时年十二王献之为呉兴守甚爱之欣尝于夏月着新练裙昼寝献之书数幅而去欣本攻书因此弥善阳虫应气王充论衡虎出有时犹龙见有期也隂物以冬见阳虫以夏出出应其气气应其类夏扈趣耘按扈本鸟名其名有九先王取以名官左传所谓九扈为九农正扈民无淫者是也埤雅贾逵樊光以为春扈趣民耕种夏扈趣民耘耔秋扈趣民收歛冬扈趣民盖藏棘扈为果驱鸟桑扈为蚕驱雀行扈唶唶昼为民驱鸟宵扈啧啧夜为农驱兽老扈鷃鷃则趣民刈麦令起不得晏者也説者非之以为穷日通宵常在田野岂先王所以建官之意盖九扈乃农桑候鸟扈民无淫者故先王名官以主农桑之事取其意云尔非谓依此诸扈使之动作也陈谟周礼大行人掌大宾之礼及大客之仪以亲诸侯春朝诸侯以图天下之事秋觐以比邦国之功夏宗以陈天下之谟冬遇以协诸侯之虑聨句唐文宗夏日与栁公权聨句文宗曰人皆苦炎热我爱夏日长公权曰薰风自南来殿角生微凉苏东坡谓其有美无箴足之君所移苦乐永相忘愿言均此施清隂徧四方服六壬符抱朴子曰或问不热之道曰服玄冰丸飞雪散及六壬六癸之符王仲都竝用此方也运七轮扇西京杂记汉长安巧工丁缓作七轮扇连续七轮大皆径文夏月使一人运之满堂皆寒浮瓜沈李魏文帝与朝歌令呉质书浮甘瓜于清泉沈朱李于寒水调冰雪藕杜子美陪诸公子纳凉诗公子调冰水佳人雪藕丝龙皮扇天寳遗事王元寳家有一龙皮扇制作甚质每暑月宴客以扇置座前使新水洒之则飒然风生巡酒之时客有寒色遂命撤去龙须拂剧谈録唐元载夏月有紫龙须拂色如烂椹长五尺水精为柄夜则蚊蝎不敢近拂之有声鸡犬惊逸草木皆干括地图天毒国最暑热夏则草木皆干禽鸟不度朱提郡堂狼山多毒草盛夏之月飞鸟过之亦不得去故呉俶赋朱提则飞禽不度竹寒杜诗我有江隂竹能令朱夏寒荷净杜诗竹深留客处荷浄纳凉时游篽宿园王莽欲娯乐元后令四时巡四郊春幸茧馆祓灞水夏游篽宿园秋厯东馆泛昆明池冬享饮飞羽殿校猎上兰观登长平馆而临泾水幸绣岭宫唐开元中玄宗幸洛至绣岭宫时属炎暑上曰姚崇多计令力士探之回奏曰崇方紾絺乗小驷按辔木隂下赤脚踏冰东汉马融夏夜直宿馆中是夕蒸郁如坐甑中谓同舎曰安得披襟赤脚踏隂山之层冰以洗涤尘燠乎脱巾挂壁李白诗懒摇白羽扇裸袒青林中脱巾挂石壁露顶洒松风辟暑犀蘓鹗杜阳杂编夏月唐文宗延学士讲易赐辟暑犀迎凉草杜阳杂编李辅国夏月堂中设迎凉草其色类碧而干似苦竹叶细于杉刺之忩户间其凉自至当暑衣裘韩诗外传延陵季子游齐见遗金于路唿牧者取之牧者曰何子居之高而视之下也类君子而言之野也吾有君不王有友不友当暑衣裘吾岂取金者乎盛暑累茵赵书汲桑六月盛暑重裘累茵使人扇之患无清凉斩扇者赐蛇酉阳杂俎明皇以申王畏暑赐之冷蛇白色而不伤人冷如冰雪玩之不复有烦热也伐蛟吕氏春秋季夏之月令渔师伐蛟升龟汪云蛟能害人难得故言伐龟神物可以决吉凶入宗庙尊之故曰升也澄水帛杜阳杂编唐同昌公主暑日大会暑气方盛命取澄水帛以水蘸之挂于内轩满座皆思挟纩澄水帛长八九尺似布而细明薄可鉴云其中有龙涎故能消毒暑也招凉珠广记燕昭王登握日之台得神鸟衔洞光之珠以消烦暑谓之招凉珠马援征蛮汉马援字文渊扶风人征武溪蛮会盛暑穿岸为屋以避炎气羊茂为守汉书羊茂字季实为东海郡守夏则处单版榻风观露台晋武帝作迎风观寒露台以避暑寒溪浴室武昌记樊山东有小溪春夏时凛然有寒气夀阳记明义楼南有明义井夏有冷浆甘饮罗扇羽扇又有三浴室上浴王侯宰吏中浴君子士流下以浴庶类也象徳范子计然曰徳取象于春夏刑取象于秋冬赏功淮南子曰景风至则施爵位赏有功樽前暑尽剧谈録唐李徳裕尝宴客时畏景赫曦咸有郁蒸之苦既延入小斋列坐开樽烦暑都尽如涉髙秋及罢出户则熇然焦灼有好事者求亲信问之答曰此日以金盆贮水渍白龙皮置于坐末故也白龙皮新罗国所献得之海中屋上泉鸣拂菻国盛暑之节乃引水潜流上遍于屋宇机制巧宻人莫知之观者惟闻屋上泉鸣俄见四檐飞熘悬波如瀑布王导熨局世説刘真长见王丞相丞相了不与语时大热王公以腹熨石棋局曰何如乃渹既出人问见王公何如答曰未见他异惟作呉语按王丞相王导也里革断罟国语鲁宣公夏滥于泗渊里革断其罟而弃之曰古者大寒降土蛰发水虞于乎讲罛罶取名鱼登川禽而尝之寝庙行诸国人助宣气也今鱼方别孕不教鱼长又行网罟贪无艺也公曰吾过而里革匡我不亦善乎是良罟也为我得法使有司藏之使吾无忘谂师存侍曰藏罟不如寘里革于侧之不忘也注云大寒降谓季冬建丑之月寒气初下也土蛰发谓孟春建寅之月蛰如震也名鱼大鱼也川禽鳖蜃之属结锦棚开元遗事长安富人每至暑伏中各于林亭内以锦结为凉棚设坐具召名姝间坐逓相为避暑㑹抱铁柱烈士传眉间赤乃楚人干将镆铘之子楚夫人尝于夏月纳凉而抱铁柱心有所感遂怀孕后产一铁楚王命镆铘为双劔一雌一雄镆铘乃留雄而以雌进楚王劔在匣中常悲鸣楚王问羣臣对曰劔有雌雄雌忆其雄也王大怒将镆铘杀之眉间赤乃为其父杀楚王苦热行文苑英华僧鸾苦热行烛龙衔火飞天地平陆无风海波沸彤云叠挂竒峰长焰焰流光爇凝翠王毂苦热行祝融南来鞭火龙火旗焰焰烧天红日轮当午凝不去万国如在洪炉中病暑赋欧阳永叔病暑赋吾将东走乎泰山兮履崔巍之高峯䕃白云之摇曵分听石熘之玲珑松林仰不见白日隂壑惨惨多悲风恳哉不可坐致兮安得仙人之术解化如飞蓬万物相见易离卦离也者明也万物皆相见南方之卦也五谷乃登管子曰九暑乃至时雨乃降五谷百果乃登此谓日徳山堂肆考卷十山堂肆考卷十一钦定四库全书山堂肆考卷十一明彭大翼撰时令四月四月斗建巳巳起也言万物至此时而毕起也是月曰孟夏亦曰维夏首夏日在毕昏翼中旦婺女中其日丙丁其虫羽其音徴律中中吕日月㑹于实沈秀葽诗豳风四月秀葽注云不荣而实曰秀葽草名登麦礼月令农乃登麦天子乃以彘尝麦先荐寝庙行爵出禄月令命大尉赞桀俊遂贤良举长大行爵出禄必当其位继长增高月令是月也继长增高毋有坏堕毋起土功毋发大衆毋伐大树饮酎月令是月也天子饮酎用礼乐注云重酿之酒曰酎稠醲之义也献茧月令蚕事毕后妃献茧乃收茧税以桑为均贵贱长幼如一以给郊庙之服劝民月令天子始絺命野虞出行田原为天子劳农劝民毋或失时浴佛佛运綂记周昭王二十四年甲寅天竺国浄梵王妃摩耶氏生太子悉达多至三十五嵗于菩提埸成无上道号曰佛世尊以周穆王五十二年二月十五日于拘尸罗国娑罗双树间入灭毎京师十大禅院各设斋以五香水浴佛作龙华㑹大慧禅师浴佛语云今朝正是四月八浄梵王宫生悉达吐水九龙天外来捧足七莲从地发习礼乐月令乃命乐师习合礼乐注云以将饮酎故也吹笙竽淮南子曰孟夏之月南宫御女赤色衣赤采吹笙竽注云火生南方故处南宫笙竽空中象阳故吹之纯干东汉郑兴传今孟夏纯干用事隂气未作正阳西京杂记阳徳用事和气皆畅建巳之月是也故谓正阳之月又傅玄赋四月维夏运臻正阳和风穆而煽物麦含露而飞芒梅雨风土记今江湘二浙四五月间梅欲黄落则水润土溽柱础皆汗蒸欝成雨故曰梅雨又闽人以立夏后逢庚日为入梅芒种后逢壬日为出梅唐白乐天诗洛下麦秋月江南梅雨天麦秋蔡邕月令百谷各以初生为春熟为秋麦熟在孟夏故以孟夏为秋图经曰麦秋种冬长春秀夏实具四时中和之气故为五谷之贵也礼记註疏麦者接絶续乏之谷也前年谷至夏时尽絶新年谷至夏时未登是其絶也夏时人民粮食阙短是其乏也麦乃夏时熟是接其絶续其乏也王瓜生月令孟夏之月蝼蝈鸣蚯蚓出王瓜生苦菜秀蘼草死卢橘熟上林赋卢橘夏熟注云卢橘枇杷也龙见左桓五年秋大雩书不时也凡祀启蛰而郊龙见而雩始杀而尝闭蛰而烝虫化徐寅初夏戏题长养薰风拂晓吹渐开荷芰落蔷薇青虫也学庄周梦化作南园蛱蝶飞射鸟穆天子传天子四月休于濩泽于是射鸟按濩泽今平阳濩县赋鵩贾谊谪居长沙长沙卑湿因自伤悼以为夀不得长乃为鵩鸟赋以自广辞曰单阏之嵗兮四月孟夏庚子日斜兮鵩集予舎止于坐隅兮貎甚闲暇异物来萃兮私怪其故发书占之兮䜟言其度曰野鸟入室兮主人将去注云太嵗在夘曰单阏权舆汉鲁恭曰今始夏百谷权舆阳气胎养之时恢台宋玉九辩收恢台之孟夏兮然坎傺而沈藏按恢台广大貎坎䧟傺住也言人君用法残虐使民无住足而皆窜伏于巖薮如天时不顺收歛长养之气使万物䧟住而沈藏也五月五月斗建午午长也言万物皆长大也是月曰仲夏亦曰暑月臯月日在东井昏亢中旦危中其日丙丁其虫羽其音徴律中㽔宾日月㑹于鹑首斩隂木周礼天官山虞掌山林之政令仲冬斩阳木仲夏斩隂木荐含桃礼月令仲夏之月乃命百县雩祀百辟卿士有益于民者以祈谷实农乃登黍天子乃以雏尝黍羞以含桃先荐寝庙均琴瑟月令命乐师修鼗鞞鼔均琴瑟管箫执干戚戈羽调竽笙竾簧饬钟磬柷敔升山月令是月也可以居高明可以逺眺望可以升山陵可以处台榭注云凡此皆顺阳明之时李贺乐辞唐李长吉五月乐辞雕玉押帘上轻縠笼虚门井汲铅华水扇织鸳鸯文回雪舞凉殿甘露洗空緑罗袖从回翔香汗沾寳粟楚怀乐曲拾遗记洞庭之山浮于水上其下有金堂数百间帝女居之四时闻金石丝竹之音彻于山顶楚怀王率羣臣赋诗于水湄故曰潇湘洞庭之乐听者令人难老虽咸池箫韶不能比焉每四仲之节王尝绕山游宴各举四仲之气以为乐章仲夏律中㽔賔乃作浩露秋霜之曲斯螽动股诗豳风五月斯螽动股注云动股始跃而以股鸣也游牝别羣月令仲夏之月游牝别羣则絷腾驹班马政注云季春游牝于牧至此妊孕已遂故不使同羣拘絷腾跃之驹者止其踶囓也马政养马之政令也周礼圉人师所掌鸣鵙月令小暑至螳蜋生鵙始鸣反舌无声按鵙伯劳也一名博劳一名伯赵贼害之鸟也五月鸣者以隂鸟而感一隂之气也然毛诗言七月鸣鵙此言五月者盖仲夏鵙始鸣至七月则鸣之极也分龙埤雅今俗五月谓之分龙雨曰隔辙言多暴至龙各有分域雨晹往往隔一辙而异也堇荣月令仲夏之月鹿角解蝉始鸣半夏生木堇荣竹醉黄山谷诗註竹醉宜栽竹辰日可种瓜诗曰夏栽醉竹余千箇春种辰瓜满百区用盛乐月令命有司为民祈祀山川百源大雩帝用盛乐挺重囚月令门闾毋闭关市无索挺重囚益其食注云挺者拔出之义教苃舎周礼大司马中春教振旅遂以蒐中夏教苃舎遂以苗中秋教治兵遂以狝中冬教大閲遂以狩按苃舎草止之地军有草止之法祈谷实月令乃命百县雩祀百辟卿士有益于民者以祈谷实注云百辟卿士谓古者上公句龙后稷之类黄雀风风土记仲夏长风扇暑此节东南常有风至俗名黄雀长风丹鱼火郦元水经注丹水出丹鱼先夏至前十日夜伺之鱼浮水则赤光上照如火雨濯枝见雨风含篠杜子美诗风含翠篠娟娟静雨裛红蕖冉冉香邹衍系狱见霜诸葛渡泸诸葛亮出师表五月渡泸深入不毛藕汀僧参寥诗青蒲猎猎弄轻柔欲立蜻蜓不自由五月临平山下路藕花无数满汀洲榴井黄孝先诗风帘燕引五六子露井榴开三四花又韩退之诗五月榴花照眼明枝头时见子初成端午风土记端始也提要録午时为天中节道书为地腊鬭草荆楚嵗时记端午日四民并蹋百草故有鬭百草之戏欧公诗共鬭今朝胜盈䄡百草香章简公帖子五蓂开瑞荚百草鬭香苕又五日看花怜并叶今朝鬭草得宜男刻蒲嵗时记端午刻菖蒲为小人子或谓葫芦形带之辟邪宋王沂公帖子明朝知是天中节旋刻菖蒲要辟邪按宋王曾字孝先青州人蒲酒嵗时记端午日以菖蒲或缕或屑泛酒宋章简公帖子菖蒲泛酒尧樽緑菰叶萦丝楚粽香呉子和喜迁莺词梅霖初歇正绛色海榴争开佳节角黍包金香蒲切玉是处绮筵罗列兰汤大戴礼蓄兰为沐浴欧公上皇阁帖子佳辰共喜沐兰汤毒冷何须採艾禳但得臯陶调鼎鼐自然灾沴变休祥结艾嵗时记端午都人採艾结为人悬门上以解毒气又作泥塑张天师以艾为须以蒜为拳置于门上故苏子由太妃阁帖子太医争献天师艾瑞雾长荣尧母门躤栁文昌杂録军中以端午日走马为躤栁宋徽宗政和四年五月金主拜天射栁盖金承辽俗凡七月十五日行拜天礼毕则射栁于毬塲弔屈续齐谐志屈原以端午日投汨罗江而死楚人哀之每至此日以竹筒贮米投水祭之汉建武中长沙欧回白日忽见一人自称三闾大夫谓曰君常见祭甚善但苦为蛟龙所窃今若有惠可以楝树叶塞其上以五綵丝缚之此二物蛟龙所惮也回依其言世人五日作粽子并带五色丝及楝叶皆汨罗之遗风也王逸离骚经注伯庸名我为平以法天字我曰原以法地愚按三闾大夫既名为平字原矣而又有正则灵均之称者何也或云古人有名必有小名有字必有小字正则乃小名灵均则小字也祭陈东汉书陈临为苍梧太守推诚而治导人以孝弟临征去后本郡以祠临东城门上令小童洁服舞之食葅龟风土记端午食葅龟龟骨表肉里隂内阳外之形所以賛时也戴艾虎嵗时记端午以艾为虎形或剪綵为虎粘艾叶以戴之宋章简公诗花隂转午清风细玉燕钗头艾虎轻楚江竞渡嵗时记竞渡俗云为伤屈原之死故以舟楫救之其舟轻利故曰飞凫又曰水车又曰水马越人以舟为车以檝为马故章简公端午帖子丝竹渐髙桡鼔急瑶津亭下竞凫车太原髙㑹宋朝事实太宗征太原行次澶渊有太仆寺丞宋捷者掌出纳行在军储迎谒道左太宗见其姓名喜以为我师必捷之兆车驾将至令语攻城诸将曰我端午日当置酒高㑹于太原城中至癸未继先降迺也江心铸镜唐世扬州贡水心镜背有盘龙扬子江中流所铸也白乐天百鍊镜篇太宗尝以人为监监古监今不监容乃知天子别有镜不是扬州百鍊铜宋洪容斋随笔国朝翰苑撰端午帖子多用其事然遣词命意工拙不同唯东坡诗讲余交翟转回廊始觉深宫夏日长扬子江心空百练只将无逸监兴亡其光辉气燄可敬而师也民间借襦唐孙伏伽上表近太常于民间借妇女裙襦以充妓衣拟玄武门游戏非所以为子孙法五时花开元遗事北朝妇人五日进五时图五时花施之帐上百索粽文昌杂録唐时五日有百索粽又有九子粽风土记端午烹鹜以菰叶褁粘米谓之角黍取隂阳包褁未散之象嵗时记京师以端午为解粽节以粽叶长者胜短者输宋王沂公皇后阁帖子争传九子粽皇祚续千春赐时服渑水燕谈京朝官每嵗端午赐时服宋杨文公谈苑国朝制文武官诸军校在京者端午赐衣赐宫衣杜诗宫衣亦有名端午被恩荣细葛含风软香罗叠雪轻自天题处湿当暑着来清意内穪长短终身荷圣情贺扇唐太宗五日谓长孙无忌杨师道曰五日旧俗必用服翫相贺朕今各贺卿以飞白扇二枚庶动清风以增美徳按师道字景猷陜州人夺标宋郭功父诗竞渡传风俗旁观亦壮哉棹争飞鸟疾标夺彩龙回江影浑飜锦欢声逺震雷轻生一饷乐时序宻相催射团开元遗事宫中端午造粉团角黍贮盘中以小角弓射之中者得食蓄药荆楚记端午日竞採杂药夏小正云此日蓄药以止除毒气枭羮汉史使东郡送枭作枭羮赐百官以其恶鸟故食之古者重枭炙枭羮盖欲灭其族类也獭丸金门嵗节记重五日午时有雨则急斫一竿竹竹节中必有神水沥取以獭肝为丸可治心腹积聚之病公主剪须刘公嘉话宋谢灵运须美临刑因施为南海祗洹寺维摩洹像须寺人寳惜初不亏损至唐中宗朝乐安公主五日鬭百草欲广其物色令驰驿取之又恐为他人所得因剪弃其余黄朝英诗君此日钟英气王凤今朝袭庆源五色呈祥文必显丙时先诞位非尊兰汤备浴传荆俗水马浮江弔屈原因笑唐家公主騃预令驰驿剪维洹宫人涂臂汉武时端午日取蜥蜴置之器饲以丹砂至明年端午捣之万杵以涂宫人臂有所犯则消没不则臂上如赤痣终身不灭故蜥蜴得守宫之名李贺诗玉臼夜捣红守宫李商隠诗巴西夜市红守宫后房㸃臂斑斑红古宫词爱惜加穷袴防闲托守宫按蜥蜴説文作蜥易日十二时变色故曰易一曰蛇医一曰蝘蜓一曰蝾螈今俗谓之蝎虎带蟾蜍嵗时记肉芝者谓万嵗蟾蜍头上有角目赤颔下有丹书八字日中取之隂干带于身辟五兵六日者则不中用故陈简斋诗六日蟾蜍乖世用按五兵谓弓殳戈矛㦸也杵蝇虎世传淮南王安万毕术以取蝇虎杵碎拌豆豆踊跃可以击蝇陈后山蝇虎诗却行奋臂毋甚武明日淮南作端午剪鸜鹆舌零陵记取鸜鹆去舌尖则能语声尤清越虽鹦鹉不能过也刘义庆幽㝠録曰晋司空桓豁在荆州有叅军剪鸜鹆舌教语无所不通后大㑹悉效人语无不相类时有叅佐齆鼻因纳头瓮中效之有主典盗肉者乃白叅军云以新荷褁置屏风后果搜得之埋蜻蛉头张华愽物志取蜻蛉头正中门埋之皆成青珠故曰涂赤蚨而还钱埋蜻蛉而变珠田文生异苑田文以生父令勿举母私举之文长以实告之文启父曰不举五日子何也父曰生及户损父文曰受命于天岂受命于户若受命户何不高其户谁能至其户耶父知其贤立以为嗣后君俗以五月为恶月故忌之西京杂记王凤以生其父欲不举曰俗谚举此日子长及户则自害否则害父母其叔曰昔田文亦以此日生非不祥也遂举之小説胡广本姓黄以生父母恶之藏之葫芦弃之河流岸侧居人收养及长有盛名父母欲取之归广以为背其所生则害义背其所养则忘恩两无所归託葫芦而生也乃姓胡名广后登三司有中庸之号宋略王镇恶以生家人欲去之其祖勐曰昔君以此日生卒得相齐此儿必兴吾宗因以镇恶名之唐书崔信明以正中时生有异雀数头身形甚小五色咸僃集于庭树鸣声清亮隋太史占之曰五月为火火为离离为文采日中文之盛也有雀文采而鸣此儿必以文藻声名播于天下然雀形既小禄位殆不高矣及长博文强记下笔成章官果不崇子推死琴操晋介子推以焚死晋文公令人家是日不得发火又列女传孝女曹娥上虞人父旴能絃歌为巫祝汉安二年五月五日于县江泝涛迎婆娑神溺死不得尸骸娥年十四乃沿江号哭昼夜不絶声旬有七日遂投江而死三日后抱父尸俱出故东坡诗忠臣谅节今千嵗孝女孤风满四方多馈珍玩隋炀帝大业百僚多馈珍玩纳言苏威独献尚书或譛之曰尚书有五子之歌威意甚不逊帝怒顷之问伐髙丽事威对曰愿不发兵但赦羣盗自可得数十万兵遣之东征帝不怿曰老革多奸以贼脇我且复隠忍后月余有奏与突厥隂图不轨者竟除名按革兽皮也老革皮色枯瘁之形各献服玩唐代宗记端午日羣臣各献服玩上谓先生何独无献泌曰臣自巾至履皆陛下所赐所余独一身耳上曰朕所求正在此既献其身当惟朕所用不为卿有矣朱索续汉书以朱索为门户饰以止恶气风俗通端午日以五色丝系臂辟鬼及兵且令人不病疫一名长命缕一名辟兵缯一名五色缕一名朱索提要録北人端午日以綵丝结合欢索纒手臂宋章简公皇帝阁帖子清晓㑹披香朱丝续命长一丝增一嵗君王又曰茧馆初成长命缕珠囊仍带辟兵缯赤符抱朴子曰或问辟五兵之道曰合以作赤灵符着于心前今钗头符是也夫人阁帖子欲谢君恩郄无语心前笑指赤灵符欧阳公诗五兵消以徳何用赤灵符章简公帖子桃印敞金扉鸣环茧馆归又云赤符神印穿金镂团扇鲛销画凤文夏至按十一月冬至为一阳十二月大寒为二阳正月雨水为三阳二月春分为四阳三月谷雨为五阳四月小满为六阳至五月六阳剥尽一隂始生乃隂阳交㑹之时故谓之夏至月令阳生于子而日渐长至午则极而长之极至也天文志周天三百六十五度北极出地上三十六度南极入地下亦三十六度日行中道为黄道北至东井去极近南至牵牛去极逺东至角西至娄去极中仲夏日行北至东井去极最近故曰日北至而其出入与地之寅戌相当是以景短而晷长昼刻多而夜刻少是为夏至三礼义宗夏至有三义一以明阳气之至极二以明隂气之始生三以见日行之北至枢要云日光曰景日影曰晷日永虞书敬致日永星火以正仲夏厥民因鸟兽希革注云敬致周礼所谓致日盖以夏至之日中祠日而识其景也日永昼六十刻也星火东方苍龙七宿火谓大火夏至昏之中星也正者夏至阳之极午为正阳位也因者析而又析以气愈热而民愈散处也希革鸟兽毛希少而革易也景短汉律厯志日道歛北去极弥近其景弥短近短乃极夏乃至焉禬凶荒周礼春官家宗人以冬日至致天神人鬼以夏日至致地示物鬽以禬国之凶荒民之札䘮注云天人阳也地物隂也阳气升而祭鬼神隂气升而祭示物鬽禬除禳也施命令君以夏至之日施命令止四方行者所以助㣲隂也景风京房易占夏至景风用事离气易通卦验夏至日中赤气出直离此正气也出右万物半死出左赤地千里悬土炭史记天官书孟康注先至三日悬土炭于衡两端轻重适均冬至日阳气至则炭重夏至日隂气至则土重寝兵鼓蔡邕独断夏至寝兵鼓身欲宁志欲静故不听事着五綵风俗通夏至着五綵辟兵题曰游光游光厉鬼也知其名者无瘟疾陈八音东汉律厯志天子尝以至日御前殿合八能之士陈八音听乐均度占晷景候钟律权土炭倣隂阳也刋阳木周礼秋官柞氏掌攻草木及林麓夏至日令刋阳木而火之冬日至令剥隂木而水之候玉律东汉律厯志殿中候气用玉律十二惟二至日乃候六月六月斗建未未味也言万物向成而有滋味也是月曰季夏亦曰徂暑日在栁昏火中旦奎中其日丙丁其虫羽其音徴律中林钟日月㑹于鹑火西猎太公金匮纣以六月猎于西土发民逐禽或諌曰今六月天务覆施地务长养而发民逐禽元元之命悬于野君践一日之苗则民百日不食天子失道后必无福纣以妖言而诛之天暴风雨拔木折屋北伐诗小雅周宣王北伐诗曰六月栖栖戎车既饬四牡骙骙载是常服玁狁孔炽我是用急王于出征以匡王国温风始至礼月令季夏之月温风始至蟋蟀居壁六经天文编子位一阳虽生而未出乎地至寅位泰卦则三阳之生方出地上而温厚之气从此始焉已位干卦六阳虽极而温厚之气未终午位一隂虽生而未害于阳必至未位遯卦而后温厚之气始尽也至极也言温厚之气至季夏而始极也按蟋蟀一名蛬一名蜻蛚即今之促织生于土中此时羽翼未成但居于穴之壁至七月则能逺飞而在野矣大雨时行月令是月也土润溽暑大雨时行烧薙行水利以杀草如以热汤可以粪田畴可以美土疆登龟取鼋月令季夏之月命渔师伐蛟取鼍登龟取鼋命泽人纳材苇命妇官染采黼黻文章必以法故流金烁石南史梁元帝与武陵王书季夏烦暑流金烁石重阳上升王粲暑赋惟林钟之季月重阳积而上升太隂内闭晋夏侯湛大暑赋林钟统律祝融纪节蒸泽外熈大隂内闭莎鸡振羽诗豳风六月莎鸡振羽按莎鸡一名梭鸡又名络纬俗名络丝娘头小而羽大有青褐二种率以六月振羽作声如纺绩故名雏鹰习飞月令季夏之月鹰乃学习腐草为萤注云学习雏学数飞也腐草为萤离明之极故幽类化为明类也伏日隂阳书夏至后第三庚为初伏第四庚为中伏立秋后初庚为末伏骄阳杜诗三伏忽已过骄阳化为霖欲归瀼西宅沮此江浦深畏景王言史诗曲池煎畏景高阁絶㣲颷潘岳诗南陆迎修景朱明送末垂初伏启新节隆暑方赫曦金畏于火厯忌释伏者何也金气伏藏之日也四时代谢皆以相生立春木代水水生木立夏火代木木生火立冬水代金金生水至于立秋以金代火金畏于火故至庚日必伏庚者金故也隂廹于阳颜师古曰伏者谓隂气将起廹于残阳而未得升故为藏伏因名伏日割肉自誉见社日炮羔自劳汉杨恽字子幼报孙㑹宗书曰田家作苦嵗时伏腊烹羊炮羔斗酒自劳酒后耳热仰天拊缶而唿乌乌按李斯上书击瓮叩缶弹筝拊髀而唿乌乌快耳者真秦声也关中旧有此曲食粥世説郄嘉宾三伏之月诣谢公炎暑熏赫虽复当风交扇犹沾汗淋漓谢着故绢衣食热白粥晏然无异进饼荆楚嵗时记伏日进汤饼名为辟恶磔狗御灾史记诸侯年表秦徳公二年初作伏祠磔狗邑四门以御蛊灾养羊供费潘安仁闲居赋养羊酤酪以供伏腊之费封功臣汉书高祖用良平䇿还定三秦席卷天下论功定封金帛宠异重复令自择伏日不同凡俗闭厉鬼东汉和帝永元六年初令伏闭尽日汉官旧仪伏日厉鬼行故尽日闭不干他事祠黄石公史记张良见下邳圯上老父出一编书曰读是则为王者师后十三年孺子见我济北谷城山下黄石即我矣遂去之旦视其书乃太公兵法也良后十三年从高帝过济北果见谷城山下黄石取而葆祠之留侯死并葬黄石冢每上塜伏腊祠黄石诫褦襶子程晓伏日诗平生二伏时道路无行车闭门避暑卧出入不相过今世褦襶子触热到人家主人见客来颦蹙柰此何摇扇臂中痛流汗正滂沱传诫诸高明热行宜见诃按褦襶凉笠也褦襶子者言戴凉笠之人也避暑饮魏文帝典略大驾都许使光禄大夫刘松北镇袁绍军常以盛夏三伏之际与绍昼夜酣饮以避一时之暑故河朔有避暑饮困热赋晋稽含困热赋序三伏之节始奏商秋之辰未期下里贫生居室卑狭陋巷不来清风短庑不足增廕并天而寒暑殊同世而忧乐异建冰台邺中记石季龙于冰井台藏冰三伏之月以冰赐大臣按冰井铜雀金虎三台皆曹操建在彰徳府临漳县琢冰山天寳遗事杨氏子弟每至伏中取大冰使匠琢成山周围于宴席间客虽酒酣而各有寒色至有挟纩者又以冰缕凤兽之象送王公家冰以药固之数日不消溃麦瓜荐祖汉崔实四民月令初伏荐麦瓜于祖祢荷叶饮賔杂俎魏正始中郑公悫三伏之际率賔僚避暑取荷叶盛酒以簮刺叶令与柄通屈茎轮囷如象鼻与賔僚傅噏之名曰碧筒酒厯下人皆效之至今厯城北有使君林山堂肆考卷十一山堂肆考卷十二钦定四库全书山堂肆考卷十二明彭大翼撰时令立秋孝经纬斗指西南维为立秋迎西郊礼月令先立秋三日太史谒之天子曰某日立秋盛德在金天子乃斋立秋之日天子亲帅三公九卿诸侯大夫以迎秋于西郊礼西方周礼春官宗伯以白琥礼西方注云立秋为白精之帝故白琥以象秋气之严肃鹰击元命苞立秋鹰隼击貙祭汉书音义貙以立秋日祭兽王者亦以此日猎兽祭宗庙按尔雅貙似貍或曰虎五指为貙栁子曰貙畏虎虎畏罴化萤易通卦验立秋腐草化为萤斩牲汉礼仪志立秋日迎郊毕始扬威武斩牲于东门荐陵庙舞云翘汉礼仪志立秋迎气西郊乐奏黄钟之宫歌西颢舞云翘育命所以养时训也戴楸叶梦华录京师立秋满街卖楸叶妇女儿童皆剪成花様戴之去姦恶汉孙寳字子严为京尹以立秋日署侯文为东郡督邮入见勑曰今日鹰隼始击当顺天气去姦恶以成严霜之诛习战阵汉礼仪志立秋日习战阵之仪名曰貙刘莲谢栁疎唐司空曙立秋诗花酣莲报谢叶在栁呈疎按曙字文明广平人干胎坎没五行休王论立秋坤王兑相干胎坎没艮死震囚巽废离休秋前汉律厯志秋揫也言物揫敛乃成熟也纂要秋曰白藏亦曰三秋九秋素秋素商髙商景曰朗景澄景清景时曰凄辰节曰素节商节少昊执矩汉魏相上书西方之神少昊乗兑执矩司秋淮南子曰秋为矩方者所以矩万物也前汉律厯志义者成成者方故为矩也蓐收按辔昭明文选少昊司辰蓐收按辔按少昊金天氏金德之君也蓐收少昊之子名该金官之臣也日行西陆日通统图日行西方曰西陆斗指西方鹖冠子曰斗柄西指天下皆秋泛昆明池见夏登慈恩塔唐髙宗时凡天子游幸秋登慈恩浮图衆僧献菊花酒称寿凄日诗小雅秋日凄凄百卉具腓清风周语火见而清风戒寒降霜淮南子曰秋三月青女乃出主降霜雪揖月天子春朝日秋夕月朝日以朝夕月以夕瓉注云郊泰畤平旦出竹宫揖日其夕西南向以揖月收温湛方生秋夜词秋夜清白兮播商气以收温涤暑李颙悲四时秋日兮火流天而涤暑风入林而疎条气萧瑟宋玉屈原弟子楚大夫也闵其师忠而放逐故作九辩以述其志曰悲哉秋之为气也萧瑟兮草木揺落而变衰憭慄兮若在逺行登山临水兮送将归泬寥兮天髙而气清寂寥兮收潦而水清容清明宋欧阳公秋声赋夫秋之为状也其色惨淡烟飞云敛其容清明天髙日晶其气慄烈砭人肌骨其意萧条山川寂寥故其为声凄凄切切唿号奋发草拂之而色变木遭之而叶脱离鸿晨吟晋潘岳秋兴赋游气朝兴藁叶夕殒何㣲阳之短晷觉凉夜之方永日曈曚以含光露凄清以凝冷熠燿灿于阶闼蟀蟋鸣乎轩屏听离鸿之晨吟望流火之余景蟋蟀宵征宋玉九辩雁廱廱而南游兮鵾鸡啁哳而悲鸣独申旦而不寐兮哀蟋蟀之宵征万寳成淮南子曰春气发而百草生正得秋而万寳成注云天地以万物为寳也一叶落淮南子曰一叶落而天下知秋谨门闾管子曰秋三月以庚辛之日发五政一禁愽簺二无见五兵之刃三慎旅农趣聚收四补缺折修垣墻谨门闾五徇时五谷脩城郭淮南子曰西方之极三色之山石城金室饮气之民不死之野少昊蓐收之所司者万二千里其令曰审用法诛必辜修城郭补决窦拥溪谷守门闾歌玉京卢绛遇白衣女子歌曰玉京人去秋萧瑟画檐鹊起梧桐前开古镜韩退之诗长安雨洗新秋出极目古镜开尘函黄山谷用其语风云开古镜淮海熨氷纨苇风荷露僧惠休诗苇风荷露逼人寒午梦天髙眼界寛落落与谁同此意纎纎初月上云端水天霜月宋舒亶诗纎尘不动天如水一色无痕月共霜菊静莲愁唐赵嘏字承祐山阳人长安秋望诗云物凄凉拂曙流汉家宫阙动髙秋残星几㸃鴈横塞长笛一声人倚楼紫艶半开篱菊静红衣落尽渚莲愁鲈鱼正美不归去空戴南冠学楚囚菊散荷疎唐太宗诗菊散金风起荷疎玉露漙潦收水洁唐虞世南赋云既凈而天髙潦将收而水洁月淡烟沉唐吴融字子华山阴人凉思诗曰松间小槛接波平月淡烟沉暑气清半夜水禽栖不定绿荷风动露珠倾陵阳食气陵阳子明经春食朝霞朝霞者日始欲出赤黄气也秋食沦阴沦阴者日没后赤黄气也冬饮沆瀣沆瀣者北方夜半之气也夏食正阳正阳者南方日中之气也并天地玄黄之气是为六气按子明姓窦汉丹阳人尝获白鱼剖之得丹书论服饵之术遂得僊匈奴立威汉晁错传匈奴立威始于折胶注云秋气至胶可折弓弩可用匈奴尝以为候而出军萧晨殷仲文诗哲匠感萧晨注云萧晨秋晨也阴气管子曰西方曰辰其时曰秋其气曰阴蒲栁先零晋顾恺之曰蒲栁之质望秋先零梧楸早脱刘禹钖赋晩枝多露蝉之思夕蔓趣寒螀之愁至若松竹含韵梧楸早脱惊绮疏之晓吹堕碧砌之凉月七月是月斗建申申身也言万物身体皆成也纂要七月曰孟秋亦曰初秋首秋上秋肇秋又曰凉月相月日在翼昏建星中旦毕中其日庚辛其虫毛其音商律中夷则日月㑹于鹑尾烹菽诗豳风七月烹葵及菽注云葵菜名菽豆也食瓜豳风七月食瓜八月断壶注曰食瓜断壶盖亦去圃为场之渐也大火流豳风七月流火杜诗大火向西流流下也清商至文选清商应秋至溽暑随节阑禁姦礼月令是月也命有司修法制缮囹圄具桎梏禁止姦愼罪邪务搏执行戮月令孟秋之月凉风至白露降寒蝉鸣鹰乃祭鸟用始行戮选士厉兵月令是月也天子乃命将帅选士厉兵简练杰俊专任有功以征不义诘诛暴慢以明好恶顺彼逺方瞻伤察创月令命理瞻伤察创视折审断决狱讼必端平戮有罪严断刑天地始肃不可以赢金柔火老韩诗金柔气尚低火老候愈浊烟浮露洗张芸叟诗急雨收残暑西风吹暮蝉烟浮水空濶露洗月华圆七夕续齐谐记武阳城武丁有僊道谓其弟曰七月七夕织女当渡河暂谐牵牛世人至今谓织女嫁牵牛夫者是也岁时杂记有雨谓织女洗车雨七日有雨谓洒泪雨曝衣太液池西有汉武帝曝衣楼七月七夕宫女出衣曝之标裈竹林七贤论阮咸字仲容籍兄子也诸阮颇善居室内足于财唯阮籍一巷好酒而贫旧俗法当晒衣诸阮庭中烂然莫非绨锦籍兄子咸时方总角乃竖长竿标大布犊鼻裈曝于庭中曰未能免俗聊复尔耳晒书世説郝隆字仕治汲郡人见邻人皆曝衣物隆乃仰卧曝腹于庭人问故答曰我晒腹中书耳结字金门岁节记洛阳人家七夕结万字造明星酒装同心脍乞巧京师旧俗七月七夕贵家多结綵楼于庭铺陈磨喝乐花瓜酒炙笔研针线或儿童裁诗女郎呈巧焚香列拜谓之乞巧栁宗元有乞巧文种生京师旧俗以菉豆小豆小麦贮磁器内以水浸之生芽数寸以红蓝丝缕束之谓之种生于街心綵幙张设货卖织女渡河淮南子曰乌鹊七月七夕填河而渡织女谢惠连咏牛女诗云汉有灵匹弥年阙相从婴儿浮水唐岁时记七夕俗以蜡作婴儿形浮于水中以为妇人宜子之祥谓之化生考福道书为庆生中会此日地官三宫九府四十二曹同会天水二官六宫十八府七十八曹同考罪福祈寿感遇集郭子仪至银州夜见左右皆赤光仰视空中骈车绣幄中有一美女自天而下子仪拜祝云今七月七夕必是织女降临愿赐长夀富贵女咲谓曰大富贵亦寿考言讫冉冉升天子仪后立功贵盛年九十余薨获寳唐开元中有李氏为尼号曰真如天寳七年七月七夕忽见五色云坠地一囊中有五物乃寳玉也至肃宗元年真如为神人召往化城见天帝授以八寳俾献于朝眞如乃并前五物皆献之得梭秘阁闲话蔡州蔡氏每七夕乞巧祷以酒果忽见流星坠筵中明日瓜上得金梭自是巧思益进穿七孔针荆楚岁时记七夕妇人结綵楼穿七孔针以金银鍮石为针陈瓜果于庭中以乞巧有蟢子网在瓜上为得巧西京杂记汉綵女常以七夕穿七孔针于开襟楼齐武帝起层城观七月七夕宫人多登之穿针天寳遗事宫中七夕陈花果酒炙设坐具以祀牛女二星妃嫔各执九孔针五色线向月穿之过者为得巧赠七寳枕墨庄冗录太原郭翰少有清标乗月卧庭中视空中有人冉冉而下乃一少女明艳絶代曰吾天之织女也上帝赐命游人间愿乞神契乃升堂同枕至晓辞去后夜复来翰戏之曰牵牛郎何在乃敢独行对曰阴阳变化闗渠何事至七夕忽不来数夜方至翰问曰相见乐乎笑曰天上那比人间问曰此来何迟曰人中五日彼一夕耳忽一夜悽恻流涕曰帝命有期便当永诀以七寳枕留别而去宴玄圃晋潘尼字正叔侍皇太子宴玄圃园作诗商风初授辰火㣲流朱明送夏少昊迎秋嘉禾茂园芳草被畴于时我后以豫以游宴华清开元遗事帝与妃子每至七夕在华清宫宴时宫女各以蜘蛛内之小金盒中至晓开视蜘蛛丝稀宻以为得巧之多少窦后神光东汉书窦后少小头秃不为家人所齿遇七夕人皆看织女独不许后出乃有神光照室杨妃私誓唐玄宗与杨贵妃避暑骊山宫七夕夜半妃独侍上凭肩宻语相誓愿世世为夫妇故白乐天长恨歌七月七日长生殿夜半无人私语时在天愿为比翼鸟在地愿为连理枝王乔乗鹤刘向列僊传王子乔周灵王太子晋也好吹笙作鳯鸣游伊洛间道士浮丘公接上嵩山三十余年后于山上告桓良曰告我家待我于缑氏山头至日果乗白鹤驻山顶望之不得到举手谢时人而去后世称太子驾白鹤驾以此方平驾龙列僊传吴蔡经去家时已老及还更少壮须发皆黑语家中曰王方平当来可作数百斛饮待之至日方平果来乗羽车驾五龙闻金鼓箫管人马之声方平名逺为总真真人青鸟集殿汉武帝内传帝于承华殿斋正中有一青鸟从西方来集殿前上问东方朔朔曰西王母欲来有顷王母至二青鸟侍旁帝与朔于朱雀忩中窥王母时母以桃七枚献帝帝欲留核种之王母曰此桃三千年生花三千年结实非下土所植又指方朔曰此儿已三偷桃矣赤龙至冶列僊传陶安公者六安铸冶师也一朝火散上紫色冲天安公伏冶下须臾朱雀止冶上曰安公安公冶与天通迎汝以赤龙后赤龙至安公骑之而上生猗兰殿汉武故事景帝梦髙祖谓己曰王美人生子可名为彘后美人以乙酉年生武帝于猗兰殿又洞冥记景帝梦一赤彘从云中下崇芳阁帝觉而坐于阁上果见赤气如林来蔽户牖乃改阁为猗兰殿使夫人居之旬余帝梦神女捧日以授夫人吞之十四月而生武帝生参合殿后魏书道武帝生于参合殿燃九㣲灯汉武帝内传扫除宫掖张云锦之帷燃九㣲之灯夜二唱后西王母驾五色斑龙上殿临百子池西京杂记夫人侍儿贾佩兰在夫人侍髙祖临百子池作于阗乐乐毕以五色缕相羁谓之相连爱月帐罗隠七夕诗月帐星河次第开两情惟恐曙光催时人不用穿针待没得心情送巧来云阶杜牧七夕诗云阶月地一相过未抵今年别恨多最恨明朝洗车雨不教回脚渡天河龙梭张文恭诗鳯律惊秋气龙梭静夜机星桥百枝动云露七香飞鳯驾何逊诗僊车驻七襄鳯驾出天潢月映九㣲火风吹百和香中元道书七月十五为中元庆月修行记七月中元乃大庆之月斋日王建宫词灯前飞入玉阶虫未卧先闻半夜钟看即中元斋日到白盘金线绣真容地官校籍道书七月十五日中元九地灵官神僊兵马同下人间校定罪福晏殊类要当地官校籍之辰是白帝乗时之运天尊福世道藏经乃太上老君同元始天尊会集福世界设盂兰盆盂兰盆经目连比丘见其亡母生饿鬼中即以钵盛饭往饷其母食未及口化成灰炭目连大呌驰还白佛佛言汝母罪重非汝一人之力所奈何当须十万衆僧至当为七代父母现在父母厄难中者具百味五果着盆中供养十方大德佛勅衆僧皆为施主祝愿七代父母行禅定意然后受食目连如言设盂兰盆其母因得脱一切饿鬼之苦又唐代宗笃信浮屠七月望日宫中造盂兰盆缀餙镠琲设髙祖以下七圣位幡节衣服皆具自禁内分诣道佛祠铙吹鼓舞奔走相属唐杨烱盂兰盆赋上可以荐元符于七庙下可以纳羣动于三车释氏要览梵语盂兰犹华言解倒悬也盆则中华器也作玄都醮道德经中元之日地官校籍搜选人间分别善恶诸大圣衆普诣宫中简定刼数人鬼传录饿鬼囚徒一时皆集以其日作玄都大醮于玉京山採诸花果珍物幢幡寳盖庄严供养之具献诸圣衆及与道士日夜诵经十方大圣齐咏灵篇囚徒饿鬼始得免于衆苦得还人中张灯开寳四年七月中元节京城张灯泛舟苏东坡赋壬戌之秋七月既望苏子与客泛舟游于赤壁之下八月八月斗建酉酉緧也言万物皆緧缩也八月曰仲秋亦曰仲啇日在角昏牵牛中旦觜觿中其日庚辛其虫毛其音啇律中南宫日月会于寿星蓼风礼月令仲秋之月肓风至鸿鴈来玄鸟归羣鸟养羞按肓风疾风也秦人以蓼风为肓风玄鸟归谓去蛰也凡鸟随阳者不以中国为居孟春言鸿鴈来自南而北也此言来自北而南也羞者所美之食养羞者藏之以备冬月之养也豆雨荆楚岁时记八月雨谓之豆花雨饯日虞书分命和仲宅西曰昧谷寅饯纳日祀星汉礼仪志仲秋之月祀老人星于国都南鄙剥枣诗豳风八月剥枣注云剥击也断壶见七月为囊续齐谐记妇人八月旦多以锦翠为眼明囊凌晨取露拭目又述僊记作五明囊盛百草露以洗眼饬衣月令是月也乃命司服具饬衣裳文绣有恒制有小大度有长短竹林围棋西京杂记汉髙夫人侍儿贾佩兰后出为扶风人段儒妻尝言在夫人出雕房北户竹林下围棋胜者终年有福负者终年疾病羽陵蠧书穆天子传穆天子仲秋甲戌东游次雀梁蠧书于羽陵注云曝书蠧鱼因名蠧书治兵周礼夏官大司马仲秋教治兵如振旅之阵注云兵出曰治兵入曰振旅採俗风俗通周秦尝以八月遣輶轩使者採异俗方言藏之秘府献裘周礼冬官司裘氏仲秋献良裘王乃行羽物季秋献功裘以待颁赐献箙周礼冬官司弓氏仲秋献矢箙箙盛矢器也授几杖月令是月也养衰老授几杖行糜粥饮食按刍豢月令乃命宰祝循行牺牲视全具按刍豢瞻肥瘠察物色注云养牛羊曰刍养犬豕曰豢作膢冀州北八月朝作饮食为膢其俗曰膢腊㸃额楚俗以朱墨㸃小儿额为天灸以压疾病鹤警露风土记鹤性警至八月白露降即鸣鴈度云谢惠连诗萧瑟含风蝉寥唳度云鴈置节唐明皇生张説奉诏置千秋节顾况有八月五日歌天气新昭成太后生圣人达气月令乃命有司申严百刑斩杀必当天子乃难以达秋气以犬尝麻先荐寝庙秋分仲秋四阴二阳昼夜之气中停阴阳交分故谓之秋分刻均岁时百问一年三百六十日一日十二时一时八刻一日百刻此常数也成周挈壶氏以百刻分昼夜至秋分则昼夜各五十刻而均分故曰秋分阴之中也乃八月之中气也夜等左昭三十一年日夜之行分同道也注云日夜等故曰同道享星史记秋分享寿星于南郊夕月见春分平权衡礼月令日夜分则同度量平权衡正钧石角斗甬纳货贿月令是月也易闗市来商旅纳货贿以便民事书云见春分致月周礼春官冯相氏冬夏致日春秋致月以辨四时之叙注云古之致月不在于二立而在于二分不在于二分之望而常在弦者以与不尽八日者得阴阳之正平故也南极见晋天文志曰南极星常以秋分之夕见于丙玄武中虞书宵中星虚以殷仲秋注云宵中者秋分夜之刻于夏冬为适中也昼夜各五十刻举夜以见日故曰宵星虚北方玄武七宿之虚星秋分昏之中虚也龙潜渊説文龙鳞虫之长春分登天秋分潜渊虫坏户月令日夜分雷始收声蛰虫坏户杀气浸盛阳气日衰水始涸坏墐也涂也藏伏之虫知寒将至乃坏穴户也餽糕酒梦华录京师八月秋社以社糕社酒相餽送贵戚宫院多以猪羊肉及杂物之属切片调和铺于饭上谓之社饭人家妇女皆归外家既归即外甥姨舅皆以新葫芦儿为遗俗云宜良外甥宴鸡豚韩文公诗愿为同社人鸡豚宴春秋又岁时杂记二社重阳尚食糕而重阳为盛大率以枣为之或加以栗亦有用肉者中秋前軰名中秋月曰端正月韩退之诗三秋端正月今夜出东溟陈云非诗去年中秋端正月照我霑襟万条血孙明复中秋月歌月者水之精秋者金之气金水性相生五行分其事水得金还盛月因秋更清气类使之然人谁不有情天柱翫月太平广记赵知㣲有道术唐咸通中积阴不解中秋苦雨知㣲曰何不备酒殽登天柱峯翫月既出门天色开豁及登山峯月色如昼饮至月落方归及下山则凄风苦雨阴晦如前广陵观涛枚乗七发客曰将以八月之望与诸侯并往观涛于广陵之曲江静龙出丹唐明皇杂录八月十五夜叶静龙邀上游月宫将行请上衣裘而往及至月宫寒凛特异上不能禁静龙出丹二粒进上服之公逺掷杖唐逸史罗公逺鄂州人开元中中秋夜侍玄宗于宫中翫月奏曰陛下能从臣月中游否乃取柱杖向空掷之化为大桥其色如银请帝同登约行数十里精光夺目寒气侵人遂至大城阙公逺曰此月宫也见僊女数百皆素练霓裳舞于广庭帝问曰此何曲也曰霓裳羽衣曲也帝宻记其声调而回郄顾其桥随歩而灭旦召伶官依其声作霓裳羽衣之曲投钱集异记玄宗八月望夜与叶法喜同游月宫还过潞州城上俯视城郭悄然而月色如昼法喜因请上以玉笛奏曲时玉笛在寝殿中法喜命人取之旋顷而至曲奏既竟复以金钱投城中而还旬余潞州奏是夜有天乐临城兼获金钱以进按佛经法喜谓见法生欢喜也叶名法喜盖取于此或作法善恐非喜处州人明皇尝赠以诗清溪道士人不识上天下天鹤一只洞门深锁碧窓寒滴露硏朱㸃周易今处州有㸃易亭三体唐诗作髙骈诗献镜唐太宗记为千秋节三公以下献镜及盛露囊备文酒宴天寳遗事苏颋与李乂对掌文诰玄宗顾念之深也八月十五夜于禁中直宿诸学士备文酒之宴时长天无云月色如昼苏曰清光可爱何用灯烛遂命撤去按颋字廷硕雍州人乂字尚眞赵州人作水调歌复雅歌词居士以丙辰中秋欢饮达旦大醉作水调歌头词都下传唱神宗问内侍外面新行小词内侍录此进呈读至又恐琼楼玉宇髙处不胜寒上曰苏轼君乃命量移汝州阴晴同使燕录中秋天色阴晴与夷狄同苏东坡曰故人史生为余言尝见海贾云中秋之月虽相去万里他日㑹合相问阴晴无不同者公集中有中秋诗尝闻此宵月万里同阴晴天公自着意此会那可轻又咏月诗暮云收尽溢清寒银汉无声转玉盘此生此夜不长好明月明年何处看寒暑均唐欧阳詹翫月诗序月之为翫冬则繁霜大寒夏则蒸云大热云蔽月霜侵人蔽与侵俱害翫秋之于时后夏先冬八月于秋季始孟终十五于夜又月之中稽之天道则寒暑均取之月数则蟾魄圆元献治具石林诗话宋晏元献公守南君玉时已馆阁校勘公特请于朝以为府佥判尝遇中秋夜阴晦斋厨已宿为备晏适无命不敢请君玉乃为诗以入曰只在浮云最深处试凭絃管一吹开公枕上得诗大喜即索衣起径召客治具大合乐至夜分月果出遂相与乐饮达旦中正得卜翰苑名谭何中正登第后求卜于郭从周从周赠之诗三五来时月正圆一麾从此出秦闗何后以授知制诰因言边事忤㫖出知秦州武夷僊乐诸山记武夷山神号君一日语村人曰汝等以八月十五日㑹山顶是日毕集闻空中人声不见其形须臾乐响但见乐不见人孀娥怨曲古乐府有孀娥怨之曲注云汉人因中秋无月而作所谓孀娥者指月中嫦娥也罗隠中秋无月诗风帘淅淅漏银痕一半秋光此夜分天为素娥霜怨苦故教西北起浮云文萧遇綵鸾传竒录钟陵西山有游帷观每至中秋车马喧阗若阛阓太和末有书生文萧往观见一姝甚丽其词曰若能相伴陟僊坛应得文萧驾綵鸾自有绣襦并甲帐琼台不怕雪霜寒生意其神僊植足不去姝亦相盼歌罢独秉烛穿大松径将尽陟山扪石冒险而升生蹑其踪姝曰莫是文萧耶相引至絶顶坦然之地后忽风雨裂帷覆几有僊童持天判曰吴綵鸾以私慾洩天机谪为民妻一纪姝乃与生下山归钟陵周贯谒李生冷斋夜话周贯有道术自号木鴈子至袁州见李生秀韵欲携归林下李嗜酒色难其行周指煮药铛作偈曰顽钝天教合作铛从初三足岂能行虽然有耳不能听只爱人间恋火坑后有见于京师者附书于李生云明年中秋夕当上谒至时生以事出贯乃以白土书其门曰今年中秋夕来赴去年约不见折足铛弹指空剥剥凭栏望月唐明皇中秋与贵妃临太液池凭栏望月不尽帝意遂勅左右于太液池西别筑髙台与妃子来年望月后经禄山乱不复置焉上梯取月见月光属林间酉阳杂俎长庆中有人中秋夜见月光属林间如匹练就视之一金背虾蟇疑月中者故陈简斋中秋不见月诗明年强健更相约会见林间金背蟇影移殿外唐许浑中秋月诗轮影渐移金殿外镜光犹挂玉楼前莫辞达曙慇懃望一堕西巖乂隔年按浑字仲晦丹阳人山堂肆考卷十二山堂肆考卷十三钦定四库全书山堂肆考卷十三明彭大翼撰时令九月九月斗建戍戌灭也言万物皆变灭也纂要九月曰季秋亦曰暮秋末秋暮商季商杪秋又曰玄月日在房昏虚中旦栁中其日庚辛其虫毛其音商律中无射日月会于大火授衣诗豳风九月授衣献裘周礼天官司裘季秋献功裘以待颁赐鴈宾礼月令季秋之月鸿鴈来宾爵入大水为蛤鞠有黄华豺乃祭兽戮禽虫俯月令草木黄落乃伐薪为炭蛰虫咸俯在内皆墐其户按俯垂头也墐塞也言蛰虫皆俯首而藏于穴之深处涂闭其户也仲秋坏户至此又墐户也司爟内火周礼夏官司爟掌行火之政令四时变国火以救时疾季春出火民咸从之季秋内火民亦如之凡国失火野焚莱则有刑罚焉注云火大火心星也九月昏心星伏在戌故使民内火乐正习吹月令上丁命乐正入学习吹藏籍月令乃命冡宰农事备收举五谷之要藏帝籍之收于神仓祗敬必饬筑埸诗豳风九月筑场圃祭禽月令天子乃厉饰执弓挟矢以猎命主祠祭禽于四方注云主祠典祀之官祭禽于四方取猎地所获之兽祭于郊以报四方之神也钓蛟拾遗记汉武帝尝以季秋泛灵鵾舟于淋池以香金为钓缩纽丝为纶丹鲤为饵钓得白蛟付之太官为鲊肉紫骨青香美无伦登浮图见秋升髙丘元命苞尧为天子季秋下旬夣白帝遗以乌喙子其母曰扶始升髙丘白帝上有云如虎感已生臯陶淮南子曰臯陶乌喙也甞稻月令天子乃以犬甞稻先荐寝庙采荼诗豳风九月叔苴采荼薪樗食我农夫潭清山紫唐王勃滕王阁序时惟九月序属三秋潦水尽而寒潭清烟光凝而暮山紫枫落竹寒僧尚能诗霜洲枫落尽月馆竹生寒重阳魏文帝与钟繇书岁往月来忽复九为阳数而日月并应俗嘉其名以为宜于长久故以此日燕享高会岁时记重九后一日再会谓之小重阳王勃作序摭言唐王勃字子安六岁能文十三侍父宦游江左舟次马当见大门当道榜曰中元水府之殿勃诣殿瞻仰稽首及归道遇老叟坐于矶上与勃长揖曰子非王勃乎勃心惊异叟曰来日重阳南昌都督命作滕王阁序子有清才盍往赋之勃曰此去南昌七百余里今日已九月八矣夫复何言叟曰子诚往吾助清风一席勃且谢且辞问叟仙耶神耶叟笑曰吾中君也归㠶当以濡毫均共勃即登舟翌日昧爽已抵南昌会府帅阎公宴僚属于滕王阁时帅有婿吴子章善为文词公欲夸之宾友乃宿搆滕王阁序俟宾合而出为之若即席而就者既会公果授简诸客诸客辞次至勃勃辄受之公色甚不怡起归内阁宻嘱数吏伺勃下笔当以口报吏报至落霞与孤鹜齐飞秋水共长天一色公瞿然曰此天才也顷而文成公大悦子章闻之慙而退公谢勃以五百缣舟回故地而叟已先坐石矶矣勃拜谢曰当具菲礼以答神休叟笑曰但过长芦焚阴钱十万吾有未偿薄债也勃过长芦如数焚之而去伯可撰词荆楚岁时记重阳日常有疎风冷雨宋康伯可在翰院日尝重九遇雨奉勅撰词伯可口占望江南一阕进云重阳日阴雨四垂垂戏马台前泥拍肚龙山㑹上水平脐直浸到东篱茱茰膀菊蕋湿滋滋落帽孟嘉寻篛笠休官陶令覔蓑衣两个一身泥王弘送酒续晋阳秋陶潜于无酒宅边东篱下菊丛中摘菊盈把坐其侧怅望久之见白衣人至乃江州刺史王弘送酒也即便就酌醉而后归陆羽煎茶僧皎然九日与陆羽煎茶东坡诗明年桑苎煎茶处忆着衰翁首重回按皎然名清昼唐湖州人谢灵运之孙羽字鸿渐号桑苎翁令狐闭㕔北窓琐言李义山乃令狐楚故吏楚子绹继相殊不展分重阳日义山诣绹㕔事题云曾共山翁把酒巵霜天白菊正离披十年泉下无消息九日尊前有所思莫学汉臣栽苜蓿还同楚客咏君官重施行马东阁无由得再窥绹见诗乃闭此㕔终身不处无逸题壁谢无逸以书问潘大临近作新诗否答曰秋来景物件件是佳致昨日清卧闻搅林风雨声遂起题壁曰满城风雨近重阳忽催租人至败意止此一句奉寄落帽晋书孟嘉字万年为桓温叅军九日温游龙山僚属毕集风吹嘉帽落不觉温勅左右及宾客不言以观其举止良久嘉如厠温令取还之孙盛时在座温令作文嘲嘉置嘉座处嘉还见笑请纸作答了不容思按龙山在荆州府江陵县城西佩符金门岁节洛阳人家重九作迎凉脯羊肝饼佩瘿水符歌示韦绶唐韦绶为学士以心疾还第会九日德宗作黄菊歌顾左右曰安可不示韦绶即遣使持往绶遽奉和附进书与公择苏东坡与李公择书秋色佳哉想有以为乐人生惟寒食重九愼不可虚掷四时之景无如此节者宋公登台南齐书宋武帝为宋公时在彭城九日出游项羽戏马台至今相承以为故事齐祖幸馆南齐书齐髙祖以幸商飈馆馆在孙陵寺冈世唿为九日台饮酒消厄汝南桓景随费长房游学累年长房谓景曰汝家当有灾厄急宜去令家人各作绛囊盛茱萸以系臂登髙饮菊酒此祸可消景归如言举家登山夕还家见鸡狗牛羊一时暴死长房闻之曰代之矣今世人每至九日登山饮菊酒妇人带茱茰囊以此食饵长寿西京杂记汉武帝宫人贾佩兰佩茱茰食饵饮菊酒令人长寿按周官笾人职曰羞笾之实糗饵粉餈许慎注糗炒干米麦也擣之以为饵餈稻饼也炊米擣之粉餈以豆为粉糁其上也不敢题糕邵氏闻见后录刘夣得作九日诗欲用糕字以五经中无此字辄不复为宋子京以为不然故九日食糕诗飈馆轻霜拂曙袍糗餈花饮鬭分曹刘郎不敢题糕字空负诗家一代豪遂为古今絶唱不敢食糕嘉话录袁师德给事中髙之子九日客出糕谓坐客曰某不忍喫请诸公食俛首久之葢以父名髙故不忍食糕也杜牧登山唐杜牧九日登齐山诗江涵秋影鴈南飞与客携壶上翠㣲尘世难逢开口笑菊花须挿满头归但将酩酊酬佳节不用登临怨落晖古往今来只如此牛山何必泪沾衣按列子齐景公游于牛山北临其国城而流涕曰美哉国乎郁郁芊芊若何谪去此国而死乎史孔梁丘据从之泣晏子独笑于傍曰吾君方将被蓑笠而立乎畎畆之中惟事之恤何暇念死乎景公慙焉周寳游寺集异记润州鹤林寺有杜鹃花髙丈余相传贞元中有僧自天台移栽之以钵盂药养其根植于寺中时或见二女子红裳艳粧游于花下俗传花神也周寳鎭浙西一日谓道人殷七七曰鹤林之花天下竒絶常闻道者能作时花今重九将近能开此花乎七七乃往寺中夜二女谓殷曰妾为上帝司此花今与道者开之然此花不久归阆苑矣时方九月此花烂熳如春寳等游赏屡日花俄不见后兵火焚寺树失根株归苑之事信然诗戏少卿苏东坡在杭于九日望见有美堂上鲁少卿饮以诗戏之曰指㸃云间数㸃红笙歌正拥紫髯翁谁知爱酒龙山客却在渔舟一叶中宴参明允宋韩忠献尝遇重阳置酒私第惟欧阳文忠公与一二执政而苏明允乃以布衣参其间都人以为异礼席间赋诗明允有佳节屡从愁里过壮心还倚醉中来之句其志气不少衰如此按明允苏洵字鳯岭宴襄阳记宋武陵王骏为刺史改马鞍山为望楚山后遂有飞龙人号为鳯岭髙处有三隥即刘弘山简九日宴赏之所龙沙会唐权德舆龙山宴会诗龙沙重九㑹千骑驻旌旗讲孝经晋阳秋宁康三年上讲孝经时谢安侍坐陆纳卞躭执读谢石袁安执经车胤王温摘句习武事南齐书马射讲习武事象汉立秋之礼曲江别会唐韦绶为集贤院学士宴羣臣于曲江绶请集贤学士得别会帝一一顺从文峯戏登江南野史唐尹氏善歌因重阳与羣女戏登南山文峯而同軰命之歌乃颦眉缓颊怡然一曲声闻数里故俗耆旧云尹氏之歌闻于长安立冬孝经纬斗指西北维为立冬迎北郊礼月令先立冬三日太史谒之天子曰某日立冬盛德在水天子乃斋立冬之日亲帅三公九卿大夫以迎冬于北郊礼北郊周礼春官宗伯以玄璜礼北方注云立冬为黑精之帝故玄璜以象冬物之坯蛰冬月令天气上腾地气下降天地不通闭塞而成冬前汉律厯志冬终也言物终藏乃可称也纂要冬曰玄英亦曰安宁玄冬三冬九冬景曰寒景时曰寒辰节曰严节日行北陆易通统图日行北方曰北陆斗指北方鹖冠子曰斗柄指北而天下皆冬德寒吕氏春秋冬之德寒寒不信其地不成刚地不成刚则冻闭不固气憯陆士衡赋悲夫冬之为气亦何憯懔而萧索颛顼执权汉魏相上书北方之神颛顼乗坎执权司冬玄㝠作辅月令其帝颛顼其神玄㝠注云颛顼黑精之君玄㝠水官之臣少皥之子曰修曰熈相代为水官龙吸淮南子曰烛龙在雁门北蔽于委羽之山不见日其神人面龙身而无足注云不见日故龙以目照之开为书瞑为夜吸为冬唿为夏鹤语刘敬叔异苑太元二年冬大寒南州人见二白鹤于桥下语曰今兹寒不减尧年阳潜东汉鲁恭传十一月十二月阳气潜藏未得用事育嘘万物养其根荄阴积董仲舒策阴常居大冬而积于空虚无用之地掾史送徒东汉钟离意为大司徒侯霸掾诏意部送徒诣河内时冬寒徒病不能行路过弘农意辄移属县使作徒衣县不得已与之上书言状意亦具以闻光武得奏引见霸曰君所使掾何乃仁于用心诚良吏也廷尉断囚会稽典录盛吉为廷尉每至冬月罪囚当断其妻执烛吉持丹笔相向垂泣又汉虞诩祖父经为郡县狱吏按法平恕冬月上其状流涕随之尝曰东海于公髙为里门其子定国卒至丞相吾决囚六十年矣虽不及于于公其庶几乎子孙何必不为九卿耶故字诩曰升卿后诩仕至尚书令犀角辟寒开元遗事交趾进犀角一株色如金置于殿中煖气袭人上问其故使者对曰此辟寒犀也鵞毛御腊邕管溪峒不产丝纩民多以木绵茅花鵞毛为被土人家家养鵞三月至十月挈取软毛积以御寒故栁宗元栁州峒氓诗郡城南下接通津异服殊音不可亲青箬裹盐归洞客绿荷包饭趂墟人鵞毛御腊缝山罽鸡骨占年拜水神愁向公庭问重译欲投章甫作文身伤竹汉书窦武上表今冬大寒过节毒害鸟兽爰及池鱼城傍松竹皆为伤絶折绵见霜药崧给帷东汉药崧冬月尝直南宫家贫无被枕杫明帝闻而嘉之诏大官赐尚书郎以下食并给帷被杫爼几也西华着练梁书任昉素清贫卒后其子西华冬日着葛帔练裙道逢刘孝标孝标泫然矜之乃着广絶交论盖讥其旧交也孝子叩冰孝子传王祥字休征晋瑯琊人少失母后母朱氏憎而谮之祥孝弥谨盛寒河冰母欲食生鱼祥解褐叩冰求之忽冰少开有双鲤出游垂纶获之时人谓至孝所感也僊翁吐火葛僊翁与客谈论时天大寒僊翁谓客曰居贫不能人人得炉火请作一大火共致煖者僊翁因吐气火赫然从口中出须㬰火满屋客皆热脱衣设却寒帘杜阳杂编唐同昌公主堂中设却寒帘类玳瑁斑有紫色云却寒鸟骨所为也刻常春木述异记李辅国遇严寒之时置鳯首木于髙堂大厦中其木髙一尺而雕刻如鸾鳯之形和煦之气如三二月又别名曰常春木隠之无被晋书吴隠之字处黙为牧守冬月无被尝澣衣乃披絮勤苦同于贫庶黄香无袴东汉黄香字文强事亲极孝身执勤苦冬月无袴而亲极滋味越王抱冰见夏呉将战水庄子曰宋人有善为不龟手之药者客买其方以説吴王越有难吴王使之将冬与越人水战大败越人董遇勤学魏畧董遇好学人来从学每曰当先读书百遍义自见从学者云苦难得暇日遇曰当以三余冬岁之余夜日之余阴雨月之余邴原讲经魏志邴原就师学每三冬讲孝经论语颜斐致薪魏畧颜斐字文林为京兆尹课民当输租时以车牛各致薪两束为冬月寒冰炙笔砚之用长盛得堇晋书刘长盛母王氏冬月思堇长盛时年九岁乃于泽中恸哭声不絶者半日忽若有人云止声长盛收泪视地即有堇生焉因得斛余而归以供母罗威温席孝子传罗威字德行少丧父事母至孝母年七十天大寒尝以身自温席而后授其处国忠列障开元遗事杨国忠冬月选婢肥大者行列于前令遮风谓之肉障天寒凿池吕氏春秋衞灵公天寒凿池宛春曰天寒恐伤民公曰不寒春曰公衣狐裘坐熊席陬隅有灶是以不寒民衣敝不补履缺不组君则不寒民则寒矣公曰善令罢役岁寒起台齐景公起大台岁寒役之冻馁者有焉公延晏子坐饮酒乐晏子歌曰庻民之冻我若之何奉上靡弊我若之何歌终喟然流涕公止之曰子殆为大台之役夫寡人将罢之风切谢惠连咏冬诗履霜氷弥坚积寒风愈切云严鲍照冬诗严云乱山起白日欲还次幸新丰李适传唐髙宗时凡天子享会冬幸新丰厯白鹿观上骊山赐浴汤池给香粉兰泽帝赋诗学士属和饮飞羽见夏十月十月斗建亥亥者劾也言阴气劾杀万物也纂要十月曰孟冬亦曰上冬曰阳月良月小春日在尾昏危中旦七星中其日壬癸其虫介其音羽律中应钟日月㑹于析木又十月得乙曰橘阳丁曰圉阳己曰则阳辛曰塞阳癸曰极阳以亥月为阳絶之故也纳禾诗豳风九月筑场圃十月纳禾稼注云禾者谷连藁秸之总名禾之秀实而在野曰稼获稻豳风十月获稻为此春酒以介眉寿注云获稻以酿酒也天子始裘礼月令天子始裘注云周礼季秋献功裘至此月乃衣之也有司进炭夣华录十月朔有司进煖炉炭民间皆置酒作煖炉㑹吹埙击鼓搜神记汉代十月十五以豚酒入灵女庙吹埙击鼓奏上絃之曲连臂踏地歌赤鳯来曲乃巫俗也効功陈器月令是月也命工师効功陈祭器按度程毋或作为淫巧以荡上心涤场豳风十月涤场朋酒斯飨注云涤场农事毕而扫场地也两尊曰朋朝陵夣华录十月朔都城士庶皆出城飨坟禁中车马朝陵如寒食节又程氏遗书拜坟则拜之感霜露也寒食则又从常礼祭之饮食则称家有无雉入水月令水始冰地始冻雉入大水为蜃虹藏不见注云阴阳气交而为虹此时阴阳极乎辨故虹伏虹非有质而曰藏亦言其气之下伏耳熊栖窟魏文帝夏门行孟冬十月北风裵回鸷鸟潜藏熊罴栖窟谨盖藏月令命百官谨葢藏命司徒循行积聚无有不敛坏城郭戒门闾修键闭慎管籥固封疆备边竟完要塞谨闗梁塞徯径饬丧纪辨衣裳审棺椁之厚薄茔邱垄之大小髙卑厚薄之度贵贱之等级习射御月令天子乃命将帅讲武习射御角力注云以仲冬大閲也祈天宗月令孟冬大饮烝天子乃祈来年于天宗大割祀于公社及门闾腊先祖五祀劳农以休息之注云天宗日月星辰也腊之言猎以田猎所获之物而祭先祖五祀之神也献民数周礼秋官小司冦孟冬祀司民献民数于王王拜受之以图国用而进退之衅龟月令命太史衅龟筴占兆审卦吉凶注云衅龟筴者杀牲取血而涂龟与蓍筴也熏䑕豳风穹室熏䑕塞向墐户昆虫闭户左桓五年闭蛰而烝注云建亥之月昆虫闭户万物皆成蟋蟀入牀豳风十月蟋蟀入我牀下食燋糟崃人多以蒸裹为节物荆楚人多食燋糟故杜诗蒸裹如千室燋糟萃一柈兹辰南国重旧俗自相欢糟或作糖㸑松燧淮南子曰孟冬之月招揺指亥㸑松燧火下元道书曰下元校定罪福正一㫖要下元日九江水帝十二河源溪谷大神与旸谷神王水府灵官同下人间校定生人罪福检察善恶㫖要下元日三品解厄水官主录百司检察人间善恶上诣天阙进呈御门宋太宗时三元不禁夜下元御东华门祀庙见十月山堂肆考卷十三山堂肆考卷十四钦定四库全书山堂肆考卷十四明彭大翼撰时令十一月十一月斗建子子孳也言阳气至此更孳生也纂要十一月曰仲冬亦曰畅月辜月日在斗昏东壁中旦轸中其日壬癸其虫介其音羽律中黄钟日月会于星纪教大閲周礼夏官大司马仲冬教大閲前期羣吏戒衆庶修战法遂以狩成徒杠孟子曰岁十一月徒杠成十二月舆梁成民未病涉也审门闾礼月令是月也命奄尹申宫令审门闾谨房室必重闭注云宫令宫中之政令也安形性月令是月也君子斋戒处必掩身身欲宁去声色禁嗜欲安形性事欲静以待阴阳之所定取狐诗豳风一之日于貉取彼狐狸为公子裘注云一日谓斗建子一阳之月也变月言日者言是月之日也猎兽月令是月也农有不收藏积聚者马牛畜兽有放佚者取之不诘山林薮泽有能取蔬食田猎禽兽者野虞教道之其有相侵夺者罪之不赦取竹月令日短至则伐木取竹箭注云阴盛则材成故伐而取之大曰竹小曰箭斩木周礼冬官山虞山林之政令物为之厉而为之守禁仲冬斩阳木仲夏斩阴木虎交月令水益壮地始坼鹖旦不鸣虎始交注云子月之候鹖旦夜鸣求旦之鸟也或曰此説非是葢禽经所谓毅鸟也似雉而大有毛角鬭死方休古人取为武士之冠者正以其勐故耳埤雅黄黑色故名为鹖又此鸟本阳物感六阴之极故不鸣虎阴物而始交者亦感阳生也蚓结月令是月也日短至阴阳争诸生荡芸始生荔挺出蚯蚓结麋角解水泉动涂阙廷门闾筑囹圄此以助天地之闭藏也注云争者阳欲施阴欲化争成功也诸生者万物之生机也荡动也芸与荔挺皆香草或曰荔挺即马蔺子结犹屈也冬至按五月夏至为一阴六月大暑为二阴七月处暑为三阴八月秋分为四阴九月霜降为五阴十月小雪为六阴至十一月六阴极盛一阳来复乃阴阳交㑹之时故谓之至月令阴生于午而日渐短至子则极而短之至极也天文志周天三百六十五度北极出地上三十六度南极入地下亦三十六度日行中道为黄道北至东井去极近南至牵牛去极逺东至角西至娄去极中仲冬日行南至牵牛去极最逺故曰日南至而其出没与地之辰申相当是以景长而晷短昼刻少而夜刻多是谓冬至一阳易复卦反复其道七日来复天行也疏云阳气始于剥尽之后至阳气来复时凡经七日然禇氏庄氏并云自五月一阴生至十一月一阳生凡七月今易不云七月而云七日者欲见阳长须速故变月言日又曰一阳为复二阳为临三阳为泰三极月令章句冬至有三极昼漏极短一也去极极逺二也晷景极长三也景长汉律厯志日道发南去极弥逺其景弥长逺长乃极冬乃至焉周礼冬至日在牵牛景长一丈三尺夏至日在东井景长五寸日短虞书日短星昴以正仲冬厥民隩鸟兽氄毛注曰日短昼四十刻也星昴西方白虎七宿之昴宿冬至昏之中星也正者冬至阴之极子为正阴之位也隩室之内也气寒而民聚于内也氄毛鸟兽生耎毳细毛以自温也序立性成汉书魏相传冬至则八风之序立万物之性成阳升日永崔骃袜铭阳升于下日永于天长履景福至于亿年月璧桓谭新论从天元以来迄十一月朔朝冬至日月若连璧星珠汉律厯志武帝元封元年十一月甲子朔旦冬至五星如连珠立日表律厯志冬至日立八神树八尺之表日中视其晷晷如度者岁美人和不如度者则岁恶人惑晷进则水晷退则旱进一尺则日食退一尺则月食注云进谓长于度也成天文易通卦验冬至成天文郑玄注天文谓三光运行而照天下冬至而数讫于是时祭而成之所以报也又幽怪录冬至日月养魄于广寒宫受万国称贺沈约宋书魏晋冬至日受万国及百僚称贺因小会其仪亚于岁朝故曰亚岁汉书冬至君道长故贺夏至阴气起君道消故不贺与羣臣纵乐易通卦验冬至之始人主与羣臣左右纵乐五日天下之衆亦家家纵乐五日以为迎日至之礼也圜丘奏乐周官大司乐凡乐靁鼓靁鼗孤竹之管云和之琴瑟云门之舞于地上圜丘奏之缇室飞灰汉律厯志候气之法为室三重户闭涂舋周宻布缇缦室中以木为案每律各如之内卑外髙从其方位加律其上以葭莩灰抑其两端案律而候之气至者灰去殿中候用玉律十二惟二至乃候击磬石淮南子曰冬至之日北宫御女衣黑采击磬石调钟律易通卦验冬至日人主合八能之士或调黄钟或调六律或调五行或调律厯或调阴阳或调正德郑玄注致八能之士者言选于人衆之中取习晓者使之调也闭闗易复卦象雷在地中复先王以至日闭闗添线岁时记晋魏间宫中以红线量日影冬至后日添长一线又明皇杂录唐宫中以女功揆日之长短冬至后比常日増一线之功故杜诗刺绣五纹添弱线吹葭六管动飞灰书云见春分迎日史记封禅书汉武帝时齐人公孙卿曰今年得寳鼎其冬辛巳朔旦冬至与黄帝时等卿有札书曰黄帝得寳鼎宛朐问于鬼㬰区鬼㬰区对曰黄帝得寳鼎神策是岁己酉朔旦冬至得天之纪终而复始于是黄帝迎日推策后率二十岁复朔旦冬至凡二十推三百八十年黄帝僊登于天卿因所忠欲奏之所忠视其书不经谢曰寳鼎事已决矣尚何以为卿因嬖人奏之上大悦乃召问卿朝日夕月史记孝武纪十一月辛巳朔日冬至昧爽天子始郊拜太一朝朝日夕夕月迎福践长魏曹植献履袜表伏见旧仪国家冬至献履贡袜所以迎福践长先臣或为之颂臣既玩其嘉藻愿述朝庆千载昌期一阳嘉节四方交泰万彚昭苏亚岁迎祥履长纳庆玉烛寳典十一月建子周之正月也冬至日南至景极长为阴阳日月万物之始律当黄钟其管最长故有履长之庆上履袜后魏崔浩女仪近古妇人常以冬至日上履袜于舅姑所以践长至之义也按浩字伯深寝兵鼔五经通义冬至之日寝兵鼔商旅不行君不听政事举觞赐子晋周顗母李氏字络秀生顗及嵩谟元帝时并列显位尝冬至举觞赐三子曰尔等并贵列吾复何忧嵩曰恐不如尊㫖顗志大才短非自全之道嵩性抗直亦不容于世唯阿奴碌碌当在母目下耳按阿奴谟小字也后皆如其言作粥禳鬼荆楚岁时记共工氏有不才之子以冬至日死为疫鬼畏赤小豆故冬至日作豆粥以禳之刘子翚至日诗豆糜厌胜怜荆俗席阐放囚梁席阐为东阳太守有能名冬至日悉放狱囚还家依期而至盛吉断狱见冬贵妃玉筯天寳遗事冬至日大雪至午雪霁因寒所结檐熘皆为氷条妃子使侍儿敲下二条㸔玩帝自晚朝回问所玩何物妃子笑答曰妾所玩者玉筯也帝谓左右曰妃子聪慧比象可爱也宰相火城见元日阳归养生集要南阳张平子云冬至阳气归内腹中热物入胃易消化阴谢王讃诗玄阴受谢青阳启号气以升新光以永照十二月十二月斗建丑丑纽也言终始之际以纽结名也纂要十二月曰季冬亦曰杪冬除月凃月余月暮节穷稔穷纪日在婺女昏娄中旦氐中其日壬癸其虫介其音羽律中大吕日月会于玄枵月穷礼月令是月也日穷于次月穷于纪星回于天数将几终岁且更始注云日穷于次者去年季冬次玄枵至此穷尽还次玄枵也纪㑹也去年季冬月与日相会于玄枵至此穷尽还复会于玄枵也二十八宿随天而行每日虽周天一匝而早晩不同至此月而复其故处与去年季冬早晩相似故云回于天也太平广记南诏以十为星回节是日登避风台而清平官赋诗地正东汉陈宠传地以为正商以为春问龟周礼天官天府掌季冬陈玉以贞来岁之媺恶注云问事之正曰贞谓问于龟也献豜诗豳风二之日其同载纉武功言私其豵献豜于公磔牛月令命有司大难旁磔出土牛以送寒气注云季春惟国家之难仲秋惟天子之难此则下及庶人又以阴气极盛故云大难也旁磔谓四方之门皆披磔其牲以攘除阴气不但如季春之九门磔攘而已出犹作也月建丑丑为牛土能制水故特作土牛以毕送寒气也又汉书十二月立土牛六头于国都郡县城外以送大寒尝鱼月令是月也命渔师始渔天子亲往乃尝鱼先荐寝庙斩氷周礼天官凌人掌冰正岁十二月令斩氷三其凌共燎月令是月也乃命四监收秩薪柴以共郊庙及百祀之薪燎水泽腹坚月令是月也氷方盛水泽腹坚命取冰冰以入注云冰之初凝惟水面而已至此则彻上下皆凝故云腹坚天地隆烈扬雄羽猎赋玄冬季月天地隆烈万物权舆于内徂落于外注云北方水色黑故曰玄冬隆烈阴气盛也火畜雊乳月令季冬之月律中大吕鴈北乡鹊始巢雉雊鸡乳按鴈知时之鸟随阳南北是以春北秋南不失其时自雨水节后阳气已升乃自南而北所谓候鴈北是也至白露节寒气渐至乃自北而南所谓鸿鴈来犹未全来也又至寒露节寒气愈加所谓鸿鴈来宾则俱来矣及冬至已后则一阳以生阳气渐回而鴈有北居之渐故曰鴈北乡格物论鹊一名飞驳一名鸤鹊善为巢其开户背太岁雉火畜也感于阳而有声鸡亦火畜也丽于阳而成形故于此时雊乳征鸟厉疾月令季冬征鸟厉疾注云征鸟鹰隼之属以其善击故曰征厉疾者勐厉而迅速也计耕事月令令吿民出五种命农计耦耕事修耒耜具田器饬国典月令天子乃与公卿大夫共饬国典论时令以待来岁之宜邵子吟文选岁事峥嵘而将暮动邵子感物之吟注云岁除人则多事故云岁事峥嵘邵子吟曰芝兰种不荣荆棘剪不去二者无奈何徘徊岁将暮李贺辞唐李贺十二月乐辞日脚淡光红洒洒薄霜不销挂枝下依稀和气排冬严已就长日辞长夜献梦周礼春官占梦季冬聘王梦献吉梦于王王拜受之注云聘问也献羣臣之吉梦以归美焉共刍月令季冬之月乃命同姓之邦共寝庙之刍豢腊日礼传夏曰嘉平殷曰清祀周曰大蜡汉改曰腊腊者猎也因猎取兽以祭先祖也道书道家有五腊正月为天腊为地腊为道德腊为民岁腊十二月正腊日为王侯腊又玉烛寳典腊者祭先祖蜡者报百神同日而异祭也魏辰髙堂隆魏台访议王者各以其行盛日为祖墓日为腊水始于申盛于子墓于辰故君以子祖辰腊火始于寅盛于午墓于戌故火行之君以午祖戌腊木始于亥盛于卯墓于未故木行之君以卯祖未腊金始于巳盛于酉墓于丑故君以酉祖丑腊土始于未盛于戌墓于辰故土行之君以戌祖辰腊魏土德也宜以戌祖辰腊汉戌魏台访议汉火德火衰于戌故以戌日为腊魏土德土衰于辰故以辰日为腊晋金德金衰于丑故以丑日为腊又宋史建隆四年太博士和岘奏圣朝火德合用戌日为腊而以前七日辛卯行蜡礼恐未为宜太常议请蜡百神祀社稷享宗庙同用戌腊日又丛语宋朝用汉腊盖冬至后三戌大墓日也至己酉年闰八月冬至第三戌乃在十一月末太史局着厯以十一月第三戌为腊识者云古法遇闰岁即以第四戌为腊不可在十一月也奴孺醉饱列女传鲁之母师者鲁九子之母也腊日休家作召诸子谓曰妇人之义非有大故不出夫家然吾父母家幼初岁时祀不理吾从汝谒往监之愼房中之守吾夕而反于是天阴还失早至闾外而止待夕而入鲁大夫从台上见而怪之使人问之对曰妾归视私家诸奴孺子朝夕而返妾恐其酺歠醉饱人情公有也妾反早故止闾外穆公闻之赐号母师吏民宴饮蔡邕独断腊者岁终大祭纵吏民宴饮非特迎气故但送不迎浴佛南方专用浴佛宋朝东京日都城诸大寺作浴佛㑹并送七寳五味粥谓之腊八粥报神汉旧仪腊者报诸鬼神及古圣贤之有功于民者也范乔愧盗晋书范乔字伯孙邑人腊夕盗砍其树有告者乔佯不闻邑人愧而还柴乔曰取柴故与父母相欢耳何以愧乎遂不取何鳯放囚梁书何鳯为建安太守伏腊每放囚还家依期而返华阳国志王长文字德儁元康初为江源县令县收得盗马及发塜贼长文引见诱慰时适腊晦皆遣归家谓曰教化不厚使汝等如此良吏之过蜡节庆祚肆汝就上下善相欢乐过节来还当为汝思他理羣吏惶怖争请不许后㝷有赦无不感恩赐脂酉阳杂爼腊日赐北门学士口脂腊脂盛以碧镂牙筩杜诗口脂面药随恩泽翠管银罂下九霄窃食东汉韩卓字子助陈留人腊日奴窃食以祭其先卓义其心即白免之纳椒井中养生要论十二月腊夜令人持椒卧井旁无与人言纳椒井中可除瘟病垂苇门上风俗通度索山上大桃树下有神荼郁垒常简閲百鬼无道理者缚以苇索执以饲虎故县官常以腊祭之夕饰桃人人垂苇索及画虎于门以御凶鬼也赐羊东观汉记甄宇北海人建武中以青州从事征拜博士每腊诏博士羊人一头羊有大小肥瘦博士祭酒议欲杀羊分肉宇曰不可又欲投钩宇复耻之因先自取其最痩者后上召问瘦博士所在京师因以为号祠彘汉书髙祖十年春有司奏令县官常以春二月及腊日祠社稷以羊彘始皇改名秦始皇时太原真人茅盈曽祖蒙于华山中乗云驾龙白日升天先是有邑人謡曰神僊得成者茅初成驾龙上升入太清时下玄洲戏赤城继世而往在我盈帝若从之腊嘉平始皇闻之欣然有㝷僊之志因改腊曰嘉平按秦惠王十二月初为腊至始皇三十一年改名嘉平以应邑人謡也初成蒙字王莽改日东汉陈咸字子康为廷尉监至王莽簒位还家杜门不出莽改汉法令及祖腊日咸犹用汉家祖腊人问其故咸曰我先人岂知王氏祖腊乎按祖道祭也昔共工氏之子修好逺游而道死故祀之以为祖神汉以午日祖戌日腊莽簒汉故改其法拜庆搜神记汉宣帝时阴子方者至孝有仁恩尝腊日晨炊而灶形见子方拜受庆家有黄羊刲以祠之自是致巨富今吴中祀灶谓翌日灶神朝天白一岁事故前期祷之逐邪梁曹景宗为领军性好乐腊日使人逐邪徧往人家乞酒食本以为戏而部下多剽轻淫人妇女夺人财物武帝知之景宗惧而止又荆楚岁时记村民腊日并击细腰鼓而宴戴胡头及作金刚刀以逐疫谚曰腊鼓鸣春草生送故司马彪续汉书季冬之月星廻岁终阴阳已交劳农享腊以送故也接新风俗通腊接也新故交接谓之腊大祭以报功也晋博士张亮议腊接也祭宜在新故交接也报神农杜氏通典蜡之义自伊耆氏之代而有其礼君子使之必报之是报田之祭也其神神农初为田事故以报也宾孔子礼礼运昔者仲尼与于蜡宾事毕出游于观之上喟然而叹仲尼之叹葢叹鲁也言偃在侧曰君子何叹孔子曰大道之行也与三代之英丘未之逮也而有志焉使民为欢礼杂记子贡观于蜡孔子曰赐也乐乎对曰一国之人皆若狂赐未知其乐也子曰百日之蜡一日之泽非尔所知也聚物索飨礼郊特牲天子大蜡八伊耆氏始为蜡蜡也者索也岁十二月合聚万物而索飨之也注云八蜡者先啬一司啬二农三邮表畷四猫虎五坊六水庸七昆虫八伊耆氏尧也索求索其神而飨祭之也息老物周礼春官籥章国祭蜡则龡豳颂击土鼓以息老物注云黄衣黄冠而祭息田夫也贺初岁徐爰家仪蜡之明日为小岁贺称初岁福始庆无不宜除夕毛诗日月其除岁聿其莫爆竹神异经西方深山中有长人丈余人见之则病寒热名曰山人每以竹着火中熚烞有声则山鬼惊遁故今除夕爆竹是其遗意王介甫诗爆竹声中一岁除春风送煖入屠苏千门万户曈曈日总把新桃换旧符颂花杜诗守岁阿戎家椒盘已颂花盍簪喧枥马列炬散林鵶四十明朝过飞腾暮景斜谁能更拘束烂醉是生涯分岁风土记除夜祭其先竣事长幼聚饮祝颂而散谓之分岁又吴蜀风俗晩岁相与餽问谓之餽岁迎年风土记岁暮家家具殽䔩备宿岁之储以迎新年驱傩东汉后纪岁除大傩选中黄门子弟十岁以上十二岁以下百二十人为侲子皆赤帻皂衣执靴而行又礼乐志傩逐鬼疫也阴阳之气不节疠鬼从而为祸故天子使方相氏黄金为四目熊皮为帽口作傩傩之声以驱鬼疫一年三度为之故礼月令季春命国傩季秋天子乃傩季冬命有司大傩旁磔以送寒气薛综注侲之为言善也善男幼子也西京赋侲子善童嫁婢唐中宗景龙二年岁除召王公近臣入阁守岁酒酣上谓御史大夫窦从一曰闻卿久无伉俪今夕为卿成礼可乎从一拜谢俄而内侍引烛笼歩障金缕罗扇其后有人衣翟衣花钗令与从一对坐却扇易服乃皇后老乳母王氏本蛮婢也上与侍臣大笑诏夫人嫁为从一妻俗谓乳母之壻曰阿㸙从一进表辄自称翊圣皇后阿㸙欣然有自负之意藏钩为戏岁时记岁前为藏钩之戏始于钩弋夫人按钩弋夫人赵媫妤家在河间武帝廵狩过之见清光自地属天望气者云下有贵人上求之见一女子在空室中姿色殊絶两手皆拳百人擘之莫舒上自披即夫人即钩弋也十四月而生昭帝后人见其手拳而有国色故因之为藏钩之戏博簺为欢杜甫今夕行今夕何夕岁云徂更长烛明不可孤咸阳客舍一事无相与博簺为欢娱冯陵大呌唿五白袒跣不肯成枭卢岁尽唐史育开元中上书自荐能诗谓子建七歩臣五歩之内可塞明诏明皇试以除夜上元等诗遂应口而赋除夜云今岁今宵尽明年明日来寒随一夜去春逐五更廻气色空中改容颜暗里催风光人不觉移入后园梅上称赏授左监门卫将军诗话以此诗乃王諲作末句又改移入为己着斗回司马光除夕诗缇室重飞玉琯灰物华全为斗杓回依依残腊无情别厯厯新春满眼来卖痴獃吴俗分岁罢小儿绕街唿呌云卖汝痴卖汝獃世传吴人多獃故儿軰讳之欲卖其余范至能有卖痴獃词除夕更阑人不睡厌禳钝滞迎新岁小儿唿呌走长街云有痴獃召人买二物于人谁独无就中吴侬仍有余巷南巷北卖不得相逢大笑相揶揄栎翁块坐重檐下独要买添今问价儿云翁买不须钱奉赊痴獃千百年按揶揄两手相笑也照虚耗梦华录都人至年夜请僧道看经备酒果送神烧合家替代纸钱贴灶马于灶上以酒糟涂抹灶门曰醉司命夜于灶里㸃灯谓之照虚耗设火山唐贞观初天下乂安属除夜太宗盛饰宫掖明设灯烛延萧后观之后曰隋主淫侈毎除夜殿前诸院设火山数十每一山焚沉香数车火光暗则以甲煎沃之燄起数丈香闻数十里一夜之间用沉香二百余乗甲煎过二百石太宗口刺其奢而心夸其盛欧公诗隋宫守夜沉香火楚俗驱傩爆竹声打灰堆吴中风俗除夜将晓鸡且鸣婢获持杖击粪壤致词以致利市谓之打灰堆此本彭蠡清湖君如愿故事惟吴中至今不废鼓琴九国志吴越王钱镠尝于除夜毎命诸子及诸孙鼓胡琴一再行遽止之曰人将以我为长夜之饮也理砚洛阳人家除夜以铜刀刻门理小儿砚㸃水盆灯烧灯唐王建宫词金吾除夜进傩名画袴朱衣四队行院院烧灯如白日况香火里坐吹笙燃炬吴中风俗除夜村落间以秃帚若蔴䕸竹枝等燃火炬缚于长竿之杪以照田烂然遍野以祈丝谷相煖热吴中风俗爆竹之夕人家各于门首燃薪满盆无贫富皆尔谓之相煖热补精神金门岁节唐贾岛尝以岁除取一年所得诗以酒脯祭之曰劳吾精神以是补之赴壑蛇东坡守岁诗欲知垂尽腊有似赴壑蛇修鳞半已没去意谁能遮卧笼兎东坡餽岁诗寘盘巨鳞横发笼双兎卧山堂肆考卷十四山堂肆考卷十五钦定四库全书山堂肆考卷十五明彭大翼撰地理地抱朴子曰太极初搆万物始分故天先成而地后定白虎通地者元气所生万物之祖也流谦见天贵贞汉书天道贵信地道贵贞不信不贞万物不生道卑易谦卦天道下济而光明地道卑而上行德方易坤卦坤至柔而动也刚至静而德方广轮周礼大司空掌天下地土之图周知九州之地域广轮之数注云东西为广南北为轮牡牝家语子夏曰地东西为纬南北为经山为积德川为积刑髙者为生下者为死丘陵为牡川谷为牝辨物周礼大司徒以土会之法辨五土之物生一曰山林动物宜毛植物宜皁二曰川泽动物宜鳞植物宜膏三曰丘陵动物宜羽植物宜覈四曰坟衍动物宜介植物宜筴五曰原隰动物宜臝植物宜丛缩脉神僊传费长房遇壶公有神术能缩地脉千里聚在目前放之复如旧金柱闗令内传地厚万里其下得大空大空四角下有自然金柱方圆五千里也铜仪东汉张衡字平子南阳人作候风动地仪以精铜铸其器圆径八尺盖合隆起形似酒罇饰以篆文及山龟鸟兽之状罇中有都柱旁行八道施闗发机外有八龙首各衔铜丸下有蟾蜍张口承之地或动则随其方面龙吐铜丸伺者因此乃知震动之所在行马易坤卦牝马地类行地无疆王弼注干以龙御天坤以马行地御骥孙楚祖道诗御天惟龙御地以骥利有攸往不期而至母德杨泉物理论地者其卦曰坤其神曰祇其德曰母地形有髙下气有刚柔物有巨细味有甘苦媪神汉书惟泰元尊媪神蕃釐经纪天地作成四时注曰媪地神也步极淮南子曰禹使太章步自东极至于西极二亿三万三千五百里七十五歩使竖亥步自北极至于南极二亿三万三千五百里七十五步分野星经角亢郑之分野兖州氐房心宋之分野豫州尾箕燕之分野幽州南斗牵牛吴越之分野扬州女虚齐之分野青州危室壁衞之分野并州奎娄鲁之分野徐州胃昴赵之分野冀州毕觜参魏之分野益州东井与鬼秦之分野雍州栁星张周之分野三河翼轸楚之分野荆州角亢等星谓之二十八舍主十二州不满列子曰共工氏与颛顼争帝不胜而怒乃头触不周之山崩天柱折地维絶故天倾西北日月星辰就焉地不满东南百川水潦归焉常动春秋元命苞天左旋地右动尸子曰天左舒而起牵牛地右辟而起毕昴河图括地象地常动不止譬如人在舟中开牖而坐舟行而人不觉也骨脉张华博物志地以名山为辅佐石为之骨川为之脉草木为之毛土为之肉三尺以上为粪三尺以下为地膏腴金陵者洞墟之膏腴勾曲之地肺注云其地肥良曰膏腴水至则浮曰地肺按膏腴二字本自人身而言背上肥曰膏腹下肥曰腴今以此喻土地之饶美者统形文中子曰地者统元形焉非止山川丘陵之谓也积块见天墨子称仁墨子曰禽子问天地孰仁墨子曰翟以地为仁民衣焉食焉死焉冢焉地终不责德焉故以地为仁管仲知数齐桓公问管仲曰地数可得闻乎仲曰东西二万八千里南北二万六千里出水者八千里受水者八千里戴日戴斗尔雅岠齐州以南戴日为丹穴北戴斗极为空桐东至日所出为太平西至日所入为太蒙太平之人仁丹穴之人智太蒙之人信空桐之人武注云戴值也多喑多聋淮南子曰山气多男泽气多女障气多喑岚气多聋林气多癃木气多伛岸下气多肿石气多力险阻气多瘿暑气多夭寒气多寿谷气多㾖丘气多狂衍气多仁陵气多贪轻土多利重土多迟清水音小浊水音大湍水人轻迟水人重中土多圣人皆象其气气皆应其类九州尔雅两河间曰冀州河南曰豫州河西曰雝州汉南曰荆州江南曰扬州济河间曰兖州济南曰徐州燕曰幽州齐曰营州九府尔雅东方之美者有医无闾之珣玗琪焉东南之美者有㑹稽之竹箭焉南方之美者有梁山之犀象焉西南之美者有华山之金石焉西方之美者有霍山之多珠玉焉西北之美者有崑崙虚之璆琳琅玕焉北方之美者有幽都之筋角焉东北之美者有斥山之文皮焉中有岱岳与其五谷鱼盐生焉注云医无闾山名今在辽东珣玗琪玉之属也璆琳美玉名琅玕状似珠山海经崑崙有琅玕树文皮虎豹皮之綵缛者十洲东方朔海内十洲记一曰祖洲一曰瀛洲在东海中与会稽相对一曰玄洲在北海中戌亥之地一曰炎洲在南海中一曰长洲在南海辰巳之地一曰元洲在北海中一曰流洲在西海中一曰生洲在东海丑寅之间一曰鳯麟洲在西海中央一曰聚窟洲在西海中未申之地又有扶桑蓬莱崑崙谓之三岛又日本国所属丰前丰后等曰九岛又谓之九州十薮尔雅鲁有大野晋有大陆秦有杨陓宋有孟诸楚有云梦吴越之间有具区齐有海隅燕有昭余祁郑有圃田周有焦䕶郭璞注大野今髙平鉅野县东北大泽是也大陆今鉅鹿北广河泽是也杨陓今在扶风汧县西孟诸在梁国睢阳县东北云梦今南郡华容县东南巴丘湖是也具区今吴县南太湖即震泽是也海隅海滨广斥昭余祁今太原邬陵县北九泽是也圃田今荥阳中牟县西圃田泽是也焦䕶今扶风池阳县瓠中是也八夤淮南子曰九州之外乃有八夤亦方千里自东北方曰大泽曰无通东方曰大渚曰少海东南方曰具区曰无泽南方曰大梦曰浩泽西南方曰渚资曰丹泽西方曰九区曰泉泽西北方曰大夏曰海泽北方曰大冥曰寒泽八纮淮南子曰八夤之外迺有八纮东北方曰和丘曰荒土东方曰棘林曰桑野东南方曰大穷曰衆女南方曰都广曰反户西南方曰焦侥曰炎土西方曰金丘曰沃野西北方曰一目曰沙所北方曰积冰曰委羽八极淮南子曰八纮之外乃有八极东北方曰方土之山曰苍门东方曰东极之山曰开明之门东南方曰波母之山曰阳门南方曰南极之山曰暑门西南方曰编驹之山曰白门西方曰西极之山曰阊阖之门西北方曰不周之山曰幽都之门北方曰北极之山曰寒门又晋地理志八极之广东南西北相去各二亿二万余里自地至天半八极之数又尔雅东至泰逺西至邠国南至濮鈆北至祝栗谓之四极八柱淮南子曰天有九柱八纪地有九州八柱按河图括地象崑崙为柱气上通天崑崙者地之中也地下有柱柱广十万里有三千六百轴互相牵制名山大川孔穴相通又曰凡天下有九区别为九州中国九州名赤县即禹贡之九州也上云九州八柱乃大九州非禹贡之小九州也四荒尔雅觚竹北户西王母日下谓之四荒九夷八狄七戎六蛮谓之四海注云觚竹在北北户在南西王母在西日下在东皆四方昏荒之国次四极者四游尚书考灵耀地有四游冬至地上北而西三万里夏至地下南而东三万里春秋二分则中矣三壤梁元帝纂要嵩泰衡华恒谓之五岳江河淮济谓之四渎上中下谓之三壤山林川泽丘陵坟衍原隰谓之五土五方蛮夷戎狄中国曰五方尔雅东方有比目鱼焉不比不行其名谓之鲽南方有比翼鸟焉不比不飞其名谓之鹣鹣西方有比肩兽焉与卭卭岠虚比为卭卭岠虚啮甘草即有难卭卭岠虚负而走其名谓之蟨北方有比肩民焉迭食而迭望中有枳首蛇焉此四方中国之异气也注云鲽状似牛脾一眼两片相合乃得行江东唿为王余鱼鹣鹣似凫一目一翼相得乃飞北方有兽其名为蟨䑕前而兎后趋则顿走则顚卭卭岠虚䑕后而兎前前髙不得取甘草故须蟨食之今鴈门广武县夏屋山中有兽形如兎而大相负共行俗名之为蟨䑕是也比肩民即半体之人各有一目一鼻一孔一臂一脚亦犹鱼鸟之相合更望以备惊急枳首蛇岐头蛇也江东唿为两头蛇十形杨泉物理论土地皆有形名而人莫察焉有龟龙体有麟鳯貌有弓弩势有斗升象有张舒形有塞闭容有隠真之安有累卵之危有膏腴之利有塉埆之害此十形者气势之始终阳阴之所极也七表河图括地象天有五行地有五岳天有七星地有七表天有八气地有八风天有九道地有九州天有四维地有四渎五溪五溪在辰州府卢溪县西武山郦道元水经武陵有五溪谓雄溪樠溪酉溪潕溪辰溪皆槃瓠子孙所居又杭州有九溪曰西溪苕溪仇溪锦溪交溪紫溪葛溪双溪晚溪是也三川西周有三川泾洛汭秦有三川伊洛河蜀有四川西川成都东川潼州北川利州南川䕫州又禹贡有九川谓弱水黑水河水汉水江水沇水淮水渭水洛水也三河唐尧都河东殷都河内周都河南谓之三河又禹贡有九河曰徒骇太史马颊覆釡胡苏简洁钩盘鬲津其一则河之经流也其四海三江五湖等俱见后海与江湖类九泽禹贡九泽既陂谓大陆雷夏孟潴荥泽大野彭蠡震泽云梦荷泽也又史记司马相如传臣闻楚有七泽臣之所见特其小小者耳名曰云梦方九百里三城唐张仁愿取漠南之庭于河北筑三受降城首尾相应以絶突厥南冦之路三城拂云祠为中城与东西两城各四百余里七渡长编左司谏吴表臣言大江之南上自荆鄂下至常润十郡之间其紧要之处不过七渡又有三流上流最紧者三荆南之公安石首岳之北津中流最紧者二鄂之武昌太平之采石下流最紧者二建康之宣化镇江之瓜洲是也惟此七渡当择官兵脩器械其余畧为之防足矣三冈三冈在山西大同府应州赵霸冈在城东黄花冈在城西䕶驾冈在城南又有四镇安边镇在城东大罗镇在城南司马镇在城西神武镇在城北九郡汉武帝命路博德平南越获建德吕嘉遂以其地为南海苍梧郁林合浦交趾九真日南珠崖儋耳郡是为九郡后平西南夷复置五郡卭都为越嶲郡筰都为沈黎郡冉駹为汶山郡广汉西白马为武都郡又有武威张掖酒泉炖煌金城为河西五郡五岭汉书吴祐传注云岭自衡山之南东至于海一山之限耳别标名则有五焉又裴氏广记大庾始安临贺桂阳揭阳是为五岭五陵长陵汉髙祖安陵惠帝阳陵景帝茂陵武帝平陵昭帝杜诗五陵衣马自轻肥即此三湘寰宇记湖广长沙府湘潭湘乡湘阴三县曰三湘三闗燕有三闗松亭古北居庸汉有四闗东成臯南伊阙西函谷北孟津三辅汉三辅京兆左冯翊右扶风共在长安中分领诸县三口三口谓清河口涡口颍口也宋真德秀上言今淮东要害在清河之口淮西粮道在涡颍之口敌之粮道实出于此故欲固两淮须防三口按淮东今淮安扬州诸处又曰淮左淮西今汝宁鳯阳庐舒等处又曰淮右至于邳徐丰沛诸处曰淮北两都汉两都谓西都东都也西都在雍州东都在洛阳班固作两都赋即此左太冲有三都赋谓蜀都吴都魏都也又上都京兆东都河南西都鳯翔南都江陵北都太原谓之五都一説雒阳邯郸临淄宛城郭市长安曰五都王莽更名五液二京二京谓东京西京也张衡拟班固两都赋作二京赋三巴三巴谓中巴东巴西巴是也汉末刘璋为益州牧置永宁县治江州号中巴即今重庆府是也又置巴东治永宁县即今䕫州府是也又置巴西郡治阆中县即今保宁府是也三崃巫崃在䕫州巫山县东即巫山也与西陵崃归崃并称三崃三边幽州并州凉州曰三边又有九边曰辽东太宁宣府大同宁夏甘肃蓟州榆林固原是也四塞韩生説项羽曰闗中阻山带河四塞之地可都以霸盖闗中东有黄河函谷蒲津龙门合河等闗南有南山及武闗峣闗西有大陇山及陇山闗大震乌阑等闗北有黄河南塞是谓四塞九市班固传长安有九市其六在道西三在道东五服侯服甸服男服采服衞服谓五服古者先王治天下而侯甸等所以服事天子者各有逺近之差故曰服三吴据水经以呉兴吴郡会稽为三吴通典又以吴兴吴郡丹阳为三吴二説似有不同然不知秦时定江南初置会稽郡至汉武帝又分湖州为丹阳郡顺帝又统为吴郡三国又独以湖州为吴兴故二説不同以此又会稽郡非今绍兴之会稽即苏常杭嘉也一説以苏州为东吴润州为中吴湖州为西呉三楚楚文王都郢楚昭王都鄂楚考烈王都寿春故为三楚又谓江陵为南楚吴为东楚彭城为西楚乃以此三地在楚之东西南故云一説以淮南沛陈汝南为西楚衡山九江江南豫章长沙为南楚彭城东海广陵为东楚三秦初项籍自立为西楚霸王立章邯为雍王王咸阳以西都废丘司马欣为塞王王咸阳以东都栎阳董翳为翟王王上郡都髙奴是为三秦三晋春秋晋有智氏赵氏韩氏魏氏范中行氏号六卿后晋君失政六卿专权周定王十一年智韩赵魏共灭范中行分其地十六年赵韩魏又共灭智氏分其地安王二十六年三家共废晋君而分其地号曰三晋三齐颜师古曰三齐济及齐北胶东也百粤地理志粤地牵牛婺女之分野也三代时盖藩服世称古百粤粤即越国周显王时楚灭越其族散处江南海上各为君长有瓯越雒越之属甚蕃故曰百粤以粤为扬州南境又曰扬越秦始皇利粤犀象珠玑乃使尉屠睢统五军监禄凿渠以通粮道杀西瓯君译吁宋越人皆入丛薄中与禽兽处莫肯附秦阴置桀骏以为将夜攻秦人杀尉屠睢秦乃发戍备之后王翦灭楚乗胜畧定扬越陆梁地为桂林象郡秦末为南越王赵佗所据传至赵光时汉武平南越光遂降汉以其地为苍梧郁林合浦郡属交趾部又三越杭州为吴越广州为南越福州为闽越或问闽中谓之闽越者何葢秦立闽中郡及汉兴师越人佐汉有功复立无诸为闽越王王闽中故地郡冶今建宁之建安福州之侯官是其地故谓之闽越二周二周谓东周西周东周洛阳西周镐京两汉两汉谓西汉东汉也西汉都长安东汉都洛阳八闽图经闽中八郡建劔汀邵号上四州其地多溪山福泉漳兴号下四州其地多坦夷谓之八闽周时为七闽地秦属闽中郡汉属闽越国按劔州即今延平府宋名劔浦两浙宁绍温台严金衢处为浙东杭嘉湖在浙水之西为浙西三韩东夷有三韩一曰马韩二曰辰韩三曰弁韩马韩在西有五十四国其北与乐浪南与倭接辰韩在东有十二国其北与濊貊接弁韩在辰韩之南亦有十二国共七十八国百济是其一国焉三苖三苖国名尧时四夷之地今为湖广江鄂岳之三州故今三州人多苖姓是其遗种九夷畎夷于夷方夷黄夷朱夷玄夷白夷风夷阳夷曰九夷又东夷西戎南蛮北狄曰四夷四蛮东方曰寄南方曰象西方曰狄北方曰译谓之四蛮又南方之蛮有五种以金裹两齿曰金齿蛮漆其齿曰漆齿蛮文其面曰绣面蛮刺其足曰花脚蛮以綵绳撮髻曰花角蛮又有八蛮五狄月支狄赤狄匈奴狄单于狄白狄为五狄五胡刘渊匈奴也居晋阳石勒羯也居上党苻氏氐也居临渭姚弋仲羌也居扶风慕容廆鲜卑也居昌黎是为五胡五凉晋有五凉张轨据河西今甘州为前凉吕光继之为后凉李暠迁酒泉今肃州号西凉沮渠蒙逊据张掖今镇蕃衞号北凉秃髪乌孤据姑臧今西宁号北凉按杜氏通典论凉州地势之险可以自保于一隅财富之殷可以无求于中国故五凉相继与五胡角立中州人士避难者多往依之唐韦蟾诗贺兰山下果园成塞北江南旧有名盖称其为塞北之江南也其风土之可乐如此两爨华阳国志㸑昌宁大姓也南蛮有两爨一曰东爨乌蛮一曰西爨白蛮西爨之先为晋南宁郡守因中国乱遂王蛮中号曰南宁西爨二瓯寰宇记永嘉郡为东瓯郁林郡为西瓯又接旧经闽越地即东瓯也今福州温州是其地六诏南诏之先本哀牢夷地居姚川西东南接交趾西北接吐蕃蛮语谓王曰诏先有六诏一曰蒙嶲诏二曰越析诏三曰浪穹诏四曰邆晱诏五曰施浪诏六曰蒙舍诏唐开元末蒙舍诏皮罗阁浸疆大而五诏㣲弱乃赂唐劒南节度使王昱求合六诏为一朝廷许之赐名归义徙居太和城以其在五诏之最南故号曰南诏山堂肆考卷十五山堂肆考卷十六钦定四库全书山堂肆考卷十六明彭大翼撰地理山杨文易卦序险而止山也险而动山也动静皆䝉险故曰山春秋説题辞山之为言宣也含泽布气调百神也郭熈曰春山淡冶如笑夏山苍翠如滴秋山眀浄如妆冬山惨淡如睡巩氏耳目志海山㣲茫而隐见江山严厉而峭卓溪山窈窕而幽深塞山童颕而堆阜王涯仙掌辩论山形曰鋭而出者为虎牙尖而背者为熊耳角而巘者为牛首冠而峭者为鸡头龙蟠钟山旧名金陵山在建康北诸葛亮尝曰钟山龙蟠石城虎踞真帝王之宅也汉末秣陵尉蒋子文与贼战亡扵此呉大帝为立蒋公祠又以帝祖讳钟因改山曰蒋山晋元帝渡江望气者云山有紫气又改曰紫金狼踞通州城南十八里临大江为狼山或谓以形似狼或谓白狼尝踞其上后以泗州佛法厌去之东为刀刃山一名劔迹山相传秦始皇扵此磨劔又东为军山或曰越王尝军扵此西为塔山与狼山相接其上有塔又西为马鞍山以形似马鞍也五山相连属而狼山为最竒鹿起舒城县东南鹿起山昔有僧过此一鹿自山出僧即其地以化马当马当山在九江府彭泽县东北横枕大江山象马形故名陆鲁望铭天下之险者在山曰太行在水曰吕梁合二险而为一吾又闻乎马当凤鸣岐山在鳯翔府岐山县东北山有两岐故名亦曰天柱山周太王邑扵岐山之下文王时鳯凰鸣扵岐山即此鸟弔鳯羽山在云南大理府浪穹县西南相传蒙氏细奴逻兴时有鳯翔于此故名鳯羽后鳯死每嵗冬衆鸟哀弔其上故又名鸟弔羊飞羊飞山在䕫州府万县西南昔有人学道扵此尝养一羊忽一日戒童子云勿放羊童子放之一羊冲天而去猿啼猿啼山在长沙府浏阳县治南唐裴休读书扵此时闻猿啼鳯凰鳯凰山在鳯阳府寿州东北府在鳯凰山之阳故名鳯阳府山有淮南王安宾客之遗迹昔有人获小金牌可以疗病疑为丹砂所化周世宗破南唐军扵紫金山即此杭州青波门东南亦有此山下俯大江山势若鳯凰欲飞之状又有石如片云㧞地髙数丈亦竒峰也将至颠有一窍尺余名月巖惟中秋月穿窍而出十四十六日则外此窍矣一郡王气皆借此山鹦鹉外夷瓜哇国有鹦鹉山蕲州城中有麒麟山金陵西与马鞍山相接有狮子山俱以形相似得名晋元帝初渡江见狮子山绵延不断以拟北地卢龙又易名卢龙山鸟䑕括地志鸟䑕山今名青雀山在渭州渭源县西尔雅鸟䑕同穴其鸟为鵌其䑕为鼵注云鼵如人家䑕而短尾鵌似鵽而小黄黒色穴入地三四尺䑕在内鸟在外今在陇西首阳县鸟䑕同穴山中孔氏尚书传曰共为雄雌龙虎龙虎山在广信府䝿溪县两石对峙如龙昻虎踞乃三十一福地汉张道陵修炼之所今张天师世袭真人居之牛渚牛渚山在当涂县西北近采石矶亦名燃犀浦世传下多怪物即晋温峤燃犀处虎丘虎丘山在苏州府长洲县西北平田中有小丘越絶书呉王阖闾葬此用黄金珠玉扁诸之劔鱼肠之干以殉越三日白精结为白虎踞其上唐避讳改名武丘颜眞卿书虎丘劔池石刻四字池之前有平石曰千人坐葢神僧竺道生讲经处唐李阳冰篆生公讲经䑓分刻二石台侧有㸃头石石上有可中亭左右白莲池陈顾野王序髙不抗云深无蔵景卑非培塿浅异踈林路若絶而复通石将断而更缀抑巨丽之名山大呉之胜壌也鵞湖鵞湖山在铅山县北山上有湖生荷旧名荷湖山后有人龚氏尝畜鵞扵此故又名鵞湖唐王驾诗鵞湖山下稻梁肥即此鴈荡温州鴈荡山记予观鴈荡诸峰皆峭㧞险怪上耸千尺穹崖巨谷不类他山皆包在诸谷中自岭外望之都无所见至谷中则森然干霄原其理当是谷中大水冲激沙土尽去惟巨石岿然挺立耳又荆州记楚有景山凢鴈南翔北归偏经其上谓之鴈塞山马陵马陵山在兖州郯城即古瑯琊山也一在宿迁县北鸡泽鸡泽山在北直隷广平府鸡泽县境杜预云在广平曲梁西南龙壁广西桞州府有龙壁山宋陶弼诗曽读栁侯山水记信知龙壁好烟霞驴泉驴泉山在徳安府随州城北此山石润牛马经过贪其泉甘不肯去土人有牛马解逸即徃此山寻之鸡笼鸡笼山在金陵覆舟山之西后临玄武湖元嘉中立儒馆扵北郊命雷次宗居之次宗因开舘扵山齐髙帝尝就次宗受礼及左氏春秋鸟带会稽记诸暨县有鸟带山其上多紫居士谢敷少时经始诸山功费千计生业皆尽后逰此境梦山神语之曰当以五十万相助旦见主人牀下有异色石试取磨拭之乃紫石也因问所从来云出此山遂徃掘之得利不訾鹿门鹿门山在襄阳府东南汉龎徳公唐龎藴孟浩然皮日休俱隐于此又江西丰城县南有龙门山傍有龙湫西北与道人山相接相传马禅师驻钖扵此寕波定海县有蛟门山出此即大海洋古人称蛟门虎蹲天设之险即此地也燕巖太原府夀阳西山多蛰燕因以名山曰燕巖牛头牛头山在江寕县南状如牛头晋元帝渡江草创欲立石阙扵宫门未定王导随驾出宣阳门乃遥指山南峰为天阙中宗从之梁武帝建寺扵石窟下名仙窟又有文殊辟支二洞白龟虎跑二泉后有昭明饮马池自山径中起数百级古杉苍桧行列上有佛宫曰弘觉寺寺有浮图二殿阙廊宇依山结构望之如畵屏北与献花巖祖堂山相连佛经所谓江表牛头是也宋大眀中立郊坛扵山之南峰岳飞设伏牛头以邀乌珠即此熊耳熊耳山在河南卢氏县西南两峰相竝如熊耳禹贡所谓导洛自熊耳即此又宜阳县亦有熊耳山史记汉光武破赤睂积甲宜阳城与熊耳山齐是也陜州东亦有此山乃逹摩葬处其塔尚存蟇頥蟇頥山在睂州城东自象耳山连峰壁立西瞰玻璃江磅礴蹲踞形类蟇頥故名山腹有穴曰龙洞唐末有杨太虚尔先生得道扵此睂州故事人日出东郊渡玻璃游蟇頥即此山也东坡有诗鼋首鼋首山在苏州府为洞庭西山之支岭其麓有石闯出如鼋首因名山产石有天然玲珑者为花石雕琢击之有金玉声有色白而温润者为玉石堪为玩器有胎斑而光泽者可制砚象鼻桂林府有象鼻山在訾家洲之西突起水濵形状类象故名下有水月洞孔镛诗象鼻分眀饮玉河西风一吸水应多青山自是多竒骨白日相㸔不厌多虎牙荆州府城南大江北岸与荆门山相对有虎牙山昔公孙述遣将依二山作浮桥拒汉师陜西延安府神木县有龙眼山鹰嘴鹰嘴山在广徳州南山絶顶一石卓立高十余丈如鹰嘴有深窟可容百余人鸡头鸡头山在平凉府崆峒山之西以形似名史记黄帝西至扵崆峒登鸡头山秦始皇二十七年辛巳廵陇西北地至鸡头山过回中即此铜陵县北有鹊头山其形髙耸宛若鹊头羊膓羊膓山在山西太原府交城县东北郡国志万根谷石磴萦委若羊膓然后魏扵此立羊膓仓狗嵴狗嵴山在开封府中牟县治后上产麻黄委羽委羽山在黄巖县昔刘奉林控鹤坠翮因名山为委羽落翮山海经大翮山小翮山有王仲庙仲字次仲秦始皇时变苍颉旧文为今隷书帝使使徴之不至始皇大怒槛车廹之次仲化为大鸟出扵车外翻然髙翔至扵西门山落二翮因名鸟翮山今山在北直隷隆庆州城北钓鱼钓鱼山在重庆府合州之东山南大石砥平有巨人迹相传异人坐其上投钓扵江因名宋理宗时余玠用播州人冉琎及弟璞之谋城钓鱼山则蜀可守即此系马系马山在登州府寕海州东世传秦始皇游此揽草系马至今草生若系结之状冻雀大同府城东北有纥干山纥干胡语犹华言千里也其山冬夏积雪故谚曰纥干山头冻杀雀何不飞去生处乐栖鹰成都府茂州北有鹰门山以山多栖鹰故名鬭鸡桂林志闘鸡山在雉山之东两山相向在江左右如闘鸡然巧石如鸡欲鬭时昻冠相距水东西红罗纒颈何曽见老杀青山不敢啼发鸠山海经发鸠之山有鸟状如乌首白喙赤名曰精卫炎帝女逰东海溺而不还化为此鸟尝衔西山木石以填东海山在上党长子县休牛博物志桃林在湖城县休牛之山有石焉曰帝䑓之棋也五色而文状如鸡卵去虎去虎山在萧山县北山有勐虎伤人一夕负子渡江而去宋令尹杜守一因名其山曰去虎果老跨驴山西平阳府蒲州东有中条山跨平陆芮城安邑夏县解州之境乃张果老跨白驴之处初平牧羊神仙传黄初平年十五家使牧羊有道士见其良谨将至金蕐山居石室中四十余年不念其家兄初起行索初平遇道士引至山与弟语语毕问羊何在平与兄徃至山东见白石平因叱之石起成羊数万头又刘向列仙传周成王时葛由尝骑木羊上中峩山山有葛仙洞又名绥山谚云得绥山一桃虽不得仙亦足以豪此山与小峩大峩山相连是为三峩琴髙控鲤琴髙山在泾县东相传为琴控鲤上昇之所令威化鹤辽东都司城东有华表山昔人丁令威化鹤扵此故名黄鹤黄鹤山在湖广武昌府西南昔仙人子安乘黄鹤过此故名上有黄鹤楼唐崔颢诗昔人已乘黄鹤去此地空余黄鹤楼黄鹤一去不复返白云千载空悠悠晴川歴歴汉阳树芳草凄凄鹦鹉洲日暮乡闗何处是烟波江上使人愁又岳州府城南有白鹤山昔有江叟尝遇樵夫遗以铁笛吹之无声一日登此山吹扵紫荆䑓响震林木忽有两女出授神药云服此当为水仙女子葢龙女也临海记郡西亦有白鹤山碧鸡碧鸡山在云南府西南东瞰滇泽苍崕万丈緑水千寻月印澄波云横絶顶云南一佳景也汉宣帝时方士言益州有金马碧鸡可祭而致遣王褒徃祀至蜀而卒颜师古曰金形如马碧形似鸡集覧其神祠在益州金马坊金马山在府城东西对碧鸡山中隔滇池山不甚髙而绵亘西南数十里上有长亭下有金马闗黄牛黄牛山在荆州府夷陵州西即黄牛崃峭壁间有石如人负力牵牛状人黒牛黄白马白马山在处州宣平县西山有瀑布泉石室中有巨石屹立击之铿然相传叶法喜尝栖扵此乌崃乌崃山在广西梧州府岑溪城西壁立万仭乃本县之门户也黄陵黄陵山在湘隂县舜二妃庙在焉绛巖綘巖山在句容县西南一名赭山上有龙穴祠坛寰宇记本名赤山唐天寳中改为綘巖一名丹山丹阳之义起扵此赤壁赤壁山在武昌府东南樊口之上江之南㟁即周瑜破曹操处东坡之逰自在黄州晁补之曰因其赋中有而今安在之言遂误为破曹之地以致后人纷纷辩论皆起扵此玄扈玄扈山在西安府商州洛南县黄帝时鳯衔图至此山帝拜受之緑林緑林山在荆州府当阳县东南王莽末马武王常等蔵此山中数月间致有七八千人即此蓝田地理志蓝田山在西安府蓝田县东南山出玉英故名四皓避秦逃入此山青城青城山在成都府灌县西南山有丈人峰故今岳父为青城以此又有七十二小洞应七十二候八大洞应八节道书为第五洞天乃神仙都会之处唐杜光庭有记又天台县有赤城山上有赤色如云霞望之如雉堞故曰赤城李白诗门标赤城霞楼观沧海月又太平府东南有青墩山齐宣城太守谢脁筑室扵此山之南一名谢公山白苎宣城图经白苎山本名楚山晋桓温尝领妓逰此山奏乐好为白苎歌因改名焉緑萝緑萝山在常徳府桃源县乃四十一福地也紫帽紫帽山在泉州府西南尝有紫云覆其巅唐时泉人客洛阳邂逅一羽衣寄书紫㡌隐者其人旣归授书扵隐者隐者遗以米半升其人还家视之乃金粟也宋徽宗御书金粟之洞四字刻石在焉翠帘翠帘山在延平府将乐县南苍翠髙耸如垂帘状白帝白帝山在䕫州府城东公孙述据蜀殿前井中尝有白龙出因自称白帝更号鱼复县城曰白帝城乌蛮乌蛮山在栁州府栁城县东南山髙耸临江下有潭白星白星山在广东韶州仁化县西唐武徳中有星坠山顶光如曵练故名紫云紫云山在嘉兴府海塩县西南相传唐建中间有村女出耕云尝覆其上河南府巩县有黒云山昔成汤扵此祷雨忽起黒云天降大雨赤甲赤甲山在䕫州府其山髙大不生草木人望之如袒臂故谓之赤甲杜诗卜居赤甲迁居新两见巫山楚水春青睂青睂山在陜西延安府延安县西北后魏时有吐蕃青睂簇居此又江西瑞昌县有赤颜山赤松子逰处象州有白靣山石壁屹立横截大江中多白石故名又常熟县虞山一名乌目可蓝可蓝山在平凉府城西南赫连㩀平凉尝屯兵扵此寰宇记赫连定畋扵凉州登可蓝山望綂万城泣曰先帝若以朕承大业岂有今日俄有羣狐鸣扵定旁命射之竟不得乃叹曰此亦怪事也㸃苍㸃苍山在云南大理府城西髙千余仭有峯十九苍翠如玉盘亘三百余里山头有髙河泉深不可测又有瀑布诸泉流注为锦浪等十八川元髙昌雅诗水绕青山山绕城由来人杰地应灵水光万顷开天镜山色四时环翠屏长白山东济南府长山县西南有长白山又名会僊山山有峰孤秀盘郁独压衆山乃太山之副岳绣江源发扵此山髙二千九百丈周六十里云雨长白故名上有醴泉寺即范仲淹读书处辽东三万卫亦有此山横亘千里有潭周回八十里南流为鸭緑江北流为混同江又金国志亦有长白山为白衣观音所居其山禽兽皆白黒水发源扵此大黒大黒山在辽东都司所领金州卫东絶顶有城四面悬絶惟西向一路可通其中有井昔人多避兵扵此江郎江郎山三峯之上各有一巨石昔山下民兄弟三人化扵此晋永嘉之乱有湛满者亦居山侧有一子仕宦不得归祷扵三石旬中湛子出洛水见三少年使闭目入车中恍然不知所之良乆乃至家山在衢州府江山县南山顶有池产碧莲金鲤程侯程侯山在山西忻州程婴匿赵孤扵此罗秀罗秀山在南寕府城北昔人罗秀扵此升僊宋陶弼诗寻山入罗秀旋结草堂居花露生瓶水松风落架书闻猿得句后见月出行初此夕云林下无因梦使车陈音会稽记昔有善射者曰陈音越王使简士卒习射扵郊外死葬焉塜壁悉畵骑射之象因以名山为陈音壶公福建兴化府城南有壶公山山有五竒昔人有遇老翁扵此忽见宫阙似非人间翁云此壶中日月也后人因名壷公唐翁承賛壶公山诗秋髙巖熘白日出海波红搜神秘覧兴化䜟云壷公山若断莆田朱紫半水绕壶公山此时方好㸔君谟以引水绕壷公山登第从此在朝朱紫半矣冶父冶父山在庐州府庐江县东北濡湏志旧有人冶铸扵此故名自麓至巅几五百里有三百六十四子山罗列在下山比衆山独尊故曰父霍童霍童山在福寕州寕徳县北神仙霍童所居洞天记所谓霍林洞天是也黎母黎母山在广东琼州府定安县南山下诸蛮环居号黎人供赋役者为生黎耕省地者为熟黎宋徽宗时建镇州扵黎母即此山有五峯又名五指山屹立琼崖儋万之间为四州之望毎昼云雾收敛则五峯耸秀挿天至黄昏复蔽不见皖公安庆府有皖山与潜山相连一名皖公山本春秋时皖伯所封之地卢师卢师山在顺天府西隋末沙门卢师居此能驯服大小青龙元天厯中大旱有安陵道士持卢师谷蛇名小青龙者至谓祷之即雨蓨县尹吕思诚以其惑人杀蛇逐道士雨亦随至遂有年苏武苏武山在陜西行都司镇番卫东南相传苏武牧羝处故以名山郭璞郭璞山在饶州府余干县东和南乡根盘五十里髙百仭峯峦俊㧞为鄱阳羣山之冠世传郭璞尝旅寓扵此伏波桂林记府东北有伏波山突起千尺悬石如柱去地一线不合俗传马伏波试劔石长卿保寕府梓潼县西南有长卿山旧名神山唐明皇幸蜀见山有司马相如读书窟因改今名无量示寂广西全州西有湘山峯峦蓊欎巖洞幽䆳上有光孝寺即无量夀佛示寂之所呉王寻僊金精山在处州即张䴡英僊女宅汉呉王芮领兵入山凿洞寻僊女见真人上昇处一在贑州寕都县王导建府幕府山在应天府西北俗名灰山晋元帝渡江丞相王导建幕府扵此故名上有僊人䑓虎跑泉路应为梁寕国府宣城县南有响山两崖对峙下瞰响潭潭上有钓䑓唐刺史路应尝跨潭为梁建两亭扵崖以营州兵权徳舆镌记扵崖石许由弃瓢箕山在眞定府唐县西北其峯若箕形即许由隐处上有许由墓弃瓢巖洗耳溪巢父答问碑兼道吹笛赵宋隐士刘兼道游武夷山夺秀亭刘善吹笛有穿云裂石之声因名亭曰銕笛亭晋文纪过史记世家晋文公闻介之推入緜上山中于是环緜上山中而封之以为介推田号曰介山以纪吾过且旌善人杜预曰西河介休县名緜上秦始颂功史记秦始皇即位三年东廵郡县祠邹峄山刻石颂秦功徳按邹县本邾国鲁穆公改作邹属山东兖州府元鲜于枢峄山诗东方巨镇穪岱宗羣山列侍臣妾同西南崛起一万仭却立不屈如争雄何年天星下天宫坠地化作青芙蓉外如刻削中空洞阆风玄圃遥相通郝甑郝甑山在徳安府城西后周以此山名县山有郧溪景云潭潭侧有唐甑山公郝处俊钓鱼台宋蔡确诗矫矫名臣郝甑山忠言直节上元间钓䑓芜没知何处叹息思公依碧湾支硎支硎山在吴县西晋僧支遁道林隐此且山多平石遂名支硎上有石窟温泉放鹤亭马路石皆支遁盘桓处韩信追项羽韩山在淮安沭阳县东北世传韩信追项羽于此南有楚王庙去病击匈奴汉应劭曰祁连山本名天山盖匈奴唿天曰祁连也汉霍去病以骠骑将军击匈奴至祁连山获首虏三万后去病薨上悼之发蜀玄甲军阵自长安至秣陵为塜象祁连山按西河旧事祁连山在张掖酒泉二郡界去焉支山北可千里初匈奴失此二山乃歌曰亡我祁连山使我六畜不蕃息失我焉支山使我妇女无颜色诸葛出猎驹骊山在句容县东北呉诸葛恪出猎此山见有物如小儿伸手引人恪令持去故地即死叅佐问之恪曰此事在白泽图曰两山之间有精如小儿名曰傒囊浮丘炼丹黄山在寕国府太平县南当宣徽二郡界有三十二峯二十六源二十四溪十八洞八大石黄帝与浮丘伯尝炼丹扵此又广西梧州北流县界有勾漏山石峯千百皆矗立特起其巖穴勾曲穿漏故名山有寳圭洞洞有石室石池葛洪炼丹灶焦先隐焦山在镇江江中汉处士焦先隐此故名旁有海门二山上有焦山寺罗汉巖宋理宗书三大字揭之有䑓曰炼丹洞曰三诏因先三诏不起故名崖下有瘗鹤铭㨿辍耕録所载此铭乃华阳真逸撰词曰相此胎禽浮丘着经乃徴前事我传尔铭余欲无言尔其藏灵雷门去鼓华表留形义惟彷彿事亦微㝠尔将何之解化惟寕后荡洪流前固重扄右割荆门厯下华亭奚集真侣瘗尔作铭后又题云丹阳僊尉江隂真宰刻下镇江焦山顽石上潮落方可手摸相传为晋王右军书宋黄睿又曰为陶隐居书今文格字法殊类陶弘景盖弘景自号华阳隐居也今号真逸岂其别号欤欧阳文忠又以为不类王右军法而类颜鲁公又疑真逸是顾况道号袁京居袁山在江西袁州府东北昔髙士袁京居此故名有大小二袁山唐人诗袁山大小双螺竝秀水东西二带横卞和石室荆山在㐮阳府南漳县西北山海经其山阳多鐡其隂多赤金山顶有池旁有石室相传为卞和宅上有抱玉巖又鳯阳府懐逺县西南亦有此山山东有卞和洞又名抱璞岩唐胡曾诗抱玉巖前桂叶稠碧溪寒水至今流空山落日猿声急疑是荆人哭未休安贞石牀衢州府龙游县东有龙丘山汉龙丘苌隐居于此与严子陵友善终年百嵗山际有二叠巖穴外如忩牖中有石牀唐徐安贞读书处此山亦名九峯巖许掾便登世説许掾好逰山水体便登陟时云许非徒有胜情实有济胜之具宗元乆厌栁子厚尝作囚山赋晁无咎曰仁者乐山自古逹人有以朝市为樊笼者矣未闻以山林为樊笼也盖宗元谪南海乆厌山林不可得而出朝市不可得而复故赋囚山灵运造幽宋谢灵运好登山陟岭必造幽峻常着大屐上山则去前齿下山则去后齿子厚履险宋章子厚与苏子瞻逰南山抵僊逰潭之上絶壁万仞岸甚狭子厚推子瞻下潭书壁子瞻不敢子厚乃履险而下以漆墨濡笔大书石壁上曰苏轼章惇来此子瞻抚子厚背曰子厚必能杀人子厚曰何也子瞻曰能自拚命者必能杀人子厚大笑谢安别墅金陵东南有土山一名东山晋谢安旧隠会稽之东山后居金陵乃筑土山拟之山上营立楼馆杂植竹树毎携妓及中外子姪游集苻坚入冦与姪玄围棋赌别墅至夜乃还即此宋朱存诗云镇物髙情济世才欲随猿鹤老山隈山花处处红妆面彷彿如初拥妓来藏用㨗径唐睿宗召天台山道士司马承祯问以隂阳术数对曰道者损之又损以至扵无为安肯劳心以学术数乎上曰理身无为则髙矣如理国何对曰国犹身也顺物自然而心无所私则天下理矣上叹曰广成之言无以过也承祯固请还山上许之尚书左丞卢藏用指终南山谓承祯曰此中大有佳处何必天台承祯曰以愚观之此乃仕宦之㨗径耳藏用始隠终南晩狥权利则天时又就徴为諌议故承祯讽之藏用字子潜匡俗结庐豫章旧志君孝父平野王与鄱阳令呉芮佐汉定天下而亡汉封俗于鄱阳曰君兄弟七人皆好道术寓精扵洞庭之山故世谓之庐山一说匡俗结庐于此故名山在南康府西北山下有深洞幽䆳旁逹约数十里号朱明真曜洞天上有大小石楼相去五里皆孤髙峻秀邈出云表重檐四柱宛如楼阁山之东南有香炉山孤峯突起㳺气笼其上则氤氲若烟西南有石门山其状似双阙壁立千仭而瀑布流焉天将雨则庐山上有白云冠峰巖谓之山带不出三日必雨神僊董奉曾种杏扵此唐白居易尝于香炉峰下立草堂有诗云倚石攀萝歇病身青邛杖竹白纱巾他时畵出庐山障便是香炉峰上人黄鲁直诗南康南麓江州北五百僧房缀宻脾尽是庐山佳絶处不知何处合题诗周颙立舍齐周颙于金陵钟山之西巖立隠舍遇休沐则归又河南嵩县有陆浑山唐元徳秀爱其佳山水乃定居焉栾巴求酒酒香山在岳州府城西南山上有美酒饮者即为僊汉武帝遣栾巴来求果得酒未进东方朔窃饮之帝怒欲杀之对曰酒有验茍杀臣臣亦不死臣死酒亦无验遂赦之土俗相传毎春时徃徃闻山中有酒香寻之莫见其处羊公作浆搜神记羊公雍伯洛阳人性笃孝父母终葬无终山遂居焉山八十里上无水公汲水作义浆扵坂头行者皆饮之三年有一人就饮以石子一斗与之使至髙平善地有石处种之当生美玉并得好妇公如言种之数嵗玉子果生有北平着姓徐氏者女甚有名公试求之徐氏戏云以白璧一双来当听为婚公至种石中得白璧五双以为贽徐氏大惊遂以女妻公天子异之拜为大夫名种石地为玉田机云比玉崐山在苏州府崐山县西北境上晋时陆机陆云生扵此时人比之崑山出玉因名崑山管鲍分金鲍山在济南府城东世传鲍叔牙管仲分金扵此山下有鲍叔城盖叔牙食邑也马迁望湖姑苏山在苏州府城西一名姑胥姑苏台在其上汉司马迁尝云登姑苏台以望五湖即此余奭凿路南昌府寕县南有毛竹山按图经此山路塞至宋治平间有余奭者出赀募人凿至烂泥坪始通徃来山堂肆考卷十六山堂肆考卷十七钦定四库全书山堂肆考卷十七明彭大翼撰地理山石公石公山在苏州府西南山根有石如老翁立水中涸不露潦不没唐陆龟䝉有诗麻姑麻姑山在江西建昌府城西南周围四百里即三十六洞天之一世传麻姑于此得道刘禹钖诗云盖青山龙卧处日临丹洞鹤归时药主药主山在南昌府奉新县南唐文箫綵鸾僊去留药一粒与其主人因以名山桐君桐君山在严州府桐庐县东有异人扵此採药求道结庐于桐木之下人问其姓名则指桐以示之因号山为桐君山崆峒问道广成子轩辕时人隠居崆峒山石室中黄帝造焉问以至道之要答曰至道之精窈窈㝠㝠至道之极昏昏黙黙无视无听抱神以静形将自正必静必清毋劳尔形毋揺尔精毋俾尔思毋虑营营乃可长生山在平凉府城西上有问道宫山之东巖北别峰之隂有广成子洞具茨受图阳城记黄帝登具茨之山升扵洪隄之上受神芝图于黄盖童子山在开封府新郑县西南僊人劝合昔有二山相连后一山名敖山自南而北一山名不返自北而南誓不相合后有一僊人和合劝之二山复相连今人以比媒人巨灵擘开郭縁生述征记华山与首阳山本同一山河神巨灵擘开以通河流故掌迹至今存焉士人望拜长沙府善化县西南有岳麓山即衡山七十二峯之一也上有岳麓书院宋张栻尝徃来其间下有石方而且平士人于此望拜南岳因名拜岳石畵工写归纲目金主亮尝宻隠画工扵奉使中俾冩临安呉山以归为屏风而图已之像䇿马扵呉山絶顶题诗其上有䇿马呉山第一峰之句秭归秭归县即古䕫国今归州是也有秭归山袁松尝曰屈原此县人既被流放忽然暂归其秭亦归因名其地曰秭归秭即姊也仙奕仙奕山在栁州城南上有穴穴有屏有室有宇登者得石枰扵上黒肌赤脉十有八道可以奕因名天姥天姥山在绍兴府新昌县名十六福地即先生修道处天童天童山在宁波府城东上有天童寺宋王安石游山诗溪水清涟石老苍行穿溪树踏春阳溪深树宻无人处惟有幽花渡水香象山县有圣娘山相传昔有一女子在此山隠见若神客星客星山在绍兴府余姚县东北旧名陈山严子陵居此又湖广施州卫城西亦有此山佛日佛日山在杭州府城东北中有佛日净慧寺吏隠吏隐山在处州府缙云县治东北唐李阳氷为缙云令秩满退居于此有䑓曰忘归石壁有吏隐山三大字神居神居山在髙邮州西南亦名土山上有排牙石人欲数之者其数必差终无能知其数之的者俗传谢安尝炼丹扵此石井石臼犹存仙堂仙堂山在山西潞州襄垣县山势巍峩上有龙洞及僊堂寺太平府有仙都山淮安睢寕县有僊掌山鬼谷广信府贵溪县南有鬼谷山山峯峭㧞两石对峙如龙昻虎踞之状道书为第十五洞天上有苏秦䑓张仪井世传鬼谷子居此故名鬼谷子姓王名誗一作诩圣阜圣阜山在山西太原府忻州定襄县西北其山孤峙石上有二足迹元好问有诗马水横陈圣阜前滹沱陂堰逺相连灵巖灵巖山在呉县西上有石马望如人骑呉王馆娃宫西施洞响屧廊香水溪玩花池在焉又有灵池山在广东韶州府翁源县山有老人隐见扵此池因名翁水王屋王屋山在山西泽州阳城县南上有僊公洞天广三十里状如屋故名列子所谓愚公谋徙者即此女牀女牀山在华隂产鸾鸟又河南宜阳有女几山相传白兰香神女上昇遗几在焉妇翁舎大安山在湖广徳安府城西唐许绍家扵此李白忤髙力士放还至此许氏以孙女妻之宋黄晦叔诗大安妇翁舎时来枕流眡外舅居判丈山在云南大理府城南山髙千余仭昔大理叚思平外舅㸑判居其上因名九疑九疑山在湖广永州府寕逺县南晋郭璞云其山九谿皆相似或云九峰参差互相隠映行者望而疑之故名唐明皇时有道士申太芝遇异人告以九疑山旧有大乐一部歳乆化为五野猪郡人部之又化为五古噐太芝徃求果得之叩之音律相和按九峯一朱明二石城三石楼四娥皇五舜源六女英七箫韶八桂林九梓林又徐州城北亦有九疑山俗名九里山有穴潜通瑯琊王室四明四明山在寕波府城西南周围八百里二百八十峯道书谓丹山赤水洞天上有四牕穴通日月星辰之光故号四明孔晔㑹稽山记四明山髙峰轶云连岫蔽日五台五台山在太原府五台县上有五䑓髙出云表顶皆积土因谓之台嵗积坚冰夏仍飞雪世传文殊师利所居清凉山即此一在嘉兴府治西北中有石刻法华等经九室九室山在襄阳府房县西相传五代时陈抟修炼之所武昌府通山县东南有九宫山万安万安山在休寕县东隋大业末江华筑郡城自黟徙治于此一在河南府东南唐武三思议毁三阳宫以其材作兴㤗宫于万安山即此三危三危山在陜西行都司沙州城东南其山三峰峭絶舜窜三苖扵三危禹贡导黒水至扵三危即此二飞二飞山在福建兴化府仙逰县北其山蜿蜒百里峙立为二如鸟展翼之状七盘七盘山在陜西西安府蓝田县南近北又有䋫坡山杜氏通典七盘十二䋫蓝田之险路也唐贞元初刺史李西华自蓝田至内乡开新道七百余里廻山取涂行旅便之平凉府开城县西有六盘山六爻广西梧州府藤县城西有六爻山峭絶临江髙三十余丈山形六级如卦爻然八卦邹县西南有凫山其阳有伏羲庙遗址世传伏羲画卦扵此故土人唿其处为八卦山毛诗保有凫绎元杨奂东㳺记过泗水地颇髙敞南望凫绎诸峯出没扵烟芜云树之表即此三秀三秀山在福建同安县西北又名仙人亭山上有石榻禅牀及仙人蹟四竒四竒山在云南姚安府大姚县南四峯髙耸八分八分山在武昌府东南有水分流如八字旁有八分湖八分院建康录谓武昌有山无林政可图始不可居终山分八字数不及九即此六合六合山在六合县南山有六峯即江浦之定山也梁沈约有诗标峯彩霞外置岭白云间倾壁忽斜竖絶顶复孤圆八塔八塔山在辽东寕逺卫西南上有八小塔九嵕九嵕山在湖广徳安府孝感县唐大将王铁鎗所居一在西安府干州醴泉县唐昭陵在焉陪葬诸王七公主二十一妃嫔八房玄龄等十三人以宰相陪唐俭等五十三人以承郎三品陪尉迟恭等六十四人以功臣大将军陪九曲九曲山在云南大理府洱河东峰岳攅簇状若莲花九盘而上又名九重巖上有石洞人莫能通三平三平山在福建南靖县南清寕里唐僧义中尝从大颠游后建三平院住持此山山有十一竒句容县有四平山四基四基山在山东邹县东北上有孟子墓八部八部山在贵州黎平府普安州城东诸峰皆石矗然摩空九华九华山录山在池州青阳县南峰峦异状其数有九故旧名九子山李白陋其名以九峰如莲花改名九华南唐以宋齐丘为青阳公遣归九华即此万竹万竹山在台州府仙居县西南九峰廻环丛薄敷秀宋薛昻避冦扵此有诗万竹山中数十家重重流水绕桑蔴饱餐鼔腹成何事桃李春风任自花四顶四顶山在合肥县城东南俯瞰巢湖上有四峰特起相传魏伯阳炼丹之所唐罗隐诗胜景天然别精蓝在画图一山分四顶三靣瞰平湖九头九头山在盱眙县南山有九丘故名三耳三耳山在大理府赵州治西三峯髙耸如耳又山西辽州东北有五指山半山石壁有五手指文故云双牙双牙山在成都府简县东山顶有古井山半有石箱昔有两金鵞浴扵井夜栖扵箱人欲捕之遂飞上南山化为双石对峙若牙齿然又双角山在广西博白县城西髙二百余丈二峰角立山下有緑珠井五山奕人安吉州南有五山山有五峰昔乡人姚紾採薪见二人奕观之稍乆二人曰汝可还家今日为汝祥矣紾还家因入瓮中隐身谓家人曰可七日勿开未至七日家人误开紾化为白鹤飞上五山万山逰女万山在襄阳府西相传郑交甫所见逰女处此山之下曲隈是也又襄沔记以紫盖山万山岘山谓之三岘七星桂林志七星山在城东旧名七星巖七峰列如北斗旁有小峯如辅星缘磴而上山半有亭曰簮带絶顶有道院又叙州府治东亦有此山七峰并秀状若连珠故名九日福建泉州府南安县有九日山唐秦系隐此注老子又半云山在广西灵川县西南又武冈县有四云山杭州有五云山崑崙五色博物志崑崙山纵横万一千里神物所集出五色云气五色流水东南流黄水入中国为河十洲记崑崙号崑崚在西海之戍地北海之亥地去岸十三万里又有弱水周回绕之山形如偃盆下狭上广故曰崑崙又释氏家谓之须弥山为帝释天所居山顶四峰挺出各髙七百仭山东天下名东弗寺西天下名瞿耶尼南天下名阎浮提北天下名北鬰单阎浮提今中国四夷皆是也湼盘经所谓阎浮界内有震旦即此按梵语称天子为震旦蓬莱九气十洲记蓬莱山对东海之东北岸周廻五千里外别有圆海绕之圆海水正黒谓之㝠海无风而洪波百丈不可徃来上有九气丈人九天真官盖太上真人所居唯飞仙乃能到其处耳千巖竞秀晋顾恺之逰㑹稽人问山川之美答曰千巖竞秀万壑争流数峰回抱丁公言逰东山诗数峯回抱隔烟林一簇招提十里深祗合歩行寻石径不宜呵喝入松隂遥分画手挥毫意暗起诗人得句心梅岭笙歌上髙处孤猿幽鸟减清音掩抱六重医巫闾山在辽东广寕卫西舜封十有二山以此山为幽州之镇自是遂为北镇其山掩抱六重又名六山上有桃花洞圣水盆突起三石四川眉州中巖山半三石突起其形类笋傍有诺讵那尊者古道塲宋元徽初有异僧入牛头寺主僧厚礼之别去赠以一钥曰后欲见我当至中巖山见石笋扣之可以见我明年寺以低头佛失珠主僧驰至石笋峰下扣以钥峰裂为三乃见异僧曰盗取佛珠在江濵我得之乆矣主僧喜持珠而还宋冯时诗云古寺无人僧作佛碧潭有水化为龙当年诺讵小㳺戏一石击碎成三峯三峯并列金陵城西南有三山下临大江三峰并列故名晋王濬伐呉至三山即此谢朓鲍照有晩登三山望京邑诗福建建阳县西北有九峰山其山九峰相连属三水合流木叶山在辽东都司广寕中屯卫东上建契丹始祖庙竒首可汗在南庙可敦在北庙绘塑二像并八子像相传有神人乗白马自马孟山浮土河而东有天女驾青牛自平地松林横河而下至木叶山二水合流相遇为配生八子其后族属渐盛分八部毎行军及时祭必用青牛白马云十日方回鬰林州北有寒山越王佗遣人入山採橘十日方回问其故云山中大寒不得归因名寒山宋余靖诗空翠纷纷冷不流风云长是䕶灵湫山神鞭起龙行雨散作炎州六月秋七夕乃越凤翔府有陇山其坂九回欲上者七日乃得越人顾瞻之莫不悲思俗歌曰陇头流水鸣声幽咽遥望秦州肝肠断絶又名呜咽水山无三斑包山在湖州府乌程县即古夫椒地呉王夫差所栖也山无三斑谓无蛇虎雉也侯景之乱乃有蛇虎山有三角十洲记崑崙山有三角一角正北名阆风巅一角正西名元圃台一角正东为崑崙王母居焉都峤八叠都峤山在广西容县城南高三百五十余丈上有八峰曰马鞍曰香炉曰仙人曰丹灶曰八叠曰兠于曰云盖曰中峰惟八叠一峰竒秀最髙有南北二洞苏轼送卲道士还都峤诗乞得纷纷扰扰身结茅都峤与仙邻思陵三清思陵山在广西浔州府城西又名西陵上有三清巖砥柱三门砥柱山在河南府陜州城东黄河中禹贡导河东至于砥柱即此郦道元注水经禹治洪水凢山陵当水者凿之通河河水分流包山在水中若柱然故曰砥柱山有三门南曰鬼门中曰神门北曰人门吕梁二城吕梁山在徐州城东南下有二洪洪上有云梦梁王二城土人谓云梦即韩信梁王即彭越八公八公山在夀州东北淝水之北淮水之南汉淮南王安与其賔客八公登此山学仙今山有安故台及石上人马存焉安养士数千人中有髙才八人曰苏非李上左呉陈由伍被雷被毛被晋昌为八公按此山一在庐州府巢县七脩藁有辨五祖五祖山在黄州府黄梅县东北一名茂山即五祖大满禅师道埸山顶有池生白莲花唐裴度诗徧寻真迹蹑莓苔世事全抛不忍回上界不知何去处西天移向此间来又四祖山在黄梅县西四十里一名破额山即四祖大医禅师道场八将广西慱白县城东一里有八将山八峰攅立鳯翔府岐山县北三十里有五将山西秦攻长安秦王坚出奔五将山即此千夫千夫山在大同府蔚州广灵县西北相传前代遣千人取花斑石祭祷而后取梓潼五女扬䧺蜀本记梓潼县有五女山秦王献五美女扵蜀王蜀王遣五丁迎五女见大蛇入山穴中五丁引蛇山崩五女上山化为石林虑两重昔人有二子师事仙人卢子基扵林虑山栖霞谷服飞龙药一九十年不饥故魏武帝诗西山一何髙望之殊不极上有两仙童不饮亦不食山在彰徳府林县西北南负太行北接衡岳林虑即隆虑汉避殇帝讳改名林虑永平双子双子山在永平府西北上有孤竹长君之墓团子山有孤竹次君之墓马鞭君之墓传曰国人立其中子盖次君也句君三茅山在句容县东南初名勾曲象山形也汉茅氏兄弟三人各居一峰得道号三君因以名山为三茅峰山下有华阳洞喜泉亭金陵志茅山与蜀岷峨相首尾蒋山实其脉之尽者许迈云茅山是洞庭山西门潜通五岳陶弘景谓东通王屋西逹峩眉南接罗浮北连岱岳三君茅蒙玄孙长曰盈遇君得道汉初元中入勾曲山为太君弟固武威太守衷上郡太守闻兄盈得仙道皆弃官访从学道俱成地仙固为定箓真君衷为保命仙君室中一人踈属山在陜西延安府绥徳州山海经曰贰负之臣曰危与贰负杀窫窳帝乃梏之扵踈属之山桎其右足反縳两手以髪系之扵山上盘石之下在开题西北汉宣帝时使人凿上郡发盘石室中得一人徒祼被髪反縳械一足羣臣莫有识者刘子政按此言之宣帝大惊时人争学山海经洞上八仙白石山在浔州府城南两峰并立下有巖洞即道书第二十一洞天通北流勾漏洞世传葛洪尝徃来其间洞之上有㑹仙巖丹灶及八仙石存焉千佛岭江寕县东北有摄山舆地志山多药草可以摄生故名上有栖霞寺君明僧绍舍宅所建寺有白石浮屠极精巧按江总碑居士子仲璋为临沂令于西峰石壁与法度禅师镌造石佛名千佛岭齐文惠太子豫章竟陵诸王増餙之岭之上下巖数百随其浅深广狭为佛之大小惟正一巖髙可五丈内坐释伽佛傍立菩萨二皆四丈八尺下为天开巖白乳泉唐刘长卿有登东峰寻君故居诗五老峰五老峰在庐山五峰如五老相连故名唐李白诗曰庐山东南五老峰青天削去金芙蓉九江秀色可揽结吾将此地巢云松呉王种香香山在苏州城西呉王种香处下有採香径越王种葛采葛山在绍兴府东勾践种葛扵此使越女治布献呉王採葛人歌曰尝胆不苦味若饴令我採葛以作丝陆贾植花肇庆府西有锦石山宋洪迈夷坚志曰汉陆贾使南越尉陀与之泛舟扵锦石山下贾黙祷曰我若说王穪臣当以锦褁石为山灵报使还募人植花卉扵山以代锦后人因立庙祀之宋干道中梁竑入都舣舟石下夜梦一客自穪陆大夫云我抑欎扵此千余嵗矣君幸见临愿留一诗竑题诗扵壁而去曼卿掷核石棚山在海州朐山东北棚岭甚峻了无花木石曼卿判海州读书扵此乃以泥褁桃核掷其上数年间花发满山夷齐採薇史记武王平殷乱天下宗周而伯夷叔齐耻之不食周粟隠扵首阳山採薇而食之遂饿死山在平阳府蒲州东南即禹贡雷首山是也刘阮採药天台山在浙江台州府天台县西即衆圣所䧏葛仙翁山也汉明帝时刘晨阮肇入天台山採药失道食尽见桃实食之觉身轻行数里至溪浒持盃取水见一杯流出中有胡麻饭溪邉二女子笑曰刘阮二郎捉向所失流杯未便迎归作食食之二人既出无复相识至家子孙已十世矣此山上应台星故曰天台髙一万八千丈周回八百里秦精採茗武昌山在湖广武昌府武昌县南晋武时宣城人秦精入此山採茗遇一毛人长丈余引精至山曲示以聚茗既别复还探囊中橘遗精精怖负茗而归元周积粟仓乐山在㐮阳府竹山县东北昔有邑人徐元周积粟扵此救饥乡人徳之故名蒜山山在镇江府西大江岸上山多泽蒜因名茶山山在蕲水县北山出茶刘禹钖诗薤叶照人呈夏簟松花满椀试新茶又广信府北亦有此山以陆羽尝居此故名谷城山在山东兖州府东阿县汉张良逰下坯圯上遇一老人授一篇书曰后十三年孺子见我济北谷城山下黄石即我矣孔文祥曰黄石公须眉皆白杖丹藜履赤舃葛稚川云即老子也老子无世不出数易姓名出扵黄帝时号广成子文王时号先生武王时号郭叔子汉初号黄石公汉文时号河上公黍谷山在顺天府懐柔县东跨宻云界刘向云燕有谷地寒不生黍稷邹衍吹律以温其气故名山曰黍谷梅岭梅岭即大庾岭在南安府大庾县城西南磅礴髙耸南接南雄初岭路峻阻唐宰相张九龄开凿新路两壁峭立中涂坦夷上多红梅故名梅岭岭表有关曰梅关宋横居士张九成所筑按大庾县本汉南埜县地汉初南粤不贡武帝遣将军庾胜讨之因筑城扵此因名大庾县岭亦以县名之又补陀落迦山一名梅岑在寕波定海东北旧昌国县海中佛书所谓海岸孤絶处也桃源山在衡州府桃源县南秦时有千余人入洞避难因隠扵此瓜埠瓜埠山在六合县南滁水经此入江峭絶若砥柱旧传魏主临江处花巖山在江寕县去牛头山五里唐贞观中僧法融栖巖下遇大雪忽有竒花二茎生巖侧又有白鸟献花之异竹里山在句容县北途甚倾险号曰飜车岘宋武帝破桓玄扵竹里即此梨洲山在奉化县晋孙兴公弟承公逰此获仙梨食之成仙故名桃叶山在六合县西志云隋伐陈诣冶山祗洹寺问觧脱禅师何以克陈师云桃叶必克乃造桃叶舟渡江憇此山傍故名木皮木皮岭在巩昌府徽州西杜诗云首露粟亭西尚想鳯凰村季冬携童稚辛苦赴蜀门南登木皮岭艰阻不易论始知五岭外别有他山尊后王巢之乱王铎置闗扵此以遮秦陇贺兰贺兰山在陜西寕夏城西一名贺人丹崖翠峰巍然峻大盘据数百里寕夏倚以为固赵元昊居兴州依贺兰山为固即此一在彰徳府磁州城西北相传昔宋贺兰真人居此瑞筠临江府治南有瑞筠山本唐欧阳处士宅有瑞竹色如银故名桐栢桐栢山在河南南阳府唐县东南河图曰桐栢山为地穴上为维星苎萝苎萝山在绍兴府诸暨县南下有方石乃西施晒纱处又柴桑山在九江府城西南寰宇记云柴桑近栗里陶潜乃此中人峩眉峩眉山在蜀眉州城南自岷山延袤三百里至此突起三峰其二峰对峙宛若眉然上有石龛百二十大小洞四十岘首十道志羊祜尝与从事邹湛共登岘山垂泣曰自有宇宙便有此山由来贤逹胜士登此逺望如我与卿多矣皆湮灭无闻念此使人伤悲我百年后魂魄犹当登此山也湛对曰公徳冠四海道符前哲令问令望当与此山相传若湛軰当如公语耳陪尾陪尾山在湖广徳安府城东北即禹贡所谓熊耳外方桐栢至扵陪尾是也一名横尾卑耳史记齐桓公曰寡人北伐山戎过孤竹西伐大夏渉流沙束马悬车上卑耳之山卑耳在河东大阳覆手覆手山在徳安府应山县东一峰五涧望之状如覆手故名折腰折腰山在山西平阳府垣曲县西北山有铜冶壶头壶头山在湖广辰州府东以山头与东海方壶山相似故名汉光武建武中马援征武陵蛮进营壶头㑹暑甚士卒疫死援乃穿山为室以避炎气今山邉有石窟即援所居室也室中有蛇如百斛舡或谓乃援之余灵釡顶釜顶山在丹徒县与京岘山相连京岘在县东即秦所凿泄王气处呉谓之京口镇以此秀容秀容山在山西辽州榆社县治东南山下有秀容川露骨露骨山在巩昌府阶州治北宋神宗时王韶进破诃诺木藏城穿露骨山即此武夷遗骸武夷山在福建建寕府崇安县南周围百余里道书谓十六洞天相传尝有神䧏扵此自称君又列仙传籛铿二子长曰武次曰夷因以为名宋朱子武夷图序武夷之名着自汉世祀以干鱼不知果何神也今崇安有山名武夷相传即神所宅峰峦巖壑秀㧞竒伟两崖絶壁人不到处徃徃有枯查挿石鏬间似庋舟船棺柩之属柩中有遗骸外列陶器尚皆未壊疑前世道阻未通川壅未决时蛮夷所居而汉所祀者即其君长盖亦避世之士为衆所臣服而传以为仙也今山之羣峰最髙且正者犹以大王为号半顶有小丘焉岂即君之居耶又按大王峰一名天柱峰其西又有幔亭峰四垂斗絶秦始皇二年八月十五日君置酒餚㑹乡人扵此建幔亭綵屋设寳帐施红云紫霞褥唿乡人为曽孙宋白玉蟾诗人间几度曽孙老惟有青山自古今罗浮合体罗浮乃罗山浮山合体浮山本蓬莱之一峰昔时洪水泛涨浮海而来附扵罗山崖巘相合故合名罗浮在増城博罗二县之境岭十五峰三十二其峰之秀者曰飞云玉鵞㑹仙㑹真锦绣玳瑁洞之幽者曰金沙石臼朱陵朱明黄龙黄猿蝴蝶又有跳鱼石伏虎石阿耨池亱乐池乃花首台龙公竹皆山之竒胜唐颜真卿早年典郡江南遇道士陶八八授与一刀圭碧霞丹令服之约他日相待扵罗浮山后真卿为卢杞所陷令单车问罪扵李希烈至汜水忽逢陶笑谓曰吉吉遂指嵩少而去真卿去汴州希烈僣号使人害公扵近郊及希烈败诏公得归葬偃师北山后有啇人至罗浮忽见两道人树下围棋一道士笑谓商人曰奉寄一书逹吾家立札一封题寄偃师北山颜家商人至询所居则茔庄也守冢老苍头得书大惊曰此先太师亲翰也因以藏扵室子孙择日发冢即已空矣径徃罗浮寻之竟无迹形如釡盎水经㑹稽秦望山在州南为衆峰之杰呉越春秋穪山形如覆釜盎盎中有金简玉字书黄帝之遗䜟也形如覆舟应天府城北有覆舟山东际青溪北临玄武湖状如端冕桂林志侯山在城西髙耸如公侯端冕之状故名上有金钩巖巖在山絶顶攀援曲折而上俯视诸峰如培塿然状如方印应天府东南有方山状如方印一名天印山秦凿金陵山䟽秦淮水此其所断处娲宫箫鼔南君山翠丽鲜明宛若台榭名曰娲宫风雨之后景色明净颇闻箫鼔之声仇池楼橹秦州记仇池山形如覆嚢上广百顷壁立千仭有自然楼橹今在平凉府成县西北战国为白马氐羗国晋时杨难当二世据此杜甫诗万古仇池穴潜通小有天神鱼人不见福地语真传石穴留书荆州记小酉山石穴中有书千卷相传昔人避秦扵此学道因留之梁湘东王绎赋访酉阳之逸典谓此今山在湖广辰州府西北五十里大酉山在府西北四十里山巅有善卷墓山阿埋劔广西苍梧志火山在城南临大江延袤五十里盖呉郡之案山也毎夜火光有野烧状或言水中有珠故光烛扵上或言南越王陀埋劒山阿故然寰宇记云山下有丙穴嘉鱼生焉玉笋瑶篸宋范至能桂山志池之九华歙之黄山括之仙都温之鴈荡䕫之巫崃此天下同珍之者然皆数峰而止又必因重冈复岭盘亘而来非若桂之千峰旁无延縁崛然特立玉笋瑶篸森列无际甚怪且多诚为天下第一韩退之诗水作青罗带山如碧玉篸黄鲁直诗桂岭环成如鴈荡平坡苍玉忽嵯峨观二子语意则桂山之竒固在目中又山皆中空故峰下多佳巖洞且去城不逺一日可以徧逰日精月华鳯阳府皇城北有万嵗山中都城绕其上山之东西二峰对峙东曰日精西曰月华宋徽宗政和中遣戸部孟揆扵上清宝箓宫之东筑山以像余杭之鳯皇山号万嵗山山如长蛇燕山在顺天府玉田县西北自西山一带迤逦东来延袤数百里抵海岸宋苏辙诗燕山如长蛇千里限夷汉首衔西山麓尾挂东海岸山如伏龙真定府元氏县西北有封龙山山势如伏龙欲飞举状旧名飞龙山唐改今名李公绪为记斗峻箕张齐山在池州府贵池县唐杜牧九日登齐山有诗即此以山有羣峰势皆齐等故名或云唐刺史齐映尝好此山因名其山形则膓蟠腹梱斗峻箕张其气候则雨焉而骨脇立日焉而华采呈暑避流浆寒入綊纩空巖灵窦响石飞泉不可胜纪云从星拱西山在顺天府西旧记太行山首始河内北至幽州第八陉在燕强形巨势争竒拥翠云从星拱扵京师之右每大雪初霁千峰万积素凝华若图画然为京师八景之一鹤惊虎啸仰山在鳯阳府西金章宗尝逰幸有诗刻石云金色界中兠率景碧莲花里梵王宫鹤惊清露三更月虎啸踈林万壑风樵语牧唱晋郄诜数月山行闻樵语牧唱曰洗尽吾尘土肠胃乃倚骖临水乆之而去太行石髄太行山在山西泽州府城南自此东西一带诸山虽因地立名其实皆太行之支脉也六帖曰昔王烈尝入太行山闻雷声徃视之见山石上破数百丈石中有一孔尺余中有青泥流出烈取抟之随手坚凝气味如粳米饭仙经所谓石髄也服之夀与天齐少室玉膏河图少室山有白玉膏服之成仙山在河南登封县北嵩山之一峰也山有三尖峯东曰太室西曰少室㑹稽射的水经注㑹稽有射的山逺望如射侯土人以暗占米价谚云射的白斛一百射的玄斛一千乌程车盖山谦之呉兴地记乌程县车盖山之东旧有晋太守殷康所立亭瞩望极佳新丰涌出庆山在西安府临潼县东南唐武后时因风雷涌出此山初髙六尺余渐髙至二百余文武后改新丰为庆山县江陵人俞文俊上言天气不和而寒暑併人气不和而疣赘生地气不和而塠阜出今陛下以女主处阳位反易刚柔故地气隔塞而山变为灾陛下谓之庆山臣以为非庆也天竺飞来灵鹫山在天竺国晋咸和中西天僧慧理登杭州飞来峰叹曰此是中天竺国灵鹫山之小岭不知何年飞来因名其峰曰飞来石立汉昭帝元鳯三年泰山石立上林僵栁复生土起汉哀帝建平二年无盐危山土起瓠山石立山堂肆考卷十七山堂肆考卷十八钦定四库全书山堂肆考卷十八明彭大翼撰地理山天目山谦之呉兴记杭州于潜县天目山极髙险且长与宣城懐安并分山为界山下有两湖似目故名西湖志西湖诸山之脉皆宗天目天目西去杭州府治一百七十里髙三千九百丈周广五百五十里蜿蟺东来凌深㧞峭舒冈布麓若翔若舞萃扵钱塘而犹萃扵天竺自此而南而东则为龙井为太慈为玉岑为积庆为南屏为龙为鳯为呉山皆谓之南山自此而北而西则为灵隠为仙姑为履泰为宝云为巨石皆谓之北山地肺潘岳关中记终南山一名中南言在天之中居都之南故云福地记其山东接骊山太华西连太白至扵陇山去长安城八十里南入楚塞连属东西诸山周廻数百里名曰福地辛氏三秦记山中有石室灵芝常有一道士不食五谷自言太乙之精斋戒乃得见之所居之地名曰地肺可避洪水括地志终南一名太乙一名橘山一名周南齐云齐云巖在休寕县白岳山西北三靣皆絶壁中峰可梯而上顶濶四十畆前有巨石特起曰香炉峰又谓之凌虚䑓宋程珌书灵巖二字刻扵石朝月顺天府丰润县东有朝月山两峰特起状如偃月梧州城北有通星山行云行雨阳台山在湖广汉阳府汉川县南行云行雨见雨类宋范致虗诗伤心独立阳䑓望暮雨凄凉宋玉情极目草深云梦泽连天水濶汉阳城当年楚国山仍在千古㐮王梦不成徃事悠悠魂欲断髙唐今日有虚名报天报地汉武帝元封元年夏封太山禅肃然注曰云云亭亭肃然嵩里社首梁父皆太山下小山也太山上为坛以祭报天之功曰封太山下除地以祭报地之功曰禅天柱天柱山在杭州余杭县西南四隅陡絶耸翠参天为道家五十七福地此山在中国者有三一在夀阳一在龙舒此则其一也宋吴昌裔有诗柱天屹嶪断鳌根卧草䝉葺伏虎痕想见山中明月夜有人长啸抱崑崙云门绍兴府城南有云门山晋王献之尝居之梁天监中选学生徃云门山从何辙受业即此又湖广靖州有风门山雾猪雾猪山在徐州萧县东南以下有雾猪泉故名宋人曹国舅隐此山因蜕骨扵此云龙云龙山在徐州南山形蜿蜒如龙宋时山人张天骥居此上有石佛又名石佛山唐末朱全忠遣子友裕军扵石佛山即此清风清风山在盱眙县南以山髙而风清故名一在遵化县南山髙三百余仭明月眀月山在顺天府遵化县西南髙百余仞上有石穴南北相通望之若明月然陜西干州永夀亦有此山衢州府江山县南有景星山严州府分水县有庆云山息风息风山在琼州府崖州感恩县东山下有穴深不可测毎飓风作黎人祷之则止擎雷擎雷山在雷州府城南为府治案山天中天中山在河南汝寕府城北山髙尺余上土下石以其在天之中故曰天中自古考日景测分数者莫正扵此宋刘敞尝作记以表其地云际云际山在桞州府融县城北上有二泉雷首雷首山即首阳山在河东蒲坂县又封禅书所谓薄山也月牙月牙巖在桂林府龙隐巖北扪萝而上石磴数十级半山之中形如初月故名之罘阳主之罘山在山东莱州府福山县东北三面濒海史记秦始皇二十九年登之罘刻石纪功即此郊祀志齐有八祠之罘为阳主汉武登之罘闻穪万嵗莱隂月主莱山在登州府黄县东南封禅书齐有八祠莱山为月主一名莱隂山多仙圣所居春秋春秋山在庐州府舒城县南相传唐贞元中有二禅师脱解扵此遗骨尚存其来实春秋时也遂以名山子午子午山在陜西庆阳府合水县东南连耀州北抵盐州东接延安绵亘八百余里相传黄帝葬衣冠处富春富春山在严州府桐庐县西一名严陵山清丽竒絶号锦峰绣岭乃汉严子陵钓处前临大江上有东西二钓䑓光余姚人长秋长秋山在四川嘉定州蒲江县治东寒坡寒坡山在庆逺府河池州思恩县南冈髙风急夏月亦寒又天台县西北有寒石山唐寒山子所居贞观中丰干禅师谓闾丘太守曰寒山拾得即文殊普贤后身也闾丘徃见之二人笑曰丰干饶舌既而隐身入巖巖即随合夏屋夏屋山在山西太原府代州东昔赵㐮子北登夏屋诱代王使厨人操铜斗击杀之遂有代地热水陜西行都司西寕卫南五百里有山出煖水流入青海因名热水山温泉温泉山在云南南甸宣抚府司东层峦叠障连亘二十余里林木隂森下有温泉方台荆南志华容有方台山出云母土人採之候云所出处掘取无不获者当掘时忌有人声不则所得粗恶员峤列子曰渤海之东有大壑中有五山曰岱舆曰员峤曰方壶曰瀛洲曰蓬莱其山髙下周旋三万里其顶平处九千里山中间相去七万里其上䑓观皆金玉禽兽皆纯缟珠玕之树皆丛生所居之人皆仙圣之种高盖高盖山在泉州府晋江县境唐欧阳詹母坟在其下詹拜坟有诗云高盖山前日影㣲黄昏宿鸟傍林飞坟前滴酒空垂涙不见叮咛道早归四川嘉定州西有高幖山巍然高峙万象在前浮槎浮槎山在庐州府城东相传自海上浮来昔有梵僧过而指之曰此耆阇一峰也梁武帝女为尼曽扵此山建道林寺释用孙有诗山顶有泉宋郡守季不疑饮而甘之以遗欧阳修修为作记金山镇江金山在大江中每大风起势若浮动初名浮玉唐裴头佗扵此开山得金表闻赐名金山上有龙㳺寺寻改从山名有泉曰中泠水品穪天下第一台曰妙高洞曰朝阳絶顶有亭曰留云曰吞海汪彦章云独立无朋以天为际风涛朝夕赴其吞吐日月晦暝环其左右唐张祜诗一宿金山寺㣲茫水国分僧归夜月龙出晓堂云树影中流见钟声两岸闻因悲在城市长日醉醺醺宋王安石诗天末海云横北固烟中沙岸似西兴钖山钖山在常州府无钖县西唐陆羽云惠山之东峰当周秦间尝产铅钖汉兴始乏遂以名县昔有樵者扵山下得古铭云有钖兵天下争无钖寕天下清有钖沴天下弊无钖乂天下济自光武以后不复出又叙州府城西有朱提山出银汉诸葛亮书云汉嘉金朱提银採之不足以自食唐韩退之诗我有双饮醆其银出朱提即此山也玉堂玉堂山在四川潼州遂寕县北峰峦耸秀气象雄峙县之主山也银殿银殿山在广西平乐府恭城县东北常有白云遶其上逺视如寳殿故云庐州府巢县有金庭山乃王子乔登仙处重庆府合州有铜梁山玉垒山在成都府灌县西北湔水出焉左思赋包玉垒以为字郭璞赋玉垒作东别之标杜甫诗曰玉垒浮云变古今皆谓此铁城鐡城山在徳安府城北其石如鐡故名聚宝聚寳山在金陵南聚宝门外雨花台之侧山出玛瑙石故名懐玉懐玉山在广信府玉山县北南唐时县令杨文逸尝梦一羽衣自穪懐玉山人来谒未几其孙亿生山有法海院宋李弥大作记铜官铜官山在铜陵县之南上有泉源冬夏不竭可以浸铁烹铜故名一在四川邛州东南史记卓氏之先为赵人秦破赵卓氏夫妻推辇而行曰吾闻岷山沃野下有蹲鸱乃求逺迁致之临邛即山铸钱即此汉文帝尝以此山赐邓通一在浙江湖州武康县西北相传吴王濞采铜扵此山下有二坎号铜井登州文登县有铁官山汉置鐡官冶铸扵此金婆金婆山乃朱邪所居之处朱邪处月之别种西突厥之苗裔世居金婆山之阳蒲类海东其地有大碛名沙陀因以沙陀为号朱邪为姓唐宪宗时有朱邪尽忠始见扵中国其后有朱邪赤心懿宗时赐姓李名国昌克用其子也玉马玉马山在江西余干县南上有白石如马故俗号白马山唐改为玉马金牛金牛山在嘉兴府海盐县西南呉地志昔有牛粪金村民臯伯通与弟随之牛穴此山而入二兄弟凿山欲入山頺同死穴中金鳯福山在常熟县西北本名覆釜唐改为金凤山后梁又改今名铜鱼铜鱼山在广东髙州府电白县治南金头金头山在䕫州府大昌县东北其势高耸冬月积雪不消石耳石耳山在铜陵县南双峰峻㧞亦名真人峰有石髙丈余上有巨人迹金灯武昌府咸寕县有金灯山上有善晖禅师葬塔每月夜有光如灯至晓乃灭鬰林州南有金鼎山玉笥玉笥山一在新淦县羣玉峰道书为第十七洞天第八福地有三十三峰六洞二十五坛十一亭䑓汉武帝建坛授玉清箓天䧏玉笥因名焉银瓶银瓶山在无为州西北一峰特起状如银瓶铜鼓铜鼔山在鬰林州南有唐时铜鼓在焉故名又凤翔府寳鸡县南有石鼓山山麓旧有石如鼔相传周宣王时所凿唐韩愈宋苏轼俱有石鼓歌采石采石山在太平府牛渚山之北昔人有扵此取石因名唐李白尝乘月着宫锦袍与崔宗之泛舟即此处也保泉泉州府北有泉山一名齐云山峦耸秀上有石乳泉清㓗甘美州名泉郡名清源本此汉书东越王居保泉山即其地也保者保守之以自固耳土城土城山在绍兴府东呉越春秋越王使相者求美女扵国中得之苎萝山採薪之女曰西施郑旦饰以罗縠敎以行歩习扵土城三年而献呉王一名西施山石门叙州府庆符县南有石门山其林薄间多兰一名兰山洞庭洞庭山在苏州府西洞庭湖中上有十二峰状如十二螺髻尧女湘君尝逰此故一名君山山有道与呉包山潜通道书以为第九洞天相传山有美酒得饮者不死又按苏舜钦水月院记中有山七十二唯洞庭穪雄其间民俗鲁朴以橘柚为恒产每秋髙霜落丹苞朱实与长松茂树相差间自巖壑望之若图画内有甪里村毛公坛瓦屋瓦屋山在金陵溧阳县北形势连亘两崖隆起如瓦屋李白诗朝登北湖亭望见瓦屋山天清白露下始觉秋风还衣锦杭州临安县治南有石镜山山之东峰有圆石径二尺七寸其光如镜钱镠㓜时逰此巅其形皆冠冕如王者状后唐昭宗改镠所居营为衣锦营陞为衣锦城幷封此山为衣锦山飞布飞布山在歙县北一名主簿山相传有冦乱主簿葛显率衆寳此唐天保间改今名抚琴抚琴山在陜西庆阳府宁州真宁县治南即唐玄宗梦羣仙处山畔有洞风来有声彷彿若琴音又广州府香山县南有横琴山在海中形如横琴照镜照镜山在云南澂江府路南州西北山前有池如镜磨笄磨笄山在隆庆府保安州西北史记赵襄子姊为代王夫人襄子既杀代王迎其姊夫人曰赵已亡矣吾将何归遂磨笄扵山自杀代人怜之因以名山胡曽诗云春草绵绵带日低山邉立马㸔磨笄黄莺也觧追前事来夫人死处啼执笏执笏山在成都府井研县南一峰突出青阳氏世居其下登科不絶钵池钵池山在淮安府西形如钵盂相传昔仙人王乔炼丹扵此磬石磬石山在邳州城西南与泗水相近山有石其声清亮可为磬禹贡泗濵浮磬即此山所出者鳯阳灵壁县亦有此山又陜西耀州城东有山出青石唐天寳中取为磬因名磬玉山其后郊庙之乐遂废泗濵浮磬唐白居易诗梨园子弟调律吕知有新声不知古古穪浮磬出泗濵立辨致死声感人宫悬一聼君心遂㤀封疆臣果然外冦从燕起武臣不肯封疆死始知乐与时政通岂听铿锵而已矣烂柯烂柯山在衢州府南道书谓此山为青霞第八洞天晋樵者王质入山见二童子围棋质置斧于坐观之童子与质一物如枣核食之不饥局终童子指示之曰汝斧柯已烂矣质归已及百年无复时人矣宋钱顗诗春郊杂沓拥红旌共访仙踪笑傲行云径直从深崦入石桥宛在半空横巖邉瑶圃新开出洞里芝田旧种成羽客一枰无复见青山留得烂柯名悬瓮悬瓮山在太原县西一名结绌山晋水所出因山腹有巨石如瓮故名肯堂肯堂山在江西饶州徳兴县东南宋邑人余歛持节江南诏许归侍其亲乃搆堂山下张商英扁曰绣綵其子瀚复新之朱子扁曰肯堂因以名山息台息台山在四川眉州城西东馆镇北太平广记昔有管辂叟遇一道人叟偕子携酒随道人入息台山共饮之道人因取籍检视云子夀止十八遂举笔改之曰八十其后子年果八十落帽落帽见重阳李白诗九日龙山饮黄花笑逐臣醉㸔风落帽舞爱月留人擣衣郡国志灵山寺有神女于此擣衣因号擣衣山山南絶巖有方石明莹谓玉女擣练碪磨盘磨盘山在宁国府太平县西雾山之下有富溪源簸箕簸箕山在四川眉州丹稜县北其山圎大形似簸箕故名敬亭敬亭山在寕国府宣城县北一曰昭亭李白诗衆鸟髙飞尽孤云独去闲相㸔两不厌惟有敬亭山畏垒庄子曰老聃之役有庚桑楚者偏得老聃之道以比居畏垒之山居三年畏垒大穣畏垒之民相与言曰庚桑子之始来吾洒然异之今吾日计之而不足月计之而有余庻几其圣人乎子胡不相与尸而祝之社而稷之乎按役徒也瑞石瑞石山在杭州府治南北接呉山下有凉云洞元萨天钖诗天风送我登鳌峰大山小山石玲珑赤霞日射紫玛瑙白露夜滴青芙蓉飘飘云气穿石屋石上紫风吹紫竹挂冠何日赋归来煑石篝灯洞中宿甘泉甘泉山在扬州西北高二十余丈周回二里上有甘泉井一在西安府泾阳县西北上有甘泉宫汉书单于烽堠以应甘泉即此响石响石山在宿松县东人履之如击鼔然荆州记桂阳又有话石山石有声如人语故名鸣沙鸣沙山在玉门关西至瓜州南十里山冬夏殷殷有声如雷出五代晋高居诲使于阗有记枕水桂林志雉山在城南又名漓山又名枕水髙三百余尺周围二里上可容五百家有洞深五百余歩地窄不可穷上多白蝙蝠宋承初间有僧栖颙居之日诵法华经有雉终日来听一夕化去托生民间有来告者栖颙访之果然因名雉山盘堤盘堤山在巩昌府阶州东南近有盘堤城晋邓艾与蜀将姜维相持扵此独秀桂林志独秀山孤标直耸约五百余尺周回一里顶平如苍玉正靣端严秀整侧视如卓茟较诸峰独雄故名山上有巖前宋始安太守颜延之读书其中后为报恩寺今在靖江王府中唐张固诗孤峰不与衆山俦直入青霄势未休㑹得干坤融结意擎天一柱在南州同盟同盟山在卫辉府获嘉县东北相传武王伐纣与诸侯同盟扵此大别小别大别山在湖广汉阳府城东北汉江之右禹贡内方至于大别即此三国南北之际常为必争之地一名翼际山一名鲁山以山有鲁肃祠故名小别山在汉阳府汉川县南山形如甑亦名甑山左传呉与楚战济汉而阵自小别至扵大别即此大孤小孤大孤山在九江府城东南彭蠡湖中与都昌分界四靣洪涛屹然独耸上有神祠过者必致祭焉小孤山在彭泽县北宋欧阳修曰江南有大小孤山俗转为姑江侧有澎浪矶俗转为彭郎云彭郎者小姑壻也余尝过小孤山其庙像乃塑一妇人而勅额亦为圣母庙岂止俚俗之谬㦲又东坡诗舟中贾客莫谩狂小姑前年嫁彭郎大岘小岘小岘山在安丰六安县其山出茶号小岘春以琅琊有大岘山故名小岘大蜀小蜀庐州府城西有大蜀山尔雅蜀者独也此山孤立卓秀无冈阜聨属故名宋董淳有赋山之西又有山差小名小蜀山大劔小劔四川保宁府劔州北有大劔山一名梁山刘仪鳯劔阁记梁山之险蜀所恃以为外户即此其山峭壁中断两崖相嵚如门之辟如劔之植故又名劔山小劔山与大劔山相属秦惠王欲伐蜀而道不通乃作五石牛以金置尾下言牛能粪金欲以遗蜀蜀王乃令五丁力士拖牛成道秦因㓕蜀大劔虽号天险径路颇夷小劔则凿石架阁有不容越者大梨小梨叙州府东有大梁山小梁山四时常雨俗唿为大漏天小漏天寰宇记谓之大梨山小梨山又太平府西南有天门山二山夹江东曰博望西曰梁山对峙如门又名东梁山西望山李白诗天门中断楚江开碧水东流至此廻两岸青山相对峙孤㠶一片日邉来小帆小㠶山在瓜歩山东大江中流矗起髙八九丈周围半里水落痕出常丈许山顶如白矾俗唿为矾山一名石㠶上有落㠶将军庙北有出佛洞江流至此甚险舟人鲜有不乞灵者大轮大轮山在泉州府同安县北羣峰环列如异人竒鬼或乗车张盖或露冕巍峩或如带甲或如跃马或如奔轮大涤大涤山在杭州府余杭县西南中有日月分精金堂玉室或言此山清幽大可以洗涤尘心遂名大涤中峰之上有许迈升天坛及丹灶瓦甓尚存大围大围山在浏阳县东北上有白沙湖广袤五十余里流分四派一为浏水其三入岳之平江豫章之分宁袁之万载冈峦围绕盘踞四县因名大围舜耕歴山在平阳府蒲州南即舜耕处括地志蒲州河东雷首山一名中条山一名歴山亦名首阳山亦名蒲山亦名襄山亦名甘枣山亦名猪山亦名狗头山凡十二名随州县分之歴山南有舜井又云越州余姚县有歴山舜井二所又有姚墟云舜生处也及妫州歴山舜井亦云舜所耕处未详孰是禹㑹涂山在凤阳府懐逺县东南与荆山相对峙淮水经其中禹㑹诸侯扵涂山即此西南有禹墟及禹㑹村桞宗元有铭又司马迁传禹巡狩至㑹稽山而崩因葬焉山有孔穴民间云禹入此穴故名禹穴尧母居伊祁山在保定府完县西乃尧母所居颜氏祷尼山在曲阜县东南连泗水邹县界一名尼丘山昔叔梁纥与颜氏祷扵尼山而生孔子今其麓有宣圣庙西南有观川亭东有坤灵洞元时有人持火曵絚而入比三数丈忽隙间有光覩一室口广两楹许中横石床石枕皆天成又邹县东北有昌平山史记谓孔子生鲁昌平乡即此孔望孔望山在淮安海州城东孔子问官扵郯子尝登此山以望东海常州府江隂县西南有秦望山风土记秦始皇登此四顾因名计筹计筹山在武康县东南髙七十三丈围五里三十歩呉兴志越大夫计然尝计筹扵此故名山有崖甚竒秀元道坚尝居其下扁曰白云洞天按计然索隐作计倪范蠡师也姓辛氏字子文楚墓楚王山在徐州城西山下有楚王墓山皆赭土禹贡厥贡惟土五色王莽时徐州嵗贡土五色即此鲁台鲁台山在黄州府黄陂县二程读书处彭城山在徐州东北大石上镌彭城山三大字搜神记陆终第三子曰籛铿封扵彭城为商伯今徐州东门外城即古之彭国也苏门苏门山在河南卫辉府辉县西北一名百门山晋孙登隐此号先生阮籍徃谒与商畧终古嘿然不应籍退至半山闻山巅有声若鸾鳯乃登长啸也登字公和偃龛徐山在徐州城南周徐偃王作乱穆王命楚伐之偃王败走彭城武原山下民随之以万数王死民凿石为龛以祀因名桓椁桓山在徐州城东北一名魋山临泗水宋桓魋作石椁扵此故名苏轼守徐州有记并歌桓山之上维石嵳峩兮司马之恶与石不磨兮桓山之下维水弥弥兮司马之藏与水俱逝兮至今徐土崩多石椁出没扵水盖三年不成必于此太滛巧也汉铭东汉窦宪与单于战扵稽落山大破之遂登燕然山勒石纪功命班固作铭唐颂镇南峰在广西桂林府城北朝京门旁有石崖天齐唐大歴间刻平蛮颂宋狄青平侬智髙勒碑扵此秦凿丹徒县城东有京岘山秦时望气者言其地有王气始皇使赭衣三千徒凿京岘山为长坑以洩其气即此京镇京口皆以此山得名凿山之徒皆赭衣故县名丹徒吴封国山在宜兴县西南髙百二十五仭延袤三十六里旧传仙人钟离墨得道扵此名离墨山又山有九峰相连亦名陞山吴五鳯初山大石自立孙皓遣司徒董朝等行封禅礼改今名越秀越秀山在广州府城北耸㧞二十余丈上有越王䑓故址昔赵陀因山为之唐韩愈诗乐奏武王台是也胡避无为州西有胡避山宋绍兴初郡人王之道保聚扵上羣冦不能破陈仓凤翔府寳鸡县东南有陈仓山山有石类山鸡赵髙烧山鸡飞去晨鸣山头声闻三十里又按寳鸡县本汉陈仓县因秦文公获石鸡之异改今名商洛商洛山在西安府商县东南亦名楚山即秦时四皓隐处拜相拜相山在广西平南县城东南一在庆逺府城北二峰如笋崒嵂参天宋冯京祖茔在其下招贤招贤山在武康县西北晋郭文招贤之处故名福建建宁府崇安县有起贤山刘子翚朱子尝集扵此囚女囚女山在湖州府徳清县北东汉青州刺史姚恢与海昏侯沈戎过江欲卜居柯田山恢女宻报戎戎先居之恢囚女扵此因名望夫望夫山在太平府当涂县西北昔人适楚不返妻登此山望之乃化为石抱子抱子山在广西灌阳县东山势重叠如襁负然夹儿兖州府峄县北有夹儿山东龛东龛山在保宁府巴县之东又有南龛山在县南西龛山在县西北龛山在县北俱去县五里南屛杭州府城西有南屛山峰峦耸秀怪石玲珑峻壁横坡宛若屛障凌空而中峙者为慧日峰西倾西倾山在临洮府城西南即禹贡西倾因桓是来是也北固北固山在镇江府江中晋谢安蔡谟镇郡皆扵山上作库以储军资梁武帝幸之改为北固有寺曰甘露南麓有石如羊曰狼石相传云诸葛亮孔明坐其上与孙仲谋破曹公也西北有天津泉侧立侧立山在登州府福山县西北西向侧立特出羣峰之外端坐端坐山在广西太平府全茗州南形如人端坐荐福荐福山在江西饶州府东上有荐福寺迎迎祥山在叙州府庆符县东宋置祥州以此山名问政问政山在歙县东唐有干方外者学养气之术其从弟徳晦刺歙州徃访之徳晦为筑䑓扵此号问政山房尝有人蹑险攀萝到絶壁上苔藓昏蚀见有诗刻扵石上千寻练带新安水万仞花屛问政山自少云霞居物外不多尘土到人间凢二十韵祈泽应天府东南有祈泽山相传昔有法师结庵扵此讲法华经有龙女来听法师因曰可为开一泉乎数日后有清泉涌扵座南后人以祈祷多应故名不见日月巫崃即巫山在四川䕫州府巫山县东连亘七百里畧无断处自非亭午夜分不见日月水经此崃乃杜宇所凿以通江水又郭璞巫山赋巫山者巫咸以鸿术为帝尧医师生为上公死为贵神封扵此山因以名之多产禽兽隂山在外夷靼鞑国东西千余里草木茂盛多产禽兽汉时冒顿单于依阻其中后武帝夺其地匈奴入冦无所隐蔽过此未尝不哭若耶若耶山在绍兴府城东南旧传葛仙学道扵此不其不其山在山东莱州府即墨县汉教授扵此山下有书带草大如薤长尺余瑯琊瑯琊山在滁州南晋元帝为瑯琊王避地扵此因名唐大厯中李幼卿为刺史凿石引泉赋诗而瑯琊之胜始闻宋贤出守文载金石而溪山之秘益显一在山东青州诸城县东南东枕大海齐景公欲遵海而南放扵瑯琊即此嶓嶓山在陜西巩昌府西南禹贡导漾东流为汉即此山有异草名花骨空若食之令人无子按通典嶓山有二一在天水郡之上邽一在汉中府之金牛在天水者汉水之所出在汉中者漾水之所出天水即巩昌府汉时为天水郡按花骨空若二草名文登文登山在登州府文登县秦始皇尝集文士登此山论功徳武当㐮阳府均州南有武当山山有七十二峰三十六巖二十四洞五䑓五井三泉三潭初名仙室山又名太岳山真君逰覧至此改名太和其中一峰最高旧名天柱峰因栖止修炼后人谓非玄武不足以当此山改名武当以其山髙壠悛若博山炉一名篸岭又成都府治北有武担山武林武林山在杭州府西南汉地理志注云武林山武林水所出亦曰灵隐曰灵苑曰仙居或谓本名虎林唐因避讳改虎为武文塔文塔山在衢州府开化县治东一名文笔峰元鲁贞诗天低云有影日午塔无隂买属石首荆州记石首县阳岐山本属南平界胡伯始以本县境无山买此山上计偕簿也按本县指石首伯始汉胡广字广乃石首人谋达汉隂列子曰太形王屋二山方七百里髙万里北山愚公年且九十面山而居惩山北之塞出入之迂也聚室而谋曰吾与汝毕力平险指通豫南逹扵汉隂可乎杂然相许其妻曰以君之力曽不能损魁父之丘如太行王屋何且焉置土石杂曰投诸渤海之尾隐土之北运扵北海之尾邻人京城氏孀妻有遗男始齓跳徃助之寒暑易节始一反焉河曲智叟笑而指之曰甚矣汝之不慧以残年余力曽不能毁山之一毛其如土石何北山愚公长息曰汝之心固固不可彻曽不若孀妻弱子虽我之死有子存焉子又生孙孙又生子子子孙孙无穷匮也而山不加増何苦而不平河曲智叟亡以应操蛇之神闻之惧其不已也告之扵帝帝感其诚命夸蛾氏二子负二山一厝朔东一厝雍南自北冀之南汉之隂无陇断焉按太形即太行山堂肆考卷十八山堂肆考卷十九钦定四库全书山堂肆考卷十九明彭大翼撰地理㤗山㤗山五岳之东岳也为兖州镇在兖州奉符县名蓬玄太空洞天唐天文志䧏娄玄枵其神主扵岱宗嵗星位焉云阙汉光武封泰山云气成宫阙天门汉官仪及㤗山记盘道屈曲而上凡五十余盘经小天门大天门仰视天门如从穴中视天牕山顶西巖为僊人石闾东岩为介丘东南巖为日观又东南为秦观秦观者望见长安呉观者望见会稽周观者望见齐也报功博物志㤗山一名天孙言为天帝孙也五经通义一日岱宗言王者受命易姓报功告成必扵岱宗也东方万物始交代之处宗长也言为羣岳之长也纪号白虎通王者受命必封禅封者増髙也禅者广厚也皆刻石纪号着已之功绩以自效也天以髙为尊地以厚为徳故増㤗山之髙以报天禅梁父之阯以报地鲁瞻诗鲁颂㤗山巖巖鲁邦所瞻郑祀左隐八年郑伯请释㤗山之祀而祀周公以㤗山之祊易许田三月郑伯使宛来归祊不祀㤗山也尧封史记齐桓既覇㑹诸侯扵葵丘而欲封禅管仲曰古者封㤗山禅梁父七十二家而夷吾所记者十有二焉昔无懐氏伏羲氏神农炎帝封㤗山禅云云黄帝封㤗山禅亭亭颛顼帝喾尧舜封㤗山禅云云禹封㤗山禅㑹稽汤封㤗山禅云云周成王封㤗山禅社首虞望虞书嵗二月东廵狩至扵岱宗柴望秩扵山川注云柴燔柴以祭天也望望秩以祀山川也秩者具牲币祝号之次第如五岳视三公四凟视诸侯其余视伯子男也秦松㤗山记秦始皇上㤗山风雨暴至休扵松树下封松为五大夫按五大夫官名汉栢㤗山南有庙种栢树千株大者十五六围相传云汉武所种探䇿风俗通岱宗上有金箧玉䇿能知人夀修短汉武探䇿十八因倒读曰八十其后果夀长八十作丸刘向列僊传崔文子㤗山山人好黄老术潜居山下作黄丸卖药有疫气者饮药即愈稷丘雍琴列僊传稷丘君者㤗山下道士汉武东廵泰山乃拥琴而拜张忠凿釡崔鸿前秦录处士张忠隐扵㤗山巖栖谷修导养之法凿石为釡头生白光葛洪神僊传㤗山下有老父者失其姓名汉武东逰见老父鉏扵道间头上生白光手翳芝草曹植飞龙篇晨逰㤗山云雾窈窕忽逢二童颜色鲜好乘彼白鹿手翳芝草三宫君内传仙家凡有三十六洞天岱宗之洞周围三千里名曰三宫空洞之天五祠汉书五岳皆嵗三祠独泰山嵗五祠览八极李白游㤗山诗平明登日观举手开云闗精神四飞扬如出天地间黄河从西来窈窕入逺山凴崖覧八极目尽长空闲偶然值青童緑髪盈云鬟笑我晩学僊蹉跎凋朱颜踌躇忽不见浩荡艰追攀小衆山杜甫望岳诗岱宗夫如何齐鲁青未了造化钟神秀隂阳割昏晓盪胸生层云决眦入飞鸟会当凌絶顶一览衆山小华山华山五岳之西岳也为豫州镇在华州华隂县名太极总僊洞天少华山在华州东南连太华山太华山髙五千仭有芙蓉明星玉女三峰苍龙岭黒龙潭白莲池日月崖及僊掌石月之胜少华山其木多荆杞其兽多野牛其阳多㻬琈鸟多赤鷩宋时此山尝自摧被害者甚衆今摧处乱石犹存少隂白虎通西方少隂用事万物生华故曰华山华山记山顶有池生千叶莲花服之羽化因曰华山太白唐天文志鹑首实沉其神主扵华山太白位焉太白山即鬼谷子授苏秦佐国之术处其祠庙在长安神博韩子曰秦昭王令工施钩梯而上华山以松栢之心为博箭长八尺棋马八寸勒之曰昭王常与天神博扵此神开见山巨灵擘开重岭华山记华山高嵓四合重岭秀起二岑述征记华山有二岑髙五千仭广十里自小岑迄岭表如削成猎师见女列仙传毛女在华阴山中山客猎师世世见之体生毛自言秦始皇宫人度世追父神僊传衞叔卿常乗虚驾白鹿见汉武帝帝将臣之叔卿不言而去帝悔求得其子度世令追其父度世登华岳见其父与数人博于石上勅度世令还归马周书归马于华山之阳放牛于桃林之野骑龙列僊传唿子先者汉中关下卜师夀百余歳临去唿酒家妪令急装有僊人持二茅狗来一与子先一与酒妪因各骑之乃龙也上华阴山常于山上大唿言子先酒母在此玄仲到顶华山记王玄仲欲登莲花峯约寺僧云到峯顶当起烟为信翌日持火而登僧候之果有烟起留二旬乃下僧问之云峯顶有池菡萏盛开其中又有破鐡舟存焉文公逰巅李肇国史补韩文公逰华岳之巅顾视其险絶恐慄度不可下乃发狂恸哭欲缒遗书以为诀沈颜谓文公假事讽时寓意扵此盖愤趋荣贪位者之若陟悬崖险不能止然后叹不知税驾之所焉可及矣素卓白马史记秦始皇三十六年秦人郑容为始皇使从关东来至华隂望见素车白马从山上下知其非人止道左而待之遂持璧与郑容曰为我遗滈君今年祖龙死郑容问其故忽不见置其璧去注君水神也江神以璧遗滈池之神告始皇之将终也秦以水徳故其君将亡水神先自相告祖始也君象谓始皇也朱鬒紫衣六帖唐主车驾次华隂山见岳神数里迎谒上召诸巫问神安在独老巫阿马婆奏云在路左朱鬒紫衣迎候陛下上顾笑之及上至庙见神櫜鞬俯伏庭东南大栢树下上加礼敬寻诏先诸岳封为金天王受金丹列僊传马明生先生受金液神丹方乃入华隂山合金液不乐升天但服半剂为地僊鸣石鼓华山记山有灵泉二所一名蒲池泉一名太上泉池北有石鼓父老相传尝有闻其鸣者通帝座李白登华山落鴈峯曰此山最髙唿吸之气想通帝座矣恨不携谢脁惊人诗来搔首问青天耳通天门杜甫望岳诗车箱入谷无多路箭括通天有一门按华山云䑓上有石盆可容水数斛明莹如玉俗唿为玉女洗头盆也车箱谷箭括门皆西岳名迹登岳所由之径也荧光休气李白云䑓歌送丹丘子曰西岳峥嵘何壮哉黄河如丝天际来黄河万里触山动盘涡毂转秦地雷荧光休气纷五綵千年一清圣人在巨灵咆哮擘两山洪波喷箭射东海三峯却立如欲摧翠崖丹谷髙掌开白帝金精运元气石作莲花云作䑓仙草瑶池张説撰太华山碑铭踞中土西偏当七宫正位是称西岳石壁磔坚而雄竦衆山奔走而倾附其气肃其威振其行配金其辰直酉前对华阳之国后压华阳之郡左抱桃林之塞右产蓝田之玉谅少昊之下都即蓐收之别馆也下有方士真人金鼎石室上有明星玉女仙草瑶池王勐隐居崔鸿前燕録王勐隐居华山闻桓温入闗披褐诣之扪蝨谈当代之事傍若无人陈抟修道陈抟修道扵华山云䑓观中大困三十六载小困一十八春嵩髙山嵩髙山五岳之中岳也在洛京王屋县名上帝司真洞天唐天文志鹑火大火夀星豕韦为中州其神主扵嵩丘镇星位焉白虎通中岳独加髙字者盖山在四方之中而高故曰嵩髙二室戴延之西征记嵩山三十六峯东曰太室西曰少室相去十七里嵩其总名也谓之室者下有石室也少室髙八百六十丈上方十里与太室相埒但小耳汉武帝尝扵太室山中作登仙䑓万嵗亭三䑓杂道书岳神庙东有三䑓山昔汉武帝东廵过此见学仙女即此望都峯岳之西北一峯号望都峯天气晴煖即望见洛阳隐隐如车盖之状六帖岳之东北一峯号鸡鸣峯五更初便见日出擣帛石五代秦再思记嵩山之上有玉女擣帛石莹彻光洁人莫能测岳下人云立秋前一日中夜常闻杵声生贤佐诗大雅崧髙维岳峻极扵天维岳䧏神生甫及申维周之翰封天王唐书则天垂拱四年七月改嵩山为神岳封其神为天中王至万嵗通天元年辛巳尊天中王为神岳天圣皇帝天灵妃为天中皇后神唿汉武帝诏朕有事华山至扵中岳获駮鹿见夏后启母石翌日亲登嵩髙御史乗属车在庙旁吏卒咸闻唿万嵗者三登礼罔不荅其令祠官加赠太室祠禁无伐草木以山下三百户为置奉邑童謡五行志唐髙宗调露中始欲封嵩山属突厥叛而止后又欲封以吐蕃入㓂而止时童謡曰嵩山凢几层不畏登不得但恐不得登三度徴兵马傍道打腾腾许由山杂道书东龙门之南有许由山髙大四絶其北有颍水乃尧聘许由䖏犹有坛墠在焉楚客舎唐杜楚客因建成难作遁舍嵩山正观四年召为给事中不应太宗曰居山似矣谓非宰相不起讵然耶灵薮卢元明记嵩山为栖神之灵薮长松翠栢生扵岭间左右为古人住止处有铜铫器物仙馆刘义庆世説嵩山北有大穴晋时有入误堕穴中见二人围棋局下有一杯对饮堕者告以饥渴棋者曰可饮此堕者饮之气力十倍棋者曰汝欲停此否堕者曰不愿停棋者曰从此西行有天井但投身入井自当出若饿取井中物食之堕者如言可半年乃出自蜀中归洛下问张华华曰此仙馆也所饮者玉浆也所食者龙穴石髄也卢鸿广庐唐开元中隐士卢鸿字浩然隐嵩山赐隐居服官为营草堂到山中广学庐聚徒五百人岳顶有中天池凢絶境处鸿皆勒铭李渤筑室唐李渤筑室扵少室山中自号少室山人唐顺宗徴为左拾遗辞疾不至温公题字闻见録司马公居洛尝同范景仁过韩城抵登封憇峻极下院登髙顶入崇福宫会善寺由轘辕道至龙门游广爱奉先诸寺上华严阁千佛岩寻髙公堂渡潜溪入广化寺观唐郭汾阳鐡像渉伊水至香山黄龛憇石楼临八节滩过白公影堂凡所经逰多有诗公不喜肩舆山中亦乗马遇路险䇿杖以行故嵩山题字曰登山有道徐行则不困措手扵平稳之地则不跌其㫖逺矣退之题名欧阳永叔䟦嵩山题名曰韩退之题名二皆在洛阳其一在嵩山天封宫石柱上记龙潭遇雷事天圣中余与梅圣俞逰嵩山入天封宫徘徊柱下而去遂登山顶至武后封禅处有石记戒游龙潭者毋笑语以渎神龙龙怒则有雷因思退之记遇雷事意其有所戒也其一在福先寺塔上当时所见墨迹不知其后何人摸刻扵石也道士种花汉世道士从外国将贝多子来扵嵩髙山西脚下种之有四树与衆木异一年三花花白色香羙錬师絶谷李白赠焦錬师曰嵩山有神人焦錬师者不知何许妇人也又云生扵齐梁时其年貌可称五六十常胎息絶谷居无室庐游行若飞倐忽万里世或传其入东海登蓬莱竟亦不能测其徃也余访道少室尽登三十六峯闻风有寄洒翰遥赠云二室寄碧天三花明緑烟中有蓬莱客宛疑麻姑僊道在喧莫染迹髙想已迁时餐金蛾蕋屡读青苔篇八极恣逺憇九垓长周旋潜光隐嵩山錬魄栖霞幄霓裳何葳㽔羽驾转绵邈愿同西王母下顾东方朔紫书倘可传铭骨誓相学使者乗龙汉武帝内传武帝夜梦与君俱上嵩山半道有绣衣使者乗龙持节从云中下言太乙请少君觉乃告近臣曰如朕梦少君将舍朕去矣王子驾鹤见七夕授书白龟年乐天子也一日扵嵩山东巖下遇李白曰吾与汝父皆仙矣出素书一轴授之曰读此可辨九天禽语九地兽言龟年一日过潞州二雀啾唧过州太守庭守曰彼何言龟年曰言城西人家有粟可共食之騐之果然枕幞见月衡山衡山五岳之南岳也为荆州镇在衡州府衡山县名朱陵太虗洞天寰宇记宿当翼轸度应玑衡故曰衡山山海经衡山一名岣嵝唐天文志星纪鹑尾神主衡山荧惑位焉盛弘之荆州记衡山南岳也至扵轩辕乃以灊霍二山为其副焉汉武南廵至盛唐山又以衡山遐逺阻江乃移岳神扵霍而祭焉亦承轩辕二山为副之义也下踞离宫六帖上承冥宿铨徳钧物下踞离宫摄位大卿上有飞泉荆州记衡山有三峯极秀独一峯名芙蓉者最为竦杰非清霁之朝不可见峰上有飞泉如一幅练分映青林直注山下位列三公六帖名备五岳位列三公刘向説苑五岳何以视三公能大布云雨焉能大歛云雨焉触石而出肤寸而合不崇朝而雨天下施徳博大故视三公礼自百王杜甫望岳诗南岳配朱鸟秩礼自百王歘吸领地灵澒洞半炎方邦家用祀典在徳非馨香廵狩何寂寥有虞今则亡紫盖寰宇记衡山盘绕八百里有七十二峯十洞十五巖三十八泉二十五溪九池九潭九井而峯之最大者五曰祝融曰紫盖曰芙蓉曰石廪曰天柱惟祝融为最髙朱陵南岳文衡州南岳者朱陵之灵䑓太虗之宝洞赤帝馆其岭祝融宅其阳九向九背罗含湘中记衡山遥望如阵云沿湘千里九向九背乃不复见一开一闭臧荣绪晋书刘璘之好逰山泽採药至衡山深入忘返见一涧水水南有二石囷一开一闭水深不得过闻絃歌声湘中记衡山九疑山皆有舜庙太守至官常遣户曹致敬修祀如有絃歌之声得金玉书赵晔呉越春秋禹伤父功不成乃东廵登衡山血白马以祭之仰天而啸忽然而卧梦赤绣文衣男子自称苍水使者谓曰欲得我山神书请斋扵黄帝之岳禹乃退斋三日登委宛山发石得金简玉字之书言治水之要因刻石扵山之髙处廻鴈埤雅鸿鴈南翔不过衡山衡山之旁有回鴈峯盖南地极燠人罕识雪故鴈望衡山则止唐杜荀鹤诗猿到夜寒啼岳麓鴈知春信别衡阳拂鸟刘禹钖望衡岳诗东南倚盖卑维岳资柱石前当祝融居上拂朱鸟翮青㝠结精气磅礴宣地脉还闻肤寸隂能致弥天泽神禹碑韩退之题岣嵝山诗岣嵝山尖神禹碑字青石赤形摹竒科斗拳身薤叶披鸾飘鳯泊拏龙螭事严迹秘鬼莫窥道人独上偶见之我来咨嗟涕涟洏千捜万索何处有森森緑树猿猱悲祝融峰朱元晦醉下祝融峰诗我来万里驾长风絶壁层云许盪胸浊酒三杯豪气发朗吟飞下祝融峰又青琐祝融峰诗一千里地尽皆见七十二峯中最髙宗炳结宇孙严宋书宗炳字少文好山水爱逺逰西陟荆巫南登衡岳因结宇衡山有懐尚平之志以疾还江陵叹曰老疾俱至名山恐难徧观惟当澄懐观道卧以逰之凡所游履皆图扵室谓人曰抚琴动操欲令衆山皆向杜甫游祠杜甫大厯中出瞿唐下江陵泝沅湘以登衡山因客耒阳游岳祠为暴水所阻旬日不得食李泌愿归唐李泌畏祸愿归衡山诏给三品禄赐隐士服为置室庐以居之泌在衡山事明瓉禅师韩愈黙祷韩愈谒南岳庙诗五岳祭秩皆三公四方环镇嵩当中火维地荒足妖怪天假神柄专其雄喷云泄雾藏半腹虽有絶顶谁能穷我来正逢秋雨节隂气晦昧无清风潜心黙祷若有应岂非正直能感通须臾静扫衆峰出仰见突兀撑青空苏东坡潮州韩文公庙碑能开衡山之云而不能回宪宗之惑常山常山五岳之北岳也为并州镇在定州常山县名太乙总玄洞天尔雅常山谓之恒山五岳图恒山髙三千九百丈七尺上方三十里周回三千里白虎通北方为常山者何隂终阳始其道常久故曰常山唐天文志大梁析木其神主扵常山辰星位焉毕昴之精春秋元命苞毕星散为冀州分为赵国立为常山注常山是毕昴之精赵代之境常山居赵代之境管子曰其山北临代南俯赵东接河汉之间藏符史记赵简子告诸子曰吾藏宝符扵常山上往得者立为后诸子皆竞往无所得母䘏还奏曰常山临代代可取也简子曰是知符矣乃废太子伯鲁而立母䘏为后得玉崔鸿前燕录慕容儁夀光二年常山寺大树根下得璧七十圭七十三光色精竒有异常玉以为神岳之命以太牢祠之昌容得道列仙传昌容者常山道士自称殷王女食蓬蔂根徃来山下见者二百余年颜色如二十许人文成礼神后魏书道武立庙扵常山上置侍祀九十人嵗时祈祷水旱至文成帝东廵亲礼其神焉蛇曰率然孙子兵法常山之蛇名曰率然一身而两头击其一头则一头至击其中则两头俱至草名神䕶神农本草常山有草名神护置之门上每夜叱人干门坤轴唐张嘉贞恒山碑铭包括绵长经纶中外外夷有四昴宿主胡则延袤以限之中郡有五寳符在代则髙㐮以临之其项也上秩干门黒地之宫观其足也下擦坤轴玄神之都府幽涧飞泉唐太宗祭常山文絶壁千寻孤峰万仭桂花浸月松萝挂云幽涧冬暄飞泉夏冷寳符临代邦之羙灵蛇表阵势之竒铄石七年无以亏其大含波九载不能损其高巍巍乎与干坤而永固隐隐乎横古今而不絶石释名山体曰石山多大石曰礐礐学也山多小石曰磝磝尧也土精杨泉物理论上精为石石气之核也气之生石犹人筋络之生爪牙也地骨见地又石名云根古诗黕黕布云根森森散两足盖云生扵石故名泗濵浮磬夏书泗濵浮磬注云浮磬者石露水濵若浮扵水也故名泗水名即今徐州条支和丹洞冥记汉元鼎中条支国贡异石以和九转丹髪白者以石拭之应手而黒兴安栉履荆州记兴安县水邉有平石其上有石栉石履各一俗云越王渡溪脱履堕栉扵此饶州仓囷鄱阳记钱仓石在饶州石形如仓囷昔渔人夜宿石上忽见石开窥其中有钱取之盈艇因名钱仓猫睛猫睛石出三佛齐国莹洁明透如猫眼睛龟背贑州兴国县之儒林乡有石圆如龟项背皆具人谓之龟背石彷彿八卦形象逐月随斗杓旋转土人疑其怪移置他所翌日复归其处人因祀之宋陨左僖十六年春陨石扵宋五晋言左昭八年石言扵晋魏榆晋矦问扵师旷曰石何故言对曰石不能言或冯焉不然民聼滥也臣又闻之作事不时怨讟动扵民则有非言之物而言今宫室崇侈民力彫尽怨讟并作莫保其性石言不亦宜乎扵是晋矦方筑虒祁之宫叔向曰子野之言君子哉石走五行志资州有石方丈走行数歩石移宋史福清石竹山有大石自移石方九尺所过成蹊叱羊见山射虎韩诗外传楚熊渠子夜行见寝石以为伏虎弯弓而射之没金饮羽下视之乃石也因复射之矢跃无迹与李广事同燕衔西京杂记窦太后在家尝有白燕衔石大如指堕后绩笼中后取石剖为二中有文曰母天下后乃合之遂不复开后为皇后常并置玺椟中号曰天玺鱼化水经注范文本日南西卷县奴也为奴时牧扵涧中得两鲤鱼欲私食之郎知诣文文诈云将砺石还非鱼也郎至鱼所果见两石文异之石有鐡文因入山中就石冶鐡作两刀举刀向石鄣呪曰鲤鱼变化冶石成刀斫石鄣破者是有灵神文当治此因斫石鄣如龙渊干将之斩芦刍遂君其地昆吾作劔十洲记流州在西海中上有昆吾石冶之成鐡作劔光明洞照如水精状割玉如泥土临贺磨刀荆州记临贺有青石上有磨刀斧之迹春夏明净秋冬芜秽云是雷公磨刀石望夫神异记武昌山北有望夫石状若人俗传昔有贞妇其夫从役逺赴国难携弱子饯送此山立望夫而死化为立石因名焉化女幽明录阳羡县小吏呉龛尝扵溪邉见五色浮石因取纳牀头至夜化成女子乞子郡国志马湖南岸东西有二石东石腹中出一小石西石腹中懐一小石故僰人乞子扵此有验因号乞子石憇仙酉阳杂爼荆州利水间有二石若阙名曰韶石晋永和中有飞仙衣冠如雪各憇一石旬日而去玉女擣帛见嵩高山玉女揜扉晏殊类要保宁府蟠龙山南有一石长四十丈髙五尺中有户及门扉若人掩扉然号曰玉女房子荆砺齿晋书孙楚字子荆与王武子善少时谓武子曰当枕石潄流误云潄石枕流武子曰流非可枕石非可潄楚曰枕流欲洗其耳潄石欲砺其齿妫皓叩头东汉呉郡妫皓父为南郡坐事繋狱皓懐小石至公卿门輙出石叩头流血覆靣父遂得免文若马牛魏畧梁州栁谷有石无故自崩有文如马牛之状乃司马氏得天下之应也象如龙凤零陵志石屏出零陵白鹤山屈处静上昇之所绍兴间有宗子一日舣舟山下扵水中得一石光彩绚异纹若峯峦耸秀浑然天成自是石工凿取益衆其烟云雪月之景波澜龙鳯之象隐然可观虽巧画者莫臻其妙渊明醉眠庐山记陶渊明所居栗里有大石渊明尝醉眠其上名曰醉石徳裕醉踞唐余录李徳裕扵平泉别墅採天下珍木怪石为园池之有醒酒石徳裕尤所宝惜醉即踞之唐庄宗朝张全义为太师兼四镇节度有监军尝得平泉醒酒石徳裕孙延古託全义复求之监军愤曰自黄巢乱后洛阳园宅无复能守岂独平泉一石哉全义尝在贼巢中以为讥已大怒笞杀之鸡鸣夷坚续志分宁陈甫山庄有搥藁石陈夜歩月忽闻鸡鸣扵石上即而视之不见移石扵数歩外至次宿鸣如故复携石以归置之月下鸡必鸣其子剖视之中有雌雄二鸡文采可观鹊噪夷坚续志宋宫有灵鹊石石中有鹊毎天将明闻其噪声宋南渡得之晋州神钲述异记洞庭山石楼下有两石叩之声响如钲人唿曰神钲僊镜六帖月林国西南有怪石方数百里光明澄彻可鍳人五脏六腑谓之仙人镜其国人有疾照之其形遂知有女浣衣郡国志梁州有女郎山张鲁女浣衣扵石上女便懐孕生二龙及女死将殡柩车忽腾跃升此山遂葬焉如人攘袂幽明录宜都建平二郡之界有五六峯参差互出上有竒石如二人像攘袂相对俗谓二郡督邮争界昆明刻鲸西京杂记汉武帝昆明池养鱼往往飞去后刻石为鲸鱼置水中鱼乃不飞毎雷两鲸尝鸣吼庐山飞鴈浔阳记庐山顶上有池中有三石鴈霜䧏则飞狗吠郡国志宋武北伐南燕至吠狗山夜闻狗吠明日视之见石狗焉犀沉蜀郡有水灾太守李氷乃刻石犀沉之江以厌洪水踞之草制唐书薛元超道衡孙也为中书舎人中书省有一大盘石初道衡为内史侍郎尝踞而草制超毎见石輙泫然流涕爱而为铭白居易集洛阳履道里弘农杨正一遗乐天以盘石方丈平滑可以坐卧乐天爱而为之铭驱海见日抛空独异记唐中宗为天后废为庐陵王仰天而叹因抛一石扵空心祝之曰我复帝此石不落其石遂为树枝勾挂唿曰石丈石林燕语米芾字元章性好竒知无为军初入州廨见立石颇竒喜曰此足以当吾拜遂命取袍笏拜之毎唿曰石丈遂为言官所弹号为石贤封氏见闻记有古墓前石人以肉祭之能愈疾因号为石贤士又蜀中记隗叔通僰人也性至孝母每食必须江水水深难汲一旦水中石为之出叔通因之以汲今江中有石号孝子石挂带挥尘录政和间灵璧县贡一巨石髙二十余尺周围称是舟载至京师毁水门楼以入千夫舁之不动或启扵上云此神物也宜表异之裕陵亲洒宸翰仍以金带一条挂其上遂即可移省夫力一半顷刻至苑中作樽唐元结集道州东左湖有小石山山巅有窊石可以作樽名窊樽石又作亭扵樽上仲庶敕䕶杨公笔录金陵有三大石甚古呉仲庻作守日夜梦三举子求哀且曰若不垂佑当为煨烬矣公甚异之诘日徧问莫能原其意既而视牒见兵马司状申乞烧三石为灰供修造之用遂悟敕寺僧爱护元祐中毛渐作漕欲移置廨舎掘之极深而石根不㫁乃罢虞愿往观齐书虞愿为晋平太守海邉有越王石尝隐蔽云雾相传清亷太守乃得见愿往观则清彻无隐蔽豫章熟炊异志豫章有石黄白色而理踈以水灌之便热安鼎其上炊足以熟冷则复灌之雷焕以问张华华曰燃石也汶上得盐华阳国志汶上有盐石煎之得盐五如五如石在道州城东唐元结序涍泉之阳得怪石焉左右前后乃登石巅皆相似故名曰五如石并建五如亭扵此三品上元县东北同泰寺即梁武帝舍身处寺前有丑石四各髙丈余陈封石为三品俗唿为三品石王安石诗草没苔侵弃道周误恩三品竟何酬国亡今日顽无耻似谓当年不与谋似芙蓉名山志芙蓉渚有耸石如初生芙蓉色青白名霹雳玄中记玉门西南有一国国中有山石䃡数千枚名为霹雳䃡从春雷而䃡减至秋䃡尽鸡冠长沙县北江濵石其形髙耸似鸡冠马蹄湘潭县锦湾之侧有石如马蹄又汉元鼎间郅支国贡马肝石百升以之拭发白者皆黒帝坐羣臣扵甘泉殿有髪白者以此石拭之应手皆黒是时公卿语曰不愿作方伯惟愿拭肝石董威寝所晋阳秋董威遁去不知所之扵其寝所得一石及诗二首赵岐墓前东汉赵岐曰吾死后置一圆石扵墓前刻曰汉有逸人姓赵名岐有志无时命也如何大秦九色魏畧大秦国以石为城郭出九色玉石桐庐一指桐庐县有石长一丈髙五尺缀巖谷间以一指抵之则揺动人力多则不能动故以一指名之僧孺蓄竒唐牛僧孺字思黯封竒章公治第洛之归仁里好蓄竒石以甲乙丙丁为品毎品有上中下三等各刻扵石隂正臣蓄异东坡诗集湖口人李正臣蓄异石九峯玲珑宛转天成俨若牕櫺名之曰壶中九峯覆书呉越春秋禹按黄帝中经见圣人所记在九疑山东南号曰委宛承以文玉覆以磐石禹斋三日发石取之得金简玉字之书然后知百川之理成字唐贞观十七年八月梁州昌松县鸿池谷有石青质白文成字八十八太宗遣使祭之曰天有成命表瑞贞石文字昭然歴数惟永又二十年陜西有石成字曰君王开元十九年河南登封县石文旧有帝字新生上字山水草木之形大理府㸃苍山出石白质黒文有山水草木之形温润如玉可琢为屏人物溪桥之状阶州北崃中有石青质黒理其文有松栢人物溪桥水石山林楼阁日月之状山堂肆考卷十九山堂肆考卷二十钦定四库全书山堂肆考卷二十明彭大翼撰地理海博物志天地四方皆与海水相通地在其中盖无几也四海之外皆复有海东海之别有渤海溟海员海通谓之沧海南海之别有涨海西海之别有蒲昌海蒲类海青海鹿浑海阳池海北海之别有瀚海瀚海之南有渤鞮海伊连海凡四海通谓之禆海禆海外复有大瀛海环之又海曰朝夕池一云天池一云大壑海神曰海若善下老子曰江海所以能为百谷王者以其善下之也引晦刘熈释名海晦也主引晦浊其水黒而晦也地脉关令内传天有五亿五万五千五百五十里地亦如之各以四海为脉地纪文选地以四海为纪浮天木玄虚海赋于廓灵海长为委输其为状也则乃浟湙潋滟浮天无岸浺瀜沆瀁渺弥湠漫波如连山乍合乍散嘘噏百川洗涤淮汉襄阳广舄㶀㵧浩汗木蕐字玄虚晋人浴日柳元宗文今夫大海其东无东其西无西其北无北其南无南旦则浴日而西之夜则滔列星涵太隂扬隂火珠寳之光以明而尘霾之杂不处也品物类生木玄虚赋其为器也包干之奥括坤之区惟神是宅亦祗是庐何竒不育何怪不储茫茫积流含形内虚旷哉坎德卑以自居弘往纳来以宗以都品物类生何有何无流波相薄庄子曰海水三嵗一周流波相薄即为之地动蓬屿李颙凌僊赋瞻蓬莱之秀屿冀东叟之可寻将乍至而反坠患巨浪之相临桑田葛洪神僊传麻姑谓王方平曰自接待以来见东海三变为桑田向到蓬莱水乃浅于往者畧相半也岂复将为陵谷乎方平乃曰东海行复扬尘耳鲛室木玄虚赋其垠则有天琛水怪鲛人之室按北梦琐言鲛人泉客织鲛绡帕于水室卖与人间昔张建章为幽城司马曽以府命行渤海遇水僊遗鲛绡帕夏月溽暑展帕满堂凛然蜃楼汉书海傍有蜃气为楼台之状海不扬波周成王时越裳氏重译来朝译曰吾受命吾国之黄耉天无烈风淫雨海不扬波三年矣意者中国有圣人乎盍往朝之按越裳在交趾之南阮昌龄作海不扬波赋其畧云收碣石之宿雾敛苍梧之夕云八月灵槎泛寒光而静去三山神阙湛清影以逍遥海不择流秦李斯曰泰山不让土壤故能成其大河海不择细流故能就其深出云雨公羊传海千里润注云海出云雨及千里也受露雾孙卿子曰海受露雾故能成其深百川学扬子法言百川学海而至于海丘陵学山而不至于山万川归庄子曰北海若谓河伯曰天下之水莫大于海万川归之不知何时止而不盈尾闾泄之不知何时已而不虚列子曰渤海之东有大壑焉实惟无底之谷名曰归墟八纮九野之水天汉之流莫不注之而无増无灭焉注云归墟即尾闾也三神山博物志沧海之中有蓬莱方丈瀛洲三神山以金银为宫阙僊人所集也九老都十洲记沧海岛中有紫石宫室九老僊都弗溢弗损庄子曰东海之鼈语埳井之蛙曰夫海千里之逺不足以举其大千仞之髙不足以极其深禹之时十年九潦而水弗加溢汤之时八年七旱而涯不加损此东海之大乐也不满不竭庄子曰谆芒遇苑风于大海之滨苑风曰子将奚之曰将之大壑大壑之为物也注焉而不满酌焉而不竭回地轴隋杨师道望海诗洪波回地轴孤屿映云光落日惊涛上浮天骇浪长僊台隠螭驾水府汎鼍梁碣石朝烟灭之罘归鴈翔浃天虚宋吴淑海赋浃天虚而浮析木薄碣石而荡之罘审知招商六帖王审知欲招蛮夷商贾海上波涛为阻一夕风雨雷电震击开以为港闽人以为审知徳政所致号为甘棠港王勃省父唐王勃父福畤由雍州参军迁交趾令勃往省父渡海溺水而卒乗桴浮海汉应邵风俗通姜肱字伯淮灵帝践祚征肱为太守肱告人曰吾以虚获实藴借声价盛明之际尚不委质今政在私门夫何为哉遂乗桴浮于海莫知其极抱板泛海隋封徳彜之少也仆射杨素竒之妻以姪女常抚座曰封郎必居此座后徳彜讨辽东舟没衆谓必死素曰封郎当得仆射未必死求之封因抱一板泛海中力尽欲放忽忆杨公言勉力持之胸前为板所摩肉破至骨衆救得免后官果至仆射齐景乐治说苑齐景公游海上而乐之六月不归告左右曰敢言先归者死颜蠋进曰君乐治海不乐治国彼若有治国者君安能乐此海乎遂归至中道闻国人谋将不纳之卢敖穷观淮南子曰卢敖游于北海经乎太隂入乎玄关至于蒙谷之上见一士焉深目而玄须泪注而鸢肩丰上而杀下方卷龟殻而食蛤蜊敖就与之语曰唯敖为背羣离党穷观于六合之外周行四极唯北隂之未窥子殆可与敖为友乎若士者然而叹曰嘻我南游乎罔䍚之野北息乎沈墨之乡西穷窅冥之党东开鸿蒙之光此其下无地而上无天聴焉无闻视焉无眴今子游始于此乃语穷观岂不逺哉然子处矣吾与汗漫期于九垓之外乃举臂而竦身遂入云中按敖燕人秦始皇召为博士使求神僊亡而不返汗漫无纪极也九垓九天也徐福寻僊君房秦始皇遣福及童男女二千人入海寻神僊不返唐开元中有人于海中见之陈茂骂神谢承后汉书汝南陈茂尝为交趾别驾刺史周敞涉海遇风船欲覆没茂拔劔呵骂水神风即息海中红旗宋赵鼎谪朱崖自雷州浮海而南顾见洪涛间红旗靡靡相逐而下疑为海冦或外国兵甲唿问舟人舟人摇手令勿语恐怖之色可掬急入舟被发持刀出篷背立割其舌出血滴水中戒使臣闭目坐船内凢经两时顷闻舟人相唿曰更生更生乃言曰朝来所见盖巨䲡也平生未尝覩所谓红旗者此耳海中隂火岭表录异海中取鱼蜃置隂处有光初见以为怪推其义盖咸水所生凡海中水遇隂晦波如燃火满海以物击之迸散如星有月即不复见木玄虚赋隂火潜燃岂谓是乎过海思愆周景式孝子传管宁字幼安避地辽东过海遇风船人危惧皆悔过宁思惟咎愆念昔年尝如厠不冠而已向天叩头风亦寻息入海留语唐让皇帝穆宗亲兄不为太后所爱故穆宗越次而立让皇不肯臣穆宗遂造船入海不知其处临入海时留语四句今刻在玉碑上云小山压大山大山全无气羞见本邦人将身投外裔煮石济饥晋书鲍靓为南海太守行部过海遇风饥甚取白石煮食之以济按靓女为葛洪妻善灸赘疣凿石开道北梦琐言交趾以北距南海有水路多覆舟髙骈往视之乃有横石隠在水中因奏以开凿海道之利诏聴之乃召工者啖以厚利竟去其石至今赖之翻岸倒云滨海之人逺望海水似髙于地有如岸焉盖水气也故隋炀帝望海诗逺水翻如岸遥山倒似云积流疏派唐太宗望海诗积流横地纪疏派引天潢僊气凝三岭和风扇八荒拂潮云布色穿浪日舒光照岸花分彩迷云鴈㫁行马衔当蹊玄虚赋若其负秽临深虚誓愆期则有海童邀路马衔当蹊天吴乍见而髣髴蝄象暂晓而闪尸注云海童马衔并海中神怪精卫填石见山发鸠山慕容征郭王隠晋书慕容晃上言曰臣躬征郭逺假陛下天地之威将士竭命精诚感格海为结冰凌行海中三百余里臣及诸老言自立国以来无海水冰冻之嵗风俗通曰积冰曰凌冰壮曰冻希尧使吴五代史段希尧使吴越过海遭大风左右皆恐怖希尧曰吾平生不欺汝等恃吾可无恐也已而风止色如烂椹杜阳杂编南昌国有紫海水色如烂椹可以染衣其鱼龙龟鼈沙石草木无不紫者又十洲记东有碧海广狭与东海等水咸苦正碧色气如圎䆸晋书东海气如圎䆸䆸宏濶貌与峥嵘同今绢画在竹格曰䆸又海船渡海须当候气见黄气知有人烟国土见白气知有山峯巖壑见黒气则水也沙门岛沙门岛在登州府城西六十里海中凢海舟渡辽者必泊此以避风宋时尝流放罪人于此其鼍矶牵牛大竹小竹四岛皆与此岛相连属紫翠巉絶出没波涛中真神僊所宅也上生白芝又多美石见苏轼北海十二石记海门岛海门岛在通州南四十里海中宋长编国初犯死获贷者多配隷于海门岛有屯兵使者领䕶之海运宋季有海盗朱清者尝为富家佣杀其主亡入海岛与其徒张瑄乗舟抄掠海上备知海道曲折寻就招怀为防海义民元伯颜平宋时遣清等载宋库藏诸物从海道入京师授金符千户二人遂言海道可通乃命总管罗璧暨瑄等造船六十艘运粮四万六千余石入京师然创行海洋亦逾年始至朝廷不知其利仍通旧运寻因忙兀䚟言海运为便遂立万户府四总其事又併四府为都漕运万户府命清瑄二人掌之至成宗大徳六年二人被江南僧石祖进摭其交畨不法等事伏诛按辍耕录引杜工部出塞诗渔阳豪侠地击鼓吹笙竽云帆转辽海粳稻来东吴昔游诗幽燕盛用武供给亦劳哉吴门持粟帛泛海凌蓬莱观此二诗则唐时已有海运朱张特举行之耳朱张皆扬州府通州人海市登州府四面皆海春夏时遥见水面有城郭市肆人马往来若交易状土人谓之海市苏东坡云予闻登州海市旧矣常以不见为恨乃祷于海神庙明日果见之有诗云东方云海空复空羣僊出没空明中荡摇浮世生万象岂有贝阙藏珠宫心知所见皆幻影敢以耳目烦神工嵗寒水冷天地闭为我起蛰鞭鱼龙重楼翠阜出霜晓异事惊倒百嵗翁海溢海溢一曰海啸东汉质帝本初元年夏四月海水溢桓帝永康元年八月海溢灵帝建宁四年二月海溢梁武帝普通元年江淮海溢唐髙宗显庆元年九月括州大风海溢总章二年九月大风海溢漂没六千余家宋元丰四年七月甲午夜静海海门大风雨沿海官私庐舍漂没二千七百三十有六元大徳五年暴风江海水大溢髙四五丈崇明通泰真州沿江之地被灾者三万四千八百余户皇庆二年八月崇明州大风海溢泰定三年十一十二月崇明海门等处海溢至正元年通泰等州海溢溺死一千六百余人海干唐道士叶静能有白衣老父泣拜曰被胡僧来呪水海水十涸七八静能使朱衣人执黄符往投之海水复旧老父乃龙也海眼唐金华子北海县因发地得五铢钱取之不尽中得一石记云此是海眼以钱镇之衆惧复掩之海影酉阳杂俎海影翻侧言影倒悬也江释名江者公也诸水流入其中所公共也禹贡三江既入震泽底定注云松江下七十里分流东北入海者为娄江东南流者为东江併松江为三江或云岷山为大江至九江为中江至徐陵江为北江盖一源而三目也周礼职方氏东南曰扬州其川三江三江者东行至扬州复分为三道而入海故扬州有三江也蜀之三江则外水岷江中水涪江内水沱江也禹贡九江孔殷九江即今之洞庭在长沙下隽西北今沅水渐水元水辰水叙水酉水澧水资水湘水皆合于洞庭是也浔阳记九江一乌白江二蜯江三乌土江四嘉靡江五畎江六浮江七廪江八提江九菌江是也枚乗七发观广陵之曲江今扬州是也始兴郡有曲江今韶州是也广雅江神谓之竒相龙负舟吕氏春秋大禹南省方济江黄龙负舟鼋为梁纪年周穆王东巡至九江叱鼋鼍以为梁得萍实家语楚昭王渡江有物大如斗圎而赤直触王舟舟人取之王大怪使人之鲁问孔子孔子曰此萍实也可剖而食之吉惟霸者能获之使返王遽食之甚美採菱华傅玄歌有女殊代生涉江採菱华又郭璞江赋水物怪错则有玉珧海月土肉石华弔屈扬雄字子云成都人其作书往往摭离骚而反之自岷投诸江流以弔屈原骂胥汉书吴郡王闳渡钱塘江遭风船欲覆闳拔劔砍水骂伍子胥风遂息得济鼓楫过江汉建初中张禹拜扬州刺史过江行部中土人皆以江有子胥之神难于济涉禹厉声言曰子胥如有灵知吾志在理察寃狱岂危我哉遂鼓楫而过郡邑幽深之处莫不毕到击楫渡江晋祖逖为奋威将军北渡江中流击楫而誓曰不清中原而复济者有如此江龙门龙门江在安南嘉兴州蒙县源出云南宁逺州至此横截江流中分三道飞湍声闻百里傍有穴多出鹦鹉鱼色青緑口曲似鹦鹉嘴马湖马湖江在叙州府城南源出沈黎实大度之支流也亦名泸水一名金沙江诸葛亮渡泸即此江之上流也滥觞家语江水始出岷山其源可以滥觞及其至于江津不方舟不避风不可以涉萦带袁崧宜都记对西陵南岸有山其峯最孤秀人自山南上至顶俯临大江如萦带视舟船如凫鴈待符楚昭王出夫人贞姜于渐台江水大至遣使者迎夫人忘持夫人曰王与宫人约召必以符今使者不持符妾不敢行于是使者返取符还台已坏夫人沈水而死解珮韩诗外传昔郑交甫游于江汉过汉臯遇二女妖服珮两珠如荆鸡卵交甫与言曰愿请子之珮二女解珮与交甫怀之去十步探怀中则亡矣回顾二女亦不见相传沔阳州城西四十里濒汉江范溉市即交甫遇二女处或曰二女即湘妃吐贝春秋运斗枢瑶光得则江吐大贝泣珠吴都赋泉客慷慨而泣珠水出涞山山海经岷山东北百三十里为崃山江水出焉又东北五十里为崌山江水出焉东流注于大江水流浔阳郭璞江赋分二源于崌崃流九派于浔阳学字四川保宁府有巴江源出大巴山至巴县东南分为三流而中央横贯势若巴字流二十里合清水江至合州与嘉陵江合又名字江唐李逺诗杜宇唿名语巴江学字流投书萧方等三十国春秋光禄勲殷羡之字洪乔为豫章太守将行都下贵游因寄书百余函羡之行至石头板桥投书于江曰沈者自沈浮者自浮殷洪乔不能为人作致书邮过采石五侯鲭录李白过采石江酒狂入水捉月而死使高丽宋吕恵公端使高丽渡江遇风涛樯折舟人大恐公怡然读书若在斋阁时扣舷而唱隠逸传晋贾充渡江谓夏统曰能作卿土地间曲乎统曰国人痛伍子胥忠烈为小海唱于是以足扣舷引声清激风起昼暝衆皆恐惧充令妓女盛服金翠绕其舷三匝统若无闻充曰此吴儿木人石心也扣舷而还唐袁天纲字客师尝渡江扣舟而还或问故曰船中人鼻下气皆黒不可以济俄有一男子跛而负就舟客师曰贵人在吾可以济矣江中风起几覆得免跛男子乃娄师徳也耒阳漂水小説杜甫客耒阳一日过江舟中饮醉是夕江水暴涨甫为水所漂泛其尸不知落于何处玄宗思而不得诏求之聂令乃积空土于江上曰子美为白酒牛炙胀饱而死元稹作甫墓志谓甫扁舟下荆楚竟以寓卒旅殡岳阳其后迁祔偃师又韩退之题子美墓曰今春偶客耒阳路悽惨来寻江上墓招手借问牧牛儿牧儿指我祠堂处一堆空土烟芜里空使诗人悲叹起怨声千古寄西风寒骨一夜沈秋水当时处处多白酒牛炙如今家家有饮酒食肉皆如此何故常人无饱死捉月走入千尺波忠谏便沈汨罗底固知天意有所存三贤所归同一水过客留诗千百人千古丑声竟谁洗明时好古嫉恶人应以我意知终始按小说所载人皆辨其诬观韩诗又似真有其事矣耒阳今隷衡州府臼口阻风白居易臼口阻风诗洪涛骇浪塞江津处处邅回事事屯世上方为失途客江头又作阻风人陶侃投棋晋陶侃都督荆州参佐或以戏废事者乃取其蒲愽棊局之具悉投于江荣老献扇冷斋夜话王荣老尝宦于观州欲渡观江七日风作不得济父老曰公箧中必蓄竒物此江神极灵当献之得济荣老有玉麈尾即以献之风如故又以端砚献之风愈作又以宣包虎帐献之皆不验夜卧念曰有黄鲁直草书扇头题韦应物诗曰独怜幽草涧邉生上有黄鹂深树鸣春潮带雨晩来急野渡无人舟自横公即取视之惝怳之际曰我犹不识鬼神识之乎持以献之香火未收天水相照如两镜展对南风徐来一帆而济清白清白江在成都新繁县北宋赵抃过此曰吾志如此江清白虽万类混淆其中不少浊也因名混同混同江在辽东源出长白山北流经五国城又北合松花江东注于海色如鸭头唐书东夷列传有马訾水出靺鞨之白山色若鸭头故名鸭緑江西南流至安市入海唐太宗征髙丽耀兵于鸭緑水即此源出龙鼻四川保宁府有清漪江源出落丛山至龙鼻山合六溪水至彰明县㑹于涪江青龙青龙江在松江府城北上接松江下通沪渎吴孙权造青龙战舰于此故名又吴江县东南有白蚬江嘉定县西南有白鹤江白马白马江在成都崇庆州东北源自晋源废县东入新津县界尧咨神䕶翰府名谈宋陈尧咨泊舟三山矶有老叟曰来日午后有大风舟行必覆宜慎之来日天晴万里无片云舟人请解缆公曰更待之同行舟皆离岸公託以他事未行日午俄有黒云起于天末大风暴至怒涛若山舟多沈溺公惊叹又见前叟曰某实非人乃江之游奕将也以公他日当作宰相固当奉告公曰何以报徳叟曰贵人所至龙神理当卫䕶愿得金光明经一部足矣公许之至京以金光明经三部遣人诣三山矶投之复梦前叟曰本期得一公赐以三当令公连陞数秩再拜而去苏颂孝感宋苏丞相颂知婺州泝桐江水暴迅舟横欲覆魏国太夫人在舟中㡬溺矣公哀号赴水救之舟忽自正太夫人甫出及岸舟乃覆衆以为诚孝所感舟中私语唐张柬之代杨元琰为荆州共乗船江中私语外家革命元琰悲涕慷慨志在王室后柬之执政引琰为羽林将军谓曰江上之言君毋忘之舟中危坐程伊川贬涪州渡汉江中流船几覆舟中人皆号哭伊川独正襟危坐如常已而及岸同舟有父老问曰当船君独无怖色何也伊川曰心存诚敬耳色若黛玉嘉陵江源出陜西鳯县嘉陵谷经广元昭化等州至四川保宁府其曰阆水巴水渝水汉水皆此江之异名杜甫诗嘉陵江色何所似石黛碧玉相因依正怜日破浪花出更复春从沙际归水若玻瓈玻瓈江在眉州蟇頥山下即岷江也源出岷山莹若玻瓈因名一名蟇頥津即唐田令孜沈孟昭图处马援观鸢容江在梧州府容县南源出北流县峩石乡东过藤梧至广东番禺县入海汉马援征蛮仰观飞鸢跕跕堕水中即此江谢端得螺螺江在福州府城西北按搜神记闽人谢端于江邉得一螺大如斗畜之家端毎归盘餐必具因宻伺之乃一姝甚丽问之答曰我天汉中白素女天帝遣我为君具饮食今当别去留殻与君端用以盛粮其米常满江以此得名锦江成都记濯锦江秦丞相张仪所筑蜀人以此水濯锦鲜明故名锦江绣江绣江在梧州府藤县东南源出广东髙州府双威寨北流经容县至此与藤江合为大江又桂林府有湘漓二江其源同出兴安县海阳山流至五里分为二南为漓水又名桂江汉讨南粤戈船将军出零陵下漓水即此流至二百里合癸水至桂林府城下合相思江入梧州界谓之湘水山堂肆考卷二十山堂肆考卷二十一钦定四库全书山堂肆考卷二十一明彭大翼撰地理河说文河者下也随地下流而通也河神曰氷夷亦曰无夷即冯夷也冯夷以八月上庚日渡河溺死天帝署为河伯又博物志冯夷潼乡人得僊道化为河伯渎宗穆天子传河与江淮济为四渎河者四渎之所宗也说苑四渎何以视诸侯能荡涤垢汚焉能道百川于海焉能出云雨千里焉为施甚大故视诸侯水伯孝经援神契黄河者水之伯上应天汉导积石夏书导河积石至于龙门南至于华隂东至于底柱又东至于孟津东过洛汭至于大伾北过洚水至于大陆又北播为九河同为逆河入于海出崑崙水经注及山海经注河源出崑崙之墟东流潜行地下至规期山北流分为两源一出葱岭一出于阗其河复合东注蒲昌海包砥柱水经砥柱山名河水分流包山而过山见水中若柱然冒石门山海经积石之山下有石门河水冒以西南注云冒犹覆也九折淮南子曰河水九折注海而流不絶者有崑崙之输也八枝汉世河决金隄议者欲求九河故迹而穿之未知其所以班固曰自兹距汉亡其八枝也千年一清拾遗记丹丘千年一烧黄河千年一清圣人之大瑞也罗隠诗莫把阿胶向北倾此中天意固难明解通银汉应须曲才出崑崙便不清髙祖誓功衣带小僊人占斗客槎轻三千年后知谁在君问太平千里一曲河图河水出崑崙千里一曲九曲入海三日而变易干凿度天降嘉应河水先清三日清变为白白变为赤赤变为玄玄变为黄各三日三日不流谷梁传梁山崩壅河三日不流晋侯召伯尊伯尊遇辇者问焉辇者曰君亲素缟帅羣臣哭之既而祠焉斯流矣伯尊至君问之伯尊如其言而河遂流鱼跃舟本纪武王渡河中流白鱼跃入王舟中龙䠠水河图黄帝梦两龙授图乃斋诣河洛求之有大鱼泛白图泝流而上帝跪而受之又运斗枢舜以太尉即位与三公临观于河有黄龙五采负图置帝前䠠入水而去禹疏孟子禹疏九河瀹济漯而注诸海穆祭穆天子西征猎于澹泽获白狐玄貉以祭河宗出图礼运河出马图言龙马负圗而出也为祟左哀六年楚昭王有疾卜河为祟大夫请祭王曰江汉睢漳楚之望也河非所获罪也子朝沈珪穆天子传王子朝用成周之寳珪沈于河乃自浮出津人得之河上隂不佞以温人南侵拘得玉者取其玉将卖之则变为石王定而献之与之东訾注云王定而献之言敬王定位不佞以珪来献也澹台毁璧水经注昔澹䑓子羽赍千金之璧渡河阳侯波起两蛟挟舟子羽曰吾可以义求不可以威刼操劒斩蛟蛟死波休乃投璧于河三投辄跃出乃毁璧而去示无恡意左僖二十四年晋文公及河子犯以璧授公子曰臣之罪甚多请由此亡公子曰所不与舅氏同心者有如白水投其璧于河抱石沈韩诗外传申徒狄非世将自投于河崔嘉闻而止之曰吾闻圣人仁士之于天地间也民之父母也今为濡足之故不救溺人可乎申徒狄曰不然桀杀关龙逄纣杀王子比干而亡天下吴杀子胥陈杀洩冶而灭其国故亡国残家非无圣智不用故也遂抱石而君子闻之曰廉矣如仁欤则吾未之见也临流叹魏志袁绍渡河祖授临流而叹曰上盈其志下矜其功悠悠黄河吾其济乎麾阳侯而渡淮南子曰武王伐纣至孟津阳侯波起人马不相见武王左操黄钺右执白旄瞑目而麾曰余在天下谁敢害余者于是波息遂渡伤鸣犊而还家语孔子之晋及河闻赵简子杀窦鸣犊及舜华乃临河而叹曰美哉洋洋乎丘之不济此命也子贡趋而进曰敢问何谓子曰窦鸣犊舜华贤大夫也而杀之丘闻之刳胎杀夭则麒麟不至其郊竭泽而渔则蛟龙不处其渊覆巢破卵则鳯凰不翔其邑君子讳伤其类也遂还灌百川庄子曰秋水时至百川灌河泾流之大两涘涯渚之间不辨牛马汉书成帝时河决溃金隄凡灌四郡河隄使者王延世塞以竹落长四丈大九围盛以小石两船夹载而下之三十六日河隄成改元河平润九里汉纪郭伋为颍川太守光武诏曰贤能太守去帝城不逺河润九里冀京师并蒙其福河上筑宫史记汉文帝时河决酸枣溃金隄武帝元封中河决瓠子天子临河沈白马玉璧令羣臣从官自将军以下皆负薪填决河取淇园之竹以为犍天子悼功之不成乃作瓠子之歌卒塞瓠子筑宫其上名曰宣房宫而道河北行河畔筑堤隋炀帝自板渚引河达于淮海谓之御河河畔筑御堤以植栁延年开岭汉武帝时齐人延年上书请令水工开大河上岭出之胡中东注之海则关东长无水灾北邉不忧匈奴此功一成万世大利上壮之张骞穷源汉书张骞使大夏穷河源恶覩所谓崑崙者乎贾让献䇿汉哀帝时贾让奏治河三䇿徙其当水冲之人以避之放河使北入海泛滥朞月自定不劳人力谓之上䇿若多穿漕渠使人得以溉田谓之中䇿缮故隄劳费无已此最下䇿也鲍照为颂宋元嘉中河济俱清照为河清颂王景赐书水经注汉明帝永平中议治汴渠上引乐浪人王景问水形便因赐景山海经河渠书禹贡图发卒数十万诏景与将作谒者治渠防起自荥阳至于乗海口千余里景商度地势凿山开涧隄遏冲要疏决壅积十里一门水更相回注无复溃漏之患明年渠成诏滨河郡国置河隄员吏如西京旧制成公着赋晋成公绥尝着大河赋贯中夏之畿甸兮经朔狄之遐荒厯二周之北境兮流三晋之南乡秦自西而启壤兮齐据东而画疆殷徒涉而永固卫迁济而遂强赵决流而却魏嬴引沟而灭梁思先哲之攸叹何水徳之难量秦瑞史记秦灭六国自以为获水徳之瑞更名河曰徳水魏寳吴起为魏西河守武侯浮西河而下中流顾谓起曰美哉山河之固此魏国之寳也起曰在徳不在险竹箭流慎子曰西河下龙门其流驶竹箭驷马追之不及桃花水汉沟洫志河决而桃花水洋溢注云三月水涨名桃花水神鱼舞河汉纪宣帝诏东济大河天气清浄神鱼舞河偃鼠饮河庄子曰偃鼠饮河不过满腹淮释名淮围也围绕扬州北界东至海也㑹沂泗夏书道淮自桐柏㑹于沂泗东入于海出桐柏山海经淮水出南阳平氏县桐柏山其源初则涌出复潜流三十里然后长骛贡珠鱼夏书淮夷贡蠙珠暨鱼注曰蠙蚌之别名出兵赋唐第五琦曰兵赋之所出以江淮为渊禹乂夏书淮沂其乂注淮沂二水名徐之川莫大于淮淮乂则自泗而下凡为川者可知矣徐之浸莫大于沂沂乂则自沭而下凡为浸者可知矣乂治也召平周宣王命召穆公平淮南之夷诗人美之作江汉诗泗水下注唐文粹吕周任泗州大水氾山泐桐柏发谼歕涌下注淮濆汴水入鬭唐五行志中和三年汴水入于淮水鬭坏船数艘橘化枳周礼橘踰淮而为枳此地气然也雀为蜃国语赵简子叹曰雀入淮为蜃鼋鼍莫不变化唯人不能悲夫郭璞游僊诗六龙安可顿运流有代谢淮海变微禽吾生独不化舠舻渡淮唐杜祐为徐州节度使张建封卒军乱立其子愔请于朝帝不许诏祐节度淮泗讨平之祐具舠舻遣将渡淮铁锁絶淮唐咸通中龎勋反围城淮南节度使令狐绹遣牙将李湘屯淮口与郭本厚合为所败由是援絶泗州刺史杜慆乃以铁锁絶淮流梯冲乗城粤府焦贡易林江河淮海天之粤府衆利所聚都市易林江河淮海天之都市商人受福国家富有获涡水神古岳渎经禹治水三至桐柏山获淮涡水神名曰无支祁形犹猕猴力踰九象人不可视乃命庚辰制之是时木魅水灵山妖水怪奔号丛绕㡬以千数庚辰持㦸逐去遂锁龟山之足淮水乃安封长源王五代杨溥二年正月封淮渎为长源王潜周鼎楚词潜周鼎于江淮兮注云言藏九鼎于江淮之中也沈魏璧鱼豢魏略魏文帝黄初六年以舟军入淮遣使者沈璧于淮汜韩钓水经淮水东经淮隂县汉韩信尝钓于此处王浮东汉王粲有浮淮赋从王师以南征兮浮淮水而遐逝染指宋徐仲车诗淮之水淮之水春风吹春风洗青于蓝緑染指鱼不来鸥不起潋潋灔灔天尽头祇见孤帆不见舟残阳欲落未落处尽是人间古今愁可柰何可柰何莫使骚人问棹歌我曹尽是浩歌客笑声酒面春风和又马子才长淮谣长淮之水青如苔行人但觉心眼开损神宋范文正公淮上遇风诗一棹危于叶傍观欲损神他年在平地无忽险中人撷芳弔水隋徐彦伯淮亭吟撷瑶芳兮弔楚水弄琪树兮歌越岑沽酒聴歌宋唐子方介谪官渡淮遇风舟欲覆作诗圣宋非狂楚清淮异汨罗平生仗忠信今日任风波舟楫颠危甚鱼龙出没多斜阳幸无事沽酒聴渔歌济释名济者济也言源出河北济河而南也山海经济水出河东郡垣曲县王屋山初名沇水东出温县西北始名济水禹贡所谓导沇水东流为济入于河溢为荥是也注云泉源为沇流去为济达河夏书浮于济漯达于河注云舟行水曰浮兖之贡赋浮济浮漯达于河也帝都冀州三面距河达河则达帝都矣注海淮南子曰江出岷山河出崑崙淮出桐柏济出王屋颍出少室汉出嶓分流外驰注于东海所行则异所归则一吴沟赵晔吴越春秋吴王夫差兴兵伐齐掘为深沟通于齐鲁之间北属之济齐阻战国䇿张仪说齐王曰齐据济足以为阻通百川见河渎宗纪一方通典祭大济文播通四气作纪一方鬭水戴延之西征记济水自大坯入河与河水鬭而东流截流孔安国注济水入河并流数千里而截河又并河数里溢为荥泽冯征冯衍明志赋流山岳而周览徇碣石与洞庭浮江河而入海泝淮济而上征袁汎袁宏北征赋背梁山截汶波汎清济傍祝阿独尊唐太宗问许敬宗曰天下洪流巨谷不载祀典济甚细而在四渎何也对曰渎之为言独也不因余水独能赴海者也济潜流屡絶状虽微细独而尊也帝曰善同灵唐李甘济为渎问今尽济水之力载数石之舟广不能横深不能浮而曰与河同灵等秩吾不知先王班祀之意何如也宜麦淮南子曰济水通和宜麦没蒿杜甫苦雨诗济上没蓬蒿汉汉水源出陇西郡嶓冢山由汉中府流经郧县及均州光化县至襄阳府城北又东南宜城县抵安陆州至大别山入江其水因地而名曰漾曰沔曰汉曰沧浪总名之为汉汉水多生瘿又生粗胫其树木亦多瘿大抵水土使然按説先儒皆疑汉沔为一今考二水源流不同汉水即禹贡嶓冢导漾东流为汉是也沔水即书疏沔水下尾与汉合流乃入江是也朝海夏书江汉朝宗于海鬭江水经自沔与江合流东过彭蠡泽注云汉与江鬭转东成泽胶舟周昭王南征至汉舟人胶其舟王遂溺死亡劔水经襄阳故城北枕沔水昔张公遇害亡劔于此楚望见河为祟荆川周礼正南曰荆州其川江汉其浸颍湛沈玉左定三年蔡昭侯为两佩与两裘以如楚献一佩一裘于昭王昭王服之以享蔡侯蔡亦服其一子常欲之不与三年止之后蔡侯归及汉执玉而沈曰余所有济汉而南者有如大川蔡侯如晋以其子元与其大夫之子为质而请伐楚含珠盛弘之荆州记荆藴玉以润其区汉含珠而清其域张衡南都赋耕父扬光于清泠之水游女弄珠于汉臯之曲对月谷水经汉水右对月谷山配天汉蔡邕汉津赋配名位于天汉兮披厚土而载形发源自乎嶓冢兮引瀁澧而东征筑隄障害唐㑹昌中汉水害襄阳拜卢钧为山南东道节度更筑堤六十里以障汉钧字子和为堤遏湍唐张柬之刺襄州㑹汉水涨啮城郭东之因垒为隄以遏湍怒六师俱丧周昭王十九年天大曀雉兔皆震丧六师于汉三十六年伐楚涉汉遇大兕七军皆没蜀关公攻樊时汉水溢于禁等七军皆没善夷责神唐文粹李善夷过汉水见波涛而责之以辞曰汉之广兮风波四起虽有风波不如蹄涔之水蹄涔之水不为下国而倾天子汉之深兮其隄莫量虽曰莫量不如行潦之汪行潦之汪不为下君王汉之美者曰鲂吾虽饥不食其鲂恐汚吾之饥肠交甫遇女见江潜玺蜀少府王谋等上言前襄阳男子张素王休献玉玺玺潜汉水其光彻天出钟宋书汉中固城县汉水㟁际有异声如雷俄顷㟁崩有铜钟十二出自潜瓖体制既精扣之清亮沈碑纪功水经沔水东经万山山下有潭昔晋杜预南征纪功勒为二碑一立万山上一沈万山下潭中曰千载之下何知深谷不为陵乎万山在襄阳府西十里旧与南郡邓县分界唐鲍溶诗襄阳太守沈碑意身后身前几年事汉江千古未为陵水底鱼龙应识字挥劔除害荆州记沔水隈潭极深先有蛟为害邓遐为襄阳太守拔劔入水蛟绕其足遐自挥劔截蛟数叚流血水丹蛟患遂息洛春秋説题辞洛之为言绎也言水绎绎光耀也鱼豢畧初汉为火行火忌水故洛字去水而加隹魏为土行土水之母水得土而流土得水而柔故雒字去隹而加水易干凿度盛徳之应洛水先温九日乃寒五日变为五色玄黄出冢岭夏书导洛自熊耳东北㑹于涧瀍又东㑹于伊又东北入于河注云熊耳卢氏之熊耳也洛水出冢岭山禹只自熊耳导之耳出猎山淮南子曰洛水出猎山鳯歌沈约宋书黄帝斋于中宫坐于玄扈洛水之上有鳯凰集不食生虫不履生草其雄自歌其雌自舞衔图置帝前图以黄金为匣犬吠李白赠武十七诗秋犬吠清洛天津成塞垣龙见易干卦帝王始兴河洛龙见鱼流帝王世纪黄帝时大雾三日帝游于洛水之上见大鱼因杀五牲以醮之天乃甚雨七日七夜鱼流而得图书今河图视萌篇是也赤光起尚书中候尧率羣臣东沈璧于洛退至于下稷赤光起灵龟负书出赤文成字青云浮尚书中候武王观于河沈璧礼毕且退至于日昧荣光塞河青云浮洛赤龙临坛衔玄甲之图吐之而去沈璧帝王世纪汤时有神牵白狼衔钩入殷朝者乃东观沈璧于洛获黄鱼黒玉之瑞于是始受命称王吞珠帝王世纪汉髙祖母昭灵后名含始游于洛池有玉鸡衔珠刻曰吞此者王含始吞之而生髙祖青鲤河图黄帝游洛水见鲤鱼长三丈身青无鳞赤文成字玄龟沈约宋书玄龟洛书者天符也王者徳至川泉则洛出龟书周公卜周书我乃卜涧水东瀍水西惟洛食我又卜瀍水东亦惟洛食子晋游王子晋好吹笙作鳯鸣常游伊洛遂得僊三川震史记周幽王二年西周三川皆震伯阳父曰昔伊洛竭而夏亡河竭而商亡今周徳若二代之季矣山崩川竭亡之征也徐广曰三川泾渭洛也二水鬭国语周灵王二十二年谷洛二水鬭将毁王宫王欲壅之太子晋曰晋闻古之长民者不堕山不崇薮不防川不窦泽是以民生有财用而死有所葬王不聴卒壅之及景王多宠人乱于是始生注云鬭者两水相格似鬭也毁王宫者洛在王城之南谷在王城之北灵王时谷水尽出于王城之西南流合于洛水毁王城西南将及王宫也流玉山海经秦冒之山洛水出焉东流注于河其中有藻玉坠钟孙嵓宋书髙祖平关洛致钟簴旧器南还一大钟坠洛水居涘作赋潘岳闲居赋退而闲居于洛之涘巡堤咏诗唐刘禹钖嘉话髙宗时天下无事上官仪独持国柄常凌晨赴朝巡洛水隄步月缓辔咏诗音韵清亮望之若僊其诗曰脉脉广川流驱马厯长洲鹊飞山月晓蝉噪野风秋适之修防唐玄宗患洛水嵗暴耗徭力诏李适之以禁钱作三大防曰上阳曰积翠曰月陂自是水不能为患昭徳缮桥初洛有二桥司农卿韦弘机徙其一置长夏门人皆利之然洛水嵗淙啮之缮者告劳李昭徳始累石代柱锐其前使杀暴涛水不能怒自是无患宜禾淮南子曰洛水轻利宜禾有石述征记洛水底有礜石故上无氷渭春秋说题辞渭之为言布也渭渭流行貌杂兵志东海出气如鼈渭水出气如蜃导同穴夏书导渭自鸟鼠同穴东㑹于沣又东㑹于泾又东过漆沮入于河河图鸟鼠同穴山地之干也渭水出其中浸雍州周礼雍州其浸曰渭洛迎太姒诗大雅大邦有子俔天之妹文定厥祥亲迎于渭遇太公史记太公望者东海上人以渔钓奸周西伯西伯将猎卜曰所获非龙非彲非熊非罴霸王之辅于是西伯猎果遇太公于渭水之阳与语大恱载与俱归水贯天汉三辅记秦作离宫于渭南北渭水贯都以象天汉横桥南渡以法牵牛横桥即中渭桥也在西安府西北三辅旧事汉都渭南开北阙以临渭祀比大川沈约宋书秦汉都西京泾渭虽不在祀典以其近咸阳故皆得比大川之祀出周鼎史记汉文帝十五年赵人新垣平以望气见上说上立渭阳五帝庙曰周鼎亡在泗水中今河溢通泗臣望东北汾隂直有金寳气意周鼎其出乎兆见不迎则不至于是上使治庙汾隂祀以出鼎得燕玺王景晖南燕书姚秦皇初三年嵗在丁酉于长安渭滨得赤玺上有文字曰天命燕徳投钱三辅决录安陵清者项仲山饮马渭水每投三钱出椀酉阳杂俎景龙寺前街中旧有巨井俗唿为八角井元和初有公主夏中过之令从婢以银稜椀就井承水悮坠椀于井经月余此椀出于渭河汉武造桥东渭桥在西安府东北汉髙祖造以通栎阳之道西渭桥在西安府西北故长安城西汉武帝造跨渭水以通茂陵以其对便门故亦名便桥唐时名咸阳桥符健设坛裴景仁符书符健至长安贾玄等上尊号依旧仪立百官设坛城南渭水之阳赵屯汉赵充国屯田于渭滨冯耕冯衍赋序冯子耕于骊山之阿渭水之隂废弔问之礼絶游宦之路眇然有超物之心无偶俗之志乗舆马惊汉张释之为廷尉文帝出中渭桥有一人从桥下走出乗舆马惊使骑捕属廷尉释之奏此人犯跸当罚金帝闲马化栁宗元龙马赞明皇在位灵昌郡得异马于河其状龙鳞虺尾拳毛环目肉鬛居帝闲二十年遇禄山乱帝西幸至咸阳西入渭水化为龙游泳而去不知所终渭桥女星陈夀益部耆旧传汉武时张寛为侍中从祀甘泉至渭桥有女子浴于渭水乳长七尺上怪问之女曰后第七车侍中知我所来时寛在第七车对曰天星主祭祀者斋戒不洁则女人星见一统志所载女子浴于泾河渭桥道术葛洪神僊传驸马都尉北海巫炎字子都汉武帝出巡子都见于渭桥上上见炎头上郁郁有紫气髙丈余召东方朔使君有何道术对曰此君有隂道之术龙饮辛氏三秦记龙首山长六十里头入渭水尾达樊川髙二十丈昔有黑龙从南山出饮渭水其行道因成土山名龙首鸡翔裴景仁苻书苻健皇始四年冬山鸡来入人家栖宿养子而去又羣聚傍渭水游翔与家鸡无异观蛙唐志神龙中渭水有蛙大如鼎里人聚观数月而失抱马安禄山反王师败绩仆固怀恩至渭水无舟抱马鬛以逸水赤汉书昔三代居三河而河洛出图书秦居渭阳而渭水数赤瑞异应徳之效也性清后周宇文道至渭源诗曰合流应不杂方知性本清泾闗中记泾与渭洛为闗中三川与渭灞浐涝潏沣滈为闗中八水辛氏三秦记及山海经注泾水出安定郡泾阳县西开头山东南经新平扶风至京兆髙陵县而入渭与渭水合流三百里清浊不相杂诗国风泾以渭浊引水为渠汉武时赵中大夫白公奏穿渠引泾水首起谷口尾入栎阳注渭中二百里溉田四千五百顷名白渠人得其饶卜水为祟史记秦二世梦白虎囓其左骖马杀之心不乐怪问占梦卜曰泾水为祟二世乃斋于望夷宫祀之沈四白马于泾水毒置上流左襄十四年晋侯伐秦济泾而次秦人毒上流师人多死祀比大川见渭富流李庾西都赋其地势也带泾渭之富流秽迹栁子愚溪序秦有水掎汨泥淖挠混沙砾乃合清渭自彰秽迹故名曰浊泾山崩水涸淮南子曰山崩而薄洛之水涸髙诱注山在雍薄洛之水泾水也盖泾水出薄洛山故耳岸穨流壅汉武帝河平四年长陵临泾岸穨壅泾流请开支渠唐黎干戎州人大厯十三年泾水拥隔请开郑白支河复秦汉故道以溉田民废碾碓八十余所命刮朽壤唐王维作张公徳政碑惟泾失防比嵗多决近县疲于奔投他山苦于度材公命刮朽壤填巨石民受其利胡卢河胡卢河本名蔚茹河源出平凉府镇原县西南頽沙山下流入泾河臙脂川川在平凉府华县西北一百里东流入泾河山堂肆考卷二十一山堂肆考卷二十二钦定四库全书山堂肆考卷二十二明彭大翼撰地理湖湖都也流渎四面所隈都也具区太湖在苏州府城南五十里禹贡谓之震泽周公尔雅谓之具区史记国语谓之五湖其地跨苏常嘉湖四府界一名笠泽一名洞庭张勃吴录五湖者太湖之别名以其周行五百余里故名五湖或又以太湖射阳湖上湖洮湖滆湖为五湖然按国语吴越战于五湖直在笠泽一湖中耳则知或说非也十道记太湖发源湖州长兴县界入常州晋陵界又入无钖界晋陵之东入苏州吴县界广三万六千顷下有地道潜通龙威丈人之所居汇泽荆州记宫亭湖即彭蠡泽谓之彭蠡湖一名汇泽一名鄱阳一名扬澜扬浸周礼扬州其浸曰五湖荆薮刘澄之荆州记华容县东南有云梦泽一名巴丘湖荆之薮也分风盛弘之荆州记宫亭湖庙神甚灵涂旅经过无不祈祷能使湖中分风而帆宋秦观宿湖邉惜竹轩梦神女赠诗云不知水宿分风浦何似秋眠惜竹轩闻道文章妙天下庐山对面可无言起雨南康仁空山下有平湖湖中艑底浮出每动摇便起风雨轩辕凿轩辕游蜀见水多决之下流江湖皆溢乃凿湖注水今洞庭其一也始皇憩钱塘记去邑十里有诏息湖父老相传始皇巡幸经此暂息因以名湖郎官唐李白郎官湖序故人尚书郎张谓出使夏口沔州牧杜公汉阳宰王公觞于江城之南湖方夜水月如练清光可掇张公殊有胜槩四望超然乃顾白曰此湖古来贤豪游者非一而枉践佳景寂寞无闻夫子可为我标之嘉名以传不朽白因举酒酹水号曰郎官湖亦犹郑圃之有仆射陂也太傅常熟县有太傅湖太傅即谢安也龙目刘植京口记秦始皇东观龙目湖亲见形势曰此有天子气使赭衣之徒凿湖中长冈使断因改名丹徒马骨荆州有大浐马骨等湖夏水来则渺漭若海及冬水涸则平林旷泽四眺烟日鵞飞扬州记新城县东有一山山上有湖湖中有一白鵞时或飞来不可常见鱼下郑缉之永嘉记懐化县有蒋公湖父老相传云先代有祭祀祈请者湖辄下大鱼与之五渚战国䇿秦与荆战大破之取洞庭五渚三山刘澄之豫州记城父县有巢湖周围五里湖中有三山湖南有四鼎铜船刘欣期交州记交州有一湖百姓樵捕者见铜船出水上又有水牛在湖中石函吴志孙皓时吴郡临平湖邉得石函中有小石青白色上刻作皇帝字因改元为天玺大赦瀹鸡酉阳杂俎句容县吴渎塘有半汤湖湖水半冷半热可以瀹鸡鱼误入辄死饮马五代史唐庄宗灭梁马殷遣子希范脩贡京师庄宗问洞庭湖广狭希范对曰车驾南临才堪饮马耳上嘉之黄蓬沔阳州南黄蓬山下有黄蓬湖纳茅埠口许家池诸水及连大舍白螺上洪等湖趋复车达新滩入江青草荆陵记巴陵有青草湖周围数百里日月出没其中以湖南有青草山故名一名巴丘湖北连洞庭南接潇湘东纳汨罗之水每夏秋水泛与洞庭为一水涸则此湖先干青草生焉杜甫诗洞庭犹在目青草续为名又云鲛室围青草龙堆拥白沙范蠡开渎长洲县北境有蠡湖一名漕湖范蠡伐吴开蠡渎以通此湖故名又句践灭吴范蠡乗扁舟游五湖终不返张闿立塘丹徒县东南有新丰湖晋大兴初晋陵内史张闿以所部四县并天旱失田乃立曲阿新丰塘灌田八百余顷因名新丰湖乗鲤八闽通志僊游县东兴㤗里有九鲤湖汉何氏兄弟九人尝止于南山而炼丹于湖侧及丹成各乗一鲤仙去故名湖曰九鲤山曰九仙其仙甚灵闽人祈梦无不神验射蛟徽州府西南有黄墩湖昔有陈灵洗者夜梦人告曰吾数为吕湖蛟所困明日幸见助灵洗曰何以为识曰白练者我也及旦往视之见二牛相触有白者困灵洗射黒牛死视之乃蛟也按灵洗休宁人侯景乱保歙黟以拒景梁武帝授以本郡吕湖即黄墩湖山川如画建业有玄武湖一名后湖一名北湖一名蒋陵湖宋元嘉中有黒龙见改今名立三神山于湖祀之南唐近事湖周围数十里幕府鸡笼二山环其西南蒋山诸峰列其左山川掩映如画六朝旧迹多出其间一日诸老坐朝堂语冯谧举唐赐贺知章镜湖事曰非敢望此若得后湖一畅平生也徐铉曰主上尊贤下士常若不及岂惜一湖所乏者知章耳冯大慙燕雀助封金陵城东有燕雀湖相传今走马桥东水平湖是也或曰白荡湖即其地穷神祕苑梁昭明太子有一琉璃盌紫玉盃既薨置梓宫后更葬为阉人携入大航有燕雀数万击之武帝闻而异焉以赐大孙封坟之际复有燕雀数万衔土助封坟侧有湖后人因名燕雀湖百石沔阳州西有百石湖中为长隄为驿道亘十余里旧植栁人马往来其上亦一景也三城三城湖在江宁县西南湖中旧有三少城故名沔阳州西有三阳湖东曰朝阳南曰南阳北曰水阳长荡金坛县东南有长荡湖一名洮湖短汀短汀湖在沔阳州东受张家灞港接鲁阳潭诸水经麻汀入白湖芍陂刘澄之豫州记陈县北有芍陂湖魏将王陵与吴张休交战处蒿台蒿台湖在沔阳州景陵县东达回河口入汉塔影塔影湖在泗州西北日照龟山寺塔影落于湖故名仓基仓基湖在桃源县治南东流达河入淮千里千里湖在溧阳东南陆机云千里莼羮末下盐䜴指此湖也五部五部湖在无钖县东北东西二十里南北十里源浊流清二派分流高淳县西南有丹阳湖中流与当涂县分界东连石臼固城二湖其源有三一出徽州黟县为舒泉一出广徳州白石山为桐水一出溧水县东庐山为吴漕水三源汇合其流分为二派一西出芜湖一北出当涂姑孰溪入江三县分界射阳湖在淮安山阳县东南汉广陵王胥有罪其相胜之奏夺王射陂即此濶三千丈许周围三百里山阳海州寳应三县分湖为界雉城崑山县西北有雉城湖马鞍盐城县北有马鞍湖入侍其汊达射阳湖日月进贤县有日月湖水涸则分而为二涨则合而为一中有石人滩古谚日月湖明良将出石人滩合状元生风波沔阳州景陵县东北有风波湖知章诏赐唐贺知章字季真越州人为秘书监开元中迁礼部侍郎兼集贤学士晩年号四明狂客天寳初请为道士还乡里就求周宫湖数顷为放生池诏赐镜湖剡溪一曲镜湖在今绍兴府城西南李白诗鑑湖三百里菡萏发荷花五月西施採人㸔溢若耶宋陆务观有思故山镜湖诗莘老家居髙邮城西有甓社湖宋崔伯易有赋其叙云孙莘老家于湖隂夜读书觉窻明如昼循湖求之见一大珠其光属天是年莘老登科黄庭坚诗甓社湖中有明月淮南草木借光辉养武士太子湖一名西池在金陵城北吴宣明太子所创晋明帝为太子时脩西池多养武士溺宫人落星湖在彭蠡湖西北湖中有小山相传星坠水所化故湖名落星陈王僧辩破侯景于落星湾及宋孟太后过落星湖宫人舟覆溺死者十数惟太后舟无虞皆此处也白马白马湖在新安一在寳应蜀有白羊湖沔阳州有白鹭湖金坛有铜马湖白鹿白鹿湖在邳州治南由小河及泗县沦赵晔吴越春秋海盐县沦为柘湖徙居武康乡故越地城陷青琐髙议今巢湖乃古巢县一日江涨港有巨鱼人取以货市合县食之有一老姥独不食遇老叟曰此吾子也汝独不食吾厚报汝若东门石龟目赤城当陷姥日往观有稚子讶之姥以实告稚子欺之以朱傅龟目姥见急出城有青衣童子曰吾龙之子也乃引姥登山而免龙升秦州记武都郡前有湖晋义熈初有白龙从湖中升天牛见苏东坡连守颍杭二州皆有西湖其初得颍也有颍人在坐云内翰只消游湖中便可了郡事及守杭秦观有诗云十里薫风菡萏初我公所至有西湖却将公事湖中了见说官闲事也无按杭州西湖故明圣湖也周围三十里三面环山谿谷缕注下有渊泉百道潴而为湖汉时金牛见湖中人言明圣之瑞遂称明圣湖以其介于钱唐也又称钱唐湖以其委输于下湖也又称上湖以其负郭而西也又称西湖东坡后谪恵州亦有西湖其诗云水光潋滟晴方好山色空蒙雨亦竒欲把西湖比西子淡粧浓抹两相宜林和靖诗混元神巧本无形匠出西湖作画屛春水浄于僧眼碧晓山浓似佛头青栾栌粉堵摇鱼影兰柱烟丛阁鹭翎往往鸣榔与横笛斜风细雨不堪聴水淮南子曰积隂之气为水水神曰天吴亦曰冯夷波神曰阳侯涛神曰灵胥流湿易干卦水流湿火就燥乐饥诗陈风泌之洋洋可以乐饥注云可以玩乐而忘饥也怀山襄陵虞书汤汤洪水方割荡荡怀山襄陵注云怀包其四面也襄驾出其上也浮天载地玄中记天下之多者水焉浮天载地髙下无不至万物无不润抱朴子记黄帝曰天在地外水在天外浮天而载地者水也上善老子曰上善若水水善利万物而不争处衆人之所恶故几于道乗衰淮南子曰水之性乗势而行乗衰而流注云衰下也智者乐论语智者乐水君子观荀子曰孔子观于东流之水子君子所以见大水必观焉何也孔子曰夫水至柔而无为也似徳其流也卑下倨拘必循其理似义其洸洸乎不淈尽似道其赴百仭之谷不惧似勇主量必平似法盈不求概似正淖约微达似察以出以入以就鲜洁似善其万折也必东似志习坎易坎卦水洊至君子以常徳行习敎事盈科孟子曰流水之为物也不盈科不行观吕梁庄子曰孔子观吕梁悬水三十仭流沬四十里鼋鼍鱼龞不能游见一丈夫游之与没俱入与汨俱出游濠梁庄子与恵子游于濠梁庄子曰鯈鱼出游从容是鱼乐也恵子曰子非鱼安知鱼之乐也庄子曰子非我安知我不知鱼之乐也民狎左昭二十一年子产曰火勐烈民望而畏之故鲜死焉水懦弱民狎而玩之则多死焉人轻淮南子曰土地各以类生人清水音小浊水音大湍水人轻迟水人重彰五色礼学记水无当于五色五色弗得不彰生万物淮南子曰天下之物莫柔弱于水上天则为雨露下地则为润泽万物不得不生百事不得不成吴勐画扇吴勐濮阳人仕吴为西安令因家分宁性至孝遇至人丁义授以神方尝渡江值风涛勐以白羽扇画水而渡昙隠供厨金陵钟山之东灵谷寺有八功徳水昔梁胡僧昙隠寓钖于此乏水时有厖眉叟谓曰予山龙也措之无难俄而一沼水沸出宋曽拯诗数斛供厨替八珍穿松漱石莹心神中涵百衲烟霞色不染齐梁歌舞尘按八功徳水一清二冷三香四柔五甘六浄七不噎八除病也又闗内八水一泾二渭三灞四浐五涝六潏七沣八滈也宗海诗小雅沔彼流水朝宗于海成渊荀子曰积水成渊蛟龙生焉高前帝浆山海经高前之山其上有水甚寒而清帝台之浆也亳州圣水唐李徳裕传亳州浮屠诡言有水可愈疾号曰圣水汀水独南天下水皆东惟汀水独南南丁位也以水合丁为汀故福建有汀州府盖取此义又林氏曰衆水皆东而弱水独西黒水独南因其性与势之自然也阗水皆西汉张骞言于阗之西水皆西流注西海其东水皆东流注盐泽元杨亷夫曰佛居大地之隂西域也日必后照地皆西倾水皆西流故言性以空孔子居大地之阳日必先照地皆东倾水皆东流故言性以实亦地气有以使之然欤宜禾宜黍淮南子曰洛水宜禾渭水宜黍䕫州府东有东瀼水号东屯宜瓜畴芋区西瀼水号西屯所宜亦同出鳜出鲋陜西汉中府沔县有度水水有二源曰清检浊检清水出鳜鱼浊水出鲋鱼常以二八月取之如象如马寰宇记灔滪堆冬来出水二十余丈夏水涨半没在䕫州巫崃口方舆胜览在䕫州西二百步瞿塘崃口蜀江之心土人谚云灔滪大如象瞿塘不可上灔滪大如马瞿塘不可下崃人以为水候如丝如雾长沙府醴陵县学前有渌水涌出自地脉如丝如雾用白器入水酹而澄之其色深緑可以书字每出则其年登科者必多李氷防患秦李氷为蜀守以岷山通江为四渎之首水或为患乃作三石人以止江水作三石牛以压水怪分为三十六江以资灌溉由是人无水旱之患号为陆海蜀人徳之宋子京文翁祠碑蜀庙食千五百年而不絶者秦李氷汉文翁而已王商止讹汉书建始中京师无故相惊言大水至成帝召公卿议大将军王鳯以为太后与上及后宫可御舟船令吏民上长安城以避水左将军王商独曰自古无道之国水犹不冒城郭今圣政和平上下相安何因当有大水一日暴至此必讹言也不宜重惊百姓上乃止有顷长安定问之果如商言洗耳皇甫谧高士传许由字武仲尧闻其贤欲致天下而让焉乃退而遁于中岳颍水之滨箕山之下尧又召为九州长由不欲闻洗耳于颍滨时有巢父牵犊欲饮之见由洗耳问其故对曰尧欲召我我恶其声是故洗耳巢父曰子若处高㟁深谷人道不通谁能见子子故浮游欲闻求其名誉汚吾犊口牵犊上流饮之染足笔谈漳水界有水号乌脚溪涉者足皆如墨数十里间水皆不可饮饮则病瘴行人皆载水自随梅龙图仪官州县时㳂渫至漳州素多病预忧瘴疠为害至乌脚溪使数人肩荷之以物蒙身恐为毒水所沾惊惕过甚睢盱矍铄忽堕水中至于没顶乃出之举体黒如崑崙自谓必死然自此宿病尽除顿觉康健灌城战国䇿智氏最强灭范中行氏又帅韩魏围赵襄子于晋阳决晋水灌其城不浸者三坂耳没湖淮南子曰厯阳有老妪甞行仁义有过之者谓曰此当没为湖视东门有血便走上山勿反顾也自此妪数往视门门吏问之妪对如其言吏杀鸡以血涂门明日妪早往视门有血便走上山厯阳遂没为湖止淫淮南子曰往古之时四极废九州裂水浩瀚而不息于是女娲氏积芦灰以止淫水流恨杜诗第五桥东流恨水皇陂岸北结愁亭注云第五桥皇子陂皆在长安城外乃㑹别之所也出臼吕氏春秋有侁氏女子採桑得婴儿于空桑之中献之其君命庖人养之察其所以然曰其母在伊水上尝梦神告之曰臼水出而东走母明日视臼果出水告其隣东走十里而故邑尽为水身因化为空桑故命其子曰伊尹覆笼续述征记梁邹城西有笼水相传齐孝妇诚感神明涌泉发于室内潜以绩笼覆之由是无瓮汲之劳家人疑之时其出而搜其室试发此笼而泉遂涌流漂居宇故名笼水转宫东汉宦官张让赵忠説灵帝铸天禄虾蟆吐水于平门外桥东转水入宫又作飜车渴乌施于桥南用洒南北郊路以为可省百姓洒道之费按天禄即虾蟆也伯乐之子按图索骥以虾蟆为马即此飜车转动之器激水而上者渴乌受水之器如乌之渴饮故名渴乌入殿唐髙宗永徽五年上在万年宫夜大雨水冲入玄武门卫士皆走郎将薛仁贵曰天子有急敢爱死乎登门桄大唿以警宫内上遽出乘高俄而大水入寝殿漂没三千余人濯锦见江渍粉荆州记筑阳县西有粉水源出房陵县取其水为粉鲜洁异于他水雍州记夫人尝以此水渍粉臭过椒兰列子曰禹治水土迷之一国无风雨雾露不生鸟兽有山若壶顶有口若圆环名曰滋穴有水涌出名曰神瀵臭过椒兰味过醪醴利穿金石淮南子曰水之为物击之无创射之不伤斩之不断焚之不燃利穿金石功济天下夫余沈羽广志弱水在夫余北其水不胜毛羽栁子厚云西海之山有水焉散涣无力不能负芥投之则委靡垫没及底而后止河东化血崔豹古今注汉安帝延平中河东水化为血元初中颍川襄城水化为血不流方玉圆珠尸子曰凡水方折者有玉圆折者有珠清水有黄金龙渊有玉英冬凝春泮淮南子曰夫水向冬则凝而为氷向春则泮而为水易牙尝列子曰白公问于孔子曰人可与微言乎孔子不应白公曰若以石投水何如孔子曰吴之善没者能取之曰若以水投水何如孔子曰淄渑之水易牙尝而知之白公曰人故不可与微言乎孔子曰何为不可唯知言之谓者乎知言之谓者不以言言也注云白公欲为乱而不敢显言求决于孔子孔子知其意故云云按淄渑二水名淄水在青州府城西源出泰安州莱芜县原山流达临淄至夀光县入济水禹贡维淄其道即此渑水源出青州府临淄县西申门之申池即左传所谓齐懿公游于申池是也申池水一支西流为系水一支北流为渑水左传所谓有酒如渑鲁仲连谓田单骋乎淄渑之间淮南子谓易牙尝淄渑而别之者即此易牙雍人名巫牙其字也徳裕辩中朝故事唐李徳裕作相有奉使京口者李令还日金山下杨子江南泠水取一壶来其人举棹日醉而忘之泛舟回至石城下方忆其言乃汲一瓶归京献之李公饮后叹讶曰江表水味有异于往嵗矣此水颇似建业石头城下水其人谢过不敢隠龙吟肇庆府开建县东金缕村唐状元莫宣卿读书堂在焉水流清响父老唿为龙吟水鸡浴亷州府石康县东有金鸡水相传昔有金鸡浴于水傍故名请以身填汉书王尊字子赣为东郡太守河水泛溢浸瓠子金堤尊投白马祭水併劾水神河伯请以身填金隄因止宿庐居隄上及水盛隄壊吏民奔走尊立不动而水波稍退能以气禁抱朴子曰左慈能以气禁水水为之逆流一二丈禁水置庭中露之即大寒不氷流桑安庆府宿松县南九江口有桑落洲昔江水泛涨流一桑树于此洲因名晋刘毅与卢循战于桑落洲即此又按洲在大江中江北则安庆府宿松县相距百余里江南则江州湖口县也承瓠博物志庭州灞水以金银铁器承之皆漏唯承以瓠叶则不漏文公储船东汉书任文公为治中时天旱白刺史曰当有大水宜预储船刺史不听百姓有信其言预为防者至其月日中云起须臾雨至晡时水涌起十余丈突壊庐舍所害至数千人龙澄获印大瀼水在䕫州府东自达县万顷池发源宋洪迈夷坚志宣和中龙澄尝于瀼水中获玉印印文非世间篆籕澄见天神立于傍曰此印上帝所寳今守䕶不谨遂落于此神俄不见澄惧乃奉印投原处流出名山博物志八流皆出名山渭出鸟鼠汉出嶓冢洛出熊耳泾出少室汝出燕泉泗出陪尾沔出月台沃出泰山源出桃林永嘉郡记桃枝水源出东阳长山县桃林之下水有四德尸子曰水有四徳沐浴羣生通流万物仁也扬清激浊荡去滓秽义也柔而难犯弱而难胜勇也导江疏河恶盈流谦智也水有七种唐张又新为水説七种其二恵山泉三虎丘井四松江按又新元和中状元及第秘省极佳茶录唐秘省中有水极佳名秘水下箬极美长兴县有箬溪生箭箬南岸曰上箬北㟁曰下箬土人取下箬水酿酒味极醇美白乐天诗劳将下箬忘忧物寄与江城爱酒翁士龙顾影晋陆士龙常着缞绖上船于水中顾影大笑落水人亟救之免溺赵轨比清隋赵轨为齐州别驾文帝征入朝父老送者曰别驾在官水火不与百姓交是以不敢以杯酒相送公清如水请酌一杯水奉饯轨受饮之子瞻符取东坡曰余爱玉女河水破竹为契使寺僧藏其一以为往来之信谓之调水符其诗云欺谩久成俗闗市有弃繻谁知南山下取水亦置符古人辨淄渑皎若鹤与凫吾今既谢此但视符有无常思汲水人智出符之余多防竟无及弃置为长吁鸿渐杓扬张又新水録唐李季卿刺湖州至维扬遇陆鸿渐谓曰君善茶天下所闻扬子南泠水又竒絶今者二妙千载一遇何可轻失乃命军士谨信者挈瓶操舟深诣南泠陆洁器以待俄水至陆以杓扬水曰江则江矣非南泠者似临岸水使者称不敢绐既而倾诸盆至半遽止又以杓扬之曰此南泠者矣使者蹶然骇曰某自南泠赍水至岸舟盪去其半惧其少取岸水増之处士之鉴神鉴也李大惊时平乃清博士吴淑水赋新丰则时平乃清临淄则世乱而竭按唐书新丰鹦鹉谷水清世传谷水清天下平述征记临淄牛山下有女水齐人谚世治则女水清世乱则女水竭故慕容超时干涸弥载及宋武北征乃激洪流风起辄动吴孙权至湓城自标井地令人掘之得故井铭曰汉颍阳侯灌婴所开井甚深遇江中风浪起此井水辄动黒水黒水源出陜西行都司肃州卫城北十五里又地志云黒水出张掖县鸡山白水源出肃州卫城西南二十里下流与红水黒水合红水源出肃州卫城东南山谷中下流与黒白水合蓝水杜诗蓝水逺从千涧落五渡水韶州图经曲江县脩仁水北有三枫亭五渡水齐范云为始兴守至脩仁水酌而饮之赋诗云三枫何习习五渡何悠悠又陶秀实清异录武夷山有石如立壁巅隠一泉分七派山僧颠坚名为七絃水三泖水三泖水在松江府城西南即华亭谷水也晋陆机对武帝云三泖冬温夏凉而图经又以泖有上中下之名旧县图以近山泾圆者曰圎泖近泖桥濶者曰大泖自泖而上萦绕百余里者曰长泖泉尔雅水本曰源源曰泉正直上出曰槛泉从上熘下曰下泉涌出曰濆泉侧出曰氿泉所出同所归异曰肥泉异出同流曰瀵泉刺山汉书李广利为贰师将军伐大宛还士衆渴甚广利拔佩刀刺山飞泉涌出拜井东汉耿恭字伯宗为戊巳校尉疎勒城傍有涧水匈奴来攻据涧上流絶之士卒不得饮恭于城中穿井十五丈无水乃叹曰昔贰师将军拔刀刺山而泉涌乃整衣向井再拜为士卒祷有顷飞泉奔出衆皆称万嵗因扬水示虏虏以为神遂引去盘龙酉阳杂俎元街县有泉眼中水旋如盘龙或试挠破之寻手成龙状驴马饮之皆惊走走蛇六帖杨师晟师次方渠水乏有青蛇下走视其迹水从而流使筑防环之遂为停渊军士仰足命泉曰应圣石门贪泉晋吴隠之字处黙为广州刺史石门有贪泉俗云饮此水者亷士皆贪隠之酌而饮之为诗曰古人云此水一饮懐千金试使夷齐饮终当不易心又唐冯立为广州都督见贪泉曰此岂隠之所酌耶吾虽日饮此水庸易吾性哉遂极饮而去梁州亷泉梓潼人范柏年初见宋明帝言及广州贪泉帝因问卿乡土复有此泉否答曰梁益间惟有文川武乡亷泉让水不闻有贪泉又问卿宅在何处曰臣所居在亷让之间帝嗟其善对即拜梁州刺史郁林瑞泉郁林城南南流江之滨有紫泉宋嘉定中改名瑞泉元至治初御史张思敬镌瑞泉二字勒碑于上泉遂竭居人去其碑泉复如旧新喻醴泉临江府新喻县西有醴泉宋黄庭坚过此饮之而甘曰惜张又新陆鸿渐不及知也因题其旁柱曰醴泉苍梧漫泉梧州府苍梧县东门外有氷井南对火山唐大厯三年经略使元结饮之甘冽作漫泉铭有火山无火氷井无氷之句宋绍兴间知州任诏砌为双井至今一清一浊皆深可六七尺日南淫泉拾遗录日南有泉曰淫泉男女饮之则淫又妙徳先生尝谓人曰昔有一国有狂泉饮之无不狂者君穿井自饮独得无恙国人反谓君不狂为狂聚谋共执国君灸艾针药君不任其苦酌泉饮之即狂矣按妙徳先生传袁粲作取泉置递芝田録唐李徳裕任中书爱饮常州恵山寺泉自毗至京置递舖号水递有一僧谒见曰所谒相公者为相公通常州水脉京师一眼井与恵山寺泉脉相通徳裕大笑其荒唐僧曰相公欲饮恵山泉当在昊天观常住库后取徳裕乃以恵山一甖昊天一甖杂以他水八瓶暗记其处遣僧辨析僧因啜尝止取恵山寺与昊天观二甖徳裕大竒之即停其水递由是人不告劳浮议遂息按恵山或曰慧山酌泉题楹衡州府北甘泉寺有莱公泉宋冦莱公南迁日题于东楹曰平仲酌泉经此回望北阙黯然而去未几丁谓之过此题于西楹曰谓之酌泉礼佛而去范讽留诗于寺曰平仲酌泉回北望谓之礼佛向南行烟岚翠锁门前路转使高僧厌宠荣淳熈中南轩张栻榜此泉曰莱公泉又青州府西门外有范公泉宋范仲淹知青州有恵政洋溪侧出醴泉人以范公目之今医家用以丸药名青州白丸子一冷一温唐子西游汤泉记恵州过水十余里得白水山行一里许得佛迹院院中涌二泉一冷一温二泉相去步武间而东泉热甚殆不可触指以西泉解之然后调适可浴半冷半温江乗县东南有泉半冷半温共出一壑又郴州永兴县南有圆泉半煖半冷冷处极清煖处极浊卓钖唐子西卓钖泉记吾游罗浮至寳积寺饮泉而甘寺僧曰此卓钖泉也昔梁景泰禅师居此山其徒以无水难之师笑而不答已而庵成师卓钖于地泉涌数尺自是得井山中赖之投金杜阳杂编沧洲乆视山下出澄绿泉亦谓之流绿渠投之金石终不沈没溅珠四川龙州宣抚司东泉㵼石崖喷激如珠名溅珠泉粲玉四川黎州安抚司南有粲玉泉俗传唐三藏至此持梵音而泉涌名梵音水宋政和间太守宇文侯过而饮之曰佳泉也易名粲玉瀑布瀑布泉是处有之李白庐山瀑布诗日照香炉生紫烟遥看瀑布挂前川飞流直下三千尺疑是银河落九天濯缨濯缨泉在成都府什邡县北宋程珦有诗一在荆州府归州东南内有神蛇人秽其水其蛇辄见白道大同府有白道泉即饮马长城处红泥临洮府兰县东有红泥泉出臯兰山下平疴平疴泉在和州北其水甚温梁昭明太子浴于此苏轼秦观刘贡父皆有诗知时道州望仙门内有知时泉凿石象龙以道其流夏至则盈秋分则涸宋绍兴间郡守辛公创亭而扁之鹤鸣鹤鸣泉在潜山县西真源宫四时不竭相传白鹤道人尝止此虎跑虎跑泉一在杭之南山大慈寺距城十里唐性空大禅师来游此山以无水将他之忽神人告曰自师来我等徼恵甚大柰何弃去南岳童子当遣二虎来移师无忧也翌日果见二虎跑山出泉甘冽胜常大禅师因留建立伽蓝苏东坡诗有虎移泉趁行脚盖纪实云金沙金沙泉在湖州府顾渚山唐时进紫笋茶太守具牲币祭之泉始发源供御者毕水即微减供堂毕水即减半太守造茶毕即涸矣元正元间中书省官致祭一夕水溢可溉田千顷赐名瑞应泉玉液玉液泉在隆庆府西南元时取造玉液酒故名又江州有寳盌泉徐陵文泉流寳盌遥忆湓城舞水南阳府舞阳县东南三河南岸有舞水泉泉踊跃若舞故名滑石桂林府灵川县北有龙隠泉旧名滑石泉宋邹浩诗马头今日度严闗十九年前去复还惟有流泉声似旧凭栏重聴响潺潺一人一人泉在金陵钟山高峰絶顶仅容一勺挹之不竭王安石诗蹇浅一人泉七贤七贤泉在卫辉府辉县山阳西社七贤竹林七贤王戎向秀等也喜客喜客泉在茅山客至则泉涌出恵民恵民泉在漳州府城北门外君子君子泉在黄州府治北宋通判孟震亨有贤徳君子庭中有泉苏东坡因名之黄庭坚诗云梦泽邉君子泉水无名字託人贤老翁老翁泉在眉州蟇頥山东其山高大分为两股泉出两股之间北附右股之下畜而为井日可饮百家宋苏洵嘉祐集云十数年前月夜有一老翁苍颜白发偃息泉上就之则隠而入于泉弗见洵甃以石建亭覆之因作铭十九十九泉在巩昌府成县杜诗近接西南地常怀十九泉六一宋欧文忠公将老自号六一居士杭州西湖僧恵勤能诗尝受知于公后公薨勤亦逝勤弟子画六一公像与勤像而祀之有泉出讲堂下苏东坡守杭遂本勤意而名之曰六一泉因为之铭雌雄雌雄泉在䕫州府梁山县多喜山下有雌雄二泉春夏左盈右竭秋冬左竭右盈男女梧州府陆川县有温泉在妙峒水旁自窍中出泉有二左曰男泉右曰女泉五眼五眼泉在临洮府兰县臯兰山下泉有五眼故名相传霍去病击匈奴至此以鞭卓地而泉出成都府茂州治有五福泉吴江县南有六品泉唐陆羽品为第四泉宋张又新品为东南第六泉百脉百脉泉在济南府章丘县南百脉俱发故名宋曽巩云厯下诸泉皆岱隂伏流所发西则趵突为魁东则百脉为冠杜康酿酒杜康泉在济南府舜祠西庑下世传康于此酿酒或以杨子江心水及恵山泉秤之各重二十四铢是泉重二十三铢陆羽试茶湖广沔阳州景陵县西北有文学泉唐陆羽得此泉以试茶故名妬女述异记妬女泉在并州凡妇女靓粧彩服至其地者必兴雷雨仆夫仆夫泉在杭州孤山僧智圎有仆夫艺竹得泉故名又元时僧芳洲凿地得此泉遂名后仆夫泉细水细水泉在大同府盂县东其泉细微而萦回不絶小山辽东都司义州卫西北有小山泉按明朝遣将征虏闻虏王脱古思脱木儿在捕鱼儿海遂由大宁庆州兼道而进军士无水渴甚忽闻其地有声如駮使人视之则泉水奔流士马就饮衆咸欢唿曰此朝廷之福也先是上尝梦殿西北隅有小山流泉直下至御足所履而止至是小山泉涌适与梦符菩萨苏东坡序寒溪少西数百步则为西山寺有泉色白而甘号菩萨泉李常侍谓予曰岂昔阿育王所铸文殊金像所在乎罗汉罗汉泉在瑞州府五峰山上有罗汉像横卧水际故名阿对河南阌乡县西南有阿对井一名阿对泉按阿对本东汉杨震家僮尝引此井泉灌蔬故唐吴融阌乡卜居诗六载抽毫侍禁闱可堪衰病决然归五陵年少如相问阿对泉头一布衣参寥参寥泉在西湖智果寺事见清明淘井坠笔荆州府松滋县南苦竹寺有竹泉宋至和初有僧浚井得一笔后黄庭坚谪黔过此视笔曰此吾虾蟇培所坠也因知此泉与虾蟇培相通涤钵南雄府始兴县连城寺有洗钵泉相传大士云游至此涤钵抚掌图经余杭县洞霄宫有抚掌泉相传钱武肃王至宫抚掌而泉涌出滴乳四川顺庆府西有滴乳泉昔有道士何志全饮此泉年八十面如桃红潜虬宜兴县頥山有潜虬泉幽深澄澈中有异鱼四足能行率数嵗一出出必有水灾鸣犊鸣犊泉在西安府城南鸣犊镇相传因犊跑鸣得泉故名马践隋史鸟鼠山俗唿高武陇其下渭水所出絶壁千仭诸羌马足所践忽飞泉涌出号玉浆泉燕来彬州府西有燕泉以燕来时泉生去时泉涸故名宋折彦质居彬剪茅为亭名燕泉亭灵砂图经黄山东峰下有朱砂汤泉可以㸃茶春时色即微红昔人题诗三十六峰高倚天瑶台金阙贮神仙嵩阳居与黄山比犹少灵砂一道泉礐石苕溪渔隠东坡所记汤泉秦川之骆谷渝州之陈氏山君之赋东城及匡庐汝水尉氏骊山后谪居恵州游白水山佛迹巖浴于汤泉共有其八矣余之所见新安之黄山闽中之劔浦亦有其二矣第汤泉多作硫黄气浴之则袭人肌肤惟骊山是礐石泉并无此气玉龙地理志唐天寳六年更温泉汤曰华清宫汤治井为池环山列宫室制度宏丽安禄山在范阳以玉鱼龙凫鴈石梁石莲花以献上恱命陈于汤中因幸焉将解衣而入鱼龙凫鴈皆奋鳞举翼状若飞动上因恐却之石蠏河南登封县嵩山有白龟泉泉有石蠏客问道士杨洞曰蠏旁行天性乎洞微以手指之即直行感应感应泉在平乐府城北宋邹浩谪居昭州以江水不可饮汲于数里外后所居岭下有泉涌出及将北归数日前泉乃涸旋有人至门上厉声曰侍郎归矣翌日果拜命归至常州卒杨时挽诗泉甘不出户客至岂无神安乐叙州府涪溪侧有泉味甘美盛夏水冽冬月则温黄庭坚号为安乐泉谓饮之令人安乐也猪龙眉州城石佛镇乃苏轼别业有猪龙泉轼尝云闻百年前有牝猪伏于此化为二鲤盖猪龙也世莫有见者余偶见之以告妻兄王愿愿疑余诞因祷于泉二鲤复出疑始释虾蟆虾蟆泉在河南陜州城西门外水自石眼中流出内生科斗祷雨即应唐韩文公诗居然鳞介不能容石眼环环水一钟闻道旱天祈得雨只疑科斗是蛟龙穿巖越壑诗史唐宣宗微时以武宗忌之遯迹为僧游方外与黄蘗禅师同观瀑布泉禅师一聨云穿巖越壑不辞劳倒底方知出处髙宣宗续之曰溪涧岂能留得住终归大海作波涛涵云注玉宋秦少游汤泉赋大江之滨东城之野有泉出焉直回峰负深谷分埒引源迤逦相属晨夜有声涵云注玉薄为虎须洑为鱼目鳞介莫潜遇者斯浴此何水也哉野老告余曰泓泓㳙㳙莫虞嵗年不火而燠其名温泉呜唿岂非荧惑莅于上耶烛龙隠于中耶旁通咸池日御之所经耶幽精沈魄隂赏其负耶丹砂黄硫金石之气酷悍之所激耶霹雳南安府大庾岭有霹雳泉相传宋时大旱有僧致祷一夕大雷雨泉出于窦故名参斗湖广均州东有参斗泉虽千人汲之此水不减不汲亦不増相传参斗二星下临故名一脉萦莎郑谷石门山泉诗一脉清泠何所之萦莎漱藓入僧池万音落石王介甫水帘泉诗淙淙万音落石巅皎皎一派当檐前清风髙吹鸾鹤泪白日下照蛟龙涎浮云装额自能掩缺少琢钩相与悬朱门试问幽人价翡翠鲛绡不值钱涌出玉壶济南府西有趵突泉一名瀑流出山西王屋山下元赵孟頫诗泺水发源天下无平地涌出白玉壶谷虚只恐元气泄嵗旱不愁东海枯界破氷绡金线泉在济南府西石甃方池泉乱发其下东注城濠澄澈见底有金线一道隠起水面宋曽巩诗玉甃常浮颢气鲜金丝不定路南泉无风到底尘埃尽界破氷绡一片天明月明月泉在太原府五台山中俗传以纱帛障目下视或见月在水中白云白云泉在吴县天平山白乐天题以絶句范文公继此有作泉名遂着天齐齐地记泉中流出瓦瓦上有天齐二字晏子曰吾闻江深五里海深十里此泉与天齐也雨涌袁州府杨岐山有雨涌泉相传与海通天欲雨泉水先涌宋周兊诗杨岐山下出灵泉与海相通亘古传汹涌便知天欲雨为言隂石不须鞭芦葭酉阳杂俎玉门有芦葭泉周二丈深一丈駞马千头饮之不竭茯苓茯苓泉在杭州府灵隠寺后山古松婆娑泉极甘冽谷帘谷帘泉在南康府西其水如帘布巖而下者三十余派唐陆羽茶经品其水为天下第一按此水出康王谷中石臼图经施州南寨石臼溪旁其泉源有七眼上善唐地理志坊州谷中无水东北七里有上善泉开成二年刺史张怡架水入城以纾逺汲四年刺史崔骈复増脩之民获其利为立祠祀之润德润德泉在凤翔府岐山县西北周公庙傍相传时平则流乱则竭宋雍熈中赐今名有碑记山堂肆考卷二十二山堂肆考卷二十三钦定四库全书山堂肆考卷二十三明彭大翼撰地理潮抱朴子曰月精生水故月盛则潮大盈虚系月卢肇海潮赋序夫潮之生因乎日也其盈其虚系乎月也日激水而潮生月离日而潮大此不刋之理也余道安海潮图序阳燧取火于日隂鑑取水于月各从其类也故月临卯酉则水涨于东西月临子午则潮平于南北彼竭此盈往来不絶皆系于月不系于日往来应期高丽图经潮汐往来应期不爽为天地之至信古人尝论之在山海经以为海䲡之出入浮屠书以为神龙之变化窦叔蒙海峤志以为水随月之亏盈卢肇海潮赋以为日出于海冲击而成王充论衡以为水者地之血脉随气进退率未之尽大抵天包水水承地而一元之气升降于太空之中地乗水力以自持且与元气升降互为抑扬而人不觉亦犹坐于船中而不知船之自运也方其气升而地沈则海水溢而为潮及其气降地浮则海水缩而为汐计日十二辰由子至巳其气为阳而阳之气又自有升降以运乎昼由午至亥其气为隂而隂之气又自有升降以运乎夜一昼一夜合隂阳之气凡再升再降故一日之间潮汐皆再焉又曰当卯酉之月则隂阳之交也气以交而盛故潮之大独异于余月当朔望之后天地之变也气以变而盛故潮之大独异于余日旗迓临安志吴王既赐伍子胥死乃取其尸盛以䲭夷之革浮之江中子胥因流扬波依潮来往荡激隄岸势不可御或有见其乗素车白马在潮头者因为立庙仲秋既望潮水极大杭人以旗鼓迓之弄潮之戏盖始于此又云子胥死戒其子曰投吾于江中吾当朝暮乗潮以观吴之败自是海门山潮头汹涌高数百尺越钱塘鱼浦方渐低小弩射梁开平四年武肃王钱镠始筑捍海塘在候潮通江门外潮势冲激版筑不就因命强弩数百以射潮头又数祷于胥山祠既而潮水避钱塘冲击西陵遂成隄岸苏东坡诗江神河伯两醯鸡海若东来气吐霓安得夫差水犀手三千强弩射潮低仇近仁诗一痕初见海门生顷刻长驱作怒声万马突围天鼓碎六鳌翻背雪山倾逺朝魏阙心犹在直上严滩势始平寄语吴儿休踏浪天吴㒺象正纵横半东半西岭外録异钦亷之潮朔望则大谓之先水日止一潮谓之小水琼海之潮半月东流半月西流不系月之盛衰再大再小抱朴子曰潮者言朝来也汐者言夕至也一月之间天再东再西故潮水再大再小也又夏时日居南宿隂消阳盛而天高一万五千里故夏潮大也冬时日居北宿隂盛阳消而天卑一万五千里故冬潮小也春时日居东宿天高一万五千里故春潮渐起也秋时日居西宿而天卑一万五千里故秋潮渐减也三日不至宋徳祐丙子元师入平安吕文焕时驻军江碛宋方幸元师阽危而海潮三日不至师迄无虞于是元获占地利宋都以覆及祥兴己夘元师下广海张弘范遂进攻厓山衆欲退师少休而是日海潮不退势难回却于是元人尽日力战宋祚以灭三时为差史氏伯璇曰余氏候东南二海之潮平于东者常先平于南者常后每于三时为差不知其所以有先后者何故盖潮之长落不过以北水南水候之而已是故北水南来则为长南水北来则为落是潮之长必自北而南也然后知东南二海潮候有不同者以此而已然犹未知潮之长必自北而南者又何故也盖天以河图示象于圣人圣人以易象示教于天下后世不信天与圣人尚谁信哉河图以一六水居北而后天八卦之方位亦以坎为北方之卦坎之象非水乎是则北固水之定位也潮之自北而南者岂必外此而他求乎三水相荡抱朴子曰天河从北极分为两条至于南极其一经南斗中过其一经东斗中过两河随天转入地过而下水相得又与海水合三水相荡而天转之故激涌而成潮两水相合早潮下晚潮上两水相合谓之沓潮氷礼月令孟冬之月水始氷地始冻仲冬之月水益壮地始坼季冬之月水方盛水泽腹坚纳凌隂诗豳风二之日凿氷沖沖三之日纳于凌隂四之日其蚤献羔祭韭注云凌隂氷室也脩盛器周礼天官凌人掌氷正嵗十有二月令斩氷三其凌春始治鑑祭祀供氷鑑宾客供氷大丧供夷槃氷夏颁氷掌事秋刷注云三其凌三倍其氷也鑑如瓶大口以盛氷置食物其中正月脩饰盛氷之器至二月将献羔而启氷也夷尸也实氷于夷槃中置之尸牀之下所以寒尸夏四月掌事主赐氷之多少七月始刷氷室将纳新氷狐听离骚经注狐多疑而善听河氷合狐欲渡必帖耳先听无水声而后过故人过河者要须狐行然后敢渡虫疑晋孙绰天台赋哂夏虫之疑氷整轻翮而思矫按荘子曰夏虫不可以语于氷者笃于时也藏山左昭四年申丰曰古者日在北陆而蔵氷西陆朝觌而出之其蔵氷也深山穷谷涸隂沍寒于是乎取之其出之也朝之禄位宾客丧祭于是乎用之蔵之也周用之也徧则冬无愆阳夏无伏隂民不夭札荐庙礼月令仲冬天子献羔开氷先荐寝庙梓慎占饥见星淫枵令狐梦立晋令狐䇿梦立氷上与氷下人语索紞占曰当为人作媒氷判时成婚忽遇太守田豹託䇿为媒求张公徴之女为婚至仲春果成神人肤庄子曰藐姑射之山有神人焉肌肤若氷雪妃子泪开元遗事杨太真初入宫与父母别泪落冻成红氷光武渡河东汉光武至蓟上王郎追兵至上发蓟晨夜驰至滹沱河导吏还言河水流澌无船不可渡复遣黄霸往视霸恐惊衆还曰氷坚可渡比至河氷已合帝遂得渡慕容行海见海氷厚五寸齐景公伐鲁得东门无泽问曰鲁年谷何如对曰隂不凝阳氷厚五寸寒温节也寒温节则政平政平则年谷熟请礼鲁以息怨氷厚六尺汉晁错上书胡貉之地积隂之处水皮三寸氷厚六尺神异经北方有层氷万里厚百尺北鼠东方朔神异记北方氷厚百尺有鼠在氷上食其鼠毛长八尺可为布东蚕拾遗记东海员峤山氷蚕长七寸有鳞角以霜雪覆之始作茧其色五彩织为文锦入水不濡投火不燎投丸溃贼东汉黄巾贼起青州刺史焦和恐贼乗氷渡河多作陷氷丸投河中贼衆遂溃煮茗供宾六帖逸人王休居太白山下每冬取溪氷琢其精莹者煮茗以供宾客千年不释杜阳杂编拘弥国有大疑山其中有氷千年不释谓之常坚氷六月犹坚戴延之西征记凌云台有氷井延之六月持去经日其氷犹坚贮玉盘拾遗记董偃以玉精为盘贮氷于内玩玉筯见冬至瑯琊井东汉书灵帝元和六年冬北海东莱瑯琊井氷厚丈余宣阳室晋陆机洛阳记氷室在宣阳门内天子用以赐王公百官象玉曹植七忿素氷象玉难可磨荡结土成龙遭雨则伤比珠顾恺之氷赋缃白随川方圎随渠託形超象比朗玄珠积氷为楼三辅黄图汉建章宫北积氷为楼敲氷成磬宋杨廷秀诗稚子金益照晓氷彩丝穿取当银钲敲成玉磬穿林响忽作玻瓈碎地声子冯阙地左襄二十一年楚子使薳子冯为令尹薳以疾辞方暑阙地下冰而牀焉重茧衣裘鲜食而寝楚子使医视之复曰瘠则甚矣而血气未动杨氏琢山见时令伏日农桑起家语霜降而妇功成娶者行焉氷泮而农桑起婚礼杀焉男女合风俗通周礼媒氏因三十之男二十之女氷泮鸣鴈于是乎合赐汝南八王故事汝南王葬诏赐氷五斛送赵郡北齐赵郡王叡为定州刺史监筑长城有送氷者叡曰人皆饮温水我何独进寒氷遂至消不进军中感恱取氷无价唐白乐天为刺史三年饮氷复食蘗又止戈集长安氷雪至夏月则价等金璧惟白少傅诗名动于闾阎每需氷雪论筐取之不复偿价食氷洗肠宋程伯淳长啸巖中食氷甚佳诗云车倦人烦渴思长巖中氷片玉成方老僊笑我尘劳久乞与云膏洗俗肠火庄子曰木与火相摩则燃金与火相守则流白泽图火之精曰宋无忌春秋考异火者阳之精流为赤乌史记武王渡河有火自上复下至于王屋流为乌其色赤其声魄化为白雀鱼豢典略秦伯出猎至咸阳有大火流下化为白雀衔绿字青书集于公车玉石俱焚夏书火炎崑冈玉石俱焚芝艾俱尽淮南子曰顺风纵火紫芝与萧艾俱尽抱朴子曰虑巫山之失火恐芝艾之并焚春出秋内夏官司爟掌火之政令季春出火民咸从之季秋内火民亦如之春起秋灭抱朴子曰南海萧丘之上有自生之火春起秋灭丘生上一种木虽为火所着但小焦黒人或得以为薪炊熟则灌灭之用之不穷守金则流庄子曰木与火相摩则燃金与火相守则流积油自生博物志积油万石则自然生火晋泰始中武库火积油所致也库有汉高祖斩蛇劔王莽头孔子履尽焚焉鸟鸣社左襄三十年五月或呌于宋太庙曰譆譆出出鸟鸣于亳社如曰譆譆甲午宋大灾宋伯君子谓宋共姬女而不妇女待人妇义事也鸮啄树拾遗记燧明国不识四时昼夜有火树名燧木屈盘万顷有鸟名鸮啄树则灿然火出圣人感焉因取小枝以鑚火号燧人氏乐喜涂屋左襄九年春宋灾乐喜为司城以为政使伯氏司里火所未至彻小屋涂大屋陈畚挶具绠缶备水器量轻重畜水潦积土涂巡丈城缮守备表火道使华臣具正徒令隧正纳郊保奔火所襄子燔林列子曰赵襄子率徒十万狩于中山借芿燔林煽赫百里有一人自石壁中出从烬上下衆谓鬼神襄子徐察之形色七窍人也气息声音人也问奚道而处石奚道而入火其人曰奚物而谓石奚物而谓火按草芟陈者而新者又生曰芿老槐庄子曰老槐生火乆血为燐燐野火也藁竹淮南子曰藁竹有火弗鑚不燃土中有水弗掘无泉卫于白首山海经崌山之上有鸟焉其状如鸮赤身白首名曰窃脂可以卫火又曰符愚之山有鸟名其状如翠而赤喙可以卫火扑于青衣拾遗记糜竺赀货如丘山忽有青衣君当有火厄君能恻愍枯骨故来禳君财物不尽焚之旬日火起烧其珠玉十分之一火盛之时见数十青衣童子来扑火有青气如云覆于火上童子又云多聚燕雀之类以禳灾盖燕能聚水巢梁也家人乃收集䴔䴖数十养于池渠之中以厌火灾炎山草木玄中记南山有炎火山四月生火十二月火灭火灭之后草木皆生枝叶火燃草木叶落如中国寒时也取此木以为薪燃之不尽以其皮绩之为火浣布梦泽云霓战国䇿楚王逰云梦野火之起也若云霓屋燕吕氏春秋燕雀争处于一屋之下子母相哺姁姁焉相乐以为安矣突决上焚栋宇燕雀颜色不变是何也不知祸之将及已也池鱼风俗通城门失火祸及池鱼百家书宋城门失火汲取池水沃之鱼悉露见因就取之故云祸及池鱼奔秦奔楚琐语智伯败梦火见于西方乃出奔秦又梦火见于南方遂奔楚爨柘爨松淮南子曰夏爨柘燧火冬爨松燧火神丘穴括地图神丘有火穴光照千里临邛井见井孙子坠营孙子兵法火攻有五一曰火人二曰火积三曰火辎四曰火库五曰火坠注云火人谓近草则烧之火积烧其积聚火辎烧其辎重火库烧敌兵库火坠射火坠敌营也管宁得岛傅子曰管宁尝浮海遇暴风余船皆没莫知所适忽望见火光趋之得岛岛无居人又无火烬衆以为神光之祐冒火伏柩郡国志长沙古初父丧未葬隣家火起初冒火伏棺上火乃灭又汝南先贤传君仲母终棺在堂西舍失火君仲伏棺号哭火越君仲顺字燃火塞户见笃学燃石拾遗记秦始皇时有宛渠之民乗蠡舟汎黒水而至始皇与之语及天地初开之时了如亲见又曰臣之国去咸池日没之所九万里日月之所不照以万嵗为昼万嵗为夜其昼则天豁然中开濶数百丈万嵗还合则为一日也夜则琢燃石以代日光此石出于燃山其土石皆有光明鑚斫之则火出火大如粟而辉耀一室荧台郡国志连浑府遥火山西有火井深不见底炎气上升常若微电以草爨之则烟腾火发名为荧台牧儿求羊三辅黄图秦始皇葬骊山六年之间为项羽所发牧儿放羊而堕羊冢中燃火求羊椁蔵被烧宫吏照燕六帖秦始皇时吴宫吏以火照燕巢因烧吴宫束帛而贺韩诗外传晋文公蔵寳台火公子晏束帛而贺曰王者蔵于天下诸侯蔵于百姓农夫蔵于囷庾商贾蔵于箧柜今百姓乏于外而赋敛无己皇天降灾于蔵台是君之福也窃樵以继梁书阮孝绪家贫无以爨僮仆窃隣人樵以继火孝绪知之乃不食更令彻屋而炊郭宪厌齐汝南先贤传郭宪从南郊含酒东北三噀云齐失火以酒厌之后齐果上火事图澄救燕晋书佛图澄尝与石季龙升中台忽惊曰变变幽州当火灾乃取酒噀之乆而笑曰救已得矣石季龙遣验云迩日火从四门起西南有黒云来骤雨灭之雨有酒气禳玄冥左昭十八年郑子产禳火于玄冥回禄注玄冥水神回禄火神逐毕方山海经章义之山有鸟如鹤一足赤文白喙名曰毕方见则其邑有譌火譌火妖火也故唐元和中元年永州夏多火灾栁子厚有逐毕方文烧门吴志张昭字子布孙权以公孙渊称籓遣张弥许晏到辽东拜为燕王昭諌不从称疾不朝权怒以土塞其门昭又于内以土封之后渊果杀弥晏权数慰谢昭固不起权以火烧其门恐之昭更闭户权使人灭火亲往问昭诸子扶起权载昭以还改肆旧唐书宋璟转广州都督广旧以竹茅为屋屡有火灾璟教人烧瓦改造店肆自是无复火患人皆懐恵鸟衔拾遗记郅竒字君珍丧亲尽礼尝去墓夜行有鸟衔火夹之羊转宋赵普一日见空中火一团又有一羔羊转运其上乃拜曰普之罪也须臾火灭遂得疾而卒得薪保焰晋书嵇康从孙登游三年将别登曰子识火乎火生而有光而不用其光果然在于用光人生而有才而不用其才果然在于用才故用光在乎得薪所以保其焰用才在乎识真所以全其年今子多才寡识难乎免于今之世康不能用果遭非命又戴逵曰火凭薪以传焰人资气以享年起屋厌灾沈约宋书凡殿屋之上为圆泉方井兼荷花者以厌火灾也诣县请备郑玄别传玄年十七在家见大风起诣县曰某时当有火灾宜广设禁备后火果起而不为害入市言灾广记天师翟干祐因入䕫州市谓人曰今夜有八人过此宜善待之是夕火烧百余家八人乃火字也偿豕后汉梁鸿字伯鸾扶风平陵人不为章句学牧豕林中误遗火延及他舍鸿乃悉以豕偿之隣家耆老见鸿非恒人责让主人悉还其豕鸿不受而去驱鸡见将帅周嵩投烛晋书周顗弟嵩尝因酒醉瞑目谓顗曰君才不及弟何乃横得盛名以所执蜡烛投之顗神色无忤徐曰阿奴火攻固出下䇿彦回索舆齐褚彦回宅失火烟焰逼甚左右惊扰彦回神色怡然索舆徐去黔庐赭垣唐栁子厚贺进士王参元失火书仆始闻而疑终乃大喜人多言足下家有积货士之好亷名者皆畏忌不敢道一出口则嗤嗤者以为得重赂今乃为天火之所涤荡黔其庐赭其垣以示其无有而足下之才乃可以显白而不汚其实出矣是祝融回禄之隂相吾子也坏墙穴牖栁子曰永州多火灾五年之间四为火所迫跣足出坏墙壁穴户牖仅免燔灼一遇火灾累日茫洋不能出言怨家所爇齐沈沖吴兴人与兄淡深并厯位中丞被案裁者多怨沖母在东隣其家失火疑为人所爇乃大唿曰我三儿皆御史中丞与人岂有善者方恐肌分骨散何但焚如故论者曰沈母致惧中丞其戒深矣奸民所为宋张咏在金陵金陵多火灾居者不安咏亷知皆奸民所为潜捕得之命先折其胫斩之以狥火患遂息山堂肆考卷二十三山堂肆考卷二十四钦定四库全书山堂肆考卷二十四明彭大翼撰地理池説文池沼也穿地钟水也饮马庐州府含山县有饮马池卓刀泉在东闗之巅相传闗公卓刀于泉饮马于池跃龙成都府东南有跃龙池相传隋开皇中伐陈凿大池以习水战郡志蜀王秀取土筑城因为池有胡僧见之曰摩诃宫昆罗葢以摩诃池为大宫昆罗为龙言此池广大有龙也畱犊寿州西南有畱犊池魏时苗为寿春令始之官牸牛生一犊及去留之故池以此得名静蛙湖州府安吉县常乐寺有静蛙池昔肇法师厌蛙声聒耳驱而去至今池中不生科斗长沙府善化县岳麓书院前有池夏无蛙声相传宋张栻读书于此厌蛙声禁之乃息南阳府新野东北有弹子池世传汉光武弹蛙于此至今有蛙不鸣玩鵞宜兴县南有玩鵞池相传王羲之玩鵞处鸣鹤三秦记魏在洛有天泉池流盃池阴流池鸣鹤池在邺有琼华池渌水池玄武池影娥汉武帝登俯月台月影入池中如仙人乗舟笑弄月影因名影娥池落妃杨贵妃小字玉环弘农华阴人后徙居蒲州永乐之独头村髙祖令本金州刺史父玄琰蜀州司户妃生于蜀甞误落池中后人唿为落妃池池在导江县前饮军庆逺府宜山县城南有饮军池宋景徳四年军校陈进叛围县城时池水久涸偶尔涌出阁门使曹利平贼饮军于此池故名浴仙南昌府子城东有饮马池一名浴仙池相传有少年见美女七人脱五綵衣于岸侧浴池中少年戏藏其一诸女浴竟着衣化白鹤去独失衣女不能去随至少年家为夫妇约以三年还其衣亦飞去洗耳和州之西有许由宅宅旁有洗耳池如意杭州北山胜蹟有大悲泉如意池大悲泉在讲堂下流绕殿前经如意池池以青石为之在方丈西镂如意文曲折回旋可流觞焉芙蓉湖州府东白苹洲上有芙蓉池中多千叶莲唐开成中刺史杨汉公所凿蓬莱唐宪宗甞畋苑中至蓬莱池谓左右曰李綘甞以谏我今可返也其见礼惮如此圣母徽州府黟县东岳庙后山有圣母祠前有池曰圣母池泉白如玉民有相讼者各执楮钱祷之实则沈虗则浮仙女柳州府象州东雷山之巅有仙女池深丈余有仙女庙在焉灵芝晋宫阙记灵芝池有鸣鹤舟指南舟魏黄初元年有鹈鹕集焉嘉莲嘉莲池在无为州城北池中多植嘉莲贑州府雩都县西有瑞莲池其莲叶双卷而劒嵴其花双头其实曰覆钟金铤移之他处辄类常种俗传雩山倒影所致积翠唐太宗宴羣臣积翠池酣乐赋诗魏征赋西汉其卒章曰终借叔孙礼方知天子尊帝曰徴言未尝不约我以礼凝碧凝碧池在西安府城东南唐禁苑中安禄山反给事中王维为其所得禄山大宴凝碧池维闻悲甚赋诗痛悼云万户伤心生野烟百官何日再朝天秋槐落叶空宫里凝碧池头咽管絃后盗平或以此诗闻故维得减论下迁太子中允兴庆唐景龙中中宗游兴庆池侍宴者递起歌舞并唱回波词喧杂失礼次谏议大夫李景伯亦起歌曰回波尔时酒巵微臣职在箴规侍宴既过三爵諠譁窃恐非宜于是罢坐葆真世説葆真池即梁惠王故沼宋陈去非有夏集葆真池诗覆杯覆杯池在金陵古台城太初宫中昔晋元帝颇以酒废政王导谏之帝因覆杯池中以为戒洗钵地纪紫金山有猿惊鹤怨二谷道卿太子二巖定心石桃花茱茰道士三坞洗钵池应潮井道光泉牡丹牡丹池在嘉定州大邑县牡丹亭侧片叶纎芥坠池中则鸳鸯野鹜之类即啣去之菱花菱花池在南阳府镇平县西南俗名天池广五里余中有菱藕蒲芡之类凤凰一在凤阳府城西北相传有凤宿于此后魏有鸿鴈池鵞鸭见雪夜袭蔡城洗参彰徳府林县西有洗参池相传为王母洗药之所沤蔴沤蔴池在开封府后赵王石勒微时与李阳隣居数争沤蔴池相殴及即位召阳与饮引阳臂曰孤往日厌卿老拳卿亦饱孤毒手池在山西辽州和顺县东北李阳村太液汉建章宫北有太液池中有蓬莱方丈瀛州壶梁以象海中神山又刻石为鲸鱼池边多雕菰紫萚及䴙鹈䴔䴖之类动辄成羣善泉金陵古台城东有善泉池梁昭明太子所凿中有亭榭洲岛太子泛舟池中尝曰何必丝与竹山水可忘情承露三秦记汉上林苑有承露池昆灵池中有倒披莲连钱荇浣云杭州旧报恩寺中有舞鳯轩浣云池今万松书院其故址也白乐天诗白云本无心舒卷长自洁影落一鑑空可浣不可涅鸢飞鱼跃间上下俱澄彻此意难与言览之自怡悦花马花马池在陜西庆阳府城北周围四十三里与马槽孛罗滥泥锅底等池相近菌鹤汉上林苑中有菌鹤池当路池太乙池牛首池积草池池中珊瑚树髙一丈二尺一本三柯四百六十条报恩丹阳县谢家塲北有报恩池相传王姓者好食鳖一市必数枚庖婢每窃一二放之事觉恐被挞自投于池鳖丛负得不死故池名报恩放生唐肃宗诏天下临城带郭置放生池始于洋州兴道迄于昇州江宁凡八十一所颜真卿为碑铭古今诗话载唐末以邕州蔡大夫迁江西抚州刺史游汝水放生池禁人採捕忽有人乗小舟钓其上蔡使人捕之钓者为诗云投却长竿卷钓丝手携簔笠献新诗临川太守清如水不是渔人下钓时遂得免罪宋天禧四年王钦若请以西湖为放生池庆元初京兆尹赵师亦请以西湖为放生池司业髙炳如作记鳄鱼广西梧州府城东有鳄鱼池搜神记扶南王范寻常养鳄鱼十头有犯罪者投之不噬则赦之广东潮州府城东有鳄溪溪有鳄鱼四足黄身脩尾形如鼍举止趫疾口森锯齿往往为人害鹿行崖山羣鳄鸣吼鹿必怖惧为鳄所得唐韩愈为刺史作文驱之鳄徙去六十里宋陈尧佐通判潮州以鳄食人命吏督渔者网而得之鸣鼔告其罪戮之于市角鲤角鲤池在长沙府醴泉县东宋天圣中丁少连侍母观网鱼得火鲤命脍之庖人惊报鱼顶有角鱼已死少连祝曰鱼若变化分当再活试之以水圉圉如初遂放于清石潭卢载为作送角鲤文金斗金斗池在庐州府治按天文一星在南斗曰合肥对九江星夹辅黄道今合肥县入斗度独多故号金斗城而池名金斗亦取此义玉壶元元綂间丞相莫华舍地与僧法藏建普光庵中有玉壶池百子百子池在陜西西安府汉宫中尝以临百子池江西丰城县有九子池七女七女池在汉中府洋县昔人无男生七女父没女各负土合为一塜遂成此池日月日月池在会稽县东北俗传钱武肃王有目疾故浚此池名以日月风雨风雨池在南昌府洪井之北西山之巅一名梅福种莲池唐张九龄为都督尝祷雨有应立风雨池庙以祀之池有劫灰曹玭志汉武帝凿昆明池极深中间悉是灰墨无复有土举朝不解以问东方朔朔曰臣愚不足以知之可试问西域胡法兰至明帝时外国道人来洛阳有忆方朔言者乃试以昆明池灰墨问之胡人云天地大劫将尽则劫烧此劫烧之余也谓之劫灰方知朔言有㫖按昆明本西南夷国名即滇国也滇池在云南府城南周广五百里合盘龙江及黄龙溪诸水汇为此池中产衣钵莲花盘千叶蕋分三色下流为螳蜋川中有大小卧纳二山后为汉武帝平之以其地为益州郡其所凿昆明池在今西安府城内上林苑中帝欲伐昆明夷以其国有滇池乃穿池象之以习水战周回四十里其中有戈船楼船数百艘置二石人相对以象牵牛织女刻石为鲸鱼每雷动常吼鬐鬛皆动至昭帝幼沖不习攻战于中养鱼以给诸陵又闗中记所载尧治水讫停舟昆明池则此池尧时已有汉特因而深之耳史记滇水源广末狭有似倒流故曰滇池砌文石杜阳杂编唐元载芸晖堂前有池悉以文石砌岸中有苹阳花亦类白苹其花红而且大若牡丹又有碧芙蓉米芾投蛙无为州西北有墨池宋米芾为守时所穿初厌池中蛙声取瓦书字投之自是无蛙鸣习郁养鱼襄阳记荆阳岘山南有习家鱼池后汉习穿此池依范蠡养鱼法中有钓台晋山简永嘉三年镇襄阳每出游戏多在池上饮辄醉而归名曰髙阳池採珠亷州府城东南有珠母海海中有平江悬梅青婴三池池中出大蚌蚌中有珠每月明之夜其光烛天即古合浦珠也人採珠者乗舟入池以长绳系腰携竹篮入水拾蚌置篮内则振绳令舟人汲取之不幸遇恶鱼有一线之血浮水面则知人已葬鱼腹矣淬铁宋欧阳程永州府营道人少为郡吏郡后有池常淬铁为戎器名铁作池植亭其旁一日太守于吏牍间得副纸记池亭之胜有寒影倒吞凌汉树冷光髙浴半天星之句问知为程诗大惊异之与之金使归为学登进士第累官屯田员外郎卧冰望江县地称三孝有孟宗泣竹台徐仲源孝感山其一则王祥卧冰池也凌波太真外传唐玄宗在东郡昼梦一女容貌艶异拜于牀前上问汝是何人对曰妾是陛下凌波池中龙女衞宫䕶驾妾实有功今陛下洞晓钧天之乐乞赐一曲以光族类上于梦中为鼓胡琴採新旧之曲为凌波曲龙女再拜而去及觉上尽记之会禁乐乃自御琵琶习而飜之与文武臣僚于凌波宫临池奏新曲池中波涛涌𧺫复有神女出池心乃所梦之女也上大悦语于宰相因于池上立庙岁祀焉圣水杭州慈圣院有吕公池宋干道间髙僧能取池水呪之以施病者辄愈号圣水池仙源仙源池在四川叙州府南溪县北刘景鹤尝用此水以炼丹醒酒宋时洛阳有董氏东西园园中有大池中为堂榜曰含碧水四面喷泻池中而阴出之故朝夕如飞瀑而池不溢洛阳人盛醉走登其堂辄醒故俗号池曰醒酒池浴丹浴丹池在保宁府劒安普安废县唐杜光庭炼丹之所产马四川黎州安抚司蛮部有池内产马名渥洼池弃龟宋徽宗大观中都水使者赵霆得两首龟于黄河献以为瑞蔡京曰此齐小白所谓象㒺见之而霸者也郑居中言首岂有二人皆骇异而京独主之殆不可测帝命弃龟于金明池按金明池周世宗时所穿宋太祖尝幸此观习水战太子呉有太子池孙权子和所穿相国相国池在湖州府乌程县治内唐大厯中李晤官于乌程子绅甫一岁数堕此池若有物扶持而出后为相国后人因以名池皓月汝宁府确山县西北有朗山避宋庙讳改名乐山山顶有池名皓月中有四季莲花可供游赏瑞星广东雷州府南有瑞星池即㓂莱公旧居也宋天圣间有星陨于池翌日求之得一石金龙金龙池在平阳府平山之麓晋永嘉中有韩媪者于野中见巨卵育之得婴儿字曰撅儿方四岁刘渊筑平阳城不就募能城者撅儿应募因化为蛇令媪遗灰志其后谓媪曰凭灰筑城可立竟如所言渊怪异之命使追蛇遂投入山穴中露尾数寸使者斩之忽有泉自穴中出汇而为池因名金龙金鷪金鷪池在丹阳县治内宋夏竦为本县掾一日侍母燕坐见黄鹂双没于地发之得金鷪二其母取瘗之竦因亭其上后人发地求之不得遂为池因名金鷪羲之涤墨绍兴蕺山戒珠寺前有鵞池晋王羲之善笔札性复好鵞所在穿池涤墨其旁有牧鵞之所蔡伦造纸衡州府耒阳县西南有蔡子池汉蔡伦造纸处洲水中涨沙曰洲鹦鹉鹦鹉洲在武昌府通城县南跨城西大江中尾直黄鹄矶即黄祖杀祢衡处衡尝作鹦鹉赋死葬于此因以名洲骐驎骐驎洲在邵武府泰宁县西南昔越王戏马于此白鹭白鹭洲在应天府西南江中唐李白诗二水中分白鹭洲宋曹彬大破江南兵即此处也一在庐陵城东贑江中黄龙黄龙洲在延平府城东每春水后视此洲沙多寡占岁丰歉白马白马洲在岳州府澧州之东相传为先生乗白马飞昇处黄牛黄牛洲在南昌府城西南相传许逊逐蛟精蛟化为黄牛于此因名金沙金沙洲在岳州府洞庭湖中一名龙堆延袤数里又名金沙堆宝葢宝葢洲在建宁府建阳县北相传闽王审知有一叛将败亡以其所窃宝葢弃此因名乗龙乗龙洲在凤阳旧府城北淮水中昔周世宗征濠夜遣兵持炬乗槖駞絶濠兵士惊以为鬼乗龙也因以名洲系龙梧州城东五里大江中有系龙洲首戴石阜尾蟠石鳞宛然龙形中有沙石或断或续直至城西隅若贯索锁系此龙故名每冬月水涸则桂江与大江之舟皆循流至洲尾乃泝流而上盖天造地设以镇梧州水口云凤麟凤麟洲在西海中央地方一千五百里洲四面有弱水遶之鸿毛不浮不可越也洲上有凤麟数万各自为羣龙马龙马洲在南昌府进贤县北军山湖畔举目有湖山之胜文士多乐游之彭城彭城洲在岳州府城东北刘宋元嘉中谢晦反到彦之进讨军次彭城洲即此罗刹罗刹洲在安庆府境宋端平初移治于罗刹洲又移于杨槎洲至景定初始移治宜城渡今府城是也大哀小哀大小哀洲在长沙府湘阴县南昔虞舜南巡二妃从之不及哭弔于此南布东布通州南四十里大江中沙涨为洲有南布洲东布洲相传有布机流至沙上因名杜若谢朓诗芳洲生杜若宋陆游咏叙州西楼诗画船冲雨入戎州缥缈山横杜若洲须信平时边堠静传风夜夜到西楼荔枝荔枝洲在广州府城东周围可五十里南汉刘氏尝创昌华苑于其上金鱼金鱼洲在长沙府醴陵治前其状如鱼一在泰和县东铜鱼铜鱼洲在四川顺庆府渠县南下有石碛黄色如鱼状旧传开科之岁水声异常必有中者谚云铜鱼滩声吼士子占科首马渡洲廉州府珠母海中有围洲周回一百里昔有野马渡此又名马渡洲鸿宿洲鸿宿洲在黄州府蕲州西大江中秋冬有鸿集于此白苹白苹洲在湖州府霅溪东南梁太守柳恽江南曲云汀洲採白苹日暮江南春后人因以名洲上有白苹亭紫苑紫苑洲在湖广寳庆府武冈州以洲产紫苑故名訾家洲訾家洲在桂林府城东南先是为訾家所居故名虽巨浸不能没自古以为浮洲栁宗元有记吴家洲呉家洲在南昌府西南相传吴綵鸾至此故名上有圣母庙又有滕家郭家二洲南北相去十数里又丰城县有三洲谓杨林洲金鸡洲牛宿洲也状元状元洲在醴陵县治前相传洲过县前即出状元大人言行録宋时逆亮犯顺李显忠以池州都督移军舒城除御营先锋都统制堠骑报虏兵万人渡淮公领赵康年等与虏战于大人洲首挫其锋乗胜掩击过淮虏兵溺死者千余人橘洲橘洲在长沙府善化县西上多美橘故名又湘江中有四洲曰橘洲曰直洲曰誓洲曰白小洲夏月水泛惟橘洲不没谚云昭潭无底橘洲浮芦洲芦洲在武昌县西相传伍子胥逃楚至江上求渡渔父曰日月昭昭乎寖已驰与子期乎芦之漪子胥既渡解劒与之不受子胥令其勿露渔父遂覆舟而死即此处烂船烂船洲在衡州府桃源县南秦人洞后世传晋时渔郎放舟入洞即此及出其舟已烂故名其洲覆釡覆釡洲在沔阳景陵县治西以形似名即唐陆羽隐居之地孙洲孙洲在杭州府富阳县吴孙坚初为郡吏赴府乡人饯于洲上父老曰此洲狭而长君其为长沙太守乎后果应其言且坚从长沙起兵为呉始祖后人因名曰孙洲蔡洲蔡洲在襄阳府东北汉水中后汉蔡瑁居其上曹操甞造其家琵琶琵琶洲在饶州府余干县治南水中拥沙成洲状如琵琶宋汪洋诗塞外风烟能记否天涯沦落自心知眼前风物参差是只欠江州司马诗一在处州府好溪上珊瑚外国传大秦国西南涨海中可八百里到珊瑚洲洲底有盘石珊瑚生其上人以铁网取之虎头虎头洲在抚州府城北宋治平中郡人李懽夜梦有人张乐送至洲上未几登科授䖍州司理盖虎头之应也蛇骨蛇骨洲在南康府都昌县东南晋永嘉中有蛇长三十余丈断道以气吸人被吞噬者盖百数许逊有神术率弟子往杀之聚骨成洲鸬鹚鸬鹚洲在瑞州府上髙县罗汉石之东正当县之水口老鸦老鸦洲在雷州府抵琼州府界四里杨叶杨叶洲在九江府西半属彭泽县以东属池州界洲上多杨柳莲花莲花洲在南康府建昌县西江心谚云莲花到县前建昌出状元迷子迷子洲在应天府西南王安石诗洲荻藏迷子仙姑仙姑洲在瑞州府上高县西相传有仙女尝游此门前洲晋殷仲堪见流棺葬之旬日间门前之沟忽起为岸其夕有人自称徐伯玄感君之惠无以报也水有㟁为洲君将为州矣后果临荆州又宋张兴世初生门前水中忽起洲及为方伯洲生至十余处馆前洲馆前洲在邵武府建宁县东水中央状如游鱼出水百里百里洲在荆州府枝江县东北周回百余里梁史陆法和有异术隐百里洲即此又县有九十九洲未及满百宋文帝在藩忽生一洲未几嗣位万石万石洲在临江府南大江环其前袁江带其后其地夷旷肥饶岁收倍常因名流桑见水种荻汉阳府城南大江中有刘公洲宋元祐中沙洲涌出知军事刘谊种荻其上因名周瑜犒士黄梅县南大江之北有散花洲周瑜战胜犒士散花于此张澄习军南昌府东湖之北有百花洲宋绍兴中张澄建亭其上以习水军因扁曰讲武况志宁有诗又苏州姑苏山上及南阳邓州城南俱有此洲溪尔雅水注川曰溪注溪曰谷注谷曰沟注沟曰浍注浍曰渎禹凿绍兴府嵊县余粮山下有了溪越絶书禹凿了溪人方宅宋王十朋诗禹蹟始壶口禹功终了溪余粮散幽谷归去钖玄圭越来苏州楞枷山东北有越来溪与石湖通郡志云越侵呉自此入故名溪上有越成桥吕望得璜尚书太傅吕望钓蟠溪于鱼腹中得玉璜溪在凤翔府寳鸡县东南谷中石壁深邃林木秀阻中有石室欧冶铸劒若耶溪在绍兴府城南与镜湖合昔西施採莲欧冶铸劒即此处茹兰茹兰溪在池州府建徳县南其源出迎春朝霞二洞之间西流会尧城浣花浣花溪在成都府城西南杜子美至成都劒南节度使裴冕为卜西郭浣花溪作草堂以居之一名百花潭按吴中复夫人任氏碑记夫人微时有一僧坠汚渠中为濯其衣见百花满潭因名其潭曰浣花又唐妓薛涛家于潭旁以潭水造纸为十色笺九曲九曲溪在武夷山九曲缭绕贯于羣岫之间出石鼓渡合于建溪四安湖州府长兴县四安山有水㑹苕溪名四安溪双月桂林府阳朔县南有双月溪溪上有双月桥滁州琅琊山侧有明月溪宋王禹偁诗惜哉幽胜事尽落唐贤手惟余旧时月团团照山口七星建宁府政和县南有七星溪发源铜盘山入建溪余甖余甖溪在浙江长兴县南傍有余甖村故名梁武帝时童谣云王气在三余乃于余干余姚余杭为厌胜之法时长兴有余千山余甖水余鱼浦而陈武帝实当之鱼本作吾吴越之音讹耳罨画长兴县西有罨画溪古木夹岸丛条翳其下朱藤蔽其上如是者十里花时游人竞集溪上有罨画亭唐郑谷诗顾渚山边郡溪将罨画通按罨画笼色画也成式去怪处州东有恶溪多水怪唐宣宗时刺史段成式有善政怪潜去民谓之好溪路旻平险祁门县南有阊门滩滩有二巨石对峙如门其水下流入鄱阳界合于大江滩善覆舟唐县令路旻开斗门以平其险人唿路公溪跃马先主乗的卢马西走至檀溪一跃三丈而过以免刘表之追溪在襄阳府西斩蛟宜兴县有荆溪在荆山之北故名上通芜湖下注震泽达松江而入于海周孝侯尝斩蛟于此磨鍼磨鍼溪在睂州彭山县象耳山下唐李白读书于此学未成弃去适过是溪逢老媪方磨铁杵白问媪何为荅曰欲作鍼耳白感其言遂还卒业媪自言姓武溪㫄有武氏巖浣纱浣纱溪在处州青田县南谢灵运游石门洞至此遇二女浣纱水边灵运作诗嘲之女亦以诗荅之忽不见希声蒙溪陆希声居当溪之侧名其溪曰蒙溪子厚愚溪柳子厚愚溪序灌水之阳有溪焉东流于潇水或曰冉氏尝居也故名冉溪余以愚触罪谪潇水上爱是溪故更名为愚溪又为愚邱愚泉愚浦愚池愚堂愚亭愚岛作八愚诗纪于溪石之上元结命名浯溪在永州府祁阳县南流入湘江唐元结自道州归爱其山水因家焉作大唐中兴颂颜真卿大书刻于崖上结又为峿台唐亭石室诸铭宋陈衍曰元氏始命名之意因水以为浯溪因山以为峿山作室以为唐亭三吾之称我所自也字从水从山从唐我所命也三者之目皆自吾焉我所擅而有也沈括入梦丹阳朱方门外有梦溪焉宋沈括尝梦至一小山花如覆锦乔木蓊郁山下有水甚乐之后谪居润州宛如梦中遂筑室居焉因名梦溪苕溪苕溪在杭州余杭县治前发源天目夹岸多苕花每秋时飘散水上如飞雪竹溪唐李白与孔巢父韩准裴政张叔明陶隐居在泰安州徂徕山日沈饮号竹溪六逸甘棠广西灵川县东有甘棠溪西过白石湫合漓江香稻南宁府横州西有香稻溪溪傍产香稻故名沐鹤沐鹤溪在处州青田县西南相传浮丘伯沐鹤于此蟠龙夔州府梁山南有蟠龙溪黄浦黄浦溪在山阳县南溪东南流者入射阳湖西流者入双清沟白洋白洋溪在宣城县出华阳山东流者经天门山过寒亭又经行廊山入清弋江西流者过鲁庙东北流者为鲁溪入于句溪藤花映水宜兴县东南有东泻溪唐陆希声頥山録谓山前百余步衆流合而东行故溪名东泻春时两岸藤花照映水中青红可爱桃花夹岸陶潜桃源记晋太元中武陵人乗舟捕鱼沿溪行忽逢桃花林夹岸数百步芳华鲜美落英缤纷复前行得一山山有小口彷彿有光便舍舟从山口入初极狭行数十步豁然开敞土地平旷屋舎俨然阡陌交通鸡犬相闻其中往来种作男女衣着悉如外人黄髪垂髫竝怡然自乐见渔人大惊问所从来具荅所以便欲还家为设酒作食村中人咸来问讯自云先世避秦乱率妻子邑人来絶境不复出问今是何世乃不知有汉及魏晋此人一一为言停数日辞去既出得其舟便扶向路处处志之及至郡诣太守言之太守即遣人随往寻问所志遂迷惑不复得路南阳高士刘子骥闻之欣然欲亲往未果寻以病终后遂无问津者一纵一横丁溪在泉州府徳化县南俗云水画丁罗簮缨宋时一夕雷雨决流一纵一横宛成丁字邑人程杨休果登髙第十溢十竭王韶之始兴记连州水下流名斟溪一日十溢十竭溪有二滩百步溪在台州府临海县西溪有二滩甚湍急俗名大小恶溪孟浩然诗欲寻华顶去不惮恶溪名溪有三源八甸溪在云南广西府弥勒州治西其源有三一出阿欲山一出旧村一出北倾山道钖牵鼎铜鼎溪在南海县界南越志天清水澄见其中鼎铉刺史刘道钖过此溪系其耳而牵之耳脱而鼎潜入溪中民以为神又雷州府遂溪县东南有铁杷溪中有石似铁杷故名茂叔濯缨濂溪在永州府道州之西宋儒周敦頥家世于此后寓居江州而老于庐山之下不欲忘其所自因取故里之号以名其川故九江府亦有濓溪云黄山谷濓溪诗序舂陵周茂叔胸中洒落如光风霁月好读书雅志林壑中岁乞身老于湓城有水发源莲花峰之下洁清甘寒合于湓江茂叔濯缨而乐之筑室其间用其平生所安嫓水而成名曰濓溪按湓城今在徳化县城南九十里汉置柴桑县隋改曰湓城见俞儿齐桓公北征孤竹国将至卑耳溪见一人长尺许而人物衣冠具焉右袪衣走马前疾导以问左右左右不见也管仲曰此登山之神俞儿也臣闻霸君兴则登山之神见且走马前导也袪衣示前有水也右祛衣示右方涉也及至溪从左方涉其深及冠从右方涉其深至膝桓公既涉果得孤竹遂霸天下桓公遂再拜曰仲父之圣至此按孤竹今永平府古郡名遇鲍姑武昌府咸宁县有苹花溪相传先生炼丹之地甞见一老姥于此採苹莫测所自来或问之荅曰吾鲍姑也忽不见卢敖栖息卢栖溪在处州府景宁县东有洞广数丈唐道士卢敖栖息其中洞㫄多笋味甚佳亦号卢栖笋溪㫄有竹无风自动庭坚游乐涪溪在叙州府北宋黄庭坚迁涪州别驾号涪翁后安置戎州游是溪而乐之故名涪溪戎州今为戎县属叙州府董黯奉母慈溪在慈溪县西南旧名大隐东汉董黯因母疾思饮此溪水筑室溪上以便取汲故后人以慈名溪李纲谪官延平府沙县七峰之下有太史溪宋李纲初以太史谪官于此故名徽之访友剡溪在剰县治南一名戴溪即晋王徽之雪夜乗舟访戴逵处思齐征蛮湖广靖州通道县境有凿字溪按广西界宋元丰间于溪旁得古碑乃唐久视元年遣将王思齐率兵征蛮过此隔碍山险负舟而济鑱石以纪岁月而夷人以为凿字溪太守脩褉岳阳溪在潼川州安岳县西太守彭乗临溪凿石为曲水每岁脩褉于此名翰林滩以乗尝官翰林也仙人投丹灵寿溪在柳州府融县南相传仙人尝投丹于中饮者皆得寿马鸣马鸣溪在叙州府发源庆符县西㑹马湖江达于蜀昔土人郑氏牧马溪上马产龙驹朱騣頳尾高可七尺将以为贡至溪振鬛长鸣跃入于水故名虎号虎溪在九江府城南晋僧慧逺法师送客不过此溪过则虎辄鸣号故名虎溪后与陶渊明陆脩静语道契合不觉过之因大笑世传虎溪三笑图山影棹声宋张子野题无相院西溪诗积水涵虗上下清㡬家门静浪痕平浮萍破处见山影小艇归时闻棹声入郭僧寻尘里去过桥人似镜中行已凭暂雨添秋色莫放秋芦碍目生沙平石浅唐岑参东溪诗溪水碧于草潺潺花底流沙平堪濯足石浅不胜舟洗药朝与暮钓鱼春复秋兴来从所适还欲向沧洲白牛隋王通号文中子讲道于白牛溪黄龙黄龙溪在泉州府南安县南宋王十朋诗清源太守鬓蓬松未遂归农又劝农农事方兴天不雨谁能唤起老黄龙四水激射湖州府治南有霅溪以其合四溪水为一溪故曰霅四溪者谓苕溪前溪余不溪北流水也一説四水激射霅然有声故名霅溪一名霅川湖州古地名曰霅川以此双涧合流虎蹐溪在处州府宣平县南双涧合流昔有人击虎于此山堂肆考卷二十四山堂肆考卷二十五钦定四库全书山堂肆考卷二十五明彭大翼撰地理井世本黄帝凿井聚民为邑淮南子曰伯益凿井而龙登玄云神栖崑崙神农社盛弘之荆州记隋郡北界有厉乡村村南有重山山下有一穴父老相传神农所生地中有九井汲一井余井水皆动后人即以此为神农社歳祠之老子庙刘义庆幽明録襄邑县南濑乡有老子庙庙中有九井能洁斋入祠者水辄澄清随人意念投辖留客汉书陈遵字孟公性嗜酒每饮宾客取辖投井中虽有急不得去移书谕神唐韩朝宗为襄州刺史城中有昭王井汲者必死虽渴困人不敢窥视朝宗移书谕神自此饮者无恙人号韩公井悬壶周礼夏官挈壶氏掌挈壶以令军井注云为军穿井成挈壶悬其上令士衆知之负缶説苑衞有五丈夫俱负缶入井出而灌韮终日竟一区邓析过下车教之曰为机重后轻前命曰桔橰终日可溉百区五丈夫曰吾闻师言有机智之巧必有机智之心吾不为也埋砂致寿抱朴子曰余亡祖鸿胪少时为临沅令云此县有廖氏家世寿考疑其井水殊赤乃试掘井左右得古人埋丹砂数十斛得钱展业王隐晋书上党鲍陆家多㓙丧淳于智君安宅不利尔可径至市门当有一人卖新马鞭者便就买还悬舎东北大树三年当暴得财陆承言诣市得马鞭悬之三年井中果得钱数十万于是业用既展家亦无恙鸠出戴延之西征记板渚津南原上有厄井父老相传汉祖与楚战败逃此井追军至见两鸠从井中出得免厄鸟巢刘敬叔异苑兰陵昌虑县郢城有华山山上有井有鸟巢其中此鸟金翅黑色见则必大水玉羊韩诗外传鲁哀公使人穿井三月不得泉得一玉羊焉哀公惧孔子闻之见公曰臣闻水之精为玉土之精为羊此羊肝必土尔公使人杀羊视之果然金鱼叙州府城南有金鱼井中有金鱼故名宋黄廷坚贬涪州酷好茶令人徧汲井水试之惟此井水品为第一井邉种橘列僊传苏躭启母曰有宾来㑹躭当僊去违于供养明年天下病疫庭中井水井边种橘可以代养井水橘叶一枝可以疗一人来年果疫母如言救之无不愈者井中泻莝金陵记江南计吏止于传舎及将就路以马践草泻井中谓已不复再过不久复由此饮遂为昔时莝刺喉而死后人以此为戒曰千里井不泻莝投玺张勃吴録初汉黄门张让等刼天子北至河上传国玺投于井中及孙坚讨董卓入洛屯军城南望见甄官井上有五色气使人入井得传国玺得钟晋书晋元帝大兴初㑹稽人于井中得一钟上有古文十八字郭璞曰王者之作必有灵符紫沬安庆府望江县菩提寺北有司马龙井相传尝有紫沬浮井上累日始散识者云此龙涎也红光左慈井在庐江县南相传慈尝置丹一粒于井中宋政和间每清夜气肃辄有红光烨然烛天龙出东箱井凉州记慕容氏咸宁二年夜见龙出东箱井中行大殿前蟠卧旦视其鳞甲足迹尚有湿处龙入后宫井梁书髙祖郗后性极妬及终化为龙入后宫井中通梦于帝或见形光彩照灼帝体不安龙辄激水腾涌帝于是井上设衣服及百味祀之竟不敢复立后洗药长沙府有洗药井相传孙思邈濯丹之所炼丹秦少游龙井记龙井即旧龙泓距钱塘十里呉赤乌中方士葛洪炼丹于此当西湖之西浙江之北风篁岭之上实深山乱石中之泉也相传有龙居之故曰龙井应潮金陵钟山头陀寺第一峰有应潮井其泉与江潮盈缩相应故名石迈古迹编井内时得断帆朽木之属镇石岭表録异緑珠井在白州双角山下昔梁氏女有姿容石崇为交州採访使以珠三斛买之今旧井存焉相传饮此水者诞女多美丽闾里以美色无益于时遂以巨石镇之自后产女虽美然七窍四体多不完具又汝州诸井皆以夹钖钱镇之问其故一老兵曰此邦饶风沙沙入井人饮之则成瘿夹钖钱所以治沙土也临卭火井异説临邛县有火井汉室之盛则其势赫炽桓灵时渐微孔明一窥而更盛至景曜元年人以烛投之即灭此年蜀併于魏荆州风井荆州记有井曰风井夏则风出冬则风入出云洞㝠记长安东七万里有云山山头有井云从中出若土徳王则黄云出火徳王则赤云出水徳王则黑云出金徳王则白云出木徳王则青云出兴雾见雾掷瓦变甘兖州府单县东北隅有吕井俗传吕僊翁与单父人惠翁游苦其水咸掷瓦井中水遂变为甘美分器息閙髙士传管宁所居七落㑹人来汲水者男女错杂争井喧閙宁患之乃多买器分井旁汲以待之寳公寳志公井在上元县大市街心宋曾拯诗尘容俗状惭窥影欲汲寒泉洗此心玉女玉女井在髙邮治西南东齐郏道光与其女居井旁炼丹故名宋崔伯易有记彭祖彭祖井在徐州城西北隅彭祖旧宅唐皇甫冉有诗宋陈靖作彭祖观井图铭并序崔婆崔婆井在衡州府西崔婆宅宋张虗白举进士不利辟谷而游至此崔婆饮以醇酒后虚白僊去郡人余安遇虗白于杨州因寄崔婆诗武陵溪畔崔婆酒天上应无地下有南来道士饮一斗醉卧白云深洞口又杨妃井在容县西贾谊穿荆州记湘州南寺之东为贾谊宅有井甚深上敛下大状似壶即谊所穿井也今为陶侃庙东坡凿东坡井在广州府玄妙观之西东坡寓居所凿得一石如龟名龟鼎织女缫丝泰州西溪镇有缫丝井世传汉董永寓居于此家贫父亡贷主人万钱葬父许身为奴道遇一女求为妻同造主人约织缣三百疋以偿所贷二月而毕遂辞永曰我天之织女也天帝以君孝遣我助之言讫凌云而去井即女所以缫丝者一説永本千乗人少失母独养父流寓孝感千乗今青州地孝感湖广属县也金人撞杵衡州府益阳县有平冈冈上有金井数百所深不可测相传有金人以杵撞地而成故名金井又南康记雩都盘固山其上有井大铜人守之五十年一涌水起至数十丈铜人每以手掩之灌婴铭见水风起辄动鲍照谜鲍照井谜一八四八飞泉仰流解云一八四八五八也五八四十即井字以银作牀淮南王诗后园凿井银作牀金瓶素绠汲寒浆杜诗露井冻银牀以玉为槛山海经注崑崙墟在西北帝之下都高万仞面有九井以玉为槛珉玉为缋水经注华林园有古井悉以珉玉为缋石为口工作精宻雕木为盘云林异景志唐霍僊鸣别墅在龙门一室之中开九井皆以雕镂木为盘覆之夏月坐其上九井生凉不知暑气胭脂胭脂井在上元县台城内又名辱井昔陈后主与张丽华孔贵嫔投其中以避隋兵井栏石脉有胭脂痕故名宋曾南丰有辱井铭葢耻后主之死也琉璃琉璃井在颍州治东南井底有青石八片光莹如琉璃故名杜公诚心新城县有杜公井唐干宁中董昌围急城中乏水穿百丈不得都将杜稜诚心祷之泉立至贾耽妙手广记贾耽镇滑台城北凿八角井以镇黄河于是潜令人伺之果有老父至问曰谁人凿此曰君老父曰大妙手但近东近西近南近北耳耽问之曰是井太大也洞君传大天之内有玄中之洞三十六所偃月全椒县龙蟠山上有虎跑泉桃花洞偃月洞栖霞桂林府七星山畔有栖霞洞縁磴而上入石门百步始坦夷可坐数十人其下复有洞入半里许遇大壑不可进有路北行頫偻而前数步复寛衍两旁十余丈石乳下垂如玉簮珠旒寒泉怪石交映叠出世传穴通九疑山洞有老君像唐明皇置白云白云洞在南康府西山顶白云常出入洞口有白云菴玄风玄风洞在桂林府七星山下庆林观后洞口底下隂风袭人又麻姑山顶有丹霞洞还珠还珠洞在桂林府伏波山下俯瞰漓水中可容二十榻户牖穿透石如苍玉旁垂一石柱下至平地不合者才一线许俗号伏波试劒石相传前代有一渔者洞中行数百步渐明朗见一物如犬瞑目而睡前有一珠甚光莹因急怀归官府寻知之意其为异物亟命还之渔人复至洞中此物犹未醒故后人名洞曰还珠鸣玉鸣玉洞在桂林府阳朔县西南洞广大深邃有石乳下悬又有石牀石笋石盘诸状泉声琮琤如鸣玉故名旧名梵音金鸡金鸡洞在阳朔县西南官道之侧周回有山一在县西十里中有小江江上乳石灿如龙鳞石牛石牛洞其石状似牛也在潜山县西北宋黄庭坚读书于此因号山谷道人中有李公麟画庭坚坐石牛像白鹿南康府五老峰下有白鹿洞唐李渤与兄涉俱隐此养白鹿因以名洞宋宁宗即位召朱熹入朝为相因忤权臣在位四十六日而归遂入白鹿洞着书即此黄龙杭州葛岭之后有黄龙洞宋淳祐间经略花园使孟珙建护国仁王禅寺自其趾斗折而上有洞谽谺深杳不测相传夏初雨霁时常有神物蜿蜒卧松上盖黄龙也平凉府崆峒山东岩之半有皂鹤洞唿猿杭州武陵山有唿猿洞在飞来峰之西冷泉亭之左晋僧慧理尝畜白猿于此刘宋有僧智一因访旧蹟亦于洞中畜猿临洞长啸则诸猿毕集故名飞鼠博白县南有将军洞一名飞鼠洞落马岳州府古门县有落马洞相传汉昭烈落马于此投龙投龙洞在南昌府华林山唐明皇投金龙于此因名昭宗时里人费琯避冦于此得明皇所投金简玉环又镂文八十六字金粟金粟洞在泉州府紫帽山相传元徳真人郑文叔居之宋宁宗御书金粟之洞四字刻于石又详见紫帽山注寳芝寳芝洞在夔州府达县鳯凰山顶有泉自洞中出冲沙潄石散而为乳与土相杂积成山峯嵌空竒自然天巧国山三洞善卷洞在宜兴县国山东南洞有三曰干洞曰大水洞曰小水洞周幽王时忽自开裂竒形怪状宛如飞堕周围峭壁刻以佛像有石笋髙丈余号玉柱宋熙宁初僧若沖与其徒秉燧以入行约三十里忽闻声大震衆惧而返隐山六洞桂林府西有隐山唐李渤出镇时见石门大开有水泓澈乃芟薙芜秽䟽通巖穴石林磴道若天造灵府因号隐山上有六洞曰朝阳夕阳南华北牖嘉莲白雀等名宋朱希颜吕愿中等各有诗十房十房洞在长沙府化县北洞门广丈余门内若㕔自㕔入穴中有天忩左右列十房房各有门钟鼓备具后有石田石池双城湖广施州衞城北有双石城山山下有双城洞荆州府夷陵县西北有三游洞唐白居易与弟行简及元稹三人游此作三游洞记刻于石白沙白沙洞在梧州府北流县勾漏山秉烛从窦入伛偻俯伏凡经六七窦行一里余乃至勾漏山甲天下而此洞为勾漏第一乐清县西有白石洞相传十二真人所治之地王十朋有诗朱明罗浮山下有深洞号朱明矅真洞天洞中常有五百花首真人逰㑹唐开元二十六年奉勅建花首台天寳初诏道士申泰芝祭山欲寻朱明洞时邑簿任知宣领耆老寻见一洞因以藤垂一人下洞约五丈余郄出云下视无底日月星辰无不备初有白云须臾散漫成五色通天杭州北山有龙泓洞一名通天洞俗传其底可通浙东壁间有蒋之竒篆书贾似道题名宋咸通中有髙士丁飞字翰之居洞中读书採药力田自给迎春迎春洞在池州府建徳县东南七里髙深如屋旁有两穴可秉烛入宋政和中主簿左誉为记留僊镇江府放鹤门内有西园宋韩蕲王故园也中有飞盖堂留僊洞昇真宋陈觉民字达野尝游柘山过武夷题诗昇真洞云昇真洞口接天门灵草丹桃日月春听説列僊来瑞世三朝徳业在新民按宋章圣皇帝及神考哲庙皆君应世故云三朝徳业章圣事见杨大年家集闻作乐声乳水洞在顺天府房山县大房山东北有悬崖千尺余下有石窟濶二丈许深不可测尝闻作乐声唐胡詹有记昔人有篝火浮舟探之者行五六日莫究其源但见僊鼠昼飞頳鳞游泳闻诵经声夷坚志李允川政和间至和州游逺郊忽坠一穴中黒如夜稍进渐明石池中荷花烂漫天日光耀又闻诵经声不见人已而忽至道旁僧寺问僧乃滁州境也已过七日才一昼耳其所坠乃华阳洞金庭玉堂台州府天台县赤城山有玉京洞晋许迈尝居此与王羲之书云自山阴至临海多有金庭玉堂僊人芝草即此琼章寳藏括苍洞在台州府僊居县东南名曰成徳隐元之天盖第十洞天也宋光宗在东宫时书琼章寳藏四字镇之石耸如雪大城洞在宜兴县东南洞门仅容一人中渐平旷有白石髙耸如雪号盐米堆又有泉流萦绕之泉涌如雷九江府瑞昌县西有玉华洞洞有僊迹泉涌如雷唐僧于洞中获磬与钱皆汉时物小儿握珠龙城録茅山隐士呉绰素擅洁誉神凤初採药华阳洞口见一小儿手把大珠三颗戏于松下绰因前问小儿忙奔入洞绰恐为物所害遂连唿相从入欲救之行不三十步见儿作龙形手握三珠填耳中绰素刚勇有胆略即以药斧劚之落左耳而珠已失所在龙亦不见出十余步洞门已闭绰后先生童子刺船稽神録婺源县有张公山洞洞穴如井咸宁末有洞灵观道士以绳缒下百余丈乃至底旁视有光崖有屋宇花木树石宛然僊境有一道士方棋使一童子刺船至童子问欲渡否荅曰当还于是童子刺船而去郑遂复缒而出明日井中出一石笋塞其口无复入者千人避乱湖广桃源县有桃源洞周回七十里秦时有千人入洞避乱二姓联婚平乐府城东有陶李洞昔陶唐英李太尉谪居昭州故二姓联婚至今子孙居之石滴成盂庐州府英山县广福山之侧有洞曰龙潭其洞深逺泉滴石成窍如盃盂然乳滴成像酉阳杂俎昔有人游南山乳洞洞深可数里乳旋滴沥成飞僊状洞中已有数十处睂目衣服形制精巧如天成一处滴至腰已上其人因以手承潄之后经年再往见所承滴像已成矣乳不复滴当手承处衣缺二寸不就两崖鸾鹤婺源县西北有灵巖三洞东曰庆云岩窦皆五色两崖有鸾鹤云霞之象西曰莲花有大石室刻石像于中旁有羽盖幢节皆乳石所成南曰含虗洞有二重皆襟带浙岭通连率山四壁鱼鰕南康记唐鱼朝恩有洞房四壁夹安琉璃板中贮江水及萍藻鱼鰕等物号鱼藻洞洞中得书呉地记阖闾使灵威丈人入林屋洞十七日不得尽因得禹书洞有三门同㑹一穴中有金庭玉柱灵迹汉刘根尝于此学道洞中刻经石经洞在顺天府房山县石经山之东隋大业间法师静琬处此募縁凿石为板刻经一藏以传后世至唐贞观初仅成大涅槃一部而法师卒后子孙相继厯辽金始完贮于洞者七穴者二洞以玉闭之穴以浮屠镇之蛇蟠四川黎州安抚司城北邛崃山有灵应洞洞有巨蛇蟠其中一曰灵应将军洞鸢集黎州安抚司东南避瘴山有干湿二洞凡瘴欲动时飞鸢皆集此山瘴已乃出土人欲知无瘴以鸢出为候然鸢出以立冬前后凤石桂林府独秀山西有雪洞石壁垂乳洁白如雪唐人书雪洞二字尚存旁有一石如凤峙然因号双凤石龙田桂林府罗家山上有南潜洞自南窦入持炬入数步有乳石中峙乳累累然地有迹如龙爪所划俗名龙田又本府隐山之北有北潜洞中有石室石台又有石果作荔桃枣栗之状烟霞烟霞洞在杭州府城南洞中旧有石刻罗汉六呉越王别刻十二共成十八罗汉登州府宁海州东南大崑崙山亦有此洞王真人尝于此修炼水月水月洞在桂林府宜山之北洞门透彻山顶髙可数十余丈其形正圆人逺望之明皎映空俨如月轮宋张孝祥改曰朝阳岩搆亭其上亦曰朝阳亭后范成大始复旧名且为之铭山堂肆考卷二十五山堂肆考卷二十六钦定四库全书山堂肆考卷二十六明彭大翼撰地理谷説文泉出流川为谷尔雅水注川曰谿注谿为谷凤凰凤凰谷在延君县西南尝有五色雀见故名唐建玉华宫于此鹦鹉翰林志唐韦嗣立营别第于山鹦鹉谷中宗临幸命从官赋诗制序赐贶优备因封嗣立为逍遥公名所居为清虗原幽栖谷公主巩昌府成县东北有公主谷后魏宣武时为公主汤沐邑故名君六帖王龟字大年侍父至河中结庐于中条山谷中朔望一归省州人号为君谷清溪鬼先生春秋晋平公时人姓王名诩一作誗尝入云气山採药得道颜如少童居清溪之鬼谷苏秦张仪问道三年辞去子曰二子轻乔松之永寿而贵一旦之浮荣惜哉华亭松江府崑山西有华亭谷谷有水萦绕百余里出鲈鱼莼菜白鸦白鸦谷在西安府蓝田县东谷口出栗又县南有青泥水故杜诗盘剥白鸦谷口栗饭煮青泥坊底芹青牛青牛谷在庐山五老峯下相传道士洪志乗青牛得道于此唐杨衡诗随云步入青牛谷青牛道士留我宿即此鸳鸯魏都有鸳鸯谷雀鼠雀鼠谷在山西汾州介休县西南唐玄宗北巡幷州尝经此处又以郎将君雅将兵讨甄翟儿遇于雀鼠谷即此黄金黄金谷在汉中府洋县东蜀将王平拒曹爽于此白石白石谷在太原府清源县西白石山谷水流出合平泉入汾凤翔府陇州汧源旧县界有白环谷以白环水出焉故名愚公愚公谷在临淄县西北韩非子云齐桓公逐鹿入谷问一老父此何以名愚公谷对曰臣畜牸牛生犊卖犊而买驹少年谓牛不能生马遂持驹去傍隣闻之以臣为愚故名老姑老姑谷在保定府唐县葛洪山西南宋时有一老姑尝谓人曰贫道住此二百年矣言毕投崖下不坠飞昇而去后人名其厓为舍身厓王官唐司空图弃官居中条山王官谷时㓂盗所过残暴独不入此谷卢师河间府景州东有卢师谷元天歴中旱安陵道士持谷中蛇名小青者至谓祷之即雨蓨县尹吕思诚以其惑人乃杀蛇子午子午谷在西安府城南谷中路连南北故名又按长安志王莽有意簒汉通子午道后人因名为子午谷杜诗故人今居子午谷独在阴厓结茅屋屋前太古玄都坛青石漠漠常风寒玄都坛汉武帝筑在子午谷中褒斜褒谷在陜西汉中府褒城县东北出连云栈直扺斜谷郡国志北口曰斜南口曰褒汉张良説高祖烧絶栈道曹操出斜谷军遮要以临汉中诸葛亮由斜谷取郿皆此道也栖贤宗少艾卧逰録宋元丰三年六月过庐山涉山之阳入栖贤谷中多大石岌嶪相倚水行石间其声如雷又如千乗车行者震悼不能自持虽三崃之险不过也坑儒坑儒谷在西安府临潼县西南汉衞宏云秦既改古文为篆隷患天下不从而召诸生至者皆拜为郎又宻令冬月种瓜于骊山硎谷中温处瓜已实乃诏诸生往观先为伏机于瓜处诸生方相论难因发机䧟之后人号曰愍儒乡唐立旌儒庙豹林豹林谷在西安府长安县南山谷中水北流又有竹谷水自南来㑹子午谷水自东来㑹竝入交水鸿池鸿池谷在凉州昌松县详见石类篬筤长沙府岳麓山下有篬筤谷乃僊先生钟尚书闲居逰观之地上有吹香亭宋理宗亲书僊巢吹香亭五字有诗放鹤去寻三岛路任人来看四时花篔筜陜西汉中府洋县西有篔筜谷谷中多竹宋苏东坡尝为文同与可作篔筜谷竹记挂甲挂甲谷在宻云县东北旧传宋杨延朗北征挂甲于此弹琴弹琴谷在四川黎州安抚司城西北水出溪中声如弹琴遮马遮马谷在平阳府河津县北谷有水可分渠溉田盘龙盘龙谷在四川黎州汉源镇东北康王康王谷在九江府西南楚康王避难隐此中有水帘泉唐陆羽茶经品其水为天下第一冯公冯公谷在骊山戏水自此谷北流厯戏亭东入于渭刻木襄阳府南漳县南有刻木谷汉孝子丁兰所居断梅周世宗以荆涂二山有王气断之时有梅族居此因名谷曰断梅谷在怀逺县黍谷见地理中栁谷唐阳城隐居柳谷李泌荐为谏议大夫郑玄耕兴元府褒城县西北有箕谷一名道人谷汉成帝时郑子真耕于谷口又曰郑谷李愿隐怀庆府济源县北有盘谷唐李愿归隐于此韩退之送愿序曰太行之阳有盘谷盘谷之间泉甘而土肥草木丛茂居民鲜少友人李愿居之云门西安府澄城县西北有云门谷天井盘谷西北有天井谷石上有数坎其深若井水自上溢相接而落望之若倚劒窍见天台临洮府城西有通谷可容千百人上有大窍可见天台路通甘州临洮府兰县西有李麻谷路通甘州产灵芝僊芝谷在平阳府永和县北谷中产灵芝草生甘菊荆州记南阳郦县北其涯多芳菊水甚甘馨名曰甘谷饮此水者多致寿雕窠巩昌府秦州南麦积山之北有雕窠谷旧有隗嚣避暑宫对面有瀑布泻出苍崖间亦胜景也豁都平阳府乡宁县东有豁都谷每大雨西山诸水皆㑹此谷下建襄陵太平二县境溉田甚广投石鸟飞车箱谷在西安府华阴县西南深不可测祷雨者投石其中若有鸟飞出即雨见劒兽死黄巢谷在汉中府金州牛山唐末黄巢作乱太白山人谒金州刺史云请掘此谷则贼自败掘之得一石桶上有一劒中有黄腰兽兽见劒自扑而死后巢果败牛口牛口谷在真定府临城县西昔有童谣曰窦入牛口势不得久窦建徳为唐兵所破走至此果被擒马趐宋李永竒挈家出城至马趐谷为金人所害即此峥嵘青州府莒州焦原山有峥嵘谷此山临百仞之溪人莫敢近惟莒有一勇士登焉故谓此谷为峥嵘谷锦绣抚州府金谿县后有锦绣谷宋王安石诗还家一笑即芳辰好与名山作主人邂逅五湖乗兴往相邀锦绣谷中春深藏数十家东柯谷在巩昌府成县东南唐杜甫姪佐居此谷其居后为寺山下有大树人唿为子美树甫诗云传道东柯谷深藏数十家对门藤盖瓦映竹水穿沙大破十万衆三都谷在巩昌府秦州境宋曹玮大破唃嘶罗十万衆于州之三都谷即此村説文村墅也石纽石纽村在城都府汶川县境帝王世纪所谓禹生石纽即此今名刳儿畔凌消凌消村在真定府城东村有危渡相传汉光武南奔驰至滹沱河冰合遂得渡军士渡未毕冰复解因名危渡其村名凌消悬水徐州吕梁洪名悬水村取庄子悬水三十仞之义断石断石村在休宁县西旧名呉口村西南有石壁下临深溪相传昔有两舟泊此一祭一否夜有神人徙祭者舟于北岸有石自絶壁坠碎不祭者舟石坠处遂成石室禹㑹濠州钟离县涂山有禹㑹村孔灵孔灵村在歙县南晋孔愉避地新安读书于此梅花惠州府博罗县罗浮山飞云峯之侧有梅花村苏东坡诗罗浮山下梅花村玉雪为骨冰为魂即此杏花贵池县秀山门外有杏花村唐杜牧诗牧童遥指杏花村即此一在徐州古丰县白石杭州艮山门外有白石村宋建隆二年于此建延寿白石寺又徳安府东有紫石村村有宰相林即唐许绍墓赤坎肇庆府阳江县朝居里有赤坎村宋张世杰墓在焉黄叶宋髙宗作诗赐统制刘汉臣勒石潮鸣寺中野水参差落涨㾗踈林欹倒出霜根扁舟一棹向何处家在江南黄叶村寺在杭州庆春门外髙宗南渡驻跸寺中闻江涛声以为金兵追至骇之已而问知其故遂赐寺今名黄茅宋朱文公诗罗浮山下黄茅村苏僊僊去余诗魂金缕见水绛帐绛帐村在凤翔府扶风县东南汉教授诸生尝设绛帐于此角里角里村在苏州洞庭山乃角里先生故居也伏波伏波村在扶风县汉马伏波将军故居昭君王嫱字昭君生于崃州州有昭君村村中凡生女必灸其面白乐天诗不效往者戒恐贻来者寃至今村女面烧灼成瘢㾗莫愁莫愁村据一綂志在湖广安陆州汉江石城西卢家有女名莫愁善歌唱尝进入楚宫故后人以其名名村按石城乃晋羊祜镇荆州时所立非金陵之石头城也故唐郑谷诗石城昔为莫愁乡莫愁魂散石城荒江人依旧掉舴艋江岸还飞双鸳鸯㠶去帆来风浩渺花开花谢春悲凉烟浓草逺望不尽千古汉阳闲夕阳宋王璜诗村近莫愁连竹坞人歌楚些下苹洲观二诗则莫愁村在楚为是或谓村在金陵三山门外又引郑诗首二句为证以附㑹其説更不究其全文岂以金陵亦有石城所悞耶戚姬兖州府定陶县有戚姬村即汉夫人生处马僊唐台州人司马子微隐荆门县内方山炼丹成僊后人因名其村曰马僊独头唐杨妃弘农华阴人后徙居蒲州永乐之独头村由拳余杭县有由拳山傍有由拳村出藤纸搜神记秦始皇东巡望气者曰五百年后江东有天子气始皇令囚徒二十万人掘汚其地表以恶名故曰由拳交漳潞州潞城县西有交漳村浊漳水与绛水至此交流故名交漳曲流曲流村在南宁府武缘县五城五城村在休宁县古有二大坟昔人有发之者铁棺厚二尺棺才破便雷雨晦冥人惧乃止十丛十丛村在云南金齿军民指挥使司城北龙泉出焉落星落星村在凤翔府郿县五丈原即长星坠诸葛亮营处朝阳朝阳本汉之县名三国废之其故城在南阳县朝水之阳故名朝阳今为朝阳村马塍杭州府钱塘门西有东西马塍村钱王时于此畜马至三万余匹号曰海马故以名塍此地土细敏树四时花卉于此出焉元羽士张伯雨结庐马塍号勾曲外史陈旅为记鱼勒鱼勒村在凤阳府旴𣅿县西村有清眼泉石壕杜子美石壕吏诗暮投石壕村有吏夜捉人村在河南陜州城东按石壕属邠州宜保县即汉鹑觚县昔北狄来侵太王于此筑城御之因名石壕漆园大名府东明废县有漆园城今名漆园村云南府经州西南有桑园村以桑园河之源出此村故名景贤景贤村在怀庆府城东北元许衡别墅在焉兴㢘兴廉村在㢘州府村有浄行院苏东坡南迁时尝宿此有诗董学河间府景州西南广川镇有董家里一名董学村即仲舒读书处朱绍明诗连村禾黍名犹昔故址荒芜草自春慨想江都为相日高风千古更谁伦黄饶严州府西有黄饶村相传黄巢将㓂郡时有异僧陈尊宿织大草屦置此村木杪贼至视之曰彼有人焉遂出境俗谓黄巢所饶因以名村茱茰茱茰村在扬州府城东元和志隋仁寿四年开茱茰湾以通漕运因村在其侧亦名茱茰村蔷薇扬州府城东北有蔷薇沟接髙邮永安港耆旧云即昔之蔷薇村也先主故居楼桑村在涿州西南即汉先主故居东南隅有桑高五丈许如车盖人异之因号其里曰楼桑村方干旧隐浙江桐庐县西有白云村唐方干故居子孙至宋犹盛范仲淹诗风雅先生旧隐存子陵台下白云村唐朝三百年冠盖谁聚诗书到子孙呉喜好逰锦沙村在严州府淳安县西傍山依壑素波澄映锦石舒文昔有冠军呉喜闻而造焉鼓枻逰泛弥旬忘返叹曰名山幽谷故不虚赏胡铨怕入买愁村在琼州府临高县南宋胡铨诗北往常思闻喜县南来怕入买愁村区区万里天涯路野草荒烟正断魂鼠鬭白鼠村在邵武府城南相传昔有白蛇与白鼠相鬭于此村故名乌啼海盐县有乌夜村晋穆帝何皇后父准寓此村产后之夕有羣乌惊噪于村落他日复夜啼乃帝立准女为后之日自后有乌夜啼必大赦一村两姓徐州古丰县深山中民俗淳质一村惟朱陈两姓世为婚姻因名朱陈村苏东坡诗何年顾倩丹青手画作朱陈嫁娶圗闻道一村惟两姓不将门户买崔卢一村二老蔡脩丛话梧州府博白县城下有新村吾曵杖其间至一村舎见两老人坐饮乃兄弟也大者年九十四谓客曰此吾㓜弟七十八矣从旁环而侍者皆两老人之曾孙殆可入画圗也西湖村西湖村在孝感县西宋太祖微时因渇索酒于村媪家媪持酒以进言榷禁甚严此私酿幸宻之与金不受后太祖登极特寛西湖村酒禁东湖村村在孝感县东宋徽宗时此村有农夫视夜有光烛天闻之于官掘地得周时九鼎贡于朝庄庄者取藏聚之义唐人唿别业为庄晋公散羊唐裴晋公午桥庄小儿陂茂草盈园公每使驱数羣羊散牧其上曰芳草多情赖此粧㸃按此庄后为宋张齐贤所得和王养鱼杭州府有宋杨和王养鱼庄其轩亭有髙宗御书按王名存中本名沂中字正甫绍兴间赐今名代州县人从上南渡屡立战功封和义郡王珍松怪石唐李徳裕东都有平泉庄周回四十里堂榭百余间竒花异草珍松怪石莫不毕具自作记曰鬻吾平泉者非吾子孙也以一石一树与人者非佳子弟也吾百年后为权势所夺则以先人所命泣而告之此吾志也后经世变余胤不能守俱为洛阳有力者取去记所云者秪足贻达人一笑耳初徳裕营平泉逺方之人多以异物奉之有题平泉诗者曰陇右诸侯供语鸟日南太守送名花竹篱茅舎宋韩侂胄封平原王尝与衆客饮南园过山庄顾竹篱茅舎曰此真田舎间气象但少犬吠鸡鸣耳俄闻犬嘷丛薄间视之乃京尹赵师也侂胄大笑闻者鄙之资福唐宦官鱼朝恩以赐庄作章敬寺以资太后冥福养贫宋范仲淹轻财好施尤厚于族人既贵于姑苏近郭买良田数千畆为义庄以养羣从之贫者择族人长而贤者一人主其出纳县西蔡董二孝庄在汝阳县西汉孝子蔡顺董永所居城南韦杜韦曲在西安府城南樊川为唐韦安石别业有林泉花竹之胜杜曲在城南下杜本杜岐公佑别墅牧又增之名樊水园与韦相埒故当时语曰城南韦杜去天尺五王维辋川唐王维字摩诘晚得宋之问蓝田别墅在辋川中有孟城㘭华子冈辛夷坞等二十景尝作辋川图行于世东坡滆湖苏东坡别业在宜兴县滆湖塘其诗曰买田阳羡吾将老从来只为溪山好阳羡即今宜兴也秦置阳羡县乐天雪庄白乐天诗明年官满后拟买雪堆庄养浩云庄山东济南府城西北有云庄元中书叅议张养浩休致时所居中有云锦池雪香林挂月峯待凤石遂闲堂韩王庄韩王庄在淮安府城西北相传为韩信所生之处薛球庄蒲州古城东北有乐安庄宋薛球以枢宻直学士致仕归筑室以居因其封郡名曰乐安范纯仁作记南北分为二园其北曰逸老堂公寄傲栖息之所东曰三经堂公寄怀于简编也其西曰无无堂公自以无欲无营又取夫庄生之言而名之也卢田卢仝庄在怀庆府济源县西北石村北之玉川仝诗云买得一片田济源花洞前即此窦塾窦氏庄在苏州城东五代周谏议大夫窦禹钧故居也庄南建义塾四十余楹聚书数千卷礼文儒延置师席凡四方有志于学者听其自至贫无供需者咸资之松江别业唐陆龟蒙嗜茶置园于顾渚山中有别业在松江时往来耕种自号天随子江湖散人徳清别业元赵孟頫有别业在湖州府徳清县赵有怀徳清别业诗杨林堂下百株梅傲雪凌寒次第开枝上山禽晓啁唽定应唤我早归来庄赐郑光唐宣宗以云阳鄠县庄赐大将军元舅郑光大中六年诏赐庄免税役中书门下奏曰税役之法天下皆同而郑光独免似乖法意敇曰朕以郑光元舅初不细思卿等茍非爱我岂进嘉言并依所奏庄赐拜住保定府新城县西北有驻跸庄元英宗尝驻跸于此至治间赐丞相萧拜住为别业俗唿为髙宻店文翁庄文翁庄在舒城县西南文翁汉舒人尝读书于此子华庄宋韩子华有石淙庄苏东坡诗彼美石淙庄每到百事废苑附囿古者苑囿必于东方盖东方万物所生之地也天子百里公侯八十里伯七十里子男五十里风俗通苑藴也言薪蒸所藴积也説文苑有垣曰囿囿犹有也黄山汉书霍云当朝请数称病私出多从宾客张围猎于黄山苑白水陶季直京邦记金陵覆舟山周回二十许有林曰白水苑甘泉三辅黄图甘泉苑在长安城西汉武所置縁山谷行至云阳三百八十里西入右扶风凡周回五百四十里苑中起官殿台阁百余所有僊人石阙鳷鹊观御宿苑芳林芳林苑在金陵东北呉时创一名桃花苑齐髙帝旧宅即此长洲长洲苑在苏州太湖北岸呉王阖闾逰猎处上林三辅黄图汉上林苑即秦旧园武帝建元三年开周袤三百里内有离宫七十所皆容千乗万骑张衡西京赋上林禁苑跨谷弥阜东至鼎湖邪界细栁是也博望汉戾太子既冠武帝为筑博望苑使通宾客在西安府城北广成广成苑在南阳府汝州西汉明帝创周围百余里后汉灵帝光和中校猎于广成马融有广成颂乐逰金陵覆舟山之南有乐逰苑在晋为药园义熙中卢循反刘裕筑药园垒以拒之即此元嘉中以其地为北苑更造楼观于覆舟山后改名乐逰苑灵昆东汉灵帝光和二年作罼圭灵昆苑司徒杨赐谏曰先王造囿裁足以修三驱之礼薪菜刍牧悉往焉今废田园驱居人畜禽兽殆非若保赤子之义思贤西京杂记汉文帝为太子立思贤苑以招宾客苑中有堂皇六所宴士琼林苑在开封府西郑门外宋尝宴进士于此赏花钓鱼宋太宗雍熙元年召辅臣三司使翰林枢宻直学士尚书省四品两省五品以上三馆学士宴于后苑赏花钓鱼命羣臣赋诗解带移鞍开封府丽景门外有宜春苑宋人号东御园王安石诗云宜春旧台沼日暮一登临解带行苍藓移鞍坐緑阴中立店肆芳乐苑在金陵台城内齐东昏侯即阅武堂为之穷竒极丽中立店肆潘妃为市令自为市吏録事将闘者就妃罚之百姓歌曰閲武堂种杨柳至尊屠肉潘妃酤酒内为海山隋炀帝大业中筑西苑周三百里其内为海周十余里海中为方丈蓬莱诸山出水百余丈台殿宫观罗列山上海北有龙鳞渠萦纡注海縁渠作十六院每院以四品夫人主之上好以月夜从宫女数千骑游西苑作清夜逰曲于马上秦之桑梓河内十二境簿洛阳城西有桑梓苑桂林左思吴都赋数军实于桂林之苑享戎旅于落星之楼京邦记桂林苑在建康县北养鹿山西辽州和顺县有鹿苑相传为赵襄子养鹿之所牧马汉旧仪注太仆牧师诸苑三十六所分布西北二邉以郎为苑监官奴婢三万人养马三十万匹养鸟兽者通名为苑故谓牧马处为苑斩豕唐太宗猎洛阳苑有羣豕突出前及马镫民部尚书唐俭投马搏之上拔劒斩豕顾笑曰天策长史不见上将击贼耶何惧之甚对曰陛下以神武定四方岂复逞雄心于一兽上恱为之罢猎获兎东魏永兴三年于北苑获白兎剖之腹中三子尽白禁山周礼雍氏禁山为苑令禽兽自得其性因野班固东都赋因原野以作苑顺流泉而为沼鹿伏诗大雅王在灵囿麀鹿攸伏麟臻汉成帝校猎长杨射熊馆扬雄作赋以讽之其序曰二帝三王宫馆台榭沼池苑囿林麓薮泽财足以奉郊庙御宾客充庖厨而已不夺百姓膏腴谷土桑柘之地国家殷富上下交足故甘露零其庭醴泉流其塘凤皇巢其树黄龙逰其沼麒麟臻其囿神爵栖其林荡舟左僖三年齐侯与蔡姬乗舟于囿荡公舟注云荡摇也为阱孟子曰臣闻郊闗之内有囿方四十里杀其麋鹿者如杀人之罪则是方四十里为阱于国中弃田孟子曰尧舜既没圣人之道衰君代作坏宫室以为汚池民无所安息弃田以为园囿使民不得衣食取圃左庄十九年恵王即位取为国之圃以为囿射鸿左襄十四年衞献公戒孙文子甯惠子食皆服而朝日旰不召而射鸿于囿格熊三辅黄图汉广陵王胥有勇力尝于别囿学格熊遂以空手抟之莫不絶脰后为兽所伤䧟脑而死山堂肆考卷二十六山堂肆考卷二十七钦定四库全书山堂肆考卷二十七明彭大翼撰地理园附圃説文园植果圃植菜周礼天官园圃以毓草木注云植瓜果为园圃其樊也庄周作吏史记庄子者蒙人也名周尝为蒙漆园吏与梁惠王齐宣王同时其学无所不闚按漆园在凤阳府定逺县仲子辞卿白帖于陵仲子辞卿相而桔橰灌园按陈仲子字子终齐人也楚王闻其贤遣使聘之欲以为相仲子入吿其妻妻曰夫子左琴右书辟纑织屦恬淡无为乐在其中矣结驷连骑所安不过容膝而怀楚国之忧可乎于是谢使者遂相逃而为人灌园仲舒三年不窥汉董仲舒下帷发愤三年不窥园法真厯年不窥东汉法真隐大泽讲艺术厯年不窥园囿公仪拔葵白帖公仪休相鲁拔园葵不与民争利戴宏灌蔬戴宏为河间相及免归自灌园蔬以经教授生徒乗舆入园晋王献之髙迈不羁尝经吴郡闻顾辟疆有名园初不相识乗平肩舆径入辟疆方㑹客献之游厯既毕傍若无人辟疆数之曰客傲主人非礼也以贵骄士非道也失是二者不足齿之伧耳便驱出门献之傲如也不以屑意按辟疆呉郡人厯郡功曹平北叅军翻车灌园魏马钧巧思絶世居京师有地为园而无水以灌乃作翻车令儿童转水灌园飞盖相随西园在彰徳府邺县旧治曹操所作曹子建西园公䜩诗清夜逰西园飞盖相追随宋龎籍作飞盖园以为游乐之所取此义也持锄自理汉孙寳为京尹署侯文为东郡督邮于是灞陵杜秬季杜门不通水火持锄自理园不敢犯法锄园得印东汉桓帝时沛国戴翼锄园得黄金印锄园挥金世説管宁华歆园中锄菜见地有片金宁挥锄与瓦石不异华歆捉而掷之人以此定优劣宁字幼安歆字子鱼芳林魏明帝建芳林园在河南府城东北隅齐王芳改为巩林园香水北直隷隆庆州有香水园元仁宗诞生处华林上元县治东北台城内有华林园本吴旧宫苑也世説晋简文帝在华林园谓左右曰㑹心处不必在逺翛然临水便有濠濮间想觉鸟兽禽鱼自来亲人曲水曲水园在开封府许州城北有大竹二十畆潩水贯其中以入西湖最为佳处宋文彦博为守时买得之贾昌朝来代一日往逰题诗于壁画船载酒及芳辰丞相园林潩水滨虎节麟符抛不得郄将清景付闲人金谷金谷园在河南府城西地有金水自太白原南流经此谷晋石崇因川阜造园馆自作诗序园有清凉台即崇妾緑珠坠楼处玉津玉津园在开封府城南宋哲宗时文彦博致仕令有司备册礼饯送于玉津园仁宗时契丹使者耶律防至王徳用与之较射于玉津园即此及髙宗南渡绍兴十七年又建玉津园于杭州城南龙山之北即史弥远诛韩侂胄处脩竹脩竹园在开封府归徳州东南梁孝王所置中多植竹故云园有白灵山山有落猿巖栖龙岫又有鴈池池有鹤洲凫渚即所谓兎园也瑞蕚瑞蕚园在杭州钱王镠置后舍建龙华寺逍遥逍遥园在西安府东山曲唐逍遥公韦嗣立置张説为之记婆娑宋崔鸥字徳符宣和末除侍御史以挛疾致仕治园数畆号婆娑园在南阳府郏县濯龙东汉洛阳西北角有濯龙园鸣鹤晋宫阙名洛阳宫有琼圃灵芝园邺有鸣鹤园葡萄园桃李桃李园见春荔枝荔枝园在重庆府江津县㕔西北园中荔枝相传唐人所植每熟士大夫相聚食之纳贤汉主聪为刘后起䳨仪殿廷尉陈元达切谏聪大怒命左右曵出之并其妻子枭首于东市时聪在逍遥园李中堂大司徒任顗等叩头出血刘后宻敕停刑手䟽上言妾观自古败国丧家未始不由妇人心常疾之不意今日身自为之使后世视妾犹妾之视昔人也愿赐死此堂聪览之变色命顗等冠履就坐引元达上以表示之曰外辅如公内辅如后朕复何忧更命园曰纳贤堂曰愧贤谓元达曰卿当畏朕而反使朕畏卿耶宴士杏园在西安府城东曲江池唐宴进士于此梧桐梧桐园在苏州吴宫内夫差所葺乐府云梧桐秋呉王愁苜蓿郭仲产仇池记城东有苜蓿园流星亳州东天静宫碑有星突流于园老子因而诞生故名聚景聚景园在杭州府治西宋髙似诗翠华不向苑中来可是年年惜露台水际春风寒漠漠官梅却作野梅开丛春洛阳有丛春园宋侍郎安公别业丛春亭出荼蘪架上北可望洛水冨春冨春园在河南府城东唐元稹白居易俱有诗又杭州有半春小隐等园皆史弥逺别墅离垢刘慧斐张孝秀隐居东林寺慧斐于山北搆一园名离垢时人称为离垢先生归仁洛阳有归仁园在旧归仁坊广轮皆一里余北有牡丹芍药千秼中有竹百畆南有桃李弥望唐牛僧孺置至宋时为侍郎李昉所有搆亭其中东篱梁何㸃世信佛居东篱园孔徳璋为筑室豫章王嶷命驾造㸃㸃从后门遁去园有卞忠贞塜㸃植花塜侧毎举酒必酹之按此园在应天府东篱门外忠贞晋卞壸谥北村宋戸部尚书呉兴沈公为园于城东奉胜门外之北村名其园曰自足叶水心为之记田千秋园千秋园在河南灵寳县今旧田村是也宋范镇诗自古桃林汉相园至今有舎号田村苍山緑水依然在不独青编事业存白乐天园李文叔洛阳名园记大字寺园唐白乐天园也乐天尝云吾有第在履道坊五畆之宅十畆之园有水一池有竹千竿即此崔端公园唐李端题崔端公南园诗上士爱清辉开门向翠微抱琴看鹤去枕石待云归野坐苔生席髙眠竹挂衣旧山东望逺惆怅暮花飞刘鄜王园秀野园在杭州葛岭上刘鄜王锜别墅中有四并堂罗隐南园唐罗隐南园诗搏击路终迷南园且灌畦敢言逃俗态自是乐幽栖薛能南园唐薛能南园诗天子优贤是有唐鑑湖恩赐贺知章他年我若成功去乞取南园作醉乡茂贞园唐李茂贞园在凤翔府北城之东宋苏轼诗我时来周览问此谁所筑云昔李将军负险乗衰叔此园破千家欝欝城之麓将军竟何事虮蝨生刀䪅何尝载美酒来此驻车毂空使后世人闻名头犹缩我今官正闲屡至因休沐人生营居止竟谓何人卜何当办一身永与清景逐朱勔园宋刘子翚题朱勔园诗楼船载花石里巷无袴襦至今江左地风云亦嗟吁叨劳已过量受祸如偿逋荒凉㦸门路尚想冠盖趋客船维㟁柳邻人罾池鱼徘徊极幽观曲折迷归途夜月扃绮户春风散罗裾繁华能几何丧乱实感予曹郐予何讥此曹真人奴奉诚园唐马燧之子畅以第中大杏饷窦文场文场以进徳宗徳宗未尝见怪问之令中使封畅杏树畅惧因进宅为奉诚园一作凤城择胜园择胜园在杭州九曲城下宋秀王别墅理宗书择胜爱闲二扁园侔禁省洛阳有宋赵韩王宅初诏将作匠营治故其经画制度殆侔禁省韩王以太师归是第百日而薨子孙皆居京师罕居之故园池常扃钥不启髙亭大榭花木渊薮岁时独厮养拥篲负畚锸者得出入其间而已园等台城齐文惠太子性奢侈开拓园圃与台城北堑等楼观塔宇多聚竒石妙极山水虑帝望见傍列脩竹内施高障仍造游樯数百间集芳集芳园在杭州葛岭上宋张婉仪别墅绍兴间改属官家乐游乐游园汉宣帝所立唐长安中太平公主置亭游赏其地每上已重阳士女游戏祓禊登髙车马填塞词人赋诗传于京师故杜少陵有乐游园歌帝城胜景景龙文馆记芙蓉园在京罗城东南隅青林重复緑水弥漫盖帝城胜景也驾时幸之云间洞天云间洞天宋钱良臣园也在松江府东南良臣叅大政多访江南竒花异卉古松怪石以营之美景佳致有如洞天张汉阳园唐韦臯迁山南节度使张柬之有园在襄阳臯尝宴集将市取之马彛曰汉阳有中兴功今遗业当百世共保奈何使其子孙鬻乎臯谢曰主吏失辞以为君羞微君安得闻此言韩平原园胜景园在杭州西湖雷塘塔路口宋髙宗时别馆也光宗时慈福太后以赐平原王韩侂胄改名南园陆务观记其地实武林之东麓而西湖之水汇其下湖山之美天造地设公既受命乃以禄赐之余葺为南园因其自然辅以雅趣冨郑公园洛阳名园多因隋唐之旧独冨郑公园无所因袭景物㝡胜游此园者自其第东出採春亭四景堂则一园胜槩可顾览而得郑公还政归第谢絶宾客燕息此园㡬二十年亭台花木皆出其目营心匠故逶迤衡直闿爽深宻皆曲有奥思文潞公园宋文潞公园地薄东城水渺弥甚广汎舟游者如在江湖间也渊映瀍水二堂宛在水中湘肤药圃二堂间列水右潞公年九十官太师尚时杖屦游之吕文穆园洛阳有吕文穆园盖伊洛二水自东南分注河南城中而伊水尤清彻园亭中喜得之文穆园在伊水上流木茂而竹盛春夏又无枯涸之患韩忠献园彰徳府相州有康乐园宋韩魏公琦置魏公谥忠献杨诚斋园宋杨诚斋东园新开九径将江梅海棠桃李橘杏红梅碧桃芙蓉九种花木各植一径命曰三三径诗云三径初开是蒋卿再开三径是渊明诚斋奄有三三径一径花开一径行施昌言园真州东有东园宋皇祐中施昌言为发运使得州之监军废营以作此园欧阳脩记君谟书尝谓人曰吾用颜笔作褚体故其字遒媚异常后人因名园记为三絶园有澄虗阁清䜩堂共乐堂拂云台烟云掩映洛阳水北胡氏二园相讵十许步在印山之麓瀍水经其旁因岸穿二土窦深百余尺坚如埏埴开轩忩以临水上水清浅则鸣潄湍瀑则奔驶皆可喜也且林木荟蔚烟云掩映髙楼曲榭时隐时见即使画工极思不可为图景物苍老宋节度使苖侯既贵欲极天下佳处卜居因得河南而河南最佳处又得开寳宰相王漙园园既古景物苍老复得完力以藻饰之于是遂有凭陵诸园之意矣京兆梨园梨园有二一在云阳府庆县汉武置一在京兆府通化门外唐开元初更置左右教坊以教俗乐又选乐工宫女自教之谓曰皇帝梨园子弟文宗时命太常卿王涯取开元雅乐按之既成献于梨园秦淮菜园宋书栁元景为尚书令不营产业秦淮南菜园数十畆守园人卖菜得钱三万送宅元景曰我立此园种菜以供家中啖耳乃复卖以取钱夺百姓利耶以钱乞守园者葛僊社山园葛僊园在肇庆府徳庆州东社山絶顶相传为葛洪炼丹所今产踯躅花尧夫洛下园宋邵尧夫洛下园池诗洛下园池不闭门洞天休用别寻春纵游只郄输闲客遍入何尝问主人更小亭栏花自好尽荒台榭景才真虗名误了无涯事未必虚名总到身独乐园独乐园在河南府城南司马温公陜人也判西京留司御史台遂家于洛买宅尊贤坊为园其中命曰独乐园自为之记苏东坡有诗青山在屋上流水在屋下中有五畆园花竹秀而野花香袭杖屦竹色侵醆斚尊酒乐余香棊局消长夏洛阳古多士风俗复尔雅先生卧不出冠盖倾朝野虽云与衆乐中有独乐者才全徳不形所贵知我寡先生独何事四海望陶冶儿君实走卒知司马持此欲安归造物不我舍同乐园同乐园在开封府城东北宋徽宗置又衆乐园在温州府城内纵横一里中有大池堂榭棋布花木彚列每岁二月开园设酤人大和㑹尽春而罢因名衆乐园玄圃玄圃在崑崙山天帝所居玄一作悬原圃左传郑之有原圃犹秦之有具囿也芝圃广异记僊都有芝圃悉种灵芝蕙圃拾遗记崑崙山第九层有芝田惠圃抱瓮灌圃庄子曰子贡过汉阴见一丈人方将为圃畦凿隧而入井抱瓮而出灌搰搰然用力甚多而见功寡子贡曰有械于此一日灌百畦其名曰桔橰用力甚寡而见功多夫子不欲乎为圃者忿然作色曰有机械者必有机事有机事者必有机心机心存于胸中则纯白不备纯白不备则神生不定神生不定者道之所不载也吾非不知羞而不为也子贡暪然慙俯而不对僦舎为圃宋张文潜种圃诗僦舎亦为圃从人笑我痴自求佳草木仍挿小藩篱吾事正如此人生聊自怡霜松未及尺独我见竒姿折柳以樊诗齐风折柳樊圃狂夫瞿瞿取瓜以献唐主四月忆瓜明崇俨有道术遂索百钱以往须臾以瓜献曰得之缑氏老人圃中帝召老人问焉对曰埋一瓜失之土中得百钱列子居列御㓂居郑圃四十年人无识者樊迟学论语樊迟请学圃子曰吾不如老圃市易系辞日中为市致天下之民聚天下之货交易而退各得其所风俗通市者恃也言交易而退恃以不匮也古今注阛者市之垣阓者市之门晏宅近市左昭三年初齐景公欲更晏子之宅曰子之宅湫隘嚣尘不可以居请更诸爽垲者辞曰君之先臣容焉臣不足以嗣之于臣侈矣且小人近市朝夕得所求小人之利也敢烦里旅郑门如市汉郑崇曰臣门如市臣心如水呉市吹篪史记伍子胥出昭闗夜行昼伏至于陵水无以煳口吹篪乞食于吴市燕市击筑史记荆轲者其先齐人徙于衞衞人谓之庆卿之燕燕人谓之荆卿荆卿嗜酒日与燕之狗屠及善击筑者高渐离饮于燕市酒酣渐离击筑荆轲和而歌于市中相乐也已而相泣旁若无人者荆轲虽游于酒人乎然其为人深沈好书其所游诸侯尽与其贤豪长者相结按筑似琴有絃用竹击之取以为名宜僚隐居楚国先贤传熊宜僚隐居市南不屈于时豫让行乞晋豫让漆身为癞吞炭为哑行乞于市欲杀襄子为智伯报讐鹤舞吴越春秋吴王阖闾与夫人及女食蒸鱼王尝以半与女女怨曰王食我残鱼辱我甚矣乃自杀王痛之葬于郊西昌门外金鼎玉杯银樽珠檽之寳皆以送女舞白鹤于吴市令万人随观遂使与鹤俱入墓门因塞之以送死狼入刘向洪范传秦惠王四年狼入咸阳市暴书咸阳史记吕不韦为相招术士使人着所闻为吕氏春秋暴之咸阳市悬千金其上有能增一字者与千金时无能者閲书洛阳东汉书王充字仲壬会稽人家贫常游洛阳市肆间閲所卖书一见辄能诵忆遂博通衆经辱身为屠史记聂政轵人杀人避仇与母姊如齐以屠为事濮阳严仲子辟人因为政言曰臣有仇而行游诸侯衆矣然至齐窃闻足下义甚高故进百夫人麤粝之费得以交足下之驩聂政曰臣所以降志辱身居市井者徒幸以养老母老母在政未敢以身许人也变名为卒王莽乱政梅福一朝弃妻子去九江后人有见福于㑹稽者变姓名为吴市门卒卖卜成都汉书君平卖卜于成都市每依卦教人以忠孝扬雄少从之学涤器临邛史记司马相如者蜀郡成都人字长卿少好读书学击劒故其亲名之曰犬子既学慕蔺相如之为人更名相如以赀为郎事孝景帝相如素与临卭令王吉相善尝之临邛临邛冨人卓王孙曰令有贵客为具召之并召令酒酣临邛令前奏琴曰窃闻长卿好之愿以自娱相如辞谢为鼓一再行是时卓王孙有女君新寡好音故相如缪与令相重而以琴心挑之君夜奔相如相如乃与驰归成都家居徒四壁立王孙大怒曰女至不材我不忍杀不分一君久之不乐曰长卿第俱如临邛从昆弟假贷犹足为生何至自苦如此相如与俱至临邛尽卖其车骑买一酒舎酤酒令君当罏相如身自着犊鼻禈与保庸杂作涤器于市中卓王孙闻而耻之为杜门不出昆弟诸公更谓王君已失身于长卿长卿虽贫其人材足依也且又令客独奈何相辱如此王孙不得已分予君僮百人钱百万及嫁时衣被财物君乃与相如归成都买田宅为冨人卖胶邯郸髙士传毛公薛公遭战国之乱俱以处士隐邯郸市毛公为博徒薛公卖胶薛公即君田文也卖药长安东汉韩康字伯休京兆灞陵人採药名山卖于长安市时有女子从康买药康守价不移女子怒曰公是韩伯休耶乃不贰价康曰我本欲逃名今女子皆知何用药为乃遁入灞陵山中翁归为吏汉大将军霍光秉政诸霍在平阳其奴客持刀入市闻变吏不能禁及尹翁归为市吏莫敢犯者公㢘不受馈百贾畏之祭遵为令东汉光武以祭遵为市令上家人犯法遵格杀之槐市三辅黄图元始四年起明堂辟雍长安城南北为会市但列槐树数百行为队无墻屋诸生朔望会此市各持其郡所出货物及经书传记笙磬器物相与买卖雍容揖逊议论槐下谓之槐市花市扬州人无贵贱皆喜戴花每花时开明桥之间拂旦有花市焉引车入市史记君闻隐士侯嬴车骑虗左自迎之侯生曰臣有客在市屠中愿枉车骑过之公子引车入市见其客朱亥乗驷入市君卿为司徒尝言致仕之后必买小驷跨之着麁布襕衫入市看盘铃傀儡足矣戎狄互市唐髙祖武徳八年突厥吐谷浑各请互市诏皆许之先是中国丧乱民乏耕牛至是资于戎狄杂畜被野宦官主市唐徳宗时命宦者主宫市大率物价直千不偿一狱市汉齐相曹参入相属后相以齐狱市为寄慎勿扰也官市蚕市在睂州城内官市蜀本蚕丛之国故州民习俗重蚕事每二月望相聚鬻蚕器于此因而纵观至暮而散二苏有记夜市桓谭新论扶风邠亭本太王所居有夜市古词铁马牙旗穿夜市朝市周礼地官司市大市日昃而市百族为主朝市朝时而市商贾为主夕市夕时而市贩夫贩妇为主虗市南越谓野市曰虗吴贤良云市之所在有人则满无人则虗岭南村市满时少虗时多故谓之虗市柳子厚峒氓诗青箬褁盐归洞客緑荷包饭趂虗人又童区寄传逾四十里之虗所卖之亥市荆吴之俗取寅申己亥日集于市故谓之亥市青箱杂记蜀有痎市间日一集如疟疾间日作也江南恶此疾故止曰亥市桥梁桥水梁也独木桥为榷亦曰彴楚人谓桥为圯舟梁谓浮桥秦昭王四十九年始作河桥玉河玉河桥在顺天府南玉河之上凡三一跨长安东街一跨文徳坊一近城垣金梁金梁桥在开封府汴蔡故道上朱雀吴有朱雀桥晋王敦反改为乗雀桥又名朱雀航今名镇淮桥又名重译桥在金陵聚寳门外乌衣巷口白鹤白鹤桥在句容县东相传大君每岁十二月驾白鹤来此㑹羣僊故名眉州青神县有青羊桥相传周时老子乗青羊出关过此桥故名与女子期庄子曰尾生与女子期于梁下女子不来水至不去抱梁柱而死与老父期史记张良步游下邳圮上有一老父至良所堕其履圯下顾谓良曰孺子下取履良愕然为其老强忍下取履父曰履我良长跪履之父以足受笑而去复还曰孺子可教矣后五日平明与我㑹此良跪曰诺五日平明良往父已先在怒曰与老人期后何也去曰后五日早㑹五日鸡鸣良往父又先在复怒曰后何也去曰后五日复早来五日良夜未半往有顷父亦来喜曰当如是出一编书曰读此则为王者师后十年兴十三年孺子见我济北谷城山下黄石即我矣按下邳县有沂水号长利池池上有桥即黄石公授书之地相如题柱汉司马相如往京师过蜀郡昇僊桥题其柱曰大丈夫不乗驷马车不复过此桥桥在成都府城北徳干止车唐权万纪族孙怀恩尝过汴州刺史杨徳干与怀恩名相埒时汴桥新成徳干立木中涂止过车者怀恩适过之示徳干曰民不可止耶焉用此徳干慙服充国过师汉赵充国治湟陜以西道桥七十所令可至鲜水左右以制西域伸威千里如枕席上过师广徳谏帝汉元帝初元中酹祭宗庙出便门欲御楼船薛广徳当乗舆车免冠顿首曰宜从桥南乡建宁府建安县东有南乡桥宋袁枢未第时过此题于柱曰玉龙倒影卧寒潭人在云霄天地寛借问何人题此柱茂陵词客到长安西善金陵城西南清溪上有西善桥梁时名新林桥武帝败齐师处即此冨平津桥晋杜预以孟津渡险请建河桥于冨平津衆论以为殷周所都经圣贤而不作者必不可作故也预曰昔造舟为梁则河桥之谓也固请为之及桥成晋主从百僚临㑹举杯属预曰非卿此桥不立预曰非陛下之明臣亦无所用其力逍遥津桥逍遥津桥在庐州府城东北明逺台东吴孙权为魏将张辽所袭乗骏马上津桥桥辄丈余超渡得免后人名为飞骑桥骆驼骆驼桥在湖州府治东以形似骆驼故名旧有颜真卿所书骆驼桥三字凤凰凤凰桥在松江府城西北跨顾㑹浦西接凤凰山尾故名伍相伍相桥在衡州府耒阳县治北相传吴相伍子胥经此丁师丁师桥在武昌府咸宁县西昔有姓丁者创此桥因名吹箫扬州二十四桥在府城内并以城门坊市为名隋时置唐杜牧寄扬州韩绰判官诗二十四桥明月夜玉人何处教吹箫后人因名为吹箫桥装驾杭州清泰门西有春熙桥一名装驾桥相传宋髙宗自越州渡以还临安泊舟装驾于此涤羊杭州涌金门外有涤羊桥宋时涤羊之所也渡蚁渡蚁桥在徳安府应山县治南宋郊兄弟尝随父宦应山后人因郊渡蚁事而遂以名其桥落驴袁州府城东有湛郎桥唐贞观初宜春人彭伉登第其妻与郡吏湛贲之妻姊妹也妻族贺伉坐上皆名士独饭贲于后阁贲愤怒自是力学一举擢上第伉方过此桥闻之失声坠驴故袁人谑曰湛郎及第彭伉落驴又名落驴桥走马金陵湘宫寺前有菰首桥一名走马桥周处斩蛟义兴郡长桥后汉君造桥下有苍蛟每吞噉人周处执劒桥侧伺其出悬劒自上投下刺蛟背而死按义兴今改为宜兴县邵雍闻䳌天津桥在河南府西南架洛水上隋焬帝建用大船连以铁锁南北夹起四楼唐贞观中始甃石为岸即宋邵雍闻杜䳌声处元顺帝至平十八年大都有杜䳌纲目书法宋将乱䳌声闻于天津今胡运将衰䳌至大都然则国之兴亡谓非其数可乎题扇桥绍兴府戒珠寺前有题扇桥即王羲之题扇处梦笔桥山阴县治东北有梦笔桥相传梁江淹所居处三崃三崃桥在庐山归宗寺为庐山雄观苏辙记水行石间声如雷霆虽三崃之险莫过于此故名万里万里桥在蜀浣花溪之东昔孔明送吴使者至此曰万里之行从此始矣因得名唐玄宗狩蜀过此桥问桥名左右对以万里上叹曰开元末僧一行谓更二十年国有难朕当逺逰至万里外此是也遂驻跸成都系龙东汉时邑人瞿宗武入峨睂山得道乗龙还家系龙于潭故潭名系龙后乗龙而去潭上有桥亦名系龙宋龎籍送石扬休还峨睂诗巢凤阁边劳逺梦系龙桥下认前题乗鲤乗鲤桥在苏州子城西北宋呉子英尝于此得赤鲤有趐角遂乗之飞去故名中渭中渭桥在西安府西北本名横桥架渭水上秦始皇併天下都咸阳作离宫于渭之南北渭水贯都以象天汉横桥南渡以法牵牛又东渭桥在府城东北汉髙祖造以通栎阳之道西渭桥在旧长安城西汉武帝造以通茂陵以其对便门亦名便桥唐改名咸阳桥半苏半苏桥在吉安府城南城隍冈苏轼过此见花木秀发以其境半于苏州故名桥曰半苏张塔张塔桥在松江府城东门外又名衆安桥卢沟卢沟桥在顺天府西南三十五里跨卢沟河金明昌初建长二百余步石栏刻为狮形每早波光晓月上下荡漾为京师八景之一机桥殱贼唐康承训屯海州度贼将至乃作机桥维以长絚及贼未半渡而絚絶士多溺死其已渡者不得战遂殱之航桥控贼唐史思明自魏至王师南溃郭子仪以朔方军保河阳断航桥以控贼獭嘷周处风土记阳羡县前有大桥桥下有獭将有兵动獭出穴口向西而嘷龙卧朝野佥载赵州石桥望之如初月出云长虹饮涧天后时匈奴黙啜欲南渡至桥上忽马不进见青龙卧此桥乃去子午唐狄仁杰卢氏堂姨居子午桥南别墅丁卯丁卯桥在镇江府城南晋元帝子裒镇广陵运粮出京口因水涸奉请立埭用丁卯日后人建桥遂名丁卯唐许浑尝筑别墅于桥侧宋陆游诗裴相功名冠四朝许浑身世老渔樵若论风月江山主丁卯桥应胜午桥忠孝桥都昌县北有忠孝桥跨忠孝港宋寺丞陈畦获罪其子代父死故名其桥以旌之安平桥安平桥在晋江县西南石井镇宋绍兴中赵令建长八百余丈梯云梯云桥在平湖县治西飞虹谭苑徐常侍铉仕江南日尝直澄心堂每入直至飞虹桥马辄不进裂鞍断辔箠之流血掣缰却立莫知所谓余杭僧替宁云下必有海马骨水火俱不能毁惟沤以腐骨即毁铉于是得巨兽骨积薪不能焚如法治之怪亦随灭芙蓉芙蓉桥在济南府大明湖上宋曾巩诗鴈起横连杜若洲碧栏干影在中流蓬莱日月游人到谁道僊风解引舟海棠海棠桥在南宁府横州桥南北皆植海棠有书生祝姓者家此宋秦观尝醉宿其家明日题一词唤起一声人悄衾冷梦寒忩晓瘴雨过海棠开春色又添多少社酒酿成微笑半破揶瓢共釂觉倾倒急投牀醉乡广大人间小偿粟治桥唐王周厯四镇皆有惠政定州桥坏覆民租车周曰桥梁不修刺史之过也乃偿民粟为治其桥据水断桥蜀先主为曹操所追张飞据水断桥无敢涉者销魂长安东灞陵有桥汉时送行者多至此折柳送别唐开元遗事迎新送故皆至此黯然故又唿为销魂桥钦化宋志钦化桥即笪桥也今名太平桥在应天府西北乗月作词緑杨桥在黄州府蕲水县东苏轼尝夜醉乗月卧此桥既觉作西江月词其末句解鞍欹枕緑杨桥杜宇数声春晓望江制赋台州府临海县有赤栏桥晋成公绥为章安令登桥望江制雪赋大夫桥唐隐士张志和筑室越州东郭观察使陈少游往见为终日留先是门阻流水无桥梁少游为创之人号大夫桥太师桥太师桥在同安县治东宋建隆初留从效造张賛明记积师得陆羽沔阳州景陵县有鴈桥旧传有人见鴈集西陂覆一小儿于下僧史积师得之育三岁不知其姓以易筮之得蹇之渐爻辞云鸿渐于陆其羽可用为仪乃氏以陆名以羽字以鸿渐后人因以鴈名其桥似道遇叶李宋帝㬎徳祐中诏责授宰相贾似道髙州团练使至洛阳桥遇叶李李乃似道为相时所摘贬者自漳州召还见于客邸因作一词赠似道曰君来路天理昭昭胡不悟公田关㑹更何如子细思量真自悟雷州戸厓州户人生㑹有相逢处客中写逅欠蒸羊聊赠一篇长短赋按洛阳桥在泉州晋江县东万安渡以其跨洛阳江故名一名万安桥宋郡守君谟建自为记云万安渡石桥始造于皇祐五年四月庚寅以嘉祐四年二月辛未讫功累址于渊酾水为四十七道长三千六百丈广百有五尺翼以扶栏如其长之数而两之糜金一千四百万职其事者卢钖王实许忠浮屠义波宗善等十有五人既成太守莆阳蔡襄为之乐合燕饮而落之明年秋蒙召还京师道由是出因记所作勒于岸左又按江在泉州而名洛阳者唐宣宗尝微行览山川胜槩至泉州江上有类吾洛阳之语故名叶李临安府学生理宗景定四年贬漳州双投杭州西湖南入路有双投桥相传旧有情人双投于桥下故名一名长桥元冨春冯士頥诗云与郎情重得郎容南北相看只两峯请看双投桥下月新开双朶玉芙蓉七纵七纵桥在四川雅州孟山下相传为孔明擒孟获而得名六桥杭州西湖苏隄其桥有六曰映波锁澜望山压隄东浦跨虹是也自浄慈寺前直抵大佛头即所谓苏隄也七桥常璩华阳国志李冰造七桥上应七星竹桥竹桥在应天府西安门外之北跨清溪上枫桥枫桥在苏州城西面山临水可以逰息南北往来必经于此唐张继有枫桥夜泊诗即月落乌啼霜满天四絶句也虎渡虎渡桥在漳州府城东柳营江上昔有虎渡是江土人因以名桥古谚虎渡通人行渐渐出公卿此桥宋嘉定间建鹤舞鹤舞桥在苏州城东北隅相传吴王女出葬日有鹤舞于市故名五柳五柳桥在嘉兴县治西一名丰庆桥宋张尧同有诗百花百花桥在南昌府东湖北百花洲上宋况志宁诗波光清浅玉虹横过客谁题柱上名锦绣铺张春色满小车花下丽人行呉江长桥长桥在苏州府吴江县东门外有七十二洞旧名垂虹桥东西千余尺横跨松江前临大湖乃呉江絶景也宋郑毅夫诗三百栏杆锁画桥行人波上踏琼瑶挿天螮蝀玉腰濶跨海鲸鲵金背髙惠州浮桥罗浮逸士邓守安于惠州东始作浮桥随水涨落去思桥福州府城有去思桥旧名澳桥宋守谢泌重建后人因名归去桥宋桺拱辰天圣中试珠藏渊赋王拱辰榜登第至和中知永州即有挂冠之志创一桥曰归老曾南丰作记山堂肆考卷二十七山堂肆考卷二十八钦定四库全书山堂肆考卷二十八明彭大翼撰地理乡里舆地提纲乡之为言向也衆所向也里之为言止也衆所止也五州为乡周礼大司徒令五家为比使之相保五比为闾使之相受四闾为族使之相葬五族为党使之相救五党为州使之相赒五州为乡使之相宾注云二十五家为闾闾里门也相受言可以相容相託也百家为族五百家为党二千五百家为州万二千五百家为乡相宾言其间彼此有贤能者可用三歳之时相与宾兴之十亭为乡汉法十里一亭十亭一乡迨至李唐以百戸为里五里为乡乡三物周礼大司徒以乡三物教万民而宾兴之一曰六德智仁圣义忠和二曰六行孝友睦婣任恤三曰六艺礼乐射御书数又乡大夫以乡射之礼五物询衆庻一曰和二曰容三曰主皮四曰和容五曰兴舞乡八刑大司徒以乡八刑紏万民一曰不孝二曰不睦三曰不婣四曰不悌五曰不任六曰不恤七曰造言八曰乱名五十养于乡礼王制凡养老五十养于乡六十养于国七十养于学逹于诸侯八十拜君命一坐再至瞽亦如之九十使人受之六十杖于乡礼王制五十杖于家六十杖于乡七十杖于国八十杖于朝九十者天子欲有问焉则就其室以珍从封齐反葬礼檀弓太公封于营丘比及五世皆反葬君子曰乐乐其所自生礼不忘其本古人有言曰狐死正丘首仁也寓衞劝归诗邶风式㣲式㣲胡不归㣲君之故胡为乎中露式㣲式㣲胡不归㣲君之躬胡为乎泥中此黎侯失国而寓于衞其臣劝之归作此诗操楚音左成九年楚钟仪为晋俘晋侯因使之琴遂操楚音晋侯曰乐操土风不忘本也遂释之为越吟越人庄舄仕楚楚王曰舄越之鄙人今日入楚富贵耳亦思越否使人徃听之乃为越吟不非大夫家语子贡曰礼居是邦不非其大夫与进童子论语互乡难与言童子见门人惑子曰与其进也不与其退也唯何甚敬桑梓诗小雅维桑与梓必恭敬止祷枌榆见社日后人用枌榆字为乡曲本此不废乡好左哀八年呉为邾故将伐鲁问于叔孙輙輙对曰鲁有名而无情伐之必得志焉退而告公山不狃公山不狃曰且夫人之行也不以所恶废乡注云不以其私怨恶废弃乡里之好也甚得乡心呉鲁肃大散财货甚得乡里忻心隠西河唐登科记段干木隠而西河美李陵降而陇西惭处髙唐孟子曰王豹处于淇而河西善讴绵驹处于髙唐而齐右善歌胜母朝歌淮南子曰曾子至孝不过胜母墨子非乐不入朝歌㢘泉让水见水义行见称东汉王烈字彦方以义行见称于乡里有争田者将质之于烈或至涂而反有为盗者曰不辞刑罚乞勿使王彦方知之故所君子乡丰约与共晋中兴书何琦尚节义丰约与乡邻共之表正乡闾东汉陈寔字仲弓在乡闾平心率物其有争讼輙求判正晓譬曲直退无怨者索居乡里南北朝余干人陆襄少有大志与乡里落落不合越州刺史赵政问之襄曰世降道衰人多趋利是以索居政器之以赋荐帝汉司马相如成都人事景帝为武骑常侍以病免客逰梁着子虚赋蜀人杨得意为狗监侍武帝帝读子虚赋而善之曰朕独不得与此人同时哉得意曰臣邑人司马相如为此赋上惊召相如相如请为天子逰猎赋上大恱以为郎以赋示人呉志张纮字子纲作楠榴枕赋陈琳见之以示人曰此吾乡人张子纮所作邑子託翁归汉尹翁归字子兄召拜东海太守过辞廷尉于定国定国家在东海欲属託邑子两人令坐后堂待见定国与翁归语终日不敢见其邑子翁归既去定国谓邑子曰此贤将汝不任事也又不可干以私邑子荐买臣汉朱买臣字翁子呉人也诣阙上书乆不报㑹邑子严助贵幸荐买臣召见说春秋言楚辞帝甚恱之拜买臣为中大夫与严助俱侍中号髙阳乡孔帖刘子玄封居巢县子乡人以其兄弟六人俱有名号乡曰髙阳里曰居巢号乐城乡孔帖刘仁轨进爵为公子及兄子受上柱国者三人州党荣之号所居为乐城乡垂组夸乡汉武帝以玺书敇责楼船将军杨仆曰将军请乗传行塞因用归家懐银黄垂三组夸乡里杖节还乡后魏董徴以儒学累迁安州刺史因述职过家置酒髙㑹乃云腰龟返国昔人称荣杖节还乡云胡不乐诫子弟曰此富贵匪自天降乃勤学所致耳时人荣之衣绣昼行张允为雍州刺史太祖曰还卿本州可谓衣绣昼行矣衣锦昼游唐中宗时仆射魏元忠还宋州拜扫上幸白马寺以送之制曰衣锦昼游在乎兹日散金敷惠谅焉斯辰元忠至乡竟无赈施议者短之贤人乡魏任旐字子旟乐安传昌人汉末黄巾起到传昌闻旐姓名曰夙闻任子旟天下贤人今作贼那可入其乡耶孝子乡北史华秋事母以孝闻母丧负土成坟筑庐墓侧诏表其门闾后贼起徃来于庐之左右咸相戒曰勿犯孝子乡示子孙不忘见节度使与耆老相乐孔帖唐司空图每歳时祠祷与闾里耆老鼓舞相乐去家自痛汉贡禹上书臣禹犬马之齿八十一自痛去家三千里诚恐一旦踬仆不能自还乞骸骨生归乡里死无所恨思乡转深见夏晋卿入壶闗唐苖晋卿字元辅潞州人为太守入壶闗望县门輙歩行或问之答曰公门当下况父母邦乎后秉政全节过元城五代马全节初徙广晋后过元城衣白襕谒县官乡人以为荣入里门必趋史记君徙居陵里少子内史庆及诸子入里门必趋至家按髙祖初召奋姊为美人以奋为中涓受书谒徙其家长安中戚里及景帝时始徙陵里谓茂陵邑中里也望里门则歩东汉张湛字子孝为冯翊告归平陵望里门则歩行主簿曰明公位尊不宜自轻湛曰父母之国所宜尽礼何轻之有乡人所知世说许允为吏部郎多用其乡里魏明帝遣虎贲收之既至帝覈问之允对曰臣之乡人臣所知也乡人所嫉晋何曾凌驾人物乡人嫉之如讐永嘉之末何氏灭亡反贻患苦东坡志林司马长卿始以汚行不齿于蜀人既而以赋得幸天子未能有所建明亡丝毫之善以自赎也而创开西夷逢君之恶以患苦其父母之邦乃复矜其车服节旄之美使邦君负弩先驱岂诗人致恭桑梓君下里门之义乎不宜剽残唐李勣微时往从韦城翟让为盗说之曰乡壤不宜自为剽残奋怀河东栁子厚书河东吾土也家世迁徙莫能就绪其间有大河条山气葢闗左吾因翘翘褰裳奋怀旧都散歩洛水邵氏闻见録司马温公判西京留司御史台遂居洛濵买园于尊贤坊以独乐名始与先君康节游尝曰光陜人先生衞人今同居洛即乡人也有如道学之尊当以年徳为贵官职不足道也公一日着深衣自崇徳寺书局散步洛水堤上因过康节天津之居谒曰程秀才云及既见公问其故公笑曰司马出自程伯休父故曰程因留诗云拜罢归来抵寺居解鞍纵马罢传唿紫衣金带尽脱去便是林间一野夫扬名乡五代邓佑擢童子科弟吉擢三礼科改所居为扬名乡两秀里按佑临江人累徳里北史纽因字孝政父母亡庐于墓负土成坟坟前生麻一株其大合拱冬夏常青周武帝表其闾擢授甘棠令子士雄亦至孝父丧庐墓庭槐枯死服终还家槐复荣茂周文帝下诏号所居为累徳里居乡恂恂论语孔子于乡党恂恂如也去国迟迟孟子曰孔子去鲁曰迟迟吾行也去父母国之道也里号鸣珂唐张嘉贞为相弟嘉祐为金吾将军号所居为鸣珂里里名丼谤唐贺徳仁兄弟八人居丼谤里太守王伯山改为髙阳里冠葢里汉襄阳郡岘山南至宜城百里余其间雕墻峻宇闾里填列宣帝末至有卿士及刺史二千石数十人同日大㑹荆州刺史行部见之敇县名其里为冠葢里巾车乡东汉冯异初在巾车乡为汉兵所获隂乡秦樗里子名疾惠王异母弟注云疾居渭南之隂乡其里有大樗木故号樗里子秽里齐刘绘阙里人为河东相居人有姓頼者所居名秽里绘嘲之曰君有何秽而居秽里答曰未审夫子有何阙而居阙里非诧绅弁宋韩魏公昼锦堂诗公余新此堂夫岂事饮燕亦非张美名轻薄诧绅弁重禄许安闲顾巳常兢战庻㡬一视榜则念报主眷岂夸轩裳欧阳永叔寄题相州荣归堂诗白首三朝社稷臣壶浆夹道拥如云金貂争㸔真丞相竹马犹迎旧使君岂止轩裳夸故里已将钟鼎勒元勲不须授简平津客好学平津自有文月旦里东汉汝南许劭与兄靖俱有髙名好共覈论乡党人物每月輙更其题品故汝南有月旦评焉今汝阳县东北有二许兄弟所居后人因名二龙乡月旦里德政乡唐咸通中建昌令邵师裕为政以德邑人感之以德政名其乡隣境之人慕之多来归附又以卜隣名乡取王翰愿卜隣之意老穷不遗礼祭义居乡以齿而老穷不遗强不犯弱衆不暴寡而弟逹乎州巷矣守望相助孟子曰死徙无出乡乡田同井出入相友守望相助疾病相扶持郑公乡东汉郑玄字康成北海人玄好学学徒至数千百人国相孔融深敬玄令髙密县为玄特立一乡曰郑公乡开广其门闾令容髙车号曰通德门赵公里宋赵清献公之里表曰故孝子赵清献居其里曰孝悌里光德里唐博陵崔邠兄弟六人自始仕至贵逹同居光德里一宅调元乡宋李昉字明逺所居乡曰调元乡秉钧里比邻周礼大司徒五家为比而遂人又五家为邻比则亲之至邻则相邻近也救灾左僖十三年晋荐饥使乞籴于秦秦伯谓百里奚与诸乎对曰天灾流行国家代有救灾恤邻天之道也行道有福秦于是乎输粟于晋御患晏子曰君子居必择邻可以御患也教子择邻孟母事戒子诉邻杨玢初事蜀随王衍归后唐后以老致仕归长安其旧居多为邻里侵占子弟欲诣府诉玢批状尾云四邻侵我我犹伊毕竟湏思未有时试上含元殿基望秋风秋草正离离子弟不敢言纳邻婺妇昔颜叔子尝独处于室邻之嫠妇遇夜暴风雨至室壊妇人趋而至颜叔子纳之使秉烛放乎旦而烛尽束薪而继之挑邻美女晋书谢鲲字幼舆见邻女髙氏貌美挑之女投梭折其两齿时人语曰任逹不已幼舆折齿鲲长笑曰犹不废我笑歌乞醯论语孰谓㣲生髙直或乞醯焉乞诸其邻而与之送酒晋陶侃家贫有友人见过侃无以致诚其邻人谓侃曰子门有长者轩车何不延之论当世事侃曰贫不能备礼耳邻人密于墻头送浊醪只鸡遂成终日之欢争池见池益地㑹稽典録陈嚣与民纪伯为邻伯夜㧞籓窃嚣地自益嚣见之伺伯去后密㧞其籓一丈以地益伯伯觉慙惧既还所侵又却一丈太守周公髙嚣德义刻石旌其闾号曰义里灌瓜贾谊新书梁大夫宋就为边县令与楚邻界两亭皆种瓜梁人劬力数灌其瓜美楚人窳而稀灌其瓜恶楚令以梁瓜美夜窃搔之于是梁瓜皆有焦者矣梁亭请其尉欲报搔楚瓜宋就曰是搆怨分祸之道也令人窃为楚亭夜灌瓜楚亭旦而徃瓜则已灌瓜日以美徃而察之则梁亭为也楚令大恱以闻楚王楚王恱梁之隂让也谢以重币而交好于梁王扑枣杜诗堂前扑枣任西邻连墻不谒列子与南郭子连墻而居三十年不相请谒同巷不亲宋包孝肃公与人同巷亦不相亲居侧僧珍梁吕僧珍字元瑜为南兖州刺史初宋李雅罢南康郡市宅居僧珍宅之侧僧珍问宅价答曰一千一百万怪其贵李雅曰一千万买宅一百万买邻及僧珍生子李雅徃贺亟曰钱一千阍人少之不为通李雅强进僧珍疑其故自发之乃金钱也僧珍言于武帝拜衞州刺史居近康节宋富郑公自汝州得请归洛养疾筑第与邵康节天津居相近公谓康节曰自此可时相招矣康节曰雍冬夏不出春秋时间过亲旧间相招未必来不招或自至公谢客诫其子曰先生来必以时见康节一日过之公赠以诗先生自衞客西畿乐道安闲絶世机再命初筵终不起独甘穷巷寂无依贯穿百代常探古吟咏千篇亦造㣲珍重相知忽相访醉和风雨夜深归共灶同渠唐于鹄邻居诗僻巷隣家少茅檐喜竝居蒸梨常共灶浇薤亦同渠传屐朝寻药分灯夜读书虽然在城市还得似樵渔透灯分井宋梅尧臣赠隣居诗壁隙透灯光篱根分井口徐铠喜李少保卜隣诗井泉分地脉砧杵共秋声墻释名墻障也所以自障蔽也见尧东汉李固传舜食则见尧于羮坐则见尧于墻倚孔扬子曰或问人有倚孔子之墻诵庄韩之言则引诸门乎曰在夷狄则引之在门墻则麾之考父循墻正考父鼎铭一命而偻再命而伛三命而俯循墻而走韩客踰墻宋韩魏公门客踰墻宿妓公因咏竹诗莫遣狂枝乱出墻客亦为诗莫为狂枝赠斧斤公赐以女妓连墻而居见比邻负墻而立唐于頔同中书门下平章事时宦者梁守谦用事有梁正言与頔子敏善敏因正言厚赂守谦求頔出镇乆不报敏怒其绐己责所馈诱正言家奴支解之弃溷中家僮上变诏捕頔吏沈璧及他奴送御史狱頔与诸子素服待罪建福门吏不纳屏营负墻立被文绣汉贾谊疏今帝之身自衣皁绨而富民墙屋被文绣置刀笔东汉王充作论衡户牖墻壁各置刀笔千仞焦赣易林千仞之墻祸不及门九丈孟奥北征记邺城避雷室西南石沟北有华林墻髙九丈方圆一里云度杜诗山云低度墻注云公尝过友人舎问其墻低友人曰使山云易度尔雨侵栁诗惊风乱飐芙蓉水密雨斜侵薜荔墻琉璃墻南州异物志大秦国以琉璃为墻丹青墻初学记诸侯墻壁无丹青之彩壁释名壁辟也言辟御风寒也视壁三年葛洪神仙传白和辽东人师事王君王君语曰我暂住瀛洲汝止此石壁熟视乆乆当见壁上文字读之得矣和视三年方见壁有古人所刻太清经诵之而得仙靣壁九年初祖逹摩与梁武帝议论不合潜回江北止嵩山少林寺靣壁九年摩一作磨壁中得书书序鲁共王好治宫室壊孔子旧宅以广其居于壁中得先人所藏古文虞夏商周之书及论语孝经科斗文字壁上刻文衡山记甘泉东石壁上有禹所刻文在焉皆画烈士蔡质汉官典职省中皆以胡粉涂壁紫素界之画古烈士隠起忠臣西征记焦氏山鲁恭冢前有石祠四壁皆青石隠起忠臣孝子贞妇形像皆刻石记碑文破壁燎火鲁男子夜大雨有隣之嫠妇因风雨坏屋投栖焉男子乃破壁燎火以逹旦凿壁引光汉匡衡字稚圭勤于学家贫无烛邻舎有烛而不逮乃穿壁引光读书画鹞镇江府城内兴国寺旧苦鸠鸽汚佛像唐张僧繇于东壁画一鹰西壁画一鹞自是鸠鸽不复入画龙唐张僧繇在金陵安乐寺壁画四龙不㸃睛涂椒石崇以椒涂壁王恺用赤石脂加垩酉阳杂爼唐大厯末禅师玄览住荆州陟屺寺道髙有风韵人不可得而亲张璪尝画古松于斋壁符载讃之衞象记之亦一时三絶玄览悉加垩焉人问其故答曰无事疥吾壁也江禄积钱梁书江禄为武宁郡颇有资产积铜钱于壁壁为之倒迮铜物皆鸣人戏之曰此所谓铜山西倾洛钟东应者也佐卿挂箭益州道士徐佐卿有仙术尝化鹤飞游沙苑遇唐玄宗出猎射之鹤带箭投西南去归观谓弟子曰吾今日游山中为飞矢所中以箭挂壁上曰待箭主到此可付与之后数年玄宗游蜀入观中见壁上箭曰此吾沙苑中射鹤箭也诘之乃知佐卿化鹤故也相如壁立见市孝嗣壁崩齐徐孝嗣初在帅府昼卧斋北壁下夣两童子遽云移公牀孝嗣惊起闻壁有声行数歩壁崩书赋五代扈载游相国寺见庭竹可爱作碧鲜赋书其壁周世宗闻之遣小黄门就壁録之览而称善因拜水部员外郎吟诗清异録临川李善宁之子十嵗能即席赋诗亲友尝以贫家壁试之略不搆思吟曰椒气从何得灯光凿处分拖涎来藻饰惟有篆愁君按蜗牛一名篆愁君藏壁避难东汉赵岐逃难自匿姓名卖饼北海市中安丘孙嵩载与俱归藏复壁中遇赦乃出画壁记租唐汉阳公主性俭常用铁簮画壁自记田租所入山堂肆考卷二十八山堂肆考卷二十九钦定四库全书山堂肆考卷二十九明彭大翼撰地理城郭崔豹古今注城者盛也所以盛受民物也舆地提纲城上垣曰堞女墻曰陴楼曰丽谯下有门曰谯门望楼无覆屋曰橹城外有池池有水曰隍城之小者曰堡或曰鄣曰垒有军屯处曰壁外城曰郛曰郭刘熈释名城上垣曰睥睨言于孔中睥睨非常也亦曰陴言陴助城之髙也亦曰女墻言其卑小比之于城若女子之于丈夫也却月荆州记沔阳县至沔口水北有却月城庐州府无为州东北有偃月城孙权闻曹兵来乃夹水立坞状如偃月一名濡湏坞奉天奉天城在西安府干州唐德宗从术士桑道茂之言广奉天城及朱泚乱果幸焉系水因山通鑑外纪周成王七年将营成周使召公先相宅三月周公至洛营筑谓之王城是为东都方千七百二十丈郛方十七里南系于洛水北因于郏山以为天下所凑集处制为郊甸方六百里象天法地呉郡图经呉王阖闾使伍子胥相土尝水象天法地筑为大城四十里小城十里开八门以象八风空桑空桑城在陈留县南帝王世纪谓伊尹生于空桑即此髙柳塞外有髙栁城古诗妾对长杨苑君登髙栁城御越董览呉地记呉王阖闾与越结怨相攻伐因筑城名南武以御越拒胡秦始皇併吞六国问祚于方士卢生对曰亡秦者胡也始皇不悟己之子名胡亥遂遣蒙恬发兵三十万并太子扶苏同徃北方起临洮至辽东延袤万余里筑长城以拒胡暴师于外十余年糟丘酒池大名府濬县有朝歌城纣故都也其南糟丘酒池汉于其地置朝歌县鼓倡节杵晋太康记睢阳地方十三里汉梁孝王所筑鼓倡节杵而后下和之者称睢阳曲今之乐家有睢阳曲是其遗音也断岸长云鲍昭芜城赋屹若断岸矗似长云古树苍烟梁呉均呉城赋古树荒烟几千百年云是呉王所筑越王所迁东有铸剑残水西有舞鹤故壥取旗先登左隠十一年公会齐郑伐许颕考叔取郑伯之旗蝥弧以先登子都自下射之颠瑕叔盈又以蝥弧登周麾而唿曰君登矣郑师毕登遂入许注云傅于许傅于许城也悬布复上左襄十年诸侯围偪阳主人悬布堇父登之及堞而絶之队则又悬之苏而复上者三主人辞焉乃退带其断以狥于军三日注云偪阳悬布以试城外勇者子囊遗言左襄十四年楚子囊将死遗言谓子庚必城郢君子曰君薨不忘增其名将死不忘衞社稷可不谓忠乎仲连射书秦昭襄王时燕将攻齐聊城㧞之或譛之燕王曰燕将惧诛保聊城不敢归齐田单攻之岁余不下鲁仲连乃为书约之矢以射城中遗燕将曰为公计者不归燕则归齐今独守孤城齐兵日益燕救不至将何为乎燕将见书泣三日遂自杀聊城乱田单克之聊城本春秋聊摄地今属东昌府石头必争金陵览古石头城六朝必争之地在郡西二里今清凉寺李王殿是也钱塘可灌宋陈亮才气超迈志存经世隆兴初上中兴五论不报退居婺之永康力学着书尝环视钱塘谓曰此城可灌也盖以地下于西湖耳徙治秣陵楚威王初置金陵邑因其地有王气埋金镇之秦始皇以金陵有都邑之气改曰秣陵汉献帝时张纮因佳秣陵山川形胜劝孙权以为治所权于是作石头城徙治秣陵改号建业晋改业曰邺又改建康随居瑯琊瑯琊城在句容县东北初晋元帝以瑯琊王过江国人随而居之因城焉封晏都昌城在莱州府昌邑县界内齐景公封晏子以都昌辞而不受即此徙黄史记楚徙封春申君黄歇于江东因城呉故墟为都邑今名黄城博浪博浪城在开封府北即张良令力士击秦始皇处卑沙卑沙城在辽东都司城南唐贞观中张师亮渡海袭卑沙城即此败呉檇李城在嘉兴府西南春秋时越败呉于檇李呉王伤指卒于此图汉顺德府唐山县西有栢人城皇甫谧帝王世纪谓尧所都也汉初为县属赵国赵贯髙以汉髙祖轻辱赵王敖欲图之壁人置厠髙祖过此县欲宿而心动问县何名曰栢人髙祖曰栢人者廹于人也不宿而去盈庐城在即墨县东汉武帝封胶东康王子建为臯虞侯因名城为臯虞王莽改为盈庐平壤城在辽东鸭緑江东一名王险城即箕子之故国城外有箕子墓汉为乐浪郡治晋义熈后其王髙琏始居此城后号西京元为东宁路张良愿封沛县东南有留城即张良遇汉髙祖处后帝欲封良万户侯良曰臣愿封留足矣仲淹请筑宋种世衡言于范仲淹曰请营故寛州城右可捍延安左可致河东粟比可图银夏仲淹为请于朝诏世衡即废垒兴筑敌出争世衡且战且城及城成赐名青涧赤甲荆州图记鱼复县西北有赤甲城东南连白帝城西临大江又乌孙大昆弥所治有赤谷城汉元帝时郅支单于系乌孙至赤谷城即此处也赭圻赭圻城在繁昌县西南晋哀帝召桓温入朝至赭圻有诏止之温遂筑城居此宁国县南盘山之隂有乌石城䢴沟呉夫差将北覇中国自广陵城东筑䢴城下掘深沟谓之䢴沟亦曰䢴江江东北通射阳湖西北入淮左传所谓呉城䢴沟通江淮是也或曰汉时呉王濞所都即古䢴沟城后因荒芜又名芜城故鲍昭有芜城赋仇池仇池城在巩昌府成县西北仇池山战国时为白马氐羌国晋时杨难当三世据此后魏置仇池郡按仇池城天生斗絶壁立千仞石角外向如雉堞然惟一门可通内有田百顷泉九十九眼九连辽东三万衞东北那木川东岸有九连城以其城属有九故名万安通鑑长编宋仁宗康定中延州都监周美言于范仲淹曰贼新得志势必复来金眀当邉冲我之蔽也今不亟城将遂失之仲淹因属美筑城数日贼果来美领兵力战会募援兵不至乃徙军山北设疑兵贼以为救至引去遂募禁兵筑万安城而还三户南阳府内乡县西南有三户城春秋时晋执戎蛮子畀楚师以三户因以名城八门八门城在山西汾州城北前赵刘渊遣乔嵩攻西河所筑以城有八门故名大叔叛春秋胡传共城叛大叔小儿唿齐宗室萧景先在江州乗城闻小儿唿萧丹阳武帝即位以景先为丹阳令曰欲验湓城言耳湓城今在九江府城南九十里汉置柴桑隋改曰湓城张仪问巫城都府太城秦张仪所筑后又筑少城在子城西少城小城也子城即太城初张仪筑子城时屡筑屡頺忽有大龟出于旁仪以问巫巫曰随龟筑之功果成游张遇母邳州治西南有取虑城汉时汝南步游张少孤母拾麦相失数年求之不得后游张为取虑令春月按行髙年里遇病妪问之乃其母也置监飬牛羊沙苑城在西安府朝邑县南唐置监于此飬陇右诸牧牛羊以供祭祀燕㑹及尚食取用输石衞乡里宋上犹人钟鼎有感于范仲淹义田事偕姪日新置义庄建书院延师以教乡族子弟其子三杰登绍兴进士为化州司法叅军归值建城尽以家之砖石输官佐其费有司以闻赐勅有哲夫成城保衞乡里之褒白苎城松江府有白苎城以有野苎週廻如城也俗唿曰白苎滙上元县西北有白下城本江乗县白石垒城名白下者以城在白石垒之下也白草城塞外有白草城古诗白草城中春不入黄花戌上鴈长飞衞君居人呉越春秋鲧筑城以衞君造郭以居人淮南子曰鲧作九仞之城博物志禹作三城强者攻弱者守敌者战城郭自禹始也増陴浚湟唐颜真卿为平原守安禄山逆状已萌度其必反阳託隂雨増陴浚湟光狼光狼城在泽州髙平县境秦白起伐赵取代光狼城即此和龙晋成帝时燕筑城于营州栁城之北龙山之西南曰龙城穆帝时燕有二龙见于龙山遂命所居新宫曰和龙城后契丹改和龙城曰黄龙府韩夫人城晋朱序镇襄阳符坚遣将围其城序母韩氏谓曰城西北角先受其弊乃领百余婢并城中女子于其角斜筑城二十余丈贼攻西北角果溃衆将守新城贼遂引退襄阳人因名曰夫人城范夫人城鞑靼中有范夫人城城本汉将所筑将亡妻率衆保完之因名铁岭铁岭城在辽东铁岭衞治东南接髙丽界铜山铜山城在四川黎州安抚司城东玄莵汉昭帝元凤六年筑辽东玄莵城白豹白豹城在庆阳府与西夏为界范仲淹议取此地筑城仁宗康定中元昊㓂三川诸砦韩琦使副总管任福领兵七千声言廵邉部分诸将夜趋七十里至白豹城平明克之破其四十一族及焚积聚而还即此西安崔鸿北凉録沮渠蒙逊䓁推段业为凉州牧业因筑西安城北平括地志渔阳郡东南有北平城汉匈奴不敢近右北平即此金斗见池铁瓮润州城号铁瓮呉孙权筑唐杜牧润州诗城髙铁瓮横强弩虎林虎林城在池州府城东孙权封子休为琅琊王镇虎林即此龟山龟山城在旴𣅿县龟山上宋文帝遣将拒魏筑城于此用计欵敌宋庆厯中宣抚使范仲淹议筑古细腰城檄知环州种世衡与知原州蒋阶共干其事世衡即起兵㑹阶于细腰使甲士昼夜筑城先遣人以计欵敌敌果不争又召三族豪长犒之谕以官筑此城为汝御冦三族既出不意又无敌援因遂服从下令约民罗立言宜州人为武阳令以能治剧迁河隂立言始筑城地在城郭中者皆为富豪大贾所占乃下令画地使民自筑其处吏籍其濶狭号于衆曰有不如约为我更完民惮其严数旬工遂毕千童舆地志秦始皇遣徐福发童男女千人渡海求蓬莱仙因筑城侨居童男女号丱兮城一名千童城今在河间府塩山县东北五公五公城在保定府满城县河北汉王谭不从王莾与五子避难于此光武封其子元才北平侯显才蒲隂侯益才安嘉侯仲才新安侯季才唐侯因名其城曰五公一名五大夫城金墉金墉城在河南郡洛阳故城西北角三国魏明帝所筑元帝禅位于晋王炎出舎于金墉即此玉璧玉璧城在平阳府稷山县西南元魏时筑东魏髙欢击魏宇文㤗使王思政守玉璧以断其归路欢解围去魏徙思政为荆州刺史使之举可代守玉璧者思政举韦孝寛守之白帝白帝城在䕫州府䕫州为周鱼复国秦置巴郡汉公孙述僣伪更曰白帝城唐复改蘷州十道志述穪白帝者以据西方色尚白也锦官锦官城在成都府万里桥南因蜀有锦官故名犹合浦之有珠官也娄伯起沙白氏六帖魏祖征马超每渡渭为超骑所突营不得立又多沙不可筑城娄子伯说曰今天寒可起沙为城以水灌之魏祖从其言一夜而成僧孺陶甓唐主欲于鄂州置武昌节度使鄂城土恶亟壊比歳増筑赋茅于民吏倚以为扰牛僧孺请陶甓以成五年工毕鄂人无复歳费髙骈易砖唐髙骈徙劒南西川节度使成都城歳坏骈易以砖甓陴堞完固负城丘陵悉垦平之以便农桑讫工成未有名骈筮得大畜曰畜者养也济以刚健笃实光辉日新吉孰大焉文宜去下存上因名大玄城阿利蒸土夏主赫连勃勃以叱干阿利湏为将作大匠发夷夏十万人筑都城于朔方黑水之南曰朕方统一天下君临万邦新城宜名统万阿利性巧而残忍蒸土筑城锥入一寸即杀筑者而更筑之织锦西安府永寿县南有梁山宫秦始皇建宫城皆用文石名织锦城覆盂髙邮州城曰盂城其地四隅皆低为沮洳蒲苇之泽城基独髙状如覆盂故名秦少游诗吾乡如覆盂地据扬楚嵴环以万顷湖粘天无四壁马走搜神记秦人建城于武州塞将城而崩者数矣忽有马驰走周旋父老异之因依以筑城乃不崩遂名马邑按地记马邑属鴈门郡鹿游王歆之始兴记含涯有白鹿城晋咸康中郡人张鲂作令十年甚有惠政白鹿群游取一而献之因以名城下鱼袁崧宜都记佷山县东有山四靣絶壁若城郭然中有林木池水人田种其上昔晋永嘉之乱土人登此避贼贼守之经年食尽取池鱼掷下与贼以示不穷贼遂退散因名其山曰下鱼城聚鸭无钖县东有鸭城呉王于此聚凫鸭养之无忧无忧城在成都府西威州境内唐李德裕所筑吐蕃唿曰无忧城永乐宋神宗时沈括知延州请城永乐诏给事中徐禧徃议之即此城在今延安府米脂县西接宥州界夏人必争之地也三牛三牛城即凤阳府旧城葢郡介淮濠多水灾牛土畜故以厌之宋郡守梅询初梦三牛鬭于庭又有人称相公上谒及得濠州见廨有三石牛既而吕夷简来为倅恍如梦中五羊五羊城在广州府南海县汉初赵佗所筑呉交州刺史歩隲复脩之后为黄巢所焚寰宇记城周回十里初有仙人骑五色羊执六穗秬而至故城名五羊芙蓉蜀王孟昶僣拟宫苑城上尽种芙蓉谓左右曰真锦城也刺桐泉州府有刺桐城初筑时绕城皆树刺桐谢安遐想晋谢安尝与王羲之登冶城悠然遐想有超世之志李白诗冶城访古绩犹有谢公墩想像东山姿缅懐右军言按冶城在金陵朝天宫后本呉冶铸之地故名冶城谢公墩亦在焉宋王安石诗我名公字偶相同我室公墩在眼中公去我来墩属我不应墩姓尚随公人谓王与谢争墩魏罐前知古今诗话魏罐侍郎初知广州子城一角忽頺见一古砖有四大字云委于鬼工乃魏字也公感其字大筑新之后罢还未㡬侬智髙冦广州外城一击而圮独子城坚民頼以生贼平朝廷以公前知有备加谏议大夫再知广州和戎武后周以郭元震为凉州都督突厥吐蕃频歳奄至城下元震于南境夹山置和戎城北境碛中置白亭军控其要冲拓州境千百里自是冦不敢复至城下平夏宋章楶知渭州以夏人猖獗上言请城葫芦河川据形势以偪夏许之遂合熈河秦凤等四路之师阳缮理他呰数十所以示怯而隂具板筑守战之备以城葫芦河川凡二旬而城告成赐名平夏不夜见日宜春宜春城在汝宁府城西南汉旧县晋改曰宜春会茶徐州之北有茶城相传楚汉会茶之所劝酒酒城在蘓州坛塘畔相传呉夫差祭子胥处临祭劝酒故名酒一名坛城九里九里城在常熟县北九里故名呉王牧马于此今有洗马池五国五国城在辽东三万衞北一千里自此而东分为五国故名去金上京东北一千里又名鹘里改路宋建炎中金徙㣲钦二帝于五国城即此雉城南阳府城北有雉城秦文公时有阳伯者逄两童子化为双雉其雄西飞止陈仓其雌东飞止此故名雉城螺城安南乂安府东岸有越王城一名螺城汉时安阳王所筑安阳王旧都越地故又穪越王城边塞舆地提纲边之为言近也言近于外也说文塞隔也古今注秦筑长城土色皆紫汉塞亦然故名紫塞轩辕丘山海经穷山际有轩辕丘射者不敢西向畏黄帝之威灵也元昊宫陜西宁夏衞贺兰山之北有元昊宫昔赵元昊据有夏地居兴州阻河依山为固因建宫于此居延城陜西行都司甘州衞东北有居延城即汉张掖郡武帝使路博德于此筑障捍边又汉中府略阳县西北有大岭宋将呉璘于此筑垒以拒金兵其傍地名防金平柔逺城唐太和中李德裕为西川节度使以南诏入冦民不聊生乃置雄邉子弟筑仗义城以制大渡清溪闗之阻作御侮城以控荣经猗角之势作柔逺城以扼西山吐蕃复卭徕闗以夺蛮险逺民乃安黄花镇镇在顺天府昌平县东北自是而东至古北口凡四十闗口其闗差大者曰大小峪曰白马闗曰陈家峪闗曰弔马峪闗古北口在本府宻云县东北一百二十里白杨口白杨口在昌平县西凡二十七闗至天津闗无定河无定河在延安府青涧县东南入黄河一名奢延水后人因溃沙急流深浅不定故名唐陈祐诗无定河邉暮笛声赫连䑓畔旅人情凾闗归路千余里一夕秋风白髪生可跋海可跋海在西畨境周回七十余里东南流至云南合西洱河号漾备水又东南出会川为泸水李陵䑓外夷哈密衞东南境有髙騣山相近有望乡岭岭上有石龛乃汉李陵题字处又唐地志云中郡都护府有燕然山山有李陵䑓葢陵不得归登此以望汉也苏武庙苏武牧羝处在陜西行都司镇蕃衞东苏武山上有苏武庙娘子泉娘子泉在哈宻衞畏吾儿河之束胡唿为可敦卜刺贰师城贰师城在大宛国其地多善马汉武帝欲于此地取马故号李广利为贰师将军养马川川在四川乌撒军民府城东夷人牧马于此飞狐道道在大同府广昌县北入怀仁县界汉郦食其说髙祖塞飞狐之口及光武建武中卢芳与乌桓连兵冦邉遣将军杜茂治飞狐道筑亭障脩烽燧以备之即此按飞狐道相传有狐于紫荆岭食松子五粒成飞仙故名飞狐因名其地曰飞狐道又直隷万全右衞有野狐岭势极髙峻风力勐烈鴈飞遇风輙堕地热海热海在西域碎叶国东天寒不冻隂山见地理山鸳鸯泊直隷万全都司云州堡西北有鸳鸯泊周囘八十里其水停积不流自辽金以来为放牧之所螳螂川云南府有螳螂川其源自滇池萦廻安宁州治过昆阳州富民县入金沙江鵰鹗堡万全都司宣府城东有鵰鹗堡本元云州之鵰窠䴙鹈泉唐李益早渡破讷沙诗破讷沙头鴈正飞䴙鹈泉上战初归平明日出东南地满碛寒光生铁衣羊肠坂山西潞州壶闗县东南有羊肠坂长三里盘屈如羊肠鸡头山鸡头山在平凉府北崆峒山之西以形似鸡故名秦始皇廵陇西北地至鸡头山过囘中及东汉王孟塞鸡头道即此石铭陉陉在大同府灵丘县西水东南流入此陉有石铭其上云冀州北界金沙江金沙江在云南缅甸军民宣慰司濶五里余水势甚盛缅人恃以为险钦州铜鼓㢘州府钦州有铜鼓古蛮人所用也一说孔明征蛮之具交趾铜柱广州记马援征交趾立铜柱为汉之极界交趾人过其下每以石培之遂成丘陵援有誓云铜柱折交趾灭培之惧其折也唐马总又建二铜柱劖着唐德以明其为伏波之裔一统志所载铜柱在钦州分茅岭下桑园河桑园河在云南北胜州其源自云南县经过州西南桑园村下流入金沙江又北直隷保安州西南四十里有桑干河一名㶟水自浑源川流至州境与温河洋河合流东南入宛平县界为卢沟河苏东坡诗北渡桑干氷欲结心畏穷庐三尺雪南渡桑干风始和氷开易水应玉波栗林寨栗林寨在陕西岷州衞南十五里自是而南又有老鼠川等十寨八逹岭在隆庆府城南居庸闗外三岔河三岔河在临洮府西北一十里荨蔴岭荨蔴岭在直隷万全都司怀安衞城北苜蓿峯唐岑参题苜蓿峯寄家人诗苜蓿峯邉逄立春葫芦河上泪沾巾闺中只是空思想不见沙塲愁杀人西域记塞外无邮驿徃徃以峯代驿玉门闗外有五峯苜蓿其一也又云葫芦河下广上狭囘波甚急深不可渡河上置玉门闗即西境之咽喉也在真定府宁晋县东南源自顺德府流经任县至此滙为泽漫天涡漫天涡在保州境金太和初更名拂云平爱阳河爱阳河在宣府城北炭山西北本放牧之地深可尺余下有顽水黒色者数尺水上有浮草性凉尤宜牧马生黄花大如钱人马蹂践萎悴明日复生如新黄龙府黄龙府即慕容氏和龙城五代时契丹封晋王重贵为负义侯徙之黄龙府即其地也宋徽宗政和五年金主攻辽黄龙府次混同江无舟以渡使一人道前乗赭白马轻渉曰视吾鞭所指而行诸军随之以济遂克黄龙府白马津萧子显诗遥闻白马津上吏传道黄龙征戍儿青蛉河云南姚安军民府有青蛉河源出三巢山流至府南四十里潴为石地湖周广二百余里分为东汹溪西汹溪至府城合流至大姚县南复东入金沙江白龙堆西汉匈奴传注白龙堆形如土龙无头有尾髙大者二三丈卑者丈余皆东北向在西域中楼兰王所居之地瓯脱西汉匈奴传东胡与匈奴二国之间有弃地千余里各居其邉名为瓯脱东胡请于冐顿欲有之冐顿怒曰地国之本也不与袭东胡灭之注云瓯脱土室也胡儿作于境上以伺望汉人者立王以主之颜师古曰境上斥堠之室为瓯脱若今伏宿舎也候城汉匈奴传注汉制每塞要处别筑为城置人镇守谓之候城拂云祠唐玄宗实録朔方军北与突厥以河为界河北岸有拂云祠突厥将入冦必先诣神祠祭酹求福因牧马料兵而后渡河连云堡唐德宗贞元三年吐蕃陷连云堡泾西恃连云堡为斥堠连云堡既陷西门不开门外皆为虏境樵採路絶四都䕶府唐依汉法于四邉立四都䕶府所以镇重邉陲招徕殊俗安东都䕶府在营州东界至洛阳二千九百里安南都䕶府在交趾至洛阳七千二百里安西都䕶府在龟兹至洛阳八千三百里安北都䕶府在云中至洛阳二千二百里三受降城见地理地瀚海登相外夷火州地皆沙碛若遇大风则行者人马相失夷人唿为瀚海宋史云沙深五尺不育五谷沙中生草名登相收之以食天山席箕述异记席箕一名塞芦生北胡可为帘古诗千里席箕草薛道衡诗秋静见旄头沙逺席箕愁造阳与胡匈奴传汉弃上谷之斗辟县造阳地以予胡注云斗絶也辟曲也言县之斗曲入匈奴界者其中造阳地也晋太康地记秦塞自五原郡北九十里地名造阳冯翊居羌晋江统徙戎论汉建武中马援领陇西太守讨叛羌徙其余种于闗中居冯翊河东空地数歳之后族类蕃息且苦汉人侵之由是羣羗叛乱覆没将守屠破城邑十年之中夷夏俱弊筹边楼唐文宗元和中李德裕为西川节度使蜀自南诏入冦一方残弊德裕至镇作筹边楼图蜀地形南入南诏西逹吐蕃日召父老习边事者访以山川城邑道路险易未踰月皆若身尝厯渉楼在成都府西备邉库唐代宗会昌中李德裕又置备邉库令户部歳入钱帛十二万缗匹度支盐铁歳入钱帛十三万缗匹明年减其三之一凡诸道所运助军财货皆入焉以度支郎中判之榆溪秦蒙恬为将北逐匈奴辟地数千里累土为山植榆为塞威震朔漠名长榆塞衞青传所谓榆溪旧塞是也葱岭天竺记葱岭冬夏有雪有毒龙犯之则风雨晦冥飞砂扬砾过此者万无一全西河旧事其山髙大生葱故名会盟坛坛在平凉府西北唐贞元五年筑浑瑊与吐蕃会盟于此慈悲岭岭在朝鲜国平壤城东元时画此为界光禄塞五原塞在延安府神木县汉武帝使光禄徐自为出五原塞逺者千里筑城列障至卢朐山因名光禄塞又哈宻衞辉和尔河之东有娘子泉胡人唿可敦卜刺和尚原陜西汉中府凤县东有和尚原宋吴玠大败金兀术于此四履汉之盛时四履之地东乐浪西炖煌南日南北鴈门西南永昌东西九千里南北一万三千里晋承三国之后冠带之区尽汉故地隋之世东南尽海西抵且末北距五原唐初分为十道及平髙昌拓四镇比之汉代南北则同外方五百里曰邉隅又其外方五百里曰镇畿又其外方五百里曰蕃畿三冈大同府应州有三冈四镇三冈曰赵覇冈曰黄花冈曰护驾冈四镇曰安邉镇曰大罗镇曰司马镇曰神武镇崑崙塞东汉明帝永平中窦固耿秉刘张出炖煌崑崙塞击破白山虏于蒲类海上注云崑崙本山名因以为塞今肃州酒泉郡西南山有崑崙之体故曰周穆王见西王母于崑崙山即此山有石室王母台冥阨塞汝宁府信阳县东南有冥阨塞即春秋所谓平靖闗也有大小石门凿山以通道淮南子曰天下有九塞冥阨其一也大同府古丰州河西有髙阙塞又有稒阳塞朔州有句注塞按视邉州宋真宗即位语宰相曰善用兵者必相地利朕欲观西邉郡县山川形胜之势可择使按视即诏杨允恭李允则使灵夏诸州图上形势及还召近臣出地图示之曰沿邉山川形胜足以控扼贼冲当谕邉城量省兵马分屯内地沿邉冗员亦从减去庶免飞輓以劳民生部分邉将宋绍兴六年张浚以虏势未衰奏请亲行邉塞部分诸将以观机会上许之至江上会诸帅议事命韩世忠据荆楚以图睢阳刘光世屯合肥以招北军张俊练兵建康进屯旴𣅿杨沂中领精兵为后翼以佐俊命岳飞屯襄阳以窥中原形势既立国威大振愿罢苍海汉武帝通西南夷东置苍海北筑朔方之郡公孙弘諌以为疲弊中国以奉无用之地愿罢之天子使朱买臣等难以置朔方之便发十䇿弘不得一乃谢曰臣山东鄙人不知其便若是愿罢西南夷苍海而専奉朔方请弃珠崖珠崖儋耳郡在海中洲上其民暴恶数犯吏禁率数年一反汉元帝欲发兵讨之待诏贾捐之曰臣愚以为非冠带之国禹贡所及春秋所治皆可且无以为愿遂弃珠崖专用恤闗东为忧石顶原石顶原在汉中府沔县南宋置闗于此最为险要石鼻寨石鼻寨在凤翔府寳鸡县东诸葛亮所筑以拒郝昭盖行人自北入蜀者至此渐入山自蜀赴洛者至此已出山山堂肆考卷二十九山堂肆考卷三十钦定四库全书山堂肆考卷三十明彭大翼撰地理闗隘郑玄注闗境上门也月令孟夏闗市无索顺敷教不难物也周礼司闗国凶札则无闗门之征废六左文二年臧文仲不仁者三不知者三下展禽废六闗妾织蒲三不仁也作虗器纵逆祀祀爰居三不知也据两汉武帝时霍去病击破匈奴左右地分置武威等四郡据两闗燕三燕有三闗曰松亭曰古北曰居庸而平州之东有榆闗实金人入冦之路凡此数闗可以限蕃汉也而一夫守之可以当百秦亦有三闗大散闗僊人闗箭筈闗是也汉四汉洛阳有四关东成臯闗南伊阙闗西凾谷闗北孟津闗越王置蒲葵闗在漳州府龙溪县西南二十一都汉时南越王置武帝移函谷闗有二一在河南灵寳县南一十里老子西度田文东出皆此闗左右有望气鸡鸣二台遗址此旧关也一在河南新安县东二里项羽坑秦卒处汉楼船将军杨仆征南越有大功耻为闗外人上书乞以家财东徙闗武帝为移于新安县此新闗也孟尝夜出史记秦昭王囚孟尝君孟尝君遂变姓名夜半至函谷闗闗法鸡鸣出客孟尝君恐追至客有居下座者能为鸡鸣衆鸡皆鸣遂得出又燕太子丹为质于秦秦王不礼丹怒亡归夜至闗闗门未开丹为鸡鸣衆鸡皆鸣遂得逃去狄青夜度宋狄青字汉臣汾州西河人夜度崑崙闗大败广源蛮侬知髙于邕州按邕州今广西南宁府府城东九十里有崑崙山极险要古设闗于此乗白马出闗桓谭新论公孙龙常争论曰白马非白人不能屈后乗白马无符传欲出闗闗吏不聼此虗言难于夺实也故刘向七略公孙龙持白马之论以度闗即此唐太宗入潼闗诗髙谈先马白伪晓预鸡鸣乗青牛度闗闗令内传尹喜字公度号文始先生周元极元年某日老子度凾谷闗闗令尹喜善天文登楼四望见东来紫气浮闗遂知有神人过先勅闗吏曰若有老翁东来乗青牛薄板车勿聼过闗其日果见老子来吏入白喜即带印绶出迎执弟子礼老子授喜道德经五千卷后喜成仙复与老子相会于蜀玉门玉门闗在陕西行都司故瓜州西北汉霍去病破走月支开玉闗班超在西域上书愿生入玉门闗即此又撒马儿国碣石城有铁门闗悬崖絶壁髙数十仭径路﨑岖深二三里夷人守此因号铁门金城金城闗在陜西临洮府兰县北五里黄河西北山要隘处宋绍兴四年置据河山筑城以为固地理志金城郡初筑城时得黄金故名金城一云城在京师之西金西方之行故名白水范晔后汉书李固为广汉洛令至白水闗乃解印绶归汉中蓝田西安府蓝田县东南有蓝田闗本秦之峣闗后周改青泥闗隋唐以来改名蓝田虎牢虎牢闗在开封府汜水县西周穆王猎郑圃七萃之士髙奔戎捕虎生献之天子命其押飬于东虞因名其地曰虎牢汉于此置成臯县隋复于此置闗因名其闗曰虎牢唐改为武牢鴈门鴈门闗在大同府马邑县东南东西山巖峭㧞中有路盘旋﨑岖絶顶置闗南通代州近闗有杨六郎寨终军弃繻汉终军字子云济南人初从济南诣博士歩入闗闗吏与军繻军问用此何为吏云传还当以合符军曰大丈夫西游终不复传还乃弃繻去后军为谒者使行郡国建节东出闗闗吏有识之者曰此使者前弃繻生也注云繻帛邉也旧制出入皆以传传信也即今之过所文书后因传繁乃裂繻头合以为符信也郭丹封符东观汉记郭丹字少卿南阳人少从师之长安过宛从宛人陈洮买入闗符以入函谷闗既入封符乞人曰不乗使者车不复出此闗更始二年以丹为谏议大夫持节安集南阳去家十二年果乗髙车出闗更始败归乡里太守杜诗荐为功曹丹荐人自代而去诗叹息勅以丹事编署黄堂以为后法备盗汉髙祖纪楚汉旦日合战力不敌㑹项羽季父项伯素善张良良与俱见沛公沛公曰吾入闗秋毫无所取籍吏民封府库待将军所以闭闗者备他盗也岂敢反耶愿伯明言通蛮黎州安抚司城南大渡河外有清溪闗唐韦臯凿之以通群蛮王元东封东观汉记隗嚣将王元说嚣天水完富士民最强请以一丸泥为大王东封凾谷闗此万世一时也马周西入唐马周字宾王西入秦闗舍新丰逆旅主人不之顾周命斗酒悠然独酌鸡头鸡头闗在汉中府褒城县北闗口有大石状如鸡头自此入连云栈鹿头鹿头闗在广汉郡德阳县以县有鹿头山因以名闗子胥奔吴吴越春秋伍子胥自楚奔吴至昭闗闗吏欲执之子胥绐之曰上所以索我者以我有美珠今我已亡之矣将告子取吞之闗吏惧因舎焉按昭闗在今含山县小岘山姜维拒魏劒门闗在保宁府劒州北境大劒山两壁峭耸有隘束之路诸葛亮因立劒门闗厥后姜维退守劒门以拒魏即此通灵通灵闗在雅州芦山县西北旧名灵闗蜀都赋辟灵闗以为门盖其闗甚险一人守之可以御百飞仙飞仙闗在雅州芦山县南宋宇文博新路赋惟天下之至险有严道之漏阁焉孤峯上絶于青天湍波下走于长川断崖横壁立之岸飞熘溅千丈之源古之漏阁即此闗也紫眼紫眼闗在四川荣经县西北昔有紫眼蕃人留寓于此乌角乌角闗在四川行都司宁蕃衞城南山海山海闗在永平府抚宁县东其北为山其南为海相距不数里实险要之地明朝魏国公移榆闗于此改今名井陉井陉闗在太原府平定州东韩信撃赵东下井陉即此瓦桥瓦桥闗在保定府雄县为三闗之一欧阳脩诗古闗衰栁聚寒雅驻马城头日影斜犹去西楼二千里行人到此莫思家土门土门闗在真定府获鹿县西唐初所置紫荆紫荆闗在易州城西厯代为扼塞之所黄榆黄榆岭闗在山西辽州和顺县东太行山顶马陵马陵闗在山西辽州榆社县西北即龎涓自刎处骆谷骆谷闗在西安府盩厔县西南长平长平闗在长子县南四十里即秦白起坑赵卒四十万处大庆大庆闗在蒲州西门外黄河西岸古名蒲津闗即秦孟明济河焚舟处潼水闗潼闗在西安府华隂县东厯代皆为要地杜佑通典潼闗原名冲闗言河自龙门南流冲激华山而东也后因闗之西有潼水故名潼闗左传所谓桃林塞即此庾岭闗广东南雄府大庾岭上有梅闗两岸壁立最髙且险宋章颕诗两州南北䕶梅闗尽日人行石壁间臧纥出奔左襄二十三年季孙攻臧氏臧纥斩鹿门之闗以出奔邾阳虎入叛阳闗在兖州府城北左传阳虎入于讙阳闗以叛即此天津天津闗在顺天府良乡县北西至大龙门凡十五闗口其差大者曰天津闗天井天井闗在潞州城南大行山顶鸿山鸿山闗在保定府唐县西北一名洪城昔项羽于此见羣鴈曰我当南靣射中其一及射不中人知羽终不能济龙泉龙泉闗在真定府曲阳县西自是而东北凡二十一闗口至金龙口自是而西南凡十五闗口至白羊口金陵仪凤门外有龙江闗坟墓檀弓注墓茔域也封土为壠曰坟酉阳杂爼周礼方相氏敺㒺象㒺象好食亡者肝而畏虎与栢故墓上树栢路口置石虎为此不生荆棘孔子世家孔子葬鲁城北泗上塜茔百畆皆种异树传言弟子各持方树种之至今茔中不生荆棘及刺人草王充论衡孔子当泗水而葬水为之却流墓有古桧衡然如虬龙形相传为孔子手植也惟树杨栁白虎通天子坟髙三仞树以松诸侯半之树以栢大夫八尺树以栾士四尺树以槐庻人无坟树以杨栁马鬛封礼檀弓孔子之䘮有自燕来观者舎于子夏子夏曰昔夫子言之曰吾见封之若堂者矣见若坊者矣见若覆夏屋者矣见若斧者矣从若斧者焉马鬛封之谓也今一日而三斩板而已封尚行夫子之志乎哉此言封有四者之形若斧者上狭如刃较之上三者俭而易就故俗谓之马鬛封马鬃鬛之上其肉薄封形似之也牛眠冈晋陶侃母将葬未得葬地忽失一牛未知所在遇一老父谓曰前冈见一牛眠处其地若葬位极人臣言讫不见侃寻牛得之因葬其母后侃果为三公过墓则式白帖颜渊过墓则式过墓则哭东汉鲍永尝事更始后经更始墓拜哭尽哀而去反国展墓子路去鲁谓颜渊曰何以赠我曰吾闻之也去国则哭墓而后行反其国不哭展而后入馆寺访墓国史补杜羔性至孝其父为河北尉卒邑人故老已尽不知父墓所在羔徃访之馆于佛寺日夜悲泣忽视屋柱煤烟之下有字数行拂而视之乃父遗迹云我子孙若求吾墓当于某村家问之羔哭而徃果有老父八十余指示其处因得归葬挂劒吴季札聘鲁过徐徐君见札所佩劒口不言而色欲之季子以有上国之事未献而心许之及还徐君已死遂解劒挂墓栢树而去从者曰徐君已死尚谁予乎札曰始吾心已许之岂以死背其心哉取钏宋书王玄谟从弟玄象为下邳令好发人塜或告垣内有一小塜上见一女玄象便命发之见棺上有金蚕铜人百数一女子年可二十姿质若生卧而言曰我东海王家女资财愿相奉幸勿见害玄象见女臂有玉钏斩臂取之女复死老请墓地汉成帝时安昌侯张禹年老请平陵肥牛亭地以治塜王根争以为此地当平陵寝庙衣冠所出逰之道又徙壊旧亭非其所宜宜更赐禹以他地上不从卒以所请赐之按肥牛亭地在扶风平陵县西亭驿亭也贵买墓田宋郭原平父母坟前有田数十畆不属原平毎农月耕者裸袒原平不欲使人慢其坟墓乃货家赀贵买此田三农之月輙束带垂泣躬自开垦风生越王句践都瑯琊欲移允常塜塜中风生飞沙射人人不得近遂止雷吼侯白旌异记盗发白茅塜棺内大吼如雷野雉悉雊穴内火起飞熖赫然盗被烧死作墓夹宫刘向说苑秦樗里子且死曰葬我必于渭南章䑓东后百年当有天子宫夹我墓及汉兴长乐宫在其东未央宫在其西武库正直其上按樗里子秦惠王异母弟也秦人谚曰力则任鄙智则樗里为墓择地汉韩信母死择髙燥地为墓令旁可置万家占育王寺宋丞相史弥逺欲占育王寺作坟衆憎俯首莫敢谁何有一小僧曰我有一策阻之作偈曰寺前一块地常有天子气丞相要作坟不知主何意因题于通衢史意遂寝象祁连山汉霍去病于祁连山获首虏甚多及薨上悼之令为塜象祁连山羊墓王气晋羊祜字叔子有善相墓者言祜祖墓有帝王气若凿断其冈则无后祜遂凿之相者再至曰犹出折臂三公祜后坠马折臂位至三公而无子卞墓忠魂晋卞壸字望之墓在金陵冶城今朝天宫西义熈间盗发壸墓靣如生两手悉拳爪甲透于手背宋曾极诗握节颜公拳透瓜归元先轸靣如生晋陵发掘今无主犹有忠魂在冶城墓侧立庙汉官仪古不墓祭秦始皇起寝庙于墓侧汉因不改四时上饭唐明皇诏寒食上墓礼经无文近代相承寝以成俗士庶有不合庙祭者何以用展孝思宜许上墓同拜扫礼五代会要奉先之礼无寒食野祭之仪近代荘宗毎年寒食出祭谓之破散墓处立策唐智兴㣲时为徐州门子有道士居门侧智兴毎旦扫道必扫道士门智兴母死道士善审墓地引智立一竹䇿以表其处曰若定此地两世方伯智兴他日再徃视竹䇿丛生遂葬焉果为方伯墓在白社豫章记徐穉字孺子墓在郡南白社吴太守徐熈于墓隧种松太守谢景于墓侧立碑晋太守夏侯嵩于碑旁立思贤亭至拓䟦魏时谓之聘君亭墓立白碑晋谢安墓在金陵城南之梅冈墓前惟立白碑无文当时谓其功德难述也墓中续诗集异记郑郊河北人举进士第逰陈蔡间路逄一塜有竹二竿青翠可爱郑为诗塜上两竿竹风吹常袅袅乆不能续忽闻塜中人曰何不云下有百年人长眠不知晓郊惊不复更言矣墓侧作传贾黄中谭録白傅葬龙门山河南尹卢贞刻醉吟先生传立于墓侧今洛阳士庶及四方逰人过其墓者必奠巵酒塜前方丈地常成泥滓自为寿藏东汉赵岐字邠卿先自为寿藏图季札子产晏婴叔向四像居宾位自画其像居主位皆为賛颂宋范至能诗家庭遗训焄蒿在不学邠卿画古图唐姚崇孙朂自为寿藏于万安山麓祖茔之傍兆曰寂居穴坟曰复真堂中剟土为台曰化䑓司空图预为塜椁遇胜日引客坐圹中赋诗酌酒或难之图曰君何不广耶生死一致吾宁暂逰此中哉不为封域晋桓温字子元卒葬姑孰山土坟不为封域唐司勲李建勲且死戒家人曰时事如此吾得良死幸矣勿封土立碑聴人耕种其上免为他日发掘之标及乱诸贵人塜皆被发惟建勲墓不知其处禁近栁壠战国策昔秦王攻齐令曰有敢近栁下季壠五十歩樵採者罪死不赦来寻董坟汉胶西王相董仲舒坟在长安武帝幸芙蓉园常至此下马名下马陵苏东坡诗下马来寻董相坟马鸣博物志汉夏侯婴封滕公一日驾出东都门外马悲鸣踣地不进命左右掘马蹄下得一石椁有科斗书云佳城欝欝三千年见白石吁嗟滕公居此室公叹曰天乎吾死其安此乎后遂葬其地谓之马塜鸟泣东汉杨震将葬先十余日有大鸟髙丈余集䘮前悲鸣泪下葬毕飞去遂立鸟象于墓前兎绕房东汉蔡邕母卒庐于墓侧有兎循绕其房室木生连理燕啣土汉景帝废太子临江王墓在蓝田县葬时有数万燕啣土置其塜上鹤弔晋陶侃丁母忧在墓下忽有二客来弔仪服鲜异礼毕遣人寻之见双鹤冲天而去燕寻刘宋末有女姚玉京室有双燕一为鸷鸟所获其一孤飞不离庭户凡六七年玉京死燕来周回寻覔姚氏族泣语坟在南郭燕至坟所亦死得铜斗东汉甄邯墓在金陵玄武湖之侧刘宋张永开湖遇古塜得铜斗一有柄衆皆不识文帝询之着作郎何承天曰此新莽威斗三公亡者皆赐之一在塜外一在塜内斗为天之喉舌故取象焉三公居江左者惟甄邯为大司徒此必是其墓也启塜又得一斗有石铭云大司徒甄邯之墓按纲目新莾天凤三年秋铸威斗以石铜为之若北斗欲厌胜衆兵司命负之出则在前入则在旁李竒注以五色药石及铜为之长二尺五寸获铜牌江南野史沈彬年将八十居阜上有一大树可数拱尝示家人曰吾死可葬此既葬穴其处乃古塜见其间俨然一古灯䑓上有漆一盏圹头获一铜牌上有镌篆曰佳城今已开虽开不葬埋漆灯犹未热留待沈彬来又杂爼近有盗发蜀先主墓见两人张灯对棋盗惊惧拜谢一人顾曰尔饮乎各饮以一盃与玉带数条命速出盗至外口已漆矣带乃巨虵也视其穴如旧五家世守汉髙祖㣲时数闻魏公子信陵君无忌贤及即位毎过大梁常祀公子及撃黥布还为公子置五家世守其塜歳以四时奉祀之五户洒扫唐太宗贞观十九年诏谥殷太师比干曰忠烈命有司封其墓春秋祀以少牢给五户洒扫安城表孝安城县有孝子孝闻天下太守王君树双土阙以表孝墓亭湾示羞汉朱买臣字翁子其妻耻夫贫窘遂自嫁于青杉吏人及买臣为㑹稽太守舟过青杉闸下其妻审知其为前夫也即脱簮珥拜伏舟次冀得断絃再续买臣数其罪辟易莫敢对良乆遂自投于河溺死买臣即以其尸葬于亭湾名曰羞墓玄塜扬雄死弟子负土成坟名曰玄塜青塜王昭君墓在古丰州西六十里地多白草此塜独青故名青塜漳河疑塜辍耕録曹操疑塜七十二在漳河上宋俞应符题诗生前欺天絶汉统死后欺人设疑塜人生用智死即休何有余机到丘垄人言疑塜我不疑我有一法君未知直湏发尽疑塜七十二必有一塜藏君尸京镗诗疑塜多留七十余谋身自谓永无虞不知五马同槽夣曽为儿孙逺虑无建康秽塜秦桧墓在建康墓上丰碑矻立不镌一字盖当时士夫鄙其为人兼畏物议故不敢立神道碑及孟珙灭金囘屯军于桧墓所令军士粪溺坟上人谓之秽塜作窖得铭续博物志东都殖业坊十字街有王戎墓隋时酿酒家穿其傍作窖得铭曰晋司徒尚书令安丰侯王君墓观崖得铭唐左卫将军王果谪雅州刺史于江中泊船仰见巖腹中有一棺临空半出乃縁崖观之得铭云欲堕不堕逄王果五百年后重收我果叹曰吾谪雅州固命也遂收窆而去求禁樵採唐武后幸阳至阌乡县车骑不进召巫问之曰晋龙骧将军王濬之墓在道南毎为樵採所苦闻大驾至特哀求禁止后诏墓百歩外不得樵採杜甫送李尚书榇云坐待龙骧诏盖用此也为立门墻宋朱文公守南康访屯田刘公凝之之墓为立门墻以限樵採文子乐丘檀弓公叔文子升于瑕丘蘧伯玉从文子曰乐哉斯丘也死则我欲葬焉脩期永宅传永字脩期尝登北邙山于平坵处奋矛跃马囘旋瞻望欲附葬于祖墓遂买左右地数畆勅子叔伟曰此吾之永宅也山堂肆考卷三十山堂肆考卷三十一钦定四库全书山堂肆考卷三十一明彭大翼撰地理碑碑者悲也本虗墓间用之以下棺者古人斵木为碑又凿碑令有圆孔树于椁之四隅于圆孔中着辘轳两头各入碑木以绋之一头繋棺以一头绕辘轳既讫而人各背碑负绋听鼓声以渐却行而下之此乃古者悬窆之礼后人因而书之以表功德因留而不忍去故碑之名由此而得秦汉以降生而有功德政事者亦碑之而又易之以石失其㫖矣又天子下棺六繂四碑诸侯四繂二碑士二繂无碑释名云从前引之曰绋绋发也发车使前也悬下圹曰繂繂将也徐徐将下之也孔子庙碑唐处州刺史邺侯李繁至官既新孔子庙又令工改为颜子至子夏十人像其余六十子及大儒公羊髙等数十人皆图之壁韩愈为作碑文季札墓碑季子墓在江隂县申浦南距武进县七十里昔孔子题其碑曰呜唿有吴延陵季子之墓歳乆湮没宋守朱颜复取孔子所书十字刻碑表识曹娥碑汉上虞长度尚弟子邯郸淳于字子礼弱冠有异才尚使作曹娥碑操笔而成无所㸃定蔡邕题八字于碑背曰黄绢色丝外孙虀臼杨脩字德祖为丞相曹操主簿至江南读曹娥碑见碑背有八字操不解其意问脩曰卿知否脩曰知之操曰且勿言待朕思之行三十里乃得之令脩解脩曰黄绢色丝为絶字㓜妇少女为妙字外孙子女为好字虀臼受辛为辞字操曰一如朕意俗云有智无智行三十里陶母碑晋陶侃母湛氏碑也见唐持正先生皇甫湜文集孔德让碑东汉孔君碑及孔德让碑皆在孔林中孔君孔子十九代孙名震官至河东太守德让孔子二十世孙都尉君宙之子名谦德让其字也厯郡诸曹吏宙震之弟郭有道碑东汉蔡邕尝为郭林宗碑文谓卢植曰吾为碑铭多矣求其无愧色者惟郭有道碑耳班超纪功唐姜行本髙昌之役为行军总管出伊川距栁谷百里其处有汉班超纪功碑行本乃磨去古刻更刋已颂陈国威灵卢奂记恶唐卢奂累任大郡治有异绩人畏之如神明凢治奸恶既断其罪又以所犯刻石立门再犯必致之死时谓纪恶碑堕泪碑晋书羊祜守襄阳有惠政后百姓扵祜平生逰憇处建碑立庙故望其碑者莫不流涕因名为堕泪碑流汗碑蔡州旣平唐宪宗命道士姓张者至境醮扵紫极宫宫本呉少诚生祠有少诚徳政碑在焉晋公废以为宫雷大震碑流汗成泥滓人号流汗碑武侯誓蛮衡州耒阳县东有石碑三国时诸葛亮斩雍闿擒孟获回军经此立石纪功又相传武侯立石誓蛮曰后有功在吾上者宜立石扵右至宋狄青破侬知髙回立碑扵右后为雷所击惟存断碑郭进屛盗五代周郭进为卫州刺史治有声望羣盗屛迹世宗勅杜鞾序其事扵碑人号屛盗碑读道旁碑东汉王粲字仲宣与人同行读道旁碑人使粲背诵之不差一字立军中碑唐吐突承璀欲扵军中为帝立圣政碑砻石请文内相李绛奏言大人与天地合其徳日月合其明无立碑纪徳之事恐贻笑天下宪宗初甚怒绛语不已卒大开悟除绛中书舍人翌日面赐紫衣金鱼又亲择良笏赐之因勉曰尔当无易此心蔡邕所作东汉祢衡与黄祖子射共读蔡邕所作碑曰吾一览即能识之惟其二字更不明耳因书之射亦冩碑较之不差人莫不叹服索靖所书隋唐嘉话率更令欧阳询行见古碑为索靖所书驻马观之良乆而去数百歩复还下马伫立疲则布毯坐观因宿其旁三日而去门人立碑晋庾衮字叔褒清白不降志及卒宗族乡闾莫不崇重门人感慕为立碑以表其行长老拜碑汉扶风王骏有徳政西土为树碑长老见者无不下拜为臣制碑唐贞观七年郑公魏徴薨上命百官赴䘮给羽葆鼓吹陪葬昭陵上登院西楼望哭尽哀自制碑文幷为书石郭知运卒帝诏中书张说纪其功扵墓碑张説卒帝亲为制碑卢懐慎卒帝经其墓见碑表未立停跸临视泫然流涕诏官为立碑令中书侍郎蘓颋为文帝自书之为父立碑唐张说字道济尝自为其父立碑玄宗书其额曰呜唿积善之墓又黄晋卿自为父碑文有鹊巢其碑峄山碑封氏闻见记峄山碑有刻此乐石之句人多不晓其义颜师古曰谓以泗滨浮磬作碑也省戸碑唐杨国忠为吏部鲜于仲通等讽选人郑怤愿立碑扵省户下以诵徳诏仲通为颂帝为易数字因以黄金识其处大忌生金晋郭璞字景纯谓庾翼曰碑生金庾氏大忌后碑果生金又永嘉五年贾逵碑生金所谓金不从革羣盗起也酉阳杂爼颕阳碑魏曹受禅处后六字生金盖司马氏金行明六世迁魏也徒作镇石隋秦王俊薨王府僚佐请立碑文帝曰欲求名一卷书足矣何用碑为若子孙不能保家徒为人作镇石耳思敬镌字见泉韩愈撰文汝宁裴晋公庙中有平淮西碑韩愈撰文多归功于度不及李愬愬妻唐安公主女也出入禁中因诉碑文不实宪宗诏斵其文更命叚文昌为之元和中有还卒推倒平淮西碑帝怒命缚来朕自斫杀之卒至曰碑中只言裴度功不言李愬力臣是以不平上命赦罪敕文昌别撰至宋知州陈晌磨去段文仍刻韩文东坡诗淮西功业冠于唐吏部文章日月光千古断碑人脍炙不知世有段文昌福先寺碑唐裴度辟皇甫湜为判官度脩福先寺将立碑欲求文于白居易湜怒曰近舍湜而逺徴居易信获戾扵门下矣请从此辞裴谢之湜即请斗酒饮酣挥毫立就裴竒之因以车马器物约千緍酬之湜怒曰何待予之薄也其碑三千字每字二缣更减不得裴笑依数酬之湜亦受之无愧色表忠观碑观在杭州龙山宋郡守赵抃以五代钱武肃王坟庙芜废请扵朝即龙山废刹为观赐额表忠东坡为碑铭碧落碑山西绛州兴龙宫有碧落石像背刻篆文千余言世传以为碧落碑也白氏六帖因其文有碧落二字故云其篆文在李璇之以为陈惟玉书李汉以为黄公譔书元呉子行考古编以为李阳氷盖唐人能篆者无出阳冰右故耳一统志又云唐孝子李譔书李阳冰见之叹其髙古黄陵碑黄陵庙在岳州府潇湘之尾洞庭之口前代立之祠舜二妃者韩愈为碑文中兴颂碑大唐中兴颂元结撰颜真卿书字竒伟而文古雅世多磨以黄绢为圗障碑在永州磨崖石而刻之隂符经碑隂符经碑在山西汾州平遥县太平观内赵秉文草书罗池庙碑栁州府城东有罗池庙祀唐刺史栁宗元韩愈为碑文韩山寺碑玉泉子云庾信自南朝至北方惟爱温子昇所作韩山寺碑或问信曰北方碑文何如曰惟韩山一片石堪与语余若驴鸣犬吠耳按子昇字鹏举博览百家文章清婉韦丹遗爱碑唐宣宗大中三年上与宰相论元和循吏孰为第一周墀曰臣尝守土江西闻观察使韦丹功徳被扵八州没四十年老稚歌思如丹尚存上乃诏史馆修撰杜牧撰丹遗爱碑仍擢其子宙为御史髙公辅政碑五代郑贾嗣簒南诏位改号大长平立抚运碑扵大理府五花楼前后髙氏改刻为髙公辅政碑安陆王碑齐书安陆昭王缅字景业南兰陵人永明九年五月三十日卒沈休文为作碑普照王碑宋初王祐为中书舍人受诏撰普照王碑经宿上进中外惊其神速四絶碑唐元鲁山墓有碑唐建中立李华作文颜真卿书丹李阳冰篆额时号四絶三絶碑东昌府学有三絶碑金大定间重修文庙王去非撰记党怀英篆额王廷筠书丹时号三絶不忍镌碑宋崇宁初蔡京为元祐党籍欲刻石于文殿及天下州㕔召长安匠李安民安民曰司马相公天下称其正直今谓之邪奸安民不忍镌府官欲罪之匠曰被役不敢辞乞不刻安民扵碑恐后世倂以为罪也碑旣立一夕雷撃碎妄令掘碑后周熊安生学为儒宗在山东时或诳之曰生村古塜是晋河南将军熊光去熊安生七十二世旧有碑为村人埋匿安生遂令人掘地求之不得连年讼焉冀州刺史郑讙判曰七十二世乃是羲皇上人河南将军晋无此号安生犹率族人向墓而哭戴叔伦碑唐戴叔伦字㓜公润州人贞元进士为抚州刺史迁邕管经畧使墓在金坛县南三洞乡梁肃为作神道碑张敬因碑欧阳脩集古録许州长社县民田中有一碑是唐颜真卿撰并书庆歴中有模之者民家患践田稼击碎之予在滁阳遣人求之得一大碑阙一叚其文不可次第独其名氏在焉曰君姓张讳敬因南阳人乃祖乃父曰证曰运其字画尤竒文潞公家庙碑司马君实曰先王之制自天子至于官师皆有庙及秦非笑圣人荡灭典礼于是天子之外无敢营宗庙者庆歴元年因郊祀赦听文武官依旧式立家庙扵是翰林承㫖而下共奏请自平章事以上立四庙东宫太保以上立三庙诏如其请公卿无倡衆为之者独潞公首奏乞立庙河南诏可之富郑公神道碑朱子语録东坡作温公神道碑叙事甚略其作富公碑甚详盖富公在朝不喜东坡其子弟求为此文恐未必得而东坡锐然许之盖欲得此题目以发己意耳引水碑唐光启中涪陵刺史张濬郡故少井泉乃穷山泉之源以竹导其流民頼其利因作引水碑戒石碑宋景焕有野人闲语一书干徳三年立郡国戒石碑四尺上有尔俸尔禄民脂民膏下民易虐上天难欺十六字即其书中语也狄梁公碑宋黄庭坚作梁公碑天地闭孰将辟焉日月蚀孰将廓焉大厦仆孰将起焉神器坠孰将举焉巖巖乎克当其任者惟梁公之伟欤王仲舒碑韩退之碑文仲舒字宏中少奉母夫人家江南读书着文其誉蔼郁当时名公皆折官位軰行愿为内交贞元初射䇿拜左拾遗与阳城合论裴延龄不得为相徳宗初怏怏乆而嘉之其后入阁德宗顾班列谓宰相曰第㡬人必王某也果然月余特改右补阙迁礼部考功吏部三员外郎树王骏碑扶风王骏西土为树碑长老见碑无不下拜至遗爱如此立王晏碑五代周节度使王晏徐州滕县人少尝为羣盗及为节度使悉召故党赠之金帛谓曰吾乡素名多盗吾与诸君皆尝为之想后来者无能居诸君之右诸君幸为我语之使勿复为为者吾必族之于是一境清肃徐人奏请为晏立碑上许之山堂肆考卷三十一山堂肆考卷三十二钦定四库全书山堂肆考卷三十二明彭大翼撰地理帝都帝王世纪伏羲都陈今陈州神农亦都陈又营曲阜今兖州曲阜县黄帝都涿鹿今幽州一云都有熊少昊都穷桑在鲁北颛顼都高阳在周为卫地今濮阳县帝喾都亳一曰都高辛尧都平阳今晋州舜都蒲坂今蒲州禹都安邑在蒲州汤都亳即谷熟号南亳至仲丁迁嚣或曰敖即河南之敖仓河亶甲居相今相州祖乙居耿在河东皮氏之耿乡号景亳及盘庚五迁复南都亳之殷地即偃师号西亳周文王都丰镐今京兆界是为西都周公相成王以丰镐偏处西方土贡不均乃东营洛邑今东都也成王即洛邑建明堂朝诸侯复还丰镐至幽王为犬戎所杀平王始东迁而居洛邑是为东周矣及敬王又迁成周今洛阳故都城也终赧王之世不迁秦非子始封于秦即今陇西也非子之后至孝公始徙咸阳故秦遂都咸阳汉兴都长安光武中兴都洛阳又于南阳置南都三国魏以长安谯许昌邺洛阳为五都吴都鄂今武昌后迁建业即今应天府蜀都成都即今成都府晋都洛阳是为西晋元帝东渡都建业因避愍帝讳改名建康是为东晋六朝宋齐梁陈并居焉梁元帝及后梁萧詧又别居江陵元魏初居云中即今大同府怀仁县后迁洛阳是为东魏后又迁于邺西魏都长安北齐亦都邺即今彰德府周都长安隋初亦都焉至炀帝始迁洛阳唐复都长安五代梁都汴即今开封府唐晋都洛阳汉周至赵宋又都汴一云梁唐晋汉周至赵宋皆都汴南宋都临安即今杭州元都大都即今顺天府时至上都乃宣府之外地我朝都建康永乐迁都燕京即今北京也按六朝魏初姓拓䟦氏至孝文帝太和二十年始改姓元氏谓之元魏魏永熈二年高欢举兵东向逼其主修奔长安乃立清河世子善见于洛阳是为东魏后宇文㤗复弑其主修立南阳王寳炬都长安是为西魏宋齐公萧道成废主自立是为南齐都建康东魏高洋废主自立是为北齐都邺古来天子之居曰京曰都者何也盖天下以洛阳为中土唐都雍即长安则洛阳在闗东故以为东都宋都汴则洛阳在西故以为西都南京应天府建在宋眞宗时以其在汴之南故曰南京北京大名府建在宋仁宗时以其在汴之北故曰北京今我朝之称南北京者又自二都之地一在南一在北故耳定鼎世纪武王伐纣营洛邑而定鼎焉今洛阳西南洛水之北有鼎中观是也测圭周礼大司空掌建邦土地之图以土圭之法测土深正日影以求日中作丰诗大雅文王受命有此武功既伐于崇作邑于丰文王蒸哉营镐史记成王七年使太保召公先之雒相土其三月周公往营成周雒邑卜居焉注云成周东周也名为成周者周道始成王所都也卜涧水周书周公徃营成周更求告卜作洛诰曰我乃卜涧水东瀍水西惟洛食我又卜瀍水东亦惟洛食因郏山通鑑周纪周公至洛兴土营筑是为东都城方千七百二十丈郛方十七里南系于洛水北因于郏山四方之极诗商颂商邑翼翼四方之极八埏之中左思魏都赋夫魏土考之西隩八埏之中也测之寒暑雾露所均也龙蟠虎踞见山山峙水环顺天府志闗塞诸山雄峙于西南浑河诸水环绕于东南蚕丛鱼凫扬雄蜀本纪蜀始王曰蚕丛次曰伯雍又次曰鱼凫李白蜀道难蚕丛及鱼凫开国何茫然尔来八万七千嵗不与秦塞通人烟崤凾陇蜀汉张良曰夫闗中左崤凾右陇蜀沃野千里南有巴蜀之饶北有胡宛之利阻三靣而守独以一靣东制诸侯此所谓金城千里天府之国也天庄帝京谓之天庄唐诗延瞰极天庄又曰日畿言帝畿千里象日所经㢠也神州王婴古今通论崑崙东南方五千里谓之神州中有和羮乡方三千里五岳之城帝王之宅圣人所生也四塞汉娄敬曰秦地被山带河四塞以为固卒然有变百万之衆可立具也四塞言四靣有山闗之固也双川东汉傅毅洛都赋寻歴代之规兆仍险塞之自然决崑崙之洪流据伊洛之双川带泾班固西都赋汉之西都在于雍州实曰长安左据凾谷二崤之阻表以太华洛南之山右界褒斜陇首之险带以洪河泾渭之川贯渭三辅黄图秦始王兼天下都咸阳渭水贯都以象天汉横桥南渡以法牵牛隩区西都赋华实之毛则九州之上腴焉防御之阻则天下之隩区焉是故横被六合三成帝畿周以龙兴汉以虎视及至大汉受命而都之也仰悟东井之精俯恊河图之灵奉春建策留侯演成天人合应以发皇明按刘敬劝帝建都封奉春侯丰壤东汉张衡南京赋于显乐都既丽且康陪都之南居汉之阳割周楚之丰壤跨荆豫而为疆其地势则武阙闗其西桐栢揭其东流沧浪而为隍廓方城以为墉汤谷涌其后济水盪其胸推淮引湍三方是通风雨所交东京赋昔者先王之经邑也掩观九隩靡地不营土圭测景不缩不盈总风雨之所交然后以建王城声教所出唐张九龄传京师衣冠所聚声教所出法日月白虎通京师者千里之邑号也江云法日月之径千里据隂阳五经要义主者受命创始建国立都必居中土所以总风雨之和据隂阳之正均统四方旁制万国者也待诸侯孟子曰天子之地方千里不千里不足以待诸侯定四海唐陆贽奏今之闗中古邦畿千里之地王业根本于是在焉秦尝用之以倾诸侯汉尝因之以定四海盖由慿山河之形胜宅田里之上腴弱则内保一方当天下无事可以养力俟时强则外制诸夏据域中之大可以蓄威昭德赤县张衡灵宪崑崙东南有赤县神州风雨有时寒暑有节茍非此土南则多暑北则多寒东则多隂故圣人不处焉黄图唐高宗建东都诏朕闻践华固德百二穪乎建瓴卜洛归仁七百崇乎定鼎是以控膏腴于天府启黄图于渭濵襟沃壤于王城摛緑宇于河渚商家八迁书后序自契至成汤八迁汤始居亳从先王居作帝告釐沃注云自契父喾都亳汤自商始迁焉又通鑑外纪汤始居亳至仲丁迁于嚣河亶甲迁于相祖乙迁于耿至盘庚复迁于亳从汤所都也书序乃谓盘庚五迁将治亳殷民胥怨作盘庚三篇注云盘庚之前已自有五迁而作序考之不详谬言耳周家五迁周自后稷始封于邰第三代公刘迁居于邠自此又九代古公亶父迁于岐是为丰水之西自此又三代武王得天下迁都于鄗是为丰水之东自此第十一代幽王为犬戎所杀而子平王遂迁于洛是为东周又自此十三代至敬王因王勐之乱乃迁于成周是洛阳故都城也前后凡五迁刘汉一迁汉高祖得天下都长安是为西汉至光武中兴迁都洛阳是为东汉凡一迁曹魏一迁通鑑魏本都邺文帝即位徙都洛阳凡一迁孙吴再迁通鑑吴始都公安徙都鄂更名鄂曰武昌后迁建业至晋㤗始中吴西陵督歩阐表请徙都武昌吴王从之然扬州之民泝流供给甚苦之且武昌土地危崄塉确非王者之都故童谣云宁饮建业水不食武昌鱼宁还建业死不止武昌居由是还都建业凡再迁马晋一迁通鑑晋始得天下都洛阳至永嘉初元帝以宣帝曾孙琅琊王觐之子嗣封为安东将军都督扬州诸军事镇建业遂即位凡一迁元魏一迁元魏初居云中后高欢复立善见于洛阳是为东魏凡一迁也东魏一迁东魏既定都洛阳议者又谓洛阳西逼西魏南近梁境至十一月复议迁于邺书下三日即行四十万户狼狈就道欢留后部分事毕还晋阳改司州为洛州以元弼为刺史镇洛阳仆射司马子如高隆之侍中高岳孙腾留邺共知朝政出粟一百三十万石以赈迁民东魏主至邺改相州刺史为司州牧魏郡太守为魏尹隋朝一迁隋文帝始都长安后嫌长安制度狭小又宫内多妖与纳言苏威高颏等共议乃诏创造新都于龙首山至炀帝嗣位章仇大翼言于帝曰陛下木命雍州为破木之冲不可久居又䜟云修治洛阳还晋家帝深以为然十一月幸洛阳遂定都焉留晋王昭守长安凡一迁至唐复都长安宋朝一迁赵宋都汴至高宗为金人所逼从吕頥浩等议遂升杭州为临安府至绍兴八年始定都焉帝符春秋孔演图天子皆五土之精寳各以次运相据其起也必有神灵符纪使之开阶立运景星耀天帝王世纪尧佐帝挚受封于唐年二十而登帝位以火承木景星耀于天甘露降于地朱草生于郊凤凰止于庭荣光出河尚书中候帝尧即政荣光出河得玉厯搜神记舜耕于歴山得玉厯于河际之巖舜知天命在己体道不倦赐寳文河图禹治水功大天帝以寳文大字赐禹佩之以渡北海弱水之滩钖畴周书禹乃嗣兴天钖禹洪范九畴彞伦攸叙坠书图録西狩得麟之后天坠血书于鲁端门明日血书飞为赤鸟言汉代周也又学林夫子见薪采者获麟乃按图录知刘季当代周盖麟者木精薪采者庶人燃火之意孔子絶笔于春不书下三时者明木絶火旺周当授于汉也五星入房文选武王㓕纣时五星入房房苍龙之精以周室木德故五星表木瑞五星聚井汉王元年五星聚东井此高祖受命之符也投剑拾遗记汉太上皇㣲时逰山泽间有冶铸曰若得腰间佩刀杂冶中即成神器可以克天下昴星精为辅可以殱三太上皇曰此物名匕首遂解投烟熖中及剑成授上皇上皇以赐高祖乃殱三宅天下钩命决云萧何昴星精项羽陈胜胡广为三奉符汉儒生彊华自闗中奉赤伏符来诣萧王曰刘秀发兵捕不道四夷云集龙闘于野四七之际火为主羣臣因请奉萧王即位于鄗南是为光武注云䜟记之书曰符赤伏符名汉德尚火赤火色伏藏也四夷云集龙闘于野羣雄角力也四七二十八也自高祖至光武初起合二百二十八年即四七之际也一说光武以二十八嵗起兵故云大蛇当径汉髙祖沛人初为泗上亭长为县送徒骊山徒多道亡到丰西止饮夜乃解纵所送徒谓曰公等皆去吾亦从此遁矣季被酒夜径泽中有大蛇当径季㧞剑斩之有老妪哭曰吾子白帝子也今为赤帝子所杀忽不见季亡匿芒砀山中神鱼舞河见河白水眞人东汉光武起自南阳而有天下以货泉之文为白水眞人盖帝旧与吴汉同居白水乡故也金陵天子晋元帝纪秦时望气者云金陵有天子气五百年后当有眞人出故始皇东逰以厌之且堑北山以絶其势及孙权穪号自为当之孙盛以为始皇逮于孙权四百三十七载考其厯数犹为未及至晋元帝渡江已五百二十六年眞人之应在于此矣梦龙据胸汉高祖虏魏王豹薄姬输织室诏纳之后宫嵗余召幸之姬对曰昨梦龙据妾胸上曰是贵征也吾为汝成之遂幸生文帝见蛇入鼻邵氏闻见录宋艺祖㣲时入洛至长寿寺大佛殿枕柱础昼寝有藏经院僧见赤蛇入帝鼻帝寤僧问所向帝曰欲见柴太尉于澶州无资僧曰某有一驴子可乘又以钱币为献帝遂行柴太尉一见竒之留幕府未几柴即天子位是为周世宗帝与宣祖俱事之后遂受禅于周黄旗紫盖吴志陈纪曰黄旗紫盖运在东南玉马金牛孙氏瑞应图玉马金牛者瑞器也王者清明笃贤则玉马至土地开辟则金牛至探䇿世说晋武始践祚探䇿得一王者世数系此多少帝既不悦羣臣失色莫能有言侍中裴楷进曰臣闻天得一以清地得一以宁侯王得一以为天下贞帝恱羣臣叹服祝石见石庆云见唐代宗即位庆云见黄气抱日嵗星明宋刘原父尝斋太乙宫与王尧臣夜语曰嵗星徃来虚危间其色甚明以吾观之当有兴于齐者嵗余英宗以齐州防御使入继大统玄川灵龟魏氏春秋明帝青龙三年张掖郡邢丹县金山玄川溢涌石马负图状象灵龟立于川江宁玉麟晋元帝永嘉初有玉册见于长安白玉麒麟神玺出于江宁其文曰长寿万年豋极易干卦九五飞龙在天大人造也离卦大人以继明照四方系辞圣人之大寳曰位何以守位曰仁陟位虞书帝曰格汝舜询事考言乃言底可绩三载汝陟帝位舜让于德弗嗣总师虞书帝曰格汝禹朕宅帝位三十有三载耄期倦于勤汝惟不怠总朕师终陟元后虞书帝曰来禹予懋乃德嘉乃丕绩天之厯数在尔躬汝终陟元后俾作神主商书伊尹曰夏王弗克庸德慢神虐民皇天弗保监于万方启廸有命眷求一德俾作神主亶聪明周书亶聪明作元后元后作民父母钖勇智商书天乃钖王勇智表正万邦纉禹旧服正位凝命易鼎卦木上有火君子以正位凝命顺天应人易革卦天地革而四时成汤武革命顺乎天而应乎人革之时义大矣哉一民心干寳晋武帝革命论古之有天下者栢皇栗陆以前为而不有应而不求执大象也鸿荒世及一民心也尧舜内禅体文德也汉魏外禅顺大名也汤武革命应天人也高光争伐定功业也各因其运而得天下随时之义大矣哉承天厯涂山铭夏后氏勤劳万邦和宁四极顺承天厯自南河而受四海大位定焉万国既固宣省风教自涂山而会诸侯大政立焉位莫隆于执大象乃辑五瑞以建皇极政莫先于齐大统乃朝玉帛以混经制所以承唐虞之后垂子孙之丕基立商周之前建帝王之洪范也云龙风虎易干卦云从龙风从虎圣人作而万物覩朝觐讴歌孟子曰朝觐者不之尧之子而之舜讴歌者不讴歌尧之子而讴歌舜应期抚运晋元帝纪刘琨上书陛下应受命之期抚千载之运握纪御符唐李百药封建论陛下握纪御符应期启圣系统接绪班固东都赋系唐统接汉绪茂育羣生恢复疆宇睠命膺图宋建隆元年太祖即位制五运推移上帝于焉睠命三灵改卜王者所以膺图接千嵗统太史公自序今天子接千嵗之统封㤗山而余不得同行是命也法五始要汉王褒圣主得贤臣颂恭惟春秋法五始之要在乎审己正统而已注云五始一元二春三王四正月五公即位地辟天开宋张于湖贺英宗登极表星辉海润方肇启于青宫地辟天开遂丕膺于赤纪有赫圣人之大业于昭天下之至公言传号涣宋曾巩曰人主之尊意谕色授而六服震动言传号涣而万里奔走天时人事东汉邓禹说大司马刘秀曰歴观徃古圣人之兴天时人事二科而已今以天时观之更始既立而灾变方兴以人事观之帝王大业非凡夫所任明公素有盛德大功天下向服为今之计莫如延揽英雄务恱民心立高祖之业救万民之命以公而虑天下不足定也天意人谋宋靖康二年三月甲戌元祐太后降手诏迎康王曰汉家之厄十世宜光武之中兴献公之子九人惟重耳之尚在兹为天意夫岂人谋嗣器宋太宗即位制王者继统承祧所以嗣神器也今猥以神器付于冲人遵治命而莫或固辞渉大川而罔知攸济传归宋英宗即位制蒸民之生置君为之司牧神器之重有子所以传归改元古今源流尧舜有天下书载其即位之始而曰月正元日夫子序书于成汤之后曰太甲元年而当时伊尹亦有元祀之称则元之名昉于此矣资始易大哉干元万物资始履端左文元年先王之正时也履端于始举正于中归余于终履端于始序则无愆举正于中民则不惑归余于终事则不悖穪后元年汉文帝时赵人新垣平言阙下有寳玉气而使人持玉杯献之刻曰人主延寿又言侯日再中居顷之日郄复中于是始更十七年为元年谓之后元年穪中元年汉景帝即位改元已七年矣至八年壬辰又改曰中元年已六年矣至七年戊戌又改曰后元年因事而改汉武帝即位已更为建元之名自是而后才値六年因大星而改元光又六年无事而改元朔又六年获白鼎而改元鼎又六年封㤗山而改元封间岁而改汉至昭宣而后凡所谓神爵甘露黄龙之名或一年而改或间嵗而改又不拘六年之说矣其后有仅改一二如后汉光武即位之初改元建武至三十一年而后改中元是也又有终其身而不改如唐太宗之贞观三十三年是也此非所谓贤明之君见高一世者哉自称年号汉唐而降各有随其鼎峙之势而自穪年号者如三国之魏与吴蜀是也各据年号三国而后有随其分裂之势而各据年号者如南北朝之晋宋齐梁陈与后魏北齐后周是也是以彼此各有元年惟主正统者则以正统之元年为凖爰举旧章宋太宗开寳九年改太平兴国元年制自登宸极再易朔辰改元更号爰举前代之旧章荡秽涤邪用洽普天之大庆式遵古义宋眞宗至道四年改元咸平元年诏承上穹之眷命宅大寳以踰年四序履端万物资始式遵古义俾易新元取象阳春宋太宗端拱三年改淳化元年制朕受天明命司牧黎元寰宇幸致于和平稼穑屡豋于丰稔庆兹玄感思举旧章因斯献岁取象阳春宜改纪元之号仍覃生物之恩式新端厯宋仁宗寳元改为康定诏导迎至和消伏衆变推荣正本恊纪求中庶回灵鉴之孚式新端厯之授改淳化为至道宋太宗改元德音当惟新于大政冀永保于鸿猷发号改元与民更始改嘉祐为治平宋英宗改元制自亲庶政甫渉踰年中外乂宁风雨时若惟春秋之正始盖厯代之通规献嵗发春方临吉旦纪年更号祗率旧章冀自天之祐仁宗庆厯九年改为皇祐制春夏之交霖雨作沴伤暴禾麦漂溢隄防粒食罄阙庐舍荡空流离乡邦十室而九当原究其由来祈弭消于灾变仍更纪岁之名用冀自天之佑昭受命之符宋哲宗改绍圣五年六月朔为元符诏统承圣绪绍述先猷克享天心屡蒙嘉贶甘露荐降灵光烛天思答神休以恊瑞应其易统年之号用诏受命之符皇祐改为至和仁宗因日食正阳改皇祐六年为至和德音皇天降谴太史上言豫陈薄蚀之灾近在正阳之朔永思厥咎在予一人是用改避正寝却去常珍俾更元厯之名冀召太和之福崇宁改为大观徽宗改崇宁为大观制兵革不试囹圄屡空边陲晏安年谷丰稔干高垂象日当交而不亏坤厚荐珍禾与芝而并秀是用因三朝之庆㑹顺一气之发生易冠元之名覃作解之泽既革而当惟新是图作新斯民哲宗改元丰九年为元祐御札永惟春秋正始之义深见天人相与之符即位逾年改元布政以昭宣令典以作新斯民顾惟守成敢忘继序肇新元统徽宗改建中靖国御札思建皇极嘉靖庶邦端好恶以示人本中和而垂政稽历数在躬之文念春秋谨始之义肇新元统国有典常宜遵踰嵗之期以易纪年之号圣诞古今源流至论自唐明皇以八月五日生始以是日为千秋节故张衍上大衍历序有开元十六年八月端午赤光照室之文宋璟千秋节表有月惟仲秋日在端午之句则圣诞之名盖昉于此大电绕枢帝王世纪黄帝少昊之子姬姓也母附寳见大电光绕北斗枢星感之而孕二十四月生黄帝于寿邱大星流渚世纪少昊名挚字青阳姬姓也母女节黄帝时有大星如虹流于华渚女节感之而生少昊为金天氏感于尚羊世纪神农姜姓也母曰妊姒名女登为有乔氏之女逰于华阳有神龙首感女登于尚羊而生炎帝人身牛首长于姜水以火承木位在南方主夏故谓之炎帝感于幽房世纪颛顼黄帝之孙昌意之子姬姓也母景仆为昌意正妃谓之女妪金天氏之末瑶光之星感女妪于幽房之宫生颛顼于若水首戴干戈生丹陵世纪尧伊祁姓也母曰庆都孕十四月而生尧于丹陵名曰放勲又春秋合诚图尧母庆都出观三河与赤龙合而生尧生姚墟世纪舜姚姓也其先出自颛顼顼生穷蝉穷蝉有子曰敬康敬康生勾芒勾芒有子曰桥牛桥牛生瞽䏂瞽䏂妻曰握登见大虹意感而生舜于姚墟字都君家本冀州其母早死瞽䏂更娶生象傲而父顽母嚚咸欲杀舜吞珠孕禹世纪禹姒姓也其先出颛顼颛顼生鲧尧封鲧为崇伯纳有莘氏脩己脩己山行见流星贯昴又吞神珠意感而生禹于石纽名文命字高宻长于西夷尧命为司空继鲧治水有功赐姓姒氏封为夏伯故谓之伯禹懐卵生契世纪商之始也有神女简狄逰于桑野见鸟遗卵于地有五色文作八百字简狄拾之贮以玉笥夜梦神母谓曰尔怀此卵即生圣子狄怀一年而有娠经十四月而生契祚以八百叶卵之文也扶都生汤世纪殷商氏出自帝喾子姓也主癸之妃曰扶都见白气贯月意感以乙日生汤故名履字帝乙是为成汤太任生文世纪周文王姬姓也名昌父季厯母太任当殷王祖甲二十八祀庚寅生昌昌有圣德又得圣女姒氏以为之配年十五而生太子发是为武王武王娶吕望女邑姜生子诵是为成王玉鸡衔珠世纪汉出自帝尧刘姓也丰公生执嘉即太上皇太上皇之妃曰媪是为昭灵后生子邦是为汉高祖一说高祖母浴于洛池见玉鸡衔赤石珠名玉英吞之有孕而生高祖赤彘蔽户见七夕舂陵佳气东汉光武之父南顿君初为济阳令生帝于县舍有赤光照室影如五麟七凤是岁县界嘉禾生一茎九穂因名帝曰秀望气者苏伯阿为王莽使至南阳遥望见舂陵城郭叹曰佳哉鬰鬰葱葱及帝起兵还舂陵望见舍南火光赫然烛天武功庆云唐太宗生于武功之别馆时有庆云见弥漫数里上属于天二龙戏于馆门之外水中三日乃去云盖魏文帝生时有云气青色圜如车盖覆其上星珠宋干德四年三月五星如连珠聚于奎当鲁分从鎭星晨见东方占曰有德有庆大人奄有四方子孙繁昌明年眞宗诞生生母李氏帝即位追尊皇太后谥明德梦神与交符坚母荀氏祈子西门豹祠其夜梦神与交有孕生坚神光自天烛其庭背有赤文隠起成字曰草符臣梦神决胁唐肃宗在东宫时张后忽寝厌不寤太子问之梦神以剑决我胁而入殆不能堪以烛照之其文隠然遂有孕生代宗红光烛天隋炀帝生时红光烛天里中牛马皆惊异香经宿宋太宗为宣祖之次子母昭宪皇后梦日入怀而娠后唐天成二年丁亥二月十六日生于洛阳大内夹马营是时赤光绕室异香经宿不散白气充庭后唐太祖在妊十三月生红光照室白气充庭井水暴溢赤光满室宋英宗天圣十年生于宣平坊赤光满室黄龙往来于室中后榻灵芝宋仁宗诞降郭太后榻下生灵芝四十二叶后享国四十二年乃瑞应云按郭太后眞宗之后仁宗嫡母景德三年崩祥符五年复立刘氏为后仁宗乃宸妃李氏所生刘后以为己子与杨淑妃同抚育之一说李氏尝夣一羽衣之士跣足从空而下云来为汝子时眞宗未有嗣闻之大嘉云当为汝成之是夕召幸有娠明年诞育仁宗仁宗㓜年每穿履袜亟令脱去常徒歩禁中皆唿为赤脚仙人赤脚仙乃古得道李君也李氏又尝夣二日在天其一忽坠自以衣裾承之自此有娠仁宗即位追尊李氏为章懿皇后丞㕔赤光挥麈録秀州外医张浩自云少隷军籍尝为德清闸官一日晚过嘉兴县忽覩丞㕔赤光照天疑为回禄亟入视之乃赵县丞之室适娩娠是宋孝宗诞育时也千龄启圣唐张说奉和千秋节宴应制诗五德生王者千龄启圣人三合巩基宋淳熈中孝宗及皇太子朝上皇于德寿宫置酒赋诗为乐从臣皆和周益公诗一丁扶火德三合巩皇基杨诚斋诗祖尧父舜眞千载禹子汤孙自一家又云天意分明昌火德诞辰三世总丁年盖高宗生于大观丁亥孝宗生于建炎丁未光宗生于绍兴丁卯故隂阳家以亥邜未为三合天申节宋吴芾表蕐渚呈祥预纪有开之庆薫风从律式逢载夙之辰天宁节宋宰臣章惇等表诗纪生民易称出震时惟阳月瑞集枢星肇开震夙之祥永御光华之旦离明继照敷同四海之懽天德出寕请祝万年之寿请以十月十日为天宁节圣寿韩愈佛骨表黄帝百十嵗少昊百嵗颛顼九十八嵗帝喾一百五嵗帝尧百十岁帝舜禹汤皆百嵗文王九十七嵗武王九十三嵗天保歌诗小雅天保定尔以莫不兴如山如阜如冈如陵如川之方至以莫不増如月之恒如日之升如南山之寿不骞不崩如松栢之茂无不尔或承閟宫颂诗鲁颂俾尔炽而昌俾尔寿而臧保彼东方鲁邦是常不亏不崩不震不腾三寿作朋如冈如陵俾尔昌而炽俾尔寿而富黄髪台背寿胥与试俾尔昌而大俾尔耆而艾万有千嵗眉寿无有害天钖公纯嘏眉寿保鲁居常与许复周公之宇鲁侯燕喜令妻寿母宜大夫士庶邦国是有既多受祉黄髪儿齿梦与九龄礼文王世子文王谓武王曰女何夣矣武王对曰夣帝与我九龄文王曰女以为何也武王曰西方有九国焉君王其终抚诸文王曰非也古者谓年为龄齿亦龄也我百尔九十吾与尔三焉文王九十七乃终武王九十三而终闻唿万嵗见嵩高山华封三祝庄子曰尧观乎华封华封人曰嘻圣人请祝圣人使圣人寿尧曰辞使圣人富尧曰辞使圣人多男子尧曰辞封人曰寿富多男子人之所欲也女独不欲何也尧曰多男子则多惧富则多事寿则多辱是三者非所以养德也故辞麦丘三祝刘向新序齐桓公田至麦丘见麦丘邑人问年几何对曰八十有三矣公曰羙哉寿乎子其以子寿祝寡人邑人曰祝主君甚寿金玉是贱人民是寳公曰至德不孤善言必再吾子复之曰祝主君使无羞学无恶下问贤者在傍諌者得人公曰至德不孤善言必三吾子复之曰祝主君使无得罪于羣臣百姓公作色曰吾闻子得罪于父臣得罪于君未闻君得罪于臣也邑人拜而起曰子得罪于父可因姑姊妹叔父而解之臣得罪于君可因便嬖左右而谢之昔桀得罪于汤纣得罪于武王此则君之得罪于臣者也莫为谢至今得罪公曰善扶而载之自御以归礼之于朝封之以麦丘而断政焉玉巵上寿汉高祖时淮南王等朝未央宫置酒前殿上奉玉巵为太上皇寿曰始大人常以臣亡頼不能治产业不如仲力今某之业所就孰与仲多殿上羣臣皆穪万嵗大笑为乐玉杯献寿汉文帝时赵人新垣平使人诣阙献玉杯刻曰人主延寿明堂上寿汉武帝东封㤗山还登明堂倪寛奉觞再拜上千万岁寿凌烟为寿唐太宗贞观四年突厥颉利可汗朝长安上御顺天楼盛陈文物引见上皇闻擒颉利叹曰吾付託得人复何忧哉置酒凌烟阁太宗起舞公卿迭起为寿逺怀上寿汉昭帝时公卿百官以帝威德怀逺祥物类应乃集朝堂冦平上寿唐宪宗时吴元济初平宴百僚裴度举觞曰陛下神武独断冦逆削平愿与九州四海上千万嵗寿生日罢宴乐唐太宗贞观二十年十二月谓长孙无忌等曰今日吾生日世俗皆为乐在朕翻成伤感诗云哀哀父母生我劬劳何以劬劳之日更为宴乐乎生日却贡献唐德宗建中元年夏四月生日四方贡献皆不受李正巳田恱献缣三万匹上悉归之度支以代租赋号万嵗乐唐武后造鸟歌万岁乐盖鹦鹉与秦吉了鸟俱能言后喜其能谐和以高平调奏之至宪宗时刘弘去鸟歌改入黄钟正宫调号圣朝万岁乐作千秋乐唐开元十六年八月初五日玄宗以降诞日宴百官于花蕚楼下作千秋乐丞相源干曜等请以是日为千秋节布于天下咸令宴乐羣臣皆献寳镜张九龄乃述前兴废之际为书五卷谓之千秋金鑑録上之诸将上寿唐太宗时七德舞初成观者皆踊跃诸将上寿穪万岁诸道献寿唐代宗大历元年冬十月上生日诸道节度使献金帛器服珍玩骏马为寿共値缗钱二十四万常衮上言节度使非能男耕女织必取之于民歛怨求媚不可长也请却之上不听正旦庆寿宋高祖绍兴二十九年正旦以太后八十上诣慈宁宫行庆寿礼依建隆故事许百官称贺立春庆寿宋孝宗淳熈二十年十二月以太上皇来年圣寿七十预于立春日诣德寿宫行庆寿礼开宴凌虚阁下山堂肆考卷三十二山堂肆考卷三十三钦定四库全书山堂肆考卷三十三明彭大翼撰君道圣德商书明王慎德四夷咸賔又曰咸有一德德惟一动罔不吉德二三动罔不凶钦明文德虞书若稽古帝尧曰放勲钦明文思安安允恭克让光被四表格于上下温恭允塞虞书若稽古帝舜曰重华协于帝濬哲文明温恭允塞玄德升闻克勤克俭虞书帝曰来禹洚水儆予成允成功惟汝贤克勤于邦克俭于家不自满假惟汝贤克明克类诗大雅维此王季帝度其心貊其德音其德克明克明克类克长克君不迩声色商书惟王不迩声色不殖货利德懋懋官功懋懋赏用人惟已改过不吝克寛克仁彰信兆民不侮鳏寡周书惟乃丕显考文王克明德慎罚不敢侮鳏寡庸庸祇祇威威显民用肇造我区夏无逸文王徽柔懿恭怀保小民惠鲜鳏寡恭黙思道商书王庸作书以诰曰以台正于四方台恐徳弗类兹故弗言恭黙思道梦帝赉予良弼其代予言夙夜毖祀周书惟公德明光于上下勤施于四方旁作穆穆迓衡不迷文武勤教予冲子夙夜毖祀好谋能听汉髙祖有大度不事家人生业而性明达好谋能听雄才大畧班固曰孝武初立罢黜百家表章六经兴太学脩郊祀改正朔定厯数协音律号令文章焕焉可述如武帝之雄才大畧不改文帝之恭俭以济斯民虽诗书所穪何以加焉躬脩玄黙汉文帝躬脩玄黙以道德为丽以仁义为凖总揽权纲东汉光武身济大业兢兢如不及明慎政体总揽权纲量时度力举无过事诏恤饥寒汉景帝诏雕文刻镂伤农事者也锦绣纂组害女工者也农事伤则饥之本女工害则寒之原饥寒并至而能亡为非者寡矣事从寛厚东汉章帝每事必从寛厚感陈宠之义除惨狱之科深元元之爱着胎养之令平徭简赋人赖其庆而又体之以忠恕文之以礼乐故蕃辅克谐羣后让德幽枉必达东汉明帝善刑理法令分明日晏坐朝幽枉必达内外无倖曲之私在上无矜大之色倜傥不羁唐髙祖倜傥不羁豁达有大度且至性刚直无所矫凡有委任推以赤心聪明英武唐太宗聪明英武绰有大志求士若不及从谏如转圜刚明果断唐宪宗刚明果断志平僣叛能用忠谋不惑羣谋卒收成功孝友节俭宋太祖享年五十性孝友节俭质任自然不事矫节忠厚恻怛宋仁宗在位四十二年恭俭仁恕忠厚恻怛所以培国本者厚矣谥之曰仁诚无愧焉笃好文籍宋太宗亲録囚徒洞察微隐断决庶事日旰忘食抑祥瑞之献郄尊美之称乐忠谠之言徴遗逸之士其于文籍尤所笃好表章理学宋理宗表章理学使濓洛考亭之道大明于天下圣孝孟子曰孝子之至莫大乎尊亲尊亲之至莫大乎以天下养虞舜大孝中庸舜其大孝也与德为圣人尊为天子富有四海之内宗庙享之子孙保之武王达孝中庸武王周公其达孝矣乎夫孝者善继人之志善述人之事者也进药先尝汉文帝居代时母薄太后尝病三年帝目不交睫衣不解带汤药非先尝弗进仁孝闻于天下进御亲试唐玄宗自蜀还御望贤宫南楼肃宗望楼辟易下马趋进楼前再拜称贺玄宗下楼帝匍匐捧玄宗足呜咽不自胜扶玄宗升殿尚食每进一味必先尝之飞龙御马必先选视然后进御谒陵悲恸东汉明帝尝谒原陵夜梦先帝太后如平生既寤悲不能胜明旦率百官上陵帝从席前伏御床视太后镜奁中物感恸悲涕左右皆泣莫能仰视望陵涕泗唐玄宗开元十七年谒桥陵至壖垣西关下马望陵涕泗行及神武门号恸再拜且以三府兵马供衞遂谒定陵献陵昭陵干陵乃还必欲终礼晋武帝居文帝丧虽从汉魏之制既葬除服而深衣素冠降席撤膳哀毁如初丧者有司奏改服进膳不许必终礼而后服吉及太后之丧亦如之不忍为乐见圣寿送葬跣行唐髙宗性至孝初葬元贞太后遇祁寒跣行二十余里足皆流血毁顿之极哀感行路有时得珍味必先荐享而后食侍疾髪变唐髙宗为皇太子时太宗尝命逰观习射太子辞以非儿所好愿奉至尊居膝下后从幸翠微宫太宗苦痢增剧太子侍疾旬日之间髪有变白者太宗泣曰古之孝者不过文王汝今昼夜不离吾侧口尝汤药盛年髪变为白则汝之孝敬过文王矣吾虽殒殁亦无所恨纳履入阙唐贞观十三年帝谒献陵至小次降舆纳履入阙门西向再拜恸哭俯伏礼毕改服入寝宫执馔以献阅髙祖及太穆后服御悲感左右步出司马北门泥行二百步掖辇至宫宋髙宗绍兴三十二年传位于太子眘太子固让不许遂即位班退上皇即驾之德寿宫帝服袍履步出祥曦门冐雨掖辇以行及宫门弗止上皇麾谢再三且令左右扶掖以还朝会庆殿宋仁宗欲于元日先上太后寿乃受朝太后不可王曾奏曰陛下以孝奉母仪太后以谦全国体请如太后令帝不从天圣五年春正月朔率羣臣朝太后于会庆殿朝景灵宫宋神宗以先朝御容多寓寺观乃作十一殿于景灵宫凡神御皆迎入元丰五年诏岁以四孟月朝献景灵宫思后不宁宋宣和皇后韦氏在金髙宗谓辅臣曰皇后春秋髙朕朝夕思之不遑宁处屈己讲和正谓此耳绍兴七年从朱震请遥尊为皇太后事后甚谨绍兴十二年皇太后至自金帝事之甚谨先意承志惟恐不及或一食稍减辄不胜忧惧常戒宫人曰太后春秋髙惟优㳺无事起居适意即寿考康宁事有忤意者勿令知第来白朕圣制杨子曰圣人之言炳若丹青又曰圣人矢口而成文伏羲画八卦汉五行志伏羲氏受河图则而画之为八卦大禹叙九畴周书鲧则殛死禹乃嗣兴天乃钖禹洪范九畴彛伦攸叙注云洪范九畴治天下之大法其类有九即五行五事八政五纪皇极三德稽疑庶徴五福六极也歌薫风见风唱庆云宋符瑞志舜时景星出房地出乗黄之马和气普应庆云兴焉百官相贺而歌庆云帝乃唱之曰庆云烂兮糺漫漫兮日月光华旦或旦兮羣后咸进稽首曰明明上天烂然星陈日月光华洪于一人帝乃载歌曰日月有常星辰有行四时从轻万物允诚于予论乐配天之灵迁于圣贤莫不咸听鼚乎鼓之轩乎舞之精华以竭褰裳去之汤铭汤之盘铭曰茍日新日日新又日新武诫史记武王为诫于席之四端至于几槛盥楹带履觞豆户牖弓劔皆铭焉又太公阴谋曰武王衣铭云桑蚕苦女工难得新捐故后必寒镜铭云以镜自照者见形容以人自照者见吉凶觞铭云乐极则悲沉湎致非社稷为危文王系辞易八卦伏羲所画其辞则文王周公所系以断一卦之吉凶所谓彖辞爻辞也彖者言乎象者也文王所系爻者言乎变者也周公所系康王册命周书王朝步自宗周至于丰以成周之衆命毕公保釐东郊注云毕公尝相文王故康王就丰文王庙命之书有毕命之篇乃命毕公保釐之册命也告四方周书王来自奄至于宗周王若曰猷告尔四国多方惟尔殷侯尹民我惟大降尔命尔罔不知训百官周书有周官之篇乃成王训廸百官之辞也大风歌汉髙祖过沛召父老饮酒酒酣击筑而歌曰大风起兮云飞扬威加海内兮归故乡安得勐士兮守四方文中子曰大风安不忘危其王伯之用心乎大雪诗宋太宗作大雪诗赐学士云轻轻相亚凝如酥宫树花粧万万株宋真宗有瑞雪诗秋风辞见风秋风曲唐明皇制秋风髙一曲每奏之则秋风徐来庭叶交坠体伤轻靡南史梁简文帝六岁能属文雅好赋诗其自序云七岁有诗癖长而不倦然文体伤于轻靡时号宫体体非纯正唐太宗作宫体诗命羣臣赓和虞世南曰圣作诚工然体非纯正臣恐此诗一传天下风靡不敢奉诏帝曰朕试卿尔获麟作歌汉武帝元狩元年祠五畤获白麟作白麟之歌元鼎四年秋马生渥洼水中作宝鼎天马歌钓鱼赋诗宋吕正惠公端叅知政事真宗多独召至便殿语必移时时吕蒙正为相会宴后苑上作钓鱼诗欲饵金钩深未达磻溪须问钓鱼人上意已属吕端数日罢蒙正而相端羲皇篇汉灵帝作羲皇之篇实无救于丧乱孔颜賛宋太祖视学诏塑先圣先贤像自为賛书于孔颜座端其賛文宣曰尼父挺生河海标异祖述尧舜有德无位真宗亦有文宣王賛祥瑞论宋真宗作瑞雪诗及文武七条其他轸田夫吟自戒箴祥瑞论对照诗与夫正説十篇真可与典谟相表里攻守图宋神宗慨西方多难北虏未平诏赐王韶御制攻守图行军环珠总要神武秘畧风角集占又制景福内库诗箴赐希全唐德宗作君臣箴赐杜希全论示王旦宋真宗作君臣论示王旦股肱论唐髙宗因许敬宗作股肱论元良箴宋真宗作元良箴赐太子自谓人莫能及刘宋文帝以鲍昭为中书舍人上好文学自谓人莫能及昭悟其㫖为文章遂多鄙言俚语实不尽其才也按昭即鲍照李商隐诗有肥烹鲍照葵之句后以武后名曌唐人读照为昭耳不欲人出其右隋炀帝善属文不欲人出其右薛道衡死帝曰更能作空梁落燕泥否王胄死帝诵其诗曰庭草无人随意緑复能作此语耶苕溪渔隐曰人君不当与臣下争能炀帝忮心一起二臣皆不得其死哀哉然人臣亦当悟其微㫖如王僧䖍鲍昭者岂非明哲保身之要术乎范赐太子唐太宗作帝范十二篇赐太子又作金镜録示侍臣作训戒六篇示诸生诗赐神童宋真宗赐神童诗七闽山水多才俊三岁竒童出盛时家世应传清白训婴儿自得老成姿初尝学步来朝谒方及能言解诵诗更励孜孜图进益青云千里有前期咏日诗见日敬天图宋孝宗躬勤庶政每遇灾异乐闻阙失干道中诏辅臣曰朕近日集尚书中所言敬天事编为两图以备朝夕观省名曰敬天图欹器论宋仁宗出欹器陈于迩英阁谕丁度等曰朕思古欹器之法试令工制之以示卿等命以水注之中则正满则覆虚则欹亦日中则昃月盈则亏之理朕欲以中正临天下当与列辟共守正道因作欹器论危竿论宋仁宗庆厯四年御迩英殿出危竿论二篇以述居髙谨危之意元祐中吕大防刘摰等释之曰圣意以为人君居至髙至危之地须用正直之人譬如危竿须用正直之木古人谓邪蒿人君不可食食之固无害以其名不正也况用邪佞小人乎司马通鑑序宋神宗嗣位之初司马光首进资治通鑑既为之名又为之序东坡文集賛宋孝宗赐苏峤以东坡文集賛猗嗟若人冠冕百代忠言谠论不顾身害凛凛大节立朝乃见敬想髙风掩卷三叹慰边诗宋太宗作慰边诗赐近臣又作诗赐赵普真宗即位藏之禁中如太清楼玉清殿龙图阁所藏圣制是也损斋记宋髙宗中兴亲书御制中和堂诗赐张浚又制文宣王及七十二子賛金芝咏又作损斋记圣政序其损斋记大畧以清心寡慾省徭薄赋为主喜捷诗宋真宗咸平三年范廷召等引兵追契丹至莫州破之遣使奏捷上作喜捷诗又尝作劝学文勤政论宋真宗天禧初着祥瑞勤政二论春秋要言又诏筑堂为皇太子就学之所赐名资善亲作记刻石堂中悯农歌宋真宗作悯农歌又作十一经诗及赐近臣稼穯倍登诗又作为君难为臣不易论用人论宋孝宗之圣制若用人论若春赋若新春喜晴诗若原道辨寛财论宋真宗作寛财论赐李士衡恤刑诏宋理宗嘉熙中作敬天十二图淳祐初作十三圣贤賛又作训亷恤刑二诏中庸大学二賛圣翰古今源流至论传称包羲作龙书神农作穗书黄帝史苍颉作鸟迹篆少昊作鸾鳯书颛顼作科斗书帝尧作龟书文王作鸟书然此皆不见于经而杂出于纬书未必可尽信也盖自秦蒙恬造笔蔡伦作纸东汉以来人主始从事于翰墨之工赐札皆细书东汉光武以手迹赐方国皆一札十行细书成文上表令草书东汉章帝好杜操等草书令上表亦作草书故名章草心慕手追唐太宗王羲之书賛烟霏雾结鳯翥龙蟠心慕手追此人而已烟舒云卷唐宪宗亲洒仙毫鸾鳯搴翔烟云舒卷此皆翰墨之可称者也飞白赐羣臣唐太宗始以飞白赐羣臣又以飞白赐马周又赐李靖诏书数函飞白赐侍臣唐髙宗尝为飞白赐侍臣戴至德郝处俊李敬元崔知悌等写诗赐张昭魏文帝以素书所着典论及诗赋与孙权又以纸写一通赐张昭书字示吕端宋太宗以飞白四字广盈尺示吕端以下曰昔唐太宗以飞白书赐羣臣刘洎登御榻争取今示卿等与古何异三体书宋太宗淳化中苏易简请以所赐诗刻石帝复为真草行三体书其诗二幅书淳化中上亲书二幅云公平行政惠爱临民奉法除奸方可为劳绩又别书二千余幅赐尹玘等太宗法帖宋真宗祥符五年内出太宗御书法帖示辅臣曰太宗嗜学实由天纵属思授翰必极精妙仁宗笔势宋仁宗宸翰迈逸笔势有法飞白书尤精八字赐李符宋太祖命李符知京西转运特书李符到处如朕亲行八字赐之四字付易简宋太宗淳化二年上书飞白玉堂之署四字召苏易简付之以为玉堂盛事二字赐张钖宋仁宗皇祐二年张钖讲书禁中上飞白书博学二字赐之六字赐秦桧宋髙宗尝书一德格天之阁六字赐秦桧孝宗又书明良庆会之阁六字赐史浩书秘阁字宋太宗端拱元年秘阁成李至乞赐新额上乃飞白秘阁二字赐之书回銮诗真宗幸澶渊有御制回銮诗乃亲书之勒于碑阴淳化中李至请以上草书千字文勒石上曰此无可取孝经百行之本朕当自书勒于碑阴写于座右宋髙宗建炎二年亲写旅獒及大有大畜二卦与孟子之言于座右素屏又尝御书资治通鑑第四册写字得趣宋太宗出御书扇赐羣臣谓宋琪曰朕听政之外未尝昼寝惟读书写字自得其趣写字为娱宋孝宗谓近臣曰朕无他嗜好或得暇惟读书写字为娱因取郭熙秋山平远诗赐焉书经史宋太宗尝草书经史三十纸刻石模印诣名山藏之或赐丘园养素好古博雅之士书文赋宋理宗宝庆初书文赋以赐天下书恤刑诏宋绍兴二年诏以恤刑手诏刻石颁诸郡县奉使魏良臣曰虏人得上亲笔恤刑书墨本曰恤民如此民心安得不归书烝民诗宁宗嘉定十四年宸翰书车攻烝民南山有台及缁衣诗赐大臣天章阁召观宋范蜀公东斋记仁宗嘉祐间召羣臣天章阁下观书并閲瑞物亲作飞白书令搢笏以观欧阳修为记王珪为跋化成殿醉书仁宗飞白书四民安乐字题其旁曰化成殿醉书邵雍释之曰帝虽在酒所嫔御在列尚不忘四民故自帝王以来独以仁谥之也赐十二字真宗天禧中上在东宫赐张士逊十二字曰寅亮天地弼予一人又曰日新其德苏轼为賛祥符中上又飞白书向敏中张咏姓名付宰相曰此二臣姓名也朕将用之书三十轴宋仁宗庆厯四年上于迩英阁出御书三十轴凡二十五字书赐进士宋髙宗尝亲书儒行中庸赐进士书赐殿帅宋孝宗御书赐殿帅以下曰朕惟将帅之弊每在蔽功而忌能尊已而自任书子仪传建炎四年韩世忠两镇节钺髙宗手书郭子仪传赐之写充国传建炎六年上曰昨在会稽尝写赵充国传以赐诸将七年秦桧乞以御书羊祜传刋石颁诸宰执及侍从上从之理宗端平中书唐严武诗及鹤山书院四字赐魏了翁书唐人诗宋哲宗元祐中以御书唐人诗赐范祖禹等各一首书周易卦宋宁宗嘉泰初御封尚书说命毛诗天保周易㤗卦唐七德舞以赐臣下书清浄字宋仁宗至和中有书待诏李唐卿撰飞白三百㸃以进自谓穷尽物象上亦颇佳之乃特为清浄二字以赐之其六㸃尤为竒絶出三百㸃外书恭俭字宋仁宗时夏竦为相台谏交言其非改枢密使上亲书恭俭二字赐之按竦字子乔江州人应制举教仁宗书诚斋二大字孝宗淳熙十三年召宫僚宴集上索一大研命磨潘衡墨染屠觉竹丝笔挥诚斋二大字及赠侍读杨检祥六小字识以清赏堂印石湖二大字淳熙八年上亲御翰墨大封石湖二字以赐范成大立石尚书省髙宗绍兴二十九年御书戒骄惰励亷节六字诏于尚书省立石以墨本颁之于中外刻石国子监绍兴五年上曰朕无事惟静坐观书所得甚多时上所写六经论孟之书皆毕因刻石于国子监仍颁墨本赐诸路州学又书无逸分为二图设于讲殿之壁亲书石经宋髙宗专意经术亲书石经命儒臣䌷绎其说虽祁寒隆暑畧无倦怠御书洞规宋理宗淳祐中尝御封白鹿洞规又书考亭书院岳麓书院潭州明堂等字及中庸大学賛苏东坡仁宗飞白书记畧云抱乌号之弓不若藏此笔保曲阜之履不若传此书考追蠡以论声音不若推㸃画以究观其所用之意存昌歜以追嗜好不若因褒贬以想见其所与之人或藏于名山或流于四方凢见此者皆当耸然而作如望旄头之尘而听属车之音相与勉为忠厚而耻为浮薄或由此也夫欧阳修仁庙飞白书记畧云夫玉韫石而珠藏渊其光气常见于外也故山辉如白虹水变而五色者至宝之所在也今赐书之藏于子履室也吾知将有望气者言荣光起而属天者必赐书之所在也圣学刘向新序子夏对哀公曰黄帝学于大真颛帝学于録图帝喾学于赤松尧学于君畴舜学于务成招禹学于西王国汤学于成子伯文王学于时子思武王学于虢叔精一虞书人心惟危道心惟微惟精惟一允执厥中缉熙诗大雅穆穆文王于缉熙敬止胜怠胜欲武王以尚父为师尚父曰敬胜怠者吉怠胜敬者灭义胜欲者从欲胜义者凶武王闻之退而为铭书于席几觞豆制事制心商书王懋昭大德建中于民以义制事以礼制心垂裕后昆时敏商书惟学逊志务时敏厥修乃来允怀于兹道积于厥躬惟斆学半念终始典于学厥徳修㒺觉月将诗周颂维予小子不聪敬止日就月将学有缉熙于光明此成王受羣臣之戒而自为答之之言也学于甘盘商书王曰来汝说台小子旧学于甘盘既乃遁于荒野入宅于河自河徂亳暨厥终罔显学于伊尹孟子曰汤之于伊尹学焉而后臣之故不劳而王表章六经班固曰汉髙宗拨乱反正文景务在养民至于稽古礼文之事犹多阙焉孝武初立卓然罢黜百家表章六经讲论五经汉宣帝受诗于东海澓中翁年十八师受论语孝经甘露三年诏诸儒讲五经异同于石渠阁萧望之等平奏上亲称制临决受书倪寛汉倪寛见武帝语经学上曰吾始以尚书为朴学弗好及闻寛说乃从受一篇受书桓荣东汉明帝为太子时受书于桓荣及即位躬临辟雍行养老乞言之礼诸儒执经问难于前召公卿讲经东汉光武陇蜀平后数召公卿郎将讲论经理夜分乃寝故樊凖疏云光武中兴投戈讲艺息马论道会生儒议经东汉章帝降意儒术特好古文尚书左氏传建初四年召博士议郎及诸生诸儒会白虎观讲议五经同异作白虎议奏一篇锐情经术唐太宗身属櫜鞬锐情经术即王府开文学馆召名儒十八人为学士既即位置弘文馆悉引学士更畨直宿讨论古今文籍留意坟典唐宪宗留意坟典每览前代兴亡得失之书皆三复其言又集前代君臣事迹书于屏风刺作王制汉王吉上疏文帝使博士诸生刺六经中作王制诏藏孝经唐太宗诏天下家藏孝经聚书广闻见宋太祖初为周将时虽在军中手不释卷闻有竒书不恡千金购之显德初从周世宗平淮有譛之者曰赵匡胤私有重车数乘世宗遣人察之果然令引入面开之惟书数千卷世宗异之且曰卿方为将帅当坚甲利兵何用书为太祖顿首曰第无竒谋上賛圣德所以聚书者欲广闻见增智虑也世宗曰善读书鉴废兴宋太祖谓宋琪曰朕性喜读书开卷有益每见前代废兴以为鉴戒每暇日则问侍读吕文仲以经义侍书王着以笔法葛湍以字学惟好尧舜周孔之道唐太宗尝曰梁武帝君臣惟谈苦空侯景之乱百官不能乘马元帝为周师所围犹讲老子百官戎服以听此深足为戒朕所好者惟尧舜周孔之道如鸟有翼如鱼有水失之则死不可暂无耳不为言语文字之学宋太祖读书至尚书舜典则叹近代法网之宻读史至释之定国则责御史以不寃以儒臣理财以士人理狱令宰相以读书劝武臣以读书朱文公所谓太祖不为言语文字之学而方寸之地直与尧舜合是也毕事御经筵宋英宗尝谓侍臣曰凡学之道戒在中止故视事毕不俟进食即御经筵退朝看文字宋哲宗时起居舍人王巖叟因侍讲奏曰陛下退朝无事何以消日帝曰惟看文字对曰陛下以读书为乐天下幸甚炎暑不辍宋仁宗天圣四年王旦曰陛下万几之下留意经术虽寒暑不辍风雨不易宋神宗元丰八年史臣曰上聪明英睿圣学髙逺每论经史多出人意表间日一御经筵迩英讲读风雨不易禁中观书或至夜分一日孙思恭侍读讲孟子至多助之至天下顺之寡助之至亲戚畔之思恭泛引古今助顺之事而不及亲戚畔之者帝顾曰微子纣之诸父抱祭器而奔周非亲戚畔之耶思恭再拜称服明睿龙图阅书宋真宗景德二年幸龙图阁阅太宗御书又观诸阁图书朕退朝之暇无所用心即此图书以自娱耳迩英论诗宋仁宗庆厯五年幸迩英阁讲诗匪风篇曰谁能烹鱼溉之釡鬵帝曰老子谓治大国如烹小鲜与此同否丁度对曰烹鱼烦则碎治民烦则散质问经义宋真宗幼尚文雅专以讲学属词为乐及即位每召诸王府侍讲邢昺等及国子直讲孙奭更侍讲说质问经义善评文体宋仁宗谓王曾曰两汉书文辞温雅唐书终不及也曾退相谓曰上阅经史见前代述作之体且善评之自昔好文之主未尝留意及此日览二卷宋太宗锐意文史每读书自巳至申方释卷太平兴国中诏李昉等撰太平御览一千卷又诏集野史小说为太平广记五百卷类选前代文章为文苑英华一千卷帝日览二卷因事有阙暇日追补尝曰开卷有益朕不为劳也日尽一卷宋孝宗谓讲官曰进读三朝宝训几时终篇朕乐闻祖宗谟训虽日尽一卷亦未为多夜读周礼唐太宗曰朕夜读周礼真圣作也谓魏徴曰朕思之不井田不封建不肉刑而欲行周公之道不可得也夜读尚书宋髙宗曰朕居常禁中自有日课夜读尚书率二鼓乃罢讲大学衍义宋理宗端平元年诏真德秀进讲大学衍义又临太学御崇化堂命祭酒曹觱讲礼记大学篇讲通鑑纲目宋理宗嘉熙元年诏经筵进讲朱熹通鑑纲目圣治易系辞黄帝尧舜垂衣裳而天下治盖取诸干坤造书契伏羲氏仰则观象于天俯则观法于地造书契以代结䋲之政制嫁娶以俪皮为礼结网罟以教佃渔养牺牲以充庖厨教耕种神农氏斵木为耜揉木为耒始教耕种尝百草始有医药作五絃之瑟教人日中为市交易而退各得其所平章百姓虞书克明俊德以亲九族九族既睦平章百姓百姓昭明协和万邦黎民于变时雍表正万邦商书天乃钖王勇智表正万邦纉禹旧服兹率厥典奉若天命又曰克寛克仁彰信兆民齐七政虞书在璇玑玉衡以齐七政重五教周书列爵惟五分土惟三建官惟贤位事惟能重民五教惟食丧祭惇信明义崇德报功垂拱而天下治九功惟叙虞书德惟善政政在养民水火金木土谷惟修正德利用厚生惟和九功惟叙按水火金木土谷为六府正德利用厚生为三事合六与三为九功六府孔修夏书六府孔修庶土交正底慎财赋咸则三壤成赋中邦咸和万民周书文王自朝至于日中昃用咸和万民永清四海周书天矜于民民之所欲天必従之尔尚弼予一人永清四海时哉弗可失除秦苛法汉髙祖还军霸上召诸父老谓曰父老苦秦苛法乆矣吾当王闗中与父老约法三章耳杀人者死伤人及盗抵罪余皆除去用夏正朔汉武太初中大中大夫公孙卿太史令司马迁等言厯纪坏废宜改正朔倪寛议以为宜用夏正乃诏卿等造汉太初厯以正月为岁首几致刑措汉文帝承髙祖扫除烦苛与民休息之后加之恭俭以养天下是以当时移风易俗黎民醇厚几致刑措扫除乱畧唐髙祖承亡隋之弊举晋阳之兵命将出师扫除乱畧上下相安汉宣帝兴于闾阎厉精为治五日一听政事枢机周宻品式备具上下相安莫有茍且之意户口滋殖东汉明帝遵奉建武制度无所变更是以吏得其人民安其业逺近畏服户口滋殖焉置九郡见地分十道隋末豪杰据地自相雄长唐兴相率来归上皇割置州县以宠禄之至是太宗以民少吏多悉併省之因山川形便分为十道曰闗内河南河东河北山南陇右淮南江南剑南岭南注云闗内以京官遥领河南治陈留河东治晋阳河北治魏郡山南治汉中陇右治西平淮南治广陵江南治吴郡劔南治蜀郡岭南治南海旌循吏东汉光武以卓茂为太傅封襃德侯断曰光武即位之初羣雄竞逐四海鼎沸而独能取忠厚之臣旌循良之吏拔于草莱之中寘诸羣公之首宜其光复旧物享国长乆盖由知所先务而得其本原故也念功臣东汉章帝建初七年封萧何末孙熊为鄼侯史断曰念功也比迹汤武唐太宗禀聪明之性抱文武之才比迹汤武庶几成康无让汉唐宋太祖建隆以来释藩镇兵权绳赃吏重法州郡司牧下至幕职躬自引对务农兴学慎罚薄歛与世休息迄于丕平治定功成制礼作乐传之子孙世有典则遂更三代而降论声名文物之治道德仁义之风无让于汉唐云山堂肆考卷三十三山堂肆考卷三十四钦定四库全书山堂肆考卷三十四明彭大翼撰君道敬天诗大雅敬天之怒无敢戏豫敬天之渝无敢驰驱昊天曰明及尔出王昊天曰旦及尔游衍书曰钦崇天道永保天命钦若虞书乃命羲和钦若昊天厯象日月星辰敬授人时昭事诗大雅维此文王小心翼翼昭事上帝聿懐多福厥徳不回以受方国顾諟商书惟嗣王不惠于阿衡伊尹作书曰先王顾諟天之明命以承上下神祇社稷宗庙罔不祇肃先王指成汤时保诗周颂我其夙夜畏天之威于时保之问疾弔丧太戊时亳有祥桑谷共生于朝七日大拱太戊惧其相伊陟曰臣闻妖不胜徳君之政其有阙欤太戊大修先王之政明养老之礼早朝晏退问疾弔丧三日而桑枯死脩政行徳武丁祭汤之明日有雉雊于鼎耳武丁惧祖已曰王勿忧先脩政事武丁脩政行徳天下咸驩殷道复兴改行周文王即位之八年六月寝疾五日而地动有司曰地动为人主也羣臣皆恐请兴事动衆増国城以移之文王曰天之见妖以罚有罪我必有罪天以罚我请改行其可免乎于是谨礼秩皮革以交诸侯饰辞令币帛以礼俊士颁爵禄列等级以赏有功无几疾止述言诗周颂敬之敬之天维显思命不易哉无曰髙髙在上陟降厥士日监在兹祷野见雨出郊见风宣王忧心诗大雅旱既太甚涤涤山川旱魃为虐如惔如焚我心惮暑忧心如熏羣公先正则不我闻景公徳言见星日食思过汉文帝二年十二月晦日食帝谓羣臣曰人主不徳则天示之灾以戒不治朕下不能治育羣生上以累三光之明不徳大矣其悉思朕之过失及知见之所不及以告朕日食念愆东汉光武建武七年三月晦日食帝避正殿不听事五日诏曰吾徳薄致灾谪见日月夫何言哉今方念愆庶消厥咎其令有司各脩职任奉遵法度惠兹元元百僚各上封事无有所讳其上书者不得言圣痛心疾首东汉和帝永元十二年诏曰比年不登百姓虚匮京师去冬无宿雪今春无㴻雨黎民流离困于道路朕痛心疾首靡知所济数诏有司务择良吏上下同心庶或有瘳减膳停乐唐髙宗总章元年四月彗星见于五车帝避正殿令中御减膳停乐仍令内外九品以上各上封事极言得失彗见脩徳唐太宗贞观八年星孛于虚危厯氐余百日帝访羣臣虞世南对曰昔齐景公时彗见公问晏婴对曰公穿池沼畏不深起台榭畏不髙刑罸畏不重是以天见彗为戒景公惧而脩徳今愿陛下勿以功髙而自矜勿以太平乆而自骄彗虽见未足忧帝曰吾年十八举义兵二十四平天下未三十即大位故负而矜之轻天下士上天见变其为是乎吾何得不戒耶彗出求言宋真宗咸平之年彗出营室北吕端等言彗出之应当在齐鲁之分帝曰朕以天下为忧岂直一方耶甲午诏求直言避殿减膳凡囚徒老幼疾病及流以下聴赎杖以下释之彗遂灭祀灵山见雨罢元会唐宣宗大中八年春正月朔日食罢元会安民恤物宋太宗端拱二年彗出东井帝避正殿减常膳诏曰朕以身为牺牲焚于烈火亦未足以答谢天谴当与卿等审刑政之阙失思稼穑之艰难恤物安民以祈玄祐克己洗心宋哲宗元祐元年旱上曰自冬迄夏旱旸为虐生民嗷嗷无所控告永惟灾变之来盖不徒发非克己思过洗心脩徳其何以答谢天谴恊致太和公卿大夫其勉脩厥职共图消弭百拜祷天宋仁宗庆厯二年五月大旱丁亥夜雨宰相章得象等入贺上曰昨夜朕忽闻㣲雷因起露立于庭仰天百拜以祷须㬰雨至朕及嫔御衣皆沾湿不敢避去移刻雨霁再拜而谢方敢升阶得象对曰非陛下至诚何以感动天地帝曰比欲下诏罪己避寝减膳又恐近于崇饰虚名不若夙夜精心密祷为善尔四失罪己宋髙宗建炎三年六月乆雨恒隂诏以四失罪己一曰昧经邦之大略二曰昧戡难之逺图三曰无绥人之徳四曰失驭臣之柄复诏郎官以上言阙政乐闻阙失见圣制讲行阙政宋理宗淳熙五年十二月太史奏来嵗正旦日当食诏以是月二十一日避正殿减膳命百司讲行阙政凡可以消弭灾变者直言无隐法祖司马温公曰继体之君谨守祖宗成法茍不隳之以逸欲败之以谗谄则世世相承无有穷期监于成宪商书监于先王成宪其永无愆绳其祖武诗大雅昭兹来许绳其祖武于万斯年受天之祜行汤之政按盘庚阳甲之弟自祖乙都耿圯于河水欲迁都于殷大家世族安土重迁胥动浮言盘庚乃告谕诸侯大臣曰昔我髙后成汤与尔之先祖俱定天下法则可脩舎而弗勉何以成徳乃遂涉河南治亳行汤之政然后百姓攸宁殷道复兴诸侯来朝缵文之绪中庸武王纉太王王季文王之绪一戎衣而有天下仪典诗周颂仪式刑文王之典日靖四方继序周颂维予小子夙夜敬止于乎皇王继序思不忘同符髙祖东汉光武豁达大度同符髙祖取法仁宗宋国子监丞张戒上书几八千言高宗谓宰执曰戒言朕有仁宗守成之徳而不知太祖创业之志此言良是朕见仁宗在位四十二年徳洽民心至今天下诵之朕心仰慕如尧舜文武故当立政用人之事朕尝置在左右朝夕为法至于太祖以神武创业朕不及也遵奉制度东汉明帝约身率礼遵奉建武制度海内乂安四夷賔服有治平之风遵行道徳唐宪宗尝称太宗玄宗之盛谓近臣曰朕欲庶几二祖之道徳风烈不为宗庙羞何行而至此乎学士李绛对曰陛下诚能正身励己遵行道徳与大臣言敬而信无使小人参焉与贤者游亲而礼无使不肖与焉如是可与祖宗合徳号称中兴夫何逺之有箧送御衣东汉章帝尝幸南宫阅隂太后器服怆然动容乃留五时衣各一袭及常所御衣五十箧余悉分赐诸王因赐东平王苍及琅琊王京书曰间飨卫士于南宫因阅旧时衣物惟王有孝友之徳今送光烈皇后假髻帛巾各一及衣一箧可时奉瞻以慰凯风寒泉之思又欲令后世子孙得见先人衣服之制按五时衣谓春青夏朱季夏黄秋白冬黒也屏书政要唐宣宗尝以太宗所撰金镜録授学士令狐绹使读之至乱未尝不任不肖治未尝不任忠贤上止之曰凡求致太平当以此言为首又书贞观政要于屏风每正色拱手而读之绍继前烈宋真宗谓儒臣曰朕念太祖太宗丕变衰俗崇尚斯文垂世教人实有深㫖朕谨遵圣训绍继前烈庶警学者先王成宪犹指诸掌孰曰难哉尽行家法宋哲宗嗣位日以进学为益吕大防上言自三代以后唯本朝百二十年中外无事盖由祖宗所立家法最善故也因疏其事亲事长治内待外戚尚俭勤身尚礼寛仁八法以进曰此皆祖宗家法所以致太平者陛下不须逺法前代但尽行家法足以治天下帝深然之念虑在兹元仁宗御嘉禧殿谓侍臣曰卿等以朕居位为乐朕惟太祖创业艰难世祖混一疆宇兢业守成恒惧莫能当天心绳祖武使万方百姓乐得其所朕念虑在兹卿等固不知也顷刻不忘元英宗尝御大安阁见太祖世祖遗衣皆以缣木绵为之重加补缀嗟叹良乆谓侍臣曰祖宗创业艰难服用节俭乃如此朕焉敢顷刻忘之求贤商书惟后非贤不乂惟贤非后不食说苑人君之欲平治天下而垂荣名者必尊贤而下士辟四门虞书月正元日舜格于文祖询于四岳辟四门明四目达四聪用三宅周书亦越成汤陟丕釐上帝之耿命乃用三有宅克即宅曰三有俊克即俊聘于莘野孟子曰伊尹耕于有莘之野乐尧舜之道汤三使人徃聘之遇于渭阳见渭命于夷宫周宣王欲得国子之能导训诸侯者樊穆仲曰鲁侯孝公王曰何以对曰肃恭明神而敬事耇老赋事行刑必问于遗训而咨于故实不千所问不犯所咨王曰然则能训治其民矣乃命鲁孝公于夷宫延于金台燕昭王于易水东南筑黄金台以延天下之士按纲目昭王即位于破燕之后卑身厚币以招贤者问郭隗曰诚得贤士与之共国以雪先耻孤之愿也隗曰古之人君有以千金使㳙人求千里马者马已死买其骨五百金而还君怒㳙人曰死马且买之况生者乎马今至矣不期年而千里马至者三今王必欲致士先从隗始况贤于隗者岂逺千里哉王遂为隗筑宫而师事之于是乐毅自魏往邹衍自齐徃剧辛自赵往士争趋燕庭燎待士齐桓公设庭燎为士之欲造见者期年而不至于是东野鄙人有以九九之术见者桓公曰九九何足以见乎对曰臣非以为足以见也臣闻主君设庭燎以待士期年而士不至夫主君天下贤君也四方之士皆以自论而不及君故不至也夫九九薄能耳而君犹礼之况贤于九九乎桓公曰善乃因礼之期月四方之士相携而至蒲轮迎贤汉武帝雅向儒术以赵绾为御史大夫王臧为郎中令二人荐其师申公上使使者奉安车蒲轮束帛加璧迎之既至以为大中大夫舎鲁邸问于丙吉汉丞相丙吉病笃帝自临问君即有不讳谁可代者吉辞谢曰羣臣行能明主所知帝因固问吉顿首曰西河太守杜延年明于法度晓国家故事廷尉于定国执宪详平天下自以不寃太仆陈万年事母孝淳厚备于行止三人行能皆在臣右惟上察之帝以吉言为是访于徳操瑯琊诸葛亮寓居襄阳隆中自比管乐先主访士于㐮阳司马徽徽曰儒生俗士岂识时务识时务者在乎俊杰此间自有伏龙凤雏备问为谁曰诸葛亮龎士元也徐庶亦曰诸葛孔明者卧龙也将军自枉驾顾之备遂造亮三往乃见按徳操徽表字也遣诣公车东汉光武建武七年诏曰比隂阳错谬日月薄蚀百姓有过在于一人其大赦天下公卿司隷州牧举贤良方正各一人遣诣公车朕将览试焉可使絶国汉武帝元封元年诏盖有非常之功必待非常之人故马或奔踶而致千里士或有负俗之累而立功名夫泛驾之马跅弛之士亦在御之而已其令州郡察吏民有茂材异等可为将相及使絶国者䇿问贤良汉武帝建元元年举贤良方正极谏之士上亲策问之广川董仲舒对策上善其言以为江都相诏举孝㢘汉武帝元朔元年诏曰朕深诏执事兴亷举孝庶几成风今或至阖郡而不荐一人是化不下究而积行之君子壅于上闻也其议二千石不举者罪依例进举唐髙宗显庆三年帝谓侍臣曰四海之广唯在得贤卿等用人多存形迹䕶避亲知甚为不取昔祁奚举子古人以为美谈即使卿等儿姪有才须依例进举録状奏闻唐玄宗开元十四年敕天下官人百姓有精于经史道徳可尊工于着述文质兼美宜令本司本州长官指陈艺业录状奏闻试士集英宋神宗时同知贡举吕公着在贡院中密奏言天子临轩策士而用诗赋非举贤求治之意乞自宸衷以咨访治道至是上御集英殿试进士遂专用策赐叶祖洽以下三百人及第出身试士崇政宋太祖雍熙中亲试礼部贡士四百九十七人于崇政殿始分三甲钖宴于琼林苑进士及第一人授节度推官宠之以诗遂为定制帝谓侍臣曰朕亲选多士殆若饥渇召见临问观其才技而用之庶野无遗贤世家勿嫌宋英宗谓辅臣曰馆阁所以育俊才比欲选人出使无可者岂乏才耶又曰卿等为朕各举才行兼善者数人虽亲戚世家勿嫌朕当亲阅可否员数不限宋髙宗谓宰执曰朕思安民之道无过择监司郡守可令侍从公举仍不限员数中书置籍朕亦书之屏风置诸左右不拘资格金世宗一日谓宰臣曰今之用人太拘资格何能得人张汝霖曰不拘资格所以待非常之才帝曰昔崔祐甫为相未踰年荐八百人岂皆非常才耶必后文辞元仁宗与宰相李孟论用人之方孟曰汉唐宋以来科举一途得人为盛今欲兴天下贤能如以科举取之犹胜于多门而进之然必先徳行经术而后文辞乃可得真材也帝深然其言仁民周濓溪曰圣人在上以仁育万民以义正万民真希元曰人君为天下民物之主痒疴疾痛孰非同体故君道必主于仁而为仁必极其至加志史云唐尧存心于天下加志于穷民一民饥则曰我饥之也一民寒则曰我寒之也一民有罪则曰我陷之也故不赏而民劝不罚而民治恤功周书乃命三后恤功于民伯夷降典折民惟刑禹平水土主名山川稷降播种农殖嘉谷三后成功惟殷于民泣罪人禹受舜禅出见罪人下车问而泣之左右曰罪人不顺道君王何为痛之王曰尧舜之人皆以尧舜之心为心我为君百姓各以其心为心是以痛之葬枯骨新序周文王作灵台掘地得死人骨王曰更葬之吏曰此无主矣文王曰有天下者天下之主有一国者一国之主寡人固其主矣以衣棺葬之天下闻之曰西伯泽及枯骨况于人乎除苛法见圣治除肉刑汉文帝时齐太仓令有罪当刑其女缇萦上书愿没入为官婢赎父刑罪上怜其意乃下诏曰夫刑至断支体刻肌肤终身不息何其刑之痛而不徳也岂为民父母之意哉其除肉刑议赈贷见春问疾苦汉昭帝始元二年遣吏行郡国举贤良问民疾苦有亲䘮者勿繇汉宣帝地节四年诏曰百姓遭凶而繇使不得葬伤孝子心自今有大父母父母䘮者勿繇使得送终以尽子道无家属者给谷东汉光武建武六年诏水旱蝗虫为灾人用困乏无以自赡恻然悯之其命郡国有谷者给廪髙年鳏寡孤独及笃癈无家属贫不能自存者如律全活流民汉成帝鸿嘉四年水旱为灾闗东流徙者衆诏遣使者循行郡国被灾十四以上民赀不满三万勿出租赋逋负未入皆勿收流民欲入闗者务有以全活之廪给婴儿东汉章帝元和二年诏婴儿无亲属者及无子不能养者廪给之葬战士唐太宗贞观五年以金帛赐突厥赎回男女八万口又遣使诣髙丽葬战士十九年赎诸军所虏髙丽民一万四千口纵死囚唐太宗亲録系囚见应死者悯之纵使归家仍敕天下死囚皆纵遣至期来诣京师至是九月去嵗所纵天下死囚凡三百九十人无人督帅皆如期自诣朝堂无一人亡匿者上皆赦之贞观中尝诏收瘗隋末暴骸欲人富贵唐太宗尝谓侍臣曰国以人为本人以食为命若禾黍不收则兆庶非国家所有朕尝欲天下之人皆富贵惟省徭役薄赋歛令比屋之人恣其耕稼如此则富矣敦行礼让使人少敬长妻敬夫如此则贵矣令天下皆然朕不听管絃不从田猎乐在其中矣问政寛勐唐徳宗问政之寛勐孰先权徳舆对曰唐承隋苛虐以仁厚为先帝曰诚如公言禁笞背刑唐太宗览明堂鍼炙图人五脏之系咸附于背诏自今毋得笞囚背定折杖法宋太祖注意刑辟尝读二典叹曰尧舜之罪四凶止从投窜何近代法网之密耶故定为折杖法以递减流徒杖笞之刑自开寳以来犯大辟非情理深害者多得贷死惟赃吏弃市则未尝贳出米贷饥五代周世宗时淮南饥命以米贷之或曰民贫恐不能偿世宗曰民吾子也安有子倒悬而父不为之解哉安在责其必偿也和药疗疾宋仁宗时京师大疫帝出犀角二株付太医局和药赐贫民其一通天犀也内侍请留以为御带帝曰以为朕带孰若为药以疗民疾立命碎置园养穷民梁武帝普通二年置孤独园以养穷民给田养流民宋仁宗天圣七年契丹饥流民至境上帝曰皆吾赤子也诏给唐都州闲田以养之仍令所过给食赐粥赈饥宋太祖建隆元年嵗大饥上遣使诣城门赐粥以赈饥民出钱助籴宋仁宗嘉祐七年诏天下常平仓多所移用而不足以支凶年其令内藏库三司共出缗钱一百万下诸路助籴之置常平仓宋太祖时京城谷贱上遣使増价籴贮之俟嵗饥则减价粜名曰常平仓置广惠仓宋仁宗嘉祐二年诏诸州置广惠仓初天子没入户絶田官自鬻之至是韩琦请留勿鬻募人耕而收其租别为仓贮之以给州县之老幼贫疾不能自存者谓之广惠仓山堂肆考卷三十四山堂肆考卷三十五钦定四库全书山堂肆考卷三十五明彭大翼撰君道节用易节卦天地节而四时成节以制度不伤财不害民荀况曰足国之道节用裕民而善藏其余节用以礼裕民以政恶衣论语禹恶衣服而致美乎黻冕卑服周书文王卑服即康功田功注云卑服犹禹之恶衣服也帐无文绣汉文帝在位躬行节俭身衣弋绨所幸慎夫人衣不曳地帷帐无文绣以示敦朴为天下先屏恶刻镂东汉章帝南廵过汝南郡时何敞为太守有刻镂屏风为帝张设帝不悦诏命侍中黄香铭之曰古典务农雕镂伤民忠在竭节义在修身由是敞有惧心禁采金玉汉景帝后二年诏劝农桑禁采黄金珠玉勿受珍羞东汉光武建武十三年诏太官勿受逺国珍羞作台惜金汉文帝欲作露台召匠计之直百金上曰百金中人十家之产吾奉先帝宫室常恐羞之何以台为营阁惜费唐太宗贞观二年八月公卿奏曰据礼季夏之月可以处台榭今隆暑未退宫中卑湿请营一阁以居帝曰朕有气病岂宜下湿若従所请縻费良多岂为民父母之道也固请再三竟不许葬用瓦器光武作寿陵曰古者帝王之葬皆陶人瓦器木车茅马使后之人不知其处孝文识终始之义孝景能遵述孝道遭天下反覆而霸陵独完多受其福岂不美哉殿为土阶后周武帝身衣布袍寝以布被诸宫殿华丽皆撤毁之为土阶数尺不施栌栱青蔴代纼晋武帝大弘节俭出御府珠玉玩好之物颁赐王公及禁乐府靡丽百戏之伎有司尝奏御牛青丝纼断诏以青蔴代之青练为帷晋元帝性简俭冲素有司奏太极殿广室施绛帐帝曰汉文帝集上书皂囊为帷朕当效之遂令冬施青布夏施青练为帷改用铁栏南齐髙帝性清俭后宫器物栏槛以铜为饰者改用铁内殿施黄纱帐宫人着紫皮裘履每曰使我治天下十年当使黄金与土同价令销银器唐玄宗以风俗侈靡制乘舆服御金银器玩令有司销毁以供军国之用焚锦绣珠玉于殿前焚裘晋武帝时太医司马程据献雉头裘一领诏曰此裘非常衣服消费工用命焚之于殿前留衲南宋髙祖㣲时尝自于新洲伐荻有衲布衫袄臧皇后手所作也既䝿以付长安㑹稽公主曰后世有骄奢不节者可以此衣示之至孝武帝坏髙祖所居隂室于其处起玉烛殿与羣臣观之牀头有土障壁上挂葛灯笼麻蝇拂侍中袁顗因盛穪髙祖俭素之德帝曰田舍翁得此已为过矣命碎琥魄枕南宋武帝清简寡欲宁州尝献琥魄枕光色甚丽是时将北征以琥珀可治金疮命擣碎付诸将不用龙脑香唐宣宗性尚俭素先是宫中行幸即以龙脑郁金香借之于地至是帝皆不许时人方之汉文帝戒使臣殚财唐宪宗四年南方旱饥命左司郎中郑敬等为江淮两浙荆湖襄邓等道宣慰使赈恤之将行上戒之曰朕宫中用帛一匹皆籍其数惟赒救百姓则不计费卿等宜识此意勿效潘孟阳殚财酣饮游山寺而已罢伶官冗食唐德宗即位诏罢梨园伎及伶官冗食者三百余人陜虢观察使李泌奏虢州卢氏县山冶近出瑟瑟请充贡献禁人开採诏曰瑟瑟之寳朕不饰玩器不好珍竒任百姓求採不禁耒耜去文饰唐肃宗耕借田因閲耒耜有雕刻文饰曰田器农人执之在于朴素岂贵文饰乎乃命撤之衣裾戒寛大唐文宗元夕于咸泰殿观灯三宫及诸公主并赴宴帝方以节俭先天下衣服咸有制度延安公主衣裾寛大即时遣归驸马都尉窦澣待罪诏夺两月赐钱喜太子惜福唐肃宗为太子尝侍膳有羊臑上顾太子使割肃宗既割余汚漫刃以饼洁之上熟视不怿肃宗徐举饼啗之上大悦谓太子曰福当如是爱惜恐戚里成风宋太祖性节俭宫中垂苇帘縁用青布常服之衣澣濯至再魏国长公主襦饰翠羽戒勿复用又敎之曰汝生长富贵尤当惜福皇女永宁公主尝衣贴绣铺翠襦入宫帝曰主家服此宫闱戚里必相倣效成风京师翠羽价髙小民逐利伤生浸广实汝之由公主慙谢又谓皇女曰我以四海之富宫殿悉用金玉为饰力亦可办但念为天下守财耳碎寳装溺器宋太祖见蜀王孟昶寳装溺器即碎之曰汝以七寳饰此当以何物贮食所为如此不亡何待禁缯为假花宋真宗祥符元年诏王亲臣庶第宅饰以五采及用罗制幡胜缯帛为假花者并禁之止索烧羊宋仁宗尝语近臣曰昨因不寐而饥思食烧羊近臣曰何不索取曰恐遂为例何不忍一夕之饥而启无穷之杀或献蛤蜊二十八枚枚千钱曰一下筯费二十八千吾不堪也遂不受其献严禁铺翠宋髙宗绍兴中王十朋谏曰陛下尝有铺翠之禁而以翠羽为首饰者自若岂宫中服澣濯之化衣不曳地之风未形于外乎帝用其言严铺金铺翠之令取交阯所贡翠羽焚之通衢思创业艰难元世祖每思太祖创业艰难俾取所居之地青草一株置大内丹墀前谓之示俭草葢欲使后世子孙知勤俭之节也谕买珠费用元宪宗时回鹘献水精盆珍珠伞等物可值银三百余锭帝曰方今百姓疲敝所急者钱耳朕独有此何为却之时诸王拔都遣脱必察至行在乞买珠银万锭帝以千锭授之仍谕之曰太祖太宗之时若此费用何以给诸王之赐王宜详审之勤政商书明王奉若天道建邦设都树后王君公承以大夫师长不惟逸豫惟以乱民唐李德裕宵衣箴先王聴政昧爽以俟鸡鸣既盈日出而视伯禹大圣寸隂为贵光武至仁反支不忌无俾姜后独去簮珥彤管记言克念前志无即慆淫商书凢我造邦无从匪彞无即慆淫各守尔典以承天休无好逸豫周书王曰呜唿小子往尽乃心无康好逸豫乃其乂民酒诰曰自成汤咸至于帝乙成王畏相惟御事厥棐有恭不敢自暇自逸矧曰其敢崇饮不敢荒宁周书昔在殷王中宗严恭寅畏天命自度治民祗惧不敢荒宁享国七十有五年其在髙宗不敢荒宁嘉靖殷邦至于小大无时或怨享国五十有九年不敢逰田见圣治厉精为治汉宣帝兴于闾阎知民事艰难躬理万几厉精为治吏穪其职民安其业鋭意图治唐文宗恭俭儒雅出于天性尝读太宗政要慨然慕之及即位鋭意图治每延英对宰臣率漏下十一刻乃退唐制天子以只日视朝帝乃命辍朝放朝皆用只日凢除吏必召见访问亲察其能否故太和之初政事修饬号为清明夜分乃寐汉光武每旦视朝日昃乃罢数引公卿郎将讲论经理夜分乃寐皇太子见帝勤劳不怠乗间谏曰陛下有禹汤之明而失黄老养性之道帝曰我自乐此不为疲也日中未食宋太宗每旦朝罢登崇政殿决事日中未食淳化中谢泌请退朝进食毕然后决事帝不聴尝语近臣曰天下事日日聴断尚恐不及唐末诸帝多深居何也投籖阶石陈文帝起自布衣知百姓疾苦每夜敇鸡人伺漏传籖于殿中者令投籖于阶石上鎗然有声吾虽得眠亦令惊觉其自强如此黏书屋壁唐太宗谓裴寂曰比多上书言事者朕皆黏之屋壁得出入省览数思治道或深夜方寝公辈亦当恪勤职业副朕此意躬亲本事汉文帝除秦乱法躬亲本事废去淫末以安海内以育羣生坐閲武事宋真宗即位每旦御前殿中书枢宻及讲读官以次奏事辰后入宫上食少时出坐后殿閲武事至日中罢夜则召侍读学士询问政事或至夜分率以为常讲事甚乐唐宪宗尝盛夏召李绛对延英殿帝汗浃衣绛欲趋出帝曰与卿讲事乃甚乐也问字必尽宋仁宗庆厯三年余靖奉使契丹入辞书所奏事于笏各用一字为目上顾见之问所书者何靖以实对上指其字一一问之必尽而后已其聴纳不倦如此纳谏商书惟木从绳则正惟后从谏则圣置鼓唐纪尧置敢谏之鼓使天下得尽其言立诽谤之木使天下得攻其过悬钟夏纪大禹悬钟鼓磬铎鼗以待四方之士曰敎寡人以道者击鼓谕以义者击钟告以事者振铎语以忧者击磬有狱讼者摇鼗幸得善言梁君猎见白鴈羣欲射之道有行者梁君止之不止鴈羣骇因怒欲射行者公孙龙谏曰昔齐景公时天大旱卜曰当以人祠乃雨公下堂顿首曰凢吾所以求雨者为民也今使吾以人祠恶在其为民耶言未卒而天大雨今君以鴈故而欲射人是主君无异于狼虎也梁王遂援龙手与上车归曰幸哉人猎得禽兽吾猎得善言也因思至意唐髙祖每与杜正伦虞世南等论事穪㫖帝为设宴具召正伦等谓曰我闻神龙可扰而驯然颔下有逆鳞婴者死人君亦有之卿属犯吾鳞裨阙失朕岂虑有危亡哉因思卿至意故举酒以相乐耳持节赦萧何汉相国萧何以罪系狱王卫尉侍前问曰相国胡大罪陛下系之暴也上曰多受贾竖金为请吾苑以自媚于民故系治之衞尉曰事茍有便于民而请之真宰相事也奈何疑其受贾民钱乎且当陈豨黥布反时陛下自将以往相国方守闗中闗中摇足则闗西非陛下有也相国不以此时为利乃受贾人金乎帝大悟于是使使持节赦何赐笏勉李绛见碑罢黜方士汉武帝征和四年大鸿胪田千秋上言曰方士言神仙者甚衆而无显功臣请皆罢斥遣之上曰鸿胪言是也于是悉罢黜方士候神人者宥释俘囚唐肃宗至德中闗东献俘囚百人诏并处斩囚有仰天号叹者司膳员外郎李勉入而上言曰元恶未殄遭㸃汚者半天下今皆欲澡心归化若皆杀之是驱天下以资凶恶也帝遽令奔骑宥释之由是归化日至召还玄龄唐太宗贞观中房玄龄以㣲谴归第禇遂良言玄龄自义旗之始翼賛圣功武德之季冒死决策贞观之初选贤立政人臣之功玄龄为最自非罪在不赦不可遐弃陛下若以为衰老亦当讽谕使之致仕退之以礼不可以浅鲜之过弃数十年之勲旧帝遂召还之悔责彦愽唐太宗使太常少卿祖孝孙敎宫人音乐不穪㫖帝责之温彦愽与王珪谏曰孝孙雅士乃使之敎宫人又从而责之臣窃以为不可帝怒曰朕寘卿等于心腹乃附下罔上为孝孙游説耶彦愽拜谢王珪不拜曰陛下责臣以忠直臣所言岂私曲耶此乃陛下负臣非臣负陛下帝黙然而罢明日帝谓房玄龄曰纳谏诚难朕责温彦愽王珪今则悔之止辇受言汉文帝时每朝郎从官上书䟽未尝不止辇受其言言不可用置之言可用采之留槛旌直汉张禹党䕶王氏槐里令朱云上书求见公卿在前云曰臣愿借上方斩马剑断侫臣一人头以励其余上问谁也对曰安昌侯张禹上大怒曰小臣廷辱师傅罪死不赦御史将云下云攀殿槛槛折云唿曰臣得从龙逢比干游于地下矣未知圣朝如何耳左将军辛庆忌免冠叩头力救上意乃解后当治槛上曰勿易因而葺之以旌直臣罢幸玉泉唐武后幸玉泉祠以山道险欲御腰舆王方庆奏言昔薛广德谏汉元帝乗船危从桥安帝乃从桥今山河危峭隂道曲狭比于楼船又复甚危陛下奈何轻践畏涂哉后为罢行罢幸东都唐敬宗幸东都大臣切諌不纳裴度从容奏云国家建别都本备廵幸自艰难以来宫阙署屯荒弛弗治须假一新然后可行仓卒无备有司且得罪矣帝曰羣臣谏朕不及此因为止行即停郑女唐太宗时郑仁基息女美而才皇后请建为充华典册已具或言其已许聘矣魏征谏曰陛下处台榭则欲民有栋宇享膏粱则欲民有饱食顾嫔御则欲民有室家今闻郑女已约婚陛下取之岂为民父母之意哉帝痛自咎责即诏停册立遣王女宋仁宗时王德用进二女王素论之上笑曰朕真宗子卿王旦子有世旧非他人比德用实进女然已在朕左右奈何素曰臣之忧正恐在陛下左右耳上立命宫官遣女素曰陛下卽不弃臣言亦何遽也上曰朕若见其人留恋不肯行恐亦不能出矣顷之宫官奏宫女已出内东门上乃起焚香读䟽唐宣宗乐闻规谏凢谏官论事茍合于理常屈意从之得大臣章䟽必焚香盥手读之秉烛读䟽宋孝宗淳熙十五年朱熹既归投匦进封事言大本急务大本者陛下之心急务则辅翼太子及进用大臣振举纲纪变化风俗爱养民力修明军政凢六事䟽入夜漏下七刻帝已就寝亟起秉烛读之终篇明日除主管西太乙宫兼崇政殿说书熹力辞乃以秘阁修撰奉祠观图长吁宋神宗时东北大旱诏求直言郑侠上流民图䟽奏帝反覆观图长吁数四袖以入内是夕寝不能寐翌日遂命开封体勘新法不便者凢十八事罢之闻言首肯宋孝宗时黄洽迁谏议大夫在经筵上言人主命相贵在勿疑宰相重则朝廷尊朝廷尊则宗社安宰相抡材当尽公心君子进则庶职举庶职举则天下治帝闻此言首肯再三乃曰卿如良金美玉浑厚无瑕天其以卿为朕弼耶罢张灯宋理宗寳祐三年正月迅雷纳起居郎牟子才䟽罢元夕张灯罢出猎见苑斩豕诏令古今源流至论自秦始皇以帝穪制汉人因之于是更名之曰诏然当文景以前诏令皆出于天子之意爰自武帝报淮南王书常召司马相如视草故一时如谕巴蜀檄难蜀父老皆发于相如之笔厥后西掖专命词臣而代王言至于号穪内相者又掌内制于翰苑者也由是诏令悉出词臣之手而制作愈非古矣诞告商书王归自克夏至于亳诞告万方对扬商书王曰惟后非贤不乂惟贤非后不食其尔克绍乃辟于先王永绥民説拜稽首曰敢对扬天子之休命祗若商书説复于王曰惟木从绳则正后从谏则圣后克圣臣不命其承畴敢不祗若王之休命肃将诗大雅肃肃王命仲山甫将之邦国若否仲山甫明之王言礼缁衣王言如丝其出如纶王言如纶其出如綍王志文中子曰诏其见王者之志乎紫泥汉旧仪天子六玺皆以武都紫泥封故李白诗凤凰丹禁里衔出紫泥书按闻见后录武都山水皆赤泥亦赤故曰紫泥然泥安能封或是用为印色也黄麻唐太宗用黄麻纸冩诏敕文故杜诗紫诏仍兼绾黄麻似六经唐玄宗别置学士院掌内命凢拜免将相皆用白麻注云黄麻诏纸用黄蘖染成取其辟蠧也似六经者谓诏诰之词浑厚如六经之文也诏除肉刑见仁民诏减笞法汉文帝除肉刑外有轻刑之名内实杀人笞五百者率多死景帝元年诏加笞重罪无异幸而不死不可为人其定律笞五百曰三百二百曰一百诏谳疑狱汉景帝五年诏狱者人之大命死者不可复生朕甚悯焉诸狱疑若无文致于法而于人心不厌者輙谳之谳平议也诏求直言汉宣帝地节三年地震诏求直言有能箴朕过失以匡不逮毋讳劝学兴礼汉武帝诏葢闻导民以礼风之以乐今礼坏乐崩朕甚悯焉故详延天下多闻之士咸荐诸朝其令礼官劝学兴礼以为天下先买爵赎罪汉武帝元朔五年大司农经用竭不足以奉战士乃诏令民得买爵赎罪老羸往聴汉文帝二年十一月晦日食诏举贤良方正能直言极谏者颍隂侯贾山上书臣闻山东吏布诏令民虽老羸癃疾犹扶杖而往聴之愿少须臾毋死思见德化之成也今功业方就而豪俊之臣方正之士直与之日日猎射击兔伐狐以伤大业絶天下之望臣窃悼之士卒感泣唐德宗兴元元年大赦人心大悦后李抱真入朝为帝言陛下在奉天山南时赦令至山东士卒闻者皆感泣思奋臣见人情如此知贼不足平也养老诏汉文帝养老诏老者非帛不煖非肉不饱今嵗首不时使人存问长老又无布帛酒肉之赐将何以佐天下子孙孝养其亲今闻吏禀当受粥者或以陈粟岂穪养老之意哉具为令劝农诏汉文帝劝农诏道民之路在于务本朕亲率天下农十年于今而野不加辟嵗一不登民有饥色是从事焉尚寡而吏未加务也吾诏书数下嵗劝民种树而功未兴是吏奉吾诏不勤而劝民不明也且吾观农民甚苦而吏莫之省将何以劝焉其赐农民今年租税之半下诏悔过汉武帝征和四年下诏深陈既往之悔曰前有司奏欲益民赋三十助边用是重困老弱孤独也今又请遣卒田轮台夫轮台西去车师数千里前击车师虽降其主以辽逺之役道死者尚数千人况益西乎是扰劳天下非所以优民也朕不忍闻当今务在禁苛暴止擅赋力本农脩马政毋乏武备而已自是不复出军封千秋为富民侯以明休息下诏议律汉元帝议律令诏法令者所以抑强扶弱欲其难犯而易避也其议律令可蠲除轻减者条奏惟在便安万姓而已下诏稽留汉司隷校尉杨球为太尉敕尚书令召拜不得稽留尺一诏书按尺一诏汉制诏书一尺一寸髙也陈蕃传尺一选举宜委尚书三公苏东坡云尺一柬唿我归不可频改宋真宗景德二年知制诰朱巽言朝廷命令不可频改自今有陈述利害更张法制者请先付有司议其可否如经久可行者行之不可者止之茍不辩是非一切颁布恐失重慎之道涂诏寝事唐王谔赂权近求兼宰相宻诏中书门下曰谔可兼宰相李藩遽取笔灭宰相字书其左曰不可还奏之宰相权德舆失色曰有不可应别为奏何以笔涂诏耶藩曰势迫矣出今日便不可既而事得寝奉诏班师岳飞击走金乌珠于郾城追至朱仙镇大破之飞大喜语其下曰直抵黄龙府与诸君痛饮耳方指日渡河而秦桧欲画淮以北与金和讽台臣请班师乃先请张俊杨沂中等归而后上言飞孤军不可久留乞速召还飞一日奉十二金字牌乃愤惋泣下东面再拜曰十年之功废于一旦乃自郾城引兵还诏省浮费宋仁宗寳元中陜西用兵调费日蹙命近臣及三司议省浮费诏自乘舆服御及宫掖所须务从简约诏定雅乐宋神宗元丰三年诏秘书监刘几等定雅乐上自即位未遑制礼乐至是将有事明堂知礼院杨杰条上旧乐之失遂召刘几等与杰参议几杰请遵祖训一切下王朴乐二声用仁宗时所制编钟追考成周分乐之序辩正二舞容节诏从之捧诏祈才宋髙宗孝宗在御每三年大比下诏前一日捧诏露香黙祷曰朝廷用人别无他路止有科举愿天生几个好人来辅国家及进殿试䇿题临轩唱名必三日前请祷于天所以两朝人才彬彬有闻二帝祈天之効也下诏罪巳宋髙宗驻跸杭州即州治为行宫下诏罪巳求直言赦死罪以下放还凤衔后赵石季龙置戏马台观上安诏书用五色纸衔于木凤之口而颁行之故天子诏书谓之凤诏按石季龙名虎石勒养子也后簒位马负唐代宗睿贞皇后沈氏吴兴人安史之乱陷贼不知所在代宗即位遣使求之不获德宗建中元年乃遥尊帝母沈氏为皇太后诏赠后曾祖祖父一日封拜百二十人其诏制以廏马负载赐其家山堂肆考卷三十五山堂肆考卷三十六钦定四库全书山堂肆考卷三十六明彭大翼撰君道赦宥易解卦雷雨作解君子以赦过宥罪周礼司刑掌三赦一赦曰幼弱再赦曰老耄三赦曰蠢愚又王符潜夫论或三辰有候天气当赦故人从之施德也文中子曰无赦之国其刑必平肆大眚左庄二十二年肆大眚解大难袁崧后汉书贾彪游京师郭林宗李元礼等为谈论之首一言一行天下以为凖的党锢事起彪谓同志曰吾不西游大难不解即入闗乃设方略天子为之大赦鹤留汉书诏曰朕郊见上帝巡于北边见羣鹤留止光景并见其赦天下鸾举汉书诏曰嘉瑞并见鸾凤并举其赦天下乌啼宋元康中徙彭城王义康为豫章临行王义庆时为江州相见而笑文帝闻而怏之召义庆还宅义庆大惧妓妾夜闻乌啼声叩阁云明日当有赦后改义庆为南州因制为乌夜啼曲蝇集秦苻坚欲赦与王勐苻融宻议于甘露堂亲为赦文有一大蝇集于笔端俄有小青衣大唿于市曰县官今大赦须臾不见大害管子曰凢赦者小利而大害也故久而不胜其祸无赦者小害而大利也故久而不胜其福赦者奔走之委舆也无赦者痤疽之矿石也又曰赦出则民不敬惠行则过日益小惠常璩华阳国志时有言丞相诸葛亮惜赦者亮答曰为政以大德不以小惠故匡衡吴汉不愿为赦先帝亦言吾周旋陈元方郑康成间每见言理乱之道悉矣曾不论赦若刘景升父子嵗嵗赦宥何益于政又东汉吴汉病笃光武亲临问所欲言对曰臣愚无所知识愿陛下无赦而已赦亡命东观汉记章和元年赦天下系囚在四月丙子以前减死罪一等而诏令不及亡命郭躬奏曰死罪以下并䝉更生而亡命捕得独不霑泽伏惟大恩莫不荡宥上善其言即下诏赦之赦殊死崔鸿前秦录王勐疾病未瘳苻坚赦殊死以下涤秽荀悦汉记论大赦者权时之宜非常典也汉兴承兵革之后大过之代比屋可刑故设三章之法申以大赦之令荡涤秽流与人更始时势然也后代承业习而不革失时宜矣荡瑕晋郭璞传宜发哀矜之诏引在予之责荡除瑕衅赞扬德泽得银印吴志孙皓天册元年吴郡言掘得银印长一尺广三分上刻有年月字于是改年大赦得玉玺崔鸿前赵录刘元海迁都平阳汾水中得玉玺文曰新保之印葢王莾时玺也元海以为巳瑞大赦改年云出望气经黄云四出期五十日当赦风来翼奉风角书春甲寅日风髙去地三四丈鸣条従甲上来有大赦应在六十日又曰冬至后丁巳日有风従巳上来当大赦东狩大赦司马彪续汉书章帝元和三年二月帝东巡狩泰山至于岱宗柴望秩山川羣神大赦天下南郊大赦王隠晋书惠帝元康六年正月上南郊大赦天下树竿唐武后时仗前有大檞树赦日置金鸡其杪赐号金鸡树又百官志赦日植金鸡于仗内竿长七尺上有鸡髙四尺黄金饰首衔幡长七尺盛以绛绳将作监供焉集百官父老囚徒于阙下令衞尉树金鸡宣制讫乃释之又文粹云建鸡竿伐鼍鼓帝命出皇恩普钖巽风作解雨动籥王充论衡赦令将至系室籥动狱中人当出故沈佺期观赦诗云圣人宥天下幽籥动圜狴六甲迎黄气三元降紫泥笼僮西上鼓振迅广场鸡歌舞将金帛汪洋被逺黎封三钱史记每楚王且赦常封三钱之府按三钱黄白赤金也虞夏商周金币有此三品虑人逆知有赦者或窃盗故封之受八寳宋徽宗大观二年受八寳于大庆殿赦先是有以玉印六寸龟纽献者文曰承天福延万亿永无极诏名镇国寳至是又得良工帝命作六寳以合秦制天子六玺之数与受命镇国二寳通曰八寳贯索夜见晋天文志贯索九星七星夜见大赦天下驿马夜流北史徐路系冀州狱别驾崔隆宗慰问之路曰昨夜驿马星流主赦须臾应至隆宗遣人出城候焉俄而赦果至一嵗再赦唐太宗谓羣臣曰语云一嵗再赦好人喑哑吾有天下未尝数赦者不欲诱民于幸死也三年再赦宋太平兴国六年太宗亲享太庙合祭天地于圜丘先是秦再思上书愿勿再赦且引诸葛亮佐蜀数十年不赦事上以问赵普普曰国家开创以来具存彞制三年一赦所谓其仁如天尧舜之道也刘备区区一方无足师法上然其对赦宥之议遂定偏枯之物孟光责费袆曰赦者偏枯之物非明世宜有旷荡之恩宋钦宗嘉靖二年子旉生故事当肆赦李纲言陛下登极旷荡之恩独遗河北河东及勤王之师夫两河为朝廷坚守而赦令不及何以慰忠臣义士之心勤王之师擐甲荷戈冒犯霜露而恩恤不及后有急难何以使人愿因今赦广示徳意帝従之于是人情翕然耕借礼祭统天子亲耕于南郊以共齐盛王后蚕于北郊以共纯服诸侯耕于东郊亦以共齐盛夫人蚕于北郊以共冕服三推礼月令孟春之月天子乃以元日祈谷于上帝乃择元辰天子亲载耒耜措之于参保介之御间帅三公九卿诸侯大夫躬耕帝借天子三推三公五推卿诸侯九推反执爵于大寝三公九卿诸侯大夫皆御命曰劳酒注云元日上辛也郊祭天而配以后稷为祈谷也元辰郊后吉日也天子借田千畆收其谷为祭祀之粢盛故曰帝借推谓代也一墢国语周宣王即位不借千畆虢文公谏曰古者太史顺时瓜见土先时九日告稷稷以告王王乃使司空除坛于借命农大夫咸戒农用及期膳夫农正陈借礼太史賛王王敬従之王耕一墢班三之庶人终千畆民用莫不震动恪恭于农注云天子田借千畆诸侯百畆一墢一耜之墢也王无耦以一耜耕班次也三之谓下各三其上也公三卿九大夫二十七也劝民周成王时耕借以劝民祈社以求谷实故其时民乐治田业也帅属周礼天官甸师掌帅其属而耕耨王借以时入之以共粢盛注云属府史胥徒也祀天地礼祭义昔者天子为借千畆冕而朱纮躬秉耒诸侯为借百畆冕而青纮躬秉耒以事天地山川社稷先古以为醴酪齐盛于是乎取之敬之至也给宗庙汉书文帝二年诏夫农天下之本也其开借田朕亲率耕以给宗庙粢盛先致孝敬五经要义天子借田千亩以供上帝之粢盛当孟春启蛰既郊之后身率公卿大夫而亲耕焉所以先百姓而致孝敬也当知艰难晋武帝诏近世耕借有慕古之名无供祀之实今修千亩之制当与羣公卿知稼穑之艰难帅先天下耕于鉅定汉武帝征和三年帝耕于鉅定还至泰山罢方士候神人者耕于下邳东汉明帝永平十五年春二月帝东廵耕于下邳又章帝东廵狩至于岱宗祀五帝于汶上明堂耕于定陶青车汉官仪天子东耕之日亲率三公九卿载青车驾苍马公卿以下车驾如常法黑耜宋太宗雍熙五年大赦改元制振前王之阙典脩耕借之盛仪载陟青坛肃事接神之礼躬推黑耜用恢敦本之风宁惟奉眷祐于干坤兼以备粢盛于宗庙可大赦天下改雍熙五年为端拱元年躬耕尽亩唐明皇开元中亲祀神农于东郊配以勾芒遂躬耕尽亩复耕数步宋太宗端拱元年亲耕借田始三推有司言礼毕上曰朕志在劝农恨不能终亩岂须为限复耕数步又宋仁宗明道二年行借田礼礼仪使张士逊奏皇帝三推而止上曰朕既躬耕不以古礼为式愿得终亩乃耕十二步而止诸侯知敬礼乐记武王克殷反商散军而郊射左射貍首右射驺虞而贯革之射息也裨冕搢笏而虎贲之士说劒也祀乎明堂而民知孝朝觐然后诸侯知所以臣耕借然后诸侯知所以敬五者天下之大敎也人士耸观宋仁宗明道三年赦文秩开元之遗事述端拱之旧章毖祀农坛亲临帝借公卿执耒而陪侍人士侧肩而耸观于以荷灵休于以劝力穑迎和东汉顺帝即位不行借田黄琼上䟽昔宣王不借千亩卒有羌戎之患终损中兴之名先农之礼所宜自勉以迎和气顺气唐太宗贞观二年将亲耕孔颖达议礼云天子借田南郊诸侯东郊太宗曰书称平秩东作而青辂黑耜顺春气也五方位少阳田宜于东郊乃耕于东郊择日有事宋太宗雍熙四年诏燔柴告类紫坛屡荐于至诚而执耒亲耕青辂未行于盛礼三推宜举于旧章百代永垂于信史其以来年正月择日有事于东郊因时展采宋仁宗明道元年诏绍述神宗之成宪爰举先穑之精祠申命所司因时展采朕取来年二月择日耕借田先请皇太后恭谢宗庙巡狩白虎通巡者循也狩者牧也王者为天循行以牧人也观民易观卦风行地上观先王以省方观民设敎类帝礼王制天子将出类乎上帝宜乎社造乎襧注曰类宜造皆祭名将出言出为巡狩也修五礼虞书嵗二月东巡守至于岱宗柴望秩于山川肆觐东后恊时月正日同律度量衡修五礼五玉三帛二生一死贽如五器卒乃复五月南巡守至于南岳如岱礼八月西巡守至于西岳如初十有一月朔巡守至于北岳如西礼归格于艺祖用特注云五礼吉凶军宾嘉也修之所以同天下之风俗问百年王制嵗二月东巡守至于岱宗柴而望祀山川观诸侯问百年者就见之命太师陈诗以观民风命市纳贾以观民之所好恶周四岳诗周颂于皇时周陟其髙山嶞山乔岳允犹翕河敷天之下裒时之对时周之命柴三辰马融东巡颂类乎上帝柴乎三辰禋祀于六宗祇燎乎羣神审权衡越絶书禹巡狩大越见耆老纳诗书审权衡平升斛宣声敎东汉章帝巡幸诏惟巡狩之制以宣声敎考同遐迩解释怨结展义左庄二十七年天子非展义不巡守注云天子巡守所以宣布徳义作歌汉武帝南巡至于盛唐登天柱山舳舻千里薄枞阳而出作盛唐枞阳之歌天动崔骃东巡颂三军霆激羽骑火列天动雷震隠隠辚辚神行崔骃北巡颂雍容清庙谧尔无虞垂拱穆穆神行化驰驭夷帝王之于夷狄叛则惩其不恪而加之以兵来则嘉其慕义而接之以礼格有苗虞书苗民逆命帝乃诞敷文徳舞干羽于两阶七旬有苗格叙西戎夏书织皮崑崙析支渠搜西戎即叙伐鬼方易旣济髙宗伐鬼方三年克之伐玁狁周宣王时玁狁内侵逼近京邑命尹吉甫伐之故小雅薄伐玁狁至于太原赐越王书初汉隆虑侯灶击南越㑹暑湿大疫不能踰岭赵佗因此遂乘黄屋左纛穪制与中国侔文帝即位复遣中大夫陆贾使南越赐佗书愿与王分弃前恶通使如故贾至南越佗恐顿首谢罪愿奉明诏长为藩臣奉职贡按蔡邕曰天子车有翠羽葢以黄绢为里是为黄屋纛以㲠牛尾为之如斗或在衡上或在左騑马上李裴曰纛羽葆幢也在乘舆车衡上左方注之故曰左纛赐滇王印汉武帝元封二年遣将军郭昌发兵击灭劳深靡草以兵临滇滇王降以其地为益州郡赐滇王玉印复长其民遗以车马汉惠帝时匈奴冒顿方强为书遗髙后辞极亵嫚后怒议发兵击之樊哙曰臣愿得十万衆横行匈奴中季布曰前匈奴围髙帝于平城哙为上将不能解围今歌吟未絶伤夷甫起而欲摇动天下妄言以十万衆横行是面谩也后曰善令报书逊谢遗以车马冒顿复使使来谢曰未尝闻中国礼义陛下幸而赦之因献马遂和亲赐以冠带汉宣帝甘露三年上幸甘泉郊泰畤匈奴唿韩邪单于来朝赐以冠带衣裳金玺盭绶玉具劒佩弓矢棨㦸安车鞍马等礼毕使使者道单于先行宿长平上还登长平坂诏单于毋谒其羣臣皆得列观及诸蛮夷君长数万咸迎于渭桥下上登渭桥咸穪万嵗单于就邸长安置酒建章宫享赐之一月遣归国击右贤王汉武帝元朔五年上以匈奴右贤王数扰朔方乃令车骑将军衞青将三万骑出髙阙别遣将出朔方及右北平凢十余万人皆令属衞青击匈奴右贤王饮醉青等夜至围之王惊溃围北去得禆王十余人衆万五千人畜数十百万天子使使者持大将印即军中拜青为大将军虏楼兰王汉武帝以楼兰王姑师尝攻劫汉使为匈奴耳目元封三年遣赵破奴击之破奴以七百骑虏楼兰王遂破车师因举兵威以困乌孙大宛之属封破奴为浞野侯于是酒泉列亭障至玉门矣登台汉元封元年诏南越东瓯咸伏其辜西蛮北夷颇未辑睦朕将巡边陲躬秉武节北登单于台至朔方遣郭吉告单于曰南越王头已悬于汉北阙今单于能战天子自将待边不能即南面而臣于汉单于怒留吉上乃还置郡汉武元光五年从番阳令唐蒙言通南夷置犍为郡元朔元年东夷薉君南闾等二十八万人降置苍海郡二年匈奴入上谷渔阳遣衞青等击走之遂取河南地从主父偃言置朔方郡元狩元年以张骞通西域置酒泉武威郡又六年平南越置九郡平西南夷置五郡还其侍子光武建武二十一年莎车王贤数攻诸国诸国愁惧车师前王鄯善焉耆等十八国俱遣子入侍愿得都䕶帝以中国初定北边未服皆还其侍子厚赏赐之诸国大忧恐乃与炖煌太守檄愿留侍子以示莎车帝许之后西域侍子久留炖煌皆亡归莎车王贤知都䕶不至击破鄯善攻杀龟兹王鄯善王上书愿复遣子入侍更请都䕶帝报曰今使者大兵未能得出如诸国力不従心东西南北自在也于是鄯善车师复附匈奴不许和亲建武二十七年北匈奴遣使诣武威求和亲皇太子言南单于新附北虏惧于见伐争欲归义耳今未能出兵而反交通虏臣恐南单于将有二心北虏降者且不复来矣帝然之招降乌桓建武二十二年乌桓乘匈奴之弱击破之匈奴北徙数千里幕南地空诏罢诸边候亭吏卒以币帛招降乌桓击降车师汉明帝永平十七年遣奉车都尉窦固等击车师前后王降之收祭天人汉武元狩二年命霍去病为骠骑将军出陇西击匈奴转战六日过焉支山千余里斩首虏获甚衆收休屠王祭天金人按休屠王作金人以为祭天主即浮屠祠金人也今佛像是其遗法获瓯脱王汉昭帝元凤元年匈奴入冦边兵追击之获瓯脱王自是匈奴恐汉以瓯脱王为道击之即西北逺去不敢南逐水草瓯脱详见边塞隔水与语唐太宗贞观初颉利突利二可汗大举入冦进至渭水便桥之北帝与房玄龄等六骑径诣渭水上与颉利隔水语责以负约突厥大惊皆下马罗拜俄而诸军继至旌甲蔽野帝麾军使却而布阵独留与语久之突厥惧而请和受盟而去御楼受俘贞观四年李靖袭破突厥于隂山颉利可汗遁走往依沙钵罗设苏尼失部落任城王道宗引兵逼之使苏尼失执颉利行军副总管张寳相取之以献苏尼失举衆来降漠南遂空上御楼受俘馆之太仆上皇闻之叹曰汉髙帝困白登不能报今我子能灭突厥吾付託得人复何忧哉不受康国内附贞观五年康国求内附帝曰前代帝王好招来絶域以求服逺之名无益于用而糜弊百姓今康国内附傥有急难于义不得不救行师万里岂不疲劳百姓以取虚名朕不为也不加怀逺戍兵贞观十七年太常丞邓素使髙丽还请于怀逺镇加戍兵以逼髙丽帝谓之曰逺方不至则修文徳以来之未闻一二百戍卒能威絶域者也仁义忠信不理于内兵甲士卒逺劳于外有国之深忌朕所不取也复辽东地辽东即禹贡冀青二州之地舜分冀东北为幽州青东北为营州秦以幽州为辽西郡以营州为辽东郡汉初因之武帝拓朝鲜地并割辽属邑置乐浪玄莬真畨临屯四郡汉末为公孙度所据三国魏置东夷校尉居襄平而分辽东昌黎等五郡置平州晋改辽东郡为国寻为慕容廆所据后魏仍为郡隋初为髙丽所据唐征髙丽复其地寻为渤海大氏所据五代时地入契丹契丹至宋真宗景徳四年城辽西为中京仁宗庆厯四年以云州为西京英宗治平二年复改国号曰辽改安南府安南古南交地秦属象郡汉初为南越所据武帝平南越置交趾九真日南三郡东汉属交州吴增置九徳武平新昌三郡宋又增置宋平郡而徙交州治龙编梁陈于交州置都督府隋改为总管府唐初仍曰交州调露初改安南都护府至徳初改镇南都䕶府大厯间复曰安南五代梁土豪曲成美专有其地后为刘隠所并杨延艺绍洪相继为交趾节度使既而管内大乱推丁部为州帅其子琏继立宋平岭表琏内附封交趾郡王弟璇嗣立为其将黎桓所簒后李公藴簒黎氏陈日煚簒李氏然皆臣服中国封交趾郡王元宪宗时遣将破其国日煚窜海岛后归附封其子光昺为安南郡王光昺卒子日烜自立世祖发兵讨破之日烜卒子日燇遣使入贡受倭奴贡按倭国即古之倭奴国其地西南至海东北隅隔以大山国王以王为姓厯世不易文武僚吏皆世官其地有五畿七道附庸国凢百余自汉武灭朝鲜使驿始通于汉其大倭王居邪焉台国即邪摩维是已光武中元初始来朝贡后国乱国人立其女子曰卑弥唿为王其宗女壹与继之后复立男王并受中国爵命厯魏晋宋隋皆来贡唐咸亨初恶倭名改曰日本宋雍熙后累年朝贡有愿留授经肄业者元初招谕不至命范文虎等率兵十万征之至五龙山暴风破舟败绩终元之世使竟不至拔百济城唐龙朔二年熊津都督刘仁愿等乘百济无备拔其数城按百济东夷国名马韩之属本扶余王东明之后有仇台者笃于仁信始立国于带方故地遂为东夷强国初以百家济故号焉其国东极新罗髙丽西南俱限大海亲征契丹宋真宗景徳元年契丹进冦澶州边书告至一夕五至帝闻之大骇以问冦凖凖因请帝幸澶州帝难之欲还内凖曰陛下入则臣不得见大事去矣毕士安力劝帝如凖所请帝乃议亲征渡河次澶州城下契丹请盟而退通好女真宋徽宗重和元年使武义大夫马政同髙药师由海道如金约夹攻辽政言于金主曰主上闻贵朝攻破契丹五十余城欲与通好共行吊伐若允许后当遣使来议通金好自此始按金即女真也政和五年女真完颜阿固达穪帝国号金初髙丽来宋求医帝命二医往至是归奏云髙丽馆医甚勤日夕引之视其用兵布阵御敌之方曰闻天子将与女真图契丹茍存契丹犹足为中国捍边女真人满万不可敌也宜早为备帝闻之不乐又按女真本古肃慎之地在混同江之东东汉曰挹娄元魏曰勿吉隋唐曰黒水靺鞨金初号女贞后避辽兴宗讳改曰女直臣服于辽取伊吾庐地哈宻卫本古伊吾庐地在炖煌郡北大碛之外为西北诸夷往来要路汉明帝始取其地后为屯田兵镇之所后魏始置伊吾郡又为胡戎所据唐贞观中内附置西伊州五代号胡卢碛小月氐遗种居之授角厮罗官吐蕃本西羌属姓勃窣野居析支水西在吐谷浑西南唐贞观中始通中国既而灭吐谷浑尽有其地唐末衰弱种类分散入内属者曰熟戸余曰生戸宋时朝贡不絶其首领角厮罗始居鄯州后徙青唐神宗哲宗髙宗朝皆授以官元宪宗始于河州置吐蕃宣慰司都元帅府掠人琉球琉球自汉以来不通中华隋大业中令羽骑尉朱寛访求异俗始至其国语言不通掠一人以返后遣武贲良将陈稜率兵至其都虏男女五千人还唐宋时未尝朝贡元遣使招谕之不従至明朝始内属受册封王征兵囘纥唐肃宗寳应中遣中使刘清潭使囘纥修旧好且征兵讨史朝义时囘纥登里可汗已为朝义所诱曰唐室继有大丧中原无主清潭谓曰先帝虽出幸今皇帝乃广平王也囘纥乃为起兵至三城见州县皆丘墟有轻唐之志却诸国请贡唐贞观中髙昌王麴文泰入朝西域诸国皆因文泰请朝上令文泰使人迎之魏征谏曰若诸国皆来将不胜其弊姑聴其商贾往来与边民交市则可时所遣使已行上遽止之按髙昌本汉车师前后王地以其地势髙厰名曰髙昌垒后魏有阚伯周者始为髙昌王抚诸蛮纳土宋徽宗大观二年知桂州张庄奏寛乐州安沙州谱州四州七原等州诸蛮纳土计二万人一十六州三十三县五十余峒幅员万里蔡京帅百官表贺诏庄为黔南经略安抚使山堂肆考卷三十六山堂肆考卷三十七钦定四库全书山堂肆考卷三十七明彭大翼撰君道官制伏羲以龙纪官神农以火纪官轩辕以云纪官少昊以鸟纪官颛顼以来不能纪逺乃纪于近为民师而命以民事唐虞稽古建官惟贤夏商官倍亦克用又至周而増为三百六十属九官之首唐虞水土未平故以司空为九官之首六卿之末成周功成治定故以司空居六卿之末分礼乐唐虞分礼乐为二官而合兵刑为一官分兵刑成周分兵刑为二官而合礼乐为一官汉制汉以大司马至散骑为中朝官以丞相至六百石为外朝官太师太傅太保为上公丞相御史大夫太尉为三公至光武中兴又以太尉司徒司空为三公京兆尹左冯翊右扶风为三辅太常光禄衞尉太仆廷尉鸿胪宗正大司农少府为九卿唐制唐以太尉司徒司空为三公尚书门下中书秘书省殿中内侍为六省六曹为六部九卿为九寺次将作监次国子学次天䇿上将府次左右衞至左右领衞为十四衞东宫置三师三少詹事及两坊三寺十率府王公置府佐国官公主置邑司竝为京职事官州县置镇戍为外职事官自开府仪同三司至将事郎二十八阶为文散官骠骑大将军至陪戎副尉二十一阶为武散官上柱国至武骑尉十二等为勲官宋制宋初以文臣知州事以常叅官知县事诸路置转运总天下之利权诸州置通判统军民之政事虑部吏之舞文也则审刑有院焉防考课之不严也则审官有院焉三公三司有其爵两府两制有其职六部与九寺竝建四省与三省竝设罢检㸃而任枢宻置二院而重御史其制亦云备矣然议者谓三省无专职台省寺监无定员三省长官不预朝政六曹不釐本务给舍不领本职谏议无言责起居不记注致使仕者以登台阁升禁从为显官而不以官之迟速为荣滞以差遣要剧为贵途而不以阶勲爵邑有无为轻重至元丰三年始置详定官制局于中书命翰林学士张璪枢宻副使承㫖张诚一领之凡旧领空名者一切罢去而易之以阶因以寄禄名寄禄格徽宗政和中蔡京率意自用更定官名以至走马承受升拥使节黄官道流亦滥朝品元丰之政至此大坏元制蒙古主忽必烈既立大新制作命刘秉忠许衡酌古今之宜定内外官制其总政务者曰中书省秉兵柄者曰枢宻院司黜陟者曰御史台其次内则有寺监院司衞府外则有行省行台宣慰亷访其牧民则有路府州县官有常职位有常禄其长则蒙古人为之而汉人南人贰焉于是一代之制始备按蒙古至宋度宗咸淳七年始改国号曰元取易干元之义从太保刘秉忠请也周王畿官员二千六百四十二员出职官分纪周侯国官员六万一千三十二员西汉官员自丞相至佐史十二万二百八十员东汉官员七千五百六十七员晋官员六千八百二十六员隋官员一万二千五百六十七员唐官员内二千六百一十员外郡县一万六千二百八十五员宋官员景德中一万余员皇祐二万余员幕职州县官三千三百余员又南丰集宋初以来供奉官左右班殿直为三班官又有殿前承㫖班院端拱以后分东西供奉又置左右侍禁及承㫖初三班官员止于三百至天禧中乃总四千三百熙宁中乃总一万一千六百九十宗室又八百七十员舆衞天子行幸则有车驾羽衞以从也牙门宋朝㑹要古者天子出行建大牙今制错綵为神人象中道前后各一左右道五门门二旗盖取周制立旌表门及天子五门之制卤簿炙毂子车驾行羽仪导䕶谓之卤簿自秦汉始有其名东汉胡广作天子出行卤卤大楯也所以扞敌其部伍之次皆着之簿故云卤簿然仪具五兵独以楯为名者行道之时甲楯居外余兵在内故独言卤又五礼精义卤大楯也以楯领一部之人故名卤簿法座宋沈括笔谈正衙法座以香木为之加金饰四足堕角其前小偃织藤冒之每车驾出幸则使老内臣马上抱之曰驾头法座正座也犹言法官法驾也法驾胡广汉制度天子有大驾法驾小驾大驾则公卿奉引大将军骖乗太仆御属车八十一乗法驾公卿不在卤簿唯河南尹执金吾及洛阳令奉引侍中骖乗奉车郎御属车四十六乗小驾太仆奉引侍御史整车骑也按属车古者诸侯贰车九乗秦灭九国兼其车服故大驾属车八十一乗法驾半之斑劔宋㑹要斑劔本汉朝服带劔也取五色斑䦨之义开元礼仪纂汉制朝服带劔晋代之以木谓之斑劔齐宋谓之象劔仪刀二仪实录仪刀所以备威仪即衙刀也自东晋多虞遂以木代之以备威仪宋㑹要以银饰之王公亦给又曰仪锽钺属也秦汉有之唐用为仪杖古今注秦改铁钺作锽警跸汉梁孝王为窦太后少子爱之得赐天子旌旗从千乗万骑出穪警入穪跸师古注警者戒肃也跸止行人也言出入者互文耳出亦有跸汉仪注皇帝辇动左右侍帷幄者穪警出殿则传跸止人清道也銮和説文人君乗车驷马镳八銮铃声象鸾鸟声动则銮鸣以应行节古今注五辂衡上金雀者朱鸟也口衔铃谓之銮郭璞曰铃在轨曰銮在轼曰和勘箭笔谭大驾卤簿中有勘箭如古之契勘也其牡谓之雄牡箭牝谓之辟伏箭本胡法也熙宁中罢之犦矟宋㑹要犦击声也一云象犦牛善鬬唐金吾将军执之今制如节加碧油黄屋见前驭夷赐越王书注皂纛六典后魏有纛头宋有皂纛亦本后魏制也雉尾扇商高宗有雊雉之祥章服多用翟羽周王后夫人有雉羽扇汉乗舆用之宋孝武诏王侯鄣扇不得用雉尾虎皮轩通典汉制以虎皮为轩宋㑹要汉前驱车也取曲礼前有士师则载虎皮之义豹尾通典汉制大驾出尚书御史所载最后一车悬豹尾唐贞观后始加此车于卤簿内鵾翅隋礼仪志辂虞氏谓之鸾车夏后谓之车辂商谓之大辂周谓之乗辂周人初制五辂金玉象革以饰诸末木无饰后汉加文晋两厢加鵾翅亦谓之鵾车驾六马逸礼王度记曰天子驾六马史记曰秦并天下自以水德故始驾六马按夏书五子之歌曰若朽索之御六马则驾六之制夏后已然非自秦始皇起也设五牛通典东晋过江副车遗缺有事权以马车代之建旗于上后制五色木牛立旗于背行则使人舆之牛取负重致逺而安旗取常纒而不舒晋舆服志五牛旗平吴后所造以五牛建旗东设五牛青赤在左黄在中白黑在右周迁舆服杂事亦云晋平吴后造非过江时始为也鸾旗贾捐之传鸾旗在前属车在后注云鸾旗编以羽毛列系幢旁载以车上大驾出则陈于道而先行属车相连属而陈于后也鸾旗一名鸡翘鳯辇唐制辇有七一曰大鳯辇象车西京杂记汉朝舆驾有象车鼓吹十三人引道晋舆服志象车汉卤簿最在前通典晋武帝太康中平吴南越献驯象诏作大车驾之使越人骑之大驾卤簿行则试桥梁宋朝象亦居先鹭车通典隋置白鹭车一名鼓吹车车上施层楼楼上有翔鸾栖焉宋㑹要隋所置也柱杪刻木为鹭啣鵞毛䇶鸣鞭周官条狼氏执鞭趋避之遗法也宋㑹要唐及五代皆有之方繖宋㑹要繖即古张帛避雨之遗制今有方繖大繖记里车古今注大章车所以记道里也起于西京亦曰记里车然黄帝内传玄女为帝制司南车当其前记里车居其右则其制始自黄帝非西汉所作也七制解天子车驾出行有黄门鼓车鼓车皆载鼓之车也卤簿中有记里鼓车瑞山车董巴舆服志商瑞山车金根之色商人以为大辂秦始皇于是作金根车汉承秦制为乘舆孔子所谓乗殷辂是也然则金根之制盖出于商人大辂之法又汉有耕根车上亲耕所乗行漏车隋大业杂记大驾羽衞有行漏车钟鼓车明逺车宋㑹要明逺车即古四望车也驾以牛干德元年八月改驾四马通典齐有四望车亦曰皂轮车进贤车汉有五时安车各以方色宋㑹要进贤车古安车也崇德车宋㑹要崇德车本秦辟恶车也上有桃弧棘矢所以禳却不祥干德元年改今名中载黄旗太卜令在车执旗黄麾古今注麾所以指麾也通典黄帝振兵设五旗五麾汉卤簿有前后黄麾赤氅宋㑹要氅本缉乌毛为之齐有青氅赤氅之制唐有六色孔雀大小鵞毛鸡毛之制歩辇隋制辇不施轮以人荷之注云人牵为辇秦始皇去其轮而舆之汉代遂为人君之乗腰舆通典唐有腰舆大驾先五辂而行佽飞秦有左弋汉武帝太初元年更为佽飞汉百官表少府官属也吕氏春秋荆有兹非渡江两蛟绕舟兹非拔劔斩之荆王仕以执圭后世以为勇力之官兹佽音相近今官名佽飞即此大驾卤簿中备此以为仪衞虞候春秋时晋有侯正主斥堠又有原候候奄则虞候之名始此齐晏子曰薮之薪蒸虞候守之乃山泽望候之官又唐李靖兵法有左右虞候名同而职异矣赏赐天有雨露生育万物圣人体之则有庆赏之典赐礼乐礼明堂成王以周公为有勲劳于天下是以封周公于曲阜命鲁公世世祀周公以天子之礼乐是以鲁公孟春乗大辂载弧䪅旂十有二旒日月之章祀帝于郊配以后稷赐旂章诗大雅王钖韩侯淑旂绥章簟茀错衡玄衮赤舄钩膺镂钖鞹鞃浅幭鞗革金厄钖功诗小雅彤弓弨兮受言藏之我有嘉宾中心贶之钟鼓既设一朝享之赏德礼乐记天子之为乐以赏诸侯之有德者也德盛而教尊五糓时熟然后赏之以乐受北国诗大雅王钖韩候其追其貊奄受北国启南阳左僖二十五年晋侯朝王王赐之阳樊温原攅茅之田晋于是始启南阳赐双璧史记虞卿蹑屩担簦説赵孝成王一见赐黄金百镒白璧一双赐千金汉书梁孝王招延四方豪杰齐人公孙诡初见日即赐千金官至中尉唐薛收为天䇿府记室上书谏秦王田猎王答曰览所陈知成我者卿也明珠兼乗未若一书赐黄金十挺萧瑀字胜文迁内史令孜孜抑过绳违赐黄金一函赏魏绛和戎左襄十一年晋侯以乐之半赐魏綘曰子教寡人和诸戎狄八年之中九合诸侯如乐之和无所不谐请与子乐之魏綘辞公曰夫赏国之典也藏在盟府不可废也子其受之魏綘于是乎始有金石之乐赏子展入陈左襄二十六年郑伯赏入陈之功赐子展先路三命之服先八邑赐子产次路再命之服先六邑后赏壶叔史记晋文公从亡贱臣壶叔曰君三行赏不及臣文公曰夫导我以仁义防我以德惠此受上赏辅我以行此受次赏矢石之难汗马之劳此复受次赏若以力事我而补吾缺者此受下赏三赏之后且及子晋人闻之皆悦复赏无知汉髙帝封陈平为户牖侯平辞曰非魏无知臣安得进乃复赏魏无知又髙帝时羣臣争功鄂千秋曰萧何功第一曹参次之帝曰何虽有功待卾君而后明乃封千秋为安平侯铜山汉文帝爱邓通赏赐至多复赐蜀郡铜山得私铸钱由是邓氏钱满天下金穴东汉郭况为大鸿胪赏赐金钱锦帛丰盛莫比京师号曰金穴赐珠玑东汉钟离意字子阿为尚书令时交趾太守坐赃诏以其资物颁赐羣臣意得珠玑悉委地不拜曰孔子忍渴于盗泉之水曽参囬车于胜母之乡恶其名也此诚赃秽物故不敢拜帝叹之赐粟帛宋处士林逋不趋营利结庐于杭州之孤山真宗闻其名赐以粟帛赐弓矢宋太祖开寳中吴越王俶来朝帝赐礼贤宅以居又赐劔履上殿命与晋王叙昆弟之礼秬鬯一卣左僖二十八年晋文公献楚俘于王赐秬鬯一卣注卣器也秬黑黍也鬯香酒所以降神也钟乳一剂唐髙冯字季辅德州人贞观初为中书舍人数上书言得失辞诚切至帝赐钟乳一剂曰卿进药石之言朕以药石相报赐节钺裴度以平蔡之功赐节钺赐金紫唐刘餗字晣卿进歙州刺史观察使韩滉表其治行加赐金紫李从晦为常州刺史镇海军节度使李琢表其政赐金紫赐凭几魏太祖平柳城班所获器特以素屏风凭几赐毛玠曰以君有古人之风故赐以古人之物赐佩刀唐太宗曰贞观以前由武功定天下间闗草昧玄龄功也贞观以后纳忠谏正朕违国家长利魏征而已虽古名臣何以加因解佩刀以赐二人赐田二顷汉书苏武初从匈奴还诏拜典属国中二千石赐钱二百万公田二顷宅一区又郭子仪前后赐良田美玉名园甲馆不可胜纪赐第一区唐刘仁轨进六阶赐第一区又李晟荡夷凶憝赐女乐一部永崇里第一区晟入第京兆供帐教坊鼓吹迎导之又浑瑊由楼烦郡王徙咸宁赐大宁里甲第河间王孝恭讨辅公祏生擒之江南平赐甲第一区女乐一部紫丝履西京杂记汉成帝好为蹴踘羣臣以为劳体非至尊所宜帝曰朕好之可择似而不劳者奏之羣臣作弹棋以献帝大悦赐青羔裘紫丝履服以朝觐又汉马鲂为安帝所宠赐紫艾绶白玉带唐李载义贼平之后诏同平章事赐白玉带以示殊礼大骊赐李忠东汉世祖以所乗大骊赐李忠良马赐光颜唐李光颜为行营节度使临行赐珍器良马又王君廓镇幽州击突厥俘斩二千获马五十匹入朝帝赐所乗马令自廷中乗以出赐绢百匹晋张华字茂先以平吴之计赐绢百匹唐屈突通以平薛仁杲珍寳山积通独无所取特赐綵千叚太宗治洛阳宫张玄素上书极谏罢役赐綵二百匹倪若水谏捕䴔䴖鸂鶒手诏答曰言念忠谠深用慰喜赐帛四十叚用答至言常何荐马周帝以何知人赐帛三百匹赐衣一穪唐张行成侍宴赐名马一匹钱十万衣一穪貂裘唐裴矩助城伊吾脇处罗入朝帝喜赐貂裘并西胡珍器又宋太祖以紫貂裘帽赐王全斌鱼袋唐髙宗给五品以上随身银鱼袋以防召命之诈出入必合之三品以上金饰垂拱中刺史始佩鱼天授二年改佩鱼为龟其后三品以上龟佩饰以金四品以银五品以铜中宗初罢龟袋复给以鱼郡王嗣王佩金鱼袋又中书令张嘉贞奏致仕者佩鱼终身自是百官赏兼鱼袋谓之章服故元稹谢表金章紫服老陋躯赐清庙器唐李珏作牛僧孺碑特赐清庙器六事皆范金饰玉如古时制且宣曰以卿精忠用以贶别赐内库金宋真宗祥符三年赎吕端第赐其家端诸子多不同处旧第以质于人帝出内库钱赎还之令其聚居端长子蕃言负人息钱甚多帝别赐内库金帛俾偿之金麦银米唐同昌公主出降赐金麦银米共数斛皆条枝国献玉带锦袍五代史洪肇传唐主始听乐赐教坊使等玉带锦袍往谢洪肇洪肇怒曰健儿为国征讨者未有徧赐尔曹何功敢当此乎悉取所赐还官赐军诫宋太宗语枢宻使王显曰卿世家本儒少遭兵乱失学今典机务无暇愽览羣书能熟读军诫三篇亦可免于面墻因取赐之赐乐府宋仁宗废后郭氏居瑶华宫帝颇念之遣使存问赐以乐府后和答之辞甚悽惋帝益悔焉内侍阎文应以尝譛后惧其复立属后小疾帝遣文应挟医诊视数日言后暴崩中外疑文应进毒范仲淹劾其罪窜之岭南死于道山堂肆考卷三十七山堂肆考卷三十八钦定四库全书山堂肆考卷三十八明彭大翼撰帝属太上皇孝经故虽天子必有尊也言有父也至养孟子曰孝子之至莫大乎尊亲尊亲之至莫大乎以天下养为天子父尊之至也以天下养养之至也尊穪汉纪注太上皇极尊之穪皇君也天子之父故号曰皇不预治国故不言帝也追尊庄襄秦王政初并天下更号皇帝追尊庄襄王为太上皇上尊太公汉髙祖诏人之至亲莫亲于父母故父有天下传归于子子有天下尊归于父此人道之极也朕披坚执鋭帅士卒平暴乱偃兵息民天下乂安此皆太公之教训也朕为皇帝而太公未有号今上尊太公曰太上皇上五日一朝太公奉巵为寿见圣寿奉觞上寿唐太宗从上皇置酒故汉未央宫上命突厥颉利可汗起舞曰胡越一家自古未有帝奉觞上寿曰今四夷入臣皆陛下教诲非臣智力所及上皇大悦迁居西内唐玄宗次蜀郡皇太子即位于灵武是为肃宗尊帝为上皇天帝明年帝还蜀居兴庆宫即南内也后皇后张氏稍与政事多以私谒挠权迁太上皇居西内迎拜南楼玄宗自蜀归至咸阳肃宗备法驾迎上皇迎拜南楼之下徙居崇光后魏显祖弘好黄老浮屠之学每引朝士及沙门共谈玄理雅薄富䝿常有遗世之志乃奉皇帝玺绶传位于太子宏时宏生五年矣有至性是为髙祖受禅之际悲不自胜羣臣奏曰今皇帝㓜沖万机大政犹宜陛下总之谨上尊号曰太上皇帝显祖从之徙居崇光宫国之大事咸以奏闻受朝太极唐睿宗先天元年立皇太子为皇帝以听大事自尊为太上皇以听小事五日一受朝于太极殿移御德寿见圣孝移御重华宋孝宗淳熙十六年宣谕周必大等曰朕年来稍觉倦勤旬日间禅位于皇太子退就休养以毕髙宗三年之制二月壬戌诏皇太子即位朕移御重华宫皇太后汉书汉兴因秦之穪号帝母穪太后帝祖母穪太皇太后穪长乐宫汉官仪帝祖母穪长信宫帝母穪长乐宫哀帝尊其祖母帝太太后为皇太太后穪永信宫帝太后穪中安宫居长信宫汉书成帝母王太后居长信宫即元后也为天下母东汉明德马太后云吾为天下母而身服大练食不求甘欲率下也吾但当含饴弄孙不复闗政矣极域中尊唐刘禹钖贺表禀灵作合诞圣表祥徽号极域中之尊慈仁为天下之母御金根车汉书太皇太后皇太后法驾皆御金根车玉辂辇非法驾则乗紫罽軿车又魏收后魏书金根车公主封君皆得乗之横玳瑁簮续汉书皇后太后皆簮玳瑁长一尺端为花胜左右各一横簮之封姪为王汉惠帝崩吕太后临朝称制乃立兄子吕台吕禄吕产及台子通四人为王封诸吕六人为列侯太后崩禄产专兵政恐为大臣所诛因谋作乱命兄为将汉章帝时窦宪杀都乡侯畅惧诛因自求击匈奴以赎罪太后乃以宪为车骑将军北击匈奴按太后宪之妹勲之女更黄皇号汉定安太后年未二十自刘氏废常穪疾不朝㑹新莽欲嫁之乃更号为黄皇室主欲絶之于汉令孙建世子盛饰将医问疾太后大怒因发病不肯起按定安太后平帝后也始建国元年莽废孺子为定安公以孝平皇后为定安太后建光烈称汉世母后无谥至于明帝始建光烈之称抱帝临轩晋康帝崩穆帝即位时年二岁皇太后设白纱帏于太极殿抱帝临轩废帝临朝唐髙宗晚病风不支天下事一付武后进号曰天后中宗即位天后称皇太后废帝为庐陵王自临朝因改国号自称圣神皇帝欲以武三思为太子頼狄仁杰言卒复唐嗣检勅宾客东汉殇帝延平元年邓太后犹临朝诏司隷校尉河南尹南阳太守曰每览前代外戚宾客为民患害咎在执法怠懈不輙行罚故也今宗门广大宾客奸猾多干禁宪其明加校敕勿相容䕶自是亲属犯罪无所假贷躬试子孙东汉安帝时邓太后临朝尝征邓氏近亲子孙三十余人为开邸第教以经书躬自监试诏从兄豹康等曰末世䝿戚食禄之家温衣美食乗坚驱良而面墻学术不识臧否故祸败所从来也禁后听政三国志魏文帝着令不许母后听政羣臣不得奏事太后后族之家不得当辅政之任又不得横受茅土之爵有背违者天下共诛之请后还政宋仁宗晏驾英宗即位以忧得疾大臣议请慈圣光献曹太后垂帘听政及英庙已安韩魏公琦讽后请还政不许因白求去后曰相公不可去我当还深宫耳遂起魏公即厉声命鸾仪司彻去座帘帘既落犹于御屏后见后衣也琦乃白上别议太后仪制按曹太后仁宗后太尉彬之女命立长君宋太祖母杜氏疾革谓太祖曰汝知所以得天下乎正由柴氏使㓜儿主天下尔若周有长君汝安得至此汝百岁后当传位光义光义传光美光美传德昭夫四海至广能立长君社稷之福也宋主泣曰敢不如教后顾谓赵普曰尔同记吾言不可违也普即榻前为誓书于纸尾署曰臣普记藏之金匮令谨宻宫人掌之召用故老宋哲宗即位尊宣仁圣烈皇后髙氏为太皇太后与帝御延和殿垂帘聴政当元丰末召用故老名臣罢新法苛政于是宇内复安辽主戒其臣下令勿生事于疆场有司请循天圣故事受册寳于文德殿太后曰母后当阳非国家美事况天子正衙岂所当御就崇政足矣临朝九年毎有号令天下谓之快活条贯华夷称为女中尧舜按宣仁英宗后神宗嫡母哲宗之祖母不录兄劳东汉马太后自撰明帝起居注削去兄防叅医药事章帝请曰黄门舅旦夕供养且一年既无褒异又不录其勤劳毋乃过乎太后曰吾不欲令后世闻先帝数亲后宫之家故不着也按章帝贾䝿人所生为马太后所养不复叔官宋神宗元丰中蔡确思求媚于宣仁圣烈髙太后以自固太后从父髙遵裕坐征西失律抵罪因上言乞复遵裕官太后曰遵裕灵武之役涂炭百万先帝中夜得报起环榻而行彻旦不能寐自是惊悸驯致大故祸由遵裕得免刑诛幸矣先帝肉未冷吾何敢顾私恩而违天下公议乎确悚慄而退乗大安辇宋天圣间帝与太后将同幸慈孝寺太后欲以大安辇前帝行鲁宗道曰妇人有三从在家从父既嫁从夫夫殁从子于是太后命辇后乗舆行建寳慈殿宋咸平二年为皇太后建万安宫万安殿治平元年以皇太后所居为慈寿宫慈寿殿熙宁元年皇太后居寳慈宫又建寳姒徽音二殿权处国事王文正公笔录宋庄献明肃刘太后权处分军国事听断仪式久而未定丁谓欲每议大政则皇太后坐后殿朝执政朔望则皇帝坐前殿朝羣臣其余庶务独令入内押班雷允恭附奏传命中书枢宻院平决之王沂公曽判礼仪院乃采用蔡邕独断所编东汉故事皇帝在左母后在右同殿听政中书枢宻院以次奏事如仪人心乃定又明肃称制十一年号令严明左右近习少所假借三司使程琳献武后临朝图后掷于地曰吾不作此负祖宗事按刘太后乃真宗后仁宗嫡母同议政事宋朝类要庄献明肃太后遗诏尊杨太妃为太后禁中与皇帝同议军政事阁门促班贺于内东门御史丞蔡文忠公齐戒台吏毋追班乃白宰相曰上奉先太后十余年今始躬亲政事岂宜以女后相继耶上闻遂命删去同议政语朝廷服其亮龎籍为殿中侍御史奏燔阁门所掌垂帘仪制以沮其谋仁宗始专万几太后加谥宋仁宗时太后刘氏崩谥庄献明肃加四谥自此始旧制太后止二谥太后称予初丁谓为相乃定太后称予至是中书议每下制令称予便殿处分事称吾皇后白虎通后者君也天子之配至尊故谓之后也夏殷已前后妃之制其文甚略大率皆称妃故黄帝帝喾俱有四妃至周则天子立后正嫡曰王后秦称皇帝正嫡曰皇后嫔虞虞书有鳏在下曰虞舜帝曰我其试哉女于时观厥刑于二女釐降二女于妫汭嫔于虞迎渭诗大雅文王初载天作之合在洽之阳在渭之涘文王嘉止大邦有子大邦有子俔天之妹文定厥祥亲迎于渭造舟为梁不显其光翼夏谢承三夫人箴降暨三代剏业之君亦赖贤妃用佐厥勲涂山翼夏有莘赞殷嫁周诗大雅挚仲氏任自彼殷商来嫁于周曰嫔于京乃及王季维德之行大任有身生此文王嗣徽音诗大雅思齐太任文王之母思媚周姜京室之妇太姒嗣徽音则百斯男按太任王季之妃周姜太王之妃太姜也太姒文王之妃文母也听内治礼昏义古者天子后立六宫三夫人九嫔二十七世妇八十一御妻以听天下之内治以明章妇顺故天子内和而家理注曰六宫谓大寝一小寝五也周礼郑注六宫前一宫后五宫也五宫者后一宫三夫人一宫九嫔一宫二十七世妇一宫八十一御妻一宫凡一百二十人又曰六宫一宫居中四宫处四角而正宫在前脩女顺礼昏义天子脩男教父道也后脩女顺母道也主隂教魏帝纳皇后羣臣上礼章曰长秋既建隂教有主景命无穷皇图永固处璇宫拾遗记帝少昊以金德王母曰星娥处璇宫而夜织或乗桴木而昼游贮金屋汉武故事帝初为胶东王年数岁长公主指问曰儿欲得妇不对曰欲得指女阿娇好不笑曰若得阿娇当作金屋贮之天之有地卢植奏事后妃者所以郊天祀地祗奉祖宗外以肃恭明神内以帅正九嫔犹天之有地阳之有隂也日之有月魏名臣奏帝之有后犹日之有月也脱簮待罪通鑑周宣王二十二年王尝晏起姜后脱簮珥待罪于永巷使其傅母通言于王曰王乐色而忘德失礼而晏起乱之兴从婢子始敢请罪王曰寡人不德实自有过非夫人之罪也自是侧身脩行勤于政事早朝晏罢卒成中兴之名着书垂范唐太宗长孙皇后少好读书上尝与之议赏罚后辞曰牝鸡之晨惟家之索妾妇人安敢预闻政事后尝采自古妇人得失事着为女则三十卷及崩官司奏闻上览之悲恸以示羣臣曰皇后此书足以垂范百世朕非不知天命而为无益之悲但入宫不复闻规谏之言失一良佐不能忘怀耳探筹定后东汉顺帝欲立后而贵人有宠者四人乃探筹以神定之铸金占后元魏故事凡欲立皇后皇子必先以金铸其像而占之以铸成者为吉魏主珪克中山获燕主寳之㓜女将立为后用故事铸金人卜之慕容氏所铸成遂立焉兰殿见七夕椒房班固西都赋后宫则掖庭椒房后妃之室合观増城安处长宁汉官仪皇后称椒房取椒聊之实蕃衍盈升之义又以椒和泥涂壁取其温煖而芳辟除恶气犹天子以朱泥殿上曰丹墀也汤沐邑汉官旧仪皇后太后各食三十县曰汤沐邑脂泽田晋氏要事安帝九年右丞张埙建议瑯琊及湖熟界有皇后脂泽田四十顷叅详以借贫人求劒知㫖汉宣帝与许后起微贱及即位大臣议立后难之帝乃下诏求微时故劔大臣知㫖遂立许后许后字平君许广汉女后被霍光妻显毒杀之因劝光内其女入宫立为皇后及事觉废霍后又立长陵王倢伃为后令母养太子太子名奭许后所生是为元帝剖石得文见石金戺玉阶张衡西京赋后宫则有金戺玉阶彤庭辉辉金根玉辂见皇太后御金根车拳手即伸见除夕无齿尽生晋成帝杜皇后预之曽孙少有姿色长犹无齿有求婚者辄中止及帝纳采之日一夜齿尽生遂拜为后裙不加缘汉明帝时有司奏立长秋宫帝未有所言皇太后曰焉贵人德冠后宫即其人也后既正位宫闱愈自谦肃好读书常衣大练裙不加缘朔望诸姬主朝请望见后袍衣踈粗以为绮縠就视乃笑后曰此缯特宜染色故用之耳按后援之女也长七尺二寸青白色方口美髪宫名长秋者秋隂之始取其长而欲其久也衣不择采汉和帝邓后传宫省宴㑹诸贵人竞自修饰极靡丽之服而后独澹然衣不择采粧不务饰又后初入掖庭其衣有与隂后同色者即时解易若竝时进见则不敢正坐离立行则偻身自卑帝叹曰修德之劳力如是乎玳瑁簮见太后珊瑚玦西京杂记赵飞燕为皇后女弟昭仪上珊瑚玦又上云母五明扇七华扇翟羽扇五色玉环织室东观汉记明德马皇后置织室蚕宫于濯龙门数往来亲视之又汉魏故事皇后亲蚕礼着十二笄歩揺乗画云母安车驾六騩马桑坛晋元康仪皇后採桑坛在蚕宫西南梦龙据胷见帝符梦龙枕膝晋简文帝无子令善相者以诸爱妾示之皆云非其人时李后为宫人在织坊中形长而色黒皆谓之崑崙相者惊曰此其人也帝召之侍寝后数梦两龙枕膝日月入怀帝闻而异焉后生孝武帝拜无盐氏列女传钟离春者齐国无塩邑之女其为人极丑无双行年四十无所容入衒嫁不售流弃莫执于是拂拭自谒宣王于渐台宣王召而问之乃扬目衔齿攀手拊膝曰殆哉殆哉如此者四宣王愿遂闻命于是极言大王之君国也有四殆宣王喟然而叹拆渐台罢女乐拜无盐氏为皇后而齐国大治者丑女力也立上官氏汉霍光与上官桀相善因以女为桀子安妻生女年甫五岁安欲因光纳之宫中光以为尚㓜不听安説盖长宫主私近子客丁外人曰安有女容貌端正诚因长主得入为后以臣父子在朝而有椒房之重足下何忧不封侯乎外人言于长主以为然召安女入为媫妤遂立为后是时昭帝春秋十二而上官氏亦始五岁遽乃正位中宫霍光不学之故耳娶隂丽华汉光武隂皇后南阳人名丽华初帝闻后美心悦之后至长安见执金吾车骑甚盛因叹曰仕宦当作执金吾娶妇当得隂丽华及即位废郭后立之立武昭仪唐髙宗永徽六年冬立昭仪武氏为皇后故后王氏及淑妃萧氏竝囚于别院金玺盘螭汉书皇后之玺金螭虎钮隋志皇后有金玺盘螭钮文曰皇后之玺画屏中雀唐书髙祖后窦氏父毅尝曰此女有奇相何可妄与人因画二孔雀于屏间请婚者使射二矢隂约中目则许之射者閲数十皆不合髙祖最后射中各一目遂归于帝沙麓之灵汉书王贺字翁孺徙居魏郡委粟里元城建公曰昔春秋沙麓崩晋史卜之云后六百四十五年当有圣母兴其齐田氏乎至汉翁孺徙居正值其地日月当之后贺生禁禁生女政君即汉元帝后也按元后母李氏妊政君时梦月入怀政君元后小字也元后母天下歴元成哀平四帝至王莽五年春二月而崩故扬雄表大隂之精沙麓之灵作合于汉配元生成按沙麓山名在大名府东玉衣之兆魏书文昭甄后以汉光和五年十二月丁酉生每寝寐家中髣髴见有人持玉衣覆其身者其父常怪之渉猎文史唐髙宗苦风眩不能视事百官奏事咸使武后决之后性明敏渉猎文史处事皆称㫖权与人主侔矣肃清禁庭宋仁宗皇后曹氏侍女坐事当诛求哀于帝左右帝欲赦之后具衣冠见帝固请诛之帝曰痛杖之足以惩矣后不可曰如此无以肃清禁庭帝命后坐后立几辰帝乃许之御帐接臣后魏胡太后数幸宗戚勲贵之家侍中崔光谏曰礼诸侯非问疾吊丧而入诸臣之家谓之君臣相谑不言皇后夫人明无适臣家之义也汉上官皇后将废昌邑霍光外祖也亲为宰辅后犹御武帐以接羣臣示男女之别也愿陛下简息游幸则率土属颡含生仰悦矣施帷预政唐中宗复位每临朝韦后必施帷帐坐于殿上预闻朝政能执妇礼宋哲宗元祐七年四月始备六礼立皇后孟氏后洛州人马军都虞候元之孙太皇太后髙氏及太后向氏皆爱之教以女仪至是太皇太后谕执政曰孟氏女能执妇礼宜正位中宫诏翰林台谏给舍与礼官议册后六礼以进立为皇后太皇太后语帝曰得贤内助非细事也既而叹曰斯人贤淑惜福薄耳异日国有事变必此人当之后竟以争座为刘媫妤所搆而废善承帝意宋徽宗大观四年立贵妃郑氏为皇后后开封人本钦圣殿押班初上为端王当朝钦圣太后太后命后供侍及帝即位遂以赐帝后性端谨善顺承帝意好观书章奏能自制帝爱其才竟立为后婚于濮邸按宣仁英宗后神宗母侍中高琼之曽孙母曹氏仁宗光献皇后之姊也宣仁与英宗同年生自㓜为光献皇后同养禁中仁宗尝谓英宗曰异日必以为配既长宣仁出宫婚于濮邸封京兆郡君英宗即位册立为后纳自蜀中宋朝事实庄献刘后益州华阳人父通为指挥使从征太原道卒后在襁褓而孤鞠于外氏善播鼗蜀人龚美者以鍜银为业时真宗尹开封美因鍜银得见真宗语之曰蜀妇人多才慧汝为我求一蜀姬美因纳后后年十五宠幸专房太宗一日问乳母曰太子近来容貌清痩左右有何人乳母以后对上命去之太子不得已置于殿侍张耆家未几太宗宴驾太子即帝位祥符五年立为皇后节度之女宋光宗后李氏安阳人庆逺节度使李道之女也道帅河北闻道士皇甫坦善相人乃出诸女拜之坦见后惊不能受拜曰此女当母天下坦言于髙宗遂聘为恭王妃生嘉王扩性妬悍常诉王左右于髙宗及寿皇髙宗不怿谓吴后曰是妇将种吾为皇甫坦所误寿皇亦屡敕令以皇太后为法不然行当废汝后疑其説出于太后深憾之至是立为后丞相之孙宋理宗后谢氏天台人丞相深甫之孙也生而黧黒翳一目父渠伯早世产业破坏后躬亲汲饪帝即位议择中宫杨太后以深甫有援已功命选谢氏女兄弟欲纳入宫诸父攑伯不可曰即奉诏纳女当厚奉资装异时不过一老宫婢事奚益㑹元夕县有鹊来巢灯山衆以为后妃之祥攑伯不能止乃共送后就道后旋病疹良已肤蜕莹白如玉翳又药去遂与贾渉女同入宫贾女有殊色帝欲立之太后曰谢女端重有福宜正中宫左右亦相窃语曰不立真皇后乃立假皇后邪帝不能夺无罪被摈何皇后始以色进及上即位不数年恩宠日衰然抚下有恩幸免䜛谤忽一日泣诉于上曰三郎独不记何忠脱新絮半臂换得一斗面为三郎生日汤饼耶何忍不追念于前时上闻之戚然改容终以诸妃恩宠日盛竟见黜焉后以无罪被摈六宫共怜之按何忠何皇后自唿其父名也宫中唿唐玄宗为三郎私谒挠权唐肃宗立皇后张氏稍与政事与李辅国相助多以私谒挠权帝不能制迁太上皇后于西内皆张后谋也汉立三后汉主刘聪纳中䕶军靳凖二女月光月华立月光为上皇后刘贵妃与月华为左右皇后陈元达极谏以为竝立三后非礼也聪不悦后又立父婢樊氏为后周立五后周主赟将立五后以问小宗伯辛彦之彦之对曰皇后与天子敌体不宜有五博士何妥曰帝喾四妃虞舜二妃先代之数何常之有天元大悦以陈氏为天中太皇后尉迟妃为天左太皇后造五帐使五后各居之史氏云汉立三后夷也至髙纬而立二后非矣于是周主又立四后増而至五后焉谓之何哉妃帝王世纪黄帝有元妃次妃之列则妃之名疑自此始心无嫉妬诗周南南有樛木葛藟累之乐只君子福履绥之注云后妃能逮下而无嫉妬之心故衆妾乐其德而称愿之心存敬畏诗齐风鸡既鸣矣朝既盈矣匪鸡则鸣苍蝇之声太妃魏以来诸王之母为太妃晋哀帝生母周贵人诏崇为皇太妃淑妃魏明帝置淑妃齐永明中有司奏淑妃旧拟九棘以淑为温恭之称妃为亚后之名宜进同贵妃加比三司又奏贵妃淑妃竝加紫绶金章佩于寘玉德妃隋炀帝叅详典故自制美名有德妃为三夫人贤妃唐百官志内官有贤妃正一品又宋子京后妃传序唐制皇后而下有贵妃淑妃德妃贤妃是为夫人性聪慧张贵妃名丽华父兄以织席为业陈后主为太子时选入宫见而悦之因得幸生太子深后主即位拜为贵妃性聪慧甚被宠遇得侍承香殿至德二年乃于光昭殿前起临春结绮望仙三阁髙数十丈后主居临春阁张贵妃居结绮阁龚孔二贵嫔居望仙阁竝复道交相往来貎纎颀唐武宗贤妃王氏初以善歌舞入宫穆宗以赐颍王开成末王嗣帝位妃隂为助画故进号才人遂有宠其状貎纎颀颇类帝帝每畋苑中才人必从容貎光宠略同至尊相与驰出入观者不知其孰为帝也歩莲齐东昏侯为潘贵妃起神仙永寿二殿皆饰以金璧庄严寺有玉九子铃外国寺佛面有光相禅灵寺塔诸寳珥皆剥取以施潘妃殿饰又凿金为莲花贴地令妃行其上曰此歩歩生莲花也闘草梅妃姓江莆田人父仲逊世为医妃年九岁能诵二南父奇之名曰采苹唐开元中高力士使闽粤妃笄矣见其少丽选归侍明皇大见宠幸性喜梅上以其所好戏名曰梅妃后上与梅妃闘草顾诸王戏曰此梅精也吹白玉笛作惊鸿舞一座光辉今闘草又胜我矣妃应声曰草木之戏悞胜陛下设使陛下调和四海烹饪鼎鼐万乗自有宪法妾何能较胜负也上大悦㑹太真杨氏入侍宠爱日夺上虽无踈意而二人相嫉避路而行竟为杨氏迁于上阳东宫后上忆之夜遣小黄门宻以戏马召妃至翠华西阁叙旧爱继而上失寤侍御惊报曰杨妃已至阁前当柰何上披衣抱妃藏夹幙间杨妃既至大怒曰肴核狼籍御榻下有妇人遗舄夜来何人侍陛下寝懽醉至于日出不视朝陛下可出见羣臣妾止此阁以俟驾回上愧甚拽衾向屏后复寝今日有疾不可临朝杨妃怒甚径归私第上顷覔梅妃所在已为小黄门送令步回东宫上怒斩之遗舄并翠钿命封赐与妃妃与千金寿髙力士求词人拟司马相如为长门赋欲邀上意力士方奉太真且畏其势报云无人解赋妃乃自作楼东赋处隆基堂陈后主冯淑妃名小怜太穆后从婢也穆后爱衰以五月五日进之号曰续命能弹琵琶工歌舞后主惑之坐则同席出则竝马愿得生死一处命淑妃处隆基堂住太真宫杨妃早孤养于叔父河南府士曹玄璬家开元二十二年十一月归寿邸二十八年十月玄宗幸温泉宫遣髙力士取杨氏女于寿邸度为女道士号太真住太真宫天寳四载七月册左衞中郎将韦昭训女配寿邸是月于鳯凰园册太真宫女道士杨氏为贵妃半后服用进见之日奏霓裳羽衣曲上又自执丽水镇库紫磨金琢成歩揺至粧阁亲与挿鬓宠爱甚于开元初武惠妃宫中唿为娘子礼数同于皇后册妃日赠其父玄琰济隂太守母李氏陇西郡夫人又赠玄琰兵部尚书李氏凉国夫人叔玄珪光禄卿银青光禄大夫拜再从兄钊为侍郎兼数使兄铦居朝列堂弟锜尚太华公主有姊三人皆有才貎往来宫中必相宴饯初虽结义颇深后以权敌不叶五载七月妃子以妬悍忤旨令髙力士送还杨铦宅及亭午上思之不食举动发怒力士探旨固请召还既夜遂开安兴坊从太华宅以入及晓上见之内殿大悦贵妃拜泣谢过自兹恩遇日深后宫无得进幸矣七载加钊御史大夫懽京兆尹赐名国忠封大姨为韩国夫人三姨为虢国夫人八姨为秦国夫人皆月给钱十万为脂粉之资九载二月上与兄弟共处五王帐无何妃子窃吹宁王紫玉笛故张祐诗曰梨花静院无人见闲把宁王玉笛吹因此又忤旨放出外第时吉温与中贵人善因入奏曰妇人智识不逺有忤圣颜既已久䝉恩顾只合死于宫中何惜一席之地使其就戮安忍取辱于外哉上即令中使张韬光赐妃御馔妃因附使泣奏曰妾忤旨罪当万死衣服之外皆圣恩所赐无可上献惟髪肤是父母所生乃引刀剪髪一缭附上韬光以发搭于肩以奏上大惊即使力士召还宻赐珍珠太真闻江妃作楼东赋诉于上曰江妃庸贱以䛕词宣言怨望愿赐死上黙然上尝在花蕚楼㑹夷使至宻封珍珠一斛赐江妃妃不受以诗付使者曰为我进御前也诗曰柳叶双眉久不描残粧和泪汚红绡长门尽日无梳洗何必珍珠慰寂寥上览诗帐然不乐善击玉磬太真妃多曲艺善击磬拊搏之玲玲然多新声太常梨园之乐工莫能加也上令採蓝田绿玉琢为磬使击之按许子真记太真乃广西容州普宁人父维母叶氏始生有异质目光见日不瞬都部署杨康求为女时杨玄琰为长史又从康求为女携归京师后进入寿宫玄宗册为妃着后服与上行同辇止同室宴专房寝专席后宫无复进幸者此所录太真父母与上所录者不同故复附之笼中蟋蟀唐明皇每至秋时宫中妃妾軰皆以小金笼捉蟋蟀闭于笼中置之枕函畔夜听其声庶民之家皆效之被底鸳鸯五月五日唐明皇避暑游兴庆池与妃子昼寝于水殿中宫嫔軰凭栏倚槛争㸔雌雄二鸂鶒戏于水中帝时拥贵妃于绡帐内谓宫嫔曰尔等爱水中鸂鶒争如我被底鸳鸯山堂肆考卷三十八山堂肆考卷三十九钦定四库全书山堂肆考卷三十九明彭大翼撰帝属皇太子古今源流五帝官天下所谓天与贤则与贤也三王家天下所谓天与子则与子也宋儒范氏曰太子者君之贰父之统也立子以长不以功所以重先君之世也揺山少海唐刘禹钖笺四岳仰揺山之髙百川承少海之润按山海经西海之外有揺山其上有人名曰太子长琴颛顼生老童老童生祝融祝融生长琴初学记祝融生太子作揺山之乐又无臯之山南望幼海幼海即少海也天子比大海太子比少海苍震黄离刘禹钖表苍震发前星之辉黄离表重轮之瑞按易震卦主器者莫若长子故受之以震又曰震为苍筤竹易离卦黄离元吉注云离南方之卦离为火土託位焉土色黄为火之子喻子有明德能附丽于其父之道顺成其业故吉也居曰青宫东方朔神异经东方东明山有宫青石为墻门有银榜以青石碧镂题曰天地长男之宫故今太子宫曰青宫召用墨勅唐武后时令有司移文东宫召太子崔神庆谏曰人臣五品以上佩龟者盖防征召之诈内出龟以合之然后行况太子乎古者召太子用玉契诚杜奸萌之意今太子与陛下异宫非朝朔望及别唤者请降墨勅玉契可也寝膳必问礼文王世子文王之为世子朝于王季日三鸡初鸣而衣服至于寝门外问内竖之御者曰今日安否何如内竖曰安文王乃喜及日中又至亦如之及暮又至亦如之其有不安节则内竖以告文王文王色忧行不能正履王季复膳然后亦复初食上必在视寒煖之节食下问所膳命膳宰曰未有原应曰诺然后退武王帅而行之不敢有加焉文王有疾武王不脱冠带而养文王一饭亦一饭文王再饭亦再饭游习既成元稹书成王始为太子也太公为师周公为传召公为保伯禽唐叔与游目不閲淫艶耳不闻优笑居不近庸邪及为君也血气既定游习既成虽有放心不能夺已成之性齿学礼文王世子行一物而三善皆得者唯世子而已其齿于学之谓也故世子齿于学国人观之曰将君我而与我齿让何也曰有父在则礼然然而衆知父子之道矣其二曰将君我而与我齿让何也曰有君在则礼然然而衆着君臣之义矣其三曰将君我而与我齿让何也曰长长也然而衆知长幼之节矣抚军左闵三年晋侯使太子申生伐东山臯落氏里克谏曰太子奉冢祀社稷之粢盛以朝夕视君膳者也故曰冢子君行则守有守则从从曰抚军守曰监国古之制也夫帅师专行谋誓军旅君与国政之所图也非太子之事也厌纽左昭十三年初楚共王无冢嫡有宠子五人无适立焉乃大有事羣望而祈曰请神择于五人者使主社稷乃徧以璧见于羣望曰当璧而拜者神所立也乃与巴姬宻埋璧于太室之庭使五人齐而长入拜康王跨之灵王肘加焉子干子晳皆逺之平王弱抱而入再拜皆厌纽鬬韦龟属成然焉且曰弃礼违命楚其危哉注云羣望星辰山川之神镇帷樊川集杜牧杜秋娘诗燕媒得皇子天人亲捧持虎睛珠络襁金盘犀镇帷设㦸汉班彪传旧制太子汤沐十县设周衞交㦸五日一朝给符唐车服志髙祖朝凡太子监国给双龙符左右皆十两乐正受教礼王制乐正崇四术立四教顺先王诗书礼乐以造士春秋教以礼乐冬夏教以诗书王太子王子羣后之太子卿大夫元士之适子国之俊选皆造焉凡入学以齿注云皆造皆来受教于乐正也乐人为歌东汉明帝初为太子乐人为歌四章以賛太子之德一曰日重光二曰月重轮三曰星重晖四曰海重润四皓为客汉髙祖欲以赵王如意易太子吕后使建成侯吕释之要留侯画计留侯曰此难以口舌争也顾上有所不能致者四人曰东园公绮里季夏黄公甪里先生皆以上侮嫚士故逃匿山中然上髙此四人令太子为书卑词安车固请其来以为客时从入朝令上见之则一助也后置酒宴太子侍留侯所招四人者从各言姓名上乃大惊曰吾求公数岁公逃避我今何自从吾儿游乎四人曰太子仁孝恭敬爱士天下莫不延颈愿为太子死故臣等来耳上曰烦公幸卒调护太子四人者出上召戚夫人指示之曰我欲易之彼四人者辅之羽翼已成难动矣二疏为傅汉宣帝地节三年立子奭为皇太子以疏广为太子太傅兄子受为少傅晁错为令汉晁错拜太子家令以其辩得幸太子太子家号曰智嚢桓荣为师汉明帝讳庄光武第四子生而丰下十岁通春秋十九立为皇太子师事桓荣学尚书驱车至茒门韩非子曰楚庄王急召太子楚国之法太子车不得至茒门因天雨庭中有潦遂驱车至茒门庭理举殳而击其马太子为王泣曰庭中多潦驱马至茆门廷理曰非法也举殳击臣马败臣驾王必诛之王曰法者所以敬宗庙尊社稷故能尊社稷者社稷之臣也焉可诛是守法之臣耶乃益二爵而开后门出太子着令絶驰道汉成帝为太子初居桂宫元帝尝急召太子出龙楼门不敢絶驰道西至直城门得絶乃度还入作室门上迟之问其故以状对上大悦乃着令太子得絶驰道博望苑汉武帝年二十九乃得太子甚喜少长诏受公羊春秋及冠就宫上为立博望苑使通宾客从其所好承华门太子宫门曰承华舞六佾东宫旧事皇太子大小㑹庭设三厢乐舞六佾建九旗晋书东宫旧事皇太子初拜有石山安车一建九旗青色四马纯厚慈仁汉文帝元年有司请蚤建太子上曰朕不能博求天下贤圣有德之人而禅焉而曰豫建太子是重吾不德也其安之有司固请曰古者殷周有国治安皆千余岁用此道也立嗣必子所从来逺矣今子启纯厚慈仁请建以为太子上乃许之聪达才敏汉明帝子烜年四岁聪达才敏多识世事壮而仁明谦恕温慈惠和寛裕广博亲爱九族始治尚书遂兼五经帝爱重之立为太子不当将兵汉髙时黥布反上疾欲使太子往击之张良所招四人者谓吕泽曰太子将兵有功位不益无功则从此受祸且诸将皆与上定天下枭将也今使太子将之是使羊将狼皆不肯为用无功必矣不好习射见圣孝青盖车后汉舆服志皇子为王钖青盖车朱明服唐李林甫数劝上立寿王瑁为太子玄宗以忠王玙年长孝谨好学意欲立之犹豫未定髙力士曰但推长而立谁敢与争上曰汝言是也由是遂定玙将受册命仪注有中严外办绛纱袍玙嫌与至尊同称表请易之于是停中严改办曰备易绛纱袍为朱明服授施氏易续汉书刘昆少学施氏易明帝为太子昆以易入授赐韩非书晋元帝立王太子绍为皇太子绍好贤礼士与庾亮温峤等为布衣之交帝聘亮妹为绍妃使亮侍讲东宫帝好刑名家以韩非书赐太子亮谏曰申韩刻薄伤化不足留圣心鹤禁汉宫阙疏鹤宫太子所居凡人不得辄入故曰鹤禁又汉元帝生甲观画堂甲观观名画堂堂名甲者甲乙丙丁之次也甲观在太子宫甲地甲观画堂者言生于甲观之画堂也龙楼唐刘禹钖贺册皇太子表龙楼肇建展嘉礼于三朝鳯厯延年固本枝于万叶赐周公图汉武帝时宠姬赵媫妤有男上心欲以为嗣命大臣辅之察羣臣唯霍光可属社稷上乃使黄门命画者画周公辅成王朝诸侯图以赐光上病笃光泣问曰如有不讳谁当嗣者上曰君未谕前画意耳立少子君行周公之事上以光为大将军受遗诏辅少子怀孔光传宋仁宗无子大臣请立宗室五六年未决一日韩琦怀汉书孔光传以进曰汉成帝即位二十五年无嗣立弟之子定陶王为太子成帝中材之主犹能之以陛下之圣何难哉愿陛下以太祖之心为心则无不可帝曰朕有此意久矣谁可者琦对曰此非臣軰可议当出自圣择帝曰宫中尝养二子小者甚纯近不慧大者可也琦请其名帝以宗实告宗实濮安懿王之子琦等力賛之帝遂命学士王珪草制立为皇太子后即位是为英宗太子四友吴主权立子登为太子妙选师友以诸葛瑾子恪张昭子休顾雍子谭陈武子表为中庶子入讲诗书出从骑射待以布衣之礼谓之四友按登字子髙太子六傅晋愍怀太子立乃置六傅省尚书事时号太子六友独拜攸牀魏志文帝在东宫太祖谓曰荀公达人之师表汝当尽礼敬之攸尝病太子问病独拜于牀下三至夷舍晋书杜夷字行齐以儒学称为儒林祭酒中兴初皇太子凡三至夷舍执经问难令申拜礼晋武帝㤗始三年立子衷为太子有司奏东宫施敬二传其仪不同晋主曰崇敬师傅所以尊道重教也何言臣不臣乎其令太子申拜礼衷即惠帝也不了家事晋惠帝初为太子时和峤尝言于武帝曰太子有淳古之风而末世多伪恐不了陛下家事后与荀朂侍武帝帝曰太子近进卿可俱诣之既还朂等称太子明识雅度峤曰圣质如初武帝不悦而起遣赈贫穷梁太子统字德施小字维摩读书五行俱下生五岁能徧诵五经註文选二十卷引拔才俊不蓄声乐每霖雨积雪遣左右周行闾巷视贫穷者赈之天性孝谨在东宫坐起恒西向母丁贵妃卒水浆不入口腰带十围减削过半及寝疾恐贻梁主忧辄自力手书及卒朝野惋愕谥曰昭明好治园圃齐主晚年好游宴尚书曹事分送太子长懋省之由是威加内外太子性奢靡治堂殿园囿过于上宫而莫敢以闻者纵鹰唐髙祖立世民为太子军国庶事悉委处决然后奏闻太子命纵禁苑鹰犬罢四方贡献听百官各陈治道献鹿周太子获白鹿以献周主曰在德不在瑞遇物则诲唐太宗谓侍臣曰朕自立太子遇物则诲之见其饭则曰汝知稼穑之艰难则常有斯饭矣见其乗马则曰汝知其劳不竭其力则常得乗矣见其乗舟则曰水所以载舟亦所以覆舟见其息于木下则曰木从绳则正君从谏则圣用物弗限唐太宗诏太子用库物有司勿为限制于是太子发取无度左庶子张玄素上书曰恩旨未踰六旬用物已过七万骄奢之极孰过于此师仪唐太宗定太子见三师仪迎于殿门外先拜三师答拜每门譲于三师三师坐太子乃坐其与书前后称名惶恐帝范唐太宗作帝范十二篇赐太子曰君体建亲求贤审官纳谏去谗戒盈崇俭赏罚务农閲武崇文入侍药膳唐太宗贞观中疾未全平诏太子间日听政于东宫既罢则入侍药膳不离左右褚遂良请遣太子旬日一还东宫与师傅讲论从之娱侍书棋唐德宗元和中翰林待诏王伾善书王叔文善棋俱出入东宫娱侍太子宻结翰林学士韦执谊及朝士有名而求速进者陆淳吕温李景俭韩晔柳宗元刘禹钖等定为死友按伾杭州人叔文山阴人执谊京兆人宗元河东解人禹钖中山人太子即顺帝也寡人何预他事唐顺宗有风疾失音立广陵王淳为太子更名纯百官覩太子仪表大喜相贺有感泣者而王叔文独有忧色杜黄裳迁太常卿劝其壻韦执谊请太子监国执谊恐太子不悦故以陆质为侍读使潜伺太子意且解之太子怒曰陛下令先生为寡人讲经义耳何为预他事质惧而出质即淳也避太子名改之臣子不合全书唐韦绶为太子侍读奏曰太子学书至依字辄去傍人云君父以此可天下奏事臣子不合全书上益嘉之榻前为约见皇太后榻前禀命长编宋英宗治平三年上疾増剧韩琦奏宜早立皇太子以安衆心上颔之琦请帝亲笔指挥帝乃书曰立大大王为皇太子琦曰必颍王也烦圣躬更亲书之上又批于后曰颍王顼琦即召内侍髙居简授以御批命翰林学士草制承㫖张方平至榻前禀命上书来日降制立某为皇太子是为神宗副天下望宋太宗储贰未定帝问寇准曰朕诸子孰可付神器者准对曰陛下为天下择君谋及妇人中官不可也谋及近臣不可也唯陛下择所以副天下望者帝曰寿王可乎准曰圣虑既以为可愿即决定于是立为皇太子按寿王名元侃又更名恒是为真宗其立寿王制符彩昭融智谋宏逺聪明文武本于天赋之才孝友温恭发自生知之性分封大国出尹京师居惟秉谦动必由礼约已靡登于驰道事亲靡懈于寝门为天下计宋髙宗绍兴中元懿太子卒帝未有后范宗尹常造膝请建太子帝曰太祖以神武定天下子孙不得享之遭时多艰零落可悯朕若不法神宗为天下计何以慰在天之灵于是诏知内外宗正事广选太祖后将育于宫中至是选秦王德芳五世孙左朝奉大夫子偁之子伯琮入宫命张媫妤鞠之复取秉义郎子彦之子伯玖命才人鞠之寻以伯琮为和州防御使赐名瑗绍兴五年封瑗为建国公就学资善堂十二年进封普安郡王三十年以为皇子更名玮进封建王三十二年立为皇太子更名眘后传位是为孝宗昭敏夙成宋真宗天禧元年立太子制皇子昇王惠和天赋昭敏夙成发自妙年蔚为令器温文日就宋神宗元丰八年上疾甚王珪上言愿早建东宫凡三奏降制曰皇子延安郡王庸温文日就睿知夙成可立为皇太子太子妃古者天子后宫嫡庶皆曰妃周以天子正嫡为王后秦称皇帝因称后为皇后以太子正嫡称妃龙枕张敞晋东宫旧事皇太子纳妃有漆龙头支髻枕一银花镮钮副焉鸭灯东宫旧事皇太子纳妃有金涂连盘鸭灯一龟钮沈约宋书皇太子妃金玺龟钮纁朱绶佩瑜玉雀钿东宫旧事太子纳妃有同心雀钿一具綘地文履旧事太子纳妃有绛地文履一量又有绛地织成绮绶绛缘诸于汉书元帝为太子司马良娣死太子悲恙发病宣帝令皇后择大家人子可以娱侍太子有王禁女政君与焉时与择者五人政君独衣绛缘诸于太掖衣也使常侍送入太子宫见于景殿得幸有身立为太子妃于甲观画堂生子即成帝也按汉外戚传太子有妃有良娣有孺子妻妾凡三等是也魏晋以后咸遵之画堂太子宫中之堂拜庾晋起居注元帝大兴元年上临轩使册命拜晋王妃庾氏为皇太子妃纳贾王隐晋书武帝娶杨后生太子初帝为太子谋婚久不决帝欲娶衞瓘女杨后欲娶贾充女充妻郭氏酷妬上曰衞公女有五可贾公女有五不可衞家女种贤而多子端正而长白贾家女种妬而少子丑恶而短黒郭氏使人输物于杨后遂纳贾妃后乱晋国太子即惠帝常侍亲送汉书车骑将军许嘉女选配太子上令中常侍亲送至太子宅还白太子欢悦状元帝喜谓左右曰酌酒贺我左右称万岁后太子立为天子即成帝也公主所生晋书安僖皇后王氏字神受太常王献之女新安公主所生即安帝姑也孝武帝以后少孤无兄弟故纳为太子妃当纳采聘王氏时百官皆朱服㑹于新安公主第王操之为主人司徒公女晋书刘曜王弥宼洛将诸后妃去愍怀太子王妃拔刀向贼曰我司徒公女皇太子妃死则死终不为贼妇贼乃害之秘书丞女唐太宗册苏亶女为太子妃诏秘书丞苏亶长女门袭轩冕家传义方柔顺表质幽闲成性训彰国史誉流邦家正位储闱实为朝典可皇太子妃所司备礼册命主者施行公主汉制天子以列侯尚公主诸王以国人承翁主注云尚承皆卑下之名也公主别立舍第令列侯就第奉事之故曰尚诸王女则令国人来承事之故曰承皆不得谒见舅姑通问而已天子尊令诸侯同姓者代主婚故曰公主诸王卑自主之故曰翁主又公主曰天姬亦曰宠主自晋之后帝女依西汉制称公主帝之姊娣竝曰长公主帝之姑为大长公主自汉以来皆置舍第府属至隋省府属唐神龙初又置景龙末复省之嫔虞虞书釐降二女于妫汭嫔于虞嫁陈初学记昔尧女有娥皇女英舜妹有敤手舜女有宵明烛光汤有帝乙归妹周武王之女嫁于陈竝未有封邑之号至周中叶天子嫁女于诸侯必使诸侯同姓者主之始谓之公主秦汉之制亦同后汉皇女皆封县公主仪服同列侯其尊崇者加号长公主仪服同藩王诸王女皆封乡亭公主仪服同乡亭侯注云归妹即成汤妹为子求郎见星为子赎罪汉书林虑公主子昭平尚武帝女夷安公主后昭平犯死罪林虑困病以金千斤钱千万为昭平赎罪帝许之林虑公主卒昭平日骄醉杀主傅母系狱廷尉上奏左右以为前入赎陛下已许之帝曰吾姊老有此一子死以嘱我于是为之垂涕良久曰法令先帝所造因姊故而诬先帝之法吾何面目入髙庙乎遂可廷尉之奏赐金千斤见上已献珠四寸列仙传朱仲㑹稽市贩珠人髙后募三寸珠仲乃诣阙上之赐五百金鲁元公主私以七百金从仲求珠仲以四寸珠献主以奴骖乗东汉董宣为洛阳令时湖阳公主苍头白日杀人因匿主家吏不能得及主出行以奴骖乗宣于夏门亭候之乃驻车叩马以刀画地大言数主之失叱奴下车与僧争碾唐李元纮为雍州司户时太平公主势震天下尝与寺僧争碾硙元纮㫁还寺僧刺史窦从一趣令改之元纮大署判曰南山可移判不可改从一不能夺作配衞青汉衞青少服役平阳公主家后为大将军贵显震天下公主仳离作配左右以为无如大将军公主曰此我家马前奴也不可已而遍择羣臣贵显无踰大将军者迄归大将军力荐王维唐王维年未弱冠文章得名性闲音律游厯诸贵之门尤为岐王所眷重因荐于九公主公主曰何不遣其应举岐王曰此生不得首荐义不就试然已承贵主论託张九臯作解头矣公主笑曰何预儿事本为他人所託顾谓维曰子诚取解当为子力维起谦谢公主则召试官至第遣官婢传教维遂作解头一举登第幸祅庙蜀志昔蜀帝生公主诏乳母陈氏乳养陈氏携幼子与公主居禁中约十余年后以宫禁逐而出者六载其子以思公主疾亟陈氏入宫有忧色公主询其故隂以实对公主遂托幸祅庙为名期与子㑹公主入庙子睡沉公主遂解㓜时所弄玉环附之子怀而去子醒见之怨气成火而庙焚按祅庙胡神庙也筑真宫六帖唐太平公主则天皇后所生仪鳯中吐蕃请主下嫁后不欲弃之夷乃筑真宫如方士薫戒以拒和亲事久之主乃衣紫袍玉带歌舞帝前帝及后大笑曰儿不为武官何故尔主曰以赐驸马可乎帝识其意择薛绍尚之时宰相七人五出主门下按薛绍与兄顗太宗女城阳公主之子也公主初嫁杜荷坐太子承干事诛再适薛瓘生子顗绍今绍尚太平公主是以帝甥尚主矣故绍族祖户部郎中薛克构曰帝甥尚主国家故事茍以恭慎行之何伤犯清路后魏髙道穆为中尉庄帝姊寿阳公主行犯清路执赤棒卒呵之不止道穆令棒破其车公主深以为恨泣以诉帝帝谓主曰髙中尉清贞之人彼所行者公事岂可以私责之观戏塲唐宣宗大中二年冬十一月万寿公主适起居郎郑颢旧例公主下降以银装车帝曰吾欲以俭约化天下当自亲者始命依外命妇以铜装车仍谓公主执妇礼皆如臣庶之法戒以毋得轻夫族预时事颢弟顗常得危疾帝遣使视之还问公主何在曰慈恩寺观戏塲帝怒叹曰我怪士大夫不欲与我家为婚姻良有以也亟召主责之曰岂有小郎病不往视乃观戏乎由是贵戚皆守礼法如衣冠之族择门令配唐主曰诸女嫁不以时而选尚皆由中人厚为财谢乃得遣李吉甫奏曰自古尚主必谨择其人江右悉取名士独近世不然帝乃下诏今后公主县主皆令有司取门阀者配焉就第放赦唐安乐公主产男满月中宗韦后幸其第就第放赦乞为道士太平公主则天皇后爱之倾诸女荣国夫人死后丐主为道士以幸㝠福主多隂谋后尝谓类我而主内与谋外检畏终后世无他訾后预诛二张功増号镇国生三子崇简崇敏崇行皆拜三品至睿宗朝实封至万户三子封王改为帝姬㑹要宋朝皇祖姑皇姑为大长公主皇姊妹为长公主皇女为公主初封多择美名进封乃以郡国至特恩始有兼两国者政和间诏改公主为帝姬其穪大长者依旧为大长帝姬仍以美名二字易其国号两国者以四字至建炎间臣僚上言乞改正依祖宗故事从之请池为沼唐安乐公主中宗最幼女帝迁房陵而主生解衣以褓之名曰褁儿姝秀辩敏后尤爱之下嫁武崇训帝复位侯王柄臣多出其门与太平等七公主俱开府置官属而主府官属尤滥皆出屠沽纳赀售官降墨勅斜封授之故号斜封官主尝请昆明池为沼帝曰先帝未有以此治与人者主不悦因大役人徒自凿定昆池延袤数里累石肖华山罄库实宅唐懿宗咸通十年同昌公主适右拾遗韦保衡宅于光化里赐钱五百万贯仍罄内库寳货以实其宅而房栊户牖无不以衆寳饰之使以金银为井栏药臼食柜水槽铛釡盆瓮之属仍镂金为笟篱箕筐制水精火齐琉璃等牀悉支以金龟银堑更琢五色玉为器什合百寳为圆案妬晏魏何晏妇金乡公主即晏同母妹也公主贤明谓其母沛王太妃曰晏为恶日甚将不保身母笑曰汝得无妬晏耶诬直唐合浦公主始封髙阳公主下嫁房玄龄子遗爱主帝所爱负爱而骄甚与浮屠辩机等数人私通事觉怨望遂使掖廷令陈玄运伺宫省机祥遗爱亦与薛万彻柴令武谋奉荆王元景为主以举事至是公主谋黜遗爱兄遗直银青光禄大夫封爵使人诬告遗直罪上令御史长孙无忌鞠之更获遗爱及主反状伏诛行盥馈礼唐书王珪子敬直尚南平公主先是诸公主下嫁未行见舅姑礼珪曰主上钦明动循礼法吾当受公主谒见岂为身荣所以成国家之美耳于是与夫人坐堂上公主执笄行盥馈之礼乃退又通鑑先是公主下嫁者舅姑拜之妇不答唐德宗命礼官定公主见舅姑及壻诸父兄姊之仪舅姑坐受于中堂诸父兄姊立受于东序如家人礼选公卿子先是尚公主者皆取勲戚之家唐宪宗始命宰相选公卿子弟可居清贯者诸家皆不愿惟杜佑孙司议郎杜悰不辞遂以悰尚岐阳公主公主上长女郭妃所生也有贤行杜氏大族尊行不翅数十人公主卑委怡顺一同家人礼二十余年人未尝以丝发间指为贵骄始至则与悰谋曰上所赐奴婢卒不肯穷屈奏请纳之悉自市寒贱可制指者自是闺门落然不闻人声汉阳铁簮唐汉阳公主名畅永贞元初与诸公主皆进封时戚近争为奢侈而主独以俭尝用铁簮画壁自记田租所入文宗尤恶世俗奢侈因主入问曰姑所服何年法也今之弊何代而然对曰妾自贞元时辞宫所服皆当时赐未尝敢变元和后数用兵悉出禁藏纎丽物赏战士由是散于民间内外相矜习以成风若陛下示所好于下谁敢不从帝悦诏宫人皆视主衣制广狭徧谕诸主更勅京兆尹禁切浮靡同昌玉钗同昌公主下降有九玉钗上刻九鸾皆九色其上有字曰玉儿工巧妙丽殆非人制或有得于金陵者因以献公主公主酬之甚厚一日主昼寝梦绛衣奴致语云南齐潘淑妃取九鸾钗及觉具以梦中之言言于左右后公主薨其钗亦亡其处或曰玉儿即潘妃小字亲执金鼓唐平阳公主薨诏加鼓吹班劔武贲甲卒以葬太常奏礼妇人无鼓吹唐主曰鼓吹军乐也公主亲执金鼔兴义兵以成大业岂与常妇人比乎自为制敕唐中宗女安乐公主恃宠卖官鬻狱势倾朝野或自为制敕揜其文令上署之上笑而从之竟不视也自请为皇太女上虽不从亦不谴责按公主先适武三思子崇训后崇训诛死又适崇训弟延秀各树朋党唐太平安乐公主各树朋党更相谮斥中宗诏武平一曰亲贵多不辑睦何法以和之平一以为宜斥逐奸险抑慈存严示以知禁毋令积恶上不能用屡陈利病唐代宗立正和公主屡陈人间利病国家盛衰事天子嘉纳焉倍加资送唐贞观中以长乐公主嫁长孙冲降敕有司资送倍于永嘉长公主以魏征谏而止礼事宗亲唐宣宗欲以授书郎于琮尚永福公主既而中寝宰相请问其故上曰朕近与此女子食对朕辄折匕筯性情如此岂可为士大夫之妻乃更命琮尚广德公主公主懿宗之妹也后琮为韦保衡所谮贬为韶州刺史公主与琮皆之韶州行则肩舆门相对坐则执琮之带琮由是获全时诸公主多骄纵惟广德动遵法度事于氏宗亲无不如礼内外穪之饔饎亲视宋仁宗皇祐三年春正月帝幸魏国大长公主第公主太宗之女仁宗之姑㓜不好弄貎类太宗下嫁李遵朂其宾客皆一时贤士大夫每宴集公主必亲视饔饎之节章献太后尝赐金龙小冠辞不敢服太后访以政事多语祖宗旧事以讽遵朂守许州暴得疾主亟欲往视不待奏而行从者才五六人及居夫丧衰麻未尝去身服除不复御鲜华尝宴禁中帝亲为簮花主辞曰自誓不复为此久矣未几病目帝自临视亲䑛主目左右感泣帝亦悲恸至是以暴疾闻帝促驾往视未至而主卒乃即堂易服奠哭谥献穆出降升行宋英宗尝曰旧制帝女出降辄皆升行以避舅姑之尊义甚无谓朕尝思此寤寐不平岂可以富贵之故屈人伦长幼之序也可诏有司革之至是诏令公主行见舅姑礼着为令山堂肆考卷三十九山堂肆考卷四十钦定四库全书山堂肆考卷四十明彭大翼撰帝属亲王易穪建万国亲诸侯盖亲贤兼封也夏列九州制五服立爵五等分地有三公侯百里伯七十里子男五十里不足五十里曰附庸殷则爵列三等周又列为五等公五百里侯伯子男各百里不满百里为附庸凡王之子弟竝叅封之汉兴立爵二等大者王小者侯而王之号为诸侯王后汉建武初因朱祐上言悉封郡公十七年依旧制复穪王晋复封国公宋齐已后封郡公隋复封国公黄帝封子黄帝二十五子其得姓者十四其一曰青阳降居江水其一曰昌意降居若水皆在蜀即其所封国也虞舜封弟舜践位封其弟象于有庳使吏治其国而纳其贡税焉封子于越夏少康恐禹祭絶祀乃封其庶子于越号曰无余春秋祀禹墓于㑹稽封叔于曹武王既革殷命乃封神农之后于焦黄帝之后于祝帝尧之后于蓟帝舜之后于陈大禹之后于杞封弟叔鲜于管叔度于蔡叔振铎于曹叔处于霍又求泰伯仲雍之后得周章时周章已君吴因而封之其弟虞仲封于周北是为虞列为诸侯又封同母弟康叔于衞作康诰又作梓材伯禽封鲁诗鲁颂王曰叔父建尔元子俾侯于鲁此诗成王封伯禽于鲁也叔父指周公元子指伯禽叔虞封唐成王与弟叔虞戏削桐叶为珪以与叔虞曰以此封若史佚请择日王曰吾与之戏耳史佚曰天子无戏言遂封叔虞于唐分以寳玉周书武王乃昭德之致于异姓之邦无替厥服分寳玉于伯叔之国时庸展亲亲以脤膰周礼春官以脤膰之礼亲兄弟之国以庆贺之礼亲异姓之国大路少帛左定四年分鲁公以大路分康叔以大路少帛黄土白茅汉制皇太子封为王者受天子太社之土以所封之方色如东方受青土之类是也其土借以白茅授之归国以立社故谓之茅土孔安国注王者封五色土为社则割方色土与之使立社焘以黄土苴以白茅茅取其洁土取黄者以覆被四方也又礼仪志汉兴惟皇子封为王者得茅土其他功臣不受茅土不立社也着盟汉髙祖刑白马着盟誓曰非刘氏不王若有已功非上所置而侯者天子共诛之赐䇿汉武帝元狩六年立皇子闳为齐王旦为燕王胥为广陵王皆赐䇿各以国土风俗申戒焉登阳云台宋玉小言赋序楚襄王既登阳云之台命诸大夫景差唐勒宋玉等竝造大言赋毕而宋玉受赏又作小言赋王曰善赐云梦之田益武陵地汉景帝二年诸王来朝有诏更前穪寿歌舞长沙定王但张褏小举左右笑其拙上怪问之对曰臣国小地狭不足廻旋帝乃以武陵零陵桂阳益焉赐旌旗见舆衞定位号东汉光武建武十五年有上书请封皇子者诏羣臣议奏曰今皇子能胜衣趋拜宜定位号以广藩辅制曰可吴主五子传自光武以来诸王有制惟得宫内自娱不得临民干与政事筑宫待士汉书河间献王德景帝之子脩学好古被服儒术山东诸儒多从之游武帝时来朝献雅乐召对三雍宫又尝筑日华宫置客馆二十余区以待学士按三雍谓辟雍明堂灵台也雍和也言天地君臣人民皆和也开阁延贤汉光武即位东平王苍上中兴颂其文典雅特令贾逵为之训诂又尝开东阁以延贤人明帝尝从容问曰王在家何等最乐苍曰为善最乐后王来朝月余还国上送列侯印十九枚诸王子年五岁已上能趋拜者皆令带之亲师邹衍史记邹衍如燕昭王拥篲先驱请列弟子之坐而受业焉筑碣石宫亲往师之敬礼申公楚元王交汉髙祖同父少弟也元王敬礼申公等穆生不嗜酒元王每置酒常为穆生设醴及王戊即位常设后忘设焉穆生退曰醴酒不设王之意怠矣不去楚人将钳我于市遂谢病去置之上坐汉书齐悼惠王肥孝惠二年来朝宴饮太后前帝以王为兄置之上坐如家人礼太后怒酌酖酒赐之帝欲取饮太后恐自起泛之优以大封汉光武建武二十八年徙鲁王兴为北海王以鲁益东海帝以东海王彊去就有礼故优以大封食二十九县赐虎贲髦头设钟簴之乐拟于乗舆求入宿衞汉武帝时燕王旦自以次第当为太子上书求入宿衞上怒曰生子当置齐鲁礼义之乡乃置之燕果有争乃斩其使后坐匿亡命削三县留侍国邸汉成帝无嗣体常不平定陶共王来朝上谓曰我未有子一朝有他不复相见尔可留侍我也因留国邸朝夕侍上甚见亲重止食数县东汉明帝永平中封皇子恭等六人为王帝亲定其封域裁令半楚淮阳马后曰诸子止食数县于制不已俭乎帝曰我子岂宜与先帝子等岁给二千万足矣大启九国汉诸侯王表汉兴之初海内新定同姓寡少惩亡秦孤立之败于是剖裂疆土立二等之爵功臣侯者百有余邑尊王子弟大启九国诸侯比境周匝三垂天子自有三河凡十五郡公主列侯颇邑其中而藩国国大者跨州兼郡连城数十宗室百官同制京师可谓矫枉过其正矣北海畏慎东汉北海王睦少好学光武明帝皆爱之尝遣中大夫诣京师朝贺召谓之曰朝廷设问寡人大夫将何以对使者曰大王忠孝慈仁敬贤乐士臣敢不以实对睦曰子危我哉大夫具以孤袭爵以来志意衰惰声色是娱犬马是好乃为相爱耳其智虑畏慎如此衡山贞信汉景帝时七国反吴使至衡山衡山王勃坚守无二心上以为贞信徙王于济北以褒之好言神僊汉淮南王安好书招致宾客方术之士数千人作为内书二十一篇外书甚衆中篇八卷言神僊黄白之术亦二十余万言武帝好艺文甚尊重之每为报书及赏赐常召司马相如等视草乃遣一日上使安为离骚传旦受诏食时即上好治宫室西京杂记梁孝王好宫室苑囿之乐作曜华之宫营兎园园中有百室山山上有肤寸石落猿岩鴈池池中有鵶洲凫渚日与宫人弋钓游玩上绶就藩东汉东平王苍自以至亲辅政声望日重意不自安前后上疏称自汉兴以来宗室子弟无得在公卿位者乞上骠骑将军印绶退就藩国辞甚恳切至是明帝乃许还国而不听上将军印绶上缣助国东观汉记东海王彊孙慎王肃性谦俭永初中以西羗未平上钱二千万元初中上缣万匹以助国有才相忌魏陈思王曹植十岁善属文初文帝即位封鄄城侯后徙雍丘复封东阿王文帝以其有才忌之令七歩成诗不成将行大法植遂应声曰煮豆燃豆萁豆在釜中泣本是同根生相煎何太急帝大有慙色不见兴思魏明帝诏先帝着令不欲使诸王在京师者防微杜渐闗诸盛衰也朕惟不见诸王十有二载悠悠之怀能不兴思其令诸王及宗室公侯各将嫡子一人来朝爱子宋文帝元嘉十八年正月以彭城王义康为都督江交广州军事前龙骧将军扶令育上表曰彭城王先朝之爱子陛下之次弟若有迷谬之愆止可导以义方奈何一旦黜削逺送南垂万一义康年穷命尽奄忽于南臣虽微贱窃为陛下羞之陛下徒知恶枝之当伐岂知伐枝之伤树乎宗师魏主容临殂手诏太子曰汝叔父勰清䂓懋德松竹为心吾百年后其听勰辞蝉冕以遂其冲挹之性素服往哭魏广川王谐卒魏主曰古者大臣之丧有三临之礼魏晋以来王公之丧哭于东堂自今诸王之丧期亲三临大功再临小功缌麻一临罢东堂之哭广川王于朕大功也将大敛素服深衣徃哭之按临作去声颜师古曰衆哭曰临白服侍宴宋元嘉之世诸王入斋阁皆白服帬帽唯出太极四庙乃备朝服自后此制遂絶齐主于豫章王嶷友爱听依元嘉故事嶷固辞唯车驾至其第乃白服乌帽侍宴帅兵建义魏侍中元乂杀清河王怿幽太后于北宫中山王熙起兵讨元乂不克而死熙将死与故知书曰太后见废北宫清河横受屠酷主上幼年独在前殿君亲如此无以自安故帅兵民欲建大义于天下但智力浅短旋见囚执上慙朝廷下愧相知本以名义于心不得不尔流膓碎首复何言哉章醮求福隋炀帝待诸王恩薄多所猜忌滕王纶衞王集忧惧唿术者问吉凶及章醮求福或告其怨望咀呪降名徙边出租赈人晋书齐王攸令国中文武下至士卒法令不食廪赐者皆以秩赋与疾病死亡者时有水旱出租税加十二赋以赈国人须丰年乃收入本直侍宴讽王齐武陵王晔多才艺而疎婞亦无宠尝侍宴醉伏地貂抄肉柈帝笑曰肉汚貂对曰陛下爱羽毛而疎骨肉齐主不悦按齐主萧道成也招士着书唐魏王泰太宗庶子也性好学司马苏朂説泰以古之贤王招士着书故泰请修括地志于是大开馆舍门庭如市分朋角胜唐髙宗上元元年上御翔鸾阁观大酺分音乐为东西朋使雍王贤主东朋周王显主西朋角胜为乐郝处俊谏曰二王春秋尚少志趣未定当推梨让枣相亲如一今分二朋逓相夸竞非所以崇礼义劝敦睦也上瞿然曰卿逺哉非衆人所及也遽止之作十王宅唐玄宗诸子同为大宅分院而居开元十五年夏五月作十王宅百孙院每王院宫人四百余百孙院亦三四十人禁中置维城库以给诸王月俸宣宗大中间又作五王院置五王帐唐玄宗素友爱初即位置五王帐为长枕大被与兄弟同寝朝罢多从诸王游禁中拜跪如家人礼饮食起居相与同之按诸王谓宋王成器申王成义上兄也岐王范薛王业上弟也豳王守礼上从兄也后成器改名宪宋王改为宁王立为郡王唐宗室道宗为灵州总管梁师都引突厥数万围之道宗乗间出击大破之斥地千余里唐主以道宗武干立为任城郡王降为县公唐髙祖初欲强宗室以镇天下自三从昆弟以上虽童孺亦封为王封德彛以为今封爵太广恐非所以示天下至公上曰然降宗室郡王皆为县公惟有功者数人不降请献坊宅唐宋王成器等请献兴庆坊宅为离宫许之乃赐成器等宅环于宫侧又于宫西南置楼曰花萼相辉南曰勤政务本收复京师唐肃宗子建宁王倓为李辅国张良娣所谮赐之死广平王俶收复二京使李泌献㨗从容言及建宁之寃上泣下曰先生之言是也然既往不咎朕不欲闻之泌曰臣非咎既往乃欲陛下慎将来耳昔髙宗子八人武太后所出者四人长曰太子弘后方图穪制恶其聪明酖杀之立次子贤贤内忧惧作黄台瓜辞冀以感悟太后太后不听贤亦废死其辞曰种瓜黄台下瓜熟子离离一摘使瓜好再摘使瓜稀三摘犹为可四摘抱蔓归今陛下已一摘矣慎无再摘上愕然曰安有是哉朕当书绅是时广平王有大功良娣忌而谮之故泌言及之三为太傅后魏睢阳王欣大统中为太傅文帝谓曰王三为太傅再为太师自古人臣未有此例欣逊谢而已五拜太师㑹要宋朝亲王拜太师者五人楚王元佐燕王俨吴王灏燕王俣越王偲皆以父兄行而得之绍兴中嗣秀王伯圭以宗室特拜太师盖以光宗为亲叔父用优礼也深自沉晦宋太宗第八子荆王俨广颡丰颐严毅不可犯名闻外夷唿为八大王辽人入使必问王安否庄敬临朝自以属尊望重恐为太后所忌深自沉晦不受鞠推许王宋太宗子也为开封尹被中丞弹奏大宗正劾之王奏曰臣为天子儿今犯中丞而被推鞠上曰朝廷之制孰敢违之朕有过羣臣当纠摘况汝为开封尹岂可不举劾宫嫔易剥卦贯鱼以宫人宠无不利象曰以宫人宠终无尤也按后妃羣妾以礼进御于君所则女史书其日月授之以环以进退之生子月辰则以金环退之当御者以银环进之着于左手既御着于右手事无大小记以成法齐多内宠左僖十七年齐侯之夫人三王姬徐嬴蔡姬皆无子乂好内多内宠内嬖如夫人者六人长衞姬生武孟少衞姬生惠公郑姬生孝公葛嬴生昭公宻姬生懿公宋华子生公子雍汉置小职汉因秦制正嫡曰皇后其余内职有夫人美人良人八子七子长使少使之号武帝加媫妤娙娥华容充衣元帝加昭仪又有五宫顺常无涓共和娱灵寳林良史夜者之小职习礼献吴见山土城山窃符救赵秦围赵赵平原君夫人魏公子无忌姊也平原君数请救于公子公子请魏王敕晋鄙救赵王畏秦不听无忌用侯生计请如姬盗晋鄙兵符于王卧内杀晋鄙将兵八万破秦师于邯郸下贵人美人汉光武中兴竝省前制正嫡之外唯立贵人美人綵女之号上嫔下嫔北齐书文宣虽有嫔御之穪未有员数至武成依古制有三夫人九嫔二十七世妇八十一御妻又置左右昭仪比丞相立弘德正德崇德夫人比三公光猷昭训崇徽为上嫔比三卿宣猷凝辉宣明顺华光训为下嫔比六卿世妇比三品御妻比五品竝採择嘉名以为题目此外又置才人綵女以为散号后主又置娥英淑妃之职不载立车列女传华孟姬者齐孝公之夫人也从孝公游琅琊车奔姬堕车碎孝公使驷马立车载姬以归姬遣傅母授使者曰妾闻后妃踰阈必乗安车辎軿下堂必从傅母保阿进退则鸣玉佩环内饰则结纽绸缪野处则帷裳拥蔽今立车无軿非所敢受命也野处无帷非所敢久居也二者失礼多矣使者驰以告更取安车然后归辞与同辇班媫妤左曹越骑校尉况之女司空掾彪之姑也少有才学成帝选入宫初为少使俄而大幸为婕妤居增成舍帝尝游后庭欲与同辇载婕妤辞曰观古图画贤圣之君皆有九臣在侧三代末主乃有嬖妾今欲妾同辇得无近似之乎上善其言而止婕妤生二男竝失之一死阳禄一死柘馆赐姓汉自鸿嘉之后帝稍隆内宠婕妤进侍者李平平得幸为婕妤赐姓衞所谓衞婕妤是也图形汉书孝武帝李夫人本以倡进兄延年性知音善歌舞每为新声延年侍上酒酣起舞歌曰北方有佳人絶世而独立一顾倾人城再顾倾人国不惜倾城国佳人难再得帝大息曰善哉世岂有此人乎平阳主因言延年有女弟上乃召见之实妙丽善舞由是得幸生一男是为昌邑哀王初夫人病笃上临候之夫人谢不可见愿以王及兄弟为託姊妹让之夫人曰我以容貌得幸今见我毁壊必畏恶弃我尚肯追思悯录其兄弟哉夫人卒上怜悯之畵其形于甘泉宫郑褏进谗魏王遗楚王美人王悦之夫人郑褏知王之悦之也爱之甚于王王曰妇人所以事夫者色也而妬者其情也今郑褏知寡人之所悦其爱甚于寡人此孝子所以事亲忠臣所以事君也郑褏既知王以为不妬因谓美人曰王爱子甚矣然恶子之鼻子见王必掩其鼻美人从之王谓郑褏曰美人见寡人必掩其鼻何也对曰似恶闻王之臭王曰悍哉令劓之樊姬谏猎列女传楚庄王好猎樊姬数谏不止乃不食禽兽之肉三年王感之而勤政事又尝进女于王胜已者二人如已者七人竹下围棋见八月枝上挂环吴主权潘夫人父坐法夫人输入织室夫人容态少俦为江东絶色有闻于吴主使图其容貎工人写其真状以进吴主见而喜悦曰愁貎尚能惑人况在欢乐乃命雕轮就织室纳于后宫每与夫人游昭宣之台夫人酣醉唾于玉壶中使侍婢泻于台下得火齐指环即挂石榴枝上因其处起台名曰镮榴台时有諌者曰今吴蜀争雄还刘之名将为妖矣权乃翻其名曰榴镮台引朝仪文昌杂录唐制天子坐朝宫人引至殿上故杜子美诗户外昭容紫袖垂䨇瞻御座引朝仪至天祐间诏宫嫔女职本备内任今后毎遇延英坐日只令小黄门祗候引从宫人不得出外自此始也掌制命唐中宗时上官仪女婉儿者没入掖庭明习吏事太后爱之及上即位使掌制命拜为婕妤武三思通焉金环照骨西京杂记戚夫人以百鍊金为彄环照见指上骨上恶之以赐伴儿鸣玉耀等各四枚玉簮搔头汉武帝过李夫人就取玉簮搔头自此宫人搔头皆用玉为之按图召幸汉书王嫱字昭君齐国王穰女南郡秭归人汉元帝后宫人既多不得常见乃使画工图其形按图召幸宫人皆赂画工昭君自恃其貎独不与画工遂毁其形及匈奴入朝选宫人配之昭君以图当行入辞光彩射人竦动左右天子重信外国悔恨不及穷按其事画工毛延寿安陵陈敞新丰刘白龚寛杜陵杨望樊青等皆同日弃市借其赀财汉人怜昭君逺嫁为作诗歌以哀之后昭君服毒死举国葬之胡中胡地皆白草而此塜草独青故曰青冢或曰昭君字嫱后因晋文帝讳改为明妃号宁胡阏氏闻钟起妆齐武帝以内宫深隐不闻端门鼓漏声置钟于景阳楼上应五鼓及三鼓宫人闻钟早起妆饰眉号逺山赵飞燕外传冯万金工理乐器世事江都王为协律舍人江都王孙女姑苏主嫁江都中尉赵曼万金又事曼曼幸万金食不同器不饱万金因得与主通曼性暴妬且早有疾不能近妇人主有娠恐乃穪疾居王宫一产二女归之万金长曰宜主次曰合德然皆冒赵姓宜主聪悟家有彭祖方胍之书善行气术长而纎便轻细举止翻然人谓之飞燕合德肤滑出浴不濡善歌知音皆絶色也后万金死冯氏家败飞燕妹弟流转至长安与阳阿主家令赵临共里巷託附临穪临女后飞燕缘主家大人得入宫成帝召幸号赵皇后有樊嫕者为承光司帟进言飞燕有女弟合德美容体性纯粹不与飞燕比帝即召入宫合德新沐膏九廻沉水香为卷髪号新兴髻为薄眉号逺山黛施小朱号慵来妆帝大悦谓为温柔乡谓嫕曰吾老是乡矣不能效武帝求白云乡也有宣帝时披香博士淖方成白髪教授宫中号淖夫人在帝后唾曰此祸水也灭火必矣后帝废皇后许氏立飞燕为后既立宠少衰而其女弟合德絶幸为昭仪居昭阳宫十余年卒无子后帝无疾而崩民间归罪于昭仪昭仪乃自杀足如新月道山新闻李后主宫嫔窅娘纎丽善舞后主作金莲高六尺饰以寳物令窅娘以帛纒足纎小屈上如新月状着素袜舞金莲之上体势回旋有凌云之态唐镐诗曰莲中花更好云里月常新因窅娘作也由是后人效之妇人之足以弓小为好以此知妇人纒足自五代以来乃为之缚袂汉武帝所幸宫人名丽娟年十四玉肤柔软吹气胜兰不欲以衣缨拂之恐体痕也每歌李延年和之尝于芝生殿倡廻风之曲庭中花皆翻落置丽娟于明离之帐恐尘垢污其体也帝尝以衣带缚丽娟之袂闭于重幙之中恐随风而去也持裙汉成帝于太液池作千人舟号合宫之舟欲赵飞燕戏于池飞燕歌归风送逺之曲帝以文犀簮系玉瓯令后所爱侍郎冯无方吹笙以倚后歌中流歌酣风大起后扬袖曰僊乎僊乎去故而就新宁忘怀乎帝曰无方为我持后无方舍吹持后裙久之风止裙为之绉后泣曰帝恩我使我僊去不得他日宫姝幸者或襞裙为绉号留僊裙一説帝尝与飞燕戏太液池每轻风时至飞燕殆欲随风入水帝以翠缨结飞燕之裙后飞燕失宠常怨曰妾微贱何得复与结裙之游为八字眉汉武帝令宫人为八字眉合四气香吴主亮爱姬四人一名朝姝二名丽居三名洛珍四名洁华使四人坐琉璃帐内而外望之如无隔惟香气不通于外为四人合四气香凡经践蹑宴息之处香气沾衣歴年弥盛百浣不歇又因名百濯香当熊汉书汉元帝幸虎圈闘兽熊逸出圈攀槛欲上冯婕妤直前当熊而立上问何故对曰勐兽得人而止妾恐熊至御坐故身当之引羊晋武帝平吴之后复纳孙皓宫人数千自此掖庭殆将万人而竝宠者甚衆莫知其所适常乗羊车恣其所之至便宴寝宫人乃取竹叶挿户以盐汁洒地而引帝车丹脂㸃颊拾遗记吴孙和悦邓夫人尝置膝上和月下弄水精如意误伤夫人颊血汚袴带医者曰得白獭髓杂玉与琥珀屑当灭痕及差有赤㸃更益其妍诸嬖人更以丹脂㸃颊以要宠绛纱系臂晋武帝胡贵嫔名芳镇军胡奋女也帝多简良家子以充内职自择美者以绛纱系臂芳既入选下殿号泣左右止之曰陛下闻声芳曰死且不畏何畏陛下帝每有顾问不饰言辞率尔而答进退方雅始有专房之宠帝尝与摴蒱争矢遂伤上指帝怒曰此固将种也芳曰北伐公孙西距诸葛非将种而何帝慙号曰神针崔豹古今注魏文帝宫中有最宠者曰莫琼树薛夜来陈尚衣陈巧笑四人日夕在侧琼树乃制蝉鬓缥纱如蝉翼巧笑以妬锦丝作紫粉拂面尚衣能歌舞夜来善为衣裳一时冠絶又按夜来本名灵芸父名业为鄼乡亭长母陈氏随业舍于亭傍灵芸年十七容貎絶世咸熙中谷习出守常山闻亭长有美女而家甚贫时文帝选良家子女以入六宫习以千金寳赂聘之因以献帝甚承宠爱改名曰夜来夜来妙于针功虽处深帏重幄之内不用灯烛之光裁制立成非夜来所缝制帝不服也宫中号曰针神谓之机絶吴主权赵夫人善画巧妙无双能于指间以綵丝织云霞龙鳯之锦大则盈尺小则方寸宫中谓之机絶选为尚书魏明帝耽于内宠自贵人以下至掖庭洒扫凡数千人选女子知书可付任者六人以为女尚书使典外奏事唿为学士唐贝州人宋廷棻世以儒闻能词章生五女若华若昭若伦若宪若荀皆警慧长若华善属文若昭其次也文尤髙洁不欲归人欲以学名家若华诲诸妹若严师着女论语十篇以韦文宣君代孔子曹大家等为颜冉推明妇道所宜若昭又为传申释之贞元中李抱真表其才德宗召入禁中试文章问经史帝髙其风操不以妾侍命之唿为学士穆宗立以若昭尤通练拜尚宫歴宪穆敬三朝皆唿先生后妃诸王皆待以师礼寳厯初卒赠梁国夫人愿帝均泽东汉顺帝时梁商女为贵人尝持被引御从容辞于帝曰夫阳以博施为德隂以不专为义螽斯则百福之所由兴也愿陛下思云雨之均泽识贯鱼之次序使小妾得免罪谤之累帝由是贤之阳嘉元年立为后愿国有嗣元魏故事凡立嗣子辄先杀其母魏主诩母胡充华武始伯国珍之女也初入掖庭同列以故事祝之曰愿生诸王公主勿生太子充华曰妾之志异于诸人奈何畏一身之死而使国家无嗣乎及有身同列劝去之充华不可私誓曰若幸而生男次第当长男生身死所不憾也既而生诩赐苔晋元帝时外国贡蔓金苔宫人有被幸者以苔赐之光照一室又名夜明苔题叶晋顾况在洛乗闲游苑中水上得大桐叶有诗云一入深宫去年年不见春聊题一片叶寄与有情人明日况于上流亦题杏叶泛之波中曰花落深宫莺亦悲上阳宫女断肠诗帝城不禁东流水叶上题诗寄与谁后有客寻春苑中又于杏叶上得诗云一叶题诗出禁城谁人酬和独含情自嗟不及波中叶荡漾寻春取次行又唐僖宗时有于祐晚歩禁沟拾一红叶上有诗流水何太急深宫尽日闲殷勤谢红叶好去到人间祐复题云曽闻叶上题红怨叶上题诗寄阿谁置御沟逆流入宫为宫女韩翠苹拾之后祐託韩泳门馆因帝放宫人泳以与韩翠苹同姓作伐嫁祐及成礼韩于箱中红叶上有诗惊曰此吾作吾水中亦得一叶即祐所题于是相对感叹曰事岂偶然莫非前定一日泳开宴于馆谓韩曰今人可谢媒人矣韩笑因作感怀诗一首或云御沟得红叶是卢渥事投钱侍寝唐明皇未得贵妃时宫中妃嫔軰投金钱赌侍帝寝及召入妃子遂罢此戏又清异录开元中后宫繁衆侍御寝者难于取舍为彩局儿以定之集宫嫔用骰子掷最胜者一人乃得专夜故宫中私号骰子为剉角媒人陈馔求恩明皇与贵妃每至七月七夕在华清宫游宴时宫女軰陈瓜果酒馔于庭中求恩泽于牵牛织女也司花隋炀帝幸江都长安进御女车袁寳儿年十五腰肢纎堕騃憨多态帝宠爱之时洛阳进合蒂迎辇花云得之嵩山坞中香气芬馥或惹襟袖移日不散帝令寳儿持之号曰司花女时诏虞世南草征辽指挥德音敕于帝侧寳儿注视久之帝谓世南曰昔传飞燕可掌上舞朕尝谓儒生饰于文字岂人能若是乎及今见寳儿方昭前事今注目于卿卿才人可便嘲之世南应诏为絶句云学画鵶黄未半成垂肩亸袖太憨生缘憨却得君王惜长把花枝傍辇行上大悦投果唐刘晏以神童为秘书省正字明皇召见于勤政楼中贵妃坐于膝上为画眉施粉黛与之巾栉宫人遗花投果贵妃令咏王大娘戴竿晏应声曰楼前百戏竞争新惟有长竿妙入神谁谓绮罗翻有力犹自嫌轻更着人囊中得诗隋炀帝作迷楼每一幸即经月宫人无数多不得进有侯夫人者有美色忽自缢于栋下臂悬锦囊左右取以进中有诗五首其一云庭絶玉辇迹芳草渐成窠隐隐闻箫鼓君恩何处多袍中有诗唐开元中所赐边衣俱制自宫中有一军校于袍中得一诗沙塲征戍客寒苦若为眠战袍经手作知落阿谁边留意多添线含情更着绵今生已过也重结后生缘持以白帅帅以闻明皇以诗徧示宫中曰作者勿隐不汝罪也有一宫人自言万死帝即命嫁得诗者曰与汝结今生缘入宫记曲唐张红红善歌舞每听新声一遍即记节奏入宫号记曲娘对御奏歌唐宫妓永新善歌最受明皇宠爱每对御奏歌虽丝竹之声莫能遏帝谓左右曰此女歌值千金令振肢体烟花录隋炀帝毎就枕必令侍儿振动肢体方得美睡帝因唿为来梦儿重拭泪㾗唐柳公权侍武宗于内庭武宗尝怒一宫人久之复召谓公权曰朕怪此人若得学士一诗当释然矣公权畧不伫思而成曰不分前时忤主恩己甘寂寞守长门今朝却得君王顾重入椒房拭泪痕上大悦令宫人上前拜谢之效作宫词后山诗话青城人费氏女五代时以才色入蜀宫李后主嬖之号花蕋夫人效王建作宫词百首后国亡入宋备后宫太祖召使陈诗即诵云君王城上竖降旗妾在深宫那得知四十万人齐解甲并无一箇是男儿挠府政宋庞籍为开封判官尚美人方有宠遣宦者擅称教㫖免工人市繇公上言祖宗以来未有美人擅称教㫖干挠府政者上怒切责美人仍诏诸官府自今有宫中之命母得施行寝居上前唐张良娣性巧慧能得上意从肃宗来朔方良娣每寝常居上前上曰御寇非妇人所能良娣曰仓卒之际妾以身当之殿下可从后逸至灵武养子三日起缝战士衣上止之对曰此非妾自养之时上以是益贤之坐与后等宋哲宗刘婕妤尝同孟皇后朝景灵宫讫事就坐嫔御皆侍立婕妤独背立帘下后阁中陈迎儿诃之不顾阁中皆忿㑹冬至朝太后于隆祐宫后坐朱髹金饰婕妤亦欲得之从者知其意易座与后等衆弗能平因传唱曰皇太后出后起立婕妤亦起寻复坐则或已彻婕妤座遂仆于地怼不复朝泣诉于帝内侍郝随谓婕妤曰毋以此戚戚愿为大家早生太子此座正当婕妤有也后章惇隂附婕妤废孟后立之山堂肆考卷四十山堂肆考卷四十一钦定四库全书山堂肆考卷四十一明彭大翼撰帝属宗室神尧之子封十有八人周有天下封国七十而同姓者居五十三焉后世不以为私盖所以隆本支崇屏衞也河浒葛藟诗王风绵绵葛藟在河之浒言葛生于河之涯得其润泽喻王之同姓得王之恩施以生长其子孙也按此解与今诗不同公室枝叶左文七年宋昭公将去羣公子乐豫曰不可公族公室之枝叶若去之则本根无所庇廕矣公姓公族诗周南麟之趾振振公子麟之定振振公姓麟之角振振公族又唐杜牧书春秋诸侯之子称公子公子之子称公孙公孙之子称公族维翰维城诗大雅价人维藩大师维垣大邦维屏大宗维翰怀徳维宁宗子维城以宗盟为长左隐十一年滕侯薛侯来朝争长公使羽父请于薛侯曰周之宗盟异姓为后君若辱贶寡人则愿以滕侯为请薛侯许之乃长滕侯以毁言见䟽屈原名平与楚王同姓仕于怀王为三闾大夫入则与王图议政事决定嫌疑出则监察羣下应对诸侯谋行职修王甚任之原同列上官大夫及用事臣靳尚妬害其能共譛毁之王䟽屈原原心烦乱遂赴汨罗江自沈而死畏盛满汉河间献王徳字路叔修黄老术少时数言事召见甘泉武帝谓之千里驹昭帝初为祭酒丞后为祭酒妻死大将军欲以女妻之徳不敢娶畏盛满也遵绳墨汉朱浮传光武即位自宗室诸侯王外家后戚皆奉遵绳墨无党亲之名至或乗车牛齐于编人斯固法令整齐下无作威者也刘向博学拾遗记刘向字更生校书天禄阁夜有老人着黄衣植青藜杖杖端出火以照向云我是太乙之精闻卯金之子有博学者下而观焉出怀中玉牒授向乃天文地理之书按向年十二以父徳任为辇郎以行修饬擢谏议大夫辟疆能文汉刘辟疆好读书能属文武帝时以宗室子随二千石议论冠诸宗室宗室领袖北魏宗室澄少好学文明太后曰此儿风神秀发当为宗室领袖宗室标的唐宗室賛景元子孙当草昧之初乗运而奋皆欲显为世豪至河间之功江夏之畧可谓宗室标的者也李勉㢘介唐李勉郑惠王曾孙字玄卿少喜学内沈雅外清整其在朝廷鲠亮亷介为宗臣表长吉词章唐李贺字长吉七岁能词章每旦出骑弱马从小奚奴背古锦囊遇所得好句出投中及归足成日率如此母使探囊中书多怒曰是儿要呕出心肝乃已国师东汉刘歆字子骏与父向领校秘书讲六艺传记诸子诗赋数术方技王莽簒位歆为国师宗老南史梁萧琛为侍中武帝唿为宗老宗室授任晋主炎惩魏氏孤立之敝故大封宗室授以职任又诏诸王皆得自选国中长吏齐王攸独不敢皆上请宗室争权晋祖逖曰晋室之乱由宗室争权自相鱼肉枝叶先除刘裕志移晋鼎先除枝叶于是宗室司马国璠逺祸出奔于秦鱼鸟不及隋宗室旧制在宫有出入之防有不许外交之禁故梁忠烈曰吾不及鱼鸟逺矣鱼鸟飞浮任其志惟吾之进退常在人掌握若使吾终与鱼鸟同游则去人间如脱屣耳为枝江丞唐宗室李嵩字元盛少孤事母孝始为枝江丞荆州长史张东之曰帝室千里驹也为任城王见亲王领军专政后魏宗室乂明帝时以领军专政卧妇人于食舆以帕覆之舆入禁中直衞虽知莫敢言者轻财好施唐李白陇西成纪人西凉武昭王李暠九世孙轻财好施客游任城与孔巢父等居徂徕山日沈饮贺知章言于玄宗召见金銮殿论当世事奏颂一篇帝赐食亲为调羮诏供奉翰林以髙力士譛不得用后居匡庐坐永王璘事长流夜郎㑹赦还依族人当涂令李阳冰卒葬于青山东麓宗室宰相唐宗室叙宗室以宰相进者九人林甫奸䛕㡬亡天下李程和柔在位无所发明其余皆以才称职号为贤宰相宗室学士唐李程以宗室擢进士宏词科为学士宗子及第宋英宗在濮邸时与燕王宫族人世雄甚善两家各生子英宗子是为神宗而世雄子名曰令铄后神宗即位令铄进士及第为宗子登科第一宗子状元宋制宗子特立学以养之而取才焉其出身仕宦与民庶略等如嘉王为状元赵汝愚为宰相尤其显者召试诗赋宋皇祐五年右亲龙武大将军赵克悚上拟试诗赋论十卷且随举八人赴殿试上曰宗子好学亦朝廷美事也令学士院召试三题既中等迁右衞大将军裁损恩数宋王荆公作相裁损宗室恩数于是宗子相率马首陈状诉云均是宗室子孙且告相公看祖宗面荆公厉声曰祖宗亲尽亦须祧何况贤軰于是皆散去汝愚去奸赵汝愚宋宗室也当淳熙之朝以一言而去王抃之奸按汝愚楚王元佐七世孙安仁修牒宋真宗以赵安仁为宗正卿重修玉牒属籍又为僊源积庆图外戚史记外戚世家自古受命帝王及继体守文之君非独内徳茂也盖亦有外戚之助焉屯戍母家诗王风扬之水不流束薪彼其之子不与我戌申盖刺周平王不抚其民而逺屯戌于母家也按申姜姓之国平王之母家褒赏舅氏诗大雅王命申伯式是南邦因是谢人以作尔庸申伯畨畨既入于谢徒御啴啴周邦咸喜戎有良翰不显申伯王之元舅文武是宪不私广国汉张苍免相文帝以皇后弟窦广国有贤行欲相之曰恐天下以吾私广国乃以申屠嘉为丞相按广国字少君不用野王汉御史大夫李延寿卒在位多举冯野王上曰吾用野王为三公后世必谓我私后宫亲属野王叹曰人皆以女宠贵我兄弟独以女贱按汉以御史大夫为三公故曰吾用野王为三公薄昭杀使薄昭杀汉使者文帝不忍加诛使公卿从之饮酒欲令自引分昭不肯使羣臣丧服往哭之乃自杀按薄昭薄太后之弟文帝之舅田蚡傲兄史记田蚡者孝景王皇后同母弟也辩有口学槃盂诸书王太后贤之景帝后三年封为武安侯武帝即位蚡以肺腑为相权移主上尝召客饮坐其兄盖侯南向自坐东向以为汉相尊不可以兄故私挠由此滋骄治宅甲诸第田园极膏腴前堂罗钟皷立曲旃后房妇女以百数按田蚡为王后同母弟者后母臧儿故燕王臧荼孙也先嫁为槐里王仲妻生男信与两女仲死更嫁长陵田氏生男蚡与胜故蚡为后同母弟也信即盖侯王皇后兄亦蚡之同母兄也两女即后与姁儿也臧儿卜两女皆当贵后将少女姁儿亦入景帝宫生四男而姁儿早卒胜蚡嫡弟也武帝即位封胜为周阳侯尊皇太后母臧儿为平原君史记王太后家三人为侯三人指蚡信胜也封扶栁侯汉外戚侯表扶栁侯吕平以吕后姊长姁之子封侯师古注平既吕氏所生不当姓吕盖史家唯记母族也封章武侯汉文帝窦后弟广国与兄长君厚赐田宅家于长安周勃灌婴等曰吾属不死命且悬此两人两人所出微不可不为择师傅又复效吕氏大事也于是乃选士之有节行者与居两人由此为退让君子不敢以尊贵骄人景帝立封广国为章武侯长君前死封其子彭祖为南皮侯呉楚反窦太后从昆弟子窦婴任侠自喜将兵以军功为魏其侯三子受封汉武帝元光六年匈奴㓂上谷遣车骑将军衞青将兵击却之赐青爵关内侯元朔二年匈奴入上谷渔阳青击走之取河南地立朔方郡诏封青长平侯五年匈奴㓂朔方遣青率六将军击之右贤王溃围去得禆王十余人衆万五千余人天子使使者持大将印即军中拜青为大将军益封八千七百戸封青三子长伉为宜春侯次不疑为阴安侯次登为发干侯按青字仲卿武帝衞皇后子夫之弟尚景帝王皇后长女平阳公主四姓授业东汉明帝崇尚儒学为外戚樊氏郭氏阴氏马氏诸子立学于南宫号四姓小侯置五经师搜选髙能以授其业赐博平君汉宣帝地节四年春二月赐外祖母号为博平君初上即位数遣使求外家至是得王媪及其男无故武赏赐巨万封列侯按无故武王媪男名初衞太子纳史良娣生子进号史皇孙皇孙纳王夫人生病已故王氏为帝外家封平恩侯汉元帝封外祖父平恩戴侯同产子弟许嘉为平恩侯奉戴侯后注云戴侯许广汉也乃宣帝许后之父后元帝又选许嘉之女以配太子是为成帝王音忠直汉成帝外戚中唯车骑将军王音为修整数谏正有忠直节梁商谦柔东汉梁商字伯夏顺帝选商女为后拜商为大将军商自以戚属居大位每存谦柔虚已进贤辟李固周举为从事中郎京师翕然称为良辅匿情求名汉成帝永始元年封王太后弟子莾为新都侯莽爵位益尊节操益谦赈施宾客收瞻名士尝私买侍婢昆弟怪之莽因曰后将军朱子元无子莽闻此儿种宜子为买之即日以婢奉博其匿情求名如此上䟽劝政东汉马廖上䟽太后曰昔元帝罢服官成帝御浣衣哀帝去乐府然而侈费不息至于衰乱者百姓从行不从言也前下制度未几后稍不行虽或吏不奉法良由慢起京师今陛下素简所安发自圣性诚令斯事一竟则四海诵徳声薫天地神明可通况于行令乎太后深纳之按太后明帝之后马援之女章帝建初四年有司请封诸舅马廖等太后不许乃受爵而辞位未尝改官马太后兄弟终明帝世未尝改官章帝即位以马廖为衞尉防为中郎将光为越骑校尉颇能荐士东汉和帝邓后乃禹子训女大将军隲之妹也隲在位颇能推进贤士荐何熙李郃列于朝廷又辟弘农杨震巴蜀陈禅等置之幕府两家不过九卿东观汉纪光武伤前代权臣太盛外戚与政故后族阴郭之家不过九卿亲属荣位不能及许史王氏之半诸舅悉封列侯汉成帝河平二年悉封诸舅为列侯王谭为平阿侯商为成都侯立为红阳侯根为曲阳侯逢时为髙平侯五人同日封故世谓五侯筑渭阳馆世説东汉明帝为外祖筑馆情钟舅氏问左右馆当何名侍中缪袭曰陛下圣恩齐于哲王㒺极过于曾闵此馆之兴宜以渭阳为名夺沁水园东汉窦宪恃宫掖之势以贱直请夺沁水公主田园发觉章帝切责曰贵主尚见枉夺况小民哉国家弃宪如孤雏腐鼠耳宪大惧皇后为毁服深谢良久乃得解书戒窦宪东汉窦宪以侍中内干机宻出宣诏命弟笃景瓌皆在亲要崔骃以书戒宪曰昔冯野王称为贤臣近阴衞尉克己复礼终受多福外戚所以获讥于时垂愆于后者盖在满而不挹位有余而仁不足汉兴外家二十保族全身四人而已箴讽梁冀东汉崔琦以文章称梁冀请与之交崔以其行多不轨数引古今成败以戒之冀不听乃作外戚箴以风之冀怒琦曰管仲乐闻㡬谏之言萧何乃设书过之吏将军不能纳贞良以救祸败反欲拑士口蔽主聪使鹿马易形乎冀杀之戒子当善终东汉樊宏世祖之舅尝戒其子曰富贵盈溢未有能善终者前世贵戚皆明戒也论人当知足东汉光武建武九年封阴贵人弟就为宣恩侯复召就兄侍中兴欲封之置印绶于前兴固譲曰臣未有先登䧟阵之功而一家数人竝蒙爵土令天下觖望诚所不愿帝嘉之不夺其志贵人问其故兴曰外戚家苦不知谦退嫁女欲配侯王娶妇眄睨公主愚心实不安也富贵有极人当知足贵人感其言卒不为宗亲求位不语国事光武建武十七年废皇后郭氏立贵人阴氏为皇后十九年废皇太子彊为东海王立东海王阳为太子改名庄以太子舅阴识守执金吾阴兴为衞尉皆辅导太子识性忠厚入虽极言正议及与宾客语未尝及国事帝敬重之兴虽礼贤好施而门无游侠帝欲以兴为司徒兴固让曰臣不敢惜身诚亏损盛徳不敢茍冒帝遂听之按太子庄是为明帝阴氏即阴丽华是为光烈皇后明帝阴后之子阴识光烈皇后之兄其先出管仲七世孙修自齐适楚为阴大夫因而氏焉明帝即位以兴子庆为鲖阳侯竝典禁兵东汉安帝以耿贵人兄寳监羽林车骑阎后兄弟竝典禁兵尚书翟酺上书曰昔邓窦之宠倾动四方兼官重绂盈金积货及其破壊头堕地愿为孤豚岂可得哉不与云台汉马援女为明帝皇后永平中帝思中兴功臣画建武中名臣列将于南宫云台援以椒房之亲不得与焉隐居少室唐武攸绪则天姪也恬澹寡欲日以周易及老庄书以自娱隐居龙门少室间冬蔽茅椒夏居石室晚年肌肉充润曈有紫光昼能见星遥执朝权晋成帝咸和中庾亮都督江荆等州军事是时亮虽居外镇而遥执朝权拥强兵趣势者多归之王导内不能平尝遇西风尘起举扇自蔽徐曰元规尘汚人按亮晋明帝庾后之兄成帝之母舅多变先制南北朝魏孝文帝追尊皇妣髙氏为文昭皇后配享髙祖封后兄肇为平原公数日之间富贵赫奕后贵嫔髙氏立为后肇益贵重用事多变更先朝旧制削封秩黜勲人怨声盈路羣臣宗室皆卑下之不借女宠齐左丞相咸阳王斛律金门中一皇后二太子妃三公王每朝见尝听乗步挽车至阶或以羊车迎之然金不以为喜尝谓其子大将军光曰我虽不读书闻古来外戚鲜有能保其族者我家直以勲劳致富贵何以借女宠也不受妾封唐宣宗舅郑光镇河中上封其妾为夫人不受表辞曰白屋同愁已失凤鸣之侣朱门自乐难容乌合之人上笑曰谁教阿舅作此好事七族六姓晋庾亮表注西京七族皆后党吕窦衞官霍许王是也东京六姓亦后党邓马窦阎梁何是也十妃三后窦氏自唐武徳以来尚主者八人女为王妃者十人窦威曰臣家在汉再为外戚至元魏有三皇后今陛下龙兴臣复以姻戚进夙夜惧不克任帝曰公以三后族夸我耶关东人与崔卢昏者犹自矜大公世为帝戚不亦贵乎繁汉宜周燕集云轩冕王官同许史之繁汉婚姻帝室比姜姞之宜周又云流车跃马岂无甲观之亲湫宅闲门不有椒房之势定申褒纪唐穆宗即位追赠郭太后父暧为太傅诏曰肆予小子敬续大业未展定申之命敢缘褒纪之恩按宪宗初为广陵王以郭子仪子暧女为妃及即位羣臣累请立为后上以妃宗门强盛恐后宫莫得进御託为岁时禁忌不许至穆宗时始尊为皇太后禇裒辞侍中晋成帝立皇后禇氏徴后父豫章太守裒为侍中裒不愿居中任事除江州刺史镇半洲冯熙为太保南北朝魏文帝时冯熙以太后兄尚公主生三女二为皇后一为昭仪贵宠冠羣臣赏赐累巨万熙为太保子诞为司徒修为侍中聿为黄门郎命兼留后王继勲宋太祖孝明皇后弟也命兼两使留后按太祖元配贺氏早卒继立王氏又殂复立宋氏求为舎人长编宋庆厯六年李璋为阁门副使弟珣求为通事舎人上曰戚里之家兄弟迁补皆如已欲朕何以待勲旧乎恐腾物议宋李沆为宰相石保吉求为使相仁宗以问公公曰保吉因缘戚里无攻战之劳台席之拜恐腾物议遂寝其事但诣拜笺宋李继隆在真宗朝以元舅之亲恩礼甚笃明徳太后寝疾欲面见之上促其往继隆但诣万安门拜笺终不见又常命诸王诣第谒继隆继隆不设汤茗第假王府从行茶炉烹饮焉史称其多智用能谦谨保身恩推曹佾宋治平元年加宣徽北院节度使曹佾同平章事初诣除拜上问韩琦琦曰陛下推恩元舅非私外戚也遂降制第赐杲宗宋丁晋公起甲第鉅丽无比军卒杨杲宗躬负土之役劳苦万状后杲宗以外戚起家晋公得罪贬海上朝廷以其第赐杲宗居之不冒恩泽宋景祐元年曹琮为衞州团练使琮女兄为后奏曰陛下以至公理天下臣备位后族不宜冒恩泽乱朝廷法族人敢因缘请託愿寘于理常逺权利长编宋王贻永尚真宗女郑国公主以枢宻使同平章事数以疾求罢自祖宗以来未有外姻辅政者贻永在枢宻十五年常逺权利归第则杜门谢宾客人称其㢘静浸见亲幸宋寿皇崩太皇太后诏嘉王扩成服即位立皇后韩氏后琦六世孙父曰同卿韩侂胄则其季父也侂胄欲推定策功枢宻使赵汝愚曰吾宗臣也汝外戚也何可以言功惟瓜牙之臣则当推赏乃加殿前都指挥使郭杲武康节度使但迁侂胄防御使侂胄大失望然以传导诏㫖浸见亲幸时时乗间窃弄威福按嘉王扩光宗之子是为宁宗日事燕游宋理宗端平元年以贾妃弟似道为借田令似道渉之子少落魄为游博不事操行帝以贵妃故累擢借田令恃宠不检日纵游诸妓家至夜即燕㳺湖上不返帝尝凭髙望西湖中灯火异常特语左右曰此必似道也明日询之果然使京尹史严之戒之驸马汉武帝初置驸马都尉掌御马始有驸马之名厯两汉多宗室及外戚与诸公子孙任之至魏何晏大将军何进孙以主壻拜驸马都尉晋杜预尚宣帝女髙陆公主王济尚文帝女常山公主傅宣尚武帝女弘农公主桓温尚元帝女南康公主荀羡尚元帝女浔阳公主刘慎尚明帝女庐陵公主皆拜驸马都尉后代凡尚公主者皆从魏晋之制张敖执礼史记敖嗣父耳为赵王尚髙祖长女鲁元公主后上从平城过赵赵王朝夕袒鞴蔽自上食体甚卑有子壻礼郭暧肆言唐郭子仪子暧尚代宗女昇平公主尝与争言暧曰汝倚乃父为天子耶我父薄天子而不为公主恚奔车奏之上曰非汝所知天下岂汝家有耶慰谕令归子仪闻之囚暧入待罪上曰不痴不聋不为家翁儿女子闺房之言何足听也子仪归杖暧数十按暧子仪第六子梁松贵重东汉马援传梁松字伯孙帝壻也贵重朝廷公卿以下莫不惮之何晏姿仪鱼豢魏略何晏字平叔以主壻拜驸马都尉美姿仪面絶白魏帝疑其傅粉兄弟尚主东汉窦固字孟孙以尚温阳公主为黄门侍郎好览书传喜兵法贵显用事袭世父融爵封显亲侯显宗时欲击匈奴通西域以固明习边事拜奉车都尉在边数年人服其恩按窦融年老子孙多纵诞不法长子穆尚内黄公主后以坐事下狱死故固得袭融爵父子尚主唐薛瓘与子绍瓘堂姪儆与儆子绣竝尚公主一门四主杨乔固让东汉杨乔为尚书数上书言政事桓帝爱其才貌诏妻以公主乔固譲不听遂闭口不食七日而死宋弘不谐汉光武姊湖阳公主新寡帝与共论羣臣微观其意主曰宋公威容徳器羣臣莫及帝曰方且图之后弘被引见帝令姊在屏风后因谓弘曰谚云富易交贵易妻人情乎弘曰臣闻贫贱之交不可忘糟糠之妻不下堂帝顾谓主曰事不谐矣异穴东汉刘昶尚武邑公主主薨更尚建兴公主又薨更尚平阳长公主及昶终与三公主同茔异穴同舆魏收后魏书冯诞字子正与高祖同岁㓜侍书学特蒙亲待尚髙祖妹乐安公主拜驸马都尉髙祖宠诞同舆而载同案而食同席而坐卧引升御榻唐萧嵩子衡尚新昌公主嵩妻入谒唿为亲家帝或引衡升御榻唿为萧郎佯与佩刀唐薛万彻尚丹阳公主太宗尝谓人曰薛驸马村气主羞之不与同席数月帝闻而大笑置酒召对握槊赌所佩刀帝佯为不胜解刀以佩之罢酒主悦甚薛未及就马遽召同载而还重之逾于旧对置幕府唐髙祖女平阳公主下嫁柴绍初髙祖兵兴主与绍发家赀招南山亡命得数百人以应帝威镇关中后引兵与秦王㑹于渭北绍与主对置幕府分定京师号娘子军双列门㦸萧鋭尚唐太宗女襄城公主双列门㦸陆昕雅望魏收后汉书陆昕风望端雅尚献帝女常山公主拜驸马都尉武子俊才唐萧寘公主碑叔髙以明经显于汉武子以俊才闻于晋符欢叶契唐中宗赐驸马封制分荣戚里籍宠皇朝恭肃着于立身恪勤效于从政凤皇楼上宛符琴瑟之欢乌鹊桥前载叶松萝之契慑气敛威宋虞通之为江斆让尚公主表曰王敦慑气桓温敛威真长佯愚以固辞子敬奔走以求免逺遁长沙荀氏家传荀羡字令则年十五拟国婚之选羡不欲连姻帝室乃逺遁长沙监司追寻不获己遂尚晋元帝女浔阳公主出知衞州宋司马温公行状李玮尚兖国公主主以骄恣闻不安于李氏诏玮出知衞州公主入居禁中而玮母杨归其兄璋散遣其家人温公言陛下追念母家使玮尚公主今乃母子离析家事流落陛下独无雨露之恩悽恻之心乎玮既责降公主亦不得无罪上感悟诏公主降封沂国待李氏恩礼不衰山堂肆考卷四十一山堂肆考卷四十二钦定四库全书卷山堂肆考卷四十二明彭大翼撰臣职三公厯代沿革太师太傅太保古官也自周成王立太师太傅太保为三公少师少傅少保为三孤以贰之始有定制周礼有六卿无三公周公以冡宰兼太师则三公止为兼官而未尝有专职秦不师古以丞相御史大夫太尉为三公汉袭秦旧至哀平间以太司马大司徒大司空为三公复置太师太傅太保始尊师傅位在三公上谓之上公后汉魏晋江左俱因之后周依周礼改为三公隋氏又为三师李唐因之宋初无所改政和二年诏云古无三师之称合依三代为三公官不必备惟其人为真相之任若降三公即为宰相靖康末诏依元丰故事以仆射为宰相三官止为阶官不复与三省之政大元依汉唐旧制以太师太傅太保为三师太尉司徒司空为三公经邦周书兹惟三公论道经邦燮理阴阳官不必备惟其人平国唐百官志三公佐天子平邦国理阴阳无所不綂具瞻诗小雅维石巖巖赫赫师尹民具尔瞻晋荀朂曰三公具瞻所归不可用非其人叅听礼王制大司宼以狱之成告于王王命三公叅听之三公以狱之成告于王王三又然后制刑八命春官典命上之三公八命及其出封皆加一等又礼王制制三公一命卷若有加则赐也不过九命注云制者言三公命服之制也命数止于九天子之三公八命着鷩冕若加一命则为上公与王者之后同而着衮冕故云一命卷若为三公而有加衮者是出于特恩之赐非例当然故云若有加则赐也人臣无过九命者唐杨巨源诗道协陶钧力恩回日月光一言归社稷九命备圭璋三阶汉东方朔对武帝曰愿陈泰阶六符应劭注泰阶六符经泰阶者天之三阶也上阶为天子中阶为诸侯下阶为士庶人中阶上星为诸侯三公下星为卿大夫三阶平则阴阳和风雨时天下大安法三光韩非子曰三公象鼎足也数三者法三光也调七政汉天文志杓南三星及魁第一星西三星皆曰三公主宣徳化调七政和阴阳之官也备员东汉光武虽置三公事归台阁三公之职备员而已奉职东汉章帝永平六年王雒山出寳鼎诏曰易曰鼎象三公岂公卿奉职得理耶其赐三公帛衮衣绣裳诗豳风我觏之子衮衣绣裳注云王迎周公当以上公之服往见之金章紫绶齐职仪三师品第一金章紫绶进贤三梁冠绛朝服又春官宗伯以玉作六瑞以等邦国王执镇圭公执桓圭侯执信圭伯执躬圭子执谷璧男执蒲璧按圭制下方上员取象天地内有孔谓之好好有玉谓之肉肉倍好为璧好倍肉为环王者下舆东汉安帝朝陈忠上䟽曰三公称曰冡宰王者改容而礼在舆为下御坐为起入则叅对而议政事出则监察而量是非中书读策唐张延赏奏故事册拜三公中书令读策侍中奉礼如阙即以宰相摄之调训五品东汉陈忠荐刘恺曰三公者上则台阶下象山岳股肱元首鼎足居职协和阴阳调训五品师范一人齐职仪三师者师范一人仪刑四海冠冕百辟从容论道自非勲崇徳重无以居之责吏事汉光武方以吏事责三公故功臣不用注云太尉公掌四方兵事司徒公掌人民孝悌谦让事司空公掌水土营城邑浚沟洫修坟坊事此所谓吏事责三公也举谣言东汉蔡邕上疏五年制书令三公举谣言是时奉公者欣然得志又汉官仪三公听察长吏臧否人所疾苦条奏之是为举谣言也饰诈汉汲黯曰公孙弘位三公俸禄甚多然为布被此诈也上问弘弘谢曰有之夫以三公为布被诚饰诈以钓名纠非东汉章帝诏春秋之义以贵礼贱自今三公竝宜明纠非法宣振国威大儒荀子儒效篇大儒故天子三公也又君道篇上贤使之为三公元老王隐晋书王祥拜太保制曰耆艾元老髙行清粹朕所毗倚以崇道弘化道问喘牛汉丙吉出逢羣鬭者死伤横道吉过之不问前逢人逐牛牛喘吐舌使骑问逐牛行几里矣掾吏谓前后失问吉曰民鬬伤京兆尹职当禁捕宰相不亲小事非当于道路问也方春牛喘此时气节恐有所伤三公典调阴阳职当忧是以问之掾吏乃服以吉为知大体门施行马汉魏三公门施行马注云礼掌舎设梐枑杜子春云梐枑行马也所以断人出入枑者交互其木以为遮阑也魏以杨彪为光禄大夫又令门施行马以优崇之杨震四世汉弘农杨寳生震震生秉秉生赐赐生彪四世为三公又袁宏至绍四世五公赵熹三叶东观汉记诏曰行太尉事赵熹三叶在位为国元老其以熹为太傅熹时年八十继母在堂口不言老名冠天下汉光武即位诏前宻令卓茂名冠天下当受重赏今以茂为太傅封褒徳侯赐几杖车马志清本朝东汉灵帝以陈蕃为太傅与胡广叅録尚书事志欲芟夷阉宦以清本朝秩称万石百官表汉制三公号称万石又六典注梁制十八班班尊者为贵上公班第十八秩万石府有三门隋百官志三公府三门当中开黄阁设内屏职官分纪陈旧制三公黄阁㕔事置鸱尾后主时萧摩诃以功授侍中骠骑大将军特诏摩诃开阁门施行马㕔事寝堂竝置鸱尾道术通明汉官仪太师孔光道术通明宜居四辅训导帝躬事体练达东汉胡广为太傅年八十四练达事体明解朝章虽无謇直之风屡有补阙之益在公台二十余年礼任甚优一履司空再作司徒三登太尉又为太傅其所辟命皆天下之士与故吏陈蕃李咸竝为三司蕃等每朝命尝称疾以逊广履行髙洁晋郑沖抗表致仕诏曰太傅韬徳深邃履行髙洁可谓朝之隽老屡以年髙告退宜听其所执以寿光公就第几杖不朝接物谦抑宋文彦博位将相者五十余年徧厯公孤两以太师致仕虽位貌隆重而平居接物谦抑尊徳乐善如恐不及赠佩刀晋王祥徐州刺史吕䖍辟为别驾䖍有佩刀相者以为三公可服此刀䖍以祥有台辅之望故相赠后祥果为太保祥临薨以刀授弟览曰汝后必兴足称此刀览后厯世多贤才兴于江左赐几杖南史宋废帝加沈庆之几杖给三望车庆之每朝贺乗犊鼻无幰车履行田园无人从行遇之者不知为三公也庆之尝曰我每游履田园有人时与马成三无人时与马成二今乗此车安所之乎及所赐几杖竝固让不受名应图箓汉光武尤信䜟言以王梁孙成名应图箓越登槐鼎之任职典天地晋魏瓘奏三公职典天地宗掌人物国之大事取义于此父子同居晋司马望安平王孚之长子咸熙中位司徒入晋封义阳王迁太傅兼大司马时孚已为太宰父子同居上公位百代以来未之有也兄弟竝登三十国春秋卞粹以清辨闻于时兄弟六人竝登三公世称六龙黒头三公晋诸葛恢为临沂令名亚王导庾亮谓曰明府当作黒头三公折臂三公见坟墓落水三公南史宋司徒禇渊因送湖州刺史王僧䖍阁道坏坠水仆射王俭惊跳下车谢超宗恃才使气多凌忽抚掌大笑曰落水三公堕车仆射渊出水沾湿狼借超宗先在僧䖍舫中大声曰有天道焉有地道焉天所不容地所不受投畀河伯河伯不受渊大怒曰寒士不逊超宗曰我不卖袁刘得富贵焉能免寒士平世三公南宋蔡廓字子度宋武帝以其正直补御史中丞多所纠正帝常云蔡廓可为平世三公钟繇膝疾魏太傅钟繇有膝疾拜起不便每朝见使载车舆虎贲舁上殿就坐是后三公有疾遂为故事陶侃手文异苑晋陶侃左手有文直达中指至横文上节便絶占者以为此文若通位无极侃以针挑令彻血流弹壁上仍作公字以纸裛之公字愈明乗舆上殿晋何曾为太傅乞逊位诏令每朝㑹劎履乗舆上殿如汉相国萧何魏太傅钟繇故事乗马出游晋王戎位虽总鼎司而委事僚采间乗小马从便门出游见者不知其为三公也开徳宣符晋天文志天文上三台六星两两而居起文昌抵太微一曰天柱三公之位也在人曰三公在天曰三台开徳宣符也昭徳塞违晋天文志三台六星西近文昌二星曰上台为司命次二星曰中台为司中东二星曰下台为司禄所以昭徳塞违也又周礼大宗伯䟽上台司命为太尉中台司中为司徒下台司禄为司空故后汉郎顗传三公上应台阶下同元首闻车马声晋魏舒未达时诣野王止宿主人妻夜产俄而闻车马之声相问寝者谁曰魏公舒自知当为公矣其后果为司徒备金石乐晋成帝临轩遣使拜太傅太尉司徒仪注大乐宿悬于殿庭门下奏非祭祀宴享则无设乐之制太常蔡谟议曰凡敬其事则备其礼礼备则有乐今大拜辅相临轩遣使宜有金石之乐从之咨大事职官分纪魏初三公无事希预朝政髙柔上䟽曰古者刑政有疑辄议于槐棘之下自今以后朝有疑议及刑狱大事宜数以咨访三公三公朝朔望之日可特延入讲论得失文帝嘉纳焉设小㑹分纪前代三公策拜皆设小㑹所以崇宰辅之制自魏末以后废格不行至石鉴拜司徒有诏令设㑹遂以为常多有谏诤东汉邓彪在位清白为百僚式和帝即位拜太傅多有谏诤不理威仪达奚武贱时好华丽及居太傅不理威仪行常单马门不施㦸常昼掩一扇或谓公位冠羣后功名盖代出入仪衞不称具瞻何轻率如是武曰天下未平恩徳未报安所事威仪乎言者慙而退食不兼味长孙道生拜司空加侍中性忠厚㢘谨衣不华饰食不兼味一熊皮障泥十年不易时人比之晏婴饭惟脱粟汉纪荀爽为三公食不过一肉脱粟饭明允笃诚晋起居注太保衞瓘明允笃诚有匪躬之志其给千兵骑百人康宁福寿宋张齐贤四践两府九居八座以三公就第康宁福寿世罕其比梦松呉嗣主传注丁固梦松生腹上谓人曰松字十八公也后十八岁吾其为公乎卒如梦焉植槐宋王文正公旦沈黙好学父祐器之常曰此儿异日必为三公因手植三槐于庭以为识尊宠如賔东汉明帝以邓禹先帝元勲拜为太傅每进见必令东向注云臣当北面尊之如宾故令东向间退谢客宋绍兴十一年韩世忠以太傅奉朝请秦桧方主和议世忠乃求间退杜门谢客诏给帷服东汉张禹拜太傅录尚书事刘苍以殇帝㓜沖欲令重臣居禁内乃诏禹舎宫中给帷帐牀褥太官朝夕进食五日归府每朝賛与三公絶席赍赐器币㑹要宋淳化二年帝遣右正言张康赍太师赵普生辰器币鞍马就西京赐之故事非同平章无生辰国信之例上以普勲旧故特异其礼兼领六卿洪容斋随笔周成王立三公而云不必备惟其人以书传攷之皆兼领六卿未尝特置也坐见庶僚事略宋元丰中文彦博除太尉判河南彦博至河南未交印先就第坐以见监司既交府事见监司府官如常式或以问彦博荅曰吾未视府事三公见庶僚也既交印河南尹见监司矣天子礼貌汉贾谊传三公之贵皆天子之所以改容而礼貌之者也天子师法唐百官志三师天子所师法无所总职三孤厯代沿革尚书周官少师少傅少保曰三孤秦汉而下省之后周置三孤以贰三公宋初沿唐制置三师以太尉司徒司空为三公元丰肇新官制于三公无所改政和二年诏司徒司空周六卿之官太尉秦主兵之任非三公也竝罢之依周制立三孤乃次辅之位或称为次相之位受器周礼春官以九仪之命正邦国之位四命受器注云王之大夫公之孤三命以下祭器不备假而用之至是始受祭器张幕周礼天官掌次掌王次之法以待张事孤卿有邦事则张幕设案註云三公九卿将受命出使于四方张幕于庭所以借币设案为位王立于前而受之命焉四命周礼春官典命公之孤四命以皮帛眡小国之君其卿三命其大夫再命其士一命特揖夏官司士正朝仪之位辨其贵贱之等孤卿特揖大夫以其等旅揖士旁三揖王还揖门左揖门右通典孤特也言其卑于公尊于卿特置此三者故云执皮帛太宗伯以禽作六挚以等诸臣孤执皮帛卿执羔大夫执鴈士执雉庶人执鹜工商执鸡注云孤特立无朋也皮虎豹皮帛如金璧色缯也亮天地周书少师少傅少保曰三孤贰公弘化寅亮天地三耦射夏官射人以射法治射仪王以六耦射三侯三获三容乐以驺虞九节五正诸侯以四耦射二侯二获二容乐以貍首七节三正孤卿大夫以三耦射一侯一获一容乐以采苹五节二正士以三耦射豻侯一获一容乐以采蘩五节二正若王大射则以貍步张三侯九棘位周礼秋官朝士掌外朝之法左九棘孤卿大夫位焉羣士在其后右九棘公侯伯子男位焉羣吏在其后面三槐三公位焉州长衆庶在其后注云棘之为物其心赤槐之为物其华实黄忠赤诚实所以尽臣节也正四方周书微子若曰父师少师殷其弗或乱正四方注云父师太师三公箕子也少师孤卿比干也弗或乱正四方者言纣无道无望其能治正天下也盖微子痛殷之将亡谋于箕子比干史録其语如此答诸侯汉百官志注天子燕业反其学左右之习诡其师答诸侯遇大臣不知文雅之词简闻小诵不博习此少师之责也天子居处出入不以礼衣冠冠带不以制御器列侧不以度采服从好不以章忿悦不以义予夺不以节此少傅之责也天子居处燕私安而易乐而躭饮食不时醉饱不节寝起早晏无常玩好器弄无制此少保之责也以节度使除会要宋绍兴五年以威徳军节度使开府仪同三司充淮东宣抚使韩世忠除少保六年以两镇使相江东宣抚使张俊除少保九年六月以定国军节度使岳飞除少保十二年以保成军节度使开府杨存中除少保又绍兴六年以少保节度使张俊除少傅七年以少保节度使杨存中除少傅三十一年以少保四川宣抚使呉璘除少傅绍兴九年以节度使韩世忠除少师十年以少傅节度使张俊除少师二十八年以少傅节度使杨存中除少师以枢宻使授会要绍兴三十年孝宗即位张浚以枢宻使都督江淮军马特授少傅封魏国公山堂肆考卷四十二山堂肆考卷四十三钦定四库全书山堂肆考卷四十三明彭大翼撰臣职丞相管子曰黄帝得六相而天下治左传舜有大功二十而为天子以其举十六相也成汤以伊尹为右相仲虺为左相高宗得傅説爰立作相成王时召公为保周公为师相王为左右至秦悼武始置丞相官以樗里疾耳甘茂为左右丞相汉初置丞相孝惠文时俱有左右丞相武帝用刘屈氂为左相独虚其右哀帝复置丞相以曹操为之后又改为相国魏黄初改为司徒文帝复置中书监令竝掌机宻已后或置大丞相或又置相国位丞相上竝为赠官或以中书令侍中为宰相或以尚书仆射为宰相品位既崇不欲轻授常以他官居宰相而假以他官如同中书门下三品及平章政事叅与政事平章军国重事之名是也熙载虞书咨四岳有能奋庸熙帝之载使宅百揆亮采惠畴调元胡传隐元年调元者宰相之事股肱虞书帝曰臣作朕股肱耳目喉舌诗大雅王命仲山甫式是百辟纉戎祖考王躬是保出纳王命王之喉舌秉均诗小雅尹氏太师维周之氐秉国之均四方是维天子是毗当轴汉车丞相賛当轴处中括囊不言良弼商书梦帝赉予良弼其代予言乃审厥象俾以形旁求于天下説筑傅巖之野惟肖爰立作相上公汉翟方进奏曰春秋之义尊上公谓之宰海内无不统焉丞相进见圣主御坐为起在舆为下鼎臣姑臧集谓宰相为鼎臣又曰鼎位堂老唐李肇国史补宰相唿曰堂老黄阁汉旧仪丞相㕔事阁曰黄阁郑玄注三公与天子礼秩相亚故黄其阁以示谦黑轓百官志汉丞相金印紫绶黄扉黑轓所以异车服于百辟也金铉银青唐刘禹钖代上平章事奏金铉重名银青䝿服玄冕赤舄唐杜佑碑从容鼎位光賛大猷玄冕赤舄在帝左右夹辅成王左僖二十六年齐孝公伐我北鄙展禽犒师曰昔周公太公股肱周室夹辅成王成王劳之而赐之盟曰世世子孙无相害也左右商王诗商颂实维阿衡左右商王注云阿衡伊尹之号一曰商之官名沙堤唐故事凡拜相之后礼絶班行府县载沙填路自私第至于子城东街名曰沙堤火城见元日一代宗臣班固賛萧何曹参皆起秦刀笔吏碌碌未有竒节汉兴依日月之末光位冠羣后声施后世为一代宗臣按古者记事于简牍谬误者以刀削而除之故曰刀笔一代伟人柳氏家学文姚狄苏宋皆一代伟人或三入相或再入相未有不久于职而能成令名者遵约束曹参传参代何为相无所变更一遵何约束百姓歌之曰萧何为法较若画一曹参代之守而勿失载其清浄民以宁一总权衡东汉侯霸传论中兴以后居台相总持权衡者多矣其能以任职取名者岂非先逺业而后小数哉故伏湛造次急于乡射之礼侯霸入朝先奉寛大之令开诚布公诸葛亮传亮之为国抚百姓示仪轨约官职从权制开诚心布公道可谓识治之良才也秉道嫉邪宋真宗以毕士安宼凖平章事初士安拜参知政事对帝曰宼凖方正慷慨有大节忘身狥国秉道嫉邪朝臣罕出其右第不为流俗所喜不閲月与凖俱相一言寤主汉书田千秋无他才能术业又无阀閲功劳特以一言寤主数月取宰相封侯世未尝有也又唐房琯以忠义自奋片言寤主而取宰相万口称贤长编宋龎籍改知并州过京师入对上新相文彦博富弼意甚自得谓籍曰朕用二相何如籍曰二臣皆朝廷髙选陛下拔之甚副天下望上曰诚如卿言文彦博犹多私富弼万口一词皆曰贤相也又文富宣制之日士大夫相庆得人后数日欧阳修奏事上谓曰古人求相者或于梦卜今朕用二相人情如此岂不贤于梦卜哉拥昭立宣汉霍光字子孟河东人白晳踈睂美髭髯天下想闻风采拥昭立宣賛拜不名封博陆侯反周为唐纲目发明狄仁杰蒙耻奋忠每以母子天性之説感悟武氏武氏亦重信其説而从之纾徐不迫卒复唐绪好观故事汉魏相好观汉故事数条汉兴以来国家便宜行事及贾谊董仲舒等所言奏请施行之多知故实宋杜衍为相多知本朝故实善决大事困辱邓通汉文帝朝申屠嘉为相时大中大夫邓通方爱幸嘉尝入朝通居上旁怠慢及罢朝嘉坐府中为檄召通不来且斩通恐言上上曰汝第往通诣丞相免冠徒跣顿首谢嘉坐自如责曰通小臣戏殿上大不敬当斩通顿首出血不解上度丞相已困通使使持节召通而谢丞相此吾弄臣君释之通至为上泣曰丞相㡬杀臣叱责俊彦宋孝宗时近习梁俊彦请税淮民沙田以助军饷上大喜付外施行时叶子昂为相奏曰沙田者乃江水出没之地水激于东则沙涨于西水激于西则沙涨于东百姓于沙涨之东西而田焉是未可以为常也且辛巳兵兴两淮之田租竝复至今未征况沙田乎上大悟即诏罢之子昻退至中书令人逮俊彦至叱责曰汝言利求进万一淮民怨咨为国生事虽斩汝万段岂足塞责俊彦惶汗免冠谢久乃释之道问喘牛见三公㕔容旋马李沆为相治第封邱门内㕔事前仅容旋马或言其太隘沆笑曰居第当传子孙此为宰相㕔事诚隘为太祝奉祠㕔事则已寛矣开阁西京杂记公孙弘既相于是起客馆开东阁以延贤人一曰钦贤馆以待大贤次曰翘材馆以待大材次曰接士馆以待国士其有徳位毗賛佐理阴阳者处钦贤之馆其有才堪九列将军中二千石者居翘材之馆其一介之善一方之艺者居接士之馆躬自菲薄所有俸禄皆以给之闭坊唐景龙中洛下霖雨百余日宰相令闭坊市北门卒无效雨益甚人歌曰礼贤不解开东阁燮理犹能闭北门续通典旧制政事中书堂有门盖宰相时适中书舎人院咨访政事以自广也唐常衮为相塞絶其门以示尊大不相往来王商威重汉王商有威重容貌絶人单于来朝商坐未央廷中单于前拜谒商离席与言单于仰视商貌大畏之迁延却立天子闻而叹曰真汉相也九龄风度唐张九龄罢相后宰职每荐公卿上必问风度得如九龄不赐周公图见皇太子读霍光传宋张咏初在成都闻宼准入相谓僚属曰寇公竒才惜学术不足耳及凖知陜咏适自成都还准送之郊问曰何以教准咏徐曰霍光传不可不读准莫谕其意归取其传读之至不学无术笑曰此张公谓我也自较簿书蜀志诸葛亮为相自校簿书杨颙谏曰请为明公以作家譬之今有人使奴执耕耘婢典炊爨鸡主司晨犬主吠盗私业无旷所求皆足雍容髙枕饮食而已忽一旦尽欲以身亲其役形瘦神困终无所成岂其智不如奴婢鸡犬哉不知为家主之道也面折干请通鑑长编宋琪在内府每百执事谒见有所干请皆面折之以是人咸怨焉功名损于治郡时汉黄霸字次公长于治民及为丞相功名损于治郡时按霸为郡时燕代间有三男共娶一妇生一子及分异各争其子霸断之曰三男共女非人类也当以禽兽处之遂戮三男其子还母声名减于治郡时宋龎籍字醇之长于吏事持法深峭士卒畏服及为相声名减于治郡时十年至相汉匡衡以十年之间不出长安门而至宰相唐李綘亦以十年之间位至宰相张镐起布衣二朞至宰相一岁至相唐李训起流人一岁至宰相不对钱谷汉文帝问丞相陈平钱谷之数平曰陛下问钱谷责治粟内史不营赀产唐卢怀慎为相清谨不营赀产既贵妻子不免饥寒后病卒妻崔氏戒其子勿哭汝父清苦无余赀必不死张説同相货贿山积其人尚在奢俭之报岂虚也是夜公果复生左右以崔之言启陈于公公曰㝠司有三十炉日与张説鼓铸横财我无一焉言讫复絶心卑体恭荀子曰曽子之荆入见楚相孙叔敖曰吾闻处官久者士妬之禄厚者民怨之位尊者民恨之今相国有此三者不得罪于楚何也曰吾三相楚而心益卑每禄益厚而施益博位愈尊而体愈恭是以不得罪于楚也辞和气平韩魏公别録凡人语及其不平则气必动色必变辞必厉唯宰相韩魏公不然説到小人忘恩负义欲倾已处辞气和平如道常事风流宰相王俭曰江左风流宰相惟有谢安盖自况也清白宰相宋庆厯中杜衍为相苞苴货殖不敢到门时号清白宰相夹日见日承天唐纪姚崇与张説有隙崇将死谓其子曰我死张説来弔尔以我平日寳玩尽列于前如説属目即举以献之就问其求神道碑才得其文登时録进仍模刻以示外此人见事迟数日之后必当有悔若征碑文当引使视其镌石仍告已具闻于上崇没説果至目其服玩者三四崇诸子悉如崇戒遂求所为文説许之不数日文成其略曰一柱承天髙明之位列四时成岁亭毒之功全后説果悔求索所为文以为词未周宻欲加删改则碑已模刻矣仍告以奏御使者复命説抚膺叹曰死姚崇犹能筭生张説吾今日始知才不及崇逺矣后譛不行金瓯覆名通鑑唐玄宗每命相皆先御书其名一日书崔琳等名置案上覆以金瓯㑹太子入侍举金瓯覆名告之曰此宰相名也若意之其谁耶太子曰非崔琳卢从愿乎上曰然时两人有宰相之望故也金筯表直开元遗事宋璟为相朝野人心皆归美焉一日春宴上以所用金筯令内臣赐璟曰非赐卿金表卿直也雅士趋门唐大厯中杨绾为相徳望日崇天下雅正之士争趋其门微官抗礼宰相自唐以来谓之礼絶百僚富文忠公弼为相虽微官布衣皆与之抗礼引坐与语自是羣公效之折节自公始云不媿科名宋进士自乡举至廷试皆第一者才三人王曽宋庠为名宰相冯京为名执政不愧科名京宜州之龙水人从其父游宦寓籍江夏宜州今庆逺府宜山县大耐官职言行録向文简除右仆射上谓李昌武曰朕即位以来未尝除仆射敏中应甚喜宾客必多卿往观之明日昌武往见丞相方谢客门无一人昌武入贺曰今日闻降麻士大夫莫不欢慰公但唯唯又曰自上即位未尝除端揆自非眷倚殊絶何以至此公复唯唯又厯陈前世为仆射者勲业之盛礼命之隆公亦唯唯使人至厨中问有饮宴者亦寂无一人明日乃具以所见对上笑曰向敏中大耐官职览镜成字宋璟未第时览镜影成相字因此自负相业梦碑列名刘宾客嘉话録唐杜相鸿渐之父鹏举尝梦有所之见一大碑云是宰相碑已作者金填其字未作者列名于上杜问曰有杜家儿否曰有任自看之记得姓下是鸟偏旁曵脚而忘其字乃名其子为鸿渐因谓之曰汝不为相即世世名鸟旁而曵脚也纱笼䕶像唐李藩字叔翰未仕时问卜于胡芦生生曰公是纱笼中人藩问其故终不复言后有新罗僧言凡位当宰相㝠司必立其像以纱笼䕶之恐为异物所害也后藩至元和中果拜相金榜书名唐书崔昭暴卒复生云见㝠间列榜备书人间姓名将相列金榜其次列银榜州县竝列长铁榜探丸命相唐宣宗命相必择中外有人望三两人姓名捻之致香案上以物覆之焚香探丸以命草麻夹筯得相唐废帝欲置相悉书有清望官名内琉璃瓶中焚香祝天以筯夹之首得卢文纪遂相之宣威驰誉唐阎立本总章元年拜右相但以俗材应务初无宰相器太宗与侍臣泛舟春苑池见异鸟容与波上悦之诏坐者赋诗而召立本侔状阁外传唿画师阎立本时已为主爵郎中归戒其子曰吾少读书今独以画名与厮役等若曹慎毋习时姜恪以战功擢左相故时人有左相宣威沙漠右相驰誉丹青之嘲让直济文唐房杜賛太宗定祸乱而房杜不言功王魏善谏而房杜让其直英衞善兵而房杜济以文应变守文唐姚宋賛姚崇善应变以成天下之务宋璟善守文以持天下之正天所以佑唐使中兴也善谋能断宋真景元曰汉之名相前称萧曹者以规随之相继也后称魏丙者以寛严之相济也唐之贤相前称房杜者以善谋能断之相成也后称姚宋者以应变守文之相资也名教宗主五代赵光逢为平章事有女真寄黄金一槛于其室后经乱离女真委化他土后二十年金无所归光逢纳于河南尹张全义付诸宫观其旧封尚在光逢两登廊庙四退邱园百行五常不欺闇室缙绅咸仰以为名教宗主朝廷羽仪唐李揆同平章事帝曰卿门地人物文学皆当世第一信朝廷之羽仪乎十事要君唐玄宗以同州刺史姚元之为兵部尚书同中书门下三品元之知帝大度鋭于为治乃先设十事要记以坚帝意帝皆纳之三事问客宋李昉为相每见客必问三事民间有何疾苦为政有何术业时政有何阙失按昉字明逺三入翰林两入中书谥文正公包容仁杰唐狄仁杰入相娄师徳实荐之而仁杰不知意颇轻师徳数挤之于外太后尝问仁杰曰师徳知人乎对曰臣与同僚未尝闻其知人太后曰朕之知卿乃师徳所荐也仁杰出叹曰娄公盛徳我为其所包容久矣师服王曾韩魏公琦论近代宰相独许裴度本朝惟师服王曾清徳镇俗唐杨绾字公权为相以清徳镇俗人比之杨震丙吉山涛谢安云正色立朝初宋仁宗即位刘太后将有专制之患王曾正色危言立于朝由是宦官近习不敢窥觎而帝徳日就太后亦全令名曾可谓社稷臣矣味道两端史云苏味道在相位依阿取容尝谓人曰处事不宜明白但模棱持两端可矣时人谓之苏模棱王珪三㫖宋王珪字禹玉自执政至宰相凡十六年无所建明当时目为三㫖相公以其上殿进呈云取圣㫖上可否讫云领圣㫖退谕禀事者云已得圣㫖裴度雅量唐敬宗寳厯中裴度在中书左右忽白失印裴饮酒自如顷之左右白复于故处得印度不应或问其故度曰此必吏人盗之以印书劵耳急之则投诸水火缓之复还故处人服其量楚材名言元耶律楚材为相每陈生民休戚辞色恳切太宗尝曰汝又欲为百姓哭耶楚材每言兴一利不若除一害生一事不若减一事人以为名言公门桃李狄仁杰尝荐张柬之为相又尝荐姚崇桓彦范袁敬晖等数十人率为名臣或谓仁杰曰天下桃李悉在公门矣仁杰曰荐贤为国非为私也省门丝竹唐尚书省南门有古槐垂阴至广相传夜闻丝竹之音省中即有入相者俗谓之音声木又相国李石河中永乐宅有庭槐一本抽三枝二枝直至堂舎屋嵴一枝不及相国同堂兄弟三人曰石曰程皆登宰执唯福一人厯七镇使相不敢近子唐王綝初为睂州刺史其子为睂州司士叅军后入相武后曰君在相位何子之逺对曰庐陵是陛下爱子今尚在逺臣之子容敢近虑致惊人宋庆厯初仁宗服药久不视朝一日圣体康复思见执政坐便殿促召二府宰相吕许公移刻方赴召比至行愈缓既见上上曰久疾方平喜与卿等相见而迟迟其来何也公曰陛下不豫中外颇忧一旦闻急召近臣臣若奔驰以进虑人心惊动耳上以为深得辅臣之体进言赐酒唐李綘传李吉甫盛賛天子之徳宪宗欣然李綘曰今日西戎内讧烽燧相接诚陛下焦心求济时之略渠便髙枕而卧哉帝入谓左右曰绛言骨鲠真宰相也遣使者赐酴醿酒入见赐茶长编先是宰相入见天子必命坐赐茶有大政则面议之范质等自以前朝旧臣稍存形迹每事辄具札子进呈退即批所得圣㫖而同列书字以志之自是奏御寖多或至日昃命坐赐茶之礼亦废梦授二笔太平广记五代唐末帝时马裔孙赴阙宿逻府其地有神祠夜梦神手授二笔及为翰林学士裔孙以为契梦笔之兆洎入中书上事堂吏奉二笔如梦中所授者梦赐半臂宣室志贞元中相国窦参为御史中丞尝一夕梦徳宗召对于便殿以锦半臂赐之黙念曰臂者庇也大邑所以庇吾身也今梦半臂者岂以某叨居显位将给半禄俾我致政乎客有解曰半臂者被股肱之衣也今公梦天子赐之岂非上将以股肱之位而委公乎明日果拜中书侍郎平章事函中龙骨广异记仆射裴遵庆母皇甫氏少时常持经经圅中有小珊瑚树异时忽有小龙骨一具立于侧时人以为裴氏之祥上元中遵庆遂居宰辅桥上鹃声宋治平中邵雍与客散歩天津桥上闻杜鹃声不乐曰洛阳旧无杜鹃今始至天下将治则地气自北而南将乱地气自南而北今南方地气至矣禽鸟得气之先不二十年上用南人作相专务变更天下自此多事矣至是上用王安石雍言果验閲表得名宋璟罢帝欲用张嘉贞而忘其名夜召韦抗曰朕尝记其风操今为北方大将张姓而复名即为朕思之因观文臣表奏一閲而得其名即以为中书侍郎同平章事上簿注名唐昭宗时郑綮好诙谐多为歇后诗讥嘲时事中人有诵于帝前者上意其有藴未尽因有司上班簿遂手注其侧曰可礼部侍郎同中书门下平章事既而贺客至綮搔首言曰歇后郑五作宰相时事可知矣累让不获乃视事分曹主务唐张説为相改政事堂号中书门下列五房于其后一曰吏房二曰枢机房三曰兵房四曰戸房五曰刑礼房分以曹官主衆务焉决策亲征长编澶渊之役宼莱公首乞亲征时陈尧叟请幸蜀王钦若请幸江南上召公问之公曰谁为此谋臣欲得献策之人斩以衅鼓然后北伐上悟意遂决公在澶渊每夕与杨亿饮博讴歌谐谑喧唿达旦或就寝鼻息如雷上使人视之喜曰得渠如此吾复何忧人比之谢安敕吏彻榻唐志唐制政事堂不接客自元载为相中人传诏者引升堂置榻待之及李岘为相即敕吏彻去命司彻帘见皇太后判百日刘宾客嘉话永徽中卢齐卿暴死复苏见其舅李某为㝠司判官有吏押案曰宇文融合为宰相舅曰宇文融岂堪作相吏曰天符已下数目多少即由判官舅乃判一百日既拜果百日而罢迟十年宋真宗久欲相王钦若王旦曰臣见祖宗朝未尝有南人当国者虽古称立贤无方然须贤士乃可臣为宰相不敢沮抑人此亦公议也乃止及旦罢钦若遂相钦若语人曰为王子明迟我十年作宰相事先平章唐杜悰有勲劳帝欲拜戸部尚书以问宰相陈夷行夷行曰愿陛下自断李珏曰祖宗倚宰相天下事皆先平章故官曰平章事茍用一吏处一事皆决于上将焉用彼相哉按平章事之名自唐郭待举始才兼文武唐宰相才兼文武者李靖郭元振唐休璟张仁愿各有所尚唐玄宗即位以来所用之相各有所尚姚崇尚徳宋广平尚道张嘉贞尚吏张説尚文李元纮苏暹尚俭韩休张九龄尚直又唐自武徳以来宰相寛厚以陆象先为标首词翰以姚宋为标首学问以张説为标首决遣以张义正为标首各有所穷张氏三世宰相各有所穷嘉贞穷于俗延赏穷于伎弘靖穷于权推让姚崇唐卢怀慎开元中选黄门监与紫薇令姚崇对掌机宻怀慎自以吏道不及崇每事皆推让之时人谓之伴食宰相又玄宗尝谓怀慎曰朕以天下事委姚崇以卿坐镇雅俗耳崇颇有徳色谓紫薇舎人齐澣曰余为相何如澣曰公可谓救时相也崇喜曰救时之相岂易得哉追思李沆宋王钦若等以天下乂安蒐讲坠典大修宫宇以林特有心计使干财利时人目为五鬼宰相王旦追思李沆之先识叹曰李文靖真圣人也按沆为相时谓旦曰人主少年当使知四方艰难不然血气方刚不留意声色犬马则土木甲兵祷祠之事作矣吾老不及见此叅政他日之忧也故旦思其言云名震四夷裴度太和四年诏进司徒平章军国重事三五日一入中书度状貌不踰中人而神观爽迈操守坚正名震四夷用不用常为天下轻重节兼两镇宋王安石上韩魏公书宠辞上宰荣归故乡兼两镇之节旄备三公之典策不私故人唐裴垍为相故人求京兆尹垍曰君才不称此官不负天子唐陆贽为相所言皆执帝短或规其太过对曰吾上不负天子下不负所学赐堂封唐源干曜同紫薇黄门平章事帝诏中书门下共食实戸三百谓之堂封辞堂馔唐开元中诏宰相共食日赐御馔大厯中常衮为相奏停之时论以为自知不能当辞职不当辞禄择日命相唐刘瑑在翰林帝素器遇之至是手诏追还后请间帝视案上厯谓瑑曰为朕择一令日瑑跪曰某日良帝笑曰是日卿可遂相即召同中书门下平章事同日拜相唐宋璟为尚书右丞相张説为左丞相源干曜为太子少傅同日拜帝赋三杰诗自写以赐不吝通族唐令狐绹入相自以姓氏少人有投者不吝通族由是逺近争趋之至有姓胡冒令者温庭筠戏为词曰自从元老登庸后天下诸胡悉带令未尝市恩范忠宣公纯仁在相位所荐士未尝知出于公公亦未尝市恩意于人或谓公曰身为宰相岂可不牢笼天下士使知出于门下公曰但愿朝廷进用不失正人何必使知出我门下耶削寒温唐李徳裕为相不以颜色假人及南迁或作诗嘲之曰目视臣僚亡匕箸气吞同列削寒温逺声迹宋吕公着为相神宗尝言其于人材不欺如权衡之称物尤能避逺声迹不以知人自处王安石博辨骋辞人莫敢与抗公着独以精识约言服之安石尝曰疵吝每不自胜一诣长者即废其敬服如此再升三入宋璟谢表再升台座三入冡司又职源唐宰相再入者长孙无忌狄仁杰李吉甫三入者刘幽求张延赏郑略四入者韦巨源姚崇韦安石五入者萧瑀裴度宋朝三入者吕文穆赵韩王李文正昉又吕许公张卿公皆再入王沂公前后辅政十年王文正公为相一纪十拜四登裴度十拜相诏四登帅坛一日台司南部新书唐王徽为相只一日中书至五年二月除昭义节度徽上表乞免词曰六年内署虽叨捧日之荣一日台司未展致君之略九命上公唐代宗大厯二年改黄门侍郎诏曰春秋以九命作上公而谓之宰相二十四考唐汾阳王郭子仪至徳元年自朔方节度使加库部尚书同中书门下考二十四自古未有九十八族唐宰相三百六十九人九十八族其盛有如此者诏给飡钱唐开平中诏丞相尊位而堂厨未给无飡钱其令日食万钱之半梦授汤鼎宋赵汝愚为相尝梦孝宗授以汤鼎背负白龙以升天后翼嘉王扩以素服即位盖其验也按嘉王乃宁宗精思亭唐李徳裕为相所居里第有院号曰起草亭曰精思每计大事则处其中清燕堂翰苑名谈宋张泽民死七日复生自云至一处若琼瑶世界其堂上扁金牌曰五相清燕之堂泽民问其守阈吏曰五相可得闻乎曰吕相夷简刘相迪李相沆龎相籍富相弼也衣钵相传五代和凝平生以宰辅自期登第之岁名在十三及知贡举览范鲁公质文卷知非常人也至放榜亦以第十三人登第谓曰君文宜冠多士屈居十三欲君传老夫衣钵耳后凝既登庸不十年质亦大拜时有献诗者曰从此庙堂添故事登庸衣钵亦相传门阀不坠宋李昉子宗谔字昌武景徳中为翰林学士至右谏议大夫卒真宗悼之谓宰相曰国朝将相能以声名自立不坠门阀者惟李昉曹彬家尔引美黜贪唐李元纮再世宰相有清节不治宅第周给亲族宋璟叹曰引宋遥之美黜刘晃之贪身为国相家无留储虽季文子之徳何以过之兴仆植僵唐太宗用房玄龄杜如晦于大乱之后纪纲彫弛而能兴仆植僵使号令典刑灿然具备虽数百年犹蒙其功和颜温语宋李昉为相有求差遣者见其材可取必正色拒之已而擢用或不足收用者必和颜温语以待之子弟问其故公曰用贤人主之事我若受其请是市私恩也故峻絶之若其不用者既失其望又无善辞此取怨之道也嘉谋伟量宋范鲁公质嘉谋伟量时称名相尝谓同列曰人能鼻吸三斗醋即可为宰相矣不为骄侈王旦为相以俭约率子弟使不为骄侈兄子睦虽举进士旦曰吾常以太盛为惧其可与寒士争进取不徼宠泽言行録吕蒙正三入中书未尝以姻戚徼宠泽调和两宫宋真宗得风疾诏自今军国大事亲决余皆委皇太子太子开资善堂亲政皇后刘氏裁决于内而丁谓用事中外以为忧王曾谓钱惟演曰太子㓜非中宫不立中宫非倚太子人心亦不附后若加恩太子则太子安太子安则刘氏安矣惟演乗间言之后深纳焉分领三馆干徳三年赵普监修国史宋朝因唐及五代故事命宰相分领三馆首相为昭文殿大学士其次为监修国史其次为集贤院大学士光辅三后宋韩魏公琦为相十年当仁宗之末英宗之初朝廷多故公临大节处危疑茍利社稷知无不为故能光辅三后大济艰难坐置天下于大宁公之力也逮事四朝宋文彦博逮事四朝任将相五十年名闻四夷立朝端重公忠直谅临事果断有大臣风功成退居朝野倚重细务濶略中兴㑹要宋绍兴二年吕頥浩曰昔唐太宗谕房杜曰闻公听受词讼日不暇给安能助朕求贤乎卿自今凡事系大体者裁决其余细务濶略可也小事煳涂宋太宗以吕端平章事初帝欲相端或曰端为人煳涂帝曰端小事煳涂大事不煳涂决意用之蒙正一能吕蒙正为相常问诸子曰我为相外议何如诸子曰大人为相天下无事甚善但人言无能为事权多为同列所争公曰我诚无能但有一能善用人耳此真宰相事也司马六语太后遣内侍问司马光为政所当先光请开言路大臣有不悦者设六语云若阴有所怀犯非其分或扇摇机事之重或迎合已行之令上以侥倖希进下以眩惑流俗若此者罚无赦得宰相体言行録宋韩魏公琦为相曽公亮为亚相赵康靖公欧阳公为叅政凡事闗政令则曰问集贤谈典故则曰问东㕔该文学则曰问西㕔至于大事则自决之人以为得宰相体真宰相言宋薛简肃公奎天僖中为江淮发运使辞王文正公旦公无他语但云东南民力竭矣薛退而谓人曰真宰相之言也封还内降宋杜衍为相每有内降率寝格不行帝尝谓欧阳修曰外人知杜衍封还内降耶凡有求于朕每以衍不可告之而止者多于封还也不用宻启宋真宗问李沆曰人皆有宻启卿何独无沆曰臣待罪宰相公事则公言之何用宻启人臣有宻启非谗则佞臣常恶之事问王旦宋真宗朝王旦拜平章事外抚四夷内和百姓官吏得职天下富庶祥符之间颂声洋溢旦之力也两府有大事上必曰曾与王旦议否旦以为可即可之其委任如此意属吕端见圣制补牍复进长编韩王赵普欲用某人为某官不合太祖意不用明日普复奏之又不用明日又奏之太祖怒取奏牍壊裂投地普徐拾以归明日复补牍进之上乃悟用其人后果称职焚诏附奏宋真宗一夕遣使持手诏欲以刘美人为贵妃宰相李沆对使者引烛焚诏附奏曰但道臣沆以为不可其议遂寝私第见客初唐徳宗猜忌宰相不敢私第见客裴度为相奏云今宼盗未平宰相宜招延四方贤才与叅谋议请于私第见客许之夹袋求贤吕蒙正夹袋中有册子每四方人替罢谒见必问其有何人才随即䟽之朝廷求贤取之囊中故公为相文武百官各称职者以此可方安世长编宋元丰二年神宗尝谓辅臣曰曽公亮谨审周宻内外无间受遗辅政有始有卒可方汉张安世逺过周公言行録韩魏公既解相印王丞相遗公书谓过周勃霍光姚崇宋璟欧阳公亦曰进退之际从容有余徳业两全谤谗自止过周公逺矣两司对持长编庆厯五年宰相贾昌朝陈执事言军民之任自古则同有唐别命枢臣专主兵务五代始令相辅亦带使名至于国初尚縁旧制干徳以后其职遂分是谓两司对持大柄向以闗陜未宁兵议须一复兹兼领适合权宜今西夏来庭边防有序愿罢兼枢宻院从之百官班迎至和二年诏凡宰相召自外者令百官班迎之自内拜者听行上事仪死蝗不贺长编李沆为相时天下大蝗真宗使人于野得死蝗以示大臣明日他宰相请率百官贺公独以为不可后数日方奏事飞蝗蔽天老凤尚蹲东轩笔録曽鲁公公亮自嘉祐秉政至熙宁中尚在虽年甚髙而精神不衰故台谏无非之者唯李复圭以为不可作诗云老凤池边蹲不去饥乌台上噤无声未几公亦去又宋时以丞相为老凤翰林学士为大凤紫薇舎人为小凤却例簿宼凖为相用人不以次堂吏持例簿以进凖曰宰相所以用贤退不肖也若用例一吏职耳出空敕内侍任守忠交搆两宫一日宰相韩琦出空头敕一道欧阳修已签赵槩难之脩曰第书之韩公必自有説既而琦坐政事堂召守忠立庭下曰汝罪当死遂谪蕲州取空头敕填与用读书人初宋太祖将改元谕宰相曰年号须择前代所未有者及蜀平蜀宫人入内宋主见其镜背有识干徳四年铸者召窦仪问之仪对曰此必蜀物蜀主王衍尝有此号宋主大悦曰宰相须用读书人由是益重儒者按此时正太祖干徳四年故上怪而问仪抑喜事人宋真宗初即位李沆为相帝尝问治道所宜先沆曰不用浮薄新进喜事之人此最为先又邵氏闻见録李文靖为相当太平之际凡建议务更张喜激昂者一切不用曰用此报国耳辽使却立文彦博立朝端重顾盼有威辽使耶律永昌来聘见潞公于殿门外却立改容曰此潞公耶所谓以徳服人者问其年曰何壮也苏轼曰使者见其容未闻其语其综理庶务酧酢事物虽精练少年有不及贯穿古今洽闻强记虽专门名家有不逮使者拱手曰天下异人也辽使问安宋富弼早有公辅之望天下皆称曰富公名闻夷狄辽使每至必问其出处安否儿童皆诵宋诚斋杨先生尝遗施圣与书曰司马公盛徳大业丕绩宏模儿童走卒皆知公而诵之至于斟酌元气调和胾羮恢然有所兼容慨然无所顾慕用力劳而收效博者某知之天知之非儿童走卒所与知也又苏东坡尝以诗贺司马公曰儿童诵君实走卒知司马按圣与㸃字也宦妾不知宋仁宗问王素曰孰可命以相事者素曰臣何敢言上曰姑言之素曰惟宦官宫妾不知名者可充其任仁宗曰如此则富弼可素曰陛下得之矣富公既相大夫皆举笏相贺按素字仲仪文正公之子字赐商英宋朝实録时久旱不雨彗星出张文忠公商英拜相之日大雨如注彗星不见上喜亲书商霖二大字赐之诗示赵鼎言行録赵鼎为相上御书车攻诗宣示宰执鼎入谢上曰车攻宣王中兴之诗今当与卿等夙夜勉励以修政事攘夷狄山堂肆考卷四十三山堂肆考卷四十四钦定四库全书山堂肆考卷四十四明彭大翼撰臣职叅知政事厯代沿革后魏古弼为尚书令叅知政事叅知政事之名此其始也宋干徳二年太祖相赵普畏其专将择官以为副而难其名称召陶谷问曰下丞相一等有何官对曰唐有叅知机务叅知政事今可用之遂命薛居正等为叅知政事仍令不押班不知印不升政事堂止令就宣徽使㕔上视事殿庭别设塼位于宰相后敕尾书衔降宰相数字月俸杂给半之开寳六年诏薛居正等于都堂与宰相同议公事又诏中书门下押班知印宜令与居正同知雍熙四年御史言文徳殿常朝百官皆有塼位惟叅知政事未有诏今依位排砌至道元年诏叅知政事与宰相分日知印押正衙其塼位先与宰相异今宜合为一竝得升都堂二年又诏自今叅知政事不知印押班其塼位列宰相后不升政事堂然押勅齐䘖行则竝马至今不易大元尚书省置叅知政事二员为宰相之贰盛陈节俭隋苏威与髙颕叅掌朝政见宫中以银为幔钩因盛陈节俭之美上为改容雕饰旧物悉命除毁劝行仁义唐魏徴字元成贞观三年以秘书监叅预朝政于是帝即位四年以来岁断死罪二十九㡬致刑措米斗三钱夜戸不闭行旅不赍粮取给于道帝谓羣臣曰此徴劝我行仁义既效矣忠直励行唐戴胄为吏部尚书叅与朝政太宗尝谓羣臣曰戴胄于我无骨肉之亲但其忠直励行情深体国事有机要无不以闻所进官爵以酬厥劳尔刚毅守节宋薛简肃公奎字宿艺拜叅知政事入谢上曰先帝尝言卿可用吾今用卿矣公感激自励而素刚毅守节不茍合既与政犹挺立无所牵随叅议朝章魏徴知门下省事诏朝章国典竝许叅议得失他日上宴羣臣曰纳忠谏正朕违为国家长利惟徴而已虽古名臣亦何以加亲解佩刀以赐焉通知省事官制旧典近诏复置叅知政事二员通知三省事论议明辨唐萧瑀叅预朝政论议明辨不能容人之短上尝谓曰卿守道耿介古无以过然善恶太明或有时而失瑀顿首谢曰既蒙教又许以忠亮虽死日犹生年也风度端凝职源宋李沆尝侍曲宴太宗目送之曰李沆风度端凝真贵人也俄除叅知政事文词清丽翰林盛事唐崔湜初执政年二十七容止端雅文词清丽尝出端门下天津马上自吟曰春还上林苑花满洛阳城张燕公时为工部侍郎望之叹曰此句可效位可得其年不可及也学问该洽宋贾昌朝学问该洽叅预钧衡庶绩咸秩不语禁省事唐杨师道拜侍中叅预朝政亲遇甚隆渥然性周慎未尝语禁省事颇攻中书短倦游録苏易简晚年急于进用因召见颇攻中书之短遂叅大政遇事不依违言行録周益公必大除叅知政事上曰近见卿遇事殊不依违执政之于宰相事任非逺自当和而不同公曰韩琦欧阳修殿上有所争退则欢然无间最可为法论事不阿屈言行録宋唐质肃公介拜叅知政事与同列论事未尝阿屈虽在帝前必究切辨析要是非之归帝以是益敬之而天下翕然想望风采一日与诸子曰吾备位政府知无不言桃李固未尝与汝裁培而荆棘则甚多矣面折利用言行録宋鲁肃简公宗道立朝刚正嫉恶少容在政府七年务裁抑侥倖不以名器私人枢宻使曹利用恃权骄横公屡于帝前面折之时贵戚用事者目为鱼头叅政因其姓且言骨鲠如鱼头也面折贾琰职源宋窦偁与贾琰同事太宗府中太宗尝与诸王射琰称賛而多矫诞偁叱之太宗不乐因罢会白太祖出偁泾州后为叅知政事太宗谓曰卿何以至此曰陛下以藩邸旧恩太宗曰非也卿尝面折贾琰赏卿之直耳轮员押麻淳熙玉堂杂记凡锁院文臣职事官承务郎釐务官通直郎以上明日赴文徳殿听麻宰相枢宻皆不往惟轮叅政一员押麻麻卷自内出阁门启御封两吏对展宣赞舎人南面搢笏义手摘首尾词及阶官姓名下数句大声读之不尽宣也听讫阁内官以授叅政叅政付中书吏百官不拜而退若大诏令及册后之类则宰相文武百僚俱入轮日知印㑹要至道元年诏曰自今叅知政事宜与宰相轮日知印押正衙并得升都堂劳过学士东斋记事宋孙梦得为叅知政事曰俸禄差厚耳与学士亦不甚相逺但清优不如学士而劳责过之职均宰相丁未録张方平除叅知政事制叅议大政虽下丞相一等至于坐断庙堂之论上则斡元元以调四时下则鬯至仁泽万类近则羣臣仰首以承徳逺则殊俗交臂以待命盖与宰相之职业均矣不禁朋党涑水记闻宋庆厯四年上与执政论及朋党事叅政范仲淹对曰自古以来正邪在朝未尝不各自为一党不可禁也在圣鉴辨之耳诚使君子相朋为善于国家何害上荐人材言行録赵忠简公鼎字元镇召还除叅知政事上令鼎荐人材公即以朱震范同吕祉陈槖吕本中林季仲董棻上之天章阁条事言行録范文正公叅知政事每进见必以太平责之既而再赐手诏趣使条天下事又开天章阁召见赐坐授以纸笔使䟽于前公退而条列所宜先十数事上之公每取班簿见不才监司姓名一笔勾之以次更易富郑公谓公曰一笔勾焉知一家哭公曰一家哭何如一路哭天章阁观书言行録宋元宪公庠帝召二府天章阁观书因问天下利病事公时叅知政事独进曰臣等愿至中书条上既退草数千言奏之后皆施用同议都堂宋开寳六年六月诏叅政薛居正吕余庆于都堂与宰相赵普同议公事权兼宻院言行録赵鼎上言仁宗时陜西用兵令宰臣兼枢宻院今臣既兼叅预政事亦令权兼枢宻则事体归一无前人所谓宻院调兵而三省不知三省财竭而宻院用兵不止者矣赐及其母事略宋贾黄中两受诏知贡举多简拔寒俊号为无私又掌吏部选事品藻精当上益知其才拜给事中叅知政事召见其母王氏赐坐与诏曰教子如此真所谓今之孟母也因赋诗以美之赐予甚厚恩加其父春明退朝録叅知政事卢朱崖吴正肃与尚书张公安道枢副陈尧叟张文孝呉文肃等朝廷多优厚之加其父恩命焉奉事宼凖宋张洎为给事中叅知政事与宼凖同列先是凖知吏部选事洎掌考功为吏部官属凖年少新进气鋭思得老儒附以自大洎夙夜坐曹每冠带候凖于省门揖而退不交一谭凖益重之及既同秉大政凖颇忌之洎奉事宼凖愈谨政事一决于凖无所叅预救解多逊宋李昉素与卢多逊善待之不疑多逊知政事譛昉于上前人有言于昉昉曰卢与我厚不当尔后卢贬昉知政事上言及卢事昉颇捄解之上因言卢多逊寻常毁卿不值一钱昉始信人言不诬上由此益重昉常目之为善人中书令厯代沿革周官内史掌书王命即其任也汉有中书谒者令丞自武帝游宴后庭公卿不得入始用宦者典尚书谓之中书谒者置令仆射元帝遂委以政事成帝罢中书宦者更以士人为之魏黄初改中书令为秘书改令为监典尚书奏事东晋更重其职宋齐后魏亦置监令后周依周礼春官府置内史中大夫二人葢比中书监令之任后又増为上大夫隋文帝废三公府僚命中书令与侍中知政事遂为宰相之任炀帝改为内书令唐武徳初又改为内史令后又改为中书令龙朔二年改为西台右相光宅二年改为凤阁内史开元初改为紫薇令宋中书令正一品以检校官兼中书令谓之使相太祖太宗时加中书令者惟赵普一人大元中书省有中书令乃宰相之职掌丞天子平章万几凤阁鸾台自隋唐以来除改百官必有诰勅而其制葢须由中书门下省故刘祎之云不经凤阁鸾台何谓之勅铜印墨绶晋制中书令铜印墨绶进贤两梁冠绛朝服佩水苍玉乗轺车左右曹应劭汉官仪中书省分左右曹受尚书事前世文士以中书在右因谓中书为右曹又中书省与尚书省门下省谓之三省尚书省为南省门下中书省为北省又谓门下尚书省为左省中书省为右省又谓之西省西掖内枢纶阁紫薇省故白居易诗今年寒食夜西省凤池头徐公干诗谁谓相去逺隔此西掖垣东西台唐龙朔中改左右曹为东西台又宋治平二年祖无择言门下中书与尚书省其长官皆宰相之任今乃左省在西右省在东不可乞将中书省与门下省对移鸡树魏晋世语刘放孙资共典枢要夏侯献曹肇心内不平殿中有鸡栖树二人相谓曰此亦久矣其能复几盖指中书监刘放中书令孙资也文选凤池清切鸡木深严凤池通要中书省地在枢近多承宠任是以人皆固其位为凤凰池晋荀朂自中书监迁尚书令人贺之乃发恚曰夺我凤凰池诸君何贺之有一朝大手唐大诏令武徳开元中有陈叔达苏颋等为大手笔掌书王命故一朝言语焕然成文奕世令闻晋阳秋中书令王献之卒以王珉为中书令世称大王令小王令珉父洽永和中尝为中书令至此珉复继父为之人以为奕世令闻妻子不粒北史魏高允字伯恭拜中书令厯事五帝出入三省五十年司徒陆丽曰髙允虽蒙宠待而家贫妻子不粒魏主即日幸其第惟有草屋数间布被缊袍㕑中盐菜而已魏主叹息赐以粟帛拜其子悦为郡守允固辞不许帝重允常称为令公而不名父子相失唐崔湜拜中书令时父挹为吏部尚书性贪数为人请託以干湜湜多不从由是父子相失玄宗在东宫时数幸湜第申欵宻中书五郎晋陈淮为中书令张华为监淮与华俱处机宻而推崇之每至直诏书无大小必先示华华得诏书则不复示淮省中号淮为中书五郎令公四俊唐张嘉贞为中书令引进苗延嗣吕太一员嘉靖崔训四人皆位清要四人颇招权时人语曰令公四俊苗吕崔员专车曹嘉之晋记中书监与中书令旧例同车入朝至和峤为令而荀朂为监峤性强抗专车而坐乃使监令异车自此始也隔坐吴録纪隲字子上景皇时隲父亮为尚书令隲为中书令每朝㑹诏以屛风隔其坐文本不受贺唐太宗以岑文本为中书令还家有忧色母问其故对曰非勲非旧滥荷宠荣位髙责重所以忧惧语贺客曰今受弔不受贺也至忠不诡随唐萧至忠为中书令时宗楚客怀奸植党而韦巨源杨再思李峤务自安全无所弼正至忠介其间独不诡随时望翕然归重叅掌文翰职官分纪唐肃宗时徐浩拜中书令属词赡给文工楷隷上悦其能加兼尚书右丞玄宗传位诰册皆浩为之对掌文诰唐张九龄号一代词宗为中书令引韦陟为中书舎人与孙逖梁涉对掌文诰时人以为美谭言语辨捷呉张尚有俊才孙皓时为侍郎以言语辨捷见知擢为侍中中书令风仪秀逸后魏任城王澄为中书令萧顺使庾华来见澄音韵清雅风仪秀逸谓主客郎中张寻曰往谓任城以武着称今乃以文见美也无经济意唐穆宗时裴度徙东都留守加中书令时阉竖擅威天子拥虚器缙绅道丧无复有经济意乃治第东都集贤里穿山凿池竹木丛萃又于午桥庄创别墅起凉台燠馆号緑野堂与白居易刘禹钖为文章友把酒穷昼夜相欢不问人间事有刀笔才吴薛罃条列呉事曰胡中意性意调美心识解畅有刀笔才闲于时事为中书令虽不能有所匡矫亦不能茍求容媚特赐锦袍唐魏元忠兼中书令请归乡拜扫特赐锦袍一领银千两并给千骑四人充其左右命停严鼔唐太宗车驾征辽中书令岑文本卒帝亲临视抚之流涕其夕帝闻严鼔三声曰文本殒逝情深恻怛今宵夜警所不忍闻命停之执政事笔唐旧制宰相议事门下省号政事堂至裴炎为中书令以中书令执政事笔故徙政事堂于中书省撰封禅颂唐玄宗东封还张说为尚书右丞兼中书令诏説撰封禅颂刻之太山以夸成功初源乹曜不欲封禅説固请乃不相平及升山执事官当从者説皆引所私超阶五品衆怨其专山堂肆考卷四十四山堂肆考卷四十五钦定四库全书山堂肆考卷四十五明彭大翼撰臣职中书舍人歴代沿革周礼地官有舍人上士二人掌宫中之政舍人之名始于此汉置中书舍人尚书郎直宿建礼门奏事明光殿下笔为诏诰岀语为诏令乃中书舍人也魏初置中书通事一人主呈奏晋初置舍人一人东晋合通事舍人二职谓之通事舍人南宋初置通事舍人四员入直阁内梁多以他官兼领后除通事字直曰中书舍人魏晋以来诏诰皆掌于中书令及中书侍郎自是皆舍人专之后魏有舍人省后周置小史上士二人隋置内史舍人八员炀帝减四人后改为内书舍人唐武徳中改为中书舍人置六员龙朔中改西台舍人光宅中改凤阁舍人开元中改为紫薇舍人宋初中书舍人为迁官实不任职后复置知制诰及直舍人院元丰五年曾巩陆佃并试中书舍人自是始正官名又故事舍人年久者谓之阁老中书舍人知制诰谓之外制凡不由三事直拜中舍者谓之挞额裹头独直两省唐权徳舆字载之为起居舍人岁中兼知制诰进中书舍人独直两省数日一还舍分押六司唐职林唐武徳三年中书舍人置六员以一人知制诰颛进画给食于政事堂其余分署制勅以六省分押尚书六曹又云分押六司佐宰相判案同署彦士魏徐邈补中书舍人多所匡益歴事四世忧国忘私国之良臣时之彦士清官南越志南诏谓词臣为清平官赐以古物南齐傅昭为中书通事舍人时居此职者皆权倾天下独昭㢘静无所干预器服率陋明帝闻之赐漆合竹盘勅曰卿有古风故赐以古物又言行録宋彭汝砺元祐中拜中书舍人赐服金紫以为有古人风不接私财唐敬宗初登极拜路隋为中书舍人人有以金帛谢除制者叱而却之曰吾以公事接私财耶终无所纳独成于心职林梁裴子野为中书舍人掌诏诰或问其为文敏速者子野答曰人皆成于手我独成于心皆成其手唐颜师古迁中书专掌机宻时军国多务凡制诰皆成其手册奏之工时无及者撰五经徐邈在西省撰正五经音释学者宗之称三字宋陈后山诗一官早要称三字注云三字谓知制诰又王禹偁诗云摛毫早要居三字出郡终须借一麾红药谢玄晖直中书省诗红药当堦翻苍苔依砌上又欧阳公回吴舍人书红药飜堦直禁垣之清切紫荷持槖拥法从以雍容紫薇白居易诗丝纶阁下文章静钟鼓楼中刻漏长独坐黄昏谁是伴紫薇花对紫薇郎又岑参西掖即事诗西掖重云开禁署北山踈雨㸃朝衣千门栁色连青琐三殿花香入紫薇故中书省谓之紫薇省又舍人院志中书省有栁树建中末枯死兴元中车驾还京其树再生人谓之瑞栁吕渭为礼部侍郎试进士取瑞栁为题上闻而嘉之各住一省齐永平初中书通事舍人四员各住一省时谓之四户权倾天下与给事中为第一流分领六房宋元丰间诏中书舍人分领六房随所领命词后复分目朝廷盛选通典唐自永淳以来台阁髦彦无不以文章逹故中书舍人为文士之极任朝廷之盛选诸官莫比焉文章宿老唐李峤字巨山为凤阁舍人富才思文册大号令多峤为之然其任前与王勃杨烱相接中与崔融苏味道齐名及诸人没峤为文章宿老一时学者取法焉焚制草职林高郢为中书舍人九年家无制草或问之曰前辈皆有制草公独焚之何也答曰王言不可藏于私室扫尺书苏东坡元祐初为中书舍人上赐御书紫薇花诗一首坡进诗落句云小臣愿对紫薇花试扫尺书招赞普苏贾文词唐贾曾开元初拜中书舍人与苏缙同掌制诰皆以文词称时号苏贾常杨诏诰唐杨炎为中书舍人与常衮并掌纶诰衮长于除书炎长于徳音自开元以来诏诰之羙时称常杨封敖警句唐封敖为学士拜中书舍人文思敏速武宗深重之尝草阵伤边将诏警句云伤居尔体痛在朕躬帝览而善之赐之宫锦苏轼至言宋御史吕陶劾司农少卿范子渊修堤开河縻费巨万而功不成黜知崃州中书舍人苏轼草制曰汝以有限之财兴此必不可成之役驱无辜之民置之决不可生之地时以为至言论援古谊唐齐澣字洗心开元初姚崇为相用为给事中中书舍人论驳及诰诏皆援准古谊朝廷大政必咨之时号解事舍人文有古风唐穆宗立每言王仲舒之文有古风最宜为诰召为舍人既至视同列率多新进少年居不乐曰岂可复治笔砚于其间哉裴度懿文唐顺宗除裴度中书舍人制度以茂学懿文润色训诰施之四方朕命惟允况中立不倚道直气平介然风规有光近侍台官满岁班列当迁纶阁之职其所宜授裴垍精鉴唐裴垍为中书舍人李吉甫执政以情谓垍曰比日人物吾懵不及知公有精鉴为我言之垍即疏三十许人吉甫荐于朝发彩浮香文粹唐张鷟奏曰曳裾紫禁伏奏青规助朝廷之光辉赞明时之喉舌芝泥发彩宣凤藻而腾文兰检浮香润龙缣而动色注云内禁地以青规画之故曰青规汉仪天子制诏以兰英为检紫芝为泥黄缣为制勅也芟繁刬弊白居易集元稹舍人制芟繁词刬弊句使吾文章言语与三代同风引之而为纶綍垂之而为训诰秉笔者莫敢争能上五事唐高冯为中书舍人列上五事发十难唐韦处厚穆宗时为中书舍人时张平叔以便佞进欲粜盐处厚发十难以诘之帝乃知其害民平叔始见踈斥一人办事唐孙处约为中书舍人累年中书令杜正伦奏请更授一舍人与处约同知制诰高宗曰处约一人足办我事何须多也四员入直南宋初复置通事舍人四员入直阁内出宣诏命凡有陈奏皆舍人特入㕘决自是中书侍郎之权轻矣五花判事唐故事中书省有军国政事则中书舍人各执所见杂署其名谓之五花判事中选一人明逹练事者知机宻谓之解事舍人五案掌事续㑹要元丰五年曾巩陆佃并试中书舍人自是始正官名遂以中书舍人判后省之事分案五曰上案掌册礼及朝㑹所行之事曰下案掌受付文书曰制诰案掌书记制词及试吏校其功过曰谏官案掌受诸司关报文书曰记注案掌録记注其杂务则随所分案掌之文思温雅唐王仲舒自职方郎中知制诰文思温雅制诰所出人皆传写词㫖丰羙唐许景先为中书舍人以文翰见称中书令张説尝称曰许舍人之文虽无峻峰激流崭絶之势然词㫖丰羙得中和之气有元白风谢绛字希深权知制诰文章典雅有元白风元白谓元稹白乐天也有常杨风宋郑戬字天休因文定公李廸荐其才累知制诰训词温雅有常杨风常杨即前常衮杨炎也诤臣风唐栁公权为中书舍人充翰林书诏学士文宗在便殿语及汉文恭俭帝举袂曰此衣澣濯者三矣公权曰人主当进贤退不肖纳谏诤明赏罚此澣濯之衣乃小节耳文宗翌日降制以公权为谏议大夫知制诰学士如故谓曰极知舍人不合作谏议以卿言事有诤臣风采也宰相器后周范质加中书舍人每朝廷遣使赍诏处分军事皆合机宜周祖问谁为此辞使者以质对周主叹曰宰相器也百绪无差唐苏颋字廷硕为中书舍人时父瓌同中书门下三品父子同在禁筦朝廷荣之玄宗平内难书诏填委独廷硕在太极后阁口所占授功状百绪轻重无差书史白曰丐公徐之不然手脱腕矣李峤曰舍人思如涌泉吾所不及一字不易唐孙逖典诏诰为代言最张九龄视其草欲易一字卒不能也又唐马周字賔王为中书舍人岑文本称马君论事援引事类商确古今举要删繁㑹文切理一字不可増减听之靡靡令人忘倦父子继羙唐贾至字幼隣天寳末为中书舍人肃宗即位于灵武上皇遣至为传位册文上皇览之叹曰昔先帝逊位于朕册文则卿之先父所为今朕以神器大寳付储君又卿为之两朝盛典皆出卿父子之手可为继羙矣至父名曾河南洛阳人父子继任宋王旦拜右正言知制诰父祐以清名久掌书命不十年旦继其任时论羙之钱若水有精鉴与之同列毎曰王君凌霄耸壑梁栋之材非吾所及也叔姪对掌唐封敖传封氏自太和以来世居两制封舜卿从子徳昭时为翰林舜卿时为中书舍人叔姪对掌诰命当时以为荣兄弟相代唐韦思谦二子曰承庆曰嗣立承庆为凤阁舍人武后谓嗣立曰尔父尝称二子忠孝今使卿兄弟自相代即拜嗣立代兄为凤阁舍人问古今事唐崔琳明于政事开元中与高仲舒同为中书舍人侍中宋璟亲礼之每所访逮尝曰古事问仲舒今事问琳尚何疑当内外制周益公撰洪适行状公除中书舍人内直如故时方羽檄交驰书诏填委或夜召或细札咨访公独当内外制如乞防虞海道降诏亲征多出公手大用之意已定八年独掌职官分纪权徳舆四岁能为诗后为中书舍人居西掖八年独掌者数岁十年正任职官分纪张洎计偕之岁首谒韩熈载一见待之如故旧谓洎曰子好一中书舍人顷之韩主文柄洎亦登第不十年间果正纶阁之任海内共推唐虞世南拜内史舍人栁浑博学罕所推许至是与世南相见叹曰海内当共推此一人又郑畋为中书舍人咸通十年讨徐方书诏旁午畋洒翰泉涌动无滞思同僚阁笔推之又陆扆拜中书舍人文思敏速挥翰如飞同僚共推其能天下独歩宋王禹偁字元之能属文太宗方奖㧞文士召拜右拾遗禹偁上端拱箴以为诫寻知制诰上尝称之曰王禹偁文章当今天下独歩五吏分占唐王勃长寿中为凤阁舍人五王出阁有司具仪忘载册文勃召五吏执笔分占其辞粲然六亲相贺宋太宗尝云朕闻朝廷毎除一舍人六亲相贺谚云一佛出世进药石言见赏赐倡封禅议唐张説进中书舍人倡封禅议因诏诸儒草仪多所裁正俊赡无敌苏颋为中书舍人工文辞张九龄尝览颋文卷谓同列曰苏生之俊赡无敌真文阵之雄帅也典雅得体宋神宗实録刘敞字原父在西掖时一日进封皇子公主九人敞将下直为之立马却坐一挥九制几数千言文辞典雅各得其体润色王度李吉甫制词鼓三变之文润色王度对草帝纶王安石题中书院壁夜开金钥诏词臣对御抽毫草帝纶须信朝廷重儒术一时同榜用三人回五字妙裴休制词纶阁回五字之妙又王澹自中书除待制词禁垣挥翰五字日宣按魏晋世语司马景王命中书郎虞松作表再呈不可意令松更定之经时竭思不能改中书郎钟㑹察有忧色问松松以实对㑹取草视为定五字松悦服以呈景王景王曰不当尔耶松曰钟㑹所为也王曰如此可大用真王佐才也成一家言唐杨嗣复除中书舍人制贞元中汝父为中书舍人甚称厥职今使汝继父书命成一家言堂搆国华在于此举按于陵嗣复之父屡进谠言唐苏晋先天中为中书舍人屡进谠言天子嘉允请复古制宋刘攽字贡父元祐中拜中书舍人请复古制建紫薇阁于西省斲窻取本唐职林杨滔为中书舍人时催作制勅令史将钥匙出无本可检乃斲窻取得本时号斲窻舍人闭户精思国史至道中和㠓知制诰㠓之直中书也每草诏必闭戸精思徧讨羣籍而后成一日沙州表求经藏碑诏㠓撰以赐之㠓遣厮借佛书数千卷人以为笑世称三才北史魏收字伯起汉魏无知之后兼中书舍人与温子升郉子才齐誉世称三才时号七字吕凑开敏善议论一时名辈推许然喜自贵重见賔客不及数言时号七字舍人云择笏勉绛见碑赐烛送獬丁未録宋神宗夕时召知制诰郑獬对内东门小殿命草吴奎知青州及张方平㕘知政事制草毕赐双烛送獬归舍人院二府无知者明旦进草遂付中书出诰按獬字毅夫始领外藩四朝㑹要雍熈四年以右补阙知制诰范景仁为工部郎中知京兆府知制诰出领外藩自此始始除签书朝野杂记中书故事小两制未有除执政者干道二年蒋子礼芾始自中书舍人除签书枢宻院事命典笺奏宋曾巩字子固元丰中为中书舍人时哲宗为延安郡王命巩典王府笺奏故事翰林掌之上特命巩不试文辞言行録宋陈文惠公尧佐天圣初知制诰故事舍人兼知制诰先试其文辞天子以公文辞天下皆知不复命试自国朝以来不试知制诰者惟杨亿及公二人而已又欧阳归田録有国以来不试而命者三人杨亿陈尧佐及脩忝其一尔经宿撰碑见碑尽漏授草言行録曾巩擢中书舍人属新官制遂掌书命旧舍人无在者已试即入院方除目填委巩占纸肆书若不经意午漏尽授草院吏上马去除吏日至数十人皆本原职守而为之训勅者人人不同咸有新趣而衍裕雅重自成一家论者谓其有三代之风或又谓其文章与欧阳齐名阁长压角朝野杂记舍人院每知制诰上事设紫褥于庭面北拜听阁长立褥之东北隅谓之压角长常衮作掖垣丛志而不解其事按旧唐书亦无闻焉唯裴廷裕正陵遗事云舍人上事宰相当压角则其礼相传自唐也天子篆榜宋仁宗实録寳元元年七月新作舍人阁上亲篆其榜曰紫薇阁失却君房湘山野録宋真宗时日本国入贡求本国神光寺记舍人文不工令学士张君房代之张退食多潜饮市楼掖垣求之不得大窘时种放以司谏归华山后钱希白杨大年二公为闲忙令杨曰世上何人号最闲司谏拂衣归华山钱曰世上何人号最忙紫薇失却张君房笑却侂胄宋林大中迁中书舍人风裁如台中时韩侂胄来见公接之无他语及侂胄使人通问因愿内交又笑却之缴还词头龙川志宋富郑公知制诰制下日遂有封命郑公缴还词头封命遂寝唐制唯给事中得封还诏书中书舍人缴词头盖自郑公始旧制执政除罢皆宣麻时吕惠公弼因争新法求去王安石隂沮之乃使舍人院命词蔡齐时掌外制乃缴词头举故典论之又熈宁中李定除御史中丞宋敏求苏颂吕大临俱为中书舍人封还词头世称熈宁三舍人不草除制宋刘敞知制诰宦者石金除观察使公封还词头不草制其命遂止抑中人进官宋杨诚斋撰胡澹菴行状胡铨兼中书舍人有㫖以中人李绰等尝典发军书无误各进官一列公不奉诏绰等泣诉上曰胡铨不肯缴内侍升职楼攻媿撰行状陈傅良字君举除中书舍人封还词头遇事輙发宦者陈源除内侍省押班公执奏再三终不奉诏此一事凡在廷之臣无敢撄其锋者公独神色不动来则缴奏旁观者为之寒心陪扈属车杨文公集三殿内朝日趋跄于文陛六飞法从时陪扈于属车常瞻咫尺之光专裁寛大之诏宣传号令元文遥敏慧夙成仕齐授中书舍人宣传文武号令杨遵彦曰堪解穰侯印者必在斯人二使并擢宋元丰七年十月诏起居郎杨景畧左司郎中钱勰免试并为中书舍人时二人奉使高丽方还在道并擢之三世皆居唐孙简知制诰进中书舍人初逖掌诰至代宗时族祖宿又居是职逮简凡三世矣易服入酒肆归田録鲁宗道易服饮酒于仁和肆中一日真宗急召将有所问使者于酒肆得之曰上问以何事对幸先见教公曰以实对中使入上果问具如公对上后问宗道曰何私入酒家公谢曰臣适有亲客逺来家贫无器皿酒肆百物俱备遂与饮臣且易服市人无识臣者上笑曰卿为宫臣恐为御史所弹也后上为明肃言羣臣可大用者数人公其一也后公竟拜中舍引裾至御屏宋光宗制于李后久不朝重华宫㑹九月重明节羣臣连章请过宫不听给事中谢深甫言父子至亲天理昭然太上之爱陛下犹陛下之爱嘉王太上春秋高千秋万岁后陛下何以见天下帝感悟趣命驾往朝帝出至御屏李后挽留帝入曰天寒官家且饮酒百僚侍衞相顾莫敢言中书舍人陈傅良趣进引帝裾请毋入因至屏后后叱曰此何地秀才欲斫头耶傅良痛哭于庭后使问曰此何理也傅良曰子谏父不从则号泣以随之山堂肆考卷四十五山堂肆考卷四十六钦定四库全书山堂肆考卷四十六明彭大翼撰臣职枢宻院歴代沿革唐代宗永泰中置内枢宻使始以宦官董廷秀为之初不置司局但有屋三楹贮文书而已其职掌惟承受表奏若人主有所处分则宣付中书门下施行元和中刘光琦等为枢宻使长庆中王守澄知枢宻事旧左右军容多入为枢宻亦无视事之㕔后僖昭时杨复恭西门季玄欲夺宰相权乃于堂状后贴黄指挥公事后梁革唐世宦官之弊开元中改枢宻院为崇政院命敬翔为使始更士人然未始专行事于外也唐庄宗同光元年复以崇政院为枢宻院命宰相郭崇韬兼枢宻使又置院使一人然权侔宰相矣晋天福中以桑维翰知枢宻院事四年废枢宻院开运中复置周显徳中范质王溥并㕘知枢宻事宋朝枢宻院与中书对持文武二柄号为二府太平兴国四年以石熈载为枢宻直学士以签书院事签书之名始此淳化三年以张逊知院事温仲舒㓂准同知院事同知之名始此治平中以郭逵同签书院事同签书之名始此庆歴二年西方用兵富弼言边事系国安危不当专委枢宻宜使宰相兼领于是以宰相吕夷简判院事或又言二府体均判名则太重改夷简兼枢宻使东院行印后唐枢宻使凡东西院二员宋朝亦有东西院但行东院印西府争事宋韩魏公别録庆歴中公与范希文富彦国同在西府争事上前议论各别下殿各不失和气如未尝争也当时相善三人正如推车子盖其心主于车可行而已不为己也按宋初循唐制即中书省之北置枢宻院元丰中改制遂于中书省西置院故曰西府分领政事吕源明家塾广记郭崇韬安重诲为枢宻使始分领政事不由中书直行下者谓之宣如中书之勅小事则发头子拟堂帖也至今枢宻院用宣及头子专掌兵权宋李纲除知枢宻院奏祖宗之法枢宻院专掌兵籍虎符三衙管军诸路帅臣主兵柄各有分守所以维持军政万世不易之法也降麻阁门唐僖宗干符六年以李顺融为枢宻副使降白麻于阁门出案与将相同宣麻公朝续翰林志旧例枢宻使未带使相者不宣麻至周太祖初在潜邸歴试是任乃宣制于公朝今之宣麻自周太祖始令读章奏后唐明宗不知书毎四方章奏令枢宻使安重诲读之而重诲于文义多不能晓命读军诫宋太平兴国八年王显充枢宻使上召谓曰卿代非儒门必寡学问今在朕左右典掌万几固无暇博览羣书因命左右取军诫三篇赐之曰读之可免面墻矣案前受事唐大中故事入对延英两中尉先降枢宻使候㫖殿西宰相奏事毕然后案前受事帐中问计后唐庄宗即位郭崇韬为枢宻院使时李绍宏请弃郓州与汴人盟以河为界庄宗不恱独卧帐中召崇韬问计崇韬曰陛下亲御六军直指大梁汴城兵必望风自溃若伪主授首贼将自然倒戈半月之间天下必定庄宗蹶然而兴曰正合吾意庄宗入汴皆崇韬之谋也财助赏给后唐郭崇韬为监修国史兼枢宻使初崇韬收汴洛稍通赂遗亲友或规之崇韬曰余备将相禄赐巨万何爱于此但伪梁之季贿赂成风今西方侯藩多梁之旧将皆吾射钩斩袪之人也一旦革面化为吾人坚拒其请得无惧乎吾特为国家藏之私室耳及将祀南郊崇韬悉献家财以助赏给笔识将佐宋刘忠肃公珙字共父干道三年擢同知枢宻院公自以本兵柄则诸将之能否不可不周知乃自诸管军统领下至禆将佐日召三四人与语得其材用所宜輙笔识之以待选用戒军剽掠郭崇韬为枢宻使从魏王平蜀大军入西川城戒诸军剽掠法令严峻取民一钱者必论之以法市不改肆冀军禀畏五代史初周太祖之将镇邺也苏逢吉请落枢宻使曰枢宻之任方镇带之非便史洪肇曰方镇兼带枢宻所冀诸军禀畏耳逢吉曰以内制外则顺以外制内岂得便耶事虽不从物议多之居翰改诏五代史后唐张居翰同光中为枢宻使伪蜀王衍既降诏迁其族于洛阳时关东已乱庄宗虑衍为变遣中官赍诏杀之诏曰王衍一行并宜杀戮其诏已经印书时居翰在宻地覆视其诏乃将行字改为家字及衍就戮止族其家近属而已其伪官及从行者尚有千余人皆免枉滥居翰之力也邦彦献议宋高宗绍兴中权邦彦献图中兴十议因以邦彦为签书枢宻院事翊赞本兵宋熈宁三年诏国家以西枢内辅翊赞本兵任为重矣沙汰部吏宋富弼除枢副上河北守边十三策大畧以进贤退不肖止侥倖去宿弊为本欲渐易诸路监司之不才者使沙汰所部吏于是小人始不恱矣攀縁亲属宋张说妻吴氏太上皇后女弟也说因攀縁亲属擢拜枢府命下朝论譁然未有敢诵言攻之者左司员外郎兼侍讲张栻独上疏切谏且诣朝堂责宰相虞允文复奏曰文武诚不可偏然今欲右武以均二柄而所用乃得如此之人非惟不足以服文吏之心正恐反激武臣之怒孝宗感悟命遂寝后复用之厚结家婢宋仁宗天圣七年以赵稹为枢宻副使时政出宫掖稹厚结刘羙人家婢以干进用命未下有驰告者稹问东头西头盖意在中书也闻者以为笑谈程松献妾宋程松謟事韩侂胄自知钱塘县不二年为谏议大夫满岁未迁殊怏怏乃市一妾献之名曰松寿侂胄曰奈何与大谏同名答曰欲使贱名常逹钧听耳侂胄怜之遂除同知枢宻院事龎籍汰兵宋龎颍公籍为枢宻使以近世养兵之弊多而国用困竭于是大加简閲拣汰为民者六万余人减其衣粮之半者二万余人边储由是稍苏焉不名小吏宋曹武惠王彬为枢宻使帝前宻论天下事无不合上意而公堂㑹议如不能言太祖益器重之在宥宻常公服危坐如对君父接小吏亦以礼未尝以名唿归私第唯闭阁宴居不妄接賔客五鼓方罢已待漏于禁门矣虽霜雪不易其操如此者凡八年爱信㓜子宋仁宗时宋庠为枢宻使以镇静为治然爱信㓜子纵其与小人游侍御史吕诲论庠昏惰罢判郑州务守成法宋仁宗嘉祐六年以张昪为枢宻使胡宿为副使宿为人清慎忠实顾惜大体羣臣多务更张革弊宿曰变法古人所难不务守祖宗成法而徒纷纷无益于治也不按匿名长兴三年邢州汝州戍兵还见上讫于殿庭遗下匿名书论本指挥元覇率歛人钱物帝令张从实按问枢宻使范延光奏曰匿名文字准格不治禁讼端也不宜按问乃止士卒相夸宋狄青为枢宻使每出入士卒辄指目以相矜夸至壅马足不得行又其家有光怪㑹大水青避于相国寺行止殿上人情颇疑学士欧阳修言青掌国机宻而得军情非国家之利知制诰刘敞出知扬州陛辞亦言陛下幸爱青不如出之全其终始帝然之乃以使相判陈州士民相庆宋吕正献公公着拜枢宻副使初自河阳入朝都人环观相谓曰此公还朝百姓之幸也至是士民相庆既受命出殿门武夫卫卒皆欢忭咨叹又庆歴初元昊纳欵遂召韩琦范仲淹为枢宻副使天下闻之士夫皆酌酒相贺曰上用韩范非惟社稷之幸乃天下生民之幸裁损冗兵宋曾鲁国宣靖公公亮字明仲拜枢宻使公在政府修纪纲除弊政数裁损冗兵又更制图籍以周知四方兵数登耗及三路屯戌衆寡地理逺近蒐补阙戌宋欧阳公修为枢宻副使公在兵府与曾鲁公取天下兵数及三路屯戌多少更为图籍凡边防久阙屯戌者必加蒐补不差毫釐宋王文定公淮拜枢宻使公在右府忧边思职动中机㑹号令赏罚明审平当上亦称其毫釐不差勿分彼此宋韩世忠除枢宻使上谓世忠曰朕付卿等以枢府本兵之权甚大宜合为一心勿分彼此则兵力全而莫之能御顾如乌珠者又何足扫除乎房暠避事房暠与赵延寿同为枢宻使时薛文遇刘延助居中用事每朝廷议事暠与学士环坐㑹议多于衆中俯首而睡其避事如此若水敢言宋李继隆与转运使卢之翰有隙遂奏转运乏军兴太宗怒召中使付三凾令取之翰及某人首丞相吕端不敢言枢宻副使钱若水争之请先验有状然后行法上大怒拂衣起入禁中二府皆罢若水独留廷中上既食久之使人侦视廷中有何人报云有细瘦而长者尚立焉上出诘之曰朕所以擢任以尔为贤耳乃不才如是耶尚留此安俟对曰陛下不知臣无状使得待罪二府臣当不避死亡以报厚恩李继隆外戚贵重莫比今陛下据其一幅奏书诛三转运使虽有罪天下何由知之鞫验事状明白加诛何晩焉上意解乃召吕端等吕端等奏请如若水议先令责状三人皆黜为行军副使亲赐隷字宋夏竦为平章事台谏交言其非改枢宻使上亲隷乗险二字赐之初竦得二字忧惧既又赐文行忠信四字以勉之竦方释然请定常例宋大中祥符中诏枢宻使带检校平章事者不告引止于本㕔赞喝时王钦若陈尧叟上言请定常例先是曹彬以枢宻使兼宰相不告引故用彬例备殚忠劳宋周文忠必大除枢宻使上曰卿在西府备殚忠劳若有边事宣抚使惟卿可他人不能也周知世务东都事畧李谘字仲询谥宪成知枢宻院事资性明逹周知世务处剧若闲暇在枢府每仰侥倖号为称职愿竭股肱宋施大资㸃与枢宻周公呈本院事上曰适来一二事卿等各陈所见甚关朝廷大体公复奏曰臣蒙陛下擢用自愧素飱叠䝉圣训敢不竭股肱之力可托腹心宋吕公着复同知枢宻院事神宗手诏曰顾在廷之臣有可以托中外腹心之寄均皇家休戚之重无踰卿者可亟起视事阶下谢衣宋制大宴枢宻副使不坐侍立殿上既而退就御厨赐食与阁门引进四方舘使列坐庑下亲王一人伴食每春秋赐衣门谢则与内诸司使副班于庭中故朝中语曰厨中赐食阶下谢衣盖枢宻使唐时以内臣为之故常与内使副为伍盖沿革因循不能釐正也道中夺印宋曹利用天禧三年为枢宻使后拜为郓国公退朝归私第道中有狂人夺其印以为不祥未几以姪讷所累而贬死天下寃之义伦清㢘宋沈义伦为随军转运使入成都独居僧寺蔬食伪蜀有以珍寳为献者皆却之东归才图书数卷上闻其清㢘擢为枢宻副使韩绛忠直言行録宋韩琦初罢相上问谁可为执政者公力荐韩绛忠直有公辅器上遂用为枢宻副使既而有排毁绛者上曰韩琦之去惟荐此人朕岂可违文资充使宋太平兴国六年以枢宻副使石熈载为戸部尚书充枢宻使以文资正官充使自此始也儒臣为使宋大中祥符五年以知枢宻院王钦若陈尧叟同中书门下平章事充枢宻使以儒臣为枢使枢使兼宰相自此始也持法守正宋王文忠公尧臣为枢宻副使持法守正以身任天下之事凡滥恩倖者请各随其事可损损之可絶絶之至其大者皆着为定令在位六年废坠修举皆有条理阿意希㫖宋王沔临事明察有通时之用然颇事苛碎深刻不以至诚待人又能阿意希㫖以自固禄位与张齐贤同任枢府副使颇不协独削题名宋钱惟演见丁谓当国因附之与为婚婣冦准之贬惟演有力焉及序枢宻题名独削去准姓氏云逆准不书御史中丞蔡齐言于真宗曰冦准忠义闻天下岂可为奸党所诬哉帝遽令磨去之力辞读册宋仁宗至和元年张贵妃卒追册为温成皇后使枢宻副使孙沔读册宰相护葬沔曰陛下若以臣沔读册则可以枢宻副使读册则不可遂求罢乃知杭州能逺权势宋王贻永尚真宗女郑国公主自以祖宗来无外婣辅政者惧宠禄过盛故也贻永在枢府十五年能逺权势仁宗由是益加尊礼悉通兵法初范仲淹授狄青以左氏春秋且曰将不知古今匹夫勇耳青由是折节读书悉通秦汉以来将帅兵法至仁宗皇祐四年自知延州召拜枢宻副使又宋张浚㓜有大志及为熈河幕官徧行边垒览观山川形势时与旧戌将握手饮酒问祖宗以来守边旧法及军阵方畧之宜故一旦起自疏逺当枢筦之任悉能通知边事本末故在京城中亲见二帝北行皇族系虏生民涂炭誓不与虏俱存故终身不主和议二府对持见沿革二省同议吕源明家塾广记宋神宗改官制凡大事三省与宻院同议进呈画㫖称三省枢宻院同奉圣㫖三省官皆同签付枢宻院行之小事宻院独取㫖行讫关三省每朝三省枢宻院先同对枢宻退待于殿庐三省始留进呈三省事退枢宻院再上进呈独取㫖遂为定制又曰常事宻院自行至渉边事则三省聚议谓之开南㕔升之三至宋熈宁元年文彦博吕公弼为枢宻使韩绛邵亢为副使时陈升之三至枢府神宗欲稍异其礼乃以为知院于是知院与使副并置矣元丰改官制议者欲废宻院归兵部神宗曰祖宗不以兵柄归有司故专官统之互相维制不从然以枢宻聨职辅弼非出使之名乃定置知院同知院二人余悉置职事亦多所釐正细务分隷六曹专以边机军政为职而契丹国信民兵牧马犹总领焉徳用再入长编王徳用武臣也宋仁宗朝再入枢府为使是时富弼偕契丹使来徳用伴射使者曰天子以公典枢宻而用富公为相可谓得人矣总尚书六部之名始于隋开皇三年改度支尚书为民部都官尚书为刑部命左仆射判吏礼兵三部事右仆射判民刑工三部事纳言虞书帝曰龙朕堲谗说殄行震惊朕师命汝作纳言夙夜出纳朕命惟允主计周礼注司㑹主天下之大计六官之长若今之尚书又南史陈后主授江总尚书令册文文昌政本司㑹要经韦彪谓为枢机李固方之斗极发书通典秦时少府遣吏四人在殿中主发书故谓之尚书尚犹主也汉初有尚冠裳衣等六尚书是也典制袁崧汉书伏湛拜尚书典定旧制僊台续汉官志尚书省在神僊门内故王均和赠刘尚书诗客馆动秋光僊台起寒雾天府隋百官志尚书出纳王命敷奏万几盖政令之所由宣选举之所由定罪赏之所由正斯乃文昌天府唐光宅元年改尚书省曰文昌台俄改曰文昌都省画省汉官典职尚书省以胡粉涂壁画古贤臣烈士重行书赞故曰画省禁闱李充懐秋赋在中秋之遥夜兮直建礼之禁闱四曹汉成帝建始四年罢中书宦者又置尚书四人一人为仆射而四人分为四曹掌图书秘记章奏之事各有其任一曰常侍曹二曰二千石曹三曰民曹四曰主客曹又置三公曹是为五曹光武又置三公曹改常侍曹为吏部曹又置民曹客曹二千石曹中都官曹合为六曹是时尚书虽有曹名不以为号灵帝以侍御梁鹄为选部尚书始以曹为号至魏改选部为吏部又有吏部左民客五兵度支曹凡五曹晋置吏部三公客曹马部屯田度支为六曹而无五兵及渡江后有吏部祠部五兵左民度支五尚书宋齐梁陈各有六尚书又有起部尚书起部不常置兴立宫庙则权置毕则省之唐龙朔二年改尚书为太常伯八座东汉光武分为六曹并一令一仆射谓之八座魏有五曹与二仆射一令谓之八座左辖栁子厚为樊左丞逊官表天上尊北斗中枢陛下有文昌左辖中台东汉蔡邕亡命江海十二年董卓辟之署祭酒甚敬重三日之间周歴三台迁为侍中注云汉以尚书为中台谒者为外台御史为宪台邕初署祭酒补侍御史又转侍书御史后迁尚书故曰三台簮笔袁子正书尚书佩挈刀囊执板笏簮笔又周舍问刘杳尚书挈囊竟何所出答云张安世传挈囊簮笔事武帝数十年注云囊槖也近臣簮笔以待顾问属杯北史后魏肃宗举觞谓羣臣曰袁尚书朕之杜预故以杯属元凯侍坐者莫不仰羡委珠见赏赐赐劔东观汉记章帝赐尚书劒各一手自署姓名韩稜楚龙泉郅寿蜀汉文劒陈宠济南锻成一室两刄其时论者以为韩稜渊深有谋故得龙泉郅寿明逹有文章故得文劔陈宠敦素有善于内不见于外故得锻成劔皆因名而表意呵虎贲置弓张璠汉纪朱穆拜尚书正月百官朝贺毕有虎贲当陛下置弓于地曰此天子弓谁敢干越穆乃呵之曰天子弓当载之盾首之上乃敢置地大不敬即收虎贲付狱治罪莫不肃然勑虎贲夺劔东汉张陵为尚书岁朝梁冀带劒入省陵叱冀出勑虎贲夺其劒百僚肃然冀弟不疑曽举陵孝㢘谓曰昔之举君所以自罚也陵曰今申公宪以报私恩闲练旧典益部耆旧传李固荐左雄闲练旧典且有干用宜在机宻特拜尚书明习故事东汉侯覇字君房光武时拜尚书时无典政朝廷又少近臣覇明习故事收録遗文每春下寛大之书奉四时之令皆覇所建也黄琬㢘贞续汉书黄琬为尚书方毅㢘贞魏朗謇谔谢承后汉书魏朗字少英入为尚书謇谔禁省不屈豪右辞老晋山涛转尚书表辞年老诏曰方今多事嘉谋良图委以老成谏寛晋胡威为尚书尝谏时政之寛晋武帝曰尚书郎以下吾无所假借威曰臣之所陈岂在丞郎令史正谓如臣等辈始可以肃化明法耳宜择修洁唐高凭字季辅贞观初上五事曰如尚书八座人主之所责成者也宜择温厚修洁者任之尚朴素革浮伪使家识孝慈人知㢘耻自然礼节兴矣妙选徳望唐玄宗欲用牛僊客为尚书张九龄谏曰尚书古之纳言有唐以来多用旧相居之不然则歴践内外清贵之地妙选有徳望者充之僊客本河湟一使典耳抜升清流齿班常伯此官邪也赐禄终身东汉郑均为尚书澹泊无欲以病乞骸骨终不肯起章帝车驾幸均舍勅赐尚书禄终其身时人号曰白衣尚书试政补阙东汉翟酺时尚书有阙诏将大夫已上试对政事第一及天文道术第一者补之由是酺对第一拜尚书统宪分忧唐栁子厚谢襄阳李夷简尚书启伏惟尚书鹄立朝端风行天下入统邦宪出分主忧控此上游式是南服海内奔走之士思欲修容于辕门之外蹑履于油幢之间譬之渉蓬瀛登崑阆不可得而进也赐服佩鱼㑹要元丰五年四月诏六曹尚书依翰林学士例六曹侍郎给事中依直学士例朝谢日不以行守试并赐服佩鱼罢职除他官日不带行六卿之任魏志八座尚书即古六卿之任也万事之本晋康帝诏尚书万事之本朕所责成也喉舌见星机衡东汉郎顗传尚书职在机衡宫禁严宻并用士人应劭汉官仪尚书令秦官也汉初并用士人铜印墨绶秩二千石不接宾客东汉陈蕃字仲举为豫章太守性方峻不接宾客徴为尚书令送迎不出廓门能识亡书汉张安世以父任为郎天子行幸河东尝亡书三箧诏问莫能知唯安世识之后购求得书以相较一无所遗失上竒其才擢尚书令焚毁故案荀彧字文若为尚书令尝以书陈事临薨皆焚毁故案竒策宻谋不得与闻止帝出游东汉申屠刚字巨卿迁尚书令光武欲出游刚以陇蜀未平不宜逸豫谏不听遂以头轫乗舆轮使马不得前遂止谏帝案行魏文帝尝卒至尚书门尚书令陈矫跪问陛下欲何之帝曰欲案行文书耳矫曰此臣之职分非陛下所宜临也帝即回车专席东汉尚书令与司隷校尉御史中丞皆专席坐京师号曰三独坐言其尊重也抚牀晋衞瓘为尚书令是时朝野咸知太子昏愚瓘欲陈启而未敢发㑹侍宴凌云台瓘阳醉跪晋主牀前因以手抚床曰此座可惜晋主意悟因谬曰公真大醉耶课式令吏魏荀彧为尚书令课式令吏覈其才能有闇于文法不能决疑处事者即时遣出帝尝谓曰魏武帝有言荀文若进善不进不止荀公逹退恶不退不休侵毁公卿晋刁协为尚书令协性刚悍与物多忤与侍中刘隗俱为元帝所宠任欲矫时弊每崇上抑下排沮豪强故为王氏所疾而协又使酒侵毁公卿见者侧目古弼逺虑纲目魏主诏以肥马给猎骑尚书令古弼留守悉以弱马给之魏主大怒欲还台斩之弼官属恐并坐诛弼曰吾为人臣不使人主盘于游田其罪小不备不虞乏军国之用其罪大今蠕蠕方强南冦未灭吾为国逺虑虽死何伤且吾自为之非诸君之忧也魏主闻之叹曰有臣如此国之寳也赐衣一袭尚之令誉纲目宋文帝以何尚之并子偃素有令誉自居劭朝用智将迎时有全脱故特免之后复以尚之为尚书令偃为大司马长史受职不让晋王述每受职不为虚让及为尚书令子坦之白述故事当让述曰汝谓我不堪耶对曰非也但克让自羙事耳述曰既谓之堪何为复让人言汝胜我定不及也治身无嫌唐约字仲谦拜尚书令处官任职不言货利之事当公法不阿所私京师号曰治身无嫌唐仲谦省读文书汉后主延熈中国务烦猥费祎为尚书令省读文书举目究意终亦不忘常以朝晡听事其间接纳宾客饮食博戱尽人之欢而事无废阙及董允代祎始欲斆之旬日之中已多愆滞乃叹曰人才相逺如此非吾所及也乃听事终日而犹有不暇焉独勤簿领梁武帝大同四年以何敬容为尚书令自晋宋以来宰相皆以文义自逸敬容独勤簿领日旰不休为俗所嗤常用皂襜东观汉记鲍永字君长拜尚书仆射行将军事将兵安集河东永好文徳虽行将军事然常用皂襜路人称鲍尚书兵按永宣之子每曵革履汉郑崇字子㳺为尚书仆射数谏诤上纳用之每见曵革履上笑曰我识郑尚书履声东坡诗朝罢人人识郑崇直声如在履声中请更弊法魏陈羣以吏部不能审覈天下之事故令郡国及州各置中正取徳充才盛者为之使铨次等级以为九品吏部凭以补授行之浸久中正或非其人姦弊日滋至晋武帝太康间尚书左仆射刘毅上䟽言职名中正实为姦府事名九品实有八损宜罢中正更立一代之制隐讳乱臣晋孝武太元中博士范宏之论殷浩宜加赠谥因叙桓温不臣之迹时尚书仆射王珣温故吏也乃为隐讳言温废昏立明有忠贞之节遂黜宏之为余杭令总侍郎歴代沿革秦初置郎中令其属官有三署五官中郎将左中郎右中郎将是也主执㦸侍宫殿出充车骑汉官仪尚书郎初从三署郎选诣尚书台试每一郎缺则试五人先试牋奏初入台称尚书郎徴入中台韩愈赠马侍郎诗红旗照海压南荒徴入中台作侍郎同到温室苏东坡诗与君持槖侍帷幄同到温室观尧蓂总郎中员外郎歴代沿革秦有郎中以其为郎侍衞居中故曰郎中员外郎谓本员之外复置郎也西汉言郎者多非尚书郎唯田蚡少为诸曹郎也至如冯唐为郎中署长不疑盗同舍郎金颜驷为郎三世不遇扬雄为侍郎及诸言以赀为郎父任为郎者并三署郎东汉有尚书及曹名冠首者即尚书郎直言为郎者亦三署郎也魏晋已后无三署郎隋开皇中止置侍郎以隋讳忠不置郎中炀帝改曰郎唐改郎为郎中龙朔二年改为大夫咸享光宅龙朔并随曹改复宋元丰官制六曹郎官理郡守以上资任者为郎中通判以下资序者为员外郎握兰应劭汉官仪尚书郎俯伏奏事黄门郎对揖跪受故称尚书郎懐香握兰趋走丹墀是也宋百官志汉尚书郎口含鸡舌香以其奏事答对欲使气息芬芳也故杜诗馨香粉署妍起草百官制尚书郎主作文书起草更直于建礼门内又春明退朝録礼部郎中掌省中文翰谓之南宫舍人百日内须知制诰赐笔墨通典汉尚书郎月赐赤管大笔一双隃麋墨一丸给帷帐汉官仪尚书郎入直官给青缣白绫被或以锦被又给帷帐裀褥通中枕太官供食物汤官供饼饵及五熟果实之属五日一羙食下天子一等又给女侍史二人选端正者执香炉护衣服奏事明光殿题柱三辅决録田凤字季宗为尚书郎容仪端正入奏事汉灵帝目送之因题柱曰堂堂乎京兆田郎宿台类要黄香字文强为尚书郎常独止宿台上昼夜不离省闼帝闻而善之周宻畏慎类要徐防补尚书郎职典枢机周宻畏慎在台阁供职十年奏事三世未尝有过寛博清白东汉纪安帝元初六年诏中郎将选孝㢘即寛博有谋清白行高者出补令丞尉冯唐孝㢘荀恱汉纪冯唐以孝㢘着称为郎中署长白首屈于郎也续汉书胡广字伯始举孝㢘为天下第一旬月拜尚书郎恪勤职事兼理两曹杜轸威容华阳国志杜轸为尚书郎威容可观覆被三辅决録汉章帝时冯豹为尚书郎每奏事未报尝伏省下或自昏至明天子闻而嘉之使黄门持被覆之勅令勿惊按豹字仲文衍子也坐帐杜甫送湖南亲知叨陪锦帐坐注云郎官有锦帐也元士常衮制郎官古之元士天下之务多所关决其于损益大矣佳吏冯勤除为郎中每引进帝顾左右曰佳乎吏也通阶汉虞诩曰台郎显职乃筮仕之通阶妙选唐㑹要永昌五年勅六官分事四方取则尚书郎皆是妙选须称职司马方可为之水鑑晋书乐广为尚书郎与何晏邓飏等谈论衞瓘见而竒之曰常恐㣲言将絶今复闻之命诸子造焉谓曰人之水鑑也每见此人莹然如披云雾而见青天土山谈宾録唐时诸郎不自员外郎拜者谓之土山头赵谦光自彭州司马入为大理正遂迁戸部郎中戸部员外贺遂涉嘲赵郎中云员外由来羙郎中望不优宁知粉署里翻作土山头谦光答诗锦帐随情恱金炉任意燻惟愁员外置不应列星文巨秀有量晋书索靖子綝字巨秀少有逸羣之量靖每曰廊庙之才非简札之用州郡吏不足污吾儿也遂举秀才除郎中哥奴非才通典唐源干曜执政其子洁为李林甫求司门郎中干曜素薄林甫乃曰郎官应得才望哥奴岂郎中才耶按哥奴林甫小字仰星文唐苏味道闻崔马并拜台郎诗曰逺从南斗外遥仰列星文分夜彩唐韦庄南省伴直诗星分夜彩寒侵帐兰惹春香緑映袍应宿见星积星东汉杨秉上疏太㣲积星名为郎位晋天文志南宫二十五星在帝位东北一曰哀乌郎府三省郎中是其职也汉官仪郎见尚书对揖曰明时郎兄弟同省唐韦叔谐贞观中为库部郎中与弟吏部郎中叔谦兄主爵郎中季武同省时号三列宿父子践署旧唐书韦虚心父子兄弟更践郎署时称郎官家置水明意通典孔若思擢明经歴库部郎中尝曰仕宦至郎中足矣座右置水一石明自足意抱被知高晋魏舒字阳元为尚书郎时郎选或有非其人者论者欲沙汰之舒曰吾即其人也抱被迳出同僚素无清论者咸有愧色谈者莫不咏其高四十不遂唐元稹授罗让员外制昔陶宏景一代之高人始愿四十为尚书郎而犹不遂国朝选者尤用其良三世不遇汉颜驷为郎三世不遇掌籍通典隋开皇三年尚书二十四司各置员外郎一人掌其曹之版籍侍郎阙则釐其曹事又员外谓之散郎亦谓副郎故王鼎制陟中台之局置副郎之聨雍明逺制俾升文昌用副郎选判曹通典晋宋以还尚书省置员外郎分判曹局唐朝弥重其选风流谁继田郎唐郑谷和王员外晴雪早朝诗紫㣲晴雪带恩光遶仗偏随鸳鹭行长信月留宁避晓宜春花满不飞香独看积素凝清禁已觉轻寒让太阳题柱盛名兼絶唱风流谁继汉田郎风流不减杜陵唐韩翃送郑员外诗风流不减杜陵时五十为郎未是迟孺子亦知名下士乐人争唱卷中诗身齐吏部还多醉心顾尚书自有期要路眼看知已在不应穷巷久低眉伯父为累武太后命宰相选郎吏韦嗣立荐岑羲为天官员外郎曰但恨其伯父长倩为累太后曰茍或有才此何所累按长倩先因谏立武承嗣为太子被诛故云为累推官得除续通典开成四年盐铁推官姚朂鞫问河隂诘吏得实除职方员外郎右丞韦温上疏曰郎官朝廷之清选不可以赏能吏山堂肆考卷四十六山堂肆考卷四十七钦定四库全书山堂肆考卷四十七明彭大翼撰臣职吏部尚书歴代沿革此周礼天官冡宰之职也汉有选部尚书魏改选部为吏部専掌选职右于诸曹尚书唐因隋制吏部尚书掌文官选举龙朔二年改为司列太常伯咸亨初复旧光宅元年改为天官尚书神龙元年复旧天寳十一载改为文部至徳初复旧总判吏部司封司勲考功四曹事宋朝典选之职分而为四文选二曰审官东院曰流内铨武选二曰审官西院曰三班院元丰定制以审官东院为尚书左选流内铨为侍郎左选审官西院为尚书右选三班院为侍郎右选掌文武官选授勲封考课之政令掌建六典周礼太宰之职掌建邦之六典以佐王治邦国表率六曹牋表类尚书总统百度是为古官吏部表率六曹兹为重任班序常尊自汉及魏授此职者咸云吏部尚书若授诸曹尚书直云尚书盖此官班序常尊不与诸曹同也自魏至梁并第三等梁定十八班班多者为贵吏部尚书班十四诸曹尚书班十三衣冠倾属梁书王泰山仲通能接人士人士愿其居选官顷之为吏部尚书衣冠无不倾属可谈风月梁徐勉为吏部尚书尝与门人夜集客有虞昙求詹事官勉正色曰今夕止可谈风月不宜及公事时人服其无私按虞昙集览作虞髙但妨赏适北齐阳休之为吏部尚书谓人曰此官实是清华但烦剧妨吾赏适甄竒録异南史李肃字伟恭甄竒録异荐㧞后进题目品藻曲有条贯人以此服之及擢为选部尚书号称得才先徳后才隋书牛弘字里仁为吏部尚书其选举先徳行而后文才进用多称职之吏门阀不遗齐书辛术为吏部尚书性尚贞明取士以才器循名责实新旧参举管库必擢门阀不遗按此齐乃东魏髙洋也餽饷无受南史江湛为吏部尚书家甚贫不营私财馈饷盈门一无所受又晋邓攸为吏部尚书牧马于家庭妻息素食不受一钱六燕一鸿晋陆佃谢吏部尚书启六燕相停试权衡其轻重乙鸿辽逺欲审别其飞翔按九章筭术五雀六燕飞集于衡衡适平一雀一燕而异处则雀重而燕轻又张融曰鸿飞天首辽逺难明楚人以为凫越人以为鸿丘山沔水分纪唐李尚书乂王尚书丘崔宾客沔掌吏部皆获当时推羙人为之语曰李下无蹊径又曰丘山岌岌连天峻沔水澄澄澈底清愿选敦重陈孔奂为吏部尚书太子叔寳欲以江总为太子詹事奂曰江总有陈陆之才而无园绮之实太子深以为恨乃自言于陈主将许之奂乃启愿选敦重之才以居辅导按园绮谓东园公绮里季也好抑文雅唐戴胄检校吏部尚书好抑文雅奖荐法吏时以寡学为訾周谨亷素晋太康四年诏选曹铨管人才宜得忠恪寡欲抑华崇本者为之尚书朱整周谨亷素以道自居是其人也其以整为吏部尚书清通简要刘义庆世説王濬冲裴叔则二人总角诣钟士季须史去后客问钟曰向二童何如钟曰裴楷清通王戎简要后二十年此二贤当为吏部尚书冀尔时天下无复滞才按濬冲王戎字叔则裴楷字士季钟会字官有定价北史元晖迁吏部尚书専事纳货授官皆有定价大郡二千疋中郡一千小郡五百选人谓之市曹门无私谒唐崔洪为吏部尚书门无私谒颜嗔谢笑谢荘代颜峻为吏部尚书峻容貌严毅常有不可犯之色庄风姿温羙有喧诉者常欢笑答之时人语曰颜吏部嗔而与人官谢吏部笑而不与人官阎口裴手唐裴光庭为相兼吏部尚书时有门下主事阎麟之为光庭腹心吏部选官皆麟之裁见光庭随而下笔时人语曰麟之口光庭手加禄先呵晋王弘自领选将加荣禄于人必先呵责然后施行若善相眄接必无所与人问其故答曰王爵既加于人又相抚劳便成与主分功若求者不与既无以为恵又不㣲借颜色即大成怨府被召即拜南史宋少帝即位以蔡廓为吏部尚书辞不拜乃以王徳恵代之恵被召即拜未尝接见宾客有与书求官者輙聚书阁上及去职其封如初时谭者以廓之不拜恵之即拜事虽异而意同各为题目晋武帝泰始中以山涛为吏部尚书涛领吏部十有余年毎一官缺辄择才资可为者启拟数人各为题目而奏之时称山公启事不署纸尾宋武帝永初三年以蔡廓为吏部尚书廓谓傅亮曰选事若悉以见付不论不然不能拜也亮以语徐羡之羡之曰黄散以下悉以委蔡以上故宜共叅同异廓曰我不能为徐干木署纸尾遂不拜注云选按黄纸録尚书与吏部尚书连名时羡之为司空録尚书故廓云然干木羡之小字也沈约曰廓岂不知选按同体义无偏断乎良以主闇时难不欲居通塞之任逺矣哉黄散谓黄门散骑侍郎也不弃大徳唐韦思谦举进士补应城令嵗余调选思谦在官坐以公事未叙进吏部尚书髙季辅曰自居选部今始得此一人岂以小疵而弃大徳遂擢授监察御史未退虚名王隠晋书王戎为右仆射领吏部尚书自戎居选未尝进一寒素退一虚名理一寃枉随时浮沉门调户选特用隠之何法盛晋中兴书吴隠之字处黙少有孝行与太常韩康伯邻居隠之母亡毎哭康伯母辄涕泣悲不自胜既而语康伯曰汝后若居铨衡当用此人及康伯为吏部尚书特进用之遂歴清要惊服漫汉东魏以杨愔典选尝以六十人为愔令其自叙讫不省文簿便次第唿之无有悞者后有选人鲁漫汉自言猥贱独不见识愔曰卿前在元子思坊骑秃草驴经过见我不下以方麴障靣我何以不识卿漫汉惊服揺扇谓王魏元顺为吏部尚书时朱晖素事髙阳王雍欲以为廷尉评频烦託顺顺不为用雍抚几而怒顺揺白羽扇徐谓雍曰髙祖迁宅中土剏定九流官方清浊轨仪万古而朱晖小人身为省吏何合为廷尉清官雍曰身为丞相録尚书如何不得用一人为官顺厉声曰殿下必欲如是顺当依事奏闻举扇扫客齐书萧子显为吏部尚书负才气见凡流宾客不与交言但举扇一挥而已衣冠切恨之作九班制晋刘颂字子雅为吏部尚书作九班之制以别尊卑为裴頠所驳试三铨法唐开元十三年吏部为十铨选举至宣宗即位赦书曰吏部三铨选士祗凭资考多匪实才许观察使刺史有竒才异能之士开荐试用三铨谓尚书铨及侍郎二人分为中铨东铨也游处不杂梁袁昻雅有人鍳游处不杂及为吏部尚书梁帝曰齐明帝用卿为黑头尚书朕用卿为白头尚书请託不隠唐魏知古本起小吏姚崇荐之以至为相崇意轻之请知古出摄吏部尚书知东都选事崇二子分司东都有所请託知古归悉以闻他日上问崇卿子何官才性何如崇揣知上意对曰臣三子两在东都为人多欲而不谨是必以事干知古臣未及问之耳上问安从知之对曰知古㣲时臣尝卵而翼之臣子愚以为知古容其为非故敢干之耳上于是以崇为无私而薄知古欲斥之崇固请曰陛下赦臣子无状已为万幸茍逐知古累圣政矣上许之竟罢为工部尚书九品官人魏陈羣为吏部尚书制九品官人之法四等进人宋李清臣为吏部尚书尝取百余人第为徳行政事文学议论四等以进执心平当晋刘雄字公平迁吏部尚书执心平当无少私曲居身清正南齐褚玄为吏部尚书居身清正在选部门庭萧索宾客罕至毎出入左右常捧一黄纸㡌风吹纸已殆尽毛玠易俗魏毛玠与崔琰并典选举用皆清正之士由是天下士莫不以亷节自励时有长吏还者垢面羸衣常乗柴车魏武尝叹曰孤之法不如毛尚书使吏部用心如玠风俗之易不难巨源趋时唐韦巨源为吏部尚书时要官缺执政欲以次用其亲戚巨源秉笔当除十人皆宰相近属杨再思曰吾等诚负天下巨源曰时当尔耳启借鼓吹梁蔡徴拜吏部尚书启后主借用鼓吹答曰军乐有功乃授徴不自揆量紊乱朝章然其父景歴既有缔搆之功宜如其启悉备仪注隋书牛弘拜吏部尚书仁夀二年献皇后崩王公以下不能定其仪注杨素谓弘乃旧学时贤所仰今日之事决在于公弘乃不拜让斯须之间仪注悉备素叹曰衣冠礼乐尽在此矣非吾所及也作考课法魏卢毓字子家为吏部尚书文帝诏选举莫取有名者名如画地作饼不可啖也毓对曰名不可以得异人而可以得常士常士兴教慕善然后有名名非所当疾也今考绩之法废而以毁誉为进退故真伪混淆虚实相蒙帝纳其言诏作考课法用循资格唐开元十八年以裴光庭兼吏部尚书先是选司注官惟视其人之能否或不次超迁或老于下位有出身二十年不得禄者光庭始奏用循资格无问能否选满则注非负谴者有升无降庸愚皆喜谓之圣书而才俊之士无不怨叹宋璟争之不能得李重着箴晋李重字茂曽为吏部尚书着箴置之左右李胤刋令晋李胤字伯重为吏部尚书正身率职刋定选例而着于令请禁骄恣晋安帝隆安中㑹稽世子元顕以星变解録尚书事复加尚书令吏部尚书车胤以元显骄恣白㑹稽王道子请禁抑之元显问道子曰车武子屏人言及何事道子怒曰尔欲幽我不令与朝士语耶元显出谓其徒曰胤间我父子胤惧自杀不畏强御唐中宗景龙四年以宋璟为吏部尚书李乂卢从愿为侍郎皆不畏强御请谒路絶人服其公才如袜线伪蜀吏部尚书韩昭琴棋书筭射法悉皆涉猎而不精朝士李台瑕曰韩八座技艺如拆袜线无一条长或作礼部尚书法如权衡宋王质字子野判吏部铨选号为称职而选法未尝更易人或问之公曰选法备具如权衡在执者不欺其轻重耳何必屡更恐长奔竞宋元丰选法以荐者多寡为差元祐初孙永为吏部尚书恐长奔竞之风请改法不用荐之多寡而以到选先后为次士论不平请罢耗费中兴繋年録吏部尚书张焘因召对上言甲库萃工巧以荡上心酤良醯以夺官课教坊乐工员数日増俸给赐赉耗费不赀皆可罢之上曰卿可谓责难于君矣明日罢甲库诸局以酒库归有司减乐工数百人搜扬俊乂崔鸿春秋郭抚初为吏部尚书与侍郎姚范清心虚已搜扬俊乂内外称之以郭姚拟崔毛申达郁滞楼攻媿集汪大猷字仲嘉权吏部尚书或曰今日凡事从窄非曩时比公曰方且鄙之忍效尤乎调官者多孤寒之人于此不为留意使得其平尚谓之铨衡耶由是郁者得伸滞者得达人人感悦日月为断后魏崔亮为吏部尚书为停年格不问士之贤愚专以停解日月为断亮甥刘景安以书规之亮不从公忠为先宋杨诚齐集叶颙权吏部尚书干道九年召对便殿赐坐赐茶礼异他日帝曰吏部条例朕亦置一通在禁中又问卿当官以何者为先对曰以公忠为先帝曰卿宜无忘此二字后五日除签书越二日兼叅政却花练陈姚察为吏部尚书有门生送南布一端花练一疋察曰所衣止是麻布蒲练此物于吾无用此人逊请察厉色驱出辞袖金齐禇渊字彦囘为吏部尚书有人求官袖中将金一饼因求请间出金示之曰无人知者彦囘不受曰自应得官无假此物若必见与不得不相启此人大惧収金去立平作市井语林袁贞为监军范立平为吏部尚书坐中语袁曰卿此选还不失䕶军袁曰立平卿何事人中作市井李乂无蹊径见前丘山沔水引致才名东魏以髙澄摄吏部尚书始改崔亮年劳之制铨擢贤能又沙汰尚书郎妙选人地以充之凡才名之士皆引致门下与之游宴遏絶讹伪唐郑絪吏部尚书制国朝以来宋璟李乂掌选部能遏絶讹伪振张纪纲清公见羙梁张纉让吏部尚书表汉革民曹魏仍东掾毛孝先以清公见羙卢子若以贞固任职降及晋世希覩其人乐彦辅雍容自守当时恨其寡誉山巨源意在拔竒不免与世浮沉邓攸牧马家庭何益止竞之操卞壸如含瓦石未闻检裁之功方严不侵宋孝武帝好狎侮羣臣自太宰以下不免秽辱又宠一崑崙奴令以杖击羣臣惟惮吏部尚书蔡兴宗方严不敢侵媟仪曹郎王耽之曰蔡豫章昔在相府方严不狎武帝晏私之日未尝相召蔡尚书今日可谓能负荷矣注云豫章兴宗之父廓曽出为豫章太守毎招怨言南北朝魏郭祚为吏部尚书持身清洁重惜官位至于铨授虽得其人徘徊久之然后下笔且云此人便已贵矣故当时毎招怨言然所用者无不称职多革弊政宋汪应辰为吏部尚书刚方正直敢言不逊在朝多革弊政中贵人侧目孝宗时上皇方甃石池以水银浮金凫鱼于中帝过之上皇指示曰水银正乏此买之汪尚书家帝怒曰应辰力言朕建房廊与民争利乃自贩水银耶至是上疏论和籴事遂出知平江府然水银实非买应辰家也时称亷平隋韦世康和静谦恕为吏部尚书十余年时称亷平常有止足之意谓子弟曰禄岂在多防满则退年不待暮有疾便辞因恳乞骸骨不许以为荆州总管世惮刚严宋晏敦复字景初权吏部尚书刚严为世所惮亲戚故旧有以书至视其封题有并及两字者即却之不纳惟务抑侥倖清流品甄叙人物区别贤否一时铨总号称平允首言朋党言行録王存字正仲召为吏部尚书时在廷朋党之论相炽公入对首言人臣朋党诚不可长然或不察则滥及善人东汉朋党之狱是也谏屏鞠戏陈正献公俊卿召为吏部尚书时上未能屏鞠戏公上书力諌后入对上迎谓曰前日之奏备见忠谠朕决意用卿矣裁四选格法宋晏敦复权吏部尚书中兴以来凢四选格法多公所裁定由是士无沉滞之叹编七司条例杨诚齐集叶正简公颙权吏部尚书时七司弊事未去公乃与郎官编刬七司条例为一书或事同例异者存其一削其一帝览之御笔褒羙令刻板颁下为书示衆陈以徐陵为吏部尚书陵以梁末以来选授多滥乃为书示衆曰永定之时圣朝草创白银难得黄札易营致令员外常侍路上比肩谘议参军市中无数今衣冠礼乐日富年华何可犹作旧意非理望也衆咸服之具状防吏言行録宋苏颂判吏部尚书公前后掌天官四选凡五年毎选人改官闗陞其磨勘吏洗垢求瑕故为稽滞公敕吏曰某官縁某事当㑹某处仍引用合用条例及具委无漏落状同上自是吏不得逞吏部侍郎歴代沿革周礼天官小宰汉之大夫即其任也隋炀帝三年尚书六曹各置侍郎一人以贰尚书之职唐武徳初因隋旧置吏部尚书铨掌六品七品选侍郎铨掌八品九品选龙朔二年改为司列少常伯咸亨初改为吏部侍郎光宅初改为天官侍郎神龙初复为吏部侍郎天寳十一载改为文部侍郎至德二载复为吏部侍郎本一员总章二年加一员以裴行俭为之本员为中铨新加员为东铨宋选人属流内铨小使臣属三班院元丰官制行以流内铨归吏部侍郎左选以三班院归吏部侍郎右选大革前弊唐宋璟为吏部侍郎先是外戚及公主干预朝政请託滋甚典选者为权门所制九流失叙士庻嗟怨至是公大革前弊取舍平允铨司以清悉改前规唐姜晦开元中为吏部侍郎性聪悟识理体旧制吏曹舍宇悉布荆棘以防令史与选人交通及晦领选事尽除之大开铨门示无所禁私引置者晦輙知之召问莫不首伏初朝廷以晦改前规咸以为不可毕竟铨衡得所贿赂不行举朝叹服不省私书唐孔纬字孔文为吏部侍郎权要请託书盈几案竟不之省复除旧职唐天官侍郎崔玄晖性介直絶请谒执政恶之改文昌左丞月余武则天谓曰闻卿改官令史设斋自庆此欲盛为奸贪耳今还卿旧职复除天官侍郎能知伪姓唐㑹要天官郎中李知逺权知侍郎有选人姓刁又有王元忠者并被放乃宻与令史相知减其㸃画刁改为丁王改为士拟授官后即添成文字知逺一览便曰今年铨覆万人总识姓名安有丁士姓者此必刁某王某也省内以为神明皆给告身五代刘岳唐明宗时为吏部侍郎故事吏部文武官告身皆输朱胶纸轴钱然后给其品髙有钱者则赐之其官卑而贫不能输钱者往往但得其敕牒而无告身由是受官者皆不知受命之所以然非王言所以告诏之意也请一切给之故百官皆给告身自岳始也彦博寡术唐温彦博迁检校吏部侍郎欲汰择士类寡术不厌衆心讼牒盈庭时议颇讥之髙冯精鍳唐髙冯字季辅为吏部侍郎凡所铨综时称平允太宗赐金背镜一面以表精鍳赏异房杜隋书吏部侍郎髙孝基鍳赏机悟髙迈絶伦房玄龄杜如晦与典选孝基特加赏异时以为知人奨用孙张王丘迁吏部侍郎典选号平允其奨用如孙逖张镜㣲皆一时茂秀熟于典故李益能撰綦北海行状綦北海先生崈礼当维扬兵革之后省曹簿书残毁几尽公为吏部侍郎熟于典故衣冠调集及朝政沿革漫无成案可考公依据该审徐出一言以决之吏不得容其私公所建明悉着于令自是省曹除授皆有案騐长于吏道杨纂长于吏道所在皆有声绩除吏部侍郎前后典选十余载时论称为允当甚有令誉唐席豫字建侯为吏部侍郎玄宗谓曰卿前为考功职事平允故有此授豫典选六年甚有令誉甚有能名唐裴行俭马载为吏部侍郎同时典选十余年甚有能名时人称为裴马又卢从愿为吏部侍郎与李朝隠同时典选时人曰吏部前有裴马后有卢李不负朝廷唐会要吏部侍郎郑杲注韩思复为太博士元希声为京兆士曹尝谓人曰今年掌选得韩元二子则吏部不负朝廷矣不畏彊御见吏部尚书慰借衰病楼攻媿集宋赵粹中字大雅迁吏部侍郎爱惜名器持心近厚有蜀士数人当改秩而吏以㣲文沮格累年公立为申改有㤙例得官而复衰病求赴铨司者公慰借周至竟与其官或问之荅曰一官姑以慰其蹉跎待次尚数年何忍沮之闻者感叹升擢孤寒宋仁宗实録陈尧咨判流内铨旧制选人皆用奏举乃得改京寺官而士有孤寒不为人知者尧咨特为陈其功状而升擢之纳金不受唐韦夏卿万年人为吏部侍郎从弟执谊在翰林受人金有所干请宻以金纳夏卿懐中夏卿不受曰吾与汝赖先人遗徳致位及此顾当如是乎执谊大慙非钱不行郑愔为吏部侍郎掌选赃汚狼借有选人系百钱于鞋带愔问之对曰当今之选非钱不行授边逺官唐崔郓判吏部东铨文宗召三铨谓之曰卿等比选令录如何注拟郓曰资序相当问以为治之术见可否而拟之帝曰依资合得而才劣者何授对曰与边逺慢官帝曰以不肖之才治边民则疾苦何知也朝廷逺近皆愿得人茍非其才人受其弊便江岭人职官分纪唐兴元初刘滋为吏部侍郎往洪州知选事时言师兴之后天下蝗旱糓价踊贵选人不得赴调乃命滋江南典选以便江岭之人时称举职随事䟽理言行録洪文安公遵字景严为吏部侍郎先是选人诣曹改秩予夺一出吏手公乃随事䟽理吏不得肆随到注拟选举志刘林甫唐贞观初迁吏部侍郎初赴选者以十一月为始至春即停选林甫奏请四时聴随到注拟时天下初定州府及诏使者多有赤牒授官至是停省来集者将万余人林甫随才铨擢咸得其宜时人以比隋之髙孝基风神髙迈晋裴楷为吏部侍郎风神髙迈容仪俊爽时谓之玉山照人风采严正唐韦陟为吏部侍郎选人多伪集与正调者相冐陟风采严正摘辨无不服者遣决滞务宋韩文恵公彦粹迁吏部侍郎右选公承积弊之后釐正簿书遣决滞务増损废置五万四千一百余事奏请増置郎官一员因取当注之阙令大书而揭之门裁定舛法洪迈撰墓志晏敦复为吏部侍郎掌右选改左选公久典选事知吏部七司法多踈舛孜孜究心纎息参考奏请裁定至今有司守之不能易也専委令史唐许子儒以学艺称长夀中为天官侍郎居选部不以藻镜为急専委令史勾直为腹心注官之次但髙枕而已由是补授失序无复纲纪道路以为口实谏用优伶楼攻媿集宋孙献简公逢吉字从之进吏部侍郎朱公熹之去公力救之侍郎彭公龟年补外又言不应为近习而逐正人一日会食部中或报王喜除阁门祗候公曰此乃优伶尝于内庭效朱侍讲容止以儒为戏者岂可以汚清选当抗䟽力争否则于经筵论之由是飞语上闻内批为郡㸃头更拟唐苏晋为吏部侍郎裴光庭为尚书有过官被却者就籍以朱㸃头而已晋因榜选院曰门下㸃头者更拟光庭以为侮已出为汝州刺史按集览过官者凡选事侍郎以下三注三唱仍过门下省审之故为过官厉色必容苗晋卿知吏部选事性谦柔选人有诉讼索好官者虽至数千言或声色甚厉者必优容之拜吏部侍郎前后典选五年政既寛弛吏胥因縁为奸贿赂大行季卿襟懐李季卿拜吏部侍郎在铨衡数年性识博达襟懐豁如士人多附之见素藻鑑杜甫上韦见素诗持衡留藻鑑聴履上星辰注云见素时为吏部侍郎铨衡平允上星辰言其亲帝之旁也吏部郎中歴代沿革周官太宰之属有下大夫即其任也秦有郎中以其为郎侍卫居中故云魏晋诸曹郎功髙者迁吏部郎中歴代品级皆髙于诸曹郎魏晋宋齐吏部郎品第五诸曹郎第六梁吏部郎品第四班第十一隋炀帝改吏部郎为选部郎唐置吏部郎中二人龙朔二年改为司列大夫咸亨光宅神龙中并随曹改复一人掌考天下文吏之班秩品命一人掌小选未入仕而吏京司者复分九品通谓之行署其应选之人以未入九流故谓之流外铨宋元丰官制行置吏部郎中四人尚书选二人侍郎选各一人叅掌选事而分治之又周官太宰之属有上士盖吏部员外之任也后周一依周制隋文帝开皇中尚书省二十四司各置员外郎一人吏部置二人龙朔已随曹改复又吏部郎中三㕔先小铨次格式员外郎三㕔先南曹次废置旧説吏部员外郎为省眼任尊通典后汉郑弘为仆射奏云䑓职任尊而赏薄人无乐者故吏部郎中补二千石自弘之奏此始也典剧东汉吏部郎中典剧多超迁者王戎颕悟晋王戎少年颕悟二十四为吏部郎刘鼎风稜五代史刘鼎为吏部郎中性若寛易而典选曹务更有风稜追送出境齐义兴太守禇翔召为吏部郎去郡百姓老少追送出境翔居小选素性公清不为请嘱易意号称平允相送倾朝何尚之字彦徳迁吏部郎告休定省倾朝送别及至郡父叔度谓曰闻汝来此倾朝相送果有几客答曰殆数百人叔度笑曰此是送吏部郎中耳非闗何彦徳也昔殷浩作豫章亦尝定省送别者甚衆及废徙东阳船泊征虏亭积日乃至亲旧无敢相窥徐宁清士晋书褚亮毎属桓彞覔一佳吏部彞曰佳舆县宰徐宁海岱清士即迁吏部郎寕晋人字安期陆准正人山公启事吏部郎典碎事日夜相接非但当正已又当能正人议郎杜㸃德履可嘉太子庶子崔谅中郎陆准皆有意正人其次不审有可用者否公议得失魏诸葛诞亮兄也为吏部郎人有所属輙显其言而用之后有当否则公议其得失以为褒贬自是羣僚皆慎所举躬阅案牍宋傅察为吏部郎选事最好烦剧在职者画诺而已公取案牍躬为省閲毎至申刻方归日以为常果为此职宋书顾宪之为吏部郎其祖凯之尝为吏部于庭中列植嘉树谓人曰吾为宪之植尔后果为此职宜师此人隋李徳林为吏部郎陆昻命其子与德林周旋诫之曰汝毎事宜师此人以为模楷李胤亷平晋书李胤为吏部郎铨综㢘平胡铨直谅周平园集胡铨谥忠简入对乞修徳以结人心练兵以观虏衅上曰久知卿直谅拜吏部尚书左郎选事克办后魏孝文帝欲革旧制选置百官谓羣臣曰为朕举一人吏部郎既而曰朕得之矣乃徴崔亮为之亮叅选事垂二十年亷谨明决尚书曰非崔郎中选事不办亮字敬儒部事无留张文潜集晁补之字无咎为吏部郎中有岭外尉获盗八人法当改官考功谓获盗不同处曲沮其赏持之不决尉客京久窘甚诣公诉之公为悯然一日当奏即为上之七日得迁官于是吏胥畏服部无留事斥华竞晋书李重迁吏部郎询朝衆而斥华竞存公平而塞私谒整风俗山公启事吏部郎主选举宜得整风俗理人伦者为之谢朓让礼杜佑通典齐依宋元嘉旧制其拜吏部郎有表让之礼齐谢朓除吏部郎上表三让中书疑朓官未及让以问沈约约曰宋元嘉中范晔让吏部三表及诏优答其事宛然桓彞显名晋桓彞迁吏部郎名显朝廷拔才举能王僧绰为吏部郎掌叅大选究识流品谙悉人物拔才举能咸得其分剖疑析滞唐席豫作杨吏部郎中碑铭序簿书以旌淑慝择刀笔以决臧否剖疑析滞挥翰如流选部以清繄公是赖公绰先入唐栁公绰与裴度俱为判官绰先入为吏部郎中度有诗饥别两人同日事征西今日君先捧紫泥杲之稍迁齐书庾杲之字景行司空刘勔见而竒之曰见卿足使江汉崇望杞梓发声稍迁吏部郎中叅选大事列铨注法选举志唐吏部郎中裴行俭始设长名榜列铨注期限等法又定州县升降官资髙下以为故事长名榜自此始也有喉舌任宋张绩迁吏部郎中裴子野曰张吏部有喉舌之任已恨其晚南曹唐六典吏部员外郎掌选院谓之南曹以其曹在铨曹之南故云小选唐百官志员外郎二人掌文选以三铨之法官天下之才其投试铨注与流内畧同谓之小选无滞牒唐裴遵度迁吏部员外郎専判南曹天寳中海内无事九流辐辏会府毎嵗吏部选人盈万遵度敏识强记视簿牒详而不滞时称吏事第一由是大知名无留才唐崔郾迁吏部员外郎毎拟吏亲挟格褒贬必当虽寒逺无留才諠腾无避唐李朝隠为吏部员外郎时政出权倖不闗两省而内受官但斜封其状付中书即宣所司朝隠执罢千四百员怨诽諠腾畧无避屈判析有条唐李栖筠迁吏部员外郎判南曹栖筠判析有条奸吏夺气号为神明执笔閲书唐刘禹钖撰韦公神道碑韦陟字商衡为吏部员外郎是曹在南宫为眉目在选士为司命公执直笔閲簿书纷挐盘错一瞬而剖张幕设案通鑑长篇宋绍兴三十年以刘珙为吏部员外郎时苦吏为奸珙思有以制之一日命张幕设案置令式其中使选集者得出入繙閲与吏折辨吏无得藏其巧人甚便之不附相意言行録李殿撰浩字徳逺为吏部员外郎宰相召同为郎者四人欲有所进用最属意于公公不发一语明日同舍郎皆选公如故论夺民财宋杨诚斋集张栻召为吏部员外郎庙堂用史正志为发运使夺州县财赋逺近骚然栻为上言之上曰正志以为非取之民公对曰今州县财赋大抵无余不过巧为之名以取之于民耳上闻之矍然顾拭曰论此事者多矣未有能及此者如卿之言是朕假手于发运使以病吾民也閲实如栻言即诏罢之山堂肆考卷四十七山堂肆考卷四十八钦定四库全书山堂肆考卷四十八明彭大翼撰臣职司封郎中歴代沿革旧主爵郎也北齐与隋并置主爵郎中唐龙朔二年改司封大夫光宅元年改司封郎中开元二十四年复为司封掌邦之封爵凡有九等宋设司封判司事一人凡封爵之制一出于中书本司但掌定谥先期戒本部赴集而已元丰官制行郎中员外始实行本司事执秩左僖二十七年晋文公作执秩以正其官注云执秩主爵秩之官也典封东汉冯勤为郎中给事尚书使典诸侯封事号三列宿见总郎中掌九等爵唐百官志司封郎中掌封命朝会赐予之级爵凡九等心正唐栁公权为司封员外郎入奏帝曰见卿笔迹乆矣因问用笔法权对曰心正则笔正乃可法矣上改容知其笔諌也声闻唐杨凝为司封员外郎直声彰闻司勲郎中歴代沿革周官有司勲上士二人凡有功者司勲诏之后周有司勲一人掌功勲之赏隋文帝司勲侍郎二人炀帝改为司勲郎唐武徳初为司勲郎中龙朔元年改司勲大夫咸亨二年复旧掌邦国官人之勲级凡十有二等宋设司书无所掌元丰官制行郎中员外始实行本司事主赏周礼夏官司勲注云此官主封赏等功周礼司勲掌六卿赏地之法以等其功王功曰勲国功曰功民功曰庸事功曰劳治功曰力战功曰多凡赏无常轻重眡功请族蔡京言行録宋赵鼎为司勲郎中言自王安石用事肆为纷更祖宗之法扫地而生民始病蔡京托名绍述尽祖安石之政以致大患今安石犹配享庙廷而京党未族何以收人心而召和气哉不附秦桧宋陈文正康伯字长卿自公为司勲郎中秦桧方擅事公乃澹然其中桧虽称公静重常超用他人而公独不以介意在省五年始为军器监考功郎中歴代沿革汉元帝时京房作考功课吏之法始有考功之名光武改尚书三公曹主嵗书考课以课诸州郡至魏始有考功郎中宋齐并置功论郎中隋文帝置考功侍郎炀帝改为考功郎唐武徳初复为考功郎中龙朔改为司绩大夫咸亨初复旧掌内外文武官吏之考课有四善二十七最宋设考功判司事一人凡考课之法分隷他司本司但掌覆太常拟谥及幕府州县官流外较考之事而已元丰官制行郎中员外始实行本司事又唐考功员外㕔事有薛稷画鹤宋之问为賛故谓为鹤㕔行赏先大劳唐以陆贽为考功郎中辞曰行罚先贵近而后卑逺则令不犯行赏先卑逺而后贵近则功不遗望先録大劳次徧羣品则臣亦不敢独辞上不许挟印赴行在唐裴谞字士眀迁考功郎中代宗幸陜谞徒步挟考功南曹印赴行在上曰疾风知劲草果信进绌清明唐席豫迁考功员外郎进绌清明拜吏部侍郎玄宗曰卿在考功职详事允故有今授奏议详雅唐王仲舒字弘中有文名迁考功员外郎奏议详雅省中服其能首选之问唐宋之问善为五言诗当时无出其右者景龙中为考功郎中中宗増置修文舘学择其中文学之士宋之问与薛稷等皆首膺其选遂拜苏颋唐韩休作苏颋集序属考功员外郎阙时中书令李峤执笔曰考功君不可遂拜颋为考功员外郎不责细节中兴系年録考功员外郎魏矼字邦逹时郎选案牍不存吏縁为奸凡川陜官到部者多以㣲文沮抑往返輙经年矼请细节不圆处悉先放行人以为便恐伤雅道唐贞观中冀州进士张昌龄与王公瑾皆善属文名振京师考功员外郎王师旦知贡举黜之及奏第上甚恠之师旦曰二人虽有辞华然其体性轻薄终不成令器若置之髙第恐后进効之伤陛下雅道帝以为名言请考簿不用朱唐王徽转考功员外郎时考簿上中下字俱朱书嵗乆易漫吏縁为奸多有洗改徽白仆射请以墨奸欺遂絶论赐谥不应法东都事畧宋刘敞判尚书考功仁宗赐夏竦谥曰文正敞言谥者有司之事也竦行邪而陛下谥之以正不应法䟽三上仁宗为更竦谥曰文庄探刺史情职官分纪郑澣为考功员外郎刺史有驱廹人吏上言政绩请刋石纪功者澣探得其情因以奏闻使巧迹尽露人服其敏识定京官考唐穆宗即位召李渤为考功员外郎校定京官考不避权倖皆行黜陟务覈实才唐王丘开元初迁考功员外郎时多请託进者冒滥嵗至数百人丘务覈实才议者谓自武后以来数十年采録精明无丘比皆取名士唐孙逖改考功员外郎取颜真卿李华萧颕士赵骅等皆海内名士户部尚书歴代沿革周礼地官大司徒之职即其任也汉成帝置尚书五人其三曰民曹主凡吏上书事魏文帝置度支尚书寺吴有户部晋有度支皆主筭也宋齐度支尚书领度支金部仓部起部四曹后周置大司徒卿一人如周礼之制隋开皇初改为民部唐永徽中以庙讳改为户部龙朔三年改为司元太常伯初户部居礼部之后自武后改置天地四时之官以户部为地官遂居礼部之前宋朝户部判司事一人以两制已上充凡田产钱糓之政令皆归三司使本曹但受天下之土贡元㑹陈于庭而已至元丰改官制罢三司归户部左右曹而三司之名始冺矣三司者谓盐铁户部度支是也敷教虞书帝曰契汝作司徒敬敷五教在寛掌图周礼大司徒之职掌建邦土地之图与其人民之教以佐王安扰邦国辨物周礼以㑹土之法辨五地之物生扰民周礼司徒掌邦教敷五典扰兆民父子并为诗本序郑武公父子并为司徒善于其职兄弟素笃梁书刘洽为御史中丞兄溉为左民尚书旧中丞不得入尚书下舎洽引服亲不应有碍到省评决乃许入溉省亦以兄弟素笃不能相别也溉美风仪善容止所至以清白自修不好声色隠之清俭晋吴隠之为度支尚书以竹篷为屏风坐无氊席后迁中领军清俭不改每月所得俸禄才留身粮余悉分赈亲族韩滉亷勤唐代宗大厯六年以韩滉判度支自兵兴以来所在赋歛无度仓库出入无法国用虚耗滉为人亷勤精于簿领作赋出入之法御下严急吏不敢欺崔从风望唐崔从字子乂为户部尚书为人严伟立朝稜稜有风望善果风绩唐郑善果兼民部尚书奉法持正风绩显于公卿间毎奏事及侍立并令升殿与从兄元璹在其数时以为荣利人救边晋杜预为度支尚书内以利人外以救边脩物置济当时之急者五十余条陈图挂籍唐张鷟文集设九土之纲维成四方之管辖班固申犬牙之制疆场绮分应璩论马齿之规井田鳞次户标九等具陈万国之图人有十伦并挂三年之籍国计专掌魏文帝置度支尚书専掌军国支计明帝嗣位欲用安平王孚为度支尚书顾问左右曰有兄风否答曰似兄帝曰吾得司马懿兄弟二人复何忧遂转孚为度支财用并归宋初除安夀为户部尚书元祐元年门下侍郎司马光奏令户部尚书兼领左右曹而旧三司财用事有在五曹寺监者并归户部则利权归一何胤固辞梁何胤为左民尚书后辞官归隠于若邪山云门寺勅给白衣尚书禄胤固辞不受景歴早拜南史蔡景歴拜度支尚书旧式拜官在日午后景歴拜日适逢舆驾幸玄武观在位皆侍宴帝恐景歴不与特今早拜其见重如此杜预武库晋杜预为度支尚书在位七年损益万几不可胜计号曰杜武库言其无所不有也长孙义仓隋长孙平开皇三年为度支尚书见天下州县多罹水灾百姓不给奏令民间毎秋家出粟麦一石以下贫为差等储之闾里以偹凶年名曰义仓王琚内相唐王琚佐明皇平内难为户部尚书帝于琚眷委特异预大政事号曰内宰相徳玄旧臣唐髙宗以窦徳玄旧臣自殿中少监为御史大夫一嵗中迁司元太常伯杜暹展足唐景云中卢从愿为吏部侍郎注杜暹为郑县尉后暹为户部尚书卢自益州长史入朝杜立于上乃谓卢曰选人定何如卢曰亦由仆藻鑑遂使明公展千里之足李纬好须唐太宗幸翠微宫授司农卿李纬为民部尚书房玄龄时在京城留守会有自京师来者太宗问曰玄龄闻李纬拜尚书如何对曰但云李纬好须更无他语太宗遽改授洛州刺史或云改授太子詹事已让版使佳话唐韦燠辞判户郎归谓甥姪曰已让版使矣版使谓户部也自谓忠臣齐褚渊为司徒入朝以腰扇障靣功曹刘祥曰作如此举止羞靣见人太子宴朝臣右卫率沈文季与渊语相失文季怒曰渊自谓忠臣不知死之日何靣目见宋明帝作会稽録宋李常为户部尚书作元祐会稽録三十卷置裁省局宋韩忠彦字师朴谥文定召为户部尚书时元祐会计録初成入狭而用广忠彦忧之因言歛节财用遂裁省冗费置局于户部户部侍郎歴代沿革周官小司徒之职即其任也隋炀帝始置民部侍郎唐因之后改为户部侍郎龙朔二年改为司元少常伯咸亨元年复为户部侍郎宋制见下右曹宋户部侍郎之职皆归三司元丰官制行户部始总邦计置侍郎二员左曹五案谓户口案赋税案农田案检法案知杂案也右曹五案谓常平案免役案坑塲案检法案知杂案也左曹除陈安石右曹除李定绍兴四年七月诏户部侍郎二员通治左右曹职事苏辙再谢除户部侍郎表右曹之政本专赋役之烦近嵗以来复益金仓之旧下闗民力上计邦储左户唐户部侍郎二员判使案者别为一署谓之左户元和后选举华重宰相多由此进崔羣既相孟简代为侍郎纲条甚张唐白居易除张平叔户部侍郎制张平叔国之材臣也计能析秋毫吏畏如夏日司㑹逾月纲条甚张况师旅未息调食方急倚成取济非尔而谁誉望大䘮唐潘孟阳权知户部侍郎诏驰驿江淮视财赋孟阳恃气豪倨所至招金钱多补吏誉望大䘮又孟阳为户部年未四十其母谓曰以尔之才而位丞郎使吾忧之素无学术唐李林甫引萧炅为户部侍郎炅素无学尝与严挺之言穪伏腊为伏猎挺之言于张九龄曰省中岂容有伏猎侍郎乎乃出炅刺岐州独无进献唐李绛为户部侍郎宪宗问曰户部比有进献至卿独无何也绛曰将户部钱进入内藏是用官物以求结私恩也上嘉其直叙户口多少唐太宗问侍郎卢承庆歴代户口多少之数承庆叙夏已后迄于周隋皆有依据议户版利病唐杨玚为户部侍郎帝召大臣议户版玚言利病甚详帝叹赏之选从人望唐韩愈除崔羣为户部制地官之职邦教是先必选国华以从人望具官崔羣体道履仁外和内敏清而容物善不近名从容礼乐之间特逹珪璋之表喜见风仪唐刘禹钖奉送李户部侍郎自河南尹再除本官诗昔年内署振雄辞今日东都结去思宫女犹传洞箫赋国人先録衮衣诗华星却复文昌位别鹤重归太乙池想到金门侍通籍一时惊喜见风仪师文姻家宋徽宗崇宁间蔡京当国始求羡余以供侈费于是以其姻家胡师文为发运使以籴本数百万缗充贡入为户部侍郎自是继者效尤时有进献而本钱竭矣赵瞻旧徳宋苏轼作太常少卿赵瞻可户部侍郎诰具官赵瞻明于吏事辅以经术忠义之节白首不衰今日秩宗擢贰邦计将使四方之人知予以耆老旧徳居此官者盖有盍彻之意焉所献精英唐天宝中杨贵妃有宠每乗马髙力士执辔授鞭织绣之工専供贵妃院者七百人中外争献珍玩岭南经略使张九章与王翼所献精英九章加三品翼为户部侍郎北除平缓宋元祐初用治平故事命大臣荐士试舘职一时名士在馆率论资考次迁转未有越次进用者皆有滞留之叹张文潜晁无咎俱在其间一日二人阅朝报见苏子由自中书舎人除户部侍郎无咎以为平缓曰子由此除不离核谓如果之粘核者文潜曰岂不胜汝枝干乎闻者大笑按东北方有果如李毎熟不待摘輙便藁土人因取藏之故谓之枝头干贿赂不受唐牛僧孺拜户部侍郎初韩弘入朝父子俱卒诸孤㓜小穆宗命中使阅其宅簿以付家老而簿中具纳赂之事唯于僧孺官侧朱书曰某月日送牛侍郎物若干不受穆宗按簿甚悦居无何议命相帝首可僧孺之名经总非长王彦威开成初为户部侍郎判度支威于儒术该邃亦善吏事但经总财用出入米盐非所长也条奏利害唐李元纮歴工兵吏三侍上令宰臣及公卿以上精择堪为户部者多有荐元纮者及拜户部侍郎元纮因条奏人间利害及时议得失上大悦因赐衣一副执奏宣索宋栁约字元礼权户部侍郎感激奋励悉力尽言凡例外宣索皆执奏以进諌罢河议宋元祐五年主议者执开河减水之䇿户部侍郎苏辙上䟽諌曰臣为右曹户部休戚计在此河若复缄黙谁当言者惟断在圣心尽罢其议务均财用朱晦庵与钟户部侍郎书比来同安跧伏簿书尘土中乃闻执事复为天子出使巴蜀弛去逋负缗钱之在官者以数百巨万计弭节来还天子嘉之下所议奏于四方擢执事摄贰版曹务以均节财用便安元元为职除目既闻四方幽显无不喜悦户部郎中歴代沿革周官司徒之属有下大夫即户部郎中之任也汉尚书郎一人主户口恳田吴有户曹郎魏有左民部郎曹晋兼右民郎曹东晋而下有民部郎曹梁陈为左右郎后魏为左户曹郎北齐有左右民曹郎隋初置侍郎二人炀帝除侍字改民部郎唐为郎中龙朔中改为司元大夫后复改郎中员外郎各二人掌户口土田赋役贡献优复婚姻继嗣之事又周官大司徒之属有上士盖今户部员外郎之任隋开皇中置民部员外郎炀帝改民曹承务郎唐改户部员外郎贞观咸亨龙朔光宅神龙并随曹改复员外郎二人掌领天下州县户口之事词理惬当隋书髙构转民部郎中时有叔姪争嫡尚书省不能断朝臣之议不决构断而合理上以为能劳之曰我闻尚书郎上应列宿观卿才识方之古人信矣嫡庻者礼义之所重我读卿判数遍词理惬当意所不能及也赐米百石由是知名气岸髙雅唐武儒衡迁户部郎中气岸髙雅论事有风采时皇甫鏄以宰相领度支剥下益上儒衡上䟽论列为考堂唐张博济为户部郎中部有考堂乃天下嵗会计处博济废为郎中员外㕔事别取都水监地为考堂修牢盆刘禹钖作崔公倕碑公检校户部郎中干池盐于蒲修牢盆谨衡石煎和既精饴散乃盈商通而荐至吏惧而循法民不絓网而国用益饶诏褒其能韦维裁剖唐韦维字文纪为户部郎中善裁剖时员外郎宋之问善诗故称户部二妙又维为郎中尝莳栁于庭及虚心兄弟居郎省对之歛容按虚心字元逸维之子也王质方雅唐刘禹钖撰神道碑王质字华卿为户部郎中以方雅特立除谏议大夫世尚儒学宋淳化中户部郎中张郁父正仕至户部侍郎世尚儒学号书楼张家夙有诗名唐卢纶字允言河中人为户部郎中夙有诗名贞元中与李端司空曙之徒名为十才子形于图画以美其名赏其俊拔唐新语户部与吏部邻司时吏部移牒令户部于墻宇列棘以防令史交通吕太乙为户部员外郎答曰眷彼吏部铨总之司当须简要清通何必设篱种棘省中赏其俊拔闻其理行唐裴向为滑南县令奏议第一朝廷闻其理行擢为户部员外郎度支郎中歴代沿革汉有度支侍郎即郎中之任也魏晋宋齐后魏北齐并有度支郎中唐龙朔二年改为司度大夫咸亨元年复旧掌支度国用租赋多寡之数物产丰约之宜毎嵗计其所出而支其所用宋设度支判司事一人列六案以无职事朝官充本司无所掌元丰官制行郎中员外郎始实行本事梁公自职唐职林狄梁公以度支之司系天下利害部常阙人求之未得乃自职之陈向叅掌宋朝凡度支之政皆归三司本司无所掌元丰官制行郎中员外郎始实行本司事初除陈向叅掌计度天下之经费以贡赋租税之入而为之出小事则拟画大事则谘其长位叅职绾唐张鷟集位叅计㑹职绾度支称竒播美张鷟集鸣鹤登朝含鸡伏省转筋之敏未见称竒聚米之能无闻播美张苍之善筭国用讵肯留情冯勤之力计军储曽何介意西京杂记曹元理善筭回筋知二国之粟不差升斗也副知首立唐苏弁授度支郎中副知度支事仍命立于正郎之首户有副知之名自苏弁始也对唱无差唐崔仁师为度支郎中尝奏度支财物数千言手不执本太宗恠之令杜正伦赍本与仁师对唱一无差殊帝大竒之理寃张仲方少朗秀父友高郢见而竒之曰此子非常必为国器后为金州刺史郡人有田产为中人所夺仲方三䟽奏闻竟理其寃入为度支郎中责贡唐贞观中勅下度支求杜若省郎以谢脁诗芳洲采杜若乃责方州贡之本曹官云州不出杜若应由谢脁诗误耳华省名郎乃如此判事岂不畏二十八宿笑人耶献饵唐张濬累转度支员外郎黄巢将通闗轴濬託疾请告侍其母挈族避乱商州贼犯京师僖宗出幸逾年供须卫军不得食濬隂令李康献糗饵数百劳军士始得食僖宗召康问曰卿为县令安操心至此康对曰臣为尘吏敢有此进献张濬员外指臣也帝异之急召至行在拜兵部郎中判案唐故事度支案郎中判入员外判出侍郎总领押案而已金部郎中歴代沿革汉尚书郎四人其一主财帛委输盖金部郎中之任也歴魏晋宋齐后魏北齐并有金部郎梁陈隋为侍郎炀帝但曰郎唐武徳中加中字龙朔中为司珍大夫咸亨复旧天宝改司金郎中至徳复旧宋设判金部司事一人以无职事朝官充凡库藏出纳皆归三司而权衡度量主于府寺本司无所掌元丰官制行郎中员外始实行本司事职金周礼职金掌凡金玉钖石丹青之戒令司珍见沿革无愧幽明隋卢昌衡为祖孝徴所荐迁金部郎孝徴曰吾荐卢子均为尚书郎自谓无愧幽眀矣通知盈缩中兴系年録宋徐宗说在度支㑹右曹金部皆阙官因令兼领三曹宗说素有心计于天下经费出入盈缩之数莫不通知老吏为之歛手令条治道宋王师愈召除金部郎中数言事孝宗赐书曰比来奏对颇及治道之具而未详也尚有可禆政体而宜于今者亟复条奏其眷待之渥一时在廷之臣莫敢望焉止督缗钱金部尚书杨倓取诸郡积逋缗钱七百万付金部郎王师愈使督之公曰此钱徒有其名耳督之未必得而文移一下所扰者不知㡬何人且中外一体若邦计未裕不若归诚君父以幸寛免岂宜举此虚籍以罔上而病民耶持其事不下仓部郎中歴代沿革周廪人仓人之职也魏晋而下有仓部郎中梁陈为侍郎宋齐以度支尚书领之后魏有太仓尚书后周有司仓下大夫隋初制仓部侍郎炀帝止曰仓部郎唐武徳三年加中字龙朔二年改司庾大夫咸亨复旧天宝为司储郎中宋设仓部判司事一人以无职事官充凡受纳租税出给禄廪之事皆归三司而别置提㸃仓场官以督察本司掌出纳唐仓部郎中掌天储库出纳租税禄粮仓廪之事掌给受宋仓部叅掌国之仓场储积及其给受之事列案有六恬然无言唐毕諴字存之为李徳裕所忌累官驾部员外仓部郎中故事要家势人多以仓驾二部为辱毕諴恬然无言如处美官宰相知之迁职方郎中兼侍御史知杂疑然不附唐孟简为仓部员外郎王叔文为户部侍郎简为其属正色中立凝然不附山堂肆考卷四十八山堂肆考卷四十九钦定四库全书山堂肆考卷四十九明彭大翼撰臣职礼部尚书厯代沿革周礼春官宗伯之职即其任也汉成帝置尚书四人其四曰客曹主外国夷狄事光武分六曹吏部曹兼掌斋祀然则夷狄斋祀皆今礼部职也魏尚书有祠部曹及晋江左有祠部尚书掌庙祧之礼后周置春官大宗伯卿隋为礼部尚书唐龙朔中改为司礼太常伯光宅中为春官尚书宋朝礼部判部事二人以两制及带职朝官以上充凡礼仪之事悉归太常礼院而贡举之政领于知贡举本曹但掌制科举人及百官谢贺章表等事而兼领贡院焉元丰改官制职掌如旧其属有四一曰礼部二曰祠部三曰主客部四曰膳部作秩宗虞书帝曰咨四岳有能典朕三礼佥曰伯夷帝曰俞咨伯汝作秩宗夙夜惟寅直哉惟清掌邦祀周礼春官宗伯使帅其属而掌邦礼以佐王和邦国管摄二曹后魏孝文征马圏留宋弁兼祠部尚书摄七兵事及行执其手曰国之大事在祀与戎故令卿管摄二曹兼授二职唐髙宗谓裴行俭曰卿文武兼资故授卿以二职即日拜礼部尚书兼检校右卫大将军叔达谠言唐陈叔达字子聪初建成元吉疾害太宗隂行谮毁髙祖惑其言将有贬责之意叔达固谏乃止至是太宗拜礼部尚书劳之曰武徳中公有谠言故以相报李揆才望唐徳宗建中中礼部尚书李揆字端卿有才望卢𣏌恶之遣使吐蕃揆言于上曰臣不惮逺行恐死于道路不能达诏命上为之恻然谓杞曰揆毋乃太老对曰使逺夷非谙练故事者不可且揆行则自今年少于揆者不敢辞逺使矣揆乃行至蕃酋长曰闻唐家有第一人李揆公是否揆畏留因绐之曰彼李揆安肯来耶还至凤州卒翊賛有功唐睿宗朝薛稷为礼部尚书以有翊賛功毎召入宫中与决事恩絶羣臣柔佞得幸唐徳宗贞元十年以齐运为礼部尚书运无才能学术専以柔佞得幸毎宰相对罢则齐运进决其议或病卧家上欲有所除授遣中使就问之大僚唐李绛制宗伯秩礼是为大僚古卿曽南丰拟制春官古卿是用授汝穪容台郑玄曰商家礼乐之官知礼容故署穪容台践台斗杜甫送王评事诗及乎贞观初尚书践台斗注云贞观初王珪拜礼部尚书后以侍郎执政又晏殊类要牋表类擢豋宗伯之曹上应文昌之位谏擢舞胡唐髙祖以舞胡安吐奴为散骑侍郎礼部尚书李纲谏曰臣按周礼均工乐胥下得侧仕伍虽复才如子野妙等师襄皆终身继代不易其业惟齐髙纬封曹妙达为王授安马驹为开府既招物议大毁彞伦有国有家者以为殷鍳方今天下新定建义功臣行赏未遍髙才硕学犹滞草莱而先令舞胡致位五品鸣玉曳组趋驰廊庙固非创业垂綂贻厥孙谋之道也上不从判却畨贡宋元祐中西畨有贡骏马汗血者事下礼部苏轼时为宗伯判其状云朝廷方却走马正使汗血亦何所用事遂寝议功臣配享宋丰稷为礼部尚书哲宗升袝议功臣配享稷以为当用司马光吕公着或者谓二人得罪于哲庙或不可用稷曰止论其有功于时尔如唐五王配享中宗岂非得罪于中宗者哉论贡使买书髙丽贡使请买书籍朝廷以故事许之礼部尚书苏轼上言汉东平王求诸子太史公书犹不许今可与乎诏曽经买者许依例礼部侍郎厯代沿革周官小宗伯之职即其任也隋炀帝初置礼部侍郎唐龙朔中改为司礼少常伯掌䇿试贡举及斋祀国子生等事开元中李昻以考功贠外郎典贡举为进士李权所诋朝议以考功位轻不足以临多士次年遂以礼部侍郎掌焉宋制见尚书门君为题堂见乡里父与同省唐书崔湜先为兵部侍郎父挹后为礼部侍郎父子同为南省副贰自有唐以来未有此事抑浮先行唐韦纯为礼部侍郎取士抑浮华先行实尝从容奏曰礼部侍郎重于宰相帝曰侍郎是宰相除安得为重曰为陛下拣宰相者得无重乎帝美其言举秀兴廉唐职类穪秩元祀春官旧职举秀兴廉国朝兼领非文儒硕茂裁鉴精实重于一时者不堪此任也裁鉴尤长唐韦陟字殷卿为礼部侍郎于裁鉴尤长曩者主司取与皆以一场之善遂登科目陟先知其所长然后依常式考覈片善无遗美声盈路取舍非允唐恵文太子薨诏礼部选挽章侍郎贺知章取舍非允为门廕弟子喧诉盈庭知章以梯登墙首出决事不中三人唐文宗时礼部侍郎魏扶奏曰臣今嵗放三十三人其封彦卿崔瑑郑延等三人实有词艺为时所称皆以其父兄见居要地不敢令中选诏令翰林学士承㫖韦琮等重考覆勑曰彦卿等所成文字并合程度可放及第实兼二事白集韦贯之授礼部侍郎制礼闱仪曹典郊祀之礼献贤能之书今小宗伯实兼二事非直清公正者不足以处之按贯之名绶舎人引麻南部新书唐常衮自礼部侍郎入相初衮为侍郎时潘炎为舎人引麻因戏之曰留取破麻鞋着衮视事不浃旬果拜相贡士试栁见中书舎人不阿权近唐王凝为礼部侍郎不阿权近请置孝廉唐杨绾代宗时为礼部侍郎上䟽议贡举请罢明经进士置孝廉力田等科仍请兼广学校放榜长安唐刘禹钖寄礼部王侍郎放榜诗礼闱新榜动长安九陌人人走马看一日声名徧天下满城桃李属春官召对便殿宋张魏公除知兴元府已登舟复除礼部侍郎召对便殿上慰劳宣谕曰朕将有为正欲一飞沖天而无羽翼者卿为朕留意当専任用栁璟寛信唐栁璟字徳辉为礼部侍郎为人寛信好接士及称人之长逰于门者皆显于世广问老成宋绍兴间吕广问为礼部侍郎上谓大臣曰广问老成不沽激往时荐之者甚多平心阅试唐崔郾字广略转礼部侍郎凡两嵗贡士平心阅试所擢者无非名士为公辅名卿者十人抗声论事中兴系年録礼部侍郎曾开出知婺州先是秦桧语以和议曰此事大系安危开于坐中抗声论曰丞相今日不当説安危止合论存亡尔桧矍然惊其言遂命出守荣命两加唐贺知章迁礼部侍郎兼授学士一日併谢讫谒宰臣源侍中谓张説曰贺公乆着盛名今日一时加二荣命并为学士之光辉然二者孰为美説曰侍郎自皇朝以来为衣冠之华选自非履厯清要望实具美者无以居之虽然终是具贠之吏学士者怀先王之道为缙绅轨仪藴杨班之词彩兼㳺夏之文学始可处之无愧二美之中此为愈也文柄举属宋杨大年撰行状程尚书大昌公权礼部侍郎一时文柄举属于公其成就人才不可老师宿儒多公门生也条奏时政宋刘正夫字徳初除礼部侍郎彗星见诏求直言正夫条奏时政十余事大略重名器轻赋歛戢干戈节赐予及持盈守成之道徽宗嘉纳之乞定乐章周益公集宋洪适权礼部侍郎上初讲郊祀公乞进胙徳寿宫及改定乐章人谓礼与时皆得之礼部郎中厯代沿革周官大宗伯之属有下大夫及魏晋宋齐梁陈后魏北齐有仪曹郎即其任也隋礼部曹置侍郎一人炀帝除侍字又改仪曹唐因之称郎中龙朔二年改司礼大夫宋元丰正名初除刘挚王子韶凡大朝㑹则上书奏及藩国贡物庆贺若谢则郎中贠外郎分撰表文建炎三年诏礼部郎官一贠兼主客元丰官制礼部郎中谓之名表郎官别有印曰名表郎印其贠外之任即周官大宗伯上士之属隋开皇置礼部贠外郎炀帝改仪曹承务郎唐武徳复为贠外郎龙朔改司礼贠外郎唐人以礼部贠外谓之中仪主事谓之小仪详练故事梁武帝问仆射徐勉求一有学艺解朝仪者为尚书仪曹郎勉曰孔休源识见清通详练故事帝即日除仪曹郎每建议访问前事休源即以所诵记随机断决曹无凝滞吏部任昉常谓之孔独诵博综羣书梁刘杳字士深博综羣书为仪曹郎仆射徐勉以台阁大仪专委于杳辞章自名唐薛稷字嗣道为礼部郎中以辞章自名论议无屈唐李翺字习之为礼部郎中性峭鲠论议无所屈见宰相李逢吉乃靣斥其过失议爼豆曲阜行上官均制爼豆之议着为典常牋奏之文传为口实秩清任重时儒所贵不次之擢多此途出知制诰春明退朝録礼部郎中百日内须知制诰故王元之与宋给事诗须知百日掌丝纶王巩闻见録礼部郎中掌省中文翰谓之南宫舎人宋神宗与宰执议更官制至礼部郎中曰此南宫舎人非他曹比可除刘摰屡箴阙礼南齐书孔逷为尚书仪曹郎屡箴阙礼多见信纳上谓王俭曰孔逷真所谓仪曹也止加尊号宋刘敞字原父天子将亲大祫于太庙丞相欲加上尊号时公以礼部郎中兼领名表丞相请撰表公説止之遂上章䟽凡四天子得公奏曰我意本谓当如此遂断章表不受公于是大忤时相撰赐衣表石林燕语旧制大朝㑹庆贺及春秋赐衣请上听政之类宰相率百官奉表皆礼部郎官之职大观以后朝廷庆贺多非常例郎官不能得其意蔡京乃命中书舎人杂为之既又不欲有所去取于是间㕘取首尾或摘其一二聨次比成之当时谓之集句表礼部郎官所撰惟春秋两谢赐衣表而已掌科举事宋洪迈礼部郎官㕔壁记钧之为郎然二十四司泠热剧易不得同日语中兴时捐不急之官省郎贠七以主客合于礼部号为两曹而所掌不过牋削印瑞郊庙礼文与士子科举事日所程判其多不能以百天明省门开由大丞相以下毕入听治吾同舎郎南典选北理财文书鳞午吏四绕不少置独仪曹之庭可设翳网予方理蠧简呻呫毕作书生事业倦则偃一榻上迟食时矍起摩睡眼以出卒食舒舒而行伺丞相上马已即去至无毫毛可用以为勤以白长官者其官同禄之入又同而劳逸相絶顾如此颜之不厚难矣哉清庙器唐李珏字待价为殿中侍御史宰相韦处厚曰清庙之器岂击搏才乎除礼部贠外郎瑞锦窠唐旧説礼部贠外郎为瑞锦窠敲废印唐旧説贠外郎㕔有大石诸州府纳废印皆于石上碎之又图冩祥瑞亦贠外郎所掌令狐楚诗移石几时敲废印开箱何处送新图整羽衣唐郑谷寄同年赵郎中诗仙步徐徐整羽衣小仪澄淡转中仪桦飘红烬趋朝路兰纵清香宿省时彩笔烟霞供不足纶闱鸾凤讶来迟自怜孤宦谁相念祷祝空吟一首诗崔澹名德唐崔澹举止秀峙人谓玉而冠者为礼部贠外郎当时士夫以流品相尚推名德者以澹为首子厚文章唐刘禹钖作栁文序子厚以文章称首入为尚书礼部贠外郎十年方转録异记唐刘禹钖为礼部贠外郎方与日者从容叚文昌适入谒既去日者谓禹钖曰贠外须待十年之后此客入相方转正曹郎耳自是禹钖失意连受外官十余年文昌入相方除禹钖礼部郎中少年超取栁宗元与萧俛书仆二十三甚少年自御史里行得礼部贠外郎超取显美撰表文四朝志凡大朝㑹则上书奏及藩国贡物凡庆贺若谢则郎中贠外郎分撰表文定仪注唐韦叔夏授礼部贠外郎武则天将享明堂受制与当时大儒撰定仪注衆咸推服之却私情唐许孟容德宗召为礼部贠外郎有公主之子请补弘文馆诸生孟容举令式不许公主诉于上命中使问状孟容执奏竟得迁本部郎中议合祭宋吕东莱文集王居正字刚中绍兴元年除礼部贠外郎上将祀明堂有司疑于严父之文议不时定公立议请合祭天地奉太祖太宗配又抚州守臣言甘露降畵图以闻公请却其图勿纳台臣因劾守夺其州称诵名表楼攻媿集汪大猷字仲嘉除礼部贠外郎南宫名表一出士林称诵之损益仪物续㑹要宋朝礼部郎中及贠外郎凡讲论制度损益仪物则审覆有司所上之状以次谘决而质于尚书省请复祭典宋李文简公焘除礼部贠外郎时中兴祭典未备公上言岳镇海渎先农先蚕风雨雷师九祠乃以酒脯代牲牢雨旸失节郡国水灾未必不由于此诏许复旧不草奏牋中兴系年録呉懋晋陵人为礼部贠外郎金立张邦昌法当郎官草牋奏公度不可拒将引绳自裁有幸非常者曰仆请为之由是获免又王时雍用事坐政事堂公发愤骂时雍曰反贼吾不能击汝如叚秀实耶时雍靣颈发赤不能对公因以疾求罢不听遂称疾笃祠部郎中厯代沿革东晋而下逮于北齐皆有祠部郎后周春官府有典祠中大夫隋有祠部郎唐改为郎中龙朔中改司禋大夫后复旧宋朝设判司事一人以无职事朝官充凢祠祀享祭皆隷太常院而天文刻漏归于司天监本司但掌祠祭画日休假及受诸州僧尼道士女官童行之籍给剃度受戒文牒而已元丰改制郎中员外郎始实行本司事又因话録祠部唿为冰㕔言其清且泠也唐省中语后行祠屯不博中行都门才应礼乐晋许允之字之竒才应礼乐擢爲祠部郎善诵诗书梁周舍字昇逸博学尤精义理善诵诗书吏部尚书范云重其才器言之梁武帝召拜祠部郎礼仪损益多自舍出也徳基礼学南史贺徳基世传礼学祖文发父淹至徳基三世爲祠部郎谢沈史才谢沈爲祠部郎有史才议有故实后魏裴脩兼祠部曹每有疑议撰论斟酌咸有故实言有证据魏徐邈为祠部郎上言南北郊及论明堂宗庙毁建皆有证据独违羣议陈姚察为尚书祠部郎旧魏王肃奏祀天地设宫悬之乐八佾之舞至梁武帝以爲事人礼缛事神礼简古无宫悬之文陈初承用莫有损益至宣帝欲备乐付有司立议以梁武爲非时硕学名儒咸希㫖莫敢言察乃博引经籍独违羣议据梁乐为是当时莫不慙服不行遗表先生襄字述古判尚书祠部郎时译经僧法䕶遗表度十僧赵槩奏列子庙三年度道士襄皆执奏不行以荐士爲任唐韩愈与祠部陆员外书执事好贤乐善孜孜以荐进良士爲己任方今天下一人而已论荐新过时国史赵彦若迁祠部员外郎先是有议论宗庙荐新仲秋用茭萌不经易以蒲白至是彦若曰蒲方春始生乃可食也至秋则过时不可以荐矣乃援引经传改从春荐当官不挠唐崔沔爲祠部员外郎为人舒缓讷于造次当官正色未尝沮挠召对穪㫖宋叶梦得字少蕴为祠部员外郎召对穪㫖上喜因问在部㡬时对曰将及二年上曰如是久乎朕当不次擢卿后数日遂除起居郎主客郎中歴代沿革主客之职周已有之汉置尚书郎四人其一主匈奴单于蕃部葢主客之任也魏有南主客晋主客分南北左右隋为主客郎大业中改爲司蕃郎文帝置主客员外郎炀帝改为承务郎唐龙朔中改爲司蕃大夫宋主客无所掌建炎三年诏礼部郎官一员兼主客掌诸蕃国朝贡及国信礼物封袭祭享之事名望起家东汉何邃少有美望公府中十辟不就由是名重华夏起家为尚书主客郎接对穪职后魏李繗为尚书南主客郎前后接对凡十八人颇爲穪职答梁使失言魏魏收为主客郎时梁徐陵为散骑常侍使魏魏人授馆宴賔是日甚热魏收嘲陵曰今日之热由徐常侍来陵即答曰昔王肃至此故魏始制礼仪今我来聘使卿复知寒暑收大慙齐文襄为相以收失言囚之数日致魏使缩鼻南史庾杲之爲主客郎时魏使至问杲之百姓为何家家题门帖卖宅杲之答曰朝廷欲扫荡京洛克复神州所以家家卖宅魏使缩鼻而不能答范胥口辩梁范胥为博士有口辩尝兼主客郎应接北使范岫醖借齐春秋匈奴使李道固至诏使主客郎范岫接对道固美其醖借兵部尚书歴代沿革周礼夏官大司马之职即其任也汉置五曹未有主兵之任魏始置五兵尚书谓中兵外兵骑兵别兵都兵也晋大始中有五兵尚书而又分中外兵为左右至后魏始有七兵尚书后周置大司马卿一人隋乃改兵部尚书统兵部职方驾部库部四曹唐龙朔二年改司戎太常伯光宅元年改夏官尚书天宝十一载改武部尚书宋尚书掌武举民兵厢土军卤簿及蕃夷官员承袭之事元丰中诏应沿边义勇保甲事竝隷枢密院其余民兵悉隷兵部建炎中併卫尉亦归兵部圻父周书矧惟若畴圻父薄违农父若保宏父定辟矧汝刚制于酒注云况尔之畴匹而位三卿者若圻父迫逐违命者乎若农父之顺保万民者乎若宏父之制其经界以定法者乎皆不可不谨于酒也圻父政官司马也主封圻农父教官司徒也主农宏父事官司空也主廓地居民武官释名大司马者武官也大总武事训马为武者取其徤行也统六师周官司马掌邦政统六师平邦国唐孙逖授李林甫制缉熈九伐董正六师掌九伐通典夏官大司马之职掌以九伐之法正邦国制军诘禁以紏邦国领校人牧师职方司兵之属即今兵部之任也西曹文苑英华崔融字安成齐州人有吏部兵部选人议伏望诏东西二曹两都分简东谓吏部西谓兵部也南省唐李辅国为兵部尚书南省视事使武士戎装夹道毕公兼领释名周成王时毕公为三公兼领司马之职欧阳特授宋欧阳脩谢表臣某言伏蒙圣慈特授臣兵部尚书依前观文殿学士知青州军事充京东东路安抚使臣已于今月二十七日赴上讫掌国五兵叨进中台之秩宣风一面俾绥东土之人祗荷宠灵徒知殒越数访时政唐职林王起字举之为兵部尚书文宗数访逮时政起因积雨愿寛逐臣亏失军容唐玄宗初即位十一月讲武于骊山兵部尚书郭元振坐亏失军容将斩以徇张说于马前谏曰元振有功于社稷虽违军令不可加刑乃配流新州柳述骄豪隋兵部尚书栁述尚兰陵公主怙宠使气自杨素之属皆下之帝问符玺直长韦云起以外间不便事述时侍侧云起曰柳述骄豪未尝经事兵机要重非其所堪臣恐物议以为陛下官不择贤专私所爱斯亦不便之大者帝甚然之顾谓述曰云起之言药石也可师友之㑹诏内外官各举所知述举云起除通事舍人懐远简率唐李懐逺除兵部尚书虽久居荣位而弥尚简率常乘欵段马左右仆射豆卢钦望曰公荣䝿如此何不买骏马乘之答曰此马幸免惊蹶无假别求闻者叹美按豆卢钦望雍州人唐中宗神龙元年为左右仆射清以奉国唐屈突通为兵部尚书从秦王平薛仁杲时贼珍宝山积诸将争取之通独无所取帝闻之曰清以奉国名定不虗特赉金钱綵十段忠君唐僖宗时杜羣懿爲兵部尚书朱玫兵逼乘舆帝走宝鸡是时栈道为君渉所毁天子间闗险阻羣懿从之未尝暂去侧帝劳曰卿葢古所谓忠于所事者耶羣懿顿首曰陛下不以臣不肖使扞牧圉临难茍免臣之耻也事皆暗记唐姚崇三为宰相兼兵部尚书屯戍斥士马储械无不暗记知无不言宋朱文公撰黄端明碑黄中谥简肃为兵部尚书兼侍读每当入直上常先遣人候视至则亟召入坐语从容月必一再见公知无不言奏停叅辞唐诸道新授方镇节度使等执弓弩带器仗就尚书省兵部叅辞令狐楚奏云军国异容古今定制事不由旧斯为改常未闻省阁之门忽纳弓刀之器郑注外䝉恩宠内畜凶狂首创奸谋将兴乱兆致王璠郑行余之軰敢驱将吏直诣阙庭震惊乘舆骚动京国虽既往不咎而其源尚开伏乞速令停罢如须参谢即具公服上从之疏劾冲突宋祀南郊苏轼以兵部尚书为卤簿使上因太庙宿斋行礼毕特至青城忽有赭伞犊车并青葢犊车百余乘冲突而来公唿御营廵检使立车前曰西来谁何敢尔乱行曰皇后并某夫人某大长公主也公即于青城上疏劾之明日中使传命申勑有司严整仗卫实掌戎政白居易行柳公绰制惟兹夏官实掌戎政独省文书苏东坡表武选隷于天官兵政总于枢辅故司马之职独省文书呉凑能政唐呉凑为京兆尹以其能政兼兵部尚书先是街樾皆莳榆后街树缺所司植榆以补之凑曰榆非九衢之玩亟命易之以槐及槐隂成而凑卒人指树而懐之王庶爱民宋中兴系年録兵部尚书王庶论制狄之道在于民昔周文王问太公以为国之道太公曰爱民而已兵书无不本诸爱民者上叹曰大臣才也遂拜枢密副使兵部侍郎歴代沿革周礼夏官小司马中大夫之职即其任也隋置兵部侍郎唐因之龙朔中改为司戎少常伯光宅中改爲夏官侍郎旧制止一员总章元年加一员掌武选地图车马甲械之政其宋朝官制及元丰正名竝见本部尚书类故有家风唐太宗以杨弘礼有文武才擢为兵部侍郎入叅机务出统攻战太宗曰越公儿郎故有家风矣岂限常格唐卫次公为兵部侍郎选人故英公李勣孙及徐有功之孙皆以贫不调次公召而谓曰子之祖先勲在王府岂限常格竝优秩而遣之特辞越局唐卢承庆迁民部侍郎太宗寻令检校兵部侍郎仍知五品选事承庆辞曰选事职在尚书臣今掌之便是越局太宗不许曰朕今信卿卿何自不信也号为穪职唐韩臯资质厚重有大臣器为兵部侍郎号为穪职弘武讽帝唐杨弘武为司戎少常伯迁西台帝尝谓曰尔在戎司授官多非其人何耶弘曰臣妻刚悍此其所属不敢违耳葢以讽帝用后言也帝笑而不罪元辅绍祖唐卢元辅为兵部侍郎端靖介正能绍其祖奕召询时政唐韦澳迁兵部侍郎与同僚萧寘深为宣宗所遇每二人同直无不召见询访时政凡有邦国刑政大事中使传宣草词澳心欲论谏即曰此一事须降御札方敢施行迟留至旦必论其可否上多从之入守内职唐韩愈上兵部李侍郎书阁下内仁而外义行高而徳鉅尚贤而与能哀穷而悼屈自江而西既化而行矣今者入守内职为朝廷大臣当天子新即位汲汲于理化之日出言举事宜必施设既有听之之明又有振之之力寗戚之歌鬷明之言不发于左右则后而失其时矣奏索贼党唐宪宗时李师道遣刺客暗中射杀宰相武元衡取其颅骨而去兵部侍郎张孟容见上言曰自古未有宰相横尸路隅而盗不获者此朝廷之辱也因涕泣又诣中书挥泪请奏起裴中丞为相大索贼党暗谢宦官唐僖宗时张濬为兵部侍郎宦者田令孜召朝䝿饮酒濬耻于衆中拜之乃先谒令孜谢酒及賔客毕集令孜言曰令孜与张郎中清浊异流既虑玷辱何惮改更今日于隐处谢酒则又不可濬慙惧无所容三起三留唐蒋伸为兵部侍郎宣宗雅爱信之每见必咨天下得失伸三起三留曰他日不复对卿矣伸不喻其意未几拜相云十弔十贺宋孝宗时魏𣏌为金国通问使𣏌曰臣将㫖出疆其敢不勉万一无厌愿速加兵兵部侍郎胡铨曰敌决不可和倘干纲独㫁追回使者则有数千亿之嵗币专意武备足食足兵无书名之耻无去大之辱无再拜之屈去十弔而就十贺利害较然矣请对千言宋周简惠公葵除兵部侍郎时完颜亮毙张公自督府来朝密言恢复公请对谓不可轻举累数千言上唯唯五月败书闻上思公言授公以左中大夫叅知政事条奏八事东都事略宋许将入爲兵部侍郎条奏八事以爲兵之事有三曰禁兵厢兵民兵马之事有三曰养马曰市马曰牧马兵器之事有二曰缮作曰给用手画形胜宋王敏节公庶爲兵部侍郎召对便殿口陈手画秦陇形胜利害上大喜即日迁兵部尚书力诋和议中兴系年録宋兵部侍郎张焘力诋拜诏之议秦桧患之焘託疾在告桧使楼炤谕之曰北扉阙人上欲以公为直院宜早出焘大骇曰愈不敢出矣若使我草国书岂能曲徇意㫖哉焘尝思之不过一去桧不能夺遂止文忠要务宋周文忠公权兵部侍郎首奏四事曰重侍从增台谏择监司郡守上曰皆今日要务也文敏正辞宋李文敏公邴召爲兵部侍郎时苗刘反露刃宫门上登楼抚谕公亟趋前叱苗刘等兇欿稍息公扣宰相朱胜非问计䇿傅等皆在公反覆辩诘人为公危公无惧色太后垂帘胜非奏曰自变故以来能助朝廷者惟李邴郑㲄乃除公翰林学士上亲赐札略曰卿毅然正辞气折羣丑万衆动色具臣腼颜愿佐司马东莱集王居正迁兵部侍郎兼直学士院公辞曰臣愚不足以任二事愿尽力佐司马不受直院还贰圻父曲阜除陈埙制六卿之亚皆高选也夏官实主武事还贰圻父用均尔劳兵部郎中歴代沿革周礼大司马属官有军司马下大夫葢郎中之任也魏有五兵晋有七兵皆置郎中歴代或单为郎或爲郎中隋初为兵部侍郎炀帝改为兵曹郎唐武徳三年改为兵部郎中龙朔中改司戎大夫咸享光宅神龙中随曹改复二员一员掌判帐一员掌判簿宋朝官制元丰正名竝见本部尚书其员外郎即周官大司马上士之属隋开皇六年置兵部员外郎炀帝改兵曹承务郎唐改兵部员外郎龙朔三年改司戎员外郎咸亨等年随曹改复宋诸员外郎正七品兵部本曹所治之事员外叅掌之歴任有声唐卢奕怀慎之子与其兄涣齐名开元中任京兆司録叅军天宝初爲鄠县令兵部郎中所歴有声皆如涣之所治也职事颇怠五代梁萧愿宰相倾之子性淳谨承事父母未尝不束带而见然嗜酒无节职事弛慢尝为兵部郎中掌告身印颇怠职事父倾为吏部尚书代愿视郎篆其散率如此掌簿书职员令兵部郎中掌武职勲官三衙及兵士簿书朝集禄赐假告差发武职告身之事决兵檄唐姚崇为夏官郎中契丹扰河北兵檄丛集崇奏决若流武后贤之拜侍郎寡交游唐裴光庭转兵部郎中沉静少言寡交游既歴清要人未之许及在职公务修整衆皆叹服有吏干唐李憕骤歴兵部郎中有吏干明于几案甚有当官之称居外省元微之行杨嗣复制兵部郎中二员一在侍从一居外省兼职方中兴题名建炎中省冗职以兵部郎中併兼职方特举贤者唐魏徴荐杜正伦为兵部员外郎太宗劳之曰朕特举贤者非朕独私以能益百姓也多处文臣宋周必大兵部郎官题名记建炎三年夏始以驾兼库以兵兼职方其选清故平居无事多处文学之臣其权重故从军若将命则往往假以为宠此其大略也详决功状唐张嘉贞为兵部员外郎时功状盈几郎吏不能决嘉贞为详处不閲旬而庭无稽牒请爲钞法沈存中笔谭兵部员外郎范祥请为钞法令商人就边郡入钱四贯八百售一钞至解池请盐二百斤任其私卖得钱以实塞下省数十郡搬运之劳此即开中给引之始分掌选院唐六典兵部员外郎二人一人掌贡举及杂请之事凡应举之人有谋略才艺平射筒射皆待命以举若州府嵗贡皆勘贡文状而引试焉一人掌选院谓之南选曹每嵗选人有解状簿书资歴考课必由之以覈其实乃上三铨进用则书焉叅掌本曹续会要宋朝兵部本曹所治之事郎中员外郎叅掌之驾部郎中歴代沿革周礼夏官之属有舆司马有校人主马之官有特师掌牧放布巾车掌公车之政及王之五辂皆驾部之本也魏晋尚书有驾部郎宋驾部属左民尚书后魏北齐竝曰驾部郎中隋曰侍郎炀帝除侍字唐武徳加中字龙朔中改司舆大夫咸亨复旧天宝中改司驾宋朝驾部司事一人以无职事朝官充本司无所掌元丰改制郎中员外始实行本司事大礼则戒有司具五辂凡奉使之官赴阙视其官职及所治事给马如格官文书则量其迟速附马歩急逓应内外监收租入多寡孳产登耗皆检察焉勾检马牧隋辛公义为驾部郎勾检马牧所获十余万疋帝嘉之曰唯我公义奉国竭忠叅掌舆辇职略宋朝初除王钦若为驾部郎叅掌舆辇车马驿置廐牧之事摄库部职官分纪北齐冯子琮为驾部郎中摄库部孝昭帝閲簿领试令口陈子琮闇对无有遗失主中台南丰拟制舆马辇乗之奉邮驿圉牧之治中台要务主以郎官幽闲白居易赠驾部呉郎中幽闲静境别无事惟有南宫老驾兄清谨唐崔元亮字晦叔为驾部员外郎清谨介特意澹如也又李靖在隋为驾部员外郎左仆射杨素拊床谓曰卿终当坐此库部郎中歴代沿革周礼夏官有司甲下大夫为司戈盾弓矢之长各辨其物以待军事皆库部之任也魏始置库部郎晋以后有郎后周有小武藏大夫隋初为库部侍郎炀帝为承务郎唐有库部员外掌戎器卤簿仪仗龙朔改郎中为司库大夫咸亨复置库部员外郎宋库部无所事建炎中以驾部兼领皆有才行唐书陆象先弟景倩景融景献景裔歴河南令库部郎中皆有美誉僧一行少时与象先兄弟相善尝谓人曰陆氏兄弟皆有才行古之荀陈无以过也诡对兵仗宋文帝宴会有荒外归化人在坐帝问尚书库部郎中顾琛曰库内兵仗有几许琛诡对曰有千万人仗旧武库兵仗多秘不言帝偶问后悔失言及琛诡对甚善之高流不为宋江智深元嘉末除库部郎中时高流官序不为台郎智深门孤援寡独有此选意甚不恱固辞不拜中行不博唐国史补朝中语云中行刑户不博前行驾车山堂肆考卷四十九山堂肆考卷五十钦定四库全书山堂肆考卷五十明彭大翼撰臣职刑部尚书歴代沿革唐虞之时士师正五刑及周礼秋官大司㓂之职即其任也汉成帝时尚书初置二千石曹主郡国二千石又置三公曹主㫁狱光武改三公曹主考课二千石曹掌水火盗贼词讼魏置尚书都官郎佐督军事晋以三公尚书掌刑狱宋置都官尚书掌刑狱齐梁陈竝有都官尚书隋开皇中改都官为刑部尚书统都官刑部比部司门四曹唐龙朔中改为司刑大常伯咸亨复旧武后改为秋官尚书天寳中改为司宪宋刑部尚书侍郎郎中止爲阶官而刑部判官事二人以御史知杂以上或朝官充尚书掌天下刑狱之政令而侍郎郎中员外郎分治其事淳化中增置审刑院大中祥符中置纠察在京刑狱司元丰三年竝併归刑部五年官制行六部各正其职而刑部始得专其官敬狱周书司冦苏公式敬尔由狱以长我王国正刑礼王制司冦正刑明辟以听狱讼听之于棘木之下以狱之成告于王诘四方周礼大司冦之职掌建邦之三典以佐王刑邦国诘四方弼五教唐常衮刑部尚书制弼我五教掌兹三典不前僧胤梁书羊侃爲都官尚书宦者张僧胤候侃侃曰我牀非阉人所坐竟不前之时论美其贞正不屈仙客唐崔隐甫洁介自守以强正称爲刑部尚书帝欲相之因曰牛仙客可与语卿常见否对曰未也帝曰可见之隐甫终不诣他日又问对如初帝乃不用史氏賛严挺之拒宰相不肯见李林甫崔隐甫违诏㫖不屈牛仙客信刚者乎二人坐是皆不得相彼亦申其志也非分妄求唐睿宗景云二年以萧至忠爲刑部尚书至忠自託于太平公主公主引爲尚书华州长史蒋钦绪其妹夫也谓之曰以子之才何忧不达勿爲非分妄求至忠不应钦绪退而叹曰九代卿族一举㓕之可哀也哉至忠素有雅望尝自公主第门出遇宋璟璟曰非所望于君也至忠笑曰善乎宋生之言遽䇿马而去不文固辞唐以屈突通爲刑部尚书自以不习文固辞改爲工部通漕有宠唐玄宗天宝四年以韦坚爲刑部尚书坚以通漕有宠遂有入相之志又与李适之善李林甫由是恶之故迁以美官实夺之权也决事无留唐李适之拜刑部尚书夜则宴赏昼决公务廷无留事覆狱歔欷唐刘祥道迁司刑太常伯毎覆大狱必歔欷累叹奏决之日爲之不食上疏激切唐颜真卿爲检校刑部尚书永泰中元载引用私党请百官凡欲论事必先白长官长官白宰相然后奏闻真卿上疏曰天宝已后李林甫威权日盛羣臣有不先咨宰相輙奏事者不过託以他故中伤犹不敢明约百司令先白宰相如今日之事旷古未有陛下不早觉悟渐成孤立矣其激切如此于是争写内本布于外不挞令吏唐玄宗朝刑部尚书李日知在官不行捶挞而事集刑部有令吏受敕三日遗忘不行日知怒欲捶之既而谓曰我欲捶汝天下人必谓汝能撩李日知嗔受李日知杖不得比于人妻子亦将弃汝矣遂释之吏皆感恱无敢犯者无黥命官宋苏颂字子容神宗朝知审刑院时知州张仲宣受财枉法抵死法官援前例贷死杖嵴黥配海岛公奏古者刑不上大夫今刑为徒隷恐汚辱衣冠耳仲宣由是得免杖黥止流海外自是命官无黥杖者㫁姑鞭妇唐柳公绰为刑部尚书京兆狱有姑鞭妇至死者府㫁以偿死公绰议曰尊敺卑非鬭且其子在以妻而戮其母非教也竟得减死议盗杀党宋韩忠献琦知审刑院先是盗杀同党既自己就捕例不抵死公曰此但并有其赀或欲灭其口非有自新改过之心无足矜者请更议其法乃诏盗杀其徒党而不首者毋得原能息妖变宋徐孝先爲都官尚书都官省在台城内年代久逺多有鬼怪每夜昏无故有声光或见人着衣冠从中出尚书周确卒于此孝先代确居之经两载妖变皆息人皆以爲贞正所致请谳疑狱东都事略宋燕肃字穆之知审刑院先是天下疑狱虽听奏而州郡惧得罪不敢谳故寃狱常多肃建请诸路疑狱皆听谳有不当者释其罪自是全活者衆刑部侍郎歴代沿革周官小司冦有中大夫是其任也汉以来爲尚书侍中隋炀帝置刑部侍郎唐龙朔中改爲司刑少常伯光宅中改爲秋官侍郎天宝中爲宪部侍郎掌律令刑名覆按大理及诸司应奏之事又职林唐有大狱即命御史中丞刑部侍郎大理卿充使谓之大三司使宋元丰正名除大理卿崔台符爲刑部侍郎五听周礼小司冦之职以五听狱讼求民情一曰辞听二曰色听三曰气听四曰耳听五曰目听八辟周礼小司冦以八辟丽邦法附刑罚一曰议政之辟二曰议故之辟三曰议贤之辟四曰议能之辟五曰议功之辟六曰议勤之辟七曰议䝿之辟八曰议賔之辟妙选道裕唐太宗时刑部侍郎有阙令执政妙择其人奏闻皆不可上曰朕得其人矣往昔将作少监李道裕议张亮反形未具此言当矣虽不即从至今追悔遂以此阙授道裕按刑部尚书张亮贞观中有告亮谋反皆言当诛道裕独言反形未具不当死上不听斩之宣授栖楚唐穆宗宝歴初宣谏议大夫刘栖楚为刑部侍郎丞郎宣授自此始王播条格唐元和中王播转刑部侍郎播备举条格置之座右凡有详决疾速如神僚属叹服刘瑑法律唐刘瑑转刑部侍郎精于法律选制勑可用者议其轻重成一家书号大中统类谏迎佛骨唐宪宗时韩愈爲刑部侍郎上遣使至鳯翔迎佛骨入禁中愈上表切谏奏斥伶戏渑水燕谈宋元祐中驾幸凝祥池宴从臣伶人以先圣爲戏刑部侍郎孔宗翰奏云唐文宗时尝有爲此戏者诏斥去之今日岂宜有此诏付伶官于理言献女爲嫌唐柳公权爲刑部侍郎召问得失因言郭旼领分宁人谓献二女乃有是除信乎帝曰女自叅承太后岂献哉公权曰嫌疑间不可户晓因引王珪谏庐江王妃事是日帝命中官自南内送女还旼家言杀人可悯东都事略范百禄字功父除刑部侍郎有以强盗及故杀鬭杀情可矜者谳于朝法官援例贷免司马光曰杀人不死则法废矣百禄曰谓之杀人则可制刑而以爲不疑原情而以爲无可悯则不可百禄在刑部用法多平反迁吏部侍郎大昌不避怨宋程大昌权刑部侍郎旧法宰执初除及转㕔皆有给使减半其后用例浸失初意大昌请自侍从而执政执政而宰相则爲初除法当与全余爲转㕔皆减半遂爲定制上知公特立不避怨滋欲用之文忠不邀赏宋张文忠九成兼刑部侍郎一日法寺以成案上大辟公阅首末得其情因请覈实囚果诬服者也奏黜之时法官抵罚而朝论欲以平反爲赏公辞曰职在详刑而卖衆以邀赏可乎狱请圣裁宋吕公孺字雅卿元祐初爲刑部侍郎原庙亡珠系治甚久公孺言殿中主者不一前后代者未尝以服御相授且讳日宫嫔往来不一有所亡失岂可指意吏卒狱虽具非圣裁不可上深以爲然狱引旧例长编初刑部有刼杀人狱侍郎彭汝砺引旧例乞加贷配执政不以爲是降特㫖皆杀之汝砺执以爲不可刑部郎中歴代沿革周礼大司寇之属有士师下大夫葢郎中之任也汉尚书有三公曹后汉有二千石曹魏有都官曹皆掌刑法狱讼之事晋宋齐竝以三公郎曹掌刑狱置郎中一人隋初省三公曹置刑部曹掌刑法置侍郎一人唐武徳中改爲刑部郎中龙朔中改司刑大夫咸亨光宅神龙竝随曹改复宋元丰正名初除胡瑗杜絃建炎诏刑部郎二员爲额绍兴诏见任郎官依元丰旧法分左右㕔治事又周礼大司寇之属有上士葢员外之任也隋开皇中置刑部员外郎炀帝改宪部承务郎唐武徳中改刑部员外郎咸亨光宅神龙竝随曹改复宋因之掌律法唐书郎中员外郎掌律法按覆大理及天下奏谳爲尚书侍郎之贰治狱事中兴题名刑部掌天下刑狱之政令而郎中员外郎分治其事决疑职林唐有大狱以刑部员外郎御史大夫大理寺官爲之以决疑谓之小三司使守法唐杜景佺爲刑部员外郎守法不挠以课最改职官分纪韦夏卿以课最第一转长安令改刑部员外郎以进奉徴唐徳宗贞元十二年宣歙判官严绶掌留务竭府库以进奉徴爲刑部员外郎幕僚进奉自绶始温敏静专唐白居易行王镒刑部员外郎制侍御史王镒自居殿中能察非法连鞠庶狱多协平允加以温敏静专可当是选一嵗之狱决在秋冬今方其时宜敬乃职亟缓深纵唐元稹行冯宿刑部员外郎制亟则失情缓则留狱深则得恕纵则生奸惟是四者持刑之权例藏刑部九朝通略元祐元年三省言中书置刑房检官从之独刑部员外郎刘赓上疏言元丰官制以例藏刑部可比则取钞不可则取㫖今中书置刑房检官非故事也诏如所请而例复藏刑部自是中外奏谳无所避矣秩进雅州宋至道初张昱爲刑部员外郎西川安抚奏云望授昱诸司使知雅州上以省郎之重不欲换他职故进秩加赐令服而遣都官郎中歴代沿革都官本因汉置司隷校尉其属官有都官从事一人掌中郎官不法事因以名官歴晋宋齐都官郎中竝掌京师非违得失事隋开皇改都官尚书曰刑部其都官郎曹遂掌簿録配没官私奴婢唐龙朔改曰司仆大夫咸亨复旧宋朝都官判司事一人以无职事朝官充凡俘隷簿籍领于他司本司无所掌元丰改制郎中员外郎始实行本司事初除韩宗良列案四建炎三年诏都官郎中以一员爲额供权司门比部又按周官司门爲司徒之属今爲司寇之属掌罪隷周礼秋官司隷掌五隷之法辩其物而掌其政令注云五隷罪隷蛮隷闽隷夷隷貉隷是也又六典后周置司隷掌诸奴男子入于罪隷女子入于舂饎之事即今都官之任也督征战晋稽含牋今都官中兵三曹郎昼督征战夜还治事入省不数南部新书省中之司都官屯田虞部主客皆闲简无事谚曰司门都官屯田水部入省不数后行不博国史补省中语曰后行祠屯不博中行都门最爲清选唐韦温奏曰国朝以来都官最爲清选不可以赏能吏皆爲清秩唐杜牧都官员外制书曰庶狱庶事予罔敢知此乃周文王之所以理天下也惟狱惟事㑹于南宫求郎之难岂敢轻易今者各有所授皆爲清秩严赏功籍宋周益公集建炎初滕庾擢都官员外郎时庶事草创赏功补副尉者不可胜计以致是非混淆公于是随事爬梳闻诸朝严其籍擅作诗名唐薛尚书能李员外频尝爲都官皆一时骚雅宗师都官之曹莫盛于此郑谷作诗自贺都官虽未是名郎践歴曽闻薛许昌复有李公陪雅躅岂宜郑子忝余光又诗话郑谷诗名盛于唐末号灵台编世但穪郑都官诗宋梅圣俞亦爲都官刘原父戏之曰昔有郑都官今有梅都官比部郎中歴代沿革魏晋有比部曹宋比部主法制齐掌诏书律令勾检等事后周曰计部中大夫隋爲比部侍郎炀帝除侍字唐加中字龙朔中改司计大夫宋朝判司事一人以无职事朝官充凡勾检内外赋歛经费出纳逋欠之政皆归三司本司无所掌自治平至熈宁钱帛刍粟亏损不可胜数遂置提举帐司领之元丰官制行釐其事归比部郎中员外郎始实行本司事建炎三年诏都官郎官併权比部郎官以奏赋擢魏志何损之奏许都赋明帝竒之擢爲比部郎以知名授唐徳宗知武元衡才名召授比部员外郎号比盘国史补比部得廐下食以饮从者号比盘梦昆脚尚书故实杜牧顷于宰执求小仪不遂请小秋又不遂尝梦人谓曰辞春不及秋昆脚与皆头后果得比部员外郎覆左藏财唐制天下财赋皆纳左藏库大府四时以数闻尚书比部郎覆其出入勾京兆数唐裴延龄奏京兆妄破用钱谷请令比部郎勾其数工部尚书歴代沿革周礼冬官大司空之职即其任也汉成帝初置尚书有民曹主凡吏民上书光武改民曹主缮脩工作盐池园苑晋宋有起部尚书而不常置后周有冬官大司空卿掌五材九范之法隋有工部尚书唐龙朔改爲司平大常伯武后改爲冬官尚书神龙中复旧总判工部屯田虞部水部事宋朝工部判部事一人以两制以上充本曹无所掌至元丰官制行始掌天下城池宫室舟车器械符印钱宝之事及百工山泽沟洫屯田之政令是时尚书尚未除人绍兴三年併少府监归工部共工虞书帝曰畴若予工佥曰垂哉帝曰俞咨垂汝共工宏父周书宏父定辟注云宏父司空也宅百揆虞书咨四岳有能奋庸熈帝之载使宅百揆亮采惠畴佥曰伯禹作司空帝曰俞咨禹汝平水土惟时懋哉居四民周书司空掌邦土居四民时地利名爲穪职隋长孙平为工部尚书名爲穪职可谓能贫唐韩愈送郑尚书序郑公尝以节镇襄阳入帅沧景徳隷歴河南尹华州刺史有功徳可穪道入朝爲金吾将军散骑常侍工部侍郎尚书家属百人无数亩之宅僦屋以居可谓贵而能贫仁者不富之效也正身奉法唐新语郑善果爲工部尚书正身奉法甚着劳绩率属程工唐白居易集常贯之制尚书汉公卿也言动可否属人耳目固不专于率四属程百工脩位于冬官而已按唐百官志工部尚书一人侍郎二人掌山泽屯田工匠之事其属有四一曰工部二曰屯田三曰虞部四曰水部多创器械陈书陈从易爲起部尚书巧思过人军国器械多所创立不治产业唐于休烈爲工部尚书不治产业乐贤下士推毂甚衆颜色不改唐贾耽沧洲南皮人先是爲山南节度使使行军司马樊泽奏事行在泽既复命耽方大宴有急牒至以泽代耽耽纳牒懐中颜色不改宴罢召泽告之且命将吏谒泽牙将张献甫怒曰行军自图节钺事人不忠请杀之耽曰天子所命即爲节度矣即日离镇以献甫自随军府遂安徳宗兴元元年以贾耽爲工部尚书忠谨不言唐李大义爲工部尚书性忠谨外若不能言而内刚烈不可干以非义使造傀儡唐段纶爲工部尚书奏徴巧匠太宗令试之纶使造傀儡上曰本求巧工以供用今先爲戏具岂百工相戒毋作淫巧之意耶乃削纶阶求赡姬妾唐穆宗时工部尚书郑权家多姬妾禄薄不能赡因郑注通于王守澄以求节镇遂得岭南节度使属以文思宋绍兴三年併少府监归工部以文思院属焉按文思院太平兴国三年置葢造金银犀玉工巧之物金綵绘素装钿之饰以供舆辇册宝法物之用旧属少府今以少府监併于工部故文思院监官乃令工部辟差官当玄武唐张鷟集位当玄武之官职在司空之任虞舜之代伯禹统其班成周之朝毛公处其位赖知外事宋周平园集张忠简公阐擢工部尚书兼侍读初上用真宗故事命经筵官二员递宿学士院朝夕宣召商确古今谘访政事公入对尤数知无不言屡引疾丐闲上曰朕所以知外事皆赖尚书相从已久忍言去耶请斥佞人宋元符三年曾布入相御史中丞丰稷欲率台属论之遂迁稷工部尚书稷力丐补外不允其谢表中有内侍已成于怨府佞人方列于奏章之语上问佞人爲谁曰曽布陛下斥布则天下事定矣工部侍郎歴代沿革周礼冬官小司空中大夫之职葢其任也隋炀帝改置工部侍郎唐龙朔改爲司平少常伯咸亨中复旧他时曹名或改而官不改宋朝建官本末见本部尚书类元丰正名初除熊本爲工部侍郎得中书资唐书帝问苏颋有工部侍郎得中书侍郎资乎对曰陛下任贤惟所命何资之计有宰相望唐李栖筠字贞一爲工部侍郎魁然有宰相望无声改迁宋太祖重惜名器时钱昱自白州刺史求文资得秘书监迁工部侍郎太祖以其连典数郡无治声谓宰相曰此䝿家子不可以任丞郎改迁郢州团练使因雠求退宋端拱元年工部侍郎同知朝京考课雷徳骧求致政先是徳骧与赵普不协及普再入相制下之日徳骧方立朝不觉笏堕遂拜章求退以普之雠也条上十事宋张忠简公阐权工部侍郎上给札侍从台谏条具时务公上十事时应诏数十人惟公与国子司业王十朋指陈实事斥言权倖无所回隐明日上召两人对内殿大加穪赏赐酒者再面授御书各一轴力陈六害宋孝宗时金人复以书来求地帝以付张浚浚言金强则来弱则止不在和与不和汤思退桧党也急于求和工部侍郎张阐独曰彼欲和畏我耶爱我耶直欵我耳力陈六害不可许工部郎中歴代沿革周礼大司空之属有司水下大夫葢郎中之任也晋宋齐皆有起部郎中梁陈改置起部侍郎隋初爲工部侍郎炀帝改起部郎唐武徳中改工部郎中龙朔中改司水大夫咸亨复旧光宅神龙竝随曹改复宋建官本末见本部尚书类元丰正名初除范子竒高遵惠建炎五年诏御前军器所隷工部郎官及本所行移文字竝系工部官衔又员外郎即周礼冬官司水上士之任隋开皇六年置工部员外郎炀帝改起部承务郎唐改爲工部员外郎龙朔中改司平员外郎咸亨光宅神龙竝随曹改复宋仍唐旧元置二人脩濬城池六典工部郎中员外郎掌经营兴造之衆务凡城池之脩濬土木之缮葺工匠之程式咸经度之兴造舍宇职员令工部郎中掌兴造工匠诸公廨舍宇五行纸笔之事兼史职唐蒋系迁工部员外郎又迁本司郎中皆兼史职宰相宋申钖爲北军罗织罪在不测系与谏官崔玄亮泣谏玉阶之下方得减死时论穪之知制诰宋范杲以工部郎中知制诰剧曹张元方制郎吏今之高选工官号爲剧曹高选南丰行范于竒制郎于起部其选甚高司帐籍元稹授罗让工部员外郎制隋朝二十四司各置员外郎一人以司其曹之帐籍辟幕府杜甫有诗名玄宗朝以献朝享太清宫赋拜官禄山䧟京师玄宗幸蜀肃宗即位于灵武甫间关奔诣行在拜左拾遗因房琯罢相甫谏不纳请告省家后严武辟爲幕府拜工部员外郎劒南西川节度府叅谋官屯田郎中歴代沿革汉工部尚书郎四人其一主户口垦田葢屯田之始也晋始置屯田郎中东晋宋齐竝置左民郎中兼知屯田事陈隋竝爲侍郎炀帝改曰屯田郎唐龙朔中爲司田大夫后复旧掌天下屯田及在京文武职田诸司公廨以品给焉宋朝判司事一人以无职事朝官充凡屯田之政令隷于三司本司无所掌元丰改制郎中员外始实行本司事都无乡音北史齐裴让之年十七举秀才爲屯田郎中让之弟谳之讷之诹之竝清立杨愔每云河东士族京官不少裴让之兄弟都无乡音兼掌仪式隋初屯田郎兼掌仪式有宣抚才唐沈扶爲屯田郎中充山南东道宣抚使至邓州奏仓督邓琬等主掌湖南江西粮运其运到糙米俱裛烂成灰尘琬父子兄弟以至玄孙前后禁死者九人勅曰已上速速疎理以闻物议嘉扶有宣抚才服畎亩事南丰拟制率屯戍之兵服畎亩之事郎于中台统其政令忤㫖迁官唐员半千五迁正谏大夫兼控鹤内供奉半千上言控鹤之职古无其事又授斯任者率多轻薄非朝廷进徳之选疏请罢之由是忤㫖左迁水部郎中李余庆诗省中官最美无似水曹郎侍养改官唐崔沔拜中书舍人时母有疾在东都沔不忍舍因请闲官以申侍养由是改虞部郎中山堂肆考卷五十山堂肆考卷五十一钦定四库全书山堂肆考卷五十一明彭大翼撰臣职总九卿歴代沿革夏商九卿周六官是爲六卿又立少师少傅少保是爲三孤与六卿爲九汉正卿九太常光禄勲卫尉太仆廷尉鸿胪宗正大司农少府也亦谓之九寺大卿又置执金吾大长秋将作大匠共十二卿梁天监中象四时置十二卿春卿太常宗正司农夏卿太府少府太仆秋卿卫尉廷尉大匠冬卿光禄鸿胪太卿即都水也后魏置六卿各有少卿北齐谓之九寺隋唐因之唐九寺一太常二光禄三卫尉四宗正五太仆六大理七鸿胪八司农九太府又九寺皆曰棘卿龙朔中凡卿皆加正字以别少卿咸亨初复旧除正字宋虽设九卿皆以爲命官之品秩而无职事元丰正名始有职掌中兴以来裁冗职除太常大理寺不罢外宗正以太常兼而卫尉併兵部太仆併驾部太府司农併户部光禄鸿胪併礼部绍兴中复置宗正太府司农余遂废汉韦昭释名卿庆也言万物皆庆赖之又卿章也言贵盛章着也倡九牧周书六卿分职各率其属以倡九牧阜成万民参三公说苑九卿者所以参三公也建旜周礼冬官司常掌九旗之名物及国之大阅赞司马颁旗物王建太常诸侯建旗孤卿建旜带绶东汉马防位至九卿身带三绶宠贵至盛也六命周礼春官典命掌诸侯之五仪诸臣五等之命王之三公八命其卿六命其大夫四命九列汉韦玄成传恤我九列注云九列九卿也辞髙位左庄二十二年齐侯使敬仲爲卿辞曰覊旅之臣敢辱高位以速官谤治大官国语晋悼公使张老爲卿辞曰臣不如魏绛之智能治大官若在卿位内外必平进珪庄子曰楚昭王进屠羊说以三珪之位三珪谓三卿皆执珪也佩玉东汉左雄言九卿位亚三事班在六官行有佩玉之节再登史记濮阳叚宏始事盖侯信信任宏官亦再登九卿四至儒林传前汉许商善筭四至九卿又续汉书汲黯姊之子司马安巧宦四至九卿龟钮汉官仪卿秩中二千石孝武皇帝元狩二年令通官印方寸大小官印五分王公侯金二千石银皆龟钮犀印司马彪汉书中二千石以下至四百石佩两印皆以黒犀藻衣汉官仪衣裳公侯华虫卿大夫藻火绶青地桃花三彩缇扇续汉书卿以下有騑者缇扇汗青翅尾又初学记缇扇朱轮参差交映藻衣花绶焜爚生光法河春秋汉含孶三公象五岳九卿法河海括海谢承后汉书李淑谏更始曰夫三公上应宿九卿下括河海太常卿歴代沿革舜命伯夷作秩宗䕫典乐即太常之任也秦改曰奉常掌宗庙礼仪汉祖改曰太常以列侯忠孝敬谨者居之秩中二千石惠帝更名奉常景帝又曰太常王莾改爲秩宗梁加卿字曰太常卿北齐太常寺置卿及少卿丞各一人唐龙朔二年改爲奉常光宅初曰司礼卿宋太常寺皆以禁林之长主判元丰正名始专其职按常典也常典三礼故曰太常或曰太常王者之旌有大事则建以行礼礼官奉持之故曰奉常又按史穪汉髙祖拜叔孙通爲奉常赐金五百斤则奉常之名在汉初已沿秦制不特至惠帝始更名也太常寺曰容台曰司礼寺又曰礼院叔孙朝仪汉叔孙通始起朝仪㑹长乐宫成诸侯皆朝谒者引以次入殿门自侯王以下莫不震恐无敢失礼髙帝曰吾今乃知皇帝之贵拜通爲奉常桓荣师礼东汉桓荣以少傅迁太常明帝尊以师礼甚见亲重乗舆毎幸太常府令荣东面坐设几杖㑹百官论议伉伉东汉刘恺论议常引正大义诸儒爲之语曰难经伉伉刘太常徳行堂堂魏邢颙字子昻时人穪徳行堂堂邢子昻文帝以爲太常彊御不夺汉张奂字然明拜太常立节可否之间彊御不敢夺也言行不玷晋华表为太常卿歴位忠恪清贫履道内正外顺言行不玷加赐谷帛魏和洽爲太常清贫守分至卖田宅以自给明帝加赐谷帛特赐牀席晋贺循拜太常中宗践祚下令曰循氷清玉洁行爲俗表位处上卿居身服物盖身而已屋才庇风雨孤常造其庐特赐六尺牀席褥并钱二十万以表至徳驱千乘车魏王朗迁太常行陵赤车千乘又唐太常表西京置一十二列首冠金吾东汉有三十九人多迁玉铉戴玄冕之七旒驱赤车之千乘设九部乐唐封敖爲太常卿故事太常始视事庭设九部乐怒妻干斋应劭汉官仪北海周泽爲太常恒清斋遇疾妻怜其年老疲病窥内问之泽大怒以爲干犯斋禁掾吏叩头争之不听遂收送狱并自劾谚曰居世不谐爲太常妻一嵗三百六十日三百五十九日斋一日不斋醉如泥既作事复低迷选童按乐唐王涯字广津文宗时拜太常帝以乐府之音郑卫太甚欲闻古乐命涯询于旧工取开元雅乐选乐童按之命曰梨园乐上恱还第摄事晋太常王宝启府舎窄狭不足移家母钟年髙违离靡宁乞还第摄事诏从之临轩作乐晋蔡谟拜太常咸康四年上临轩谟奏临轩宜有金石上纳焉临轩作乐自此始爲母导舆唐崔邠字处仁爲太常卿故事太常始视事大阅四部乐都人纵观邠乃自第去㡌亲导母舆都人荣之爲帝赋诗唐杨师道字景猷太宗时爲太常卿赐宴帝曰闻公每酣捉笔赋诗如宿搆试爲朕赋之师道再拜少选輙成一坐嗟服传父业东汉桓荣子郁传父业亦为太常初荣授朱普学四十万言多浮辞郁省定爲十四万言由是有君大小章句陈母训北齐赵彦深拜太常卿不脱朝服先入见母跪陈幼小孤寒蒙训至此首九卿汉官解语太常掌社稷郊畤事重职尊故号九卿之首同六曹唐崔日知迁太常卿以歴年久每朝士叅集常与尚书同列时人号爲尚书里行一说宋朝太常在六曹尚书之下与尚书丞郎同幕次故谓之尚书里行闲职唐张瓌拜太常自谓闲职帝怒清选唐白居易制立国之本礼乐爲先今之太常兼掌其事歴代迄今谓之清选又李昉谭录太常不是卿秘书不是监以其职品清重非他卿监比也起望省楼唐崔日知为太常卿恨不居八座乃起楼与尚书省相对人谓之崔公望省楼对中华殿唐令狐徳芬为太常卿髙宗坐中华殿问王覇孰先徳芬对以任徳不任刑爲政以清心简事爲本帝恱厚赐之布被瓦器耆旧传赵典爲太常虽身处上卿而布被瓦器不异寒素银章青绶魏晋太常卿皆银章青绶进贤两梁冠绛朝服佩水苍玉以侍中出魏城阳王徽与黄门侍郎徐纥毁侍中元顺出爲太常卿顺奉辞时纥侍侧顺指之曰此魏之宰嚭魏国不亡此终不死纥胁肩而出顺叱之曰尔刀笔小才止堪供几案之用岂应汚辱门下斁我彛伦因振衣而起太后黙然以祭酒迁唐元载秉政忌杨绾奏爲祭酒天下清议悉归于绾乃迁绾爲太常充礼仪使郊庙礼仪绾振起之宗儒懦怯唐赵宗儒爲太常卿太常有师子乐非㑹期不作幼君荒诞于教坊牒取宗儒不敢违以状白宰相宰相以爲事在有司执守不合关白以宗儒懦怯不任事改太常少卿彭年该洽宋陈彭年博学于书史礼文尤所详练尝摄太常卿导乗舆误行黄道上有司止之彭年正色回顾曰自有典故礼曹素畏其该洽不敢诘问终无折衷晋后畧成泰位至太常好生异议终无折衷多所釐正言行録曾文宣公肇同知太常礼院公在职多所釐正上亲祀皇地祗于北郊盖自公发之更作类礼唐魏郑公爲太常尝以小戴礼综彚不伦更作类礼一十篇帝美其书进读史记宋刘敞判太常寺兼礼仪事上初即位有疾皇太后临朝疾愈乃归政适有小人搆二宫不欢谏者或讦而过直公谓当以义理感讽两宫时进读史记至尧授舜以天下公因谏说舜至侧微尧禅以位非有他道惟其孝友之徳光于上下上知其以讽谏也慈寿闻之亦大喜谏徴散乐初齐髙纬之世有鱼龙山车等戏谓之散乐隋炀帝徴之太常卿髙隷谏不听退谓丞李懿曰周天元以好乐而亡殷鉴不逺改定雅乐宋太祖干徳二年以雅乐声髙近于哀思不合中和诏判太常寺和岘改定岘以王朴律凖较洛阳司天台影表石尺制律吕音始和畅濮安典礼宋英宗即位中书奏请尊濮安懿王礼诏令礼官检详典礼以闻范镇时判太常寺上言汉宣帝于昭帝爲孙光武于平帝为祖则其父容可称皇考而议者尤非之今陛下既考仁宗又考濮王则其失非特汉宣光武之比矣温成庙制言行録宋韩维知太常礼院先是温成皇后立庙用乐公上疏乞诏有司议庙制以明陛下不私后宫之意议讲官礼东都事略熈宁初知太常礼院刘攽㑹建言讲官愿得坐讲下太常议攽曰侍臣应对顾问日欲讨论不可安坐自若避席立语乃古今常礼时议者不一卒如攽言献旋宫图宋朝太常寺音律官田琮以上所御九絃琴五絃阮并协律以旋宫相生之法画爲图献上上善之请专配上帝君钖同知太常礼院时近臣有请英宗于明堂配昊天上帝及五帝君钖与礼官建言专配上帝以称严父之意曜素薄林甫乃曰郎官应得才望哥奴岂郎中才耶按哥奴林甫小字仰星文唐苏味道闻崔马并拜台郎诗曰逺从南斗外遥仰列星文分夜彩唐韦庄南省伴直诗星分夜彩寒侵帐兰惹春香緑映袍应宿见星积星东汉杨秉上疏太㣲积星名为郎位晋天文志南宫二十五星在帝位东北一曰哀乌郎府三省郎中是其职也汉官仪郎见尚书对揖曰明时郎兄弟同省唐韦叔谐贞观中为库部郎中与弟吏部郎中叔谦兄主爵郎中季武同省时号三列宿父子践署旧唐书韦虚心父子兄弟更践郎署时称郎官家置水明意通典孔若思擢明经歴库部郎中尝曰仕宦至郎中足矣座右置水一石明自足意抱被知高晋魏舒字阳元为尚书郎时郎选或有非其人者论者欲沙汰之舒曰吾即其人也抱被迳出同僚素无清论者咸有愧色谈者莫不咏其高四十不遂唐元稹授罗让员外制昔陶宏景一代之高人始愿四十为尚书郎而犹不遂国朝选者尤用其良三世不遇汉颜驷为郎三世不遇掌籍通典隋开皇三年尚书二十四司各置员外郎一人掌其曹之版籍侍郎阙则釐其曹事又员外谓之散郎亦谓副郎故王鼎制陟中台之局置副郎之聨雍明逺制俾升文昌用副郎选判曹通典晋宋以还尚书省置员外郎分判曹局唐朝弥重其选风流谁继田郎唐郑谷和王员外晴雪早朝诗紫㣲晴雪带恩光遶仗偏随鸳鹭行长信月留宁避晓宜春花满不飞香独看积素凝清禁已觉轻寒让太阳题柱盛名兼絶唱风流谁继汉田郎风流不减杜陵唐韩翃送郑员外诗风流不减杜陵时五十为郎未是迟孺子亦知名下士乐人争唱卷中诗身齐吏部还多醉心顾尚书自有期要路眼看知已在不应穷巷久低眉伯父为累武太后命宰相选郎吏韦嗣立荐岑羲为天官员外郎曰但恨其伯父长倩为累太后曰茍或有才此何所累按长倩先因谏立武承嗣为太子被诛故云为累推官得除续通典开成四年盐铁推官姚朂鞫问河隂诘吏得实除职方员外郎右丞韦温上疏曰郎官朝廷之清选不可以赏能吏山堂肆考卷四十六山堂肆考钦定四库全书山堂肆考卷四十七明彭大翼撰臣职吏部尚书歴代沿革此周礼天官冡宰之职也汉有选部尚书魏改选部为吏部専掌选职右于诸曹尚书唐因隋制吏部尚书掌文官选举龙朔二年改为司列太常伯咸亨初复旧光宅元年改为天官尚书神龙元年复旧天寳十一载改为文部至徳初复旧总判吏部司封司勲考功四曹事宋朝典选之职分而为四文选二曰审官东院曰流内铨武选二曰审官西院曰三班院元丰定制以审官东院为尚书左选流内铨为侍郎左选审官西院为尚书右选三班院为侍郎右选掌文武官选授勲封考课之政令掌建六典周礼太宰之职掌建邦之六典以佐王治邦国表率六曹牋表类尚书总统百度是为古官吏部表率六曹兹为重任班序常尊自汉及魏授此职者咸云吏部尚书若授诸曹尚书直云尚书盖此官班序常尊不与诸曹同也自魏至梁并第三等梁定十八班班多者为贵吏部尚书班十四诸曹尚书班十三衣冠倾属梁书王泰山仲通能接人士人士愿其居选官顷之为吏部尚书衣冠无不倾属可谈风月梁徐勉为吏部尚书尝与门人夜集客有虞昙求詹事官勉正色曰今夕止可谈风月不宜及公事时人服其无私按虞昙集览作虞髙但妨赏适北齐阳休之为吏部尚书谓人曰此官实是清华但烦剧妨吾赏适甄竒録异南史李肃字伟恭甄竒録异荐㧞后进题目品藻曲有条贯人以此服之及擢为选部尚书号称得才先徳后才隋书牛弘字里仁为吏部尚书其选举先徳行而后文才进用多称职之吏门阀不遗齐书辛术为吏部尚书性尚贞明取士以才器循名责实新旧参举管库必擢门阀不遗按此齐乃东魏髙洋也餽饷无受南史江湛为吏部尚书家甚贫不营私财馈饷盈门一无所受又晋邓攸为吏部尚书牧马于家庭妻息素食不受一钱六燕一鸿晋陆佃谢吏部尚书启六燕相停试权衡其轻重乙鸿辽逺欲审别其飞翔按九章筭术五雀六燕飞集于衡衡适平一雀一燕而异处则雀重而燕轻又张融曰鸿飞天首辽逺难明楚人以为凫越人以为鸿丘山沔水分纪唐李尚书乂王尚书丘崔宾客沔掌吏部皆获当时推羙人为之语曰李下无蹊径又曰丘山岌岌连天峻沔水澄澄澈底清愿选敦重陈孔奂为吏部尚书太子叔寳欲以江总为太子詹事奂曰江总有陈陆之才而无园绮之实太子深以为恨乃自言于陈主将许之奂乃启愿选敦重之才以居辅导按园绮谓东园公绮里季也好抑文雅唐戴胄检校吏部尚书好抑文雅奖荐法吏时以寡学为訾周谨亷素晋太康四年诏选曹铨管人才宜得忠恪寡欲抑华崇本者为之尚书朱整周谨亷素以道自居是其人也其以整为吏部尚书清通简要刘义庆世説王濬冲裴叔则二人总角诣钟士季须史去后客问钟曰向二童何如钟曰裴楷清通王戎简要后二十年此二贤当为吏部尚书冀尔时天下无复滞才按濬冲王戎字叔则裴楷字士季钟会字官有定价北史元晖迁吏部尚书専事纳货授官皆有定价大郡二千疋中郡一千小郡五百选人谓之市曹门无私谒唐崔洪为吏部尚书门无私谒颜嗔谢笑谢荘代颜峻为吏部尚书峻容貌严毅常有不可犯之色庄风姿温羙有喧诉者常欢笑答之时人语曰颜吏部嗔而与人官谢吏部笑而不与人官阎口裴手唐裴光庭为相兼吏部尚书时有门下主事阎麟之为光庭腹心吏部选官皆麟之裁见光庭随而下笔时人语曰麟之口光庭手加禄先呵晋王弘自领选将加荣禄于人必先呵责然后施行若善相眄接必无所与人问其故答曰王爵既加于人又相抚劳便成与主分功若求者不与既无以为恵又不㣲借颜色即大成怨府被召即拜南史宋少帝即位以蔡廓为吏部尚书辞不拜乃以王徳恵代之恵被召即拜未尝接见宾客有与书求官者輙聚书阁上及去职其封如初时谭者以廓之不拜恵之即拜事虽异而意同各为题目晋武帝泰始中以山涛为吏部尚书涛领吏部十有余年毎一官缺辄择才资可为者启拟数人各为题目而奏之时称山公启事不署纸尾宋武帝永初三年以蔡廓为吏部尚书廓谓傅亮曰选事若悉以见付不论不然不能拜也亮以语徐羡之羡之曰黄散以下悉以委蔡以上故宜共叅同异廓曰我不能为徐干木署纸尾遂不拜注云选按黄纸録尚书与吏部尚书连名时羡之为司空録尚书故廓云然干木羡之小字也沈约曰廓岂不知选按同体义无偏断乎良以主闇时难不欲居通塞之任逺矣哉黄散谓黄门散骑侍郎也不弃大徳唐韦思谦举进士补应城令嵗余调选思谦在官坐以公事未叙进吏部尚书髙季辅曰自居选部今始得此一人岂以小疵而弃大徳遂擢授监察御史未退虚名王隠晋书王戎为右仆射领吏部尚书自戎居选未尝进一寒素退一虚名理一寃枉随时浮沉门调户选特用隠之何法盛晋中兴书吴隠之字处黙少有孝行与太常韩康伯邻居隠之母亡毎哭康伯母辄涕泣悲不自胜既而语康伯曰汝后若居铨衡当用此人及康伯为吏部尚书特进用之遂歴清要惊服漫汉东魏以杨愔典选尝以六十人为愔令其自叙讫不省文簿便次第唿之无有悞者后有选人鲁漫汉自言猥贱独不见识愔曰卿前在元子思坊骑秃草驴经过见我不下以方麴障靣我何以不识卿漫汉惊服揺扇谓王魏元顺为吏部尚书时朱晖素事髙阳王雍欲以为廷尉评频烦託顺顺不为用雍抚几而怒顺揺白羽扇徐谓雍曰髙祖迁宅中土剏定九流官方清浊轨仪万古而朱晖小人身为省吏何合为廷尉清官雍曰身为丞相録尚书如何不得用一人为官顺厉声曰殿下必欲如是顺当依事奏闻举扇扫客齐书萧子显为吏部尚书负才气见凡流宾客不与交言但举扇一挥而已衣冠切恨之作九班制晋刘颂字子雅为吏部尚书作九班之制以别尊卑为裴頠所驳试三铨法唐开元十三年吏部为十铨选举至宣宗即位赦书曰吏部三铨选士祗凭资考多匪实才许观察使刺史有竒才异能之士开荐试用三铨谓尚书铨及侍郎二人分为中铨东铨也游处不杂梁袁昻雅有人鍳游处不杂及为吏部尚书梁帝曰齐明帝用卿为黑头尚书朕用卿为白头尚书请託不隠唐魏知古本起小吏姚崇荐之以至为相崇意轻之请知古出摄吏部尚书知东都选事崇二子分司东都有所请託知古归悉以闻他日上问崇卿子何官才性何如崇揣知上意对曰臣三子两在东都为人多欲而不谨是必以事干知古臣未及问之耳上问安从知之对曰知古㣲时臣尝卵而翼之臣子愚以为知古容其为非故敢干之耳上于是以崇为无私而薄知古欲斥之崇固请曰陛下赦臣子无状已为万幸茍逐知古累圣政矣上许之竟罢为工部尚书九品官人魏陈羣为吏部尚书制九品官人之法四等进人宋李清臣为吏部尚书尝取百余人第为徳行政事文学议论四等以进执心平当晋刘雄字公平迁吏部尚书执心平当无少私曲居身清正南齐褚玄为吏部尚书居身清正在选部门庭萧索宾客罕至毎出入左右常捧一黄纸㡌风吹纸已殆尽毛玠易俗魏毛玠与崔琰并典选举用皆清正之士由是天下士莫不以亷节自励时有长吏还者垢面羸衣常乗柴车魏武尝叹曰孤之法不如毛尚书使吏部用心如玠风俗之易不难巨源趋时唐韦巨源为吏部尚书时要官缺执政欲以次用其亲戚巨源秉笔当除十人皆宰相近属杨再思曰吾等诚负天下巨源曰时当尔耳启借鼓吹梁蔡徴拜吏部尚书启后主借用鼓吹答曰军乐有功乃授徴不自揆量紊乱朝章然其父景歴既有缔搆之功宜如其启悉备仪注隋书牛弘拜吏部尚书仁夀二年献皇后崩王公以下不能定其仪注杨素谓弘乃旧学时贤所仰今日之事决在于公弘乃不拜让斯须之间仪注悉备素叹曰衣冠礼乐尽在此矣非吾所及也作考课法魏卢毓字子家为吏部尚书文帝诏选举莫取有名者名如画地作饼不可啖也毓对曰名不可以得异人而可以得常士常士兴教慕善然后有名名非所当疾也今考绩之法废而以毁誉为进退故真伪混淆虚实相蒙帝纳其言诏作考课法用循资格唐开元十八年以裴光庭兼吏部尚书先是选司注官惟视其人之能否或不次超迁或老于下位有出身二十年不得禄者光庭始奏用循资格无问能否选满则注非负谴者有升无降庸愚皆喜谓之圣书而才俊之士无不怨叹宋璟争之不能得李重着箴晋李重字茂曽为吏部尚书着箴置之左右李胤刋令晋李胤字伯重为吏部尚书正身率职刋定选例而着于令请禁骄恣晋安帝隆安中㑹稽世子元顕以星变解録尚书事复加尚书令吏部尚书车胤以元显骄恣白㑹稽王道子请禁抑之元显问道子曰车武子屏人言及何事道子怒曰尔欲幽我不令与朝士语耶元显出谓其徒曰胤间我父子胤惧自杀不畏强御唐中宗景龙四年以宋璟为吏部尚书李乂卢从愿为侍郎皆不畏强御请谒路絶人服其公才如袜线伪蜀吏部尚书韩昭琴棋书筭射法悉皆涉猎而不精朝士李台瑕曰韩八座技艺如拆袜线无一条长或作礼部尚书法如权衡宋王质字子野判吏部铨选号为称职而选法未尝更易人或问之公曰选法备具如权衡在执者不欺其轻重耳何必屡更恐长奔竞宋元丰选法以荐者多寡为差元祐初孙永为吏部尚书恐长奔竞之风请改法不用荐之多寡而以到选先后为次士论不平请罢耗费中兴繋年録吏部尚书张焘因召对上言甲库萃工巧以荡上心酤良醯以夺官课教坊乐工员数日増俸给赐赉耗费不赀皆可罢之上曰卿可谓责难于君矣明日罢甲库诸局以酒库归有司减乐工数百人搜扬俊乂崔鸿春秋郭抚初为吏部尚书与侍郎姚范清心虚已搜扬俊乂内外称之以郭姚拟崔毛申达郁滞楼攻媿集汪大猷字仲嘉权吏部尚书或曰今日凡事从窄非曩时比公曰方且鄙之忍效尤乎调官者多孤寒之人于此不为留意使得其平尚谓之铨衡耶由是郁者得伸滞者得达人人感悦日月为断后魏崔亮为吏部尚书为停年格不问士之贤愚专以停解日月为断亮甥刘景安以书规之亮不从公忠为先宋杨诚齐集叶颙权吏部尚书干道九年召对便殿赐坐赐茶礼异他日帝曰吏部条例朕亦置一通在禁中又问卿当官以何者为先对曰以公忠为先帝曰卿宜无忘此二字后五日除签书越二日兼叅政却花练陈姚察为吏部尚书有门生送南布一端花练一疋察曰所衣止是麻布蒲练此物于吾无用此人逊请察厉色驱出辞袖金齐禇渊字彦囘为吏部尚书有人求官袖中将金一饼因求请间出金示之曰无人知者彦囘不受曰自应得官无假此物若必见与不得不相启此人大惧収金去立平作市井语林袁贞为监军范立平为吏部尚书坐中语袁曰卿此选还不失䕶军袁曰立平卿何事人中作市井李乂无蹊径见前丘山沔水引致才名东魏以髙澄摄吏部尚书始改崔亮年劳之制铨擢贤能又沙汰尚书郎妙选人地以充之凡才名之士皆引致门下与之游宴遏絶讹伪唐郑絪吏部尚书制国朝以来宋璟李乂掌选部能遏絶讹伪振张纪纲清公见羙梁张纉让吏部尚书表汉革民曹魏仍东掾毛孝先以清公见羙卢子若以贞固任职降及晋世希覩其人乐彦辅雍容自守当时恨其寡誉山巨源意在拔竒不免与世浮沉邓攸牧马家庭何益止竞之操卞壸如含瓦石未闻检裁之功方严不侵宋孝武帝好狎侮羣臣自太宰以下不免秽辱又宠一崑崙奴令以杖击羣臣惟惮吏部尚书蔡兴宗方严不敢侵媟仪曹郎王耽之曰蔡豫章昔在相府方严不狎武帝晏私之日未尝相召蔡尚书今日可谓能负荷矣注云豫章兴宗之父廓曽出为豫章太守毎招怨言南北朝魏郭祚为吏部尚书持身清洁重惜官位至于铨授虽得其人徘徊久之然后下笔且云此人便已贵矣故当时毎招怨言然所用者无不称职多革弊政宋汪应辰为吏部尚书刚方正直敢言不逊在朝多革弊政中贵人侧目孝宗时上皇方甃石池以水银浮金凫鱼于中帝过之上皇指示曰水银正乏此买之汪尚书家帝怒曰应辰力言朕建房廊与民争利乃自贩水银耶至是上疏论和籴事遂出知平江府然水银实非买应辰家也时称亷平隋韦世康和静谦恕为吏部尚书十余年时称亷平常有止足之意谓子弟曰禄岂在多防满则退年不待暮有疾便辞因恳乞骸骨不许以为荆州总管世惮刚严宋晏敦复字景初权吏部尚书刚严为世所惮亲戚故旧有以书至视其封题有并及两字者即却之不纳惟务抑侥倖清流品甄叙人物区别贤否一时铨总号称平允首言朋党言行録王存字正仲召为吏部尚书时在廷朋党之论相炽公入对首言人臣朋党诚不可长然或不察则滥及善人东汉朋党之狱是也谏屏鞠戏陈正献公俊卿召为吏部尚书时上未能屏鞠戏公上书力諌后入对上迎谓曰前日之奏备见忠谠朕决意用卿矣裁四选格法宋晏敦复权吏部尚书中兴以来凢四选格法多公所裁定由是士无沉滞之叹编七司条例杨诚齐集叶正简公颙权吏部尚书时七司弊事未去公乃与郎官编刬七司条例为一书或事同例异者存其一削其一帝览之御笔褒羙令刻板颁下为书示衆陈以徐陵为吏部尚书陵以梁末以来选授多滥乃为书示衆曰永定之时圣朝草创白银难得黄札易营致令员外常侍路上比肩谘议参军市中无数今衣冠礼乐日富年华何可犹作旧意非理望也衆咸服之具状防吏言行録宋苏颂判吏部尚书公前后掌天官四选凡五年毎选人改官闗陞其磨勘吏洗垢求瑕故为稽滞公敕吏曰某官縁某事当㑹某处仍引用合用条例及具委无漏落状同上自是吏不得逞吏部侍郎歴代沿革周礼天官小宰汉之大夫即其任也隋炀帝三年尚书六曹各置侍郎一人以贰尚书之职唐武徳初因隋旧置吏部尚书铨掌六品七品选侍郎铨掌八品九品选龙朔二年改为司列少常伯咸亨初改为吏部侍郎光宅初改为天官侍郎神龙初复为吏部侍郎天寳十一载改为文部侍郎至德二载复为吏部侍郎本一员总章二年加一员以裴行俭为之本员为中铨新加员为东铨宋选人属流内铨小使臣属三班院元丰官制行以流内铨归吏部侍郎左选以三班院归吏部侍郎右选大革前弊唐宋璟为吏部侍郎先是外戚及公主干预朝政请託滋甚典选者为权门所制九流失叙士庻嗟怨至是公大革前弊取舍平允铨司以清悉改前规唐姜晦开元中为吏部侍郎性聪悟识理体旧制吏曹舍宇悉布荆棘以防令史与选人交通及晦领选事尽除之大开铨门示无所禁私引置者晦輙知之召问莫不首伏初朝廷以晦改前规咸以为不可毕竟铨衡得所贿赂不行举朝叹服不省私书唐孔纬字孔文为吏部侍郎权要请託书盈几案竟不之省复除旧职唐天官侍郎崔玄晖性介直絶请谒执政恶之改文昌左丞月余武则天谓曰闻卿改官令史设斋自庆此欲盛为奸贪耳今还卿旧职复除天官侍郎能知伪姓唐㑹要天官郎中李知逺权知侍郎有选人姓刁又有王元忠者并被放乃宻与令史相知减其㸃画刁改为丁王改为士拟授官后即添成文字知逺一览便曰今年铨覆万人总识姓名安有丁士姓者此必刁某王某也省内以为神明皆给告身五代刘岳唐明宗时为吏部侍郎故事吏部文武官告身皆输朱胶纸轴钱然后给其品髙有钱者则赐之其官卑而贫不能输钱者往往但得其敕牒而无告身由是受官者皆不知受命之所以然非王言所以告诏之意也请一切给之故百官皆给告身自岳始也彦博寡术唐温彦博迁检校吏部侍郎欲汰择士类寡术不厌衆心讼牒盈庭时议颇讥之髙冯精鍳唐髙冯字季辅为吏部侍郎凡所铨综时称平允太宗赐金背镜一面以表精鍳赏异房杜隋书吏部侍郎髙孝基鍳赏机悟髙迈絶伦房玄龄杜如晦与典选孝基特加赏异时以为知人奨用孙张王丘迁吏部侍郎典选号平允其奨用如孙逖张镜㣲皆一时茂秀熟于典故李益能撰綦北海行状綦北海先生崈礼当维扬兵革之后省曹簿书残毁几尽公为吏部侍郎熟于典故衣冠调集及朝政沿革漫无成案可考公依据该审徐出一言以决之吏不得容其私公所建明悉着于令自是省曹除授皆有案騐长于吏道杨纂长于吏道所在皆有声绩除吏部侍郎前后典选十余载时论称为允当甚有令誉唐席豫字建侯为吏部侍郎玄宗谓曰卿前为考功职事平允故有此授豫典选六年甚有令誉甚有能名唐裴行俭马载为吏部侍郎同时典选十余年甚有能名时人称为裴马又卢从愿为吏部侍郎与李朝隠同时典选时人曰吏部前有裴马后有卢李不负朝廷唐会要吏部侍郎郑杲注韩思复为太博士元希声为京兆士曹尝谓人曰今年掌选得韩元二子则吏部不负朝廷矣不畏彊御见吏部尚书慰借衰病楼攻媿集宋赵粹中字大雅迁吏部侍郎爱惜名器持心近厚有蜀士数人当改秩而吏以㣲文沮格累年公立为申改有㤙例得官而复衰病求赴铨司者公慰借周至竟与其官或问之荅曰一官姑以慰其蹉跎待次尚数年何忍沮之闻者感叹升擢孤寒宋仁宗实録陈尧咨判流内铨旧制选人皆用奏举乃得改京寺官而士有孤寒不为人知者尧咨特为陈其功状而升擢之纳金不受唐韦夏卿万年人为吏部侍郎从弟执谊在翰林受人金有所干请宻以金纳夏卿懐中夏卿不受曰吾与汝赖先人遗徳致位及此顾当如是乎执谊大慙非钱不行郑愔为吏部侍郎掌选赃汚狼借有选人系百钱于鞋带愔问之对曰当今之选非钱不行授边逺官唐崔郓判吏部东铨文宗召三铨谓之曰卿等比选令录如何注拟郓曰资序相当问以为治之术见可否而拟之帝曰依资合得而才劣者何授对曰与边逺慢官帝曰以不肖之才治边民则疾苦何知也朝廷逺近皆愿得人茍非其才人受其弊便江岭人职官分纪唐兴元初刘滋为吏部侍郎往洪州知选事时言师兴之后天下蝗旱糓价踊贵选人不得赴调乃命滋江南典选以便江岭之人时称举职随事䟽理言行録洪文安公遵字景严为吏部侍郎先是选人诣曹改秩予夺一出吏手公乃随事䟽理吏不得肆随到注拟选举志刘林甫唐贞观初迁吏部侍郎初赴选者以十一月为始至春即停选林甫奏请四时聴随到注拟时天下初定州府及诏使者多有赤牒授官至是停省来集者将万余人林甫随才铨擢咸得其宜时人以比隋之髙孝基风神髙迈晋裴楷为吏部侍郎风神髙迈容仪俊爽时谓之玉山照人风采严正唐韦陟为吏部侍郎选人多伪集与正调者相冐陟风采严正摘辨无不服者遣决滞务宋韩文恵公彦粹迁吏部侍郎右选公承积弊之后釐正簿书遣决滞务増损废置五万四千一百余事奏请増置郎官一员因取当注之阙令大书而揭之门裁定舛法洪迈撰墓志晏敦复为吏部侍郎掌右选改左选公久典选事知吏部七司法多踈舛孜孜究心纎息参考奏请裁定至今有司守之不能易也専委令史唐许子儒以学艺称长夀中为天官侍郎居选部不以藻镜为急専委令史勾直为腹心注官之次但髙枕而已由是补授失序无复纲纪道路以为口实谏用优伶楼攻媿集宋孙献简公逢吉字从之进吏部侍郎朱公熹之去公力救之侍郎彭公龟年补外又言不应为近习而逐正人一日会食部中或报王喜除阁门祗候公曰此乃优伶尝于内庭效朱侍讲容止以儒为戏者岂可以汚清选当抗䟽力争否则于经筵论之由是飞语上闻内批为郡㸃头更拟唐苏晋为吏部侍郎裴光庭为尚书有过官被却者就籍以朱㸃头而已晋因榜选院曰门下㸃头者更拟光庭以为侮已出为汝州刺史按集览过官者凡选事侍郎以下三注三唱仍过门下省审之故为过官厉色必容苗晋卿知吏部选事性谦柔选人有诉讼索好官者虽至数千言或声色甚厉者必优容之拜吏部侍郎前后典选五年政既寛弛吏胥因縁为奸贿赂大行季卿襟懐李季卿拜吏部侍郎在铨衡数年性识博达襟懐豁如士人多附之见素藻鑑杜甫上韦见素诗持衡留藻鑑聴履上星辰注云见素时为吏部侍郎铨衡平允上星辰言其亲帝之旁也吏部郎中歴代沿革周官太宰之属有下大夫即其任也秦有郎中以其为郎侍卫居中故云魏晋诸曹郎功髙者迁吏部郎中歴代品级皆髙于诸曹郎魏晋宋齐吏部郎品第五诸曹郎第六梁吏部郎品第四班第十一隋炀帝改吏部郎为选部郎唐置吏部郎中二人龙朔二年改为司列大夫咸亨光宅神龙中并随曹改复一人掌考天下文吏之班秩品命一人掌小选未入仕而吏京司者复分九品通谓之行署其应选之人以未入九流故谓之流外铨宋元丰官制行置吏部郎中四人尚书选二人侍郎选各一人叅掌选事而分治之又周官太宰之属有上士盖吏部员外之任也后周一依周制隋文帝开皇中尚书省二十四司各置员外郎一人吏部置二人龙朔已随曹改复又吏部郎中三㕔先小铨次格式员外郎三㕔先南曹次废置旧説吏部员外郎为省眼任尊通典后汉郑弘为仆射奏云䑓职任尊而赏薄人无乐者故吏部郎中补二千石自弘之奏此始也典剧东汉吏部郎中典剧多超迁者王戎颕悟晋王戎少年颕悟二十四为吏部郎刘鼎风稜五代史刘鼎为吏部郎中性若寛易而典选曹务更有风稜追送出境齐义兴太守禇翔召为吏部郎去郡百姓老少追送出境翔居小选素性公清不为请嘱易意号称平允相送倾朝何尚之字彦徳迁吏部郎告休定省倾朝送别及至郡父叔度谓曰闻汝来此倾朝相送果有几客答曰殆数百人叔度笑曰此是送吏部郎中耳非闗何彦徳也昔殷浩作豫章亦尝定省送别者甚衆及废徙东阳船泊征虏亭积日乃至亲旧无敢相窥徐宁清士晋书褚亮毎属桓彞覔一佳吏部彞曰佳舆县宰徐宁海岱清士即迁吏部郎寕晋人字安期陆准正人山公启事吏部郎典碎事日夜相接非但当正已又当能正人议郎杜㸃德履可嘉太子庶子崔谅中郎陆准皆有意正人其次不审有可用者否公议得失魏诸葛诞亮兄也为吏部郎人有所属輙显其言而用之后有当否则公议其得失以为褒贬自是羣僚皆慎所举躬阅案牍宋傅察为吏部郎选事最好烦剧在职者画诺而已公取案牍躬为省閲毎至申刻方归日以为常果为此职宋书顾宪之为吏部郎其祖凯之尝为吏部于庭中列植嘉树谓人曰吾为宪之植尔后果为此职宜师此人隋李徳林为吏部郎陆昻命其子与德林周旋诫之曰汝毎事宜师此人以为模楷李胤亷平晋书李胤为吏部郎铨综㢘平胡铨直谅周平园集胡铨谥忠简入对乞修徳以结人心练兵以观虏衅上曰久知卿直谅拜吏部尚书左郎选事克办后魏孝文帝欲革旧制选置百官谓羣臣曰为朕举一人吏部郎既而曰朕得之矣乃徴崔亮为之亮叅选事垂二十年亷谨明决尚书曰非崔郎中选事不办亮字敬儒部事无留张文潜集晁补之字无咎为吏部郎中有岭外尉获盗八人法当改官考功谓获盗不同处曲沮其赏持之不决尉客京久窘甚诣公诉之公为悯然一日当奏即为上之七日得迁官于是吏胥畏服部无留事斥华竞晋书李重迁吏部郎询朝衆而斥华竞存公平而塞私谒整风俗山公启事吏部郎主选举宜得整风俗理人伦者为之谢朓让礼杜佑通典齐依宋元嘉旧制其拜吏部郎有表让之礼齐谢朓除吏部郎上表三让中书疑朓官未及让以问沈约约曰宋元嘉中范晔让吏部三表及诏优答其事宛然桓彞显名晋桓彞迁吏部郎名显朝廷拔才举能王僧绰为吏部郎掌叅大选究识流品谙悉人物拔才举能咸得其分剖疑析滞唐席豫作杨吏部郎中碑铭序簿书以旌淑慝择刀笔以决臧否剖疑析滞挥翰如流选部以清繄公是赖公绰先入唐栁公绰与裴度俱为判官绰先入为吏部郎中度有诗饥别两人同日事征西今日君先捧紫泥杲之稍迁齐书庾杲之字景行司空刘勔见而竒之曰见卿足使江汉崇望杞梓发声稍迁吏部郎中叅选大事列铨注法选举志唐吏部郎中裴行俭始设长名榜列铨注期限等法又定州县升降官资髙下以为故事长名榜自此始也有喉舌任宋张绩迁吏部郎中裴子野曰张吏部有喉舌之任已恨其晚南曹唐六典吏部员外郎掌选院谓之南曹以其曹在铨曹之南故云小选唐百官志员外郎二人掌文选以三铨之法官天下之才其投试铨注与流内畧同谓之小选无滞牒唐裴遵度迁吏部员外郎専判南曹天寳中海内无事九流辐辏会府毎嵗吏部选人盈万遵度敏识强记视簿牒详而不滞时称吏事第一由是大知名无留才唐崔郾迁吏部员外郎毎拟吏亲挟格褒贬必当虽寒逺无留才諠腾无避唐李朝隠为吏部员外郎时政出权倖不闗两省而内受官但斜封其状付中书即宣所司朝隠执罢千四百员怨诽諠腾畧无避屈判析有条唐李栖筠迁吏部员外郎判南曹栖筠判析有条奸吏夺气号为神明执笔閲书唐刘禹钖撰韦公神道碑韦陟字商衡为吏部员外郎是曹在南宫为眉目在选士为司命公执直笔閲簿书纷挐盘错一瞬而剖张幕设案通鑑长篇宋绍兴三十年以刘珙为吏部员外郎时苦吏为奸珙思有以制之一日命张幕设案置令式其中使选集者得出入繙閲与吏折辨吏无得藏其巧人甚便之不附相意言行録李殿撰浩字徳逺为吏部员外郎宰相召同为郎者四人欲有所进用最属意于公公不发一语明日同舍郎皆选公如故论夺民财宋杨诚斋集张栻召为吏部员外郎庙堂用史正志为发运使夺州县财赋逺近骚然栻为上言之上曰正志以为非取之民公对曰今州县财赋大抵无余不过巧为之名以取之于民耳上闻之矍然顾拭曰论此事者多矣未有能及此者如卿之言是朕假手于发运使以病吾民也閲实如栻言即诏罢之山堂肆考卷四十七山堂肆考钦定四库全书山堂肆考卷四十八明彭大翼撰臣职司封郎中歴代沿革旧主爵郎也北齐与隋并置主爵郎中唐龙朔二年改司封大夫光宅元年改司封郎中开元二十四年复为司封掌邦之封爵凡有九等宋设司封判司事一人凡封爵之制一出于中书本司但掌定谥先期戒本部赴集而已元丰官制行郎中员外始实行本司事执秩左僖二十七年晋文公作执秩以正其官注云执秩主爵秩之官也典封东汉冯勤为郎中给事尚书使典诸侯封事号三列宿见总郎中掌九等爵唐百官志司封郎中掌封命朝会赐予之级爵凡九等心正唐栁公权为司封员外郎入奏帝曰见卿笔迹乆矣因问用笔法权对曰心正则笔正乃可法矣上改容知其笔諌也声闻唐杨凝为司封员外郎直声彰闻司勲郎中歴代沿革周官有司勲上士二人凡有功者司勲诏之后周有司勲一人掌功勲之赏隋文帝司勲侍郎二人炀帝改为司勲郎唐武徳初为司勲郎中龙朔元年改司勲大夫咸亨二年复旧掌邦国官人之勲级凡十有二等宋设司书无所掌元丰官制行郎中员外始实行本司事主赏周礼夏官司勲注云此官主封赏等功周礼司勲掌六卿赏地之法以等其功王功曰勲国功曰功民功曰庸事功曰劳治功曰力战功曰多凡赏无常轻重眡功请族蔡京言行録宋赵鼎为司勲郎中言自王安石用事肆为纷更祖宗之法扫地而生民始病蔡京托名绍述尽祖安石之政以致大患今安石犹配享庙廷而京党未族何以收人心而召和气哉不附秦桧宋陈文正康伯字长卿自公为司勲郎中秦桧方擅事公乃澹然其中桧虽称公静重常超用他人而公独不以介意在省五年始为军器监考功郎中歴代沿革汉元帝时京房作考功课吏之法始有考功之名光武改尚书三公曹主嵗书考课以课诸州郡至魏始有考功郎中宋齐并置功论郎中隋文帝置考功侍郎炀帝改为考功郎唐武徳初复为考功郎中龙朔改为司绩大夫咸亨初复旧掌内外文武官吏之考课有四善二十七最宋设考功判司事一人凡考课之法分隷他司本司但掌覆太常拟谥及幕府州县官流外较考之事而已元丰官制行郎中员外始实行本司事又唐考功员外㕔事有薛稷画鹤宋之问为賛故谓为鹤㕔行赏先大劳唐以陆贽为考功郎中辞曰行罚先贵近而后卑逺则令不犯行赏先卑逺而后贵近则功不遗望先録大劳次徧羣品则臣亦不敢独辞上不许挟印赴行在唐裴谞字士眀迁考功郎中代宗幸陜谞徒步挟考功南曹印赴行在上曰疾风知劲草果信进绌清明唐席豫迁考功员外郎进绌清明拜吏部侍郎玄宗曰卿在考功职详事允故有今授奏议详雅唐王仲舒字弘中有文名迁考功员外郎奏议详雅省中服其能首选之问唐宋之问善为五言诗当时无出其右者景龙中为考功郎中中宗増置修文舘学择其中文学之士宋之问与薛稷等皆首膺其选遂拜苏颋唐韩休作苏颋集序属考功员外郎阙时中书令李峤执笔曰考功君不可遂拜颋为考功员外郎不责细节中兴系年録考功员外郎魏矼字邦逹时郎选案牍不存吏縁为奸凡川陜官到部者多以㣲文沮抑往返輙经年矼请细节不圆处悉先放行人以为便恐伤雅道唐贞观中冀州进士张昌龄与王公瑾皆善属文名振京师考功员外郎王师旦知贡举黜之及奏第上甚恠之师旦曰二人虽有辞华然其体性轻薄终不成令器若置之髙第恐后进効之伤陛下雅道帝以为名言请考簿不用朱唐王徽转考功员外郎时考簿上中下字俱朱书嵗乆易漫吏縁为奸多有洗改徽白仆射请以墨奸欺遂絶论赐谥不应法东都事畧宋刘敞判尚书考功仁宗赐夏竦谥曰文正敞言谥者有司之事也竦行邪而陛下谥之以正不应法䟽三上仁宗为更竦谥曰文庄探刺史情职官分纪郑澣为考功员外郎刺史有驱廹人吏上言政绩请刋石纪功者澣探得其情因以奏闻使巧迹尽露人服其敏识定京官考唐穆宗即位召李渤为考功员外郎校定京官考不避权倖皆行黜陟务覈实才唐王丘开元初迁考功员外郎时多请託进者冒滥嵗至数百人丘务覈实才议者谓自武后以来数十年采録精明无丘比皆取名士唐孙逖改考功员外郎取颜真卿李华萧颕士赵骅等皆海内名士户部尚书歴代沿革周礼地官大司徒之职即其任也汉成帝置尚书五人其三曰民曹主凡吏上书事魏文帝置度支尚书寺吴有户部晋有度支皆主筭也宋齐度支尚书领度支金部仓部起部四曹后周置大司徒卿一人如周礼之制隋开皇初改为民部唐永徽中以庙讳改为户部龙朔三年改为司元太常伯初户部居礼部之后自武后改置天地四时之官以户部为地官遂居礼部之前宋朝户部判司事一人以两制已上充凡田产钱糓之政令皆归三司使本曹但受天下之土贡元㑹陈于庭而已至元丰改官制罢三司归户部左右曹而三司之名始冺矣三司者谓盐铁户部度支是也敷教虞书帝曰契汝作司徒敬敷五教在寛掌图周礼大司徒之职掌建邦土地之图与其人民之教以佐王安扰邦国辨物周礼以㑹土之法辨五地之物生扰民周礼司徒掌邦教敷五典扰兆民父子并为诗本序郑武公父子并为司徒善于其职兄弟素笃梁书刘洽为御史中丞兄溉为左民尚书旧中丞不得入尚书下舎洽引服亲不应有碍到省评决乃许入溉省亦以兄弟素笃不能相别也溉美风仪善容止所至以清白自修不好声色隠之清俭晋吴隠之为度支尚书以竹篷为屏风坐无氊席后迁中领军清俭不改每月所得俸禄才留身粮余悉分赈亲族韩滉亷勤唐代宗大厯六年以韩滉判度支自兵兴以来所在赋歛无度仓库出入无法国用虚耗滉为人亷勤精于簿领作赋出入之法御下严急吏不敢欺崔从风望唐崔从字子乂为户部尚书为人严伟立朝稜稜有风望善果风绩唐郑善果兼民部尚书奉法持正风绩显于公卿间毎奏事及侍立并令升殿与从兄元璹在其数时以为荣利人救边晋杜预为度支尚书内以利人外以救边脩物置济当时之急者五十余条陈图挂籍唐张鷟文集设九土之纲维成四方之管辖班固申犬牙之制疆场绮分应璩论马齿之规井田鳞次户标九等具陈万国之图人有十伦并挂三年之籍国计专掌魏文帝置度支尚书専掌军国支计明帝嗣位欲用安平王孚为度支尚书顾问左右曰有兄风否答曰似兄帝曰吾得司马懿兄弟二人复何忧遂转孚为度支财用并归宋初除安夀为户部尚书元祐元年门下侍郎司马光奏令户部尚书兼领左右曹而旧三司财用事有在五曹寺监者并归户部则利权归一何胤固辞梁何胤为左民尚书后辞官归隠于若邪山云门寺勅给白衣尚书禄胤固辞不受景歴早拜南史蔡景歴拜度支尚书旧式拜官在日午后景歴拜日适逢舆驾幸玄武观在位皆侍宴帝恐景歴不与特今早拜其见重如此杜预武库晋杜预为度支尚书在位七年损益万几不可胜计号曰杜武库言其无所不有也长孙义仓隋长孙平开皇三年为度支尚书见天下州县多罹水灾百姓不给奏令民间毎秋家出粟麦一石以下贫为差等储之闾里以偹凶年名曰义仓王琚内相唐王琚佐明皇平内难为户部尚书帝于琚眷委特异预大政事号曰内宰相徳玄旧臣唐髙宗以窦徳玄旧臣自殿中少监为御史大夫一嵗中迁司元太常伯杜暹展足唐景云中卢从愿为吏部侍郎注杜暹为郑县尉后暹为户部尚书卢自益州长史入朝杜立于上乃谓卢曰选人定何如卢曰亦由仆藻鑑遂使明公展千里之足李纬好须唐太宗幸翠微宫授司农卿李纬为民部尚书房玄龄时在京城留守会有自京师来者太宗问曰玄龄闻李纬拜尚书如何对曰但云李纬好须更无他语太宗遽改授洛州刺史或云改授太子詹事已让版使佳话唐韦燠辞判户郎归谓甥姪曰已让版使矣版使谓户部也自谓忠臣齐褚渊为司徒入朝以腰扇障靣功曹刘祥曰作如此举止羞靣见人太子宴朝臣右卫率沈文季与渊语相失文季怒曰渊自谓忠臣不知死之日何靣目见宋明帝作会稽録宋李常为户部尚书作元祐会稽録三十卷置裁省局宋韩忠彦字师朴谥文定召为户部尚书时元祐会计録初成入狭而用广忠彦忧之因言歛节财用遂裁省冗费置局于户部户部侍郎歴代沿革周官小司徒之职即其任也隋炀帝始置民部侍郎唐因之后改为户部侍郎龙朔二年改为司元少常伯咸亨元年复为户部侍郎宋制见下右曹宋户部侍郎之职皆归三司元丰官制行户部始总邦计置侍郎二员左曹五案谓户口案赋税案农田案检法案知杂案也右曹五案谓常平案免役案坑塲案检法案知杂案也左曹除陈安石右曹除李定绍兴四年七月诏户部侍郎二员通治左右曹职事苏辙再谢除户部侍郎表右曹之政本专赋役之烦近嵗以来复益金仓之旧下闗民力上计邦储左户唐户部侍郎二员判使案者别为一署谓之左户元和后选举华重宰相多由此进崔羣既相孟简代为侍郎纲条甚张唐白居易除张平叔户部侍郎制张平叔国之材臣也计能析秋毫吏畏如夏日司㑹逾月纲条甚张况师旅未息调食方急倚成取济非尔而谁誉望大䘮唐潘孟阳权知户部侍郎诏驰驿江淮视财赋孟阳恃气豪倨所至招金钱多补吏誉望大䘮又孟阳为户部年未四十其母谓曰以尔之才而位丞郎使吾忧之素无学术唐李林甫引萧炅为户部侍郎炅素无学尝与严挺之言穪伏腊为伏猎挺之言于张九龄曰省中岂容有伏猎侍郎乎乃出炅刺岐州独无进献唐李绛为户部侍郎宪宗问曰户部比有进献至卿独无何也绛曰将户部钱进入内藏是用官物以求结私恩也上嘉其直叙户口多少唐太宗问侍郎卢承庆歴代户口多少之数承庆叙夏已后迄于周隋皆有依据议户版利病唐杨玚为户部侍郎帝召大臣议户版玚言利病甚详帝叹赏之选从人望唐韩愈除崔羣为户部制地官之职邦教是先必选国华以从人望具官崔羣体道履仁外和内敏清而容物善不近名从容礼乐之间特逹珪璋之表喜见风仪唐刘禹钖奉送李户部侍郎自河南尹再除本官诗昔年内署振雄辞今日东都结去思宫女犹传洞箫赋国人先録衮衣诗华星却复文昌位别鹤重归太乙池想到金门侍通籍一时惊喜见风仪师文姻家宋徽宗崇宁间蔡京当国始求羡余以供侈费于是以其姻家胡师文为发运使以籴本数百万缗充贡入为户部侍郎自是继者效尤时有进献而本钱竭矣赵瞻旧徳宋苏轼作太常少卿赵瞻可户部侍郎诰具官赵瞻明于吏事辅以经术忠义之节白首不衰今日秩宗擢贰邦计将使四方之人知予以耆老旧徳居此官者盖有盍彻之意焉所献精英唐天宝中杨贵妃有宠每乗马髙力士执辔授鞭织绣之工専供贵妃院者七百人中外争献珍玩岭南经略使张九章与王翼所献精英九章加三品翼为户部侍郎北除平缓宋元祐初用治平故事命大臣荐士试舘职一时名士在馆率论资考次迁转未有越次进用者皆有滞留之叹张文潜晁无咎俱在其间一日二人阅朝报见苏子由自中书舎人除户部侍郎无咎以为平缓曰子由此除不离核谓如果之粘核者文潜曰岂不胜汝枝干乎闻者大笑按东北方有果如李毎熟不待摘輙便藁土人因取藏之故谓之枝头干贿赂不受唐牛僧孺拜户部侍郎初韩弘入朝父子俱卒诸孤㓜小穆宗命中使阅其宅簿以付家老而簿中具纳赂之事唯于僧孺官侧朱书曰某月日送牛侍郎物若干不受穆宗按簿甚悦居无何议命相帝首可僧孺之名经总非长王彦威开成初为户部侍郎判度支威于儒术该邃亦善吏事但经总财用出入米盐非所长也条奏利害唐李元纮歴工兵吏三侍上令宰臣及公卿以上精择堪为户部者多有荐元纮者及拜户部侍郎元纮因条奏人间利害及时议得失上大悦因赐衣一副执奏宣索宋栁约字元礼权户部侍郎感激奋励悉力尽言凡例外宣索皆执奏以进諌罢河议宋元祐五年主议者执开河减水之䇿户部侍郎苏辙上䟽諌曰臣为右曹户部休戚计在此河若复缄黙谁当言者惟断在圣心尽罢其议务均财用朱晦庵与钟户部侍郎书比来同安跧伏簿书尘土中乃闻执事复为天子出使巴蜀弛去逋负缗钱之在官者以数百巨万计弭节来还天子嘉之下所议奏于四方擢执事摄贰版曹务以均节财用便安元元为职除目既闻四方幽显无不喜悦户部郎中歴代沿革周官司徒之属有下大夫即户部郎中之任也汉尚书郎一人主户口恳田吴有户曹郎魏有左民部郎曹晋兼右民郎曹东晋而下有民部郎曹梁陈为左右郎后魏为左户曹郎北齐有左右民曹郎隋初置侍郎二人炀帝除侍字改民部郎唐为郎中龙朔中改为司元大夫后复改郎中员外郎各二人掌户口土田赋役贡献优复婚姻继嗣之事又周官大司徒之属有上士盖今户部员外郎之任隋开皇中置民部员外郎炀帝改民曹承务郎唐改户部员外郎贞观咸亨龙朔光宅神龙并随曹改复员外郎二人掌领天下州县户口之事词理惬当隋书髙构转民部郎中时有叔姪争嫡尚书省不能断朝臣之议不决构断而合理上以为能劳之曰我闻尚书郎上应列宿观卿才识方之古人信矣嫡庻者礼义之所重我读卿判数遍词理惬当意所不能及也赐米百石由是知名气岸髙雅唐武儒衡迁户部郎中气岸髙雅论事有风采时皇甫鏄以宰相领度支剥下益上儒衡上䟽论列为考堂唐张博济为户部郎中部有考堂乃天下嵗会计处博济废为郎中员外㕔事别取都水监地为考堂修牢盆刘禹钖作崔公倕碑公检校户部郎中干池盐于蒲修牢盆谨衡石煎和既精饴散乃盈商通而荐至吏惧而循法民不絓网而国用益饶诏褒其能韦维裁剖唐韦维字文纪为户部郎中善裁剖时员外郎宋之问善诗故称户部二妙又维为郎中尝莳栁于庭及虚心兄弟居郎省对之歛容按虚心字元逸维之子也王质方雅唐刘禹钖撰神道碑王质字华卿为户部郎中以方雅特立除谏议大夫世尚儒学宋淳化中户部郎中张郁父正仕至户部侍郎世尚儒学号书楼张家夙有诗名唐卢纶字允言河中人为户部郎中夙有诗名贞元中与李端司空曙之徒名为十才子形于图画以美其名赏其俊拔唐新语户部与吏部邻司时吏部移牒令户部于墻宇列棘以防令史交通吕太乙为户部员外郎答曰眷彼吏部铨总之司当须简要清通何必设篱种棘省中赏其俊拔闻其理行唐裴向为滑南县令奏议第一朝廷闻其理行擢为户部员外郎度支郎中歴代沿革汉有度支侍郎即郎中之任也魏晋宋齐后魏北齐并有度支郎中唐龙朔二年改为司度大夫咸亨元年复旧掌支度国用租赋多寡之数物产丰约之宜毎嵗计其所出而支其所用宋设度支判司事一人列六案以无职事朝官充本司无所掌元丰官制行郎中员外郎始实行本事梁公自职唐职林狄梁公以度支之司系天下利害部常阙人求之未得乃自职之陈向叅掌宋朝凡度支之政皆归三司本司无所掌元丰官制行郎中员外郎始实行本司事初除陈向叅掌计度天下之经费以贡赋租税之入而为之出小事则拟画大事则谘其长位叅职绾唐张鷟集位叅计㑹职绾度支称竒播美张鷟集鸣鹤登朝含鸡伏省转筋之敏未见称竒聚米之能无闻播美张苍之善筭国用讵肯留情冯勤之力计军储曽何介意西京杂记曹元理善筭回筋知二国之粟不差升斗也副知首立唐苏弁授度支郎中副知度支事仍命立于正郎之首户有副知之名自苏弁始也对唱无差唐崔仁师为度支郎中尝奏度支财物数千言手不执本太宗恠之令杜正伦赍本与仁师对唱一无差殊帝大竒之理寃张仲方少朗秀父友高郢见而竒之曰此子非常必为国器后为金州刺史郡人有田产为中人所夺仲方三䟽奏闻竟理其寃入为度支郎中责贡唐贞观中勅下度支求杜若省郎以谢脁诗芳洲采杜若乃责方州贡之本曹官云州不出杜若应由谢脁诗误耳华省名郎乃如此判事岂不畏二十八宿笑人耶献饵唐张濬累转度支员外郎黄巢将通闗轴濬託疾请告侍其母挈族避乱商州贼犯京师僖宗出幸逾年供须卫军不得食濬隂令李康献糗饵数百劳军士始得食僖宗召康问曰卿为县令安操心至此康对曰臣为尘吏敢有此进献张濬员外指臣也帝异之急召至行在拜兵部郎中判案唐故事度支案郎中判入员外判出侍郎总领押案而已金部郎中歴代沿革汉尚书郎四人其一主财帛委输盖金部郎中之任也歴魏晋宋齐后魏北齐并有金部郎梁陈隋为侍郎炀帝但曰郎唐武徳中加中字龙朔中为司珍大夫咸亨复旧天宝改司金郎中至徳复旧宋设判金部司事一人以无职事朝官充凡库藏出纳皆归三司而权衡度量主于府寺本司无所掌元丰官制行郎中员外始实行本司事职金周礼职金掌凡金玉钖石丹青之戒令司珍见沿革无愧幽明隋卢昌衡为祖孝徴所荐迁金部郎孝徴曰吾荐卢子均为尚书郎自谓无愧幽眀矣通知盈缩中兴系年録宋徐宗说在度支㑹右曹金部皆阙官因令兼领三曹宗说素有心计于天下经费出入盈缩之数莫不通知老吏为之歛手令条治道宋王师愈召除金部郎中数言事孝宗赐书曰比来奏对颇及治道之具而未详也尚有可禆政体而宜于今者亟复条奏其眷待之渥一时在廷之臣莫敢望焉止督缗钱金部尚书杨倓取诸郡积逋缗钱七百万付金部郎王师愈使督之公曰此钱徒有其名耳督之未必得而文移一下所扰者不知㡬何人且中外一体若邦计未裕不若归诚君父以幸寛免岂宜举此虚籍以罔上而病民耶持其事不下仓部郎中歴代沿革周廪人仓人之职也魏晋而下有仓部郎中梁陈为侍郎宋齐以度支尚书领之后魏有太仓尚书后周有司仓下大夫隋初制仓部侍郎炀帝止曰仓部郎唐武徳三年加中字龙朔二年改司庾大夫咸亨复旧天宝为司储郎中宋设仓部判司事一人以无职事官充凡受纳租税出给禄廪之事皆归三司而别置提㸃仓场官以督察本司掌出纳唐仓部郎中掌天储库出纳租税禄粮仓廪之事掌给受宋仓部叅掌国之仓场储积及其给受之事列案有六恬然无言唐毕諴字存之为李徳裕所忌累官驾部员外仓部郎中故事要家势人多以仓驾二部为辱毕諴恬然无言如处美官宰相知之迁职方郎中兼侍御史知杂疑然不附唐孟简为仓部员外郎王叔文为户部侍郎简为其属正色中立凝然不附山堂肆考卷四十八山堂肆考钦定四库全书山堂肆考卷四十九明彭大翼撰臣职礼部尚书厯代沿革周礼春官宗伯之职即其任也汉成帝置尚书四人其四曰客曹主外国夷狄事光武分六曹吏部曹兼掌斋祀然则夷狄斋祀皆今礼部职也魏尚书有祠部曹及晋江左有祠部尚书掌庙祧之礼后周置春官大宗伯卿隋为礼部尚书唐龙朔中改为司礼太常伯光宅中为春官尚书宋朝礼部判部事二人以两制及带职朝官以上充凡礼仪之事悉归太常礼院而贡举之政领于知贡举本曹但掌制科举人及百官谢贺章表等事而兼领贡院焉元丰改官制职掌如旧其属有四一曰礼部二曰祠部三曰主客部四曰膳部作秩宗虞书帝曰咨四岳有能典朕三礼佥曰伯夷帝曰俞咨伯汝作秩宗夙夜惟寅直哉惟清掌邦祀周礼春官宗伯使帅其属而掌邦礼以佐王和邦国管摄二曹后魏孝文征马圏留宋弁兼祠部尚书摄七兵事及行执其手曰国之大事在祀与戎故令卿管摄二曹兼授二职唐髙宗谓裴行俭曰卿文武兼资故授卿以二职即日拜礼部尚书兼检校右卫大将军叔达谠言唐陈叔达字子聪初建成元吉疾害太宗隂行谮毁髙祖惑其言将有贬责之意叔达固谏乃止至是太宗拜礼部尚书劳之曰武徳中公有谠言故以相报李揆才望唐徳宗建中中礼部尚书李揆字端卿有才望卢𣏌恶之遣使吐蕃揆言于上曰臣不惮逺行恐死于道路不能达诏命上为之恻然谓杞曰揆毋乃太老对曰使逺夷非谙练故事者不可且揆行则自今年少于揆者不敢辞逺使矣揆乃行至蕃酋长曰闻唐家有第一人李揆公是否揆畏留因绐之曰彼李揆安肯来耶还至凤州卒翊賛有功唐睿宗朝薛稷为礼部尚书以有翊賛功毎召入宫中与决事恩絶羣臣柔佞得幸唐徳宗贞元十年以齐运为礼部尚书运无才能学术専以柔佞得幸毎宰相对罢则齐运进决其议或病卧家上欲有所除授遣中使就问之大僚唐李绛制宗伯秩礼是为大僚古卿曽南丰拟制春官古卿是用授汝穪容台郑玄曰商家礼乐之官知礼容故署穪容台践台斗杜甫送王评事诗及乎贞观初尚书践台斗注云贞观初王珪拜礼部尚书后以侍郎执政又晏殊类要牋表类擢豋宗伯之曹上应文昌之位谏擢舞胡唐髙祖以舞胡安吐奴为散骑侍郎礼部尚书李纲谏曰臣按周礼均工乐胥下得侧仕伍虽复才如子野妙等师襄皆终身继代不易其业惟齐髙纬封曹妙达为王授安马驹为开府既招物议大毁彞伦有国有家者以为殷鍳方今天下新定建义功臣行赏未遍髙才硕学犹滞草莱而先令舞胡致位五品鸣玉曳组趋驰廊庙固非创业垂綂贻厥孙谋之道也上不从判却畨贡宋元祐中西畨有贡骏马汗血者事下礼部苏轼时为宗伯判其状云朝廷方却走马正使汗血亦何所用事遂寝议功臣配享宋丰稷为礼部尚书哲宗升袝议功臣配享稷以为当用司马光吕公着或者谓二人得罪于哲庙或不可用稷曰止论其有功于时尔如唐五王配享中宗岂非得罪于中宗者哉论贡使买书髙丽贡使请买书籍朝廷以故事许之礼部尚书苏轼上言汉东平王求诸子太史公书犹不许今可与乎诏曽经买者许依例礼部侍郎厯代沿革周官小宗伯之职即其任也隋炀帝初置礼部侍郎唐龙朔中改为司礼少常伯掌䇿试贡举及斋祀国子生等事开元中李昻以考功贠外郎典贡举为进士李权所诋朝议以考功位轻不足以临多士次年遂以礼部侍郎掌焉宋制见尚书门君为题堂见乡里父与同省唐书崔湜先为兵部侍郎父挹后为礼部侍郎父子同为南省副贰自有唐以来未有此事抑浮先行唐韦纯为礼部侍郎取士抑浮华先行实尝从容奏曰礼部侍郎重于宰相帝曰侍郎是宰相除安得为重曰为陛下拣宰相者得无重乎帝美其言举秀兴廉唐职类穪秩元祀春官旧职举秀兴廉国朝兼领非文儒硕茂裁鉴精实重于一时者不堪此任也裁鉴尤长唐韦陟字殷卿为礼部侍郎于裁鉴尤长曩者主司取与皆以一场之善遂登科目陟先知其所长然后依常式考覈片善无遗美声盈路取舍非允唐恵文太子薨诏礼部选挽章侍郎贺知章取舍非允为门廕弟子喧诉盈庭知章以梯登墙首出决事不中三人唐文宗时礼部侍郎魏扶奏曰臣今嵗放三十三人其封彦卿崔瑑郑延等三人实有词艺为时所称皆以其父兄见居要地不敢令中选诏令翰林学士承㫖韦琮等重考覆勑曰彦卿等所成文字并合程度可放及第实兼二事白集韦贯之授礼部侍郎制礼闱仪曹典郊祀之礼献贤能之书今小宗伯实兼二事非直清公正者不足以处之按贯之名绶舎人引麻南部新书唐常衮自礼部侍郎入相初衮为侍郎时潘炎为舎人引麻因戏之曰留取破麻鞋着衮视事不浃旬果拜相贡士试栁见中书舎人不阿权近唐王凝为礼部侍郎不阿权近请置孝廉唐杨绾代宗时为礼部侍郎上䟽议贡举请罢明经进士置孝廉力田等科仍请兼广学校放榜长安唐刘禹钖寄礼部王侍郎放榜诗礼闱新榜动长安九陌人人走马看一日声名徧天下满城桃李属春官召对便殿宋张魏公除知兴元府已登舟复除礼部侍郎召对便殿上慰劳宣谕曰朕将有为正欲一飞沖天而无羽翼者卿为朕留意当専任用栁璟寛信唐栁璟字徳辉为礼部侍郎为人寛信好接士及称人之长逰于门者皆显于世广问老成宋绍兴间吕广问为礼部侍郎上谓大臣曰广问老成不沽激往时荐之者甚多平心阅试唐崔郾字广略转礼部侍郎凡两嵗贡士平心阅试所擢者无非名士为公辅名卿者十人抗声论事中兴系年録礼部侍郎曾开出知婺州先是秦桧语以和议曰此事大系安危开于坐中抗声论曰丞相今日不当説安危止合论存亡尔桧矍然惊其言遂命出守荣命两加唐贺知章迁礼部侍郎兼授学士一日併谢讫谒宰臣源侍中谓张説曰贺公乆着盛名今日一时加二荣命并为学士之光辉然二者孰为美説曰侍郎自皇朝以来为衣冠之华选自非履厯清要望实具美者无以居之虽然终是具贠之吏学士者怀先王之道为缙绅轨仪藴杨班之词彩兼㳺夏之文学始可处之无愧二美之中此为愈也文柄举属宋杨大年撰行状程尚书大昌公权礼部侍郎一时文柄举属于公其成就人才不可老师宿儒多公门生也条奏时政宋刘正夫字徳初除礼部侍郎彗星见诏求直言正夫条奏时政十余事大略重名器轻赋歛戢干戈节赐予及持盈守成之道徽宗嘉纳之乞定乐章周益公集宋洪适权礼部侍郎上初讲郊祀公乞进胙徳寿宫及改定乐章人谓礼与时皆得之礼部郎中厯代沿革周官大宗伯之属有下大夫及魏晋宋齐梁陈后魏北齐有仪曹郎即其任也隋礼部曹置侍郎一人炀帝除侍字又改仪曹唐因之称郎中龙朔二年改司礼大夫宋元丰正名初除刘挚王子韶凡大朝㑹则上书奏及藩国贡物庆贺若谢则郎中贠外郎分撰表文建炎三年诏礼部郎官一贠兼主客元丰官制礼部郎中谓之名表郎官别有印曰名表郎印其贠外之任即周官大宗伯上士之属隋开皇置礼部贠外郎炀帝改仪曹承务郎唐武徳复为贠外郎龙朔改司礼贠外郎唐人以礼部贠外谓之中仪主事谓之小仪详练故事梁武帝问仆射徐勉求一有学艺解朝仪者为尚书仪曹郎勉曰孔休源识见清通详练故事帝即日除仪曹郎每建议访问前事休源即以所诵记随机断决曹无凝滞吏部任昉常谓之孔独诵博综羣书梁刘杳字士深博综羣书为仪曹郎仆射徐勉以台阁大仪专委于杳辞章自名唐薛稷字嗣道为礼部郎中以辞章自名论议无屈唐李翺字习之为礼部郎中性峭鲠论议无所屈见宰相李逢吉乃靣斥其过失议爼豆曲阜行上官均制爼豆之议着为典常牋奏之文传为口实秩清任重时儒所贵不次之擢多此途出知制诰春明退朝録礼部郎中百日内须知制诰故王元之与宋给事诗须知百日掌丝纶王巩闻见録礼部郎中掌省中文翰谓之南宫舎人宋神宗与宰执议更官制至礼部郎中曰此南宫舎人非他曹比可除刘摰屡箴阙礼南齐书孔逷为尚书仪曹郎屡箴阙礼多见信纳上谓王俭曰孔逷真所谓仪曹也止加尊号宋刘敞字原父天子将亲大祫于太庙丞相欲加上尊号时公以礼部郎中兼领名表丞相请撰表公説止之遂上章䟽凡四天子得公奏曰我意本谓当如此遂断章表不受公于是大忤时相撰赐衣表石林燕语旧制大朝㑹庆贺及春秋赐衣请上听政之类宰相率百官奉表皆礼部郎官之职大观以后朝廷庆贺多非常例郎官不能得其意蔡京乃命中书舎人杂为之既又不欲有所去取于是间㕘取首尾或摘其一二聨次比成之当时谓之集句表礼部郎官所撰惟春秋两谢赐衣表而已掌科举事宋洪迈礼部郎官㕔壁记钧之为郎然二十四司泠热剧易不得同日语中兴时捐不急之官省郎贠七以主客合于礼部号为两曹而所掌不过牋削印瑞郊庙礼文与士子科举事日所程判其多不能以百天明省门开由大丞相以下毕入听治吾同舎郎南典选北理财文书鳞午吏四绕不少置独仪曹之庭可设翳网予方理蠧简呻呫毕作书生事业倦则偃一榻上迟食时矍起摩睡眼以出卒食舒舒而行伺丞相上马已即去至无毫毛可用以为勤以白长官者其官同禄之入又同而劳逸相絶顾如此颜之不厚难矣哉清庙器唐李珏字待价为殿中侍御史宰相韦处厚曰清庙之器岂击搏才乎除礼部贠外郎瑞锦窠唐旧説礼部贠外郎为瑞锦窠敲废印唐旧説贠外郎㕔有大石诸州府纳废印皆于石上碎之又图冩祥瑞亦贠外郎所掌令狐楚诗移石几时敲废印开箱何处送新图整羽衣唐郑谷寄同年赵郎中诗仙步徐徐整羽衣小仪澄淡转中仪桦飘红烬趋朝路兰纵清香宿省时彩笔烟霞供不足纶闱鸾凤讶来迟自怜孤宦谁相念祷祝空吟一首诗崔澹名德唐崔澹举止秀峙人谓玉而冠者为礼部贠外郎当时士夫以流品相尚推名德者以澹为首子厚文章唐刘禹钖作栁文序子厚以文章称首入为尚书礼部贠外郎十年方转録异记唐刘禹钖为礼部贠外郎方与日者从容叚文昌适入谒既去日者谓禹钖曰贠外须待十年之后此客入相方转正曹郎耳自是禹钖失意连受外官十余年文昌入相方除禹钖礼部郎中少年超取栁宗元与萧俛书仆二十三甚少年自御史里行得礼部贠外郎超取显美撰表文四朝志凡大朝㑹则上书奏及藩国贡物凡庆贺若谢则郎中贠外郎分撰表文定仪注唐韦叔夏授礼部贠外郎武则天将享明堂受制与当时大儒撰定仪注衆咸推服之却私情唐许孟容德宗召为礼部贠外郎有公主之子请补弘文馆诸生孟容举令式不许公主诉于上命中使问状孟容执奏竟得迁本部郎中议合祭宋吕东莱文集王居正字刚中绍兴元年除礼部贠外郎上将祀明堂有司疑于严父之文议不时定公立议请合祭天地奉太祖太宗配又抚州守臣言甘露降畵图以闻公请却其图勿纳台臣因劾守夺其州称诵名表楼攻媿集汪大猷字仲嘉除礼部贠外郎南宫名表一出士林称诵之损益仪物续㑹要宋朝礼部郎中及贠外郎凡讲论制度损益仪物则审覆有司所上之状以次谘决而质于尚书省请复祭典宋李文简公焘除礼部贠外郎时中兴祭典未备公上言岳镇海渎先农先蚕风雨雷师九祠乃以酒脯代牲牢雨旸失节郡国水灾未必不由于此诏许复旧不草奏牋中兴系年録呉懋晋陵人为礼部贠外郎金立张邦昌法当郎官草牋奏公度不可拒将引绳自裁有幸非常者曰仆请为之由是获免又王时雍用事坐政事堂公发愤骂时雍曰反贼吾不能击汝如叚秀实耶时雍靣颈发赤不能对公因以疾求罢不听遂称疾笃祠部郎中厯代沿革东晋而下逮于北齐皆有祠部郎后周春官府有典祠中大夫隋有祠部郎唐改为郎中龙朔中改司禋大夫后复旧宋朝设判司事一人以无职事朝官充凢祠祀享祭皆隷太常院而天文刻漏归于司天监本司但掌祠祭画日休假及受诸州僧尼道士女官童行之籍给剃度受戒文牒而已元丰改制郎中员外郎始实行本司事又因话録祠部唿为冰㕔言其清且泠也唐省中语后行祠屯不博中行都门才应礼乐晋许允之字之竒才应礼乐擢爲祠部郎善诵诗书梁周舍字昇逸博学尤精义理善诵诗书吏部尚书范云重其才器言之梁武帝召拜祠部郎礼仪损益多自舍出也徳基礼学南史贺徳基世传礼学祖文发父淹至徳基三世爲祠部郎谢沈史才谢沈爲祠部郎有史才议有故实后魏裴脩兼祠部曹每有疑议撰论斟酌咸有故实言有证据魏徐邈为祠部郎上言南北郊及论明堂宗庙毁建皆有证据独违羣议陈姚察为尚书祠部郎旧魏王肃奏祀天地设宫悬之乐八佾之舞至梁武帝以爲事人礼缛事神礼简古无宫悬之文陈初承用莫有损益至宣帝欲备乐付有司立议以梁武爲非时硕学名儒咸希㫖莫敢言察乃博引经籍独违羣议据梁乐为是当时莫不慙服不行遗表先生襄字述古判尚书祠部郎时译经僧法䕶遗表度十僧赵槩奏列子庙三年度道士襄皆执奏不行以荐士爲任唐韩愈与祠部陆员外书执事好贤乐善孜孜以荐进良士爲己任方今天下一人而已论荐新过时国史赵彦若迁祠部员外郎先是有议论宗庙荐新仲秋用茭萌不经易以蒲白至是彦若曰蒲方春始生乃可食也至秋则过时不可以荐矣乃援引经传改从春荐当官不挠唐崔沔爲祠部员外郎为人舒缓讷于造次当官正色未尝沮挠召对穪㫖宋叶梦得字少蕴为祠部员外郎召对穪㫖上喜因问在部㡬时对曰将及二年上曰如是久乎朕当不次擢卿后数日遂除起居郎主客郎中歴代沿革主客之职周已有之汉置尚书郎四人其一主匈奴单于蕃部葢主客之任也魏有南主客晋主客分南北左右隋为主客郎大业中改爲司蕃郎文帝置主客员外郎炀帝改为承务郎唐龙朔中改爲司蕃大夫宋主客无所掌建炎三年诏礼部郎官一员兼主客掌诸蕃国朝贡及国信礼物封袭祭享之事名望起家东汉何邃少有美望公府中十辟不就由是名重华夏起家为尚书主客郎接对穪职后魏李繗为尚书南主客郎前后接对凡十八人颇爲穪职答梁使失言魏魏收为主客郎时梁徐陵为散骑常侍使魏魏人授馆宴賔是日甚热魏收嘲陵曰今日之热由徐常侍来陵即答曰昔王肃至此故魏始制礼仪今我来聘使卿复知寒暑收大慙齐文襄为相以收失言囚之数日致魏使缩鼻南史庾杲之爲主客郎时魏使至问杲之百姓为何家家题门帖卖宅杲之答曰朝廷欲扫荡京洛克复神州所以家家卖宅魏使缩鼻而不能答范胥口辩梁范胥为博士有口辩尝兼主客郎应接北使范岫醖借齐春秋匈奴使李道固至诏使主客郎范岫接对道固美其醖借兵部尚书歴代沿革周礼夏官大司马之职即其任也汉置五曹未有主兵之任魏始置五兵尚书谓中兵外兵骑兵别兵都兵也晋大始中有五兵尚书而又分中外兵为左右至后魏始有七兵尚书后周置大司马卿一人隋乃改兵部尚书统兵部职方驾部库部四曹唐龙朔二年改司戎太常伯光宅元年改夏官尚书天宝十一载改武部尚书宋尚书掌武举民兵厢土军卤簿及蕃夷官员承袭之事元丰中诏应沿边义勇保甲事竝隷枢密院其余民兵悉隷兵部建炎中併卫尉亦归兵部圻父周书矧惟若畴圻父薄违农父若保宏父定辟矧汝刚制于酒注云况尔之畴匹而位三卿者若圻父迫逐违命者乎若农父之顺保万民者乎若宏父之制其经界以定法者乎皆不可不谨于酒也圻父政官司马也主封圻农父教官司徒也主农宏父事官司空也主廓地居民武官释名大司马者武官也大总武事训马为武者取其徤行也统六师周官司马掌邦政统六师平邦国唐孙逖授李林甫制缉熈九伐董正六师掌九伐通典夏官大司马之职掌以九伐之法正邦国制军诘禁以紏邦国领校人牧师职方司兵之属即今兵部之任也西曹文苑英华崔融字安成齐州人有吏部兵部选人议伏望诏东西二曹两都分简东谓吏部西谓兵部也南省唐李辅国为兵部尚书南省视事使武士戎装夹道毕公兼领释名周成王时毕公为三公兼领司马之职欧阳特授宋欧阳脩谢表臣某言伏蒙圣慈特授臣兵部尚书依前观文殿学士知青州军事充京东东路安抚使臣已于今月二十七日赴上讫掌国五兵叨进中台之秩宣风一面俾绥东土之人祗荷宠灵徒知殒越数访时政唐职林王起字举之为兵部尚书文宗数访逮时政起因积雨愿寛逐臣亏失军容唐玄宗初即位十一月讲武于骊山兵部尚书郭元振坐亏失军容将斩以徇张说于马前谏曰元振有功于社稷虽违军令不可加刑乃配流新州柳述骄豪隋兵部尚书栁述尚兰陵公主怙宠使气自杨素之属皆下之帝问符玺直长韦云起以外间不便事述时侍侧云起曰柳述骄豪未尝经事兵机要重非其所堪臣恐物议以为陛下官不择贤专私所爱斯亦不便之大者帝甚然之顾谓述曰云起之言药石也可师友之㑹诏内外官各举所知述举云起除通事舍人懐远简率唐李懐逺除兵部尚书虽久居荣位而弥尚简率常乘欵段马左右仆射豆卢钦望曰公荣䝿如此何不买骏马乘之答曰此马幸免惊蹶无假别求闻者叹美按豆卢钦望雍州人唐中宗神龙元年为左右仆射清以奉国唐屈突通为兵部尚书从秦王平薛仁杲时贼珍宝山积诸将争取之通独无所取帝闻之曰清以奉国名定不虗特赉金钱綵十段忠君唐僖宗时杜羣懿爲兵部尚书朱玫兵逼乘舆帝走宝鸡是时栈道为君渉所毁天子间闗险阻羣懿从之未尝暂去侧帝劳曰卿葢古所谓忠于所事者耶羣懿顿首曰陛下不以臣不肖使扞牧圉临难茍免臣之耻也事皆暗记唐姚崇三为宰相兼兵部尚书屯戍斥士马储械无不暗记知无不言宋朱文公撰黄端明碑黄中谥简肃为兵部尚书兼侍读每当入直上常先遣人候视至则亟召入坐语从容月必一再见公知无不言奏停叅辞唐诸道新授方镇节度使等执弓弩带器仗就尚书省兵部叅辞令狐楚奏云军国异容古今定制事不由旧斯为改常未闻省阁之门忽纳弓刀之器郑注外䝉恩宠内畜凶狂首创奸谋将兴乱兆致王璠郑行余之軰敢驱将吏直诣阙庭震惊乘舆骚动京国虽既往不咎而其源尚开伏乞速令停罢如须参谢即具公服上从之疏劾冲突宋祀南郊苏轼以兵部尚书为卤簿使上因太庙宿斋行礼毕特至青城忽有赭伞犊车并青葢犊车百余乘冲突而来公唿御营廵检使立车前曰西来谁何敢尔乱行曰皇后并某夫人某大长公主也公即于青城上疏劾之明日中使传命申勑有司严整仗卫实掌戎政白居易行柳公绰制惟兹夏官实掌戎政独省文书苏东坡表武选隷于天官兵政总于枢辅故司马之职独省文书呉凑能政唐呉凑为京兆尹以其能政兼兵部尚书先是街樾皆莳榆后街树缺所司植榆以补之凑曰榆非九衢之玩亟命易之以槐及槐隂成而凑卒人指树而懐之王庶爱民宋中兴系年録兵部尚书王庶论制狄之道在于民昔周文王问太公以为国之道太公曰爱民而已兵书无不本诸爱民者上叹曰大臣才也遂拜枢密副使兵部侍郎歴代沿革周礼夏官小司马中大夫之职即其任也隋置兵部侍郎唐因之龙朔中改为司戎少常伯光宅中改爲夏官侍郎旧制止一员总章元年加一员掌武选地图车马甲械之政其宋朝官制及元丰正名竝见本部尚书类故有家风唐太宗以杨弘礼有文武才擢为兵部侍郎入叅机务出统攻战太宗曰越公儿郎故有家风矣岂限常格唐卫次公为兵部侍郎选人故英公李勣孙及徐有功之孙皆以贫不调次公召而谓曰子之祖先勲在王府岂限常格竝优秩而遣之特辞越局唐卢承庆迁民部侍郎太宗寻令检校兵部侍郎仍知五品选事承庆辞曰选事职在尚书臣今掌之便是越局太宗不许曰朕今信卿卿何自不信也号为穪职唐韩臯资质厚重有大臣器为兵部侍郎号为穪职弘武讽帝唐杨弘武为司戎少常伯迁西台帝尝谓曰尔在戎司授官多非其人何耶弘曰臣妻刚悍此其所属不敢违耳葢以讽帝用后言也帝笑而不罪元辅绍祖唐卢元辅为兵部侍郎端靖介正能绍其祖奕召询时政唐韦澳迁兵部侍郎与同僚萧寘深为宣宗所遇每二人同直无不召见询访时政凡有邦国刑政大事中使传宣草词澳心欲论谏即曰此一事须降御札方敢施行迟留至旦必论其可否上多从之入守内职唐韩愈上兵部李侍郎书阁下内仁而外义行高而徳鉅尚贤而与能哀穷而悼屈自江而西既化而行矣今者入守内职为朝廷大臣当天子新即位汲汲于理化之日出言举事宜必施设既有听之之明又有振之之力寗戚之歌鬷明之言不发于左右则后而失其时矣奏索贼党唐宪宗时李师道遣刺客暗中射杀宰相武元衡取其颅骨而去兵部侍郎张孟容见上言曰自古未有宰相横尸路隅而盗不获者此朝廷之辱也因涕泣又诣中书挥泪请奏起裴中丞为相大索贼党暗谢宦官唐僖宗时张濬为兵部侍郎宦者田令孜召朝䝿饮酒濬耻于衆中拜之乃先谒令孜谢酒及賔客毕集令孜言曰令孜与张郎中清浊异流既虑玷辱何惮改更今日于隐处谢酒则又不可濬慙惧无所容三起三留唐蒋伸为兵部侍郎宣宗雅爱信之每见必咨天下得失伸三起三留曰他日不复对卿矣伸不喻其意未几拜相云十弔十贺宋孝宗时魏𣏌为金国通问使𣏌曰臣将㫖出疆其敢不勉万一无厌愿速加兵兵部侍郎胡铨曰敌决不可和倘干纲独㫁追回使者则有数千亿之嵗币专意武备足食足兵无书名之耻无去大之辱无再拜之屈去十弔而就十贺利害较然矣请对千言宋周简惠公葵除兵部侍郎时完颜亮毙张公自督府来朝密言恢复公请对谓不可轻举累数千言上唯唯五月败书闻上思公言授公以左中大夫叅知政事条奏八事东都事略宋许将入爲兵部侍郎条奏八事以爲兵之事有三曰禁兵厢兵民兵马之事有三曰养马曰市马曰牧马兵器之事有二曰缮作曰给用手画形胜宋王敏节公庶爲兵部侍郎召对便殿口陈手画秦陇形胜利害上大喜即日迁兵部尚书力诋和议中兴系年録宋兵部侍郎张焘力诋拜诏之议秦桧患之焘託疾在告桧使楼炤谕之曰北扉阙人上欲以公为直院宜早出焘大骇曰愈不敢出矣若使我草国书岂能曲徇意㫖哉焘尝思之不过一去桧不能夺遂止文忠要务宋周文忠公权兵部侍郎首奏四事曰重侍从增台谏择监司郡守上曰皆今日要务也文敏正辞宋李文敏公邴召爲兵部侍郎时苗刘反露刃宫门上登楼抚谕公亟趋前叱苗刘等兇欿稍息公扣宰相朱胜非问计䇿傅等皆在公反覆辩诘人为公危公无惧色太后垂帘胜非奏曰自变故以来能助朝廷者惟李邴郑㲄乃除公翰林学士上亲赐札略曰卿毅然正辞气折羣丑万衆动色具臣腼颜愿佐司马东莱集王居正迁兵部侍郎兼直学士院公辞曰臣愚不足以任二事愿尽力佐司马不受直院还贰圻父曲阜除陈埙制六卿之亚皆高选也夏官实主武事还贰圻父用均尔劳兵部郎中歴代沿革周礼大司马属官有军司马下大夫葢郎中之任也魏有五兵晋有七兵皆置郎中歴代或单为郎或爲郎中隋初为兵部侍郎炀帝改为兵曹郎唐武徳三年改为兵部郎中龙朔中改司戎大夫咸享光宅神龙中随曹改复二员一员掌判帐一员掌判簿宋朝官制元丰正名竝见本部尚书其员外郎即周官大司马上士之属隋开皇六年置兵部员外郎炀帝改兵曹承务郎唐改兵部员外郎龙朔三年改司戎员外郎咸亨等年随曹改复宋诸员外郎正七品兵部本曹所治之事员外叅掌之歴任有声唐卢奕怀慎之子与其兄涣齐名开元中任京兆司録叅军天宝初爲鄠县令兵部郎中所歴有声皆如涣之所治也职事颇怠五代梁萧愿宰相倾之子性淳谨承事父母未尝不束带而见然嗜酒无节职事弛慢尝为兵部郎中掌告身印颇怠职事父倾为吏部尚书代愿视郎篆其散率如此掌簿书职员令兵部郎中掌武职勲官三衙及兵士簿书朝集禄赐假告差发武职告身之事决兵檄唐姚崇为夏官郎中契丹扰河北兵檄丛集崇奏决若流武后贤之拜侍郎寡交游唐裴光庭转兵部郎中沉静少言寡交游既歴清要人未之许及在职公务修整衆皆叹服有吏干唐李憕骤歴兵部郎中有吏干明于几案甚有当官之称居外省元微之行杨嗣复制兵部郎中二员一在侍从一居外省兼职方中兴题名建炎中省冗职以兵部郎中併兼职方特举贤者唐魏徴荐杜正伦为兵部员外郎太宗劳之曰朕特举贤者非朕独私以能益百姓也多处文臣宋周必大兵部郎官题名记建炎三年夏始以驾兼库以兵兼职方其选清故平居无事多处文学之臣其权重故从军若将命则往往假以为宠此其大略也详决功状唐张嘉贞为兵部员外郎时功状盈几郎吏不能决嘉贞为详处不閲旬而庭无稽牒请爲钞法沈存中笔谭兵部员外郎范祥请为钞法令商人就边郡入钱四贯八百售一钞至解池请盐二百斤任其私卖得钱以实塞下省数十郡搬运之劳此即开中给引之始分掌选院唐六典兵部员外郎二人一人掌贡举及杂请之事凡应举之人有谋略才艺平射筒射皆待命以举若州府嵗贡皆勘贡文状而引试焉一人掌选院谓之南选曹每嵗选人有解状簿书资歴考课必由之以覈其实乃上三铨进用则书焉叅掌本曹续会要宋朝兵部本曹所治之事郎中员外郎叅掌之驾部郎中歴代沿革周礼夏官之属有舆司马有校人主马之官有特师掌牧放布巾车掌公车之政及王之五辂皆驾部之本也魏晋尚书有驾部郎宋驾部属左民尚书后魏北齐竝曰驾部郎中隋曰侍郎炀帝除侍字唐武徳加中字龙朔中改司舆大夫咸亨复旧天宝中改司驾宋朝驾部司事一人以无职事朝官充本司无所掌元丰改制郎中员外始实行本司事大礼则戒有司具五辂凡奉使之官赴阙视其官职及所治事给马如格官文书则量其迟速附马歩急逓应内外监收租入多寡孳产登耗皆检察焉勾检马牧隋辛公义为驾部郎勾检马牧所获十余万疋帝嘉之曰唯我公义奉国竭忠叅掌舆辇职略宋朝初除王钦若为驾部郎叅掌舆辇车马驿置廐牧之事摄库部职官分纪北齐冯子琮为驾部郎中摄库部孝昭帝閲簿领试令口陈子琮闇对无有遗失主中台南丰拟制舆马辇乗之奉邮驿圉牧之治中台要务主以郎官幽闲白居易赠驾部呉郎中幽闲静境别无事惟有南宫老驾兄清谨唐崔元亮字晦叔为驾部员外郎清谨介特意澹如也又李靖在隋为驾部员外郎左仆射杨素拊床谓曰卿终当坐此库部郎中歴代沿革周礼夏官有司甲下大夫为司戈盾弓矢之长各辨其物以待军事皆库部之任也魏始置库部郎晋以后有郎后周有小武藏大夫隋初为库部侍郎炀帝为承务郎唐有库部员外掌戎器卤簿仪仗龙朔改郎中为司库大夫咸亨复置库部员外郎宋库部无所事建炎中以驾部兼领皆有才行唐书陆象先弟景倩景融景献景裔歴河南令库部郎中皆有美誉僧一行少时与象先兄弟相善尝谓人曰陆氏兄弟皆有才行古之荀陈无以过也诡对兵仗宋文帝宴会有荒外归化人在坐帝问尚书库部郎中顾琛曰库内兵仗有几许琛诡对曰有千万人仗旧武库兵仗多秘不言帝偶问后悔失言及琛诡对甚善之高流不为宋江智深元嘉末除库部郎中时高流官序不为台郎智深门孤援寡独有此选意甚不恱固辞不拜中行不博唐国史补朝中语云中行刑户不博前行驾车山堂肆考卷四十九山堂肆考钦定四库全书山堂肆考卷五十明彭大翼撰臣职刑部尚书歴代沿革唐虞之时士师正五刑及周礼秋官大司㓂之职即其任也汉成帝时尚书初置二千石曹主郡国二千石又置三公曹主㫁狱光武改三公曹主考课二千石曹掌水火盗贼词讼魏置尚书都官郎佐督军事晋以三公尚书掌刑狱宋置都官尚书掌刑狱齐梁陈竝有都官尚书隋开皇中改都官为刑部尚书统都官刑部比部司门四曹唐龙朔中改为司刑大常伯咸亨复旧武后改为秋官尚书天寳中改为司宪宋刑部尚书侍郎郎中止爲阶官而刑部判官事二人以御史知杂以上或朝官充尚书掌天下刑狱之政令而侍郎郎中员外郎分治其事淳化中增置审刑院大中祥符中置纠察在京刑狱司元丰三年竝併归刑部五年官制行六部各正其职而刑部始得专其官敬狱周书司冦苏公式敬尔由狱以长我王国正刑礼王制司冦正刑明辟以听狱讼听之于棘木之下以狱之成告于王诘四方周礼大司冦之职掌建邦之三典以佐王刑邦国诘四方弼五教唐常衮刑部尚书制弼我五教掌兹三典不前僧胤梁书羊侃爲都官尚书宦者张僧胤候侃侃曰我牀非阉人所坐竟不前之时论美其贞正不屈仙客唐崔隐甫洁介自守以强正称爲刑部尚书帝欲相之因曰牛仙客可与语卿常见否对曰未也帝曰可见之隐甫终不诣他日又问对如初帝乃不用史氏賛严挺之拒宰相不肯见李林甫崔隐甫违诏㫖不屈牛仙客信刚者乎二人坐是皆不得相彼亦申其志也非分妄求唐睿宗景云二年以萧至忠爲刑部尚书至忠自託于太平公主公主引爲尚书华州长史蒋钦绪其妹夫也谓之曰以子之才何忧不达勿爲非分妄求至忠不应钦绪退而叹曰九代卿族一举㓕之可哀也哉至忠素有雅望尝自公主第门出遇宋璟璟曰非所望于君也至忠笑曰善乎宋生之言遽䇿马而去不文固辞唐以屈突通爲刑部尚书自以不习文固辞改爲工部通漕有宠唐玄宗天宝四年以韦坚爲刑部尚书坚以通漕有宠遂有入相之志又与李适之善李林甫由是恶之故迁以美官实夺之权也决事无留唐李适之拜刑部尚书夜则宴赏昼决公务廷无留事覆狱歔欷唐刘祥道迁司刑太常伯毎覆大狱必歔欷累叹奏决之日爲之不食上疏激切唐颜真卿爲检校刑部尚书永泰中元载引用私党请百官凡欲论事必先白长官长官白宰相然后奏闻真卿上疏曰天宝已后李林甫威权日盛羣臣有不先咨宰相輙奏事者不过託以他故中伤犹不敢明约百司令先白宰相如今日之事旷古未有陛下不早觉悟渐成孤立矣其激切如此于是争写内本布于外不挞令吏唐玄宗朝刑部尚书李日知在官不行捶挞而事集刑部有令吏受敕三日遗忘不行日知怒欲捶之既而谓曰我欲捶汝天下人必谓汝能撩李日知嗔受李日知杖不得比于人妻子亦将弃汝矣遂释之吏皆感恱无敢犯者无黥命官宋苏颂字子容神宗朝知审刑院时知州张仲宣受财枉法抵死法官援前例贷死杖嵴黥配海岛公奏古者刑不上大夫今刑为徒隷恐汚辱衣冠耳仲宣由是得免杖黥止流海外自是命官无黥杖者㫁姑鞭妇唐柳公绰为刑部尚书京兆狱有姑鞭妇至死者府㫁以偿死公绰议曰尊敺卑非鬭且其子在以妻而戮其母非教也竟得减死议盗杀党宋韩忠献琦知审刑院先是盗杀同党既自己就捕例不抵死公曰此但并有其赀或欲灭其口非有自新改过之心无足矜者请更议其法乃诏盗杀其徒党而不首者毋得原能息妖变宋徐孝先爲都官尚书都官省在台城内年代久逺多有鬼怪每夜昏无故有声光或见人着衣冠从中出尚书周确卒于此孝先代确居之经两载妖变皆息人皆以爲贞正所致请谳疑狱东都事略宋燕肃字穆之知审刑院先是天下疑狱虽听奏而州郡惧得罪不敢谳故寃狱常多肃建请诸路疑狱皆听谳有不当者释其罪自是全活者衆刑部侍郎歴代沿革周官小司冦有中大夫是其任也汉以来爲尚书侍中隋炀帝置刑部侍郎唐龙朔中改爲司刑少常伯光宅中改爲秋官侍郎天宝中爲宪部侍郎掌律令刑名覆按大理及诸司应奏之事又职林唐有大狱即命御史中丞刑部侍郎大理卿充使谓之大三司使宋元丰正名除大理卿崔台符爲刑部侍郎五听周礼小司冦之职以五听狱讼求民情一曰辞听二曰色听三曰气听四曰耳听五曰目听八辟周礼小司冦以八辟丽邦法附刑罚一曰议政之辟二曰议故之辟三曰议贤之辟四曰议能之辟五曰议功之辟六曰议勤之辟七曰议䝿之辟八曰议賔之辟妙选道裕唐太宗时刑部侍郎有阙令执政妙择其人奏闻皆不可上曰朕得其人矣往昔将作少监李道裕议张亮反形未具此言当矣虽不即从至今追悔遂以此阙授道裕按刑部尚书张亮贞观中有告亮谋反皆言当诛道裕独言反形未具不当死上不听斩之宣授栖楚唐穆宗宝歴初宣谏议大夫刘栖楚为刑部侍郎丞郎宣授自此始王播条格唐元和中王播转刑部侍郎播备举条格置之座右凡有详决疾速如神僚属叹服刘瑑法律唐刘瑑转刑部侍郎精于法律选制勑可用者议其轻重成一家书号大中统类谏迎佛骨唐宪宗时韩愈爲刑部侍郎上遣使至鳯翔迎佛骨入禁中愈上表切谏奏斥伶戏渑水燕谈宋元祐中驾幸凝祥池宴从臣伶人以先圣爲戏刑部侍郎孔宗翰奏云唐文宗时尝有爲此戏者诏斥去之今日岂宜有此诏付伶官于理言献女爲嫌唐柳公权爲刑部侍郎召问得失因言郭旼领分宁人谓献二女乃有是除信乎帝曰女自叅承太后岂献哉公权曰嫌疑间不可户晓因引王珪谏庐江王妃事是日帝命中官自南内送女还旼家言杀人可悯东都事略范百禄字功父除刑部侍郎有以强盗及故杀鬭杀情可矜者谳于朝法官援例贷免司马光曰杀人不死则法废矣百禄曰谓之杀人则可制刑而以爲不疑原情而以爲无可悯则不可百禄在刑部用法多平反迁吏部侍郎大昌不避怨宋程大昌权刑部侍郎旧法宰执初除及转㕔皆有给使减半其后用例浸失初意大昌请自侍从而执政执政而宰相则爲初除法当与全余爲转㕔皆减半遂爲定制上知公特立不避怨滋欲用之文忠不邀赏宋张文忠九成兼刑部侍郎一日法寺以成案上大辟公阅首末得其情因请覈实囚果诬服者也奏黜之时法官抵罚而朝论欲以平反爲赏公辞曰职在详刑而卖衆以邀赏可乎狱请圣裁宋吕公孺字雅卿元祐初爲刑部侍郎原庙亡珠系治甚久公孺言殿中主者不一前后代者未尝以服御相授且讳日宫嫔往来不一有所亡失岂可指意吏卒狱虽具非圣裁不可上深以爲然狱引旧例长编初刑部有刼杀人狱侍郎彭汝砺引旧例乞加贷配执政不以爲是降特㫖皆杀之汝砺执以爲不可刑部郎中歴代沿革周礼大司寇之属有士师下大夫葢郎中之任也汉尚书有三公曹后汉有二千石曹魏有都官曹皆掌刑法狱讼之事晋宋齐竝以三公郎曹掌刑狱置郎中一人隋初省三公曹置刑部曹掌刑法置侍郎一人唐武徳中改爲刑部郎中龙朔中改司刑大夫咸亨光宅神龙竝随曹改复宋元丰正名初除胡瑗杜絃建炎诏刑部郎二员爲额绍兴诏见任郎官依元丰旧法分左右㕔治事又周礼大司寇之属有上士葢员外之任也隋开皇中置刑部员外郎炀帝改宪部承务郎唐武徳中改刑部员外郎咸亨光宅神龙竝随曹改复宋因之掌律法唐书郎中员外郎掌律法按覆大理及天下奏谳爲尚书侍郎之贰治狱事中兴题名刑部掌天下刑狱之政令而郎中员外郎分治其事决疑职林唐有大狱以刑部员外郎御史大夫大理寺官爲之以决疑谓之小三司使守法唐杜景佺爲刑部员外郎守法不挠以课最改职官分纪韦夏卿以课最第一转长安令改刑部员外郎以进奉徴唐徳宗贞元十二年宣歙判官严绶掌留务竭府库以进奉徴爲刑部员外郎幕僚进奉自绶始温敏静专唐白居易行王镒刑部员外郎制侍御史王镒自居殿中能察非法连鞠庶狱多协平允加以温敏静专可当是选一嵗之狱决在秋冬今方其时宜敬乃职亟缓深纵唐元稹行冯宿刑部员外郎制亟则失情缓则留狱深则得恕纵则生奸惟是四者持刑之权例藏刑部九朝通略元祐元年三省言中书置刑房检官从之独刑部员外郎刘赓上疏言元丰官制以例藏刑部可比则取钞不可则取㫖今中书置刑房检官非故事也诏如所请而例复藏刑部自是中外奏谳无所避矣秩进雅州宋至道初张昱爲刑部员外郎西川安抚奏云望授昱诸司使知雅州上以省郎之重不欲换他职故进秩加赐令服而遣都官郎中歴代沿革都官本因汉置司隷校尉其属官有都官从事一人掌中郎官不法事因以名官歴晋宋齐都官郎中竝掌京师非违得失事隋开皇改都官尚书曰刑部其都官郎曹遂掌簿録配没官私奴婢唐龙朔改曰司仆大夫咸亨复旧宋朝都官判司事一人以无职事朝官充凡俘隷簿籍领于他司本司无所掌元丰改制郎中员外郎始实行本司事初除韩宗良列案四建炎三年诏都官郎中以一员爲额供权司门比部又按周官司门爲司徒之属今爲司寇之属掌罪隷周礼秋官司隷掌五隷之法辩其物而掌其政令注云五隷罪隷蛮隷闽隷夷隷貉隷是也又六典后周置司隷掌诸奴男子入于罪隷女子入于舂饎之事即今都官之任也督征战晋稽含牋今都官中兵三曹郎昼督征战夜还治事入省不数南部新书省中之司都官屯田虞部主客皆闲简无事谚曰司门都官屯田水部入省不数后行不博国史补省中语曰后行祠屯不博中行都门最爲清选唐韦温奏曰国朝以来都官最爲清选不可以赏能吏皆爲清秩唐杜牧都官员外制书曰庶狱庶事予罔敢知此乃周文王之所以理天下也惟狱惟事㑹于南宫求郎之难岂敢轻易今者各有所授皆爲清秩严赏功籍宋周益公集建炎初滕庾擢都官员外郎时庶事草创赏功补副尉者不可胜计以致是非混淆公于是随事爬梳闻诸朝严其籍擅作诗名唐薛尚书能李员外频尝爲都官皆一时骚雅宗师都官之曹莫盛于此郑谷作诗自贺都官虽未是名郎践歴曽闻薛许昌复有李公陪雅躅岂宜郑子忝余光又诗话郑谷诗名盛于唐末号灵台编世但穪郑都官诗宋梅圣俞亦爲都官刘原父戏之曰昔有郑都官今有梅都官比部郎中歴代沿革魏晋有比部曹宋比部主法制齐掌诏书律令勾检等事后周曰计部中大夫隋爲比部侍郎炀帝除侍字唐加中字龙朔中改司计大夫宋朝判司事一人以无职事朝官充凡勾检内外赋歛经费出纳逋欠之政皆归三司本司无所掌自治平至熈宁钱帛刍粟亏损不可胜数遂置提举帐司领之元丰官制行釐其事归比部郎中员外郎始实行本司事建炎三年诏都官郎官併权比部郎官以奏赋擢魏志何损之奏许都赋明帝竒之擢爲比部郎以知名授唐徳宗知武元衡才名召授比部员外郎号比盘国史补比部得廐下食以饮从者号比盘梦昆脚尚书故实杜牧顷于宰执求小仪不遂请小秋又不遂尝梦人谓曰辞春不及秋昆脚与皆头后果得比部员外郎覆左藏财唐制天下财赋皆纳左藏库大府四时以数闻尚书比部郎覆其出入勾京兆数唐裴延龄奏京兆妄破用钱谷请令比部郎勾其数工部尚书歴代沿革周礼冬官大司空之职即其任也汉成帝初置尚书有民曹主凡吏民上书光武改民曹主缮脩工作盐池园苑晋宋有起部尚书而不常置后周有冬官大司空卿掌五材九范之法隋有工部尚书唐龙朔改爲司平大常伯武后改爲冬官尚书神龙中复旧总判工部屯田虞部水部事宋朝工部判部事一人以两制以上充本曹无所掌至元丰官制行始掌天下城池宫室舟车器械符印钱宝之事及百工山泽沟洫屯田之政令是时尚书尚未除人绍兴三年併少府监归工部共工虞书帝曰畴若予工佥曰垂哉帝曰俞咨垂汝共工宏父周书宏父定辟注云宏父司空也宅百揆虞书咨四岳有能奋庸熈帝之载使宅百揆亮采惠畴佥曰伯禹作司空帝曰俞咨禹汝平水土惟时懋哉居四民周书司空掌邦土居四民时地利名爲穪职隋长孙平为工部尚书名爲穪职可谓能贫唐韩愈送郑尚书序郑公尝以节镇襄阳入帅沧景徳隷歴河南尹华州刺史有功徳可穪道入朝爲金吾将军散骑常侍工部侍郎尚书家属百人无数亩之宅僦屋以居可谓贵而能贫仁者不富之效也正身奉法唐新语郑善果爲工部尚书正身奉法甚着劳绩率属程工唐白居易集常贯之制尚书汉公卿也言动可否属人耳目固不专于率四属程百工脩位于冬官而已按唐百官志工部尚书一人侍郎二人掌山泽屯田工匠之事其属有四一曰工部二曰屯田三曰虞部四曰水部多创器械陈书陈从易爲起部尚书巧思过人军国器械多所创立不治产业唐于休烈爲工部尚书不治产业乐贤下士推毂甚衆颜色不改唐贾耽沧洲南皮人先是爲山南节度使使行军司马樊泽奏事行在泽既复命耽方大宴有急牒至以泽代耽耽纳牒懐中颜色不改宴罢召泽告之且命将吏谒泽牙将张献甫怒曰行军自图节钺事人不忠请杀之耽曰天子所命即爲节度矣即日离镇以献甫自随军府遂安徳宗兴元元年以贾耽爲工部尚书忠谨不言唐李大义爲工部尚书性忠谨外若不能言而内刚烈不可干以非义使造傀儡唐段纶爲工部尚书奏徴巧匠太宗令试之纶使造傀儡上曰本求巧工以供用今先爲戏具岂百工相戒毋作淫巧之意耶乃削纶阶求赡姬妾唐穆宗时工部尚书郑权家多姬妾禄薄不能赡因郑注通于王守澄以求节镇遂得岭南节度使属以文思宋绍兴三年併少府监归工部以文思院属焉按文思院太平兴国三年置葢造金银犀玉工巧之物金綵绘素装钿之饰以供舆辇册宝法物之用旧属少府今以少府监併于工部故文思院监官乃令工部辟差官当玄武唐张鷟集位当玄武之官职在司空之任虞舜之代伯禹统其班成周之朝毛公处其位赖知外事宋周平园集张忠简公阐擢工部尚书兼侍读初上用真宗故事命经筵官二员递宿学士院朝夕宣召商确古今谘访政事公入对尤数知无不言屡引疾丐闲上曰朕所以知外事皆赖尚书相从已久忍言去耶请斥佞人宋元符三年曾布入相御史中丞丰稷欲率台属论之遂迁稷工部尚书稷力丐补外不允其谢表中有内侍已成于怨府佞人方列于奏章之语上问佞人爲谁曰曽布陛下斥布则天下事定矣工部侍郎歴代沿革周礼冬官小司空中大夫之职葢其任也隋炀帝改置工部侍郎唐龙朔改爲司平少常伯咸亨中复旧他时曹名或改而官不改宋朝建官本末见本部尚书类元丰正名初除熊本爲工部侍郎得中书资唐书帝问苏颋有工部侍郎得中书侍郎资乎对曰陛下任贤惟所命何资之计有宰相望唐李栖筠字贞一爲工部侍郎魁然有宰相望无声改迁宋太祖重惜名器时钱昱自白州刺史求文资得秘书监迁工部侍郎太祖以其连典数郡无治声谓宰相曰此䝿家子不可以任丞郎改迁郢州团练使因雠求退宋端拱元年工部侍郎同知朝京考课雷徳骧求致政先是徳骧与赵普不协及普再入相制下之日徳骧方立朝不觉笏堕遂拜章求退以普之雠也条上十事宋张忠简公阐权工部侍郎上给札侍从台谏条具时务公上十事时应诏数十人惟公与国子司业王十朋指陈实事斥言权倖无所回隐明日上召两人对内殿大加穪赏赐酒者再面授御书各一轴力陈六害宋孝宗时金人复以书来求地帝以付张浚浚言金强则来弱则止不在和与不和汤思退桧党也急于求和工部侍郎张阐独曰彼欲和畏我耶爱我耶直欵我耳力陈六害不可许工部郎中歴代沿革周礼大司空之属有司水下大夫葢郎中之任也晋宋齐皆有起部郎中梁陈改置起部侍郎隋初爲工部侍郎炀帝改起部郎唐武徳中改工部郎中龙朔中改司水大夫咸亨复旧光宅神龙竝随曹改复宋建官本末见本部尚书类元丰正名初除范子竒高遵惠建炎五年诏御前军器所隷工部郎官及本所行移文字竝系工部官衔又员外郎即周礼冬官司水上士之任隋开皇六年置工部员外郎炀帝改起部承务郎唐改爲工部员外郎龙朔中改司平员外郎咸亨光宅神龙竝随曹改复宋仍唐旧元置二人脩濬城池六典工部郎中员外郎掌经营兴造之衆务凡城池之脩濬土木之缮葺工匠之程式咸经度之兴造舍宇职员令工部郎中掌兴造工匠诸公廨舍宇五行纸笔之事兼史职唐蒋系迁工部员外郎又迁本司郎中皆兼史职宰相宋申钖爲北军罗织罪在不测系与谏官崔玄亮泣谏玉阶之下方得减死时论穪之知制诰宋范杲以工部郎中知制诰剧曹张元方制郎吏今之高选工官号爲剧曹高选南丰行范于竒制郎于起部其选甚高司帐籍元稹授罗让工部员外郎制隋朝二十四司各置员外郎一人以司其曹之帐籍辟幕府杜甫有诗名玄宗朝以献朝享太清宫赋拜官禄山䧟京师玄宗幸蜀肃宗即位于灵武甫间关奔诣行在拜左拾遗因房琯罢相甫谏不纳请告省家后严武辟爲幕府拜工部员外郎劒南西川节度府叅谋官屯田郎中歴代沿革汉工部尚书郎四人其一主户口垦田葢屯田之始也晋始置屯田郎中东晋宋齐竝置左民郎中兼知屯田事陈隋竝爲侍郎炀帝改曰屯田郎唐龙朔中爲司田大夫后复旧掌天下屯田及在京文武职田诸司公廨以品给焉宋朝判司事一人以无职事朝官充凡屯田之政令隷于三司本司无所掌元丰改制郎中员外始实行本司事都无乡音北史齐裴让之年十七举秀才爲屯田郎中让之弟谳之讷之诹之竝清立杨愔每云河东士族京官不少裴让之兄弟都无乡音兼掌仪式隋初屯田郎兼掌仪式有宣抚才唐沈扶爲屯田郎中充山南东道宣抚使至邓州奏仓督邓琬等主掌湖南江西粮运其运到糙米俱裛烂成灰尘琬父子兄弟以至玄孙前后禁死者九人勅曰已上速速疎理以闻物议嘉扶有宣抚才服畎亩事南丰拟制率屯戍之兵服畎亩之事郎于中台统其政令忤㫖迁官唐员半千五迁正谏大夫兼控鹤内供奉半千上言控鹤之职古无其事又授斯任者率多轻薄非朝廷进徳之选疏请罢之由是忤㫖左迁水部郎中李余庆诗省中官最美无似水曹郎侍养改官唐崔沔拜中书舍人时母有疾在东都沔不忍舍因请闲官以申侍养由是改虞部郎中山堂肆考卷五十山堂肆考钦定四库全书山堂肆考卷五十一明彭大翼撰臣职总九卿歴代沿革夏商九卿周六官是爲六卿又立少师少傅少保是爲三孤与六卿爲九汉正卿九太常光禄勲卫尉太仆廷尉鸿胪宗正大司农少府也亦谓之九寺大卿又置执金吾大长秋将作大匠共十二卿梁天监中象四时置十二卿春卿太常宗正司农夏卿太府少府太仆秋卿卫尉廷尉大匠冬卿光禄鸿胪太卿即都水也后魏置六卿各有少卿北齐谓之九寺隋唐因之唐九寺一太常二光禄三卫尉四宗正五太仆六大理七鸿胪八司农九太府又九寺皆曰棘卿龙朔中凡卿皆加正字以别少卿咸亨初复旧除正字宋虽设九卿皆以爲命官之品秩而无职事元丰正名始有职掌中兴以来裁冗职除太常大理寺不罢外宗正以太常兼而卫尉併兵部太仆併驾部太府司农併户部光禄鸿胪併礼部绍兴中复置宗正太府司农余遂废汉韦昭释名卿庆也言万物皆庆赖之又卿章也言贵盛章着也倡九牧周书六卿分职各率其属以倡九牧阜成万民参三公说苑九卿者所以参三公也建旜周礼冬官司常掌九旗之名物及国之大阅赞司马颁旗物王建太常诸侯建旗孤卿建旜带绶东汉马防位至九卿身带三绶宠贵至盛也六命周礼春官典命掌诸侯之五仪诸臣五等之命王之三公八命其卿六命其大夫四命九列汉韦玄成传恤我九列注云九列九卿也辞髙位左庄二十二年齐侯使敬仲爲卿辞曰覊旅之臣敢辱高位以速官谤治大官国语晋悼公使张老爲卿辞曰臣不如魏绛之智能治大官若在卿位内外必平进珪庄子曰楚昭王进屠羊说以三珪之位三珪谓三卿皆执珪也佩玉东汉左雄言九卿位亚三事班在六官行有佩玉之节再登史记濮阳叚宏始事盖侯信信任宏官亦再登九卿四至儒林传前汉许商善筭四至九卿又续汉书汲黯姊之子司马安巧宦四至九卿龟钮汉官仪卿秩中二千石孝武皇帝元狩二年令通官印方寸大小官印五分王公侯金二千石银皆龟钮犀印司马彪汉书中二千石以下至四百石佩两印皆以黒犀藻衣汉官仪衣裳公侯华虫卿大夫藻火绶青地桃花三彩缇扇续汉书卿以下有騑者缇扇汗青翅尾又初学记缇扇朱轮参差交映藻衣花绶焜爚生光法河春秋汉含孶三公象五岳九卿法河海括海谢承后汉书李淑谏更始曰夫三公上应宿九卿下括河海太常卿歴代沿革舜命伯夷作秩宗䕫典乐即太常之任也秦改曰奉常掌宗庙礼仪汉祖改曰太常以列侯忠孝敬谨者居之秩中二千石惠帝更名奉常景帝又曰太常王莾改爲秩宗梁加卿字曰太常卿北齐太常寺置卿及少卿丞各一人唐龙朔二年改爲奉常光宅初曰司礼卿宋太常寺皆以禁林之长主判元丰正名始专其职按常典也常典三礼故曰太常或曰太常王者之旌有大事则建以行礼礼官奉持之故曰奉常又按史穪汉髙祖拜叔孙通爲奉常赐金五百斤则奉常之名在汉初已沿秦制不特至惠帝始更名也太常寺曰容台曰司礼寺又曰礼院叔孙朝仪汉叔孙通始起朝仪㑹长乐宫成诸侯皆朝谒者引以次入殿门自侯王以下莫不震恐无敢失礼髙帝曰吾今乃知皇帝之贵拜通爲奉常桓荣师礼东汉桓荣以少傅迁太常明帝尊以师礼甚见亲重乗舆毎幸太常府令荣东面坐设几杖㑹百官论议伉伉东汉刘恺论议常引正大义诸儒爲之语曰难经伉伉刘太常徳行堂堂魏邢颙字子昻时人穪徳行堂堂邢子昻文帝以爲太常彊御不夺汉张奂字然明拜太常立节可否之间彊御不敢夺也言行不玷晋华表为太常卿歴位忠恪清贫履道内正外顺言行不玷加赐谷帛魏和洽爲太常清贫守分至卖田宅以自给明帝加赐谷帛特赐牀席晋贺循拜太常中宗践祚下令曰循氷清玉洁行爲俗表位处上卿居身服物盖身而已屋才庇风雨孤常造其庐特赐六尺牀席褥并钱二十万以表至徳驱千乘车魏王朗迁太常行陵赤车千乘又唐太常表西京置一十二列首冠金吾东汉有三十九人多迁玉铉戴玄冕之七旒驱赤车之千乘设九部乐唐封敖爲太常卿故事太常始视事庭设九部乐怒妻干斋应劭汉官仪北海周泽爲太常恒清斋遇疾妻怜其年老疲病窥内问之泽大怒以爲干犯斋禁掾吏叩头争之不听遂收送狱并自劾谚曰居世不谐爲太常妻一嵗三百六十日三百五十九日斋一日不斋醉如泥既作事复低迷选童按乐唐王涯字广津文宗时拜太常帝以乐府之音郑卫太甚欲闻古乐命涯询于旧工取开元雅乐选乐童按之命曰梨园乐上恱还第摄事晋太常王宝启府舎窄狭不足移家母钟年髙违离靡宁乞还第摄事诏从之临轩作乐晋蔡谟拜太常咸康四年上临轩谟奏临轩宜有金石上纳焉临轩作乐自此始爲母导舆唐崔邠字处仁爲太常卿故事太常始视事大阅四部乐都人纵观邠乃自第去㡌亲导母舆都人荣之爲帝赋诗唐杨师道字景猷太宗时爲太常卿赐宴帝曰闻公每酣捉笔赋诗如宿搆试爲朕赋之师道再拜少选輙成一坐嗟服传父业东汉桓荣子郁传父业亦为太常初荣授朱普学四十万言多浮辞郁省定爲十四万言由是有君大小章句陈母训北齐赵彦深拜太常卿不脱朝服先入见母跪陈幼小孤寒蒙训至此首九卿汉官解语太常掌社稷郊畤事重职尊故号九卿之首同六曹唐崔日知迁太常卿以歴年久每朝士叅集常与尚书同列时人号爲尚书里行一说宋朝太常在六曹尚书之下与尚书丞郎同幕次故谓之尚书里行闲职唐张瓌拜太常自谓闲职帝怒清选唐白居易制立国之本礼乐爲先今之太常兼掌其事歴代迄今谓之清选又李昉谭录太常不是卿秘书不是监以其职品清重非他卿监比也起望省楼唐崔日知为太常卿恨不居八座乃起楼与尚书省相对人谓之崔公望省楼对中华殿唐令狐徳芬为太常卿髙宗坐中华殿问王覇孰先徳芬对以任徳不任刑爲政以清心简事爲本帝恱厚赐之布被瓦器耆旧传赵典爲太常虽身处上卿而布被瓦器不异寒素银章青绶魏晋太常卿皆银章青绶进贤两梁冠绛朝服佩水苍玉以侍中出魏城阳王徽与黄门侍郎徐纥毁侍中元顺出爲太常卿顺奉辞时纥侍侧顺指之曰此魏之宰嚭魏国不亡此终不死纥胁肩而出顺叱之曰尔刀笔小才止堪供几案之用岂应汚辱门下斁我彛伦因振衣而起太后黙然以祭酒迁唐元载秉政忌杨绾奏爲祭酒天下清议悉归于绾乃迁绾爲太常充礼仪使郊庙礼仪绾振起之宗儒懦怯唐赵宗儒爲太常卿太常有师子乐非㑹期不作幼君荒诞于教坊牒取宗儒不敢违以状白宰相宰相以爲事在有司执守不合关白以宗儒懦怯不任事改太常少卿彭年该洽宋陈彭年博学于书史礼文尤所详练尝摄太常卿导乗舆误行黄道上有司止之彭年正色回顾曰自有典故礼曹素畏其该洽不敢诘问终无折衷晋后畧成泰位至太常好生异议终无折衷多所釐正言行録曾文宣公肇同知太常礼院公在职多所釐正上亲祀皇地祗于北郊盖自公发之更作类礼唐魏郑公爲太常尝以小戴礼综彚不伦更作类礼一十篇帝美其书进读史记宋刘敞判太常寺兼礼仪事上初即位有疾皇太后临朝疾愈乃归政适有小人搆二宫不欢谏者或讦而过直公谓当以义理感讽两宫时进读史记至尧授舜以天下公因谏说舜至侧微尧禅以位非有他道惟其孝友之徳光于上下上知其以讽谏也慈寿闻之亦大喜谏徴散乐初齐髙纬之世有鱼龙山车等戏谓之散乐隋炀帝徴之太常卿髙隷谏不听退谓丞李懿曰周天元以好乐而亡殷鉴不逺改定雅乐宋太祖干徳二年以雅乐声髙近于哀思不合中和诏判太常寺和岘改定岘以王朴律凖较洛阳司天台影表石尺制律吕音始和畅濮安典礼宋英宗即位中书奏请尊濮安懿王礼诏令礼官检详典礼以闻范镇时判太常寺上言汉宣帝于昭帝爲孙光武于平帝为祖则其父容可称皇考而议者尤非之今陛下既考仁宗又考濮王则其失非特汉宣光武之比矣温成庙制言行録宋韩维知太常礼院先是温成皇后立庙用乐公上疏乞诏有司议庙制以明陛下不私后宫之意议讲官礼东都事略熈宁初知太常礼院刘攽㑹建言讲官愿得坐讲下太常议攽曰侍臣应对顾问日欲讨论不可安坐自若避席立语乃古今常礼时议者不一卒如攽言献旋宫图宋朝太常寺音律官田琮以上所御九絃琴五絃阮并协律以旋宫相生之法画爲图献上上善之请专配上帝君钖同知太常礼院时近臣有请英宗于明堂配昊天上帝及五帝君钖与礼官建言专配上帝以称严父之意