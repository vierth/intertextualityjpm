小畜集小畜集序王黄州小畜集序湻化二年岁在辛卯禹偁王州团练副使至道二年乙未岁士黜守滁上得尚书工部郎中明年十二月移知广陵又明年三月今上嗣位复以刑部郎中入西掖咸平二年守本官知齐安郡年四十有六髪白目昏居常多病大惧没世而名不称矣因阅平生所为文散失焚弃之外类而第之得三十卷将名其集以周易筮之遇干䷀之小畜䷈干之象曰君子以自强不息是禹偁修辞立诚守道行已之义也小畜之象曰风行天上小畜君子以懿文德说者曰未能行其施故可懿文而已是禹偁位不能行道文可以饰身也集曰小畜不其然乎咸平三年十二月晦日太原王禹偁序小畜集目録王黄州小畜集总目录第一卷古赋第二卷律赋第三卷古调诗第四卷古调诗第五卷古调诗第六卷古诗第七卷律诗第八卷律诗第九卷律诗第十卷律诗第十一卷律诗第十二卷謌行第十三卷謌行第十四卷杂文第十五卷论第十六卷碑记第十七卷碑记第十八卷书第十九卷序第二十卷序第二十一卷表第二十二卷表第二十三卷表第二十四卷表第二十五卷牋启第二十六卷拟试内制五题第二十七卷拟试内制五题第二十八卷碑志第二十九卷碑志第三十卷志碣王黄州小畜集緫目录终小畜集补小畜集小畜集卷第一王黄州小畜集卷第一古赋籍田赋园陵犬赋大阅赋三黜赋㒺极赋籍田赋臣谨按周制孟春之月天子亲载耒耜躳耕籍田所以事天地山川社稷先王醴酪粢盛于是乎取之恭之至也自周德下衰礼文缺故宣王之时有虢公之谏秦皇定覇鲜克由礼汉祖隆兴日不暇给孝景始复行焉昭帝弄田亦其义也后汉永平中明帝东廵耕于懐县非古制焉魏氏亲耕阙百官之礼盖草创尔晋武太始之年略修坠典宋文元嘉之代亦举旧章齐用丁亥之辰梁以建卯之月后魏北齐沿革有异隋朝唐室文物可观太宗行之扵前明皇继之于后自兹已降废而不行将焕先农必待真主皇家享国三十载陛下嗣统十四年武功以成文理以定乃下朙诏耕于东郊百职恱随三农知劝礼官博士蹈舞而草仪甸师啬夫謌咏而供职右拾遗直史舘王禹偁再拜而飏言曰耕籍之义大矣哉千亩之田三推之礼所以教诸矦而事上帝率人力而成岁功实邦国之彛章皇王之大典昔潘安仁赋之于晋岑文本颂之于唐今王道行矣王籍修矣神功帝业焕其有光宜畼颂声以播乐府谨上籍田赋一章虽不足形容盛德亦小臣勤拳之至也其词曰上四年兮帝业遐宣寰区晏然乃顺考于古道将躬耕乎籍田务夲劝农稽前文而矣事神教养举坠典以行焉万国欢心而怿怿百官供职以䖍䖍草仪注于有司议沿革于遗编筑坛墠之二陛关阡陌之百廛文物声朙合礼经而有度旌旗衣服应方色而不愆既而届孟春择元日太史先奏天子将出是月也遒人狥路星鸟中律当东郊之迎春是东作之平秩皇帝于是即斋宫辞帝室戒钖鸾严警跸乗青辂以有威俨朱纮而无逸佩乎玉也悬黎之色苍苍载其旂焉干吕之云郁郁属车负播殖之器后宫献穜稑之实红縻黛耜服葱犗以陆离缥轭绀辕驾苍龙而飘歘太常之礼具举司农之属各率甸师掌舎警御陌以惟巖封人野庐设壝宫而靡失于国之东千官㬌从风清尘而习习雨洒道以蒙蒙时也木德盛阳气充春芒甲拆青青兮葱葱春土胍𧺫油油而溶溶冠盖蔽野珮环咽风状浮云兮随应龙旂帜张日车徒塞空若衆星兮环紫宫修农事以惕惕袭春服之重重尔乃配少皥祠先农尸祝无媿豆笾以供太牢之牲荐之而肥腯太簇之乐奏之而舂容于是修帝籍劳圣躳抚御耦以无怠履游场而有踪将循乎千畞之制岂止乎数歩之中耕钩盾之弄田但矜儿戏脩建康之春籍未焕农功有以见万乘之尊三推而舎或五或九隆杀之义有伦尔公尔矦贵贱之班相亚啬夫洒种以斯毕庶人终畞而告罢千耦其畊焕乎礼成播百谷兮率人力謌载芟兮扬颂声将见乎余粮栖畞腐粟如京神仓令纳乎黍稷以僃粢盛廪牺氏收其藁秸用饷牺牲亲畎畞兮化被重人天而教行自得训农之实非贪慕古之名然后下青坛归绛阙百姓知劝羣后咸谒在镐之宴启謌虞之音发献万寿兮懽唿奏九韶兮铿越𨳩三靣以行恵宥五刑而慎罸恩流于孝弟力田德被于雕题辫髪兴五上之利固必躬而必亲同三代之风复不矜而不伐大矣哉籍田之礼岂三年而不为躬耕之义将百代而可知我所以举乆废之礼定不刋之仪虑弗勤于四体将有害于三时务农桑兮为政本兴礼节兮崇教资民乃力穑岁无阻饥神农斲木之功我其申矣后稷播时之利我得兼之供秬鬯以斯在介丰年而有期丕显事天之礼诞謌祈社之诗祀山川兮神鍳朙矣配祖考兮德馨逺而永钖纯嘏用光孝思乃作颂曰倬彼东郊公田是辟大君戾止言耕其籍帝籍既脩乃及公矦亲尔耒耜勤尔田畴言采黍稷祀于圎丘亿万斯年以承天休又曰倬彼东郊耕坛其崇大君戾止言训其农农功既朂乃知荣辱尔家以给尔人以足言奉烝尝遍于比屋亿万斯年以介景福园陵犬赋嘉彼御犬既良且驯蒙先朝之乃眷向皇宫而託身有警跸以皆从无𧺫居而不亲繍组饰以炜炜金铃奋而振振饲以公庖彭泽之鱼兮畜之土性西旅之獒兮讵得同伦健逐天歩慵眠地茵効珍比夫异兽供命等乎迩臣若乃风暖掖庭花繁禁籞扇挨锦翼之雉笼近雪衣之女入赭袍兮曳尾闻霓裳兮率舞循遶乎金塘徘徊乎瑶圃睥睨炉烟追随蜡炬见观书于乙夜听求衣于未曙既无吠乎投籖毎夙兴于晓鼔莫不黙识圣心潜知天语备指頋以弗迷奉周旋而见抚第辰逰而夕嬉又安在乎逐麋而捕䑕彼宋㹱之与韩卢又安得同羣而接武者哉嗟乎事变人天时移今古秦皇採药岛中之士未廻轩后錬丹湖上之龙已去欠䑛鼎以豋仙对遗弓而恋主卧锦荐兮㒺安㗖鲜食兮弥苦丰颅载减负重鋂而不胜病骨其羸求弊盖于何所赫赫顾命明明嗣皇念犬马之微诚义存始卒徴父母之所爱深増䀌伤俾守园陵之地且殊盘瓠之郷縻索縚以璀璨琢笼槛而荧煌仗陪卤簿车逐輼辌鏁玄宫兮黯黯号白日兮茫茫松阡夜月柏城晓霜依六尺之舆已成畴昔盗一坏之土亦足隄防表终天之巨痛甘朽骨于龙冈狡兎尽而见烹理殊炎汉骏马死而陪塟事类皇唐邈予生之介立荷太宗之维絷叨泽宫之一第玷承朙而三入耻懐禄以不言惟报君之是急胡薄命之多屯頋寸功而莫集嗟白首于郎署恸梓宫而呜悒生未得图形烟阁想英卫之难追死不当赐长陵岂萧曹之能揖异臣哉之可謌信厖也之㒺及聊作赋以自伤寄毫端而雪泣大阅赋大阅之义载于春秋彼乃一国之军旅千乘之诸矦曽未若天子之大阅扬神武而阐皇猷天祚有宋授禅于周太祖以武功戡定太宗以文德懐柔亿人兮颂声作四十载兮王泽流二后上仙贻厥孙谋一人继统承天之休大舜孝思四海遏宻髙宗谅闇三年宅忧俯顺先王之䘮纪重违百辟之勤求于是延英入合端冕凝旒钧台钖宴拊石鸣球天地同和覩来庭之凤舞君臣相遇歌在藻之鱼逰惟圣克念惟皇聿修方欲生擒颉利血㓕蚩尤辑大勲而光祖考练武经而平㓂雠以为天生五材孰能去其兵革武有七德予将整乃戈矛时也鹰隼击虹蜺收陨箨飞乎原隰嘉禾敛乎田畴因农隙而顺时令数军实而修戎政野庐设次甸师奔命御幄立而天开教埸平而霜劲雷动风行千骑万乘于以威八荒于以安百姓师出以律我所以表严壮之称器不示人我所以执征伐之柄乃幸近甸出重城天歩顺动帝车启行申军令于偃草掲灵旗于画赳赳洸洸衞社之将帅皇皇济济扈跸之公卿从龙云合捧日霞生卤簿前驱案礼文而不忒招摇在上法天象而有程肃肃戈㦸镗镗鼓钲期门佽飞云蒸而鳞萃材官骑士岳立而山横旌旗衣服文物声朙列羽林之仗空细栁之营钖鸾和铃铿天籁于晓吹枪棓锋盾戢星于太清皇帝乃降歩辇陞帐殿明誓六师诞修一战法武矦之阵示以纵横按风后之图亲加训练出㳺兵以定两端握竒数而制四面摇干荡坤飞霆走电八尾四头千化万变开阖舒卷若常山之虵蟠沸渭喧阗如沧海之鳌抃则有超乗贾勇戯车为郎挟辀射㦸挽强蹶张劒倚青汉戈挥太阳可以越巨壑踏崑岗气压乎北方之强又若屈产新覊渥洼逸驾汗血兰筋腾霜照夜师子花狞胡孙色赭可以走髙山突平野埶吞乎南牧之马莫不虓若虎貔勐如熊罴鏖兵神速彍骑飈驰前御其前必叅长而𥙷短阵间容阵亦鴈行而鱼丽疾徐有节动静有期无穷如天地之运转不竭如江汉之渺弥没而复出如両曜尽而复生如四时同子弟之亲父兄急难相救若手足之捍头目斯须不离屹屹然立不败之地堂堂乎成无敌之师以虞待不虞则祸乱息矣治多如治寡则进退随之所谓有备无患居安虑危保宁宗社震詟蛮夷畼皇威于禹画生兊恱于尧眉夫如是岐阳大蒐安能窃比骊山讲武不足称竒以此攻城何城不克以此平戎何戎不北兵虽示乎服习战必分其曲直周武桓桓之衆尚以仁而伐不仁汉高将将之材固鬪智而不闘力既而皇欢洽白日斜还北阙御东华燕喜斯僃庆赏有加气増堡障声动幽遐通大漠极流沙伫见破天亲可汗之名风行紫塞赐奉国契丹之印永属皇家帝庸作歌曰顺时狝狩安边御㓂扬我武兮师人辑睦军阵习威丑虏兮不教而战秪取败兮不戢自焚予㴱戒兮近臣再拜而𢋫歌曰秋大阅兮威穷边兵力锐兮人心坚封狼居兮禅姑衍抵瀚海兮登燕然俾遁逃兮无地咸扶服兮朝天无外之化被率土升中之礼兮告上玄然后飞英声介景福亿万斯年三黜赋一生几日八年三黜始贬商于亲老且疾儿未免乳哌拥树六百里之穷山唯毒虵与贙虎歴二稔而生还幸举族而无苦再谪滁上吾亲已䘮几筵未收旅榇未塟泣血就路痛彼苍兮安仰移郡印于淮海信靡盬而鞅掌旋号赴于国哀亦事居而送叨四入于掖垣何宠禄之便蕃今去齐安髪白自昏吾子有孙始笑未言去无骑乘留无田园羝羊触藩老鹤乗轩不我知者犹谓乎郎官贵而郡守尊也于戏令尹无愠吾之所师下恵不耻吾其庻几卞和之刖吾乃完肌曹沫之败吾非舆尸缄金人之口复白圭之诗细不宥兮过可补思而行兮悔可追慕康矦之昼接兮茍无所施徒钖尔而胡为効仲尼之日省兮苟无所为虽叹鳯而奚悲夫如是屈于身兮不屈其道任百谪而何亏吾当守正直兮佩仁义期终身以行之㒺极赋后周广顺太岁甲寅季秋戊子实生吾身禀粹和于両仪荷鞠育于二亲粤自始孩逮乎成人求名得名干禄得禄痛吾母之早终受君羮而舍肉丁吾父之大忧徙倚庐以食粥𬒳朝恩之抑夺履人事而悽迷五鼎或来羡仲由之斗米三牲縦具非茅容之只鸡岂无兄弟各懐禄而悽悽亦有子孙方嬉戯乎孩提冗食兮纪纲之仆多病兮糟糠之妻望松楸以暮泣履霜露而晨啼今日何日家人举爵祝我夀考劝我欢乐感悬弧于兹晨念陟岵而泪落换斑衣兮纯素变华颠于緫角孰谓儒者不如农夫良田十畞柔桑百株无求于人身何忧其悔吝必出于力养不间乎精麤父母俱存缊袍重襦子弟匪懈夕畊晓锄鸡豚掩豆黍稷盈壶草堂为夀其乐只且嗟乎吾不得而及也赋㒺极而长吁王黄州小畜集卷第一小畜集小畜集卷第二王黄州小畜集卷第二律赋禹偁志学之年秉笔为赋逮乎策名不下数百首鄙其小道未尝辄留秋赋春闱粗有警策用能首冠多士声闻于时然试罢即为同人掠夺其草于今莫有存者湻化中谪官上洛眀年太宗试进士其题曰巵言日出有传至商山者骇其题之异且难也因赋一篇今求向所存者得数十𥿄焚弃之外以十章列为一卷仍以巵言为首尊御题也巵言日出赋天道如张弓赋仲尼爲素王赋君者以百姓爲天赋复其见天地心赋尺蠖赋圣人无名赋槖籥赋醴泉无源赋火星中而寒暑退赋巵言日出赋巵之爲物也空则仰满则倾伊斯言之无系假厥器而强名日出弥新尚安知其适莫天倪自得亦胡系于虚盈岂不以巵无所识每逐物而欹侧言无所执但因时而语默谅何思而何虑固靡失而靡得用能满天下以无过体寰中而可则徒观夫巵危臬危瓦以弗定言支离而不竆孰见兆朕难明始终冥其心若虗舟之泛水应乎物类天籁之鸣空是以至道无形至人絶想讵难追于驷马实冥求于冈象以不器之器是资以不言之言为上存于身则大智之闲闲移于邦则王道之荡荡喻鸣钟之大小物莫我欺取胶柱于枢机吾将安仰大哉巵也者既异欹器且殊漏巵言也者亦匪确论又非诡随知万物之种也奚千里而应之智过挈瓶梼杌之书徒尔信踰盈缶连山之象云为故曰不言则齐同形相禅巧如簧兮非偶卒若环兮无变得之者毁誉両忘失之者是非交战详夫巵有空满于义则郍言无凖的在理云何亦犹君不言而黔首化天不言而玉烛和是以大道五千取不知而立诫寓言十九借外论以同波今我后据北极之尊竆南华之旨思𣣔体清浄而率兆庻故先命辞赋而试多士盛乎哉崇道之名不为虚美天道如张弓赋上天如之何匪谦莫益张弓如之何匪高莫抑瞻倚杵之为状考弯而取则所以老氏赜之以立玄言王者法之而建皇极岂不以天实亏盈弓唯审固既命中以有式若无亲而设喻善恶之効自应弦而靡差福之祥同流矢之所注吾尝观善射之人如天道兮有伦下者举其势髙者俯其身左马右人落彀中而不失十发九中视掌上而弥亲人尝观上玄之理与张弓兮匪异损有余以示诫补不足而平施小人用壮唯六极而是罹君子好谦乃百祥而咸萃又尝观上圣之姿法天道兮缉熈令先禁于强暴心不忘于婺百姓与能自乐财成之道四时咸序爰归辅相之宜天之道也既以彼弓之义也又如此懿乎男子之事克叶圣人之旨自可移于邦求诸已盖裒多益寡者焉唯举下抑髙而已夫如是则张其弓挟其矢体由基之所长天道逺人道迩非禆灶之能量是以君者抚其弱抑其强如猿臂之尽妙中鹄心而允臧向使天理或爽君道靡常自然反时而反德又乌可称帝而称王者哉故曰孰能以有余奉天下唯有道者仲尼为素王赋凤鸟不至兮河不出图圣人无位兮立教崇儒道之将行但栖迟而历聘民受其赐犹南面以称孤有以见同乎王者孰云乎盖出司徒者也原其运属陵迟力兴儒素道将侔于皇极化实被于黔庻文行忠信设万世之纪纲礼乐诗书崇百王之法度于时也鲁道有荡周德下衰言念万国将同四夷不有圣也谁其救之我所以行教化序尊卑造次颠沛兮于是东西南北以忘疲用能定君臣父子之道述皇王帝覇之基夫如是则土无二以并矣位通三兮伟而异夫振乃素风齐诸大寳賛易象兮奉人时修春秋兮行天讨讲于洙水初彰化下之功登波泰山宛契升中之道自然其教斯广其号弥尊岂止同明于日月亦将比德于干坤居无求安四载之勤劳是效弋不射宿三驱之田猎斯存盖由宅一畞以卑宫佩五常而克已其位也困于陪臣其道也齐乎天子列四科而升十哲儿凯何殊诛正卯而斩俳优四凶窃比圣德洋洋同诸帝王行束修而陈玉帛端逄掖而垂衣裳梦见周公求传巖而允理问于老子师尚父而弥光大哉道济古今教流华夏瞻不泯之庙貌若无疆之宗社悲夫商辛夏癸兮号独夫又安得比于儒者君者以百姓为天赋勿谓乎天之在上能覆于人勿谓乎人之在下不覆干君政或施焉乃咈违于民意民斯叛矣同謪见于天文在乎观百姓之劳逸岂止仰一气之絪緼而已哉徒观乎浩浩玄穹蚩蚩黔首覆盂之状何在倚杵之形莫有茍知乎御之以道亦类乎戴之而走悠也乆也固无杞国之忧养之育之宛其娲皇之乎取彼穹昊方兹兆民匪在苍苍之色勿轻蠢蠢之人虽令不从反时之焚是比抚我则后无亲之义斯陈可仰兮匪独髙明可畏兮亦惟黎庶每虑其一夫不获窃比于六龙以御騐恶纣以归周似猒秦而授椘是知察彼哀乐同兹惨舒但人心之恱矣任天道之何如教以文章似列星辰之际示之湻朴疑归混沌之初想夫君既柔懐民同刚克姑寅畏以则可茍暴殄而安得舆人謌颂乃大舜之升闻自我聦眀信惟尧之是则大矣哉善化民者以天为则善知天者以民为先若天人之理洞逹则帝王之道敷宣寕资禆灶之言斯为妄矣自取夷吾之说不亦眀焉今我后子育兆民砥平九野上惟奉于穹昊下每矜于鳏寡自然以百姓为天万方归也复其见天地之心赋动者天地之用其震也勃焉静者天地之本其复也寂然故二仪之心乃见七日之义斯玄自可要终而原始何必俯地而仰天岂不以复卦之义雷入于地既反本以无朕亦见心而有自躁君不挠遂明万化之源剥道方终未覩一阳之至其或鼔万物荡六幽上健行而弗息下刚克而勿休蒙亨艮止以氐作雷动风行而不收此干坤之功也心无得而可求及其化功成物理革髙明之体无用沉潜之形莫索凝然若混沌之未凿寂兮如庖牺之未画此干坤之本焉心有来而可赜得不穷动静之旨审语黙之端其心斯在其妙可观圣人见之则政尚简教尚宽弃智而化万姓垂衣而总百官故帝尭之道文思安安非复之义者谅至此而攸难君子见之则返诸身视诸掌既絶虑于嗜欲乃㳺神于罔象故孔子所谓其道荡荡非复之至者亦舎此而奚徃是知运行者天地之时寂静者天地之基心亦在其中也物莫得而见之坐忘遗照之人于兹得矣至日闭关之义何莫由斯我后端冕凝旒穷神知变希夷之理斯极清净之风克扇大哉天地之心眀眀而可见尺蠖赋蠢尔微虫有兹尺蠖毎循涂而不殆靡由径而或跃惧速登之易颠固将前而复却所以仲尼賛易取譬乎屈伸老氏立言用嘉乎柔弱吾尝考画卦之深旨见观象之有以盖美其时行则行时止则止宁凫趋以鸿渐不麏惊而鹊起知进知退造几微于圣人一一来逹消长于君子物有以小而喻大事可去彼而取此至若春日迟迟品彚熈熈知时应候附叶㝷枝每委顺而守道不躁进于多岐自中规而中矩非载驰而载驱其行也健而不息其气也作而不衰曲乎形类彤弓之弯矣隆乎嵴状柷敔以陈之岂比乎虫张网而役役蚁循磨而孜孜者哉懿夫微物尚有伸兮有屈胡彼常流但好刚而恶柔苟克已以为用奚反身而是求得不观所以察所由騐人事之倚伏考星躔之退留自然寒暑相推而歳功及物日月相推而天明烛幽者也其或昧其机循其迹不知我者谓我进寸而退尺探诸妙赜诸神知我者谓我在屈而求伸异蜂虿之毒唯思螫人等龙虵之蛰实可存身夫如是则蛙黾怒而受式非度德者螳螂奋而挋辙岂量力也未若尺蠖兮慎行止明用舎予将师之庻悔吝而盖寡圣人无名赋圣人执大象体干元虽有教以及下故无名于自尊仰之弥髙强配乃神之号为而不有奚矜惟睿之言原其先天之谓道体道之谓圣所以居域中之大所以为天下之正惟澹惟默固抱璞以含章不识不知岂命氏而考姓所谓上德不德无为不为其作也万物所覩其用也百姓弗知难审之于耳目徒象之于希夷亦犹微妙者神焉盖强而名矣苍黄者天也但据逺视之徒观其妙有羣生躳临大寳宁鑚燧以启祚岂巢居而建号聪明尽黜㒺求濬哲之褒迹用弗彰但守虚无之道得非䘮天下于华胥得环中于道枢虵身牛首兮非吾之耦云官鸟纪兮莫我为徒孰跻王而黜覇孰追尧而禅虞其或稽之以帝箓皇图则视之若无求之以温㳟允塞则名之莫得其何必谓栗陆氏以㕆尊据轩辕丘而启国者哉所谓莫之与京无得而称探至赜以为用曷常名而足徴尼父复生欲宪章而何取子长虽在思纪列以无能今我后尚黄老以君临阐清浄而化下抑徽号于睿圣扇玄风于华夏有以见圣无名兮神无功信大人之造也槖籥赋伯阳以体道立言探乎极玄见干坤之用也取槖籥而比焉岂不以德无疆者谓之地功不宰者谓之天譬翕张而气作犹吹喣而声传用能万物自化八音克全故王者法之以虗受帝道用之而无偏者也原夫槖也者利于鼔风籥也者存乎运吹虽有质以克殊且无心而匪异故可以侔造化比天地一开一阖勃焉而元气生变宫变商泠然而正声至亦如天道无为地道博施于以丽百谷于以行四时皆虚中为动也故自外而应之是以槖之用则飞霆赱电籥之运则如埙如箎信天地之义若此而槖籥之理在兹得不求诸系表取自无间不言而应物妙用而循环趋圣域叩玄关昧其旨者徒小心翼翼得其要者惟大智闲闲是知虚而不屈为槖之师动而愈出为籥之资本虚无而生矣因形器以观其所以天地之心悠也久也帝皇之道斯焉取斯懿夫二仪脗合一气夷犹或动或静克刚克柔取乎鞴焉气动而物来斯应类乎笛也乐出而人无我求至矣哉天地有大德其鼓动也于嚢于槖天地有希声其煦妪也维竽维籥虽小大之不类信拟议而咸若今我后道合希夷心无适莫盖嚢括以为用岂管窥而可度所以百姓日用而不知又孰见圣人之有作醴泉无源赋泉本灵长皆从滥觞何无源而自涌应有德以呈祥厥味孔甘可饮九苞之凤其波不浊寕朝百谷之王岂不以地乃至柔水帷善下不爱其寳于以光乎圣人感而遂通于以归乎王者但沸渭以出焉奚䟽凿之谓也神化难知汪洋在兹视之者孰分似带挹之者咸谓如饴匪自髙山非贰师之刺矣不居絶塞岂耿恭而拜之有以见德及于地不期而至其润也齐乎圣泽其涌也偕乎睿知浪井不凿我则同出而异名灵芝无根我则重祥而曡瑞稽夫是泉也其源不见于义则那其味且旨在理云何得非源之隐也与凡流而有异味之羙也表圣德而靡他不然又安得匪因掘地而自可蠲痾者哉出鸟䑕者非吾之耦产蛟龙者亦孔之丑鄙河水之九曲笑泾泥之一斗自然而然非有而有考乎枝派应居水府之先効彼休祯合列祥经之首是何不在高原波腾浪飜孰知乎桐柏孰谓乎崑崙任大禹之功深宁归畎浍纵张骞之力尽曷识根源士有自立身谋非因世夲桴学海以斯久导言泉而渐逺期作瑞于昌朝免常流之一混火星中而寒暑退赋惟大火之照临亦舒阳而惨阴寒暑将交于时令经躔必在于天心冬夕午焉栗烈之风自止夏宵中矣郁蒸之气爰沉不知谁为种榆其名曰火随衆星以拱极正二气而在我小人怨咨之语望之则销大钧吹煦之期违之莫可所以指命颛顼廻旋祝融自然无出其右宁劳举正于中乍疑日驭逐鲁阳之戈再悬碧落定星示椘宫之役逈挂长空遂使祁寒知难而少抑暑雨交绥而自息垂缯之壤知止衣葛之人动色不知我者谓我执造化以弄权知我者谓我正隂阳而作则类圣人之南面令之而必从任天道以右旋踰之而莫得至若北陆兇残人斯鲜懽层氷飞雪以俱至挟纩重裘而㒺安我之中矣可以却波司寒又若南讹赫怒人失其所焦砂烂石以何盛䡖箑纎絺而曷御我之中矣可以袪其酷暑是何表正二仪亭亭在兹营室橧巢兮取之于彼收蔵长养兮何莫由斯标不宰之功所以均乎六义示无言之信所以成乎四时大矣哉行度无差寒暄自退天垂象以是仰世作程而斯在年年兮东作西成明明而可大王黄州小畜集卷第二小畜集小畜集卷第三王黄州小畜集卷第三古调诗詶种放徴君寄献鄜州行军司马宋侍郎寄题陕府南溪兼简孙何兄弟七夕读汉文纪合崖湫吾志携稚子东园刈菜因书触目寄均州宋四阁长四皓庙不见阳城驿感流亾除夜竹䶉观隣家园中种黍示嘉祐𬞞食示舎弟禹圭并嘉祐酬种放徴君太岁在辛卯九月万木落是时太隂亏占云臣道剥王生出紫微谴逐走商洛扶亲又抱子迤逦过京索弊车载书史病马悬嚢槖西都不敢住空负香山约阌郷正南路秦岭峭如削肩舆碍巨石十步三四却妻孥亦徒步碛砾不容脚山店盖木皮烟火浑燻灼夜深闻贙虎全家屡惊戄山泉何萦囘切冽无桥彴缷鞍引羸蹄觧袜事屫晨澜髪可鑑朝涉胫如斮商山六百里天设皆巖崿上洛在其中狴牢曽未若逐臣自可死何必在逺恶刺史不我顾古寺聊淹泊卜居襍民甿致养无精糳知道由自宽有亲强为乐侧闻种先生终南卧云壑长沮既躬畊元礼仍开学王绩妇未娶介㓗翘孤鹤之推母偕隐教诲脩天爵诗情亦嗜酒道气不服药田衣剪荷芰野飰烹茞葯雾豹泽文彩冥鸿避矰缴肯从羔鴈聘唯恐簪裾缚如何宋右史斥鷃议鵰鹗玄纁与丹诏恩礼诚非薄仍敕京兆府敦谕辤㳟恪先生恋板舆纯孝心坚确散发走烟峦拜章谢恩渥巨材犹在涧大玉不出璞使者遂空廻软软何寂寞贤母召徴君庭责词嗃嗃胡为事章句漏名入街郭府县汚我山胥徒噪吾幄以兹近声利安得成高邈誓将徙竆谷庶可逃諠浊先生拜引过为夀开樽杓陶陶又熈熈何啻闻竽籥人传到迁客面目敦慙怍器小识不逺当年事头角遭时得一第㳺宦何龌龊逐羶甚蚍蜉闘耀同宰邑乏弦歌諌垣无謇谔便蕃朱紫绶僭忝丝纶阁方号骙骙龙已困狺狺㹱待罪始知非咄哉昧先觉一聆高世行罪髪庸可擢忍耻赋三章尘埃寄寥廓明年㑹恩宥量移井蛙跃靡暇谒南山征途望西岳黄河波汹涌白迳苔班驳中条围觧县五老烟龊龊此焉为郡副乌敢事陨获笼禽幸未死尚且谋饮啄米唿村婢舂樵雇山僮斫餵马捽寒芜看书爇秋箨信口亦吟哦放心无适莫君恩已絶望人事终难度相府一张纸唤𧺫久屈蠖诚知有梁栋未忍弃榱桷五城天上开三殿云间卓重取故衣冠笼褁山猱玃病翼淂风云壊墻劳赭垩諌官与史氏旧职聊覊络举袖拂石螭凝眸睨金雀冥心想前事一梦何挥矐长恐先生闻倚松成大噱关中用友来遗我神仙作繁华逺客骑铮鏦羙人错古澹啜铏羹文雅铿木铎千言距百韵㫖趣何绰绰孰念气如虹飜然䡖抵鹊俊甚麻姑抓快比屠门嚼浑金岂在镕尺璧寕施琢愈风齐捧檄忘味同闻乐致之向懐袖日夕芬兰若褒我尘俗韵铅刀化干镆同声必有应过实还疑谑盛夸山中事云屋张霞幕兰芽含露採石髓和烟酌巢由泉涤耳园绮芝盈握有时上絶顶星斗近可摸下视尘世人营营以螶男儿既束发出处岐路各茍非秉陶钧即去持矛槊致主比唐虞安邉如卫霍不尔为逸人深居返吾朴胡然自碌碌名节日销铄行年过半世功业欠圭勺无术铸五兵使民兴钱镈无材统六师逐㓂开沙漠空言说王道肆目看人瘼多慙指佞草虚効倾心藿一覧大雅文𧺫予亦何博况兹山野性谟画昧方略搔首谢朝簪行将返耕凿寄献鄜州行军司马宋侍郎鉅贤如木铎一振声盖代丈人文曲星谴谪落卞界辞源发崑崙意尽若到海昔在神德朝少秀负文彩擢第应制举召试拂华盖醉挥㧞萃判一字不复改传冩遍都下𥿄贵无可买一命佐着作芸阁垂缨珮謌诗数千首人口炙与鲙志大䡖俸钱痛饮负酒债庸蜀既即叙出命玉津宰题柱薄长卿铭阁笑张载锦水清见发峨嵋緑于黛物华曽不负诗酒聊自待旨甘岂择禄印绶乆不觧陶潜腰任折莱子衣有彩蹉跎历四邑尘土不可摆吾皇在藩邸闻名四聦骇即位未浃旬独许延英对相见恨已晚欣然契嘉㑹諌官聊假道紫微遽真拜制诰复西汉碑板楬东岱金銮赴夜召顾问及逺大白麻几千𥿄意出元白外荐贤恐不及诱善曽无怠当朝自独歩晚节亦泛有别乐闻韶无讥诗自郐贱子在广埸知见殊流軰进士数且千驰骛称俊迈人人握灵虵许我珠无颣超㧞冠多士权贵不前碍御前中科第阁下备寮寀讵惟师硕德常许接佳话国朝大手笔日夕期鼎鼐胷中泰山云舒卷何霮䨴言下传巖蓄缩未霶霈吾道遂难行一旦同得罪典午信冗散贰车更狼狈商于甚僻陋鄜畤近山塞共月踰千里便风无一介何当遂乗桴侍坐浮渤澥大笑引湻风樽前一长噫今兹当委顺自昔无芥虿投诗助醉吟入室生徒在寄题陕府南溪兼简孙何兄弟申湖在陕服自昔名所重许昌遗唐律人口尚传诵旧迹固蓁莾胜槩犹出衆前年谪商于过此方忧恐无暇濯溪泉恻恻心甚痛量移遇恩宥方寸稍放縦故人孙汉公勤恳事迎送柅车得三宿延我入溪洞春残尚有蝶夏首始见蝀朱樱实颇繁黄鸟声亦咔地幽接府署亭髙瞰村垄萦砌水逶迤入檐山巃嵸鲤翻自跃金蜗曳焼余汞石危君子介笋乱小人勇虗凉集鸥鹭爽垲无蚊蠓芰叶巧如剪萍根宻非种迳苔自斑驳岸草互蓊菶官醖绿开缾时果青出笼醉中勐别后依约似一梦唯愁当要蹃时复栖阘茸解梁虽近山墝埆费耕撞常风有盬南日夕尘塕埲云泉既辽逺草树非秀耸况兹炎蒸月絷缚何所动𬗟懐八龙㑹南溪与谁共棣蕚本多才甘棠应少讼枕簟与琴书鸰原聊自奉篇章取李杜讲贯本姬孔古攵阅韩柳特策开晁董清吹席上来当暑闲氷冻菱脆擘琼枝瓜甘浮蜜筩气秋緑篠战露晓圎荷捧照湖小贺监溪堂轻马摠此景且不同此懐可长恸平生好泉石况复官散冗近闻田紫微涟水许就俸援例苟得请申湖当入用终老占溪居卧看秋泉涌七夕去年七月七直庐闲独坐西日下紫微东窓晕青琐露桞蜩忽鸣风帘燕频过寂寂红药瑎槿花开一朶时清无诏诰性澹忘物我兀然何所营横枕通中卧萝入无何郷蛱蝶甚么么孰谓处深严自得放慵惰中官传宣旨御诗令属和惊𧺫俨衣冠拜舞苍苔破逸翰龙虵赱雅调金石播洋洋百世音乃𢋫强牵课暮随丞相出自谓天上堕归来备乞巧酒肴间瓜果海物杂时味罗列繁且伙家人乐熈熈儿戏舞娑娑宠辱方若惊倚忽成九月谪商于覊縻复穷饿凤仪困鸱吓骥足翻鼈跛山城已僻陋旅舎甚丛脞夏旱麦禾死春霜花木挫吾亲极衰耄吾命何轗轲稚子啼我前孺人病我左玄髪半凋落紫绶空垂拖客计鱼脱泉年光蚁旋磨昨夜枕簟凉西郊忽流火河汉势清浅牛女姿婀娜商土本硗商民乆劳瘅霜旱固不支水潦复无柰居人无艰食行商不通货郡小数千家今夕唯愁呵吾儿索来禽倾市得一颗举家成大笑愁眉略舒亸自念一歳间荣辱両偏颇頼有道依据故得心安妥穷乎止旅人逹也登王佐匏瓜从系滞糠粃任扬簸批鳯不足言失马聊自贺委顺信吾生无可无不可读汉文纪西汉十二帝孝文最称贤百金惜人力露台艹芊眠千里却骏骨鸾旗影迁延上林慎夫人衣短无花钿细桞周将军不拜容櫜键覇业固以盛帝道或未全贾生多谪宦邓通终铸钱谩道膝前席不如衣后穿使我千古下覧之一泫然頼有佞倖传贤哉司马迁合崖湫合崖何嵌湫水何浺瀜渟汚暨积潦滞泥不朝宗有时见鬼恠无人荐王公止可饮麋鹿未当产蛟龙山甿自神之祠祀衆口同今春商于旱太守职忧农先请境内山熊耳有如聋乃迎是湫水盈乎素缶中州民与郡吏觋女杂巫童朝祈又夕祷拜起䖍且㳟馨炉复奠爵牲币洁而丰适与天雨㑹三日势蒙蒙致谢送水归尽礼有始终水旱盖定数灾祥与政通传巖道䘮久咄尔贪天功吾志吾生非不辰吾志复不卑致君望尧舜学业根孔姬自为志得行功业如臯䕫既登俊秀科又在清切司谏纸无直言纶诰多媿辤黾勉爲何事亲老与妻儿一旦命执法嫉恶寄所施丹笔方肆直皇情已见疑斥逐㴱山中穷辱何羸于张及不得安用此生爲携稚子东园刈菜因书触目寄均州宋四阁长大鷰引新雏小鵶哺老乌青青树木间禽鸟声欢娱我携二稚子东园撷春𬞞可以奉晨羞采采供贫厨非肉诚不饱割身实无余𬗟懐宋阁老同日出京都谪宦不携家留妻事老姑块然武当下此乐固亦无四皓庙秦皇焚旧典汉祖溺儒冠万民在涂炭四老方晏安白云且髙卧紫芝非素餐南山正优㳺东朝忽艰难髙歩揖万乗拂衣归重峦飞鸿自冥冥束帛徒戋戋古庙对山开清风向人寒更无隐遁士空有賔客官况我谪宦来尘迹汚祠坛朝衣慙蕙带佩玉媿纫兰或依堦下树陶暑解马鞍或借庙前水乗秋把鱼竿吾道多龃龉吾生利盘桓豋山殊未倦饮水聊尽驩精灵莫相笑此意乐且盘其二小言望小利载在礼经中遂有鹰犬軰㧞剑各争功一出定万乘去若冥冥鸿寂寂千古下孰継採芝翁不见阳城驿予爲儿童时覧元白集见唱和阳城驿诗时稹贬江陵过商山感阳道州而作是诗也且改驿为避贤邮不忍唿其讳也乐天在翰林得而和之又见杜紫微富水驿诗题下觧云富水驿旧名与阳谏议同卒章曰驿名不合轻移改留警朝天者惕然湻化二年秋九月予自西掖左宦商于访其驿即无有也验之图经求诸郡境则冨水地存而驿废阳城之号遂莫知矣囙作古风诗申明三贤之作且以不见阳城驿为首句至于道州之行事元诗尽之矣此不复云不见阳城驿空吟昔人诗谁改避贤邮唱首元微之微之谪江陵顦顇为判司路宿商山驿一夕见嗟咨所嗟阳道州抗直贞元时时亦𬒳斥逐南荒终一麾题诗改驿名格力何髙竒乐天在翰林亦和迁客词遂使道州名光与日月驰是后数十年借问经者谁留题冨水驿始见杜紫微紫微言驿名不合轻改移欲遣朝天者惕然知在兹一以讳事神名唿不忍为一以名警衆名存教可施为善虽不同同归化之基迩来又百稔编集空鳞差我迁上雒郡罪谴身絷维旧诗犹可诵古驿殊无遗富水地虽在阳城名岂知空想数君子贯若珠累累三章诗未冺千古名亦随德音茍不嗣吾道当已而前贤尚如此今我复何悲题此商于驿吟之聊自贻感流亾谪居岁云暮晨𧺫厨无烟頼有可爱日悬在南荣边高舂已数丈和煖如春天门临商于路有客憇檐前老翁与病妪头鬓皆皤然三儿泣惸惸一夫鳏道粮无斗粟路费无百钱聚头未有食颜色颇饥寒试问何许人荅云家长安去年关辅旱逐熟入穰川妇死埋异郷客贫思故园故园虽孔迩秦岭隔蓝关山深号六里路峻名七盘襁负且乞丐冻馁复险艰唯愁大雨雪殭死山谷间我闻斯人语倚户独长叹尔为流亡客我为冗散官左宦无俸禄奉亲之甘鲜因思筮仕来倐忽过十年峩冠蠧黔首旅进长素餐文翰皆徒尔放逐固冝然家贫与亲老覩翁聊自宽除夜四十强而仕礼文可遵守筮仕已十年明朝三十九自知得禄早左宦诚冝有年虽过潘岳未爲全白首贫犹胜墨子黔突聊供口若比张辟彊吾甘爲老丑若比太公望吾方爲少秀任从新岁来且献髙堂夀更解金貂冠多贳商山酒竹䶉商岭多修篁苍翠连山谷有䑕生其中荐食无厌足春笋啮生犀秋筠折寒玉饫饱致肥腯优㳺恣蕃育林宻鸢不攫穴深犬难逐鳯凰饿欲死彼实无一掬唯此竹间䶉琅玕长满腹暖戯緑丛隂举头傲鸿鹄不知商山民爱尔身上肉有锸利其锋有锥铦于镞𨳩穴窘如囚洞胷声似哭膏血尚淋漓携来入市鬻竹也比贤良䑕兮类盲俗所食既非冝所诚知速吁嗟狡小人乗时窃君禄贵依社树神俸盗太仓粟笙簧佞舌鸣薬石嘉言伏朝见秉大权夕闻罹显戮李斯具五刑赵髙夷三族信有司杀者在暗明于烛彼狡勿贤彼䑕无食竹观邻家园中种黍示嘉祐比邻有闲园瓦砾杂𣏌未尝动耕牛但见牧群豕今夏赤旱天斵琢谁家子播种甚莾卤苗稼安能𧺫秋来连月雨柴门昼不启新晴一携杖出户聊徙倚重到田中立黍稷何薿薿吐穂欲及肩鸟雀声亦喜力穑乃有秋斯言不虗矣向使嬾种植荒榛殊未已有书闲不读为学还如此𬞞食示舎弟禹圭并嘉祐吾为士大夫汝为隷子弟身未列官常庶人亦何异无故不食珍礼文明所记况非膏粱家左宦乏赀费商山水复旱谷价方腾贵更恐到前春藜藿亦不継吾闻栁公绰近代居贵位每逄水旱年所食唯一器丰稔即加笾列鼎又何媿且吾官冗散适为时所弃汝家本寒贱自昔无生计菜茹各须甘努力度凶岁王黄州小畜集卷第三小畜集小畜集卷第四王黄州小畜集卷第四古调诗懐贤诗桑魏公李兵部王枢宻五哀诗故尚书兵部侍郎琅琊王公故尚书虞部员外郎知制诰贬莱州司马渤海高公故殿中侍御史荥阳郑公故国子博士郭公故太子中允知洛阳县事颕公太一宫祭廻马上偶作寄韩德纯道士送笻竹杖与刘湛然道士对雪金吾送戚维戚纶之阆州亳州送陈矦之任同州送朱九龄暴冨送孙何入史舘赠刘仲堪送冯尊师懐贤诗仆直东观时阅五代史见近朝名贤立功立事者耸慕不已思欲形于謌咏而未遑今待罪上洛不与郡政专以吟讽爲事业因赋懐贤诗三首仍以官氏列于篇首云桑魏公魏公王佐才独力造晋室挥手廓氛霾放出扶桑日感慨㑹风云周旋居宻勿下民得具瞻上帝赉良弼沉沉帷幄谋落落政事笔品流遂甄别法令颇齐一䟦勑朝据案论兵夜造膝多士若鸳鸯官材咸有秩诸矦如狼虎请谒尽股栗秉钧多事朝绰绰有纪律逺将留矦比近以賛皇匹志在混车书誓将阐儒术皇天未厌乱运去何飈歘髙祖猒寰区少帝无始卒老成既踈逺羣小相亲昵渎武兵渐骄倒悬人不恤和亲絶强虏谋帅用悍卒魏公在藩垣上䟽论得失七事若丹青辞切痛入骨忠言殊不省直道果见屈鐡马从北来烟尘昼蓬勃穹庐易市朝左袵杂缨绂主辱臣不死囚缚自安逸唯公独遇害身殒名不没惜乎英伟才济世功未毕一读晋朝史遗恨空鬰鬰子孙亦不振天道难致诘李兵部有唐张曲江盛名何暐晔请诛安禄山先觉不见纳胡雏有反相其事逺相接贤人何代无旧史聊可猎兵部事晋朝文学科中甲强臣方䟦扈朝士多恇怯独持上方劒愿斩犇鲸鬛堂堂张彦泽反势凌阊阖拜章请显戮直气不可压三进叩玉墀植笏立蓂荚皇情弥慰抚清问屡应荅终焉念小恩曾不頋大业高吟归去诗潺湲泪承睫旋踵即乱华有同虞不腊张公领鐡马朝市胡尘合刺谒甚闲详辞气殊不慑虎狼不敢害加礼爲下榻当年弃謇谔异代居调燮相位席不煖帝泽安可洽斯人既沦亡此风亦萧䬃稽何足累大节世已乏安用学腐儒矻矻守礼法王枢宻西枢经纬才慷慨遇真主文学中甲斜风云叅覇府直躬在宻勿未始畏彊御凭案读古书箕踞视太祖泽欲浸生民化将还邃古拆寺遇武宗排佛如韩愈尽髪羣苾蒭使之艺禾黍兵威遂强盛人力不耗蠧世宗征淮甸委任当留务马前拜矦伯堦下列椹斧叱咤气生风将校汗如雨手筑太平基胼胝不辍杵具瞻人有望衰运时不与修短人难忱殱夺民何怙恩深与小敛抚椁甚悲沮云亡复殄瘁前哲非虚语世岂乏贤良才难具文武暦象过羲和文章敌燕许可能随衆人冥寞归尘土子孙虽衆多必复事未覩谁铭迁客诗髙掲王公墓五哀诗予读杜工部八哀诗唯郑广文苏司业名位仅不显者余多将相大臣立功垂裕无所哀矣噫子羙之诗盖取人之云亡邦国殄瘁而已非哀乎时也有未列于此者待同志而嗣之云故尚书兵部侍郎琅琊王公琅琊名父子少孤起徒歩贽谒桑魏公藻鑑非易与抚顶久叹惜王杨许为伍诸矦取为官佐幕大名府主帅杜重威功大心䟦扈天骥被絷维神龟罹䋄罟六师薄孤垒三靣开生路主人既释放宾筵因诖误逼胁本非辜贬谪㝷不赴折腰纡墨绶搨翼久未举梁竦耻州县长卿有辤赋里行旌邑政柱史豋朝序抨弹志不乐润色才有素锦窠应列宿星垣吟药树丹青生帝典金玉铿王度东观秉直笔南宫司贡部时英萃门下蔼蔼腾嘉誉鹏掀六月风豹蔚七日雾多才同列忌嫉恶姦人怒排斥屡专城织罗仍典午名官颇流离衣食常贫窭文明𧺫代邸振㧞非不遇紫微虽正拜白髪已迟暮史鱼直有遗枨也刚不吐非才占清列志欲投兕英俊在草莱力能生翅羽毁誉両无私华衮间萧斧掌选循故实尹京耻钩距名位仅三事疾瘵婴二竖告满拜贰卿君恩慰沉痼终见哲人萎萧萧空壠墓鲤庭有令嗣鳯阁豋仙署両制列门生九原应自许苍苍犹足信吾道似有诉余庆在子孙明明深可据故尚书虞部员外郎知制诰贬莱州司马渤海髙公文自咸通后流散不复雅因仍歴五代秉笔多艳冶髙公在紫微滥觞诱学者自此遂彬彬不荡亦不野惜哉伤躁进忤旨出阁下吾君豋大寳兊泽连霶洒均阳又淮阳移徙曽不暇遂无牵复命虚偶文明化何路得自新赍志入长夜人谓责太深终于郡司马故殿中侍御史荥阳郑公柱史有名迹清才自天纵思庆云合落笔醴泉涌謌诗与文赋铮铮人口讽扬袂入泽宫鹄心一箭中恃才善戏谑负气好侮弄大志有谁知细行乖自讼小谏事世宗惕惕佩光宠太祖方厯试握兵权已重上书范鲁公先见不能用暦数不在周讴谣卒归宋汗澷失屠龙接舆遂謌凤行荷伯伦锸髙卧毕卓瓮神德不为嫌优待台谏俸晚求万泉令吏隐官资冗一旦随朝露识者弥哀痛无子嗣家声身世若一梦文编多散失人口时传诵空持一器酒何处浇孤冡故国子博士郭公汾阳饱经术赋性甚坦牵在昔举神童广埸推杰出尚书诵在口何论落自笔总角取科名弱冠缨绂早佐襄隂幕汉鼎入周室失志罢屠龙佯狂遂扪蝨周行亦黾勉吏隐多放逸滑稽东方朔图画王摩诘古文识科斗奥学辨萍实字穷苍颉本篆证阳氷失王绩醉为郷伯伦居无匹俸钱乏一囊宦路从三黜朱衣多不着白髪仍慵栉渐老覊旅年方见昇平日忽以伎术召此意殊郁郁放口忤无须何门求造膝遁逃终见捕谴逐道中卒遗孤落闾阎荒冢鸣蟋蟀手泽渐难求谁家耀箱帙投弔焚此诗九原应有物故太子中允知洛阳县颍公洛阳富文彩峭拔四子流提笔入广埸辞气干斗牛擢第在芸阁言事触冕旒左降宰百里道胜心无忧才髙耻吏役放荡不检脩起应贤良科下笔不见休青宫尚淹恤赤县且优㳺轻财粪土贱高义云天浮悬磬任贫窭盈樽长献酬知已彼何人鳯阁与鳌头推挽终不起壮志将焉收晚年圯槗役关市良可羞忽然为异物寒封草一丘孀婺应冻饿交友谁寻求遗孙方稚齿爽秀己遒遒皇天若有慿必使光贻谋太一宫祭廻马上偶作寄韩德纯道士去年暨今夏承诏祠天神昔当摇落时宫叶红纷纷此来芳春暮宫草青蓁蓁三日奉斋㓗百骸袪垢氛御署致㳟䖍天香何絪緼监祀黄门郎摄官紫微臣松枝拂劔佩树影光搢绅灯烛晃白昼香花蔼青芬金殿礼神仙瑶坛蘸星辰至诚不为已玄鍳当福仁质朙祀事毕复命趋紫宸扬鞭入村落缓辔聊逡廵麦田少时雨蚕月无闲人自慙懐禄仕蠧此力穑民又抛三洞趣来入九衢尘不如韩道士长此养天眞送笻杖与刘湛然道士有客遗竹杖九节共一枝鹤脰老更长龙骨干且竒我问何所来来从南夷因思汉武帝求此民力疲明明圣天子德教如四维蛮貊尽臣妾县道皆覊縻𤏡僮与笮马入贡何累累此竹日已贱轻视如蒿藜我年三十七血气未全衰况在紫微垣动为簪笏覊倚壁如长物嵗月无所施寸心空惜惜此来天涯忽承明主诏来谒太一祠再见刘先生气貌清且羸持此以为赠所谓得其宜少助橘童力好引花鹿随歩月莫离手看山聊搘頥微物懒致书故作笻竹诗对雪帝郷岁云暮衡门昼长闭五日免常叅三舘无公事读书夜卧迟多成日髙睡睡起毛骨寒窓牗琼花坠披衣出户看飘飘满天地岂敢患贫居聊将贺丰岁月俸虽无余晨炊且相继薪刍未阙供酒肴亦能备数杯奉亲老一酌均兄弟妻子不饥寒相聚謌时瑞因思河朔民输税供边鄙车重数十斛路遥㡬百里羸蹄冻不行死辙氷难曵夜来何处宿閴寂荒陂里又思边塞兵荷戈御胡骑城上卓旌旗楼中望𤇺燧弓劲添气力甲寒侵骨髓今日何处行牢落穷沙际自念亦何人偷安得如是深为苍生蠧仍尸谏官位謇谔无一言岂得为直士褒贬无一词岂得为良史不耕一畞田不持一只矢多慙富人术且乏安边议空作对雪吟勤勤谢知己金吾金吾河朔人事郡在贱列攀附周世宗龙飞起鱼鼈委质向圣朝积功取旄钺所在肆贪残乘时恃勲伐皇家平金陵九江聚遗孽弥年城乃䧟不使鸡犬活老小数千人一怒尽流血三惑无不具五福何尝缺晚年得执金冨贵居朝阙娯乐有清商康强无白髪享年六十九固不为夭折考终北牗下手足全启彂子孙十数人解珮就衰绖赠典颇优崇视朝为之辍哀荣既如是报应何足说责簿李广死赐劒武安㓕侥倖过古人况无大功烈福善与祸淫斯言仅虚设吁嗟爲儒者寒餯守名节五十朝大夫龙钟头似雪无故不杀羊礼文安可越何况賔祀间贫苦无羊杀送戚维戚纶之阆州亳州古人贵道德岂以禄位拘有道不在位颜回舜之徒无德殃且至商受爲独夫以此固名节富贵安足图睢阳戚先生今世古之儒终身不求仕没齿唯诵书孝爱睦姻族湻谨化里闾文翁变蜀土尚以德位俱仲淹居汾水专用素教敷青青子衿軰栉比曵朝裾盛德茍无报吾道将焉如鲤庭生二子骊颔委䨇珠朴厚有父风学业张皇谟各豋进士科齐乘使者车阆中佐郡政亳社司㩁酤佐郡古半刺可使惸婺苏㩁酤今权道亦助军国须牵车骥虽屈补履刃有余谁谓佐着作在上积薪刍谁谓光禄勲其中混琼琚我亦何为者先上青云衢伐木空求友㧞茅未连茹终待奋直笔㑹当伏青蒲请慎名与器愿分贤与愚彚征补皇极戮力张道枢巨鱼方喣沫相忘在江湖冥鸿当顺风接翼摩太虚此志尚壹鬰此别良悲吁苦县且宻迩剑关多﨑岖于役勿为叹加飰聊自娱尺素恵好音无惜双鲤鱼送陈矦之任同州丈夫贵自奋何必恃贻谋当年功不立古人重为忧太师忠顺公没世有余休令子一何贤耻随资䕃流碌碌奉朝请帝恩何以酬郁郁不快意上章闻冕旒愿为循良吏未甘恩泽矦天子嘉乃诚钖命莅同州同州古三辅北望䧺且优诏条得以布民瘼得以求勿谓绮纨子当有襦袴讴诗云无沗尔礼云必为裘去去继旄节免作将门羞送朱九龄吏隐不求贵亲老不择禄之子有俊才弱冠中正鹄弗坠先人业何惭有道谷一命佐砀山枳棘聊容足再命宰嘉兴丝桐几易俗率身甘菜茹养母求粱肉承颜苟不亏折腰未为辱解印无余赀舟中只琴筑十口寄淮泗一身来辇毂又说东南行秋风江水渌鄱阳古名郡赤金流山谷每嵗鼓钱刀从来设官局还得便髙堂无辞縻逸躅飏㠶江湖思木脱天地肃枫叶紫斓斒蓼花红津吏晓来迎溪僧夜留宿至止事方简优㳺从所欲江城丰稲粱水市多鱼蔌三载奉甘饴百钱饱家族自有綵衣华勿叹蓝袍绿行年未三十气壮颜如玉行义日以闻焉能长碌碌终列侍臣班耀我同年录且赋白华诗唱作离筵曲暴富送孙何入史舘孟郊常贫苦忽吟不贫句为喜玉川子书船归洛浦廼知君子心所乐在稽古汉公得髙科不足唯坟素二年佐棠隂眼黒怕文簿跃身入三舘烂目阅四库孟贫昔不贫孙贫今暴富暴冨亦须防文髙被人妬赠刘仲堪刘生颇少秀为学识根柢丘轲有堂奥试脚到堦砌杨墨恣荒榛挥手欲芟薙擕文访谪居趣向非权势对挹雏鳯下交言孤鹤唳在璞认良玉行当为国器彼茁见灵芽伫可供王祭岂止随泉人区区一枝桂宜哉孙汉公妻之以女弟吾家兄之子笄年未伉俪恨不早相逄取子为佳壻送冯尊师前日访潘阆下马入穷巷忽见双笋石卧向青苔上云是冯尊师秋来留在兹今说东南行问我坚乞诗又见宋阁老亦言师甚好欲去天台山即别长安道台阁有群英赠别瑰与琼琤然满懐䄂此事殊为荣安用徴吾句吾道方龃龉老为八品官有山未能去束发号男儿出处贵得冝出则学臯䕫独立称帝师处则同乔松决起如冥鸿谁能似蚯蚓蟠屈泥土中师行甚可羡云鹤无覊绊为我持此诗题于桐栢观王黄州小畜集卷第四小畜集小畜集卷第五王黄州小畜集卷第五古调诗八絶诗东门送郎吏行寄承㫖宋侍郎送林介北楼感事送刘职方感兴老态官醖射弩黒裘闻鸮甘菊冷淘霪雨中偶书所见唱山歌训杨遂和杨遂贺雨八絶诗唐大暦中陇西李㓜卿以宫相领滁州刺史始㳺瑯邪山立寳应寺故泉有庶子之号李阳氷篆其铭存诸石壁白龙泉又次焉繇是亭台溪洞合垂藤盖谓之八絶云皇宋至道元年予自翰林学士出官滁上因作古诗八章刻石于寺寺开化者我朝改之也庶子泉物形固天造物景不自胜泉乎未遇人石罅徒流迸宫相政多暇行乐蹑巖磴发䝉涨为溪幽致兹焉盛唐贤大暦后峭壁刻名姓我来一何暮今秋始乘兴山势环有缺山门壶引柄乍挹清泚姿颇惬幽闲性味将春茗宜光与晓岚暝架竹落僧厨逺声入情磬何当宿禅室欹枕终夜聼饮多病骨换照乆尘襟逈销尽谪居愁无心治归艇白龙泉岸岸何凿凿渤潏涌山脚含虚光可鍳倒影壁如削沵漫到前溪支脉通逺壑白龙乃神物胡此恋一勺势能为霖雨力可兴雷雹上天未有命兹焉缩头角应防困蝼蚁泥蟠讵敢跃𦵔醢曽是忧豢养殊非乐亦如君子道出处贵先觉吾生苦迁谪未免郡政缚偶来泉畔坐感兴题秋箨斗薮缨上尘试就清涟濯聊将一掬水洗我靣慙怍日暮不忍归风埃满城郭眀月溪涨溪者为谁人骨皆已朽我来㝷故迹溪荒乱泉吼惜哉幽胜事尽落唐贤手唯余旧时月团团照山口清风亭兹亭废已乆厥趾犹在哉清风为我起疑有精灵来神交念宫相临砌倾一杯廻头问黄菊寂寞与谁开望日台荒台隐层碧云磴踰百尺攀萝试一上依然有遗迹掌舒旧砌平屏卓诸峯直慿高聊冩望孤懐念郷国长安不可见但对金乌赤倾尽葵藿心庶免浮云隔归云洞碧洞何耽耽呀然倚山根朝云出如呕暮云归如吞大块气不死兹为玄牝门怪石拥左右势若貙虎蹲旁行数十歩漆墨不可扪安得鞭烛龙为吾前驰奔㝷尽神仙窟一一知其源阳氷篆冷冷庶子泉落落阳冰茟云气势崩垂龙蛇互蟠屈峄山峄山旣劘灭石鼓又缺失唯兹数十字遒劲倚云窟模印徧华夷流传耀缃帙书诚一艺尔小道讵可忽乃知出人事千古名不灭垂藤盖古藤何樛蟠低䕃庶子泉童童若青盖挂在絶壁前月穿波影碎露滴岸声圎晓笼使君醉夜覆溪僧禅昔之好事者为作出偶然人亡藤已朽犹得声名传我欲移青松植向泉眼边既圗岁月乆复取节操全所为或一时所期或千年庶吾不朽名长与偃盖悬东门送郎吏行承寄㫖宋侍郎西门送仆射鞍马照路光南门送贰卿冠盖遥相望东门送郎吏舣舟隋堤傍郎吏诚隔品同直白玉堂丈人况知已振㧞在举埸怜才惜我去深劝离别觞醉中不记事烟水空茫茫醒来闻鸣橹呕乹揺斜阳犹疑在禁中残漏寒丁当廻望银台门五云遮帝郷聚散本如此升沉庸何伤丈人名位峻只欠豋巖廊平居朝请高论思退藏圃田有别业古木罗修篁艹亭寒萧萧池波碧泱泱尝云拂袖去可以傲羲皇丈人果能尔识度非㝷常安车比踈广辟谷如张良再拜愿丈人夀考仍康强自念山野士不觧随圎方官途多龃龉身计颇悲凉行将觧簮笏归去事农桑幸容操杖履洒扫近丘墻送林介八年困名埸万里有慈亲吟变闽越声衣有京洛尘况复乆相依知子文行淳不能致一第虚作金銮臣昔予贬啇洛相送逺渉溱今予谪滁上语别清淮滨途穷与道丧讵免同沾巾北楼感事唐朱崖李太尉卫公为滁州刺史作懐嵩楼取懐归嵩洛之义也卫公自为之记其中𫐠在翰林时同僚存没且有白鸡黄犬之叹颇露知退之心及自滁徴拜再秉钧轴卒以怙权贾祸贬死海洲外则向之立言诚空文尔皇宋至道元年夏五月仆自翰林学士尚书礼部贠外郎知制诰除工部郎中知滁州军州事到郡之日访卫公旧迹楼之与记皆莫知也而郡有北数楼通刺史公署登眺终日甚亦自得作北楼感事以见志北楼出林杪豋覧开姿旁带滁州城雉堞何逶迤下入刺史宅却临统军池伊予翰林客失职方在兹两衙簿领外尽日吟望时晚䆫度急雨夏木交繁枝淮南气候殊经秋啭黄鹂檐前有山菓採掇亦甘滋樽中有官醖倾酌任醇醨忘机得真趣懐古生逺思今昔李太尉落落邦家基下笔到西漂料兵如六奇谪官来此郡鬰鬰持一麾尝作懐嵩楼记文悲盛衰甚得进退理深眀祸福机未几再入用斯言忽如遗君恩匪胶柱天殃若影随六月万里行炎荒竟不归功成又名遂不退将安之姑以人事较忽慿天命推矧予草泽士𬒳褐复羮藜谬因弄文翰八载侍且墀三入承眀庐古人期并驰玉堂百日罢所累非文词强仕未爲老望郎不爲卑淮边永阳郡人物自熈熈费用量所入豊约从其宜一妻本糟糠不识金翠施三男无庶孽讵爱纨绮赀甘贫絶诛求退易无覊縻五十拟归耕何必悬车期且予望卫公云龙与山麋唐贤昔际遇文雅道光辉进士取将相易于俯拾碁自从五代来素风已陵迟干戈为政事茅土输健儿儒冠筮仕者仅免寒与饥至今眀圣代此风犹未移自无经济术乌用碌碌为归欤复归欤无忘北楼诗送刘职方罢直出玉堂诏授尚书郎朝佥假郡印承乏来永阳喜开黄𥿄书云替刘职方职方老状头畴昔名擅场官㳺三十载寸进鸳鹭行未出六品班须鬓已垂霜顾予新进生遭时恣翺翔纶闱与内署掌诰侍玉皇夜召赴浴殿春逰醉栢梁晚出银台门朝服含天香为儒能到此自道摩穹苍今年四十二典郡清淮旁卧锦郎位正腰金服色光见金君深自媿抚已庸何伤古人重交代子孙不相忘西掖替左司刘白形诗章况我沗翰林而君列文昌待将官与氏山寺题修篁共保不朽名他年比甘棠昇沉何足道聚散安有常且当唱此诗为君送离肠感兴吾尝入㴱山谿谷寒且沍杉桧颇凌云岁月自朽蠧般输目不见何由用斤斧东山大夫松中岳金鸡树秦政本独夫则天乃淫妪名号被常材所幸因顾一为木岂有命偶然生要路谁取涧底松立作眀堂柱老态白髪不相饶秋水生鬓边黒花最相亲终日在眼前老态固具矣宦情信悠然唯当共心约収拾早归田官醖为郡得官醖月给盈三斛地僻少使车时清罕留狱老大复迁谪吾懐颇幽独婵姢楼上月烂漫池边菊东院与西亭翛翛风弄竹对此不开樽骚人应恸哭独酌入醉郷陶然瞑双目醒来成浩叹胡为事口腹彛酒书垂诫羣饮圣所戮汉文亦禁酒患在糜人糓自从孝武来用度常不足榷酤夺人利取钱入官屋古今事相倍帝皇道难复吾无奈尔何更尽杯中渌射弩蹷张见旧史强弩亦古官如何壮夫事今作儒者欢罚郡在僻左时清政多闲戎装命宾侣作此开愁颜吴弩号徤㨗仆夫爲吾弯王侯废已乆画𥿄爲雕盘日晕生几重挂壁何团团记筹皷声急中的酒量寛诚非军旅事亦有堵墻观安得十万枝长驱过桑干射彼老上庭夺取燕脂山不见一匈奴直抵瀚海还北方尽纳欵献夀天可汗吾徒乆不武干禄爲饥寒所得才升㪷龌龊在朝班不如执戈士意气豋韩坛笑拥白玉妓醉驼黄金鞍郎官一生俸供尔数月间儒将古所重料兵如转丸谁知戴章甫终老弄辛酸偶因免戯爲痛念边事艰临风自慷慨素髪冲儒冠黒裘野𧖟自成茧缲络为山䌷此物产何许莱夷负海州一端重数斤裁染为吾裘守异黒华楚示俭非轻柔燻香则无取风雪曽何忧朝可奉朝冠带衣以为衾禂晏婴三十年庶几迹相侔季子苦貂弊吾服仍为优不耻狐貉者亦当师仲由况我屡迁谪行将耕故丘映髯垂霜顶植枝昂鸠头䄂寛可以舞老农即为俦紫绶挂君门任尔争封矦闻鸮滁楚地也郡堞之上鸱鸮巢焉秋冬永夕鸣啸不已妻子惊咤或终夜不寐因作诗以喻之且徴前贤放逐而闻是鸟者揔而𫐠云以见吾志元精育万彚羽族何茫茫为怪有鸱鸮为瑞称鳯皇鳯皇不时出未识五色章吾生在邹鲁风土殊逺方鸣鸠随乳燕日夕巢我梁翩翾杂鸟雀穿屋率为常又从筮仕来五年居帝郷更直入承眀侍宴趋未央上林闻莺啭巧舌如笙簧鸱鸮徒知名闻见实未尝顷年谪啇山听之己悲凉今兹出内庭罚郡来永阳谁知尔鸋鴂营巢在城墻年加睡渐少秋尽漏且长鸣啸殊不已歴歴含微霜孺人泣我右稚子啼我傍吾心非逹士讵免亦长长人生纵百岁忽若石火光其间有穷通幽昧难可量我爱臯与䕫峩冠虞舜堂箫韶闻九成丹穴来锵锵又爱闳与散陈力遇文王鸑鷟听岐山多士周道昌嗟嗟汉贾谊年少谪南荒故有鵩鸟赋倚伏理甚详郇公暨邺矦放逐同一邦夜深闻此鸟韦公涕霑裳李矦举酒令斯音非不祥坐客如不闻罚之以巨觞遂使恶鸟声听之靡所伤賛皇贬袁州懐鸮义亦臧乃知昔贤哲未免亦悽遑况予不肖者冐宠豋朝行报国惟直道谋身昧周防四年两度黜鬓髪已苍苍虽得五品官销尽百錬钢何当觧印绶归田谢膏粱教儿勤稼穑与妻甘糟糠鳯来非我庆鸮集非吾殃优㳺尽天年身世俱可忘甘菊冷淘经年厌粱肉颇觉道气浑孟春奉斋戒敕厨唯素飱淮南山泥泞不可出空庭唯蚯蚓得势互蟠屈乘兹积隂气小六恣出没山禽忽飞下长觜啄深窟倒曵方力争强吞遽全失食土与巢林上下非俦匹胡然罹此酷不能保微质嗟嗟彼羣小倾夺事匪一仪鳯去九夷神龙入泉室如何役吾眼瞻视此小物归来因浩叹自悔成诗笔唱山歌滁民带楚俗下俚同巴音岁稔又时安春来恣歌吟接臂转若环聚首丛如林男女互相调其词非奔淫修教不易俗吾亦弗之禁夜䦨尚未阕其乐何愔愔用此散楚兵子房谋计㴱乃知国家事成败因人心训杨遂杨君江左士文律何飘飘人言未冠时作赋凌洞箫甲科中南国通籍趋东朝轗轲位不进陶潜还折腰宰邑向蜀道萑蒲忽兴祅官小力不支犇窜避枪刀朝廷责守土黜入县佐僚昨朝冩孤愤遗我有客謡伊予亦在迁讽之心无憀人生一世间否泰安可逃姑问道何如未必论卑高自古富贵者撩乱如藜蒿德业苟无取未死名己消岂期颜子渊不朽在一瓢推此任穷逹其乐方陶陶逹则爲鵾鹏穷则爲鹪鹩垂天与巢林识分皆逍遥和杨遂贺雨我罢内庭职出临永阳民虽永阳民虽庶未免多饥贫冨之既无术龊龊为谨身可堪今夏旱如燎复如焚厥田本涂泥坐见生埃氛稚老无所诉嗷嗷望穹旻食䘵忧人忧蚤夜眉不伸促决狱中囚徧祷境内神楚辞有山鬼庙貌罗水滨胡法有浮圗寺宇连城闉斋荘命寮寀供给抽俸钱鼔笛迎秋水香花照金轮诚知非典故且慰旱熯人偶与天雨㑹霶四郊匀挿秧复终堰野叟何欣欣可办官赋调亦免农艰辛爕调赖时相感应由圣君于吾复何有敢望歌颂云清流杨水部德与我为隣仇香官位屈何逊诗䅂新见投贺雨篇言自人口闻夫君盖私我过实岂相亲为霖非我事职业唯词臣若有民谣起当歌帝泽春庶使採诗官入奏助南薫王黄州小畜集卷第五小畜集小畜集卷第六王黄州小畜集卷第六古诗扬州寒食赠屯田张贠外成均吴博士同年殿省柳丞扬州池亭即事一品孙郑昱鳯皇陂月波楼咏懐十月二十日作雷秋霖二首真娘墓逰虎丘吴王墓橄㰖为恶扬州寒食赠屯田张贠外成均吴博士同年殿丞省柳丞前年寒食节待诏直内庭休暇百官出独掩深严扄近侍不敢醉赐酒空满缾闲就通中枕时闻索上铃思入无何郷兀然欲忘形去年寒食日滁上沗专城山歌喧里巷春物媚池亭永阳溪水渌琅邪山色青谪宦自消遣不敢夸独醒徃徃取官醖时时对花倾醉来念身世翻使涙纵横今年莅淮海时节又清眀堆案有㽜事聴歌无懽声音徒费簿领使客烦送迎狴牢未空歇堰埭劳修营病衰力不支懒慢性已成虚花满双目素髪添几茎酒肴略无味妓乐固难聴谁言寒食下终日取茶烹屯田布素交屈此関市征昔年同应举典衣飞巨觥博士东观客求官得歩兵况且丹陛前同为出谷莺殿丞尹我邑桑梓复弟兄吏隐掌鹾茗终朝看道经三贤宴㑹少七夕什假并何不䇿我马废苑㝷放萤何不荡我丹楼基访摘星三春景欲尽九曲波始平居然逼吏役顿此阻交情老态厌春乖病身忧身忧宿醒如水若不改借糟亦胡寕觧印蓄素志吟诗露丹诚维扬非所爱有便即归耕扬州池亭即事冥心阅群动亦各趋所安胡为名利人戚戚常鲜欢吾生四十四结佩唿郎官掌言入纶阁待诏直金銮匪谓得䘵少所嗟行道难前年谪滁上忧畏双鬓残赖有琅邪溪时濯缨冠朝佥徙淮海任重力易殚君恩讵可报感激涕汍澜民瘼不能治恻隐情悲酸况复多病身名宦心已䦨归田未果决懐䘵尚盘桓公退何所适池亭一凭栏旭日媚春卉微风生鸣湍呵僮勿挟弹留客不持竿用兾鱼鸟驯熈熈肆逰观神仙未可学吏隐聊自寛孤吟刻幽石此义非考槃一品孙郑昱卜葬得假告南出安上门鞭马六十里暮投中书村村翁舘我宿茅屋欲黄昏有客忽投刺自称一品孙气貎不凢俗因为开酒樽坐乆问家谍其族大且繁池州有清节滥觞豋洪源大传擅鸿茟入相又出藩其家本开封改号一何尊至昱始六代布衣老丘樊跨驴入府县驱犊耕郊原家庙固已毁国史空具存盛德百世者功必格干坤高太已不祀羡絪何可论况复起章句乘时宠便蕃子孙虽替陵尚得守田园我爱三代时法度有深根卿大夫称家世世奉苹蘩四民有定分宦路无驰奔自从杂伯道倾夺日喧喧脱耒秉金钺吮茟乘朱轩朝荣又暮辱容易如掌翻古道不可复頽波益以浑何况度木者倒置轮与辕我亦起白屋两朝直紫垣䕃子有官常赏延弟与昆尽待食人䘵将何报君恩农桑国之本孝义古所敦吾族不力穑终歳饱且温虽非享冨贵亦以蠧黎无唐元尚消歇我軰奚足言唿儿讽此诗播在篪与埙鳯皇陂次公治颍川仁政被一方神物不藏瑞兹焉集鳯皇在昔奏箫韶舜庭来跄跄西伯有至化亦见鸣𡵨阳仲尼岂无德已矣空悲伤夫何刀茟吏而能致殊祥我来过荒陂烟草但苍苍缅懐汉循吏史茟恐未详月波楼咏懐月波之名不知得于谁氏圗经故老皆无闻焉因作古诗一章凡六百八十字䧟于楼壁庶使兹楼之名与诗不冺也郡城无大小雉堞皆有楼其间着名者不过十数州吹箫事辽夐仙迹难㝷求庾公在九州江缔构何风流谢守镇宣城叠嶂名有由东阳敌八咏吾闻沈隐矦白雪架郢中调髙难和詶黄鹤倚鹤渚仙去事悠悠賛皇谪滁上作赋懐嵩丘楼居出俗态泽国多胜逰好景不遇人安得名存㽜齐安古郡废移此清江头筑城随山势屈曲复环周兹楼最轩豁旷望西北陬武昌地如掌天末入双眸平逺无林木一望同离娄山形如八字㑹合势相勾三国事旣逺六朝名亦休近从唐末来争夺互仇雠斯楼傋矢石此地控咽喉终朝望𤇺燧连歳事戈矛可怜诗好景牢落无人収皇家统万国逺迩尽懐柔三圣四十年荡荡文德修淮甸爲内地黄冈压上游儒冠假郡印践更若公邮况多办职吏谁肯恣吟讴伊余何爲者窃慕骚人俦两朝掌文翰十年侍冕旒去歳出西掖谪居抱穷愁日日江楼上风物得冥搜何人名月波此义颇为优西南新桂魄初上悬玉钩晓濑清且浅漂荡影沉浮三五金波满夜光如暗投骊龙弄含珠晃朗照汀洲澹台㧞寳劔碎璧斩长虬氷轮晓入地推下赤金毬䦨千四五星斜汉印清秋谁家上元灯儿戯刳薮此景吟不出谩使声千里画圗阔四时诗兴幽野花媚宫缬芳草铺碧油火云照沙浦暴雨倾瓦沟白乱芦花散红殷蓼穗稠檐氷垂若绠雪片大于鸥江篱烟漠漠官栁雨飕飕舟子斜盪桨牧童倒骑牛水獭有时戯江豚颇能泅山鸟奏竽籁落霞展衾裯鱼网雪离离酒旗风飂飂旅懐虽自适诗物奈相尤右頋徐邈洞精灵知在否左瞰伍贠庙荒隙令人羞楼中何所有官醖湛蚍蜉棊枰留客坐琴调待僧抽橘苞邻药鼎诗茟间茶瓯平生幽独寂寞谁献酬官常已三常黜懐抱罹百忧凭栏忆王粲望阙同子牟自甘成潦倒无复事声猷身世喻泡幻衣冠如赘瘤放意无何郷谁分亲与仇寓形朝籍中毁誉任啁啾君恩无路报民瘼无术瘳唯慙恋䘵俸未去耕田畴题诗郡楼上含毫思夷犹功名非范蠡何必泛扁舟十月二十日作重衾又重茵盖覆衰孄身中夜忽涕泗无𣸪及吾亲湏㬰残漏歇吏报国忌晨凌旦骑马出溪溪薄潾潾路傍饥冻者颜色颇悲辛饱暖我不觉羞见黄州民昔贤终䘵养徃徃归隐沦谁教为妻子头白走风尘修身与行道多媿古时人雷啇山春夏旱旱雷不降雨及秋又霖霪雷声时一举南山复北山礚若贙虎君子容必变所以敬天怒无乃豊隆鬼恣意挝雷皷此怒旣非天敬之亦奚取秋霖二首秋霖过百日歳望终何如嘉谷就穂生茁茁垂青须宿麦未入土火麦田多泥涂河濶不辨马原高恐生鱼时政茍云失生民亦何辜雨若是天泪天眼应己枯其二山云百日雨山水十丈波田畴与道路一夕成江河巨石大于瓮吹转如蓬窠夏旱旣损麦秋源复无禾津梁尽倾坏商贩絶经过斗米二百金吾生将奈何安敢比夷齐愚圣不同科应如元鲁山饿死深山阿真娘墓女命在于色士命在于才无色无才者未死如尘灰虎丘真娘墓止是空土堆香魂与腻骨销散随黄埃何事千百年一名长在哉吴越多妇人死即蔵山隈无色固无名丘冢空崔嵬唯此真娘墓客到情徘徊我是好名士为尔倾一杯我非好色者后人无相咍逰虎丘乐天曽守郡酷爱虎丘山一年十二度五马来松関我今方吏隐心在云水间野性羣麋鹿忘机狎鸥鷴乘兴即一到兴尽复自还不知使君贵何似长官闲吴王墓惜哉吴王墓秦帝尝开破应笑埋金玉十年贾余祸不待虎迹销已闻鲍车过又是骊山头炎炎三月火橄㰖江东多果实橄㰖称珍奇北人将就食酒之先颦眉皮核苦且澁歴口复弃遗良乆有廻味始觉甘如饴我今何所喻喻彼忠臣词直道逆君耳斥逐投天涯世乱思其言噬脐焉能追寄语採诗官无轻橄㰖诗爲恶眀时巧言士乱世佞倖即佞倖惟茍且巧言颇包藏为恶虽不同同归于覆亾王黄州小畜集卷第六小畜集小畜集卷第七王黄州小畜集卷第七律诗成武县作寄砀山主簿朱九龄寄金台主簿傅翺寄寕陵陈长官寄金郷张賛善赴长洲县作二首恵山寺㽜题逰虎丘山寺寄献润州赵舍人二首寄毗陵刘愽士谢柴侍御送鹤官舍书懐呈罗思纯除夜寄罗评事同年三首陆羽泉茶投柴殿院三十韵东邻竹南园偶题戯赠嘉兴朱宰同年春日官舍偶题寄献翰林宋舍人吴江县寺㽜题献转运使雷諌议二首罗思纯鹤毙为四韵吊之即席送许制之曺南省兄衮中元夜宿余杭仙泉寺㽜题赠草庵禅师言懐题响廊壁中秋月赠採访使合门穆舍人泛吴松江献转运副使太常李愽士蘓州寒食日送人归觐春晚逰太和宫再泛吴江笋三首官舍书懐呈郡守赠毋中舍赠賛寕大师题钱塘县罗江东手植海棠武平寺留题赠湖州张从事送李中舍罢萧山赴阙寄主客安贠外十韵和郡僚题李中舍公署送奉常李丞赴阙题张处士溪居初拜拾遗逰琼林苑舘中春值偶题寄賛寕上人岁暮偶书寄苏台旧僚友朝退偶题送王司諌赴淮南转运送郝校书从事相州献仆射相公二首贺李宗谔先辈除校书郎送夏侯正言㐮阳迎亲送鞠评事宰兰溪送查校书从事彭门送史舘赵寺丞出宰咸阳送田舍人出牧淮阳送罗着作奉使湖湘送夏矦正言奉使江南送舘中王正言使交趾七夕应制送柴郎使髙丽送罗着作两浙按狱贺温正言赐紫送光禄王寺丞通判徐方谢同年黄法曺送道服送冯学士入蜀和陈州田舍人留别贺将作孔监致仕送宻直温学士西京迁葬寄田舍人送赵令公西京㽜守送同年刘司諌通判西都贺范舍人再入西掖阁下咏懐阁下暮春舍人院竹省中苦雨成武县作释褐来成武初官且自强位卑松在涧俸薄叶经霜雨菌生书案饥禽啄印床犹惊冩秋卷槐砌落花黄寄砀山主簿朱九龄闲思蓬岛㑹羣仙二百同年最少年利市襕衫抛白纻风流名纸冩红牋歌楼夜晏停银烛柳巷春泥汚锦鞯今日折腰尘土里共君追想好凄然寄金台主簿传翺徤羡鱼台景最奇鲍参军到语多时波平绿野悬鱼网木脱空城露酒旗锦掷鲜鳞红拨刺雪翘寒鹭白䙰褷仍夸县尹风骚客应有秋来唱和诗寄寕陵陈长官吏隐寕陵县琴堂枕古河家山隔江逺风雨过多假日亲㝷药公庭自种莎相逢如旧识执手动劳歌寄金郷张賛善年少辤荣自古稀朝衣不着着斑衣北堂侍膳侵星起南畆催雨耕冐雨归种竹野塘春笋脆採兰幽涧露牙肥伊予自是徒劳者未得同㝷旧钓矶赴长洲县作移任长洲县扁舟兴有余蓬高时见月棹稳不妨书雨碧芦枝亚霜红蓼穂踈此行纡墨绶不是爲鲈鱼其二移任长洲县辞亲泪满衣折腰虽未免搔首欲何归晓白霜华重晴红栗叶飞江头鸥鸟在应怪不忘机恵山寺㽜题吟入恵山山下寺古泉闲挹味何嘉好抛此日陶潜米学煮当年陆羽茶犹负片心眠水石略开尘眼识烟霞劳生未了还东去孤棹寒蓬宿浪花逰虎丘寺寺墻围着碧孱颜曽是当年海涌山尽抱好峯藏院里不教幽景落人间剑池草色经冬在石座苔花自古斑珎重晋朝吾祖宅一廻来此便忘还寄献润州赵舍人南徐城古树苍苍衙府楼台尽枕江甘露钟声清醉榻海门山色滴吟䆫直庐乆负题红药出镇何妨拥碧幢闻说秋来自高尚道装笻竹鹤成双记言彩茟罢摛华郡阁高闲似道家琴院坐听江寺磬郡楼吟见海山霞春园遗母亲烧笋夜榻㽜僧自煮茶应笑陶潜未归去折腰奔赱在泥沙寄毗陵刘愽士毗陵古郡接江堧赴任琴书共一船下岸且㝷甘露寺到城先问恵山泉秋蟾吐槛供吟兴野鹤隈床伴醉眠官散道孤诗格老筭应双鬓更皤然谢柴侍御送鹤两朶春云堕世间霜台乞与县僚看骨含仙气生来痩羽挿天风过处寒唳别绣衣声寂寞舞随蓝绶意䦨珊今朝䆫外频相顾应怪头无獬豸冠官舍书懐呈罗思纯同年事分几般同墨绶逶迤一郡中仙桂并枝攀月魄县花交影笑春风分莎种就㝷僧迳借竹编成养鹤笼公暇不妨闲唱和免教来徃逓诗筒除夜寄罗评事同年岁暮洞庭山知君思浩然年侵晓色尽人枕夜涛眠移棹灯揺浪开䆫雪满天无因一乘兴同醉太湖船其二除夜在天涯共君同忆归梦中倾夀酒堂下着斑衣腊雪通宵舞梅花到处飞更堪洞庭宿愁思倍依依其三郡僚方贺正独宿太湖稜堦下羞为吏船中袛载僧折梅和薄雪煮茗对孤灯应笑排衙早寒靴踏晓氷陆羽泉茶甃石封苔百尺深试茶尝味少知音唯余半夜泉中月㽜得先生一片心投柴殿院南靣修文德东吴纳土疆苍生思抚育丹诏择循良乌府官新转龙头桂旧香渡江骢马瘦地垂绣衣长纶阁材知屈苏台俗必康恩流一车雨威凛栢台霜休假㝷山寺行春泊野塘白公是前政鲁望有维桑求瘼心虽切頥神道岂妨煎茶虎丘升捣药木兰堂笋蕨供家馔园林着道装撃笻教鹤舞收橘待僧尝迎使朝衣稳娱宾绮席张犬声销巷陌莺舌动笙簧冷句题秋叶孤琴贮夜嚢歌搂寒月白饮舫晚波凉官业除苛法家风袭雅章豸冠危肃物象简醉横床熊轼寕淹乆鳌头誉转芳南园休命侣北阙即徴黄清贵容谁见遭逢合自强字人叨属邑畏德每循墻多品知悬隔孤危俟荐扬折腰休太息青眼异㝷常岱岳容拳石沧溟纳滥觞扶揺如借便羽翼必髙翔从事贠多阙徒劳迹可伤金台虽载筑珠履未成行始隗前言在依刘后进光免教青史上徒羙一燕王东邻竹东邻谁种竹偏趂称长官心月上分清影风来恵好音低枝疑见接迸笋似相㝷多谢此君意墻头诱我吟南园偶题天子优贤是有唐鑑湖恩赐贺知章他年我若功成去乞取南园作醉郷戯赠嘉兴朱宰同年县前蘓小旧荒坟应作行云入梦频犹胜白公尉盩屋庭花刚唤作夫人春日官舍偶题薄宦苦流离壮年心已衰鸎花愁不觉风雨病先知晓月晃竹屋寒苔叠槿篱无人慰幽寂庭柳自低垂寄献翰林宋舍人金鼎盐梅偶未和位高犹说野情多宫墻月上开琴匣道院风清响药罗㽜客旋烧含露笋倩僧教种耐霜莎孤寒知有为霖望未忍江头钓渌波吴江县寺㽜题松江江寺对峰峦槛外生池接野滩幽鹭静翘春草碧病僧闲说夜涛寒晨斋施笋唯溪叟国忌行香祗县官尽日门前照流水尘缨浑疑濯汍澜献转运使雷諌议当年辞气压朱云老作皇家諌诤臣章䟽罢封无事日朝廷犹指直言人题诗野舘光泉石讲易秋堂动鬼神棘寺下僚叨末路斋心唯硕秉陶钧其二江南江北接王畿漕运㠶樯去似飞父子有才同富国君王无事免宵衣屏除姦吏魂应丧养活疲民肉渐肥还有文埸受恩客望尘情抱倍依依罗思纯鹤毙为四韵吊之雪干朱澹殒仙姿千歳无徴事可悲埋瘗肯饶鹦鹉冢飞鸣不到鳯凰池遗翎尚在飘松迳旧迹犹存傍槿篱应得羽尸假术夜来何处啄灵芝即席送许制之南曺省兄衮梅烂荷圎六月天归㠶髙背虎丘烟到时自是成行雁别处休听满树蝉卖劒为賖吴市酒擕家犹借洞庭船待㸔春牓来江外名占蓬莱第几仙中元夜宿余杭仙泉寺㽜题祭庙廻来略问禅藓樯莎迳碧山前风䟽逺磬秋开讲水响寒车夜救田蓝绶有香花菡蓞竹䆫无寐月婵姢自慙政术贻枯旱忍卧松隂漱石泉赠草庵禅师阳山山下草庵深寂寂香灯对逺岑莫怪相㸔揔无语坐禅为政一般心言懐宦途日日与心违人事纷纷任是非却为逰山置行李渔家船舫道家衣题响廊壁廊壊空㽜响名为因西子遶廊行可怜伍相终朝諌谁记当时曳履声中秋月何处见清辉豋楼正午时莫辤终夕看动是隔年期冷湿流萤草光凝宿鹤枝不禁鸡唱晓轻别下天涯赠採访使合门穆舍人经畧十三州东南帝不忧二年辤玉砌几夜梦珠旒旌斾虽遐适江山是胜逰风謡随处採民瘼尽心求报国机钤宻供吟景象幽煮茶溪畔寺望月海边楼歩武思龙尾琴书在鹢舟聼泉调玉拂石试银钩古画多收买新诗寡和詶酒醒闻瀑响睡起见潮头奉使时将乆归朝礼必优一麾先出守万户待封矦遇主当宜贵遗材亦合收此身居下位无路画良筹已悔田园废堪惊鬓髪秋慿谁念寒苦秪自拟归休僻甚陶元亮贫过鲁仲由品题殊不滥清浊肯同流复命期三接陈诗说四愁荐雄如有便还觧杀身酬泛吴松江苇篷踈薄漏斜阳半日孤吟未过江唯有鹭鹚知我意时时翘足对䆫献转运副使太常李愽士邦计动宸衷时贤莅浙东量寛吞渤澥气直禀崆峒捧诏瑶池下辤班玉笋中馈粮萧相国制礼叔孙通举措敦儒行谈谐有古风兾方思旧政江表伫成功吏畏严霜白民歌爱日红勤王虽运智修道岂妨公旋种烟莎迳闲科雨竹丛养成丹顶鹤瘦尽雪花骢移石情无抄书俸不充晨餐烧露笋秋句冩霜枫棊阁连花坞书䆫映烛笼僧传栽树法客献逓诗筒饮席螺为盏吟舟苇作篷按琴苔院冷捣药月堂空清白成家计操修逹圣聪即徴归象阙清秩冠鸳鸿苏州寒食日送人归觐江城寒食下花木惨离魂几宿投山寺孤㠶过海门篷声泼火雨栁色禁烟村定省髙堂后斑衣减泪痕春晚逰太和宫数里新萍夹岸莎春来乘兴宿烟萝随风蝴蝶颠狂甚当路花枝採折多綘节参差抽苦笋翠钿狼籍撤圎荷湖山满眼不休去空羡鱼翁雨一簑再泛吴江二年为吏住江滨重到江头照病身满眼碧波输野鸟一簑踈雨属渔人随船晓月孤轮白入座晴山数点春张精灵还笑我绿袍依旧惹埃尘笋数里春蹊独自㝷迸犀抽锦乱森森田文死去宾朋散抛掷三千玳瑁簮其二绿玉脩脩冷罩烟一溪春雨洗婵姢不知徐福归何处丱女童男泣海田其三一夜春雷起旧根乱披烟箨出溪门稚川龙过频囘首认得青青数代孙官舍书懐呈郡守年来潘令鬓初凋瘦马青山耻下僚药债渐多医宿疾宦情犹切恋眀朝空江梅雨添幽欝古县槐花鏁寂寥赖有郡矦知己在每怜憔悴贳金貂赠毋中舍岭表榆关路崄巘颁条持节两无辤四方自是男儿事万里归来圣主知碛雪奋行闲入梦贪泉曽饮别㽜诗如今己见功名立休忆当年一桂枝赠賛寕大师诏修僧史浙江滨万卷书中老一身赴阙尚㽜支遁马援毫应待仲尼麟溟蒙松雪影松窓晓狼籍苔花竹院春还许幽斋暂相访却慙陶令满衣尘题钱塘县罗江东手植海棠江东遗迹在钱塘手植庭花满县香若使当年居显位海棠今日是甘棠武平寺㽜题县斋东靣是禅斋公退何妨引鹤来长爱座中如洞府却慙衣上有尘埃竹声冷撼秋窓雨山影青笼晓院苔最忆去年飞雪里煮茶煨栗夜深廻赠湖州张从事前年春牓亚龙头词赋曽推第一流上直未归红药院供吟先得白苹洲酒醒野寺烹山蕨公退溪亭狎海鸥自是吴门折腰吏满衣尘上为君羞送李中舍罢萧山赴阙吏归江东五六年归时犹恋好山川野僧送别擕诗句瘦马临𡵨当酒钱吴苑醉逢梅弄雪隋堤吟见柳垂烟自言更共秋涛约未舍西兴一钓船寄主客安贠外十韵罢郡归兰省还愁到帝郷趂朝骑瘦马赁宅住闲坊命服纡春草吟髭镊夜霜有心忆云水无语狎班行药债经年欠文编满箧藏教儿诵诗赋倩客卖嚢装㝷寺谁同歩㽜僧自拂床举公投卷轴时相覔文章穷逹君虽了沉沦我亦伤何当昇大用吾道始辉光和郡僚题李中舍公署树影池光映晓霞绿杨隂下吏排衙闲拖屐齿妨横笋静拂琴床有落花地脉暗分吴苑水厨烟时煮洞庭茶青宫词客多闲暇按曲飞觞待歳华送奉常李丞赴阙江城方话旧捧诏去长安宦路相逄少郷情叙别难烟波迷晓渡风雨动春寒初夏应囘首重期看牡丹题张处士溪居云里寒溪竹里桥野人居处絶尘嚣病来芳草坐渔艇睡起残花落酒瓢闲把道书㝷晚迳静移茶鼎洗春潮长洲懒吏频过此爲爱盘飱有药苗初拜拾遗逰琼林苑关宴曽逰此缀行五年爲吏别仙郷杏园莺蝶如相识应在重来蒨绶香舘中春值偶题御柳差差拂禁墻菲才何事直仙郷坐闻鸡唱皇宫近睡枕鱼须白日长帘挂藓庭微雨霁研添桐井落花香春风老尽诗情淡翻卷青编独绕廊寄賛寕上人支公兼有董狐才史传修成乙夜开天子逺酬丹诏去高不出白云来眉毫乆别应垂雪心印休传本似灰若念重瞳欲相见未妨西上一浮杯岁暮偶书寄苏台旧僚友吴门吏隐过三年何事陶潜捧诏还歩武已趋龙尾道梦魂犹忆虎丘山花开茂苑谁同醉雪满梁园独掩関㑹待他年求郡印劔池重遶碧潺潺朝退偶题吏隐金门秪似闲退朝穷巷懒开関经年不到公卿宅五日空随侍从班禁漏出花寒歴歴御泉通市细潺潺功名未名立年犹少争忍擕琴去旧山送王司諌赴淮南转运白兽樽前侍玉除暂分邦计别宸居映淮风月供吟茟拱极星辰伴使车别岸酒浓桑叶落野亭霜薄菊花踈东南莫作三年调红药香繁在直庐送郝校书从事相州提茟从戎别帝郷官清兼领校书郎将军幕下红莲媚诗客袖中丹桂香吟倚旌旗春过雨醉听刁斗夜含霜金台莫作多时计非乆应归振鹭行献仆射相公罢调金鼎道光辉闻说闲园自种薇书院日斜春睡觉沙堤人静早朝归吟穿竹迳僧同歩醉遶花庭蝶上衣却恐优㳺未终歳台星依旧照黄扉其二五年黄合掌陶甄忧国翻成两鬓斑初到庙堂温树冷暂收霖雨岳云闲春园领鹤㝷芳草小阁㽜僧画逺山惟有门生苦求见竹斋院一开关贺李宗谔先辈除校书郎祕省官清住帝郷春来春牓探花郎未吟红药归西掖且着青衫侍北堂射䇿更期挥徤笔骑驴犹得醉闲坊同年佐邑应相羡衣上芸香杂桂香送夏矦正言㐮阳迎亲兰省方雠乙夜书㐮阳迎侍蹔脂车挥毫偶未归纶阁衣锦何妨奉板舆岘首碑前㽜马足鹿门山下宿僧居汉臯逰女曽相识应觧鸣珰换佩鱼送鞠评事宰兰溪东下兰溪数十程几多山水入圗经科名旧㨗仙人桂县界遥看婺女星琴院静笼江树绿敕楼髙对海峰青三年吏隐无嗟叹百里封疆似画屏送查校书从事彭门佐幕徐方鬓未秋官升芸阁更风流姓名旧在鸎迁牓诗什重题燕子楼渐有俸钱供药债应无归梦到渔舟公余时上台头寺珠履金貂共胜逰送史舘赵寺丞出宰咸阳县连秦汉旧离宫分付诗人胜武功带职逺辤书殿去擕家深入画圗中庭莎晓润终南雨槛竹寒揺渭水风百里封疆三舘客折腰休叹似陶公送田舍人出牧淮阳药树吟多且握兰蔼然公议满朝端西垣罢直苍苔冷南郡行春绿野寛蒨斾出过应曜墓棠隂潜上伏牺坛郷心休梦峨眉雪㑹頋青蒲忆史丹送罗着作奉使湖湘使星纒次入长沙晓别延英去路賖数刻漏中承宻㫖几重湖外奉皇华山行马拂湘川石寺宿僧供岳麓茶廻日期君直西掖当阶红药正开花送夏侯正言奉使江南百舌关关麦壠青逺山迎马翠如屏禁中已诵相如赋江外犹看使者星衣拂茶烟㝷水寺枕欹梅雨泊沙汀归期莫过中秋节侍宴甘泉月满庭送舘中王正言使交趾乘轺南下兴何长大半江山是故郷蛮府好迎天上使朝贤不为槖中装犀牛出水挨铜柱飓母扶空缷海樯复命丹墀莫经岁北门西掖待翺翔七夕应制斜汉横空瑞气浮桥边乌鹊待牵牛长生殿冷时无事乞巧楼多歳有秋菡蓞晚花清露湿婵姢新月暮烟収华封祷祝华胥梦谁道神仙不可求送柴郎中使髙丽初过清眀野色繁柳花榆荚扑轺轩中台应宿郎官贵外国占星使者尊海水无波分岛㠘扶桑见日认藩垣东夷休请萧夫子好把诗书问状元送罗着作两浙按狱使印星车适旧逰陶潜今日在瀛洲科条尽晓三千罪囹圄应空十二州蒨绶有香笼驿马皇华无暇狎沙鸥归来重过姑蘓郡莫忘题名向虎丘贺温正言赐紫宻䟽封来乙夜看延英召对议安边荣颁紫绶同三品旧赐朱衣未一年白兽捧樽斟御酒金鱼垂鬛惹炉烟从今便有公卿望休梦天台瀑布泉送光禄王寺丞通判徐方通倅徐方蒨绶新老莱衣服暂离身家君莲幕开事府帅金貂耀缙绅戯马台荒春寂寞斩虵郷古树轮囷公余应长吟滋味好寄西垣寓直人谢同年黄法曺送道服鲍照贻我羽人衣下日何妨尽日披老来自堪将野鹤客来休更佩金龟官供谩说青绫被私便全胜白接䍦未脱朝簮恋眀主耿懐空作谢君诗送冯学士入蜀锦川冝共少年期四十风情去未迟蚕市夜歌欹枕处峨嵋春雪倚楼时休夸上直吟红药多羡乘轺聼子规莫学当初杜工部因循不赋海棠诗和陈州田舍人㽜别宛丘分理籍贤眀暂辍词臣抚百城职罢掖垣人共惜郡连京辅自爲荣休吟红药堦前色且听长淮枕上声驻马都门相别处柳黄莎碧上林莺其二东风初暖酒难销五马行春罢趂朝道畔棠畔同召伯堦前蓂荚别唐尧下车正是尝新笋得句何妨寄旧僚预想郡斋公宴虎桃花凝露柳垂条其三演纶多暇每封章暂去颁条道更光郡吏好排红粉妓史君曽是紫微郎楼台有月新出诗囹圄无人绿草长地接清淮足佳致水村烟坞似鱼郷其四淮阳氷绽栁条新风物暄妍土俗淳捧诏暂辤双阙路劝农深入四郊春茶烟静拂听琴鹤谷轻笼锄麦人赢淂褰帷恣吟兴落花飞絮满车茵其五颁条京辅近吾君政术髙于召信臣道服日斜披鹤药畦春暖歩龙鳞归朝莫指三年调化俗应蘓一郡人愿作淮阳去思颂与君刋石慰陈民贺将作孔监致仕泣辤眀主挂冠簮便约幽云老旧林朝请罢来频典笏田园归去只擕琴焚香静院当山色聮药空庭避竹隂一子得官三品䘵未饶踈傅有黄金送宻直温学士西京迁葬锦衣西去道何光卜筑伊川旧钓郷㽜守开筵亲举白故人垂泪看焚黄重㝷泉石应多感旋挿松楸未着行一月归程如有暇云间时到读书房寄田舍人出处昇沉不足悲羡君操履是男儿左迁郡印辤纶阁直諌书嚢在殿帷未有佥谐徴贾谊可无章䟽雪微之朝行孤立知音少闲歩苍苔一泪垂送赵令公西京㽜守勲业与谁同萧何第一功两朝行直道万国变淳风微恙妨三接辤荣动四聪白麻宣上阁清洛守离宫譲表廻宸翰朝辤泣舜瞳对深移五刻官重带三公鳯浴荀池暖龙蟠洛邑雄位尊非借冦神爽近维嵩导骑香尘细肩舆晓雾笼下车鶗鴂语开宴牡丹红温树深巖梦甘棠蔽芾丛趋庭採兰子投刺茹芝翁广化如灵鹫天津似綵虹先皇陵树老白传影堂空春馔思山蕨秋屏画水葓御泉通𪠘宇禁栁映帘笼元老优㳺盛眀君眷注隆更湏归相府特地代天工永佐千年运重颁九钖弓不同崔四入正在离乱离中送同年刘司諌通判西都元老㽜司卧雒阳諌官通理辍鸳行仲宣旧佐红莲幕裴度新开绿野堂几处古碑停马读到时春笋约僧尝香山居士真容在为我公余奠一觞贺范舍人再入西掖再入承眀旧直庐腰间仍得佩金鱼重批汉武求贤诏曽上东方自荐书红药编章应感动紫泥封检未生踈樊川杜曲休劳梦日日延英侍玉除阁下咏懐正向承眀恋直庐年来华髪已侵梳官清自比乘轩鹤心小还同畏网鱼西掖永懐王阁老北门堪叹扈尚书㑹当辤䘵东陵去数畆瓜田一柄锄阁下暮春诏书稀少日何长闲枕通中睡一埸院吏报来丞相出紫微花影上东廊舍人院竹封了词头遶砌行此君相伴最多情西垣不宿还堪恨辜负夜窻风雨声省中苦雨霏霏连昼复连宵红药苍苔也寂寥唯有御沟堤畔栁拂檐遮槛不胜娇其二醉魂吟魄共悽悽檐熘窓风冷切肌阶下怒蛙休跳跃浮云遮日不多时王黄州小畜集卷第七小畜集小畜集卷第八王黄州小畜集卷第八律诗初出京过琼林苑中牟县旅舎喜同年高绅着作见访郑州与张秉监察聨句荥阳懐古过鸿沟旅次新安硖石县旅舍稠桑坡车辙阌郷旅夜𥘉入山闻提壶鸟聴泉𥘉到商州舘于玅髙禅院佛屋壁上见草圣数行读之乃数年前应制所作皇帝试贡士謌思追前事感而成章谪居感事弊帷诗和冯中允仙娥峰龙鳯茶元日作急就章御书钱上元夜作仙娥峰逰仙娥峰后戏题上寺留题对雪感懐呈翟使君冯中允同年逰四皓庙商山丹水岁暮感懐贻冯同年中允畬田词雪后豋灵果寺阁独逰南静川贺三舎人新入西掖送舎弟赴举因寄両制诸大僚商山海棠翰林毕学士寄示医瘿药方因题四韵兼简两制诸知内翰毕学士外制柴舎人故兵部阁老王公之门生又与第五舎人同在两制追思余庆因赋短章寄十三君子贺柴舎人新入西掖嵗除日同年冯中允擕觞见访因而沉醉病酒二日醒而偶赠得昭文李学士书报以二絶南静川野桃花下独酌因简同年冯中允放言寄献㒒射相公寄冯舎人回㐮阳周奉礼同年因题纸尾清眀日独酌寒食春日豋楼山僧雨中送牡丹春居杂兴豋郡南楼望山感而有作读史记列传睡十二韵送秦供奉自商州使鄂渚闻进士孙何及第因寄哭同年罗着作西晖亭谪居道服寄题洛南秦供奉新楼独酌自吟拙诗次吏报转运使到郡戏而有作春逰南静川初出京过琼林苑忽忆今春暮宫花照苑墻琼林侍㳺宴金口独襃扬立向勾陈内宣来帝座傍丁寕问年纪委曲叙行藏屏息闻天语颜醉御觞近臣多徤羡睿眷岂㝷常盛事谁能及非才自不遑厚恩难负荷薄命果诪张得罪縻山郡擕家出帝郷何时重到此驻马涙浪浪中牟县旅舍喜同年髙绅着作见访古县日初沉轺车忽见㝷不将迁客累方认故人心无酒销寒漏挑灯听逺砧陕郊千里路并辔未妨吟郑州与张秉监察聮句凾关秋霁雁初廻六里啇于晓色开四皓有灵应笑我谪官方始入山来荥阳懐古纪信生降为沛公草荒孤垒想英风汉家青史縁何事却道萧何第一功过鸿沟侯公缓頬太公归项籍何曽㑹战机只见鸿沟分两处不知垓下有重围危挢带雨无人过败叶随风傍马飞半日垂鞭念前事露莎霜树映斜晖旅次新安迁客乍离羣秋砧不忍闻廻头恋红药失脚下青云尚假金假金貂冕犹残柱国勲此身未敢死㑹拟报明君硖石县旅舍霜干红叶飞迁客思凄凄处险人垂瘿豋山马跙蹄篱荒蛬韵苦云冻雁行低此夕应无寐何烦报晓鸡稠桑坡车覆稠桑坡险忽摧车悔戴儒冠出弊庐已被文章相错误谪官犹载一车书阌郷旅夜行尽两京路将豋六里山全家空洒泪知是几时还初入山闻提壶鸟迁客由来长合醉不烦幽鸟道提壶啇州未是无人境一路山村有酒沽聼泉平生诗句多山水谪宦谁知是胜逰南下阌郷三百里泉声相送到啇州初到啇州舘于妙髙禅院佛屋壁上见草圣数行读之乃数年前应制所作皇帝试贡士謌思追前事感而成章应制诗篇对玉除是谁传冩到啇于昔从蓂荚阶前作今向莲花座畔书啇岭未甘随绮季汉庭曽添用相如山僧莫怪频垂泪乍别承眀旧直庐谪居感事迁谪独熈熈襟懐自坦夷孤寒眀主信清直上天知消息还依道生涯只在诗惟当谕山水讵敢咏江篱偶叹劳生事因思志学时读书方覩奥下茟便搜奇赋格欺鹦鹉儒冠薄鵕䴊耕桑都不事园井未曽窥必欲缣缃冨寕教柕轴纰光隂常矻矻交友尽偲偲歩骤依班马根源去孔姬收萤秋不刻鹄夜忘疲流辈多相许时贤亦见推叨荣偕计吏滥吹谒春司仆瘦途中病驴寒雪里骑空拳入场屋拭目看京师技痒初调箭锋铦欲试锥甲科豋汉制内殿识尧眉数刻愁晡矣三题亦勉之先鸣输俊彦上第遂参差罢举身何託还家命自奇唯慙亲倚户敢望娉婷炊竭力求甘旨终朝赱路岐贪希仲由米多废董生帷丹桂何时折孤蓬逐吹移知怜无国士志气自男儿季子貂裘敝狂生刺自隳广场重考覆蹇歩载驱驰明代寕甘退青云暗有期礼闱冠多士御试拜丹墀泽雾寕慙豹搏风伏雌重瞳念孤迹一第沗鸿私得告还郷贵除官佐邑卑折腰称小吏矩歩慎初资枳棘心何恨松筠操自持及亲家有养事长礼无亏铜墨官常改烟霄雨露垂县花聊主管寺棘且覊縻吴郡包山侧长洲巨海湄万家唿父母百里抚惸婺敢起徒劳叹长忧窃䘵嗤宦途甘碌碌官业亦孜孜政事还多暇优㳺甚不覊村寻鲁望宅寺认馆娃基西子㽜香迳吴王有劔池狂歌殊不厌酒兴最相宜草织豋山履蒲纫挽舫果酸橄尝㰖花好挿蔷薇震泽相包火松江鲙缕丝三年无异政一箧有新词多恋南园卧俄从北阙追呈材真朴樕召对立茅茨载茟居三舘登朝沗拾遗紫泥天上降朱绂御前披侍从殊为贵圗书颇自怡史才媿班固諌茟谢辛毗拟把微躯杀慙将厚禄尸安边上章䟽端拱献箴规精鍳逢英主知怜是首䕫赓歌才不称掌诰茟难摛制暦无多事词头每怯迟繁隂温室树清吹万年枝青琐霞光透苍苔露片萎御香飘砚席宫叶落缨緌看浴池心鳯闲扪殿角螭上林花掩映仙掌露淋漓对近瞻旒冕班清辟虎貔宫帘垂翡翠御水动涟漪纪号年淳化朝元月建寅摄官捧寳册祝夀执樽彛表案行低折宫悬聼祗肃德音王泽深谦柄斗杓撝贵接臯夔歩深窥龙鳯姿䇿勲何烜赫赐紫更萎㽔蚊力山难鹈梁翼易滋论功慙八柱受服欲三褫祗虑殃将至曽无事可裨趂朝空俯伛退食自逶迤更直当春好横行隔宿咨内朝长得对驾幸每教随琼苑观云稼金眀阅水嬉赏花临鳯沼侍钓立鱼坻拂靣黄金柳颜白玉巵分题宣险韵翻势得仙棊竟举窥天管争燃煮豆萁恨无才应副空自表䖍祈睿睠偏称赏天颜极抚绥中官赐文字院吏捧巾綦遭遇诚堪惜功名窃自悲请缨无壮志视草亦何为未献东封颂空镌北岳碑深慙专爼豆长欲议边陲但可懐骄子何湏斩谷蠡胸中贮兵甲堂上有熊罴成败观千古施张在四维兼磨㫁佞劔拟树直言旗遇事难缄默平居疾喔咿无权逐鸟省俛首任狐狸廷尉专刑煞词臣益等衰五花仪乆废三尺法聊施书命犹无謟评刑肯有欺厚诬凌近侍内乱疾妖尼丹书当无赦金科了不疑拜章期悟主引法更防谁萋斐终无已雷霆遂赫斯如弦伤讦直投行覔瑕疵衆铄金湏化羣排柱不支佞权廻北斗谗舌簸南箕阙下羊肠险朝端虎尾危道孤贻衆怒责薄赖宸慈西掖除三字南山佐一麾苍黄尘满面挥洒涕交頥目㫁九重阙魂销八逹逵尊亲逺扶侍兄弟尽流离秦岭偏巉絶啇于更险巘吾庐何处是我马忽长辤六里山苍翠丹河浪渺㳽分封思卫鞅割地忆张仪懒读三闾传空㝷四皓祠畬烟浓似瘴松雪白如梨壊舍床铺月寒窓砚结澌振书杉作拂觧带竹爲椸唿仆泥茶灶从僧借药筛钟愁上寺起角怨水门吹旧友谁青眼新秋出白髭烟岚晴鬰鬰风雨夜飔飔我过徒三省吾生自百罹初来闻旅雁不觉见黄鹂市井採山菜房廊盖木皮野花红烂漫山草碧攡副使官资冷啇州酒味醨尾因求食掉角爲触籓羸有梦思红药无心採紫芝痩妻容惨戚稚子泪涟洏暖怯虵穿壁昏忧虎入篱松根燃夜烛山蕨助朝饥岂独亏堂养还忧地乏医迹飘萍渤澥亲老日崦嵫阁下辞巢鳯山中伴野䴢风欺秀林木云隔向阳葵屈产遭驽马丹山因吓鸱悔湏分黒白本合混妍媸自此韬余刃终当学钝鎚穷通皆有数得丧又奚悲自頋才何者空怜道在兹宣尼犹削伐大禹亦胼胝用去当如虎投来且御魑避风聊戢翼得水曽扬鬐琴酒圗三乐诗章効四虽鱼湏从典卖貂尾任倾欹兀兀拖膓䑕悠悠曳尾龟北窓㝷蛱蝶南岸看鸬鹚山翠楼频上云生杖独搘簟闲㽜晓魄檐暖负冬曦松栢寒仍翠琼瑶湼不缁望谁分曲直秪自仰神祗吾道寕穷矣斯文未已而狂吟何所益孤愤洩黄陂弊帷诗谪宦那堪叹弊帷承眀寓直数年骑满堦红药曽嘶䖏六里青山忽毙时骏骨欲埋金价直的颅犹爱雪离披贰车谩道貂冠贵此从徒行奉一麾和冯中允仙娥峰熊耳如当出槛熊仙姿孤秀压诸峯採芝逋客怜贞质化石佳人覩丽容身上霓衣慵整顿天边华盖㑹裁缝嫦娥月里休相笑万古应无窃药踪龙鳯茶様标龙鳯号题新赐得还因作近臣烹处岂期啇岭外碾时空想建溪春香于九畹芳兰气圎似三秋皓月轮爱惜不尝惟恐尽除将供养白头亲元日作献岁在啇州依然想旧逰前年捧玉册此日对珠旒御酒尧樽畔仙韶舜殿头自慙非贾傅宣室讵重求急就章赐来三载锦盛今日重看倍觉荣元白当时皆谪宦不闻将得御书行御书钱谪官无俸突无烟惟拥琴书尽日眠还有一般胜赵壹囊中犹有御书钱上元夜作去年正月十五夜干元门上奉乘舆今年正月十五夜啇洛郡中爲贰车谪宦门栏偏冷落山城灯火苦萧踈炉灰画尽不成寐赖有逍遥一帙书仙娥峰窈窕竒峰叠古苔望秦岭外势徘徊巨灵非疋休期刻毛女爲隣合徃来傅粉微茫春雪在堕鬟浮动䁱云开好邀上雒王常侍时就巖前饮一盃逰仙娥峰后戯题爲爱一峰形窈窕岂辤十里路崎岖谁知不似阳台女别后经宵梦也无上寺㽜题喜气浮催班临秘殿称贺拱凝旈漠漠笼天仗轻轻落御沟瑶池同皎洁珠箔助飕飗民有豊年望君无旰食忧佩垂延喜玉服曜吉光裘鸡树令开晏鸳行许命俦千钟方艳艳三爵未油油举白朱颜凝飞文彩茟抽传宣湏尽醉御札遣㝠搜晚出苍龙阙骄驰紫燕骝自慙生草泽人指在篷丘薄命诚非据清途不乆留左迁来僻郡对景忆瀛洲谁宦谁还徃贫来家自献酬敢言无俸禄且喜润田畴鳯阁名虽黜貂冠命亦优山中甘散秩膝下奉晨羞默默惟思过陶陶亦自由揺头咏诗什合眼入衾裯秪恨方于枘何尝曲似钩讵能悲鵩鸟早舍畏牺牛玉冷期三爇兰任一莸梦中非蛱蝶世上本蜉蝣祸福如亾马机关喻狎鸥甘贫慕原宪齐物学荘周尚赖迁莺侣旁依建隼侯硕随啇洛叟击壌颂皇猷逰四皓庙脩篁瑟瑟石磷磷去谒荒祠不厌频四皓古来无事客二车今世最闲人紫芝欲採非仙骨红药曽题是近臣一奠村醪还独酌满轩松雪照吟身啇山六百里巉巖岚光霁后添经年吟未得尽日看无厌僧舍青当槛人家翠满园檐气蒸丹水碧脉润紫芝甜岭碍翻云鹘峰遮落海蟾涧深春有冻影濶夏无炎势闘嵩并华名欺霍与灊石危蹲虎歳暮感懐贻冯同年中允谪宦啇于郡闲门车马稀尘侵书命茟香散入朝衣烧尽峰峦出霜晴木叶飞夜来天欲雪寒梦不成归其二岁暮客啇山谪居多昼眠梦廻红药树身落紫微天不得亲公事如何望俸钱荒城共谁语除却访同年其三谪居京信断岁暮更凄凉郡僻青山合官闲白日长烧烟侵寺舍林雪照街坊爲有迁莺侣诗情不敢忘畬田词上雒郡南六百里属邑有豊阳上津皆深山穷谷不通辙迹其民力耕火种大底先斫山田虽悬崖絶岭树木尽仆俟其干且燥乃行火焉火尚炽即以种播之然后酿黍稷烹鸡豚先约曰某家某日有事于畬田虽数百里如期而集锄斧随焉至则行酒㗖炙鼓噪而作盖劚而掩其土也掩毕则生不复耘矣援桴有者勉励督课之语若謌曲然且其俗更互力田人人自勉仆爱其有义作畬田词五首以侑其气亦欲採诗官闻之传于执政者苟择良二千石暨贤百里使化天下之民如斯民之义庶乎汚莱尽辟矣其词俚欲山甿之易晓也大家齐力劚孱颜耳聼田謌手莫闲各硕种成千百索豆萁禾穗满青山其二杀尽鸡豚唤劚畬由来逓互作生涯莫言火种无多利树眀年似乱麻其三鼓声猎猎酒醺醺斫上髙山入乱云自种自収还自足不知尧舜是吾君其四北山种了种南山相助刀耕岂有偏硕得人间皆似我也应四海少荒田其五畬田鼔笛乐熈熈空有謌声未有词从此啇于爲故事满山皆唱舍人诗雪后豋灵果寺阁雪引诗情不敢慵来豋髙阁犯晨钟山僧莫怪多时望玉立南山万万峰独逰南静川髙车岭上无人见南静川中信马行多谢仙娥相管頋逺擎松雪助诗情贺毕翰林闻歩花甎喜复悲所悲君较十年迟银台晓入批丹诏铜镜秋开镊白髭宫锦细袍宣与着内闲骄马赐来骑家门记得咸通事莫忘论兵夜召时贺三舍人新入西掖紫微新命旧交逰报到啇于寂寞州天上共兮三字贵山中全减二车愁抛离红药心无恨弹拂金貂舞不休最喜吾家有余庆鳯毛还直鳯池头送舍弟赴举因寄两制诸大僚堂上尊亲鹤髪垂十年䘵仕不相离何期膝下承颜日却是山中谪宦时未有重茵如子路空披綵服学婴儿全家送尔随郷荐试向朝端献此诗啇山海棠锦里名虽盛啇山艶更繁别疑天与态不称土生根浅着红兰染深于绛雪喷待开先醸酒怕落预唿魂春里无勍敌花中是至尊桂湏辤月窟挑合避仙源浮动冠频侧霓裳䄂忽翻望夫临水石窥客出墻垣赠别难饶柳忘忧肯譲萱䡖轻飞燕舞脉脉息妫言蕙陋虚侵径梨凡浪占园论心㽜蝶宿低靣厌莺喧不沗神仙品何辜造化恩自期裁御苑谁使掷山村绮里荒祠畔仙娥古洞门烟愁思旧梦雨泣怨新婚画恐眀妃恨移同卓氏奔秪见三月见不得四时存绣被堆笼势臙脂浥泪痕二车气谁防笑里刀黄阁不豋名甚屈紫垣终老道弥髙君看身后荣多少两制门生伴鳯毛贺柴舍人新入西掖早折蟾宫第一枝纶闱恩命苦何如迟乆为俗吏殊无味合掌王言亦有时好継忠州文最盛应嫌长庆格犹卑他年莫忘中吴宰六里山前謌紫芝歳除日同年冯中允擕觞见访因而沉醉病酒三日醒而偶题除夜浑疑便白头擕壶相劝醉方休敢辤枕上三朝卧且免灯前一夕愁薄命我甘离鳯阁多才君亦滞龙楼相逄不尽杯中物何以支当寂寞州得昭文李学士书报以二絶谪居不敢咏江蓠日永门闲何所为多谢昭文李学士劝教枕借乐天诗其二左宦寥寂惟上洛穷愁依约似长沙乐天诗什虽堪读奈有春深迁客家南静川野桃花下独酌因简同年冯中允野桃无主满山隈迁客擕觞独自来尽日馨香为我醉每春颜色为谁开枝穿绿竹浑疑畵片落丹河去不廻待约同年一攀折便如刘阮到天台放言谁信人间是与非进湏行道退忘机卦逄大壮羝羊困郷入无何蛱蝶飞泽畔衣裳兰作佩山中生计竹为扉饥肠已共夷齐约一曲髙歌去採薇寄献仆射相公三朝文匠百僚师再秉洪钧七政齐一道白麻来玉署両条红烛上沙堤池波尚浴当时鳯省树犹存旧日鸡鑪冶正开无弃物应怜折劔在尘泥其二圣君宵旰念民生重命甘盘秉国钧引马但传三刻漏喘牛休问四时春羮和旧鼎黄金铉雪压新堤白玉尘应念前年献诗客谪官无俸不胜贫寄冯舍人转输争合滞才华急诏重陈上汉查继我已吟红药树劝君曽赋海棠花词随徤茟光纶诰诗落成都灿绮霞应笑同时东观客啇于憔悴似长沙廻㐮阳周奉礼同年因题纸尾武关西畔路巉巖两月两劳君寄两缄镜里想添新白髪箧中犹贮旧青山扶头酒好无辤醉缩项鱼多且放嚵譬似元和张太祝十年不改旧官衔清眀日独酌一郡官闲唯副使一年冷节是清眀春来春去何时尽闲恨闲愁触䖏生漆鷰黄鹂夸舌徤桞花榆荚闘身轻脱衣换得啇山酒笑把离骚独自倾寒食今年寒食在啇山山里风光亦可怜稚子就花拈蛱蝶人家依树繋秋千郊原暁绿初经雨巷陌春隂乍禁烟副使官闲莫惆怅酒钱犹有撰碑钱春日登楼红桃飞尽緑杨深独倚危楼半日吟六里山川多逐客贰车官职是笼禽蓬霑残雪经秋鬂葵隔浮云向日心身世荣衰不能筭且倾村酒沃愁襟山僧雨中送牡丹数枝香带雨霏霏雨里擕来叩竹扉疑戴却休成怅望御园曽挿满头归春居杂兴两株桃杏映篱斜粧点啇山副使家何事客春风容不得和莺吹折数枝花其二春云如兽复如禽日照风吹浅又深谁道无心便容与亦同翻覆小人心豋郡南楼望山感而有作西接蓝田东武关有唐名郡数啇颜二千石尽非吾道一百年来负此山重叠晓岚新雨后参差春雪夕阳间唯供迁客风骚兴醉望吟看不暂闲读史记列传西山薇蕨蜀山铜可见夷齐与邓通佞倖圣贤俱饿死若无史茟等头空睡十二韵此境一何醇熈熈别得春有声皆俗格无梦是天真壁上豋山屐床头漉酒巾轻轻龟喘息苒苒蝶精神滞寂通禅理无何等道人曲肱髙胜枕借草软于茵吟苦魂初暝盃酣味更珎觉知身是幻静与死爲邻酷恨巢檐鷰生憎欵户宾功成归展转先兆自嚬呻不入荣名客还宜放逐臣东窓一丈日且作自由身送秦供奉自啇州使鄂渚擕家昼锦行山驿接江城使是皇华贵人还故国荣离筵青杏小别来夜子规啼鹦鹉洲边宿无忘吊祢衡闻进士孙何及第因寄昨朝邸吏报啇山闻道孙生得状元爲贺圣朝文物盛喜于初入紫微垣哭同年刘着作宿草离披泪满衫孤坟遥想帝城南天生贾谊成何事祗得人间三十三其二一枝丹桂谩成名一片绯衫未是荣赖有遗文在东观直应千载气如生其三荒凉故宅何人住寂寞孀妻即日还一歳婴儿安徤否巨源虽在谪深山西晖亭孤亭叠嶂东宛是古屏风每到天将暮浑疑日再中余霞犹散绮新月已张弓一水漪涟媚千年木叶红珴筵何烜赫火宅忽牢笼隙晃归巢鷰檐拖截涧虹果迷丹橘洞讶赤城通似烧连松坞如斑染竹丛近邀青琐客来伴紫芝翁望乆情无厌吟多兴未穷阳乌看黯黯归马恨怱怱㑹待长栖隐青冥逐去鸿谪居亲老复婴孩吾生自可哀无田得归去有俸是嗟来直道虽已矣壮心犹在哉端居寡俦似懐抱向谁开道服禇冠布褐皂纱巾曽沗西垣寓直人此际暂披因假日如今长着见闲身濯缨未识三湘水漉酒空经六里春不为行香着朝服贰车谁信旧词臣寄题洛阳秦供奉新楼多羡新楼上公余冩望闲数峯迷华岳一靣是啇山棊暗幽云过檐喧宿鸟还万重苍翠里百尺泬寥间岚破分樵迳沙眀认钓湾望秦晴矗矗清洛夜潺潺平逺长安道微茫函谷関吟哦生舌意圗画寄朝班何日随髙歩乘秋豁病颜销忧吾祖事㑹待共跻攀独酌自吟拙诗次吏报转运使到郡戯而有作日高睡足更何为数首新篇酒一巵郡吏谩劳相告报转输应不管吟诗春逰南静川南过髙车岭川原似掌平峰峦开画障畎畆列棊枰帝女柔桑緑王孙草野生提壶催我醉戴胜劝人耕啇岭堪擕妓丹河好濯缨盖圎松影宻鞭乱竹根狞㪍㪍畬田气磷磷水硙声野桃谁是主山鸟不知名欲舞寕无蝶思謌亦有莺官闲春日永担酒此中行王黄州小畜集卷第八小畜集小畜集卷第九王黄州小畜集卷第九律诗南郊大礼诗太师中书令魏国公册赠尚书令追封真定王赵挽謌十首和仲咸诗六首寄海州副使田舍人㳟闻种山人表谢急徴不违荣侍因成拙句仰纪髙风再赋二章一以颂髙人之风一以伸俗吏之意五更睡自咏遣兴夏云丹河闲歩新秋即事秋居幽兴前赋春居杂兴诗二首间半歳不复省视因长男嘉祐读杜工部集见语意颇有相类者咨于予且意予窃之也予喜而作诗聊以自贺翟使君挽歌村行淳化二年八月晦日夜梦子上前赋诗既寤唯省一句云九日山州见菊花间一日有啇于贰车之命实以十月三日到郡重阳已过残菊尚多意梦已徴矣今忽然一歳又逼豋高追续前诗句因成四韵仲咸就加郡印因以四韵贺而勉之自嘲雪霁霜晴独㝷山迳菊花犹盛感而赋诗寄丰阳喻长官官舍竹雪夜看竹喜雪贻仲咸赋得腊雪连春雪立春日细雨霁后望山中春雪闲居有懐戚二仲言同年春郊寓目杏花寄陕府通判孙状元兼简令弟秀才日长简仲咸春郊独歩种菜了雨下偶置小园因题二首戯从豊阳喻长官覔笋三月廿七日偶作简仲咸别啇山送廵抚侍读吕司諌别丹水别四皓庙别仙娥峰别北窓竹别堂后海棠量移后自嘲量移自觧留别仲咸二首出啇州有感阌郷县㽜题陶氏林亭寄潘处士将及陕郊先寄孙状元甘棠即事简孙何觧梁官舍中条山五老峰书孙仅甘棠集后樱桃赠朗上人南郊大礼诗圣君重卜祀南郊仗用黄麾间白旄仙吹冷翻苍玉佩晓霞晴透绛纱𫀆天开兠率斋宫静海涌蓬莱帐殿髙迁客生还知有望啇山不敢读离骚其二百僚冠劒互珊珊文物威㽔属礼官清漏宿斋宣祖庙质明行事昊天坛旌旗漠漠帷宫晓星斗依依綵内寒肠断啇于左迁客圎丘无分得荣观其三严配郊丘展孝思质文叅酌礼无违大羮味薄牲牷洁至乐声和鳯鸟飞黄道月斜风细细紫坛天晓露霏霏可怜此夜啇山客画尽炉灰涙满衣其四綵城残月带微霜版奏中严夜未央三献欲终侵曙色百神齐下散天香珠旒微乱埙箎韵柴燎轻笼劔佩光此夕啇山对何物猿啼鸟哭树苍苍其五严禋礼退一阳生抃贺欢唿动四溟圣夀乆长南至日寳圗髙大北星辰九重城阙天将曙百万人家户不扄知有化工无弃物海波分纳一浮萍其六干元门上赭袍光雉扇初开散御香郊祀一千年运祚赦书三万里封疆人间草木霑皇泽天上咸韶送夀觞惆怅昔年曽侍从而今翻似䑕㸱膓其七六街旌斾亸虹蜺仙仗参差羽卫齐千歩廊前班振鹭百㝷竿上掲金鸡狴牢冷落停丹茟郡国唿拆紫泥鳯阁旧臣期赦宥免教长似触藩羝其八千官云拥御楼时朝服纷纷换礼衣万国稊航归大国一声雷雨破圎扉青蝇传去人人喜丹鳯衔来处处飞收尽洛南迁客泪全家潜望日边归其九綵云随歩下干天雨露新恩洽普天四辅首迎丹鳯诏六师齐散廪牺钱熈熈品物瞻尧日习习薫风动舜絃啇洛贰车当此际旧朝衣上涙潺湲其十年来不见祀圎丘谪宦擕亲叹白头作赋有时悲鵩鸟杀身无路学牺牛非才岂合居台阁归梦徒劳近冕旒千载遭逢如未替此身重见帝王州太师中书令魏国公册赠尚书令追封真定王赵挽謌玄象中台拆皇家上相薨大功铭玉铉宻事在金縢无复同鱼水空嗟失股肱若言豊沛旧陪葬近长陵其二经纬千年业陶镕万物功藩垣龙节在禁掖鳯池空卤簿䝉寒雨铭旌飏晓风太常草仪注全似葬周公其三重位经三入髙年过七旬有言皆为国无日不忧民温树萧萧影甘棠漠漠春遥知神德庙配飨更何人其四国丧三台首家藏五庙尊纪功谁秉茟册赠帝临轩盛德㽜千古贞魂闭九原皇情弥悼天柱折崑崙其五麟丧虚灵囿鳯衰空帝捂陶镕存庶彚霖雨润寰区旧䟽同伊训遗章入禹谟九原何所恨犹未灭匈奴其六空留遗像在凌烟谁继堂堂命世贤将相位高三十载风云道合一千年霖収傅说巖前雨石陨娲皇补后天见说吾君举哀处重瞳挥洒泪潺湲其七君恩虽聼罢居㽜官拜维师命更优异物忽随黄石葬晚年终负赤松逰慿谁借筯论归马无复停车问喘牛唯有功名书信史肯同尘土一时休其八曽拜四章辞相府又陈三表罢留司朝廷年德刘仁轨终始功名郭子仪印鏁黄金尘暗澹堂闲绿野草离披吾君若念先朝旧应似文贞御制碑其九忍聼冬冬窆鼓声笳箫呜咽暮云凝勲劳自合同萧相谥法还湏比魏徴暁月暗垂丹旐露夜风轻触繐帷灯三川父老知何限尽逐灵輀涙满膺元老令终归葬日有司重奏辍朝时骈罗卤簿三公礼告赴同五月期何处更求廊庙器是谁重作帝王师啇山副使偏垂泪未报当年国士知和仲咸诗六首和与豊喻阳夜话泽国来朝积岁年啇山相遇话郷原郄诜重折月中桂陶令未归江上村岚气滴空无限翠泉声通夕有何冤寒灯挑尽芳樽竭所得新奇尽雅言和廻喻令诗集风稚荒凉信可悲家声㽜得尽玄微且欣丹穴一毛在莫道沅江九肋稀思苦也知関国政官卑应为洩天机他时迁客归朝去拟觅琼瑶满䄂归和自咏玉经炎火竹经霜却把刚肠变酒肠庾信悲哀休作赋接舆歌曲且佯狂更谙丧乱灾为福藴蓄才华有若亡孤宦由来宜晚逹祝君霄汉路岐长和与卢氏宋氏少府话旧逰旧逰前政一追㝷宦路迁移敌古今黄绶位卑曽叹命青宫官冷不妨吟烟岚不改当窓色桃李应垂满砌隂好寄新诗题旧壁为言梅福珥朝簮和题鸣马庙何人祠庙立空山四皓精灵合徃还疋马不辞峰更险冥鸿应爲世多艰云生碧殿萦鸱尾风触金铺动兽环欲识姓名无问处空闻灵异庇啇颜和送道服与喻宰朝客吟诗送羽衣应知彭泽乆思归三年官满谁㽜得领鹤擕琴赋式微寄海州副使田舍人繋即匏瓜转即蓬可怜踪迹与君同眼前有酒长湏醉身外除诗尽是空闲採紫芝饥可疗欲浮沧海道应穷声名官职相磨折休意西垣药树红㳟闻种山人表谢急徴不违荣侍因成拙句仰纪髙风未赴吾君鳯诏徴蒲轮何似板舆荣自期物外长无事谁觉人间已有名饵术肯尝钟鼎味纫兰应笑珮环声洛南迁客堪羞死犹望量移近帝城再赋二章一以颂髙人之风一以伸俗吏之意表譲皇家买酒钱醉郷归去便陶然吾君若问徴君意自有东臯种黍田其二不应眀时鹄板书可能终老傲唐虞神仙见说湏隂德肯为苍生一出无五更睡数载直承眀宠深还若惊趂朝鸡唤起残梦马䭾行左宦离双阙髙眠尽五更如将闲比贵此味敌公卿自咏华髪不称老髙堂为有亲寕同贾生恨自比老莱身官㪚且无过俸微犹助贫谁能学屈蠖拳跼苦求伸遣兴百年身世片时间况是多愁鬓早斑贫有琴书聊自乐贵无功业未如闲波平南浦堪垂钓日满东窓尚掩関祗为慈亲忆归去啇山不隐隐何山夏云嵯峨髙鎻夕阳红斜入吟窓秀色浓六里青山长满眼不劳云片学奇峰丹河闲歩谁爱潺湲到水滨春来唯有我来频沙边坐惯渔翁识岸上行上白鸟驯髭髪照看添霰雪冠缨濯后少埃尘今秋更拟营蓑笠冐雨冲风把钓轮新秋即事露莎烟竹冷凄凄秋吹无端入客衣鑑里鬓毛衰䬃尽日边京国信音稀风蝉蝉歴歴和枝响雨鷰差差掠地飞繋滞不如啇岭叶觧随流水向东归其二宦途流落似长沙赖有诗情遣岁华吟弄浅波临钓渚醉披残照入僧家石埃苦竹旁抽笋雨打戎葵卧放花安得君恩许归去东陵闲种一园瓜其三百岁浮生一梦中梦中何事有穷通姓名旧署黄麻𥿄颜状今成白髪翁烟暝小窓萤火碧雨昏幽迳蓼花红谪居始信为儒苦生计兼无一畆宫秋居幽兴秋光虽寂澹幽兴入诗家篱暗螀啼菊园荒蚁上茄围棋知日影理髪见霜华向晓儿童喜溪僧遗晚瓜其二园林经积雨晚歩思悠哉宿鸟头相并秋瓜顶自开药田荒野蔓屐齿没苍苔幽兴将何遣燋琴贳酒杯其三谪居人事慵幽兴与谁同僧到烹秋菌儿啼索草虫扫苔㽜嫩绿冩叶惜残红歳晏琴罇好篱边有菊丛前赋春居杂兴诗二首间半歳不复省视因长男嘉祏读杜工部集见语意颇有相类者咨于予且意予窃之也予喜而作诗聊以自贺命屈由来道日新诗家权柄敌陶钧任无功业调金鼎且有篇章到古人本与乐天为后进敢期子羙是前身从令莫厌闲官职主管风骚胜要津翟使君挽歌丹旐换红旌萧萧五马鸣今朝爲旅榇昨日是专城爱子方之蜀遗书未到京贰车郊外送挥泪满尘缨其二国史书勲伐州民颂乐康岂唯存栢椁亦合葬桐郷黄壌千年恨青山六里长空余铃阁畔寂寞菊花香其三未满三年政何妨五月期理言归葬速遗爱出山迟樯翣穿云过铭旌着雨垂洛阳多故吏号泣住灵轜村行马穿山迳菊初黄信马悠悠野兴长万壑有声含晚籁数峰无语立斜阳棠梨落叶胭脂色乔麦花开白雪香何事吟余忽惆怅村桥原树似吾郷淳化二年八月晦日夜梦于上前赋诗既寤唯省一句云九日山州见菊花间一日有啇于贰车之命实以十月三日到郡重阳已过残菊尚多意梦已徴矣今忽然一歳又逼豋髙追续前诗句因成四韵节近豋髙忽叹嗟经年憔悴别京华贰车何处搔蓬鬓九日山州见菊花梦里荣衰安足道眼前盃酒且湏賖啇于邹鲁虽迢逓大底擕家即是家仲咸就加郡印因以四韵贺而勉之如何小郡滞清贤未得徴归振鹭班莫怕三年持汉诏犹胜迁客卧啇山俱谙宦路湏推命同有诗情合好闲唯是谪官无考限比君知向几时还自嘲三月降霜花木死九秋麦飞雪麦禾灾䖝蝗水旱霖霪雨尽逐啇山副使来雪霁霜晴独㝷山迳菊花犹盛感而赋诗狼借金钱撤野塘几丛无力卧斜阳争偷暖律输桃李独亚寒枝负雪霜谁惜晚芳同我折自怜孤艶袭人香幽懐逺慕陶彭泽且撷残英泛一觞寄豊阳喻长官七十年华鬓未霜道情偏称宰豊阳早衙请印无仇覧夜榻围碁祗孟光庭户万重岚气润盘餐数饤药苗香犹言彭泽终归去门栁青青槛菊黄官舍竹谁种萧萧数百竿伴吟偏称作闲官不随天艶争春色独守孤贞待歳寒声拂琴牀生雅趣影侵碁局助清欢眀年纵便量移去犹得今冬雪里看雪夜看竹梦㫁闲窓酒半醺月华薄薄雪纷纷莫言官散无拘束一夜披衣见此君喜雪贻仲咸半冬无雪懒吟诗薄暮纷纷喜可知衣上惹来看不足竹边聼处立多时光迷曙色侵窓早片舞寒空到地迟今日使君吟望好一车飞絮醉褰帷赋得腊雪连春雪腊雪连春雪啇民舞且歌数年求不得一尺未为多试法烹茶鼎资吟落钓蓑豋楼应更好丹水是银河立春日细雨澹于寒雾乱于丝无点无声落不知轻助雪痕归麦壠暗随春气入梅枝踏苔立乆微霑屐遶竹吟余渐着髭翻忆满身珠丽江头闲把钓蓑披霁后望山中春雪谁种离离碎玉苗晓楼吟望兴偏饶白云作伴宜长在红日无情已半销聚映早霞眀野寺散随春水过溪桥世间安得王摩诘醉展霜缣把茟描闲居何必问生涯幽闲度岁华有琴方是乐无竹不成家吟里销春色眠中见曙霞今年如未去更拟种胡麻有懐戚二仲言同年闻说去官常悽悽返故郷与君同甲子似我有文章憔悴衣衫绿蹉跎鬓髪苍此身知幸处曽得紫微郎春郊寓目百舌娇慵未苦啼雪随春水下松溪何人樵树和云斫几处山田带雨锄犁蜀栁半开鸜鹆眼海棠深结麝香脐东风似待闲人出一路青莎衬马蹄杏花红芳紫萼怯春寒蓓蕾粘枝宻作团记得观灯鳯楼上百条银烛泪䦨干其二暖映垂杨曲槛边一堆红雪罩轻烟春来自得风流伴榆荚休抛买笑钱其三桃红李白莫争春素态妖姿两未匀日暮墻头试廻首不施朱粉是东邻其四长愁风雨暗离披醉遶吟看得几时唯有流莺偏称意夜来偷宿最繁枝其五豋龙曽入少年场钖宴琼林醉御觞争戴满头红烂熳至今犹杂枝桂香其六长安废弃迁都后曲沼荒凉一梦中见说旧园为茂草寂寥无复万枝红其七陌上缤纷枝上稀多情犹觧扑人衣双成洒道迎王母十里蒙𪷟绛雪飞寄陕府通判孙状元兼简令弟秀才啇山留滞再经年咫尺无由见状元㑹赦未教归北阙高歌应合遇东园寸心谩道如弦直两鬓难禁似雪繁兄弟相知情未改着书唿取屈原魂日长简仲咸日长何计到黄昏郡僻官闲昼掩门子羙集开诗世界伯阳书见道根源风飘北院花千片月上东楼酒一罇不是同年来主郡此心牢落共谁论春郊独歩襟袖飘飘晚吹轻孤吟何必共人行绿杨繋马㝷芳迳春草随人上古城不愤黄鹂夸巧舌多慙戴胜劝归耕慿高朗咏沉湘赋自许吾生似贾生种菜了雨下菜助三餐急园愁五月枯废畦添粪壌胼手捽荒芜前日种子下今朝雨点踈麤吟诗深自慰天似悯穷途偶置小园因题二首十畆春畦两眼泉置来应得弄潺湲三年谪宦供厨菜数月朝行赁宅钱空媿先师轻学圃未如平子便归田此身乆畜耕山计不敢抛官为左迁其二别啇山欲辞苍翠入尘嚣把酒看山思寂寥莫动移文苦相责觧梁闻说近中条送廵抚侍读吕司諌三十军城百万家侍臣分命走轺车长春殿里承丹诏乙夜书边别翠华驻马秪教㸔壠麦忧民无暇醉溪花归朝旧友如相问为道山中学种畬别丹水曽经烂漫濯吾缨忍别潺湲月下声便入红尘染诗思吟魂犹合数年清别四皓庙明朝欲别採芝翁吟遶阶前苦竹丛贬谪入山非羙退此中争敢逐冥鸿别仙娥峯啇山留滞再经春吟爱仙娥最出群若有精灵念迁客暂来河北作行云别北窓竹满窓踈韵伴吟声别夜犹怜枕箪清见说觧梁难种植此君相别若为情别堂后海棠一堆红雪媚青春惜别湏教泪满巾好在眀年莫憔悴校书兼是爱花人量移后自嘲可怜踪迹转如蓬随例量移陕东便似人家养鹦鹉旧笼腾倒入新笼量移自觧啇山五百五十日若比昔贤非滞㽜试㸔江陵元相国四年移得向通州留别仲咸二年啇岭頼知音惜别离蔵泪满襟头白忽抛攀桂半道消休话㧞茅心科名偶得同年分交契都因谪宦深倡和章诗収拾取两家㽜与子孙吟其二世网婴纒不自由可怜匏繋又萍流忽从清洛南边郡移向黄河北岸州命薄我甘闲副使道孤君是假诸矦觧梁去此无多地时寄新诗慰客愁出啇州有感圎丘恩例得量移笑领全家出翠微惟有来时的颅马啇山埋骨不同归阌郷县㽜题陶氏林亭年来恩例得量移秪合髙歌不合悲消长盈虚存大易东南西北有先师未抛轩冕终妨道偶见林泉且赋诗何事阌郷住三日吟情难舍竹边池寄潘处士卖药先生白布衣书来方信在京师减君炉里烧丹术助我山中买酒资闲似野云终不仕闭如笼鹤已多时飘飘又去黄河北更负中条几首诗将及陕郊先寄孙状元宦途漂荡似浮萍又到棠隂邵伯城亲老转添衰鬓白妻儿犹免智囊生状元舘谷如无副使量移岂繋程吾道不拘官冷暖唯君应合出郊迎甘棠即事简孙何坐棠风雅羙贤臣伐树悽悽亦圣人因感得时㽜蔽芾更嗟无位泣麒麟谁知素教长多难我向清眀自不辰听讼何如讼便无讼与君忧道合霑巾觧梁官舍郡在中条山脚下盬南风起昼昏昏舍人谪宦谁言命副使量移岂是恩月有俸钱堆长物日无公事掩闲门上天于我心还厚秪遣文章道更尊中条山薛许昌赋中条山十四韵且自云両京之间巨题不媿不负至今百年人亦无敢继者禹偁量移觧梁日与山接茍黙而无𫐠后之覧吾集者谓宋无人因赋二十韵而起河尽海之意不能不相渉也盖状山之形张诗之气使然尔又五老峰者兹山之特秀避而不言犹人无眉目矣过是皆许昌之所未道者以此易彼庶几并行崛起巨河边犇腾欲上天逺临沧海尽髙与太行连大块横为嵴它山立似拳土膏经舜耒石险任秦鞭洞黒狂吹雨峰青冷罩烟店荒坛道絶寺古栢梯悬崦漏微茫雪巖垂淅沥泉迸根通砥柱斜径入闲田北笑恒蔵寳西轻华耸莲三门遥託迹五老差肩落实樵夫拾灵苗本草传拄空擎雁塔倒影盖渔船绘畵终无手封崇必有年盐池浮翠霭董泽媚漪涟隂壑乖龙蛰枯杉冻虺穿圗经标数郡神异产群贤唿夀嵩何謟升中泰岂专斯文如已矣此地可终焉暂看犹销病频豋合得仙许昌休自负吾什亦铭镌五老峰矗矗拂星榆峥嵘与衆殊精灵犇昴宿神异载河圗捧日光先及参天礼不趣绿罗供组绶清籁献笙竽洩雨遥霑华堆岚下照蒲僧窓分未足郡阁占应俱漠漠云交袂霏霏雪映须巨灵羞用壮玉女硕为奴磊磊工难尽参差德不孤儿孙溪石小几杖涧松枯洞鄙三茅隐山嫌四皓逋分形皆自立倒影要谁扶将数慙同汉臣名合賛虞嵩峰真树党天柱太无徒安得随人意移将近帝都吾君南靣处万歳一齐唿书孙仅甘棠集后新集甘棠尽雅言独疑陈杜指根源一飞事徃名虽屈六义功成道更尊骨气向人蹲獬豸波涛无敌㵼崑崙眀年再就尧堦试应被人唿小状元樱桃风寳落嶙峋蟠根出俗尘子多将尽夏花晚不争春上苑空枝后荒巖满树新鸟含红映觜猿饱滑流唇溪寺初供佛山斋已待宾升筵参李柰入市附樵薪叶衬青舒槲笼擎緑透筠㵼盘能宛转就酒益甘辛致养侔懐橘投诚等献芹齿酸虽欲罢喉渴尚宜频溉水应无主駈禽免废人栽培伤物性髠接失天真自笑羮梅沗谁知社票神用堪登爼豆生合委荆榛差小同谦退饶先似屈伸叔孙如荐庙朴野味弥纯赠朗上人净剃霜髭展旧真自疑容貌是前身僧中独守三千界戒诗里闲销七十春僻寺藓深人少到故山云好梦归频禅斋近日谁还徃祗有西垣放逐臣王黄州小畜集卷第九小畜集小畜集卷第十王黄州小畜集卷第十律诗再授小諌偶书所懐赠礼部宋贠外阁老自寛赠卫尉宋卿二十二丈送融州任巽户曺寄啇州冯十八仲咸同年送史舘学士杨亿闽中迎侍覧照送冦諌议赴青州寕公新拜首座因赠夀寕节祝圣夀幕次闲吟还韦度支韶程集将赴单州和韦度支相送之什次韵初上单州有作送秘阁裴都监奉使两浙送戚殿丞之任括苍送冯中允之任婺州寄题义门胡氏华林书院送母殿丞赴任齐州送张监察通判余杭送杨屯田通判永兴书斋书懐简孙何丁谓送柴諌议之任河中送仆射相公赴西京送李着作送礼部苏侍郎赴南阳制除工部郎中出内署诏知滁州军州事因题二首滁州官舍堂前井荒亭晚坐身世瑯邪山为郡自笑自问夜长与嘉祐同逰寳应寺迂儒花鹿今冬滁上谪居戯题二章𫐠滁州官况寄翰林旧同院髙闲腊月雪中看梅花因书诗酒之兴朝簮贺吕祐之諌议贺冯起张秉二舍人送都官梁贠外同年之江南转运有伤寄杭州西湖昭庆寺华严社主省常上人送郑襃归闽中赠王巘病假偶题诗酒司空相公挽歌和庐州通判李学士见寄赠朱严戯和夀州曽秘丞黄黄诗又和曽秘丞见赠和朱严留别赋得𥿄送朱严饶州马殿院频寄异须药服千丸作诗以报之岁暮感懐送郑南进士归洪州再授小諌偶书所懐宦途滋味饱更谙命薄于人分亦甘两鬓雪霜为小諌六街泥雨趂常参便休禄仕饥寒累强逐班行靣目慙安得去如种处士板舆荣侍卧终南赠礼部宋贠外阁老棘旧词臣且向南宫作舍人休叹贰车如竹苇湏知百日掌丝纶锦窠官重真殊拜玉笋班清秪一身堪笑白头王小諌握兰犹未得相亲自寛身世龙钟见自寛追量才分合饥寒朝中旧友休夸贵箧里新诗不博官晓髪静梳微霰落夜吟闲拂古风残㑹湏归沧江上累石移莎拥钓滩赠卫尉宋卿二十二丈性情和雅得天真卿寺鳌头任屈伸三品且随前宰相重瞳偏认旧词臣宿斋院冷琴横膝朝退门闲鹤伴身多少抠衣门弟子侧聆还望秉陶钧其二谪宦归来髪更斑徊翔犹在寺卿间几多僚吏三台上太半生徒两制间旧赐锦袍多贳酒新裁纱㡌欲归山东垣小諌龙钟甚空媿洪鑪早铸颜送融州任巽户曺御前曽取好科名一椽如何万里行身落蛮夷人共惜罪因文学自爲荣吏供版籍多鱼税民种山田见象耕君看咸通十司户投荒终乆是公卿寄啇州冯十八仲咸同年迁客秋来捧诏还故人多怪鬓毛斑重爲东掖垣中士犹梦西晖亭下山静筭宦途皆是命老思身计不如闲何时相约同归约隐水竹萧萧并掩関送史舘学士杨亿闽中迎侍迎侍闽川去路长才名官职过欧阳翰林贵族夸东榻史舘清衔庆北堂别酒正逄寒菊绽归舟应见早梅香拾遗徤羡吟诗送莫笑蹉跎两鬓霜覧照覧照笑浮生秋霜髪数数茎才髙空有气官散即无荣贫乆心还乐吟多骨亦清他年文苑传应不漏吾名送寇諌议赴青州表海镇峥嵘枢臣辍禁庭両蕃申族帐七县造圗经宻勿君恩异循良祖德馨旌旗驱驿路鼓角出郊垧归萝㝷温树行尘动福星上仪三道判排设十间风静衙门㦸霜寒郡阁铃看山楼号白封社土分青花好诗难惜梨甘酒易醒徴还都几日莫爱妓娉婷寕公新拜首座因赠着书新奏御优诏及禅扉首座名虽贵家山老未归磬声寒绕枕塔影静侵衣终忆西湖上秋风白鸟飞夀寕节祝圣夀待漏齐趋圣节筵云开金阙上青天平眀引入长生殿共祝尧云百万年其二数声飞电向鸣鞘香䮍金炉映赭袍王母亲承玉皇诏年年今日进蟠桃其三有国土何时见兠率天宫底处开尽说今年夀寕节一齐移入帝城来其四帘前何冬日堦下新抽七叶蓂昨夜灵台因预奏綵云髙捧老人星其五益筭真君南斗高还因圣节奏天曺扶桑枯尽灵椿老始出夀毫其六荘周浪说华封祝汉帝虚传嵩岳声争似夀寕嘉节日千门万户硕长生其七帝德由来动百神年年圣节絶纎尘万家喜气生和气冬日翻疑一日春其八秪为忧民感上玄玉京今日集羣仙更教添注吾君夀直过人皇万八千其九汉主夀山称万歳玄宗隹节号千秋吾皇别享无疆福百姓欢唿动九州其十谪宦啇于又觧梁二年不见赭袍光重来班列虽踈逺祝夀情深涙数行幕次闲吟二年憔悴咏江篱恩诏重教侍玉墀寓直掖垣休入梦常叅幕次且吟诗新文自负山中集旧吏多惊鬓畔丝莫道諌官无一事犹胜闲卧觧州时其二禁漏迟迟待玉班坐愁身计忽长叹时清偶直千载运头白重爲八品官乌㡌半欹残月冷马鞭慵执晓霜寒君恩未壮不敢思归七里滩其三文章曽受帝襃称幕次孤吟冷似氷借马趂朝长后到问人求米尽难慿僮教罢药朝无酒儿废看书夜絶灯除却金章在腰下其余滋味一如僧其四六里山中谪宦身归来无路掌丝纶堦前不见朱衣吏堂上白髪亲月入可堪茶作俸雨多还怯桂爲薪懒求郡印縁何事曽忝西垣侍从臣其五江篱吟尽鬓成丝霜谪宦归来萝一埸每日秪窥丹鳯案被人犹唤紫微郎斋宫独坐风翻幕客舍闲吟叶满床若是承眀容再入未曽荒废旧文章还韦度支韶程集岭南为郡带名曺万里江山兴咏饶皇宋声诗归雅正有唐门地本逍遥雪霜思苦虽侵鬓金紫恩深已佩腰旧草满嚢胜薏苡几聮乘醉冩芭蕉进来圣主廻天眷抄逐蛮僧过海潮何事曺南得披覧韶程风什似闻韶将赴单州和韦度支相送之什次韵就养求官动圣知专城犹得近王畿郷人竟指曽题柱丘嫂应慙不下机西掖罢批天子诏北堂荣着老莱衣邻封唱和如多暇三载湏成一集归初上单州有作旧官休念直承眀就养谁能繋宦情蓝绶昔年为短薄綵衣今日是专城妓人半在豋楼看亲老初来满郡迎慢逐板舆张皂盖平生唯有此时荣送秘阁裴都监奉使两浙霏霏梅雨洒船窓緑荇緑荇参差早稻黄捧诏暂辤圗籍府扬㠶深入水云郷皇华静䜩江楼月御札闲开野寺香若到苏台人问我长官重拜紫微郎送戚殿之丞任括苍佐郡海西边挂㠶离兎园逺经罗刹石去近鹡鸰原菊䁔秋飞蝶霜晴夜呌猿老郎方吏隐应笑市朝喧送冯中允之任婺州东南宦逰多胜逰婺女星下溪山溪幽严陵隐德七里濑沈约诗名入咏楼岸上黍离经故国湖边木脱正高秋承眀三入妨贤乆拟覔江郷小郡矦寄题义门胡氏华林书院水阁三斋架碧虚亭亭华表抰门闾力田歳取千箱稻好事家藏万卷书旋对杯盘烧野笋别开池沼飬溪鱼吾生未有林泉计空媿妨贤卧直庐送母殿丞赴任齐州三齐号难治民瘼待良医勿谓人多诈湏教吏不欺鱼盐多近海桑柘润连淄御札新班颁暦无忘训诫词送张监察通判余杭郡城潇洒浙江滨慙辍乘骢慰逺民莫放霜威夸御史且収风景属诗人雪侵楼上迎潮眼花拥湖中泛月身尽是公余吟咏处好飞佳句寄词臣送杨屯田通判永兴长安弃废比藩方通理犹宜占省即入洛才名齐二陆有唐门户本三杨袖中丹桂家声在道畔丰碑袓德光莫向公余㝷故第榛芜难认靖㳟坊书斋年年赁宅住闲坊也作幽斋着道装守静便为生白室着书兼是草玄堂屏山独卧千峯雪御札时开一炷香莫笑未归田里去宦途机巧尽能忘书懐简孙何丁谓三入承眀已七年自慙踪迹乆妨贤吾子几时归鳯阁病夫方欲买渔船季路㫖甘知已矣潘安毛鬓更皤然举人自代何由得归去东臯种黍田送柴諌议之任河中蒲津名郡得名公諌𥿄盈箱且罢封红药堦墀曽吐鳯緑莎事旧鸣蛬下车首谒重华庙入境先经五老峰见说丘门诗板在应教囘也継遗踪送仆射相公赴西京五十升端揆西郊保任釐偶抛三事重未失百僚师府县威仪引宫城管钥随麤官嫌出将剧位是留司樱笋供筵馔蜩蝉响路岐碧纱题壁处昼锦下车时请雨摩腾塔㝷芳白傅祠维嵩过旧隐褉洛赋新诗礼絶应悬榻公余尙读碑留台咨拜表内殿列湏知易退甘龙卧难虚是鳯池两京全咫尺三入不参差康济荒年谷风标饤座梨弼谐终在我睠注更同谁温树隂犹在甘棠影暂垂常濡玉堂茟愿草白麻词送李着作芸阁新衔捧诏归歴阳湖畔拜庭闱已闻爱子披朱绂犹学婴免着綵衣饭馈海陵红软稻鲙擎淮水白鱼肥吾生自失荣亲䘵谩踏花砖入北扉送礼部蘓侍郎赴南阳拜命辞台席扶亲道更光风流在东阁优逸是南阳治箧排宸翰行衣带御香袴襦编户暖扇枕板舆凉铃阁留僧饭书斋着道装遗踪㝷耿邓善政法龚黄潭净秋收菊郊平晓坐棠未应淹郡国即是复巖廊一息同盆鸟重来浴鳯皇贰卿三十八羞杀老冯唐制除工部郎中出内署温树隂中别玉堂应星犹得入文昌莫嫌工部官曹慢杜甫才名是外郎诏知滁州军州事因题二首晓直银台作侍臣暮为郎吏入埃尘一生大抵如春梦三黜何妨似古人不称禁中批紫诏犹教淮上拥朱轮时清郡小应多暇感激君恩养病身其二罢直金銮领一麾依前顦悴咏江篱所嗟吾道闗消长岂为微躯繋盛衰尚媿临民为父母终当养学稼养妻儿自怜此度辤京阙犹胜啇山副使时滁州官舍忽从天上谪人间知向山州住几年俸外不教收果实公余多爱入林泉朝簮未觧虽妨道宦路无机即是禅铃阁悄然私自问郡斋何异玉堂前其二失职金銮假一麾瑯邪山色遶城池觧龟且作三年调下马先吟八絶诗勾检簿书寕失俗逄迎使命亦随时公余不敢妨吟咏异日声名继至之堂前井公署在山上凿泉深且清一杯水熘满六月火云生利物诚堪拜投钱恶近名饮之何以报官况与诗情荒亭晚坐荒亭秋日沉独坐白头吟为郡殊无味归田素有心鹊翻枫叶乱蛬响菊丛深微物休相聒幽懐老不禁身世淮边为小郡身世复何云妻病无医药免痴典坟簮裳看似萝俸禄薄如云不作归耕计何阶望致君琅邪山连袤复岧嶤峰峦架泬寥流名自东晋积翠满南谯洞碧通仙界溪眀润药苗古台临海日絶嵿见江潮杉影拏云暗泉声出竹遥庙碑传汉祖寺额认唐朝旱岁时霑稼灵踪合禁樵诗章因我盛屏障遣谁描近住人多秀频豋酒易销圗经标八絶灊霍合相饶为郡为郎为郡意何䦨羞拂朝缨盖病颜赐茟任分双管赤梳头已是二毛斑道孤自合先归隐俸薄无由便买山出坐两衙皆勉强此心长在水云间自笑年来失职别金銮身世漂沦鬓残髪贫借俸钱犹典郡老为郎吏是何官开樽暂喜愁肠破堆案仍劳病眼看自笑不归田里去谩将名姓挂朝端自问自问意何如身穷业有余卷懐君子道耽味古人书月给非无酒晨羞亦有鱼山头刺史宅未替是吾庐夜长后楼前合互严更年鬓侵人睡渐轻病眼已甘书册废愁肠犹取酒杯倾风揺𥿄帐灯花碎月照铜壶漏水清吟尽旧诗犹展转百廻移枕未天眀与嘉祐同㳺寳应寺滁阳领郡经三月寳应逰山始一廻屐齿免忧巖下折簿书长苦案头堆潾潾泉石吟魂徤漠漠烟岚病眼开尽日引渠㝷胜境读碑看篆埽苍苔迂儒自笑是迂儒诚宜与世踈左迁犹上䟽薄俸亦抄书漠漠花侵眼萧萧髪映梳唯当早休去幽处卜吾庐花鹿花鹿一何驯长随病使君必教吾在野当与尔爲群静饮清溪水眠闲碧洞云犹胜市朝里逐衆走纷纷今冬休思官职落青云且筭今冬养病身白𥿄煳窓堪聼雪红炉着火别蔵春旋篘官醖漂浮蚁时取溪鱼削白鳞况是丰年公事少爲郎爲郡似闲人滁上谪居迹去金銮殿宫移玉笋班才高寕免妬命薄不如闲晓鑑悲华髪春醪慰病颜为郎身渐老自笑不归山其二迹沗词林旧官为郎署卑同羣甘鸟兽苟禄为妻儿未有一事立空惊双鬓衰唯怜文集里添得謪官诗其三敢叹我命薄所嗟吾道消谪官淮上老京信日邉遥巧宦或五鼎甘贫唯一瓢居然古人事名迹讵相饶其四一日复一日悠悠任此生所悲频謪宦不是厌专城有悔皆因禄无凶未若耕林泉何处好终卜挂吾缨戏题二章述滁州官况寄翰林旧同院要知滁上兴如何养拙偷安幸亦多小郡既无衣袄使丰年兼有袴襦歌公余处处擕山屐官醖时时泛海螺病眼白头唯醉睡朝廷好事不闻他其二要见滁州谪宦情信縁随俗且营营不夸两制词多贵多伴三班奉职行楼堞倚空乘月上樽罍有酒对山倾昇沉得丧何湏问况是浮生已半生髙闲谪官滁上欲何为唯把髙闲度岁时费尽俸钱因合药忙于公事是吟诗京中吏去慵传信江外僧来与撰碑更待吾家婚嫁了觧龟休致未全迟腊月腊月滁州始觉寒年丰岁暮郡斋闲官供好酒何忧雪天与新诗合看山日照野塘梅欲绽烧廻荒迳草犹斑吏人散后无公事门㦸森森夕鸟还雪中㸔梅花因书酒之兴冬来滁上兴何长唯吟把情入醉郷雪片引诗胜玉帛梅花劝酒似嫔嫱凝眸未厌频频落拥鼻还怜细细香谪宦老郎无一物清贫犹且放懐狂朝簮一戴朝簮已十年半居谪宦半荣迁壮心无复思行道病眼唯堪学禅醉谢陶公长欠酒俸慙吾祖不言钱白头郎署成何事见拟休官自种田贺吕祐之諌议鳯阁前年陪武麟歩台昔日是交逰先归内署身虽沗直上髙坡命更优玉笋外郎全弃掷土山果毅免经由却应廻笑滁阳守官似冯唐半白头贺冯起张秉二舍人八年东观知深屈百日南床秪暂经春暖并吟红药树云开双见紫微星绣衣脱后休持斧珠履抛来免过厅应念出官淮水上被人还笑屈原醒送都官梁贠外同年之江南转运不得余杭郡空寄髙僧结社篇送郑襃归闽中襃也瓯闽士文髙行益修干名逄诏罢归计逼亲忧鸥鸟终相狎公卿谩欲㽜刺桐花下宅兰蕨奉晨羞赠王巘举子竟文赋风骚委路尘吾宗多警句诗道未无人青眼有谁是白头空镊频贾生如再召为尔指迷津病假小郡虽无事常时亦有劳坐衙衫强着判案茟湏操病眼因求假身闲更觉高何当长似此归去老蓬蒿偶题三首贾谊因才逐桓谭以䜟踈古今常似此吾道竟何如其二郑兴亲未葬张籍眼多昏何时觧印绶归去卧山村其三白头厌郎署病眼欲分司寸心犹未决所頋在妻免诗酒白头郎吏合归耕犹恋君恩典郡城已觉功名乖素志秪慿诗酒送浮生刚肠减后微微讽病眼昏来细细倾樽杓不空编集满未能将此换公卿司空相公挽歌全德羣儒服清名信史书何人不调鼎唯我得悬车萧相文无害于公庆有余三川归葬地松槚自扶踈其二执礼身虽退思贤宠未衰垂行三入命遽逼九原期本末皆书史功名别树碑湏知文集里全似白公诗其三去歳频宣召观灯复赏花徤嫌灵夀杖轻弃富人车列座先台席温颜逼翠华而今宅前路雨破筑堤沙和庐州通判李学士见寄北门西掖乆妨贤出入丹墀近八年且把一麾淮水上敢思三接浴堂前将何政术称循吏岂有文章号谪仙除却清贫入诗咏山城坐客冷无氊其二金銮失职下蓬瀛也向淮边领郡城堆案簿书爲俗吏满楼山邑负吟情庐江地近音尘絶㫁何逊诗来格调清未得樽前一开口可怜心绪独揺旌赠朱严未得科名鬓已衰年年顦悴在京师妻装秋卷停灯坐免趂朝餐乞米多炊尚对交朋賖酒饮徧㸔卿相借驴骑谁怜所好还同我韩栁文章李杜诗戯和夀州曽秘丞黄黄诗黄黄真是小巫娥买恐千金价不多母别语娇空有泪对人声颤未成歌产从南国胜桃李擕去东山隐薜萝滁上老郎无妓女草玄读易拟如何又和曽秘丞见赠非才误受帝恩深报国空存一片心命薄任从官进退道孤难与衆浮沉日边信㫁无归萝滁上公余且醉吟劳寄新诗逺相唁野云何处望为霖其二谬因文字立虚名寓直金銮冐宠荣两度黜官谁是援二毛侵鬓自堪惊宫花谩役春来梦山蕨聊供醉后羮身外浮华尽闲物不将穷逹问君平其三箧中经岁鏁朝衣自觉心闲少萝思失马叟言徒喻道牧猪奴戯任送争碁且持使节安黔首莫爱恩波沃漏巵况是无功头已白此身长恐负眀时和朱严留别之子有文行常流窃比难援毫秋露下开卷古风寒塲屋推主声诗立将坛论儒轻五霸议舌嫉三桓师仰唯韩愈才名压李观固穷多短褐忧道即忘餐见访山围郡相逄菊满栏眼青怜造士头白媿郎官罢举层霄逺监州勺水盘贫厨兼味少市醖数杯酸旧业烦君勘新题为我刋临𡵨留雅什天马撼钖銮赋得𥿄送朱严洁白方又正似君心坦平空随文价贵未免刺毛生客被侵霜薄山窓映雪眀前春悬作牓应见淡书名饶州马殿院频寄黒髭药服数千丸斑白未减作诗以报之两州迢逓隔长江寄药知君念老郎妙术逺慙周柱史衰容争奈汉冯唐未除凢骨无仙分欲㫁愁根有醉郷多羡绣衣须鬓黒满身唯带栢台霜岁暮感懐岁暮山城放逐臣老从霄汉委泥尘公卿别后全无信兄弟书来祗说贫眼㸔青山休未得鬓垂华髪摘空频文章气㮣成何事霑惹虚名误此身送郑南进士归洪州霜飃枫叶满长郊家指西山旧结茅访我谪居龙失水怜君行路鸟焚巢仲尼未免遭儒戯杨子何烦觧客嘲归去䂊章泉好石不知徐孺与谁交王黄州小畜集卷苐十小畜集小畜集卷第十一王黄州小畜集卷第十一律诗茶园十二韵送董諌议之任湘潭送江州孙膳部归阙兼寄承旨侍郎立春前二日雪送严判官归滁州将廵堤堰先寄髙邮蒋知军送合门秦舍人病起思归寒食酬太常赵丞见寄张屯田弄璋三日略不㑹客戯题短什期以满月开筵寄秀才州冯十八礼丞同年送丁谓之再奉使闽中牡丹十六韵朱红牡丹芍药花开忆牡丹絶句海仙花诗后土庙琼花诗樱桃渐熟牡丹已凋恨不同时輙题二韵芍药诗暮春酬髙邮知军蒋殿丞见寄又和寄藤箧絶句先帝豋遐圣君嗣位追惟恩顾涕泣成章豋夀寕寺阁池上作和国子栁博士喜晴见赠公退言懐公余对竹官舍偶题赠吕通祕丞赠虚已赠省钦赠王殿院同年留别杨府池亭池边菊杨州道中感事兼简史舘丁学士太宗皇帝挽歌阙下言懐上执政送邵察院知朗州送直舘髙正言转运荆湖送宋澥处士之长安送刑部韩贠外同年致仕归华山赠状元先辈孙仅赠浚仪朱学士书懐送田二舍人自吏部郎中出典泰州寒食出城马上偶作病中书事上集贤钱侍郎赁宅青猿寓直偶题顷年谪宦觧梁収得令狐补阙毛诗音义其本乃㑹昌三年所冩数行残缺后人添之其茟迹乃工部毕侍郎所补也昨因问之乃云亾失多年矣作四韵以还之伏日偶作和吏部薛贠外见寄赠宻直张諌议寄状元孙学士送谭殿院之任南阳送河阳任长官和屯田杨郎中同年㽜别之什送临清杨可主簿入蜀送淳于中舍悬车侍养送正言杨学士亿之任缙云送第三人朱严从事和州送南阳李太傅二首夀孙三日茶园十二韵勤王修歳贡晚驾过郊原蔽芾余千本青䓤共一园芽新撑老叶土软迸深根舌小侔黄雀毛狞摘绿猿出䒱香更别入焙火微温採近桐华节生无谷雨痕缄縢防逺道进献趂头畨待破华胥萝先经阊阖门汲泉鸣玉甃开宴压瑶罇茂育知天意甄收荷主恩沃心同直諌苦言类嘉言未复金銮召年年奉至尊送董諌议之任湘潭依依行色满㠶樯又借仁风恵逺方暂去长沙非贾谊犹虚计相待张苍槛前波浪潇湘濶雨后汀洲橘柚香翰苑放臣知最幸硕聼民讼继甘棠送江州孙膳部归阙兼寄承㫖侍郎九江为郡鬓成霜淮海相逢共黯伤放逐翰林同李白蹉跎郎署是冯唐才名各负诗千首离别无辤酒一觞归见鳌头如借问为言枨也减刚肠立春前二日雪一夕满淮海莎堦晓欲平寒气如腊在势勐共春争飘汨残梅妬龙钟老桧擎随风无定态入竹有繁声倚槛吟忘援毫画不成南郷消瘴疠东作助农耕片飏鹅毛逺光翻翅轻任贫添酒债慵扫慰诗情羣玉峰峦秀华胥世界清老郎无政术沉酒卧江城送严判官归滁州永阳谪宦鬓成华唯有宾从最可夸文学东堂进士第风流南国相公家移官我未归丹禁廻掉君今指白沙滁上淹翔虽已乆寺楼山色对瑯邪将廵堤堰先寄髙邮蒋知军二十年前在濮阳宾筵留我共飞觞当时进士衣如雪今日郎官鬓有霜吏役可堪廵堰埭军城犹喜接封疆能来界首相期否堤上依依栁渐黄送合门秦舍人郡印我未觧轺轩君不㽜相逄都几日此别又经秋山雪晴犹在河澌暖渐浮内庭连上合早晚共优游病起思归年来多病转思山终日呻吟簿籍间叔夜养生休着论陶潜难死只因闲又移郡印三年调未报君恩两斑鬓安得便归田里去松篁泉石掩柴门其二四十为郎非不偶况曽提茟直瀛州时眀遇主谁甘退白髪侵人自合休萝得蹉跎因出郡薛能诗什耻监州春来病起思归甚未敢飞章逹冕旒寒食寒食江都郡青旗买楚醪楼台蔵绿柳篱落露红桃妓女穿轻屐笙歌泛小舠史君慵不出愁坐读离骚酬太常眺丞见寄当年布素定交情恨不同为出谷莺犹作三丞君最屈徧㝷两制我知荣湮沉莫厌青衫在彼此俱嗟白髪生重入玉堂非所望汶阳田好欲归耕张屯田弄璋三日略不㑹客戯题短什期以满月开筵布素相知二十年喜君新咏弄璋篇洗免已过三朝㑹屈客应满湏月筵桂子定为前进士兰芽兼是小屯田至时担酒移厨去请办笙歌与管絃寄秀州冯十八礼丞同年君从婺女典嘉兴我自滁阳到广陵同被雪霜侵两鬓独嗟官职是三丞郡斋新养华亭鹤郷信时逢建业僧硕作入朝西道主只看黄覇诏书徴送丁谓之再奉使闽中繍衣直指东南夷入奏风謡受圣知持节又从三殿出演纶还较一年迟朝中谬拜推贤表江畔空吟惜别诗郡印喧卑文㑹少为君搔首落花时牡丹十六韵艳絶百花慙花中合靣南赋诗情莫中酒病先甘国色浑无对天香亦不堪遮湏施锦帐障戴好上瑶簮苞拆深擎露枝拖翠出蓝半倾留粉蝶微亚摘冝男邻妬临粧妬胡蜂得蘂贪忽行晴吹动浓睡晩烟含话别年经一相逢月又三遣吾挦白发为吾换新衫池舘邀宾看衙庭放吏叅仙娥喧道院魔女逼禅庵乱折窠难惜分题韵更探歌欢殊未厌零落痛曽谙谷雨供汤沐黄鹂助笑谈颜生如见此也未免醺酣朱红牡丹渥丹容貌着霓裾何事僧轩秪一株应是吴宫歌舞罢西施因醉误施朱芍药花开忆牡丹絶句风雨无情落牡丹翻阶红药满朱栏眀皇幸蜀杨妃死纵有嫔嫱不喜看海仙花诗海仙花者世谓之锦带维扬人传云初得于海州山谷间其枝长而花宻若锦带然予视其花未开如海棠既开如文瓜而繁丽袅弱过之或不一朶满头冠不克荷惜其不香而无子易絶苐可钩压其条移植他所因以释草释木騐之皆无有也近之好事者作花谱以海棠为花中神仙予谓此花不在海棠下冝以仙为号目之锦带俚孰甚焉又耴始得之地命曰海仙且为赋诗三章题诸僧壁一堆綘雪压春丛袅袅长条弄晓风借问开时何所似似将绣被覆薫笼其二春憎窈窕教无子天为妖娆不与香尽日含毫难比兴花中应是卫荘姜其三何年移植在僧家一簇柔条缀彩霞锦带为名卑且俗为君唿在海仙花后土庙琼花诗扬州后土庙有花一枝洁白可爱且其树大而花繁不知寔何木也俗谓之琼花云因赋诗以状其态谁移琪树下仙郷二月轻氷八月霜若使夀阳公主在自当羞见落梅粧其二春氷薄薄压枝柯分与清香是月娥忽似暑天深涧底老松擎雪白娑婆樱桃渐牡丹已凋恨不同时輙题二韵红芳落尽正无憀吟遶空枝首重搔最恨东君才思少不留檀口待樱桃芍药诗芍药之义见毛郑诗百花之中其名最古谢公直中书省诗云红药当阶翻自后词臣引为故事白少傅为主客郎中知制诰有草词毕咏芍药诗词彩甚为该偹然自天后以来牡丹始盛而芍药之艳衰矣考其实牡丹初号木芍药盖本同而末异也予以端拱己丑歳由左司諌为制诰舍人后坐事黜弃淳化初甲午年又以礼部贠外郎牵复旧职㝷以本官充翰林学士则谢公白傅之任常蹂矣自出滁上移广陵追念纶闱于今九载而编集之内未尝有芍药诗言于词臣不得无过扬州僧舍植数千夲牡丹落时繁艳可爱因赋诗三章书于僧壁牡丹落尽正凄凉红药开时醉一埸羽客暗传尸觧术仙家重爇返魂香蜂㝷檀口论前事露湿红英试晓粧曽沗掖垣真旧物多情应认紫微郎其二东君着意占残春得得迟开亦有因曽与掖垣留故事又来淮海伴词臣日烧红艶排千朶风逓清香满四隣更爰丝头弄金缕异时相对掌丝纶其三满院匀开似赤城帝郷齐点上元灯感伤纶阁多情客珍重维扬好事僧酌处酒杯深蘸甲折来花朶细含稜老郎爲郡辜朝寄除却吟诗百不能暮春索寞红芳又一年老郎空觧惜春残才闻莺啭夸杨栁已被蝉声哭牡丹壮志休磨三尺剑白头谁借两梁冠酒罇何必劳人劝且折余花更尽欢詶髙邮知军蒋殿丞见寄青云岂望更翺翔覧照唯添鬓雪光爲郡自知无政术归田犹拟拜封章且眠锦帐趣兰省终掩云関卧草堂三入承眀已过分有何词茟敌常杨又和寄恵䕨箧絶句蛮藤编箧自番隅锦袋罗嚢尽不如乞与杨州贮诗草行春谁怕雨随车先帝豋遐圣君嗣位追惟恩頋涕泣成章鼎湖髯㫁去难攀九五飞龙已御天干两制旧臣生白髪一畨新贵上青天老为郎吏承缞绖假作诸矦哭几筵踈贱无由撰哀册梦中空负茟如椽豋夀寕寺阁乘兴豋虚阁披襟一望间圣朝新日月亾国旧江山柱隔晴虹㫁檐喧夕鸟还归衙不辞晚吟思白云闲池上作未遂沧州去池边弄绿波醉浮船底兀吟遶履痕多静照新华髪沉思旧钓蓑晚凉得幽趣鱼戯上圎荷和国子柳博士喜晴见赠霖霪为害正忧农昨日隂云散碧空泼刺退滩鱼失水啁啾髙树鸟知风洗开霁月婵姢色放出秋花菡蓞红劳寄新诗曲相贺由来灾异繋三公公退言懐吏胥围绕簿书堆病眼昏昏素髪垂已觉文章无用处不归田里待何时两衙决事官差我五日延英诏问谁赖有古人踪迹在只应蘧寗是吾师公余对竹冠褐飘飘乍退公引吟留坐一丛丛买添幽景浑无价洗却繁隂别有风曽任雪欺终古绿也从桃映暂时红此君合是吾庐物㑹种婵娟伴钓翁官舍偶题俸钱随月尽公务逐时生白髪多悲感皇华送迎奉身无寔事困我为虚名㑹向沧浪上秋风自濯缨赠吕通祕丞闻君公事苦喧卑红粟堆边独歛眉已入朝行翻掌庾未如畿尉且吟诗堰头笑傲同张祐市里优㳺比路随唯有才名蔵不得山阳留滞肯多时赠虚已谿边幽树好烟霞别后春风几度花梦忆一岩红薜荔心轻三事紫袈裟禅机悟了身无着诗句髙来鬓有华不遇苏州韦应物昼公篇什向谁夸赠省钦旧隐何年别翠微瀑泉声入鎻禅扉御前曽冩八分字天上特宣三事衣灯照夜庵霜后冷鼎烹秋菌雨中肥终归五老峰边去杯渡长江一钖飞赠王殿院同年几年淮海叹驱驰羙拜初闻入奏时乍作台官劳马揖合爲廵使近龙墀多从此地升三字莫向朝端说四推纵遇省桥休拗项郎官班列甚喧卑㽜别杨府池亭竹遶亭台柳拂池徘徊终恋郡斋西斜阳更上渔舟坐眀日红尘逐马蹄池边菊緑池遶迳几千栽凖拟豋髙泛酒杯未到重阳归阙去金英寂寞为谁开扬州道中感事兼简史舘丁学士淮边为郡再相闻又得同途赴九重頋我尚骑天廐马共君遥想鼎湖龙贾生比望朝文帝白传何期哭宪宗擕手驿桥残照里㫁魂空㫁隔江峯太宗皇帝挽歌卜世知无极上仙安可㝷祝尭违衆望传启合天心陵栢萧骚韵阶茅寂寞隂何人开殿合尘暗九絃琴其二舜化无偏党尧年欠耄期世间人自哭天上事难知终譲东封礼遂成南狩悲金恋旧学士头白涕涟洏其三日到虞泉落天从杞国崩去年夀寕节令夕永熈陵薤露悲风起松阡苦雾凝龙髯攀不及千古恨难胜阙下言懐上执政谬提文茟侍先皇谪宦归来遇国丧仙驾只留焼药鼎繐帷犹认读书囊北辰别见天垂象西内浑疑海变桑昨日梓宫陪哭临泪多唯老冯唐其二早有虚名逹九重宦途流落渐龙钟㪚为郎吏同元稹羞见都人看李邕旧日谬吟红药树新朝曽献皂囊封犹期少报君恩了归卧山村作老农其三诰词黜责子孙羞欲雪前冤事已休浴殿失恩成一萝鼎湖攀驾即千秋道边任死心终直泽吟长吟泪暗流虞舜五臣知此事戯儒已免更监州送邵察院知朗州郡斋全占五谿云就养辤权以孝闻重戴旧称秦御史髙堂新授汉封君板舆为别经三载夀酒先斟满十分我叹今生无此事赋诗相送泪雰雰送直舘髙正言转运荆湖象笏乌纱諌署荣运输权重使蛮荆职分三舘圗书贵地辖重湖水石清贪吏望风潜觧印逋民知恵自归耕曺官寂寞冯唐老多谢乘轺泽国行送宋澥处士之长安簮笏监门独纫兰卧龙潜在八龙间鸰原任说朝贤贵鹤惟称处士闲静按仙经焼大药狂挨僧壁画遥山老郎见作归休计分取圭峰并掩関送刑部贠韩外同年致仕归华山抗表辤乌府归山鬓未秋朝簮还獬豸尘世谢蜉蝣拂䄂人生事县车帝命优名光新日磨官占好词头应宿郎曺羙㝷山物景幽绣衣移蕙带騦马换耕牛对枕莲峰翠当门瀑布流妻闲裁药草免戯杂猿㺅买竹慿牙板䟽泉湿鹿裘四推离督责三院肯淹㽜接武陶贞白差肩许逺逰十洲如得侣万户任封矦脱洒因君去龙钟使我羞迁莺情最洽化鹤术难求掌诰无文彩谋身足悔尤紫垣频沗白髪合归休应琏叨三入张衡志四愁亦期婚嫁毕攘袂逐浮丘赠状元先辈孙仅病中何事忽开颜记得诗称小状元粉壁乍悬龙虎榜锦标终属鹡鸰原青云随歩豋花塔红雪飘衣醉杏园还有一条遗恨处不教英俊在吾门赠浚仪朱学士潘岳花隂覆杏坛门生叅谒綘纱寛西垣乆望神仙侣北部休夸父母官雨屐送僧莎迳滑夜碁留客竹斋寒何时儤直来相伴三入承眀兴渐䦨书懐送田二舍人自吏部郎中出典泰州共叹蹉跎两鬓苍立朝爲郡是㝷常重归谢客中书省又送山涛吏部郎三入承眀身最沗十年兄事分偏长喜闻辤日留前席莫筭多时住水郷寒食出城马上偶作欲报君亲与硕违今年寒食任芳菲八音遏宻因山后双泪滂沱拜墓后归艶冶桃花迎马笑轻狂榆英扑人飞官途时态更谙尽犹媿妨贤直紫微病中书事上集贤钱侍郎力疾奉朝谒归来送迎老为儒术误瘦爱道装轻罗药幽香散移琴细韵生晨餐渐有味笋蕨倍関情其二妻免惯蔬素仆马任龙钟一榻浑无物孤琴对病容风飜帘影乱旱减井痕重幽寂谁为伴扶行赖瘦笻其三食贫当岁旱朝退只端忧典笏逢休假焚香硕有秋病饥浑厌肉痩冷未更裘梦见山村兴披蓑钓乱流其四郎署领制诰十年未上坡冯唐空潦倒卫绾是谁何犹赖紫垣直聊遮白髪多归田未有计村树绿婆娑其五日月奉朝请病多仍食贫揶揄应有鬼夷俟岂无人凤阁十年茟乌纱九陌尘集仙知已在应爲指迷津赁宅老病形容日日衰十年赁宅住京师阁栖鳯鸟容三入巢宿鹪鹩欠一枝壁挂圗书多不乆砌栽芦苇亦频移人生荣贱湏知分㑹买茅庵映槿篱青猿小㒒如猿狖贫家偹指唿未堪随马足已惯典鱼湏时洗尘侵砚闲収雨滴圗归田如有计留负酒胡卢寓直偶题两朝书命媿无才谩逐词臣侍玉阶病似相如多避事拙于方朔少诙谐命奇只合先休退道在何妨更卷懐白首犹期议封禅一随銮辂见燔柴顷年谪宦觧梁収得令狐补阙毛诗音义其本乃㑹昌三年所冩数行残缺后人添之其茟迹乃工部毕侍郎所补也昨因问之乃云亾失多年矣作四韵以还之谪宦山州自训童因求书籍有遭逢偶収毛郑古诗义认得欧虞旧茟踪南郡擕行心不足西斋送去手亲封尘侵烟染尤堪重年号标歴武宗伏日偶作移床拖簟就南轩门掩闲坊半树蝉多病形容唯有骨食贫生计旋无钱掖垣已沗年深直朝谒终妨日晏眠㑹觧纶闱求郡印早収余俸卜归田和吏部薛贠外见寄枨也好刚多悔吝唯慿忠信自书绅严陵知退遗荣利只拟沧浪把钓纶老去趂朝慵待旦病来求假动经旬西垣兴味更谙尽一片乌纱满马尘赠宻直张諌议先皇忧蜀辍枢臣独冐兵戈出剑门万里辤家堪下泪四年归阙似还魂弟兄齿序元投分免女情亲又结婚且喜相逄开口笑甘陈功业不湏论寄状元孙学士乆居台阁多忧畏欲荐贤才渉比周灰死寸心甘不动雪侵双鬓未能休封章事寝空腾谤制诰词荒益自羞唯爱棣华君家棣华牓豋科记上并龙头送谭殿院之任南阳大抵人生乐故居山川况复汉南都别来坟墓有宿草归去田园多绿芜银印莫羞双鬓白锦衣兼照两朱西垣衰病无憀客空羡此行謌袴襦送河阳任长官宰君行李苦萧踈妻子龙钟尚跨驴醉眼且看花满县愁颜莫望果盈车头衔新换唿眀府科第元高得校书谁觧吟诗送行色茂陵多病老相如和屯田杨郎中同年留别之什科名长恐辱同年许国丹诚皎日悬谬掌斯文虽未丧欲行吾道即无权谢公留滞苍苔院潘岳征行落叶天引重力轻深自媿强詶诗益凄然送临清杨可主簿入蜀脱白去焚黄遥知祖德光墓坟乔木老襟袖桂枝香廻见梅含雪归逢橘饱霜子云应有宅为奠草玄堂送淳于中舍悬车侍养悬车乘去谢眀朝摆脱簮缨似一毛望苑官清谐侍养督邮名贱耻徒劳青宫位在他年起綵股身归此日高我媿无亲尸厚䘵与君命书泪霑袍送正言杨学士之任缙云弱冠珥朝簮才堪入翰林重违君厚遇聊奉母心茟削留惇史囊装贮赐金㠶张淛河濶山对括苍深暂歇趋朝马重闻故国禽幽兰南涧採夀酒北堂斟务简慵开合家丰不典琴彩衣方侍养红药即供吟我占掖坦乆自惊年鬓侵妨贤兼㒺极相送涙盈襟第送三人朱严先辈从事和州乘船东下歴阳湖牓眼科名释褐初宾职不忧无厚俸郡斋唯喜有藏书伴吟先买秋江鹤醒酒时烹晚市鱼亷使多情应问我为言衰病似相如送南阳李太傅两朝黄阁预弥纶又䇿春坊第一勋僧塔旧题前进士斋坛新拜上将军马喷金勒冲微雪雁避红旌入㫁云还似徐州张仆射御诗相送四方闻其二红斾飘飘夺晓霞御筵相送出京华仲尼爼豆真儒者郄縠诗书属将家腰下如悬如斗印门前看见筑堤沙先朝学士期牵复待草南阳入相麻夀孙三日经年病不饮此日一开樽鑑里休嫌老懐中已抱孙红䙀裁锦叚香水浴银盆他日归田相扶入荜门王黄州小畜集卷第十一小畜集小畜集卷第十二王黄州小畜集卷第十二謌行谢宣赐御草书急就章并朱邸旧集謌应制皇帝亲试贡士謌谢政事王侍郎伏日送冰酬赠田舎人对雪示嘉祐送姚着作之任宣城送晁监丞赴婺州关市之役还杨州许书记家集酬处才上人和张校书吴县㕔前冬日双开牡丹和冯中允炉边偶作赋得南山行送冯中允之辛谷冶按狱乌啄疮驴謌谢宣赐御草书急就章并朱邸旧集謌臣闻伏羲画卦朴且淳苍颉造字初有文大篆小篆八分体楷隷章草何纷纭因兹八法各有要遂使六艺区以分其中最难惟草圣玄妙功夫自天性又闻关雎夲王化四始洋洋风化下比兴赋颂六义分乃有变风兼变雅仲尼删后屈平作郢客李陵鬪名价古来诗道难得人其唱弥髙和弥寡如今草圣与雅言尽在吾皇万机暇元年十月近干明崇文院静寒霜晴直庐日午雠书罢闲曵朱衣遶砌行中使传宣来上界忙把鱼湏下堦拜寳函钿轴光陆离御札文书御制诗折腰搢笏拭双目汗流魄骇聊一窥急就章何纵横蓝田种玉苗初成雪花洒破烟岚壁黒云漏岀天汉星乍似鲛人泣下珠无数错落晶荧满盘贮又似大鲸吞尽沧海波查牙露岀珊瑚树朱邸集何淸竒仙风撼动琼林枝汉皇休道白云句穆满虚吟黄竹诗乍似三春直上伯阳台熈熈物华当眼开又似十洲夜伴王母宴鸾謌凤吟次第来小臣再拜受一轴擣纸抄诗抄未足焚香朝向天日看执简夜对星辰读臣见髙宗飞帛亦有名笔迹往往颁公卿所得不过三五字当时臣子犹爲荣又见玄宗诗什颇留意吟咏时时成御制属和止于一两篇至今史册犹爲贵若徴往事比明时万分之一徒尔爲未如我四十三纸圣人作一百二章天子诗永爲家寳藏书箧岂让西方具多叶且教世世传子孙长与皇家作臣妾应制皇帝亲试贡士謌天王岀震寰海淸奎星灿灿昭文明诏令郡国贡多士大张珠网罗群英皇情孜孜终不倦日斜犹御金銮殿宫柳低笼三月烟炉香飞入千人砚麻衣皎皎光如雪二重瞳亲鉴别孤寒得路荷君恩聚首唯言尽臣节小臣踪迹夲尘泥登科曽赋御前题屈指方经五六载如今巳上靑云梯位列谏官无一语自问将何报明主应制非才但泪垂强作豋謌謌舜禹谢政事王侍郎伏日送冰火云如山暑雨歇天地炉烘三伏月玉皇教散阆苑冰斵开北陆琼瑰窟峨峨贮向瑶花合分命中官赐黄合凤皇池上玉壷盛温树风声顿萧䬃台恩分与西垣士纶诰稀踈方假寐卞和抱璞入直庐从此惊忙不成睡怒蝇休向笔端飞抵鹊浑疑山下坠寒生毛髪淸牙齿脆若玉芝甘似醴炎风暑气都不知空作狂謌谢知巳酬赠田舎人君不见天上星辰拱环极忽然陨地变成石又不见云中鹰隼撗髙秋有时榻翼化作鸠人生进退甚类此左迁右转谁自由忆昔逢君在邹鲁翰林文人东道主一言得意便定交数日论文暗相许迩来倐忽十余年共上赤霄连歩武禁中更直承明庐深喜蒹葭依玉树两制惟君最淸慎笔力辞锋有余刄方期夜直金銮坡谁知共理淮阳郡官衔新换版曹郎腰佩初悬列侯印西垣三字班列闲南靣百城资望峻且应尽意颁诏条岂复廻头顾文阵下车果有讴謡生卖刀买犊民归耕黄髪老农皷腹唱雪花双鹿挟辀行棠隂露浓滴朱绂麦秋风冷吹红旌行春多暇吟情发闲作长謌寄同列謌中首写明君语指点神仙爲旧侣严徐虽合在蓬瀛邵杜已闻爲父母重来便恐调金铉无复区区掌文翰直如经岁未征黄道在何劳重嗟叹入则歩苍苔咏红药了事舎人孙处约出则张皂盖拥朱轮贤明太守召信臣请君屈指数交友似此宦名能几人逢时谁不欲行道遇主我亦思庇民功名富贵皆待命出处语黙聊卫身一车甘雨方建隼万国淳风莫泣麟他时宣室召贾谊贤人事业当併伸未间忍见乌兎走鑑里星星将白首休躭铃合家藏书且酌郡斋官给酒婴儿稚女满眼前莫负时光笑开口对雪示嘉祐去年看雪在商州使君命我山寺头峰峦草树六百里饥鼯冻鸟声啾啾山城穷陋无妓乐何以销得骚人愁抱缾自泻不待劝乗兴一引连十瓯晚归上马颇自适狂吟醉舞夜不休今年看雪在帝里瑶台琼树佳气浮朝廻揽辔聊四望移下五城十二楼樽中有酒翻不饮郁郁不快非怨尤吾儿娇騃未晓事问我胡不私献酬因令把笔写我意爲渠吟作雪中讴昔爲副使不理事待罪且免忧人忧今爲谏官非冗长拾遗三馆俸入优秋来连澍百日雨禾黍漂溺多不收如今行潦占南畒农夫失望无来麰尔看门外饥饿者往往殭殕填渠沟峩冠旅进又旅退曽无一事禆皇猷俸钱一月数家赋朝衣一袭几人裘安边不学赵充国富民不作田千秋胡爲碌碌事文笔謌时颂圣如俳优一家衣食仰在我纵得饱煖如狗偷况我眼昬头渐白安能隐几勤校雠何时提汝归田去卖马可易数只牛深耕浅种苟自给藜羮豆粥充饥喉黍畦锄理学元亮瓜田浇灌师秦侯素飱免作疲人蠹开卷免对古人羞未行此志吾戚戚对酒不饮抑有由期言不敢向人道语尔小子爲贻谋送姚着作之任宣城平生闻说宣城郡水石幽竒人物俊槛外澄江练不收䆫中逺岫眉𥘉印六朝繁盛至隋唐才人名士遥相望谢公向此凭熊轼白傅曽爲鹿鸣客江楼山寺多赋诗往往题名在僧壁皇家早岁平吴后翰林贾公爲太守至今淸话玉堂中夸诧江山不离口吾君御极初选艺东枢贰卿新擢第解褐曽縻佐郡官首得宣城爲历试紫微田郎次登科东枢受代传㕔事第三牓中第二人今在乌台爲察视迩来通倅少名流云泉竹树应包羞今春忽命桃着作学术纵撗才磊落当年雄揖第三名宦路迍邅乆漂泊去岁献文重召试新恩始上芸香阁未教修史未演纶宣城奉使聊亲民且忻彩服得就养莫叹朱衣未即真旧游应有交朋在此去仍言㛰宦新下车布政民休休髙吟浅酌谁献酬夜深红烛在何处绮霞阁通叠嶂楼公权书札燕许词未免山僧乞撰碑撰碑书碑即三载眼看徴诏在丹墀却愁未尽江南兴闲坐蓬瀛挥玉柄黄枢侍臣两制官待君同说宣城景送晁监丞赴婺州关市之役关征市赋縻贤俊谁爱此官爲吏隐将作晁丞于役时婺女星临海边郡黄绢辞髙位尚卑白华行㓗身犹困㑹待时来即併伸也知道在终无闷君不见路随含笑坐市中屈身岂愧丹阳尹又不见张生狂醉恋杨州冬瓜堰下甘肥遁此行况是奉皇华数丈轻舠载一家擕缾下岸买竹叶挂席背风穿蓼花霜晴震泽初甞橘泉过惠山应试茶虎谿晓云灵隐雪钱塘夜潮照湖月宻排诗景在途中旋吟新句教儿童渐近金华见隼旟五马来迎使者车应知骥足蹔拘绊八咏楼开频启宴醉中官妓乞謌诗剡谿纸贵抄新词他年谁献子虚赋召入金门五云路因思元白在江东不似晁丞今独歩还杨州许书记家集君不见近代诗家流胡爲蹇滞多穷愁孟郊顦顇死逆旅浪仙斥逐长江头张生漂泊冬瓜堰徒云轻薄万戸侯浩然无成鹿门去李洞恸哭昭陵休生无风教兴王化死无勲爵贻孙谋可怜诗道日已替风骚委地何人收髙阳许公精六义独向圣朝生后嗣因将先集进九重髙歩金台曵珠履祖德光辉圣主知府尹贤明丞相子广陵郡大古九州记室官淸外三字遂令天下学诗人徒羡君家穷四始我来迎侍游江都玳筵往往陪欢娱遂求家集恣吟讽海波干处堆珊瑚因思贾孟数家一何苦诗鬼嗷嗷馁无主子孙沦没谁及君闲倚红莲倾渌醑草檄余闲好赋诗莫放风情忝尔祖酬处才上人我闻三代淳且质华人熈熈谁信佛茹𬞞剃发在西戎胡法不敢干华风周家子孙何不肖奢滛惛乱堕王道秦皇汉帝又杂霸只以威刑取天下苍生哀苦不自知从此中国思蛮夷无端更作金人梦万里迎来万民重爲君爲相犹归依嗤嗤聋俗谁敢非若教却似周公时生民岂肯湏披缁可怜嗷嗷避征役半入金田不耕织君子之道动即穷亦有贤逹藏其中上人来自九华山叩门遗我琼瑶编铮铮五轴余百篇定交仍以书爲先书中不说经文中不言佛有心直欲兴文物感师自逺来相亲爲师画卦成同人出门无咎非群分袈裟墨绶何足云和张校书吴县㕔前冬日双开牡丹謌君不见年年三月千丛媚紫烂红繁夸胜异㝷常人戴满头归醉折狂分不爲贵枝闲叶尽根空培人情皆待明年开化工自有唿魂术霜前唤下琼瑶台王母亲将金粉傅麻姑齐借霓裳来主人盖是神仙才不然此物胡爲而来哉二姬劝酒谁引满长洲懒吏先举杯多感同年与攀折吟诗欲谢难轻发靑宫校书方遁迹代我作謌如锦拆他年吾辈功业成与君共作骑鲸客和冯中允炉边偶作谁爲东君掌靑律故将春日连人日春日雨丝暖融融人日雪花寒慄慄雨雪寒暖苦不同可比交情去就中仲咸拥炉发謌咏古风激破浇漓风人情离合古来有召公初亦疑周公汾阳临淮夲雠隙一旦分兵若亲戚四公翻覆人不讥各各操心爲邦国此外诪张多爲已反掌背靣如千里张耳陈余不忍言魏其武安何足齿我爱中庸君子心心与人交淡如水别有人间势利徒一去一就随荣枯西汉董贤方佞倖孔光迎拜卑如奴是时杨雄在东观投阁欲死无人扶有唐力士夫人死朝士执丧如丧妣是时李白放江边憔悴无人供酒钱小人之性何所似真如蜂蝶并蝼蚁㝷春逐臭苟朝昏岂顾松篁与兰茞重君誓心一何极涧底松兮陵上栢涧松陵栢有朽时我约君心无改易赋得南山行送冯中允之辛谷冶按狱商山三月花如火草树靑葱雨𥘉过柳条渐软蝶双飞桑叶尚多蚕一卧薄情野水流不廻无力春云慵欲堕团团榆荚是谁抛漠漠游丝向人亸可怜花木间岚光花前正好飞觥觞冯君夙驾一何速捧檄银坃按辛谷转输昨日又移文小甿诉牒何纷纭见说南山六百里跙尽马蹄摧屐齿是何屈于不知已冲斗太阿教𥙷履龙无尺水且蟠泥骥困盐车但垂耳片言折狱亦胡爲必也无讼方君子吾徒事业夲稽古得行其志当刑措画衣画地免烦苛抵壁捐金返淳素未行此道且营营营营爲禄聊代耕残春小别不足念爲君髙唱南山行南山一月期廻首莫诉临歧数巵酒乌啄疮驴謌商山老乌何惨酷喙长于钉利于镞拾虫啄卵从尔爲安得残吾负疮畜我从去岁谪商于行李惟存一蹇驴来登秦岭又巉岭爲我䭾背百卷书穿皮露嵴痕连腹半年治疗将平复老乌昨日忽下来啄破旧疮取新肉驴号仆叫乌巳飞劘觜整毛坐吾屋我驴我仆奈尔何悔不挟弹更张罗頼是商山多鸷鸟便问邻家借秋鹞鐡尔拳兮钩尔爪折乌颈兮食乌脑岂唯取尔饥膓饱亦与疮驴复雠了王黄州小畜集卷第十二小畜集小畜集卷第十三王黄州小畜集卷第十三謌行詶安祕丞謌诗集詶安祕丞见赠长謌拍板謡对酒吟战城南苦热行瑞莲謌筵上狂謌送侍棊衣袄天使还杨遂蜀中集啄木謌秋鸎謌江豚謌詶安祕丞謌诗集我闻天有二十八箇星降生下界爲英灵东方曼倩萧相国至今留得终天名又闻地有三十六所洞洞中多聚神仙衆神仙负过遭谴谪谪来人世爲辞客李白王维并杜甫诗颠酒狂振寰宇今来相去千百年寥落干坤閴无覩皇天何不生竒人庸儿憃夫空纷纷夜眠朝走不觉老饭囊酒瓮奚足云陶丘忽见安祕书星精仙骨真有余月中曽折最髙桂趂出玉兎惊蟾蜍示我謌诗百余首笔锋闪闪摩星斗乍似碧落长拖万丈虹饮竭四海波澜空又似赤晴干撒一阵雹打折琼林枝倒卓夜来梦见李长吉叩头再拜湏来乞自言失却照海珠至今黒坐骊龙窟方知安侯不是星辰类即是神仙辈不然又争得标格峻迈文辞颠恠有时醉起一长噫八极风清鬼神骇他年却入蓬莱宫休使麻姑更爬背詶安祕丞见赠长謌我闻进士豋科换凡骨信知不是风尘物贡籍有来数百年直疑空却神仙窟其间最贵龙虎牓乗时得路爲卿相一从巢冦犯阙来梁氏礼闱还草创庄宗明宗虽膺命晋朝汉朝俱不永其中纵得神仙材太平不见哀之哉上玄应恐天地闲安仙又谪来人寰二十把笔䟽辞源黄河倾落崑崙山有周道衰犹叹凤天公留得归皇宋天水夕郎掌贡时禹门万仞连云耸不是真龙不能过嗔波怒浪浇雷火是岁北极七箇星一时下降爲门生安仙堂堂冠其首六星煌煌愿随后驺虞赋就铿金石丹水诗成摛锦绣玉皇殿前受恩渥一时命入芙蓉幕独得归州近巫崃十二晴峰长在睫郡斋狂醉复狂吟书尽巴东一川叶迩来游宦五六年吴山越水供新编还同白傅苏杭日謌诗落笔人争传去年始上芸香阁出典陶丘滞锋锷阮籍营中浮蚁馨亚夫门外垂杨弱骥足虽知暂縻绊樽前未始长嗟叹只应㑹得老耼言大器夲来成较晚吾君正是兴文教不日徴归掌纶诰醉挨雉扇扫宫辞怒上螭头呈谏草笔下追还三代风祛尽浇漓成古道丈夫方见兼济才莫学西山採薇老我今自是蓬蒿身如何一见如故人长謌谓我相翦饰便疑平地升靑云文章难得逢知已知已相逢贵终始伊我行止方悽悽老亲稚子相顾啼出门动足歧路迷得君引上豋天梯拍板謡麻姑亲採扶桑木镂脆排焦其数六双成捧立王母前曽按瑶池白云曲几时流落来人间梨园部中齐管絃管絃才动我能应知音审乐功何全吴宫女儿手如笋执向玳筵爲乐凖数声慢仙人屐齿下云栈老狐腊月渡黄河缓歩轻轻踏冰片数声急空江雹打渔翁笠鲛人泣对水精盘满把珠玑连泻入划然一声送曲彻由基射透七重札金罍冷落閴无闻陇头冻把泉声絶律吕与我数自齐丝竹望我爲宗师緫驱节奏在术内歌舞之人无我欺所以唐相牛僧孺爲文命之爲乐句对酒吟劝君莫把靑铜照一瞬浮生何足道麻姑又採东海桑阆苑宫中养蚕老任是唐虞与姬孔萧萧寒草埋孤塜我恐自古贤愚骨叠过北邙髙突兀少年对酒且爲娱几日樽前垂白髪安得沧溟尽爲酒滔滔倾入愁人口从他一醉千百年六辔苍龙任犇走男儿得志升靑云湏教利泽施于民穷来髙枕卧白屋蕙带䔧羮还自足功名富贵不由人休学唐衢放声哭战城南边城草树春无花秦骸汉骨埋黄沙阵云凝着不肯散胡雏夜夜空吹笳我闻秦筑万里城叠尸垒土愁云平又闻汉发五道兵祁连泽北夸横行破除玺绶因胡亥始知祸起萧墙内耗蠹中原过太半黄金买酎诸侯叛直饶侵到木叶山争似垂衣施庙筭大漠由来生丑虏见日设拜尊中土自古控御全在仁何必穷兵兼黩武战城南年来春草何纎纤穷荒近日恩信霑寒巖冻岫靑如蓝方知中国有圣人塞垣自尔除妖氛河湟父老何忻忻受降城外重耕耘苦热行六龙衔火烧寰宇魏王冰井如汤煑松枝桂叶凝若痴喘杀谿头啸风虎北溟镕却万丈冰千斤冻䑕忙如蒸我闻胡土长飞雪此时日晒地皮裂仙芝瑶草不敢茁湘川竹焦琅玕折西郊云好雨不垂堆靑叠碧徒尔爲瑞莲謌宴设都头宋承武其先甞爲黄州刺史有别墅在关城东南池生瑞莲承武来告因与从事曽校书汎小舟以验之退而作謌以纪其事江城五月江雨晴荷花到处红交撗宋家池上瑞莲生袅袅岀丛抽一茎茎端菡蓞开两朶忽似娥皇将女英九疑望㫁苍梧暮低头并照湘波淸花落莲成碧于卵瑟瑟尘轻熨人眼萧郎弄玉合卺时一齐覆下瑠璃盏草木效灵载图史守臣尽可闻天子吾君有诏抑祥瑞异兽珍禽不爲贵瑞莲无路逹冕旒也随衆卉老池头吏民归羙贺郡守敢贪天功爲已有古来善政数杜诗桑无附枝麦两歧瑞莲信羙产兹土起予谩作闲謌辞年年更愿再熟稻仓箱免使吾民饥筵上狂謌送侍棊衣袄天使昔事先皇叨近侍北门西掖淸华地太宗多材复多艺万机余暇翻棊势对靣千里爲第一独飞天蛾爲第二第三海底取明珠三阵堂堂皆御制中使宣来示近臣天机祕宻通鬼神乃知棊法同军法旣诫贪心又嫌怯唯冝静胜守封疆不乐穷兵用戈甲先皇三势有深旨岂独一枰而巳矣当时受赐感君恩藏于箧笥传子孙至道年中岀滁上失脚靑云空怅望移典维杨日望还轩辕鼎成飞上天龙髯忽断攀不得旧朝衣上泪潺湲吾皇曲念先朝物徴归再掌西垣笔悲凉忽见红药开哭临空随梓宫岀去年领郡得齐安山州僻陋在江干黄民谁识旧学士白头犹作老郎官昨日江边天使到随例霑恩着衣袄皇华夲是江南客乆侍先皇对棊弈筵中偶说当年事三势分明皆记得我从失职别上台御书深鏁不将来遥想棊图在私室天香散尽空尘埃今日因君聊话及翻作停杯向隅泣人生不易逢圣朝君恩未报双鬓凋金銮殿花春灼灼永熈陵树夜萧萧空叹拖膓在泥土不如舐鼎升烟霄多病相如由未死追思往事欲魂销星使今辰廽马首强对离筵满倾酒悲歌一曲从事书唱与朝中旧知友还杨遂蜀中集上玄茫昧胡爲乎施设吾道生吾徒否多泰少是天意生有述作死不虚圣人忧患方演易贤者穷愁始着书尽令富贵䧟逸乐蠢蠢戢戢如鸡猪泯然无物作时瑞谁识凤皇与驺虞经史子集灿今古粉绘帝道张皇谟一言可采即不朽名姓长与日月俱乃知天心厚我辈穷辱不足形悲吁夫君擢秀在江左国小而逼何区区科名始得值兵火金陵坐见成丘墟归朝才得一賛善黜降重爲县大夫彰明僻逺在蜀道又遇妖贼攻成都徒行抱印入陇氐乞食夷落何﨑岖归来朝责作主簿朱衣暗澹鬓毛踈昨朝投我蜀中作铮然一集如琼琚杜甫奔窜吟不辍庾信悲哀情有余我逢圣代自多难谩夸三入承明庐近令编缀小畜集谪官诗什何纷如才名官职不两立真宰折刻分毫铢郎官踈逺旣未贵县吏礼数不足拘相逢且说文章乐爲君酌酒焚枯鱼啄木謌淮南啄木大如鵶顶似仙鹤堆丹砂觜长数寸劲如鐡丁丁乱凿干枯查黄柑红桃多有蠹受命凤皇湏破柱何当更与绣衣裳羽族撗飞作持斧秋鸎謌淮南八月尚有鸎关关无异来时声东风擡举如篁舌何事经秋犹未絶饥鸾病鹤亦能鸣凤鸟不听何处说江豚謌江豚江豚尔何物吐浪喷波身突兀依凭风水恣豩豪吞㗖鱼鰕颇肥腯肉腥骨硬难登俎虽有网罗嫌不取江云漠漠江雨来天意爲霖不忓汝王黄州小畜集卷第十三小畜集小畜集卷第十四王黄州小畜集卷第十四杂文唐河店妪传滁州五伯马进传有巢氏碑记孝记蜂记马録海人书后序并诰译对书蝗画纪唐河店妪传唐河店南距常山郡七里因河爲名平时虏至店饮食游息不以爲恠兵兴巳来始防捍之然亦未甚惧端拱中有妪独止店上㑹一虏至系马于门持弓矢坐定呵妪汲水妪持绠缶趋井悬而复止因胡语唿虏爲王且告虏曰绠短不能及也妪老力惫王可自取之虏因系绠弓杪俯而汲焉妪自后推虏堕井跨马诣郡马之介甲具焉鞍之后复悬一彘首常山民吏观而壮之噫国之备塞多用邉兵盖有以也以其习战鬪而不畏懦矣一妪尚尔其人可知也近世边郡骑兵之勇者在上谷曰静塞在雄州曰骁捷在常山曰㕔子是皆习干戈战鬪而不畏懦者也闻虏之至或父母辔马妻子取弓矢至有不俟甲胄而进者顷年胡马南下不过上谷者乆之以静塞骑兵之勇也㑹边将取静塞马分隷帐下以自卫故上谷不守今骁捷㕔子之号尚存而兵不甚衆虽加召募边人不应何也盖选归上都离失郷土故也又月给微薄或不能充所赐介胄鞍马皆脆弱羸瘠不足御胡其坚利壮徤者悉爲上军所取及其赴敌则此辈身先冝其不乐爲也诚能定其军使有郷土之恋厚其给使得衣食之足复赐以坚甲徤马则何敌不破如是得边兵一万可敌客军五万矣谋人之国者不于此而留心吾未见其忠也故因一妪之勇緫録边事贻于有位者云滁州五伯马进传进隷滁州军籍又爲五伯三世矣进之子生而无左臂若髠截然人以爲世主杖笞多纳财利而髙下其心轻重其手天谴之尔呜唿鞭作官刑扑作教刑则鞭扑者帝王之典也可不慎乎今之杖刑非古也古者示耻而巳故有蒲鞭而诫者有束杖而治者虽然上失其道民散乆矣非刑不足以驱人之善也旣不得巳而用之其可以喜怒财货易其心乎彼五伯贱隷也刑不自口出但以重轻不平而天谴若是况执天下之刑者邪吾见世禄之家子孙替坠残癃疾癈者有之爲人仆妾者有之饥寒道路者有之岂止用刑之滥也其謟主忌贤剥民固宠斯天谴之大者矣作马进传以自诫云有巢氏碑我承天命作民之帝生而不号死而无谥居民以巢因得爲氏我先伏羲卦象未画大壮之说我民不知凭髙就树作巢之基撗蒭蔽空启扉向风踈不爲拙宻不爲工晨翔暮栖与禽鸟同弗罟弗网寿其考终比巢熈熈若居天宫无何后主上栋下宇萌以堂奥渐其庭戸鸠绳聚墨廻廊合庑痛乎我巢悄焉无覩犹頼伊耆俭于一时椽不用斵堦无翦茨舜禹善嗣宫室孔卑不壮不丽民其歌之至于周公摄政于姬明堂辟雍有威有仪亦克用乂人罔知疲降及后世风俗浇漓穷奢极侈蔓延而滋瑶台琼室夏商祸基章华壮楚忽焉空土姑苏丽吴然荒墟阿房侈秦以荆以蓁未央奢刘爲壠爲丘秦汉之下土木孔修霜斧雪斤千雕万锼金凝碧融檐架甍钩䆫绮晕透壁椒气浮民力欲死工程不休惟竞壮观熟知衆叛刑以三夷赋收太半门门出租室室思乱一家百楹束手而散追思巢居如扪天汉于戏太古之君居民以巢非君之巢惟民之巢故民不劳后世之主宅民以宇非民之宇惟君之宇故民罹苦何当仁君常念巢居上节宫观下丰室庐纵不及于有巢亦庶几尧乎舜乎大禹乎周公乎记孝占城大食之民岁航海而来贾于中国者多矣有父子同载至福州而丧其父者其子擗踊殒咽水浆不入于口者三日过是始汲泉于江濆糠籺而食之庐于墓侧三年徒跣旣终丧行有日矣又遶坟号慕几絶者数四然后豋舟而去呜唿三年之丧天下之通制自天子至于庶人一也是以髙宗谅闇三年不言又夫子曰何必髙宗古之王者皆然也汉代以来始有以日易月之礼至于人臣亦用金革之说皆非古也古者大臣有丧三年不唿其门故闵子腰绖从公春秋谓君使之非也素冠之诗疾之巳甚近代以来丧礼尤废而蛮陬之人独能尽礼岂教之也哉所谓中国无礼乐则求之四夷非虚语也进士池文质闽人也目覩其事爲予说云记蜂商于兎和寺多蜂寺僧爲予言之事甚具予因问蜂之有王其状何若曰其色靑苍差大于常蜂耳问胡以服其衆曰王无毒不识其它问王之所处曰窠之始营必造一台其大如栗俗谓之王台王居其上且生子于中或三或五不常其数王之子尽复爲王矣岁分其族而去山甿患蜂之分也以棘刺关于王台则王之子尽死而蜂不拆矣又曰蜂之分也或团如罂或铺如扇拥其王而去王之所在蜂不敢螫失其王则溃乱不可向迩凡取其蜜不可多多则蜂饥而不蕃又不可少少则蜂堕而不作予爱其王之无毒似以德而王者又爱其王之子尽复爲王似一姓一君上下有定分者也又爱其王之所在蜂不敢螫似法令之明也又爱其取之得中似什一而税也至于刺王之台使絶其息不仁之甚矣故緫而记云记马今谏议大夫东莞臧公予之执友也其先人事故魏王符公諌议亦颇熟王之家事爲予言王之在邺也多畜名马其牝亦有良者爲之息种岁择徤马以配之往往得骏骨居一岁有牝产子与他驹特异者旣壮圉人将以合其母当孳尾之月出而示之见其所生卒无欣合之态将强之则蹄啮不可向迩圉人复曰以是驹配是母幸而骝其骏必倍不幸而骒又获其种明年将胥靡之不可失也乃以数牝马诱之乗䘒作之势以巾羃其目间而进其母旣巳彻巾然后晓其所生因垂耳俛首若不欲活者旁顾适有永巷脩直百余歩巷际有闬闳扄鐍甚固盖常所不启者遂哀鸣疾驰以首触其铺如是者数踣而死呜唿礼称禽兽无礼故父子聚麀夫马夲兽也古圣人调伏而御之故曰伏牛乗马是也是马也兽其身而人其心乎圉人诱䧟知耻而死于小人之心也逺矣圉人之心望于禽兽者又逺矣予甞恨不目覩其事具弊帷以葬之又惧其事乆泯而不传且欲警声色狗马之家与世之内乱者故记録海人书秦末有海岛夷人上书诣阙者曰月日东海岛夷人臣某谨昧死再拜上书皇帝阙下臣世居海上盗鱼盐之利以自给今秋乗潮放舟下岸渐逺无何疾飈忽作怒浪四起飘然不自知其何往也经信宿风恬浪平天色晴霁倚桡而望似闻洲岛间有语笑声乃叠棹而趋之至则有居人百余家垣篱庐舎具体而微亦小有耕垦处有曝背而偃者有濯足而坐者有男子网钓鱼鼈者有妇人采撷药草者熈熈然殆非人世之所能及也臣因问之有前揖而对臣者则曰吾族本中国之人世天子使徐福求仙载而至此童男丱女即吾辈也夫徐福妖诞之人也知神仙之不可求也蓬来之不可㝷也至是而作终焉之计舟中之粮吾族播之岁亦得其利水中之物吾族捕之日亦充其腹又取洲中葩卉以芼之由是吾族延命而未死焉死则葬于此水矣生则育于此洲矣怀土之情亦巳断矣且不闻五岭之戍长城之役阿房之劳也虽太半之赋三夷之刑其若我何且出食以饷臣明日臣豋舟而廻复谓臣曰子能以吾族之事闻于天子乎使薄天下之赋休天下之兵息天下之役则万民怡怡如吾族之所居也又何仙之求何寿之祷邪臣因漂遐方得此异说弗敢隐匿谨録以闻惟陛下详览焉后序此书献时盖秦巳乱而不得上逹故史记阙焉余因收而録之以示于后并诰惟四年王归自克并敷告并民作并诰王若曰惟天焘万物罔厥私惟君克肖上帝宅兆民罔厥暴天大惟其辰星罔不拱人大惟其君邦罔不顺不拱之谓乱天作沴不顺之谓逆君行罚古先哲王奉承夫休时惟有唐讨厥丹浦时惟有虞征厥三苗在后世王克嗣二帝以征以讨以正厥位惟台凉德荷天之寳命在厥躬祗慄危厉若济巨海而弗庸舟惟其溺我先王帝土建国十有八祀克用于贤克修于兵乃俭乃勤乃慈乃仁德升于天天降祐我有宋俾万方奔我命惟巴蜀交广湘潭吴越人罔敢弗率非天私于有宋惟天辅我先帝之明德我先帝负天休命若将不逮荐以太牢报功于天祀于圎丘严配我祖庶邦冢君罔不助祭时惟有并悖我命不供厥职我先帝奉天行诛问并之罪大勲未集用弃厥世天之历数在予一人予一人奉承先帝之令德以荷天永命乃缮予甲胄治予车徒用辑我先帝之遗烈在并王元姦猾弗悛罪恶日稔毒流于下民罔攸苏国艰厥食督民先岁租至于牛马羊豕犬鸡莫得蕃息民咨胥怨许于皇天天鉴并民俾予弔予曷敢咈天以速台罪仗顺取逆并人率服惟并王元台亦宥厥辜俾即生献俘太庙光我祖祢群后咸觐以称台德呜唿并王元反道于天戾道于民非予咎汝汝实自丧于厥身凡厥并民悉听朕言辟乃田庐修乃耒耜复乃业无流荡离析无若并元时予其子育汝汝率我化从我教我其赏愎我政违我道我其刑惟刑赏在台手勉从训言罔或怠宋旣尅并思偃武作休兵且将东廵狩于岱宗作告成译对人有善道逺方之言可以合夷㑹戎交蛮接狄与中国之人市易而能不乱者其名曰译或从而学之对曰吾译之小者也又何学焉夫译易也大则能易其心小则易其语而已矣古者巢居穴处茹毛饮血无君臣父子夫妇长㓜之制无道德仁义礼乐刑政之法蠢然而生仆然而毙当是时天下之人皆戎狄尔是以伏羲神农黄帝氏始善译者也以皇道译天下之人心故饮食衣服器械耒耜牛马之用作焉少昊颛顼髙辛唐虞又善译者也以帝道译天下之人心故君臣父子夫妇长幼之制行焉夏商周又善译者也以王道译天下之人心故道德仁义礼乐刑政之法兴焉三代之下译天下者或非其人故诸矦之善译者以覇道译之齐桓晋文译覇之杰也秦不善译者也天下之人几复爲戎狄矣汉复译之犹杂覇焉自汉而下译道多乱吾不复述也已噫古之译天下者非已能之必有师焉力牧广成皇之译师也伊尹吕望王之译师也管夷吾舅犯覇之译师也萧曹子房汉之译师也总而言之周公孔子译之㝡大者也天下之人师之矣子之学译勿学译之小者不过合华夷之语取商贩之利尔当学周孔之道可以爲帝王师所谓译之大者欤学者谢而退书蝗仲尼脩春秋设凢例物爲灾则书之不爲炎则阙之盖物之灾祥系君之善恶特取其爲灾者以垂戒尔苟不爲灾者亦书之则虑后之爲君者谓灾不由德而由于数也斯圣人之微㫖在焉故传曰有蜚不爲灾亦不书噫去圣渐逺诡诞争起隂阳家流得以蔓其说使君天下者视天灾时变不务德以禳之但委其数而巳吁可悲也然则君有修德御灾转祸爲福者苟㓕而不书曷以儆后代是以尧水汤旱非不灾也能以德御之尔皇宋嗣统之七载夏四月有飞蝗上念粢盛稼穑之重则贬常膳避正寝彻宫悬眚灾䘏刑以赦天下曽未旬浃蝗死于野或曰皇上以勤俭之德驯致太平无爲之风将有待也天其或者虑怠于理故用蝗以爲戒果能修德以御之则我后之德唐尧之德也宋景之退荧惑太宗之去虫蝗得爲比邪儒臣不佞敢作书蝗一篇附于国史之末非独彰我朝之善亦欲垂后世之戒也画纪古者自天子至士皆有家庙祭祀其先以木爲神主示至敬也唐季以来爲人臣者此礼尽废虽将相诸侯多祭于寝必图其神影以事之淳化甲午岁某小子实罹大罚洛阳处士杨丹写我显考中允府君神采尽妙礼曰思其居处思其笑语思之不见则或形于梦夫梦者有时而神交不可常得矧其恍惚冥昧不能审谛乎未若约形取貌宛然如生岁时朔望拜起瞻仰以慰罔极之心祗肃视之第不语尔呜唿是丹有大造于吾家也复念吾家苦贫而无厚币以饱丹欲丹亦好事者也从吾乞言吾以秉笔不文请俟服阕今大祥巳竟可以皷琴赠之斯文命曰画纪王黄州小畜集卷第十四小畜集小畜集卷第十五王黄州小畜集卷第十五论霍光论用刑论旣往不咎论死丧速贫朽论朋党论霍王元轨传论李君羡传论郑善果非正人论先君后臣论杨震论霍光论议者多以光受遗命辅少帝比之周公又以废昌邑王立宣帝比之伊尹此功徳相万不待论辩而明矣又谓光之族也光巳死罪在妻子不在于光愚独以爲光自族其家非显禹之罪也何者当宣帝时光以定䇿之功负震主之威人臣莫与爲比妻显骄恣欲贵其女而酖许后事垂发矣妻以告光光不能于此时明大义灭亲之道收显下狱免冠请罪因上印绶还政事则所诛者唯显一身而巳呜唿学不深心不明眷恋私恩犹豫不决奏免太医以藏大逆身死之后卒縁此而致祸非光自族其家而谁爲之邪石碏一陪臣也杀其子而春秋义之吴起一将军也劒其妻而史记壮之况居伊周之位者乎故曰能正其心然后能脩其身脩其身然后能齐其家齐其家然后能治其国光之心于斯见矣卫太子之死也天下冤之故大福归于皇孙则宣帝之起天也当邴吉閇狱门拒使者武帝曰天使之然也然则光贪天之功以爲巳有与夫曰磾之割爱邴吉之让位德不侔矣且贪天之功者鲜不及也愚故曰光自族其家非显禹之罪也用刑论予自㓜服儒教味经术甞不喜法家流少恩而深刻洎擢第入官决断民讼又㑹诏下爲吏者皆明法令考绩之日用是爲殿最乃留意焉后以制诰舎人领廷尉朝夕阅视亦少详矣然见其用刑与古相戾何者今法吏所禁之切者曰故出入人罪而巳法皆以全罪论予读家语始诛篇见仲尼爲鲁司寇戮乱法大夫少正夘于两观之前及数其罪则曰心逆而险行僻而坚言伪而辩学非而博顺非而泽此五者有一于人则不免君子之诛以今之法治之正夘之罪无正科其在不应得而爲乎罪当笞尔苟以圣人之法诛之是故入人之罪者也又有子讼父者同狴执之三月不别其父请止夫子赦之及季孙不恱乃叹之曰上失其道而杀其下非理也不教以孝而听其狱是杀其不辜以今法论之子讼父者死苟以圣人之法赦之是故岀人之罪者也呜唿古今之不同也如是遂使圣人之言爲空文尔欲望刑措其可得乎旣徃不咎论仲尼之教应机而设语于一时流于千载千载之下君子学之乃可以爲事业小人学之亦可以资姦佞明圣得之谓之稽古庸主得之因而饰非胡以言之所谓成事不说遂事不谏旣往不咎是也原其斯言之始则鲁君问社于宰我对曰夏后氏以松殷人以栢周人以栗因曰使民战慄夫子疾其无稽故云欲其深慎之也后之人由儒术位于朝覩国家昏乱政教缺失不能扶救者率曰事巳成矣吾不说矣事巳遂矣吾不谏矣且旣往不咎圣人之旨也万一有匪躬之士奋命而言者庸主又引以爲拒亦如上之云云以至上安其危下稔其祸事卒不言言卒不听覆亡而后已也呜唿世之鄙夫驾大车实重物人又息其上疾驰乎九折之坂旁观者知其必覆也而不之告及轮摧辕折人坠而伤物倾而壊然后曰向若下其人损其物轻而进之无是苦也闻之者怒而笞之可也谓其无益于事矣苟治其车升其人复其物又辇而驰复遇乎险如向之所谓九折者人有疾唿曰不下其人损其物车必如前之覆也闻之者谢而从之可也若又怒且笞曰子焉得言吾旣往之事邪虽庸人不至是而爲君臣有国家者返若是欤且圣人立教于君臣之道最大其爲诫诰固亦多矣不可毕数将引其尤着者以明之夫训于君者不曰能自得师者王谓人莫已若者亡又不曰有言逆于汝心必求诸道有言逊于汝志必求诸非道爲君者胡不奉而行之独曰旣往不咎哉训于臣者不曰进思尽忠退思𥙷过又不曰有犯无隐见危致命爲臣者胡不践而行之独曰旣往不咎哉是知圣人能立言不能使人从其言施之明君则爲政之师也施之庸主则饰非之资也用之君子则嘉言之夲也用之小人则巧言之助也教之存亡在人而已予见汉成帝师张禹拜于床下问以灾异而对以罕言命不语恠力是非盗圣人之语爲巧言之助邪王莾窃大位据威斗南阳之师入矣犹曰天生德于予汉兵其如予何是非盗圣人之语爲饰非之资耶班固谓莾诵六经以文姦言权德舆谓亡西汉者张禹斯得之矣永惟成事不说遂事不谏旣往不咎夫子诫宰我一时之言也爲君者爲臣者深志之死丧速贫朽论丧欲速贫死欲速朽者曽子子游皆曰闻诸夫子有若曰是非夫子之言也三子玄有援引而礼经两存之予爲论之所谓死欲速朽者夫子见宋桓魋自爲石椁三年不成故曰若是之靡也死不如速朽之愈也而有子以爲仲尼制中都四寸之棺五寸之椁以斯知不欲速朽也夫桓魋僣侈爲石棺以劳人夫子疾之甚也故云死不如速朽之愈也非谓死者皆欲其速朽尔故下文子游问丧具曰称家之有亡又问曰有亡恶乎齐曰有毋过礼苟亡矣歛首足形还葬此可以明圣人之旨也及制中都四寸之棺五寸之椁欲有者毋过乎斯矣亡者不及此而不之非也且下载国髙之言曰生有益于人死不害于人又曰葬者藏也藏也者欲人之弗得见也是故衣足以饰身棺周于椁椁周于棺土周于椁是也今桓魋爲石椁三年不成可谓害于人矣故夫子云云易曰上古不封不树丧期无数后代圣人易之棺椁夫子圣人也故中都有是者欲民之不踰也奚速朽之足论哉所谓丧欲速贫者夫子见南宫敬叔反必载寳而朝乃曰若是之货也丧不如速贫之愈也而有子以夫子失鲁司冦将之荆先之以子夏又申之以冉有以斯知不欲速贫也且仲孙阅之丧位盖由乎贪矣及其反也又载寳以朝夫子讥之故曰若是之货也丧不如速贫之愈也且欲诫在位之贪者非谓丧者皆欲速贫尔及失鲁司冦而将之荆盖速于行道也非汲汲于禄仕者也是以中牟畔费畔召子皆欲往且曰如有用我者吾其爲东周乎夫中牟费附庸也尚欲往焉况楚之大国乎苟能用夫子之道可以王矣苟至于王则民受其赐矣非谓贪乎禄者也奚速贫之足论哉三子亲受圣人之教而各执闻见礼成于二戴又杂以汉之诸儒亦具存焉盖礼非褒贬之书也故予论而无讥朋党论愚读唐史见元和长庆之后至大和开成间賛皇竒章李凉公辈互爲朋党文宗甞谓近臣曰破河北贼甚易破此朋党甚难言之不思一至于此夫朋党之来逺矣自尧舜时有之八元八凯君子之党也四凶族小人之党也惟尧以德充化臻使不害政故两存之惟舜以彰善明恶虑其乱教故两辩之由兹而下君子常不胜于小人是以理少而乱多也夫君子直小人䛕䛕则顺旨直则逆耳人君恶逆而好顺故小人道长君子道消也书曰有言逆于汝心必求诸道有言逊于汝志必求诸非道君天下者能践斯言而行之则朋党辨矣又何难于破贼哉且竒章全德而不免窜逐賛皇忌刻逢吉倾巧而终至大位又谁咎哉又谁咎哉霍王元轨传论髙祖二十一子建成元吉爲管蔡之行固不足徴也考其行事霍爲称首然而史官谓韩王元嘉当代诸王莫能及者唯元轨抑其次焉予较其夲末知霍王岀元嘉之右故爲论云魏徴唐之名臣也称王之贤能文皇唐之英主也服王之武艺且其居丧毁瘠有终身之戚奉先之孝也结刘玄平爲布衣之交接士以礼也突厥来冦则开门偃旗致胡兵宵遁智也李嘉运之叛诛其首而不罪其衆仁也王文藻二子死父之难县司抑而不申则遣使特行吊祭上章乞加旌表义也閇合读书责成于长马善任使也国令徴封请收贸易之利则让而不纳识廉隅也噫向使登元良之位守宗庙之器则周之成康汉之文景未足多也惜哉天后之朝皇枝剪灭王虽罹窜黜卒以令终天之福善讵无验乎元嘉狂悖起兵机事不宻贻汚宫之祸取笑后代望于元轨不亦逺乎李君羡传论贞观中太白频昼见太史曰女主昌又謡言当有女主武王者太宗深恶之时君羡巳封武连郡公又爲左武卫将军在玄武门上因武官内宴作酒令各言其小字君羡自称五娘太宗以其封邑皆有武字又名合女主之䜟愕然忌之卒以谋反下诏诛焉噫太宗以圣文神武驾驭英雄心腹推于人故人不疑矣赏罚当于人故人不怨矣至于进㓛臣而诎宗室亦一代之真主尔且其侯君集之反也太宗自按之洎尽得其状复谓群臣曰往者国家未安君集实展其力不忍致之于法吾将乞其性命公卿其许我乎岂太宗厚君集而薄君羡邪盖天文变于上人謡腾于下虽圣人不能不疑惧矣惧而修德可也疑而行诛则有䧟于非罪者必矣然君羡匹夫之命不足道也洎武氏出则太宗之德得无累乎故书曰疑谋勿成者爲是也吾读唐史至是叹君羡之罹罪无状而见诛惜文皇之用刑有时而不中因论以志之亦以爲君臣之戒矣郑善果非正人论史臣谓郑善果㓜事贤母长爲正人予以善果行事验之见史笔之失故爲论云夫正人者临难无茍免危邦不入而已且善果之父隋朝大臣身死王事是以㓜袭先人之爵骤登方伯之位所冝见危致命奋不顾身光肯之孝心砺尽忠之臣节扬没后之𥙿立当世之功斯乃善果之职然尔及隋祚陵夷江都弑逆受宇文化及之命苟民部尚书之封辜负邦家汚辱祖考此岂见危致命之谓邪及聊城之围坚壁自守爲乱常之贼立却敌之功以至流矢及身发肤不保献俘受执面目何爲此岂危邦不入之谓邪虽复数布郡条悉称良吏盖崔氏之力也善果何功之有焉予谓贤母之说则轲亲孟母不足伦也正人之誉不亦虚乎王琮责之斯爲当矣史官褒之无乃失直笔之谓邪先君后臣论卫鞅甞事公叔座座知其贤而未能用㑹座病卫君亲视之疾且问国计座曰臣之家宰鞅可与谋国事臣死君必用之卫君不然其请座曰卒不能用不如杀之无使逃他国而爲卫之患旣而复语鞅曰吾荐子于君君不用子必矣吾请杀子子其逃之吾方先君后臣故也于戯凡爲社禝之臣计安危之事者在任贤去不肖而巳且鞅果贤也可固请用之果不肖也可固请杀之用则爲国之寳杀则去国之蠹乌有始请用中请杀而终使逃者得爲忠乎且先君后臣之说非无稽之言乎司马子长修史记至是而不言之非岂史笔之有私邪将史才之未至邪予恐后之爲人臣计国事者复履其迹因论以明之杨震论袁宏作后汉纪爲杨震立论且引纣之三仁以爲蘧寗恱箕子之心叔孙通行微子之趣杨震守比干之志又谓三者诚有异同亦各尽天人之理也虽是震而襃之不显请试论之夫人莫不乐生而恶死非笃于名教者不能杀身以成仁是以趋生之易即死之难不待诱而然也立言垂教者当劝其所难沮其所易犹惧人之不从也况混而爲一哉箕子者所谓爱其生而有待者也故能演河图洛书之文陈九畴五行之义使天下彛伦攸叙人到于今頼之盖所存者大故不死而有爲也蘧寗者小国大夫位非见危致命之地故有道则智无道则愚非箕子之俦也微子义存宗社抱祭器而归周使商之祀不絶于宗所虑者逺非偷生者也叔孙通暴秦之博士尔苟脱虎口岂微子之伦邪杨震之于比干异代同德就三仁而言之冝襃干以起教蘧寗叔孙通杨震而言之冝显震以劝人古之爲三公辅万乗当亡之时负天下之望慕箕微蘧寗叔孙之行者可胜道哉效比干杨震之风者盖亦鲜矣杀身成仁如是之难也且震之将死顾诸子谓门生曰吾居上司疾樊丰之狡猾而不能诛恶孽女王圣之倾乱而不能禁知帑藏虚竭赏赐不节而不责何面目以见日月遂仰药而死斯无媿于比干矣然吾观杨彪事献帝爲三公浮沉乱世全身逺害而巳及魏文授禅微蘧寗叔孙之风者乎其子脩北靣事魏坐法伏诛祖风替矣呜唿震杀身奉国以训子孙子孙犹不能守况悠悠世人哉而又混三仁之名迹开去就之蹊术欲望教人行劝其可得乎吾故曰襃干显震而起教劝人也不其然欤王黄州小畜集卷第十五小畜集小畜集卷第十六王黄州小畜集卷第十六碑记重修北岳庙碑奉勑撰四皓庙碑单州成武县主簿㕔记长洲县令㕔记崑山县新修文宣王庙记待漏院记李氏园亭记济州衆等寺新修大殿碑济州龙泉寺修三门记商州福寿寺天王殿碑重修北岳庙碑奉勑撰臣闻元气肧浑结而爲山岳幽灵肸蠁降而爲神祇矧乎地属隂方位居水德于八卦在坎于四时爲冬固隂沍寒万物之所藏伏早生晚熟五谷之所蕃滋帝尧开唐侯之封大禹奠冀州之域厥有巨镇兹惟常山却鴈塞以标雄压龙荒而挺秀天官画野势当昴毕之星易象流形名系雷风之兆下斡坤轴髙摩斗魁土俗粹灵登神仙者七十戸岁时祈祷置侍祝者九十人藏简子之寳符产昌容之蓬蔂足冻长城之窟影连天汉之墟积厚穷隂出灵见恠雪霜风雨潜施及物之功泰华嵩衡共掲叅天之势禀是隂骘孰无主张洪惟岳神受命上帝燕南赵北我实主之福善祸淫人皆仰止名载乎祀典德加乎生民视秩于公遵周制也列爵爲王肇唐室也旣奉时祀亦禳天灾凡水旱疠疫之祅举玉帛牲牷之事必有昭报诞符至诚歴代奉之其来尚矣我法天崇道皇帝之抚运也天祚明德民怀有仁括禹画于无垠化尧封于比屋雕题儋耳骈罗入正㑹之图杰佅兠离沸渭杂宫悬之典文德丽星辰之象武功彰雷电之威宋明帝之读书则七行俱下周武王之振旅则一戎大定然犹焦劳克巳宵旰临民每战战兢兢念元元本夲师虞舜之无怠法文王之犹勤至若掖廷椒房俭约中度离宫别馆行幸殊稀隆冬御裘则念髙年之无褐于是乎有缯帛之赐当暑操扇则轸下狱之罹辜于是乎有缧绁之恩非蒐苗狝狩之时无驰骋畋猎之事非朝㑹燕飨之日无金石丝竹之音岁出御题亲考贡籍拔造士之秀也日坐便殿躬览庶政逹穷民之情也向者星文告差御端门而引咎故一夕而孛彗沉宋景之退荧惑也大旱作沴贬常膳而责躬故崇朝而霖雨降汤王之祷桑林也哲后之罪巳也旣如彼上玄之祐善也又如此易所谓圣人乆于其道而天下化成语所谓如有王者必世而后仁其是之谓乎不然何夤畏天命艰难王业若斯之甚邪于是庶政交修百神蠲㓗严祭祀而爲人祈福行教令而先天弗违菲饮食而厚牲牢天神地祇享至诚之荐卑宫室而崇庙貌名山大川启必葺之祠岂比夫禋于六宗未洽礼神之义祀于五畤但萌徼福之心坠典无文我能具举矧兹隂岳固有徽章华衮珠旒受王者之册礼太牢秬鬯命守臣而行事下迩玄冥之宅旁邻黒帝之居因道武之基扄旧推宏壮韫慕容之珪璧素彰神异祠祀之盛莫之与京然而运有汚隆时有兴废虽无方之体奚往不通而有象之躯未逃其数先是匈奴之犯塞也来诣祠宇卜其吉凶不从猾夏之心遂纵燎原之火殊不知天惟辅德神实依人乏祀虐民自作败亡之计彼曲我直坐观盪覆之期圣上犹示含容更期柔服戢天威而自守盖民力之是寛单于之火照甘泉岂伤文帝颉利之兵陈渭水未累太宗亟命有司惟新大壮乌台御史持节而庀徒黄门贵人鸠工而蒇事楩柟杞梓以云集绳墨斧斤而子来五材寔䌓百堵皆作乃复堂殿于以俨像设之睟容乃兴廊庑于以列徒御之绘事门阙有翼阶陛斯隆绣栭云楯互曜烟霞之色璇题藻井交含日月之光旌旗衣服昭其文簠簋豆笾陈其数能事毕矣神功焕然不愆揆日之期再耸凌云之势于是戒尸祝命使臣我将落之神用至止厚享惟馨之奠永安不测之灵三献具而礼成八音和而神降谿云拂槛如绛节以翻空山熘垂檐误鸣珂之振响介尔䌓祉庇吾边民况犷俗之未平冀隂兵而助顺或示之祸福革彼犲狼之心或皷以雷霆勦其犬羊之类然后雨我禾黍洁尔粢盛铸农器而毁戈鋋荐兴多稼耕边田而饱士卒永乐丰年况今将相叶谋人神共忿岂使韩昌张勐刑白马而登东山将令去病卫青取金人而踰北海何往不利何谋不臧尚思魏绛之言更鉴王悝之䇿安民和衆契天地以爲心含垢匿瑕谅神明之降鉴伫灵台之偃伯备法驾以省方千年南面之尊永知髙枕十月北廵之礼尽举彛章辑五瑞于公侯问百年之耆艾燔柴奠玉如西岳之礼容陈诗观风察北方之哀乐声明文物以咸备律度量衡而必同升中于絶岳之前肆觐于重峦之下起白云而表瑞何止岱宗唿万岁以效灵岂惟嵩岳而巳哉夫如是则封狼居而禅姑衍但恃穷兵临瀚海而勒燕然未爲神武者也臣沐浴皇泽优游紫垣请终军之缨非无壮节投班超之笔尚负明时慙非掷地之才有玷他山之石谨爲铭曰节彼常山峻极于天崛起万仞生乎一拳摩穹戞汉控赵排燕人皆仰止神或凭焉明明岳神上帝所授不骞不崩可大可乆其谁祭之皇宋哲后其谁尸之中山郡守祑视公兮爵爲王金其几兮玉其牀何以赠之兮赤绂斯皇何以处之兮峻宇雕墙谅聦明兮无得丧维庙貌兮有兴亡嗟睟容兮盪毁遇丑虏兮猖狂物成败兮有数神杳冥兮无方虽像设兮云坏于精灵兮靡伤诏新斯庙表匈奴之不道诏祠尔神彰皇家之至仁天辅德兮我有庆鬼害盈兮胡无人絶代马之南牧扬和銮兮北廵有效灵之云物无出塞之妖氛齐泰山兮等梁甫竝亭亭兮接云云飞英声兮腾茂实握干符兮阐坤珍垂千龄兮万祀永昭德于吾君四皓庙碑易称知进退存亡而不失其正者其唯圣人乎先生避秦知亡也安刘知存也应孝惠之聘知进也拒髙祖之命知退也四者备矣而正在其中先生非圣而孰爲圣乎若其秦乱而不避则焚书坑儒髙斯之流也汉危而不出则素隠行恠巢由之徒也应髙祖之命则溺其冠而骑其项矣拒孝恵之聘则功不立而名不称矣引而伸之先生可谓全德者矣甞试论之曰古称周公圣人也鞭伯禽教孺子居摄六年明辟未复而召公不说于内三叔流言于外盛德大业几坠于地吁扶㓜君秉大政之难也有如是哉观乎戚姬之嬖如意之宠以妾并后以孽代宗夲根一揺社禝将坠咸谓扶苏之赐死胡亥之亡国可翘足而待也何止炎灵之不祀抑亦黔首之罹祸岂无留侯陈八难罢六国则可议主鬯则以水而投石也岂无曲逆间强楚解长平则可言立嫡则圎凿而方枘也先生一出而助之一言而定之汉庭公卿皆出其下而能锱铢钟鼎桎梏衣冠安万乗而不有其功抗匹夫而不食其禄自非至人逹识孰能与于此乎向使先生定汉嗣爲汉臣报德议功必在平勃之右当以左辅右弼前疑后丞而处之居是时也以四鉅贤事一少帝挟震主之威负不赏之功又何止流言不说之事哉欲望其茹紫芝卧商岭其可得乎是知先生之出非独谋汉也实将救时也先生之退非独全身也亦将矫世也危而护之不宴安于独善可谓救乎时矣定而去之不乗时以聚禄可谓矫乎世矣用是警民犹有建桓立顺之徒矣呜唿世之爲人臣议废立者可胜道哉或因定䇿而专国或因援立而无吾戕弑兇残何莫由此其后滔天于莾卓盗国于曹马移徙龟鼎易于弈棋累累简编可爲太息是以先生危则助之安则去之其来也至公于万民其往也无私于一身前所谓知进退存亡而不失其正者千古四贤而巳或曰周公相成王摄天子功成治定制礼作乐号爲先圣歴代仰之岂先生之道过于周公乎愚曰周公乗文武之业知王化可兴故辅之以行道焉先生当暴秦之后知霸道终杂故去之以逺害焉周公圣人之用者先生圣人之晦者但时异而迹殊耳非所谓过手周公者也辛卯岁子坐事解制诰职翌日有商于贰使之命下车拜庙西山之侧退立廊庑古碑在焉自唐御史大夫賛皇李公而下作者若干人因歴览之羙则羙矣叙先生之道似有未尽就馆濡笔申之以碑斯文也岂直歌鸿飞状鹤发而巳哉实欲使立朝廷爲臣子而挟㓜冲图富贵者闻而知惧亦春秋诛乱臣贼子之旨也其辞曰猗欤先生时行则行髙眠商岭逃难秦坑知秦之祚亡于子婴知汉之祚存于惠盈一言悟主万邦以贞不有其功不食其禄逺害全身矫世励俗淸泉洗耳紫芝充腹猎犬自烹冥鸿不复矫矫髙节悠悠后来汉之戾园晋之愍怀江充厚诬贾后雄猜先生不生孰爲来哉昬乱之世废立不巳操欺孤儿莾抱孺子成旣自我权亦归巳先生不生大事去矣苍野峩峩祠荒薜萝遗像斯在德音可歌淸风凛凛素髪皤皤永懐贞遁刻石山阿单州成武县主簿㕔记主簿之任在名品间最爲卑冗然台府寺监洎郡县皆署焉緫而言之县主簿又爲卑冗之魁者是以古人或耻之噫士君子学古入官不以位之髙下身之贵贱在行乎道利乎民而已矣故中都宰鲁司寇圣人爲之者爲是也矧百里之惨舒系一邑之令长令长得其人主簿又禆賛之则人受其赐也冝矣令长非其人主簿又阿䛕之则人罹其苦也又冝矣苟能曲尽规正碑合于道则一邑之政有由主簿而化者得轻其所任乎至于理簿书课农事供赋调求考绩者固主簿之职然尔其间有鬪讼相髙婚田未决畜产交夺契劵不明者在乎察其情伪正其曲直助令长详而决之使刑罚得其中则百里之人手足知所措矣有姦猾有惸独有堕农有无頼有不孝有不悌在乎助令长遏抚之诱导之惩激之则百里之人耻格而移其风矣有力田有孝悌有义夫有节妇在乎助令长申举之礼厚之旌别之则百里之人知劝而易且俗矣引而伸之主簿之能事毕矣然后可移之于郡用是道佐佑长吏则龚黄循良之政可待也复可移之于国用是道弼谐帝皇则尧舜雍熙之化可致也夫如是则爲主簿者姑能公于心而执乎道足下千里毫未合拱岂爲难哉又何卑冗之有焉其䇿名起家作吏斯邑到任之明年属岁丰政简因笔其志于屋壁所谓知之非艰行之惟艰者也亦欲使后来居是位升是㕔者勿以下位而自败其道焉长洲县令㕔记天下语宰邑之贤者率以宓不齐爲称首以其弹琴化民民不忍欺谓得致理之要也殊不知行是道者不独系于人亦将系于时也当时王室虽微皇纲未絶有周礼在鲁则单父岂曰乱邦有圣人爲师则子贱冝乎行道居百里之位得诸侯之权社稷民人自我而巳井田车赋得均其轻重刑罚教今得济其寛勐凶荒水旱得专其赋䘏农时民力得听其休息然则无私于心克俭于身辨田之腴瘠定赋之上下强暴者刑之以法孝悌者旌之以礼寛其教以诱人峻其令以约吏时丰则歛之岁饥则赈之农有力而不夺役非时而不行辟之以庠序诲之以礼乐使父子亲兄弟友夫妇和然后教祭祀以事鬼神行庆吊以睦郷党自然怀土不散熈熈如春弗知其然而然也在上者不鸣琴而何俟哉洎王道云亡霸圗孔炽大小相併强弱相攻区区子男宗庙不保故传曰汉南诸姬楚实尽之又曰楚县陈盖县之始也秦有天下画三十六郡则小国皆爲县而于郡矣国之于郡犹身之有臂也郡之于县犹臂之有指也国取于郡郡取于县县取于民是以臂指捶民而自奉也由是田有暴赋丁有常佣春役而夏不休朝令而夕必具小则惩之以殿最大则惧之以刑法岂唯道不能行亦将身受其辱遂使宰邑者苟禄食免笞骂而巳昔人叹徒劳而歌归去者爲是也向使子贱复生亦将舍琴折腰奔走不暇况行道乎虽欲不顾其时不程其力亦犹建一指而扶天柱不其艰哉时之然也长州之名见吴都赋贞观中分吴县以建之垂二百年宰邑名氏县志阙焉钱氏享国几一百稔专建属吏莫得而知皇上嗣位之二载汉南王归于我国家始设官以理焉袁仁鐬首之王某次之其土汚潴其俗轻浮地无柔桑野无宿麦餁鱼饭稻衣葛服卉人无廉隅户无储畜好祀非鬼好淫内典学校之风乆废诗书之教未行兼并者僣而骄贫窭者欺而墯田赋且重民力甚虚租调失期流亡继踵或岁一不稔则鞭楚盈庭而不能集事矣至有市男女以塞责者甚可哀也是盖隔中夏之政䆮列国之风使然也今圣人求理于上庶官陈力于下斯民之泰其有渐乎某非循良之才莅凋瘵之邑仍以旧贯民安仰哉㑹到任之明年大有年也先是司漕运者转民岁租更送他郡苦舟檝之役縻堰埭之费者乆矣至是始听民以夲属郡输之从便冝也亦小康之有萌矣是岁狱讼靡䌓赋调中考因鸠歛民瘼评议政体緫而刋之存诸㕔事待贤者以举之所谓能言而不能行者也崑山县新修文宣王庙记夫圣人之生必受天命有位者天使之化民爲一时也三五帝皇之谓乎无位者天使之立教爲万世也先师夫子之谓乎是以穷于旅人终于陪臣非不幸也向使居帝王之位行尧舜之风则颜闵之科犹元凯之举也两观之诛四凶之罪也自然道至而我无爲化行而人不知时之謌者必曰何力之有后之羙者必曰无得而称也虽流爲典谟形乎简册亦不过濬哲文明温恭允塞而巳岂复有祖述宪章之道流于后代乎故曰生人巳来未有如夫子者也秉笔之士得轻议其德业欤吴之诸郡姑苏称其首郡之属邑崑山出其右杂以鱼盐之利漑乎朝夕之池昔在皇唐是爲名邑降及钱氏兹惟上腴距海之田民斯阜矣然而庠序或缺儒素弗兴实仓廪而礼节未知旣富庶而教化不至爲邑之长得无咎乎县大夫边公世爲儒流时号甲族自起家之调歴宰邑之资所在播其能名钖类惊其乆次皇上嗣位之明年淮海王如京师且献图籍尊王室也主上思㤗逺人精择循吏铜墨之任尤难其才始得公以宰吴吴民受赐降玺书以劳之旌善政也秩满受代将选于天官㑹兹邑有令尹之乏者二千石命公以承乏且状政绩闻诸冕旒未几有即真之命免常调也公因民所利朞月而治以爲人者政之夲儒者教之先苟非师严而道尊乌可移风而易俗哉先是文宣王庙但有基址尽爲蓁芜废而不修六十年矣公乃出俸金以营之同僚恱随群吏弗违乃庀工徒度材用一畒之宫图蔓以岀之数仞之墙树土而掲之殿堂旣严门阙斯备丽以丹饰以圬墁制度合乎礼文力役当乎农隙乃像素王𬒳华衮垂珠旒王者之制彰矣乃状十哲冠章甫衣缝掖儒者之服备矣庙之兴也旣如彼像之设也又如此粤上丁之晨行释奠之礼所以列豆笾陈簠簋㓗牲牢具罍洗䞇币有数尸祝有辞八音作而人和三献终而神恱礼无违者道不虚行观之如堵墙化之犹影响俎豆之事脩矣礼乐之道兴矣十室之邑期忠信以如丘一变之风阐诗书而及鲁议者曰吴地祼国也崑丘海嵎也旧梁霸俗未行儒风非明君以文德敷万邦非良宰以儒术化百里又安能遵先王之教移小国之风者哉某幸忝德邻熟闻善政爰旌茂绩俾述斯文难言虽在于圣门不朽愿刋于贞石时大宋雍熈三年月日记待漏院记天道不言而品物亨岁功成者何谓也四时之吏五行之佐宣其气矣圣人不言而百姓亲万邦宁者何谓也三公论道六卿分职张其教矣是知君逸于上臣劳于下法乎天也古之善相天下者自咎夔至房魏可数也是不独有其德亦皆务于勤尔况夙兴夜寐以事一人卿大夫犹然况宰相乎朝廷自国初因旧制设宰臣待漏院于丹凤门之右示勤政也至若北阙向曙东方未明相君启行煌煌火城相君至止銮声金门未辟玉漏犹滴彻盖下车于焉以息待漏之际相君其有思乎其或兆民未安思所泰之四夷未附思所来之兵革未息何以弭之田畴多芜何以辟之贤人在野我将进之佞臣立朝我将斥之六气不和灾眚荐至愿避位以禳之五刑未措欺诈日生请修德以釐之忧心忡忡待旦而入九门旣启四聦甚迩相君言焉时君纳焉皇风于是乎淸夷苍生以之而富庶若然緫百官食万钱非幸也冝也其或私雠未复思所逐之旧恩未报思所荣之子女玉帛何以致之车马器玩何以取之姦人附势我将陟之直士抗言我将黜之三时告灾上有忧色搆巧词以恱之群吏弄法君闻怨言进謟容以媚之私心慆慆假寐而坐九门既开重瞳屡回相君言焉时君惑焉政柄于是乎隳哉帝位以之而危矣若然则死下狱投逺方非不幸也亦冝也是知一国之政万人之命悬于宰相可不慎欤复有无毁无誉旅进旅退窃位而苟禄备员而全身者亦无所取焉棘寺小吏王某为文请志院壁用规于执政者李氏园亭记重城之中䨇阙之下尺地寸土与金同价其来旧矣虽圣人示俭宫室孔卑而郊庙市朝不可阙已有百司之局署六师之营壁侯门主第释宇玄宫緫而计之盖其半矣非戚世家居无隙地设或有之则又牵于邸店之利其能舍锥刀之末资耳目之娱者亦鲜矣故隰牧陇西李矦与神德皇帝有布衣之旧在干德𨳩寳中継刺边郡时并汾未下屡有军功铭于旂常此不烦述侯幼读春秋故战必尚计而不尚力晚好道术故䖏必务实而不务华居某坊之后第在大内之东南实繁㑹之所也而能开一园构二亭竹树花卉少而且备㳺赏䜩息近而不劳其始也患土地之不广则倍价以市之故善邻献其第病树艺之不滋则利以诱之故老圃效其力不议其物之贵贱不计乎时之有无又掘旧地以及泉车野土而袤丈费数十万人以为难与夫谋衣食之源作子孙之计者逺矣洎侯之捐舘也诸子尚幼为季父纳质于富家其取直四百万将稔其利以夺之上闻而骇其事遽命出内府钱购而还焉君子曰李矦之好义忘利也既如彼诸子之谨身节用也又如此宜乎有是之光也吾见乎为公矦广第宅连坊㫁曲日侵月占死而不已及乎坟土未干则为子弟狱讼之具者亦足悲也先是侯尝牧于济即予之故里也以是知其政又同舎紫微郎毕公即矦之外姻也以是熟其事已丑岁与予逰其园息其亭一则叹旧馆之䘮一则思甘棠之政因目其亭之中央者曰克家取象于易也谓之东南者曰肯构徴义于书也又总述其始终之状爲李氏园亭记其幽致嘉况则见群公之诗什大宋湻化元年九月日记济州衆等寺新脩大殿碑汉明以来像教炽于天下大都小邑暨名山胜境鲜不建𣑽刹而聚缁流有以见大法之光扬末俗所归仰也按地志髙平鉅野县乃斯郡之旧封周广顺中始剖符竹命二千石以治之未改邑时粤有兹寺之额院宇弗葺垣墉半倾待风雨避燥湿外则无观焉是知地之兴废必因其时法之盛衰必有所主我先大师斯郡人也世姓徐氏法名玄应师号衍正幼而聦悟长而博逹始落髪于嵩阳㑹善寺瑠璃院戒律既具精进自苦谓衆生贪着我则演法以诱其俗谓佛性空寂我则修心以行其道加以辩若泉涌捷如响荅有道安之理论藴支遁之神俊故当时释种咸所景附开运中天子崇信佛法广延僧耆师以行望素髙屡淂召见于是帘前赐紫我宋开国加号演正大师兼内外临坛文章表白旌宿德也建隆初爰自上国来归故鄊仍𥙷管内僧正师一心住持戮力完葺且以斯郡地惟涂泥木不乔秀栋梁榱桷出于西山由是徃来京师市易材植云委山积桴川而东约费用殆数千缗积岁月几二十稔劳筋苦骨曽未知疲上自国王大臣之舍施下及一毛一饭之供养我先师悉籍録之冬裘夏葛盂食盘𬞞之外未始轻掷非积勤累俭则曷能奋独力而成胜縁者邪先是无钟以警昏旭乃范金以鸣之兹楼既成兹殿将构天不慭遗师之云亾徒弟五人今院主大德无相克荷先硕用伸孝思居哀苦之中讵废经营之力因垂成之绩竭肯构之心既成厥功思志其羙以某邑人也辱与先大师逰见托论譔申之以铭其辞曰郡之厥𥘉草创改邑寺虽有名殿实未立我师之来志在必葺寂㓕有期大功未辑天道悔祸师门代及弟子无相孺慕号立夕构朝营岁捃月拾资用益饶工徒允缉红楼霞舒绀殿山岌榱桷栋梁龙蟠虬蛰丹雘螟涂霜凝雾翕是维庄严岂虑燥湿厥师经始因果如彼弟子善嗣功力若此纪事勒铭永传厥羙济州龙泉寺修三门记古之官府通谓之寺故今九卿之署其名尚有存者浮图氏之教来于西国馆于鸿胪斯得名之始也庄严宏敞歴代増之得髙其堂掲以鸱尾得大其户轩如雉门中心阙然盖两观之遗制尔济州龙泉寺者唐大暦四年建于郓州鉅野县县即春秋时西狩获麟之地汉初时彭越聚盗之所也东距任宿西接曹卫北走汶水南极芒砀皆百余里其中薮泽深陋民俗犷戾掲竿啸聚率以爲常周广顺中鲁侯以曲阜叛六师薄伐七旬来格思欲屏萑蒲之盗启符竹之封乃诏有司改邑爲郡缁徒兰若从而兴焉虽主者増修而日不暇给旣而前有殿俨像设也后有堂备说法也虽廊庑未具固巳甲于佗寺矣唯兹三门基而弗构盖地苦洪水民无余赀殆三十年编蓬而横木矣开寳丙子岁功德主大德某矢谟缔构勠力经营聚喜舍之财节衣盂之费伐木辇石鸠工庀徒凡五年而有成即以太平兴国某年月日迁化弟子某嗣而葺之丹靑赭垩焕乎有光又立二金刚以守焉望之巍巍足爲壮观夫寺之有门若人之有衣冠树之有枝叶也不壮不丽民安仰哉某生于周长于鲁兴废始末皆得而知举进士时见託譔述游官靡定于兹十年待罪商于始毕前愿得以事实緫而书之僧之耆宿郡之檀越曁租庸至向请书于石隂时淳化三年某月日记啇州福寿寺天王殿碑天王之名在三代时实人君也故见于春秋载于礼文秦兼三五之号王爵归于人臣由是儒教无之内典有之其神异威力异于佛经此不䌓述今所序者废兴修建而巳商州福寿寺天王殿者唐天祐三年所建也其塑绘金碧皆当时良工于今百年相好无减唯殿堂朽蠹殆将不支先院主清弁世姓席氏房陵人也后唐天成元年依寺僧戒贤出家长兴初落发㝷受具戒于兴元府王子寺清泰中继主寺事以太平兴国四年迁化凡四十年间建大殿立三门僧堂惟西僧庖惟左廊庑环合亭台洞启树珍果植名花佛事之庄严释门之仪范靡不具矣然后垦山田造水硙嘉𬞞有圃柔桑垂隂兹所以备绀宇之缮完给缁徒之供养别建罗汉阁于西偏颇极宏丽唯天王殿未暇改作盖工用之大也临终谓弟子怀省曰吾始居兹寺属兵乱之余院宇圯毁驱其犲虎剪其荆棘勤苦无怠庶几有成而商土塉商民贫衣食唯艰檀施且鲜吾麤衣粝食徃来竹山上庸间得尺布斗粟负荷而归积毫累铢以至百万今僝功虽在示灭有期心不满者惟天王殿尔汝能嗣之吾愿毕矣怀省泣授付嘱勠力经营始于庚辰成于辛卯伐木秦岭徴工华隂宏壮瑰竒不可殚纪非先师之理命弟子之肯畴能与于此乎初怀省之伐殿材也在深山穷谷之中常时度木者以僻险不取咸谓虚弃其功必不能致矣㑹天大雨谿水暴作一夕吹积于山下栾栌榱桷以类而聚若人力之区别然而寺封尚逺河流顿耗非复一雨不可至矣怀省乃昼夜环礼精心祷之果有风雷吼骇山谷推荡漂注集于郡南自非神功隂助曷能若此之易也某左官商于见託譔述得以事迹刻于贞石寺之原始旧记存焉铭曰惟唐建都崤函之右惟商爲郡京辅之首山名兎和寺曰福寿有天王殿基于天祐载祀绵逺栋欹甍漏先师理言弟子肯事虽人谋材乃神授基耸抃鳌山蟠灵鹫画拱丹楹红栏靑甃上方古木南荣列岫梵宇増辉睟容益茂善绩可纪良縁有后刻兹贞石用光不朽王黄州小畜集卷第十六小畜集小畜集卷第十七王黄州小畜集卷第十七碑记杨州建隆寺碑滁州全椒县寳林寺重脩大殿碑黄州齐安永兴禅院记野兴亭记江州广寕监记潭州岳麓山书院记黄州重修文宣王庙壁记涟水军王御史庙碑无愠斋记黄州新建小竹楼记杨州建隆寺碑唐贞观中制以天下战阵处为寺且命虞世南李百药岑文本之徒刋勒碑铭纪述功业传诸简册灿然可观盖圣人不欲无罪而杀一夫无名而荒寸土及乎诸矦阻兵百姓徯后驱人以战事不获已矢石之下死伤则多狥义救忠有足哀者虽复赠官爵禄子孙诚有劝于生惧无益于死以为汉明之后释教诞兴谓冥寞之中有轮廻之数能使精魄复生人天其道如何事佛诵经而已繇是交兵之地舍为梵宫田不耕而有名也死事之人尽离鬼趣士捐生而无恨也帝王所尚今古攸同虽有服儒冠而执名教者又安知其果不然邪我太祖皇帝授禅于周启封在宋朱旗所指黔首乂安惟李重进作帅江都婴城逆时建隆元年九月也乃命故中书令石公统王师以讨之十有二月传于城下于是建行宫迎法驾是月十一日太祖至大仪驿距广陵六十里夜半而城䧟诏宣徽北院使李公知军府事寻以行在立为梵宫取僧之有德行者处焉是时先寺主道晖本居孝先衆所推择李公列状以闻即可其奏仍改法名爲道坚以纪年爲寺额垦田四顷省一荘咸以赐之供香积而饭缁流也道坚既没智速嗣之智速又没义幽嗣之义幽超化大师也以淳化二年归寂义隆颢仁监而至焉皆超化大师之弟子也自国初至今凡四十载日供僧不减六十人像设荘严经敎具备礼佛有殿演法有堂斋庖在东僧寝在右奥有室供汤沐焉外有亭给登眺焉廊庑翼舒门扉洞启脩竹交映碧流萦回实藩服之胜逰淮海之福地耳先是太祖将返銮舆留其御榻忌晨供帐于今尚存呜唿战伐所亾人骨已朽乘兹善果皆出冥涂岂知不再事朝廷复爲臣子欤义隆䓁谓脩建已来碑志未立以某出从翰苑守爲郡条冝爲斯文理不可让是时大行晏驾圣主承祧至道三年四月也铭曰神道设敎儒所崇佛法度人释之宗王者草昧多屯蒙乃有征伐扬武功野必死戦城必攻出入矢石岂梯冲殒首䘮元争效忠圣人念尔心所恫诏舎戦地爲𣑽宫逰魂精气或感通㧞尔出离冥涂中恩异文王枯骨葬事殊椘子京观封香灯钟磬飘天风四十余年僧憧憧止戈偃伯文轨同三叶重光自建隆祐我圣祚垂无竆滁州全椒县寳林寺重修大殿碑寺名花山县牒所传壊于㑹昌缁徒散亾兴于大中层构崇崇显德沙汰兹名独在聚併阖县凡十六院我皇御极始赐今额嘉号寳林用光布金有荘属桑柔土沃歳取稼穑以供香积靡夏靡冬僧来憧憧大殿岁乆基倾柱朽有僧德縁革而脩焉録事张戭同兹大硕化于邑郭施及村落得钱百万吾事斯办全椒林麓材推朴西走山阳号大云仓伐木编桴栋梁栾栌荡波而来厥惟良材其谁运斧维曽维吕翚飞翼张望之堂堂既成栋宇綵绘无取有晓贞师先师从依衣钵遗留愿舍而修乃备丹癯晶荧交错殿堂肯构佛事犹陋戭复化率能始能卒塑释迦像金容可仰菩萨善神各三其身对侍拱立金碧耀熠矢谟雍熈蚤夜孜孜僝功湻化檐楹秺秺令佐经营曰殻曰祯政平颂息兹出余力有范百宗成名泽宫为贼曺掾旧识吾面聿来诣郡再拜㳟恳曰公词臣乆司帝纶兹殿之碑非公而谁健毫不抽实寺之羞顾其勤勤敢恡斯文直书事实辞句鲁质庻几胜縁垂乎亿年后序雍熈中予为大理评事知长洲县范以进士见予于姑苏今年予自翰林学士出守滁上范为属邑吏碑之请也不得而拒矣因效元相桐栢观体韵而书之一挥而成不复加㸃盖任其俊而不系乎文也时至道二年十月日记黄州齐安永兴禅院记齐安郡名也永兴院额也盖僧耆故老通而唿之遂以为常耳唐时旧州在齐安河上院録云因刺史杜仆射以白云观建为斯院按唐史未尝有官至端揆而刺黄者疑唐末杜洪据有鄂渚北结梁人东抗杨氏黄鄂之属郡或以宗族典之于时皇纲弛紊官纪僣沗㒒射之称不为异矣其后随郡迁徙立院于兹兵掠火燔曽无寕歳干宁中杨行宻尽有淮南之地天祐二年杨公卒其子渥称嗣吴王奉唐正朔以部将孙彦思为黄州刺史始造院宇崇佛像彦思母王氏舍粧奁铸钟于今尚在主院之僧传法之祖䘮乱无纪莫得而知今所述者㫁自紫陵而下紫陵者郢中名山也山僧晓禅世谓紫陵和尚其后舍兹院逰凤翔从清泰入洛赐号国师次曰同一次曰行忠次曰节运次曰延真次曰自正此五僧者自前唐天祐止圣朝端拱初有若蕲州三角山龙门禅院僧自南开堂演法自南者合淝人世姓觧氏住持凡七年复归蕲州四祖山淳化中有若蕲州白云山广教院僧智雨嗣兴院事智雨者涟水人世姓朱氏以至道三年十一月一日寂㓕俗夀五十一夏腊二十七临终召院衆付嘱今长老仁辩遂寕人得法于智雨者也即以其月十二日用茶毗之法葬智雨𧺫塔于长圻村二十八日仁辩㑹大衆陞法堂有僧玄资问曰如何是齐安境荅云后靣青竹连道观前头緑水接武昌又问如何是境中人答云大似不相见此之谓住持传法院旧有堂厨各五间湻化二年郡人王福舍钱二百万造大殿成再兴舍钱一百五十万造僧堂郡之衆户率钱二十万建老宿堂又率钱十万立方丈室左都押衙丁文燧舍钱五十万建浴室蕲州人王真舍钱四十万剏菩萨殿塑弥勒像里人周遇舍菜圃此之谓檀越知院元吉掌申牒公府维那法俊掌提辖堂司供养主文遇掌化募施利典座道真掌庖厨直岁省慎掌垦种此之谓知事僧先是衆僧请院前闲田一叚又请逋民麦荘一区由是来麰𬞞果豊焉住持传法僧无祖祢道髙衆伏则推之知事僧无资级才堪心愿则为之故上下熈熙而忿争不作矣夫禅者儒之旷逹也律者士之名教也浮图氏离而为二罕能兼之其甚者互相矛盾过于仇雠唯长老仁辩禅其心以度人律其行以㐲衆有来斯应虗徃实归禅其心也一裘一饭之外日诵法华经二部律其行也某筮仕以来治僧之讼多关独爱其无亲踈无人我有贤智则尊而事之有才力则信而使之去而不强推而无竞浑然几乎道矣故总而为之记至于院宇之至向田园之广袤道具经典租庸什器请书石隂时大宋咸平二年八月十五日记野兴亭记昔裴晋公作緑野堂负功名而务闲适也李卫公作精思堂居宻勿而彰尽瘁也虽各有趣尚而不无豪华异乎兹亭独履中道参政尚书陇西公器业宏大识度清逺践三司论道之地奉两朝知已之主以为訏谟献替君子所以行道也消息盈虚逹人所以养神也行道必假于权我则操钧轴而无避养神必务乎静我则营林壑以潜逰帝城之南郊坛之下辟小园以树蓻敞幽亭以宴息杂以𬞞果间以花卉緑野之色乱入四时之景互见至若假寕着令休沐得告绛驺騑騑言适于野公之来思几务多暇于是察物性以验政教观民以考豊俭其或尔牛湿湿隂阳之适叙也乳鸟喈喈飞走之蒙仁也禾麦芃芃污莱之尽辟也原田每每草木之被泽也公乃降邴车开曺樽金印𬗋绶却而不御荷衣蕙带服之无斁撷芳以侑酒赋诗以佐懽心将道宜景与神遇穷幽殚乐不夕不归又若祀昊天之神摄上公之秩斋戒于清夜燔燎于未晞公之至止遂及我私斯又胜逰之一趣耳谋野则获固殊郑国之卿乗兴而来或同山隂之士命曰野兴厥义在兹夫崇髙冨贵非全德不能常守忧勤逸豫非上智不能兼行故诗曰赫赫师尹民具尔瞻言安危之所系也又曰或燕燕居息或尽瘁事国言劳逸之相逺也唯公以王佐之才处公台之任得致君之要政行而不繁淂治心之方体和而自适观其奏议公直李兴元之胸懐陆忠州之辞茟也则訏谟献替从可知矣襟灵介特牛竒章之进退郑珣瑜之操履也则消息盈虚又可见也冝其居崇髙冨贵之上在忧勤逸豫之间优㳺庙堂永保无咎某辱在陶冶累尘掖垣命纪芳亭因及盛德亦万分之一尔时咸平元年二月日记江州广寕监记夫百货所聚必以一物主之金玉重寳也滞于流布粟帛要用也滥于湿薄权轻重而利交易者其唯钱乎考诸歴代汉五铢钱于民最便既坏于王莾又破于董卓故鲜有存者唐武德中铸开元通寳钱大行天下于今頼之唐之铸钱鑪冶非一今钱有益字者成都所铸也有润字者丹阳所铸也其余分布郡国不可具述然自古铜铅仰给饶信故史记言吴王即山铸钱诱聚亡命又濞云寡人金钱编天下者是也自干宁而后扬行宻父子兄弟据有江淮晋天福𥘉李昇僣号传子及孙至皇朝开寳末凡百歳余铸钱之利不入中国故开元钱刓鈇销毁时用渐稀太祖平吴因旧制开监于鄱阳太宗即位淮海王钱俶入朝又得杭州钱监寻以铜钖不充而废至道二年某自翰林出守淮甸调民输炭自滁抵饶泝洄江涛人颇咨怨某即按唐史具鑪冶数目郡国处所飞奏以闻请分监署章未报㑹康州刺史杨允㳟亦言其事始分铸于池州用减淮民数千里汎舟之役圣上嗣统聿修先旨以为钱刀之利军国所先将使水衡廪牺贯朽而不可较琼林大盈充牣而无虚月咸平二年夏五月诏尚书郎冯某中贵人白某乗驿而周视南土自番禺闽越呉㑹蛮相水土之冝度车之便设局署吏大兴鼔铸于是建阳首焉浔阳次焉明年勑江州广宁监奏以秘书丞知吉州太和县李某总领之右班殿直郑某佐佑之监地即搉务之旧址也湓江带其右庐阜居其前度木庀徒揆日蒇事肇四月癸亥终七月已卯曰厅曰院若库若埸役夫有营王人有宅总大小若于间于是广寕之大壮具矣岁铸钱二十万贯铸钱之费八万八千三百六十贯四百五十得实钱一十万一千六百三十九贯五百四十五其为利也博哉与夫租庸赋调之入盐铁搉酤之课相与为表里资助国用亦重事也且夫工徒无頼聚一州而非便散之则盗心不生矣钱币益多流四海而不匮用之则盗铸息矣非吾皇顺考古道留心庶政兴九府之圜法恢二圣之永图孰能若斯之速邪资以冯白之干事李郑之办职上下恊力成兹僝功将见开蜀郡铜山革公孙铁弊复汉唐之旧法与五铢𨳩元流于无穷也岂止江南而已哉咸平三年七月日记潭州岳麓山书院记三代而下両汉称理次叙循吏彰示后人西京首𫐠文翁东观先书卫飒观其理蜀郡教桂阳率以庠序为先夷落自化是知学校政之本欤崇文广武圣眀仁孝皇帝嗣位之明年诏以供备库副使陇西公知武安军府事公自以当不次之用临至剧之郡思树殊迹以荅竒遇下车布政比屋允懐叅考吏能㝷绎民病狱讼纷紊决剔无留米盐靡宻推行不倦属岁非大有人用阻饥减估发仓惸婺无告者得安其业募兵置籍强梁亡頼者悉拘于军千里耕桑涸辙淂水七州兵甲走九在槃有废必兴无政不举𥘉开寳中尚书郎朱洞典长沙左拾遗孙逄吉通理郡事于岳麓山抱黄洞下肇启书院广延学徒二公罢归累政不嗣诸生逃解六籍散亡弦歌絶音爼豆无覩公询问黄髪尽获故书诱导青衿肯构旧址外敞门屋中开讲堂掲以书楼序以客次塑先师十哲之像画七十二贤华衮珠旒缝掖章甫毕按旧制俨然如生请辟水田供春秋之释奠奏颁文䟽备生徒之肄业使里人有必葺之志学者无将落之忧谁谓潇湘兹为洙泗谁谓蛮兹为邹鲁人存政举岂系古今导德齐礼自知耻格先是公之先公好儒术通春秋刺济州日命郷之荐不减百人䜩以嘉賔之诗遣以计吏之礼举进士者钱五万袭衣以副之应学科者钱三千绨𫀆以遗之咸出已俸人以为难故其子孙不忘儒学某占籍济上出职禁中直承明之庐已叨三入开缑氏之学将谈六经託以斯文拙于叙事聊书兴废用纪歳时而已大宋咸平三年某月日记黄州重脩文宣王庙壁记世之有人以儒为戯者谓文宣王庙慎不可脩脩之必起讼复有郡县长吏奸赃自污畏懦不治而获罪者适以脩庙时契由是中人以下谓信然也故庙貌益毁黄州文宣王庙旧殿三间阽危不可入以十数柱扶持之犹惧其颠覆以至迁像设于门庑之下拆之则瓦木朽解十不存一前知州国子虞博士廉勤之吏也率同僚属官洎郡之缝掖者得数十千市木于山桴江而下屡为风涛漂泊材植仅有至者未几坐度僧过限又坐纳盐不如法连𬒳制劾非时受代留郡听命者百余日穷窘不得去或以为修庙𧺫讼不诬矣某自西掖谪守是郡覩其事叹曰先师若是凶邪吾将试焉因其旧赀鸠工揆日命左都押衙丁文璲督其役月余而殿成素王十哲咸新其像綵绘金碧焕乎有光又取上都国学賛文请从事曽硕书之刋石镂板寘于神座俾大春秋释奠有所瞻仰塞戯儒之口刷先圣之耻亦无愧孔门之徒也至述先师之道则孟轲所谓生人以来未有如夫子者其功不在舜禹下韩吏部曰天下通祀者三唯社稷与夫子庙某敢轻议哉故予书修建之由而已时大宋咸平二年月日记涟水军王御史庙碑儒家者流不语怪力乱神所以尊师而奉教也至于精诚所感通于梦思即仲尼犹言之岂曰怪乎故曰吾不复梦见周公又曰梦奠于両楹是也及述作六经其文甚着诗曰吉梦维何维熊维罴书曰髙宗梦得说礼曰梦帝与我九龄是皆经夫子之手而不之去盖有益于教不惑于民焉谓之神且怪邪吾友渤海髙绅以着作佐郎领涟水军事㑹夏旱方祠祷请雨一夕梦神人服古衣冠而至者授诗一章既寤记诗中数字云赤岸夫若神之自谓然明日徧祭神之在境内者得唐御史王义方之祠郷人不知但云东赤岸大夫庙尔髙君晓其梦因加礼而恳祷之是日雨足乃新其庙立石为文按唐史而述其事迹焉髙君纯儒也不欲自言其梦入朝徃徃语乎公卿间执政蘓公闻之曰是不可黙也宜择能文者书其事刻于石隂某于髙君进士同年生也以故见请尝试议之曰子产云用物精多则魂魄强以有精爽至于神明彼伯有尚尔况王御史者乎且欲后人见斯文也知义方者知惧如义方者知劝又胡戾于圣人之旨哉年月日述无愠斋记古人三仕无喜色三已之无愠色某在先朝自左司谏知制诰左迁商州团练副使又自翰林学士出知滁上今天子即位自尚书刑部郎中知制诰出守齐安到郡之眀年作书斋于公署之西偏因徴古义以无愠为名后之人治是郡者公退之暇当以琴书诗酒为娱宾之地有余力则召髙僧道士煑茶炼药可关若易吾斋而为庖厨廐库者非吾徒也三年十月二十一日记黄州新建小竹楼记黄冈之地多竹大者如椽竹工破之刳去其节用代陶瓦比屋皆然以其价亷而工省也子城西北隅雉堞圯毁蓁莾因作小楼二间与月波楼通逺吞山光平挹江濑幽閴辽夐不可具状夏冝急雨有瀑布声冬冝宻雪有碎玉声宜鼓琴琴调虚畼宜咏诗诗韵清絶冝围棊子声丁丁然宜投壶矢声铮铮然皆竹楼之所助也公退之暇披鹤氅戴华阳巾手执周易一卷焚香黙坐销遣世虑江山之外第见风㠶沙鸟烟云竹树而已待其酒力醒茶烟歇送夕阳迎素月亦谪居之胜㮣也彼齐云落星髙则髙矣井干丽谯华则华矣止于贮妓女蔵歌舞非骚人之事吾所不取吾闻竹工云竹之爲瓦仅十稔若重覆之得二十稔噫吾以至道乙未歳自翰林出滁上丙申移广陵丁酉又入西掖戊戍岁除日有齐安之命已亥闰三月到郡四年之间奔赱不暇未知明年又在何䖏岂惧竹楼之易朽乎幸后之人与我同志嗣而葺之庶斯楼之不朽也咸平二年八月十五日记王黄州小畜集卷第十七小畜集小畜集卷第十八王黄州小畜集卷第十八书上太保侍中书荐丁谓与薛太保书上许殿丞论搉酒书与冯伉书与李宗谔书答黄宗旦书荅张知白书荅郑襃书答张扶书再答答晁礼丞书上史馆吕相公书荅丁谓书上太保侍中书右正言直史舘王谨裁书再拜有言于太保侍中黄阁之下某闻古者天子有诤臣七人虽无道不失其天下后代帝王因而设諌官辟谏垣盖所以顺考古道而乐闻已过也旧制諌议大夫五品𥙷阙七品拾遗八品皆卑其秩而薄其俸使无所頋惜而尽其謇谔也国家又以諌官因循缄黙为事故诏改司谏正言之号循其名而求其实也非才识兼茂眀于政体者岂冝居其位乎某亦何人輙玷是命待罪三舘于今一年居则禄养庭闱出则荣奉朝请上无益于国而下有蠧于民乃名教中罪人耳但以圣君贤相共成大化群材品物茂育长养而不有功力故假此而偷安矣昨奉御札以边事未宁许百官各上封事为諌官者得不内愧于心乎某因诣上合陈所见十事其五事言外任其人其五事言内修其徳且引汉文帝时事迹以为比类所恨不知兵事不逰边土则外任其人之事皆臆说也适足资帷幄之戏笑关且念少苦寒贱又尝为州县官人间利病亦粗知之则内修其德之说皆实事也用之则朝行而夕効矣然某道孤势危辞理切直心甚惧焉非大丞相论思之际救援开释之以来天下言路则斥而逐之犹九牛之一毛也敢露腹心以乞嗟闵某惶恐再拜荐丁谓与薛太保书三月一日左司谏知制诰王某谨致书于淮海薛矦先民有言曰贵视其所举富视其所与贫视其所取今天下贵而举人者有大丞相在此不复议直以取与之道干于阁下非为已也将为人也非止为人也又将为道也唯合下详择焉有进士丁谓者今之巨儒也其道师于六经汎于群史而斥乎诸子其文类韩柳其诗类杜甫其性孤特其行介㓗亦三贤之俦也先君尝为泾原从事幼而侍行故叅政窦公抚顶叹异以女妻之伟乎窦公能知人也如是去年冬携文百篇逰辇毂下两制司言之臣覧之振骇佥谓今之举公未有出乎右者仆与之逰甚熟问其居则曰家颍川问其业则曰衣食之具仅不给妻子斯亦圣朝之遗贤吾道之深耻也且念世之服儒冠而得禄者位至尚书则月俸五万而给长幼者三分有二其下从可知矣又安能哀王孙而知国士乎至于分茅土爲公侯者仆又希识其靣矣唯合下以名相之子得大将军官而能市义礼贤读书好古知丁谓者非侯而谁是以裁书荐才不逺千里至止之日幸解榻焉勿使郭代公于襄阳軰独称义于前代也某白上许殿丞论搉酒书殿丞合下某闻可言而不可行君子不言也可行而不可言君子不行也今之所贡皆可言之事有可行之利故不谋名位之相悬不虞枢机之见辱也望合下留意焉某自前歳䇿名𧺫家作吏于成武无功无过偶历一考而国家有长洲之命越江而来莅事亦未旬浃亦尝聚簿书以阅之则见长洲之民着版图分地利者止七八千家歳出租钱余一万七千缗秋输赋米复不下十万硕重以盐法通商又有加焉某以为赋舆之重出蘓台五邑之右是合下旧治之地不待一小吏言而后知也今又闻朝廷以浙江搉酤于民不便比岁多犯禁者是用择能臣以釐革之是行也合下知天子不为利也为措刑而人也某窃聴舆言以为合下将取一郡搉酒之数分于编户然后聴其自酿而沽诸是亦割赤子之肉饫幸民之腹也某实惑焉且钱民据十三郡垂百余年以琛賮为名而肆烦苛之政邀勤王之誉而残民自奉者乆矣属中原多事稔小利而忘大义故弔伐之不行也洎圣人有作钱氏不得已而纳其土焉均定以来无名之租息比诸江北其弊犹多今若又以搉酒之数益编户之赋何异负重致逺者未有息肩之地而更加石焉何以堪之谅合下必不尔为况合下居士大夫之位读古圣人之书赫乎大名晖映朝右自当以兴利除害为已任又非小吏之所及也然屋漏在上知之者在下合下试思之使江东之地百万家以至子孙受合下之赐者在此时矣某县吏也举字人之职以贡说是非得失固不自知惟合下寛而勿罪与冯伉书某读唐史见陆忠州之在相位也摈斥李吉甫不容于朝及贽有南賔之贬而吉甫方为刺史贽之门人故吏亦皆危之洎到贬所而吉甫待之颇有庶僚见宰相礼又賛皇公之秉钧也排逐牛僧孺有循州之责及德𥙿南迁竒章公量移在汝賛皇路由此郡而僧孺接之情礼甚至为道南方风土之冝殊不以向之嫌隙为意贤哉二君子之操心也如是岂古之所谓以德报怨者邪某向以紫微郎兼廷尉事亦尝议合下之过今有商于人之命而亲友间徃徃相唁诚以合下通理是郡也某则独以为不然且夫以怨报怨皆私事也故虽睚眦必报矣今某于合下议刑公事也擢第同年也合下岂以为怨乎虽某之名位才业望忠州賛皇也逺矣而合下读书为文立身行事岂不知吉甫僧孺之为人手望合下观古人之行敦同年之契穷愁之中少假气熖则迁客之幸也某顿首与李宗谔书月日商州副使王某谨遣家僮致书于学士日者痡仆自京师来辱恵手翰敦勉过幸甚因窃自念某寒士也足下相门也某在罪谴之中足下处嫌疑之地不当如是之至也某自束髪以来与人逰且多矣能不以炎凉爲去就者虽贫贱之交固亦鲜得况贵胄乎岂某之末学小道能动足下之心邪将足下之秉仁执义不以某爲累邪若两不然者何其爱我之深也因恃知已輙复云云惟足下始终留意焉某读唐史见元和中刘禹钖贬刺播州播州非人所处而梦得有母时柳宗元同制贬栁州固欲以柳易播㑹宰臣裴度亦爲启奏其事宪宗遂移善地书诸信史以爲羙谈至今君子伏裴柳之义而嘉章武之仁也区区之懐实望于此然其待罪来思未及满歳固冝慎言动而俟恩宥也今又妄动者诚以家君七十有五齿髪甚衰生身以来未尝暂去郷里顷年前某爲长洲县令侍亲而行姑苏名邦号爲繁冨鱼酒甚羙俸禄甚优是时亲年方逾耳顺子孙妇女聚在眼前尚念丘园忽忽不乐况今愈衰家愈逺当非肉不饱之际旅食于商山中则其爲情况不待具言而可知也脱不幸疾恙则地无医药何以慰人子之心乎又父母之情惜其幼子家弟少失母爱叙婚甚晚前年某沗职合下始能爲娶一妇今年闻有孙矣而家尊未及见此所以当食兴叹永夕不寐悲咤而不能觧者爲是也前时家弟自南乞丐以来数日而去临岐聚泣闻者泪下况昆仲三院妻女九人亡者未祔塟生者待婚嫁散于彼者餬口于人系于此者絶俸于官其爲穷人亦无伍也某尝自计之一歳则仆马去矣再歳则囊橐竭矣苟至是而量移其能行乎牵复果能𧺫乎静思熟虑未免一诉然前亊是非不敢较辨直以穷苦闻于帝阍所望者移近郷园少淂俸入乐病亲聚穷族而已斯亦自便其事未知上果从乎诉而不得则无所望也黙而不诉则有所恨也今已恳再章附逓入奏惟足下极力振㧞之某再拜答黄宗旦书秀才足下走仆枉书恵頋迁客幸甚幸甚且观来书之旨似求知于某者何其误也又以某尝位于朝与进士孙何丁谓交二子皆得髙第谓某能知人矣复引人不易知知人则哲之义非知言也夫知人之道惟帝时难敢轻议哉某向之知二子之文业文者知之非某特知之也是二子取髙第者命也某何力之有焉今足下之文二子之文也天下将知之矣岂止某之一人哉必曰立朝廷司文翰者能以心之公私轻重于后进间则非某之所闻也杜紫微曰古之圣贤业大事鉅道行则不肖惧道不行则不肖喜故有不公今进士者业㣲事细如其成名不肖未有所喜惧何不公邪足下诚能知求名者文也成名者命也又何求乎某之知邪又何后乎二子之名邪某白同前某白秀才黄生足下湻化𥘉某自西掖贬官商洛生走仆赍书且引孙何丁谓之事求知于我后一年某徴拜右正言直昭文馆改礼部贠外郎知制诰召入翰林充学士留阙下者二年生未尝及吾门洎某黜守滁上生复辱书恵文以寻前好是生不以位之髙下专以道求于我也甚善甚善观生之文辞理雅正读之忘倦若与胡舎人论春秋书述数千年事迹议数十家得失剖析明白若抵诸掌虽古作者无以过此又颜子好学论援经而证事义尽而语简使薜邕生而自爲之未必至是生道日益而文日新也某前书所谓生之文二子之文也天下人将知之不诬矣然而谋道者贵乎有益求知者贵乎尽心生之于我也矣我之于生也其有隐乎何者某读生正汉臣䇿对一章文义诚爲髙古其间责眺错不言王道谓汉文几于王矣以史传较之责错太重襃文稍过耳语曰拟人必于其伦又曰人之有过各于其党观过斯知人矣说者曰小人不能行君子之行非小人之过也夫行王道者禹汤文武周公而巳汉文何主哉言王道者孔子孟轲荀卿杨雄而巳晁错何人也故子长称错学申商刑名峭直刻深者也是以错之对䇿不根古道直指时事而亦有讥焉其对国之大体引五帝者盖言汉文不能行帝道也对人情之终始引三王者盖言汉文不能行王道也对直言极谏引五伯者盖言汉文止正师纳谏如五伯焉志在削诸侯尊天子亦霸臣之杰者也又其杀身奉国有足多者于王道则逺矣故曰责错太重者爲是也夫西汉诸帝孝文最贤节俭爱人诚得之矣几乎王道则恐未能孟子称仁政必自经界始而汉废古井田用秦阡陌是夲巳去矣禹㑹涂山玉帛万国一防风后至而杀之不赦周公于三叔亲可知也流言一作伐而灭之吴王称疾不朝文帝赐之几杖养成大恶流患子孙行王道者果若是乎至于嬖邓通爲弄臣放贾生爲王傅惑辛垣平之袄而黩祀五帝忿冯唐之谏而曰独亡间处邪失德盈编不可悉数故曰襃文稍过者爲是也虽然生以大儒之行专取王道亦无累于文也某以朋友切瑳之道待生而有是说也生以爲何如某顿首荅张知白书某白校书先辈辱示籍田赋污樽铭律赋謌行凡五章且以书先似有所质于仆者何过听自损之若是邪岂所谓敏而好学不耻下问者乎仆虽不敏得不爲足下少陈梗槩以叶大易同声之义哉夫赋之作夲乎诗者也自两汉以来文士若相如杨雄班固辈皆爲之盖六义之一也洎隋唐始以科试取进土而赋之名变而爲律则与古戻矣然拘变声病以难后学至使鸿藻硕儒有不能下笔者虽壮夫不爲亦仕进之羽翼不可无也铭之义夲乎钟鼎孔悝之家庙详矣謌又杂诗之伦也故书曰诗言志謌永言又诗序云嗟叹之不足则永謌之此其始也吁哉后人流荡忘反盖其得也荐宗庙播管絃其失也语淫奔事诡怪而巳凡是数者足下尽知之矣仆又申明之者欲足下深识之也仆甞隷东观直纶阁者数年矣天下举公以文相售固亦衆焉如足下之文实亦鲜得况可畏之年日新之业仆安敢测其涯涘乎来书勤拳聊以此报某白荅郑褎书某白秀才郑生前年八月仆自长洲今徴拜右正言直史馆旣满岁迁左司谏知制诰天下举人日以文凑吾门其中杰岀群萃者得冨春孙何济阳丁谓而巳吾甞以其文夸大于宰执公卿间有业荒而行悖者旣疾孙何丁谓之才又忿吾之无曲誉也聚而造谤焉以吾平居议论常道浮图之蠹人者乃殆爲吾沙汰释氏䟽盛于髠褐之徒又云孙何着论以无佛京城鉅僧侧目尤甚未几吾坐事贬官商洛谤者得志喉如响而舌益滑也明年孙丁俱取髙第又明年吾𬒳召赴阙而谤𦦨稍衰今春吾自西掖召拜翰林学士天子宠遇任委过于往时而僧之不乐吾者复以前事啅吠吾以爲无能爲也在内庭果百日而罢然迁秩临民恩也去近侍治小郡罪也将理装之官有进士林介者食于吾家七年矣私谓吾曰今兹诏罢贡举而足下出郡进士皆欲疾走滁上以文求知吾谓介曰爲吾谢诸公慎勿来滁上吾不复议进士之臧否以贾谤矣今擕文而来者吾悉曰韩柳也䞇赋而来者悉曰裴李也赍诗而来者悉曰陈杜也复加礼焉谤则弭矣区区者皆是何其韩柳裴李陈杜之多也且吾学圣人之道受明主之知三掌制诰一入翰林以文章负天下之望何其多可易与胷中混混乎无分别之若是邪不如絶之可也介亦以爲然旣登舟中夕思之心又甚悔夫士君子立身行道是是而非非造次㒹沛不易其心吾以一失职而不交贤士斯自弃也下车以来有进士皆接焉数日前得生书读之因自贺曰向如前谋则失郑矣洎与生语见生言讷而貌庄气和而心谨吾益自喜于得生也退而阅其文句辞甚简理甚正虽数千百言无一字冗长真得古人述作之旨耳㑹吾疡生頥颔中心无憀未遑与生欵生复贻书诋吾覧其言可谓直而不肆者也且出孙氏昆仲在陜郊时送生二序孙之爲人刚果公正未甞轻许可人序生之文情至而义切非生不能致其然也是生之道与孙丁同而命未偶矣吾又欲生谒滁之僚属生固拒吾曰某数千里来所求见者执事耳诣他人非夲志也又问生之抵滁舟邪乗邪生曰徒歩而至岂非不陨获于贫贱者欤又非谋道不谋食者欤以生之文髙行修之如此而患无所立吾不信矣生冝爱其生而有待也生之书首引孙丁之事故吾述其始末文不觉䌓生持吾文而往道如孙丁者示之可也苟非其人不独厚吾之谤也又将窒生之进也生志之七月三十日尚书工部郎中典滁阳郡王某顿首荅张扶书秀才张生仆之登第也与子之兄爲同恩生故仆兄事子之兄父事子之父子之于仆亦弟也子又擕文致书问道于我虽他人冝有荅也况子之于我哉然仆顷甞爲长洲令因病起抄书得目疾不喜视书书不读数年矣虽强之少顷必息其目不数日不能竟一卷用是见仆道益荒而又益衰也又四年之中再爲谪吏顿挫摧辱殆无生意以私家衣食之累未即引去黾勉于簿书间以度朝夕尚有意讲道而评文乎爲子力读十数章茫然难得其句昧然难见其义可谓好大而不同俗矣夫文传道而明心也古圣人不得巳而爲之也且人能一乎心至乎道修身则无咎事君则有立及其无位也惧乎心之所有不得明乎外道之所畜不得传乎后于是乎有言焉又惧乎言之易泯也于是乎有文焉信哉不得巳而爲之也旣不得已而爲之又欲乎句之难道邪又欲乎义之难暁邪必不然矣请以六经明之诗三百篇皆俪其句谐其音可以播管絃荐宗庙子之所熟也书者上古之书二帝三王之世之文也言古文者无出于此则曰惠迪吉从逆凶又曰德日新万邦惟怀志自满九族乃离在礼儒行者夫子之文也则曰衣冠中动作慎大让如慢小让如伪云云者在乐则曰皷无当于五声五声不得不和水无当于五色五色不得不彰在春秋则全以属辞比事爲教不可备引焉在易则曰干道成男坤道成女日月运行一寒一暑夫岂句之难道邪夫岂义之难晓邪今爲文而舍六经又何法焉若弟取其书之所谓吊由灵易之所谓朋合簪者模其语而谓之古亦文之弊也近世爲古文之主者韩吏部而巳吾观吏部之文未始句之难道也未始义之难暁也其间称樊宗师之文必出于巳不袭蹈前人一言一句又称薛逢爲文以不同俗爲主然樊薛之文不行于世吏部之文与六籍共尽此盖吏部诲人不倦进二子以劝学者故吏部曰吾不师今不师古不师难不师易不师多不师少惟师是尔今子年少志专雅识古道又其文不背经旨甚可嘉也姑能逺师六经近师吏部使句之易道义之易暁又辅之以学助之以气吾将见子以文显于时也某顿首再荅秀才张生仆之前书欲生之文句易道义易晓遂引六经韩文以爲证生继爲书启谓杨雄以文比天地而下云云者甚乎哉子之笃于道而好于古者也仆爲子条辨之庶知仆之用心也子之所谓杨雄以文比天地不当使人易度易测者仆以爲雄自大之辞也非格言也不可取而爲法矣夫天地易简者也测天者知刚徤不息而行四时测地者知含弘光大而生万物天地毕矣何难测度哉若较其㝷尺广袤而后谓之尽则天地一器也安得言其广大乎且雄之太玄凖易也易之道圣人演之贤人注之列于六经悬爲学科其义甚明而可晓也雄之太玄旣不用于当时又不行于后代谓雄死巳来世无文王周孔则信然矣谓雄之文过于伏羲吾不信也仆谓雄之太玄乃空文尔今子欲举进士而以文比太玄仆未之闻也子又谓六经之文语艰而义奥者十二三易道而易晓者十七八其艰奥者非故爲之语当然矣今子之文则不然凡三十篇语皆迃而艰也义皆昧而奥也岂子之文也过于六籍邪若犹未也子其择焉子谓韩吏部曰仆之爲文意中以爲好者人必以爲恶焉或时应事作俗下笔令人慙及示人人即以爲好者此盖唐初之文有六朝淫风有四子艳格至贞元元和间吏部首唱古道人未之从故吏部意中自是而人能是之者百不一二下笔自慙而人是之者十有八九故吏部有是叹也今吏部自是者着之于集矣自慙者弃之无遗矣仆独意祭裴少卿文在焉其略云儋石之储不供于私室方丈之食每盛于賔筵此必吏部自慙而当时人好之者也今之世亦然也子着书立言师吏部之集可矣应事作俗取祭裴文可矣夫何惑焉又谓汉朝人莫不能文独司马相如刘向杨雄爲之最是谓功用深其文名逺者数子之文班固取之列于汉书若相如上林赋喻蜀封禅文刘向谏山陵杨雄议边事皆子之所见也曷甞语艰而义奥乎谓功用深者取其理之当尔非语迃义暗而谓之功用也生其志之向有江翊黄者自谓好古仆见其文义尚浅故荅之曰修之不巳则爲闻人今子希慕髙逺欲专以絶俗爲主故仆欲子之文句易道义易暁也孔子曰由也兼人故退之求也不及故进之亦仆之志也某顿首荅晁礼丞书礼丞晁君足下某始识足下时年未冠身未婚逮今四十有四娶妻生子长子复纳妇矣足下䇿名十八载官未岀奉常丞青衫白髪司关市之税某擢第后足下二年爲尚书起曹郎典大邦𬒳金紫其间又再爲制诰舍人一爲翰林学士以某之所得较足下之所屈用时态观之某不爲不多然道不行则一也某𥚹狷刚直爲衆所知虽强损之未能尽去夫今之领藩服当冲要者必先丰厨传以㗖人口勤迎劳以恱人心无是二者虽龚黄无善誉矣某皆不能也唯官谤是待又眼病虚花不欲乆视髭苍髪白老相见逼终日阅缧囚呵胥吏于刑名钱糓重轻欺诈间用机械以决胜负其于文学无一点墨落纸岂吾道之所欲也今得足下书曁东阳西楚文赋二编览之无斁乃知足下屈于官而大伸于道者也某缺于道而微得于官者也江都彭门亭里连袤长淮芳草与春色俱緑把𬒮未期秉笔无頼强食自爱以俟大来不宣某再拜上史馆吕相公书月日右正言直史馆王某谨斋戒拜书有言于相公某累日前以乆不修谒求见相府相公以某馆中诸生召坐与语某窃不自料遂以书日歴爲请相公因及史氏废坠阙人编修且曰国子博士李觉屡以修撰干时政事某虽对以梗槩曽未毕辞退食傍徨不自宁处何哉古者守道不如守官故以弓招虞人而不进者不见皮冠之故也某虽不才忝在史职至于记简牍之事定褒贬之文不爲僣也李觉位列国庠当教胄子以诗书礼乐讲诵诲诱而巳又安得授之史笔哉今馆中之士先进者有若金部贠外郎安德𥙿左司谏兼直祕阁宋泌皆砥砺名节老于文学俾之修撰舆论归焉其于后进十数辈不敢自衒虑有朋党之刺也在相公熟叅之相公且曰史笔之难有三焉才也学也识也相公岂以馆阁诸生才学识见皆不及觉邪则舍此而取彼可矣若犹未也相公又何如哉况朝行混杂也乆矣唯三馆两制非文士不居一旦又轻之盖埽名废则教几乎息矣且名恶可近邪恶可得邪苟无其实虽欲近之逺矣虽欲得之失矣是以仲尼修春秋以名爲主故曰求名而亡欲盖而彰彼齐豹者欲得不畏强御之名而圣人不与三叛人者欲盖其恶名而圣人固书之甚哉仲尼之于名之急也今谓之第一进士得一中允而欲与世浮沉自堕于名节窃爲谓之不取也又谓吾之去职由髙亢刚直者夫刚直之名吾诚有之盖嫉恶过当而贤不肖太分亦天性然也而又齿少气锐勇于立事今四十有三矣五年之中再被斥弃头白眼昏老态且具向之刚直不抑而自衰矣孟子四十心不动养浩然之气先师五十而读易可以无大过吾将从事于兹矣谓吾髙亢则无有也何哉吾爲主簿一年奔走事县令爲县令三年奔走事郡守郡守即柴谏议成务也县令即崔着作惟宁也今皆存焉可问而后如也在三馆两制时倍吾年者皆父事之长吾十年五年者皆兄事之如是而谓之髙亢使吾如何哉是盖以成败爲是非以炎凉爲去就者说之云当吾在内庭掌宻命亲我者不曰子髙亢刚直将不容于朝矣又不当面折某人邪不当庭争某事邪及吾退而有是说非知我者也夫子曰天之未丧斯文也桓魋其如予何孟轲曰予之不遇鲁侯天也臧氏之子焉能使予不遇哉谓之又谓韩吏部不当责阳城不谏小事不当与李绅争台叅以爲不存逺大者吾曰退之皆是也夫守道不如守官春秋之义也今不仕则巳仕则举其职而巳矣舜作器谏者不止君岂有明于舜乎事岂有小于器乎盖塞其渐也退之爲大京兆兼御史大夫不台叅盖唐有制也故退之引桂管中丞得免台叅以自解则曲在绅矣吾又见退之爲袁州刺史故事观察使牒部刺史皆曰故牒时王弘中廉问江西以吏部鉅贤特自损曰谨牒而退之致书恳请以爲冝如旧制夫如是退之可谓当官而行何强之有者也谓之其少详焉虽然谓之之亲我昆弟不能及也吾敢不多谢而自悔焉东闽风土与中土异善饭自爱是吾心也月日某顿首王黄州小畜集卷第十八小畜集小畜集卷第十九王黄州小畜集卷第十九序中书试诏臣僚和御制雪诗序三谏书序东观集序送㓂宻直西京迁葬序送张咏序送鞠仲谋序送孙何序送丁谓序送王旦序送戚维序送谭尧叟序送牛冕序送李巽序诸朝贤寄题洪州义门胡氏华林书斋序周易彩戏图序中书试诏臣僚和御制雪诗序雍熈纪号之四年冬十有二月寳图大昌岁律将暮日穷次而月穷纪方及送寒车同轨而书同文咸归大化五行以之顺序六气以之和平䌓云翳空宻雪飘野至诚攸感爰当大蜡之期上瑞斯呈何止小康之兆其始也隂风淅沥㣲霰悠飏散五糓之精华润三农之畎畒上林未暖而花发禁柳不春而絮飞星榆之华下靑冥琪树之蘂飘沧海点缀于五城双阙飞飜于三市九衢溟蒙而逺蔽耕坛凌乱而光生御坐天颜兊恱临轩乍满于重瞳民心乂安在野惟闻于皷腹则有天禄石渠之士鸿笔丽藻之臣覩是休祥聿陈謌咏风雅作矣见王化之兴隆物情诱之动诗人之藻思同称圣感互逹天聦皇帝乐善忘疲诲人无倦诏令向所进者咸可属而和之埙篪之韵相谐黼黻之华交映虞謌鲁颂铿锵俱合于声诗王后卢前颕脱各呈于锋锐赓謌旣罢睿览尤嘉于是宸睠曲廻王言焕发示天心之善诱降御制以作程称赏良多激劝斯在遂使四方文士不敢言诗五牓门生咸思阁笔夫如是则周穆之咏黄竹秖因隂沴而兴怀汉祖之謌大风但以壮士而爲念未若我六出之瑞不愆伏于天时四始之兴乃形容于盛德而又赐以圣作耀乎人文足可以播大宋之乐章跻攀三代表圣人之能事糠粃百王且夫其言七同七星之垂象其句八同八音之治世其韵四若四时之成功有以见睿哲文思不徒然矣冝乎编群彦之什附一人之诗焕比昌期传爲嘉集俾夫千古而下六义孔昭且知文物之大兴君臣之相合也不其盛哉臣稽古寡闻效官无绩尧庭擢第虽有玷于科名吴郡字人实乆抛于笔砚序兹盛事颇媿非才亦犹淸庙有仪必覆之以茅屋锦𫀆在御或尚之以褧衣幸获纪于文明庶有光于贱吏臣谨序三谏书序臣闻前事者后事之元龟也是以读二帝之典则首曰稽古帝尧又曰稽古帝舜以唐虞之圣尚考古道而行况居三代之末乗百王之弊者乎臣遭遇入明叨窃名器更直多暇闭门读书见前代理乱之源覧昔贤谏诤之语念空文之未泯痛直道之难行放逐以终而词气不屈布在方册千古如生苟举而行之则其道未坠因採掇古人章䟽可救今时弊病者凡三篇其一以搢绅浮竞风俗浇漓率多躁进之徒鲜闻笃行之士不移旧辙渐紊彛伦臣故献刘寔崇让论其二以齐民颇耗像教弥兴兰若过多缁徒孔炽蠹人害政莫甚于斯臣故献韩愈论佛骨表其三以选举因循官常隳紊署置不已俸禄难充但蠹疲民罕闻良吏臣故献杜佑併省官吏䟽斯皆事可遵行言非迃阔亦欲使昔贤遗恨发自㣲臣前代遗文兴于圣主者也毎篇之末臣别有起请条目指陈时病稽合前文庶引古以证今必朝行而暮复又自立问难缀于终篇断在不疑以絶浮议待罪之至引表具焉东观集序士君子者道也行道者位也道与位并则敷而爲业皐陶益稷谟伊训之类是也道髙位下则垂之于文章仲尼经籍荀孟杨雄之书之类是也洎三王道丧五伯风行有位之人以彊兵爲事业在野之士以小辩爲文章虽两汉遏其頽波而六朝荡其余烬天未猒德付于李唐然而三百年间圣贤相㑹事业之大者正观开元文章之盛者正元长庆而巳咸通而下不足征也企及三代其惟圣朝我法天崇道皇帝之宅天下也守尧之仁躬禹之勤奋成汤之武阐姬昌之文仁以布政故兆民之心归焉勤以开国故九土之贡入焉武以定乱故姧雄䟦扈弭焉文以化俗故诗书礼乐行焉是以儒教贤臣出事业昭于上文章灿于下德生人而未有道与皇而比崇天下文明我弗多让然而汉文之代贾谊之道不行元和之时李贺之才自夭天弗与命位不称才岂曰无时亦将有数故着作郎直史馆罗君之谓乎君讳处约字思纯其先京兆万年人曽祖彖长安令彖弟衮有文学大名歴事僖昭二帝入梁爲谏议大夫有文集行于代祖仅万年令父济皇朝太常丞处约九岁能赋诗十三通经义尤长于易故所爲文必臻乎道二十六御前擢进士第解褐宿州临涣簿再命苏州吴县宰得大理评事雍熈中被召赴阙试文于相府制授大着作直太史氏面赐银章朱绂以荣之明年乗使车将帝命按狱讼于江浙採风謡于湘潭举善发姦不避权贵虽被劾者侧目而君子是之不幸以淳化元年十一月卧疾终于家年三十三亦贾谊李贺之俦也友人翰林学士尚书祠部郎中知制诰苏易简左司諌知制诰王某以布素之分哭之恸收其遗文洒泪编次勒成十卷以其终于史职目爲东观集緫謌诗赋颂私试五题杂文碑记书启序引表状祭文凡数百章十万余言其间有东皐子楚义帝碑録希夷子言书野叟壁数篇极乎天人之际者也味其文知其志矣噫国初巳来才有余而位不至者若寿光李均襄阳观风从事郭昱太常博士董淳太子中允颕䞇斯皆賷志没地垂之空文异日国家诏史臣修文苑传此数人者不可遗也使处约之名与之同列文亦无愧行又过之亦足彰好文之朝得贤之盛也故并序其官氏拜章进御乞付三馆亦所以备史笔之阙文也送冦宻直西京迁葬序皇上省徽号之明年春正月尚书郎直宥宻上谷冦平仲葬先正少卿于西雒君命也外姻同位饮而饯之咸以爲哀荣之极矣初少卿之终也平仲尚㓜葬是以缓洎平仲十九登进士第三迁得佐着作尹成安县成安大名之属邑大名少卿佐幕之地也亲友间有以葬事爲请者平仲曰未也于礼子爲大夫父爲士祭则大夫葬则士吾先人以懿文茂行中甲科遭时乱离终于下位今吾虽爲王官尚未通籍苟赠典不及则吾先人陪臣矣若以士礼葬之吾弗忍也且非所以显吾亲而成吾孝耳议者闻之曰冦氏果有后于宋乎其志大也越明年迁殿中丞循恩例也时夏师未复兵食颇艰乃诏平仲使西北边归上便冝因得召见试御戎论称上旨制授右正言分直东观且以邦计之地吏縁爲姦辍史笔之才试奏刀之利君子不器斯之谓欤㑹诏下百官各言边事平仲慷慨拜章极陈利病天子壮之不数日擢拜虞曹郎寘于宻地㝷以天官之职委焉出领铨衡入备顾问扬清激浊物论多之旣而有司以平仲贵爲侍臣当赠父母故少卿太君之并命行焉平仲于是卜地开阡择日请告上可其奏赠礼有加翌日别尧阶趍雒汭金印紫绶白马素车且护先太君之神柩附焉礼也君子曰少卿之积善余庆也旣如彼平仲之遇主荣亲也又如此诗云诒厥孙谋以燕翼子少列有焉经曰立身扬名以显父母平仲有焉群公着位明庭弗克㑹葬盍各赋诗取白华之义謌孝子之㓗白乎直凤阁王某序以冠其首云送张咏序今之县尹古之诸侯自秦郡天下小国皆化爲县县有政听郡条而后行县有长观牧守而后动秩卑禄微弗足自庇固不暇使风俗之移易逮乎炎汉隆兴始有重外之旨故命郎官岀宰百里之邑秩四百石尊其位厚其禄盖欲分君忧而求民瘼也由汉而下邑官益卑故梁竦有徒劳之言渊明起折腰之叹侪胥伍吏区区于风尘间遂使抱王佐者耻而不居黩货利者稔而自处苟县政有阙率曰吾将罢兹邑而适他邑乌用革焉县人有病亦曰吾将舍比民而涖他民乌用易焉观其视一邑之政临一邑之民若行客之宅邸舎也待旦而去固无所惜焉风行雷同䆮而成俗良由国家小亲民之任轻字人之官之致也将拯其弊非圣人孰能制乎宋天王嗣位之五载亲选贡士分甲乙科中甲科者通理郡事乙科者专任县政尊以廷评之位重以使者之车县政有阙得以擅革县人有害得以专易旣革且易不康何待诗所谓能官人者岂独羙于文王乎淸河张咏字复之本宅九河间少有竒节钓鱼侍膳外读书无虚日秉笔爲文落落有三代风今春举进士一上中选将我王命莅乎崇阳分君之忧使帝心休休乎求民之瘼使人心熈熈乎江流之南郡大惟鄂鄂人得贤亦孔之乐波映鹦洲烟藏鹤楼白云芳草思古悠悠堂有鸣琴足以振穆若之风樽有醇醪足以养浩然之气维江汤汤鑑其襟䄂维山峩峩媚其户牖鲙得鲂鲈菓多橘柚吏隐于兹足保无咎且优且游勿爲江山羞复之勉旃云尔送鞠仲谋序皇宋嗣位之五祀余始随计吏识鞠生于场屋中是岁余与生俱爲御试所诎胥别辇下邈无音尘王八年春余第中乙科生以家艰不预于选阅同年之籍不下二百人无生之名爲长太息矣洎余解褐掌簿书于成武县即隋之戴州也庭有顽吏土无秀民或通刺而来者皆腐儒也以是供吏职奉晨羞外经旬浃未甞与人语居一日生欵扉而来余旣喜且媿盖喜生之命驾而媿生之未禄也问其行则曰哀瘵之中不敢事笔砚而事家产姑以卜葬爲事耳曰某之祖考洎季父俱以游宦终于理所今悉扶护而归将祔于故里且出中諌苏公饯行文序以示余夫苏公天下之名士也非生之博雅笃行又乌肯序以襃之且述生自申抵陜歴河阳下洛都由浚郊而东至于髙宻迃行曲涂殆近万里非事父母能竭其力者孰能与于此乎余因念家本寒素宅于澶渊梁季乱离举族分散叔父没于兵而葬雷夏伯父没于客而葬博关太夫人又旅葬于济当时未名以乞丐自给无立锥之地以息㓜累况殡礼乎今兹起家位下俸薄接晨炊之不及况茔域乎一旦覩生之行事良可恸哭噫堂有严君微得月俸以奉甘旨则生之幸民也野有露骨无土地以厝窀穸则生之罪人也誓将积余俸市髙原捧土起坟负骨归葬以继生之行事则所愿毕矣辱生之来起余以不匮之志受惠多矣生之门地文学巳备苏公之笔故不书但感慨而序云送孙何序天之文日月五星地之文百糓草木人之文六籍五常舍是而称文者吾未知其可也咸通以来斯文不竞革弊复古冝其有闻国家乗五代之末接千岁之统创业守文垂三十载圣人之化成矣君子之儒兴矣然而服勤古道鑚仰经旨造次顚沛不违仁义拳拳然以立言爲巳任盖亦鲜矣冨春孙生有是夫先是余自东观移直凤阁同舎紫微郎广平宋公甞谓余曰子知进士孙何者耶今之擅埸而独歩者也余因征其文未获㑹有以生之编集惠余者凡数十篇皆师戴六经排斥百氏落落然真韩柳之徒也其间尊儒一篇指班固之失谓儒家者流非出于司徒之职使孟坚复生亦当投扙而拜曰吾过矣又徐偃王论明君之分窒僣之萌足使乱臣贼子闻而知惧夫易之所患者辨之不早辨也斯可谓见霜而知冰矣树教立训他皆类此且其数千万言未始以名第爲意何其自待之多也余是以喜识其靣而愿交其心者有日矣今年冬生再到阙下始过吾门博我新文且先将以书犹若㝷常贡举人恂恂然执先后礼何其待我之薄也观其气和而壮辞直而温与夫向之着述相爲麦里则五事之言貌四教之文行生实具焉冝其在布衣爲闻人登仕宦爲循吏立朝爲正臣载笔爲良史司典谟备顾问爲一代之名儒过此则非吾所知也岂止一名一第哉告归许田序以爲赠余非多可而易与者也凡百君子冝贺圣朝得贤吾道之不坠尔送丁谓序主上躬耕之岁仆始自长洲宰被召入见由大理评事得右正言分直东观旣岁满入西掖掌诰且二年矣由是今之举进士者以文相售岁不下数百人朝请之余歴览忘怠然有视其命题而罢者有读数句而倦者有终一篇而止者或诗可采其赋则无有也或赋可称其文则无有也能全之者百不四五况宗经树教着书立言之士乎去年得富春生孙何文数十篇格髙意逺大得六经旨趣仆因声于同列间或曰有济阳丁谓者何之同志也其文与何不相上下仆未之信也㑹有以生之文示仆者视之则前言不诬矣是秋何来访仆旣与之交又得生之履行甚熟且渇其惠顾于我也今春生果来益以新文二编爲书以投我其间有律诗今体赋文非向所号进士者能及也其诗效杜子羙深入其间其文数章皆意不常而语不俗若杂于韩柳集中使能文之士读之不之辨也由是两制间咸愿识其面而交其心矣翰林贾公尤加叹服是知道之尊人也岂位也乎哉学之富人也岂赀也乎哉今之不勤于道不力于学而望人之知者冝视丁氏子之道何如哉告归许田序以爲赠送王旦序圣人籍千畒之岁元老膺三入之命王泽大赉庙谟惟新有善必举有恶必去廼放郑侯以肃京辅有以见善人爲邦而不善者逺矣言念圃田择贤而治用御暴横是资循良先诏侍御史范阳卢公牧而抚之次命殿中丞郎邪王公通而理之皆能哲也王公即故夏官贰卿之子也以雄文直气扬其父风以儒学吏才张爲国器是行也所任虽小而所委重矣西门秋风北阙行色四牡夙驾五马迎郊朝僚知其得贤郡人歌其来暮右省谏官王某蹟郑民之旨爲诗以送焉辞曰昔我郑邦厥守不良厥佐吐刚吾相疾之吾君窜之我民用康今我郑封其守惟公其佐惟通吾相佥之吾君命之我民其丰荥泽之兽溱水之鱼泳尔淸流毓尔丰刍不弋不纲与民同苏匪我圣君匪我相臣暴曷去兮贤曷举兮革我苦兮爲乐土兮送戚维序崇位厚禄人心弗欲者鲜矣然取之不以道昔人不贵焉是知学古入官沉于下僚者非君子之耻也盐官戚君始以儒雅受训于庭复以文学䇿名于国终以廉平莅事于官下笔到古人诵书得圣理家门嗃嗃敦大易之象亲族熈熈有遂古之风士流之家仰爲模范用是而进虽位未崇禄未厚固不爲耻耳自释褐巳来縻郡曹沉邑佐㒹踬穷苦者二十年晨夕芳鲜曽未快志况温饫妻子乎去年叅常调选于天官始授郡主簿辇亲挈子来即谯亳修吏职外日得以俸给躬荐甘滑綵衣煌煌色若自得古之称孝子者殆将无及今年秋国家以蜀之令长阙而未𥙷用是有遂宁之命公不以遐适爲念而以违养是患且曰退耕无田则伏腊寅酉其可虞乎进而取禄则温凊喜惧得无思乎藩羊其羸进退安据复自念曰与其千里负米孰若五斗折腰者邪一旦捧天书禀亲旨拜手北堂膏车西下白华在咏心其揺揺劒关倚云遐指天末名利之役其若是欤噫导一人之泽楅百里之民亦足行乎道也食有道之禄及髙堂之亲亦足光乎孝也割慈去里无庸介怀矧皇朝平蜀巳来宰邑相望于候馆是以宋紫微由小着往杨侍御自拾遗出是役也安知遂宁不爲大来之朕乎行哉勉旃勿以铜墨爲媿耳送谭尧叟序古君子之爲学也不在乎禄位而在乎道义而已用之则从政而惠民舍之则修身而垂教死而后巳弗知其他科试已来此道甚替先文学而后政事故也然而文学夲乎六经者其爲政也必仁且义议理之有体也文学杂乎百氏者其爲政也非贪则察渉道之未深也是以取士衆而得人鲜矣官谤多而政声寝矣吾友殿丞谭公其近者欤读尧舜周孔之书师轲雄韩柳之作故其修身也誉闻于郷里其从政也惠布于郡县先是君解褐得廷尉评尹邵阳县湘民受其赐再命得通判犍爲郡蜀吏畏其能㑹天子欲广视逺听黜幽陟明诏廷臣之亲信者採风謡于蜀部复命之日奏君爲理最亦旣受代丞相以名闻且将召对有日矣丁太夫人忧公闻讣号絶见星而行泣血三年不交人事君子以爲知礼服阕循常典除佐着作翌日有司举旧事以言制授殿中丞旌善政也议者谓君必直东觐爲史臣立一家之言垂千古之诫斯当仁矣而襄阳大郡通理岁满执事者以君塞诏焉人以爲滞才君以爲得所盖将葬父母植松楸焉毕婚嫁备榛栗焉然后邵阳犍爲之化复行江汉惠加于俗政闻于朝则排金门上玉堂岂爲晚也同云四合腊雪将下酾酒叙别得无言乎送牛冕序今天下之士由科试入仕者以第进士爲羙名京官者以游三馆两制爲近职釐外务者以任刺史二千石爲亲民语名郡者以丹阳爲重地畴能兼之吾友陇西牛君有是夫君甞倅二郡牧一州所在称理有龚黄之政焉又甞佐秋官详庶狱事无枉挠有于张之风焉游馆殿专笔削襃善贬恶有班焉之辞焉好风什多吟咏寒苦淸丽有元白之思焉求外官能得大郡向所谓羙名近职亲民重地者君兼而无媿矣君是行也上有垂白之亲下有趋庭之子家人嗃嗃而内职兄弟怡怡而外和含饴弄孙尽髙堂之乐腰金拖紫居百城之长爲儒之荣至矣爲子之道光矣其当报吾君而惠吾民乎勿使採诗者听伐檀之刺也送李巽序古者设关所以禁末游爲市所以通货殖后世因而有税焉亦以资国用而佐地征也歴代便之未甞或改旧制皆委郡县署胥徒以掌其务故侵渔自奉利入于下割剥公行怨归于上不有釐革孰爲经乆国初巳来始用儒臣以莅之钖之皇华尊其任也委以利柄观其器也是以周行之士由此而进焉端拱元祀夏六月诏以光禄寺丞李公督婺州关市之赋遵歴试也君建阳人少以文章干禄江表神德平吴之六年皇上嗣统之三载始随计偕求试于大宗伯君尤善辞赋得贞元长庆时风格如土皷蜃楼数篇皆辞理精妙出人意表故秉笔者许之仆时在埸屋与之游者凡三年同登乙科交分益至是以君之文行可得而熟矣冝乎立丹墀奋鸿笔作邦家之秀爲搢绅之光而适海隅釐冗务者何哉盖建谿婺女实隣境也君离邦去里自闽之蜀官歴再命年将一纪堂有亲老室有妻子是行也道未畅于国孝可成于家也士君子闻而荣之噫行道之要利不如义立事之干义不如利昔君佐管城宰晋原抚民人亲稼穑非谓义乎今君奉朝命临外司歛关征助经费非谓利乎义以行之利以干之政成归朝何往而不济上国残暑江天早秋凉风入懐旧物在目郡守迎劳郷人咏謌徴四牡以䜩使臣唱白华而延孝子柅轺车于故里侍板舆于任所有道之禄得以及亲无外之时得以聚族綵衣奉养何乐如之至止之日爲我登八咏楼赋新什以寄逺即嘉惠也懐安败名乐不可极仲权其志之诸朝贤寄题洪州义门胡氏华林书斋序吾读两汉书见制诰一下未始不以举孝悌力田爲急冝其风俗淳厚宗社长乆矣今天子大孝如舜至仁如尧耻言覇图纯用帝道然而乗五代之疵国化百年之汚俗以爲非孝弟不足以敦本非旌表不足以劝民南昌旧都胡氏大族一门守义四世不析乃降诏命旌其里闾声闻于天风化于下大哉圣人之于孝治若是之极也自尔胡氏登进士第者二人授助教者一人今歳夀宁节胡氏子有献华封之祝者上益嘉之制授试秘书省挍书郎靣赐袍笏劳而遣焉且颁御书以光私第由有其位于朝有名于时者挍书皆刺谒之且盛言其别业有华林山斋聚书万卷大设厨廪以延生徒树石林泉豫章之甲也硕得诗什夸大其事自旧相司空而下作者三十有几人诠次官纪烂然成编再拜授予恳请爲序夫南陔白华古诗人之羙孝子也有其义而亡其词仲尼存其篇子夏序其意束晢补其文况身被皇朝之化目覩孝门之事有是謌咏播于声诗而序引无闻文士之阙也且使后之採诗义观国风者将何取实焉时淳化五年十月十五日序周易彩戯图序先师曰饱食终日无所用心难矣哉不有博奕者乎为之犹贤乎已此言心无所据则淫慾生焉故虽博奕可也自博而下戯之雅者有李郃彩选士子多为之复有参隂阳家流列神仙之事为销夜选仙图者亦行其世盖为戏不同同归于无益也戯而有益者其周易彩戏图之谓欤同州节度推官试大理评事岐君贲登进士第尚竒好古独行寡合文学之外尤耽易象善戯善诱制爲此图取大易六十四卦三百八十四爻除干六爻君象也人臣不敢爲戏自余毎爻当碁子一路爻有吉凶子有赏罸遇谦谦君子者终局有赏而无罸遇以讼受服者终局有罚而无赏周旋曲折至于大方此图势也以骰子二只得阳九隂六之数者先之此局例也又以黄裳元吉人道之具羙遇之者不争而胜矣上至龙战于野其血玄黄则赢输未可知也得阳九之彩者胜焉故𧺫于屯而终于坤也俾夫消息盈虗之道吉凶悔吝之理谈笑抵掌斯须不离易象不习而自精人心虽戯而无荡大哉岐君之用心也可与投壶郷射掲而并行去杂戯逺矣好事君子得不家蔵而时习乎王黄州小畜集卷第十九小畜集小畜集卷第二十王黄州小畜集卷第二十序诏臣僚和御制赏花诗序冯氏家集前序皇华集序商于驿记后序左街僧録通惠大师文集序送郑襃序孟水部诗集序送薛昭序送上官知十序送廖及序送李蕤学士序送柳冝通判全州序送翟骧序送徐宗孟序送江翊黄序诏臣僚和御制赏花诗序臣闻周文灵沼诗人着鱼跃之词汉武横汾史氏载鴈归之什义存小雅语焕靑编属在昌朝继兹盛事我法天崇道皇帝诞膺骏命光启鸿基当千年下武之期爲一代好文之主皇坟帝典穷歩骤于宸机壁宿奎星焕文章于御笔然而动循礼法志尚忧勤来燕来冝式叶凫鹥之咏弗洒弗扫恐招蟋蟀之讥于时淳化之年暮春之月蓂荚初生于一叶牡丹乍拆于千苞乃召侍臣爰开曲䜩入内园而洞启望绮席以霞舒风递鸣梢乍见七香之辇波揺水殿齐瞻八彩之眉懽唿方到于轩墀侍从共登于栏槛亲承睿旨竞剪宫花露湿冠缨表君恩于湛露香笼襟𬒮杂帝坐之天香次临积翠之池咸举不纲之钓忽宣竒韵俾赋新诗旣奉诏以援毫各争妍而构思天颜咫尺强叩于芜音圣语襃扬实同于华衮俄颁御制复见宸踪兼尧舜禹汤文武之才备钟王欧虞禇陆之体咏謌无斁传翫爲荣怳若梦中入阆苑瑶池之景浑疑天上得金简玉字之书旣而尚辇更衣保章告刻观乳鱼而罢钓自契深仁思中鹄以爲娱未忘习礼于是奏驺虞之节挽乌号之弓振振盘右之子孙赳赳登坛之将帅心平体正发金镞以无虚目骇神惊捧金罍而献寿尧罇㶑灔舜乐锵洋合经义于五豝自同往诰逞雄心于一豕堪诮前王不醉无归尽欢而罢越明日复出御制赏花之什十五章五章章八句十章章四句首示辅臣次传近位文含五纬韵叶八风锵乎治世之音大矣经天之作雅颂之道虽易俗而移风元首之謌亦君唱而臣和让章虽上宸旨弗移况两制三馆之臣幸当文理羙千载一时之盛宁寝颂声各进数章共成一集虽群星向日更无嘒彼之光而衆草偃风亦助穆如之势其间有燃萁欲速旣醉成篇或体律未谐或风骚无取上咸令甄録曽不弃捐亦犹朝百谷于沧溟未甞辞露㑹九江于云梦足得包荒臣叙事非工言诗鲜妙五吏冩诏无王勮之雄才百僚和诗非太真之髙等乆在育材之地躬承善诱之恩用纪文明輙爲序引书之国史何慙天马之歌垂作人文不愧景龙之集谨序冯氏家集前序仲尼以三百篇爲六经之首以其夲于人情而基于王化故也然而删其义次其章系乎国风雅颂而巳不显乎人之氏族也洎卜商作序篇之首始或着焉若鸱鸮之什直云周公救乱也成王未知周公之志公乃作诗以遗之荡之什又云召穆公伤周室大壊云汉之什亦云仍叔羙宣王之类是也其余或称国人怨而作是诗也或称大夫刺某王某公也故诗人名氏阙者多矣逮乎离骚则自云帝髙阳之苗裔朕皇考曰伯庸后之人故知其屈平也且夫删诗无圣人序诗无子夏採诗无古官则作诗者得不以家集自见乎盖存其诗人可知矣察其人国可知矣诗之集也岂徒然哉亦国风雅颂之遗制耳冯氏家集者故江南常州观察使始平冯公之诗也公讳谧字某其先彭城人也唐末避地徙家寿春当李氏之建大号也公之长兄某实爲国相公亦以文章器业歴践清显典掌诰命岀入台阁者十数年然以气直道孤甞被放弃进退以道识者是之周显德中将平淮甸公以起部贰卿爲东都副留守王师之传维扬也公督励士卒坚守不下竟以援兵不接城䧟而来世宗一代真主素闻公名见而竒之曰忠于所事名节之士也擢拜太府卿留阙下三载公朝请之暇与中朝卿大夫以诗酒自乐篇咏间发传于人口今首台李仆射方掌内制与公卜邻投分颇厚故集中有赠李学士诗云邻居才十歩交分巳三年旣而江南割地内附愿比藩臣世宗许之因授公尚书刑部侍郎且令持节归国南辕之日揆相赋诗一首书罗巾以赠之公荅云罗巾挥逸翰送我出夷门保惜安怀䄂流传与子孙其与时贤相知也如此公旣归故园慨然有挂冠之意李氏待之益厚不得巳复授中书侍郎歴吏部尚书遂有毗陵之拜实以某年某月日终于位太祖平吴之岁金陵罹于兵火士流书史盖煨烬矣隷公府者仅有存焉初公甞以所业文集献于夲国至是亦入贡矣俄而公之诸子归于朝廷首台犹爲翰林承旨见公之子弟怃然有故人之念且徴其家集焉对以兵戈之中丧失殆尽相国叹息乆之且曰上甞以江表图籍赐于近臣某获先君子诗一编凡百余章常耽味之混同巳来俟得全集今尽亡矣子孙何观焉遂岀而付之因得传写于昆仲间公之季子太子中允伉字仲咸某之同年生也某去岁自西掖左宦来商于仲咸方佐是郡居一日擕家集相示且具道其始末焉某再拜而受之三复而阅之见其词丽而不冶气直而不讦意逺而不䛏有讽谕有感伤有闲适落落焉铿铿焉真一家之作也惜乎公之文不可得而见矣公之诗幸可得而传矣公之志从可得而知矣匪独藏于家亦将行于世后之人有如吴季札者国风可辨也有如韩宣子者周礼可见也岂徒録遗文彰余庆而已哉翟公曰一死一生乃见交情李相之谓乎周太史曰不在其身在其子孙者冯氏之谓乎盛乎哉公之长子僎今泰州海陵令次子偘国子博士并文学筞名于江左次子仪岳州推官次子价渝州从事曁仲咸皆登御前进士第与夫诸第诸孙奉箕裘服名教诜诜济济驰骤于好文之代庸讵测其涯岸乎夫如是则公之负伟才遇多难入爲王官终于陪臣位虽至而道不行矣天其或者贻于后嗣而行于圣朝邪君子是以知冯氏有后于宋矣某辱同年之顾览文人之作敢序梗槩少扬休羙庶垂于不朽焉先是公之孙玄度自序先集附于篇末故某之所述特曰前序公时淳化三年正月五日序皇华集序古者天子五载一廵狩肆觐群后观省风俗黜陟幽明而巳后代沿革命使廵行两汉巳来其任尤重非稽古有识之士不得与焉皇上黜霸道立民极襃拔秀茂辑宁黎元以爲四海之大蛮夷殊于华夏非号令则教不𬒳兆民之衆惸嫠困于豪右非询问则情不逹百吏之广循良杂于苛暴非考覈则人不劝举行幸之典虑供亿之劳乃诏辅臣精择邦彦按郡国之政张朝廷之威召于延英授以宻旨膺是命者凡若干人济阳丁君实使闽越君始以文学髙第进复以政事课最闻朝佥曰然帝命惟允君之出也名贤惜其去天子重其任惜其去者以爲书典谟备顾问惟君称其职矣重其任者以爲八州之政万里之俗非君孰可使矣于是黄枢宻勿之臣青宫调护之客两制三馆造士名僧咸赋诗以送緫若干首今春赴朝集之期奏风谣之事虚怀见纳前席移时黜者无怨言陞者无异议尽以民瘼逹于帝聦上心豁如咸可其奏重慰逺俗劳而遣之都门祖行即席探韵又得若干首合爲一集播于四方道出维扬以序爲请敢徴古义命曰皇华年月日序商于驿记后序有唐都长安三百年商于爲近辅地望雄剧亚于同华其择用郡守皆尚书名郎曁诸寺少列入拜中丞諌议者往往有之自大歴贞元之后王室㣲弱李希烈䧟大梁李锜继叛由是汴路或不通焉吴越江淮荆湘交广郡吏上计皇华宣风憧憧往来皆出是郡盖半天下矣故邮传之盛甲于它州㑹昌中刺史吕公领是郡新是驿请翰林学士承旨户部侍郎韦琮文其记太子賔客柳公权书其石祕书郎李商隐篆其额皆一时之名士也观其文不独记斯驿之盛大率颂吕公之政耳自唐风不竸鼎入于梁长安废爲列藩商于化爲小郡轺车罕至传舎孔卑古驿无余遗文空在运歴五代时踰百稔痛乎吕公之政事三贤之文翰世莫得而闻也皇宋淳化三年诏太子中允始平冯公知斯郡才大务简居多闲暇一日读商于驿记见数字刓缺慨然叹之且虑碎于樵牧之手亟命移徙立于便㕔四贤之风想象在目俾夫后之好事者摸印传写无翼而飞自冯公始也冯公名伉字仲咸甞䇿名于江左归朝由同州戸曹掾举进士得御前第某之同年也式序始末题于石隂吕公记不书名盖贵之也又惜其今之人弗遂知矣地僻无书未获讨阅俟学唐史者𥙷其阙文某年十月十九日序左街僧録通惠大师文集序释子谓佛书爲内典调儒书爲外学工诗则衆工文则鲜并是四者其惟大师大师世姓髙氏法名賛宁其先渤海人隋末徙居吴兴郡之德淸县祖㻆考审皆隐德不仕母周氏以唐天祐十六年岁在已卯某月某日生大师于金鹉山别墅时梁贞明七年也武肃王钱某专制江浙后唐天成中岀家清泰初入天台山受具足戒习四分律通南山律长兴三年武肃薨文穆王讳嗣位大师声望日隆文学益茂时钱氏公族有若忠懿王讳宣德节度偡奉国节度使亿越州刺史仪金州观察使俨故工部侍郎昱与大师以文义切磋时浙中士大夫有若卫尉卿崔仁冀工部侍郎慎知礼内侍致仕杨恽与大师以诗什唱和又得文格于光文大师彚征授诗诀于前进士龚霖由是大爲流辈所服时钱塘名僧有若契凝者通名数一支谓之论虎常从义者文章俊㨗谓之文虎大师多毗尼着述谓之律虎故时称四虎焉署夲国监坛又爲两浙僧统歴数十年像法修明缁徒整戢太平兴国三年忠懿王擕版图归国大师奉真身舎利塔入朝太宗素闻其名召对滋福殿延问弥日别赐紫方𫀆㝷改师号曰通惠故相卢朱崖深加礼重叅知政事李穆儒学之外善谈名理事大师尤爲㳟谨八年诏修大宋髙僧传听归杭州旧寺成三十卷进御之日玺书襃羙居无何徴归京师住天寿寺叅知政事苏易简奉诏撰三教圣贤事迹奏大师与太一宫道士韩德纯分领其事大师着鹫岭圣贤録又集圣贤事迹凡一百卷制署左街讲经首座至道元年知西京教门事今上咸平元年诏充右街僧録先是故相文贞公悬车之明年年七十一思继白少传九老之㑹得旧相吏部尚书宋琪年七十九左諌议大夫杨徽之年七十五郢州刺史判金吾街仗事魏丕年七十六太常少卿致仕李运年八十水部郎中直袐阁朱昻年七十一庐州节度副使武允成年七十九太子中允致仕张好问年八十五大师时年七十八凡九人焉文贞公将䜩于家园形于绘事以声诗流咏播于无穷㑹蜀冦作乱朝廷出师不果而罢今九老之中李宋杨魏张已先逝矣太师年八十二视听不衰于夲国歴武肃文穆废王忠懿凡四世于朝歴梁两帝后唐庄宗应顺淸泰晋髙祖少帝汉髙祖隐帝周太祖世宗梁王我太祖英武圣文神德皇帝我太宗神功圣德文武皇帝通今上凡十五朝而能受洪范向用之福处浮图具瞻之地岂所谓必得其寿必得其位者乎大师以述作颇多叙引未立猥蒙见託不克固辞緫其篇题具如别録凡内典集一百五十二卷外学集四十九卷览其文知其道矣因徴其世家行事备而书之使后之传髙僧铭塔庙者于兹取信云送郑襃序闽人郑生成之举进士来辇下㑹诏罢去枉趾滁上是岁日官置暦闰在孟秋暑之烦酷于前一月爲甚某性不能热毎见生不表絺绤而出且虑生怒某之失礼生退则卧凉轩更仆交扇而流汗不减因留生俟秋而行生曰襃有母且老向之去数千里别数百日者欲千名而显亲故虽逺且乆若襃之在母左右也今诏已下将及闽及闽则郷人必以告吾母必筭程数日以待襃也后一日即贻母之忧用是不敢闻命矣某曰生有纯孝欤昔颍考叔以遗羮之意感郑庄公丘明羙之某无怙恃不足以应生教爲生泣而赋诗亦足以警世之爲人子者孟水部诗集序余緫角之岁就学于郷先生授经之外日讽律诗一章其中有絶句云那堪雨后更闻蝉信絶重湖路七千忆昔故园杨柳岸全家送上渡头船余固未知谁氏之诗矣及长闻此句大播人口询于时辈则曰江南孟水部诗也游官巳来求其全集卒不可得咸平巳亥岁余自西掖出领齐安未几诏除太子中舎孟唐爲黄州司马访其氏族即水部之子也因捧其家集且请爲序水部讳賔于字某生于连州其先太原人故其诗云吾祖并州隔万山吾家多难谪郴连㓜擅诗名吟味忘倦后唐长兴末渡江赴举歧帅李㤗王曮馆于门下晋相和鲁公凝礼部王尚书易简翰林丞旨李学士慎仪刑部李侍郎详咸推荐之由是诗名籍甚游举埸十年故有十载恋明主之什凡八章五上登第故诗云两京游寺曽题牓五举逢知始看花晋天福甲辰岁礼部符侍郎蒙门人也㝷以拜庆就养归于长沙当马氏专据湖湘大开幕府遂以賔席縻之俄岀爲永州军事判官歴阳山县令汉干祐末马希广兄弟䦧墙㝷戈不巳江南李氏命边镐爲将以兵䧟湖南尽俘马氏之族于建康水部遇乱无依擕光启年县印归于金陵李氏方僣称唐得之甚喜故有水曹朱之命顷之辞归玉笥山着道士衣吉州髙史君奏为郡倅不得巳用冠褐就职旋归旧隐是时江左士大夫若昌黎韩熈载东海徐铉甚重之㑹髙越以江南命使廽岭表访其所居同舟而岀强起爲丰城令旣而引去嬉游吟啸者二十年老求致仕得本曹郎中分司南都服章金紫太祖平吴以老病不任朝谒听还故里后以令终有金鳌集者应举时诗也湘东集者马氏幕府诗也金陵集者李氏诗也玉笥集者吉州诗也劒池集者丰城诗也緫五百五首今合爲一集以官爲名盖古之诗人多求水部何逊张籍是也唐之诗流多出孟氏浩然东野是也况姓氏官纪萃于一家又其没后二十余年得余爲序足以振令名而雪遗恨也至于雅澹之体警筞之句知诗者开卷可见矣此不复云送薛昭序今上即位之五年庚辰岁仆始随计吏来举埸中闻用晦名籍甚有司考艺俱登甲科覆试殿庭不中上旨虽命未遇而交愈亲矣故仆送用晦下第诗有明年同醉杏园春之句擢第之日卒如斯言𥙷吏以来于今八载洎仆歴东观践西垣迁諌官掌书命殆三年矣而用晦尚以光禄丞领维扬关市之赋靑衫瘦马受代而来囊括其文未始衒露何其自待之多也先是用晦之在淮海也虽屈其才亦干厥事故司漕运按风俗者奏课以闻至是或谓用晦曰可移文相府请畴前劳则増秩之命可得矣用晦闻而拒之曰非知言也吾学古圣贤之道以取禄位不幸而司管库又乌以羡财而爲功乎如有用我者则关讥而不征矣岂终爲俗吏耶士君子闻而壮之内翰武功苏君即薛氏之出也视用晦爲外兄敦勉诱激俾献文以自试不得已而从之始以所业四十编拜章进御天子嘉之试于凤阁文不加点数刻而成灿乎千言耸动台阁翌日循近制改着作佐郎延英中谢上又誉之未几有建阳通理之命是行也位虽未充而名以大矣恩虽未渥而知则深矣讵非歴试之渐大来之阶乎且将慰慈母省元昆浮舟东下吟啸山水闽之才子得以师其道闽之逺俗得以观其政又何穷逹先后之足云乎于是两制三馆之士爲謌诗以饯行且命不才序冠其首送上官知十序古者大夫三月而葬战国巳来礼文残缺葬祔之制动或踰年筮仕者复贪功好名率曰忠臣不得爲孝子甚无谓也故吏部着式祖考未葬者不与调选亦救弊之一端耳今圣人以礼示万方以孝治百姓陈力就列上得忠于国生事死葬下得孝子家臣子之道焕乎有光中吴通理奉常丞上官公起家倅于洋再命莅于苏丁先明府忧丧问旣至夺情诏来衔哀在公绰有勤政越明年国家展圎丘之礼洒漏泉之泽幽明存没靡不霑浃赠先明府太子洗马亦旣受代飞章帝阍请改葬于髙宻诏许之先明府爲宰字之官有循良之誉贞遯田里郷人法之又见其子擢进士第歴廷尉评迁大匠丞登朝爲賛善大夫令终之日钟是贲饰非积善有后畴能与于此乎是行也郡县郊迎父老改观禠朱绂具纕裳号窀穸之前火丝纶之命外姻同位得无羡欤苏台郡守士庶荣而饯之长洲长王某属邑也序以志云送廖及序泽𬒳天下者天下人戴之爲帝皇化行一国者一国人望之如父母故五等诸侯南面而治皆人君也但隆杀有异耳仲尼不耻中都之小者行乎道也宓子贱巫马期尽心殚力一邑者爲乎人也岂以位之髙下爲意乎今之宰邑者异乎是哉不顾已之道不䘏民之病率曰吾耻折腰也叹徒劳也曽不知十室之邑必有忠信况百里乎彼百里之民尊其宰而望其惠矣苟施泽于下尽礼于上固邑宰之职然也矧未能爱下而欲慢上耶是则天子利及百姓教流万国不当父天母地修圎丘方泽之礼矣所以然者不自大而示有所尊也况臣下哉宰邑者其志之鉅鹿古之名郡也今之边邑也戎车未息民赋且繁惨舒之权虽制于郡国字育之道亦系于令长廖君由文学之科探政事之要是行也当行道而惠人矣肯以下僚爲念哉送李学士序唐韦处厚由考㓛贠外郎出刺盛山爲诗十二章当时名士自元白而下皆和之韩文公爲之序以爲考功显曹盛山僻郡非处厚道胜自遣不能乐于诗什流播编简以爲羙谈司封李学士常以文行筞名江左上即位之二祀鏁㕔举进士中甲科在馆殿十余年其间司外计典大郡亦多矣又以名曹史职出佐庐江而怡然自得何道胜之若是耶将见乎吟咏江山传闻辇毂俾朝之名士若元白者属和成集某希韩者也愿爲序以继其羙告行有期聊以爲送送栁宜通判全州序河东栁无疑江左之闻人也在霸国时褐衣上䟽言时政得失李国主器之累迁监察御史多所弹射不避权贵故秉政者尤忌之继出爲县宰所在有理声皇家平吴之明年随伪官得雷泽令雷泽仆之故里也始与之交逮今几十五载连尹三邑州县之职困于徒劳居低摧穷辱之中有死丧疾病之事旅鬓生雪朱衣有尘知其气业者共惜之淳化元祀始以任城宰来抵阙下擕文三十卷叫阍上书且请以文笔自试天子壮之下章丞相府翌日召试且举汉时以粟爲赏罚事使析而论之无疑援引剖判灿然成文吾君吾相皆以爲识理体而合经义也故改官芸阁通倅湘源其官尚卑其郡亦小然由文艺而取故有识者荣之与夫謟权媚势奴颜婢色因採风谣司漕运者言而得之者逺矣于是沿汴逹淮浮江湖入湘潭是时也可以吏隐未可以行道况江山猿鸟云泉竹树爲天下甲民讼甚简兵赋甚鲜固可卧而理也姑能致身于不才之间放意于无何之域则又不知县令爲着作耶着作爲县令耶或过故国动黍离之情伤逺行有于役之念叹下位起山苗之刺则于道逺矣于生劳矣勉哉无疑善饭自爱送翟骧序士君子谓不由进士第者爲终身之耻贵而不归者有夜行之刺禄不及亲者立不仕之戒兼此三者士龙是行之谓乎士龙甞䇿名江表有年矣皇朝平吴之明年始归于我兵革之后旅食于京师悬于养亲不暇择禄因随伪官署一簿于雷夏考满改一尉于彭城折腰作吏六七年矣混无名之徒食有道之禄士龙耻之八年复举进士科中第迁从事于广陵广陵即其里也故庐半空乔木斯拱物华人事依然旧情飘飘綵衣奉版舆而东下昆弟妻子罗列目前手调莼鲈躬扫坟墓孝子之愿毕矣噫大丈夫得其时而行其道者必能师表一人利泽百姓匪独善人之谓也然立大功居显位必由乎命士龙岂无志乎姑见其䇿羙名归故里侍偏亲亦旅人之小亨也行乎哉士龙冝自爱送徐宗孟序余去年出内庭临滁上境与合淝接闻其郡大狱烦号爲难治而使车游客往往道从事徐宗孟者能佽助长吏咸得其中未几以书遗我见其文好竒而尚气者今年果被召赴阙路岀吾郡与之言又见其孜孜不忘于仁义也冝乎慕孟轲而名焉且从余乞言因书以爲送送江翊黄序仆直翰林时进士钱易数以文相售其中往往有赠江翊黄诗恠其名异于常所谓进士者今京西转运太常姚丞赴职时来与余别盛言生之才用是于生之名甚熟不知果如何人也夏六月自内庭谪官滁上下车数日生缝掖而见观其风骨秀朗言论和雅则钱之交姚之荐斯得之矣又继之以文好古近道趣向不俗修之不巳可爲闻人况一第哉遽来告行书此爲送王黄州小畜集卷第二十小畜集小畜集卷第二十一王黄州小畜集卷第二十一表爲宰臣上尊号表爲宰臣谢御书钱様表谢赐御制逍遥咏祕藏诠表爲宰臣谢赐御制謌诗表爲宰臣谢新雕三史表谢赐御草书诗表谢御制重午诗表陈情表谢免和御制元日除夜诗表贺正表谢暦日表进端拱箴表谢赐御制月诗表谢赐御书字様钱表单州谢上表进干明节祝圣诗表谢衣袄表滁州谢上表谢加朝散大夫表谢赐圣惠方表爲宰臣上尊号表内外文武臣寮具官赵某等言今月二十一日共干天听别上尊名奉宸翰以未俞虑精诚而不至戴天就日犹悬亿兆之心伏合叫阍宁避再三之黩臣等闻运行四时者惟天之大照临万国者惟日之明天不宰其玄功而有苍旻之号日不耀于阳德而有畏爱之名是以居广大而罔辞处贞明而弗让盖功德着乎上而名号随于下矣前王后圣茂实英声取譬于兹其则不逺伏惟皇帝陛下继天而王如日之升静则垂尧舜之衣裳动则仗武汤之旄钺明堂制礼走玉帛于万方宣室崇儒焕文章于三代候气而八风从律陈诗而万物由庚旣理定以功成尚宵衣而旴食早以兆民爱戴群后推崇率由旧章共上徽号陛下让不得已俯而从之虽百姓同懽方谐归羙而一人善下终恐近名昨者法天道以流谦敷王言而如綍谓大道不器何假先天之言谓圣人无名岂湏惟睿之说尽除尊号颇骇群情臣等奉诏靡遑再章请复陛下过防满假终未允俞守谦卦之六爻动而无悔去汤书之七号卑不可踰遂使中外包羞军民沮色旣难移于成命乃别献于嘉猷共倾天诱之衷用纪日新之德蓍龟叶吉蛮貊同文咸愿听卑以期得请陛下特迃凤藻犹避鸿名固愈振于谦光奈重违于人欲而况皇王显号今古彛章上则尊列圣之贻谋光辉七庙下则称庶邦之系望威服八荒凡在含生共观休烈岂可执劳谦之小节废立极之大名居轩昊之至尊慕巢由之独行此臣等之所未谕也陛下之所不取也臣等不胜大愿敢固请上尊号曰法天崇道文武皇帝庶得将顺谦冲之旨惟新徽懿之名免使圣朝有兹阙典跼天蹐地罔敢自安碎首糜躯期于必遂臣等无任区区恳迫之至爲宰臣谢御书钱様表臣等伏蒙圣慈赐御书三体字様钱各一贯文者五铢新様货泉将布于人间三体成文笔札互彰于天纵岀炉冶而首蒙颁赐望冕旒而共积兢荣伏惟尊号皇帝陛下道极至玄学探衆妙宸居多暇书九府之钱刀御笔摛华夺三辰之文彩尽真草欧行之法在方圎肉好之中通流将遍于溥天固殊当百钖赉先霑于近位其数且千臣等传翫爲荣収藏至寳荷天光而悚惕对圣作以兢慙臣无任谢赐御制逍遥咏祕藏诠表臣等言伏蒙圣慈赐臣等御制袐藏诠逍遥咏共四十一卷者伏以笁干之教所以祛色相而示真如老氏之书所以去滋章而务淸净大不过四句偈多不岀五千言始则殊途而同归终则枝分而派别洎乎演三乗于贝叶文字渐多编三洞于瑶函筌蹄逾逺纵人十而已百奈暮四以朝三自非上圣之才孰立不刋之典发挥教法允属文明伏惟尊号皇帝陛下思妙玄沙心游赤水因民设教与天比崇知几其神建皇王之有极恭黙思道念释老之多歧于是诠註微言咏謌至道撮其枢要辟户牖于法门搴其菁英芟萧稂于玄圃示万机之多暇表三教之精通足可以指迷悮于群生扇穆清于四海岂比夫刘庄萧衍但多佞佛之心汉武秦皇空作求僊之术自合镌诸玉简藏在名山将日月以同悬与鬼神而争奥传于不朽垂之无穷臣等谬列词臣躬承圣教披尧天之云雾巳觉濡身听舜殿之絃歌共知忘味谨当授持读诵抃舞懽唿少遵善诱之心庶助无爲之化臣无任爲宰臣谢赐御制謌诗表臣等伏蒙圣慈宣赐喜雨謌诗共三首者天时旱暵圣虑焦劳玄穹忽降于霶睿藻遂形于謌咏首蒙宣示共极懽荣伏惟尊号皇帝陛下念三农精心六义自春徂夏稍致愆阳以日系时不忘善祷诏近臣而遍走群望御便殿而亲録缧囚圣感玄通天心昭荅潜驱屏翳舒张东岱之云暗使丰隆檛撃南山之皷连宵泛洒率土昭苏旱稼勃兴丰年可望縁圣情而有作奋御笔以成篇帝庸作謌髙视康哉之咏上以风化逺追皇矣之诗灿然三章诞敷四海深形教诲特有宣传台衡宸扆之铭彼何肤浅白雪阳春之句空衒清新臣等救旱功微赓謌调下镂于肌骨敢忘作诫之词播在管絃愿导移风之德臣无任爲宰臣谢新雕三史表臣某等言伏蒙圣慈赐臣等新印夲三史书各一部者伏以先帝好文校雠三史诸儒㑹议緜歴两朝摸印方行颁宣首及㐲惟尊号皇帝陛下心存稽古志在奉先念五帝三王之书具存道德思列国两汉之事可鉴兴亡覩真夲之初成先近臣而受赐欲俾详观理乱起发昏蒙臣等素匪知书仰承善诱敢不服勤旧史少副圣怀庶窃慕于格言或有禆于大政臣等无任感天荷圣激切屏营之至谢赐御草书诗表臣某言今月五日伏蒙圣慈赐臣红绫上御草书赵嘏南亭絶句诗一首绛绡半幅霞舒舞鹄之纹宸翰三行云遶廻鸾之势天恩曲被凡目荣观佩服战兢神魂飞越伏惟尊号皇帝陛下书穷八法学洞九流英断睿谟运玄功而多暇飞文染翰纵草圣以爲娱闲裁浙水之绫爰冩渭南之句宫中刀尺剪云雾于赤城笔下风雷走龙虵于碧落遍令中使宣赐近臣岂期琐材亦预宸眷捧持失次传翫増辉忻千载之遭逢极一时之荣遇读尽二十八字列宿韬光宣来三十六宫天香尚在岂止藏于箧笥亦将传付子孙堪笑二王非墨妙笔精之作如逢伯禹得金简玉字之书感恩空效于涕洟受赐更铭于肌骨臣无任戴天荷圣激切屏营之至谢御制重午诗表臣某等言伏蒙圣慈宣赐御制七言四韵重午诗一首者天有四时成圣功也八节所以宣其气诗有六义系王化也二南所以变其风至若运隂阳亭毒之功逹雅颂盛衰之理不失其正斯惟圣人伏惟尊号皇帝陛下运应一千启昇平之嘉㑹节当重午乐长养之玄功形于咏謌播作诗什特令中使宣示词臣降凤阁以光辉搢鱼湏而抃舞仰窥首句如当帝舜之薰风载味卒章仍念屈原之贞魄教化以被忠邪以分又何止述浴兰悬艾之文逞白雪阳春之丽而巳哉臣等职叨掌诰才谢言诗献尚书而讽谏无闻徒经嘉节学离骚而渊深罕䆒但拜宸章愿扬治世之音永作传家之寳无任戴天荷圣懽唿抃蹈之至陈情表臣某言臣闻改过自新人臣之晚节弃瑕责效王者之旧章伏念臣近自冗贠再叨谏署秋兰解佩重唿泽畔之魂红药裁诗不望禁中之树固当老于小谏日赴常叅其如亲寄解梁身趣魏阙四海无立锥之地一家有悬磬之忧以至仆马龙钟杂于工祝弟兄分散迫于饥寒若非内受职名赐之实俸外求差使以救食贫则曷以养髙堂垂白之亲备上国燃金之费望云就日非无恋阙之心玉粒桂薪未有住京之计伏望尊号皇帝陛下念臣过而能改进不因人或西垣再命于演纶或东鲁且令于承乏唯中外之二任系君亲之一言干冒宸严臣无任僣越兢忧悃愊待罪之至谢免和御制元日除夜诗表臣等言伏蒙圣慈特降御制元日除夜诗四首仍令和来臣等㝷时连状奏谢兼乞免和今月七日伏奉恩旨特赐俞允者圣文絶唱天道听卑虽违善诱之心幸获知难之请伏惟尊号皇帝陛下五行爲质六义游心乐天地之玄功奋皇王之睿藻笔无停缀夜乃未央焕乎四章降于三馆耀日月星辰之彩发金石丝竹之音思入杳冥干坤无以逃其数辞包造化鬼神不能隐乎情其元日之句也藻绘王春恱万物之资始其除夜之句也发挥天吏述四序之成功固冝随歴数而颁于华夷与法令而悬于象魏俾夫薫絃播奏散爲化下之风苍玉雕镌袐作升中之典至若周满黄竹之咏汉髙大风之歌唐太宗守岁之诗陈叔逹𥘉年之作义皆无取事不足徴又若除夜藏钓正朝放雀真爲儿戏岂近皇猷遍数前王实多慙德臣等文馆待罪朝行具贠幸观四始之根源徒荷于年之际遇然而对烛龙之衔耀难炫萤光当凤彩之来仪湏藏雉尾共思阁笔同树降旗方倾窘蹙之诚果降矜容之命丰隆门下免爲聚响之蚊庄叟山中甘作不鸣之鴈臣等无任感天荷圣激切屏营之至贺正表臣某言伏以元正首祚景福惟新数蓂荚于尧堦初生一叶献椒花于汉殿齐列千官式彰负扆之尊大祝如山之寿伏惟尊号皇帝陛下业隆三代道冠百王和玉烛以授时玄功克着振金铃而徇路春令爰行当三元资始之期见万国㑹同之盛方物充庭而麏至上公献寿以凫趣日照冕旒覩垂衣之肃穆风和象魏陈悬法之威仪讵遗率土之濵同乐履端之候膺干纳祐与天齐休臣滥奉朝恩叨权郡印思预华封之祝方逺彤庭新颁羲氏之书空惊素发但荷发生之德莫酬煦育之私臣无任祝圣戴天抃蹈懽唿之至谢暦日表臣某言今月四日进奏院递到宣头一道伏蒙圣慈赐臣至道二年新暦日一道者王春肇启日官爰举于旧章帝命遐宣守土各颁于新暦臣某臣闻天道无私所以运行寒暑圣人有作所以恭授民时聿令率土之濵共乐同文之化伏惟尊号皇帝陛下五行爲质万国咸宁星辰即序于尧天风雨弗迷于舜麓御明堂之一十二位克正隂阳运璇玑而三百六旬无差晷刻焕乎正朔𬒳于华夷臣谬典鱼符欣开凤暦以时以日敢忘匪懈之心卜世卜年更仰无疆之祚伏限郡政不获奔诣阙庭无任感天荷圣激切屏营之至进端拱箴表臣某言臣闻宣尼立教陈五谏以训民天子设官命七人而庭诤欲嘉言之罔伏致盛德之日新伏惟尊号皇帝陛下志在任贤动必师古大开言路精择谏臣改拾遗𥙷阙之名设司谏正言之位必湏端士方称羙官臣且何人亦当此任三月中伏奉明诏用训庶僚于中两省之班行有异百官之督责必容謇谔无取因循是时臣方议迎亲已谐告假陛下矜其贫乏钖以緍钱恩庥曲被于一家用度有充于千里况臣曽爲县吏每督民租爲尺布斗粟之逋行灭耳鞭刑之法因知府库皆出生灵空有泪以感恩慙无功而受赐洎再趋象魏时见冕旒猥尘书殿之资乆蠹太宫之膳曽无绩効空玷清华且官在諌垣未甞有一言禆𥙷职当史笔未甞有一字刋修语所谓饱食终日无所用心者臣之谓矣思欲举諌诤之职言朝廷之事则陛下圣德昭被神功着明四辅无私而秉大钧百姓不知而归至化君何事哉臣何言哉然而安不忘危理不忘乱靡不有初鲜克有终古圣贤之深旨也故夏后有盘盂之铭周王有几杖之诫敢徴斯义用导愚衷臣又甞读唐史见贞观中张藴古上大寳箴辞理切直太宗深加称赏焉臣虽不才愿继其羙谨昧死撰端拱箴一首固不足禆益明圣万分之一亦臣之举职也随表诣东上合门跪进以闻干冒宸严臣无任僣越待罪之至谢赐御制月诗表臣某等言今月十六日伏蒙圣慈宣示中秋月五七言诗各一首仍令依韵和来者月盈三五明天道之无差运偶一千见圣人之有作虽听赓歌之命终降寡和之词传翫爲荣捧持失次伏惟尊号皇帝陛下精心六义思若涌泉锐意万机居多暇日当中秋之届候翫素月之流空罢观乙夜之书乃吟清夜载覩如圭之状思继白圭灿乎二章大哉四始颁于近位得遂荣观虽酌海窥天罔知涯涘而君唱臣和亲奉德音强率謏闻䖍遵睿旨効星辰之北拱徒竭丹心诵乌鹊之南飞终慙雅咏顾瑕玼之难掩谅尤悔以何逃臣等无任謌时乐圣荣惧激切之至谢赐御书字様钱表臣某等今月二十三日于学士院分赐得御书三般字様淳化元寳钱者洪鑪新様通行将遍于万方御笔摛华神妙互分于八体颁宣非次传翫知荣伏惟尊号皇帝陛下留意货泉精心笔札书纪年之大号用焕钱神逞上圣之多才爰彰墨妙尽返鹊㢠鸾之法掩天龙地马之名庄山歴山之金可齐重寳开元干元之字莫比神踪将大济于兆民仍分霑于两制臣等名慙夷甫才谢鲁襃实赵囊而空荷君恩探禹穴而难穷圣作周太公之圜法自合包羞欧率更之笔精从兹扫地永言感遇空极兢荣臣等无任单州谢上表臣某言今月九日曹州进奏院递到勑一道伏蒙圣慈就差知单州军州事兼赐钱三百贯文祗荷宠荣不任感惧臣巳于今月十七日到夲州上讫乍别天庭初临郡印钖赉颇厚恩荣实多伏念臣夲乏才名素无门地徒偶文明之运滥登俊造之科升朝便忝于谏垣効职仍叨于纶阁常罹罪谴永合弃捐仰穹旻而方类戴盆遇庆赦而遽收坠履官复两省之列职居三馆之先俸厚于他司班清于庶品固合优游仙馆耽翫群书常依日月之光时贡蒭荛之说讵唯卒岁亦可终身昨以臣父将作监丞致仕某足疾婴缠年光迟暮向因谪宦深入穷山常恐此生不归故里自叨赴阙颇更思郷盖爲衰羸动多悲感有孙儿不识靣目有子壻未接笑言分俸则桂玉不充聚族则京师难住近闻馆殿亦有遣差频发家书令求外任遂沥事亲之恳以干孝治之朝伏蒙尊号皇帝陛下义在从人恩推养老假之符竹惠以緍钱居二千石之权巳爲望外受三十万之赐实自宸衷感深而涙湿诏书恋极而魂飞帝阙即时赴郡不日迎亲夲州以臣叨奉新恩言承旧例亦将歌乐逺岀郊垧臣先以文书并令止絶盖以垄麦未秀村民尚饥当帝王旰食之时非长吏自娱之日庶几率下不是近名况臣早忝掖垣每亲旒扆备熟忧勤之旨饱闻淳俭之风足以宣扬圣猷训导属吏此外则详评案牍精究簿书虽管库以必亲庶狴牢而无枉幸逃官谤用报圣知且念亲民之官自古所重凡今共理亦曰难才张齐贤罢自台司止知京兆辛仲甫出从叅政方莅宛丘虽小大之不同在郡国而无异唯臣此任最是殊恩十一年前始爲成武主簿九重天上曽是制诰舎人望旧官而虽隔云泥过故邑而亦爲荣遇所恨者忽离侍从莫遂朝辞实非臣心轻去辇毂但以臣父苦念丘樊慰怀土之心晨昏有遂望拱辰之列涕泗无从伏惟陛下少减焦劳俯加頥养至于尧水汤旱历数之常文丹浦青丘征伐之彛事伫见斩继迁于独柳送蜀寇于槛车示天下不用干戈驱域中咸归冨寿然后鸣銮日观降禅云亭追踪于七十二君探䇿而万八千岁此际臣之夲郡实有行宫傥得导引皇舆扫除御路撰礼天之书册虽匪职司对盛德之形容敢忘歌颂臣无任进干明节祝圣诗表臣某言闻天道化成分八节而运行元气圣人降庆膺千年而开阐洪图诞灵旣偶于嘉辰祝寿乃名于圣节照临之下祷愿攸同臣某窃以汉感赤龙晦云雷于大泽周因玄鷰带弓矢于髙禖符瑞之来今古相望伏惟尊号皇帝陛下二仪叶德九庙储祥于时而里社方鸣是夕而常星不见孟冬建亥爱日在房紫电绕枢式表自天之命青云如盖爰标出震之期当睿圣之继天以干明而命节千官上寿万国来庭僸佅兠离铿越乐悬之下鬼侯梅伯欢唿文陛之前骏奔竞効于祝尧宴乐且殊于在镐臣职叨三馆位列丹墀听九奏之箫韶欣同鸟兽献千钟于尧舜幸接夔龙舞蹈之余咏謌斯发谨上干明节祝圣寿古诗三篇合七章章无定句篇有小序稍殊俗态似近古风虽播在乐章慙非风雅或謌于寿酒可代俳优冒黩冕旒臣无任谢衣袄表臣某言今月十七日供奉官合门祇候景元到州伏奉圣恩赐臣勑书一道紫欹正绵旋襕一领者臣当时与官吏军贠将校等望阙谢恩讫逺降王人遍颁时服捧如纶而増惧对挟纩以知荣伏念臣素乏艺文猥尘清近虽罢金銮之职尚分铜虎之符而自移理藩宣始踰旬浃莫着袴𥜗之咏空慙凋瘵之民此者伏遇尊号皇帝陛下政在宵衣恩加露冕特有祁寒之赐俾无卒岁之虞开缄併集于荣光宣诏更増于和气饰之瑞兽空倾率舞之心徴乃维鹈难免彼己之刺伏限权司郡事不获躬拜阙庭臣无任滁州谢上表臣某言奉五月九日制命伏蒙圣慈特授臣守尚书工部郎中知滁州军州事巳于六月三日到夲州上讫罢直禁中临民淮上虽离近侍犹忝正郎省巳戴恩旣荣且惧臣某伏念臣早将贱迹误受圣知进身不自于他人立节惟遵于直道优游两制出处八年今春召自西垣入叨内署旣在深严之地仍当䌓剧之权虽积兢虞终无𥙷报所冝逺贬以肃具寮伏蒙尊号皇帝陛下曲念遭逢俯存终始止罢玉堂之职仍迁粉署之资委以专城置于近地沿流数日登陆三程诸县丰登苦无公事一家饱煖共荷君恩处之一生实爲万足然而翰林学士朝廷近臣陛下登位已来御前放人之后从吕蒙正而下拜此职者止有八人臣最孤寒亦预其数言于圣选不爲不精数月之间忽然罢去衆情尚或惊骇微臣岂不忧惶且臣在内庭一百日间五十夜次当宿直白日又在银台通进司审官院封駮司勾当公事与宋湜吕祐之阅视天下奏章审省国家诏命凡干利害知无不爲三日一到私家归来已是薄暮先臣灵筵在寝骨肉衰绖满身纵有交朋无暇接见不知谤议自何而兴臣拜命巳来通宵自省恐是臣所赁官屋在髙懐德宅中一昨开寳皇后权厝之时便欲移岀未有去处甚不遑宁㝷曽指约公人不令呵喝切恐贵僧岀入中使往还相逢之间难爲顾揖按旧制自左右正言已上谓之供奉官街衢之间除宰相外无所廻避此盖贾谊所谓人君如堂人臣如陛陛髙则堂髙者也况臣头有重戴身被朝章所守者国之礼容即不是臣之气势因兹谢表敢逹危诚况臣粗有操修素非轻易心常知于止足性每疾于回邪位非其人诱之以利而不往事匪合道逼之以死而不随唯有上天鉴臣此志伏望陛下思直木先伐之义者衆恶必察之言曲与保全俾伸诚节则孤寒幸甚儒墨知归在于小臣有何不足今则隋岸千里尧天九重微躯或遂于生还劲节尚期于死所臣无任谢加朝散大夫表臣某言今月十八日进奏院递到勑牒一道伏蒙圣慈加臣朝散大夫者礼成大祀泽霈百僚岂期郎吏之卑亦从大夫之后臣某伏念臣猥因薄技获偶昌辰自忝文科累叨华贯数年纶阁徒勤润色之功百日玉堂讵有论思之効而自身离近侍官带责词旣别白以无门但忧危而度日此者伏遇尊号皇帝陛下圎丘展礼率土推恩特加五品之资俾壮一麾之任况臣早叨书命备见旧章毎当行庆之时必考授官之限未满二载例増五阶率以爲常行之自乆臣去年五月岀职今年二月加恩承奉郎陛级未崇朝散阶迁陞不次必是上由睿圣旁出佥谐以其曽作近臣不欲便同常例永言感遇空极涕洟遂使死灰之心稍生于寒𦦨戴盆之首亦见于天光誓捐微躯以荅鸿造无任谢赐圣惠方表臣某等言今月二十五日进奏院递到太平圣惠方并目録共一百一册臣等当时望阙谢恩仍依勑命施行讫臣等谨按洪范向用五福其三曰康宁威用六极其二曰疾然则疾病之作盖天之威沮邪康宁之集盖天之劝向邪此特立教而言姑欲驱人爲善苟或飮食嗜慾之不节隂阳寒暑之不时爲札瘥爲沉痼爲疣赘爲疕疡若此之类纵而弗攻委之于极非圣哲之所用心也故医术由是而生焉自黄帝歧伯以还作者衆矣以至丛乎无条贯浩乎无津涯思欲囊括古今派分类例叅验百疾稽合群方惠于兆民敷乃万国非偶大圣孰能兴之臣某伏惟尊号皇帝陛下惟睿作圣有孚惠心包天地之大德群生罔不遂尽皇王之能事坠典罔不修谓人之未庶也制婚姻以育之谓人之未富也薄赋敛以足之谓人之未教也施道德以化之又欲使五福之康宁徧流比屋六极之疾病不加蒸民于是召良医考异术集自朱邸逮于紫宸几三十年成一百轴洞乎天人之际探诸鬼神之奥制序引以述其事爲摸印以行于时大颁四方夐岀万古昔玄宗之广济德宗之广利皆丛剉眇末不足称道尚具载史籍垂于后昆以爲莫巳若也况陛下之述作功叅化源天下之惸婺身跻寿域虽复造书画卦鑚燧播时不可同年而语矣宜乎与日月同悬与经籍共永岂区区小郡碌碌下臣能謌颂于圣德欤当州地居僻左路逺京师授勑数年引颈以日累使郡吏请于有司始蒙颁宣盖有次苐而又今冬以来天气稍旱过始冰之候河无薄澌踰小雪之期野无微霰颇虑瘴疠害于民人俗罕名医病则祀鬼分忧之任求瘼是专方虞后艰获此大赉谨当抽俸金以市药给官夲以救人资圣祚于无疆流圣惠于不朽尽纳淮甸归于华胥慺慺之诚如此而已臣等无任遭时乐圣抃跃之至王黄州小畜集卷第二十一小畜集小畜集卷第二十二王黄州小畜集卷第二十二表贺南郊大赦表贺册皇太子表谢落起复麦贺皇帝嗣位表谢转刑部郎中表贺册皇太后表贺册皇后表慰上大行皇帝谥号庙号表乞赐终南山人种放孝赠表黄州谢上表谢加上柱国表谢宣赐表起居表贺收复益州表贺胜㨗表杨州谢上表请撰大行皇帝实録表谢弟禹圭授试衔表贺圣驾还京表谢加朝请大夫表贺南郊大赦表臣某言今月二十日降到赦书一道南郊礼毕大赦天下者臣当时集军州官吏百姓僧道宣读施行讫严父配天王者之逹孝眚灾肆赦有国之大猷凡在群生罔不同庆臣闻有虞尚乎德祖颛顼而宗尧周人重其先禘帝喾而郊禝沿革之文则异祠祀之义斯同率由旧章兹曰大事虽天子必有尊也非圣人孰能行之伏惟尊号皇帝陛下司牧黎元敦崇孝治言有父也宣祖昭武皇帝积德而累功言有兄也太祖神德皇帝开基而创业而自下武继志守文则难化成而日用不知寅畏而夕惕若厉故得昆虫咸遂戎狄允怀文物声明损益乎三代道德仁义䆮染乎万民有是圣功推功于天地有是圣德让德于祖宗乃备严禋聿伸大报礼乐具举岂三年之不爲玉帛载驰见四海之助祭列圣至止上帝格思钖鸿休于无疆明大孝之不匮礼成而退天且不违自非吉蠲之诚逹于上下孝悌之至通于神明孰能若斯其盛欤由是因纯嘏之休覃雷雨之泽谓万方有罪于是乎释缧绁之人谓百姓不足于是乎免逋逃之赋照烛幽壤涤荡瑕疵顺天推恩与物更始诗不云乎一人有庆经不云乎万国懽心自可追三王而比崇非止黜五霸而不用者矣臣岀官内署承乏专城旣不得陪冠劒之班行爼豆之事舞抃于黄道登降于紫坛又不得涌非烟之词濡甘露之笔藻绘于玉册发挥于皇谋亦臣之不幸也然而当求治之朝居分忧之任得不导扬兊泽训戒齐民瘳其疮痍浸入骨髓亦臣之大幸也伏限郡事不获奔诣阙庭臣无任贺册皇太子表臣某言今月二十八日降到赦书一道皇太子正位储宫大赦天下者臣当时集军州官吏僧道百姓宣读施行讫礼崇储副泽被华夷凡在含生罔不同庆臣闻帝王之道歩骤殊途夏后所以传家垂诸古典姫昌之爲世子载于礼经皆所以定人心而固国夲矣由三代而下实百王不刋洎乎唐室豆分梁朝草创庄宗则席未遑暖明宗则日不暇给聮绵五姓战伐百年重念春坊遂成阙典我太祖神德皇帝揖让神器司牧黎元择上圣之才副下民之望人神允属狱讼攸归伏惟尊号皇帝陛下传自日兄升爲天子德化威伏垂二十年文物声明尽合经义礼乐征伐不自诸侯始求主鬯之亲用正副君之位斯孟轲所谓天与贤则与贤天与子则与子者也伏以皇太子生知忠孝性禀温文允符当璧之祥冝正抚军之重筮龟叶吉简册増辉而又举洊雷之声因而作解导少海之润用以涤瑕必由旧章降此大赉纶綍四出狴牢一空率土普天不胜庆幸臣出官禁署承乏方州目不覩朝廷之仪手不当文翰之职虽违素望实偶昌朝㐲限郡政不获奔诣天阙臣无任谢落起复表臣某言今月五日进奏院递到勑牒官告各一道蒙恩落起复授臣依前尚书工部郎中知扬州军州事仍放朝谢者丧纪爰终朝恩遽至泣血罔极悼心失图伏以三年之丧百王不易墨缞急用本因将帅之臣腰绖从公罔叶春秋之义臣顷居近职方执通丧断恩勉副于鸿私逹礼重违于素志㳙埃无効空増冒之颜日月有期俄卒祥之制此者伏蒙尊号皇帝陛下举其旧典推以新恩俾除抑夺之名曲尽哀荣之礼援琴切切痛岂忘于终天佩玉锵锵班尚遥于就日伏限权司藩服不获奔诣阙庭臣无任贺皇帝嗣位表臣某言伏奉四月一日赦书皇帝陛下䖍膺顾命嗣守鸿图人神有依华夏同庆伏惟陛下奉先思孝克巳归仁承列圣之贻谋作兆民之司牧重轮继大明之照光被遐陬少海升百谷之王泽流品彚肆赦涣汗万邦底宁臣逮事先朝甞叨内署荐逢圣日权守外藩不获蹈舞玉堦无任抃跃屏营之至谢转刑部郎中表臣某言今月六日进奏院递到勑牒一道官告一通伏蒙圣慈特授臣尚书刑部郎中散官勲赐如故仍放朝谢者圣泽大赉郎曹序迁闻命若惊省躬知幸伏念臣顷因薄技逮事先朝误记姓名过有奖擢两知制诰一入翰林报国之功虽无绩効事君之道粗守贞方虚名旣髙忌才者衆直道难进黜官亦多始贬商于实因执法后岀滁上莫知罪名大行皇帝渐察非辜移领大郡方且精求民瘼少报皇恩期牵复于词臣再发挥于王命不图上玄降祸先帝登遐奉讳之辰号天罔极不得趋朝夕之临无以爲臣子之心泪如绠縻悲入骨髓伏遇皇帝陛下祗奉顾命钦承庆基荼蓼之情旣遵于易月蓼萧之泽遂洽于溥天爰自起曹陞于宪部望金銮之殿诚隔烟霄入白云之司亦非冗散得不恪居官次䖍奉诏条谕淮海之遗民识朝廷之新命无汲黯积薪之叹有子牟恋阙之心感慨旧恩追惟往事西陵目断泣血难收东海日昇倾心更切伏限权司藩服不获拜赐玉堦臣无任感天荷圣激切屏营之至贺册皇太后表臣某言伏覩四月一日制书册皇太后礼毕者子道大备母仪有光伏以皇太后德配先朝功存内治遇坤之泰叶易象之休徴在河之洲动诗人之雅咏克昌圣嗣纉服寳图爰旌十乱之功乃正万邦之母祗膺玉册诞受尊称舜孝蒸蒸汉仪穆穆问安侍膳载趋长乐之宫含饴弄孙永镇显亲之殿臣限拘官守不获蹈舞玉堦无任抃跃屏营之至贺册皇后表臣某言得进奏院状报五月二十四日制书秦国夫人立爲皇后者中宫正位率土同欢臣闻轩辕四星上明于玄象虞舜二女内助于皇风永惟王化之基实系人伦之夲伏惟皇帝陛下诞膺骏命嗣守鸿图安上定民动循于礼法自家形国先正于宫闱符沙麓之祯祥取涂山之正嫡蒸甞是奉旣逮事于先朝车服有仪更承颜于长乐典册大备邦家有光臣以任假列藩获闻盛礼伏限恪居官次不获蹈舞玉堦无任抃跃屏营之至慰上大行皇帝谥号庙号表臣某言得进奏院状报今月六日勑下大行皇帝谥号神功圣德文武皇帝庙号太宗七日文武百竂诣西上合门拜表陈慰者典章大备宗庙永安臣谨按周礼太师帅瞽而廞所以作匶谥又按礼记大臣素服而郊所以明天诔盖子不得私其父臣不得私其君爰兹考实之文用正易名之法洪惟盛典属在圣朝太宗皇帝知几其神惟睿作圣功济万物德流八方有经纬天地之文有克定祸乱之武録其行也旣如彼定其谥也冝如此又以爲极大曰太有德称宗懋建鸿名永光清庙礼官愽士讨论而无异辞公卿大夫佥谐而合旧典爲百代不祧之主享万世无疆之休伏惟皇帝陛下以大孝显亲以至公立法率由茂实诞上尊称太史之纪国书有光直笔上公之读谥册曽无愧辞终哀且荣爱礼逹孝秩秩之容旣肃穰穰之福无穷臣逮事先皇累叨近侍流落郡政哀号国丧执㦸之官旣伤于踈贱如椽之笔空入于梦魂伏限官守不获奔赴阙庭乞赐终南山人种放孝赠表臣某言臣等闻陈蕃之荐五处士名动邦家田歆之举六孝廉事光简册惟两汉之制理于三代而同风复有聘以安车赐之束帛听其不仕姑务优贤八月奉羊酒之仪四时致宗庙之胙史之所记代不乏人爰属昌期冝兴坠典伏见终南山处士种放山林养素孝友脩身旣聚学以诲人亦躬耕而事母龎公守道不入襄阳之城康伯避名永絶长安之市太宗皇帝知其髙尚曽示征求恐违鹤发之亲未应鹄书之命让赐钱而不受悬好爵以难縻今闻放执亲之丧贫不能葬棺衾未具宅兆无归臣等或忝彼交游或慕其名节伤哉贫也覩兹窀穸之忧闻斯行诸岂恡匍匐之救虽共谋分俸而未若推恩况襃巖穴之贤敢掠朝廷之羙伏冀皇帝陛下特旌素履曲示鸿私少加粟帛之恩俾谐丧葬之礼上则成先皇之雅意下则扬隐士之清规亦足以激浮竞之风劝孝悌之俗所系者甚大所费者至微比考叔之遗羮一时小惠较郑均之义糓千古同涂干冒宸严臣等无任僣越之至黄州谢上表臣某言伏奉去年十二月二十九日勑落知制诰差知黄州军州事者逼于日限㝷即朝辞自后以改葬先臣蒙恩给假幸获亲于逺日免积恨于终天坟杵未停征轮靡盬巳于今月二十七日到州上讫乍离近侍犹忝专城循省尤违弥深感泣伏以黄州地连云梦城倚大江唐时版籍二万家税钱三万贯今人户不满一万税钱止及六千虽乆乐昇平尚未臻富庶永言养活亦借循良如臣庸愚曷副忧寄谨当勤求人瘼遵奉诏条窒塞嚚讼之民束缚憸猾之吏敢言课最庶免旷遗况当求理之朝必爲无害之政伏念臣叨司帝诰又歴周星旣不曽上殿求见天颜又不曽拜章论列时事入直则闭合待制退朝则杜门读书虽毎日起居实经年抱疾不敢求假恐烦医官自后忝预史臣同修实録昼夜不舍寝食殆忘巳尽建隆四年见成一十七卷虽然未经进御自谓小有可观忽坐流言不容絶笔夫谗谤之口圣贤难逃周公作鸱鸮之诗仲尼有桓魋之叹盖行髙于人则人所忌名岀于衆则衆所排自古及今鲜不如此伏望皇帝陛下雷霆霁怒日月逥光鉴曽参之杀人稍寛投杼察颜回之盗饭或出如簧未令君子之道消惟頼圣人之在上况臣孤平无援文雅脩身不省附离权臣秖是遭逢先帝但以心无茍合性昧随时出一言不愧于神明议一事必归于正直愠于群小诚有谤词谋及卿士岂无公论以至两朝掌诰四任词臣紫垣最忝于旧人白首不离于郎署以微臣之行巳遇陛下之至公乆当辩明未敢伸理今则上国千里长淮一隅虽叨守土之荣未免谪居之叹霜摧风败芝兰之性终香日逺天髙葵藿之心未死仰望旒扆不胜涕洟臣无任瞻天恋圣省已激切屏营之至谢加上柱国表臣某言今月二十日进奏院递到官诰一通勑牒一道伏蒙圣慈特授臣上柱国余如故仍放朝谢者礼成大祀泽霈具寮岂期谪宦之臣亦预䇿勲之数伏念臣因縁薄技遭遇昌辰承明四入于直庐才非润色淮甸三移于郡印政昧循良方俟黜幽敢期受宠今者伏遇皇帝陛下躬修禋祀严配祖宗率由旧章大赉群后遂令郎吏亦厠勲官八柱之名实叨于茂渥一麾之任有耀于专城誓将冰蘗之心上荅云天之施无任感天荷圣谢宣赐表臣某言今月八日进奏院递到宣头一道伏蒙圣慈以臣先撰元德皇太后谥册文特赐臣衣着五十疋银器五十两礼毕园陵恩霑论譔伏念臣学慙稽古才不兼人际㑹先朝忝尘近侍东里子产累居润色之司南面仲弓继荷分忧之任洎逢纉嗣复窃掖垣适当议云阳之陵定昭成之谥猥承诏命恭草册文深虞孤陋寡闻难当大手笔事虽经御览未息兢惶今者谥册入陵神主祔庙伏惟皇帝陛下孝思罔极兊泽下流颁厥篚之綵缯钖中金之器皿捧承靡措蹈舞失容儒冠之荣无以加此孝治之化足能感人惟觉冒荣曷知报効臣无任瞻天荷圣激切屏营之至起居表臣某言今月二十五日进奏院递到御札一道皇帝陛下取今月五日暂幸河北者黠虏猖狂圣人顺动伫殱兇丑永息祅氛伏惟皇帝陛下纉嗣鸿图忧勤庶政戢神武以不杀用人文而化成蠢尔契丹敢干天纪陵越堡障惊搔吏民王师巳振于捷音帝命尚劳于廵幸契百姓来苏之望是六师贾勇之时以镒秤铢移山压卵即日荡平蕃部更无南牧之人守吠塞垣愿作北门之狗在兹一举永服四夷方属祁寒暂劳天歩臣以任居僻郡地逺行朝捍牧圉以无由仰云天而积恋臣无任瞻天望圣激切屏营之至贺收复益州表臣某言今月日进奏院状报雷有终奏收复益州者臣当时集官吏望阙称贺并告谕诸县讫守臣不武戍卒弄兵暂岀偏师果平孤垒臣伏观益部乆乐皇风蕞尔王均敢萌逆节盖灾流于分野致盗据于城池伏惟尊号皇帝陛下断在睿谟擢兹儒将虽依九伐之法特开三面之罗尚敢婴城斯爲迷复惧困兽犹鬪之义徴围兵必阙之文纵以遁逃自今糜溃尽由圣略永净坤维臣任忝颁条欣闻捷奏无任歌时乐圣懽唿蹈舞之至贺胜㨗表臣某言今月三十日得进奏院状报今月十二日据夏州路马歩军都部署王超延州路马歩军都部署范廷召等各差入内殿头髙品岑保正入内髙品贾继隆等走马赍状到阙奏两路大军入贼界到乌白池㑹合前后一十六度掩杀着蕃贼杀下米慕军主一十一人吃啰指挥等二十余人及杀下蕃贼五千活捉到蕃贼二千余人并收到马二千余疋夺到衣甲器械二万余事件伤杀却蕃贼不知数目打夺到牛羊老小不少收到粮料草窖极多并已散与一行诸军其蕃贼帐族舎屋并烧毁荡尽所有蕃贼田苗禾谷并緫收刈及践踏净尽其李继迁与蕃贼并已溃散逃遁其诸路大军并百姓巳于今月二日并平安却回各归逐处驻泊讫皇太子宰臣文武百官于今月十三日入贺者臣当时集军州官吏等宣读告谕望阙拜舞称贺讫黠虏窥边王师出塞大殱兇丑永息祅氛凡在照临毕同庆快臣闻姬周备塞来则击之炎汉用兵事不获巳盖爲民之除害亦有国之常刑言念夏台古之白翟虽居沙漠实近崤函蕞尔继迁乆稽天讨养成巢穴召集逋逃逼胁戎人惊搔王土伏惟尊号皇帝陛下外其夷狄念在生灵戢堂上之竒兵惜关中之民力以至赐之国姓改以令名位重察廉官兼保傅而兽心反侧犬性猖狂刼掠我吏民侵陵我疆境皇威赫怒禁旅奔驰两路齐攻三军合力鏖兵神速突骑龙骧疾雷无掩耳之期烈火动燎原之势大小十六阵斩获万余人积甲如丘陵殭尸满沙碛发其积聚燔其室庐俘牛马以谷量蹂稼穑而扫地足使五千深入笑李陵之无功十万横行轻樊哙之虚语而况偏禆斩劓罔有孑遗渠魁遁逃仅以身免贼气大沮人心巳离系于双阙之前诛乎独柳之下止应克日别听吉音此皆断自宸衷出于睿筭遏其撗议授以圣谟故得帷幄之边阵图犹展沙埸之上捷书巳来歴考自古帝王料兵之速未有如陛下者也臣去年叨书宻命併直内庭批逆竖之封章屈王言而姑息未甞不援毫切齿怒髪冲冠慙无将帅之材实忍大夫之耻今则身居郎署目覩神功感涕忻懽倍万常品伏限权司郡印不获拜舞阙庭臣无任杨州谢上表臣某言十一月二十四日枢宻院马递勑牒一道至滁州伏蒙圣慈就差臣知扬州军州兼管内隄堰桥道事替仍放朝谢取便路乗递马发赴移任所者臣巳于十二月四日到扬州上讫祗奉朝佥初权藩服分忧任重谪官心寛感恩而涕泗无从省已而兢惶失次伏以禹别九州斯爲奥壌唐分十道是曰大邦控淮海之津梁㑹东南之漕运当圣主求贤之日亲王领镇之初冝择才能俾乂繁剧岂臣愚昧而所克堪伏念臣顷以艺文获尘科第三馆两制遍歴清华千载一时别无媒援由是上惟奉主旁不忌人比因直言频至左官去年自禁中出职滁上临民黾勉在公忧虞度岁鬓发渐白眼目巳昏但以行年未高不敢求退明代难遇犹思报恩顾惟善政之蔑闻岂望鸿私之曲被今者伏蒙尊号皇帝陛下擢从小郡权莅大藩虽放弃之臣君恩未替而要冲之地使命孔多微臣素乏家财本州元无公用恐因供亿别掇悔尤冀圣心之察微免衆口之腾谤此外粗当励力岂敢旷官况扬州虽号藩方无多戸口凡干埸务皆有使臣臣在其中提振而巳至于决断词讼督责赋租持以无私必期集事今縁奉诏急速所以不敢稽留庶于岁时之间别求散慢之地举头见日空知京阙之遥白首爲郎甘老江湖之上伏限权临郡政不获躬拜天庭无任请撰大行皇帝实録表臣某言闻二帝三王之道无尚书则泯而不见战国秦汉之事无史记则灭而不传能使后之视今犹今之视古者书史是頼伏以大行皇帝功济万物道髙百王诞敷皇谟勤恤黔首宪章军国之务经制郡县之权故得百万之师如臂使指亿兆之衆推心致腹而又礼乐刑政之盛声明文物之光焕乎烂然有足称述附于二十一年行事而王道备矣伏惟皇帝陛下以奉先之孝副知子之明绍膺丕图惟克永世柩前即位天下宅心社禝人神罔不依附华夏蛮貊罔不骏奔斯乃先帝之贻谋得陛下之圣嗣干坤交㤗日月重光歴考近古立储闱承帝位未有如我朝之盛者也臣愚以爲冝撰大行皇帝实録垂之不朽况盛德大业简册具存鸿儒硕生台阁皆是岂臣孤陋敢有觊觎然念臣太平兴国五年徒歩应举再就御试遂登文科服勤州县扬歴四考先帝採搢绅虚誉自长洲令徴爲左正言帖直史馆明年转左司谏知制诰岀入中外十有三年进不因人退无显过永惟知巳之至未得杀身之地今陵寝有日论譔是资傥得措一辞于帝典之中署一名于国史之后臣虽死之日如生之时至于襃善贬恶之文编年纪传之例备甞探讨粗见指归况端拱元年春季日暦是臣编修如蒙帝俞不辱君命臣无任恳悃之至谢弟禹圭授试衔表臣某言臣禹圭昨差押夲州贺登寳位进奉伏蒙圣慈特授将仕郎试祕书省校书郎者千年遭遇九族辉荣伏念臣岀自孤平猥叨班列虽累居近侍而未免食贫言念禹圭臣之母弟素无文性早使专经重以先臣惜其㓜子夲期擢第以慰慈颜自后住举六年丁忧三载渐及强仕未有岀身今者伏遇皇帝陛下纉嗣寳图诞敷文德凡居守土之任义合骏奔因命在原之亲入修职贡伏蒙陛下举先朝之故事推出震之殊恩俾列官常仍居雠校起家之调曲荷于生成报国之心同期于死所伏限郡印不获蹈舞玉堦臣无任感天荷圣激切屏营之至谨奉表陈谢以闻贺圣驾还京表臣某言今月十六日进奏院状报正月二十三日大驾还京者犬戎逃遁銮辂凯旋伏惟尊号皇帝陛下奉承祖宗威怀戎狄但懋守文之德靡矜神武之功蕞尔林胡无名内侮蜂屯乌合䑕窃狗偷必想边民夺梃以殴攘亭长持绳而絷縳岂劳车驾逺渉山川陛下念二圣临朝毎经营于河朔属三时不害乃廵幸于沙场存问耆年劳来疆吏有征无战陈诗观风边人识龙鳯之姿胡马避虎貔之衆昔周宣薄伐猃狁深入太原汉武斥逐兇奴遐临瀚海颇爲劳弊尚着声时曽未若陛下仰顺天时俯从人欲岀狩适当于冬隙班师未废于农祥端居紫宸饮至清庙谷雨方霈春华正䌓捧觞长乐之宫钖宴上林之苑皇懽大洽天歩永安易曰圣人以顺动则刑罚淸而民服孙子曰不战而屈人之师善之善者也其是之谓乎臣方在谪官无由扈从旣不得草颉利可汗之露布又不得荅冒顿单于之慢书当文士有爲之时处山州无用之地迎銮莫遂望阙弥深无任歌时乐圣谢加朝请大夫表臣某言今月十三日进奏院递到勑牒一道中书札子一封伏蒙圣慈以臣预修太祖实録特授臣朝请大夫仍赐绢五十疋银五十两者陛级清崇钖赉优厚恩生望外事系宸衷仰戴宠光伏増战越臣伏念臣素无望实乆玷清华训诰典谟罔知体要春秋梼杌岂识指归去岁伏遇尊号皇帝陛下详观国书追念始祖顾复不祧之庙光扬纳麓之勲以爲自昔编修或多漏略永怀丕烈深轸孝思谓汉祖元功立纪于武帝之世神尧实録重定于髙宗之朝爰诏近臣再编荗实臣叨膺是选尤愧非才尚頼宰臣李沆监修钱若水緫领其职臣则讨论遗事润色旧文始则合秦赵世家得国姓之根夲考唐杜氏族见太后之源流凡所改更皆有按据庶彰帝业以副天心方施汗简之劳遽有分符之命无由别白但积忧危加以年鬓渐髙郡封甚僻野鸟闲暇潜窥贾谊之容江鱼噞喁欲噬灵均之骨未知何日再覩天光岂谓大典初成群贤进御陛下以臣曽施翰墨曲记姓名俾进阶资复援恩例丝纶涣汗金帛辉华州民改观谪官増气领郡城而兼史氏何异唐贤奉朝请以爲大夫荣同汉制非小臣稽古之力乃陛下好文之心涕泗纵横乱于縻绠神魂飞越若在烟霄唯知遭逢曷可报効然念臣业文之外蔑有器能知命之年别无嗜好才思未减笔力尚雄驰于文翰之埸犹能识路责以循良之政恐悮分忧傥用所长期不辱命臣无任王黄州小畜集卷第二十二小畜集小畜集卷第二十三王黄州小畜集卷第二十三表贺册尊号表谢降御札表贺雨表贺雪表贺罢谒庙大礼表贺御楼肆赦表慰公主薨表乞归私第养疾表爲干明节不任拜起陈情表乞差官通摄谒庙大礼使表求致仕表让西京留守表谢降御札并宰臣就第传宣不允陈让留守乞候病愈日赴任表谢许肩舆入内表谢宣差长男送赴西京表谢宣旨令次男西京侍疾表贺册尊号表臣某言伏奉去年十二月二十四日批荅允百寮所上尊号内四字今年正月一日御朝元殿受册礼毕者日新盛德让茂实而不居天启群心上尊名而得请事光简册庆洽华夷伏惟尊号皇帝陛下受天灵符作民司牧元元本本咸臻冨寿之郷战战兢兢未减焦劳之念一昨特颁凤诏尽省鸿名谦冲之道弥光推戴之心安仰百辟请仍于旧贯睿眷不㢠三章别上于新名宸聦见纳尚以爲法天之义可以体刚徤而奉髙明崇道之名可以守虚无而务清净见帝皇之自下却文武之大功俯顺万邦作程百代粤兹元日诞受徽章册镂干文愈见流谦之道礼成帝箓更隆卜世之基臣权列上台得观盛事伏限未任拜起不获称庆朝堂谢降御札表臣某言今月二十二日夜伏蒙圣慈特降御札者骄阳作沴乃相臣调爕之愆乙夜飞文见圣主焦劳之旨引过咎以归已教刑政以留心捧读惊慙不遑启处伏惟尊号皇帝陛下爲民父母受天聦明覃恩而已灭祅星转祸而尚忧时雨侧身修行自符云汉之诗旰食宵夜莫有华胥之梦特形宸翰备见天心恨不自作牺牲何止靡爱珪璧谅至诚之所感致甘泽以非遥臣备位台司亲承睿旨若岁大旱多慙傅说之才谓天盖髙必听汤王之祷未蒙册免尤愧搢绅而又诲以政刑敢不勤于夙夜少助忧心之意庶成澍雨之期伏限脚膝未痊不获拜谢阙庭贺雨表臣某言伏覩今月日甘雨大降宰臣吕某等便殿称贺者自秋以来时雨不降遇灾而惧至诚爰祷于上玄有感则通甘泽忽霑于下土丰登有望朝野同懽伏惟尊号皇帝陛下七政咸齐五行爲质夤畏昊穹之命焦劳刑政之源一昨祅彗告灾丰年失望宿麦播而未茁旱云垂而不霑陛下靡爱斯牲徧走群望降廷臣而决狱御便殿以録囚御笔摛文乙夜引万方之罪清词沥恳经旬祈五福之宫惟德动天而天不违至诚感神而神授职向夕而月离于毕崇朝而云上于天散丝徧洒于燋枯比屋重兴于耒耜岂止小康之兆将书大有之年尧眉舒八彩之颦免贻臣辱舜乐复九成之韵大恱民心凡在含生同知大赉臣爲霖寡术和鼎备贠方期册免之文以塞爕调之咎处台司而愈愧荷圣感以弥深伏限未任拜起不获称庆朝堂贺雪表臣某言伏覩今月九日腊雪应时宰臣吕某等便殿称贺者伏以腊者四时之暮所以成岁功雪者五谷之精所以滋农畒实上玄之垂祐表圣主之忧民凡在昌朝共欣嘉瑞伏惟尊号皇帝陛下勤劳庶政钦顺天时因百姓以爲心思跻寿域虑一夫之不获常若纳隍而自秋徂冬宻云不雨陛下念兆民之稼穑忧七庙之粢盛彻金石于尧轩减荤羶于舜甑而又京师之内鳏寡之徒大颁金帛之资用拯饥寒之累靡神不举有感则通遂令六出之祥大副三农之望连宵委积徧野霑濡彰圣德以弥光书有年而无愧臣方居假告忽覩休祥虽慙调爕之功但乐丰登之望贺罢谒庙大礼表臣某言伏覩御札示谕内外文武百寮以彗孛之祅特罢八月二十四日谒庙大礼仍择日御丹凤楼肆赦者清庙陈仪玄穹示诫引万方之罪皆在圣躬退三舎之祅伫光帝德凡居覆焘尽仰休昭伏惟尊号皇帝陛下夤畏上玄祗严列圣垂象忽呈于恠异惟馨罢荐于祖宗洒宸翰以飞文岀纶言而引咎仍行赦宥用荅穹旻九土编甿尽闻哀痛之诏三边戍卒顿减謌唫之声伫见玄德升闻至诚感应五纬变连珠之状载耀干文万邦倾执玉之诚同扶帝业臣乆叨辅弼备熟忧勤慙非伊吕之致君但仰禹汤之罪已欢唿抃蹈倍万常情贺御楼肆赦表臣某言伏覩今月某日皇帝御丹凤楼大赦天下者谪见上玄乃降责躬之诏泽流率土仍推作解之恩凡在照临同深庆頼伏惟尊号皇帝陛下顺考古道观乎天文有年将谢于祖宗玄象忽垂于躔次遂停吉礼用慰咎徴虑庶政之阙修欲普天而流惠楼开丹凤大昭引咎之诚竿掲金鸡咸与自新之路幽明靡间囹圄皆空人心巳作于颂声天道顿廻于和气伫观符瑞用荅忧勤臣年在衰残功亏爕理册免尚稽于旧典御灾但仰于新恩愧畏兢虞罔知所措慰公主薨表臣某言今月某日得进奏院状二十一日某国公主薨者云愁鲁馆风咽秦箫骖鸾辔以飈驰惨龙头而雪泣伏以某国公主自天钟秀禀圣含华声诗早咏于肃雍选尚遂从于釐降行舅姑之礼克表人伦冝公侯之家诞彰妇道岂谓瑶台促召玉树先摧星沉而婺女难留月晦而常娥不见伏惟尊号皇帝陛下悲深天性痛极皇枝叹嬀汭之逝波空惊长往望沁园之荒土无复归宁凡在人臣共増悲悼臣限拘留务不获陈慰阙庭乞归私第养疾表臣伏念臣乆废常朝将临圣节紫宸咫尺难献寿以捧觞黄合优闲但备贠而调鼎不归私第实玷公朝是以輙述恳诚形于章奏伏蒙尊号皇帝陛下曲垂敦谕未赐听从念畴昔之遭逢存始终之宠遇圣慈虽厚公议难安况廊庙具瞻台衡重务固当夙夜匪懈朝夕论思岂有半年之间殊无一拜之礼外论恐伤于冒宠私心未免于怀忧伏望皇帝陛下俯察衰残更容假告庶药石之有効俟筋骸之稍康尽瘁匪躬尚更期于晩节悬车告老敢轻议于明时傥遂允俞不胜恳愿爲干明节不任拜起陈情表臣伏念臣向婴羸疾乆免起居顾圣节以将临候天颜而尚阻在百辟具瞻之地合展礼容当千官献寿之时未任拜起载循衰朽但积兢忧伏惟尊号皇帝陛下甲观储祥华封祝圣万邦玉帛俱倾就日之诚五等公侯共乐后天之寿凡居覆焘熟不祷祈况臣首冠台司曲承天睠曵履方艰于歩武捧觞实阻于懽唿有礼则安考格言而是惧无德而禄召厥疾以攸冝空存善祷之心愿恕不良之足筋力爲礼虽临几杖之年股肱惟良深愧搢绅之论臣无任乞差官通摄谒庙大礼使表臣䖍倾丹恳仰逹紫宸载三虽黩于圣聦万一冀廽于天睠伏念臣遭逢昌运忝窃台司三十年将相之权周旋备位一千载君臣之分终始无渝而自秋夏以来脚膝无力免常叅于紫殿预大政于黄扉伏遇尊号皇帝陛下告谢丰登祗严宗庙旣列三台之首合居五使之先顾筋力之不支虑趋跄之失度輙伸悃愊冀免遣差岂谓陛下虽念暮年犹敦后事猥将大礼责在老臣加以中使太医旁午于道路王言御札稠沓于门庭认睿旨之丁宁岂自图于安逸受巳行之命焉敢固违在临事制仪尚期通摄是敢预陈危恳上祷宸严庶于行事之晨免致乖仪之咎求致仕第一表臣某言臣闻知进知退贤逹之格言有始有终君臣之大义将染乞骸之䟽犹驰就日之魂冀仁主之悯嗟遂老臣之休退伏念臣比乏宏材且非世胄邓仲华之素望不过功曹岑文本之初心止于县令偶以遭逢景运攀附先皇擢自賔从骤居相辅捐躯誓命不后他人任重才轻终无成绩洎盟津之岀将遇代邸之兴王骏奔北阙之前备位东宫之列臣此际巳能知止便誓终焉岂期陛下轸念青氊重升黄合但奉文明之教令曽无启沃之谋猷迩后陛下察以兢持均其劳逸连镇襄邓暂逺唐虞节旄乆窃于宠荣寒暑渐成于衰䬃前岁幸遇陛下躬事上帝亲耕千畒之田老臣位忝诸侯合预五推之礼请朝天阙㝷奉帝俞得伸助祭之诚实有分司之望陛下过私天眷复列上台旣责重以位髙果积忧而成病今春始于微恙遂至沉痾陛下终赐哀怜多方治疗痊平未几歩履犹艰自兹特免常朝仍司大政无一言以禆圣听无一拜以觐天颜在中书则省吏扶行羞看朝士归私第则鸣驺前导耻见都人巳爲废疾之身曷称具瞻之地近因岁暮转觉形羸虽云告假之中仍列钧台之上存问频劳于圣虑优容寔玷于公朝况宰臣一月之俸金乃下位数年之禄食君恩虽厚斁有国之彛伦内府虽丰耗生灵之膏血苟不思止但冒宠光岂惟辜负圣知直恐招延鬼瞰伏望陛下听其告老惠以归全庶于瞑目之前少遂安身之计示君恩之有卒使贤路之无妨必也辞荣许归西洛幸而未死获见东封免令就木之年更取伐檀之刺尚虑陛下过存念旧便断来章虽犯严诛当期必遂限以尚艰歩武不获躬拜朝堂谨遣次男六宅使承煦诣东上合门拜表陈乞以闻第二表臣某言今月日拜章上合告老悬车优诏未俞虽増宠遇残年无几湏至哀鸣纵获戾于违天冀退身而得地臣闻葛亮蜀之名相以二十罚而伤神裴度唐之鉅贤始四十岁而发白或成衰促盖积忧虞况臣非武侯之才能无晋公之智略然以遭逢先帝际㑹圣君尘重位者三十年处浮生者七十载虽无功名报国常以畏慎周身衰老若兹死亡无日未解弼谐之任颇伤公共之朝但冒宠于三台终取笑于千古是以恳求致仕适合旧章陛下曲存始终过有敦谕听自天之成命虽没地以知荣其如老病弥加死期非逺况庙堂三入贵极生人尸素万钱罪招隂谴与其速之以毙曷若优之以生伏望陛下惠以考终致之散地冀延余息尚见明时感圣主于生前从先臣于泉下幽魂无愧朽骨有光区区之诚实望于此第三表臣某言臣屡上封章请还朝政继蒙批荅未赐帝俞七十悬车于礼文而非逺载三则黩考易象以怀忧念老病之日加冀皇慈之见悯臣闻老氏玄言诫于知足箕子洪范福尚考终臣虽至愚窃慕兹义况才非王佐位极人臣岀则拥上将军之皷旗贵居方面入则佩大丞相之印绶首冠台司三代有赠官诸子居贵仕俸禄钖赉聚之则何啻万金官爵阶勲数之则无非一品日有秩酒月有飱钱奉此一身巳踰二纪外不能岀竒画䇿廓氛祲而偃干戈内不能阜俗安人救惸婺矛牙而跻富寿玷圣朝之公道爲陛下之私人齿发衰残形骸病弱此而不退是谓无猒向者祅彗忽生亢阳斯乆天怨神怒实爲老臣引咎责躬飜劳圣主今幸时雪大降丰年有期多慙爕理之功全頼文明之感陛下复颁诏旨尽去尊名臣则兼八字之功臣处三台之上列当万乗焦劳之日爲一生尸素之人纵免国刑必招隂责臣所以号泣求退朝夕不安者正爲此也伏望陛下察由衷之危恳行册免之时文庶延风烛之年获尽云龙之分若一旦溘先朝露尚秉洪钧则埋骨泉台幽魂负愧书名国史后嗣何观沥恳披肝期于得请第四表臣某言自今月五日至十四日三上封章恳陈致仕伏奉十七日批荅不允令断来章者伸告老之诚实当暮齿拒巳行之命合受常刑与其冒宠以招殃不若违天而获戾臣闻上天之育万物各使得其时是以春则发生秋则肃杀示有成也明君之驭百官各使得其所是以壮而入仕老而悬车明有终也敢徴斯义以导危诚伏念臣遘疾弥深残年非永圣主不能载造神医不能有瘳自料此生必难报国惟当明代早遂退身继有哀鸣固非饰诈况去年十二月二十三日陛下幸臣私第见臣病容以至金口悯嗟重瞳霑泣臣此际潜忻得退志在不疑始望一表见俞岂谓三章未允曲形敦谕过念遭逢虽恋圣明其如病废臣今日暮途逺居常待终气羸则药剂无功手颤则粥杯难把谓出纳惟允臣则蹇澁于言词谓股肱惟良臣又艰难于歩履衰残之状备对天颜尸禄之愆累烦圣听实谋归骨讵敢要君鄙志不移有死而巳让西京留守表臣某言自今月五日至十五日四上表章恳求致仕伏覩二十一日内降白麻伏蒙圣恩授臣守夲官兼中书令行河南尹兼功德使充西京留守者继上封章乞归骸骨未行册免忽用保釐顾残年而气若尸居听成命而魄疑天夺微躯殒越举族忧虞臣闻掌王八柄是爲生杀之权分务两都实緫居留之地顾惟老朽曷称崇髙伏念臣岀自孤寒夲非俊杰乆处秉钧之任止因开国之期常依託诸侯三十五未谐释褐洎遭逢明主六十九尚占台司固无经国之谋猷但享逼身之富贵上辜圣德果有天殃自遘沉痾已踰新岁启手足而能余几日爲股肱而深负明时是以泣血濡毫唿天抗表愿罢万钱之俸预营五尺之坟尽是哀鸣固非饰诈岂谓陛下过私天眷复降徽章别开荀令之池俾守周公之宅荷君亲终始之分近古殊无守宫阙宗庙之司非才莫可况臣手不能运足艰于行苟闻命以不辞是舍轻而即重前求罢相皆是欺天不惟受君子之诛兼恐取樵夫之笑有死而巳臣不敢当伏望陛下悯念桑榆寝停纶綍放归私第明告公朝则老臣知止之荣殁而不朽陛下有终之惠于义何如伏表叩头泪血俱下第二表臣某言今月某日蒙恩授臣某官臣当日上表陈让伏奉批荅未允者留司重任垂死残年闻命不遑拜章陈让未廻宸眷恐速天殃夙夜以来神魂飞越伏念臣去年春季即染沉痾今岁正初方求致仕非不眷恋明代盖忧逼近死期述度德量力之心减尸禄素餐之咎所望尽停厚俸髙谢台司随太平之老农作皇家之旧相是爲大愿夫复何求岂期陛下特委居留仍加官秩改功臣之懿号付大尹之剧权虽荷皇恩实乖素望且念臣之富贵天下共知臣之衰羸陛下具见肯因休退复取宠荣况西都事䌓中分邦政留守禄厚十倍宰臣臣若受之是无猒也岂止冒荣于当世亦将取笑于后人平生无致主之功临死有要君之罪此臣之所必不爲也若以拒违成命冒犯严诛视死如归期不奉诏伏望陛下存退人之大体割念旧之小慈赐以安车期于就木虽死之日犹生之年第三表臣某言臣自听宣麻载陈让表伏奉荅诏令断来章顾老疾之婴缠荷圣恩之稠沓因辞荣而受禄是冒宠以沽名泣血慙魂下遑启处伏念臣去年抱病乆在中书上有万乗聦明下有三臣辅弼臣安则署勑困则髙眠尚多虚羸不任来往而况两京分务百职具存七世之庙甚严万夫之政斯在旣非卧理之地尚增尸禄之尢旦三千贯之俸金数百家之赋调夺其膏血奉此衰残虽曰优臣以恩乃是速臣之死兴言及此茍活何爲臣又见前代退人自有常礼或以师事之旧或以定䇿之勲亦不过赐以千金与之驷马而已臣之富贵止是遭逢有位无功旣老且病放归私第何负于臣岂烦朝廷过作礼数伏望陛下容其告老察以由衷俾谐知足之心尽寝巳行之命朝退夕死臣无恨焉第四表臣某言臣伏奉今月某日第三道批荅不许臣陈让恩命令断来章者上言则是拒命受宠则是要君忧惶失图进退无据伏念臣累陈危恳未动宸衷实慙老病之身不称保釐之任万端忧悸三表哀鸣陛下累降纶言兼贻御札且云开国勲旧惟卿一人又云頥养洛阳事光青史伏读圣语泣顾残骸恨不能追巳往之年华换巳废之筋力奔走上道应副天心其余歩履艰难言辞蹇澁不求致政是谓贪荣安有始则让三百贯料钱终则受三千贯月俸必若均于庶吏可给数百贠分于六师可养数千辈或使安民布政或令御冦备边割老臣之私恩成陛下之公道亦恐增臣微福减臣余殃因之剰活数年必得载见万乗若湏令赴任不许罢官尸素转多忧劳速死恐无益也适足苦之伏望陛下思一物失所之言察匹夫不夺之志寝兹成命俾遂初心则长往九原免有冒荣之耻更生一日亦蒙载造之恩谢降御札并宰臣就第传宣不允陈让留守乞候病愈日赴任表臣某言今月日伏蒙圣慈特降入内小底押班韩守英载赐御札当日晚宰臣吕某巳下至臣私第奉宣圣旨重叠示谕兼再赐批荅不允臣陈让恩命令断来章者宰臣谕旨中使传宣宸翰丁宁虽难封执残骸衰惫实不支持若伏枕坚拒于君恩飞章更烦于圣听爲臣之道实不自安稍俟有瘳以膺成命谨当徧求良药精疗沉痾恳愿未间忧惶失次谢许肩舆入内表臣某言二月日准枢宻院札子奉圣旨许臣过清明节选日朝辞仍令乗檐子于崇政殿入见者老病衰羸圣慈悯恻察其足疾听以肩舆实君父之殊私非人臣之常礼昔蔡义授经于宣帝则两吏扶以趋朝裴寂纳命于太宗则三卫舁之入觐臣无此勲旧有此宠荣自知杀身无以报主兢惶涕泗不知所裁谢宣差长男送赴西京表臣伏奉宣命差臣长男左羽林军大将军承宗送臣赴西京者自天有命举族知荣慰其父子之情益见君臣之分伏念臣比慙衰老未遂归休明君重委于保釐方忧旷位长子幸叨于环卫合预常叅陛下辍自班行许随行李岀于圣念实耀私门歧路有光室家感泣独亲独子旣有玷于公朝尽孝尽忠岂敢忘于家训永言感遇空极涕洟谢宣旨令次男西京侍疾表臣某言今月日枢宻院送到宣头一道付臣次男某令随臣赴任西京侍疾仍不落请受者君亲厚遇父子偕行祗荷宠荣弥増感泣臣近以将之洛邑入觐尧堦少倾恋阙之心併写感恩之抱沐圣君之发问许㓜子之侍行不落班行仍支俸给实非常例并岀特恩想暮齿以知荣顾私门而积耀此盖陛下义敦天性恩厚孝思念黄髪之衰羸俾彩衣而侍养老夫耄矣罢相辅而忝居留童子何知奉晨昏而兼内职唯于忠孝以誓子孙过此以还不知所措王黄州小畜集卷第二十三小畜集小畜集卷第二十四王黄州小畜集卷第二十四表西京谢上表谢圣惠方表谢手诏别録赐生辰国信表谢传宣抚问表爲寿宁节不任朝觐奏事状奏姪男表谢赐姪男大理评事表缴连寿宁节功德䟽表代吕相公让起复第二表代王侍郎让官表代吕相公让右仆射表爲宰臣以彗星见求退表又谢恩表爲兵部向侍郎谢恩表爲温侍郎谢除礼部尚书表爲兵部张相公谢官表爲史馆李相公让官表西京谢上表臣某言伏奉恩制授臣西京留守巳于今月日到任上讫乍逺龙庭初临龟洛望冕旒而积恋对宫阙以知荣伏念臣素乏宏才偶逢开国歴两朝而窃禄叨三入以无功去岁因染沉痾恳辞重位抗表止期于致仕出纶复委于留司四上让章愿罢已行之命载蒙荅诏未谐往诉之诚虑坚卧以要君遂力疾而受命此盖陛下情深念旧礼极退人遂令衰朽之年享此殊常之事入则荣提相印冠四辅以调元岀则分务神皐守三公而在外仍启荀池之贵弥彰洛宅之雄増老臣无德之殃实近古未行之典永言宠遇无与比伦而自感泣朝辞扶力上道乍临理所弥耀残年奉列圣之宗祧覩百司之典故对两观而宁忘恋阙俯三川而更切朝宗谒太祖之园陵魂销弓劒扫先臣之坟墓泪滴松楸念往追思旣荣且惧惟慙潦倒不称居留亦当䖍奉朝经旁询属吏卧治上凭于圣化求医庶便于微躯固无禆𥙷之功但感始终之道谢圣惠方表臣某言今月日得进奏院状报十日准御书院札子奉圣旨降太平圣惠方第五十一卷至一百卷并排门目録一卷共五十一册并用紫绫装褫黄绢作签仰进奏院递到西京赐臣者宸眷曲廽上方新制圣惠本霑于黎庶天慈续赐于老臣欲令病废之躯再获康宁之福伏惟尊号皇帝陛下与世作范视民如伤穷百病之根源选十全之方术爰自朱邸逮于紫宸垂十五年成一百卷救疾病疕疡之理尽金石草木之情莫不歧伯秦和献其伎术仓公扁鹊奏其方书辨五声五色之微察九窍九藏之动御制别加于序引生灵咸识于指归笑玄宗广济之方一何太简继黄帝亲甞之理千古同辉顷以模印未全施行不广臣方居黄合首被鸿恩常恐此生不见全集岂谓陛下曲存终始再有颁宣窥天愈觉于髙明观海莫知其涯涘惠过反魂之药功深起蹷之鍼进奉谢恩恐自殊于方镇拜章叙感犹窃比于台司更延迟暮之年寔自生成之德臣无任感天荷圣激切屏营之至谢手诏别録赐生辰国信表臣某言今月日伏蒙圣慈差臣男某官押赐臣生辰者天眷廻光私门积耀方动劬劳之感忽承睿圣之知举族爲荣百身何报伏念臣才非兼济运偶重熈一言无𥙷于宸聦三入徒尘于相位向以虚羸遘疾筋力不支优容犹列于上台拜谒不拘于常礼死难塞责方期伏枕以上章疾旣有瘳亦合悬车而告老尚恋文明之德冀伸𥙷报之心岂谓陛下特记生辰曲廻睿眷衣袭六宫之制器分三品之珍岀鞍马于内闲分綵缯于天府惟慙老朽不称鲜华无褐无衣益负下民之媿有始有卒空知上圣之恩惟思苦口之言以尽致君之节过此以往莫知所爲谢传宣抚问表臣某言臣男某押生辰国信至伏蒙圣慈召赴崇政殿面传宣示抚问者俯听圣语如对天颜涕泣感恩兢惶失次伏念臣遭逢有素功业无闻亦甞潜数昔贤略徴近代刘仁轨处保釐之任功着征辽裴晋公兼将相之权勲髙伐蔡称爲国老不愧后人臣无此勤劳有此名位未谐休退常负忧虞岂意生辰尚关圣念特垂宠钖俾耀衰残词臣草诏于玉堂巳循往例家子授宣于金口事则非常万死百身终难𥙷报无任涕咽感恩之至爲寿宁节不任朝觐奏事状臣伏念沉痾未愈圣节将临顾筋力以不支望云天而积恨旣乖脩觐莫敢宁居窃以臣自偶昌朝乆叨贵仕入则位崇于三事累玷台司出则名冠于诸侯谬尘居守凡关庆贺皆合率先而况寿宁嘉辰节名新改当百辟称觞之日是二年伏枕之余歴夏经秋有増无减莫预懽唿之㑹仅成病癈之身天边空仰于流虹牀下尚迷于鬪蚁倾尧日而虽同葵藿通虞泉而自念桑榆遐瞻北极之光恨无迅翼善祷南山之寿但有精诚臣无任祈天祝圣激切忧惶之至奏姪男表臣前件姪男某早慕通修比求科试旣未精于举业难轻入于文埸㝷以奏授朝恩𥙷充衙内随从巳经于三任蹉跎遂滞于一名况四房昆弟之间唯有此姪念千载君臣之分恐失良时傥蒙甄録之恩粗有公勤之诫干犯宸扆无任兢惶激切之至谢赐姪男大理评事表右臣伏蒙圣慈授臣姪男某大理评事者祗荷宠光不任荣惧伏以法寺羙官圣朝好爵凡云选授必择器能岂期不调之材遽忝起家之命伏念臣姪男某禀训虽乆知书未深但以𥙷署职名侍行藩镇旣蹉跎而有素恐仕进以无阶爰因诞圣之晨輙有量材之请伏蒙尊号皇帝陛下不循常例特降殊恩赐犹子之官常念老臣之衰暮谅杀身而何报空举族以知荣臣无任缴连寿宁节功德䟽表右伏以河清社鸣千载启兴王之道天长地乆万邦倾祝圣之心居㽞旣冠于台司䖍祷宁同于庶位是以集祗园之开士启祕藏之真经仰讃云天不舍昼夜钟𣑽锵洋于四水香花焕耀于六街预期华渚之星巳满周天之月仗西方之圣教祝南面之至尊庶使星望帝车与金轮而永固山齐圣寿歴沙刼以长存臣无任代吕相公辞起复第二表草土臣某言臣方处哀摧忽闻恩命泣血负罪号天自陈诏旨未从荒迷殆絶伏念臣爕调无状侍养乖方于国于家非忠非孝不自殒灭招此鞠㓙敢期苫块之间更被丝纶之命伏蒙尊号皇帝陛下曲行恩例过念遭逢虽荷宠荣恐伤风教况古人重及亲之禄君子有终身之丧臣虽不才粗闻斯义必将负一杯之土封五尺之坟慰泉下之幽魂赴天下之逹礼固非饰诈乃是常情伏望陛下少抑私恩姑全大体寝兹成命俾执通丧免令不孝之名有辱具瞻之地臣无任叫天叩地哀号殒絶之至代王侍郎让官表臣某言今月日伏蒙圣慈赐臣官告一通勑牒一道特授臣戸部侍郎叅知政事兼加阶勲爵邑者位列贰卿职叅四辅虽听成命实惧旷官叫天阍而自卜逺圗让帝泽而诚非饰诈伏念臣才非命世学谢通儒雕䖝强继于家门射鹄敢希于科第不谓䇿名之日适当出震之期垂衣方霈于殊恩释褐不循于常调未经歴试便立班行不出数年俄居近宻佐乃圣乃神之主爲旅进旅退之人有何谟猷禆益政化至于断决机务无非禀听聦明尸禄居多黜幽有待虽圣情之未咎在物议而可惊岂谓尊号皇帝陛下猥以謏才入叅大政在青坛之行庆虽举彛章佐黄合之持衡是爲非据而又阶勲并进爵邑兼荣茍或不辞岂爲度德且陈力就列有不能则止之言惟器与名有不可假人之议愿改巳行之命免贻将至之殃伏望陛下特寝新恩令居旧位靡厚素餐之罪庶无覆餗之虞臣则老在諌垣终于宻地永知止足敢有觊觎获避斯权是爲多福代吕相公让右仆射表臣某言今月日伏奉制命授臣守尚书右仆射仍改赐功臣者平章三事绩効无闻师长百僚恩荣不次虽听巳行之命实怀非据之忧伏念臣猥以常才骤逢昌运擢第偶叨于殊级効官徧歴于清华皆自圣知实无公望顷者入叅大政遂正中枢虽坚报主之心且昧化民之术炎凉屡换尸素弥多洎免鼎司犹居冡宰六卿分职旣首冠于班行五日延英但祗奉于朝请省躬知忝没齿爲荣岂意谬荷圣恩复登台席避让不获兢惶失容自再秉钧衡遽罹寒暑虽身非土木粗欲荅于鸿私而职昧经纶终无禆于至化有辜重任罔称具瞻固合黜自庙堂放归田里扬于着位以励事君伏蒙尊号皇帝陛下曲念遭逢俯存终始特加端揆仍赐功臣矜其不逮之心所谓退人以礼然而中台峻秩右相古官若台司无状之人处㑹府弥髙之位则具僚安仰后代何观伏望陛下少抑私恩显从公议特追前诏别授散官庶使好进之流讵敢妄动不才之士得以小惩区区恳诚实非饰让于犯宸严无任感天荷圣激切爲宰臣以彗星见求退表臣某言臣闻平章百姓任系于安危册免三公必因于灾异覩上玄之示谴居大位以何颜伏念臣等俱乏宏才滥司庶政昧爕调之至理乖启沃之嘉谟徒以先帝误知骤加擢用圣君嗣统曲示优容岁月屡更弼谐无状旣失具瞻之望果贻覆餗之惩数日以来祅星忽见谋人之国盖皇化之未孚代天之工致干文之告变此而不责何以致君伏惟尊号皇帝陛下舜孝奉先尧心稽古励克勤之至德推好问之虚怀循列圣之丕基守而勿失委大臣之政柄用之弗疑无一事不赐询求无一言不蒙听纳上下之情靡间小大之政可行所冝臻福庆于黔黎召休祥于苍昊而星纬若此庙谟可知是乃元首至明股肱不称之明验也伏以君臣同体非人不居隂阳未和擢士爲相乃邦家之令典今古之彛章伏望陛下思宗社之逺图惜庙堂之重任旁求巖穴博採搢绅俯顺人心上荅天诚必生良弼用恊圣猷克致和平坐销变咎臣等不胜鼎足耻对朝行明降丝纶放归田里免玷秉钧之地甘爲击壤之民用此终身实爲多幸臣等无任叨荣窃禄战汗待罪之至又谢恩表臣等言近以变生干象罪在鼎司再上封章恳避廊庙伏奉批荅未赐允俞窃以休咎之徴繋于政教宰辅之任职在爕调得人则降祥非人则示谴惟天降鉴若影随形伏念臣等备位三台歴事二圣旣不能内安百姓使尽辟于污莱又不能外抚四夷俾载于弓矢但妨贤路莫报国恩遂致和气未融星文失度易曰又谁咎也语曰于汝安乎是以愿罢钧衡请求辅弼庶销天诫克致时雍伏蒙陛下荐降丝纶曲形敦谕虽未加放逐而实不遑宁复况避正殿于宸居减太官之常膳引万方之罪皆在圣躬退三舎之祅必廽天意臣等尚容待罪弥积厚颜当主忧臣辱之时抱尸禄素餐之过免冠伏合再三虑黩于天聦碎首縻躯万一冀伸于臣节敢不精求理本广察物情讨论国经勤恤人隐议边防之措置评刑政之㢮张庶几上减焦劳旁销氛祲稍逃官谤免辱圣知区区之诚实在于此臣等无任感天荷圣激切屏营之至爲兵部向侍郎谢恩表臣某言伏奉制书入叅朝政拜章陈让荅诏不从兢忧失图黾勉就位伏念臣出于寒素偶玷科名先帝误知骤加擢用圣君嗣统未忍弃遗在臣心而自知听物论之难处岂谓尊号皇帝陛下特颁纶命俾佐鼎司职在弼谐事关理乱自非抱訏谟之业有变通之才上可以启沃四聦下可以賛成三事则何以副搢绅之伫望塞宵旰之虚怀是敢具述恳诚愿罢光宠陛下不移前诏终辱大恩再三虑黩于天心万一冀倾于臣节又念两朝近侍五稔叨荣虽覆载之恩终无𥙷报幸犬马之力未甚衰残谨当知无不爲退思𥙷过调四时于玉烛诚愧昔贤誓一命于鸿毛宁忘死地臣无任感天荷恩激切屏营之至爲温侍郎谢除礼部尚书表臣某言伏奉圣慈授臣礼部尚书者罢賛鼎司羙迁宗伯推恩掩过省巳慙魂伏念臣迹本孤平才非秀茂当先朝之践祚遇丹陛之较文自忝科名动踰涯分骤登宻勿罔効㳙埃虽竭精诚略无献替洎罢归谏署出领藩条奔走五年迁移四郡徇公之志中外不渝恋阙之心朝昏在望先皇帝召从荆渚俾佐台司未伸致主之诚遽逼上僊之数薄命虽在孤魂巳销伏遇尊号皇帝陛下统嗣丕基遵承先旨特迁官秩曲示优容又换炎凉卒无禆𥙷引退难轻于去就恋恩遂涉于因循一事蔑闻两朝冒宠冝从逺贬用戒将来伏蒙陛下曲念遭逢特存终始峻陟六卿之列罢叅三事之权尘兹显官未塞公议古人所谓进则负天下之望退不失六曹尚书者臣今是也南官踈逺北极崇髙欲报鸿恩未知死所臣无任爲兵部张相公谢官表臣某言臣仰遵帝命再践鼎司无非常之才负天下之望任重德薄以荣爲忧伏念臣猥以庸材骤登贵仕前忝三事行将二年忧畏则多辅弼无効罢归左辖㝷改正卿迁移数州奔走万里属先朝猒代方泣血于终天洎圣主承祧幸常叅而就日甘在散地以终此生岂谓皇帝陛下过求旧臣曲奉先旨委以万务冠于三台圣眷则隆物论未允恳䟽陈譲宸慈弗俞勉就巖廊若坠渊谷方今皇泽虽广黔黎未康西北边防不无屯戍东南土俗亦有灾伤当陛下宵衣旰食之时责微臣冨国安人之术将何智略以副倚毗但念生逄圣朝年过知命不敢爱死或期报恩苟舍短以从长庶以劳而𥙷过涕泪兢惕不知所为臣无任为史馆李相公让官表臣某言伏覩制命授臣守本官平章事监修国史者台辅正名䇿书重职载循非据曷称具瞻夙夜以来神魂飞越伏以承天之序王者所以阐鸿猷秉国之钧宰相所以熈庻绩代天理物负重位髙苟非英贤必见壅败㐲念臣才非㧞俗世乏显官爰自䇿名适逄昌运继箕裘之业位以过于先臣践台阁之资身乆妨于贤路太宗皇帝擢参大政莫着微功冐荣则多无状罢去皇帝陛下𥘉昇望苑慎择官僚窃賔䕶之重名佐元良之茂德蔑闻辅导空积歳时伏遇陛下纂嗣皇图复陪相府送徃事居之节但极哀荣庇民尊主之方实无措置听于物议有玷圣猷岂谓陛下过念遭逄时加倚注命之爲相恐累知人况吕端以黄髪重名退居保传李至乃青宫同列出守藩维独臣琐材当此重任乍闻纶命实骇朝端将何以践三事之崇髙居両朝之通显苟昧知难之旨必贻覆餗之忧伏望陛下博採搢绅旁求巖穴必有经纶之器出膺宵旰之心惟庙堂之任得宜则祖宗之业不坠由衷斯在得请为期臣无任第二表臣某言自承制命寻拜封章未赐允俞不遑启处伏以知人安民谓之圣主度德量力谓之通贤茍冐宠荣必乖倚注岂独失具瞻之望亦恐伤则喆之明伏惟皇帝陛下负荷二圣之基勤求万机之务必欲化人成俗与古为徒所冝择间杰之才辅文思之德然后内安百姓外抚四夷使社稷永康扬太祖太宗之业圣贤相遇成可久可大之功物论人心所望若此如臣斗筲小器章句诸生但以邅逄遂居通显先皇帝擢从内署俾賛中枢莫効㳙埃空更歳月洎退居散地自誓终身岂期际㑹储宫列汉皇之四皓践扬相府预虞舜之五臣当陛下铺张政教时是㣲臣倾竭谟猷之日徒有致君之志实微经国之才行将二年未立一事乆妨贤路又正台司时来而身不自知诏下而人应失色伏望陛下特廻成命别付鉅贤俾伸䕫契之材用助唐虞之化庻陈力就列遂不能则止之心惟器与名得不可假人之道言非饰让情逼知难伏合拜章期于得请臣无任王黄州小畜集卷第二十四小畜集小畜集卷第二十五王黄州小畜集卷第二十五牋启贺皇太子牋皇太子贺正牋皇太子贺冬牋谢除右拾遗直史舘启谢除左司諌知制诰启谢除礼部贠外郎知制诰启谢除翰林学士启谢除刑部郎中知制诰启上宰相谢免判吏部南曺启廻寇宻直谢官启谢仆射相公求致仕启廻司空相公谢官启廻孙何谢祕书丞直史舘京西转运副使启荐戚纶上翰林学士钱若水启廻尹黄裳启贺皇太子牋某言今月日降到赦书一道皇太子殿下光膺册命正位诸宫凢在普天不胜大幸伏以三代旧章百年坠典举兹盛礼允属昌朝伏惟殿下禀气涂山诞祥甲观藴间平之茂德早冠亲贤迈启诵之多才式当储副既恊人神之望永隆邦国之基某谬忝专城尝叨内署正衙宣册陪鸳序以无阶僻郡効官拜龙楼而尚逺无任抃跃皇太子贺正牋某言伏以元正首祚万物咸新趋北阙以朝天启东宫而应律伏惟皇太子殿下重轮发彩少海澄波藴克勤克俭之风着惟孝惟忠之节王畿千里随木铎以行春君门九重捧金罍而上夀应时纳祐与国同休某权佩鱼符遥瞻鸡㦸无任皇太子贺冬牋某言伏以晷运推移日南长至启东朝而受贺爰举旧章指北阙以称觞率先群后伏惟皇太子殿下日跻盛德天纵多才忠孝克奉于君亲谦让动询于师友寝门侍膳诞彰三至之勤望苑礼贤永作万作之本应时纳祐与国同休某叨列通班爰当亚歳无任抃蹈谢除右拾遗直史舘启右某启䝉恩特授前件官充职者位列諌垣职兼史氏虽聼已行之命难逃非据之言祇荷宠荣不任感惧㳟以献箴规于諌署必待正人彰善恶于史书宜归直茟矧兹庸贱遽有沗尘伏念某门第本寒才华不秀郷庠里塾从师而才识姓名画地书空力学而稍通经史眀代方求于翘楚髙堂渐逼于垂榆因持滥吹之竽来示藏家之箒虽春官与进荐叨隗始之名而眀主求人果失卢前之望然而紫庭擢第白屋知荣衡茆惹丹桂之香布素曵出蓝之色里闾改观亲族生光洎邑佐絃歌任移铜墨廷评乃士官之属不谓冗僚县事则诸矦之权岂言下位甘随常调敢叹徒劳固无易俗之能惟待黜幽之典岂期贱吏误逹宸聪把篱畔之菊花方多憔悴近阶前之蓂荚顿觉光辉而又召诣黄扉显加眀试深虞固负有负品题序贺雪之诗因多肤浅赋履氷之什愈见荒唐既有黩于宸严讵敢期于天奨方在端忧之际忽惊非次之恩芝凾乍䧏于人寰棘寺骤归于諌署职兼舘殿地极清华通宵未息于征忪诘旦遽谐于告谢緑𫀆禠处休贻碧鹳之讥朱纡来但负维鹈之刺备忽忘而简横象齿耀搢绅而带饰犀文荷王泽之霑濡空惊浃背对天颜之咫尺惟誓杀身夫何寒贱之人有此邅逄之事此皆相公尼丘借峻文曲生光数仭墻边暗展铸颜之力如椽笔下潜施与点之恩遂令清切之资光𬒳孤平之士亦犹洴澼爲事遽邀列地之封鶢鶋呈炎误享钧天之乐頋艺行之无取荷生成之有归得不慎守当官恪供其职况无遗之可𫐠拾幸有瑞而必书编修出綍之言垂于信史撰着得贤之颂播在乐章少施染削之劳上答受知之地过此已徃未知所裁谢除左司諌知制诰启右某启䝉恩特授前件官充职者位迁中諌职列西垣祇荷宠光不任感惧窃以伏青蒲而献可合求𥙷衮之才吟红药以摛词尤重演论之地岂期庸贱玷此清华伏念某才非秀民世本寒族适㑹文眀之运滥肩仕进之流叅常调以起家永甘县吏寘周行而通籍俄在諌垣加以叨舘殿之清资预校雠之羙职以日系月方期读天下之书自迩陟遐不意禁掌中之诰载循所自必有攸归此皆相公文曲分光才江借润遂使自天之命讵求批鳯之才列地而封翻及不龟之手得不更精文翰上答品题恪事一人少赎素餐之咎䖍遵四禁用醻黄合之知过此以还未知所措卑情不任感恩荣惧终始知归之至谢除礼部贠外郎知制诰启右启某䝉恩特授前件官充职者卧锦握兰忝名曺于南省含香视草复旧职于西垣祇荷宠光不任感惧伏念某性惟拙直族本单平逹逢天下之文眀遂掇御前之科第雍熈中自百里被召拾遗立朝伏蒲昧五諌之名汗简之三长之誉方虞官谤遽掌纶言书尭舜之典谟文非逮意厠渊云之侍从路实妨贤归田园而盖恋盛时践台阁而颇为非据迩后以执法无状䝉恩黜官八六里之穷山得二车之散秩去岁量移善地甄叙通班贴文舘以雠书奉皇华而按狱属以高堂垂老悬罄屡空恳求郡国之权以就庭闱之养阮宣无食故拜官而不辤毛义有亲方捧檄而私喜未遑布政忽忝归朝十五日之专城焉知民瘼一千年之昌运荐辱君恩歴数前贤鲜兹盛事昔宪宗覧表移韩愈于潮阳文帝经年负贾生于湘浦比斯邅遇可谓殊尤况帐烂锦窠堦翻药树爰循故事无此兼荣逺则和鲁公已歴仪曺退居主客近则赵给事拜从起部改授小禋是何继王兵部之清尘举太祖朝之近例更直紫薇之署已觉忝尘絶曺玉笋之班併居清切感极而空成涕泗宠兢而在如梦魂青琐窓开再见壶中之日月朱衣吏引犹疑泽畔之形容谬恩虽自于圣知公议终腾于衆口此盖相公洪钧造物青律廻春用材而木屑无遗念旧而蓍簮靡弃遂使苍苔入咏复预于词臣死灰再燃无惭于狱吏敢不慎修儒行演畅皇猷庶慿翰墨之功少答陶镕之力卑情谢除翰林学士启右某启伏奉制命特授守本官知制诰召入翰林充学士者祗荷宠光不任感惧伏以汉朝故事待诏甘泉之宫唐室旧仪召对浴堂之殿自非枚马渊云之述作常杨元白之才名则何以塞清问于论思润皇猷于典诰岂宜孤陋遽此忝尘伏念某植学非深属文无取滥中悬科之选㝷叨通借之班諌署拾遗謇谔无禆于圣主承眀三入清华空类于昔贤顷因坐事以左迁固亦息心于荣路洎得归朝之命遂求典郡之官去年召自琴台再陞纶阁骤荷一人之宠遇果罹三歳之㓙丧虽勉就于夺情实重违于素志顾潘安之毛髪已有雪霜念季路之㫖甘不如藜藿临文翰而方寸乱矣对搢绅而面目何为想石祁子之执丧空惭至行比欧阳通之起复尚欠礼文止期卜兆于松楸再请効官于符竹岂意未谐私愿俄辱殊恩翻令朽退之身亦预深严之地纶言乍降俾离红薬之阶宸翰髙悬已践玉堂之地哀荣交集宠辱堪惊副重华好问之心先忧学寡草武帝求贤之诏更愧才难通宵未息于战兢举歩犹疑于魂梦此皆相公洪钧造物青律廻春徴贾谊于谪官终成前席荐相如之视草幸得同时敢不四禁是遵三缄是诫况艰难备歴齿髪始衰用直道以事君虽无改变肆刚肠而疾恶渐亦销磨庶寡悔尤少酬知已下情无任感戴兢荣始终知归之至谢除刑部郎中知制诰启右某启伏䝉圣恩特授前件职者一麾出守左迁方类于阮咸三入承眀寓直忽同于应琏祗膺宠命伏积兢荣窃念某猥以腐儒受知先帝践扬两制出处九年自知赋命之多奇每愧浮口之过实军容捧砚敢望辉荣力士抹靴遽腾于谤议而自临民滁上移任淮南饰厨传以屡空勾簿书而弗逮受釐宣室重求前席之期烧药鼎湖忽起攀髯之念心灰自死泪血无从属当眀主之承干尚代藩臣而守土㝷以拜章言事觧印归京覩七月之园陵魂销弓劔随百官而朝谒目㫁云天放懐书史之间结舌搢绅之内皂囊无取惭越职于伏蒲白首为郎甘息心于执㦸虽知止足犹阻归休欲耕季子之田园曽无二顷谋葬刘钟之亲属何啻十丧终为懐禄之人盖逼有身之患岂谓内庭论荐黄合佥谐廻天眷之新恩复王言之旧任堦前药树重吟谢客之诗观里桃花免动刘郎之慕咏此皆某官激扬公议启廸宸聪洪钧岂有于弃材化茟潜徴于故事谓李杓直翰林退职复践掖垣白居易禁署出官终知制诰享兹殊事实越昔贤驱瓜上之青蝇虽非由径乏梦中之白鳯深愧演纶敢不考三代两汉之典章取贞元长庆之风格或少窥于边徼庶上答于陶镕卑情无任感恩荷德激切知归之至上宰相谢免判吏部南曺启右某启奉今月日敕差判吏部南曹寻䝉抽取元敕者伏以演纶西掖乃王者之词臣按吏南曺本天官之下士遽䝉改易深荷陶镕伏念某比乏时才滥尘清列苍苔红药但遵四禁之文理剧剸繁乆絶五花之判便于散拙乐在清闲忽奉遣差颇増忧畏固非耻于卑贱盖亦事有彛伦且念判曺之名起于总章之后罢贠外转㕔之事为尚书役属之司勾群吏之稽违奉三铨之指頋显为统摄自有礼容岂可职衔带制诰之文公状具尊卑之数虽知不便未敢固辞岂谓相公曲为敷扬俾谐停寝全台阁之故事实亦公行荷庙廊之殊知且非私谒永懐感遇空极兢荣廻寇宻直谢官启右某启伏以应星辰而虞山泽华省名郎直宥宻而预机宜黄枢近职兼兹重柄允属鉅贤学士学植凌云词源沃日泽宫中的科名先继于箕裘諌署曵𥚑章䟽独推于謇谔纵横时务辉映士林佐理计司觧九牛而刄颕直言便殿折五鹿以词雄故得峻陟中台荣升宻地称天心之则哲动时论于得人而又南面聼朝特颁金紫东铨求理专委品题伫从三节之荣便叙九功之业某幸叨知奨方切依栖自草芝泥最先栢叶恱岂谓学士曲廻谦柄俯赐华牋目窥星斗之文章身负刺芒之憷惕钦隆感戴藂集所懐卑情不任谢仆射相公求致仕启右某启伏以悬车告老大夫七十之期名遂退身老氏五千之说其或当尚齿尊贤之代有经邦镇俗之才虽在期頥式存倚注纵止足之心自许执礼无违奈弼谐之任惟艰非贤不乂伏惟仆射相公受天和气为国善人三朝文翰之司丹青帝典再领爕调之任提振皇纲昨以乆处台司重烦耆德事均劳逸辍万务之忧勤位保崇髙为百僚之师长永言端揆之任旧称廊庙之官垂行三入之恩求賛千年之运岂谓浮云冨贵脱屐簮𥚑拜章旣逹于冕旒洒翰徧贻于台阁是何末品亦辱台凾初谓误传终知殊赐兢惶无措拜受失容见大儒之用心循先圣之彛训不独辤于世䘵亦将激彼时风然而上揣宸心旁狥公议咸谓老成之德宜居辅弼之先捕虎逐麋虽鬻熊之已暮为霖作砺非传说以何归况钟洪范之康寕冝念苍生之穷困竚覩白麻天降促追振鹭之班黄合开洞重见栖鸡之树社稷之谋是展君臣之分弥隆与邦国以同休书简编而増耀斯为善颂且匪虚谈下情无任廻司空相公谢官启右某启伏以引年纳禄逹人知进退之宜养老优贤王者得始终之道君臣之义今古同风伏惟司空相公受天至知为国重器皇坟帝坟咸归润色之功禹画尭封尽𬒳陶镕之力位崇百揆年俯七旬宸心方倚于老成逹识遽辤于荣禄圣人上遂其頥养峻以阶资鳯皇之池暂虚于旧位鸤鸠之秩聊示以新恩觧簮以如遗指林泉而自乐功成名遂早知身退之机漏尽钟鸣堪笑夜行之者然而四海有具瞻之任三公非致政之官激浮躁之风式旌素节委弼谐之任终复黄扉凡在搢绅皆倾祷颂猥䝉钧造先赐台凾仰钦止足之规弥荷谦尊之德卑情无任廻孙何谢祕书丞直史舘京西转运副使启右某启伏以列中祕圗书之府贰外司漕运之权惟是才难允归公议学士文同三代名冠四科擅埸早逹于天聪独行不随于时态轻㽜矦之杂伯浪取帝师慕孟子之着书力谈王道暂倅坐棠之政㝷升汗简之资闺籍通班式耀获麟之笔转输剧务更观流马之功方切欣怡忽承缄翰备认谦冲之㫖弥増铭荷之诚衣锦画行虽劳于按部演纶夜直愿効于前驱谨奉启荐戚纶上翰林学士钱若水启右某启某有进士同年戚纶者负文章器识纯谨君子也其先君通五经教授于濉阳终身不求闻逹兄维国初登进士上第有文有行守道不拘㳺宦三十余年今爲殿中丞纶擢第亦一纪矣歴主簿县尹得大理评事光禄丞司榷酤于谯郡非其乐也向因谳狱宛丘坐繋乌府廷尉议罪聼以赎论既释之矣或以前罚未塞又夺其官今㑹赦文合从叙用寓止佛寺出无车马冐犯风雪䄂文相过有理道评十二篇味之非空言也然而辤直意切急于救时若无知心亦恐腾口以为失路而造谤也尊道之士其将舍诸恭惟学士才与位并道与时㑹力开贤路之梗手筑圣域之基搢绅颙颙有所仰赖某罪在摈弃恩出推挽未能报德尚复言人盖非学士之门不敢失纶之言贾纶之毁也语曰善人在患饭不及餐区区之心实愧斯义谨修启事并封纶所着凡若干凡阁视草之暇赐观覧则纶也幸甚谨廻尹黄裳启右某启伏以諌垣清秩缀螭头侍从之班史氏设官修麟茟不刋之典享兹清切允属英翘正言学士学冨百家文穷三变挂籍先鸣而擅誉栢台持宪以生风近者金阙献书召试王褒之颂石渠载笔更伸班固之才凡在立朝共欣得儁猥䝉殊念特示长牋载窥彪炳之文益认谦冲之㫖钦隆佩服併集所懐谨修启事陈谢王黄州小畜集卷第二十五小畜集小畜集卷第二十六王黄州小畜集卷第二十六拟试内制五题郷老献贤能书赋宫漏出花迟诗云州节度使加使相麻搜访唐末已来忠臣子孙诏正郎告老可太常少卿致仕制黄屋非尭心赋春晩緑野秀诗放五坊鹰犬诏批答䖏士陈搏乞还旧山日月光天德赋四时和爲玉烛诗授节度使兼中书令西京留守麻除右拾遗诸王府记室叅军允邉上节度使入觐批答崆峒山问道赋五老化流星诗授节度使左金吾卫上将军制诫诸王诏赐汉南国王生辰金银器郷老献能书赋古者选于里举于郷考德行而宾之以礼典贤能而献之于王是故郷老之荐不滥贡士之道有光岂不以敦至教合要道察之于郷党升之乎俊造合议于衆寡㝎谋于耉老非贤不举在百行之孔修唯善是从非一郷之皆好区以别矣尊而宠之察道艺而斯茂表公共而灭私于以振郷大夫之职于以行郷饮酒之仪厥时彻䜩拜书以荐遂使乎贤者能者靡至乎自媒自衒自才见举固于我以何求在邦必询所欲人之知劝既而有禄斯膺有位斯豋嘉黄髪之上献匪玄纁之下徴拜而受所以知乐善尊老义而举所以见推贤譲能其进也若石之投水其类用也类木之从䋲然后佞倖之风不起激劝之道自彼咸谓乎尔公尔侯亦在乎我郷我里学优则仕岂患人之弗知没世不称唯曰士之深耻故得朝有多士野无遗贤以此取人道合于邃古以此治世功侔乎上天乃郷举里选之谓信朝行夕斆者焉我国家茂育羣材跻攀太古任贤克举二八阐化自齐于三五小臣待诏向金门硕诣公车之府宫漏出花迟诗丹禁迟迟漏深宫灼灼花繁枝开正满清韵出何賖静拂红英宻㣲穿翠叶斜依稀惊宿蝶冷落动晨鵶细逐香离槛轻翻露滴沙硕当直仙署铃索共交加云州节度使加使相麻门下临戎阃外伏金钺以专征定䇿幄中升玉堂而论道眷惟重柄实在全才向匪得人固无虚授其有威稜却敌勇毅安邉式旌善战之功别举畴庸之典乃求吉日特举徽章具官某劒耻一人城长里禀气而全钟太白论兵而自着金韬爰自作翰云中威行塞外倬彼亷颇之勇略居然魏尚之英风念劳而阁列丹青己圗奇表効节而门开朱白屡奏邉功宜升调鼎之资俾耀筑台之贵虽匃奴畏惮已知域外之雷霆而黔首燋熬更作人间之霖雨讵云优异姑示甄酬于戯位极人臣荣兼将相勿期骄而伐善宜尽瘁于匪躬永保崇髙何烦训励可依前件搜访唐末己来忠臣子孙诏敕皇王之典道在赏延公侯之家义闻必复汉帝想二臣之壠爰求近亲元和念五代之孙诏还故宅朕祗膺骏命景慕前王虑忠孝之臣僚有替陵之苗裔将行激劝宜示甄収应唐末已来梁朝而下或直言于昏主奋不頋身或立事于乱邦见危致命名姓虽存于青史子孙己混于白丁流落闾阎湮沉门阅量器能之可用委长吏以上言庶遵有后之文更励为臣之节人或㒺冐国有刑章凡在守臣副台深㫖正郎告老可太常少卿致仕制敕具官某卧锦为郎悬车告老特举贤优之典用旌知止之心清资俾贰于奉常白首免嗟于郎署恩荣所及汝其佩之可依前件黄屋非尧心赋惟彼陶唐忧民道光处黄屋之非贵虑黔黎之弗康忘彼乘舆示一人之勤俭思乎稼穯见百姓之平章不然又安能禅位于大舜比崇于轩黄者哉岂不以天生蒸民树之司牧方诞敷于文德匪㽜心于华毂善行无迹我则期同轨于万方覆辙在前我则致可封于比屋盖以乐为御德为车欲跻民于仁夀将纳国于华胥苟兆民之困矣虽万乘以焉如忧劳于四海九州未臻富庶頋盻而鸾旗鳯盖终类蘧蒢有以见上德为心下民可畏唯惸独以是念匪崇髙兮自贵遂使辚辚之响莫逹于四聪慄慄之心常咨于庶彚自然我躬以瘠我民以肥但虑一夫而惕惕焉知四牡之騑騑足可使域中之御朽乘干因兹而取则天下之车辙马迹由是而知非所以道冠百王功齐五帝焦劳之德㒺怠濬哲之风靡替耕田凿井固何有于万民神智天仁自流芳于百世今我后功迈伯禹心侔十尧处越蓆而古风斯振设土堦而俭德弥昭御六马以兢兢常思罪已通八蛮而穆穆尚戒宣骄故得洪业弥芳玄穹䧏瑞念苍生而唯恐无告乘金辂而未尝介意小臣待诏于公车硕比伊耆之故事春晩緑野秀诗雨过川原上凝眸送晩春韶光销欲尽野色望来新天末迷蓝嶂江湄乱麴尘垂扬难认影幽鹭莫藏身逺接天邉幕晴和草展茵眀时四郊静凌乱踏青人授六尚书节度使麻门下国之喉舌尚书实緫于六曺王之爪牙连帅出叅于十乘在昔唯求于藩屏我朝复借于循良自非文武之全才莫预邦家之慎选其有本由儒雅兼着韬钤郄縠之礼乐诗书义之府也仲尼之爼豆军旅兼而有之宜分经国之材各受殿邦之寄爰颁宠命式表殊恩具官某等或天赋器能或时推謇谔扬歴尽试难之任周旋居求理之朝腾而龙驾干纲俱呈歩骤雍穆而鳯吹律本共洽和平暂㽜调鼎之恩先授豋坛之柄进贤冠而纳言帻已峻朝端仗黄钺而拥白旄更光儒道仍加食菜式重分茅于戯名器不可以假人是予所慎富贵弗期而骄至在尔思勉承出将之荣勿辱知臣之鍳徃践厥位钦哉朂哉可依前件放五坊鹰犬诏敕王者狩必以时除灾害于黎庶射而豋爼表孝荐于祖宗过此以还尽爲非礼朕祇膺大寳弗敢盘逰爰自国初因其旧制五坊设畋猎之备四海贡鹰犬之俦虽则存而勿论未如不作无益况又青骹黄耳耗民用以居多雨血风毛匪朕心之所欲宜从式释放式表忧勤应五坊鹰鹘等并委本坊使即时放散所有狗犬人愿収养爲警备者亦聼仍敕天下今后不得更进鹰犬庶使发狂之言遐遵于老氏外荒之戒无愧于古书亦所以见朕惠及于飞走也告布中外称朕意焉批答处士陈搏乞还旧山表所上表事具悉昔者帝尧临于大寳许由称之外臣虽居万乘之尊不屈匹夫之志想彼贞节朕常嘉焉卿不仕王公多歴年歳雅有神仙之态蔚为高尚之人爰自近年屡云请见虽玉堂金阙暂喜于来朝岫幌云关遽求于归隐可认不覊之行用全独善之心披阅奏章良多嘉尚所请冝依日月光天赋德日月焜煌丽乎天兮秉阳既垂光于率土实耀德于穹苍配行健之功功深煦育叶无私之道道契皇王是何凿混沌之精挂羲舒之影循环分昼夜之度盈缩逓岁时之景重轮重珥为当代之休祥行疾行遅是何人之驰骋但见乎来徃天心舒阳惨隂浴咸池而杲杲逗斜汉以沉沉仰之弥髙自可侔于圣德无幽不烛固取象于君临蔼蔼晨曦亭亭夜魄覆㿽虽隔于照烛圎盖实资于辉赫运行不息四时于是乎成功遐迩具瞻九土以之而光宅观其日之始也升若木拂扶桑光天德兮临八荒龙吐熖而氛霾荡尽乌腾晶而魑魅潜藏于以瑞呈五色于以眀列三光月之始也出金天突瑶水光天德兮照千里兎奔而挂影时揺蟾跃而露华轻委于以辗碧落而皎兮于以掩繁星而嘒彼厥象昭然斯为得天附高眀而能乆蘓物彚以无偏行中道而瞳昽几彰圣代逐左旋而出没暗送流年我国家道契贞眀功齐刚克修五纪以叶用照万邦而取则夫如是叔寳之徒冝咏歌于帝德四时和为玉烛诗尭舜钦天日羲和正暦时铜浑列辰象玉烛照华夷真宰潜能秉飞亷讵可吹祥光长赫矣佳号得温其㘅处非龙首燃来岂鳯脂皇眀方比盛鑑物自无私授节度使兼中书令西京㽜守麻门下周官重八柄之权掌之者方为崇显洛食启二都之地分之者必在勲贤其有族茂山西功高天下画像早圗于麟阁分茅继拥于龙旌将酬征伐之劳冝委居㽜之地具官某名标鐡劵勇号翅人英雄而夜拜长星力扶兴运慷慨而自称大将誓立殊功爰膺推毂之荣累荷殿邦之寄开白门而効死已静邉烽按黒矟以扬威克申戎律加以师贞之外理本尤精得士心而料敌无遗求民瘼而所在称理辑瑞而无违觐礼献琛而颇见勤王尊周之大业弥隆分陕之重权斯委仍相加右相式重大臣于戯舜号纳言周称内史极尔人臣之位表予京邑之雄勉伸夹辅之劳无忝崇高之命可依前件除右拾遗诸王府记室叅军敕朕藩屏家邦封崇子弟凡于王府必择时才以尔具官某文行素高才识兼茂俾爲记室仍列諌垣庶令謇謇之臣体我亲亲之㫖曵𥚑载茟尔其勉之可依前件允邉上节度使入觐批答敕某所上表事具悉卿心悬就日役在防秋屡拜封章坚求朝谒载叙云龙之㑹请离鸡鹿之関况闻刁斗无声烽烟罢警足可别云中之巨镇归日下之长安慰予鷰颔之思遂尔雁门之恳覧奏嘉尚再三不忘所请冝依崆峒山问道赋愚尝歴覧皇王嘉崆峒之所请见轩辕之道光咨有德之人所谓乎不耻下问求无爲之理寕辤乎陟彼高岗故得化臻于冲寂功格于玄黄者也原其云纪设官弦弧立制蚩尤脩伏以聼命风后周旋而佐帝尚虑其至化未敷群生未济乃访道于名山欲坐忘于浮世既而金根玉辂鳯盖鸾旗万乘以之顺动千官以之恱随谒帝者之师吾将学矣庶圣人之道可得闻之于是陈稽首之仪揖龎眉之老方初筮以则告俄一言而悟道何思何虑靡烦手以乘干不识不知自垂衣于大寳䘮天下于忽焉得环中于自然旣絶圣以弃智但牧民而御天姑射神山只在庙堂之上华胥旧国不离樽爼之前徒观其御彼六龙齐乎一马尚恭黙之至道阐希夷之大化国风穆若克清夀域之中物态熈然尽到春台之下故得黜彼聪眀端居穆清㒺象之珠有耀出虚之乐无声岂比夫舜举八元方为求理尧咨四子而后化成者哉我国家尚黄老之虚无削申啇之法令坐黄屋以无事降玄纁而外聘有以见万国之风咸归乎清浄五老化流星诗五老知符命皤然共効灵逰河方告瑞入昴忽为星接武传歌咏翻身上杳冥来同聚井数去作种榆形鹤髪光难认龙圗兆可听至今依列宿高印逺天青授节度使左金吾卫上将军制门下王者建侯行师取诸易象体国经野法彼天文外则藩垣有仗钺之权内则羽卫重执金之柄向非勲旧㒺与佥谐其有尽节皇家䇿功清庙陟师坛而且乆提禁旅以攸宜亦既得人乃颁成命具官某将门袭庆武曲储精曺景宗箭发饿鸱百里嵩世称连虎当年誓志一万户之侯封絶塞立功五十营之兵事考勲庸而进律分茅土以殿邦克彰作翰之劳靡怠献琛之礼一昨倾心象魏𫐠职京师载成鱼水之宜授瓜牙之任尔其戒严黄道警肃紫垣致高枕于宸居是予繄赖法钩陈于环卫在汝恪恭于献戯以上将之雄兼仕宦之重世祖微时而徤羡赵才没世以垂名勉继前贤勿替休命可依前件诫诸王诏敕朕闻五帝官天下而禅譲于贤三王家天下而封树其子德已薄矣可不慎乎尔等生帝王之家承祖宗之庆各践王位且无军功不知稼穑之艰难但受崇高之冨贵宜循礼法勿紊典彛凢尔所为必思有益朝谒之暇友悌为娱以德以年雍雍穆穆汝或不子予敢独亲勉行忠孝之风勿贻家国之念佩服丕训无或忽诸赐汉南国王生辰金银器鞍马诏敕汉南国王星辰垂庆邦国有光咎陶感云虎之祥克符帝舜仲甫䧏岳神之质爰佐姬周诞灵既在于兹晨钖命宜遵于异数盖松栢后凋之筭表君臣道合之恩与国同休予所硕也可赐卿金银器物鞍马等具如别录王黄州小畜集卷第二十六小畜集小畜集卷第二十七王黄州小畜集卷第二十七拟试内制五题射宫选士赋东风觧冻诗授御史大夫可司徒门下侍郎平章事制恩赐宰臣一子可尚书水部贠外制除左拾遗直史舘可开封府判官制归马华山赋笙磬同音诗节度使起复加云麾将军制允淮海国王乞落大元帅批答右諌议大夫可御史中丞制贤人不家食赋干眀节观羣臣上夀觞诗授翰林学士承㫖可依前工部尚书平章事制奠故节度使文宣示宰相臣已下复百官转对御札大合乐赋甘露降太一宫诗赐天下酺五日诏批答南诏国王请东封表授蓝田县尉可右拾遗射宫选士赋稽夫古之射也观容体试贤能建泽宫而洞启萃贡士以云蒸选千里举于郷待时而动张其弓挟其矢揖譲而升正鹄既设声诗乃豋有以知君臣之义洽有以见礼乐之道兴起不以行高于人艺推于衆与郷老之荐充诸侯之贡试其射也当仁而虽有所争考以德焉合德而奚资偶中徒观其射法有程射乐有声采繁之诗既作翘楚之技斯呈非取其十发而九中在合于二节而五正必也射乎盖观德而饰礼不失职矣由体正而心平是以大射之仪既弦弧而剡木选士之义乃张侯而设鹄九宾既序二耦为属于以定隆杀于以分荣辱与于祭者所以昭乎宠光削其地者所以行乎诫朂是故五等相叅㒺遗之子男多士至止必命之郷里其中也得为主賔其争也是谓君子取于德而不尚力非蹲甲而射之求诸已而不反于身乃审固而中矣是谓绎志孰云主皮焕乎得矍相之义洋然有阙里之仪所谓礼无违者故得人皆仰之士有逰六艺之埸抱四方之志虽中鹄而有立尚屠龙而为事将射䇿于金门别取穿杨之利东风觧冻诗习习气初通峨峨势自融渌波归旧水寒片漾和风暖想千溪绽吹疑一夜空鹭翘休映白鱼跃乍翻红缯裂方塘上琼流巨壑中漪涟还浩渺湏赖济川功授御史大夫可司徒门下侍郎平章事制门下坐霜台而司台宪振肃王纲践黄阁以持衡缉熈帝载眷惟重柄允属纯臣其有首冠鸳行位崇乌府弄印之名已着和羹之命爰行具官某尧殿神羊舜庭威鳯五色灿偹补天之石四方观测景之圭威容而青女司霜荐祥瑞而黄人守曰爰自位尊亚相道切致君挺屈轶以当轩虽能指佞舣艅艎而在岸宜命济川赵尧已振于威稜邴吉伫观于调爕式耀三台之位仍加五教之资㒺敢汝私盖从师钖于戯君之命相唯过失之是求相之爱君唯公忠是举勿咈人欲勿依予违跻冨夀而和隂阳寔有望于汝也徃钦哉可依前件恩赐宰臣一子可尚书水部贠外郎制敕公共无独亲之义帝皇有延世之恩爰举旧章时覃庆泽惟尔严父为予大臣嘉其调鼎之功命及趋庭之子俾升华省仍列清曹乃含鸡舌之香式耀鳯毛之贵嘻古人有垂白郎署者尔起家居之荣亦至矣慎守太君之命免讥世禄之家负薪堂勿忘古训可依前件除左拾遗直史馆可开封府判官制敕朕命大臣尹兹京辅厥惟佐职必慎其人以尔具官某位列諌官职兼史氏俾就难试之任式彰不器之才乃自諌垣倅于天府禆賛之道尔其朂哉可依前件归马华山赋圣人以文德昭彰放戎马兮功齐武王望三峰而纵逸见万骑以腾喷雪眠沙罢饮长城之窟嘶风龁草咸归华岳之阳当其镕铸五兵荡平九野舞朱干以在上振木铎而化下于以来逺人于以却走马塞垣旣静何为夙驾之虞国歩方清莫有生郊之者所以散屈产之乘觧渥洼之驹嘶北风而何益患南牧以应无朔吹生时免聼陇头之水秋霜落处寕㘅关上之榆已而汗血休坠兰筋不匮出皂栈以弄影入青山而觧辔芙蓉峰畔争翻歴块之踪逻逤城邉讵见防秋之事是何骕骕騑騑星分电飞十二就之华缨不御五千仭之翠岭如归过岫幌以长鸣乍来天廐出云关而互跃似突兵围永别戎车长随野兽玄黄之病何有赭白之纹自痩既无取于代劳亦奚资于御宼空疑旌斾映片片之朝霞更误钖銮响冷冷之山熘寕载驱而载驰任自东而自西散乱浮云之景奔腾逐日之蹄诏巨灵于按辔想石皷于闻免随棹鞅之人扬尘紫塞非有敝帷之费朽骨青溪羙矣夫帝道方行王师既铄取威㒺在于㐫器耀德唯矜于朽索有以见太平之业兮迈前王可登封于泰岳笙磬同音诗皷簧名本异拊石意何同吹撃虽殊致声音忽暗通谁将嶰谷韵潜合泗滨风莫问𥙷天王休寻入海工鳯鸣应不辨兽舞自难穷古乐何人㑹湏知政在中节度使起复加云麾将军制门下三年之丧万古通制虽人子尽苴麻之礼而将军有金革之文方资御侮之功爰举夺情之典其有土茅作翰风树成悲旧章虽聼于终丧优诏冝从于顺变具官某垂天迅翼跃冶祥金当时命未来鸿鹄曽嗟于壠上洎风云得便蛟龙不在于池中勇爵素高𢡟官斯至筑韩坛而岳立持汉节以风行旌旄方庆于趋庭荼蓼俄悲于陟屺已过絶浆之日难终泣血之期是宜䧏丹诏以推恩许墨缞而从事仍加爵秩式表哀荣于戯执戈卫社者惟臣之忠立身扬名孝惟子之孝将显父母勿忘君亲勉树勲庸无沗光宠可依前件允淮海国王乞落大元帅批答敕淮海国王所上表事具悉惟王奄有全吴世尊中夏齐封吕尚得专诸矦之尊征鲁祭周公冝用天王之礼一心奉上五世其昌爰归京师且献圗籍乃䟽王爵兼领元戎匪示等威盖旌夹辅王知止不殆谦尊而光既避位以拜章可优贤而下诏旌乃贤眀之德均其劳逸之心聼觧重权表台深㫖所请冝依右諌议大夫可御史中丞制敕汉制大司空之下有中执法之臣盖周官少宰之任也弹奏弗法贤不居以尔具官某昌言有闻直道自任宜从諌署擢在宪台且命尔专道而行专席而坐举劾紏禁无旷厥官可依前件贤人不家食赋圣人以好爵斯悬养万物兮法上天朝有代耕之䘵世无家食之贤含糗羹藜休隐文衡门之下重茵列鼎争趋魏阙之前岂不以养正豊财求贤辅国既审像于传筑亦眀掦于舜侧驰束帛以云委揭干旄而杓直寂寂而永辞颜巷谁复曲肱憧憧而尽赴尧庭自期陈力遂得四门穆穆百僚师师盖知乎观所养也匪谓乎饥者食之考其才而受其禄象于丰而取于熈㒺敢素餐尽謇謇而无隐厥惟退食必逶逶而有仪是知食乃人天贤为国寳克勤乎待士之礼允叶乎养民之道法吐哺以兴周笑饮酒之在镐当年汉殿犹闻索米之言今日啇山不见採薇之老自然人爵无君庖有加借筯竞陈于筹画漱流休卧于烟霞不儧不奢岂効何曽之室载饥载渴免同原宪之家得非畆有余粮人无艰食君以禄兮御下贤以才兮举职则知进之人欲凿杯而莫得向使民起菜色时沉颂声君筑台兮避债臣採橹兮偷生则识时之士虽窃䘵以非荣方今三时不害百度惟贞梦到华胥髙枕而寕劳旰食民跻富寿还淳而尽饫和羮士有併食儒宫成功文阵入官未免于五斗探学徒窥于数仭将期食乎鼎食鸣钟寕虞徃吝干眀节观群臣上夀觞诗甲观正储祥羣臣献夀觞捧豋金殿稳深照赭袍光环佩和仙乐衣冠惹御香玄天共悠乆碧海比灵长葵藿心无异鸳鸿翅有行何当随近侍同此祝无疆授翰林学士承㫖可依前工部尚书平章事制门下天道无为运五行而亨品物圣人有作设四辅以泰蒸民方隆大寳之基宜择具瞻之位其有老于文学乆事丝纶贡昌言于顾问之间变古道于典谟之际宜从禁苑擢在台司庶符命说之篇致展致尧之术具官某尼丘孕质昴宿垂精骥有徳而可称鳯非时而不下爰自优㳺丹禁辉映皇家驱三代之文章云蒸笔下慎一人之禁宻鹗立朝端諌畋猎以上书请登封而作颂歩鳌头而且乆歴鸡树以攸宜未离喉舌之资更受腹心之寄沙堤金印别光东合之荣铃索花砖罢赴北门之召极人臣之位资王佐之才勉思启沃之谟勿忝崇髙之任于戯予为元首汝乃股肱推公共以为心弗私名器事弼谐之茂业用乂邦家诫之朂之期太平之可致也可依前件奠故节度使文故某镇节度使权重分茅功深卫社塞垣无患累朝而恃彼长城天道难忱一朝而㫁乎右臂収泪对丹青之像含酸聼鼓之声特命中牢徃羞烈魄表君臣之大义俾存没以知恩魂且有知察台深意宣示宰臣已下复百官转对御札朕闻古之王者树谤木悬諌鼙所以求已之过失也季代以还斯道云废七人諌诤之位徒有其名百官转对之仪稍为近于古诚为有益是谓彛章亦旣寝之甚无谓也盖以因縁兵革頺靡纪纲在下者希㫖而依违莫陈利病居上者饰非而拒諌空叹覆亾朕嗣守鸿圗躬亲庶政将欲立无过之地行不讳之风凡尔立朝宜遵旧典俾嘉言之㒺伏仍择善而是从仍付有司悉依故事宰臣庶位申朕意焉大合乐赋王者作乐崇德因高事天固大合之奏也阳至音于自然本乎人心风俗以之而变矣考诸古道神祗于是而䧏焉岂不以大乐之制圣人能事于以导淳和之气于以窒嗜欲之志必使律吕克谐宫啇有次絶靡靡之邪声表愔愔于大义以此感人而人恱以此荐神而神至其用也非八蜡以六宗其大也必父天而母地见德音之孔昭信同和而有自又何止百兽率舞丹鳯来仪亦将动孝思于严配扬和乐于华夷缴如绎如所谓乐之大者载考载拊神其聼之徒观其仪济济大合之乐兮发而中礼于以用之兮配至诚于祖祢其声洋洋大合之乐兮发而有章于以用之兮表至德干皇王匪但崇牙设勐张金石间作干戚成行然后称为稚乐哉议夫乐之设也非管非籥乐之用也唯淳朴若非审音以知政安能制礼而作乐聼之忘味侫邪之道弗兴和而不淫亷正之风有觉是以大合之乐其乐雍雍用之于圆丘方泽施之于除禅豋封岂钟皷云乎姑恱人之耳目异铿锵而已失盛德之形容我国家韶濩豋歌咸英尽羙复䕫乐于雅正黜郑声于惉懑自然天地効灵耿休光于大祀甘露䧏太一宫诗甘露霭长空垂休太一宫瑞光经日在圣德与天通如醴沾衣白凝脂间红叶淋漓滴层汉頋盻骇重瞳五色名难比三危味莫同祗应书信史千古仰玄功赐天下酺五日诏敕古者禁诸羣饮所以节用而豊财赐以大酺所以布德而施惠禁之或慢则糜糓滋多赐之不行则屯膏是叹稽乎歴代寔曰彛章自唐室乱罹中原多事废兹恩惠积有岁年朕负荷丕圗躬亲庶政唯思旰食弗敢酒荒幸以宗庙降灵干坤垂祐属方隅之无事思黎庶以同特隆五日之酺式表一人之意可赐天下大酺五日仍令所在官给酒食批答南诏国王请东封表敕南诏国王某所上表事具悉卿勤王岁乆望阙情深特推北拱之心逺有东封之请嘉赏之外愧耻良多朕闻封禅之仪皇王大礼苟非功格天地泽𬒳昆䖝虽力行于一时终取笑于千古矧在凉德敢诬介丘况燕土未平河流屡决中夏之俗罹于羗戎多稼之田垫于水潦一念至此恫癏乃心而又鄗黍江茅东鹣西未之有也泰山梁甫匪予意焉卿当善育民人谨奉正朔登封之请以俟治平诞布朕心固宜知悉所请冝不允授蓝田县尉可右拾遗敕王畿释褐諌署曵𥚑清要之资非才不授以尔具官某以文学登第以亷平効官特从侍从之班副我窥规之意望朝有遗政尔其拾焉勿虚諌垣以沗休命可依前件王黄州小畜集卷第二十七小畜集小畜集卷第二十八王黄州小畜集卷第二十八碑志右卫上将军赠侍中宋公神道碑奉敕撰前普州刺史康公预神道碑宣徽南院使镇州都部署郭公墓志铭諌议大夫臧公墓志铭故侍御史累赠太子少师李公墓志铭右卫上将军赠侍中宋公神道碑奉撰敕皇帝冕而躬耕之眀年端揆纪号之二祀夏五月戊戌上将军邢国公薨开寳皇后之父也于后唐为外孙于汉室为驸马上闻之震悼有诏辍视朝一日赠侍中崇戚里也嗣子衔恤上章请刻石于神道事下相府俾西掖掌诰之臣考其实而文之于是详求家谍叅用国史论次功行直而叙云臣闻仲尼修春秋载王姫之筑舘于长𫐠史记列外戚之世家诗称下嫁于诸矦传云纳女于天子内所以敦睦九族外所以恊和万邦因副马以纪官着濯龙之通籍其来尚矣可得言焉然而或祸败自贻或贱微为累张敖汉祖之子壻孝惠之后父亲则亲矣而贯高之衅生焉卫青平阳之所天子夫之爱弟贵则贵矣而郑季之出耻焉加以器盈则覆位不期骄吕禄以后族而封王北军共撃班勇以父功而尚主东市𬒳刑简册具在骄矜可诫则有世开鲁舘家袭韩坛享必复之公矦荷必大之门户长守冨贵无沗祖宗兼将相之崇髙居后妃之亲族殊勲懿行溢羙于青编善始令终腾劳于眀代惟我故广平宋公之谓乎公讳偓字仲俭世居广平号为着姓公以生于西都今为洛阳人也其先微子启以帝乙长子啇受庶兄言不用以归周国既亾而封宋盛德不冺列于三仁垂𥙿下延遂叅五伯緜緜瓜瓞世有其人逺则昌居代邸对周勃以责公言近则璟立唐朝并姚崇而行直道至公家族门阀益光累赠太子太师追封莒国公讳道追封莒国太夫人李氏大王父母也天德军节度使开府仪同三司检校太师兼中书令赠尚书令追封卫国公讳瑶追封卫国太夫人朱氏王父母也光禄太夫检校司徒房州刺史累赠太师讳延浩后唐义寕长公主追封楚国太夫人考妣也皆积功累行克致高门翼子谋孙遂钟余庆先是晋天福初房州太师用二千石为汜水関使张从宾之叛也力戦死之公即房州太师之长子也方居㓜学爰丧父天晋髙祖以公死政之孤贵主之子存恤抚养俟其成人乃补殿直俾奉朝谒寻迁供奉官时天福三年也重以晋祖常事荘宗有旧君之礼毎贵主入见聼其不拜时兵戎方炽经费不充惟公之家赐与甚厚尽而复取亦无色一旦晋祖从容谓贵主曰朕于主家无所爱惜但朝廷多事府库甚盈虗主所知矣今辇毂之下桂玉为忧可命偓分司西京以丰就养因厚遣之且敕㽜司具晨昏伏腊之用至于醯醢率有偹焉既而汉髙祖为侍卫军朝望攸重以公名家子又后唐之出也且风骨俊秀异乎诸孤欲以女妻之乃命长子承训奉书于贵主且先以袭衣名马遗焉承训即汉之开封尹魏王也公与贵主拒而弗纳汉祖又敕其子曰宋氏不谐勿复见我矣贵主知志不可夺遂许之及汉祖出为北京留守表公偕行因𥙷衙内都虞候七年汉祖使公修朝贡之礼礼成而退恩宠有加特授银青光䘵大夫检校右散骑常侍兼御史大夫上骑都尉充北京武德副使少主嗣位改北京皇城使寻迁检校刑部尚书轻车都尉时开运元年也三检校尚书右仆射上轻车都尉俄属疆埸失守戎虏乱华汉祖首建义旗遂成大业睦姻行庆公实首焉授金紫光䘵大夫检校司徒守右金吾卫大将军兼御史大夫上柱国广平县开国男食邑三百户驸马都尉世祖微时常羡执金之仕魏朝纳壻但求传粉之容兼而有之斯足贵矣时汉氏虽建大号犹用晋祖之正朔即天福十二年四月也九月加光禄大夫检校太傅行右金吾卫大将军充街使进封开国伯増食邑四百户赐开国奉圣功臣既而改纪年之号覃在宥之恩矧兹勲戚之家固𬒳便藩之泽干祐元年加特进开国矦増食邑三百户少主之嗣统也在谅闇之中念藩垣之重乃以斧钺授于亲贤授检挍太尉使持节利州诸军事行利州刺史充昭武军节度使利巴集等州观察处置等使进封开国公増食邑五百户实封二百户改赐开国奉圣保定功臣嘉州异俗绵谷旧封素推设险之邦遥仗建矦之利位兼掌武不亦优乎二年十月出镇滑州増食五百户实封二百户外韦旧都虚昌古郡贞荘师律初豋南郑之坛藩翰王畿实主北门之管年犹未冠议者荣之无何将相分权君臣道失周祖出潜渊而或跃知寳命之在躬勘黎之功已謌于西伯升陑之衆遂指于南巢公动识几微深眀祸福以为不周已折建一指以难扶大寳有归顺三灵之改卜周室肇基庆泽首𬒳徽章广顺元年増食邑一千户实封三百户改赐推诚奉义翊戴功臣三年春丁楚国太夫人忧哀毁过礼亲族悯之服阕授左监门卫上将军増食邑五百户实封二百户礼卒通丧恩隆近侍周庐有次环阊阖以无虞羽卫载严致华胥之甘寝世宗之伐淮夷也公实从焉授右武军统军夀州行营副部署兼右厢排阵使属王师渐老戎辂再征江南大率舟师次于东㳍洲下㫁我苏杭之路也世宗遣公率战舰数百艘以袭之且命㐮帅慕容延钊领轻骑豋陆而进与贼遇于江中合势大战尽破之时世宗蒙犯矢石䟦履山川多为野庐以驻行阙忽有勐虎近于乘舆公引满注之一发而毙叛命之邦旣摧枯而拉朽咥人之兽复食肉而寝皮岂比乎楼船将军徒惊矜水兽射声校尉但署虚名而已哉既而刘瞻委城纳欵李景割地称臣班师旌淮甸之功议赏复滑台之命五年五月授义成军节度使其制略曰长驱下濑之师若渉无人之境夷兇戡难尔既立于殊庸砺岳盟河予岂忘于丰报云南燕旧邦北阙孔迩河壖作翰遥临白马之津穣下统戎即镇卧龙之地十二月移邓州武胜军节度使六年世宗以焦劳厌代㳟帝以冲㓜承祧方赖勲臣爰崇异数授开府仪同三仪司増食邑五百户实封二百户我太祖神德皇帝象叶太阶功高大麓顾命虽同于伊霍讴謡不在于丹啇乐推而逼乃民心揖譲而授兹神器惟新布德命方隆万世之基念旧推恩乃冠三师之秩建隆元年授检校太师増食邑五百户实封二百户于时李重进㐫狡无厌䟦扈有状公眀惟先见志在夺谋飞章述其包藏宻㫖委以经畧故有通州廵警之役焉既絶南奔之路遂下东平之诏重进奸谋果发王命不行太祖亲御六师直抵孤垒以公为杨州行营排阵使列牧野之车徒法常山之首尾师方因垒城以复隍格苗不待于七旬围蔡止劳于九日荡乎兇竖公有力焉饮至之晨首膺茂渥七月授庐州保信军节度使増食邑五百户寔封二百户旌战功也合淝重镇巢国古墟虽张辽守藩克清淮国海而子牟恋阙终舍江湖四年夏十乘来朝三峰改镇授华州镇国军节度使郑桓咸林之地素号丰饶晋侯河外之田旧推形胜三辅旣资于镇抚双旌更遂于优㳺国家展礼圜丘推恩羣后钖之懿号畴以井田干德元年増食邑五百户实封二百户改赐推忠宣力保义功臣是岁太祖以坤道阙仪中宫虚位以公之世有行义可以合礼文以后之天资法相可以当人主初求辅佐遂上宫闱沙麓休徴果叶母仪之贵雎鸠雅兴聿兴王化之基亦何必射孔雀以设奇铸金人而语怪然后称其神异哉既列外姻乃移近甸五年授许州忠武军节使度开寳元年増食邑一千户实封四百户改赐推诚宣力同德保义功臣假郑伯之田时惟重地加纪矦之爵盖有前闻授邠州静难军节度加押蕃落等使指公刘之旧壌位重十连异魏冉之出关从车千乘四年冬以郊礼霈泽加食邑一千户实封四百户八年冬平东吴之列国九年夏幸西洛以告成乃睠庶邦咸均井赋増食邑一千户实封四百户俄而太祖以南廵狩苍梧奄逼上仙之数东园畵梓遂纒同轨之哀我应运统天文英武大圣至眀广孝皇帝飞龙在御元龟告符大横庚庚叶重熈于棠棣小心翼翼赉兊泽于蓼萧公奕世将门先朝内戚专征授命已持阃外之节旄爰立豋庸更作人间之霖雨授同中书门下平章事公既荷宠章乃修觐礼辑瑞有光于文陛建牙复命于名藩二年冬授同州㝎国军节度使内史旧甸长春古宫泽涌若泉昔谓丰年之地草连沙苑斯为牧马之郊殿我大邦实惟旧德三年冬皇上初陟泰坛大崇方岳増食邑一千户实封四百户洎我后太平并冦亲御戎衣公以扈从之劳享畴庸之典四年冬増井赋真食如三年之数越眀年胡人犯塞法驾亲征随行在于邺都委邉事于国都横海以公知沧州军州事拥左冯之旌斾临沧水之封陲委注方隆威望愈重寻以邉封罢警朝命就藩六年冬上祀昊穹再陈柴燎爵邑之等率有异焉封邢国公并赋真食如干德元年之数九年六月奉诏归朝豋于禁卫居中制外爰陞拱极之班以逸代劳亦示优贤之礼出入之重又何加焉授右卫上将军雍熈元年冬増食邑五百户郊天之泽也三年诏以本官知覇州军州事未几徴归荐居环卫皇上方耕春借复益邑田加食邑如雍熈元年之数是岁公再受命兼判左右金吾街仗事缇绮二百尅静神州金门九重遂成髙枕徼廵无怠仪位有光方将起灞陵夜猎之娱赴翰海防秋之役而后宫亲属终乆次于阎章絶塞功名遂不侔于窦宪齿髪尚暮寒暄荐瘥中使御医旁午于道寝于北牖欲二竖之为祓升自东唿遂三唿而不唿复享年六十有四即以其年冬十有一月二十五日葬于河南县龙门乡宫南里从房州太师之茔礼也诏以中使䕶其丧事先夫人刘氏晋天福中封彭城县君开运中进封郡君皆从夫人之贵也汉祖开国封永寕公主少主干祐中进封秦国长公主周显德中改封彭城郡夫人寻进封京兆郡夫人公之将葬也开寳皇后泣血上言请加褒赠特诏追封曹国夫人非常典也惟夫人素禀肃雍早从釐降虽秾华已谢而蕙问长存天䕃本高不繋夫而命爵母道克偹寕为子以求郎用能符梦月之嘉祥诞配干之隂教新野封君之号虽漏典彛文灵园邑之仪更光泉壌继室以陇西李氏故保大军节度使洪义之女也开寳中封陇西郡夫人先公而亡象服是宜永归同穴今夫人彭城刘氏故左省常侍恱之女也大平兴国中封莒国夫人栢舟自誓常欲未士有子十人长曰元吉终于西头供奉官次曰元振终于豳州节院使次曰元靖西京作坊副使次曰元规前同州子城使次曰元度前同州亲事都头次曰元方终于同州山河使次曰元载元翰俱未仕一子㓜而未名皆早闻诗礼不堕箕裘万石君之子孙世推朴谨窦太后之兄弟人言退譲承家干蛊未易可量女十五人开寳皇后即其长也次适崇仪使韩崇训封广平县君其次未嫁而亡次适西头供奉官郭守能次二女皆早亾次适孟隆谂即右龙武卫统军玄喆之子也次适曺守譲即左骁卫上将军判金吾街仗事翰之子也次适西头供奉官髙处荣即故渤海王懐德之子也次适董嗣显即故通逺军遵诲之子也次为比丘尼法名惠圎余皆㓜夭母弟三人故宫苑使延业即其仲也今荘宅使益州内外都廵检煦即其叔也叔氏有子元舆进士第𥙷袐书省着作郎直史舘秀而不实今也则亡故许州衙内都虞候延积即其季也其于女兄女弟犹子令孙殆三十余人谱牒偹存此不复载或鹗立周行或蝉聮甲族毕万之家既盛固有本根陈完之后其昌可知光大惟益部廵检出自将家雅好儒术雄材伟度朝论多之惟公生积德之华宗居累朝之懿戚富而好礼贵而不骄始以勲德之家特膺选尚终兼庙堂之位遂极人臣功臣享八字之襃封食䟽万家之赋至于姬公太师之任黄权开府之资上柱国汉之宠官上将军汉之重柄位列亚相爵为国公再居金吾再处环尹家出帝后室惟贵主藩篱八镇周旋四纪有战功以书史有世䘵以传家列振振之子孙启渠渠之夏屋出则建崇牙开大幕有琱戈玄甲之徒奔走于戏下有彯缨结佩之士罗列于初筵入则挺介圭峨武弁有彤弓湛露之乐䜩飨于公朝有乘车文马之赐劳来子私等家祭五庙陈樽彛分器之数食具万钱得鸣钟列鼎之盛而年将耳顺命以考终人无间然可谓逹矣昔人云跃马肉食者四十三歳器何小哉前史称朱轮华毂者二十三人祸亦大矣始终无悔公实有焉宜乎刋勒丰碑光表幽宅俾我休烈与宋无疆者矣臣掖垣傋位论譔非工受眀命之已行率謏闻而塞职五月而葬素车方㑹于同百代可知乐石愿垂于不朽铭曰天地之道曰刚与柔后妃之德在河之洲妫汭釐降涂山好逑乃睦九族乃亲诸矦大国之援外戚之助史不云乎列矦尚主诗不云乎大邦有女夫妇以正国家以固日中则移月满则亏富䘵后族人得咏之梁冀外家鬼其馁而简册具载居髙必危休哉宋公勲戚累世唐之外孙汉之主壻乃生圣后作配先帝冨贵崇髙光华谱系维公之始生于纨绮晋主抚之同乎已子汉皇妻之实为知已曽未弱冠剖符千里维公之中深用变通歇冠环卫虎帐临戎夀春维扬寔有军功连移巨镇克振英风维公之终我朝懿戚为将为相以年以德罢殿侯邦乃尹环极能执干戈以卫社稷呜唿勲贤弗豋大年薨于路寝像列甘泉恩隆赗赠宠閟貂蝉邉功未辑遗恨依然其谁祔之永寕园邑昔也筑舘秦楼岳立王姬之车星繁雾集今也同穴沁园雨泣贵主之坟烟愁露湿其谁哭之开寳宫中昔也归寕车服有容烂其盈门姪娣以从今也哀㐫怙恃弗终号天㒺极鞠育何功乃㑹同乃先逺日丹旐悠悠佳城鬰鬰薤露凄咽松阡萧瑟万古萧瑟万古龙门丰碑屹屹前普州刺史康公预撰神道碑立功名之谓贤齐淂失之谓道悟生死之谓逹三者有一则可爲闻人矣况兼之乎其谁则然吾见于康公矣公讳延泽字润之代北人也其先盖夏后氏之苗裔曰淳维世有北土自立君长其别处康居者即始祖也西汉时康居国王纳质于大单于其后单于内附遂有云中以国爲姓曽祖嗣皇任蔚州蕃汉部知兵马使累赠太子太师祖讳公政皇任代州都知兵马使累赠大傅考讳某皇任河中节度使检校太尉兼侍中赠太师谥曰武安公其世䘵世功载在武安碑此不复书公即太师之次子母卫国夫人高氏晋氏晋天福中起家𥙷东头供奉官歴汉逮周垂二十载艰难险阻靡不偹尝以功转染院副使我太祖神德皇帝之开国也以荆湘未下诏宣徽南院使李处筠㐮帅慕容延钊出偏师南讨而公实从焉时江陵髙保融死朝议以其子继冲权领军府因命公赍玺书乘驲骑以吊抚焉且观便宜二帅㽜㐮阳以待之公宣谕而廻尽得机事前导师旅长驱而南平定荆湘易于拾芥㝷转染院使监䕶荆南军赏功也干德中受代归朝㑹国家有平蜀之役诏公爲北路前军都监至固镇主将王全斌请公领前军先入以张万友佐焉寻撃白水阁子二寨破之勒兵㑹干渠渡下蜀人恃险出万仭寨以待王师以公与万友选死士百人先豋水西寨以兵继之纵火燔焼栅木俱尽遂取之眀日全斌中军方至乃合逼置口赱之遂下兴州与䕫峡兵合进撃西县三泉生获伪兴元节度使韩保负公皆有力焉由是乘胜讨逐越大小漫天累战皆获赴利州夜半㧞之蜀人由桔栢江以遁乃焼浮桥保劔门恃天险也诸将方议进撃㑹有蜀卒来降自言知山川道路且告曰自益光江东有路曰来蘓直抵劔门南二十里蜀人设寨以阨之此㨗径也于是全斌欲自来蘓路入诸将莫有言者公曰来苏小路无烦主将可使偏裨以副大将亲叩剑门劔门精兵所聚也且蜀人闻来苏军入必分兵以御我此必克之势也乃命公与史延德徃焉公曰书称徯我后后来其蘓今路名来蘓天启吊伐之义也遂舍车马披榛梗而蜀帅王昭逺赵崇韬果㽜小将守剑门引军于青强店下由是全斌克劔门获赵王二帅席卷而西矣时蜀世子玄喆统锐兵守绵州闻劔関不守乃弃城而去蜀主遂令伊审微奉表归顺全斌因请公以一百骑先入成都安抚军民且伺必降之意是时蜀国余兵尚有七万公徃也人情危之公既至以二十骑自卫入见蜀主谕以祸福示以恩信蜀之君臣舞蹈感恱㽜三日尽封府库赍鱼钥而还全斌等遂平蜀国遣蜀主归于京师诏公为成都府兵马都监而蜀军复乱且以全师雄为首所在杀知州通判以应普州刘泽遂州王可寮果州宋德并授师雄伪署朝廷以公为普州刺史公诣全斌请卫兵赴理所与公四十人公发成都至简州招败亾之士得刀手一千人取器甲以给之乃教战阵立部伍拥之而去至郡境有贼甲雕领衆五千来犯公一战败之擒七百人授伪命者立斩一百辈余皆释之乃悬榜示人谕以逆顺招集团结淂刀手三千人败刘泽三万人自是贼势稍沮公虽至普州廨宇尽为煨烬乃依山设屋权驻师徒而兵乱之余无食可守公披攘群盗且战且行直至遂州辇运储蓄以至成城畚挿靡不具焉旣而王可寮等数郡贼兵合势来战公又败之遂至合州赴江溺死者不可胜纪未半年普遂资简昌合等六州飞奏以闻优诏襃羙且命与曺璨充东川七州招安廵检使仍赐钱帛委公䓁随军赏给自全师雄乱后东路艰难贼害使臣抄掠琛赆者多矣时师雄虽死贼衆尚有万人立谢行本爲主以罗七君等佐佑之闻公警廵望风而遁遂以贼衆保于金堂非公所部也公及越境以讨之贼衆又遁因驻师以待焉卒平狂宼先是金堂新都洛县等民爲贼逼胁皆饷馈资给之公则出令招诱许以自新约旬不来无少长皆杀民归者万余户咸得安堵输税县官故民心有懐贼党自溃加以全斌等同心经畧两川悉平及奉诏班师主将获罪皆以杀降民兵受蜀赂故也黜公为唐州教练使天下人为公惋叹公处之自若不出怨言惟筑室垦田聚书训子而已十年间辟草菜植桑柘居泌水之上遂为富家家到于今赖之开寳末太祖幸西洛祀南郊始起公为供奉官㽜监左蔵库今上即位就除左蔵库副使兼水北皇城大内廵检又召公为东京畿内都廵检使俄而公之犹子六人皆恣用家财不事生产公以礼义朂之反生怨怼乃挝豋闻鼔愿析祖业以自给诏公以理处割事未定㑹灵昌河决公受诏塞之诸子复诉公违诏遂罢使职退居洛阳不数年向之犹子已饥寒于道路矣上躬耕之岁公㑹恩例当起权河南尹许仲宣颇相劝激公曰三代为将道家所忌吾自蔚州太师而下世传将帅今幸功名以继祖祢年享寿考运逢理平使子孙去櫜鞬袭缝掖熈熈自乐以终天年吾硕足矣吾尝读李广传见其兵败削为庶人幸匈奴犯邉𬒳召而起及军吏责簿自刎帐下欲望㶚陵夜猎其可得乎古人成败取则不逺以老疾为辤而奏其二子焉淳化三年公七十六矣一旦谓其子懐珪曰吾衰耄若此死在朝夕苟以先太师之灵得保首领以没于地吾无恨然吾有平蜀微功思预刻吾墓其谁能之吾闻啇山王副使旧直紫薇有文称于代又尝任长洲宰时汝为姑蘓从事亦同僚也试为我请焉懐珪曰预㓙事非礼也且心所不忍公曰此人子之大情名教之旧制也吾则不然且古之逹者以生为寄以死为归今吾官歴二千石年踰七十六吾不死而安归吾欲生前自视其文知词无愧而功不诬也懐珪不得已命其子赍书而来某据事状次而书之大率平蜀之功公居苐一离而辩之其功有五若先入蜀境撃白水阁子二寨开王师破竹之势其功一也径赴来蘓分蜀人青强之力使劔门势觧其功二也以二十骑入见蜀主其功三也以四十人定普州其功四也越所部擒罗七君其功五也至于谟议机权赏罚威戮所不尽者有公之自着平蜀实録在焉初全师雄之乱也诸将议杀降兵二万七千人恐为内应公独请择老㓜疾病者七千人释之然后起二万人以十人为率皆反接之若连鸡贯鱼桴江而下以兵卫之比贼衆知之可二百里矣若冦来刼夺杀之于江如此则杀有名矣虽不见用可谓仁乎后国家议罪果以杀䧏为名有先见之眀不免于戾者命矣夫公形貌魁杰知谋宏逺刚而有变勇而能仁负将材喜兵法虽为王公之子耻以恩泽封矦故能立功于当年齐得失以知命悟生死而无惧虽古之名将世之逹人何以过此与夫伏劔而悔降兵仰药而罪地脉者不亦贤乎公始娶安氏蔚州别驾某之女也先公而亾男五人长懐玉进士不第早亾次懐珪前平江军节度推官试大理司直次懐理以侍亲干家未聼入仕次懐璟懐琏并𥙷三班奉职孙二人賛华举进士賛臣尚㓜公再娶李氏封陇西县君秦王之第七女也以某年某月某日终于西京私第某年某月某日葬于某郷某里礼也铭曰神德皇帝驾驭英雄始即南面乃平西戎孰爲前蒐时维我公白水寨碎来蘓路通劔门天险一旦憧憧蜀既送欵衆尚七万其谁先之公膺是选拥二十骑扬鞭入见谕以祸福蜀民舞抃事讫而还王师席卷全蜀虽㝎群兇未败命帝我公欧攘懐柔刺举一郡警廵七州盗死原野人服田畴㝎功议赏理当封矦孰爲㺥狡唁唁吠呌谪去泌阳前勲弗较三月不仕古人相吊矧我公十年不调不调何熈熈而笑太祖起之厥官尚㣲我后増秩暮年有辉徼廵西洛按察东畿竟坐家事终成罢归君子知命逹人息机先人敝庐可庇风雨知止知足何思何虑庆见曽孙名扬先祖谓死爲归预铭厥墓不朽之功永光壠树宣徽南院使镇州都部署郭公墓志铭郭氏之先虢叔之后也虢郭声近因而改焉婚阀轩裳代爲着姓自两汉两晋而下其间立大功居显位者不可偹书有唐已来孝恪爲佐命之将汾阳王子仪代公元振皆人杰也本大枝茂侍中公当之公讳守文字国华并州太原人也曽王父讳湛赠太子少保曽祖母刘氏追封彭城郡夫人大父讳秉赠太子少传祖母郝氏追封太原郡夫人皇考讳晖赠太子少师妣赵氏追封天水郡太夫人皆从公之贵也公即少师之长子少师在汉爲䕶圣军使从征蒲帅李守贞先豋而殁时公尚㓜周高祖见而奇之召置帐下旌死事之孤也洎授禅元年补左班殿直且以银印青绶崇其阶级用国子祭酒司宪大夫纪其官氏上骑都尉䇿其勲伐起家之命有足优者时广顺二年也世宗嗣位检校冬官卿加上柱国时内职东西两班各置押班之名又署都知之职公皆任焉显德中徧歴礼部刑部二尚书待之虽优用之未至公韬晦而已但以谨愿闻我太祖神德皇帝之开国也素知其名建隆初迁地官之长充西头供奉官三年改大司马开寳中授大冡宰是时太祖经营四方有澄清天下之志励兵谋帅之外所难者乘使车传宻命之人矣始得公以用之公既以知已之主难逢亦以使者之才自许徃复万里不逾浃辰敷奏闲详动中上㫖西蜀平以公知简州军事夷落未化冦攘孔多公治盗以威抚人以惠人安盗息公之力焉开寳四年问罪岭表公与其行逺驰㨗音数日而至授右仆射翰林副使八年下金陵虏伪主是役也公亦徃焉太祖以李煜恃险累世劳师踰年虑其惧罪自圗有伤国体诏公监送之公待以周旋加之开释尝谓曰国家止吊苗民之顽不责防风之后也以至俘于端门献之清庙公之智也太祖嘉之赏赐殊厚九年二月迁左揆改西京作坊使翰林职司如故四月封南阳开国男食邑三百户是岁从曺州节度使党公御胡骑于团栢谷大破赱之降玺书慰劳今皇帝即位之始乃作司空太平兴国三年以西羗弗寕秦陇搔动诏公安抚和辑之丁内艰而归哀毁过礼未几授起复西上合门使上行郊祀之礼霈雷雨之恩俾迁司徒以敷五教四年上载木主御戎衣讨汾晋之邦除腹心之疾以公爲河东行营马军都监兼先锋使时多爲地洞以穴其城且命公提举经畧之渠魁面縳戎辂凯旋公寔展其力先是王师之未至也刘继元以其弟继文军于鴈门以张掎角至是尚守孤垒以招大戎诏公赴之弃城而遁车驾还以公爲定州驻泊兵马都监冬十月胡马南下公出御之遇于蒲城一鼔而溃迁东上合门使澶州刺史旌战功也五年冬十月复有常山之命㑹戎人攻我雄州公承急诏领轻骑以援之狂虏望风而退六年冬上再郊圜丘大赉羣后加金紫阶进开国子増食邑五百户七年奉诏归朝眀年迁内客省使仍以郡印处之雍熈元年进封开国矦加食邑一千户卜郊之泽也二年春二月有并州驻泊之命三月就迁武州团练使内省之职不觧五月夏州白狄之戎叛公徃招诱之至则张以军威谕以朝㫖诛逆抚顺蕃部便之三年春大举平燕之役以公为幽州道行营前军马歩军水陆戦棹都监其初也继上㨗书累赐优诏公以暑雨将䧏师老为忧力战方酣忽中流矢公声色不变人莫知之俄而我师不利朝议左迁授右屯卫大将军斯盖冯异廻溪之败仁贵大非之失也四年春特拜宣徽北院使充镇州驻泊北面排阵使端拱元年上修帝籍祀先农恩例之行乃迁太保加食邑一千五百户改宣徽南院使夏五月诏许入觐聼其休沭秋八月召诣便殿付以宻㫖授镇州行营部署二年五月兼领镇定髙阳関两路排阵使百万之师四七之将萃于是矣公以威爱抚下以谦和御衆有誉无毁时论多之方将伸威大漠刷耻蹛林焚老上之庭横行域外系单于之颈牵致阙下公之志也人之望也天不憗遗忽焉薨殂以十一月九日捐舘于镇阳公署享年五十有五上闻之泣下特诏辍朝两日赠侍中皆非常例也遣黄门护其丧柩䘮事之费给于县官以淳化元年某月某日葬于东京某县某郷某礼里也公娶梁氏封安㝎郡夫人有子四人孟曰崇德承奉郎守太常寺太祝仲曰崇信叔曰崇皆为西头供奉官季曰崇仁㓜而未仕有后之义其在兹乎女二人长适殿直张永福左千牛卫将军再兴之子也次许忠武军节度使太师潘公之孙未行而卒公学军旅之事负将帅之才绵歴两朝遭逢四主阃外之政多识便宜禁中之言未尝漏露守封疆则尽命援桴鼓则忘身家无余财军有遗爱降年不永大勲未立可痛惜哉尝试论之曰自古画䇿安邉铭功絶域者赵充国班定逺称为名将然皆年余七十垂老穷荒而后能着其効非一朝一夕之故也向使公天假之年如二贤之夀则丑虏不足平也见托铭勒直书无愧其铭曰天难谌兮命靡常国不幸兮人之亾公之生兮威加北荒何以贵之兮驷驖彭彭公之没兮魂逰东岱何以赠之兮珥貂煌煌遗英风兮传雁塞閟贞魄兮启牛冈铭真宅兮昭茂绩随地乆兮天长諌议大夫臧公墓志铭淳化二年春三月诏以右諌议大夫臧公知江陵府事四月至理所八月得微恙犹视事不辍眀年春疾亟不能出外屏飞奏以闻上命中贵人领御医乘驲视其病礼之如将相既而饵药皆不効肩舆归京师以五月某日终于私第年五十三上闻之轸悼且问其嗣或奏曰有子待用未冠乃授国子四门助教以某年某月某日葬于某州某县某郷某里执友太原王某哭而铭其墓公本讳愚字仲囘因梦先洗马导从入其第唿公立堦下且命仰视曰老人星见矣公梦中如教见黄眀润大若圗谍所载者再拜而寤私喜曰吉祥也以夀星出丙入丁乃名丙字梦夀公年十七八始执茟为四六文字甚有风彩故兵部侍郎王公祜以监察御史里行宰大名之属邑先洗马事魏王符公彦卿为要职每王公诣府必厚为供帐馆王于第且出公拜而以所业师焉王公覧之叹异曰此子可教若进修不已当为闻人后变格慕韩柳文颇近阃阈既冠丁父母丧哀毁成疾伏枕者弥年家财鉅万悉以散朋友亲戚视之粪土如也产将竭而病亦愈遇日者于太行山下言公四十当成名公信之因落魄于杯酒间又雅善音律章程之伎为时辈所推服嬉逰任侠者十五余年上即位之歳一举登进士第觧褐大理评事通判大寕监监之所职煮井为盐先时主事者悉多逋负械繋不减百人公问其故咸曰盐之要在积薪于夏秋煮井于冬春则辑事矣向者官给柴本钱主事者恣为私用薪既不豋盐将安出公因取其质而给其价故薪聚如山迄公一政亡𬒳责者受代之日人为之泣下是歳上亲征太原见于行阙授太子右賛善大夫并㓂平以公知辽州军州事有伪署衙校刼盗于民者公械送朝廷时以旧染之俗务从寛贷因赦其罪复补衙职公礼待之且约无再犯不踰月刼盗如故公捕获之皆磔裂而徇然后以闻有祕书丞马汝士者公进士同年也以本官知石州为政严急军民苦之且与监军不恊一夕于公署中剚刄在腹而毙遂以自尽奏之公上䟽理其理事其略曰倘眀其负罪自裁尸宜更戮苟雪其非辜致毙魂亦无冤上覧之骇异遽命按其事且召公还便殿与对上问公曰马汝士遇害尔知其人乎公曰人则臣不知言自尽则厚诬也凢人罪非殊死未有弃其生者臣观汝士所为略无私过盖盗憎民怨尔然汝士一夫之命不足挂圣虑但祕书丞是陛下五品朝官今死既不眀宿卫者亦不加罪臣恐今后书生不能治邉郡上为沉思乆之勉劳使罢㽜监在京茶库继赐钱五十万遇郊禋加着作郎大平兴国八年拜右拾遗直史舘赐银章朱寻知许州在许三年急吏缓民而已迁河东转运使积粟饷军邉用称足上籍田之歳以恩例加尚书工部贠外郎直史职转输如故归朝授户部郎中面赐金紫且诏知审官院事上重四品官转司农少卿未几有大諌荆南之命辤日赐钱千万之任多病卧治而已公为人亷直刚决仁义忠信知止足不苟且与人交礼简而情至故乆而弥笃凢妻之昆弟姊妹之私壻接之甚谨虽竟月踰年语不及于私䙝人此为难监茶库时今少府少监雷有终以殿中丞与公同年事故真定王再入中书权贵德望燻灼天下朝臣得一见与语者自以为荣公朔望投刺未尝求见真定使人召公公未至使爱子羽林大将军承宗逹其意是时某以举进士舘于公家尝劝公速徃乃修谢启缄封讫复迁延数日某问其故公曰赵侍中不乐雷氏衆所知矣今某与雷同职不告而去恐招物议因白于雷雷果曰此无他欲使着作伺吾罪舋矣公乃焚其启终不诣真定其不趋权势也如此惜哉不享上夀不豋大用命矣夫惜哉不享公之世䘵世功洎昭穆郷里详洗马志中公即洗马长子娶张氏封清河县君子二人助教长也次曰某女一人适进士杨云卿铭曰胡为乎有生去来兮靡恒吉梦惟星兮竟亦无徴浮生一梦兮营营薨薨梦中之梦夫何慿呜唿丙父名令圗洛阳人故侍御史累赠太子少师李公墓志铭给事中判河南府兼㽜守司事李公将葬先少师赱仆求志其墓行状云公讳某字某赵郡人广武君之后也亳州团练使太清宫副使讳干曽祖也㤗陵令赠太子少保讳丰祖也洺州团练判官赠太子少傅讳滔父也公㓜孤事母以孝闻有文行爲郷里所称方将决科名取贵仕邢帅薛懐譲知其名奏观察支使公以廹于就养不暇择䘵帅移左冯复授记室得五品服色丁母忧护䘮归洛举先少傅合葬焉制终得盩屋令秩满歴邠州观察鳯翔节度使判官寻爲朝士推荐入拜殿中侍御史掌梓州榷盐院归朝奉诏知舒州军州事时太祖问罪金陵弥年未下沿淮诸郡供亿百端勤王之功舒寔为最公以恱使民以乐输未尝鞭一人呵一吏而饷馈之用集矣朝廷议其功就加侍御史以太平兴国元年八月二十二日寝疾终于治所享年若干给事之始登朝也赠某官入西掖又赠某官在中书超赠太子少师夫人周氏故邢州节度判官琪之女也以孝谨事先姑以慈严训诸子贤眀之行宗族称之始封汝南临颕二县太君又进封汝南郡太夫人淳化四年閠十月二十二日终于东京私第四子长曰沆给事是也次曰贽着作佐郎次曰源太常寺奉礼郎次曰维官与贽同三女长适武功蘓昌嗣麟逰县令次适太原王永孚宻州録事叅军次适沛国朱贻孙皆良壻也以某年某月某日祔葬于西京某县某郷某里从先茔礼也公自从事至台端率以寛简为政所在吏民爱而思之儒学之外雅好易象老荘之书复能践其言而行其道外累不入中心晏如居官清不近名直不忤物得俸禄随手而尽未尝有意于治生惟教诲诸子蚤夜无余庆鬰积给事当之用是为近臣参大政文章器度时称巨贤而立朝之士有识少师者必曰给事履行实得父风及罢政事丁外艰而执丧食贫殆不能为礼上闻之叹异赙赠有加维也文学亦如其兄自余俱成令士三代赠典皆从子贵积善之道岂诬也哉今以二品之礼葬少师之服歛不亦哀且荣乎初给事直殿舘知制诰入内署佐中枢而太夫人尚无恙朝请之暇兄弟举觞为夀慈颜旣和綵衣起舞尽欢而罢率以为常每正至入宫夀寕祝圣妇姑相望肩舆煌煌人臣及母之荣无以过此非父严母慈兄良弟悌畴能若斯其盛欤铭曰李氏之先广武称贤子孙緜緜少师燕翼位不充德余庆鬰积给事堂堂邦家之光庸讵可量既赠其父又封其母积善之报孝子显亲纳石于坟刻为斯文王黄州小畜集卷第二十八小畜集小畜集卷第二十九王黄州小畜集卷第二十九碑志故啇州团练使翟公墓志铭殿中丞赠太常少卿桑公神道碑右卫将军秦公墓志铭殿中丞赠户部贠外郎孙府君墓志铭累赠太子洗马王府君墓志铭故啇州团练使翟公墓志铭公讳守素守昭俭济州任城人也其先盖汉丞相方进之裔也曽祖讳某皇任某官祖讳某皇任太子少保致仕考某皇任率府率公即率府之次子也天福初以䕃入仕补左班殿直转供奉官自晋至汉时乱位卑祗役不暇故勤虽至而功未立矣洎周髙祖以来奉皇华将宻命号为称职者屈指比数公首与之世宗初平淮甸诏公为蕲州兵马监押兼沿江廵槏善修其职改承天军使自是声绩闻于时矣我太祖神德皇帝干德中始议平蜀用许帅王全斌为主将且择使臣恭谨者随军任使而公实从焉蜀既平公奉㨗书驰驲骑入奏太祖嘉之擢授引进副使时故中书令石公以佐命元勲始拜平章事镇汶阳乃诏公为郓州生辰国信使赏劳也寻加判四方舘事且以全蜀虽下羣盗未息再命公分屯士卒经畧郡县乘传徃复颇得机宜由是益亲信矣开寳中麟府二州畨族搔动以争地不决闻于朝廷公承诏和戎部落恱服扈从辇辂薄伐并门转引进使出为成都管内十州都廵检使赐钱五百万谢日复受宣充鳯翔府魏王符公官吿使公以钖赉优厚恳譲不已太祖曰汝十州廵警烦费亦多不足让也当时宠任在同列间鲜有其比及受代归朝㑹淮海王入觐命公迎劳颇得礼容并寇稽诛大勲未集辑公与洺州防御使郭进领偏师侵掠深入敌境至五台县界取禾蹂稼实有力焉今上嗣寳圗行兊泽授客省使宪州刺史㑹梅山洞蛮恃险叛乱受诏为都部署招懐讨撃五谿悉平淮海王纳版圗奉朝请公为两浙十三州安抚使寻知杭州军州事劳来安辑浙民便之政成召归为西京都廵检使因权知河南府兼留守司事浩穣之政雅亚上都简事勤公月余自理加以修宫阙奉轺转贵倖旁午终无间言加啇州团练使上念延安戎夏杂处以公麟府之役深识畨情知延州军州事端拱初邉鄙未寕胡羯南牧议者或请坚壁以待之公以河北诸州缮修城垒遂充天雄军兵马钤辖知大名府复以上党近邉素称难治知潞州军州事咸有课最逹于朝端上方考古道兴方田俾封疆之臣修耕战之偹公为代北方田都部署事毕改并州兵马钤辖移夏州驻泊未几知鳯翔府事朝议以赵保忠归国镇夏台可息经费求其监䕶无易公者遂再徃焉承公上戢下颇叶便宜改石州驻泊上以公驰驱且乆齿髪渐高俾归郡封以均劳逸在郡周岁方将拜章乞骸归老田里以淳化三年八月五日疾终于官舍享年七十一娶张氏封清河郡君先公而终子二人长某早亾次继恩右班殿直孙若干人长惟德啇州衙内都指挥使四年四月某日葬于开封府某县某郷某里礼也公歴四朝事八主检校官自常侍至大保兼官自监察至大夫阶自银青至光䘵勲自武骑尉至上柱国爵自县男至郡矦食邑自三百户至一千户惟公谦和畏慎慈恵恭谨积此八者终身不衰尝莅大都临剧务无㽜事无败狱以矜严训军旅以持重守邉防出疆有专对之才行师无失律之咎世之称谙练时务者公寔首焉及治啇于郡事尤简盖国家优贤养老且休息之而早夜孜孜未始懈怠若初筮仕者每㫁一大辟虽罪状眀白了无所疑亦必委细谘询徧乎僚吏以至再三而后用法复能不忤物不近名奉诏条外不求赫赫之誉知属吏过失未尝面言必因公宴引数十年前事曰某人尝为某过得某罪旁指曲谕微警诫之周旋慎宻率多比类故能四十年间无纎芥之过始全身于乱世终立事于清朝语侯伯间未易可得考牖终下不亦休哉某左官啇山实公之副闻履行淂以直书铭曰官二千石世禄之厚公能守兮齿七十一人生之夀公能有兮委质眀代保无咎兮归全幽宅光有后兮殿中丞赠太常少卿桑公神道碑铭按丧葬令五品已上立碑螭首龟趺髙不得过九尺又云文武五品已上致仕官薨卒者其吊祭物依见任殿中丞品第五太常少卿品第四今云中留后桑侯葬先少卿树碑于神道用旧制也公讳光辅字鲁卿其先弘羊以心计得幸于汉武世居东郡之黎阳徙家于高平鉅野县周显德中以县为济州今为郡人焉曽祖某祖某并隐晦不仕考讳某宻莒州县主簿公即莒县府君之长子以唐天祐甲戌歳生于鉅野既冠长七尺风貌峻整襟懐豁如治三礼穷其渊奥随郷举累上为权势所轧退耕肄业一不屑意太平兴国初太宗皇帝亲试举人㧞孤贫湮厄之士公始以本科擢第于御前觧褐许州郾城主簿㑹太宗视征并垒诏郡县督民飞輓以饷六师郾城令当行令畏懦有忧色公曰古人辞易不难辤急病譲夷吾之志也今天子䝉犯霜露吊伐叛逆臣下宴安之时耶遂诣郡请代令行事毕赏劳改潍州团练推官祕书省校书郎俄迁大理评事兼监察御史充泰寕军节度推官时㽜后已掌禁军号御龙直以宿卫忠谨恩顾弥渥从容侍立奏曰臣父年齿甚高为藩郡从事非所乐也臣坐享厚䘵不得奉朝夕之膳心所未足因制授太子左賛善大夫致仕眀年转殿中丞赐五品服色优㳺辇下时议荣之以淳化二年六月十二日寝疾终于上都之官舍享年七十八以㽜后贵赙赠有加是月权窀于法寳寺自淳化四年太宗郊祀至咸平元年今上嗣位由成均博士累赠奉常亚列大夫张氏先公而亡追封南阳郡太君子四人长曰賛即㽜后太傅次曰某次曰某次曰某女一人适某官以某年某月某日葬于本县获麟郷休祥里以清和郡太君祔焉礼也公读周公孔子之书而道屈于埸屋负冉有季路之政而命厄于州县积善余庆㽜后得之用能㑹风云于代邸执干戈以卫社安邉却敌势若长城尊主庇民精贯白日善训之道有自来矣某鉅野人也为儿童时少卿数来吾家先人命拜少卿踞受曰童子荅某常记之见託勒铭词实无媿铭曰冨贵无种善恶有源不在其身在其子孙少卿儒雅㽜后藩垣文武之道在公一门公来悬车享兹眉夀何以馈之肥羜㫖酒公去宾职处兹髙堂何以贵之赤银章令终帝里归葬吾郷乐卿襃赠壠树増光刻铭真宅千古流芳右卫将军秦公墓志铭栢翳之盛享国于秦其后子孙或以为姓公讳某字某庐江人也曽祖某唐末事吴以功为武昌军节度使事见本国史祖太岳州刺史父进逺宣州节度副使赠右监门卫率府率公即率府之长子当李氏建大号也弱冠起家补殿前承㫖仍令禁中侍从先主殁中主嗣位以公为行从副使益加亲信恩宠莫贰公谨俭愓厉卒以无咎中主幸南昌而终公寔扈从受遗命册后主于建康礼毕议功将加不次公三上章愿守陵寝情不可夺优诏许之授陵台令朝夕洒埽朔望涕泣积十余歳其志不衰后主闻之颇为悲恸诏书三下强起公为尚衣使澄心堂袛候澄心堂后主䜩私之所也非亲宻未尝至此凢关机务公必与焉王师吊伐之歳以公为抚州兵马都监择才而捍难也师环金陵城中坚壁时朝廷命浙兵攻其东以公为夀昌殿使充建州监军使知军州事昇州不守亾将卢綘率溃乱之兵屠歙州杀郡牧逺近为之震骇顿兵富沙逼我城垒公坚守力战郡人获全后主降诏于郡县曰天命有归无复頋望且命封府库以聼朝㫖公奉诏哭讫缄符印使次子羲表纳焉太祖嘉其为臣有节完郡有功玺书襃羙钖赉有加以羲爲右班殿直公归京师便殿淂对恩礼越等授西京作坊使金紫光禄大夫检校司空兼御史大夫上柱国初江表之平也诸郡守长于苍黄中侵取官财用以封植后皆自败并伏其辜惟公束身而归毫釐无取太宗嗣位素闻其事非时召见慰劳乆之赐钱三十万以本官监白波军居三年授西京廵检使赐钱如白波之数歳满充广英等十二州廵检使又赐钱五十万归朝改右监门卫将军爵爲开国矦食邑一千五百户淮南六州廵检使转右领军卫将军实封二百户淳化五年归朝以五月某日寝疾终于私第享年七十八夫人陈氏封颕川县君以令淑闻于宗族先公而亾三子长曰着举进士不第而卒次即羲也今为西头供奉官合门袛候以才干为时所推有后之庆其在兹乎季曰㳟亦早夭二女并适人而逝以某年某月日葬于某州某县某郷某里以颕川县君祔礼也某与羲交甚熟託为铭曰李氏割据百官备具去就终始公淂其所人皆冐荣我守台陵衔哀十稔宠诏三徴人去危邦我守孤垒郡民是完国亾乃已人幸丧乱侵取公财我无一毫空手而来我公来思二圣念之内职环尹便蕃宠钖人患凶夭我独眉夀人忧子孙我独有后天之报施在公匪谬志墓刻铭水光世胄殿中丞赠户部贠外郎孙府君墓志铭端拱元年正月朔殿中丞冨春孙公自龙州受代终于岐山诸孤䕶丧㩲窆于许服阕长子何举进士中甲科声名振天下俄拜右正言直史舘赐三品服进阶为朝奉郎䇿䇿为骑都尉且命副漕运使于畿甸之西按行数十郡属吏故人负弩望尘之不暇今春上郊祀毕以何贵制赠殿丞府君为尚书户部贠外郎将改葬请进士王巘赍书来滁上乞铭于工部郎中王某公讳庸字鼎臣其先出于姬姓春秋时事卫为卿三国时据吴称伯五代祖植始渡江为颕川长史髙祖简徙居于蔡曽祖中祖真皆隐德不仕考讳镒赠大理评事先妣刘氏追封彭城县太君皆从公之贵也公即评事之次子少孤力学举进士不第退而修经世之务欲以布衣干天子取显位而行道此其志也周显德中徒诣招諌匦上賛圣䇿凡二十有四条多引贞观观时文贞公事以自比世宗覧而奇之命试䇿于西掖觧褐除开封府兵曺叅军㑹省吏员再考而罢建隆初授河南府河南县主簿月余丁彭城太君忧服竟留守向公从民之从以前衔署摄又权司法叅军干德中调于天官得开封尉以亲王出尹而公实事之秩满考绩议当羙迁㑹上言令录多缺有诏趍吏部亟行补注且曰无限品第因折六资为豋州录事叅军居十载不得代太平兴国五年徙宫巴蜀㑹朝逹表公之才且称其滞上亦记公之名始授太子左賛善大夫寻以本官知荆门军事眀年赐绯衣银章旌善政而酬乆次也移典龙州军州事雍熈初迁殿中丞在郡四年得疾肩舆而归享年六十有七夫人张氏故国子博士润之女也先公一年而亾生以夫贵封清河县君殁以子贵追封河内县太君次子仅举进士文学如其兄次子侑少秀爲诗长女适鄂州录事叅军王道隆夫亾守志次女适进士刘仲堪俊而有文某年某月某日葬于河南府某县某郷某里从廷评府君之茔以河内太君祔马礼也昔西汉选用经术眺错董仲舒以对䇿髙第显太宗㐮㧞王佐刘洎马周以上书称㫖逹户部其斯人之徒欤盖士君子得其时则功成事立大位及于身无其时则卷道藏器余庆发于后报若影响曷尝有差始世宗淂公之䇿即欲擢升諌垣有沂水人赵守微以草泽上章拜右拾遗未几坐家行不修贬啇州户曺掾丞相范鲁公谓公诚有奇才歴试而后用时移事去沉于州县此一不遇也故事尉两畿四赤者满歳则拜諌官御史由是而为大寮公独折资紏郡陆沉者十稔此二不遇也上乆在藩邸僚吏数多即位以来鲜不超擢其间才如孔维者亦至祭酒而公守道退黙未尝自陈竟以列庶僚典逺郡而终身焉此三不遇也呜唿天其或者屈公之位而大公之嗣乎至于业官之绩可以为吏师修身之道可以为人范亷财慎言出于天性好学博古老而不衰又今人之所不及也具于家状此不复书有文集二卷十行于代味其言知其道矣初廷评府君以通五经随计于僖宗朝属巢寇覆二京而罢干戈之中讲诵不辍秦宗权欲引为宾介以疾拒之夫如是则户部之贤三英之秀有自来矣先是某为左司諌知制诰有以何之文相售者见其文有韩栁风格因夸于同列荐于宰执间居数月何始来候吾又得仅之文一编时给事中兼右庶子毕公与吾同典诰命适来吾家因仅出文以示之读未竟乃大唿曰吓死老夫矣其为名贤推服也如此仅之就举也以兄中状元抑之未第方今搢绅中言掌诰之才者咸曰朝廷不命其人则已命之则必何也埸屋中语科第之殊级者亦曰国家罢举则已举不罢则首冠者必仅也吾是以知廷评之积德户部之道屈在夫三子矣岂止文学之出人矣又将富贵之逼人身也铭曰贤人有位止于身贵无时子孙得之廷评素履家食而已户部伟才朝班而止贻谋遗志付与三子三子堂堂天实祐尔赋尔懿文钖尔繁祉翰飞圣朝何啻万里君子曰孙氏之诸孤其光显于宋乎累赠太子洗马王府君墓志铭在昔唐鼎入梁诸矦各专其地就齐鲁而言则王师范㨿淄青时溥据徐宿朱瑾据兖郓皆南结吴人以张声援西向而拒梁梁太祖通和讨伐智力殆尽仅能平四州之地而吴军北侵益急自清口之败梁兵缩首不出当时沂宻之民𬒳乱尤甚不死于馁即死于兵非豪杰不能活妻子况庇其郷党乎于是民相保聚离为八寨以捍南寇府君之祖讳某以负勇敢知礼义为郷人所推朝廷就署为沿邉八寨都挥使却敌完民声入贼境虽吴弩之劲不敢北射一矢使人得耕桑嫁如治平时后以老病而终府君之显考讳某袭父职无懈属晋氏有平阳之辱中原无主贼帅赵重将掠髙宻南奔显考府君以父子继职䕶邉穷廹不已竟殁于贼衆推府君嗣其事府君讳某字某时年十八雪泣枕戈期以尽敌不坠世业邑人赖焉既而世宗以一代英主削平淮夷府君始去兵即农厚自封植僮奴数百指奔赱供事树桑垦土衣食以丰马牛豚羊蕃息蔽野槌鲜酿黍以享宾客聚书讲学以教子弟任侠自许弋猎为娱逰人归之如公邮里人服之如官府至于县大夫郡刺史咸礼重焉尝叹曰自祖考及吾生在乱世庇民御寇其勤寔多未尝授一官食㪷粟报施之道吾有后乎以开寳六年十月十二日终于家享年四十八始赠大理评事再赠本寺丞今上即位赠某官夫人刘氏封彭城县太君淳化五年以疾终楚州官舍至道二年追封南阳县太君妇德母道有史舘朱台符为之志二男长曰子舆字希孟擢进士第长于辞赋典丽可爱今为殿中侍御史赐五品章服先是国家以鹾茗漕运之务付于希孟东极温福西尽荆湖南距畨禺北止淮甸凢半天下悉以委焉希孟裁量经制咸得中其宿弊旧讹一皆剔削去繁存要公私便之每一舣舟一就舘则郡县申牒委积如阜待报而返间不容时加以旧无规䋲事有利害希孟阅视剖判遣之如流施于有司靡不中理所谓干国之蛊鱼人之才者也次曰未冠而卒五女既嫁而死在室而夭者凡四人焉今存者润州司户叅军刘贞固之妻也以某年某月某日葬于宻州莒县某郷某里以南阳太君祔礼也王氏皆帝王之后居太原者爲姬姓隋末大儒号曰文中子府君之先也六代祖因官宻上爱岱岳东岳蒙之秀又其俗𬒳周公太公孔子之化遂家人焉至今宻人唿忻代王家以别瑯邪之族夫如是府君其周之苗裔乎某与希孟既爲布衣交又为同恩生重以宗盟情分欵宻丈人之墓所宜为铭曰姬姓王氏居于太原隋文中子即其裔孙宻上因官其后家焉遇乱习武三世百年府君御宼无禄无夀隂德所施宜其有后乃生殿中少豋秀茂立朝显亲襃赠礼厚掦名以道克家惟孝志墓刻铭永光祖考王黄州小畜集卷第二十九小畜集小畜集卷第三十王黄州小畜集卷第三十志碣着作佐郎赠国子博士鞠君墓碣铭故泉州录事叅军赠太子洗马陈君墓碣铭监察御史朱府君墓志铭建谿处士赠大理评事柳府君墓碣铭着作佐郎赠国子博士鞠君墓碣铭鞠氏之先伯禽之裔也世爲东菜着姓徙居髙宻公讳与今上御名同字可乆曽祖某孝悌力田不求闻逹祖直豋州黄县令父庆孙申州团练判官母王氏故太子少师延之次女左𥙷阙史舘修撰赠太师伸之从父妹户部侍郎叅知政事赠工部尚书沔之姑也申州府君始娶某氏生子曰恂公即申州次子与弟愉皆王氏出也㓜聪悟善属文汉干祐中一上豋进士第年二十一榜中推为探花先辈觧褐秘书校书郎宰相范鲁公奏为集贤校理顷之求外官得郓州观察支使歴永兴军节度掌书记伊阳猗氏令蔡州防御判官继宰介休魏县开寳五年故相国赵韩王取为着作佐郎与今兵部侍郎兼祕书监扬公徽之兵部郎中知制诰李公若拙故左补阙知制诰赵公隣几同列东观当时天下得佐着作局者唯公䓁四人而已才名地望辉映搢绅居无何授河清令以七年某月某日寝疾终于官舍年四十七夫人于氏太常少卿鹏之次女也太平兴国七年某月某日终于私第年四十七二子长曰仲谋擢进士第任太常博士次曰仲渊长女适太子中舍聂巨川次适故太常丞王禹钖次适聂巨容初公长兄恂早亾无嗣弟愉周广顺二年豋进士第歴某官仓部贠外郎知制诰张澹以女妻之生子曰孟容季昌女适周氏并早亾惟季女适靳氏在焉仲容丁母忧时徒歩诣申陕河洛扶䕶祖考暨叔父母兄孟容五丧东归致书于我且曰叔父府君传父兄之业敦孝友之行显位未至赋命不融我先妣太君贞淑慈爱和平均一两院儿女凡有九人训抚提擕并如已子于今郷人不知有从父兄弟嗟予小子罪逆不孝䘵不及亲官忝通籍今奉天子命得封赠父母未立片石以表坟墓大惧我祖考之遗烈将坠于地幸与足下布衣之旧岂惜一言不慰㒺极之心乎某谢而许之左宦掖垣忧畏奔廹闰三月九日晨及光州加禄驿昼寝既酣初夕无寐因命家僮秉烛据行实而书之公举进士时着四时成岁赋万余言声振埸屋与弟愉并有文集行于代呜唿士之䖏世患才无所取名无所闻才名既立患无知己惟公负天才得髙第复见范鲁公赵相国为之引掖而不豋朝籍终于畿令岂非命欤在其子孙必有逹者铭曰鞠氏姬姓本出于鲁世居东莱缝掖章甫明经神童里选郷举擢第业官不可胜数䇿进士名考登科记大鞠之门自公而始申州府君文学茂异命屈于时终于从事谋孙翼子在公昆弟猗嗟我公髙才下位伯伦酒德披文见意王绩醉郷含章遁世殁后二纪赠典方至犹限彛章成均博士孝子不匮永钖尔类故泉州录事叅军赠太子洗马陈君墓碣铭两汉公卿多补郡吏由督邮功曺而用者十有四五故其治道邻于三代盖考行于郷试才州于而后登于朝也斯得郷里举选之遗制欤其道虽废其人或存陈府君近之矣唐末大乱天下分列东南曰闽有王审知者据之自立继以李留张陈凢五帅七十年虽附庸于江南称藩于中原其属吏皆自署也至今郷人以先辈唿其家君即先辈府君之子以文行称于州里闽帅重而辟之君曰吾先人䇿名中夏遭时不幸介在伪土义不受䘵者全其节也虽专地悍帅不敢加害名高而行着故也吾小子负荷世未闻于朝一旦又将拒之祸且至矣人曰吾尝被天子命无辱于先人也今时虽可惜而年已过矣吾其乐山水守松楸而终天年乎乃辤以老而命次子靖入于朝其后终于家享年七十初靖之归国也补许州司法叅军时冨春孙何济阳丁谓皆当世之文豪也靖与之交用是词格日进端拱中拜䟽议邉上奇其节授将作监丞主利国监后隷御史府专以制劾为职皆非所乐也继上章言时事上益重之超拜秘书丞直史舘四年郊祀毕以靖贵赠府君洗马眀年秋靖得告南归且将以漏泽贲其墓墓有志孙何为文又请尚书礼部贠外郎知制诰王某书墓表某因谓曰墓之有表古也然近世有德行无䘵位者多表而旌之据礼子为大夫父为士祭则大夫葬则士今洗马祕书俱为五品官而欲表之与无位者同矣何以示贵按令五品已上立碑七品已上立碣志其墓宜矣靖乃拜而谢之君之行已业官理家训子暨伪署之官职卒葬之年月宅兆之原里五男三女为令子女得嘉壻凡是数者孙之志具焉夫人李氏封陇西县太君亦从子之贵也铭曰妫姓后颕川陈永嘉乱徙于闽德不坠世有人为从事登王宾拒伪命名益振生膳部行恂恂事连帅姑全身修觐礼趋紫宸振有兰佩有银郡督邮始即真生祕丞文彬彬遇圣主文彬爲史臣漏斯泽显斯亲时孝子时孝孙碣其坟垂后昆监察御史朱府君墓志铭公讳遵式字咸则𥘉州无极人其先高辛氏有才子八人朱虎其一也事舜爲卿舜命伯益作虞官益譲于虎则盛德之后从可知矣曽祖祖公政皆隐德不仕考思琼赠大理司直妣董氏追封陇西县太君公即司直府君之第二子也㓜而聪悟不爲嬉戯始能言即好诵书将举神童内艰而罢服阕业文不舍昼夜二十四爲权势所抑周显德初翰林承㫖兵部侍郎徐公典贡举褒㧞寒俊精覈艺实公始成名世宗平夀春戎帅杨信奏公为节度推官得袐书省校书郎兵革之余疮痍未复佽助军政公实尽瘁太祖开国以恩例试大理评事仍进阶一级是岁帅移蒲津縻以旧职巨才屈乎幕府清议闻诸朝廷于时陕郊有逋民本府咸务左冯有旱灾皆别敕委公按覆其事操刄决滞根节迎觧干德三年杨公薨僚佐并随府罢新帅汾郭公从义素闻公名㽜佐戎政辤避僶俛就位汾阳一幕公为未至奉上率下人无间言㑹诏下督藩臣举幕吏堪为升朝官者同舍郎皆从装俟命汾阳诸矦之贤者也以为非公不可塞诏第以宾佐故旧之情重难其重事因重午节请公修诏贡乃宻以状闻左右无能知者拜监察御史制书先署举主中书令名衔搢绅以为羙事盐鐡奏秦州银坑比多逋负未入之数不减万计请择朝臣以主之相府以公前佐河中有亷干之誉遂命监焉乘驲之任复经旧府汾阳迎于逺郊具藩见台宪礼辍执御者对控公马马首小却即按辔恳揖并驱而行蒲人荣之观者如堵监银冶凢八月宿弊尽去羡利居多巴蜀初平吕翰啸聚国家忧三峡诸郡以公为涪州通判忠信笃信蛮貊化之遂知军州事歳满相率守阙乞㽜优诏许之仍降玺书襃羙开寳五年始受代入宪府掌内弹左补阙宗维忠以本官知濠梁家冨于财轻赍自奉觧印之日有白金数千金两时辇下用中黄门典関市之税以为朝官䘵薄疑有奸利即以事闻太祖方责亷吏养疲民乃下御史府公亲劾之其实家财无赃汚状惟忠请自诬以脱繋狱公不许刺问履歴未尝有凟货事乃请原其罪太祖召公诘譲曰囊如此非盗于官即取于民书生相党耶公曰惟忠始下狱即请服罪臣不忍希㫖致人于法乱陛下邦宪因抱欵占罗列指摘词气不挠太祖怒曰吾将自决此狱安用御史爲遂坐惟忠徒罪叱公使去公执简而出时无惧色时太宗皇帝尹京覩公所守甚奇之使人慰勉曰爲御史执法当如是然中外恐惧忧在不测未几以公监开寳监畏避雷霆韬戢锋锷公余与宾友纵饮而已八年郊祀毕䇿勲柱国太宗嗣位加朝散大夫太兴平国二年归阙属军国事繁未暇进用公微得风恙求判西京㽜台遂兼啇税事非所乐也明年得病告归东京终于私第享年五十五某年赠某官夫人杜氏宿州刺史儁之女也从夫封京兆县君从子追封某县太君有妇道母德传于亲族府君以清白捐舘家无余赀二男未冠五女未笄居于京师尝苦桂玉夫人一切俭约以身率下求师友以训其子内修工容以教其女衣服饮食皆有樽节唯买则不问其价以至抽辍簮珥畧无色雅好内典逹其㫖趣又多智善觧梦言未来事徃徃符騐昼哭之后微有足疾杖而能行及闻长子豋第因投杖而起朱氏之门不坠矣吾为人妇为人母无负也足疾由是遂瘳见其子昇通籍板舆就养者十三年以某年某月某日终于舒州年六十九二子长曰九龄祕书省着作佐郎文学政事不坠家法次曰延龄举进士不第而终五女长嫁殿中丞直集贤院程宿次嫁岳州司理叅军郭夷简次嫁张士亷次嫁张士宗并举进士儒林之秀者也季女未出室以某年某月某日葬于某郷某里以某县太君祔焉礼也公负典诰之文止于牋檄有恺悌之政流乎夷落练台阁之仪老于钱糓时使然也有郭令之慰荐受大宗之殊遇而不及显位命使然也夫位不充德者其后必大岂诬也哉某与大着作爲进士同年请以词臣之茟志于丈人之墓志曰人恤乎无德不恤乎无位德位俱充恵于困穷匪吾之通位卑德崇系于污隆匪吾之穷展矣朱公抑扬古风䇿名筮仕二十五年一入乌府终身不迁余庆昌繁施及后昆贤子令孙必大其门刻此清芬铭于九原建谿处士赠大理评事桞府君墓碣铭有唐以武勘乱以文化人自宰辅公卿至方伯连帅皆用儒者为之而桞氏最称显族故子厚自言其家同时为尚书郎者三十余人其盛可知也于时宦逰之士率以东南为善地每刺一郡殿一邦必㽜其宗属子孙占籍于治所盖以江山泉石之秀异也至今吴越士人多唐之旧族耳公讳崇字子高五代祖奥从季父冕亷问闽川因奏署福州司马改建州长史遂家焉奥生诞诞生琼琼生祚祚生瞪于公为显考公十歳而孤母夫人丁氏养诲成人既冠属王审知据福建以公补沙县丞时审知残民自奉人多衣𥿄公曰此岂有道之谷耶即以就养引去因自誓终身御市衣称处士而已洎李氏奄有江左其长子宜为太子校书郎江寕尉宰贵谿崇仁建阳三邑拜监察御史次子宣试大理评事迎公于建康时以宜贵当得致仕官切诫宜曰不可奏请以卒吾志太祖平吴宜为费宰宣以校书郎为济州团练推官公始渡江省诸子自沂至济自济至京师得疾肩舆以归以太平兴国五年十一月某日终于济之官舍享年六十三嫡夫人丁氏先公而亾追封某县太君宜宣之母也冝今为国子博士宣终大理司直天平军节度推官今夫人虞氏封范阳县太君生子四人寘宏举进士宷察并以辤学自立有后之庆为可知也女五人皆得嘉壻初公之捐舘也博士方按狱于沂闻讣号絶徒跣冐雪而行以至于济时有诏不聼吏守三年丧博士负缞绖诣豋闻院三上章乞䕶丧终制寝而不报又叩丞相马泣诉其事虽不得请君子是之既而诸弟扶柩以归权窆于所居之右以某年某月某日卜葬于某县某里以先太君祔焉礼也公以行义着于州里以兢严治于闺门郷人有小忿争不诣官府决其曲直取公一言诸子诸妇动修礼法虽从宦千里若公在旁其修身训子有如此者栁之姓自展禽始执卷者知之矣今略而不书博士之归朝也得雷泽令雷泽某之故里也始以邑中进士见博士厚以于我司直之从事于济也某寓家焉司直善于我又尝拜廷评府君于堂上其爲交也可谓乆矣乞铭公墓义不可辤铭曰处士之名兮象着于天廷评之赠兮泽漏于泉子孙文雅兮后嗣绵绵刻铭墓石兮以永千年王黄州小畜集卷第三十小畜集小畜集跋内翰王公以文章道义被遇太宗皇帝视草北门代言西掖眷接优隆声望最重咸谓咫尺黄阁矣偶坐事左迁咸平初来守齐安在郡政化孚洽容与暇景作竹楼无愠斋睡足轩以玩意邦人沐浴恩惠为绘像立祠东坡居士尝亲拜其下歴岁滋乆经渉兵盗无一存者风范歇絶音徽眇然良可太息平生撰着极冨有手编文集三十卷名曰小畜集其文简易醇质得古作者之体好徃徃好事者得之珎祕不传以故人多未见虞卿假守于此追访旧址踌躇増慨想见其人思欲以次兴葺而钝拙无能救过不赡輙且先其大者因以家笥所蔵小畜集善本更加点勘鸠工镂板以广其传庶与四方学者共之绍兴丁邜皇上祀紫坛之眀年六月申歴阳沈虞卿书黄州契勘诸路州军间有印书籍去处窃见王黄州小畜集文章典雅有益后学所在未曽开板今得旧本计一十六万三千八伯四十八字检准绍兴令诸私雕印文书先纳所属申转运司选官详定有益学者聼印行除依上条申眀施行今具雕造小畜集一部共八册计四伯三十二板合用𥿄墨工价下项甲书𥿄并副板四伯四十八张表背碧青𥿄一十一张大𥿄八张共钱二伯六文足赁板㯶墨钱五伯文足装印工食钱四伯三十文足除印书𥿄外共计钱一贯一伯三十六文足见成出卖每部价钱五贯文省右具如前绍兴十七年七月日校正承节郎光黄州廵辖马逓铺周郁校正左从政郎司理叅军李校正右政从郎录事叅军李彬校正左从政郎州学教授梅守卓监雕造右文林郎军事推官宗亚昌监雕造右文林郎军事判官王杰右朝奉郎通判军州事胡兟左朝散大夫权知军州事沈虞卿予少时得元之诗文数篇读而善之锐欲见其全集遍覔不可得既知有板梓于黄州託其州人覔之又不得去歳入长安从相国叶进卿先生借得内府宋本疾读数过甚快因钞而蔵之今学为诗者未能窥此老藩篱而动弹射宋人至不遗余力此与以耳食者何以异悲夫万暦戌三月望日晋安后学谢肇淛敬䟦