道德真经广圣义正统道藏三家本五十卷洞神部玉诀类道德眞经广圣义序羔一序曰珠韬玉札云太上老君降迹行教远近有四其一历劫禀形随方演化即千二百号百八十名散在诸经可得徴验矣其二此劫开皇之始运道之功孕育干坤胞胎日月爲造化之本爲天地之根播气分光生成品汇自五太之首逮殷周之前爲帝王师代代应见即郁华録图广成尹寿因机表号是也三皇迭往五帝不归云纪龙师时迁数革鸟官火运川逝风移步骤不同浇淳渐变虽揖让斯在而干戈屡兴坂泉有翦戮之师丹浦有专征之旅智诈行而大朴隐仁爱显而孝慈生玄默希夷日以寝薄陶唐以耄昏猒位虞舜以历试登庸忧轸万方服勤庶政老君号尹寿子居于河阳以道德眞经降授于舜经之㫖也道以无爲居先德以有称爲次亦犹三皇之书言大道也五帝之书言常道也其下薄裁非之义节兼爱之仁损俯仰之礼挫铦巧之智斥用兵之暴抑谲诈之谋使人复朴还淳以无爲无事爲理舜虽力而行之窜凶举相明目达聪敦睦九族平章百姓而恬和清静之道莫能致也故禹汤之后天下爲家各亲其亲各子其子大道既隐玄化不流礼乐滋繁政刑大用矣其三老君以商阳甲之代降神寓胎武丁之年诞生于亳即今眞源县九龙井太清宫是其地也或隐或显潜化羣方当周昭王癸丑之年以此二经授关令尹喜传于天下世得而闻焉其四将化流沙与尹喜期会于西蜀青羊之肆示现降生即昭王丁巳之年也此道德经自函关所授累代尊行哲后明君鸿儒硕学诠疏笺註六十余家则有节解上下内解上下想尔二卷河上公章句严君平指归十四卷山阳王弼注南阳何晏河南郭象颍川钟会隐士孙登晋仆射太山羊祜沙门罗什沙门图澄沙门僧肇梁隐居陶弘景范阳卢裕草莱臣刘仁会吴郡徴士顾欢松灵仙人晋人河东裴楚恩秦人京兆杜弼宋人河南张凭梁武帝梁简文帝清河张嗣梁道士臧玄静梁道士孟安排梁道士孟智周梁道士窦略陈道士诸糅隋道士刘进喜隋道士李播唐太史令傅奕唐嵩山道士魏徴法师宋文明仙人胡超道士安丘道士尹文操法师韦録道士王玄辩谏议大夫肃明观主尹愔道士徐邈直翰林道士何思远衡岳道士薛季昌洪源先生王鞮法师赵坚太子司议郎杨上善吏部侍郎贾至道士车弼任眞子李荣成都道士黎元兴太原少尹王光庭道士张惠超龚法师通义郡道士任太玄道士冲虚先生殿中监申甫岷山道士张君相道士成玄英汉州刺史王眞道士符少明玄宗皇帝所注道德上下二卷即今所广䟽矣所释之理诸家不同或深了重玄不滞空有或溺推因果偏执三生或引合儒宗或趣归空寂莫不并探骊室竞掇珠玑俱陟钟山争窥珪瓒连城在握照乘盈怀敷则光灿缣缃演畅则彩文编简语内修则八琼玉雪雰霭于丹田九转琅膏晶荧于绛阙尽六气回环之妙臻五灵夹辅之功忘之于心息之于踵得无所得而了达化元矣语品证也则摆落细尘超登上秩游八外而放旷指三境而跻昇蹈太一之位矣而𤙹内外之要兼人天之能者未有其伦我开元至道昭肃孝皇帝降神龙变接统象先戡内难以乘干咨中兴而御极无爲在宥四十五年汾水襄城靡劳辙迹具茨大隗自得朋游廓八溟爲仁寿之庭普万㝢爲华胥之国至道至德超哉明哉钦若尊经本朝家教象系不足以拟议风雅不足以指陈横亘古今独立宇宙虽诸家染翰未穷衆妙之门多士研精莫造重玄之境凝旒多暇属想有归躬注八十一章制疏六卷内则修身之本囊括无遗外即理国之方洪纤毕举宸藻遐布夺五云之华天光焕临增两曜之色固可以季仲十翼辉映二南若亲禀于玄元信躬传于太上冠九流而首出垂万古而不刊则大风宋雁之謌诚难接武典论金楼之作讵可同年但以疏註之中引经合义周书鲁史互有发明四始漆园或申属类后学披卷多瞢本源辄採摭衆书研寻篇轴随有比况咸得备书纂成广圣义三十卷大明在上而爝火不休巨泽溥天而灌浸不息诚不知量粗备阙文天复元年龙集辛酉九月十六日甲子序道德真经广圣义正统道藏三家本五十卷洞神部玉诀类道德眞经广圣义卷之一唐广成先生杜光庭述敍经大意解疏序引将释此经大分二段先明制䟽后解正文今初述制䟽之由者我大唐玄宗皇帝垂衣之暇钟想妙门以大道爲天地原根老君乃玄元圣祖二经敷演绵历岁年说自舜朝传于周代诠註疏解六十余家言理国则严氏河公杨镳自得述修身则松灵想尔逸轨难追其间梁武简文僧肇罗什臧陶顾孟霞举于南朝任黎二张星罗于西蜀其余祖述互有否臧未尽发挥孰窥堂奥以开元十一年躬爲註解下诏曰在昔元圣强着玄言义云诏者勅命之书也在天子爲诏爲诰爲勅爲制在皇后太子诸王爲教爲令皆君命于臣上命于下之词也曰者字林云曰者从口出言爲曰亦云张口吐舌爲曰说文云曰词也从口乙声象口出气有声而成言词也故云曰昔者往也在者存也元者始也圣者灵通之德也书曰睿作圣是也强者力取也着者述作也玄者深妙也言者词也谓老君爲道化之宗元弘睿圣之至德阐微妙无名之道爲强名演畅之词将以恢振玄风化导于代理深义奥故谓玄言居万圣之先故谓元圣矣诏曰权舆眞宗义云权舆始也眞者纯正不杂也宗尊也诏曰启迪来裔义云启开也迪进也通达也来谓将来也裔嗣续也边也谓此道德二篇垂于万代传范后王广化人天永敷祕妙也诏曰遗文诚在精义颇乖义云遗留也谓老君玄化既毕上登九清所着眞经遗留于代百王所仰万古常存诚信也信爲不刊之典也精者纯粹深奥也义者经之文理也颇甚也乖爽也谓此经玄奥精纯之理世所未穷虽百家诠註尚甚乖爽谓下句也诏曰撮其指归虽蜀严而犹病义云撮者採结之谓也指者趣向也归者义理会聚也蜀严者仙人严君平居于蜀肆作道德指归一十四卷恢廓浩瀚爲时所称蜀都杨子云昌言于汉朝曰蜀严道德沈冥言其识量深厚玄德隐微非常俗之所知而犹病耳当畤以爲道德之说文止五千指归之多将及数万演之于世谓爲富赡广博议之于理伤于蔓衍繁丰故云虽蜀严而犹病也诏曰摘其章句自河公而或略议云摘者採撷分判也章者裁断音句也句者言之所絶也自从也河公者河上公也太极葛玄仙公道德经序诀云河上公者莫知其姓名也汉孝文皇帝时结草爲菴于河之滨常读老子道德经即今陜州黄河之侧有河上公庙路左有汉文帝望仙台存焉时人不知公之姓名常见织履爲业居于河上故号河上公尔或略者圣㫖以爲道德尊经并包万法围制三才理国理家之宗修身修道之要无所不摄无所不周而河上公分爲八十一章局于九九之数有失大圣无爲广大之趣故云自河公而或略也诏曰其余浸微固不足数义云其余者言自蜀严河公之外五十余家註义也浸远也微细也数计也严虽犹病可以议于重玄河虽或略亦足明其至妙自外诸家浸远微细不足比方固非圣㫖之所计数也诏曰则我玄元妙㫖岂其将坠义云我者皇帝自谓也玄元妙㫖谓二经玄妙之㫖也圣㫖叹道德隐奥之文上下玄妙之趣未有了达解释之人自蜀严河公之后注疏者去圣逾远述道益疏岂可坠废湮絶而不弘畅于代矣诏曰朕诚寡薄常感斯文猥承有后之庆恐失无爲之理义云朕我也古人相谓皆唿人曰卿称己爲朕庄子云云将鸿蒙皆自称朕是也自秦始皇制法以天子一人自称曰朕其余臣庶不得复僣而称焉寡者道未广也薄者德未丰也圣㫖自谦之词也每仰感此经恐玄理抑絶不得人皆开悟而我绍圣祖之玄阴居万寓之至尊安可使无爲之文壅而不流道德之训晦而不显也有后者谓老君垂裕光启圣唐是也且夫弓冶之子尚不失于箕裘折薪之家或虑旷于负荷况睿德光于尧禹圣文迈于古先固当润色玄玄之功使炳焕于千古也诏曰每因清宴辄扣玄关随意所得遂爲笺註岂成一家之说但备遗阙之文义云圣㫖以万机之暇深入玄关扣寂求音探眞远妙以契合希微之理圣文释冲寂之文得自神襟谐于祖训矣笺表也解也註释也尚以谦德不欲同吕氏丘明自爲一家之述作但备衆人所註解未了之义尔诏曰今兹絶笔是询于衆公卿臣庶道释二门义云絶笔者经理既畅制述已周释笔罢书是谓絶笔如昔仲尼自卫反鲁因鲁史而修春秋自隐公讫哀公一十二公二百四十二年褒贬行事至哀公十四年戊午春西狩于大野叔孙氏之车子鉏商获麟以爲不祥以赐虞人焉仲尼观之曰麟也然后取之夫麟凤五灵王之嘉瑞也今麟出非其时虚其应而失其归此圣人所以爲感也絶笔于获麟之一句者所感而起固所以爲终也今註经既终乃下明诏将以宣行圣作博问羣贤絶笔之义虽同非因感叹之事是表圣德谦让问于王公卿佐逮于道释二宗旁求辨博之才更俟发明之理也诏曰有能起予类于卜商鍼疾同于左氏渴于纳善朕所虚怀苟副斯言必加厚赏义云卜商字子夏孔子弟子也论语八佾篇云子夏问于夫子曰巧笑倩兮美目盼兮素以爲绚兮何谓也子曰绘事后素子夏曰礼后乎诸家所註云此诗上二句在卫风硕人之二章闵庄姜之诗也其下一句逸也比喻庄姜有盼倩之色而能以礼自持喻如绘画絺绣先以五彩分布廕映成文然后以白色分别其间乃能一一彰显分明也夫絺刺之成文爲绣画之成文爲绘此夫子喜子夏闻绘事后素之言即知以盼倩美色须以礼自持故云礼后乎夫子乃曰起子者商也始可与言诗已矣盖喜卜商明了夫子言诗之意故云能起发我言诗之㫖也左氏者左丘明也夫子着春秋丘明传之经有所误则丘明正之或先经以始事或后经以终义春秋之得丘明若良医之鍼疾矣圣㫖延伫羣才共畅玄理若仲尼之于子夏春秋之俟丘明不拒直言唯在进善以虚怀徯望以厚赏访求明圣情採纳之至也赏以劝善亦以报功也诏曰且如谀臣自圣幸非此流义云谀臣自圣者尚书冏命篇云仆臣谀厥后自圣是也贤良在用固无谀佞之臣英叡垂干岂有自圣之失诚非此流也诏曰悬市相矜亦云小道既其不讳咸可直言义云悬市相矜者昔吕不韦爲秦丞相封万户侯威望之盛冠于海内聚賔客着书书成悬于市曰有增减一字者赏千金号曰吕氏春秋大夸于时今圣㫖註述既成下访才彦开直言之路垂不讳之恩则悬市矜夸诚爲小道矣不韦后得罪始皇窜之于蜀也诏曰勿爲来者所嗤以重朕之不德义云不德者谓失无爲之德也玄经奥㫖演畅既周再垂博採之言乃下奖延之诏则九围之外八极之中孰不仰感圣明朝宗至道矣暨明年乃御书四石幢註经立于左街兴唐观右街金仙观又诸州节度使刺史各于龙兴观开元观形胜之所各立石台以传不朽又寻御制此疏宣布寰瀛勅曰道德五千实惟家教理国则致乎平泰修身则契乎长生包万法以无伦冠六经而首出宜昇道德经居九经之首在周易之上以道德周易庄子爲三玄之学仍以庄子爲南华眞经文子爲通玄眞经列子爲冲虚眞经庚桑子爲洞灵眞经准明经例赴举其老君传内析出韩非不令同传上来述制疏之由已竟向下入解正文于中大分爲二一者先解疏题二者入文科判今初也先解疏题曰老子道德经疏者疏题即经题也向下当辩所言疏者疏决开通之义也谓经含衆义玄妙幽深虽诠註已终而文义未尽故述此疏开通幽赜疏决玄微分释意义令可会入故谓之疏亦云疏者条也条理经义令人易晓或云钞钞以抄集爲名或云记记以纪録爲目此盖随时立名皆是包括义理之义也疏释题训者释以销解爲义言将疏决经文先当销解经目题者训视之首凡经籍记传史策篇章先标首目视之可会总以此义名之曰题即标举纲领之意也训者教言也随文训解之义谓六书不同也大凡文字之兴云篆初凝传于天上仓颉象迹兴于人间大体有六一谓象形日月字是也二谓指事上下字是也三谓假借行虽字是也四谓形声江河字是也五谓会意止戈爲武人言爲信反正爲乏是也六谓转注考老左右字是也制文字六意不同形声假借转注等意以成文字须以训之乃明其义理尔雅有释训毛诗有诂训即其类也疏御制者向来已明所作疏文明御制述作之圣即谓玄宗皇帝也乃太上老君三十六代孙睿宗第三子大唐之第六帝也龙文表圣曰角标奇叶太平之符应壬辰之运母曰昭成顺圣太后窦氏以则天垂拱元年乙酉八月五日戊戌生于东都生而聪明睿哲及长宽仁孝友好学善属文英武果断尤工楷隶兼善骑射三年闰月丁卯封楚王天授二年十月戊戌出阁开府置官属长寿二年封临淄王居于兴庆里景龙二年出爲潞州别驾是时州境曰抱戴月重轮逐鹿渡河赤龙据按嘉禾合穗黄龙乘城仙洞自开童謡累应黄龙再见赤鲤腾波李树连理神蓍翘立寝堂瑞气壶口紫气伏龙疑山巨人留迹夏禹表气圣人金桥及神人传庆凡一十九瑞编于史策唐隆元年入诛韦后平内难迎睿宗即位至开元元年自相国平王登极在位四十四年天寳十四年传位皇太子寳应元年壬寅崩年七十八岁御者临制之称如御㝢御天义也制者作造之谓如制礼作乐之言也上来释疏题已竟次入正文将释下文约疏大料二段一曰总标宗意二曰开章释文总标中又分爲二一者所诠之法即指道德二字也二者能诠之教即经之一字也解释具在向下经题中当辨夫此道德二字者宣道德生畜之源经国理身之妙莫不尽此也昔葛玄仙公谓吴王孙权曰道德经者乃天地之至妙有天道焉有人道焉有神道焉大无不包细无不入宜遵之焉就此门中大略宗意有三十八别第一教以无爲理国经云絶圣弃智人利百倍絶仁弃义人复孝慈絶巧弃利盗贼无有又云爱人理国能无爲乎又云我无爲而人自化第二教以修道于天下经云修之于天下其德乃普又云执古之道以御今之有又云执大象天下往第三教以道理国经云以道莅天下其鬼不神非其鬼不神其神不伤人又云天下无道戎马生于郊第四教以无事法天经云人法地地法天又云道常无爲而无不爲侯王若能守万物将自化第五教不以尊高轻天下经云贵以身爲天下若可寄天下爱以身爲天下若可託天下又云柰何万乘之主而以身轻天下轻则失臣躁则失君又云圣人不爲大故能成其大第六教不尚贤不贵寳经云不尚贤使人不争不贵虽得之货使人不爲盗又云欲不欲不贵难得之货第七教化人以无事无欲经云常使人无知无欲使夫知者不敢爲也爲无爲则无不理矣又云我无事而人自富我无欲而人自朴又云不欲以静天下将自正第八教以等观庶物不滞功名经云天地不仁以万物爲刍狗圣人不仁以百姓爲刍狗又云行不言之教又云爲而不恃功成不处第九教以无执无滞经云爲者败之执者失之又云去甚去奢去泰又云圣人无常心以百姓心爲心第十教以谦下爲基经云贵以贱爲本高以下爲基又云江海所以能爲百谷王者以其善下之又云受国之垢是谓杜稷主受国不祥是爲天下王又云大国宜爲下又云善用人爲下又云大国以下小国则取小国以上皆本天子而言第十一教诸侯以正理国经云以正理国又云以智理国国之贼不以智理国国之福又云民之难理以其智多是以难理第十二教诸侯政无苛暴经云理大国若烹小鲜又云朝甚除田甚芜仓甚虚又云其政察察其民缺缺第十三教诸侯以道佐天子不尚武功经云以道佐人主不以兵强天下又云兵强则不胜又云善胜敌不争又云虽有甲兵无所陈之使人复结绳而用之又云兵者不祥之器不得已而用之又云胜而不美第十四教诸侯守道化人经云古之善爲士者微妙玄通又云其政闷闷其民淳淳第十五教诸侯不翫兵黩武经云用兵有言吾不敢爲主而爲客不敢进寸而退尺又云抗兵相加哀者胜又云祸莫大于轻敌又云善爲士不武又云攘无臂执无兵又云不争之德第十六教诸侯不尚淫奢轻徭薄赋以养于人经云民之饥以其上食税之多是以饥又云人多伎巧奇物滋起第十七教诸侯权器不可以示人经云鱼不可脱于泉国有利器不可以示人又云古之善爲道者非以明民将以愚之第十八教以理国修身尊行三寳经云我有三寳保而持之一曰慈二曰俭三曰不敢爲天下先第十九教人修身曲己则全守柔则胜经云曲则全又云柔胜刚弱胜强又云柔弱胜刚强又云柔弱者生之徒刚强者死之徒又云强梁者不得其死第二十教人理身无爲无欲经云常无欲观其妙又云不见可欲使心不乱第二十一教人理身保道养气以全其生经云致虚极守静笃又云专气致柔又云爲腹不爲目去彼取此又云知其白守其黑又云知其子守其母又云我独异于人而贵求于食母又云绵绵常存用之不勤第二十二教人理身崇善去恶经云天下皆知美之爲美斯恶已皆知善之爲善斯不善已又云常善救人故无弃人常善救物故无弃物又云善人不善人之师又云挫其鋭解其纷又云上善若水第二十三教人理身积德爲本经云含德之厚又云上德若谷又云大丈夫处其厚不处其薄居其实不居其华又云君子终日行不离辎重第二十四教人理身勤志于道经云上士闻道勤而行之又云勇于不敢则活第二十五教人理身忘弃功名不耽俗学经云絶学无忧又云功成名遂身退又云成功不居又云爲道日损又云名与身孰亲第二十六教人理身不贪世利经云身与货孰多得与亡孰病又云甚爱必大费多藏必厚亡又云难得之货令人行妨第二十七教人理身外絶浮竞不衒己能经云不自见故明不自伐故有功不自矜故长又云大辩若讷大巧若拙又云广德若不足又云大音希声又云自知者明自胜者强第二十八教人理身不务荣宠经云宠辱若惊又云富贵而骄自遗其咎又云持而盈之不如其已揣而鋭之不可长保第二十九教人理身寡知慎言经云知不知上不知知病又云多言数穷不如守中又云轻诺必寡信多易必多难又云塞其兊闭其门终身不勤第三十教出家之人道与俗反经云俗人昭昭我独若昏俗人察察我独闷闷又云明道若昩进道若退第三十一教人出家养神则不死经云谷神不死是谓玄牝又云深根固蔕长生乆视之道又云善建不拔善抱不脱第三十二教人体命善寿不亡经云死而不亡者寿第三十三教人修身外身而无爲经云后其身而身先外其身而身存第三十四教人理心虚心而会道经云虚其心弱其志第三十五教人处世和光于物经云和其光同其尘又云大道汎兮其可左右又云被褐怀玉第三十六教人理身絶除嗜欲畏慎谦光经云五色令人目盲五音令人耳聋五味令人口爽驰骋畋猎令人心发狂又云民不畏威则大威至第三十七教人裒多益寡经云以有余奉不足又云既以与人己愈有既以与人己愈多第三十八教人体道修身必获其报经云陆行不遇兕虎入军不被甲兵又云以其无死地举此三十八别以明经之大意所诠之法然则此经大则包罗无外细则入于毫间岂止三十八门便尽其要爲存教义汎举大纲比之秋毫万分未得其一也礼记云道也者不可须臾离可离非道也若爲君之无道德如瞻视之无两目若爲臣之无道德如胸腹之无五藏理家之无道德如尸殭而无气由是论之道之于人不可阙矣其若离言教絶指陈玄之又玄妙之又妙斯可以神照不可以言传道之极矣上来总标已竟向下开章释文道德眞经广圣义卷之一道德真经广圣义正统道藏三家本五十卷洞神部玉诀类道德眞经广圣义卷之二羔二唐广成先生杜光庭述释老君事迹氏族降生年代䟽老子者太上玄元皇帝之内号也义曰前明所说之教次释能说圣人能说圣人所谓老子老子即太上老君也太上谓证果尊位玄元皇帝谓显册鸿名内号谓眞经共所标载今就老君位号之中分爲三十段以解名号之由起也第一起无始者所言老君也老君生于无始起于无因爲万道之先元气之祖也无光无象无音无声无色无绪幽幽冥冥其中有精其精甚眞弥纶无外故称大道大道之身即老君也万化之父母自然之极尊也第二体自然者大道元气造化自然强爲之容即老君也虚无爲体自然爲性莫能使之然莫能使之不然不知其所以然不知其所以不然故曰自然而然葛玄仙公序诀云老子体自然而然生乎太无之先起乎无因经历天地终始不可称载是也第三见眞身者老君乃无生之至精兆形之至灵也昔于空洞之中结气凝眞强爲之容体大无边相好衆备自然之尊上无所攀下无所蹑处虚空之中如日月之光也第四应法号者老君挺生空洞变化自然智慧无穷圣德周备形既莫测号亦无边在天爲万天之主在圣爲万圣之君在仙爲万仙之总在眞爲万眞之先在星爲天皇大帝在教爲太上老君或垂千二百号或显百八十名或号无爲父或号万物母与大道而轮化爲天地而立根浩浩荡荡不可名也约而言之凡有十号即降生之后空中十方圣人赞十号是也具降生段中所解第五启师资者老君将显明大教布化万方乃曰道不可无师尊教不可无宗主乃师事太上玉晨大道君焉大道君即元始天尊弟子也道君审道之本洞道之元生于亿劫之前爲道气之祖也天尊爲五亿天之主亿万圣之君亦生亿劫之前爲道气之根本也所以道君爲老君之师天尊爲道君之师二圣既立乃曰老者处长之称君者君宗之号以老君天上天下历化无穷先亿劫而化生后亿劫而长存天天宗奉帝帝师承故赐以太上老君之号三圣相师乃垂教尊卑之本矣庄子曰吾师乎吾师乎齑万物而不以爲义泽及万世而不以爲仁长于上古而不以爲老覆载天地雕刻衆形而不以爲巧在太极之先而不以爲高居六极之下而不以爲深先天地生而不以爲乆是也第六历劫运者老君生于万物之首起于无始之前经历劫运甚爲乆远劫者天地成坏之名阴阳穷尽之数阳尽则生阴故爲大水阴尽即生阳故爲大火阳极于九故云阳九阴极于六故云百六小则三千三百年次则九千九百年大则九九大数八十一万年爲劫终老君长生行化经此劫运不知其数矣西昇经云上世始以来所焉钩绳者庄子马蹄篇云陶者曰我善治埴圆者中规方者中矩匠人曰我善治木曲者应钩直者应绳夫埴木之性岂欲中规矩钩绳哉然且世世称之此言土之性也种之得五谷掘之得甘泉木之性也曲则爲轮直则爲桶今陶者以规矩匠者以钩绳圆者则矩之使方方者则规之使圆曲者绳之使直直者钩之使曲此失其眞性诚至小巧尔造化刻彫衆形者庄子大宗师篇意而子问许由曰愿游于至道之藩由答曰噫吾师也𩐎万物而不爲义泽及万世而不爲仁长于上古而不爲老覆载天地刻彫衆形而不爲巧此所游已此谓吾师自然之道无心自尔庄子师之吾师之游自然而已大辩若讷注不饰小说故若讷疏合譬饰词结绳窜句小辩也行不言之教辩彫万物穷理尽性大辩也至言去言无所抑扬如謇讷尔也次十八天爲色界一虚无天二太极天三赤明天四恭华天五曜明天六皇笳天七虚明天八端靖天九玄明天十极瑶天十一元载天十二太安天十三极风天十四始皇天十五太黄天十六无思天十七上揲阮乐天十八无极昙誓天是也次四天爲无色界一霄度天二元洞天三妙成天四禁上天是也此二十八天名爲三界劫运所及阴阳所陶气有穷极人有岁数则初第一太黄皇曾天人寿九百万岁一天加一倍凡二十八天年寿之数极于一千二百七万九千七百七十五万五千二百万岁下至日月所交四千四百四十四万四千四百四十四亿气一气三千里也此上又四天名爲四种人天一常融天二玉隆天三梵度天四贾奕天此四天超出三界不生不灭无年寿之数无沦坏之期大劫之交灾所不及向下诸天诸地随劫沦灭劫运再开混沌复判则此天之人承太上所命下化人间教世行法一如此劫之初三皇继理矣又上三天爲三清境一曰大赤天二曰禹余天三曰清微天最上曰大罗天包罗诸天极高无上玄都玉京镇于其巅三尊所处万圣朝轩爲极道之域成化之根也既分诸天即以三十六天滓阴之气下爲三十六地每天立一天帝每地立一地皇七十二君同禀命于老君矣其诸天境域分布凡有五亿之殊皆三十六天之气所生也地中有三十六洞天亦与上天相应日月分精玄照其间则天文地理六甲五行阴阳变化皆老君运玄妙之机生之成之行之化之矣故曰道者万物之宗元天得以清地得以宁物得以生神得以灵海岳得之以安镇王侯得之以太平道士得之以神仙枯朽得之以发荣也太上老君乃阴阳之主首万神之帝君元气之父母天地之本根先王之师匠品物之魂魄陶冶虚无造化应因衿带八极载地悬天游驰日月运走星辰唿吸六甲咤御干坤改易四时推移寒温驱使风雨奋鼓雷云分别玄黄历数虚盈君臣父子礼义备矣是知阴阳虽广天地虽大非道气所育大圣所运无由生化成立矣第八登位统者老君大圣之功生化天地运育万物岂复有品位名称哉然上有元始之尊次有道君之圣老君次道君之位演化立功既以三气运行万天周布衆法显着玄功克明乃登证极道之果居三尊之位绍嗣太上之任爲法王之尊上总羣圣中理衆眞下制诸仙而统摄三十六天三十六地七十二君星辰日月岳渎万灵阴阳变化一切神明主领天上天下地上地下五亿天界有情无情有识无识有形无形皆太上老君之所制御焉由是常在太清境太极宫丹台紫阙玉堂之中有三大仙九太帝二十七天君八十一卿大夫千二百仙官二万四千灵司七万仙童玉女五亿天丁神王并罗卫云街巨虬师子金翅孔雀凤凰灵兽天马麒麟备卫左右老君时亦上朝元始疏奏罪福中谒玉宸赏校九宫下统三界生死之簿一切神官鬼僚考察之司仙官灵洞福食之曹无幽无隐莫不仰隶之焉或下理九天在太微勾陈六星中号天皇大帝曜魄寳所以秉三使六把九枢机统摄万一千五百二十物秉持仙箓主领神人眞人仙人圣人贤人行人悉系之焉但见百亿天王拜乎在前谘求风雨水旱丰俭逆顺生死善恶之事焉游行万方以玄道化而一老君常在太清太极之宫也第九随机赴感者老君极圣洞眞总领万化化随方出降德屈身自亿劫之初至混沌之始历羲娲一十八氏三纪五十八统一百八十九代代爲国师及神农之后或爲国主或爲师君或爲賔友或爲人臣乃有郁华録图等号以道德妙㫖更相发明所谓应物无择者道也赴感随机者圣也常以经图戒律应化一切分形应感无量无边而老君之体端寂无爲凝然常住于太清之宫也第十演上清者老君于上三皇时人尚淳朴以龙汉元年号玄中法师以上清圣教一十二部大乘之道开度人天也第十一传灵寳者中三皇时老君以赤明元年号有古先生降灵寳眞经一十二部中乘之法开化一切救度兆人也第十二出洞神者下三皇时人心朴散老君以开皇元年号金阙帝君出洞神经一十二部小乘之法开度万品也第十三垂文象者伏羲之时人已浇漓未有法度老君以清浊元年号郁华子下爲师说元阳经教伏羲画八卦以通神明之德以类万物之情仰则观象于天俯则取法于地制嫁娶叙人伦焉第十四示好生者神农之时人食禽兽茹毛饮血老君以清汉元年号大成子下爲师说太上元精经教以化生之道播百谷以代烹杀和百药以救百病尝桑得禾柳得稻榆得黍槐得豆桃得小麦杏得大麦荆得麻五谷既登兽禽免害止杀所以长善除恶所以全生不食血肉人无疾苦五谷养性人无宿业其利人也大矣第十五教陶铸者祝融之时人食生冷未知火食老君以天汉元年号广寿子下爲师说按摩通精经教陶铸爲器以变生冷人保其寿焉第十六制法度者自下三皇以后伏羲以前未有典礼鸟兽同羣老君以道开化渐渐生心辩形食味参以五行广施经法劝化兆人矣第十七作形器者自伏羲之后老君示以世法制礼乐以叙尊卑造衣章以明贵贱作宫室以代巢穴爲舟车以济不通置棺椁以代衣薪造弧失以威不顺立刑狱以戒兇暴造书契以代结绳服牛乘马引重致远日中爲市交易而退耒耜杵臼之利重门击析之规并老君教于时君以化于物也第十八崆峒演道者黄帝时老君号广成子居崆峒山黄帝诣而师之爲说道戒经教以理身之道黄帝修之白日昇天第十九衡岳授经者颛顼时老君下爲师号赤精子居衡山授帝微言经教以忠顺之道第二十江滨应化者帝喾时老君下爲师号録图子居江滨授帝黄庭经教以清和之道第二十一姑射宣眞者唐尧时老君下爲师号务成子居姑射山授帝政事离合经教以廉谨之道第二十二传道德者帝舜时老君下爲师号尹寿子居河阳授舜道德经说孝悌之道此上下二经出于兹焉第二十三教理水者夏禹时老君下爲师号眞行子居商山授禹戒德经说勤俭之道又授灵寳五符檄召神鬼濬九江通河海决百川矣第二十四述长生者殷汤时老君下爲师号钖则子居灊山授长生经说恭爱之道第二十五寄胎慧者老君愍时凋弊欲反神降生以殷第十八王阳甲十七年庚申之岁託孕于玄妙玉女就此门中分爲五别一曰大道应化託孕人间乘日精爲五色之象以明阳德也二曰乘九龙之车凝结变化五色玄黄入玄妙玉女口中又明九龙阳精之华也三曰处胎寄慧与俗不同八十一年极太阳九九之数然后乃生四曰玄妙玉女感梦之后因而有孕容颜益少神气安闲八十余年悦豫无比以明圣人降迹之异也五曰玄妙玉女所居之室四时和畅六气调平冬无凝寒暑无烦燠祥光照室灵风满庭衆恶不侵万灵潜卫八十一年不觉爲乆当殷二十二王武丁九年庚辰之岁降生也第二十六显降生就此门中又分一十七段一曰老君降生逈异凡品虽依圣母之孕乃剖左腋而生也二曰老君生登行九步步生莲华陆地开敷大彰神异三曰老君降生之时日童扬辉月妃散华七元流景祥云荫眞四灵翊卫玉女捧接圣母因攀李树忽尔降生矣四曰老君降生之时九龙吐水以浴圣姿龙出之地因成九井于今见在毫州眞源县太清宫中也五曰老君降生之后即行九步左手指天右手指地曰天上天下唯吾独尊代间之苦何足乐闻六曰老君降生者爲念时浇朴散大道不行委迹生神以救于世七曰老君以衆迷难晓正道难宣降生之时故显现祯祥令物信悟八曰老君欲明妙道须在修功示有鍊丹以劝修习今亳州宫中有鍊丹井鍊丹桧并存焉九曰老君教人习道内外俱修既鍊金丹又习眞气今有虚无堂在毫州宫中乃习气之所也十曰老君眀此妙道修之必得昇天示彼功成轻举而去今毫州宫中有鹿迹桧即老君乘白鹿昇天之所其树见在十一曰老君降生年代即殷武丁九年庚辰岁二月十五日也今详殷周以子月爲岁首二月即今之十二月丑月也十二曰老君降生郡国即古之楚国之分苦县因城爲名濑乡因水爲名曲仁里九井之西灵溪之侧其县本名苦县汉魏以来名谷阳县干封元年改爲眞源县中和二年昇爲赤县十三曰老君降生之后九日之中身长九尺七十二相八十一好蹈五把十美眉方口双柱三漏日角月渊具大圣之相也十四曰圣母玄妙玉女老君降生之后圣母乘八景玉舆羣仙侍卫白日昇天大唐追尊爲先天太后今有宫在眞源县太清宫之北一宫在楼观昇天台上十五曰老君升天之后历代帝王钦慕眞迹汉桓帝隋文帝皆崇修宫庙命文臣刊碑以旌道德故汉有边韶碑隋有薛道衡碑于今并在十六曰圣唐受命之年毫州旧宅枯桧再生以彰子孙兴昌享无疆之祚其树见在号再生桧十七曰眞源旧里累降树祥甘露乍垂卿云时布或眞容显现以弭妖凶或云雾凝空以护宫宇或神鸟衔箭或瑞雪骤飞或神龙跃九井之中或文字显三桧之上代代昭验载在简书汉桓帝时感梦老君修祠宇之日卿云见在其上隋文开皇五年卿云白鹿现于祠庭帝遂修崇庭宇武德三年枯桧再生其年卿云现于其上上元元年枯桧树于木枝上有宋书干元亨利贞字重重分明太极元年卿云现于其上天寳七年凤凰集于虚无堂上寳应元年有紫云属天神光夜照明日龙见九井之上大历三年卿云现于宫上甘露降于桧树会昌二年甘露降于庭树咸通十年徐州逆贼庞勋欲领徒据太清宫老君应现有黑气遍川贼徒迷失道路其日败灭中和广明之际黄巢侵逼宫宇纵火焚烧阴云升现雨降火灭贼徒奔溃又逆贼遍地白刃围逼亳州其日黑气大雪贼徒殒仆冻死解围而去又黄巢余党攻围毫州神鸟遶城衔箭有黑气自宫中而来贼党惊奔解围而去中和二年勑吏潘稠奏自黄巢入关之后一十八度凶徒侵逼宫宇攻围州城皆有祥异贼遂奔散远近户口多就宫避难并获安全请移县就宫安置勑㫖不允遂昇爲赤县光启元年七月九龙井中五云成盖高千丈以来如此现者三度汴州画图闻奏此之符瑞皆载于国史矣第二十七彰圣号者老君琼胎寄慧八十一年诞圣之辰生而白首圣母爲之立号以示世人于此门中又分五段一曰圣人降迹与俗不同圣母欲谓爲老又是初生欲谓爲子又乃白首两字兼称因立老子之号焉二曰道与俗反夫老者长年之称子者幼稚之号世人先幼而后老老君先老而后幼欲明摄迹还本也三曰老者考校衆圣爲名子者以孳生万物爲义所以老君爲万物父母衆圣祖宗故有考校孳生之名以爲老子之号老子二字起于此时老君之号先于亿劫非此一时四曰圣人垂名反终归始老者终也子者始也世人先始而后终老君先终而后始欲令世人修道反老还婴故号老子五曰委迹和光以循于世者老君以生而白首故号爲老子者男子之通称亦如孔子孟子庄子列子等以姓爲号老子鹖冠子抱朴子淮南子因事爲号序诀云老子之号始于无数之劫杳杳冥冥眇邈乆远矣斯乃不以降生而老爲号乃以长于亿劫之前故以老爲号尔夫託神李母剖左腋而生生即皓然号曰老子老子之号因玄而出在天地之前无衰老之期故曰老子此序诀所证也今考详衆说既不以因生立号即是老君历劫垂教应代表形常现老容故有老子之号尔第二十八明冑胤老子本记及诸家史册皆云生于李树之下指树以爲姓斯理爲当矣今按大唐天潢玉牒即云颛顼之后生大业大业生娲娲娶有乔氏之女感月光贯昴而生咎繇咎繇生伯翳伯翳之后代爲士师至理徴避桀之乱遁居伊侯之墟食李实乃改爲李氏此言咎繇之后以理狱爲功遂姓理氏其后子孙或改里氏至伊侯之墟避难遂改里爲李徴生利贞当殷汤之时也利贞生昌祖昌祖仕陈爲大夫因居苦县昌祖生明明爲陈相葬濑乡之北立庙因有相城明生庆賔庆賔生灵飞一名虔会庆賔灵飞皆白曰昇天所言陈国乃古之陈国非周时所封胡公满之国也今按汤至阳甲一十八王二百五十余年自李徴至虔会五世相承年代相类当此之时太皥之时已爲陈国及周封舜后当是此陈既灭乃封胡公而王其地也灵飞之妻玄妙玉女感日精之梦而生老君此一说也又按本记云老君生而能言指李树曰此我姓也因遂姓李故隋内史舍人薛道衡老君祠庭碑云感日载诞莫测受气之由指树爲姓未详吹律之本是也又楼观先师传云老君既因圣母攀李树曰此汝姓也三家之说经传备载今并明之以彰国姓宗绪矣圣母者按玄中记云李灵飞当殷之时父子相承得修生之道父庆賔年百余岁常有少容周游五岳诸山一旦于所居云龙下迎白曰昇天灵飞感父飞昇之异深隐不仕内修其道以天水尹氏之女爲妻居于濑乡其妻尝因昼寝梦天开数丈衆仙人捧日出于其处良乆见日渐小从天而坠化爲五色之珠大如弹丸梦中得而吞之因即有孕八十一年容色益少常若处女灵飞亦百余岁而昇天既诞生老君之后即有五色云舆迎之昇天而去又李氏大宗谱云李氏之姓其先黄帝之后姓公孙曰轩辕元妃西陵氏生昌意昌意之妃方雷氏曰女节感台光贯日而生少昊曰青阳氏少昊次妃名脩房生大业大业之妃名扶始感白云覆己而生皋繇皋繇生伯益伯益一名翳帝舜封之于嬴因姓嬴氏翳妃姚氏生若水若水生昌贵昌贵生景仆景仆生仲行仲行爲周成王诸侯谥曰非公至宣王赐姓裴氏裴氏之孙庭坚有女贞洁不嫁居楚国濑乡曲仁里因食李实而有孕历八十一年安愈无苦常有神明潜卫其身以周惠王之时二月十五日因攀李树生于左脇生而发白左掌中有玉印字右掌中有七十卷经字左脚下有救字右脚下有治字生而能言问父何在母曰吾贞洁不嫁今则老矣吾因食李实而孕汝无父也吾以处女而孕于汝恐爲乡里所笑欲饮药而去之神人告吾不令吞药及今八十一年矣因食李而生李即汝姓也既生而老号曰老子老子作七十二经以记天地鬼神之名述无爲长生之道娶天水尹氏之女生子名贞利当定王之时此一说也今详尹喜是康王大夫昭王时爲关令老君已度关授经此即年代县殊先后差爽虽谱书所载恐非眞的然李姓所起今亦载得姓之由也又玄妙玉女元君传云老君在天爲衆圣之尊先亿劫而行教以无爲常存之道化于天人长于亿劫之前爲万圣之君长故天尊道君赐其眞号号曰老君即在五太之前历劫有此号矣虽代代应见爲帝王师而未有降世诞生之迹乃于九清之上命玄妙玉女降于人间爲天水尹氏之女嫁李灵飞爲妻老君乃乘日精驾九龙化爲五色流珠下入玄妙玉女口中而寄胞託孕历八十一年因攀李树而生老君诞于左脇当孕之时神灵卫圣母之身既生之后玉女捧接祥云满庭日童散晖月妃掷华衆圣来集老君乃指李树曰此吾姓也在代凡有九名一名耳字伯阳二名雅字伯宗三名忠字伯光四名石字孟公五名重字子文六名定字元阳七名元字伯始八名显字元生九名德字伯文或云三十六号或云七十二名或云姓字眇眇从劫至劫非可悉记老君有九变以法太阳变化生育之功有七十二相八十一好故爲圣中之圣眞中之眞矣圣母在天即号玄妙玉女既降育大圣即爲太一元君元君乃授老君化世行教之㫖内修九室三一之门万善万恶之戒百病百药之诀虚无清净之规九丹饵鍊之品将以示世人有师资授受之法而太上大圣爲万化之主岂复待师受禀学乎受道既毕即有天乐骇空流云霭野千乘万骑五帝上眞拥九光八景之舆迎圣母元君归于玉清之上至令爲太一元君国朝尊爲先天太后具在前解详诸家所载圣母本起即玄妙玉女爲老君之母证太一元君事迹爲胜国朝所尊云母益寿氏爲先天太后是宗谱所明道经之中未睹其事所言降生年代以殷武丁时爲是自余诸说舛误不同前后差谬今则载而不取也第二十九兴帝业者老君道包万有泽被诸天贻厥孙谋光膺大寳是以三十一代孙高祖神尧皇帝光宅天下奄启我唐矣所以天潢流瑞源出于上清琼海澄澜润涵于万㝢德明皇帝佐尧翊舜兴圣皇帝握纪乘时始辉映于唐虞之间复恢拓于秦梁之野比夫后稷古公之德文昌武发之兴卜代卜年帝枝帝叶固无让于姬周矣第三十册鸿名者乃向下明干封元年册尊号也向来所解老子两字汎举三十门以彰应迹垂号也释老君圣唐册号夫所言太上者统教之尊名证圣之极果也太者大也上者高也太者大也无大于太上者高也无高于上乃修因证果极位之称也世人修行自凡而得道自道而得仙自仙而得眞自眞而得圣圣之极位昇爲太上太上者六通万德无不毕备绍法王位统临万圣即得居此尊名亦如代间皇帝代代绍位皆得称之自元始天尊之后即有太上大道君太上老君太上丈人太上高皇帝皆极此位而太上丈人高皇帝虽兼有尊极之名而不行教其传祚行教爲万天之主唯道君老君耳玄者深也妙也亦云道也天也至道高妙不可言诠约妙与深以玄爲证言深妙玄远以明道体故谓之玄元者初也始也祖也尔雅云肇道根源万物宗祖处世出世之法皆爲之本始故谓之元皇者大也谓大道也道大曰皇尚书序曰三皇之书谓之三坟言大道也帝者天也其德配天次于道也德大曰帝道德兼称故云皇帝又云法道法天谓爲皇帝秦始皇既一统天下垂法后代上採三皇之尊名下取五帝之美号兼而称之曰皇帝焉尚书序曰五帝之书谓之五典言常道也内号者隐号也老君千名万号不可备穷以当时天下所称谓之老子亦乃道尊德贵不可斥名天上人间咸称曰老子是则以老子之内号也我大唐高宗天皇大帝乃老子三十三代圣孙大唐之第三帝太宗文皇帝之第三子也承平嗣极握纪垂衣耀仙李之灵葩展昇平之盛礼回銮苦县谒圣眞源表大孝于奉先赞玄元于圣号以干封元年太岁丙寅二月二十八日下诏曰东台大道混成先一仪而立称至人虚己妙万物以爲言粤若老君朕之本系爰自伏羲之始暨乎姬周之末灵应无象变化多方游元气以上昇感日精而下降或从容宇宙吐纳风云或师友帝王丹青神化譬阴阳而不测与日月而俱悬属交丧在辰晦迹柱下大弘雅训垂范将来虽心齐于太虚而理归于眞宰若夫絶圣弃智安排寡欲寂寞杳冥之际希夷视听之表澹尔无爲宛然自得酌之不竭用之不盈执大象而还淳涤玄览而遣累邈干坤以长乆跨陶钧而亭育至矣哉固无得而名也况复大圣所资克昌寳祚上德所履允属休期朕嗣膺灵命抚临亿兆总三光之明而夙宵寅畏居四大之重而寝兴祗惕尽孝敬于宗祧罄怀柔于幽显行清净之化承太平之业登介丘而展采坐明庭而受记飞烟结庆重轮降祥鹤应九臯山称万岁越振古而会休徴冠帝先而爲称首大礼云毕回舆上京迂驾濑乡躬奠椒糈仰瑞栢以延伫挹神泉而永叹如在之思既深敬始之情弥切宜昭元本之奥以彰玄圣之功可追上尊号曰玄元皇帝仍改谷阳县爲眞源县当县宗姓特给复一年冀敦崇远之情用申尊祖之义布告中外咸使闻知主者施行又永淳二年癸未十二月四日下诏曰君崇于道宅紫微以垂衣臣修于德罄丹心而作砺若使上守于义下尊于礼名教所以垂淳忠信由其渐薄在昔胥庭连陆娲燧伏羲不宰而天下化轩顼尧舜禹汤文武至公犹行深仁尚积及秦居润位奢泰之渐聿兴汉袭霸图玄默之风已替遐观魏晋近鉴周隋代益嚣浮人踰僣侈穷百王之弊俗极千年之否运以承大乱之后方开大圣之期既逾交丧之辰必兴交泰之绪我高祖神尧皇帝受镳宫之景命荡辔野之妖氛重悬日月一匡宇宙太宗文皇帝披图汶水杖钺参墟降斗极之神兵涤怀襄之巨浸张四维而安赤县劳百战而徇苍生声教遐覃隄封远亘缅惟洪业无得而称朕以寡昩忝膺丕绪未尝不孜孜访道战战临人日慎一日三十四载于今矣况下安则上逸时弊则君忧虽身处九重而情周万姓建本之怀愈切抑末之念遽深今庶绩虽凝而淳源未洽朕之绵系兆自玄元常欲远叶先规光宣道化变率土于寿域济苍生于福林属想华胥载劳寤寐所冀内外寮寀各竭迺诚敦劝梨萌俱崇简质旧染薄俗咸与惟新凭大道而开元共普天而更始宜申霈泽广被绂埏可大赦天下改永淳二年爲弘道元年仍令天下诸州置道士观上州三所中州二所下州一所每观度道士七人以彰清净之风伫洽无爲之化主者施行是则奉先尊祖复朴还淳之㫖也道德眞经广圣义卷之二道德真经广圣义正统道藏三家本五十卷洞神部玉诀类道德眞经广圣义卷之三羔三唐广成先生杜光庭述释御䟽序上䟽玄玄道宗降生伊毫义曰玄深妙也亦不滞也宗主也尊也言太上老君爲深妙道之主也老君既不滞有亦不滞无因果两遗麤妙双遣先天后劫尊爲教主故云玄玄道宗也降生伊亳者自上而下曰降言老君居三境之天爲大道之主愍鉴下土降化人间运大慈心分形表瑞乘九龙之驾化旭日之精下入玄妙玉女梦中因而託孕寓生于世示见同凡有出生之相爲立化之首故曰降生此明表应化迹也伊亳者伊即伊侯之墟是老君祖征避桀难之所其地在苦相二城之间也亳者亳社之地古谓之亳后乃殷墟殷自汤受命至第十九王盘庚八度迁都方都于亳即殷之都也或云陈国者即太皡之后所居谓之陈墟在宛丘之侧也按禹别九州苦县是豫州之分武王伐纣既有天下乃封舜之后胡公满于陈此即古有太皡之子孙已爲陈国舜后亦已爲胡国胡小而陈大胡在沈蔡之间陈在今颍川武王尊舜之德追奖其后故迁之于陈此陈国自胡公满之后历春秋时凡四十余世爲楚子所灭汉祖灭秦改陈爲淮阳郡郡大县小郡管于县故有阳夏宁平若柘四县隶爲淮阳后汉章帝改淮阳爲陈郡或云楚国者楚以熊绎爲始封之君都于荆陈自淮之阻其地连楚春秋楚子灭陈因而县陈故亦属楚遂爲楚地或云楚国或云楚县或云陈郡春秋之日郡小县大以郡属县故云楚县秦并楚县置三十六郡郡大县小以县属郡或云谯国者今老君旧宅太清宫东北四十里有谯城是也或云相人者宫侧有古相城也或云苦县亦春秋统郡之县也故苦县城在濑水东基址存焉其苦县后改爲谷阳县大唐干封元年高宗皇帝封禅东岳回驾幸老君旧宅封册尊号改爲眞源县中和三年癸卯毫州刺史潘稠上表于成都行在以太清宫累有应见自黄巢大寇之后一十八度寇孽侵犯皆有迅雷烈风震击其贼或颠沛而失道或因至败亡侵宫宇不得远近居人就宫避难者数千户皆保安全请移县就宫安置奉勑移县就宫必恐亵渎所奏宜不允遂昇眞源县爲赤县以太清宫在部内故也仍差使臣赍御词修斋告谢虽时代迁贸名号不同其于处所由来一耳后汉桓帝梦见老君特诏陈相边韶于生处旧宅修祠立碑祠侧有李母庙祠内古有虚无堂堂之前有三桧及余桧千株九龙井鍊丹井昇天鹿迹树古迹依然左带灵溪右环涡水其地显敞寔惟胜所又濑水在宫西以水爲乡名故爲濑乡或爲厉乡文字讹也其宅累代帝王每加修饰隋开皇六年文帝勅内史舍人薛道衡立碑修庙唐天寳七年戊子改爲太清宫以汴州节度使爲宫使亳州刺史爲副使国朝高祖太宗高宗中宗睿宗玄宗六圣眞容并列侍于老君左右焉䟽肃肃皇祖命氏我唐义曰肃肃尊严庄敬也皇大也祖初也老君乃大唐尊严之祖也命氏者氏族也言得姓之由也我唐者言唐之立极自圣祖垂裕乃老君裔孙也始因老君诞生指李树而爲姓李氏之姓始于指树已具在前解义中故云命氏我唐也薛道衡碑云感日再诞莫测受气之由指树爲姓未详吹律之本昔京房吹律而定其姓也疏垂裕之训无疆之祉义曰裕福善也无疆者无边广远之貌也祉福也老君垂善应之福流广远之裕光启帝业聿兴我唐也训教也疏长发远祥系本瓜瓞义曰长发商诗篇名也濬哲维商长发其祥祥善也言商家之德乆发见其祯祥契布五教宽大之德始有王天下之萌兆历虞夏之世而汤有天下也系本也系者单丝联续之貌不絶之象也言圣系天枝长发不絶也瓜瓞者文王之什绵绵篇也绵绵者瓜绍也瓞瓟也瓜本实继先一岁之瓜必小状似瓟故谓之瓞绵绵然若将无长大时兴者以喻后稷矣后稷帝喾之胄封于邰其后公刘失职迁居豳于漆沮之地历世亦绵绵然至大王而益盛得其民心而成王业举殷周之二代兴业乆远之事以眀老君垂裕乆远方兴我唐业将明受命建国非一朝一夕人事之所能乃积德传裕其来甚远乃能奄有天下如殷周之兴也疏其出处之迹方册备记义曰方谓方所也册者编竹爲之长尺有二寸以记邦国之事春秋序曰大事书于册小事简牍而已是也出处者出谓在朝即老君伏义之后代爲国师或爲藏史或爲柱史或爲太史儋或云伯阳父咸显眀于朝廷也处谓隐逸即老君西导流沙东巡碧海幽演传经等是也虽晦名隐世其行藏之迹化导之事国家正史简册之中及诸子史道经之内无不具纪也易曰或出或处是也䟽道家以爲玉晨应号义曰道家者按太史司马迁着六家之说先黄老而后六经道家居先最爲通美马迁曰阴阳者繁而致惑儒者博而损虑墨者苦而伤性名者华而少实法者酷而少恩唯道家之教爲大道焉以其清虚无爲使人精神专一动合无形赡足万物其爲术也因阴阳以大顺与时推迁应物变化无所不宜指约而易操事少而功多其实易行其辞难知以虚无爲本以因循爲用无成势无常形故能究万物之情不爲物先不爲物后故能爲万物之主此所谓道家也淮南子曰道家者理性情理心术养以和持以适乐道而忘贱宁德而安贫圣贤之所贵家国之所頼故曰道家也玉晨者即太上大道君之别号也老君本纪云或号天尊或号太上或号大道或号老君即明玉晨君亦老君之应号也太上虚皇常居紫琼宫在玄都玉京之上亦名紫晨宫亦名玉晨宫即玉晨道君乃老君之应号尔䟽马迁谓之隐君子义曰马迁者司马迁也迁字子长河内温人中山王相司马喜之孙太史令谈之子颛顼之裔生于龙门年十岁诵古文尚书年二十游江淮九疑禹穴之间仕汉爲郎中使西蜀父卒岁余爲太史令而作史记迁尝因言李陵非罪枉害其妻子遂爲人所谮下狱受腐刑西京杂记云迁发愤而作史记先达称有良史之才叙屈原贾谊词㫖抑扬盖一代之伟才也桓谭新语曰迁修史记未行于代其后外孙杨恽题爲太史公或爲谈爲太史令迁继爲世官而身受腐刑恐辱先人我同太史家走使之人耳故题爲太史公也迁爲中书令卒有集二卷史记云老子或隐或显二百余年西入流沙不知其终盖隐君子也子者有道之称古人称师爲子如孔子列子是也君子者君师也礼记云爲学者能博喻然后能爲师能爲师然后能爲长能爲长然后能爲君爲君爲师其德光大故谓之君子又解云有德有道虽在衆庶之中爲人所敬则爲君子寡道鲜德虽居高位亦谓之小人故道比于君德比于师然后谓爲君子凡世之人理犹若此况玄元老君爲道德之主帝王之师号曰君子不亦宜乎潜龙卑秩故谓之隐也䟽而仲尼师之义曰仲尼者孔子也孔子名丘字仲尼其先殷之后也按史记殷本纪云帝喾之妃吞燕卵而生契爲尧司徒有功封于商赐姓曰子契裔孙汤名天乙亦名履灭夏而爲天子至汤孙三十七代其王名帝辛号之曰纣无道周武王起兵灭之封其庶兄微子之子启于宋宋闵公有子弗父何长而当立让其弟厉公何生宋父周周生胜胜生正考父考三命爲宋正卿故其鼎铭云一命而偻再命而伛三命而俯循墻而走莫敢余侮三命益恭故春秋美其德焉考父生孔父嘉别爲公族遂以孔爲氏或云吞乙卵而生后赐姓子以子配乙爲孔字乙即燕也此两存焉或以滴熘穿石而爲孔姓此尤不经今所不取孔父嘉爲宋司马生木金父木金父生皋夷父皋夷父生防叔防叔奔鲁生伯夏伯夏生叔梁纥即孔子之父也孔子居鲁国阙里邹乡周灵王二十一年鲁襄公二十二年戊申十月十三日庚戌生至鲁哀公十六年周敬王四十一年庚申岁四月十八日卒年七十三初昭公七年楚子成章华之台欲与诸侯落之召昭公孟僖子仲孙玃爲介遂如楚三月过郑郑伯劳之僖子不能相仪及楚不能答郊劳四月楚子享公于新台九月至自楚僖子病不能相礼乃讲学苟能礼者从之二十四年僖子将死召其大夫曰礼者人之干也无礼无以立吾闻将有达者曰孔丘圣人之后也而灭于宋其祖弗父何以有宋而授厉公及正考父佐载武宣三命兹益恭其恭也如是臧孙纥有言曰圣人有明德者若不当世其后必有达人今其将在孔丘乎我若获殁必属说与何忌于夫子使事之而学礼以定其位故何忌敬叔师仲尼仲尼谓敬叔曰吾闻老聃博古而达今通礼乐之原明道德之归则吾师也敬叔言于鲁君曰孔丘圣人之后将达者也受先臣之命属臣必师之今孔子将适周观先王之遗制考礼乐之所极斯大业也君盍以车乘赍之臣请与往鲁君与车一乘二马二竖子敬叔俱至周问礼于老聃访乐于苌弘历郊社之所考明堂之则察朝廷之度观明堂四门之墉有尧舜桀纣之象而各有善恶之状兴废之戒焉又有周公相成王抱之而负斧扆南面以朝诸侯之国叹曰吾乃今知周公之圣与周之所以王也将去周老君送之曰富者送人以财仁者送人以言吾窃仁者之号送子以言凡当世之士聪明深察而近于死者好议人之非也博辨闳大而危其身者好发人之恶也爲人臣者无以有已爲人子者无以恶已自周反鲁道弥尊远方弟子之进者盖三千焉孔子叹曰自南宫敬叔之乘吾车也吾道加行不然吾道几废矣今礼记所引吾闻诸老聃皆是孔子师老君得礼之要也䟽繙经中其太谩义曰繙㠾乱取也孔子西藏书于周室以老君曾爲藏史因而问焉老君不许于是繙六经以悦老君老君曰太谩愿闻其要孔子曰要在仁义老君曰仁义人性耶孔子曰然君子不仁则不成不义则不生仁义眞人之性也老君曰噫几乎后言夫蚊蝱噆肤则通夕不寐今仁义憯然乃愦吾心乱莫大焉此斥孔子不宗大道而循有爲也疏问礼叹乎龙德义曰孔子问礼于老君而语老君以仁义老君曰夫乌不日黔而黑鹤不日浴而白黑白之别不足以爲辩名誉之劝不足以爲广泉涸鱼相与处于陆相呴以湿相濡以沬不如相忘于江湖子之所言其人骨已朽矣独其言在耳良贾深藏若虚君子盛德容貌若愚去子之骄气与多欲态色与淫志是皆无益于子之身吾所以告子者若是也孔子归三日不谭弟子怪而问曰夫子见老聃亦将何规哉孔子曰吾与汝处于鲁之时有人用意也浩如飞鸿者吾饰意以爲弓弩而射之未尝不及而加之也有人用意悠然如游鹿者吾饰意以爲走狗而逐之未尝不及而顿之也有人用意若井鱼之没于九重之泉者吾饰意以爲钩缴而投之未尝不得而制之也及吾见龙则不能知也夫龙者合则成体散则成章乘乎云气养乎阴阳游乎泰清吾不能逐也吾今见老君其犹龙乎使子口张而不能嗋舌出而不能缩形穷神错而不能知所居余又何规老聃哉疏在周室乆之义曰老君自殷武丁九年庚辰生于楚国苦县至纣二十一年丁卯居岐山之阳号燮邑子风伯前驱彭祖爲从以观西伯之化西伯闻之征爲守藏史作赤精经教以仁信之道西伯行之礼贤好义凤集岐山故礼记云周之兴也鸑鷟鸣于岐阳即此时也遂以岐山爲州之名凤翔爲府之号乃其事矣老君所居去凤翔城北一十八里唐既受命于其旧所置启圣宫也武王克殷老君号育成子作璇玑经武王师之成王时号经成子康王时号郭叔子仍爲柱下史潜龙卑秩以佐于周至昭王二十五年度关西化流沙自武丁庚辰年至昭王癸丑年二百一十五年即司马迁所言老君在周二百余年是也疏将开道西极义曰本相经云昔妙梵天王爲贪快乐不修功德下生罽賔爲烦陁力王复好畋猎杀害无道故老君以昭王时西入流沙授以浮屠之术而度之焉又西戎杂俗好淫多杀皆学邪幻之法好事邪神老君乃往历化八十一国胡王及九十六种邪法外道等也故云开导开即开悟导即化导也西极者在中国之西乃流沙八十一国等也疏关令尹喜请着书义曰尹喜者天水人也明习五经天文纬候阴阳之书无不恢博仕周康王时爲大夫至周昭王二十四年知有圣人西度请出爲函谷关令遂遇老君传经就此门中分爲八别一曰示见祯祥者昭王之时天理星西行入昴东南眞气状若龙蛇而西度汉融风三至紫云浮关尹喜见之请出爲关令以候老君也仙公序曰尹喜宿命合道预占见紫云西迈知有圣人当度是也二曰託试尹喜者昭王二十四年壬子十二月二十五日老君乘青牛薄板车徐甲爲御以来度关云吾家在关东田在关西明日当腊天寒取薪耳喜再拜称弟子曰今日见君乃圣人也愿少留焉又谓之曰竺干之国有古先生吾欲昇就皆寓託他事以试尹喜三曰传授道德者道德序诀云老君谓尹喜曰尔应爲此宛利天下弃贤世界传弘大道子神仙者矣以其月二十八日中时授太上道德经则是以昭王癸丑年五月壬午去周十二月二十五日度关二十八日授经自殷武丁庚辰年生至纣二十一年丁卯文王受命凡一百八年至昭王二十五年癸丑又一百七年通前二百十五年乃西度关史记云老子在代二百余年乃入流沙是也四曰示见神通者老君御车人徐甲本是枯骨曝露草中老君因见哀之以太玄生符投之遂化爲人随老君周游二百余年老君约云日雇百金往至大秦安息以黄金併偿之甲至关悦一妇人不欲随老君西去遂作牒诣喜以讼老君索日雇之直老君谓甲曰尔本枯骨我以太玄生符救尔所以爲人今还我符当偿尔金也言讫符从甲口中出甲复化爲枯骨喜见之惊怖爲叩头请谢愿乞恕之老君又以符投之甲乃复旧尹喜见此神变弥加勤敬也五曰同还楼观者喜爲关令即函谷关也在陜州桃林县南十二里今有故关墟大唐天寳元年壬午正月七日老君于丹凤楼降见告陈王府参军田同秀出天寳灵符云在函谷古关尹喜旧宅勅道士及内臣往求之于枯桑下有紫云白兔之瑞掘获石函得天寳灵符于其地大赦天下改桃林县爲灵寳县于其地置灵符观御制御书碑铭今存焉尹喜以二十八日受道德二经后乃与老君同自函关归盩屋终南山之阴尹喜所居之宅宅即喜结草爲楼观星望气之所其宅尹喜昇天之后相传谓之楼观周穆王招隐士杜冲与喜弟軏居之有老君车板及支革树秦汉累朝谒板始皇墨迹皆存焉六曰升入太微者老君与尹喜说经及授九丹诸诀毕以昭王二十六年甲寅四月于喜宅南山上昇入太微西昇经云说经毕忽失老君所在斯须馆舍光炎五色玄黄喜出中庭叩头曰愿神人复一见示以一要得以守元忽见金人存亡怳惚老少无常重谓喜曰除垢止念静心守一衆垢除万事毕吾道之要也七曰约会青羊者老君将昇太微谓尹喜曰千日功成求我于蜀青羊之肆也喜遂称疾弃位除垢止念静心守一至昭王二十九年丁巳入蜀见老君于青羊之肆也其青羊肆在成都县西南五里前临大江古老所传常有灵应以中和二年壬寅僖宗皇帝驻跸在蜀因获灵砖古篆符瑞喜动行朝皇帝驾幸其所致礼瞻敬勅置青羊宫其砖篆文曰太上平中和灾六字自获砖之后明年收复长安后年驾回京阙矣八曰俱化西极者君喜三年之后千日功成以丁巳年入蜀于青羊肆见老君老君与喜自蜀川乘云驾游天水昇三洞历九天然后西化流沙八十余国矣中和二年九月十二日以获砖符瑞下勅曰昔者圣祖玄元皇帝与弟子文始先生讲眞经于楼观之台约后会于青羊之肆共乘云驾俱化流沙仙记传闻地图标载自周昭洎于此日历数约二千年景象寂寥踪基牢落今因翠华巡幸玄贶昭彰珠光跳躣于庭前灵篆申明于树下砖含古色字验休征中和之灾害欲平厚地之祯符乃见足表玄穹降祉太上垂祥将歼大盗之兵戈永耀中兴之事业宜摸勒文字告示诸道及军前仍于其地赐内外行库钱置青羊宫以旌符瑞编付史馆者即流沙西化益彰明验矣着者表记也亦述作之谓也今详此经乃帝舜时说已曾授舜今重授喜非时着述也疏于是演二篇焉义曰于是者发句之端也演者广畅之理也二篇者指道德二经也王子年拾遗记曰老君居景室之山与世人絶迹唯老叟五人或乘鸣鹤或着羽衣共谭天地之数所撰书经垂十万言有浮提国献善书二人乍老乍少隐形则出影闻声则藏形时出金壶器中有黑汁状若淳漆洒木石皆成篆隶科斗之字记造化人伦之始老君所撰经皆写以玉牒级以金绳贮以玉函及金壶汁尽二人乃欲刳心沥血以代墨焉此乃洛州景山太室少室也所说九变长生等经有百万篇多藏名山石室秘而未行今所出者约六千卷皆经国之微言济生之大用则非止道德二篇而已今明此二经是函谷间所授尹喜之经耳䟽明道德生畜之源罔不尽此义曰道生德畜爲化之本也一切之法因道而生故云源也亦喻泉源能流其水无有穷竭罔无也言此经所载法源化本无所不尽而无穷也疏其要在乎理身理国义曰文子通玄眞经曰道德者匡邪以爲正振乱以爲理化淫败以爲朴淳德复生天下安宁此道德之理国也道德务者百祸不能罹险阻不能危刑罚不能加谤讟不能随代悖而不谬代泥而不污人惑而不疑人欺而不诈人善而不悦人惧而不怖内存其眞外和其人享无穷之寿而上賔于天此道德理身也䟽理国则絶矜尚弃华薄以无爲不言爲教义曰文子问老君曰理国之本如何老君曰本在理身也未闻身理而国乱身乱而国理者夫理国者静以修身全以养生则下不扰下不扰则人不怨爲理之本在于足用足用之本在于勿夺勿夺之本在于省事省事之本在于节用节用之本在于去就去就之本在于无爲夫天致其高地致其厚日月照星辰期阴阳和非有爲也正其道而物自然化也此乃絶矜尚弃华薄无爲不言之㫖也下经首章曰大丈夫处其厚不处其薄居其实不居其华是也上经第二章曰是以圣人处无爲之事行不言之教是也教者训教于人可以垂训于永乆也论语云子以四教诗序云教以化之是也易云圣人以神道设教言教者以教于人而世之衆教皆以有执有爲爲本今老君此教以无爲不言爲化故爲衆教所尊理道所贵也道德眞经广圣义卷之三道德真经广圣义正统道藏三家本五十卷洞神部玉诀类道德眞经广圣义卷之四羔四唐广成先生杜光庭述释御疏序下䟽理身则少私寡欲以虚心实腹爲务义曰少私寡欲虚心实腹者上经第十九章云见素抱朴少私寡欲上经第三章云虚其心实其腹也及上所引经文并解在正经中向下当辩务者总事之名也君子有常务论语云君子务本是也䟽此其要㫖可得而言也义曰要谓机要㫖谓指归此经乃理身之指归理国之机要可以言述固得而言也疏及乎穷理尽性闭縁息想义曰易云穷理尽性以至于命穷者穷极万物深妙之理究尽生灵所禀之性物理既穷生性又尽以至于一也又解云穷理者极其玄理尽性者究其眞性玄理眞性考幽洞深可以神鉴不可以言诠也闭縁息想者随境生欲谓之縁因心系念谓之想于此门中分爲四别一曰意随善境而生善欲谓之善縁二曰意随恶境而生恶欲谓之恶縁三曰心系善念而生善想四曰心系恶念而生恶想虽同因境所起分爲善恶夫初修道者既闭恶縁又息恶想以降其心心澄气定想念眞正稍入道分善縁善想亦复忘之穷达妙理了尽眞性想縁俱忘乃可得道故云穷理尽性闭縁息想也䟽处实行权义曰处者居也实者眞谛玄微所谓妙本之道也大乘之趣也权者因事制宜随俗立教谓中乘之道以诱开悟亦犹理国理身之㫖先资权教后入大道实教者上经第三十五章云执大象天下往又云吾将镇之以无名之朴又云自古及今其名不去是也权教者上经第三十六章云将欲歙之必固张之将欲废之必固兴之是也疏坐忘遗照义曰坐忘者隳肢体黜聪明遗形去智以至乎大通谓之坐忘至道深微不可以言宣止可以心照既因照得悟其照亦忘故曰坐忘遗照此皆大乘之道也䟽损之又损玄之又玄殆不可得而言传者也义曰爲道之人遗麤达妙损之又损渐入玄微玄之又玄即阶眞趣下经第四十八章云损之又损之以至于无爲上经首章云玄之又玄衆妙之门是也此乃得之于玄会契之于无爲非文字能诠非言句能述老君曰道若可献则臣献于君道若可传则父传于子斯固非可言传也损者毁灭之谓也玄者深微之谓也疏其教圆义曰行有五教分爲五别一曰挫鋭解纷和光同尘初教也二曰见素抱朴虚心实腹渐教也三曰外其身而身存后其身而身先半教也四曰损之又损之以至于无爲无爲而无不爲则无不理满教也五曰澹然常存用之不勤天地有终大道无变圆教也合此爲教五者俱备万行总包故曰其教圆圆者圆通一切道无不在之谓也䟽其文约义曰约限也省也不出二篇包罗万法不曰约乎䟽其㫖畅义曰畅通也吾言甚易知甚易行言有宗事有君不曰畅乎䟽其言迩义曰迩近也以身观身以家观家不出户知天下不窥牖见天道不曰迩乎疏故游其廊庑者自以爲昇堂睹奥义曰廊步廊也庑堂下也奥内也西南隅谓之奥言世儒之士习道之人始睹此经自谓穷理尽性以极玄微耳疏及其研精覃思然后知其于秋毫之端万分未得其一也义曰沉研钻极考情运思探道之奥极道之源笺註诠疏以求圣人之㫖所得之理逾少圣人之意逾深郭象曰秋毫之端细矣又未得其万分之一也秋毫者兔秋所生之毛也端者末也䟽经曰有物混成先天地生吾不知其名字之曰道强爲之名曰大义曰此引上经第二十五章以证妙道之名也有物者无中之有恍惚之物也混成者天地未分谓之混沌天包于地混混无端天地浮载于水中积聚于气内谓曰混元以其道气化生分布形兆乃爲天地而道气在天地之前天地生道气之后故云有物混成先天地生也庄子曰大道者未有天地自古以固存吾者老君自称也混成之状怳惚之象先天先地混然独立名号未彰言语路絶所以老君强爲立字字之曰道强爲立名名之曰大其道广博包裹天地贯穿万物故名大道也疏故知大道者虚极妙本之强名语其通生也义曰夫道有情有信无爲无形可传而不可授可得而不可见在太极之表而不爲高在六极之下而不爲深故谓爲虚极之妙本也以其生天生地神鬼神帝故言其通生也道者通也虚者至无也极者至高也妙者至玄也本者化源也䟽庄子曰太初有无无有无名者未立强名也故经曰无名天地之始义曰庄子姓庄名周宋国蒙邑人也当赵文王齐宣王梁惠王时师长桑公子受其微言隐于抱犊山服大丹昇天署位爲太极韦编郎入侍帝晨嵇康云又师涓子居世时爲漆园吏着书三十三篇皆言大道放旷无爲之理大唐天寳四载四月封爲南华眞人所着书爲南华眞经此则引第十二天地篇也太初者未见气也有无无有无名者无有故无名号也此名未立强名之道以前大道无名强而名之谓之道强名之初天地之始也疏强名通生曰道故经曰有名万物之母义曰道通也通以一气生化万物以生物故故谓万物之母母茂养之称也经云者指此经首章之词也引此首章以证大道之名尔䟽庄子又曰物得以生谓之德义曰庄子天地篇之文也虚无不能生物明物得虚无微妙之气而能自生是自得也任其自得故谓之德也䟽德得也言天地万变旁通品物皆资妙本而以生成得生爲德义曰德者人之所得是也夫三才万物资道妙用各得生成无不遂性故谓之德旁通者周遍之谓也品物者衆物也资者取也用也妙本者道也疏故经曰道生之德畜之义曰此下经第十四章文也引此正文重明道德生畜之义用合庄子物得以生之理此明有以无爲本无以有爲用道德相须爲上下二经之目也疏则知道者德之体德者道之用也义曰眞实凝然之谓体应变随机之谓用杳冥之道变化生成不见其迹故谓之体也言妙体也庄子曰其来无迹其去无涯无门无旁四达之皇皇是也因此妙体展转生死生化之物任乎自然有生可见而不爲主故谓之用此妙用也庄子曰昭昭生于冥冥有伦生于无形是也䟽而经分上下也义曰冥冥之道上也昭昭之德下也大圣说经本无道上德下之别而诠释之家强爲笺解言道非德无以显德非道无以明道无爲无形故居化物之先德有用有爲故在生化之后道居先故处于上德居后故处于下由是分上下二经亦犹天清而居上地浊而处下尔疏先明道而德次之义曰妙无生妙有由精以至麤次者亚也先后之谓也疏然体用之名可散也义曰精麤先后可两言之体精而爲本朴也用麤而爲末器也故言散尔疏体用之实不可散也义曰同契乎无故不可散散者分别之谓也虽因用而有分别在生化终始倚伏相须诣理源实故不可散言万形之殊含妙道也䟽故经曰同出而异名同谓之玄义曰妙体妙用生于妙无是同出也由精而麤是异名也混而爲一是同谓之玄也䟽语其出则分而爲二咨其同则混而爲一义曰分而爲二者体与用也混而爲一者归妙本也庄子曰巍巍乎其终则复始也疏故曰可散而不可散也义曰体用虽异是何散也相资而彰不可散也疏则上经曰是谓玄德又曰孔德之容又曰德者同于德又曰常德不离义曰道经之中明此德者则明道资于德也疏下经曰失道而后德又曰反者道之动又曰道生一又曰大道甚夷义曰德经之中明此道者则明德宗于道也䟽是其体用互陈递明精要义曰道资于德德宗于道是互陈也互者交也差也陈者布也互观其理皆达精微斯所谓不可散也䟽不必定名于上下也义曰外分道德之殊而经有互陈之义不可以道经爲上德经爲下今异之者强而异之非玄理精要之㫖也䟽经者径也义曰习道之蹊路登眞之径门左丘明曰经者不刊之书也精要之道由径而通疏又常也言通径常行之道也义曰因经通道斯道常明故曰常也因凡悟仙自仙极果垂文永劫普度无穷太平长生皆由兹教故云通径常行之道也疏每惟圣祖垂训贻厥孙谋义曰每数也惟思也训教也贻与也厥其也谋图也数思者虔奉之义也虔奉圣祖老君垂教之㫖与及圣孙诗文王之什文王有声篇云贻厥孙谋以燕翼子言武王能广文王之声大其成功而传国于子孙言玄元圣祖垂此无爲清静之训以及我唐子孙与此帝图传弘道化也䟽听理之余伏勤讲读义曰天子垂拱南面以听天下之政理亦政也听政之暇讲读二经亦犹乙夜观书之义尔临文曰读演义曰讲既宣其文复讲其义遂爲註疏焉伏勤者寻绎不辍之义也余暇也疏今复一二诠疏义曰诠评也讲畅眞义评考玄微一二敷陈盖得其理国修身无爲清静之㫖也疏其要妙者书不尽言义曰要精要也妙玄妙也精要玄妙非书可传理絶于言议之间故云书不尽言矣易曰书不尽言言不尽意盖无言之言穷理之理庶乎神洞幽赜了悟忘言此故非文字可诠评也疏粗举大纲以禆助学者尔义曰粗不精也麤也略也禆益也助佐也纲纮绳也网之上下有纮绳以总之故张罗网者整其纲犹衣之举领耳淮南子曰举其纲万目张斯乃总衆目之称也举其大纲衆目可见矣言此疏可以佐益讲学之人开广其闻见耳窃惟天章焕赫揭曰月以齐光圣藻精微与干坤而并运深入自然之室宏开衆妙之门竦崑阆于词峰濬沧瀛于义海滞邪者望风而悬解忘返者悟教而知归眞祖阐至妙于前睿孙赞玄微于后二圣垂作万古无伦而犹申裨助之言示谦冲之训益明圣㫖矣疏凡六卷义曰凡者凡例之言汎举之谓也春秋序曰发凡以言例也上下二经疏各三卷亦粗明一生三之意六者阴数也三者阳数也三以象干合干爲坤离之则爲阳合之则爲阴言此疏包天地干坤之要穷阴阳变化之微故成六卷尔又凡者生上起下之名也道德真经广圣义正统道藏三家本五十卷洞神部玉诀类道德眞经广圣义卷之四道德真经广圣义正统道藏三家本五十卷洞神部玉诀类道德眞经广圣义卷之五羔五唐广成先生杜光庭述释䟽题明道德义义曰老子者太上老君之内号也释解已具前篇道经者此经两卷上经以道爲目夫化导羣生贯穿万法居衆法之首故三皇尊其道焉爲万教之先故大演虚其一焉故一者道之数道者一之本下经云道生一是也夫其道也极虚通之妙致穷化济之神功理贯生成义该因果纵之于己则物我兼忘荡之于怀则有无双絶道与德有相资相禀之义故云道德经也今于道德义中分三门解释一者释名无名方了玄教故经云虚无常自然强名字大道所以道义主无理物有病德义主有理世无惑故臧玄静云道者通物以无爲义令就明之道有三义一理也二导也三通也理者理实虚无以明善恶导者导执令忘引凡入圣通者通生万法变通无壅上经法阳象天数奇故三十七章也老君说经本亦不执上经爲道下经爲德昔贤相承分判故有道先德后其间经文互相明证具如序中矣次道衰而后有德德衰而后有五常是明道德爲衆行之先五常之本故道经居先而德经次之也今依名释道即前序所谓导也通也理也夫道德双释分三门者一释名二明体三明用释名第一道德玄絶自应无名开教引凡强立称谓故寄彼无名之名者宣彼正理令识名之无名方可了达玄教强名道德其义者何臧玄静曰道以通物以无爲义德者不失以有爲功道无则能遣物有累德有则能祛世空惑今明道三义者理也通也导也德三义者得也成也不丧也所谓理者理实虚无言一切皆无故云道在一切有解云理者兼通善恶善道亦名道恶道亦名道善恶性空不乖此义但恶道称道其意不然正以徒类称道非关就理爲释若言随事近理此说不妨所谓通者谓能通生万物变通无壅河上公云道四通也所谓导者导执令忘引凡入圣自然经云导末归本本即眞性末即妄情也德有三义所谓德者得于道果太平经云德者正相得也所谓成者成济衆生令成极道此就果爲名亦资成空行就因者经云熟成之所谓不丧者谓德不失也故云不丧太平经云常德不丧是也此六义者互可相通西昇经云道德混沌玄妙同也道中有德义者昇玄经云德等无等等无等是道也故云道有得义道有成义者河上公云非但生之乃复长之成之道有不丧义者既言常道常即不丧也德中又有理义者生神经云感应理常通应既是德故得有理义也德有通义者河上公云德一也一至布气而畜养之德有导义者谓有开导之德论语云道之以德是也此就通门则如前解矣但道之言通通无所通而无所不通德之言得得无所得而无所不得故能忘己忘功生物成物今就此科更分五别一依名释者前义也二因待释者明非德无以言道非道无以言德道德相待强立假名故离道无德离德无道道是德义德是道义经云长短相形是也三所表释者道德爲教正表不道不德之理所以说道则言可道非常道明德则言上德不德故不道不德爲道德之义四无方释者正一德名有无量义如因迹有成并其义也道无不在名何言属故谓无方以释其义五无释爲释者既以不爲名亦以无义爲义故自然之义名无所有原其所由即是无义义曰道者因生以立称德者从教以言名道者德之通德者道之功有德故称道有道故称德德义取有体无爲言道义取无通有爲说陆先生经云虚寂爲道体谓虚无不通寂无不应也臧玄静云智慧爲道体神通爲道用也又云道德一体而具二义一而不一二而不二二而不二由一故二一而不一由二故一不可说言有体无体有用无用盖是无体爲体体而无体无用爲用用而无用然则无一德非其体无一用非其功寻其体也离空离有非阴非阳视听不得搏触莫辩寻其用也能权能实可左可右以小容大以大容小体既无已故不可思而议之用又无功故随方不示见今不异此但知道德不同不异而同而异不异而异用辩成差不同而同体论惟一不异异者经云道生之德畜之也不同同者西升经云道德混沌玄妙同也知不异而异无所可异不同而同无所可同无所可同无所不同无所可异无所不异也今更举七义以通释一本迹者本则爲道迹则爲德本爲道者以大智慧源常寂眞身爲体迹爲德者以上德之君太上应身爲体二理教者理则爲道教则爲德理爲道者悟说正性爲体教爲德者悟说正经爲体三境智者境则爲道智则爲德智理爲道体理智爲德体四人法者人则爲道法则爲德人爲道者以本迹二身爲体法爲德者以理教二法爲体五生成者生则爲道成则爲德道以应气化生万物以应气爲体成爲德者德以成就衆生法教爲体六有无者无则爲道有则爲德无则爲道以因地空观果地空智爲体有爲德者以因地有观果地有智爲体七因果者果则爲道因则爲德果爲道者以果地万德爲体因爲德者以因地万行爲体以上七义互相交络二而不二一而不一是知道德爲正体非果非因非本非迹不本不迹而开本迹欲明显本由迹不果不因而开因果欲令修因趣果其余五双不言自显明义用第三德是不有之有既能理无亦能理有道是不无之无既能理有亦能理无惑者谓玉貌金容道爲实有今明道是虚无此即理于有惑河上公云道者空也王辅嗣云道者无之谓也惑者或谓常道乃至上德实是虚无今明是以有德此则除其无病故经云杳冥中有精此是一往相翻闻名遣病及其进悟义则更深明道之爲无亦无此无德之爲有亦无此有斯则无有无无执病都尽乃契重玄方爲双絶故经云仙道无不无有不有也此则道必资于德德必禀于道老君说经亦不执言上卷爲道下卷爲德二经文义互相包含后贤相传强分其义是则道经含德德经含道圣㫖序内已具举明至于五千余言亦不确定其数文质相半义理兼通不可局字数而妨文剪文势而就数皆失其大㫖也司马迁云五千余言则不定指五千字矣其有删文约数俯就四千九百九十九言而云析三十辐字爲三十以满五千字此又胶柱刻舟执迷不通也经字诸家所解凡有四义一由二径三法四常一由者三世天尊十方大圣因由经教证圣成眞也二径者开通道理导达衆生爲学者津梁登眞径路也三法者眞趣玄妙至理精微可以轨法羣生楷模衆圣也四常者妙理深远冥寂玄通万代百王不刊之典也具兹四义总称爲经或结气成文凝云作篆字方一丈八角垂芒或紫字琼章龙书凤札劫初降世劫末归天或刻玉镌金竹木缣纸流传演化篆隶随时虽复麤妙不同皆玄圣之眞诀爲理病之良药乃出世之妙门假使代变时移金销石化而此经垂教常布于人天万劫长存故云经也故题曰老子道德经疏卷上之上夫此二篇玄微五千幽奥统包万法冠冕衆经而所说年代及过关时日降生先后宗趣指归诸家所说未爲准的今别演四门以祛所惑第一重眀降生者老君至道之祖元化之宗长于上古而不爲先生于末代而不爲后况亿劫之前即弘道化岂复待胞胎诞孕而谓之生邪今言降生者盖表迹人间示有始也託形圣母示有生也母事元君示有尊也今此按经诰前后降生有三一以上和七年庚寅之岁九月三日甲子生于北玄女国天冈灵镜山李谷之间圣母曰玄虚之母当生之时三日出于东方九龙吐水以浴其形因李谷而爲姓名玄元字子光乃高上之冑玉皇之胤位爲长生大主太平正眞太一君金阙后圣九玄帝君今详考其时亦是劫运之前宋灵上和前劫之年号也二以殷武丁庚辰岁二月十五曰卯时生于陈国苦县濑乡圣母曰玄妙玉女乃上帝之师后位爲元君详此即是毫州降生年月也据皇甫士安长历所证甲子仙公云太岁丁卯下爲周师此即纣元年丁未二十一年丁卯老君居岐山爲周西伯之师自武丁九年庚辰至纣丁卯凡一百八年又至昭王二十五年癸丑出关一百七年通计二百一十五年司马迁云二百余年是也惑者妄云平王定王幽王厉王时老君降生此皆曲说信爲谬矣何者若幽厉平定时生即不得与文王武王相见矣三以老君自楼观与尹喜辞诀当昭王二十六年甲寅约会于蜀青羊之肆遂即降生于蜀乃昭王二十九年丁已尹喜千日之后到蜀重见老君之时也三度降生此义爲定第二过关年代者老君以周昭王二十五年癸丑度关西化与关令尹喜相遇因授以道德二经授经既毕即以二十六年甲寅四月于楼观与喜相别昇入太微二十九年丁巳尹喜入蜀访寻老君乃于青羊肆相见戊午年入流沙即此过关年月也何者尹喜爲康王大夫到昭王时爲关令与老君相见若据臧玄静云幽王时西出陇关即与出天寳灵符故关处所不同矣况幽王元年庚申十一年庚午已灭年内又无癸丑此爲误也又文如海云成王二十二年癸丑度关此又与尹喜不得相见亦爲误矣又云平王四十三年癸丑度关此又在尹喜之后年代悬远不同皆误说耳今详按今古以昭王二十五年癸丑度关爲定年代相合可无疑焉第三说经时节者葛仙公内传云黄帝时老君爲广成子爲帝说道德经及五茄之法又应号五圣图及纪圣老君内传云老君舜时号尹寿子居河阳说道德经教以孝悌之道舜行之退身让物尊道贵德天下之人从而化之所以举十六族窜四兇达四聪明四目外抚百姓内亲九族得道于苍梧之野九疑之山又诸家所引皆言周昭王时癸丑之岁于函谷关爲尹喜作道德二篇上下经焉史记亦云老君爲关令尹喜着书五千余言又王子年拾遗云老君周时居景室之山常与五老人谭天地造化之事着书十万言后删其繁芜作五千言矣今按河上公授汉文帝上下二经章句谓帝曰余注是经以来千七百余年凡传三人连子四矣勿示非其人成玄英法师解曰传三人者务光羡门子高丘子是也以此详之庄子云汤伐桀后让位务光务光不受抱石自沈于清泠之泉汤时务光既死即授经在桀之前也足明此经非是周昭王癸丑年及景室山中所着又按黄帝书云谷神不死是谓玄牝全载此一章则是黄帝时说经所以黄帝着书引此一章尔又按年代推之若是昭王时函关着经至汉文帝时未及一千年则与注经以来数不同益明此经是黄帝时及帝舜时说爲定矣且帝舜在位六十余年一百一十二岁传位于禹禹子孙相承十七帝四百七十一年爲汤所伐汤子孙相承二十一代三十王六百四十四年爲周所灭周自武王至赧王子孙相承四十一代三十七王八百六十九年爲秦所并秦昭襄王四十九年丁未灭周历始皇终子婴共四十五年爲汉所伐汉自高祖惠帝吕后至文帝元年相继二十八年自舜至此凡计一千七百六十九年则眀说经在黄帝时注经在舜时非是函关特爲尹喜着此五千文明矣颖鉴之士宜详之焉第四宗趣指归者道德尊经包含衆义指归意趣随有君宗河上公严君平皆明理国之道松灵仙人魏代孙登梁朝陶隐居南齐顾欢皆明理身之道符坚时罗什后赵图澄梁武帝梁道士窦略皆明事理因果之道梁朝道士盂智周臧玄静陈朝道士诸糅隋朝道士刘进喜唐朝道士成玄英蔡子晃黄玄赜李荣车玄弼张惠超黎元兴皆明重玄之道何晏钟会杜元凯王辅嗣张嗣羊祐卢氏刘仁会皆明虚极无爲理家理国之道此明注解之人意不同也又诸家禀学立宗不同严君平以虚玄爲宗顾欢以无爲爲宗孟智周臧玄静以道德爲宗梁武帝以非有非无爲宗孙登以重玄爲宗宗㫖之中孙氏爲妙矣又此经以自然爲体道德爲用修之者于国则无爲无事自致太平于身则抱一守中自登道果得之者排空驾景乆视长生于国失道德则必败亡于身丧道德则致沦灭故在乎上士勤人抱之爲式也又道德玄序开元二十一年颁下其所分别上卷四九三十六章法春夏秋冬下卷五九四十五章法金木水火土则上卷从第一讫第九章以无形无名爲宗明春道从第十讫第十八章无知惚恍爲宗明夏道从十九讫第二十七章以有精有信爲宗明秋道从二十八讫三十六章以凝重清静爲宗明冬道其下卷自第一尽第九章明仁德次第十尽十八章明礼德从第十九尽二十七章明义德从第二十八至三十六章明智德从三十七尽四十五章明信德仁以履虚抱一礼以不恃不宰义以柔弱和同智以无识不肖信以执契不争其大㫖亦以玄虚恢廓冲寂希微爲宗体强名则有五有四契理则无执无爲而谭讲之家执文则多舛谬古今所释独学则或不周今广引衆文穷其指当明者详採则可明年代先后宗趣是非矣道德眞经广圣义卷之五道德真经广圣义正统道藏三家本五十卷洞神部玉诀类道德眞经广圣义卷之六羔六唐广成先生杜光庭述道可道章第一道可道非常道䟽道者虚极妙本之强名也训通训径义曰道者至虚至极非形非声后劫运而不爲终先天地而不爲始圆通澄寂不始不终圣人以通生之用可彰寻迹而本可悟故以通生之德强名爲道也䟽道一字标宗也义曰经首道之一字标举爲宗也䟽可道者言此妙本通生万物是万物由径可称爲道故云可道义曰标宗一字是无爲无形道之体也可道二字是有生有化道之用也三字之中自立体用体则妙不可极用则广不可量故爲虚极之妙本也䟽非常道者妙本生化用无定方强爲之名不可遍举故或大或逝或远或返是不常于一道也故云非常道义曰散爲万物不拘一方故用无定方也但宗一道故明万物皆资道化故不在遍举高而无上无不包容大也高而无上不滞于上大而无外不滞于外逝也逝往也穷于无穷无所不通远也虚心守一道复归之返也返还也此引道经第二十五有物混成章以证此义以此推之不常厥所是谓非常道也名可名非常名注道者虚极之妙用名者物得之所称用可于物故云可道名生于用故云可名应用者无方则非常于一道物殊而名异故非常于一名是则强名曰道而道常无名也䟽名者称也谓即物得道用之名也首一字亦标宗也义曰名者正言也标宗一字爲名之本可名二字爲名之迹迹散在物称谓万殊由迹归本乃合于道是知道爲名之本名爲道之末本末相生以成化也䟽可名者言名生于用可与立名也非常名者在天则曰清在地则曰宁在神则曰灵在谷则曰盈得一虽不殊约用则名异是不常于一名故云非常名也义曰无用则道凝有用则名立天得道垂象清明地得道确然安静神得道变化不歇谷得道盈满无亏此引下经第二章以明其义名散无极是爲非常名也无名天地之始疏无名者虚极妙本未立强名也妙本之始无有无名从本降气开辟天地天地相资以爲始故曰无名天地之始义曰大道吐气布于虚无爲天地之本始无有无名者庄子天地篇曰泰初有无无有无名言泰初者无之始也无既无名不可诘之以名混漠寂寥邈爲化主元气资之以爲始玄化禀之而得生故曰无名天地始无名无氏然后降迹渐令兆形由此而天地生气象立矣䟽易之太极生两仪两仪生三才三才生万物按尔雅云权舆始也义曰太极者形质已具也形质既具遂分两仪人生其中乃爲三才也尔雅者周公所造以教成王多识鸟兽草木之名通诂训之指归辩同实而殊号者也成九流之津梁涉六艺之钤键学览者之潭奥擒翰者之华苑也盖兴于中古隆于汉氏言中古者亦五帝之后三王之间故易系曰作易者其在中古乎有名万物之母注无名者妙本也妙本见气权舆天地天地资始故无名也有名者应用匠成茂养万物物得其养故有名也䟽有名者应用应用匠成有强名也万化既作品物生成妙本旁通以资人用由其茂养故谓之母也母以茂养爲义然则无名有名者圣人约用以明本迹之同异而道不系于有名无名也义曰万化者举其多也品物者衆物也衆物之中道无不在秋毫之细道亦居之故能生三才母万物万物道存则生道去则死含养之至不曰母乎大道无异无同无本无迹强立言教而本迹彰矣常无欲以观其妙常有欲以观其徼注人生而静天之性感物而动性之欲若常守清静解心释神反照正性则观乎妙本矣若不性其情遂欲而动性失于欲迷乎道源欲观妙本则见边徼矣疏欲者性之动谓逐境而生心也言人常无欲正性清静反照道源则观见妙本矣若常有欲逐境生心则性爲欲乱以欲观本既失冲和但见边徼矣徼边也义曰夫机械之心藏于胸中即纯白不粹神德不全存身者不和此有欲也若欲害之心忘于中即虎尾可履而况于人乎此无欲也有欲者任耳目以视听劳心虑以爲理视听逾迷爲理愈乱可谓见边徼矣无欲者神合于虚气合于无无所不达无所不通与天地同功乃合乎大通可谓观其妙矣观者外以目周览内以神照微目览则辩乎有无神照则契乎冥寂矣人生而静天之性者乐记篇之词也言性本清静无欲无营爲物所感因境生欲感于外而动于内得不慎其所感哉故圣人制法以检其邪制礼以检其乱制刑以检其过制乐以检其淫以道制欲所以教民之崇德务善也此两者同出而异名注如上两者皆本于道故云同也动岀应用随用立名则名异矣疏此指上事也两者谓可道可名无名有名无欲有欲各自其两故云两者俱禀妙本故云同出自本而降随用立名则名异也义曰夫一气分而万化生形兆立而万有作三者之变各而两之有出于无斯之谓矣道显而名立名立而欲生此乃有道可言有名可谓有欲之机兴于此矣是迹从本而生也若摄迹者弃欲忘名复归妙本于道忘道于名忘名是谓还本矣徇情者逐欲忘本以至沦滑能返乎物初可与言乎至道矣同谓之玄注出则名异同则谓玄玄深妙也疏玄深妙也自岀而论则名异是从本而降迹也自同而论则深妙是摄迹以归本也归本则深妙故谓之玄义曰有欲无欲之人同受气于天地禀中和滋液则贤圣而无爲禀浊乱之气则昏愚而多欲苟能洗心易虑澄欲含虚则摄迹归本之人也人能修鍊俗变淳和则返朴之风可臻太古矣玄之又玄衆妙之门注意因不生则同乎玄妙犹恐执玄爲滞不至兼忘故寄又玄以遣玄示明无欲于无欲能如此者万法由之而了出故云衆妙之门䟽摄迹归本谓之深妙若住斯妙其迹复存与彼异名等无差别故寄又玄以遣玄欲令不滞于玄本迹两忘是名无住无住则了出矣注云意因者西昇经云同出异名色各自生意因令不生意因是同于玄妙无欲于无欲者爲生欲心故求无欲欲求无欲未离欲心既无有欲亦无无欲遣之又遣可谓都忘义曰夫摄迹忘名已得其妙于妙恐滞故复忘之是本迹俱忘又忘此忘脗合乎道有欲既遣无欲亦忘不滞有无不执中道是契都忘之者尔疏正观若斯是爲衆妙其妙虽衆皆出此门故云衆妙之门也义曰衆妙门者天门也天门者万法所生之总名也无有也言万物出乎无有入乎无有聚散隐显故有出入之名尔徒有其名实无其门故谓之无爲之门则无门也无门无房四达之皇皇是归于妙道矣正观者因修之渐证道之阶也前所谓目见者爲观览之观也神照者观行之观也道以三乘之法阶级化人从初发心至于极道舍凡证圣故有一十四等观行之门小乘初门有三观法一曰假法观谓对持也二曰实法观谓心照也三曰遍空观入无爲也中乘法门观行有四一曰无常观二曰入常观三曰入非无常观四曰入非常观大乘门中观行亦四一曰妙有观二曰妙无观三曰重玄观四曰非重玄观圣何门中复有三观一曰眞空观二曰眞洞观三曰眞无观以此观行修鍊其心从有入无阶麤极妙得妙而忘其妙乃契于无爲之门尔无爲有爲可道常道体用双举其理甚明今于体用门中分爲五别一曰以无爲体以有爲用可道爲体道本无也可名爲用名涉有也二曰以有爲体以无爲用室车器以有爲体以无爲用用其无也三曰以无爲体以无爲用自然爲体因縁爲用此皆无也四曰以有爲体以有爲用天地爲体万物爲用此皆有也五曰以非有非无爲体非有非无爲用道爲体德爲用也又于本迹门中分爲二别以无爲本以有爲迹无名有名也以有爲本以无爲迹互相明也万物自有而终归于无也夫以玄源澄寂妙本杳冥非言象可求非无有可质固亦讨论理絶拟议道穷而设教引凡示兹阶级然在于冥心感契渐顿随机不可滞教执文拘于学相澡心浴德之士勤乎勉哉道德眞经广圣义卷之六道德真经广圣义正统道藏三家本五十卷洞神部玉诀类道德眞经广圣义卷之七羔七唐广成先生杜光庭述天下皆知章第二天下皆知美之爲美斯恶已皆知善之爲善斯不善已注美善者生于欲心心苟所欲虽恶而美善矣故云皆知己之所美爲美所善爲善美善无主俱是妄情皆由分执有无分别难易神奇臭腐以相倾夺大圣较量深知虚妄故云恶已疏天下者举大凡言凡在天覆之下也美者心所甘美也善者身所履行也言天下之人皆知己心所甘美者爲美己身所履行者爲善故论甘则忌辛好丹则非素共相倾夺竞起是非皆由兴动于欲心所以递成乎美恶圣人知美恶无主俱是妄情妄则不常故云恶已已语助也注云神奇臭腐者庄子云所美爲神奇所恶爲臭腐是也义曰天下之人知道者稀常俗者衆知修身者寡徇物者多皆知美善爲是而莫能爲皆知不善与恶爲非而莫能改圣人叹之故云恶已不善已夫载仁伏义抱道守谦忠孝君亲友悌骨肉乃美善之行也皆知之矣而不能爲反于此者乃不善之行也皆知之矣而不能革况于修无爲之道乎故可叹也妄者非眞实之义也因境起念随物生情不守道循常即爲妄矣神奇臭腐者庄子北游篇黄帝谓知曰万物一也是其所美者爲神奇所恶者爲臭腐臭腐复化爲神奇神奇复化爲臭腐故曰通天下之一气耳圣人贵一也此明神奇臭腐物之偏性百氏殊学九流异名递执是非互生臧否理身理国者能无爲任物一以贯之臭腐神奇自然无二矣故有无之相生䟽此明有无性空也夫有不自有因无而有凡俗则以无生有无不自无因有而无凡俗则以有生无故云相生而有无对法本不相生相生之名由妄执亦如美恶非自性生是皆空故圣人将欲救其迷滞是以历言六者之惑义曰老君叹彼常徒迷乎正道妄生封执滞此幻情故明此义以祛其执夫执者着也执有即斥无执无即斥有执难即斥易执易即斥难执短即斥长执长即斥短执高即斥下执下即斥高执后即斥前执前即斥后有此执故皆非究竟故经云执者失之但无偏执自契中道便入玄妙正观之门矣难易之相成疏此明难易法空也此以难故彼成易此以易故彼成难亦如工者易于木而难于埴陶匠易于埴而难于木故云难易于成若同其所难则无易同其所易则无难难易无实妄生名称是法空故能了之者巧拙两忘则难易名息亦如美恶无定故也义曰夫难因于易非易无以知其难易因于难非难无以彰其易循环倚伏递爲之用审而明之于难无滞于易无执即可以语其齐物通乎中道矣工者巧伎之称也陶者和土爲器也各擅其伎则爲易更而使之爲难也长短之相形䟽此明长短相空也以长故形短以短故形长故云长短之相形亦如凫胫非短以鹤之长故续之则忧鹤胫非长因凫胫之短故断之则悲见短长相形犹如美恶既无定体是皆妄情形相既空名亦空故特未定也义曰夫物之形也有短长之相事之兴也有难易之法化之起也有有无之变俱自然也若拘常俗之见则长者不得不长短者不得不短有无难易亦在兹乎滞之则爲执通之则爲道惟有道者能无滞尔凫鹤之喻亦庄子骈拇篇之辞也谓各自有正不可以此正彼而损益也此斥世人不任自然之㫖也高下之相倾䟽此明高下名空也高下两名互相倾夺故称高必因于下又有高之者称下必因于高又有下之者又高则所高非高又下则所下非下如彼代间凡诸名位递爲臣妾亦复无常是皆空故故无定位义曰夫高下之设名形势位性智才业万殊之中皆有高下则不独拘于名位也但高忘其高下忘其下各安其分守以天常则无倾夺之事矣臣者男子之卑称妾者女子之卑称卑伏于人故称臣妾疏指名位之说盖以广戒羣情也言尊卑之道各安其分不相倾夺则保其始终若弃卑而慕其尊名厌下而图其高位不安素分祸败随之故经曰知足不辱知止不殆可以长乆可不戒乎音声之相和䟽此明和合空也五音相和成曲者谁总彼衆声则能度曲如代间法皆和合成即体非眞是皆空故将欲定其美恶岂云达观之谭义曰夫天地噫气而衆籁作焉律吕合和而衆乐生焉声之作也美恶随之故有安乐怨怒哀思𢛈懑之别也然此别者人事强而随之政化因而应之于达观之士忘其善恶矣随变责实谓之妄情美恶都忘方爲达道达道之士虽天地之大万物之殷犹无有也乐记曰凡音之起由人心生心感于物而形于声声相应故成变变成方谓之音比音而乐之及干戚羽旄谓之乐故哀心感者其声噍以杀乐心感者其声啴以缓喜心感者其声发以散怒心感者其声粗以厉敬心感者其声直以廉爱心感者其声和以柔是以先王慎其所以感故礼以导其志乐以和其心政以壸其行刑以防其姦礼乐刑政其极一也声音之道与政通矣宫爲君商爲臣角爲民征爲事羽爲物五者不乱则爲之音也理世之音安以乐其政和乱世之音怨以怒其政乖亡国之音哀以思其民困宫乱则荒其君骄商乱则陂其官坏角乱则忧其民怨征乱则哀其事勤羽乱则危其财匮五者皆乱递相凌谓之慢郑卫者乱世之音比于慢桑间濮上者亡国之音其政散其民流夫知声而不知音者禽兽也知音而不知乐者衆庶也唯君子能知乐审声以知音审音以知乐审乐以知政不知声者不可以言音不知音者不可与言乐知乐者几于礼矣子夏对魏文侯曰郑音好滥淫志宋音燕安溺志卫音趣数烦志齐音傲假骄志四者害其德非正声也春秋晏子对齐景公曰先王之济五味以和五声以平其心以成其政声亦如味矣一曰气须气以动也二曰体舞象文武也三曰类风雅颂也四曰物以四方之物成器也五声者宫商角征羽也六律者黄钟太簇姑洗蕤賔夷则无射也六吕者夹钟林钟仲吕应钟南吕大吕也律主于阳吕主于阴也七音武王伐纣所制也自午及子制七日爲七音八风八方之风也东方曰明庶东南曰清明南曰景风西南曰凉风西方曰阊阖西北曰不周北方曰广汉东北曰融风也九歌者六府三事九功之歌也清浊小大短长疾徐哀乐刚柔迟速高下出入周疏以相成也以相济也君子听之以平其心心平德和而后几于道矣舜作五絃之琴以歌南风䕫始制乐以赐诸侯理国之道以音而知理乱故吴公子季札历听三代古今之乐而知其兴废也修身之士闭视反听以听无声然后可与言道矣前后之相随注六者相达递爲名称亦如美恶非自性生由是妄倩有此名故疏此明三时空也日夜相代代故以新如彼投足孰爲前后则前后之称由相随立名名由妄立谁识其神过去未来及以见在三时空故旋旋迁改亦美恶无定名也义曰前后之别生于变动也不变不动谁后谁先既有相随乃分前后达观之士泯尔都忘世间之法彰其别尔投足者举歩之谓也歩之举也孰后孰初明于此者乃絶前后之竞矣老君伤悯世俗流荡不还争起妄情忘其中道历指六事以化愚迷耳夫中道者非阴非阳无偏名也处天地之间傲然自放所遇而安了无功名而反乎道本虽尧桀之殊生死之变是非之别寿夭之异荣贱之隔哀乐之感动古今之递代皆忘之也不知尧桀之殊忘美恶也不知生死之变忘有无也不知是非之别忘难易也不知寿夭之异忘长短也不知荣贱之隔忘高下也不知哀乐之感动忘音声也不知今古之递代忘前后也处乎无是之乡立乎不疾之途遭之而不违过之而不守调而应之以道也益之而不加益损之而不加损此了乎中道之士忘前后之别忘变动之机矣是以圣人处无爲之事行不言之教注无爲之事无事也寄以事名故云处不言之教忘言也寄以教名故云行䟽是以者说下以明上也夫饰智诈者虽拱默非无爲也任其素者虽终日指挥而未始不宴然矣故圣人知诸法性空自无矜执则理天下者当絶浮伪任用纯德百姓化之各安其分安分则不扰岂非无爲之事乎言出于己皆因天下之心则终身言未尝言岂非不言之教邪义曰夫圣人者与天地合其德日月合其明四时合其序鬼神合其吉兇谓之圣人也略而言之凡有五种一曰得道之圣太上老君诸天大圣是也二曰有天下之位兼得仙之圣伏羲黄帝颛顼少昊尧舜是也三曰有天下之位而无得仙之圣殷汤文武是也皆廓清六合不言昇天矣四曰博赡之圣无天下之位周公孔子制作礼乐垂范百王而无九五之位而皆具天地合德之美也五曰有独长之圣而无博赡之名亦不具上衆美者谓伯牙师文爲鼓琴之圣子卿绥明能碁之圣钟期延州知音之圣韩娥秦青讴謌之圣龚叔文挚智洞之圣离朱师旷视听之圣张芝钟繇草书之圣今经中明者指言理天下之圣也理天下之圣垂衣裳恭己南面而已矣何爲哉所谓处无爲之事也原天地之美达万物之理顺四时之行君无爲于上物自化于下可谓行不言之教也理国如此则人安其居乐其俗与道合矣万物作而不辞注令万物各自得其动作而不辞谢于圣人也疏作犹动作也辞谓辞谢也言圣人善化无事无爲百姓不知爰游爰豫各自得其动作而不辞谢于圣人故击壤鼓腹而忘帝力此人忘圣功也义曰圣人之于万物也万物自古而固存岂待爲之而后存哉物自得其生育动作也爰游爰豫太玄经之词言上既无爲其下自遂故闲暇也击壤者壤土也庄子马蹄篇云赫胥氏之时民含哺而嬉鼓腹而游也不知帝力者王充论衡曰尧之爲君荡荡乎人无得而名有年五十者击壤于路鼓腹而游歌曰凿井而饮耕田而食日出而作日入而息帝力何有于我此衆庶之忘圣功也生而不有爲而不恃功成不居注令物各遂其性不爲己有各得所爲而不负恃如此太平之功成矣犹当日慎一日不敢宁居疏令物各得成全其生理圣人不以爲己有令物各得其营爲圣人不恃爲己功如此太平之功弘济日远犹宜慎终如始不敢宁居此圣人自忘其功也注云日慎一日尚书文也义曰夫圣人处物不伤于物物遂其生物遂其生圣人不有之而恃其功任自然也处至顺也夫功者王功曰勋辅成王业若周公也国功曰功保全国家若伊尹也民功曰庸施法于民若后稷也事功曰劳以劳定国若夏禹也理功曰绩制法成理若咎繇也战功曰多尅敌出奇若韩信也生成万物者玄功也其功深远曰玄也功成而不居所以全无爲之功也日慎一日以具䟽解言圣人有反物之功不自伐自恃惟恐失其所以隳其功故日加畏慎不敢宁息尔宁安也慎谨也圣人无爲其功广大物遂其性不失其宜天清于上地宁于下四海平一泰然而宁是太平之谓也夫唯不居是以不去注夫唯不敢宁居而增修其德者则忘功而功存故不居而不去疏彼圣人者稠直如发慎终如始本末不衰未尝宁居而逸豫是以日新其盛德忘功而功不去光宅而天下安故云夫唯不居是以不去义曰夫唯者发句之语也谓上不有不居之事也夫圣人威加四夷而不爲有泽被万物而不爲惠功济天下而不爲己德冠四海而不爲主忘怀于至道合志于虚无处上而人不重处前而人不害天下乐推而不厌故其德不去矣王者不妄于喜怒则刑赏不滥金革不起矣不妄于求取则赋歛不厚供亿不繁矣不妄于爱恶则用舍必当贤不肖别矣不妄于近侍则左右前后皆正人矣不妄于土地则兵革不出士卒不劳矣不妄于万姓则天下安矣物得其分不恃其功无爲不恃之利信哉博矣稠直如发者诗小雅都人士篇之词也言情性密致操行正直如发之本末无降杀也道德眞经广圣义卷之七道德真经广圣义正统道藏三家本五十卷洞神部玉诀类道德眞经广圣义卷之八羔八唐广成先生杜光庭述不尚贤章第二不尚贤使民不争注尚贤有迹徇迹则争兴使贤不肖各当其分则无争矣疏尚崇贵也贤才能也人君崇贵才能则有徇迹徇迹则失眞失眞必是尚贤之由徇迹起交争之弊不若陶之玄化任以无爲使云自从龙风常从虎则唐虞在位不乏元凯之臣伊吕昇朝自得台衡之望各当其分人无觊觎则不争也义曰徇迹者矫妄之谓也尚贤之㫖既兴矫妄之人必至何者贤难知也诈而疑信佞而疑忠岂易辩哉经云智慧出有大伪是则上好智下应之以伪上好贤下应之以妄不若正身率下无爲御人陶以太和化以清静则佐理之贤则爲其用矣乃云龙风虎之谓也云从龙风从虎者易干卦孔子解九五之辞九五飞龙在天能广感衆物故叙水流湿火就燥云从龙风从虎各随其类自相应感以况帝王昇九五之位万国来庭云圣人作而万物睹本乎天者亲上本乎地者亲下此言水是阴若流于地必就湿处火是阳若焚于薪必就燥处言此二物无识无情爲气相感尚犹如此又龙是水畜云是水气龙吟则景云起虎是威勐之兽风是振动之物虎啸则谷风生此二物是有识有情与无识无情者因气类同亦相感如此况圣人降世飞龙在天圣贤相须万物交感故广陈其事尔唐尧在位者帝尧号陶唐氏姓伊祁名放勋帝喾之子母曰庆都帝喾之次妃感赤龙而有孕十四月而生尧幼有圣德十六岁以唐侯即位七十年都于冀年八十六知子丹朱不肖明扬侧陋广求有德遂举舜而历试之聘以二女用观其德二年禅舜舜即位二十八年而尧崩尧寿一百一十七岁葬于济阴成阳里中谥法曰诩善传圣曰尧帝舜有虞氏颛顼之后乔牛之孙瞽叟之子母曰握登见大虹意感而孕生舜于姚丘因爲姚氏名重华以孝闻举用历试二年乃即帝位二十八年而尧崩舜年三十而徴用历试二年摄位二十八年服丧三年爲天子五十年巡狩南方死于苍梧之野寿一百一十二年命禹嗣位葬于九疑之零陵舜以其子商均不肖不传位于子舜既入苍梧不返二妃望之苍梧九峰处处相似不知求舜之处望皆疑之泣竹皆斑故号其山爲九疑书云舜陟方乃死史云舜登遐盖言舜昇于高远之处而遂不回道学传云尧爲太微眞君舜爲太极眞君九疑山记云舜时降于山中此乃皆证位高眞差肩大圣是则得道登遐而爲神仙明矣昔鱼凫游于湔山飘然飞翥望帝居于石纽遽致超腾轩皇昇龙于鼎湖夏禹乘飙于镜水庄子大宗师云狶韦氏得之以挈天地伏义氏得之以袭气母黄帝得之以登云天颛顼得之以处玄宫所以神农司于南极殷汤莅于北玄武丁位爲紫府阳甲位爲苍元文王位爲太虚武王位爲太平康王位爲少华穆王位爲九元汉景位爲太一汉文位爲通玄八帝位爲八魁汉武位爲玄成此皆理国之君登眞得道上列眞官之任则尧舜登仙固其宜矣元凯之臣者即八元八恺也昔高辛氏有才子八人伯奋仲堪叔献季仲伯虎仲熊叔豹季狸忠肃恭懿宣慈惠和天下之人谓之八元肃敬也懿美也宣遍也元善也高阳氏有才子八人苍舒隤鼓擣戭大临龙降庭坚仲容叔达齐圣广渊明允笃诚天下之人谓之八凯齐中也渊深也允信也笃厚也恺和也此十六族世济其美不陨其名尧不信用举舜爲尧臣举八元使布五教于四方五教者父义母慈兄友弟恭子孝内平外成高辛帝之后八元其苗裔也乃稷契朱虎熊罴之伦也举八恺使主后土乃揆百事莫不时叙地平天成高阳颛顼之号八恺其苗裔也及倕禹咎繇益之伦也咎繇字庭坚是矣卨作司徒五教在宽卨在八元中矣禹作司空平水土后土地官禹在八恺中也内平者内诸夏也外成者外戎狄也舜举十六族而天下理外内和平此春秋文公十八年莒仆弑其君而奔鲁季孙行父使史克引此事以谏鲁宣公也伊吕者伊即伊尹生于伊水之上空桑之中佐殷爲相以辅太甲谓之阿衡其先伊挚佐汤立杜稷致太平伊尹之子伊陟佐太甲之孙太戊三臣之勣着于殷朝也吕者太公望也姓姜字子牙钓于磻磎获大鱼剖之得玉璜中有兵钤子牙习之年逾八十周文王卜畋渭滨其繇曰非熊非罴唯王者师遂畋获子牙载之以归后以兵谋佐武王克殷肇兴周业初封于吕或封于甫故尚书穆王之畤有吕侯或云甫侯是其后也太公既克纣乃封国于齐召康公命太公曰五侯九霸汝实征之以夹辅周室赐太公之履东至于海西至于河南至于穆陵北至于无埭后桓公小白爲诸侯盟主至春秋之末其臣田和遂迁齐康公于海上乃夺其国焉台衡之望者天子置三公之官以象三台三台六官者太尉司徒司空太师太传太保也三台六星上中下台各二星在紫微之南以拱卫帝座起文昌抵太微天阶主三公九卿士庶九州色明而行列相类则君臣和法令平从上台至中台十六度中台至下台十六度二星间相去半度拆则爲奢狭则爲迫又上星主天子中星主伯子男狄人下星主卿大夫小匀而明白吉摇动变色爲兇一星去天下危二星去天下乱三星去天下不可理矣太师者师范一人仪刑万国太传教以德义太保保卫其身太尉掌武统兵司徒敬敷五教司空主平水土谓斯三公上应三台也阿衡者阿倚也衡平也天子倚三公以平正天下尚书云伊尹佐殷爲阿衡也觊觎者希望也不贵难得之货使民不爲盗注难得之货谓性分所无者求不可得故云难得夫不安本分希效所无既失性分宁非盗窃欲使物任其性事称其能则难得之货不贵性命之情不盗矣䟽人之受生所禀有分则所禀材器是身货寳分外妄求求不可得故云难得夫不安性分希慕聪明且失天眞尽成私盗今使贤愚袭性能否因情既无越分之求自轻难得之货皆得性分谁爲盗乎故庄子曰不仁之人决性命之情而饕贵富又解云以人君不贵珠犀寳贝则其政清静故百姓化之自絶贪取人各知足故不爲盗矣义曰人之生也禀天地之灵得清明冲朗之气爲圣爲贤得浊滞烦昩之气爲愚爲贱圣贤则神智广博愚昩则性识昏蒙由是有性分之不同也老君谓孔子曰易之生人及万物鸟兽昆虫各有奇偶谓气不同而凡人莫知其情唯达道德者能原其本焉文子云清气爲天浊气爲地和气爲人于和气之间有明有暗故有贤有愚愚欲希贤即越分矣暗欲代明即妄求矣此爲决性命之情而饕贵富庄子骈拇篇之词也夫贵富所以可饕犹有尚之者若乃无可尚之迹则人安其分将量力受任岂直决己效彼以饕窃非望哉人君不贵珠犀寳贝之货下息贪人人各自足斯可谓不爲盗也不见可欲使心不乱注既无尚贤之迹不求难得之货是无可见之欲而心不惑乱也疏希慕聪明是见可欲欲心兴动非乱而何今既不崇贵贤能亦不妄求越分则不见可欲之事而心不惑乱也义曰希慕羡望也性识有限而羡望聪明是爲越分名之爲欲又修道之士初阶之时愿行未周澄鍊未熟畏见可欲爲境所牵乃栖隐山林以避嚣杂及心泰志定境不能诱终日指挥未始不晏如也所谓小隐于山大隐于廛未能絶欲恐境所牵仍栖遁山林以避所见及其澄心息虑想念正眞外无挠惑之縁内保恬和之志虽营营朝市名利不关其心碌碌世途是非不介其意混迹城市何损于修眞乎是以圣人之治䟽说圣人理国理身以爲教本夫理国者复何爲乎但理身尔故虚心实腹絶欲忘知于爲无爲则无不理矣义曰天眞皇人谓黄帝曰未闻身理而国不理者夫一人之身一国之象也胸腹之位犹宫室也四肢之别犹郊境也骨节之分犹百官也神犹君也血犹臣也气犹民也知理身则知理国矣爱其民所以安国也吝其气所以全身也民散则国亡气竭则身死亡者不可存死者不可生所以至人销未起之患理未病之疾气难养而易浊民难聚而易散理之于无事之前勿追之于既逝之后子勖之焉虚其心注心不爲可欲所乱则虚矣䟽夫役心逐境则尘事汩昏静虑全眞则情欲不作情欲不作则心虚矣庄子云虚室生白谓心虚则纯白自生也故曰虚其心也义曰惟道集虚虚心则道集于怀也道集于怀则神与化游心与天通万物自化于下圣人自安于上可谓至理之代矣虚室生白者庄子人间世篇之词也室者心也视有若无即虚心也心之虚矣纯白自生纯白者大通明白之貌也内观经云夫心者非青非赤非白非黄非长非短非圆非方大包天地细入毫芒制之则止放之则狂清净则生浊躁则亡明照八表暗迷一方人之难伏惟在于心所以教人修道即修心也教人修心即修道也心不可息念道以息之心不可见因道以明之善恶二趣一切世法因心而灭因心而生习道之士灭心则契道世俗之士纵心而危身心生则乱心灭则理所以天子制官僚明法度置刑赏悬吉兇以劝人者皆爲心之难理也无心者令不有也定心者令不惑也息心者令不爲也制心者令不乱也正心者令不邪也净心者令不染也虚心者令不着也明此七者可与言道可与言修其心矣实其复注道德内充则无矜徇亦如属厌而止不生贪求矣䟽腹者含受之义足则不贪欲使道德内充不生贪爱故云实其腹注云属厌而止者春秋传阎没汝宽谏魏武子之词也欲以小人之腹爲君子之心属厌则足而不贪也义曰夫心者嗜好无穷腹者含受有足心无穷故虚之腹有足故实之心虚则衆慾不生腹实则贪求自止怀忠信抱质朴可谓德充于内矣春秋者鲁史记之名也记事者以事系日以日系月以月系时以时系年年有四时故错举以爲名也天子有史官诸侯有国史楚谓之梼杌晋谓之乘鲁谓之春秋孔子述经左丘明爲传起周平王四十八年鲁隐公元年太岁丁已岁星在降娄当晋鄂侯二年卫桓公完十三年蔡宣公考父二十八年郑庄公寤生二十二年曹桓公终生三十五年齐僖公禄父九年楚武王达十九年秦文公四十四年宋穆公和七年陈桓公鲍二十三年燕穆公十八年乃春秋之始年至鲁哀公十四年周敬王三十九年太岁戊午凡二百四十二年历周一十四王鲁一十二公行事当晋定公午三十一年卫出公辄十二年蔡成公怡十年郑声公胜二十年齐简公嘉四年楚惠王章八年秦悼公十一年宋景公头曼三十六年陈闵公越二十一年燕敬公六年吴夫差十五年乃春秋获麟絶笔之年也其书凡三十卷三十五万二千二十五言十九万四千五百九十字本十五万七千九百六十六字解晋征南将军杜预字元凯註阎没汝宽谏者春秋昭公二十八年晋魏献子舒爲政以其子戊爲梗阳大夫今晋阳也冬梗阳有狱戍不能断以其狱上于献子讼人之太宗以女乐爲赂魏子将受之戊谓魏子二大夫阎没汝宽曰主以不贿闻于诸侯若受梗阳之贿贪莫甚焉吾子必谏皆许诺退朝待于庭馈入魏子召二大夫食比置三叹既食使坐魏子曰吾闻诸伯叔谚曰惟食忘忧吾子置食之间三叹何也同辞而对曰他人赐二小人酒不夕食馈之始至恐其不足是以一叹中置自咎曰岂将军食之而以不足是以再叹及馈之毕愿以小人之腹爲君子之心属厌而止是以三叹魏子辞梗阳之贿献谥也疏云武子则武子名颗谥曰武阎没汝宽二大夫谏武子之言愿以小人之腹爲君子之心腹则易足心则难满欲其息贪不受梗阳之赂小人腹饱犹知厌足君子之心亦宜然矣春秋美之魏氏纳谏所以兴也弱其志注心虚则志弱䟽志者心之事事在心曰志欲令心有所行皆守柔弱故知心虚则志弱矣义曰诗序曰在心爲志夫心之所起爲志所行爲事心既柔弱则无险躁纷竞之事皆处和平矣事和平则爲理之本矣强其骨注腹实则骨强疏骨者体之干既其道德内充常无贪取不贪则腹实腹实则骨强也义曰弱其志则廉柔不犯于外强其骨则坚固有备于内爲道之者筋骨坚强百疾不能侵矣腹实则骨强和气充也理国者政清则民静费省则力丰民静者志弱之谓也力丰者骨强之谓也常使民无知无欲注常使人无争尚之知无贪求之欲䟽圣人所以虚心实腹之教者常欲使百姓无争尚之知贪求之欲令其自化尔义曰贪求则争起有知则事兴争欲既无清静自化矣使夫知者不敢爲也注清静化人尽无知欲适有知者令不敢爲也䟽无知无欲者已清静矣则使夫有知者渐陶淳化不敢爲循迹贪求而无爲也义曰下化于上犹风之偃草淳和普洽则皆返无爲也爲无爲则无不治矣注夫于爲无爲而人得其性是则淳化有孚矣疏夫得其性而爲之虽爲而无爲也且絶尚贤之迹不求难得之货人因本分物必全眞于爲无爲复何矜徇既无声而无臭人固不识而不知淳风大行谁云不理义曰无爲之理其大矣哉无爲者非谓引而不来推而不去迫而不应感而不动坚滞而不流卷握而不散也谓其私志不入公道嗜欲不枉正术循理而举事因资而立功事成而身不伐功立而名不有若夫水用船砂用𨲂泥用橇山用樏夏渎冬陂因高而田因下而池故非吾所谓爲也乃无爲矣圣人之无爲也因循任下责成不劳谋无失策举无遗事言爲文章行爲表则进退应时动静循理美丑不好憎赏罚不喜怒名各自命类各自用事由自然莫出于己顺天之时随地之性因人之心是则羣臣辐辏贤与不肖各尽其用君得所以制臣臣得所以事君此理国无爲之道也无声无臭者诗大雅文王篇也言大道难知耳不闻声音鼻不闻臭芳仪法文王之事则天下自信而顺也不识不知者诗大雅皇矣篇言人不识古不知今顺天之法而行之者此言天道尚诚实贵性于自然不尚贤贵货即合于此矣道冲而用之章第四道冲而用之或似不盈注言道动出沖和之气而用生成之功曾不盈满云或似者于道不敢定言渊兮似万物之宗注渊深静也道常生万物而不盈满妙本渊兮深静故似爲万物之宗主也疏冲虚也谓道以沖虚爲用也夫和气沖虚故爲道用用生万物物被其功论功则物疑其光大语冲则道曾不盈满而妙本深静常爲万物之宗注云或似者道非有法故不正言尔他皆倣此义曰道常谦虚而不盈满沖和澄澹处乎其中深玄寂静爲物之主故物失沖和之道必致害亡人失冲和之道则至死灭君失沖和之道则政扰民离臣失沖和之道则名亡身辱是以知沖和之道万物恃之以安爲万物之宗矣语其及物之功则光明远大求其妙本则深静常虚道非有法者不可正言其有而物皆有道也倣准傚于此不敢定言也挫其鋭解其纷注道以沖和故能抑止铦利释散纷扰若俗学求复则弥结矣䟽挫抑止也鋭铦利也解释散也冲虚之用物莫之违故铦利之心多扰之事念道沖和自抑止释散矣此则约人以明道用注云俗学求复者庄子缮性篇云缮性于俗俗学以求复其初言铦利纷扰因欲而生故念道则挫解俗学则弥结矣义曰理国用沖和之道则无铦鋭之情以伤于物无劳扰之事以伤于人不伤于物则万国来庭四夷向化兵革不起怨争不兴不尚于拓土开疆凌弱暴寡矣不伤于人则使之以时赋役轻省家给人足矣理身者解纷挫鋭外无侵竞内抱清虚神泰身安恬然自适矣约人以明道者明人必资于道也庄子缮性篇云俗学以求复其初者言人既理性于俗矣而欲以俗学复性命之本所以求者愈非其道也俗学则弥结者铦鋭之心纷扰之事不以道挫而解之则拘于俗学弥加结固不可解也俗学者徇俗之学非日损之道也和其光同其尘注道无不在所在常无在光在尘皆与爲一一光尘尔而非光尘淇兮似或存注和光同尘而妙本不杂故湛兮似有所存也疏道之沖用于物不匮在光则与光爲一在尘则与尘爲一无乎不在所在常无冲用则可混光尘妙本则湛然不杂故云似或存也义曰沖和之道散被羣生汎然坦然物无不在可谓和光同尘矣光者明净也尘者混乱也有道之士不介然标异与衆同也匮乏也道虽散被羣生至妙之本凝寂沖虚常不乏絶故云常存也吾不知谁子象帝之先注吾不知道所从生明道非生法故无父道者似存乎帝先尔帝者生物之主宰象似也䟽吾者老君自称也象似也老君云吾见至道沖用生成万物寻责所以不测由来既无父道之人故莫知道爲谁子生物必资道故似在乎帝先注云帝者生物之主易云帝出乎震辅嗣云帝者生物之主兴益之宗也又解云兆见曰象言此生物之帝能兆见物象故谓之象帝尔义曰帝者万化厥初即有主宰形象肇立牧之以君故言象帝大道沖用能生万化故在象帝之先也老君大圣岂不知至道之宗本耶设此疑似之词用晓迷方之俗尔亦如上大道不可正言义也帝出乎震易系辞也震东方卦也少阳之气生化之源今以太子居东宫少阳之位御极爲出震之期盖取象天地生育万物之始也兆见曰象者无形曰气兆形曰象生物之首也万物之首象帝居先大道复在象帝之先言其高远也然夫至道不终不始孰知其先哉亦强爲之容尔易曰帝出乎震万物生也齐乎巽万物洁齐也相见乎离圣人南面向明而理也致役乎坤万物致养也说言乎光万物所悦也战乎干阴阳相薄也劳乎坎万物所归也成言乎艮万物终始也夫万物出乎震而终乎艮终而复始循化无穷而象帝者在此出震之先道复先于象帝故能爲生化之主天地之元也人君体道用心志无满溢泉然澄静以御万方外无铦鋭之争下絶纷扰之事和天光而烛物含尘垢而居尊其无爲之化可齐乎象帝矣道德眞经广圣义卷之八道德真经广圣义正统道藏三家本五十卷洞神部玉诀类道德眞经广圣义卷之九羔九唐广成先生杜光庭述天地不仁章第五天地不仁以万物爲刍狗圣人不仁以百姓爲刍狗注不仁者不爲仁惠也刍狗者结草爲狗也犬以守御则有弊盖之恩今刍狗徒有狗形而无警吠之用故无情于仁爱也言天地视人亦如人视刍狗无责望尔尝试论之曰夫至仁无亲孰爲兼爱爱则不至适是偏私不独亲其亲则天下皆亲矣不独子其子则天下皆子矣是则至仁之无亲乃至亲也岂兼爱之乎䟽仁者兼爱之目也刍草也谓结草爲狗以用祭祀也庄子曰师金谓颜回曰夫刍狗之未陈巾以文绣及其已陈则庖者取而爨之今天地至仁生成羣物亦如人结草爲狗不责其吠守之用不以生成爲仁恩故云不仁也则圣人在宥天下视彼百姓亦当如此注云弊盖之恩者礼记孔子云弊盖不弃爲埋狗也不独亲其亲礼运文者也义曰古之祭法有爲人用者皆象其形以列笾豆之间故有刍狗之设矣庄子天运篇孔子西游于卫颜回字子渊孔子弟子鲁人也小孔子三十岁二十九而发白孔子曰自吾有颜回也门人日益回以德行着名居四科之首孔子所以称其贤也三十二而早死孔子哭之恸故曰苗而不秀秀而不实不幸短命死矣回颜路之子也回问师金夫子之行奚如师金曰惜乎而夫子其穷乎颜回曰何谓也师金曰夫刍狗之未陈也盛以箧衍巾以文绣尸祝斋戒以将之及其已陈行者践之樵者爨之而已将复收于箧衍必反爲怪今夫子取先王已陈之刍狗聚弟子而寳之故伐树于宋削迹于卫穷于商周围于陈蔡是亦将邻乎行者之践樵者之爨也惜哉夫犬以吠守今刍狗无吠守之用天地之视万物圣人之视百姓亦如刍狗不责其吠守之能不以仁恩之爲仁不责其报不彰其仁是以不仁矣人于狗也有弊盖瘗埋之恩今于刍狗亦无此恩矣明圣人不以兼爱爲仁也弊盖者礼记檀弓篇曰仲尼之畜狗死使子贡埋之曰吾闻之弊帷不弃爲埋马也君之路马死埋之以帷弊盖不弃爲埋狗也丘也贫无盖于其封也亦与之席无使其首陷焉恐其首直委于土也不独亲其亲者礼运篇云大道之行天下爲公不独亲其亲不独子其子汎爱于物推公而行不爲偏爱也天地之间其犹橐籥乎注橐者鞴也籥者笛也橐之鼓风笛之运吹皆以虚而无心故能动而有应则天地之间生物无私者亦以虚无无心故也虚而不屈动而愈出注橐籥虚而不屈挠动之而愈出声气以况圣人心无偏爱则无屈挠之时应用不穷可谓动而愈出也䟽橐也谓以皮囊鼓风以吹火也籥笛也言天地能刍狗万物者爲其间空虚故生成无私而不责望亦由橐之鼓风笛之运吹常应求者于我无情故能虚之而不屈挠动之愈出声气以况人君虚心玄默淳化均一则无屈挠日用不知故动而愈出也义曰橐乃皮囊以鼓风籥乃竹管以运气橐鼓风无籥不能运籥运气无橐不能鼓两者相须而行以明天地爲橐五气爲籥含虚运动以生万殊而无屈竭矣人君虚心用道臣佐体君行化如天地运五气以不竭则政无屈挠四海和平也动之愈出声气言无穷也淳化均一者淳和之德周被万品日用不知者易系辞云百姓日用而不知言百姓日日頼用此道以得生而不知道之功力盖道冥昩不以功爲功故百姓用之而不知也屈竭也多言数穷不如守中注多言则不詶故数穷屈兼爱则难遍便致怨憎故不如抱守中和自然皆足矣䟽多言者多有兼爱之言也多有兼爱之言而行则难遍故数穷屈不遂是知不如忘怀虚应抱守中和则自然皆足矣注云不詶者詶答也谓空有其言而行不詶答者也义曰多言多败多事多害言之多也谓或不应故有穷屈矣理国多言谓政令政令多出朝令夕改则谓数穷也理身多言其失可知也故一言之失驷马不追况多言之失宁无辱乎夫言者离坚合异反白爲黑防人之口甚于防川不可不慎也不如默守中和于国不烦其政令于身不招其耻辱爱气希言守德于中行不言之教斯爲美善矣谷神不死章第六谷神不死注谷者虚而能应者也神者妙而不测者也死者休息也谷之应声莫知所以有感则应其应如神如神之应曾不休息欲明至道虚而生物妙用难名故举谷神以爲喻说也是谓玄牝注玄深也牝母也谷神应物沖用无方深妙不穷能母万物故寄谷神玄牝之号将明大道生畜之功也䟽谷神者明谷神之应声如道之应物有感即应其应如神神者不测爲名死以休息爲义不测之应未尝休息故云谷神不死玄深也牝母也谷神之应深妙难名万物由其茂养故云是谓玄牝义曰谷神之义响应若神分爲三别第一谓谷神之含虚有声则应道之体无修之则得第二谓神无形有祈则赴感道无象修之则长存第三谓响在谷无声则不应道在身不修则不成不死者非谓死生之死是休息之死若谓养身解之则爲死生之死一谓养神则长生不死二谓响应无休歇爲休歇之死夫玄天也于人爲鼻牝地也于人爲口元和之气慧照之神在人身中出入鼻口唿吸相应以养于身故云谷神也又天之五气从鼻而入其神曰魂上与天通地之五味从口而入其神曰魄下与地通言人食气则与天爲徒乆而不已可以长生阳鍊阴也食味则与地爲徒乆而不已生疾致死阴鍊阳也老君令人养神寳形絶谷食气爲不死之道故云玄牝门天地根也玄牝之门是谓天地根注深妙虚牝能母万物万物由出是谓之门天地有形故资禀爲根本矣䟽玄牝之用有感必应应物由出故谓之门天地有形之大者尔不得玄牝之用则将分裂发泄故资禀得一以爲根本故云是谓天地之根根本也义曰非独人资玄牝运气乃得长生天地之大亦须资道气运养乃能清宁无改矣下经云天无以清将恐裂地无以宁将恐发天地失道尚有倾沦发泄之变况于人身而不守中存一乎绵绵若存用之不勤注虚牝之用绵绵微妙应用若存其用无心故不勤劳也䟽绵绵者微妙不絶之意也虚牝之用应物无私微妙则称其若存无私故用不勤倦尔义曰天地任气自然故长存也人鼻口唿吸当绵绵微妙若可存复若无有不当烦急劳倦也理国之道政令所行亦当宽以济勐勐以济宽所以政宽则民怠令勐则民残能以清宁之道以理天下人无动用勤劳之事则下民亲附祚历廷长绵绵常存若瓜瓞葛虆之长永也故云绵绵若存用之不勤也天长地乆章第七天长地乆注此标天地长乆者欲明无私无心则能长能乆结喻成义在乎圣人后身外身无私成私尔䟽此标章问也天以气象故称长地以形质故称乆义曰老君将明天地长乆之义以教理世之君故于章首自举其问天以气象者列子云天积气也无处无气地积块也无处无块积气爲象象虚也积块爲形形实也易系辞曰在天成象在地成形变化见矣上象下形故能变化孳生万物也天地所以能长且乆者以其不自生故能长生注天地生物德用甚多而能长且久者以其资禀于道不自矜其生成之功故尔䟽前句标问此假答云天地所以能长且久者以其覆载万物长养羣材而皆资禀于妙本不自矜其生成之功用以是之故长能生物又解云不自生者言天地但生养万物不自饶益其生故能长生义曰老君将明此长乆之义自设其问亦如文章家亡是公子乌有先生东郭主人之例也立理发问因自答之以显其事尔爲前句既问天长地乆此句方答云以天地运元和沖用之气生育羣品羣品得生天地不恃其德不有其功故能长乆若恃其功则功细矣若恃其德其德薄矣不恃故德广功大万物归宗而天地长乆也人君理国当法天行化任物无爲衆庶熙熙自臻平泰理身无劳心役虑之事无矜名徇欲之功神安于中气和于内如此则国祚长远身寿遐延亦如天地无私乃能长乆也是以圣人后其身而身先外其身而身存注后身则人乐推故身先外身则心忘澹泊故身存䟽是以圣人傚天地覆载必均养而无私故推先与人百姓欣頼爲下所养故身先也不自矜贵而外薄其身天下归仁则无畏害故身存也义曰理国不矜贵以有爲不劳人以自奉所谓后身外身也太古之君志包天地泽及天下而不知其谁氏其生无爵不有其位也其死无谥不多其功也其实不聚其名不立天下乐推万物欣戴可谓后身而身先外身而身存也代之衰也其君则不然恣身之欲而役于人殚人之力以奉其己人劳政弊天下去之此所谓失外身后身之道也岂若碎琥珀之枕焚雉头之裘罢一台之费却千里之马德垂当代名光竹帛乎修身之士不嗜荣爵外其身也不爲躁进后其身也如此则身存而德充德充则人服可谓身先身存矣反于此者道远乎哉非以其无私邪故能成其私注天地忘生养之功是无私而能长且乆是成私圣人后外其身是无私而能先能存是成其私也䟽天地所以长乆圣人所以先存者非以其无自私之心故能成此长乆先存之私已乎义曰圣人之理也任自然之化无独见之专不厚其生不伐其善不爲天下之先故能处人之上不爲天下之贵故能享祚乆长所以亿兆宅心夷蛮稽颡干戈止息宗庙安宁此之爲私也大矣由其不以私爲私故成此光大理身则德充人服道契神明享寿长生其私大矣亦由其不以徇私逐欲成此大私也灵寳经云居世之人贪欢逐欲前乐后苦何哉极而逸乐而坠于三涂也学道之士絶利忘名寒栖鍊行终得仙道先苦后乐何者积其功行昇乎九天也道德眞经广圣义卷之九道德真经广圣义正统道藏三家本五十卷洞神部玉诀类道德眞经广圣义卷之十羔十唐广成先生杜光庭述上善若水章第八上善若水注将明至人上善之功故举水性几道之喻也䟽上善标人也若水者喻也至虚怀于法无住忘善而善是善之上上善若水行如水之能具在下文皆含法喻也义曰上善之士体道修心应变随时纵横利物老君欲显上善之德以劝后学之人以水与道相邻故举水爲喻上善有善而忘其善如水之不矜其功水不矜功其功益大善不伐善其善益彰既大且彰爲善之上矣上惟南面之主下洎栖巖之人能如水焉必得道矣法喻者以水爲喻以道爲法以上士爲能行之人也水善利万物而不争处衆人之所恶䟽水性甘凉散洒一切被其润泽蒙利则长故云善利此一能也义曰甘者水之味也凉者水之体也水爲气母王于北方以润下爲德其色黑其性智其味咸其数六北方者阳德之始阴气之终也生数一与道同也道亦爲一即无一之一水亦爲一即有一之一也无一之一爲道之体有一之一爲道之用则眀水者道之用也一切物类皆资润泽而得生成以能润故耐生万物故处三能之首也䟽天下柔弱莫过于水平可取法清能鉴人乘流值坎与之委顺在人所引尝不竞争此二能也义曰柔弱者水之德也德经第四十一章云天下柔弱莫过于水重举水德以劝守柔矣夫其水也居平则不流法以平恕爲本故可取法也水之不流静能鉴物故曰人莫鉴于流水而鉴于止水以其清且静也水性平也故值不平则逝值坎泽则止东西南北随引所行不与人争无所不可校量衆德又云不及生物之功故次之二能也䟽恶居下流衆人恒趣水则就卑受浊处恶不辞此三能也义曰人之性也徇常者衆谦顺者寡好居上位恶处下流唯夫水也处下不争居污不辱比前之德前德爲胜故爲三能也故几于道注几近也䟽利物明其弘益不争表其柔弱处恶示其含垢此水性之三能唯至人之一贯其行如此去道不遐故云近尔义曰以前三能故近于道人君能宣弘益之德秉谦沖之心体含垢之行则天下太平矣理身者功务及物柔以制性处浊顺俗委迹谦光则神仙可冀矣居善地注上善之人处身柔弱亦如水之居下润益一切地以卑用水好下流䟽至人所居善能弘益如水在地利物则多又地道用卑水好流下同至人谦顺几道性之柔弱故云居善地义曰此明处下乐卑爲安国存身之道也天以清浮故用其高地以浊厚故安其下易曰天尊地卑卑高以陈又云地道卑而上行则水顺下而处卑同至人之谦德矣心善渊注用心深静亦如水之泉渟也䟽至人之心善于安静如水之性湛尔泉渟水静则清明心闲则了悟泉深静也故云心善渊义曰此明澄静清虚爲洁己洗心之术也臣心如水臣门如市斯之谓欤与善仁注施与合乎至仁亦如水之滋润品物也疏至人弘济常以与人善施之功合乎仁行如水润泽无心爱憎故云与善仁义曰此明润泽品物爲博施济衆之行也既以与人己愈有既以与人己愈多亦斯义矣言善信注发言信实亦如水之行险不失其信矣䟽上善之人言必眞实引化凡庶善信不欺如彼泉流岂殊坎险故云言善信注云行险而不失其信者周易坎卦之词也义曰此明信实无欺爲眞常审谛之教也行险不失其信者周易坎卦曰习坎重险也水流而不盈行险而不失其信也夫理国长民率身从道言必信实可以动天地感神明所以善恶之词兴于一室之中应乎千里之外此信之至也孔子云去食去兵而存乎信至哉言乎政善治注从政善理亦如水之洗涤羣物令其清净也疏政正也至人于事动合无心正容悟物物因从正正则自理非善而何如彼水性洗涤羣物令其清净故云善理义曰此明眞正化物爲革凡成圣人法也正容悟物者庄子田子方篇子方名无择侍坐于魏文侯文侯师子夏而友子方子方数称谿工之道文侯以爲谿工子方之师也子方曰非也无择之里人耳称道数当故无择称之无择之师东郭顺子也其爲人也人貌而天虚縁葆眞清而容物物无道正容以悟之使人心意也销无择何足以称之此所谓物之失道东郭顺子正其容仪心冥于道物睹自悟邪志尽销亦可谓不言而化不化而行眞道也哉事善能注于事善能因任亦如水之性方圆随器不滞于物䟽至人圆明于物无碍凡有运动在事皆通通则善能是名照了如彼水性决之爲川壅之爲池浮舟涵虚无所不爲是善也义曰此明因机任物爲变应圆通之用也水以方圆任器壅决随时故能习海浮天且广且大人君垂裳理物委任贤良用之不疑各得其职可以无爲而理臻乎泰宁之治矣动善时注物感而应不失其时亦如水之春泮冬凝矣疏至人之心喻彼虚谷方之镜象物感斯应如彼水性春泮冬凝与时消息故云动善时义曰此明出处从时爲守道保生之戒泮散也春布阳和层冰释散冬有寒沍流水坚凝水之顺时也理国之道理身之方舒卷任时因物之性则至理矣则保生矣夫唯不争故无尤注上善之人虚心顺物如彼水性壅止决流既不违迕于物故无尤过之地䟽尤过也至人善行与物无伤虚心曲全未曾争竞波流頽靡委顺若斯曾不违迕于物故无尤过之地矣义曰不争之德德之先也凡人之性不能无争爲争之者其事衆也乱逆必争暴慢必争忿恚必争奢泰必争矜伐必争胜尚必争违愎必争进取必争勇怯必争爱恶必争专恣必争宠嬖必争王者有一于此则兴师海内诸侯有一于此则兵交其国卿大夫有一于此贼乱其家士庶人有一于此则害成于身皆起于无思虑愆礼法不畏惧不容忍争乃兴焉故争城者杀人盈城争地者杀人满野必当察起争之本塞爲争之源无不理矣语曰君子无所争又曰在丑不争下经曰圣人之道爲而不争不争之德何过之有哉虚心者虚心无欲也曲全者曲己全人也波流者任性自适也頽靡者放旷无滞也波流者庄子应帝王篇云变化頽靡世事波流无往不同矣委顺者委心顺道也体兹七善遵彼三能国泰长生之要也持而盈之章第九持而盈之不如其已注执持盈满使不倾失积财爲累悔吝必生故不如其已已止也䟽持执也盈满也已止也言人心贪爱求取无厌执守保持更令盈满积财爲累悔吝必生故圣戒云不如休止义曰持盈之喻凡有四义一者坚持欲心至于盈满二者保持世财至于盈满三者执持恶行至于盈满四者持权恃禄至于盈满大凡知进忘退不念善道执滞不回以至盈满者皆当有报欲心盈满者得羸疾伤生报世财盈满者得攻劫侵夺报恶行盈满者得刑危残害报权禄盈满者得倾覆沦灭报所以老君戒之不如休止不休不止斯报必验揣而鋭之不可长保注揣度也鋭铦利也揣摩鋭利进取荣名富贵必憍坐招殃咎故不可长保也䟽揣量度也鋭铦利也凡情滞溺贪求荣利故揣量前事铦鋭欲心鬼瞰人怨坐招殃咎故不可长保也义曰夫王者鋭于开疆拓土则人怨国亡人臣鋭于贪利图名即身危祸及纵或苟得安能长乆况进无所补退有忧患故云不可长保金玉满堂莫之能守注此明盈难乆持也䟽假使贪求不已适令金玉满堂象既有齿而焚身鸡亦畏牺而断尾且失不贪之寳坐贻致寇之忧以其贾害岂云能守此覆释持盈也义曰假令明能揣度鋭解贪求金玉珍奇满堂润屋必致攻夺之害岂能保而守之乎况人生有限情欲无厌既不救其死亡岂能保乎金玉象有齿而焚身者春秋襄公二十四年晋范宣子爲政诸侯之弊重郑人病之二月郑伯如晋子产寓书于子西以告宣子曰子爲晋国四邻诸侯不闻令德而闻重弊侨也惑之侨闻君子长国家者非无贿之患而无令名之难夫诸侯之贿聚于公室则诸侯贰若吾子頼之则晋国贰注贰离也诸侯贰则晋国坏晋国贰则子之家坏何没没也将焉用贿夫令名德之舆也德国家之基也无坏亦无是务乎有德则乐乐则能乆诗云乐只君子邦家之基有令德也夫恕思以明德令名载而行之是以远至迩安无宁使人谓子子实生我而谓子浚我以生乎注浚取也言取我财以自生象有齿以焚其身贿也宣子悦乃轻弊是行也郑伯朝晋爲重弊故也鸡断尾者春秋周景王子子朝之傅賔孟适郊见雄鸡自断其尾叹曰牺牲之用存乎全而肥硕今自断其尾使己不全冀免爲犠之用鸡之保其身也如此况于人乎贪利而忘其身智不及鸡矣不贪之寳者郑人有得玉献于子罕曰此寳也将以献之子罕曰汝以玉爲寳我以不贪爲寳我若取玉俱丧寳矣不如两全之遂不受玉致寇者易解卦九三辞曰负且乘致寇至负者小人之事也负担于物合是小人乘者君子之器也今小人舍负担而乘车是小人而乘君子之器矣故窃盗之人恩夺之矣鸟尽而良弓藏狡兔死而猎犬烹势使然也范蠡扁舟而脱祸文种固位而丧身此之谓矣日中则昃月满则亏暑往即寒来春荣即秋落天道然也人能体盈虚于天道忘成遂之功名子房絶粒以优游疏广解印而高尚固无上蔡华亭之追痛矣况乃居九五之位临亿兆之人光宅万方廓庑四海而不守持盈满堂之戒乎道德眞经广圣义卷之十道德真经广圣义正统道藏三家本五十卷洞神部玉诀类道德眞经广圣义卷之十一羊一唐广成先生杜光庭述载营魄章第十载营魄抱一能无离乎注人生始化曰魄既生魄阳曰魂魄则阴虚魂则阳满言人载虚魄常须营护复阳阳气盈满则爲魂魂能运动则生全矣一者不杂也复阳全生不可染杂故令抱守淳一能无离身也䟽载初也营护也言人受生始化但有虚象魄然既生则阳气盈满虚魄魄能运动则谓之魂如月之魄照日则光生故春秋子产曰人生始化曰魄既生魄阳曰魂言人初载虚魄当营护阳气常使盈满人则生全若动用不恒败散阳气复成虚魄而死灭也庄子曰近死之心莫使复阳故令营护虚魄使复阳生全也抱守淳一不令染杂无离乎身则生全矣此教养神也义曰载运载也言人之身神气所居魂魄所舍以身运载如车载物西昇经云身者神之车也既以喻车固当运载矣虚魄者阴气有象人之形也阳气无形人之神也形之具矣而阳气未附则块然无知如顽石枯木阳气既降即能运动故以形爲魄魄属阴也以神爲魂魂属阳也凡人有纤毫之阳气未尽不至于死有纤毫之阴气未尽不至于仙所以鍊阴气尽即超九天而爲仙仙与阳爲徒也鍊阳气尽则沦九泉而爲鬼鬼与阴爲徒也故当保守阳魂营护阴魄以全其生抱一者守道也拘魂制魄守道爲基令人守道拘制能无离乎虚象者形质始具谓之虚象象似也如月之魄照日则光生天元经云月本阴气有象而无光日者太阳之精常循黄道而东行一日一夜行一度有奇一度二千九百三十二里月者太阴之精其状也圆其质也清禀日之光而见其体日所不照则谓之魄常循黄道东行或出黄道表或入黄道里行有迟疾其极迟日行十二度十九分之二平行一十三度三十七分极疾日行十四度九分度之十三迟则涉疾疾则复迟二十七日五十二分日则四百一十七分则迟疾之终也终而复始每月朔与日同度谓之合朔月疾而日迟故三日哉生魄三日之外其光渐生二弦之日日照其侧人观其傍故半明半魄晦朔之日日照其表人在其里故不见月日望之日日月相望人居其间以观其明故形圆而光满月望而晨见东方谓之侧行迟也月晦而夕见西方谓之眺行疾也天对曰冲其光如日日光不极谓之暗虚暗虚值月则月蚀值星则星亡日月朔望行于中道则值暗虚而蚀日月各周圆三千里径一千里也人始化曰魄者春秋昭公七年初郑伯有爲政驷带杀之郑人相惊曰伯有至矣或梦伯有介曰壬子余将杀带明年杀段于是壬子驷带卒明年公孙段卒郑人益惧或问子产曰伯有犹能爲鬼乎子产曰人生阴曰魄阳曰魂用物精多则魂魄强匹夫匹妇强死而魂魄犹能凭依于人以爲淫厉况伯有三世执其政柄而强爲鬼神不亦宜乎伯有乃穆公之胄子良之孙子耳之子故曰三世子产立其子良止以抚之乃止近死之心莫使复阳者庄子齐物篇之辞也以其利患生祸阴结遂志有如此者也盖南郭子綦答子游天籁之㫖尔淳一者淳和也不杂者除垢止乱无令杂也老君明此营魄守一之㫖以教人养神也上清隐书有鬰仪奔日结璘奔月之道存日月中各有五帝唿日月内讳想五帝形服来降于己乃吞日月之华得其道者与日月同寿又有拘魂制魄之道常以月三日十三日二十三日存心中赤气变化而唿三魂之名胎光爽灵幽精乃密呪拘魂又以月朔月望月晦之日存鼻端白气变化而唿七魄之名尸狗伏矢雀阴吞贼除秽臭肺非毒乃密呪制魄各有存念呪术具上清品中乆乆行之可以轻举此大上营护虚魄度世长生之道也专气致柔能如婴儿乎注专一冲气使致和柔能如婴儿无所分别矣疏专专一也冲气冲和妙气也人之受生冲和爲本若染杂尘境则冲气离散神不固身故戒令专一冲和使致柔弱能如婴儿无所耽着乎此教养气也义曰婴儿未知孩偶答对专任冲和之气外无染杂内无思虑随气柔弱故冲气不散守道之士当如婴儿无染杂思虑使神不离身西昇经曰哀人不如哀身哀身不如爱神爱神不如含神含神不如守眞守眞长乆长存也又曰神爱人人不爱神是以老君教人养神养气也涤除玄览能无疵乎注玄览心照也疵瑕病也涤除心照使令清静能无疵病乎䟽涤者洗也除理也玄览心照也疵病也人之耽染爲起欲心当须洗涤除理使心照清静爱欲不起能令无疵病乎此教人修心也义曰心之照也通贯有无周遍天地因机即运随境即驰不以澄静制之则动沦染欲既滞染欲则万恶生焉万恶生则疵病作焉老君戒令洗涤除理翦去欲心心照清静则无疵病西昇经曰生我者神杀我者心故使制志意远思虑者是谓教人修其心也爱民理国能无爲乎注爱养万民临理国政能无爲乎当自化矣自上营魄皆教修身身修则德全故可爲君也䟽爱民者使之不暴卒役之不伤性理国者务农而重谷事简而不烦则人安其生不言而化矣此无爲也能爲之乎义曰生民者国之本也无爲者道之化也以无爲之化爱育于人国本固矣政虐而苛则爲暴也赋重役烦则伤性也使之不以时则妨农也不务俭约则贱谷也此教以理国也爲君之体以道爲基以德爲本失道丧德何以君临此老君教以理国之要也天门开阖能爲雌乎注天门历数所从出开阖谓理乱言人君应期受命能雌柔守静则可以永终天禄矣又解云易曰一辟一阖谓之变言圣人抚运应变无常不可以雄成而守雌牝亦如天门开阖亏盈而益谦矣䟽修德可以爲君爲君须承历数即天门者帝王历数所从出也开谓天受阖谓废黜天降寳命以祚有道能守雌柔可享元吉故云能爲雌乎义曰修爱民理国之事爲垂衣南面之君犹须恭己奉天以顺历数历数者谓受命之历五运之数也舜命禹曰天之历数在尔躬天禄永终谓历数在躬以承天命故可大寳爱之谓之寳命自天而授故谓受命于天易系曰圣人之大寳曰位是也天门开则降非常之瑞或黄星动彩赤伏表符紫气充庭五星聚井流虹贯月火电绕枢然后禀岳降贤诞星命辅以佐佑之故应天顺人拯物除害而承历数以有天下也及乎临御失所刑政乖宜衆叛亲离兵交祸起逆乱生于下气象见于上日寳天开山崩川竭灾凶蜂起而国亡矣是天门阖也一辟一阖之谓变者易系辞云谓开闭相循阴阳递至倚伏之义也亏盈而益谦者易谦卦辞亏谓灭损盈满而增益谦退若日中则昃月盈则亏其盈也盈既亏灭谦则受益倚伏之势矣老君戒人君既受命临人当以雌静柔和无爲清简之政顺膺天数以牧万方矣又易系云阖户谓之坤坤阴也阖闭藏也凡物先藏而后出若室之开阖其户故云阖户也辟户谓之干干阳也辟吐生也在阳则舒阳能吐生万物若室之开其户也亦解阖爲暗昩辟爲昭明也不可以雄成者庄子大宗师曰不逆寡不雄成谓不恃其成而处物先当守雌静以化也明白四达能无知乎注人君能爲雌静则万姓乐推其德明白如日四照犹须忘功不宰故云能无知乎䟽帝王既受历数临御万方若能守雌静则其德明白如日之照四达天下功被于物不以爲功所谓忘功若无知者故云能无知乎义曰明白惠照也惠照之心照无远近焕然四达无所隔碍其照如此当息念忘心不滞于见犹若无知或矜其有知则有所执而失道也人君负独见之明以御四海其政察察民凋弊矣老君戒之今忘功息照亦犹黈纩塞耳以闭其聪冕旒垂目以杜其明也生之畜之䟽下经云道生之德畜之此云生之畜之者谓人君法道清静令物得遂其生成效德弘济令物各尽其畜养故云生之畜之义曰道以通生万物故云生之德以畜养万物故云畜之帝王法道体德任物生畜各随其分各达其情咸得所宜物无失所矣法则也效学也生而不有爲而不恃长而不宰是谓玄德注令物各遂其生而畜养之遂生而不以爲有修爲而不恃其功居长而不爲主宰人君能如此是谓深玄之德矣䟽物得遂生圣忘功用遂生则生理自足忘功则功用常全斯乃无私而成私不宰而爲宰也故生而不有者令物各遂其生君不以爲己有也爲而不恃者令物各得动爲而不自负恃爲己功也长而不宰者居万民之上故云长不恃其功故云不宰也如是是谓深玄之德矣义曰人君抱守淳一洗心内照爱人理国动法天时雌静平和收视返听体道生物顺德养人生物而不有其功爲政而不恃其力视听四达功成不居此理身理国兼爱之道顺天之德也玄天也三十辐章第十一三十辐共一毂当其无有车之用注此明有无功用相资而立三十辐者明造车共一毂因言少总衆夫辕厢之有共则成车车中空无乃可运用若无辕厢之有亦无所用之车车中若不空无则辕厢之有皆爲弃物矣䟽辐三十贯于一毂明少者多之所宗也当其空无方有车之运用明无者有之所利也义曰毂总衆辐以成轮车总衆材以成用其所用者用车之中空无之所尔向无轮毂不得成车今得成车又虚中而运载以喻人君内资辅相之谋外委诸侯之助乃能有国如三十辐之辏一毂也既有国矣能虚心体道则天下化成如车中之空也人之身也外资百体之设内仗五气之和如辐之辏而成于人既爲身矣能虚心体道则元和潜运而致长生矣此明有无利用互得相资也疏夫道者何至无至一者也故能鼓动衆类磅礴群材适使万殊区分成之者乃一象也义曰道之眞一无色无声衆类群材资之以立动者五灵毛羽鳞甲昆虫之属也植者草木之属也类者状也材者质也动植材类亿万不同是万殊也物虽万殊而长养生成者道也道唯一象尔经曰惚恍中有象即此眞精淳一生化万殊之物可谓少者多之所宗也䟽衆窍互作鼓之者一响原天下之动用本天下之生成未始离于至无至一者也义曰衆窍者庄子齐物篇南郭子綦谓子游曰夫大块噫气其名爲风是唯无作作则万窍怒呺大木百围之窍穴似鼻似口似耳似枅激者謞者叱者吸者叫者譹者冷风则小和飘风则大和然则衆窍之声大小万殊所鼓之者一风而已矣观天下之动用者易系曰圣人有以见天下之动者言圣人有其微妙以见天下万物动用明天下万物生成皆禀于淳一微妙之道故云未始离于至无至一者也䟽且就车而论则辕厢有质车中空无也车中空无乃可运用若无辕厢之有则空无之运用息矣车中若不空无则辕厢之数皆爲弃物矣故干坤成而易功着义曰此覆释干坤成而易立乎其中喻辕厢之有以成车中之空无也䟽万化流通而道用彰是以借麤喻之用无明至无之利有尔义曰万化流通皆禀道用若无万化道用不彰亦犹辕厢爲车之用干坤爲易之韫也车者常器人所见焉假此爲喻以喻妙道故云麤喻也埏埴以爲器当其无有器之用注埏和也埴土也陶匠和土爲瓦缶之器者也䟽埏和也埴粘土也注云陶匠者尚书云范土曰陶此云陶匠范和粘土烧成瓦器亦取其中空虚以用盛受物也义曰和土爲器亦彰因有而用无凡曰器用其形万殊大小不同方圆各异或巧或拙或贱或珍而其所用皆用器中空无之处尔范土曰陶者尚书之辞也舜侧微之时耕于历山陶于河滨是也列仙传云陶公与弟子师门皆古之陶者善化五色之火而昇天矣凿户牖以爲室当其无有室之用注古者陶穴以爲室宇亦开户牖是故云凿尔䟽凿穿也门傍窗谓之牖古者穴居故诗云陶复陶穴谓穿凿穴中之土以复覆其上故云凿尔后代圣人易之以宫室取其室中空虚所以人得居处庄子曰室无空虚则妇姑勃蹊谓争路也尔雅宫谓之室义曰毛诗文王之什绵绵篇云古公亶父陶复陶穴未有家室古公者邠公也古言乆也亶公字也文王之祖处于邠以德化人归之者衆狄人侵之公事之以皮币不得免焉事之以犬马不得免焉事之以珠玉不得免焉乃属其耆老曰狄人之所好者欲吾之土地也吾闻君子不以其所以养人者害人二三子何患乎无君遂策杖而去之踰梁山而邑乎岐山之下邠人曰仁人不可失也从之如归市焉未有居室陶其土而复之陶其壤而穴之父子夫妇居谓之家未有寝庙亦未有家室也笺云诸侯之臣称公曰君也复者复于地上凿地曰穴皆如陶焉陶者今之瓦窑也此言其在邠创业之时尔邠者所封地名也易系曰上古穴居而野处后代圣人易之以宫室盖取诸大壮以制造宫室大壮于穴居野处之时故云大壮易言上古者言未造宫字之前止是夏巢冬穴故制室宇以代之非是后物以朁前物故云上古乃在伏羲黄帝之间也庄子盗跖谓夫上古之人夏栖木上冬拾杼栗是也巢穴之中取其空而可居今宫室所制亦取其中空而居之故云当其无有室之用妇姑勃蹊者蹊路径也勃戾怒也庄子外物篇所云言室中不空蹊路湫隘则妇姑争路而行妇合顺于姑以爲孝敬今乃争路忿怒是室中隘狭无所往来以容其私则反戾而斗争也此谓室隘狭不空则妇姑争路心壅蔽不虚则嗜欲交侵尔雅曰宫谓之室室谓之宫大小异制也今则礼有降杀圣人所居爲宫通衆所居爲家宅屋宇堂室等也论语皇偘疏云堂之内隔爲内外分爲房室故孔子弟子有升堂者入室者则堂爲通称室在堂内复爲分别矣故有之以爲利无之以爲用注有体利无以无爲利无体用有以有爲用且形而上者曰道形而下者曰器将明至道之用约形质以彰故借麤有之利无以明妙无之用有尔䟽有之所利利于用用必资无故有以无爲利也无之所用用于体体必资有故无以有爲用也义曰夫道之无也资有以彰其功无此有则道功不彰矣物之有也资道以禀其质无此道则物不生矣物非道则不能生成道非物则不显功用亦犹车器室三者皆取其因无以利有因有以用无也䟽注云形而上者曰道形而下者曰器者易系辞文也义曰形而上者道之本清虚无爲故处乎上也形而下者道之用禀质流形故处乎下也显道之用以形于物物禀有质故谓之器器者有形之类也圣人法道之用制以爲器画卦观象以制文字刳木爲舟刻木爲檝断木爲杵掘地爲臼弦木爲弧剡木爲矢制以宫室结爲网罟服牛乘马负重致远铸金爲兵揭竿爲旗斲木爲耜揉木爲耒一事以上以利天下此皆分道之用以爲器物尔皆易系所称此乃道是无体之名形是有质之用凡万物从无而生衆形由道而立先道而后形道在形之上形在道之下故自形而上谓之道自形而下谓之器形虽处道器两畔之际形在器上不在道也既有形质可爲器用故云形而下者谓之器夫道者无也形者有也有故有极无故长存世人修道当外固其形以寳其有内存其神以宗其无渐契妙无合于道可以长生尔䟽自无则称道涉有则称器欲明道用必约形器以彰虽借喻于三翻终用无于一致尔义曰至一至无道也有象有形器也约器明道复借喻于车器室等谓三翻也其用于无皆一揆耳圣人之理天下也悬赏罚制法度垂教令明上下此皆有也若无端默爲政沖静率人不言兹化万物自理虽有赏罚之科制度之设教令之行上下之别而不用之亦可谓假其有而用其无也斯至理也修身之道因经而悟理因悟而忘言了达妙门不执言教亦此义欤道德眞经广圣义卷之十一道德真经广圣义正统道藏三家本五十卷洞神部玉诀类道德眞经广圣义卷之十二羊二唐广成先生杜光庭述五色令人目盲章第十二五色令人目盲五音令人耳聋五味令人口爽注目悦青黄之观耳耽宫征之音口嗛刍豢之味伤当过分则坐令形骸聋盲尔䟽五色谓青黄白赤黑音谓宫商角征羽味谓甘苦酸咸辛爽差也目视色耳听声口察味伤当过分则不能无损故坐令形骸聋盲爽差失味也义曰五音者按汉刘向曰宫者中也君之德也商者章也物成章也角者甲也物之发生也征者祉也物之盛大繁祉也羽者聚也物聚而藏也五色者按王叔师曰皎皎练丝得蓝则青得丹则赤得蘖则黄得皂则黑而爲五色也目不见五色谓之盲五色之设本以彰五行之象别尊卑之饰翫而滞之匪曰盲乎耳不闻五声谓之聋五音之设本以通天地之气彰五行之声悦而滞之不曰聋乎口不辩五味谓之爽五味之设本以彰五行之和以养于人美而耽之不曰爽乎姚信士纬曰五音成而郑卫作五色成而绮縠生伤当过分内以致疾滞而不已外以害德虽不伤于视听无废于饮食其于滞着不移亦同乎病也易颐卦辞曰慎言语节饮食斯亦戒之㫖也春秋富辰谏周襄王曰耳不能听五声之和爲聋目不别五色之章爲昩昩盲也理国者滞于一隅民必壅阏而成衅理身者滞于一隅气必愤薄而构病所宜戒哉䟽又况耽滞代间声色诸法不悟声色性空岂唯形骸之有聋盲此亦智之聋盲尔义曰夫目悦妖丽之色耳耽郑卫之声口嗜珍鲜之味则心有滞着不通而流遁忘返大则忘天地四时之序次则违尊卑礼乐之伦小则生侵凌怨争之祸惟国惟家皆失理矣则自古及今以色以声亡其家国者衆矣岂独末嬉妲己褒姒丽姬而已哉味之起争亦有羊羹解鼋之祸矣羊羹者春秋宣公二年郑公子归生受楚子之命伐宋宋华元乐莒帅师以御之二月壬子战于大棘将战华元杀羊以食士其御羊斟不预及战曰畴昔之羊子爲政今日之事我爲政与入郑师故宋师大败郑人囚华元获乐莒及甲车四百六十乘俘二百五十人馘百人宋以兵车百乘文马百驷以赎华元于郑半入华元逃归立于羽外告而后入见羊斟曰子之马然也对曰非马也其人也既答而叔牂奔鲁君子谓羊斟非人也以其私憾败国殄民于是刑孰大焉小雅所谓人无良者其羊斟之谓乎残民以逞矣解鼋者宣公四年楚人献鼋于郑灵公公子子公子家将入见子公之食指动以示子家曰他日我如此必尝异味及入宰夫将解鼋相视而笑公问之子家以告及食大夫鼋召子公而弗与也子公怒染指于鼎尝之而出公怒欲杀子公子公与子家谋先爲难子家曰畜老犹惮杀之而况君乎反谮子家子家惧而从之夏弑灵公书曰郑公子归生弑其君夷权不足也子家权不足以御子公惧谮而从弑故书首爲恶也君子曰仁而不武无能达也初称畜老仁也不讨子公是不武也不能自通于仁道而陷弑君之名其实子公染指而成斯祸尔复有滞金石之音者不能听无声之声耽玄黄之状者不能见无色之色嗜甘辛之味者不能知无味之味自丧眞道以掇死亡矣驰骋畋猎令人心发狂注驰骋代务耽着有爲如彼畋猎唯求杀获日以心斗逐境奔驰静而思之是发狂病耳䟽此言耽滞声色之人驰骋欲心亦如畋猎但求杀获欲心奔盛逐境如驰静而观之是心发狂病义曰畋猎者国之正礼也时而行之则爲礼不时而溺之则爲乱亦犹人之四肢百体屈伸动静得其宜则合于礼违之则爲狂矣礼天子诸侯每岁三畋一爲干豆祭祀宗庙也二爲賔客交二国之好也三充君之庖食以时也时而不畋则曰不敬畋不以时则谓之暴所以春蒐夏苗秋猕冬狩皆俟农隙以讲武事也獭未祭鱼网罟不施于川豺未祭兽罝罘不通于野鹰隼未击罻罗不张于林修祭禽之礼展三驱之仁顺天时也天子仲春教振旅遂以畋猕仲夏教茂田遂以蒐仲秋教理兵遂以猎仲冬教大閲遂以狩大司马以掌其事山虞泽虞以供其职盖以教武事示民时也则有不遵典故外作禽荒暴物犯时十旬不返驰骋莫已遂爲发狂人怨国危失礼致祸也况人之心驰骋逐境争奔外溺色声内伤神气发狂于身乎难得之货令人行妨注性分所无求不可得妄求难得故令道行有所妨伤䟽难得之货者言人身材器爲货难得之货即性分所无求不可得夫不安其分矫性妄求既其乖失天倪所以妨伤道行义曰材器者性分之货也珠珍者世间之货也性分所无之货矫窃即行伤珠珍难得之货贪求则身辱所宜任其性分守彼天常矣人君贪求珍异则下怨民残理身贪求珍异则行伤身辱是乖失天倪也天倪者天然之分也庄子曰始卒者若环莫得其端是谓天均天均者天倪也夫物均齐岂有妄哉皆天然之分也是以圣人爲腹不爲目䟽腹者含受而无分别目者妄视滞于色尘无分别则全和故谓之滞色尘则伤性故不爲也义曰不爲目者以其妄见妄视滞于色尘伤性乖和圣人不取爲腹者怀质朴抱忠信餐元和薄滋味可以致道可以化民圣人爲之何者目之视也圣人爲之方故制礼经以检之日无淫视将入户视必下视瞻无回其乘车也立视五嶲式视马尾顾不过毂不妄指不妄视斯谨戒而敬慎也不敬不慎者理国则伤政理身则伤性圣人所以不爲之矣色尘者有形可见爲色有染而不可见爲尘尘细色麤皆妨于行修道之士先除其色反神照内次除其尘灭心忘外尘者染之于心关之于念即名爲尘故六根所起则爲六尘染六麤尘净犹有六细尘染六细尘净复有六轻尘染六轻尘净方契于道见于无色闻于无声味于无味入于无形了于无爲乃谓之证道果也故去彼取此注取此含受之腹去彼妄视之目䟽彼目妄视故去之此腹含受故取之义曰腹者容受而无情故取之目者触见而有欲故去之夫人君之心睿圣爲本理国之道清净爲基其逐兽荒原奔车絶巘六龙逸足万骑莫追与雕鹗以争先共熊罴而贾勇日月亏蔽旌旗糺纷畋猎忘归杀获无已风雨恒若宫室或空此谓之发狂也若复贵远方之物产贪无用之土疆嗜蒟酱而讨西夷伐大宛而取名马关塞有不归之魄边城有怨旷之魂天下流亡户口灭耗赫赫宗社几陷寇雠青史具书百代爲戒曷若去彼取此遵老君之明诘乎道德眞经广圣义卷之十二道德真经广圣义正统道藏三家本五十卷洞神部玉诀类道德眞经广圣义卷之十三唐广成先生杜光庭述宠辱若惊章第十三宠辱若惊注操之则慄舍之则悲未忘宠辱故须惊也䟽若如也言宠辱之惊相如也夫操之则宠舍之则辱言人不能心齐荣辱矜徇功名执权既以爲光宠失位自惊于卑辱光宠则矜徇卑辱则惊嗟故陈戒使其若惊欲令齐其宠辱义曰圣人睿鉴得丧混同尚以死生爲一条岂复宠荣而辱惧故戒之曰得宠亦惊此则宠辱齐一得失混同也所以言惊者宠爲辱本安得无惊且人君富有天下尊继百王告类上玄君临万有亦当驭朽自戒纳隍轸忧乃能享此大年保其遐祚矣人臣之遭遇也九迁三接之泽既已厚矣兵符相印之任亦已重矣高冠大旆长毂朱轮气压伊臯权倾卫霍亦当夙兴夜寐履薄临深乃能克保福祥免贻覆餗矣故令尹三已而无愠考父三命而益恭达其理也夫富与贵是人之所欲不以其道得之不处也贪与贱是人之所恶不以其道得之不去也苟能达道则富贵贫贱宠辱得失无所惊也易系曰吉凶与民同患正义谓非独凶者人之所忧患吉者亦人之所忧患也何哉既得其吉又患失之此亦宠辱若惊之㫖尔贵大患若身注身爲患本故矜贵其身即如贵大患矣此答云贵身如贵大患而乃云贵大患如身者欲明起心贵身即是大患有贵即身是大患故云贵大患如身若如也此上两句正标䟽贵矜也若亦如也身者祸患之源夫耽翫声色矜竞荣华皆爲有身遂成患本即贵其身者复何贵乎贵大患矣即身是患等无有异未能无患只爲有身即此贵身同贵大患若能无患亦复忘身是知患犹贵生身爲患有故云贵大患若身义曰夫至人顺道忘患忘身内忘肝胆外遗耳目彷徨乎尘垢之外逍遥乎无事之业此即有身亦犹无也岂复忧其患乎所以世人之身内则饥渴苦恼昼夜相攻外则风寒暑湿循环相害疼酸痛痒声色繁华嗜欲是非利名得丧六情中挠万境旁牵皆爲患本矣西昇经曰身爲恼本痛痒寒温意爲形思愁恼忧烦吾拘于身知爲大患观古视今谁存形完是也患随身立身存则患生宠与辱偕宠极则辱至老君恐世人不晓故两举以明之将细指陈复下句发问矣列子天瑞篇云人自生至终大化有四婴儿也少壮也老耄也死亡也其在婴儿神专志一德充气和善莫偕也其在少壮血充气溢欲盛心侈德殆衰矣其在老耄也欲虑柔焉体将休焉物莫先焉方于少壮气已间矣其在死亡也则之于息焉反其极也此四者相须而行相待而成惟得道者反之矣理身之士其自勖焉尔何谓宠辱宠爲下注前标宠辱如惊恐人不了故问何谓宠辱夫得宠则憍盈无不生祸是知宠爲辱本故答云宠爲下䟽前标宠辱若惊恐人不晓故设问云何谓宠辱自答云宠爲下所以明宠爲下者夫恃宠则憍盈憍盈即生祸因宠获祸则宠爲辱本故知宠爲下也义曰老君恐人未晓前义举问欲以重明既立问者之词乃爲对答之理云宠爲下者辱因宠至宠是祸阶世人视宠以爲荣圣人观之以爲下也恃宠憍盈者春秋隐公四年卫公子州吁恃宠而好兵其臣石碏谏卫庄公曰臣闻爱子教之义方不纳于邪憍奢淫佚所自邪也四者之来宠禄过也夫宠者不憍憍而能降降而不憾憾而能眕者鲜矣公不听明年桓公立州吁弑桓公卫人杀州吁焉是则因宠获祸可谓宠爲下矣得之若惊失之若惊是谓宠辱若惊注宠辱循环宠爲辱本凡情惑滞惊辱而不惊宠故圣人戒云汝之得宠当如汝之失宠得辱亦如吾戒汝得宠而惊惧也故结云是谓宠辱若惊䟽得则爲宠失则爲辱若惊者夫宠辱循环宠爲辱本代间衆生得宠则忻喜得辱则惊惧圣人戒云祸福循环譬之糺缠宠辱无定岂可独惊辱来既惊其祸患宠至亦惊其憍逸其惊相若故结云宠辱若惊义曰得宠不惊得辱则惧者常情也宠至而惧其憍逸辱来而知其祸患者君子也得宠而惊日慎一日即无祸患之辱矣得宠不戒以憍以矜必有危亡之辱焉人君恃天之宠不恤于人则景命迁革矣人臣恃君之宠持权傲下则刑悔将及矣缠索也糺结也糺缠相循之貌也何谓贵大患若身注恐人不晓即身是患本故问也䟽恐人不晓故设问以明义曰亦如何谓宠辱之义世人得宠而不思其辱故辱至则惊老君欲戒于恃宠之人故重自发问尔吾所以有大患者爲吾有身注身相虚幻本无眞实爲患本者爲吾执有其身痛痒寒温故爲身患䟽吾所以有此大患者爲吾执有身相好荣恶辱辩是与非不得则大忧以惧心神内竭于贪欲形体外劳于奔竞苶然疲役非患而何义曰苶疲役也吾我也指名身也身相既有患累随之势利相高故好荣防虑亡危故恶辱若夫强干人事妄辩是非得则憍侈以恣情失则忧惊以损性损性则心神内竭恣情则奔竞外劳或憔悴江滨或恓惶泽畔形疲心役爲患深焉及吾无身吾有何患注能知天地委和皆非我有离形去智了身非身同于大通夫有何患䟽无身者谓能体了身相虚幻本非眞实即当坐忘遗照隳体黜聪同大通之无主均委和之非我自然荣辱之途泯爱恶之心息所谓帝之悬解复何系于大患乎哉故云及吾无身吾有何患注云委和者庄子承答舜问云身非汝有是天地之委和者也义曰无身者非顿无此身也但修道之士能忘其身尔业报经云衆生苦恼常爲有身生死轮回不能自出以何方便妄想得除太上曰妄想颠倒皆从心起强生分别系念我身触境生迷举心皆妄以此流浪沦乎生死但当定志观身尽皆虚假既知虚假妄想渐除妄想既除内外清净自悟眞道谓之忘身既忘其身患累息矣庄子曰适来者夫子时也时自生耳适去者夫子顺也理当死耳安时处顺忧乐不入此达人之忘身也幻者假妄变化之谓也眞实者契道之谓也坐忘遣照者安坐忘身之谓也外忘万境内息一心心若死灰形如藁木不知肢体之有不知视听之用隳肢体黜聪明遗形去智以至于大通通无不通汎然无主此达人之忘心也颜回得之以告于夫子焉如此则天地之大吾不知也日月之明吾不有也何荣辱爱恶之可滞哉帝之悬解者性命之情得矣宁复系于大患乎则无身无患养生之要也委和者庄子知北游篇承答爲曰身非汝有天地之委形也生非汝有天地之委和也性命非汝有天地之委顺也言天地结气而生气上气下曰顺尔若身是汝有美恶生死当制之由汝今气聚而生汝不能禁也气散而死汝不能止也明其委结而自成非汝有也故行不知所往处不知所持食不知所味皆在自然中也达此则近于道矣何大患之可忧乎故贵以身爲天下者若可寄天下爱以身爲天下者若可託天下注此章首标宠辱之戒后以寄託结成者夫宠辱若惊未忘宠辱贵爱以爲未忘贵爱故以辱校宠则辱不如宠以贵方爱则贵不如爱惊宠辱者尚有宠辱介怀存贵爱者未爲兼忘天下故初则使宠如辱后欲令宠辱俱忘假寄託之近名辩兼忘之极致忘宠辱则无复惊忘身则无患本忘天下则无寄託之近名也䟽言人君自矜贵其身以爲天下之主者贵身则凌人人故不附可暂寄尔义曰夫人君自贵其身而爲天下者必自尊自大作福作威以临于人以肆其欲穷华侈之饰极奢丽之求外则残物虐人穷兵纵武内则瑶台琼室酒池肉林歛天下之怨嗟资一身之逸豫尊其名号深其沟隍赏有台榭陂池宿以妃嫱嫔御不知人之离心离德而欲爲万世之基沦灭不暇若暂寄于天下尔疏若自爱其身以爲天下之主者爱身则慈人慈人则推乐故可託身于万人之上长爲之主矣义曰夫人君自爱其身而爲天下者必以恭以谦以俭以约谦恭则怨敌不起俭约则嗜好不行无怨敌则人安无嗜好则人富如此内睦九族下亲万民远怀近悦上下交爱却千里之马惜十家之财菲饮食卑宫室外无征伐境无劳人享祚乆长可以永託于天下䟽然此一章首惊宠辱结以寄託者欲明惊宠辱不若忘宠辱存贵爱不若忘贵爱寄托天下不若忘天下故爲大患爲吾有身惊宠辱则未能无我都忘则百虑一致矜有则万殊争长故忘宠辱则无所复惊忘身则无爲患本忘天下则无寄託之近名然后上有太上之君下有下知之臣无爲无不爲不德爲有德矣义曰身爲患本宠辱由身而生能忘其身则忘宠辱矣忘宠辱者宠至不喜时之来也辱至不惊时之去也不充诎于富贵不陨获于贫贱非至达之士孰能与于此乎忘身者身与道合昇爲云天与道无爲当有何患乎非至道之士孰能造于此哉忘天下者游心澹漠冥神虚无任物自然而然不以汨其虑无私而天下理然后目无所见耳无所闻心无所知气无所滞神将守形形乃长生功盖万国而不自已化贷品物而不爲有无名无称使物自遂立乎不测而游乎无有与万物爲体而归乎虚无故黄帝得之以登天太皡得之以昇玄此圣人忘天下而至乎道也太上之君下知之臣解在十七章矣道德眞经广圣义卷之十三道德真经广圣义正统道藏三家本五十卷洞神部玉诀类道德眞经广圣义卷之十四羊三唐广成先生杜光庭述视之不见章第十四视之不见名曰夷注此明道也夷平易也道非色故视不可见以其于无色之中能色故名之曰夷听之不闻名曰希注希者声之微也道非声故听之不闻以其于无声之中独能和焉故名之曰希搏之不得名曰微注搏执持也微妙也道无形故执持不得以其于无形之中而能形焉故名之曰微䟽此明道也夫视之者以色求道听之者以声求道搏之者以形求道道非声色形法故竟求不得以不得故欲谓之无乃于无色之中能应衆色无声之中能和衆声无形之中能状衆形是有无色之色无声之声无形之形故谓之夷希微矣夷者所谓明道而非道也夷者平易也希者声之微妙也搏者执持也义曰目之所视者但见平易而不能见道道无色也耳之听也但惟希寂而不能闻道道无声也手之搏也但惟微妙不能得其形道无形也以神视之见无色之色以气听之闻无声之声以慧照之识无形之形而衆色之具衆声之和衆形之立非道不能生非道不能成道也者独能应衆色和衆声状衆形故强名之曰希夷微尔道不可言言之非矣所以明道皆强爲之容而非道也庄子曰无视之以目而视之以神无听之以心而听之以气能以微妙而合于道矣此三者不可致诘故混而爲一注三者将以诘道道非声色形法故诘不可得但得夷希微尔道非夷希微故复混而爲一也䟽三者夷也希也微也致得也诘责也混同也妙本微妙精一难名色声形法焉得诘责欲以色声形诘但得夷希微尔谓夷希微则三也夷希微但假名欲明道用道非色声形等则夷希微复混同爲一矣义曰夷希微三者假标以名道亦皆无也三者凝化爲三境次爲三界下爲三才明爲三光于身爲三元于内爲三一皆大道分精运化之所成也混而爲一复归于妙本之道也三境者三寳君之祖气所凝其色青黄白亦名也玄元始三气乃诸天之祖宗万化之元本也三界者欲界六天以统九仙色界十八天以统九眞无色界四天以统九圣三才者天一地二人三沖虚眞经云清浮之气爲天浊滓之气爲地冲和之气爲人谓之三才也三光者太阳之光爲日太阴之光爲月日月之余光爲星辰谓之三光也三元者人身之中脑爲泥丸宫以主上元心爲绛宫以主中元脐下爲丹田以主下元三元尊神各统阴阳万二千神气以养于人三一者上元所主谓之元一中元所主谓之眞一下元所主谓之正一三一元神主运气固精寳神留形上清有回风混合修三一之道昔黄帝以宁先生所教诣峨眉山谒天眞皇人以受之遂精思千日与三一上眞统三万六千神乘黄龙而昇天矣天浮于上地结于下人生其中三者互相生化未始有极列子云天积气也地积块也日月者气中有光耀也三一乃有中之无三元乃无中之有以有无相感而爲精神气三者共生于人故世人得之则生失之则死神者天之阳气所生人之动静对答运用计智是也精者地之气百谷之实五味之华结聚而成是也气者中和之气也道一妙用降人身中唿吸温暖以养于人是也三者混合而成于身是谓混而爲一也其上不皦其下不昩注在上者必明在下者必昩唯道于上非上在上亦不明于下非下在下亦不昩䟽皦明也昩暗也夫形质之物皆有定方在上者则明在下者则昩惟妙本恍惚不可定名则在上亦不明在下亦不昩而能上能下能明能昩非天下之至赜其孰能与于此乎义曰其爲明也必皦然在上谓积阳也其爲暗也必昩然在下谓积阴也阴阳有定分明昩有定相是则有形有质皆有定方也惟夫大道处于上不皦然而明道非阳也处于下不昩然而暗道非阴也故曰非阴非阳而能阴能阳不可以定相睹不可以定分求天得道而能清是能上也地得道而能宁是能下也阳得道而能动是能明也阴得道而能静是能昩也故爲天下之至赜易系曰非天下之至赜其孰能与于此乎言至道功深如此若非天下万事之至极精妙谁能叅与于此也绳绳不可名复归于无物注绳绳者运动不絶之意不皦不昩运动无穷生物之功名目不得非物能物故常生物而未始有物妙本湛然故云复归于无物矣䟽绳绳者运动不絶之意妙本生化运动无穷生物之功强名不得物物而不物生生而不生寻责不得妙本湛然未曾有物故云复归于无物义曰道惟妙本生化万殊运用生成绳绳不絶物物而不物物自物也生生而不生生自生也道之无迹不恃其功深妙湛然不可爲有是无物也物者象也是谓无状之状无物之象是谓惚恍注是谓无形状之状无物质之象不可名有不可名无无有难名故谓之惚恍疏状形状也象物象也言妙本混成本无形质而万化资禀品物流形斯可谓有无状之形状有无物之物象不可名之爲有亦不可格之于无无有难名故谓恍惚义曰道以生育动植成形故能于无状之中成其形状无物之中作其物象谓其无也则状象资生谓其有也则杳冥难睹非无非有爲恍惚焉恍惚者非有非无之谓也易干卦彖曰云行雨施品物流形言品类之物流布成形也迎之不见其首随之不见其后注无始故迎不见其首无终故随不见其后也䟽至精无形至大不可围故迎之者不得其首随之者不得其后无首则无始无后故无终无始无终故非随迎所得义曰至道独立无始无终既非前后可穷莫得随迎之所故曰长于上古而不爲老生于末代而不爲少先万物而不爲始后亿劫而不爲终由此而言岂随迎得也况充塞天地周遍虚无无处无道无往无来不今不古何者爲始何者爲终固非先非后矣凡物有往则随之有来则迎之道无来往非随迎可求矣执古之道以御今之有注执古无爲之道以御今有爲之事则还反淳朴矣䟽此明古先帝王常以无爲道化以化人故戒云今能执守古之所行无爲之教以御理今之有爲之事则不言而化也义曰御者制也古之化者无爲无事今之化者有体有名无爲故易理有体故难化若今之帝王执用古之大道无爲以理自速太平也玄古之君上德不德是无爲也季叶之化约名约器是有爲也以无理有庶可向方以有制有乱兹兆矣能知古始是谓道纪注能知古始所行是谓道化之纲纪䟽前云执古之道将引之使行此云能知古始明道行必化故重云帝王能知古始无爲而理当抱守淳朴爰清爰静者是知爲理道之纲纪义曰恐帝王难于用古不遂执行无爲故重举斯文再加勉励能知无爲易化古道易行弘之在人岂惟浇淳之异理道纲纪其在兹乎故曰引其纲万目张引其纪万目起理身理国亦犹此欤爰清爰静者太玄经之辞也理国执无爲之道民复朴而还淳理身执无爲之行则神全而气王气王者延年神全者昇玄理国修身之要也古之善爲士章第十五古之善爲士者微妙玄通深不可识注士事也言古之善以道爲事者于彼微言妙道无不玄鉴通照而德容深邃不可识知矣䟽古昔也士事也言古昔之人善以道爲事者精微要妙玄寂通达体道了言涣然无滞而其宇量冲邃不可识知矣义曰士者指古昔有道之人也有道之人行道之行凡有所立在野在朝皆谓之士刻意尚行离世异俗此山谷之士也语仁义忠信恭俭推让此平世之士也语大功立大名正君臣明上下此朝廷之士也就薮泽居闲旷钓鱼避世此江海之士也吹呴唿吸吐故纳新熊经鸟伸此导引之士也若夫不刻意而高无仁义而脩无功名而理无江海而闲不导引而寿者爲道之士也前之五士其用可测其事可涯唯爲道之士道微妙应变玄通其用冲寂难以智察无不无也无不有也澹然无极而衆美从之是不可识也夫惟不可识故强爲之容注夫惟德量难识故强爲容状以明之下文也䟽夫惟善士虽正容可以悟物而宇泰发于天光德量难窥故强爲容状且求委顺之迹将以引化凡愚义曰善爲道之人正其身而人化正其行而人随睹其德容物自开悟德宇泰然而定其所发明者天光也非人曜矣天光自发则人见其人物见其物物各自见而不见彼则德宇泰然而定不可窥量示委心顺物之方爲化俗引凡之行故庄子承答舜曰性命非汝有天地之委顺也豫若冬涉川注豫闲豫也善士于代间法如涉冬川衆人贪着故畏惧今我不染故闲豫疏豫闲豫也若如冬川喻代间爱欲所以陷溺衆生善士虽处代间不爲爱欲所染如涉冬川故多闲豫所以闲豫者冬冰坚壮无陷坠之忧尔义曰疏解以闲豫无忧冬川可涉坚冰不能陷爱欲不能侵以喻善爲道之人此圣㫖也夫豫之言疑也犹豫皆疑难之象尔乱流而渡深曰厉浅而揭由膝以上爲涉冬月涉川寒沍侵骨将爲涉者固亦疑难冷既伤心冰仍痛足至人睹世俗贪求之事无益于身如冬涉川有疑难也且代之爱欲逐境生迷万绪云蒸千途蜂起功名声色争先鋭进之心厚利丰财竞起贪求之迹或烹燔取乐或伤杀恣情投身于爱欲之川随流不返溺性于漂沉之浪有去无归岂独冰痛爲难抑且报应明验何者溺利欲之人涉远营求有水陆邀劫之报凌抑于人有忿争刑网之报上网于君有诛殛丧家之报下虐于民有召寇起雠之报况于伤生害己破国亡家之甚乎至道之人知此爲忧故设涉川之喻斯爲至戒信可寳焉犹若畏四邻注犹豫疑难也上言善士不染故闲豫及观行事甚疑难如今代人惧邻戒也䟽犹疑难也夫善士无爱欲故多闲豫及难其行事举动施爲恐不合道故多疑难如今之人有事畏四邻之知而加戒慎义曰犹犬也壠右之人谓犬爲犹亦云古有良犬其名曰犹言犬随主行必豫于其前侦逻疑有善恶须复来报其主故云犹则多豫狐则多疑故言狐涉河冰听其下流水声絶然后敢渡今北人渡河冰见有狐迹则车马于冰上无所陷矣此则犹豫皆疑难之象也且常人不知修道恣欲任情无惧无疑动贻陷溺爲道之士知爱欲而不爲若冬将涉川有凝沍之忧畏居将爲事惧邻里之闻知既暗室不欺每属垣爲戒也此爲道之行也夫人爲恶于幽暗者鬼神知之爲过于明显者邻里知之得无戒慎矣论语曰毋与汝邻里乡党乎此言十家爲邻五邻爲里万二千五百家爲乡五百家爲党也俨若客涣若冰将释注虽则俨然若客无所造爲而不凝滞于物涣然若春冰之释散䟽善士于爱育无所造作如客对主人但俨然肃敬尔虽于爱欲如客对主而爲善之行不凝滞于物涣然若春冰之释散无留碍尔义曰俨肃敬也涣散也释解也出门如见大賔言主之敬客也俨兮其若客言客之敬主也賔主尽敬各慎礼容世之常也至人静默戒慎检身常如对主之恭固无肆情之欲爲善不滞散释变通若泮春冰岂复胶固矣敦兮其若朴注虽涣然冰释曾不自矜而能敦厚若质朴无所分别矣䟽敦敦厚也朴质朴也言虽不滞于物而絶浮竞其德行敦厚若质朴无所分别义曰至人也外虽散释通变纵横顺物内则温柔敦质凝寂其心故无纷竞之伤自得恬和之趣旷兮其若谷注其德量旷然宽广无不含容有若彼空谷矣䟽旷宽也言善士怀道抱德宇量旷然宽大于物悉能含受如彼虚谷无不包容义曰德既敦实量乃宽弘善恶无所不容是非固当无挠旷然吞纳若虚谷焉浑兮其若浊注和光混俗若浊而清䟽善士心照清净而能容物和光同尘不自殊异浑然如浊物莫能知义曰水之清也能鉴物之善恶而物亦测水之浅深及其秋潦乍兴浊波初鼓澶漫也牛马莫辩汹涌也深浅难知望之茫然讵可揭涉至人和光接物混迹随流不显其机有同浊水其容可见其迹难窥人君理国乘时在于明德不爲察察之政示以淳淳之方使民不识不知顺帝之则斯爲道化善莫大焉孰能浊以静之徐清注孰谁也孰能于彼混浊以静澄止之令徐徐自清乎䟽因上文云若浊便举水之澄清以况善士之心无挠则自然静止故云孰能于代间爱欲混浊之中而以清静道性静止之令爱欲不起亦如水之浊而澄静之令徐徐自清乎孰谁也义曰至人外示混浊将明不异于常内本澄清固亦常同于道亦犹水之浊也而清明之体常存心之清也浑浊之尘不杂若世人能澄其尘染净彼心源如水可以徐清自入至人之境老君愍世之耽欲念俗之浇浮争投迹于爱欲之津竞鋭意于利名之浪浑是非之浊溺生死之河不务竞修谁爲拯拔演兹法喻用救迷途善趋澄鍊之门冀速清虚之道孰能安以乆动之徐生注谁能安静于此清以乆更求胜法运动修行令清净之性不滞于法而徐动出也生犹动出也䟽此教法无滞也谁能以清净之性静止爱欲如水之性已得徐清若便安于此清而以乆滞滞则非悟未名了出当须更求胜法运动精修爲道既损之而又损按行亦次来而次灭则清静之性不滞于法而徐徐动出也义曰大道好生诱人垂法千门鍊性万行修心因悟乃修因修乃证修证之理泛举其纲则有吐纳元和咽漱云液茹松食栢絶粒饵芝或隐朝上清密伺玄斗或五金八石或水玉流珠阴鼎阳鑪五华九转或素文丹箓檄召鬼神金钮青丝质盟天地则有正一道德昇玄洞神灵寳明眞三清衆法并革凡登道证品昇眞又有奔二景朝五辰据极攀魁骛纲飞纪吞日咽月制魄拘魂八道望云九眞受事昇玄卧斗方诸洞房左右灵飞阴阳六甲三部八景二十四眞存服三元注想三一紫房黄阙绛景朱婴紫虚南岳之篇青童东海之诀内视五藏下制六天导引吞符御风养气腾举之道溢于眞经或修励一门便可得道遂能拔玄祖于长夜飞我身于太虚瞬息而历九陔那慙若士顾面而周六合岂让鸿蒙而世之大迷不能耽味即曰神仙之事非积学可求又云得道之人皆有寿限运终数尽还至沦滑殊不知得道者自仙登眞从眞证圣登圣极果与道合眞无寿考之期无终尽之数斯须而经亿劫指掌而越万天文选曰少别千年暂游万里歩虚词云八天如指掌六合何足辽皆其事也但修之既契即忘其修旋修旋忘无所滞着即爲妙矣夫法者所以诠道也悟道则忘法言者所以观意也得意而忘言若滞于法则道不能通滞于言则意不可尽故令于法不滞转更增修于言不滞旋新悟入次来次灭者西昇经云子能按行次来次灭此喻小乘有爲之法以教初门既得其门渐以中乘之法以熟其行既熟其行乃以大乘之法令忘其执则目凡而得证累证而阶圣虽仙眞圣果二十七品而所修之行不可执滞斯谓徐生徐清次来次灭之㫖也保此道者不欲盈注欲保此徐清徐生之道当须无所执滞若执清求生是谓盈满将失此道故云不欲盈尔䟽滞法安清是名盈满故云若欲保全此徐清徐生之道当须无所滞着得无所得今复滞清求生是伤盈满盈满则妨道故云不欲盈义曰能明次来次灭之法是得徐清徐生之要保此要㫖不滞满盈当契下句之理夫唯不盈故能弊不新成注夫唯不盈满之人故能以新证之行爲弊薄不以其新成而滞着䟽夫能无欲凝滞以至无爲于法无住不盈满者常以新证之法爲弊薄更求胜致不以爲新成而便滞着尔义曰既了旧法又证新法谓自小乘入中乘道也中乘之道或权或实犹滞于修又舍此权实有修之门求入大乘无爲之趣若执于修着不悟无爲是曰新成还爲盈满故当损之又损阶麤入妙矣其于国也则古之圣主贤臣谓之善爲士者玄通道德德不可称犹复如冬涉川履冰爲惧畏邻表戒若客无爲通变从民屈伸不滞而冰释含容若谷怀抱朴素以训人政昏昏而外浊心明明而内照无满溢骄盈之变守弊薄不新之规祚必延洪人其清泰淳古之迹复何远哉道德眞经广圣义卷之十四道德真经广圣义正统道藏三家本五十卷洞神部玉诀类道德眞经广圣义卷之十五羊四唐广成先生杜光庭述致虚极章第十六致虚极守静笃注虚极者妙本也言人受生皆禀虚极妙本及形有受纳则妙本离散今欲令虚极妙本必致于身当须絶弃尘境染滞守此雌静笃厚则虚极之道自致于身矣䟽虚极者妙本也言人受生皆禀虚极妙本是爲正性义曰虚极者妙本之道也人之受生禀道爲本所禀之性无杂无尘故云正也既生之后其正迁讹染习世尘沦迷俗境正道乃丧邪幻日侵老君戒云修道之士当须息累欲之机归静笃之趣乃可致虚极之道尔笃厚也䟽及受生之后六根受染五欲奔竞则正性离散失妙本矣义曰禀道之性本来清静及生之后渐染诸尘障翳内心迷失眞道六根者一曰眼根能见诸境二曰耳根能闻诸声三曰意根能生攀縁四曰鼻根能辨香臭五曰舌根能知诸味六曰身根能生诸恼以此六种生诸罪因展转相生障弊眞性喻如草木结花吐实相生不穷寻其所起不离六种如根生物名曰六根五欲者眼欲诸色耳欲诸声鼻欲诸香口欲诸味心生衆欲障弊五情烦恼萦缠皆由此起内心悦慕谓之爱外境着心谓之染因境生心谓之欲制止不已谓之奔意想交侵谓之竞正性流散随念生邪以生邪故乖失正本䟽欲令虚极妙本必自致于身者当须守此雌静笃厚性情而絶欲无狭而不猒则虚极妙本自致于身义曰随念生邪既云失道欲其妙道却复于身者当须守雌柔贞静之行笃厚恬和之性以制其情情者末也性者本也自性而生情则随境爲欲自情而养性则息念归元归元则五欲不生六根不动无猒其气无狭其心则妙本之道自致于身矣无狭其所居无猒其所生德经第三十四章之词也西昇经曰心之虚也则和气归䟽亦由水之流湿火之就燥矣致者令必自来如春秋致师之义义曰水流湿火就燥者易干卦九五爻词也言水火二者无情之物而以形气相感水流其地先就于湿火焚其物先就于干无识无情犹感应如此况虚心静虑而不能致道乎固可不求而道自至也致师者春秋宣公十二年楚庄王围郑旬有七日郑人卜行成不吉国人大临楚庄退师郑人修城围之三月克之郑伯肉袒牵羊以逆楚王既而许之平潘尪入盟子良出质夏六月晋师救郑及敖鄗之间楚庄乃求成于晋盟有日矣楚许伯御乐伯摄叔爲右欲单车挑战示不欲和以致晋师许伯曰吾闻致师者御靡旌麾累而还乐伯曰致师者左射之以菆代御执辔御下两马掉鞅而还摄叔曰致师者右入垒折馘斩俘而还皆行其所闻而复晋人逐之乐伯左射马右射人逐不能进时魏锜赵旃有憾于晋请使于楚皆欲晋败彘子又不设备战于邲晋师败绩焉以此致师师必成敌亦犹以静致道道必可求也万物并作吾以观其复注老君云何以知守此雌静则能致虚极乎但观万物动作云爲及其归复常在于静故知耳䟽此明守静笃必致虚极之意夫万物万形动作不同观其归复常在于本义曰物虽动作万殊必复归其本人能虚心念道道必集其虚故戒令虚心以念于道也䟽易曰雷在地中复复者反本之谓也故静则归复动则失本义曰易复卦象曰雷在地中复者雷是动物复卦以动息爲主故曰雷在地中先王以至日闭关商旅不行后不省方皆取动息之义以复其本也万物并作者动也以观其复者息也当息而动当动而息则失其本矣夫物芸芸各复归其根注又云所以知万物归复常在于静者爲万物花叶芸芸生性皆复归于其根本或有作云云者云云动作也言夫物芸芸动作者及其归复皆在于根本尔疏此举喻明观复之意也根者本所受气而生也今观万物花叶芸芸乃其生性皆复归于其根而生义曰芸芸茂盛貌也百草衆木芸芸茂盛及其枯落则各归其根而更生茂盛动作也归根复息也物理皆然矣人禀道而生本源澄静既生于世利欲所牵妍丑盛衰富贵贫贱万途千虑劳性役神或转地回天有非常之势或立功懋绩有不世之名或扛鼎拔山或伸钩索铁或轻车肥马或高盖朱轮权倾于许史金张荣迈于五侯七贵芸芸之盛固不可偕及其数极势移俄爲丘壠此以归其根而静矣若能猒弃荣禄了悟浮华虚心谷神静虑思道岂不能致道哉䟽虚极妙本人之所禀而生也今观性欲熙熙能守静致虚则正性归复命元而长乆矣本作云云者如注释之义曰熙熙佚乐之貌也人之情欲熙熙如华叶茂盛也茂盛则不乆枯落熙熙则必致伤生故令去欲闭情以复于道云云者或爲衆多之貌尔归根曰静静曰复命注花叶者生性归根则静止矣人能归根至静可谓复所禀之性命也䟽物归根则安静人守静则致虚木之禀生者根归根故复命之人禀生者妙本今能守静致虚可谓归复所禀之性命也义曰物以茂盛爲动作凋落爲归根人以逐欲而动则迁情息念而静则合道迁情则流遁合道则还元所以静而致道者是复归所禀妙本之性命也复命曰常䟽能守雌静笃厚以致虚极妙本致虚则复命可谓得常矣义曰去情欲守冲和复契章首致虚守静之教则得其常矣知常曰明注守静复命可谓有常知守常者更益明了也不知常妄作凶注不恒其德或承之羞失常妄作穷凶必然矣䟽能知守常是曰明了失常妄作可谓无恒不恒其德穷凶必矣注云不恒其德或承之羞者易恒卦文也义曰常者垂乆不移之义也天地曰月得常而清宁乆照人君理国得常而贞正无爲人能守常则终始不易故常者道德之纪也去欲守静复命得常可谓照明了达矣反于此者乃是妄作非道故致灾凶不恒其德者易恒卦九三曰不恒其德或承之羞恒常也处不得中进退不定虽在恒中而乖恒体实可耻恶故曰或承之羞彖曰不恒其德无所容也知常容注知守眞常则心境虚静如彼空谷无不含容䟽知常曰明明则鉴物物来必应无不含容故曰知常容义曰恒常其德即有所容此反契前彖词之义也得常体道玄鉴无遗应物顺常含弘光大也容乃公注含容应物应物无心既无私邪故爲公正矣公乃王注能公正无私者则爲物所归往䟽能含容应物乃公正无私则天下归往是爲王矣义曰知常顺道故能公正而爲王也有道之人不言而自化不召而自来故天下归往也王者以物归往爲义王乃天注羣物乐推如天之覆则与天合德矣天乃道注王德如天乃能行道䟽惟天爲大惟王则之其德同天而无不覆故曰王乃天王德如天则无爲而理道化乃行故云天乃道义曰以物归往乃可配天子育万方告类上帝法天广覆法地无爲王以法天天以法道也道乃乆注道行天下乃可以乆享福祚矣殁身不殆注同天行道则终殁其身长无危殆之事䟽言守静致虚归根复命其德如此可以爲王王德合天乃能行道道行乃乆享福祚天下之人就之如日戴之如天泽之如雨望之如春故终殁其身复何危殆之事故曰殁身不殆义曰此教人君积德之谓也人君虽承平御极握纪临人若乖道德岂能长乆所以先虚其心次守其静虚静致道乃复于常而能公正无私人所归往应天合道行道化人道化大行天下欣戴故能运祚长乆不殆不危如日之照临如天之覆育如雨之润泽如春之温和虽终殁其身盛德不泯如今之歌咏尧舜皷舞义农矣戴之如天就之如日者尧之德也道德眞经广圣义卷之十五道德真经广圣义正统道藏三家本五十卷洞神部玉诀类道德眞经广圣义卷之十六羊五唐广成先生杜光庭述太上下知章第十七太上下知有之注太上者淳古之君也下知者臣下知上有君尊之如天而无施教有爲之迹故人无得而称焉䟽太上者淳古之君也谓太上者尊之也言太上之君处无爲之事行不言之教臣下但知有君尊之如天大而在上被四时生育之义不知何以称其德是故云下知有之义曰太者大也上者高也至高至大以表其名上古之君无有谥号行淳厚之化以化于人任物无爲不言而信不施典法以荡物心故臣下知其上有君而不闻其教令其卧居居其起于于其行填填其视颠颠山无蹊隧泽无舟梁耕而食织而衣四时自行其上万物自行其下至德玄远不可名称故曰太上或云上古太古之君者昔有容成氏大庭氏栢皇氏中央氏栗陆氏丽连氏轩辕氏赫胥氏无怀氏昊英氏尊卢氏葛天氏阴襄氏祝融氏列山氏伏羲氏神农氏皆结绳无爲之代黄帝乃垂衣裳造书契有作有法渐以化民矣三皇者以道理人无制令无刑罚谓之皇有制令无刑罚谓之帝所以三古异宜歩骤斯变矣太上之化不其远欤其次亲之誉之注逮德下衰君行善教仁见故亲之功高故誉之䟽太上之君殁黄帝尧舜氏作施教行善仁及百姓故亲之柔服致平功高天下故誉之亲誉生前人之迹矫徇爲后代之患义曰誉褒美也矫妄也以身从物曰徇也殁死也谓前太古上古之君相次死殁也作起也黄帝者有熊国君少典之次子也姓公孙氏生而神灵弱而能言长而敦敏成而聪眀母有乔氏曰附寳见电光绕北斗枢星照野感而有孕十四月而黄帝生焉神农德衰蚩尤暴横诸侯侵伐黄帝修德振兵杀蚩尤于涿鹿之野天下尊之立爲天子曰黄帝焉以代神农之位师广成子于崆峒山问理国之道取天地之精以养兆民造书契服牛马舟车杵臼宫室弧矢调律吕铸鼎制琴其所居有缙云之瑞或号缙云氏以云纪官礼乐既作其臣大挠造历容成造筭仓颉造文字风后造五兵而万虑兴焉名迹显焉帝乘飞龙周游四海名山大川皆有其迹于是採首山之铜铸鼎于荆山以合九丹丹成有龙垂胡髯而下迎之黄帝乘黄龙而升天其大臣同升者七十二人其小臣有攀断龙髯而堕抱帝之弓而号故号曰乌号弓其升天处今在虢州阌乡县皇天原亦名鼎湖是也帝尧睦九族亲百姓师务成子定岁时正律度以化天下帝舜师尹寿子以孝德彰闻代尧爲天子其解具在第三章中言黄帝尧舜制作法度天下化之民乃亲其德而誉其功乃眞亲眞誉也非黄帝尧舜使民亲誉而民自亲誉之后代则不然觊觎前迹而有矫亲矫誉所以矫窃之患生之矣䟽故庄子曰吾语汝大乱之本必生尧舜之间何也以其迹存乎千岁之后故尔义曰亲誉之迹起于黄帝尧舜千载之后人慕其迹而生矫徇庄子庚桑楚谓其弟子曰夫尧舜又何足以称扬哉以其揖让相禅而后世法也且举贤则人相轧任智则人相盗固不足以厚民子有弑父臣有弑君正昼爲盗日中穴阫大乱之本必生乎尧舜之间其末存乎千世之后必有人与人相食者此言尊贤任能遂至大弊更相蚕食起自唐虞之间人矫徇不休失其眞性故至于大乱也其次畏之侮之注德又下衰君多弊政人不堪命则驱以刑罚故畏之怀情相欺明不能察故侮之䟽黄帝尧舜氏殁下及三王五霸浸以陵迟严刑峻制故畏之明不能察故侮之下议罪而求功上赏姦而生诈相蒙若此可爲寒心义曰尧舜既殁三王继之三王者夏殷周也夏禹姓姒名文命高阳氏之孙也母曰修己于石纽山下泉中得月精如鸡子吞之而孕生禹左手有水字右手有台字合爲治字禹父鲧爲尧治水九年绩用不成舜殛鲧于羽山举禹代父使之治水通九江濬百川百谷既同四海无壅手足胼胝凿龙门辟伊阙濬九河所经者七百余国乘四载而奠名山大川靡不周遍其爲人也其仁可亲其言可信声爲律身爲度师眞行子得太上灵寳五符檄召鬼神移山塞川治水既毕天钖玄珪以告成功舜遂禅位作九鼎立九州五岳名山皆刻石科斗篆文以表其高下在位四十一年年一百岁子孙十六代都平阳起癸亥终己巳四百八十七年禹既禅位自以德不及尧舜去帝称王即三王之一也其后夏桀无道殷汤以诸侯起兵伐桀而代其位焉殷汤契之后也黄帝十七代孙子名履一名天乙佐夏征葛伯有功开三面之网归其仁者三十六国夏桀暴虐天下叛之汤征桀于鸣条之野放之于南巢有白狼之瑞师钖则子以伊尹爲相大旱七年以身爲牲天乃大雨四海美之在位十三年年一百一十九岁子孙二十一代三十王都于亳起庚午伐桀即位终乙酉年纣灭周兴共六百五十六年三王之二也其后殷纣无道斮朝涉之胫剖比干之心置炮烙之刑刳剔孕妇天下叛之周西伯以丁卯年霸于邠岐武王以己卯年嗣位至乙酉年代纣于牧野克之遂兴周业而代殷位焉周后稷之后姬姓后稷名弃母曰姜嫄帝喾之元妃岀野见巨人之迹悦而践之感而有孕期年而生以爲不祥弃之陋巷牛马避之迁于冰上蜚鸟以其翼覆荐之姜嫄以爲神遂收而养因名曰弃爲儿时吃好相地之形善耕农帝尧闻之举爲农师天下得其利封于邰号曰后稷其十世孙古公亶父积德行义国人戴之亶父娶大姜生季历季历娶大任生文王昌昌爲西伯殷纣疑其贤囚于羑里其臣闳夭求有熊之马有莘之女异方珍怪以献于纣纣赦西伯赐以弓矢斧钺得专征伐师老君于岐山之阳鸑鷟爲瑞天下之人归周德者三有其二焉西伯以丁卯年受弓矢之钖当纣二十一年也武王以乙酉年克纣正位放牛于桃林之野归马于华山之阳倒载干戈示不复用有乱臣十人而天下大理在位九年文王年九十七武王年九十三子孙三十七代四十一王起乙酉终赧王壬子共八百六十八年此三王之三也五霸者在三王之内诸侯之间以兵服四方爲盟会之主内扶天子外威诸侯以礼乐征伐权于当代不及于王故谓之霸夏之霸者有昆吾黄帝之后也殷之霸者有大彭豕韦帝尧之后也周之霸者有齐桓僖公之庶子名小白鲁庄公九年立管仲相之九合诸侯一匡天下周惠王襄王之时也晋文公者献公之子名重耳母曰狐姬以鲁僖公二十二年立文公以僖公四年避骊姬之祸奔于齐历曹卫陈楚郑秦诸国凡十八年秦伯以师纳之于晋周襄王加九钖赐彤弓彤矢圭瓒秬鬯得专征诸侯教民二年欲用之子犯请教之以义于是出定襄王入务利民伐原以示信大蒐以示礼而后用之出谷戍释宋围一战而霸言其能任礼智征伐以取霸盛兴兵得衆盟谓之霸霸者把也谓把揽英雄以致强大也夫仁义礼智征伐之道也严刑以束人心峻法以钳人口法愈细而民愈乱网愈密而罪愈多祸起而不知奸生而不悟上下相诈故或畏之或侮之有道之士见其危迹爲之悚慄所谓寒心也冲虚眞经孔子对商太宰曰三皇善因时顺物而理五帝善任仁义彰善而成功三王善任智勇智以决之勇以行之五霸善任机权因势以制宜託机以成务而犹检之以礼约之以信礼信或亏即霸道隳矣信不足有不信注畏之侮之者皆由君信不足故令下有不信之人䟽此覆释畏之侮之百姓畏君之刑法侮君之教令者皆爲君信不足于下故令下有此不信之人尔义曰言着而不欺曰信赏及无功罚及无罪则爲不信教令失信民得欺之矣形曲则影邪源混则流浊上行下效其应若斯春秋宣公十一年楚子伐郑及栎郑大夫子良曰楚晋不务德而兵争与其来者可也晋楚无信我焉得有信乃从楚夏及楚子盟于辰陵陈郑服也此乃信不足焉有不信焉犹其贵言注亲之誉之者犹君有德教之言故贵其言而亲之誉之也䟽此覆释亲之誉之也百姓所以亲爱君之仁善称誉君之功业者由君有德教之言故贵重君之言而称誉之尔古犹字与由字通用义曰君教令不一民畏侮之君教令仁善民亲誉之书曰民靡常怀怀于有仁又曰抚我则后虐我则雠故贱其苛暴之令而贵其仁善之教犹者尚也从也古文或少故通用之功成事遂百姓谓我自然注功成而不执事遂而无爲百姓日用而不知谓我自然而成遂则所以太上下知有之也䟽此覆释太上下知也夫淳朴不残孰爲牺樽道德公行亲誉焉设故太上之代下忘帝力适令功成事遂百姓皆以爲自然合尔不知所以亲誉报施也义曰首标太上之化次述浇淳不同末以此句覆释太上无爲之理当太上之代窊地爲樽抔水而饮不亲其亲不子其子上有生成遂长之功不矜于下下见物得其所不知上化所爲以爲自然而然也淳朴不残者庄子马蹄篇曰淳朴不残孰爲牺樽白玉不毁孰爲珪璋道德不废安取仁义情性不离安用礼乐五色不乱孰爲文采五声不乱孰应六律夫残朴以爲器工匠之罪也毁道德以爲仁义圣人之过也梁书刘香答沈约曰古者彝器皆刻木爲鸟兽形凿顶及背以出纳酒魏朝有人于鲁郡野中耕得齐大夫子尾送女器有犠樽作牺牛形晋永嘉中贼曹嶷于青州发齐景公冢得二樽形亦爲牛乃知皆古牺樽之制也夫太古上古之时大道之行上德不德人知其上有君长焉中古之时大道既隐仁德可见恩惠及人故有亲誉之美焉下古之衰道德皆隐教令郁兴信义漓薄其上失信下则以不信应之故见其峻令则畏之闻其失信则侮之老君所戒欲使后代帝王弃礼智之末迹慕道德之古风遗功忘名复归大朴矣亲誉者有仁爱之迹则亲之有美善之迹则誉之报施者上加其恩曰报下立功劳曰施春秋僖公二十四年周襄王使狄伐郑有功富辰谏王曰报者倦多施者未猒言施功劳也有劳则望报过甚也此爲周王怨郑使狄伐之狄有功而王欲以其女爲后大夫富辰谏王之辞也百姓日用而不知者周易之辞也道德眞经广圣义卷之十六道德真经广圣义正统道藏三家本五十卷洞神部玉诀类道德眞经广圣义卷之十七羊六唐广成先生杜光庭述大道废章第十八大道废有仁义注浇淳散朴大道不行曰仁与义小成遂作濡沫生于不足凋弊起于有爲然则圣人救代之心未尝异而夷险之迹则不得一尔䟽大道废者代俗浇漓人民浮竞玄风斯泯穆清之化不存失夫至道无爲之事故云废也义曰废者陵替不行也皇道帝风陵頽已远兴王图霸谲诈交驰时既迁讹情惟浮竞玄深宴安之风日以泯灭穆和清静之化日以销平大道不行斯爲废矣礼运云大道既隐天下爲家是也浇沃也漓者水入地也淳古之质如水沃地散不可收故云浇漓也疏废则有兼爱之仁裁非之义䠥躃于其间矣义曰蹩躠爲仁强行兼爱之貌也踶跂爲义诈立裁非之貌也皆局促其状勉强其容非广大也去道日远圣迹已彰仁义不眞礼乐离性徒得其强饰之形表皆非自然眞一之诚心也䟽故庄子曰道隐于小成小成谓仁义等各自其成不能大通故谓之小成义曰大道既隐上德亦隳仁者自仁义者自义不能混然同化各成一名方之于德固以小矣况于大道乎道隐小成者庄子齐物篇南郭子綦谓子游曰道于乎隐而有眞伪言于乎隐而有是非道于乎往而不存言于乎存而不可道隐于小成言隐于荣华此谓小成仁义之道也荣华窜句之辞也执言滞教故爲隐故有儒墨以是其所非以非其所是以此纷纭莫能质定乱由是而作焉智慧出有大伪注用智慧者则将立法也法出而姦生则有大伪矣并窃符玺可不信然䟽智慧出者谓后代之人役用智慧立法以检俗制典以诘姦恐其不信作符玺以信之恐其不平爲斗斛以量之而不仁之人兼盗符玺并窃斗斛则夫智慧之作法适足侈大其诈伪故云有大伪矣义曰智心慧也慧识解也检束约也诘责也符信也玺印也道德隐而仁义行仁义兴而智慧用法繁于秋荼网密于凝脂而人愈乱也夫弓弩罼弋机变之智多则鸟乱于其上矣钩铒网罟罾𦊒之智多则鱼乱于水矣削格罗落罘罝之智多则兽乱于泽矣智诈渐毒颉滑坚白解㖃同异之变多则俗惑于辩矣故天下每每大乱罪在好智矣法则也谓立法则以束于人也典常也姦诈也谓作常法以诘责姦诈也符者刻文相合以验若金虎竹使兵信之符也玺者天子曰玺诸侯曰印上下等差以爲信也斛之所起起于圭六十四黍爲圭十圭爲抄十抄爲撮十撮爲勺十勺爲合十合爲升十升爲斗五斗四升曰斛所以量物也智慧之人设此符印斗斛之法将以限量拘制以验其盗安知不爲大盗之积者乎田常矫仁义于齐国一旦弑其君而窃其国传十二世齐之符玺斗斛圣智之法皆田常有之是则智慧作法而生此大伪其后窃国者往往因田氏之法焉王莽窃之于汉司马宣王窃之于魏梁武帝窃之于齐隋文帝窃之于周岂若焚符破玺而使民朴鄙掊斗折衡而使民不争殚残天下之圣法而民可以议于道乎六亲不和有孝慈注父子夫妇兄弟六亲也疏戚无伦不和也各亲各子有孝慈也皆由失道故有偏名也䟽六亲者父子兄弟夫妇也夫大同之俗无自私之亲及乎上下不和冤恩斯起则有扇枕温席人谓之孝义曰大道之世天下爲公无非亲也浇末之代六纪有辩孝慈彰也有不慈则慈者着焉有不孝则孝者显焉天下爲公则大同之俗也冤屈折也恩惠爱也扇枕温席者宋有刘苞字孝尝三岁而孤其伯父悛等皆显贵苞见之常泣母陈氏疑其畏惮而怒之苞曰自悲早不识父今见诸父相似心中悲尔因歔欷母亦悲恸苞奉其母夏则扇枕冬则温席焉孝者事亲之名礼祭统曰孝畜也释名曰孝好也谥法曰至顺曰孝总而言之则事亲之道恒畜在心尽其色养中情悦好承顺无违之义也尔雅曰善事父母爲孝也䟽出顾入复谓之慈被孝慈之名有自矜之色殊不知大道之代天下爲家上承下绥自然之分视人如己不独亲其亲则天下之人皆可孝也人亦视之犹己不独子其子则天下之幼皆可慈也孝慈之名复何所施乎义曰礼运篇云仲尼仕鲁与于蜡賔事毕游象魏之观见祭礼之不备睹象魏之旧所喟然而叹弟子言偃问焉仲尼曰大道之行三代之英丘未之逮也而有志焉大道之行天下爲公选贤与能讲信脩睦人不独亲其亲不独子其子使夫老有所终世有所用幼有所长鳏寡孤独废疾者皆有所养男有分女有归货恶其弃于地不必藏诸己力恶其不出于身不必爲己是故谋闭而不兴盗窃乱贼而不作故外户不闭是谓大同此则扇枕温席出顾入复无所施矣人尽亲也何偏名之有乎矜恃也哉国家昏乱有忠臣注太平之时上下交定何异名乎昏乱之日见危致命有忠臣矣䟽忠者人臣之职分而云有忠臣者何乎由人主失御臣之道今佞主之人获进规君于昏使生祸乱则有见危致命蒙死难以匡杜稷而获忠臣之名义曰谠正曰忠春秋曰忠社稷之固也爲臣事君以忠爲本事亲孝者则事君忠矣阿谄曰佞不明于理曰昏上下不理曰乱夫佞臣在侧君鉴不明不能退佞进贤陷己于昏乱昏乱既作纷争生焉外有寇敌之侵内有萧墻之衅所以良臣效命排难扶危或生着功名或死节王事忠臣之目由斯立焉向使唐尧爲君虞舜爲臣上得临御之宜下尽弼谐之道则忠臣偏美何所显哉䟽若夫道化大行无爲清静思皇多士尽是䕫龙彝伦攸叙无非作乂义曰大道之化玄风广行上既无爲下自清静诗曰济济多士文王以宁多士衆臣也䕫龙舜佐也尚书曰䕫作典乐八音克谐击石拊石百兽率舞箫韶九成凤凰来仪龙爲纳言出纳王命彝法也伦等也攸所也叙次也乂理也书曰彝伦攸叙言舜得良臣而典法不失其正也䟽然后忠孝之名息淳朴之道兴则于忠臣乎何有此四者頽弊之极也焉得不返之于淳朴乎义曰頽堕也弊替也四者谓仁义智慧孝慈忠臣也道废智生家争国乱而四者是显因頽弊之极而立其名大朴坏隳淳风讹替德衰道丧可胜言哉所以大道既隐下德有爲仁义用而巧智兴小惠成而大伪作忠臣名着于昏乱孝慈事彰于不和弊极风頽所宜反朴反朴之谓详具在于下章絶圣弃智章第十九絶圣弃智民利百倍注絶圣人言教之迹则化无爲弃凡夫智诈之用则人淳朴淳朴则巧伪不作无爲则矜徇不行人抱天和物无夭性是有百倍之利也䟽圣者有爲制作之圣智者凡俗矜徇之智制作之圣则有迹矜徇之智则非眞失眞是生巧伪逐迹坐令丧本故皆絶弃之而全其淳朴天和既畅矜徇不行是人有百倍之利也义曰无爲之圣内明之智应物周遍随时感通比之圣智杳冥无迹制作之圣矜徇之智既有其迹人往迹存以所存之迹非应变之具执而用之去道愈远何者圣智设法所以守国也大盗至矣则圣智之法并其国而窃之其故何哉若不盗其圣智之法则无以取其国是知圣智设法本以守国智诈极矣乃翻爲盗国之盗资也老君戒之忘圣则爲理涉迹则爲乱能忘其有迹之迹弃其矫智之智则淳朴复而巧伪息矣人复怡和无伤无夭俗臻朴素无怨无争各保其生是有百倍之利也絶仁弃义民复孝慈注絶兼爱之仁弃裁非之义则人复于大孝慈矣䟽前章云大道废有仁义此章云絶仁弃义民复孝慈者明大道之代所谓玄同民无私亲悉皆慈孝故理至则迹灭事当而名去矣义曰六亲不和则孝慈之名偏立天下有道则淳朴之化复行淳素既行人皆慈孝可谓无私亲矣斯则絶名迹之仁义复玄同之孝慈无私亲者是不独亲其亲也䟽今六纪废絶则孝慈名彰若絶兼爱之仁弃裁非之义江湖无濡沬之迹慈孝有自然之素故民复于大孝慈矣义曰六纪者亦曰六亲是君臣父子夫妇也六者和则皆孝皆慈六者不和则有孝有不孝有慈有不慈不孝者衆则孝者显其名不慈者衆则慈者彰其美所以然者仁义制于其间而昭其名迹若化之以大道鼓之以淳风弃名迹之仁义则民复于皆孝皆慈矣鱼处于陆相呴以湿相濡以沬不如相忘于江湖何者相呴相濡言其相爱矣相忘于江湖各得其适岂俟濡沬之小爱乎偏孝偏慈濡沬之谓尔庄子天运篇老子谓孔子曰子以仁义之道行之于世乱莫大焉夫仁义憯然乃愤吾心岂若使天下无失其朴放风而动总德而立又奚桀桀然若负建鼓而求亡子矣黑白之朴不足以爲辩名誉之观不足以爲广鱼相濡沬不如相忘于江湖人相仁爱不如相忘于道术矣絶巧弃利盗贼无有注人矜偏能之巧必有争利之心故絶巧则人不争弃利则人自足斯不爲盗贼矣䟽絶巧者絶雕琢非法淫过之巧弃利者弃徇财兼并干没之利夫盗贼者生于羡欲不足今絶巧则人不争弃利则人自足人各自足复谁爲盗贼乎故云无有义曰雕琢淫过之巧工既不当虽巧奚爲则卫人之刻棘猴宋人之琢楮叶徒云悦目终曰荡心所宜絶也徇财则妨行兼并则夺人干没则欺诈有一于此非盗而何斥而弃之循分而足矣何盗贼之有乎又脩道之人宜絶心内嗜欲之巧身外浮华之利六情鋭进之巧六根耽着之利则三元清净六贼自无矣此三者以爲文不足故令有所属注此三者但令絶弃未示修行故以爲此文不足垂教更令有所属着谓下文也䟽三者谓絶圣弃智一也絶仁弃义二也絶巧弃利三也此三者且令絶弃未有修行故以爲此三者于文不足以垂教更令有所属着谓下文见素等是也义曰圣智絶弃则人享其利仁义絶弃则皆复孝慈巧利絶弃则民无盗贼三者既絶既弃将示修眞复古之方故云此爲未足属于下文属着也见素抱朴少私寡欲注见眞素抱淳朴少私邪寡贪欲矣䟽欲求絶圣弃智则常见眞素义曰同乎无欲则谓素朴素朴则民性得矣无知无欲则合眞素眞素合则圣智之迹絶矣䟽欲求絶仁弃义则怀抱质朴义曰淳质敦朴以守其心则兼爱之仁裁非之义絶矣䟽欲求絶巧弃利则当少私邪寡贪欲义曰私邪不汨于性贪欲不起于心则淫奢之巧专冒之利絶矣䟽三絶虽于文不足四行则修身有余将欲禁邪于中心故必取资于内行义曰圣智仁义巧利此六者行之初以拯物执之末以妨道故姦诈盗窃因而生焉絶而弃之可复眞素眞素已复乃资内修显四行于结成爲眞道之要妙矣夫有迹之圣作则矜诈之智生仁起于不仁义出于不义孝彰于不孝慈显于不慈能絶有迹有爲自复至慈至孝斥淫巧则私利息私利既息盗贼不生然后凝旒于朴素之乡杜念于私欲之境人登富寿国致遐长此人君行道之效也若夫心除嗜欲身荡浮华翦鋭进之情锄耽着之本六贼不作三元坦夷四行克修乆视何远此行人修之之效也道德眞经广圣义卷之十七道德真经广圣义正统道藏三家本五十卷洞神部玉诀类道德眞经广圣义卷之十八羊七唐广成先生杜光庭述绝学无忧章第二十絶学无忧注絶有爲俗学则淳朴不散少私寡欲故无忧也䟽絶学者絶有爲之俗学也夫人之禀生必有眞素越分求学伤性则多若令都絶不爲是使物无修习今即乃絶有爲过分之学义曰絶者除断之义老君将令后代之人渐慕淳和断絶妄习故有絶学之文有爲俗学者谓俗间有爲之学也自三代以下匈匈焉终以赏罚爲事则天下之人何暇安性命之情哉故悦于明者是淫于色也悦于聪者是淫于声也悦于仁者是乱于德也悦于义者是悖于理也悦于礼者是助于诈也悦于乐者是助于淫也悦于圣者是助于艺也悦于知者是助于疵也此八者学之大也安其所禀之分则无过求之悦矣若所禀之外越分过求悦而习之则致淫悖之患而伤其自然之和乱其天禀之性矣若令都絶又失所修但任眞常于理爲得䟽庄子所谓俗学而求复其初者尔若分内之学因性之爲上士勤行未爲不絶故曰絶学无忧义曰庄子缮性篇云俗学求复其初者谓世间之人已治性命于俗矣而欲以俗学复性命之本则愈非其道也斯爲蒙蔽之民去道远矣曷若无以知爲而任其自知虽智周万物而恬然自得矣分内者谓因其性分而任其眞素也夫任眞智则智矣矫于分外则爲诈也任其眞礼则礼矣矫于分外则爲乱也任其眞忠则忠矣矫于分外则佞矣任其眞仁则仁矣矫于分外则谄也任其眞义则义矣矫于分外则盗也任其眞信则信矣矫于分外则诬也矫于分外则失而多忧任于分内则眞而无惧故曰絶学无忧也上士勤行者守眞朴不妄爲也唯之与阿相去几何善之与恶相去何若注唯则恭譍阿则慢譍同出于口故云相去几何恭譍则善慢譍则恶以喻俗学絶之则无忧不絶则生患只在心识回照岂在相去远哉䟽唯恭譍也礼曰先生召无诺唯而起义曰唯者声谨而貌恭譍譍答也先生父兄师长也召唿召也父兄之召若譍之以诺尚虑迟回闻命即往故唯而起也论语曰有酒食先生馔注云先生谓父兄也从先生不得越道与人语言恭谨而从之其义皆同于恭谨也䟽阿慢譍也汉书曰不谁何绾谓何问也此举喻也唯之与阿同出于口唯恭则善阿慢则恶学之絶否只在于心而絶之则无忧不絶则生患同出于口故云相去几何只在于心故云相去何若若能了学无学学相皆空于知忘知不生分别则唯阿齐致善恶两忘义曰此明恭譍慢譍同出于口而善恶异焉絶学不絶同岀于心而忧乐异焉不絶则忧心役虑絶学则志泰神和学无学者日损之谓也化胡经曰文始学无学能伏于阗雄言以无爲之道能伏强犷之俗也西昇经云吾学无所学乃能明自然德经云学不学服衆人之所过此皆絶除之㫖也能知此㫖则学相皆空矣夫世间万法无非有爲有爲之事皆当灭坏故皆空也唯无爲无事清静恬愉内合眞常外无分别以此则唯阿齐其一致善恶以之谓两忘也人之所畏不可不畏注凡人之所畏者慢与恶也善人之所畏者俗学与有爲也皆当絶之故不可不畏䟽人之所畏者畏慢与恶也夫慢则爲过恶则被嫌被嫌则人所弃薄爲过则物多尤怨以况有爲俗学增长是非若不畏而絶之是皆违分伤性故不可不畏而絶之义曰慢与恶招过人知畏之而不知俗学增长是非动生尤悔而不畏也故有道之士畏于俗学越分伤性弃而絶之愈于俗中之人畏慢之与恶也荒兮其未央哉注若不畏絶俗学则衆生正性荒废其未有央止之时䟽荒废也慢恶爲过俗学失眞是皆可畏故当弃絶若不絶而弃之则正性荒废其未有央止之时义曰央中也亦旦也止也俗学者明则生苛察智则生是非邪则生荒淫妄则生夸诞少则生企慕多则生疲劳勇则生纷竞艺则生优劣恶胜己而求胜慕多闻而求多苦忘劳神役心损性是乖于眞素也故曰失眞既乖眞素则荒废正性如彼美土本无秽杂而蒿兰荆棘滋蔓于其间荒而秽之伤土眞性俗学荒人眞性亦如草之滋蔓故云荒也春秋曰无使滋蔓难图也蔓草不可除是其义矣䟽诗曰夜未央言更漏尚多也此云其未央言俗学伤性无息止期故前途尚多云未央义曰俗学之长触类而生若不絶除方将日益故荒乱渺然殊未央止也周诗小雅庭燎篇云夜未央央旦也未央言夜未巨央也俗学不絶未可尽也衆人熙熙如享太牢如登春台注衆人俗学有爲熙熙逐境如临享太牢春台登望动生贪欲也䟽熙熙者情欲淫动之貌也此明不畏絶学之人也夫俗学有爲动生情欲熙熙逐境役役终身若馁夫之临享太牢恣贪滋味冶容之春台登望动生爱着义曰冶容者易系云冶容诲淫言女之容色夭冶而不精悫其行动生淫泆况春台登望乎熙熙和悦之貌也俗学之人动溺其性熙熙自悦不觉爲劳然而逐境牵情是非相扰吉凶得丧由此而生则有六印垂腰五府交辟一怒而诸侯惧安居而天下息繁华忽其满志富贵乐其当年五鼎列食猒太牢之盈味衆芳悦性喜春台之纵目至有燕姝洛艳楚舞吴歌八音聩其聪五色熏其鉴乐则乐矣终复如何其或泰往否来福终祸起变熙熙之乐爲惴惴之忧也仲尼谓颜回曰昔吾以乐天知命之不忧今乃知乐天知命忧之大也圣人犹若此况于常乎岂若纵神于自得之场适性于忘知之境乎䟽太牢者牛羊豕也义曰礼器云太牢而祭不必有余言称牲之大小也又云诸侯七牢大夫五牢故春秋吴徴鲁之百牢是矣夫牛羊豕三牲通谓之牢牛者祭之牢也天子以牺牛谓全色也诸侯以肥牛大夫以牵生求得即用无所择也牛谓一元大武将祭必系于牢刍之三月所养必有其式以备不常如左传鼷鼠食郊牛角乃改卜牲也羊者天子舋庙开冰告朔皆用之谓之柔毛孟春食麦与羊是也豕者天子之祭皆用之以备三牲则牛曰太牢羊曰中牢豕曰少牢曰刚鬣是也礼天子无故不杀牛大夫无故不杀犬彘谓其皆祭礼所用非祭而杀是曰无故也牢者取其四固以养犠牲故通谓之牢矣䟽春台所以爲爱着者谓其卉木滋荣禽鸟鸣匹阳和陶然易淫荡也故邠诗云春日迟迟采蘩祁祁女心伤悲迨及公子同归义曰筑土曰台又曰因高爲台言昇高肆望也夫春之气也天地絪緼万物交感和风舒暖阳景迟迟登台肆目煦然荡矣仓庚既鸣春之候也采蘩生蚕之时蘩皤蒿也祁祁衆多也伤悲感事之苦也春女感阳而悲生秋男感阴而思起此固阴阳常理物化使然也迨始也及与也思归嫁于公子故言同归礼二月爲匹偶之月女心伤春思匹配也邠诗国风七月篇之辞也仓庚笺云鹂黄也我独怕兮其未兆如婴儿之未孩注我独怕然安静至于贪欲略无形兆如彼婴儿未能孩孺也疏我老君自称言也我畏絶俗学抱道含和独能怕然安静于彼代间有爲之事情欲等法略无形兆如彼婴儿未能孩笑无分别也孩者别人之意庄子曰不至于孩而始谁义曰怕兮者安静无爲之貌也兆形状之初也老君见代之人物变化云爲驰骋利名耽营俗学留连情欲凋丧天和皆归于空非爲了出乃教其冥视听之域絶思虑之源令若婴儿无所分别不知不识深含玄虚婴儿者未分别于人孩者有分别也万事无形兆忘怀之至也庄子天运篇老君谓子贡曰三皇五帝之理天下不同舜爲天下也使人心竞故孕妇十月生子子生五月而能言不至乎孩而始谁此言心竞者有分别也既有分别和气将离五月能言时渐急也自此物多大落也家语本命篇曰人生三月而微眴然后目能见八月生齿然后能食期而生膑然后能行三年间合然后能言今五月而言和散而浇急也乘乘兮若无所归注至人无心运动随物无所取与若行者之无所归乘乘运动貌也䟽乘乘运动之貌衆人动生耽着常有所求故若有所归往我本无心怕然安静乘流则逝值坎则止若彼行道之人无所归趣不汲汲也义曰衆人耽着所求者趣于俗学有求胜之心耽其世欲有营爲之念运动心虑奔逐所求故若有归也者若无心不着诸见悠悠自得何所滞焉喻如水也决之则流壅之则止不与物竞亦无所求故若无所归也衆人皆有余注耽着尘务矜夸巧智自爲有余以示光大也而我独若遗注常若不足有所遗忘也䟽衆人俗学耽着矜夸巧智是法皆执自爲有余我独损之未尝凝滞心无爱染故若遗忘义曰衆人矜夸俗学以立功名巧智相高财利相胜于彼世法各言有余矣老君忘心息智无滞无矜恍惚任心若遗忘也我愚人之心也哉纯纯兮注我岂愚人之心遗忘若此也哉但我心纯纯故若遗尔䟽言我于诸法中体了无着故若遗忘岂则若愚人之心也哉但我心纯纯质朴无爱欲故若遗忘尔义曰老君爲化物之本源干坤之宗主万智周备圣德玄通而示以无心而泯合乎道者所务世人淳朴其志以反浇漓收视灭听以归道德尔非谓本来所禀愚冥而若遗失也俗人昭昭注矜巧智也我独若昏注自韬晦也俗人察察注立法制也我独闷闷注唯宽大也䟽昭昭者自矜衒巧智也若昏者如昏昩无所分别也察察者于教立法以绳下也闷闷者无心宽大之意也所以昭昭矜衒察察施教者皆由不絶俗学与有爲故圣人畏絶若昏默也义曰上惟君后下及兆人徇俗学之心忘大朴之本理国则昭昭矜其圣智察察申其典章圣智愈作而政愈烦典章益明而人益弊老君昏昏默默不化而自行也庄子曰至道之极昏昏默默昏昏者韬光默默者不言也忽若晦寂兮似无所止注容貌忽然若昏晦而心寂兮絶于俗学似无所止着也䟽絶学行人忽忽无心常若昏昩而心寂然曾不爱染于法无住故似无所止着尔义曰晦昩暗也寂虚静也既絶俗学不矜其智不着有爲不住有法不止于有不滞于无空有都忘深入玄要矣衆人皆有以注衆人于代间皆有所以逐境俗学之意者也我独顽似鄙注顽者无分别鄙者陋不足而心实了悟外若不足故云似尔䟽凡俗之人不畏俗学常有所以耽滞逐境未曾休息我于代间独无分别有所鄙陋顽者无分别也鄙者陋不足也而心实了悟故云似尔衆人熙熙下皆对明也义曰世之衆人动循俗法皆执有爲故云有以以者爲也老君内了万法深洞道源外示昏愚若似顽鄙下经曰天下皆谓我道大似不肖若肖乆矣其细也夫亦此㫖也自衆人熙熙下六番圣行以对俗学是俗明其必须絶除而宗大道也我独异于人注人有情欲我无爱染人与道反我与道同尔而贵求食于母注求食于母者贵如婴儿无营欲尔故上文云如婴儿之未孩下经云含德之厚比于赤子如此所以独异于人也先无求于两字今所加也且圣人说经本无避讳今代爲教则有嫌疑畅理故义不可移临文则句须稳便便今存古是所庶几又司马迁云老君说五千余言则明理诣而息言不必以五千爲定格也疏此两句结成也我独异于人者异于不絶俗学之凡人也即上对明诸与凡人异凡人爱染有爲我独遗忘情欲人于诸法分别我独等无是非故云异于人义曰首标絶学两字恐人未能顿明相次对持凡有十一别一者絶学无忧不絶学则多忧二者唯则恭譍而爲善阿则慢譍而爲恶三者善则人所尚恶则人所恶四者衆人有太牢春台之美我则守淡泊婴儿之行五者衆人有所趣我则无所归六者衆人矜有余我独若遗忘七者俗人昭昭而明我独昏昏若暗八者俗人察察立法我独闷闷宽大九者衆人有所止我独无所着十者衆人皆有爲我独若不足十一者衆人耽荣味我独餐元和此十一者与俗对持即明俗学可絶而无爲可习也故䟽云衆人有爱染我独忘情欲衆人于诸法分别我独无是非所以异于人也䟽老君戒人守朴全和少私寡欲絶视听之耽着杜声名之奔竞令如婴儿但求食于母尔故云而贵求食于母义曰如婴儿之行无外所牵但知求食于母而无纷竞之累也此圣㫖所解今详其理母者气也人之禀象因气而生气爲茂养故谓之母十一门中皆明有爲之学无益于身习道之人俱令弃絶行与俗异故云独异于人俗学既已絶除唯饵气餐和归根复命是所行之法尔黄庭经曰人皆食谷与五味我食太和阴阳气又曰百谷之实土地精五味外美邪魔腥臭乱神明胎气零那能反老得还婴何不食气太和精故能不死入黄宁是也家语云食气者神明而寿理无疑矣大约理国则在于守静默除淫苛人君服道而鹑居臣下崇德而弘道前则修身之㫖此乃理国之规也道德眞经广圣义卷之十八道德真经广圣义正统道藏三家本五十卷洞神部玉诀类道德眞经广圣义卷之十九羊八唐广成先生杜光庭述孔德之容章第二十一孔德之容惟道是从注孔甚也从顺也设问甚有德之人容状如何言此德人所行唯虚极之道是顺也䟽孔甚也从顺也容状也欲明行人所以顺合至道故云甚有德之人容状若何言甚有德之人容状唯虚极之道是顺也义曰道无名也唯德是显之德无本也自道而成之至人能顺于道德乃彰矣故云甚有德之人唯能顺于道夫帝王君临天下资顺道以居尊统御域中必抱道而立极故尚书尧典舜典皆云曰若稽古者言顺考古道也道之爲物惟恍惟惚注此明孔德所从之道不有不无冲用难名故云恍惚䟽此明虚极妙本爲物形状即孔德所从之道也虚极妙本强名曰道道之爲物其运动形状若何言此妙本不有不无难爲名称欲谓之有则寂然无象欲谓之无则湛似或存无有难名故谓之爲恍惚尔义曰恍惚者不无不有非有非无谓之有焉乃随迎不得谓之无也乃应变多方义曰道者虚无之称也以虚无而能开通于物故称曰道无不通也无不由也若处于有则爲物滞碍不可常通道既虚无爲体无则不爲滞碍言万物皆由之而通亦况道路以爲称也寂然无体也而天覆地载日照月临冬寒夏暑春生秋杀万象运动皆由道而然不可谓之无也及乎穷其动用考彼生成岂见其所营爲岂知其所运化不可谓之有也乃是无中之有有中之无不得指而定名故谓之爲恍惚尔惚兮恍其中有象注惚无也恍有也兆见曰象自无而降有其中兆见一切物象䟽此明降生本迹也惚无也恍有也兆见曰象妙本无物故谓之惚生化有形故谓之恍斯则自无而降有其中兆见一切物象从本而降迹也义曰自上而下谓之降妙本之道出乎虚无虚无之体清浮在上欲生化品物运道神功于妙无之中而生妙有妙有融化自上而下降于人间兆见物象妙无爲本妙有爲迹本则澹然常存迹乃资生运用由是言之一切物象皆由道生一切形类皆道之子矣恍兮惚其中有物注物者即上道之爲物也自有而归无还复至道故云其中有物䟽物者即上道之爲物谓妙本也妙本降生兆见物象修性返德则复归无物无物即道也义曰物是妙无之本象爲妙有之迹既从本而降迹则是道生万法循迹归本则万法复宗于道言自妙有却归妙无无始无终常生常化矣䟽言人修性返德不离妙本自有归无还冥至道故云其中有物言有妙物也此摄迹以归本也义曰自道所禀谓之性性之所迁谓之情人能摄情断念返性归元即爲至德之士矣至德之本即妙道也故言修性返德自有归无情之所迁者有也摄情归本者无也既能断彼妄情返于正性正性全德德爲道阶此乃还冥至道也冥者契合也妙物爲道故云摄迹归本此乃摄有用之迹归无爲之本也沓兮冥兮其中有精注恍惚有无杳冥深昩也虚极降生修性返德摄迹归本妙物存无杳冥深昩不可量测含孕变化中有至精故云其中有精者也义曰初则妙本降生自无而显有次复摄迹还本自有而归无明此二句强爲终始恐世人迷惑言道不复存执有则必无执无则必有两边爲滞不悟中道之门故示之曰其中有精甚眞甚信则明妙道常在不始不终了悟玄言即契中道矣又就生成门解之则恍惚之象者清虚之气也在上爲天恍惚之物者厚浊之气也居下爲地杳冥之精者冲和之气也此三气交感而爲人焉人者三才之中最灵之智用天法地无所不能亦自妙本分气而生若失性任情则离本而湮灭若修性返德则得道而超腾其冲和之气禀于身中修之则存甚眞甚信也其精甚眞其中有信注杳冥之精本无假杂物感则应应用不差故云有信䟽至道妙物既本非假杂变化至精故其精甚眞生成之功遍被羣有物感必应曾不差违故云其中有信义曰被及也差爽也违失也道之至也微妙玄通不可以有推不可以无喻去此之外不名爲道岂有诸法可假杂乎可谓眞矣垂变化之功功无不在彰感应之用用不可穷故爲至精至信也尚书曰人心惟危道心惟微惟精惟一是也自古及今其名不去注言道自古及今生成万物物得道用因用立名生成之用既今古是同应用之名故古今不去以閲衆甫注閲度閲也甫本始也言至道应用度閲衆物本始各遂生成之用䟽閲度閲也甫本始也言道德生成之功本冥眞精之信始终无极今古不渝义曰渝变也杳冥眞道化育羣情物有始终道无今古常爲物本而道本无爲也䟽故物得道用之名天清地宁之类自古至今常不去也故注云生成之用既今古是同应用之名故古今不去也以此眞精之信度閲万物本始令各遂生成之用也义曰前解云天覆地载日照月临皆道与之用也天清地宁谷盈物生皆道与之名也此名此用则今古不移至信至精则古今常在不称功于万有各被其生成但着用于羣情羣情岂睹其终始爲化之主玄哉妙哉吾何以知衆甫之然哉以此注以此令万物皆禀道妙用生成故耳䟽又详质云吾何以知万物本始皆资禀于道道必度閲之令遂其生成之用而然哉答云以此以此者以此甚眞甚信凡今万物皆禀妙用生成故知之尔义曰道之生育万殊度閲衆类爲物之本爲化之先天以之清地以之宁万物以之生日月以之明其既然矣何以知其然哉以其甚精甚信今古不移物禀道生道爲物本故也然则甚大之德者天地也至明之象者日月也用道法天者帝王也帝王富有天下尊居域中子育万灵首出庶物安静以象地被衮以象天职官以象四时明赏罚以象秋夏而能体道清净法道无爲抚之以至仁示之以至信使衆生知道爲本始各舍末而归元知道爲祖宗慕还淳而复朴洪图克固玄化克昌矣曲则全章第二十二曲则全注曲己以应务则全䟽曲者委曲从顺也言人能委曲从顺不与物逆则可以全身故云曲则全义曰理身之道先理其心心之理也必在乎道得道则心理失道则心乱心理则谦让心乱则交争谦让则曲己而顺物交争则饰躬而非过曲己顺物者不与物逆物亦顺之曲己全人人必全之不与物争乃全身之道也尚书曰万方有过在余一人余一人有过无以汝万方此帝王曲己责躬之道也枉则直注枉己以申人则直䟽枉者受屈于物直者可以正曲也春秋曰正曲曰直言人虽不与物逆物来枉己已能受屈彼必惭惧而自修整则是已之直可以正曲故云枉则直义曰得道之心不与物逆物来枉已己能受之彼必知惭及自修整者如廉颇蔺相如同仕于赵颇位在相如之下因怒曰吾有功于国而居相如之下吾所耻也涂见相如吾必辱之相如知其言常引车以避之其从者怪而问之曰相国不畏强秦而惧廉颇何也相如曰秦所以不敢轻赵者畏吾与廉将军耳吾若与廉将军相遇两虎即斗势不俱全赵国之危秦之利也吾所以避者存国耳岂私于身乎颇闻之负荆肉袒而谢焉此乃彼必惧而自修整以已之直能正于曲之效也正曲曰直者春秋襄公七年冬十月晋卿韩献子厥告老其子穆子无忌有废疾将立之辞曰诗云岂不夙夜谓行多露又曰弗躬弗亲庶人弗信无忌不才让其可乎请立起也与田苏游而曰好仁诗曰靖恭尔位好是正直神之听之介尔景福恤民爲德正直爲正正己心也正曲爲直正人曲也三和爲仁德正直三者备爲人也如是则明神听之介福降之立之不亦可乎庚戌使韩起朝献子遂请老晋侯谓韩无忌仁使爲公族大夫焉洼则盈注执谦德则常盈䟽洼坳下也盈满也此喻说也夫地之坳下水必流满人守撝谦德便光大能曲能枉坳下也则全则直满盈也故云洼则盈义曰地道变盈而流谦者谓丘陵川谷之属也高者渐下则下者益高是故变其盈者而流布谦者也盈则被变高不可恃也谦则流布下可以守也地坳下水则就之以致盈满人谦下德则归之以致光益矣撝谦者指撝揖让无非谦谨不违法度动合卑柔德乃归之亦如地坳水聚矣能曲能枉洼者皆谓下其心也则全则直则盈者皆谓益其德也理国之君纳污含垢下士礼贤远近归之国乃昌大也弊则新注守弊薄则日新䟽弊薄恶之谓也曲枉洼等皆自处弊薄也能处弊薄人必推先故其德行日新矣故云弊则新义曰薄恶之处弊屈之事人所不取今我取之自处薄恶则爲衆人所叹美矣修道之士行人之所不行学人之所不学安人之所不安乐人之所不乐爲人之所不爲得人之所不得所行所爲无非谦静澹泊故能德光而道成可谓德行日新矣少则得注抱一不离则无失矣多则惑注有爲多门则惑乱也是以圣人抱一爲天下式注圣人抱守淳一故可爲天下法式䟽谓少自取也夫少自取者则无失故云得多自与者必争故云惑修身既尔修道亦然当须抱守淳一自全眞素若欲广求异门则招乱惑故亡羊必因岐路丧生谅在多方是以圣人抱一不离可爲天下法式矣式法也义曰廉士可以分财言其自取必少也自取其少者无贪心无贪心者人不争人不争故得矣自取多者必不平不平则争起爲人所夺反乃失之故惑矣此举喻以明修道也修道之法则有万殊其致道者在于守一尔守一不失者理身则得道理国则无爲无爲化物物自宁泰故圣人抱一爲天下法矣理身不欲多其事修道不欲多其门多其事者万虑营营以害一生生能无伤乎万人弯弧以射一鹄鹄能无中乎多其门者玄教万途丹经万卷以一人之心兼累圣之道形疲于外神乱于内故去道愈远矣理国多事者晋政多门故诸侯不附秦网烦密故四海心离一国三公自然难理十羊九牧讵可化人亡羊者叹于多岐丧生者由其多事理故然矣不自见故明注人能不自见其能常曲己以应务则德全自明矣䟽此覆释曲则全也言人能不自见其美常委顺于物则其全德日益明白故云以故明义曰自见不美必有争尚之心故不能委曲顺物矣能委曲顺物不自见己美者是以德全而益明也夫德全则形全形全则气全气全则神全神全之人表里无隔洞见八极则不自见之明其明广矣不自是故彰注人能不自以爲是而枉己申人则其直自彰矣䟽此覆释枉则直也言人能爲物受枉不自申说以己爲是是必无尤故其直自彰着也故云故彰义曰自是其事者必有执着之心故不能枉己从屈矣能枉己从屈不自执是其事故直显而益彰也夫直彰则善彰善彰则德彰德彰之人则万物归之德益光大则不自是之彰其彰明矣不自伐故有功注人能不自伐取则其功归己䟽此覆释洼则盈也言人不自伐取当爲谦让则人不与竞其功归己如地坳下水必盈焉故云有功义曰自称己善曰伐也人好自伐必有贪竞之心则不能坳下守谦矣坳下守谦不自伐其善者故善着而有功矣有功之人人荷其惠物受其赐善功所及孰不悦随则不自伐之功其功大矣颜回曰愿无伐善尚书曰汝惟不伐天下莫与汝争功此之谓也不自矜故长注人能长守弊薄不自矜衒则人推其长䟽此覆释弊则新也人能守弊薄不自矜衒则人必让善行能益长故曰故长义曰矜恃也自恃己长之人必有夸衒之心则不能自处弊薄矣能处弊薄则人必共推而美之则其不矜恃之美益长矣尚书曰尔惟不矜天下莫与汝争能是也夫唯不争故天下莫能与之争注不与物争谁与争者䟽夫唯曲全等行皆是委顺不争柔弱既胜于刚强谦虚自归于是直则天下人物谁能与不争者争乎故云莫能与之争义曰夫好争之人故非道矣不争之德德之大焉前举曲全枉直洼盈弊新四者爲因修之行覆明不自见自是自伐自矜四者彰果应之功行四行之人谦虚柔弱不与物争故天下莫能与之争而得故明故彰故有功故长四善之报矣古之所谓曲则全者岂虚言哉诚全而归之注古有曲全之言岂虚妄哉实能曲者则必全理归之䟽此引古以结曲全也言自古有此曲全之言岂虚有此言而无实者哉若能曲顺不逆者信有全理归之于己尔故云诚全而归之诚信也义曰此所明曲者是柔顺屈曲之曲非回邪之曲也圣人抱此曲全之道以垂法于天下天下既理圣人不自见其美不自是其行不自伐其功不自矜其能万物归宗于圣德圣人谦顺而处之则曲全之德自然归矣自古及今此言乆着行而必效信实非虚但人君抱一撝谦归根安静必显诚全之德臻乎太平矣道德眞经广圣义卷之十九道德真经广圣义正统道藏三家本五十卷洞神部玉诀类道德眞经广圣义卷之二十羊九唐广成先生杜光庭述希言自然章第二十三希言自然注希言者忘言也不云忘言而云希者明因言以诠道不可都忘悟道则言忘故云希尔若能因言悟道不滞于言则合自然之理矣䟽此眀言教不可执滞也希言者忘言也夫言者在理执滞非悟教之人理必因言都忘失求悟之渐则明因言以诠理不可都忘悟理则言忘故云希尔若能因彼言教悟证精微不滞筌蹄则合于自然矣故曰希言自然义曰教必因言言以明理执言滞教未曰通途在乎忘言以祛其执既得理矣不滞于言是了筌蹄之用也筌蹄者庄子曰筌者所以在鱼得鱼而忘筌蹄者所以在兔得兔而忘蹄言者所以在意得意而忘言吾安得夫忘言之人而与之言哉筌者以竹爲之取鱼之器也蹄者以绳爲之取兔之器也鱼兔既得则筌蹄可忘若执筌蹄乃非鱼兔矣若执于言又非教意矣飘风不终朝骤雨不终日注风雨飘骤则暴卒而害物言教执滞则失道而生迷䟽飘风狂疾之风也骤雨暴急之雨也夫风者所以散物雨者所以润物若狂疾暴急则害物而不乆义曰此风雨者喻也夫狂疾之风暴急之雨理身理国于教爲喻其别有三何者风之散物雨之润物若其狂疾暴急反害于物也气者所以生身也心之所以总神也若其狂疾暴急反以害于身矣政之所以理民也令之所以齐民也若政严而狂疾令峻而暴急则民散而国危矣言之所以明理理之所以宣教也若执滞局守则于教不行于道不通矣疏以况言教所以诠理者若执言滞教则无由了悟必失道而生迷故风雨不可飘骤言教不可执滞欲明忘言即合自然故举飘风骤雨之喻义曰夫执滞于言教则致不通失至道之宗迷言教之说能明筌蹄之用则无封执之迷亦无飘骤之害而彰散润之德孰爲此者天地天地尚不能乆而况于人乎注天地至大欲爲暴卒则伤于物尚不能乆以况于人执言滞教则失于道欲求了悟其可得乎䟽孰谁也设问云谁爲此飘风骤雨者答云天地天地至大欲爲狂暴尚不能乆况于凡人执滞言教而爲卒暴不能虚忘渐致造极欲求了悟其可得乎义曰老子欲明飘风暴雨不乆之义以喻理国修身之人恐人未晓此意託以发问因自答之以彰其理言天地有形之大也爲狂暴之事尚不能终日人君统临邦国之大也而爲狂暴必伤于民修道之士而爲狂暴必伤其行皆不可矣凡人乃欲恣性纵心狂勐躁急以爲政执言滞教以修道了无通变但局一隅而能致国泰身安可得乎必不得矣故从事于道者注故从事于道之人当不执滞言教䟽从顺也虚极至道冲用无方在物则通未尝凝滞故凡人欲体斯妙而顺事者不当有所执滞尔故云从事于道者义曰大道圆通物感则应由谦和柔顺可以致之君刚狠躁戾之人如飘风暴雨之行即失道矣所以人君执道以理民也事来而循之物动而因之万物之性无不顺也大行之大得福小行之小得福深浅之应由人感通尔如下文焉道者同于道注体道者悟道忘言则同于道疏顺事于道之人故谓之道者谓能顺事于道则不凝滞了悟言教一无封执可与道同故云同于道尔义曰道者虚无平易清静柔弱淳粹素朴此六者道之形体也虚无者道之舍也平易者道之素也清静者道之鉴也柔弱者道之用也淳粹素朴者道之干也行此六者谓之道人行与道同故曰能顺事而不滞悟言教而同道也德者同于德注德者道用之名人能体道忘功则其所施爲同于道用䟽德者道用之名也谓其功用被物物有所得故谓之德尔谓体悟之人顺事于道岂惟自能了出抑亦功济苍生苍生被其德德者忘其功凡所施爲同于道用故云德者同于德义曰德爲道用故次于道所谓大行之大得福者指上同道之行也次行于代则恩及生灵功济邦国上未阶于至道下复越于仁义物得遂性各得所得故谓之德有德及物邻于道乎苍者广远之色衆同之貌庄子曰天之苍苍其正色邪远而视之则有色象近而观之与庶物同言庶物资道而生有情无情有识无识动植飞走皆曰苍生矣失者同于失注执言滞教无由了悟不悟则迷道故曰同于失䟽失者谓执滞言教而失道也夫言教者道理之筌蹄也筌蹄者乃取鱼兔也今滞守筌蹄则失鱼兔矣执滞言教则失妙理矣失理则无由得道自同于失也故云失者同于失义曰取鱼之器曰筌以竹爲之取兔之器曰蹄以绳爲之取鱼则器包其身故谓之筌言其可生全而致之也取兔则绳束其足故谓之蹄言可致足而致之也愚人不知筌蹄可取鱼兔执筌蹄以爲鱼兔失之远矣言者所以宣理教者所以告人道不可无言而悟因言以宣之法不可不告而悟故立教以告之愚人不知言教所以悟道执言教以爲道亦失之远矣夫至虚至静方能集道滞言束教何以契眞至虚以忘言至静以忘教不可执矣经云执者失之是也同于道者道亦得之同于德者德亦得之同于失者失亦得之注方诸挹水阳燧引火类族辩物断焉可知矣䟽此明气同则应也故虎啸风起鹤鸣子和性殊则肝胆楚越道合则夷夏同人以类相从物无违者故同道则道应同失则失来义曰夫习静则道降积功则德充气之相从其来尚矣故弹宫则宫应弹角则角应者声相感也枯桑动而天风暑雨降而础润气相感也龙吟云起虎啸风生有情感于无情也铜山崩而钟应类相感也葭灰鈌而晕亏事相感也鹤鸣子和性相感也积善余福积恶余殃行相感也同舟共济胡越不患于异心势相感也流湿就燥无情感于无情也西昇经曰行善善气至行恶恶气至同于失者固当矢之矣肝胆楚越者性分异也夷夏同人者所志同也君子千里同风小人隔陌异俗此之谓乎䟽犹方诸挹月而水流阳燧照日而火就尔故云同于道者道亦得之义曰东海方诸之间有巨蚌焉长尺有二寸者因名方诸取其殻以柔帛拭之良乆以月照之以器承之则得水焉阳燧者范金爲器其形若杯或类镜焉以玄缯洁之以日照之以艾承之则得火焉此二者因日月之光以气类相感而能生水火古者祭法尚洁必以方诸之水阳燧之火荐于神明焉物之无情犹资感应况人之最灵道之通变而岂不能感致乎言可致也信不足有不信注执言滞教不能了悟是于信不足也自同于失失亦乐来是有不信也疏言人之所以不能体了证理忘言谓于信悟不足而生惑滞既生惑滞则执言求悟执言求悟则却生迷倒是有不信应之故云有不信也义曰道既无形无状在精感而致之但云精感则人无由可悟故广叙应感之事以劝于人欲使世人知物有感通事有因应然后能推诚于道尔能推心笃信静默恬愉道岂不应哉所以不应者由世人不能静默其心恬愉其志知者则执言局教疑者则若存若亡信既不足了无感应是有不信也其有初则鋭精于习道中乃懈惰于修行一念退心前功并弃不能专精勤乆而谓大道我欺若知道能行行之勤乆玄鉴非远宁无应乎人君法道化人以信御下推诚待物布德如春上有推诚之君下无不信之士跂者不立章第二十四跂者不立跨者不行注跂举踵而望也跨以跨挟物也以喻自见求明明终不得何异夫跂求乆立跨求行履乎䟽跂举踵而望也跨以跨挟物也此举喻也夫延颈举踵欲求远望翘跂则危故不可立以跨挟物物必爲碍挟物爲碍必不可行亦如衆生自见自是等也故跂则不立跨则不行自见则不明自是则不彰断可知矣义曰以足指蹑地谓之跂暂有延望或可爲之而希乆立斯爲难矣延颈举踵者陈后长门赋望幸之辞也跨挟于物而求乆行亦不可得也喻人不能推心信眞懐疑于道暂兴一念便望有成无冥心澹寂之功无隳体黜聪之渐而欲振衣汗漫接轸崆峒亦如跂立跨行欲希长乆尔自见者不明注露才扬己动而见尤故不明䟽夫自见之人失之殷鉴露才扬己欲以自明殊不知动则见尤物无与者己之事业终于昩然故云自见者不明义曰圣人之明也精神四达无所不极上际于天下蟠于地犹泛然若无不以爲有也凡人以己之见蔽人之光露其微才扬其片善以此爲明其可得乎自是者不彰注是己非人直爲怨府故不彰䟽言人不能曲全而自爲是且欲大夸诸己而以出衆爲心求彰名迹以自光大直爲怨府人所不堪衆毁日闻故难彰着故云自是者不彰义曰圣人之行也内修其本外抑其末属其精神偃其知见漠然无爲而无不爲犹怕然若虚不以爲是也凡人以己之行蔽人之善鋭于出衆务于矜夸以此爲是其可彰乎自伐者无功注专固伐取物所不与故无功也䟽夫谦者德之柄让者礼之文苟失斯道无从而行况自专固伐取以求其功不让则争功斯滥矣故云自伐者无功义曰圣人之业也操天爲盖无不覆也以地爲车无不载也四时爲马无不使也阴阳爲御无不备也而犹因自然之用不以爲功也凡人以己之美掩人之能内怀专伐外无谦让以此爲功其可全乎春秋襄公二十九年齐放其大夫高止于北燕传曰高止好以事自爲功且专故及于难也春秋赵简子与郑战爲郑人所击踣于车中失其蜂旗公孙龙率徒五百人助之宵攻郑师取峰旗郑师大败既战简子曰吾伏弢呕血皷音不衰今日我上也卫太子蒯聩爲右曰吾救主于车退敌于下我右之上也御者卸良曰我两鞃阵将絶吾能止之我御之上也此言简子不让故其下皆自伐其功故不克和矣此乃自伐者之无功也自矜者不长注矜衒行能人所鄙薄故不长矣䟽盛德若愚昔贤通议矜衒名器丑行则多人所鄙薄坐招嗤诮自矜虽欲求益胥怨物不推长故云自矜者不长义曰圣人之德也不以身役物不以欲滑和不谋而当不虑而得其爲乐也不䜣䜣其爲忧也不惋惋是以高而不危安而不倾而犹超然不居不以爲大也凡人以己之短易人之长縁丑饰非衒耀名器以此爲长其可乆乎盛德若愚者史记云君子盛德容貌若愚是也论语云回也终日如愚斯之谓矣胥相也其于道也曰余食赘行疏余食者残余之食也赘行者疣赘之行也残余食之秽疣赘身之病以此自见自是等行其于道而论之如残余疣赘人所共恶也义曰自见自是自伐自矜四者之弊妨于修道比之于物如残余之食取之于身如疣赘之病疣者结病也赘者余肉病也亦如余食爲衆所恶也䟽谓爲赘行者自见自是等爲德行之疣赘故云赘行春秋曰人将不食吾余庄子曰附赘悬疣出乎形哉而侈于性义曰累仁爲德景迹爲行自见自是非累积之仁自伐自矜非景善之行其以此于德行愈于疣赘之病乎不食吾余者春秋庄公六年楚文王伐申过邓邓祁侯曰吾甥也止而飨之祁侯之三甥骓甥聃甥养甥请杀楚子祁侯不许三甥曰亡邓国者必此人也若不早图后若噬脐其及图之乎图之此爲时矣祁侯曰人将不食吾余言自害其甥必爲人所贱也对曰若不从三臣之言抑社稷实不血食而君焉取余弗从伐申还遂伐邓十六年复伐邓灭之即庄公十六年也附赘悬疣者庄子外篇曰附赘悬疣出乎形哉而侈于性言物长者不爲有余短者不爲不足骈赘皆出于形性非假物也于衆爲多故曰侈也侈多也物或恶之故有道者不处注自见等行于道而论是曰残余之食疣赘之行凡物尚或恶之故有道之人不处斯事矣䟽此自见自是等既如余食赘行凡物尚或恶之而不爲故有道之君子不处身于此事义曰累仁爲德习善爲行有道之士修行累德及其证果了出乃复忘之以合乎大通而归乎无有况四者之弊如附赘余食岂肯安而处之哉此四者理身处之则隳德伤性理国用之则拒谏矜己乱政害民亡之本也岂余食疣赘毫芒之丑而可比方哉道德眞经广圣义卷之二十道德真经广圣义正统道藏三家本五十卷洞神部玉诀类道德眞经广圣义卷之二十一羊十唐广成先生杜光庭述有物混成章第二十五有物混成先天地生注将欲明道立名之由故云有物混然而成含孕一切寻其生化乃在天地之先也䟽有物者有妙物也即虚极妙本也将欲申明强名所由不可即称道故云有物尔言有此妙物混然而成含孕衆象寻其生化乃在乎天地之先故曰先天地生义曰道之起也无宗无祖无名无形冲而用之渐彰于有其初也示若无状之状无象之象无物之物无名之名天地未立阴阳未分清浊未判混沌圆通含衆象于内而未明藏万化于中而未布不可以名诘不可以象言故云有物混成先天地生也九天经曰天地未有而先有道气谓之玄元始三气而生三清三清各生三气合爲九气而成九天自此而分方有圆清方浊之别阳日阴月之异三才于是乎生焉万类于是乎立焉衆经之中皆明此理斯则先天地生者大道也其五太之次具在第八卷中解之太上下知章矣寂兮寥兮独立而不改周行而不殆䟽寂寥者叹有物之体寂寥虚静妙本湛然故独立而不移改物感必应应用无心遍于羣有故周行而不危殆义曰寂寥者无之谓也无声可闻无色可见无形可执无象可求无名可称无法可拟故云寂兮寥兮也独立者道一无侣也周行者道气旁通也不殆者在高非高在大非大无穷无竭玄妙常存不危殆也殆危也可以爲天下母注有物之体寂寥虚静妙本湛然常寂故独立而不改应用遍于羣有故周行而不危而万物资以生成被其茂养之德故可爲天下母䟽妙本生化遍于羣有羣有之物无非匠成万物被其茂养之德故可以爲天下母尔母以茂养爲义也义曰于至无之中而妙气旁通生育万物万物非道无以生成以其生物故爲天下之母然道之生成于物有形有类皆从道生故不拘于天上天下今言天下者举其大也而道之生化无所不生矣字林云茂养于物故谓之母吾不知其名字之曰道强爲之名曰大注吾见有物生成隐无名氏故以通生表其德字之曰道以包含目其体强名之曰大也疏字者表其德名者定其体老君云妙本生化应用莫穷寂寥虚静不可定其形状先天地生难以言其族氏故云吾不知其名但见其大通万物欲表其通生之德故字之曰道义曰夫名物者以其体字物者以其德物生而名立事之常也未有无名之物矣唯大道之用居乎物先物象未彰干坤未辟而道在其先也运道之用施道之功而后有天地万物也以此功深用广无形无状不可以氏族求不可以名字得老君取其通生万物之美字之曰道道者通生之谓也道之爲通也无所不通西昇经云夫道也者包裹天地秋毫之细道亦居之庄子云道在稊稗道在衆物无不在也故有形有生者道皆居之失道则死矣䟽见其包含无外将欲定其至无之体故强名曰大凡物先名而后字者以其字小而成大以道先字而后名是以从本而降迹焉义曰夫物有体则能包含于物故大能容小外能藏内者物之常也今道无体而能包含万物者以其无体之体体大无边也以其体大因体立名故名曰大大者无不包也无不容也有形无形皆在道体之内矣凡物先名而后字者礼男子生三日以桑弧一蓬矢六以射天地四方以示男子有事于四方也既三月妻以子见其夫入门升自阼阶妻抱子出自升阶父执之右手孩而名之抚其首焉二十而冠谓之成人冠适子于阼阶以着代也醮于客位有成人之道也三加其冠始以缁布次以皮弁次以爵弁言益尊之冠而字之敬其名也女子十五而笄笄而字之故冠礼者礼之始也嘉事之重也此则先名而后字取其自小而成大也人伦之道始则有终故自小而成大自大而复终也春秋桓公六年九月丁卯子同生公问名于申繻对曰名有五有信有义有象有假有类以名生爲信唐叔虞鲁公子友是也以德命爲义文王昌武王发是也以类命爲象若孔子像尼丘山是也取于物爲假如伯鱼生有人馈鱼因名曰鲤是也取于父爲类若子同生与父同日生是也不以国以国则废名不以官以官则废职不以山川以山川则废主不以畜牲以畜牲则废祀不以器弊以器弊则废礼不以隐疾故名终将讳之故晋以僖侯废司徒宋以武功废司空先君献武废二山是以大物不可以命公曰是其生也与吾同物命之曰同氏族者春秋隐公八年冬公子无骇卒公子羽父请谥与族公问族于衆仲对曰天子建德因生以赐姓胙之以土而命之氏诸侯以其王父字或以谥因以爲族官有世功则有官族谓取旧官旧邑爲族也邑亦如之公命以字爲展氏无骇即公子展之孙也夫道也先字而后名言道无所始亦无所终示用降迹故字曰道妙体广远故名曰大无始无终也而此名此字其强立焉大道之妙名言路絶也大曰逝逝曰远远曰返注妙用无方强名不得故自大而求之则逝而往矣自往而求之远不及矣若能了悟则返在于身心而证之也疏夫滞于一方者非天下之至通也故天职生覆而不能形载地职形载而不能生覆唯妙本之用用无定方虽强名曰大而复不继于大义曰天下之至通者道也滞于一方者天地也夫天地日月春夏秋冬皆天之所运也天运气广大焉生物周普焉能覆而不能载能清而不能浊能上而不能下也地布气周遍焉载物广厚焉能载而不能覆能浊而不能清能下而不能上日主昼而不能于夜月主夜而不能于昼春职于生而无长养收藏之功夏职于长而无收藏发生之力秋主于成而无生长闭藏之用冬主于藏而无生长肃杀之效风职于散而不能于润雨主于润而不能于散若此局于一方者衆矣唯大道能覆载照临能生成长育能寒暑散润能阴能阳能柔能刚能今能古能圆能方能清能浊能短能长无不可也无不能也故用无定方虽名曰大而不拘于大此可谓天下之至通乎疏自大而求之则逝而往矣自往而求之则远不及矣自远而求之则复返在人之身心矣故云远曰返庄子曰大道于大不终于细不遗义曰求之于大则弥大矣故曰逝而往也求之于逝则弥远矣故曰远不及也求之于远不离乎身故曰返也人之起居运动上下屈伸不离于道道岂远乎于大不终者庄子天道篇老君谓士成绮曰夫道也于大不终于细不遗故物备矣广乎其无不容也渊乎其不可测也形德仁义神之末也非至仁其孰能定之此言天地形之大者也秋毫形之小者也物之至大道复大之其大无极故不终也物之至细道之在焉故不遗也道无不在何足以测之哉匪一方之可拘岂四者能诘矣故道大天大地大王亦大注因其所大而明之得一者天地王天大能覆地大能载王大能法地则天行道故云亦大疏因强名曰大所以次大者故天能颠玄在上垂覆万物地能凝静于下厚载万物王能清静无爲而化万姓此三大也者吾道一以贯之义曰天之清也积气于上体乎纯阳运动不息刚徤而文明故次于道也地之浊也积形于下体乎纯阴寂然不动柔顺而安贞故次于天王之正也总二气之柄居万灵之首顺阴阳之序法天地之宜仰观俯察顺考古道清以则天静以应地故清静其化无爲其心而齐于三大也此三大皆局于一方之德无圆通冲用之能故我妙道通贯三大而爲之主矣一以贯之者论语仲尼谓曾参曰参乎吾道一以贯之颠顶也玄远也域中有四大而王居其一注王者人灵之主万物系其兴亡将欲申其鉴戒故云而王居其一欲以警王令有所法谓下文也䟽域者限域也今云域中之大道不只在域中若云约所见而言则天地自爲限域亦不在域中矣夫遗语以存玄理亦不必曲生异义申文以防疑难衆说皆未尽通义曰夫限域之域理自多途大约有四其一生化之域二气之内阴阳所陶之所也其二妙有之域在二气之外妙无之间也其三妙无之域居妙有之外絪緼始凝将化于有也其四妙无之外谓之道域非有非无不穷不极也此域中者言道之所化自无生有分别二气而天地生焉天地之中而万兆形列而君王统焉亦如道大而有天地有天地后有王也则四大之名递相统摄自无入有自有归无终始包含也况下文云人法地地法天天法道此既递相法象则四大互相统摄矣䟽今明域者名也名爲体域物无名外之体故曰域中若举道名则道在其中矣举天名则天无遗体矣故云域中即有名之中有此四大云而王居一者王爲人灵之首有道即万物被其德无道则天地蒙其害故特标而王居其一欲令法道自然义曰圣㫖以名爲体域者则包统衆义复爲妙焉此亦以道爲名体外包天地天地之中以王爲首其义同也夫王者有道则日月如合璧五星如连珠甘露降醴泉出河不满溢海不扬波景星见卿云生神龙游于沼麟凤来其庭四气调和而爲玉烛万物遂性而洽太平也人君无道则天返时爲灾地返物爲妖人返德爲乱沴气咎征时见于上物妖形怪或出于下星亡日斗冬雷夏霜天裂石霣川竭山崩事兴于人而气感于天是天地蒙其害也王之爲大系天地之安危岂可不抱自然而法天任无爲而体道耶人法地地法天天法道道法自然注人谓王也爲王者先当法地安静既尔又当法天运用生成既生成已又当法道清静无爲令物自化人君能尔者即合道法自然之性也䟽人谓王者也所以谓人者谓人能法天地生成法道清静则天下归往是以爲王若不然则物无所归往故称人以戒尔爲王者当法地安静因其安静又当法天生化功被物矣又当法道清静无爲忘功于物令物自化人君能尔则合道法自然义曰道职生成天职包覆地职厚载而干坤之象着品物之形列王居其间行道之化顺天之时法地之宜民则安静而自理生化而有常清静而无扰合大道自然之理也䟽言道之爲法自然非复倣法自然也若如惑者之难以道法倣于自然则是域中有五大非四大也又引西昇经云虚无生自然自然生道则以道爲虚无之孙自然之子妄生先后之义以定尊卑之目塞源拔本倒置何深义曰疑惑之人不达经理乃谓大道倣法自然若有自然居于道之上则是域中兼自然有五大也又以道爲自然之子无爲之孙皆爲妄见故具下文以解之塞源拔本者春秋昭公九年晋梁丙张趯率阴戎伐颍以周甘人与晋阎嘉争阎田故也周景王使大夫詹桓伯辞于晋曰我自夏以后稷魏骀芮岐毕吾西土也巴濮楚邓吾南土也及武王克啇蒲姑啇奄吾东土也肃慎燕亳吾北土也吾何迩封之有文武成康之建母弟以藩屏周亦其废坠是爲岂如弁髦因而以敝之先王居梼杌于四裔以御魑魅故允姓之姦居于瓜州伯父惠公归自秦而诱之以来使偪我诸姬入我郊甸则戎焉取之戎有中国谁之咎也后稷封殖天下今戎制之不亦难乎伯父图之我在伯父犹衣服之有冠冕水木之有本源民人之有谋主也伯父若裂冠毁冕拔本塞源专弃谋主虽戎狄其何有余一人叔向谓宣子曰文之霸也岂能改物翼戴天子而加之以恭自文以来世有衰德而暴蔑宗周以宣示其侈诸侯之贰不亦宜乎且王辞直子其图之宣子说王有姻丧使赵成如周弔且致阎田与襚反颍俘王亦使賔滑执甘大夫襄以说于晋晋人礼而归之也䟽且尝试论之曰虚无者妙本之体体非有物故云虚无自然者妙本之性性非造作故曰自然道者妙本之功用所谓强名无非通生故谓之道约体用名即谓之虚无自然道尔所以即一妙本复何相倣法乎则知惑者之难不诣乎玄键矣义曰键关键也此明大道以虚无爲体自然爲性道爲妙用散而言之即一爲三合而言之混三爲一通谓之虚无自然大道归一体耳非是相生相法之理互有先后优劣之殊也非自然无以明道之性非虚无无以眀道之体非通生无以明道之用熟详兹妙可谓诣于深玄之关键也道徳眞经广圣义卷之二十一道德真经广圣义正统道藏三家本五十卷洞神部玉诀类道德眞经广圣义卷之二十二羊十一唐广成先生杜光庭述重爲轻根章第二十六重爲轻根静爲躁君注重者制轻故重爲根静者持躁故静爲君尔䟽根本也草木根蔕重花叶轻花叶禀根蔕而生则根蔕爲花叶之本故曰重爲轻根夫重则静轻则躁既重爲轻者根则静爲躁者君矣是知重有制轻之功静有持躁之力故权重则属鼻之纩斯举心静则朵颐之求自息义曰重者安静而合道躁者轻浮而丧眞举喻则花叶爲轻根蔕爲重花叶轻则易败根蔕重则难伤此比于行也若夫重静于国则民安重静于身则神泰故政将乱也积德以镇之心将躁也积和以制之可谓得制轻持躁之术无朵颐贪婪之诮所以周勃以严重而蒙顾託邾庄以弁急而委炎炉惟君惟臣此乃明戒朵颐者易颐卦初九之辞也言人之开发言语咀嚼饮食皆当动颐君子观此颐象故谨慎言语裁节饮食也先儒曰祸从口出患从口入宜慎于颐也初九朵颐言阳处于下而爲动始不能使物赖己而养在自动以求养是躁求损己是以凶也颐养也颐者口之枢机故曰枢机之发荣辱之主得不戒哉是以君子终日行不离辎重注辎车也重者所载之物也轻躁者贵重静亦由行者之守辎重失辎重则遭冻馁好轻躁则生祸乱䟽君子者谓人主也言其德可以君人子物故云君子辎屏车也重者所载之物也此举喻也言人君常守重静犹如行者之不离辎重行者若失辎重则无所取给必遭冻馁人君若好轻躁则臣下离散必生祸乱故云终日行不离辎重也义曰人君之重静也则事省而理求寡而赡不施而仁不言而信不求而得不爲而成怀自然抱眞朴而天下泰矣人身之重静也则和气积心虑平视听不惑于外情欲不撄于内而寿命延矣虽有荣观燕处超然注人君守重静故虽有荣观当须燕安而处超然不顾䟽夫人君好重静则百姓不烦劳若高台深池撞钟舞女以爲荣观则人力凋尽乱亡斯作故戒云虽有荣观当须燕尔安居超然远离而不顾也义曰荣观华盛也若人君饰荣观于耳目竭人力于淫奢丽色冶容以荡其志则国亡身辱不俟旋踵乎有崇台荣观之盛当忽之而不顾勿以荡心也燕安也超远也虽有荣观其可乐之乎高台深池者春秋昭公二十年冬十月齐景公疥遂痁朞而不瘳诸侯之賔问疾者多在梁丘据与裔款二大夫言于公曰吾事鬼神丰于先君有加矣今君疾病爲诸侯忧是祝史之罪也诸侯不知其谓我不敬君盍诛于祝固史嚣以辞賔公悦吿晏子晏子曰宋之盟屈建问范会之德于赵武赵武曰夫子之家事治言于晋国竭情无私其祝史祭祝陈信不愧其家事无猜其祝史不祈建以语康王康王曰神人无怨宜夫子之光辅五君以爲诸侯王也公曰据与款谓寡人能事鬼神故欲诛于祝史子称是语何故对曰若有德之君外内不废上下无怨动无违事其祝史荐信无愧心矣是以鬼神用飨国受其福祝史与焉其所以蕃祉老寿者爲信君使也其言忠信于鬼神其适遇淫君外内颇邪上下怨疾动作僻违纵欲猒私高台深池撞钟舞女斩艾民力输掠其聚以成其违不恤后人暴虐淫纵肆行非度无所避忌不思谤讟不惮鬼神神怒民痛无悛于心其祝史荐信是言罪也其盖失数美是矫诬也进退无辞则虚以求媚是以鬼神不飨其国以祸之祝史与焉所以夭昏孤疾者爲暴君使也其言僣嫚于鬼神公曰然则若之何对曰不可爲山林之木衡鹿守之泽之萑蒲舟鲛守之薮之薪蒸虞候守之海之盐蜃祈望守之县鄙之人入从其政福介之关暴征其私承嗣大夫强易其贿市当无艺征歛无度宫室日更淫乐弗违内宠之妾肆夺于巿外宠之臣僣令于鄙私欲养求不给则应民人若病夫妇皆诅呪若有益诅亦有损聊摄以东姑尤以西其爲人也多矣虽其善祝岂能违亿兆人之诅君若欲诛于祝史脩德而后可公悦使有司宽政毁关去禁薄歛已责十二月景公畋于沛此言晏子言之所利而景公从谏修德而疾远愈遽能畋猎也柰何万乘之主而以身轻天下注柰何者伤叹之词也天下者大寳之位也言人君柰何以身从欲轻用其身令亡其位乎䟽天子提封百万出赋六十四万出戎马百万疋兵车万乘天子是爲万乘之主奈何者伤叹之词也天下者大寳之位也夫万乘之主四海必同当令子孙千亿本枝百代善建则无爲偃化善抱则有截归仁柰何承此重器躭乐是从以身充欲沦胥以败是以一身之欲而轻大寳之位甚可伤叹故曰柰何义曰天子父天而母地告类上帝承统昊天谓之天子亦云法天行道子育万人谓之天子提封者疆土四方之内也万井者井田也方里爲井百万井则辟十万里出戎马百万疋兵车万乘舆赋之多富有四海故云万乘之主也齐大司马田穰苴爲兵法有车乘之赋其法起于步人举一足曰跬跬三尺也两足曰步歩六尺也百歩爲亩即其地广六尺长百步六百尺爲一亩亩者母也既长百歩可植苗稼有母养之功曰亩也百亩爲夫夫者农夫也王制云上农夫食田百亩也三夫爲屋并而言之则长百歩广三百歩谓之屋者言人一家有夫妇儿三百具则爲家爲屋也三屋爲井一屋长百歩广一里则三屋之地方一里也名井者因夫间有遂水纵横相通爲井字何者亩广六尺长百歩用耜耕之耜广五寸两耜爲耦耦广一尺长沮桀溺耦而耕是也亩广六尺以一尺耦耕垈爲畎以通水流畎然因名畎也而夫田田首倍之广二尺深二尺谓之爲遂九夫爲井井间广深四尺谓之爲沟取其遂相通如井字故谓之井田十井爲通并之其地长一里广十里合三十里相通共出士一人徒二人十通爲城者地方十里谓之爲城言兵赋一乘成也城出革车一乘士十人徒二十人千乘之国则其地千城出士一万人徒二万人也万乘之国地方万城出兵车万乘士十万人徒二十万人此司马法所出也王制云一城之地九万顷出兵车一乘甲士三人歩卒七十二人万乘之地甲士三万歩卒七十二万人王制与司马法不同故两存之大寳之位者易系云圣人之大寳曰位言大寳可爱者天下之位也位是有用之地寳是有用之物以居盛大之位能广用无疆故称大寳何以守位曰仁言人居此大寳之位当须保守之以仁爱爲心道德爲体重静爲用俭约爲基令四海同文万方述职天枝帝叶传于子孙善崇建于根蔕善抱守其淳朴使天下慕其仁而归之不可以耽乐畋游荒禽惑色歛天下之力以养其身率天下之怨以充其欲使运穷祚灭衆叛亲离以天下之大而一身轻失之如夏癸殷辛周赧汉献以万乘之尊死匹夫之手故伤叹之曰奈何也轻则失臣躁则失君注君轻易则人离散故失臣臣躁求则主不齿故失君䟽夫君多轻易则必烦扰烦扰则人散谁与爲臣故云轻则失臣此戒人君也义曰人君怀轻易之行不重静其心或畋猎爲荒或巡游不息或朝令夕改或变法易常事多则政烦政烦则人困人困则兵戈四起户口流亡人散民流失臣之谓也则如夏后洛汭之畋十旬不返隋炀辽东之役百万沦亡盖此谓也䟽爲人臣者当量能受爵无速官谤若矫迹干禄饰诈祈荣躁求若斯祸败寻至坐招窜殛焉得事君故云躁则失君此申诫人臣也义曰谤诽也干求也诈诳也窜逃也殛杀也申重也人臣贪荣躁进乱侮国常大则有诛殛之凶小则有窜逐之戾非天作孽自失其君况习道之人怀轻躁之行则恬和虚寂之㫖安所容其窥伺哉申者重戒之也窜三苗殛鲧之例是也道德眞经广圣义卷之二十二道德真经广圣义正统道藏三家本五十卷洞神部玉诀类道德眞经广圣义卷之二十三羊十二唐广成先生杜光庭述善行无辙迹章第二十七善行无辙迹注于诸法中体了眞性行无行相故云善行如此则心与道冥故无辙迹可寻求也疏此明法性清净也行谓修行也法性清净是曰重玄虽借勤行必须无着次来次灭行无行相心与道合故云善行如此则空有一齐心境俱净欲求辙迹不亦难乎故云善行无辙迹义曰法性清净本合于道道分元气而生于人灵府智性元本清净既生之后有诸染欲渎乱其眞故去道日远矣善修行之人闭其六欲息其五情除诸见法灭诸有相内虚灵台而索其眞性复归元本则清净矣虽约教法三乘之行修复其性于法不住行相之中亦不滞着次来者修次修者灭灭空离有等一清净故无心迹可得而见于内曰心心既寂矣于外曰境境亦忘之所以心寂境忘两途不滞既于心而悟非假远求无车辙之迹出于四外矣帝王以清净之道以化于人混然大同万国风靡固不烦车辙马迹布于天下此谓理身与国皆得善行之妙也善言无瑕谪注能了言教不爲滞执遗象求意理证言忘故于言教之中无瑕疵谪过也疏此明善行之人不滞言教也瑕病也谪责也言谓言教也夫善行无迹则能了言教不爲执滞于言忘言是善言也能如此遗象存意理照言忘于彼言教一无病责故云善言无瑕谪义曰疵病也圣人知代人不可无言以训故立言以明教因教以训人衆人则执教而滞言故有瑕疵之病谪责之过不通于理不达于道言愈多而道愈远矣善修行之人因言而悟教因教而达理寻理而契道契道而忘言故无瑕疵之病谪责之过也易略例云言生于象故可寻言以观象象生于意故可寻象以观意意以象尽象以言着故得意而忘象得象而忘言存言者非得象也存象者非得意也象生于意而存象焉所存者乃非其象也言生于象而存言焉所存者乃非其言也象者似也以所诠义理非言说所及非心智所思不异忘言絶虑之眞体故云象似也喻如临镜照影影非骨肉之身若执影爲身即失眞影若不因影无以识其眞身镜喻言也影喻象也身喻意也言得意者但冥契眞心矣于法有三谓言象意也言喻能诠意喻所诠象通所能是则遗象而存意得理而忘言达于此者则无瑕疵谪责之事矣善计不用筹筭注能了诸法本无二门一以贯之不生他见故无劳筹筭自能照了计无计相非善而何疏此明言教无滞则不计异门也夫执言执行辨是与非适令巧历亦不能计若能了诸法皆方便门究竟清净不生他见则无劳筹策筭数自能深入一乘善计若斯何劳筹筭故云善计不用筹筭义曰筹计策皆筭也筭长尺有握握者筭之本手执处也握外长尺矣投壶射皆用筭以记胜负故射礼云多筭饮少筭是也投壸礼曰左右告矢具则司射坐而释一筭焉卒投司射执筭请数二筭爲纯一筭爲奇遂以奇筭告曰某贤于某或多或钧胜者饮不胜者是知凡筹量计数皆用筭以定之故国有筭学始自黄帝之臣隶首始以数演筭数者生于道也春秋曰道生而有气气生而后有滋滋生而后有象象生而后有数由是而筭兴焉夫明天地之度察品物之数考阴阳之变穷律历之元皆以筭而后能定其少多也故数之大约有数有度有量有衡数起于一至十十至百百至千千至万万至亿亿至兆兆至京京至垓垓至栋栋至坏壤至沟沟至间间至正正至载下数言十即变中言万即变上数言万万而变也度之所起起于忽十忽爲丝十丝爲釐十釐爲毫十毫爲分十分爲寸十寸爲尺十尺爲丈三尺爲跬六尺爲步七尺爲仞八尺爲寻倍寻爲常三百步爲里二千九百三十二里爲度矣量之所起起于圭六粟爲圭十圭爲抄十抄爲撮十撮爲勺十勺爲合十合爲升十升爲斗十斗爲石四升爲豆四豆爲瓯四瓯爲釜四釜爲钟十六斗爲庾六斗四升爲斛十六斗亦爲薮十六斛爲秉聘礼又云十斗曰斛十六斗曰薮十薮曰秉郑玄又云斗二升曰斛矣衡之所起起于黍十黍爲絫十絫爲铢二十四铢爲两六铢爲分十六两爲斤三十斤爲钧四钧爲硕二十两爲镒是矣此四等之数盖人间筹筭之法大则品量天地孝校阴阳造化不能藏其机鬼神不能逃其数矣若修道之士不计异门守一而已何用计术乎夫一者道也至贵无偶一而不二万化之首靡不由之天得一以清地得一以宁恍惚之象杳冥之精皆谓一也圣人抱一以法天下至人得一以昇云天故一者能存能亡能晦能光能圆能方能柔能刚渴者思一一与之桨饥者思一一与之粮守一以成道固不用筹筭而爲善计也善闭无关键而不可开注兼忘言行不入异门心无逐境之迷境无起心之累虽无关键其可开乎䟽此明不计异门则欲心自闭也横曰关竖曰键夫善行善言不耽不滞心照清净境尘不起故云善闭虽无关键其可开乎故云善闭无关键而不可开义曰夫关键之设所以限内外也易系云重门击柝以待暴客谓关键隔限时其启闭若善闭于国则均一玄化遐迩大同外无干戈边无烽燧不设关堑而人无交侵天下有道守在四夷是也不善闭于国者则四郊多垒𡑅境兴师虽有山川之险关防之固守之非德衅生墻庑敌起舟中虽有关防莫能制也岂可谓之善闭乎善修行之人守眞抱一无欲无营知万法之门是阶修之渐不滞于法不执于言不计异门不求博赡闭三关而自静祛衆念而自安声色不能惑其心轩冕不能启其志此之善闭其可开乎善结无绳约而不可解注体了眞性本以虚忘若能虚忘则心与道合虽无绳索约束其可解而散乎䟽此明善闭之人心与道合也结系也绳索也约束也解散也夫坐忘遗照深契道源于诸法中尽能不滞系心于此故云善结夫用绳约者绳散则爲约解以道结者心静则道冥适使万縁尽兴终能一无所染虽无绳索约束岂可解而散乎故云善结无绳约而不可解义曰绳约之结可解可散世之常法也结人之心或离或合世之常交也理国之善结者其德如天物无不覆其仁如地物无不载其明如日物无不照其利如水物无不润则六合之心亿兆之衆可结而不可散也不善结者临之以威峻之以令检之以法脇之以兵人或畏之暂结而散矣其散也虽诱之以赏啗之以利荣之以爵贵之以位已散之心不可复结矣理身之惑者务以博闻旁求术戴学曰益而心日散法愈多而神愈劳欲以澹泊结其心不可得也善修行之人万虑都忘一念不二静契于道与眞合同万縁不能侵诸见不能诱此之善结其可解乎是以圣人常善救人故无弃人䟽是以者引下以明上也言圣人心虽冥寂教则流通故常用五善以救人令必释然而达解大慈平等无所偏隔凡是于人尽皆善诱故云常善救人而无弃人义曰圣人者谓用道之圣人也圣人常以善道广诱于人人闻法音皆能悟解随其深浅必获利焉开悟之门数以甚衆或因言得悟或因教得悟或闻经得悟或睹相得悟开悟之由不一诱劝之法亦多大慈悲心等无憎爱一一接引令入法门既入法门舍恶爲善人皆爲善则无弃人矣夫弃人者谓其爲不善之行兴害物之心物被其害与之爲敌恶积于明显者人得而诛之恶积于幽暗者鬼得而诛之爲人鬼所诛者是爲人鬼所弃矣今若皆修善行无恶无尤悉变善人何弃之有五善者谓善言善行善计善闭善结等行也论语云孔子善诱于人诱者导引之也常善救物故无弃物注是以圣人常用此五善之教以教之故无弃者也䟽物者通有识无识也救人善教故不弃人救物善心亦无弃物令动植感遂无有夭伤者也故云常善救物故无弃物义曰用道圣人以前五善之教教人爲善人皆化善故无弃人又以无事无爲不劳于物物皆遂性无害无伤信及豚鱼泽周草木人皆化善不害于物此明圣人救物也物无所害各遂其常此明故无弃物是谓袭明注密用曰袭五善之行在于忘遣忘遣则无迹矣故云密用密用则了悟矣故谓之明尔䟽袭密用也明了悟也善行救人在于忘遣若滞教矜有辙迹必存故虽常善救人终使慧心无滞如此密用则能了悟故云是谓袭明义曰圣㫖以密用善功了悟无滞不存于迹谓之袭明又解袭者承续也言人灵府之性本来明净爲尘所翳迷惑天眞今以五善之行内洗其心眞性复明慧照如本然当常行善救无起妄尘承袭慧明无使昏翳不矜于迹不滞于常可谓袭明也故善人不善人之师注师法也夫善人者离诸爱染则心清净于法无滞则教圆通取喻于水物来斯鉴所鉴者照形而有象能鉴者见象而无心善人正慧若斯故可爲不善人师法䟽曰夫不爲诸恶守法循常无侵于人无伤于物者善人也人之爲善者天地爱之神明护之不习道而行合于道不明法而心契于法不伤于物物亦不伤之不害于人人亦不害之如此则动静运爲常获贞吉恶人慕其贞吉亦当化而爲善是可爲不善人之师也春秋云郑人以乡校论其执政然明以其谤议国政欲毁之子产曰若朝夕游之闻执政之善否其所善者吾则行之其所恶者吾则改之是吾师也若之何毁我闻忠善以损怨不闻作威以防怨若遽止之由防川也夫决伤人必多不克救矣不如小决使导然明悦之孔子曰人谓子产不仁吾不信也书曰能自得师者圣人也夫师者有法可范之谓也学记曰安其学而亲其师乐其友而信其道虽离师辅而不及也若隐其学而疾其师若其难而不知其益也君子知教之所由兴又知教之所由废然后可爲人师独学而无友孤陋而寡闻是故择师不可不慎也义曰君子知至学之难易而知其美恶然后能博喻能博喻然后能爲师能爲师然后能爲长能爲长然后能爲君故师者所以学爲君也当其爲君不爲臣也太学之礼虽诏于天子无北面所以尊师也善学者师逸而功倍不善学者师勤而功半又从而怨之言先王事师之道无北面王行而西折而南面东而立师尚父面西以道书之㫖以教于王故曰在三之义君父师也师无当于五服五服不得不亲是则爲师之道不亦重乎况至人心无染着于法不滞应物而爲鉴鉴物而无心乃眞道之师也善人者邦国之所贵也春秋羊舌职曰吾闻之禹举善人不善人远矣诗云战战兢兢如临深渊如履薄冰此善人在上也此谓宣公十六年晋灭赤狄士会献狄俘于定王王以黻冕卿服命士会将中军且爲太傅于是晋国之盗逃奔于秦故羊舌职美之曰善人在上国无幸人人之多幸国之不幸无善人之谓也若此则善人者邦国之寳岂惟师乎不善人善人之资注师法也资取也善人可师法不善人可取以役使也䟽资取也夫火有其炎寒暑附之闻道勤行必资宗匠既悦先生之善须伏弟子之劳则不善之人善人可取使役耳义曰善人既以善行能化不善之人则不善之人景慕服从爲之使役论语云有事弟子服其劳先生者父兄师长也则弟子事师服膺从教也夫人之立身有三尊焉事父母以孝事君以忠事师以敬身体发肤父母生之也道德礼乐师以教之也爵禄品位君以荣之也虽道在即请学无常师凡申请益之仪便有在三之敬矣不贵其师不爱其资注此章深㫖教以兼忘若存师资未爲极致今所以贵师爲存学相学相既空自无所贵所以爱资爲存教相于教忘教故不爱资贵爱两忘而道自化矣虽知大迷是谓要妙注师资两忘是谓玄德凡俗不悟以爲大迷以道观之是谓要也䟽夫初地修进两存学相未能忘言教故贵爱师资若能了悟行门则学无所学师资之名既失贵爱之目不存义曰初地修行者谓从凡觉悟回向正道舍凡从信初入法门谓之初地本际经云夫爲学者初修十事以爲阶梯如人縁梯从初一桄至第二桄乃至于顶昇阶之人自下至高要须先习此十行法然后乃能深入正观一者初地之人先因善欲有欲乐心乃能进趣二者亲近善友导引其心深信正道三者簉诣明师师有妙法广能宣告示以要术四者既闻正教能受读诵五者能出家专行柔弱永断有爲离诸桎梏六者参受正戒防身口心七者幽隐山林栖遁独处求离嚣尘修寂静志八者当念大道是眞法王能度衆生越生死海犹如船师拯济沈溺九者当念经教是妙医方能示衆生理烦恼药十者当念法师是眞父母善能生我法身慧命以是十法品初地因次以小乘柔伏之法又进中乘进修之法后入大乘观行之法以此法故贵爱师资师者父也我若无师不能得道是故应当远近随逐心眼观想恒在目前不替须臾无他杂想非师不度非师不仙既了悟己学相皆空诸方便门本无文字解了大道贵爱兼忘入衆妙门达眞常境䟽然此章大宗教之忘遣语以渐顿不无阶级论其造极是法都空故前举爲师爲资示修进之路后云不贵不爱导悟证之门则所以贵师爲存学相学相既空自无所贵所以爱资爲存教相于教兼忘故不爱资相忘江湖自无濡沬乍闻斯㫖凡俗不悟执学滞教则必以爲大迷故老君格量云虽知凡俗以爲大迷于道而论是谓要妙矣义曰师资之道相因之义也玉因琢而成器人因师而悟道言于教则有念师礼师之法垂以训人历劫典宪非同不善之人暂爲资取矣故天子上丁释奠于先师太子太学谒先师皆存其道以垂教也若以达观之理大则忘天地内则忘其身物我都忘岂复有师资之限如啮缺问道乎被衣被衣曰正汝形一汝视天和将至摄汝知一汝度神将来舍德将爲汝美道将爲汝居汝瞳焉如新生之犊而无求其故言未卒啮缺睡寐被衣大悦行歌而去之曰形若藁木心若死灰眞其实知不以故自持媒媒晦晦无心而不可与谋彼何人哉言其初与变化俱末而独化者也当此时也啮缺形骸天地俱忘矣岂唯忘其师乎师资贵爱之道于斯达矣其于理国也不立德于人不衒仁于物百姓日用而不知固无师资贵爱之尚契太古忘言之道衆人不达初爲大迷了而达之信爲要妙矣濡沬者庄子天运篇老子答孔子之词也道徳眞经广圣义卷之二十三道德真经广圣义正统道藏三家本五十卷洞神部玉诀类道德眞经广圣义卷之二十四羊十三唐广成先生杜光庭述知其雄章第二十八知其雄守其雌爲天下谿䟽知辩识也雄刚躁也雌柔静也夫物贵全和法求中道雄则过亢雌则卑弱俱未适中于善行必当縁笃以爲经故知其雄躁则当守其雌静守其雌静亦当知其雄躁守雌则可知雄则败败则妨行持戒守雌能守雌柔是爲谦德物所归往如水归谿矣义曰夫于内修也辩识刚躁知必败伤故以雌柔之道制之矣亢极也笃厚也性刚躁而雄则多亢极亢极则尤过生焉所以厚其柔静之心制其雄刚之性乃无亢极之败谿者衆流所归以其谦下故也人谦下则物归地谦下则水聚上清有雌一之道又有三奔五雌之法皆柔弱其志和静其神以致长生也理国以谦静则万物从顺如水之赴谿矣爲天下谿常德不离复归于婴儿注雄者患于用壮故知其雄则当守雌谦德物归是爲天下谿谷则眞常之德不离其身抱道含和复归于婴儿之行䟽知雄守雌是爲善行物所归往爲天下谿能如此者则眞常之德曾不离散常德不散即是全和全和之人少思寡欲泊然未兆乃如婴儿故云复归于婴儿也义曰理国在于谦静理身在于雌柔万物顺从衆德归凑则常享其祚克全其身婴儿者未分善恶未识是非和气常全泊然凝静以喻有德之君全道之士其德若此乃合道眞理身则神所归理国则民交会之也知其白守其黑爲天下式䟽白昭明也黑暗昩也式法也夫能守雌静则德行昭明德虽昭明不以矜物当如暗昩自守淳和能如此则可以爲天下法式矣义曰爲君有独见之明爲道有昭显之德皆当若昏若晦不衒不矜则氓庶攸归淳和内足以此爲天下法式也史记老君谓孔子曰君子盛德容貌若愚是也夫有德不矜有明不衒岂唯内充道行固亦克俱声光矣爲天下式常德不忒复归于无极注能守雌静常德不离德虽明白当如暗昩如此则爲天下法式常德应用曾不差违德用无穷故复归于无极也忒差也䟽忒差忒也极穷极也知白守黑是谓德全德全之人可爲天下法式则眞常之德随应而用应无差忒用亦不穷故云复归于无极义曰爲君爲道外晦其明内积其德淳和既着天下化之于国则圣德无穷于身则长生无极知其荣守其辱爲天下谷䟽荣尊荣也辱卑辱也夫爲天下法式则其德尊荣德虽尊荣常守卑辱以和爲量无不含容如彼空谷物来斯应故云天下谷也义曰人君富有八极君临九围是尊荣也自称孤寡不谷是卑辱也名号所设则古之制也能当理思乱居安惧危戒慎卑躬昼干夕惕则德广体弘如虚谷矣爲道之人外其德誉自守卑柔如庚桑避㟪㠥之祠庄子叹拥肿之木则其材德不显心虚德全若空谷矣爲天下谷常德乃足复归于朴注德虽尊荣常守卑辱物感斯应如谷报声虚受不穷常德圆足则复归于道矣䟽朴道也虚受应物如彼谷神眞常之德是乃圆足足则复归于朴矣夫道爲德体德爲道用语其用则云常德乃足语其体则云复归于朴归朴则妙本清净常德则应用无穷非天下之至通其孰能与于此义曰既富于德则合于道道爲德体则澹寂无爲德爲道用则施行有作人君以五善之化诱民于无爲以广济之德积功而合道故云复归于朴夫道无爲而无不爲也通生万物应变无方故谓天下之至通也易曰形而上者谓之道推而行之谓之通是也夫圣人之理国至士之修身当知其雄强明白尊荣三者非持乆之益乃当执雌柔暗昩卑辱三行而制之则前五善外以化人此三行内以修己人化则道弥广己修则德愈昌道广德昌理国理身之至要矣朴散则爲器圣人用之则爲官长注含德内融则复归于朴常德应用则散而爲器既涉形器必有精粗故圣人用之则爲羣材之官长䟽器形器也自知雄下论性修德反则复归于道此云朴散爲器者明德全合道即能应用应用迹粗涉于形器故云朴散则爲器圣人弘济则爲羣材之官长矣义曰形而上者谓之道形而下者谓之器道惟无非是可见可博之质乃是虚寂之妙本也器涉有乃是可知可称之用非是质碍之常形也圣人理天下用材用德委以牧人共振玄风以弘道化故云爲官长也夫四海之广兆庶之繁不可下人以爲理故立羣官师长各司其任在昔唐虞建官惟百夏啇周汉所立愈多以德居官以材莅任各当其器而万方理焉若爲道之士则布德施惠救物立功亦犹器用以利于人尔爲国则用材化物爲道则施功济人合于道朴之化也尚书曰学古入官左传曰能官人则民无觎心是也春秋昭公十七年秋郯子朝鲁对昭子曰黄帝以云纪官炎帝以火纪官共工以水纪官太皥以龙纪官少昊以鸟纪官以凤鸟爲司历玄鸟爲司分伯赵爲司至青鸟爲司启丹鸟爲司闭祝鸠爲司徒睢鸠爲司马尸鸠爲司空爽鸠爲司寇鹘鸠爲司事五鸠以鸠民五雉爲五工正九扈爲九农正扈止也止民使不淫放也自颛顼以来不能纪远乃以民师而命民爲官设官分炽止尚矣盖以宣道行德以教于人者也官非其人物罹其害岂可轻授哉书曰官不必备惟其人斯之谓也故大制不割注圣人用道大制羣生暄然似春蒙泽不谢动植咸遂曾不割伤䟽此明圣人用道也夫圣人德全大制羣有法干坤之施洒雨露之恩各畅其和不知其力令动植之物咸遂其生曾不割伤以爲己用故云大制不割义曰圣君临极宰制万方德被羣生各遂其性故动物植物有情无情自生自成不宰不割所以玄德之世太上之君不言不化惟清惟静下知其上有君而不闻其制令之法此所谓大爲主宰而无所制割也修道之士不察察于存祝不孜孜于漱咽无爲无欲自全其和可阶于道矣将欲取天下章第二十九将欲取天下而爲之吾见其不得已注天下者大寳之位也有道者必待历数在躬若暴乱之人将欲以力取而爲之主者老君戒云吾见其不得已䟽天下者大寳之位也夫皇天命帝大制羣生必待历戴在躬然后君临万宇而姦乱之贼凶暴之夫将欲力取天下而爲之主既诛夷之不暇何天禄之可望故老君戒云吾见其斯人必不得所爲之事已语助也义曰普天之下人君统之人君之位皆上天降命历数所归应天之心顺人之望而后君临四海子育羣生而爲之主也莫不世传积德身有殊祥履巨迹而诞伏羲感神龙而孕炎帝轩辕乃电光绕斗少昊乃星彩流虹颛顼高辛生资睿圣唐尧虞舜天表神奇尧火运于赤龙舜土德于虹瑞月精命禹鷰卵降汤紫气霭于砀山赤光照于汉室此并身有殊祥也积玄勋而黄轩受命禀前功而颛顼叶符黄帝十七世而祚有殷汤后稷十三世而兴西伯此皆积世累功也或生而神圣或诞而能言日角犀文龙颜鹄步重瞳八采反羽奇毫玉斗横身鳞文遍体或全于囹圄之内或逃于沟窦之中而复兆应天文德谐人愿然后驱雄驾杰拯溺救焚康济黎元克昌帝业斯可谓生灵徯望历数在躬者也尚书曰天之历数在尔躬是矣若乃器非神授才乏天资积善不显于先人钟异靡闻于奇兆恃水草之力纵豺狼之心假狐媚而窃国权因佞倖而窥神器兴问鼎之计运胠箧之谋王莽董卓则枭戮于前侯景桓玄则败亡于后流恶名于万古取大笑于四方欲以力而爲之其可得也况剑闻神授力可拔山喑呜则鬼伏神惊叱咤则坚摧敌溃终乃舣舟莫济刎颈阴陵不闻聚井之祥徒益五侯之赏苟不及于此者又何矫窃而欲非望哉老君戒曰吾见其不得已大寳之位已具前解天下神器不可爲也爲者败之注大寳之位是天地神明之器故不可以力爲也故曰爲者败之此戒姦乱之臣也䟽天下大寳之位所以不可力爲也者爲是天地神明之器将以永终圣德之君而令流布恺悌之化岂使凶暴之夫力爲而得毒螫天下乎是知必不可爲爲亦必败此戒姦乱之贼臣也义曰天神曰神地神曰祇日月之照曰明言天地日月之间森罗万象必有主宰而司牧之故天地神明以此司牧之大位授于圣德之君而令布和平悦乐之化以养民也恺乐也悌易也诗大雅洞酌篇召康公戒成王曰恺悌君子民之父母言乐强教于民易以悦安于民民敬爱其君父之尊如母之亲故云恺悌之化若凶之夫力取天下必以强兵残忍诛害于如吴国爲封豕长蛇项羽比狼贪羊狠则生民罹其虿毒矣毒出于口曰螫毒出于尾曰虿明此凶暴之夫毒螫天下必不得其大寳之位而自致败亡故云爲者败之矣执者失之注历数在躬已得君位而欲执有斯位凌虐神主天道祸淫亦当令失之此戒帝王者也䟽人君者或拨乱反正或继体守文皆将昭德塞违恤隐求瘼若执有斯位凌虐神主坐令国乱无象遂使天道祸淫神怒人怨是生灾沴乱离斯作谁奉爲君亦当失斯位矣此戒帝王也义曰人君继体承干不以其德毒流海内祸起寰中号令不行戈鋋内向天下既乱海岳沸腾眞主应运救人拨乱反正如夏禹殷汤周武汉祖创业之君也天下既定授于子孙故嗣主继明守文承统如夏桀殷纣周赧汉献爲继体之君也且创业之君必资圣德塞违补过明德显仁招怀隐沦求採瘼病初有大寳罕及败亡盖其励精求理故也而继体之君不知稼穑长于妇人之手生于深宫之中八音五色乱其心丽服淫声溺其性或穷兵四境流毒九州视赤子若仇雠顾生人如草芥动致芟刈不循宪章反道违天凌虐神主神主者民也于是干戈四起水旱不时神怒衆离鬼哭人怨遂有南巢放逐牧野枭夷殒身黔庶之中失政姦雄之手洪图一去大业不归此明执者失之足爲后王之戒昭德塞违者春秋桓公二年宋华督杀孔嘉父而弑殇公立公子凭是爲庄公以郜鼎赂于鲁恒公公纳之于庙大夫臧哀伯谏曰君人者将昭德塞违以临百官犹惧失之今寘其赂器于太庙明示百官百官象之又何诛焉昔武王克啇迁九鼎于雒邑义士犹或非之而况将昭违礼之赂器于太庙其君之何瘼病也沴妖气也内起曰眚外起曰灾亦天火曰灾也故物或行或随或呴或吹或强或羸或载或隳注明爲则败执则失故物或行之于前或随之于后或呴之使暖或吹之使寒或扶之则强或抑之即弱有道则载事无德则隳废䟽此明凡物不常事亦倚伏也呴暖气也吹寒气也强壮也羸弱也载事也隳坏也且夫爲之则败执之则失亦如凡物或行之于前或随之于后或呴之使暖或吹之使寒或扶持之使强或抑损之令弱或有引而载事或推之而隳坏且同糺纆不可凖绳唯当以欲从人方可乐推不猒坙其义曰物之倚伏固以不常人事推移安能长保是以爲者败之执者失之或后者居前或前者反后或寒者变煖或煖者反寒或弱者爲强或强者爲弱或成者致壊或隳者获全如糺缠之萦纡无准绳之正定矣纆大索也准的也绳正也无道之君以人从欲有道之主以欲从人以欲从人者天下悦乐而推尊之不猒其德也以人从欲者春秋僖公二十年宋襄公欲合诸侯臧文仲闻之曰以欲从人则可以人从欲鲜济言屈己之欲从衆之善也明年秋宋公与楚陈蔡郑许曹盟于孟诸侯执宋公以伐宋言宋公无德争盟衆共执之如文仲之言也文仲鲁大夫也是以圣人去甚去奢去泰注圣人睹或物之行随知执者之必失故去其过分耳䟽是以理天下之圣人睹行随之不常知矜执之必失故约己检身割贪制欲去造作之甚者去服翫之奢者论名戴且分爲三目征其实乃同于一条甚奢泰者皆谓之过分耳义曰圣人之于天下也观倚伏之势见推移之机于施爲之中不使过分知甚者必极奢者必贪泰者必盛极则必反贪则必怨盛则必哀有一于此必爲亡败故皆去之爲道之士明执失之理知奢泰之非谦抑自居冲虚内保则可以参眞矣道德眞经广圣义卷之二十四道德真经广圣义正统道藏三家本五十卷洞神部玉诀类道德眞经广圣义卷之二十五景一唐广成先生杜光庭述以道佐人主章第三十以道佐人主者不以兵强天下其事好还注人臣能以道辅佐人主者当柔服以德不用兵甲之威取强于天下何则兵者凶器战者危事抗兵加彼彼必应之其事既好还报则胜负之事未可量矣䟽以用也佐辅也还报也言爲人臣者当用道化无爲辅佐人主致君尧舜是曰股肱舞干羽于两阶修文德于四海令执大象而天下往太阶平而寰海清若震耀戈甲之威穷渎侵伐之事抗兵以加彼彼必应之其事能还报则胜负之事谁能预尅也哉义曰夫臣之事主以道爲先所宜清静匡君勿以兵谋辅国化既清静君遂无爲平泰可图尧舜何远致君者言臣以道德助化则君德自齐于尧舜也股者足也肱者手也君爲元首臣爲股肱犹一身耳君臣之道其可忽乎书云元首明哉股肱良哉是也舞干羽者尚书大禹谟曰舜以禹之功命之嗣位时有苗之民数干王诛命禹徂征之于是会诸侯之师誓衆而往奉辞伐罪三旬苗民逆命益谓禹曰惟德动天无远不届至诚感神况于有苗乎禹班师振旅诞敷文德舞干羽于两阶七旬而有苗格有苗左洞庭右彭蠡在荒服之例去京师二千五百里征之不服不征自来言以文德道化抚之也干楯也羽翳也舞者所执之物既还师振旅不用干戈乃修文德以文舞舞于賔主两阶之间以抑武事而苗人来格格至也礼曰舞者所以饰喜也执其干戚习其俯仰屈伸容貌得庄焉行其缀兆要其节奏行列得正焉羽籥干戚舞之器也屈伸俯仰舞之容也缀兆舒疾舞之列也故天子八佾八人爲列六十四人也诸侯六佾大夫四佾士二佾佾列也二人爲列矣执大象者第三十五章之词也太阶者三台六星爲太阶六符起文昌抵太微以主三公君臣和法令平则其星光明行列相类星或明或暗或狭或阔或变色或亡失不见皆爲灾凶若三星亡失革命易姓六阶匀明天下太平也今若大臣以兵谋辅主不能以文德怀人侵伐图功加兵于彼彼必还报则胜败之势未可知也或自焚焉负败也抗以手抗拒也渎乱也师之所处荆棘生焉大军之后必有凶年注军师所处战则妨农农事不修故生荆棘兵气感害水旱继之农废于前灾随其后必有凶荒之年矣䟽师军师也又易曰师衆也夫兴师动衆则人劳于役行赍居送则妨工害农农事不修故生荆棘大军之后积费既多和气致祥兵气感害水旱相继稼穑不生故必有凶荒之年以报穷兵之怨尔义曰人臣以兵辅主主则习用其兵主贪不急之功臣冒无猒之赏或凭凌下国侵伐邻封危器一施生民受弊行者有赍粮之苦居者有转馈之劳男废耕农女妨蚕绩所以云悬军十万日费千金杼轴其空輓输莫息田生荆棘人遂饥荒设无水旱之侵已有耕耘之阙夫和气结则祥瑞降兵气盛则灾害生疾疫流亡由斯而作穷兵之弊可胜言哉惟君惟臣所宜深戒也修身之士以嗜欲交侵犹国有兵戈也眞气耗散犹生民疲弊也所以嗜好不节则神气散亡神气散亡则疾疹交构气亡疾作何福善之可冀乎何延益之可希乎于国于身俱可深戒也故善者果而已不敢以取强䟽春秋传曰杀敌爲果今明杀敌者令不相侵止其爲暴是知杀敌爲果即止敌也老君云事不得已而欲用兵用兵之善但求止敌令不爲寇必不以衆暴寡凌人取强取强则事好却还是以戒令不敢故云不敢以取强义曰王者化人贵乎道德道德未洽恩信未孚或有外敌来侵不得已而方应应变制敌岂在杀人能取胜于伐谋自可期于止杀故于文曰止戈爲武但止其敌不在杀人可谓止戈矣其若封尸流血白刃相交或胜之于前或败之于后好却还报非曰能军不敢取强是合天道矣杀敌爲果者春秋宣公二年春郑公子归生受楚之命伐宋宋华元御之战于大棘宋师败绩囚华元获司空乐莒甲车四百六十乘俘二百五十人馘百人宋大夫狂狡逆郑人郑人入于井倒㦸而出之获狂狡君子曰失礼违命宜其爲擒也戎昭果毅以听之谓礼常存于耳着于心想闻其政令杀敌爲果致果爲毅易之戮也言易而反之必爲戮矣果而勿矜果而勿伐果而勿憍注善辅相者果于止敌盖在安人和衆不敢求胜取强故虽果于止敌不敢爲寇慎勿矜功伐取以自憍盈憍则败亡故以爲深戒也䟽夫用兵之善果于止敌止敌自矜未名善胜故虽能止敌慎勿矜夸矜夸则伤于取功故虽果于止敌戒云勿伐其功伐取其功是则自爲憍泰憍泰则乐杀故败不旋踵此爲炯戒可不慎乎义曰矜夸大也伐自称己善也憍慢也安人和衆者春秋宣公十二年楚子围郑三月克之郑伯肉袒牵羊以逆楚子将舍之左右曰不可许也得国无赦楚子曰其君能下人必能信用其民矣退三十里而许之平潘尪入盟子良出质夏六月晋师救郑荀林父将中军先縠佐之赵括赵婴齐爲大夫士会上军郄克佐之巩朔韩穿爲大夫赵朔将下军栾书佐之荀首赵同爲大夫韩厥爲司马及河闻郑及楚平林父欲还曰无及于郑而勦民焉用之楚归而动不后士会曰善会闻用军观衅而动德刑政事典礼不易不可敌也不爲是狂楚君讨郑怒其贰而哀其卑叛而伐之服而舍之德刑成矣伐叛刑也柔服德也二者立矣昔岁入陈今兹入郑民不疲劳君无怨讟政有经矣荆尸而举商农工贾宰择楚国之令典军行右辕左追蓐前茅虑无中权后劲百官象物而动军政不戒而备能用典矣其君之举也内姓选于亲外姓选于旧举不失德赏不失劳老有加惠旅有施舍君子小人物有服章贵有常尊贱有等威礼不逆矣德立刑行政成事时典从礼顺若之何敌之见可而进知难而退军之善政也兼弱攻昩武之善经也子姑整军而经武乎先縠曰不可晋之所以霸师武臣力也今失诸侯不可谓力有敌不从不可谓武由我失霸不如死且成师以出闻敌而退非失也命爲军帅而卒以非失唯群子能我弗爲也以中军佐济荀首曰此帅殆哉易有之师出以律否臧凶顺成爲臧逆爲否有帅而不从临孰甚焉果遇必败先縠尸之虽免而归必有大咎韩厥林父帅军遂济楚子北师次于郔闻晋师济王欲还嬖人伍参欲战令尹叔敖不可参曰若事之捷孙叔爲无谋矣令尹南辕返斾伍参言于王曰晋之从政者新未能行令其佐先縠刚愎不仁未肯用命其二帅者专行不获衆谁适从此行也晋师必败且君而逃臣若社稷何王病之告令尹改辕而北之次于管以待之晋帅敖鄗之间郑皇戍使如晋师曰郑之从楚社稷之故也未有贰心楚师骤胜而骄其师老矣而不设备子击之郑师爲承楚师必败先縠曰败楚服郑于此在矣必许之栾书曰楚自克庸以来其君无日不讨国人而训之于民生之不易祸至无日戒惧之不可以怠在军无日不讨军实而申儆之民生在勤勤则不匮不可谓骄先大夫子犯有言曰师直爲壮曲爲老我则不德而激怨于楚我曲楚直不可谓老其君之戎分爲二广广有一卒卒偏之两右广初驾数及日中左则受之以至于昏内宫序当其次以待不虞不可谓无备师叔楚之崇也入盟于郑子良郑之良也在楚楚郑亲矣来劝我战我克则来不克遂往以我卜也郑不可从赵括赵同曰帅师以来唯敌是求克敌得属又何俟智焉庄子曰赵括赵同咎之徒也赵朔曰栾伯善哉实其言必长晋国楚少宰如晋师曰寡君少遭闵凶不能文此行也将郑是训定岂敢求罪于晋二三子无淹乆随会对曰昔平王命我先君文侯曰与郑夹辅周室无废王命今郑不率寡君使群臣问诸郑岂敢辱候人敢拜君命之辱先縠以爲谄使赵括从而更之曰行人失辞寡君使群臣迁大国之迹于郑曰无避敌群臣无所逃命楚子又求成于晋晋人许之盟有曰矣楚许伯御乐伯摄叔爲右以致晋师晋魏锜使于楚请战而还赵旃请入楚召盟二子皆欲晋败郄克曰二憾往矣不备必败先縠曰郑人劝战不敢从也楚人求成弗能好人师无成命多备何爲士会曰备之善若二子怒楚楚人乘我丧师无日矣楚若无恶除备而盟先縠不可士会使巩朔韩穿师七覆于敖前故上军不败赵婴齐具舟于河潘党逐魏锜楚子乘左广逐赵旃晋师使钝车逆二子楚人惧王之入晋军也遂出阵孙叔曰进之宁我薄人无人薄我车驰卒奔疾进乘晋军林父不知所爲鼓于军中曰先济者有赏中军下军争舟舟中之指可掬晋师右移上军未动工尹齐将右拒逐下军潘党唐侯从上军郄克欲待之士会曰楚师方壮若萃于我必尽不如收而去之殿其卒而退不败及昏楚师于邲晋之余师不能军宵济亦终夜有声潘党曰君盍筑武军而收晋尸以爲京观臣闻克敌必示子孙以无忘武功楚子曰非尔所知也夫文止戈爲武武王克啇作颂曰载戢干戈载櫜弓矢我求懿德肆于时夏允王保之又作武其卒章曰耆定尔功其三曰铺时绎思我徂惟求定其六曰绥万邦屡丰年夫武禁暴戢兵保大定功安人和衆丰财者也故使子孙无忘其章令我使二国暴骨暴矣观兵以威诸侯兵不戢矣暴而不戢安能保大犹有晋在焉得定功所违民故犹多民何安焉无德而强争诸侯何以和衆利人之几而安人之乱以爲己荣何以丰财武有七德我无一焉何以示子孙其爲先君宫以告成事而已武非吾功也古者明王伐不敬取其鲸鲵而封之以爲大戮于是乎有京观以惩淫慝今罪无所而民皆尽忠以死君命又可以爲京观乎祀于河作先君宫吿成事而还是役也郑石制入楚将以分郑而立公子鱼臣辛未郑杀石制鱼臣君子曰无恬乱者谓是类也且夫伐谋而得胜彼敌敢侵止杀济危信爲善矣若矜伐其善自衒其功身享功名心必憍泰憍泰则凌物凌物则怨生祸败可期功名难保韩信见擒于云梦白起齿剑于杜邮矜伐生憍因憍致祸不可不戒也果而不得已是果而勿强注前敌来侵不得休止故用兵以止之如是则果在于应敌非果以取强䟽夫果于止敌者非好胜而凌人也但前敌来侵事不得已故云果而不得已已止也用兵应敌是非求胜能如此者胜不恃强故云果而勿强物壮则老是谓不道不道早已注物之用壮犹兵之恃强物壮则衰兵强则败是谓不合于道当须早止不爲䟽凡物壮极则老兵强极则败故兵之恃强犹物之用壮物用壮适足以速其衰老兵恃强则不可全其善胜兹二事者是谓不合于道贤臣明主知其不合于道爲须早止不爲故云不道早已已止也义曰兵之恃强必致死败符坚寿春之役李密洛口之师王寻昆阳之兵炀帝征辽之衆皆号百万信爲多焉而非道恃强败不旋踵兵强故也亦如物壮则老用壮必伤矣昔秦吞七国一统九州力盛兵强天下莫敌土崩瓦解曾不踰时扶苏死于长城子婴降于轵道鹰扬鹗视夫何足云圣人以爲非道之基不如早止理身则嗜欲复性亦犹兵焉若制欲捐情澡神涤虑止其妄想守彼虚玄自无物壮之讥可谓全和之要师亦有老春秋曰师曲爲老谓出师无名不以其理理屈于敌亦爲老焉故曰师直爲壮曲爲老也道德眞经广圣义卷之二十五道德真经广圣义正统道藏三家本五十卷洞神部玉诀类道德眞经广圣义卷之二十六景二唐广成先生杜光庭述夫佳兵章第三十一夫佳兵者不祥之器疏佳好也兵者韬略之属也祥善也器材器也君子进德修业必慎厥初藏器于身俟时而动当游心道德之囿閲思坟诰之林使光昭今古开济成务义曰韬六韬也齐太公姜子牙钓于磻溪剖鱼得玉璜中有此书一曰文韬经邦立国不越天常二曰武韬克定祸乱威伏八方三曰龙韬燮理阴阳不逾时令四曰虎韬善用爪牙群凶自挫五曰豹韬膺时戡难智在权机六曰犬韬採听至微或成奇变韬者藏也兵机权变不可轻以示人故以韬藏隐晦爲义略三略也三略者谓汉留侯张子房于下邳圮桥遇黄石公授以三略曰子得之可爲帝王之师亦机钤用兵之术也子牙用之佐武王克啇伐纣而成王业子房用之佐汉祖灭项籍而有帝图进德者德冠五帝爲美行之一首修业者业兼六艺爲习学之先故君子务本本立而道生习学之业慎其初始习文儒道德则爲君子习贪骄残暴则爲小人昔孟轲幼孤居近葬者乃学爲墓轲母贤见其所习非美徙居避之又近陶匠之家轲又学爲陶瓦之器母又徙居近儒学之家轲乃学习坟典后爲大儒道亚周孔名高韩墨昔孔子爲儿好以俎豆爲戏后爲礼乐之祖道冠百王化融四海后稷爲儿好以耕农爲戏后爲农正播植之业功济天下汉张汤爲儿时因鼠窃肉爲父所责汤薰穴得鼠及所残肉笞鼠讯鞫论报款占其辞如老狱吏后仕汉爲法官详定刑律垂法着令所以习爲善者善功必着矣所慎善恶之习在厥初尔厥其也初始也藏器于身者易下系曰公用射隼于高墉之上获之无不利子曰隼者禽也弓矢者器也射之者人也君子藏器于身待时而动何不利之有言君子得时即有成功不得其时动有结阂之患故无功也註言公者无私也高墉喻高位也隼在高墉则难射人处高位即难除处高位而贪残如隼将除之者在得其时无不尅矣言君子有可大之德可乆之业亦当得时而可动矣史记云君子得其时则驾不得其时则蓬累而行所谓邦有道危言危行邦无道危行言逊得其时则功济天下失其时则独善其身是明进退之度也游心在乎道德閲思在乎典坟囿园囿也典谟典也坟三皇之书爲三坟也诰训诰也如汤诰酒诰例也林丛木爲林言书史之多也光大也昭明也令善也乃能大明善美之名也开济成务者易上系云夫易开物成务谓天下之道如斯而已者也此言易道可以覆谓天下开济万物亦如君子之德业光大昭明爲世之范乃复游心道德之园囿坟诰之丛林美名扬显成其大务也春秋宋穆公属其臣立殇公云先君以寡人爲能贤光昭令名是也修道之士亦当慎其所习游心大道閲思无爲道可冀也若其滞是非之境束言教之墟迷嗜翫之津窥浮诞之牖其道弥远矣人君理国习皇风帝道可叶于昇平傚王业霸图罕偕其清静矣况兵战之术乎所宜戒也䟽而乃有以兵谋韬略爲佳好者夫谋略之设以正爲奇兵钤之书先声后实皆在乎攻取杀伐故爲不善之材器尔义曰谋图度也奇变诈也攻击也取言其易也言此六韬三略之书金版玉钤之术皆图度机谋之用非祥善之道兵法尚诈故以正爲奇先其虚声后其实用开张诡谲非君子之所宜于国爲贪残于身爲不善于物爲憎恶岂可习而行诸且人之所习务在有成业成而用用而求达习善器者进则利物退则全身用则懋功显则彰德今习兵道以诡诈爲本欺谲爲能杀获爲功诛伐爲事谲诈则非信杀伐则非仁佐于国则陷君爲征伐之主行于身则造迹于诡妄之徒固爲不善之事矣老君说经之时但有战斗之说则是版泉涿鹿丹浦用兵未有六韬三略之书然用兵亦以机讨相谲诈相倾得胜爲功杀人爲美非爲道者所务故切戒之今引韬略之书取近而证远尔物或恶之故有道者不处注佳好也兵者谋略也凡人修辞立诚不能以道德藏器而以兵谋韬略爲好谋略之用只在于攻取杀伐故爲不善之材器凡物尚或恶之是以有道之人不处身于此尔䟽畜德于身是爲能事既爲不祥之器是以凡物尚或恶之况有道之君子焉肯处身于此故云有道者不处义曰有道之士以德润身以善救物动资简正静合虚无不萌杀伐之心肯尚兵谋之事兵以杀伐爲用凡物望而恶之矣修辞立诚者易干九三之词君子忠信所以修德也修辞立其诚所以居业也君子居则贵左用兵则贵右注左阳也阳和则发生故平居所贵右阴也阴凝则肃杀故用兵所贵也䟽左阳也右阴也阳好生阴好杀好生故平居所贵好杀故用兵所贵义曰帝出乎震物生于东春主发生夏爲长养天道左旋所以左爲阳而顺生成之道也万物肃杀于西秋主杀也藏伏于北冬主藏也月配阴而主刑金居西而主兵所以右爲阴而逆杀伐之道也君子体仁以利物故平居则贵左用兵法义而尚刑故贵右也兵者不祥之器注祥善也好兵者尚杀故爲不善之材器非君子之器注君子以道德爲材器不尚兵谋疏上文云佳兵者不祥之器所以明用兵则尚右而好杀有道者故不处之此云兵者不祥之器对结上文明非君子之器君子以道德爲材器故无利尔义曰君子所习也稽十三皇五帝之道德祖述唐虞夏殷之仁义宪章文武周孔之礼乐将以经天下济万物垂后王祐来世时之遇也则开物成务时之不也则卷而怀之故无所不利矣上云佳兵爲不祥之器有道者不处示其所习之初务在于道德不在于兵谋而习兵谋者非君子所务习之已成必将用之用兵之㫖明在下文不得已而用之恬淡爲上注戎狄来侵故不得已善胜不争故恬淡爲上䟽夫文德者理伐之器兵谋者辅助之材也故云文则经纬天地武则克定祸乱虽天生五材废一不可而武功之用定节制宜是知用之有本末行之有逆顺在乎事不得已然后应之谓四夷来侵王师薄伐所当示之以恩惠绥之以道德既同蚊蚋之螯故无凭怒之心推此而言是以恬淡爲上义曰圣人制法垂训也随时降杀与代污降太上之君以道爲化其次以德其次以仁道德既衰浇讹时扇故文武之道用焉文训之以礼乐仁义武训之以奇正权谋文经天地而武定祸乱文爲本而武爲末文爲体而武爲用夫子云不教民战是谓弃民也有文事必有武备所以夹谷之会宣武备而斩俳优齐侯畏之归龟阴之田成礼而退斯则武爲文之辅文爲武之主也经纬天地者南北爲经东西爲纬穷鬼神之情状明造化之变通九流以清百度以贞所谓观乎人文以化成天下故文王以爲谥焉尅定祸乱者谓凶暴及人曰祸反德肆逆曰乱得㑺曰克所以黄帝诛蚩尤舜诛三苗汤克桀周克纣秦殄六国汉定三秦除暴害之政剪乱逆之根拯活生灵非杀人以取胜也故武王以爲谥矣此则明本末审逆顺不得已而乃用之矣四夷来侵者周宣之时犬戎数犯中国出师御之故诗称伐杀猃狁是也天生五材五者谓金木水火土也五行递运帝王执而用之若用材器尔故曰五材言其所用互爲终始阙一不可也师禀帝王之命者谓之王师师衆也在易爲师卦坤上坎下薄伐者薄辞也言我伐于彼也凡曰王师有钟鼓曰伐无钟鼓曰侵王师所征先示武威取其畏伏兼示恩信使其怀来非逞志于枭擒非肆怒于剪扑师出有名曰顺无名曰逆观夫四夷侵斥类蚊蚋之肤非爲中国大患固无伤于道德所宜绥以恩惠化以淳和无凭怒之心是恬澹爲上也所以宜僚弄丸而解难叔敖安寝而投兵不举干戈坐以制胜此其上也胜而不美而美之者是乐杀人䟽夫不能以德怀来而用兵求战胜故虽尅胜犹惭德薄不以爲美夫胜必多杀故以胜爲美者是乐杀人义曰圣人之柔服四夷底平祸乱以文德怀之使其化善不在用兵今既德之不逮方以兵威取胜既胜于敌乐而美之无内惭之德无恻隐之心是乐杀人也昔季札观大护之舞曰圣人之弘也犹有惭德圣人之难也言汤之伐桀始用干戈故有惭德论语曰武尽美矣未尽善也言以征伐取天下故曰未尽善也夫乐杀人者不可得志于天下注制胜于敌必丧其人故不以爲美也夫胜必多杀若以胜爲美者是乐多杀人也乐多杀人人必不附欲求得志不亦难乎䟽夫天地好生物皆含养仁人者当顺天德以全济爲务焉可茍逞诈力以快贪残贪残之人人必不附欲求得志不亦难乎故好乐杀人则不可得志于天下矣义曰夫仁者之心称物平施顺阳和以爱育行慈惠以抚安其于物类也尚怀悯护不欲一物失所礼云见其生不忍见其死闻其声不忍食其肉又弊盖埋狗弊帷埋马弊车瘗牛陈安世暑月不行畏践虫蚁杀伐草木若其时昆虫未蛰不以火田此皆仁悯之道也顺天养物理在兹乎安肯勦衆命而取功名乐杀人而图富贵哉若以伐杀之多爲美谲诈之胜爲能恣毒贪残必爲人之所畏人畏则孰敢亲附之矣既无亲附之衆独运暴横之心欲求得志于天下信爲难矣东昏归命昌邑高洋祸败灭亡足爲鉴戒吉事尚左凶事尚右䟽左阳而生则吉故吉事尚左右阴而杀则凶故凶事尚右礼记檀弓曰夫子与门人立栱而尚右二三子亦尚右夫子曰二三子之嗜学也我则有姊之丧故也二三子复尚左义曰左爲阳德主生故居常则尚左今人賔主之位及拱手之礼皆左爲上而尊也右爲阴主死今人丧礼皆尚右夫子有姊之丧拱而尚右弟子不知其故因而傚之夫子言其好学也如此及知非吉故复尚左檀弓礼记第四篇名也颜回习夫子之道首冠诸生称爲亚圣尝问于夫子曰夫子言回亦言夫子辩回亦辩夫子不言而信不比而周无器而成回不知所以然而然瞠视尘躅则不及矣弟子嗜好于学也如此尚不能尽夫子之道况于不学乎偏将军处左上将军处右注偏将军卑而处左者不专杀也上将军尊而处右者主以兵谋也言以丧礼处之注丧礼尚右今上将军居右者是以丧礼处置之䟽上将军专杀则处右偏将军爲副不专杀故处左今左尊而右卑上将军居右者言用兵之道同于丧礼丧礼尚右今上将军居右是以丧礼处置之尔义曰丧礼尚右死事属阴上将军专杀故主死事国之出军上将军登坛天子斋戒授以斧钺盖使其专杀也凿凶门而出主死事也故云兵者凶器又云兵者人之司命也将有谋则死者反生将无谋则生者反死况战者危事投之死也岂非丧礼乎偏将军既不专杀居吉位而处左也杀人衆多以悲哀泣之注以生灵之贵而交战杀之有恻隐心故以悲哀伤泣之尔䟽夫战而求胜必杀人衆多胜而不美故悲哀伤泣夫人惟邦本本固邦宁今交战杀之故仁心恻隐爲之哀泣不亦宜乎义曰以战而胜者则杀人衆多矣且人之生也九天分气十月孕神含阴吐阳法天象地万物之内人称最灵国之得人犹鱼之有水故尚书五子之歌曰皇祖有训民可近不可下人惟邦本本固邦宁此言太康尸位盘游无度有穷后羿因民不忍拒于河以其灭德民弃之而不固也所以民弱则国危民聚则国霸今图功名而好战贪土地而杀人驱彼生灵陷之死所有道之士君子之人安得不哀伤之乎故下经云抗兵相加哀者胜泣悲也战胜以丧礼处之注勇士雄人战而获胜胜则受爵居于右位尚右非吉是以丧礼处置之但以爲不祥之器何必缟素爲质也䟽夫战而获胜胜则受爵武功居右是非吉位故云丧礼处之但以战爲不祥之器尔亦何必服缞扶杖然后称之爲丧礼乎诸注此义者皆云古有斯礼寻閲坟典既无所据今所未安故不録也又引秦伯向师而哭者此乃哀败非战胜也义曰获胜受爵者功高迁上将之位亦是处以丧礼也兵爲不善之器战爲杀伐之资胜则杀彼败则杀此皆吾民也安不痛哉圣人以之悲伤君子以之恻悯故当处之以丧礼也缞杖者丧服也但杀于人即宜悲愍何必缞杖然后爲哀乎或者云古者出师天子素服泣而送之礼经之中坟典之内皆无此说以此无据疏特明之典者五帝之五典也坟者三皇之三坟也秦伯向师而哭者春秋僖三十二年秦伯伐郑秦大夫杞子戍郑使告于秦曰郑人使我掌其北门之管籥若潜师而来国可得也秦伯访于大夫蹇叔蹇叔曰劳师以袭远非所闻也师劳力竭远主备之无乃不可乎师之所爲郑必知之且行千里其谁不知秦伯辞焉召孟明西乞白乙使出师于东门之外蹇叔哭之曰孟子吾见师之出而不见其入也秦伯使人谓之曰尔何知中寿尔墓之木拱矣蹇叔之子预于师哭而送之曰晋人御师必于崤崤有二陵焉其南陵夏后皋之墓其北陵文王之所避风雨必死是间余收尔骨焉秦师遂东过周北门左右免冑而下超乘者三百乘王孙满尚幼观之言于襄王曰秦师轻而无礼必败轻则寡谋无礼则脱入险而脱又不能谋能无败乎及滑郑商人弦高将市于周遇之以乘韦先牛十二犒师且使遽告于郑郑穆公使视客馆则束载厉兵秣马矣使之武子辞焉吾子淹冬于弊邑唯是脯资饩牵竭矣爲吾子之将行也郑之有原圃犹秦之有具囿吾子取其麋鹿以间弊邑若何杞子奔齐逢孙杨孙奔宋孟明曰郑有备矣不可冀也攻之不克围之不继吾其还也灭滑而还晋原轸曰秦违蹇叔而以贪勤民天奉我也奉不可失敌不可纵纵敌患生违天不祥必伐秦师栾枝曰未报秦施而伐其师其爲死君乎先轸曰秦不哀吾丧而伐吾同姓秦则无礼何施之有吾闻之一日纵敌数世之患也谋及子孙可谓死君乎遂发命遽兴姜戎襄公墨缞梁弘御戎莱驹爲右夏四月辛巳败秦师于崤获百里孟明视西乞术白乙丙以归遂墨以葬文公晋于是始墨文嬴请三帅曰彼实搆吾二君寡君若得而食之不猒君何辱讨焉使归就戮于秦以逞寡君之志若何公许之先轸问秦囚公曰夫人请之吾舍之矣先轸怒曰武夫力而拘诸原妇人暂而免诸国隳军实而长寇雠亡无日矣不顾而唾公使阳处父追之及诸河则在舟中矣释左骖以公命赠孟明孟明稽首曰君之惠不以缧臣舋鼓使归就戮于秦寡君之以爲戮死且不朽若从君惠而免之三年将拜君赐秦伯素服郊次向师而哭曰孤违蹇叔以辱二三子孤之罪也不替孟明孤之过也大夫何罪且吾不以一眚掩大德蹇叔之哭知其师必败也秦伯之哭哀其师之败也皆非胜而哭之矣圣㫖制疏委曲明之恐后人增饰其谬耳夫用兵好杀君子不爲大道好生圣贤是则但战之胜败皆害于人自可戒之而戢兵岂必杀之而后哭理身者五欲内侵则五神疲散六情中盛则六识交争气丧神疲将虞殒谢当固抑情斩欲克保恬和亦犹理国之君不尚佳兵之美也道徳眞经广圣义卷之二十六道德真经广圣义正统道藏三家本五十卷洞神部玉诀类道德眞经广圣义卷之二十七景三唐广成先生杜光庭述道常无名章第三十二道常无名注道以应用爲常常能应物其应非一故于常无名䟽应用不穷惟感所适道之常也常在应用其应非一故于常无名故云常无名义曰道之爲用无爲焉而无所不爲统御阴阳包罗覆载干以之动坤以之宁其通生也爲天下之至通焉其幽奥也爲天下之至赜焉应用无穷周流不极纤芥得之而生植天地得之以圆方而眞常之道澹然冥寂不可得而名也名言理絶故常无名朴虽小天下不敢臣注朴妙本也妙本精一故云小而应用匠成则至大故无敢以道爲臣者疏朴妙本也语其通生则谓之道论其精一则谓之朴妙本精一故云小耳而应用匠成通生一切则至大也故无敢以道爲臣者尔义曰端寂无爲者道之眞也故谓之朴生成应变者朴之用也故谓之道道朴一耳非一而一是谓眞一眞一者杳冥之精眞中之眞也一非多法故云小以此眞一生化万殊其大无大其上无上孰敢以道爲臣乎臣者下于君者也春秋曰天有十日人有十等下所以事上也上所以供神也男曰臣女曰妾故王臣公公臣大夫大夫臣士士臣皂皂臣舆舆臣隶隶臣僚僚臣仆仆臣台马有圉牛有牧以待百事普天之下莫非王土率土之滨莫非王臣而自古及今无敢以道爲臣也侯王若能守万物将自賔注侯王若能守道精一无爲而化则万物将自賔服矣䟽言王侯若能抱守妙本精一无爲无事则八埏仰化四海归仁沐德饮和将自賔服矣义曰王者四海之尊侯者五等之二周设五等之爵公侯伯子男也先王制法则有天子诸侯卿大夫士亦有五等而兼王焉其制服土地礼节降杀亦有五等则以王统天下诸侯各理其国卿大夫士以爲陪臣佐王者也言侯王能守道者举其有土之尊能守道化物则八埏四海之人仰其道德归其至仁沐其盛德饮其和煦而自賔服矣埏封域边陲也賔顺也外国顺化谓之賔服要荒之外来附中国则客礼而賔附率服也天地相合以降甘露䟽侯王守道以致和平则无凌沴灾害地平天成二气交泰以相和合降洒甘露善瑞侯王也义曰诸侯守道于其国王守道于天下则能致天地和平无灾害氛沴之变地平天成不失其序天地二气交泰和合而能降瑞也易泰卦彖云天地交泰又云天地交而万物通也上下交而其志同也夫天地之道阴阳相感寒暑相循气交则万物生化各得其宜万物得宜和气交合则祯祥降焉甘露者美露也神灵之精仁瑞之泽其凝如脂其甘如饴一名甘露一名天酒礼斗威仪曰人君乘土王其政太平则甘露降稽命征云称谥正名则甘露降于竹栢孝经援神云德至天则甘露降甘露者中和之气也鹖冠子云圣人之德上及太清下及太宁中及万灵则甘露降而物无不盛也得而饮之寿八百歳天文録云天乳一星在氐宿北主甘露星明则甘露降也逸书曰地平天成称也言地平其化天成所施上下相称爲宜也凌者气相乱也沴妖气也灾祸也害伤也瑞祥符也致者不召而至也人莫之令而自均注侯王抱守精一则地平天成交泰致和故降洒甘露夫甘露之降萧兰俱泽不烦教令而自均平取譬侯王称物平施者矣䟽莫无也言天降甘露惠施无心人无命令自均若一亦如侯王称物平施无偏无党既惠化而大同自东自西亦何思而不服又解云言侯王守道以致善瑞则人自和平无烦命今自然均一尔义曰萧艾蒿也兰香草也泽润也侯王以道化人天赐嘉瑞国既有道人自和平不烦施令自然均普尚书洪范曰王道平平无党无偏王道荡荡无偏无党民既和平无偏曲之私党附之势也称物平施者易谦卦象曰君子裒多益寡称物平施言物之多与寡皆得其施裒其多者以益于寡是曰均平矣惠化仁化也大同者天下爲公也自东自西者诗文王之什文王有声篇云自东自西自南自北无思不服言武王作邑镐京行辟雍之礼四方来观者皆感其德心无不归伏自从也用也谓有道侯王天致善瑞人自和平东西南北无不率服不烦教令均一平普亦如四方之人乐文武之化也始制有名名亦既有注人君以道致平始能制御有名之物故有名之物亦尽爲侯王所有矣既尽也䟽制御也有名者天下有名之物也既尽也言侯王抱守精一则天降善瑞惠化无心均平若一如此始能制御有名之物物归有道故有名之物亦尽爲王侯所有矣义曰有道侯王天地合德善瑞应之上下无间四海归之有名之物皆归善化矣四海者侯王所统也弘道建德人皆化之境寓之内率土之滨孰非侯王之物亦犹山林非欲于飞鸟虎狼茂盛深密飞鸟虎狼自来归之江湖非欲于鱼鳖蛟龙广大渺漫鱼鳖蛟龙自来归之王侯非欲于有名之物道德仁惠有名之物自来归之修身非欲于道虚无冲寂道自归之万物感致在于所修也均一周普天下和平在于所化也善之归己道之感通物之从顺在于崇德也夫亦将知止知止所以不殆注若侯王能制有名之物则夫有名之物而将知依止于侯王知依止有道之君所以无危殆之事䟽殆危殆也侯王守道而化万物自賔服则夫有名之物亦将依止于侯王能依止有道之君所以无危殆之事矣故云知止所以不殆义曰侯王道化合天中外宁一疆域之内动植有名之物皆随其疆土爲王侯所有物依有道之境故无殆壊之危任春夏以生成随秋冬之摇落不天不殰无北无瘥不爲外敌所侵不爲淫刑所及一一遂性何危殆之有乎此圣㫖也今释侯王以道化人应天降瑞人归其化天下均平侯王当守道撝谦膺受符瑞知止畏慎以副天心则无危殆之事若睹其天瑞束此人和纵大其心改易其志矜功伐善则祥不胜骄其身危殆矣昔纣宫中小鸟生大鸟以爲国兴之瑞矜憍肆欲造作多端以至亡灭老君恐后之帝王恃有祥瑞因此憍矜故戒之云知止所以不殆譬道之在天下犹川谷之与江海注天降甘露以瑞有道之君在宥天下天则应之犹川谷与江海通流尔䟽此结侯王守道则天必应之故云譬有道之君在理天下陶以仁德则自致太平和气感天天瑞必应犹川谷之水而与江海通流尔义曰守道侯王德与天应善化和合以感太平天应之祯祥如川谷之通海此圣㫖也今释云若侯王上感天瑞下得人心四海万方率爲臣妾复能因其感瑞夕惕兢修翼翼干干日慎一日既无危殆之事远人慕其善化重译来賔如川谷之朝宗江波之赴海远近归往国祚繁昌矣理身者以心爲帝王藏府爲诸侯若安静心王抱守眞道则天地元精之气纳化身中爲玉浆甘露三一之神与己饮之混合相守内外均和不烦吐纳存修各处玉堂琼室阴阳三万六千神森然备足栖止不散则身无危殆之祸命无殂落之期超登上清汎然若川谷之赴海而无滞着也知人者智章第三十三知人者智自知者明注智者役用以知物明者融照以鉴微智则有所不知明则无所不照䟽知识察也夫心与境合是以生知生知之心识察前事是名知法义曰心之惠照无不周遍因境则知生无境则知灭所以役心用智者因境而起也境正则心与知皆正境邪则心与知皆邪苦乐死生吉凶善恶皆由于此也故心者入虚室则欲心生入清庙则敬心生万境所牵心随境散善之与恶得不戒而慎之乎夫知人者爲智尚书所谓知人则哲也知人者昔宋宣公舍其子与夷而立其弟如是爲穆公春秋隐公三年秋宋穆公疾召大司马孔父而属之曰先君舍与夷而立寡人寡人弗敢忘若以大夫之灵得保首领以没先君若问与夷其将何辞以对请子奉之以主社稷寡人虽死亦无悔焉孔父曰群臣愿奉公之子凭也穆公曰不可先君以寡人爲贤使主社稷若弃德不让是废先君之本也岂曰能贤光昭先君之令德可不务乎吾子其无废先君之功乃以其子凭出居郑以让与夷而立是爲殇公君子曰宋宣公可谓知人矣立穆公而其子享之命以义夫商颂曰受殷命咸宜百禄是荷其是之谓乎斯知人之至也䟽言人役心生智知前人之美恶者则俗谓之智尔若反照内察无听以心了观其心不生知法能如此者是谓明了故云知人者智自知者明义曰世人因境役心乃至分别察他人之善恶考身外之短长不求所以知而求所不知舍己傚人以衒其智是舍种种之民而悦夫役役之佞释夫恬澹无爲而悦夫啍啍之意以乱天下者智之过也故上悖日月之明下铄山川之精中隳四时之施端蝡之虫蛸翘之物莫不失其性矣孔子谓颜回曰无听之以耳而听之以心无听之以心而听之以气于智忘智在知忘知观妙守无是爲明了此庄子云孔子语颜回心斋也胜人者有力自胜者强注能制胜人者适可谓有力能自胜其心使柔弱者方可全其强矣䟽胜人者谓以权智制胜于人如此之人适可谓之有力尔自胜者谓自能制胜其心使心柔弱柔弱之道物不能加故可全其强尔故下经云守柔曰强又曰柔胜刚弱胜强故云自胜者强义曰人或持君之权以制于物运其威势以临于人人望而畏之是爲有力矣而不知自以无爲之道内伏其心心既无爲志则柔弱心虚志弱物不敢侵是爲强矣胜人者力尽势移则归于死自胜者心冥道契必至乎仙知足者富强行者有志注知止足者无贪求可谓富矣强力行者不懈怠可谓有志节矣䟽知足在心心若知足则无贪求虽箪食瓢饮傲然自足可谓富矣强勉力行曾不懈怠自知自胜终乆不渝可谓有志节矣义曰贪之与廉由心而已矣心足者虽颜子一瓢之饮杨雄十金之产不改其乐而常足焉心不足者虽申侯之专利不猒驷泰之车服满庭而未尝足矣则颜子杨雄可谓富也强力爲善守道不回可谓自胜而强有不渝变之节矣夫强者在用道也强大有道不战而克小弱有道不争而得信可强行于道而坚其志节也易曰君子以自强不息箪食者论语云贤哉回也一箪食一瓢饮处陋巷人不堪其忧回也不改其乐箪小筐也以箪爲食器以瓢爲饮器陋巷隘巷也言颜回固贫而守道以自乐也不失其所者乆注知足强力不失其所恒则是乆于其道䟽知足强力等行人所常行若不失所恒即是乆能行道者矣又解云动不失所者则可以长乆义曰知足不贪安贫乐道力行趣善不失其常举动通时自得其所者所适皆安可以长乆易曰不恒其德或承之羞是则人之操行务于恒乆不失其所也失其所者必蹈祸患如郑太叔段宠而无猒大夫祭仲谏庄公曰不如早爲之所无使滋蔓难图也蔓草犹不可除况君之宠弟乎庄公不从既而太叔命西鄙北鄙贰于己侵地至于廪延乃完城郭聚人民缮甲兵具卒乘将袭郑公命大夫子封帅车三百乘以伐京太叔入鄢公伐诸鄢五月太叔奔恭遂克之初以庄公之母武姜寤寐而生庄公名之爲寤生遂恶庄公而爱太叔段及段欲袭郑武姜将启之至是既克段乃寘武姜于城颍誓之曰不及黄泉无相见也既而悔之颍谷封人考叔因食舍肉而谏庄公纳之掘地及泉与武姜隧而相见爲母子如初春秋书曰郑伯克段于鄢讥其失教也此言纵太叔之过使其贯盈而后杀之是不早爲其所失所之致也若太叔不失其所安及此祸哉死而不亡者寿注死者分理之终亡者夭枉之数寿者一期之尽夫知人胜人必招殃咎知足强力动得天常得天常者死而不亡是一期之尽可谓寿矣䟽死者分理之终亡者夭枉之数寿者一期之尽言委顺得常不失天理頽然任化而去者得一期之尽可谓寿矣若不鞭其后生理不全虽单豹有婴儿之色张毅有丰高之贵不终天理焉得谓之寿乎故庄子曰天下莫寿乎殇子而彭祖爲天义曰人生天地间有生则必有死生者天地之委和死者天地之委顺安其和而处其顺是得其常也反此者庸非夭乎河图曰人之生也天与之筭四万三千二百筭主日也与之纪一百二十纪主年也此爲生人一期之数矣得金丹不死之道者则延而过之无修养之益有减夺之过者则不足而夭枉之矣黄庭经云百二十年犹可还过此守道诚爲难唯待九转八琼丹要复精思存七元日月之华救老残此明修之可以延益也若守其素分委任天和乘化而来任化而往生也若浮死也若休尽所禀之一期亦谓得其寿矣不及此者夭枉而亡也庄子达生篇田开之谓周威公曰祝肾云善养生者若牧羊然视其后而鞭之鲁有单豹者巖居而水饮不与人共利行年七十而有婴儿之色不幸爲饿虎食之有张毅者高门悬箔无不走也行年四十以内热之病死豹养其内而虎食其外毅养其外而病攻其内此二子者皆不鞭其后也谓其守一方之事至于过理者不及于会通之适者也鞭其后者去其不及耳是二子不终天理爲夭枉而亡也达生化之㫖当生不乐将死不惧则殇子爲寿彭祖爲夭也庄子齐物篇云天下莫大于秋毫之末而太山爲小莫寿乎殇子而彭祖爲夭天地与我并生而万物与我爲一兔秋生毛曰秋毫也凡人年十九已下爲殇此明道与俗反尔人世之情小则企尚大则骄盈以道观之无盈无企其致一也死者天子曰崩诸侯曰薨卿大夫曰卒士曰不禄庶人曰死人之死生虽赋以天命然亦系其所履君子察其所履而知其寿夭易履卦云视履考祥是也春秋楚伐宋还师郑人享之九献用周人上公之礼也庭实旅百加笾豆六品享毕夜出取郑文芊之女二姬以归叔詹曰楚王其不以寿终乎爲礼卒于无别不可谓礼将何以服诸侯是以知其不遂覇也其后果败于城濮终爲啇臣所弑焉春秋僖十一年周襄王使内史过赐晋惠公之命惠公受王命而堕史过归吿王曰晋侯其无后乎王赐之命而堕于受瑞先自弃也已其何继之有夫礼国之干也敬礼之舆也不敬则礼不行礼不行则上下昏何以长世十四年惠公与秦战于韩原爲秦所擒二十三年卒皆如史过叔詹之言是则君子察人所履之行则知寿夭况于修至道餐元和而不能长生乎道徳眞经广圣义卷之二十七道德真经广圣义正统道藏三家本五十卷洞神部玉诀类道德眞经广圣义卷之二十八景四唐广成先生杜光庭述大道汎兮章第三十四大道汎兮其可左右注大道汎兮无系而能应物左右无所偏名䟽汎兮者无系之貌也言道之爲物非阴非阳非柔非刚汎然无系能应衆象可左可右无所偏名故庄子曰夫道未始有封义曰大道之体也凝而爲眞一融而爲万化汎然不系谕彼虚舟无块然之质不昩然而昏者非阴也无赫然之象不皎然而明者非阳也悬天载地干健而龙行非柔也委和顺物细入毫芒非刚也能显能晦能微能章汎汎然无所系着也刻彫类状无所不爲能应衆象也旁通万境不局一方可左可右也一以贯之爲天下式无所偏名也未始有封无涯无略涣而散也无所不无寂而归也无所复有生化万殊也庄子齐物篇曰古之眞人其知有所至矣恶乎至有以爲未始有物者至矣尽矣不可以加矣未始有物其次以爲有物矣而未始有封此言天地初分人生其内品物咸遂性识眞淳心迹无爲故无封执其次以爲未始有是非是非既彰道所以亏也道即亏也则有偏名矣修身之士当体道虚心无所执着以臻其妙理国当坦然无爲以合于道通乎大方归于至理也万物恃之以生而不辞䟽言天地万物皆恃赖大道通生之功以全其生理而大道生化妙本无心虽则物恃以生而道不辞以爲劳倦又解云物不辞谢于道尔义曰天之高也道气盖之地之厚也道气载之万物之繁也道气徧之非大道运气孰能致其高广厚大繁多之功哉由道之所化各得其生生生成成全备之理矣道之生物也无爲而物自生道之化物也无爲而物自化虽因道而生化而大道不以生化辞劳物亦不以生化之恩归功于大道亦如雨露之施也物自润泽于下物既不辞谢雨露之德雨露亦不以洒润称功所以圣主临人达贤利物如大道生成雨露膏润尔圣人忘功于上民忘帝力于下则合乎至化矣功成而不名有注言万物恃赖冲用而生化而道不辞以爲劳功用备成不名己有䟽功者生成之功也言大道生物之功备成而不以其物爲己之有又解道之生物虽则功成其功虽成曾不名有言忘功也义曰言于有也则万物之形各禀道气物得成就皆道之功非夫道气禀之则生成之功废矣而道之妙本无有无名道之妙用无穷无已物成而道不恃其力物生而道不有其功既不恃物爲我功亦不执物爲我有有无皆泯功用都忘不独忘生物之功亦乃忘万物之有也爱养万物而不爲主常无欲可名于小注爱养群材而不爲主宰于物无欲可则名于小言不可名小也疏此声解义也云可名于小者不可名小尔夫道生万物爱养熟成而不爲主宰于彼万物常无欲心岂是道之狭小耶故云可名于小者言不可名于小耳义曰声解义者如修词之人云其可得乎是不可得也以是详之则经所云可名于小是不可名于小也道之生化万亿之类和气周徧巨细无遗畜之养之成之长之爱护之功至矣茂养之恩普矣不爲主宰各遂生成无心于物含育之恩大矣此圣㫖所解也今释云有情有形飞沉动植纤芥之小丘山之大道气覆育力无不周仁爱畜养而不爲主物赖于道不以爲功虽鹏鲲大躯固乘道而变化焦螟细品亦资道以裁成故秋毫之小也道气存则温柔润泽道气去则枯瘁凋零秋毫不弃可谓之小充塞天下可谓之大不爲主宰可谓忘功斯则道之用也能小能大而非小非大无所不小无所不大也万物归之而不爲主可名于大注爱养之故万物归之有万不同而不爲主可则名爲大言不可名大非小非大故以难名矣疏万物归之者归道生成之功也言万物归道道不爲主而有此万物弃而不收岂是道不广大故云可名于大尔既云可左可右所以非小非大非小非大固难与爲名注云有万不同者庄子文也义曰道生成于万物物禀生成之功各归功于道而道不爲主任物自遂非道之大故声解云可名于大乎所以可名于小是非小也可名于大亦非大也非大非小难可定名是难与爲名也有万不同者庄子天地篇孔子曰夫道覆载万物洋洋乎大哉君子不可不刳心焉无爲之谓也无爲爲之之谓天无爲言之之谓德爱人利物之谓仁不同同之之谓大行不崖异之谓宽有万不同之谓富此言有万物之不同我独同之可谓富有天下也道无有二物则万形于物则有万不同于道则统之惟一此圣㫖所解也今释云大道匿德藏名怕然无象是可名于小也万物生者自生化者自化使各遂性不爲之主是可名于大也亦犹帝王以道育物以德御民考六气之和顺四时之令恩以笃之义以正之仁以爱之礼以齐之信以教之赏以劝之杀一草伐一木必以其时孜孜焉煦煦焉恐其失所也可名于小矣及夫物遂其性民得其宜上下交欢天地和泰谦恭端穆让德于天不爲己有不爲其主可名于大矣是以圣人终不爲大故能成其大注是以圣人法道忘功不自爲光大故能成其光大之业䟽言理天下之圣人布德施惠淳风偃化物遂生成法道忘功不自爲尊大故能成其光大之业尔义曰圣人之理天下也爱民恤物巨细申恩若可名于小矣任物遂性归功于天又可名于大矣法道施化布德及人鼓以淳和之风被以清静之政忘功不有不自尊高故其盛业可大圣德可大以其不爲大故能此尊大理身之士汎然无着若云之无心水之任器可左可右随方随圆不滞于常物来斯鉴物虽广不拘应用之心利物虽多不矜利济之德仁逮蠢动未始爲私衆善归宗不爲之主是能彰非小非大之德无自尊自伐之称可以𢍆全眞之大道矣执大象章第三十五执大象天下往注大象道也帝王执持大道以理天下万物往之矣䟽执持也大象道也此言人君执大道以理天下无爲无事物遂其生候日观风皆归有道故云天下往义曰执用也大道非形不可执有圣人用道可以理人爲于无爲事于无事动植飞走各遂其生则航海骏奔梯山麏至皆归用道之君矣候日观风者昔聚窟洲在巨海之中使者朝贡于汉言于武帝曰臣之国去此三十万里国中常占候于天若东风入律百旬不休青云干吕连月不散者中国将有有道之君矣臣国之主所以仰中土而慕道风薄金玉而厚灵物故乃步天林而靖勐兽搜奇韫而出神香济弱水度飞砂而朝于阙下艰苦道途十三年矣斯则有道之主其德动天风云效祥遐远慕德矣往而不害安平泰注物往而不伤害则安于太平矣䟽言天下四方之人慕化而往帝王以道绥抚而不伤害之则安于太平矣平者言政教之和平也太者功业之光大也义曰绥宴安也抚安养也泰康泰也平和平也害伤害也四方之人慕我道德观风候日归于圣人圣人因而绥安养之不以教令督责之不以刑法伤害之故远近之人安其太平之政矣政教和平人俗康泰然后功业光大故曰安平泰也论语曰远人不服修文德以来之既来之则安之斯则帝道皇风无远不届矣乐与饵过客止注乐音乐也饵饮食也言人家有音乐饮食则行过之客皆爲之留止如帝王执道以致太平亦爲万物归往矣又解云乐以声聚饵以味聚过客少留非长乆也是以蘧庐不可以乆处仁义觏之而多责故人君体道清静淡然无味始除察察之政终化淳淳之人故下文结云用不可既也䟽乐音乐也饵饮食也此举喻也言人君执大象而天下之人归往亦如人家有音乐饮食则行过之客皆爲留止尔义曰人君有道天下慕之如行过之客遇饮食闻音乐而爲留止庄子至乐篇云咸池九韶之乐张之洞庭之野人卒闻之相与还而观之是也夫乐者历代之所用也乐以象天奏之圆丘则天神降奏之方泽则地祇升鼓之以和八风搂之以政四时黄帝有咸池尧有大章舜有大韶禹有大夏汤有大濩文王有辟雍武王周公有大武乐以和之人则安其性故爲人之所重王者功成而作乐理定而制礼所以通天地神明也然此举喻者以道则长存乐饵非乆所以乐悦于耳乐罢而人散饵以美口食毕而衆离虽留止于一时故难期于乆永唯无爲理国则衆归而不可离有道理身神全而不可散故下文云道出口淡无味又言用不可既则非同乐饵有竭尽之期也蘧庐者结草之舍非乆处之所仁义者以兼爱而亲不可以乆交非若体道化人人归于道淡然长乆讵可散乎察察者苛急之政也淳淳者和乐之风也道之出口淡乎其无味注人君以道德清净爲之教初出于口淡乎其无味不如俗中言教有亲誉畏侮等尔䟽道之岀口者言人君约道德清静之法以爲不言无爲之教者初出于口淡然无味岂若俗中有亲誉畏侮等以爲滋味乎义曰甘言美词所谓有味也无爲之理清净之训至道之言其出淡然安有滋味乎俗中亲誉之说即此经第十七章之词也谓甘言以亲之美词以誉之或威令之言以畏之狎慢之言以侮之虽其有味皆非至道矣视之不足见听之不足闻用之不可既注道以镇静初无言教故视不足见听不足闻而淳风大行万物殷阜歳计有余故用不可既既尽也䟽既尽也道化无爲澹然平正既不爲察察之苛急又不爲滋彰之法令故视不足见听不足闻而岁计有余淳风和畅动植咸遂品物光亨故用不可尽也义曰道之无言其于言也无味于口道之无形其于形也无见于目道之无声也无闻于耳故咀嚼不得其滋味视听不得其见闻不同苛急滋彰之令惊民耳目矣物得其所曰平直无私曰正法细曰苛徴赋迫促曰急禁令太明察察也法外立辟滋彰也滋多也彰显也阜积也所以民之耳目日有见闻畏淫苛狂暴之刑逾于履薄惧督察滋彰之令甚若临深投足措手不知其所矣岂若以道临御不可见闻淳风潜行万物和畅用之不可以穷尽矣岁计有余者庄子曰老聃之役有庚桑楚者得老聃之道居㟪垒之山三年其俗大穰其民相与言曰庚桑子之始来吾洒然异之今吾日计之而不足岁计之而有余庶几其圣人乎言其德惠潜及于物而致丰穰况帝王奄有四海爲天下君以道垂衣天下蒙其化信矣人之修道于身者心无思虑则神气全情无嗜好则爱恶息不感于视听不泊于恬和玄德潜充道可冀矣道徳眞经广圣义卷之二十八道德真经广圣义正统道藏三家本五十卷洞神部玉诀类道德眞经广圣义卷之二十九景五唐广成先生杜光庭述将欲歙之章第三十六将欲歙之必固张之将欲弱之必固强之将欲废之必固兴之将欲夺之必固与之䟽歙歛也此明圣人用权道以摄化衆生也夫人既有钝根利根故教有权有实圣人欲量衆生根性故以权实覆却相明利根衆生见善则迁有过则改略示方便深达根原义曰圣人设教分权实二门上士利根了通实教中下之士须示权门权门变通其法甚广依经所判略具四门夫根者谓智性之根也人之所禀眞元道性能生衆智如草木之根生花结实展转相生故名根也性之生智亦如此焉禀受之性由其气也有清浊不同性有利钝差别气清和者生乃颖利才智过人明古达今问一知十此人根性既利了悟圆通见可而进知难而退见善如不及闻恶如探汤故能见善则迁有过则改明方便之法知进趣之途不俟权道诱之自达眞实之教矣四门者歙弱废夺也䟽钝根衆生惑滞滋乆自非以权摄化不可令其归往故将歙歛其情欲者则先开张极其侈心令自困于爱欲即当自歙歛矣强弱等义亦复如是推而行之无不信矣乍闻斯语以爲非道德之意深达玄极然后明权实之由故注云君子行权贵于合义小人用之以爲诈谲下文又云不可以示人者正爲权道之难故尔义曰钝根之人禀气浊杂者则生顽钝智识不通莫辩是非岂知善恶或复贪性狠戾徇欲恣情动陷罪缠永乖人域圣人常善救物俯念含灵示以权门令其自悟故开四门权道以摄化之第一将欲歙之必固张之者摄其心也第二将欲弱之必固强之者摄其性也第三将欲废之必固兴之者摄其欲也第四将欲夺之必固与之者摄其贪也夫心廉则道𢍆心侈则过生因侈获过自思获其廉矣此歙歛其心之权矣性弱则德全性强则祸起因强起祸自思复其弱也此伏性挫强之权也寡欲则行清多欲则神浊欲深浊极自思复其清矣此废欲清神之权也不贪则俭约极贪则殃身因贪获殃自思复其俭矣此修俭夺贪之权也皆先极其侈心使自困于贪欲然后反性修道也乍闻者以爲非无爲自化之㫖然性有利钝之别悟有渐顿之殊顿悟者不假于从权渐化者须资于善诱乃有权实之别尔权道教人合归乎大义故云贵于合义也小人轻弄权道因其诈欺故不可以轻示于非道之人矣论语云可与立未可与权言用权之难也阴符曰君子得之固穷小人得之轻命此之谓欤是谓微明注经云正言若反易云巽以行权权反经而合义者也故君子行权贵于合义小人用之则爲诈谲孔子曰可与立未可与权矣故老君前章示执大象斯谓之实此章继以歙张是谓之权欲量衆生根性故以权实覆却相明令必致于性命之域而惑者乃云非道德之意何其迷而不悟哉故将欲歙歛衆生情欲则先开张极其侈心令自困于爱欲则歙歛矣强弱等义略与此同此道甚微而效则明着故云是谓微明尔䟽权道摄化其理甚微校其所中效则明着故云是谓微明义曰权道至微用之则明校量其效可谓彰显矣着明也夫圣人属念上士游心玄𢍆无爲冥符至道而权实之教安所用哉所以权教之设爲中下之智耳亦犹用兵之道也上智伐谋制敌不在于兴师坐筹决胜折冲千里而下智昩于机变必俟交兵上决颈领下剖肝肺然后方知胜负之势徐议进退之方如此昩于变通必须示其权法因权变正可谓无弃于人矣巽以行权可与立之义已具别解柔弱胜刚强注巽顺可以行权权行即能制物故知柔弱者必胜于刚强矣䟽易云巽以行权欲明巽顺谦卑则可以行于权道故欲翕先与之张欲弱先与之强而卒令其歙弱者是柔弱之道能制胜于刚强也故云柔胜刚弱胜强义曰易下系云巽以行权巽顺也既能顺时合宜故可以行权也若不能顺时制变则权不可行矣夫巽者齐也顺也东南之卦春夏之交斗柄东南万物洁齐矣巽主申明号令以示法制故云巽德之制也又巽主于风帝王号令犹风之行教能称扬号令而不彰伐以自幽隐故曰巽称而隐以是言之巽有柔顺洁齐幽隐不伐具此四德复能发号施令应变制宜方可行于权道由此而论权道不可轻而议之也若合义能行则可以化恶爲善兴国利民不能者则害性伤身卒爲诡诈矣人君教犷恶之人以权制变然更守以柔弱示之谦和则刚强之人咸遵其柔德矣鱼不可脱于渊国有利器不可以示人注脱失也利器权道也此言权道不可以示非其人故举喻云鱼若失水则爲人所擒权道示非其人则当窃以爲诈谲矣䟽脱失也利器权道也夫鱼之在水犹人主秉权鱼失水则爲人所擒权道假示非其人则爲小人所窃弄而爲诈谲矣义曰鱼之处渊也失水则死得水则生人君用权道也得其人则爲善失其人则爲败鱼能潜深潭匿巨浸不贪饵不吞钩则无失水之忧也人君能任贤良委忠正斥奸佞塞回邪则无失权之叹矣鱼失水则爲人所擒君失权则小人得志窃人君权道而弄之者必反白以爲黑反善以爲恶肆其奸邪纵其残酷所以竖牛之废嫡立庶倾陷于穆子之家赵高之疾正害忠隳亡于秦祖之业民罹其祸人怨其君民散国危不可以救矣说文曰诈欺也谲者谬欺于天下也谲者春秋晋文公使楚怒而战乃执曹侯卑于宋楚果伐宋文公因而战楚楚师败绩文公复召周襄王于河阳以诸侯见且使王狩故大合诸侯而欲以尊事天子以爲名义自嫌强大不敢朝周喻天王出狩因得尽君臣之礼皆谲而不正之事也仲尼曰以臣召君不可以训故书曰天王狩于河阳非其地也若此尚谓之谲谬况奸臣小人弄权欺主得不戒而自悔乎修道之士内正其心外正其行内外惟一贞正无邪然后属心动念可以昭感眞灵如其言行相违邪而不正虽屈伸俯仰外饰其容信无益矣道常无爲章第三十七道常无爲而无不爲䟽道性清静妙本湛然故常无爲也万物恃赖而生成有感而必应故无不爲也夫有爲者则有所不爲也故无爲者则无不爲矣义曰道性无杂眞一寂寥故清静也玄深不测如彼澄泉故湛然也寂然不动无爲也感而遂通无不爲也无爲者妙本之体也无不爲者妙本之用也体用相资而万化生矣若扣之不通感之不应寂然无象不能生成此虽无爲何益于玄化乎若复循回不息动用不休役役爲劳区区无已此之有爲也何所宁息乎当在爲而无爲以制其动在无爲而爲以检其静不离于正道无滞于回邪可与言清静之源矣侯王若能守万物将自化注妙本清静故常无爲物恃以生而无不爲也侯王若能守道无爲则万物自化君之无爲而人淳朴矣䟽侯王若能守道清静无爲无事则万物将自感化君之善教而淳朴矣义曰君王理万方诸侯率一国俱能用无爲之道清静之化万物化于下侯王静于上可谓至理矣教而后化是从而化也不教而化是自化也教而化者无不爲而能化物也不教而化者无爲而自臻于化也化而欲作吾将镇之以无名之朴注人既从君上之化已无爲清静而复欲动作有爲者吾将以无名之朴而镇静之无名之朴道也䟽无名之朴道也欲作者动作有爲也吾者侯王自称也言人禀承善教以化君德无爲清静矣而复欲动作有爲者吾则将以无名之朴以镇静之令其清静不动作也义曰夫应用则爲道道有强名也摄迹复归朴朴无名也侯王以道化人人禀其化皆清静矣若复他境所牵人欲动作者侯王复以道之妙本无形无名之至朴镇静其心不令有爲动作常合于道化清静也人之修道融心寂神已有通感而世尘妄起外念忽生将超躁竞之途或溺是非之境即可急诣静室思玄念眞以无爲之道镇其心灵制于妄想如水之浊徐以澄清则三尸不能干百邪不能扰魔试都息造于虚无之阶矣无名之朴亦将不欲䟽上言凡人欲动作有爲者人君则将无名之朴而镇静之今言于彼无名之朴亦将不欲者夫所以镇无名之朴爲衆生兴动欲心若复执滞无名还将有迹令此衆生寻迹丧本复入有爲则与彼欲心等无差别义曰凡人既化清静而复动作有爲以积习生常沉迷日乆亦犹水难清而易浊性难澄而易昏心难静而易动志难乆而易退人君当以妙本之朴镇而静之亦既静矣又当兼忘所执都令泯然则冥寂玄通洞达眞妙是令衆生不滞于迹圣人不滞于空空有两忘尽登正观矣䟽故初用无名之朴以镇静苍生欲心苍生欲心既除圣人无名亦舍喻如药以理病病愈而忘药舟以济水水济而遗舟若水已济而仍守舟病已除而复尝药岂唯不达彼岸亦复更生患累矣义曰既已静于人性复能遣其无名如既济而忘舟病愈而忘药可谓达眞修之要矣夫舟药者喻言教也衆生轮回世网迷惑有无渐染六尘牵縁衆恼而爲病也老君演无爲之训叙弘救之功以此眞经爲理病之良药因经开悟迷惑自祛洗内染之尘絶外牵之恼积病既愈世网尽除然须遣教忘言混融归道矣又以世间衆恼生死轮回流浪眞元漂沉正性有如巨海陷溺衆生逐境随波无由超度老君以此经玄妙理国济人于忧欲海中拯拔群品因经得济如乘巨舟横截迅流超登彼岸欲波不能荡其性爱浪不能溺其心出积苦之庭践长生之域既已济矣然当忘所乘之舟舍所执之行栖神无何之境游心自得之乡是可谓虚而保眞清而容物人貌而天泛然皆顺独任自然矣若执所乘之舟保所饵之药不达而生患岂虚言哉不欲以静天下将自正注言人君既以无名之朴镇静苍生不可执此无名而令有迹将恐寻迹丧本复入有爲故于此无名之朴亦将兼忘不欲于无欲无欲亦忘泊然清静而天下自正矣䟽夫无名之朴既将不欲不欲之欲于此亦忘则泊然清静是名了出君无爲而上理人遂性而下化不烦教令而天下正平故云天下将自正义曰衆生动作之心既已静矣而又忘舟药之喻仍遣无名之朴不欲之欲亦复都忘是则了出有无旷然不滞君于上也不言而自信人于下也不化而自行不言而信是无爲而上理也不化而行是遂性而下化也化及于此何教令之有哉天下正平可复于太古之道矣理身者因教而眀道悟道而忘言不爲誉故无怨不爲利故无害理心术理好憎适情性不惑祸福不妄喜怒混然与大道冥通而忘其所习遣其所执心寂于中神化于外修于无修学于无学得于无得可谓明眞经之玄赜窥大圣之堂奥矣上经法天故奇有三十七章此章居其末更复显明至道妙用重训人君侯王明此微言可臻于了悟矣道徳眞经广圣义卷之二十九道德真经广圣义正统道藏三家本五十卷洞神部玉诀类道德眞经广圣义卷之三十景六唐广成先生杜光庭述䟽老子德经义曰老子者太上老君之内号具如上卷所解德者道之用也道不立则德无以生德不崇则道无以明道以虚通爲义德以尅获受名道能通物物能得道物得其所得故谓之德或云道道也德德也如孔子解易卦云需须也晋晋也剥剥也严君平云不道之道不德之德正之元也道德相须不可散也古文道字从元从首谓爲诸法之元衆圣之首也德字从直从心谓正观直心爲虚忘上德也其余道德相关之义具在上卷然此经下卷法阴象地其数偶故四十四章也夫道以虚无无形法阳而象天德以证实有困故法阴而象地或有移上经末章居下卷之末以取上卷四九三十六章法阳下卷五九四十五章法阴此亦后人妄爲其意穿凿将恐乖失玄圣之本㫖也上德不德章第三十八上德不德是以有德䟽上者举时也德者辩用也谓上古淳朴无爲而理体道之主任物自然是上古之淳德故云上德至德潜运人无能名故云不德淳风和畅物遂生成德用常全故云有德注云物得以生之谓德者庄子杂篇之文义曰举上古全德之君不以德爲德而有德也将明其次下衰故举上德爲首夫至道之代德亦不彰矣上德之君亦犹上经太上之君也潜融至化物自生成不彰其德德益光大是以有德也然天地万物之所禀受者道爲之元德爲之始道有深浅故有可道常道德有厚薄故有上德下德则道之与德不独在于帝王但行道者爲道人行德者爲德人行有深浅故有上下之殊也庄子曰虚无无爲开道万物谓之道人清静因应谓之德人德有优劣世有盛衰故上德之君神与化沦体道而存德动玄冥天下归之莫见莫闻德归万物皆曰自然所以云太上贵德也庄子杂篇云万物任自然而各得其生所以爲德也故执道者德全德全者形全形全者神全神全者圣人之道也下德不失德是以无德注德者道之用也庄子曰物得以生谓之德时有醇醨故德有上下上古淳朴德用不彰无德可称故云不德而淳德不散无爲化清故云是以有德速德下衰功用稍着心虽体道迹涉有爲执德可称故云不失迹涉矜有比上爲麄故云是以无德也䟽此言淳风渐散德亦下衰故圣人美无爲之风而百姓尚无爲之迹尚迹爲劣故云下德迹着则有德可称故云不失称德不失迹涉矜有矜有之弊淳朴不全故云是以无德义曰下德之君体德而行德既昭着上配于天下民知之或见或闻德及于物物归其德可称可显故不失其德矣执而不失矜德有爲有矜有执去道甚远以有迹处比于上德之君是无德矣上德无爲而无以爲注知无爲而无爲者非至也无以无爲而无爲者至矣故上德之无爲非徇无爲之美但含孕淳朴适自无爲故云而无以爲此心迹俱无爲也䟽覆释上德也夫上德潜运无爲而理淳朴不散故无名迹今言上德之无爲者但含孕淳朴适自无爲非知无爲之美而爲此无爲故云而无以爲岂唯无迹可矜抑亦无心自化故注云此心迹俱无爲也义曰上德之君性合乎道而命合乎一体自然爲用运太和爲神动合乎天静合乎地与道相得而无所爲也神无思志无虑者此心之无爲也不显其功而功若天地不彰其明而明并日月此迹之无爲也夫此无爲非傚学无爲而爲于无爲是无以爲也阴阳爲之使鬼神爲之谋进退推移与化无极玄默寂寥而与化俱此谓心迹俱无爲矣然德以包育于物亦所以彰其迹也下德爲之而有以爲注下德爲之者谓心虽无以功用彰着迹涉于有爲故云爲之言下德无爲有所以爲之此心无爲而迹有爲也䟽此覆释下德也下德爲之者谓心美无爲之化而爲此无爲故云爲之语心虽曰无爲论迹即涉矜有故云而有以爲言下德之爲有所以爲之也故注云心无爲而迹有爲也义曰下古德衰心迹明着其君知有爲爲非知无爲爲是有爲则浇薄无爲则淳和有此分别故韬心藏用行此无爲之事制彼有爲之爲故云爲之心欲于无爲游行无爲于迹乃涉矜有也知无爲爲美有爲爲恶舍恶从善慕此无爲以分别故是有所以而爲也上仁爲之而无以爲注仁者兼爱之名下德衰而上仁见所以爲兼爱之仁故云爲之行仁而忘仁亦欲求无爲故云而无以爲此则心有爲而迹无爲也且上仁称无爲者据迹欲无爲而方止义未可以语下德之有爲也䟽此下明道废则仁义遂行言上仁者谓以仁爲上佗皆倣此仁者兼爱之名也大道之行物无私惠淳风渐散兼爱遂存今明所以爲兼爱之仁故云上仁爲之行仁而忘仁虽有施而不求报兼爱则难徧终是小惠未孚是以语心常爲有事故云爲之论迹则近无爲故云而无以爲注云此则心有爲迹无爲也义曰兼爱万物薄施无极谓之仁也素书曰仁者人之所亲有慈惠恻隐之心以遂其生成是也仁者博施于物乃所以生偏私也比夫德则劣矣夫至道之代兼包诸行无所偏名故冥寂玄寥通生而不宰者道也物禀其化各得其得者德也成之熟之养之育之者仁也飞行动植各遂其宜者义也有情无情各赋其性者智也时生而生时息而息者信也顺天地之节固四时之制礼也鼓天地之和以悦万物者乐也故恬澹无爲无所不爲矣及大道既隐而德化行焉至德之化亦兼之以大仁大义大礼大智大乐大信而共化焉泊乎德之废也仁独爲仁义独爲义不能兼而化矣夫何故哉行仁者以慈爱爲心故无刚断之用是则义缺矣行义者以决断裁非有取有舍是则仁缺矣所以仁独爲仁义独爲义故不能兼化也然上仁者虽有兼爱偏私之迹能于仁忘仁则忘其迹其迹虽无心有博施之念周旋悯物皆欲其安故心涉有爲也上仁忘迹故迹无爲也小惠未孚者春秋庄公十年鲁人曹刿对鲁公之语也是岁正月公败齐师于长勺将战曹刿请见其乡人曰肉食者谋之又何闻焉刿曰肉食者鄙未能远谋乃入见问何以战公曰衣食所安弗敢专也必以分人对曰小惠未徧民弗从也公曰犠牲玉帛弗敢加也必以信对曰小信未孚神弗福也公曰小大之狱虽不能察必以情对曰忠之属也可以一战战则请从公与之乘战于长勺公将鼓之刿曰未可齐人三鼓刿曰可矣齐师败绩公将驰之刿曰未可下视其辙登轼而望之曰可矣遂逐齐师即克公问其故对曰夫战勇气也一鼔作气再而衰三而竭彼竭我盈故尅之夫大国难测惧有伏焉吾视其辙乱望其旗靡故逐之此言小惠未徧小信未孚故皆不广况兼爱之人必不周普虽力于行仁其去道德也远矣上义爲之而有以爲注义者裁非之义故云爲之有以裁非断割令得其宜故云而有以爲此则心迹俱有爲也䟽义者宜也谓裁非断割令物得宜夫淳朴已残是非斯起将欲裁非就是令得所宜故云上义爲之谓心欲裁非就是有所以爲之故而有以爲注云此则心迹俱有爲也义曰理名正实处事之宜谓之义也素书曰义者人之所宜赏善罚恶以立功立事淳朴之代则无是非是非生而淳朴散矣辩是与非裁制断割者义也故知其是而明之知其非而制之明是制非则心迹俱有爲也然义者所以立节行亦所以成华伪也理国理身偏执仁义而无道德何异乎钻冰求火北辕适楚乎上礼爲之而莫之应则攘臂而仍之注六纪不和则爲礼以救故云爲之礼尚往来不来非礼行礼于彼而彼不应则攘臂而怒以相仍引䟽礼履也谓可履而行也庄子曰以礼爲翼所以行于世也夫制礼者所以救衰弊也故礼经三百威仪三千曲爲之防事爲之制淳源一失衆务事驰且存检外之迹非曰由中之数故揖让崇其礼文玉帛昭其报施往而不来非礼来而不往亦非礼今上礼爲之而莫之应则攘臂而怒以相仍之故云攘臂而仍之义曰谦退辞让敬以守和谓之礼素书曰礼者人之所履夙兴夜寐以成人伦之绪礼以成谨敬亦所以生惰慢也夫摘辟爲礼澶漫爲乐而天下始分矣徒得形表而不由中也威仪者言其恭肃矜庄有威可畏谓之威进退俯仰有仪可法谓之仪诗曰威仪棣棣不可选也又曰朋友攸摄摄以威仪是也礼经三百威仪三千皆进退恭敬屈伸俯仰之容举其大数尔礼之大者婚冠丧祭邦国之本动静容止孰非礼哉礼者敬之体也如首之在上足之在下尊卑自列不乘天理故君臣父子犹一体也上下相忘道之实也后之爲礼者外备容仪内怀欺侮忠信不足则更相诛责玉帛以表其志揖让以饰其情施而不报往而不来则怨怒起争因以爲乱故攘臂仍引曷若大礼与天地同节之美哉以礼爲翼者庄子大宗师篇曰古之眞人也其状义而不朋若不足而不承以刑爲体以礼爲翼以刑爲体者绰乎其杀也以礼爲翼者所以行于世也道德既失仁义公行仁失则兼爱之迹乖义失则是非之仪乱君子犯礼小人犯刑圣人观事观时以行礼法夷狄知逆命之诛臣子识尊严之敬因人情而设教斯之谓欤报施者乐记曰乐者施也礼者报也乐以彰德礼以报情往来之谓也曲爲之防者防记曰子言之君子之道辟则防与防民所不足者也大爲之防民犹踰之故君子礼以防德刑以防淫命以防欲子曰小人贫斯约富斯骄约斯盗骄斯乱礼者因人之情而爲之节文以爲民防者也故圣人之制富贵也使民富不至以骄贫不至于约贵不慊于上故乱益亡故制国不过千乘都城不过百雉家富不过百乘以此防民诸侯犹有叛者子云夫礼者所以章疑别微以爲民防者也故贵贱有等衣服有别朝廷有位则民有所让天无二日土无二王家无二主尊无二上示民有君臣之别也君不与同姓同车与异姓同车示民不嫌也以此防民民称得同姓以弑其君子云利禄先死者而后生者则民不偕先亡者而后存者则民可以託以此防民民犹偕死而号无告子云修宗庙敬祀事教民追孝以此防民民犹忘其亲殷人吊于圹周人吊于家示民不借子云死民之卒事也吾从周以此防民诸侯犹薨有不葬者升自客阶受吊于賔位教民追孝也未没丧不称君示民不争也以此防民子犹有弑其父者丧父三年丧君三年示民不疑也故天子四海之内无客礼莫敢爲主焉父母在不敢有其身餽献不及车马示民不敢专也以此防民民犹忘其亲而贰其君子云先财而后礼则民利无辞而行情则民争以此防民民犹有贵禄而贱行君子仕则不稼田则不渔食时不力珍大夫不坐羊士不坐犬以此防民民犹忘义而争利以亡其身礼者防民之淫章民之别使民无嫌以爲民纪故男女无媒不交无币不相见恐其无别也以此防民民犹有自献其身子云娶妻不娶同姓以厚别也故买妾不知其姓则卜之以此防民春秋犹去其夫人之姓曰吴其死曰孟子卒礼非祭男女不交爵以此防民阳侯犹杀缪侯而窃其夫人故大飨废夫人之礼子云寡妇之子不有见焉则弗友也君子以避远胡朋友之交主人不在不有大故不入其门以此防民民犹以色厚于德故君子远色以爲民纪男女授受不亲男女不自席而坐寡妇不夜哭妇人疾不问其所疾以此防民淫泆犹有乱于族者子云婚礼娶亲迎于舅姑舅姑承子以授娶恐事之违也以此防民妇犹有不至者斯皆严斯禁尚不能止况不禁乎此所以明道德既丧仁义又隳世乱而存礼礼极而爲乱去无爲之化日以远矣理世之君岂可背道德而专于礼哉故失道而后德失德而后仁失仁而后义失义而后礼注失道者失上德也上德合道故云失道夫道德仁义者时俗夷险之名也故道衰而德见德失而仁存仁亡而义立义丧而礼救斯皆适时之用尔故论礼于淳朴之代非狂则悖忘礼于浇漓之日非愚则诬若能解而更张者当退礼而行义退义而行仁退仁而行德忘德而合道人返淳朴则上德之无爲矣䟽此却明智弊之由也失道者失上德也上德合道故云失道尔上经云大道废有仁义庄子云道隐于小成道无不在而此亡大者约人而言尔故时淳则大道公行俗浇则小成遂作小成作而大道隐仁义行而至德衰此则代俗淳醨之殊圣人适时之务尔故淳朴渐散则失道而后德德又衰则失德而后仁兼爱迹存则失仁而后义裁非不足则失义而后礼且论礼于淳朴之代非狂则悖忘礼于浇漓之日非愚则诬是故圣人救代之心未尝有异而夷险之迹不得一尔义曰五者之失随代浇淳而然也大朴既散全德守之德既下衰仁爱继之仁爱不足义以制之义之不行礼以救之夫礼以救乱亦所以生乱何者礼烦则俗薄俗薄则交争交争则乱生矣然而理国之急礼爲之上春秋昭公二十六年晏子对齐景公曰礼之爲国与天地并君令臣恭父慈子孝兄爱弟敬夫和妻柔姑慈妇听礼也君令而不违臣恭而不贰父慈而教子孝而箴兄爱而友弟敬而顺夫和而义妻柔而正姑慈而从妇听而婉谓之善物也公曰善哉寡人而今而后闻此礼之上也对曰先王所禀于天地以爲其民也是以先王上也则理世之道礼爲急矣道德既丧礼复不行其异类乎道德仁义日以丧矣礼所以救乱理民可不矜乎故君子撙节以明礼斯之谓也非从天降非从地出酌在人情而已矣天礼者忠信之薄而乱之首注制礼爲忠信衰薄而以礼爲救乱之首尔用礼者在安上理民岂玉帛云乎哉䟽夫者发语之端也言末代圣人所以行于礼教者由救忠信之衰薄尔若使人怀忠信复奚假于礼法乎而乱之首者以礼防乱则但可爲理乱之首尔而非道德之化也义曰乱者理也如周有乱臣乃理国之臣也忠信既薄上下离心圣人设礼以教之约法以检之明尊卑上下以劝之着降杀等伦以节之虽忠衰信薄人不敢爲乱者由行礼以理之矣四者既失而不以礼节之则民无所措其手足矣上文所谓曲爲之防民犹或踰之斯礼所以救乱致理之大务也礼经曰安上理民莫善于礼移风易俗莫善于乐故王者功成作乐理定制礼各因时而垂教历代以沿革不可执古之道守常不移矣子曰达于礼乐者民之父母也能达礼乐之原以致五至而行三无志气塞乎天地礼乐通乎神明所以乐云乐云钟鼔云乎哉礼云礼云玉帛云乎哉斯可以施及四海以畜万邦故礼之救乱致理先王之所以急也若反淳朴敦太和复道德然后礼可废矣前识者道之华而愚之始注识者人性之识也谓在人性识之前而制此检外之礼虽欲应时实丧淳朴故云道之华礼以救乱所贵和同而失礼意者则将矜其玉帛贵其拜跪如此之人故爲愚昩之始䟽前识者制礼之人也谓之前识者言在人识性之前制此检外之礼道顺人性礼存外迹以之此道乖失质素所以爲道之华也而愚之始者夫礼以静乱因乱救之贵在协和归于淳朴而代之行礼者不务由中之性唯务形外之饰敬爱不足币帛有余非达观所存诚爲愚之首故云而愚之始也义曰制礼之意所以救弊也夫何故哉道德既丧仁义复衰不制之以礼则奸乱生矣故制礼以救其弊焉于人识性之间制礼以节之进退动静未始不拘于礼矣谓圣人达知其事预爲之防也故云在识性之前谓之前识道以敦素礼徇容仪浇淳想悬故爲道之华矣华者不实之谓也失礼生弊弊极则乱救弊而乱息故云静乱也礼得其所谓之协和矫貌饰容内无其实则爲愚之首也夫因亲以教爱因严以教敬爱所以事亲敬所以事君爱敬不由于心玉帛以表其外非愚而何礼之作也叙尊卑明上下别同异正人伦使君臣父子不失其序今之爲礼者中外相违华盛而实毁末隆而本衰礼薄于忠权轻于信威不及义德不逮仁爲理之末爲乱之首诈伪所起忿争所因也有其礼无其心动不由中者其救弊也不足于致乱也有余何者礼之繁也则进退盘躃一成规一成矩从容逶迤一如龙一如虎其谏人也如子其导人也如父习之变也以质爲鄙以文爲高贾以风声擅其虚饰作巧以夸竞尚华以检束此谓礼烦则乱智变则诈所以丹朱非咸池所化啇均非九成所变是礼乐虽设不克救之矣故俗之乱也礼何爲哉咏謌雅颂而风不能移也钟鼓丝簧而俗不能变也谦退辞让而天下不之信也守柔复雌而天下不之亲也悬爵设赏而贤人不至也攘臂执手而君子不来也貌谨辞丰而心诚不施者徒有礼容无益于救世矣是知感天地动鬼神尽敬于心推心于道明德惟馨神飨之矣潢污行潦之水苹繁藴藻之菜筐筥锜釜之器可羞于王公可荐于神明斯由中之礼也苟不及此所谓愚之始矣是以大丈夫处其厚不处其薄居其实不居其华注有爲者道之薄礼义者德之华故圣人处无爲之事其厚也不处其薄矣退礼义之行其华也自居其实也䟽大丈夫者有道之君子即前上德之君也道德无爲谓之厚实礼义有爲谓之薄华言圣人先道德之化故云处厚处实后礼义之教故云不居华薄义曰有道之君体眞之士志趣广大道德弘深之谓也大者言道德之大丈夫者数极于十人之长大极十之数十尺爲丈故云丈夫举其全与大也所以老君十号亦号大丈夫大圣师是也夫抱道之君行上德之化无爲无事惟精惟微以道教人人宗于道居其实也以德育物物宗于德处其厚也不以前识之华弊薄之礼而化于人故云不居其华薄矣通玄眞经曰大丈夫恬然无惠澹然无虑行乎无路游乎无怠出乎无门入乎无房属其精神偃其知见漠然无爲而无不爲也故去彼取此注去彼华薄取此厚实䟽彼谓礼义也此谓道德也圣人去礼义之浮华取道德之厚实故云去彼取此推论圣人百虑同归二际俱泯岂有彼此而去取耶设教引凡託言之尔义曰此自大丈夫已下谓欲令行化之君尊道尚德复朴还淳去礼义之末迹变浮薄之华态使处于道德之厚不处礼义之薄居淳朴之实不居玉帛之华驱有识于玄同跻含灵于道域而言去彼礼义取此道德也所谓设教垂戒非圣人实有去取之分别矣若人君能舍礼而行义去义而行仁除仁而尚德违德而适道去末之华薄归本之实华以兹爲化岂不至哉道徳眞经广圣义卷之三十道德真经广圣义正统道藏三家本五十卷洞神部玉诀类道德眞经广圣义卷之三十一景七唐广成先生杜光庭述昔之得一章第三十九昔之得一者注一者道之和谓沖气也以其妙用在物爲一故谓之一尔䟽昔往古也一者沖和之气也称爲一者以其与物合同古今不二是谓之一故易系曰一阴一阳之谓道盖明道气在阴与阴合一在阳与阳合一尔言昔者将欲原始要终抑末归本引昔得以证今得得一之数略于下文义曰老君将欲明冲和道气通生万物历叙得一之妙以明生化之由道之生化无终无始借古昔乆远之义以爲布化之源所以谓道爲一者万物之生也道气皆降之气存则物生气亡则物死物之禀道所禀不殊在物皆一古今虽移一乃无变故云不二是谓之一道非阴阳也在阳则阳在阴则阴亦由在天则清在地则宁所在皆合道无不在非阴阳也而能阴能阳非天地也而能天能地非一也而能一周旋反覆无不能焉昔既得之今犹昔也是知虚心则道合冥寂则一归能冥寂虚心者是谓抑末归本矣一阴一阳之谓道易系之辞也一谓之无无阴无阳乃爲之道一得爲无者是虚无太空不可分别惟一而已故一爲无也若其有境彼此相形有二有三不得爲一故在阴之时而不见爲阴之功在阳之时而不见爲阳之力阴阳自然无所营爲此则道之谓也以一言之爲数以数言之谓一以体言之谓无而物得间通之道微妙不测谓之神变化应机谓之易总而言之皆无谓之道故圣人以人事随其义理立其名号不一而一故能常一常一非一亦非非一而爲一者盖天地之始万物之元生化之本有生之尊也自一而能阴能阳所以一生二也原始要终者原本也要明也本其始而眀其终易系词也天得一以清䟽气象之大者莫大乎干元故先标之爲得一之首纯阳之气由得一故能穹隆广覆资始万物义曰阳气浩大干体广远又以元大始生万物万象之物皆资取干元而得其生故易曰大哉干元万物资始也夫天积气也故爲气象之大形如倚盖故曰穹隆是有穹天之说言天穹隆高大而圆包覆万物天乃纯阳虚无之象非有碍之质然夫天也非冲和道气所运则不能清浮而不息矣易系曰干天下之至健也夫干确然示人易矣正义云此明天之得一刚质确然示人以和易由其得一无爲物由以生示人易也若干不确然或有隤裂是不能示其得一简易之道也地得一以宁䟽形质之大者莫大乎坤仪纯阴之质由得一故故能盘礴厚载资生万物义曰阴气浩大坤体广厚生长载物合会无疆地积形也故爲形质之大柔顺安静万物资生焉然夫地也非冲和道气所运则不能厚载而安宁矣易系曰坤天下之至顺也夫坤隤然示人简矣正义曰此明地之得一以其得一故坤隤然而柔自然无爲以成万物是以示人简矣坤不隤然或有确然则不能示人以简是乖其得一也神得一以灵䟽神者妙万物以爲言由得一故能通变无方不可形诘义曰在天曰神在地曰祇在人曰鬼通而言之谓之神也神者阴阳不测隐显无方然夫神也非沖和道气所运则不能变化通灵矣不能变化无方通灵不测是乖其得一也谷得一以盈䟽水注川爲溪汪溪爲谷言谷得一故能泉源流润盈满不竭义曰溪谷得冲和道气所运而水注盈满道气去之则深谷将爲陵矣若深谷爲陵水涸川竭是乖其得一之用也万物得一以生䟽物者通该动植有识无情总谓之物得沖和故能生成运动而不歇灭义曰万者举其大数也春秋曰万数之大也物者有质可见总谓之物该约也动者谓鳞甲羽毛裸虫飞走之属也植者谓山川草木之属有情者谓有形而有情识者也无情者谓有其形而无情识者也此物之衆拘于亿兆之类然不得沖和道气所运则不能生不能成矣侯王得一以爲天下正䟽侯王人主也侯者五等之爵王者万乘之主言侯王得一故能永有天下无思不服而爲天下正平也本或作贞字者贞即正也义曰王者人君之通号也管子曰通德曰王古之制字者三画象天地人连其中画以通其道故曰通德爲王亦云人所归往曰王居尊位统三才三画而中画通之以贯天地人而爲之主故爲王字春秋曰今之王古之帝也昔尧舜之前皆称爲帝舜授于禹禹以谦让自云德不及帝故去帝称王亦云禹殁襌位于益禹之子启居于箕山启贤故诸侯去益而朝启禹虽有襌益之名而天下之人皆归于启启以德不及五帝乃自称王自是之后皆以王爲号至秦并天下吞灭诸侯独爲一统乃上採三皇下兼五帝通爲皇帝之号焉今之王爵居五等之上汉法非刘氏不王非功臣不侯自是相承以天子之衆子爲王嫡爲太子自周有天下王之子爲王子王之孙爲王孙国朝定法以皇帝之孙姪爲郡王承嗣者爲嗣王异姓有功则封王或别钖美号或封郡王然皆无列土之位矣侯者五等之爵公侯伯子男也言侯王者取文之顺而举其一余可知也然夫侯王既居尊极富有万民当用冲和之道无爲之理以守其位乃能长爲人主理化平正故经曰圣人抱一以爲天下式也无思不服者诗文王之风言文王之德东西南北之人皆感其德心无不归服也其致之䟽物得道用因用立名道存则名立用失而实丧矣故天清地宁神灵谷盈皆资妙用以致之尔故云其致之䟽此总释前义而生后文致得也言天之清澄地之宁静神之灵变谷之盈满物之生成侯王之正平者何以致其然耶皆得道之妙用尔此明得道之爲益下文明失道之爲损义曰言天地神谷万物侯王六者能保其常安其所者何哉由得冲和道气而各臻其妙也天以之清地以之宁神灵谷盈万物以生侯王正平能不失其道则各当其分矣其有失者如下文所明矣天无以清将恐裂䟽无以者致诚之词也以用也夫矜存者丧执得者失言天得道用则致清浮若不守道冲和而但矜用其清将恐至于破裂不成象也义曰天阳气也人君象之阳气亢极则爲灾衰沖和气散则致破裂矣故占云天裂者阳气不足君德衰微天乃开裂晋惠帝元康年中人君德衰天示灾变天裂数丈殷然有声是失冲和得一之道气也自此西晋版荡惠帝哀帝皆罹其咎君象于天气之相感信矣地无以宁将恐发䟽言地得道用而致宁静当须忘其宁静若矜用其宁静将恐至于发洩不成形也义曰地阴气也人臣象之亦主妃后女主之位阴气既极冲和气散则有发洩之变矣史记云周幽王二年辛酉西周三川皆震岐山崩老君曰夫天地之气不失其序若过其序人乱之也阳伏而不能出阴迫而不能蒸于是有地震今川实震是阳失其所而镇阴也阳失而在阴源必塞源塞国必亡夫水土衍而人用也土无所衍人乏财用不亡何待斯乃失冲和道气之用矣春秋二百四十二年地震有五又有梁山崩沙鹿崩石言等妖异洎秦汉已降不可胜纪大则沦陷城邑小则摧圮庐舍皆分野爲灾人罹其咎矣神无以灵将恐歇䟽言神得道用而能灵变无方当须忘其精灵若矜用其灵将恐至于歇絶不能妙用也义曰夫天地质象万物禀形皆有神明主之神明者乃气中之精灵者感化而爲神焉其大主天地其小主邦国山川若守常循和则能变化不测若肆其威福见怪于人乖其道气将致歇灭矣春秋僖公三十二年七月神降于莘虢公享之周惠王问内史过曰是何故也对曰国之将兴明神降之鉴其德也将亡神亦降之观其恶也故有得神以兴亦有得神以亡虞夏啇周皆有之矣虢名凉德其将亡乎后虢国遂灭昔河神爲虐娶女于人西门豹投巫于河其害遂息神亦歇灭是乃神不守道气肆害于人自取殄灭矣谷无以盈将恐竭䟽言谷得道用而能虚受当须忘其盈满将恐至于枯竭不能流润也义曰谷之所以虚受不竭者由其得冲和道气而能无竭道气去之则爲变怪系于邦国废兴也老君曰伊雒竭而夏亡河竭而啇亡周幽王辛酉川竭山崩周亡之征也亡不过十年数之纪也数及于十纪犹极也十一年庚申西周爲犬戎所灭平王东迁是矣万物无以生将恐灭䟽言万物得道用而能生若矜而用之将恐至于死灭不爲生灵也义曰有形之物有情无情之衆禀冲和道气则生失沖和道气则死也西升经曰气散生者死内观经云气来入身谓之生神去于形谓之死神与气皆道之一谓也道存则生道去则死信哉侯王无以贵高将恐蹶注蹶颠仆也言侯王得道之用而能爲天下之王当须忘其尊崇谦以自牧若矜其尊贵将恐至于颠仆不能正定天下也䟽得一者不可矜其用故戒天无以其清而矜之将恐分裂地无以其宁而矜之将恐发洩神矜则灵歇谷矜则盈竭物矜则生灭侯王矜其贵则将颠蹶矣圣教垂代本爲生灵虽远举天地之清宁而会归只在于侯王守雌用道尔故下文云义曰侯王用道化民所以安其尊位贵居人先高居人上若守谦冲之志戒盈满之非因百姓之心行清静之化则享祚长乆天下乐而推之欣而戴之矣易谦卦曰谦谦君子卑以自牧若违道反常肆行凶德失沖和之妙乖执一之方则身丧国亡颠蹶殒仆矣侯则晋灵公夷皋宋昭公杵白齐懿公啇人陈灵公平国是也王则夏之太康殷之武乙周之幽厉汉之桓灵是也皆违逆天常反道败德以取灭亡矣䟽注云圣教垂代本爲生灵者书云天生万物惟人爲灵元后作人父母是知圣教所属在乎一人虽始戒天地使忘清宁之功终戒侯王无矜化育之德用谦之道具如下文义曰惟人万物之灵者尚书泰誓篇武王十三年大会盟津誓衆之词也圣教者指此上下经垂文于代本爲爱养生灵令遂其性故戒王侯使取则此经清静行化生灵者言人爲有生之最灵也元长也后君也一人天子所称也尚书曰在余一人是也天子应天顺人爲人父母当法于道化爱育于人如父母之爱子尔先引天地清宁发裂之义以戒侯王守谦慎静之规言天地至大失于道气犹致其祸况人君乎故贵以贱爲本高以下爲基注侯王贵高兆人贱下爲国者以人爲本基当劳谦以聚之令乐其恺悌之化不然者离散矣䟽贵高斥侯王贱下谓黎庶言侯王因黎庶得贵是知贱下爲贵高之本基也义曰夫理国者功在一人不可一人以爲理必资于衆然后侯王得深严其居尊崇其位行其教令布其恩威而理于衆焉黎庶者皆衆也䟽书曰人惟邦本本固则邦宁人君务谦聚人可谓固邦之本也义曰人惟邦本者尚书五子之歌太康在位畋游无度畋于有雒之表十旬不返厥弟五人御其母以从述大禹之戒以作歌曰皇祖有训民可近不可下民惟邦本本固邦宁予视天下愚妇愚夫一能胜子言天子当畏敬小民所以得衆心也太康启之长子启乃禹之子此言太康失德以远灭败故有穷氏因人不忍距之于河不克反国夏祚遽亡及少康年长方复社稷矣务谦者言人君当以谦下爲务易曰谦德之枘也谦尊而光又曰天道亏盈而益谦鬼神害盈而福谦人道恶盈而好谦谦以下人故爲德柄如刀斧之有柄然可执而用之人君执谦可御天下位既尊矣而能守谦益致光大谦则人衆归往故曰聚人邦者国也本者基也人爲国之本基岂可不爱而育之乎䟽注云令乐其恺悌之化者诗云恺悌君子民之父母恺乐也悌易也君子有乐易之德爱养于人故百姓思之如子之于父母也若爲德反是者则人离散矣义曰诗者大雅洞酌篇之词也召康公戒成王言皇天亲有德飨有道也侯王有道则天飨之有德则天亲之与天相通则民归之如子之亲父母矣若违道败德则衆叛亲离不能克有其位也是以侯王自谓孤寡不谷此其以贱爲本耶非乎注孤寡不谷凡情所恶侯王自称以谦爲本非乎者则是以贱爲本也䟽是以者结前义也侯王自爲孤寡不谷者按春秋云孤与二三臣悼心失图是也义曰孤与二三臣者春秋昭公七年二月楚子成章华之台愿与诸侯落之宫室始成祭之爲落也太宰蔿启疆曰臣能得鲁侯薳启疆来召公辞曰昔先君成公命我大夫婴齐曰吾不忘先君之好将使衡父照临楚国镇抚其社稷以辑宁尔民婴齐受命于蜀盟蜀盟在成二年奉承以来弗敢失殒而致诸宗祧自我先君恭王引领北望日月以冀传序相授于今四王矣谓恭康郏敖灵王也嘉惠未至唯襄公之辱临我丧孤与二三臣悼心失图社稷之不遑汎能懐思君德今君若步玉趾辱见寡君宠灵楚国以信蜀之役致君之嘉惠是寡君既受贶矣何蜀之敢望其先君鬼神实嘉类之岂惟寡君若不来使臣请问行期寡君将承贽帛而见于蜀以请先君之贶公将往梦襄公祖梓慎曰公不果行襄卑让爲基故经云欲上人以其言下之欲先人以其身后之处上而人不重处前而人不害天下乐推而不厌此其谓欤古人有言曰有道之君以乐乐人无道之君以乐乐身乐人者衆悦而身安乐身者衆怨而身殒理国理人之主得不戒哉䟽此其以贱爲本耶者言若此岂非以贱爲本非乎者假间之辞应答云实是以贱爲本尔义曰老君欲显明贵以贱爲本高以下爲基故发问答之辞用彰其义夫有问即答有唱即和亦犹形分即影见声出即响随假爲问答之端重彰戒劝之意尔故致数舆无舆注数舆则无舆轮辕爲舆本数贵则无贵贱下爲贵本辕爲舆本当存辕以定舆贱爲贵本当守贱以安贵将戒侯王以贱爲本故致此数舆之谭䟽故者仍上之辞前明侯王因贱得贵贵无定相其理难明故借数舆以况之极舆之数竟无舆名乃是轮辕假合爲舆之名本以喻侯王数侯王之贵竟无贵名乃是贱下假借爲侯王之贵本轮辕爲舆本当存本则有舆无本则无舆贱爲贵本当存本则有位无本则无位言此者欲戒侯王爱养下人不弃惸独尔义曰圣人说经义有多种或直指事理径入法门或假借谕辞用符玄意欲明侯王贵位以贱爲本轮辕衆名爲舆之号意欲存轮辕则有成舆总号存卑贱则有侯王尊名不忘其源不弃其本尔所云贵无定相者自混沦之始逮浇季之前变化殊方立名着号德有优劣世有盛衰民命不同风离俗异故有冥寂玄默无名无称即有鸿蒙广大而爲皇潢然沐浴而爲帝或廓然昭显而称王或通达叅错而称霸其下则后辟公侯子男卿相大夫元士皆因时立名随世兴号纷纶等级卑高不同皆贵而牧人者也既处其上临御于人不宜以尊极自高抑人矜己自高必倾覆侮物必危身当以谦下持心损抑爲志故圣人立号垂戒以孤寡惸独之义不谷非善之名使以爲称表其以贱爲本贵不忘贱尊不忘卑则可以天禄永终尔景福者矣违于此者未或不忘又与无舆字或云车无车亦指就车而求无车之实但有厢毂杂号辕轭衆名总而爲车尔庄子则阳篇曰太公调答少知曰合异以爲同散同以爲异今指马之百体而不得马立其马于前总其百体而谓之马此明合皮毛蹄尾则爲马总轮辕厢毂则爲舆与此义同矣或云誉无誉者欲尊位之人尚其质朴不贵浮誉此义虽异亦戒劝之㫖也又想尔注云故致数誉俗人贪名誉也无誉不欲俗人无有不欲名誉者也此析句分理亦申戒劝之人惟当恭己下心爱人恤物以从玄元之教也不欲琭琭如玉硌硌如石注琭琭玉貎硌硌石貌以贱爲本䟽夫玉贵而石贱如玉者自贵也如石者自谦也侯王既以贱爲本不欲琭琭如玉而自尊贵当硌硌如石以守谦卑也义曰夫玉与石者所以明贵贱也车与舆者所以谕总衆也此两句重结侯王以贱爲本之义夫上德之君託神太虚隐貌玄㝠动反柔弱静归和平戴规履矩镜视太清而不以名称自尊亢极自大也下世德衰君有九重之尊万乘之贵四海之富六合之殷崇高拟天地光明配日月出令象寒暑震威象雷霆不以万物爲心不以羣生爲念繁奢自处尊极自居虽有孤寡不谷之言而不达其意洎秦始皇虎噬天下鲸吞诸侯并灭海内总爲一统而鄙斥孤寡不谷之名自称曰朕朕余吾我也以此爲号失其谦光之㫖而彰尊大之名矣自此人君矜尚浮誉比尧舜以称荣轻陋贱名将瓦石而同弃斯则辗败亡之辙践凋落之涂可不痛也太上格言殷勤垂戒者欲使冥心于玉石之间不多不少不贵不贱以一爲纪纲以道爲桢榦德制天下而不爲有理身之士其志若此则处贵而无乐处贱而无忧高而不殆卑而愈泰得不勉而修之乎道徳眞经广圣义卷之三十一道德真经广圣义正统道藏三家本五十卷洞神部玉诀类道德眞经广圣义卷之三十二景八唐广成先生杜光庭述反者道之动章第四十反者道之动注此明权也反者取其反经合义反经合义者是圣人之行权行权者是道之运动故云反者道之动䟽反以反俗爲义动是变动之名谓权道也言衆生矜执其生而失于道故圣人变动设权令物反俗顺道尔义曰夫物顺道则生失道则死其故何哉道本无事无爲人尚有爲有事道本无情无欲人尚有欲有情故俗与道反而去生从死也经云动之死地以其生生之厚又云人之轻死以其求生之厚是以轻死所谓求生之厚者躭欲羡利徇俗趋名役性劳神图功慕赏本爲养身之具不知求非其分反丧其生吴子云天地之生禽鸟也犹衣之以毛羽供之以虫粒况于人乎衣食者虽养身之所切亦可委心任运岂在躁求乎不能体道全生委心顺命者是谓执其生而失于道矣若能祛躁求之妄安顺命之怀体彼恬愉生可全矣理国者任物之性顺天之时息苛暴以惠人轻赋傜而育物无拓土开疆之欲自戢五兵无崇台峻宇之奢自清庶务跻生灵于寿域斯可谓反俗顺道乎䟽注云反经合义者经常也义宜也令贵以贱爲本高以下爲基有以无爲用初则乖反常情而后顺合于道故谓此之爲运动也义曰经者常法也垂训而不移义者通理也因宜而适用世以高贵爲重卑贱爲轻咸慕高而弃卑舍轻而从重经文垂教言高因下而显贵假贱而明故以贱下爲高贵之基孤寡爲侯王之称使其贵不忘贱受福于无穷高不忘卑保身于不殆斯爲道之动用使反常俗之情各复自然之道也䟽孔子曰可与立未可与权道反常而难晓故举当隶之喻言其华反而后合以喻权道先逆而后顺也义曰论语子罕篇孔子曰可与共学未可与适道可与适道未可与立可与立未可与权此言人适于学或得异端未能之于道或能之于道未能有所立未必能权权者量其轻重也棠棣之华偏其反而岂不尔思室是远而此逸诗也棠棣栘也其花先反而后合赋此诗意盖喻权道先逆思后至于大顺也思其人而不得见者其室远也以言思权而不得见者其道远也子曰未之思也夫何远之有言思者当其反是不思所以爲远能思其反何远之有言权可思知惟不知思耳思之有次序斯可知也故谓权道者爲国之利器用须得其人得其人则反俗而合道非其人则反而爲乱矣弱者道之用注此明实也弱者取其柔弱雌静柔弱雌静者是圣人之所实处实道之常用故云弱者道之用䟽此明实道也人皆贱弱而贵强是知强梁雄躁者是俗之用也道以和柔而胜刚是知柔弱雌静者是道之常用故云弱者道之用义曰道先柔弱俗贵强梁柔弱爲保生之徒强梁爲取败之本经云强梁者不得其死吾将以爲教父执此以训使人弃强守柔舍躁归静也夫教有权实两门上士达识以实教示之自然冥合中于道智下士则以权教悟之亦犹将欲夺之必固与之之义耳理国之道务先爱民民爲国本不可弃也然而上古淳朴与道相符故以实教教之末代浇季奸诈互兴则以权教教之权教者先以善道诱之不从以恩赏劝之劝之不从以法令齐之齐之不从以科律威之威之不从以刑辟禁之刑辟者所谓五刑之属也谓刻其颡而涅之爲墨刑截其鼻爲劓刑男子去其势妇人幽闭次于死也禁其淫也曰宫刑刖其足曰剕刑处死曰大辟五刑者先定其两造之词两造具备听于五辟五辟简字正于五刑五刑不简正于五罚言从轻也五罚不服正于五过不应罚者正于五过而从赦免五过之疵其罪惟均刑疑从罚罚宜从赦将用刑犹当严敬天威不可轻用刑也故墨刑之罚百锾劓刑二百锾剕刑五百锾宫刑六百锾大辟千锾所谓金作赎刑是也墨劓之属各千剕刑之属五百宫刑之属三百大辟之属二百故五刑之属三千其言锾者黄铁爲之锾重六两书云功宜惟重罪宜惟轻虽权法以禁劝于人而圣人哀矜之道好生之心亦云至矣故劝教之所不及而后用刑也是故刑之使民惧赏之使人劝劝以趣善惧以止恶虽刑之及人谓爲害也而惩一劝百被刑者寡而从善者衆如栉发焉惜而不栉踰旬而一栉则弃者多矣旦旦栉之理者多矣权教者帝王南面之术也理身者体柔顺之道去刚强之心乆而勤之长生何远乎天下之物生于有有生于无注实之于权犹无之生有故行权者贵反于实用有者必资于无然至道冲寂离于名称诸法性空不相因待若能两忘权实双泯有无数舆无舆可谓超出矣䟽言天下有形之物莫不以形相襌故云生于有穷其有体必资于无义曰无者道之本有者道之末因本而生末故天地万物形焉形而相生是生于有矣考其所以察其所由皆资道而生是万有生于妙无矣能自有而复无者几于道矣若执有而不移者趣于终矣庄子知北游篇夫子谓冉求曰未有子而有孙可乎是祖父子孙世世相续形形相生天地万物皆形而相生者也理身养神以存形形可长乆劳形而役神神将不守神因形而生神从道而禀神形俱全可以得道形灭神游道何求哉理国者执法以训人人趣善矣人趣于善而和气应之国泰民和隆昌之道也䟽故列子曰形动不能生形而生影无动不能生无而生有故曰虚者天地之根无者天地之源言此者欲令衆生穷源识本而悟道尔权实亦然故注云实之于权犹无之生有也义曰形动不能生形者列子天瑞篇曰黄帝书云形动不能生形而生影声动不能生声而生响此言有形必有影有声必有响自然而并生俱出俱没岂相资先后而差哉非谓影随形生响因声出而立爲喻此自然相感因待之理也道以妙无生成万物谓之自然物之生物形之生形谓之因縁言物之形兆大若天地微若昆虫皆资自然妙道气化而成然而因形縁类更相生更相成修道者纵心虚漠抱一复元则能存已有之形致无涯之寿形与道合反于无形变化适其宜死生不能累则可谓自有而归无也吴子曰修道之士道与俗反自老而反壮自壮而还婴自婴而得道此所谓舍其麤有归其妙无还元复本也世人不能察道之元穷道之本自人于死沦化随时故可伤矣圣人悯之设以权教使去奢从俭去伪从眞去有欲有爲行无爲无欲徇此权教渐阶实门默契眞修可以得道矣理人爲政以权实化俗理亦然哉䟽又云至道沖寂离于名称诸法性空不相因待者言道至极之体沖虚凝寂非权亦复非实何可称名诸法实性理中不有亦复不无事絶因待所言物生于有有生于无者皆是约代法而言尔若知数舆无舆即知数诸法无诸法岂有权实而可言相生乎悟斯理者可谓了出矣义曰道惟冲寂不可名称随代化凡假说言教言教者即诸法也法以约人使革恶爲善垂之训俗事有多门故云诸法尔因有法故得悟于道悟既得道诸法亦无教立权门国垂权法权以化俗除其恶根恶既已除俗归正理因正爲善权法亦忘若执权实而不移局教法而无改者不可与言道矣能忘权实而达道者可谓了然明悟出代登眞者矣庄子秋水篇海若语河伯曰知道者必达于理达于理者必明于权明于权者不以物害己此言道以循理守常权以临机制变大人通理谁害之焉上士闻道章第四十一上士闻道勤而行之注了悟故勤行䟽上智之士深识洞鉴闻道权则微明实则柔弱闻斯行诸曾不懈怠故云勤而行之义曰人之生也气有清浊性有智愚虽大块肇分元精育物富贵贫贱寿夭妍媸得之自然赋以定分皆不可移也然道无弃物常善救人故当设教以诱之垂法以训之使启迪昏蒙叅悟眞正琢玉成器披沙得金斯之谓矣按孔子所云生而知之者上也学而知之者次也困而不学民斯下矣此与三士事理玄同又论语雍也篇云子曰中人已上可以语上中人已下不可以语上也此谓教化之法也师说云就人之品识大判有三谓上中下也细而分之则有九品上上品者即是圣人圣人自知不劳于教下下品者即是愚人愚人不移教之不入所可教者谓上中以下下中以上凡有七品之人可教之耳所谓中人已上可以语上者即以上道语于上分也是则以孔子之道教颜回以颜回之道教闵损是中人已上可以语上也其中人已下不可以语上者犹可语之以中及语人以下如以闵损之道可以教中品之上此乃中人亦可以语上也又以中品上道教中品之中以中品之中道教中品之下斯则中人亦可以语之中也又以中品之下道教下品之上斯则中人已下亦可以语中又以下品之上道教下品之中斯则中人已下可以语下也此中人已下大略言之耳既有九品则第五品爲正中人也其二三四爲上六七八爲下惟下下之士教而不移闻道则笑矣吴先生曰上士不教而自知下士虽教而不移神道设教爲中士耳夫中士者语之以善则迁善导之以恶则趣恶故教之所设爲中士之人可上可下也太上之㫖诱以多方教以善道俾其迁革渐脱愚迷俾有向风进善之门则所谓人无弃人矣上士既悟之于自然故勤行不怠也中士闻道若存若亡注中士可上可下故疑疑则若存若亡䟽中庸之士明昩未分闻说妙道或信或否谓明则若存而信奉昩则若亡而疑或未果决志故谓若存若亡义曰若存若亡者可上可下之意未果决也代俗之情爲富贵所诱利害所牵娱乐难忘骄奢自恣闻玄默之道孰肯勤励而修之遂乃五色瞽其明五声聩其耳迷情溺性自掇败亡苟能闻恶如探汤慕善如不及知过必改见贤思齐效上士之所修舍中庸之所乐皆可以蹑景凌虚矣下士闻道大笑之注迷而不信故笑之䟽下士识不及理闻道不信谓爲虚诞则嗤笑之亦犹章甫致贱于越人和璞见遗于楚国故庄子云曲士不可以语于道尔义曰大笑者谓愚昩之士智识昏庸不闻圣人之言闻亦不晓不见先王之教见亦不知所谓识不及理也闻眞眞之道能生成天地孕育干坤包举阴阳弥纶造化修身则延生乆视理国则凝拱垂衣反爲虚诞相与嗤笑故云大笑之章甫者邹鲁之冠也越人者百越之国也夏禹理水极于东夷子孙居之遂以爲国其旧俗被发文身至勾践平吴方通中国既不尚冠冕则章甫非彼所好也故云致贱尔和璞者卞和楚人居荆山之下得玉璞焉以献楚王使玉工视之曰石也以爲欺妄刖一足如此历二王再献之刖其两足和抱玉璞哭于荆山之下楚王知而召之使玉工琢石得玉因而寳之后传入赵自赵入于秦秦皇平天下废诸侯爲郡县刻其玉爲传国玺焉言卞和三献其璞方爲时主所知故云见遗于楚也庄子秋水篇海若语河伯曰井蛙不可语于海拘于墟也曲士不可语于道束于教也所谓曲士者执一家之偏见滞彼有爲河伯恃秋水之滂流不知其小海若曰天下之水莫大于海万川归之不知何时止而不盈尾闾泄之不知何时止而不虚春秋不变水旱不知此其过江河之流不可爲量矣而吾未尝以此自多者自以此形于天地受气于阴阳计四海之在天地间犹罍空之在大泽耳夫虽越俗贱冠楚人遗璞泊乎刻秦皇寳篆袭中国衣璎垂范后王同轨六合和璧章甫何贱乎理化之端随机设教道之从善引之向方虽下士至愚亦可以语于道矣不笑不足以爲道注不爲下士所笑不足以爲玄妙至道䟽至道幽玄深不可识明而若昩理反常情所以致笑若不爲下士所笑未得精微乃是浅俗之法不足以爲道道非代间法故爲凡愚所笑是以爲妙道也义曰道惟潜还寂默希夷不察察以绳人不昭昭而显状体道之士其行亦然内合虚无外混尘滓故至明若昧人所不知岂惟顺俗和光兼亦守卑处下所以下士侮而笑之然至人之隐身修道不爲下士所笑未合乎大道也理国行化亦在乎澄澹无爲任物自化以慈柔潜布恩煦周行使其民也日出而作日入而息昏昏默默不知帝力不知其上之有君也虽下民不知帝力而圣德遐被玄风普覃所以爲至化矣建言有之注建立也将欲立言明此三士于道不同也䟽建立也将立言释上士勤行之道中士存亡之致下士大笑之由有之指下明道等也义曰太上将立言显道以表三士不同之由故有此句明道若昧䟽明照了昩昏暗也谓道德行人以昩养明遗形去智而实明了故云若昩言上士勤行于明若昩下士不达是以笑之中士初闻明道故若存后闻如昩故若亡尔义曰夫大道之君体道而处神与化合处于自然万汇任眞莫有闻见性合道之玄妙命得一之精微动作顺于太和取舍合于天理无思无虑冥寂鸿蒙齐日月之照而民不以爲明均雨露之恩而民不以爲惠其至明也而若昏默焉上士修道隐智藏辉含见匿知反视内照而外若婴儿此固非中士之所及乃爲下士之所嗤也若有若亡抑亦其冥矣又言天之德也虽赫赫在上常如冥昩耳进道若退䟽进道之人内心不起外事都忘功名日损大成若缺下士观之似如退败义曰弘道之君也天下童蒙四海爲一务其损而不益其事然而不作所爲者寡所守者约民忠厚而敦信世和顺而质朴王如天地民如草木不以万乘爲尊不以九重爲乐谦弱撝退恬和无欲而其道博施其德恢廓此若退之道也上士以此理身而玄德潜施而不矜不衒阴功默运而不识不知让善于人退身度物而其丹箓之名克着青华之简昇闻李意期乞食于人寰阴长生受辱于都市侯道华寓迹于佣保皇甫獭示疾于丘林声子伴狂壸公韬晦皆卑躬损志乃者习景冲眞也又言地之德也虽蒸蒸在下常如卑退也夷道若颣注上士勤行于进若退于夷若颣故中士疑而下士笑䟽夷平也颣丝之不匀者夫识心清净尘欲不生坦然平易与物无际而外若丝之有颣义曰丝之无颣即爲人所用齐纨楚练雾縠云罗皆入彼化机忘其本质以至靡坏不复爲丝矣人之舍道即爲俗所运驰各竞禄滞色躭声流浪恶縁迷丧眞性以至沦灭不保其生矣达士理身内则夷坦外示同尘履苦遇乐随时应迹若丝之有颣也仲尼大圣之德而伐树削迹历聘诸邦玄元大圣之尊而伏柱藏书行化絶域此其内怀至道外若有颣焉又言君之德也虽法地则天不敢标异常若有滞颣焉上德若谷注虚縁而容物也䟽言勤行之士谓之上德德用光备无不含容故云若谷义曰有道之君託神太漠隐貌玄冥被道含德无不包括万国之广贮于胸中不恃其有万物自化旷乎域中不矜其大岂若谷之可谕乎又言国君含垢如溪谷之受污也上士体道德无不周固亦然矣大白若辱注纯洁而含垢也䟽白纯净也辱尘垢也得纯净之道者混迹同尘故称若辱而实纯白独全备尔义曰尧汤之德至明也而时有襄陵铄石之数民无垫溺菜色之忧亦大白之有尘垢矣修道之士外污若干吉託形而齿剑惠风示迹以沉泉内明道功旁混尘浊亦斯义也广德若不足注大成而执谦䟽言至人德无不被广也守柔用谦故常若不足史记曰良贾深藏若虚君子盛德容皃若愚义曰上德之君化被九围不恃其德九围自化不知其功固若不足尔修道之士功济幽显德洽昆虫立功不息崇德不倦常若不足良贾深藏者史记云孔子与南宫敬叔适周问礼于老君老君曰子之所言其人骨已朽矣独其言在尔吾闻之良贾深藏外若虚君子盛德容貌若愚去子之骄气与多慾态色与淫志皆无益于子之身吾所以告子者若是也此盖责孔子以三纲五常之教汨乱于人不尚大道矫饰礼义岂若善爲贾贩之人藏寳积货外畏人知常若虚匮之者耳建德若偷注立功而不衒也䟽建立也偷盗也言建立阴德之人潜修密行如彼盈窃当畏人知故曰若偷义曰人君施德行道潜育于人不伐不矜惟冲惟寂不令天下知觉故云若偷上士修身常持密行故有若偷之义又偷薄也论语大伯篇孔子曰君子笃于亲则民兴于仁故旧不遗则民不偷包氏注云兴起也君能厚于亲属则人皆化之起爲仁厚之行不偷薄也此言建立阴德之人所行之行有功则立不计其名有善必行不务其厚吴子曰功不在大遇物斯拯是也质眞若渝注淳一而和光也䟽眞淳一也渝变改也言道德行人其德淳一而无假饰若可渝变与物同波而和光也义曰质素也眞淳也眞淳质素之人惟善是适方圆任器不局一隅若可渝变尔大方无隅注不小立圭角䟽方正也隅角也夫砥砺名节以作廉隅此爲束教之人非曰大方之士磨而不磷在涅不缁大方也而能和光同尘不自殊异无隅也故曰大方无隅义曰至道之君玄德浩邈无不包容笼虚无而不爲大亘天地而不爲远若鸣凤之升寥廓若神龙之逸层霄岂隅可以围测哉上士弘道异夫儒术不局名分不拘廉隅坦然其量也眇若太虚泛然其志也杳若冥鸿不缁不磷有在于是矣论语阳货篇佛肸召孔子孔子欲往子路曰昔者由也闻诸夫子曰亲于其身爲不善者君子不及入也佛肸以中牟叛子之往也如之何子曰然有是言也不曰坚乎磨而不磷不曰白乎涅而不缁磷薄也至坚之物磨之而不薄缁黑也至白之物涅之而不黑喻君子虽在浊世不能污也圣人不爲世俗所染如至坚至白之物也上士之行圣人之德固无方隅可拘矣大器晚成注且无近功䟽备物之用曰器以晩故能成大是以上士勤行积功而证得之于渐非一朝一夕故曰晩成义曰积和而成人积功而成道非朝夕之可就故曰晩成用道之君化于人也抱无爲任因循忽忽昩昩而不苛察纯纯闷闷而不滋彰任物自然而四海之内臻于道矣理身之士积功累行不其然乎故曰功满三千白日昇天弘道无已自致不死非朝行而夕至也备物之用曰器者春秋定公九年夏阳虎归寳玉夏后氏之璜封父之繁弱大弓书之曰得器用也凡获器用曰得得用曰获故器者备物之用也大音希声注不饰小说䟽夫道能应衆音大音也听之无声希声也以况圣人开演一乘则法音广被待感而应故曰希声义曰大音若雷不可以四时震击圣人微㫖不可以终日諠传此明道不可闻也必在灭智内求灰心默𢍆然后听之非耳闻之以神得无声之声证眞道矣一乘者大乘之道也道贯万法而演爲三乘初法以戒检心以律检行以存修静其内以齐洁严其外然渐进中道习于无爲隳体黜聪忘形絶念而次登大乘之行次来次灭随念随忘不滞有无玄𢍆中道证此道者鍊凡以登仙超俗而度世凌倒景之上享无穷之龄天地有倾沦而眞道无渝坏法音周普拯度羣生此圣人一乘之用也大象无形注故能应万类䟽夫涉形器者则滞于一方矣惟大象之道本无形质随感而应能状衆形故曰大象无形义曰大象道也道非象故抟之则微岂善清浮爲天浊厚爲地大爲日月小爲星辰而昭昭可见乎必在乎反视内明含光中朗然后见非色之色睹无形之形也夫道惟大象寂寥无形能成生衆形彫刻万象万象生化在大象之中矣唯得道者能窥其形兆焉道隐无名注功用不彰无名氏也䟽语其通生则强谓之道忘其功用则隐无名氏欲明名以诏体而妙本无象则体不可名故曰道隐无名义曰道无名称本非有法法既非有故曰隐焉能忘强名之名可阶衆妙之妙道生万有不矜其功是忘其功用也道应一切不爲主宰是隐无名氏也是曰无象之象无名之道自非反神内鉴胡可得而言之夫惟道善贷且成注虽隐无名氏而实善以沖和妙用资贷万物且成熟之䟽此结道之功用夫叹也唯独也贷施与也叹美此道虽复无名无氏无形无声独能布气施化贷施万物且成熟之故曰善贷且成义曰道之功也生成不息运用无穷秋毫之微庶类之衆皆资道气假借而后能生能成贷假借于物也无名无氏爲万有之根无声无形爲万物之源布气十方成就一切非妙本之道孰能与于此乎道徳眞经广圣义卷之三十二道德真经广圣义正统道藏三家本五十卷洞神部玉诀类道德眞经广圣义卷之三十三景九唐广成先生杜光庭述道生一章第四十二道生一一生二二生三注一者冲气也言道动出冲和妙气于生物之理未足又生阳气阳气不能独生又生阴气积冲气之一故云一生二积阳气之二故云二生三三生万物注阴阳合孕沖气调和然后万物阜成故云三生万物䟽道者虚极之神宗一者沖和之精气生动出也言道动出和气以生于物然于应化之理犹自未足更生阳气积阳气以就一故谓之二纯阳又不能生更生阴气积阴气以就三故谓之三三生万物者阴阳交泰沖气化醇则徧生庶汇也此明应道善贷生成之义尔义曰道以无形无名不无不有自然妙化而生乎一一者道之子也天得以清地得以宁人得以长存万物得以生故此妙一修道者守之抱之存之得之以爲证道之根矣所言一者即前始气爲天也一生二者即玄气爲地也二生三者即元气爲人也所以沖和妙气生化二仪凝阴阳之华成清浊之体然后人伦毕备品物无遗四序调平五行运象若交感而顺则物保其常或否塞而逆则物罹其患故周易干下坤上爲泰天地交而万物通也上下交而其志同也内阳而外阴内健而外顺内君子而外小人君子道长小人道消也故阳气在上而下感于阴坤爲阴也阴气在下而上感于阳二气交感而生万物是则孤阴孤阳不能生化其或反此则坤自居下干自居上二气不交天地隔塞在易爲否天地不交而万物不通上下不交而天下无邦亦不能生化故疏云阴阳交泰冲气化醇易曰天地絪緼万物化醇也万物负阴而抱阳冲气以爲和注万物得阴阳冲气生成之故故负抱阴阳合养沖气以爲柔和䟽言物之生也既因阴阳和气而得成全当须负荷阴气怀抱阳气爱养沖气以爲柔和故广成子告黄帝曰我守其一以抱其和故我修身千二百岁而形未尝衰是知元气沖和群生所赖老君举此者明人既禀和气以生则气爲生本人当固柔和守雌弱以存本也义曰万物之生也道气生之阴阳气长养之一昼一夜一阴一阳更相递代养育万物其大也阴爲寒阳爲暑其细也阳爲明阴爲晦以寒暑明晦昼夜长育万物各成其形非妙道沖和之气无以生也虽有寒暑而无道气者亦殂落矣二气更爲内外故万物负之抱之不可离矣人之生也道以元一之气降之爲精爲神天以太阳之气付之爲动爲息地以纯阴之气禀之爲形爲质生神经曰人之既生天神一万八千地神一万八千故三万六千神气一时生形夫向之者阳也背之者阴也故曰负阴而抱阳至矣哉人生天地之间惊天骇地三元育养九气结形万神恭诺司马敬顺天眞鉴映擢形太阳亦不轻也但人得生而自不能尊其气贵其形保其命爱其神自取死坏离其本眞岂不痛哉庄子在宥篇黄帝于崆峒山问广成子理身之道柰何可以长乆广成子蹶然而起曰善哉问乎吾语汝至道之精杳杳冥冥至道之极昏昏默默无现无听抱神以静形将自正必静必清无劳汝形无摇汝精乃可长生目无所见耳无所闻心无所知神将守形乃可长生慎汝内闭汝外多知爲败我爲汝遂于大明之上矣至彼至阳之原也爲汝入于杳冥之门矣至彼至阴之原也天地有官阴阳有藏慎守汝身物将自壮我守其一以处其和故我修身千二百歳矣而形未尝衰此谓天有日月星辰地有岳渎百川皆有尊卑递相运用帝王无事物自昌壮矣岂在多事乎广成子乃太上所化之身应号于世以道授于帝王岂有生死终始之数寓言千二百岁耳又曰得吾道者上爲皇而下爲王失吾道者上见光而下爲土又曰人其尽死而我独存此得沖和之妙也人之所恶惟孤寡不谷而王公以爲称注万物皆以沖和之气爲本而沖气柔弱守本者当须谦卑柔弱故王公至尊而称孤寡不谷者以谦柔爲本䟽沖气柔弱爲生之本故举王公谦卑以敦其本孤寡不谷不善之名非尊崇之称人所恶之而王公以爲名者谦之至也言王公爲风化之主存亡所系天下具瞻若不崇尚谦柔以安社稷则物所不归故取谦柔爲本以致巍巍之功义曰守柔弱者生而不匮怀谦抑者高而不危所以柔弱爲保生之元谦抑爲全高之本故大国者宜爲下崇台者固其基此守道之常立身之要但人不能行之耳具者衆也居尊高之位衆所瞻仰毛诗小雅节南山篇赫赫师尹民具尔瞻既居高位爲师长尹正故能宣行风化以育黎元诗序云上以风化下言王侯以德风化于下民论语曰君子之德风小人之德草草上之风必偃言民从顺其上之化也王侯行道德四方之人归从其化故曰归往解云民所归往之谓王王公有道其功崇高如山之固故曰巍巍乎其有成功巍巍者高峻之貌也故物或损之而益益之而损注自损者人益之自益者人损之故朝宗者善于下谦弱者德之柄孤寡而称不亦宜乎䟽故者仍上之词也损贬毁也言王公称孤寡以自毁损则爲百姓乐推尊敬而事之而致益也或益之而损者若王公贵宠其身居上而骄则下人离散而致损也书曰满招损谦受益斯之谓也义曰理国以谦光爲本立身以柔弱爲先易曰谦谦君子卑以自牧或反于此必贻其损易说卦曰缓之必有所失故受之以损损而不已必益故受之以益益而不已必决故受之以夬则损益倚伏终始相循若谦己不已物常益之故无颠覆修道之士割荣华去繁盛舍悦乐甘寂寥损之甚矣其得道也延景福享遐年逍遥无爲天地齐永岂非益之乎满招损者尚书大禹谟舜曰咨尔禹惟时有苗不率汝往徂征禹乃会群后誓师征之三旬苗人逆命益赞禹曰惟德动天无远不届满招损谦受益是乃天道禹拜昌言曰俞帝乃诞敷文德舞干羽于两阶七旬而有苗格故理国理身谦爲本也人之所教亦我义教之注老君曰人君所欲立教教人者当以吾此柔弱谦虚之义以教之䟽人谓人君也人君爲政教之首一国之风系乎一人而化故老君昌言之曰人君欲行言教以化人者当须用我沖虚柔弱之义以教之也义曰理化之本其惟元首乎元首者人君也尚书曰元首明哉股肱良哉庶事康哉此言人君教之善也又曰元首丛脞哉股肱惰哉庶事隳哉人君丛脞细碎而无大略则臣下懈惰万事隳废此言人君教之不善也政教由于元首可不慎耶诗序曰一国之事系一人之本谓之风天下之事形于四方之风谓之雅风雅正也言王政之所由废兴也人君以谦损柔弱以教于人人醇朴而宗道矣以仁义苛察以化于人人智诈而归于乱矣理身者谦静而事简事简而心泰则生可保躁动而心竞心竞而事繁则去道远矣昌大也强梁者不得其死注强梁之人动与物亢求益而损物或系之故不得其死䟽强梁谓刚暴屈强之人也刚暴之人失养生之要必自夭其天素不得寿终而死严仙人曰强秦以专制而灭大汉以和顺而昌义曰老君所戒柔必胜刚弱必胜强故舌柔则存齿坚则亡是则强梁非全身之道爲失生之基耳刚暴非进道之阶殊保寿之㫖矣深宜戒之严仙人者蜀郡严遵字君平常于成都巿以卜筮之道潜化于人人有不正之问必以阴阳之理制而止之日閲百钱而闭肆下帘以受老子乃作指归数万言明理国理身之要其解此义云强秦以专制而灭者言秦皇吞灭七国一统天下威制四方杀伐无已违谦抑守柔之道故子婴降而祚灭不得其死理实然乎秦嬴氏颛顼伯翳之后至非子与周孝王养马封于汧渭之间平王东迁秦襄公卫助有功因命列爲诸侯至缪公乃下士用贤得由余子桑百里奚乃强盛昭王五十一年伐周取九鼎寳器三十六邑迁周于惮狐昭王俾卒孝文王戍立一年戍死庄襄王子楚立三年而卒始皇正立元年乙卯至二十六年庚辰平诸侯灭六国自号始皇三十八年卒二世胡亥立三年卒子婴立四十六日降汉于轵道项羽至斩之国灭汉祖刘邦字季彭城丰沛人帝尧刘累之后父太上皇端起布衣推贤用能与项羽力战而取天下德制强楚仁及生灵智士爲之谋贤士爲之辅相三杰而成帝业约二章而安疲人有长者大度之美传祚两汉二十四帝四百余年裔孙王蜀亦及两世此柔德制强之验也理身理国足爲鉴乎䟽强梁者失道刚武者失神生主以退安得长存注云动与物亢亢敌也物或击之者易益卦上九爻辞云莫益之或击之义曰理代者以强梁失国理身者以强梁丧生与物抗敌岂能无患或击之者易益卦上九曰莫益之或击之言处益之极过盈者也求益无已是心无恒无厌而求人莫之与独唱莫和适是偏辞人道恶盈怨者非一故或击之也益与也击伤也神爲生主人爲神主相须而立阙一则亡用刚失神故非善也吾将以爲教父注吾见强梁者亡柔弱者全故以此柔弱之教爲衆教之父也䟽父本也此句结修学之元老君举强梁者亡以之爲戒柔弱者全以之爲劝以爲教父者父爲子本言吾将此柔弱之教爲衆教之本如子之于父故云以爲教父义曰父者尊也柔弱必全尊于衆教衆教之末谦柔爲先故易曰谦尊而光卑而不可踰言尊者能谦光而益明卑者能谦不可踰越礼曰傲不可长慎以避祸恭以远耻敬让以行皆谦慎之㫖也尚书曰愿而恭悫愿而恭恪也柔而立和柔而立事也诗云靖恭尔位守柔敬也春秋曰使之以和临之以敬行之以礼守之以信奉之以仁教之以务闲之以义经曰兵强不胜木强则共强大处下柔弱处上高者抑之下者举之此衆教之中皆以柔弱谦敬爲本也爲教之父岂虚也哉理天下修其身守柔行谦无思不服矣道德眞经广圣义卷之三十三道德真经广圣义正统道藏三家本五十卷洞神部玉诀类道德眞经广圣义卷之三十四景十唐广成先生杜光庭述天下之至柔章第四十三天下之至柔驰骋天下之至坚注天下之至柔者正性也若驰骋代务染杂尘境情欲充塞则爲天下之至坚矣䟽夫人之正性本自澄清和气在躬爲至柔也若驰骋情欲染着代尘爲声色所诱则正性离散爲至坚也义曰道以至柔无乎不在贯通万物流注群形得之则生失之则死故保养道存则生全而柔弱驰骋气散则枯藁而坚强理国有道则襁负而归仁无道则萧墻搆敌矣染着代尘者谓六根起于六识六识恣于六情六情生于六欲六欲谓之六尘六尘谓之六染六染谓之六入从根而生染有轻重皆在修鍊渐而制之所以理身所务眼絶五色耳絶五声鼻絶五香口絶五味身絶五触心絶五縁即六尘净矣六尘净则世利不能动声色不能诱自归柔弱之道岂有坚强之患哉无有入于无间䟽无有者谓人了悟诸法一无所有则返归正性与道合同入无间矣无间道也入谓与道同也以道爲无间者明道性清净混然无际而无间隙矣义曰天地有形位清浊殊矣阴阳有分别昏明殊矣气象有代谢四时殊矣惟道广包天地微贯阴阳总四时运气象无处无道故云无间隙也人能融神观妙返一归元息则爲人消则爲气与道爲一常存不亡乘无有之和入无间之道何四序之能运生死之能局哉吾是以知无爲之有益注无爲者不染尘境令心中一无所有无间者道性清净妙体混成一无间隙矣不爲可欲所乱令心境俱净一无所有则心与道合入无间矣故圣人云吾见身心清净即能合道是知有爲之教不如无爲之有益䟽吾者老君自称也此章亦通戒人君以无爲化理天下故老君云吾见衆生正性柔弱及乎驰骋奔竞则至坚强若使照了心境则一无所有即合道矣是知清净无爲理身理国有益于人也以此推之有爲之教不及无爲之有益也义曰老君垂教以清静爲用无爲爲宗清静则国泰身安无爲则道成人化夫道德无爲也天地成焉万化行焉万物生焉天地无爲也四时运焉六气和焉八风鼔焉圣人虚心以原道德静气以存神明寡其聪听于无声杜其明视于无形览天地之变动睹万物之自然以是而知有爲者乱无爲者理所以至柔之性本无爲也至坚之患由驰骋也息驰骋之有欲复柔弱之无爲以教天下弘益之道广矣照了心境者神奇莫测内察于一心妙用无穷外忘于万象理国则忘其所理修身则忘其所修洞入虚无泯然合道是谓内照内明之㫖也不言之教无爲之益天下希及之注言天下衆教少能及之也䟽至道无言物以之生圣人无爲化以之清即不待立言然后成教天下希及之者言九流百氏希有能及无爲之教者又云自非体道之君莫之能及故曰希也义曰人君以无爲爲理率土以自然而化复何言哉夫无爲之至妙包于道德统于仁义合于礼乐制于信智囊括万行牢笼二仪至广无涯至细无间凝寂玄寥与道混合是无爲之至也九流者汉书云道家流者使人精神专一动合无形赡足万物其爲术也因阴阳之大顺与时迁徙应物变化本清虚以自守卑弱以自持此人君南面之术也儒家流者盖出司徒之官助人君明教化祖述尧舜宪章文武宗师仲尼以垂其言于道最高此其所长也或失精微而僻又随时抑扬违离道本茍以譁衆取容后进僻儒之患名家流者盖出于春官名位不同礼亦异数子曰必也正名乎此其所长也及徼爲之则苟钩釽折辞而已爲君者慎器与名故曰惟名与器不可以假人纵横家流者盖出于行人之官子曰使于四方不能专对又曰使乎使乎言当权事制宜受命不受辞此其所长也邪而爲之则尚诈而弃其信矣杂家流者盖出于议官合儒墨兼名法此其所长也盪者爲之则羡无归心矣农家流者盖出于农官播五谷以足衣足食洪范八政其一曰食此其所长也鄙者爲之欲使君子并耕矣小说家流者盖出于稗官稗小米也王者欲知风俗立稗官采街谭巷议之说子曰虽小道必有可观致远恐泥此亦蒭荛狂夫之义也墨家流者出于清庙之宇茅屋采椽兼受选士敬者爲推也阴阳家流者出于天官五行之说使人多拘忌也兵家流者出于司马之官所以威不轨而昭文德兼弱攻昩以遏乱略以靖四国此其威也止戈爲武武有七德佐文而理文武之道不可废也百氏者六经正史之外自爲述作自周已来立理着书凡百余人皆称曰子子者男子之通称也不敢侔于六经皆目之爲子爲论爲记爲书或以姓氏立称或以因时表号则有鬻子曾子晏子孟子管子荀卿子鲁连子列子庄子庚桑子王孙子尹文子公孙尼子吕氏春秋邓㭊子鬼谷子陆贾晁错贾谊桓谭崔寔周生列子魏朗任虾裴玄苏彦傅玄唐滂秦菁阮武啇君陆云牟子符朗孙武汜胜之是也或自立别号者子思子太公金匮淮南子盐铁论说苑新序论衡潜夫论风俗通文子申鉴昌言典论笃论中论万机论忠经意林道言録岁时记耆旧记法训五教蒭荛典语默记正书正论物理论韩子人物志成败志通论正部士纬通语国语越絶书抱朴子世要新论㭊言幽求长乐子家语太玄经方言法言志林搜神记博物志义训山海经水经大荒记十洲记拾遗録本草相牛经相马经相鹤经周髀竹谱孙子兵法司马兵法孙子筭经黄石公记相贝经万毕术是也或採玄经奥义或探儒术礼书或宗律历天文或附阴阳象纬或拘以名法或约以机权各尽所长互陈其自然有爲或作乍㢮乍张各滞一隅罕能通贯以兹量较难以及之于无爲之道焉惟体道之君上德之主志无所虑神无所思动若无形寂若无有与道相得旷然大通可以继躅玄元追踪大白矣名与身孰亲章第四十四名与身孰亲注名者实之賔代人徇名以亡身设问谁亲欲令去功与名而全其眞矣䟽此以名较量身也孰谁也详问云夫以矜徇功名保养身命两者既异谁者与保寿全身之道爲亲乎伤代人不能忘名以全眞尔义曰圣人悯俗间之士贪爱功名名立于前身危于后谁能弃名而修道絶俗而全身所以伯夷死于仁聂政死于义尾生死于信比干死于智荆轲死于勇龙逄死于谏伍员死于忠介推死于怒是皆名显身殁形骨飘零披面剖心火焚水溺齿剑抉眼自取灭亡殊不知儒者之训全而归之贾彼虚名去道远矣身与货孰多注徇利者将以求财财得而亡身设问孰多欲令掷玉毁珠以全其和矣䟽多者可贵重之意也言身与货两者既别谁可多贵耶云此者欲令悟身爲多不贵于货可也注云掷玉毁珠者庄子外篇之词也义曰老君以举世所惑财货爲先货积而身忧财多而祸至谁能散财却害乐道安贫所以庆封死于富驷遄死于侈齐简公死于贪荣夷公死于利故庄子至乐篇云天下所尊者富贵寿善也所乐者味服声色也所下者贫贱夭恶也所苦者饥寒忧惧也而富者苦身疾作积财而不得尽用其爲形也亦以外矣贵者夜以继日思虑常若不足其爲形也亦以疏矣而至于丰屋蔀家名亡身辱殊不知达者所诮积财累患保寿全生固亦远矣掷玉毁珠者庄子胠箧篇云唇竭则齿寒圣人生而大盗起若掊击圣智纵舍盗贼而天下始理矣夫川竭而谷虚丘夷而泉实圣人已死大盗不起絶圣弃智大盗乃止玉毁珠小盗不起此所谓圣智者作盗之利器珠玉者起盗之贪心弃而不用奸盗自然息矣得与亡孰病注问得名货与亡名货孰者病其身䟽此总问上二句得名货与亡名货谁爲病耶得名货则亡身存身则亡名货历然殊智爲病可知而迷倒之徒莫之先觉故后文详答之尔义曰大圣说经义存匡救将显以身爲重名货爲轻轻重设问辞复爲详答殷勤指喻迷者尚或懵焉是故甚爱必大费多藏必厚亡注甚爱名者必劳神非大费乎多藏货者必累身非厚亡乎䟽此二句总答前问甚爱必大费此答名与身孰亲费犹损也亲犹爱也甚爱名者矫企情性损费心神所爱既甚所费弥大矣多藏必厚亡者此答身与货孰多藏货既多其亡亦厚剑玉贾害譬诸怀璧诗书发塜只爲含珠惟货之损可爲殷鉴义曰徇名则害己藏货则亡身已如前解河上公云生多藏于府库死多藏于丘墓生有攻劫之忧死有发掘之患剑玉贾害者春秋桓公十年虞公之弟虞叔有玉虞公求之弗与既而悔之曰周谚有之疋夫无罪怀璧其罪吾焉用此其以贾害也乃献之又求其寳剑叔曰是无厌也无厌将及我恐将杀我也遂伐虞公故虞公出奔洪池也诗礼发冢者庄子外物篇儒以诗礼发塜大儒胪传曰东方作矣事之若何小儒曰未解裙襦口中有珠诗固有之青青之麦生于陂生不布施死何含珠爲大儒曰接其鬓压其顪徐以金鎚控其颐无伤口中珠大儒大也小儒小也东方作矣言日将出也诗古诗也麦宜下田今种陵陂非其所也生不布德施惠死乃含珠非其藏也致有发塜理亦宜然诗以温良礼以庄敬先王理世之法也今用发塜称儒爲盗诚有之哉知足不辱知止不殆可以长乆注知足者不甚爱知止者不多藏既无辱殆故可长乆也䟽辱损累也殆危亡也不迩声名知足也不殖财货知止也知足故名当其实而无过分之累知止故货不多藏而无贪求之害既不辱不殆乃可长存而乆寿也义曰人之生也大道降气三元炳灵九天所钖禀有其数修道者积功而延寿爲过者负舋而夭年既贪过分之名名不称实又积难得之货货必致灾小则耻辱及身大则危亡其命身辱命夭自贻其殃深可悯也老君戒之使絶其叨名之过革其渎货之心知足知止无贪无欲则却夭年之祸造延寿之庭固可长乆也大成若缺章第四十五大成若缺其用不弊注学行大成常如玷缺谦则受益故其材用无困弊时䟽凡曰学人功行大成衆德圆备常自虚忘有如玷缺如是则材用不穷也道德大成之君亦复如是等天地生育之功齐日月照临之德所成理大故曰大成然不恃其成有如亏缺以斯爲用用则无穷义曰人君以大道化物与道相符上士以大道修身与道冥合是以天高地广日照月临寒暑阴阳自相递代道不伐其功矣人君法道爲理上行下随不伐其功与道同矣修学之士功圆德备不矜其能道益彰矣故皆若亏缺而其实圆成也于国则圣理常存于身则体和无极虽云若缺固无弊竭之时矣大盈若冲其用不穷注禄位盈满常若沖虚俭不伤财故用不穷匮䟽沖虚也穷匮也此明圣人禄位充盈恭俭自牧不爲盈满故若沖虚所谓有若无实若虚故其运用而无穷匮也义曰不矜其有故盈而若虚不恃其盈故用而无乏主有余德民有余财周流六虚放旷四极爲国则民自富理身则德自充其用无涯何穷匮之有也大直若屈注直而不肆故若屈也䟽直正也屈曲也前四句兼明体用下三句但出其体不书其用略文以见义类可知也夫洁己而垢人举直而措枉小直也不执是以辩非不正己以矫物大直也曲随物宜故云若屈注云直而不肆此卷之经文也义曰道以和气顺物物自生成君以大道化人人自贞正上士体道与物逶迤物感其和各从其直此直广博旁该万殊可谓大矣此化随顺忘功不宰可谓若屈矣举直措枉者论语爲政篇鲁哀公问孔子曰何爲则民服孔子对曰举直措诸枉则民服举枉措诸直则民不服哀公鲁目春秋隐公第十二君名奖谥曰哀时哀公失德民不服从哀公患之故问孔子求民服从之法也直谓正直之人措置也枉谓邪曲之人若举正直之人爲官则邪枉之人废置民服君德矣若举邪佞之人废正直之人则民不服矣此孔子讥哀公舍贤任佞欲使改之爲理也直而不肆此卷第二十一章经文也大巧若拙注巧不荡于分外故若拙也䟽矜粉绘之工逞钩绳之妙小巧也因材致用任物成功不失其宜大巧也无所栽割不见其功似若朴拙尔庄子称造化刻彫衆形而不爲巧义曰天地大化阴阳大钧吹万流形不见其用人君端拱垂教万方各尽其能万物各施其用方圆曲直尽得其宜贵贱贤愚各宣其力大巧之谓也天地爲而不宰阴阳施而不有人君化而不恃故若拙焉粉绘之工者论语八佾篇云绘事后素言以五色画成文谓之绘五色既具然后以素分市其间以成其文素者粉也是谓粉绘焉钩绳者庄子马蹄篇云陶者曰我善治埴圆者中规方者中矩匠人曰我善治木曲者应钩直者应绳夫埴木之性岂欲中规矩钩绳哉然且世世称之此言土之性也种之得五谷掘之得甘泉木之性也曲则爲轮直则爲桶今陶者以规矩匠者以钩绳圆者则矩之使方方者则规之使圆曲者绳之使直直者钩之使曲此失其眞性诚至小巧尔造化刻彫衆形者庄子大宗师篇意而子问许由曰愿游于至道之藩由答曰噫吾师也𩐎万物而不爲义泽及万世而不爲仁长于上古而不爲老覆载天地刻彫衆形而不爲巧此所游已此谓吾师自然之道无心自尔庄子师之吾师之游自然而已大辩若讷注不饰小说故若讷䟽合譬饰词结绳窜句小辩也行不言之教辩彫万物穷理尽性大辩也至言去言无所抑扬如謇讷尔义曰合譬者引事合意譬谕殷繁非眞理也结以华文窜择词句非至言也听言则对小说也夫圣人之㫖上士之行出名言之域超语默之津无述作而万汇区别无称喻而重玄了悟此辩之大也无言无说默识无爲此若讷也圣人鹑居以抚伐上士凝拱而通玄眞化自流不知其力可以臻于清静矣躁胜寒静胜热䟽举此谕以示教也以执成者必败持满者必倾故圣人功济天下不见成功其如缺所以无弊位尊万乘不视成位其若冲所以不穷也恐人不晓故寄阳气动静以喻之躁动也胜极也言春夏阳气发于地上万物因之以生阳气动极则寒寒则万物以衰死明躁爲死本盛爲衰源喻功成不缺者必败持盈不沖者必倾有爲刚躁者必死静胜热者谓秋冬阳气静于黄泉之下静极则热热则和气发生也万物因之以生生託静而起故知静爲生本亦爲躁君取喻大成大满而能缺能沖所以无弊无穷至致生尔夫能无爲清静者则趣生之本此劝人当务静以析生不当轻躁而赴死也义曰至理之君修道之士革恶除患虚心啬神犹躁能胜寒静能胜暑躁体春夏极则万物凋落静喻秋冬极则品汇发生矣礼经曰春者蠢也万物蠢然而生夏者极也万物得阳而盛此则仲冬既至一阳渐萌阳动而生故谓之躁躁极则凋落而死矣秋愁也物将凋落故谓之愁冬藏也物则闭藏阳气潜伏潜伏未动未动故谓之静静极则煦妪而生矣二气则静爲生之本躁爲死之根阴符所谓生者死之根死者生之根是阴阳相胜之义终始之机也天元经曰立夏之后日行于地北入也少故夜短而昼长爲热立秋之后日行地南入地多故夜长而昼短爲凉日行去极远近不同故有暄凉寒暑之异是则寒暑躁静阳气之所运也若夫用道之君无爲致理政静而物泰国安而人康四表来王五兵不用清虚凝寂澄默恬和奸诈不敢侵强梁不敢暴烽燧不起鼙柝不惊海内晏如此静而胜矣及其化之至则讴謌洽敬让兴九族雍和四门穆穆制礼作乐举贤用能梯航属望而来庭书轨顺规而禀化八表麏至群方骏奔天地感通人神交畅熙熙然一变于道内絶窥窬之孽外无伺隙之邻謌之咏之舞之蹈之此静理无爲之所致也若其君以躁弁臣以诈欺动摇甲兵振耀威福强师百万北登单于之台旌旗千里来涉浿辽之岸老弱被劳役妇女助转输四海沸腾六合搔扰及其人之弊也户口凋耗生灵转移野絶人烟昼间鬼哭此躁胜之所故也前以静理而胜则煦然而人和此以躁强而胜则寂然而寒薄可不戒哉清静爲天下正注于躁胜者则寒寒薄也于静胜者则热热和也故若屈者大直清净者爲正䟽此结明前义也夫圣人有以观阳气之进退知躁爲趣死之源静爲发生之本理人事育群生持本以统末以务清静之道则可爲天下之正尔义曰圣人知沖缺之行可以持盈澄静之方可以制动成其动则清静自着抑其躁则柔和自彰可以率天下于无爲归万方于贞正法阴阳寒暑之运见生死得失之源于兹明矣道德眞经广圣义卷之三十四道德真经广圣义正统道藏三家本五十卷洞神部玉诀类道德眞经广圣义卷之三十五景十一唐广成先生杜光庭述天下有道章第四十六天下有道却走马以粪注天下有道之主无爲化行既不贪求固无交战屏却走马之事人得粪除田园䟽却屏却也粪谓理田也天下有道谓以道爲理无爲化行守在四夷疆场无事不得多贪土地以困黎元所以屏却兵车走马之事人得俶载南亩以粪理田园也义曰古人有言曰君犹舟也人犹水也人非君不理舟非水不行舟水相须不可暂失故理国之本养人爲先有道之君守在四夷外无兵寇戈楯不用锋镝不施却甲马于三边辟田畴于四野深耕浅种家给国肥食爲人天邦之大务也俶载南亩者诗小雅甫田篇之词也俶始也载事也春作既兴始事南亩南亩田名也诗云南东其亩亩百歩也广六尺长六百尺言可以母养于物故云亩也修道之士以意爲马以情爲田却意马之奔驰神将静矣使情田之逸暇心将泰矣而后道可修也礼记云人者天地之德阴阳之交鬼神之会五行之秀故圣人作则必以天地爲本阴阳爲端四时爲柄日星爲纪鬼神以爲徒五行以爲质礼义以爲器人情以爲田四灵以爲畜故人情者圣王之田也情田无爲几于道矣天下者统言理国矣天下无道戎马生于郊注天下无道之君纵欲攻取故兵士戎马寄生于郊境之上矣䟽郊者交也谓二国郊境之际拒守之地天下无道之君则荒塞有不賔之虏故兵戎军马生育于郊境之上谓乆而不还义曰理国不以道则开拓边土侵伐戎夷封域不宁征役无已或贪蒟酱起番禺之役好名马起大宛之师骨委穷荒血涂草莽营魄流飘于异域戎车沦滞于远郊绵歳月以长征及瓜时而不返转输莫息杼轴其空人怨国亡祸非天与所宜深戒也岂若宇内不扰诸侯咸賔君民协和上下相保使壮士无所施其力辩士无所衒其词武士无所鋭其锋智士无所申其策铸剑㦸以爲犁锄货佩刀而市耕犊无爲无役以全永图也罪莫大于可欲注心见可欲爲罪大矣䟽犯法爲罪贪求爲欲言戎马生郊之罪由人君贪求土地见土地可欲欲心兴动将起贪求此罪之大者故云罪莫大于可欲义曰法者所以禁民戢乱惩恶绳违干而犯之斯爲罪矣罪字从罔下非言网罗以制其非法也罪之大者欲莫大乎因心起贪谓之欲也兴可欲之心于富贵者则雕墻峻宇渎货称兵外禽内色之荒迷而莫返鴈塞龙堆之役困而莫休以至于天下离心舟中敌国然后倾败其何惑欤兴可欲之心于其身者骋利驰名躭声滞色悦黼黻雕华之观弥目不回徇轻肥音酒之娱终身不寤以至于筋骸疲耳目聋盲然后丧身何其愚也故春秋僖公二十年宋襄公欲合诸侯鲁大夫臧文仲闻之曰以欲从人则可以人从欲鲜济言屈已之欲从衆善也眀年宋公爲鹿上之盟宋公子目夷曰小国争盟幸而后败是年秋楚人执宋公遂伐宋此言以人从欲乖其道也老君设教垂训明此罪之因申能刳可欲之心必享无涯之祉理国可期于九五理身可企于神仙勉而行之道之要也祸莫大于不知足注求取不已爲祸大矣䟽祸害也神不祐也大亡败之祸縁何而来由贪土地求而无猒不知止足致神道不祐而婴祸害人之有过过非一途贪之爲祸祸之大也义曰夫罪之与祸皆起于身身之生恶由于心想故身心口爲三业焉三业之中共生十恶十恶之内贪罪愈深故生死忿争皆因贪致贪者心业之一也人君贪则外残四境下困羣生既上求取不休则下供应致阙人怨神怒由此而兴国将亡败矣理身而贪则嗜欲无猒魂驰神逝福善不祐年天身殂茍能内制贪源外息贪取既无仇怨身安国昌即知足常足终身不辱者矣咎莫大于欲得注殃咎之大莫大于欲所欲必令皆得皆得则祸深故云咎也䟽咎殃咎也夫贪冒之雄欲心增侈得之不已而又求之非道得之败不旋踵自招殃咎不亦宜乎可欲谓欲而未得初起贪心罪轻于祸不知足者得之更须祸重于罪莫甚于欲得者谓已得欲心尚未猒足则咎之爲过斯又甚于祸也义曰得而复求求之不已民则应之以怒而兵寇兴焉仇敌起焉爲殃爲咎于斯爲大罪者言人违于禁令初犯其非名之爲罪老君悔过经曰初犯爲罪亦名爲过过言误也犯过一千八十爲祸祸重于罪矣犯千二百六十过爲咎咎又重于祸矣夫欲者莫过于色言爱重而可欲也祸者莫过于财言贪不知足也咎者莫甚于名言苦求欲得也人之过罪条目甚多财色与名三者爲大倾家殒命亡国杀身职此之由可爲明戒也知足之足常足矣注物足者非知足心足者乃知足也若心知足此足常足矣䟽此结有道之君也言有道之君无欲广大不贪土地故于本分而知足则爲天下乐推身安国理此知足之足乃至于交让而常足也注云物足者非知足心足者乃知足知足者谓足在于心不在于物循涯守分虽少而多有欲无猒虽多亦少矣义曰贪之与足皆出于心心足则物常有余心贪则物常不足贪者虽四海万乘之广尚欲旁求足者虽一箪环堵之资不忘其乐适分知足惟在于心所宜勗也不出户章第四十七不岀户知天下䟽有道圣君无爲而理言教不出于户外淳风自洽于寰区此可谓知理天下之道尔又解云人君善教天下应之以善则不烦出户而天下可知故易曰君子出其言善则千里之外应之况其迩者乎此之谓矣义曰圣人之理以身观身身正则天下皆正身理则天下皆理故曰恭己南面而已矣夫何爲哉且既辟混元是生万物羣分类聚鱼沉鸟翔尊卑定矣天地位矣虽六合之繁九有之广亦犹四支百体耳可以心鉴岂在足行不出户而知之信矣君子出其言善者易上系之词期谓言出乎身加乎民行发乎迩见乎远言行君子之枢机也枢机之发荣辱之主也远犹若此况于近者乎不窥牖见天道注垂拱无爲不出教令于户外是知理天下之道人事和则天象顺故不烦窥牖而天道可知也䟽人天相应精气交通人君爲政以德则象纬以之不迷威侮五行阴阳由其舛候故书曰休征则肃时雨若咎征则蒙恒风若是知行发心已象着于天岂俟窥牖然后能见易曰言行君子所以动天地也义曰帝王之理也法天之覆法地之载历象日月敬授人时璇玑玉衡以齐七政所以顺天之道也天垂象圣人则之所以法天之行也既法顺天象正己而行则人君所爲天道交应吉凶在我理乱在心得不干干而夕惕耶象纬者垂文谓之象占揆谓之纬自大慢法谓之威侮躔次差错谓之舛候此由人君行之所感也风若雨若者尚书洪范传曰休征则肃时雨若休善也言人君行敬而时雨顺也肃敬也咎徴则蒙恒风若咎凶也蒙暗也恒常也若顺也言人君蒙暗则常风顺之也言行动天地者易上系曰言行君子所以动天地可不慎乎此谓君子出处默语不违其中其迹虽异道同则应也其出弥远其知弥少注若不能无爲假使出令弥远其所知理天下之道弥少也䟽此明失道之君也不能处无爲而恭己将欲申教令以化人令出弥远既失无爲所知政理更爲寡少义曰其身正者不令而行其身不正虽令不从人君不能拱默谦光融心体道无爲以化天下虽广行威令人不从之岂若任贤勿疑从善不倦恭己于上推诚于下不言而化不令而行哉是以圣人不行而知注不出户故云不行无爲淳朴而知爲理之道也䟽此覆释不出户而知天下也无事无爲教令不出故云不行近取诸身遂知来物故我无爲而人自化岂待言教出户然后谓之知乎义曰理国圣人率身从道道与天合冥契上玄万方顺之应犹响答不俟行化而后能知近取诸身者易下系云古者庖羲氏之王天下也仰则观象于天俯则观法于地观鸟兽之文与地之宜近取诸身远取诸物始作八卦以通神明之德以类万物之情此言以身之耳目鼻口与八卦相应身之所行吉则应之凶则违之祸福无门惟人所召我无爲而人自化者此经第五十七章之词也不见而名注不窥牖故云不见人和天顺而能名其太平䟽此覆释不窥牖见天道也夫鹤鸣则子和行感则天动原小可以知大审己可以知物元吉所召在乎其人则太平之化可得而言尔何必窥见然后名乎故云不见而名也义曰天道坦坦去身不远天人相感影响无差凶吉合符由乎其行身既理矣固亦宜然天应人和不俟窥牖矣鹤鸣子和者易系云鹤鸣在阴其子和之此明拟议以成其变化之理也若拟议于善善来应之拟议于恶恶亦随之鹤鸣则子和脩诚则物应鹤鸣幽阴之中子犹和之人欺于暗室物必知之忧悔吝者存乎纤介定得失者在乎枢机君子拟而后言议而后动慎微之理也虽微必应夫何远哉不见而名道既玄同心与道合万物符契故不俟见之而后名也不爲而成注不爲言教而天下化成䟽此总结不出不窥之义也夫以上有所爲下必有优今圣人凝神端扆玄默朝堂君无爲人无事百姓家给万化自成义曰凝静定也端庄肃也扆龙屏也朝堂听政之所也圣人无爲致理无事化人不出户而自知不窥牖而自见融神观妙造化生乎身垂拱端旒宇宙在乎手民不知有君于上君无所求用于民仓庾丰盈家给人足夫何故耶以其上无爲而国泰神既凝寂故不言而化成矣扆谓倚也形若屏风画爲斧文于明堂之中牖开而设之昔周公辅成王于明堂以朝诸侯负斧扆南面而立以正君臣之位焉道徳眞经广圣义卷之三十五道德真经广圣义正统道藏三家本五十卷洞神部玉诀类道德眞经广圣义卷之三十六景十二唐广成先生杜光庭述爲学日益章第四十八爲学日益爲道日损注爲学者日益见闻爲道者日损功行益见闻爲修学之渐损功行爲悟道之门是故因益而积功忘功而体道矣䟽爲修爲也损忘损也言初修学者曰求闻见以爲益因益爲道则忘遗功行以爲损所以者何夫爲学者莫不初则日学以知道修功而补过终则悟理而忘言遣功而去执故注云益见闻爲修学之渐盖言其初也损功行爲悟道之门盖言其终也义曰学道之人先立功行后忘其心所以契无爲之道理国之道先弘德化后忘其迹所以成太平之基也此亦一致也夫立身之道不可不学春秋曰学者殖也不学将落于是乎下陵上替能无乱乎白虎通云学者觉也悟也言以先王之道开道情性使觉悟也幼则迷昏而不悟未可以学长则悍格而难入不可以教学有三时一就人身中爲时者十三岁之后可以习业也故学记云发然而后禁则悍格而不胜时过而后觉则勤苦而难成二就年中爲时者内则云人之养子六年教之数一至十十至百千万也与方名东西南北也七年男女不同席不共食八年出入门户及即席饮食必后于长者教之让也九年教之数日朔望与甲乙至壬癸六甲也十年出就外傅居宿于外学书计十有三年学舞勺诵诗背文而读曰诵也十五年成童舞象学射御先舞籥籥似笛执而文舞也后舞象武舞也二十而冠始学礼三十有室理男事学无方四十而仕出谋发虑五十服官政是也三就日中爲时者言随时节气受业易入王制云春夏习诗乐言春夏是阳阳体清诗乐是声声以轻清故也秋冬习书礼秋冬是阴阴体重书礼是事事以重浊故也以轻清之时习轻清之业以重浊之时习重浊之事故其气相感皆易入也然三时之学虽有定规所习善道日不可废岂可拘于三时哉故学记曰斯焉修焉息焉游焉是也若修道之士先务博闻后乃日损反乎冥寂以期通玄矣藏亦自有而归于无也损之又损之以至于无爲䟽损之者谓损爲道者之功行也又损之者谓除忘功行之心也斯乃前损忘迹后损忘心心迹俱忘可谓造极则以至于无爲矣义曰修道之阶渐臻其妙初则由学而开悟因悟而遵修修则以立功补过积微成着功不在大遇物斯拯过不在小知非则悛过在改而不复爲功在立而不中倦洞玄经曰功满三千白日昇天修善有余坐降云车斯皆从凡慕道诱劝立功之㫖也夫立功之义盖亦多途或拯溺扶危济生度死苟利于物可以勤行或内视养神吐纳鍊藏服饵导引猿经鸟伸遗利忘名退身让物皆修道之初门也既得其门务在勤乆勤而能乆可以积其善功矣善功既积不得自恃其功矜伐于衆爲而不有旋立旋忘功既旋忘心不滞后然谓之双遣兼忘之至尔经曰上德不德是以有德忘德不恃其德益彰忘功不居其功益广理国契无爲之化修身成不死之基矣无爲而无不爲注爲学者积功行爲道者忘损之虽损功行尚有欲损之心兼忘此心则至于泊然无爲方彼镜象而无不应故无不爲也䟽夫有爲则有碍有碍则有所不爲今既无爲无爲则无碍故能无所不爲也此谓契道则应用而周普也故上卷云道常无爲而无不爲也义曰功行既忘忘心亦遣无爲之智了能自明既达兼忘脗合于道与道冥契则无所不了无所不知无所不爲细合乎稊稗秋毫大合乎阴阳天地非无非有非有非无无所局滞始可与言道矣道常无爲而无不爲者上经第三十七章之词也取天下常以无事注无爲无事天下归怀故可取天下也䟽此劝人君行无爲也取犹摄化也摄化天下必须爲无爲事无事无事则天下不扰无爲则百姓自安以斯临莅于何不可言常者无事御物不可斯须离也义曰取谓聚也爲国失道衆叛亲离爲国以道人必悦服离叛则散悦服则聚聚则国泰而昌散则国虚而亡欲聚人之法常以无事爲先莅犹临也御犹制也摄追也易萃卦正义云萃聚也情同而后聚气合而后群故方以类聚物以群分聚而无主不散则乱惟有大德之人能弘正道得常通而利正大人爲主聚道乃全此谓理国圣人以道德聚民而安天下也故曰取若言取天下非人力所能乎及其有事不足以取天下注有事则有劳烦劳烦则弊故不足以取天下矣䟽夫有事谓政令烦苛禁网凝密令苛则人扰网密则刑烦百姓不安四方离散欲求摄化不亦难乎故有此事则不足以取天下矣义曰以道以德爲有国之基无事无爲乃聚人之本及其有事不足安民但有叛离故难怀聚矣秦皇法严而人叛以一统致亡汉武令峻而刑烦故三边起怨所以秦季年也法如秋察网如脂凝嗷嗷生民无所措其手足矣故土崩瓦解一旦隳亡苛细也烦急乱也理身者常以无事则心逸而神安及其有事则神疲而心扰扰则丧道逸则契眞不可不戒也圣人无常心章第四十九圣人无常心以百姓心爲心注圣人之心物感则应应在于感故无常心心虽无常惟在化善是常以化百姓心爲心矣䟽圣人虚心物感斯应应必玄感感贶不一故应无常心心虽无常义存慈救以百姓有不信不善之心故混同用心而以化导故云无常心义曰广无不覆微无不通大道也化无不周感无不应圣人也圣人化既周普心亦无常从善者固以感通不善者亦令开悟惟德是辅人无弃人周布慈心不遗毫末而圣人无心未始有滞也善者吾善之䟽此应感之义也吾者圣人也善者回向正道之心圣人奖之进修以果其行使至夫忘善之大善也义曰夫善者因心所起对恶得名善因恶而彰善胜则恶灭人既善矣圣人因而善之所以诱其进也不善者吾亦善之德善䟽不善者谓习染增迷信邪背道圣人亦以善道而引汲之德善者令化圣德而爲善也义曰人不知善之可修恶之可改积习爲恶迷而不回圣人愍其执愚亦以善道开化化恶爲善赖于圣功人无弃人于是乎在信邪者谓世人不知正道迷溺于邪亦犹聩者不预金石之音瞽者不悦玄黄之色邪既增迷故背于正道矣圣人亦以善教教之使分别邪正而归于善也信者吾信之䟽信谓闻道勤行心无疑执圣人应之以至诚赞成其善以至于深信也义曰信者亦起于心因疑以彰信信因疑而立信胜则疑忘人贶信焉圣人因而信之所以劝其志也不信者吾亦信之德信注欲善信者吾因而善信之不善信者吾亦以善信教之令百姓感吾德而善信矣䟽不信谓强梁背教之人圣人亦以平等正信而导化之令化圣人之德舍伪而归信也故云德信义曰人之滞俗积习生疑不知信之可行疑之可舍执疑守惑不信正眞此弱丧之忘归同下士之大笑圣人亦以正信之理渐开悟之知信舍疑赖于圣德德信德善其在兹乎强梁背教者谓执疑之人以疑爲是以信爲非亦犹夏虫疑冰井蛙陋海以兹执见封彼邪心圣人亦诱而教之使分别信疑而归于信所以诱之归善归信者圣人恐其因疑获罪滞恶罹殃劝而勉之盖惜人悯物之至也圣人在天下惵惵爲天下浑其心注圣人在理天下化引百姓常惵惵用心令得善信而圣人凝寂德照圆明浑同用心皆爲天下故云爲天下浑其心䟽此明圣人浑迹用心也惵惵忧勤也圣人在宥天下统御寰中惧衆生不归善信故惵惵忧勤也然圣人无心复何忧喜今所言惵惵者皆爲天下百姓未能信善故圣人混同于物而用其心故云爲天下浑其心义曰圣人应天御时顺人临极黄屋左纛黈纩垂旒虽身处九重而心周万国察臣子邪正知稼穑艰难宥罪宽刑轻傜薄赋既闷闷而不挠亦惵惵而垂忧导恶化疑令归善信而圣人澹寂常若无心以其无事无心物亦自宁自化矣宥者宽而简正也宽宥故道行焉混者内外混融无分别之貌也百姓皆注其耳目注百姓化圣德爲善故倾注耳目皆观听圣人也䟽百姓被圣德而归善仰淳化而观风故皆倾注耳目以观听则于圣人义曰圣德所覃人皆率化上行下傚君唱臣随四海生灵倾耳以听其言目以观其事是则是傚以归于道焉听者侧闻也观者徧覧也圣人皆孩之注圣人念彼苍生犹如慈母凡视百姓皆如婴孩䟽百姓贶倾注耳目观听圣人圣人视之如慈母之于赤子故云皆孩之又解云百姓有分别之心圣人化使从善令如婴孩无所分别义曰有道圣人慈育万有万有奉之如慈母圣人视之如婴孩如此者则道德周行上下交感人和俗泰不亦宜乎理身者寳气啬神气全神王形神交固则命纪遐延斯神仙可致也圣人化使爲善诱以修眞先祛不善之心书归崇善之行善行既着乃忘爲善之心无知无爲不矜不伐淳淳默默内外混融如彼婴孩无分别相可谓合于道矣出生人死章第五十出生入死注了悟则出生迷执则入死此标也䟽了悟生死不厚其生名爲出生迷执人我动往死地名爲入死此标章门也义曰元精播气大冶匠形禀阳和则出生归阴寂则入死将明辍死延生之路丧生趣死之由标此章门似若设问具如下句以答之也生之徒十有三䟽徒者类也此泛论衆生能安生理不自矜贵适来爲时一无封执如此之者大汎而论十中有三尔此谓顺理者少而逆理者多也义曰将生不以爲乐而安其生此生之徒也夫当其生也不以利欲乱其心不以厚养伤其性安于澹默顺其冲和则神守于形气保于神志和于气心寂于志静定其心如此则不求于延生生自延矣不求于进道道自至矣死之徒十有三注此泛论衆生当生安生得生理处死顺死得死理如此者十中有三人尔䟽此亦泛论安死之道不拒变化适去爲顺一无惊怛如此者亦十中有三人尔义曰将死不以爲忧而顺其死此死之徒也达人处世了悟有无知道之运化委和所禀有厚薄厚于阳和之气者则寿薄于淳粹者则夭知寿天皆由于分则生死可齐矣生死贶齐则忧乐不入泰然而身心无挠也况髑髅见梦于庄子曰死无君于上无臣于下无四时之事汎然以天地爲春秋虽南面而王乐不能过矣庄子不之信曰吾欲使司命复子之生可乎髑髅深膑蹙頞曰吾安能弃南面王乐复爲生人之劳乎此虽寓言立理而庄子以世人乐生者爲生所拘乐死者爲死所系滞于生死所以有死有生唯至人在生无生不爲生之所系在死无死不爲死之所拘贶而不系不拘故能无生无死然而变而生也不可以止变而死也不可以留但冥契大道则爲达生死尔其出死之表长生爲期者在乎修眞鍊形可以与语议其玄要尔人之生动之死地十有三注徇生太厚以养伤生既心矜此生故动往死地此则生理既失死理亦亏如此之辈亦十中有三人尔䟽此释迷执之人养生失理之徒也言人虽欲修生不能悟了动往丧生之地安生之理既失顺死之道又乖如此之辈亦十中有三人尔义曰愚迷之人不知生生者不生化化者不化以生爲乐以死爲哀畏死贪生故养生过分希生乖其道则反丧其生十中有三人约其大数尔又解云人之禀生有三业十恶三业者一身二心三口业也十恶者身业有三恶一杀生二偷盗三邪淫心业亦有三恶一贪欲二嗔怒三愚痴口业有四恶一两舌二恶口三妄言四绮语此三业十恶合爲十有三矣人能制伏三业十恶则可得道长生可谓生之徒由此十有三也人若纵此三业十恶则必从生趣死可谓死之徒由此十有三也且衆生善必难搆恶乃易成三业十恶日有所犯犯即趣死之径故云动之死地亦由此十有三也夫三业十恶衆罪之源舍之则可以出生行之则可以入死修身之戒戒之元急此十恶事又各有四縁皆爲罪恼之本何者杀生罪中有四种縁一实是衆生二起衆生想三有欲杀心四令断他命偷盗罪中亦有四縁一实是他物二起他物想三有欲盗心四使移本处邪淫罪中亦有四縁一实是邪境二起邪境想三发邪淫心四身受染乐事两舌罪中亦有四縁一是所闻人二起前人想三起离间情四发分搆语恶口罪中亦有四縁一是所骂人二起前人想三起恶骂心四发恶骂语妄言罪中亦有四縁一是所欺人二起前人想三有欺妄心四成虚违说绮语罪中亦有四縁一是所对人二起前人想三发绮语心四吐非义语凡此十恶三业计五十三条动罹此罪即之死地慎哉戒哉夫何故䟽此设问衆生动之死地之由义曰将摄化之要趣死之因重自设问谓下句也以其生生之厚注所以动之死地夫縁何故但以其求生此生太厚故也䟽此正答言衆生动之死地者以其躭滞有爲溺情纵欲厚自奉养以全其生养之太厚故动之死地尔义曰天生蒸民爱之甚矣五味以食之五色以章之五声以悦之五香以娱之五利以用之五气以和之五官以司之五纬以主之五教以劝之五常以禀之五福以将之居五灵之首爲万汇之长得不自贵而保爱之乎而纵欲适情乐生畏死养之过分自掇死亡非天怒神责由贪生太厚所杀尔故前之十恶三业五十条罪动有所犯宁无过乎且夫躁进者亡勇退者伤得其中者可以议于修身尔盖闻善摄生者䟽摄卫也谓善能以道卫生之人妙观生本本来清静于生忘生不以情欲而滑其和唯以冲虚而养其性物莫能害故称善摄义曰其生也有涯而事也无涯以有涯之生役无涯之事能无伤乎善摄生者于事无事以全其和不以欲婴心不以利伤己任沖和之自运託虚寂以寘怀忘生而生能全体道而道自致虚室生白冥心契玄摄生之善也陆行不遇兕虎入军不被甲兵䟽不期而会曰遇按山海经兕出湘水南苍黑色尔雅曰形如野牛一角重千斤善摄生之人不起心害物所以陆行不求遇于兕虎入军不被带于甲兵故虎兕甲兵无伤之意义曰潇水湘水出九疑零陵其地有犀兕焉兕虎皆害人之者也兕虎害人甲兵伤敌遇之必有所害敌之必有所伤而善摄生者不干预于兵甲故不爲其所伤不求遇于兕虎故不爲其所害昔晋人郭文字文举栖于余杭大涤山与勐虎同处每出城市虎必随之人或问之曰先生有道乎何挚兽之驯扰若是也文举曰人无害兽之心兽无害人之意亦何术乎兕无所投其角虎无所措其爪兵无所容其刃注善摄卫生理之人心照清静无贪取之意则凡是外物不可加害陆行不求遇兕虎入军不被带甲兵此不求害物则物无害心故无投角措爪容刃之地䟽前明善摄生之人内无害心所以外不求遇兕虎此明设使逢遇此无伤害之心自然彼无容措之处是知忘情于物者则海上之鸥可驯而狎陆行之兽可系而游况伤害乎故无是也义曰摄生之人性与道合慈心广运己无伤物之心和气内充物无伤己之执虽遇兕虎必无爪角之伤或值甲兵亦无锋刃之害以其道德充备物物皆柔服焉狎鸥者有人居于海上其子每于海滨与鸥鸟群相狎而戏其父异之将往观焉其子先诣尝游之所群鸥见之飞翔而不下以其无机心而鸥鸟狎之今有机心则翔而不下则知苟有害物之意虎兕宁容不伤所不伤者机心息于内也神仙传刘刚字伯鸾与妻樊夫人俱得神仙之道刚爲上虞令游四明山遇虎虎见刚俯伏不敢起以语夫人夫人径往以绳系虎而归如家犬焉盖道德所摄也如此措置也容受也狎近也习也无置爪受刃之所也夫何故䟽此问虎兕兵刃是害人之物今不投措其爪角无容其兵刃者其故何也假问其故以晓于人义曰欲明善摄生之人无趣死之地复重发问将以勉励于修行耳以其无死地注夫何故兕虎甲兵无容措之所乎以其顺化无私不以死爲死则物不得害其生故云无死地䟽此正答也夫见有其身者累生生之厚者死今善摄生之人照法性空悟身相假故能于生忘生不爲厚养之过无私顺化故无死地可处尔贶心无死地夫何虎兕兵刃能害其生乎义曰大圣演经广弘道要欲使人皆趣善衆尽寳生趣善则无过无疵寳生则懐道怀德无过疵则不履死地怀道德则可致遐龄自无兵刃爪角之伤可合清净希夷之道理国之君不懐五兵之力四境协宁能开三面之罗百兽率舞何所加害乎道徳眞经广圣义卷之三十六道德真经广圣义正统道藏三家本五十卷洞神部玉诀类道德眞经广圣义卷之三十七景十三唐广成先生杜光庭述道生之章第五十一道生之注妙本动用降和气德畜之注物得以生养万类䟽道生之者言道降沖和之气陶冶万物万物得之以生故云道生之注云妙本动用降和气者妙本道也至道降气爲物根本故称妙本德畜之者德得也畜养也谓万物得道用而能畜养斯形则约道畜养之处而受德名故云德畜之义曰生而不畜德无以表其功畜而不生道无以明其妙生以从无爲始畜以养有爲终终始循环惟道爲本故云妙本道无动用物无以生既有禀生赖乎畜养是相循之理也物形之注干知坤作兆形位势成之注寒暑之势各成遂䟽道生德畜品物流形注云干知坤作兆形位者易系云干知太始坤作成物天地爲形上下爲位斯皆道功寄干坤以爲用也势成之者言爲万物化天时地利阴阳之势而物资之以成故去势成之也义曰万物之生也道德禀之以气干坤禀之以形气禀道德之功形资天地之化因寒暑之运假阴阳之资以生以成以终以始生成终始斯谓势乎干知太始者始初也干是天爲阳气万物初得天阳之气而生坤作成物者坤是地爲阴气万物得地阴气而形既分动植形位然赖寒暑之气以成其功然生化之本皆本于道岂天地寒暑能生化哉是以万物莫不尊道而贵德注万物由道德以生畜故尊贵之䟽以道德有生畜之功故凡厥懐生莫不尊尚于道敬重于德此劝示衆生令敦本而崇道也义曰尊者高上之称喻于父也贵者重敬之义喻于母也道生德畜物受其形以道德爲父母得不尊而贵之乎苟忘其本非人也哉道之尊德之贵夫莫之爵而常自然注言道德之尊贵非假爵命但生成之功被物而常自然尊贵尔䟽夫代之尊荣者必由君爵命然后爲尊今道之所以尊德之所以贵盖以生成之功被物故物尊贵之非假爵命而常自然尊贵尔义曰人之处世上以事君其有材器也君举而用之然后爵之而尊宠之而贵而此尊贵有穷极之时今道以生物爲物所尊德以畜物爲物所贵生生不絶故生物之功常尊成成不穷故成物之功不极则常尊常贵岂有穷极之期乎其次于此者则孔子以文教五常之道垂于万世百王之尊太公以武教七德之训传于万世百王贵之颜闵以德行夷齐以仁义十哲以四科贻则于后世历代仰而行之此固非当代之君爵命所及而其德常尊常贵但玄功广大不阶于太上玄元之道德耳夫爵命者人君尊贤任士所重也古者帝王以万汇之殷四方之大不可一人以理之故设官命爵长之于民爵者禄位也命者名品也正则官不滥官不滥则各当其材如此则人理矣官者管辖之谓也亦犹网之有纲衣之有领举纲领则物自理矣故大昊以龙纪官神农以火纪官黄帝以云纪官少昊以鸟纪官各以其瑞爲其官矣从少昊以降德不及远不能以他物命官以民爲纪皆佐天子以理四海也唐虞稽古建官惟百夏商官倍亦克用乂居方以理俗策名以叙功所以爵禄以尊之威权以重之使万物瞻仰而遵行其教令圣人在上贤以爲佐如鱼水相须不可阙也爵之大者有皇有帝有后有王有君其次者公侯伯子男列五等之国是以帝王之域四面各五百里爲甸服方千里也千里之内所纳有五等百里纳禾藳二百里纳穗三百里纳秸藳四百里纳粟五百里纳米甸服之外五百里爲侯服分爲三等百里爲采供王事而已二百里男邦男任也任王事也三百里诸侯侯爲斥候也以卫于王此合三爲一名也侯服之外五百里爲绥服绥安也服王之政教而己亦有二等三百里揆文教揆度王之文教而行之一百里奋武卫天下所以安之绥服之外五百里爲要服要约也要约束以安文教也亦有二等三百里夷夷平也守平常之教事王者而已又外二百里蔡蔡法也差简而已要服之外五百里爲荒服言其简略而远也亦有二等三百里蛮以文德蛮来之不制以法也二百里流言流移也政教所及随其俗而已五服相距五千里分一十四等远近不同也又王制公侯之国地方百里方伯之国地方七十里子男之国地方五十里此古之设官命爵差以等级佐于帝王共理天下古之制也禀帝王之爵命而长于民矣故道生之畜之䟽此覆结初章道生之义始之爲生养之爲畜义曰初言道生德畜今只云道生之畜之然德爲道之用生畜于物皆道之动用功尔故不复言德长之育之䟽增进曰长抚字曰育义曰万物贶生则阴阳之候寒暑之势增进抚字之非人之功亦道之力也成之熟之义曰道贶生万物秋成冬熟亦道运四时之气而成熟之也辅相者辅助也相佐也周易泰卦云辅相天地之宜以佐佑民是也养之覆之注是以人莫不尊道贵德也䟽资给曰养阴庇曰覆八者皆道德功用之谓所以万物尊之而贵之义曰生畜长育成熟养覆八者以利于物皆道德之玄功也故天人万物含识有情至于蛸翘动植未有不资道化功用而有其生也得不尊之贵之宗于妙本乎生而不有䟽道生万物不见其有生之可生忘生之功结上道生之义也义曰道能生物不恃爲有而物禀道之功道亦不矜其力爲而不恃䟽德之爲养不见有物之可爲不恃其功结上德畜之之功也义曰德以养物不矜其功而物禀道之力道亦不恃其有长而不宰䟽以道德忘生育之功故虽居万物之长长育成熟不爲主宰贵望于物言此者欲令人君法道生育而忘其功尔义曰道生物而不爲有德畜物而不爲功道德长于物而不爲主故能常爲物所尊贵人君化育万物不伐其能施及四海不求其报泽普天下不矜其恩让德于天推功于物超然其心不以九重爲贵故保其社稷享楅无穷矣是谓玄德注贝如载营魄章所释彼章明人修如道此章明道用同人尔䟽此叹忘功之德也玄者深远不测之名大道虽能生能畜而终不恃不宰德施周普而名迹不彰岂非深远不测之德乎义曰道德之功不恃不宰可谓深玄矣圣人之德不恃不矜可谓广大矣道德玄深故常爲万物尊贵圣功广大固能克永宗祧修道之士积德而不居阴功而不恃享寿弥远而证道登眞可也天下有始章第五十二天下有始以爲天下母注始者冲气也言此沖气生成万物有茂养之德可以爲天下母䟽资气曰始资生曰母言道能以沖和妙气生成万物物得以生如母之生子故云以爲天下母始母虽殊于道气布化常一故上经云无名天地始有名万物母言此者欲令人知源识本守母而存子也义曰资禀也物禀道生道爲物本仰含育之德同母养之慈当须睹流识源鉴柔知本用道守道理国理人可以泰宁矣沖中也无名天地始者上经第一章之词既得其母以知其子注万物既得沖气茂养以知其身即是冲气之子䟽言人既得冲和之气茂养爲母当知其身是冲气之子义曰道爲身母有生成茂养之恩身爲道子识茂养生成之本能知此道当体用于中和以全其身也既知其子复守其母殁身不殆注既知身是冲气之子当守此冲和妙气不令离散则终殁其身长无危殆䟽言人既知身是道气之子从道气而生常守道清净不染妄尘爱气养神使不离散人从道生望道爲本今却归道守母故云复守尔殁身不殆者言人常能无欲以归道则可以终竟天年而无危殆也义曰贶知身之所禀道生我身即洗心返神复守其道无是非之惑絶声利之尘终身行之道可得矣塞其兊闭其门终身不勤注兊爱悦也目悦色耳悦声六根各有所悦纵则生患是故塞之不纵六根爱悦则祸患之门闭矣故终身不勤劳矣䟽此明絶欲守母之行也兊悦也谓耳目爱悦声色鼻口爱悦香味六根各有所悦门以出入爲义言诸根色尘之所由也若塞其爱悦之视听则祸患之门闭矣祸患之门闭则终身无有勤劳也义曰惟道集虚惟神集无灰心灭智道自归之不视之见与天同明不听之闻与天同聪不爲之事与天同功六根不染行与玄通六欲不起与道相同身安物顺而终身不勤矣易曰兊之言乎悦也又以兊爲目门爲口亦以戒其闭絶祸患尔西昇经云鼻口所嬉香味是怨是也此言六情嗜欲相因爲用眼见耳闻心则运动心既所悦口则兴言口爲祸患之门心爲爱悦之主故可塞而闭之夫此祸患用之于国则政乱行之于身则道亏闭塞得宜则身国俱理矣开其兊济其事终身不救注开张六根纵其视听以成济其爱悦之事则常有祸患故终身不救䟽此明失道之行也开其视听之门济其爱悦之事则祸益患增故终身不能救理也义曰道不欲烦力视损其明道不欲諠力听损其聪心智竞挠道不可留躭声冒色贪利悦名万虑滋起衆患并兴动贻悔吝坐陷灾蒙神明不能祐造化不能生者以其纵欲害身故终身不能救见小曰明注人能于事微小见而改行可谓明矣䟽此示防患之源也恶兆将兴细微必察故忧悔吝之时则存乎纤介令守母之人防萌杜渐理之于未乱能如此者可谓之明义曰守道之人理国之主防微于未兆虑患于未萌杜邪佞之门贤良进用闭嗜欲之键朴素日臻矣忧悔吝者易系辞云辩吉凶者存乎辞忧悔吝者存乎纤介言吉凶悔吝之来虽纤介之微不可慢也防备豫也杜闭塞也萌微兆也渐小至大也理于未乱者此经第六十三章之词也尚书云致治于未乱保邦于未危皆防其萌渐也夫萌者如草木甲坼先有萌芽渐者善恶之来非一朝一夕必由其渐故要杜而塞之勿使滋蔓蔓难图也守柔曰强注守柔弱则人不能加可谓强矣䟽守柔弱之行者处不竞之地人不能加同道之用能如此者可谓之强义曰力强者人折之智强者人害之势强者人谋之气强者人制之德强者人伏之守弱体柔不犯于物其德如此可谓之强如道之用孰敢害之也用其光复归其眀注见小则明守柔则强若矜明用强将失守柔见小之义故当用光外照复归守内明则长无患累矣疏光者外照而常动明者内照而常静由见小守柔爲明爲强不矜明而用强故虽用先外照还归内明此转释见小守柔之义使息外归内故曰复归其明义曰外明者其照有极谓五里之外牛马不辩也内明者其照无穷谓一心密照则远近皆察也所以外则万境所牵劳神伤性内则重玄默悟造静归根复其内明几乎道矣无遗身殃是谓袭常注遗与也言还守内明则无与身爲殃咎者如此是爲密用眞常之道䟽遗与也殃咎也言用光照物于物无着还守内明不自矜耀守母存子反照本源自无殃咎是谓袭常者密用曰袭能察微远害守柔含明如是等行者是谓知子守母密用眞常之道义曰既了复明内照之理故无殃累及身殃累不侵眞常密契矣理国若矜其外照察察绳非其政益烦而人益乱复能见微防患谦已守柔晦智含辉任贤垂拱三五之理夫何远哉道德眞经广圣义卷之三十七道德真经广圣义正统道藏三家本五十卷洞神部玉诀类道德眞经广圣义卷之三十八行一唐广成先生杜光庭述使我介然章第五十三使我介然有知行于大道注老君言若使我耿介然于其有知欲行大道既与道不合故惟所施爲是皆所可畏也䟽使我者老君假设之词也介然谓耿介然有知之貌夫道非知法而代人欲以有知行道故老君患其蔽蒙昌言曰使我耿介然矜其有知欲行无爲大道于天下者有知则与道相乖而失无爲清静之化唯所施爲将害于物故可畏惧也义曰至道之君勤行之士不以多智而爲道不以博识而探眞道不可知知之益远矣庄子智北游篇曰智游于玄水之上问无爲谓曰何思何虑则知道何处何服则安道何从何道则得道三问不答非不答不知答也智返于白水之南以问狂屈狂屈曰唉余知之矣欲言而忘其所言智又返于黄帝之宫以问黄帝黄帝曰无思无虑始知道无处无服始安道无从无道始得道智谓黄帝曰我与汝知之无爲谓狂屈不知也其孰是耶黄帝曰无爲谓眞是也狂屈似之我与汝终不近也知者不言言者不知故圣人行不言之教此谓道离有说而非说能明故知之者与道远矣此欲使帝王行不言之教不欲介然而知也又泰清问于无穷曰知道乎曰不知又问无爲曰知之道也可以贵可以贱可以约可以散泰清以此言问于无始曰无穷与无爲两者孰是无始曰不知深矣知之浅矣不知内矣知之外矣道不可闻闻而非也道不可见见而非也道不可言言而非也此则介然有知欲行于道既乖道矣能无畏乎大道甚夷民甚好径注大道平易是畏有知而人多故欲心求捷如彼行人好从邪径邪径之弊其如下文䟽夷平也径邪捷之道言大道坦然平易而人好从邪径且大道之化贵夫无爲无爲则平易而代之从事不能息智于无欲将役心以应务始虽好径而求捷终则失道而焚和故云人甚好径义曰道本坦夷无爲即可致人好邪径涉迹则乖眞邪捷则行之者多平夷则好之者寡其故何哉邪教顺俗率下士之易从大道澹然非上智而难守故造邪径者多也孔子弟子有澹台灭明字子羽居武城行不由径乐道安贫爲儒教之所重况修眞叅道而溺于邪径者过莫大焉理国者在于去奸邪崇正直进忠谠黜佞人然后至理可期太平可致尔焚和者庄子外物篇云阴阳错行天地大骇水中有火乃焚大槐利害相摩生火甚多衆人焚和言害生于欲欲火焚其眞性而伤天和也朝甚除注尚贤矜智生巧伪除理也䟽除理也言好径之君不尚无爲之化但以有爲爲理虽云甚除有爲则伤巧诈故注云尚贤矜智生巧伪又解云朝廷修理峻宇雕墻故云甚除义曰上即进智巧之人矜朝廷之理次则竭生灵之力壮华侈之居用巧智则朝虽崇严下民困弊华侈则君迷隆盛百姓崩离岂若茅屋采椽垂衣致理修身者被褐怀玉无徇繁奢以伤其行也峻宇雕墻者尚书五子之歌词也夏启之子太康嗣位乐于盘游兄弟五人作歌曰外作禽荒内作色荒酣酒嗜音峻宇雕墻有一于此未或不亡峻宇者宫殿崇高也雕墻者垣墻雕丽也田甚芜注浮食堕业废农事也䟽草长曰芜淫巧浮食则农事茺芜贶阙嘉生之报何望如𡊨之积义曰智巧在朝邪佞居位尚浮华则墯业重雕峻则伤农田亩蒿莱人力疲瘵何以致人安国霸乎诗曰不稼不穑胡取禾三百廛兮夫士农工啇各守其业则无墯游冗食之人矣贶废农尚诈则浮食者多国力困矣如𡊨者积土曰𡊨言丰年稼穑所积如京如𡊨多也京大也仓甚虚注南亩不收无储积也䟽年登则廪实农废则仓虚自然之理也义曰肆邪任智害政伤农浮冗既多仓廪不实理固然矣欲使君慕清虚臣怀端悫奸邪径塞正直门开无华宇崇台絶浮游冗食劝农则廪实静理则人安至于澡雪修眞洗心守道于身于国何莫由斯也服文彩注刻雕绮绣害工利䟽青赤爲文色丝爲彩言贱质而贵文也义曰朝既除理君尚浮华文彩饰装理无爽也带利剑注文德不修尚武备䟽利剑者武备也夫文德者理国之器用武功者文德之辅助而文爲本武爲末今专事武功是弃本而崇末也义曰利剑之用制敌所先非理国之大器今重而带之是轻于文而弃于本矣武备者春秋定公十年夏与齐景公会于夹谷孔子摄行相事曰臣闻有文事者必有武备有武事者必有文备诸侯出疆必具官从请具左右司马定公从之会所爲坛位土阶三等以遇礼相见揖让而登献酬已毕齐使莱人以兵鼔譟劫定公孔子历阶而进不尽一等以公退曰士兵之吾两君爲好而裔夷之俘敢以兵乱之非齐君所以命诸侯也裔不谋夏夷不乱华俘不干盟兵不逼好于神爲不祥于德爲愆义于人爲失礼君必不然齐侯心怍麾而避之有顷齐侯奏宫中之乐倡优侏儒戏于公前孔子趋进历阶而上不尽一等曰疋夫而荧侮诸侯者罪应诛请有司速加法焉于是斩侏儒手足异处齐侯惧有惭色既盟齐侯归责其羣臣曰鲁以君子之道辅其君而子独以夷狄之道教寡人得罪于鲁君乃归所侵鲁郓讙龟阴之田此文事有武备也猒饮食注烹肥击鲜重滋味猒饫也䟽猒饮食也庖厨丰厚猒饫芳鲜上多玉食之资下有冻馁之患矣义曰国用智诈君尚有爲道化不行农亩弛废而嘉羞美馔猒于庖燔疲人有冻馁之悲朝市有珍鲜之饫岂不痛哉财货有余注聚歛积实饶珍异䟽财货谓钱帛珠玉之流也多藏厚歛有余也未学不贪爲寳但欲多财累愚尔义曰古之所谓宁积于人无藏府库诚哉言乎孔子曰百姓不足君孰与足斯则民丰国安矣若积聚无已谿壑难盈帑藏有余民力困竭非王霸之道也是谓盗夸非道也哉注矜其有知动以成弊行同盗窃仍自矜夸夸盗非道适令兴叹也哉者叹之辞也䟽非理而取爲盗矜其所有爲夸且头会而歛取于不足纵欲而费奉其有余傲然自得以爲夸尚谓之爲盗不亦宜乎所爲如此则非吾所行之道矣也哉者伤叹之辞也义曰不以道德临人而任智诈爲国内尚奢巧下竭黎元私室不足于糟糠公府有猒于梁肉货财丰衍壠亩榛芜而伐善矜能大爲夸尚理身者声色荡心珠翠乱目嗜欲伤性机智惊愚眞气耗于三田赤子沦于六藏尸居余气而徇禄矜夸斯爲盗也去道远矣老君以此垂文用申烱戒修身理国可以爲殷鉴焉盗者说文云私利物者曰盗从次从皿次口液也口液在于皿器之上欲得物也故谓之盗字林云取非己之物曰盗言饮食珍异财货殷丰猒饫有余而不修己德财富德薄叨窃无殊不自省循乃复矜伐非盗而何特宜谦戒哉善建不拔章第五十四善建者不拔注善能以道建国立本者不可倾拔䟽建立也不拔不倾拔也言人君善能以道建邦立本者因百姓之所爲任兆人之自化然后陶以淳朴树以风声使仪刑作孚乐推不猒则功业深固万方归德斯所谓善建者何可倾拔乎义曰立国不以道衆叛亲离立身不以道犯危蹈祸败不旋踵倾拔可期唯道德爲基则无危殆矣仪刑作孚者诗大雅曰仪刑文王万邦作孚孚信也文王以道垂化万邦归信也乐推不厌者此经第六十六章之词也言圣人欲上人以其言下之欲先人以其身后之处上而人不重处前而人不害天下乐推而不猒以其不争故天下莫能与之争此善霸国立身之㫖矣风声者德风之声善抱者不脱注善能以道怀抱百姓者不可脱离䟽抱守也脱离也善以道懐抱百姓者动而悦随何可脱离也且夫乐饵所在过客犹止况夫道德有进于此乎以之御物爲物所归固其宜也义曰圣人乘时立极任物爲心四海归仁万方顺化国之基不可以倾拔人之心不可以脱离昔周大王绍古公亶父之德始王于邠迫于犬戎狄人攻之事之以皮帛而不受事之以车马而不受事之以珠玉而不受曰狄人所求者贪吾之土地也不可御备以劳人征伐以役人而存吾身乎与人兄居而杀其弟与人父居而杀其子吾不忍也子皆勉居矣爲吾臣与狄人之臣亦何以异且吾闻之不以所用养害所养因策杖而去之民相连而随之成国于岐山之下有三子其小子季历生文王文王爲西伯律身修德而兴周业八百余年此盖善得人心不可脱而离之也乐饵所存者上经第三十五章之词也曰乐与饵过客止言喜乐所奏肴膳所陈过客闻而听之见而美之爲之留止况道德昭着人固悦而随之也子孙祭祀不辍注言善以道德建抱之君功施于后爱其甘棠况其子孙乎而王者祖有功宗有德故周之兴也始于后稷成于文武周之祭也郊祀后稷宗祀文王故虽卜代三十卜年七百毁庙之主流溢于外而后稷文王郊宗之祀不辍止也䟽祭荐也继代曰祀谓后代子孙荐祀于祖宗也辍止也义曰理国以善立善抱则祚流子孙修身以善立善抱则年踰禀受祭祀不辍弈业无穷矣爱其甘棠者诗甘棠篇曰蔽芾甘棠勿剪勿败召伯所憩昔周武王之有天下使周公旦分理陜东召公奭分理陜西召公有德民乐其化常不欲劳人之力乃坐于甘棠树下以听讼焉后人怀其德而存其树不翦不伐诗以美之也祖有功者帝王立国必借积代之福而有天下及功成制礼必本其先祖有功者而祀之有德者而尊之宗尊也后稷姬姓之后名弃爲尧之臣历事于舜黎民阻饥后稷播植百谷以济于民功格于物也爲农正其后子孙亶父至于文王武王乃有社稷故其宗庙郊祀后稷以配天宗祀文王以配地虽亲尽庙祧其后稷文王始祖之庙世世祀之至秦汉革命祭祀方止汉承尧后唐尧有圣德功及于民其后子孙乃兴汉业代世宗祀及魏受汉禅祭祀方止德明皇帝皋繇佐尧事舜种德及民故我唐承其遐福受命享国追尊爲德明皇帝焉修之身其德乃眞注修道于身德乃眞淳也䟽此下明少修少证多学多得故修之身谓一身修修之家谓一家修始于一身修于天下例可知也言善立之人照了眞性眞性清净无诸伪杂伪杂既尽德乃眞纯也义曰夫千里之行跬歩爲始修身理国先己后人故近修诸身远形于物立根固本不倾不危身德眞纯物感自化矣修之家其德乃余注一家尽修德乃余羡䟽修道于家上和下睦故其德有余庆也故易曰积善之家必有余庆义曰身既有道家必雍和所谓父爱母慈子孝兄友弟恭夫信妇贞上下和睦如此则子孙流福善及后昆矣积善者易坤卦文言曰坤道其顺乎承天而时行积善之家必有余庆积不善之家必有余殃此明吉凶有渐先明所行善恶故后彰其吉凶一家修道善必有余矣修之乡其德乃长注一乡尽修德乃长乆䟽按周礼万二千五百家爲乡言一乡修道礼义兴行尊卑有序闾闬相比不党于亲一家修道德犹未广一乡尽修德乃长乆义曰君子之立行也正其身以及其家正其家以及其乡尊其长老敬其幼少教诲愚鄙开导昏蒙少长得宜尊卑有序风教肃肃礼乐诜诜由一身之所修乃万家之所禀道之化物善莫大焉所以优长乆永也修之国其德乃丰注一国尽修德乃丰盈疏修道于国风易俗移还淳反朴不偏于所近一乡修道德犹未徧一国尽修德乃丰厚义曰一国者诸侯之国也公侯伯子男各主一国所以藩屏王室辅卫帝居若一国之中自能修道则礼行化美君信臣忠境内无虞其德丰大矣修之天下其德乃普注若天下尽修其德施乃周普也䟽普徧也夫百姓归厚在君之化修之庙堂德流海外者盖正其身不言而化不教而理下之应上如响应声德无不周乃施普也义曰道之行也先诸身而后诸物故曰未闻身理而国乱身乱而国理也所以身修于内物应于外德发乎近及乎远一夫感应尚犹若此况于帝王乎天子味道躭玄敬天顺地凝心玄默端己无爲书轨大同梯航入贡四夷款附万国来王道无不被故其德周普矣庙堂者天子政事之所也德施普者易干卦象云见龙在田德施普也言龙潜于初九见于九二当潜之时功未济时德未及物待时而动静以全身及九二出见布德行化周及万方所以徧普也夫龙者喻阳气也阳气当子月初生潜于幽泉之底丑月出见乃能生化万物感其发主之功故周施阳气普及于物也故以身观身注以修身之法观身能清净者乃眞䟽观者照察也注云以修身之法观身能清净者乃眞谓观身实相本来清净不染尘杂除诸有见有见贶遣知空亦空顿舍二偏迥契中道可谓清净契眞矣义曰不修道之身动违正理名辱身危修道之身外絶衆縁内染一气除垢止念守一凝神以慧照自观证了实相不滞空有深入妙门可以得道理国之君允执厥中则永享天禄也以家观家注以修家之法观家能和睦者有余䟽以修家法观家家人和睦则福善有余义曰不修道之家不睦六亲不遵五教动掇灾否上下崩离修道之家九族允和衆善咸萃易家人卦九五象曰王假有家交相爱也此言居于尊位而明于家道六亲和睦移之于政即天下化之交相爱乐也以乡观乡注以修乡之法观乡能顺序者乃长䟽以修乡之法观乡乡人尽修道尊卑顺序道化渐广德乃延长义曰不修道之乡礼敬不行长幼失序贵贱陵虐上下交争修道之乡德既优长人叶其序肃静喜顺境泰人和也以国观国注以修国之法观国能勤俭者乃丰䟽以修国之法观国国人尽修勤而且俭德乃丰盈义曰不修道之国干戈构役虐害其民瘥毒流行人罹其酷修道之国神明助祐风雨以时善化所覃嘉祥自应人丰德富理使之然矣以天下观天下注以修天下之法观天下能无爲者乃普䟽夫以天下观天下者复何所观哉亦但观身尔人君清静无爲以道善建善抱自然百姓胥附国祚又安义曰以不修道之天下者桀纣是也生人涂炭寰海判离骨肉仇雠社稷涂地虽有谋臣武士不能用也虽有金城汤池不能守也以万乘之贵希疋夫之生不可得也修道之天下者尧舜是也四海之内比屋可封慈惠浃于殊庭正朔颁于万㝢虽有水旱之灾年不害也虽有征伐之师人不怨也其何故哉以正身九重天下自顺然后登眞证道常存不亡昭昭乎万代师范矣吾何以知天下之然哉以此注以此观身等观观之则可知矣䟽此假设之词也老君言我何以知天下善建则不拔善抱则不脱福德弘益之然乎盖以此观身等观而观之自家刑国由内及外则知尔易曰观我生又曰观其生将欲自观而观人也义曰老君圣慈愍物垂教殷勤重明于家于国理乱之由修之与不修之证再自举问广示羣迷何以知天下兴亡盖以此五观之法观其善恶损益之验尔观我生者易观卦六三云观我生谓进退之象也我生身所动也六三居下体之极是有可进之时又在上体之下复在可退之位远而非物不爲童观之卑上非九四未能观光于国贶居进退之地可以自观我生可进即进可退即退观风相机其道未失此以卦象之理进退则然若夫观国观身义在力修道德道德修则国不倾拔享福登眞失道德则国削祚危祸至身辱以爲君臣至诚得不自勗哉所云观其生者最处上极高尚其事生亦道也爲天下观其己之道故云观其生也以爲特处异地爲衆所观贶居天下可观之地可不慎乎君子谨慎乃得无咎正义云我生其生皆动出生长之义也道徳眞经广圣义卷之三十八道德真经广圣义正统道藏三家本五十卷洞神部玉诀类道德眞经广圣义卷之三十九行二唐广成先生杜光庭述含德之厚章第五十五含德之厚比于赤子注至人含懐道德之厚者其行比于赤子矣䟽含懐也言至人含怀道德之深厚者内爲道德之所保外爲神明之所护比若慈母之于赤子也此理难晓故借喻以明之故寄赤子之全和以况至人之全德赤子婴儿之小者取其内无分别不生害物之心义曰至道之士韬德含和内外混凝不忤于物如赤子之纯粹若婴儿之未孩其德既然所以物不能害物不害者以至人无害物之心故也赤子者子生三月而眼转晴微眴能分别人其未分别之前即号爲赤子和气全也既有所别和气分矣不可谓爲赤子也毒虫不螫勐兽不据攫鸟不搏注至人神矣物不能伤贶无害物之心故无搏螯之地此至人之含德也䟽此释至人之全德也毒虫蜂虿之属勐兽虎兕之属攫鸟鹰鹯之属螫谓尾端行毒据按也谓以足据物搏持也谓以爪搏持物也言至人德全于内和气充盈心冥乎道故有毒之虫不能螯勐毅之兽不能据鸷攫之鸟不能搏盖以其至顺德厚之所致也义曰含德之行与道混冥动顺物宜物故不害静与道合害所不加虽蜂虿毒螫之徒勐毅鸷攫之类自然远矣何能害人人君含德临人全和御物祸乱不作戈甲不侵外服四夷内清六合靡然物化其含德之谓乎骨弱筋柔而握固䟽此下眀赤子之全和也赤子筋骨柔弱持握不当牢固今拳手执物能自固者岂非和气不散之所致乎义曰和之所用其大矣哉礼之用和爲贵师之用和爲先地利不如人和师克在和不在衆书曰纣有亿兆之人离心离德周有十臣同心同德故春秋郧人伐楚屈瑕患之鬬廉对屈瑕曰师克在和不在衆啇周之不敌君所闻也屈瑕欲卜之曰卜以决疑不疑何卜败郧师于蒲骚今赤子以和握持既能牢固立身以和处衆必无交争王者以和君临固能化洽和之全也与含德理同所解赤子全和谓如下文尔未知牝牡之合而峻作精之至䟽雌曰牝雄曰牡峻者气命之源也言赤子心无情欲未辩阴阳之配合而含气之源动作者岂不由精气纯粹之所致乎义曰上清洞眞品云人之生也禀天地之气爲神爲形禀元一之气爲液爲精天气减耗神将散矣地气减耗形将病矣元气减耗命将竭矣故帝一回元之道泝流百脉上补泥丸脑实则神全神全则形全形全者百关调于内邪气亡于外髓凝爲骨肠化爲筋纯粹不杂而长生可致矣终日号而嗌不嗄和之至注赤子骨弱筋柔而能握拳牢固未知阴阳配合而含气之源动作者精粹之至终日号啼而声不嘶嗄者由纯和之至此知赤子之全和也䟽嗄声破也赤子终日号啼其声不嘶破岂非精气纯粹之能致乎义曰含德之人全和之士德行周厚和气精纯如赤子也赤子纯和既积元气内充执握能牢啼号不嗄纯之至也夫啼极无声谓之嗄赤子和气未散眞精固存喻彼理国纯和羣生贞粹玄化弥远德声益彰而不竭也又骨弱筋柔而能握固非因其力由赤子心专以喻含德之人屈身顺物柔心从道衆欲所不能开由心业净故也未知牝牡之合而峻作由含德之人无心应物动任自然非情欲所侵由身业净故也赤子号而不嗄如含德之人法音演教以法利物声化无穷而不衰歇由口业净故也赤子纯净外欲不侵内心不乱自然而然也含德之人三业清净有如赤子乃修之使然理国之道君抱淳素臣任忠良法纲不施德化周布若赤子自然端朴如含德修励日新和气潜充人归于道矣知和曰常注能如婴儿固守和柔是谓知常之行䟽赤子以和气至纯而声不败因之以示教言人能如婴儿知和柔之理修而不失者是谓知眞常之行义曰五常备贝曰和于身和则德充而合眞于国和则化周而祚永处衆和则合礼行师和则有功和之爲义大矣哉知常曰明注守和知常是曰明了䟽人能知眞常之行而保精爱气者是曰明达了悟之人知和知常叹同德之美益生使气举失道之过义曰既备五常是谓和矣复知其和不可斯须离而常行之斯谓于道益明于理益达理国以和爲常加以明达所谓合天地之德齐日月之华矣以和御物物无不顺以和从道道无不成太上五厨经曰和乃无不和玄理同玄际抱和守常道可异也益生曰祥注祥者吉凶之兆言人不知守常而求益生过分动之死地是曰凶祥䟽祥者吉凶之兆不能全和于知常而营生于分外殊不知分外求益所亡滋多则求益生过分是凶祥也庄子云常因自然而不益生义曰人能知和知常也爲明达于道更求益生过分是必兆其凶祥斯则求生之厚爲妖祥矣而不益生者庄子德充符篇庄子谓惠子曰是非吾所谓情也吾所谓无情者不以好恶内伤其身常因自然而不益生此庄子以是非爲情不以喜怒滑性哀乐伤神受之天然不营分外人理自具何用情以益生乎道与其貌天与其形无以好恶内伤其身也心使气曰强注心有是非气无分别若役心使气是曰强梁之人䟽夫心有是非而气无分别故任气则柔弱使心则强梁今失道益生之人役心使气气爲心使是曰强梁故庄子云无听之以心而听之以气义曰含德必任气而柔弱益生则使心而强梁柔弱合于眞常强梁乖乎修鍊理国亦以柔和爲上不以强大爲能弃柔任强丧身败国矣无听之以心者庄子人间世篇孔子谓颜回曰若一志无听之以耳而听之以心无听之以心而听之以气听止于耳心止于符气也者虚而待物者也唯道集虚虚者心斋也此言心虚则嗜欲无入神清则玄览无疵遗其色声忘其境智境智忘而玄道自至色声一而物相尽空心止于符气合于漠此谓之心斋也惟孔子颜回得之矣物壮则老是谓不道不道早已注凡物壮极则衰老故戒云矜壮恃强是谓不合于道当须早已䟽此明强梁失道之过壮者刚毅也老者衰惫也夫物盛则衰壮极则老夫用心使气矜其强壮者自致衰老谓之不道者道贵柔弱今恃强梁既与道不合故劝令早止义曰夫物自壮而得老自盛而得衰自荣而得枯自老而得死世之常也守和含德之士反于此焉老君以衆生未解知常不能含德不及赤子之无害果爲强梁以丧眞劝其早止俾令知道而勤修也若理国之主舍和弃明不能谦抑于九重而肆其锋于外境人疲国耗必致自焚未若体道全柔以安其社稷所谓早已也知者不言章第五十六知者不言言者不知注知了悟也言辩说也疏知者了悟也言者辩说也夫至理精微玄宗隐奥虽假言而诠理终理契而言忘故了悟者得理而忘言辩说者滞言而不悟故曰知者不言言者不知尔义曰无爲之要诀之于心以言而传斯非道矣西昇经云道可以心得不可以言传易曰得理而忘言得意而忘象滞于辩说非道也哉塞其兊注了悟者于法无爱染于言无执滞故云塞其兊闭其门注贶无爱染则嗜欲之门闭矣䟽具如天下有始章所释彼则约道清净以塞六根爱悦此则因教辩忘将息滞言之累于言无执故云塞其兊不爲荣辱之主可谓闭其门义曰欲忘言者塞其兊兊口也言语理絶自契忘言矣欲忘象者闭其门门目也形象混冥自契忘形矣塞兊则辩说不施固无滞于言教闭门则荣观自息无溺于是非然后纷锐尽销光尘共混方叶玄同之德矣人君尚不言之化敦不宰之功其功益崇其化弥广矣挫其锐解其纷和其光同其尘䟽此四句已出上经道冲章彼则就道以论功此则据人以眀行上下两经互举其文者以其于济物修身之义有功故重言之义曰锐以躁进挫之以归和纷以交争解之以归寂光以独显不若和之爲贵尘以衆晦不若同之爲能此四行体道表道之功于人勉人之行于国则刑赏合度于身则贞吉攸长老君重举此言益明朂励之㫖是谓玄同注五句解如道冲章彼则约道此则约人言人能体道是谓与玄同德䟽叹夫体道之人既已不滞言教又能和光混迹行符于道是谓玄同义曰以上明四行体道于人既彰其利理身理国克叶其功是谓与道同德玄谓道也故不可得而亲注玄同无私故不可得而亲不可得而疏注汎然和衆不可得而疏䟽言玄同之人心无偏私不可得亲而狎之和光顺物不可得疏而远之义曰心既玄同亲疏混一夫世俗之常者偏爱则亲之偏恶则疏之有道之士爱恶不关于心则亲疏不彰于物矣理国之道刑赏不滥功过无欺推之以公则无偏亲偏䟽之事矣不可得而利注无欲故不可得而利不可得而害注无争故不可得而害䟽恬惔无欲故不可得从而利之处不竞之地故不可得犯而害之义曰迹既玄同利害不加矣夫有道之士不可以利诱不可以害加以其无欲无爲惟清惟静故利害无由而入矣世人反于此故利可诱之势可移之所以害可加矣不可得而贵注体道自然故不可得而贵不可得而贱注洸然无滓故不可得而贱䟽体道自然非爵禄所得贵也超然絶累非凡俗所得贱也义曰情既玄同贵贱一矣体道之士荣禄不能劝威刑不能沮如玉投泥不能污也岂贵贱干其虑哉故爲天下贵注体了无滞言忘理畅纷锐尽解光尘亦同既难亲疏不可贵贱故爲天下贵䟽玄同之士悟理忘言塞兊闭门根尘无染纷锐既解光尘亦同其行如此故爲天下之所尊贵义曰既彰四行玄与道同心不涉于亲疏迹不交于利害贵之不爲喜贱之不爲忧混合大道爲天下贵人君弘此四德以化万邦与道混同不言而理矣道徳眞经广圣义卷之三十九道德真经广圣义正统道藏三家本五十卷洞神部玉诀类道德眞经广圣义卷之四十行三唐广成先生杜光庭述以政治国章第五十七以政治国疏此下三句并标宗也以用也政教也言有爲之君矜用政教而欲爲理不能无爲任物自化欲求致理未之前闻也义曰以道理天下者不言而民信不令而民从不刑而民威不赏而民劝夫何故哉民化其上皆归于善不在赏而劝也民禀于和自革其恶不待刑而威也民复朴素不待令而从也民齐贞正不待言而信也此无言教而理矣以言教理民渉有爲也非道也哉以奇用兵疏奇变诈也不祥之器君子恶之况加变诈之名而无节制之用是兵犹火也不戢将自焚故知奇变之兵非制胜之道也义曰以奇诈而用兵乖于大道何者国以政刑爲本政在于简易因循兵以变诈爲先变在于应权合理政失于道则刑赏滥诈失于道则杀害多滥刑赏以爲功恣杀害而求胜而欲兴邦致理不亦难乎与夫任物自化有征无战远矣兵犹火者春秋隐公四年春卫公子州吁弑其君完初卫庄公娶干齐东宫得臣之妹曰庄姜美而无子卫人爲赋硕人之诗娶于陈曰厉嬀生孝伯早死其娣戴嬀生桓公庄姜以爲己子公子州吁嬖人之子也有宠而好兵公弗禁庄姜恶之石碏谏曰臣闻爱子教之以义方不纳于邪骄奢淫佚所自邪也四者之来宠禄过也将立州吁乃早定之若犹未也阶之爲祸夫宠而不骄骄而能降降而不憾憾而能修者鲜矣且夫贱妨贵少凌长远间亲新间旧小加大淫破义所谓六逆也君义臣行父慈子孝兄爱弟敬所谓六顺也去顺效逆所以速祸也君人者将祸是务去而速之无乃不可乎弗听石碏之子厚与州吁游禁之不可桓公立碏乃老二月戊申州吁弑桓公而自立将修先君之怨于郑而求宠于诸侯以和其民使来告于宋曰君若伐郑以除君害君爲主弊邑以赋与陈蔡从则卫国之愿也宋人许之于是陈蔡方睦于卫故宋与陈蔡卫伐郑围其东门五日而还宋公乞师于鲁鲁辞之隐公问于衆仲曰州吁其成乎对曰臣闻以德和民不闻以乱理乱理乱犹理丝而棼之也夫州吁阻兵而安忍阻兵无衆安忍无亲衆叛亲离难以济矣夫兵犹火也不戢将自焚夫州吁杀其君而虐用其民不务令德而欲以乱成必不免矣州吁未能和其民厚问定君于石子石子曰王觐爲可曰何以得觐曰陈桓公方有宠于王陈卫方睦若朝陈使请必可得也厚从州吁如陈石碏使告于陈曰卫国褊小老夫耄矣无能爲也此二人者实弑寡君敢即图之陈人执之而请莅于卫九月卫人使石宰丑杀州吁于濮石碏使其宰獳羊肩杀石厚于陈君子曰石碏纯臣也恶州吁而厚预焉大义灭亲其是之谓乎所谓子从杀君之贼国之大逆不可不除故云大义灭亲明小义则兼爱其子也以无事取天下注在宥天下贵乎无爲若以政教理国奇诈用兵斯皆不合唯无事无爲可以取天下此三句标也䟽此示标也有道之君无爲而理夫无爲则无事无事则不烦不烦则百姓自化而天下太平矣义曰政教理国奇诈用兵岂若无事无爲而化天下民聚国泰以致和平也吾何以知天下其然哉以此注以此下文知之䟽吾何以知发问也其然犹如是也以此答也老君详问我何以知取天下必须无事以下文云多忌讳则人弥贫我无爲而人自化验可知矣义曰以政教求理以奇诈用兵固不可以致理矣上多忌讳下多利器奇物滋起法令滋彰皆非太平之本唯无事无爲乃可化物以此观之理乱之道昭然矣天下多忌讳而民弥贫注以政理国动多忌讳人失作业故令弥贫䟽此覆释以政理国也爲天下之主不能敦清静以化人崇简易而临物政烦网密下人无所措其手足避讳无暇动失生业日就困穷所以弥贫也义曰上多忌讳谓法令多门也动有拘于忌犯则获罪民不聊生怨叛忧虞农桑隳废故其民弥贫释曰无财曰贫君上无爲法令宽简人无拘忌适性自安凿井耕田以饮以食故民富而国昌矣人多利器国家滋昏注利器谓权谋也人主以权谋爲多不能反实下则应之以诈谲故令国家滋益昏乱也疏此释上以奇用兵也利器者权谋也夫权道在乎适时不得已而方用人君若多用权谋不能反实不必应之以诈谲故云滋益昏乱义曰昏乱不明也君好奇变民尚欺诒上下交诈正道不明故爲昏乱也人多伎巧奇物滋起注人主以伎巧爲多不能见素下则应之以奢泰故令淫奇之物滋起䟽伎能也巧工巧也奇物谓刻镂雕琢寳货珍玩之属言人君不尚淳朴而好浮华百姓效上而爲奢泰驰竞淫饰日以繁多也义曰淫巧悦目珍奇荡心上躭玩而不除下增饰而弥甚华侈贶作朴素遂忘固可戒矣春秋丹桓宫之楹刻桓宫之桷书而讥之臧文仲山节藻棁亦以爲过盖欲人君尚于俭素也法令滋彰盗贼多有注无爲既失法令益明窃法爲奸尽成盗贼岂非多有乎䟽法刑法也令教令也君嗜欲以御人而欲彰法令以齐物人既苟免而无耻窃法而爲奸上下相蒙故令盗贼多有矣义曰法令所以齐于民也令烦则民姦生矣奸诈既作盗贼日多谓之乱政礼运曰大道既隐天下爲家城郭沟池以爲固礼义以爲理故谋用是作而兵由此起法令滋彰盗贼多有春秋曰夏有乱政而作禹刑殷有乱政而作汤刑周有乱政而作九刑三辟之兴皆叔世也民是以乱免而无耻者论语爲政篇孔子曰导之以政齐之以刑民免而无耻言爲政者导民以法制齐民以刑罚民畏威苟且百方巧避求免脱罪辟而不暇避于耻辱故注云苟免罪也民既免而无耻必假窃法制以爲奸诈则弄法舞文害于人矣庄子云大盗之生则并窃圣智之法而盗其国况于盗贼乎蒙蔽也窃法作奸下欺其上上害其下上下相蔽恩化不行大乱之本也故圣人云我无爲而民自化䟽此释无事以取天下也我谓圣人也夫圣人之德不尚伎巧体道之主所贵无爲无爲之爲无所禁忌下化上之无爲故云而人自化义曰人化无爲自归于理也夫有爲则多事多事则政烦烦政事多而民愈乱无爲则事简事简则政清政清事简而人不待教令而化于善也我无事而民自富䟽上无赋歛下不烦扰耕田凿井家给人足故云而人自富也义曰多财曰富君无劳民之事民得勤而耕农农功不妨谷稼丰瞻故人富也凿井耕田者古诗云凿井而饮耕田而食此言唐尧在上人遂无爲不知上之有君不知君之养己自饮自食无患无忧所以家自给而人自足也我好静而民自正䟽人生而静天之性也上好安静无以动摇则下被君德率性而自正也义曰礼云人生而静天之性也言人之禀生本乎道气六尘未染六欲未侵任以元和体乎澄静及贶孩之后爱恶生焉喜怒形焉若人君静以理之天下之人复归简易则自清而正也我无欲而民自朴注无爲则清静故人自化无事则不扰故人自富好静则得性故人自正无欲则可全故人自朴此无事取天下也䟽人君诚能内守沖和外无营欲则下之感化自淳朴矣义曰人君无欲于物物遂其宜无欲安民民自朴素此自然之理也理身之道莫大于无欲知足理国之道莫大于无事无爲诚能实而行之身泰而国理矣又一本有两句云我无情而民自清此亦义理相符而御註阙之故辄详载于此其政闷闷章第五十八其政闷闷其民淳淳注政教闷闷无爲而宽大人则应之淳淳而质朴矣䟽闷闷无心宽裕也淳淳质朴敦厚也言无爲之君政教宽大任物自成贶无苛暴故其俗淳淳而质朴矣义曰政简则人淳人淳则务省务省则刑罚不用赏劝不劳君拱默而任贤臣因循而顺物国泰无爲之理渐于兹乎苛者法细而急也暴者不令而刑也夫先令而后刑民知教矣法简而事缓民知禁矣苟犯其禁而后加刑则刑一人而千万人惧矣朝令夕刑民未知法得非暴乎况不令而刑害人甚矣其政察察其民缺缺注政教察察有爲苛急人则应之缺缺然而凋弊矣䟽察察有爲严急也缺缺凋弊离散也有爲之君其政峻急以法绳人法令滋彰盗贼多有故人则凋弊而离散矣义曰政刑则民乱民乱则国残凋散之事渐于兹矣素书曰国将衰者人先弊根枯则枝朽人困则国残固当宽政养人而康其国也察察者伺人之过强明而急也缺缺凋败不全伤和害物也祸兮楅所倚福兮祸所伏孰知其极注倚因也伏藏也上言其政闷闷俗则爲无政理之体人乃淳淳然而质朴此祸爲福之所因也其政察察俗则以爲有政理之术人乃缺缺然而凋弊此则福爲祸之所藏矣䟽祸兮福所倚者前言闷闷之政俗以爲恶而人反淳淳质朴敦厚岂非福因倚祸中而生也福兮祸所伏者伏藏也察察之政俗以爲善物却缺缺而凋弊岂非祸伏藏福中而发也孰知其极者夫失道丧德习伪尚华故祸福循环倚伏无准谁有知其穷极者义曰天地有休否日月有亏盈此倚伏之数也祸藏福中福极则祸至福隐祸内祸尽则福来拘彼俗缠此爲常矣惟有道之士上德之君抱道体和阴阳不能制全眞反俗善恶不能移故祸不能加福不能利超然出得丧荣衰之外矣夫以国言之亦贤哲不能料倚伏不可穷齐有仲孙之难而桓公兴遂霸其国晋有里克之难而文公起乃统诸侯是二国因祸而昌也卫方宁静狄人灭之邢方晏安卫人灭之是二国无祸而丧也故伏藏因倚莫知其极故春秋云有祸而启其疆土无祸而丧其守守不可知也其无正耶䟽此言祸福之极岂无正定耶但由于人不能体道无爲妄生迷执失其正尔义曰常俗之人惑于祸福宠至则喜辱至则惊愈失其正致爲妖祥矣岂知侧身修德雊雉不足以贻灾垣虑忘怀失马未必以爲祸悔吝无准召之由人尔正复爲奇善复爲妖注祸福之极岂无正耶但衆生迷执正者复以爲奇诈善者复以爲妖祥故祸楅倚伏若无正尔疏此释迷正所由也言衆生迷于祸福正处于正不明以正者爲奇诈于善不了以善者爲妖祥故若无正尔义曰修道之要在乎应变无心方圆任器不滞于祸福不惑于正邪滞于福则善复爲妖矣惑于正则正复爲奇矣帝王乘时任人随才适用求正过切矫正者必来求善过切矫善者必至若虚心无滞推公任贤奇诈妖祥几乎息矣民之迷其日固乆注以正爲奇以善爲妖如此迷倒其爲日也固已乆矣䟽此叹衆生迷于正善反以爲奇爲妖其所由来尚矣故曰其日固乆矣义曰俗之迷妄积习生常爲日且乆终不开悟老君叹彼群迷丁宁垂训将以祛其迷也迷谓失方也夫不爲祸福所惑不爲邪正所拘旷荡乎襟灵均齐乎得丧则何正善之能迷其方哉是以圣人方而不割䟽方由正也此举圣德以劝修圣人弘道济代万物向方身行正方物则应之以自正非立言教裁割于物使从己也义曰圣人正方以约己人自正方以从化夫人贶失其正所以迷方由邪正不分祸福所挠尔圣人于祸无辱于福无荣不矫正以饰其心不徇邪而溺其志卓立物表允执大中则人皆向方从其正也廉而不秽䟽廉清廉也秽浊也圣人率性清廉自然化下非秽彼之浊以扬其清有本爲刿刿伤也圣人廉以成行不伤于物义曰圣人清廉以澡身人自廉洁以顺教岂复滓秽乎世人行教令也制之以法威之以刑劝之以利诱之以赏而人顺其教者十无二三矣今圣人不以赏刑不以法制但清其己廉其行人自化之岂俟宰割正方而后知劝也直而不肆䟽肆申也圣人之行不邪彼自从而正直非爲彼之不正而申直以正曲义曰圣人自然正直故非申而正之以正直率人人自清正所以上下俱正而天下正矣若上行回邪下爲谀誷何因正哉尚书冏命曰仆臣正其后克正仆臣谀其后自圣此由臣之不正以佞于上也春秋曰其身正不令而行其身不正虽令不从此申上化下以成其邪正也光而不耀注圣人善化不割彼以爲方不秽彼以爲廉不申彼而爲直不耀彼而爲光修之身而天下自化矣䟽光者谓明智也圣人虽有明智而韬晦之不以炫耀故云光而不耀圣德如此自然百姓淳淳而从化也义曰圣智光明非强炫耀也此四者皆圣人之行借以开喻于人以此而王天下乃可称其圣德然大㫖在乎知吉凶倚伏祅奇不常韫廉方而内明含光直而内照弃严暴之事澄宽裕之怀既除迷固之由自叶希夷之妙也道德眞经广圣义卷之四十道德真经广圣义正统道藏三家本五十卷洞神部玉诀类道德眞经广圣义卷之四十一行四唐广成先生杜光庭述治人事天章第五十九治人事天莫若啬注啬爱也人君将欲理人事天莫若爱费使仓廪实人知礼节三时不害则天降之嘉祥人和可以理人天保可以事天也䟽啬爱也言人君将欲理化下人敬事上帝爲德之先无如爱费即俭德也俭即足用可以聚人粢盛丰备天享明德故云莫若啬义曰夫俭者理务之先财者聚人之本故易曰何以聚人曰财则财者非俭约则易散民者非丰财则难聚所以节财则省费省费则人丰人丰则国安而力足矣国之大用有四一曰祭祀二曰戎事三曰賔客四曰庖膳祭祀者昭事上帝也天子郊祀上帝宗祀明堂言有尊也得不蠲洁恭恪乎粢盛丰备者春秋桓公六年楚武王侵随使其大夫薳章求成焉军于随之瑕地以待之随人使少师董成鬬伯比言于楚子曰吾不得志于汉东也我则使然我张吾三军而被吾甲兵以武临之彼则惧矣而和协以谋我故难闻也汉东之国以随爲大随张必弃小国小国离楚之利也少师侈请赢师以张之熊率且比曰随贤臣季良在何益鬬伯比曰以爲后图季良谏不过一见从少师得其君行少师之计王毁军而纳少师少师归请追楚师随侯将许之季良止之曰天方授楚楚羸其师诱我也君何急焉臣闻小之能敌大也小道大淫所谓道者忠于民而信于神上思利民忠也祝史正词信也令民馁而君逞欲祝史矫举以祭臣不知其可也随侯曰吾牲牷肥腯粢盛丰备何则不信对曰夫民神之主也是以圣王先成民而后致力于神故奉牲以告曰博硕肥腯谓民力之普存也谓其畜之硕大蕃滋也谓其不疾瘯𤼠也谓其备物咸有也奉粢盛而告曰洁粢丰盛谓其三时不害而民和年丰也奉酒醴以告曰嘉栗㫖酒谓其上下皆有嘉德而无违心所谓三时无谗慝也务其三时修其教亲其九族以致其禋祀于是乎民和而神降之福故动则有成今民各有心而鬼神乏主君虽独丰其何福之有君姑修政而亲兄弟之国庶免于难随侯惧而修政楚不敢伐矣三时者春耕夏种秋收农之三时也夫唯啬是谓早服注何以聚人曰财故能俭爱则四方之人将襁负而至早服事其君矣服事也䟽夫唯啬叠出上文也是谓早服释俭啬之义凡有七转义皆倣此夫唯者发语之词也服者事也夫唯能俭爱之君理人事天以俭爲政是以普天之下亦当早服事于君矣义曰俭啬爲政国必丰财上无甚贵之奢下无箕歛之怨以此理人则人顺事天则天明天下之人相率而归其德矣何以聚人曰财者易下系云天地之大德曰生圣人之大寳曰位何以守位曰仁何以聚人曰财财所以资生者也将聚于衆必先有财财丰则人可聚若财用有节正而理之民不爲非则可聚而安之也早服谓之重积德注夫能俭啬已是有德人归有德早事其君故云重积德䟽何故普天仰化率土归仁由行节俭节俭则百姓早服事之是重积其德尔义曰君行节俭是重积其德民益归之普天率土者诗北山篇云普天之下莫非王土率土之滨莫非王民是也溥大也率循也滨涯也重积德则无不克注圣人积德四海归仁则无有不能制伏者矣克能也䟽克能也君若厚积其德者其爲政也人力普存其事天也吉无不利则四方向化无有不能制伏者矣义曰俭以理国敬以事天重积其德四方率化无思不服矣无不克则莫知其极注人君之德无有不能制御者则无远不至故四方莫知其穷极也䟽此谓君德无有不能制服者则殊俗慕化絶域观风无远不至故莫知穷极义曰君积厚德国有丰财万寓归王九围贡賮人服德化岂有限极耶殊俗絶域者皆要荒之外与中国殊庭边域夐絶也言异域之人思恋圣人之化自远而至由道德所服也观风者十洲记云聚窟洲在西海中申未之地地方三千里去中国三十万里国中常占东风入律百旬不休则中国将有好道之君故汉武延和三年其国遣使贡返魂香勐兽乘飞车而济弱水策天骥而度飞砂一十三年方达中国此观风而慕化也莫知其极可以有国注莫知穷极然后可以爲有国矣䟽言人君德化无远不及万人所归往神明所福享然后可称爲有国易曰王假有庙有家是也过此以去岂有国乎义曰有国者车轨所及书文所同人服其德远怀其化可以谓之有国矣或以武威所制诡道所临苟有其邦人所未服或承平统历嗣位守图厥德有愆恩化不浃者皆非谓其国矣王假有庙有家者易萃卦云王假有庙致孝享也假聚也王以聚人至于有庙有庙乃能致其孝享故曰利见大人聚以正也观其所聚则天地万物之情可见矣义曰天下崩离则民怨虽有享祀与无庙同王至大聚之时孝德乃洽始可谓之有庙矣以此而用大牲神明降福聚道既合以至有庙能致孝享尔王假有家者易家人卦九五词云王假有家勿恤象曰王假有家交相爱也王能有家道在下莫不化之天下既化六亲和睦故曰交相爱也涣卦亦云王假有庙其义同也有国之母可以长乆注有国而茂养百姓者则其福祚可以长乆䟽母者道也以茂养爲义夫所以得称有国者祇縁有道而茂养苍生若尔福祚永昌可以长乆义曰积德临御用道养人万方归之若子之亲于母也则天道所覆神明感通卜年八百未足爲永固可以长乆享国矣是谓深根固蔕长生乆视之道注积德有国则根深蔕固矣深固者是长生乆视之道䟽夫积德之君以道爲国则可以长乆故举根蔕之喻以申其义理也蔕花趺也夫草木根深则荣茂蔕固则不落乃长乆也以喻积德之君埋根于道固蔕于德命延谓之长生恒照谓之乆视故云深根固蔕长生乆视之道义曰人君以道德养生灵以俭啬理天下丰财则国富积德则祚隆远近归心华戎率服又能母养万物子爱群生根深则祚历无疆蔕固则子孙延永长生乆视弈叶重光不可得而伦矣修道之士啬神以安体积气以全和内固三关外祛万虑百神率服衆行周圆变化莫穷享年长乆固蔕于混元之域深根于何有之庭与夫九老七元差肩接武矣治大国章第六十治大国若烹小鲜注烹小鲜者不可挠理大国者不可烦烦则人劳挠则鱼烂䟽此喻说也烹煮也小鲜小鱼也言烹小鱼不可挠挠则鱼溃喻理大国不可烦烦则人乱皆须用道所以成功尔义曰言理国之难喻烹鲜之㫖不烦则人化不挠则鱼全务在安舒渐臻其化矣以道莅天下其鬼不神注以道临位天下不求有妄之福故鬼无以见其神明也䟽以用也莅临也人神处幽爲鬼神者灵效之谓夫人求则神爲应今若上德之化人自安全岂惟上忘帝力亦不旁请鬼神故处幽之鬼无以效其明灵也义曰爲君以道天下悦随鬼神无以见其灵吉凶无以施其变虽神鬼之灵怪岂能干于有道乎天神曰神地神曰祇人神曰鬼皆晦而不显幽而不明苟逢道德之君必无侵伤之害矣非其鬼不神其神不伤民注上言其鬼不神非谓鬼歇灭而不神但有其神而不见怪以伤人疏此覆释鬼无效灵之义非其鬼不神者非谓鬼歇灭而不爲神但祅之将兴由人有舋人恒其德则神不见怪而伤人春秋曰其气焰以取之义曰道德之主正直无私天神不能伤人人鬼不能害物幽灵潜匿祅怪不兴故国之兴也明神降之以观其德四海之神素车乘云来谒武王是也国之亡也神亦降之观其恶也石言乎晋神降于萃乃鬼神之见怪也且壶子冥心而大巫波遁邺令罄折而河神以亡此鬼神不能害于有道也其气焰以取之者春秋庄公十四年夏郑厉公自栎侵郑及大陵获大夫傅瑕傅瑕曰苟舍我我请纳君与之盟而赦之六月甲子傅瑕杀郑子仪及其二子而纳厉公初郑有祅焉内虵与外虵斗南门之中内虵死六年而厉公入公闻之问于申繻曰犹有祅乎对曰人之所忌其气焰以取之言若火焰焰未成而进退之时以喻人心不坚正也妖由人兴人无舋焉妖不自作人弃常则妖兴故有妖厉公入遂杀傅瑕使谓原繁曰傅瑕贰周有常刑既伏其罪纳我而无二心者吾皆许之上大夫之事吾愿与伯父图之且寡人出伯父无惠言入又不念寡人社稷有主而外其心寡人憾焉对曰先君桓公命我宗人典司宗祏社稷有主而外其心其何贰如之苟主社稷国内之民其谁不爲臣臣无二心天之制也子仪在位十四年矣而谋召君昔庸非二乎庄公之子犹有八人若皆有官爵行赂劝贰而可以济事君其若之何臣闻命矣乃缢而死非其神不伤民圣人亦不伤民注鬼见神怪则伤人圣人有爲则伤人今神所以不见神怪而伤人者盖以圣人无爲清静故尔䟽所言神不伤人者岂但神灵无效而不能伤害于人而圣人以道临人无爲不扰百姓自正故云圣人亦不伤人则鬼神不能见怪以伤人者由圣人以道莅天下尔将欲发明圣德故重云亦不伤人义曰圣人行大道以君临鬼神禀圣德而自静既絶有爲之扰自无见怪之伤此乃鬼神化圣人之道德不敢伤人圣人以清静垂衣不劳役于群庶也夫两不相伤者故德交归焉注鬼神伤人则害国亏本圣人伤人则匮神乏祀今两不伤物故德交归䟽两者谓圣人与神也夫人国之本亦神之主者鬼神伤人则害国之本圣人伤人则匮神之主两不伤害人故德交归岂惟神圣独丰抑亦兆人咸赖义曰人爲邦本本固则邦宁人爲神主主安则神享圣人以道爲理既不伤于人鬼神感圣之功亦不害于物两者相悦二德交归春秋随季良谏随侯曰夫神依于人人者神之主也尙书甫刑曰一人有庆兆民赖之十亿曰兆举其多也天子以道不伤于人神感其化两无伤害四海并安故云兆民咸赖赖倚赖也匮乏也亏损也此盖显明以道爲国其利弘多不唯寰海宅心信亦鬼神賔服理身若此何妖惑之能干耶人爲神主者春秋僖公十九年宋桓公使邾文公用鄫子于次睢之社司马子鱼曰古者六畜不相爲用小事不用大牲而况敢用人乎祭祀所以爲人也夫人神之主也用人其谁享之齐桓存三亡国以属诸侯义士犹曰薄德今君一会而虐三国之君言执滕子用鄫子也又用诸淫昏之鬼将以求霸不亦难乎得死爲幸恐其亡国也子鱼宋公子目夷也睢水自汴入泗而有妖神东夷杀人以祭之焉六畜不相爲用者如祭马祖不可用马况用人乎今圣人以道育之鬼神交楅两不相咨可谓玄德乎道徳眞经广圣义卷之四十一道德真经广圣义正统道藏三家本五十卷洞神部玉诀类道德眞经广圣义卷之四十二行五唐广成先生杜光庭述大国者下流章第六十一大国者下流天下之交注下流者谦德大国当下流开纳则天下之人交至䟽江海处衆流之下百川委输故曰下流施之于人是谦德也夫人君者有道则国存无德则人散故处大国者当下流开纳令天下之人交会而至则能全其大故曰下流天下之交义曰蠢蠢群生君爲司牧开邦立国道德爲先德以下人道以育物国益大而心益下人愈归而君愈谦亿兆乐推遐迩交会不其韪欤天下之交牝牝常以静胜牡注天下之交叠出前文以结下流之义也䟽天下之人所以交会至者由大国谦下之故喻如牝者常以雌静爲牡动所求此云以静爲下则明牝常以雌静而能胜牡者由以安静爲下故尔义曰静以理身必气和而神畅静以理国必德广而人归以静爲下斯之谓矣故大国以下小国则取小国䟽故者仍上之文以结成前义也言大国之君所以不事威武而用谦卑之德以柔服之者将欲怀来附庸之君取其小国之人而爲臣妾尔义曰大国以谦静率人人所亲附不施威武不恃权谋故小国懐仁求爲臣妾国愈广而衆愈繁矣大国能安抚小国如晋爲盟主而卫国逐其君而立剽晋欲讨其罪晋侯问故于中行献子偃对曰不如因而定之伐之未必得志而动诸侯史供有言曰因重而抚之仲虺有言曰亡者抚之乱者取之推亡固存国之道也君其定卫以待时冬会于戚以定卫此所谓大国之抚小国也又大国之聚小国者谓群方朝会无代无之故夏启有钧台之享在河南也啇汤有景亳之命在偃师也周武有孟津之誓成王有岐阳之蒐康王有酆官之朝在鄠杜也穆王有涂山之会在寿春也齐桓有邵陵之师晋文有践土之盟皆以大国恤下小国事上各得其所也大国不能抚小国者如晋侯不能字育诸侯强令于郑郑子家与赵宣子书曰古人有言畏首畏尾身其余几又曰鹿死不择音小国之事大国也德则其人不德则其鹿也鋋而走险急何能择此言晋若虐命于郑郑将庇于楚矣命之罔极亦知亡矣将悉弊赋以待于儵居大国之间而从于强令岂其罪也此由大国不能抚怀于小将致其叛故大国之于小国当谦和以下之柔静以怀之取言聚也以聚于人也小国以下大国则取大国注大取小以爲臣妾小取大以爲援助也䟽言大国之君贶以卑谦之道而柔服小国小国之君则朝聘会盟不敢离叛以卑下之礼而事大国者则欲取大国之威以爲援助尔义曰小国谦卑推忠尽敬以事大国则大国怀而安之柔而服之若小国不能致礼竭诚奉事大国者如宋人爲鹿上之盟以求诸侯于楚楚人许之宋公子目夷曰小国事盟祸也宋其亡乎幸而后败及盟目夷曰祸其在此乎君欲已甚其何以堪于是楚执宋公冬会于亳乃释之目夷曰未也未足以惩君此小国不能事大国也夫小国能事大国者如隐公元年三月邾仪父盟于蔑邾以附庸之君未王命故书名然其小国能适大国继好息民书字以贵之是也朝聘者大国适小国爲聘大事小也小国适大国爲朝小事大也继好结信也谋事补阙礼之大也孟子曰唯仁者能以大事小汤事葛伯文王事昆夷是也唯智者能以小事大大王事熏鬻句践事吴是也大事小谓之乐天小事大谓之畏天乐天者保天下畏天者保其国诗曰畏天之畏于时保之此周颂美成王畏天之威能安其太平也故或下以取或下而取注以者大取小而者小取大䟽春秋曰师能左右之曰以或下以取者言大国用谦卑之道以取小国则令其可左可右故云以取或下而取者言小国用谦卑之道归事大国但可承奉而求援助不能令左右随意故云而取义曰师能左右之者春秋僖公二十六年秋宋叛楚而善于晋楚令尹子玉司马子西帅师伐宋围缗公以楚师伐齐取谷凡师能左右之曰以谓进退在己寘桓公之子雍于谷以爲鲁援楚申公叔侯成之桓公之子七人爲七大夫于楚言齐孝公不能抚之故也二十八年楚子使申叔去谷也此言左右由己取舍固时也大国不过欲兼畜人小国不过欲入事人注大国谦德而下小国者不过欲兼畜小国爲臣妾小国执贡赋以下大国者不过欲入事大国爲援助也䟽言大国崇谦下以取小国者更无余意不过兼畜小国之臣爲人君之长小国用谦陈荐贽币而取大国者不过欲入事大国资爲援助尔义曰大国以小国内爲臣妾小国以大国外爲援助两者其志不逾于此矣荐进也贽执也币帛也诸侯观王两国交聘则必陈进珪玉货帛执以爲礼故曰贽币也小国求大国爲援助者春秋文公十四年秋郑伯与鲁公宴于棐郑大夫归生子家赋鸿鴈之什取其哀恤鳏寡之义使鲁侯恤之又赋载驰之四章言郑国寡弱取其小国有急欲引大国以爲援助是也两者各得其所欲故大者宜爲下注一求臣妾一求援助是两者各得其所欲然大国者常戒于满盈故特云大者宜爲下䟽大欲畜养小欲入事两遂所愿故云各得其所欲大者宜爲下者夫物常以小轻大而必以大凌小将恐大国之君骄盈致祸鲜能下下故戒之大者特宜爲谦下尔义曰居匹夫之上亦以爲难况居国之上乎在上者承天顺地抚衆和民不以国大自尊不以兵强自恃谦柔爲志畏慎在懐若履薄冰如驭朽索兢兢业业祇敬上玄然可以保其社稷矣老君恐其恃强爲失故特戒之也理身者在乎富贵不骄满盈致戒谨身约己可以有终也若大国不能爲下或会之以侈示之以忲人必离之夏桀爲有仍之会而民叛之啇纣爲黎之蒐东夷叛之周幽爲太室之盟戎夷叛之宋襄爲鹿上之会而诸侯叛之楚子爲申之会而人心去之怀不以德绥不以礼人人各有心其可服乎道者万物之奥章第六十三道者万物之奥注万物皆资妙本以生成是万物取给之所故兴言爲万物之奥奥内也䟽道者妙本之强名奥内也言道包含无外是万物资始之所故爲万物之奥内西昇经云道深甚奥虚无之渊此之谓也义曰道之深也无不吞纳无不制围圆盖之高方舆之厚日月之照动植之繁皆道气所育居大道之内故爲万物之奥内西昇经者老君于周昭王二十五年癸丑四月于终南之阴尹喜草楼之内授道德二经既毕欲西化流沙尹喜问存三守一之方习道修身之要后以圣言编以昇入太微西化流沙之义西昇经凡三十六章九百七十二句四千二百七十八言其大㫖与道德经相出入言大道甚深甚奥爲虚无之渊薮也善人之寳注善人知守道者昌失道者亡故常寳贵之而无患累䟽寳者珍寳之谓也善人者体道无爲身心清净故寳贵之无暂忘也义曰善人属念运心与道符合故常寳贵于道矣子罕曰人以玉爲寳我以不贪爲寳又理国之君以贤爲寳况于善人心不遗忘道故以道爲寳也不善人之所保注保任也不善之人不能寳贵至道及有患难即欲以身保任于道自求免也䟽保任也倚也不善之徒心无明智惑于积习平居则忽道婴难则求之以身保任于道倚以求安也义曰不善之人行与教违固远于道矣虽欲保身倚道解难救危亦不可得矣又经或云不善人之所不寳言不善之人违反于道故不寳于道也何者道好柔弱不善人好强梁道好恬和不善人好刚躁道好沖寂不善人好諠譁道好谦卑不善人好格捍道好无事不善人好有爲道好生成不善人好伤害行与道违故不善之人不寳贵于道也美言可以市尊行可以加人注甘美其言可以求市尊高其行可以加人以况圣人以甘美法味之言尊高清静之行以化不善之人亦如市贾之售相率而从善矣故下文云䟽此喻说也言不善之人亦在教之而已义曰道之立言澹泊无味不善之人安得而悦之故圣人设美言以诱之故从之者如求利之赴市矣示尊高之行以化之随之者如慕羶而归受矣不善之人因此所化亦皆修道所谓道无弃人也人之不善何弃之有注不善之人亦在化之而已何弃遗之有乎疏言人言行不善何弃遗之有乎当导之以善道冀从化而悛恶不可弃之而不化故云何弃之有义曰圣人弘慈道无弃物虽不善之人悯其未悟于道故甘词以诱之善教以劝之使其从善无所遗弃悛改也故立天子置三公注共教不善之人疏故立三公谓太师太傅太保也天子无爲三公论道皆所以垂训立教化不善之人书云天工人其代之此之谓也义曰四海之大万有之殷厥初生人不可无主故立天子以牧之天子者尊事上帝父事于天母事于地谓天之子也一人不可以广理置百官以临之百官之长有三公焉尚书周官云其惟三公论道经邦太师者智足以爲泉源行足以爲仪表问焉则应求焉则得谓之太师亦曰尚父太言大也爲王之师安车青盖金印紫绶太傅者训也保也大戴礼云傅天子以德义若天子无恩于父母不惠于庶人失礼于大臣不中于制狱皆太傅之失职也太保者保倚也任也大戴礼曰天子处位不端受书不敬语不序声音不中律进退即席无升降揖让之礼皆太保失职也复置三公太尉司徒司空主佐天子理阴阳亲爲人广教化此其职也天工人其代之者尚书咎繇谟曰一日二日万机无旷庶官天工人其代之旷空也庶衆也居其位者惟其人非其人则阙之言人代天理官不可以天官爲私用非其材也虽有拱璧以先驷马不如坐进此道注三公辅佐虽有合拱之璧先导驷马之乘以献之犹不如坐进此无爲之道䟽合拱之璧璧之大者驷乘之马马之良者言三公辅相虽以璧马献之至尊未足珍贵不如坐进无爲之道令化恶归善尔拱璧先驷马者古者朝聘将进驷马以璧爲导故称先也春秋云乘韦先牛十二犒师之类是也义曰合拱者说文云两手相合爲拱璧者瑞玉也合拱之璧瑞玉之大者也驷马者马四匹爲乘共驾一车也古者诸侯朝于天王会于大国聘于小国或遇于野两君相见皆有贽币之礼以先货币爲导谓之爲先今三公当以论道爲务经邦爲事虽欲以驷马大璧献之于君有益淫奢无禆政理不若此无爲清静之道进之以化天下使不善者从善不悛者悛心道化周行帝德遐被何用璧马之爲乎辅相者辅毗也相助也亦云视其善恶也天子象四辅之星以立辅相辅其阙失相其礼仪导以道德赞以政化也先牛十二者春秋僖公三十三年晋师伐郑及滑郑啇人弦高将市于周遇之以乘韦先牛十二犒师曰寡君闻吾子将出师于弊邑敢犒从者不腆币赋爲从者之淹止则具一日之积行则备一夕之卫且使遽告于郑因有备焉古之所以贵此道者何注何问辞也疏举古证今令物生信古人即前寳道人也问其所以寳贵此道其意何也义曰拱璧不足以爲贵驷马不足以爲珍自古及今唯贵于道者何也老君将明道之功用和宁天地济佐邦家行之则理违之则乱重显其利物之义更自详问贵此道者何不日求以得有罪以免耶故爲天下贵注道在于悟不在于求不如财帛可以日日求而得故云不日求以得贶悟则无罪累岂得有罪方求免耶故可爲天下贵尔䟽此答释贵道之意不日求以得者言道在于悟悟在了心非如有爲之法积日计年营求以致之尔但澄心窒俗则纯白自生也故云不日求以得有罪以免耶者夫妄心起染则业累斯生若悟道虚心则罪因自灭岂如执滞之人动生悔吝婴彼罪罚方求免耶以是之故故爲天下善人之所寳贵义曰道之所以爲天下贵者顿悟而得不在营求才遣妄心即通正道妄心贶遣尘累亦消求可以得罪可以免故天下所共寳贵老君以至道玄邈了悟者稀发问赞明欲其悟入且爲俗学之士尚轻尺璧而重寸阴岂至道之君不崇妙本希微之功而贵合拱结驷之物乎道德眞经广圣义卷之四十二道德真经广圣义正统道藏三家本五十卷洞神部玉诀类道德眞经广圣义卷之四十三行六唐广成先生杜光庭述爲无爲章第六十三爲无爲事无事味无味疏爲造作也修道行人坐忘去欲心无造作凡所施设功与化冥于爲非爲故曰无爲此明心也即事不滞故于事而无事此明身也即味不耽故于味而无味此明口也三业既净则六根尘自息矣义曰夫人之禀生即有三业心业所起有用而无形凡所作爲起于心也无爲则心业净矣身业所起有用而有质所执之事关于身也无事则身业净矣口业所起有言有味故所知之味非道之言由于口也无味忘言则口业净矣既无三业自息诸尘尘累清静脗契眞道此行人所修尔夫理国之无爲者不滞于有作则三时不夺万姓不劳垂拱握图超然宴处矣无事者不勤力役不务军功无瑶台琼室之华无阿房虎祁之丽则卑宫茅宇人力存矣无味者不酣于酒不味于珍飞走遂其生水陆全其命菲食自安矣忘言者正身化下言令不烦澹尔无营兆人自化如此则符于无爲之道也大小多少报怨以德注于爲无爲于事无事于味无味假令大之与小多之与少贶不越分则无与爲怨若逐境生心违分伤性则无大无小皆爲怨对今既守分全和故是报怨以德䟽夫大小之爲多少之事苟涉有爲之境无非怨对之雠若能体彼无爲舍兹有欲悟眞实相无起灭心自然怨对不生可谓报怨以德义曰人君于爲不爲于事无事恬然自得独与道游下无怨咨边无戈甲设有肆逆必自驯柔舞干羽而格有苗斯乃报怨以德矣修身者三业既净衆恶不生物莫能干岂有怨怒既无怨怒专任清虚亦乃报怨以德也图难于其易爲大于其细注肆情纵欲者于爲无不难于事无不大今欲图度其难营爲其大当须于性未散于其分未越则是于其易细矣䟽图谋度也爲营也夫情欲伤性皆生于渐无不始于易而终成难初于细而后成大若谋难于难爲大于大祸乱已作纵欲图而爲之将无益于患难也义曰无事无爲固不爲难大之事矣皆萌心之际已息机縁贶不爲之于大于难不俟制之于细于易此理心则虚寂理化则安贞也天下难事必作于易天下大事必作于细注明上文所以预图爲也䟽作起也此叠上文原祸难之所起难事必起于易欲令于易而图之大事必起于细欲令于细而去之其类寔繁不可具举故以天下而总言之尔义曰防祸于未兆絶患于未萌慎之至也夫病生于稍稍祸起于微微早爲之防宁有难大之患矣普言天下者欲使动静防微也是以圣人终不爲大故能成其大注因云大事必作于细将眀圣人所以能成大者以不爲难事大事故能成其尊大尔䟽前明凡人常爲难大之事故改作多败多难是以举圣人终不爲难大之事故能成其尊大义曰凡人触途徇境属念成非难事成而过不可除大事搆而罪不可解圣人了知虚妄洞达眞常终不爲大爲难故能证于尊大夫轻诺必寡信多易必多难注轻诺许人必寡于信动作多易后必多难䟽此结喻也夫不三思而后言轻易于然诺者必少忠信不谋始而慎终多易行其事者后必生难而爲患累义曰立身之先忠信爲首慎终如始祸患莫侵若轻以许人易爲行事患累所及理亦信然所以解扬无贰命仲由无宿诺古今美之是以圣人犹难之故终无难注难爲轻诺多易故终无难大之事也䟽圣人即有道之君也犹难之者难爲轻诺多易故终无难大之事尔义曰有道之君修身之士不爲轻诺之约重静以循常不兴多易之心恬和而应物所以于国则咸服诚信于身则外息过尤自絶难大之瑕以契无爲之道矣其安易持章第六十四其安易持䟽安静也持执也言人之受生正性清静感物而动则逐欲无穷今明欲心未动安静之时将欲守之令不散乱则易持执故云其安易持义曰夫正性安静嗜欲未萌就而守之执持爲易絶坚冰于履霜之际理固非难复推轮于大辂之前朴犹可睹任乎修鍊用含眞常尔感物而动者礼记乐记篇之词其未兆易谋注言人正性安静之时将欲执持令不散乱次虽欲起心向未形兆谋度絶之使令不起甚爲易尔䟽兆萌渐也谋度也情欲将起未有萌兆谋度絶之亦爲甚易故云其未兆易谋义曰欲之将萌未有形兆谋度除絶其易可知然而明在于察微能在于杜欲察而能杜善莫大焉其脆易破䟽言欲心已动柔脆未坚将欲除之易消破也义曰欲兆贶彰未成坚执破柔攻脆于理非难在于断自诚明复其纯粹尔其微易散注欲心初染尚自危脆能絶之者脆则易破祸患初起形兆尚微将欲防之微则易散尔䟽微细也祸患细微未至于大防之于初欲令散释亦甚易尔义曰欲既坚成事犹微细抑情以解散挫欲以安排涤虑洗心去道非远此上四句通明防微之行言理国理身之道防患虑祸爲先祸成而救之患成而攻之用力益多而祸患未可除也爲之于未有注覆上易持易谋也所以易者爲营爲之于未有形兆尔䟽爲修除也此一句释前易持易谋两句也所以易者明欲心未起之时修除杜絶则欲恶不生故云爲之于未有义曰爲者爲之防也防患于未然虽覆释易持之意亦旁演防未然之㫖文选诗曰君子防未然此所谓防患避嫌也治之于未乱注覆上易破易散也所以易者除之于未成祸乱也䟽此一句释上易破易散两句也所以易者明欲恶虽有尚自脆微未成祸乱故易理尔义曰理者救理也嗜欲之生乱于正性正性将复理之爲先于理贶明祸乱息矣此虽覆释易破易散之义亦存救理之㫖此六句约之于身以欲心兴起之渐修行制伏之门割欲违情却祸除患是矣语之于国则安不忘危其安易持也理不忘乱理之于未乱也虑患于冥冥爲之于未有也慎祸于细微其微易散也防萌杜渐其未兆易谋也兴小善去小恶其脆易破也勿以小善爲无益而不修勿以小恶爲无伤而不去以斯六者盖理国之要焉合抱之木生于毫末九层之台起于累土千里之行始于足下注此三者喻其不早良图使成后患也䟽此言患生于微而成于着喻如合抱之木始生如毫毛之末此明自性而生也九层之高台起乎一篑之土此明积习而成也千里之远行始于举足之下此明远行不止也则天下之事诚以细微爲始而人多忽之遂成患本故举三喻以证上文义曰人之所以不防患国之所以不慎微祸形而务除乱成而务理此皆失之远矣毫末至于合抱自小而成大也累土成于层台自下而爲高也千里始于举足自近而及远也世人但见合抱之大层台之高千里之远方欲执柯以伐之聚以坏之驰骛以追之劳亦云甚祸不可救亦犹倚都门而长啸终乱晋朝崩沙鹿以贻祅几倾汉室默识远鉴所宜留神矣爲者败之执者失之注凡情不能因任营爲分外爲事求遂理必败之于事不能忘遣动成执着执者求得理必失之䟽爲谓营爲也执谓执着也言人不能爲之于未有理之于未乱而更有所营爲于性分之外执着于尘境之中故必祸败而失亡也义曰世人不能知道妄动营爲非道营爲必至隳败或妄于教体执着有无不能任以自然守常知分有执必失有爲必败此乃常理也欲使化理之君无爲则无败修道之士无执则无失也是以圣人无爲故无败无执故无失䟽圣人无爲安静故素分成全而无败虚忘无执故眞性常存而无失义曰圣人知有爲乖道无爲故无败知有执违眞无执故无失是知冥寂其心混通于道道尚虚寂修道之士当宜体圣人之心恬神安漠不思不虑无营无爲然后虚室生白矣民之从事常于几成而败之注人之始从事于善者常于近成而自败也䟽几近也言常俗之人从于善事常以功业近成不能慎终乃复忘败也义曰世态纷纶眞心难固嗜欲牵役妙道易忘始从事而立功忽进退而生惑亦縁有爲有执所以败于垂成尔慎终如始则无败事注慎其终末常如始从善之心则必无祸败之事䟽此老君重申劝戒也人若能慎末如初始终常一则其事无败也诗云靡不有初鲜克有终义曰修道之人不能委心顺道分外营爲执着即丧眞有爲则隳败故云修道如初得道有余弘道无已自致不死盖愍其初勤中怠诚不终也末常如始从善不移者难矣故重戒之靡不有初者诗大雅荡之什也此言民初教之以诚信忠厚今则更化于恶俗言其爲善者不能终靡无也鲜少也克能也是以圣人欲不欲不贵难得之货注难得之货谓性分所无者今圣人于欲不欲不营爲于分外故常全其自然是不贵难得之货䟽此明圣行以斥凡也难得之货内谓性分所无外谓珠犀寳贝圣人于欲无欲内不务于性分之无外不营于累德之寳故云不贵难得之货尔义曰大圣之行迫出尘烦爱欲不能干荣枯不能迫外无润屋之望内无越分之求将劝理国之君惟贤是寳欲使修眞之士惟道是从矣珠者大或径寸光照十二乘乃古人之所贵也犀者南徼之外有牛重千余斤一角在鼻端可以爲寳中断其角有文通达成形象者有辟尘者有辟水者磨而服之可解蛊毒之疾鸡见之夜惊故曰骇鸡犀亦今古所贵也寳者金玉珍异草木毛羽衆所奇重者皆曰寳焉贝者出东海中如螺有文有长尺者可以爲寳在海爲介虫居陆名猋在水名蜬古者货贝而寳龟周有泉贝到秦废贝而行钱贝字者象形也今凡货贿赠赉赏赐賝賮凡财之属皆从贝矣古诗曰积财爲累愚明财多累德也古有三币珠玉爲上黄金爲中刀布爲下帝王以之御四海也学不学复衆人之所过䟽凡夫贵难得之货故矫徇务尚以学性分之所无圣人不求过分之学常全自然之性是于学不学如此者将欲归复衆人所过分之学尔义曰圣人心冥太虚道贯天地固不营过分之学所以戒学于不学是戒凡夫矜徇之求耳行人能晤圣㫖絶此矜求即无越分渎财之过矣以辅万物之自然而不敢爲注圣人不求过分之学是于学不学将以归复衆人过分之学以辅其自然之性故不敢爲俗学与多欲也䟽辅佐也自然物之性本也衆生起妄失于性本圣人慈诱劝学无爲将以辅佐物之自然眞性故不敢爲于俗学与多欲也义曰俗学蔓衍难复于无爲多欲纷纶必迷于正性圣人令学不学以敦素欲不欲以恬愉渐窥正道之光用辅自然之性不贪难得之货不务过分之能自败而反成慎终其若始察微防害复于易持之安国所以晏宁身所以贞固然后可拟于古之善爲道尔道德眞经广圣义卷之四十三道德真经广圣义正统道藏三家本五十卷洞神部玉诀类道德眞经广圣义卷之四十四行七唐广成先生杜光庭述古之善爲道章第六十五古之善爲道者非以明民将以愚之注人君善爲道者非以其道明示于人将导之以和使归复于朴令如愚尔䟽言古之人君善能用道爲化者贵夫无爲恬澹非衒耀其道明示于人将导以淳和杜絶智诈令质朴如愚尔义曰古者玄古之时也善爲道者玄古有道之君也其志玄默其心杳冥其爲理也无刑无德其爲事也无将无迎茫乎视之不可见闲乎听之不可闻其人若姑射之人其俗若华胥之俗民不知历数不违盈虚不以亲爲亲不以己爲己蒙兮昩兮将无所有也固不以常道之教而教之但以无爲之化而化之所以天下质朴淳白若令其愚也民之难治以其智多注君将眀道以临下人必役智以应上智多则诈兴是以难理化者正以其智太多智之太多由人君眀道以临下是使下人役用其智而生姦诈故难理尔义曰夫上明道以临下下饰智以奉君本用明以理人所务易理及变智而爲诈始自有爲是由上明察而下诈伪欲求静理不亦难乎举此义者欲使法玄古之君示民以淳朴则易理以智治国国之贼注以用也人君任用多智之臣使令理国智多必作法法作则姦生故是国之贼也䟽以用也贼害也言人君任用智诈之臣使之理国智多则权谋将作谋用则情伪斯起伪起则道废有害于国故云国之贼义曰用智爲政务欲理人智变姦生祸乱滋起所以诈妄贼害之事勃然而兴矣曹叅守法而汉以之安啇君变法而秦以之弊故上经云智惠出有大伪是也不以智治国之楅注若不用巧智之臣但取淳德之士使偃息蕃魏弄丸解难自然智诈日薄淳朴日兴人和则年丰故是国之福也䟽人君不任智诈之臣但求淳德之士坐进无爲之道行宣大朴之风交泰致和是国之福也义曰君犹表也表正则影端表邪则影曲正则人随而正邪则人从而邪邪正淳漓匪由他矣用智谋之臣则权令起用忠厚之士则风教淳人化淳和国乃丰泰此爲福也偃息蕃魏者段干木爲魏文侯之师以安静爲先道德爲化故偃息无事而藩屏魏国矣偃者偃仰也息冥息也藩蓠屏也弄丸解难者楚白公胜与大夫子西两家举兵相伐两家大夫曰市南宜僚陆沉之士也一人当五百人并遣使往召之宜僚高枕安卧以见二大夫之使卧而不起以两手弄丸不止承之以剑不动二大夫之使各还具论宜僚之状二大夫曰高枕安卧者示我无爲也承之以剑不动者兵不足恃也两手者喻两家也丸者形圆无爲之物两手弄之不止者俱止于困也明两家称兵不止必至灭亡二大夫解兵而归是两家难解也事见庄子也夫无爲既兴有爲遂息贞素既显智诈自亡势使然也爲国之福其在兹乎知此两者亦楷式注役智诈则害于人任纯德则福于国人君常知所委任是谓深玄之德䟽两者谓用智与不用智也楷模也式法也人君知用智则爲贼不用智则爲福当去贼取福如此者可爲理国之楷模法式也义曰用智则国乱息智则人安去乱就安理之要也夫智谋之士辩说之徒饰智以惑于诸侯纵辩以乱于时主离坚合异反白爲黑所务者在乎干名誉要宠荣逞是非肆胸臆不以安全爲志不以恶杀爲心苟得恣彼笙簧鼔其颊舌以爲荣矣理国之主当鉴而斥之则淳素化行人复于朴矣常知楷式是谓玄德注福德之臣是亦爲君楷式以祐于国人君能知此者可委任之䟽玄深也妙也人君常能知此则两者爲楷式是谓深远玄妙之德也义曰人君知用智用德以定安危常法之而行则其德深远矣玄德深矣远矣与物反矣然后乃至大顺注玄德深远能与物反归复其本令物乃至大顺于自然之性尔䟽此结叹也玄德之君无爲而化不测其量深也所被无外远也故能与万物反归妙本然后乃至大顺于自然眞性尔义曰大顺者本乎人情礼记礼运篇曰人情者圣王之田也故圣王修义之柄礼之序以理人情以情爲田修礼以耕之和刚柔也陈义以种之树善道也诵学以耨之存是去非也本人以聚之合其所成也播乐以安之感动使坚固也理国不以礼犹无耜以耕也爲礼不本于义犹耕而不种也爲义而不讲之以学犹种之而不耨也讲之以学而不合之以仁犹耨之而弗获也合之以仁而不安之以乐犹获之而不食也安之以乐而不达之于顺犹食之而不肥也夫四体贶安肤革充盈人之肥也父子笃兄弟睦夫妇和家之肥也大臣法小臣廉官职相序君臣相正国之肥也天子以德爲车以乐爲御诸侯以礼相与大夫以法相序士以信相考百姓以睦相守天下之肥也是谓大顺故天子用民爲顺则天不爱其道地不爱其寳人不爱其情衆瑞出焉顺之寳也君以玄德居上臣以忠信处下其化广远深厚归万物于淳风斯谓大顺于道矣古之帝王皆顺考古道以行其教令任于朴素牧以谦和所以书称稽古帝尧之例是也天下大顺万方归之江海谦顺百川归之故江海之章可继大顺之德尔江海爲百谷王章第六十六江海所以能爲百谷王者以其善下之故能爲百谷王注江海所以能令百谷委输归往者以其善能卑下之故百川朝宗矣䟽言江海所以能令百川朝宗而爲王者以其善居下流之所致也故易云地道变盈而流谦此举喻也故地道用谦则百川委输而归往圣人用谦则庶人子来而不猒尔义曰下爲高之本谦爲德之基百川东注以如归归谥善下万姓北趍而拱圣圣在用谦庶人子来理在斯矣严君平曰天地不舍群类群类舍之衆物不求爲王物自往之故天地亿万而大道爲之王阳气赫赫而天爲之王阴气肃肃而地爲之王生灵亿兆而圣人爲王羽者翔虚而神凤爲王毛者跖实而麒麟爲王鳞者水处而神龙爲王介者泽处而灵龟爲王百川并流而江海爲王凡此九王不爲物主而物自归之不施法式而物自理之不爲信义而物自附之不爲仁爱而物自亲之不任智力而物自畏之其何故哉体道合德委任自然而物自宗之江海所以爲王者无智巧以悦之无慈惠以怀之无威令以束之无刑法以劝之无机权以制之百川所以朝宗者以其处下物自顺之由是而言人之处谦逊志恭恕不争者有国聚人斯爲要矣地道变盈而流谦者易谦卦彖词言丘陵川谷高者渐下下者益高改变其盈而流布其谦也子来者春秋昭公十年叔孙昭子曰诗大雅云经始勿亟庶人子来言文王经始灵台作有急疾之意衆人自以子义来欢乐爲之也是以圣人欲上人以其言下之䟽此合喻也此圣人欲上于人则以其言谦下之夫圣人岂欲居人上而以其言下之圣人知满必招损故言则谦柔名则孤寡以下于物而盛德鸿业自然爲物所推尚尔义曰圣人谦己固无饰词所以孤寡不谷之名彰其以下爲本罪己纳隍之志明其刻责之心故盛德日崇大业弥固鸿大也欲先人以其身后之䟽圣人亦不欲先人直爲撝谦后已先物物自先之尔义曰圣人岂欲先于人而曲爲之后以其谨身顺道不以物先故能爲万物推之于先耳是以处上而人不重处前而人不害注谦爲德柄尊用弥光以言谦下之百姓欣戴故处其上而人不以爲重以身退后之百姓子来故处其前而人不以爲害䟽此结前也圣人临大寳之位居至极之尊劳身而逸人薄己而厚物在上人得以生故不以爲重处前人得以理故不以爲害也义曰君德谦虚人所翼戴故居上不重君德钦明人共瞻奉故处前而人不害夫勋华在上人皆戴之仰之如天辛癸在前人皆弃之视之若冤谓有道则昌无道则亡是也是以天下乐推而不猒注以是不重不害之故故天下之人乐推崇爲之主而不猒倦也䟽圣人之德弘济无私与物爲春望之如曰既不爲重爲害是以天下之人乐推崇而无猒倦也义曰尧之理天下也六合群生就之如云望之如日推崇爲主而无猒倦及其弃世也天下之人如丧考妣三载遏密八音其何故耶德以撝谦化以无爲也以其不争故天下莫能与之争注圣人谦退不与物争天下乐推谁与争者䟽今天下乐推圣人而不猒者岂不以圣人言则下之身则后之以其不与物争先故天下之人莫能与圣人争先者矣义曰圣人御天下德化周普明并六合惠覃九围以谦抑不爲物先以柔逊不居物上人自推戴谁与之争如此则祚历遐长弈叶繁茂若巨海之纳百谷不溢不盈若太上之持三寳以慈以俭故下章以三寳次之道德眞经广圣义卷之四十四道德真经广圣义正统道藏三家本五十卷洞神部玉诀类道德眞经广圣义卷之四十五行八唐广成先生杜光庭述天下皆谓我道大章第六十七天下皆谓我道大似不肖注肖似也老君云天下之人皆谓我道大无所象似我则答云䟽肖似也老君曰天下后世之人皆谓我道虚无广大似无所象故下文答之义曰天地大也有清浊之形日月大也有照灼之明道之爲大无臭无声无形无象故不可得而拟议之所以天下之人皆言道无所似尔夫惟大故似不肖若肖乆矣其细也夫注夫唯我道至大故无所象似若如代间诸法有所象似则不得称大乆已微细也夫䟽此答不肖之所由也夫唯我道广大迥超物表固非凡情探赜所知故得称大若其有所象似如代间法者则失其所以爲大乆矣是微细麤浅之法与俗不殊何足称大乎夫者语助也义曰以大道包容广无所似故称爲大若如天地之有形位日月之有光华可称可谓可筭可度则不得名爲大道其爲循常之状亦已乆矣我有三寳保而持之注我道虽大无所象似然有此三行甚可珍贵能常保倚执持可以理身理国也䟽此明所以不肖者正以有此三行与俗不同故老君言我道虽大无所象似然有此三寳甚可珍贵于汝代人当须保持执守以修身理国尔义曰道虽笼罗衆法兼包万行化周天地功洽无垠其于太上所寳以教于世者有三寳焉若保而持之爲国则昇平理身则贞静故爲修身理国之要也一曰慈二曰俭三曰不敢爲天下先注慈则广救俭则足用不敢爲天下先故乐推不猒䟽此列三寳之数也体仁博施爱育群生慈也节用后人不耗于物俭也不爲事始和而不唱不敢爲天下先也弘益之义具如下文义曰道存爱育以慈爲先养人惜费以俭爲次先人后己以让爲终慈以法天泽无不被也俭以法地大信不欺也让以法人恭谦不争也此三者理国之本立身之基寳而贵之故曰三寳夫三寳者道之用也夫唯大故似不肖者道之体也抱道之体运道之用理身理国以兹爲先矣夫慈故能勇注慈仁悯惠则德有余故勇于救济䟽此覆述三寳之功也凡人贪竞不慈勇于果敢致有穷屈今圣人以慈爲行故能勇于济度论语曰仁者必有勇义曰布仁施惠博爱含生者慈也以慈济物物无不周以慈立功功无不被以慈理国恩浃华夷以慈润身善均动植故慈之爲利也强暴不能侵威武不能害谗邪不能间谀佞不能诬行之于中而功宣于外斯可谓勇矣言人贪竞则不慈岂能果敢于济物善功不立遂有穷屈之时今圣人贶果于行慈必勇于济度故曰勇也仁者必有勇论语宪问篇孔子曰有德者必有言有言者不必有德仁者必有勇勇者不必有仁是也俭故能广注节俭爱费故财用有余而功施益广也䟽以其节俭爱费不伤财不害人故功施益广矣义曰俭啬则财丰财丰则惠普普施其惠可谓广矣人君俭以临御则朝无雕丽之奢野无箕歛之弊恩惠日以广德教日以彰固无民饥力匮之患矣不敢爲天下先故能成器长注慈俭之德谦撝益先推先与人人必不猒故能爲神器之长䟽损己益人退身进物是不敢爲天下先也以物乐推而成神器之长义曰圣人大寳者神明之器也言非人力所能成乃天地之大寳尔主此神器爲民之长必退身让物谦己先人者人所乐推必居此位乃爲四海兆庶之长也此三寳者修道理国能行之者即于身爲行所言行者慈俭不敢爲天下先是也所言果者行而获报则爲果勇广成器长三者所得之果也今舍其慈且勇舍其俭且广舍其后且先死矣注今舍慈且勇勇则害物舍俭且广广则伤财舍后且先先则人怨伤财害物聚怨于人是必死之道故云死矣䟽且苟且也世情多欲动与道违舍其利物之慈苟且害人之勇舍其节用之俭苟且奢泰之广舍其谦退之后苟且矜伐之先如此之行有违慈俭以之理国则国亡以之修身则身丧故云死矣义曰言常俗之夫违圣人之行舍此三寳肆其愚心强勇而不顾其慈奢侈而不崇其俭力争求胜无让于人故皆丧身败国之资取怨伤生之本谓之死矣不亦然乎夫行慈不已则得勇于济物之功行俭不已则得广于利物之惠行让不已则成厚德长民之美苟或舍之失道远矣所以成三果者谓慈则济物成其功也俭则利物成其惠也让则先物成其德也讵可轻而舍之哉夫慈以战则胜以守则固注用慈以战利在全衆用慈以守利在安人各保安全故能胜固尔䟽慈爲三寳之首故偏叹美也夫用慈以拒战则能全衆用慈以捍守可以安人皆不失慈故能胜固也义曰战者主客交兵之谓也陈兵于野白刃争锋此爲战也若勇于杀获不务哀伤胜负之势固未可保若以慈爲先战则胜矣胜在慈胜岂在于杀人乎闭门坚拒曰守夫守者以慈爲先衆心固矣若以沟隍爲险城雉爲固守之坚胜未可知也故慈之所利不亦广乎天将救之以慈卫之注以慈战守岂但人和天道孔明亦将救卫战胜天救也守固天卫也是皆以慈故云天将救之以慈卫之也䟽救助也卫护也天道福善善人则吉无不利故以慈战者天将助之以慈守者天将护之战胜守固始赖用慈之功救之卫之终获孔明之助尔义曰天道无亲常与善人善人谓行慈之人也善以慈惠爲本慈以拯救爲功故行慈之人物不能敌以战则慈者胜以守则慈者固上合天道旁感物心物不能伤是爲天所救卫矣此以三寳垂训慈俭着救卫之功前彰大道无方后继爲士不武不以强武之理亦犹慈以捍敌而能配天成功矣古之善爲士者章第六十八古之善爲士者不武注士事也善以道爲理国之事者尚德故云不武䟽士事也武威也明德之君用道爲理行慈俭而育物不威武以御人所尚以慈故云不武义曰有道之君其理国也先以道化之次以德教之复以文抚之示以淳和兼以仁育和故不尚于威武也所谓以武爲备盖备豫不虞非专用之事故曰不武言不用武也易曰重门击柝以待暴客善战者不怒注事不得已必须应敌以慈爲善故不凭怒䟽师出应敌事在慈哀蚊蚋致螫驱除而已是知善战在乎止敌不在乎凭怒故云善战不怒义曰哲后临人固无兵革设有戈甲必不得已而用之所以高智善谋有征无战苟在胜敌非乐杀人或以悲哀泣之丧礼处之岂凭怒而求杀获也善胜敌者不争注师克在和和则善胜全胜之善故不交争䟽善胜在夫以慈不争由乎尚德若用力争胜非善胜也今柔远能迩尽畅慈和不与敌争敌人自伏故云善胜不争义曰贶不广求杀获又不凭怒陵人服之以慈柔之以德或射㦸以和其敌或倒戈自攻其徒或解围于吟啸之间或悛逆于干羽之际斯谓善胜矣善用人者爲之下注悦以使人人尽其力必先下之是谓善用䟽夫善用其人以言谦下人必尽力可以成功故易曰以贵下贱大得人也义曰握髪礼贤贤必致用吮癕抚士士必相驱既感衆心必能尽力善用之道其在兹乎以贵下贱者易屯卦初九盘桓利居贞利建侯象曰虽盘桓志行正也以贵下贱大得民也此谓处屯之初动则难生不可以进故盘桓也利建侯者息乱以静守静以侯安民在正弘正在谦民思其主之时初处其首而又下之阳贵而阴贱以贵下贱宜得其人此喻人君以谦爲本以下爲基而得民心也是谓不争之德䟽此结上文善士者常柔而不武善战者常慈而不怒善胜者常让而不争善用人者常谦而爲下如是者物竭其能人尽其用皆由谦下之所致岂非不争之德乎义曰礼而下士士得竭其能悦以使人人得宣其力不凭怒以伤物不矜武以伐功以慈爲先以谦爲本不力争求胜不尊已侮人以此用材人效其命以守以战则固而且胜理身理国则寿而求宁所向无前是不争之德也是谓用人之力䟽夫玄默恭己谦虚下人人皆欢心思竭其力故易曰悦以使民民忘其劳是用人之力也义曰圣人所教理国修身柔逊则德彰谦和则人服使人则人尽其力弘化则化洽无疆故曰用人之力也悦以使人者兊卦辞曰兊悦也顺乎天而应乎人悦以使人人忘其劳悦以犯难人忘其死此叹美悦之所致亦申眀应人之德也先以悦抚民然后使之从事民皆竭力忘其从事之劳施悦于人所致如此岂非悦义及人能使人劝勉矣是则怒而战者危事也武爲己任者凶德也争而胜者强梁也虐以使人者召祸也于身于国何所利哉是谓配天古之极注善胜是不争之德爲下是用人之力能如此者可以配天称帝是古之至极要道也䟽此总结上来四善之行不争之德能行之者可以配天称帝是古之至极要道义曰惟后配天代天理物必资睿德以致人和且三寳以慈俭爲先四善以谦让爲要不伐功于武勇自叶止戈不求胜于战争果能合道然继以爲客退尺之义是惧轻敌罹殃兵刃将交则哀者获胜矣用兵有言章第六十九用兵有言注老君伤时王残人于兵故託古以陈戒有言者谓下句也䟽老君疾时轻敌致祸乐战杀人故託古以申诫所称有言谓下句也义曰大道以好生恶杀代人以乐战伤民爲君则贪利土疆鏖兵絶域爲臣则图懋功赏转战穷荒骨粪丘原血涂草莽老君悯其赤子念彼无辜演法垂文以陈至戒是知兵者非盛德之器战者是凶危之机好生之君不得已而方用用而不戒斯暴也哉吾不敢爲主而爲客疏吾者用兵之人也先唱爲主后应爲客主先唱示生事而食客后应示以慈自守欲明古者用兵常有戒令当须以慈自守不可生事而食故云不敢爲主而爲客义曰夫安居之世先动者爲主后应者爲客陈兵于野先动者爲客后应者爲主斯用兵主客之定分也兵法言之反有先后然客主之道胜负之宜决于善谋不尚武力若杀人而取胜轻敌而立功祸福不预萌存亡安可保故曰将者人之司命也生死犹转机得失如反掌可不慎乎老君戒令守柔使之揣敌不敢先唱以始祸固在应敌而不争苟在爱人岂欲求胜以慈以让庶必保全者体此而用之必天救而慈卫矣不敢进寸而退尺注主有动作则生事而食客无营爲则以慈自守自守则全胜生事则败亡进虽少不能无事退虽多不失谦让故不敢进于寸而退于尺也疏夫以道退守则善胜进兵取强则败亡故进虽少犹伤于贪退虽多愈得谦让今鄙其竞争则云不敢进寸尚其慈让故云退尺义曰夫以道爲国不恃军功用德牧人宁劳武力且兵者凶器也战者危事也驱彼蒸人执持凶器深入敌境自掇危亡岂爲理国之务也且贪进必乐杀乐杀则残人勇退必怀慈怀慈则体道能体道而退尺者可谓万胜万全矣是谓行无行注爲客退尺不与物争虽行应敌与无行同也䟽夫行师在乎止敌止敌贵乎不争今爲客退尺善胜不争虽行应敌与无行同矣义曰应敌出师盖不得已岂果敢于行师乎以慈守衆以德抚人既不锐于争锋复无心于克敌自然德胜也灵寳经云守道之士以戒捡心彼来加我志在不报此其谓欤攘无臂注攘臂所以表怒今善战不怒故若无臂可攘䟽注云攘臂所以表怒善战不怒故若无臂可攘故曰攘无臂义曰夫士之怒也裂眦冲冠奋衣攘臂将锐于争战矣道之爲理恶杀尚慈贶已不争固当无敌设有应敌不得已而出师非务力争故若不攘臂矣仍无敌注仍引也引敌者欲争不争故若无敌可引䟽仍谓引也夫引敌欲有所争今以不争爲德是若无敌可引故曰仍无敌也义曰贶无仍引非在战争有敌不争固若无敌矣执无兵注执兵所以表杀今以慈爲主故虽执与无兵同䟽执犹持也兵者五兵戈矛之属也夫执兵者将欲杀敌以慈爲主自戢干戈则虽有兵本无杀意是则与无兵同也义曰法道爲君不务兵战贶非获已应敌帅师兵克在和师出以律无拓土开边之志无争锋歛怨之心行若无行敌若无敌攘若无臂执若无兵推此四无叶夫三寳则射轭夹脰之矢乌号繁弱之弓鱼肠昆吾之刀太阿巨阙之剑吴钩楚矛蜀弩孟劳岂假执持无所用矣五兵者戈矛殳戟干言有五等也周礼庐人爲庐器凡祕过三其身不能用也祕柄也戈祕长六尺六寸殳长寻有四尺八尺曰寻言一丈二尺也矛常有四尺夷矛三寻夷长也长二丈四尺平野之兵欲长山林之兵欲短执欲其锐被欲其坚矛戈㦸爲钩兵欲无掉刺兵欲无挠戈殳爲击兵欲上下强弱均用之欲其疾速也兵有鼔角金革牙旗斧钺甲胄旌节旗旟旒旐弓弩弧矢各有制度其大约分爲五等三制九章之法短兵有刀剑匕首之异皆所以御敌制胜也贶以慈制敌以德行师虽执其兵执而不用故若无兵也说文曰拱手执斤曰兵祸莫大于轻敌轻敌几丧吾寳注爲祸之大莫大轻侮敌人轻侮敌人则殆丧吾以慈之寳矣䟽几近也丧失也寳谓慈也夫爲祸之大莫大于轻侮前敌好事交争如此则近丧失吾以慈之寳矣且失慈以战则败亡以守则离散代间之祸虽非一途离散败亡祸之大者也义曰用兵之道敌国在前先代其谋次料其敌勇怯既等衆寡复均然犹得天之时假地之利揣理之曲直因人之协和或高垒深沟挫孔明之锐气焚舟示死雪秦缪之前羞殒长星而吿终封殽尸而归国若不然者则五千深入永悲于鴈塞龙堆百万横行竟怯于风惊鹤唳晋山草木尽变人形昆阳犀象宁爲我用则谦慈之寳于兹丧矣故抗兵相加哀者胜矣注抗举也两国举兵以相加则慈哀于人者胜也䟽抗举也夫两国抗兵以相加则由其君用道其将以慈矜哀于人不求多杀者获胜矣义曰夫虽戎狄侵边豺狼害国奸凶肆孽妖逆乱常推毂命师凿门授律与民除害不得已而征之犹虑强抗则乖仁故哀慈则合道合道者必胜乖仁者必亡此天理之常然讵可诬而蔽也以慈之感无或忽诸道徳眞经广圣义卷之四十五道德真经广圣义正统道藏三家本五十卷洞神部玉诀类道德眞经广圣义卷之四十六行九唐广成先生杜光庭述吾言甚易知章第七十吾言甚易知甚易行注老君云吾所说言契理故易知简事故易行䟽老君言我所言者以畅于理理畅则言忘故易知也吾所事者事于无事事简则无爲故易行也义曰吾者老君也明此二经老君言教三寳四善俭让谦慈皆实易知易行可以理身理国以无爲爲本以清静爲基清静无爲事简理畅知之甚易行之岂难天下莫能知莫能行注天下之人滞言而不悟烦事而不约故莫能知莫能行䟽此叹衆生不能了言无言执言而滞教惑于言教故莫能知也不能悟事无事烦事而不约迷于尘事故莫能行也义曰代人惑于图功轻敌不能俭让谦慈贶莫知之岂能行也且夫五千垂教虽深契重玄而导世引凡且事唯简要无爲则易悟无事则易行而弃无爲无事之门趋执教滞言之路以斯致惑故莫能知勉语君宗早期了悟此老君所以戒劝也言有宗事有君注言者在理得理而言忘故言以无言爲宗事者在功功成而不宰故事以无事爲君䟽此覆释易知易行所由宗本也君主也夫言者所以在理得理而忘言故言以不言而爲宗本事者所以在功功成而遣事故事以无事爲君主此岂不易知易行耶义曰了言无言有宗则易知也于事无事有君则易行也滞言执教则不知其宗局守迷事则不知其君在乎舍执弃迷渐悟于道尔夫唯无知是以不我知注夫唯代人无了悟之知是以不知我无言无事之教也䟽不我知者谓不知我也夫唯代人迷惑无了悟之知封着名相不能畅理于事执事于言滞言是以不知吾教以无言无事之意又解云老君言夫唯我所知惟在无知而天下之人用知求知是以不知我也义曰无言爲了言之宗归于至理无事爲遣事之主契彼无爲以世人不能知故难知不能行故难行尔知我者希则我者贵注了知我忘知之意者希少法则我不言之教者至贵也䟽希少也则法也老君言知我忘言契理之意者至希少也若能法则我言而行之者则可尊贵矣义曰知无言之宗固已少矣能体我无言爲法斯可贵焉然教本无言固言方能辩理教本无事固事方可探玄辩理则言自忘探玄则事自简言忘事简可与言道矣是以圣人披褐怀玉注披褐者晦其外怀玉者明其内故知我者希尔䟽褐裘也贱者之服袭裘褐者所以蔽下之麤衣也玉者洁润而可比德君子言此者欲明圣人内心慧了外状如愚以如愚之状故云披褐以慧了之心故云怀玉义曰圣人之于道也隐显同途出处同迹语默皆契斯须不遗但代人不能窥圣人之阃奥尔智周万行德冠九清御无爲之宗了兼忘之㫖外晦其用委迹和光内莹其明鉴穷识远故河上公注曰内虽昭昭外如愚顽明珠在蚌中美玉处石间是披褐怀玉之㫖也夫道至明矣而凡愚昩之又庄子曰无门无傍四达皇皇非明也哉道心惟微何往不达而下士惑之披褐者圣人混其外褐者贱衣与衆同也怀玉者圣人明其内也玉者石中之美有五德焉润泽而温人之方也䚡理自外可以知中义之方也其声舒扬专以远闻智之方也不挠而折勇之方也锐廉而不伎洁之方也玉比德者礼记玉藻篇云古之君子必佩玉焉右征角声中民与物也左宫羽声主君与事也趍以采荠门外之行也行以肆夏登堂之乐也周旋中规反行也折旋中矩曲行也进则揖之谓小俛也退则扬之谓小仰也然后玉锵呜也故君子在车则闻銮和之声行则鸣佩玉是以非僻之心无自入也世子君在不佩玉左结佩不使呜也右设佩去之也居则设佩朝则结佩朝于君不敢使鸣也齐则靖结佩屈之也凡带必有佩玉唯丧则否言王丧事也佩玉有冲牙君子无故玉不去身比德于玉焉丧与灾眚谓之故也天子佩白玉而玄组绶公侯佩山玄玉而朱组绶大夫佩水苍玉而纯组绶世子佩瑜玉而綦组绶士佩瓀玫玉而緼组绶孔子佩象环五寸而綦细绶谦不比德示不仕也环取其循而无穷也知不知上章第七十一知不知上不知知病注了法性空本非知法于知忘知是德之上不知知法本性是空于知强知是行之病䟽夫法性本空而非知法圣人悟此有不取相之知于知不着故云不知是德之上此释悟也不知知病者言常俗之人不知知法本非眞实于此无知之理强谓有知有取着之缚所以爲行之病此辩迷也义曰了知非知是谓眞知知而不知是以爲上不知眞知而强知之是以爲病圣人了知皆妄成彼修眞于知忘知自息强知之病夫唯病病是以不病注夫唯能病强知之病是以不爲强知所病䟽衆生强知妄生见着而爲病恼夫唯能病强知之病于知忘知则不爲强知所病故云是以不病义曰知强知之病而能病之是以不病者无强知之病圣人不病以其病病是以不病注唯圣人所以不病者以其病衆生强知之病是以不病䟽圣人正智圆明了悟实相于知忘知故不爲知之所病所以者以其病凡夫有强知之病故说眞知以破之妄知之病既除眞知之药亦遗故云不病义曰凡代之人识因浅劣未了知眞之理乃执强知之非以此循环迷失正智圣智圆备不执强知之知又了眞知之理能病强知之病不惑强知之知以其病病是以不病如惑者说大道是有执有爲是一人言道爲无执无爲是执无者则病于有执有者复病于无圣人知道非有非无两无所执能病所执是以不病义亦然矣所以大辩若讷至知忘知颜子如愚孔光温树三缄戒慎其斯谓乎西昇经曰能知无知道之枢机也人不畏威章第七十二民不畏威则大威至注有威而可畏谓之威言人于小不畏拙于慎微则至大可畏也䟽有威可畏谓之威夫欲恶之来起于微末积成病累爲彼大威人不能慎其细微则至于大可畏也义曰君子有三畏畏天命畏大人畏圣人之言又人之立身以忧畏爲本理国而有忧畏四时顺焉六气序焉神明交焉邦国泰焉其无忧畏者神明不交灾害爲生理身而忧畏官以之理家以之宁疾𤵜不作而志气和平其无忧畏者反是则大威至其可逭也无狭其所居注神所居者心也无狭者除情去欲使虚而生白䟽神所居者心也人当忘情去欲宽柔其怀使灵府闲豫神栖于心身乃存也义曰神者身之主心者灵之府嗜欲不入物我都忘是非不汨于胸中则神栖于灵府也西昇经曰谋思危之首危者将不乆此使人思谋絶虑少私寡欲又曰身者神之车也神之舍也神之主人也主人安静神则居之躁动神则去之以心能动静变化故谓之神神能飞行并能移山此则神爲灵妙之称也神力之大不可思而议之故修三奔行大洞则云车龙驾出有入无飞昇三清啸咤水火移山陷地何所不爲若用之非道则败国丧身沦滞六欲飘零苦趣往反生死善恶吉凶皆由于心矣故心爲灵府也无猒其所生注身所生者神也无猒者少私寡欲使不劳倦䟽身所生者神也猒恶也人由神而生故谓神爲所生也神明託虚好静人当洗心息虑神自归之若嗜欲渎神营爲滑性则精气散越散越则生欲故劝云无猒所生之神以存长乆之道义曰身之生也因道禀神而生其形夫神者阴阳之妙也形者阴之体也气者阳之灵也人身贶生假神以运因气以屈伸神气全则生神气亡则死故形爲神之宅神爲形之主岂可猒而去之耶且所生我身大约有三一曰精二曰神三曰气受生之始道付之以气天付之以神地付之以精三者相合而生其形人当受精养气存神则能长生若一者散越则错乱而成疾耗竭而致亡不爱此三者是散而弃之也气散神往身其死矣得不戒而保之哉此三者能生其身故曰所生也夫唯不猒是以不猒注夫唯人不猒神是以神亦不猒人也䟽善贷曰道资形曰神人能爱道存神故云夫唯不猒除垢止念惟精惟一神不猒人故云是以不猒义曰贷假也资禀也垢恶也夫惟修道之人养神爱气冥怀虚寂神则常存神不猒人人可长乆除垢止念者西昇经老君将昇太微戒尹喜之词也曰除垢止念静心守一衆垢除万事毕吾道之要也惟精惟一者尚书大禹谟篇舜命禹践位之词也曰人心惟危道心惟微危则难安微则难明惟精惟一可以允执厥中也是以圣人自知不自见䟽自知者反照内省防害于微令无可畏之事不自见者不自彰见其材能炫耀于物违理失常以招患也义曰夫人不炫己能不彰己行故尚书曰惟不伐天下莫与汝争功惟不矜天下莫与汝争能但内照含光周鉴四海固无可畏之事矣理身及此则功名显而道德充也自爱不自贵注自知其身防所畏之事自爱其身无猒神之咎不自见其能以犯患不自贵其身以聚怨也䟽圣人自保爱其身絶去嗜欲令神不猒身不自贵者不自矜贵其身凌虐于物以聚怨尔义曰葆和谷神希言养气絶嗜禁欲抑非损恶此自爱也轻裘肥马甘食美衣华宇文阶崇轩大厦自贵也自爱则神安心泰自贵则奉己害民伤财歛怨故曰有道之君以乐乐人无道之君以乐乐身乐人则人从乐身则人叛也故去彼取此注去彼见贵取此知爱䟽去彼自见自贵取此自知自爱圣人得年等智了法性空理无去取开教引凡寓言之尔义曰自见者不明自贵者不长故贵以身爲天下若可寄天下故圣人去之而不取自知者明自爱者宁故曰爱以身爲天下若可托天下言圣人内爱其神外爱其民也寓言者寄寓立言以教神俗言圣人非有去彼取此之行立理以劝人尔道德眞经广圣义卷之四十六道德真经广圣义正统道藏三家本五十卷洞神部玉诀类道德眞经广圣义卷之四十七行十唐广成先生杜光庭述勇于敢章第七十三勇于敢则杀勇于不敢则活注敢谓果敢言人勇于果敢从事失于谦柔退让必害于身故云则杀不敢者则可以理身矣䟽刚决爲勇必果爲敢言强梁之人无所畏忌失于谦柔决于果敢犯上作乱者则是杀身之道也故云勇于敢则杀勇于不敢则活者人若于事静慎歛身知退所决在于不敢强梁犯患则是活身之道也故云勇于不敢则活义曰强梁者锐志而前自投祸患谦慎者奉身而退必保安眞杀活二途昭然可验矣犯上作乱者论语学而篇云不好犯上而好作乱者未之有也言强梁之人干犯已之上者而孝悌之人必恭顺好欲犯其上者少也知此两者或利或害䟽两者敢与不敢也言人能知勇敢则杀而有害不敢则活而有利当须勇于不敢此两者在勇虽同所施则异故云或利或害义曰刚决于心俱谓之勇勇强梁而进则害至勇谦柔而退则利来利来则生害至则死生死起乎心感利害归乎妄情若能勇退葆身谦光约修道之要也虽妄情所起而吉凶利害不常故皆云或尔天之所恶孰知其故注两者敢与不敢或有也能知不敢者有利敢者有害当须勇于不敢此勇敢之人动有灾害天之所恶孰能知其故哉䟽孰谁也故犹竟故也勇敢于有爲之人动则有害乃天道之所恶而代俗之人谁能知其意故者乎义曰天之道恶杀而好生恶恶而好善勇于进则有殃而必杀勇于退则有利而必生自然而然岂知其故此戒人当勇于谦退以保其生也夫王赫斯怒以整其旅此文王之勇以安天下也逸书曰惟我在天下曷敢有越厥志此武王之勇亦以安天下也匹夫勇敢伤于人而丧其身何足贵乎是以圣人犹难之注圣人犹难爲勇敢之事䟽此举圣以励凡也夫以圣人之明犹难于勇敢惧其爲害况于凡人欲爲勇敢焉得无害乎义曰圣人不爲勇敢之事此约圣人以戒代人尔言圣人尚虑有害不爲此勇敢强梁之事况于凡俗乎此爱人之心戒之至矣天之道不争而善胜注此下言天道谦虚以戒人事勇敢天不与物争四时盈虚物无违者故善于胜䟽因上言天之所恶故此下四句广明天道谦虚以戒人事勇敢人怀胜勇所以有争天道平施唯善是与物莫之违故云善胜义曰天道任于自然因无胜负四时代谢不令而行六气推迁不言而信物不违天则爲善胜也惟善是与者此经第四十三章云天道无亲常与善人也天道平施者易谦卦云君子以裒多益寡称物平施是也不言而善应注天何言哉福善祸淫曾无差忒故云善应也䟽天何言哉但福善祸淫吉凶感应故曰不言而善应也义曰天无言而四时行地无言而万物生得时而兴感物而应此自然之理也西昇经曰爲善善气至爲恶恶气至自然之势影响不差也福善祸淫者尚书汤诰曰福善祸淫言国之政教人之所修有善有恶善者天福之恶者天祸之天降谴以告之谪见以警之而不寤者祸乃及之此吉凶所应人所召也不召而自来注天道不乃物使从己物不能违自来顺天尔䟽凡物之来皆由命召今天不召于物而使从已而万物自来而顺之则负阴抱阳春生夏长皆非召而来也义曰春秋左传曰祸福无门惟人所召爲恶召祸爲善致福理之常也今言天道不言而自应不召而自来言万物自顺于天也负阴抱阳者此经第五章之词也繟然而善谋注天道玄远繟然宽大垂象示变人可则之故云善谋也义曰天道运四时垂历象循环顺气以示于人历象不愆其常四时不爽其应寒暑晦明罔有差忒此宽缓而善谋繟宽大也缓也谋度也历数也象法也变星辰差忒也天以运度之数垂文之象显示于人圣人则天象而立教化故礼经序曰昔在唐尧历象日月敬授人时是也天网恢恢疏而不失注天之网罗虽恢恢疏远刑淫赏善毫分不失䟽恢恢宽大也此覆释上天道等义也天道网罗虽复宽大而且远赏善罚恶不失分毫也义曰古人结绳爲网爲罗以捕飞走之物网取其笼罩广大之义也天道以吉凶之应阴阳之数善恶之报以平笼万物物在其中无所逃隐爲善善报之爲恶恶酬之故谓之天网天道无伤于物是故网罗笼罩掩获于物乎此约体爲喻尔夫天以气禀之于物物则受气于天生形于地是则天地爲万物之本物之善恶生死皆受命于天天无网罗机械以制于物但恢恢广远无不包容飞行动植风云气象阴阳寒暑昼夜生死皆在包罗之内无所逃失故若网之所笼尔其气之所应时之所推历数昭然不差毫末毫者毛之细者也分者数之微者也天网所罗微细无隐矣民常不畏死章第七十四民常不畏死柰何以死惧之注纵放情欲动之死地习以爲常曾无畏者人君当以清静化之奈何更立刑法以诛杀恐惧之乎䟽言人不能守道清静而放纵情欲动之死地积习爲常曾无畏者人君当以清静爲化而教导之柰何更以刑法诛杀而恐惧之义曰人君虽悬象顺天垂法御极在于开物成务用道教人若民侮法乱常冒刑于禁自投于网不慎其身亦当悟之以革虑洗心舍恶从善使其悛省许以自新不当遽用五刑不开三面此恐失于慈恕也若使民常畏死而爲奇者吾得执而杀之孰敢注若使代人皆从清静之化不敢溺情纵欲常畏于死而有独爲奇诈者假令吾势得执杀此奇诈之人孰敢即杀故下文云疏此明人君化以无爲而人皆少欲各全其生常畏于死而独有爲于奇诈不善之行者适令吾势得执而杀之亦谁敢即杀所以不杀爲自有天网司杀之也故下文云义曰既以慈恕教人人知其教谨身畏法洁行修生尽祛欲情俱畏于死而或独有肆怀从欲干法犯刑人君亦当戒以自新使之悔过而开道之若之若迷而不返者亦不遽执而杀之以俟天之司杀此所以示其善诱也常有司杀者杀注如此奇诈之人天网不失是常有天之司杀者杀之䟽司主也天鉴孔明无所不察奇诈之人不得其死是有天之司杀者杀之矣义曰天之养人也厚矣爱人也至矣南宫丹箓赏善而司生北宫黑簿纪过而主死天地万神司察善恶以惩以劝俾其革恶而迁善也故有功者延年有罪者夺筭毫分无失如阳官之考校焉天有司命四司之星在虚危之间人星之侧以司于人司命二星主人之功过年寿赏夺司禄二星主人之禄秩衣食司危二星主人之憍佚不正司非二星主人之邪忒多私此四星者三元经所谓天之司杀也糺察罪福使世人知修善戒恶焉人君以善教人动怀慈恕其独不善者天之司杀当自杀之言天之照鉴甚明无有不察天网宽大疏而不漏违天反道何逃其辜孔甚也夫代司杀者杀是谓代大匠斲注人君好自执杀必不得天理犹如拙夫代大匠斲木矣䟽言不善之人司杀自杀人君若势得执杀而使杀之是代杀者杀人不得天理犹如拙夫代大匠斲木矣义曰设有不善之人必俟天之所杀人君执而便杀是代天杀之权下爽哀矜上乖天理若拙夫代大匠斲木所失当如下文代大匠斲希有不伤其手矣注拙夫代斲岂但伤材亦自伤其手人君任刑代彼司杀岂唯残害百姓抑亦自丧天和䟽大匠斲木动合方圆拙夫代之必失绳约恶得不损其材而伤其手乎天网不失神理昭明人君任刑代彼司杀恶得不害其人而丧天和乎奈何以死惧之斯之谓也义曰大匠之巧也运斤成风所斲无失拙夫代斲材手俱伤亦犹人君执得不善之人轻肆刑杀虽云用钺实虑伤和故首文之意有不畏死者当开之以善教之以道岂得以死而惧之乎尚书曰与其杀不辜宁失不经好生之德洽于民心是也道德眞经广圣义卷之四十七道德真经广圣义正统道藏三家本五十卷洞神部玉诀类道德眞经广圣义卷之四十八行十一唐广成先生杜光庭述民之饥章第七十五民之饥以其上食税之多是以饥注天下之所以饥乏不足以其君上食用赋税之太多故尔䟽夫人国之本也若政烦赋重而人贫乏则国本斯弊弊则危矣是以下人不足由君上食用赋税之太多是以令其饥乏尔义曰立法垂宪古有明文食也充君之庖税也输国之赋什一之税务在其轻赋重则人贫赋轻则人足人足则国泰人贫则国危理在酌中法无太酷所以铸刑书而物怨作兵赋而邦贫齐侯以重歛致亡田氏以厚施威霸皎然在目居之鉴焉民之难治以其上之有爲是以难治注天下之人所以难化者以其君上之有爲有爲则多杂多杂则诈兴是以难理䟽蠢尔苍生资君以理爲理之本谅在无爲故我无爲而人自化今人所以难理者由君上之有爲有爲则政烦而人扰动生大伪是以难理义曰君之理人本乎清静不作无益之事不兴无用之功不矜威武之能不尚淫奢之巧无爲自化恬澹居先则诈伪不生祸乱不作法作而人去之殷人作誓而民始叛周人作盟而人始疑今其外施威武有輓运之劳内事淫奢有诛求之苦上有玉食繁华之猒下有糟糠不足之悲纲密令苛求理难矣人之轻死以其求生之厚是以轻死注天下之人所以轻死者以其违分求生太厚之故是以轻死䟽人之所以轻入死地丧其生者皆以其违分求生养生太厚不顾刑网以徇所求是以轻死义曰皇天育人生有定分降年有永有不求必在养之得所任以自然但虚心则道臻窒欲则心守泰定然后发乎天光则不求其永自延永矣若厚于奉养力以求生或饵金石以毒其中或因鼔怒而伤其气但营难得之货或求过分之能本欲希生反之于死是生生之厚也所以栖鸟于火林之上未念其寒养鱼于沸鼎之中本哀其冷养之失理及以伤生世愚之情斯可哀矣圣人欲去其厚而适其分则道可得矣夫唯无以生爲者是贤于贵生注自然之分足则生全若过养其分分过则生亡故夫唯无以厚其生爲者是贤于矜贵其生也䟽夫生也有涯安分则足贶不可违亦不可加若营生于至富之外则惑矣故不厚其生而生全求厚其生而生丧故知夫无以生爲忧者是贤胜于矜贵其生之人义曰禀生有分赋命有常守其分则可以永全失其常必之死地是以圣人垂戒不欲厚以求生贤士知微自可任于天授此所以戒人君违分则国伤人弊守文则物泰时康顺道循常斯爲当矣可谓贤于贵生明于用道也民之生章第七十六人之生也柔弱其死也坚强䟽人之生也和气流行百骸以之柔弱人之死也和气流散四支以之坚强言此者示柔弱坚强爲生死之戒义曰人禀沖气百骸以之和柔百神卫于百关六气行于六府所贵者存神养气体道懐柔着生品于南宫削死名于北府延生乆视其在兹乎如其神魄潜飞沖和稍散遽同草木委化泥沙失彼至柔斯爲痛矣万物草木生也柔脆其死也枯藁䟽此举喻也万物草木气聚而生故枝叶敷荣而柔脆气竭而死则条榦变衰而枯藁前明有识此举无情无情者以气聚散爲荣枯有识者以道存亡爲生死义曰万物与人同资于道道以运气气以致和虽有识无情肖形各异生之与死禀受不殊而道在则能生道去则爲死故经冬之草覆之可以延期夭脆之年修之何妨降永所要服勤于鍊饵岂宜甘委于幽泉违道强梁可爲之戒故坚强者死之徒柔弱者生之徒注生之柔弱和气全也死之坚强和气散也欲明守柔弱者全生保年爲强梁者亡身失性䟽此结前义也言草木生则柔脆死则坚强知人爲坚强之行者是入死之徒爲柔弱之行者是出生之类义曰圣人念彼强梁重爲戒训举草木生死之喻爲人伦强弱之规强梁爲入死之阶所宜授革柔弱爲出生之要必务坚持无旷精修自投死地是以兵强则不胜注见哀者胜故知恃强者必败䟽此下转结前义也用兵有言以慈爲主故云恃强则败欲明人恃强则死矣义曰夫兴师问罪薄伐御戎先之以三令五申教之以六弢金版贶定前偏后伍仍资地利人和盖不获已而行岂欲矜于剿戮符坚百万秦缪二崤疋马不回只轮莫返此兵强侮敌败也宜乎木强则共注木本强大故处于下枝条柔弱共生于上盖取其柔弱者在上强梁者在下也䟽木本强大故处于下枝条柔弱共生于上盖取其柔弱者在上强梁者在下也义曰木以本大居下固其宜然末大于本固非其称谚曰尾大不掉国之所戒赵氏以之倾晋田氏以之易齐子之致疑于燕太叔见败于郑岂非末大于本臣强于君守理非顺也合手曰拱昔桑縠生于殷朝七日大拱秦伯怒于蹇叔墓木拱矣皆木大合拱之谓也强大处下柔弱处上䟽结上文木根本强大则枝叶共生其上之义欲明强梁之人常在柔弱之下矣义曰人以谦让能制勐毅之夫枝惟纤柔遂居大本之上所宜克崇谦静深戒刚强吞七国之羸秦竟亡匕鬯统千夫之盗跖终丧形躯然后止水莹心清恬养性处不争之地居自得之乡翥景乘风斯可得矣天之道章第七十七天之道其犹张弓乎注天道玄远非喻不明故举张弓以彰其用䟽此法喻双举也夫天道玄远非喻不明故举张弓以昭天德张弓之法其如下文义曰夫苍旻在上广覆原缺七宇虚无之气指喻斯见可明高下之规盖以人道乖眞灭不足而爲事天道惟正损有余而表均所以举下抑高类彼遏强抚弱不居不恃晦智韬贤法喻双标此其㫖矣天道远人道迩者子产语祀灶欲禳火之词也且天道虽远而历象可观将戒于人举天道以爲喻盖欲世人遵仰上玄稽考天意禀而爲戒理在必行尔高者抑之下者举之有余者损之不足者与之注张弓如此乃能命中是犹天道亏盈益谦欲令人君法天字人故示举下抑高之道䟽夫弓之爲用当合材定体弛张调利高者抑之下者举之者爲架箭之时准的也有余者损之不足者与之爲发矢之时远近也如此则能命中矣天道亦然日月寒暑一往一来来者损其有余往者与其不足则成歳功矣人君者当法于天道抑强扶弱损有利无故举亏盈益谦欲令称物平施尔义曰天道玄微也而阴阳自运清浊皎分寒暑晦明靡差于晷度纬候躔次无爽于洪纤大则橐籥万殊牢笼海岳细则推迁黍累通贯毫氂诚哉信哉不紊不忒其比喻也以天道恶盈满张弓之抑高人道好谦和若张弓之举下欲使人挫减高亢执守谦卑尔夫爲弓者必品乎木性审以骍文合轻重之宜无偏邪之失然后贞金镞矢神胶拂弦中则主皮射无虚发所谓举下抑高爲准也天道君德上下相应故当法天之用如弓之法焉人君所以振滞烛兇者抑高也如此则赏刑允当名器不愆幽兴灭继絶者举下也曷强禁暴挫锐摧下无偏党之非上叶太平之化矣周礼弓人爲弓聚榦角筋胶丝漆六材以其时六材既聚巧者和之相榦欲赤黑而阳声射远者用势射深者用直相角欲青白而丰末凡角秋杀者厚春杀者薄穉牛之角直而泽老牛之角弥而碏三色贶具戴者爲良则可以冬扸榦夏理筋春液角秋合丝胶漆寒定体则张之不流材美工巧爲之以时谓之三均均三谓之九和上制六尺六寸中制六尺三寸下制六尽于是控引有往来之体迟速有安危之名故有危弓安矢安弓危矢焉荆榦燕角材之美也和弓垂矢古之寳也矢之法凡矢人爲矢兵矢田矢二前三后三分其长而杀其一五分其长而羽其一水之以辩阴阳夹阴阳以设其比夹其比以设其羽三分其羽以设其刀夹而摇之视其丰杀之节挠之视其鸿杀之称茀矢三分一前二后杀矢七分三前四后前弱则勉后弱则翔中弱则纡中强则扬羽丰则迟杀则趮笴欲生而搏材美工巧虽疾风亦不之惮矣弓矢之制选材俟时因工施巧乃能命中况于人乎亏盈益谦者易谦卦云天道亏盈而益谦谓减损盈满增益谦退亦如日昃月亏是抑高举下之义也又称物平施亦谦卦之词言物之先多者而得其施物之先者亦得其施多之与少皆得其益亦云多者用谦以裒之少者因谦以益之谦之施与皆不失平也天之道损有余补不足人之道则不然损不足以奉有余注天道平施裒多益寡人则违天翻损不足也䟽此明人道不能同天损益注云裒多益寡者易谦卦之词也义曰天道均平有余必损不足必与人道反此灭不足而奉有余所以富室饫其珍鲜贫者歉其藜藿则违于道矣裒多益寡者易谦卦之象地中有山谦君子裒多益寡裒聚也寡少也益与也多者得谦物更裒聚弥益其多寡者用谦物更进益是谓均平之道亦云裒取也减取多者益于寡者乃合举下抑高亏盈益谦之义理国和民之要修身合道之规此其特也孰能以有余奉天下惟有道者注谁能以己之有余以奉天下之不足者乎独有道者能也䟽孰谁也老君疾时不能同天道下济以卹于人光大其德故举天道以劝云谁能同天之道损其有余以赒奉不足者乎惟有道之君乃能然尔义曰卹赈救也损抑减也赒赡也天道下济者易谦卦彖词也世人所行反于天道减其不足奉彼有余岂独害人况乃违道诛歛无已冻馁莫哀老君涣发圣言愍其无告曰孰能灭己有余卹人不足顺天育物者惟有道之君乎是以圣人爲而不恃注圣人法天称物均施施平于物而不恃其功䟽此引圣人以证上有道之义恃犹矜恃也圣人法天平施德被于物不见其功故云不恃义曰圣人圆通智慧因物爲心犹天地之发生不言其德类阳和之煦妪不恃其恩虽不恃不处而其道愈广矣称物平施已见上解也功成不处注推功于物不恃其成者贤能也䟽圣人知功成而处天必损之故虽道洽寰区功济天下归美名于群材而不处其功勣尔义曰举圣人之德况有道之君皆以法道爲顺天平施泽及物而不恃功配天而不居道德巍巍与天并矣其不欲见贤注圣人所以推功不处者不欲令物见其贤能也䟽此结释不恃不处之意也其不欲见贤者圣人虽盛德内充而嘉声外隐所以不恃爲不处功者正欲隐德晦名不欲令物见其贤能尔此亦损有余之意也义曰大圣之德冥合玄功而内照应微外混于物盖恐德彰则慈爱立慈着则功用存将欲隐功行于已成潜德化于不宰符举下抑高之㫖契正言若反之文也道徳眞经广圣义卷之四十八道德真经广圣义正统道藏三家本五十卷洞神部玉诀类道德眞经广圣义卷之四十九行十二唐广成先生杜光庭述天下柔弱章第七十八天下柔弱莫过于水而攻坚强者莫之能胜疏水之爲性善下不争动静因时方圆随器故举天下之柔弱者莫过于水矣而攻坚强莫之能胜者夫水虽柔而能穴石石虽坚而不能损水若以坚攻坚则彼此而俱损以水攻石则石损而水全故知攻坚伐强无先水者故云莫之能胜义曰水之爲用其体至柔其性善下万川委输百谷朝宗霏湛露以凌虚贯昭回而上汉言其大也古今注海而不盈言其细也毫末禀生而有润故老君配之于道焉三能不让七德备周包裹造化贯穿形兆处浊受污随方任圆此其至柔也故物莫能伤焉及其泛十洲浮八极沦藏日月涵贮干坤陵谷由之而革迁鲲鹏託之而变化摧山穴石无所不能此其至强也故物莫能制焉然而强柔相制强者必损亦由六欲缠性三业萦身结搆日增坚固难解以至柔之道至静之眞销而解之渐除坚执乆乆行之则廓然清净虚室生白矣此所谓至柔攻坚莫之能胜也其无以易之注以坚攻坚故两坚俱损以柔制强者则强损柔全故用攻坚者无以易于水矣䟽夫水虽至柔用攻坚强之物无能易之者岂不以其有不争之德而无守胜之心乎理国修身亦当如此义曰不争处下攻于坚强万物之中无易于水沖和之气澹寂之心攻除嗜欲莫先于道所以道之于身则却尘除垢于国则纳污荡瑕万有所以归仁六欲所以销涤者矣故柔胜刚弱胜强天下莫不知莫能行注柔弱之道胜于刚强天下之人无不知有此道而不能行䟽柔弱之道胜于刚强天下之人皆知此义但惑于自贤以己爲尚无能行其所知者故云莫能行义曰柔弱之胜刚强人皆知矣虽知其事谁能体柔修性用道修心挫其刚强习其虚寂耶有能体而修者道何远哉是以圣人言受国之垢是谓社稷主受国不祥是谓天下王注引万方之罪是受国之垢浊称孤寡不谷是受国之不祥其德如此则社稷有奉故天下之人归往矣䟽举圣人之言证成上义此即能行以柔胜刚之行者垢秽辱也言人君能含受垢秽引万方之罪在己则人仰德美而不离散社稷有奉故云是谓社稷之主也受国不祥是谓天下王者祥善也人君能谦虚用柔受国之不善称孤寡不谷则四海归仁是谓天下王矣义曰惟水之德上配于道次配于王道以化育无私王以君临有德夫有德之主用道居尊罪己撝谦责躬引咎罪己即是受国之垢也受国不祥也四方向化六合宅心可以常奉社稷而爲王矣社稷者帝王立国左宗庙而右社稷宗庙者尊祖配天之位也社稷者尊稼穑备粢盛爲生民粒食之本也言人以食爲天故有国必先社稷故王者社稷主也引万方之罪者尚书汤诰云万方有罪在余一人余一人有罪无以汝万方是也孤寡不谷已具此经第三十九章解矣正言若反注受国之垢爲社稷主受国不祥爲天下王是必正言初若反俗故云正言若反䟽此一句结上文也夫受国垢浊却爲社稷主受国不祥却爲天下王其言乖背不同于俗故老君详质云是必眞正之言行之而信但常俗闻之初若乖反尔义曰闻之若反于俗行之则合于道故俗耳所闻是正言若反也灵寳经云修道之士舍富乐弃荣华栖遁山林备受劳顿及其功成证道羽驾云车享年长乆自苦而得其乐也帝王孤寡不谷以爲其名引罪责躬以化于俗此受其不祥凶恶之事而人乐推故能长主社稷此正言若反斯之谓乎和大怨章第七十九和大怨必有余怨注与身爲怨对之大者情欲也和谓调和也此言人君欲以言教调和百姓使无情欲故云和大怨䟽厥初生人身心清净而今躭染尘境失道沦胥者情欲之所爲也则知与身爲怨之大者其惟情欲乎和调和也此言百姓已困于情欲而生矫伪人君不能以我无爲令其自化方欲设教立法制其奸诈而和之故曰和大怨必有余怨者设教立法不能无迹斯迹之弊还与爲怨故云必有余怨义曰语之于身则情欲爲怨礼记乐记篇曰人生而静天之性感物而动性之欲物至知然后好恶形焉好恶无节于内智诱于外不能反穷天理灭矣物之感人无穷故不可节矣且夫受生之始情欲已兴积习既深难于除絶若凝玄守素尚虞试难之侵或混世随流未达恬愉之趣未能尽遣是有余怨也语之于国则兴灭继絶是曰至公推亡固存亦爲巨惠而武庚起祸几覆周宗是有余怨也安可以爲善注贶有余怨则不可以爲善䟽设教立法其迹生弊既有余怨则安可以爲善是知善性于俗学以求复其初者尔若能上化清静无事无爲人有淳朴之风迹无余怨之弊方可爲善矣义曰立教绳人欲除积习之弊胡可得哉惟陶以无爲率以虚寂饮以淳和之气混其冲漠之心与道相冥反覆爲一者可无余怨之弊洞合重玄之趣尔俗学以求复其初者庄子缮性篇云俗学是仁义之门初者是不生之本今人贶学仁义已乱其心而求不生其欲将复内明之照不可得也是以圣人执左契不责于人注左契者心也心爲阳藏与前境契合故谓之左契尔圣人立教则必有迹有迹则是余怨故执持此心使令清静下以化人则无情欲不烦诛责自契无爲也义曰圣人以立教诱人未能澄其情欲执心虚室可以契彼清玄心契则无爲无爲则人化不烦设法混合眞修固无余怨之迹矣修心之法执之则滞着忘之则失归宗在于不执不忘惟精惟一尔心法之中唯定观经得其㫖矣经曰夫欲修道先能舍事外事都絶无起于心然后安坐内观心起若觉一念心起即须除灭随动随灭务令安静惟灭动心不灭照心于此修之务其长乆乆而习者则心有五时身有七候心五时者第一时心动多静少第二时心动静相半第三时心静多动少第四时心无事时静事触还动第五时心与道冥触亦不动心至于此始得安乐罪垢灭尽无复烦恼此五者于所修之中即爲行相其七候者即爲修行所得之果身七候者心得定已觉无诸尘漏举动顺时容色和悦一也宿病普消身心轻爽二也填补天损回年复命三也延数千岁名曰仙人四也鍊形爲气名曰眞人五也鍊气成神名曰神人六也鍊神合道名曰圣人七也圣人设教本爲衆生爲其生死轮回展转系缚流浪恶趣永失眞常故出我心以灭他心上士若能法圣人之心去住任运不贪物色不着有无能灭动心了契于道既契道已复忘照心动照俱忘然可谓长生乆视昇玄之道尔夫仙果虽证而有气象所拘年运所主自初天证位寿九百万岁每进一天即寿加一倍凡二十七倍至无色界极上秀乐天合寿一千二百七万九千七百七十五万五千二百万岁此其所以有年岁之数者在阴阳二气之内三界迁变之中其人有形有气有神三者周备虽变化不测坐在立亡隐显自由神通无碍须待鍊形爲气方出三界之外然无年寿之数尔其鍊神成气已爲眞人鍊气成神即爲圣人其眞人圣人永超数运无复变迁以亿劫爲斯须以万天爲指掌道果所极皆起于鍊心故西昇经云生我者神杀我者心以其心有人我故形有生死无心者可阶道矣灵寳经云道爲无心宗是也故有德司契无德司彻注司主也彻通也言有德之君主司心契则人自化无德之主将立法以通于人爲法之弊故未爲善也䟽司主也彻通也言有德之君主司心契人将自化无德之主不能虚心而忘己唯欲作法以通人作法则弊生故爲无德尔义曰执心契则易化立法教则难通执契爲有德之君可至于道立法乃无德之主未始通玄矣此圣主所解也今窃谓有德者下古之君也无德者玄古之君也有德之君德既有名以心契理物物虽化善不能得道玄古之君德大无名化民于道朝彻而后能见独无思无爲玄契大道故能臻于定观忘心之要证超眞入圣之阶也天道无亲常与善人注司契则清净立法则凋残皇天无亲惟德是辅故人君者常思淳化放无爲不可立法而生事䟽虽天道平施与善不欺司契清静者天福其善则吉无不利立法残伤者天降以殃则孽不可逃岂非皇天无亲惟德是辅者乎义曰司契之道由中以明故清静而易化立法之本自外而制故凋弊而难通立法方爲弊源去善弥远司契潜谐道要乃善之宗降福降殃可以明矣降殃者尚书伊训曰圣谟洋洋嘉言孔彰惟上帝不常作善降之百祥作不善降之百殃是矣皇天无亲惟德是辅尚书蔡仲篇云天之于民无有亲疏惟有德者则辅祐之民心于上无有常主惟爱己者则归之所谓抚我则后虐我则雠是也道徳眞经广圣义卷之四十九道德真经广圣义正统道藏三家本五十卷洞神部玉诀类道德眞经广圣义卷之五十行十三唐广成先生杜光庭述小国寡民章第八十小国寡民使有什伯之器而不用注什伍也伯长也此明君含淳和什伍伯长无所求及适有人材器堪爲什伍伯长者亦无所用之矣䟽寡少也什伍也伯长也器材器也此论淳古之代也言国小者明不求大言人少者明不求多不求大则心无食竞不求多则事必易简易简之道立则淳朴之风着适使有出人材器堪爲什伍之伯长以统于人者亦无所用之矣义曰国小则易理民寡则易宁虽设官司亦无宰执君臣循分外无贪益之求人庶怀淳俱臻易简之道若大国能徇斯法自然天下无爲矣使民重死而不远徙注少私寡欲不轻用其生敦本无求故不远迁徙䟽徙迁移也化归淳朴政不烦苛人怀其生所以重死敦本乐业无所外求各安其居故不远迁移也义曰易理之境易宁之民怀淳素之风各全其性命无贪求之志肯慕于播迁乎所谓安其居乐其俗人至老死不相往来斯大道云至矣虽有舟舆无所乘之䟽舟舆之设本以水通陆济有无贶无往来则舟舆弃舍无所乘用矣庄子云至德之代山无蹊隧泽无舟梁义曰刳木爲舟以济于水斲轮爲舆以通于陆盖适远之所用也国小地狭既无乘泛之劳遂性端居岂有盘游之事固无所乘之矣山无蹊隧者蹊径也隧穴道也庄子马蹄篇曰至德之世其行填填其视颠颠山无蹊隧泽无舟梁万物羣生连属其乡禽兽成羣草木遂长是故禽兽可系羁而游鸟鹊之巢可攀而窥恶乎知君子小人哉是谓素朴之代矣虽有甲兵无所陈之䟽甲兵所陈本以讨不服御寇敌上行道德下无离异既却攻战之事甲兵韬戢而无所陈也义曰君既无爲臣惟朴素内无离叛外絶寇雠虽有甲兵复何陈用行人心通玄默道合正眞嗜好不惑于心繁华不乱于目虽有科戒讵假研寻斯固洞达生知不在修而后得亦犹民化淳和无烦武备尔使民复结绳而用之注舟舆所以利迁徙甲兵所以徇攻战两者无欲故无所乘所陈反朴迁淳归复三皇结绳之用矣䟽古者书契未兴结绳纪事故系辞云上古结绳而理后代圣人易之以书契欲明结绳之代人人淳朴文字既兴是生诈伪今将使民忘情去欲归于淳古故云使人复结绳而用之义曰以道德之主牧淳素之人无水陆迁徙之劳无甲兵攻取之事则结绳之理犹谓其烦系辞之文具如疏解夫上古未有书契先于结绳书契既兴结绳遂息今使有爲之代多事之民怀道餐和却归淳素故云复结绳尔甘其食注不贪滋味故所食尝甘美其服注不事文绣故所服皆美䟽食之甘者在于适适则所食皆甘服之美者在于当当则所服皆美苟不适当虽玉食锦衣不足称甘美也义曰充身适口不尚珍华也尚书天子王公皆有玉食夫锦者五彩相鲜女工精巧服之则过当制之则劳人况衣在蔽形所以御寒燠也食则充口所以济饥乏也温饱既适冻馁不侵足以安其身而乐其性何在绮丽珍羞乎安其居注不余栋宇故所居则安乐其俗注不浇淳朴故其俗可乐䟽无欲所居则安化淳故其俗可乐若逐欲无节将自不安其居苛政且烦焉得复乐其俗尔义曰普洽淳和故安其居而乐其俗也邻国相望鸡犬之音相闻注言其近也使民至老死不相往来注无求之至也䟽列国相望鸡犬相闻盖言其近也人至老死不相往来由彼此俱足无所求及故尔义曰君无境上之会民无身外之求虽接风烟何烦来往在身则各安其分外絶食求于国则各畅其生民无劳役乐道顺性道之至乎信言不美章第人十一信言不美注信言者圣教也信实之言不韵于俗故不美也䟽信言者圣教信实之言也老君欲以自明所演言教化导衆生实爲精信故与俗相违代人以爲不美义曰大圣垂训以畅道爲先无华词可悦于人无曲说可诬于衆眞理直致质而不文故代俗所窥以爲不美然而循理属念依经宅心不唯霸国和民抑乃长生轻举可谓精信矣美言不信注美言者代教也甘美之言动合于俗故不信也䟽美言谓代教甘美之言也言多浮华动合于俗既非信实不可化人所以不美正以代教美言不信故尔义曰代间教㫖以华藻爲先无至理可依无玄谭可採但以绮美爲富赡烦博爲奇能俗耳所乐闻常情所甘爱不可行化于世但可娱适于情故美而不信也善者不辩注善者在行无辩说也䟽悟教之善在于修行行而忘之曾不执滞故不辩说也义曰知道能行不劳言辩故经曰知者不言是也夫辩者理阔而词烦虚多而实寡但可夸诞于俗不能径了于玄故善言于道者臻乎无言非假辩说西昇经曰道在勤行不在能言是也辩者不善注空滞辩说故不善也䟽但能辩说言教曾不悟了修行惑滞贶多故爲不善义曰夫悬河纵辩炙輠与词其于言也亦以富矣但夫滞言则迷于了悟执理则瞢于眞修词多惑人故非善矣经曰言者不知是也能辩而不能行者西昇经云言出飞龙前行在跛鳖后是也知者不博䟽知了悟也博多闻也言体道了悟之人在乎精一不在多闻故庄子云博溺心者义曰道在乎知不在乎博知而行之者至道不烦一言了悟悟而勤乆乆而弥坚则得道矣知而求博博而不修言之于前行之不逮则失道矣博溺心者庄子缮性篇云古者淳朴既散德又下衰唐虞之世智不足以定天下然后附之以文益之以博文灭质博溺心然后民始惑乱无能以反其性而复其初由是观之世丧道矣道丧世矣世与道交相丧也道之人何由兴乎世世亦何由兴乎道哉此疾其舍无爲循有作也所以钟鼓作荒淫之具玉帛爲倾夺之资乱生于此矣人君理国若能去琱琢息奢淫削繁文薄礼乐化以眞素无事无爲岂患其溺心之博也博者不知注知了悟也博多闻也䟽夫多闻则滞于言教滞教则终日言而尽物贶非了悟故曰不知义曰道之要者在乎得言而忘言知道而行道行之既得教亦俱忘守一则不烦无爲则不乱故博于言教者去道远矣岂能得玄妙之道哉圣人不积注积者执言滞教有所积聚也圣人了言忘言悟教遣教一无执滞故云不积䟽积滞聚也圣人达妙理源深明法性悟文字虚假了言教空无所说之理贶明能说之言亦遣则于彼言教一无积滞故云圣人不积尔义曰圣人无爲无爲之爲亦遣圣人忘教滞言之教俱忘了达希微宗尚虚漠故不积滞于俗教矣修眞之士亦当悟此忘言了兹妙道也既己与人己愈有既以与人己愈多注此明法性无尽也言圣人虽不积滞言教然以法味诱导凡愚尽以与人于圣人清净法性曾无减耗唯益明了故云愈有愈多有明自性多明外益䟽贶尽也言圣人虽不积滞言教然衆生发明慧心必资圣人诱导故圣人以清净理性尽与凡愚而教导之于圣人慧解之性曾不减耗故云愈有愈多注云有明自性多明外益者悟理之性既非他有故云自性因教之益不自中来故云外益明圣人教导凡愚心弥慧解故云愈有惟斆学半理益精畅故云愈多尔义曰圣人清静理性光明慧心外无所因内无所滞和之愈响如钟在悬矣夫天地之生化不穷而天地之用未尝倦矣曰月之照灼而不息而曰月之明未尝竭矣江海之注不极而江海之流未尝耗矣薪火之传不絶而薪火之力未尝尽矣亦犹圣人之慧解浩荡而无涯随悟立言随方设教因机诱导称彼物情物情高下俱得法味而言教塞于天下而理性慧解愈有愈多矣惟斆学半者尚书说命下篇云斆教也教然后知所困是学之半也终始常念学则其德之修无能自觉其惟学乎天之道利而不害䟽天道施生长养万物利也无所宰割不害也此举喻欲明圣人之道弘益也义曰举天道以喻圣人之道利于万物物遂其生而无所害也圣人之道爲而不争注举天道利物不害者将明圣人之道施爲弘益常以与人故不争也䟽圣人之道凡所作爲而与物不争者爲圣人无所积滞与人愈有是以不争尔义曰天授圣人之道以利于万物圣人体道应天以济于群生泽愈广而志愈谦化愈彰而功愈晦故利物而不害应物而不争且夫上下二经论道叙德首明可道常道爲设教之宗源次标有德无德述因时之浇朴此陈愈多愈有表圣泽之无穷信可以垂表万天程式千古革漓败而复朴涤邪弊而归眞贯天地而烛幽明斯二经之大㫖也道徳眞经广圣义卷之五十