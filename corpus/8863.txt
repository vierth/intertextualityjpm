佛祖纲目X卍XXX佛祖纲目序余不佞浮沉史局垂五十年而知古今事无更难于史者无论正史难即偏记小录亦难无论稗史难即璅语杂簿亦难若更进而史天史地又进而史仙史佛自非以山河为法身以人天为手眼者未有能撮其要而荟其成者也心空居士以三十年精力彚为佛祖纲目一书于是梵网有总持法门有纪载宗教有源流废兴有考覈而合之则曰此七佛以来一部大史也宋元徽中王俭为七志仅以佛书附图谱之末梁初命任昉等于文德殿列藏众书于华林园另集释典其后阮孝绪愽釆经籍独尊佛录于七录之外然亦不过资愽覧示瑰异而巳唐宋以来宗学炽盛枝叶各分自景德传灯录出续之者至合为五灯于是曹溪之后思让再分马祖以来五宗各显至宋僧法槃别立教宗以法华为经天台为统止观为门此佛祖统记所繇作也迨元僧智常复作统载名依统记而立例则殊始用史家编年之法其意以宗为主以教为辅凡净行神足性相义观无所不备而识X者摘其漏误至不可寘辨葢史之难如此居士宿身了了自谓明教嵩再来故于定祖正宗大义凛凛巨纲细目标识精详至其略化迹而重机缘合宗乘而归净土则又善诱曲导无非融和水乳吹亮薪传俾见性成佛之旨人人开卷直下领会将居士显化报恩之愿于是焉毕矣何至如小师诤士横分正闰妄划南北始以病史而究为宗教戈矛哉嗟乎韦昭仗正书落窖坑崔浩触讳族冤骈覆至使贞臣节士默标张俨之文私存孙盛之本木天金马穽厕盈途岂如旃檀林边可以逍遥撰述大圆海畔从无意外风波人鬼天龙俱供笔削闼城鹿苑倚作直庐如居士之肩史责谁谓极乐国中珥毫簪笔无其位无其人也皇明崇祯岁在甲戌仲秋吉旦赐进士出身资政大夫太子太保礼部尚书兼翰林院学士掌詹事府事实录副总裁董其昌撰佛祖纲目序余辑是书窃有深愿经云自未得度先度人者菩萨发心自觉巳圆能觉他者如来应世曰发心正以求其自觉曰应世正以满其初心心之未形杳杳冥冥不见一物无佛无祖无纲无目者此性之纤尘不立X也心之巳形浩浩荡荡不遗一物有佛有祖有纲有目者此性之万法朗然也故曰不可以有心求不可以无心得不可以语言造不可以寂默通离四句绝百非如空里栽花如波心踏月无汝凑泊处无汝拟议处毕竟如何以佛祖遣佛祖以纲目夺纲目神而明之存乎其人而巳是书草创于万历三十八年之庚戌卒业于崇祯四年之辛未呕心枯须者历二十有一年遂成佛祖纲目四十一卷一时莲社行人相与谋付剞劂作人天眼目余乃欢喜踊跃而说偈言偈曰我述此书不为名闻事理俱备权实双行庶几观者了如镜明开卷展读发无上心不愿佛子躭着句味但愿反求直下便是剪葛藤根伐无明树不愿佛子瞥生知解伹愿穷源扫开奇怪赤手归家尘尘出碍不愿佛子贡高我慢但愿知非灵光显现佛不柰何魔军自散不愿佛子轻忽毗尼但愿性戒无犯无持赤肉团上出摩尼珠不愿佛子沉空枯坐但愿明心了无退堕管甚蒲团破与不破不愿佛子虗度光阴但愿精进拳拳服膺万年一念大地平沉不愿佛子儱侗颟顸但愿悟彻击碎疑团竿头进步桶底踢穿不愿佛子浮饰外护但愿实心圆修六度法海无边剎那涉过X我作此偈诸佛证明沧海可竭须弥可崩而此愿力与佛长存附刻原疏伏念时恩博地凡夫渺无福慧四十余载虗度光阴幼承父母教育窃佩孔圣遗言既而母氏先亡遂慕佛门教典当其步趋乎儒也几欲效颦而攻乎佛及其归依乎佛也又因甞鼎而薄乎儒皆缘不滙大圣之渊源遂致下同流俗之轨辙往岁万历丁未正当四十四岁发无上心勤求妙道晨夕参叩不敢怠遑梦𥧌之间默蒙印可始信千古法道匪从人得河沙妙用总在心源度生为急僧俗何拘愚者自迷妄分儒释原夫世尊说十二部经而人天瞻仰孔子作春秋而乱臣贼子惧苟可开世间眼目岂复爱一已发肤今恩窃不自揣思报佛恩照依历代年号编辑佛祖纲目意倣乎孔子名同乎紫阳须以十年或可卒业顾孔子圣人也春秋犹世谛也当时且冒罪我之嫌况恩何人斯所编年而载者皆天中天圣中圣非古佛现身即菩萨救世上自天魔外道下至拘儒曲士能无恼乱或多谤毁用是投诚恳求三世诸佛十方诸大菩萨天龙八部护法善神被无量之神力多方护持假莫大之灵通曲垂方便苦心思索X智慧脉脉自流殚力挍讐精神奕奕长旺或奇书古帙或断简残编奚所求而弗获或助以刻赀或牖以知识将善士之必逢数年彚集无异剎那千叶词章如出一气帙成而鹫岭芳规俨若未散展毕而龙华胜会预掇目前无论后有作者相续不断化为无尽之灯即今有志禅那一览无遗触目菩提之路明主收入藏中流通竝天长地久鬼神不忘遗嘱呵护同玉䇿金函天魔外道拱手归降曲士拘儒回心向道自非大慈大力何以成始成终谨当发心纂集之初不胜祈祷欵诚之至时万历庚戌四月八日弟子朱时恩谨疏时恩既于如来像前发弘愿巳屡获瑞梦不一而足或梦三教后圣人私感之私服之或梦明教嵩禅师再来后圣者以是书所载乃先圣化迹读是书而兴起者皆三教后圣人也私者非佛非祖以一俗士而编辑佛祖网目即孔子所谓其义则丘窃取之者虽公而亦私也感之者因是书而明心见性自应铭感之不忘也服之者因是书而惑断执空自应佩服之无斁也明教再来者昔以比丘而着传法正宗记今以居士而着佛祖纲目前后若出一人也自是而知佛祖加被我矣虽蒐罗未尽而千圣不传之奥旨超出语言文字之外者巳若含若吐于是书古德云将此深心奉尘剎是则名为报佛恩X佛祖纲目凡例佛祖福慧两足正觉无上故名为佛明佛心宗行解相应故名为祖现在贤劫第四尊佛号曰释迦王此五浊大千世界释迦传迦叶二十八传至达磨是谓西天二十八祖达磨传慧可六传至惠能是谓东土六祖嗣后五宗继兴法法相传无忝祖位教门则有瑜伽宗南山宗天台宗慈恩宗贤首宗纲目纲者大纲目者细目儒书纲目为世间法善恶俱陈以备法戒故有褒有贬佛祖纲目为出世间法专为託彼巳成之佛祖显我自性之佛祖故无褒无贬卷帙如来示生印度大教渐被支那则此方着述断以释迦为主今不论篇数多寡以一甲子週为一卷起周康王二年甲子止洪武十六年癸亥总计四十一甲子成四十一卷仍编字号以便查考年号西土东土不同世法道法亦异今每卷纲目前先将此土年号注入甲子内然后专书佛祖机缘化迹庶不混杂五时如来示现有五时一降生二出家三成道四说法五涅槃如来说法亦有五时一华严二尘苑三方等四般若五法华机缘教外别传才出母胎便巳漏逗何待拈花X纲目于涅槃后纯录机缘者良有深意上流之士若于此处觑得破时一千七百则公案不消一揑化迹神通变化虽佛祖亦时借以折伏魔外实则正法不系乎此如沩山云门道满天下未闻以三世国王失通之故而少贬其宗风故纲目虽不削化迹亦不滞化迹宗教教是佛语宗是佛心但愁心不作佛不愁佛不解语然通宗不通教开口便乱道故是书以传法正宗为主而教尤不可不看净土佛开净土一门实救世之良方亦参禅之捷径达磨未来远公始创莲社教人一心念佛要其归极与直指单传毫发无异近世云栖宏师古佛再来俨然德山临济而不用棒喝单提念佛话头可谓善学柳下惠不师其迹读纲目者直须识得此意宗派调字号第三十一卷马祖石头会下有二道悟不可不辨一道悟嗣石头东阳张氏子初参国一后谒石头顿悟住荆州城东天皇寺弟子三人一慧真一文贲一幽闲恊律即符载撰碑一道悟嗣马祖渚宫崔氏子初谒石头不契次谒忠国师后谒马祖言下大悟授记返荆门节使以天王嗔责造天王寺于府西供师弟子一人龙潭崇信荆南节度使丘玄素撰碑据此则龙潭嗣天王天王嗣马祖无疑传灯乃误列于石头法派而宋景X濂护法后记亦因之何也况唐闻人归登南岳碑圭峰答裴相国宗趣权德舆马祖塔铭皆以天王嗣法马祖而佛国白达观颕吕夏卿张无尽亦皆着辨证传灯之误纲目查明一一改正辨讹腾字号第三十四卷干祐庚戌吴越王以诞辰饭僧王问永明今有真僧降否曰长耳和尚乃定光佛应身也王趋驾参礼称为定光出世长耳伹云永明饶舌遂跏趺而化令参号永明与长耳同嗣雪峰初住翠巖天福丁酉王请住龙册即所问之永明也显德甲寅王始建永明寺请道潜居之宋建隆辛酉道潜化王乃请延寿住永明自辛酉遡至庚戌凡十有一年此时寿未出世永明寺亦未建安得谓王所问之永明乃延寿之永明哉佛书中如此类者颇多而遗漏处亦不少姑俟博雅详订再续序文纲目卷首除自述愿文及原疏外止录宋景濂序传法正宗记及护教编后记二首更不敢乞文名公以相粉饰佛祖纲目凡例X佛祖纲目总次全部纲目内所载虽西方圣人为大千教主实遵东土帝王花甲编年纪号自序文起至末卷助赀姓氏止分列四十一卷共成十二䇿开后第一䇿董序自序凡例宋序七佛偈首卷至十八卷第二䇿十九卷至二十八卷第三䇿二十九卷至三十一卷第四䇿三十二卷第五䇿三十三卷第六䇿三十四卷第七䇿三十五卷第八䇿三十六卷第九䇿三十七卷之上第十䇿三十七卷之下第十一䇿三十八卷至三十九卷第十二䇿四十卷至四十一卷自䟦善信助赀数目佛祖纲目总次X佛祖纲目缘引刻分灯录既竣则诸善信夙生种子巳苏苏发动矣然心空氏弘愿深慈增进无巳且其一生精力注之佛祖纲目一书盖蒐辑全藏纂要钩玄而用编年法诠次焉以迦文为教主以西竺东土诸祖一花五叶为正宗以经教义观净行神足为旁翼洎宰官长者诸善知识靡不赅摄虽倣通载之例而尽刊七误之短採撷参订功兼劳倍洵可谓贝笈之巨筏法印之金鎞令学人薰习其中不待遍阅三乘十二分教而心知眼孔一时洞开如渴饮天浆如饥餐王膳又如东海狂且忽游众香之国负兹孱子扶笻百药之肆其踊跃欢喜又讵可量哉卷凡四十而嬴彚为十二䇿将託重十二大法力人流通演化业有独任之者不佞则谓末法凌夷尽大地人迷却向上一着与其独为君子宁若善与人同于是廼有分募之脱悉照径山规式各刻姓名卷后庶几财法二施一雨普润即半满功德不且平等无二乎莫道心空居士特特漫天顿网打凤罗龙也崇祯五年壬申四月佛示生日黄廷鹄澹志甫题X传法正宗记序宋濂表大法之真传起群生之正信宜莫如书然而真丹身毒相去绝远梵言华言重译或殊况屡遭灭斥之祸生乎其后者必蒐罗坠逸徧观会通然后能定是非之真谀闻之士苟获窥其一偏遂执为确然之论斯亦过矣呜唿辟邪说之胶固伸正议于千载之下不有先觉学者将何所从哉昔者濂读涅槃经及智度论颇知释迦文佛以正法授迦叶世世相传具有明证故自前魏支彊梁楼至洛邑译续法传自七佛至二十五祖婆舍斯多而止东晋佛䭾跋陀罗至庐山所译禅经自迦叶至二十八祖达摩多罗而止逮夫后魏之时崇道屏释而沙门昙曜苍黄逃窜单录诸祖之名匿巖穴间仅及二十四祖师子尊者而止佛运重启昙曜进为僧统吉迦夜等遂因之为付法藏传其去前魏巳一百九十余年东晋亦六十二年矣东魏那连耶舍至邺复备译西域诸所传授事迹其次第与禅经不差毫发则全阙之分有不待辨而自明矣唐兴曹溪大弘达磨之道传布益盛义学者忌之而神清为甚乃据法藏传所列谓师子遭难绝嗣不传犹以为未足诬迦叶为小智不足承佛心印指禅经实后来传会难以取征而好议论之徒纷纷X而起矣宋明教大师契嵩读而病之博釆出三藏记洎诸家纪载释迦为表三十三祖为传持法一千三百四人为分家略传而旁出宗证继焉名曰传法正宗记复畵佛祖相承之像明其世系名曰定祖图申述禅经及西域诸师为证以辟义学者之妄名曰正宗论共十二卷其卫道之严凛凛乎不可犯也濂窃闻之太平真君之七年魏太武用崔浩言宣告征镇佛像胡书皆击破焚烧当是时诸种经论多煨烬之末屋壁之深藏盖至于久而后出以此观之昙曜之流固未必能见禅经至于诸师之论义学者亦未必能尽闻之顾执一时单录不全之文而相为诟病犹将十指而掩日月之光一口而吸沧溟之水多见其不知量也大师之辨析夫岂得巳者哉甬东祖杲禅师以诚笃契道汲汲焉惟恐法轮不运合众缘重刻以传呜唿书不流通与无书等大师固有功于宗乘而杲公之为则又有功于大师者也皆不可以不记因追序其作者之意于首简云释氏护教编后记宋濂西方圣人以一大事因缘出现于世自从鹿野苑中直至于䟦提河演说苦空无我无量妙义随机钝利分为顿渐无小无大尽皆摄入萨婆若海既灭度后X其弟子阿难陀多闻总持有大智慧结集为修多罗藏而诸尊者或后或先各阐化源优波离集四部律谓之毗尼金刚萨埵于毗卢遮那前亲受瑜伽五部谓之秘密章句无着天亲频升知足天宫咨参慈氏相与造论发明大乘谓之唯识宗旨西竺龙胜以所得毗罗之法弘其经要谓之中观论炖煌杜法顺深入华严不思议境大宣玄旨谓之华严法界观毗尼之法魏嘉平初昙柯罗始持僧祇戒本至洛阳而昙无德昙谛等继之立羯磨法唐南山澄照律师道宣作疏明之四分律遂大行是为行事防非止恶之宗萨埵以瑜伽授龙勐勐授龙智智授金刚智唐开元中智始来中国大建曼茶罗法事大智道氤大慧一行及不空三藏咸师尊之是为瑜伽微妙祕密之宗唐贞观三年三藏玄奘往西域诸国会戒贤于那兰陀寺因受唯识宗旨以归授慈恩窥基基乃网罗旧说广制疏论是为三乘法相显理之宗梁陈之间北齐惠闻因读中观论悟旨遂遥礼龙胜为师开空假中三观止观法门以法华宗旨授慧思思授天台国师智觊觊授灌顶顶授智威智威授惠威惠威授玄朗朗授湛然是为四教法性观行之宗隋末顺以法界观授智俨俨授贤首法藏至清凉大统国师澄观追宗其学着华严疏论数百万言圭峰宗密继之而其化广被西方是为一念圆融具德之宗瑜伽久亡南山亦仅存其盛行于今者唯天台慈恩贤首而巳X此则世之所谓教者也世尊大法自迦叶二十八传至菩提达摩达摩悲学佛者缠蔽于竹帛间乃弘教外别传之旨不立文字而见性成佛达摩传慧可可传僧璨璨传道信信传弘忍忍传曹溪大鑑禅师惠能而其法特盛能之二弟子怀让行思皆深入其阃奥让传道一一之学江西宗之其传为怀海海传希运运传临济慧照大师义玄玄立三玄门策厉学徒是为临济之宗海之旁出为沩山大圆禅师灵祐祐传仰山智通大师慧寂父唱子和微妙玄机不可凑泊是为沩仰之宗思传希迁迁之学湖南宗之其传为道悟悟传崇信信传宣鑑鑑传义存存传云门匡真大师文偃偃之气宇如王三句之设如青天震雷闻者掩耳是为云门之宗玄沙师备偃之同门友也其传为桂琛琛传法眼大师文益益虽依华严六相唱明宗旨迥然独立不涉凡情是为法眼之宗迁之旁出为药山惟俨俨以宝镜三昧五位显三种渗漏传昙晟晟传洞山悟本大师良价价传曹山元证大师本寂而复大震是为曹洞之宗法眼再传至延寿流入高句骊仰山三传之芭蕉彻当石晋开运中遂亡弗继云门曹洞仅不绝如线唯临济一宗大用大机震盪无际若圣若凡无不宗仰此则世之所谓禅者也呜唿教之与禅本无二门依教修行盖不出于六度梵行而禅定特居其一繇众生根有不齐故先佛示化亦不免其异耳柰何后世各建门庭互相盾X矛教则讥禅滞乎空寂禅则讥教泥乎名相籍籍纷纷莫克有定是果何为者耶此则教禅异涂犹可说也自禅一宗言之佛大胜多与达摩同学禅观达摩则远契真宗胜多所见一差遂分为有相无相定慧戒行无得寂静六门非达摩辟之安能至今廓如也慧能与神秀同受法于弘忍能则为顿宗秀则别为渐宗荆吴秦洛各行其教道一神会又同出于能者也道一则密受心印神会则复流于知解一去弗返而其末流若大珠明教慈受辈尚何以议为哉自教一宗言之慈恩立三教天台则分四教贤首则又分五教麁妙各见渐圆互指终不能归之一致可胜叹哉此虽通名为教各自立宗犹可说也自夫本教之内言之律学均以南山为宗真悟智圆律师允堪着会正记等文识者谓其超出六十家释义之外何不可者至大智律师元照复别以法华开显圆意作资持记又与会正之师殊指矣不特此也四明法智尊者知礼孤山法慧大师智圆同祖天台同学心观真妄之异观三谛之异说既巳抵牾之甚霅川仁岳以礼之弟子又操戈入室略不相容谏书辨谤之作逮今犹使人凛然也其他尚可以一二数之哉呜唿毗卢华藏圆满广大徧河沙界无欠无余非相而相非缘而缘非同而同非别而别苟涉思惟即非圣谛又何在分教与禅之异哉又何在互相盾矛业擅专门哉又何在操戈相攻遽背其师说哉虽然适长安者X南北异涂东西殊辙及其所至未甞不同要在善学者慎夫所趋而巳比丘永寿甞以闽僧一源所着护教编示予自大迦叶至于近代诸师皆有传赞文辞简古诚奇作也寿独惜其不着教禅承传同异之详请予为记以补其阙略予因以所闻䟽之如右文繁而不杀者欲其事之着明盖不得不然也王忠文公袆丛录中载佛学一篇与此文同末一段云佛之为道本无二门自去圣既邈源远而流益分于是师异指殊各建户庭互相矛盾禅则讥教为滞于名相教则讥禅为溺于空寂若律之为用虽禅教所共持而取舍各不同至于为教禅之学者又各立异以取胜一彼一此不相出入自教宗言之慈恩立三教天台则分四教贤首则又为五教自禅宗言之慧能与神秀同受法于弘忍能则为顿宗秀则为渐宗道一神会同出于能道一则密契心印神会则复流于知解其不同如此至若天台教宗之一也而四明知礼孤山智圆性善性恶之说如氷炭之不相投临济禅宗之一也而或以棒或以喝至横川珙则复以声偈其示人之要如枘凿之不相合支派乖错论说纷纭殆不得而悉数也忠文与文宪同里同门故其问学之相合如此X叙七佛传灯录云古佛应世绵历无穷难以悉数现在贤劫有千如来暨于释迦但纪七佛案长阿含经云七佛精进力放光灭暗冥各各坐树下于中成正觉又曼殊室利为七佛祖师金华善慧大士登松山嵿行道感七佛引前维摩接后今之撰述断自七佛而下毗婆尸佛长阿含云人寿八万岁时此佛出世种剎利姓拘利若父盘头母盘头婆提居盘头婆提城坐波波罗树下说法三会度三十四万八千人神足二一骞茶二提舍侍者无忧子方膺偈曰身从无相中受生犹如幻出诸形像幻人心识本来无罪福皆空无所住尸弃佛长阿含云人寿七万岁时出世种剎利姓拘利若父明相母光耀居光相城坐芬陀利树下说法三会度人二十五万神足二一阿毗浮二婆婆侍者忍行子无量偈曰起诸善法本是幻造诸恶业亦是幻身如聚沫心如风幻出无根无实性毗舍浮佛长阿含云人寿万岁时出世种剎利姓拘利若X父善灯母称戒居无踰城坐婆罗树下说法二会度人一十三万神足二一扶游二郁多摩侍者寂灭子妙觉偈曰假借四大以为身心本无生因境有前境若无心亦无罪福如幻起亦灭拘留孙佛长阿含云人寿四万岁时出世种婆罗门姓迦叶父礼得母善枝居安和城坐尸利沙树下说法一会度人四万神足二一萨尼二毗楼侍者善觉子上胜偈曰见身无实是佛身了心如幻是佛幻了得身心本性空斯人与佛何殊别拘那含牟尼佛长阿含云人寿三万岁时出世种婆罗门姓迦叶父大德母善胜居清净城坐乌暂婆罗门树下说法一会度人三万神足二一舒槃那二郁多楼侍者安和子导师偈曰佛不见身知是佛若实有知别无佛智者能知罪性空坦然不怖于生死迦叶佛长阿含云人寿二万岁时出世种婆罗门姓迦叶父梵德母财主居波罗柰城坐尼拘律树下说法一会度人二万神足二一提舍二婆罗婆侍者善友子集军偈曰一切众生性清净从本无生无可灭即此身心是幻生幻化之中无罪福释迦牟尼佛长阿含云人寿一百岁时出世本在一万岁时为X观众生无机可度至百岁劫末苦逼故出乎世种剎利姓瞿昙父净饭母大清净居舍卫城坐菩提树下说法一会度人无数神足二一舍利弗二目犍连侍者阿难子罗睺罗偈曰法本法无法无法法亦法今付无法时法法何曾法幻寄居士瞿汝稷曰始予录指月录七佛第书其偈阿含化迹皆削焉既见世之人麁闻即心即佛者率多拨无报化乃悟昔人载此之妙密盖偈阐法身之极致阿含示化迹之大略可谓断常俱遣事理两融者矣传灯成于道原而裁定于杨大年其旨不苟也因具录之此录稍录神通亦以此佛祖纲目叙七佛卷X佛祖纲目卷第一甲子己丑癸亥周姬姓起武王己卯止赧王乙巳三十七主合八百六十七年世尊乃第四主昭王二十六年示生故今断自昭王甲寅起世尊生时此方江河泛涨泉井溢出大地震动有五色光贯太微宫王问群臣是何祥瑞太史苏繇奏曰西方有圣人生王曰于此何如繇曰此时无他一千年后声教被及王令刻石埋于南郊志之云释迦牟尼佛示现受生释迦牟尼佛贤劫第四佛也然灯佛所为善慧仙人甞买莲花供佛又见地湿脱衣布地解发覆之佛记善慧汝过阿僧祗劫于五浊恶世当得成佛号释迦牟尼贤劫第三尊迦叶佛时为护明菩萨命终往生兜率陀天为诸天主说补处行亦于十方国土现种种身为诸众生随宜说法乃至作佛期运将至即观今阎浮提诸众生皆我初发心来所成熟者堪受X玅法余国边地皆不应生此世界迦毗罗国最为处中往古诸佛出兴皆生于此诸族种姓剎帝利第一瞿昙苗裔圣王之后净饭王过去因缘具足清净性行夫妻真正堪为父母既作此观遂集诸天子告言我今不久舍此天宫生阎浮提出家学道成一切种智设大法会广利人天汝等亦当同受法食诸天子欢喜踊跃各心念言菩萨不久当成正觉时菩萨乘六牙白象发兜率宫降神母胎净饭王夫人摩耶于寤寐间见菩萨腾空来从右脇入影现于外如处琉璃顾见自身如日月照菩萨在胎晨朝为色界诸天说法日中为欲界诸天说法晡时为诸鬼神说法夜三时亦复如是成熟无量众生甲寅四月八日日初出时摩耶手攀无忧树枝菩萨从右脇出时树下生七茎七宝莲花菩萨堕莲花上自行七步举其右手而言天上天下惟我独尊无量生死于今尽矣此生利益一切天人说是言巳四天王接置宝几龙王吐清净水灌太子身王以太子生时诸瑞吉祥遂名萨婆悉达时香山有一梵仙名阿私陀具足五通能断疑惑以神通力腾空而来相太子巳忽然悲泣王惊问故仙人答曰太子具三十二相年十九为转轮圣王若出家者成一切种智然王太子决定成一切种智转无上法轮我今年巳百二十不久命终生无想天不覩佛兴不闻经法故自悲耳太子生七日摩耶命终生忉利天王嘱姨母波阇波提养育太X子初生口称独尊言巳便默如诸婴孩七岁王令学书访国中第一聪明婆罗门名曰选友为太子师婆罗门授以梵书佉留书太子问阎浮提中有几种书师默然又问阿字何义师又默然即从座起问曰太子初生时自言天人之中最尊最胜此言不虗惟愿为说阎浮提凡有几种太子曰阎浮提中梵书佉留书护众书疾坚书龙鬼书捷沓和书阿须伦书鹿轮书天腹书转数书转眼书观空书摄取书具有天地八部四洲鸟兽等音声诸书有如是等六十四种又阿字是梵音声此字义是不可坏亦是无上真正之道义凡如此义无量无边婆罗门白王太子是天人第一之师云何欲令我教耶复令忍天教兵法太子自能通达忍天反礼太子佛祖纲目卷第一佛祖纲目X卍XXX佛祖纲目卷第二甲子庚辰癸亥释迦牟尼佛示现出家佛年十七王娶婆罗门女耶输陀罗为太子妃复增二妃一名瞿夷二名鹿野太子虽有三妃于静夜中X但修禅观一日白王游观初出东门净居天化作老人头白背伛拄杖羸步太子乃念日月流迈时变岁移老至如电身安足恃我虽富贵岂独免耶云何世人而不怖畏复游南门净居天化作病人两人扶掖在于路侧太子又曰如此身者是大苦聚云何世人不知觉悟王闻切责诸臣有婆罗门子名优陀夷聪辩绝伦王令与太子友具说世间乐事令其心动太子复出城西门净居天心念先现老病举众皆见令王嗔责我今现死惟令太子及优陀夷见耳即化死人四人轝之室家大小号哭共送太子与优陀夷二人独见太子问此为何人优陀夷先受王敕默然不答如是三问净居天威神之力不觉答言是死人也何谓为死答曰死者刀风解形神识去矣四体诸根无复所知此人在世贪着五欲不识无常一旦舍之而死又为父母亲戚爱念命终之后恩情好恶不复相关诚可哀也问惟此人死余亦当然答曰一切世人皆应如是无有贵贱得免者太子曰世间乃复有此苦云何于中而行放逸又出北门到彼园所止息树下除去侍卫端坐思惟时净居天化作比丘法服持钵手执钖杖视地徐行太子前问汝是何人答曰沙门何谓沙门答曰三界兮扰扰六趣兮昏昏识心达本源故名为沙门又曰一切皆无常惟我所修圣道永得无为到解脱岸言讫腾空而去太子喜曰天人之中惟此为胜我当决定修学是道太子年十九X自知出家时至诣王言曰父王恩爱集会必有别离惟愿听我出家学道一切众生爱别离苦皆使解脱王流泪曰汝今宜息此意国未有嗣而便委我曾不怀顾太子遂还时有相师白王太子今不出家过七日巳必得转轮王位王即往告太子我闻阿私陀说汝必不乐处世惟愿为我生一子然后不复相违太子答曰如勅即以左手指其妃腹耶输陀罗便觉有娠二月七日净居天人白太子曰无量劫来修行今正成熟太子曰如汝等语但内外严卫欲去无从诸天白言我等自设方便即以神力悉令熟卧至于后夜诸天充满虗空同声白言今者正是出家时太子往至车匿所语之曰汝为我牵揵陟来犍陟太子所乘马名车匿泣曰后夜之中欲何所之太子曰我今欲为一切众生降伏烦恼汝不应违我车匿号哭欲令王宫觉知以天神力昏卧如故于是诸天捧马四足并接车匿帝释执盖从北门出其门无声自开太子又曰我若不断八苦终不还宫我若不得阿耨多罗三藐三菩提不转法轮终不还与父王相见我若不尽恩爱之情终不还见波阇波提及耶输陀罗行至天晓巳三繇旬诸天便没不现太子至闲静林即便下马抚犍陟背而言所难为事汝作巳毕又语车匿世人富贵竞随奉事我舍国来惟汝一人独能随我甚为希有我今既至汝与犍陟俱可还宫车匿悲不自胜犍陟屈膝䑛足泪落如雨太子即就车匿取X七宝剑自剃须发而发愿言愿共一切断除烦恼及诸习障净居天又化猎师身服袈裟太子喜曰汝所着衣是寂静服我今以此宝衣与汝贸易吾服此衣为欲摄救一切众生断其烦恼答言善哉遂脱宝衣贸之太子前行车匿即还太子入檀特山修道始于阿罗逻迦蓝处三年复至郁头蓝弗处三年又至象头山于尼连河侧静坐思惟宜六年苦行以度众生天献麻米净心守戒或日一食或七日一食不避风雨不起经行鹊巢粪污亦不弃去释迦牟尼佛示现成道佛示六年苦行自念非正解脱我当受食而后成佛即沐浴于尼连河天为偃树挽之而出时彼林外有二牧牛女一名难陀二名波罗见地中生千叶莲花上有乳糜取奉菩萨即便受食复念过去诸佛以草为座成无上道帝释因化凡人执净软草菩萨问汝何名答名吉祥菩萨喜曰我破不吉以成吉祥即便受草向菩提树下而取正觉菩萨坐阎浮树下四十八日观察思惟眉间白毫光蔽魔宫魔王波旬恐惧召会诸魔及道未成当往乱之长子商主泣谏不听乃率众作难悉现可怖可欲诸境时菩萨身心寂然不动以指按地地大震魔闻怖惧还归本宫乃于癸未二月七日之夕入正三昧二月八日明星出时廓然大悟成正等觉叹曰奇哉一切众生具有如来智慧德相但以妄想执着不能证得X释迦牟尼佛示现说法佛自二月八日成道九日至二十九日为寂场智入三世悉皆平等其身充满一切世间其音普顺十方国土有无量无边法身大士普贤文殊观音弥勒等及宿世根熟天龙八部一时围绕如云笼月尔时世尊现毗卢遮那身说大方广佛华严经三七日满二月三十日从菩提场座起诣波罗柰国行至阿阇波罗水侧日暮止宿入定风雨大至有大龙王名目真隣陀以其大身七重围绕龙有七头罗覆佛上以为障蔽至三月六日四七日满雨止出定龙王化作年少婆罗门稽首问讯受三归五戒诸旁生中最先见佛三月七日受提谓长者食三月八日至鹿野苑初世尊成道观树思惟一切众生处五浊世三毒所覆薄福钝根无有智慧云何能解我所得法今我若转法轮彼必不信生诽谤心当堕恶道受无量苦我宁不说入于涅槃时大梵天王心怀忧恼众生长夜沉没生死今当往请转大法轮欲界六天亦同劝请世尊默然受之遂以五时设教第一华严时第二鹿苑时第三方等时第四般若时第五法华涅槃时世尊至鹿野苑憍陈如摩诃那摩跋波阿舍婆阇跋陀罗阇五人见佛心大欢喜求佛出家佛为说法成阿罗汉于是世间始有三宝如来是佛宝四谛是法宝阿罗汉是僧宝有长者子名曰耶舍中夜睡觉见诸妓女不净生厌离心于不净中生净想忽见空中X光明寻光而去趣鹿野苑佛为说法成阿罗汉天明耶舍父为寻子故迹至佛所佛受三归为最初优婆塞又耶舍朋类五十人共诣佛所俱成沙门迦毗罗国有婆罗门子名富楼那具解韦陀等论与佛同日生本性厌离世间见佛出家即与朋友三十人往雪山专心学道获四禅五通以天眼遥见世尊在鹿野苑说法遂共三十人来到佛所求佛度脱说法人中最为第一南天竺有婆罗门姓大迦旃延第二子名那罗陀其父令习韦陀诸论不久通解长兄忌之欲害其命父令往阿私陀仙人处洞解诸论得四禅五通仙人命终那罗陀贪世利养不信三宝有伊罗钵龙王商佉龙王为夜叉金齐言彼城先有一偈云在于何自在染着名为染彼云何清净云何得痴名痴人何故迷云何名智人何会别离巳名曰尽因缘龙王至那罗陀仙所问此偈义不能解了那罗陀乃诣佛佛为开解说种种法生大欢喜遂求出家因其种族本姓名大迦旃延论议第一摩竭提国有优楼频螺迦叶兄弟三人学古仙道王臣归信佛诣彼住处现诸神通种种调伏先度优楼频螺迦叶及五百弟子又度那提迦叶迦阇迦叶各有二百五十弟子俱证阿罗汉有一外甥螺髻梵志名优波斯那在阿修罗山共二百五十弟子修学仙道亦投佛出家成阿罗汉王舍城频婆娑罗王见三迦叶为佛弟子叹曰呜唿如来有大神力智慧深远不可思议乃X能伏如此之人以为弟子佛为说法得法眼净王勅诸臣于竹园起诸堂舍请佛及僧住彼竹园诸王见佛频婆娑罗为首诸僧伽蓝竹园为始王舍城有二婆罗门具大智慧一名舍利弗一名目揵连各有一百弟子往诣竹园佛为说法成阿罗汉舍利弗智慧第一目犍连神通第一摩竭提国有婆罗门名曰迦叶具大智慧诵四韦陀论日夜勤求无上道法旋复出家修杜多行会空中有神告曰佛巳出世请往师之迦叶便趣竹园佛知其当来躬自往迎到多子塔前相逢迦叶合掌言曰世尊实是一切种智实是慈悲济众生实是一切所归依即五体投地而白佛言世尊是我大师我是弟子如是三说佛言如是迦叶我是汝师汝我弟子若人实非一切种智而欲受汝为弟子者头裂为七分复为说法成阿罗汉以此迦叶有大威德天人所重故名大迦叶净饭王闻佛得道巳经六年思欲一见令梵志优陀夷请佛还国优陀夷见佛为诸天释梵归化亦愿为沙门佛为说法得罗汉道即遣优陀夷先现神变发起道心于是神足飞行经游虗空往到本国现十八变报言却后七日佛当来降王出四十里迎佛见佛大喜选宗族五百人为沙门侍佛左右斛饭王二子一名摩诃男一名阿那律摩诃男言诸释多出家而我一门独无当一人营家一人出家那律以家事烦碎遂与释种跋提各白其母恳求出家过七日释子等八人X出迦毗罗城脱其宝衣象马付所使优波离令还优波离思惟人身难得佛法难值诸尊贵者皆弃世荣我身卑贱何所贪乐即以宝衣等悬着树上遂便共至佛所白言我父母巳许愿听出家乞先度优波离以除我等憍慢心故于是世尊先度优波离次度那律等世尊从弟阿难以成道日生故名阿难举国欣庆又名庆喜八岁出家弟子中多闻第一年三十一佛命给侍左右阿难言愿如来与我三愿一者不受如来故衣二者不随如来受别请三者听我出入无时佛言善哉具足智慧预见讥嫌何以故若有人言汝为衣食奉给如来是故不受故衣不随别请出入有时则不能广利诸部故求出入无时我为阿难开是三事佛子罗睺罗年巳九岁佛遣目连往迦毗罗城白父及耶输陀罗放罗睺罗出家修习圣道目连受命到彼以种种方便晓输耶输不听时佛起化人空中告言耶输陀罗汝颇忆念往古世时誓愿事不我当尔时为菩萨道以五百银钱从汝买得五茎莲花上定光佛时汝求我世世所生共为夫妻我不欲受即语汝言我为菩萨累劫行愿一切布施不逆人意汝能尔者听为我妻汝立誓言世世所生国城妻子及与我身随君施与誓无悔心而今何故爱惜罗睺不令出家学圣道也耶输闻巳霍然还识宿业因缘事事明了知昨所见爱子之情自然消歇时净饭王即集国中豪族各遣一子有五十人随X从出家佛使阿难剃头舍利弗为其和尚目连为阿阇梨授十戒法便为沙弥舍卫国王波斯匿有一大臣名须达多家巨富赈贫乏时号孤给独因欲为儿娶妇躬往王舍城中大臣护弥家既到巳见其家内大张供具须达多问故答言请佛及僧问云何名佛云何名僧护弥具告所以须达多闻之毛发俱竦寻到佛所见佛相好过于护弥所说心大欢喜佛为说法成须陀洹须达多愿起精舍请佛降舍卫国度彼众生佛许之辞佛还家佛命舍利弗与俱至舍卫国案行诸地惟王太子祇陀有园正得处所须达多乃白太子太子不肯须达多慇懃再三太子曰若能以黄金布地令无空者便当相与答曰诺乃使人象负黄金八十顷中须臾欲满略欠少地太子念言佛必大德能使斯人轻宝乃尔遂令止勿更出金园地属卿树木属我共立精舍须达多共舍利弗经地巳竟起立精舍启知国王请佛及僧佛言须达买园树木祇陀所有可名祇树给孤独园佛再还迦毗罗卫国王问云何修行当得诸佛之道佛言一切众生皆即是佛父王当念西方世界阿弥陀佛常勤精进当得佛道王言一切众生云何是佛佛言一切法无生无动摇无取舍无相貌无自性王当于此佛法中安住其心勿信于他王与七万释种闻说是法信解欢喜悟无生忍初佛还国姨母大爱道白佛出家三请不许及佛再还国如前重请佛亦不许X佛既出国大爱道与诸老母等追佛顿止河上复求出家又亦不许退住门外歔欷而啼阿难自外回问故答曰我以女人故不得出家自悲伤耳阿难乃白佛大爱道以至心欲受法律愿佛听之佛言止止若听女人出家者令正法不得久住阿难复曰过去诸佛具四部众如来独不具耶佛言若大爱道修八敬法尽寿行之可入法律阿难出告大爱道便受大戒为比丘尼遂得应真楼至菩萨请立戒坛为比丘结戒受戒于是创立三坛佛院门东名佛为比丘结戒坛佛院门西佛为比丘尼结戒坛外院东门南置僧为比丘受戒坛戒坛从地而立三重为相以表三空为入佛法初门时天帝施以覆釜置于坛上大梵王施无价宝珠置覆釜上供养舍利是为五重表立分法身坛时十方诸佛无量菩萨天龙八部悉皆云集诸佛登之共议结戒轻重持犯等相及度尼灭正法相诸佛通议曰古有四部今何独无初虽正法减半今尼行八敬还住千年故此二坛惟佛所登共量佛事外院戒坛乃僧为四众受戒坛也佛祖纲目卷第二X佛祖纲目X卍XXX佛祖纲目卷第三甲子乙亥丁亥壬子癸亥佛灭时此方暴风忽起损舍折树地动木阴西方有白虹十二道南北通贯连夜不灭穆王怪问群臣太史扈多对曰西方圣人入灭之相耳释迦牟尼佛传法大迦叶佛说法华经凡二处三会始在灵山次升虗空后复还灵山有大梵王以金色波罗花献佛请佛说法世尊登座拈花示众人天百万悉皆罔措独有迦叶破颜微笑世尊曰我有正法眼藏涅槃妙心实相无相微妙法门付嘱与汝汝当护持流通毋令断绝听吾偈曰法本法无法无法法亦法今付无法时法法何曾法说偈巳复告迦叶吾将金缕僧伽黎衣传付与汝转授补处慈氏勿令朽坏并敕阿难副贰传化迦叶礼足白佛言善哉善哉我当依勅恭顺佛故释迦牟尼佛示现涅槃辛未十一月既望佛念四众懈怠不将侍者如屈伸臂顷独至忉利天欢喜园三月安居佛告文殊汝诣母所道我在此摩耶既至佛言身所经历与苦乐俱X当修涅槃永离苦乐摩耶闻法得须陀洹果是时人间久不见佛优填王等至阿难所问佛所在阿难报曰我亦不知时优填王渴仰如来遂勅奇巧工匠作如来形像毗首羯磨天化身为匠不日而成三月将尽佛令鸠摩罗告阎浮提如来将下欲入涅槃于是佛化宝阶从天而下优填王载像来迎为佛作礼佛三唤三应乃云无为真佛实在我身又语像言汝于来世大作佛事佛姨母大爱道将欲灭度告众曰吾不忍见世尊泥洹遂与五百比丘尼白佛佛默可之大爱道便还精舍各现神足同时灭度舍利弗目犍连不忍见佛泥洹遂先入灭七万阿罗汉亦同时入灭四众惶乱佛以神力化二弟子在佛左右四众稍定壬申二月十五日佛在拘尸那城力士生地䟦提河边娑罗双树间临涅槃时说涅槃经告大众言我以甚深般若遍观三界根本性离毕竟寂灭同虗空相一无所有法相如是其知是者名出世人是事不知名生死始时诸比丘劝请如来惟愿久住不入涅槃佛言汝等不应作如是语我今所有无上正法悉巳付嘱摩诃迦叶是迦叶者当为汝等作大依止犹如如来复告文殊阿难给侍我来二十余年闻法受持如泻水置器我今欲令受持是涅槃经为诸魔所恼汝可持是大陀罗尼救护阿难文殊受巳至阿难所魔王闻呪即放阿难归至佛所佛于是三入禅定三出三告乃云以是因缘我今安住常寂灭X光名大涅槃乃于宝床右脇而卧于其中夜寂然无声便般涅槃迦叶远来奔讣金棺自开即现双足出于棺外众礼足巳还自入棺尔时棺从座举高七多罗树往返空中化火三昧须臾灰生得舍利八斛四斗诸王争取有婆罗门以石瓶涂蜜即共三分一分诸天一分龙王一分八国天上四塔忉利城东照明园佛发塔城南麤澁园佛衣塔城西欢喜园佛钵塔城北驾御园佛牙塔人中四塔生处塔在迦毗罗卫国林微园中成道塔在摩竭提国元吉树下转法轮塔在波罗柰国鹿野苑中涅槃塔在拘夷那竭国力士生地秀林双树间阿难尊者结集三藏佛灭度后诸天王等请迦叶言法城欲颓法幢欲倒当以大悲建立佛法迦叶受请往须弥顶击大楗槌诸圣弟子得神通者皆来集会迦叶告言佛法欲灭众生可愍待结集竟随汝入灭诸来圣众受教而住毕钵罗窟迦叶以天眼观惟有阿难烦恼未尽遂于大众中牵出阿难言汝结未尽不应住此阿难悲泣告迦叶言我能有力久可得道但为侍佛以阿罗汉者不能给侍故留残结不尽断尔迦叶复告阿难汝有六种罪应于僧中悔过是时阿难长跪合掌依六种罪忏悔忏悔巳迦叶牵阿难出语言汝漏尽可来言讫身闭窟门阿难涕泪悲泣求断结惑靡不精诚至于后夜疲极偃息头未至枕朗然得悟三明六通X作大阿罗汉却至窟击门曰我漏巳尽迦叶言汝若漏尽可纵神通于户钥孔中入阿难腾身入来礼拜僧足迦叶手摩阿难顶而告之言我欲为汝令汝得道汝勿嫌恨时大众请阿难陞座结集法藏阿难既陞座巳未发言间感得自身相好如佛是时大众疑佛重起或疑他方佛来或疑阿难成佛及发声唱言如是我闻一时佛住某处与某众俱三疑俱遣释迦牟尼佛机缘世尊初生时一手指天一手指他周行七步目顾四方曰天上天下惟我独尊世尊一日陞座大众集定文殊白椎曰谛观法王法法王法如是世尊便下座世尊一日陞座默然而坐阿难白椎曰请世尊说法世尊云会中有二比丘犯律行故我不说法阿难以他心通观是比丘遂乃遣出世尊还复默然阿难又白适来为二比丘犯律是二比丘巳遣出世尊何不说法世尊云吾誓不为二乘声闻人说法便下座世尊一日陞座迦叶白椎曰世尊说法竟便下座世尊示随色摩尼珠问五方天王此珠作何色时五方天王互说异色世尊藏珠复擡手曰此珠作何色天王曰佛手中无珠何处有色世尊曰汝何迷倒之甚吾将世珠示之便强说有青黄赤白色吾将真珠示之便总不知时五方天王悉自悟道世尊因黑氏梵志献合欢梧桐花佛召仙人放下着梵志放下左手一株花佛又召仙人放下着梵志又放下X右手一株花佛又召仙人放下着梵志曰吾今两手俱空更教放下箇甚么佛曰吾非教汝放舍其花汝当放舍外六尘内六根中六识一时舍却无可舍处是汝放身命处梵志于言下悟无生忍世尊因普眼菩萨欲见普贤不可得见乃至三度入定徧观三千大千世界覔普贤不可得见而来白佛佛曰汝但静三昧中起一念便见普贤于是普眼才起一念便见普贤向空中乘六牙白象五通仙人问世尊有六通我有五通如何是那一通佛召五通仙人仙人应诺佛曰那一通你问我世尊一日勅阿难食时将至汝当入城持钵阿难应诺世尊曰汝既持钵须依过去七佛仪式阿难便问如何是七佛仪式世尊召阿难阿难应诺世尊曰持钵去世尊因比丘问我于世尊法中见处即有证处未是世尊当何所示世尊曰比丘某甲当何所示是汝此问世尊因耆婆善别音响至一冢间见五髑髅乃敲一髑髅问耆婆此生何处曰此生人道又敲一曰此生何处曰此生天道又别敲一问耆婆此生何处耆婆罔知生处世尊因七贤女游尸陀林一女指尸曰尸在这里人在甚处去一女曰作么作么诸姊谛观各各契悟感帝释散花曰惟愿圣姊有何所须我当终身供给女曰我家四事七珍悉具足惟要三般物一要无根树子一株二要无阴阳地一片三要呌不响山谷一所帝释曰一切所须我悉有之若三般物我实无有X女曰汝若无此争解济人帝释罔措遂同往白佛佛曰憍尸迦我诸弟子大阿罗汉不解此义惟有诸大菩萨乃解此义世尊因地布发掩泥献花于然灯佛然灯见布发处遂约退众乃指地曰此一方地宜建一梵剎时众中有一贤于长者持标于指处插曰建梵剎竟时诸天散花相赞世尊甞与阿难行次见一古佛塔世尊便作礼阿难曰此是甚么人塔世尊曰过去诸佛塔阿难曰过去诸佛是甚么人弟子世尊曰是吾弟子阿难曰应当如是世尊因自恣日文殊三处过夏迦叶欲白椎摈出才拈椎乃见百千万亿文殊迦叶尽其神力椎不能举世尊遂问迦叶汝拟摈那箇文殊迦叶无对城东有一老母与佛同生不欲见佛每见佛来即便回避虽然如此回顾东西总皆是佛遂以手掩面乃至十指掌中总皆是佛世尊因文殊至诸佛集处值诸佛各还本处惟有一女人近于佛座而入三昧文殊乃白佛云何此人得近佛而我不得佛告文殊汝但觉此女令从三昧起汝自问之文殊绕女人三匝鸣指一下乃托至梵天尽其神力而不能出世尊曰假使百千文殊亦出此女人定不得下方过四十二恒河沙国土有罔明菩萨能出此女人定须臾罔明大士从地涌出作礼世尊世尊勅罔明出罔明却至女子前鸣指一下女子于是从定而出殃崛摩罗因持钵至一长者门其家妇人正值产难长者曰瞿昙弟子汝为至X圣当有何法能免产难殃崛语长者曰我乍入道不知此法待我回问世尊却来相报及返具事白佛佛告殃崛汝速去报言我从贤圣法来未曾杀生殃崛奉佛语疾往告之其妇得闻当时分娩世尊一日因文殊在门外立乃曰文殊文殊何不入门来文殊曰我不见一法在门外何以教我入门无边身菩萨将竹杖量世尊顶丈六了又丈六量到梵天不见世尊顶乃掷下竹杖合掌说偈云虗空无有边佛功德亦然若有能量者穷劫不可尽世尊因干闼婆王献乐其时山河大地皆作琴声迦叶起作舞王问迦叶岂不是阿罗汉诸漏巳尽何更有余习佛曰实无余习莫谤法也王又抚琴三徧迦叶亦三度作舞王曰迦叶作舞岂不是习佛曰实不曾作舞王曰世尊何得妄语佛曰不妄语汝抚琴山河大地木石尽作琴声岂不是王曰是佛曰迦叶亦复如是所以实不曾作舞王乃信受世尊在第六天说大集经勅他方此土人间天上一切狞恶鬼神悉皆辑会受佛付嘱拥护正法设有不赴者四天门王飞热铁轮追之令集既集会巳无有不顺佛勅者各发弘誓拥护正法惟有一魔王谓世尊曰瞿昙我待一切众生成佛尽众生界空无有众生名字我乃发菩提心世尊因调达谤佛生身入地狱遂令阿难问你在地狱中安否曰我虽在地狱如三禅天乐佛又令问你还求出否曰我待世尊来便出阿难曰佛是三界X导师岂有入地狱分调达曰佛既无入地狱分我岂有出地狱分世尊因文殊忽起法见佛见被世尊威神摄向二铁围山世尊因灵山会上五千比丘得四禅定具五神通未得法忍以宿命智通各各自见杀父害母及诸重罪于自心内各各怀疑于甚深法不能证入于是文殊承佛神力遂手握利剑持逼如来世尊乃谓文殊曰住住不应作逆勿得害吾吾必被害为善被害文殊师利尔从本巳来无有我人但以内心见有我人内心起时我必被害即名为害于是五百比丘自悟本心如梦如幻于梦幻中无有我人乃至能生所生父母于是五百比丘同赞叹曰文殊大智士深达法源底自手握利剑持逼如来身如剑佛亦尔一相无有二无相无所生是中云何杀世尊因外道问不问有言不问无言世尊良久外道叹曰世尊大慈大悲开我迷云令我得入作礼而去阿难白佛外道得何道理称赞而去世尊曰如世良马见鞭影而行世尊因波斯匿王问胜义谛中有世俗谛否若言无智不应二若言有智不应一一二之义其义云何佛言大王汝于过去龙光佛时曾问此义我今无说汝今无听无说无听是为一义二义世尊因外道问昨日说何法世尊曰说定法外道曰今日说何法曰不定法外道曰昨日说定法今日何说不定法世尊曰昨日定今日不定世尊因有异学问诸法是常耶世尊不对又问诸法是无常X耶世尊亦不对异学曰世尊具一切智何不对我世尊曰汝之所问皆为戏论世尊甞在尼俱律树下坐次因二商人问世尊还见车过否曰不见还闻否曰不闻莫禅定否曰不禅定莫睡眠否曰不睡眠商人乃叹曰善哉善哉世尊乃觉而不见世尊因长爪梵志索论义预约曰我义若堕当斩首以谢世尊曰汝义以何为宗志曰我以一切不受为宗世尊曰是见受否志拂袖而去行至中路有省乃叹曰我义两处负堕是见若受负门处麤是见不受负门处细一切人天二乘不知我义堕处惟有世尊诸大菩萨知我义堕回至世尊前曰我义两处负堕故当斩首以谢世尊曰我法中无如是事汝当回心向道于是同五百徒众一时投佛出家证阿罗汉世尊一日坐次见二人舁猪过乃问这箇是甚么曰佛具一切智猪子也不识世尊曰也须问过世尊临入涅槃文殊大士请佛再转法轮世尊咄曰文殊吾四十九年住世未曾说一字汝请吾再转法轮是吾曾转法轮耶世尊于涅槃会上以手摩胸告众曰汝等善观吾紫磨金色之身瞻仰取足勿令后悔若谓吾灭度非吾弟子若谓吾不灭度亦非吾弟子世尊至拘尸那城告诸大众吾今背痛欲入涅槃即往娑罗双树下泊然示寂复从棺起为母说法并说无常偈曰诸行无常是生灭法生灭灭巳寂灭为乐时诸弟子即以香薪竞茶毗之烬后金棺如故大众即于佛X前以偈赞曰凡俗诸勐炽何能致火爇请尊三昧火阇维金色身时金棺从座而举高七多罗树往返空中化火三昧须臾灰生得舍利八斛四斗诸菩萨罗汉机缘文殊菩萨一日令善财採药曰不是药者採将来善财徧观大地无不是药却来白曰无不是药者殊曰是药者採将来善财遂于地上拈一茎草度与文殊殊接得示众曰此药亦能杀人亦能活人文殊问菴提遮女曰生以何为义女曰生以不生生为生义曰如何是生以不生生为生义女曰若能明知地水火风四缘未甞自得有所和合而能随其所宜是为生义曰死以何为义女曰死以不死死为死义曰如何是死以不死死为死义女曰若能明知地水火风四缘未甞自得有所离散而能随其所宜是为死义菴提遮女问文殊曰明知生是不生之理为何却被生死之所流转殊曰其力未充文殊甞谓善住意天子曰汝今若能违背诸佛毁谤法僧吾即将同汝如是梵行天子曰大士今何故复如是语殊曰天子如汝意者以何为佛天子曰如如法界我言是佛殊曰天子于汝意云何如如法界可染着乎曰弗也殊曰以是义故我如是说汝今若能背毁佛法僧吾将同汝如是梵行善住天子白文殊可共俱往如来之所咨受未闻亦同此时如法问难殊曰尔莫分别取着如来天子曰如来今在何所令我莫着殊曰X祇在目前天子曰若如是者我何不见殊曰尔若一切不见是名真见如来天子曰若见在前云何戒我莫取着如来殊曰尔今见前何有天子曰有虗空界殊曰如来者虗空界是故虗空界者即是如来此中无有一物可分别者维摩会上三十二菩萨各说不二法门文殊曰我于一切法无言无说无示无识离诸问答是为菩萨入不二法门于是文殊又问维摩仁者当说何等是菩萨入不二法门维摩默然文殊赞曰乃至无有语言文字是菩萨真入不二法门善财参五十三员善知识末后到弥勒阁前见楼阁门闭瞻仰赞叹见弥勒从别处来善财作礼曰愿楼阁门开令我得入弥勒寻至善财前弹指一声楼阁门开善财巳入阁门即闭见百千万亿楼阁一一楼阁有一弥勒领诸眷属并一善财而立其前须菩提尊者在巖中宴坐诸天雨花赞叹者曰空中雨花赞叹复是何人云何赞叹天曰我是梵天敬重尊者善说般若者曰我于般若未甞说一字云何赞叹天曰如是尊者无说我乃无闻无说无闻是真说般若须菩提一日说法次帝释雨花提问此花从天得耶从地得耶从人得耶释曰弗也提曰从何得耶释乃举手提曰如是如是无厌足王入大寂定乃勅有情无情皆顺于王若有一物不顺于王即入大寂定不得舍利弗因入城遥见月上女出城舍利弗心口思惟此姊见佛否知得忍不得忍否我当问X之才近便问大姊往甚么处去女曰如舍利弗与么去弗曰我方入城汝方出城何言如我恁么去女曰诸佛弟子当依何住弗曰诸佛弟子依大涅槃而住女曰诸佛弟子既依大涅槃而住我亦如舍利弗与么去舍利弗问须菩提梦中说六波罗蜜与觉时同异提曰此义深远吾不能说会中有弥勒大士汝往彼问舍利弗问弥勒弥勒曰谁是弥勒谁名弥勒舍利弗问天女曰何以不转女身女曰我从十二年来求女人相了不可得当何所转即时天女以神通力变舍利弗令如天女女自化身如舍利弗乃问言何以不转女身舍利弗以天女像而答言我今不知云何转面而变为女身鸯崛魔罗尊者未出家时外道受教为憍尸迦欲登王位用千人拇指为花冠巳得九百九十九惟欠一指遂欲杀母取指时佛在灵山以天眼观之乃作沙门在鸯崛前鸯崛遂释母欲杀佛佛徐行鸯崛急行追之不及乃唤曰瞿昙住住佛告曰我住久矣是汝不住鸯崛闻之心忽开悟遂弃刃投佛出家障蔽魔王领诸眷属一千年随金刚齐菩萨覔起处不得忽一日得见乃问曰汝当依何而住我一千年覔汝起处不得齐曰我不依有住而住不依无住而住如是而住那叱太子析骨还父析肉还母然后现本身运大神力为父母说法广额屠儿于涅槃会上放下屠刀立地成佛自云是贤劫千佛一数X初祖大迦叶传法阿难摩诃迦叶摩竭陀国人姓婆罗门父号饮泽母号香至过去世为锻金师善明金性使其柔伏甞于久远劫中毗婆尸佛入涅槃后四众起塔塔中像面上金色有少缺坏时有贫女将金珠往金师所请饰佛面既而因共发愿愿我二人世世为无姻夫妻繇是因缘九十一劫身皆金色及此世与紫金光尼复为夫妇梵语迦叶波此云饮光胜尊盖以金色为号然夫妇皆清净自居无世间想旋复出家冀度诸有佛于众中称叹第一后因拈花因缘付法有外道问如何是我我迦叶曰覔我者是汝我外道曰这箇是我我师我何在迦叶曰汝问我覔一日踏泥次有一沙弥问尊者何得自为迦叶曰我若不为谁为我为佛涅槃时迦叶告众曰佛巳茶毗金刚舍利非吾等事宜结集法藏无令断绝结集既毕迦叶自念衰老宜入定于鸡足山以待弥勒乃召阿难言我今不久世间今将正法付嘱于汝汝当护持听吾偈曰法法本来法无法无非法何于一法中有法有不法偈巳阿难作礼奉命迦叶念如来舍利皆在诸天凌虗徧至塔庙礼巳而还复以夙约往辞阿阇世王遂杳然入鸡足山席草而坐自念今我被粪扫服持僧伽黎必经五十七俱胝六十百千岁至于弥勒出世终不致坏乃语山曰若阿阇世王及阿难来汝当为开去巳复合阿阇世王知迦叶巳入鸡足山乃请阿难同往山X果为开见迦叶入定俨然王礼拜讫欲以香薪茶毗阿难曰未可燔也大迦叶方以禅定持身俟慈氏下生乃般涅槃王闻惊叹与阿难礼辞山合如故当此土周孝王五年丙辰也佛祖纲目卷第三佛祖纲目X卍XXX佛祖纲目卷第四甲子丁卯癸未庚申癸亥二祖阿难传法商那和修阿难王舍城人姓剎帝利父斛饭王实佛之从弟也多闻博达智慧无碍世尊以为总持第一甞所赞叹加以宿世有大功德受持法藏如水传器乃命为侍者一日白佛言今日入城见一奇特事佛曰见何奇特事阿难曰入城见一攒乐人作舞出城总见无常佛曰我昨日入城亦见一奇特事阿难曰未审见何奇特事佛曰我入城时见一攒乐人作舞出城时亦见乐人作舞阿难一日问迦叶曰师兄世尊传金缕袈裟外别传箇甚么迦叶召阿难阿难应诺迦叶曰倒却门前剎竿着阿难一日入竹林闻比丘诵偈曰X若人生百岁不见水老鹤不如生一日而得覩见之阿难因为正之曰不然佛云若人生百岁不解诸佛机不如生一日而得解了之于是比丘以闻其师其师曰阿难老昏矣吾语是也异日阿难复经竹林见比丘诵偈如前阿难诘知其故因念愚痴难化入三昧求尊圣为之证于是地为之动光明遽发俄有一圣宿大士示现而为之说偈曰彼者念讽偈实非诸佛意今遇欢喜尊而可依了之彼师弟子竦敬寻得二果后阿阇世王白言如来迦叶尊胜二师皆巳涅槃而我多故悉不能覩仁者般涅槃时愿垂告别阿难许之后自念言我身危脆犹如聚沫况复衰老岂堪长久又念阿阇世王与吾有约乃诣王宫告之曰吾欲入涅槃故来辞耳门者曰王𥨊不可以闻阿难曰俟王觉时当为我说时王梦中见一宝盖七宝严饰千万亿众围绕瞻仰俄而风雨暴至吹折其柄珍宝璎珞悉坠于地心甚惊异既寤门者具白上事王闻语巳失声号恸哀感天地即至毗舍离城见阿难在恒河中流跏趺而坐王乃作礼而说偈言稽首三界尊弃我而至此暂凭悲愿力且莫般涅槃时毗舍离王亦在河侧复说偈言尊者一何速而归寂灭场愿住须臾间而受于供养尔时阿难见二国王咸来劝请乃说偈言二王善严住勿为苦悲恋涅槃当我净而无诸有故复念我若向一国而般涅槃诸国争竞无有是处应以平等度诸有情遂于恒河中流将X入寂灭是时山河大地六种震动雪山中有五百仙人覩兹瑞应飞空而至礼阿难足胡跪白言我当于长老而证佛法愿垂大慈度脱我等阿难默然受请即变殑伽河悉为金地为其仙众说诸大法复念先所度脱弟子应当来集须臾五百罗汉从空而下为诸仙人出家受具其仙众中有二罗汉一名商那和修二名末田底迦阿难知是法器乃告之曰如来以正法眼付大迦叶迦叶入定而付于我我今将灭复付于汝汝受吾教当听偈言本来付有法付了言无法各各须自悟悟了无无法说偈巳复以正法眼嘱累商那和修而谓末田底迦曰昔佛记云佛灭度后后五百岁中汝当于罽宾国敷宣大法言巳踊身虗空现十八变入风轮奋迅三昧而分身四分一分惠忉利天一分惠娑竭罗龙宫一分惠阿阇世王一分惠毗舍离王各造宝塔而供养之当此土周厉王十二年癸巳也佛祖纲目卷第四X佛祖纲目X卍XXX佛祖纲目卷第五甲子甲戌庚申癸亥三祖商那和修传法优波毱多商那和修摩突罗国人亦名舍那婆斯姓毗舍多父林胜母憍奢耶在胎六年而生西域有九枝秀草名商诺迦出则圣人降生和修生而此草出昔如来行化至摩突罗国见一青林枝叶茂盛语阿难曰此林地名优留荼吾灭后一百年有比丘名商那和修于此转妙法轮后百岁果诞和修出家证道受庆喜尊者法眼化导有情及至此林降二火龙龙受三归遂施其地以建梵宫和修化缘既久思付正法寻于叱利国得优波毱多以为给侍因问毱多曰汝年几耶答曰我年十七和修曰汝身十七性十七耶答曰师发巳白为发白耶心白耶和修曰我但发白非心白耳毱多曰我身十七非性十七也和修知是法器后三载遂为落发受具告曰昔如来以无上正法眼藏付嘱迦叶展转相授而至于我我今付汝勿令断绝汝受吾教听吾偈曰非法亦非心无心亦无法说是心法时是法非心法说偈巳即隐于罽宾国南象白山中后于三昧中见毱多有五百徒众常多X懈慢乃往彼正之毱多见和修至顶礼次和修以右手上指即有香乳自空而注问毱多曰汝识之乎毱多不测遂入三昧观察亦不能测乃请曰是果何三昧耶和修曰是谓龙奋迅三昧如是五百三昧汝皆未之知复曰如来三昧辟支不识辟支三昧阿罗汉不识吾师阿难三昧而我不识今我三昧汝岂识乎是三昧者心不生灭住大慈力递相恭敬其至此者乃可识之于是毱多弟子皆伏而悔谢和修复为说偈曰通达非彼此至圣无长短汝除轻慢意疾得阿罗汉五百比丘闻偈巳依教奉行皆获无漏和修乃现十八变化火光三昧用焚其身毱多收舍利建塔于梵迦罗山当此土周宣王二十二年乙未岁也阿育王造塔缘起巴连弗邑国王名频头婆罗生子阿育身体麤湿不喜见之后值边国恒乂尸罗反诸子中独命阿育往伐仅给朽钝甲兵数十人从者难之阿育曰我若应王自有来应之者作是语时忽然兵甲从地涌出即将往伐彼国俱闻空中宣示阿育王子当王此天下汝等勿兴逆意于是诸国悉平至于海际适王卧病诸臣共扶阿育将至王所欲立为王王闻不乐即便命终阿育心念我若应王诸天自然水灌我顶素缯系首言讫铁轮飞降王阎浮提领一天下阿育王如法葬父王巳即立阿㝹楼陀为大臣时诸臣自持策立功高心生轻慢王知其意乃勅诸臣伐花果X之树而植剌棘三勅不从即持利剑手杀诸臣阿㝹楼陀劝王宜立屠杀之人时有𠒋恶耆黎子自夸其能王便为起屋舍仅开一门中作种种治罪之法状似地狱𠒋人启王若入此中者不复得出王许之尔时有一商主之子厌世间苦出家学道游行诸国次第乞食误入屠舍遥见舍中火车炉炭等恐怖毛竖便欲出门𠒋主前来执捉比丘比丘心生悲悔涕泪满目乞延一月不听如是渐减至于七日乃听比丘勇勐精进坐禅息心至第七日适王将一宫女送付𠒋主𠒋主取着臼中杵擣须臾便成碎末比丘见巳极生厌恶我身不久亦当如是断一切结成阿罗汉𠒋主语比丘言期限巳尽比丘答曰我心得解脱断除诸有尽今此身骸无复恡惜𠒋主即执比丘着铁镬油中使者燃火火不能热及至自燃火即勐盛既开镬盖见彼比丘坐莲华上生希有心即以启王王便严驾率众来看比丘身升虗空犹如鴈王示种种变化向王说偈曰我是佛弟子逮诸漏巳尽生死大恐怖我今悉得脱阿育王闻巳于佛法所生大敬信白比丘言佛未灭度时何所记说答曰佛记大王于我灭后过百岁时于巴连弗邑有三亿家彼国有王名曰阿育当王此阎浮提为转轮王正法治化又复宣布我舍利于阎浮提立八万四千塔王今造此大地狱杀害无量宜应承佛所记如法修行阿育王合掌作礼我得大罪惟愿佛子受我忏悔勿复责我愚X人比丘度阿育王巳乘空而化时王欲出𠒋主留之王曰汝欲杀我耶答曰如是王曰谁先入此中答曰我是王曰若然者汝先应取死即勅左右将𠒋主着胶舍中以火烧之又勅坏此地狱施众生无畏王乃至王舍城取佛塔中舍利作八万四千金银瑠璃颇棃箧又作八万四千四宝瓶勅诸鬼神造八万四千塔耶舍尊者舒指放光八万四千道令捷疾鬼于阎浮提城邑聚落满一亿家者各立一塔在震旦国者一十九所初世尊与诸比丘循邑而行时有二童子一名阇耶二名毗阇耶共在沙中嬉戏遥见世尊三十二相庄严其体阇耶心念我当以麦麸夫少上佛仍手捧细沙着世尊钵中毗阇耶亦合掌随喜时童子发愿言以惠施善根功德令得一天下一繖盖王即于此处生得供养诸佛世尊微笑告阿难曰我灭度百年之后此童子于巴连弗邑统领一天下转轮王姓孔雀名阿育正法治化又复广布我舍利造八万四千塔阿难汝可取此钵中所施之沙舍着如来经行处阿难如教奉行阿育王参礼优波毱多时巴连弗邑有上座名耶舍阿育王深生礼敬立鸡雀精舍请耶舍主之至是复诣鸡雀白耶舍曰更有比丘佛所授记当作佛事否我当往诣供养恭敬耶舍答曰佛般涅槃时游行至摩偷罗国告阿难曰于我般涅槃百岁之后当有长者子名优波毱多出家X学道号无相佛王曰今巳出世不答曰巳出世住在优留荼山中王闻巳便欲诣彼令使者告报毱多思惟若王来者无量侍从杀害微虫答使者曰我当自诣王所毱多遂至王国王大欢喜至尊者前五体投地长跪合掌而言曰我今领此阎浮提受轮王位不以为喜今覩尊者如覩于佛踊跃无量如来弟子乃能如是又曰尊者颜貌端正而我形体丑陋何也毱多说偈曰我行布施时净心好财物不如王布施以沙施于佛王又白言愿尊者示我佛所说法游行处并佛记诸大弟子塔所当礼拜供养毱多曰善哉善哉遂将王至彼所一一指示供养讫至示阿难塔曰此人是佛侍者多闻第一撰集佛经王遂舍百亿珍宝供养是塔告诸臣曰如来之体身法身性清净彼悉能奉持是故供养胜法灯常存世灭此愚痴冥皆繇从彼来是故供养胜王复诣菩提树下手持香炉向四方作礼愿如来贤圣弟子在诸方者悉来集会时三万大阿罗汉王见第一座无人问其故海意尊者曰此是宾头卢位此人亲见佛来王曰今在何处海意曰且待须臾言讫宾头卢从空而下王请就座礼敬宾头卢不顾王乃问承闻尊者亲见佛来是否宾头卢以手策起眉曰会么王曰不会曰阿耨达池龙王曾请佛斋吾是时亦预其数佛祖纲目卷第五X佛祖纲目X卍XXX佛祖纲目卷第六甲子辛未王戌癸亥四祖优波毱多传法提多迦优波毱多叱利国人姓首陀父善意十七出家二十证果随方行化至摩突罗国得度者甚众繇是魔宫震动波旬愁怖遂竭其魔力以害正法毱多即入三昧观其所繇波旬复何便密持璎珞縻毱多颈及毱多出定取人狗蛇三尸化为华鬘輭言谕波旬曰汝与我璎珞甚是珍妙吾此华鬘以相酬奉波旬大喜引颈受之即变为三种臭尸虫蛆坏烂波旬厌恶大生忧恼尽其神力莫能移动乃升六欲天告诸天主又诣梵王求其解免彼各告言十力弟子所作神变我辈凡陋何能去之波旬曰然则柰何梵王曰汝可归心尊者即能除断乃为说偈令其回向曰若因地倒还因地起离地求起终无其理波旬受教巳即下天宫至毱多所礼足哀忏毱多曰汝自今去于如来正法更作娆害否波旬曰我誓回向佛道永断不善毱多曰若然者汝可口自唱言皈依三宝波旬合掌三唱华鬘悉除乃欢喜踊跃而说偈曰稽首三界尊十力圣弟子我今愿回向勿令有劣X弱说是偈巳作礼而去毱多一日因访一老比丘尼才入门便触撒钵盂比丘尼曰佛在日六群比丘甚是麤行数来我舍尚不如是尊者绍祖位人得与么麤行毱多乃休去毱多在世化导证果最多每度一人以一筹置于石室其室纵十八肘广十二肘充满其间最后有一长者子名曰香众来礼毱多求出家毱多问曰汝身出家心出家答曰我来出家非为身心毱多曰不为身心复谁出家答曰夫出家者无我我故无我我故即心不生灭心不生灭即是常道诸佛亦常心无形相其体亦然毱多曰汝当大悟心自通达宜依佛法僧绍隆圣种即为剃发授具足戒仍告之曰汝父尝梦金日而生汝可名提多迦复谓曰如来以大法眼藏次第传授以至于我今复付汝听吾偈曰心自本来心本心非有法有法有本心非心非本法付法巳乃踊身虗空呈十八变却复本座跏趺而逝时号无相好佛提多迦以室内筹用焚其躯收舍利建塔当此土周平王三十年庚子岁也有着身见者求度于毱多毱多曰求度之法要信吾言不违吾教其人曰既来投师固当闻命毱多乃化一险崖山耸乔木令其上树又于树下化作大坑深广千肘又令放脚其人受教即放二脚令放一手便放一手令复放手其人答言若复放手便堕坑死毱多曰先约受教云何违我是时其人身爱即灭放手而堕不见树坑即证道果X佛祖纲目卷第六佛祖纲目X卍XXX佛祖纲目卷第七甲子乙酉庚子乙巳癸亥周庄王十年甲午夏五月五日恒星不现星殒如雨乃西方文殊菩萨于雪山化五百仙人而归本国光明掩于常星不现也五祖提多迦传法弥遮迦提多迦摩伽陀国人初名香众生时父梦金日自屋而出照耀天地前有大山诸宝严饰山嵿泉涌滂沱四流后遇毱多尊者为解之曰宝山者吾身也泉涌者法无尽也日从屋出者汝今入道之相也照耀天地者汝智慧超越也因为更今名提多迦闻偈巳踊跃述偈曰巍巍七宝山常出智慧泉回为真法味能度诸有缘毱多亦说偈曰我法传于汝当现大智慧金日从屋出照耀于天地提多迦闻偈设礼奉持后至中印度彼国有八千大仙弥遮迦为首闻提多迦至率众瞻礼谓提多迦曰昔与师同生梵天我遇阿私陀仙授我仙法师逢十力弟子修习禅那自此报分殊途巳经六劫提多迦曰支离累劫诚哉X不虗今可舍邪归正以入佛乘弥遮迦曰昔阿私陀仙人授我记云汝却后六劫当遇同学获无漏果今也相遇非宿缘耶愿师慈悲令我解脱提多迦即度出家命诸圣授戒其余仙众始生我慢提多迦示大神通于是俱发菩提心一时出家提多迦乃告弥遮迦曰昔如来以大法眼藏密付迦叶展转相授而至于我我今付汝当护念之乃说偈曰通达本法心无法无非法悟了同未悟无心亦无法说偈巳踊身虗空作十八变火光三昧自焚其躯弥遮迦与八千比丘同收舍利于班茶山中起塔供养当此土周庄王五年巳丑岁也佛祖纲目卷第七佛祖纲目X卍XXX佛祖纲目卷第八甲子庚午癸卯己酉乙卯癸亥六祖弥遮迦传法婆须蜜弥遮迦中印度人既得法于提多迦巳游化至北天竺国见雉堞之上有金色祥云叹曰斯道人气也必有大士为吾法嗣乃入城于阛阓间有一人手持酒X器迎而问曰师何方而来欲往何所弥遮迦曰从自心来欲往无处彼曰识我手中物否弥遮迦曰此是触器而负净者彼曰师识我否弥遮迦曰我即不识识即非我复谓之曰汝试自称名氏吾当后示本因彼说偈答曰我从无量劫至于生此国本姓颇罗堕名字婆须蜜弥遮迦曰我师提多迦说世尊昔游北印度语阿难言此国中吾灭度后三百年有一圣人姓颇罗堕名婆须蜜而于禅祖当获第七世尊记汝汝应出家彼乃置器作礼侧立而言曰我思往劫尝作檀那献一如来宝座彼佛记我曰汝于贤劫释迦法中宣传至教今符师说愿加度脱弥遮迦即与披剃复圆戒相乃告之曰正法眼藏今付于汝勿令断绝乃说偈曰无心无可得说得不名法若了心非心始解心心法弥遮迦说偈巳入师子奋迅三昧踊身虗空高七多罗树却复本座化火自焚婆须蜜收灵骨贮七宝函建浮图寘于上级当此土周襄王十五年甲申岁也震旦国李耳示生周定王三年九月十四日老子生于楚国陈郡苦县赖乡曲仁里姓李氏名耳字伯阳谥曰聃在母胎八十一年剖左脇而生生即皓然故号老子生于李树下故姓李黄色美眉长耳大目鼻有双柱耳有三门释迦会中老子为迦叶菩萨经云迦叶应生震旦示号老子设无外之教以治国假神仙之术以治身佛X灭至老子生凡三百四十六年佛祖纲目卷第八佛祖纲目X卍XXX佛祖纲目卷第九甲子丙子庚寅丁巳癸亥七祖婆须蜜传法佛陀难提婆须蜜北天竺国人姓颇罗堕常服净衣执酒器游行里闬或吟或啸人谓之狂及遇弥遮迦宣如来往志自省前缘投器出家受法行化至迦摩罗国广兴佛事于法座前忽有一智者自称我名佛陀难提今与师论义婆须蜜曰仁者论即不义义即不论若拟论义终非义论难提知婆须蜜义胜心即钦服曰我愿求道霑甘露味婆须蜜遂与剃度而授具戒复告之曰如来正法眼藏我今付汝汝当护持乃说偈曰心同虗空界示等虗空法证得虗空时无是无非法偈巳婆须蜜即入慈心三昧时梵王帝释及诸天众俱来作礼而说偈言贤劫众圣祖而当第七位尊者哀念我请为宣佛地婆须蜜从三昧起示众曰我所得法而非有故若识佛地离有无故语巳还入三昧X示涅槃相难提即于本座起七宝塔以葬全身当此土周定王十七年辛未岁也震旦国孔丘示生商帝乙之子微子始封于宋十三世孔防叔徙居于鲁国陬邑平乡防叔子伯夏伯夏子叔梁纥先娶邹氏女生子孟皮不才后娶颜氏女名征在祷于尼丘山而生孔子遂名丘字仲尼诞之夕二龙遶室五老降庭颜氏之房闻钧天之乐身长九尺六寸腰带十围垂手过膝月角日准河目海口龙颜方颡凤颙燕颔虬髭虎视眉有十二釆目有六十四理时周灵王二十一年十一月四日鲁襄公二十二年也释迦会中孔子为儒童菩萨颜回为月光菩萨经云阎浮界内有震旦国我遣三圣在中化导人民慈哀礼义具足佛灭至孔子生凡四百年佛祖纲目卷第九佛祖纲目X卍XXX佛祖纲目卷第十甲子壬午癸亥八祖佛陀难提传法伏䭾蜜多佛陀难提迦摩罗国人姓瞿昙氏顶有肉髻辩捷无X碍初遇婆须蜜传佛心印既而领徒行化至提迦国毗舍罗家见舍上有白光上腾谓其徒曰此家有圣人口无言说真大乘器不行四衢知触秽耳言讫长者出致礼问何所须难提曰我求侍者长者曰我有一子名伏䭾蜜多年巳五十口未曾言足未曾履难提曰如汝所说真吾弟子伏䭾蜜多闻之遽起礼拜而说偈曰父母非我亲谁是最亲者诸佛非我道谁为最道者佛陀难提乃以偈答曰汝言与心亲父母非可比汝行与道合诸佛心即是外求有相佛与汝不相似欲识汝本心非合亦非离伏䭾蜜多闻偈巳便行七步难提遂曰此子昔曾值佛悲愿广大虑父母爱情难舍故不言不履耳长者遂舍令出家难提寻授具戒复告之曰我今以如来正法眼藏付嘱于汝勿令断绝乃说偈曰虗空无内外心法亦如此若了虗空故是达真如理伏䭾蜜多承难陀付嘱即超身虗空散众宝花以偈赞曰我师禅祖中当得为第八法化众无量悉获阿罗汉尔时难陀忽起本座现大神变却复本座俨然寂灭众即其所兴建宝塔閟其全身时当此土周景王十年丙寅岁也震旦国李耳西入流沙周简王四年李耳仕周为守藏吏十三年迁为柱下史自是五十四年一职不迁时人目为吏隐敬王元年耳年八十六以王室凌迟遂去周西入函谷关关令尹喜见紫云西迈知有道人当度遂迎设礼耳乃X为着道德经五千言与尹喜遂西入流沙至罽宾国见浮屠自伤不及乃对像说偈云我生何以晚佛出一何蚤不见释迦文心中常懊恼后莫知所终九祖伏䭾蜜多传法脇尊者伏䭾蜜多提伽国人姓毗舍罗既受佛陀难提付嘱后行化至中印度有长者香盖携一子而来瞻礼曰此子处胎六十岁因号难生复尝会一仙谓此儿骨相非常当为法器今遇尊者可舍令出家蜜多即与落发羯磨之际祥光烛座仍感舍利三七粒现前自此精进忘疲未几蜜多告曰如来大法眼藏今付于汝汝护念之乃说偈曰真理本无名因名显真理受得真实法非真亦非伪蜜多付法巳即入灭尽三昧而般涅槃众以香油旃檀阇维收舍利建塔于那烂陀寺当此土周敬王三十三年甲寅岁也震旦国孔丘示寂孔子年十七朝周问礼于老子访乐于苌弘自周反鲁周敬王十九年为鲁中都宰定养生送死之节长幼异食强弱异任一年而四方诸侯则焉鲁定公曰以此法治鲁何如曰虽天下可也二十一年为鲁司空立五土之性而物各得其所生之宜二十二年鲁定公与齐景公会于夹谷孔子摄相事齐人归所侵之田以谢过孔子为大司宼七日而诛少正卯隳三都之城强公室弱私家尊君卑臣政化盛行三月大治鬻羔豚者弗饰价男女别于途道不拾遗四方之X客至乎邑者不求有司定公受齐女乐三日不听政郊不致膰爼孔子遂行适卫二十三年孔子自卫适陈过匡匡人以孔子貌似阳货围之既解适宋与弟子习礼大树下司马桓魋欲害之拔其树三十二年孔子至陈三十五年楚攻陈孔子在陈绝粮复去陈反卫三十六年孔子自卫反鲁删诗书定礼乐系周易作春秋七十子之畴会集孔子所言以为论语三十九年鲁哀公西狩获麟孔子伤麟之出非其时遂绝笔于春秋四十一年四月己丑孔子蚤作负手曳杖逍遥于门歌曰泰山其頺乎梁木其坏乎哲人其萎乎子贡闻之曰夫子殆将病也趋而入孔子曰予畴昔之夜梦奠于两楹之间明王不兴而天下其孰能宗予予殆将死也盖𥨊疾七日而殁年七十二塟鲁城北泗水上弟子皆服心丧三年丧毕相诀而去惟子贡庐于冢六年弟子及鲁人往从冢而家者百余室因命曰孔里弟子三千人身通六艺者七十有二人孔子生鲤字伯鱼鲤生伋字子思伋学于曾子作中庸后有孟轲又受业于子思之门人总之冥合如来正法眼藏号曰儒宗初商太宰嚭问孔子曰夫子圣者欤曰丘博学强记非圣人也三王圣者欤曰三王善用智勇圣非丘所知五帝圣者欤曰五帝善用仁信圣非丘所知三皇圣者欤曰三皇善用时政圣非丘所知太宰大骇曰然则执为圣人乎夫子动容有间对曰丘闻西方有大圣焉不治而不X乱不言而自信不化而自行荡荡乎人无能名焉佛祖纲目卷第十佛祖纲目X卍XXX佛祖纲目卷第十一甲子丙寅癸酉辛丑丙辰癸亥十祖脇尊者传法富那夜奢脇尊者中印度人本名难生处胎六十年将诞之夕母梦白象载一宝座座置一明珠从门而入既觉遂生生而祥光烛室体有奇香及长虽谷食绝无秽滓后值伏䭾蜜多执侍左右未甞睡眠谓其脇不至席遂号脇尊者初至华氏国憩一树下右手指地而告众曰此地变金色当有圣人入会言讫即变金色时有长者子富那夜奢合掌前立脇问曰汝从何来答曰我心非往脇曰汝何处住答曰我心非止脇曰汝不定耶答曰诸佛亦然脇曰汝非诸佛答曰诸佛亦非脇因说偈曰此地变金色预知有圣至当坐菩提树觉华而成巳夜奢复说偈曰师坐金色地常说真实义回光而照我今入三摩谛脇知其意即度出家复具戒品乃告之曰如来大法眼藏今付于汝汝护X念之乃说偈曰真体自然真因真说有理领得真真法无行亦无止脇付法巳即现神变而入涅槃化火自焚舍利从空而下不可胜数四众盛以衣裓随处建塔供养当此土周贞定王二十七年已亥也北天竺有无着弘阐宗教其弟天亲初尚小乘造论五百部无着观其根缘将熟乃假疾召还甫近一驿遣一弟子往迎夜同馆宿弟子诵偈云若人欲了知三世一切佛应观法界性一切惟心造天亲闻之豁然开悟且悔昔诽斥罪过皆缘舌根即从卧起手执利刀欲截其舌无着遥知伸臂捉住谕之曰汝悟大乘盖其时矣昔以舌毁宜以舌赞苟断舌不言其利安在天亲乃止戴星而行洎觐无着谛听慈旨便造大乘论累五百部时号千部论师一日无着入法光定夜昇兜率请问弥勒菩萨金刚经义弥勒说八十颂无着约十八住处造论二卷天亲约断二十七疑造论三卷天亲复为众讲婆沙论以一日所讲之义乃造一颂摄之且遍造诸国论师诸师不能解繇是自造长行释颂一日天亲从弥勒内宫而下无着问曰人间四百年彼天为一昼夜弥勒于一时中成就五百亿天子证无生法忍未审说甚么法天亲曰也只说这箇法止是梵音清雅令人乐闻佛祖纲目卷第十一X佛祖纲目X卍XXX佛祖纲目卷第十二甲子庚辰丙午癸丑癸亥十一祖富那夜奢传法马鸣富那夜奢华氏国人姓瞿昙氏父宝身有子七人夜奢最少幼即与诸兄异尚尝曰若遇大士坐于道场我则诣彼亲近随喜及遇脇尊者遂授法夜奢教被无量得果者且五百矣后至波罗柰国有一长者来趣其会夜奢谓众曰汝等识此来者耶佛记圣者马鸣绍吾法者也于是马鸣致礼问曰我欲识佛何者即是夜奢曰汝欲识佛不识者是马鸣曰佛既不识焉知是乎夜奢曰既不识佛焉知不是马鸣曰此是锯义夜奢曰彼是木义乃问锯义者何曰与师平出马鸣却问木义者何曰汝被我解马鸣豁然省悟遂求剃度夜奢谓众曰此大士者昔为毗舍利国王以其国有一类裸人如马裸露王运神通分身为蚕彼乃得衣后复生中印度马人感恋悲鸣故号马鸣如来悬记灭度后六百年马鸣当于波罗柰国摧伏异道继吾传化今正是时遂告之曰如来大法眼藏今付于汝即说偈曰迷悟如隐显明暗不相离今付隐X显法非一亦非二付法巳即现神变湛然圆寂众兴宝塔以閟全身当此土周安王十九年戊戌岁也宗镜录云西天韵陀山中有一罗汉名富楼那马鸣往见端坐林中志气渺然若不可测马鸣语之曰沙门说之敢有所明要必屈汝我若不胜刎颈以谢罗汉默然容无负色亦无胜颜扣之数四曾无应情鸣退自思惟我负矣彼胜矣彼安无言故无可屈吾以言之虽如言有可屈自吾未免于言真可媿矣遂投出家此说与传灯不同并识之佛祖纲目卷第十二佛祖纲目X卍XXX佛祖纲目卷第十三甲子辛丑丁未癸亥十二祖马鸣传法迦毗摩罗马鸣大士波罗柰国人亦名功胜以有作无作诸功德最为殊胜故名焉既受心印于夜奢说法度人摧诸异论有一外道来索论义集国王大臣及四众俱会论场马鸣曰汝义以何为宗曰凡有言说我皆能破马鸣乃指国王曰当今国土康宁大王长寿请汝X破之外道屈服后于华氏国转妙法轮忽有老人座前仆地马鸣谓众曰此非庸流当有异相言讫不见俄从地涌出一金色人复化为女子右手指马鸣而说偈曰稽首长老尊当受如来记今于此地上宣通第一义说偈巳瞥然不见马鸣曰将有魔来与吾较力有顷风雨暴至天地晦冥马鸣曰魔之来信矣吾当除之即指空中现一大金龙奋发威神震动山岳马鸣俨然于座魔事随灭经七日有一小虫大若蟭螟潜形座下马鸣以手取之示众曰斯乃魔之所变盗听吾法耳乃放之令去魔不能动马鸣告之曰汝但皈依三宝即得神通遂复本形作礼忏悔马鸣问曰汝名谁耶眷属多少曰我名迦毗摩罗有三千眷属马鸣曰尽汝神力变化若何曰我化巨海极为小事马鸣曰汝化性海得否曰何谓性海我未甞知马鸣即为说性海曰山河大地皆依建立三昧六通繇兹发现迦毗摩罗闻言遂发信心与徒众三千俱求剃度马鸣乃召五百罗汉与授具戒复告之曰如来大法眼藏今当付汝汝听偈言隐显即本法明暗元不二今付悟了法非取亦非离付嘱巳即入龙奋迅三昧挺身空中如日轮相然后示灭四众藏真体于龙龛时周显王四十七年甲午也马鸣造甘蔗论十万偈又造起信等论善能开诱度人无量佛祖纲目卷第十三X佛祖纲目X卍XXX佛祖纲目卷第十四甲子丙午壬子乙卯癸亥秦嬴姓起昭襄王丙午止子婴甲午共六主合四十九年十三祖迦毗摩罗传法龙树迦毗摩罗华氏国人初为外道有徒三千通诸异论后于马鸣尊者得法领徒至西印度彼有太子名云自在仰摩罗名请于宫中供养摩罗曰如来有教沙门不得亲近国王大臣有势之家云自在曰今我国城之北有大山焉山中有一石窟师可禅寂于此否摩罗曰诺即入彼山行数里逢一大蠎摩罗直前不顾绕摩罗身摩罗因与授三皈依蠎听讫而去摩罗将至石窟复有一老人素服而出合掌问讯摩罗曰汝何所止答曰我昔甞为比丘多乐寂静有初学比丘数来请益而我烦于应答起嗔恨想命终堕为蠎身住是窟中今巳千载适遇尊者获闻戒法故来谢耳摩罗曰此山更有何人居止曰此去十里有大树荫覆五百大龙其树王名龙树甞为龙众说法我亦听受耳摩罗遂与徒众诣彼龙树出迎曰深山孤寂X龙蟒所居大德至尊何枉神足曰吾非至尊来访贤者龙树默念此师得决定性明道眼否是大圣继真乘否摩罗曰汝虽心语我巳意知但办出家何虑我之不圣龙树闻巳悔谢摩罗即与度脱及五百龙众俱受具戒复告之曰今以如来大法眼藏付嘱于汝谛听偈言非隐非显法说是真实际悟此隐显法非愚亦非智付法巳即现神变化火焚身龙树收五色舍利建塔焉当此土周赧王四十六年壬辰岁也龙树亦名龙胜南天竺人乳哺中闻诸梵志诵四韦䭾凡四万偈皆达句义长而善知众艺天文地理星纬图纤之属无不综练后因术罹祸遂悟慾为苦本出家入石窟栖止龙树为龙众所归遇摩罗付法于九十日诵通阎浮所有经书复念世界佛经虽妙句义未尽我当更为敷演开悟后学大龙菩萨便以神力接入龙宫开七宝函与诸方等经典九十日中通解甚多龙曰汝今阅经为徧未耶树曰汝经无量不可得尽我今所读足过阎浮十倍龙曰忉利天上诸经复过此中百千万倍树于龙宫修行深入无生龙送出宫是后大弘佛法造大无畏等论数十万偈经云善逝涅槃后未来世当有南天竺比丘厥号为龙树能破有无宗显我大乘法得初欢喜地往生安养国树入龙宫看藏见华严经有三本上本十三世界微尘数偈一四天下微尘数品中本四十九万八千八百偈一千二百品下本十万X偈四十八品上本非佛不能知中本惟住地菩萨乃能知之遂记下本回归西土西土传至震旦八十卷经三十九品品分为七处九会一会菩提场说六品十一卷普贤为会主二会普光明殿说六品四卷文殊为会主三会忉利天说六品三卷法慧为会主四会夜摩天说四品三卷功德林为会主五会兜率天说三品十二卷金刚幢为会主六会他化天说一品金刚藏为会主七重会普光明殿说十一品十三卷普贤与如来普贤品谈平等因如来出现品谈平等果八三会普光明殿说一品七卷亦普贤九会逝多林说一品二十一卷则如来与善友也此乃下本前分三万六千偈尚有六万四千偈九品在西土佛祖纲目卷第十四佛祖纲目X卍XXX佛祖纲目卷第十五甲子壬辰乙未丁未甲寅壬戌癸亥汉刘姓西汉起高祖元年乙未止更始二年甲申十四帝合二百十五年东汉起光武建武元年乙酉止汉献帝建安二十五年庚X子十二帝合一百九十五年二汉合四百二十五年十四祖龙树传法迦那提婆龙树既得法于摩罗巳后至南印度彼国之人多信福业树为说法递相谓曰人有福业世间第一徒言佛性谁能覩之树曰汝欲见佛性先须除我慢彼人曰佛性大小树曰非大非小非广非狭无福无报不死不生彼闻理胜悉回初心树复于座上现自在身如满月轮一切众惟闻法音不覩树相彼众中有长者子名迦那提婆谓众曰识此相否众曰目所未覩安能辨识提婆曰此是尊者现佛性体相以示我等何以知之盖以无相三昧形如满月佛性之义廓然虗明言讫轮相即隐复居本座而说偈言身现圆月相以表诸佛体说法无其形用辨非声色彼众闻偈顿悟无生咸愿出家以求解脱树即为剃发命诸圣授具时南印度有五千外道兴大幻术王与国人靡然从之不知向佛树为感慨易其威仪白衣持幡每俟王出则趋其前或隐或显如是者七载王一日忽异之问曰汝何者而前吾行追则不得纵之不去树曰吾是智人知一切法王曰汝知诸天今何所为树曰天今与修罗方战王曰何以明之树曰顷则征矣俄有戈戟手足自空纷然而下王遂大敬信命诸外道皆归礼树树悉化之令归三宝后谓上首弟子迦那提婆曰如来大法眼藏今当付汝听吾偈曰为明X隐显法方说解脱理于法心不证无嗔亦无喜付法巳入月轮三昧广现神变复就本座凝然入寂及七日天雨舍利树复于座指空语众曰昔拘那含佛弟子摩诃迦尊者有三愿一为佛时凡有圣士化度则天澍雨及其身皆为舍利二大地所生皆堪为药疗众生病三凡有智者皆得所知微妙以通宿命今雨舍利摩诃迦神力也言巳复寂迦那提婆与众建塔閟其全身当此土秦始皇三十五年已丑岁也佛祖纲目卷第十五佛祖纲目X卍XXX佛祖纲目卷第十六甲子乙酉辛丑丁未癸丑巳未癸亥十五祖迦那提婆传法罗睺罗多迦那提婆南天竺人姓毗舍罗初求福业兼乐辩论后谒龙树将及门龙树知是智人先遣侍者以满钵水置于座前提婆覩之即以一鍼投之而进欣然契会龙树即为说法不起于座现月轮相提婆既得法巳名震五天然犹以人不信用其言为忧时天竺有大自在天人身真金色高二丈人有所求皆如所愿X提婆造庙见之万众随入像果瞬视若怒提婆曰神则神矣何其小哉正当以威灵感人智德化物而假金为躯玻璃为目以妖世非所望也即梯其肩凿出目睛观者疑之曰大自在天乃为一小婆罗门所折困耶提婆曰神明远大故以近事试我我得其心故敢尔也于是办供是夜大自在天降以受之曰汝得我心人得我形汝以心供人以质馈知而敬我者汝畏而诬我者人然汝供甚美但乏我所欲提婆曰神须何物大自在天人曰我缺左目能施我乎提婆笑即出自己目与之愈出而愈不竭自旦及暮出目睛数万神赞曰善哉摩衲真上施也欲何所求提婆曰我禀明于心不假外也后至迦毗罗国彼有长者曰梵摩净德一日园树生耳如菌味甚美惟长者与第二子罗睺罗多取而食之取巳随长尽而复生自余亲属皆不能见提婆知其宿因遂至其家长者乃问其故提婆曰汝家昔曾供养一比丘然此比丘道眼未明以虗沾信施故报为木菌惟汝与子精勤供养得以享之余则否矣又问长者年多少答曰七十有九提婆乃说偈曰入道不通理复身还信施汝年八十一此树不生耳长者闻偈巳深加叹伏且曰弟子衰老不能事师愿舍次子随师出家提婆曰昔如来记此子当第二五百年为大教主今之相遇盖符宿因即与剃发至巴连弗城闻诸外道欲障佛法计之既久提婆乃执长旛入彼众中彼问曰汝何不前提X婆曰汝何不后彼曰汝似贱人提婆曰汝似良人彼曰汝解何法提婆曰汝百不解彼曰我欲得佛提婆曰我灼然得佛彼曰汝不合得提婆曰元道我得汝实不得彼曰汝既不得云何言得提婆曰汝有我故所以不得我无我故我自当得彼词既屈乃问提婆曰汝名何等曰我名迦那提婆彼既夙闻提婆名乃悔过致谢时众中犹互兴问难提婆折以无碍之辨繇是归伏乃告上足罗睺罗多而付法眼偈曰本对传法人为说解脱理于法实无证无终亦无始说偈巳入奋迅定身放八光而归寂灭学众兴塔供养当此土汉文帝十九年庚辰岁也汉武帝元狩二年骠骑将军霍去病讨匈奴过居延擒休屠王获其金人率长丈余帝以为大神列于甘泉宫不祭祀但烧香礼拜而巳此佛道流通之渐也及开西域遣张骞使大夏还云身毒国有浮屠之教云元狩三年京师掘昆明池得黑灰以问东方朔朔曰可问西域胡道人及后永明中摩腾至有问之者腾曰此劫灰也佛祖纲目卷第十六X佛祖纲目X卍XXX佛祖纲目卷第十七甲子乙丑辛未丁丑辛巳乙酉巳丑癸巳乙未辛丑丁未戊申壬子丙辰庚申癸亥十六祖罗睺罗多传法僧伽难提罗睺罗多迦毗罗国人行化至室罗筏城有河名曰金水其味殊美中流复现五佛影罗睺罗多告众曰此河之源凡五百里有圣者僧伽难提居于彼处佛志一千年后当绍圣位语巳领诸学众遡流而上至彼见僧伽难提安坐入定罗睺罗多与众伺之经三七日方从定起罗睺罗多问曰汝身定耶心定耶难提曰身心俱定罗多曰身心俱定何有出入难提曰虽有出入不失定相如金在井金体常寂罗多曰若金在井若金出井金无动静何物出入难提曰言金动静何物出入言金出入金非动静罗多曰若金在井出者何金若金出井在者何物难提曰金若出井在者非金金若在井出者非物罗多曰此义不然难提曰彼义非着罗多曰此义当堕难提曰此义不成罗多曰彼义不成我义成矣难提曰我义虽成法非X我故罗多曰我义巳成我无我故难提曰我无我故复成何义罗多曰我无我故故成汝义难提曰仁者师谁得是无我罗多曰我师迦那提婆证是无我难提以偈赞曰稽首提婆师而出于仁者仁者无我故我欲师仁者罗多答偈曰我巳无我故汝须见我我汝若师我故知我非我我难提心意豁然即求度脱罗多曰汝心自在非我所系语巳即以右手擎金钵举至梵宫取彼香饭将斋大众大众忽生厌恶之心罗多曰非我之咎汝等自业即命难提分座同食众复讶之罗多曰汝不得食皆繇此故当知与吾分座者即过去娑罗树王如来也愍物降迹汝辈亦庄严劫中巳至三果而未证无漏者众曰我师神力斯可信矣彼云过去佛者即窃疑焉难提知众生慢乃曰世尊在日世界平正无有丘陵江河沟洫水悉甘美草木滋茂国土丰盈无八苦行十善自双树示灭八百余年世界丘墟草木枯瘁人无至信正念轻微不信真如惟爱神力言讫以右手渐展入地至金刚轮际取甘露水以琉璃器持至会所大众见之即时钦慕悔过作礼于是罗多命难提而付法眼偈曰于法实无证不取亦不离法非有无相内外云何起难提闻命敬奉勤至复说偈赞曰善哉大圣者心明逾日月一光照世界暗魔无不拔罗睺罗多付法巳安坐归寂四众建塔当此土汉武帝二十八年戊辰也十七祖僧伽难提传法伽耶舍多X僧伽难提室罗筏城人宝庄严王之子生而能言常赞佛事七岁即厌世乐以偈告其父母曰稽首大慈父和南骨血母我今欲出家幸愿哀愍故父母固止之遂终日不食乃许其在家出家号僧伽难提复命沙门禅利多为之师积十九载未甞退倦每自念言身居王宫胡为出家一夕天光下烛见一路坦平不觉徐行约十里许至大巖前有石窟焉乃燕寂于中父既失子即摈禅利多出国访寻其子不知所在经十年僧伽难提遇罗睺罗多得法得记巳行化至摩提国忽有凉风袭众身心悦适非常而不知其然难提曰此道德之风也当有圣者出世嗣续祖灯乎言讫以神力摄诸大众游历山谷食顷至一峯下谓众曰此峯嵿有紫云如盖圣人居此矣即与大众徘徊久之见山舍一童子持圆鑑直造难提前难提问汝几岁耶曰百岁提曰汝年尚幼何言百岁童曰我不会理正百岁耳难提曰汝善机耶童曰佛言若人生百岁不会诸佛机不如生一日而得决了之难提曰汝手中者当何所表童曰诸佛大圆鑑内外无瑕翳两人同得见心眼皆相似彼父母闻子语即舍令出家难提携至本处受具戒讫名伽耶舍多他时闻风吹殿铃声难提问曰铃鸣耶风鸣耶舍多曰非风铃鸣我心鸣耳难提曰心复谁乎舍多曰俱寂静故难提曰善哉善哉继吾道者非子而谁即付法眼偈曰心地本无生因地从缘起缘种不相妨华果亦复尔X僧伽难提既付法巳右手攀树而化大众议曰尊者树下归寂其垂荫后裔乎将奉全身于高原建塔众力不能举以诸象力挽之亦不动遂就树下焚之身尽树更蓊郁当此土汉昭帝十三年丁未岁也佛祖纲目卷第十七佛祖纲目X卍XXX佛祖纲目卷第十八甲子戊辰壬申癸酉戊寅癸未戊子己丑癸巳丁酉辛丑乙巳己酉癸丑乙卯己未辛酉癸亥壬寅鸿嘉二年光禄大夫刘向撰神仙传云黄帝以下迄今得仙道者百四十九人其七十四人巳见佛经矣又言博观典籍往往见有佛经己未元寿元年景宪使大月氏国还得浮图经时莫有识者十八祖伽耶舍多传法鸠摩罗多伽耶舍多摩提国人也姓郁头蓝父天盖母方圣甞梦大神持鑑因而有娠凡七日而诞肌体莹如琉璃X未甞洗沐自然香洁幼好闲静语非常童持鑑出游遇僧伽难提尊者付法后领徒至大月氏国见一婆罗门舍有异气舍多将入彼舍舍主鸠摩罗多问曰是何徒众舍多曰是佛弟子彼闻佛号心神竦然即时闭户舍多良久扣其门罗多曰此舍无人舍多曰答无者谁罗多闻语知是异人遽开门延接舍多指其舍檐之下犬宿之处谓罗多曰汝父埋金于此今为犬以守之遂掘地果得金复谓罗多曰昔世尊记曰吾灭后一千年有大士出现于月氏国绍隆玄化今汝值吾应斯嘉运于是罗多发宿命智投诚出家舍多度之授具巳付法眼偈曰有种有心地因缘能发明于缘不相碍当生生不生伽耶舍多既付法巳踊身虗空现十八变化火光三昧自焚其身众以舍利建塔当此土汉成帝二十年戊申岁也佛祖纲目卷第十八佛祖纲目X卍XXX佛祖纲目卷第十九甲子丙寅戊辰已巳甲戌庚辰癸未乙酉丙辰戊午癸亥X十九祖鸠摩罗多传法阇夜多鸠摩罗多大月氏国婆罗门之子昔为自在天人见菩萨璎珞忽起爱心堕生忉利闻憍尸迦说般若波罗蜜多以法胜故升于梵天以根利故善说法要诸天尊为导师以继祖时至遂降月氏既得法巳后至中天竺国有大士名阇夜多问曰我家父母素信三宝而常萦疾瘵凡所营作皆不如意而我隣家久为旃陀罗行而身常勇徤所作和合彼何幸而我何辜鸠摩罗多曰何疑乎且善恶之报有三时焉凡人但见仁夭暴寿逆吉义㐫便谓亡因果虗罪福殊不知影响相随毫釐靡忒纵经百千万劫亦不磨灭时阇夜多闻是语巳顿释所疑鸠摩罗多曰汝虽巳信三业而未明业从惑生惑依识有识依不觉不觉依心心本清净无生灭无造作无报应无胜负寂寂然灵灵然汝若入此法门可与诸佛同矣一切善恶有为无为皆如梦幻阇夜多承言领旨即发宿慧恳求出家鸠摩罗多曰汝何许人可白父母而后出家夜多曰我国北印度也去此三千里然吾有小术往返亦易遂行其术与罗多须臾达彼夜多既闻其父母罗多遂与受具后告之曰吾今寂灭时至汝当绍行化迹乃付法眼偈曰性上本无生为对求人说于法既无得何怀决不决又云此是玅音如来见性清净之句汝宜传布后学言讫即于座上以指爪𠢐面如红莲开出大光明照耀四众而入寂灭阇夜多建X塔以奉全身当此土新莾十四年壬午也汉永平四年明帝夜梦金人身长丈余项佩日轮胸题卍字飞行殿庭光明照耀旦问群臣太史傅毅奏曰臣按周书异记昭王二十四年甲寅四月八日平旦之时异风忽起宫殿屋舍悉皆震动有五色光气入贯太微徧于四方尽作青红色王问太史苏繇是何祥瑞对曰西方有大圣人生王曰于此何如对曰此时无他一千年后声教被及王使镌石记之南郊天祠前以年计之至今辛酉一千一十年也陛下所梦将必是乎帝深信之遂遣中郎将蔡愔博士王遵秦景等十有八人至西域访求其道佛知此震旦国众生缘熟将来教化梓潼帝君甞言予受业报为卭池龙羁于积水之下连年旱虐水复为泥身既广大无穴可容烈日上临内外热恼诸鳞甲中各生小虫咂囓困苦一日晨凉天光忽开五色云气浮光而过中有瑞相绀发螺旋金容月莹山灵河伯万众稽首赞叹欢喜声动天地天香缭绕随处生春予乃仰首哀号乞垂救度万灵诸圣咸谓予曰此西方大圣正觉世尊释迦文佛也今以教法流行东土随教化身将往中国尔既遭逢宿业可脱予乃身自踊跃入天光中具陈往昔报应之理世尊答言善哉帝子汝于向来孝家忠国又复悯世生护持心因果未周仇敌相争以人我相肆兴残忍迁怒于物业债当偿今复自悔欲求解脱汝于此时复有冤亲之想与夫嗔恚愚痴X念否予闻至理心地开明内外罄然如虗空住自顾其身随念消灭复为男子得灌顶智予皈依焉佛祖纲目卷第十九佛祖纲目X卍XXX佛祖纲目卷第二十甲子丙子甲申丁亥己丑乙巳丙午丁未甲寅庚申辛酉壬戌癸亥汉明帝永平丁卯佛教始入震旦天竺沙门摄摩腾竺法兰至洛阳东土蔡愔等至天竺隣境月支国遇梵僧摄摩腾竺法兰二僧欲奉经像来此震旦遂同东还永平十年至洛阳摩腾入阙献经像帝大悦舘于鸿胪寺兰亦间行而后至永平十四年己巳明帝诏于洛阳城西雍门外别立一寺使居之以白马䭾经而来遂名白马寺帝幸其寺问摩腾曰佛出世后何以化不及此腾曰天竺迦毗罗卫国者三千大千世界百亿日月之中三世诸佛皆于此出天神龙鬼有愿力者尽生彼中受化悟道余处佛虽不往然光相及处千年X五百皆有圣人传佛声教而往化之帝大悦腾兰进曰寺东何馆帝曰昔有阜无因而起夷之复然夜有异光民唿为圣冢因祀之疑洛阳神也腾曰按天竺金藏诠所志阿育王藏如来舍利于天下凡八万四千所今震旦境中十有九处此其一也帝大惊即驾幸拜之忽有圆光现冢上三身现光中侍卫唿万岁帝喜曰不遇二大士安知上圣遗祐哉诏塔其上受制度于腾兰塔成九层高二百尺明年光又现有金色手出塔顶尺许如琉璃中见天香郁然帝驾幸拜瞻光随步武旋绕自午及申而灭帝于佛法深相敬信永平十四年五岳道士褚善信费叔才等忌之斥言佛法虗伪腾兰白帝曰吾佛出世间法水火不能坏请与道士验之帝勑善信等尽出所有奇经秘诀与沙门所持梵筴于正月十五日筑坛火验火作而道士诸经俱烬惟佛经像俨然善信等自愧而死道士一众稽首钦服法兰于大众中即唱偈言狐非师子类灯非日月明池非江海纳丘无山岳荣法云垂世界善种得开萌显通希有法处处化群生自是帝益惊异腾兰习汉言久之译四十二章经十地断结佛本生法海藏佛本行等五经永平十六年摄摩腾入寂竺法兰自译经五部十三卷二十祖阇夜多传法婆修盘头阇夜多北天竺国人智慧渊冲化导无量后至罗阅城敷杨顿教彼有学众惟尚辨论为之首者名婆修X盘头常一食不卧六时礼佛清净无欲为众所归夜多将欲度之先问彼众曰此徧行头蛇能修梵行可得佛道乎众曰我师精进何故不可夜多曰汝师与道远矣设苦行历于尘劫皆虗妄之本也众曰尊者蕴何德行而讥我师夜多曰我不求道亦不颠倒我不礼佛亦不轻慢我不长坐亦不懈怠我不一食亦不杂食我不知足亦不贪慾心无所希名之曰道时徧行闻巳发无漏智欢喜赞叹夜多又语彼众曰会吾语否吾所以然者为其求道心切夫絃急即断故吾不赞令其住安乐地入诸佛智复告徧行曰吾适对众挫抑仁者得无恼于衷乎徧行曰我忆念七劫前生常安乐国师于智者月净记我非久当证斯陀含果时有大光明菩萨出世我以老故䇿杖礼谒师叱我曰重子轻父一何鄙哉时我自谓无过请师示之师曰汝礼大光明菩萨以杖倚壁画佛面以此过慢遂失二果我责躬悔过以来闻诸恶言如风如响况今获饮无上甘露而反生热恼耶惟愿大慈以妙道垂诲夜多曰汝久植德本当继吾宗听吾偈曰言下合无生同于法界性若能如是解通达事理竟夜多既付法巳于其座上以首倒植象娑罗树枝奄然而化众欲阇维百千人举之不能乃至诸罗汉以神力举之亦不能动众乃炷香祝之遂颓然委地阇维收舍利建塔当此土后汉明帝十七年甲戌也初月支国王闻夜多德风躬诣问法修敬巳请开X演夜多曰大王来时好道今去亦如来时王叹服二十一祖婆修盘头传法摩拏罗婆修盘头罗阅城人姓毗舍佉父光盖母严一家富而无子父母祷于佛塔而求嗣焉一夕母梦吞明暗二珠觉而有孕经七日有一罗汉名贤众至其家光盖设礼贤众端坐受之严一出拜贤众避席云回礼法身大士光盖罔测其繇遂取一宝珠跪献试其真伪贤众即受之殊无逊谢光盖不能忍问曰我是丈夫致礼不顾我妻何德尊者避之贤众曰我受礼纳殊贵福汝耳汝妇怀圣子生当为世灯慧日故吾避之非重女人也贤众又曰汝妇当一乳而生二子一名婆修盘头则吾所尊者也二名刍尼昔如来雪山修道刍尼巢于顶上佛既成道刍尼受报为那提国王佛记云汝至第二五百年生罗阅城毗舍佉家与圣同胞今无爽矣后一月果诞二子尊者婆修盘头年十五礼光度罗汉出家感毗婆诃菩萨与之授戒行化至那提国彼王名常自在有二子长名摩诃罗次名摩拏罗王问盘头曰罗阅城土风与此何异答曰彼曾三佛出世今王国有二师化导王曰二师者谁答曰佛记第二五百年有二神力大士出家继圣一即王之次子摩拏罗吾虽德薄亦当其一初那提国有恶象为害拏罗生而象息至是三十年矣人尚不知其所以息王方同盘头语忽使者报有象巨万逼城王忧之盘头曰拏罗出患解矣王试命X拏罗出拏罗遂出城南向象抚腹大喝城为震动群象颠仆顷皆驰散至是人始知三十年之安以拏罗也王大敬信命拏罗依盘头出家盘头即与授具付法偈曰泡幻同无碍如何不了悟达法在其中非今亦非古付法巳踊身高半繇旬屹然而住四众告曰愿尊者无为神通我辈欲收舍利遂复座入寂阇维舍利建塔当此土后汉安帝十二年丁巳也佛祖纲目卷第二十佛祖纲目X卍XXX佛祖纲目卷第二十一甲子丙寅壬申丙子壬午甲申乙酉丙戌丁亥庚寅辛卯癸巳乙未戊戌丁未戊申壬子戊午癸亥戊子安息国沙门安清字世高至京译经庚戌译成九十五部凡一百一十五卷辛亥清至庐山有䢼亭庙神甚灵会三十余船奉牲请福神辄降语曰舟有沙门可与请来客请清至神复降语曰吾昔与子俱出家学道吾好施而多嗔X今为庙神寿尽旦夕复恐堕地狱吾有缣千段并杂宝物可为立法营塔使生善处清使出形神现大蟒悲泪如雨清取绢物辞别而去清至豫章为建大安寺乃江淮建塔之始也俄而神逝报云得生善处后人于山西泽中见死蟒头尾数里今浔阳县有大蛇村存焉二十二祖摩拏罗传法鹤勒那摩拏罗姓剎帝利父常自在王年三十遇婆修盘头遂出家传法至西印度彼国王名得度瞿昙种族事佛精进一日于行道处忽现一塔高一尺四寸其色青玄众莫能举王即大会梵行禅观呪术三众问塔所繇众莫能知摩拏罗曰此塔阿育王所造佛舍利塔也四面示相前则尸毗王割股饲鹰救鸽后则慈力王剜身燃灯左则萨埵太子投崖饲虎右则月光王捐舍宝首四面皆是释迦世尊宿世修道之迹今王有缘故出现耳言巳举之王大悦遂谓摩拏罗曰敢问法要答曰佛法能具七事去三物乃可学王问三物七事为何答曰所去三物贪嗔痴所具七事大慈欢喜无我勇勐饶益降魔无证人所以明了不明了以此耳王闻巳曰至圣难逢世乐非久即传位太子出家七日而证四果拏罗深加慰诲曰汝居此国善自度人今异域有大法器吾当往化得度曰师应迹十方动念当至宁劳往耶拏罗于是焚香遥语月支国鹤勒那比丘曰汝教导鹤众道果将证宜自知X之时勒那为彼国王宝印说修多罗偈忽覩异香成穗王曰是何祥也曰西印土摩拏罗尊者将至此信香也王与勒那俱西向作礼拏罗亦以手东向三点于地答之即辞得度与其具通众凌虗而往勒那与宝印迎拏罗至王宫供养异日勒那问曰我止林间巳经九白有弟子龙子者幼而聪慧我于三世推穷莫知其本拏罗曰此子于第五劫中生玅喜国婆罗门家曾以旃檀施于佛宇作槌撞钟受报聪敏为众钦仰又问我有何缘而感鹤众拏罗曰汝第四劫中甞为比丘当赴会龙宫汝诸弟子咸欲随从汝观五百众中无有一人堪任玅供时诸弟子曰师甞说法于食等者于法亦等今既不然何圣之有汝即令赴会坐是滥食报为羽族师弟夙缘故今相随勒那曰以何方便令彼解脱拏罗曰吾有无上法宝汝当听受化未来际说偈曰心随万境转转处实能幽随流认得性无喜亦无忧鹤众闻偈飞鸣而去拏罗即踊身空中呈十八变返座指地发一神泉复说偈曰心地清净泉能润于一切从地而涌出徧满十方际偈巳泊然寂灭勒那与宝印王建塔以奉全身当此土汉桓帝十九年乙巳也佛祖纲目卷第二十一X佛祖纲目X卍XXX佛祖纲目卷第二十二甲子庚午甲戌丙子庚子辛丑壬寅癸卯丁未已酉壬子癸丑丁巳戊午庚申癸亥魏曹姓五主共四十五年三国蜀汉刘姓二主共四十三年吴孙姓四主共五十九年汉初平年中有牟子未详名字避世隐居锐志佛道着理惑三十七篇极其推崇梁僧祐律师收之弘明集陈思王曹植字子建魏武帝操之中子十岁诵诗书十余万言善属文邯郸淳见而骇叹称为天人植每读佛经留连嗟玩以为至道之宗转读七声升降曲折世皆则之游渔山闻有声特异清飏哀婉因倣之为梵呗然不好黄老甞着辨道论以见意二十三祖鹤勒那传法师子比丘鹤勒那月支国人姓婆罗门父千胜母金光以求子祷于七佛金幢梦须弥顶有神童持金环X云我来及诞而天雨花国王以其有神征乳于宫中宫嫔育之即分身各为其子有千许王曰我无储嗣将育尔为太子今者千身孰为正子哉言巳一子放光忽皆不见而见于其父母家王莫能如何七岁覩民间淫祠恶其宰杀入庙叱之庙貌遂隳乡党称之为圣子至年二十二出家栖一林间九白诵大般若感鹤众相随三十得法行化至中印度为其王无畏海说法感日月天子礼拜其前王目见之乃问勒那日月国土总有多少勒那曰千释迦所化世界各有百亿迷卢日月我若广说即不能尽王闻忻然时勒那演无上道度有缘众有上足龙子蚤夭其兄师子博通强记事婆罗门将塟龙子而众力举其柩不能动勒那谓师子曰昔汝弟欲冥福汝而塑一佛像汝方信婆罗门投于地今汝弟虽谢世犹欲感悟汝故示斯异汝亟供像柩斯举矣师子奉命而柩举未几婆罗门师死师子乃归依勒那问曰我欲求道当何用心勒那曰汝欲求道无所用心曰既无用心谁作佛事勒那曰汝若有用即非功德汝若无作即是佛事经云我所作功德而无我所故师子闻是语巳即入佛慧时勒那忽指东北问曰是何气象师子曰我见气如白虹贯乎天地复有黑气五道横亘其中勒那曰其兆云何曰莫可知矣勒那曰吾灭后五十年北天竺国当有难起婴在汝身吾将灭巳今以法眼付嘱于汝善自护持乃说偈曰认得心性时可说不X思议了了无可得得时不说知师子比丘闻偈欣惬然未晓将罹何难勒那乃密示之言讫现十八变而归寂阇维各欲分舍利兴塔勒那复现形空中而说偈曰一法一切法一切一法摄吾身非有无何分一切塔大众闻偈遂不复分就䭾都场而建塔当此土后汉献帝二十年己丑也三藏康僧会行化至吴康居国大丞相之子姓康名僧会弃俗归缁游化至建康营立茅茨设像行道吴人以为妖吴主孙权闻之曰是汉明帝所梦佛道之遗风耶诏至问状会广陈如来之化因曰如来化巳千年然灵骨舍利神应无方昔育王奉为八万四千塔此遗化也权曰舍利可得当为塔之苟其无验国有常刑会请期七日谓其属曰佛法废兴在此一举当加意恳求至期无验乃展二七又无验权曰趣烹之会默念我佛名真慈必不违我更请展期又七日五鼓矣闻铿然有声起视瓶中五色错发大唿曰果如吾愿矣黎明进之权与公卿聚观叹曰希世之瑞也会言舍利威神一切世间无能坏者权使力士搥之砧碎而光明自若于是建塔立寺名其里曰佛陀寺曰建初江南塔寺自此而始权问太傅阚泽曰汉明何年佛教入中国何缘不及东方泽曰永平十一年佛法初至计今赤乌四年一百七十余年矣永平十四年五岳道士褚善信等与西僧觕法善信负妄惭死凡中国人例不许X出家无人流布加之乱离岁深方至本国权曰孔子制述典训教化来叶老庄修身自玩放浪山林归心澹泊何事佛为泽曰孔老二教法天制用不敢违天佛教诸天奉行不敢违佛以此言之优劣可见也佛祖纲目卷第二十二佛祖纲目X卍XXX佛祖纲目卷第二十三甲子已巳辛未壬申甲戌丙子戊寅庚辰甲申乙酉丙戌已丑壬辰乙未丙申丁酉庚子庚戌辛亥庚申辛酉壬戌癸亥晋司马姓西晋起武帝乙酉止愍帝丙子四主共五十二年东晋起元帝丁丑止恭帝已未十二主共一百四年二晋共一百五十六年二十四祖师子比丘传法婆舍斯多师子比丘中印度人姓婆罗门得法游方至罽宾国有沙门波利迦本习小乘禅观其学徒有五曰禅定曰知见曰执相曰舍相曰不语师子谓持不语者曰X佛教勤衍般若孰为不语而反佛说耶谓舍相者曰佛教威仪具足梵行清白岂舍相耶谓执相者曰佛土清净自在无着何执相耶谓知见者曰诸佛知见无所得故此法微玅觉闻不及无为无相何知见耶四众皆服从惟禅定师达磨达者闻四众义屈愤悱而来师子曰仁者习定何当来此既至于此胡云习定彼曰我虽来此心亦不乱定随人习岂在处所师子曰仁者既来其习亦至既无处所岂在人习彼曰定习人故非人习定我当来此其定常习师子曰人非习定定习人故当自来时其定谁习彼曰如净明珠内外无翳定若通达必当如此师子曰定若通达一似明珠今见仁者非珠之徒彼曰其珠明彻内外悉定我心不乱犹若此净师子曰其珠无内外仁者何能定秽物非动摇此定不是净达磨达闻巳遂作礼曰我于学道盖虗劳耳尊者幸有以教我慇懃哀请师子曰诸佛禅定无有所得诸佛觉道无有所证无得无证是真解脱酬因答果世之业报于此法中悉不如是达磨达蒙师子开悟心地朗然师子既摄五众名闻遐迩方求法嗣遇一长者引其子来问曰此子名斯多当生便拳左手年二十矣终未能舒愿尊者示其宿因师子覩之即以手接曰可还我珠童子遽开手奉珠众皆惊异师子曰吾前报为僧有童子名婆舍吾甞赴西海斋受䞋珠付之今还我珠理固然矣长者遂令出家师子会众圣与受具以前缘X故名婆舍斯多师子即谓之曰吾师密有悬记罹难非久如来正法眼藏今当付汝汝应保护普润来际偈曰正说知见时知见俱是心当心即知见知见即于今师子说偈巳以僧伽黎密付斯多俾之他国随机演化斯多受教直抵南天竺师子谓难不可以苟免独留罽宾达磨达恨师子不令嗣祖一日渡谿见女子浣露其足念曰此胫乃尔白晢耶师子忽至曰今日之心可嗣祖乎二十四祖师子尊者示寂师子住罽宾国时有外道二人一名摩目多二名都洛遮相与隐山学诸幻法欲共谋乱遂易其徒皆为僧形潜入王宫不效为国所擒其王弥罗崛大怒曰我素重佛何以为此大逆遂勅诛沙门毁佛寺王自秉剑至师子前问曰师得蕴空否曰巳得蕴空王曰离生死否曰巳离生死王曰既离生死可施我头曰身非我有何吝于头王即挥刃断师子首白乳涌高数尺王之右臂旋亦堕地七日而终太子光首泣曰吾父何故自取其祸延众忏悔时象白山有仙人深明因果言师子与罗崛往世皆为白衣以嫉法胜故阴戕于崛乃今偿焉众遂以师子报体建塔于被害处当此土魏甘露四年已卯也三藏僧会谏毁佛寺吴主孙皓下令遍毁神祠波及梵宇群臣谏曰先帝感瑞创寺不可毁也皓遂召康僧会问曰佛言善恶X报应可得闻乎会曰明主以孝慈治天下则赤乌翔而老人见以仁德育万物则醴泉冽而嘉禾茁善既有应恶亦如之故为恶于隐鬼得而诛之为恶于显人得而诛之易称积善余庆诗美求福不回虽儒典之格言实佛教之明训皓曰然则周孔既明安用佛教会曰周孔不欲深言故略示其迹佛教不止浅言故详示其要皆为善也圣人惟恐善之不多陛下以为嫌何也皓无以对遂罢毁寺之令天竺耆域初来交广多着灵异至洛阳见比丘衣服华丽乃曰大违戒律非佛意也见帝都宫室曰大略似忉利天宫然人天殊分疲民之力缮刻如此不亦侈乎大安元年知洛将乱辞归天竺有僧乞一言为识域令集众陞座曰守口摄身意慎莫犯众恶修行一切善如是得度世言讫便默于是数百人各请域中食域皆许往明日五百舍皆有一域分身受食佛祖纲目卷第二十三佛祖纲目X卍XXX佛祖纲目卷第二十四甲子丙寅丁卯癸酉丁丑戊寅壬午癸未丙戌乙未癸卯乙巳丁巳壬戌癸亥天竺佛图澄至洛阳佛图澄天竺人姓帛氏晋永嘉四年至洛阳自云百有余岁服气自养积日不食善诵神呪役使鬼神腹旁有孔以绵塞之夜则拔绵出孔以自照每临溪从孔出肠胃洗濯还纳腹中欲于洛阳立寺以弘大法值刘曜宼乱遂不果时石勒屯葛陂多残杀部下大将郭黑略素奉法澄即杖钖投略略受五戒后略从征伐輙预尅胜负勒疑而问略略曰有一沙门智术非常云将军当略有区夏巳应为师臣前后所白皆其言也勒喜曰天赐也遂召澄问佛道有何灵验澄知勒不达深理止可以道术为征即取钵盛水烧香呪之须臾生青莲花勒繇此信服澄因谏曰王者德化洽于宇内则四灵表瑞勒甚悦之勒后因忿欲害诸道士并欲苦澄澄乃避去使人覔之不得还报勒勒惊曰吾有意向圣人圣人舍我去矣通夜不𥨊思欲见澄澄知勒意悔明旦造勒勒曰昨夜何行曰公有怒心昨故权避公今改意是以敢来勒大笑二十五祖婆舍斯多传法不如蜜多婆舍斯多罽宾国人姓婆罗门父寂行母常安乐初母梦得神剑因而有孕既诞拳左手遇师子尊者显发宿因密受心印后适南天至中印度彼国王名迦胜设礼供养时有外道号无我尊先亦为王礼重嫉X斯多至乃于王前论义谓斯多曰我解默论不假言说斯多曰孰知胜负彼曰不争胜负但取其义斯多曰汝以何为义彼曰无心为义斯多曰汝既无心岂得义乎彼曰我说无心当名非义斯多曰汝说无心当名非义我说非心当义非名彼曰当义非名谁能辨义斯多曰汝名非义此名何名彼曰为辨非义是名无名斯多曰名既非名义亦非义辨者是谁当辨何物如是往返五十九番外道杜口信伏时王宫殿忽有异香斯多肃然面北合掌长吁曰我师师子尊者今日遇难斯可伤焉寻辞王王曰尊者少留容有所问此苑有泉热不可探愿为决之斯多曰此为汤泉有三缘所致其一神业其二鬼业其三热石热石者其色如金其性常炎故其出泉如汤鬼业者谓其鬼方出罪所游于人间以余业力煎灼此泉以偿其夙债神业者谓神不守其道妄作祸福以取飨祀恶业贯盈宜罚役之亦使煎灼此泉以偿滥祭王曰幸尊者验之三缘中此果何者所致斯多曰此神业所致也即命爇香临水为其忏悔须臾濒水现一长人前礼斯多曰我有微祐得遇尊者即生人中故来辞谢耳巳而遂隐后七日其水果清冷如常泉斯多辞王王躬罗御仗以送之至南印度潜隐山谷时彼国王名曰天德迎请供养王有二子长曰德胜㐫暴而色力充盛次曰不如蜜多和柔而常婴疾苦王以问斯多斯多为陈因果王敬信受后六十载德胜嗣位X信向外道因致难于斯多不如蜜多以进谏被囚王遽问斯多曰予国素绝妖讹师所传者当是何宗斯多曰王国昔来实无邪法我所得者即是佛宗王曰佛灭巳千二百年师从谁得耶斯多曰饮光大士亲受佛印展转至二十四世师子尊者我从彼得王曰予闻师子比丘不能免于刑戮何能传法后人斯多曰我师难未起时密授我信衣法偈以显师承王曰其衣何在斯多即于囊中出衣示王王命焚之五色相鲜薪尽如故王即追悔致礼师子真嗣既明乃赦蜜多蜜多遂求出家斯多问曰汝欲出家当为何事曰我若出家不为其事斯多曰不为何事曰不为俗事斯多曰当为何事曰当为佛事斯多曰王子智慧天至必诸圣降迹即许出家六年侍奉后于王宫受具羯磨之际大地震动颇多灵异斯多乃命之曰吾巳衰朽安可久留汝当善护正法眼藏普济群有听吾偈曰圣人说知见当境无是非我今悟本性无道亦无理蜜多受偈巳问衣可传乎曰此衣为难故假以证明汝身无难何假其衣化被十方人自信向斯多乃现神变化三昧火自焚平地舍利可高一尺德胜王瓶浮图而秘之当此土晋明帝乙酉岁也佛图澄尊者入寂石勒殂弟虎袭位尤倾心事佛图澄澄谓虎曰帝王事佛在恭俭慈忍显赞法道不为暴虐不害无辜民有为恶化之不悛者其可不罚乎但杀不可滥刑不X可不恤耳永和四年十二月澄谓弟子曰石氏当灭吾及其未乱失逝矣乃遣人辞虎虎惊曰大和尚遽弃我国有难乎即至寺慰澄澄曰出生入死道之常也修短分定无繇增损有可恨者国家存心佛法建寺度僧当蒙福祉而布政暴虐刑罚交滥特违圣典终无福祐能敷仁政祚或可延虎号恸悲咽知其必逝即为凿圹营坟至八日安坐而逝寿一百七十岁入道一百九年酒不踰齿食不过中非戒不履立寺八百九十三所度弟子七千余人凡澄所在国人无敢向其方涕唾便利者每相戒曰莫起恶心大和尚知汝自大教东来至澄而盛后有僧自雍州来见澄西入关以闻虎虎命发冢惟块石存焉竺佛调久师澄住常山寺积年或分身他处或经岁入山赍干饭数斗归常有余有僧随调山行值雪调入虎窟中宿虎还共卧后自尅亡日远近皆至调曰人身无常能专心真净形数虽乖而必同契言讫端坐而逝弟子入山见调坐巖上众礼曰和尚尚在耶调曰吾常在耳乃不见众共开棺惟衣履存佛祖纲目卷第二十四X佛祖纲目X卍XXX佛祖纲目卷第二十五甲子丙寅辛未癸酉丙子丁酉壬寅乙巳己未庚申癸亥南北朝宋刘姓八主共六十年魏拓拔姓十二主共一百四十九年分而为东西魏支遁法师隐居剡山支遁字道林壮岁出家兴宁二年至都讲道行般若经谢安王义之殷浩郗超孙绰许询何充王坦之等皆与结方外交太和二年归隐剡山甞着铭以勗众有曰勤之勤之至道非弥茫茫三界渺渺长羁谨守明禁抗志无为有遗以马者畜之曰吾爱其神骏耳有遗以鹤者纵之曰冲天之物岂耳目玩哉晚移石城山木食㵎饮复至山阴讲维摩经许询为都讲听者钦服慧永内江潘氏子与慧远同师道安相期结屋罗浮及远为安所留永乃先至浔阳剌史陶范留憩庐山舍宅为西林以居之峯嵿别立茅室甞有一虎驯伏入其室者輙闻异香因号香谷道安法师至长安道安常山卫氏子世业儒年十一出家师事佛图澄X读书日记万言才辩无敌性聪而貌丑时人语曰漆道人惊四隣澄殁率徒众依陆浑山宁康元年至襄阳立檀溪寺时有高士习凿齿诣安自称曰四海习凿齿安应声答曰弥天释道安太元四年秦主符坚攻拔襄阳得安而喜谓左右曰吾以十万师取襄阳才得一人半耳左右问为谁曰安公一人习凿齿半人也安至长安大弘法化慧远法师住庐山慧远鴈门贾氏子少好学博综六经尤善庄老宿儒先进莫不服其深致年二十一与弟慧持造道安法席闻出世法而悦之叹曰儒道九流特糠粃耳遂出家时门徒数千远居第一座安甞谓众曰使道流东国者其在远乎及关中扰乱安散其徒各随所往靡不谆谆规诲独远不闻一言因恠问之安曰若汝者吾尚何言哉遂自荆州将之罗浮抵浔阳见庐山爱之乃立精舍以去水犹远举杖扣地曰若此可居当使朽壤抽泉言毕清流涌出学侣渐众远虑居隘非弘道之所其夜山神忽见梦曰此山足可栖神愿母他往一夕天大雷雨诘旦林麓广辟素沙布地楩柟文梓充布地上剌史大相感动乃为建剎丙戌毕功名其殿曰神运号曰东林先是陶侃剌广州渔人见海中有神光网之得金像文殊后商人于海东获一圆光持以就像若弥缝然侃以送武昌寒溪寺及侃移督江州迎像将还至舟而溺及寺成远至江上虔X祷像忽浮出遂迎至神运殿造重阁以奉之二十六祖不如蜜多传法般若多罗不如蜜多姓剎帝利南印度王之次子既得法于婆舍斯多后行化至东印度彼王名坚固奉外道师长爪梵志暨蜜多将至王与梵志同覩白气贯于上下王曰斯何瑞也梵志曰此魔来之兆耳何瑞之有即鸠徒众议曰不如蜜多将入都城谁能挫之弟子曰我等各有呪术可以动天地入水火何患哉蜜多至见宫墻有黑气乃曰小难耳直诣王所王曰师来何为曰将度众生王曰以何法度曰各以其类度之时梵志闻言不胜其忿即以幻法化一大山于蜜多顶上蜜多指之忽移化山还压彼头复以手按地地动五百外道皆不能立梵志怖惧忏礼蜜多蜜多复按地地静指山山灭王异日大治斋集诸外道恳蜜多预会蜜多初不欲行而知所会地将陷乃往王喜曰师肯来耶蜜多曰吾非应供来救死耳此地巳为龙窟须臾当下陷王大恐与其众俱如高原反顾其地巳渊然成湫矣王益敬信蜜多乃为王演说法要俾趣真乘且曰王国有圣人当继我法先是东印有婆罗门子年二十幼失殳母不知名氏或自言璎珞人遂名曰璎珞童子丐行闾里有问汝行何急即曰汝行何缓问何姓即曰与汝同姓人莫测之一日王与蜜多同车而出璎珞稽首于前蜜多曰汝忆往事否答曰我忆往劫中与师同居师演摩诃般若我演甚X深修多罗今日之事盖契昔因蜜多谓王曰此大势至菩萨也继后出二人一人化南印度一人缘在震旦九年却返此方遂以昔因名童子为般若多罗付正法眼藏偈曰真性心地藏无头亦无尾应缘而化物方便唿为智蜜多既付法巳即辞王曰吾化缘巳终当归寂灭愿王于最上乘无忘外护即还本座现形如日少顷复呈十八变出三昧火自焚雨金色舍利王以金塔閟之当此土晋武帝戊子岁也道安法师入寂太元十四年正月二十七日道安见有异僧出入窓隙安以生处问之异僧手指西北即时云开见楼阁如幻出曰彼兜率天也二月八日跏趺而逝安每䟽经义必求圣证一日感庞眉尊者降安出所制似之尊者钦叹以为尽契佛心仍许以密助弘通安识其为宾头卢因设日供门弟子通其业者数十人有法遇者传教长沙徒众数百中有一人私饮遇纵而不举安廉知之即封荆以寄遇抱荆泣曰董众无状远遗师忧于是俯伏受谴安左臂有一肉串隆起如印捋可上下而不出腕时号印手菩萨慧远法师结莲社晋室式微天下奇才绝俗之士多隐居不仕来归慧远远曰诸君倘有心净土之游宜加勉励于是率众共结莲社一心念佛期生净土令刘程之着发愿文而王乔之等复为念佛三昧诗以见志远序曰念佛X三昧者何思专想寂之谓思专则志一不挠想寂则气虗神朗气虗则智恬其照神朗则无幽不彻斯二乃是自然之玄符会一而致用也是故靖恭闲宇而感物通灵御心惟正动而入微此假修以凝神积习以移性犹或若兹况夫尸居坐忘冥怀至极智落宇宙而暗蹈大方者哉请言其始菩萨初登道位甫窥玄门体寂无为而无弗为及其神变也则令修短葺常度巨细互相违三光回景以移照天地卷而入怀矣又诸三昧其名甚众功高易进念佛为先穷玄极微尊号如来神体合变应不以方故令入斯定者昧然忘知即所缘以成鉴鉴明则内照交映而色像生焉非耳目之所暨而闻见行焉于是覩夫渊凝虗镜之体则悟灵相湛一清明自然察玄音之叩心听则尘累每消滞情融朗非天下之至玅孰能与于此以兹而观一觌之感乃发久习之深覆豁昬习之重迷若匹夫众定之所缘故不得与其优劣居可知也是以奉诫诸贤咸思一揆之契感寸阴之颓景惧来储之未积于是洗心法堂整衿清向夜分忘𥨊夙宵惟勒庶夫贞诣之功以通三乘之志临津济物与九流而同往仰援超步拔茆之兴俯引约进秉䇿其后以覧众篇之挥翰岂徒文咏而巳哉释慧巍山居禅定山鬼现种种形皆随巍点化而隐时大雪有一女子姿容婉媚衣服鲜丽来白巍曰上人有德天遣我来以相慰谕因说种种欲言巍一心不动乃谓女曰X吾心若死灰无以革囊见试女遂凌云而去顾叹曰海水可竭须弥可倾彼上人者秉志坚贞鸠摩罗什法师至长安鸠摩罗什中天竺人父名鸠摩罗炎家世相国弃荣出游龟兹王以妹妻之生罗什什生而神灵七岁随母入寺见铁钵试取加项俄念此钵甚重我何能举即不胜重遂悟万法惟心博学强记人莫能及年二十什母辞王往天竺谓什曰方等深教不可思议传之东土惟尔之力但于汝无利其可柰何什曰必使大化流转虽苦无恨母至天竺道成获阿那含果符坚据秦攻襄阳得道安安因劝坚迎西域罗什适太史奏德星现于西域分野当有大智人入辅中国坚曰朕闻龟兹有罗什者得非此耶遣将吕光谓曰朕非贪地用兵闻罗什深解法相为后学宗若克龟兹即宜驰驿送什及破龟兹送什以归中道闻坚巳为姚苌所害遂止不返什因不至秦后苌亦闻什名要请而光不𠃔苌亡子兴复请亦不𠃔因遣兵伐光光败降秦方得迎什十二月什至长安秦主命什于西内逍遥园译经什寻览旧经多所纰缪不与梵本相应乃集沙门僧肇僧叡等重译僧肇自为沙门名震三辅什在姑臧肇往依之什与语惊曰法中龙象也及归关中助什详定经论因出大品之后着般若无知论什览奇之传其论至庐山慧远深相赞叹僧叡冀州人初游学诸方后入关从罗什讲成X实论什叹曰子真精识传译有赏音吾何恨焉慧远法师着法性等论慧远住庐山大弘法道闻鸠摩罗什入关遣书通好什答书略曰经言末后东方当有护法菩萨勗哉仁者善弘其事并遗偈一章曰既巳舍染乐心得善摄否若得不驰散深入实相否异境空相中其心无所乐若悦禅智慧是法性无照虗诳等无实亦非停心处仁者所得法幸愿示其要远复答以偈曰本端竟何从起灭有无际一微涉动境成此颓山势惑想更相乘触理自生滞因缘虽无主开涂非一世时无悟宗匠谁将握玄契来问尚悠悠相与期暮岁初震旦未有涅槃常住之说但云寿命长远远曰佛是至极至极则无变无变之理岂有穷哉乃着法性论十四篇略曰至极以不变为性得性以体极为宗罗什见论叹曰边方未见经便闇与理会岂不玅哉天竺佛䭾䟦陀至关中天竺佛䭾跋陀得正法于佛大先佛大先与达磨同参二十七祖跋陀既得法后游罽宾国甞积岁宴坐时有秦沙门智严等西往罽宾迎陀入关鸠摩罗什倒屣而迎恨相见之晚议论多所发药秦太子姚泓延至东宫对什论法什问法云何空陀曰众微成色色无自性故色即空又问既以极微破色空复云何破一微陀曰以一微故众微空以众微故一微空沙门宝云不省其意咸谓䟦陀所计微尘是常更X申请之陀曰法不自生缘会故生缘一微故有众微微无自性则是空矣宁当言不破一微乎时秦尚玄化沙门出入宫阙者数千䟦陀隤然而巳一日偶谓弟子曰昨见天竺五舶俱发应合至矣又其徒自言得那含果僧正道石曰佛不许言自所得法五舶之论何所穷诘弟子轻言诳惑于律于违义不同处陀遂渡江入匡庐见慧远论义远高之乃请出禅数诸经稽考别传之旨源流所自未几而五舶俱至天竺佛陀耶舍至关中鸠摩罗什在秦甞于草堂寺讲经秦主姚兴及朝臣沙门数千肃容观听一日兴谓什曰大师聪明才辨海内无双何可使法种不嗣哉遂以宫女十辈逼令受之什自是不住僧房别立廨舍诸僧中有欲效之者什乃聚鍼盈钵谓诸僧曰若能见效食此者乃可畜室耳因举七进鍼如常膳诸僧媿服乃止天竺佛陀耶舍至姑臧闻罗什受秦宫女叹曰什如好绵其可使入棘剌乎什闻耶舍为巳远来劝秦主迎之使者至彼耶舍曰明旨远降便当驿驰副檀越待士之勤脱如见礼罗什则贫道当在北山北矣使还兴复敦请耶舍乃来秦主郊迎别创精舍处之设供如王者耶舍一无所受时至分卫一食而巳陶潜居士谒慧远大师慧远住东林寺下有虎溪远送客每以虎溪为限义熈三年道士陆修静偕陶潜入山见远远送之执手X谈话不觉过虎溪虎便哮吼三人相顾大笑世传为三笑图时潜居柴桑近庐山常访远远爱其旷达以书招入社潜性嗜酒谓许饮即来远许之乃造焉久之以无酒攒眉而去潜字元亮初名渊明甞仕晋为彭泽令晋灭改名潜时号靖节先生遗民居士刘程之示生净土刘程之字仲思彭城人少孤事母以孝闻初为府参军即隐去桓玄刘裕等交荐不就乃之庐山依慧远远曰官禄巍巍何以不为程之曰君臣相疑疣赘相亏晋室无磐石之固物情有累卵之危吾何为哉远然其说大相器厚朝廷知其志不可夺旌其号曰遗民远创莲社俾程之撰誓文其略曰神者可以感涉而不可以迹求必感之有物则幽路咫尺苟求之无方则渺茫何津今幸以不谋而感佥心西境乃机象通于𥨊梦欣懽百于子来可不克心克念重精叠思以凝其虑哉然景续参差功福不一虽晨期云同而夕归攸隔即我师友之眷良可悲矣是以慨然胥命整衿法堂等施一心亭怀幽极誓兹同人俱游绝域其有警世绝伦首登神界则无独善于云峤忘兼金于幽谷先进后升勉思彚征之道然后妙观大仪启心真照识以悟新形繇化革程之复着念佛三昧诗以表专志始涉半岁即于定中见佛光照地皆作金色居十五年又见阿弥陀佛玉毫光照垂手慰接程之恳曰安得如来为我摩顶覆我以衣俄而佛为摩X顶引袈裟被之翼日念佛又见身入宝池莲花青白其水湛然一人顶有圆光胸出卍字指池水曰八功德水汝可饮之程之饮水甘美及寤犹觉毛孔香发乃告众曰吾净土之缘至矣对像焚香再拜祝曰我以释迦遗教故知有阿弥陀佛此香供养释迦如来次供阿弥陀佛及妙法华经愿一切有情俱生净土言讫面西合掌而逝异香郁然七日而息时晋义熈六年也周续之字道祖鴈门人幼通五经五纬号十经童子养志闲居公卿交辟皆不就事慧远预莲社宋文帝践祚召对辩析帝大悦或问身为处士时践王廷可乎答曰心驰魏阙者以江湖为桎梏情致两忘者市朝亦巖穴耳时称通隐先生后居钟山专心念佛愈老愈笃一日向空云佛来迎我合掌而逝张野字莘民居浔阳兼通华梵尤善属文举茂才屡征散骑常侍俱不就入庐山莲社修净业义熈十四年与家人别入室端坐而逝张诠字秀硕野之族子高逸好学耕锄间带经不释屡征弗就庚悦以其贫举为浔阳令笑曰古人以容膝为安屈志就禄奚荣之有乃入庐山依莲社研穷内典多有悟入宋景平元年无疾安卧而逝雷次宗字仲伦入庐山莲社立馆东林之侧及远示寂与子侄书曰吾弱冠入庐山事释和尚于时师友渊源务宏圣道玩心佛理夜以继日乐而忘忧二十余载渊匠既倾良朋亦丧遂与汝曹归耕陇畔山居十年齿逾知命及今耄X未至昏尚可励志成西归之津梁自今以往家务大小一勿见关子平之言可以为法阙公则入庐山莲社既卒友人于洛阳白马寺夜中为作忌祭忽一时林木殿宇皆成金色空中有声曰我阙公则也祈生极乐今巳得生言讫无所见慧持法师入寂慧持即慧远之弟年十八与远同事道安止庐山隆安二年辞远入蜀远留之曰人生爱聚汝独乐离持曰滞情爱聚者本不应出家今既割欲求道正以西方为期耳遂辞至成都大弘佛法升其堂者皆号登龙门晋义熈八年垂诫门徒讫即入定于龙龛树鸠摩罗什法师示寂鸠摩罗什雅好大乘志在敷演常叹曰吾若着笔作大乘阿毗昙非迦旃子比也今深识者既寡将何所论惟为姚兴着实相论二卷后秦弘始十五年四月示有疾乃口出三番神呪令外国弟子诵之以自救未及致力病觉危殆遂集众曰因法相逢殊未尽心方复后世恻怆可言自以闇短谬充传译愿传之后世咸共流通今于众前发诚实誓若所传无谬义契佛心当使焚身之后舌不焦烂言讫而寂阇维薪灭形尽舌根不坏若红莲色寿七十初什甞与母谒大月氏国北山尊者北山谓其母曰善护此沙弥年三十五毗尼无缺度人如优波毱多杯度在彭城闻什入关叹曰吾与此子戏别三百余年相见杳然未期X迟于来世耳什自入关后弟子凡千余人生肇融叡谓之什门四圣所译经论三百九十余卷释道生姓魏氏生而颕悟不喜尘嚣落发受戒初入庐山幽栖七年后游关中从罗什受业关中僧众钦服若神慧永法师往生净土慧永住西林三十年绝志尘嚣一心安养镇南将军何无忌至虎溪慧远从徒数百人高言华论举止可观而永衲衣半胫荷钖持钵松下飘然而来神气自若无忌叹曰永公清散之风乃多于远公也义熈十年示微疾忽歛衣合掌求屣欲起如有所见众咸惊问永曰佛来迎我言讫而化异香七日乃歇慧远法师示生净土慧远住庐山三十年影不出山尅志西方初十一年三覩圣相沉厚不言后十九年义熈丙辰七月晦夕于般若台前方从定起见阿弥陀佛身满虗空圆光之中有诸化佛观音势至左右侍立又见水流光明分十四支流注上下演说玅法佛告远曰我以本愿力故来安慰汝七日后当生我国又见佛陀耶舍慧持慧永刘遗民在佛之侧前揖远曰师志在先何来之晚耶远乃谓弟子曰吾始居此三覩圣相今复再见吾生净土必矣至八月六日远乃端坐入寂寿八十四僧济从慧远游远甞曰绍隆大法其在尔乎后疾笃诚期净土远遗烛一枝曰汝可运心安养济执烛凭几停想无乱又集众讽净土诸经五更济以X烛授弟子元弼令随众行道顷之觉自秉一烛乘空而行见阿弥陀佛接置于掌遍至十方歘然而觉且悲且慰自省四大了无疾苦明夕忽起立目逆虗空如有所见须臾还卧容色愉悦谓傍人曰吾行矣右脇而逝时方炎暑三日而体不变异香郁然道敬瑯琊人祖凝之剌江州因从慧远出家博通经论笃志念佛宋永初元年谓众曰先师见命吾其行矣端坐唱佛而化众见光明满室弥时方灭佛祖纲目卷第二十五佛祖纲目X卍XXX佛祖纲目卷第二十六甲子甲午丁酉乙巳壬子癸丑丁巳己未癸亥齐萧姓七主共二十四年昙顺法师往生净土昙顺黄龙人从鸠摩罗什讲经什叹曰此子奇器也后依慧远修净业宋元嘉二年别众坐逝异香满室杯渡尊者入寂杯渡初示现冀州貌甚寒寠甞乘木杯渡水神化莫X测不修细行或扣氷而浴或着屐登山或跣足入市惟荷一芦圌子更无余物甞至广陵遇村舍李家方饭僧渡乃以芦圌置于中庭直入斋堂而坐众环目之渡自若时有数人见芦圌碍道尽力移之不能动渡食毕便挈之而去笑曰四天王时李氏童子窥见圌中有四小儿皆长数寸眉目如畵于是李知其异请渡在家供养久之忽索袈裟李办未至渡云暂出至暮不归合境闻有异香迹之忽见渡在北巖下敷一败袈裟于地晏然而寂头前脚后皆生莲花鲜香逼人一夕而萎既殡数日后有人从北来云见渡负芦圌行向彭城乃启棺仅存革履而巳至彭城有黄欣者深信佛法见渡拜请还家家至贫但麦饭而巳渡甘之如饴后东游吴郡见网师从乞鱼网师怒不与渡乃拾两小石投水中俄有两牛鬪其网网碎不复见牛吴郡民朱灵期自高丽还风携至一洲见一宝寺寺僧设食乃拜其僧乞速还乡其僧问曰识杯渡道人否曰识其僧因指北壁一囊挂钖杖及钵曰此杯渡者今以钵寄君并作书着函中复授青竹杖令置舫前三日便至石头渡忽至开书大笑取钵掷空复接曰我不见此钵四千年矣宋元嘉三年九月示灭灭后人犹时时见之甞作一钵歌曰遏喇喇閙聒聒总是悠悠造抹挞如饥喫盐加得渴枉却一生头枿枿究竟不能知始末抛却死尸何处脱劝君努力求解脱闲事到头须结撮火落身上当须拨莫待X临时呌菩萨丈夫语话须豁豁莫学痴人受摩捋趂时结褁学摆拨也学柔和也麤粝也剃头也披褐也学凡夫做生活直语向君君未达更作长歌歌一钵一钵歌多中一一中多莫笑野人歌一钵曾将一钵度娑婆青天寥寥月初上此时影空含万像几处浮生自是非一源清净无来往更莫将心造水泡百毛流血是谁教不如静坐真如地顶上从他鹊作巢万代金轮圣王子只这真如灵觉是菩提树下度众生度尽众生不生死不生不死真丈夫无形无相大毗卢尘劳灭尽真如在一颗圆明无价珠眼不见耳不闻不见不闻真见闻从来一句无言说今日千言强为分须谛听人人尽有真如性恰似黄金在鑛中鍊去鍊来金体净真是妄妄是真若除真妄更无人真心莫谩生烦恼衣食随时养色身好也着恶也着一切无心莫染着亦无好亦无恶二际坦然平等道麤也餐细也餐莫学凡夫相上观也无麤也无细上方香积无根蒂坐亦行行亦坐生死树下菩提果亦无坐亦无行无生何用覔无生生亦得死亦得处处当来见弥勒亦无生亦无死三世如来总如此离则着着则离幻化门中无实义无可离无可着何处更求无病药语时默默时语语默纵横无处所亦无语亦无默莫唤东西作南北嗔即喜喜即嗔我自降魔转法轮亦无嗔亦无喜水不离波波即水悭时舍舍时悭不离内外及中间亦无悭亦无舍寂寂寥寥无可X把苦时乐乐时苦只这修行断门户亦无苦亦无乐本来自在无绳索垢即净净即垢两边毕竟无前后亦无垢亦无净大千同一真如性药是病病是药到头两事须拈却亦无药亦无病正是真如灵觉性魔作佛佛作魔镜里寻形水上波亦无魔亦无佛三世本来无一物凡即圣圣即凡色里胶青水里盐亦无凡亦无圣万行总持无一行真中假假中真自是凡夫起妄尘亦无真亦无假若不唤时何应喏本来无姓亦无名只么腾腾信脚行有时廛市并屠肆一朵红莲火上生也曾䇿杖游京洛身似浮云无定着幻化繇来似寄居他家触处更清虗若覔戒三毒疮痍几时瘥若覔禅我自纵横汩碖眠大可怜不是颠世间出世天中天时人不会此中意打着南边动北边若覔法鸡足山中问迦叶大士持衣在此中本来不用求专甲若覔经法性真源无可听若覔律穷子不须教走出若覔修八万浮图何处求只知黄叶止啼哭不觉黑云遮日头莫恠狂言无次第筛罗渐入麤中细只这麤中细也无即是圆明真实谛真实谛本非真但是名闻即是尘若向尘中解真实便是堂堂出世人出世人莫造作独行独步空索索无生无死无涅槃本来生死不相干无是非无动静莫谩将身入空井无善恶无去来亦无明镜挂高台山僧见解只如此不信从他造劫灰天竺求那䟦摩至金陵X求那䟦摩初让国出家贯通三藏属国诸王皆受其归戒游阇婆国其王欲出家事之群臣固请不可乃令国中曰若率土奉和尚归戒即从尔请于是其国臣民稽首遵命元嘉初宋文帝闻其名遣使迎之摩欣然附舶抵广州道繇始兴摩爱其山类灵鹫为留朞年于寺壁畵定光布发等像夜輙有光常在定累日不出寺僧遣沙弥候之忽见白狮子仰蹑柱而戏满空皆青莲花沙弥惊走大唿寺僧争至了无所有元嘉八年至金陵帝问曰寡人常欲持斋不杀以身应物不获所愿师幸教之摩曰道在心不在事法繇已不繇人且帝王所修与匹夫异匹夫倘不克己苦节何以为用帝王以四海为家万民为子出一嘉言则士庶咸悦布一善政则神人以和刑不夭命役不劳力则风雨时若寒暑应节百谷滋繁桑柘郁茂以此持斋斋亦大矣以此不杀利亦多矣安在辍半日之飡全一禽之命然后为弘济耶帝抚几叹曰俗迷远理僧滞近教如师言可论天人之际矣道生法师至金陵初道生见初分涅槃经云除一阐提皆有佛性乃曰阐提何得独无佛性此经来未尽耳于是倡言阐提皆当成佛一时文字之师共诋为邪说于律当摈生遂誓曰如我所说不合经义请于现身即受恶报若实契佛心愿舍寿时踞师子座竟拂衣入虎丘冷然若有会心处遂栖于青园寺甞独坐长松下聚石为X徒一日讲涅槃经至阐提处则说有佛性且曰如我所说义契佛心否群石皆点头其年夏月雷震青园佛殿忽见一龙飞跃生天光影西壁遂改寺名曰龙光时人叹曰龙既去师必行矣数日生果还庐山留一遗影落于虎丘巖岫间僧众无不瞻礼生闻昙无谶重译涅槃经后品果云一阐提人虽复断善犹有佛性因大喜慰元嘉九年至金陵未几复还庐山道生法师入寂道生住庐山精舍讲涅槃经元嘉十一年十一月升法座论义数番观听者莫不怡悦忽见麈尾纷然坠地端坐整容隐几而化寿八十生有䟽论世皆宝焉道昺法师往生净土道昺颕川人从幼师事慧远历通三藏言与行合念佛三昧究心无间宋元嘉十二年集众念佛就座而化异香满室寿七十一僧叡法师往生净土僧叡初从鸠摩罗什受经义后预庐山莲社一心念佛元嘉已卯忽集众告别曰吾将行矣遂命具浴烧香礼拜还座面西合掌而化众见叡榻前一金莲花焂尔而隐五色香烟从其房出玄高法师入寂魏太武听崔浩之谗囚其太子晃晃乃求哀于玄高高为作金光明忏帝梦其先祖让曰不当以谗疑太子既窹以语群臣群臣皆称太子无过待之如初浩X恐太子将不利于己谓帝曰太子前实有谋仍结玄高以术致先帝恐陛下耳若不蚤除必为大害帝怒收高及慧崇缢之高弟子玄畅自远奔至高忽开眸曰大法应缘随缘盛衰盛衰在迹理常湛然伹惜汝等行如我耳惟玄畅南渡汝等死后法当更兴善自修心毋令中悔言讫即化沙门法进号唿曰圣人去世我何用生应声见高于空中谓进曰不忘一切宁独弃汝耶进曰和尚与崇公竝生何所高曰我往恶处救护众生崇归安养矣言讫不见初高居麦积山闻昙无毗至凉往师事之旬日即悟无毗叹以为胜已魏武遣使迎高为太子晃师门人得法者甚众有一弟子名僧印自谓得阿罗汉果时方坐夏高乃假以神力使定中见十方无尽世界及闻诸佛所说之法各各不同即于一夏寻其所见不尽乃生愧悔二十七祖般若多罗传法菩提达磨般若多罗东印度人得法于不如蜜多因东印度国王请斋次王乃问诸人尽转经师独为何不转多罗曰贫道出息不涉众缘入息不居阴界常转如是经百千万亿卷非但一卷两卷后行化至南印度彼王名香至尊重供养度越伦等又施无价宝珠时王有三子一名月净多罗二名功德多罗三名菩提多罗其季开士也般若多罗欲试其所得乃以所施珠问三王子曰此珠圆明有能及否月净功德曰此珠七宝中尊固无踰也菩提曰此是世宝未足为上于诸X宝中法宝为上此是世光未足为上于诸光中智光为上此是世明未足为上于诸明中心明为上此珠光明不能自照要假智光光辨于此既辨此巳即知是珠既知是珠即明其宝若明其宝宝不自宝若辨其珠珠不自珠珠不自珠者要假智珠而辨世珠宝不自宝者要假智宝以明法宝然则师有其道其宝即现众生有道心宝亦然多罗叹其辩慧乃复问曰于诸物中何物无相曰于诸物中不起无相又问于诸佛中何物最高曰于诸物中人我最高又问于诸物中何物最大曰于诸物中法性最大多罗知是法器以时尚未至且默而混之及香至王弃世众皆号绝菩提独于柩前入定经七日而出遂依多罗求出家既受具巳多罗曰汝于诸法巳得通量达磨者通大之义也宜名达磨遂改其名后告之曰如来以正法眼付大迦叶如是展转乃至于我我今嘱汝听吾偈曰心地生诸种因心复生理果满菩提圆花开世界起付法巳即于座上起立舒左右手各放光明二十七道五色晃曜又踊身虗空高七多罗树化火自焚空中舍利如雨大众建塔收供当此土宋武帝大明元年丁酉岁也二十八祖菩提达磨说法南印度般若多罗示寂菩提达磨遂演化于本国时有二师一名佛大先二名佛大胜多本与磨同学小乘禅观佛大先遇般若多罗与磨同禀正法而佛大胜多更X分徒而为六宗一有相宗二无相宗三定慧宗四戒行宗五无得宗六寂静宗各封已解别展化源磨喟然叹曰彼之一师巳陷牛迹况复支离而分六宗我若不除永缠邪见言巳微现神力至有相宗所问曰一切诸法何名实相彼众中有一尊长萨婆罗答曰于诸相中不互诸相是名实相曰一切诸相而不互者当何定耶曰于诸相中实无有定若定诸相何名为实曰诸相不定便名实相汝今不定当何得之曰我言不定不说诸相当说诸相其义亦然曰汝言不定当为实相定不定故即非实相曰定既不定即非实相知我非故不定不变曰汝今不变何名实相巳变巳往其义亦然曰不变当在在不在故故变实相以定其义曰实相不变变即非实于有无中何名实相萨婆罗心知圣师悬解潜达即以手指虗空曰此是世间有相亦能空故当我此身得似此否曰若解实相即见非相若了非相其色亦然当于色中不失色体于非相中不碍有故若能是解此名实相彼众闻巳心意朗然钦礼信受磨瞥然匿迹至无相宗所问曰汝言无相当何证之彼众中有波罗提者答曰我名无相心不现故曰汝心不现当何明之曰我明无相心不取舍当于明时亦无当者曰于诸有无心不取舍又无当者诸明无故曰入佛三昧尚无所得何况无相而欲知之曰相既不知谁云有无尚无所得何名三昧曰我说不证证无所证非三昧故我说X三昧曰非三昧者何当名之汝既不证非证何证波罗提闻巳即悟本心礼谢于磨忏悔往谬磨记曰汝当得果不久自证此国有魔非久降之言巳忽然不现至定慧宗所问曰汝学定慧为一为二彼众中有婆兰陀者答曰我此定慧非一非二曰既非一二何名定慧曰在定非定处慧非慧一即非一二亦不二曰当一不一当二不二既非定慧约何定慧曰不一不二定慧能知非定非慧亦复然矣曰慧非定故然何知哉不一不二谁定谁慧婆兰陀闻之疑心氷释至第四戒行宗所问曰何者名戒云何名行当此戒行为一为二彼众中有一贤者答曰一二二一皆彼所生依教无染此名戒行曰汝言依教即是有染一二俱破何言依教此二违背不及于行内外非明何名为戒曰我有内外彼巳知竟既得通达便是戒行若说违背俱是俱非言及清净即戒即行曰俱是俱非何言清净既得通故何谈内外贤者闻之即自慙服至无得宗所问曰汝云无得无得何得既无所得亦无得得彼众中有宝静者答曰我说无得非无得得当说得得无得是得曰得既不得得亦非得既云得得得得何得曰见得非得非得是得若见不得名为得得曰得既非得得得无得既无所得当何得得宝静闻之顿除疑网至寂静宗所问曰何名寂静于此法中谁静谁寂彼有尊者答曰此心不动是名为寂于法无染名之为静曰本心不寂要假寂静本来X寂故何用寂静曰诸法本空以空空故于彼空空故名婆静曰空空巳空诸法亦尔寂静无相何静何寂彼闻指诲豁然开悟于是六众咸誓归依宝志金陵人初东阳民朱氏妇闻儿啼鹰巢中梯树得之举以为子七岁依钟山僧俭出家专修禅观至是显迹以剪尺拂子挂杖头负之而行经聚落儿童譁逐或微索酒或累日不食甞遇食鲙者从而求之食者分㗖而有轻薄心志即吐水中皆成活鱼往来于皖山剑水之下发而徒跣着锦袍面方而莹彻如镜手足皆鸟爪时时题诗初若不可解后皆有验佛祖纲目卷第二十六佛祖纲目X卍XXX佛祖纲目卷第二十七甲子甲戌辛巳壬午庚子丁未己酉乙卯癸亥梁萧姓四主共五十六年宝志大士说法王宫初齐武帝怒宝志惑众收逮建康狱是日人见志游行市井而捡较仍在狱中其夕语吏曰门外有两舆X食金钵盛饭汝可取之果文惠太子竟陵王送供至建康令以闻帝悔谢迎至禁中俄帝宴后宫志乃暂出巳而犹见行道于显扬殿帝惊遣吏至问吏白志久出在省中帝益神敬之后志假神力于帝见高祖地下受锥刀之苦自是永废锥刀王仲熊问仕何所至志不答解杖头左索与之熊后果至尚书左丞徐陵儿时父携谒志志摩其顶曰此儿天上石麒麟也后果显于世壬午梁武帝即位召志至阙帝一日整容问曰弟子烦惑未除何以治之曰十二问其旨如何曰在书字时节刻漏中帝益不晓又问弟子何时得以静心修习曰安乐禁初武帝梦神僧告曰六道四生受大苦恼何不为作水陆大斋救拔之帝乃扣沙门惟志劝帝寻经必有因缘帝乃取佛经躬自披览创造仪文三年乃成于夜捧文停烛白佛曰若此文理协圣凡愿拜起时此灯自明或仪式未详灯暗如故言讫投地一礼初起灯烛尽明天监四年二月十五日于镇江金山依仪修设志又甞假帝神力令见地狱苦相问何以救之曰夙生定业不可顿灭惟闻钟声其苦暂息于是诏天下寺院击钟当舒徐其声帝甞诏畵工张僧繇写志像僧繇下笔輙不自定志遂以指𠢐面门分披出十二面观音相或慈或威繇竟不能写志曰毗婆尸佛蚤留心直至而今不得妙他日与帝临江纵望有物泝流而上志以杖引之随杖而至乃紫旃檀即以属供奉官令雕志像X顷刻而成神彩如生宝志大士示寂宝志示现四十余载天监十三年冬忽告众僧令移寺金刚神像出置于外乃密谓人曰菩萨将去因诣内殿与武帝永诀帝大惊问曰朕寿几何志不答以手指脰及颈而出回山燃一烛以付后阁舍人吴庆庆以事闻帝叹曰大师不复留矣烛者将以后事烛我乎十二月六日无疾而终举体香软寿九十二帝为建塔于钟山独龙阜勅陆倕制铭王筠立碑先是志与帝登钟山指前独龙冈阜曰此为阴宅则永其后帝曰谁当得之志曰先行者得之是年示寂帝乃以金二十万易其地建浮图五级镇以无价宝珠塟之日车驾亲临志忽现于云间万众欢唿声震山谷志甞垂语曰终日拈香择火不知身是道场又曰京都邺都浩浩还是菩提大道又曰如我身空诸法空千品万类悉皆同又甞问一梵僧承闻尊者唤我作屠儿曾见我杀生么曰见曰有见见无见见不有不无见若有见见是凡夫见无见见是声闻见不有不无见是外道见未审尊者如何见梵僧曰你有此等见耶志便休去甞作十二时歌曰平旦寅狂机内有道人身穷苦巳经无量劫不信常擎如意珍若捉物入迷津但有纤毫即是尘不住旧时无相貌外求知识也非真日出卯用处不须生善巧纵使神光照有无起意便遭魔事娆若施功终不了日夜被他人我X抝不用安排只么从何曾心地生烦恼食时辰无明本是释迦身坐卧不知元是道只么忙忙受苦辛认声色覔踈亲只是他家染污人若拟将心求佛道问取虗空始出尘禺中巳未了之人教不至假使通达祖师言莫向心头安了义只守玄没文字认着依前还不是暂时自肯不追寻旷劫不遭魔境使日南午四大身中无价宝阳燄空华不肯抛作意修行转辛苦不曾迷莫求悟任你朝阳几回暮有相身中无相身无明路上无生路日昳未心地何曾安了义他家文字没疎亲不用将心求的意任纵横绝忌讳长在人间不在世运用不离声色中历劫何曾暂抛弃晡时申学道先须不厌贫有相本来权积聚无形何用要求真作净业却劳神忽认愚痴作近邻言下不求无处所暂时唤作出家人日入酉虗幻声音不长久禅悦珍羞尚不餐谁能更饮无明酒勿可抛勿可守荡荡逍遥不曾有纵你多闻达古今也是痴狂外边走黄昏戌狂子施功投暗室假使心通无量时历劫何曾异今日拟商量却啾唧转使心头黑如漆昼夜舒光照有无痴人唤作波罗蜜人定亥勇勐精进成懈怠不起纤毫修学心无相光中常自在超释迦越祖代心有微尘还质碍放荡长如痴兀人他家自有通人爱半夜子心住无生即生死生死何曾属有无用时便用无文字祖师言外边事识取起时还不是作意搜求实没踪生死魔来任相试鸡鸣丑一颗圆X光明巳久内外推寻覔总无境上施为浑大有不见头亦无手天地坏时渠不朽未了之人听一言只这如今谁动口志又作大乘赞十首十四科颂十四首慧约法师说戒王宫慧约姓娄氏少有风德族祖给事中娄幼瑜每见约輙起为礼或问此乃君族下班何乃恭耶瑜曰菩萨出世方且师于天下岂直老夫致敬而巳梁武帝请居省中天监十八年四月八日帝受约菩萨戒复设无遮大会是日忽有甘露降于庭三足乌二孔雀历堦驯伏凡太子诸王公卿道俗从约受戒者四万八千人因大赦天下傅大士隐居双林齐建武四年五月八日傅大士降生于婺州义乌县傅宣慈家名翕字玄风年十六娶刘氏名玅光生子普建普成年二十四泝水取鱼于稽亭塘下获鱼巳沉笼水中曰去者适止者留人或谓之愚会有天竺僧嵩头陀语曰我昔与汝于毗婆尸佛前发愿度生汝今何时还兜率宫因命临水观影见圆光宝盖便悟前因士笑曰炉鞴之所多钝铁良医之门足病人度生为急何暇思天宫之乐乎于是弃鱼具携行归舍因问修道之地嵩指松山双梼树曰此可矣遂结菴自号双林树下当来解脱善慧大士种植蔬果为人佣作与妻玅光昼作夜归敷演佛法X二十八祖菩提达磨至震旦国菩提达磨南天竺国香至王之第三子姓剎帝利本名菩提多罗遇般若多罗付法因改名达磨磨问多罗当往何国作佛事曰汝虽得法未可远游且止南天待吾灭后六十七载当往震旦设大法药直接上根慎勿速行衰于日下曰彼有大士堪为法器否千载之下有留难否曰汝所化之方获菩提者不可胜数吾灭后六十余年彼国有难水中文布自善降之汝至南方勿住彼惟好有为功业不见佛理汝纵到彼亦不可久留听吾偈曰路行跨水复逢羊独自栖栖暗渡江日下可怜双象马二株嫩桂久昌昌又问此后更有何事曰从是去一百五十年而有小难听吾谶偈曰心中虽吉外头㐫川下僧房名不中为遇毒龙生武子忽逢小鼠寂无穷又问此后如何曰却后二百二十年林下见一人当得道果听吾谶曰震旦虽阔无别路要假儿孙脚下行金鸡解衔一粒粟供养十方罗汉僧复演诸偈皆预谶佛教隆替磨禀教义服勤四十年迨多罗顺世降伏六宗化被南天经六十载度无量众后值磨叔父异见王欲毁佛法磨悯之欲开其蒙六众亦各念佛法有难师将何匡济磨遥知众意弹指应之六众悉闻云此我师信响皆至磨所磨曰一翳蔽空孰能剪拂前无相宗宗胜欲行磨曰汝虽辩慧道力未全且与王无缘胜辞磨竟至王所广陈法要王曰汝今所解其法何在宗胜X曰如王治化当合其道王所有道何在王曰我所有道将除邪法汝所有法将伏何人磨不起于座悬知宗胜义堕召波罗提曰宗胜不禀吾语与王论屈汝急往救波罗提曰愿假神力言讫云生足下至王前时王正问宗胜忽见愕然忘其所问答曰乘空来者是正是邪提曰我非邪正而来正邪王心若正我无邪正王虽惊异而骄慢方炽即摈宗胜令出提曰王既有道何摈沙门我虽无解愿王致问王怒而问曰何者是佛曰见性是佛曰师见性否曰我见佛性曰性在何处曰性在作用曰是何作用我今不见曰今现作用王自不见曰于我有否曰王若作用无有不是王若不用体亦难见曰若当用时几处出现曰若出现时当有其八曰其八出现当为我说提即说偈曰在胎为身处世为人在眼曰见在耳曰闻在鼻辨香在口谈论在手执捉在足运奔徧现俱该沙界收摄在一微尘识者知是佛性不识唤作精魂王闻偈巳心即开悟悔谢前非咨询法要王复问提师承为谁曰即大王叔菩提达磨是也王闻惊骇遽勅近臣迎磨至王宫磨为王忏悔往非王闻泣谢诏宗胜归国近臣曰宗胜被谪时巳捐躯投崖矣磨曰胜尚在召之当至初胜受摈耻不能正王遂投身危崖俄有神人以手捧承置于巖上胜曰我忝沙门当与正法为主不能抑绝王非是以捐身自责神何佑助愿示所以于是神人说偈曰师寿于百岁八十而造非为X近至尊故熏修而入道虽具少智慧而多有彼我所见诸贤等未甞生珍敬二十年功德其心未恬静聪明轻慢故而获至于此得王不敬者当感果如是自今不疎怠不久成奇智诸圣悉存心如来亦复尔胜闻偈欣然遂宴坐巖间至是王遣使召胜磨谓王曰知胜来乎曰未知曰再命乃来耳使者至山而胜辞果再命乃至磨念震旦缘熟行化时至乃辞祖塔别同学后至王所慰之曰勤修白业护持三宝吾去非晚一九即回磨汎重溟凡三周寒暑达于南海菩提达磨至金陵达磨至南海广州剌史萧昂表闻武帝帝遣使赍诏迎请以普通元年十一月至金陵帝问朕即位以来造寺写经度僧不可胜纪有何功德曰竝无功德曰何以无功德曰此但人天小果有漏之因如影随形虽有非实曰如何是真功德曰净智玅圆体自空寂如是功德不以世求又问如何是圣谛第一义曰廓然无圣曰对朕者谁曰不识帝莫测玄旨千岁宝掌和尚参菩提达磨宝掌中印度人自降神受质即左掌握拳七岁祝发乃展因名宝掌魏晋间东游此土入蜀礼普贤常不食日诵般若等经千余卷一日谓众曰吾有愿住世千岁今六百二十有六矣故人以千岁称之宋大明中游五台南历衡岳黄梅匡庐寻入建业会达磨入梁就而扣请玄旨悟无生忍武帝高其道腊延供内X庭未几如吴述偈曰梁城遇导师参禅了心地飘零三浙游更尽佳山水遂遍探两浙名山初祖菩提达磨至少林达磨知武帝机不契是岁十一月十九日潜回江北二十三日至洛阳止嵩山少林寺面壁而坐终日默然人莫之测谓之壁观婆罗门初祖菩提达磨传法慧可慧可武牢姬氏子父以无子祷祈既久一夕有异光照室母遂怀姙故生而名之曰光自幼志气不群博极载籍尤精玄理不事家产好游山水后覧佛书超然自得出家受具浮游讲肆徧学大小乘义年三十二返香山终日宴坐又八年于寂默中忽见一神人谓曰将欲受果何滞此耶大道匪遥汝其南矣翼日觉头痛如剌欲治之空中有声曰此换骨也往见本师本师视其顶骨如五峯秀出以有神异更名神光复谓曰汝相吉祥当有所证神令汝南者少林有达磨大士必汝之师也光受教遂造少林参磨磨常面壁默坐莫闻诲励光自惟曰昔人求道敲骨取髓剌血济饥布发掩泥投崖饲虎古尚若此我又何人值大雪光夜侍立迟明积雪过膝立愈恭磨顾而悯之问曰汝久立雪中当求何事光悲泪曰惟愿和尚慈悲开甘露门广度群品磨曰诸佛无上玅道旷劫精勤难行能行非忍而忍岂以小德小智轻心慢心欲冀真乘徒劳勤苦光闻磨诲励潜取利刀自断左臂X置于磨前磨知是法器乃曰诸佛最初求道为法忘形汝今断臂吾前求亦可在因与易名曰慧可光曰诸佛法印可得闻乎曰诸佛法印匪从人得曰我心未宁乞师与安曰将心来与汝安曰覔心了不可得曰我与汝安心竟傅大士设大会傅大士住双林七年一日行道次感七佛相随释迦引前维摩接后惟释尊数顾共语为我补处也又一日见释迦金粟定光三如来放光袭其体士乃曰我得首楞严定繇是弟子益众大通二年士欲导群品乃化妻子鬻身助设大会初祖菩提达磨示寂达磨居少林为慧可说法祇教外息诸缘内心无喘心如墻壁可以入道可种种说心性曾未契理磨祇遮其非不为说无念心体一日可忽曰我巳息诸缘磨曰莫成断灭去否曰不成断灭曰此是诸佛所传心体更勿疑也魏永安二年忽谓门人曰时将至矣汝等盍言所得乎道副曰如我所见不执文字不离文字而为道用磨曰汝得吾皮尼总持曰我今所解如庆喜见阿閦佛国一见更不再见磨曰汝得吾肉道育曰四大本空五蕴非有而我见处无一法可得磨曰汝得吾骨最后慧可礼三拜依位而立磨曰汝得吾髓乃顾可曰昔如来以正法眼藏付迦叶大士展转嘱累而至于我我今付汝汝当护持并授汝袈X裟以为法信各有所表宜可知矣曰请师指陈曰内传法印以契证心外付袈裟以定宗旨后代浇薄疑虑竞生云我西天之人汝此方之子凭何得法以何证之汝今受此衣法却后难生但出此衣并吾法偈用以表明其化无碍至吾灭后二百年衣止不传法周沙界明道者多行道者少说理者多通理者少潜符密证千万有余汝当阐扬勿轻未悟一念回机便同本得听吾偈曰吾本来兹土传法救迷情一花开五叶结果自然成又曰吾有楞伽经四卷亦用付汝即是如来心地要门令诸众生开示悟入吾自到此凡五度中毒我甞自出而试之置石石裂缘吾本离南印来此东土见赤县神州有大乘气象遂踰海越漠为法求人际会未谐如愚若讷今得汝传授吾意巳终言巳乃与徒众往禹门止三日有期城太守杨衒之蚤慕佛乘问磨曰西天五印师承为祖其道如何曰明佛心宗行解相应名之曰祖又问此外如何曰须明他心知其今古不厌有无于法无取不贤不愚无迷无悟若能是解故称为祖又曰弟子归心三宝亦有年矣而智慧昏蒙尚迷真理适听师言罔知攸措愿师慈悲开示宗旨磨知恳到即说偈曰亦不覩恶而生嫌亦不观善而勤措亦不舍智而近愚亦不抛迷而就悟达大道兮过量通佛心兮出度不与凡圣同缠超然名之曰祖衒之闻偈悲喜交併曰愿师久住世间化导羣有曰吾即逝矣不可久留根性X万差多逢愚难曰未审何人弟子为师除得否曰吾以传佛秘密利益迷途害彼自安必无此理曰师若不言何表通变观照之力磨不获巳乃为谶曰江槎分玉浪管炬开金鎻五口相共行九十无彼我衒之莫测礼辞而去时魏氏奉释禅隽如林光统律师流支三藏者僧中鸾凤而议多与磨相违磨玄风遐振有识咸归彼徒生嫉数加毒药莫能中伤至第六度以化缘既毕遂端居而逝即己酉十月五日也塟熊耳山起塔定林寺其年魏使宋云自西域还遇磨葱岭见手携只履翩翩独逝云问师何往曰西天去云归具奏其事帝令启圹惟只履存焉诏取遗履于少林寺供养梁武帝追忆自撰碑文刻之钟山其末云嗟乎见之不见逢之不逢遇之不遇今之古之悔之恨之朕虽一介凡夫敢师之于后云梁武帝问道傅大士癸丑正月傅大士遣弟子傅暀诣阙奉书于梁武帝帝诏迎赴阙问师事从谁曰从无所从师无所师事无所事又问何不论义曰菩陆所说非长非短非广非狭非有边非无边如如正理复有何言梁慧约法师入寂大同元年九月慧约示微疾武帝勑遣舍人问疾约曰今夜当去至五鼓异香满室左右肃然乃诫门人曰夫有生有死自然常数勤修念慧勿起乱相言毕合掌而逝约甞所乘青牛吼泪不息白鹤一双自建X塔始环遶哀鸣声甚悽惋后三日欻然而去傅大士说法王宫大同五年傅大士再入都武帝延见问曰何为真谛曰息而不灭曰息而不灭此则有色有色故钝如此则居士未免流俗曰临财无苟得临难无苟免曰居士大识礼曰一切诸法不有不无大千世界所有色像莫不皆空百川丛注不过于海无量玅法不出真如如来何故于三界九十六道中独超其最视一切众生有若赤子天下非道不安非礼不乐帝默然一日帝请讲金刚经士才陞座以尺挥案一下便下座帝愕然有僧曰陛下还会么曰不会曰大士讲经竟昙鸾法师往生净土东魏昙鸾出家志欲延寿而后修佛法闻江南隐士陶弘景有仙术至梁谒景景欣然授以仙方十卷及还魏至洛遇菩提流支问佛法中有长生不死法否曰是何言欤此土何曾有长生法纵得少时不死终更轮回耳即授以观经曰此吾金仙氏之长生也依而修之永出生死鸾乃焚仙经精修净土魏主号为神鸾兴和四年见香花幡乐来迎奄然而逝佛祖纲目卷第二十七X佛祖纲目X卍XXX佛祖纲目卷第二十八甲子丙寅丁卯庚午壬申乙亥丙子丁丑庚辰丙戌丁亥己丑辛丑癸卯丁未辛酉癸亥北朝周宇文姓五主共二十六年齐高姓六主共二十八年南朝后梁萧姓三主共三十三年陈陈姓五主共三十三年隋杨姓三主共三十八年傅大士设大法会傅大士甞着心王铭曰观心王空玄玅难测无形无相有大神力能灭千灾成就万德体性虽空能施法则观之无形唿之有声为大法将心戒传经水中盐味色里胶青决定是有不见其形心王亦尔身内居停面门出入应物随情自在无碍所作皆成了本识心识心见佛是佛是心是心是佛念念佛心佛心念佛欲得蚤成戒心自律净律净心心即是佛除此心王更无别佛欲求成佛莫染一物心性虽空贪嗔体实入此法门端坐成佛到彼岸巳得波罗蜜慕道真X士自观自心知佛在内不向外寻即心即佛即佛即心心明识物晓了识心离心非佛离佛非心非佛莫测无所堪任执空滞寂于此漂沉诸佛菩萨非此安心明心大士悟此玄音身心性玅用无更改是故智者放心自在莫言心王空无性体能使色身作邪作正非有非无隐显不定心性离空能凡能圣是故相劝好自防慎剎那造作还复漂沉清净心智如世黄金般若法藏竝在身心无为法宝非浅非深诸佛菩萨了此本心有缘遇者非去来今又偈夜夜抱佛眠朝朝还共起起坐镇相随语默同居止纤毫不相离如身影相似欲识佛去处祇这语声是又偈有物先天地无形本寂寥能为万象主不逐四时凋士于梁大同十年设大法会普为众生忏灭罪苦速得解脱士又以佛经目录繁多或人不能遍阅乃建轮藏立愿曰登吾藏门者生生世世不失人身发菩提心者能推轮藏与持诵诸经功德无异梁武帝萧衍状貌奇伟日角龙颜项有圆光身不映日所居之室甞若云气幼而好学自诗书以至阴阳纬候卜筮占决草隷尺牍弓矢骑射竝洞精微虽登大位犹手不释卷晚奉佛道日止一食非宗庙祭祀宴飨大会不举乐决死囚必流涕勤政事虽冬月过子夜执笔视事手为皴裂性方正居暗室必理衣冠暑月未甞褰袒虽见内竖小臣如遇严宾焉太清三年侯景陷台城以甲士五百人自卫带剑上殿帝神色不动使向三X公坐榻谓曰卿在戎日久无乃为劳景惶惧不能对出谓左右曰吾每据鞍临敌矢石交下了无所怖今见萧公使人畏慴岂非天威难犯吾不复见之矣寝疾日夕念佛不绝口大渐不能进膳久而口苦索蜜举手曰荷荷遂崩于净居殿寿八十六慧闻大师发明心观北齐慧闻姓高氏因阅龙树大智度论恍然大悟遂遥禀龙树为师傅大士供养三宝承圣三年傅大士复舍家赀为众生供养三宝偈曰倾舍为群品奉供天中天仰祈甘露雨流澍竝无边慧思参慧闻大师慧思武津李氏子顶有肉髻牛行象视少以慈恕闻于闾里甞梦梵僧劝令出家乃辞亲剃染及禀具戒日惟一食诵法华千遍梁承圣三年闻北齐慧闻有徒数百乃往受法昼夜摄心脇不至席坐夏三七日获宿命通寻有障起四肢缓弱不能行步自念曰病从业生业从心起心源无起外境何状病业与身都如云影作是观巳轻安如故夏满犹无所得深怀惭愧放身倚壁背未至间豁然开悟法华三昧陆法和少隐江陵清溪山服勤沙门执弟子礼及长出游以操行绝等为梁湘东王所重初侯景始降和知其必叛以语朱元英英不了其意未久景围京城英求X䇿和曰取菓宜待熟景遣将任约击湘东王和乞军御之对垒赤沙湖贼因风纵火烧庐和以白羽挥风风即返约军大溃士卒求约不获和曰洲际有水剎约在其下也可往擒之果得约和舍之谓王曰他日当得力约后果为王立功湘东王即位是为元帝改元承圣以和为郢州剌史爵以闲散始和欲大举定魏帝不许和笑曰吾甞不希释梵天王坐处岂窥人王位耶但吾与王于空王佛所有因缘如不能用则柰业何至是帝为魏所败和乃归齐齐文帝大喜封和为太尉赐甲第和乞为佛寺身居偏室日手持香炉行道礼佛烧香凝坐预期兦日时至坐去智觊参慧思大师智觊字德安华容陈氏子父封开国侯母徐始娠梦吞白鼠并香云五色萦绕于怀诞生之夕祥光烛隣目有重瞳肤不受垢卧必合掌坐必面西七岁入寺闻僧诵普门品即随念之忽自忆七卷之文宛如宿习十五礼佛恍焉如梦见大山临海际峯嵿有僧招手复接入一伽蓝云汝当居此汝当终此出家进具后至大苏山谒慧思思一见谓曰昔灵鹫同听法华经今复来矣示以普贤道场说四安乐行觊入观三七日诵法华经至药王品曰是真精进是名真法供养如来于是悟法华三昧见灵山一会俨然未散宿通便发以所证白思思曰非尔弗证非我不识此乃法华三昧前方便初旋陀罗尼也纵令文字之师千X万不能穷汝之辩于说法人中最为第一二祖慧可传法僧璨慧可自达磨西归继阐玄风博求法嗣至北齐有一居士年踰四十不言名氏聿来设礼而问曰弟子身缠风恙请和尚忏罪可曰将罪来与汝忏曰覔罪了不可得曰我与汝忏罪竟宜依佛法僧住曰今见和尚巳知是僧未审何名佛法曰是心是佛是心是法法佛无二僧宝亦然曰今日始知罪性不在内不在外不在中间如其心然佛法无二也可深器之即为剃发曰是吾宝也宜名僧璨其年三月十八日受具自兹疾渐愈执侍经二载可乃告曰菩提达磨远自竺干以正法眼藏密付于吾吾今授汝并达磨信衣汝当守护无令断绝听吾偈曰本来缘有地因地种花生本来无有种花亦不曾生又曰汝受吾教宜处深山未可行化当有国难曰师既预知愿垂示诲曰斯乃达磨传般若多罗悬记云心中虽吉外头㐫是也吾较年数正在于兹当谛思前言勿罹世难然吾亦有宿累今须酬之善去善行俟时传付僧那姓马氏少而神俊通究坟典年二十一讲礼易于东海听者如市暨南徂相部学众随至会慧可说法与同志十人投可出家自尔手不执笔永捐世典惟一衣一钵一坐一食奉头陀行既久侍于可后谓门人慧满曰祖师心印非专苦行苦行但助道耳若契本心发随意真光之用则苦行如握土成金若惟务苦行X而不明本心为憎爱所缚则苦行如黑月夜履于险道汝欲明本心者当审谛推察遇色遇声未起觉观时心何所之是无耶是有耶既不堕有无处所则心珠独朗常照世间而无一尘许间隔未甞有一剎那顷断续之相故我初祖兼付楞伽经四卷谓我师二祖曰吾观震旦惟有此经可以印心仁者依行自得度世又二祖凡说竟乃曰此经四世之后变成名相深可悲哉我今付汝宜善护持非人慎勿传之付嘱巳乃游方莫知其终向居士幽栖林野木食㵎饮北齐天保初闻慧可盛化乃致书通好曰影繇形起响逐声来弄影劳形不识形为影本扬声止响不知声是响根除烦恼而趣涅槃喻去形而覔影离众生而求佛果喻默声而寻响故知迷悟一途愚智非别无名作名因其名则是非生矣无理作理因其理则争论起矣幻化非真谁是谁非虗妄无实何空何有将知得无所得失无所失未及造谒聊申此意伏望答之可命笔回示曰备观来意皆如实真幽之理竟不殊本迷摩尼谓瓦砾豁然自觉是真珠无明智慧等无异当知万法即皆如愍此二见之徒辈申时措笔作斯书观身与佛不差别何须更覔彼无余居士捧披祖偈乃伸礼密承印记慧思大师住南岳慧思住大苏示众道源不远性海非遥但向已求莫从他覔覔即不得得亦不真偈曰顿悟心源开宝藏X隐显灵通现真相独行独坐常巍巍百亿化身无数量纵令逼塞满虗空看时不见微尘相可笑物兮无比况口吐明珠光晃晃寻常见说不思议一语标名言下当思甞登座讲大般若经为诸论师竞中毒药思一心念般若毒即为消命门人智顗代讲顗至一心具万行忽有所疑请师决之思曰如汝疑者乃大品次第意耳未是法华圆顿旨也吾昔于夏中一念顿发诸法现前吾既身证不劳致疑顗问所证是十地耶曰吾一生望入铜轮以领徒太蚤损已益他但居铁轮耳思甞手执如意于众中指觊曰可谓法付法臣法王无事者也时大苏被警徒众不安思乃谓觊曰吾久羡南岳恨法无所寄汝可传灯莫作最后断佛种人汝于陈国有缘宜往利益觊奉命乃至陈住瓦官寺开法华经题思于光大二年六月日将四十余僧径趋南岳登祝融峯遇岳神会棋神曰师何来此曰求檀越一坐具地曰诺即飞钖以定其处岳神乞戒思为说法因曰吾寄此山止期十载巳后必事远游吾前身曾履此处巡至衡阳值一处林泉胜异曰此古寺也吾昔曾居命掘之基址犹存又指巖下曰吾此坐禅贼斩吾首寻得枯骸一具自此道化弥盛陈主目为大禅善慧傅大士示寂傅大士住双林大作佛事甞有偈曰空手把锄头步行骑水牛人从桥上过桥流水不流陈太建元年有X慧和法师不疾而终嵩头陀亦于柯山入灭士悬知谓普建普成曰嵩公兜率待我决不可久留也时四侧花木方当秀实欻然枯瘁四月二十四日示众此身甚可厌恶众苦所集须慎三业精勤六度若坠地狱卒难得脱常须忏悔又曰吾灭巳不得移𥨊床七日当有法勐上人持像及钟来镇于此弟子问归寂后形体如何曰山嵿焚之问若不遂何如曰勿用棺歛但垒甓为坛移尸于上屏风周绕绛覆之上建浮图镇以弥勤像又问诸佛灭度皆说功德师之发迹可得闻乎曰我从第四天来为度汝等次补释迦及传普敏文殊慧集观音何昌阿难同来赞助故大品经云有菩萨从兜率天来诸根勐利疾与般若相应即吾身是也言讫趺坐而逝寿七十三至七日法勐上人果持织成弥勒像及九乳钟来镇龛所须臾不见晋天福九年钱王发塔取灵骨一十六片皆紫金色及道具十余事至府城龙山建龙华寺塑像安置三祖僧璨隐皖公山僧璨不知何许人初以处士谒慧可得度传法陈太建元年自北齐来司空山遂隐于皖公山当周武帝毁法璨深自韬晦居无常处积十余载人无能知者静蔼法师隐太乙山初静蔼闻周武废教慨然叹曰食周之粟而忘其事X可谓忠乎即诣阙求见极陈毁教祸福报应之事指证明白帝为改容顾既行之诏不可返因谢遣之蔼退而泣曰大教阨塞吾何忍见遂遁归终南山帝欲官之遣卫士求蔼蔼闻徙入太乙山号泣七日夜声不绝撰三宝录二十卷宣政元年七月告弟子曰吾生无补于世将事舍身众号泣因令侍者出山蔼沥血书偈一篇遂坐磐石留一内衣自条其肉布于石上引肠胃挂松枝上五脏皆外见余筋肉手足头面呙拆殆尽以刀割心捧之端坐而逝余骸竝无遗血但见白乳傍流凝于石次闻者莫不流涕智觊大师隐天台山智觊居金陵瓦官八年陈太建七年九月谢遣徒众隐天台山时佛陇峰有定光大师谓弟子曰不久当有胜善知识领徒至此俄而觊至光曰还忆畴昔举手招引时否乃共至菴所其夜闻空中钟声声曰是何祥也曰此是揵槌集僧得住之相此峰金地我巳居之北峰银地汝当居焉觊甞独往华领峰坐禅忽于后夜大风拔木迅雷震山魑魅千群一形百状倐忽转变不可称计又作父母师僧之形乍枕乍抱悲硬流涕觊安心空寂深念实相强輭二缘所不能动明星出时神僧赞曰制敌胜怨乃可为勇能过斯难无如汝者既安慰巳复为说法觊曰大圣是何法门当云何学云何弘宣答曰此名一实谛学之以般若宣之以大悲从今巳后自行兼人吾皆影响X慧思大师入寂慧思住南岳有一老宿令人传语曰何不下山教化众生目视云汉作么思答曰三世诸佛被我一口吞尽更有甚么众生可教化大建九年六月日思谓门人曰若有十人不惜身命常修法华般舟念佛三昧方等忏悔期于见证者随有所须吾自供给如无此人吾即远去矣时众以苦行事难竟无答者思乃屏众入寂小师灵辨号恸思开目曰何得惊动吾耶痴人出去即唱佛合掌而逝颜色如生异香满室开皇元年复兴佛教周武废教辛丑隋文帝即位改元开皇诏五岳各置僧寺又于相州战地建伽蓝一所帝志思弘法是冬有沙门智周等賷经二百六十部应期自西域而还勅付有司召人番译帝姓杨名坚华阴人生时赤光照室紫气满庭宅旁有尼寺尼名智仙世号神尼会炎暑母扇之寒甚几绝尼自外至谓其父曰此儿佛天所祐身如舍利不可坏也遂名帝曰那罗延又曰儿来处异伦俗家秽污可就寺养之父乃以尼委儿一日尼外出母来抱儿忽见儿化为龙鳞角巳具惊惶堕地尼归见曰何因妄触我儿致令晚得天下及年七岁尼告帝曰汝后大贵当自东方来佛法时灭赖汝而兴帝年十三方始还家及周武废教尼隐其家未几而逝至是帝果自山东入为天子大兴佛法皆如尼言及登位后每顾群臣追念阿阇黎以为X口实又云朕兴繇佛法而好食麻豆前身似从道人中来繇少时在寺至今乐闻钟鼓之声灌顶参智觊大师灌顶章安吴氏子字法云始生三月能随母称三宝名有僧过门谓其母曰此子非凡因以灌顶为名出家受具天纵慧解陈至德癸卯谒智觊禀受观法顿蒙印可觊命为侍者随所住处悉能受持道信参三祖僧璨道信姓司马氏世居河内后徙斵州广济县生而超异幻慕空宗诸解脱门宛如宿习开皇十二年信年十四往礼僧璨曰愿和尚慈悲乞与解脱法门璨曰谁缚汝曰无人缚曰何更救解脱乎又问如何是古佛心曰如今是甚么心曰我今无心曰汝既无心诸佛岂有耶信于言下大悟二祖慧可示寂慧可既付法僧璨巳旋往邺都随宜说法一音演畅四众归依如是积三十四载遂韬光混迹变易仪相或入酒肆或过屠门或习街谈或随厮役人惊问曰师是道人何故如是曰吾自调心何关汝事又于筦城县匡救寺三门下谈无上道听者林会时有辩和法师于寺中讲涅槃经学徒闻可阐法稍稍引去辩和不胜其愤致谤于邑宰翟仲侃加以非法可怡然委顺识者谓之偿债时癸丑三月十六日也年一百七岁塟磁州滏阳县东北七十里X智觊大师说法玉泉智觊至荆州玉泉入定一大木中一日有巨蟒长十余丈张口内向阴魔列阵砲矢如雨经一七日觊无惧色悯之曰汝所为者生死众业贪着余福不自悲悔言讫众妖俱灭其夕云开月明见二人威仪如王前致敬曰予即关羽汉末纷乱九州瓜裂曹操不仁孙权自保予义臣蜀汉期复帝室时事相违有志不遂死有余烈得王此山大德圣师何枉神足曰欲于此地建立道场以报生身之德耳曰愿哀悯我愚特垂摄受此去一舍山如覆船其土深厚弟子当与子平建寺化供愿师安禅七日以须其成既出定见湫潭千尺化为平地栋宇焕丽巧夺人目遂领众入居演法一日神白觊曰弟子今日获闻出世间法愿洗心易念求受皈戒永为菩提之本觊授五戒智顗大师示寂丁巳十一月晋王遣使奉迎智顗顗将行谓门人曰吾将往而不返汝等当成就佛陇南寺又曰乃是王家所办汝等见之吾不见也到剡东石城寺百尺石像前而止顾侍者曰吾知命在此不复前进辍斤绝絃于今日矣唱观无量寿佛经题竟复曰四十八愿庄严净土华池宝树易往无人火车相现一念改悔者尚得往生况戒定薰修圣行道力功不唐捐矣时石佛放大光明覆满山谷门人请曰未审大师何位何生曰吾不领众必净六根损已利他但登五品汝X问何生者吾诸师友待从观音皆来迎我言讫而逝三祖僧璨传法道信道信依三祖悟道服劳九载后于吉州受具戒侍奉尤谨僧璨屡试以玄微知其缘熟乃付衣法偈曰华种虽因地从地种华生若无人下种华地尽无生隋后独孤氏虽处王宫深厌女质一心念佛仁寿辛酉命终时永安宫北种种音乐自然震响异香满室从空而至天竺斯那到京帝问是何祥瑞对曰净土有佛号阿弥陀皇后业高超登彼国故现斯瑞耳佛祖纲目卷第二十八佛祖纲目X卍XXX佛祖纲目卷第二十九甲子乙丑丁丑戊寅丁亥庚戌丙辰辛酉癸亥唐李姓起高祖武德元年戊寅止昭宗天祐二年乙丑二十一主共二百九十年三祖僧璨隐居罗浮山三祖僧璨既付法道信巳乃告之曰昔可大师付吾法后往邺都行化三十年方终今吾得汝何滞此乎X仁寿四年适罗浮山甞着信心铭曰至道无难惟嫌拣择但莫憎爱洞然明白毫釐有差天地悬隔欲得现前莫存顺逆违顺相争是为心病不识玄旨徒劳念静圆同太虗无欠无余良繇取舍所以不如莫逐有缘勿住空忍一种平怀泯然自尽止动归止止更弥动惟滞两边宁知一种一种不通两处失功遣有没有从空背空多言多虑转不相应绝言绝虑无处不通归根得旨随照失宗须臾返照胜却前空前空转变皆繇妄见不用求真惟须息见二见不住慎莫追寻才有是非纷然失心二繇一有一亦莫守一心不生万法无咎无咎无法不生不心能繇境灭境逐能沉境繇能境能繇境能欲知两段原是一空一空同两齐含万象不见精麤宁有偏党大道体宽无易无难小见狐疑转急转迟执之失度必入邪路放之自然体无去住任性合道逍遥绝恼系念乖真昏沉不好不好劳神何用踈亲欲取一乘勿恶六尘六尘不恶还同正觉智者无为愚人自缚法无异法妄自爱着将心用心岂非大错迷生寂乱悟无好恶一切二边良繇斟酌梦幻空花何劳把捉得失是非一时放却眼若不寐诸梦自除心若不异万法一如一如体玄兀尔忘缘万法齐观归复自然泯其所以不可方比止动无动动止无止两既不成一何有尔究竟穷极不存轨则契心平等所作俱息狐疑尽净正信调直一切不留无可记忆虗明自照不劳心力非思X量处识情难测真如法界无他无自要急相应惟言不二不二皆同无不包容十方智者皆入此宗宗非延促一念万年无在不在十方目前极小同大忘绝境界极大同小不见边表有即是无无即是有若不如是必不须守一即一切一切即一但能如是何虑不毕信心不二不二信心言语道断非去来今智舜入庐山踵慧远净业大业初讲观经毕即示疾见鹦鹉孔雀念佛法僧出微妙音告弟子曰我今日往生矣言讫安然而逝三祖僧璨示寂僧璨说法三十余年绝口不谈其姓族乡邑甞语道信曰有人借问勿道于我处得法仁寿四年适罗浮山优游二载大业二年旋归舒州山谷寺逾月士民奔趋大设檀供璨为四众广宣心要讫于法会大树下合掌立化是岁十月十五日也至唐天宝间河南尹李常启璨墓阇维得五色舍利三百粒以百粒出已俸建塔百粒赠荷泽百粒随身四祖道信开法破头山丁丑道信领徒抵吉州值群盗围城七旬不解万众惶怖信愍之教合城念摩诃般若时贼众望雉堞间若有神兵乃相谓曰城内必有异人遂引去武德二年说法于螺川七年返蕲州住破头山学侣云臻道绰法师往生净土道绰并州人出家习经论晚事瓒禅师学禅又笃志X净土有僧定中见绰数珠如七宝大山平居为众讲十六观经将二百遍人各掐珠口称佛号或时散席响弥林谷六时礼敬初不废缺念佛日以七万为限贞观二年四月八日归寂闻而赴者满于山寺见化佛住空天花下散焉僧衒并州人初念慈氏期生内院年九十遇道绰始回心念佛日礼千拜一心无怠后有疾告弟子曰阿弥陀佛授我香衣观音势至示我宝手吾其行矣言讫而逝七日异香不散时有启芳圆果二法师目击斯事乃于悟真寺共折杨枝于观音手中誓曰若于净土有缘当七日不萎至期益茂芳果庆忭昼夜观念不舍忽觉临七宝池入大宝帐见佛及二大士坐宝莲台光明辉映芳果作礼佛云念我名者皆生我国又闻释迦世尊与文殊菩萨以梵音声称赞净土复见三道宝阶其一白衣其二道俗相半其三惟僧也云皆至心念佛者得生此土耳后五日忽闻钟声曰钟声我辈事也俱时化去明瞻隐居太乙山智炬寺晚岁尅志安养贞观二年十月知命将尽入京就兴善寺设斋辞别道俗时仆射房玄龄杜如晦皆与焉即返智炬寺整威仪念佛遽曰阿弥陀佛来也二大士亦至竦身合掌而化四祖道信传法法融法融延陵韦氏子年十九学通经史寻阅大部般若晓达真空忽一日叹曰儒道世典非究竟法般若正X观出世舟航遂隐茅山投师落发后入牛头山幽栖寺北巖石室有百鸟衔花之异贞观四年道信遥观气象知彼山有异人乃躬自寻访问寺僧此间有道人否曰出家儿那箇不是道人曰阿那箇是道人僧无对别僧曰此去山中十里许有一懒融见人不起亦不合掌莫是道人信遂入山见融端坐自若曾无所顾信曰在此作么曰观心曰观是何人心是何物融无对便起作礼曰大德高栖何所曰贫道不决所止或东或西曰还识道信大师否曰何以问他曰向德滋久冀一瞻礼曰即贫道是也曰因何降此曰特来相访莫更有宴息之处否融指后面曰别有小菴遂引信至菴所绕菴惟见虎狼之类信乃举两手作怖势融曰犹有这箇在曰这箇是什么融无对少选信却于融宴坐石上书一佛字融覩之悚然信曰犹有这箇在融未晓乃稽首请说心要信曰百千法门同归方寸河沙妙德总在心源一切戒门定门慧门神通变化悉自具足不离汝心一切烦恼业障本来空寂一切因果皆如梦幻无三界可出无菩提可求人与非人性相平等大道虗旷绝思绝虑如是之法汝今巳得更无阙少与佛何殊更无别法汝但任心自在莫作观行亦莫澄心莫起贪瞋莫怀愁虑荡荡无碍任意纵横不作诸善不作诸恶行住坐卧触目遇缘总是佛之妙用快乐无忧故名为佛曰心既具足何者是佛何者是心曰非心不问佛问佛非不心X曰既不许作观行于境起时如何对治曰境缘无好丑好丑起于心心若不强名妄情从何起妄情既不起真心任徧知汝但随心自在无复对治即名常住法身无有变异吾受璨大师顿教法门今付于汝汝今谛受吾言只住此山向后当有五人达者绍汝玄化信付法讫遂返双峰道信住双峰山中有一老僧日惟种松人唿为栽松道者谓信曰法道可得闻乎曰汝巳年迈脱有闻其能广化耶傥能再来吾尚可迟汝道者遂诺乃出山行至黄梅县浊港见一女子浣衣揖曰寄宿得否曰我有父母可往求之曰汝诺我乎曰诺道者还山危坐而化女周氏之季也归輙有孕父母恶而逐之女无所归佣纺里中巳而生一子以为不祥因抛水中明日见之跏趺波间泝流而上遂收养成童七岁随母乞食往来黄梅道中一日信往黄梅路逢儿戏问曰汝何姓曰姓即有不是常姓曰是何姓曰是佛性曰汝无姓耶曰性空故无信知其不昧即俾侍者至母所乞令出家母以宿缘故逐舍为弟子信与剃度名曰弘忍灌顶法师往生净土灌顶住天台甞着涅槃玄义二卷疏二十卷仙居乐安岭南曰安洲溪流湍急岁常溺人顶誓曰若此溪坦平当于此讲经旬浃间白沙遍涌平如玉镜乃讲光明法华以答灵惠顶每宴坐有天花飘坠其侧壬辰八月示疾室有异香临终命弟子曰经云世尊入X灭多爇名香其烟如云汝今可多焚香吾将去矣因遗诫忽起合掌称阿弥陀佛二大士名奄然而化玄奘缑氏人姓陈少出家年十一诵维摩法华卓然自立不偶时流二十一讲心论不窥文相涌注不穷时号神人贞观三年冬表请往西域取经太宗不许遂潜出玉关至罽宾国从僧伽论师决俱舍因明大毗婆沙等论至大林国从婆罗门学中论及异道典籍时婆罗门七百余岁至仆底国从伏光法师学对法宗显理门等论至那伽罗国从月胄论师学众事分毗婆沙至禄勒那国从阇那屈多三藏学经部毗婆沙及萨婆多部辨真等论至麴阇国从毗邪屖那三藏学二毗婆沙王有胜兵十万雄冠西域奘与胡商八十许入渡殑伽河至中天竺遇大乘居士为开瑜伽师地即入王舍城彼预闻奘至具礼郊迎奘见戒贤论师贤时巳一百六岁奘修敬讫贤使坐问从何来曰从支那国来欲学瑜伽等论于是贤流唿弟子觉贤指以谓曰我前所梦何如弟子谓奘曰和尚三年前得疾危甚如人以刀划其腹欲不食而死夜梦男子身金色曰汝勿自厌其身汝昔作贵近多害物命当自悔责自尽何益有支那国僧来此学法巳在涂矣三年当至以法惠彼彼复流通汝罪自灭我曼殊室利也故来晓汝耳和尚疾损巳三年而阇黎果至于是慰喜交集有同宿契六祖惠能示生X惠能姓卢氏南海新州人母李梦庭前白花竞发白鹤双飞异香满室觉而有娠怀姙六年贞观戊戌二月八日示生毫光腾空香气芬馥黎明有二僧谒能父曰夜来生儿可名惠能惠者以法惠济众生能者能作佛事言毕不知所之三岁丧父其母鞠养法顺大师示寂法顺姓杜世传文殊化身降灵于雍州万年或人有病须对之危坐即愈有患聋者顺唿之耳即聪有患痖者顺与之语即能言有患颠狂者顺向之禅坐彼即拜谢而去唐太宗诏谓曰朕苦劳热师之神力何以蠲除曰但颁大赦圣躬自安帝从之疾遂瘳因钖号曰帝心甞引入宫禁大弘华严圆顿之旨作法界观天下宗之甞作法身颂曰嘉州牛喫禾益州马腹胀天下覔医人灸猪左膊上庚子五月示寂慧满荣阳张氏子嗣法僧那后奉头陀行惟蓄二鍼冬则乞补夏则舍之心无怖畏睡而不梦常行乞食所至伽蓝则破柴制履住无再宿贞观壬寅于洛阳善会寺侧宿古墓中遇大雪旦入寺见昙旷旷怪所从来满曰法有来耶旷遣寻来处四边雪积五尺许寻闻有括录事诸僧逃隐满持钵周行聚落无所滞碍随得随散索尔虗闲有请宿斋者满曰天下无僧方受斯请又甞示人曰诸佛说心令知心相虗妄今乃重加心相深违佛意又增论议殊乖大理常赍楞伽经四卷以为心要后于陶冶中无疾坐化X法融禅师传法智巖智严曲阿华氏子弱冠智勇过人身长七尺六寸隋大业中为郎将年四十出家入皖公山从宝月为弟子后一日宴坐覩异僧身长丈余神姿爽拔词气清朗谓巖曰卿八十生出家宜加精进言讫不见甞在谷中入定山水瀑涨巖怡然不动其水自退有猎者遇之因改过修善复有昔同从军者二人闻巖隐遁乃共入山寻之既见谓巖曰郎将狂耶何为住此曰我狂欲醒君狂正发夫嗜色淫声贪荣冐宠流转生死何繇自出二人感悟叹息而去贞观十七年归建业入牛头山谒法融发明大事融曰吾受信大师真诀所得都亡设有一法胜过涅槃吾说亦如梦幻夫一尘飞而翳天一芥堕而覆地汝今巳过此见吾复何云山门化导当付之于汝巖遂禀命为第二世四祖道信传法弘忍太宗甞诏道信赴阙使者三反信坚卧不起第四度命使者曰如果不起即取首来使至山谕旨信乃引颈就刃神色怡然使异之回奏帝弥加叹慕至是信谓弘忍曰昔如来传正法眼展转乃至于我我今付汝并于衣钵听吾偈曰华种有生性因地华生生大缘与性合当生生不生遂以学徒委之一日信示众曰吾武德中游庐山登绝顶望破头山见紫云如盖下有白气横分六道汝等会否众皆默然忍曰莫是和尚他后横出一枝佛法否信曰善X玄奘法师译经甲辰冬玄奘自西域还乙巳二月见帝于仪鸾殿帝慰劳再三因问雪岭以西物产风俗八王故迹七佛遗踪奘随问而对皆有条理帝大悦曰师所经一百余国可尽掇其山川风俗撰大唐西域记以遗后来不亦美乎奘奉诏将罢帝谓侍臣曰昔符坚称道安为神器举国尊敬朕观法师词吐温雅风节贞峻非徒不愧古人实过之远甚时车驾将问罪高丽闻奘还期暂引见及对谈论不觉日暮奘因奏西域所获梵本经论凡六百五十七部乞就嵩山少林寺为国宣译帝曰朕顷为穆太后剏弘福寺极为虗静可就彼翻译所须竝与玄龄平章奘因进曰百姓见奘远归妄有窥看不徒妨废法务兼虑不测之患愿得监门官以防衅隙帝许之帝以奘德业冲博仪表绝伦欲令罢道共康庶政奘反覆极陈天下治安皆繇圣德无假于人纵复须才今亦伊吕多矣玄奘庸陋何足以预之至于守戒缁门阐扬遗法此其诚愿伏乞天慈终而不夺帝曰师欲敷掦玅道亦不固违高志因问比译何经曰瑜伽师地论曰明何等义曰此弥勒大士所造明十七地义因遣使取论入宫凡一百卷帝详覧之谓侍臣曰朕观法师新译经论犹瞻天瞰海莫极高深顷既军国务烦未暇委寻今而后知宗源杳旷顾儒道九流犹汀滢之方溟渤耳因勅有司拣秘书手写新译经论各九部宣赐九道总管X展转流布冀率土之内同禀未闻之法帝自伐辽还时有忧生之虑既遇玄奘留神大教稍遂平复因问欲植法门之益何所宜先对曰众生𥨊惑非慧莫启慧芽抽植法为之资弘法须人即度僧为最帝悦乃诏天下诸州寺各度僧五人善导大师演说净土法门善导不知何处人唐贞观中见西河道绰九品道场讲诵观经大喜曰此真入佛之津要修余行业迂僻难成惟此法门速超生死于是昼夜礼诵激发四众每入室胡跪念佛非力竭不休虽时寒氷亦须流汗出则为人演说净土法门三十余年不暂睡眠般舟行道方等礼佛护持戒品纤毫不犯好食送厨麤恶自奉乳酪醍醐皆不经口凡有䞋施用写弥陀经十万卷画净土变相三百壁坏寺废塔所至修营然灯续明常年不绝三衣瓶钵不使人持行不共众恐谈世事长安道族传授净土法门者不可胜数或问念佛生净土耶曰如汝所念遂汝所愿乃自念一声有一光明从其口出十至于百光亦如之其劝世偈曰渐渐鸡皮鹤发看看行步龙钟假饶金玉满堂岂免衰残病苦任是千般快乐无常终是到来惟有径路修行但念阿弥陀佛道宣律师还终南山道宣京兆钱氏子父官吏部尚书母梦月轮贯怀而孕又梦梵僧谓曰汝所孕者梁僧祐律师也既生稍X长博览群曾年十六诵法华两旬而彻剃染受具三衣惟布甞坐一食武德七年徙居终南山纻麻甞行般若三昧感龙神易形听法贞观年中偕玄奘翻经笔受润文推为上首永徽元年复居纻麻四祖道信示寂道信自绍祖位摄心无𥧌胁不至席者六十年永徽二年闰九月四日忽垂诫门人曰一切诸法悉皆解脱汝等各自护念流化未来言讫安坐而逝寿七十二塔于本山明年四月八日塔户无故自开仪相如生自后门人不敢复闭法融禅师讲大般若经法融住牛头山法席大盛永徽中徒众乏粮融往丹阳缘化去山八十里躬负米一石八斗朝往暮还供僧三百二时不阙三年邑宰萧元善请于建初寺讲大般若经听者云集至灭静品地为之震动讲罢还山博陵王问曰境缘色发时不言缘色起云何得知缘乃欲息其起答曰境色初发时色境二性空本无知缘者心量与知同照本发非发尔时起自息抱暗生觉缘心时缘不逐至如未生前色心非养育从空本无念想受言念生起发未曾起岂用佛教令问闭目不见色境虑乃便多色既不关心境从何处发答闭目不见色内心动虑多幻识假成用起名终不过知色不关心心亦不关人随行有相转鸟去空中真问境发无处所缘觉了知生境谢觉还转觉乃变为X境若以心曳心还为觉所觉从之随随去不离生灭际答色心前后中实无缘起境一念自疑忘谁能计动静此知自无知知知缘不会当自捡本形何须求域外前境不变谢后念不来今求月执玄影讨迹逐飞禽欲知心本性还如视梦里譬之六月氷处处皆相似避空终不脱求空复不成借问镜中像心从何处生问恰恰用心时若为安隐好答恰恰用心时恰恰无心用曲谈名相劳直说无繁重无心恰恰用常用恰恰无今说无心处不与有心殊问智者引玅言与心相会当言与心路别合则万倍乖答方便说妙言破病大乘道非关本性谈还从空化造无念为真常终当绝心路离念性不动生灭无乖误谷响既有声镜像能回顾问行者体境有因觉知境忘前觉及后觉并境有三心答境用非体觉觉罢不应思因觉知境亡觉时境不起前觉及后觉并境有三迟问住定俱不转将为正三昧诸业不能牵不知细无明徐徐蹑其后答复闻别有人虗执起心量三中事不成不转还虗妄心为正受缚为之净业障心尘万分一不了说无明细细习因起徐徐名相生风来波浪转欲静水还平更欲前涂说恐畏后心惊无念大兽吼性空下霜雹星散秽草摧纵横飞鸟落五道定纷纶四魔不前却既如勐火燎还如利剑斫问赖觉知万法万法本来然若假照用心只得照用心不应心里事答赖觉知万法万法终无赖若假照用心应不在X心外问随随无拣择明心不现前复虑心闇昧在心用功行智障复难除答有此不可有寻此不可寻无拣即真择得闇出明心虑者心冥昧存心託功行何论智障难至佛方为病问折中消息间实亦难安帖自非用行人此难终难见答折中欲消息消息非难易先观心处心次推智中智第三照推者第四通无记第五解脱名第六等真伪第七知法本第八慈无为第九徧空阴第十云雨被最尽彼无觉无明生本智镜像现三业幻人化四衢不住空边尽当照有中无不出空有内未将空有俱号之名折中折中非言说安帖无处安用行何能决问别有一种人善解空无相口言定乱一复道有中无同证用常寂知觉寂常用用心会真理复言用无用智慧方便多言乱与理合如如理自如不繇识心会既知心会非心心复相泯如是难知法永劫不能知同此用心人法所不能化答别有证空者还如前偈论行空守寂灭识见暂时翻会真是心量终知未了原又说息心用多智疑相似良繇性不明求空且劳己永劫住幽识抱相都不知放光便动地于彼欲何为问前件看心者复有罗縠难答看心有罗縠幻心何待看况无幻心者从容下口难问久有大基业心路差互间得觉微细障即达于真际自非善巧师无能决此理仰惟我大师当为开要门引导用心者不令失正道答法性本基业梦境成差互实相微细身色心常不悟忽逢混X沌士哀怨愍群生託疑广设问抱理内常明生死幽径彻毁誉心不惊野老显分答法相媿来仪蒙发群生药还如色性为慧宽大师示寂慧宽益州杨氏子父玮为道士号三洞先生姊信相生而知道终日禅寂宽五六岁日与信相谈论俱非世事听者一不能晓家世奉道宽独不喜父诟骂使拜天尊宽不得巳拜之铁像蹶然崩坏举族惊异因录所论言句先是龙怀寺禅师昙相临终语弟子会曰吾报缘当生广汉绵竹峯嵿杨氏家后七年汝来见我言讫而逝其后会梦相责以负约会惊窹遂造峯嵿扣其扉宽曰扣扉者谁会曰弟子会也宽笑曰何以知吾而称弟子会曰得师声犹昔日声也遂相见其父出所录与信相谈论者示之盖大庄严等论会即奉宽再归龙怀寺落发时年十三会畏之如神龙怀众三千指皆躬力作宽独闲适人以为言会曰此吾先师也因具道其所以自是神异日显俗唿圣和尚其姊信相亦随出家净慧寺有一异僧入定满寺红焰亘燃人未之识信相曰此火聚尊者入火光三昧耳以水灭之可入遂作水观一室湛然惟水不见其形异僧钦叹以为得果时亦号圣尼永徽四年六月二十五日宽示寂时谓观音大士应身云窥基法师参译经论窥基姓尉迟代郡人鄂国公敬德之姪金吾卫将军X敬宗之子母梦掌月轮吞之而孕诞夕神光盈室六岁能着书初玄奘于西域得一童子敏悟绝伦因携之诣宗宗唿基出拜奘因使诵所着兵书且数千言奘数目童子及基诵毕绐之曰此古书耳令西域童子覆诵不差一字宗大怒以基窃古书诳巳将杀之奘就丐出家基曰听我御荤晚膳则可不然宁伏剑死奘许之遂从入道善大小乘永徽五年高宗特旨度基为大僧入大慈恩寺参译经正义基乃从奘受瑜伽唯识宗旨着论凡百部时号百本论师然性豪侈每出必治三车亦号三车法师牛头山法融禅师入寂法融住牛头山大行法道邑宰萧元善请融住建初寺辞不克乃命弟子智巖付嘱法印令以次传受将下山谓众曰吾不复践此山矣时鸟兽哀号踰月不止菴前有四大桐树仲夏之月忽然凋落显庆三年闰正月二十三日不疾而逝千岁宝掌和尚入寂宝掌晚居浦江宝巖与玄朗友善每通问掌遣白犬驰书朗以青猿回使显庆二年正旦掌自塑一像至九日成谓门人慧云曰此肖谁曰与和尚无异即澡浴易衣趺坐谓云曰吾住世巳一千七十二年今将谢世听吾偈曰本来无生死今亦示生死吾得去住心他生复来此又嘱曰吾灭后六十年有僧来取吾骨勿拒言讫而逝入灭五十四年有剌浮长老自云X门至塔所礼曰冀塔洞开少选塔户果启其骨连环若黄金浮即持往秦望山建窣堵波奉藏周丁卯至唐丁巳实一千七十二年其在此土四百余岁五祖弘忍传法惠能惠能家贫採樵供母一日负薪过市中闻客读金刚经悚然问其客曰此何法也曰此名金刚经得于黄梅忍大师能遽告其母以为法寻师之意直抵韶州遇高行土刘志略结为交友尼无尽藏者即志略之姑甞读涅槃经能为解说其义尼遂执卷问字能曰字即不识义即请问尼曰字尚不识曷能会义能曰诸佛玅理非关文字尼惊异之遍告四众请居宝林寺一日忽自念曰我求大法止此何为遂弃之龙朔元年抵黄梅参弘忍忍问汝自何来曰岭南曰欲求何为曰惟求作佛曰岭南人无佛性若为得佛曰人有南北佛性无南北忍知其异乃诃曰着槽厂去能礼足而退便入碓坊服劳杵臼经八月忍知付法时至告众曰正法难解不可徒记吾言汝等各自随意述一偈若语意冥符则衣法皆付时会下七百余众神秀居第一座学通内外众所宗仰秀亦自负无出其右者不复思惟乃于廊壁书一偈曰身是菩提树心如明镜台时时勤拂拭勿使惹尘埃忍因经行见偈心知秀所述赞曰后代依此修行亦得胜果众聆此语人各讽诵能在碓坊闻偈乃问同学此谁为之曰和尚将欲付法各令述偈此乃秀上座所为能曰X美则美矣了则未了同学不答相视而笑能至夜密告一童子引至廊下能自秉烛令童子于秀偈之侧写一偈曰菩提本无树明镜亦非台本来无一物何处惹尘埃忍见曰此是谁作亦未见性众闻忍语遂不之顾逮忍诣碓坊问曰米白也未曰白也未有筛忍以杖三击其碓能便三鼓入室忍用袈裟遮围不令人见告曰诸佛出世为一大事随机大小而引导之遂有三乘顿渐等法以为教门然以无上微妙秘密圆明真实正法眼藏付于迦叶展转传授以至于吾吾今授汝并所传袈裟汝善护持无令断绝听吾偈曰有情来下种因地果还生无情既无种无性亦无生能受毕乃曰法则既授衣付何人曰昔达磨初至人未知信故传衣以明得法今信心巳熟衣乃争端止于汝身不复传也且当达隐俟时行化所谓受衣之人命如悬丝曰当隐何所曰逢怀则止遇会且藏能礼足巳捧衣而出是夜南迈众皆莫知忍自是不上堂凡三日众怪问忍曰吾道行矣复问衣法谁得曰能者得于是众议卢行者名能即复奔逐能南行至大庾岭有僧道明甞为四品将军同数百人来欲夺衣钵明先趂及能掷衣钵于石曰此衣表信可力争耶明举衣钵不能动乃曰我为法来不为衣来能曰汝既为法来可屏息诸缘勿生一念吾为汝说明良久能曰不思善不思恶正与么时那箇是明上座本来面目明言下大悟复问上来密语密意外X还更有密意旨否能曰与汝说者即非密也汝若返照密在汝边曰某虽在黄梅实未省自已面目今蒙指示如人饮水冷煖自知今行者即某师也能曰汝若如是吾与汝同师黄梅善自护持明又问某今向甚处去能曰逢袁则止遇蒙则居明礼辞还至岭下谓众曰向陟崔巍杳无踪迹当别道寻之趂众遂散后明居袁州蒙山明姓陈善导大师示生净土善导耑以净土化人龙朔二年忽谓人曰此身可厌吾将西归乃登柳树向西祝曰愿佛接我菩萨助我令我不失正念得生安养言巳投身而逝唐高宗知其念佛口出光明舍身精至赐其寺额号曰光明僧怀感居长安千福寺入善导念佛道场三七日不覩灵瑞自恨障深欲绝食毕命善导不许只劝令精虔三载感如所教后见佛金色玉毫得念佛三昧制决疑论七卷临终合掌云佛来迎我遂逝佛祖纲目卷第二十九X佛祖纲目X卍XXX佛祖纲目卷第三十甲子丙寅戊辰庚午甲戌丙子己卯庚辰辛巳壬午癸未甲申乙酉己丑庚寅壬辰甲午乙未丙申丁酉戊戌庚子辛丑乙巳丁未庚戌壬子癸丑癸亥慧安禅师隐终南山慧安荆州卫氏子出家受具行头陀行唐贞观中至黄梅谒弘忍得心要麟德元年隐居终南石壁法持江宁张氏子参弘忍闻法心开他日忍谓弟子曰后传吾法者可有十人金陵法持是其一也复遇牛头慧方印可乃继迹山门玄奘𥨊疾命弟子大乘光录所译经论凡七十五部一千三百三十五卷造弥勒像十俱胝及疾革令左右同声三唱南无慈氏如来应正等觉愿与含识速奉慈颜南无慈氏如来所居内院愿舍寿必生其中遂右脇安卧而逝时麟德甲子二月五日也是夕白虹四道自北亘南贯X宿慈恩寺塔俄异僧奉旃檀末香至请依天竺法用涂师体大乘光等以掩龛日久不欲开其僧曰别奉进旨倘见拒即具奏遂启龛颜色如生香气馥郁其僧涂毕恍然不见道宣律师入寂道宣持律感天送馔侍卫甞行道中夜临砌而蹶有少年介冑拥卫得不仆宣问为谁曰弟子博叉天王子张琼也以师戒德故来给卫耳问世尊在世及灭度时事琼一一为言自后降灵不一干封二年春天告宣曰报缘将尽当生弥勒内宫十月三十日众见空中旛华交列异香天乐同声请宣归觐弥勒僧伽大士示现泗州初僧伽自碎叶国游西凉总章二年显化洛阳手执杨枝混于缁流或问师何姓曰我姓何问师是何国人曰我何国人寻于泗上欲构伽蓝因宿州民贺拔氏舍所居伽曰此本佛宇令掘地果得古碑云香积寺又获金像伽曰普光王佛也因以为寺额万回示现王宫万回阌乡张氏子弱龄笑傲徉狂乡党莫测有兄万年久征辽左母思其音信回曰此甚易尔乃告母往至暮而还及持到书隣里惊异因号万回回与龙兴沙门大明少相狎甞往来其室属给谏明崇俨夜过寺见回左右神兵侍卫俨大骇一日回令家人洒扫云有胜客来是日玄奘自西国还访回回问印度风X境了如所见奘作礼围绕称是菩萨咸亨四年高宗诏入宫度为沙门时有扶风僧蒙澒者先在宫内每曰回来回来及回至澒曰替到当去旬日而澒逝台宗智威住轩辕智威缙云蒋氏子年十八为郡学堂长因归纳妇路遇梵僧曰少年何意欲违昔日重誓耶因示其前身为徐陵于智者前亲立五愿威闻不复还家即往天台投章安为师证法华三昧上元元年飞钖凌空至轩辕鍊丹山遂住焉学徒奔凑五祖弘忍示寂上元二年弘忍忽告众曰吾今事毕时可行矣即入室安坐而逝寿七十四建塔于黄梅东山六祖惠能示出世惠能南归隐于四会猎人队中经十五载时与猎人随宜说法猎人令守网輙放生命一日忽念说法时至遂至广州法性寺仪凤元年正月八日值印宗讲涅槃经暮夜风吹幡动二僧对论一云风动一云幡动往复不巳能曰不是风动不是幡动仁者心动一众骇然宗延至上席征诘奥义见能言简理当不繇文字乃曰久闻黄梅衣法南来莫是行者否曰然宗乃执弟子礼请衣钵出示大众复问黄梅付嘱如何指授曰指授即无惟论见性不论禅定解脱曰何不论禅定解脱曰为是二法不是佛法佛法是不二之法曰如何是佛法不二之法曰法师讲涅槃经明佛X性是佛法不二之法如高贵德王白佛言犯四重禁作五逆罪及一阐提等当断善根佛性否佛言善根有二一者常二者无常佛性非常非无常是故不断名为不二一者善二者不善佛性非善非不善是名不二蕴之与界凡夫见二智者了达其性无二无二之性即是佛性宗闻欢喜合掌叹曰某甲讲经犹如瓦砾仁者论义犹如真金乃会名德与之剃染受具次日广州剌史韦据请能陞座说法示众曰总净心念摩诃般若波罗蜜摩诃者大也心量广大犹如虗空无有边畔亦无方圆大小亦非青黄赤白亦无上下长短亦无嗔无喜无是无非无善无恶无有头尾世人妙性本空无有一法可得自性真空亦复如是自性能含万法是大万法在诸人性中若见一切人恶与善尽皆不取不舍亦不染着心如虗空名之为大故曰摩诃般若者智慧也一切处所一切时中念念不愚常行智慧即是般若行一念愚即般若绝一念智即般若生般若无形相智慧心即是若作如是解即名般若智波罗蜜者到彼岸也解义离生灭着境生灭起如水有波浪即名为此岸离境无生灭如水常通流即名为彼岸故号波罗蜜凡夫即佛烦恼即菩提前念迷即凡夫后念悟即佛前念着境即烦恼后念离境即菩提摩诃般若波罗蜜最尊最上最第一无住无往亦无来三世诸佛从中出又曰若欲修行在家亦得不繇在寺但依无相而修常与吾同X处无别不依无相而修剃发出家于道何益神秀开封李氏子身长八尺秀眉大耳少亲儒业博综多闻俄出家至黄梅见弘忍乃叹服曰此真吾师也服勤六年忍深器之谓曰吾度人多矣至于悟解无及汝者命之分座寺东七里地坦山雄秀曰此正楞伽孤峰度门兰若荫松借草吾将老焉遂居之六祖惠能开法曹溪仪凤二年春惠能至曹溪宝林寺见堂宇湫隘不足容众欲广之遂谒里人陈亚仙乞檀越一坐具地亚仙唯唯能以坐具一展尽罩曹溪四境亚仙愿尽舍为宝坊遂成兰若一十三所智巖禅师入寂智巖以正法付慧方住白马栖玄两寺又迁住石头城仪凤三年正月日入灭颜色不变屈伸如生室有异香经旬不歇遗言水塟寿七十八腊三十九法华智威入寂智威住台州鍊丹山剪棘刈茅班荆为座聚石为徒昼讲夜禅手写藏典名其地曰法华威每登座则有紫云覆顶状如宝盖鸟雀旁止有同家畜众苦乏水浚一石井深才三尺日给千众冬夏无竭永隆元年十一月二十八日趺坐而化异香七日不歇慧安禅师传法元珪元珪生伊阙李氏幼岁出家永淳间受具戒隷闲居寺习毗尼谒慧安顿悟玄旨遂庐于嵩岳之庞坞X永淳元年窥基入灭基貌丰硕长八尺气盖万夫顷上有玉枕十指纹皆盘折如印见者詟服然心慈善诲人晚节祈生内院循戒弥笃初道宣弘律感天厨供馔每薄基三车之为人不为礼基甞访宣其日过午而天馔不至及基辞去天神乃降宣问何后时曰适见大乘菩萨在此翊卫严甚无自而入宣闻大惊初天竺无着天亲频昇兜率咨参慈氏唯识宗旨遂相与制论彼国代有圣贤出弘其教至戒贤论师授玄奘奘授基基乃广制疏论谓之慈恩教智隍参六祖惠能智隍初参五祖自谓巳得正受结菴长坐积二十年惠能弟子玄䇿游方至河朔闻隍名造菴激以勤求法要隍遂舍菴径来谒能能垂开抉即于言下豁然契悟前二十年所得心都无影响其夜河北士庶闻空中声云隍禅师今日得道也后回河北开化四众僧志彻初名行昌姓张少任侠自南北分化二宗主虽忘彼我而徒侣竞起爱憎北宗忌惠能传衣嘱行昌剌能能预知其事置金十两于座间昌怀刃入室能舒颈就之昌挥刃者三都无所损能曰只负汝金不负汝命昌惊仆久而方苏求哀悔过愿出家能以金授曰汝且去他日易形而来吾当摄受昌遂宵遁出家精进一日过曹溪谒能曰蒙和尚赦罪今虽出家苦行难报深恩其惟传法度生乎弟子甞覧涅槃经未晓常无常义乞和尚慈悲能便与之宣说昌X如醉醒说偈曰因守无常心佛演有常性不知方便者犹春池拾砾我今不施功佛性而见前非师相授与我亦无所得能曰汝今彻也宜名志彻彻礼谢而去僧智通看楞伽经约千余遍不会三身四智礼能求解其义能曰三身者清净法身汝之性也圆满报身汝之智也千百亿化身汝之行也若离本性别说三身即名有身无智若悟三身无有自性即名四智菩提通曰四智之义可得闻乎能曰既会三身便明四智若离三身别谭四智此名有智无身也即此有智还成无智偈曰大圆镜智性清净平等性智心无病玅观察智见非功成所作智同圆镜五八六七果因转但用名言无实性若于转处不留情繁兴永处那伽定僧志常来参能问汝从何来曰学人近礼秀和尚秀问曰汝见虗空有相貌否对曰虗空无形有何相貌彼曰汝性犹如虗空返观自性了无一物可见是名正见无一物可知是名真知无有青黄长短伹见本源清净觉体圆明即名见性成佛亦名如来知见学人闻此犹未决了乞和尚示诲令无凝滞能曰彼师所说犹存见知故令汝未了吾今示汝一偈曰不见一法存无见大似浮云遮日面不知一法守空知还如太虗生闪电此之知见瞥然兴错认何曾解方便汝当一念自知非自己灵光常显现常闻偈巳心意豁然乃述偈曰无端起知解着相求菩提情存一念悟宁越昔时迷自性觉源体随照枉迁X流不入祖师室茫然趣两头慧方禅师归茅山慧方润州濮氏子出家进具洞明经论后入牛头山谒智巖巖示以心印方豁然领悟于是不出林薮仅踰十年四方学者云集一日谓众曰吾欲他行随机利物汝宜自安也乃以正法付法持遂归茅山怀让禅师示出家怀让金州杜氏子咸亨癸酉四月八日生感白气六道贯天太史奏闻高宗问是何祥瑞对曰国之法宝不染世荣金州太守韩偕亦具表奏帝敕偕亲诣存慰其家三子让居幼性惟恩让故名怀让垂拱三年年十五甞默观止水因而顾影形仪颙若宛在镜中三反厥像如初觉心有独得方返步忽闻空中声曰佛法津梁俟子而大既应付嘱尔盍勉之乃辞亲往荆州玉泉寺出家仁俭禅师说法王宫仁俭即腾腾和尚壬辰四月武后诏迎入宫俭视太后良久曰会么曰不会曰老僧持不语戒言讫而去进短歌十九首有曰修道道无可修问法法无可问迷人不了色空悟者本无逆顺八万四千法门至理不离方寸识取自家城郭莫谩寻他州郡不用广学多闻不要辨才聪俊不知月之大小不管岁之余闰烦恼即是菩提净花生于泥粪人来问我若为不能共伊谈论寅朝用粥充饥斋时更餐一顿今日任运X腾腾明日腾腾任运心中了了总知且作佯痴缚钝实义难提译大华严经初武后闻于阗有梵本华严大经遣使求之并请善梵学者一人随经以来于是于阗国王以实义难提遣来应命乙未三月诏入大遍空寺翻译法藏姓康康居国人初杜顺传晋译华严法界观于智俨藏久侍俨尽得其教俨灭藏以巾帻说法武后度为僧乙未诏藏开示华严宗旨方序经题白光昱然自口而出须臾成盖停空后大悦赐号贤首慧安栖石壁高宗诏迎不赴安乃徧历名胜至嵩岳曰是我终焉之地也坦然怀让二僧来参问如何是祖师西来意曰何不问自巳意曰如何是自巳意曰当观密作用曰如何是密作用安以目开合示之乙未诏迎安秀至都尊为国师后甞问安甲子多少曰不记生死之身有若循环环无起尽况识心流注无有间断见沤起灭者乃妄想耳从初识至动相灭时亦只如此何年月而可记乎神秀住当阳武后诏迎至都同安于内道场供养秀甞有偈曰一切佛法自心本有将心外求舍父逃走慧方住茅山数载将欲灭度见有五百许人髻发后垂状如菩萨各持旛华云请法师讲经又感山神现身庭前如将泣别方谓侍者曰吾去矣汝为吾报诸门人及门人奔至方巳入灭时乙未八月一日也是日山林变白谿㵎绝流凡日七道俗悲慕声动山谷X六祖惠能传法怀让怀让自出家受具后习毗尼藏一日叹曰夫出家者为无为法天上人间无有胜者时同学坦然知让志气高迈劝谒慧安安启发之乃直诣曹溪参六祖祖问甚处来曰嵩山来曰什么物恁么来曰说似一物即不中曰还假修证否曰修证则不无污染即不得曰祗此不污染诸佛之所护念汝既如是吾亦如是以后佛法从汝边去西天般若多罗谶汝足下出一马驹踏杀天下人应在汝心不须速说让豁然大悟贤首法藏讲新华严经武后诏法藏于佛授记寺讲新华严经大地震动逾时乃息即日召对长生殿问帝网十重玄门藏敷宣有绪玄旨通贯后闻惊异藏指殿隅金狮子为晓譬之至一毛头狮子百亿毛头狮子后乃豁然行思吉州刘氏子幼岁出家每群居论道思惟默然后参六祖问当何所务不落阶级曰汝曾作什么来曰圣谛亦不为曰落何阶级曰圣谛尚不为何阶级之有祖深器之令首众玄觉姓戴氏永嘉人少挺生知学不加思蚤岁出家博贯三藏精天台止观法门因阅维摩经发明心地后遇左谿激励与玄䇿同参六祖初到振钖绕祖三匝卓然而立祖曰夫沙门者具三千威仪八万细行大德自何方来生大我慢曰生死事大无常迅速曰何不体取无生了无速乎曰体即无生了本无速曰如是如是于时大众无不愕然X觉方具威仪礼拜须臾告辞祖曰返太速乎曰本自无动岂有速耶曰谁知非动曰仁者自生分别曰汝甚得无生之意曰无生岂有意耶曰无意谁当分别曰分别亦非意曰善哉少留一宿时谓一宿觉牛头山法持禅师入寂法持以山门付智威壬寅九月日入灭遗令露骸松下饲诸鸟兽迎出日空中有神旛从西而来绕山数匝所居故院竹林变白七日而止六祖惠能说法神秀甞奏武后请惠能赴阙能固辞秀复自作书重邀之能谓使者曰吾形貌矬陋此土见之恐不敬吾法又先师以吾南中有缘亦不可违神龙元年中宗复遣使薛简迎能能辞疾愿终林麓简曰京城禅德皆云欲得会道必须坐禅习定能曰道繇心悟岂在坐也经云若言如来若坐若卧是行邪道何故无所从来亦无所去无生无灭是如来清净禅诸法空寂是如来清净坐究竟无证何况坐耶曰愿师慈悲指示心要传奏两宫譬如一灯燃百千灯冥者皆明明明无尽曰道无明暗明暗是代谢之义明明无尽亦是有尽曰明喻智慧暗喻烦恼若不以智慧照破烦恼生死凭何出离曰烦恼即是菩提若以智慧照破烦恼者此是二乘见解上智大根悉不如是汝若欲知心要但一切善恶都莫思量自然得入清净心体湛然常寂妙用恒沙简蒙指教豁然开悟X神秀禅师入寂神秀居东都天下称两京法主三帝门师神龙二年二月日入灭谥大通秀生于隋末百有余岁未甞自言故人莫知其数普寂河东马氏子师事神秀凡六年秀奇之尽授以道秀入灭学者争师事寂智威江宁陈氏子四岁便思出家忽一日家中失之莫知所往及父母寻访知巳剃染矣后闻法持出世遂往礼谒传授正法有僧慧忠到山威一见即曰山主来也忠甞出参访院中凌霄藤盛夏尽萎左右欲伐之威曰不可忠还则复茂矣及忠还果然一日威示偈曰莫系念念成生死河轮回六趣海无见出长波忠曰念想繇来幻性自无终始若得此中意长波当自止威又示偈曰余本性虗无缘妄生人我如何息妄情还归空处坐忠曰虗无是实体人我何须存妄情不须息即汎般若船威知其了悟乃付以山门神会襄阳高氏子年十四为沙弥参六祖祖曰知识远来艰辛还将得本来否若有本则合识主试说看曰以无住为本见即是主曰这沙弥争合取次语曰和尚坐禅还见不见祖以拄杖打三下云吾打汝痛不痛曰亦痛亦不痛曰吾亦见亦不见会问如何是亦见亦不见曰吾之所见常见自家过愆不见他人是非好恶是以亦见亦不见汝言亦痛亦不痛汝若不痛同其木石若痛则同凡夫即起恚恨汝向前见不见是二边痛不痛是生灭汝自性且不见敢尔弄X人会礼拜一日祖告众曰我有一物无头无尾无名无字无背无面诸人还识否会出曰是诸佛之本源神会之佛性曰向汝道无名无字汝便唤作本源佛性汝向去有把茆盖头也只成箇知解宗徒元珪禅师为嵩神说法元珪住嵩岳景龙年间有神人率群从谒珪珪覩其状貌非常乃曰善来仁者何为而至曰师宁识我耶曰吾观佛与众生等吾一目之岂分别耶曰我此岳神也能生死于人师安得一目吾哉曰吾本不生汝焉能死吾视身与空等视吾与汝等汝能坏空与汝乎使果能之吾则不生不灭也况汝不能又焉能生死吾耶神稽首曰我亦聪明正直于余神讵知师有广大智辩乎愿授正戒令我度世曰汝施乞戒即既戒矣所以者何戒外无戒又何戒哉曰此理也我闻茫昧止求师戒我身为门弟子珪即张座秉炉正几曰付汝五戒若能奉持即应曰能不能即曰否曰谨受教曰汝能不婬乎曰亦娶也曰非谓此也谓无罗欲也曰能曰汝能不盗乎曰何乏我也焉有盗取哉曰非谓此也谓飨而福淫不供而祸善也曰能曰汝能不杀乎曰实司其柄焉得不杀曰非谓此也谓有滥误疑混也曰能曰汝能不妄乎曰我正直焉有妄曰非谓此也谓先后不合天心也曰能曰汝不遭酒败乎曰能曰如上是为佛戒也又言以有心奉持而无心拘执以有心为物而无心想身能如是则先天X地生不为精后天地死不为老终日变化而不为动毕尽寂默而不为休悟此则虽娶非妻也虽飨非取也虽柄非权也虽作非故也虽醉非惽也若能无心于万物则罗欲不为婬福淫祸善不为盗滥误疑混不为杀先后违天不为妄惽荒颠倒不为醉是谓无心也无心别无戒无戒则无心无佛无众生无汝及无我孰为戒哉曰我神通亚佛曰汝神通十句五能五不能佛则十句七能三不能神竦然避席跪启曰可得闻乎曰汝能戾上帝东天行而西七曜乎曰不能曰汝能夺地祗融五岳而结四海乎曰不能曰是谓五不能也佛能空一切相成万法智而不能即灭定业佛能知群有性穷亿劫事而不能化导无缘佛能度无量有情而不能尽众生界是谓三不能也定业亦不牢久无缘亦是一期众生界本无增减且无一人能主其法有法无主是谓无法无法无主是谓无心如我解佛亦无神通也伹能以无心通达一切法尔曰吾诚浅昧未闻空义师所授戒我当奉行今愿报慈德效我所能曰我观身无物观法无常块然更有何欲曰师必命我为世间事展我小神功使巳发心初发心未发心不信心必信心五等人目我神踪知有佛有神有能有不能有自然有非自然曰无为是曰佛亦使神护法师愿随意垂诲珪不得巳而言曰东巖寺之障莾然无树北岫有之而背非屏拥汝能移北树于东岭乎曰巳闻命矣然昬夜必有喧X动愿师无骇即作礼而去珪门送之见仪卫逶迤如王者状其夕果有暴风吼雷栋宇摇荡诘旦和霁则北巖松栝尽移东岭森然行植珪诫其徒曰母令外知人将妖我慧安自禁中辞归嵩岳忽一日诫门人曰吾死将尸向林中待野火焚之至七月八日合户偃身而寂寿一百二十八门人舁尸林中果野火自然阇维得舍利八十粒五粒最巨而紫红色光𦦨夺目破灶堕者不称名氏得法慧安隐居嵩岳山坞有庙甚灵殿中惟安一灶远近祭祀不辍烹宰物命极多堕一日领徒入庙以杖敲灶三下曰咄此灶只是泥瓦合成圣从何来灵从何起恁么烹宰物命又打三下灶乃倾破堕落须臾有一人青衣峩冠设拜堕前曰我本此庙灶神久受业报今日蒙师说无生法得脱此处生在天中特来致谢堕曰是汝本有之性非吾强言神再拜而没少选侍僧问曰某等久侍和尚不蒙示诲灶神得何径旨便得生天曰我只向伊道是泥瓦合成别无道理为伊侍僧无言堕曰会么曰不会曰本有之性为甚么不会侍僧乃礼拜堕曰破也破也堕也堕也有僧举似安安叹曰此子会尽物我一如何谓如朗月处空无不见者只是难搆伊语脉曰未审甚么人搆得他语脉曰不知者僧问物物无形时如何堕曰礼即惟汝非我不礼即惟我非汝其僧乃礼谢堕曰本有之物物非物也所以道心能转物即同如来堕后莫知所终行思首众X曹溪一日六祖谓曰从上衣法双行师资递授衣以表信法乃印心吾今得人何患不信衣即留镇山门汝当分化一方无令断绝思遂回青原山住静居寺神会来参思问甚处来曰曹溪曰曹溪意旨如何会振身而立思曰犹带瓦砾在曰和尚此间莫有真金与人么曰设有汝向甚么处着中宗诏迎泗州僧伽入宫舘于荐福寺度慧俨慧岸木叉三人示寂敕就荐福漆身起塔忽臭气满城帝祝送归临淮言讫异香腾馥一行鉅鹿人张公瑾之孙少聪敏博观子史甞借道十尹崇太玄经读之数日而还曰巳究其义因出所撰太衍玄图并义决崇覧之大惊曰此后生颜子也寻出至天台国清寺见别院古松数十门有流水行立门屏间闻一僧于庭中布算且曰今日当有弟子自远来求吾算法即除一算曰门前水当西流弟子亦至矣行返顾溪水果巳西流遂趋入尽传其术回入嵩山依普寂参决禅门宗旨景龙年间中宗诏迎赴阙行辞疾遁入当阳山万回所至显化赐号法云甞有偈曰明暗两忘开佛眼不系一法出莲丛真空不坏灵知性妙用甞存无作功圣智本来成佛道寂光非照自圆怀让禅师开法南岳怀让执侍六祖十五年壬子往居衡岳开甘露门六祖惠能示寂壬子七月六祖命门人往新州国恩寺建塔仍令促X工癸丑夏末落成七月一日集众曰吾至八月欲离世间汝等有疑早须相问为汝破迷法海等皆涕泣惟有神会神色不动祖曰神会小师却得善不善等毁誉不动哀乐不生余者不得海乃再拜问曰和尚入灭衣法当付何人曰吾受忍大师衣法今为汝等说法不付其衣盖汝等信根纯熟决定不疑堪任大事汝等诸人自心是佛更莫狐疑外无一物而能建立皆是本心生万种法如地有种含藏长养成就其实我今说法犹如时雨普润大地汝等佛性譬之种子遇兹霑洽悉得发生承吾旨者决护菩提依吾行者定证妙果听吾偈曰心地含诸种普雨悉皆萌顿悟花情巳菩提果自成七月八日谓门人曰吾欲归新州汝等速理舟檝大众哀留祖曰诸佛出现犹示涅槃有来必去理亦常然吾此形骸归必有所众曰师从此去早晚可回曰叶落归根来时无口问曰正法眼藏传付何人曰有道者得无心者通又曰吾去七十年有二菩萨从东方一出家一在家同时兴化建立吾宗又问佛祖传授次第曰古佛应世无量今以七佛为始迦叶而下展转相授以至惠能是为三十三祖八月三日斋罢示众曰吾灭度后莫作世情悲泣雨泪受人弔问身着孝服非吾弟子亦非正法但识自本心见自本性无动无静无生无灭无去无来无是无非无住无往恐汝等心迷不会吾意今再嘱汝令汝见性若违吾教纵吾在世亦无有益复说X偈曰兀兀不修善腾腾不造恶寂寂断见闻荡荡心无着说偈巳端坐至三更忽谓门人曰吾行矣奄然迁化时异香满室白虹属地林木变白鸟兽哀鸣广韶新三郡官僚缁素争迎真身莫决所之乃焚香祷曰香烟指处师所归焉时香烟直贯曹溪遂迁神龛併衣钵归曹溪次年七月入塔塔内忽起白光亘天三日始散春秋七十有六怀让禅师传法马节道一道一汉州什邡人姓马氏容貌奇异牛行虎视引舌过鼻足下有二轮文出家受具坐禅于衡岳怀让知是法器往问曰大德坐禅图什么曰图作佛让乃取一甎于彼菴前石上磨一曰磨作甚么曰磨作镜曰磨砖岂得成镜耶曰磨砖既不得成镜坐禅岂得作佛曰如何即是曰如牛驾车车若不行打车即是打牛即是一无对让曰汝学坐禅为学坐佛若学坐禅禅非坐卧若学坐佛佛非定相于无住法不应取舍汝若坐佛即是杀佛若执坐相非达其理一闻示诲如饮醍醐礼拜问曰如何用心即合无相三昧曰汝学心地法门如下种子我说法要譬彼天泽汝缘合故当见其道曰道非色相云何能见曰心地法眼能见乎道无相三昧亦复然矣曰有成坏否曰若以成坏聚散而见道者非见道也听吾偈曰心地含诸种遇泽悉皆萌三昧华无相何坏复何成一蒙开示心意超然侍奉九秋日益玄奥玄觉住温江学者辐X辏号真觉开元二年十月日辞众端坐入灭觉甞着证道歌感定中观见字字皆成金色时有梵僧传归西竺翻成梵筴称为东土大乘经歌曰君不见绝学无为闲道人不除妄想不求真无明实性即佛性幻化空身即法身法身觉了无一物本源自性天真佛五阴浮云空去来三毒水泡虗出没证实相无人法剎那灭却阿鼻业若将妄语诳众生自招拔舌尘沙劫顿觉了如来禅六度万行体中圆梦里明明有六趣觉后空空无大千无罪福无损益寂灭性中莫问覔比来尘镜未曾磨今日分明须剖析谁无念谁无生若实无生无不生唤取机关木人问求佛施功早晚成放四大莫把捉寂寞性中随饮啄诸行无常一切空即是如来大圆觉决定说表真乘有人不肯任情征直捷根源佛所印摘叶寻枝我不能摩尼珠人不识如来藏里亲收得六般神用空不空一颗圆光色非色净五眼得五力惟证乃知难可测镜里看形见不难水中捉月争拈得常独行常独步达者同游涅槃路调古神清风自高貌顇骨刚人不顾穷释子口称贫实是身贫道不贫贫则身常被缕褐道则心藏无价珍无价珍用无尽利物应机终不恡三身四智体中圆八解六通心地印上士一决一切了中下多闻多不信但自怀中解垢衣谁能向外夸精进从他谤任他非把火烧天徒自疲我闻恰似饮甘露销融顿入不思议观恶言是功德此则成吾善知识不X因讪谤起冤亲何表无生慈忍力宗亦通说亦通定慧圆明不滞空非伹我今独达了恒沙诸佛体皆同师子吼无畏说百兽闻之皆脑裂香象奔波失却威天龙寂听生欣悦游江海涉山川寻师访道为参禅自从认得曹溪路了知生死不相干行亦禅坐亦禅语默动静体安然纵遇锋刀常坦坦假饶毒药也闲闲我师得见然灯佛多劫曾为忍辱仙几回生几回死生死悠悠无定止自从顿悟了无生于诸荣辱何忧喜入深山住兰若岑崟幽䆳长松下优游静坐野僧家閴寂安居实潇洒觉即了不施功一切有为法不同住相布施生天福犹如仰箭射虗空势力尽箭还坠招得来生不如意争似无为实相门一超直入如来地但得本莫愁末如净琉璃含宝月既能解此如意珠自利利他终不竭江月照松风吹永夜清宵何所为佛性戒珠心地印雾露云霞体上衣降龙钵解虎钖两股金环鸣历历不是标形虗事持如来宝杖亲踪迹不求真不断妄了知二法空无相无相无空无不空即是如来真实相心镜明鉴无碍廓然莹彻周沙界万象森罗影现中一颗圆明非内外豁达空拨因果莾莾荡荡招殃祸弃有着空病亦然还如避溺而投火舍妄心取真理取舍之心成巧伪学人不了用修行真成认贼将为子损法财灭功德莫不繇斯心意识是以禅门了却心顿入无生知见力大丈夫秉慧剑般若锋兮金刚𦦨非伹能摧外道心早X曾落却天魔胆震法雷击法鼓布慈云兮洒甘露龙象蹴蹋润无边三乘五性皆醒悟雪山肥腻更无杂纯出醍醐我常纳一性圆通一切性一法徧含一切法一月普现一切水一切水月一月摄诸佛法身入我性我性还共如来合一地具足一切地非色非心非行业弹指圆成八万门剎那超却三祇劫一切数句非数句与吾灵觉何交涉不可毁不可赞体若虗空没涯岸不离当处常湛然覔即知君不可见取不得舍不得不可得中祇么得默时说说时默大施门开无壅塞有人问我解何宗报道摩诃般若力或是或非人不识逆行顺行天莫测吾早曾经多劫修不是等闲相诳惑建法幢立宗旨明明佛敕曹溪是第一迦叶首传灯二十八代西天记法东流入此土菩提达磨为初祖六代传衣天下闻后人得道何穷数真不立妄本空有无俱遣不空空二十空门元不着一性如来体自同心是根法是尘两种犹如镜上痕痕垢尽除光始现心法双忘性即真嗟末法恶时世众生福薄难调治去圣远兮邪教深魔强法弱多怨害闻说如来顿教门恨不灭除令瓦碎作在心殃在身不须怨诉更尤人欲得不招无间业莫谤如来正法轮栴檀林无别树郁密森沉师子住境静林闲独自游走兽飞禽皆远去师子儿众随后三岁即能大哮吼若是野干逐法王百年妖怪虗开口圆顿教勿人情有疑不决直须争不是山僧逞人我修行恐落X断常坑非不非是不是差之毫釐失千里是即龙女顿成佛非即善星生陷坠吾早年来积学问亦曾讨疏寻经论分别名相不知休入海算沙徒自困却被如来苦诃责数他珍宝有何益从来蹭蹬觉虗行多年枉作风尘客种性邪错知解不达如来圆顿制二乘精进勿道心外道聪明无智慧亦愚痴亦小騃空拳指上生实解执指为月枉施功根境法中虗揑怪不见一法即如来方得名为观自在了即业障本来空未了先须偿宿债饥逢王膳不能餐病遇医王争得瘥在欲行禅知见力火中生莲终不坏勇施犯重悟无生早时成佛于今在师子吼无畏说深嗟蒙懂顽皮靻祇知犯重障菩提不见如来开秘诀有二比丘犯婬杀波离萤光增罪结维摩大士顿除疑犹如赫日销霜雪不思议解脱力妙用河沙也无极四事供养敢辞劳万两黄金亦销得粉骨碎身未足酬一句了然超百亿法中王最高胜河沙如来同共证我今解此如意珠信受之者皆相应了了见无一物亦无人亦无佛大千沙界海中沤一切圣贤如电拂假使铁轮顶上旋定慧圆明终不失日可冷月可热众魔不能坏真说象驾峥嵘谩进涂谁见螗螂能拒辙大象不游于兔径大悟不拘于小节莫将管见谤苍苍未了吾今为君决净居寺尼玄机甞习定于平阳大日山石窟中与兄玄觉同参六祖因着圆明歌与证道歌相表里后倒立而化法属以颠倒呵之应X声而仆将塟之夕为风雷所移越二日有自大日山来者云是夕空中有箫磬声机之柩巳厝峯上其徒迎舍利归寺建塔号圆明希迁端州陈氏子生而狥齐既冠然诺自许后造曹溪得度问祖和尚百年后某当依附何人曰寻思去祖殁迁每于静处端坐思惟首座曰汝师巳逝空坐奚为曰我禀遗诫故寻思耳座曰汝有师兄思和尚今住吉州汝因缘在彼师言甚直汝自迷耳迁闻语便辞龛直往青原参行思思曰子何方来曰曹溪曰将得甚么来曰未到曹溪亦不失曰若恁么用去曹溪作甚么曰若不到曹溪争知不失又曰曹溪大师还识和尚否曰汝今识吾否曰识又争能识得曰众角虽多一麟足矣迁又问和尚自离曹溪甚么时至此间曰我却知汝早晚离曹溪曰希迁不从曹溪来曰我亦知汝去处也曰和尚幸是大人莫造次他日复问迁汝甚么处来曰曹溪思乃举拂子曰曹溪还有这箇么曰非但曹溪西天亦无曰子莫曾到西天否曰若到即有也曰未在更道曰和尚也须道取一半莫全靠学人曰不辞向汝道恐巳后无人承当嵩岳元珪禅师入寂元珪住嵩岳开元四年嘱门人曰吾始居寺东岭吾灭汝必置吾骸于彼言讫若委蛇焉慧忠禅师住南阳白崖山慧忠诸暨冉氏子得法六祖住南阳白崖山党子谷X示众禅宗学者应遵佛语一乘了义契自心源不了义者互不相许如狮子身虫夫为人师若涉名利别开异端则自他何益如世大匠斤斧不伤其手香象所负非驴所堪忠一日唤侍者侍者应诺如是三唤侍者三应忠曰将谓我孤负汝却是汝孤负我法钦参玄素禅师法钦崑山朱氏子世服儒业母孕时梦莲生户枢取一花系于衣带窹乃恶荤饵既诞形貌奇伟神色朗彻好以佛事为儿戏年二十二赴京应选道繇丹徒憩鹤林寺玄素见而异之问曰子何之曰将求仕于上京曰虽有五等之爵不如三界之尊曰可学乎曰观子神气几于生知若肯出家必悟如来知见钦遂裂缝掖刻苦亲依素深器之谓门人法镜曰此子当大弘吾法蔚为人师钦日夜奋励三学该鍊一日请素示其法要素曰无人得我法曰以何传曰我法实无可传者钦顿释疑滞久之辞去曰汝乘流而行遇径即止遂南行受具于余杭龙泉寺素延陵人名法照牛头智威法嗣居京口鹤林寺马祖道一阐化江西开元十年道一阐化于江西怀让问众曰道一为众说法否曰巳为众说法曰总未见人持箇消息来因遣一僧往嘱曰待伊上堂时汝但出问作么生待伊道底言语记将来僧去一如让旨回谓让曰马师云自从胡乱后三十年不曾少盐酱让深然之X佛祖纲目卷第三十佛祖纲目X卍XXX佛祖纲目卷第三十一甲子壬午丙申戊戌庚子壬寅癸卯乙巳丙午庚申癸亥普寂禅师住唐兴寺普寂受记于神秀开元十三年玄宗诏居都城唐兴寺王公士庶争来礼谒牛头山智威禅师入寂开元已巳牛头山智威将入灭谓门弟子曰将尸林中施诸鸟兽宣州安国寺玄挺初参智威侍立次有讲僧问威曰真性缘起其义云何威良久挺遽召曰大德正兴一念问时是真性中缘起其僧言下大悟玄素住鹤林一日有屠者礼谒愿就所居办供素欣然而往众皆讶之素曰佛性平等贤愚一致但可度者吾即度之复何差别之有李通玄日食一栢叶枣十颗因唿枣栢大士开元七年大原高仙奴馆之斋中造论逾三年迁马氏古佛堂侧阅十年负经书而去山行三十里偶一虎当途玄抚之曰吾着华严论汝能为择栖止处否即以经囊负其背随至X神福山原下土龛前蹲驻玄取囊置龛虎摇尾而去龛广六七肘玄着论每夕口出白光以代烛日有二女子布衣白巾汲水炷香食时辄具馔斋毕撤器而去如是五载着论毕遂灭迹不见普寂禅师入寂普寂住都城远近参学者辐辏开元庚辰入灭道树亦秀嗣得法后结茅寿州三峯山甞有野人服色素朴言谈诡异时忽化作佛及菩萨罗汉天仙等形或放神光或呈声响学徒皆不能测十数年后寂无影响树告众曰野人作多色伎俩眩惑于人只消老僧不见不闻彼之伎俩有穷吾之不见不闻无尽行思禅师传法希迁行思一日令希迁持书与怀让曰汝达书了速回吾有箇鈯斧子与汝住山迁至彼未呈书便问不慕诸圣不重已灵时如何曰子问太高生何不向下问曰宁可永劫受沉沦不从诸圣求解脱让便休迁回思问子返何速书信达否曰书亦不通信亦不达去日蒙和尚许箇鈯斧子只今便请思垂一足迁便礼拜李通玄美髭髯朗眉目丹唇紫腮冠桦皮衣麻衣长裙博袖散腰徒跣而行放旷人天靡所拘束开元庚辰三月间一日出山遇里人高会燕乐玄就语曰汝等好住吾将归矣众惊其去有送入山者至龛而谢遣之即于是夕烟云凝布巖谷震荡有二白鹤翔空哀唳其余飞走悲鸣满山翼日里人争往候之则X巳端坐示寂于龛中矣奉九十五着华严论四十卷又着决疑论会释十门玄义排科释略及缘生解迷十明等论十玄六相百门义海等书竝传于世青原行思禅师入寂行思住青原庚辰十二月日示众毕跏趺而逝怀玉法师往生净土怀玉台州人布衣一食常坐不卧诵弥陀经三十万遍日课佛号五万声天宝元年见佛菩萨满虗空中一人持银台来迎玉曰吾一生念佛誓取金台何为不然圣众遂隐玉弥加精进三七日后向擎台者来云师以精进得升上品宜趺坐以俟三日后异光满室谓弟子曰吾生净土矣含笑而逝自觉住真州常发愿愿因观音得见阿弥陀佛于是铸观音像高四十九尺既成祝愿夜三更忽有金光二道阿弥陀佛自光中而下二大士左右随之佛垂手摩觉顶曰守愿勿易利物为先宝池生处孰不如愿后十一年七月望夕见一人形似天王云间现身谓觉曰安养之期至矣即于观音像前趺坐而化希迁禅师开法石头希迁得法后旋住南岳鬼神多显迹听法天宝初至衡山结菴于石头之上时号石头和尚作草菴歌曰吾结草菴无宝贝晚来从容图睡快成时初见茅草新破后还将茅草盖住菴人镇常在不属中间与内外世人住处我不住世人爱处我不爱菴虽小含法X界方丈老人相体解上乘菩萨信无疑中下闻之必生恠问此菴坏不坏坏与不坏主元在不居南北与东西基址坚牢以为最青林下明窓内玉殿琼楼未为对衲被蒙头万事休此时山僧都不会住此菴休作解谁夸舖席图人买回光返照便归来廓达灵根非向背遇祖师亲训诲结草为菴莫生退百年抛却任纵横摆手便行且无罪千种言万般解只要教君长不昧欲识菴中不死人岂离而今这皮袋杨庭光参本净禅师本净绛州张氏子幼岁披缁曹溪受记住司空山癸未玄宗遣中使杨庭光入山採常春藤光因参净问曰弟子慕道斯久愿和尚慈悲略垂开示净曰天下禅宗硕学咸会京城天使足可咨决贫道猥山傍水无所用心光再拜净曰天使休礼贫道天使为求佛耶问道耶曰弟子昏昧未审佛与道其义云何曰若欲求佛即心是佛若欲会道无心是道曰云何即心是佛曰佛因心悟心以佛彰若悟无心佛亦不有曰云何无心是道曰道本无心无心名道若了无心无心即道光拜受回阙具奏敕诏起净是冬到京本净禅师说法内道场天宝三载正月上元日玄宗诏两街名僧硕学赴内道场共本净阐扬佛理有远禅师问曰如禅师所见以何为道曰无心是道曰道因心有何得言无心是道曰道本无名因心名道心名若有道不虗然穷心X既无道凭何立二俱虗妄总是假名曰禅师见有身心是道巳否曰山僧身心本来是道曰适言无心是道今又言身心本来是道岂不相违曰无心是道心泯道无心道一如故言无心是道身心本来是道道亦本是身心身心本既是空道亦穷源无有曰观禅师形体甚小却会此理曰大德只见山僧相不见山僧无相见相者是大德所见经云凡所有相皆是虗妄若见诸相非相只见其道若以相为实穷劫不能见道曰今请禅师于相上说于无相曰净名经云四大无主身亦无我无我所见与道相应大德若以四大有主是我若有我见穷劫不可会道也远闻语失色净示偈曰四大无主复如水遇曲逢直无彼此净秽两处不生心壅决何曾有二意触境但似水无心在世纵横有何事帝及四众莫不称善南岳怀让禅师示寂怀让入室弟子总有六人各印可曰汝等六人同证吾身各契一路一人得吾眉善威仪一人得吾眼善顾盻一人得吾耳善听理一人得吾鼻善知气一人得吾舌善谭说一人得吾心善古今又曰一切法皆从心生心无所生法无能住若达心地所作无碍非遇上根其慎辞哉天宝三载八月十一日入灭塔于衡岳敕谥大慧最胜轮之塔神会禅师着显宗记六祖灭后二十年间曹溪顿宗沉废荆吴嵩岳渐门X盛行秦洛神会乃着显宗记以定两宗南能顿宗北秀渐宗河南尹李常素仰祖风深得玄旨遇会问曰三祖大师塟在何处或闻入罗浮不回戒说终于山谷未知孰是曰璨大师自罗浮归山谷得月余方示灭今舒州见有三祖墓常未之信后谪舒州别驾果得三祖墓遂与僚佐同往瞻礼又启真仪阇维得五色舍利三百粒以百粒出已俸建塔百粒寄会百粒随身后于洛中私第设斋庆之时有西域三藏犍那等与会常问天竺禅门祖师多少曰自迦叶至般若多罗有二十七祖若叙师子尊者傍出达磨达四世二十二人总有四十九祖若从七佛至此璨大师不括横枝凡三十七世常曰甞见祖图或引五十余祖至于支派差殊宗族不定或但有空名者以何为验时有六祖门人智本答曰斯乃后魏初佛法沦替有沙门昙曜纷纭中以素绢单录得诸祖名字或忘失次第藏衣领中隐于巖穴经三十五载至文成帝即位法门中兴曜为僧统乃集诸沙门重议结集目为付法藏传其间小有差互即曜抄录时怖惧所致法钦自受玄素记后抵临安行次东北山下问樵者曰此何山曰此径山也乃驻钖焉有僧问如何是道钦曰山上有鲤鱼水底有蓬尘马祖令人送书到书中作一圆相钦开缄于圆相中作一画却封回又令智藏来问十二时中以何为境曰待汝回去时有信曰如今便回曰传语却须问取曹溪澄观山阴夏X侯氏子字大休身长九尺四寸垂手过膝口四十齿目光夜发昼乃不眴十一岁出家十四岁得度甞以十事自励曰体不捐沙门之表心不违如来之制坐不背法界之经性不染情碍之境足不履尼寺之尘脇不触居士之榻目不视非仪之綵舌不味过午之餚手不什圆明之珠宿不离衣钵之侧又甞从牛头忠径山钦问西来宗旨皆默受印记鹤林玄素禅师入寂玄素住鹤林有僧问如何是西来意曰会即不会疑即不疑又曰不会不疑底不疑不会底有僧扣门素问什么人曰是僧曰非但是僧佛来亦不着曰佛来为什么不着曰无汝栖泊处天宝壬辰十一月入寂寿八十五夏六十一左溪玄朗法师入寂玄朗师事惠威尽传其道独处巖穴凡三十年宴坐左溪因以为号建立精舍约而不陋跪忏其间心不离定口不甞药或衣弊食绝布纸而绽掬泉而斋或问万行俱空云何苦行曰本无苦乐妄习为因众生妄除我苦随尽天宝甲午忽一日告门人曰吾五印道成万行无得戒为心本尔等师之言讫而逝李泌字长源京兆人七岁知为文玄宗召见唿为奇童使与太子为布衣交干元中辞入衡岳时明瓒隐居上封人号懒残泌往谒之闻其经声先悲怆而后悦豫泌隐知音因谓曰将非避隐者有云霄意乎瓒唾X之曰莫相贼莫相贼泌色不为动候之良久匍匍问道瓒曰碎却笔砚方可谈此遂拨火出芋食之泌至中夜复请曰终无一言见教乎瓒抚其背曰好做十年宰相后德宗朝进礼部尚书同平章事封邺侯王维字摩诘官尚书右丞与弟缙皆笃志奉佛不茹荤血不衣文綵得辋口蓝田别墅弹琴啸咏留连终日母丧上表于朝请以辋川地为佛寺在京师日饭十数名僧以玄谭为乐斋中无所有惟茶铛药臼经案绳床而巳退朝焚香独坐一心禅诵妻亡不再娶三十年孤处一室屏绝尘累临终索笔作别弟缙书又与亲故数幅多劝勉奉佛修心之旨舍笔而绝甞作能禅师碑云无有可舍是达有源无空可住是知空本举足下足常在道场是心是情同归性海崇慧住天柱山崇慧彭州陈氏子得法智威干元元年住舒州天柱山僧问达磨未来时还有佛法也无曰未来且置即今事作么生曰某甲不会乞师指示曰万古长空一朝风月良久曰阇黎会么曰不会曰自已分上作么生干他达磨来与未来作么他家来大似卖卜汉见汝不会为汝锥破卦文才生吉㐫尽在汝分上一切自看曰如何是解卜底人曰汝才出门时便不中也荷泽神会禅师入寂神会住荷泽一日乡信至报二亲亡会入堂白槌曰父母俱丧请大众念摩诃般若众才集会便打槌曰X劳烦大众下座弟子光宝问眼耳缘声色时为复抗行为有回互曰抗互且置汝指何法为声色之体曰如师所说即无有声色可得曰汝若了声色体空亦信眼耳诸根及与凡与圣平等如幻抗行回互其理昭然宝顿领悟上元元年五月日中夜奄然而化慧忠禅师说法千福寺慧忠住南阳白崖山党子谷四十余年不下山上元二年肃宗以师礼迎居千福寺一日帝问如何是十身调御忠曰檀越踏毗卢顶上行帝曰寡人不会忠曰莫认自已清净法身帝益不晓希迁禅师着参同契希迁因看肇论至会万物为己者其惟圣人乎乃拊几曰圣人无已靡所不已法身无象谁云自他圆鑑灵照于其间万象体玄而自现境智非一孰云去来至哉斯语也遂掩卷不觉𥨊梦与六祖同乘一龟游泳深池之内觉而念曰灵龟者智也深池者性海也吾与祖师同乘灵智游性海矣遂着参同契曰竺土大仙心东西密相付人根有利钝道无南北祖灵源明皎洁枝派暗流注执事原是迷契理亦非悟门门一切境回互不回互回而更相涉不尔依位住色本殊质象声元异乐苦暗合上中言明明清浊句四大性自复如子得其母火热风动摇水湿地坚固眼色耳音声鼻香舌醎醋然依一一法依根叶分布本末须归宗尊卑用其语当明中有暗勿以暗相遇当暗X中有明勿以明相覩明暗各相对比如前后步万物自有功当言及用处事存函盖合理应箭锋拄承言须会宗勿自立规矩触目不会道运足焉知路进步非远近迷隔山河固谨白参玄人光阴莫虗度广德二年偶一日见负米登山者迁问之知为送供因愍其劳苦即移菴下梁端慧忠国师为代宗说法慧忠住京城代宗甞问师得何法曰陛下还见空中一片云么曰见曰钉钉着悬挂着又每问忠忠都不视之曰朕是大唐天子师何以殊不顾视曰还见虗空么曰见曰他还贬眼视陛下否帝益疑骇于是斋沐别致十问一见性巳后用布施作福否曰无相而施合见性二日夕作何行业合得此道曰无功而修合此道三或有病难将何道理修行抵拟曰无功而修了业本空得不动转四临终时作么生得清凉自在无疑忠以努力自信道为对五烦恼起时将何止息忠对本心湛然烦恼回归妙用六见性后用持戒念佛求生净土否忠对性即是佛性即是净土七舍此阴了当生何处忠以无舍无生自在生为对八临终时有花台宝座来迎可赴否忠以不取相为对九作么生得神通似佛忠以见性如贫得宝如民得王对十只依此本性修定得作佛否忠对定得作佛佛亦无相无得乃为真得无住禅师为杜鸿渐说法X无住法嗣无法居白崖山专务宴寂经累岁学者渐至勤请不巳自此垂诲宰相杜鸿渐出抚巴蜀至益州遣使延请至问曰弟子闻和尚说无忆无念莫妄三句法门未审此三句是一是三曰无忆名戒无念名定莫妄名慧一心不生具戒定慧非一非三也时庭树鵶鸣渐问师闻否曰闻鵶去巳又问师闻否曰闻曰鵶去无声云何言闻曰闻与不闻非关闻性有声之时声尘自生无声之时声尘自灭而此闻性不随声生不随声灭悟此闻性则免声尘流转当知闻无生灭闻无去来又问弟子曾撰起信论疏两卷可称佛法否曰夫造章疏皆用识心思量分别据论文云当知一切法从本以来离言说相离名字相离心缘相毕竟平等无有变异惟有一心故名真如今相公既着种种相云何是佛法渐起作礼曰弟子甞问诸大德皆赞为不可思议当知彼等伹狥人情师独从理解说是真不可思议然云何不生云何不灭云何得解脱曰见境心不起名不生不生即不灭既无生灭即不被前尘所缚当处解脱举要而言识心即离念见性即解脱离识心见性外更有法门证无上菩提者无有是处何以故真心者念生亦不顺生念灭亦不依寂不来不去不定不乱不取不舍不沉不浮无为无相活活泼泼平常自在此心体毕竟不可得触目皆如无非见性也渐喜跃称敬自是栖心禅悦临终沐浴俨朝服加僧伽黎剃须发而逝X马祖道一开法钟陵马祖𨽻名钟陵开元寺连帅路嗣恭聆风景慕亲受宗旨四方学者云集座下示众汝等诸人各信自心是佛此心即是佛心达磨大师从南天竺国来至中华传上乘一心之法令汝等开悟又引楞伽经文以印众生心地恐汝颠倒不自信此心之法各各有之故楞伽经以佛语心为宗无门为法门夫求法者应无所求心外无别佛佛外无别心不取善不舍恶净秽两边俱不依怙达罪性空念念不可得无自性故故三界惟心森罗万象一法之所印凡所见色皆是见心心不自心因色故有汝伹随时言说即事即理都无所碍菩提道果亦复如是于心所生即名为色知色空故生即不生若了此心乃可随时着衣喫饭长养圣胎任运过时更有何事汝受吾教听吾偈曰心地随时说菩提亦祇宁事理俱无碍当生即不生僧问如何修道曰道不属修若言修得修成还坏即同声闻若言不修即同凡夫但尽三界心量一念妄想即是三界生死根本但无一念即除生死根本即得法王无上珍宝邓隐峰辞祖曰甚处去曰石头去曰石头路滑曰竿木随身逢场作戏便去才到石头即绕禅床一匝振钖一声问是何宗旨头曰苍天苍天峯无语回举似祖祖曰汝更去问待他有答汝便嘘两声峯又去依前问头乃嘘两声峯又无语回举似祖祖曰向汝道石头路滑峯屡参二大士法席X后于祖言下相契一日峰推车次祖展脚在路上坐峰曰请师收足祖曰巳展不缩峯曰巳进不退乃推车碾损祖脚祖归法堂执斧子曰适来碾损老僧脚底出来峰便出于祖前引颈祖乃置斧慧藏本以弋猎为务恶见沙门因逐鹿从祖菴前过祖迎之藏遂问和尚还见鹿过否曰汝是何人曰猎者曰汝解射否曰解射曰汝一箭射几箇曰一箭射一箇曰汝不解射曰和尚解射否曰解射曰和尚一箭射几箇曰一箭射一群曰彼此是生命何用射他一群曰汝既知如是何不自射曰若教某甲自射直是无下手处曰这汉旷劫无明烦恼今日顿息藏掷下弓箭投祖出家一日在厨作务次祖问汝作甚么曰牧牛曰作么生牧曰一回入草去蓦鼻拽将回曰子真牧牛藏甞问智藏汝还解捉得虗空否智藏曰捉得曰作么生捉智藏以手撮虗空藏曰汝不解捉智藏却问师兄作么生捉藏把智藏鼻孔拽智藏作忍痛声曰太煞拽人鼻孔直欲脱去藏曰直须恁么捉虗空始得后住抚州石巩山常以弓箭接机亮座主本蜀人颇讲经论因参祖祖问见说座主大讲得经论是否曰不敢曰将甚么讲曰将心讲曰心如工伎儿意如和伎者争解讲得亮抗声曰心既讲不得虗空莫讲得么曰却是虗空讲得亮不肯便出将下堦祖召曰座主亮回首祖曰是甚么亮豁然大悟便礼拜祖曰这钝根阿师礼拜作么曰某甲所讲经论将谓无X人及得今日被大师一问平生功业一时氷释礼谢而退乃散徒众隐于西山石臼初参祖祖问甚处来曰乌臼来曰乌臼近日有何言句曰几人于此茫然曰茫然且置悄然一句作么生臼乃近前三步祖曰我有七棒寄打乌臼你还甘否曰和尚先喫某甲后甘一日僧问臼如何是地藏手中珠曰你手中还有么曰不会曰莫谩大众复颂曰不识自家宝随他认外尘日中逃影质镜里失头人水潦初参祖问如何是西来的的意曰礼拜着潦才礼拜祖便与一蹋蹋倒潦大悟起来拊掌呵呵大笑曰也大奇也大奇百千三昧无量妙义只向一毛头上一时识得根源去乃作礼而退后告众曰自从一喫马师踏直至如今笑不休自在吴兴李氏子参祖发明心地祖令送书与慧忠忠曰马大师以何法示徒曰即心即佛忠曰是甚么语话良久又问此外更有甚么言教曰非心非佛或云不是心不是佛不是物忠曰犹较些子曰马大师即甚么未审和尚此间如何忠曰三点如流水曲似刈禾鎌在后隐伏牛山示众曰即心即佛是无病求药句非心非佛是药病对治句僧问如何是脱洒底句在曰伏牛山下古今传后入灭寿八十一大珠建州朱氏子名慧海初至江西参祖祖问从何处来曰越州大云寺来曰来此拟须何事曰来求佛法曰我这里一物也无求什么佛法自家宝藏不顾抛家散走作么曰那箇是慧海宝藏曰即X今问我者是汝宝藏一切具足更无欠少使用自在何假外求海于言下自识本心不繇知觉踊跃礼谢师事六载后以受业师老遂归奉养晦迹藏用人莫能识潜着顿悟入道要门论一卷法侄玄晏窃呈祖祖览讫示众曰越州有大珠圆明光透自在无遮障处也众知海姓朱迭相寻访时号大珠和尚普愿郑州王氏子幼慕空宗出家受具初习相部及究毗尼次游讲肆历听楞伽华严入中百门观精练玄义后参祖顿然忘筌得游戏三昧一日为众僧行粥次祖问桶里是什么曰这老汉合取口作恁么语话祖便休自是同参无敢诘问径山法钦禅师至京代宗留神空门道众愤嫉大历三年九月道士史华奏与释氏觕法遂于东明观架刀为梯华登蹑而上如履磴道缁侣相顾无敢蹑者时章敬寺沙门崇慧奉敕于本寺庭树间梯架锋刃铦白如霜增东明观之梯百尺慧跣足而登至绝梯而止复蹑而下如行平地以至蹈烈火探沸油餐铁叶嚼钉线道众见之骇汗掩袂而走四众赞仰声若雷电帝遣中贵传宣慰劳嘉叹再三赐紫衣号曰护国三藏寻被召对问师承何人曰径山高道僧法钦臣之师也臣未具戒不敢受紫衣之赐帝特命开坛方羯磨慧隐身坛上莫知所往帝益骇异遂礼钦为师遣内侍特诏敦请既至帝躬迎问法同弟子之礼钦一日在内庭见帝X起立帝曰师何以起钦曰檀越何得向四威仪中见贫道帝悦赐号国一顷之欲辞归帝曰此众生有当度者彼众生岂有殊乎钦曰实无有法以度众生初法照止衡州云峯寺甞于僧堂食钵内覩五色云中一梵剎当东北有山㵎石门复见一寺金书其额曰大圣竹林寺他日复见云中数寺池台楼观万菩萨众杂处其中大历三年起五会念佛道场感祥云弥覆云中复现楼阁覩阿弥陀佛及二菩萨身满虗空复见老人谓曰汝先发愿于金色界礼觐大僧今何輙止遂与同志启行四年四月到五台佛光寺一如钵中所见夜四更见一道光从北山下来射照照急入堂内问众曰此何祥光有僧曰此大圣不思议光照即寻光至寺东北五里果有大山山有㵎㵎北有石门二青衣立于门首一称善财一称难陀引照入门北行见金门楼观金榜题曰大圣竹林寺寺方二十里一百院皆有金地宝塔华台玉树入讲堂见文殊在西普贤在东踞师子座为众说法照前作礼问曰末代凡夫未审修何法门文殊告曰诸修行门无如念佛阿弥陀佛愿力难思汝当系念决取往生时二大士同舒金臂摩照顶授记曰汝今以念佛力故毕竟证无上觉复命往诣诸菩萨院巡礼竟乃回作礼辞退向二青衣送至门外照复作礼举头俱失慧忠住牛头平生一衲不易器用惟一铛县令张逊谒忠问弟子几人曰有三五人曰可得见乎忠敲禅X床三下有三虎哮吼而出逊惊怖而退后众请入城居庄严寺于殿东别创法堂先有古木群鹊巢其上工人将伐之忠曰此地建堂汝等何不速去言讫群鹊迁巢他树自是学徒云集得法者三十四人有安心偈曰人法双净善恶两忘直心真实菩提道场大历三年石室前挂铛树挂衣藤方盛夏忽枯死四年六月日集僧布萨讫命侍者净发浴身至夜有瑞云覆其精舍空中复闻天乐声诘旦怡然坐化俄风雨暴作震折林木复有白虹贯巖壑茶毗舍利不可胜计寿八十七道林富阳潘氏子母梦吞日光而有娠及诞异香满室遂名香光九岁出家二十一受戒后诣长安复礼法师学华严经起信论礼示以真妄颂俾修禅那林问曰初云何观云何用心礼久而无言林乃三礼而退属法钦至阙林造谒遂得正法法钦禅师还径山法钦在京居内仅一年代宗每赐缯綵设御馔皆不受惟布衣蔬食器用陶匏如平时相国杨绾见而叹曰此方外之高士也难得而名焉崔赵公群甞问钦弟子出家得否钦曰出家是大丈夫事岂将相之所能为群叹赏其言巳而力辞南还旧山西域大耳三藏到京云得他心通代宗令与慧忠试验藏才见忠便礼拜立于右边忠问汝得他心通耶曰不敢曰汝道老僧即今在甚处曰和尚是一国之师何得却去西川看竞渡良久再问汝道老僧即今在甚处曰和X尚是一国之师何得却在天津桥上看弄猢狲良久复问汝道老僧只今在甚处藏罔测忠叱曰这野狐精他心通在甚么处一日紫璘供奉来参忠问甚处来曰城南来曰城南草作何色曰作黄色忠乃问童子城南草作何色曰作黄色曰只这童子亦可帘前赐紫对御谈玄又供奉註思益经忠曰凡註经须会佛意始得曰不会佛意争解註经忠令侍者盛一碗水中着七粒米碗面安一只箸问供奉是甚么义供奉无语忠曰老僧意尚不会何况佛意马祖道一传法道悟道悟渚宫崔氏子年十五出家二十三受戒三十三参希迁频沐指示曾未投机次谒慧忠年三十四与忠侍者应真南还谒道一一曰识取自心本来是佛不属渐次不假修持体自如如万德圆满悟于言下大彻一嘱曰汝若住持莫离旧处悟蒙授记便返荆州去郭不远结草为庐天然参马祖道一天然本习儒业将入长安应举宿于逆旅忽梦白光满室占者曰解空之祥偶禅者曰仁者何往曰选官去禅者曰选官何如选佛曰选佛当往何所禅者曰今江西马大师出世是选佛之场仁者可往遂抵江西才见马祖便以手托幞头额祖顾视良久曰南岳石头是汝师也复抵石头仍以手托额头曰着槽厂去然礼谢入行者房随次执㸑役凡三年忽一日头X告众曰来日刬佛殿前草至来日大众各备锹䦆刬草独然以盆盛水胡跪头前头笑之便与剃发又为说戒然掩耳而出再往江西路逢一老人与一童子然问公住何处曰上是天下是地曰忽遇天崩地陷又作么生曰苍天苍天童子嘘一声然曰非父不生其子老人便与童子入山去然到祖处未参礼便入僧堂内骑圣僧颈而坐时大众惊愕遽报祖祖躬入堂视之曰我子天然然即下地礼拜曰谢师赐法号因名天然祖问甚处来曰石头曰石头路滑还跶倒汝么曰若跶倒即不来也乃杖钖观方后居丹霞山智藏䖍化廖氏子出家受具戒有相者覩其殊表谓之曰师骨气非凡当为法王辅佐遂往佛迹巖参礼马祖为入室弟子一日祖谓藏曰子何不看经曰经岂异耶曰然虽如此汝向后为人也须得曰智藏病思自养敢言为人曰子末年必兴于世藏便礼拜属路嗣恭延祖开法时藏请回郡祖付以袈裟后住䖍州西堂智坚初与普愿智常行脚时路逢一虎各从虎边过了愿问常适来见虎似箇甚么常曰似箇猫儿常却问坚坚曰似箇狗子又问愿愿曰我见是箇大虫一日坚喫饭次愿收生饭乃曰生聻坚曰无生愿曰无生犹是末愿行数步坚召曰长老愿回头曰作么坚曰莫道是末坚后住杉山法照大师往生净土大历五年法照复与五十僧往诣金刚窟忽覩众宝X宫殿文殊普贤及万菩萨照方作礼举头皆失后复于华严院念二大士记我往生乃一心念佛忽见佛陀波利谓曰汝华台巳生后三年华开矣汝见竹林诸寺何不使群生共知之照因命匠刻石为图于见处建竹林寺既毕谓众曰吾事毕矣数日别众坐逝宝通潮州杨氏子号大颠初参希迁迁问那箇是汝心曰见言语者是迁便喝出经旬日通却问前者既不是除此外何者是心曰除却扬眉瞬目将心来曰无心可将来曰元来有心何言无心无心尽同谤通于言下大悟异日侍立次迁问汝是参禅僧是州县白蹋僧曰是参禅僧曰何者是禅曰扬眉瞬目曰除却扬眉瞬目外将你本来面目呈看曰请和尚除扬眉瞬目外鉴某甲曰我除竟曰将呈和尚了也曰汝既将呈我心如何曰不异和尚曰不关汝事曰本无物曰汝亦无物曰既无物即真物曰真物不可得汝心见量如此大须护持一日通问道有道无俱是谤请师除曰一物亦无除箇甚么迁却问併却咽喉唇吻道将来曰无这箇曰若恁么汝只得入门惟俨参希迁禅师惟俨绛州韩氏子自幼不与群儿伍往往独坐如念如思出家受具博通经论严持戒律一日叹曰大丈夫当离法自净谁能屑屑事细行于巾布耶首参石头问三乘十二分教某甲麤知甞闻南方直指人心见性成佛实未明了伏望和尚慈悲指示头曰恁么X也不得不恁么也不得恁么不恁么总不得子作么生俨罔措头曰子因缘不在此且往马大师处去俨便往参祖仍伸前问祖曰我有时教伊扬眉瞬目有时不教伊扬目瞬目有时扬眉瞬目者是有时扬眉瞬目者不是子作么生俨于言下契悟便礼拜祖曰你见甚道理便礼拜曰某甲在石头处如蚊子上铁牛祖曰汝既如是善自护持天然辞马祖游方居天台华顶峯三年往径山礼法钦又至京谒慧忠一见便展坐具忠曰不用不用然退后忠曰如是如是然却进前忠曰不是不是然乃遶忠一匝便出忠曰去圣时遥人多懈怠三十年后覔此汉也难得普愿宝云智常智坚四人离马祖处各谋住菴于中路相别次愿插下拄杖曰道得也被这箇碍道不得也被这箇碍常拽拄杖打愿一下曰也只是这箇王老师说甚碍不碍云曰只此一句语大播天下常曰还有不播者么云曰有常曰作么生是不播者云作掌势又四人同喫茶云提起茶盏曰世界未成时便有这箇愿曰今人祇识这箇未识世界常曰是愿曰师兄莫同此见么常却拈起盏曰向世界未成时道得么愿作掌势常以面作承掌势云后住鲁祖山惟俨还石头惟俨侍奉马祖凡三年一日祖问曰子近日见处作么生曰皮肤脱略尽惟有一真实曰子之所得可谓协于心体布于四肢既然如是将三条篾束取肚皮X随处住山去曰惟俨又是何人敢言住山曰不然未有常行而不住未有常住而不行欲益无所益欲为无所为宜作舟航无久住此俨乃辞返石头一日在石上座头问汝在这里作么曰一物不为曰恁么即闲坐也曰若闲坐即为也曰汝道不为不为箇甚么曰千圣亦不识头以偈赞曰从来共住不知名任运相将祇么行自古上贤犹不识造次凡流岂可明他日头谓曰言语动用没交涉曰非言语动用亦没交涉曰我这里鍼札不入曰我这里如石上栽花慧忠将入灭弟子应真问百年后有人问极则事作么生曰幸自可怜生须要箇护身符子作么乃入辞代宗帝曰师灭度后弟子将何所记曰告檀越造取一所无缝塔曰就师请取塔样忠良久曰会么曰不会曰贫道去后弟子应真却知此事乞诏问之遂右脇而寂忠既殁帝召应真入内问无塔缝话真良久曰圣上会么曰不会真述偈曰湘之南潭之北中有黄金充一国无影树下合同船瑠璃殿上无知识马祖道一传法怀海怀海长乐王氏子童稚随母入寺拜佛指佛像问母曰此为谁曰佛也曰形容与人无异我后亦当作佛丱岁离尘三学该练值马祖阐化江西乃往参叩祖命为侍者檀越每送斋饭来海才揭开盘盖祖便拈起一片胡饼示众云是甚么经三年一日侍祖行次见一群野鸭飞过祖曰是甚么曰野鸭子曰甚么去X也曰飞过去也祖遂把海鼻扭一扭海不觉负痛失声祖曰又道飞过去也海于言下大悟却归侍者寮哀哀大哭同事问曰汝忆父母耶曰无曰被人骂耶曰无曰哭作甚么曰我鼻孔被大师扭得痛不彻曰有甚因缘不契曰汝问取和尚去同事问祖曰海侍者有何因缘不契在寮中哭告和尚为某甲说曰是伊会也汝自问取他同事归寮曰和尚道汝会也教我自问汝海乃呵呵大笑同事曰适来哭如今为甚却笑曰适来哭如今笑同事惘然次日祖陞座众才集海出卷却席祖便下座海随至方丈祖曰我适来未曾说话汝为甚便卷却席曰昨日被和尚扭得鼻头痛曰汝昨日向甚处留心曰鼻头今日又不痛也曰汝深明昨日事海作礼而退他日再参侍立次祖取绳床角拂子竖起海曰即此用离此用祖挂拂子于旧处海良久祖曰你巳后开两片皮将何为人海遂取拂子竖起祖曰即此用离此用海挂拂子于旧处祖振威一喝海直得三日耳聋齐安海门李氏子唐皇宗枝生时异光照室后有异僧谓曰建无胜幢使佛日回照者岂非汝乎落发受具后闻马祖道化乃振钖而造祖一见深器之乃命入室密示正法后住盐官宝积初参祖作街坊一日于市肆行见一客人买猪肉语屠家曰精底割一斤来屠家放下刀叉手曰长史那箇不是精底积于此有省又一日出门见人舁丧歌郎振铃云红轮决定沉西去未审X魂灵往那方幕下孝子哭曰哀哀积身心踊跃归举似祖祖印可之后住盘山崇慧居天柱演法凡二十二载大历十四年入灭塔于本寺肉身不坏道悟东阳张氏子幼而生知年十四恳父母出家不许遂减饮食父母不得巳许之二十五受戒精修梵行风雨昏夜宴坐丘冢离诸怖畏初参法钦服勤五载隐于大梅山建中元年谒马祖二年谒石头问曰离却定慧以何法示人曰我这里无奴婢离箇甚么曰如何明得曰汝还撮得虗空么曰恁么则不从今日去也曰未审汝早晚从那边来曰道悟不是那边人曰我早知汝来处也曰师何以赃诬于人曰汝身现在曰虽然如是毕竟如何示于后人曰汝道谁是后人一日悟问曹溪意旨谁人得曰会佛法人得曰师还得否曰不得曰为甚么不得曰我不会佛法又一日问如何是佛法大意曰不得不知曰向上更有转处也无曰长空不碍白云飞悟从此顿彻罄殚前二哲匠言下有所得心遂隐当阳马祖道一传法无业无业上洛杜氏子初母闻空中言愿寄居便觉有娠诞生之夕神光满室丱岁行必直视坐即跏趺九岁出家受大乘经五行俱下一覧无遗落发受具每为众僧讲经冬夏无废后闻马祖禅门鼎盛特往参叩祖覩其状貌奇伟语音如钟乃曰巍巍堂堂其中无佛业礼跪问曰三乘文学麤穷其旨常闻禅门即心X是佛实未能了曰祇未了底心即是更无别物不了时即是迷若了即是悟迷即众生悟即是佛道不离众生岂更有别佛亦犹手作拳拳全手也又问如何是祖师西来密传心印曰大德正閙在且去别时来业才出祖召曰大德业回首祖曰是甚么业豁然领悟涕泪悲泣曰本谓佛道长远勤苦旷劫方始得成今日始知法身实相本自具足一切万法从心所生但有名字无有实者祖曰如是如是一切法性不生不灭一切诸法本自空寂若如是知举足下足不离道场言下便了更无渐次所谓不动足而登涅槃山者也业乃礼拜祖曰这钝汉礼拜作么澄观入内译经既而辞入五台大华严寺覃思华严以五地圣人栖身佛境心体真如犹于后得智起世俗心学世间解繇是博覧六艺图史九流异学华夏训诂竺经梵字及四围五明圣教世典等书靡不该洽至是下笔着疏先求瑞应屡征异梦乃以信解行证分华严为四科观每慨旧疏未尽经旨惟贤首颇涉渊源遂宗承之历四年而文成佛祖纲目卷第三十一X佛祖纲目X卍XXX佛祖纲目卷第三十二甲子乙丑乙酉丙戌辛丑乙巳丁未丙辰辛酉癸亥怀海禅师开法百丈怀海既传心印无何住洪州大雄山山号百丈道一令人持书并酱三瓮至海集众上堂开书了拈拄杖指瓮曰道得即不打破道不得即打破众无语海便打破上堂灵光独耀迥脱根尘体露真常不拘文字心性无染本自圆成但离妄缘即如如佛又曰汝等先歇诸缘休息万事善与不善世出世间一切诸法莫记忆莫缘念放舍身心令其自在心如木石无所辨别心无所行心地若空慧日自现如云开日出相似但歇一切攀缘贪嗔爱取垢净情尽对五欲八风不动不被见闻觉知所缚不被诸境所惑自然具足神通妙用又曰圣地习凡因佛入众生中同类诱引化导同渠饿鬼肢节火然与渠说般若波罗蜜令渠发心若一向住在圣地凭何得至彼共渠语佛入苦处亦同众生受苦只是去住自繇不同众生明瓒禅师说法衡岳X明瓒即懒残执役衡岳收所余而食性懒而食残故号懒残宰相李泌为德宗言其高行有诏征之使者至石窟宣麻命曰尊者起谢恩瓒寒涕垂膺使者见而笑令拭涕瓒曰我岂有工夫为俗人拭涕耶竟不能致剌史将祭岳祠方修磴道中夜风雷一峰陨巨石当道横卧修磴者以十牛輓之而又以数百人助輓屹不动瓒笑曰无烦多力遂履石石盘旋而动声若震雷疾下路遂开人始神之寺门外虎豹忽成群瓒语众僧曰为尔尽驱彼授我箠众以箠授瓒才出寺一虎遽衔瓒去而虎豹亦随绝踪瓒甞有歌曰兀然无事无改换无事何须论一段直心无散乱他事不须断过去巳过去未来犹莫算兀然无事坐何曾有人唤向外覔工夫总是痴顽汉粮不畜一粒逢饭但知吗世间多事人相趂浑不及我不乐生天亦不爱福田饥来喫饭困来即眠愚人笑我智乃知焉不是痴钝本体如然要去即去要住即住身披一破衲脚着娘生袴多言复多语繇来反相误若欲度众生无过且自度莫谤天真佛真佛不可见妙性及灵台何须受熏炼心是无事心面是娘生面劫石可移动箇中无改变无事本无事何须读文字削除人我本冥合箇中意种种劳筋骨不如林下睡兀兀举头见日高喫饭从头𢫫将功用功展转冥蒙取即不得不取自通吾有一言绝虑忘缘巧说不得只用心传更有一语无过直与细如毫末大无方所本自圆成不X劳机杼世事悠悠不如山丘青松蔽日碧㵎长流山云当幕夜月为钩卧藤萝下块石枕头不朝天子岂羡王侯生死无虑更复何忧水月无形我常只宁万法皆尔本自无生兀然无事坐春来草自青湛然法师入寂兴元元年湛然将入灭告其徒曰大道无方无体生欤死欤其旨一贯吾归骨此山报尽今夕聊与汝等谈道而诀夫一念无相谓之空无法不备谓之假不一不异谓之中在凡为三因在圣为三德爇炷则初后同相涉海则浅深异流自利利人在斯而巳言讫而化翰林梁肃题其碑阴称为命世亚圣云居士庞蕴参希迁禅师庞蕴字道玄襄阳人父任衡阳太守寓居城南蕴少悟尘劳志求真谛建菴修行于宅西贞元初首谒希迁问不与万法为侣者是甚么人迁以手掩其口豁然有省一日迁问曰子见老僧以来日用事作么生对曰若问蕴日用事直下无开口处迁曰知子恁么方始问子蕴遂呈偈曰日用事无别惟吾自偶谐头头非取舍处处没张乖朱紫谁为号丘山绝点埃神通并妙用运水及搬柴迁然之曰子以缁耶素耶曰愿从所慕遂不剃染法常禅师住大梅法常襄阳郑氏子幼岁出家初参道一问如何是佛一曰即心是佛常即大悟贞元初遂往鄞县南七十X里梅子真旧隐缚芽燕处示众汝等诸人各自回心达本莫逐其末但得其本其末自至若欲识本惟了自心此心元是一切世间出世间法根本故心生种种法生心灭种种法灭心但不附一切善恶而生万法本自如如一常令僧问和尚见马大师得箇甚么便住此山曰大师向我道即心是佛我便向这里住僧曰大师近日佛法又别曰作么生僧曰又道非心非佛曰这老汉惑乱人未有了日任他非心非佛我只管即心即佛僧回举似一一曰梅子熟也惟俨禅师住药山惟俨自传心印贞元初因憩药山喟然叹曰吾生寄世若萍蓬耳又何效其飘转耶遂披蓁结菴才庇趺坐乡人賷携饮食奔走而往俨曰吾无德于人何以劳人乎哉竝谢不受乡人跪曰愿闻日费之具曰米一升足矣自是甞以山蔬佐食一食讫就座转法华华严涅槃昼夜若一后数岁而僧徒葺居僧室梁栋鳞差参学之众不可胜数示众曰祖师只教保护若贪嗔起来切须防御莫教掁触是你欲知枯木石头却须担荷实无枝叶可得虽然如此更宜自看不得绝却言语我今为你说这箇语显无语底他那箇本来无耳目等貌又曰如今出头来尽是多事人覔箇痴钝人不可得莫只记䇿子中言语以为自已见知见他不解者便生轻慢此辈尽是阐提外道灵默禅师住五洩X灵默初谒道一一接之因披剃受具次谒希迁便问一言相契即住不契即去迁据坐默便行迁随后召曰阇黎默回首迁曰从生至死只是这箇回头转脑作什么默于言下大悟遂抝折拄杖而栖止焉贞元初入天台住白沙复居五洩僧问何物大于天地曰无人识得伊曰还可彫琢也无曰汝试下手看马祖道一传法庞蕴庞蕴至江西参道一问不与万法为侣者是甚么人一曰待汝一口吸尽西江水即向汝道又问如水无筋骨能胜万斛舟时如何一曰我这里无水亦无舟说甚么筋骨蕴于言下大悟作偈曰十方同聚会箇箇学无为此是选佛场心空及第归悟后以舟尽载珍槖数万沉之洞庭湘右舍宅为寺自是生涯惟一叶蕴妻庞婆及一男一女女名灵照鬻竹器以供朝夕偈曰有男不婚有女不嫁大家团圝头共说无生话一日蕴坐次问照曰古人道明明百草头明明祖师意作么生照曰老老大大作这箇语话曰你作么生照曰明明百草头明明祖师意蕴乃笑又一日蕴宴坐蓦地曰难难十石油麻树上摊庞婆接声曰易易饥来喫饭困来睡照曰也不难也不易百草头上祖师意又一日卖笊篱下桥乞扑照见亦去身边卧蕴曰你作甚么照曰见爹倒地特来扶起蕴曰赖是无人见一日庞婆入鹿门寺作斋维那请䟽意回向婆拈梳子插向髻后曰回向了也便出去X昙藏禅师隐居衡岳昙藏受心印于马祖后谒石头莹然明彻贞元二年遁衡岳绝嵿人罕参访寻以脚疾移止西园禅侣日盛一日自烧浴次僧问何不使沙弥藏乃抚掌三下甞养一灵犬夜经行次其犬衔藏衣藏即归于丈又于门侧伏守忽一夜频吠奋身作勐噬势诘旦东厨有一大蟒长数丈张口呀气毒𦦨炽然侍者请避之藏曰死可逃乎彼以毒来我以慈受毒无实性激发则强慈苟无缘冤亲一揆言讫其蠎按首徐行倐然不见一夕有群盗至犬亦衔藏衣藏语盗曰茅舍有可意物一任取去终无所吝盗感其言稽首而散隐士李源访比丘圆泽初安禄山陷东都李憕为留守死之憕子源悲愤自誓不仕不娶不食肉舍第为慧林寺寺僧圆泽与源厚善相率游峩眉源欲自荆州泝崃泽欲取长安斜谷路源曰吾巳绝世事岂可复道京师哉泽默然久之曰行止固不繇人遂自荆州路舟次南浦见妇人锦裆汲水泽指而泣曰所不欲繇此者为是也源惊问之泽曰妇人姓王氏吾当为之子孕三岁矣吾不来故不得乳今既见无可逃者公当以符呪助我速生三日浴儿时愿公临我以笑为信后十三年中秋月下杭州天竺寺外当与公相见吾以三生为比丘习禅于湘西岳麓寺有巨石源闻悲悔至暮泽亡妇乳三日源往视之儿果笑后如期至吴赴其约闻葛X洪川畔有牧童扣牛角而歌曰三生石上旧精魂赏月吟风不要论惭愧情人远相访此身虽异性长存源乃唿泽公徤否答曰李公真信士然俗缘未尽慎勿相近惟勤修不堕乃复相见又歌曰身前身后事茫茫欲话因缘恐断肠吴越山川寻巳遍却回烟棹上瞿塘遂隐不见源居寺五十余年卒年八十余梁肃居士修天台止观论成梁肃自谏议入翰林深于台宗之学修天台止观论建中五年甲子首事笔削三年贞元二年丙寅功毕着止观统例略曰夫止观何为也导万化之理而复于实际者也实际者何也性之本也物之所以不能复者昏与动使之然也照昏者谓之明驻动者谓之静明与静止观之体也在因谓之止观在果谓之智定因谓之行果谓之成行者行此者也成者证此者也原夫圣人有以见惑足以丧志动足以失方于是乎止而观之静而明之使其动而能静静而能明因相待以成法即绝待以照本御大车以御正乘大事而总权消息乎不二之场鼓舞于说三之域至微以尽性至赜而体神语其近则一毫之善可通也语其远则重玄之门可𨶳也用至圆以圆之物无偏也用至实以实之物无妄也圣人举其言所以示也广其目所以告也优而柔之使自求之拟而议之使自至之此止观所繇作也夫三谛者何也一之谓也空假中者何也一之目也空假也者相对之义中道也者X得一之名此思议之说非至一之旨也至一即三至三即一非相含而然也非相生而然也非数义也非强名也自然之理也言而传之者迹也理谓之本迹谓之末本也者圣人所至之地也末也者圣人所示之教也繇本以垂迹则为小为大为通为别为顿为渐为显为秘为权为实为定为不定循迹以返本则为一为大为圆为实为无住为中为妙为第一义是一三之蕴也所谓空也者通万法而为言者也假也者立万法而为言者也中也者妙万法而为言者也破一切惑莫盛乎空建一切法莫盛乎假究竟一切性莫大乎中举中则无法非中举假则无法非假举空则无法不空成之谓之三德修之谓之三观举其要则圣人极深研几穷理尽性之说乎昧者使明塞者使通通则悟悟则至至则常常则尽矣明则照照则化化则成成则一矣圣人有以弥纶万法而不差旁礴万劫而不违寿载恒沙而不有复归无物而不无寓名之曰佛强号之曰觉究其旨解脱自在莫大极妙之德乎夫三谛成功者如此又曰噫止观其救世明道之书乎非大圣智超绝卓尔独立其孰能为乎非夫聪明深达得意忘象其孰能知乎今之人乃专用章句文字从而释之又何疎漏耶智者去世垂二百载以斯文相传凡五家师曰灌顶曰缙云威曰东阳小威曰左溪朗公曰荆溪然公左溪始弘解说荆溪广以传记数十万言网罗遗法勤矣备矣X马祖道一禅师示寂道一入室弟子凡一百三十九人各为一方宗主转化无穷贞元四年正月登建昌石门山于林中经行见洞壑平坦谓侍者曰吾之朽质当于来月归兹地矣及归遂示微疾院主问和尚近日尊候如何一曰日面佛月面佛二月一日沐浴跏趺入灭寿八十腊六十元和八年追谥大寂塔曰大庄严怀海禅师传法希运希运闽县人幼于本州黄檗山出家身长七尺额有圆珠后游天台路逢一僧与之谈笑如旧相识熟视之目光射人颇有异相乃偕行属溪水瀑涨捐笠植杖而止其僧率运同渡运曰兄要渡目渡彼即褰衣蹑波若履平地回顾曰渡来渡来运曰咄这自了汉吾蚤知揑怪当斫汝胫其僧叹曰真大乘法器我所不及言讫不见至洛京行乞吟添钵声有一妪出扉间曰太无厌生运曰汝犹未施责我无厌何耶妪笑而掩扉运异之进与语多所发药须臾辞去妪告曰可往南昌见马大师至南昌道一巳示灭遂往石门谒塔时怀海庐于塔旁乃往参海海问巍巍堂堂从何方来曰巍巍堂堂从岭南来海曰巍巍堂堂当为何事曰巍巍堂堂不为别事海深器之次日辞海海曰甚处去曰礼拜马大师去海曰马大师巳迁化了也曰某甲特来礼拜福缘浅薄不及一见未审平日有何言句愿闻开示海遂举再参马祖因缘运闻之X不觉吐舌海曰子巳后莫承嗣马大师么曰不然今日因师举得见马祖大机大用然且不识马祖若嗣马祖他日巳后丧我儿孙海曰如是如是见与师齐减师半德见过于师方堪传授子今甚有超师之见运便礼拜一日运问从上宗乘如何指示海良久运曰不可教后人断绝去也海曰将谓汝是箇人乃起入方丈运随后入曰某甲特来海曰若尔则他后不得孤负吾不语通以从幼寡言故名因礼佛有禅者问曰礼底是甚么通曰是佛禅者乃指像曰这箇是何物通无对至晚具威仪礼问禅者未知意旨如何禅者曰座主几夏耶通曰十夏禅者曰还曾出家也未通转茫然禅者曰若也不会百夏奚为乃命同参马祖及至江西祖巳圆寂遂谒怀海顿释疑情崇信参天王道悟禅师道悟自马祖印记后结茅荆门城外一日节使来访悟不为加礼因而发怒擒悟掷江中及归见徧衙火发且闻空中天王神嗔责声遂哀毁设拜烟焰顿息宛然如初乃躬往江表迎悟见悟在水都不湿衣益自敬重于府西造天王寺供养有崇信者本渚宫人氏少而英异其家卖饼即住于寺巷甞日以十饼馈悟悟受之每食毕輙留一饼曰吾惠汝以荫子孙信一日自念曰饼是我持去何以返遗我耶其别有旨乎遂造而问焉悟曰是汝持来复汝何咎信闻之颇晓玄旨因投悟出家悟曰汝昔崇福善今信吾言可X名崇信自是服劝左右一日问悟曰崇信自到来不蒙和尚指示心要悟曰自汝到来吾未甞不指汝心要信曰何处指示悟曰汝擎茶来吾为汝接汝行食来吾为汝受汝和南时吾便低头何处不指示心要信低头良久悟曰见则直下便见拟思即差信当下开解乃复问如何保任悟曰任性逍遥随缘放旷但尽凡心别无圣解信后住龙潭接德山智常禅师开法归宗智常住庐山归宗寺因目有重瞳用药手按摩以致目眦俱赤世号赤眼归宗上堂从上古德不是无知解他高尚之士不同常流今时不能自成自立虗度时光诸子莫错用心无人替汝亦无汝用心处莫就他覔从前祇是依他解发言皆滞光不透脱祇为目前有物常有颂曰归宗事理绝日轮正当午自在如师子不与物依怙独步四山顶优游三大路欠呿飞禽坠嚬呻众邪怖机竖箭易及影没手难覆弛张若弓伎裁剪如尺度巧镂万般名归宗还似土语默音声绝旨妙情难措弃箇眼还聋取箇耳还瞽一镞破三关分明箭后路可怜大丈夫先天为佛祖江州剌史李渤问常曰教中谓须弥纳芥子渤即不疑芥子纳须弥莫是妄谈否常曰人传使君读万卷书是否曰是常曰摩顶至踵如椰子大万卷书向何处着渤俛首而巳异日渤又问一大藏教明得箇甚么边事常举拳示之曰还会么曰不会曰这箇措大X拳头也不识曰请师指示常曰遇人即途中授与不遇即世谛流布常一日刬草次有座主来参忽见一蛇常以鉏断之座主曰久向归宗到来祇见箇麁行沙门常曰你麁我麁主曰如何是麁常竖起鉏头主曰如何是细常作斩蛇势主曰与么则依而行之常曰依而行之则且置你甚么处见我斩蛇主无对石头希迁禅师示寂希迁住石头示众吾之法门先佛传授不论禅定精进惟达佛之知见即心即佛心佛众生菩提烦恼名异体一汝等当知自已心灵体离断常性非垢净湛然圆满凡圣齐同应用无方离心意识三界六道惟自心现水月镜像岂有生灭汝能知之无所不备贞元六年十二月二十五日示灭寿九十一腊六十三潭州长髭旷初至曹溪礼塔回参希迁迁问甚处来曰岭南来迁曰大庾岭头一舖功德成就也未曰成就久矣祇欠点眼在迁曰莫要点眼么曰便请迁乃垂下一足旷礼拜迁曰汝见恁么道理便礼拜曰据某甲所见如红炉上一点雪后住长髭僧问不负从上诸圣如何是长髭第一句曰有口不能言曰为甚么口不能言旷乃颂曰石师子木女儿第一句诸佛机言不得也大奇直下是莫狐疑良久曰是第一句是第二句曰不一不二旷曰见利忘锥犹自多在僧礼拜旷拈起盏子曰直下不负从上诸圣僧曰直指人心见性成佛又作么生旷放下盏子便归方丈X智藏禅师住西堂贞元七年智藏住䖍州西堂尚书李翱甞问僧马大师有甚言教僧曰大师或说即心即佛或说非心非佛翱曰总过这边翱却问藏马大师有甚言教藏唿李翱翱应诺藏曰鼓角动也有一俗士问藏有天堂地狱否曰有曰有佛法僧宝否曰有更有多问尽答言有曰和尚恁么道莫错否藏曰汝曾见尊宿来耶曰某甲曾参径山和尚来曰径山向汝作么生道曰他道一切总无曰汝有妻否曰有曰径山和尚有妻否曰无藏曰径山和尚道无即得士礼谢而去径山法钦禅师示寂法钦自长安归径山久之剌史请居杭州龙兴寺钦遂往来其间不择所止贞元八年十二月二十八日示寂于龙兴先期三日告众曰当塟吾于南庭隙地勿封勿树恐妨僧徒之菜地寿九十二腊七十钦悲愿弘深见面闻名如子得母故东至海岱西及陇蜀南穷交广北尽朔方学者莫不归慕参承人皆目之为功德山至于天龙敬向异类归依地产灵芝空雨甘露圣灯夜现綵云朝晖勐兽栖其旁众禽集其室白鷴乌鸦就掌而食有二白兔拜跪于杖屦间一鸡常随听法不食生类钦之长安长鸣三日而绝一麇常依禅室不他游钦灭亦三日而死百丈怀海传法灵祐灵祐长谿赵氏子年十五剃染受具究大小乘教甞X游方至国清寺与寒山拾得往松门夹道寒作虎吼三声祐无对寒曰自从灵山一别迄至于今还相记么祐又无对拾拈杖曰老兄唤这箇作什么祐又无对寒曰休休不用问他自从别后巳三生作国王来总忘却也贞元九年祐年二十三游江西参怀海海一见许之入室遂居参学之首一日侍立次海问谁对曰灵祐海曰汝拨炉中有火否祐拨之曰无火海躬起深拨得少火举示曰汝道无这箇聻祐自是发悟礼谢陈其所解海曰此乃暂时岐路耳经云欲识佛性义当观时节因缘时节既至如迷忽悟如忘忽忆方省已物不从他得故祖师云悟了同未悟无心亦无法只是无虗妄凡圣等心本来心法原自备足汝今既尔善自护持次日同海入山作务海曰将得火来么祐曰将得来海曰在甚么处祐乃拈一枝柴吹两吹度与海海曰如虫御木无业禅师阅大藏无业自传马祖心印后遂往曹溪礼祖塔及庐岳天台徧寻圣迹繇洛抵雍憩西明寺僧众举请充两街大德业曰非吾本志也至上党节度使李抱真旦夕瞻奉业曰本避上国浩穰今复烦接君侯岂吾心哉乃往清凉金阁寺重阅大藏周八稔而毕普愿禅师开法南泉贞元十一年普愿憩息池阳遂开法于南泉诸方目为郢匠上堂十地菩萨住首楞严三昧得诸佛秘密X法藏自然得一切禅定解脱神通妙用至一切色界普现色身或示现成等正觉转大法轮入涅槃使无量入毛孔演一句经无量劫其义不尽教化无量亿千众生得无生法忍尚唤作所知愚极微细所知愚与道全乖大难大难又曰近日禅师太多覔箇痴钝人不可得不道全无于中还少若有出来共你商量如空劫时有修行人否有无作么不道寻常巧唇薄舌及乎问着总皆不道何不出来莫论佛出世时事愿初住菴时有一僧到菴愿谓曰我上山去作务待斋时做饭自喫了送一分上来少时其僧做饭自喫了却一时打破家事就床卧愿待不见来便归菴见僧卧愿亦就伊边卧僧便起去愿住后曰我往前住菴时有箇灵利道者直至如今不见普愿禅师传法从谂从谂曹州郝乡郝氏子童稚披剃未纳戒便随本师行脚抵池阳参普愿本师先人事了谂方人事愿在方丈内卧见谂来参便问近离甚处谂曰近离瑞像愿曰还见立瑞像么谂曰不见立瑞像只见卧如来愿乃起坐曰汝是有主沙弥无主沙弥谂曰有主沙弥愿曰那箇是你主谂近前躬身曰孟春犹寒伏惟和尚尊体万福愿乃唤维那曰此沙弥别处安排本师先归谂遂留参一日问愿如何是道愿曰平常心是道谂曰还可趣向也无愿曰拟向即乖谂曰不拟争知是道愿曰道不属知不属不知知是妄觉不知X是无记若真达不疑之道犹如太虗廓然荡豁岂可强是非耶谂于言下大悟乃往嵩岳纳戒却返南泉一日愿因东西两堂争猫儿提起猫儿白众曰道得即救取猫儿道不得即斩却众无对愿便斩之谂自外归愿举前话且曰子作么生谂脱草履安头上而出愿曰子若在却救得猫儿愿甞曰我十八上便解作活计谂曰我十八上便解破家散宅一日愿示众云江西马祖说即心即佛王老师不恁么道不是心不是佛不是物恁么道有过么谂礼拜而出时有僧随问上座礼拜便出意作么生谂曰汝却问取和尚僧乃问适来谂上座意作么生愿曰他却领得老僧意旨谂归曹州省觐受业师亲属闻知咸欲来会谂闻曰俗尘爱网无有了期巳辞出家不愿再见遂携缾钖徧历诸方景岑久依普愿有投机偈曰今日还乡入大门南泉亲道徧干坤法法分明皆祖父回头慙愧好儿孙愿曰今日投机事莫论南泉不道徧干坤还乡尽是儿孙事祖父从来不出门僧问岑同参会和尚曰和尚见南泉后如何会默然僧曰未见南泉巳前作么生会曰不可更别有也僧回举似岑岑示偈曰百尺竿头不动人虽然得入未为真百尺竿头须进步十方世界是全身僧问百尺竿头如何进步岑曰朗州山澧州水曰不会岑曰四海五湖皇化里僧问如何转得山河国土归自已去岑曰如何转得自已成山河国土去曰不会岑示偈曰谁问山X河转山河转向谁圆通无两畔法性本无归僧问和尚继嗣何人岑曰我无人继嗣曰还参学也无岑曰我自参学曰师意何如岑示偈曰虗空问万象万象答虗空谁人亲得闻木乂丱角童岑后住长沙陆亘字景山吴郡人为宣州节度使时参普愿一日问曰弟子从六合来波中还更有身否愿曰分明记取举似作家亘又谓愿曰和尚大不可思议到处世界皆成就愿曰适来总是大夫分上事又一日问曰弟子家内缾中养一鵞鵞渐长大出缾不得如今不得毁缾不得损鵞和尚作何方便出得愿召曰大夫亘应诺愿曰出也亘从此开解一日谓愿曰弟子亦薄会佛法愿便问大夫十二时中作么生亘曰寸丝不挂愿曰犹是阶下汉不见道有道君王不纳有智之臣一日谓愿曰肇法师也甚奇怪道万物与我同根天地与我一体愿指庭前牡丹花曰大夫时人见此一株花如梦相似亘罔测亘辞归宣城治所愿问大夫去彼将何治民亘曰以智慧治民愿曰恁么即彼处生灵尽遭涂炭去也终南山师祖参普愿问摩尼珠人不识如来藏里亲收得如何是藏曰与汝往来者是祖曰不往来者如何曰亦是祖曰如何是珠愿召师祖祖应诺愿曰去汝不会我语祖从此信入宝积禅师说法盘山宝积住盘山僧问如何是道积曰咄僧曰学人未领X师旨积曰去上堂心若无事万法不生意绝玄机纤尘何立道本无体因体而立名道本无名因名而得号若言即心即佛今时未入玄微若言非心非佛犹是指踪极则向上一路千圣不传学者劳形如猿捉影又曰夫心月孤悬光吞万象光非照境境亦非存光境俱亡复是何物禅德譬如掷剑挥空莫论及之不及斯乃空轮无迹剑刃无亏若能如是心心无知全心即佛全佛即人人佛无异始为道矣又曰禅德可中学道似地擎山不知山之孤峻如石含玉不知玉之无瑕若如此者是名出家故导师云法本不相碍三际亦复然无为无事人犹是金鎻难所以灵源独耀道绝无生大智非明真空无迹真如凡圣皆是梦言佛及涅槃竝为增语禅德直须自看无人替代又曰三界无法何处求心四大本空佛依何住璇玑不动寂尔无言觌面相呈更无余事珍重慧寂参应真禅师慧寂韶州叶氏子九岁投不语通出家十四父母取归欲与婚媾寂遂断手二指跪致父母前誓求正法以答劬劳父母乃许再诣通得披剃一日通令寂将床子来寂将到通曰却送本处着寂从之通曰牀子那边是甚么物曰无物通曰这边是甚么物曰无物通召慧寂寂曰诺通曰去游方谒应真真甞谓寂曰国师当时传得六代祖师圆相共九十七箇授与老僧乃曰吾灭后三十年南方有一沙弥到来大兴此X教次第传授无令断绝我今付汝汝当奉持遂将其本授寂寂接得一覧便烧却真一日问前来诸相甚宜秘惜寂曰当时看过便烧却了也真曰吾此法门无人能会惟先师及诸祖师诸大圣人方可委悉子何得焚之寂曰慧寂一覧巳知其意但用得不可执本也真曰然虽如此于子即得后人信之不及寂曰和尚若要重录不难即重集一本呈上更无遗失慧寂谒洪恩禅师洪恩住中邑山慧寂自江陵受戒回往中邑谢戒恩拍口作和和声寂从西过东从东过西又当中而立然后谢戒却退后立恩曰甚处得此三昧曰于曹溪印子上脱来恩曰汝道曹溪用此三昧接甚么人曰接一宿觉寂却问和尚甚处得此三昧曰我于马大师处得此三昧寂曰如何得见佛性义曰我与汝说箇譬喻如一室有六窓内有一猕猴外有猕猴从东边唤猩猩猩猩即应如是六窓俱唤俱应寂礼谢起曰适蒙和尚譬喻无不了知更有一事祇如内猕猴睡着外猕猴欲与相见又且如何恩下绳牀执寂手作舞曰猩猩与汝相见了譬如蟭螟虫在蚊子眼睫上作窠向十字街头呌唤云土旷人稀相逢者少古寺和尚亦一日天然来经宿明旦煑粥熟行者只盛一钵与寺又盛一碗自喫殊不顾然然即自盛粥喫行者曰五更侵蚤起更有夜行人然问寺何不教训行者得恁么无礼寺曰净地上不要点X污人家男女然曰几不问过这老汉无业禅师住汾州西河无业住清凉八年复南下至西河剌史董叔缠请住开元精舍业曰吾缘在此矣繇是雨大法雨垂二十载并汾缁白无不向化凡学者致问多答之曰莫妄想甞有僧问十二分教流于此土得道果者非止一二云何祖师西来别唱玄宗直指人心见性成佛只如上代高僧竝淹贯九流洞明三藏如僧肇融叡等岂得不知佛法耶业曰诸佛不曾出世亦无一法与人但随病施方遂有十二分教如将蜜果换苦葫芦淘汝诸人业根都无实事神通变化及百千三昧门化彼天魔外道福智二严为破执有滞空之见若不会道及祖师意论什么生肇融叡又曰只如野逸高人犹解枕流漱石弃其荣禄亦有安国理民之谋征而不起况我禅宗途路且别看他古德道人得意之后茅茨石室向折脚铛子里煑饭喫过三二十年名利不干怀财宝不系念大忘人世隐迹巖丛君王命而不来诸侯请而不赴岂同时辈贪名爱利汩没世途如短贩人有少希求而忘大果嗟乎得人身者如爪甲上土失人身者如大地土良可伤惜设悟理之者有一知半解不知是悟中之则入理之门便谓永脱世累轻忽上流致使心漏不尽理地不明空到老死无成虗延岁月且聪明不敌生死干慧未免轮回共兄弟论实不论虗只这口食身心尽是欺贤罔圣X求得将来他心慧眼观之如饮脓血相似总须偿他始得阿那箇是有道果自然感得他信施来学般若菩萨不得自谩如氷凌上行剑刃上走临命终时一毫凡圣情量不尽纤尘思念不忘随念受生轻重五阴向驴胎马腹里託质泥犂镬汤里煑煠一遍了从前记持忆想见解智慧都卢一时失却依前再为蝼蚁从头又作蚊蝱虽是善因而招恶果且图箇什么兄弟只为贪欲成性二十五有向脚跟下系着无成办之期祖师覩此土众生有大乘根性惟传心印指示迷情得之者即不拣凡之与圣愚之与智且多虗不如少实大丈夫儿如今直下休去歇去顿息万缘游生死流迥出常格灵光独照物累不拘巍巍堂堂三界独步何必身长丈六紫磨金辉项佩圆光广长舌相以色见我是行邪道设有眷属庄严不求自得山河大地不碍眼光得大总持一闻千悟都不希求一飡之直汝等诸人傥不如是祖师来至此土非常有损有益有益者千万人中捞摝一箇半箇堪为法器有损者如前巳明从他依三乘教法修行不妨却得四果三贤有进修之分所以先德云了即业障本来空未了应须偿宿债盘山宝积禅师入寂宝积住幽州盘山将入灭告众曰有人邈得吾真否众皆将所写真呈积皆不契积意弟子普化出曰某甲邈得积曰何不呈似老僧化乃打筋斗而出积曰X这汉向后掣风狂接人去在积乃奄化澄观国师说心要德宗诞节敕迎澄观入内讲华严宗旨讲毕帝谓群臣曰国师能以圣法清凉朕心仍以清凉赐为国师之号时顺宗为皇太子甞问心要于观观答书曰至道本乎一心心法本乎无住无住心体灵知不昧性相寂然包含德用该摄内外能深能广非有非空不生不灭无终无始求之而不得弃之而不离迷现量则惑苦纷然悟真性则空明廓彻虽即心即佛惟证者方知然有证有知则慧日沉没于有地若无照无悟则昏云掩蔽于空门若一念不生则前后际断照体独立物我皆如直造心源无智无得不取不舍无对无修然迷悟更依真妄相待若求真弃妄犹弃影劳形若体妄即真犹处阴影灭若无心忘照则万虑都捐若任运寂知则众行爰起放旷任其去住静鉴觉其源流语默不失玄微动静未离心界言止则双忘知寂论观则双照寂知语证则不可示人说理则非证不了是以悟寂无寂真知无知以知寂不二之一心契空有双融之中道无住无着莫摄莫收是非两忘能所双绝斯绝亦寂则般若现前般若非心外新生智性乃本来具足然本寂不能自现实繇般若之功般若之与智性翻覆相成本智之与始修实无两体双亡证入则妙觉圆明始末交融则因果交彻心心作佛无一心而非佛心处处成道无一尘而非X佛国故真妄物我举一全收心佛众生浑然齐致是知迷则人随于法法法万差而人不同悟则法随于人人人一智而融万境言穷路绝何果何因体本寂寥孰同孰异惟忘怀虗朗消息冲融其犹透水月华虗而可见无心鉴像照而常空矣丰干寒山拾得示现天台丰干不知何许人唐贞元初居天台国清寺剪发齐眉衣布裘人或问佛理止答随时二字甞唱道乘虎出入众僧惊畏无谁语有寒山子拾得者亦不知其氏族时谓风狂子独与干相亲寒居止唐兴县西七十里寒巖以是得名拾因干至赤城道侧闻儿啼声问之云孤弃于此乃名拾得携至寺付库院后库僧灵熠令知食堂香灯忽登座与佛像对盘而飡复于圣僧前唿曰小果声闻熠告尊宿等易令厨内涤器常日斋毕澄泸残食菜滓以筒盛之寒来即负之而去寒容貌枯瘁布襦零落以桦皮为冠曳大木屐时至寺或廊下徐行或厨内执㸑或混处童牧或时呌噪望空嫚骂或云咄哉咄哉三界轮回僧以杖逼逐即抚掌大笑一日问干古镜不磨如何照烛曰氷壶无影像猿猴探水月曰此是不照烛也更请师道曰万德不将来教我道什么寒拾俱作礼干谓寒曰汝与我游五台即我同流若不与我去即非我同流曰我不去干曰汝不是我同流寒问干汝去五台作什么曰我去礼文殊曰汝不是我同流干寻独入五台X逢一老翁问莫是文殊否曰岂有二文殊及作礼忽不见后回天台而化寒因众僧炙茄以茄串打僧背一下僧回首寒持茄串云是什么僧云这风颠汉寒示傍僧曰你道这箇师僧费却多少盐医赵州到天台行见牛迹寒曰上座还识牛么此是五百罗汉游山州曰既是罗汉为什么作牛去寒曰苍天苍天州呵呵大笑寒曰笑作什么州曰苍天苍天寒曰这小厮儿却有大人之作拾扫地寺主问姓箇什么住在何处拾置帚叉手而立主罔测寒搥胸曰苍天苍天拾问汝作什么寒曰岂不见道东家人死西家助哀因作舞笑哭而出又于庄舍牧牛歌咏呌天曰我有一珠埋在阴中无人别者众僧说戒拾驱牛至倚门抚掌微笑曰悠悠哉聚头作相这箇如何僧怒呵云下人风狂破我说戒拾笑曰无嗔即是戒心净即出家我性与汝合一切法无差驱牛出乃唿前世僧名牛即应声而过复曰前生不持戒人面而畜心汝今遭此咎怨恨于何人佛力虽然大汝辜于佛恩护伽蓝神僧厨下食每每为乌所耗拾杖抶之曰汝食不能护安能护伽蓝乎神附梦于合寺僧曰拾得打我诘旦说梦一一无差视神像果有所损惊异牒申郡县郡谓贤士遯迹菩萨应身号拾得贤士初闾丘胤将牧丹丘头疾医莫能愈遇一禅师名丰干言自天台来谒使君告之病干曰身居四大病从幻生若欲除之应须净水索器呪水噀之立愈胤异之乞言示X此去安危之兆干曰记谒文殊普贤此二菩萨见之不识识之不见若欲见之不得取相国清寺执㸑涤器寒山拾得是也胤到任三日至国清问此寺有丰干禅师否寒山拾得复是何人僧道翘对曰丰干旧址在经藏后今閴无人矣寒山拾得尚处僧厨胤入干房止见虎迹复问在此作何行业翘曰惟事负舂供僧闲则讽咏入厨寻访寒拾见于灶前向火抚掌大笑胤致拜二人连声呵叱把手复大笑曰丰干饶舌丰干饶舌弥陀不识礼我何为僧徒奔集递相惊讶何故尊官礼二贫士时二人乃把手走出寺胤令逐之急走而去即归寒巖胤乃重问僧曰此二人肯止此寺否乃令覔访唤归寺安置胤遂归郡制净衣二对及香药等持送供养时二人更不返寺使乃就巖送上见寒山子高声喝曰贼贼遂入巖石缝中且曰报汝诸人各各努力石缝自合莫可追之其拾得迹沉无所后有僧釆薪南峰距寺东南二里遇一梵僧持钖入巖挑鎻子骨曰取拾得舍利乃知入灭于此因号巖为拾得胤令道翘寻访遗迹于林间叶上得寒山所书辞颂及村墅人家三百余首拾亦有诗数十首题土地堂石壁间纂集成卷昙晟参惟俨禅师昙晟建昌王氏子生有自然胎衣右袒犹缁服少出家参怀海二十年因缘不契后参惟俨俨问甚处来曰百丈来俨曰百丈有何言句示徒曰寻常道我有X一句百味具足俨曰醎则醎味淡则淡味不醎不淡是常味作么生是百味具足底句晟无对俨曰争奈目前生死何曰目前无生死俨曰在百丈多少时曰二十年俨曰二十年在百丈俗气也不除他日侍立次俨又问百丈更说甚么法曰有时道三句外省去六句内会取俨曰三千里外且喜没交涉又问更说甚么法曰有时上堂大众立定以拄杖一时趂散复召大众众回首丈曰是甚么俨曰何不蚤甚么道今日因子得见海兄晟于言下顿省便礼拜宗智参惟俨禅师宗智海昏张氏子自幼出家登戒预药山法会密契心印一日惟俨问曰子去何处去来曰游山来俨曰不离此室速道将来曰山上乌儿白似雪㵎底游鱼忙不彻一日俨上堂曰我有一句子未曾说向人智出曰相随来也僧问俨一句子如何说俨曰非言说智曰蚤言说了也智离药山见普愿愿问阇黎名甚么曰宗智愿曰智不到处作么生宗曰切忌道着愿曰灼然道着即头角生三日后智与昙晟在后架把鍼愿见乃问智头陀前日道智不到处切忌道着道着即头角生合作么生行履智便抽身入僧堂愿归方丈智又来把鍼晟曰适来为甚不祗对和尚智曰你不妨伶利晟不荐却问愿适来智头陀为甚不祗对和尚昙晟不会乞师指示愿曰他却是异类中行曰如何是异类中行愿曰不见道智不到处切忌道X着道着即头角生直须向异类中行晟亦不会智知晟不荐乃曰此人因缘不在此却同回药山俨问汝回何速晟曰只为因缘不契俨曰有何因缘晟举前话俨曰子作么生会晟无对俨大笑晟便问如何是异类中行俨曰吾今日困倦且待别时来曰昙晟特为此事归来俨曰且去晟便出智在方丈外闻晟不荐不觉咬得指头血出却下来问晟曰师兄去问和尚那因缘作么生曰和尚不与我说智便低头高沙弥参惟俨禅师高沙弥参惟俨俨问甚处来曰南岳来俨曰何处去曰江陵受戒去俨曰受戒图甚么曰图免生死俨曰有一人不受戒亦无生死可免汝还知否高曰恁么则佛戒何用俨曰这沙弥犹挂唇齿在高礼拜而退宗智来侍立俨曰适来有箇跛脚沙弥却有些子气息智曰更须勘过始得至晚俨上堂召蚤来沙弥在甚么处高出众立俨问我闻长安甚闹你还知否曰我国晏然俨曰汝从看经得请益得曰不从看经得亦不从请益得俨曰大有人不看经不请益为甚不得曰不道他不得只是不肯承当俨顾智曰不信道一日辞俨俨问甚处去曰某甲在众有妨且往路边卓箇草菴接待往来茶汤去俨曰生死事大何不受戒去曰知是般事便休更唤甚么作戒俨曰汝既如是不得离吾左右时复要与子相见一日自外归值雨俨曰你来也曰是俨曰可煞湿曰不打这箇鼓笛X昙晟曰皮也无打甚么鼓宗智曰鼓也无打甚么皮俨曰今日大好一场曲调佛光如满禅师说法王宫如满住京洛唐顺宗问曰佛从何方来灭向何方去既言常住世佛今在何处满答曰佛从无为来灭向无为去法身等虗空常住无心处有念归无念有住归无住来为众生来去为众生去清净真如海湛然体常住智者善思惟更勿生疑虑帝又问曰佛向王宫生灭向双林灭住世四十九又言无法说山河与大海天地及日月时至皆归尽谁言不生灭疑情犹若斯智者善分别答曰佛体本无为迷情妄分别法身等虗空未曾有生灭有缘佛出世无缘佛入灭处处化众生犹如水中月非常亦非断非生亦非灭生亦未曾生灭亦未甞灭了见无心处自然无法说帝闻大悦益重禅宗河东裴氏畜鹦鹉常念佛过午不食时或教之念则默然或谓之不念即唱阿弥陀每虗室戒曙发和雅音穆如笙篁临终告曰将西归乎为尔击磬尔其存念一击一称阿弥陀佛十击而十念成气绝火焚得舍利十余粒烱然耀目惟则禅师说法佛窟惟则京兆人姓长孙氏初谒慧忠大悟玄旨后隐于天台瀑布之西巖元和中法席渐盛始名其巖为佛窟一日示众曰天地无物也我无物也然未甞无物斯则圣人如影百年如梦孰为生死哉至人以是独X照能为万物之主吾知之矣汝等知之乎忽一日告门人曰汝当自勉吾何言哉后二日夜安坐示灭寿八十腊五十八弟子云居智嗣其法甞有华严院僧继宗问智见性成佛其义云何智曰清净之性本来湛然无有动摇不属有无净秽长短取舍体自翛然如是明见乃明见性性即佛佛即性故曰见性成佛宗曰性既清净不属有无因何有见曰见无所见宗曰既无所见何更有见曰见处亦无宗曰如是见时是谁之见曰无有能见者宗曰究竟其理如何智曰妄计为有即有能所乃得名迷随见生解便堕生死明见之人即不然终日见未甞见求名处恒相不可得能所俱绝名为见性宗曰此性徧一切处否曰无一处不徧宗曰凡夫具否曰上言无处不徧岂凡夫而不具乎宗曰因何诸佛菩萨不被生死所拘而凡夫独萦此苦智曰凡夫于清净性中计有能所即堕生死诸佛大士善知识清净性中不属有无即能所不立宗曰若如是即有能了不能了人曰了尚不可得岂有能了人乎宗曰至理如何曰我今以要言之汝即应念清净性中无有凡圣亦无了不了人凡之与圣二俱是名若随名生解即堕生死若知假名不实即无有当名者智又曰此是极究竟处若云我能了彼不能了即是大病见有净秽凡圣亦是大病作无凡圣解又属拨无因果见有清净性可栖止亦是大病作不栖止解亦是大病然清净性中虽无动摇X具不坏方便应用及兴慈运悲如是兴运之处即全清净之性可谓见性成佛矣继宗踊跃礼谢而退天然禅师行化洛京元和元年天然至洛京与伏牛为友一日于慧林寺遇天大寒然取木佛烧火向之院主诃曰何得烧我木佛然以杖拨灰曰吾烧取舍利主曰木佛何得有舍利然曰既无舍利更取两尊烧主自后眉须堕落大义禅师说法麟德殿大义住信州鵞湖山甞垂戒曰莫只忘形与死心此箇难医病最深又曰直须提起吹毛利要剖西来第一义又曰瞠却眼兮剔起眉反覆看渠渠是谁又曰若人静坐不用功何年及第悟心空元和二年宪宗诏迎入麟德殿论义有法师问如何是四谛曰圣上一帝三帝何在又问欲界无禅禅居色界此土凭何而立禅曰法师只知欲界无禅不知禅界无欲曰如何是禅义以手点空法师无对帝曰法师讲无穷经论只这一点尚不柰何义却问曰行住坐卧毕竟以何为道有对知者是道义曰不可以智知不可以识识安得知者是道有对无分别是道义曰善能分别诸法相于第一义而不动安得无分别是道有对四禅八定是道义曰佛身无为不堕诸数安在四禅八定耶众皆杜口义却举顺宗问尸利禅师曰大地众生如何得见性成佛去尸利曰佛性犹如水中月可见不可取义因谓帝曰佛性非见必见水中月如何X攫取帝乃问何者是佛性义曰不离陛下所问天皇寺道悟禅师入寂道悟隐居当阳紫陵山后于荆南城东有天皇寺火废僧灵鉴者将谋修复乃曰苟得悟禅师为化主必能福我时江陵尹右仆射裴公稽首问法致礼迎至悟素不迎送客无贵贱皆坐而揖之裴愈加敬元和二年四月悟患背痛大众问疾悟蓦召典座近前问曰会么曰不会悟拈枕子抛于地上即便告寂法嗣三世曰慧真曰幽闲曰文贲恊律郎符载撰碑怀腪禅师住章敬寺怀腪同安谢氏子初住定州栢巖次止中条山元和三年诏居京兆章敬寺学者奔凑示众曰至理忘言时人不悉强习他事以为功能不知自性元非尘境是箇微妙大解脱门所有鉴觉不染不碍如是光明未曾休废曩劫至今固无变易犹如日轮远近斯照虽及众色不与一切和合灵烛妙明非假鍜鍊为不了故取于物象但如揑目妄起空华徒自疲劳枉经劫数若能返照无第二人举措施为不亏实相灵祐禅师开法沩山初司马头陀造百丈谓怀海曰顷在湖南寻得一山名大沩此山奇绝宜集法侣为大道场时灵祐为典座陀一见即曰此正沩山主也是夜海召祐嘱曰吾化缘在此沩山胜境汝当居之嗣续吾宗广度后学首座善觉曰某甲忝居上首典座何得住持海曰若X能对众下得一语出格当与汝住持即指净瓶问曰不得唤作净瓶汝唤作甚么觉曰不可唤作木撅也海不肯乃问祐祐踢倒净瓶便出海笑曰第一座输却山子也遂遣祐往沩山是山峭绝敻无人烟经五七载忽自念言道在接物利生独居非是乃行至山口见虎豹豺狼交横于道祐曰汝等不用拦吾行路我若于此山有缘汝等各自散去若其无缘我充尔腹言讫虫虎四散祐回菴未及一载懒安同数僧从百丈所来曰安与和尚作典座俟众至五百乃解务于是衲子环集上堂夫道人之心质直无伪无背无面无诈妄心一切时中视听寻常更无委曲亦不闭眼塞耳但情不附物即得从上诸圣祇说浊边过患若无如许多恶觉情见想习之事譬如秋水澄渟清净无为澹泞无碍唤他作道人亦名无事人僧问顿悟之人更有修否祐曰若真悟得本他自知时修与不修是两头语如今初心虽从缘得一念顿悟自理犹有无始旷劫习气未能顿净须教渠净除现业流识即是修也不道别有法教渠修行趣向从闻入理闻理深妙心自圆明不居惑地纵有百千妙义抑扬当时此乃得坐披衣自解作活计始得以要言之实际理地不受一尘万行门中不舍一法若也单刀直入则凡圣情尽体露真常理事不二即如如佛灵祐禅师传法慧寂慧寂到沩山参灵祐祐曰汝是有主沙弥无主沙弥X寂曰有主祐曰主在甚么处寂从西过东立祐异之寂问如何是真佛住处祐曰以思无思之妙反思灵𦦨之无穷思尽还源性相常住事理不二真佛如如寂于言下顿悟自此执侍前后盘桓十五载一日祐谓寂曰汝须独自回光返照别人不知汝解处汝试将实解献老僧看寂曰若教慧寂自看到这里无圆位亦无一物一解得献和尚祐曰无圆位处原是汝作解处未离心境在寂曰既无圆位何处有法把何物作境祐曰适来是汝作与么解是否寂曰是祐曰若恁么是具足心境法未脱我所心在原来有解献我许汝信位显人位隐在一日祐索门人呈语乃云声色外与吾相见时有幽州鉴弘上呈语曰不辞出来那箇人无眼祐不肯寂凡三度呈语第一云见取不见取底祐曰细如毫末冷似氷霜第二度云声色外谁求相见祐曰祇滞声闻方外榻第三度云如两镜相照于中无像祐曰此语正也我是儞不是蚤立像了也寂曰慧寂精神昏昧拙于祗对未审和尚于百丈师翁处作么生呈语祐曰我于百丈和尚处呈语云如百千明镜鉴像光影相照尘尘剎剎各不相借寂于是礼拜寂一日卧次梦入弥勒内院众堂中诸位皆足惟第二位空寂遂就坐有一尊者白槌曰今当第二座说法寂起白槌曰摩诃衍法离四句绝百非谛听谛听众皆散去及觉举似祐祐曰子巳入圣位寂便礼拜一日祐坐次寂从方丈前过祐曰若X是百丈先师见子须喫痛棒始得寂曰即今事作么生祐曰合取两片皮寂曰此恩难报祐曰非子不才乃老僧年万寂曰今日亲见百丈师翁来祐曰子向甚么处见寂曰不道见祇是无别祐曰始终作家一日祐问寂曰大地众生业识茫茫无本可据子作么生知他有之与无寂曰慧寂有验处时有一僧后面前过召曰阇黎僧回首寂曰和尚这箇业识茫茫无本可据祐曰此是师子一滴乳迸散六斛驴乳灵祐禅师传法智闲智闲青州人徧参诸方在百丈时性识聪敏参禅不得洎百丈迁化遂参灵祐祐问我闻汝在百丈先师处问一答十问十答百此是汝聪明灵利意解识想生死根本父母未生时试道一句看闲被问直得茫然归寮将平日看过底文字从头要寻一句酬对竟不能得乃自叹曰畵饼不可充饥屡乞祐说破祐曰我若说似汝汝巳后骂我去我说底是我底终不干汝事闲遂将平昔所看文字烧却曰此生不学佛法也且作箇长行粥饭僧免役心神乃泣辞祐直过南阳覩慧忠国师遗迹遂憩止焉一日芟除草木偶抛瓦砾击竹作声忽然省悟遽归沐浴焚香遥礼沩山赞曰和尚大慈恩踰父母当时若为我说破何有今日之事乃有颂曰一击忘所知更不假修持动容掦古路不堕悄然机处处无踪迹声色外威仪诸方达道者咸言上上机祐闻得谓慧寂曰此子彻也寂曰X此是心机意识着述得成待某甲亲自勘过寂后见闲谓曰和尚赞叹师弟发明大事你试说看闲举前颂寂曰此是夙习记持而成若有正悟别更说看闲曰去年贫未是贫今年贫始是贫去年贫犹有卓锥之地今年贫锥也无寂曰如来禅许师弟会祖师禅未梦见在闲又曰我有一机瞬目视伊若人不会别唤沙弥寂乃报祐曰且喜闲师弟会祖师禅也一日同寂侍立次祐曰过去未来现在佛佛道同人人得箇解脱路寂曰如何是人人解脱路祐顾闲曰寂子借问何不答伊闲曰若道过去未来现在智闲却有箇祗对处祐曰子作么祗对闲珍重便出祐问寂曰智闲恁么祗对还契寂子也无寂曰不契祐曰子又作么生寂亦珍重出去祐呵呵大笑曰如水乳合一日祐睡次寂来问讯祐便回面向壁寂曰和尚何得如此祐乃起曰我适来得一梦你试为我原看寂取一盆水与祐洗面少顷闲亦来问讯祐曰我适来得一梦寂子为我原了汝更与我原看闲乃点一椀茶来祐曰二子见解过于鹙子闲后住鄂州香严惟宽禅师住兴善寺惟宽衢州祝氏子十三出家初习毗尼修止观后参马祖得心要行化于吴越至鄱阳山神受戒元和四年宪宗诏至阙下侍郎白居易问曰既曰禅师何以说法宽曰无上菩提者被于身为律说于口为法行于心为禅应用有三其致一也譬如江淮河汉在处X立名名虽不一水性无二律即是法法不离禅云何于中妄起分别曰既无分别何以修心曰心本无损伤云何要修理无论垢与净一切勿念起曰垢即不可念净无念可乎宽曰如人眼睛上一物不可住金屑虽珍宝在眼亦为病曰无修无念又何异凡夫曰凡夫无明二乘执着离此二病是曰真修真修者不得勤不得忘勤即近执着忘即落无明此为心要云尔僧问道在何处宽曰祇在目前曰我何不见宽曰汝有我故所以不见曰我有我故即不见和尚还见否宽曰有汝有我展转不见曰无我无汝还见否曰无汝无我阿谁求见白居易字乐天官中大夫太子少傅舍宅为香山寺因号香山居士久参佛光如满得心法兼禀大乘金刚戒复受凝禅师八渐之目曰观曰觉曰定曰慧曰明曰通曰济曰舍居易曰至哉八言实无生忍观之渐门也故自观至舍次而赞之谓之八渐偈以心中眼观心外相从何而有从何而丧观之又观则辨真妄惟真常在为妄所蒙真妄苟辨觉生其中不离妄有而得真空真若不灭妄即不起六根之源湛如止水是为禅定乃脱生死专之以定定犹有系济之以慧慧则无滞如珠在盘盘定珠慧定慧相合合而后明照彼万物物无遁形如大圆镜有应无情慧至乃明明则不昧明至乃通通则无碍无碍者何变化自在通力不常应念而变变相非有随求而见是大慈悲以一济X万众苦既济大悲亦舍苦既非真悲亦是假是故众生实无度者不学空门法老病何繇了未得无生心白头亦为夭我闻浮图教中有解脱门置心如止水视身如浮云抖擞垢秽衣度脱生死轮胡为恋此苦不去犹逡巡𢌞念发弘愿愿此见在身但受过去报不结将来因誓以智慧水永洗烦恼尘不将恩爱子更种悲忧根亦曾登玉陛举错多纰谬至今金阙籍名姓独遗漏亦曾烧大药消息乖火侯至今残丹砂干枯不成就行藏事两失忧恼心交鬪化作顦顇翁抛身在荒陋坐看老病逼须得医王救惟有不二门其间无夭寿儒教重礼法道家养神气重礼足滋彰养神多避忌不如学禅定中有甚深味旷廓了如空澄凝胜于睡屏除默默念销尽悠悠思春无伤春心秋无感秋泪坐成真谛乐如受空王赐既得脱尘劳兼应离惭愧但要前程减何妨外相同虽过酒肆上不离道场中絃管声非实花钿色自空何人知此义惟有净名翁于頔居士参道通禅师道通嗣法马祖住唐州紫玉山于頔问如何是黑风吹其船舫漂堕罗剎鬼国通曰于頔这客作汉问恁么事作么頔当时失色通乃指曰这箇便是漂堕罗剎鬼国頔闻信受又问佛法至理乞师一言通曰佛法至理须去其情理頔曰便请和尚去其情理通曰便请问来頔曰如何是佛通唤相公頔应诺通曰更X莫别求頔字𠃔元代人于頔居士参惟俨禅师惟俨闻道通答于頔问佛话乃曰噫可惜于家汉生埋向紫玉山中頔闻即谒俨俨问曰闻相公在紫玉山中大作佛事是否頔曰不敢承闻有语相救今日特来曰有疑伹问頔曰如何是佛俨召于頔頔应诺俨曰是甚么頔于此有省卢士衍字源一登仕籍左官建州遇异人密授心契冥失所在其子积岁穷索无所得元和中元微之拜张中丞于湘潭适士衍在座即日诣所舍东寺一见相笑尽得本末元赠以诗云卢师深话出家繇剃尽心花始剃头马哭青山别车匿鹊飞螺髻见罗睺还来旧日经行处似隔前身梦𥧌游为向八龙兄弟说他生缘会此生休惟俨禅师传法德诚德诚参惟俨俨问曰汝名什么曰名德诚俨曰德诚又成得什么诚曰家园丧尽浑无路俨曰德诚聻诚拟对俨以手掩诚口诚因有省遽云嗄俨曰子作什么诚曰陋质不堪红粉施俨曰子以后上无片瓦下无锥地大阐吾宗自此韬光众底李翱居士参惟俨禅师李翱字习之赵郡人剌朗州慕惟俨道风入山躬谒俨执经卷不顾翱拂袖曰见面不如闻名俨唿曰太守何得贵耳贱目翱回拱谢问曰如何是道俨以手指上下曰会么曰不会俨曰云在青天水在瓶翱欣X然答以偈曰鍊得身形似鹤形千株松下两函经我来问道无余说云在青天水在瓶又问如何是戒定慧俨曰贫道这里无此闲家具翱罔测俨曰太守欲保任此事直须向高高山嵿立深深海底行闺合中物舍不得便为渗漏庞蕴居士寓襄阳鹿门庞蕴自传心印机如掣电诸方惮之甞谒惟俨俨问一乘法中还着得这箇事么蕴曰只了日求升合不知还着得这箇事么俨曰道居士不见石头得么蕴曰拈一放一不是好手俨曰老僧住持事繁蕴珍重便出俨曰拈一放一是老僧蕴曰好箇一乘问宗今日失却也俨曰是是蕴盘桓既久遂辞俨俨命十禅客相送时值雪下蕴乃指空中雪曰好雪片片不落别处有全禅客曰落在甚处蕴遂与一掌全曰也不得草草蕴曰恁么称禅客阎罗老子未放你去在全曰居士作么生蕴又打一掌曰眼见如盲口说如哑元和初蕴方寓襄阳栖止巖窦时州牧于頔得蕴篇深如慕异乃伺便就谒如宿善友往来无间蕴甞有偈曰但自无心于万物何妨万物常围遶铁牛不怕师子吼恰似木人见花鸟木人本体自无情花鸟逢人亦不惊心境如如祇箇是何虑菩提道不成又曰莫求佛兮莫求人但自心里莫贪瞋贪瞋痴病前顿尽便是如来的的亲内无垢兮外无尘中间豁达无关津神无障碍居三界恰似瑠璃处日轮又曰心王X若解依真智一切有无俱遣弃身随世流心不流夜来眼睡心不睡天堂地狱总无情任运幽玄到此地迷时爱欲心如火心开悟理火成灰灰火本来同一体当知妄尽即如来十方同一等此是真如等里有无量寿本来无名字凡夫不入理心缘世上事乞钱买瓦木盖他虗空地却被六贼驱背却真如智终日受艰辛妄想图名利如此学道人累劫终不至读经须解义解义始修行若能依义学即入涅槃城读经不解义多见不如盲缘文广占地心牛不肯耕田田总是草稻从何处生心王不了事遮莫向名山纵令见佛像实以不相关猿猴见水月捉月始知难说事满天下入理实无多常被有为缚何日见弥陀无求胜礼佛知足胜持斋本自无薪火何劳更拾柴心如境亦如无实亦无虗有亦不管无亦不拘不是圣贤了事凡夫慧寂参如会禅师如会始兴曲江人住湖南东寺常患门徒诵祖即心即佛之谈不巳谓佛于何住而曰即心心如畵师而曰即佛遂示众曰心不是佛智不是道剑去远矣尔方刻舟一日慧寂来参会问汝是甚处人曰广南人会曰我闻广南有镇海明珠是否曰是会曰此珠如何曰黑月即隐白月即现会曰还将得来也无曰将得来会曰何不呈似老僧寂乂手近前曰昨到沩山亦被索此珠直得无言可对无理可伸会曰真X师子儿善能哮吼寂礼拜了却入客位具威仪再上人事会才见乃曰巳相见了也寂曰恁么相见莫不当否会归方丈闭却门寂归举似灵祐祐曰寂子是甚么心行寂曰若不恁么争识得他隐峰禅师到沩山隐峰到沩山于上板头解放衣钵灵祐闻师叔到先具威仪下堂内相看峰见来便作卧势祐便归方丈峰乃发去少间祐问侍者师叔在否曰巳去祐曰去时有甚么语曰无语祐曰莫道无语其声如雷百丈怀海禅师示寂怀海住百丈以禅宗肇自少室乃至曹溪多寄居律寺说法住持未有规度遂叹曰若欲祖道传布不泯者岂当与诸小乘教为随行耶于是创立禅居凡具道眼有可尊之德者号曰长老既为化主即处方丈不立佛殿惟树法堂学众无多寡尽入僧中依夏次安排设长连床卧必斜枕床脣右脇吉祥而睡徐入室请益任学者勤怠或上或下不拘常准其阖院大众朝参夕聚长老上堂陞座主事徒众鴈立侧聆宾主问酬激扬宗要斋粥二时随众均徧行普请法置十务寮舍每用首领一人管多人令各司其局或有假号窃形混于清众并别致喧挠之事即维那简举抽下本位挂搭摈令出院或彼有所犯即以拄杖杖之集众烧衣钵道具遣逐从偏门而出以示耻辱海虽腊高凡作务执劳必先于众主者不忍密收作具X海曰吾无德争合劳于人偏求不获则亦不食故有一日不作一日不食之语元和九年正月十七日示寂寿九十五勅谥大智塔曰大宝胜轮道林禅师传法会通道林自传法钦心印还至孤山永福寺有辟支佛塔时道俗共为法会林振钖而入韬光法师问曰此之法会何以作声林曰无声谁知是会后见秦望山长松盘屈如盖遂栖止其上故谓之鸟窠禅师复有鹊巢其侧自然驯狎亦目为鹊巢和尚有六宫使吴元卿者杭州人敏悟绝人宪宗殊喜之一日在昭阳宫见花卉敷荣赏玩徘徊倐闻空中有声曰虗幻之相开谢不停能坏善根仁者安可嗜之卿勐省志脱尘俗哀恳于帝遂得还家因韬光谒林曰弟子七岁蔬食十一受五戒今年二十二特为出家故而休官愿和尚授与僧相林曰今时为僧鲜有精苦者行多浮滥卿曰本净非琢磨元明不随照林曰汝若了净智妙圆体自空寂即真出家何假外相汝当为在家菩萨戒施俱修如孙许之流也卿曰理虽如是然非本志倘蒙摄受则誓遵师教如是三请皆不诺光劝曰宫使未甞娶亦不畜侍女禅师若不摄受其谁度之林乃与披剃具戒法号会通昼夜精进诵大乘经习安般三昧忽一日欲辞游方林问汝将何往曰会通为法出家和尚不垂慈诲今往诸方学佛法去林曰若是佛法吾此间亦有少许曰如何是和尚佛法林X于身上拈起布毛吹之通遂悟玄旨时号布毛侍者云通后住招贤武宗废教入山深遯莫知所终隐峰禅师入寂隐峰邵武军邓氏子幼若不慧父母听其出家屡参马祖石头法席甞问希迁如何得合道去迁曰我亦不合道峰曰汝被这箇得多少时耶迁刬草次峰在左侧乂手而立迁飞刬子向峰前刬一株草峰曰和尚祇刬得这箇不刬得那箇迁提起刬子峰接得便作刬草势迁曰汝祇刬得那箇不解刬得这箇峰无对后于马祖言下相契元和中荐登五台路出淮西属吴元济阻兵两军交锋未决胜负峰曰吾当少解其患乃掷钖空中飞身而过两军将士仰观事符预梦鬪心顿息峰既显异虑成惑众遂入五台于金刚窟前将示灭问众曰诸方迁化坐去卧去吾甞见之还有立化也无曰有曰还有倒立者否曰未甞见有峰乃倒立而化亭亭然其衣顺体时众议舁就茶毗屹然不动远近瞻覩惊叹无巳峰有妹为尼时亦在彼乃拊而咄曰老兄畴昔不循法律死更荧惑于人于是以手推之偾然而踣遂就阇维收舍利建塔观世音菩萨示现陜西是时佛法大行独陜右习骑射喜战鬪蔑闻三实之名元和丁酉金沙滩上有美艶女子挈篮鬻鱼人竞欲室之女曰我无父母又鲜兄弟亦欲有所归然不好世财但得聪明贤善男子能诵我所持经则愿以X身事遂授普门品约一夕便诵彻明旦诵彻者二十余辈女曰一身岂堪配若等耶可更别诵遂易以金刚经明旦诵彻者犹十数更授法华经七卷约三日诵彻至期惟马氏子能女曰君既能过众人可白汝父母具媒妁娉礼然后成姻盖生人大节岂同猥巷苟合者乎马氏如约具礼迎至其家甫入门女曰适体中不佳俟少安与君相见未晚也马氏子如其言安置别室客未散而女命终巳而坏烂马氏无如之何遂卜地塟之未数日有老僧紫伽黎容貌古野仗钖来谒自谓向女子之亲马氏引至塟所随观者甚众老僧以钖杖拨开见其尸以化惟金鎻子骨存焉就河浴之挑骨于钖上高声唿曰大众此圣者悯汝等障重缠爱故垂方便教化汝耳宜思善因免堕苦海言讫飞空而去大众见之无不悲泣瞻拜自是陜右奉佛者众时谓观音大士化身惟宽禅师入寂惟宽住京兆兴善寺元和十二年二月晦日陞堂说法讫遂归寂勑谥大彻鹅湖山大义禅师入寂大义住鹅湖元和十三年正月七日示寂寿七十四谥慧觉塔曰见性义衢州须江人姓徐氏五洩山灵默禅师入寂灵默住五洩元和戊戌三月二十三日沐浴焚香端坐告众曰法身圆寂示有去来千圣同源万灵归一X吾今沤散胡假兴哀无自劳神须存正念若遵此命真报吾恩倘固违言非吾之子时有僧问和尚向甚处去默曰无处去曰某甲何不见默曰非眼所覩言毕奄然而化寿七十二腊四十一默毗陵宣氏子天王寺道悟禅师入寂道悟住荆南城中府西天王寺号天王师居常自称云快活快活元和戊戌四月初示疾十三日口称苦苦又云阎罗王来取我也院主问曰和尚当时被节使抛入水中神色不动如今何得恁么地悟举枕子云汝道当时是如今是院主无对便掷下枕子而逝年八十二夏六十三嗣法一人龙潭崇信信传德山户部侍郎丘玄素撰碑韩愈参宝通禅师初唐宪宗闻凤翱府法云寺护国真身塔有佛指骨相传三十年一开开则岁丰人安来年应开遂于元和十四年正月遣中使帅僧众往迎至京留禁中供养三日五色光现百僚称贺二月乃历送诸寺王公士民瞻奉舍施惟恐弗及刑部侍郎韩愈上表切谏帝大怒将抵极刑宰相裴度崔群皆为哀请遂贬潮州剌史到郡之初上表劝帝东封泰山久而无报郁郁不乐闻郡有禅师宝通道德名重以书招之三请而至见通言论超胜愈巳心折留数十日或入定数日方起愈益敬焉通辞去愈因祀神海上乃登灵山造通之庐问曰弟子军州事烦佛法省要处乞师一X语通良久愈罔措时义忠为侍者乃敲禅床三下通曰作么忠曰先以定动后以智拔愈乃曰和尚门风高峻弟子乃于侍者处得箇入路又一日相访问通春秋多少通提起数珠曰会么曰不会通曰昼夜一百八愈不晓遂回次日再来至门前见首座举前话问意旨如何首座扣齿三下及见通理前问通亦叩齿三下愈曰元来佛法无两般通曰见何道理愈曰适来问首座亦如是通乃召首座是汝如此对否曰是通便打趂出院秋八月帝与宰臣语次因及愈有可怜者遂授袁州刺史复造通庐留衣二袭而别漳州三平义忠初参石巩慧藏藏甞张弓架箭接机忠诣法席藏曰看箭忠乃拨开胸曰此是杀人箭活人箭又作么生藏弹弓弦三下忠乃礼拜藏曰三十年张弓架箭祇射得半箇圣人遂拗折弓箭后参宝通举前话通曰既是活人箭为甚么向弓弦上辨忠无对通曰三十年后要人举此话也难得忠曰不用指东划西便请直指通曰幽州江口石人蹲忠曰犹是指东划西通曰若是凤凰儿不向那边讨忠作礼通曰若不得后句前话也难圆孟简字几道平昌人举进士官尚书素好佛甞答韩愈书曰来示积善积恶殃庆自以类至此释氏辨之精详昔者迦文为大士言六度为中根言十二因缘为小根言四圣谛又言依法不依人不过大明积恶之根源覈天下神道报应之微细皎然言善恶之异路使人人自畏恶X修善柰何以愚人下里翁媪之情见待之耶阳岐山甄叔禅师入寂甄叔住阳岐四十余年示众群灵一源假名为佛体竭形销而不灭金流朴散而常存性海无风金波自涌心灵绝兆万象齐昭体斯理者不言而徧历沙界不用而功益玄化如何背觉反合尘劳于阴界中妄自囚执元和庚子正月归寂茶毗获舍利七百粒天然禅师住丹霞山元和庚子春天然告门人曰吾思林泉终老之所时门人令齐静方卜南阳丹霞山结菴奉事三年间学者至盈三百上堂今时学者纷纷扰扰皆是参禅问道吾此间无道可修无法可证一饮一啄各自有分不用疑虑若识得释迦只这凡夫是须自看取莫一盲引众盲相将入火坑又曰佛之一字永不喜闻希运禅师开法黄檗山长庆元年希运住黄檗开堂说法一日大众云集乃曰汝等诸人欲何所求以拄杖趂之大众不散运却复坐曰汝等诸人尽是噇酒糟汉恁么行脚取笑于人但见八百一千人处便去不可图他热閙也老汉行脚时或遇草根下有一箇汉便从顶门上一锥看他若知痛痒可以布袋盛米供养他总是如此容易何处更有今日事也汝等既称行脚亦须着些精神好还知道大唐国里无禅师么时有僧问诸方尊宿尽聚众开化为甚么却道无禅师运曰不道无禅祇X是无师又曰阇黎不见马大师下有八十四人坐道场得马师正法眼者止两三人庐山归宗和尚是其一夫出家人须知有从上来事分始得且如四祖下牛头横说竖说犹未知向上关棙子有此眼目方辨得邪正宗党且当人事宜不能体会得但知学言语念向皮袋里安着到处称我会禅还替得汝生死么轻忽老宿入地狱如箭我才见汝入门来便识得了也还知么急须努力切莫容易汾州无业禅师入寂无业住汾州唐宪宗屡遣使征召皆辞疾不赴暨穆宗即位思一瞻礼长庆二年命两街僧录灵阜赍诏迎业赴阙阜至宣诏毕作礼而言曰皇上此度恩旨不同愿师起赴无以他词固却也业微笑曰贫道何德累烦人主且请前行吾从别道去矣乃澡身剃发至中夜告弟子惠愔等曰汝等见闻觉知之性与太虗同寿不生不灭一切境界本自空寂无一法可得迷者为不了故即被境惑一为境惑流转不穷汝等当知心性本自有之非因造作犹如金刚不可破坏一切诸法如影如响无有实者经云惟此一事实余二则非真常了一切空无一法当情是诸佛用心处汝等勤而行之言讫端坐而逝茶毗日祥云五色异香四彻所获舍利璨若殊玉阜回奏其事帝钦叹久之勑谥大达国师塔曰澄源宣鉴参崇信禅师X宣鉴剑南周氏子蚤岁出家受具精究律藏于性相诸经贯通旨趣甞讲金刚经时谓之周金刚后闻南方禅席颇盛鉴气不平乃曰出家儿千劫学佛威仪万劫学佛细行不得成佛南方魔子敢言直指人心见性成佛我当搂其窟穴灭其种类以报佛恩遂担青龙疏钞出蜀至澧阳路上见一婆子卖饼因息肩卖饼点心婆指担曰这箇是什么文字鉴曰青龙疏钞婆曰讲何经鉴曰金刚经婆曰我有一问你若答得施与点心若答不得且别处去金刚经道过去心不可得现在心不可得未来心不可得未审上座点那箇心鉴无语婆遂指令去参崇信鉴往龙潭至法堂曰久向龙潭及乎到来潭又不见龙又不现信于屏风后引身曰子亲到龙潭鉴无语遂栖止焉白居易居士参道林禅师白居易出守杭州长庆二年因入山谒道林见林栖止巢上问曰禅师住处甚危险林曰太守危险尤甚居易曰弟子位镇江山何险之有林曰薪火相交识性不停得非险乎居易又问如何是佛法大意林曰诸恶莫作众善奉行居易曰三岁孩儿也解恁么道林曰三岁孩儿虽道得八十老人行不得居易又以偈问曰特入空门问苦空敢将禅事叩禅翁为当梦是浮生事为复浮生是梦中林答曰来时无迹去无踪去与来时事一同何须更问浮生事只此浮生是梦中居易作礼而退X希运禅师传法道明道明江南陈氏之后生时红光满室祥云盖空旬日方散目有重瞳面列七星形相奇特秀出人表因入寺礼佛见僧如故知归白父母愿求出家父母许为僧后持戒精严学通三藏游方契旨于希运诸方归慕咸以尊宿称后居开元恒织蒲鞋资以养母故复有陈蒲鞋之称巢宼入境明标大草屦于城门巢欲弃之竭力不能举叹曰睦州有大圣人舍城而去崇信禅师传法宣鉴宣鉴参崇信一夕侍立次信曰更深何不下去鉴便揭帘而出见外面黑却回曰门外黑信点纸烛度与鉴鉴拟接信便吹灭鉴豁然大悟便礼拜信曰子见箇甚么鉴曰某甲从今后去更不疑天下老和尚舌头也至来日信陞座曰可中有箇汉牙如剑树口似血盆一棒打不回头他时向孤峰顶上立吾道去在鉴遂取疏钞于法堂前举火炬曰穷诸玄辨若一毫置于太虗竭世枢机似一滴投于巨壑遂焚之东寺如会禅师入寂如会住湖南东寺学徒甚众僧堂床榻为之陷折时称折床会相国崔群出为湖南观察使见会问曰师以何得曰见性得时会方病眼群曰既云见性其柰眼何曰见性非眼眼病何害群稽首谢之长庆三年八月十九日归寂寿八十谥传明塔曰永际宣鉴谒灵祐禅师X宣鉴礼辞崇信直抵沩山挟复子上法堂从西顾东从东顾西顾视方丈曰有么有么灵祐坐次殊不顾盻鉴曰无无便出至门首乃曰虽然如此也不得草草遂具威仪再入相见才跨门提起坐具曰和尚祐拟取拂子鉴便喝拂袖而出祐至晚问首座今日新到僧何在座曰当时背却法堂着草鞋出去也祐曰此子巳后向孤峰顶上盘结草菴呵佛骂祖去在鸟窠道林禅师入寂道林栖止鸟窠名闻诸方长庆四年二月十日告侍者曰吾今报尽言讫坐亡寿八十四腊六十三丹霞天然禅师入寂天然住丹霞有曾到参于山下见然便问丹霞山向甚么处去然指山曰青黯黯处曰莫只这箇便是么然曰真师子儿一拨便转长庆四年六月二十三日告门人曰备汤沐浴吾欲行矣乃顶笠䇿杖受履垂一足未及地而化寿八十六勑谥智通塔号妙觉神赞禅师住古灵神赞福州人于本州大中寺受业后行脚遇百丈开悟却回受业本师问曰汝离吾在外得何事业赞曰竝无事业遂遣执役一日因澡身命赞去垢赞乃拊背曰好所佛堂而佛不圣本师回首视之赞曰佛虽不圣且能放光本师又一日在窻下看经蜂子投窻纸求出赞覩之曰世界如许广阔不肯出钻他故纸驴年去遂有偈曰空门不肯出投窻也太痴百年钻X故纸何日出头时本师置经问曰汝行脚遇何人吾前后见汝发言异常赞曰某甲蒙百丈和尚指箇歇处今欲报慈德耳本师于是告众致斋请赞说法赞乃登座举唱百丈门风曰灵光独耀迥脱根尘体露真常不拘文字心性无染本自圆成但离妄缘即如如佛本师于言下感悟曰何期垂老得闻极则事赞后住本州古灵聚徒数载临迁化剃浴声钟告众曰汝等诸人还识无声三昧否众曰不识赞曰汝等静听莫别思惟众皆侧聆赞俨然顺寂希运禅师传法义玄义玄曹州南华刑氏子幼负出尘之志及落发进具便慕禅宗初在黄檗希运会下行业纯一时道明为第一座问玄曰上座在此多少时曰三年明曰曾参问否曰不曾参问不知问箇甚么明曰何不问堂头和尚如何是佛法的的大意玄便去问声未绝运便打玄下来明曰问话作么生曰义玄问声未绝和尚便打玄不晓明曰但更去问玄又问运又打如是三度问三度被打乃谓明曰蚤承激劝问法累蒙和尚赐棒自恨障缘不领深旨今且辞去明曰汝若去须辞和尚玄礼拜退明先到运处曰问话上座虽是后生却甚奇特若来辞愿方便接伊巳后为一株大树覆荫天下人去在玄来日辞运运曰不须他去祇往高安滩头参大愚必为汝说玄到大愚愚曰甚处来曰黄檗来愚曰黄檗有何言句曰某甲三度问佛法X的的大意三度被打不知某甲有过无过愚曰黄檗与么老婆心切为汝得彻困更来这里问有过无过玄于言下大悟乃曰元来黄檗佛法无多子愚搊住曰这尿床鬼子适来道有过无过如今却道黄檗佛法无多子你见箇甚么道理速道速道玄于愚肋下筑三拳愚拓开曰汝师黄檗非干我事玄乃辞回黄檗运见便问这汉来来去去有甚了期玄曰祇为老婆心切便人事了侍立运问甚处去来玄曰昨蒙和尚慈旨令参大愚去来运曰大愚有何言句玄举前话运曰大愚老汉饶舌待来痛与一顿玄曰说甚待来即今便打随与运一掌运曰这风颠汉来这里捋虎须玄便喝运唤侍者曰引这风颠汉参堂去圭峰宗密禅师至京宗密果州何氏子髫齓通明儒典弱冠将赴举见道圆遽落发受具一日读圆觉经感悟流涕圆曰此佛授汝耳汝当大弘圆顿之教因令徧参谒荆南惟忠忠曰传教人也复谒洛阳神照照曰菩萨中人也抵襄阳得清凉澄观华严疏于病僧处夙未经目即为众讲说听者云集遂诣观执弟子礼观曰毗卢华藏能随我游者其汝乎密预观室日臻玄奥住鄠县草堂未几住终南圭峰太和年间征至都天子而下悉归慕参扣相国斐休独称入室善信禅师入寂善信隆兴张氏子参马祖密契心要宝历二年居随X州大湖山侧时当亢旱乡人张武陵具羊豕以祈湖龙信见而悲之曰害命济命重增乃罪可且勿杀少须三日吾为尔祈信即入山比之巖穴宴坐冥祷雷雨大作数月武陵迹而求之信方在好遂施其山兴建精舍丁未五月二十九日语龙神曰吾前以身代牲辍汝血食今舍身偿汝可享我肉即引刀截右膝复截左膝门人奔持其刀白液涌流俨然入寂良价参普愿禅师良价会稽俞氏子幼岁从师念心经至无眼耳鼻舌身意处忽以手扪面门问师曰某甲有眼耳鼻舌等何经言无其师骇然曰吾非汝师即指往五洩礼灵默披剃年二十一受具戒游友路逢二婆担水价索水饮婆曰水不妨饮婆有一问须先问过且道水具几尘价曰不具诸尘婆曰去母污我水担遂首谒普愿值马祖讳辰修斋愿问众曰来日设马祖斋未审马祖还来否众皆无对价出曰待有伴即来愿曰此子虽后生甚堪雕琢价曰和尚莫压良为贱良价参龙山良价与僧密行脚见溪流菜叶价曰深山无人因何有菜随流莫有道人居否乃相与拨草溪行五七里间忽见一老僧羸形异貌价与密放下行李问讯老僧曰此山无路阇黎从何处来价曰无路且置和尚从何而入曰我不从云水来价曰和尚住此山多少时耶曰春秋不涉价曰和尚先住此山先住曰不知X价曰为甚么不知曰我不从人天来价曰和尚得何道理便住此山曰我见两箇泥牛鬪入海直至于今绝消息价始具威仪礼拜便问如何是主中宾曰青山覆白云曰价如何是宾中主曰长年不出户价曰宾主相去几何曰长江水上波价宾主相见有何说曰清风拂白月价辞退老僧乃述偈曰三间茅屋从来住一道神光万境闲莫把是非来辨我浮生穿凿不相关又曰一池荷叶衣无数满地松花食有余刚被世人知住处又移茅屋入深居因烧菴不知所如老僧即龙山受心印于马祖又称隐山药山惟俨禅师入寂惟俨甞一夜登山经行忽云开见月大笑一声应澧阳九十里许居民尽谓东家明晨迭相推问直至药山徒众曰昨夜和尚山嵿大笑李翱赠诗曰选得幽居惬野情终年无送亦无迎有时直上孤峰嵿月下披云笑一声戊申十二月六日临示寂呌曰法堂倒法堂倒众皆持柱撑之俨举手曰子不会我意乃曰乘邮而行及暮而息未有久行而不息者遂告寂寿八十四腊六十敕谥弘道大师塔曰化城希运禅师记莂义玄义玄在黄檗一日栽松次希运曰深山里裁许多松作甚么玄曰一与山门作境致二与后人作标榜道了将䦆头𡎺地三下运曰虽然如是子巳喫吾三十棒了也玄又𡎺地三下嘘一嘘运曰吾宗到汝大兴X于世一日为运驰书到沩山时慧寂作知客接得书便问这箇是黄檗底那箇是专使底玄便掌寂约住曰老兄知是般事便休同去见灵祐未几辞祐归寂送出云汝向后北去有箇住处玄曰岂有与么事寂曰伹去巳后有一人佐辅老兄在此人只是有头无尾有始无终一日玄坐半夏忽上黄檗山见运看经玄曰将谓是箇人元来是唵黑豆老和尚住数日乃辞运曰汝破夏来何不终夏去玄曰某甲暂来礼拜和尚运便打趂令去玄行数里疑此事却回终夏后又辞运运曰甚处去玄曰不是河南便归河北运便打玄约住与一掌运大笑乃唤侍者将百丈先师禅板几案来玄曰侍者将火来运曰不然子但将去巳后坐断天下人舌头去在善会参德诚禅师德诚蜀东武信人得法后谓宗智昙晟曰公等各据一方建立药山宗旨予率性疎野惟好山水乐情自遣无所能也他日知我所止之处有灵利座主指一箇来或堪琢磨将授平生所得以报先师之恩遂分携至嘉禾上一小舟常泛吴江朱泾日以纶钓舞棹随缘而度以接往来时人号为船子和尚一而泊舟岸边闲坐有官人问曰如何是日用事诚竖起桡子曰会么官人曰不会诚曰拨棹清波金鳞罕遇又杏山洪尝问诚曰如何是道诚曰一亘晴空绝点云十分清澹廓如秋洪曰恁么则溢目自全彰清波无透X露诚曰霜天月白江澄练堪笑游鱼常自迷洪不契诚舞棹拨船而去有善会者广州廖氏子初参石楼住京口鹤林一日宗智到鹤林遇其上堂僧问如何是法身会曰法身无相问如何是法眼会曰法眼无瑕智不觉失笑会遥见便下座问智曰适来答这僧话必有不是致令上座失笑不惜慈悲望为说破智曰和尚一等出世未有师在某终不为说可往华亭朱泾船子和尚处去会曰此人如何智曰此人上无片瓦盖头下无锥地容足若去当须易服会乃依教直造朱泾诚便问大德住某寺会曰寺则不住住则不似诚曰不似又不似箇甚么曰不是目前法非耳目之所到诚曰甚么处学得来曰目前无法意在目前诚曰一句合头语万劫系驴橛诚又问垂丝千尺意在深潭离钩三寸子何不道会拟对诚以桡噼口打会落水才出水诚又曰道道会拟开口诚又打会豁然大悟乃点头三下诚曰竿头丝线从君弄不犯清波意自殊会曰抛轮掷钓师意如何诚曰丝悬绿水之中浮定有无之意会曰语带玄而无路舌欲谈而不谈诚曰钓尽江波金鳞始遇会乃掩耳诚曰如是如是遂嘱曰汝向去直须藏身处没踪迹没踪迹处莫藏身吾二十年在药山只明此事汝今巳得他后不得住城隍聚落但向深山里䦆头边覔取一箇半箇无令断绝会乃辞行频频回顾诚遂唤会阇黎会回首诚竖起桡子曰汝将谓别有乃覆舟入水而X近咸通十年僧藏晖依藏依覆舟岸侧建寺庆诸禅师住石霜庆诸卢陵陈氏子生而神俊标致闲暇年十三游南昌西山师事绍銮十年如一日乃剃发受具时洛下毗尼之学盛诸睨视讲习良久而去有劝之者诸不答闻湘中有南宗法道往造沩山时灵祐席下万指诸愿籍名役作勤劳杵臼间一日筛米次祐曰施主米莫抛撒诸曰不抛撒祐于地上拾得一粒曰汝道不抛撒这箇是甚么诸无对祐又曰莫轻这一粒百千粒尽从这一粒生诸曰百千粒从这一粒生未审这一粒从甚么处生祐呵呵大笑归方丈至晚上堂曰大众米里有虫诸人好看后参宗智问如何是髑曰菩提智唤沙弥沙弥应诺智曰添净瓶水着良久却问诸汝适来问甚么诸拟举智便起去诸于是悟其旨住三夏出世潭州石霜山昙晟禅师传法良价良价参灵祐问曰顷闻南阳忠国师有无情说法话某甲未究其微祐曰阇黎莫记得么曰记得祐曰汝试举一徧看价遂举祐曰我这里亦有只是罕遇其人曰某甲未明乞师指示祐竖起拂子曰会么曰不会请和尚说祐曰父母所生口终不为子说曰还有与师同时慕道者否祐曰此去澧陵攸县石室相连有云巖道人若能拨草瞻风必为子之所重曰未审此人如何祐曰他曾问老僧学人欲奉师去时如何X老僧对他道直须绝渗漏始得他道还得不违师旨也无老僧道第一不得道老僧在这里价遂辞祐径造云巖参昙晟举前因缘了便问无情说法甚么人得闻晟曰无情得闻曰和尚还闻否晟曰我若闻汝即不闻吾说法也曰某甲为甚么不闻晟竖起拂子曰还闻么曰不闻晟曰我说法汝尚不闻岂况无情说法乎曰无情说法该何教典晟曰岂不见弥陀经云水鸟树林悉皆念佛念法价于此有省乃述偈曰也大奇也大奇无情说法不思议若将耳听终难会眼处闻声方得知价问晟某甲有余习未尽晟曰汝曾作甚么来曰圣谛亦不为晟曰还欢喜也未曰欢喜则不无如粪扫堆头拾得一颗明珠价遂辞晟晟曰甚么处去曰虽离和尚未卜所止晟曰莫湖南去曰无曰莫归乡去曰无晟曰蚤晚却回曰待和尚有住处即来晟曰自此一别难得相见曰难得不相见临行又问曰和尚百年后忽有人问还邈得师真否如何祇对晟良久曰祇这是价乃沉昑晟曰价阇黎承当这箇事大须审细价犹涉疑后因过水睹影大悟前旨有偈曰切忌从他覔迢迢与我踈我今独自往处处得逢渠渠今正是我我今不是渠应须恁么会方得契如如惟政禅师住圣寿寺惟政平原周氏子参嵩山普寂得受心印遂入太乙山中学者盈室太和五年文宗嗜蛤蜊沿海官吏先X时递进疲于供给一日御馔中有噼不张者帝以其异即焚香祷之乃开见菩萨形梵相具足即贮以金粟檀香合覆以美锦赐兴善寺令众僧瞻礼因问群臣此何祥也或对太乙山有惟政禅师深明佛法遂诏至京问焉政曰物无虗应此乃启陛下信心耳经云应以菩萨身得度者即现菩萨身而为说法帝曰菩萨身巳现未闻说法政曰陛下覩此为常耶非常耶信耶非信耶帝曰非常之事朕安不信政曰陛下巳闻说法竟帝大悦诏天下寺院各立观音像以答殊休因留政于内道场累辞归山诏住圣寿寺普岸禅师结菴平田普岸汉东蔡氏子得法于百丈太和年中谓众曰吾山水之游未厌诸人勿相留滞天台赤城道猷曾止华顶石梁智者降魔将游之也自襄阳逦迤从沃州天姥入天台西门得平川谷中一大舍峯名平田结茅居之未几见虎乳子瞪目视岸岸以杖按其头曰贫道闻此山神仙窟宅罗汉隐居今欲寄此安禅檀越勿相惊挠经宿虎领子而去癸丑众力营搆丈室成平田院示众大道虗旷惟一真心善恶勿思神清物表随缘饮啄更复何为南泉普愿禅师示寂普愿将顺世首座问和尚百年后向甚么处去曰山下作一头水牯牛去座曰某甲随和尚去还得也无曰汝若随我即须衘取一茎草来愿乃示寂太和八X年十二月二十五凌晨告门人曰星翳灯幻其来久矣勿谓吾有去来也言讫而逝寿八十七腊五十八长沙景岑答话普愿化后僧问景岑南泉迁化向甚么处去曰东家作驴西家作马僧曰学人不会此意如何曰要骑即骑要下即下又慧然令秀上座问岑曰南泉迁化向甚么处去曰石头作沙弥时参见六祖秀曰不问石头见六祖南泉迁化向甚么处去曰教伊寻思去秀曰和尚虽有千尺寒松且无抽条石笋岑默然秀曰谢和尚答话岑亦默然秀回举似然然曰若恁么犹胜临济七步然虽如此待我更验看至明日然上问承闻和尚昨日答南泉迁化一则语可谓光前绝后今古罕闻岑亦默然道吾宗智禅师入寂庆诸住石霜宗智将化以诸为正传弃其众从诸诸迎居正𥨊行必掖坐必侍太和九年九月智示疾有苦垂语曰我心中有一物久而为患谁能为我除之诸曰心物俱非除之益患智曰贤哉贤哉僧众慰问智曰有受非偿子知之乎众皆愀然越十日将行谓众曰吾当西迈理无东移言讫告寂阇维得灵骨数片建塔道吾后雷迁于石霜山之阳仲兴参庆诸禅师仲兴初在道吾为侍者因过茶与宗智智提起盏曰是邪是正兴叉手近前目视智智曰邪则总邪正则X总正曰某甲不恁么道智曰汝作么生兴夺盏子提起曰是邪是正智曰汝不虗为吾侍者兴便礼拜一日侍智往檀越家弔慰兴拊棺曰生耶死耶智曰生也不道死也不道曰为甚么不道智曰不道不道归至中路兴曰和尚今日须与某甲道若不道打和尚去也曰打即任打道即不道兴便打智曰汝宜离此去恐知事得知不便兴礼辞隐于村院经三年后忽闻童子念观音经至应以比丘身得度者即现比丘身忽然大省遂焚香遥礼曰信知先师遗言终不虗发自是我不会却怨先师先师既没惟石霜是嫡嗣必为证明乃造谒庆诸诸见便问离道吾后到甚处来兴曰祇在村院寄足诸曰前来打先师因缘会也未兴起身进前曰却请和尚道一转语诸曰不见道生也不道死也不道兴乃述在村院得底因缘遂礼拜诸设斋忏悔他日持锹复到石霜于法堂上从东过西从西过东诸曰作么兴曰覔先师灵骨诸曰洪波浩渺白浪滔天覔甚先师灵骨兴曰正好着力诸曰这里鍼札不入着甚么力兴持锹肩上便出大达法师端甫入寂端甫姓赵氏秦人初母梦梵僧谓曰当生贵子即出囊中舍利使吞之及诞所梦僧白昼入室摩顶曰必当大弘教法言讫而灭十岁出家十七受具传涅槃唯识大义于素法师复梦梵僧告曰三藏大教尽贮汝腹矣自是经律论囊括川注无何谒文殊于清凉X众圣皆现德宗闻其名征之一见大悦复诏侍皇太子顺宗亲之若昆弟宪宗数幸其寺常承顾问于是天子益知佛为大圣人其教有大不可思议事讲唯识等经论凡一百六十座日持诸部十余万徧指净土为息肩之地严金经为报法之恩前后供施数十百万悉以崇饰殿宇开成元年六月一日向西右脇而灭尊容若生异香弥郁遗命茶毗得舍利三百余粒赐谥大达塔曰玄秘利踪禅师住子湖利踪澶州周氏子出家后入南泉之室抵衢州马蹄山结茅宴处开成二年邑人施山下子湖创院以居踪于门下立牌曰子湖有一只狗上取人头中取人心下取人足拟议即丧身失命又示众天上人间轮回六道乃至蠢动含灵未曾于此一分真如中有些子相违处还信么还领受得么他古人只见道箇即心是佛即心是法便承信去随处茅茨石室长养圣胎只待道果成熟汝今何不效他行取仁者可煞分明竝无参杂治生产业与诸实相不相违背又曰汝等苦死向人前讨些子声色唇吻作么譬如圆镜男来男现女来女现乃至僧俗青黄山河万物随其色相一镜传辉不可是镜有多般但能映物而露仁者还识得镜未若不识镜尽被男女青黄山河万类等碍汝光明若识镜去乃至青黄男女大地山河有想无想四足多足胎卵情生天堂地狱咸于一镜中悉X得其分剂长短劫数若色若空竝能了之更非他物大众光阴箭速莫漫悠悠大事因缘决须了取清凉澄观国师示寂开成三年三月六日澄观将示寂谓门人曰吾闻偶运无功先圣悼叹复质无行古人耻之大明不能破长夜之昏慈母不能保身后之子当取信于佛无取信于人真离玄微非言说所显要以深心体解朗然现前对境无心逢缘不动则不孤我矣言讫而逝年一百二十腊八十三奉全身塔于终南山名曰妙觉后有梵僧至阙称于葱岭见金甲神凌空而过呪止问之答曰我文殊堂神也取华严菩萨大牙归供养耳有旨启塔容貌如生而失二牙阇维舌根不坏如红莲色舍利光明莹润观生历九朝为七帝门师宗密禅师入寂宗密住终南会昌元年正月六日安坐而逝道俗等奉全身于圭峯二月十三日茶毗得舍利明白润大后门人泣求之皆得于煨烬乃藏之石室惟政禅师隐居终南山惟政住圣寿后忽入终南山人问故政曰吾避仇矣楚南禅师隐居林谷楚南福州张氏子髫年出家既冠落发受具往上都听净名经虽精研法义而未了玄机遂谒道楷楷曰吾非汝师汝师江外黄檗是也南乃礼辞往参希运运问子未现三界影像时如何南曰即今岂是有耶X运曰有无且置即今如何南曰非今古运曰吾之法眼巳在汝躬南乃入室执巾侍盥晨晡请益寻值武宗废教南遂深窜林谷云巖昙晟禅师入寂院主游石室回昙晟问汝去入到石室里许为甚么便回主无对良价代曰彼中巳有人占了也晟曰汝更去作甚么价曰不可人情断绝去也会昌元年十月二十六日晟示疾命澡身竟唤主事令备斋来日有上座发去至二十七夜入寂茶毗得舍利一千余粒󰢍于石室勑谥无住塔曰净胜大梅法常禅师入寂法常住大梅庞蕴欲验常特相访才见便问久向大梅未审梅子熟也未常曰熟也你向甚么处下口蕴曰百杂碎常伸手曰还我核子来蕴便休去善会行脚时一日与定山神英同行言话次英曰生死中无佛即无生死会曰生死中有佛即不迷生死两人互相不肯同上大梅见常会便举问常曰未审二人见处那箇较亲常曰一亲一踈会复问那箇亲常曰且去明日来会明日再上问常曰亲者不问问者不亲时大梅山旁有石库相传为神仙置药之所一夕常梦有神人告曰君非凡夫石库中有圣书受之者为地下主不然亦可省帝王师常于梦中答曰昔僧稠不顾仙经其卷自亡吾以涅槃为乐厥寿何啻与天偕老耶神曰此地灵府俗人居此立致变恠常曰吾X寓迹梅尉之乡耳非久据也忽一日谓其徒曰来莫可抑往莫可追从容间闻鼯鼠声乃曰即此物非他物汝等诸人善自护持吾今逝矣言讫示灭智广禅师隐居巖谷智广仙游人初参盐官齐安及鄂州无等禅师有省遂南归止泉州常持铁钵以一白犬自随会昌三年武宗将废教广乃遁入巖谷平田普岸禅师入寂普岸住平田一日义玄来访先逢一嫂在田使牛玄问嫂平田路向甚处去嫂打牛一棒曰这畜生到处走到此路也不识玄曰我问你平田路向甚处去嫂曰这畜生五岁尚使不得玄心语曰欲观前人先观所使便有抽钉拔楔之意及见岸岸曰曾见我嫂也未玄曰巳收下了也岸遂问近离甚处曰江西黄檗岸曰情知你见作家来曰特来礼拜和尚岸曰巳相见了也玄曰宾主之礼合施三拜岸曰既是宾主之礼礼拜着会昌三年七月告众入寂寿七十四惟政禅师入寂惟政隐居终南后迁寂年八十七茶毗收舍利四十九粒以会昌三年九月四日入塔佛祖纲目卷第三十二X佛祖纲目X卍XXX佛祖纲目卷第三十三甲子丁卯庚辰甲午庚子辛丑乙巳戊申巳酉庚戌壬子甲寅戊午辛酉癸亥善道禅师隐居石室善道初依长髭旷旷遣令受戒谓曰汝回日须到石头和尚处礼拜道受戒后乃参希迁一日随迁游山次迁曰汝与吾斫却面前树子免碍我道曰不将刀来迁乃抽刀倒与道曰何不过那头来曰你用那头作甚么道即大悟便归长髭旷问汝到石头否曰到即到只是不通号曰从甚受戒曰不依他曰在彼即恁么来我这里作么生曰不违背曰太忉忉生曰舌头未曾点着在旷喝曰沙弥出去道便出旷曰争得不遇于人寻值会昌沙汰道乃作行者居于石室慧寂问佛之与道相去几何曰道如展手佛似握拳曰还假看教否曰三乘十二分教是分外事若与他作对即是心境两法能所双行便有种种见解亦是狂慧未足为道若不与他作对一事也无所以祖师道本来无一物汝不见小儿出胎时可道我解看教不X解看教当恁么时亦不知有佛性义无佛性义及至长大便学种种知解出来便道我能我解不知总是客尘烦恼十六行中婴儿行为最哆哆和和时喻学道之人离分别取舍心故赞叹婴儿可况喻取之若谓婴儿是道今时人错会慧恭参宣鉴禅师慧恭福州罗氏子年十七举进士因覩祖师遗像便出家二十二受戒谒宣鉴鉴曰会么曰作么曰请相见曰识么鉴大笑遂入室后住天台瑞龙院高亭简参鉴隔江才见便云不审鉴乃摇扇招之简忽开悟乃横趋而去更不回顾慧忠禅师隐居龟洋武宗废教龟洋慧忠述偈叹曰勅命如雷下翠微风前垂泪脱禅衣云中有寺不容住尘里无家何处归明月分形处处新白衣宁坠解空人谁言在俗妨修道金粟曾为居士身忍仙林下坐禅时曾被哥王割截肢况我圣朝无此事祇令休道亦何悲丁卯宣宗即位诏复天下寺宇佛教大兴忠笑曰仙去者未必受箓成佛者未必须僧复作偈曰雪后始知松柏操云收方见济淮分不因世主令还俗那辨鸡群与鹤群多年尘土自腾腾虽着伽黎未是僧今日归来酬本志不妨留发候然灯形容虽变道常存混俗心源亦不昏试读善财巡礼偈当时岂例是沙门遂过中不食不宇而禅迹不出山者二十年X宣鉴禅师开法德山大中元年武陵太守薛廷望再崇德山精舍号古德禅院请宣鉴住持鉴居之大阐玄风上堂若也于已无事则勿妄求妄求而得亦非得也汝但无事于心无心于事则虗而灵寂而妙若毫端许言本末者皆为自欺何故毫釐系念三涂业因瞥尔情生万劫羁鎻圣名凡号尽是虗声殊相劣形皆为幻色汝欲求之得无累乎及其厌之又成大患终为无益又云别无禅道可学若有学得者即是外道见解亦无神通变现可得汝道神通是圣诸天龙神五通神仙外道修罗亦有神通应可是佛也孤峯独宿一食卯斋长坐不卧六时礼念疑他生死老胡有言诸行无常是生灭法若言入定凝神静虑得者尼干子等诸外道师亦入得八万劫大定莫是佛否一念妄心不尽即是生死相续仁者时不待人莫因循过日全奯泉州柯氏子少落发禀戒习经律诸部优游禅苑值会昌沙汰于鄂州湖边作渡子两岸各挂一板有人过渡打板一下奯曰阿谁或曰要过那边去奯乃舞棹迎之一日因一婆抱一孩儿来乃曰呈桡舞棹即不问且道婆手中儿甚处得来奯便打婆曰婆生七子六箇不遇知音祇这一箇也不消得便抛向水中后参宣鉴执坐具上法堂瞻视鉴曰作么奯便喝鉴曰老僧过在甚么处曰两重公案乃下参堂鉴曰这箇阿师稍似箇行脚人至来日上问讯鉴曰阇黎是昨X日新到否曰是曰甚么处学得这虗头来曰全奯终不自谩曰他后不得孤负老僧希运禅师说法宛陵希运初于黄檗舍众入大安寺混迹劳侣扫洒殿堂裴休剌洪州一日入寺见壁畵问寺主是何图相曰高僧真仪曰真仪可观高僧何在僧皆无对休曰此间有禅人否曰近有一僧投寺执役颇似禅者休遂请相见曰休适有一问诸德吝辞今请上人代詶一语曰请相公垂问休即举前问运朗声曰相公休应诺运曰在甚么处休当下知旨如获髻珠曰吾师真善知识也何示人尅的若是遂延入府署执弟子礼屡辞不巳复坚请住黄檗山大中二年休镇宛陵建大禅院请运开法以运酷爱旧山还以黄檗名之又迎运至郡以所解一编示运运接置于座略不披阅良久曰会么曰不会曰若便恁么会得犹较些子若也形于纸墨何有吾宗休乃以颂赞曰自从大士传心印额有圆珠七尺身挂钖十年栖蜀水浮杯今日渡漳濵一千龙象随高步万里香花结胜因拟欲事师为弟子不知将法付何人运但曰心如大海无边际口吐红莲养病身自有一双无事手不曾低揖等闲人裴休字公美闻喜人父肃字中明任越州观察使应三百年谶记重建龙兴寺大佛殿自撰碑铭休遂笃志内典深入法会有发愿文传于世作相六年次历诸镇节度既通彻祖意复博综教相着释氏X书数万言又亲书大藏经五百函号楚南自武宗废教深窜林谷大中初随希运出山自是抵姑苏报恩寺精修禅定二十余载足不踰阈文喜参文殊大士文喜嘉兴朱氏子七岁出家习律听教会昌沙汰反服韬晦宣宗初再度后谒寰中中曰子何不徧参乎于是喜直往五台至金刚窟礼谒文殊遇一老翁牵牛而行邀喜入寺翁唿均提有童子应声出迎翁纵牛引喜陞堂翁踞床指绣墩命坐曰近自何来曰南方曰南方佛法如何住持曰末法比丘少奉戒律曰多少众曰或三百或五百喜却问此间佛法如何住持曰龙蛇混杂凡圣同居曰多少众曰前三三后三三翁唿童子致茶拈起玻璃盏问曰南方还有这箇否曰无曰寻常将甚么喫茶喜无对及辞退翁令童子相送喜问童子前三三后三三是多少童子召大德喜应诺童子曰是多少喜复问此为何处曰此金刚窟般若寺也喜悽然悟彼翁即是文殊稽首童子愿乞一言为别童子说偈曰面上无嗔供养具口里无嗔吐妙香心里无嗔是珍宝无垢无染是真常言讫均提与寺俱隐喜因驻钖五台弘辩禅师说法王宫弘辩住荐福宣宗诏入内问禅宗何有南北之名曰禅门本无南北昔如来以正法眼付大迦叶展转相传至二十八祖菩提达磨来游此方为初祖暨第五X祖弘忍在蕲州东山开法时有二弟子一名惠能受衣法居岭南为六祖一名神秀在北扬化其后神秀门人普寂立秀为第六祖而自称七祖其所得法虽一而开导发悟是顿渐之异故曰南顿北渐非禅宗本有南北之号也曰何名戒定慧曰防非止恶名戒六根涉境心不随缘名定心境俱空照鉴无惑曰慧曰何为方便曰方便者隐实覆相权巧之门也被接中下曲施诱廸谓之方便设为上根言舍方便但说无上道者斯亦方便之谭乃至祖师玄言忘功绝谓亦无出方便之迹曰何为佛心曰佛者觉也谓人有智慧觉照为佛心心者佛之别名有百千异号体惟其一本无形状非青黄赤白男女等相在天非天在人非人而现天现人能男能女非始非终无生无灭故号灵觉之性如陛下日应万机即是陛下佛心假使千佛共传应无别有所得曰今有人念佛如何曰如来出世为天人师善知识随根器而说法为上根者开最上乘顿悟至理中下者未能顿晓是以佛为韦提希权开十六观门令念佛生于极乐故经云是心是佛是心作佛心外无佛佛外无心曰有人持经持呪如何曰如来种种开赞皆为最上一乘如百川众流莫不朝宗于海如是差别诸数皆归萨婆若海曰祖师既契会心印金刚经云无所得法如何曰佛之一化实无一法与人但示众人各各自性同一法宝藏当时燃灯如来但印释迦本法而无所得方契X然灯本意故云无我无人无众生无寿者是法平等修一切善法不住于相曰禅师既会祖意还礼佛转经否曰沙门释子礼佛转经盖是住持常法有四报焉然依佛戒修身参寻知识渐修梵行履践如来所行之迹曰何为顿见何为渐修曰顿明自性与佛同俦然有无始染习故假渐修对治令顺性起用如人喫饭不一口便饱是日对谈七刻帝大悦赐号圆智勅修天下祖塔各令守护五台秘魔巖乃永泰湍嗣常持一木乂每见僧来礼拜即乂却颈曰那箇魔魅教汝出家那箇魔魅教汝行脚道得也乂下死道不得也乂下死速道学徒鲜有对者霍山通来访不礼拜便撺入怀里巖拊通背三下通起拍手曰师兄三千里外赚我来便回湖南祇林亦湍嗣每叱文殊普贤皆为精魅手持木剑自谓降魔才见僧来便曰魔来也魔来也以剑乱挥归方丈如是十二年置剑无言僧问十二年前为什么降魔曰贼不打贫儿家曰十二年后为什么不降魔曰贼不打贫儿家黄檗希运禅师示寂希运住黄檗提唱宗乘皆被上机中下之流莫窥涯涘大中四年八月示寂谥断际禅师寰中禅师复僧相寰中蒲坂卢氏子顶骨圆耸其声如钟少丁母忧庐墓服阕思报罔极乃出家登戒参百丈受心印住杭州大慈山素缺水中拟他适夜梦神人止之诘朝见X二虎以爪跑地泉自涌出有僧自岳至曰童子泉涸矣移来在此属武宗废教短褐隐居壬申复剃染沩山灵祐禅师示寂灵祐住沩山敷掦宗教凡四十余年达者不可胜数入室弟子四十一人大中七年正月日盥漱敷坐怡然而寂寿八十三腊六十四谥大圆禅师塔曰清净襄州常侍王敬初初见睦州一日州问今日何故入院迟曰看打毬来曰人打毬马打毬曰人打毬曰人困么曰困曰马困么曰困曰露柱困么初惘然无对归至私第中夜忽然有省明日见州曰某甲会得昨日事也曰露柱困么曰困州遂许之后参灵祐遂受心印一日视事次米和尚至初举笔示之米曰还判得虗空否初掷笔入宅更不复出米致疑明日凭鼓山供养主入探其意米亦随至潜在屏蔽间侦伺主才坐问曰昨日米和尚有甚么言句便不相见曰狮子咬人韩獹逐块米闻此语即省前谬遽出朗笑曰我会也我会也曰会即不无你试道看曰请常侍举初乃竖起一只筯曰这野狐精曰这汉彻也无等禅师密受马祖心印尝谒初既退将出门初后唿之曰和尚等回顾初敲柱三下等以手作圆相复三拨之便行甞与义玄到僧堂初问这一堂僧还看经么曰不看经曰还习禅么曰不习禅曰既不看经又不习禅毕竟作箇甚么曰总教伊成佛作祖去曰金屑虽贵落眼成翳曰我将谓是箇俗汉郑十三娘年X十二时随师姑到沩山才礼拜起祐便问这师姑甚处住曰南台江边住祐便喝出又问背后老婆甚处住十三娘放身近前叉手立祐再问郑曰早过呈似和尚了也祐曰去十三娘才下到法堂姑曰十三娘寻常道我会禅口似利剑今日被大师问着总无语郑曰苦哉苦哉作这箇眼目也道我行脚脱取衲衣来与十三娘着郑后举似罗山祇如某参见沩山恁么祗对还得平稳也无曰不得无过曰过在甚处罗之郑曰锦上添花一日保福与甘贽相看才坐定便问承闻十三娘参见沩山是否曰是福曰沩山迁化向甚么处去郑起身偏牀而立贽曰闲时说禅口似悬河何不道取郑曰鼓这两片皮堪作甚么贽曰不鼓这两片皮又堪作甚么郑曰合取狗口大安别号懒安福州陈氏子甞自念我虽勤苦未闻玄极之理乃孤钖游方将往龙井路逢一叟谓曰师往南昌当有所得遂造百丈问怀海曰学人欲求识佛何者即是海曰大似骑牛覔牛曰识得后如何曰如人骑牛至家曰未审始终如何保任曰如牧牛人执杖视之不令犯人苗稼安自兹领旨更不驰求灵祐创居沩山安躬耕助道祐殁众请安补住无学初问天然如何是诸佛师然咄曰幸自可怜生须要执巾帚作么学退身三步然曰错学进前然曰错错学翘一足旋身一转而出然曰得即得孤他诸佛师学自是领旨住京兆翠微大同问二祖初见达磨有何所得X曰汝今见吾复何所得同顿悟玄旨一日学在法堂内行同进前接礼问西方密旨和尚如何示人学驻步少时同曰乞师垂示曰更要第二杓恶水那同便礼谢学曰莫垛根同曰时至根苗自生义玄禅师开法临济义玄自传黄檗心印后还乡党住镇州临济学侣云集一日谓普化克符曰我欲于此建立黄檗宗旨汝且成褫我二人珍重下去三日后化却上来问和尚三日前说甚么玄便打三日后符上来问和尚前日打普化作甚么玄亦打至晚小参曰有时夺人不夺境有时夺境不夺人有时人境两俱夺有时人境俱不夺符问如何是夺人不夺境曰煦日发生铺地锦婴儿垂发白如丝曰如何是夺境不夺人曰王令巳行天下徧将军塞外绝烟尘曰如何是人境俱夺曰并汾绝信独处一方曰如何是人境俱不夺曰王登宝殿野老讴歌符于言下领旨诸方目为四料拣示众如诸方学人来山僧此间作三种根器断如中下根器来我便夺其境而不除其法或中上根器来我便境法俱夺如上上根器来我便境法人俱夺如有出格见解人来山僧此间便全体作用不历根器自达磨大师从西土来祇是覔箇不受人惑底人后遇二祖一言便了始知从前虗用工夫山僧今日见处与祖佛不别若第一句中荐得堪与佛祖为师若第二句中荐得堪与人天为师若第三句中荐得自救X不了僧便问如何是第一句曰三要印开朱点窄未容拟议主宾分曰如何是第二句曰妙解岂容无着问沤和争负截流机曰如何是第三句曰但看棚头弄傀儡抽牵全借里头人乃曰大凡演唱宗乘一句中须具三玄门一玄门须具三要有权有宝有照有用汝等诸人作么生会又示众有时一喝如金刚王宝劒有时一喝如踞地师子有时一喝如探竿影草有时一喝不作一喝用汝作么生会又云山僧无一法与人祇是治病解缚你取山僧口里语不如休歇无事去又云一念缘起无生超出三乘权学又云你若能歇得念念驰求心便与祖佛不别大德三界无安犹如火宅此不是你久停住处无常杀鬼一剎那间不择贵贱老少你要与祖佛不别但莫外求你一念清净心光是你屋里法身佛一念无分别心光是你屋里报身佛一念无差别心光是你屋里化身佛此三种身是你即今目前听法底人只为不向外驰求有此功用又云今时且要识取四种无相境免被境缘摆扑如何是四种无相境一念心爱被水溺一念心嗔被火烧一念心疑被地碍一念心喜被风飘若能如是辨得不被境转处处用境东涌西没南涌北没中涌边没边涌中没履水如地履地如水缘何如此为达四大如梦如幻故有一般学人向五台山求文殊现早错了也五台山无文殊欲识文殊么只你目前用处始终不异处处不碍此箇是活文殊一X念心无差别光处处总是普贤一念心能自在随处解脱此是观音三昧法互为主伴显即一时显隐即一时隐一即三三即一如是解得方始好看教一日上堂曰汝等诸人赤肉团上有一无位真人常向汝诸人面门出入未证据者看看时有僧问如何是无位真人玄下禅床把住云道道僧拟议玄托开云无位真人是什么干屎橛便归方丈普化不知何许人师事盘山密受记莂而𦍕狂出言无度山殁乃于北行化或城市冢间振一铎曰明头来明头打暗头来暗头打四方八面来旋风打虗空来连架打一日义玄令僧捉住曰总不恁么来时如何化拓开曰来日大悲院里有斋僧回举似玄玄曰我从来疑着这汉化凡见人无高下皆振铎一声或将铎就人耳边振之或拊其背有回顾者即展手曰乞我一钱一日见马步使出喝道化亦喝道作相扑势马步使令人打五棒化曰似即似是即不是尝于阛阓间摇铎唱曰覔箇去处不可得时宗智遇之把住曰汝拟去甚么处曰汝从甚么处来智无语化掣手便去甞暮入临济院喫生菜玄曰这汉大似一头驴化便作驴鸣玄谓直岁曰细抹草料着化曰少室人不识金陵又再来临济一只眼到处为人开一日玄与河阳木塔同在僧堂地罏内坐因说化每日在街市掣风掣颠知他是凡是圣言犹未了化入来玄便问汝是凡是圣化曰汝且道我是凡是圣玄便喝化以手指曰河X阳新妇子木塔老婆禅临济小厮儿却具一只眼玄曰这贼化曰贼贼便出去尅符作四料简偈曰夺人不夺境缘自带誵讹拟欲求玄旨思量反责么骊珠光灿烂蟾桂影婆娑觌体无差互还应滞网罗夺境不夺人寻言何处真问禅禅是妄究理理非亲日照寒光淡山遥翠色新直饶玄会得也是眼中尘人境两俱夺从来正令行不论佛与祖那说圣凡情拟犯吹毛剑还如值木盲进前求妙会特地斩精灵人境俱不夺思量意不偏主宾言不异问答理俱全踏破澄潭月穿开碧落天不能明妙用沦溺在无缘又僧问如何是宾中宾曰倚门傍户犹如醉出言吐气不惭惶曰如何是宾中主曰口念弥陀双拄杖目瞽瞳人不出头曰如何是主中宾曰高提祖印当机用利物应知语带悲曰如何是主中主曰横按镆鎁全正令太平寰宇斩痴顽曰既是太平寰宇为甚么却斩痴顽曰不许夜行刚把火直须当道与人看义玄示众我有时先照后用有时先用后照有时照用同时有时照用不同时先照后用有人在先用后照有法在照用同时驱耕夫之牛夺饥人之食敲骨取髓痛下鍼锥照用不同时有问有答立宾立主合水和泥应机接物若是过量人向未举巳前撩起便行犹较些子又示众参学之人大须子细如宾主相见便有言论往来或应物现形或全体作用或把机权喜怒或现半身或乘师子或乘象王如有真正学人X便喝先拈出一箇胶盆子善知识不辨是境便上他境上作模作样便被学人又喝前人不肯放下此是膏肓之病不堪医治唤作宾看主或是善知识不拈出物祇随学人问处即夺学人被夺抵死不肯放此是主看宾或有学人应一箇清净境出善知识前知识辨得是境把得抛向坑里学人言大好善知识知识即云咄哉不识好恶学人便礼拜此唤作主看主或有学人披枷带鎻出善知识前知识更与安一重枷鎻学人欢喜彼此不辨唤作宾看宾大德山僧所举皆是辨魔拣异知其邪正上堂次两堂首座相见同时下喝僧问玄还有宾主也无曰宾主历然乃召众曰要会临济宾主句问取堂中二首座玄应机多用喝会下参徒亦学师喝师曰汝等总学我喝我今问汝有一人从东堂出一人从西堂出两人齐喝一声这里分得宾主么汝且作么生分若分不得巳后不得学老僧喝示众道流切要求取真正见解且莫求佛佛是名句你还识驰求底么三世十方佛祖出来也只为求法如今参学道流也只为求法得法始了未得依前轮回五道云何是法法者是心法心法无形通贯十方目前现用人信不及便乃认名认句向文字中求其意度与佛法天地悬隔山僧说法说心地法便能入净入秽入凡入圣入真入俗要且不是你真俗凡圣能与一切真俗凡圣安名真俗凡圣安这箇名字不得道流把得便用更莫安排方契玄X旨今时学禅者总不识法犹如触鼻羊逢着物安在口里奴郎不辨宾主不分如是之流邪心入道即不得名为真出家人正是真俗家人夫出家者须辨得平常真正见解辨佛辨魔辨真辨伪辨凡辨圣若如是辨得名真出家人若魔佛不辨正是出一家入一家乃唤作造业众生未得名为真出家人只如今有箇佛魔同体若明眼道流魔佛俱打你若爱圣憎凡生死海里沉浮未有了日如何是佛魔你一念心疑处是佛魔你若达得万法无生心如幻化更无一尘一法处处清净即无佛魔佛与众生是染净二境约山僧见处无佛无众生无古无今得者便得不勤时节亦无修证无得无失一切时中更无别法设有一法遇此我说如梦如幻若是真正学道人不见世间过切急要求真正见解但一切入凡入圣入染入净入诸佛国土入弥勒楼阁入毗卢遮那世界处处皆现国土成住坏空佛出于世转大法轮入无余涅槃不见有去来相貌求其生死了不可得便入无生法界处处游履国土入华藏世界尽见诸法空相皆无实法惟有听法无依道人是诸佛之母所以佛从无依生若悟无依佛亦无得若如是见得是真正见解诸方说有道可修有法可证你且说证何法修何道你今用处欠少甚么物修补何处所以言若人修道道不行万般邪境竞头生智剑出来无一物明头未显暗头明若言三十二相八十种好是佛转X轮圣王应是如来明知是幻化古人云如来举身相为顺世间情恐人生断见权且立虗名假言三十二八十也空声有身非觉体无相乃真形一念心歇得处唤作菩提树一念心不能歇得处唤作无明树无明无住处无明无始终若念念心歇不得便上他无明树便入六道四生披毛戴角若歇得便是清净身界一念不生便是上菩提树三界神通变化意生化身有一老宿参便问礼拜即是不礼拜即是玄便喝宿便拜玄曰好箇草贼宿曰贼贼便出去玄曰莫道无事好时首座侍立玄曰还有过也无座曰有玄曰宾家有过主家有过曰二俱有过曰过在甚么处座便出去玄曰莫道无事好大觉到参玄举起拂子觉敷坐具玄掷下拂子觉收坐具参堂去僧众曰此僧莫是和尚亲不礼拜又不喫棒玄闻令唤觉觉至玄曰大众道汝不礼拜又不喫棒莫是长老亲故觉乃珍重下去觉后临绝时谓众曰我有一只箭要付与人时有一僧出曰请和尚箭觉曰汝唤甚么作箭僧喝觉打数下便归方丈却唤其僧入来问曰汝适来会么曰不会觉又打数下掷拄杖曰巳后遇明眼人分明举似人便告寂僧问玄如何是佛法大意玄竖起拂子僧便喝玄便打乃曰大众夫为法者不避丧身失命我于黄檗先师处三度问佛法的的大意三度被打如蒿枝拂相似如今更思一顿谁为下手时有僧出曰某甲下手玄度与拄杖僧拟接玄便打X从谂禅师住赵州大中戊寅从谂住赵州观音院上堂兄弟莫久立有事商量无事向衣钵下坐穷理好老僧行脚时除二时斋粥是杂用心余外更无别用心处若不如此出家大远在又云老僧此间即以本分事接人若教老僧随伊根机接人自有三乘十二分教接他了也若是不会是谁过欤巳后遇着作家汉也道老僧不辜他又云梦幻空华徒劳把捉心若不异万法亦然既不从外得更拘执作么又云千人万人尽是覔佛汉子覔一箇道人也无若与空王为弟子莫教心病最难医僧问十二时中如何用心谂曰汝被十二时辰使老僧使得十二时上堂示众如明珠在掌胡来胡现汉来汉现老僧把一枝草为丈六金身用把丈六金身为一枝草用佛是烦恼烦恼是佛时有僧问未审佛是谁家烦恼曰与一切人烦恼曰如何免得曰用免作么谂扫地有人问云和尚是善知识为什么有尘曰外来又僧问清净伽蓝为什么有尘曰又有点也大众晚参谂曰今夜答话去也有解问者出来时有一僧便出礼拜谂曰比来抛砖引玉却引得箇𡐊子有僧游五台问一婆子曰台山路向什么处去曰蓦直去僧便去婆子曰又恁么去也其僧举似谂谂曰待我去勘破这婆子谂至明日便去问台山路向什么处去曰蓦直去谂便去婆子曰又恁么去也谂归院谓僧曰我为汝勘破这婆子了也有僧问学X人乍入丛林乞师指示曰喫粥也未曰喫粥了也曰洗钵盂去僧问如何是祖师西来意曰庭前柏树子曰和尚莫将境示人曰我不将境示人曰如何是祖师西来意曰庭前栢树子问新到曾到此间么曰曾到曰喫茶去又问僧僧曰不曾到曰喫茶去院主问曰为甚曾到也云喫茶去不曾到也云喫茶去谂召院主主应诺谂曰喫茶去僧问狗子还有佛性也无曰无曰上至诸佛下至蝼蚁皆有佛性狗子为甚却无曰为伊有业识在又僧问狗子还有佛性也无曰有曰既有为甚入这皮袋里曰知而故犯有官人问和尚还入地狱否曰老僧末上入曰大善知识为甚么入地狱曰我若不入阿谁教化汝一日与文远侍者行乃指一片地曰这里好造箇巡舖远便去路旁立曰把将公验来谂与一掴远曰公验分明过一日与远论义曰鬪劣不鬪胜胜者输果子曰请和尚立义曰我是一头驴曰我是驴胃曰我是驴粪曰我是粪中虫曰在彼中作么曰在彼中过夏谂曰把将果子来一日在东司上见远过蓦召文远远应诺谂曰东司上不可与汝说佛法上堂金佛不度炉木佛不度火泥佛不度水真佛内里坐菩提涅槃真如佛性尽是贴体衣服亦名烦恼实际理地甚么处着一心不生万法无咎汝但究理坐看三二十年若不会截取老僧头去又云你若一生不离丛林不语五年十载无人嗔你作痖汉巳后佛也不柰你何僧问万法X归一一归何处曰我在青州作得一领布衫重七斤问承闻和尚亲见南泉是否曰镇州出大萝卜头马大夫问和尚还修行也无曰老僧若修行即祸事曰和尚若不修行教甚么人修行曰大夫是修行底人曰某甲何名修行曰若不修行争得扑在人王位中餧得来赤冻红地无有解出期大夫乃下泪拜谢良价禅师开法洞山良价初住新丰山次盛化于洞山作五位君臣颂曰正中偏三更初夜月明前莫恠相逢不相识隐隐犹怀旧日嫌偏中正失晓老婆逢古镜分明觌面别无真休更迷头还认影正中来无中有路隔尘埃但能不触当今讳也胜前朝断舌才兼中至两刃交锋不须避好手犹如火里莲宛然自有冲天志兼中到不落有无谁敢和人人尽欲出常流折合还归炭里坐一日价问僧名甚么曰某甲曰阿那箇是阇黎主人公曰见祗对次曰苦哉苦哉今时人例皆如此祇认得驴前马后底将为自已佛法平沉此之是也宾中主尚未分如何辨得主中主僧便问如何是主中主曰阇黎自道取曰某甲道得即是宾中主如何是主中主曰恁么道即易相续也大难遂示颂曰嗟见今时学道流千千万万认门头恰似入京朝圣主祇到潼关即便休又曰向时作么生奉时作么生功时作么生共功时作么生功功时作么生问如何是向曰喫饭时作么生曰如何是奉曰背时作么生曰如何X是功曰放下䦆头时作么生曰如何是共功曰不得色曰如何是功功曰不共颂曰圣主繇来法帝尧御人以礼曲龙腰有时閙市头边过到处文明贺圣朝净洗浓粧为阿谁子规声里劝人归百花落尽啼无尽更向乱峯深处啼枯木花开劫外春倒骑玉象趂麒麟而今高隐千峯外月皎风清好日辰众生诸佛不相侵山自高兮水自深万别千差明底事鹧鸪啼处百花新头角才生巳不堪拟心求佛好羞慙迢迢空劫无人识肯向南询五十三有僧不安要见价价遂往僧曰和尚何不救取人家男女曰你是甚么人家男女曰是大阐提人家男女价良久僧曰四山相逼时如何曰老僧日前也向人家屋檐下过来曰回互不回互曰不回互曰教某甲向甚处去曰粟畬里去僧嘘一声曰珍重便坐脱价以拄杖敲头三下曰汝祇解与么去不解与么来道膺幽州王氏子儿稚中骨气深稳言少理多十岁出家二十五成大僧其师令习毗尼非其好弃之游方至翠微参无学会有僧自豫章来盛称洞山法席于是造新丰谒良价价问甚处来曰翠微来曰翠微有何言句曰翠微供养罗汉某甲问供养罗汉罗汉还来否微曰你每日噇箇甚么价曰实有此语否曰有曰不虗参见作家来遂问汝名甚么曰道膺曰何不向上更道曰向上即不名道膺曰与老僧祗对道吾底语一般膺问如何是祖师意曰阇黎他后有把茅盖头X忽有人问如何祗对曰道膺罪过一日价曰吾闻思大和尚生倭国作王是否曰若是思大佛亦不作价然之一日问膺甚处去来曰蹋山来曰那箇山堪住曰那箇山不堪住曰恁么则国内总被阇黎占却曰不然曰恁么则子得箇入路曰无路曰若无路争得与老僧相见曰若有路即与和尚隔山去也价乃曰此子巳后千人万人把不住去在普化禅师示寂咸通元年普化将示灭乃入市谓人曰乞我一箇直裰人或与披袄或与布裘皆不受振铎而去义玄令人送与一棺化笑曰临济厮儿饶舌便受之乃辞众曰普化明日去东门死也至明日郡人相率送化出城化厉声曰今日塟不合青乌乃曰明日南门迁化至明日出南门人又随之化又曰明日出西门方吉至日人出渐稀出巳还返人意稍怠第四日自擎棺出北门外振铎入棺而逝郡人奔走出城揭棺视之巳不见惟闻空中铎声渐远莫测其繇本寂又名躭章莆田黄氏子幼而奇逸习儒业不甘处俗年十九出家二十五登戒咸通初至洞山参良价价问阇黎名甚么曰本寂曰那箇聻曰不名本寂价深契之以为堪任大法自此入室慧寂禅师开法仰山慧寂初领众住王莾山一日禅床陷入地中地神告曰此山不任和尚居止东南有大仰山乃人间福地X遂迁仰山上堂汝等诸人各自回光返照莫记吾言汝无始劫来背明投暗妄想根深卒难顿拔所以假设方便夺汝麤识如将黄叶止啼有甚么是处亦如人将百种货物与金宝作一铺货卖祇拟轻重来机所以道石头是真金铺我这里是杂货舖有人来覔鼠粪我亦拈与他来覔真金我亦拈与他时有僧问鼠粪即不要请和尚真金曰啮镞拟开口驴年亦不会僧无对寂曰索唤则有交易不索唤则无我若说禅宗身边要一人相伴亦无岂况有五百七百众耶我若东说西说则争头向前釆拾如将空拳诳小儿都无实处我今分明向汝说圣边事且莫将心凑泊但向自已性海如实而修不要三明六通何以故此是圣末边事如今且要识心达本但得其本不愁其末他时后日自具去在若未得本纵饶将情学他亦不得汝岂不见沩山和尚云凡圣情尽体露真常事理不二即如如佛一日因归沩山省觐灵祐祐问子既称善知识争辨得诸方来者知有不知有有师承无师承是义学是玄学子试说看曰慧寂有验处但见僧来便竖起拂子问伊诸方还说这箇不说又曰这箇且置诸方老宿意作么生祐叹曰此是从上宗门中牙爪刘侍御问了心之旨可得闻乎曰若要了心无心可了无了之心是名真了陆希声相公欲来见先作此相封呈寂开封于圆相下面书云不思而知落第二头思而知之作第三首遂封回声见即X入山寂乃门迎声才入门便问三门俱开从何入门曰从信门入至法堂又问不出魔界便入佛界时如何寂以拂子倒点三下声便设礼又问和尚还持戒否曰不持戒曰还坐禅否曰不坐禅声良久寂曰会么曰不会曰听老僧一颂滔滔不持戒兀兀不坐禅酽茶两三碗意在䦆头边寂却问承闻相公看经得悟是否曰弟子因看涅槃经有云不断烦恼而入涅槃得箇安乐处寂竖起拂子曰祇如这箇作么生入曰入之一字也不消得曰入之一字不为相公声便起去有僧参次问和尚还识字否曰随分僧以手画此相拓呈寂以衣袖拂之僧又作此相拓呈寂以两手作背抛势僧以目视之寂低头僧遶寂一匝寂便打僧遂出去又寂坐次见一僧从外来便问讯了向东边乂手立目视寂寂乃垂下左足僧却过西边乂手立寂垂下右足僧向中间乂手立寂收双足僧礼拜寂曰老僧自住此未曾打着一人拈拄杖便打僧便腾空而去又寂坐次有僧来作礼寂不顾僧乃问寂识字否曰随分僧乃右旋一匝曰是甚么字寂于地上书十字酬之僧又左旋一匝曰是甚么字寂改十字作卍字僧画此相以两手拓如修罗掌日月势曰是甚么字寂乃画此卍相对之僧乃作娄至德势寂曰如是如是此是诸佛之所护念汝亦如是吾亦如是善自护持僧礼谢腾空而去时有一道者见经五日后遂问寂寂曰汝还见否曰某甲见出X门腾空而去曰此是西天罗汉故来探吾道曰某虽覩种种三昧不辨其理曰吾以义为汝解释此是八种三昧是觉海变为义海体则同然此义合有因有果即时异时总别不离隐身三昧也又有梵僧从空而至寂曰近离甚处曰西天曰几时离彼曰今早曰何太迟生曰游山翫水曰神通游戏则不无阇黎佛法须还老僧始得曰特来东土礼文殊却遇小释迦遂出梵书贝多叶与寂作礼乘空而去自此号小释迦有僧问禅宗顿悟毕竟入门的意如何曰此意极难若上根上智一闻千悟得大总持此根人极难得其有根微智劣所以道若不安禅静处到这里总须茫然曰除此格外还别有方便令学人得入也无曰别有别无令汝心不安汝是甚处人曰幽州人曰汝还思彼处否曰常思曰彼处楼台林苑人马骈阗汝还思思底还有许多般也无曰某甲到这里一切不见有曰汝解犹在境信位即是人位即未是据汝所解祇得一玄得坐披衣向后自看僧礼谢而去大慈山寰中禅师入寂寰中住大慈一日有僧辞中问甚处去曰江西去曰我劳汝一段事得否曰和尚有什么事曰将取老僧去曰更有过于和尚者亦不能将得去中便休僧后举似良价价曰阇黎争合恁么道曰和尚作么生曰得价又问大慈别有甚言句曰有时示众曰说得一丈不如行取一尺说得一尺不如行取一寸曰我不X恁么道曰和尚作么生曰说取行不得底行取说不得底咸通三年二月十五日不疾而逝寿八十三文喜至洪州观音院参慧寂顿了心契寂令充典座文殊现于粥镬上喜以搅竹篦便打曰文殊自文殊文喜自文喜殊乃说偈曰苦瓠连根苦甜瓜彻蒂甜修行三大劫却被老僧嫌一日有异僧来求斋食喜减已分馈之寂预知问曰适来果位人至汝给食否曰辍已回施曰汝大利益义存泉州曾氏子家世奉佛襁褓中闻钟鼓声或见幡花像设必为动容出家受戒久历禅会到洞山作饭头淘米次良价问淘沙去米淘米去沙曰沙米一时去曰大众喫箇甚么存遂覆却米盆价曰据子因绿合在德山一日辞价价曰子甚处去曰归岭中去曰当时从甚么路出曰从飞猿岭出曰今回向甚么路去曰从飞猿岭去曰有一人不从飞猿岭去子还识么曰不识曰为甚么不识曰他无面目曰子既不识争知无面目存无对于是谒德山宣鉴问从上宗乘学人还有分也无鉴打一棒曰道甚么曰不会至明日请益鉴曰我宗无语句实无一法与人存有省鉴宗长兴钱氏子父晟有疾割股食之绐曰他畜之肉父病因愈乃求出家后谒齐安顿契心要咸通三年至径山见言宇荒凉僧徒分散宗意欲追还旧观遂驻钖焉道膺禅师住云居道膺自受良价心印结菴于三峯经旬不赴堂价问X子近日何不赴斋曰每日自有天神送食曰我将谓汝是箇人犹作这箇见解在汝晚间来膺晚至价召膺菴主膺应诺价曰不思善不思恶是甚么膺回菴寂然宴坐天神自此竟寻不见如是三日乃绝然犹月一来谒价价呵其未忘情于道为杂遂焚菴去海昏登欧阜乃庐山西北崦冠世绝境就树缚屋而居号云居衲子亦追求而集散处山间树下久成苫架说法其下示众佛法有什么多事行得即是但知心是佛莫愁佛不解语欲得如是事还须如是人若是如是人愁箇甚么若云如是事即难自古先德醇素任真元来无巧他根本脚下实有力即是不思议人握土成金若无如是事饶汝说得簇花簇锦相似人总不信受又曰暂时不在如同死人岂况如今论年论月不在如人常在愁什么家事不办欲知久远事祇在如今如今若得久远亦得如人千乡万里归家行到即是是即一切总是不是即一切总不是又曰升天底事须对众掉却十成底事须对众去却掷地作金声不须回头顾着自余有什么用处不见二祖当时诗书博覧三藏圣教如观掌中因什么更求达磨安心将知此门中事不是等闲所以道智人不向言中取得人岂向说中求又曰一切是须向这里及尽始得无过若一毫去不尽即被尘累岂况更多差之毫釐过犯山岳古人道学处不玄尽是流俗闺合中物舍不得俱为渗漏一日令侍者送袴与一住菴X道者道者曰自有娘生袴竟不受膺再令侍者问娘未生时着箇甚么道者无语后迁化有舍利持似膺膺曰直饶得八斛四斗不如下得一转语好大同怀宁刘氏子参无学得悟一日问学如何是佛理曰佛即不理曰莫落空否曰真空不空复示谶偈曰佛理何曾理真空又不空大同居寂住敷演我师宗同住投子山院名寂住义存到同指菴前一片石曰三世诸佛总在里许曰须知有不在里许者同乃归菴中坐游龙眠有两路存问那箇是龙眠路同以杖指之存曰东去西去曰不快漆桶存问一槌便就时如何曰不是性燥汉曰不假一槌时如何曰不快漆桶存问此间还有人参也无同将䦆头抛向存面前存曰恁么则当处掘去也曰不快漆桶存在德山作饭头一日饭迟山擎钵下法堂存晒饭巾次见山乃曰钟未鸣鼓未响拓钵向甚处去山归方丈存举似全奯奯曰大小德山未会末后句在山闻令侍者唤问曰汝不肯老僧那奯密启其意明日陞堂果与寻常不同奯拊掌大笑曰且喜堂头老汉会末后句他后天下人不柰伊何虽然也祇得三年活全奯禅师住鄂州巖头全奯住巖头示众伹明取纲宗本无实法不见道无实无虗若向事上覰即疾若向意根下寻卒摸索不着又曰此是向上人活计只露目前些子如同电拂如击石火截断两头灵然自在若道向上有法有事X真椀鸣声荼猢汝系罩汝古人唤作系驴橛若将实法与人土亦消不得又曰欲得易会但知于声色前不被万境惑乱自然露倮倮地自然无事送向声色前荡荡地恰似一团火𦦨相似触着便烧更有甚么事不见道非是尘不侵自是我无心又曰若是有筋骨底不用多诸处行脚也须带眼始得莫被人谩不见道依法生解犹落魔界夫唱教须一一从自已胸襟中吐得出来与人为榜样又曰是句亦刬非句亦刬自然转辘辘地露倮倮地饱齁齁地不解却不解齩不见道却物为上逐物为下又曰才有所重便成窠臼古人唤作贴体衣病最难治又曰无依无欲便是能仁古人道置毒药安乳中乃至醍醐亦能杀人这箇不是汝习学得底莫错认门头户口赚汝腊月三十日赤閧閧地无益智广禅师居九座山智广隐居巖谷宣宗时复出南山咸通六年至九座山忽逢巨蟒欲来吞广广钖先飞撑拄蟒口趺坐入定其中神来谢罪广不顾逮出定蟒化为石矣既而雷雨涌沙夷成院基山神移山八维荫映慧忠杨州柳氏子住龟洋二十年不出山咸通六年一日谓弟子曰众生不能解脱者情累尔悟道易明道难问如何得明道去忠曰但脱情见其道自明矣夫明之为言信也如禁蛇人信其呪力药力以蛇绾弄揣怀袖中无难未知呪药等力者怖骇弃去但谛见自心X情见便破今千疑万虑不得用者是未见自心者也忽索香焚罢安坐而化谥归寂德山宣鉴禅师示寂咸通六年十二月日宣鉴因示疾有僧问还有不病者无曰有曰如何是不病者曰阿爷阿爷复告众曰扪空追响劳汝心神梦觉觉非竟有何事言讫安坐而化寿八十六腊六十五谥见性禅师鉴宗禅师入寂鉴宗住径山法席之盛冠于江淛咸通七年三月五日集众说法端坐而化谥无上洪諲乌程吴氏子少依鉴宗削发受具戒初习律乘弃之游心经论机辩风生耆宿下之归觐宗宗问汝于时中将何以报答四恩諲茫然无对废食三日宗曰佛祖正法直截亡诠汝算海沙于理何益但能莫存知见泯绝外缘离一切心即汝真性諲于言下有省即呈偈云这箇非他物元来不昧机达而全体现应处不思议宗曰汝问取察师兄察曰师弟高见非吾境界諲乃辞徧参诸方初谒云巖不契后参灵祐顿释蒙滞会昌沙汰众皆悲惋諲曰大丈夫遭此厄会岂非命也何乃效儿女子态乎大中初复沙门相咸通七年上径山宗委以住持事諲辞甚力宗曰吴中佛法借于子耳何辞之有宗入灭四众请諲补第三世法嗣沩山佛日本空来访諲问承闻长老独化一方何以荐游峯嵿曰朗月当空挂氷霜不自寒曰莫便是长老家风X么曰峭峙万重关于中含宝月曰此犹是文言作么生是长老家风曰今日赖遇佛日空却问隐密全真时人知有道不得太省无辜时人知有道得于此二途犹是时人昇降处未审长老亲道自道如何道曰我家道处无可道曰如来路上无私曲便请玄音和一场曰任汝二轮更互照碧潭云外不相关曰为报白头无限客此回年少莫归乡曰老少同轮无向背我家玄路勿参差曰一言定天下四句为谁宣諲因示偈曰东西不相顾南北为谁留汝言有三四我道一也无许州金明上座闻諲说法类石霜乃曰我往问之彼若果合当为渠作园头如其不然我则掀倒禅床遂问諲曰一毫穿众穴时如何曰直须老去曰老去后如何曰光靴任汝光靴结褁任汝结褁明乃作礼为之治圃三年漳州罗汉参关南常问如何是大道之源常打汉一拳汉遂有省乃为歌曰咸通七载初参道到处逢言不识言心里疑团若栲栳三春不乐止林泉忽遇法王毡上座便陈疑恳向师前师从毡上那伽起袒膊当胸打一拳骇散疑团獦狚落举头看见日初圆从兹蹬蹬以碣碣直至如今常快活只闻肚里饱膨脝更不东西去持钵石梯嗣茱萸一日因侍者请浴梯曰既不洗尘亦不洗体汝作么生曰和尚先去某甲将皂角来梯呵呵大笑一日见侍者托钵赴堂乃唤侍者侍者应诺梯曰甚处去曰上堂斋去曰我岂不知汝上堂斋去曰除此外X别道箇甚么曰我祇问汝本分事曰和尚若问本分事某甲实是上堂斋去曰汝不缪为我侍者金华俱胝住菴时有一尼名实际戴笠子到菴直入更不下笠持钖遶禅床三匝曰道得即下笠如是三问胝皆无对尼便去胝曰日势稍晚何不且住曰道得即住胝又无对尼便行胝叹曰我虽处丈夫之形而无丈夫之气不如弃菴往诸方参寻知识去遂打叠行脚其夜山神告曰不须离此来日有肉身菩萨来为和尚说法次日天龙到菴胝迎礼具陈前事龙只竖一指示之胝忽然大悟后学者参问胝惟举一指菴中有一童子人问和尚寻常以何法示人童子亦竖起指人谓胝曰和尚童子亦会佛法凡有问皆如和尚竖指一日胝袖刀问童子曰闻你会佛法是否曰是曰如何是佛童子竖指胝以刀断其指童子呌唤走出胝召童子童子回首胝曰如何是佛童子举手不见指头豁然大悟胝将顺世谓众曰吾得天龙一指禅一生用不尽要会么竖起指头便脱去楚南禅师住千顷楚南住千顷慈云院示众诸子设使解得三世佛教如缾注水及得百千三昧不如一念修无漏道免被人天因果系绊时有僧问无漏道如何修曰未有阇黎时体取曰未有某甲时谁人体曰体者亦无又曰微有念生便具五阴三界轮回生死皆从汝一念生所以佛教诸菩萨云佛所护念X临济义玄禅师示寂义玄住临济高提三玄三要大振黄檗宗风咸通八年四月十日将示寂上堂吾灭后不得灭却吾正法眼藏时慧然出曰争敢灭却和尚正法眼藏玄曰巳后有人问你向他道什么然便喝玄曰谁知吾正法眼藏向这瞎驴边灭却遂说传法偈曰沿流不止问如何真照无边说似他离相离名人不禀吹毛用了急须磨颂毕端坐而逝义存与全奯至鳌山镇阻雪奯每日打睡存一向坐禅一日唤曰师兄师兄且起来曰作甚么曰今生不着便共文䆳箇汉行脚到处被他带累今日到此又祇管打睡奯喝曰噇眠去每日床上坐恰似七村里土地他时后日魔魅人家男女去在存点胸曰我这里未稳在不敢自谩曰将谓你他日向孤峯嵿上盘结草菴播扬大教犹作这箇语话曰我实未稳在曰若实如此据你见处一一通来是处与你证明不是与你刬却曰我初到盐官见上堂举色空义得箇入处曰此去三十年切忌举着又见洞山过水偈曰切忌从他覔迢迢与我踈渠今正是我我今不是渠曰若与么自救也未彻在曰后问德山从上宗乘中事学人还有分也无德山打一棒曰道甚么我当时如桶底脱相似奯乃喝曰不闻道从门入者不是家珍他后若欲播扬大教一一从自已胸襟中流出将来与我盖天盖地去存于言下大悟便作礼起连声呌曰师兄今日始是鳌山成X道今日始是鳌山成道良价禅师传法本寂本寂自入室洞山盘桓数载乃辞去良价嘱曰吾在云巖先师处亲印宝镜三昧事穷的要今付于汝词曰如是之法佛祖密付汝今得之宜善保护银盌盛雪明月藏鹭类之弗齐混则知处意不在言来机亦赴动成窠臼差落顾伫背触俱非如大火聚但形文彩即属染污夜半正明天晓不露为物作则用拔诸苦虽非有为不是无语如临宝镜形影相覩汝不是渠渠正是汝如世婴儿五相完具不去不来不起不住婆婆和和有句无句终不得佛语未正故重离六爻偏正回互叠而为三变尽成五正中来偏中至正中偏偏中正兼中到如茎草味如金刚杵正中妙挟敲唱双举通宗通涂挟带挟路错然则吉不可犯忤天真而妙不属迷悟因缘时节寂然昭着细入无间大绝方所毫忽之差不应律吕今有顿渐缘立宗趣宗趣分矣即是规矩宗通趣极真常流注外寂中摇系驹伏鼠先圣悲之为法檀度随其颠倒以缁为素颠倒想灭肯心自许要合古辙请观前古佛道垂成十劫观树如虎之缺如马之馵以有下劣宝几珍御以有惊异貍奴白牯羿以巧力射中百步箭锋相直巧力何预木人方歌石女起舞非情识到宁容思虑臣奉于君子顺于父不顺非孝不奉非辅潜行密用如愚若鲁伹能相续名主中主价又曰末法时代人X多干慧要辨真伪有三种渗漏一曰见渗漏机不离位堕在毒海二曰情渗漏滞在向背见处偏枯三曰语渗漏究玅失宗机昧终始浊智流转于此三种子宜知之既授宗旨复问寂曰子向甚么处去曰不变异处去曰不变异处岂有去耶曰去亦不变异居遁南城郭氏子初参无学问如何是祖师西来意学曰与我将禅板来遁遂过禅板学接得便打遁曰打即任打要且无祖师西来意又参义玄问如何是祖师西来意玄曰与我将蒲团来遁遂过蒲团玄接得便打遁曰打即任打要且无祖师西来意又参宣鉴问学人仗镆鎁剑拟师头时如何鉴引颈曰㘞遁曰师头落也鉴微笑后参良价价问近离甚处曰德山曰德山有何言句遁举前话价曰他道什么曰他无语曰莫道无语且试将德山落底头呈似老僧看遁于此有省遂焚香遥望德山礼拜忏悔鉴闻之曰洞山老汉不识好恶这汉死来多少时救得有什么用处从他担老僧头遶天下走遁乃止洞山又问学人自到法席不蒙示诲一法意在于何曰争怪得老僧一日问如何是祖师西来意曰待洞水逆流即向汝道遁始悟厥旨颂曰学道如钻火逢烟未可休直待金星现归家始到头又曰学道先须有悟繇还如惯鬪快龙舟虽然旧阁闲田地一度嬴来方始休庆诸禅师复住石霜庆诸初住石霜后隐长沙浏阳人莫识者因僧举洞X山解制上堂秋初夏末兄弟东去西去直须向万里无寸草处去诸曰何不道出门便是草良价闻之惊曰浏阳乃有古佛耶自是僧众迎诸再住石霜洞山良价禅师示寂咸通十年三月良价示疾令沙弥传语道膺嘱曰他或问和尚安乐否但道云巖路相次绝也汝下此语须远立恐他打汝沙弥领旨去传语声未绝早被膺打一棒僧问和尚违和还有不病者无曰有曰不病者还看和尚否曰老僧看他有分曰未审和尚如何看他曰老僧看时不见有病价乃问僧离此殻漏子向甚么处与吾相见僧无对因示颂曰学者恒沙无一悟过在寻他舌头路欲得忘形泯踪迹努力慇懃空里步遂命剃发澡身披衣声钟辞众俨然坐化时大众号恸移晷不止价忽开目曰出家人心不附物是真修行劳生息死于悲何有复令主事僧办愚痴斋众犹恋慕不巳延七日食具方备价亦随众斋毕乃曰僧家无事大率临行之际勿须喧动遂归丈室端坐长往谥悟本禅师塔曰慧觉道全初参良价问如何是出离之要曰阇黎足下烟生全当下契悟价殁众请全住持海众悦服本寂禅师开法曹山本寂辞良价遂造曹溪礼塔还止临川有佳山水因定居焉以志慕六祖乃名山为曹示众僧家在此等衣线下理须会通向上事莫作等闲若也承当处分X明即转他诸圣向自已背后方得自繇若也转不得直饶学得十成却须向他背后乂手说什么大话若转得自已则一切麤重境来皆作得主宰假如泥里倒地亦作得主宰如有僧问药山曰二乘教中还有祖意也无曰有既有达磨又来作么曰只为有所以来岂非作得主宰转得归自已乎如经曰大通智胜佛十劫坐道场佛法不现前不得成佛道言劫者滞也谓之十成亦曰断渗漏也只是十道头绝矣不忘大果故云守住躭着名为取次承当不分贵贱不见南泉曰饶汝十成犹较王老师一线道也大难事到此直须子细始得明白自在不论天堂地狱饿鬼畜生但是一切处不移易元是旧时人只是不行旧时路若有欣心还成滞着如今人说箇净洁处爱说向去事此病最难治若是世间麤重事却是轻净洁病为重只如佛味祖味尽为滞着先师曰拟心是犯戒若也得味是破斋且唤作什么作味只是佛味祖味才有欣心便是犯戒祖师出世亦只为这箇亦不独为汝今时莫作等闲黧奴白牯修行却快不是有禅有道如汝种种驰求覔佛覔祖乃至菩提涅槃几时休歇成办乎皆是生灭心所以不如黧奴白牯兀兀无知不知佛不知祖乃至菩提涅槃及以善恶因果但饥来喫草渴来饮水若能恁么不愁不成办僧问五位君臣旨诀寂曰正位即空界本来无物偏位即色界有万形象正中偏者背理就事偏中正者舍事X入理兼带者冥应众缘不堕诸有非染非净非正非偏故曰虗玄大道无着真宗从上先德推此一位最妙最玄当详审辨明君为正位臣为偏位臣向君是偏中正君视臣是正中偏君臣道合是兼带语问如何是君曰妙德尊寰宇高明朗太虗曰如何是臣曰灵机宏圣道真知利群生曰如何是臣向君曰不堕诸异趣凝情望圣容曰如何是君视臣曰妙容虽不动光烛本无偏曰如何是君臣道合曰混然无内外和融上下平又曰以君臣偏正言者不欲犯中故臣称君不敢斥言是也此吾法之宗要乃作偈曰学者先须识自宗莫将真际杂顽空妙明体尽知伤触力在逢缘不借中出语直教烧不着潜行须与古人同无身有事超岐路无事无身落始终僧问十二时中如何保任曰如过蛊毒之乡水也不得沾他一滴义存与文䆳全奯自湘入江南至新吴山䆳濯足㵎侧见菜叶喜曰此山必有道人可沿流寻之存怒曰汝智眼太浊他日如何辨人彼不惜福如此住山何为咸通年中存回闽登象骨山雪峰创院玄侣骈集僧问和尚见德山得箇甚么便休去曰我空手去空手归上堂诸上座望州亭与汝相见了也乌石岭与汝相见了也僧堂前与汝相见了也又云尽大地撮来如粟米粒大抛向面前漆桶不会打鼓普请看善会禅师开法夹山善会广州廖氏子自得法船子遯世幽栖学者鳞萃X咸通十一年开席夹山上堂有祖以来时人错会相承至今以佛祖言句为人师范若或如此却成狂人无智人去他祇指示汝无法本是道道无一法无佛可成无道可得无法可取无法可舍所以老僧道目前无法意在目前他不是目前法若向佛祖边学此人未具眼在何故皆属所依不得自在本祇为生死茫茫识性无自繇分千里万里求善知识须具正眼求脱虗缪之见定取目前生死为复实有为复实无若有人定得许汝出头上根之人言下明道中下根器波波浪走何不向生死中定当取何处更疑佛祖替汝生死有智人笑汝汝若不会更听一颂劳持生死法惟向佛边求目前迷正理拨火覔浮沤僧问从上立祖意教意和尚为甚么言无曰三年不喫饭目前无饥人曰既是无饥人某甲为甚么不悟曰祇为悟迷却阇黎复示偈曰明明无悟法悟法却迷人长舒两脚睡无伪亦无真僧问拨尘见佛时如何曰直须挥剑若不挥剑渔父栖巢慧然禅师开法三圣慧然得临济正传后辞徧游到处丛林皆以高宾待之先造雪峰后至仰山山问汝名甚么曰慧寂曰慧寂是我名曰我名慧然山呵呵大笑一日有官人参山山问官居何位曰推官山竖起拂子曰还推得这箇么官人无对山令众下语皆不契时然病在延寿堂山令侍者去请下语曰和尚今日有事问未审有X甚么事曰再犯不容山深肯之一日辞去山以拄杖拂子付然然曰某甲巳有师到德山才展坐具山曰莫展炊巾这里无残羹馊饭曰纵有也无着处山便打然接住棒推向禅床上山大笑然哭苍天便下参堂堂中首座号踢天泰问行脚高士须得本道公验作么生是本道公验曰道甚么泰再问然打一坐具曰这漆桶前后触忤多少贤良泰拟人事然便过第二座人事后住三圣上堂我逢人即出出则不为人便下座存奖闻之曰我逢人则不出出则便为人义存禅师传法文偃文偃嘉兴张氏子生知天纵落发受具侍本师数年探穷律部以巳事未明往参道明明才见来便闭却门偃乃扣门明曰谁曰某甲曰作甚么曰巳事未明乞师指示明开门一见便闭偃如是连三日扣门至第三日开门偃乃拶入明便擒住曰道道偃惊不暇答明便推出曰秦时𨍏轹钻遂掩门损偃右足偃从此悟入明乃指见雪峰到庄见一僧问上座今日上山去那曰是曰寄一则因缘问堂头和尚祗是不得道是别人语上座到山见和尚上堂众才集便出握腕立地曰这老汉项上铁枷何不脱却僧一依教峰见这僧与么道便下座拦胸把住曰速道速道僧无对峰拓开曰不是汝语曰是某甲语曰侍者将绳棒来曰是庄上一浙中上座教某甲来道曰大众去庄上迎取五百人善知识来偃次日上山峰才见便曰X因甚得到与么田地偃乃礼拜温研积稔遂传宗印存奖禅师开法兴化存奖初在临济为侍者元安来参义玄玄问甚处来曰銮城来曰有事相借问得么曰新戒不会曰打破大唐国覔箇不会底人也无参堂去奖随后请问曰适来新到是成褫他不成褫他曰我谁管你成褫不成褫曰和尚祇解将死雀就地弹不解将一转语盖覆却曰你又作么生曰请和尚作新到玄遂曰新戒不会曰却是老僧罪过曰你语藏锋奖拟议玄便打至晚玄又曰我今日问新到是将死雀就地弹就窠子里打及至你出得语又喝起了向青云里打曰草贼大败玄便打后在三圣会里为首座常曰我向南方行脚一遭拄杖头不曾拨着一箇会佛法底人慧然曰你具甚么眼便恁么道奖便喝然曰须是你始得后大觉闻举遂曰作么生得风吹到大觉门里来奖后到大觉为院主一日觉唤院主我闻你道向南方行脚一遭拄杖头不曾拨着一箇会佛法底人你凭甚么道理便与么道奖便喝觉便打奖又喝觉又打奖再喝觉亦打奖曰某甲于三圣师兄处学得箇宾主句总被师兄折倒了也愿与某甲箇安乐法门曰这瞎汉来这里纳败缺脱下衲衣痛打一顿奖于言下荐得先师于黄檗处喫棒底道理住兴化拈香此一炷香本为三圣师兄三圣于我太孤本为大觉师兄大觉于我太赊不如供养临济先师示众我闻X前廊下也喝后架里也喝诸子汝莫盲喝乱喝直饶喝得兴化向虗空里扑下来一点气也无待我苏息起来向汝道未在何故我未曾向紫罗帐里撒真珠兴汝诸人去在胡喝乱喝作么一日谓克宾维那曰汝不久为唱导之师曰不入这保社曰会了不入不会了不入曰总不与么奖便打曰克宾维那法战不胜罸钱五贯设饡饭一堂次日奖自白椎曰克宾维那法战不胜不得喫饭即便出院僧问四面八方来时如何曰打中间底僧礼拜奖曰昨日赴箇村斋中途遇一阵卒风暴雨却向古庙里躲避得过本空参道膺禅师本空初游天台甞曰如有人夺得我机者即我师矣寻抵江西谒道膺作礼而问曰二龙争珠谁是得者膺曰卸却业身来与子相见曰业身巳卸曰珠在甚么处空无对遂投诚入室时空年始十三本寂住曹山一日有纸衣道者来参寂问莫是纸衣道者否曰不敢曰如何是纸衣下事曰一裘才挂体万法悉皆如曰如何是纸衣下用纸衣近前拱立曰诺便脱去寂笑曰汝祇解与么去何不解恁么来纸衣忽开眼问曰一灵真性不假胞胎时如何曰未是妙曰如何是妙曰不借借纸衣退坐堂中而化寂示偈曰觉性圆明无相身莫将知见妄踈亲念异便于玄体昧心差不与道为隣情分万法沉前境识鉴多端丧本真如是句中全晓会了然无事昔时人X师备禅师开法玄沙师备闽县谢氏子父以渔为业因夜泛船堕水备鼓棹而救见水中月乃云先达有言一切诸法皆如水月若父存与其同杀只益三途之苦今既不可救莫若舍缘出家报父恩也于是断发受具芒鞵布衲食才接气宴坐终日与义存亲近存以其苦行唿为头陀甞携囊出岭拟欲遍参忽到险峻之处筑着脚指血流痛楚叹曰是身非有痛从何来是身是苦毕竟无生休休遂不出岭依存咨决心要一日存召曰备头陀何不徧参去曰达磨不来东土二祖不往西天存然之称曰备头陀再来人也后忽梦父来谢曰荷子出家我得生天故来报汝存登象骨山备入室又阅楞严发明心地自是应机敏捷与修多罗冥契诸方玄学有所未决必从之请益一日辞存曰启和尚人人自繇自在师备如今下山去曰是谁与么道曰是和尚与么道曰汝作么生曰不自繇自在曰知自是结屋玄沙众相寻而至遂成丛林上堂佛道闲旷无有程涂无门为解脱之门无意作道人之意不在三际故不可升沉建立乖真非属造化动则起生死之本静则醉昏沉之乡动静双泯即落空亡动静双收颟顸佛性必须对尘对境如枯木寒灰临时应用不失其宜镜照诸像不乱光辉鸟飞空中不杂空色所以十方无影像三界绝行踪不堕往来机不住中间意钟中无鼓响鼓中无钟声钟鼓不相交句句无X前后如壮士展臂不借他力师子游行岂求伴侣九霄绝翳何用穿通一段光明未曾昏昧夫佛出世者元无出入盖名相无体道本如如法尔天真不同修证祇要虗闲不昧作用不涉尘泥箇中若纤毫不尽即为魔王眷属句前句后是学人难处所以道一句当机八万法门永绝生死直饶得似秋潭月影静夜钟声随扣击以无亏触波澜而不散犹是生死岸头事道人行处如火销氷终不却成氷箭既离弦无返回势所以牢笼不肯住唿唤不回头古圣不安排至今无处所若到这里步步登玄不属邪正识不能识智不能知动便失宗觉即迷旨二乘胆战十地魂惊语路处绝心行处灭直得释迦掩室于摩竭净名杜口于毗耶须菩提唱无说而显道释梵绝听而雨花若与么现前更疑何事没栖泊处离去来今限约不得心思路绝不因庄严本来清净动用语笑随处明了更无欠少古德云情存圣量犹落法尘巳见未忘还成渗漏不可道持斋持戒长坐不卧住意观空凝神入定便当去也有甚么交涉西天外道入得八万劫定劫数满后不免轮回盖为道眼不明生死根源不破夫出家儿即不然不可同他外道也如今甚么处不是汝甚么处不分明甚么处不露现何不与么会去如实未有发明切须在急时中忘餐失𥨊似救头然如丧身命冥心自救放舍闲缘歇却心识方有少许相亲若不如是明朝后日尽被识情带将去有X甚么自繇分又诸行无常是生灭法世间难信之法具大根器方能明达今生若彻万劫亦然古德云直向今生须了却谁能累劫受余殃又曰玄沙游径别时人切须知三冬阳气盛六月降霜时有语非关舌无言切要词会我最后句出世少人知志勤福州人参懒安因见桃花悟道安嘱曰从缘悟达永无退失善自护持久之归福州因到玄沙看师备备曰那里何似这里曰也只是桑梓别无他故曰在也无曰常然曰何不道曰有甚难曰便请曰三十年来寻剑客几回叶落几抽枝自从一见桃花后直至如今更不疑曰甚生桑梓之能曰向道固非外物曰如是曰不敢曰谛当甚谛当敢保老兄未彻在曰和尚还彻也未曰与么始得曰亘古亘今曰甚好备遂作偈曰三十年来只如常几回落叶放毫光自此一出云霄外体性圆音应法王住灵云上堂诸仁者所有长短尽至不常且观四时草木叶落花开何况尘劫来天人七趣地水火风成坏轮转因果将尽三恶道苦毛发不曾添减惟根蔕神识常存上根者遇善友伸明当处解脱便是道场中下愚痴不能觉照沉迷三界流转生死释尊为伊天上人间设教证明显发智道汝等还会么僧问如何得出离生死勤曰青山元不动浮云任去来睦州道明禅师入寂道明住睦州示众汝等诸人还得箇入头处也未若X未得箇入头处须覔箇入头处若得箇入头处巳后不得孤负老僧时有僧出礼拜曰某甲终不敢孤负和尚曰早是孤负我了也寻常见衲僧来即闭门或见讲僧乃召曰座主主应诺明曰担板汉上堂裂开也在我揑聚也在我时有僧问如何是裂开曰三九二十七菩提涅槃真如解脱即心即佛我且与么道你又作么生曰某甲不与么道曰盏子扑落地碟子成七片曰如何是揑聚明乃歛手而坐一日陞坐曰首座妳女口曰在寺主妳女口曰在维那妳女口曰在曰三段不同今当第一向下文长付在来日下座又示众大事未明如丧考妣大事既明如丧考妣是年临终召门人曰此处缘息吾当逝矣乃跏趺而寂火焚舍利如雨收灵骨建塔寿九十八腊七十六陈操尚书参道明得悟一日操问明曰和尚看甚么经曰金刚经曰六朝翻译此当第几明举经曰一切有为法如梦幻泡影一日斋僧次拈起餬饼问曰江西湖南还有这箇么曰尚书适来喫什么曰敲钟谢响又一日斋僧次躬行饼僧展手接操乃缩手僧无语操曰果然果然一日与僚属登楼望见数僧来一官人曰来者总是行脚禅僧曰不是曰焉知不是曰待近来与你勘过僧至楼前操蓦召曰上座僧皆回首操谓诸官曰不信道惟有云门一人他勘不得参见睦州来本空谒善会禅师本空得法道膺后四年到夹山才入门见维那维那X曰此间不着后生曰某甲不求挂搭暂来礼谒和尚维那白善会会许相见空未升阶会便问甚处来曰云居来曰即今在甚处曰在夹山顶𩕳上曰老僧行年在坎五鬼临身空拟上堦会曰三道宝堦从何而上曰三道宝堦曲为今时向上一路请师直指会便揖空乃上堦礼拜会问阇黎与甚么人同行曰木上座曰何不来相看老僧曰和尚看他有分曰在甚么处曰在堂中会便同空下到堂中空遂取拄杖掷在会面前会曰莫从天台得否曰非五岳之所生曰莫从须弥得否曰月宫亦不逢曰恁么则从人得也曰自巳尚是冤家从人得堪作甚么曰冷灰里有一粒豆子爆乃唤维那令明窓下安排着空曰未审明窓还解语也无曰待明窓解语即向汝道会到来日上堂问昨日新到在甚么处空乃出应诺会曰子未到云居巳前在甚么处曰天台国清曰吾闻天台有潺潺之瀑渌渌之波谢子远来此意如何曰久居巖谷不挂松罗曰此犹是春意秋意又作么生空乃良久会曰看君祇是撑船汉终归不是弄潮人来日普请次维那令空送茶空曰某甲为佛法来不为送茶来维那曰奉和尚处分曰和尚尊命即得乃将茶去作务处摇茶瓯作声会回顾空曰酽茶三五碗意在䦆头边曰瓶有倾茶势篮中几箇瓯曰瓶有倾茶势篮中无一瓯便倾茶行之时大众皆举目空曰大众鹤望请师一言会曰路逢死蛇莫打杀无底篮子盛将X归曰手执夜明符几箇知天晓曰大众有人也归去来归去来遂住普请归院众皆仰叹空后住杭州佛日稽山章亦道膺嗣甞在投子作柴头一日与大同喫茶次同曰森罗万象总在里许章乃泼却茶曰森罗万象在甚么处同曰可惜一碗茶章后谒义存存问莫是章柴头么章乃作轮椎势存深肯之慧稜盐官孙氏子年十二出家受具历参禅院初问志勤如何是佛法大意曰驴事未去马事到来稜不契参义存举前语存曰汝岂不是杭州人曰某甲岂不知是杭州人存举似师备备曰恐他因缘不在和尚处教向下来某向他说稜到备处举前话备曰你是稜道者作么生不会曰不知灵云与么道意作么生曰只是稜道者不可外覔曰和尚作么生与么说某名不可不识乞和尚说道理曰你是两浙人我是福州人作么生不会曰实不会乞和尚说破曰我岂不是向你说也曰某甲特地来乞和尚说莫与么相弄曰你闻鼓声也无曰某不可不识鼓声也曰若闻鼓声即是你曰不会曰且喫粥去了便来稜喫粥了便上曰乞和尚说破曰不是喫粥了也曰乞和尚说破莫相弄某甲且辞归去曰你来时从那里路来曰大目路来曰你去也从大目路去作么生说相弄子湖利踪禅师入寂利踪住子湖巖示众诸法荡荡何绊何拘汝等于中自生难易心源一统绵亘十方上上根人自然明白X历历分明无有不是只少箇丈夫之志致见如斯疲劳欲得易会么自古及今未有一箇凡夫圣人出现汝前亦无有一善语恶语到汝分上为甚么故为善善无形为恶恶无相既巳无我把甚么为善恶立那箇是凡圣汝信否还保任否有甚么回避处恰似日中逃影还逃得么广明元年无疾而逝初子湖山下有陶家无子夫妇日夕焚祷踪一日过而问曰尔何所祈陶告之故踪曰汝施我竹我施汝子陶遂施竹其夕感异梦随举一男众因号神力禅师文喜禅师住仁王文喜自得法慧寂依止七年回浙西止千顷山筑室而居会巢𡨥之乱避地湖州住仁王院善会住夹山中和元年十一月七日将示寂召主事僧曰吾与众僧话道累岁佛法深旨各应自知吾今幻质时尽即去汝等善保护如吾在日勿得雷同世人輙生惆怅言讫奄然而逝寿七十七谥曰传明塔曰永济韶山普寰善会法嗣住后有遵布衲来访寰在山下相见遵问韶山路向甚么处去寰乃以手指曰鸣那青青黯黯处去遵便近前把住曰久向韶山莫便是否曰是即是阇黎有甚么事曰拟伸一问师还答否曰看君不是金牙作争解弯弓射尉迟曰凤凰直入烟霄去谁怕林间野雀儿曰当轩画鼓从君击试展家风似老僧曰一句逈超千圣外松萝不与月轮齐曰饶君直出威音外犹较韶山半月程曰过在甚么X处曰倜傥之辞时人知有曰恁么则真玉泥中异不拨万机尘曰鲁班门下徒施巧妙曰学人即恁么未审师意如何曰玉女夜抛梭织锦于西舍曰莫便是和尚家风也无曰耕夫制玉漏不是行家作曰此犹是文言如何是和尚家风曰横身当宇宙谁是出头人遵无语于是同遵归山才人事了寰召遵曰近前来乃曰阇黎有冲天之气老僧有入地之谋阇黎横吞巨海老僧背负须弥阇黎按剑上来老僧挜鎗相待向上一路速道速道曰明镜当台请师一鉴曰不鉴曰为甚么不鉴曰水浅无鱼徒劳下钓遵无对寰便打元安凤翔淡氏子受具戒通经论初参翠微北至临济为侍者济称之曰此临济门下一只箭谁敢当锋安自谓巳足一日济问从上来一人行棒一人行喝阿那箇亲曰总不亲曰亲处作么生安便喝济便打又侍立次有座主参济济问有一人于三乘十二分教明得有一人不于三乘十二分教明得且道此二人是同是别曰明得即同明不得即别曰这里是甚么所在说同说别乃顾安曰汝又作么生安便喝济送座主回问安汝岂不是适来喝老僧者曰是济便打后辞济问甚处去曰南方去济以拄杖画一画曰过得这箇便去安乃喝济便打安作礼而去济明日升堂曰临济门下有箇赤梢鲤鱼摇头摆尾向南方去不知向谁家虀瓮里淹杀安游历罢直往夹山嵿上卓菴经年不访善会会乃修书令僧驰往X安接得便坐却再展手索僧无对安便打曰归去举似和尚僧回举似会会曰这僧若开书三日内必来若不开书斯人救不得也会却令人伺安出菴便与烧却越三日安果出菴来人报菴中火起安亦不顾直到夹山不礼拜乃当面叉手而立会曰鸡栖凤巢非其同类出去曰自远趋风请师一接曰目前无阇黎此间无老僧安便喝会曰住住且莫草草怱怱云月是同溪山各异截断天下人舌头即不无阇黎争教无舌人解语安伫思会便打安遂繇此服膺一日问会佛魔不到处如何体会曰烛明千里像闇室老僧迷问朝阳巳昇夜月不现时如何曰龙衔海珠游鱼不顾安于言下大悟会将示灭垂语曰石头一枝看看即灭矣曰不然曰何也曰他家自有青山在曰苟如是吾宗不坠矣会殁众请安补住夹山庆诸禅师传法传法普闻普闻唐僖宗第三子慕石霜法道梦𥧌想见中和元年僖宗幸蜀亲王宗室皆逃亡闻断发逸游人无知者造石霜谒庆诸诸与语叹异曰汝乘愿力而来乃生帝王家脱身从我火中莲也一夕入室恳曰祖师别传事肯以相付乎曰莫谤祖师曰天下宗旨盛传岂妄为之耶曰是实事曰师意如何曰待案山点头即向汝道闻俯而惟曰大奇汗下再拜遂依止石霜通玄郢州程氏子出家受具即游洛习毗尼弃去参宣鉴鉴时巳腊高门风益峻会下未有遘之者独X奇玄然玄不大彻辞谒良价价与语喜抚之曰掌有神珠白昼示人人且按剑况玄夜乎子可贵也曰伹不识珠耳傥识亦无昼夜价称为俊士价入灭玄庐塔旁三年学者依从日盛玄曰太平时世饥餐困卧复有何事吾本无事汝与么来相寻是无事生事无事生事道人所忌何不各自歇去中和初辞塔北游久之南还寓止豫章南平钟王执弟子礼玄厌城居王为买末山建精舍号隆济以延之学者云集示众佛意祖意如手展握先师安立五位发明云巖宗旨譬如神医治病其药只是寻甞用者语忌十成不欲断绝机忌触犯不欲染污但学者机思不妙惟寻九转灵丹云能起死是大不然法华经有化城一品佛祖密说熟读分明大通智胜佛寿五百四十万亿那繇他劫其坐道场破魔军巳垂得阿耨多罗三藐三菩提而诸佛法不现在前如是一小劫乃至十小劫结跏趺坐身心不动而诸佛法犹不在前言垂成者言一小劫十小劫者是染污是断绝又曰尔时忉利诸天先为彼佛于菩提树下敷师子座高一繇旬佛于此座当得阿耨多罗三藐三菩提适坐此座时诸梵天王雨众天花面百繇旬香风时来吹去萎花更雨新者如是不绝满十小劫供养于佛甞击天鼓其余诸天作天伎乐常雨此华四王诸天为供养佛甞击天鼓其余诸天作天伎乐满十小劫至于灭度亦复如是诸比丘大通智胜佛过十小劫诸佛之法乃X现在前成阿耨多罗三藐三菩提言过十小劫者偏正回互之旨也祖师曰借教悟宗者夫岂不然哉大安禅师入寂大安住沩山大化闽城三十余载示众汝诸诸总来就安求覔甚么若欲作佛汝自是佛担佛傍家走如渴鹿趂阳𦦨相似何时得相应去汝欲作佛但无许多颠倒攀缘妄想恶觉垢欲不净众生之心便是初心正觉佛更向何处别讨所以安在沩山三十来年喫沩山饭疴沩山屎不学沩山禅祇看一头水牯牛若落路入草便把枭孔拽转来才犯人苗稼即便鞭挞调伏既久可怜生受人言语如今变作箇露地白牛常在面前终日露逈逈地趂亦不去汝诸人各自有无价大宝从眼门放光照见山河大地耳门放光领釆一切善恶音响如是六门昼夜常放光明亦名放光三昧汝自不识取影在四大身中内外扶持不教倾侧如人负重担从独木桥上过亦不教失脚且道是甚么物任持便得如是且无丝发可见岂不见志公和尚云内外追寻覔总无境上施为浑大有珍重中和三年十月日示寂谥圆智塔曰证真大随法真徧参知识次至懒安会下数载清苦鍊行安深器之一日问曰阇黎在老僧此间不曾问一转语曰教某甲向某处下口曰何不道如何是佛真便作手势掩安口安叹曰子真得其髓后住大随诸方畏惮忽一日上堂众集定乃作患风势告众曰还有人医X得老僧口么众竞送药真竝不受经七日真自掴口令正复云如许多时鼓这两片皮至今无人医得于是斋前陞座辞众俨然端坐而寂住菴时有僧问劫火洞然大千俱坏未审这箇坏不坏曰坏曰恁么则随他去也曰随他去僧不肯后参投子大同举前话同遂装香遥礼曰西川古佛出世谓其僧曰汝速回去忏悔僧回大随真巳殁再至投子同亦迁化元安禅师住洛浦元安移居洛浦上堂末后一句始到牢关把断要津不通凡圣寻常向诸人道任从天下乐欣欣我独不肯欲知上流之士不将佛祖言教贴在额头上如龟负图自取丧身之兆凤萦金网趋霄汉以何期直须旨外明宗莫向言中取则是以石人机似汝也解唱巴歌汝若似石人雪曲也应和指南一路智者知疏巖头全奯禅师入寂全奯住巖头甞谓众曰老汉去时大吼一声了去光启年间中原盗起众皆避地奯独端居宴如也丁未四月八日贼大至责以无供馈遂剚刃焉奯神色自若大呌一声而终声闻数十里茶毗获舍利四十九粒谥清严塔曰出尘瑞巖师彦嗣巖头闽县许氏子初参奯问曰如何是本常理曰动也曰动时如何曰不是本常理彦伫思奯曰肯即未脱根尘不肯即永沉生死彦遂领悟后居丹丘瑞巖坐盘石上终日如愚每自唤主人公复应诺乃曰惺惺着他后莫受X人瞒一日忽有三僧胡形清峭目若流电差肩竝足来礼彦彦问子从何来曰天竺来曰何时发曰朝行适至曰得无劳乎曰为法忘劳谛视之三僧足皆不蹈地彦乃令入堂上位安置至明旦忽焉不见又一日有村媪来礼拜彦曰汝莫拜可急归救取数百物命媪因归见其妇方拾田螺还媪遂亟投水中又一日数家召斋一一同时见彦来赴至示寂阇维有一巨蛇从树杪投身火聚及薪尽火灭舍利散飞风动草木纷纷而坠罗山道闲初参庆诸问曰起灭不停时如何曰直须寒灰枯木去一念万年去函盖相应去全清绝点去闲不契谒奯复如前问奯喝曰是谁起灭闲于此有省一日闲游漳州见三平碑云和尚迁化时众请韩某作丧主韩将一条手巾盖一面䤬锣以一口露刃剑横放䤬锣上直到龛前放下云还有人道得么若道得某即作丧主若道不得即不作丧主道道众无对韩便趯却䤬锣哭云苍天苍天先师远矣闲曰噫大奇大奇三平门下六百来人总被这俗汉吞却也陈老师当时若在未放他过僧问祇如他与么来作么生祇对曰我当时若在只将三尺布盖却头横亚一把露刃剑以手揭起孝幕当门而坐看韩家箇汉要作丧主也未得要不作丧主也未得进之须有礼退之须有礼闲后住罗山临迁化上堂集众良久展左手主事罔测乃令东边师僧退后又展右手又令西边师僧退后乃曰欲报佛恩无X过流通大教归去也归去也珍重言讫莞尔而寂庆诸住石霜会下一千五百人时齐巳贯休泰布衲等以诗笔为佛事惟泰悟心秀才张拙甞与三僧道话一日谓三僧曰三师中何不选一人为长老意少诸不善诗笔泰曰先辈失言也堂头和尚肉身菩萨会下一千五百人如我辈者七百余人胜我辈者七百余人拙愧服乃同上拜谒诸问先辈何姓曰姓张名拙曰覔巧了不可得拙自何来拙遂有省献诗曰光明寂照遍河沙凡圣含灵共我家一念不生全体现六根才动被云遮断除烦恼重增病趣向真如亦是邪随顺众缘无罣碍涅槃生死是空华诸肯之石霜庆诸禅师入寂庆诸不出霜华二十年学众多有常坐不卧屹若株杌天下谓之枯木众文德元年二月日安坐而化寿八十二腊五十九云盖志元游方时问道膺曰志元不柰何时如何曰祗为阇黎功力不到元不礼拜造石霜亦如前问诸曰非但阇黎老僧亦不柰何曰和尚为甚不柰何曰老僧若柰何拈过汝不柰何元便礼拜一日僧问诸万户俱闭即不问万户俱开时如何曰堂中事作么生僧无对经半年始下一转语曰无人接得渠曰道即忒煞道却祗道得八成曰和尚又如何曰无人识得渠元知乃礼拜乞为举诸不肯元乃抱诸上方丈曰和尚若不道打和尚去诸曰得在元频礼拜诸曰无人识得渠元于言下顿省X涌泉景欣亦石霜嗣有彊德二禅客于路次见欣骑牛不识欣忽曰蹄角甚分明争柰骑者不鉴欣骤牛而去二人憩于树下煎茶欣回却下牛问曰二禅客近离甚处曰那边曰那边事作么生彊提起茶盏欣曰此犹是这边事那边事作么生彊无对欣曰莫道骑者不鉴示众我四十九年在这里尚自有时走作汝等诸人莫开大口见解人多行解人万中无一箇见解言语总要知通若识不尽敢道轮回去在为何如此盖为识漏未尽汝但尽却今时始得成立亦唤作立中功转功就他去亦唤作就中功亲他去我所以道亲人不得度渠不度亲人道䖍侯官刘氏子参庆诸诸一见谓人曰此道人从上宗门爪牙也遂命侍香及诸殁众请首座补住䖍白众曰须明得先师意乃可耳座曰先师有何意曰先师道休去歇去冷湫湫地去一念万年去寒灰枯木去古庙香炉去一条白练去其余即不问如何是一条白练去曰只是明一色边事曰果然不会先师意曰你不肯我那但装香来我若会香烟灭则脱去若去不得即不会先师意遂焚香烟未断而脱去䖍拊其背曰坐脱立亡则不无先师意未梦见在楚南住千顷虽应机无倦而常俨然处定或踰月或浃旬吴越王请下山供养文德元年五月辞众奄然而化后𡨥兵发塔覩爪发俱长谢罪而去普闻依石霜数年乃请遍游名山霜曰逢干即止遇陈便住于是远游过邵武抵X大干遥望山巅郁然深秀问父老彼有居者否曰有一陈嗣者久隐其中即拨草至山嗣一见分座同住因乞菜种入山垦种后谷口之人相谓前僧入山经今不出必为虎噬往视之见茅芦一所行者数人重冈复岭菜巳青矣嗣叹曰吾居此每苦恶兽毒虫之多公来皆屏迹道德吾所不及五种之缘其属公乎言讫飘然而逝闻住数年缁徒云集遂成巨剎一日忽有老人拜谒闻曰住在何处至此欲何求曰我乃龙也家于此山以行雨不职上天有罚当死愿师救护曰汝得罪上帝我何能致力虽然汝可易形而来俄化小蛇在座榻旁闻以钖杖引入净瓶暮夜风雷挟坐榻山岳摇震闻燕坐达旦既澄霁蛇自瓶出有顷复为老人形谢曰非师法力则血肉腥秽此地矣无以报德山中无水当以水延师道场即断地涌泉号为龙湖洹寒不氷大旱不竭灌溉田数百顷邦人建祠祀焉每遇闻诞辰龙必朝谢有祥云瑞气之应自是归依益众院之右十五里有隋义宁欧阳太守之庙邦人烹宰享祭无虗日闻杖䇿至与神约曰能食素持不杀戒乃可为隣不然道不同不相为谋何山不可居乎是夕父老梦神云我受禅师戒不复血食祭我当如比丘饭足矣自是显异护持此山仰山慧寂禅师示寂慧寂开法自仰山迁观音接机利物为禅宗标准将迁化前数年有偈曰年满七十七老去是今日日轮X正当午两手攀膝屈至大顺庚戌时在韶州东平山将入灭有数僧侍立寂示偈曰一二二三子平目复仰视两口无一舌此是吾宗旨言讫以两手抱膝而逝年七十七谥智通塔号妙光从谂住赵州甘心枯藁僧堂无前后架旋营斋食绳床偶折一脚伹以烧断柴薪用绳系之住持垂四十年未甞賷一封书告檀越然天下丛林莫不尊为古佛庚戌河北燕王领兵收镇州到界有观气象者奏曰赵州所居有圣人战必不胜二王遂议和因展筵会乃问赵之金地上士何人或曰有讲华严大师节行孤邈岁大旱命往台山祈雨师未回甘泽如泻王曰恐未尽善或曰此去一百二十里赵州观音院有禅师年腊高邈道眼明白曰此足以应兆矣于是二王命驾往谒既至谂端坐不起燕王问曰人王尊耶法王尊耶曰若在人王人王中尊若在法王法王中尊二王遂礼拜谂为说法来日将回燕王下先锋默使闻之谂安坐不起凌晨入院责以傲睨君侯谂闻遽出迎接先锋问曰昨日见二王来不起今日见某甲来因何起接曰待都衙得似大王老僧亦不起接先锋乃再拜而去光涌迁慧寂塔光涌丰城章氏子母乳之夕神光照庭廐马皆惊因以光涌名之父事仰山得度年十九受具戒北游谒义玄玄曰汝师明眼乃不事之远游何为涌因南归慧寂问曰来作么曰礼觐和尚曰还见和尚么曰见X曰和尚何似驴曰光涌见和尚亦不似佛曰若不似佛似箇什么曰若更有所似与驴何别寂大惊曰凡圣两忘情尽体露吾以此语验人巳二十年无决了者噫子真利根当自保任每指谓人曰此子肉身佛也寂殁涌燃第三指以报法又燃第二指以报亲辛亥涌迁寂灵骨归仰山塔集云峰下常通初参景岑岑问何处人曰邢州人岑曰我道汝不从彼来曰和尚还曾住此否岑然之乃容入室咸通末开山瑞圣院光启中宼起通领徒至四明大顺二年主雪窦僧问如何是三世诸佛出身处曰伊不肯知汝有三世僧良久通曰汝荐否不然者且向着佛不得处体取时中常在识尽功亡瞥然而起即是伤他而况言句乎道䖍侍石霜霜殁䖍勘首座于是庐于塔旁经行末山之下住崇福示众诸兄弟还识得命么欲知命流泉是命湛寂是身千波竞起是文殊境界一亘晴空是普贤床榻其次借一句子是指月于中事是话月从上宗门中事如节度使信旗相似且如诸方先德未建许多名目指陈巳前诸兄弟约甚么体格商量到这里不假三寸试话会看不假耳试釆听看不假眼试辨白看所以道声前抛不出句后不藏形尽干坤大地都来是汝当人箇体向甚处安眼耳鼻舌若向意根下图度作解尽未来际亦未有休歇分所以洞山道拟将心意学玄宗大似西行脚向东僧问人人尽言请益未审师将何法拯济曰汝道巨X岳还曾乏寸土么曰恁么则四海参寻当为何事曰演若迷头心自狂曰还有不狂者么曰有曰如何是不狂者曰突晓途中眼不开僧问如何是头曰开眼不觉晓曰如何是尾曰不坐万年床曰有头无尾时如何曰终是不贵曰有尾无头时如何曰虽饱无力曰直得头尾相称时如何曰儿孙得力室内不知乃曰古人说箇头只令汝知有说箇尾只教汝尽却今时有如许多不相应底事所以教汝向这里屏当却消磨却令汝今日相应去成办去若是当人体尔真实恒如不可更恁么说话也虽然如是须是箇人始得且莫异口同音快须努力僧问承古有言向外绍则臣位向内绍则王种是否曰是曰如何是外绍曰若不知事极头祇得了事唤作外绍是为臣种曰如何是内绍曰知向里许承当担荷是为内绍曰如何是王种曰须见无承当底人无担荷底人始得同一色同一色了所以借为诞生是为王种曰恁么则内绍亦须得转曰灼然有承当担荷争得不转汝道内绍便是人王种你且道如今还有绍底道理么所以古人道绍是功绍了非是功转功位了始唤作人王种曰未审外绍还转也无曰外绍全未知有且教渠知有曰如何是知有曰天明不觉晓又僧问如何是外绍曰不借别人家里事曰如何是内绍曰推爷向里头曰二语之中那语最亲曰臣在门里王不出门曰恁么则不出门者不落二边曰渠也不独坐世界X里绍王种名外绍王种姓所以道绍是功名臣是偏中正绍了转功名君是正中偏问诞生还更知闻也无曰更知闻阿谁曰恁么则莫便是否曰若是为甚么古人道诞生王有父曰既有父为甚么不知闻曰同时不识祖问古人道直得不恁么来者犹是儿孙意旨如何曰古人不谩语曰如何是来底儿孙曰犹守珍御在曰如何是父曰无家可坐无世可兴吴越王赐洪諲号法济初吴越王钱镠微时洪諲住径山一日谓其徒曰翼曰有异人至当厚礼以待之诘朝镠至諲门迎延之丈室特异于他堂众俱讶諲乃密谓镠曰他日独覇吴越当须护持佛法无忘此言镠恭谢而去及立军功收杭州执弟子礼以事諲勤厚无比景福二年镠封吴越王表赐諲号法济大师灌溪志闲禅师入寂志闲舘陶史氏子参义玄玄蓦胸搊住闲曰领领玄拓开曰且放汝一顿后至末山尼了然遣侍者问上座游山来为佛法来曰为佛法来然乃陞座问闲上座今日离何处曰路口曰何不盖却闲无对始礼拜问如何是末山曰不露顶曰如何是末山主曰非男女相闲乃喝曰何不变去曰不是神不是鬼变箇甚么闲乃伏膺作园头三年后住灌溪上堂我在临济处得半杓末山处得半杓共成一杓喫了直至如今饱不饥干宁二年五月问侍者曰坐死者谁曰僧伽X问立死者谁曰僧会闲乃行七步垂手而逝洪諲住径山乙卯九月日院前柽树忽萎厨内饭如金色諲令鸣钟集众陞座曰牟尼掩足迦叶藏峯彼彼不落见闻一句莫教人说汝须急切各自知时法界虽长世人景促佛法非远大道不迷孝顺住持如吾在日久立珍重遂入灭九峯通玄禅师入寂干宁三年二月十七日通玄诫众曰无虗度光阴无虗消信施既巳出家惟道是履名大丈夫言讫遂寂然在定至三月二十日乃化从谂坐禅次赵王来谒主事报曰大王来礼拜谂安坐不起左右问故曰你不会老僧这里下等人来出三门接中等人来下禅床接上等人来禅床上接不可唤大王中下等人也王大喜坚请入内供养谂许之王归后遣使迎请正位而坐谂良久以手斫额曰堦下立者是何官长左右曰是诸院尊宿并大师大德谂曰他各是一方化主若在堦下老僧亦起王乃命上殿斋筵将罢僧官排定从上至下一人一问佛法谂望见乃问作什么曰问佛法曰这里巳坐却老僧那里问什么法二尊不竝化王乃令止时王与后俱侍立后曰请禅师师为大王摩顶授记谂以手摩王顶曰愿大王与老僧齐年王欲卜时择地建造禅宫谂闻之令人谓王曰若动着一茎草老僧却归赵州有窦行军者愿舍菓园一所谂乃受之号为真际禅院亦名窦家园入X院后海众云臻慧稜往来雪峯玄沙二十年坐破七箇蒲团不明此事一日卷帘忽大悟有颂曰也大差也大差卷起帘来见天下有人问我是何宗拈起拂子噼口打峰举谓沙曰此子彻去也曰未可此是意识着述更须勘过始得至晚众僧上来问讯峰谓稜曰备头陀未肯汝在汝实有正悟对众举来稜乃颂曰万象之中独露身惟人自肯乃方亲昔时谬向途中覔今日看来火里氷峰乃曰不可更是意识着述稜问峰曰从上诸圣传授一路请师垂示峰良久稜设礼而退峰微笑稜入方丈峰曰是甚么曰今日天晴好晒麦自此酬问未甞爽于玄旨赵州从谂禅师示寂从谂住赵州窦家园二年戊午十一月将入灭时谓弟子曰吾去世后焚烧了不用净淘舍利宗师弟子不同浮俗且身是幻舍利何生斯不可也令小师送拂子一枝与赵王传语云此是老僧一生用不尽底遂于十一月十日端坐而寂寿一百二十谥曰真际神师光祖之塔元安住洛浦戊午八月诫门人曰出家之法长物不留播种之时切宜减省缔搆之务悉从废停流光迅速大道玄深苟或因循曷繇体悟切须在念时不待人虽激励恳切众以为常略不相儆至冬示微疾亦不倦参请十二月一日告众曰吾旦夕行矣今有一事问汝诸人若对得分付钵袋子乃曰若道这箇是即头上安头若道不是即斩头求X活第一座曰青山不举足日下不挑灯曰是甚么时节作这箇语话汝扶吾宗不起彦从曰离此二途请和尚不问曰未在更道曰彦从道不尽曰我不管汝道不尽曰彦从无侍者祇对和尚安便休至夜令侍者唤从至曰阇黎今日祇对甚有道理据汝合体得先师意旨先师道目前无法意在目前不是目前法非耳目之所到且道那句是宾那句是主若择得出分付钵袋子曰彦从不会曰汝合会曰彦从实不会安喝出乃曰苦苦至二日午时别僧举前话问安安曰慈舟不棹清波上剑崃徒劳放木鵞便迁寂无着文喜禅师入寂光化二年文喜示微疾十月二十七日夜子时告众曰三界心尽即是涅槃言讫跏趺而逝白光照室竹树同色塔于灵隐西坞寿八十腊六十天祐二年叛兵发塔肉身不坏发爪俱长吴越王重加卦瘗曹山本寂禅师示寂南平钟王雅重本寂致礼敦请寂但书隐山山居颂一首付使者曰摧残枯木倚寒林几度逢春不变心樵客遇之犹不顾郢人那得苦追寻天复辛酉六月日问知事今日是几何日月曰六月十五曰曹山平生行脚到处只管九十日为一夏明日辰时吾行脚去及时焚香宴坐而化了悟得法本寂住荷玉寂殁乃补住曹山僧侍立悟曰道者可煞热曰是曰只如热向甚处回避曰向镬汤炉炭里回避曰镬汤炉X炭里作么生回避得曰众苦不能到悟默识之从志号玄明嗣本寂住金峰上堂事存函盖合理应箭锋拄还有人道得么如有人道得金峰分半院与他住时有僧出礼志曰相见易得好共住难为人云居道膺禅师入寂道膺住云居三十年道徧天下众至千五百人南昌钟王师尊之愿为世世师天复元年秋示微疾十二月日为大众开最后方便叙出世始卒之意众皆怆然壬戌正月日问侍者今日是几曰初三曰三十年后但云祇这是乃端然告寂谥弘觉道简范阳人童子剃落受满分戒徧游丛席后谒道膺膺与语连三日大奇之诫令刻苦事众于是简躬操井臼司樵㸑徧掌寺务不妨商略古今众莫有知者以腊高为堂中第一座先是高安洞山有神灵甚膺住三峯时神受服役既来云居神亦随至舍于枯树之下而树茂号安乐树神膺将顺寂主事僧白曰和尚即不讳谁可继者曰堂中简主事意不在简谓当拣择堪说法者佥曰第二座可然姑请简意简必辞简既夙受记莂即摄众演法主事大沮简察知之一夕遯去其夕安乐树神号泣诘旦众追至麦庄悔过迎归闻空中连声唱曰和尚来也僧问如何是和尚家风曰随处得自在问维摩岂不是金粟如来曰是曰为甚么却在释迦会下听法曰他不争人我问路逢勐虎时如何曰千人万人不逢为甚么阇黎偏逢问孤峰独X宿时如何曰闲却七间僧堂不宿阿谁教汝孤峰独宿问古人云若欲保任此事直须向高高山嵿立深深海底行意旨如何曰高峯深海逈绝孤危似汝闺合中软煖么简契悟精深履践明验而对机应物度越格量天下宗师之寿八十余无疾而化义存师备说法王宫天复癸亥闽王王审知请义存师备入内问佛祖究竟修何因果乃得成佛曰须是见性方得成佛曰争得见性曰悟即剎那间不悟尘沙劫此事未可造次山僧各有千百人众竝二三十年密用此事未有一二人承当得况大王为俗天子日为万民判断山河争搆得此真实法门愿大王且为佛法主宰救护生灵王大悦瑞恭住天台瑞龙癸亥十二月日命声钟顾左右曰去遂跏趺而化寿八十四腊六十二佛祖纲目卷第三十三佛祖纲目X卍XXX佛祖纲目卷第三十四甲子乙丑丁卯辛未乙亥辛巳癸未丙戌庚寅甲午丙申X丁未戊申辛亥甲寅庚申癸亥五代梁后唐后晋后汉周宋北宋起太祖建隆庚申止钦宗靖康丙午九主共一百六十七年南宋起高宗建炎丁未止末帝祥兴己卯十主共一百五十二年南北宋共三百十九年附吴越王布袋和尚示现明州布袋和尚未详氏族自称名契常以杖荷一布囊并破席凡供身之具尽贮囊中入市见物则乞或醯醢右鱼󳵇才接入口分少许投囊中时号长汀子布袋和尚一僧在前行师拊其背一下僧回头师曰乞我一文钱曰道得即与你一文师放下布袋乂手而立白鹿和尚问如何是布袋师便放下布袋问如何是布袋下事师便负之而去常在街立有僧问和尚在这里作么曰等箇人曰来也曰汝不是这箇人曰如何是这箇人曰乞我一文钱师甞有歌曰只箇心心心是佛十方世界最灵物纵横妙用可怜生一切不如心真实腾腾自在无所为闲闲究竟出家儿若覩目前真大道不见纤毫也大奇万法何殊心何异何劳更用寻经义心王本自绝多知智者祇明无学地非圣非凡复若乎不强分别圣情孤无价心珠本圆净凡是异相妄空唿人能弘道道分明无量清高称道情携钖若登故国路莫愁诸处不闻声又偈是X非憎爱世偏多仔细思量柰我何宽却肚肠须忍辱豁开心地任从他若逢知己须依分纵遇冤家也共和若能了此心头事自然证得六波罗又曰我有一布袋虗空无罣碍展开遍十方入时观自在我有三宝堂里空无色相不高亦不低无遮亦无障学者体不如来者难得样智慧解安排千中无一匠四门四果生十方尽供养吾有一躯佛世人皆不识不塑亦不装不雕亦不刻无一滴灰泥无一点彩色人畵畵不成贼偷偷不得体相本自然清净非拂拭虽然是一躯分身千百亿又曰一钵千家饭孤身万里游青目覩人少问路白云头光涌禅师住石亭光涌自承慧寂记莂秘重大法天祐元年南昌帅南平王钟傅遣使迎涌至府使至不起州牧县尹至不起道俗顿集亦不起乃共诉曰师不起贻郡县之咎涌不得巳从之遂嗣石亭法席学者归之如云僧问文殊是七佛之师文殊还有师否曰遇缘即有曰如何是文殊师涌竖起拂子僧曰莫祇这便是么涌放下拂子叉手问如何是妙用一句曰水到渠成问真佛在何处曰言下无相也不在别处常通禅师入寂常通住雪窦郁然盛化天祐乙丑七月集众焚香付嘱讫合掌而逝幼璋禅师住瑞龙X幼璋姓夏侯受白水心印甞见腾腾和尚语曰汝往天台寻静而栖遇安而止又见憨憨和尚语曰汝后四十年有巾子山下菩萨王于江南于是吾法乃昌璋至天台果住静安乡福唐院浙东饥疫璋于温台明三郡收瘗遗骸数千时谓悲增大士干宁中雪峯授以㯶榈拂子天祐三年钱王建瑞龙寺请璋住持闽王王审知问义存师备曰朕今造寺修福布施度僧遏恶行善此去还得成佛否曰未得成佛但是有作之心皆是轮回又问将何为道作何修行曰一切业障海皆从妄想生若欲忏悔者端坐念实相愿大王识取实相自然成佛一日又求示心法答曰幻化空身是大王法身巳知见了总是本源自性天真佛心心如木石观心无心从妄想起我心自空即悟实相百千三昧俱在大王心既知本性一时放下不得别生丝发许也又曰念念常空寂日用但布施广作利益竝为助道之门不拘有无之见一切自在问真心本无生灭今此一身从何而有曰此本源真性自徧周法界为妄想故有一点识性从父母妄缘而生便即传命受千般若身有轮回佛者觉也既知觉了不落恶趣但频省妄念归真合道天祐三年泉州剌史王延彬请慧稜住招庆开堂日彬朝服趋侍曰请师说法曰还闻么彬设拜稜曰虽然如此恐有人不肯一日稜谓彬曰雪峰竖拂子示僧其僧便出去若据此僧合唤转痛与一顿彬曰是甚么心行稜X曰泊合放过一日彬入招庆佛殿指钵盂问殿主曰这箇是甚么钵曰药师钵彬曰只闻有降龙钵曰待有龙即降彬曰忽遇拏云艧浪来时作么生曰他亦不顾彬曰话堕也一日入招庆煎茶朗上座与德谦把铫忽翻茶铫彬问茶炉下是什么朗曰捧炉神曰既是捧炉神为什么翻却茶铫朗曰仕官千日失在一朝彬拂袖便出谦曰朗上座喫招庆饭却向外边打野榸朗曰上座作么生谦曰非人得其便一日谦在招庆因普请至彬宅取木佛彬问大众曰忽遇丹霞又作么生众无语谦提起向顶上曰也要分付着人一日彬入院见方丈门闭问演侍者曰有人敢道大师在否演曰有人敢道大师不在否僧问如何是正法眼稜曰有愿不撒沙文邃住钦山巨良来参问一镞破三关时如何曰放出关中主看曰恁么则知过必改曰更待何时曰好只箭放不着所在便出邃曰且来阇黎良回首邃下禅床擒住曰一镞破三关即且置试为钦山发箭看良拟议邃打七棒曰且听箇乱统汉疑三十年德谦禅师住明招德谦受罗山印记不滞一隅激扬玄旨诸老宿皆畏其敏捷后学鲜敢当其锋者甞到招庆指壁畵问僧那箇是甚么神曰护法善神曰会昌沙汰时向甚么处去来僧无对乃令僧问演侍者演曰汝甚么劫中遭此难来僧回举似谦谦曰直绕演上座他后聚一X千众有甚么用处僧礼拜请别语谦曰甚么处去也次到坦长老处坦曰夫参学一人所在亦须到半人所在亦须到谦便问一人所在即不问作么生是半人所在坦无对后令小师问谦谦曰汝欲识半人所在么也祇是弄泥团汉又到双巖巖问经云一切诸佛及诸佛阿耨多罗三藐三菩提法皆从此经出且道此经是何人说谦曰说与不说拈向一边祇如和尚决定唤甚么作此经巖无对谦又曰一切贤圣皆以无为法而有差别则以无为法为极则凭何而有差别祇如差别是过不是过若是过一切贤圣悉皆是过若不是过决定唤甚么作差别巖亦无语谦曰雪峯道底自是道声遐播众请居婺州明招山开法上堂全锋敌胜罕遇知音同死同生万中无一寻言逐句其数河沙举古举今灭胡种族向上一路啐啄犹乖儒士相逢握鞭回首沙门所见诚实苦哉抛却真金随队撮土报诸稚子莫谩波波解得他玄犹兼瓦砾不如一掷腾空太虗祇这灵锋阿谁敢近任君来箭方称丈夫拟欲吞声不消一攫僧问师子未出窟时如何曰俊鹞趂不及曰出窟后如何曰万里正纷纷曰欲出未出时如何曰崄曰向去事如何曰札问如何是透法身外一句子曰北斗后翻身问十二时中如何趣向曰抛向金刚地上着问文殊与维摩对谈何事曰葛巾纱帽巳拈向这边着也有僧住菴一年后却来礼拜曰古人道三日不相见莫作旧时X看谦拨开胸曰汝道我有几茎葢胆毛僧无语谦乃喝出道怤永嘉陈氏子六岁不茹荤血出家游方谒义存存问甚处人曰温州曰恁么则与一宿觉是乡人也曰祇如一宿觉是甚处人曰好喫一顿棒且放过一日怤问祇如古德岂不是以心传心曰兼不立文字曰祇如不立文字师如何传存良久怤礼谢存曰更问我一转岂不好曰就和尚请一转问头曰祇恁么为别有商量曰和尚恁么即得曰于汝作么生曰孤负杀人一日普请存举沩山道见色便见心汝道还有过也无曰古人为甚么事曰虽然如此要共汝商量曰恁么则不如道怤鉏地去怤再参存问甚处来曰岭外来曰甚么处逢达磨曰更在甚么处曰未信汝在曰和尚莫粘𧸐好存便休住镜清学者奔凑行修泉南陈氏子号性真唐景福元年正月六日母梦吞日惊窹而生长耳垂肩异香满室七岁不言或问曰汝非痖乎忽应声曰不遇作家徒撞破烟楼耳人益奇之比长读书过目成诵旁及内典徧阅三藏忽幡然欲游方外蹑屐名山至金陵瓦棺寺祝发受具参义存得受心印再游天台国清日憩巖畔勐兽巨蛇往来左右驯扰不去后梁开平间至四明独栖松下天花纷雨又趺坐龙尾巖结茅为葢百鸟衔花飞绕经岁以为常所坐盘石当膝处成㘭雪峯义存禅师示寂义存住雪峯四十余年学者常盈千五百众将示寂X自制塔铭并叙曰夫从缘有者始终而成坏非从缘得者历劫而常坚坚之则在坏之则捐虽然离散未至何妨预置者哉所以叠石结室剪木成函搬土积块为龛诸事巳备头南脚北横山而卧惟愿至时同道者莫违我意知心者不易我志深嘱再嘱幸勉励焉纵然他日邪造显扬岂如当今正眼密弘善思之审思之铭曰兄弟横十字同心着一仪土主曰松山卵塔号难提更有胡家曲汝等切须知我唱泥牛吼汝和木马嘶伹看五六月氷片满长街薪尽火灭后密室烂如泥梁开平戊辰三月示疾闽王命医诊视存曰吾非疾也竟不服药遗偈付法五月二日朝游蓝田暮归澡身中夜入灭寿八十七腊五十九师备为丧主三朝集众煎茶次备于灵前拈起一只盏云问大众先师在日从你道如今作么生道若道得先师无过道不得过在先师还有人道得么如是三问众皆无对备遂扑破盏子归院后问中塔作么生会塔云先师有甚么过备便面壁塔便出去备复召塔塔回首备问你作么生会塔便面壁备休去太原孚上座初在掦州光孝寺讲涅槃经有禅者阻雪因往听讲至三因佛性三德法身广谈法身妙理禅者失笑孚讲罢请禅者喫茶白曰某甲素志狭劣依文解义适蒙见笑且望见教禅者曰实笑座主不识法身曰如此解说何处不是曰请座主更说一遍曰法身之理犹若太虗竖穷三际横亘十方弥纶八极包X括二义随缘赴感靡不周徧曰不道座主说不是祇是说得法身量边事实未识法身在曰既然如是禅德当为代说曰座主还信否曰焉敢不信曰若如是座主辍讲旬日于室内端然静虑收心摄念善恶诸缘一时放却孚一依所教从初夜至五更闻鼓角声忽然契悟便去扣门禅者曰阿谁曰某甲禅者咄曰教汝传持大教代佛说法夜来为甚么醉酒卧街曰禅德自来讲经将生身父母鼻孔扭揑从今巳去更不敢如是禅者曰且去来日相见孚遂罢讲徧历诸方甞游浙中登径山法会一日于大佛殿前有僧问上座曾到五台否曰曾到曰还见文殊么曰见曰甚么处见曰径山佛殿前见僧后举似义存存曰何不教伊入岭来孚闻乃趣装入岭初至雪峰廨院憩息因分柑子与僧慧稜问甚处将来曰岭外将来曰远涉不易担负将来曰柑子柑子次日上山存闻乃集众孚到法堂上顾视存便下看知事明日却上礼拜曰某甲昨日触忤和尚曰知是般事便休存一日见孚乃指日示之孚摇手而出存曰汝不肯我那曰和尚摇头某甲摆尾甚么处是不肯曰到处也须讳却一日众僧晚参存在中庭卧孚曰五州管内祇有这老和尚较些子存便起去存问孚见说临济有三句是否曰是曰作么生是第一句孚举目视之曰此犹是第二句如何是第一句孚乂手而退一日师备上问讯存曰此间有箇老鼠子今在浴室里曰待与和X尚勘过言讫到浴室遇孚打水孚曰巳相见了曰甚么劫中曾相见曰瞌睡作么备入方丈白存曰巳勘破了曰作么生勘备举前话存曰汝着贼也后归维扬陈尚书留供养一日谓尚书曰来日讲一徧大涅槃经报答尚书尚书来日致斋茶毕孚陞座良久挥尺一下曰如是我闻乃召尚书尚书应诺孚曰一时佛在便乃脱去安国弘瑫初参存存问甚处来曰江西来曰甚么处见达磨曰分明向和尚道曰道甚么曰甚么处去来一日存见瑫忽擒住曰尽干坤是箇解脱门把手拽伊不肯入曰和尚恠弘瑫不得存拓开曰虽然如此争柰背后许多师僧何师备初住梅溪后居玄沙一时海众皆望风钦服学徒千人应机接物垂三十年梁开平二年十一月二十七日示疾而化寿七十五腊四十四赐号宗一居遁禅师住龙牙居遁契旨洞山服勤八载开平三年出世龙牙法济禅寺示众夫参玄人须透过佛祖始得新丰和尚道佛祖言教如生冤家始有参学分若透不得即被佛祖谩去僧问佛祖还有谩人之心也无曰汝道江湖还有碍人之心也无江湖虽无碍人之心为时人过不得江湖却成碍人去不得道江湖不碍人佛祖虽无谩人之心为时人透不得佛祖却成谩人去不得道佛祖不谩人若透得佛祖过此人过却佛祖若也如是始体得佛祖意方与向上人同如未透得但学X佛学祖则万劫无有出期曰如何得不被祖佛谩去曰道者直须自悟始得慧棱禅师住长庆慧稜住招庆开平三年闽王王审知移住福州长庆审知夫人崔氏自称练师遣使送衣物至曰练师令就大师请回信曰传语练师领取回信须臾使却来稜前唱喏便回稜明日入府练师曰昨日谢大师回信曰却请昨日回信看练师展两手王问练师适来呈信还惬大师意否曰犹较些子曰未审大师意旨如何稜良久王曰大师佛法不可思议上堂撞着道伴交肩过一生参学事毕上堂我若纯举唱宗乘须闭却法堂门所以道尽法无民僧问不怕无民请师尽法稜曰还委落处么慧球莆田人玄沙室中参讯居首因问如何是第一月沙曰用汝箇月作么球从此悟入沙将示灭闽帅王公遣子至问疾仍请密示继踵说法者谁沙曰球子得王默记遗旨乃问鼓山卧龙法席孰当其任山举城下宿德具道眼者十有二人皆堪出世王亦默之至开堂日官僚与僧侣俱会法筵王忽问众曰谁是球上座于是众人指出王便请球住安国禅院上堂我此间粥饭因缘为兄弟举唱终是不常欲得省要却是山河大地与汝发明其道既常亦能究竟若从文殊门入者一切无为土木瓦石助汝发机若从观音门入者一切音响虾蟇蚯蚓助汝发机若从普贤门入者不动步而X到以此三门方便示汝如将一只折箸搅大海水令彼鱼龙知水为命会么若无智眼而审谛之任彼百般巧妙不为究竟师䖍参良价价问近离甚处曰武林曰武林法道何似此间曰胡地冬抽笋曰别甑炊香饭供养于此人䖍拂袖便出价曰此子向后走杀天下人在一日䖍栽松次有刘辰翁者从䖍乞偈䖍作偈曰长长三尺余郁郁覆青草不知何代人得见此松老刘翁得偈呈价价曰贺翁之喜此第三代洞山主人也住青林复迁洞山凡新到先令搬柴三转然后参堂匡仁新淦人出家后往东都听习未几忽曰寻行数墨语不如默舍已求人假不如真乃往参灵祐祐示众行脚高士直须向声色里睡眠声色里坐卧始得仁出问如何是不落声色句祐竖起拂子仁曰此是落声色句祐放拂子归方丈仁不契便辞智闲曰某甲与和尚无缘遂举前话闲曰何不道言发非声色前不物仁喜曰元来此中有人某甲向后有住处却来相见乃去祐问闲曰问声色话底矮阇黎在么曰去也曰曾举向子么闲举前话祐曰他道甚么曰深肯某甲祐失笑曰将谓这矮子有长处元来祇在这里此子向去若有箇住处近山无柴烧近水无水喫仁造洞山值良价蚤参出问未有之言请师示诲曰不诺无人肯曰还可功也无曰你即今还功得么曰功不得即无讳处价他日上堂欲知此事直须如枯木生花方与他合仁问一切处不乖X时如何曰阇黎此是功勋边事幸有无功之功子何不问曰无功之功岂不是那边人曰大有人笑子恁么问曰恁么则迢然去也曰迢然非迢然非不迢然曰如何是迢然曰唤作那边人即不得曰如何是非迢然曰无辨处价即问空劫无人家是甚么人住处曰不识曰人还有意旨也无曰和尚何不问他曰现问次曰是何意旨价不对价殁仁闻大安示众有句无句如藤倚树特入岭到彼值安泥壁便问承闻和尚道有句无句如藤倚树是否曰是曰忽遇树倒藤枯句归何处安放下泥盘呵呵大笑归方丈仁曰某甲三千里卖布单特为此事而来和尚何得相弄安唤侍者取钱二百与这上座去遂嘱曰向后有独眼龙为子点破在后闻德谦渺一目出世径往礼拜谦问甚处来曰闽中来谦曰曾到大沩否曰到谦曰有何言句仁举前话谦曰沩山可谓头正尾正祇是不遇知音仁复问忽遇树倒藤枯句归何处谦曰却使沩山笑转新仁于言下大悟乃曰沩山元来笑里有刀遥望礼拜悔过到香严严记汝向去倒疴三十年在住疎山果病吐二十七年而愈每于食后抉口曰三十年倒疴尚欠三年在智晖禅师住重云智晖咸秦高氏子剃发受具得法本仁师事十年还洛结茅中滩号温室院日以施水给药为事人莫能浅深之有癞比丘求晖洗摩晖为之无难色俄有神X光异香忽失所在开平五年还圭峰深入巖石顾见磨衲数珠铜瓶㯶笠藏石壁间触之即坏歛目良久曰此吾前身道具也因就建寺方薙草有祥云出众峰间遂名重云虎豹引去又塞龙潭龙亦移他处如讷禅师住道场如讷湖州人得法无学干化二年二月薙草卓菴道场山乘虎游行学徒四至遂成禅苑投子山大同禅师入寂大同住投子学者云集干化四年四月六日示微疾大众请医同曰四大动作聚散常程汝等勿虑吾自保矣言讫跏趺而寂寿九十六谥慈济神晏禅师住鼓山神晏大梁李氏子幼恶荤羶乐闻钟梵年十二时有白气数道腾于所居屋壁晏题壁曰白道从兹速改张休来显现作妖祥定袪邪行归真见必得超凡入圣乡题罢气即灭年十六梦梵僧告曰出家时至矣遂披削受具谓同学曰古德云白四羯磨后全体戒定慧岂准绳而可拘也于是杖钖徧扣禅关参义存存知其缘熟忽起搊住曰是甚么晏释然了悟亦忘其了心惟举手摇曳而巳存曰子作道理耶曰何道理之有存深肯之后赴闽王请存门送回至法堂乃曰一只圣箭直射九重城里去也孚上座曰是伊未在曰渠是彻底人曰若不信待某甲去勘过遂趂至中路问师兄向甚处去曰九重城里去曰忽遇三军X围绕时如何曰他家自有通霄路曰恁么则离宫失殿去也曰何处不称尊孚拂袖便回存问如何曰好只圣箭中路折却了也遂举前话存曰奴渠语在曰这老冻脓犹有乡情在乙亥住皷山有偈曰直下犹难会寻言转更赊若论佛与祖特地隔天涯因举问僧汝作么生会僧无语退谓侍者曰某甲不会请代一转语曰和尚与么道犹隔天涯在僧举似晏晏唤侍者问汝为这僧代语是否曰是晏便打趂出院献蕴参师䖍问如何用心得齐于诸圣䖍仰面良久曰会么曰不会曰去无子用心处蕴乃契悟更不他游遂作园头出世黄岳兰若迁夹山僧问月生云际时如何曰三箇孩儿抱华鼓好大哥莫来拦我毬门路凡蕴应机多云好大哥时称大哥和尚慧颙禅师开法南院慧颙住南院亦曰宝应上堂赤肉团上壁立千仞僧问赤肉团上壁立千仞岂不是和尚道曰是僧便掀倒禅床颙曰这瞎汉乱做僧拟议颙便打趂出问僧近离甚处曰襄州曰来作甚么曰特来礼拜和尚曰恰值宝应老不在僧便喝颙曰向汝道不在又喝作甚么僧又喝颙便打僧礼拜颙曰这棒本是汝打我我且打汝要此话大行瞎汉参堂去又问僧近离甚处曰襄州曰是甚么物恁么来曰和尚试道看曰适来礼拜底曰错曰礼拜底错箇甚么曰再犯不容曰三十年弄马骑今日被驴扑僧问从上诸圣向甚处X去曰不入天堂则入地狱曰和尚又作么生曰还知宝应老汉落处么僧拟议颙打一拂子曰你还知喫拂子底么曰不会曰正令却是你行又打一拂子问古殿重兴时如何曰明堂瓦插檐曰与么则庄严毕备也曰斩草蛇头落问如何是佛法大意曰无量大病源曰请师医曰世医拱手问匹马单鎗来时如何曰且待我斫棒问如何是无相涅槃曰前三点后三点曰无相涅槃请师证照曰三点前三点后问凡圣同居时如何曰两箇猫儿一箇狞问如何是无缝塔曰八花九裂曰如何是塔中人曰头不梳面不洗问祖意教意是同是别曰王尚书李仆射曰意旨如何曰牛头南马头北问如何是祖师西来意曰五男二女问拟伸一问师意如何曰是何公案曰喏曰放汝三十棒颙问僧近离甚处曰龙兴曰发足莫过叶县也无僧便喝颙曰好好问你又恶发作么曰唤作恶发即不得颙却喝曰你既恶发我也恶发近前来我也没量罪过你也没量罪过瞎汉参堂去思明和尚未住西院时到参礼拜了曰无可人事从许州来收得江西剃刀一柄献和尚颙曰汝从许州来为甚却收得江西剃刀明把颙手搯一搯颙曰侍者收取明以衣袖拂一拂便行颙曰阿剌剌阿剌剌问僧近离甚处曰长水曰东流西流曰总不恁么曰作么生僧珍重颙便打僧参颙举拂子僧曰今日败缺颙放下拂子僧曰犹有这箇在颙便打问龙跃江湖时如何X曰瞥嗔瞥喜曰倾湫倒岳时如何曰老鸦没嘴布袋和尚示寂贞明二年三月布袋和尚将示寂端坐磐石而说偈曰弥勒真弥勒分身千百亿时时示时人时人自不识偈毕乃安然而化其后复现他州亦负布袋龙湖普闻禅师示寂普闻住龙湖梁贞明四年一日集众僧曰吾将他适院事付聪教二禅人乃说偈曰我逃世难来出家宗师指示箇歇处住山聚众三十年对人不欲轻分付今日分明说似君我歛目时齐听取寺众坚请住世闻曰汝等岂不知达磨只履西归普化全身脱去之旨耶何以去来生灭视吾也既而跨虎凌晨抵信州应供供罢至开元寺龙湖僧追至闻祝曰吾不复归山中巳有聪禅师矣勅谥圆觉从展福州陈氏子年十五礼义存为受业师十八受具游方后归雪峰执侍一日存忽召曰还会么展欲近前存以杖拄之展当下知归甞以古今方便询长庆一日庆谓展曰宁说阿罗汉有三毒不可说如来有二种语不道如来无语祇是无二种语曰作么生是如来语曰聋人争得闻曰情知和尚向第二头道曰汝又作么生曰喫茶去因举盘山道光境俱亡复是何物洞山道光境未亡复是何物展曰据此二尊宿商量犹未得勦绝乃问庆如今作么生道得勦绝庆良久展曰情知和尚向鬼窟里作活计庆却问作么生曰两手扶蔾X水过膝雪峯上堂云诸上座望州亭与汝相见了也乌石岭与汝相见了也僧堂前与汝相见了也展举问鵞湖僧堂前相见即且置祇如望州亭乌石岭甚么处相见湖骤步归方丈展低头入僧堂贞明四年漳州刺史王公创保福礼苑请展居之上堂尘劫来事祇在如今还会么然佛法付嘱国王大臣郡守昔同佛会今方如是若是福禄荣贵则且不论祇如当时受佛付嘱底事还记得么若识得便与千圣齐肩傥未识得直须谛信此事不从人得自已亦非言多去道转远直道言语道断心行处灭犹未是在久立珍重一日问僧殿里是甚佛曰和尚定当看曰释迦僧曰莫瞒人好曰却是你瞒我又问僧名什么曰咸泽曰或遇枯涸时如何曰谁是枯涸者曰我曰和尚莫瞒人好曰却是你瞒我又问僧作甚业喫得恁么大曰和尚也不少展作蹲身势僧曰和尚莫瞒人好曰却是你瞒我又问浴主浴锅濶多少曰和尚量看展作量势主曰和尚莫瞒人好曰却是你瞒我诸方谓之保福四瞒人桂琛禅师住地藏桂琛常州李氏子为儿童时日一素食出言有异既冠披削登戒学毗尼一日为众宣戒本布萨巳乃曰持戒但律身而巳非真解脱也依文作解岂发圣智乎于是辞师访南宗初谒云居雪峯不大发明后参师备言下大悟时与慧球齐名号二大士琛能秘重X大法痛自韬晦丛林共指为雪峰法道所寄漳州牧王公请住城西石山地藏后迁止罗汉破垣败箦人不堪其忧非忘身为法者不至因插田次见僧乃问从甚处来曰南州曰彼中佛法如何曰商量浩浩地曰争如我这里种田博饭喫曰争柰三界何曰唤甚么作三界上堂宗门玄妙为当祇恁么也更别有奇特若别有奇特汝且举将来看若无不可将两箇字便当却宗乘也两箇字谓宗乘教乘也汝才道着宗乘便是宗乘道着教乘便是教乘禅德佛法宗乘元来繇汝口里安立名字作取说取便是也斯须向这里说平说实说圆说常禅德汝唤甚么作平实把甚么作圆常傍家行脚理须甄别莫相埋没得些子声色名字贮在心头道我会解善能拣辨且会箇甚么拣箇甚么记持得底是名字拣辨得底是声色若不是声色名字汝又作么生记持拣辨风吹松树也是声虾蟇老鵶呌也是声何不那里听取拣择去若那里有箇意度模样祇如老师口里又有多少意度与上座莫错即今声色摐摐地为当相及不相及若相及即汝灵性金刚秘密应有坏灭去也何以如此为声贯破汝耳色穿破汝眼因缘即塞却汝幻妄走杀汝声色体尔不可容也若不相及又甚么处得声色来会么相及不相及试裁辨看保福僧到琛问彼中佛法如何曰有时示众道塞却你眼教你觑不见塞却你耳教你听不闻坐却你意教你分别不得琛曰X吾问你不塞你眼见箇甚么不塞你耳闻箇甚么不坐你意作么生分别一日琛见僧举起拂子曰还会么曰谢和尚慈悲示学人琛曰见我竖拂子便道示学人汝每日见山见水可不示汝又见僧来举拂子其僧赞叹礼拜琛曰见我竖拂子便礼拜赞叹那里扫地竖起扫帚为甚么不赞叹琛甞作明道偈曰至道渊旷勿以言宣言宣非指孰云有是触处皆渠岂喻真虗真虗设辩如镜中现有无虽彰在处无伤无伤无在何拘何碍不假功成将何法尔法尔不尔俱为唇齿若以斯陈埋没宗旨宗非意陈无以见闻见闻不脱如水中月于此不明翻成剩法一法有形翳汝眼睛眼睛不明世界峥嵘我宗奇特当阳显赫佛及众生皆承恩力不在低头思量难得拶破面门葢覆干坤快须荐取脱却根尘其如不晓谩说而今九峯道䖍禅师入寂初怀海塟马祖舍利于海昏石门庐塔十余年及住百丈不复还石门道䖍自九峯往游遂成法席为泐潭第一世龙德元年安坐而化号圆寂谥大觉道怤禅师住龙册道怤住镜清吴越王钱镠命居天龙王一见便叹曰真道人也又创龙册寺请怤居之无殷福州吴氏子剃落受具游方参道䖍䖍问汝远来何所见当繇何路出生死曰重昏廓辟盲者自盲䖍笑以手挥之曰佛法不如是殷不怿请曰岂无方便曰汝问我殷X理前语问之䖍曰奴见婢殷勤殷遂契悟依止十余年䖍移石门殷亦从之䖍殁游庐陵止禾山学者云集甞垂语云习学谓之闻绝学谓之隣过此二者是为真过有僧出问如何是真过曰禾山解打鼓曰如何是真谛曰禾山解打鼓曰即心即佛则不问如何是非心非佛曰禾山解打鼓曰如何是向上事曰禾山解打鼓诸方谓之禾山四打鼓慧清得法于光涌住芭蕉山示众我年二十八到仰山参见南塔见上堂曰汝等诸人若是箇汉从娘肚里出来便作师子吼好么我于言下歇得身心便住五载又拈拄杖示众你有拄杖子我与你拄杖子你无拄杖子我夺却你拄杖子靠拄杖子下座延沼余杭刘氏子少魁礨有英气于书无所不观然无经世意父兄强之仕一应举至京师便东归剃发受具游讲肆玩法华玄义修止观定慧宿师争下之弃去游名山谒义存遂依止焉龙牙居遁禅师入寂居遁住龙牙后唐同光元年八月示微疾九月十三日夜半有大星殒于方丈前诘旦趺坐而化寿八十九夏六十九有偈颂行于世门人藏屿赞遁真曰日出连山月圆当户不是无身不欲全露行修禅师住南山同光二年行修至西湖南山喜其后坞依石为室禅定其中尝募人作福或问募人作福未审有何形段X曰能遮百丑或问如何有是长耳修拽耳示之蚬子不知何许人事迹颇异居无定所自印心于洞山混俗闽川不蓄道具不循律仪冬夏惟披一衲逐日沿江岸採掇虾蚬以充其腹暮即宿东山白马庙纸钱中居民目为蚬子和尚休静闻之欲决其真假乃往先潜入纸钱庙中蚬子深夜而归静蓦把住曰如何是祖师西来意蚬子遽答曰神前酒台盘静放手曰不虗与我同根生静后赴庄宗诏入长安蚬子亦先至每日歌唱自拍或乃佯狂泥云去来俱无踪迹厥后不知所终诲机清河张氏子初参巖头问如何是祖师西来意曰你还解救糍么曰解曰且救糍去后参师彦问如何是祖师西来意彦拈起一茎皂角曰会么曰不会彦放下皂角作洗衣势机便礼拜曰信知佛法无别曰你见甚么道理曰某甲曾问巖头头曰你还解救糍么救糍也祇是解粘和尚提起皂角亦是解粘所以道无别彦呵呵大笑机遂有省后住黄龙一日吕巖真人道经黄龙山覩紫云成葢疑有异人乃入谒值击鼓陞堂机见意必吕公欲诱而进厉声曰座旁有窃法者巖毅然出曰云水道人曰忽遇云尽水干时如何巖无对求代语巖如前问机曰黄龙出现巖问一粒粟中藏世界半升铛内煑山川且道此意如何机指曰这守尸鬼曰争柰囊有长生不死药曰饶经八万劫终是落空亡巖飞剑脇之剑不能入遂再拜求指归机曰半升铛内煑山川X即不问如何是一粒粟中藏世界巖言下顿契作偈曰弃却瓢囊慽碎琴如今不恋汞中金自从一见黄龙后始觉从前错用心机嘱加护巖字洞宾京川人休静禅师说法王宫初休静参良玠问学人未见理路未免情识运为曰汝还见有理路也无曰见无理路曰甚处得情识来曰学人实问曰恁么直须向万里无寸草处去曰万里无寸草处还许休静去也无曰直须恁么去静初住福州华严同光三年唐庄宗征至辇下大阐玄风一日帝入寺烧香问静曰这是甚么神曰护法善神曰沙汰时什么处去来曰天垂雨露不为荣枯一日帝请入内斋见大师大德总看经惟静与徒众不看经问曰为甚不看经曰道泰不传天子令时清休唱太平歌曰徒众为甚也不看经曰师子窟中无异兽象王行处绝狐踪曰大师大德为甚总看经曰水母元无眼求食须赖鰕又问既是后生为甚却称长老曰三岁国家龙凤子百年殿下老朝臣兴化存奖禅师入寂存奖住兴化示众若是作家战将便请单刀直入更莫如何若何有旻德禅师出礼拜起便喝奖亦喝德又喝奖亦喝德礼拜归众奖曰适来若是别人三十棒一棒也较不得何故为他旻德会一喝不作一喝用一日见同参来才上法堂奖便喝僧亦喝奖又喝僧亦喝奖近前拈棒僧又喝奖曰你看这瞎汉犹作X主在僧拟议奖直打下法堂侍者请问适来那僧有甚触忤和尚奖曰他适来也有权也有实也有照也有用及乎我将手向伊面前横两横到这里却去不得似这般瞎汉不打更待何时僧礼拜甲申后唐庄宗驾自河北回至行宫诏请奖至执弟子礼曰朕收中原获得一宝未曾有人酬价樊曰略借陛下宝看上以两手舒幞头脚奖曰君王之宝谁敢酬价上大悦赐紫衣师号奖皆不受乃赐御马一疋马忽惊奖坠伤足乙酉奖一日唤院主与我做箇木拐子主做了将来奖接得遶院行问僧曰汝等还识老僧么曰争得不识和尚曰𨁸脚法师说得行不得又至法堂令维那声钟集众曰还识老僧么众无对奖掷下拐子端然而逝谥广济禅师慧颙禅师传法延沼延沼依义存五年因请益临济两堂首座齐喝济云宾主历然语存曰吾昔与巖头钦山去见临济属济巳示寂若要会他宾主话须参他派下尊宿沼遂辞行见师彦彦甞自唤主人公沼曰自拈自弄有甚么难到越州谒道怤怤问近离甚处曰浙东曰还过小江也无曰大舸独飘空小江无可济曰镜水秦山鸟飞不渡子莫道听涂言曰沧溟尚怯艨䑳势列汉飞帆渡五湖怤竖拂子曰争柰这箇何曰这箇是甚么曰果然不识曰出没卷舒与师同用曰杓卜听虗声熟睡饶讇语曰泽广藏山理能伏豹曰舍罪放愆速X须出去曰出去即失便出到法堂乃曰夫行脚人因缘未尽其善不可便休去却回曰某甲适来輙陈小騃冐凟尊颜伏蒙慈悲未赐罪责曰适来言从东来岂不是翠巖来曰雪窦亲栖宝葢东曰不逐亡羊狂解息却来这里念篇章曰路逢剑客须呈剑不是诗人莫献诗曰诗速秘却略借剑看曰旦首甑人携剑去曰不独触风化亦自显颟顸曰若不触风化焉知古佛心曰如何是古佛心曰再许𠃔容师今何有曰东来衲子菽麦不分祇闻不巳而巳何得抑已而巳曰巨浪涌千寻澄波不离水曰一句截流万机寝削沼便礼拜怤曰衲子俊哉到华严为维那属守廓侍者从南院来沼心奇之因结为友遂默悟三玄旨要叹曰临济用处如是耶廓使更见慧颙沼乃往参入门不礼拜颙曰入门须辨主曰端的请师分颙于左膝拍一拍沼便喝又于右膝拍一拍沼又喝颙曰左边一拍且置右边一拍作么生曰瞎颙便拈棒沼曰莫盲枷瞎棒夺打和尚莫言不道颙掷下棒曰今日被黄面浙子钝置一上曰和尚大似持钵不得诈道不饥曰阇黎莫曾到此间么曰是何言与曰老僧好好相借问曰也不得放过曰且坐喫茶次日颙问今夏在什么处曰在襄州华严与廓侍者同夏曰元来亲见作家来又曰他向你道什么曰始终只教某甲一向作主颙便打推出方丈云这般纳败阙底汉有什么用处沼自此服膺在会下作园头一日颙到园X问曰南方一棒作么生商量曰作奇特商量沼却问和尚此间作么生商量颙乃拈起拄杖曰棒下无生忍临机不让师沼于是豁然大悟一日谓沼曰汝乘愿力来荷大法非偶然也汝闻临济将终时语否曰闻之曰临济云谁知吾正法眼藏向这瞎驴边灭却渠平生如师子见即杀人及其将死何故屈膝妥尾如此曰密付将终全主即灭又问三圣如何亦无语曰亲承入室之真子不同门外之游人颙颔之又问汝道四种料简语料简何法曰凡语不滞凡情即堕圣解学者大病先圣哀之为施方便如楔出楔曰如何是夺人不夺境曰新出红罏金弹子簉破阇黎铁面皮如何是夺境不夺人曰蒭草乍分头脑裂乱云初绽影犹存如何是人境两俱夺曰蹑足进前须急急促鞭当鞅草迟迟如何是人境俱不夺曰常忆江南三月里鹧鸪啼处百花香又问临济有三句当日有问如何是第一句济曰三要印开朱点窄未容拟议主宾分沼随声便喝如何是第二句济曰妙解岂容无着问沤和争负截流机沼曰未问巳前错如何是第三句济曰但看棚头弄傀儡抽牵全借里头人沼曰明破即不堪于是颙以为可支临济法道有防御使问颙大善知识还具见闻觉知否颙便掌使不肯复以前语问沼沼曰荆棘荒棒弃来久矣曰妙用又如何沼曰王子带刀全意气贫人擒倒语声𧬜使深肯之遂举颙随问便掌语沼曰是深相为使方委X悉守廓侍者得法存奖到德山问宣鉴曰从上诸圣向甚么处去曰作么作么曰勅点飞龙马跛鳖出头来鉴便休去来日浴出廓过茶与鉴鉴于背上拊一下曰昨日公案作么生曰这老汉今日方始瞥地鉴又休去廓行脚到襄州华严会下一日华严上堂大众今日若是临济德山高亭大愚鸟窠船子儿孙不用如何若何便请单刀直入华严与汝证据廓出礼拜起便喝严亦喝廓又喝严亦喝廓乃曰大众看这老汉一场败阙又喝一喝拍手归众严下座归方丈时延沼作维那上去问讯严曰维那汝来也叵耐守廓适来把老僧扭揑一上待集众打一顿趂出曰趂他迟了也自是和尚言过他是临济下儿孙本分恁么严方息怒沼举似廓廓曰你着甚来繇劝这汉我未问前蚤要棒喫得我话行如今不打搭却我这话也沼曰虽然如是巳遍天下也廓到鹿门一日见鹿门问楚和尚你终日披披搭搭作甚么楚曰和尚见某甲披披搭搭那鹿门便喝楚亦喝两家总休去廓曰你看这两箇瞎汉随后便喝鹿门归方丈却令侍者请廓上来曰老僧适来与楚阇黎宾主相见什么败阙曰转见病深曰老僧自见兴化来便会也曰和尚到兴化时守廓为侍者记得与么时语曰请举看廓遂举兴化问和尚甚处来和尚曰五台来兴化曰还见文殊么和尚便喝兴化曰我问你还见文殊么又恶发作么和尚又喝兴化无语和尚作礼兴化X至明日教守廓唤和尚和尚蚤去也兴化上堂云你看这箇僧担条断贯索向南方去也巳后也道见兴化来今日公案恰似与么时底曰兴化当时为甚无语曰见和尚不会宾主句所以无语及欲唤和尚持论和尚巳去也鹿门明日特为煎茶晚参告众曰夫参学龙象直须仔细入室决择不得容易绰得箇语便以为极则道我灵利只如山僧当初见兴化时语得箇动转底见人道一喝两喝便休语为佛法也今日被明眼人觑破却成一场笑具图箇甚么只为我慢无明不能回转亲近上流赖得明眼道人不惜身命对众证据此恩难报何故兴化云饶你喝得兴化上三十三天却扑下来一点气也无欵欵地苏息起来向你道未在何故如此兴化未曾向紫罗帐里撒真珠与你在胡喝乱喝作么真为药石之言道流难信如今直须明辨取岂不庆快平生参学事毕桂琛禅师传法文益文益余杭鲁氏子生而秀发七岁剃染弱龄禀具究毗尼探儒典振钖南游抵福州参慧稜不大发明后同绍修法进三人自漳州抵湖外值天雨雪谿流瀑涨遂解包休于城隅古寺入堂有老僧拥炉三人附火次老僧问益曰此行何之益曰行脚去曰如何是行脚事益曰不知曰不知最亲切又同三人举肇论至天地与我同根处老僧曰山河大地与诸上座是同是别益曰别老僧竖两指益曰同老僧又竖两指X便起去益大惊及周行廊庑读字额曰石山地藏乃知桂琛禅师也雪霁辞去琛门送之问曰上座寻常说三界惟心万法惟识乃指庭上片石曰且道此石在心内在心外益曰在心内琛笑曰行脚人着甚来繇安片石在心头益窘无以对遂辞修进二人即放包依席下求决择近一月余日呈见解说道理琛语之曰佛法不恁么益曰某甲辞穷理绝也琛曰若论佛法一切现成益于言下大悟绍修初与文益同参桂琛所得谓巳臻极暨同辞至建阳途中益忽问万象之中独露身是拨万象不拨万象曰不拨益曰说甚么拨不拨修懵然却回地藏琛问子去未久何以却来曰有事未决岂惮䟦涉山川曰汝跋涉许多山川也还不恶修未谕旨乃问万象之中独露身意旨如何曰汝道古人拨万象不拨万象曰不拨曰两箇也修骇然沈思却问琛未审古人拨万象不拨万象曰汝唤甚么作万象修方省悟洪进在地藏时居第一座一日琛上堂二僧出礼拜琛曰俱错二僧无语下堂请益修修曰汝自巍巍堂堂却礼拜拟问他人岂不是错进不肯修乃问上座又作么生进曰汝自迷暗焉可为人修愤然上方丈请益琛指廊下曰典座入库头去也修乃省过一日进问修明知生是不生之理为甚么为生死之所流修曰笋毕竟成竹去如今作篾使还得么进曰汝向后自悟去在修曰某甲所见只如此上座意旨如何进乃指曰这箇X是监院房那箇是典座房修便礼谢瑞龙幻璋禅师入寂幻璋住瑞龙天成二年四月从钱王尚父乞坟尚父笑曰师便尔乎遣人择地于西关建塔塔毕往辞钱王嘱以护法恤民还而坐化寿八十七坐七十夏常觉禅师住普净常觉初访归宗章闻法省悟因游上都于丽景门外独居二载间有比隣张生请觉供养张有悟入乃设榻留宿至夜与妻窃窥见觉体遍一榻倍加钦慕曰弟子夫妇垂老今愿割前堂以裨丈室觉欣然受之至天成三年遂成大院赐额普净觉以时机浅昧难任极旨乃曰我宁不务开法繇是每月三八施浴僧道万计常谓诸徒曰伹得慧门无壅则福何滞哉从展住保福学众不下七百天成三年三月日示微疾僧入丈室问讯展曰吾与汝相识年深有何方术相救曰方术甚有闻和尚不解忌口又谓众曰吾旬日来气力困劣别无他祇是时至也僧问时既至矣师去即是住即是曰道道曰恁么则某甲不敢造次曰失钱遭罪言讫跏趺而逝行崇嗣法从展住谷山报恩谓门弟子曰吾虽不在未甞不为诸兄弟若委悉报恩常为人处许汝出意想知解五阴身田若委不得保汝未出得意想知解所以古人唤作鬼家活计虾蟇衣下客欲得速疾相应即如今立地便证验取识取有什么罪过不然根思迟𢌞且以日及夜X寻究将去忽一日觑见更莫以少为足更能研穷究竟乃至淫坊酒肆若触若净若好若恶以汝所见事觑教尽是此境界入如入律若见一法如毫发许不见此箇事我说为无明翳障直须不见有法是别底法方得圆备到这里更能翻掷自繇开合不成痕缝如水入水如火入火如风入风如空入空若能如是直下提一口剑剌断天下人疑网一如不作相似所以古人道繁兴大用举必全真若有箇汉到与么境界谁敢向前说是说非何以故此人是箇汉超诸限量透出因果一切处管束此人不得若能如是即可若未得如此且直须好看莫取次发言吐气沉坠却汝无量劫莫到与么时便道报恩不道桂琛住罗汉或住地藏石山后唐天成三年有僧来报保福和尚巳迁化了琛曰保福迁化地藏入塔其年秋复至闽城旧止徧游近城诸剎乃还俄示微疾僧问和尚尊候较否琛以杖拄地曰汝道这箇还痛否曰和尚问阿谁曰问汝曰还痛否曰元来共我作道理乃沐浴安坐而化阇维收舍利建塔谥曰真应扣氷澡先住灵曜天成三年闽王延入内堂问法茶次先提起橐子曰大王会么曰不会曰人王法王各自照了留十日以疾辞至十二月二日沐浴陞堂告众而逝荼毗祥曜满山获五色舍利谥慈济文偃禅师住灵树文偃自传宗印徧谒诸方激扬大事到九江陈操尚X书请斋才见便问儒书中即不问三乘十二分教自有座主作么生是衲僧行脚事曰尚书曾问几人来曰即今问上座曰即今且置作么生是教意曰黄卷赤轴曰这箇是语言文字作么生是教意曰口欲谈而词丧心欲缘而虑亡曰口欲谈而词丧为对有言心欲缘而虑亡为对妄想作么生是教意操无语偃曰见说尚书看法华经是否曰是曰经中道一切治生产业皆与实相不相违背且道非非想天有几人退位操又无语偃曰尚书且莫草草三经五论师僧抛却特入丛林十年二十年尚不柰何尚书又争得会操礼拜曰某甲罪过长兴元年到曹溪礼祖塔灵树敏请为第一座先是敏不请首座有劝请者但曰我首座巳出家久之又请曰我首座巳行脚悟道久之又请曰我首座巳度岭矣忽一日令击钟接首座众皆出迓偃果至敏迎笑曰奉迟甚久何来暮即命之偃亦不辞而就职俄广主刘王将兴兵就敏决可否敏前知手封奁子语侍者曰王来出以似之乃就坐而逝王至闻敏巳化大惊问和尚何时得疾曰师不曾有疾适封一奁子令候王至王开奁得一帖子云人天眼目堂中首座王于是请偃继其法席延沼禅师住风穴延沼依止南院六年辞去长兴二年至汝州见草屋数椽依山如逃亡人家问田父此何所曰古风穴寺岁饥众弃之而去余佛像钟鼓耳沼曰我居之可乎X曰可沼乃留止日乞村落夜燃松脂单丁者七年长庆慧稜禅师入寂慧稜两处开法徒众一千五百化行闽越二十七载长兴三年五月日示寂寿七十九泉州招庆道匡在长庆会下作桶头常与众僧语话一日庆见乃曰尔每日口唠唠地作么曰一日不作一日不食曰与么则磨弓错箭去也曰专待尉迟来曰尉迟来后如何曰教他筋骨徧地眼睛突出庆便休住院后普请担泥次匡中路按拄杖问僧曰上窟泥下窟泥曰上窟泥匡打一棒又问一僧僧曰下窟泥匡亦打一棒又问德谦谦放下泥担乂手曰请师鑑匡便休福州大章山契如菴主入寂契如参师备悟旨隐小界山刳大朽杉若小菴第能容身一日清豁冲照向如名同访之值如採粟豁问如菴主在何所曰从甚么处来曰山下来曰因甚得到这里曰这里是什么处所如乃揖曰那下喫茶去二人方省是如遂诣菴所颇味高论不觉及夜覩豺虎奔至菴前自然驯遶豁有诗曰行不等闲行谁知去住情一餐犹未饱万户勿聊生非道难应伏空拳莫与争龙吟云起处闲啸两三声二人寻于大章创菴请如居之两处孤坐垂五十二载而终文偃禅师开法云门文偃住灵树未几迁云门光泰寺示众莫道今日谩诸人好抑不得巳向诸人前作一场狼籍且问你诸X人从上来有甚事欠少甚么向你诸人道直下无事蚤是相埋没了也更欲踏步向前寻言逐句求覔解会千差万别广设问难赢得一场口滑去道转远有什么休歇时此事若在言语上三乘十二分教岂是无言语因甚更道教外别传若从学解机智得祇如十地圣人说法如云如雨犹被诃责见性如隔罗縠以此故知一切有心天地悬殊虽然如此若是得底人道火何甞烧着口终日说事未甞挂着唇齿未甞道着一字终日着衣喫饭未甞触着一粒米挂一缕丝虽然如此犹是门庭之说也须是实得恁么始得若约纳僧门下句里呈机徒劳伫思直饶一句下承当得犹是瞌睡汉上堂平地上死人无数过得荆棘林者是好手又云直得干坤大地无纤毫过患犹是转句不见一色始是半提直得如此更须知有全提时节示众光不透脱有两般病一切处不明面前有物是一又透得一切法空隐隐地似有箇物相似亦是光不透脱又法身亦有两般病得到法身为法执不忘已见犹存坐在法身边是一直饶透得法身放过即不可仔细点捡将来有甚么气息亦是病僧问十二时中如何得不空过曰向甚处着此一问曰不会请师举偃作颂曰举不顾即差互拟思量何劫悟偃以足跛甞把拄杖行见众方普请举拄杖曰看看北郁单越人见汝搬柴不易在中庭里相扑供养汝更为汝念般若经曰一切智智清净无二无二分无X别无断故众环拥之久不散乃曰汝诸人无端走来这里覔什么老僧只管喫饭疴矢别解作什么汝诸方行脚参禅问道我且问你诸方参得底事作么生试举看于是不得巳自诵三平偈曰即此见闻非见闻回视僧曰唤什么作见闻又曰无余声色可呈君谓僧曰有甚么口头声色又曰箇中若了全无事谓僧曰有什么事又曰体用何妨分不分乃曰语是体体是语举拄杖曰拄杖是体灯笼是用是分不分不见道一切智智清净至僧堂中僧争起迎偃立而语曰石头道回互不回互僧便问作么生是不回互偃以手指曰这箇是板头又问作么生是回互曰汝唤什么作板头有讲僧参经时乃曰未到云门时恰似初生月及乎到后曲弯弯地偃得知乃问是你道否曰是曰甚好吾问汝作么生是初生月僧乃斫头作望月势偃曰你如此巳后失却目在僧经旬日复来偃又问你还会也未曰未会曰你问我僧便问如何是初生月曰曲弯弯地僧罔措后果然失目僧问灵树如何是祖师西来意树默然迁化后门人立行状碑欲入此语问偃曰先师默然处如何上碑偃曰师问杀父杀母向佛前忏悔杀佛杀祖向甚么处忏悔曰露问承古有言了即业障本来空未了应须偿宿债未审二祖是了不了曰确问一生积恶不知善一生积善不知恶此意如何曰烛偃问直岁甚处去来曰刈茅来曰刈得几箇祖师曰三百箇曰朝打三千X暮打八百东家杓柄长西家杓柄短又作么生岁无语偃便打问佛法如水中月是否曰清波无透路曰和尚从何得曰再问复何来曰正与么时如何曰重叠关山路问上无攀仰下绝已躬时如何曰藏身一句作么生道僧便礼拜偃曰放过一着置将一问来僧无语偃曰这死虾蟇因供养罗汉问僧今夜供养罗汉你道罗汉还来也无僧无对偃曰你问我僧便问偃曰换水添香曰与么即来也曰有什么馒头䭔子速下来问如何是清净法身曰花药栏曰便恁么去时如何曰金毛狮子问如何是一代时教曰对一说问不是目前机亦非目前事时如何曰倒一说问如何是尘尘三昧曰钵里饭桶里水问如何是法身曰六不收问如何是超佛越祖之谈曰胡饼问如何是佛曰干矢橛问如何是诸佛出身处曰东山水上行问不起一念还有过也无曰须弥山曰如何是透法身句曰北斗里藏身上堂眼睫横亘十方眉毛上透干坤下透黄泉须弥塞却汝咽喉还有人会得么若有人会拽取占波共新罗鬪额上堂干坤之内宇宙之间中有一宝秘在形山拈灯笼向佛殿里将三门来灯笼上作么生自代云逐物意移又曰云起雷兴上堂闻声悟道见色明心遂举手云观世音菩萨将钱买胡饼放下手曰元来祇是馒头上堂函葢干坤目机铢两不涉世缘作么生承当众无对自代曰一镞破三关示众日里来往日里辨人忽然中夜教X取箇物来未曾到处作么生取代云瞒却多少人示众布幔天网打龙布丝网捞虾摝蚬你道螺蚌落在甚么处代云具眼示众拄杖子化为龙吞却干坤了也山河大地甚处得来示众十方国土中惟有一乘法且道自已在一乘法里一乘法外代云入示众从上祖师三世诸佛说法山河大地草木为甚么不省去代云新到行人事示众既知来处且道甚么劫中无祖师代云某甲今日不着便示众古德道药病相治尽大地是药那箇是你自已乃曰遇贱即贵僧曰乞师指示偃拍手一下拈拄杖曰接取拄杖僧接得拗作两橛偃曰直饶恁么也好与三十棒示众十五日巳前不问汝十五日巳后道将一句来自代云日日是好日示众古佛与露柱相交是第几机僧问意旨如何曰一条绦三十文买复代前语云南山起云北山下雨僧又问一条绦三十文买如何曰打与问僧甚么处来曰礼塔来曰谑我曰某甲实礼塔来曰五戒也不持问僧看甚么经曰瑜珈论曰义堕也曰甚么处义堕曰自领出去僧问树凋叶落时如何曰体露金风垂语云人人尽有光明在看时不见暗昏昏作么生是诸人光明自代云厨库山门又云好事不如无偃初在雪峯僧问峯如何是触目不会道运足焉知路峰曰苍天苍天僧不会遂问偃苍天意旨如何曰三斤麻一疋布曰不会曰更奉三尺竹峰闻喜曰我常疑箇布衲偃出岭徧谒诸方倒洞巖巖问X作甚么来曰亲近来曰乱走作么曰暂时不在曰知过即得曰乱走作么到踈山仁仁问得力处道将一句来曰请高声问仁即高声问偃笑曰今朝喫粥么曰喫粥曰乱呌唤作么到鵞湖闻上堂曰莫道未了底人长时浮逼逼地设使了得底明明得知有去处尚乃浮逼逼地偃下问首座适来和尚意作么生曰浮逼逼地曰首座久在此住头白齿黄作这箇语话曰上座又作么生曰要道即得见即便见若不见莫乱道曰祇如道浮逼逼地又作么生曰头上着枷脚下着杻曰与么则无佛法也曰此是文殊普贤大人境界到干峰曰请和尚答话峰曰到老僧也未曰恁么那恁么那峰曰将谓猴白更有猴黑峯上堂举一不得举二放过一着落在第二偃出众曰昨日有人从天台来却往径山去峯曰典座来日不得普请便下座峰又上堂法身有三种病二种光须是一一透得始解归家稳坐须知更有向上一窍在偃出问菴内人为甚么不知菴外事峰呵呵大笑偃曰犹是学人疑处峰曰子是甚么心行曰也要和尚相委峰曰直须与么始解稳坐僧问峯十方薄伽梵一路涅槃门未审路头在甚么处峰以拄杖画云在这里僧后请益偃偃拈起扇子云扇子𨁝跳上三十三天筑着帝释鼻孔东海鲤鱼打一棒雨似盆倾会么师静初参师备遇备示众汝诸人但能一生如丧考妣吾保汝究彻去静蹑前语问曰如教中道不得以所知X心测度如来无上知见又作么生备曰汝道究得彻底所知心还测度得及否静从此信入后居天台三十余载不下山博综三学操行孤立禅寂之余常阅龙藏遐迩钦重时谓大静上座甞有人问弟子每当夜坐心念纷飞未明摄伏之方愿垂示诲答曰如或夜间安坐心念纷飞却将纷飞之心以究纷飞之处究之无处则纷飞之念何存反究究心则能究之心安在又能照之智本空所缘之境亦寂寂而非寂者葢无能寂之人也照而非照者葢无所照之境也境智俱寂心虑安然外不寻枝内不住定二涂俱泯一性怡然此乃还源之要道也一日因覩教中幻义乃述一偈问诸学流曰若道法皆如幻有造诸过恶应无咎云何所作业不忘而借佛慈兴接诱时有小静上座答曰幻人兴幻幻轮围幻业能招幻所治不了幻生诸幻若觉知如幻幻无为文益禅师住崇寿文益自受心印至抚州州牧请住崇寿院时有子方自长庆来问益曰公久亲长庆乃嗣地藏何也曰以不解长庆万象之中独露身故方举拂子示之益曰拨万象不拨万象曰不拨曰独露身聻曰拨曰万象之中聻方于是悟旨叹曰我几枉度此生又有子昭平昔与益商确古今闻嗣地藏愤愤不平即领众来责问益知之乃举众出迎特加礼待宾主位各挂拂子茶次昭忽变色抗声曰长老开堂的嗣何人曰地X藏曰太辜负长庆先师曰某甲不会长庆一转语曰何不问曰万象之中独露身意作么生昭竖起拂子益曰此是长庆处学得底首座分上作么生昭无语益曰只如万象之中独露身拨万象不拨万象曰不拨曰两箇参随皆曰拨益曰万象之中独露身聻昭与众皆懡㦬而退益曰住住首座杀父杀母犹通忏悔谤大般若诚难忏悔昭自此反参益发明巳见延沼禅师开法风穴延沼住风穴单丁者七年檀信新之遂成丛林天福二年州牧闻其风请开法嗣南院陞座先师云欲得亲切莫将问来问会么问在答处答在问处虽然如是有时问不在答处答不在问处汝若拟议老僧在汝脚跟底大凡参学眼目直须临机大用现前勿自拘于小节设使言前荐得犹为滞殻迷封句下精通未免触途狂见应是向来依他作解明昧两岐与汝一切扫却直教箇箇如师了儿叱呀地对众证据哮吼一声壁立千仞谁敢正眼觑着觑着即瞎却渠眼目上堂若立一尘家国兴盛野老颦蹙不立一尘家国丧亡野老安帖于此明得阇黎无分全是老僧于此不明老僧却是阇黎阇黎与老僧亦能悟却天下人亦能瞎却天下人欲识阇黎么右边一拍曰这里是欲识老僧么左边一拍曰这里是上堂祖师心印状似铁牛之机去即印住住即印破祇如不去不住印即是不印即是还有人道得么时有卢陂长老出X问学人有铁牛之机请师不搭印沼曰惯钓鲸鲵澄巨浸却怜蛙步𩥇泥沙陂伫思沼喝曰长老何不进语陂拟议沼便打一拂子曰还记得话头么陂拟开口沼又打一拂子时有牧主曰信知佛法与王法一般沼曰见甚么道理主曰当断不断反招其乱沼便下座上堂举寒山诗曰梵志死去来魂识见阎老读尽百王书未免受捶拷一称南无佛皆以成佛道僧问如何是一称南无佛曰灯连凤翅当堂照月映蛾眉廾页面看僧问摘叶寻枝即不问直截根源事若何曰赴供凌晨去开塘带雨归问随缘不变者忽遇知音时如何曰披蓑侧立千峰外引水浇蔬五老前问九夏赏劳请师言荐曰出袖拂开龙洞雨泛杯波涌钵囊花问最初自恣合对何人曰一把香刍拈未暇六环金钖响遥空问如何是清净法身曰金沙滩头马郎妇问如何是佛曰杖林山下竹筋鞭沼问怀本上座曰有事借问得么本曰不可惜口去也曰不惜口即道本拟议沼便打又问第二人莫道得么曰道甚么沼又打又问第三人曰三人同行必有我师作么生是我师曰见参礼次沼亦打云过这边立复云将头不勐误累三军瞎汉参堂去本至明日上堂头亲近云某甲夜来有什么过便蒙赐棒曰你要会么以手左边一拍曰这里是祖师意以手右边一拍曰这里是教意还会么本不肯便去后到颕桥安处举前话安曰风穴棒折那本曰上座臂腕终不向外曲X安曰你会风穴道这里是祖意教意么非惟你不会直饶白兆老口赫赤地教他举也举不得防御使问南院大善知识还具见闻觉知否院便掌使不肯遂以前语复问沼沼曰荆棘荒棒弃来久矣曰妙用又如何沼曰王子带刀全意气贫人擒倒语声𧬜使深肯之遂举到南院院随问便掌语沼曰是深相为使方委悉道怤住龙册学侣云臻天福二年八月日入寂德韶龙泉陈氏子母梦白光触体觉而娠年十五有梵僧拊其背曰汝当出家尘中无置汝所也遂剃染十八受具同光中谒大同不契参居遁问雄雄之尊因甚亲近不得曰如火与火曰忽遇水来时如何曰汝不会我语又问天不盖地不载此理如何曰合如是韶惘然固请为说曰道者汝向后自会去韶后于通玄峰澡浴次忽省前话遂具威仪望龙牙礼拜曰当时若向我说今日决定骂也谒匡仁问百匝千重是何人境界曰左搓芒绳缚鬼子曰不落古今请师说曰不说曰为甚不说曰箇中不办有无曰师今善说仁骇之辞去所至少留见知识五十四人后至临川谒文益益一见深器之韶以徧涉丛林但随众而巳无所咨参一日益上堂有僧问十二时中如何得顿息万缘去益曰空与汝为缘耶色与汝为缘耶言空为缘则空本无缘言色为缘则色心不二日用果何物为汝缘乎韶闻悚然异之又有问者曰如何是曹源一滴水益曰是曹源一滴水韶于座侧X豁然大悟平生凝滞涣若氷释感涕沾衣益曰汝向后当为国王师致祖道大光行矣无滞于是韶乃辞法游天台观智者遗踪如故居睠然有终焉之心令参号永明湖州人蒙雪峯记别初住明州翠巖大张法席上堂自一夏以来为兄弟东语西话看翠巖眉毛在么保福曰作贼人心虗长庆曰生也云门曰关天福二年龙册寺道怤归寂吴越王钱元瓘请参继其法席长生山皎然久依义存一日与僧斫树次存曰斫到心且住然曰砍却着存曰古人以心传心汝为甚么道砍却然乃掷下斧曰传存打一拄杖而去一日普请次存负一束藤路逢一僧便抛下僧拟取存便踏倒归谓然曰我今日踏这僧快曰和尚却替这僧入涅槃堂始得好便休云一日存问光境俱亡复是何物曰放皎然过有箇道处曰放汝过作么生道曰皎然亦放和尚过曰放汝二十棒然礼拜石亭光涌禅师入寂光涌自石亭还仰山戊戌夏无疾而化寿八十九夏七十休复悟空北海王氏子幼出家十九纳戒甞自谓曰苟尚能诠则为滞筏将趣凝寂复患堕空既进退莫决舍二何之乃参寻宗匠依地藏桂琛经年不契直得成病入涅槃堂一夜藏去看乃问复上座安乐么复曰某甲为和尚因缘背藏指灯笼曰见么曰见藏曰祇这箇也不背复于言下有省后修山主问讯地藏乃曰某甲百劫千生曾与和尚违背来此X者又值和尚不安藏遂竖起拄杖曰祇这箇也不背复忽然契悟后继法眼住崇寿江南国主创清凉道场延请居之将入寂十月朔日遣僧命法眼至付嘱讫又致书辞国主取三日夜子时入灭国主令本院至时击钟及期大众普集复端坐警众曰无弃光影语绝告寂时国主闻钟登高台遥礼深加哀慕仍致祭茶毗收舍利建塔志通凤翔人因见智者净土仪式不胜欣忭自是不向西唾不背西坐专心念佛后见白鹤孔雀成行西下又见莲花开合喜曰白鹤孔雀净土境也莲花光相受生处也净土现矣乃礼佛而终茶毗有五色祥云环覆火上舍利鳞砌于身文益禅师开法清凉文益初住崇寿未几金陵国主迎居报恩次迁清凉院大阐法化示众赵州曰莫费力也大好言语何不仍旧去世间法尚有门佛法岂无门自是不仍旧故诸佛诸祖祇于仍旧中得如初夜钟不见有丝毫异得与么恰好闻时无一声子閙何以故为及时节无心曰死且不是死止于一切祇为不仍旧忽然非次闻时诸人尽惊愕道钟子恠鸣也宝公曰暂时自肯不追寻历劫何曾异今日还会么今日只是尘劫但着衣喫饭行住坐卧晨参暮请一切仍旧便为无事人也又曰见道为本明道为功便能得大智慧力若未得如此三界可爱底事直教去尽才有纤毫还应未可秪如汝辈睡时不嗔便喜此是三界昏乱习熟X境界不惺惺便昏乱盖缘汝辈杂乱所致古人谓之夹幻金即是真其如鑛何又曰出家儿但随时及节便得寒即寒热即热欲识佛性义当观时节因缘古今方便不少石头初看肇论至会万物为巳者其惟圣人乎则曰圣人无巳靡所不巳乃作参同契首言竺土大仙心无过此语也中间亦只是寻常说话夫欲会万物为自巳去盖尽大地无一法可见巳而又嘱曰光阴莫虗度所以告汝辈但随时及节便得若也移时失候即虗度光阴于非色中作色解于非色作色解即是移时失候且道色作非色解还当得否若与么会便是没交涉正是痴狂两头走有甚么用处但守分过时好益甞作三界惟心颂曰三界唯心万法唯识唯识唯心眼声耳色色不到耳声何触眼眼色耳声万法成办万法匪缘岂观如幻大地山河谁坚谁变又华严六相义颂曰华严六相义同中还有异异若异于同全非诸佛意诸佛意总别何曾有同异男子身中入定时女子身中不留意不留意绝名字万象明明无理事缘德禅师住圆通缘德临安黄氏子年十七剃发受具游方参洪进久之江南李氏有国日德混迹南昌上蓝宋齐丘至游经堂僧众趋迎德阅经自若丘旁立睨之德不甚顾答因问上座看甚经德举示之丘异焉请住舍利双岭诸剎德无所事去留所至颓然默坐而学徒自成X规矩平生着一衲裙以绳贯其褶处夜伸裙以当被后主延德至金陵问佛法大意建寺庐山石耳峰下延德住持开基日地中得金像大士赐名圆通泰钦参文益禅师泰钦得法文益然性忽绳墨不事事甞自清凉遣化维扬过时未归一众传以为笑益遣偈唿归使为众烧浴一日益问大众虎项下金铃何人解得对者皆不契钦适自外至益问之钦曰大众何不道系者解得于是人人改观益谓众曰汝辈这回笑渠不得也行因受旨鹿门真抵庐山佛手巖下有石窟可三丈余因宴处其中甞有异鹿锦囊鸟驯扰其侧江南李主三召不起坚请就栖贤开堂不逾月潜归巖室一日示微疾谓旁僧曰日午吾去矣及期下床行数步屹然立化巖上有松一株同日枯藁德韶住天台甞有偈曰通玄峰顶不是人间心外无法满目青山法眼闻之曰即此一颂可起吾宗上堂眼中无色识色中无眼识眼识二俱空何能令见色是眼则不能自见其巳体若不能自见云何见余物古圣方便皆为说破若于此明得寂静法不寂静法也收尽明得远离法不远离法亦收尽未来现在亦无遗余法界何有遮障各自信取韶以涅槃四种开示学者诸方目为韶国师四料拣云闻闻闻不闻不闻闻不闻不闻僧问如何是古佛心韶曰此问不弱问那叱太子析肉还母析骨还父然后化生莲花X之上为父母说法未审如何是太子身韶曰大家见上座问竟钦益州郑氏子参文偃得悟即就双峰下创兴福寺以居开堂日偃躬临证明僧问宾头卢应供四天下还徧也无曰如月入水问如何是用而不杂曰明月堂前垂玉露水晶殿里撒直珠偃深喜其类巳奉先深得法云门同明和尚在众时闻僧问文益如何是色益竖起拂子或曰鸡冠花或曰贴肉汗衫二人往问曰承闻和尚有三种色语是否曰是深曰鹞子过新罗便归众时李主在座下白益曰寡人来日致茶筵请二人重新问话明日备綵一箱剑一口谓曰上座若问话得奉赏杂綵一箱若问不是只赐一剑益陞座深复出问今日奉勅问话和尚还许也无曰许曰鹞子过新罗捧綵便行大众散去时泰钦作维那乃鸣钟集众僧堂前勘验二师众复集泰问曰承闻二上座久在云门有甚奇特因缘举一两则来商量看深曰古人道白鹭下田千点雪黄鹂上树一枝花维那作么生商量泰拟议深打一坐具便归众延寿字冲玄余杭王氏子总角即归心佛乘不茹荤日惟一食诵法华经五行俱下六旬而异感群羊跪听年十六为儒生时吴越王镇杭州寿献齐天赋年二十八为华亭镇将屡以库钱买鱼放生事发坐死领赴市曹王梦老人引鱼虾数万至云此皆税务官所放者愿王免其罪王遂赦之因放令出家属令参永明迁龙册寿礼为师执劳供众衣不X缯纩食不兼味寻往天台天柱峰九旬习定有鸟类尺鷃巢衣褶中育雏出定参德韶发明心要韶甞语之曰汝与元帅有缘他日当大兴佛事澄远绵竹上官氏子与鵞湖镜清同时先参湖南报慈后方至文偃会下作侍者偃常只唤远侍者远应诺偃便曰是甚么如此者十八年远凡下语呈见解终不相契一日远忽云我会也曰我乃今更不唿汝矣遂辞去偃曰光含万象一句作么生道远拟议偃令更住三年一日普请鉏地次有僧曰看俗家失火远曰那里火曰不见那曰不见曰瞎汉是时一众皆言远上座败阙独师宽闻举曰须是我远兄始得后归蜀众请住导江僧问美味醍醐为甚么变成毒药远曰导江纸贵问一子出家九族解脱目连为甚么母入地狱曰确后住青城香林示众大凡行脚参寻知识要带眼行须分缁素看浅深始得此事必先须立志释迦老子在因地时发一言一念皆是立志僧问如何是祖师西来意曰坐久成劳曰便回转时如何曰堕落深坑问如何是室内一盏灯曰三人证龟成鳖问如何是衲衣下事曰腊月火烧山志逢参德韶禅师志逢余杭人生恶荤血肤体香洁出家受具通贯三学甞梦陞须弥山覩三佛列坐初释迦次弥勒皆礼其足惟不识第三尊但仰视而巳释尊曰此是补弥勒处师子月佛逢方作礼觉后因阅大藏经乃符所X梦晋天福中参德韶契悟一日入普贤殿中宴坐倐有神人跪膝于前逢问为谁曰护戒神也曰吾患有宿愆未殄汝知之乎曰师有何罪惟一小过耳凡折钵水亦施主物师每倾弃非所宜也言讫而隐逢自此洗钵水尽饮之积久因致脾疾十载方愈文益住清凉唐主请入内观牡丹乞赋诗益应声曰拥毳对芳丛繇来趣不同发从今日白花是去年红艳冶随朝露馨香逐晚风何须待零落然从始知空鼓山神宴禅师入寂神晏住鼓山三十余年学徒云集天福乙巳入灭明招德谦禅师入寂德谦住明招有颂示众曰明招一曲和人稀此是真宗上妙几石火瞥然何处去朝生之子合应知临迁化上堂一百年中祇看今日今日事作么生吾住此山四十年惟用一剑活人眼目乃拈巾曰如今有纯陀么提向诸方展看作掷势僧问纯陀献供末后殷懃时如何谦曰莫相孤负好问和尚迁化向什么处去谦举起一足曰足下看取问百年后以何为极则谦提巾便掷中夜问侍者昔日灵山会上释迦如来展开双足放百宝光遂展足曰吾今放多少侍者曰昔日世尊今宵和尚谦以手拨眉曰莫孤负么乃说偈曰蓦刀丛里逞全威汝等诸人善护持火里铁牛生犊子临岐谁解凑吾机偈毕端坐而逝文偃禅师王宫说法X文偃住云门法道大行广主屡请入内问法待以师礼王问云何是禅曰大王有问山僧对一日王斋众僧次问偃曰灵树果子熟也未曰甚么年得信道生曰熟也曰切莫忘却王大悦赐号匡真禅师干祐元年七月十五王迎偃至内问道九月还山谓众曰我离山得六十七日且问汝六十七日事作么生众莫能对偃代曰何不道和尚京中喫面多守初凤翔传氏子儿时闻钟鼓声辄不食危坐终日母屡试之不餵亦不索年十六剃染受具游方参文偃偃问近离甚处曰查渡问夏在甚处曰湖南报慈曰几时离彼曰八月二十五曰放汝三顿棒初罔然至明日却上问讯昨日蒙和尚放三顿棒不知过在甚处曰饭袋子江西湖南便恁么去初于言下大悟遂曰他后向无人烟处不蓄一粒米不种一茎菜接待十方往来尽与伊抽钉拔楔拈却炙脂帽子脱却鹘臭布衫教伊洒洒地作箇无事衲僧岂不快哉曰你身如椰子大开得如许大口初便礼拜即日辞去北抵襄汉干祐元年住洞山示众语中有语名为死句语中无语名为活句作么生是活句到这里实难得人只缘未达其源落在第八魔界中识得箇不名不物无是无非头头物物无不具足道我得安乐田地更不求余凡有扣击即便敲床竖拂更不惜便施便设便行便用向恶水坑里弄箇无尾猢孙腊月三十日鼓也打破猢孙又走却了手忙脚乱一无所成悔将何及X若是箇衲僧乍可冻杀饿杀终不着他鹘臭布衫又曰言无展事语不投机乘言者丧滞句者迷于此四句语中见得分明也作箇脱洒衲僧根椽片瓦粥饭因缘堪与人天为善知识于此不明终成莾卤又曰举唱宗乘阐掦大教须得法眼精明方能鉴辨缁素切缘真妄一源水乳同器到此难分洞山寻常以心中眼观身外相观之又观乃辨真伪若不如是何名善知识夫善知识者驱耕夫之牛夺饥人之食方名善知识即今天下那箇是真善知识诸德参得几箇善知识来也不是等闲直须参教彻觑教透千圣莫能证明方显大丈夫儿不见释迦老子明星出时豁然大悟与大地众生同时成佛无前后际岂不畅哉虽然如是若遇明眼衲僧也好噼嵴便棒僧问维摩掌擎四世界未审维摩身存甚处曰在阇黎后底曰为甚么在学人后底曰还我话头来问如何是佛曰麻三斤玄则初参青峰问如何是学人自巳峰曰丙丁童子来求火后在法眼会中但随众而巳不曾参请入室一日文益问曰则监院何不来入室曰和尚岂不知某甲于青峰和尚有箇入头曰汝试为我举看曰某甲问青峰如何是佛峰曰丙丁童子来求火益曰好语恐汝错会可更说看曰丙丁属火以火求火如某甲是佛更去覔佛益曰监院果然错会了也则不愤便起单渡江去益曰此人若回可救若不回救不得也则到中路自忖云他是五百人善知识X岂可赚我耶遂回再参益曰你但问我我为你答则便问如何是佛益曰丙丁童子来求火则于言下大悟住金陵报恩院开堂日李王与益俱在会僧问龙吟雾起虎啸风生学人知是出世边事到此为甚么不会则曰会取好僧举头看则又看益乃抽身入众益与李王当时失色益归方丈令侍者唤问话僧至益曰上座适来问底话许你具眼人天众前何不礼拜盖覆却益摵一坐具其僧三日后吐光而终颢鉴众中谓之鉴多口常缝坐具行脚初到云门门曰云峯和尚道开却门达磨来也我问你作么生曰筑着和尚鼻孔曰地神恶发把须弥山一掴𨁝跳上梵天拶破帝释鼻孔你为甚么向鼻孔里藏身曰和尚莫瞒人好曰筑着老僧鼻孔又作么生鉴无对门曰将知你祇是学语之流因代曰逻逻哩后于言下大悟出世住巴陵新开院更不作法嗣书只将三转语上门僧问如何是道答曰明眼人落井问如何是吹毛剑答曰珊珊枝枝撑着月问如何是提婆宗答曰银盌里盛雪门曰他后老僧忌辰只消举此三转语报恩足矣自后忌辰只举此三转语云门文偃禅师示寂文偃住云门三十年说法如云如雨人莫能测甞作纲宗偈曰康氏圆形滞不明魔深虗丧击寒氷凤羽展时超碧汉晋锋八博拟何凭是机是对对机迷辟机尘远远尘栖夕日日中谁有挂因底底事隔尘X迷丧时光藤林荒徒人意滞肌尫咄咄咄力口希禅子讶中眉垂上不见天下不见地塞却咽喉何处出气笑我者多哂我者少偃每顾见僧即曰鉴僧欲酬之即曰咦门弟子录曰顾鉴咦德山缘密删去顾字但以鉴咦二字为颂谓之抽顾颂汉干祐二年四月十日端坐示寂谥大慈云匡真弘明大师朗上座自幼肄业讲肆闻僧问云门如何是透法身句曰北斗里藏身朗莫测微旨遂造门门才见便把住曰道道朗拟议门托开乃示颂曰云门耸峻白云低水急游鱼不敢栖入户巳知来见解何劳再举轹中泥朗遂大悟师宽参云门一日闻白槌曰请师宽充典座宽翻筋斗出众曰云门禅属我矣又一日问宽今日喫得几箇胡饼曰五箇曰露柱喫得几箇曰请和尚茶堂里喫茶宽一日访白兆兆曰老僧有箇木鱼颂曰请举看曰伏惟烂木一橛佛与众生不别若以杖子击着直得圣凡路绝宽曰此颂有成褫无成褫曰无成褫宽曰佛与众生不别聻侍僧救曰有成褫宽曰直得圣凡路绝聻当时白兆一众失色缘密受云门心印后住鼎州德山第九世号圆明大师上堂德山有三句语示汝诸人一句函葢干坤一句截断众流一句随波逐浪作么生辨若辨得出有参学分若辨不出长安路上辊辊地又云伹参活句莫参死句活句下荐得永劫无滞一尘一佛国一叶一释迦是死句扬眉瞬目举指竖拂是死句山X河大地更无誵讹是死句时有僧问如何是活句曰波斯仰面看白云子祥得法云门住后甞问僧曰不坏假名而谈实相汝作么生会僧指椅子曰这箇是椅子祥以手拨椅曰与我将鞋袋来僧无对祥呵曰这虗头汉门闻之乃曰须是我祥兄始得长耳行修禅师示寂干祐三年十一月二日吴越王钱弘俶以诞辰饭僧有永明禅师者亦异人也王问明今有真僧降否曰长耳和尚乃定光佛应身也王趣驾参礼称修为定光出世修默然但曰永明饶舌少选跏趺而化其状如生久之益肤草津泽爪发复长月必三净时有舍利后值金兵侵境刃伤之流血白色兵惧而退自是肌理失润乃以髹涂骸体法号宗慧大师慧明参法眼得心印初菴于大梅有禅者来参明问近离甚处曰成都曰上座离成都到此山则成都少上座此间剩上座剩则心外有法少则心法不周说得道理即住不会即去僧无对迁天台有明彦上座者俊辨自负来谒明明问曰从上诸圣及诸先德还有不悟者无曰诸圣先德岂有不悟者哉曰一人发真归源十方处空悉皆消殒举手指曰只今天台山嶷然如何得消殒去彦张目直视遁去又迁杭州报恩干祐三年吴越王请入府问法密契其道道潜禅师王宫说法道潜河中武氏子初谒文益益曰子于参请外看甚X么经曰华严经曰总别同异成坏六相是何门摄属曰文在十地品中据理则世出世间一切法皆具六相也曰空还具六相也无潜无对益曰汝问我潜乃问空还具六相也无曰空潜于是开悟礼谢益曰子作么生会曰空益然之异日因士女入院益问潜曰律中道隔壁闻钗钏声即名破戒见覩金银合杂朱紫骈阗是破戒不是破戒曰好箇入路曰汝向后有五百毳徒为王侯所重在潜遂礼辞至衢州古寺阅大藏尝宴坐见文殊现形及诣杭礼阿育塔跪而顶戴泪下如雨俄见舍利在悬钟之外悲喜交集又尝行三七日普贤忏忽见徧吉御象在塔寺三门下其象鼻直枕行忏所辛亥吴越王请入府授菩萨戒延沼避宼郢州宼平汝州有宋太师者施第为宝坊迎沼居焉广顺元年赐寺名广慧法席冠天下南院慧颙禅师示寂慧颙住南院壬子入灭初颙上堂诸方祇具啐啄同时眼不具啐啄同时用僧问如何是啐啄同时用曰作家不啐啄啐啄同时失曰此犹未是某甲问处曰汝问处作么生曰失颙便打僧不肯后于云门会下闻二僧举此话一僧曰当时南院棒折那其僧忽契悟遂奔回省觐颙巳寂乃谒延沼沼问莫是当时问先师啐啄同时话底么曰是曰汝当时作么生会曰某甲当时如在灯影里相似沼曰汝会也延寿自受德韶记莂因思宿有二愿进退未决遂登智者巖X作二纸阄一曰一心禅定一曰万善同归净土信手拈至七度皆得万善同归自是一意净业周广顺二年出世住雪窦学者辐辏道潜禅师住永明显德元年吴越王钱弘俶勅建大伽蓝于南内曰慧日永明请道潜主之为第一世重云智晖禅师入寂智晖住重云余四十年节度使王彦超微时尝从晖游欲为沙门晖熟视曰汝世缘深当为我家垣墻超后果镇永兴申弟子之礼显德三年夏晖诣永兴与超别嘱以护法超泣曰师遂忍弃弟子乎晖笑曰借千年亦一别耳七月二十四日书偈一首曰我有一间舍父母为修葢往来八十年近来觉损坏早拟移别处事涉有憎爱待他摧毁时彼此无妨碍乃跏趺而化寿八十四夏六十四清凉文益禅师示寂文益住清凉致异域有慕其法者涉远而至显德五年七月示微疾闰月五日沐浴辞众跏趺而化停龛三七日貌如生寿七十四夏五十四塔全身于丹阳勅谥大法眼泰钦初住洪州双林文益殁李主请钦补其处上堂山僧本拟居山藏拙养病过时柰缘先师有未了底公案所以出来为他了却若有人问便说似伊时有僧出问如何是先师未了底公案钦便打曰祖祢不了殃及儿孙曰过在甚么处曰过在X我殃及你李主从容问曰先师有甚么不了底公案曰现分㭊底主骇之灵隐清耸参文益益指雨谓曰滴滴落在上座眼里耸初不喻旨后因阅华严感悟承益印可上堂十方诸佛常在汝前还见么若言见将心见将眼见所以道一切法不生一切法不灭若能如是解诸佛常现前百丈道恒参文益因请益外道问佛不问有言不问无言叙语未终益曰住住汝拟向世尊良久处会耶恒从此悟入住百丈上堂古人道十方同聚会箇箇学无为此是选佛场心空及第归作么生是心空不是那里闭目冷坐是心空此正是意识想解要会心空但自识心便见心空所以道过去巳过去未来更莫算兀然无事坐何曾有人唤设有人唤上座应他好不应他好若应他阿谁唤上座若不应他又不患聋也三世体空且不是木头所以道心空得见法王还见法王么也祇是老病僧又上堂众才集便曰喫茶去或时众集便曰珍重或时众集便曰歇后有颂曰百丈有三诀喫茶珍重歇直下便承当敢保君未彻云居清钖嗣法眼有廖天使入院见供养法眼真乃问曰真前是什么果子曰假果子曰既是假果子何以将供养真曰也祇要天使识假吉州禾山无殷禅师入寂无殷住禾山建隆庚申示微疾令侍者开方丈集大众曰后来学者未识禾山即今识取于是泊然而化X谥法性塔曰妙相延寿住雪窦缁白归依甚众建隆元年吴越王见灵隐倾废请寿中兴之永明道潜禅师入寂道潜住永明建隆二年九月日入灭入龛时白光昼发举众皆见阇维舍利不可胜纪有屠者自惟恶业展转就火聚泣求须臾获七颗延寿禅师住永明永明虗席吴越王请延寿住持众至二千时号慈氏下生上堂僧问如何是永明妙旨曰更添香着曰谢师指示曰且喜没交涉僧礼拜寿曰听取一偈欲识永明旨门前一湖水日照光明生风来波浪起示众今之学者多好求解会此岂究竟解但为遣情耳说但为破执耳情消执尽则说解何存真性了然寂无存泯所以若言即与不即皆落是非瞥挂有无即非正念故三祖大师云才有是非纷然失心时有僧问既涉有无俱成邪念若关能所悉堕有无如何是正念而知答曰瑞草生嘉运莲花结早春二僧来参寿问参头曾到此间否曰曾到又问第二上座曾到否曰不曾到寿曰一得一失少选侍僧问适来二僧未审那箇得那箇失曰汝曾识这二僧也无曰不曾识曰同坑无异土尝谓僧曰此心不纵不横非他非自何以知之若言含一切法即是横若言生一切法即是纵若言自生则心岂复生心乎若言他生即不得自矧曰有他乎若言共生则自他尚无有以何为共X哉若言无因而生者当思有因尚不许言生况曰无因哉又曰诸佛随缘差别俯应群机生善破恶令入第一义谛是四种悉檀方便之语如以空拳示小儿耳岂有实法哉僧曰然则一切法是心否曰若是即成二曰然则一切不立俱非耶曰非亦成二岂不闻首楞严曰我真文殊无是文殊若有是者则二文殊然我今日非无文殊于中实无是非二相曰既无二相宗一可乎曰是非既乖大旨一二还背圆宗曰如何用心方契此旨曰境智俱忘如何说契曰如是则言思道断心智路绝曰此亦强言随他意转虽欲隐形而未忘迹曰如何得形迹俱忘曰本无朕迹云何说忘曰我知之矣要当如人饮水冷煖自知当大悟时节神而明之曰我此门中亦无迷悟明与不明之理撒手似君无一物徒劳辛苦说千般此事非上根大器莫能担荷先德曰尽十方世界覔一人为伴无有也又曰止是一人承绍祖位终无第二人若未亲到漫疲神思借曰玄之又玄妙之又妙但是方便门中旁赞助入之语于自已分上亲照之时反视之皆为魔说虗妄浮心多诸巧见不能成就圆觉但以形言迹文彩生时皆是执方便门迷真实道要须如百尺竿头放身乃可耳曰愿乞最后一言曰化人问幻士谷响答泉声欲达吾宗旨泥牛水上行佛祖纲目卷第三十四X佛祖纲目X卍XXX佛祖纲目卷第三十五甲子戊辰丙子甲申戊子庚寅乙未戊戌甲辰戊申丁巳壬戌癸亥壬午太平兴国七年宋太宗诏立译法院于东京如唐故事以宰辅为译经润文使光祚禅师住智门光祚浙江人入蜀参香林澄远受心印回住随州智门上堂山僧记得在母胎中有一则语今日举似大众诸人不得作道理商量还有人商量得么若商量不得三十年后不得错举羲寂字常照永嘉胡氏子母初怀姙不喜荤血及产有物蒙其首若紫帽然出家受具学止观于清竦甞慨天台教文屡经兵火传者无凭乃恳德韶曰智者之教年祀𥨊远率多散落惟新罗国其本甚备非和尚慈力孰能致之韶闻于吴越王一日王因覧永嘉集有同除四住此处为齐若伏无明三藏即劣之语以问韶韶曰此是教义可问羲寂王召寂问之寂曰此出智者妙玄中文因言唐末教籍流散海外今不复存宋干德二年王乃X遣使及賷韶书往高丽国缮写备足而还王为寂建寺螺溪赐号净光有兴教明师年方弱冠听经会下常自疑云饮光持释迦丈六之衣披弥勒百尺之身正应其量为衣解长耶身解短耶遂往云居问韶韶曰座主却是汝会明拂袖而退韶曰小儿子吾若答汝不是当有因果汝若不是吾当见之明回螺溪口即吐血寂惊曰此新戒触忤菩萨人来明举前话寂曰汝不会国师意速去忏悔明具威仪诣前悲泣曰愿和尚慈悲许某忏悔韶曰如人倒地因地而起不曾教汝起倒明曰若许忏悔当终身给侍韶乃为颂云佛佛道齐宛尔高低释迦弥勒如印印泥明自此疾瘳归谢寂曰非师指教几丧此生庐山莲花峰祥菴主得旨于奉先深住菴时示众云若是此事最是急切须是明取始得若是明得时中免被拘系便得随处安闲亦不要将心捺伏须是自然合他古辙去始得才到学处分剂便须露布箇道理以为佛法几时得以地休歇去上座却请与么相委好又每拈拄杖曰古人到这里为甚么不肯住前后二十年终无一人答得临示寂乃自代曰为他途路不得力复曰毕竟如何又以杖横肩自代曰楖𣗖横担不顾人直入千峰万峰去言毕而逝惟善禅师住福昌惟善参师宽得悟住荆南福昌寺为人敬严秘重法道初住时屋庐十余间残僧数辈善晨香夕灯陞座X说法如临千众十余年而衲子方集诸方畏服志逢禅师住普门志逢依德韶悟旨吴越王钱弘俶命住功臣山署号普觉开宝初王复建普门精舍请扬宗要义通字惟远姓尹氏高丽国族梵相异常顶有肉髻眉长五六寸年二十余至中国参德韶契悟及谒羲寂顿明一心三观之旨久之忽别同学束装东归假道四明将登海舶郡守钱惟治固留而止开宝元年漕使顾承徽舍宅为传教院请通居之复赐寺额为宝云延沼禅师传法省念省念莱州狄氏子为人简重有精识专修头陀行才具戒徧游丛席常密诵法华经众因目为念法华至延沼会中随众作止无所参扣然终疑教外有别传之法沼每念大仰有谶临济一宗至风而止惧当之熟视座下堪任法道无如念者一日念侍立次沼乃垂涕告曰不幸临济之道至吾将坠于地矣念曰观此一众岂无人耶沼曰聪明者多见性者少念曰如某者如何沼曰吾虽望子之久犹恐躭着此经不能放下念曰此亦可事愿闻其要沼遂上堂举世尊以青莲目顾视大众正当是时且道说箇甚么若道不说而说又是埋没先圣语未卒念便下去沼归方丈侍者曰念法华因甚不祇对和尚曰渠会也次日念与真园头同上问讯次沼问真曰如何是世尊不说说真曰鹁鸠树头鸣沼曰汝作许多痴福作么何不X体究言句又问念曰汝作么生念曰动容扬古路不堕峭然机沼谓真曰汝何不看念法华下语又一日沼陞座顾视大众念便下去沼归方丈念蒙印可之后泯迹韬光人莫知其所以一日白兆楚至汝州宣化沼令念往传语才相见提起坐具便问展即是不展即是楚曰自家看取念便喝楚曰我曾亲近知识来未甞輙敢恁么造次念曰草贼大败楚曰来日若见风穴和尚待一一举似念曰一任一任不得忘却念乃先回举似沼沼曰今日又被你收下一员草贼念曰好手不张名次日楚才到相见便举前话沼曰非但昨日今日知赃捉败自是念名振诸方德韶国师示寂德韶住天台法道大振开宝四年华顶西峰忽摧声震一境六月有星殒于峰顶林木皆白二十八日韶忽集众告别而化寿八十二夏六十五洪寿初参德韶一日同韶普请次闻堕薪有省作偈曰扑落非他物纵横不是尘山河及大地全露法王身韶印可之后住杭州兴教寺丞相王随为御史中丞出镇钱塘一日往候寿至湖上去驺从独步登𥨊室寿方负暄拥毳自若忽见之问曰官人何姓曰随姓王即下拜寿推蒲团席地与坐语笑终日而去门人让曰彼X王臣来柰何不为礼此一众所系非细事也他日随复来寺众横撞大钟万指出迎而寿前趋立于松下随望见遽出舆握其手曰何不如前日相见而遽为此礼数耶寿顾左右且行且言曰中丞即得柰知事嗔何随益重之随字子正河南人居甞慕裴休之为人参省念得言外之旨自见洪寿履践益深竟明大法临终书偈曰畵堂灯巳灭弹指向谁说去住本寻常春风扫残雪遇安师事德韶阅首楞严经到知见立知即无明本知见无见斯即涅槃安乃破句读曰知见立知即无明本知见无见斯即涅槃于此有省有人语安曰破句了也安曰此是我悟处毕生不易时谓之安楞严后住温州瑞鹿寺上方道诠禅师住九峰道诠安福刘氏子剃染受具闻长沙慧轮道价思一见之时马氏窃据荆楚诠年二十余结友冒险造焉会马氏灭王逵代领其事逵见诠辈疑为谍者捕缚欲投江中诠怡然无怖逵异之以问轮曰此道人视死如见鼻端何种人乃能尔耶曰彼葢为法忘躯之人闻老僧虗名故来决择耳逵释之诠傲然而去依轮于延寿十年轮殁诠还庐山开宝五年住九峰僧问承闻和尚亲见延寿来是否曰山前麦熟也未问九峰山中还有佛法也无曰有曰如何是九峰山中佛法曰石头大底大小底小风穴延沼禅师示寂X延沼住风穴大唱临济之道于时莫有善其机者开宝六年八月旦日登座说偈曰道在乘时须济物远方来慕自腾腾他年有叟情相似日日香烟夜夜灯至十五日跏趺而化前一日手书别檀越寿七十八夏五十九真园头初参延沼沼甞问曰会昌沙汰时护法善神向什么处去真曰常在阛阓中要且无人见沼曰你彻也后住广慧永安禅师入寂永安得法德韶住杭州报恩开宝七年告众言别时有僧问昔日如来正法眼迦叶亲传未审和尚玄风百年后如何体会曰汝甚处见迦叶来曰恁么则信受奉行不忘斯旨去也曰佛法不是这箇道理言讫跏趺而寂阇维舌根不坏柔软如红莲花省念禅师开法首山省念自受风穴大法学者望风而靡开法汝州首山为第一世入院上堂云佛法付与国王大臣有力檀越令其不断绝灯灯相续至于今日大众且道续箇甚么良久云须是迦叶师兄始得僧问如何是佛曰新妇骑驴阿家牵曰未审此语甚么句中收曰三玄收不得四句岂能该曰此意如何曰天长地久日月齐明又僧问新妇骑驴阿家牵意旨如何曰百岁翁翁失却父曰百岁翁翁岂有父耶曰汝会也又曰此是独坐无尊卑从上无一法与人夜有僧入室念曰谁僧不对念曰识得汝也僧笑念曰更莫是别人么X因作偈曰轻轻踏地恐人知语笑分明更莫疑智者只今勐提取莫待天明失却鸡永明延寿禅师示生净土延寿住永明十五年弟子一千七百人甞与众授菩萨戒施鬼神食放诸生类六时散花日课一百八事学者咨问壁立万仞指心为宗以悟为则至暮则往别峰行道念佛寒暑不辍自为难继不欲强他然密从之者甞百数人宵清月朗空中时闻螺贝天乐之声王每叹曰自古来西方者未有若是之切至也特为建香严殿以成其志开宝八年二月二十六日晨兴焚香告众趺坐而化寿七十二腊四十二茶毗舍利周身如鳞寿以贤首慈恩天台三宗互相氷炭不达大全舘其徒之精法义者于两阁博阅群籍更相质难寿以心宗之衡准平之又集大乘经论六十部西天此土圣贤之言三百家证成惟心之旨为书一百卷目曰宗镜录又着万善同归集等竝行于世竟钦禅师入寂竟钦住双峰太平兴国二年三月谓门弟子曰汝可砌箇卵塔五月二十三日工毕钦曰后日子时行矣及期侍者报三更钦即索香焚之合掌而化缘德住庐山圆通宋遣使问罪江南九江守胡则据城不降大将军曹翰部曲渡江入寺禅者惊走德宴坐如平日翰至不起怒呵曰长老不闻杀人不眨眼将军乎德熟视曰汝安知有不惧生死和尚耶翰因警悚X嘉叹问曰禅者何为而散德曰击鼓自集翰遣裨将击之禅无至者翰曰不至何也德曰公有杀心故尔因自起击鼓禅者乃集翰再拜问决胜之䇿德曰非禅者所知也丁丑十月日德陞座曰脱离世缘乃在今日以衲衣并所着木屐留付山中使门人累青石为塔曰他日塔作红色吾再来也泊然而化寿八十夏六十三谥曰道济道齐禅师住云居道齐南昌金氏子经行燕坐以未明巳事为忧持一钵徧历丛林时泰钦住上蓝齐往依之钦使主经藏一日谓齐曰有人问我西来意答他曰不东不西藏主作么生会曰不东不西曰与么会又争得曰道齐祇恁么未审和尚尊意如何曰他家自有儿孙在齐于是顿明厥旨颂曰接物利生绝妙外生终是不肖他家自有儿孙将来用得恰好出世大愚后迁云居谓门弟子曰达磨言此方经惟楞伽可以印心吾读此经偈曰诸法无法体而说惟是心不见于自心而起于分别可谓大慈悲父如实极谈我辈自不领受背负恩德如恒河沙或问曰然则见自心遂断分别乎曰非然也譬如调马马自见其影而不惊何以故以自知其影从自身出故吾以是知必断分别亦舍心相也祇今目前如实而观不见纤毫祖师曰若见现在过去未来亦应见若不见过去未来现在亦不应见此语分明人自迷昧知礼字约言四明金氏X子初父母未有嗣祷于佛梦神僧携童子遗之曰此佛子罗睺罗也遂有娠出家具戒学于宝云悟台教自严尊者住黄石巖自严同安郑氏子游方谒云豁依止五年密受心法辞豁渡怀仁江江有蛟为行人害严说偈诫之蛟輙去过黄杨崃渴欲饮会溪涸严以杖摘之而水得武平黄石巖多蛇虎严至蛇虎可使令隣寺僧死严不知法当告官便自焚之吏追捕坐庭中问状不答索纸作偈曰云外野僧死云外野僧烧二法无差互菩提路不遥字画险劲如擘窠大篆吏大怒以为狂去僧伽黎曝日中既释因布帽其首衣以白服省念禅师传法善昭善昭太原俞氏子器识沉邃于一切文字不繇师训自然通晓年十四剃发受具杖䇿游方所至少留不喜观覧或讥其不韵昭叹曰是何言之陋哉从上先德行脚正以圣心未通驱驰决择耳不缘山水也历参老宿七十一人皆玅得其家风然终疑临济儿孙别有奇处最后参省念一日念陞座昭出问曰百丈卷席意旨如何曰龙袖拂开全体现曰师意如何曰象王行处绝狐踪于言下大悟拜而起曰万古碧潭空界月再三捞摝始应知有问者曰见何道理便尔自肯曰正是我放身命处从显受心印于法眼住观音院癸未九月日谓檀那袁长史曰老僧三两日间归乡去曰和尚年尊何更思乡曰归乡图得好盐X喫袁不测其言翼日无疾坐逝志逢禅师入寂志逢住五云山华严院每出携大扇乞钱买肉饲虎虎每迎之载以还山雍熈二年迁寂省念禅师传法元琏元琏泉州陈氏子初依真觉日事炊爨有间诵经觉问念甚么经曰维摩经觉曰经在这里维摩在甚处琏茫然无对因泣曰大丈夫被人一问无词可措岂不媿哉于是历谒尊宿五十余员不契遂趋首山参省念念问近离甚处曰汉上念竖起拳曰汉上还有这箇么曰这箇是甚么盌鸣声念曰瞎琏曰恰是拍一拍便出他日又问学人亲到宝山空手回时如何曰家家门前火把子琏当下大悟曰某甲不疑天下老和尚舌头也曰汝会处作么生与我说来看琏曰祇是地上水碙砂也曰汝会也琏便礼拜道诠住九峰太平兴国九年移住归宗雍熈二年十一月日中夜跏趺辞众而化省念禅师传法归省归省冀州贾氏子出家受具游方参省念念一日举竹篦问曰唤作竹篦即触不唤作竹篦即背唤作甚么省掣得掷地上曰是甚么念曰瞎省于言下大悟晤恩字修巳常熟路氏子自幼出家终日一食不离衣钵不蓄财宝卧必右脇坐必跏趺每布萨涕泗不止徧诲人以西方净业及一乘圆旨有疑不逗机X者答曰与作毒鼓之缘耳乙酉八月朔夜覩白光自井出谓门人曰吾将逝矣遂绝粒禁言一心念佛梦一沙门执金罏焚香三遶其室自言灌顶相迎梦觉而门人至犹闻异香二十五日说止观指归及观心义毕端坐而化人闻管絃铃铎之音嘹亮空中渐久渐远自西而去茶毗舍利无算初荆溪五传至清竦竦传羲寂志因自后分为两宗寂传义通通传知礼遵式志因传晤恩恩传洪敏源清清传智圆庆昭昭传继齐咸润各师其说知礼辟为山外宗云香林院澄远禅师入寂澄远住青城香林四十年雍熈四年二月将入灭时远年八十往辞知府宋珰曰老僧行脚去通判曰这僧风狂八十岁行脚到那里去珰曰大善知识去住自繇远归示众老僧四十年方打成一片言讫而逝云门接人无数当代道行者惟香林一派最盛自严居南安巖恨所说法听者疑信半因不语者六年巖寺当输布民岁代输之严不忍折简置布束中祈免吏张晔欧阳程者相顾怒甚追至问状不答以为妖火所着帽明鲜严索纸作偈曰一切慈忍力皆吾心所生王官苦拘束佛法不流行自是时亦语羲寂演法螺溪台宗大振雍熈四年十一月日𥨊疾遗诫不许哭泣祭奠言巳即瞑目行靖行绍钱塘人同依延寿出家居石壁时德韶法道大振靖绍往从之韶观其法器即使往学三观于螺溪未几学成乃X复回石壁前后五十年未甞出游闾里愿齐钱塘人初传羲寂之道精研止观后参德韶发明玄奥宝云义通法师示生净土义通住宝云敷扬教观几二十年甞唿人为乡人曰吾以净土为故乡诸人皆当往生皆吾乡中人也升堂受业者不可胜纪端拱元年十八日右脇而化阇维舍利盈骨塔于阿育寺之西北隅后塔坏徙骨其骨晶荧有光舍利五色滋生骨上有得之盈匊者遵式字知白宁海叶氏子母梦吞明珠而生出家受具往学于义通途中梦一老僧曰我文殊和尚也及见通宛如其梦未几悟台教通入寂式反天台以苦学感疾用消伏呪法自誓曰若四教兴行在我则其疾有瘳不尔毕命于此满七七日空中声曰十方诸佛增汝福寿是夕见一巨人持金刚杵以拟其口观音垂手于其口引出数虫复注甘露宿疾顿愈省念禅师传法智嵩智嵩范阳人游方参省念问如何是佛法的的大意曰楚王城畔汝水东流嵩有省乃作三玄偈曰要用直须用心意莫定动三岁师子吼十方没狐种我有真如性如同幕里隐打破六门关显出毗卢印真骨金刚体可夸六尘一拂永无遮廓落世界空为体体上无为真到家念闻乃请喫茶问这三颂是汝作耶曰是曰或有人教汝现三十二相时如何曰某甲不是野狐精曰惜取眉毛曰和尚落了多少念以竹篦X头上打曰这汉向后乱作去在嵩辞念念以拄杖送嵩嵩接得有偈曰和尚拄杖照破龙象临济家风落在我掌曰莫相带累嵩打念一坐具念曰果然带累曰今日捉败这老汉曰又似得便宜又似落便宜乌巨仪宴禅师入寂仪宴吴兴许氏子诞生之夕异香满室红光如昼唐光启中随父镇信安强为娶妻不愿遂游历诸方机契镜清归省父母乃于郭南剏别舍以遂其志舍旁陈司徒庙有凛禅师像宴往瞻礼失宴所之后郡守展祀祠下见宴入定丛竹间蚁蠧其衣败叶没䏶或云许镇将之子自此三昧或出或入子湖讷欲勘其浅深问曰子所住定盖小乘定耳时方啜茶宴呈起槖曰是大是小讷骇然寻谒唐山德严严问汝何姓曰姓许曰谁许汝曰不别严默识之遂与薙染甞令摘桃浃旬不归往寻见宴攀桃倚石泊然在定严鸣指出之后游江即巖覩石龛谓弟子慧兴曰予入定此中汝当垒石塞门勿以我为念兴如所戒明年意宴长往启龛视之素发被肩胸臆尚煖徐自定起了无异容复回乌巨侍郎慎公镇信安向宴之道命义学守荣诘其定相宴不与之辩荣意轻之时信安人竞图像尊事皆获舍利荣因媿服礼像谢愆亦获舍利叹曰此后不敢以浅解测度矣钱忠懿王感梦遣使图像至适王患目疾展像作礼如梦所见随雨舍利目疾顿瘳因钖号开明太宗加礼相延不赴特以X肩舆迎至便殿咨对寻即乞归淳化元年示寂寿一百十五腊五十七阇维白光烛天舍利五色洪諲襄水扈氏子游方参省念言下大悟隐于衡岳三生藏甞与数耆宿至襄沔一僧举论宗乘颇博敏会野饭山店供办而僧论说不巳諲曰三界惟心万法唯识唯识唯心眼声耳色是甚么人语曰法眼语曰其义如何曰唯心故根境不相到唯识故声色摐然曰舌味是根境否曰是諲以筯挟菜置口中含胡而语曰何谓相入耶坐者骇然僧不能答諲曰路途之乐终未到家见解入微不名见道参须实参悟须实悟阎罗大王不怕多语僧拱揖而退洞山守初禅师入寂守初住洞山四十年道徧天下甞作随牛狗儿颂曰家有一狗儿騃小人难见终日随牛去未省使人唤见客不作声见人偏能善拟议上门来早是输他便好好报禅师须着精神看任汝灵利人不觉为死汉淳化元年秋七月无疾而化寿八十一夏六十五自严尊者游盘古山初西竺波利尊者至南康盘古山记曰后当有白衣菩萨来兴此山淳化二年自严果以白衣来游此山三年竟成丛林省念禅师传法蕴聪蕴聪广州张氏子初参道恒因结夏恒上堂举中观论正觉无名相随缘即道场聪问如何是正觉无名X相恒曰汝还见露柱么曰如何是随缘即道场恒曰今日结夏次参省念问学人亲到宝山空手回时如何念曰家家门前火把子聪于言下大悟呈偈曰我今二十七访道曾寻覔今朝喜得逢要且不相识智嵩或称唐明传首山心印至是住并州承天院郑工部入院见法座便问是什么人位次曰老僧郑曰自家争敢曰工部莫压良为贱郑曰真箇曰不敢遂把手入方丈郑曰此室常现人未曾有难得之法长老还有也无嵩以袖拂郑面郑曰与么则今日得清凉也嵩曰且与后人作榜样清皎禅师入寂清皎住四祖山年七十时遗偈曰吾年八十八满头垂白发颙颙镇双峰明明千江月黄梅掦祖教白兆承宗诀日日告儿孙勿令有断绝淳化四年八月日入灭年八十八癸巳自严还南安有沙弥无多闻性严怜之作偈使诵曰大智发于心于心何处寻成就一切义无古亦无今于是世间章句吾伊上口首山省念禅师示寂省念住首山道被天下移宝应众不过四十辈作纲宗偈曰咄哉拙郎君巧妙无人识打破凤林关着靴水上立咄哉巧女儿撺梭不解织看他闘鸡人水牛也不识背阴山子向阳多南来北往意如何若人问我西来意东海东面有新罗淳化三年十二月四日说偈曰今年六十七老病随缘且遣日今年记却来X年事来年记着今朝日至四年十二月日示众曰老僧拟欲归乡什么人随得去僧问未审和尚什么时去曰待有伴即向汝道曰无伴底事作么生曰尽日不逢人明明不知处曰忽遇一人又作么生曰迷子不归家失却来时路曰请师指箇归乡路曰枯木藏龙不存依倚曰和尚什么时节却回曰一去不知音六国无消息曰正当归乡底事又作么生曰独唱胡家曲无人和得齐曰忽遇知音在时如何曰山上石人齐拍掌溪边野老笑呵呵曰归乡回来底事又作么生曰八国奉朝衣四相无迁改曰未审居何位次曰文殊不坐金台殿自有逍遥竹拂枝说偈曰诸子谩波波过却几恒河观音指弥勒文殊不柰何良久曰白银世界金色身情与无情共一真明暗尽时都不照日轮午后示全身日午后泊然而化阇维得五色舍利塔于首山善昭禅师开法汾州善昭传首山大法辞游湘衡长沙太守以四名剎请昭择居昭笑一夕遯去北抵襄沔时洞山谷隐皆虗席昌言敦请昭辞曰我长行粥饭僧传佛心宗非细职也前后八请坚卧不答省念示寂西湖道俗千余人协心削牍遣沙门契聪迎请住持汾州太平寺太子院昭闭关高枕聪排闼而入让之曰佛法大事静退小节风穴惧应谶忧宗旨坠灭幸而有先师先师弃世汝有力荷担如来大法者今何时而欲安眠哉X昭矍起握聪手曰非公不闻此语促办严吾行矣既至宴坐一榻足不越阃者三十年天下道俗仰慕不敢名同曰汾州示众曰先圣云一句语须具三玄一玄中须具三要阿那箇是三玄三要底句快会取好各自思量还得稳当也未古德巳前行脚闻一箇因缘未明中间直下饮食无味唾卧不安火急决择岂将为小事所以大觉老人为一大事因缘出现于世想计他从上来行脚不为游山玩水看州府奢华片衣口食皆为圣心未通所以驱驰行脚决择深奥传唱敷扬博问先知亲近高德盖为续佛心灯绍隆佛祖兴崇圣种接引后几自利利他不忘先迹如今还有商量者么有即出来大家商量僧问如何是接初机底句答曰汝是行脚僧又问如何是辨衲僧底句答曰西方日出卯又问如何是正令行底句答曰千里持来呈旧面又问如何是立干坤底句答曰北俱卢州长粳米食者无嗔亦无喜昭曰只将此四转语验天下衲僧才见汝出来验得了也僧问如何是学人着力处答曰嘉州打大像问如何是学人转身处答曰陜府灌铁牛问如何是学人亲切处答曰西河弄师子昭曰若人会此三句巳辨三玄更有三要语在切在荐取不是等闲与大众颂出曰三玄三要事难分得意忘言道易亲一句明明该万象重阳九日菊花新还会么恁么会得不是性燥衲僧作么生会好又举三玄语曰汝还会三玄底时节么直须会取X古人意旨然后自心明去更得通变自在受用无穷唤作自受用身佛不从他教便识得自家活计所以南泉曰王老师十八上解作活计僧便问古人十八上解作活计未审作箇什么活计答曰两只水牯牛双角无栏桊复云若要于此明得去直须得三玄旨趣始得受用无碍自家庆快以畅平生大丈夫汉莫教自辜触事不通彼无利济与汝一切颂出曰第一玄法界广无边森罗及万象总在镜中圆第二玄释尊问阿难多闻随事答应器量方圆第三玄直出古皇前四句百非外闾氏问丰干昭乃曰这是三玄底颂作么生是三玄底旨趣直教决择分明莫只与么望空里妄解道我曾亲近和尚来与我说了脱空漫语诳吓他人喫铁棒有日莫言不道又因採菊谓众曰金花布地玉蕋承天杲日当空干坤朗耀云腾致雨露结为霜不伤物义道将一句来还有道得底么若道不得眼中有屑直须出却始得所以风穴云若立一尘家国兴盛野老颦蹙不立一尘家国丧亡野老安贴于此明去阇黎无分全是老僧于此不明老僧即是阇黎阇黎与老僧亦能悟却天下人亦能瞎却天下人要知老僧与阇黎么拊其膝曰这里是阇黎这里是老僧且问诸上座老僧与阇黎是同是别若道是同去上座自上座老僧自老僧若道是别去又道老僧即是阇黎若能于此明得去一句中有三玄三要宾主历然平生事办参学事毕所以永嘉曰X粉骨碎身未足酬一句了然超百亿又曰临济两堂首座一日相见齐下喝僧问临济还有宾主也无答曰宾主历然昭作偈曰两堂首座总作家其中道理有分拏宾主历然明似镜宗师为点眼中花上方遇安禅师入寂遇安住温州瑞鹿至道元年春将迁寂弟子蕴仁侍立安说偈示曰不是岭头携得事岂从鸡足付将来自古圣贤皆若此非吾今日为君裁嘱巳遂澡身易衣安坐令舁棺至室良久自入棺经三日门人启棺覩安右脇而卧四众哀恸安再起陞堂说法呵责垂诫此度再启吾棺者非吾之子言讫复入棺长往本先永嘉郑氏子儿稚不甘处俗年二十五出家受具参德韶导以风幡话言下便悟服勤十年乙未住温州瑞鹿足不历城邑手不度财帛不设卧具不衣茧丝卯斋终日宴坐申旦诲诱门弟子踰三十年其志弥厉谓众曰吾初见天台言下便荐然千日之内四威仪之中似物碍膺如仇同处一日忽然勐省譬如洗面摸着鼻孔作偈曰非风旛动仁心动自古相传直至今今后水云人欲晓祖师真是好知音又曰若是见色便见心人来问着方难答若求道理说多般孤负平生三事衲又曰旷大劫来祇如是如是同天亦同地同地同天作么形作么形兮无不是郑工部谒善昭禅师善昭住汾阳郑工部到茶话次郑示偈曰黄纸休遮X眼青云自有阴莫将闲学解埋没祖师心复云只将此偈验天下长老曰与么则汾阳也在里头曰担枷过状曰更不再勘曰两重公案曰知即得郑良久昭嘘一声郑曰文宝文宝曰在甚所在曰不容某甲出气争得嗔他道淹滞长老在此曰是何言欤曰实曰也不得放过曰请师一偈曰不闲纸墨随示偈曰荒草寻幽径巖松逈布阴几多玄学客失却本来心智嵩住并汾郑工部到郑曰汾阳昭禅师爱看读某甲留一偈曰黄纸休遮眼青云目有阴莫将闲学解埋没祖师心曰工部惯得其便曰这贼曰更不再勘郑问百尺竿头独打毬万丈悬崖丝系腰时如何曰幽州着脚广南厮扑郑无语嵩曰勘破这胡汉曰二十年江南界里这回却见禅师曰瞎老婆吹火云居道齐禅师入寂道齐住云居二十年至道三年九月示疾八日申时令击鼓集众众集齐乃笑叙出家本末揖谢辅佐丛席者且曰老僧以风火相逼特与诸人相见且向甚么处见向四大五阴处见耶六入十二处见耶是种种处不可见则只今相问者是谁若真见得可谓后学有赖良久曰吾化后当以院事累契环乃化澄湜建宁人嗣百丈道恒住栖贤僧问毗目仙人执善财手见微尘诸佛祇如未执手时见箇甚么湜曰如今又见箇甚么湜性高简律身精严动不违法度暮年三终藏经以坐阅为未敬则立诵行披之X警玄禅师住大阳警玄江夏张氏一幼出家听圆觉经问讲者何名圆觉曰圆以圆融有漏为义觉以觉尽无余为义玄笑曰空诸有无何名圆觉讲者叹曰是儿齿少识卓如此我所有何足以益之政如以秽食置宝器其可哉游方谒梁山缘观问如何是无相道场观指壁间观音像曰此是吴处士畵玄拟进语观急索曰这箇是有相底那箇是无相底玄遂有省便礼拜观曰何不道取一句子曰道即不辞恐上纸墨观笑曰此语上碑去在玄献偈曰我昔初机学道迷万水千山覔见知明今辩古终难会直说无心转更疑蒙师点出秦时镜照见父母未生时如今觉了何所得夜放乌鸡带雪飞观以为可兴洞上之宗观殁辞塔出山至大阳坚禅师欣然让法席示众古德道牵牛向溪东放不免纳官家徭税牵牛向溪西放不免纳官家徭税不如随分纳些些渠总不妨免致劳扰作么生是随分纳些些底道理但截断两头有无诸法凡圣情尽体露真常事理不二即如如佛若能如此者法法无依平等大道万有不系随处转辘辘地更有何事咸平三年蕴聪谒警玄玄问近离甚处曰襄州曰作么生是不隔底句曰和尚住持不易曰且坐喫茶侍者问适来新到祗对和尚为什么便教坐喫茶曰我献他新罗附子他酬我舶上茴香你去问他有语在侍者请聪喫茶问适来祗对和尚住持不易意旨如X何曰真鍮不博金蕴聪禅师住谷隐蕴聪住谷隐上堂十五日巳前诸佛生十五日巳后诸佛灭十五日巳前诸佛生你不得离我这里若离我这里我有钩钩你十五日巳后诸佛灭你不得住我这里若住我这里我有锥锥你且道正当十五日用钩即是用锥即是有偈曰正当十五日钩锥一时息更拟问如何回头日又出聪住石门时太守以私意笞辱之既归众僧迎于道左首座曰太守无辜屈辱和尚聪以手指地曰平地起骨堆随指涌一土堆守闻令人削去复涌如初守后全家殁于襄州遵式法师归天台遵式住四明十二年壬寅归天台即西隅建精舍率众修念佛三昧朱炎为节度判官久读海眼未知趣入一日问讲僧义江曰此身死后此心何在江曰此身未死此心何在炎契旨述偈曰四大不须先后觉六根还向用时空难将语默呈师也只在寻常语默中江曰更须吐却元琏禅师住广慧元琏得法首山出世住汝州广慧示众我在先师会中见举竹篦子问省驴汉省从此悟入我道悟即悟要且未尽先师意旨这箇说话须是到此田地方相委悉情见未忘者岂免疑谤又见智门纲宗歌曰胡蜂不恋旧时窠勐将那肯家中死曰祚兄消许多气X力作么我寻常说禅如手中扇子举起便有风不举一点也无既称宗师却以实法与人好将一把火照看与么开口面皮厚多少巖头云若以实法与人土也消不得又云佛法本来无事从上诸圣尽是揑怪强生节目压良为贱埋没儿孙更有云门赵州德山临济死不惺惺一生受屈老僧这里不然便是释迦老子出来也贬向他方世界教伊绝迹去何故如此免虑丧我儿孙老僧与么道你诸人若于这里会得岂不庆快教你脱却毛衫做箇洒洒地衲僧去更若不会来年更有新条在恼乱春风卒未休杨亿字大年建宁人幼举神童及壮负才名而未知有佛一日过同僚见读金刚经笑且罪之彼读自若亿疑之曰是岂出孔孟之右乎何佞甚因阅数叶茫然始少敬信后会翰林李维勉令参问及繇秘书监出守汝州首谒元琏问布鼓当轩击谁是知音者曰来风深辨曰恁么则禅客相逢祇弹指也曰君子可八亿应喏喏琏曰草贼大败夜话次琏曰秘监曾与甚人道话来曰某曾问云门谅监寺两箇大虫相咬时如何谅曰一合相某曰我祇管看未审恁么道还得么曰我这里则不然曰请和尚别一转语琏以手作拽鼻孔势曰这畜生更𨁝跳在亿于言下脱然无疑又半载大悟作偈曰八角磨盘空里走金毛狮子变作狗拟欲将身北斗藏应须合掌南辰后甞问琏曰承和尚有言一切罪业皆因财宝所生劝人踈于财利况X南阎浮提众生以财为命邦国以财聚人教中有财法二施何得劝人踈财乎曰幡竿尖上铁笼头曰海坛马子似驴大曰楚鸡不是丹山凤曰佛灭二千岁比丘少惭愧后寄书李维叙其师承本末词曰病夫夙以顽憃获受奖顾预闻南宗之旨久陪上国之游动静咨询周旋䇿发俾其刳心之有诣墻面之无慙者诚出席间床下矣矧又故安公大师每垂诱导又得云门谅公大士见顾蓬蒿谅之旨趣正与安公同辙竝自庐山归宗云居而来皆是法眼流裔去年假守兹郡适会广慧禅伯实嗣首山念念嗣风穴风穴嗣南院南院嗣兴化兴化嗣临济临济嗣黄檗黄檗嗣百丈海海嗣马祖马祖嗣让和尚即曹溪之长嫡也斋中务简退食多暇或坐邀而至或命驾从之请叩无方蒙滞俱释半岁之后旷然弗疑如忘忽记如睡忽觉平昔碍膺之物嚗然自落积劫未明之事廓尔现前固亦决择之洞分应接之无蹇矣重念先德率多参寻如雪峰九度上洞山三度上投子遂嗣德山临济得法大愚终承黄檗云巖蒙道吾训诱乃为药山之子丹霞蒙马祖印可而作石头之裔在古多有于理无嫌病夫今继绍之缘实属于广慧而提激之自良出于鳌峰也欣幸欣幸吴僧道源集西天佛祖以至东土宗师机缘为景德传灯录三十卷进呈真宗览之嘉赏勅翰林学士杨亿等刊正撰序颁入大藏天下流行X清剖参警玄禅师清剖得法警玄在大阳作园头一日种瓜次玄问甜瓜何时得熟曰即今熟烂了也曰拣甜底摘来曰与甚么人喫曰不入园者曰未审不入园者还喫也无曰汝还识伊么曰虽然不识不得不与玄笑而去有僧问剖娑竭出海干坤震觌面相呈事若何曰金翅鸟王当宇宙箇中谁是出头人曰忽遇出头时又作么生曰似鹘捉鸠君不信髑髅前验始知真曰恁么则叉手当胸退身三步也曰须弥座下乌龟子莫待重遭点额回罗浮山显如初参玄玄问汝是甚处人曰益州曰此去几里曰五千里曰你与么来还曾踏着么曰不曾踏着曰汝解腾空那曰不解腾空曰争得到这里曰步步不迷方通身无辨处曰汝得超方三昧耶曰圣心不可得三昧岂彰名曰如是如是汝应信此即本体全彰理事不二善自护持本先禅师入寂本先住瑞鹿衲子辐辏大中祥符元年二月谓门弟子如昼曰可为我造箇石龛中秋望日吾将顺化昼禀命至八月望日毕工远近道俗奔趋瞻仰是日参问如常至午时安坐方丈手结宝印谓昼曰古人云骑虎头撩虎尾中央事作么生昼答曰也祇是如昼先曰汝问我昼乃问骑虎头撩虎尾中央事作么生先曰我也弄不出言讫奄然开一目微视而寂晓聪禅师住洞山X晓聪曲江杜氏子少出家头骨峣然一帔阅寒暑周游荆楚饫厌保社与众作息无有识之者在云居时作灯头见僧说泗州僧伽近日在杨州出现有禅者设问曰既是泗州僧伽为甚么却向扬州出现聪婆娑从旁来众戏使对聪曰君子爱财取之有道众目笑之后僧举似莲花峰祥菴主祥大惊曰云门儿孙犹在中夜敷坐具望云居拜之聪遂知名丛林至洞山依道诠己酉诠移栖贤以聪继其席果嗣文殊应天真示众一大藏教是箇之字祖师西来是右字作么生是正义良久曰天晴葢却屋趂闲打却禾输纳王租了鼓腹自高歌聪凡见僧来有所问輙嗔目视之曰我击虎术汝不会去洪諲隐居衡岳三生凡二十年有湘阴豪贵来游福严见諲气貌闲靖一钵挂壁余无长物倾爱之遂拜跪请曰师宁甘长客于人亦欲住山乎神鼎乃我家植福之地久乏宗匠愿师俱往諲笑曰诺乃以已马䭾諲还諲至神鼎设鱼鼓粥饭如诸方一年成丛席十年有众三十辈归省住叶县上堂夫行脚禅流参学须具参学眼见地须得见地句方有相亲分始得不被诸境惑亦不落于恶道毕竟如何委悉有时句到意不到妄缘前尘分别影事有时意到句不到如盲摸象各说异端有时意句俱到打破虗空界光明照十方有时意句俱不到无目之人纵横走忽然不觉落深坑有僧请益栢树子话曰我不辞与汝说还信么曰和尚重言争X敢不信曰汝还闻檐头水滴声么僧豁然不觉失声云㖿省曰你见箇甚么道理僧便以颂对曰檐头水滴分明历历打破干坤当下心息省乃欣然省住持严冷枯淡法远义怀往参时方寒雪省呵骂驱逐至以水泼他僧皆怒而去惟远怀整湿衣安坐省曰你更不去我打你远曰某二人数千里来参和尚岂以一杓水泼便去即打杀也不去省乃令挂搭续命远充典座众苦枯淡远乘省出窃取油面为众僧造五味粥省知算所值罸远估衣钵还讫打趂出因寄居廊房省出见复索租钱远持钵于市化钱还之省乃曰远真有意参禅乃唿之归遇贤苏州林氏子母梦吞大珠而孕生多异祥容貌伟怪口容双拳七岁常沈大渊而衣不润年三十剃染圆具往参彦球发明心印回居明觉院惟事饮酒醉则成歌警世导俗因号酒仙歌曰缘水红桃花前街后巷走百余遭张三也识我李四也识我不识我两箇拳头那箇大两箇之中一箇大曾把虗空一翟支破摩娑令教却恁么拈取须弥枕头卧杨子江头浪最深行人到此尽沈吟他时若到无波处还似有波时用心金斝又闻泛玉山还报颓莫教更漏促趂取月明回一六二六其事巳足一九二九我要喫酒长伸两脚眠一窹起来天地还依旧门前绿树无啼鸟庭下苍苔有落花聊与东风论箇事十分春色属谁家贵买朱砂畵月算来枉用工夫醉卧绿杨阴下起来强说真如泥人再X三叮嘱莫教失却衣珠秋至山寒水冷春来柳绿桃红一点动随万变江村烟雨蒙蒙有不有空不空笊篱捞取西北风生在阎浮世界人情几多爱恶祇要喫些酒子所以倒街卧路死后却产娑婆不愿超生净土何以故西方净土且无酒酤祥符二年上元日凌晨索浴罢就室握拳以右举左张其口而化许式居士参晓聪禅师比部郎中许式出守南昌过莲华峰闻祥公曰聪道者在江西试寻访之此僧人天眼目也遂往参聪言下了悟时聪甞自植松而诵金刚经不辍式赠诗曰语言浑不滞高蹑祖师踪夜坐连云石春栽带雨松鑑分金殿烛山答月楼钟有问西来意虗堂对远峰一日式与泐潭澄上蓝溥坐次澄曰闻郎中道夜坐连云石春栽带雨松当时答洞山甚么话曰今日放衙早曰闻答泗州大圣在掦州出现底是否曰别点茶来曰名不虗传曰和尚早晚回山曰今日被上蓝觑破溥便喝澄曰须是你始得式曰不柰船何打破戽斗一日入上蓝僧堂问首座年多少曰六十八曰僧腊多少曰四十七夏曰圣僧得几夏曰与虗空齐受戒式拍板头曰下官喫饭不似首座喫盐多楚圆全州李氏子少为书生年二十二得度其母有贤行使之游方圆连眉秀目颀然丰硕然忽绳墨所至为老宿所呵以为少丛林圆柴崖而笑曰龙象蹴踏非驴所堪甞槖骨箱以竹杖荷之游湘沔间与守芝X谷泉俱结伴入洛闻善昭道望为天下第一决志亲依时朝廷方问罪河东潞泽皆屯重兵多劝其无行圆不顾易衣类厮养窜名火队中露眠草宿竟造汾阳昭壮之守芝太原王氏子少弃家试法华得度讲金刚经名满三河时善昭出世汾水芝往参投诚入室特受印可谷泉泉南人少聪敏性耐垢污大言不逊为沙门拨置戒律任心而行眼盖衲子所至丛林輙删去泉不以介意参昭昭奇之密受记莂昙颕参蕴聪禅师昙颕钱塘丘氏子年十三为大僧于书无所不观十八九游京师初谒警玄问洞上特设偏正君臣意明何事曰父母未生时事问如何体会曰夜半正明天晓不露颕惘然弃去谒蕴聪理大阳之语曰师意如何曰大阳不道不是伹口门窄满口说未尽老僧即不与么曰如何是父母未生事曰粪墼子问如何是夜半正明天晓不露曰牡丹丛下睡猫儿颕愈疑骇日扣之竟无得益自奋曰吾要以死究之不解终不出山聪一日见普请问曰今日运薪乎曰然曰云门甞问人搬柴柴搬人如何会颕不能对聪因植杖石坐笑曰此事如人学书点画可傚者工否者拙何故如此未忘法耳如有法执故自为断续当笔忘手手忘心乃可也颕于是默契其旨良久曰石头云执事元是迷契理亦非悟既曰契理何谓非悟曰汝以此句为药语为病语曰是药语聪呵曰汝乃以病为药X又可哉曰事如函得葢理如箭直锋妙宁有加者而犹以为病兹寔未谕曰借其妙至是亦止明理事而巳祖师意旨智识所不能到矧事理能尽乎故世尊曰理障碍正知见事障能续生死颕恍如梦觉曰如何受用曰语不离窠臼安能出盖缠颖叹曰才涉唇吻便落意思皆是死门终非活路即日辞去晓舜宜春胡氏子少年麤勐忽悟浮幻投师出家在洞山晓聪会下时聪使至武昌行乞首谒刘居士家士高行为时所敬意所与夺莫不从之舜年少不知其饱参颇易之士曰老汉有一问上人语相契即开疏如不契即请还新丰问古镜未磨时如何曰黑如漆曰磨后如何曰照天照地士笑曰道人不自洞山来耶拂袖入宅舜默慙驰归举似聪聪为代语问古镜未磨时如何曰此去汉阳不远问磨后如何曰黄鹤楼前鹦鹉洲舜于言下大悟都尉李遵勗谒蕴聪问出家事聪举崔赵公问径山钦弟子出家得否钦曰出家是大丈夫事非将相之所能为以此公案答之勗于言下大悟作偈曰学道须是铁汉着手心头便判寻自和曰学道须是铁汉着手心头便判直趣无上菩提一切是非莫管一日与坚上座送别勗问近离上党得届中都方接麈谈遽回虎钖指云屏之翠峤访雪岭之清流未审此处彼处的的事作么生坚曰利剑拂开天地静霜刀才举斗牛寒勗曰恰值今日耳聩坚曰一箭落双雕勗曰上座为甚么着草鞋X睡坚以衣袖一拂勗低头曰今日可谓降伏也坚曰普化出僧堂许式漕西蜀道经汝阳谒元琏琏适接见于佛前式曰先拜佛先拜长老曰虾蟇吞大虫曰恁么则总不拜去也曰运使话堕曰许长老具一只眼琏以衣袖便拂式曰今日看破便礼拜楚圆参善昭经二年未许入室圆诣昭昭揣其志必骂诟使令者或毁诋诸方及有所训皆流俗鄙事一夕诉曰自至法席巳再夏不蒙指示但增世俗尘劳念岁月飘忽已事不明失出家之利语未卒昭熟视骂曰是恶知识敢裨贩我怒举杖逐之圆拟伸救昭掩其口圆大悟曰乃知临济道出常情五祖师戒禅师勘验齐岳师戒住五祖山喜勘验衲子时齐岳重显号为饱参且有机辨两人结伴游淮至东山下显未欲前令岳先往岳包腰径入方丈时戒归自外见之唿曰上人名甚么曰齐岳戒曰何似泰山岳无语戒即打赶出翼日复谒戒曰汝作什么岳回首以手画圆相示之戒曰是什么岳曰老老大大胡饼也不识戒曰趂炉灶热更搭一箇岳拟议戒曳拄杖趂出门及数日后岳又诣乃提起坐具曰展则大千沙界不展则毫发不存为复展即是不展即是戒下禅床把住曰既是熟人何须如此岳又无语戒又打出重显参光祚禅师重显遂宁府李氏子落发受具后出蜀浮沉荆渚间X横经讲席究理穷玄诘问锋驰机辩无敌历年甞典客大阳与客论赵州宗旨客曰法眼禅师昔邂逅觉铁觜于金陵问赵州栢树子因缘记得否觉曰先师无此语莫谤先师好法眼拊手曰真自师子窟中来觉言无此语而法眼肯之其旨安在显曰宗门抑扬那有规辙乎时有苦行名韩大伯者貌寒𥨊侍其旁輙匿笑而去客退显数曰我偶客语汝笑何事曰笑知客智眼未正择法不明显曰岂有说乎对以偈曰一兔横身当古路苍鹰才见便生擒后来猎犬无灵性空向枯桩旧处寻显阴异之结以为友北游至复州北塔参光祚即伸问曰不起一念云何有过祚召显近前显才近前祚以拂子蓦口打显拟开口祚又打显豁然开悟留止五年尽得其道李端愿居士参昙颕禅师李端愿儿时在舘舍甞阅禅书长虽婚宦然笃志祖道遂于后圃筑室类兰若邀昙颕居其中朝夕咨参至忘𥨊食颕一日视愿曰非示现力岂致尔耶柰无箇所入何愿乃问天堂地狱毕竟是有是无颖曰诸佛向无中说有眼见空华太尉就有里覔无手搘日且水月堪笑眼前见牢狱不避心外见天堂欲生殊不知欣怖在心善恶成境太尉伹了自心自然无惑愿曰心如何了颕曰善恶都莫思量愿曰不思量后心归何所颕曰且请太尉归宅愿又问人死心归何所颕曰未知生焉知死愿曰生则端愿巳知颕曰生从何X来愿拟议颕揕其胸曰祇在这里思量箇什么愿曰会也颕曰作么生会愿曰只知贪程不觉蹉路颕拓开曰百年一梦今朝方省愿说偈曰三十八岁懵然无知及其有知何异无知滔滔汴水隐隐隋堤师其归矣箭浪东驰颕寓愿园时夏竦王曙欧阳修与愿兄端悫咸扣玄关时录其语目之曰登门集南安自严禅师入寂自严平生示人多以偈率题赠以之中四字于其后乙卯正月六日集众曰汝等当知玅性廓然本无生灭示有去来更疑何事吾此日生今正是时遂右脇卧而化寿八十二夏六十五有基钱塘王氏子母梦梵僧授以舍利吞之遂有娠出家受具学于宝云住太平兴国寺每白黑月集众诵戒劝道俗念佛祥符八年六月示疾弟子请曰和尚西归宁无留训基乃广谈圆旨众忽见西方现光空中奏乐基曰阿弥陀佛与二大士俱至即右脇西向而化人梦阿弥陀佛授记为超世如来守芝禅师住大愚守芝自受汾阳心印辞游南方住高安大愚僧问昔日灵山分半座二师相见事如何芝曰记得么僧良久芝打禅床一下曰多年忘却也乃曰且住且住若向言中取则句里明机也似迷头认影若也举唱宗乘大是一场𥧌语虽然官不容鍼私通车马放一线道有箇葛藤处遂敲禅床一下曰三世诸佛尽皆头X痛且道大众还有免得底么若一人免得无有是处若免不得海印发光芝乃竖起拂子曰这箇是印那箇是光这箇是光那箇是印掣电之机徒劳伫思会么老僧说梦且道梦见箇甚么南柯十更若不会听取一颂北斗挂须弥杖头挑日月林泉有商量夏末秋风切珍重示众三世诸佛不知有狸奴白牯却知有乃拈起拂子云狸奴白牯总在这里放光动地何为如此两段不同示众擎起香合云明头合暗头合若道得天下横行道不得且合却上堂大洋海底排班立从头第二𩯭毛班为甚么不道第一鬓毛班要会么金蕋银丝成玉露高僧不坐凤凰台僧问如何是佛芝曰锯解秤锤德聪禅师入寂德聪姓仰氏参请诸方密契心印太平兴国三年结庐于松江余山二虎为卫名大青小青有禅者造谒见挂一书于梁间问之曰此佛经也问甞读否曰如人看家书既知之矣何再读为甞曰古人贵行吾何言哉自是问都不答超果庆依尊者自杭奉观音像来聪预知谓寺僧曰三日内当有主公至及期果然天禧元年七月趺坐而化阅月貌如生建塔于东峰之麓山民有卜塟于侧者其家夜闻虎啸亟徙去天禧元年知礼结同志修法华忏三载期满将焚身供经秘书监杨亿致书劝请住世礼复书略曰经论既以净土之教为胜方便验知是如来善巧权用也X但权名不局实理亦通体外之权须破体内方便须修盖心性徧周法界无外岂应极乐不预惟心弥陀以无缘之慈取极乐之土释迦以乐说之辨示往生之门观经云凡夫心想羸劣未得天眼不能远观诸佛如来有异方便令其得见此之权巧方便既约圆论即与法华微妙方便无二无别某虽钝根滥沾圆教不离当念顾达彼方庶即下凡便阶不退又欣厌取舍善能起过亦能立功众生旷劫住此娑婆贪于麤弊色声着于下劣依正既无厌离之念伹增系缚之缘纵有薰修鲜克攸遂以此土法门多障故是故诸佛愍此众生以愿行功取清净土令其欣慕作受生因以苦切言说垢秽相令其厌恶成出离心若非此心不成始行故非厌离舍此无繇不起欣求生彼无分盖受生之法以爱为缘始自初心终至等觉变易未尽欣厌叵忘况始行耶今之众园尚须求预彼之宝剎宁不愿生但知净土惟心秽邦即性即厌无厌即欣无欣是则正助合修解行兼运顺佛至教非已繇情故以毕命自要庶凭最后之强缘以作往生之定业亿又贻书郡守及遵式力为劝止于是焚身之志遂沮曾会字宗元官翰林学士幼与重显同舍及冠异途天禧间会守池州一日与显会于景德寺会将中庸大学参以楞严符宗门语句质显显曰这箇尚不与教乘合况中庸大学耶学士要直捷理会此事乃弹指一下曰但恁么荐取会于言下领旨X楚圆既传汾阳心印服役七年乃与守芝慧觉等数人辞昭相让不肯为参头昭曰此行不可以戒腊推听吾一颂天无头吉州城畔展戈矛将军疋马林下过圆州城里閙啾啾圆遂出班曰楚圆何人敢当此记莂遂领众拜辞昭曰别无送路与子一枝拄杖一条手巾曰手巾和尚受用拄杖即不消得曰汝但将去有用处在圆便收昭曰又道不用圆便喝昭曰巳后不让临济圆曰正令巳行昭来日送出三门乃问汝出山逢尉迟时如何圆曰一刀两段昭曰彼现那叱又作么生圆便拽拄杖昭喝曰这回全体分付圆至并州谒智嵩嵩谓圆曰杨大年内翰知见高入道稳实子不可不见圆乃往见亿亿问曰对面不相识千里却同风圆曰近奉山门请亿曰真箇脱空圆曰前月离唐明亿曰适来悔相问圆曰作家亿便喝圆曰恰是亿复喝圆以手划一划亿吐舌曰真是龙象圆曰是何言欤亿顾客司令别点茶来曰元来是家里人圆曰也不消得茶罢又问如何是圆上座为人句圆曰切亿曰与么则长裙新妇拖泥走圆曰谁得似内翰亿曰作家作家圆曰放内翰二十拄杖亿拊膝曰这里是什么处所圆拍掌曰也不得放过亿大笑又问记得唐明当时悟底因缘么圆曰唐明问首山如何是佛法的的大意山曰楚王城畔汝水东流亿曰祇如此语意旨如何圆曰水上挂灯毬亿曰与么则孤负古人去也圆曰内翰疑则别参亿曰X三脚虾蟆跳上天圆曰一任𨁝跳亿乃大笑舘于斋中日夕质疑智证因闻前言往行恨见之晚朝中见驸马都尉李遵勗曰近得一道人真西河师子勗曰我以拘文不能就谒柰何亿归语圆曰李公佛法中人闻道风远至有愿见之心政以法不得与侍从过从圆于是黎明谒勗勗阅谒使童子问曰道得即与上座相见圆曰今日特来相看又令童子曰碑文刊白字当道种青松圆曰不因今日节余日定难逢童子又出曰都尉言与么则与上座相见也圆曰脚头脚底勗乃出坐定问曰我闻西河有金毛师子是否圆曰什么处得此消息勗便喝圆曰野犴鸣勗又喝圆曰恰是勗大笑既辞去勗问如何是上座临行一句圆曰好消息勗曰何异诸方圆曰都尉又作么生曰放上座二十棒圆曰专为流通勗又喝圆曰瞎勗曰好去圆曰诺诺自是往来杨李之门以法为友洪諲禅师说法智度洪諲住神鼎甘枯淡无比有一朽木床夜则諲坐其上三十辈环听其诲諲举洞山颂曰贪嗔痴太无知赖我今朝识得伊行便打坐便搥分付心王仔细推无量劫来不解脱问汝三人知不知古人与么道神鼎则不然贪嗔痴实无知十二时中任从伊行即往坐即随分付心王无可为无量劫来元解脱何须更问知不知僧问鸟窠侍者欲往诸方学习佛法去鸟窠但吹布毛便悟去如何諲曰此事即知此人久积X净业旷劫修行方能了解乃拈布毛举似复吹之曰会么不得孤负老僧良久曰我在首山与汾阳师兄曾如此说汾阳作偈曰侍者初心慕胜缘辞师拟去学参禅鸟窠知是根机熟吹毛当下得心安看他吐露终是作家智度寺沙门本延谒諲夜语还谓郡将曰諲公所谓本色老宿惜陆沉山中郡以礼请开法諲辞不得乃升座说法道俗欢唿得未曾有于是諲名声普闻契嵩少时游神鼎諲坐堂上受其展指庭下两小瓮曰汝来乃其时寺今年始有酱食矣明日将粥一力挟筐取物投僧钵中嵩睨上下有即咀嚼者有置之自若者嵩袖出以观皆碎饼饵问诸耆老曰此寺自来不煑粥脱有檀越请应供堂头次第拨僧赴之嘱令携干残者归纳库下碎焙之均而分俵以当面堂头言汝来适丁其时良然嵩大惊楚圆与杨亿李遵勗为法喜游久之辞还河东亿曰有一语寄唐明圆曰明月照见夜行人亿曰却不相当圆曰更深犹自可午后更愁人亿曰开宝寺前金刚近日因什么汗出圆曰知亿曰上座临行岂无为人句圆曰重叠关山路亿曰与么则随上座去也圆嘘一声亿曰真师子儿大师子吼圆曰放去又收来亿曰适来失脚踏倒又得家童扶起圆曰有甚了期亿大笑圆还唐明遵勗遣两僧讯圆圆于书尾畵双足写来僧名以寄之勗作偈曰黑毫千里余金椁示双趺人天浑莫测珍重赤须胡圆以母老南归至筠州X谒晓聪聪令首众先是善昭谓圆曰我徧参云门儿孙特以未见聪为恨故圆依止三年遵式居天竺丞相王钦若抚杭因以式道行闻于朝赐号慈云重显禅师出世翠峰重显自得法智门乃复徧参洞山晓聪每新到参便问沩山水牯牛意作么生对者多不契聪旨显到亦如前问显曰作后人标榜聪拟道显以坐具拂一下便行聪曰且来上座显曰未参堂到大龙为知客一日问曰语者默者不是非语非默更非总是总不是拈却大用现前时人知有未审大龙如何龙曰子有如是见解显曰这老汉瓦解氷消龙曰放你三十棒显礼拜归众龙却唤适来问话底僧来显便出龙曰老僧因甚么瓦解氷消显曰转见败阙龙作色曰尀耐尀耐显休去后举似南岳雅雅曰大龙何不与本分草料显曰和尚更须行脚问罗汉林曰法尔不尔如何指南林曰只为法尔不尔显曰大众记取某甲话头拂衣归众林下堂却令侍者请显至方丈问上座适来不肯老僧那显曰和尚当代宗匠焉敢不肯林曰你为甚拂衣归众显曰还许某甲说道理也无林曰你说看显拍一拍下去初学士曾会与显厚善相值淮上问显何之显曰将游钱塘绝西兴登天台鴈荡会曰灵隐天下胜处珊禅师吾故人以书荐显显至灵隐三年陆沉众中俄会奉使浙西访显于灵隐无识之者时堂中僧千余使吏捡床历物色乃至X会问向所附书显袖纳之曰公意勤然行脚人于世无求敢希荐达哉会大笑珊奇之吴江翠峰虗席举显出世烧香法嗣北塔开法日顾视大众曰若论本分相见不必高陞此座乃以手指曰诸人随山僧手看无量佛土一时现前各各仔细观瞻其或涯际未知不免拖泥带水于是登座又环顾大众曰人天普集合发明何事岂可互分宾主驰骋问答便当宗乘去广大门风威德自在辉腾今古把定干坤千圣只言自知五乘莫能建立所以声前悟旨犹迷顾鉴之端言下知归尚昧识情之表诸人要识真实相为么但以上无攀仰下绝已躬自然常光现前箇箇壁立千仞还辨明得也无未辨辨取未明明取既辨明得便能截生死流踞佛祖位妙圆超悟正在兹时堪报不报之恩以助无为之化显甞参大龙有大龙小师曰何不与先师烧香显曰昔僧问先师如何是坚固法身先师曰山花开似锦㵎水湛如蓝我颂此因缘报他恩了也又甞参大愚守芝与文悦游最久悦知显不嗣芝特过勘显一日与游山次蓦曰入荒田不拣信手拈来草触目未甞无临机何不道显拈起一茎禾示之悦不肯曰梦也未梦见显曰你不肯即休义怀永嘉乐清陈氏子世以渔为业母梦星陨于屋乃孕及产尤多吉祥儿时坐船尾父得鱼付怀贯之怀不忍乃私投江中父怒笞怀怀恬然如故长游京师薙染异僧言法华于市井中拊怀背曰云X门临济去怀遂谒金銮善叶县省皆不契东游至翠峰谒重显显曰汝名甚么曰义怀显曰何不名怀义曰当时致得显曰谁为汝立名曰受戒来十年矣显曰汝行脚费却多少草鞋曰和尚莫瞒人好显曰我也没量罪过汝也没量罪过你作么生怀无语显打曰脱空谩语汉出去入室次显曰恁么也不得不恁么也不得恁么不恁么总不得怀拟议显又打出如是者数四寻为水头因汲水折担忽然大悟作投机偈曰一二三四五六七万仞峰头独足立骊龙颔下夺明珠一言勘破维摩诘显闻拊几称善兴阳清剖卧疾次大阳警玄问是身如泡幻泡幻中成办若无箇泡幻大事无繇办若要大事办识取箇泡幻作么生剖曰犹是这边事玄曰那边事作么生剖曰匝地红轮秀海底不栽花玄笑曰乃尔惺惺耶剖喝曰将谓我忘却竟尔趋寂省常法师往生净土省常字造微钱塘颜氏子出家受具淳化中住南昭庆慕庐山之风乃剌血书华严经净行品易莲社以净行士大夫预会者皆称净行社弟子丞相王旦为之首一时公卿牧伯百二十人比丘干人天禧四年正月日端坐念佛有顷厉声唱曰佛来也泊然而化众见地皆金色移时方没楚圆辞晓聪游仰山杨亿以书抵宜春太守黄宗旦旦遂请圆出世南原警玄禅师传法法远X法远郑圃田王氏子年十九游并州见智嵩求出世法嵩曰汝当剃落堕三宝数乃可远曰法有僧俗乎嵩曰与其为俗曷若为僧僧则能续佛寿命故也于是断发受具一日见僧入室请问赵州栢子因缘嵩诘其僧远旁有省发后谒善昭归省皆受记莂天禧中谒大阳警玄机语相契玄叹曰吾老矣洞上一宗遂竟无人耶以平生所着直裰皮履示之远曰当为持此衣履求人付之如何玄曰他日果得人出吾偈为证偈曰杨广山前草凭君待价焞异苗翻茂处深密固灵根其尾云得法者潜众十年方可阐扬重显禅师开法雪窦重显住翠峰天圣初曾会守四明迎显补雪窦显既至会曰会近与清长老商量赵州勘婆子话未审端的有勘破处也无显曰清长老道箇甚么会曰又与么去也显曰清长老且放过一着学士还知天下衲僧出这婆子圈䙌不得么会曰这里别有箇道处赵州若不勘破婆子一生取屈显曰勘破了也会大笑显住雪窦宗风大振天下龙蟠凤逸衲子争集座下号云门中兴僧问远离翠峰祖席巳临云窦道场未审是一是二显曰马无千里谩追风曰恁么则云散家家月显曰龙头蛇尾汉上堂田地稳密底佛祖不敢近为甚么擡脚不起神通游戏底鬼神不能测为甚么下脚不得直饶十字纵横朝打三千暮打八百又云槌击妙喜世界百杂碎底人为甚么处处解持X钵又云知时频到香积国底人为甚么拄杖头上失却眼又云一花开天下春古佛为甚么不着便你若透得救取天下老宿忽若有箇衲僧出来云和尚且自救也许伊是金毛师子又云一尘一佛国一叶一释迦德山何以卓牌于閙市又云入林不动草入水不动波投子因甚么脚下五色索透关底试辨看上堂僧问如何是时节因缘显曰瞌睡汉僧便喝显曰诈惺惺复云譬若世界坏时大水竞作其间无量众生或没未没互相悲号仰望苍苍皆云相救时四禅天人一见高声便喝咄哉众生我预曾报汝令频频上来汝却不听如今有什么救处乃拍手云归堂又云一问一答总未有事在直饶干坤大地草木丛林尽为衲僧异口同声各置百千问难也不消长老弹指一下乃竝高低普应前后无差又云十方无壁落四面亦无门古人向甚么处见客若道得接手句许汝天上天下问新到甚处人僧提起坐具显曰虾跳不出斗僧曰𨁝跳显便打僧曰更𨁝跳显又打僧便走显唤回僧作礼曰触忤和尚显曰我要这话行你又走作甚么僧曰巳徧天下了也显复打五棒僧曰有诸方在显曰你只管喫棒显又唤第二底近前来问甚处人僧曰鼎州人显曰败也僧曰青天白日显曰两重公案僧曰恰是显以拄杖指曰你拟𨁝跳僧拟议显亦打五棒参头曰这僧喫棒与某甲不同显一时唤近前僧珍重便走显随后与一拄杖宝华侍X者来看显显问宝华多少众者云不劳和尚如此显云我好好问尔𨁝跳作甚么者云也不得放过显云真师子儿喫茶了显把住云适来得恁么无礼者拟议被显一掌云归去分明举似宝华问聪道者久参事作么生道聪曰青天白日显曰乱走作么聪便喝显曰喫棒聪拟举手显打一坐具曰你看这瞎汉乱与首座写真显曰既是首座为甚么却有两箇曰争之不足显曰你问我我与你道座拟问显曰雪窦门下一日与数僧游山次见牯牛举头显问牯牛举头作甚么僧曰怕和尚穿却显不肯自云看入草底宗首座到方拟人事显约住曰既知信之韬略便须拱手归降宗曰今日败阙显曰剑刃未施贼身巳露宗曰气急杀人显曰败将不斩宗曰是显曰礼拜着宗曰三十年后有人举在显曰巳放你过显一日经行植杖众衲环之忽问曰有问云门树凋叶落时如何曰体露金风云门答这僧耶为解说耶有宗上座曰待老汉有悟处即说显熟视惊曰非韩大伯乎宗曰老汉瞥地也于是令挝鼓众集显曰大众今日雪窦宗上座乃是昔年大阳韩大伯具大知见晦迹韬光欲得发扬宗风幸愿特升此座宗遂升座僧问宝剑未出匣时如何曰神光射斗牛又问出匣后如何曰千兵易得一将难求僧退宗曰宝剑未出匣神光射斗牛千兵虽易得一将实难求便下座一众大惊佛祖纲目卷第三十五X佛祖纲目X卍XXX佛祖纲目卷第三十六甲子壬申甲戌戊寅庚辰辛巳已丑甲午丙申甲辰戊申戊午癸亥楚圆谒洪諲禅师楚圆住南原三年弃去谒洪諲諲首山高弟衲子非人类精奇无敢登其门者住山三十年门弟子气吞诸方圆发长不剪弊衣楚音通谒称法侄一众大笑諲遣童子问长老谁之嗣圆仰视屋曰亲见汾阳来諲杖而出顾见颀然问曰汾州有西河狮子是否圆指其后绝呌曰屋倒矣童子返走諲回顾相矍铄圆地坐脱只履而视之諲老忘所问又失圆所在圆徐起整衣且行且语曰见面不如闻名遂去諲遣人追之不可叹曰汾州乃有此儿耶宗道者得法重显超放自如往来舒蕲间性嗜酒无日不醉村民爱敬之每饷以醇醪一日方入浴有送榼者至乃裸而出接酒竟去甞散衣下山有逆而问者曰如何是道者家风宗曰袈裟褁草鞋曰意旨如何宗曰赤脚下桐城陈瓘字莹中号了翁南剑人性闲雅与物无竞初尚杂华颇有所诣及会明智叩天台宗旨忽有契X悟其谪居海上未甞有不满意惟尅念西归后谒惟清执见闻以求解会清曰执解为宗何日偶谐瓘乃开悟寄清偈曰书堂兀兀万几休日暖风柔草木幽谁识二千年底事如今只在眼睛头汾州善昭禅师示寂善昭住汾阳俨临人天足不越阃者三十年天圣二年龙德府尹李侯因与昭有旧专使请主承天使者三至不赴受罸复至曰必欲得师俱往不然有死而巳昭笑曰老病业巳不出山借往当先后之何必俱耶使者曰师诺则先后惟所择昭乃令设馔俶装告众曰老僧去也谁人随得一僧出曰某甲随得曰汝日行几里曰五十里曰汝随我不得又一僧曰某甲日行七十里曰汝亦随我不得侍者曰某甲随得但和尚到处即到曰汝乃随得老僧复顾使者曰吾先行矣停箸而化侍者即立化于侧寿七十八楚圆禅师开法道吾定林沙门本延有道行雅为士大夫所信敬洪諲见延称楚圆知见可兴临济会道吾虗席延白郡守请圆主之示众先宝应曰第一句荐得堪与祖佛为师第二句荐得堪与人天为师第三句荐得自救不了道吾则不然第一句荐得和泥合水第二句荐得无绳自缚第三句荐得四稜着地所以道起也海晏河清行人避路住也干坤失色日月无光汝辈向什么处出气良久曰道吾为汝出气乃嘘一声卓拄杖而X起又曰道吾打鼓四大部洲同参拄杖横也挑挂干坤大地钵盂覆也盖却恒沙世界且问汝辈向何处安身立命若也知之北俱卢州喫粥喫饭若也不知长连床上喫粥喫饭大道谷泉南归放浪湘中闻圆住道吾往省觐圆曰白云横谷口道人何处来泉左右顾曰夜来何处火烧出古人坟圆呵曰未在更道泉乃作虎声圆以坐具摵之泉接住推圆置禅床上圆亦作虎声泉大笑曰我见七十余员善知识今日始遇作家山有湫毒龙所蛰堕叶触波必雷雨连日过者不敢喘一日泉与圆暮归时秋暑捉圆衣曰可同浴圆掣肘径去于是泉解衣跃入霹雳随至腥风吹雨林木振摇圆蹲草中意泉死矣须臾晴霁忽引颈出波间曰㘞慧觉禅师住瑯琊慧觉西洛人弱冠扶父衡阳太守榇归洛过澧阳药山古剎宛若旧居遂出家薙染游方参问得法汾阳应缘滁水住瑯琊山上堂见闻觉知俱为生死之因见闻觉知正是解脱之本譬如狮子返踯南北东西且无定止汝等诸人若也不会且莫辜负释迦老子吽吽上堂汝等诸人在我这里过夏与你点出五般病一不得向万里无寸草处去二不得孤峰独宿三不得张弓架箭四不得物外安身五不得滞于生杀何故一处有滞自救难为五处若通方名导师汝等诸人若到诸方遇明眼作者与我通箇消息贵得祖X风不坠若是常徒即便𥨊息何故躶形国里夸服饰想君太煞不知时上堂山僧因看华严金师子章第九繇心回转善成门又释曰如一尺之镜纳重重之影象若然者道有也得道无也得道非亦得道是亦得虽然如是更须知有拄杖头上一窍若也不会拄杖子穿灯笼入佛殿撞着释迦磕倒弥勒露柱拊掌呵呵大笑你且道笑箇甚么卓拄杖下座上堂拈拄杖曰盘山道向上一路滑南院道壁立千仞崄临济道石火电光钝瑯琊有定干坤底句各各高着眼高着眼卓拄杖下座觉与雪窦同时唱道时谓二甘露门义怀禅师开法铁佛义怀辞重显久无耗有僧自淮上来谓显曰怀出世铁佛矣显使诵提唱之语曰譬如鴈过长空影沉寒水鴈无遗踪之意水无留影之心若能如是方解向异类中行不用续凫截鹤夷岳盈壑放行也百丑千拙收来也栾栾拳拳用之则敢与八大龙王鬪富不用都来不直半文钱显大称赏以为类已先使慰抚之怀乃敢通门人之礼上堂髑髅常干世界鼻孔摩触家风芭蕉闻雷开葵花随日转诸仁者芭蕉闻雷开还有耳么葵花随日转还有眼么若也会得西天即是此土若也不会七九六十三收示众古人云五蕴山头一段空同门出入不相逢无量劫来赁屋住到头不识主人翁有老宿拈云既不识他当初问甚X么人赁恁么拈也太远在何故须知死人路上有活人出身处活人路上死人无数那箇是活人路上死人无数那箇是死人路上活人出身处若捡点得分明拈却炙脂帽子脱却鹘突布衫举金刚经云若见诸相非相即见如来法眼云若见诸相非相即不见如来怀曰若见诸相非相眼在甚么处此语有两负门室中问僧无手人能行拳无舌人解言语忽然无手人打无舌人无舌人道箇甚么大阳警玄禅师入寂警玄住大阳足不越限脇不至席者五十年天圣丙寅七月日陞座辞众又三日以偈寄侍郎王曙曰吾年八十五修因至于此问我归何处顶相终难覩停笔而化平侍者预大阳之室有年虽尽得其旨惟以生灭为已任挤陷同列忌出其右者慧觉法远居众时汾阳令探大阳宗旨延叹曰兴洞上一宗非远即觉也二师曰有平侍者在延以手指胸云平此处不佳又揑拇指乂中示之云平向去当死于此暨延迁寂遗嘱󰢍全身十年无难当为大阳山打供平后住山忽云先师灵塔风水不利取而焚之遂发塔颜貌如生薪尽俨然众皆惊异平乃䦆破其脑益以油薪俄成灰烬事闻于官坐平不孝还俗自称黄秀才谒慧觉觉曰昔日平侍者今朝黄秀才我在大阳时见你做处遂不纳又谒法远远亦不顾后于三乂路口遭大虫食之果中丫乂之记晁逈字明远历事X三朝谥文元弱冠时遇高士刘惟一访以生灭之事一曰人常不死逈骇之一曰形死性不灭逈始悟自是留意禅观甞曰予观宝积中末后云若彼比丘于一切法但取一行极随顺者所谓无生是为禅行予详此语若有酌然明禅理而学佛者止用此一科足矣丁卯元日撰法藏碎金录十卷成谢政后独处道院不治他务戒家人无輙有请子擢进士易章服诣谢逈亦不顾甞有诗云鍊鑛成金得宝珍鍊情成性得天真相逢此理交谈者千百人中无一人守芝禅师开法翠巖守芝住大愚郡守请居西山翠巖芝讥呵学者寡闻得少为足曰汾阳有十智同真法门锻佛祖钳鎚今时禅者姿质不妙莫有成器者僧问如何是十智同真芝曰先师言夫说法者须具十智同真若不具十智同真邪正不辨缁素不分不能与人为眼目决断是非如鸟飞空而折翼如箭射的而断弦弦断故射的不中翼折故空不可飞弦壮翼牢空的俱彻作么生是十智同真如今一切点出一同一质二同大事三总同参四同真志五同徧普六同具足七同得失八同生杀九同音吼十同得入先师又曰与什么人同得入与谁同音吼作么生是同生杀什么物同得失阿那箇同具足是什么同徧普何人同真志孰能总同参那箇同大事何物同一质有点得出底么点得出者不恡慈悲点不出者未有参学眼在切须辨X取要识是非面目见在芝曰先师曰要识是非面目见在也大省力后生晚学剌头向言句里贪着义味如驴䑛尿处棒打不回盖为不广求知识徧历门风多是得一言半句便点头嚥唾道巳了辨上座大有未稳当处在先师有十五家宗风歌号曰广智其词曰大道不说有高低真空那肯涉离微大海吞流同增减妙峰高耸总擎持万派千溪皆渤澥七金五岳尽须弥玉毫金色传灯后二三四七普闻知信衣息广开机诸方老宿任施为识心是本从头说迷心逐物却生疑芝曰此叙宗旨也或直指或巧施解道前纲出后机旨趣分明明似镜盲无慧目不能窥明眼士见精微不言胜负坠愚痴物物会同流智水门风逐便示宗枝即心佛非心佛历世明明无别物即此真心是我心我心犹是机权出芝曰此叙马祖宗派也或五位或三路设施随根巧回互不触当今是本宗展手通玄无佛祖芝曰此叙洞上宗派也或君臣或父子量器方圆无彼此士庶公侯一道平愚智贤豪明渐次芝曰此叙石霜宗派也有时敲有时唱随根问答谈谛当应接何曾失礼仪浅解之流却生谤或双明或单说只要当锋利禅悦开权不为鬪聪明舒光只要辨贤哲有圆相有默论千里持来目视瞬万般巧妙一圆空烁迦罗眼通的信芝曰此叙沩仰宗派也或全提或全用万象森罗实不共青山不碍白云飞隐隐当台透金凤芝曰此叙石头药山宗派X也象骨镜地藏月玄沙崇寿照无阙因公致问指归源旨趣来人明皎洁芝曰此叙雪峰地藏宗派也或称提或拈掇本色衲僧长击发句里明人事最精好手还同楔出楔或擡荐或垂手切要心空易开口不识先人出大悲管烛之徒照街走芝曰此叙云门宗派也德山棒临济喝独出干坤解横抹从头谁管乱区分多口阿师不能说临机纵临机夺迅速机锋如电掣干坤只在掌中持竹木精灵脑噼裂或宾主或料拣大展禅宗辨正眼三玄三要用当机四句百非一齐铲劝同袍莫强会少俊依前成窒碍不知宗脉莫漫汗永劫长沈生死海难逢难遇又难闻勐烈身心快通泰芝曰此叙德山临济宗派也守芝禅师传法文悦文悦南昌徐氏子短小粹美有精识初出家杖䇿游江淮常默坐下板念耆宿语疑之曰吾闻临济在黄檗三年黄檗不识也陈尊宿者教之令问大意三问而三被打未闻谆谆授之也至大愚而悟则为江西宗耆宿教我意非徒然我所欲闻者异耳遂至大愚参守芝见屋老僧残荒凉如传舍芝自提笠日走市井暮归闭关高枕悦无留意欲装包发去芝忽陞座曰大家相聚喫茎韲若唤作一茎虀入地狱如箭射下座无他语悦大骇夜造丈室芝曰来何所求曰求佛心法芝曰法轮未转食轮先转后生趂有色力何不为众乞饭去我忍饥不暇暇为汝说法乎悦不敢X违即请行及还自冯川芝移住翠巖悦又往从之夜诣丈室芝曰又欲求佛心法乎汝不念乍住屋壁疎漏又寒雪我日夜望汝来为众营炭我忍寒不能能为汝说法乎悦又不敢违入城营炭还时维那缺悦夜造丈室芝曰佛法不怕烂却堂司一职今以烦汝悦不得语而出明日鸣楗椎坚请悦有难色拜起欲弃去业巳勤劳久因中止然恨芝不去心地坐后架架下束破桶盆自架而堕忽开悟顿见芝从前用处走搭伽黎上𥨊堂芝迎笑曰维那且喜大事了毕悟再拜汗下不及吐一词而出服勤八年而芝殁法智知礼法师入寂天圣六年正月日知礼召大众说法骤称阿弥陀佛号数百声奄然坐逝露龛二七日颜貌如生爪发俱长茶毗舌根不坏若莲华然舍利五色莫知其数自宝谒晓聪禅师自宝寿州人生娼室无姓氏出家修头陀行粝食垢衣行脚时甞旅宿为娼女所窘遂让榻与之睡宝坐达旦明发娼女索宿钱宝与之出门自烧被褥而去娼女以实告其母谓宝真佛子请归致斋以忏后参师戒发明心地至洞山谒晓聪时方植松聪问上岭一句作么生道宝曰气急杀人聪拄䦆呵曰从何得此随语生解阿师见问上岭便言气急杀人佛法却成流布宝请代语聪曰何不道气喘杀人宝复问岭在此金刚在什么处聪指曰此一株松是老僧亲栽X子璇参慧觉禅师子璇秀州人从敏法师学楞严经至动静二相了然不生谓敏曰敲空击木尚落筌蹄举目扬眉巳成拟议去此二途方契斯旨敏骇之参慧觉值陞座遂问清净本然云何忽生山河大地觉厉声曰清净本然云何忽生山河大地璇豁然契悟拟留嗣之觉曰汝宗不振久矣宜励志扶持以报佛恩后住长水晓聪住洞山六月日示微疾持不食七日集道俗曰法席当令自宝住持因与门人叙透法身话说偈曰参禅学道莫忙忙问透法身北斗藏予今老倒尫羸甚见人无力得商量惟有鉏头知我道种松时复上金刚言毕而化茶毗得五色舍利塔于西阿自宝常在五祖主事一日师戒病令行者往库司取生姜煎药宝叱之行者白戒戒令将钱回买宝方取姜付之晓聪殁遗言令宝继其席郡守亦以书嘱戒俾举所知戒曰卖生姜汉住得遂出世洞山宝甞作达磨赞叙曰师真徒邈三界无着拟欲安排知君大错虗劳指点何处扪摸要识师真干坤廓落赞曰师相兮世所希师眉兮阵云垂师眼兮电光辉师鼻兮耸须弥师口门无齿兮过在阿谁更住少林兮懡㦬却西归遇衲僧兮好与一顿椎虽然如是兮不会莫鍼锥慧觉见此赞乃述颂曰师眼兮深师鼻兮大师耳兮穿师舌兮快师身兮黑师心兮戴手携只履返流沙熊耳石塔今犹在只将此颂验尽天下衲僧倚遇漳X州林氏子初谒法远远谓人曰此后学行脚样子也继谒谷泉问菴主在么曰谁曰行脚僧曰作甚么曰礼拜菴主曰恰值菴主不在曰你聻曰向道不在说甚你我拽棒趂出次日再来泉又趂出一日又来问菴主在么曰谁曰行脚僧揭帘便入泉拦胸扭住曰我这里狼虎纵横尿床鬼子三回两度来讨甚么曰人言菴主亲见汾阳泉解衣抖擞曰你道我见汾阳有多少奇特遇即礼拜曰如何是菴中主曰入门须辩取曰莫祇这便是么曰赚却多少人曰前言何在曰听事不真唤钟作瓮曰万法泯时全体现君臣合处正中邪去也曰驴汉不会便去乱统作么曰审如菴主语客来将何祗待曰云门餬饼赵州茶曰谢师供养曰我这里火种也未有早言谢谢什么遇乃去谒北禅智贤贤问近离甚处曰禅严曰思大鼻孔长多少曰与和尚当时见底一般曰且道老僧见时长多少曰和尚大似不曾到福严贤笑曰学语之流又问来时马大师徤否曰徤曰向汝道什么曰教和尚莫乱统曰念汝新到不欲打汝曰倚遇亦放和尚过茶罢贤问乡里甚处曰漳州曰三平在彼作甚么曰说禅说道曰年多少曰与露柱齐年曰有露柱且从无露柱年多少曰无露柱一年也不少曰夜半放乌鸡遇因倒心师事之楚圆禅师住石霜明道元年楚圆自道吾迁住石霜赞元字万宗义X乌人傅大士远孙出家受具游方至石霜谒楚圆圆一见曰好好着槽厂元遂作驴鸣圆曰真法器耳俾为侍者助舂破薪泯泯混众十年遵式住慈云有一贵官註楞严经求印可式乃烹烈焰谓曰今先申三问若答之契理当为流通如其不合请付此火真精妙元性净明心不知如何註释三四四三宛转十二流变三叠一十百千为是何义二十五圣所证圆通既云实无优劣文殊何得独取观音其人罔措遂焚之壬申十月日炷香礼佛愿诸佛证明往生安养又祝观世音曰我观观世音前际不来后际不去十方诸佛同住实际愿住此实际受我一炷之香遂坐脱人见大星陨于灵鹫峰越七日入龛形貌如生楚圆禅师传法方会方会宜春冷氏子少警敏不事笔砚及出家阅经典輙自神会折节扣参老宿时楚圆自南原迁道吾石霜会皆佐之总院事依之虽久然未有省发每以此事咨参圆曰库司事繁且去他日会又请问圆曰监寺异日儿孙徧天下在何用忙为一日圆适出雨忽作会侦之小径一见搊住曰这老汉今日须与我说不说打你去曰监寺知是般事便休语未竟会大悟即拜于泥涂问曰狭路相逢时如何曰你且躲避我要去那里去会归来日具威仪诣方丈礼谢圆呵曰未在圆饭罢恒山行禅者问道多失所在会阚其出未远即挝鼓集众圆怒数曰少丛林暮而陞座何从X得此规绳乎曰汾阳乃晚参也一日圆上堂会出问幽鸟语喃喃辞云入乱峰时如何曰我行荒草里汝又入深村曰官不容鍼更借一问圆便喝会曰好喝圆又喝会亦喝圆连喝两喝会礼拜圆曰此事是箇人方能担荷会拂袖便行一日圆问马祖见让师便悟去且道迷却在甚么处曰要悟即易要迷即难可真自负亲见慈明天下无可意者至金銮同善侍者坐夏善与语知其未彻一日同山行举论锋发善拈一片瓦置石上曰若向这里下得一转语许你亲见老师真左右视拟对善叱曰伫思停机情识未透何曾梦见真大愧还石霜圆见来叱曰本色行脚人必知时节有甚急事夏未了蚤至此真泣曰被善兄毒心终碍塞人故来见和尚圆遽问如何是佛法大意曰无云生岭上有月落波心圆诟曰头白齿豁犹作这箇见解如何脱离生死真悚然求指示圆曰汝问我真理前语问圆圆震声喝曰无云生岭上有月落波心真于言下大悟道吾悟真亦圆嗣一日提螺蛳一篮遶院行云卖螺蛳令众下语皆不契有一老宿揭帘见以目顾真放身便卧真放篮子便行善暹临江人出家游方依缘远一日远陞堂顾视大众曰师子频呻象王回顾暹忽有省入室陈解远曰子作么生会暹顾曰后园驴喫草远然之自此机辩迅捷禅林目曰海上横行暹道者又参重显显爱其俊逸留座下数年欲举住明州金鵞暹闻之书偈于X壁而去出世开先嗣缘远一住十八年谷泉禅师住保真谷泉登衡岳顶住懒瓒巖移芭蕉又移保真乃衡湘至险绝处一夕地坐祝融峰有大蟒盘绕泉解衣带缚其腰中夜不见明日徧山寻之衣带缠枯松上甞以杖荷大酒瓢往来山中人问瓢中何物曰大道浆也守芝住大愚翠巖两山众未甞登三十辈屋老以木拄将倾处过者疑将压焉提笠日走城郭村落寺如传舍粥饭亦有不继甞作洞山麻三斤偈曰横眸读梵字弹舌念真言吹火长尖嘴柴生满灶烟又示众沙里无油事可哀翠巖嚼饭餧婴孩他时好恶知端的始觉从前满面灰景祐初入寂五祖师戒禅师入寂洞山自宝为人精严护持戒法然性好名事边幅初得法于师戒戒暮年弃众造焉宝以其行藏落人疑似弗为礼戒遂至大愚未几倚拄杖于僧堂前谈笑而化五祖遣人来取骨石归塔焉楚圆禅师住福严南岳福严虗席郡守延楚圆住持慧南玉山章氏子幼不茹荤不游戏弃家受具坐必跏趺行必直视依泐潭澄令分座接物名振诸方文悦见之叹曰南有道之器也惜未授本色钳鎚耳会同游西山夜话云门法道悦曰澄公虽是云门之后法道异矣南问所以异曰云门如九转丹砂点铁成金澄公如药汞X银徒可玩入锻则流去南怒以枕投之明日悦谢过又曰云门气宇如王甘死语下乎澄公有法授人死语也死语其能活人乎即背去南挽之曰若如是则谁可汝意曰石霜圆手段出诸方子宜见之不可后也南默计曰悦师翠巖使我见石霜见之有得于悦何有哉遂造石霜中途闻圆不事事慢侮少丛林乃登衡岳谒福严贤贤命掌记俄贤卒郡守以圆补之南心喜且欲观其人圆既至贬剥诸方件件数为邪解泐潭密付旨诀皆在所斥中南为气索念悦平日之语翻然改曰大丈夫心膂之间其可自为疑碍乎遂造其室圆曰书记巳领徒游方借有疑可坐而商略南固辞哀恳愈切圆曰书记学云门禅必善其旨如曰放洞山三顿棒是有喫棒分无喫棒分曰有喫棒分圆色庄曰闻三顿棒声便是喫棒则从朝至暮鹊噪鸦鸣皆应喫棒圆即端坐受南炷香作礼圆复问脱如汝会云门意旨则赵州道台山婆子我为汝勘破了也且那里是他勘破婆子处南汗下不能答趋出次日又诣圆诟骂不巳南曰骂岂慈悲法施耶圆笑曰你作骂会那南于言下大悟失声曰泐潭果是死语献偈曰杰出丛林是赵州老婆勘破没来繇而今四海明如镜行人莫与路为讐圆以手指没字南为易有字圆颔之遂留月余辞去谓圆曰大事毕竟如何圆呵曰着衣喫饭不是毕竟疴屎送尿不是毕竟元琏住广慧景祐三年正月日示四圆相自X书虎狗鼠牛字于中揭方丈门九月日迁寂承古西川人少为书生博学有声出家从警玄游又谒南岳雅雅许入室游庐山居宏觉塔院号古塔主初说法芝山嗣云门范仲淹守饶景祐四年迎古住荐福范仲淹字希文吴郡人仁宗朝累官枢密参知政事为宋朝人物第一守吴日慧觉来谒留数日淹于言下知归赠觉偈曰连朝共话释疑团岂谓浮生半日闲直欲与师闲到老尽收识性到玄关楚圆禅师至京师楚圆自福严移住兴化示众以拄杖击禅床一下云大众还会么不见道一击忘所知更不假修治诸方达道者咸言上上机香严恁么悟去分明悟得如来禅祖师禅犹未梦见在且道祖师禅有甚长处若向言中取则误赚后人直饶棒下承当孤负先圣万法本闲惟人自閙所以山僧居福严只见福严境界晏起早眠有时云生碧嶂有时月落寒潭音声鸟飞鸣般若台前娑罗花香散祝融峰畔把瘦笻坐盘陀石与五湖衲子时谈玄微灰头土面住兴化只见兴化家风迎来送去门连城市车马骈填渔唱潇湘猿啼岳麓丝竹歌谣时时入耳复与四海高人日谈禅道岁月都忘且道居深山住城郭还有优劣也无试道看良久云是处是慈氏无门无善财宝元戊寅李遵勗遣使邀圆曰海内法友惟师与杨大年耳大年弃我而先仆年来顿觉衰落忍死以一见公仍以书抵X潭帅敦遣之圆恻然与侍者舟而东下道过瑯瑯慧觉出迎大喜曰天赐我也圆为逗留夜语及并汾旧游觉曰近有一老衲至问其离何所曰掦州问船来陆来曰船来问船在何处曰岸下问不涉程途一句如何道其僧恚曰杜撰长老如麻似粟遣人追不及云是举道者顷在汾州时举陆沉众中不及识之圆笑曰举见处才能自了而汝堕负何以为人觉屏息汗下圆为作牧童歌曰牧牛童实快活洗足披蓑双角撮横眠牛上向天歌人问如何牛未渴回面看平田阔四方放去休拦遏八面无拘任意游要收只在索头拨小牛儿顺摩捋角力未充难提掇且从放在小平坡虑上高峯四蹄脱日巳高休喫草揑定鼻头无少老一时牵向圈中眠和泥看伊东西倒笑呵呵好不好又将横笛顺风吹震动五湖三海岛倒骑牛脱布袄知音休向途中讨若问牧童何处居鞭指东西无一宝觉默得其游戏三昧圆至京师与勗会月余而勗果殁临终时勗膈胃燥热有尼道坚谓曰众生见劫尽大火所烧时都尉切宜照管主人公勗曰大师与我煎一服药来坚无语勗曰这师姑药也不会煎得乃畵一圆相又作偈献圆曰世界无依山河匪碍大海微尘须弥纳芥拈起幞头解下腰带若覔死生问取皮袋圆曰如何是本来佛性勗曰今日热如昨日随声便问圆临行一句作么生圆曰本来无罣碍随处任方圆勗曰晚来困倦更不答话圆曰无X佛处作佛勗于是泊然而逝圆南归中途谓侍者曰我忽得风痺疾视之口吻巳㖞斜侍者顿足曰当柰何平生呵佛骂祖今乃尔圆曰无忧为汝正之以手拨置如故曰今而后不钝置汝慈明楚圆禅师示寂楚圆归兴化正月五日沐浴辞众跏趺而逝圆平生以事事无碍行心凡圣不能测室中宴坐横刀水盆之上旁置草鞋使参扣者下语无有契其机者又作示徒偈曰黑黑黑道道道明明明得得得又冬日牓僧堂作此字二二三水其下註云若人识得不离四威仪中有首座者见之谓曰和尚今日放参圆闻而笑之方会从楚圆游最久及辞还九峰圆亦化去忽宜春移檄命居杨岐受请日拈法衣示众云会么若也不会今日无端走入水牯牛队里去也还知么筠阳九岫萍实杨岐遂陞座时有僧出会曰渔翁未掷钓跃鳞冲浪来僧便喝会曰不信道僧拊掌归众会曰消得龙王多少风问师唱谁家曲宗风嗣阿谁会曰有马骑马无马步行曰少年长老足有机筹会曰念汝年老放汝三十棒问如何是佛会曰三脚驴子弄蹄行曰莫祇这便是么会曰湖南长老乃曰更有问话者么试出来相见杨岐今日性命在汝诸人手里一任横拖倒拽为甚么如此大丈夫儿须是当众决择莫背地里似水底按葫芦相似当众引验莫便面赤有么有么出来决择看如无杨岐今X日失利便下座时九峰勤把住曰今日喜得箇同参会曰作么生是同参底事曰九峰牵犂杨岐拽耙会曰正恁么时杨岐在前九峰在前勤拟议会拓开曰将谓同参元来不是慈明忌辰设斋众才集会于真前以两手揑拳安头上以坐具画一画打一圆相便烧香退身三步作女人拜首座曰休揑怪会曰首座作么生曰和尚休揑怪会曰兔子涂赤嬭第二座近前打一圆相便烧香亦退身三步作女人拜会近前作听势座拟议会打一掌曰这漆桶也乱做提刑杨畋山下过会出接畋乃问和尚法嗣何人曰慈明大师曰见箇甚么道理便法嗣他曰共钵盂喫饭曰与么则不见也会捺膝曰甚么处是不见畋大笑会曰须是提刑始得又曰请入院烧香畋曰却待回来会乃献茶信畋曰这箇却不消得有甚干爆爆底禅希见示些子会指茶信曰这箇尚自不要岂况干爆爆底禅畋拟议会呈颂曰示作王臣佛祖罔措为指迷源杀人无数畋曰和尚为甚么就身打劫会曰元来是我家里人畋大笑会曰山僧罪过张方平字安道宋城人庆历中为滁州守游瑯琊抵藏院偶见楞伽经取视之忽感悟前身事入手恍然如获旧物读至世间离生灭犹如虗空华遂明已见偈曰一念在生灭千机缚有无神锋轻举处透出走盘珠暮年以此经授苏轼辅钱三十万使印施流通王安石甞问平曰去孔子百年而有孟轲此后逮孔孟者为谁何X吾道之寥寥乎平曰有人第恐过之耳曰谁曰南岳让嵩山珪马祖石头丹霞无业若此类儒门淡薄收拾不住尽归释氏矣安石深肯之思广禅师传法承皓承皓眉州王氏子出家游方参北塔思广发明心要得游戏自在三昧甞制赤犊鼻裩书历代祖师名字曰惟有文殊普贤犹较些子故丛林目为皓布裩慧南禅师开法同安慧南受楚圆大法癸未开法于同安上堂智海无性因觉妄以成凡觉妄元虗即凡心而见佛便尔休去将谓同安无折合随汝颠倒所欲南斗七北斗八尹洙字师鲁官起居舍人得法于法眼禅师临终日先以手书别范仲淹适朱从事炎至洙谓炎曰吾素学佛于禅师法眼者乃今资此也及仲淹驰至恸哭之洙张目曰巳与公别何用复来且死生常理希文岂不晓乎言讫端坐而逝荐福承古禅师入寂承古住荐福乙酉冬十一月辞众偈曰天地本同根鸟飞空有迹雪伴老僧行须弥撼金钖乙酉冬至日灵光一点赤珍重会中人般若波罗蜜偈毕而逝方会禅师开法云盖方会住杨岐庆历六年迁云盖室中问僧栗棘蓬你作么生吞金刚圈你作么生透一日访比部孙居士值视断次孙曰某为王事所牵何繇免离会指曰委X悉得么曰望师点破会曰此是比部弘愿深广利济群生曰未审如何会示偈曰应现宰官身广弘悲愿深为人重指处棒下血淋淋孙有省遂嗣会守端衡阳葛氏子幼工翰墨不喜处俗出家剃染年二十余游湘中时方会迁居云盖一见端便心奇之每与语必终夕一日会忽问曰上人落发师为谁曰茶陵郁和尚曰吾闻其过溪遭攧有省作偈甚奇能记之否端即诵曰我有明珠一颗久被尘劳关鎻今朝尘尽光生照破山河万朵会大笑起去端愕视左右通夕不𥧌明日求入室咨询其事时方岁旦会曰汝见昨日作野狐者乎曰见曰汝一筹不及渠端又大骇曰意旨如何曰渠爱人笑汝怕人笑端因大悟于言下巾侍久之衡州茶陵郁山主本州人自少落发惟以供应为事院居禅剎往来之冲每有化主至郁必供养之一日因杨岐化主至郁问禅宗之旨化主为举和尚每问衲子僧问法灯百尺竿头如何进步灯曰恶郁从此参究未甞离念偶一日赴外请骑蹇驴过溪桥驴踏桥穿陷足郁坠驴不觉口中曰恶忽然契悟有颂云云走谒方会会即印可端后出世九江承天赞郁像曰水月以喻兮古来巳多我今不然兮所陈伊何百尺竿头曾进步溪桥一踏没山河顾不游方兮何游之有玄沙保寿兮师其与偶应峰之东兮洙川之口三十三秋兮大师子吼舒兮卷兮巳而矣依前空泻洙川水九江相去几千里父有重牙X子无齿谩劳提耳一炉香微尘旋逐松风起义怀禅师传法法秀法秀秦州辛氏子母梦老僧托宿而娠先是麦积山老僧日诵法华与应干寺鲁和尚善甞欲从鲁游方鲁老之乃谓鲁曰他日当寻我竹舖坡前铁疆岭下俄有儿生其所鲁闻往视之儿为一笑三藏愿从鲁归遂承鲁姓十九为大僧讲大经声着京洛倚圭峰钞以诠量众义然恨圭峰学禅乃罢讲南游至无为军铁佛谒义怀怀貌寒危坐涕垂沾衣秀初易之怀收涕问座主讲何经曰华严曰华严以何为宗曰法界为宗曰法界以何为宗曰以心为宗曰心以何为宗秀不能对怀曰毫𨤲有差天地悬隔汝当自看必有发明秀乃悚然敬服愿留受法后闻僧举白兆参报慈问情未生时如何慈曰隔乃大悟道隆少时师事石门彻亲受洞山旨诀后谒元琏琏方剃发使隆擎凳子来琏曰道者我有凳子诗听取诗曰放下便安稳隆于言下大悟乃嗣琏游京师客景德寺日纵观都市归甞二鼓一夕还不得入卧寺门下仁宗梦至寺门见龙蟠于地惊觉中夜遣中使物色得隆夜卧状大喜因召对问宗旨上大悦舘于大相国寺以偈句相詶唱络绎于道或留宿禁中礼遇特厚惟正禅师入寂惟正华亭黄氏子幼从钱塘本如𨽻业郡人欲启帑以度牒施正叹曰古之度人以清机密旨今反是去X古远矣吾堕三宝数当有其时遂跪谢不受如问故正曰彼非知我者特以师之言施百千于一童子保其终身能施物不责报乎如来世尊大愿度生则有慈荫今玅法莲华经是也当折节诵持恩併归一于义为安如益奇之年十八为大僧独拥毳袍且弊复有愿轮岁时用度俾继院务正复谢曰闻托钵乞食未闻安坐以享闻历谒诸祖未闻废学自任况我齿茂气完正在筋力为礼非从事屋庐之秋也遂游方受心法于惟素素董功臣山净土院正辅相之久而继席内翰叶清臣迎正论道一日语正曰明日有客集愿师来洒以甘露正诺之明日遣邀正以一偈授曰昨日曾将今日期出门倚杖又思维为僧只合居巖谷国土筵中甚不宜竟不往甞跨一黄犊出入军持巾钵悉挂角上故俗唿为正黄牛侍郎蒋堂出守杭州与正为方外交正每往谒至郡庭下犊谈笑终日而去正律身精严冬不拥炉以芦花作毬纳足其中客至共之夏秋好玩月吟笑达旦率以为常或问师以禅师名乃不谈禅何也曰徒费言语吾懒宁假曲折但日夜烦万象为敷演耳言语有间而此法无尽所谓造物无尽藏也皇祐元年孟夏日语众曰夫动以对静未始有极吾一动历年六十有四今静矣然动静本何有哉于是泊然而逝汴京自周朝毁寺宋太祖建隆间复兴两街止是义学而巳士大夫聪明超轶者皆厌闻名相而达磨一宗尚未大行翰林X杨亿晁逈首发明之皇祐元年内侍李𠃔宁奏施汴宅一区创兴禅席帝赐额曰十方净因禅院居讷字中敏梓州蹇氏子生而英特读书过目成诵得度受具后以讲学冠两川会有禅者自南方还称祖道被天下马大师什邡人应般若多罗谶蜀之豪俊以经论闻者如亮公而亮弃徒隐西山如鉴公而鉴焚疏钞称滴水莫敌巨海讷怃然良久曰汝知其说乎曰我不能知也子欲知之何惜一往讷于是出蜀放浪荆楚屡阅寒暑迄无所得后参延庆荣始契悟荣嗣智门祚为云门宗讷既受法出世庐山归宗迁圆通仁宗闻其名皇祐初诏住十方净因禅院讷称目疾不能奉诏有旨令举自代讷举怀琏住持琏字器之漳州陈氏子诞生之夕梦僧伽降室因小字泗州长为沙门笃志禅学𥨊食无废一日洗面泼水于地微有省发即慕参寻往谒石门怀澄投机印可留十余年甞燕坐室中见金蛇从地而出须臾隐去游圆通讷命掌记夏竦字子乔德安人皇祐中参知政事自契机谷隐日与老衲游偶上蓝溥至竦问百骸溃散时那箇是长老自家的溥曰前月二十离蕲阳竦休去溥却问百骸溃散时那箇是相公自家底竦便喝溥曰喝则不无毕竟那箇是相公自家的竦对以偈曰休认风前第一机太虗何处着思维山僧若要通消息万里无云月上时溥曰也是弄精魂杨岐方会禅师入寂X皇祐元年方会示寂塔于云盖以临济正脉付守端仁勇四明竺氏子幼为大僧通天台教更衣谒重显显意其可任大法诮之曰央庠座主勇愤诽下山望雪窦拜曰我此生行脚参禅道不过雪窦誓不归乡即往泐潭踰纪疑情未泮闻方会移云盖能钤键学者直造其室一语未及顿明心印会示寂从同参守端游研极玄奥后出世两住保宁怀琏禅师开法净因怀琏至京仁宗召对化成殿问佛法大意奏对称旨赐号大觉斋毕传宣效南方禅林仪范开堂演法赞元侍楚圆于石霜日久圆殁塟骨石元种植八年出世住蒋山丞相王安石时丁母忧读经山中与元游如昆弟问祖师意旨元不答石益扣之元曰公有般若之障三有近道之资一更一两生来或得纯熟石曰愿闻其说元曰公受气刚大世缘深以刚大气遭深世缘必以身任天下之重怀经济之志用舍不能必则心未平以未平之心持经世之志何时能一念万年哉又多怒而学问尚理于道为所知愚此其三也特视名利如脱发甘淡薄如头陀此为近道且当以教乘滋茂之可也石再拜受教了元字觉老饶州林氏子生时祥光烛天二岁能诵论语诸家诗五岁诵三千首闾里称曰神童长读楞严经爱之尽捐旧学白父母求出家遂剃染受具游庐山谒善暹暹大称赏又谒居讷讷惊其翰墨曰骨格巳似雪窦X后来之俊也遂命掌记常总剑州施氏子母梦男子颀然色知金握白芙蓉三柄授之但一柄得余委地觉而娠后诞三子伯仲皆不育总其季也出家受具初依智材既闻慧南之风遂辞材至归宗委心事焉道隆举怀琏自代愿归庐山养痾䟽奏不许有旨于护国寺北建精舍以居号华严禅院慧南禅师得游戏三昧慧南住归宗寺火一夕而烬大众譁动山谷南安坐如平时僧洪准欲掖而走南叱之准曰和尚纵厌世间慈明法道何所赖耶因徐整衣起火巳及坐榻矣入狱郡吏发其私忿考掠百至绝口不言惟不食而巳两月后得释须发不剪皮骨仅存可真迎于中涂见之泣下曰师兄何至是也南叱曰这俗汉真不觉下拜他日谓门弟子曰我在狱证法华经菩萨游戏三昧经曰菩萨游戏神通净佛国土心不好乐呵小乘也以其不能成就众生耳弟子请闻其说南曰凡狱吏之治有罪者察见其情伪必痛加捶楚欺诈之实尽则自释虽有酷刑不能申也罪至于死亦所甘心者智迄情枯故也今禅学者驰求之狂欺诈之病不以知见之慧锻之何繇而释故其平生止以三种语验天下衲子洪准桂林人从慧南游有年天资纯至未甞忤物闻人之善如出诸口喜气津津生眉宇间闻人之恶必合掌扣空若追悔者暮年不领院事寓迹寒溪寿巳逾八十临终时门弟子皆赴供惟X一仆夫在准携磬坐土地祠前诵孔雀经一遍安坐而逝三日不倾观者如堵准忽开目而笑使坐于地有顷门弟子还准唿立其右良久寂然视之去矣神色不变道俗塑像龛之道臻字伯祥福州戴氏子父梦伟然黄冠裳者导从至舍母遂姙又梦庞眉碧眼一僧至即诞臻幼不茹荤十四岁出家十九为大僧阅大小经论置不读曰此方便说耳即持一钵走江淮遍参得旨诀于法远游丹阳寓止因圣一日行江上顾舟默计曰当随所往信吾缘也问舟师曰载我船尾可乎舟师笑曰师欲何之我入汴船也臻曰吾欲行游京师因载之而北谒怀琏琏使首众僧于座下本如号神照四明人初依知礼请益经王义礼曰为我作知事三年却向汝道事竣复以为请礼震声一喝随唿云本如如豁然有悟呈颂曰处处逢归路头头复故乡本来成现事何必待思量礼曰向来若为汝说岂有今日后住东山承天寺甞于寺西南隅见一虎睡如以杖击曰此非汝睡处虎俛首而去遂于虎卧处结菴结社念佛遂成巨剎仁宗赐名白莲皇祐三年五月日升座说法与众诀别其夕法堂藏阁方丈栋梁皆折钟鼓击之无声江上渔人见云端有僧向西而去诘旦右脇安庠而逝倚遇游西山睠双岭深邃栖息三年始应法昌之请法昌在分宁北千峰万壑古屋数间遇至止刀耕火种殊安乐之衲子不堪其枯淡多弃去坐此成单丁X守端禅师开法江州承天寺守端寓归宗居讷举住江州承天寺名声籍甚雪窦重显禅师入寂重显住明州雪窦宗风大振皇祐四年六月日游山四顾周覧谓侍者曰何日复来于此侍者哀乞遗偈显曰平生惟患语之多矣翼日出杖屦衣盂散及徒众乃曰七月七日复相见耳至期盥沐摄衣北首而逝赐号明觉显甞悲学者寻流失源作为道日损偈曰三分光阴二早过灵台一点不揩磨区区逐日贪生去唤不回头争柰何又名实无当偈曰玉转珠回佛祖言精通犹是污心田老卢只解长舂米何得风流万古传又迷悟相反颂曰霏霏梅雨洒高层五月山房冷似氷莫道干坤乖大信未明心地是炎蒸又道贵如愚颂曰雨过寒云晓半开数峰如畵碧崔巍空生不解巖中坐惹得天花动地来又大功不宰颂曰牛头峰顶鎻重云独坐寥寥寄此身百鸟不来春又过不知谁是到菴人又晦迹自怡颂曰图畵当年爱洞庭波心七十二峰青如今高卧思前事添得卢公倚石屏又与时寡合颂曰居士门高谒未期闲隈巖石且相宜太湖三万六千顷月在波心说向谁又革辙二门颂曰劫火曾洞然木人泪先落可怜傅大士处处失楼阁德云闲古椎几下玅峰顶唤他痴圣人担雪共填井祖佛未生前巳振涂毒鼓如今谁乐闻请试分回互三宛转复宛转真金休百鍊丧X却毗耶离无人解看箭云峰元益首座得法于雪窦李林宗问益曰意欲出尘今未出请师今日决疑情益曰作么生是出尘宗惘然益曰还会么宗忽省悟有颂云心镜从来莹洪河本自深祇因师问后沙石化为金益曰正趣地狱宗曰人我无相胡为地狱益曰汝今何在宗曰现对答益曰祇此是黄金守端禅师住圆通居讷既举守端住承天又让居圆通自处东堂端时年二十八自以前辈让善丛林责已甚重故敬严临众以公灭私于是宗风大振郭祥正字功甫别号净空母梦李白而生皇祐四年守端寓圆通书堂时正任星子县主簿往叩心法迨端住承天迁圆通正复尉于德化往来尤密宗本无钖管氏子年十九师事苏州承天道昇弊衣垢面亲操井臼夜则入室参承昇曰头陀荷众良苦亦疲劳乎曰若舍一法不名满足菩提寔欲此身身证其敢言劳昇奇之十年剃发受具又三年辞昇游方徧参谒池州义怀怀举天亲从弥勒内宫而下无着问曰人间四百年彼天为一昼夜弥勒于一时中成就五百亿天子证无生法忍未审说甚么法天亲曰祇说这箇法因问本曰如何是这箇法又怀甞修净土室中垂示曰若言舍秽取净厌此欣彼则是取舍之情众生妄想若言无净土又违佛语修净土者当云何修乃自答曰生则决定生去则实不去本参久之始得开悟众皆莫知X甞为侍者喜𥨊鼻息齁齁或以告怀怀曰此子吾家精进幢也汝辈他日当依赖之无多谈众乃惊慧南禅师住积翠慧南住黄檗结菴谿上名曰积翠法远初住舒州太平兴国次住姑苏天平至和元年住浮山一日与待制王质论道远畵一圆相问质曰一不得匹马单鎗二不得衣锦还乡鹊不得喜鸦不得殃速道质罔措远曰勘破了也守端住圆通提唱临济宗风未几居讷厌闲寂郡守至自陈客情太守恻然目端端笑唯唯而巳明日陞座曰法眼禅师偈曰难难难是遣情难情尽圆明一颗寒方便遣情犹不是更除方便太无端大众且道情作么生遣喝一喝下座负包去一众大惊挽之不可遂渡江夏于五祖闲房舒州小剎号法华舒守闻端高风移文请居之行伟大名于氏子十九游京师谒大乘师方益执役扫除破薪佐炊者十三年乃剃发受具辞益游方入洛受贤首宗于大三藏成名继其席常千人未几南游见同学法亮高其衣裙布缠两胫唿俱行者聚观太息亮笑叙寒温而巳伟问曰汝今称禅者禅宗奥义语我来亮曰待我死后为汝敷说伟曰狂耶亮曰我狂巳息汝今方炽即趋去伟请其属曰亮闻见淹博知法解义倍我今甘尔禅家必有长处乃独行谒慧南守端禅师开法白云守端在法华衲子至无所容士大夫贤之迁居白云X海会示众明明知道只是这箇为甚么透不过只为见人开口时便唤作言句见人闭口时便唤作良久默然又道动展施为开言吐气尽十方世界内无不是自已所以堕在涂中隐隐犹怀旧日嫌岂不闻云门道闻声悟道见色明心遂举手云观世音菩萨将钱来买胡饼放下手云元来却是馒头又不见山僧在法华时甞示众云无业禅师道一毫头圣凡情念未尽未免入驴胎马腹里去大众直饶一毫头圣凡情念顿尽亦未免入驴胎马腹里去瞎汉伹恁么看取参又示众若端的得一回汗出来也向一茎草上便现琼楼玉殿若未端的得一回汗出纵有玉殿琼楼却被一茎草盖却且道作么生得汗出去良久云自有一双穷相手不曾容易舞三台有僧问智不到处切忌道着道着时如何曰风吹日炙曰恁么则无处容身去也曰碓擣磨磨曰官不容鍼私通车马曰可贵可贱僧弹指一下端曰恰是僧吐舌端曰家贫犹自可路贫愁杀人僧呵呵大笑端曰放过一着怀琏住净因与仁宗偈颂往来更相唱和至和二年三月乞老山居上不𠃔遣使宣谕曰山即如如体也将安归乎帝初阅投子语录僧问如何是露地白牛投子云叱叱自此有契乃制释典颂十四首今以一赐琏曰若问主人公真寂合太空三头并六臂腊月正春风琏和曰若问主人公澄澄类碧空雷云时鼓动天地尽和风帝喜宣赐龙脑钵盂琏谢恩罢乃曰X佛法以坏色衣以瓦钵食此钵非法遂焚之中使回奏帝深叹讶洪英邵武陈氏子幼警敏读书五行俱下父母钟爱之使为书生英不食自誓恳求出家及受具即行访道初依曹山雅久之辞去登云居眷巖壑胜绝遂掩室不与人交下视四海莫有可其意者将老于此山偶夜读华严十明论至为真智慧无体性不能自知无性故为无性之性不能自知无性故名曰无明华严第六地曰不了第一义故号曰无明将知真智慧本无性故不能自了若遇了缘而了则无明灭矣是谓成佛要门愿以此法绍隆佛种然今诸方谁可语此久之夜经行闻二僧举慧南佛手驴脚因缘异之就问南公今何寓曰在黄檗黎明径造黄檗南与语达旦曰荷担大法尽在尔躬厚自爱潘兴嗣字延之南昌人初调德化县尉同郡许瑊始拜江州守嗣往见之瑊不为礼遂怀剌归竟不之官问道于慧南获其印可甞曰我清世之逸民故自号清逸居士隐居豫章东湖上琴书自娱一日同参清源来访见其拂琴次源曰老老大大犹弄箇线索在嗣曰也要弹教响源曰不少嗣曰知心能几人源豫章邓氏子字潜菴亦南法嗣慧南禅师传法行伟行伟参慧南依止二年每造室南必歛目良久乃语伟曰和尚见行伟必合眼何耶曰麻谷见良遂来荷锄锄草良遂有悟处我见汝来但闲闭目汝虽无悟X然且有疑尚亦可在伟滋不晓时泐潭月与南同坐夏积翠月以经论有声伟常侍坐听其谈论因读小释迦传曰韦尚书问仰山寂公禅师寻常如何接人寂曰僧来必问来为何事曰来亲觐又曰还见老僧否曰见又问老僧何似驴僧未有酬者韦曰若言见争柰驴若言不见今礼觐谁以此故难答寂曰无人如尚书辨析者耳月称善伟亦以为然南独曰沩仰宗枝不到今者病在此耳伟日夜究思不悟其意将治行而西卜菴嵩少之下为粥饭僧夜与一僧同侍座僧问法华经言得解一切众生语言陀罗尼何等语是陀罗尼南顾香炉僧即引手候火有无无火又就添以炷香仍依位而立南笑曰是此陀罗尼伟惊喜进曰如何解南令僧且去僧揭帘趋出南曰若不解争能与么伟方有省慧南住黄檗学徒奔凑虽饱参宿扣者至则怃然自失就弟子之列潘兴嗣甞问其故南曰父严则子孝今日之训后日之范也譬诸地尔隆者下之洼者平之彼将登于千仞之上吾亦与之俱困而极于九渊之下吾亦与之俱伎之穷则妄尽而自释也又曰姁之妪之春夏之所以生育也霜之雪之秋冬之所以成熟也吾欲无言得乎又南室中甞问僧曰人人尽有生缘上座生缘在何处我手何似佛手我脚何似驴脚三十余年示此三问学者莫测脱有酬者南无可否歛目危坐兴嗣又问故南曰巳过关者掉臂径去安知有关吏从关吏问X可否此未透关者也自颂曰生缘有语人皆识水母何曾离得虾但见日头东畔上谁能更喫赵州茶我手佛手兼举禅人直下荐取不动干戈道出当处超佛越祖我脚驴脚竝行步步蹋着无生直待云开日现方知此道纵横总颂生缘断处伸驴脚驴脚伸时佛手开为报五湖参学者三关一一透将来慧圆嗣雪窦后依善暹会洞山虗席暹举应筠人之请时南住黄檗因出邑相见南默无所言但焚香相向危坐而巳自申时至三鼓圆即起曰夜深妨和尚偃息趋出明日各还山南问永首座汝在庐山识今洞山老否曰不识止闻其名久之进曰和尚此回见之如何人南曰奇人永退问侍者汝随和尚见洞山夜语及何事侍者以实告永曰疑杀天下人嘉祐中男子冷清妖言诛谷泉坐清曾经繇菴中决杖配郴州牢城盛暑负土经通衢弛担而坐观者如堵说偈曰今朝六月六谷泉受罪足不是上天堂便是入地狱言讫微笑泊然如蝉蜕异香郁然阇维舍利不可胜数郴人塔之至今祠焉洪英谒可真禅师洪英谒可真方入室真曰女子出定意旨如何英引手掐真膝而去真笑曰卖匙箸客未在真知其脱略窠臼大称赏之法秀出世淮四面山杖笠之外包具而巳衲子追逐秀哀祖道不振以身任之庆闲参慧南禅师X庆闲福州卓氏子母梦胡僧授以明珠而孕及生白光照室幼不近酒胾出家远游所至自处罕与人接有即之者一举手而去父事慧南南甚重之江州承天虗席居讷以了元当其选郡将见而少之讷曰元齿少而德壮虽万耆衲不可折也于是以元住承天言法华者莫知其所从来初见之景德寺久留讲肆一日读云门录忽契悟未几宿命遂通相传言诵法华经故以为名时独语笑多行市里或举手画空伫立良久从屠沽游饮啖无所择道俗共目为狂僧有问师凡耶圣耶言举手曰我不在此住丞相吕夷简一日预化䟽请法华斋明日果到坐于堂上简拜问佛法大意曰本来无一物一味总成真又问未来臧否言索笔大书亳州二字后简罢相知亳州始悟前谶集僊王质问如何是祖师西来意曰青山影里泼蓝起宝塔高吟撼晓风曰请法华烧香曰未从斋戒覔不向佛边求助教徐岳问祖师西来意曰街头东畔底曰不会曰三般人不会仁宗国嗣未立夜焚香默祷翼日具斋䖍请法华大士清旦帝道衣凝立以待俄侍卫驰奏言法华直趋𥨊殿禁兵呵止不得帝笑曰朕请之来耳有顷至竟升御榻跏趺而坐受供讫将去帝以储嗣为问索笔大书十三十三数行掷笔去至英宗即位乃濮安懿王第十三子也庆历戊子十一月日将化谓人曰吾从无量劫来成就逝多国土分身掦化今南归矣言毕右脇而逝X达观昙颕禅师入寂昙颕住金山嘉祐四年除夕遣侍者驰书别扬州刁景纯曰明旦当行不暇相见厚自爱景纯开书大惊曰当柰何复书诀别而巳中夜报扬州驰书船将及岸颕欣然遣挝鼓陞座叙出世本末谢裨赞丛林者勤修勿怠下座曰吾化后当以贤监寺次补读景纯书毕大众拥步上方丈颕跏趺挥令各远立良久乃化洪英游西山与潘兴嗣同宿双岭嗣曰龙潭见天皇时节冥合孔子英惊问故曰孔子曰二三子以我为隐乎吾无隐乎尔我无行而不与二三子者是丘也师以为何如英笑曰楚人以山鸡为凤世传以为笑不意居士此语相类汝擎茶来我为汝接汝行益来我为汝受汝问讯我起手若言是说说箇甚么若言不说龙潭何以便悟此所谓无法可说是名说法以世尊之辩亦不能加此两句耳学者但求解会譬如以五色图畵虗空鸟窠无佛法可传授不可默坐闲拈布毛吹之侍者便悟学者乃曰拈起布毛全体发露似此见解未出教乘其可称祖师门下客哉九峰被人问深山里还有佛法也无不得巳曰有及被穷诘无可有乃曰石头大者大小者小学者卜度曰剎说众生说三世炽然说审如是教乘自足何必更问祖师西来意旨耶要得脱体明去譬如眼病人求医治之医者但能去翳膜不曾以光明与之嗣推牀惊曰吾忧积翠法道未有继者今知尽在子躬厚X自爱双岭顺问菴中老师好问学者併却咽喉唇吻道取一句首座曾道得么英干笑巳而有偈曰阿家甞醋三尺喙新妇洗面摸着鼻道吾答话得腰裩玄沙开书是白纸顺屈服以为名下无虗士契嵩禅师进传法正宗记契嵩字仲灵自号潜子生藤州镡津李氏十三得度十四受具十九游方时宁风乡有异女子姚道姑年百余岁面如处子精严住山嵩造焉姑留之信宿中夜闻池中有如戛铜器声嵩问姑姑曰噫此龙吟也闻者瑞征子后当有大名于世行矣无滞于是遂下江湘陟冲岳谒神鼎諲不契至袁筠受记莂于晓聪游匡山开先主者命掌书记嵩笑曰我岂为汝一盃姜杏汤耶去之居杭之西湖三十年闭关不妄交夜则顶戴观音像诵其号必满数万声乃𥨊自是世间经书章句不学而能作原教论十余篇以抗宗韩排佛之说撰传法正宗记定祖图以摩诃迦叶独得大法眼藏为初祖推至达磨为二十八祖密相付嘱不立文字谓之教外别传书成赍往京师并上仁宗万言书其略曰儒者以文排佛而曰尊一王之道慕三代之政是安知佛之道与王道合也夫王道者皇极也皇极者中道之谓也而佛之道亦曰中道中正不偏大略与儒同及其推物理而穷神极妙则与世相万矣二帝三皇庸知非佛者之变耶佛者非二帝三皇之本耶陛下举皇极以临天下任贤才庸政事号X令赏罚不失其信制度文物不失其宜则佛氏之道在陛下之治体矣经曰治世语言资生业等皆顺正法此之谓也此推圣人之远体不止论其近迹耳然远体者人多不见近迹者僧多束执幸陛下发其远体使儒者知之谕其近迹使僧者通之夫迹属教体属道非道则教无本非教则道不显论者不探其所以为教之深远者第见其徒不事事不躬衣食以为诡异徒恶黑黧为患而不见脉患之深也黑黧不过变其皮肤若脉患至深则绝人性命也圣人导之割情爱委身世欲其全性命之至本以治生死之大病所谓治其出世者也佛法大要在人正其心心果正则其为道也至为德也盛此乃陛下自知而自得然必陈之云云者盖欲诏以示学者使其知佛之法有益于帝王之道德如此也又佛者神灵睿智古云大不测人也所得之道妙乎天地鬼神而天地鬼神嘉之河海方波涛汹涌其舟欲没及投以佛经则波清水平民得无害雨旸不时以其法祷之天地而雨旸时若与陛下禋天地祀社稷祷百神而与民为福者何以异乎祭法曰法施于民则祀之能御大菑捍大患则祀之今佛法上则密资天子之道德次则与天下助教化其次则省刑罚又其次则与天下致福却祸以先王之法裁之可斥乎可事乎又儒经佛经意似者数端含而蕴之若待佛教发明而意密且远后儒注解牵于训诂不能远见圣人奥旨岂非传所谓X夫子之文章可得而闻也夫子之言性与天道不可得而闻也云云凡数万言书上知开封府王素奏闻帝覧其书嘉叹久之敕送宰相韩琦等躬自详阅重元青州孙氏子出家受具游方参义怀悟旨怀甞曰此吾家千里驹也后住魏府天钵寺示众佛法在日用处在行住坐卧处喫粥喫饭处语言相问处所作所为举心动念又却不是也又曰时当缺减人寿少有登六七十者汝辈入我法中整顿手脚未稳早是三四十年须臾衰病至衰病至则老至老至则死至前去几何尚复恣意何不初中后夜纯静去文彦博以使相镇北京一日元来谒别博曰师老矣复何往曰入灭去博笑谓其戏语躬自送之归与子弟言其道韵深稳谈笑有味非常僧也使人候之果巳坐脱大惊叹异时方盛暑香风袭人久之阇维烟色白莹舍利无数博亲往临视执上所赐白琉璃瓶置坐前祝曰佛法果灵愿舍利填吾缾言卒烟自空而降布入瓶中烟灭舍利如所愿博自是竭诚内典恨知之暮文彦博字宽夫历仕四朝出入将相五十余年封潞国公守洛阳日甞致斋往龙安寺瞻礼圣像忽见像坏堕地略不加敬但瞻视而出旁有僧曰何不作礼博曰像既坏吾将何礼僧曰譬如官路土人掘以为像智者知路土凡人谓像生后来官欲行还将像填路像本不生灭路亦无新故博闻之有省繇是慕道益力专念阿弥陀佛辰香夜坐未甞少懈每X发愿曰愿我常精进勤修一切善愿我了心宗广度诸含识乃与净严集十万人为净土会临终安然念佛而化寿九十二欧阳修字永叔官至参知政事居洛时游嵩山却仆吏放意而往至一寺傍有老僧阅经自若修问诵何经曰法华曰古之高僧临死生之际类皆谈笑脱去今何寂寥无有老僧笑曰古人念念定临终安得乱今人念念乱临终安得定修大叹服后以观文殿学士太子少师致仕居颕州因颕守道修颙禅师德业备馔延颙遽问曰浮图之教何为者颙乃欵论指妙挥微修竦然曰吾初不知佛书其妙至此易箦时召子弟切诫之曰吾生平以文章名当世力诋浮图今此衰残忽闻奥义方将研究命也柰何汝等勉旃无蹈后悔修乃捐酒肉彻声色灰心默坐令老兵近寺借华严读至八卷安坐而薨宋仁宗赐传法正宗记等书入藏契嵩所进传法正宗记等书宰相韩琦而下相与观叹探经考证既无讹谬嘉祐七年三月日赐书入藏复下诏褒宠赐紫方袍号明教禅师嵩再拜辞让不许韩琦富弼等而下皆延见而尊礼之欧阳修不喜佛教及见其文谓琦曰不意僧中有此郎耶与语终日大见称赏留居闵贤寺不受再请东还律学者僧疾造论非之嵩益着书援引左证禅门增气守芝化后文悦东游三吴所至丛林改观雪窦尤敬畏之每集众茶必横设特榻以示礼异出世南昌翠巖未X几住法轮给舂监刈皆自董之见挟幞负包而至者则喜见荷担者蹙頞曰未也更三十年跨马行脚也俄迁云峰嘉祐七年七月八日陞座辞众说偈曰住世六十六年为僧五十九夏禅流若问旨归鼻孔大头向下遂泊然而化阇维得五色舍利塔焉祖心南雄邬氏子年十九目盲父母许以出家遂复明试经得度弃去入丛林参文悦三年难其孤硬告悦将去悦曰必往依黄檗南公心至黄檗四年不大发明又辞再上云峰会悦谢世就止石霜无所参决因阅传灯至僧问多福如何是多福一丛竹福曰一茎两茎斜僧曰不会福曰三茎四茎曲心于此顿悟彻见二师用处径回黄檗方展坐具南笑曰子巳入吾室矣心踊跃曰大事本来如是和尚何得教人看话下语百计搜寻南曰若不令汝如此寻究到无用心处自见自肯即吾埋没汝也心从容游泳时时往决云门语句南曰知是般事便休汝用许多工夫作么曰不然但有纤疑在不到无学安能七纵八横天回地转哉南肯之慧南过法昌值倚遇栽松次南曰小院子栽许多松作么曰临济道底曰栽得多少曰伹见猿啼鹤宿耸汉侵云南指石曰这里何不栽曰功不浪施曰也知无下手处遇指石上松曰此从何处得来南大笑曰苍天苍天作偈曰头戴华巾离少室手携席帽出长安鹫峰峰下重相见鼻孔元来总一般又畵此相示遇遇曰葫芦棚上挂冬瓜麦浪堆X中钓得虾谁在畵楼沽酒处相要来喫赵州茶又畵此粗答之南又偈曰铁牛对对黄金角木马双双白玉蹄为爱雪山香草细夜深乘月过前谿又畵此相示遇遇和曰玉麟带月离霄汉金凤衔花下彩楼野老不嫌公子醉相将携手御街游复畵此相答之慧南过双岭庆闲往谒南问甚处来曰百丈曰几时离彼曰正月十三日脚跟好痛与三十棒曰非但三十棒南喝曰许多时行脚无点气息曰百千诸佛亦乃如是曰汝与么来何曾有纤毫到诸佛境界曰诸佛未必到庆闲境界南随问如何是汝生缘处曰早晨喫白粥如今又觉饥曰我手何似佛手曰月下弄琵琶曰我脚何似驴脚曰鹭鸶立雪非同色南咨嗟而视曰汝剃除须发当为何事曰只要无事曰既无事何须剃发曰若不剃发争知无事曰与么则数声清磬是非外一箇闲人天地间也曰是何言欤曰灵利衲子曰也不消得南便喝闲拍一拍南又喝闲便出复侍次南曰此间有辩上座者汝着精彩曰他有什么长处曰他拊汝背一下又如何曰作什么曰他展两手曰甚处学这虗头来南大笑闲却展两手南喝闲便出斋后又侍立南问𢤱𢤱松松两人共一碗作么生会曰百杂碎曰尽大地是箇须弥山提来掌中汝又作么生会曰两重公案曰这里从汝胡言汉语若到同安如何过得曰渠也须到这箇田地始得曰忽被渠指火炉曰这箇X是黑漆火炉那箇是黑漆香卓甚处是不到处曰庆闲面前且从恁么说话若自别人笑和尚去南拍一拍闲便喝明日同看僧堂南曰好僧堂闲曰极好工夫曰好在甚处曰一梁拄一柱曰此未是好处曰和尚又作么生南以手指曰这柱得与么圆那枋得与么匾曰人天大善知识须是和尚始得便出南出堂外曰适来与么是肯你不肯你曰若与么何曾得安乐处闲上方丈问讯南曰据汝知见祇得上梢不得下梢曰某甲上梢亦得下梢亦得曰如何是上梢曰风过树头摇曰如何是下梢曰刀斫斧凿曰老僧即不然曰如何是上梢曰头鬅松耳卓朔曰如何是下梢曰紧峭草鞋曰谢师答话南便喝明日侍立南问得坐披衣向后如何施设曰遇方即方遇圆即圆曰汝与么说话犹带唇齿在曰庆闲即与么和尚作么生曰近前来为汝说闲拊掌曰三十年用底今朝捉败南大笑曰一等是精灵闲拂袖而去元净法师住天竺元净字无象于潜徐氏子出家就学于慈云闻讲止观方便五缘忽然契悟弘天台教号称第一嘉祐末年翰林沈遘抚杭谓上天竺本观音道场以音声为佛事者非禅那居请净以教易之道圆南雄州人游方依慧南一日燕坐下坂闻两僧举百丈野狐因缘一僧曰只如不昧因果也未脱得野狐身一僧曰便是不落因果何曾堕野狐身圆悚然异其语急行X上菴头过㵎忽大悟见南叙其事未终涕泪交颐南令就侍者榻熟𥧌忽起作偈曰因果不落不昧僧俗本无忌讳丈夫气宇昂藏争受囊藏被葢一条楖𣗖任纵横野狐跳入金毛队南大笑法远禅师退居会圣巖法远住浮山既老退休于会圣巖因阅班固九流遂拟之作九带叙佛祖教义博採先德机语参同印证一曰佛正法眼带二曰佛法藏带三曰理贯带四曰事贯带五曰理事纵横带六曰屈曲带七曰妙叶兼带八曰金鍼双鎻带九曰平怀常实带学者既巳传诵远曰若据圆极法门本具十数今此九带巳为诸人说了更有一带还见得么若也见得亲切分明却请出来说看说得分明许汝通九带圆明道眼若见不亲切说不相应惟依吾语而为巳解则名谤法大众到此如何众无语远叱之去初学士欧阳修闻远奇逸造其室与客棋远坐其旁修遽收局请远因棋说法乃鸣鼓升座曰若论此事如两家着棋相似何谓也敌手知音当机不让若是缀五饶三又通一路始得有一般底只解闭门作活不会夺角冲关硬节与虎口齐彰局破后徒劳逴斡所以道肥边易得瘦肚难求思行则往往失粘心麤而时时头撞休夸国手谩说神仙赢局输筹即不问且道黑白未分时一着落在什么处良久曰从来十九路迷悟几多人修嘉叹久之远少时甞与达观颕辈游蜀几遭横逆远X以智脱之众号远录公义怀自铁佛至天衣五迁法席皆荒凉处怀至必幻出楼观四事成就甲辰退居吴江圣寿晚来以疾居池州杉山菴门弟子智才住杭州佛日迎归侍奉才如苏城未还怀促其归及踵门怀曰时至吾行矣才曰师有何语示徒乃说偈曰红日照扶桑寒云封华岳三更过铁围拶折骊龙角才问卵塔巳成如何是毕竟事怀举拳示之遂就𥨊推枕而寂初义怀退居圣寿漕使李复圭过怀夜语曰瑞光法席虗愿得有道衲子主之怀指本曰无踰此道人既至瑞光开堂日集众击鼓鼓旋于地圆转震响众惊却有僧出曰此和尚法雷震地之祥也言毕失僧所在可真住山好问僧鲁祖常见僧来参何故便面壁去未有契其机者自作偈曰坐断千山与万山劝人除却是非难池阳近日无消息果中当年不目观有黄国博问百丈华既是百丈为甚却短小华曰今日好天晴黄不契请真代语真曰伹问将来黄再问真曰须弥南畔把手同行黄伫思问意旨如何曰蚊子咬铁牛黄又伫思曰不会请和尚为某甲说曰你离却妻子来老僧为你说曰祇如和尚还行得么曰上蓝寺里送客一日行百千遭真将化示疾甚苦席藁于地转侧不少休喆侍者垂泣曰平生诃佛骂祖今何为乃尔真熟视呵曰汝亦作此见解耶即起趺坐唿侍者烧香烟起入寂守端禅师传法法演X法演绵州邓氏子年三十五祝发受具在受业寺逐字礼莲经一夕遇屎字欲唱礼遽疑乃白诸老宿曰如何屎字亦称法宝老宿曰据汝所问正是宗门中根器也又一日往成都习百法惟识论因闻菩萨入见道时智与理冥境与神会不分能证所证西天外道甞难比丘曰既不分能证所证却以何为证无能对者外道贬之令不鸣钟鼓反披袈裟玄契至彼救此义曰如人饮水冷煖自知乃通其难演曰冷煖则可知矣如何是自知底事遂质本讲本讲曰汝欲明此当往南方扣传佛心宗者演遂南游抵兴元经时逗留随房僧赴请本师闻之寄信至演演开缄只见两行字云汝既出得醋瓮又却淹在酱缸里演即往浙西参宗本举古今因缘会尽惟不会僧问兴化四方八面来时如何化云打中间底僧作礼化云我昨日赴箇村斋中途遇一阵卒风暴雨却向古庙里避得过请益本本曰此是临济下因缘须是问他家儿孙始得演遂谒法远请益前话远曰我有箇譬喻你一似三家村里卖柴汉子把箇匾担向十字街头立地问人中书堂今日商量甚事演默计曰若如此大故未在远知演根器异一日语曰吾老矣恐虗度子光阴可往依白云此老虽后生吾未识面但见其颂临济三顿棒话有过人处必能了子大事演潜然礼辞至白云守端曰川藞苴汝来耶遂举僧问南泉摩尼珠话请问端叱之又端示以世尊有密语迦叶不X覆藏因缘久之未契一日自廊趋上法堂疑情顿息献投机偈曰山前一片闲田地叉手叮咛问祖翁几度卖来还自买为怜松竹引清风端特印可曰栗棘蓬禅属子矣祖心既受心印复往谒可真真与语大奇之依止二年而真殁乃还黄檗南使分座接纳黄檗积翠永菴主甞问僧审奇汝久不见何所为奇曰见伟藏主有箇安乐处永曰试举似我奇因叙其所得永曰汝是伟未是奇莫测归以语伟伟大笑曰汝非永不非也奇走精翠质之于南南亦大笑永闻之作偈曰明暗相参杀活机大人境界普贤知同条生不同条死笑杀菴中老古锥惟胜禅师住黄檗惟胜潼川罗氏子居讲肆时偶以扇勒窓櫺有声忽忆教中道十方俱击鼓十处一时闻因有省入进白本讲本讲令参方胜乃迳往黄檗参慧南证悟心地至是南有退居之意瑞州太守委南遴选黄檗主人南乃集众垂语曰钟楼上念赞牀脚下种菜若人道得便令住持胜出众答曰勐虎当路坐南大悦遂自退居积翠令胜住黄檗修颙赵城梁氏子幼不拜神祠不受书训甞曰当为人天师安慕此耶遂游方造瑞光参宗本因举无着问天亲弥勒说什么云只说这箇法忽有省晨夕参叩一日登厕捺倒打破水瓶遂悟作颂曰这一交这一交万两黄金也合消头上笠腰下包清风明月杖头挑本印可之出世资寿X历迁大剎又迁投子丛林号曰颙华严克文阌乡郑氏子生而杰异既长喜观书不繇师训自然通晓事后母至孝母嚣数困辱之父不忍使游学至北塔闻思广说法感泣裂缝掖而师之广笑曰君妙年书生政当唾手取高第荣亲乃欲委迹寂寞岂计之未熟耶曰心空及第岂止荣亲又将济之委迹寂寞非所同也广奇之服勤五年剃染受具游京师讲席因经行龙门殿庑间见塑比丘像瞑目如在定翻然自失谓其伴曰我所负如吴道子畵人物虽曰妙尽然终非活者吾将南游到云居谒晓舜机不契到德山夜参有六祖不及云门之语失笑黎明发去闻文悦之风兼程而往至湘乡悦巳入寂叹曰既无其人吾何适而不可山川虽佳未暇游也坐夏大沩夜闻僧诵云门语僧问佛法如水中月是否门云清波无透路豁然有省遂造黄檗适惟胜为首座慧南举钟楼上念赞床脚下种菜话令众下语胜曰勐虎当路坐南喜之遂退院令胜住黄檗文三到菴语不契乃曰此老只是箇修行僧不会我说话遂往香城见顺顺语话好葛藤诸方号为顺婆婆问文近离甚处曰黄檗曰菴头老子安乐否曰安乐曰甚处人氏曰关西曰说话不似关西人曰幼曾游学曰甚处为僧曰从北塔广和尚落发又问新黄檗如何曰甚好曰渠只下得一转语好遂住黄檗佛法未梦见在文因此大悟顿见南用处遂作数颂寄南南大称赏因回参礼X南问甚处来曰翠巖曰恰值老僧不在曰未审向什么处去曰天台普请南岳游山曰若然则学人得自在去也曰脚下鞋何处得来曰庐山七百钱唱得曰何曾自在文指鞋曰何曾不自在南异之慧南禅师住黄龙慧南自积翠迁住黄龙法席之盛追媲囟马祖百丈慧元潮阳倪氏子幼凝然群儿戏于前袖手趺坐父母商曰儿材地如此宁堪世用意事佛僧乃可元闻即拜辞出家初至京法师圆明见而异之曰上人齿少自何至此所求何事曰慧元南海来无他求惟求佛法明笑曰王城利声捷径酒色樊笼横目争夺日有万绪昔大通智胜佛十劫坐道场佛法犹不现前此中宁有佛法乎佛法俱在南方也元乃自洛游襄汉历参诸善知识俱不契丙午春至黄龙时慧南来自积翠龙象蚁集元每坐下板輙自引手反覆视曰宁有道理而云似佛手知吾家揭阳而乃复问生缘何处乎久而顿释其疑一日为达上座咨问入室南曰既是达了为甚么更来元曰事不厌细南曰你便打赶出去不是做得老僧侍者元曰不得一句南遂行入方丈元曰大小黄檗龙头蛇尾南笑而巳克文辞慧南寓止翠巖南住黄龙文复往焉一日南谓文曰适令侍者卷帘问渠卷起帘时如何曰照见天下放下帘时如何曰水泄不通不卷不放时如何侍者无语汝作么生文曰和尚替侍者下涅槃堂始得X南喝曰关西人果无头脑乃顾旁僧文指之曰只这僧也未梦见南大笑又一日侍南南举白云端颂临济三顿棒云一拳拳倒黄鹤楼一脚踢翻鹦鹉洲有意气时添意气不风流处也风流大称赏之文曰某甲见处与端兄一般南曰汝作么生会文拟开口南喝曰端会汝不会时庆闲方掌客问南曰文首座何如在黄檗时南曰渠在黄檗时如人暴富用钱如粪土今如数世富人一钱不虗用夏倚居士参祖心禅师祖心寓漳江转运判官夏倚雅意禅学见杨杰叹曰吾至江西恨未识南公杰曰有心上座在漳州公能自屈不待见南也倚见心剧谈神思倾豁至论肇论会万物为自已者及情与无情共一体时有狗卧香卓下心以压尺击狗又击香卓曰狗有情即去香卓无情自住如何得成一体倚不能对心曰才涉思维便成剩法何曾会万物为自已哉法演既受守端心印端令掌磨事一日端至语演曰有数禅客自庐山来诘之皆有悟入处教伊说亦说得有来繇举因缘问伊亦明得教伊下语亦下得祇是未在演于是大疑私自计曰既悟了说亦说得明亦明得如何却未在遂参究累日忽然大悟从前宝惜一时放下走见端端为手舞足蹈演亦一笑而巳演后曰吾因兹出一身白汗端一日示众曰古人道如镜铸像像成后镜在甚么处众下语不契举问演演近前问讯曰X也不较多端笑曰须是道者始得乃命分座德普参慧南禅师德普绵州蒲氏子得度受具解惟识起信论两川无敢诘难号为义虎时惟胜还自江西吕大防出镇成都执弟子礼日夕造室普窃听其议一不能晓归卧看屋梁曰胜昔甞业讲有声吕公世称贤者相与敬信如此吾乃不信可乎乃出蜀至荆州金銮夜与一衲俱普问经论何负禅宗而长老多讥诃之耶曰以其是识情义理思想边量非能发圣得道脱有得道发圣者皆借之以为缘耳倘不因自悟惟经论是仗则能读能知能见解者皆证圣成道去矣惟以死语是所知障故祖师西来也如经言一切众生本来成佛汝信之乎曰世尊之语岂敢不信曰既信矣远来何为曰闻禅宗有别传法故来耳衲笑曰是则未信非能信也今积翠南禅师出世久子见之不宜后普即日遂行熈宁元年至黄龙问阿难问迦叶世尊付金襕外传何法迦叶唿阿难难应诺迦叶曰倒却门前剎竿着意旨如何南曰上人出蜀曾到玉泉否曰曾到又问曾挂搭否曰一夕便发南曰智者道场关将军打供与结缘几时何妨普默然良久理前问南俛首普趋出大惊曰两川义虎不消此老一唾黄龙慧南禅师示寂慧南住黄龙熈宁二年三月四祖演通法嗣书南上堂山僧才轻德薄岂堪人师葢不昧本心不欺诸圣X未免生死今免生死未出轮𢌞今出轮𢌞未得解脱今得解脱未得自在今得自在所以大觉世尊于然灯佛所无一法可得六祖夜半于黄梅又传箇甚么乃说偈曰得不得传不传归根得旨复何言忆得首山曾漏泄新妇骑驴阿家牵翼日午时趺坐示寂阇维得五色舍利塔于前山慧南入灭众请祖心补住黄龙心欲举圆玑代之玑掉头径去心遂继其席慧元住吴江寿圣寺遣僧投黄龙嗣法书南视其欵识曰吾偶忘此僧谓专使曰书未欲开可令亲来见老僧专使反命元即腰包而来次南昌闻南巳化去因留叹息适祖心出城相会与语奇之曰恨老师不及见耳熈宁二年行伟居仰山未朞年法席冠江淮平昔同参知名者皆集伟莅事有法度甞遣化十二辈以其名付维那使明日俱来受曲折及会茶輙失一人伟问为谁曰永泰伟方经营中首座曰泰游山去请以他僧备员伟然之俄有告者曰泰实在首座匿之以欺众耳伟色庄使搜得之泰自陈怯弱惧失所受事首座实不知也伟令击钟集众曰首座巳分座授道又老师所赏识昧心罔众他人犹不可乃甘自破坏乎遂与泰俱出院诸方服其公庆闲依慧南南化后庐陵守张鉴请居隆庆院未期年钟陵守王韶请居龙泉不逾年以病求去庐陵道俗闻其弃龙泉舟载而归居隆庆西堂事之益笃承皓禅师分座谷隐X承皓至襄阳分座谷隐有蜀僧依皓皓怜其年少有志稍为诱掖僧亦效皓制犊鼻浣而曝之皓见曰我裩何故在此曰某甲裩也曰具何道理敢尔僧礼拜曰每蒙许与切所欣慕曰此岂戏论半年当呕血死其僧果呕血死洪英住石门作偈寄同参曰万鍜罏中铁蒺藜直须高价莫饶伊横来竖去呵呵笑一任傍人鼓是非熈宁三年六月知事纷争止之不可英谓众曰领众不肃正坐无德吾有媿于黄龙唿维那鸣钟陞座众集叙行脚始末曰吾灭后火化以骨石藏普通塔明生死不离清众也言卒而逝居讷禅师入寂居讷初住圆通二十年移住四祖开元两剎所至丛林号称第一既老休居于宝积巖讷临众简严不妄言笑甞习定初乂手自如中夜渐升至膺侍者每视以候鸡鸣其精进如此熈宁四年三月无疾而化守端住白云郭祥正自当途往谒端问曰牛醇乎曰醇矣端遽厉声叱之正不觉拱而立端曰醇乎醇乎南泉大沩无异此也于是鸣鼓陞座曰牛来山中水足草足牛出山去东触西触夜来枕上作得箇山颂谢功甫大儒庐山二十年之旧今日远访白云之勤当须举与大众请巳后分明举似诸方此颂岂惟谢功甫大儒直要与天下有鼻孔衲僧脱却着肉汗衫莫言不道乃曰上大人丘乙巳化三千七十士尔小生八九子佳作仁可知礼也正切疑后闻小儿诵之X忽有省以书报端端答偈曰藏身不用缩头歛迹何须收脚金乌半夜撩天玉兔赶他不着赵抃字悦道自号知非子至和中为侍御居甞以一琴一鹤自随昼之所为夜必焚香告天与天钵寺重元为方外交会法泉居衢之南禅抃日参扣泉未甞容措一词后牧青州政事之余多宴坐忽大雷震即契悟作喝曰默坐公堂虗隐几心源不动湛如水一声霹雳顶门开唤起从前自家底举头苍苍喜复喜剎利尘尘无不是中下之人不得闻妙用神通而巳矣泉闻笑曰赵悦道撞彩耳抃甞答富弼书略曰抃伏思西方圣人教外别传之法不为中下根机之所设也上智则顿悟而入一得永得愚者则迷而不复千差万别惟佛与祖以心传心其利生接物而不得巳者遂有棒喝拳指掦眉瞬目拈椎竖拂语言文字种种方便去圣逾远诸方学徒忘本逐末弃源随波滔滔皆是斯所谓可怜悯者矣抃不佞去年秋初在青州因有所感既巳稍知本性无欠无余古人谓安乐法门信不诬也比蒙太傅侍中俾求禅录抃素出恩纪闻之喜快不觉手舞而足蹈之也伏惟执事富贵如是之极道德如是之盛福寿康宁如是之备退休闲逸如是之高其所未甚留意者如来一大事因缘而巳今兹又复于真性有所悟入抃敢为贺于门下也白云守端禅师示寂熈宁五年守端示寂寿四十八以大法授法演X克文禅师开法圣寿熈宁五年克文至高安太守钱弋来访谈久弋如厕文令侍者引从西边去弋遽曰既是东司为甚么向西去文曰多少人向东边讨文报谒弋有󳵀逸出文少避乃进弋戏曰禅者教诲龙虎反畏狗乎文应声曰易伏隈巖虎难降护宅龙弋大喜遂遣使请文居圣寿寺文方饭于州民家使至遁去系同席数十人有见于新丰山寺者因叩首泣下曰师不往吾党受苦矣文曰以我故累君辈如此因受之遂阐法焉示众此箇事论实不论虗参须实参悟须实悟若纤毫不尽总落魔界古人道平地上死人无数过得荆棘林是好手如今人多是得箇身心寂灭前后际断一念万年去休去歇去似古庙里香炉去冷湫湫地去便为究竟殊不知却被此胜妙境界障蔽自已正知见不能现前神通光明不得发露或有执箇一切平常心是道以为极则天是天地是地山是山水是水僧是僧俗是俗大尽三十日小尽二十九此依草附木不知不觉一向迷将去凡百施为须要平常一路子以为稳当究将去合将去更不敢别移一步怕堕坑落堑长时一似双盲底人行路一条拄杖子寸步抛不得紧把着凭将去步步依倚一日若道眼豁开顿觉前非抛却杖子撒开两手十方荡荡七纵八横东西南北无可不可岂可一向依他门户傍他行脚有甚快活自已毕竟如何云门大师道而今天下老X和尚多是师承学解露布葛藤印板上打来模子里脱出当人若是明去何不一切临时又临济大师云我这里是活祖师西来意把来便用立处皆真他不说古又如何今又如何这语得那语不得那里是虗这里是实你与我拈出丝毫许实底道理来看此葢当人眼不开自无见处一向承虗接响百般忌讳自缠自缚直饶与么说当下忽然见得倜傥分明去也是棺木里瞪眼又示众洞山门下无佛法与人祇有一口剑凡是来者一一斩断使伊性命不依见闻俱泯却向父母未生前与伊相见见伊拟近前便与斩断然则刚刀虽利不斩无罪之人莫有无罪底么也好与三十拄杖又示众天地与我同根万物与我一体脚头脚尾横三竖四北俱卢洲火发烧着帝释眉毛东海龙王忍痛不禁轰一箇霹雳直得倾湫倒岳云暗长空十字街头廖胡子醉中惊觉起来拊手呵呵大笑云筠阳城中近来少贼乃拈拄杖云贼贼明教契嵩禅师入寂契嵩自京师还益着书学士蔡襄延住佛日寺数年退老于灵隐之北永安兰若清旦诵金刚般若经不辍斋罢读书宾客至清谈不及世事熈宁五年六月日晨兴写偈曰后夜月初明吾今独自行不学大梅老贪闻鼯鼠声至中夜而化茶毗不坏者五顶耳舌童真及常所持数珠顶骨出舍利红白晶洁状如大菽寿六十六夏五十三有文集百余卷行于世X海月慧辩法师入寂慧辩字讷翁华亭富氏子居杭州天竺讲席苏轼时为通守甞为方外游讲授二十五年往来甞千人无何归隐草堂熈宁六年冬旦起盥濯别众而化义青青社李氏子出家得度其师使习百法论未几叹曰三祇涂远自困何益乃入洛听华严经五年反观文字一切如肉受串处处同其义味甞讲至诸林菩萨偈曰即心自性忽勐省曰法离文字宁可讲乎即弃去游方至浮山时法远退居会圣巖梦得俊鹰畜之觉而青至速以为吉征礼延之令看外道问佛不问有言不问无言因缘经三载远问曰汝记得话头么试举看青拟对远以手掩其口青了然开悟遂礼拜远曰汝妙悟玄机耶曰设有也须吐却时孜侍者在旁曰青华严今日如病得汗青回顾曰合取狗口自此复经三年远出洞下宗旨示之青悉妙契遂付大阳衣履曰代吾续洞上宗风善自护持杜衍与张方平皆致政居睢阳衍每笑平佞佛对宾客必嘲之平但笑而巳有朱承事者以医学游二老之门谓平曰杜公天下伟人惜未知此事公何不劝发之平曰君与此老缘熟胜我我止能助之耳一日衍召朱切脉甚急朱谓使曰汝先往白相公但云看楞严未了使者驰白衍默然久之乃至衍曰老夫以君疏通解事不意近亦例阘茸如所谓楞严何等语乃尔躭着圣人微言无出孔孟舍此取彼是大惑也朱曰相X公未读此经何以知不及孔孟以某观之似过之也袖中出其首卷曰相公试阅之衍取默看不觉终轴忽起大惊曰世间何从有此书耶遣使尽持其余来徧读之捉朱手曰君真我知识安道知之不以告我何哉即命驾见平平曰譬如人失物忽巳寻得伹当喜其得不必悔其晚也仆非不相告以公与朱君缘熟遣之耳虽佛祖化人亦必借同事也衍大悦衍字世昌庆历中号清白宰相封祁国公净端禅师住湖州西余净端吴兴丘氏子出家受具习天台教听楞严经至七征八还以颂自跪曰七处征心征不遂蒙憧阿难不瞥地直教征得见无心也是泥里浇土块八还之教传来久自古宗风各分剖假饶还到不还时也是鰕跳不出斗遂作偈别本讲曰弯弯曲曲似门钩一番拈起一番愁不如做箇禅和子参到无心却便休参齐岳于室中默契即出庭下翻身自掷岳印可之后见弄师子益有警悟遂合綵为师子皮披之因号端师子住西余西余去湖州密迩每雪朝着綵衣入城小儿争譁逐之从人乞钱得即以施贫者尝诵法华经又好歌渔父词有狂僧号回头以左道惑众与润守吕公方食肉端径趋至指曰正当与么时如何是佛回头窘无以对端捶其头推倒而去又有妖人号不托掘秀州城外地有佛像建塔其上倾城敬信端见搊住问曰如何是佛不托拟议端趯之而去X张伯端字平叔天台人尝入成都遇真人授金丹药物火候之诀乙卯述悟真篇又徧参禅门有省读祖英集顿明心地乃曰丹是色身至宝鍊成变化无穷更能性上悟真宗决了无生妙用后趺坐而逝火化得舍利千百粒既而又有人见之者僧印禅师入寂僧印住瑞安熈宁十年九月沐浴更衣留偈曰倚空灵剑冷光浮佛祖魔军一刃收带月吼风归宝匣铁牛惊散曲江头言讫趺坐而逝茶毗获舍利五色吴恂居士参祖心禅师吴恂字德夫元丰元年任豫章法曹时郡帅王韶迎祖心入城恂亦往参心曰公平生学解记忆多闻即不问父母未生前道将一句来恂无对遂日夕提撕此语忽自知有机未发偶阅邓隐峰传见其倒卓化去衣亦顺身不褪忽疑曰彼化之异故莫测而衣亦顺之何也以问心心曰公今侍立是顺耶是逆耶曰是顺曰还疑否曰不疑曰自既不疑何疑于彼恂言下开解呈三偈曰中无门户四无旁学者徒劳捉影忙珍重故园千古月夜来依旧不曾藏庐峰居士旧门人描得师真的的亲大地撮来成箇眼翻腾别是一般新咄这多知俗汉咬尽古今公案忽于狼籍堆头拾得𧏙蜋粪弹明明不直分文万两黄金不换等闲拈出示人祇为走盘难看咦心亦送二偈曰水中得火世还稀看着令人特地疑自古不存师弟子如X今却许老胡知海门山险绝行踪踏断牢关信巳通自有太平基业在不论南北与西东悟新曲江黄氏子生有紫肉幕左肩右袒如僧伽黎状魁岸黑面如梵僧及壮落发以气节盖众好面折人初谒法秀秀问上座甚处人曰广南韶州曰曾到云门否曰曾到曰曾到灵树否曰曾到曰如何是灵树枝条曰长底自长短底自短曰广南蛮莫乱统曰向北驴只恁么拂袖而出乃之黄龙谒祖心心竖拳问曰唤作拳头则触不唤作拳头则背汝唤作甚么新罔措经二年方领解然尚谈辩无所牴牾心患之偶与语至其锐心遽曰住住说食岂能饱人新窘无以对从容白曰悟新到此弓折箭尽望和尚慈悲指箇安乐处心曰一尘飞而翳天一芥堕而覆地安乐处政忌上座许多骨董直须死却无量劫来偷心乃可耳新趋出一日默坐下板闻知事捶行者而迅雷忽震却大悟趋见心忘纳其屦因自誉曰天下人总是参得底新是悟得底心笑曰选佛得甲科何可当也因号死心叟榜其居曰死心室法秀初住淮西四面及迁栖贤蒋山长芦元丰间枢密蒋颕叔与秀为方外友叔撰华严经解三十篇颇负其知见漕淮上至长芦访秀因题方丈壁曰余凡三日遂成华严解我于佛法有大因缘异日当以此地比觉城东际惟具佛眼者当知之秀曰公何言之易耶夫华严者圆顿上乘乃现量所证今言比觉城东际则是比量非圆顿宗又X云异日且一真法界无有古今故云十世古今始终不移于当念若言异日今日岂可非是乎又云具佛眼者方知经云平等真法界无佛无众生凡圣情尽彼我皆忘岂有愚智之异若待佛眼则天眼人眼岂可不知哉叔悔谢赞元住蒋山熙宁初王安石拜相贵震天下无月无耗元未尝发石弟安上问佛法大意元曰佛祖无所异于人所以异者能自护心念耳岑楼之木必有本本于毫末滔天之水必有源源于滥觞清净心中无故动念危乎岌哉甚于岑楼浩然横肆甚于滔天其可动耶佛祖更相付授必叮咛曰善自护持曰佛法止此乎曰至美不华至言不烦夫华与烦去道远甚而流俗以之申公论治世之法犹谓为治者不在多言顾力行何如耳况出世间法乎元丰元年石罢政府舟至石头士大夫车骑填山谷入寺巳二鼓元出迎一揖而退石坐东偏从官宾客满座石环视问元所在侍者曰巳𥨊久矣承皓禅师开法大阳元丰二年四月张商英奉使荆西南路闻谷隐首座承皓之名致而见之问曰师法嗣何人曰复州北塔曰北塔有何言句曰只为伊不肯与人说破英称善遂请皓住大阳山赵抃致仕归衢州筑居名曰高斋有偈曰腰佩黄金巳退藏箇中消息也寻常时人要识高斋老只是柯村赵四郎复曰切忌错认又志其寿茔曰吾政巳致寿七十二百岁之后归此山地X彼真法身不即不离充满大千普现悲智不可得藏不可得置寿茔之说如是如是元丰七年秋八月忽一日徧辞亲友其子玑问以后事抃厉声叱之少顷语如平时趺坐而化寿七十七谥清献元净住上天竺台教大兴时秀州有狂人号回头左道惑众宣言当建𡨔堵波为吴人福田施者云委然惮净不敢入杭境先以钱十万诣上天竺饭僧且遣使通问曰今以修造钱若干愿供一堂净答书曰承以营建净檀为饭僧之用窃闻教有明文不许互用圣者既遗明诲不知白佛当以何辞伫辞报章即令撰䟽文也回头大惊惭见其徒然净之门人劝且礼之净厉语曰出家儿须具眼始得彼诚圣者吾敢不恭如其诞妄知而同之是失正念吾闻圣者具他心通今夕当与尔曹虔请明日就此山与十方诸佛同斋即如法跪读䟽文焚之明日率众出迎回头竟不至承皓禅师住玉泉承皓住大阳数月迁住玉泉景德禅院皓机锋孤峭学者不能凑泊时阙首座维那曰某人某人曾于某处立僧为禅众所归宜依诸方例请充皓叱曰杜杜又曰孟八郎孟八郎一日皓从厨前过见造晚面问曰有客过耶曰众僧造药石皓唿知事称之曰吾昔参禅为人汲水舂米今现成米面蒸炊造作与供诸佛菩萨罗汉无异饱喫了竝不留心参学百般想念五味馨香假作驴膓膳生羊骨鳖臛餵饲八万尸虫X开眼随境摄合眼随梦转不知主禄判官掠剩大王随从汝抄札消凿禄料簿教汝受苦有日在于是徒众不堪寂寥谮之县令曰长老不能安众惟上来下去点简零碎县令召皓责曰大善知识不在方丈内端坐两廊下山门来去得许多皓曰大通智胜佛十劫坐道场佛法不现前不得成佛道长官以坐是佛耶坐杀佛去也长官茫然益敬礼之祖心住黄龙十有二年五求解去元丰三年谢事居西园以晦名其堂且曰吾所辞者世务耳今欲专行佛法事也乃榜其门曰告诸禅学要穷此道切须自看无人替代时中或是看得因缘自有欢喜入处却来入室吐露待为品评是非深浅如未发明但且歇去道自现前苦苦驰求转增迷闷此是离言之道要在自肯不繇他悟如此发明方明了达无量劫来生死根本若见得离言之道即见一切声色言语是非更无别法若不见离言之道便将类会目前差别因缘以为所得只恐误认门庭目前光影自不觉知翻成剩法到头只是自谩枉费心力宜乎昼夜克已精诚行住观察微细审思别无用心久远自然有箇入路非是朝夕学成事业若也不能如是参详不如看经持课度此残生亦自胜如乱生谤法若送老之时敢保成箇无事人更无他累其余入室今去朔望两度却请访及谢景温守潭州虗大沩以致心三辞不往景温请其故心曰马祖百丈巳前无住持事道人相寻于空闲X寂寞之濵而巳其后虽有住持王臣尊礼为天人师今则不然挂名官府如有户籍之民直遣伍伯追唿之耳此岂可复为也景温乃不敢以院事屈愿一见心心至长沙景温愿受法训心为举其纲曰三乘十二分教还同说食示人食味既因他说其食要在自已亲甞既自亲甞便能了知其味是甘是辛是䶢是淡达磨西来直指人心见性成佛亦复如是真性既因文字而显要在自已亲见若能亲见便能了知目前是真是妄是生是死既能了知真妄生死返观一切语言文字皆是表显之说都无实义如今不了病在甚处病在见闻知觉为不如实知真际所诣认此见闻觉知为自所见殊不知此见闻觉知皆因前尘而有分别若无前尘境界即此见闻觉知还同龟毛兔角竝无所归景温闻所未闻常总初谒慧南于归宗无所得而去归宗火南迁石门南塔迁黄檗积翠又迁黄龙总皆在焉二十年间凡七往返密受法旨决志大掖临济之宗出世住泐潭元丰三年诏革东林律居为禅席学士王韶出守南昌欲延祖心主之心举总自代总知宵遁韶檄诸郡所在访求得之新涂穷谷中遂应命天下衲子望风而集其徒相语曰远公有谶记吾灭七百年后有肉身大士革吾道场今符其语矣行伟住仰山夏夜坐深林袒以饲蚊蚋会膓毒作十日不愈以刀绝之尺许血流不止门人泣曰师独柰何不少忍曰为其障我行道蒲伏X床上无所利于物得死不愈于生乎元丰三年十一月日说偈而化阇维得五色舍利骨石栓索勾连塔于寺东应干萍乡彭氏子遍历诸方晚至泐潭参常总久之未蒙印可总示以鸟窠吹布毛因缘殊不解一日豁然悟旨乃成颂曰潦倒忘机是鸟窠西湖湖上控烟罗布毛取出无多子铁眼铜睛不柰何总印可之自此推为上首元丰三年总住东林遂以干继法席开先广鑑行瑛桂州毛氏子初谒庆闲稍悟玄旨次参常总顿息所疑出世开先几二十年初苦痰癖屡求去而不可卧病坊者三年一旦起将梵剎鼎新之迄九年而成苏辙字子由号颕濵与兄苏轼齐名甞以偈献了元曰麁沙供佛佛欣受怪石供僧僧不嫌空手远来还要否更无一物可增添元曰空手持来放下难三贤十圣聚头看此般供养能歆享木马泥牛亦喜欢元丰三年辙谪高安会黄檗全全熟视曰君静而慧苟留心宗门何患不成此道辙因参全无契适省聪来居寿圣辙以此事往问聪不答辙又叩之聪曰圆照未甞以道语人吾今亦无以语子辙于是得言外之旨继参洪州顺顺示以搐鼻因缘辙言下大悟呈偈曰中年闻道觉前非邂逅相逢老顺师搐鼻径参真面目掉头不受别钳鎚枯藤破衲公何事白酒青盐我是谁惭愧东轩残月上一杯甘露滑如饴庆闲禅师入寂X庆闲居隆庆西堂元丰四年三月七日告众将入灭说偈曰露质浮世奄忽入灭五十三岁六七八月南岳天台松风㵎雪珍重知音红炉优钵说偈毕乃入浴浴出躶坐方以巾搭膝而化神色不变为着衣手足和柔发剃复出畵工就写其真首忽自举次日仍平视大守来观愿留全身僧利俨曰遗言令化阇维薪尽火灭跏趺不散以油沃薪益之乃化是日云起风作飞瓦折木烟气所至东西南北四十里凡草木沙砾之间皆得舍利如金色计其所获几数斛苏辙欲为作记而疑其事方卧痁梦有诃者曰闲师事何疑哉疑即病矣辙梦中作铭有云稽首三界尊闲师不止此悯世狭劣故聊示其小者绍铣泉州人得法智贤住兴化铣有度量牧千众如数一二三四长沙初未知饭僧供佛之利铣作大会谓之结缘斋其后效而作者月月有之荆湖之民莫不向慕波及蛮俗丞相章惇奉使荆湖开梅山与铣偕往蛮父老闻铣名人人合爪听其约束梅山平铣有力焉湘南八州岁度僧数百当慧南盛化时荆湖衲子奔趋江南恒百里无托宿且多为盗劫铣半五十为舘请僧主之以接纳俾得宿食而去晚得痺疾左手不仁然犹领住持事日同僧众会粥食铣以精进为佛事公卿礼敬以为古佛元丰四年九月日迁寂阇维收舍利两目睛不坏膓二亦不坏益以油火焚之如铁带曲折色鲜明因併塔焉义青自白云海会移住投子X山学徒益进潜通暗证者甚众果符异苗翻茂之谶初开山大同师有记曰吾塔若红是吾再来邦人偶修其塔作玛瑙色未几而青领院事慕喆临川闻氏子可真游方时喆能识之真好暴所长以盖人号真点胸喆与之周旋二十年无失礼真谓人曰三十年后喆其大作佛事真殁塔于西山心丧三年乃去游湘中一钵云行鸟飞去留为丛林重轻谢景温守潭州迎住岳麓俄迁大沩众二千指无所约束人人自律惟粥罢受门弟子问道谓之入室诸方才月一再而喆讲之无虗日放参罢喆自役作使令者在侧如路人晨香夕灯十有四年夜礼拜持茅视殿庑灯火倦则以帔蒙首假寐三圣堂学士徐禧布衣时倚遇特先识之遇将化前一日作偈别禧曰今年七十七出行须择日昨夜问龟哥报道明朝吉禧大惊唿惟清俱往遇方坐寝室以院务付监寺曰吾住此山三十年以护惜常住故每自莅之今行矣汝辈着精彩言毕举杖子曰且道这箇分付阿谁禧与清皆屏息遂掷于地投床枕臂而化宗本禅师住穹窿福臻宗本主瑞光杭守恳请住净慈一住九载元丰五年待制曾孝序载归以慰苏人之思住穹窿山其住净慈时民张氏有女子死母梦罪报为蛇觉得蛇棺下持诣本为说法令置故处俄黑蝉翔棺上而蛇亡母祝曰果我女入我笼更持汝诣净慈果入本复为说X法梦女曰二报幸解脱矣普孜建阳谢氏子幼习儒业举进士有声后看佛经至识自心源夙根启发遂出家得度具戒游方参浮山法远入室扣请心融神会舒人请居甘露太平二剎道誉大播孜后退居净因元丰五年都人请居东京华严寺怀志金华吴氏子出家预讲肆十二年甞欲会通诸宗异义为书传世以正一代时教之本意有禅者曰杜顺乃贤首宗祖师也而谈法身则曰怀州牛喫禾益州马腹胀此偈合归天台何义耶志不能对即行至洞山参克文问古人一喝不作一喝用意旨如何文叱之志趋出文笑呵曰浙子斋后游山好志领悟久之辞去文曰子禅虽逸格惜缘不胜耳志识其意拜赐而行菴于衡岳二十余年士大夫造其居不甚顾答人问故曰彼富贵人辩博多闻我粥饭僧口吻迟钝无可说自然憨痴去偈曰万机俱罢付痴憨踪迹时容野鹿参不脱麻衣拳作枕几生梦在绿罗菴问师住山有何旨趣志曰山中住独掩柴门无别趣三块柴头品字煨不用援毫文彩露道楷沂州崔氏子自少辟谷学道后游京师得度具戒谒义青于海会问佛祖言句如家常茶饭离此之外别有为人言句也无青曰汝道寰中天子敕还假禹汤尧舜也无楷拟酬语青以拂子摵之曰汝发意来早有二十棒也于是楷遂悟旨再拜即出青唿曰且来楷亦不顾青曰汝到不疑之地耶楷以手掩耳后掌众食青问厨务勾X当良苦曰不敢曰汝炊饭耶煑粥耶曰人工淗米着火行者煑粥炊饭曰汝作什么曰和尚慈悲放他闲去又从青游园青与拄杖曰理合与么曰与和尚提鞋挈杖不为分外曰有同行在曰那一人不受教青遂休去至晚青曰早来说话未尽曰更请举看曰卯生日戌生月楷即点灯来青曰上来下去总不空然曰在左右理合如此曰奴儿婢子谁家屋里无曰和尚尊年缺他不可曰与么殷勤曰报恩有分元丰五年出世沂州仙洞迁招提龙门郢州大阳随州大洪投子义青禅师入寂义青住投子元丰六年四月示微疾乃以书辞郡守诸官及在家诸檀越五月日陞堂别众罢写偈曰两处住持无可助道珍重诸人不须寻讨遂投笔而化阇维收舍利灵骨塔三峯菴初从悦首众道吾领数纳谒守智智与语未数句尽知所蕴乃笑曰观首座气质不凡柰何出言吐气如醉人耶悦面热汗下曰愿和尚慈悲智复与语锥札之悦茫然遂求入室智曰老僧无福道不取信于人脱受首座礼拜异日定取谤于某乃问悦曰曾见法昌遇和尚否曰曾看他语录自了可也不愿见之曰曾见洞山文和尚否曰关西子没头脑拖一条布裙作尿臭气有甚长处曰你但向尿臭气处参取悦乃谒克文深领奥旨X佛祖纲目X卍XXX佛祖纲目卷第三十七之上甲子丙寅甲戌戊寅辛巳壬午丁亥辛卯癸巳宗本禅师住慧林元丰七年宋神宗诏宗本住慧林禅院召对赐坐喻以方兴禅宗宜善开导之旨既退上谓左右曰真福慧僧也汴京法云寺新成诏法秀开山赐号圆通时李伯时麟工畵马秀呵曰汝士太夫以畵名矧又畵马期人夸以为妙妙入马腹中亦足惧麟自是绝笔秀劝畵观音像以赎其过黄庭坚作艳语人争传之秀亦呵曰翰墨之妙甘施于此乎坚笑曰又当置我于马腹中耶秀曰汝以艳语动天下人婬心不止马腹恐生泥犂耳坚遂拜领元祐上饶王氏子依慧南悟旨南殁游湘庐马祖故基衲子追随潭守谢景温欲禅道林律居延祐为第一世道林像设之多冠湘西祐夷廓之为虗堂禅室以会四方学者役夫不敢坏像设祐自锄弃诸江曰昔本不成今安得坏吾法尚无凡情存圣解乎法安临川许氏子受义怀旨诀归临川住黄山如意院败屋破垣无以蔽风X雨十年大厦如化成弃去住武宁延恩寺草屋数楹败床不箦安殊乐之令尹紏豪右谋为一新安笑曰檀法本以度人今非其发心而强之是名作业不名佛事也安与法秀昆弟秀甞以书招安安读之笑曰吾始以秀有精彩今而后知其痴也夫出家儿冢间树下办那事如救头然今无故于八达衢头架大屋养数百闲汉此真开眼尿牀吾何复对语哉然吾宗自此益微矣元丰甲子七月命弟子取方丈文书聚焚之以院事付一僧八月示寂富弼字彦国河南人镇亳州时闻修颙法席之盛往质所疑值颙登座以目左右顾视大众巳微有得因执弟子礼请为入室颙见即曰相公巳入来富弼犹在外弼闻汗流浃背不觉豁然及晚年居洛遂请颙住招提既至迎居后苑晨夕参叩弼每有谈论颙辄以为非一日谓弼曰待得山僧竖点头即是也自是弼凡有所言颙輙摇首忽一日中夜弼大省彻遽往叩门颙巳闭关而𥨊闻其声即唿曰相公且喜大事了毕夜深更不启关晨朝相见至晓往见之颙遥见巳点头矣弼喜甚时宗本方奉诏住慧林弼以诗寄谢曰因见颙师悟入深夤缘传得老师心东南谩说江山远目对灵光与妙音别后答颙书曰示谕此事问佛必有夙因非今生能办诚是如此然弼遭遇和尚即无始以来忘失事一旦认得此后定须拔出生死海不是寻常恩知虽尽力道断道不出也和尚得弼百千其数何益X于事不过人道华严会下出得箇老病俗汉济得和尚甚事所云淘汰甚多此事诚然每念古尊宿始初在本师处动是三二十年少者亦是十数年日夕侍奉闻道闻法方得透顶透底却思弼两次蒙和尚垂顾共得两箇月请益更作聪明过人能下得多少工夫若非和尚巧设方便着力摘发何繇见箇涯岸虽竭踵顶难于报称苏轼游庐山宿东林与常总论无情话有省黎明献偈曰溪声便是广长舌山色岂非清净身夜来八万四千偈他日如何举似人总肯之邵雍字尧夫范阳人居洛四十年安贫乐道冬不炉夏不扇夜不就席者数年有学佛吟曰饱食丰衣不易过日长时节柰愁何求名壮岁投宣圣怕死老年亲释迦妄欲断缘缘愈重徼求去病病还多长江一片平如练幸自无风又起波范镇字景仁华阳人累官翰林学士或问镇何以不信佛曰尔必待我合掌膜拜然后为信耶黄庭坚一日过镇终日相对正身端坐未甞回顾亦无倦色镇曰吾二十年来胸中未甞起一思虑二三年来不甚观书若无宾客终日独坐夜分方睡虽儿曹欢唿咫尺皆不闻坚曰公却是学佛作家司马光初不喜禅自富韩问法于大本后忽有所契后因范镇论空相以诗戏曰不须天女散巳解动禅心又曰贱子悟巳久景仁今复迷又曰到岸何须筏挥锄不用金浮云任来往明月在天心荆王夫人王氏专修净业一妾懈慢夫人X深责之遂悔悟精进忽无疾而逝致梦他妾云蒙夫人诲巳生安养俄而夫人亦梦与妾同游宝池见一花天衣飘扬题曰杨杰一华朝服而坐题曰马玕复见金台光明晃耀妾指曰此夫人生处也既觉弥加精进年八十一诞晨秉烛燃香望观音阁而立左右方具仪献寿巳立化矣清远参法演禅师清远临卭李氏子初读法华至是法非思量分别之所能解质其讲师师不能答远叹曰义学名相非所以了生死大事遂南游徧参至太平见法演旋丐于庐州偶雨仆地烦懑间闻二人交相恶骂谏者曰你犹自烦恼在远于言下有省及归凡有所问演即曰我不如你你自会得好或曰我不曾我不如你远愈疑遂问演曰座下谁得和尚说话曰礼上座却会远乃咨决于元礼礼以手引远耳绕围炉数匝且行且语曰你自会得好曰有冀开发乃尔相戏耶曰你他后悟去方知今日曲折时远年十七了元自归宗迁金山示众昔云门说法如云雨绝不喜人记录其语见必骂逐曰汝口不用反记吾语异时裨贩我去今室中对机录皆香林明教以纸为衣随闻即书后世学者渔猎文字语言正如吹网欲满非愚即狂时江浙丛林以文字为禅谓之请益故元以是讽之周敦颐字茂叔春陵人因游庐山乐其幽胜遂筑室焉初谒祖心叩以教外别传之旨心曰只消向你自X家屋里打点孔子谓朝闻道夕死可矣毕竟以何为道夕死可耶颜子不改其乐所乐何事但于此究竟久久自然有箇契合处又谒常总论性语及理法界事法界至理事交彻冷然独会后着太极图语语出自东林口诀时了元寓鸾溪颐复往谒相与讲道问曰天命之谓性率性之谓道禅门何谓无心是道曰疑则别参曰参则不无毕竟何以为道曰满目青山一任看颐豁然有省一日忽见窓前草生乃曰与自家意思一般以偈呈曰昔本不迷今不悟心融境会豁幽潜草深窓外松当道尽日令人看不厌遂请元作青松社主以媲囟白莲故事颐后倡明道学学者称为濂溪先生甞自言曰吾此玅心实启廸于黄龙发明于佛印然易理廓达自非东林开遮拂拭无繇表里洞然杨时字中立号龟山先生将乐人从二程游甞曰微生高乞醯与人孔子以为不直维摩经云直心是道场儒佛至此实无二理与常总友善谓总曰禅学虽高却于儒道未有所得总曰儒道要紧处也记得些子且道君子无入而不自得得箇甚么时默然甞有诗曰盈科日进几时休到海方能止众流只恐达多狂未歇坐驰还爱镜中头克文禅师住报宁克文住洞山谢事东游三吴至金陵时丞相王安石居定林闻文至倒屣出迎恨相识之晚问诸经皆首标时处圆觉独不然何也曰顿乘所演直示众生日X用现前不属今古只今僧老与相公同入大光明藏游戏三昧互为宾主非关时处又问经曰一切众生皆证圆觉而圭峯以证为具如何曰圆觉如可改维摩亦可改也维摩岂不曰亦不灭受而取证夫不灭受蕴而取证与皆证圆觉之意同葢众生现行无明即是如来根本大智圭峰之言非是安石大悦因舍宅为寺延文开山是谓报宁特请于朝赐号真净住未几士大夫经游无虗日文不堪劳遂还高安菴于九峯之下名曰投老学者自远而至文准兴元梁氏子八岁出家陜西经略范公欲携与俱西准曰登山求玉入海求珠人各其志本行学道世好非素心范奇其语因度为僧初谒梁山乘乘曰驱乌未受戒敢学佛乘乎准曰坛场是戒耶三羯磨梵行阿阇黎是戒耶乘大惊准曰虽然敢不受教遂受具戒徧游讲肆倡诸部纲目即弃去曰吾不求甚解法师昙演抚之曰汝法船也南方有亚圣大士若沩山真如九峰真净者宜往求之准遂诣沩山不契造九峰参克文文问近离甚处曰大仰曰夏在甚处曰大沩曰甚处人曰兴元府文展手曰我手何似佛手准罔措文曰适来祗对一一灵明一一天真及乎道箇我手何似佛手便成窒碍且道病在甚处曰不会曰一切现成更教谁会准服膺就弟子之列太尉吕惠卿甞法华严法界观暇日游五台忽云雾四合暴风雷雨声震林壑卿震骇移时稍霁见一衣蒲童子被发而X来手执梵筴问曰官人何求至此曰愿见大士曰欲见何为曰甞覧华严大教旨深意广欲望大士发启妙解庶几笺释流行使大心者即得开悟曰诸佛妙意简易明白先德注意可解如十地一品释文不过数纸今时枝蔓注近百卷而圣意逾远真所谓破碎大道也曰童子貌若此而敢呵前辈乎童子笑曰官人谬矣此间一草一木无非文殊境界在汝日用触事不迷此真文殊耳卿乃下拜才起童子现大士形跨狮子隐隐云中而散宗本禅师还吴元祐元年宗本以老求归既出都城王公贵人送者车骑相属本诲曰岁月不可把玩老病不与人期惟勤修勿怠是真相为闻者莫不感动黄庭坚参祖心乞指径捷处心曰只如仲尼道二三子以我为隐乎吾无隐乎尔太史居常如何理论坚开口便道不是不是坚迷闷不巳一日侍心山行时巖桂盛开心曰闻木穉花香么曰闻曰吾无隐乎尔坚欣然领解即拜曰和尚得恁么老婆心切心笑曰只要公到家耳坚字鲁直号山谷赞元住蒋山元祐元年忽曰吾欲还东吴促办严俄化纯白梓州支氏子父谦闻法于松山道者以死生为戏白衣梵行缁俗无出其右白少闻父诲有如夙习一日跃过溪忽有省不觉失笑遂落发受具遍历成都讲肆通性相宗去之南游参黄檗惟胜亲近岁余未始一顾白事益勤胜X一日忽擡眸视之白喝曰这老汉把不定作么胜大笑乃为印证心地元丰末胜归蜀白负巾钵以从会成都府帅奏改昭觉为十方胜遂举白开山白示众曰不超性海是理事缚不透声轮是语言缚于是净侣靡然向风讲席一空善周参谓芳得受旨诀出世住临江上堂辽天鹘万里云只一突是什么喝一喝元祐丙寅十二月日沐浴净发说偈曰山僧住瑞筠未甞形言句七十三年来七十三年去言毕趺坐而逝圣泉绍灯古田陈氏子生时异香满室紫帽覆首幼不茹荤得度受具后游方参谓芳一见悟旨遂还乡里忽一日索浴更衣陞座说偈曰吾年五十三去住本无贪临行事若何不用口喃喃俨然入寂两日后闻钟声忽然复醒自后四大轻安身常频出舍利大旱请灯祈雨凡有所祷輙应迁住圣泉法道大振开元法明得法报本有兰后归故里事落魄多嗜酒唿卢每大醉唱柳词数阕日以为常召斋则拒召饮则从如是者十余年咸唿曰醉和尚一日谓寺众曰吾明旦当行汝等无他往众窃笑之翼晨摄衣就座大唿曰吾去矣听言一偈众闻奔视明乃歌曰平生醉里颠蹶醉里却有分别今宵酒醒何处杨柳岸晓风残月言讫寂然长往从悦禅师住兜率院从悦受克文旨诀后寓鹿苑有清素侍者闽人久参楚圆年八十遯迹鹿苑悦与隣寓因食蜜渍茘枝偶X素过门悦唿曰此老人乡果也可同食之曰自先师亡后不得此食久矣曰先师为谁曰慈明某忝执事十三年耳悦乃疑骇曰十三年堪忍执事之役非得其道而何遂馈以余果稍稍亲之素曰子见何人曰洞山文曰文见何人曰黄龙南曰南匾头见先师不久法道大振如此悦益疑骇遂袖香诣素作礼素避曰吾以福薄先师授记不许为人悦益恭素乃曰怜子之诚违先师之记子平生所得试语我悦具通所见素曰只可入佛不可入魔曰何谓也素曰岂不见古人道末后一句始到牢关悦拟对又遽问曰无为如何说悦又拟对素忽高笑悦恍然有得素乃印可仍戒曰文示子者皆正知见然子离文太蚤不能尽其玅吾今为子点破使子受用得大自在他日切勿嗣吾丁卯悦住龙安兜率院法演禅师开法白云戊辰法演将迁白云海会清远适自淝川持钵回慨然曰吾事始济复参随往一荒县安能究决已事耶遂作偈告辞演送以偈曰睆伯台前送别时桃花如锦柳如眉明年此日凭阑看依旧青青一两枝演迁海会示众须将生死二字贴在额头上讨取箇分晓如只随群作队打閧过日他时阎老子打算饭钱莫道我不曾说与你来若是做工夫须要时时简点刻刻提撕那里是得力处那里是不得力处那里是打失处那里是不打失处有一等才上蒲团便打瞌睡X及至醒来胡思乱想才下蒲团便说杂话如此办道直至弥勒下生也未得入手须是勐着精彩提箇话头昼参夜参与他厮捱不可坐在无事甲里又不可蒲团上死坐若杂念转鬪转多轻轻放下下地走一遭再上蒲团开两眼揑两拳竖起嵴梁依前提起话头便觉清凉如一锅沸汤搀一杓冷水相似如此做工夫定有到家时节上堂汝等诸人见老和尚鼓动唇吻竖起拂子便作胜解及乎山禽聚集牛动尾巴却将作等闲殊不知檐声不断前旬雨电影还连后夜雷上堂山僧昨日入城见一棚傀儡不免近前看或见端严奇特或见丑陋不堪动转行坐青黄赤白一一见了仔细看时元来青布幔里有人山僧忍俊不禁乃问长史高姓他道老和尚看便了问甚么姓大众山僧被他一问直得无言可对无理可伸还有人为山僧道得么昨日那里落节今日这里拔本谢监收上堂人之性命事第一须是欲得成此先须防于若是真人谢街坊上堂街坊昨日将一把沙到方丈前一见老僧噼面便撒赖遇老僧先见衫袖一遮竝不妨事今朝举似大众不敢隐藏何故赏伊大胆下得这箇手脚忽有人问白云为什么只恁休去不见道老不以筋力为能然虽如是宾主历然端和尚忌辰上堂去年正当恁么时多前年三件事今年正当恁么时多去年七件事这十件事数不过者甚多何也去却七三存一事是去年说是X今日急如箭黑似漆无言童子口吧吧无足仙人噼胸趯乃云交下座上堂说佛说法拈槌竖拂白云万里德山入门便棒临济入门便喝白云万里然后恁么也不得不恁么也不得恁么不恁么总不得也则白云万里或有箇汉出来道长老你恁么道也则白云万里这箇说话唤作矮子看戏随人上下三十年后一场好笑且道笑箇甚么笑白云万里示众举德山答僧我宗无语句雪峯闻之有省后峯云我当时空手去空手归因缘演云白云今日说向透未过者有箇人从东京来问伊甚处来他却道苏州来问伊苏州事如何伊道一切寻常虽然如是谩白云不过何故祇为语音各别毕竟如何苏州菱邵白藕示众吾本来兹土传法救迷情一花开五叶结果自然成达磨大师信脚来信口道后代儿孙多成计较要会开花结果处么郑州棃青州枣万物无过出处好示众真如凡圣皆是梦言佛及众生竝为增语或有人出来道盘山老聻但向伊道不因紫陌花开早争得黄莺下柳条若更问五祖老聻自云诺惺惺着又云悟了同未悟归家寻旧路一字是一字一句是一句自小不脱空两岁学移步湛水生莲花一年生一度又云贱卖担板汉贴秤麻三斤百千年滞货何处着浑身垂语云譬如水牯牛过窓櫺头角四蹄都过了因甚尾巴过不得演一日持钖遶廊曰莫有属牛人问命么众皆无语乃自曰孙膑今日开舖更无一人X垂顾可怜三尺龙须唤作寻常露布室中常问僧倩女离魂那箇是真底又常展手问僧曰如何唤作手圆玑福州林氏子师慧南密受记莂荷担丛林不知寒暑垦田莳松守一职十年不易南称为本色出家儿及迁黄龙携玑与俱南殁建塔毕辞去龟峰大沩争致不赴祖心欲以继黄龙法席玑掉头径去人问故曰先师诫我未登五十不可为人客归宗时年四十八了元劝应谢景温之请住洪州翠巖宗显参纯白禅师宗显成都人少为进士有声甞昼掬溪水为戏至夜思之遂见冷然盈室欲汲之不可而尘境自空曰吾世网裂矣往依纯白得度受具后随众咨参白一日问显曰高高峯顶立深深海底行汝作么生会显于言下顿悟曰钉杀脚跟也白拈起拂子曰这箇又作么生显一笑而出元祐住道林六年弃游庐山徐王奏赐紫方袍祐作偈辞之人问故祐曰人主之施非敢辞以近名但以法未等耳昔惠满不受宿请曰天下无僧乃受汝供满何人哉王安上甞问法于祐延住云居祐曰为携此骨归塟峯顶耳登舆而去系南汀州张氏子参元祐于道林获印可祐迁罗汉南掌堂司祐移云居以南继席有居士张戒者参南一日南问曰如何曰不会南复诘之不巳戒忽领旨献投机颂有身眠大海须弥枕石笋抽条也大奇之句寻辞别南示偈曰汝到庐山山到汝更谁别我庐X山去出门问取岭头风大道腾腾无本据善本颕人汉董仲舒之后博学清修无仕宦意至京师为大僧随喜华严夜梦童子如世所畵善财合掌导而南觉曰诸佛菩萨加被我矣其欲我南询诸友乎遂游方至苏州谒宗本本坐定特顾之善本默契宗旨出世双林已巳移住钱塘净慈时号大小本宗赜襄阳人弃儒从释志节高迈学问渊博参真州长芦夫夫殁赜补其处元祐四年结莲华胜会率大海众各念阿弥陀佛百声千声乃至万声回向同缘愿生彼国一夕梦一男子乌巾白衣可三十许风貌清美举措闲雅揖谓𧷤曰欲入公弥陀会告书一名𧷤乃取胜会录秉笔问曰公何名曰普慧𧷤书巳白衣者又曰家兄亦告上名𧷤问曰令兄何名曰普贤言讫不见慧元住承天元祐四年持钵至湖湖人曰师到处为家何苦独爱姑苏乎固留不使还乃住报本克文禅师住归宗克文居高安六年移住归宗显谟朱世英问佛法大意文答曰辱书以佛法为问佛法至妙无二但未至于妙则互有长短苟至于妙则悟心之人如实知自心究竟本来成佛如实自在如实安乐如实解脱如实清净而日用惟用自心自心变化把得便用莫问是非拟心思量巳不是也不拟心一一天真一一明妙一一如莲花不着水所以迷自心故作众生悟自心故成佛而众生即佛佛即众生繇迷悟故有彼此X也如今学者多不信自心不悟自心不得自心明妙受用不得自心安乐解脱心外妄有禅道妄立奇特妄生取舍纵修行落外道二乘禅寂断见境界法秀主法云元祐五年八月示疾诏翰林医官视之医请候脉秀仰视曰汝何为者也吾有疾当死耳求治之是以生为可恋也平生生死梦三者无所拣择去之唿侍者更衣安坐说偈曰来时无佛去时空南北东西事一同六处住持无所补秀良久监寺进曰和尚何不道末后句秀曰珍重珍重言讫而逝治平二年怀琏上疏乞归元祐五年无疾而化寿八十一禾山德普禅师入寂德普住禾山十有二年元祐五年十二月二十五日谓众曰诸方尊宿死丛林必祭吾以为徒虗设吾若死汝曹当先祭乃令从今办祭众以其老又好戏语乃曰和尚几时迁化曰汝辈祭绝即行于是帏𥨊堂坐普其中置祭读文跪揖上食普饫餐自如自门弟子下及庄力日次为之至六年元日祭绝曰明日雪晴乃行至时晴忽雪雪止普安坐焚香而化元祐六年张商英漕江西谒常总总印可之且曰吾有得法弟子住玉溪乃慈古镜也可与语英按部分宁诸禅迓之首致敬于慈最后问兜率从悦曰闻师聪敏善文章悦笑曰运使失却一只眼也从悦临济九世孙若以聪敏对运使论文章政如运使对从悦论禅也英默识之问玉溪去此多少曰三十里问兜率曰X五里乃过兜率先是悦梦手搏日轮觉语首座曰日轮运转之象张运使且过此吾当深锥痛札之座曰士大夫恶拂已者或起别衅悦曰正使烦恼只退得我院也遂与语次英亟称总公悦未肯其说语至更深论及宗门事悦起焚香请十方诸佛作证曰东林既印可运使运使于佛祖言教有少疑否曰有曰疑何等语曰疑香严独脚颂德山托钵话曰既于此有疑其余则是心思意解何甞至大安乐境界且如巖头言末后句是有耶是无耶曰有悦大笑归方丈闭却门英一夜睡不稳至五更下床触翻溺器忽大悟扣方丈门曰巳捉得贼了也曰赃物在甚处英无语悦曰都运且去来日相见翼旦遂献颂曰鼓寂钟沉托钵回巖头一拶语如雷果然只得三年活莫是遭他受记来悦乃谓曰参禅只为命根不断依语生解如是之说公巳深悟然至极微细处使人不觉不知堕在区宇乃作颂证曰等闲行处步步皆如虽居声色宁滞有无一心靡异万法非殊休分体用莫择精麤临机不碍应物无拘是非情尽凡圣皆除谁得谁失何亲何疎拈头作尾指实为虗翻身魔界转脚邪涂了无逆顺不犯工夫因邀悦至建昌有十颂叙其事常总住东林众盈七百每燕坐众见方丈后有白光天香郁然元祐六年九月日浴罢安坐而寂慧元住报本脇不至席三十年元祐六年十一月日陞座说偈曰五十五年梦幻身东西南北孰为亲白X云散尽千山外万里秋空片月新言讫而逝元净住上天竺凡一十七年元丰间辞而复往又三年平生精修净业甞与僧熈仲同食仲视净眉得有光如萤揽之得舍利又于卧起处得舍利元祐六年九月将示寂入方圆菴宴坐止言语绝饮食谓参寥道潜曰吾净业将成若七日无障吾愿遂矣七日出偈示众吉祥而逝净初生时左肩肉起如袈裟绦八十一日乃灭及示寂寿果八十一从悦住龙安兜率室中甞设三语以验学者拨草瞻风只图见性即今上人性在甚么处识得自性方脱生死眼光落地时作么生脱脱得生死便知去处四大分离向甚么处去张商英以颂答三问一阴森夏木杜䳌鸣日破浮云宇宙清莫对曾参问曾晢从来孝子讳爷名人间鬼使符来取天上花冠色正萎好箇转身时节子莫教阎老等闲知鼓合东村李大妻西风旷野泪沾衣碧芦红蓼江南岸却作张三坐钓矶元祐六年冬悦浴讫集众说偈曰四十有八圣凡尽杀不是英雄龙安路滑奄然而化守智住云盖十年日荷锄理蔬圃疾禅林便软煖道心淡薄来参者掉头不纳元祐六年退居西堂湘中衲子闻其接纳堂室为满承皓应机答话隐显不测一日苏轼微服求见皓问尊官高姓曰姓秤乃秤天下长老底秤皓喝一声问曰且道这一喝重多少轼无对一日举傅大士空手把锄头颂又举洞山五台山顶云蒸饭颂云此二颂X只颂得法身边事不颂得法身向上事乃自颂曰昨夜雨霶烹打倒蒲萄棚知事普请行者人力拄底拄撑底撑撑撑拄拄到天明依旧可怜生玉泉寺宇广大弊漏前后主者以营葺为艰皓曰吾与山有缘与僧无缘修今世寺待后世僧耳悉坏而鼎新之皓住山无笔砚文字箱箧无兼衣囊钱元祐六年遣人至江西口白张商英曰老病且死得百丈肃为代可矣英以喻肃肃不愿往十二月日将示寂时门人围绕请偈皓笑曰吾年八十一老死舁尸出儿郎齐着力一年三百六十日言毕而逝善本禅师住法云善本住净慈是年哲宗诏住上都法云赐号大通戒禅师得旨慧林冲初出世杭州西湖迁扬州石塔轼知扬州与戒往来甚密一日戒遣侍者至府求解院务轼问长老欲何往曰欲归西湖耳轼遂率僚佐同至石塔令击鼓集众袖中出疏使晁无咎读之曰大士何曾说法谁作金毛之声众生各自开堂何关石塔之事去无作相住亦随缘惟戒公长老开不二门施无尽藏念西湖之久别亦是偶然为东坡而少留无不可者一时稽首重听白槌渡口船回依旧云山之色秋来雨过一新钟鼓之音戒乃重住石可久法师往生净土可久常诵法华修净土元祐八年年八十一坐化越三日还谓人曰吾见净土境与经符契莲花台上皆X标合生者名言讫复化去道臻居都城西隅衲子四十余辈頺然不出户三十九年如一日元祐八年八月日将入灭谓弟子曰吾更三日行矣及期沐浴更衣说偈而化寿八十克勤彭州骆氏子儿时日记千言偶游寺中见佛书三复怅然如获旧物曰予殆过去沙门也即去家祝发授楞严俄得病濒死叹曰诸佛涅槃正路不在文句中吾欲以声求色见宜其无以死也遂弃去徒步出蜀谒玉泉皓金銮信大沩喆黄龙心佥指为法器最后见法演演甞曰诸方参得底禅如瑠璃瓶子相似爱护不舍第一莫教老僧见将铁鎚一击定碎也勤便尽心参演演问有句无句如藤倚树汝作么生会勤便喝或下语尽其机用演皆不诺演曰须是情识净尽计较都忘处会勤便于无计较处胡言汉语总不契演意勤谓强移换人出不逊语忿然而去演曰待你着一顿热病打时方思量我在到金山染伤寒困极以平日见处试之无得力者追绎演言乃自誓曰我病稍间即归五祖时慧懃在定慧亦患伤寒危甚勤病痊欲拉懃同赴懃尚固执勤乃亟归祖山演一见喜曰汝复来耶即令参堂便入侍者寮法演禅师传法克勤克勤一日问法演曰二祖云覔心了不可得毕竟如何曰汝须自参始得这些好处别人为汝着力不得后半月会陈提刑诣演问道演曰提刑少年曾读小X艳诗否有两句颇相近频唿小玉元无事只要檀郎认得声提刑应诺诺演曰且仔细勤适自外归侍立次问曰闻和尚举小艳诗提刑会否曰他只认得声曰祇要檀郎认得声他既认得声为甚却不是曰如何是祖师西来意庭前栢树子聻勤忽契悟遽出见鸡飞上阑干鼓翅而鸣复自谓曰此岂不是声遂袖香入室通所得呈偈曰金鸭香销锦绣帏笙歌丛里醉扶归少年一段风流事只许佳人独自知演曰佛祖大事非小根劣品所能造诣吾助汝喜演乃徧谓山中耆旧曰我侍者参得禅也自此所至推为上首慧懃舒州汪氏子丱岁得度每以惟此一事实余二则非真味之有省乃徧参名宿往来法演之门有年恚演不为印据与克勤相继而去及勤还侍演得彻证而懃忽至意欲他往勤勉令挂搭且曰某与兄相别月余比旧相见时如何曰我所疑者此也遂参堂一日闻演举僧问赵州如何是和尚家风州曰老僧耳聋高声问将来僧再问州曰你问我家风我却识汝家风了也懃即大豁所疑曰乞和尚指示极则演曰森罗及万象一法之所印懃展拜演令掌翰墨法泉随州时氏子幼岁出家群书博览过目成诵丛林号为泉万卷得法于晓舜出世屡迁大剎后住蒋山绍圣元年苏轼安置惠州舟次金陵阻风江浒迎泉至问曰如何是智海之灯泉以偈对曰指出明明是甚么举头鹞子穿云过从来这盌最希奇解问X灯人能几箇又曰脚下曹溪去路通登堂无复问旛风好将钟阜临岐句说似当年踏碓翁慕喆住大沩绍圣元年诏住东京智海喆至解包日倾都来观至谓一佛出世院窄而僧日增无以容至相枕地卧有请限之者喆曰僧佛祖所自出厌僧是厌佛祖也安得此不祥之言哉室中甞问学者赵州洗钵盂话上人如何会僧拟对喆即以手托之曰歇去黄庭坚谒云巖悟新随众入室新见张目问曰新长老死学士死烧作两堆灰向甚处相见坚无语新约出曰晦堂处参得底使未着在后左官黔南于无思念中顿明新所问报以书曰往日甞蒙苦口提撕长如醉梦依稀在光影中盖疑情不尽命根不断故望崖而退耳谪官在黔南中昼卧觉来忽然廓尔寻思平生被天下老和尚谩了多少惟有死心道人不肯乃是第一相为也惟清寄以偈曰昔日对面隔千里如今万里弥相亲寂寥滋味同斋粥快活谈谐契主宾室内许谁参化女眼中休去覔瞳人东西南北难藏处金色头陀笑转新坚和曰石工来斵鼻端尘无手人来斧始亲白牯貍奴心即佛龙睛虎眼主中宾自携瓶去沽村酒却着衫来作主人万里相看常对面死心寮里有清新坚甞以书勉胡少汲曰公道学颇得力耶治病之方当深求禅悦照破生死之根则忧畏淫怒无处安脚病既无根枝叶安能为害投子聪老海会演老皆出世宗师道行不媿古人皆可亲近殊X胜从文章之士学妄言绮语增长无明种子也普聪得法宗本住投子时年八十余有监寺者一夕为盗所杀副寺白聪聪曰我巳知其人矣副寺闻官而吏至聪如前语吏诘之聪曰杀监寺者老僧也吏即以聪系狱聪无异词偶杨杰为宪按部至州境夜梦神人云此州有肉身菩萨枉坐缧绁中杰访问聪事遂释之后十年有行者患迦摩罗疾而自首云昔日杀监寺者我也元静玉山赵氏子十岁病甚感异梦舍令出家通经得度南游参永安恩于临济三顿棒话发明次依诸名宿无有当意者闻法演机峻欲抑之遂谒演演曰我此间不比诸方凡于室中不要汝进前退后竖指擎拳绕禅床作女人拜提起坐具千般伎俩祇要你言下谛当便是汝见处静茫然退参历三载一日入室罢演曰子所下语巳得十分试更与我说看静即剖陈演曰说亦说得十分更与我断看静又随问而判演曰好即好祇是未得老僧说话在斋后可来祖爷塔所与汝一一按过始得及至彼演便以即心即佛非心非佛睦州担板汉南泉斩猫赵州狗子等语编辟之所对了无凝滞至子湖狗话演遽转面曰不是曰不是却如何曰此不是则和前面皆不是曰望和尚慈悲指示曰看他道子湖有一狗上取人头中取人腰下取人脚入门者好看才见僧入门便道看狗向子湖道看狗处下一转语教子湖结舌老僧钤口便是了当处次日入室静密启X其说演笑曰不道你不是千了百当底人此语祇似先师下底语曰某何人得似端和尚曰不然老僧虽承嗣他谓他语拙盖祇用远录公手段接人故也如老僧共远录公便与百丈黄檗南泉赵州辈把手共行才见语拙即不堪静以为不然乃曳杖渡江适大水泛涨因留四祖侪辈挽归又二年演方许可甞商略古今执静手曰得汝说须吾举得汝举须吾说今而后佛祖秘要诸方关键无逃子掌握矣遂创南堂居之景福顺西蜀人得法慧南然缘薄所居皆远方小剎学者过其门莫能识顺亦超然自乐视世境如飞埃过日寿八十余坐脱于香城山宗显参法演禅师宗显受法于纯白晚见法演问未知关棙子难过赵州桥即不问如何是关棙子演曰汝且在门外立显进步一踏而退演曰许多时茶饭元来也有人知滋味明日入室演曰你便是昨日问话底僧否我固知你见处只是未过得白云关在显珍重便出时克勤为侍者显以白云关意扣之勤曰你但直下会取显笑曰我不是不会只是未谙待见这老汉共伊理会一上明日演往舒城显与勤继往适会于兴化演问显曰记得曾在那里相见来显曰全火祗候演顾勤曰这汉饶舌自是机缘相契后辞西归以颂送曰离乡四十余年一时忘却蜀语禅人回到成都切须记取鲁语时白尚无恙显再侍之名声蔼着清远到X归宗参克文不契乃坐夏蒋山邂逅惟清谓曰比见都下一尊宿语句似有缘清曰演公天下第一宗师何故舍而事远游耶所谓有缘者盖知解之师与公初心相应耳远然之踰年还海会演令看杀父杀母佛前忏悔杀佛杀祖向甚处忏悔云门云露这公案后命典谒适寒夜孤坐拨炉见火一豆许恍然自喜曰深深拨有些子平生事只如此遽起阅几上传灯录至破灶堕因缘忽大悟作偈曰刁刁林鸟啼披衣终夜坐拨火悟平生穷神归破堕事皎人自迷曲淡谁能和念之永不忘门开少人过克勤因诣其寮举青林搬柴话验之且谓古今无人出得你如何会曰也有甚难曰只如他道铁轮天子寰中旨意作么生曰我道帝释宫中放赦书勤退语人曰且喜远兄便有活人句也元祐住云居疾诸方死必塔者曰山川有限僧死无穷他日塔将无所容乃于宏觉塔东作卵塔曰凡住持者非生身不坏火浴雨舍利者皆以骨肉填于此西又作卵塔曰凡僧化皆以骨石填于此谓之三塔绍圣二年七月日夜集众曰三处住持不传一法火风聚散物理常情吾灭后不得随世俗厚塟当禀我佛西天竺法火化归塔遂说偈曰今年六十六三处因缘足夜半火烧山跳入火中浴言毕入寂时方盛暑颜貌如生阇维得五色舍利有光吞饮映夺永丰慧日菴主得法于祐或处巖谷或居廛市令乡民称丘师伯凡有所问以莫晓答之忽X语邑人曰吾明日行脚去汝等可来相送于是赆路毕集日笑不巳众问故即书偈曰丘师伯莫晓寂寂明皎皎日午打三更谁人打得了投笔而逝慧懃同克勤语话次举东寺问仰山汝是甚处人曰广南人寺曰我闻广南有镇海明珠曾收得否曰收得寺曰珠作何色曰白月即现黑月即隐寺曰何不呈似老僧仰山叉手近前云慧寂昨到沩山被索此珠直得无言可对无理可伸勤顾懃曰既云收得逮索此珠又云无言可对无理可伸是如何懃无语忽一日谓勤曰仰山见东寺因缘我有语也东寺只索一颗珠仰山倾出一栲栳勤深肯之乃曰老兄更宜亲近老和尚去懃一日造方丈未及语被演诟骂懡㦬而退归寮闭门打睡恨演不巳勤密知即往叩门懃曰谁曰我懃即开门勤曰你见老和尚何如曰我本不去被你赚累我遭这老汉诟骂勤呵呵大笑曰你记得前日下底语么曰是甚么语曰你又道东寺祇索一颗仰山倾出一栲栳懃当下释然两人遂同上方丈演才见遽曰懃兄且喜大事了毕慕喆住智海禅院绍圣二年十月日无疾说偈曰昨夜三更风雷忽作云散长空前溪月落良久别众趋寂阇维得舍利斗许大如豆目睛齿爪不坏省聪绵州王氏子幼出家试经得度南游参宗本久而不悟本曰吾昔梦汝甚异汝不勉则死聪茫然不知所谓常念南岳思大口吞三世诸佛话不去于心一日为僧伽作礼X忽洒然而悟即上方丈见本具陈所得本曰汝得之矣吾昔梦汝吞一世界一剃刀今汝所悟云然知汝自今始真出家也即为陞座证据久之出世真如开善圣寿三剎后退圣寿安居十年弊衣粝食与住山时如一日元丰中苏辙谪官高安与聪游欢相得元祐末辙再谪高安聪往见曰老僧比梦与公游于山中知公当复来此去来皆宿缘无足怪者绍圣乙亥高安人竞来谒聪请住逍遥寺苏轼在惠州了元致书云子瞻中大科登金门上玉堂远放寂寞之濵权臣忌子瞻为宰相耳人生一世间如白驹之过隙三二十年功名富贵转盻成空何不一笔勾断寻取自家本来面目子瞻胸中有万卷书下笔无一点尘到这地位不知性命所在一生聪明要做甚么三世佛则是一箇有血性的汉子子瞻若能脚下承当把三二十年富贵功名贱如泥土努力向前珍重克文禅师住石门绍圣三年克文移居石门衲子扣问必瞑目危坐见来学则往治蔬圃时文准参随巳十余年谓同行曰老汉无意法道乎一日准举杖决渠水溅衣忽大悟走叙其事文诟曰此乃敢尔䖃苴耶佛照杲初谒圆玑玑举僧问投子大死底人却活时如何投子曰不许夜行投明须到意作么生杲曰恩大难酬玑大称赏之后数日举杲立僧秉拂机思迟钝开堂大笑杲有惭色次日特为大众茶安茶具在案上偶打翻X茶具瓢子落地跳数跳悟得答话机锋迅捷复至克文处因看祖师偈云心同虗空界示等虗空法证得虗空时无是无非法豁然大悟法泉住蒋山晚年诏住智海上堂问众赴智海留蒋山如何即是众莫知对便归方丈索笔书偈曰非佛非心徒拟议得皮得髓莫商量临行珍重诸禅侣门外青山正夕阳掷笔跏趺而逝使回奏勅谥佛慧慧洪瑞州彭氏子字觉范少出家日记数千言十九试经得度游方谒归宗克文及随文迁石门掌记室文患其深闻之弊每举玄沙未彻语发其疑凡有所对文曰你又说道理耶一日有客问文洪上人参禅如何曰也有到处也有不到处客退洪不自安即诣文求决所疑文举风穴颂曰五白猫儿爪距狞养来堂上绝虫行分明上树安身法切忌遗言许外甥且作么生是安身法洪便喝文曰这一喝也有到处也有不到处洪忽有省及游东吴寓杭州净慈以颂发明风穴意寄呈文曰五白猫儿无缝罅等闲抛出令人怕翻身跳掷百千般冷地看他成话杷如今也解弄些些从渠欢喜从渠骂却笑树头老舅翁只能上树不能下又作玄沙未彻偈曰灵云一见不再见红白枝枝不着花尀耐钓鱼船上客却来平地摝鱼虾文见乃为助喜洪自后阅汾阳语录至三玄颂荐有所证又甞菴于高安九峰之下因僧问临济宾主话洪方欲酬其问顿见三玄三要之旨X报恩禅师论三教大要报恩黎阳刘氏子未冠举方略擢上第后厌尘境请于朝乞谢簪绂为僧上从其请遂游心祖道至投子参义青未久即悟心要青曰汝再来人也宜自护持后住随州大洪山与张商英友善英甞以书问三教大要恩答曰西域外道宗多涂要其会归不出有无四见而巳谓有见无见亦有亦无见非有非无见也盖不即一心为道则道非我有故名外道不即诸法是心则法随见异故名邪见如谓之有有则有无如谓之无无则无有有无则有见竞生无有则无见斯起若亦有亦无见非有非无见亦犹是也夫不能离诸见则无以明自心无以明自心则不能知正道矣故经云言词所说法小智妄分别不能了自心云何知正道又曰有见即为垢此则未为见远离于诸见如是乃见佛以此论之邪正异涂正繇见悟殊致故也故清凉以庄老计道法自然能生万物易谓太极生两仪一阴一阳之谓道以自然太极为因一阴一阳为道能生万物则是邪因计为虗无则是无因甞试论之夫三界惟心万缘一致心生故法生心灭故法灭推而广之弥纶万有而非有统而会之究竟寂灭而非无非无亦非非无非有亦非非有四执既亡百非斯遣则自然因缘皆为戏论虗无真实俱是假名矣至若谓太极阴阳能生万物常无常有斯为众妙之门阴阳不测是谓无方之神虽圣人设教示悟X多方然既异一心宁非四见何以明之盖虗无为道道则是无若自然若太极若一阴一阳为道道则是有常无常有则是亦有亦无阴阳不测则是非有非无先儒或谓妙万物谓之神则非物非物则亦是无故西天诸大论师皆以心外有法为外道万法惟心为正宗盖以心为宗则诸见自亡言虽或异未足以为异也心外有法则诸见竞生言虽或同未足以为同也虽然儒道圣人固非不知之乃存而不论耳良以未即明指一心为万法之宗虽或言之犹不论也如西天外道皆大权菩萨示化之所施为横生诸见曲尽异端以明佛法是为正道此其所以为圣人之道顺逆皆宗非思议之所能知矣故古人有言缘昔真宗未至孔子且以系心今知理有所归不应犹执权教然知权之为权未必知权也知权之为实斯知权矣是亦周孔老庄设教立言之本意一大事因缘之所成始所成终也然则三教一心同涂异辙究竟道宗本无言说非维摩大士孰能知此意也签判刘经臣字兴朝初于佛法未之信会常总启廸之因醉心祖道既谒慧林冲于僧问雪窦如何是诸佛本源窦曰千峰寒色语下有省岁余官雒幕谒韶山杲将去任辞杲杲曰公如此用心何愁不悟尔后或有非常境界无量欢喜宜急收拾收拾得即成法器收拾不得或致失心未几复谒本逸请问因缘逸曰古人道平常心是道你十二时中放光动地不觉自知X向外驰求转踈转远臣益疑不解一夕入室逸举波罗提尊者对香至王见性是佛之语问臣不能对疑甚归𥨊至五鼓觉方追念间见种种异相表里通彻六根震动天地回旋如云开月现喜不自胜因忆韶山所嘱遂抑之及明以所得告逸逸为证据且曰更须用得始得曰莫要履践否逸厉声曰这箇是甚么事却说履践臣默契乃作发明心地颂六首及着明道谕儒篇以警世曰明道在乎见性余之所悟者见性而巳孟子曰口之于味也目之于色也耳之于声也鼻之于臭也四肢之于安逸也性也杨子曰视听言貌思性所有也有见于此则能明乎道矣当知道不远人人之于道犹鱼之于水未甞须臾离也惟其迷已逐物故终身繇之而不知佛曰大觉儒曰先觉葢觉此耳昔人有言曰今古应无坠分明在目前又曰大道只在目前要且目前难覩欲识大道真体不离声色言语又曰夜夜抱佛眠朝朝还共起起倒镇相随语默同居止欲识佛去处只这语声是此佛者之语道为最亲者立则见其参于前也在舆则见其倚于衡也瞻之在前也忽焉在后也取之左右逢其原也此儒者之语道最迩者柰何此道惟可心传不立文字故世尊拈花而妙心传于迦叶达磨面壁而宗旨付于神光六叶既敷千花竞秀分宗列派各有门庭故或瞬目扬眉擎拳举指或行棒行喝竖拂拈槌或持又张弓辊毬舞笏或拽石搬土打鼓吹毛或X一默一言一嘘一笑乃至种种方便皆是亲切为人然只为太亲故人多罔措瞥然见者不隔丝毫其或沉吟迢迢万里欲明道者宜无忽焉祖祖相传至今不绝真得吾儒所谓愤而不发开而弗违者矣余之有得实在此门反思吾儒自有此道良哉孔子之言默而识之一以贯之故目击而道存指掌而意喻凡若此者皆合宗门之妙旨得教外之真机然而孔子之道传之子思子思传之孟子孟子既没不得其传而所以传于世者特文字耳故余之学必求自得而后巳幸余一夕开悟凡目之所见耳之所闻心之所思口之所谈手足之所运动无非玅者得之既久日益见前每以与人人不能受然后知妙道果不可以文字传也呜唿是道也有其人则传无其人则绝余既得之矣谁其似之乎终余之身而有其人耶无其人耶所不可得而知也故为记颂歌语而又着此篇以谕吾徒云悟新住翠巖法堂后有齐安王祠乡人祈禳无虗日新令知事毁之惧不敢乃躬自拆祠建丈室设榻燕𥨊俄有巨蟒盘卧侧叱去复来夜以为常一夕梦神告曰弟子为师所叱不遑安处欲之广南假庄夫六十人新梦中诺之未几庄夫疫死者如其数甞问学者曰且道果有鬼神么道有又不打杀死心道无庄夫为什么却死答者皆不契适元首座至答云甜瓜彻蒂甜苦瓠连根苦新大喜之佛印了元禅师入寂X了元住云居李麟为元写照元令作笑容自赞曰李公天上石麒麟传得云居道者真不为拈花明大事等闲开口笑何人泥牛谩向风前齅枯木无端云里春对现堂堂俱不识太平时代自繇身戊寅正月四日与客语轩渠一笑而化有吴人郑夷甫少年登进士术者推其寿止三十五心甚忧之既闻元谈笑间化去曰吾不得寿得如元公复何憾哉乃与禅者游读楞严经岁余忽有所悟曰生死之理我知之矣遂释然既而预知死日至期沐浴更衣亲督人洒扫园亭又焚香择时指画间屹然立化手犹作指画状文准与良雅为法门昆仲因雅述禅本草乃制炮炙论禅本草曰禅味甘性凉安心脏祛邪气辟壅滞通血脉清神益志驻颜色除热恼去秽恶善解诸毒能调众病药生人间但有大小皮肉骨髓精麤之异获其精者为良故凡圣尊卑悉能疗之余者多于丛林中吟风咏月世有徒辈多釆声㲉为药食者悞人性命幽通密显非证者莫识不假修鍊炮制一服脱其苦恼如缚发解其功若神令人长寿故佛祖以此药疗一切众生病号大医王若世明灯破诸执闇所虑迷乱幽蔽不信病在膏肓妄染神鬼流浪生死者不可救焉伤哉准炮炙论曰人欲延年长生绝诸病者先熟览禅本草若不观禅本草则不知药之温良不辨药之真假而又不谙何州何县所出者最良既不能穷其本末岂悟药之体性耶近世有一种不读禅X本草者却将杜漏蓝作绵州附子往往见面孔相似便以为是苦哉苦哉不惟自悞兼悞他人故使后之学医者一人传虗万人传实扰扰逐其末而不知安乐返本之源日月浸久横病生焉渐攻四肢而害圆明常乐之体自旦及暮不能安席遂至膏肓枉丧身命者多矣良繇初学麤心师授莽卤不观禅本草之过也若克依此书明药之体性又须解如法炮制盖炮制之法先须选其精纯者以法流水净洗去人我叶除无明根秉八还刀向三平等砧碎剉用性空真火微焙之入四无量臼举八金刚杵杵八万四千下以大悲千手眼筛筛之然后成尘尘三昧鍊十波罗密为圆不拘时候煎一念相应汤下前三三圆后三三圆除八风二见外别无所忌此药功验不可尽言服者方知此药深远之力非世间方书所载俟后之学医上流试取禅本草观之然后依此炮制合而服之其功力葢不浅也开圣觉久参长芦应夫有所得徧游丛林至法演会下演问释迦弥勒犹是他奴他是阿谁曰胡张三黑李四演深喜之以语克勤勤曰恐未实更须搜看演后复问犹是他奴他是阿谁曰胡张三黑李四曰不是不是曰昨日是今日因甚不是曰昨日是今日不是觉始大悟后出世开圣开堂嗣长芦于烧香时忽有物捣其胸因成疮而卒慧懃禅师住舒州太平元符二年惟清赴黄龙太平虗席清遂荐慧懃于舒X守乃命补处法演付法衣懃捧示众曰昔释迦文佛以丈六金襕袈裟披千尺弥勒佛身佛身不长袈裟不短会么即此样无他样自是一众悚服及礼辞次演曰大凡应世略为子陈其四端虽世俗常谈在力行何如耳一势不可使尽二福不可受尽三规矩不可行尽四好语不可说尽何故好语说尽人必易之规矩行尽人心烦之福若受尽缘必孤势若使尽祸必至懃再拜服膺而退辞惟清清曰住持当以拄杖包笠悬挂方丈屋壁间去住如衲子之轻则善矣惟清禅师住黄龙惟清字觉天自号灵源叟生洪州武宁陈氏方垂髫日诵书数千言有异比丘见之引手熟视惊曰菰蒲有此儿耶告其父母令出家年十七为大僧初谒延恩法安愿留就学安曰子他日洗光佛日照耀末运苦海法船也我寻常沟渎耳黄龙心禅师是汝之师行矣无自滞清至黄龙泯泯与众作息问答茫然不知端倪夜誓诸佛前曰傥有省发愿尽形寿以法为檀世世力弘大法初阅玄沙语倦而倚壁起经行步促遗履俯取之乃大悟以所悟告祖心心曰从缘入者永无退失然新得法空者多喜悦致散乱令就侍者房熟𥧌心钟爱至忘其为师议论商略如交友诸方号清侍者如赵州文远南院守廓出世住舒州太平学者争趋规矩不严而自肃江淮丛林号称第一元符二年祖心春秋高江西转运使王桓迎清归黄X龙欲以继心法席清亦不辞而往善本住东京法云八年后归杭州象坞寺专修净业圆照宗本禅师往生净土宗本老居灵巖闭门颓然而学者贲相望于道雪窦宗风至本大盛平居密修净业慧才师神游净土见一花殊丽问之曰上品之生以待本禅师又资福曦公至慧林礼足施金而去人问故曰吾定中见金莲花人言以俟本公又莲花无数云以待受度者或问本师传直指何得莲境标名曰虽在宗门亦以净土兼修耳元符二年十二月将入灭沐浴而卧弟子环请曰和尚道徧天下今日不可无偈幸强起安坐本熟视曰痴子我寻常尚懒作偈今日特地图箇甚么寻常要卧便卧不可今日特地坐也索笔大书五字曰后事付守荣掷笔憨卧若熟睡撼之巳去矣表自参克勤禅师表自初参法演欠未有省时克勤为座元演令亲炙勤见谓曰与公同参不须来探水也曰已事未明敢望慈悲曰但有疑处试语我自举德山小参不答话问话者三十棒曰礼拜着我作得你师举话尚不会自作礼竟勤令再举前话自曰德山小参不答话勤掩其口曰但恁么看自出曰屈屈岂有公案只教人看一句底道理有僧谓曰兄不可如此说首座须有方便因静坐体究及旬顿释所疑诣勤礼谢勤曰兄始知吾不汝欺又诣方丈演迎笑及迁勤监总院务X举自为座元私告演曰渠只得一橛大法未明在须更锻鍊必为法器无何演宣言请自立僧实欲激其远到自闻之深有所待一日上堂以目顾自曰莫妄想便下座自气不平趋瑯琊久之勤往抚存遂大彻乃同归五祖命立僧守珣安吉州施氏子参慧懃随众咨请邈无所入乃封其衾曰此生若不彻誓不展此于是四十九昼夜只靠露柱立地如丧考妣一日懃上堂曰森罗及万象一法之所印珣闻顿悟往见懃懃曰可惜一颗明珠被这风颠汉拾得乃曰灵云道自从一见桃花后直至如今更不疑如何是他不疑处曰莫道灵云不疑只今覔箇疑处了不可得曰玄沙道谛当甚谛当敢保老兄未彻在那里是他未彻处曰深知和尚老婆心切懃肯之珣礼拜起呈偈曰终日看天不举头桃花烂熳始擡眸饶君更有遮天网透得牢关即便休懃嘱令护持是夕谓众曰这回珣上座稳睡去也克勤疑其未然乃曰我须勘过始得遂令人召眴与游山到一水潭忽推珣入水遽问曰牛头未见四祖时如何曰潭深鱼聚曰见后如何曰树高招风曰见与未见时如何曰伸脚在缩脚里勤大称赏之晦堂祖心禅师入寂祖心谢事闲居学者益亲甞答侍郎韩宗古问曰承谕昔时开悟旷然无疑但无始来习气未能顿尽然心外无剩法者不知烦恼习气是何物而欲尽之若X起此心翻成认贼为子也从上以来但有言说乃至随病说药纵有烦恼习气但以如来知见治之皆是善权方便诱引之说若是定有习气可治却是心外有法而可尽之譬如灵龟曳尾于涂拂迹迹生可谓将心用心转见病深苟能明心心外无法法外无心心法既无更欲教谁顿尽耶元符三年十一月入寂黄庭坚主后事茶毗隣峰秉炬火不续坚乃顾悟新曰此老师有待于吾兄也新以丧拒坚固强之新乃执炬曰不是余殃累及我弥天罪过不容诛而今两脚捎空去不作牛兮定作驴以火炬打一圆相曰只向这里雪屈掷炬应手而爇赐号宝觉有严法师往生净土有严住赤城学天台教晚年结茆樝木之下号曰樝菴平生笃修净业建中靖国元年夏四月将终见宝池大莲花天乐四列后七日跏趺而化塌上有光如月三夕方隐苏轼在儋州四年庚辰复朝奉郎辛巳北归至真州瘴毒作中止常州遂请老以本官致仕初轼南迁畵弥陀像一轴行且佩带曰此轼生西方公据也至是疾革径山惟琳来候轼耳聋琳大声唿曰端明勿忘西方曰西方不无但箇里着力不得语毕而逝甞题自已照容曰心似巳灰之木身如不系之舟问汝平生功业黄州惠州琼州米芾字元章晚年学禅有得知淮阳军未卒前一月作亲朋别书尽焚其所好书畵奇物造香楠棺即其中坐卧饮X食前七日不茹荤更衣沐浴焚香清坐而巳及期徧邀郡僚举拂示众曰众香国中来众香国中去掷拂合掌而逝惟清住黄龙祖心殁清即移疾居昭默堂颓然宴坐一室人莫能亲踈之然见者皆各得其欢心至授法钳鎚锻鍊则毫无缝罅不许学者传录其语或得其片言只句如获拱璧甞语慧洪曰今之学者未脱生死病在什么处在偷心未死耳然非其罪为师者之罪也如汉高帝绐韩信而杀之信虽死其心果死乎今之宗师为人多类此古之学者言下脱生死效在什么处在偷心巳死然非学者自能尔实为师者钳鎚妙密也如梁武帝御大殿见侯景不动声气而侯景汗下不敢仰视退谓人曰萧公天威逼人吾不可以再见也景未甞死而其心巳枯竭无余矣古之宗师为人多类此今诸方所说非不美丽要之如赵昌畵花逼真世传为宝非真花也真净克文禅师入寂克文退居云菴崇宁元年十月日中夜沐浴更衣趺坐众请说法文笑曰今年七十八四大将离别火风既分散临行休更说遗戒皆宗门大事言毕而寂茶毗五色成燄白光上腾烟所及俱成舍利道俗得之分建塔焉文真诚慈爱出于天性见人无亲踈温颜软语礼敬如一主持丛林法度甚严犯令者罸无赦至入室投机则如铜崖铁壁不可攀缘性尤喜施随有随与杖笠之外不置一钱行道说法五十余年布X衣坏衲翛然自守民信其化家家绘像饮食必祠文甞作法界三观六颂曰色空无碍如意自在万像森罗影现中外出没去来此土他界心印廓然融通广大理事无碍如意自在倒把须弥卓向纤芥清净法身圆满土块一点镜灯十方海会事事无碍如意自在不动道场十方世界东涌西没千差万恠火里蝍蟟吞却螃蠏事事无碍如意自在手把猪头口诵净戒趂出淫坊未还酒债十字街头解开布袋事事无碍如意自在拈起一毛重重法界一念徧入无边剎海只在目前或显或晦事事不知色空谁会理事既休铁船下海石火电光咄哉不快横按镆鎁魔军胆碎圆玑禅师住保宁圆玑住圆通崇宁二年朱彦复守金陵会保宁虗席移玑自近睢阳许觊参玑玑曰莫将闲事挂心头曰如何是闲事曰参禅学道是觊自是开悟良久曰大道甚坦夷何用许多言句葛藤乎玑唿侍者理前语问之侍者瞠而却玑谓觊曰言句葛藤又不可废也玑疾学者味着文字作偈曰不学文章不读书颓然终日自如愚虽然百事不通晓是马何曾唤作驴怀志居龙安最乐堂崇宁元年六月晦日问侍者日蚤暮曰巳夕矣笑曰梦境相逢我睡巳觉汝但莫负丛林即是报佛恩德言毕而寂胡安国字康侯崇安人幼时便有出尘之趣久参上封秀得言外之旨X崇宁中过药山有禅人举南泉斩猫话问安国安国以偈答曰手握干坤杀活机纵横施设在临时玉堂兔马非龙象大用堂堂总不知又寄上封有曰祝融峰似杜城天万古江山在目前须信死心元不死夜来秋月又同圆净端住吴山自号安闲和尚芒鞋笻杖遇溪山胜处披蓑戴笠行歌渔父凡所至兴尽欲返虽积金留之不驻名公巨卿舟至吴兴必首问端起居状甞自为二陶器曰死则以此埋之忽病牙久不愈癸未十二月日谓众曰明日迁化去众以为戏语请说偈端索笔大书曰端师子太慵懒未死牙齿先坏烂二时伴众赴堂粥饭都赶不办如今得死是便宜长眠百事皆不管第一不着看官第二不着喫粥饭歌渔父数声一笑整衣趺坐而化寿七十四即以陶器瘗于归云菴下甞语弟子六十年后开视吾冢至七世孙因堪舆请更宅兆遂鸠工劚土砖隙不动陶器俨然发视其中了无一物五祖法演禅师示寂法演出世四十余年晚住太平移东山崇宁三年六月二十五日辞众曰赵州和尚有末后句你作么生会试出来道看若会得去不妨自在快活如或未然这好事作么说良久曰说即说了也只是诸人不知要会么富嫌千口少贫恨一身多珍重时山门有土木之役躬往督之诫曰汝等好作息吾不复来矣归方丈净发澡浴旦日吉祥而逝年八十余先是五祖X遗记曰吾灭后可留真身吾手启而举吾再出矣演住山时塑手泥涞中裂相去容七众咸异之演甞拜塔以手指云当时与么全身去今日重来记得无复云以何为验以此为验遂作礼及将亡之夕山摧石陨四十里内巖谷震吼阇维舍利如雨塔于东山之南法演将化遗言郡守命表自继席时衲子四至应对不暇自出榜云东山有三句若人道得即挂搭衲子皆披靡一日有僧携坐具径造方丈谓自曰某甲道不得只是要挂搭自大喜唿维那明窓下安排元礼闽人初参法演于太平凡入室演必谓曰衲僧家明取缁素好礼疑之不巳一日演陞堂举首山新妇骑驴阿家牵语乃曰诸人要会么莫问新妇阿家免烦路上波叱遇饭即饭遇茶即茶同门出入宿世冤家礼于言下豁如曰今日缁素明矣演迁五祖命礼分座演殁即他往崇宁间再到五祖僧问五祖迁化向甚么处去曰有眼无耳朵六月火边坐曰意旨如何曰家贫犹自可路贫愁杀人宗杲宁国奚氏子母梦一僧黑颊隆鼻神人卫之造卧室问所居曰岳北觉而有娠生时白光透屋举邑称异年十三入乡挍叹曰读世间书曷若究出世法崇宁三年年十六礼慧齐为师先是院塑释迦佛像有异人曰今日立像后当出一导师大兴宗教照明浊世去此一纪方生若像有难是人始至是年果有盗穴像腹取其藏而杲适至因名宗杲崇宁三年诏道楷住净X因示众出家者为厌尘劳求脱生死休心息念断绝攀缘遇声遇色如石上栽花见利见名如眼中着屑无始以来此等不是不曾经历何须苦苦贪恋如今不歇更待何时能尽今时更有何事若得心中无事佛祖犹是冤家一切世事自然冷淡方始那边相应你不见隐山至死不肯见人赵州至死不肯告人匾担拾橡𣗖为食大梅以荷叶为衣纸衣道者祇披纸玄泰上座祇着布石霜置枯木堂与人坐卧祇要死了你心投子使人办米同煑共餐要得省取你事且从上诸圣有如此榜样若无长处如何甘得诸仁者若也于斯体究的不亏人若也不肯承当向后深恐费力楷甞往谒杨杰杰曰与师相别几年曰七年曰学道来参禅来曰不打这鼓笛曰恁么则空游山水百无所能也曰别来未久善能高鑑杰大笑克勤禅师开法昭觉克勤还蜀开法于成都昭觉示众云只这箇便承当得去如天普盖似地普擎更不欠一毫头亦无第二见设使尽无边香水海尘尘剎剎一时穿却鼻孔也更不落别处傥或思量拟议即没交涉所以道一念不生前后际断即名为佛若也涉思量作计较分能所作知解则千里万里祖师门下直教见须实见悟须实悟证须实证诸人各各有一灵妙性确实而论才被拶着便脚忙手乱作么生见得亲信得彻桶底子脱去只为从无始劫来妄想浓厚在诸尘境界中X元不曾踏着本地风光明见本来面目若是真实人直下承当了知生本不生知死本不死向不生不死处千圣着眼󳱘不见千手大悲提不起而今兄弟若能返照更无第二人示众通身是眼见不到通身是耳闻不及通身是口说不着通身是心鑑不出通身即且置或若无眼作么生见无耳作么生闻无口作么生说无心作么生鑑若向这里拨得一线路便与古佛同参且道参甚么人又云休歇到一念不生处即是透脱不堕情尘不居意想迥然超绝则徧界不藏物物头头浑成大用一一皆从自已胸襟流出古人谓之运出自已家财一得永得受用岂有穷极又云此一件事直饶三世诸佛出兴以无量知见方便接引亦只有限历代祖师天下老和尚设千百问答提持亦只有限不如向自已脚跟下究取威音王巳前空劫那畔自已家珍随处受用也须是大丈夫汉意气方有如是作略示众世尊三昧迦叶不知迦叶三昧阿难不知阿难三昧商郡和修不知商那和修三昧优波毱多不知既是各各不知何故却相传授到这里不妨誵讹处直是誵讹绵密处直是绵密又云但逢缘遇境莫不管带何止此生而巳穷未来际证无量圣身也未是他泊头处但一味退步莫作限量僧问古人道楖𣗖横担不顾人直入千峰万峰去未审那里是他住处曰腾蛇缠足路布绕身曰朝看云片片暮听水潺潺曰却须截断始得曰此回不是X梦真箇到庐山曰高着眼僧问譬如掷剑挥空有一人剑亦无空亦不挥时如何曰大众见你败阙曰学人只管推出和尚何不放行曰莫谤崇宁好曰为甚么不肯承当曰藏身露影曰今日捉败曰果然僧问如何是初日分以恒河沙等身布施曰大海若不纳百川应倒流如何是中日分以恒河沙等身布施曰现成公案如何是后日分亦以恒河沙等身布施曰尽未来际一时收勤一日到首座寮因说密印长老四年前见他恁么地乃至来金山陞座也只恁么地打一箇回合了又打一箇回合只管无收杀如何为得人恰如载一车宝剑相似将一柄出了又将一柄出只要搬尽若是本分手段拈得一柄便杀人去那里只管将出来弄时有僧曰某甲前日因看他小参语录便知此人平日做得细腻工夫所以对众只管要吐尽一段了又一段不肯休曰事不如此如龙得半盏水便能兴云起雾降注大雨那里只管大海里辊谓我有许多水也又如会相杀人持一条鎗才见贼马便知那箇定是我底近前一鎗杀了贼跳上马背便杀人去须是恁么始得安民生嘉定府朱氏谒昭觉克勤闻勤举国师三唤侍者因缘赵州拈云如人暗中书字字虽不成文彩巳彰那里是文彩巳彰处民心疑告香入室勤问座主讲何经曰楞严曰楞严七处征心八还辨见毕竟心在甚处民多呈解勤不肯民复请益勤令一切处作文彩巳彰会偶僧X请益十玄谈方举问君心印作何颜勤厉声曰文彩巳彰民闻有省遂求印证勤示以本色钳鎚民罔措清远禅师住龙门清远自传心印隐居四面后开法崇宁万寿寺崇宁五年补舒州龙门道望尤振示众千说万说不若亲面一见纵不说亦自分明王子宝刀喻众盲摸象喻禅学中隔江招手事望州亭相见事迥绝无人处深山巖崖处事此皆亲面而见之不在说也示众以迷心故山林中来见善知识将谓别有一道可令人安乐不知返究向来迷处工夫最第一示众我且问你适来因甚么问讯圣僧且问讯时还印证你么还肯诺你么若道印证你他是土圣僧岂解印证你若道肯诺你岂解肯诺你既不解印证肯诺问讯作么不见长沙一日回头见圣僧忽然知归便云回头忽见本来身本身非见亦非真若将本体同真体历劫迢迢受苦辛诸人还会此箇道理么珍重上堂大众或有人唤上座上座便应设使不应心中也须领览今时学人便道应底是也领览底是也若如此会便是入地狱汉子是即且置且道面前是阿谁唤你是有人唤耶是无人唤耶还裁断得么若是有人唤山精鬼魅唤你时天魔外道唤你时如何辨白若道无人唤你又不聋不騃如何得无人唤这箇是十二时中生死路头事诸人明得么有人唤生迷乱无人唤遭系绊若能行生死断万两金终不换下座又甞作示X道三偈一曰随流千圣灵踪百草头卓然放去号随流从教万古无人识笑杀沩山水牯牛二曰合轹水中月是天边月南北东西更无别新罗打铁火星飞烧着指头名合辙三曰双唱坐断千差古路头解开空岸济人舟明明一句该群像善唱无声作么求又三自省一曰是身寿命如驹过隙何暇闲情妄为杂事既降释种须绍门风谛审先宗是何标格二曰道业未办去圣时遥善友师教诚不可舍自生勉励念报佛恩惟巳自知大心莫退三曰报缘虗幻岂可强为人世几何随家丰俭苦乐逆顺道在其中动静寒温自愧自悔法忠鄞县姚姓子母梦异僧求寓而娠既诞紫带绕身幼喜习静十九试经得度究台教悟一心三观之旨一日为禅者折困遂徧参名宿闻清远在龙门于是兼程至彼虽造次不忘提撕适纵步水磨所见牌额云法轮常转不觉豁然有省遂抚掌说偈曰转大法轮目前包褁更问如何水推石磨因写之作一圆相于后诣方丈呈远远曰其中事作磨生曰㵎下水常流远曰毕竟如何曰水推石磨远曰归堂歇去切不得举着后五日来却向汝道一句子曰这一句子也不消得远为解颐忠遂作礼高菴善悟洋州李氏子年十一得度闻冲禅师举武帝问达磨因缘如获旧物遽曰我既廓然何圣之有冲异其语勉之南询授记于清远一日有僧被蛇伤足远问曰既是龙门为甚么却被蛇咬悟即应曰果然X现大人相远益器之后传此语到克勤勤曰龙门有此僧耶东山法道未寂寥尔后悟住云居有僧自圆绵州雍氏子出关历扣诸大尊宿始诣龙门一日于廊庑间覩绘胡人有省夜白悟悟举法眼偈曰头戴貂鼠帽腰悬羊角锥语不令人会须得人译之复筴火示曰我为汝译了也于是大法明了呈偈曰外国言音不可穷起云亭下一时通口门广大无边际吞尽杨岐栗棘蓬悟遣依远远曰吾道东矣悟新禅师住黄龙大观元年九月悟新住黄龙示众你诸人要参禅么须是放下着放下箇甚么放下箇四大五蕴放下无量劫来许多业识向自巳脚跟下推穷看是甚么道理推来推去忽然心华发明照十方剎可谓得之于心应之于手便能变大地作黄金搅长河为酥酪岂不畅快平生莫只管册子上念言念语讨禅讨道禅道不在册子上摐饶念得一大藏教诸子百家也只是闲言语临死之时总用不着新室中问僧月晦之阴以五色彩着于瞑中令百人千万人夜视其色宁有辨其青黄赤白者么僧无语新代曰箇箇是盲人智才舒州施氏子得法于慧懃后谒悟新新曰会得最初句便会末后句会得末后句便会最初句最初末后拈放一边百丈野狐话作么生会曰入户巳知来见解何劳再举轹中泥曰新长老死在上座手里也曰语言虽有异至理且无差曰如何是无差底X事曰不扣黄龙角焉知颔下珠新便打智通乃龙图范珣之女幼聪慧长归丞相苏颂之孙悌未几厌世相还家求祝发父难之遂清修因看法界观有省乃连作二偈见意曰浩浩尘中体一如纵横交互印毗卢全波是水波非水全水成波水自殊物我元无异森罗镜像同明明超主伴了了彻真空一体含多法交参帝网中重重无尽处动静悉圆通后父母俱亡兄涓领分宁尉通偕行往谒悟新新见知其所得便问常啼菩萨卖却心肝教谁学般若通曰你若无心我也休又问一雨所滋根苗有异无阴阳地上生箇甚么通曰一华五叶复问十二时中向甚么处安身立命曰和尚惜取眉毛好新打曰这妇女乱作次第通礼拜新然之通既于言下领旨寻以偈赞曰韶阳死心灵源甚深耳中见色眼里闻声凡明圣昧后富前贫利生济物点铁成金丹青徒状非古非今新曰死心非真向甚么处赞若赞死心死心无状若赞虗空虗空无迹无状无迹下得箇甚么语若下得语亲见死心通曰死心非真真非死心虗空无状妙有无形绝后再苏亲见死心新大笑惟清遂以空室道人号之自尔丛林知名大观元年冬道楷移住天宁甞作五偈述其门风一曰妙唱不干舌偈曰剎剎尘尘处处谭不劳弹指善财参空生也解通消息花雨巖前鸟不衔二曰死蛇惊出草偈曰日炙风吹草里埋触他毒气又还乖闇地若教开死口长安依旧X绝人来三曰解鍼枯骨吟偈曰死中活得是非常密用他家别有长半夜髑髅吟一曲氷河红𦦨却清凉四曰铁锯和三台偈曰不是宫商调谁人和一场伯牙何所措此曲旧来长五曰古今无间偈曰一法元无万法空箇中那许悟圆通将谓少林消息断桃花依旧笑春风楷住天宁未几开封尹李孝寿奏楷道行勅赐紫及定照师号楷上表辞上不𠃔令孝寿往谕旌善之意楷确然不回上怒收付有司有司怜其无罪曰长老枯瘁有疾乎言有疾即于法免刑楷曰巳悉厚意乃不敢妄言实无疾也吏太息于是恬然受刑着缝掖编管缁州阐提惟照简州人姓李幼超迈而恶俗一日授书至性相近也习相远也遽曰凡圣本一体以习故差别我知之矣即剃染登具本师令听起信照輙归卧曰既称正信大乘岂言说所能了乃游方谒道楷甞夜坐阁道时风雪震薄闻警道者传唿过之随有所得辞去楷婴难照自三吴欲趋沂水仆夫迷道照举杖击之忽大悟叹曰是地非鳌山也耶比至沂楷望而喜曰绍隆吾宗必子数辈矣因留躬耕湖上累年智证成就出领招提历迁名剎后入寂茶毗得舍利如珠琲舌齿不坏齐琏潼川牟氏子落发受具游成都依讲席居顷之慨然太息曰吾弃家为大事兹纸上语尔譬如畵日月岂有光明耶弃之南游历参名宿有自大阳来者举道楷示众语琏心悦服遂往谒初见恍如旧识一日闻板X声豁然大悟趋告楷楷印可之楷甞语人曰琏首座牛行虎视机锋横出异日弘吾道决矣出世住崇宁历迁名剎最后成都大智住大随时其徒有妄诉于州者琏怡然就逮有司考竟其事将加捶楚忽时天大晦冥群乌飞噪集杖端有自投于地者州将骇异琏遂得释绍兴乙丑书偈而寂火浴得舍利百余粒皆具五色太傅高世则字仲贻号无功初参楷求指心要楷令去其所重扣巳而参一日忽造微密呈偈曰悬崖撒手任纵横大地虗空自坦平照壑辉巖不借月菴头别有一帘明文准师开法云巖文准受心印回泐潭大观二年云巖虗席郡牧嘱悟新举所知新曰准山主住得新未甞识渠见有洗钵颂甚好曰之乎者也衲僧鼻孔大头向下若也不会问取东村王大姐郡牧奇之因请主云巖葛繁澄江人少登科第凡公署私居必营净室设佛像所行善事俱回向西方甞入室礼诵舍利从空而下平时以净业普劝道俗多服其化有僧定中神游净土见繁在焉后无疾面西端坐而化宗杲参文准禅师宗杲至宝峯侍文准准曰我这里禅你一时理会得教你说也说得教你做拈古颂古小参普说你也做得只有一件不是你还知么曰不知曰㘞只欠这一解在不得这一解在方丈与你说时便有禅才出方X丈便无了惺惺思量时便有禅才睡着便无了若如此如何敌得生死杲曰正是某甲疑处法忠自受佛眼心印寻辞渡九江露眠草宿蛇虎为隣于山舒水缓处会意则居海昏道傍有枯树内空且洁忠兀坐其中逾旬远近传观者甚众因留偈而去悟新住黄龙学者奔凑至无所容因于季春预结夏以限来者忠直前抗论投偈曰莫怪狂僧骂死心死心结夏破丛林丛林明眼如相委此话须教播古今又甞迫暮持白木剑造室问曰闻老和尚不惧生死是否新拟对忠即挥剑新引颈而笑忠掷剑于地作舞而出天游依文准于泐潭一日准普说曰诸人苦苦就准上座覔佛法遂拊膝曰会么雪上加霜又拊膝曰若也不会岂不见干峯示众曰举一不得举二放过一着落在第二游闻脱然契悟善本临众三十年未甞笑及闲居抵掌笑语问其故曰不庄敬何以率众昔为丛林故强行之非性寔然也所至见佛菩萨行立之像不敢坐伊蒲塞馔以鱼胾名者不食大观三年十二月屈三指谓左右曰止有三日屇期趺坐西向念佛而化有异禽鸣于庭道楷责缁州已丑冬放令自便菴于芙蓉湖中数百人环绕坐卧楷虑祸乃日各食粥一㮎不堪者稍稍去留者犹百人佛心才参惟清禅师佛心才初依海印隆见老宿看经至一毛头师子百亿毛头一时现才指问曰不毛头师子作么生得百X亿毛头一时现宿曰汝乍入丛林岂可便理会许事才疑之遂发心颔净头职一夕汛扫次隆适夜参至则遇结座掷拄杖曰了即毛端吞巨海始知大地一微尘才豁然有省及出闽参惟清凡入室出必挥泪自讼曰此事我见得甚分明祇是临机吐不出若为柰何清知其诚笃告以须是大彻方得自在也未几因观隣案僧读曹洞广录至药山採薪归有僧问甚处来山曰讨柴来僧指腰下刀曰鸣剥剥是箇甚么山拔刀作斫势才忽欣然掴隣案僧一掌揭帘趋出冲口说偈曰彻彻大海干枯虗空迸裂四方八面绝遮拦万象森罗齐漏泄后住潭州上封法轮应端亦清嗣端以妙入诸经自负清甞痛札之端乃援马祖百丈机语及华严宗旨为表清笑曰马祖百丈固错矣而华严宗旨与箇事喜没交涉端愤然欲他往因请辞及揭帘忽大悟汗流浃背清见曰是子识好恶矣马祖百丈文殊普贤几被汝带累明辩安吉州俞氏子游方至西京少林闻僧举清远以古诗发明罽宾王斩师子尊者话曰杨子江头杨柳春杨花愁杀渡江人一声残笛离亭晚君向潇湘我向秦默有所契即趋龙门坐夏居无何远举前话问之辩拟对远以手托开辩趋出豁然大彻复回吐露远拽杖逐之一日远问从上祖师方册因缘许你会得忽举拳曰这箇因何唤作拳辩拟对远筑其口曰不得作道理于是顿去知见遂还苕溪慧洪作观音大士X畵像赞并序曰大观四年春二月戊子之夕病比丘慧洪累然卧缧绁之中梦至一处庭宇閴然有僧导入密室举烛照壁间有钟山宝公菩萨像意欣然欲得之而像輙自堕其手复展视之则化而为十二面观音慈严之像心大惊异遂觉三月甲辰南州德逢上人以书来讯且曰吾以衣钵遣僧诣连水畵观世音像至其庄严妙天下之手慧洪追忆前事问其遣像之日乃其得梦之夕因自感叹菩萨以大悲等慈哀怜照临如是昭着其何恩何德能报之也惟以笔舌言词喻海之深夸日之明耳谨稽首为之赞曰稽首净圣甘露门无量圣身徧沙界应诸众生心所求譬如春色花万卉西方肃杀忧愁地故住宝陀洛伽山此方教体在音闻故称名者得解脱一切众生杀心盛痴暗不见不发心故现鹰巢蚌蛤中亦作畵师畵其像菩萨岂有种种心皆其悲愿力如是何人毫端寄逸想幻出百福庄严身屹然欲动千光集譬如将回紫金山湛然欲瞬众好生譬如欲折青莲华蛮奴水王来献诚想见细雨天花落众生五浊热恼中色欲爱见所熏煑忽然覩此宝月相一切毛孔皆清凉成此不思议功德皆因上人心所献愿我蚤熏知见香愿我恒被慈忍服愿魔障山速崩裂愿大智慧常现前心精遗闻证圆通自然净极光通达我当定如观世音一切众生愿如我悟新禅师谒守智X悟新谢事黄龙谒云盖守智时日巳夕侍僧通谒智曳履且行且语曰将烛来看其面目何似生而能致名喧宇宙新亦绝呌把近前来我要照是真师叔是假师叔智即当胸殴一拳新曰却是真箇遂作礼宾主相得欢甚空室道人智通居金陵甞设浴保宁揭榜于门曰一物也无洗箇甚么纤尘若有起自何来道取一句子玄乃可大家入浴古灵只解揩背开士何曾明心欲证离垢地时须是通身汗出尽道水能洗垢焉知水亦是尘直饶水垢顿除到此亦须洗却通后为尼名惟久挂钖姑苏西竺书偈趺坐而化慧洪禅师阅偈有省慧洪谪海外壬辰三月馆于琼州开元寺海上无经籍壁间有毗舍浮佛偈曰假借四大以为身心本无生因境有前境若无心亦无罪福如幻起亦灭洪因日夕研味顿入无生克勤出崃南游时张商英罢相寓荆南以道学自居少见推许勤舣舟谒之剧谈华严旨要曰华严现量境界事理全真初无假法所以即一而万了万为一一复一万复万浩然莫穷心佛众生三无差别卷舒自在无碍圆融此虽极则终是无风匝匝之波英不觉促榻勤遂问曰到此与祖师西来意为同为别曰同曰且得没交涉英有愠色勤曰不见云门道山河大地无丝毫过患犹是转句直得不见一色始是半提更须知有向上全提时节彼德山临济岂非全提乎英乃首肯翼日复举事法X界理法界至理事无碍法界勤又问此可说禅乎曰正好说禅也勤笑曰不然正是法界量里在盖法界量未灭若到事事无碍法界法界量灭始好说禅如何是佛干屎橛如何是佛麻三斤故真净偈云事事无碍如意自在手把猫头口诵净戒趂出淫坊未还酒债十字街头解开布袋英叹曰美哉之论岂易闻乎遂以师礼待勤留居碧巖勤居夹山安民侍行夜参次勤举僧问巖头古帆未挂时如何头曰后园驴喫草民未领遂求决勤曰你问我民举前话勤曰庭前栢树子民遂大彻谓勤曰古人道如一滴投于巨壑殊不知大海投于一滴勤笑曰柰这汉何克勤禅师传法绍隆绍隆初谒长芦信有传克勤语至者隆读之叹曰想酢生液虽未浇肠沃胃要且使人庆快第恨未聆謦欬耳遂依文准准曰如何是行脚事隆露胸曰和尚验看准即打隆约住曰且莫盲枷瞎棒准大笑复谒悟新新曰是什么曰行脚僧曰是何村僧行甚驴脚马脚曰广南蛮道什么何不高声道新喜曰却有衲僧气息隆乃喝新甚器之叹曰再来人也次谒克勤一日入室勤问见见之时见非是见见犹离见见不能及举拳曰还见么曰见曰头上安头隆闻脱然契证勤叱曰见箇甚么曰竹密不妨流水过勤肯之佛祖纲目卷第三十七之上X佛祖纲目卷第三十七之下甲午戊戌己亥丙午丁未辛亥辛酉癸亥守智禅师住开福守智退居西堂政和甲午年巳九十潭帅遣长沙令佐诣山请供智以老辞令佐曰太守以职事不得入山遣属吏来迎不往贻山门之咎智乃至入开福斋罢鸣鼓智问故曰请师住持智心知堕计乃受之宗坦潞州人晚年专求净土甲午四月日梦佛谓曰汝说法止六日当生净土觉而白众至五月四日示众因缘聚散固当有时净土胜缘惟凭时刻愿众念佛助我往生言巳坐脱满空雷鸣白云覆地三日方歇所持玛瑙数珠盘于指上众取之竟不能得黄龙悟新禅师入寂悟新复领黄龙学者云委属疾退居晦堂有乞末后句者新示偈曰末后一句子直须心路绝六根门既空万法无生灭于此彻其源不须求解脱生平爱骂人只为长快活政和四年十二月十三日晚小参说偈曰说时七颠八倒默时落二落三为报五湖禅客心王自在休参十五日泊然坐逝茶毗舍利五色后X有过其区者获之尤甚慧懃禅师住蒋山慧懃住智海经五年迁蒋山政和五年三月日守智陞座说偈曰未出世头如马杓出世后口如驴嘴百年终须自坏一任天下卜度归方丈安坐良久乃化安民受法克勤往谒慧懃懃问佛果有不曾乱为人说底句曾与你说么曰合取狗口懃厉声曰不是这箇道理曰无人夺你茶盐袋呌唤作么曰佛果若不为你说我为你说曰和尚疑时退院别参去懃呵呵大笑后开法保宁迁华藏归里后入寂阇维舍利颇膡细穴地尺许皆得之尤光明莹洁心舌亦不坏文准平生律身以约虽领徒弘法不异在众时晨兴后架只取小杓汤洗面复用濯足放参罢方丈行者人力便如路人扫地煎茶皆躬亲为之政和五年夏卧病进药者令忌毒物准不从有问故准曰病有自性乎曰无曰既无自性以空纳空吾未甞颠倒首座问和尚尊候如何曰跛驴上壁曰和尚也好喫一服药曰朽木搭桥曰也知和尚不解忌口曰你作么生座拟进语曰你也好喫一服药疾亟宗杲问曰倘和尚不起教杲依谁可了此大事曰有箇勤巴子我虽不识渠然汝必依之可了汝事七月日更衣说偈而化茶毗舍利晶圆光洁睛齿数珠不坏禧誧蔡州宋氏子嗣道楷住西京天宁政和五年九月日忽召主事令以楮囊分而为四众僧童行常住津送X各一既而复曰丹霞有箇公案从来推倒扶起今朝普示诸人且道是箇甚底顾视左右曰会么曰不会曰伟哉大丈夫不会末后句遂就𥨊右脇而化文准既化政和六年宗杲往荆南谒张商英求准塔铭英问远来当为何事曰泐潭准和尚示寂茶毗眼睛牙齿数珠不坏舍利无数山中耆旧皆欲相公大手笔作塔铭激励后学曰有一问问公若道得只做道不得归山参禅去遂问准老眼睛不坏是否曰是曰我不问这箇眼睛曰问什么眼睛曰金刚眼睛曰若是金刚眼睛在相公笔头上曰若如此老夫为他点出光明令他照天照地去也遂着之慧洪禅师作二大士像赞慧洪至高安龚德庄出畵轴有二比丘像皆梵帔相好上有化佛下布雨花熟视之有光影灭没如日在苍苍冲冲间洪大惊自失庄曰始僧繇畵于汉州德阳善寂寺之东壁自是有光世传神异唐麟德中有僧摸之亦有光以授资州牧王纪纪奉之舟行风涛覆他舟而纪舟进止自若夜泊津次舟人聚语嗟异有商妇孕踰两年不乳从纪求摹像祷之一昔而乳垂拱三年则天迎置内道场光尤猖狂中宗嘉叹此为我家瑞唐祚其昌乎今朝治平丁未嘉禾陈舜俞令举为湖州获之作赞藏为家宝政和六年春献于京师有诏摸传禁中而光尤益奇变京师争售之畵工致富者比屋然传以为地藏观音之像当有据耶X洪曰是观世音得大势之像也受记经曰过去金光师子游戏佛时有国王威德从禅定起见二童子生莲华中一名宝意二名宝上说偈发愿而释迦如来前身威德王也观世音得大势宝意宝上也于未来世成等正觉则观世音号普光功德宝如来得大势号善住功德宝王如来皆以次补无量寿故作云间跏趺之像僧繇殆非畵师也庄抚手笑曰当为我赞之洪遂赞曰人趣可学道乃为婬事苦生那落迦中方无婬欲乐众生如𤛆牛爱此贪欲尾异哉两童子藕花中化生对天龙鬼神作大师子吼我若从今始起于贪欲心是则为欺诳十方一切佛以是因缘故证色身三昧我亦于今日复作师子吼若从今日始不断贪欲心是则为灭绝十方三世佛愿如二大士持心等虗无太虗有殒坏众生界有尽我此愿不尽稽首平等慈广大同体悲于剎剎尘尘证我作是说元照字湛然余杭唐氏子少学毗尼后讲天台教观四主郡席晚住灵芝笃意净业念佛不辍甞言化当世莫若讲说垂将来莫若着书撰十六观小弥陀义疏自号安忍子政和六年秋忽命弟子讽十六观经及普贤行愿品趺坐而化西湖渔人皆闻空中天乐声建塔灵芝谥大智慧亨住武林延寿寺依灵芝习律专修净业六十年每对人必以念佛为劝有江自任者忽梦宝座从空而下云亨律师当升此坐适社友孙居士预启别亨即在家作印而化亨往炷X香归而谓其徒曰孙君巳去吾亦行矣乃集众念佛佛为说偈端坐而化号清照律师思敏依灵芝增受戒法专心念佛二十年后有疾请众讽观经半月越三日见化佛满空临终念佛声出户外酷暑留龛七日不变香满室中胡闉官宣义平日虽信佛乘未谙净土年八十四疾革其子迎清照乞垂诲示照谓闉曰公知安身立命处否曰心净则佛土净曰公自度平昔时中有杂念染污否曰既处世间宁无杂念曰如是则安得心净土净曰一称佛名云何能灭八十亿劫生死重罪曰阿弥陀佛以弘誓愿尘劫修行威德广大光明神力不可思议是以一称其名灭无量罪犹如赫日消于霜雪复何疑哉闉遂省悟即日延僧念佛次日照复至闉曰师来何暮二大士降临巳久照于是率众厉声念佛闉乃合掌而逝法海立禅师入寂政和七年二月徽宗诏改天下天宁观为神霄宫所在无观者以寺充处州法海立陞座谓众曰都缘未彻所以说是说非盖为不真便乃分彼分此我身尚且不有身外何足道哉正眼观来一场笑具今则圣君垂旨更僧寺作神霄佛头添箇冠儿算来有何不可山僧今日不免横担拄杖高挂钵囊向无缝塔中安身立命于无根树下笑月吟风一任乘云仙客来此呪水书符叩牙作法他年成道白日上昇堪报不报之恩以助无为之化只恐不是玉是玉也大奇然X虽如是且道山僧转身一句作么生道还委悉么掷下拂子竟尔趋寂奏闻诏仍改寺额曰真身怀深寿春夏氏子生而祥光现室文殊坚遥见疑火诘旦知深始生往访之深见坚輙笑母许出家依长芦信信举良遂见麻谷因缘问曰如何是良遂知处深即洞明出住资福屦满户外一日慧懃行化至茶退深引巡寮至千人街坊懃曰既是千人街坊为甚么只有一人曰多虗不如少实曰恁么那深赧然值朝廷以资福为神霄宫因弃往蒋山请益懃曰资福知是般事便休曰深实未稳在望不外懃举倩女离魂话反覆穷之大豁疑碍呈偈曰祇是旧时行履处等闲举着便誵讹夜来一阵狂风起吹落桃花知几多懃拊几曰这底岂不是活祖师意士珪成都史氏子号竹菴与伯父持一居士俱喜楞严经珪曰若离前尘有分别性正是生死根本伯父骇曰佛说妄耶曰佛固不妄且约只今居士对面征诘之心果安在伯父叹曰佛说解第一空名师子吼汝行矣无滞此遂南游登龙门即以平时所得白清远远曰汝解心巳极但欠着力开眼耳遂俾职堂司一日侍立次问远曰绝对待时如何曰如汝僧堂中白椎相似珪罔措远至晚抵堂司珪理前话远曰闲言语珪于言下大悟政和末住和州天宁惟清闲居照默堂十五年天下学者望风而至政和七年九月十八日食罢掩房遣唿以栖首座至叙说诀别乃起浴更衣以手X指顶侍者为净发讫安坐而寂前十日自作无生常住真归告铭曰贤劫第四尊释迦文佛直下第四十八世孙惟清虽从本觉应缘出生而了缘即空初无自性氏族亲里莫得而详伹以正因一念为所宗承是厕释迦之远孙其号灵源叟据自了因所了妙性无名字中示称谓耳亦临济无位真人傅大士之心王类矣亦正法眼藏涅槃妙心惟证乃知余莫能测者欤所以六祖问让和尚什么处来曰嵩山来祖曰什么物恁么来曰说似一物即不中祖曰还假修证否曰修证即不无污染即不得祖曰即此不污染是诸佛之护念汝既如是吾亦如是兹盖独标清净法身以遵教外别传之宗而拣云报化非真佛亦非说法者然非无报化大功大用谓若解通报化而不顿见法身则滞污染缘乖护念旨理必警省耳夫少室道行光腾后裔则有云门偃旧雄音绝唱于国中临济玄振大用大机于天下皆得正传世咸宗奉惟清望临济九世祖也今宗教衰丧其未尽绝灭者惟二家微派班班有焉然名多媿实顾适当危寄而朝露身缘势迫晞坠因力病释俗从真叙如上事以授二三子吾委息后当用依禀观究即不违先圣法门而目见深益慎勿随末法所尚乞空文于有位求为志铭张饰说以凂吾至嘱至嘱因目所叙曰无生常住真归告且系之以铭铭曰无涯湛海瞥起一沤亘乎百年曷浮曷休广漠清汉歘生片云有无起灭隐显X何分了兹二者即见实相十世古今始终现量吾铭此旨昭示汝曹泥多佛大水长船高清又遗诫藏骨石于海会示生死不与众隔也门弟子不敢违朝廷赐号佛寿政和七年九月日慧懃示众祖师心印状示铁牛之机去即印住住即印破直饶不去不住亦未是衲僧行履处作么生是衲僧行履处待十月前后为诸人注破至十月八日沐浴更衣端坐手写数书别故旧停笔而化阇维收灵骨舍利塔于本山克勤自夹山受请复徙道林丁酉诏住蒋山金陵俞道婆初市油餈为业甞参瑯琊起起以临济无位真人话示之一日闻丐者唱莲花落云不因柳毅传书信何缘得到洞庭湖忽有省不觉大笑抛弃油餈与市儿竞拾其夫诟曰你颠耶婆抚掌曰非汝境界往见起起望之知其造诣问那箇是无位真人婆应声曰有一无位真人六臂三头努力嗔一擘华山分两路万年流水不知春自是见僧便曰儿儿才拟议便掩却门守珣往勘之婆遽唿曰儿儿珣曰娘娘爷在甚处婆转身拜露柱珣蹋倒曰将谓有多少奇特便出婆蹶起曰儿儿来我惜你则箇珣竟不顾又仲安首座亦往见之婆问甚处来曰德山来曰德山泰乃婆儿子曰婆是甚人儿子曰老婆被上座一问直得立地放尿婆甞颂婆子偷赵州笋因缘曰虎穴魔宫到者稀老婆失脚又怀疑赵州喫掌无人会直至如今成是非又颂马祖不安因缘日面月面虗空X闪电虽然截断天下衲子舌头分明只道得一半克勤到蒋山开堂婆于众中跃出以身一拶便归众勤曰见怪不怪其怪自坏勤次日至其家婆不出厉声曰这般黄口小儿也道出来开堂说法勤曰婆子少卖弄我识得你了也婆遂大笑出相见景元号元布袋参克勤于蒋山因僧读死心语云既迷须得箇悟既悟须识悟中迷迷中悟迷悟两忘却从无迷悟处建立一切法元闻而疑即趋佛殿手托门扉豁然大彻继而执侍勤目为聱头元侍者自题肖像付曰生平只说聱头禅撞着赘头如铁壁脱却罗笼截却跟大地撮来黑黍黑晚年转复没刁刀奋金刚椎碎窠窟他时要识圆悟面一为渠侬併拈出祖觉嘉州杨氏子幼聪慧书史过目成诵着书排释恶境忽现悔过出家未几疽发膝上五年医莫愈因书华严合论毕夜感异梦遂悟华严宗旨甞讲于千部堂适元静至谓觉曰观公讲说独步西南惜未解离文字相耳傥能问道外方即今之周金刚也觉欣然罢讲出崃谒张商英英曰若向上一着非蒋山老孰能指南遂遣书为觉介绍依克勤一日入室勤举罗山道有言时踞虎头收虎尾第一句下明宗旨无言时觌露机锋如同电拂作么生会觉无对夙夜参究忽然有省呈偈曰家住孤云顶长年半掩门自嗟身巳老活计付儿孙勤见而大笑次日入室勤问昨日公案作么生觉拟对勤便喝曰佛法不是这箇道理X法泰汉州李氏子克勤住蒋山泰为座元有僧仲安来谒勤因扣泰遂领旨及泰住德山遣安至蒋山通嗣书勤在法堂上安棒书趋前勤曰千里驰达不辱宗风公案现成如何通信曰觌面相呈更无回互曰此是德山底那箇是专使底曰岂有第二人曰背后底聻安便度书勤曰作家禅客天然犹在曰分付与蒋山乃下通首座大众书首座曰玄沙白纸此自何来安呈起书曰见么座遂引手接安复执却曰久默斯要不务速说今日拜呈幸希一鉴座便喝安曰作家首座座又喝安打一书座拟议安曰未明三八九不免自沉吟又以书打一下曰接勤与清远立法堂盻其作略勤厉声曰打我首座死也远曰官马厮踢有甚凭据安曰说甚官马厮踢正是龙象蹴蹋也勤曰唤来唤来安复至法堂上勤曰我五百众中首座你为甚打他安曰和尚也喫一顿始得勤顾远吐舌远曰未在乃问安曰只如空手把锄头步行骑水牛人从桥上过桥流水不流意作么生安低躬曰所供竝是诣实远大笑曰元来是家里人安又至五祖表自处通法眷书自曰书里说甚么曰文彩巳彰曰毕竟说甚么曰当阳挥宝剑曰近前来这里不识数字曰莫诈败自顾侍者曰这是那里僧曰多少人疑着侍者曰曾在和尚会下去曰怪得恁么滑头曰曾被和尚钝置来自遂将书于炉上薰曰南无三满多没䭾喃安近前弹指而巳安再至蒋山坐夏勤使分座X秋辞归勤曰子何所需曰短歌须要数十丈长句只消三两言勤遂送以颂曰使乎不辱命临机贵专对安禅捋虎须着着超方外不惟明窓下安排掇向禅床拶崄崖拈槌竖拂奋雄辩金声玉振犹奔雷九旬落落提纲宗衲子济济长趋风解黏去缚手段辣驱耕夺食尤雍容夏满思山要归去了却武陵一段事勃𡨔理窟乃胸中行行不患无知巳临行索我送行篇栗棘蓬里金刚圈短歌须要数十丈长句只消三两言金毛狮子解翻身箇是丛林杰出人不日孤峰大哮吼五叶一华天地春安后出世鼎州灵巖嗣泰初端裕历参名宿晚谒克勤勤问谁知正法眼藏向这瞎驴边灭却即今是灭不灭曰请和尚合取口好曰此犹未出常情裕拟对勤击之裕顿去所滞勤印以偈曰二三四七初无间显大威光示的传把断关津勿轻放草深谁顾法堂前遂命分座训徒芙蓉道楷禅师入寂道楷菴芙蓉政和八年五月十四日索笔书偈曰吾年七十六世缘今巳足生不爱天堂死不怕地狱撒手横身三界外腾腾任运何拘束移时乃逝世奇成都人初造龙门一日燕坐瞌睡群蛙忽鸣误听为净发版响亟趋往或曰蛙鸣非版也奇恍然诣方丈剖露远曰岂不见罗睺罗奇遽止之曰和尚不必举待某甲自看未几有省乃占偈曰梦中闻版响觉后虾蟆啼虾蟆与版响山岳一时齐繇是益加参究洞X臻玄奥远命分座奇固辞曰此非细事也如金鍼剌眼毫发若差睛则破矣愿生生居学地而自煅炼远因以偈美之曰有道只因频退步谦和元自惯回光不知巳自青云上犹更将身入众藏暮年学者力请因说偈曰诸法空故我心空我心空故诸法同诸法我心无别体只在而今一念中且道那一念众罔措奇喝一喝而逝抚州白杨法顺绵州文氏子依法远闻远举傅大士心王铭言下有省后观宝藏迅转顿明大法呈偈曰顶有异峰云冉冉源无别派水泠泠游山未到山穷处终被青山碍眼睛远肯之久病云众云久病未甞推木枕人来多是问如何山僧据问随缘对窓外黄鹂口更多众中作者试为山僧指出病源七尺之躯甚处受病众下语皆不契自抚掌一下作呕吐声又云好箇木枕子遂逝阇维收舍利目睛齿舌数珠塔于寺西云居法如丹丘胡氏子祝发登具徧参宗匠晚至龙门以平日所证白远远曰此皆学解非究竟事欲了生死当求妙悟如骇然谛信一日命主香积以道业未办固辞远曰姑就职其中大有人为汝说法未几晨兴开厨门望见圣僧契所未契即白远远曰这里还见圣僧么如诣前问讯乂手而立远曰向汝道大有人为汝说法圆玑得法慧南住保宁戊戌九月日说偈而逝寿八十三夏六十三阇维不坏者二而糁以舍利汝州天宁明禅师入寂X初道士林灵素以妖术谒蔡京京引见帝帝信之赐素金门羽客自号教主道君皇帝诏改天下大寺为神霄玉清万寿宫改佛号大觉金仙余为仙人大士僧称德士行称德童法师永道等相向泣曰佛法至此幸生犹死亟诣政府陈状翼日伏宣德门极陈其不可帝大怒收道付开封狱当黥舂陵春陵守一夕梦黥佛械立廷下旦告僚属僚属具对同梦顷之道至貌克肖一府大惊遂免其役汝州天宁明禅师者改德士日登座谢恩毕乃曰木简信手拈来坐具乘时放下云散水流去寂然天地空歛目而逝又平江府明因昙玩因改德士入头陁巖食松自全后依克勤因举桴鼓顿明大法住院后凡有所问法皆对曰莫理会故人亦称为莫理会长老继成宜春刘氏子号蹒菴得法于普融平宣和元年住净因宗杲谒张商英宗杲自观音往龙安兜率宣和二年春至荆渚谒张商英舘于西斋为法喜游一日英谓杲曰余顷在江宁戒坛院寓居再阅雪窦拈古至百丈再参马祖因缘雪窦云大冶精金应无变色投卷曰审如是岂得有临济今日耶遂有颂曰马师一喝大雄峰深入髑髅三日聋黄檗闻之惊吐舌江西从此立宗风因举似平禅师平后致书来求颂本又成颂曰吐舌耳聋师巳晓搥胸只得哭苍天盘山会里翻筋斗到此方知普化颠今又数年诸方少有知余者公自江西法X窟来必辨优劣曰居士见处与真净死心符合近世得此机用独二老矣曰何谓也杲乃举其颂云客情步步随人转有大威光不能现突然一喝双耳聋那叱眼开黄檗面复举死心拈云云巖敢问雪窦既是大冶精金应无变色为甚却三日耳聋诸人要知么从前汗马无人识只要重论葢代功英跃然抚几曰不因公语争见死心真净用处若非二老难显雪窦马师乃述偈曰马师喝下立宗风嗟我三人见处同海上六鳌吞饵去栖芦谁更问渔翁既而请别英嘱曰子必见圆悟吾助子往杲于是至京师宣和元年清远自舒州龙门以病辞归蒋山之东堂宣和二年书云前一日饭食讫趺坐谓其徒曰诸方老宿临终必留偈辞世世可辞耶且将安往乃合掌怡然趋寂门人函骨归龙门塔于灵光台侧法常首众报恩室中惟一矮榻余无长物庚子九月语寺僧曰一月后不复留此十月二十一夕将晓书渔父词于室门就榻收足而逝词曰此事楞严曾露布梅花雪月交光处一笑寥寥空万古风瓯语逈然银汉横天宇蝶梦南华方栩栩斑斑谁夸丰干虎而今忘却来时路江山暮天涯目送飞鸿去庚子冬净因继成同克勤法真怀深并十大法师禅讲千僧赴太尉陈良弼府斋有贤首宗善华严者对众问曰吾佛设教自小乘至圆顿扫除空有独证真常然后万德庄严方名为佛甞闻禅宗一喝能转凡成圣与诸经论似相X违背今一喝若能入吾宗五教是为正说若不能入是为邪说诸禅目成成曰如法师所问不足劳三大禅师之酬只净因小长老可以使法师无惑也成召善善应诺成曰法师所谓佛法小乘教者乃有义也大乘始教者乃空义也大乘终教者乃不有不空义也大乘顿教者乃即有即空义也一乘圆教者乃不有而有不空而空义也如我一喝非惟能入五教至世间工巧伎艺诸子百家悉皆能入成震声喝一喝问善曰还闻么曰闻曰汝既闻则此一喝是有能入小乘教须臾又问善曰还闻么曰不闻曰汝既不闻则适来一喝是无能入始教遂顾善曰我初一喝汝既道有喝久声销汝复道无道无则原初实有道有则于今实无不有不无能入终教我有一喝之时有非是有因无故有无一喝之时无非是无因有故无即有即无能入顿教须知我此一喝不作一喝用有无不及情解俱忘道有之时纤尘不立道无之时横徧虗空即此一喝入百千万亿喝百千万亿喝入此一喝能入圆教善乃起再拜成复曰非惟一喝为然乃至一语一默一动一静从古至今十方虗空万象森罗六趣四生三世诸佛一切圣贤八万四千法门百千三昧无量妙义契理契机与天地万物一体谓之法身三界惟心万法惟识四时八节阴阳一致谓之法性是故华严云法性徧在一切处有相无相一声一色全在一尘中含四义事理无边周徧无余参X而不杂混而不一于此一喝中皆悉具足犹是建化门庭随机方便谓之小歇场未至宝所殊不知祖师门下以心传心以法印法不立文字见性成佛百千圣不传底向上一路在曰如何是向上一路曰汝且向下会取曰如何是宝所曰非汝境界曰望禅师慈悲曰任从沧海变终不为君通法忠至衡岳见怪石如卧牛遂结茅其傍榜曰牧菴湘潭大旱忠跃入龙渊唿曰业畜当雨一尺雨随至子淳剑州贾氏子得法道楷庚子住大洪德止禅师住圆通德止历阳金紫徐闳中之季子双瞳绀碧神光射人十岁未知书多喜睡其父目为懵然子暨成童强记过人为文多奇语弱冠梦异僧授四句偈巳而有以南安巖主像遗之者即傍所载聪明偈自是持念不忘后五年随金紫将漕西洛一夕忽大悟连作数偈一曰不因言句不因人不因物色不因声夜半吹灯方就枕忽然这里巳天明每啸歌自若众莫测之乃力求出家父弗许欲以官授止止曰某方将脱世网不着三界岂复剌头于利名中耶请移授从兄珏遂祝发受具印证于惟照名振京师宣和三年春徽宗赐号真际俾住江州圆通学徒奔凑后迁化时茶毗烟气所及悉成舍利怀深慈受禅师住慧林宣和辛丑三月诏怀深住汴京慧林禅院上堂古者X道忍忍三世如来从此尽饶饶万祸千殃从此消默默无上菩提从此得乃曰会得此三种语了好箇不快活汉山僧祇是得人一牛还人一马泼水相唾插嘴厮骂卓拄杖曰平出平出上堂云自河山起风从湛㵎生好箇入头处官路少人行上堂不是境亦非心唤作佛时也陆沉箇中本自无阶级切忌无阶级处寻总不寻过犹深打破云门饭袋子方知赤土是黄金咄僧问知有道不得时如何曰痖子喫蜜曰道得不知有时如何曰鹦鹉唤人僧礼拜深叱曰这传语汉问甚么人不被无常吞曰祇恐他无下口处曰恁么则一念通玄箭三尸鬼失奸也曰汝有一念定被他吞了曰无一念时如何曰捉着阇黎深谓修行捷径无越净邦遂建道场劝众念佛颂曰万人同志念弥陀众力相成愿力多一朵莲花亲见佛方知净土胜娑婆树林水鸟各宣扬宝网金台尽道场会得钟鸣并鼓响弥陀触处放毫光𩯭发看看染雪霜心猿意马尚颠狂一朝掩目归空去始信泥犂岁月长业报差殊事不同劳生无地出樊笼欲知自性弥陀佛在汝朝昏一念中不是山僧说是非修行魔事要君知直须紧峭草鞋底透过娑婆五欲池天衣如哲长芦信嗣自退席平江万寿饮啖无择人多侮之有以瑞巖唤主人公话问者答偈曰瑞巖常唤主人公突出须弥最上峰大地掀翻无覔处笙歌一曲畵楼中一日曰吾行矣令拂拭所乘笋舆X乃告众曰道在用处用在死处时人祇管贪欢乐不肯学无为叙平昔参问勉众进修巳忽竖起拳曰诸人且道这箇落在甚处众无对哲挥案一下曰一齐分付与秋风遂入舆端坐而化祖觉参克勤于蒋山勤未许可觉复留五年愈更迷闷后于庐山阅法远削执论云若道悟有疎亲岂有旃檀林中却生臭草须知宗师着着不曾虗发遂豁然契悟作偈寄勤曰出门依旧入蓬蒿天网恢恢不可逃谁信业缘无避处归来不怕语声高勤大喜持以示众曰觉华严彻矣佛照杲出世时常谓人曰和尚绍圣三年十一月二十一日悟得方寸禅又言和尚熈宁三年丈帐在凤翔府供申当年䧟了华山一十八州你辈茄子瓠子那里得知诏住法云辛丑退居景德铁罗汉院殿中有木罗汉数尊京师苦寒杲取而烧之拥罏达旦次日淘灰中得舍利无数又住归宗时专精行道未甞少懈深夜修敬罢坐于僧堂地罏中忽见二僧入堂一人庞眉雪顶一人少年皆丰姿颀然杲心喜自谓曰我座下有如此僧须臾二人出堂杲袭其后见入佛殿中杲亦随入灯影荧煌罏中尚有火杲炷香礼佛二僧复出亦袭其后至佛殿前偶失二僧所在自念忘却香匣在殿内回身取时见殿门扄钥遂唤直殿行者守舜开门舜取钥匙开门见炉中香烟未散香匣在宝堦上杲不谕其故西蜀銮法师佛照杲法嗣杲住法云谢事居景德銮问杲曰禅家X言多不根何也杲曰汝习何经论銮曰诸经麁知颇通百法杲曰只如昨日雨今日晴是甚么法中收銮懵然杲举痒和子击曰莫道禅家所言不根好銮愤曰昨日雨今日晴毕竟是甚么法中收杲曰第二十四时分不相应法中收銮恍然有省即礼谢后归蜀居讲会以直道示徒不泥名相克勤禅师命绍隆分座克勤既传心印于绍隆寻俾掌藏教然隆道貌如甚愞者或问勤曰隆藏主柔易若此何能为哉勤曰瞌睡虎耳宣和四年举隆分座训徒张商英自受大法后着发愿文云思此世界五浊乱心无正观力无了因力自性惟心不能悟达谨遵释迦世尊金口之教专念阿弥陀佛求彼世尊愿力摄受待报满时往生极乐如顺水乘舟不劳自力而至矣宣和四年十一月黎明作偈曰幻质朝章八十一沤生沤灭无人识撞破虗空归去来铁牛入海无消息言讫取枕掷门窓上声如雷震众视之巳逝矣守卓禅师入寂守卓受法于惟清住东京天宁宣和五年十二月二十七日奄然而寂阇维日徽宗遣中使赐香持金盘求舍利爇香罢盘中铿然视之五色者数颗大如豆使者持还上见大悦草堂善清初参祖心心示以风旛话子作么生会清曰逈无入处乞师方便心曰子见猫儿捕鼠乎目睛不瞬四足踞地诸根顺向首X尾一直拟无不中子诚能如是心无异缘六根自静默然而究万无失一也清从是屏去闲缘岁余忽然契悟以偈告心曰随随随昔昔昔随随随后无人识夜来明月上高峰元来祇是这箇贼心颔之复告之曰子入处真实得坐披衣向后自看自然七通八达去清复依止七年克勤禅师示绍隆法语宣和六年克勤移住汴京天宁示绍隆法语有曰有祖以来惟务单传直指不喜带水拖泥打露布列窠窟钝置人盖释迦老子三百余会对机设教立世垂范大段周遮是故最后径截省要接最上机虽自迦叶二十八世少示机关多显理致至于付受之际靡不直面提持如倒剎竿盌水投鍼示圆光相执赤旛把明镜说如铁橛子传法偈达磨破六宗与外道立义天下太平翻转我天尔狗皆神机迅捷非拟议思惟所测暨到梁游魏尤复显言教外别行单传心印六代传衣所指显着逮曹溪大鑑详示说通宗通历涉既久具正眼大解脱宗师变革通涂俾不滞名相不堕理性言说放出活卓卓地脱洒自繇妙机遂见行棒行喝以言遣言以机夺机以毒攻毒以用破用所以流传七百来年枝分派别各擅家风浩浩轰轰莫知纪极然鞠其归着无出直指人心心地既明无丝毫隔碍脱去胜负彼我是非知见解会透到大休大歇安稳之场岂有二致哉所谓百川异流同归于X海要须是箇向上根器具高识远见有绍隆佛祖志气然后能深入阃奥彻底信得及直下把得住始可印证堪为种草舍此切宜宝秘慎词勿作容易放行也隆公知藏湖湘投机还往北山十余年真探颐精通本色衲子遂举分席训徒巳三载予被睿旨移都下天宁欲得法语以表道契因为出此数段克勤禅师传法宗杲宗杲至京舘于太宰府第后菴中甲辰九月克勤有天宁之命杲自庆曰此老实天赐我也遂预往天宁以待乃自惟曰当以九夏为期其禅若不异诸方妄以余为是我则造无禅论去也枉费精神蹉跎岁月不若弘一经一论把本修行庶他生后世不失为佛法中人遂赎清凉疏钞一部赍之天宁及勤至开法杲日夕参扣勤令看僧问云门如何是诸佛出身处门云东山水上行语杲凡呈四十九转语勤皆不肯一日陞座举云门语云天宁即不然若有人问如何是诸佛出身处但向他道薰风自南来殿阁生微凉杲闻豁然去却碍膺之物遂白勤勤曰也不易你到这箇田地可惜死了不能得活不疑言句是为大病不见道悬崖撒手自肯承当绝后再苏欺君不得须知有这箇道理乃令杲居择木堂为不𨤲务侍者每举有句无句如藤倚树问之杲才开口便道不是经半载忽问勤曰闻和尚当时曾问五祖这话不知五祖道甚么曰我问有句无句如藤倚树意旨如何祖X曰描也描不成畵也畵不就又问树倒藤枯时如何祖曰相随来也杲乃抗声曰我会也勤遂举数誵讹因缘诘之杲酬对无滞勤曰今日方知吾不汝欺遂着临济正宗记付之曰临济正宗自马师黄檗阐大机大用脱罗笼出窠臼虎骤龙驰星飞电激卷舒擒纵皆据本分绵绵的的到兴化风穴唱愈高机愈峻西河弄师子霜华奋金刚王非深入阃奥亲受印记皆莫知端倪徒自名邈只益戏论大抵负冲天气宇格外提持不战屈人兵杀人不贬眼尚未髣髴其趋向况移星换斗转天轮回地轴耶是故示三玄三要四料简四主宾金刚王宝剑踞地师子一喝不作一喝用探竿影草一喝分宾主照用一时行许多落索多少学家搏量注解殊不知我王库内无如是刀弄将出来看底只贬得眼须是他上流契证验认正按旁提须还本分种草岂假梯媒只如宝寿开堂三圣推出一僧寿便打圣云你恁么为人非独瞎却这僧眼瞎却镇州一城人眼去在寿掷下拄杖便归方丈兴化见同参来便喝僧亦喝化又喝僧复喝化云你看这瞎汉僧拟议直打出法堂侍者问有何相触悞化云是他也有权也有实我将手向伊面前横两遭却不会似此瞎汉不打更待何时看他本色宗风逈然殊绝不贵作略只钦他眼正要扶荷正宗提持宗眼须是透顶透底彻骨彻髓不涉廉纤逈然独脱然后的的相承可以起此大法幢然此大法炬继他马X祖百丈首山杨岐不为沗窃尔知和崑山张氏子儿时甞习坐垂堂堂倾父母意其必死和瞑目自若因使出家年满得度谒泐潭干干问作甚么和拟对干便打复喝曰你唤甚么作禅和蓦领旨即曰禅无后无先波澄大海月印青天问如何是道曰道红尘浩浩不用安排本无欠少干然之栖雪窦之中峰栖云两菴逾二十年住二灵三十年间居无长物惟二虎侍其右宣和七年四月日趺坐而逝普交亦干嗣因为檀越修忏摩有问曰公所忏罪为自忏耶为他忏耶若自忏罪罪性何来若忏他罪他罪非汝乌能忏之交不能对遂改服游方造泐潭足才踵门干即呵之交拟问干曳杖逐之一日忽唿交至丈室曰我有古人公案要与你商量交拟进语干遂喝交豁然领悟乃大笑干下禅床执交手曰汝会佛法耶交便喝复托开干大笑道旻世称古佛兴化蔡氏子母梦吞摩尼珠有娠生五岁足不履口不言母抱游寺见佛像遽履地合爪称南无佛人大异之出家徧参后至泐潭干器之旻陈列参所得不蒙印可干举世尊拈花迦叶微笑语以问复不契后侍干行干以拄杖架肩长嘘曰会么旻拟对干便打有顷复拈草示曰是甚么旻亦拟对干遂喝于是顿明大法作拈花势乃曰这回瞒旻上座不得也干挽曰更道更道曰南山起云北山下雨即礼拜干首肯绍兴慈氏瑞仙习毗尼因覩戒性如虗空持者为迷倒乃谓戒X者束身之法也何自缚乎又阅诸法不自生亦不从他生不共不无因是故说无生疑曰又不自他不共不无因生毕竟从何而生即省曰因缘所生空假三观抑扬性海心佛众生名异体同十境十乘转识成智不思议境智照方明非言诠所及弃谒诸方后至投子广鑑瑛问乡里甚处曰两浙东越曰东越事作么生曰秦望峰高鑑湖水阔曰秦望峰与你自己是同是别曰西天梵语此土唐言曰此犹是丛林祇对毕竟是同是别仙便喝瑛便打仙曰恩大难酬便礼拜江公望字民表钓台人家居蔬食清修述念佛方便文以劝道俗又甞书于家塾曰利根之人念念不生心心无所六根杳寂诸识销落法法全真门门绝待瞥尔遂成真如实观初机后学一心摄念如来即使营办家事种种作务亦自不相妨碍若能都摄六根净念相继不过旬日便成三昧是故上根大器一念直超平展之流善观方便望有子早亡託梦云大人修道功业巳成冥府有金字额题云严州府江公望身居言责志慕苦空躬事熏修心无爱染动静不违佛法语嘿时契宗风名巳脱乎阎浮身必归于净土宣和末知广德军一旦无疾面西端坐而化王古字敏仲官侍郎甞参尊宿深契禅宗又悟净土法门着决疑集三本平生精勤念佛数珠未甞去手有僧神游净土见古与葛繁在焉李弥逊参克勤禅师X侍郎李弥逊少时读书五行俱下年二十八为中书舍人甞入克勤室一日早朝回至天津桥马跃忽有省通身流汗直造天宁适勤出门遥见便唤曰居士且喜大事了毕逊厉声曰和尚眼花作甚么勤便喝逊亦喝自是机锋迅捷当机不让后迁吏部乞祠禄归闽连江筑菴自娱忽一日示微恙索汤沐浴毕遂趺坐作偈曰谩说从来牧护今日分明呈露虗空拶倒须弥说甚向上一路掷笔而逝枢密徐俯字师川每侍其父龙图徐禧与法昌遇灵源清语论终日俯闻之藐如及遇归寂在谈笑间俯乃笃信此道后父殁延清说法清登座曰龙图平日读万卷书如水传器且道寻常着在甚么处而今舍识之后这着万卷书的又向甚么处着俯闻洒然遂曰吾无憾矣清下座问曰适来见箇甚么便恁么道曰若有所见则钝置和尚也曰甚么则老僧不如曰和尚是何心行清大笑靖康初与朝士同志者挂钵于天宁择木堂力参勤一日同勤至书记寮见勤顶相俯指曰这老汉脚跟未点地在勤曰瓮里何曾走却鳖俯曰且喜老汉脚跟点地勤曰莫谤他好临安府中天竺中仁谛穷经论于宗门未契勤居天宁凌晨谒之勤方为众入室仁见敬服奋然造前勤曰依经解义三世佛冤离经一字便同魔说速道速道仁拟对勤噼口击之因坠一齿即大悟宗杲居天宁记室靖康元年勤举分座杲乃炷香誓曰宁以此身代众生受地X狱苦终不以佛法当人情于是丛林浩然归重道川参继成禅师道川崑山狄氏子初为县之弓给闻东斋谦首座为道俗演法往从之习坐不倦一日因不职遭笞忽于杖下大悟遂辞职依谦谦为改名道川且曰汝旧唿狄三今名道川川即三耳汝能竖起嵴梁了办箇事其道如川之增若放倒则依旧狄三也川铭于心建炎元年圆顶游方至天封谒继成与语锋投成称善归憩东斋学者请益金刚经因章为之颂行于世正觉隰州李氏子母梦五台一僧解环与环其右臂乃孕遂斋戒及生光出于屋右臂特起若环状七岁日诵书数千言得度受具游方与其祖诀曰若不发明大事誓不归矣至汝州谒成枯木一日闻僧诵莲经至父母所生眼悉见三千界瞥然有省即诣丈室陈所悟成指台上香合曰里面是甚么物曰是甚么心行曰汝悟处又作么生觉以手画一圆相呈之复抛向后成曰弄泥团汉有甚么限曰错曰别见人始得觉应诺诺即造谒子淳淳问如何是空劫以前自巳曰井底虾蟆吞却月三更不借夜明帘曰未在更道觉拟议淳打一拂子曰又道不借觉言下释然遂作礼淳曰何不道取一句曰某甲今日失钱遭罪曰未暇打得你在且去甞与僧征诘公案不觉大笑淳责曰汝笑这声失了多少好事不见道暂时不在如同死人觉再拜伏膺俄掌记室迁首座出世泗州普X照建炎初住舒州太平景深台州王氏子出家谒净慈象一日闻象曰思而知虑而解皆鬼家活计兴不自遏遂往宝峰参惟照照曰直须断起灭念向空劫巳前扫除玄路不涉正偏尽却今时全身放下放尽还放方有自繇分深闻顿领厥旨照击鼓告众曰深得阐提大死之道后学宜依之因号大死翁建炎改元开法智通妙普汉州人参悟新获证结茅华亭青龙野吹铁笛自娱警众偈曰学道犹如守禁城昼防六贼夜惺惺中军主将能行令不动干戈致太平十二时中莫住工穷来穷去到无穷直须洞彻无穷底踏倒须弥第一峰山居偈曰心法双忘犹隔妄色空不二尚余尘百鸟不来春又过不知谁是住菴人建炎初徐明叛道经乌镇贼欲斩普普曰大丈夫要头便斫取奚以怒为我死必矣能一祭我乎贼奉肉食普曰孰为文贼笑普索笔书曰呜唿惟灵劳我以生役我以寿乏我以贫困我以命赖有出尘之道悟我之性与其妙心上同诸佛之真化下合凡夫之无明纤尘不动本自圆成玅矣哉日月未足以为明干坤未足以为大磊磊落落无罣无碍和光混俗逍遥自在逢人则喜见佛则拜可惜少年即风流太光彩坦然归去付春风体似虗空终不坏尚飨文毕举筯饱餐餐罢笑曰我是快活烈汉便请一刀两段乃大唿斩斩贼大骇罗拜卫普而出乌镇悉免焚掠克勤禅师住云居X丙午克勤住金山一十八人悉皆解脱因改名其堂曰大彻戊申诏住云居赐号圆悟正觉自太平迁住江州圆通能仁谢事游云居谒克勤会长芦虚席大众坚请勤勉其行入寺未几遭大宼李在抄掠寺众奔散觉独安坐以善语化之在等畏服一方咸赖以安郡王赵令衿字表之号超然居士任南康时多与禅衲游公堂间为维摩丈室适克勤居瓯阜衿欣然往参勤不少假衿固请勤曰此事要得相应直须是死一回始得衿默契自疏略曰家贫遭劫谁知尽底不存空室无人几度贼来亦打勤见嘱令加护袁觉本名圆觉郡守填牒误作袁以觉族姓袁戏谓曰一字名可乎曰一字巳多守异之觉徧历诸方后依法泰陈所见泰曰汝忒煞远在每举法华开示悟入四字令下语曰直待我竖点头方是也一日偶不职被斥制中无依寓一俗士家因诵法华至亦复不知何者是舍何者为火乃豁然制罢归省泰见首肯之时克勤在云居觉往通所悟勤呵云本是净地疴屎作么觉顿释所疑建安二年五月慧洪入灭于同安寿五十八所着有智证传僧宝传林间录文字禅楞严疏钞等书昙华黄梅江氏子生而奇杰骨目耸秀年十七出家受具十九杖钖参访徧历丛林所至与诸老宿激掦无不投契然华根器远大不肯得少为足要求向上钳鎚透顶透底诸佛列祖罗笼不住一着以满初愿乃上云居礼克勤勤一见拊X劳痛与提䇿以为法故服劳难事趋走惟恐居后正觉禅师住天童建炎三年正觉渡浙江至明州礼补陀道繇天童大众密白郡帅坚请住持虏人犯境僧徒解散智独迟其来虏至登岭以望若有所见遂歛兵而退建炎三年闰八月克勤退云居示宗杲法语云古德住山率刀耕火种不蓄长物潇然布衲麤衣粝食将大有为也慕义学道兄弟相从一切以宽量大度包纳之不暴怒不峻阻慈悲喜舍以身帅之盖菴居五七间不比丛林宽广咳唾动静无不与耳目相接若一一责之以礼则久久生怨蓦地颜色相及便见参商即搅道义不见药山数十年牛栏菴只七八人其后皆为大法器风穴和尚单丁久之只二三相从后来麟象骈集答问汪洋谓之众吼沩山十年煑橡栗喫晚年大安来者着五百众大梅入深山幽谷初不与世接因盐官僧採拄杖乃逢之问酬径截后半千人今既不得巳作避世隐遁正欲韬晦俟时清平然后行巳之愿岂可以小不忍而乱大谋哉一切但低细和合先防自犯三业提向上那一着子教兄弟自有趋向自然忘倦向前去也谚云相见易得好共住难为人要须廓落宽容半见半不见且图长久断与常流异矣教中道如为一人众多亦然三家村里数间茅屋立成箇本分规绳不严不缓凡百折衷他日便更多多益办也古人佩韦佩絃各攻其偏惟务中道而X行况辩智过人不能照此细务但患逞俊太过一色便自性久之便不好耳此去有人议论应当回转着亦令赞叹非常人所可及乃善更有一箇紧要最后句不免略说之佛法无多子久长难得人道心初开法天宁又住大别文殊巳酉四月示众举临济入灭嘱三圣因缘曰正法眼藏瞎驴灭临济何曾有是说今古时人皆妄传不信但看后三月至闰八月贼钟相叛其徒欲拉之南奔者心曰学道所以了生死何避之有贼至心曰速见杀以快汝心贼即举槊残之血皆白乳贼骇引席覆之而去潜菴清源得法于慧南执侍最久名着丛林甞颂三关话曰拈一放一乌光黑漆打破畵饼青天白日欲识鹫峰峰上机摩诃般若波罗蜜年踰八十丧明学者有欲板其语要流通源设拒曰若吾语深契佛祖从今百日间目复有明则副汝请如期果愈缁素赞喜曰得非般若之验欤建炎己酉冬迁寂寿九十六慧兰禅师入寂慧兰不知何许人慕喆法嗣住和州光孝甞以触衣书七佛名丛林称为兰布裩建炎末逆虏犯淮执兰见酋长酋长曰闻吾名否曰我所闻者惟大宋天子之名酋长怒令左右以鎚击之鎚至輙断坏酋长惊异延致麾下敬事经旬兰索薪自焚无敢供者乃亲自拾薪成龛怡然端坐烟焰一起流光四腾虏咸跪伏多灼肤者火绝得五色舍利并灵骨北归待制X潘良贵字义荣久参守珣不契一日谓珣曰某祇欲知死去时如何珣曰好箇封皮且留着使用而今不了不当便去忽被他换却封皮卒无整理处贵又以斩猫话请益珣曰你只管理会别人家猫儿不知走却自家狗子贵于言下如醉得醒珣复曰不易公进此一步更须知有向上事始得如今士大夫说禅说道只依着义理便快活大率似将钱买油餈喫了便不饥其余便道是瞒他亦可笑也贵唯唯士珪禅师住鴈荡能仁绍兴间士珪奉诏开法鴈荡能仁时清了居江心闻珪至恐缘法未熟特过江迎归方丈大展九拜以诱温人繇是翕然归敬道元初谒道心因看廓然无圣之语忽尔失笑曰达磨元在这里心誉之往参慧懃清远皆蒙赏识次谒克勤于金山勤不肯再依勤于云居虽有信入终以碍膺之物未去为疑会勤问僧生死到来时如何僧曰香台子笑和尚次问元汝作么生曰草贼大败勤曰有人问你时如何元拟答勤凭陵曰草贼大败元即彻证勤以拳击之元拊掌大笑勤曰汝见甚么便如此曰毒拳未报永劫不忘勤归昭觉命首众法英住大梅宣和初勅天下僧尼为德士英肆笔解老子诣进徽宗称善明年秋诏复天下僧尼英独无改志绍兴初晨起戴桦皮冠披鹤氅执象简穿朱履使击鼓集众陞座召大众曰兰芳春谷菊秋篱物物荣枯各有时昔毁僧尼专奉道X复平道佞复僧尼且道僧尼形相作么生复取冠示众曰吾顶从来似月圆虽冠其发不成仙今朝抛下无遮障放出神光照碧天掷之于地随易僧服提鹤氅曰如来昔日贸皮衣数载慙将鹤氅披还我丈夫调御服须知此物不相宜掷之举象简曰为嫌禅板太无端岂料遭他象简瞒今日因何忽放下普天致仕老仙官掷之提朱履曰达磨携将一只归儿孙从此赤脚走借他朱履代麻鞋休道时难事掣肘化鹏未遇不如鵾畵虎不成反类狗掷之横拄杖曰今朝拄杖化为龙分破华山千万重复倚肩曰珍重佛心真圣主好将尧德振吾宗掷下拄杖歛目而逝道祖初见克勤于即心即佛语下发明久之分座一日为众入室祖忽问生死到来如何回避僧无对祖掷下拂子奄然而逝众皆惊愕勤至召曰祖首座祖张目视之勤曰抖擞精神透关去祖点头竟趋寂绍隆禅师开法虎丘初绍隆辞克勤归和州住城西开圣寺建炎之扰乃结庐铜峰之下郡守李光延居彰教次徙虎丘道大显着因追释白云端和尚立祖堂故事乃曰为人之后不能躬行遗训于义安乎遂图其像以奉安之上堂凡有展托尽落今时不展不托堕坑落堑直饶风吹不入水洒不着检点将来自救不了岂不见道直似寒潭月影静夜钟声随扣击以无亏触波澜而不散犹是生死岸头事拈拄杖划一划云划断古人多X年葛藤点头石不觉拊掌大笑且道笑箇甚么脑后见腮莫与往来上堂目前无法万象森然意在目前突出难辨不是目前法触处逢渠非耳目之所到不离见闻觉知虽然如是也须踏着他向上关棙子始得所以道罗笼不肯住唿唤不回头佛祖不安排至今无处所如是则不劳歛念楼阁门开寸步不移百城俱到蓦拈拄杖划一划云路逢死蛇莫打杀无底篮子盛将归上堂百鸟不来春又喧凭栏溢目水连天无心还似今宵月照见三千与大千僧问生佛未兴时一着落在甚么处曰吾常于此切曰官不容鍼更借一问时如何曰踞虎头收虎尾曰中间事作么生曰草绳自缚汉曰毗婆尸佛早留心直至如今不得妙曰几行巖下路少见白头人问九旬禁足意旨如何曰理长即就曰祇如大根不具底人还禁得也无曰穿过鼻孔曰学人今日小出大遇曰降将不斩曰恁么则和尚放某甲逐便也曰停囚长智怀深住慧林劝众念佛翕然向化绍兴二年入寂宗杲禅师说法广因绍兴四年三月宗杲入闽舘于长乐广因寺有尼妙道号定光在雪峰诸处参禅闻杲在广因遂破夏来求挂搭时仅七十僧一日两遍入室因为光藏主举话次道在外听得有欢喜处即入吐露云适闻和尚举不是心不是佛不是物巳理会得杲曰不是心不是佛不是物你如何会曰妙道只恁么会杲曰㘞多X了箇只恁么会道遂豁然弥光字晦菴闽之李氏子儿时寡言笑闻梵呗则喜十五落发犹喜阅群书一日叹曰既剃发染衣当期悟彻岂醉于俗典耶遂出岭参学丛林中号为光状元初参克勤次谒黄檗祥高菴悟佛心才会宗杲寓广因往从之杲问汝在佛心处所得试语我来光举佛心拈普化公案曰佛心即不然总不恁么来时如何噼嵴便打从教徧界分身曰汝意如何曰某不肯后头下箇註脚曰此正是以病为法光毅然无信可意杲曰汝但揣摩看光竟以为不然经旬忽忆海印信拈曰雷声浩大雨点全无恍然无滞趋告杲杲以举道者见瑯琊及玄沙未彻语诘之光对巳杲曰虽进得一步只是不着所在如人斫树根下一刀则命根断矣汝向枝上斫其能断命根乎今诸方浩浩谈禅者见处总如此何益于事杨岐正传三四人而巳光愠而去翼日杲问汝还疑否曰无可疑者曰祇如古人相见未开口时巳知虗实或闻其语便识浅深此理如何光悚然杲令究有句无句一日问杲某到这里不能得彻病在甚处曰汝病最僻世医拱手何也别人死了不能活汝今活了未曾死要到大安乐地须是死一回始得光因益疑后入室杲问喫粥了也洗钵盂了也去却药忌道将一句来曰裂破杲振威喝曰你又说禅也光即大悟杲挝鼓告众曰龟毛拈得笑咍咍一击万重关鎻开庆快平生在今日孰云千里赚吾来光呈颂X曰一拶当机怒雷吼惊起须弥藏北斗洪波浩渺浪滔天拈得鼻孔失却口宗杲舘广因林适可司理剏菴海上洋屿迎杲遂徙居焉昙懿与遵璞曾偕参克勤自谓不疑懿出世祥云璞佐之法席颇盛杲知其所见未稳恐误众致书令来懿犹豫杲小参痛斥其非榜告四众懿乃破夏来见杲鞫其所证曰汝恁么见解敢承嗣圆悟老人耶懿归遂退院偕璞同依法席一日杲问璞三圣兴化出不出为人不为人话你道这两箇老汉还有出身处也无璞于杲膝上打一拳杲曰你这一拳为兴化出气为三圣出气速道速道璞拟议杲噼嵴一棒且曰第一不得忘了这一棒又一日听别僧入室杲问僧德山见僧入门便棒临济见僧入门便喝雪峰见僧入门便道是甚么睦州见僧入门便道现成公案放汝三十棒这四箇老汉还有为人处也无曰有曰札僧拟议杲便喝出璞闻忽有省懿一日入室杲问我要箇不会禅的做国师懿曰我做得国师去也杲喝出久之杲曰香严悟处不在击竹边俱胝悟处不在指头上懿亦有省后懿住玉泉鼎需福州林氏子号懒菴幼举进士有声年二十五因读遗教经忽曰几为儒冠误欲出家母以亲迎在期难之需曰夭桃红杏一时分付春风翠竹黄花此去永为道伴竟依保寿为僧一钖湖湘徧参名宿归里结菴羗峰绝顶不下山者三年佛心才挽出首众甞问学者即心即佛因缘时宗杲居洋X屿弥光与需友善致书云菴主手段与诸方别可来少欵需不答光以计邀至会杲方为众入室需随众在列杲问即心即佛话作么生会需下语杲诟曰你见解如此敢妄为人师耶鸣鼓普说讦其平生珍重得力处悉排为邪解需自惟缪戾涕泪文颐默计曰我之所得既非则西来不传之旨果何如哉遂归心弟子之列一日杲问内不放出外不放入正恁么时如何需拟开口杲拈竹篦噼嵴连打三下需忽大悟不觉呌曰和尚巳多了也杲又打一下需礼拜杲笑曰今日方知我不汝欺也遂印以偈曰顶门竖亚摩醯眼肘后斜悬夺命符瞎却眼卸却符赵州东壁挂葫芦祖元福建林氏子参宗杲于洋屿元风骨清癯危坐终日杲目为元枯木甞以三世诸佛不知有话征诘三四一日夜坐睹僧剔灯始豁然有省呈偈曰剔起灯来是火历劫无明照破归堂撞见圣僧几乎当面蹉过不蹉过是甚么十五年前奇特依前只是这箇杲证以偈曰万仞悬崖忽放身起来依旧却惺惺饥飡渴饮浑无事那论昔人非昔人宗杲居洋屿参随才五十三人未五十日得法者十三辈时宗徒拨置妙悟使学者困于寂默杲着论力排其邪闽士郑昂字尚明聪明该洽麤见尊宿所至谈禅自若一日持香入室声色俱厉曰昂欲与和尚理会一件事只如默然无言是法门中第一等休歇处和尚何得肆意诋诃曰曾读庄子么曰读曰庄子云言而X足终日言而尽道言而不足终日言而尽物道物之极言默不足以载非言非默义有所极孔子曰参乎吾道一以贯之曾子曰唯这箇道理便是曾子言而足孔子言而足其徒不会问曰何谓也曾子却向第二头答他话谓夫子之道不可无言所以云夫子之道忠恕而巳矣要之道与物至极处不在言语上不在默然处言也载不得默也载不得公之所说尚不契庄子意何况要契释迦达磨意耶且看肇法师把那无言说处说出来与人云释迦掩室于摩竭净名杜口于毗耶须菩提唱无说以显道释梵绝听而雨花斯皆理为神御故口以之而默岂曰无辨辨所不能言也这箇是理与神忽然相撞着不觉到说不得处虽然不语其声如雷这里世间聪明辨才用一点不得到恁么田地方始是放身舍命处这般境界须是自证自悟始得所以经云如来宫殿无有边自然觉者处其中此是从上诸圣大解脱法门只为众生根性狭劣不到得三教圣人境界所以分彼分此殊不知境界如此广大却向黑山下鬼窟里默然坐地故先圣诃为解脱深坑是可怖畏之处以神通道眼观之则是刀山剑树镬汤炉灰里坐地一般座主家尚不滞默然处况祖师门下客乎昂不觉作礼杲乃问今年几岁曰六十四曰六十四年前从甚么处来昂无语杲以竹篦噼嵴打出次日又入室杲曰六十四年前不可元在福州郑家只今听法说法一段历X历孤明的未生以前毕竟在恁么处曰不知曰你若不知便是生大今生且限百岁百岁后四大五蕴一时解散有眼不见物有耳不闻声有箇肉团心分别不行有箇身火烧刀斫不觉痛到这里历历孤明的却向恁么处去曰不知曰你既不知便是死大故曰无常迅速生死事大我更问你生平做许多之乎者也腊月三十日将那一句敌他生死须是知得生来死去处分晓始得若不知即是愚人昂乃心服晨夕参求佛灯守珣初出世禾山最后迁天宁示众先师祇年五十九吾年五十六矣来日无多甲寅解制退天宁谓鄣绩曰十月八日是佛鑑忌则吾时至矣乞还鄣南十月四日绩遣弟僧道如讯之珣曰汝来正其时也先一日不着便后一日蹉过了吾虽与佛鑑同条生不与同条死明早可为我寻一只小船子来如曰要长者要高者曰高五尺许越三日鸡鸣端坐如平时侍者请遗偈曰不曾作得言讫而逝居静禅师住东巖居静成都杨氏子出家依元静静举香严枯木里龙吟话往返酬诘居静言下大悟一日元曰莫守寒巖异草青坐却白云宗不妙汝作么生居曰直须挥剑若不挥剑渔父栖巢元矍然曰这小厮儿居珍重便行出住东巖示众参学至要不出先南堂道最初句及末后句透得过者一生事毕倘或未然更与你分作十门各各印证自心还得稳当也未一须信有教X外别传二须知有教外别传三须会无情说法与有情说法无二四须见性如观掌中物了了分明一一田地稳密五须具择法眼六须行鸟道玄路七须文武兼济八须摧邪显正九须大机大用十须向异类中行凡欲绍隆佛祖须尽此纲要方坐得这曲彔牀子受得天下人礼拜敢与佛祖为师若不到恁么田地只一向虗头他时异日阎老子未放你在间有学者各门颂出呈居居示颂曰十门纲要掌中施机会来时自有为作者不须排位次大都首末是根基清素参法演一日闻举首山西来意话倐然契悟述偈曰颠倒颠颠倒颠新妇骑驴阿家牵便恁么太无端回头不觉布衫穿演见乃问百丈野狐话又作么生曰来说是非者便是是非人演大悦乙卯四月日得微疾书偈曰木人备舟铁人备马丙丁童子稳稳登喝散白云归去也竟尔趋寂元静住大随有一老宿垂语云十字街头起一间茅厮祇是不许人疴僧举似静静曰是你先疴了更教甚么人疴老宿遥望大随焚香拜谢乙卯秋七月山中大雨雪有异象静曰吾期至矣遂别郡守越三日示少恙于天彭夜谓侍僧曰天晓无月时如何僧无对静曰倒教我与汝下火始得翼日还堋口廨院留遗诫蜕然示寂弟子奉全身归烟雾四合猿鸟悲鸣茶毗异香徧野舌本如故舍利五色者不可计石头自回世为石工虽不识字志慕空宗从人口授法华能诵之弃家投X静供洒扫令取崖石手不释鎚凿诵经不辍静见语曰今日硿磕明日硿磕生死到来如何折合回愕然因设礼求究竟法静令且罢诵经看赵州勘婆因缘回念念不去心久之因凿石石稍坚尽力一鎚瞥见火光忽然省彻走至方丈礼拜呈偈曰用尽工夫浑无巴鼻火光迸散元在这里静欣然曰子彻也复献赵州勘婆颂曰三军不动旗闪烁老婆正是魔王脚赵州无柄铁扫帚扫荡烟尘空索索静可之授以僧服梁山师远嗣静号廓然合川曾氏子有十牛图并颂行世尚书莫将字少虗分宁人官西蜀时谒静咨决心要静使其向好处提撕适如厕闻秽气急以手掩鼻遂有省呈偈曰从来姿韵爱风流几笑时人向外求万别千差无覔处得来元在鼻尖头静曰一法才通法法周纵横妙用更何求青蛇出匣魔军伏碧眼胡僧笑点头学士王箫字观复留昭觉日闻开静板声有省问静曰某有箇见处才被人问却开口不得未审过在甚处曰过在有箇见处静却问朝斾几时到任曰去年八月四日曰自按察几时离衙曰前月二十日为甚么道开口不得箫乃契悟圆悟克勤禅师示寂克勤回蜀复住昭觉绍兴五年八月日示微恙趺坐书偈遗众投笔而逝阇维舌齿不坏五色舍利无数塔昭觉寺之侧谥真觉大师慧远眉山彭氏子参克勤闻举庞居士不与万法为侣因缘远忽顿悟X仆于众众掖之远曰吾梦觉矣至夜小参远出问净躶躶空无一物赤骨力贫无一钱户破家亡乞师赈济曰七珍八宝一时拏曰祸不入谨家之门曰机不离位堕在毒海远随声便喝勤以拄杖击禅床云喫得棒也未远又喝勤连喝两喝远便礼拜自此机锋峻发勤顺寂远出世屡住名剎空首座寓古田秀峯空首座参宗杲杲问香严上树话对曰好对春风唱鹧鸪曰是树上语是树下语空罔然寻之踈山因看前话有所证自谓顿见玅喜用处遂归闽寓古田秀峰绍隆住虎丘昔之同参一时毕集隆每登座必从容示露一味平等随根所应无不各惬其意一住三年丙辰五月日感微疾索笔大书伽陀曰无法可说是名说法所以佛法无有剩语珍重掷笔坐逝宗杲禅师开法径山张浚在蜀时克勤亲以宗杲相嘱谓真得法髓及浚造朝遂以径山延之杲辞再三不得巳翻然而起抵三衢与赵令衿会于官驿衿与杲向同法席每以宦游出世为戒至是衿辟南外宗正司杲赴径山杲述偈曰超然妙喜两同参蓦地相逢各负惭我去住山君跃马前三三与后三三到临安开堂举王常侍一日访临济同到僧堂内常侍曰这一堂僧还看经否临济曰不看经常侍曰学禅否临济曰不学禅常侍曰经又不看禅又不学毕竟作甚么临济曰总教伊X成佛作祖去常侍曰金屑虽贵落眼成翳又作么生临济曰我将谓你是箇俗汉杲乃云临济老汉握一柄金刚王宝剑气冲宇宙天下横行等闲被这官人轻轻一拶便见氷消瓦解且道这官人有甚长处听取一颂世出世间希有事显发须凭过量人只将补衮调羹手拨转如来正法轮入院上堂山僧未离泉州时巳与诸人相见了也临安府亦与诸人相见了也及乎来到山中击动法鼓坐立俨然眼眼相觑为甚么却不相识只为分明极翻令所得迟上堂昔日杨岐老祖翁牵犂拽耙逞神通儿孙带水拖泥甚熨斗煎茶铫不同上堂水底泥牛嚼生铁憍梵钵提咬着舌海神怒把珊瑚鞭须弥山王痛不彻拍禅床下座上堂拈拄杖卓一下召大众云还闻么复举起云观世音菩萨来也在径山拄杖头上口喃喃地道诸行无常是生灭法生灭既灭寂灭现前拈须弥卢于掌上向鍼眼里打秋千直饶便恁么见得彻去犹较拄杖子十万八千且道径山拄杖子有甚么奇特直下云不直半文钱上堂廓然无圣不用踌躇葢色骑声全承渠力诸佛以此度生衲僧以此为命露倮倮赤洒洒没可把行但行坐但坐饥来喫饭寒来向火直饶恁么未称衲僧不见白云师翁有言有时碓觜生花有时佛面百丑李公醉倒街头自是张公喫酒灯笼皱断眉头露柱呵呵拍手且道露柱拍手成得箇甚么边事参上堂举云门道释迦老子与天帝释X在中庭里相争佛法甚闹乃云这老汉好与三十拄杖且道过在甚么处诬人之罪以罪加之上堂举僧问临济如何是三眼国土济云我共汝入净妙国土中着清净衣说法身佛又入无差别国土中着无差别衣说报身佛又入解脱国土中着光明衣说化身佛杲顾视大众云还见临济老汉么若也未见径山为你指出法身报身化身咄哉魍魉妖精三眼国中逢着笑杀无位真人上堂举兴化谓克宾维那曰汝不久为唱导之师宾云不入这保社化云汝会了不入不会不入宾云总不恁么化便打云克宾维那法战不胜罸钱五贯设饡饭一堂来日化自白槌云克宾维那法战不胜罚钱五贯设饡饭一堂仍须出院云居舜云大冶精金应无变色其柰兴化令行太严不是克宾维那也大难承当总似而今泛泛之徒翻转面皮多少时也杲云云居恁么道未免抝曲作直径山即不然要作临济烜赫儿孙直须翻转面皮始得上堂举三圣云我逢人即出出则不为人卓一下云贼身巳露放过不可兴化闻云我逢人即不出出则便为人又卓一下云巳露贼身不可放过大凡宗师决断是非要得开人眼目不可一向盲枷瞎棒且道这两箇老汉有甚么过掷下云龙蛇易辩衲子难谩上堂有句无句如藤倚树碧眼胡儿不知落处且道落在甚么处蓦拈拄杖召大众曰看看直下来也急着眼觑掷下拄杖上堂举念法华与真园头侍立X风穴次穴问真云作么生是世尊不说说迦叶不闻闻真云鹁鸠树头啼意在麻畬里穴云你作许多痴福作甚么何不体究言句穴问念云你作么生念云动容掦古路不堕峭然机穴云你何不看念法华下语杲云山僧当时若见这老汉恁么道深掘一坑一时埋却更牵牛从上踏过却须放出真公出一头始得山僧恁么道且不是抑强扶弱亦不是杜撰差排你若识得鹁鸠树头鸣意在麻畬里便识得动容扬古路不堕峭然机这两转语毕竟是一耶是二耶若道是一为甚么风穴只肯念法华不肯真园头若道是二争柰落霞与孤鹜齐飞秋水共长天一色参上堂僧问一百二十日夏巳满出门或有人问如何是径山道底且作么生答他曰径山曾道甚么来曰争柰唤作竹篦则触不唤作竹篦则背曰你作么生会僧喝一喝云三十年后大有人笑在曰何必三十年后即今大有人笑你乃云寻常向你诸人道唤作竹篦则触不唤作竹篦则背不得向举起处承当不得向意根下卜度不得下语不得良久或有人问毕竟如何向他道也无毕竟也无如何正当恁么时四楞塌地掇在诸人面前眼辨手亲底一逴逴得便能罗笼三界提拔四生其或未然自是你诸人根性迟钝且莫错怪径山好上堂举僧问六祖黄梅意旨甚么人得祖云会佛法人得僧云和尚还得否祖云我不得僧云和尚为甚么不得祖云我不会佛法乃召大X众云还见祖师么若也不见径山为你指出蕉芭蕉芭有叶无丫忽然一阵狂风起恰似东京大相国寺里三十六院东廊下北角头破袈裟毕竟如何归堂喫茶岁节秉拂举僧问镜清新年头还有佛法也无清云有僧云如何是新年头佛法清云元正启祚万物咸新僧云谢师答话清云山僧今日失利又僧问明教新年头还有佛法也无教云无僧云年年是好年日日是好日为甚么却无教云张公喫酒李公醉僧云老老大大龙头蛇尾教云山僧今日失利杲乃云二尊宿一人向高高峰顶立不露顶一人向深深海底行不湿脚是则也是未免有些誵讹今夜或有人问杲上座新年头还有佛法也无只向他道今日一队奴仆在茶堂里村歌社舞弄些神鬼直得点胸尊者恶发把钵盂峯一掷掷过恒河沙世界之外惊得憍陈如怕怖慞惶倒骑露柱跳入担板禅和鼻孔里撞倒舒州天柱峰安乐山神忍俊不禁出来拦胸搊住云尊者你既称阿罗汉出三界二十五有尘劳超分段生死因甚么有许多无明被这一问不胜懡㦬却回佛殿里第三位打坐依旧点胸点肋道天上天下惟我独尊自云住住杲上座他问新年头佛法为甚么一向虗空里打筋斗说脱空谩人良久云杲上座今夜失利秉拂举三圣道我逢人即出出则不为人兴化道我逢人即不出出则便为人真净和尚云这两箇老古锥窃得临济些子活计各自分疆X列界气冲宇宙使明眼人只得好笑杲乃云真净老人大似欺诬亡没杲上座即不然豁开三要三玄路坐断须弥第一峰且道在三圣分上耶在兴化分上耶具眼者辩取智鹏初持钵至焦山时成枯木与照阐提俱嗣道楷先后得法未甞相识成问鹏曰宝峰有何言句鹏举照自题肖像曰两洗淡红桃萼嫩风摇浅碧柳丝轻白云影里怪石露绿水光中枯木春咦你是何人成曰今日方知此老亲见先师来鹏遂请益成曰岂不见法眼拈夹山境话曰我二十年祇作境会鹏乃契悟乃曰元来恁么地曰汝作么生会曰春生夏长秋收冬藏曰直须保任鹏应诺后出世衡州花药丁巳迁婺州天宁冯楫号济川遂宁人自壮岁徧参后依清远一日同远经行法堂偶童子趋庭吟曰万象之中独露身远拊楫背曰好聻楫于是契入丁巳除给事谒宗杲特丐祠坐夏径山榜其室曰不动轩一日杲陞座举药山参石头马祖得悟因缘杲拈罢楫随至方丈曰适来和尚所举因缘某理会得了曰你如何会曰恁么也不得苏嚧娑婆诃不恁么也不得㗭哩娑婆诃恁么不恁么总不得苏嚧悉哩娑婆诃杲印以偈曰梵语唐言打成一块咄哉俗人得此三昧开封白云寺僧有文通慧者其师甞令掌盥盆一日偶有市鲜者濯于盆文怒击之遽陨因潜奔华州总持寺久之为长老一日忽谓其徒曰二十年前一段公案今日当了众问故曰日X午当自知遂趺坐以待时张浚统兵至中有一卒持弓矢至法堂瞪目视文将射之文笑曰老僧相待久矣卒曰素未识面今见而恚心不可遏即欲相戕何耶文语以昔故卒说偈曰冤冤相报何时了劫劫相缠岂偶然不若与师俱解释如今立地往西天视之巳立化矣文即索笔书偈曰三十三年飘荡做了几番模样谁知今日相逢却是在前变障书毕泊然而化妙总丞相苏颂之孙女年十五忽自念曰吾身生从何来死复何去良久脱然有得长适毗陵许氏厌世浮荣一意禅寂遍参名宿正信巳具偶夫许寿源官嘉兴宗杲至郡源具斋以迎总出礼拜无一言杲退谓冯楫曰许司理阁中曾见神见鬼但未遇本色钳鎚如万斛舟置之绝潢断港莫能转动曰何言之易耶曰他若回头定须别也次日道俗请杲说法总与会杲痛诋诸方异见邪解听者骇顾总独喜见眉睫下座总请道号杲以无着号之示偈曰尽道山僧爱骂人未曾骂着一箇汉只有无着骂不动恰似秦时𨍏轹钻既骂不动为什么似𨍏轹钻具眼者辨明年随众坐夏径山一日杲上堂举药山参石头马祖因缘总豁然顿彻杲下座楫便随至方丈自陈悟处杲举似总总曰妙总曾见郭象註庄子识者以为庄子註郭象杲见其语异因举巖头婆子话问之总答偈曰一叶扁舟泛渺茫呈桡舞棹别宫商云山水月俱抛却赢得庄周蝶梦长杲欲激其远到但默而X不顾一日正危坐间忽然大悟洞见杲平日委曲相为处不觉抚掌厉声曰这老贼这老贼遂呈颂云蓦然筑着鼻头伎俩氷消瓦解达磨何必西来二祖枉施三拜更问如何若何一队草贼大败杲亦印以偈曰汝既悟活祖师意一刀两段直下了临机一一任天真世出世间无剩少我作此偈为证明四圣六凡尽惊扰休惊扰碧眼胡儿犹未晓一日杲总入室杲问古人不出方丈为甚么却去庄上喫油餈曰和尚放妙总过妙总方敢通箇消息曰我放你过你试道看曰妙总亦放和尚过曰争柰油餈何总喝一喝而出于是名闻诸方时道颜首众与一千七百衲子咸以偈饯其归且贺法门之得人冯楫犹未之信舟过无钖问曰婆生七子六箇不遇知音祇这一箇也不消得便弃水中径山老师称道人理会得如何理会曰巳上供通竝是诣实楫大惊思净钱塘喻氏子出家早讲法华后专念佛暇则畵阿弥陀像人唿为喻弥陀畵必于净室寂想见弥陀光明乃下笔或问净能畵弥陀何不参禅曰平生只解念弥陀不解参禅可柰何伹得五湖风月在太平何用动干戈儿时游西湖多宝山輙作念曰异日当镌此石为佛后果为弥勒像侍郎薜公问弥勒见在天宫说法凿石奚为答曰咄哉顽石头全凭巧匠修只今弥勒佛莫待下生求绍兴七年冬端坐七日一心念佛漠然化去道谦参宗杲禅师X道谦建宁人初依克勤既从宗杲及杲领径山令谦往长沙通紫巖居士书谦自谓我参禅二十年无入头处更作此行复废岁月意欲无往友人宗元叱曰不可在路便参禅不得也去吾与汝俱往谦不得巳而行在路泣语元曰我参禅殊无得力处今又途路奔波如何得相应去曰你但将诸方参得底悟得底圆悟妙喜为你说得底都不要理会途中可替底事我尽替你只有五件事替不得你须自家支当曰五件何事曰着衣喫饭疴矢放尿駞箇死尸路上行谦言下领旨及通书归杲于半山亭望见便曰这汉和骨头都换了也谦闻曰老汉验人处应不让释迦宗元号竹原建宁连氏子久依杲分座西禅丞相张浚帅三山以数院迎之不就归旧里结茅号众妙园智才住山以清苦莅众衲子敬畏戊午八月望俄集众书偈曰戊午中秋之日出家住持事毕临行自已尚无有甚虗空可覔其垂训如常二十三日再集众示问曰涅槃生死尽是空华佛及众生竝为增语汝等诸人合作么生众皆下语不契才喝曰苦苦复曰白云涌地明月当天言讫辗然而逝法忠禅师住胜业法忠结茅衡岳栖迟二十余年或数日不食或连宵不卧发长不剪衣敝不易故禅会唿为忠道者常跨虎出游儒释望尘而拜枢密柳仲古镇长沙以胜业延忠檄诸禅劝请忠闻而宵遁追踪至定明兰若挝X鼓致忠于座缁素罗拜忠慨然说偈曰咄哉黄面老将法付王臣林下无心客官差逼杀人昔闻其言今见其事下座曳杖趋胜业领住持事荐福悟本访道谦悟本自云门参侍宗杲至泉南小溪英俊毕集本独不受印可私谓弃已遂欲发去杲知语之曰汝但专意参究如有所得不待开口吾巳识也既而有闻本入室谓之曰本侍者参禅许多年逐日只道得不会本诟曰这小鬼你未生时我巳三度霍山庙里退牙了繇兹益锐志参狗子无佛性话一夕将三鼓倚殿柱昏𥧌间不觉无字出口吻间忽尔顿悟后三日杲归自郡城本趋丈室足才越阃未及吐词杲遽曰本胡子这回方是彻头寻首众于径山逮散席访道谦于建阳菴谦举保宁颂五通仙人因缘曰无量劫来曾未悟如何不动到其中莫言佛法无多子最苦瞿昙那一通我爱他道如何不动到其中既是不动如何到看他古人得了等闲拈出来自然抓着人痒处曰因甚却道最苦瞿昙那一通曰你未生时吾巳三度霍山庙里退牙了也于是相顾大笑令人本明号明室自机契克勤徧参名宿皆蒙印可庚申二月望亲书三偈寄草堂清微露谢世之意旬末别亲里而终偈曰不识烦恼是菩提若随烦恼是愚痴起灭之时须要会鹞过新罗人不知不识烦恼是菩提净华生淤泥人来问我若何为喫粥喫饭了洗钵盂莫X管他莫管他终日痴憨弄海沙要识本来真面目便是祖师一木叉道不得也又下死道得底也又下死毕竟如何不许夜行投明须到成都范县君嫠居岁久常坐不卧闻克勤住昭觉往礼拜请示入道因缘勤令看不是心不是佛不是物是箇甚么久无所契泣告曰和尚有何方便令某易会曰有箇方便不是心不是佛不是物范于此有省曰元来恁么地近那觉菴道人祖氏建宁游察院之侄女幼志不出适留心祖道于克勤示众语下了然明白勤曰更须飏却所见始得自繇祖答偈曰露柱抽横骨虗空弄爪牙直饶玄会得犹是眼中沙仙州山吴十三每以己事扣诸禅及道谦归结茅于其左遂往给侍庚申三月日适然启悟呈偈曰元来无缝罅触着便光辉既是千金宝何须弹雀儿谦曰碎地折时真庆快死生凡圣尽平沉仙州山下呵呵笑不负相期宿昔心张九成字子韶号无垢其先开封人徙居钱塘幼时父积书坐旁命客就试成置卷歛袵曰精麤本末初无二致勿谓纸上语不足多下学上达某敢以圣贤为法诸老惊叹曰真奇童子也十四游郡庠闭阁终日不越户限比舍生穴隙视之则歛膝危坐对寘大编若与神明伍乃相惊服游京师从杨时学然心慕杨文公吕微仲诸名儒所造精妙皆从禅学中来于是往谒宝印楚明请问入道之要明曰此事惟念念不舍久久纯熟时节一到自然证入复举赵州X栢树子话令提撕久之无省辞谒善权清成问此事人人有分箇箇圆成是否曰然成曰为甚么某无箇入处清出袖中数珠示曰此是谁底成俛仰无对清复袖曰是汝底则拈取去才涉思惟即不是汝底成悚然一夕如厕忽闻蛙鸣豁然契悟不觉自举云如何是祖师西来意庭前栢树子大笑汗下被体遂述偈曰春天月下一声蛙撞破干坤共一家正恁么时谁会得岭头脚痛有玄沙癸丑魁多士宗杲说法径山成阅其语要叹曰是知宗门有人恨不一见久之会杲说法于天竺成三往不值暨杲报谒成但寒暄而巳庚申造径山一日与冯楫议及格物杲曰公祇知有格物不知有物格成茫然杲大笑成曰师能开谕乎曰不见小说载唐人有与安禄山谋叛者其人先为阆守有畵像在焉明皇幸蜀见之怒令侍臣以剑击其首时阆守在陜西首忽堕地成于是顿领征旨题济川不动轩壁曰子韶格物昙晦物格欲识一贯两箇五百杲肯之一日问曰前辈既得了何故复理会临济四料拣曰公之所见只可入佛不可入魔岂可不从料拣中去耶成遂举克符问临济至人境两俱夺不觉欣然杲曰余则不然曰师意如何曰打破蔡州城杀却吴元济成于言下得大自在甞曰成每闻径山老人所举因缘如千门万户不消一蹋而开或与联舆接席登高山之上或缓步徐行入深水之中非出常情之流莫知吾二人落处成了末后大X事实在老人处此瓣香不敢孤负他也道琼上饶人得法于泐潭祥公绍兴庚申冬信守以超化革律为禅迎为第一祖琼语专使曰吾初无意人间欲为山子正为宗派耳然恐多不能往受请巳取所藏泐潭绘像与木菴二字仍书偈嘱清泉亨老寄得法弟子慧山曰口嘴不中祥老子爱向丛林鼓是非分付雪峰山首座为吾痛骂莫饶伊顾专使曰为我传语侍郎行计迫甚不及修答声绝而化赵令衿居士谒宗杲禅师庚申冬赵令衿谒宗杲杲闻令击鼓入室衿欣然袖香趋之杲曰赵州洗钵盂话居士如何会衿曰讨甚么碗拂袖便出杲起搊住曰古人向这里悟去你为甚不悟衿拟对杲𢮁之曰讨甚么椀衿曰还这老汉始得张九成丁父艰谓径山老人道眼明彻超然生死之表而一众千七百人皆不为名闻精心学道宜饭此处以少慰先考之心乃于四月百日之期登山修崇杲陞座因说圆悟谓张昭远为铁刬禅山僧却以无垢禅为神臂弓遂说偈曰神臂弓一发透过千重甲仔细拈来看当甚臭皮韈又有神臂弓一发千重关鎻一时开吹毛剑一挥万劫疑情悉皆破之语秦桧疑其议己令言官论列言顷者妄议除三大帅事九成实为首径山僧宗杲和之遂敕九成居家持服服满别听指挥宗杲追牒责衡州性空妙普菴主入寂X妙普住青龙庚申冬造大盆穴而塞之修书寄雪窦持曰吾将水塟矣持答曰性空老人何快活只有三衣并一钵丛林端的死心儿见胆开谈心豁豁有时吹笛当言说一声吹落西江月桃华菴中快活时往往观者舞不彻甚道理能欢悦摇手向人应道别堪笑无人知此意尽道秤鎚硬似铁难谩惟有当行家为报临机莫漏洩壬戌持至见其尚存作偈嘲曰咄哉老性空刚要餧鱼鳖去不索性去只管向人说普笑曰待兄来证明耳令徧告四众众集普为说法要仍说偈曰坐脱立亡不若水塟一省柴烧二省开圹撒手便行不妨快畅谁是知音船子和尚高风难继百千年一曲渔歌少人唱遂盘坐盆中顺流而下众皆随至海濵普取塞戽水而回众拥观水无所入复乘流而往喝曰船子当年返故乡没踪迹处玅难量真风徧寄知音者铁笛横吹作散场其笛声呜咽顷于苍茫间见以笛掷空而没众号慕图像事之后三日于沙上趺坐颜色如生道俗争往迎归留五日阇维舍利大如菽者莫计双鹤盘旋空中火尽而去寿七十七持复悼以偈曰僧不僧俗不俗曾得死心亲付嘱平生知命只逍遥行道苦无清净福东西南北放痴憨七十七年揑怪足漆桶里着到波里涛洗浴箇中谁会无生曲随流去又流归莫是菴前恋笻竹阿呵呵老大哥快活谁人柰汝何法忠禅师传法印肃X印肃宜春余氏子号普菴生时隣人夜望其室祥光烛天远近相愕巳而莲生道周或见阡陌众益异之六岁梦一僧点其胸曰汝他日当自省既窹白母母视其点红莹大似世之樱珠遂许出家绍兴四年投寿隆院事贤和尚贤授以法华经肃曰诸佛元旨贵悟于心数墨循行何益于道贤甚器之癸亥闻法忠道望因辞贤游湘问万法归一一归何处忠竖拂示之肃便有省金大觉寺法庆初住泗州普照后迁嵩少破汴被虏北方牧牛次居东京因侍者读洞山录作愚痴斋侍者曰古人甚奇庆曰吾化后汝可唤之若能回来是有道力也皇统三年作颂曰今年五月初五四大将离本主白骨当风扬却占免檀那地土衣物尽付侍者斋僧始闻初夜钟声坐逝侍者曰昔约令唤遂唤三声庆应曰作么曰和尚何裸跣而去曰来时何有侍者欲强穿衣庆曰休留与后人曰正恁么时如何曰也只恁么复书一偈曰七十三年如掣电临行为君通一线铁牛𨁝跳过新罗撞破虗空七八片俨然而化寿七十三佛祖纲目卷第三十七之下X佛祖纲目X卍XXX佛祖纲目卷第三十八甲子已巳癸酉丙子辛巳癸未乙酉甲午庚戌乙卯丁巳辛酉癸亥清了禅师住补陀清了左绵雍氏子襁褓入寺见佛喜动眉睫年十八得度习经论领大意出蜀参丹霞子淳淳问如何是空劫以前自己了拟对淳曰你闹在且去一日登钵盂峯豁然契悟归白淳淳掌曰将谓你知有了便礼拜淳翼日上堂日照孤峰翠月临溪水寒祖师玄妙诀莫向寸心安便下座了直前曰和尚今日瞒某甲不得也淳曰你试举我今日底看了良久淳曰将谓你瞥地了拂袖便出出世住长芦未几卓菴补陀道行禅师住乌巨道行号雪堂处州叶氏子得度游方参清远闻举玄沙筑着脚指话遂大悟普照有一老僧每日诵大悲呪三百遍诸经呪亦然至夜又礼佛三百拜行见其波波刼刼不闲一日谓之曰何不一切放下答曰才放下便闲过行曰你若放下却不闲过因语众曰此X皆信力未充所以寻常向兄弟道不要上他机境如何谓之机境佛谓之机境法谓之机境而况文章一切杂事乎若守闲闲地自然虗而灵寂而妙如水上葫芦子荡荡地无拘无绊拶着便动捺着便转真得大自在也绍兴乙丑住衢州乌巨甞与净无染书曰比见禅人传录公拈古于中僧问赵州如何是佛殿里底拈云须知一箇髑髅里内有撑天拄地人窃疑传录之误决不是公语也何故盖杨岐子孙终不肯认箇鑑觉若认鑑觉阴界尚出不得何有宗门奇特事耶因此亦甞颂之颂曰不立孤危机未峻赵州老子玉无瑕当头指出殿里底刬尽茫茫三界华一日侍郎曾开待制程智道举东坡呈照觉偈问行曰此老见处何如行曰可惜双脚踏在烂泥里开曰师能为料理否行即对曰溪声广长舌山色清净身八万四千偈明明举似人二公相顾叹服行后示寂以后事委弟子教授汪乔年示偈曰识则识自本心见则见自本性识得本心本性正是宗门大病註曰烂泥里有剌莫道不疑好黎明沐浴更衣跏趺而逝阇维五色舍利烟所至处累然齿舌不坏守仁号且菴上虞人参道行一日闻行普说曰今之兄弟做工夫正如习射先安其足后习其法后虽无心以久习故箭发皆中喝一喝云只今箭发也看看仁不觉倒身作避箭势忽然省悟后住长芦学士吕正己甞问仁曰衣里藏珠是甚么人仁起抖擞曰一物也无正己X唯唯仁赠偈曰君今亲切到长芦抖擞衣衫一物无此去逢人如有问但言风急浪花麤正己亦献偈曰鍼芥相投宿有缘千年孤立雪庭寒禅人若问前程事万里长安到不难东明迁得法于慕喆晚居沩山真如菴一日阅楞严经至如我按指海印发光有僧侍傍指以问曰此处佛意如何曰释迦老子好与三十棒僧曰何故曰用按指作甚么僧又曰汝暂举心尘劳先起又作么生曰亦是海印发光僧当下欣然曰许多时蹉过今日方得受用也明辩佛眼法嗣住安吉州道场家风严冷初机多惮之室中甞垂问学者曰猫儿为甚么爱捉老鼠又曰板鸣因甚么犬吠又曰蚯蚓为甚么化为百合作达磨赞曰昇元阁前懡㦬洛阳峰畔乖张皮髓传成话杷只履无处埋藏不是一番寒彻骨争得梅花扑鼻香道行一见大称赏曰先师犹有此人在只消此赞可以坐断天下人舌头自是衲子奔凑一日葛待制胜仲携客造辩室坐论天地一指万物一马滚滚不巳辩若不闻仲疑而问曰师谓何如辩笑而不答良久厉声唤待制仲仓皇应诺辩曰天地一指万物一马仲欣然曰须是和尚始得辩临终登座拈拄杖于左边卓一下曰三十二相无此相于右边卓一下曰八十种好无此好僧繇一笔畵成志公露出草藁又卓一下顾大众曰莫懊恼直下承当休更讨下座归方丈俨然趺坐而逝火后收灵骨舍利塔于仙人山朱熹字元X晦号晦菴婺源人少年不乐读时文因听一尊宿谈禅直指本心遂悟昭昭灵灵一着年十八从刘子翚游翚意其留心举业搜之筴中惟大慧语录一帙而巳甞致书道谦曰向蒙妙喜开示从前记持文字心识计较不得置丝毫许在胸中但以狗子话时时提撕愿投一语警所不逮谦答曰某二十年不能到无疑之地后忽知非勇勐直前便是一刀两段把这一念提撕狗子话头不要商量不要穿凿不要去知见不要强承当熹于言下有省有久雨斋居诵经诗曰端居独无事聊披释氏书暂息尘累牵超然与道居门掩竹林幽禽鸣山雨余了此无为法身心同晏如甞曰看来佛氏之学与吾儒甚相似如云有物先天地无形本寂寥能为万象主不逐四时凋扑落非他物纵横不是尘山河及大地全露法王身看他是甚么样见识今区区小儒怎生出得他手宜其为他麾下也又曰今人多言为事所夺有妨讲学此是不能使船嫌曲溪耳遇富贵就富贵上做工夫遇贫贱就贫贱上做工大语有之假使铁轮顶上旋定慧圆明终不失世间万事颠倒迷妄躭嗜恋着无一不是戏剧真不堪着眼也瑞巖和尚每日间常自问主人翁惺惺否自答曰惺惺今时学者却不如此然熹恨释氏末流輙昌言排之晚年目盲叹曰六祖真圣人也刘子翚字彦冲号屏山参宗杲杲示法语曰这箇道理只为太近远不出自家眼睛里开眼处便剌着X合眼处亦不欠少开口处便道着合口处亦自现成拟欲起心动念当渠早巳蹉过十万八千了也翚作十论或问朱熹屏山十论之作全以死生为言似以此为大事熹曰他本是释学只是翻腾出来说许多话耳后翚得微疾即谒家庙与亲朋诀论修身出世之要居两日而殁王十朋字龟龄乐清人绍兴中魁多士幼甞梦游天台石桥看一石碑有神僧数百出迎指朋示众曰彼前身严首座也曾写此碑后亲到石桥与梦中所见之境无异一日问道行曰先佛说法观根发言依言立义禅门乃拨去文字谓至道不可以理求真理不可以识解既拨去文字复刊藏教流通何耶行曰经是佛语以心为宗心若不明惟认佛语欲以理求识解譬如说食终不能饱净昙禅师入寂净昙号无竭得法圆玑出世住育王绍兴丙寅夏辞众檀归付院事四众拥视昙挥扇久之书偈曰这汉从来没缝罅五十六年成话杷今朝死去见阎王剑树刀山得人怕打一圆相曰嗄一任诸方钻龟打瓦收足而化阇维舍利如霰而下泉州尊胜有朋甞疏楞严维摩等经学者宗之每疑祖师直指之道故多与禅衲游一日谒开元琦迹未及阃心忽领悟琦出遂问座主来作甚么曰不敢贵耳贱目曰老老大大何必如是曰自是者不长曰朝看华严夜读般若则不问如何是当今一句曰日轮正当午曰闲言语X更道来曰平生仗忠信今日任风波然虽如是祇如和尚恁么道有甚交涉须要新戒草鞋穿曰这里且放你过忽遇达磨问你作么生道朋便喝琦曰这座主今日见老僧气冲牛斗曰再犯不容琦拊掌大笑蕴能初参大沩瑃瑃问上座桑梓何处曰西川曰我闻西川有普贤菩萨示现是否曰今日得瞻慈相曰白象何在曰爪牙巳具曰还会转身么能提坐具绕禅床一匝瑃曰不是这箇道理能趋出一日瑃为众入室问僧黄巢过后还有人收得剑么僧竖起拳瑃曰菜刀子曰争柰受用不尽瑃喝出次问能黄巢过后还有人收得剑么能亦竖起拳瑃曰也只是菜刀子曰杀得人即休遂近前拦胸筑之瑃曰三十年弄马骑今日被驴子扑宗印亦瑃嗣住山后一日普说罢召众曰诸子未要散去更听一颂乃曰四十九年一场热閧八十七春老汉独弄谁少谁多一般作梦师去来兮梅梢雪重言讫下座倚杖而逝祖元禅师住能仁祖元初住连江福严菴绍兴已巳春移住鴈山能仁上堂鴈山枯木实头禅不在尖新语句边背手忽然摸得着长鲸吞月浪滔天法忠以荷负宗教为已任然亦不恡去留故自胜业至大沩迁五剎复住黄龙绍兴已巳太尉邢孝扬施金为造寿塔于芗原洞才毕工方丈后白光上腾群鹊飞鸣忠顾之笑曰吾将行矣索笔书偈云六十六年游梦幻中浩歌归去X撒手长空书毕复谓众曰后事可依灵源遗范言讫瞑目而寂正贤潼川陈氏子习经论过目成诵义亦顿晓时称为经藏子出蜀历参尊宿后扣清远一日入室远举殷勤抱得旃檀树语声未绝贤顿悟远曰经藏子逗漏了也自是与贤商确渊奥因手书真牧二字授之已巳住南康归宗道震初从子淳游得洞上宗旨呈偈曰白云深覆古寒巖异草灵花彩凤衔夜半天明日当午骑牛背面着靴衫淳深器之然震自以为碍弃依善清一见契合日阅藏经一夕闻晚参鼓罢出经堂举头见月遂大悟亟趋方丈清望见即为印可寻出世三迁至百丈道大显着绍兴已巳有律师妄踞黄龙禅衲散去主事者走钱塘求承宣王继先书达洪帅坚命震住持既而主事请致书谢继先震让曰若王公为佛法故何谢之有况吾与之素昧平生主事恧缩而退李邴字汉老任城人官翰林学士后拜参知政事醉心祖道有年闻宗杲力排默照为邪禅心疑且怒过杲观听值杲方示众举赵州栢树子话垂语曰庭前栢树子今日重新举打破赵州关特地寻言语敢问大众既是打破赵州关为什么特地寻言语良久曰当初只道茅长短烧了方知地不平邴忽领悟谓杲曰无老师后语几合蹉过别后以书咨决杲答书略曰示谕自到城中着衣喫饭抱子弄孙色色仍旧既无拘滞之情亦不作奇特之想宿习旧障亦稍轻微三复斯语欢喜踊X跃此乃学佛之验也傥非过量大人于一笑中百了千当则不能知吾家果有不传之妙若不尔者疑怒二字法门尽未来际终不能坏使太虗空为云门口草木瓦石皆发光明助说道理亦不柰何方信此段因缘不可传不可学须是自证自悟自肯自休方始彻头公今一笑顿亡所得夫复何言后邴病将革以偈寄弥光曰曩岁曾经度厄津深将法力荷云门如今稍觉神明复拟欲酬师不报恩光答曰胡床稳坐巳通津何处还寻不二门八苦起时全体现不知谁解报深恩邴得报阅罢而逝吴伟明字元昭邵武人久参真歇得自用三昧为极致甞䟦所施华严梵行品自言于梵行品有悟入处宗杲见之笑曰此人只悟得箇无梵行而巳巳被邪师印破面门了也云门若见须尽力救他明遂至长乐随众入室杲曰公所悟者永嘉所谓豁达空拨因果莽莽荡荡招殃祸耳又为引梵行品中错证据处曰若依此引证谓无梵行是真梵行则是谤大般若入地狱如箭射明闻之心疑当晚入室杲问狗子无佛性话明才拟答杲便打遂留咨参一日杲曰不须呈伎俩直须啐地折嚗地断方敌得生死若只呈伎俩有甚了期即辞去道次延平忽然契悟连书数颂寄杲皆室中所问者有曰不是心不是佛不是物通身一串金鎻骨赵州亲见老南泉解道镇州出萝卜杲证以偈曰通身一串金鎻骨堪与人天为轨则要识临济小厮儿便是X当年白拈贼弥光问杲据颂了得生死否曰了得了不得问取元昭处及光往访和偈曰通身一串金鎻骨正眼观来犹剩物纵使当机觌面提敢保居士犹未彻复送书杲曰学士相见尽如和尚所说杲曰大众且道说箇甚么咦疑杀天下人刘子羽字彦修出知永嘉问道于杲杲曰僧问赵州狗子还有佛性也无州云无但恁么看羽后乃于栢树上发明有颂曰赵州栢树太无端境上追寻也大难处处缘杨堪系马家家门首透长安佛智端裕禅师入寂端裕住育王绍兴庚午十月初示微疾至十八日首座请遗训裕曰尽此心意以道相资语绝而逝火后目睛舌齿不坏舍利无算黄冠罗肇常平日问道适外归独无所获翘诚哀请方与客食咀嚼有物吐哺则舍利也大如菽色若琥珀好事者持去遂再拜于阇维所闻香奁有声亟开所获如前而差红润成都范县君嫠居岁久常坐而不卧闻克勤住昭觉往礼拜请示入道因缘勤令看不是心不是佛不是物是箇甚么久无所契县君泣告曰和尚有何方便令某易会勤曰却有箇方便不是心不是佛不是物县君于此有省乃曰元来得恁么近那曾开居士参慧远禅师绍兴辛未曾开参慧远问如何是善知识曰灯笼露柱猫儿狗子曰为甚赞即欢喜毁即烦恼曰侍郎曾X见善知识否曰三十年参问何言不见曰向欢喜处见烦恼处见开拟议远震声便喝开拟对远曰开口底不是公开罔然远召曰侍郎向甚处去也开勐省点头说偈曰咄哉瞎驴丛林妖孽震地一声天机漏泄有人更问意如何拈起拂子噼口截远曰也祇得一橛知府葛郯字谦问号信斋少擢上第躭心禅悦初谒无菴全究即心即佛话久无契入请曰师有何方便使某得入曰居士太无厌生适慧远来居剑池郯举全语请为众普说远曰即心即佛眉拖地非心非佛双眼横蝴蝶梦中家万里子规枝上月三更留旬日而返一日全举不是心不是佛不是物郯豁然有省说偈曰非心非佛亦非物五凤楼前山突兀艳阳影里倒翻身野狐跳入金毛窟全肯之即遣书呈远远报曰此事非纸墨可既居士能过我当有所闻也遂复谒远远迎之曰居士见处止可入佛境界入魔境界犹未得在郯礼拜远正容曰何不道金毛跳入野狐窟郯乃顿领甞问诸禅曰夫妇二人相打通儿子作证且道证父即是证母即是淳熈八年感疾一夕忽索笔书偈曰大洋海里打鼓须弥山上闻钟业镜忽然扑破翻身透出虗空召僚属示之曰生之与死如昼与夜无足怪者若以道论安得生死若作生死会则去道远矣语毕端坐而化景深禅师入寂景深住智通绍兴初归宝藏巖以事民其衣壬申二X月示微恙乃曰世缘尽矣三月十三为众小参仍说偈曰不用剃头何须澡浴一堆红𦦨千足万足虽然如是且道向上还有事也无遂歛目而逝印肃禅师住慈化绍兴癸酉印肃住慈化甞言舍家出家当为何事披缁削发本属何因若不报国资家虗负皇恩若不导化檀那枉作释子楮衣粝食脇不沾席者十有二年一日诵华严论至达本情亡知心体合豁然大悟徧体汗流曰我今亲契华严境界矣遂示众李公长者于华严大经之首痛下一槌击碎三千大千世界如汤沃雪不留毫发许于后进者作得滞碍普菴老人一见不觉吞却五千四十八卷化成一气充塞虗空方信释迦老子出气不得之句然后破一微尘出此华严经徧含法界无理不收无法不贯便见摩耶夫人是我身弥勒楼台是我体善财童子是甚茄子文殊普贤与我同参不动道场遍周法界悲涕欢喜踊跃无量大似死中得活如梦忽醒良久云不可说不可说又不可说始信金刚经云信心清净即生实相实相既生妄想相灭全体法身徧一切处方得大用现前即说偈曰揑不成团拨不开何须南岳又天台六根门首无人用惹得胡僧特地来一日举似心斋圆通二子云达本情亡知心体合汝作么生会二人相顾笑云未达明日各呈颂肃题云据宗眼看来句到意未到其体未合其情未亡乘便强占二词调曰X解佩令明眼人觑着三十拄杖不饶为什么如此不合雪上加霜其一云先天先地何名何样阿曼陀无物比况触目菩提自是人不肯承当且轮回滞名着相圆融法界无思无想庐陵米不用商量血脉才通便知道击木无声打虗空尽成金响其二云栢庭立雪一场败阙了无为当下休歇百匝千围但只这孤圆心月不揩磨镇常皎洁无余无欠无听无说韶阳老祇得一橛十圣三贤闻举着魂消胆裂惟普菴逈然寂灭冯楫禅学精深晚年专修净业率道俗作系念会后知卭州所至宴晦无倦有偈曰公事之余喜坐禅少曾将脇到床眠虽然现出宰官相长老之名四海传绍兴癸酉秋预报亲知期以十月三日报终至日令后厅置高座见客如平时辰巳间降堦望阙肃拜请漕使摄卭事着僧衣履踞高座嘱官吏道俗各宜向道扶持教门建立法幢漕使请曰安抚去住自繇如此何不留一颂以表罕闻楫张目索笔书曰初三十一中九下七老人言尽龟哥眼赤书毕拈拄杖按膝而化楫以建炎后名剎教藏多残燬捐俸印施凡一百二十八藏有偈曰我赋躭痴癖视财等空虗不作子孙计不为声色娱所得月俸给惟将赎梵书庶使披阅者咸得入无余古佛为半偈尚乃舍全躯是以不惜财开示诸迷途借问惜财者终日较锱铢无常忽到日宁免生死无宗杲禅师寄颂昙华X初昙华参克勤勤入蜀指见绍隆未半载间通彻大法出世妙严历迁名剎两住归宗宗杲在梅杨见华垂示语极口称叹以偈寄曰坐断金轮第一峰千妖百怪尽潜踪年来又得真消息报道杨岐正脉通晓莹字仲温得法宗杲归憩罗湖杜门谢客因追忆畴昔丛林闻见或得于尊宿提唱或得于断碑残碣岁月浸久虑其湮坠遂会萃成编命曰罗湖野录宗杲禅师住阿育宗杲在衡阳士大夫数通书问道当轴者滋不悦绍兴庚午迁梅杨六年间远近摄化乙亥冬蒙恩自便丙子春离梅杨至灨州张九成自南安放还守永嘉杲维舟俟之既见剧谈宗旨未尝一言及往事时成有甥于宪者侍舅归新淦成令拜杲宪曰素不拜僧曰汝试扣之宪遂举中庸天命之谓性率性之谓道修道之谓教以问杲曰凡人既不知本命元辰下落处又要牵好人入火坑如何于圣贤打头一着不凿破曰师能为凿破否曰天命之谓性便是清净法身率性之谓道便是圆满报身修道之谓教便是千百亿化身成顾宪曰子拜何辞丞相张浚居长沙其母秦国夫人计氏名法真卧疾将亟曰妙喜老师今不复见也老婆有私恩未报浚凡三走价之宜春趣杲及至巳捐舘矣浚曰先妣愿供养和尚一年为报德之私遂舘光孝寺之东堂初法真少寡居屏去纷华蔬食礼诵杲遣道谦过浚真问径山和尚寻常如何X为人谦因举杲教人看狗子无佛性及竹篦子话且令暂辍礼诵专意看话得透话头则礼诵皆妙用真遂谛信一日忽洞然因自述悟缘及数偈呈杲有曰日逐看经文如逢旧识人勿言频有碍一举一回新杲见而肯之道颜号卍菴久参克勤微有省发洎勤还蜀嘱令依杲仍以书教曰颜川彩绘巳毕但欠点眼耳他日嗣其后未可量也杲居云门及洋屿颜皆在焉朝夕质疑方大悟丙子杲过九江守请住圆通三辞不获因举颜补其处诏杲住阿育王山十一月杲至明州开堂说法褁粮问道者万二千指百废具举冠于今昔张栻字敬夫浚之子甞问道颜曰见即便见拟思即差又作么生颜曰还问不知有栻曰知有时如何颜曰闻声见色只如常栻豁然有省乃留偈曰闻声见色只如常熟察精麤理自彰脱似虗空藏碧落曾无少剩一毫芒颜肯之后栻方疾革定叟求教栻曰蝉蜕人欲之私春融天理之妙语讫而逝学者称为南轩先生天童正觉禅师入寂正觉住天童前后三十年洞上一宗大着丁丑九月谒郡僚及檀度次谒越帅赵令詪与之言别十月七日还山翼日辰巳间沐浴更衣端坐告众顾侍僧索笔作书遗育王宗杲请主后事仍书偈曰梦幻空华六十七年白鸟烟没秋水连天掷笔而逝龛留七日颜貌如生诏谥宏智塔曰玅光净慈慧晖初叩真X歇微有所证后谒正觉觉举当明中有暗不以暗相遇当暗中有明不以明相覩问之语不契初夜定回往圣僧前烧香而觉适至晖见之顿明前话次日入室觉举堪嗟去日颜如玉却叹回时𩯭似霜诘之晖曰其入离其出微自尔无滞觉许为室中真子宗杲禅师开法径山绍兴戊寅宗杲主径山天下宿衲复集如初时杲年七十虽老接引后进不少倦室中甞举竹篦问僧曰唤作竹篦则触不唤作竹篦则背不得下语不得无语不得于意根下卜度不得飏在无事甲里不得于举起处承当不得良久不得作女人拜遶禅床不得拂袖便行一切总不得速道速道僧拟进语杲便打趂出有僧夺却竹篦杲曰夺却竹篦我且许你夺却我唤作拳头则触不唤作拳头则背你又如何夺更饶你道请和尚放下着我且放下着我唤作露柱则触不唤作露柱则背你又如何夺我唤作山河大地则触不唤作山河大地则背你又如何夺时有舟峯长老云和尚竹篦子话如籍没却人家财产了更要人纳物事杲曰你譬得极玅我真要你纳物事你无所从出便须讨死路去或投河或赴火𢬵得方始死得死了却缓缓地再活起来唤你作菩萨则欢喜唤你作贼汉则恶发依前只是旧时人所以道悬崖撒手自肯承当绝后再苏欺君不得到这里始契得竹篦子话近礼侍者默究竹篦话无所入求指示杲曰X你是福州人我说箇喻向你如将名品茘枝和皮殻剥了送在你口里只是不解吞礼不觉失笑曰和尚吞却即祸事后又问前日吞底茘枝只是你不知滋味曰若知滋味转见祸事杲肯之了明秀州陆氏子身长八尺腹大十围所至人必聚观初宗杲谪衡州州县防送甚严或以为祸在不测明为荷枷以行间关辛苦未曾少怠既至贬所衲子追随问道者率不下二三百人杲以斋粥不给且虑祸甞勉之令去明輙不肯以身任斋粥每肩栲栳行乞至晚即数十人为之荷米面薪蔬食用之属成列以归衲子虽多无不具足如是者十七年如一日杲复僧及住育王明甞在麾下杲室中不许衲子下喝明每入室必振声一喝而退杲一日榜方丈前云下喝者罚一贯钱明见之乃密具千钱于袖中至室中先顿于地高声一喝便出如是者数矣杲无如之何再榜曰下喝者罸当日堂供一中明见之即骤步往库司语曰和尚要十两金主事者不疑即与之乃遣行者随往方丈明袖之以入复顿于地高声一喝而退杲大骇入室罢徐问知其然为之一笑每语明曰你这肥汉如是会禅驴年也未梦见在然念其勤劬之久举令出住舒州投子迁住长芦衲子辐凑丛林改观杲住径山明来供施及饭大众洎归长芦杲送以偈曰人言棒头出孝子我道怜儿不觉丑长芦长老恁么来妙喜空费一张口从教四海妄流传野犴能作狮子吼孰X云无物赠君行喝下铁围山倒走德光新喻彭氏子母梦异僧入室惊窹有娠既生乃祖曰吾家世积德乃生此儿必光吾门因名德光相者曰是子伏犀贯顶出家必作法门梁栋年二十一闻人诵金刚经忽然通解白母曰适闻诵经身心欢喜世间万事真如梦幻力恳出家族不能夺遂散家赀苐存度牒僧具余悉以予其族剃染游方初参吉禅师吉问不是心不是佛不是物是甚么光罔措遂致疑通夕不𥧌次日诣方丈请益既不是心又不是佛又不是物毕竟是甚么望和尚慈悲指示吉震威一喝曰这沙弥要更我与你下註脚在拈棒噼嵴打出光于是有省自是徧参五十余员善知识终不自肯适宗杲领育王四海英才鳞集光亦与焉杲举唤作竹篦则触不唤作竹篦则背不得向举起处承当不得向意根下卜度速道速道光曰杜撰长老如麻似粟杲曰你是第几箇光曰今日捉败这老贼次年佛涅槃日因顶谒次自念佛常住法身何有生灭头未至地忽然契悟遽告杲杲曰你这回彻也杲再主径山拉以偕往阅夏暂至蒋山省昙华华称赏不巳移书与侍郎李浩曰光兄一自径山老叔印可如虎插翅留月余而归杲说偈以顶相付光曰有德必有光其光无间隔名实要相称非青黄赤白宗杲住径山谒张九成于庆善院成问曰某每于梦中必诵语孟何也杲举圆觉经曰繇寂静故十方世界诸如来心于中显现X如镜中像成曰非老师莫闻此论也成后设心六度不为子孙计因取华严善知识日供其二回食以饭缁流又甞供十六大天而诸位茶盃悉变为乳作偈颂曰稽首十方佛法僧稽首一切护法天我今供养三宝天如海一滴牛一毛有何妙术能感格试借意识为汝说我心与佛天无异一尘才起大地隔傥或尘销觉圆净是故佛天来降临我欲供佛佛即现我欲供天天亦现佛子若或生狐疑试问此乳何处来狐疑即尘尘即疑终与佛天不相似我今为汝扫狐疑如汤沃雪火消冰汝今微有疑与惑鹞子便到新罗国又颂黄龙三关曰我手何似佛手天下衲僧无口纵饶撩起便行也是鬼窟里走我脚何似驴脚又被黐胶粘着翻身直上兜率天巳是遭他老鼠药人人有箇生缘处铁围山下几千年三灾直到四禅天这驴犹自在旁边成生平一皮履阙裂亦不易衣服饮食麤恶尤甚或问性耶抑爱惜不妄用耶曰汝且道我用心每日在甚处若一一从头至足理会此形骸却费了多少工夫我不被他使且要我使他世人役役为此身所扰自早至夜应副他不暇特可为发一笑耳黄彦节居士参宗杲禅师黄彦节字节夫号妙德参宗杲于一喝下疑情顿歇杲以衣付之甞举首山竹篦话至叶县省近前夺得抝折掷向堦下曰是甚么山曰瞎节曰妙德到这里X百色无能伹记得曾作蜡梅绝句曰拟嚼枝头蜡惊香却肖兰前村深雪里莫作岭梅看金国教亨任城王氏子先是汴京慈济寺有僧名福安山居任城有年一日斋于芒山村倚树而化见梦于女弟冯曰我生于西陈村王光道家冯语其母及其子梦皆同诘旦至光道家亨母刘氏亦梦安来求寄宿是日亨果生拳右拇指同业闻之往问安公无恙亨孰视良久伸指而笑甞独卧空室诵摩诃般若波罗蜜其母惊顾襁褓声犹嗫嚅自幼不茹荤惟见僧行造门輙喜从之相者曰此儿必领僧万指十五游方参郑州宝公久无所入一日往睢阳宿赵渡忽马上忆击板因缘有省疑情不散将抵河津同行惊曰师兄此河津也亨下马悲喜交集归举似宝宝曰此僵卧人似欲转动耳曾看日面佛公案否亨笑曰儿时巳念得曰我只教人参诸方掉下底禅但再参去一日因云堂静坐忽闻板声霍然亲证呈颂曰日面月面星飞电转若更迟疑面门着箭咄宝遂印可曰吾谩汝不得也出世五坐道场后住中都潭柘归隐缺门复住济州普照方丈后丛树蓊郁中有一株高丈余群鸦以次来巢上下十二级如浮图状众贺曰和尚佛法将大振乎不数日奉旨主庆寿三年退居缺门河南知府请居少林徜徉嵩少者数年忽杜门谢客己卯秋七月日谓众曰汝辈各宜着力索笔书颂毕寂然而逝茶毗焰如莲花开合牙齿目睛不灰舍利无算X亨自儿时额有圆珠至是爆然飞去龙舒居士王日休述净土文王日休字虗中号龙舒为国学进士端静简洁博通群书训传六经诸子数十万言一旦捐之曰是皆业习非究竟法吾其为西方之归自是一意念佛年六十布衣蔬茹重趼千里以是教人风雨寒暑弗皇恤闲居日课千拜夜分乃𥨊面目奕奕有光见者知为有道之士绍兴辛巳述净土文十卷刊行于世刊时舍利流出于板印肃住南泉有蜀僧道存曾谒疎山得悟特往愍道者处印证徧历诸方求友罕有其人辛巳冬月冐雪到南泉肃一见喜曰此吾不请友也遂相征诘棒喝交驰心心密契存曰师再来人也大兴吾道非师其谁因指雪书一颂而别肃亦随后一句加三句遂成八颂存曰庭前雪子落纷纷总是吾家入道门行人到此宜回首免使从前业浪奔三世诸佛同此路百千方便一干坤净人若信平常事自有山翁样子存肃曰庭前雪子落纷纷妙触宣明应普门不是药山无用处权令庞老警儿孙总是吾家入道门无说说中闻不闻步步透关田地稳须弥𨁝跳撞崑崙行人到此宜回首此物元来处处有除非自已肯承当方信境缘无好丑免使从前业浪奔直入圆音普眼门宾主历然谁委悉不是通方莫与论三世诸佛同此路天无门兮地无户森罗万象一光吞历劫不曾少盐醋百千方便一干坤得者还须X皂白分珠体未明成五色举头鹞子过罗村净人若信平常事穿过髑髅连孔鼻多中一了一中多城东老母难回避自有山翁样子存家传祖代没分文南北东西无别有光明遍照独为尊孝宗赐宗杲法号幸巳宗杲退居明月堂壬午孝宗即帝位诏问佛法大意赐号大慧禅师妙总受大慧心印名闻诸方绍兴壬午有以礼部僧牒无着师号为施者总说偈受之遂祝发披缁应菴昙华禅师入寂昙华晚住天童远近奔凑时宗杲主径山叔侄相望往来憧憧必至二大士之门隆兴元年六月日临终或以辞世偈为请华曰吾甞笑诸方所为而自为之耶区处院事纤悉不遗奄然趺坐而化华于普说小参问答勘辨之属皆从容暇豫曲尽善巧而室中机辨操纵杀活尤号明妙饱参宿学一近槌拂亦汗下心死甞领徒典剎者伹晦匿名迹以得寓巾钵为幸至于行业高洁每当住持虽料理建置小物细故动为无穷计而纤毫不可意即飘然径去莫能回夺尝自言衲僧家着草鞋住院何至如蚖蛇恋窟勉励徒众不许放逸事事必身率之其将示寂也犹挂牌入室至夜分他日多类此密菴咸杰福州郑氏子母梦庐山老僧入舍而生自幼颕悟出家行脚徧参知识后谒昙华于衢之明果华孤硬难入屡遭诃责一X日华问如何是正法眼杰遽答曰破沙盆华颔之未几辞回省亲华送以偈曰大彻投机句当阳廓顶门相从今四载征诘洞无痕虽未付钵袋气宇吞干坤却把正法眼唤作破沙盆此行将省觐切忌便跺跟吾有末后句待归要汝遵后出世乌巨迁祥符蒋山华藏又诏住径山灵隐晚居太白南书记福州人久依昙华于赵州狗子无佛性话豁然契悟有偈曰狗子无佛性罗睺星入命不是打杀人被人打杀定华见喜其脱略侍郎李浩字德远号正信居士幼阅楞严经如游旧国志而不忘持橐昙华说法于明果浩投诚入室华揕其胸曰侍郎死后向甚么处去浩骇然汗下华喝出浩退参不旬日竟跻堂奥以偈寄同参严康朝曰门有孙膑舖家存甘贽妻夜眠还朝起谁悟复谁迷华见之称善有鬻胭脂者亦久参华颇自负浩赠以偈曰不涂红粉自风流往往禅徒到此休透过古今圈䙌后却来这里喫拳头大慧宗杲禅师示寂宗杲住径山隆兴元年七月日示微恙大众力请末后垂训杲嘱曰老僧来日无多汝等侍吾之久宜各随所缘以佛法为念莫负初志实吾所愿其语恳切众皆悲感十四日夜有大星陨于𥨊室之后流光有声杲闻微笑曰吾将行矣八月二日凌震法鼓震裂九日学徒环拥杲以手摇曳曰吾翼日始行至五鼓亲书遗奏及丞相张浚等书以外护吾宗为嘱仍示X参徒曰丛林自有常典切不可过仪小师不得披麻恸哭恐混世俗又口授诸嗣法云吾自夏及秋不美饮食虽无甚疾苦而幻体日见羸劣盖世缘止于此也汝既应缘一方宜坚持愿力以报佛祖恩是吾之望临行以数语为别各宜委悉及了贤等请偈杲厉声曰无偈便死不得也众复哀恳乃不得巳书偈付了贤呈大众云生也只恁么死也只恁么有偈与无偈是甚么热大投笔就𥨊吉祥而逝寿七十五夏五十八塔全身于明月堂之侧龙神戴白鸟兽哀号孝宗制赞曰生灭不灭常住不住圆觉空明随物现处诏以明月堂为妙喜菴赐谥普觉塔名宝光所赐御书建阁以藏全录八十卷诏入大藏流行蒋山善直初参杲于回鴈峰一日杲问上座甚处人曰安州人曰我闻你安州人会厮扑是否直便作相扑势杲曰湖南人喫鱼因甚湖北人着鲠直打筋斗而出杲曰谁知冷灰里有粒豆爆了明住长芦及宗杲化孝宗诏明补其处一日阳和王梦一异僧长大皤腹缓行而言欲化苏州一庄觉而异之未言也翼日明忽杖履徒步而至门者呵不止以白王王出见之遥望明与梦中无异遽唿其眷属出观之竝炷香作礼茶罢首言愿大王施苏州一庄以为径山供佛斋僧无穷之福王未有可否因令办斋斋毕便出更无他语时内外閧传施庄一事达于帝听会王入朝帝曰闻卿舍苏州庄与径山朕当为蠲赋税王谢恩归次X日以书至径山请明入城而明二日前先巳坐化矣自是王宴居窹𥧌之际或少倦交睫即见明在前语曰六度之大施度为先善始善终斯为究竟王即以庄𨽻本山其疏略曰特来谒郡王故意丁宁说冷处着把火大家相煖热两堂坐禅僧真箇修行彻心源湛如水嵴梁硬似铁等心供养渠因果岂虗设福慧自庄严共出轮回劫又偈曰做事须还烈汉拈起笔来便判若要功果完成切莫前思后算印肃禅师隐居南山印肃住慈化远近奔趋络绎于道有人赴总管府首肃为妖者府守李姓善雷术遂乘便道抵院谓肃曰借汝坛场施吾法事意欲驱雷以灭肃行之三日不应守抱惭辞去肃曰将天鼓相送遂以拄杖向空指画雷声大震电雹交作守乃投诚忏悔自后朝谒益众人事旁午隆兴二年秋肃恐魔恼乃以院事付其徒圆通任之潜往南山入定历岁余人无知者祖琇号石室撰隆兴佛运通论甲申论成行于世印肃禅师还慈化印肃隐居南巖楚人丁骥刘汝明因夜立望见南巖上毫光烛天曰此必师所居也于是次日相与披荆棘扪藤萝讨路至肃处但见龙吟虎啸向震崖谷二人及从者皆惊怖肃叱畜生且化身来休惊檀越俄有二童侍侧二人固请还寺教化众生肃遂还慈化道昌禅师住净慈X道昌住灵隐丙戌净慈虗席孝宗诏昌主之德光禅师住天宁德光自受心印名称奕奕干道三年李浩分符天台与光论道相契遂延住鸿福及迁天宁衲子云集普菴印肃禅师示寂印肃住慈化随宜说法至于广津梁崇塔庙伐怪木毁淫祠鬼神莫测其变化或问修何行业而得此肃当空画曰还会么曰不会曰止止不须说又甞自赞曰苍天苍天悟无生法谈不说禅开两片皮括地该天如何是佛十万八千干道五年七月日书偈于方丈西壁云乍雨乍晴宝象明东西南北乱云深失珠无限人遭劫幻应权机为汝清书毕跏趺而逝尼无着妙总禅师入寂隆兴改元舍人张安国守吴门适资寿虗席迎请妙总住持总受请大唱妙喜宗风干道六年七月十四日集众说偈毕撼之则巳去矣塟全身于无钖军将山之东后迁平江虎丘钟离松绍兴中进士干道庚寅奉祠吴门立宝积精舍畵九品莲台图同会者百人记曰光阴电掣因果影随勿肆情而造愆勿倚壮而废日瞻兹简易法门能即回光返照则不离当处超脱苦轮喻良能义乌人官太常寺丞所着有诸经讲义香山等集甞赋莲社诗云远公结社事清修永叡宗雷竝俊游千古空余旧名字白莲零落不胜秋前身我是比丘身处处名山有宿因何日尘缘X都扫尽重为香火社中人慧远禅师说法王宫慧远住灵隐辛卯正月二十日孝宗召对于宣德殿赐坐问如何免得生死曰不悟大乘道终不能免曰如何得悟曰本有之性以岁月磨之无不悟者曰悟后如何曰悟了始知陛下所问与臣所奏悉皆不是曰一切处不是如何曰脱体现前了无毫发可见之相上大悦远复曰古德道无所是是菩提曰即心即佛如何曰目前无法陛下唤什么作心曰如何是心远正身叉手而立曰只这是上又问德山临济机缘远一一陈之复曰悟后千句万句乃至一大藏教只是一句曰是那一句曰好语不出门曰不与万法为侣可参乎曰老庞致此一问惊天动地驱山塞海超古今脱是非离言说绝依倚如陛下至尊至贵大道本然曰得道者谁曰觉道之人随其器量浅深验在意表得底人他亦自知时节学佛者众机缘亦广恐劳圣听不敢具奏遂谢恩下殿可观字宜翁华亭戚氏子出家受具依车溪讲席一日闻举般若寂寥言下大悟曰如服一杯降气汤又见慧觉读指要至若不谓实铁床非苦变易非迁叹曰世间文字语言皆糠粃耳出世主嘉禾寿圣迁当湖德藏又迁祥符两载以疾复反当湖一室萧然人不堪之观曰松风山月此我无尽衣钵也干道七年秋丞相魏𣏌出镇姑苏请住北禅天台寺入院指法座曰胸中一寸灰X巳冷头上千茎雪未消老步只宜平地去不知何事又登高𣏌击节不巳魏𣏌字南夫寿春人累官参知政事笃信佛法每发愿祈来世为僧一日命丹青写为僧相揭之高堂请德光禅师作赞光赞曰身从果位中来位冠百僚之上只因熟处难忘故现比丘真相后𣏌将卒命诸子曰吾巳去当为我削发着袈裟以僧相殓之诸子遵命以三衣一钵投棺中龙舒居士王日休往生净土干道癸巳正月十日王日休往访赵省干借净室云道业办去时好乃书日课念佛积计九百十二万五百于壁又遍嘱诸人勉进道业有此后不复再见之语夜来读书罢如常礼念至三鼓忽厉声称阿弥陀佛号数声云佛来迎我言讫屹然立化邦人有梦二青衣引休向西行者自是家家供事云佛海慧远禅师入寂慧远住灵隐乙未秋示众曰淳熈二年闰季秋九月旦閙处莫出头冷地着眼看明暗不相干彼此分一半一种作贵人教谁卖柴炭向你道不可毁不可赞体若虗空没崖岸相唤相唿归去来上元定是正月半都下喧传而疑之丙申忽示微疾果以上元挥偈安坐而化偈曰抝折秤锤掀翻露布突出机先鵶飞不渡留七日颜色如生诏德光补住灵隐东山全菴齐巳邛州谢氏子法嗣慧远莲社道友请上堂云渐渐鸡皮鹤发父少而子老看看行步龙钟疑杀木X上座直饶金玉满堂照顾白拈贼岂免衰残老病正好着精彩任汝千般快乐渠侬合自繇无常终是到来归堂喫茶去惟有径路修行依旧打之遶但念阿弥陀佛念得不济事复曰恶这条活路巳被善导和尚直截指出了也是你诸人朝夕在径路中往来因甚么当面蹉过阿弥陀佛这里荐得便可除迷倒障拔犹豫箭截疑惑网断痴爱河伐心稠林浣心垢浊正心謟曲绝心生死然后转入那边擡起脚向佛祖履践不到处进一步开却口向佛祖言诠不到处说一句唤回善导和尚别求径路修行其或准前舍父逃走流落他乡撞东磕西苦哉阿弥陀佛觉阿日本国滕氏子得度受具习大小乘有声属商者自中都回极言禅宗之盛阿即奋然航海而来袖香至灵隐拜慧远远问其来阿輙书而对复书曰我国无禅宗惟讲五宗经论国主无姓氏号金轮王以嘉应改元舍位出家名行真年四十四王子七岁令受位今巳五载某等仰服禅师之名特诣丈室礼拜愿传心印以度迷津且如心佛及众生是三无差别离相离言假言显之禅师如何开示远曰众生虗妄见见佛见世界阿书曰无明因何而有远便打明年秋辞游金陵抵长芦江岸闻鼓声忽大悟旋灵隐述五偈辞远曰航海来探教外传要离知见脱蹄筌诸方参徧草鞋破水在澄潭月在天扫尽葛藤与知见信手拈来全体现脑后圆光彻太虗千机万机一时转妙处X如何说向人倒地便起自分明蓦然踏着故田地倒褁幞头孤路行求真灭妄元非妙即妄明真都是错堪笑灵山老古锥当阳抛下破木杓竖拳下喝少卖弄说是说非入泥水截断千差休指注一声归笛啰啰哩远称善归住叡山通嗣法书行机号简堂台州杨氏子年二十五弃妻孥出家晚参景元密有契证出应莞山刀耕火种单丁者十七年甞有偈云地炉无火客囊空雪似杨花落岁穷拾得断麻穿坏衲不知身在寂寥中每谓人曰某犹未稳在一日看斫树倒地忽大悟平昔碍膺之物泮然氷释未几住江州圆通陞座云圆通不开生药舖单单只卖死猫头不知那箇无思算喫着通身冷汗流淳熙丙申冬归住平田淳熙三年冬孝宗召德光入对选德殿问佛法大意留禁中观堂五宿赐号佛照问释迦入山修道六年而成所成何事光曰将谓陛下忘却松窓居士钱端礼入寂钱端礼字处和号松窓从景元发明已事丁酉秋示微恙修书召行机及国清瑞巖主僧有诀别之语机与二僧诣榻次礼起趺坐言笑移时即书曰浮世虗幻本无去来四大五蕴必归终尽虽佛祖具大威德亦不能免这一着子天下老和尚一切善知识还有跳得过者无盖为地水火风因缘和合暂时凑泊不可错认为已有大丈夫磊磊落落当用处把定立处皆真顺风使帆上下水皆可因斋庆赞去留自在此X是上来诸圣开大解脱一路涅槃门本来清净空寂境界无为之大道也今吾如是岂不快哉尘劳外缘一时扫尽荷诸山垂顾咸愿证明伏惟珍重置笔顾机曰某坐去好卧去好机曰相公去便了理会甚坐与卧耶礼笑曰法兄当为祖道自爱遂歛目而逝德光禅师住阿育德光住灵隐淳熙七年迁住阿育楚明嘉州李氏子初谒克勤勤问从上诸圣以何接人明竖起拳勤曰此是老僧用底作么生是从上诸圣用底明以拳便打勤亦举拳相交笑而出复谒宗杲杲问甚处来曰西川杲曰未出剑门与汝三十棒了也曰不合起动和尚杲深肯之会勤归蜀明依安民而大悟出世住雪窦淳熙七年孝宗召明入对问曰三教圣人本同此理曰譬如虗空东西南北初无二也曰但圣人所立门户异耳故孔子以中庸设教曰非中庸何以安立世间法华云治世语言资生业等皆与实相不相违背华严云不坏世间相而治出世间法曰今时士大夫学孔子者多只工文字语言不见夫子之道不识夫子之心惟释氏不以文字教人直指心源顿令悟入不乱于死生之际此为殊胜曰非独后世学者不见夫子之心当时颜子号为具体尽平生力量只道得箇瞻之在前忽焉在后如有所立卓尔竟捉摸未着而圣人分明八字打开向诸弟子曰二三子以我为隐乎吾无隐乎尔以此观之当时弟子尚不X识夫子心况今人乎张商英曰吾学佛然后能知儒此言实为至言曰朕意亦谓如此上又曰老庄何如人曰只是佛法中小乘声闻以下人葢小乘厌身如桎梏弃智如杂毒化火焚身入无为界正如庄子形固可使如藁木心固可使如死灰老子曰吾有大患为吾有身大乘人则不然度众生尽方证菩提正如伊尹所谓予天民之先觉者也予将以斯道觉斯民也有一夫不被其泽若已推而内之沟中也上大悦赐号宝印即日诏住径山上甞制原道论曰朕观韩愈原道因言佛老之相混三教之相绌未有能辨之者且文繁而理迂揆圣人之用心则未昭然矣何则释氏专穷性命弃外形骸不着名相而于世事自不相关又何与礼乐仁义然尚立戒曰不杀不淫不盗不饮酒不妄语夫不杀仁也不淫礼也不盗义也不饮酒智也不妄语信也如此于仲尼何远乎夫子从容中道圣人也所为孰非仁义又乌得而名焉譬如天地运行阴阳循环之无端岂有意春夏秋冬之别哉此圣人强名之耳亦犹礼乐仁义之别以设教治世不得不然也因其强名揆而求之则道也道也者仁义礼乐之宗也仁义礼乐固道之用也彼杨雄谓老氏槌仁义灭礼乐今迹老子之书其所宝者三曰慈曰俭曰不敢为天下先孔子曰温良恭俭让又惟仁为大老子之所为慈岂非仁之大者耶曰不敢为天下先岂非逊之大者耶至其会道则互相徧举X所举者清净宁一而于孔圣果背驰乎盖三教末流昧者执之自为异耳夫佛老绝念无为修心身而巳矣孔子教以治天下者特所施不同耳譬犹耒耜而织机杼而耕后世徒纷纷而惑固失其理或曰当如之何去其惑哉曰以佛修心以老治身以儒治世斯可也惟圣人为能同之不可不论也可观法师入寂可观住延庆复归当湖竹菴壬寅无疾而逝茶毗烟所到处皆舍利寿九十一腊七十八嗣法弟子宗印盐官陈氏子年十五具戒参学得竹菴之道隐雷峯毛氏菴住华亭普光秀州德藏复迁华亭超果苏之北禅移天竺灵山嘉定六年行化十二月日至松江谓其徒曰吾化缘毕此右脇而逝楚明禅师序圆觉经註孝宗註圆觉经癸卯二月遣中使賷赐径山楚明作序刊行明进颂曰古佛与今佛同一广长舌于无途辙中为物启途辙拨开千嶂云放出一轮月普令大地人言下悉照彻觉亦无可圆幻亦无可灭只此无亦无红炉一点雪稽首佛与佛字字无异说上览之大喜尤袤字延之梁溪人举进士闻释氏出世法见归宗禅师欲谋隐计朱熹寄诗有逃禅公勿遽且毕区中缘之句出守台州上临轩遣曰南台有何胜槩曰太平洪福国清万年曰闻石桥应真是五百强汉时忽出现卿以何法处之袤执拳曰臣有金刚王X宝剑在上喜书遂初老人赐之赵沨字文孺自号黄山东平人举进士性冲澹学道有所得仙和尚坐脱沨题曰识得从来觉性圆西归只履更翛然永嘉稳步曹溪路临济饱参黄檗禅桶底脱时无一物机轮转处有三玄火中留得一茎草依旧光明烁大千楚明禅师退居别峯楚明住径山淳熈戊申请老赐退居菴名曰别峯智䇿号涂毒天台陈氏子幼落发谒国清寂室光洒然有省次谒大圆圆问甚处来曰天台来曰见智者大师么曰即今亦不少曰因甚在汝脚跟下曰当面蹉过曰上人不耘而秀不扶而直一日辞去圆送之门拊䇿背曰宝所在近此城非实䇿颔之往豫章谒天游道经云居风雪寒路坐阅四十二日午初版声铿然豁尔大悟及造门游独指䇿曰甚处见神见鬼来曰云居闻版声来曰是甚么曰打破虗空全无靶鞆曰向上事未在曰东家暗坐西家厮骂曰崭然超出佛祖他日起家一麟足矣戊申诏住径山宝印楚明禅师入寂楚明退居别峯十一月到寺见智䇿与之诀别䇿问行日明曰水到渠成归别峯索纸书十二月初七夜鸡鸣时九字如期而化敕谥慈辩塔曰智光涂毒智䇿禅师入寂智䇿住径山壬子七月日将入寂陞座别众嘱门人以文祭䇿危坐倾听至尚飨为之一笑越两日沐浴X更衣集众说偈曰四大既分飞烟云任意归秋天霜夜月万里转光辉俄倾泊然而逝德光禅师住径山德光住阿育绍熈四年正月日诏迁径山光力辞上曰朝夕相见耳再对便殿进宗门直指德光禅师还阿育德光住径山庆元元年春再三恳请还阿育王山诏从之左丞范冲字致虗繇翰苑守豫章过圆通旻问曰冲行将老矣堕在金紫行中去此事稍远旻唿内翰冲应诺旻曰何远之有冲跃然曰乞师再垂指示旻曰此去洪都有四程冲伫思旻曰见即便见拟思即差冲豁然有省枢密吴居厚拥节归钟陵谒旻曰某日赴省试过赵州关因问前住讷老透关底事如何讷曰且去做官今不觉五十余年旻曰曾明得么曰八次经过常存此念然未甚脱洒在旻度扇与之曰请使扇厚即挥扇旻曰有甚不脱洒处厚忽有省曰便请末后句旻挥扇两下厚曰亲切亲切旻曰吉獠舌头三千里谏议彭汝霖手写观音经施旻旻拈起曰这箇是观音经那箇是谏议经曰此是某亲写旻曰写底是字那箇是经霖笑曰却了不得也旻曰即现宰官身而为说法曰人人有分旻曰莫谤经好曰如何即是旻举经示之霖拊掌大笑曰嗄旻曰又道了不得霖礼拜中丞卢航与旻拥炉次航问诸家因缘不劳拈出直截一句请师指示旻厉X声揖曰看火航急拨衣忽大悟谢曰灼然佛法无多子旻喝曰放下着抗应诺诺左司都贶问旻曰是法非思量分别之所能解如何凑泊曰全身入火聚曰毕竟如何会曰蓦直去贶沉吟旻曰可更喫茶么曰不必曰何不恁么会贶契旨曰元来大近旻曰十万八千贶占偈曰不可思议是大火聚便恁么去不离当处旻曰咦犹有这箇在贶曰乞师再垂指示旻曰便恁么去铛是铁铸贶顿首谢学士叶适字正则号水心甞以佛书条项太多相反处亦不少往问石巖琏琏曰佛以戒定慧为宗心境不感诸缘水流花开鸢飞鱼跃皆吾性真要在千差一照事理浑融日久月深真空妙智自印本心矣若能收视返听心外原无别佛不必问条项多言相反也适自是知归智廉居上虞化度寺初遍参宗门晚节一意西方庆元乙卯秋八月别众曰我梦中见阿弥陀佛大众国绕说法佛云诸善人等当须专心净业来生我国我见胜相往生必矣乃书偈曰鴈过长空影沉寒水无灭无生莲花国里书毕回身向西结印而逝崇岳禅师住灵隐崇岳号松源龙泉吴氏子年二十三弃家参宗杲于径山杲陞座称昙华为人径捷岳闻之不待旦而行既至入室终夜自举狗子无佛性话豁然有得即以扣华华举世尊有密语迦叶不覆藏岳曰钝置和尚华厉声一喝自是朝参夕扣华大喜说偈劝使祝发X既受具乃徧历江浙老宿入闽见安永一日辞永永举有句无句如藤倚树岳曰裂破永曰瑯琊道好一堆烂柴聻岳曰矢上加尖如是应酬数反永曰吾兄下语老僧不能过其如未在他日拂柄在手为人不得验人不得岳曰为人者使博地凡夫一超入圣域固难矣验人者打向面前过不待开口巳知渠骨髓何难之有永曰明明向汝道开口不在舌头上后当自知岳遂别去后之衢州见咸杰随问即答杰微笑曰黄杨禅尔一日杰入室问旁僧不是心不是佛不是物岳侍侧豁然大悟乃曰今日方会木菴道开口不在舌头上自是机锋不可触出世平江澄照嗣密菴屡迁名剎庆元三年灵隐虗席孝宗诏岳补处安永号木菴闽县吴氏子参鼎需一日入室需曰不问有言不问无言世尊良久不得向世尊良久处会随后便喝永倐然契悟作礼曰不因今日问争丧目前机需许之后住福州鼓山元聪福州朱氏子晦菴会中得心要众推为高弟庆元三年自雪峯被旨迁住径山师范字无准梓潼人姓雍氏九岁出家经书过目成诵绍熈甲寅冬受具戒乙卯出游至成都坐夏有老尧首座者瞎堂高弟范请益坐禅之法尧曰禅是何物坐底是谁范受其语昼夜体究一日如厕提前语有省丙辰辞去谒德光于育王光问何处人曰剑州人曰带得剑来么范随声便喝光笑曰这乌头子也乱做因范贫甚无资剃发故人以乌头X子目之未几谒松源于灵隐肯堂于净慈后谒祖先于平江西华秀峰有纯颠者入室次横讥不让先打至法堂且欲逐出范解之曰禅和家争禅亦常事何至如此先曰岂不闻道我肚饥闻板声要喫饭去聻范闻其语不觉白汗浃背逮先居灵隐第一座复往从之因侍先游石笋菴菴之道者请益曰胡孙子捉不住乞师方便先曰用捉他作什么如风吹水自然成纹范在侍旁平生碍膺之物顿释住后上堂云名不得状不得取不得舍不得只么得且道得箇甚么三人证龟成鼈祖先号破菴广安人姓王氏密菴杰法嗣学士张镃舍宅建寺曰慧云请先开山上堂云不是心不是佛不是物忍俊不禁为诸人作箇撇脱拄杖卓一下云流水暗消溪畔石劝人除却是非难肯堂名彦冲于潜盛氏子道颜法嗣张镃甞闻钟声悟道偈曰钟一击耳根塞赤肉团边去箇贼有人问我解何宗舜若多神面门黑陆游字务观官待制封渭南伯自号放翁参崇岳问曰心传之学可得闻乎岳曰既是心传岂从闻得游领解呈偈曰几度驱车入帝京逢僧一例眼双青今朝始觉禅家别说有谈空要眼听笑翁妙堪参净全禅师玅堪慈谿毛氏子出家受具初参崇岳次谒净全言下领旨全越州翁氏子字无用大慧杲法嗣崇岳禅师退居东菴X崇岳住灵隐六年法道盛行庆元六年上章乞老帝许之退居东菴松源崇岳禅师入寂崇岳退居东菴俄属微疾倡道犹不少废嘉泰二年八月日忽亲作书别诸公卿且垂二则语以验学者曰有力量人因甚擡脚不起开口不在舌头上及移书嗣法弟子光睦善开嘱以大法因书偈曰来无所来去无所去瞥转玄关佛祖罔措跏趺而逝佛照德光禅师入寂德光住育王谓产薄不足赡众遂以所赐及王臣长者所施之资置田岁增谷五千创数椽以自处号曰东菴掩关自娱接人不倦时许衲子入室嘉泰三年三月告众曰吾世缘将尽至十五问左右曰今日月半也左右曰然又二日索纸作遗书与平昔所厚者二十日早集众叙别皆法门旨要无半语及他事索浴更衣大书曰八十三年弥天罪过末后殷勤尽情说破趺坐而逝塔全身于菴后勅谥普慧宗觉塔曰圆鉴周必大字子充庐陵人拜右相封益公撰光塔铭曰我闻万生各具佛性人有未见见或未尽伟哉光公宿习戒定顿入悟门遂传心印福慧两足行解兼进巍巍孝宗见圣繇圣与师晤言谓发深省晚归东菴不倦接引八十三年报缘巳竟勿云镜明昔现今隐一物本无何用照映勿用谷虗有叩随应十方皆空何论销殒摘叶拈花系风捕影持问塔中解X颜微哂又曰法不孤起道不虗行续佛慧命必有其人其人谓谁佛照禅师是也佛祖纲目卷第三十八佛祖纲目X卍XXX佛祖纲目卷第三十九甲子乙丑戊辰己巳癸酉丁丑癸未乙酉戊子癸巳甲午丁酉辛丑癸丑巳未庚申癸亥佛光道悟禅师入寂金道悟兰州宼氏子年十六自愿出家父母不听乃不食数日遂许祝发后二年自临洮归宿于弯子店夜梦梵僧唤觉适闻马嘶豁然大悟归家喜不自胜吟唱云见也罗见也罗徧虗空只一箇告其母曰我拾得一物母于槖中寻索不见问是何物曰我是无始以来不见了底物其母不省他日欲游诸方乡人送者求颂有水流须到海鹤出白云头之句至熊耳果遇白云海先是人问海何不择法嗣海亦作颂有芝兰秀发独出西秦之语比悟至夜闻空中人言来X日接相公黎明海唿僧行令持香花接我关西弟子寺乃唐郭子仪建今渠自来住持也既至一言相契径付衣盂寺前甞有剽而杀人者来告急悟唿众擒之曰即汝是贼寻得其巢穴贼众请命悟与要言而释之数十年路不拾遗人以此益信是汾阳王云悟自后化行远迩甲辰海迁寂悟出世郑州普照复迁三乡竹阁菴时着白衣跨牛横笛于洛川人莫之测甞谓人曰道我是凡向圣位里去道我是圣向凡位里去道我不是圣不是凡才向毗卢顶上有些行履处泰和五年结夏临洮大势寺开圆觉经陞座偶曰此席止讲得一半去在至五月日晚参翼日早盥嗽毕唿侍者我病也寻药去侍者足未及门悟巳卧逝方丈上有五色云如宝盖中有红光如日者三可宣禅师住径山可宣蜀嘉定许氏子出家受具参安民悟旨诀嘉定庚午诏住径山远近辐辏宣悲夫重趼而来者穷其日力食息无所又于双谿之上筑室百间为接待菴济其所不及宋宁宗甞钖化城二大字赐号佛日钱象祖居士往生净土钱象祖字公相号止菴钱塘人参护国景元元曰欲究此事须得心法两忘乃可法执未忘契理亦非悟也曰才涉唇吻便落意思如何曰本自无疮勿伤之也祖涣然有得守金陵日专修净土创止菴高僧寮为延僧谈道之所嘉定元年拜左丞相辞归益进净X业四年二月示微疾书偈曰菡萏香从佛国来琉璃地上绝纤埃我心清净超于彼今日遥知一朵开后三日僧有问疾者祖曰我不贪生不怖死不生天不为人惟求生净土耳言讫跏趺而逝昝定国号省斋为州学谕专心念佛读净土诸经每月三八集僧俗讽经念佛嘉定四年梦青衣童告曰佛令召君三日当生彼国至日沐浴更衣念佛坐化真德秀字景元累官参知政事世称西山先生深于禅学甞云予读楞严经观世音以闻思修为圆通第一其曰初于闻中入流亡所所入既寂动静二相了然不生如是渐增闻所闻尽尽闻不住觉所觉空空觉极圆空所空灭生灭既灭寂灭现前若能如是圆拔一根则诸根皆脱于一弹指顷徧历三空即与诸佛无异矣陈贵谦官枢密使答真德秀问禅书略曰承问话头合看与否以某观之初无定说若能一念无生全体是佛何处别有话头祇因背觉合尘念念生灭佛祖方便令咬嚼无义味语然须彻见自已本地风光方为究竟此虽人人本有但妄想所覆若不痛加煅炼终不明净饶节字德操临川人以文章着称往来襄邓间尝令其仆守舍一日见仆归占对异常怪问之仆曰守舍无所用心开隣寺长老有道价特往请一转语忽尔开悟身心泰然无他也节叹曰汝能是我乃不能何哉径往白崖问道与其仆祝发为僧节法名如璧仆名如琳节自号倚松道人甞劝吕紫X薇专意学道诗云向来相许济时功大似频伽饷远空我巳定交木上座君犹求旧管城公文章不疗百年老世事能排两颊红好贷夜牕三十刻胡床趺坐究幡风刘昉字中明初为丞相府史积劳出为左殿直巳而叹曰为吏良苦吾将清吾中扃脱屣尘垢之外遂往州栖止东山僧坊沙门道觉诧曰吾然膏油于如来前三十年矣胜利当无涯曰异乎吾所闻修行之子以身为檠以戒为膏油以心为然器照一切无明古所称然灯佛也居百日别去后于南康伽蓝尸解有里人至东都见昉葛裘卖药于市问曰先生尸解何至此耶曰无则入有解乃归真吾家常事耳子何讶焉陆沅号省菴任福建提举居甞持法华经晨起即澡浴焚香目不他瞬首倡偈曰盥手清晨贝叶开不求诸佛不禳灾世缘断处从他断劫火光中舞一回然后开卷又甞阅大藏参究少林心宗修撰刘克庄字潜夫号后村有十释咏其达磨咏曰直以心为佛西来说最高始知周孔外别自有英豪李纯甫字之纯别号屏山承安中进士性嗜酒中岁始学佛遍观佛书能悉其精奥甞赋杂诗云颠倒三生梦飞沉万劫心干坤头至踵混沌古犹今黑白无真色宫商岂至音维摩嬾开口枝上一蝉吟空译流沙语难参少室禅泥牛耕海底玉犬吠云边仰峤圆茶梦曹山放酒颠书生眼如月休被衲僧穿所着有鸣道集说凡二百十七篇X藏叟善珍禅师入寂善珍字藏叟泉州吕氏子落发受具谒妙峰善于灵隐入室悟旨出世里之光孝历迁名剎后住径山嘉定丁丑五月日入寂寿八十三夏六十印简侍中观沼禅师印简字海云宁远宋姓子生而神悟七岁父授以孝经开宗明义章简曰开者何宗明者何义父惊异于是礼中观沼为师年十一纳具戒十二沼乃听参问诲之曰汝向后把文字语言一一扫除惟身心若枯木死灰今时及尽功用纯熟悟解真实大死一场休有余气到那时节瞥然自肯方与吾相见简受教习定一日扶沼行沼曰法灯禅师道看他家事忙且道承谁力汝作么生会简将沼手一掣沼曰这野狐精简曰喏喏沼曰更须别参年十三元兵破宁远见简俾歛髻简曰若从国仪则失僧相也蒙旨如故年十八元兵再下四众逃散简侍沼如故沼曰吾迫桑榆汝方富有春秋何当玉石俱焚宜自逃遁简泣曰因果无差死生有命安可离师苟免乎沼察其诚阴嘱曰子向去朔漠有大因缘吾与子俱北渡矣城降元帅史天泽载于黄犊车经年至赤城中和璋禅师传法印简庚辰五月日中观沼将迁寂书偈曰七十三年如掣电临行为君通一线泥牛飞过海东来天上人间寻不见客曰师几时行曰三日后至六月初一果无疾X而逝阇维收顶骨舍利供养沼既殁印简乞食看塔一夜闻空中召简名简瞥然有省乃迁入三峯道院复闻人告曰大事将成行矣毋滞于此黎明䇿杖之燕过松舖值雨宿于巖下因击火大悟自扪面曰今日始知眉横鼻直信道天下老和尚不𥧌语明日至景州见本无玄玄问从何所来曰云收幽谷曰何处去曰月照长松玄点首曰孟八郎便恁么去也简诺诺趋出过泃州遇宿儒张子真问上人何不安住简曰河里无鱼市上取初沼临终简问某甲当依何人了此大事沼嘱曰贺八十去迨入燕至大庆寿寺乃省前谶于是径谒中和璋璋先一夕梦异僧䇿杖径趋方丈踞师子座天明谓知客曰今日但有旦过当令来见老僧及晚简至璋笑曰此衲子乃夜来所梦者曰简不来而来作么生相见曰参须实参悟须实悟莫打野榸曰某甲因击火迸散乃知眉横鼻直曰吾此处别曰如何表信曰牙是一口骨耳是两边皮曰将谓别有曰错简喝曰草贼大败璋休去次日璋举临济两堂首座齐下喝僧问还有宾主也无济曰宾主历然汝作么生会曰打破秦时镜磨尖上古锥龙飞霄汉外何劳更下槌曰汝只得其机不得其用简便掀禅床璋曰路途之乐终未到家简与一掌曰精灵千载野狐魅看破如今不直钱璋打一拂子曰汝只得其用不得其体简进前曰青山耸寒色月照一溪云曰汝只得其体不得其智曰流水自西东落X花无向背曰汝虽善语言三昧要且没交涉简竖起拳复拍一拍当时丈室震动璋曰如是如是简拂袖便出明日命掌记复以向上钳鎚勘验应答皆契一日谓曰汝今巳到大安乐地宜善护持吾有如来正法眼藏祖师涅槃妙心密付于汝毋令湮没简掩耳而出即授以颂曰天地同根无异殊家山何处不逢渠吾今付与空王印万法光辉总一如万松行秀禅师评唱天童颂古元移剌楚材晋卿初参圣安澄屡将古尊宿语缘中所得者叩之澄间有许可者及晋卿罢官功名之心束之高阁求祖道愈亟遂再访澄澄多翻案不然所见晋卿甚惑澄从容谓曰昔公位居要地又儒者多不谛信佛书惟搜摘语缘以资谈柄故予不敢苦加钳鎚耳今揣君之心果为本分事以问予予岂得犹袭前愆不为苦口乎予老矣素不通儒不能教君有万松老人者儒释兼备宗说精通君可见之于是晋卿谒松杜绝人迹屏斥家务废𥨊忘餐者几三年松始为印可以湛然居士从源目之自后晋卿扈从元帝至西域因贻书松请评唱天童颂古百篇开发后学间关七年癸未始成松名行秀雪巖法瑞嗣曹洞宗师范禅师住径山师范自得法祖先后历主名剎绍定庚寅诏住径山住二十年号法席全盛至温字其玉号全一邢州X郝氏子幼聪敏异常儿六岁祝发年十五参万松博记多闻论辨无碍松命为侍者凡松偈颂法语一闻輙了遂得法焉常以侍者代应对机锋不可犯太保刘秉忠长温一岁少时相得欢甚忠厌世故思学道温劝之为僧后忠为元世祖知遇荐温可大用得召见与语大悦将授以官弗受曰天下佛法流通臣僧之愿富贵非所望也宪宗命印简主释教诏天下作资戒会温持旨宣布中外而辅成之刘秉忠字仲诲瑞州人曾大父任邢州节度副使遂为邢人风骨秀异志气凌爽不羁家贫为节度府令史以养其亲一日因案牍事有不惬意投笔叹曰吾家奕世衣冠今乃汩没为刀笔吏乎丈夫不得志于世当求出世间事耳即弃去隐于武安山巖谷间草衣木食以求其志天宁寺虗照招致为僧命掌书记后游云中住南堂值印简被召过云中要忠与俱既至谒世祖于潜底应对称旨世祖神武英断每临战阵前无坚敌忠甞赞之以天地好生为德佛氏慈悲济物为心方便救护所全活者不可胜计印简禅师说法大庆寿印简住大庆寿寺一日于廊下逢数僧简问第一僧曰那里去曰赏花去简便打问第二僧那里去曰礼佛去简亦打问第三僧那里去曰那里去简亦打问第四僧那里去僧无语简亦打问第五僧那里去曰覔和尚去曰覔他作么曰待打与一顿曰将什么来X打曰不将棒来打简连打四下曰这掠虗汉众皆走简召曰诸上座众回首简曰是什么玅峯善禅师传法宗鍪宗鍪庐陵王氏子自号友云从幼喜学禅坐世纲不能羁年十二出家十九薙发受具二十二参方闻玅峯善阐化灵隐往依之善峻拒以验其志久乃得参堂勇愤自誓越三白如一日端平乙未佛涅槃日善上堂拈拄杖云释迦老子来也诸人还见么微妙净法身具相三十二放下拄杖云见你诸人不会入涅槃去也鍪于言下大悟印简住庆寿孔子之后袭封衍圣公元措者渡河谒简请复曲阜庙祀简为言于忽都护曰孔子善稽古典以大中至正之道三纲五常之礼性命祸福之原君臣父子夫妇之伦治国齐家平天下正心诚意之本教人自孔子至此袭封五十一代继承祀事未甞有缺忽都护遂命复袭封爵简复以颜孟相传孔子之道及习周孔儒业者令其子孙不绝亦皆获免差役余居士古杭人号放牛居士宋淳祐间参无门开道者豁然大悟甞曰大聪明人才闻此事便以心意识领解所以认影为真到腊月三十日眼光欲落时向阎老子道待我澄心摄念却与你去断不可也须是急参急悟又曰佛法如海皆从细流而入如人破竹才透一节其余皆迎刃而解不劳余力予自小便有此志参访江湖名人与诸方禅者打一世口鼓自谓佛法止如此便都放X倒了后参见无门开公佛眼禅师凡开口便被他噼面门截住连道不是不是退而思之许多年下功夫岂无欢喜处也曾零零碎碎悟来终不服无门道不是不是及见臭菴遂扣之吾师得无门甚么见解敢对人天颠倒是非曰我在无门座下无法可得无道可传只得两箇字予问两字如何说曰不是不是予因此而知无门老人为人处一点恶水不曾轻洒着人予虽不敏被臭菴连状领过抱屈不少因述是非关曰直指人心见性成佛回光返照逈绝遮拦才拟思量白云万里逢人品藻遇物雌黄重古轻今贵耳贱目任伊卜度沉吟未梦见是非关在作么生透且看又曰安吉州沈道婆问有因果否予曰有问参学人实有悟处师家故言不是有因果否曰佛法不顺人情岂无因果百丈错答一转语五百生堕野狐身佛说一切法为度一切心我无一切心何用一切法曰是非关有几句曰有四句曰四句样么生举曰第一句有是有非则不可第二句无是无非又不可第三句是是非非也不可第四句非是是非亦不可若得离此四句始见本地风光曰我离得否予曰你离不得曰人人有分我何离不得曰嫁鸡逐鸡飞嫁狗随狗走曰如何是本地风光曰月子湾湾照几州几人欢乐几人愁曰不问这箇风光曰问那箇本地风光曰无男女相底曰既无男女相底问甚是非关曰别有向上事也无曰有曰如何是向上事曰马蝗丁X住鹭鸶脚你上天时我上天道冲禅师住天童道冲号痴绝武信荀氏子少长从进士业弃受释氏学游成都习经论以名相厌人复弃去绍熈壬子出崃回翔荆楚间时崇岳住饶之荐福径造其庐以岁饥不受会曹源生出世玅果冲才入门闻语有省参堂俾侍香朝从夕游老拳痛棒不少贷平生知见至是多无影响曹源徙龟峰冲复侍行久之以偈辞游浙有曰尚余穷相一双手要向诸方痒处爬至杭时岳主灵隐门严户峻八阅月不获入室或以失士告岳曰我巳八字打开挂搭他自是他当面蹉过了冲闻其语彻见曹源嘻笑怒骂皆为人善巧方便出世嘉禾光孝迁蒋山迁雪峰嘉熙庚子诏住天童育王虗席冲又摄住持事往来说法两山间护必烈参印简禅师己亥冬复起印简主庆寿壬寅护必烈迎赴帐下问佛法大意简初示人天因果次以种种法要开其心地王生信心求受菩提心戒复问佛法中有安天下之法否曰包含法界子育四生其事大备于佛法境中此四大洲如大地中一微尘许况一四海乎若论社稷在生民之休戚休戚安危在乎政政不离心我释迦氏安天下之法在王法正论品理固昭然非难非易惟恐王不能尽行也王大悦奉以师礼临别王问佛法此去如何受持曰信心难生今巳生善心难X发今巳发务要护持专一不忘元受菩提心戒不见三宝有过恒念百姓不安善抚绥明赏罸执政无私任贤纳谏一切时中常行方便皆佛法也简既辞有一恶少年肆言谤讪以佛法不足信王欲正其罪专使白简简回启曰明镜当台妍丑自现神锋在掌赏罸无私若以正念现前邪见外魔杀之可矣然王者当以仁恕存心乃可王益敬焉宗鍪禅师结菴佛顶宗鍪自投机玅峰后辞归峰嘱曰深山里结箇茅菴去淳祐癸卯登东山佛顶峰扪萝披榛得修山主古寺基扫虎狼狐兔之迹以居焉木食㵎饭夙夜危坐或雪寒无宿火啖昌歜数寸度日口占偈曰山僧有分住烟萝无米无钱莫管他水似琉璃山似玉眼前尽有许来多继是稍疏泉垦荒以自给舂炊樵给皆躬为之久之学众日集不数年矗然一丛席因袭旧名榜曰龙济清凉寺云峰寄法衣并自题肖像以付鍪曰玅峰孤顶草离离横按竹篦三尺銕只许佛顶龙济知父子不传真秘诀鍪甞书门以俟来参曰除却眼耳鼻舌身意那箇是你自已若也道得许你亲见龙济来其或未然且居门外郑清之字德源四登相位端平间召用正人多清之之力甞作劝修净土文谓今之学佛者不过禅教律究竟圆顿莫如禅非利根上器神领意解者则未免堕顽空之失研究三乘莫如教非得鱼忘筌因指见月者未免钻故纸X之病护善遮恶莫如律非身心清净表里一如者则未免自缠缚之苦总而观之论其所入则禅教律要其所归则戒定慧不繇禅教律而得戒定慧者其惟净土一门乎方念佛时口诵心维诸恶莫作岂非戒系念净境幻尘俱灭岂非定念实无念心花湛然岂非慧人能屏除万虑一意西方则不施棒喝而悟圆顿机不阅大藏经而得正法眼不持四威仪中而得大自在不垢不净无尘无脱当是时也孰为戒定慧孰为禅教律我心佛心一无差别此修净土之极致也吴潜字毅夫号履斋理宗朝拜相甞谓僧曰昔文殊告世尊曰我初入不思议三昧系心一缘所谓系心一缘如日观月观眉间毫相与鼻准白之类事虽浅近理实幽微如赵州云老僧十二时惟粥饭二时是杂用心沩山问嬾安云汝十二时当作何务安云牧牛沩云作么生牧安云一回入草去蓦鼻拽将来此皆系心一缘也自后尊宿又生巧玅方便令学者看话头如狗子佛性麻三斤干屎橛青州布衫庭前柏树之类都是理路不通处教人取次看一则看来看去疑来疑去十二时中常不放舍忽然鼻孔喷地一下即是当人安身立命处此皆系心一缘之证据也潜于法门得大自在临终预知时至语人曰吾将逝矣夜必雷雨巳而果然作诗端坐而逝笑翁妙堪禅师入寂玅堪住育王淳祐八年三月入寂寿七十二初道冲X住天童淳祐甲辰有旨移住灵隐居亡何伐鼓辞众归隐金陵育王虗席朝论以大觉故家不轻𢌿付特召冲于隐所三返卒不奉诏无准师范禅师入寂师范住径山理宗甞召见仍宣诣慈明殿陞座上垂帘而听以所说法要示参政陈贵谊谊奏云简明直截有补圣治乃赐佛鑑禅师号先是范去寺四十里筑室数百楹接待云水赐额万年正续又西数百武结菴一区为归藏所淳祐戊申秋筑室明月池上榜曰退耕乞老于朝而旧疾适作己酉三月旦日陞堂示众曰山僧既老且病无力得与诸人东语西话今日勉强出来从前所说不到底尽情向诸人面前抖擞去也遂起身抖衣云是多少十五日集两班画后事亲书遗表及遗书十数言笑谐谑如平时医者诊视次范谓曰你未识这一脉在十八日黎明索笔书偈曰来时空索索去也赤条条更要问端的天台有石桥移顷而逝塟全身于正续之侧塔曰圆照道冲禅师住径山道冲隐居金陵淳祐己酉京兆尹赵公请冲开山于吴之法华冲将领事而勅牒住径山之命继至冲谓不赴法华则不信重违君命则不恭失恭与信何以为后学法乃幡然而起留法华踰月即登径山痴绝道冲禅师入寂庚戌三月道冲手书龛纪并遗书且曰无准忌在三X月十八日吾以十五日行不能办香修供矣说偈书赞嬉笑言论如平时侍僧以遗偈请麾斥不顾巳而笑谓侍者曰末后一句无可商量只要箇人直下承当即命笔书辞众十四日上堂语至夜分起坐移顷而逝寿八十二腊六十一茶毗舍利五色者无数祖钦禅师住龙兴祖钦住潭州龙兴自叙五岁出家见本师与宾客交谈便知有此事十六为僧十八行脚锐志要出来究明此事在双林铁橛远会下从朝至暮不出户庭纵入众寮至后架袖手当胸徐来徐往更不左右顾目前所视不过三尺初看狗子无佛性话忽于念头起处打一箇返观这一念当下氷冷直是澄澄湛湛不动不摇坐一日如弹指顷都不闻钟鼓之声十九在灵隐挂搭见玅峰善善死石田继席颕东叟在客司我在知客司见处州来书记说道钦兄你这工夫是死水不济事动静二相打作两橛参禅须是起疑情大疑大悟小疑小悟不疑不悟须是疑公案始得他自不菴会下来不菴是松源之子说话终是端正我当下便改话头提箇干屎橛一味东疑西疑前面生涯都打失从朝至暮昏散交攻顷刻净洁也不能得闻天目和尚久侍松源是松源的子遂移单过净慈挂搭时与七箇兄弟结甲坐禅两年不展被脇不沾席外有修上座漳州人每日在蒲团如箇铁橛子相似地上行时挺起嵴梁垂两臂开两眼亦如箇铁橛X子我要与亲近说话东来西去西来东去如是二年更不可得一日忽自思量我办道又不得入手身上衣裳又破碎皮肉又消烁不觉泪流痛自鞭䇿曰从古至今悟道无数岂我独无夙种乎且请假归乡自此一放都放了两月后再来参假又从头整顿一日在廊庑中经行忽遇修远望之觉怡怡然自得遂近前问曰去年要与你说话你只管避我如何修曰真正办道人无剪爪之工更与你说话在他遂问我做处如何与他从头说一遍且曰即今昏散打併不去修曰有甚么难自是你不勐烈须是高着蒲团竖起嵴梁教他节节相拄尽三百六十骨节八万四千毛窍併作一箇无字与么提起更讨甚么昏散来我便依他做工夫不觉昏散两忘身心一片如银山铁壁三昼夜不交睫至第三日午后在三门下如坐而行忽又遇修问你在此作甚么曰办道修曰你唤甚么作道遂不能对转加迷闷即欲归堂坐禅又见首座谓曰你但大开了眼看是甚么道理我被提这一句即便抽身归堂才上蒲团面前豁然一开如地陷一般呈似人不得非世间一切相可喻不胜欢喜便下单寻修修在经案上才见我来便合掌道且喜且喜遂握手到门前柳堤上行一转俯仰天地间森罗万象眼见耳闻向来所厌所弃之物与无明烦恼昏沉散乱元来都是自已玅明真性中流出半月余动相不生可惜不遇大手眼尊宿与我打併不合向这里X坐住谓之见地不脱碍正知见每于中夜睡着泯无梦想时打作两橛古人有窹𥧌一如之语又却透不得眼若不睡诸梦自除心若不异万法一如之说又都错会了公案有义路者则理会得无意味难于下口者又却都会不得虽在无准先师会下许多年每遇入室陞座无一语打着心下事经教语录上亦无一句可解此病如是碍在胸中者又十年一日在天目山佛殿前行忽然擡眸见一株古栢触着向来所得境界和底一时飏下碍膺之物扑然而散如闇室中出在白日自此不疑生不疑死不疑佛不疑祖方始得见径山老人立地处正好三十拄杖何故若是大力量大根器底人那里有许多曲折德山见龙潭于吹灭纸烛处便道穷诸玄辨若一毫置于太虗竭世枢机似一滴投于巨壑自此拈一条白棒掀天掀地那里有近傍处水潦和尚被马祖一踏便道百千法门无量玅义尽向一毛头上识得根源高亭见德山招手便乃横趋你辈后生晚进若欲咨参箇事步趋箇事须是有这箇标格具这箇气槩始得若是我说底都不得记一箇元字脚记着则悞你平生钦又甞拈临济三顿棒公案至捋虎须后乃云临济被黄檗打三顿拄杖尽大地风飒飒地暨乎末后向大愚肋下筑三拳间不容发所谓以器传器以金博金且道与二祖立雪齐腰末后礼达磨三拜是同是别若向这里定当得出许你会一句中具三玄一玄中具X三要至于有时夺人不夺境有时夺境不夺人有时人境两俱夺有时人境俱不夺当甚椀脱丘后来白云和尚颂云一拳拳倒黄鹤楼一趯趯翻鹦鹉洲有意气时添意气不风流处也风流且道这一颂落在黄檗边临济边汝等诸人于此缁素得出许你明大法其或未然山僧也有一颂东君有令不虗行三顿乌滕太险生龙得水时增意气虎逢山色长威狞海云印简禅师入寂印简住庆寿丁巳闰四月日说偈毕谓众曰汝等少喧吾欲偃息侍僧急唿主事人至简吉祥泊然而逝茶毗获舍利无算谥佛日圆明大师原妙立限学禅原妙号高峰吴江徐氏子母梦僧乘舟投宿而孕才离襁褓喜趺坐遇僧入门輙爱恋欲从之游年十五出家薙染受具习天台教二十更衣入净慈立三年死限学禅一日父兄寻访巍然不顾元癹思八土波国人秘密伽陀一二千言过目成诵遍咨名宿尽通三藏元世祖龙潜时癹思八知真命有归驰驿径诣王府世祖特加尊礼戊午释道订正化胡经宪宗诏癹思八剖析是非道不能答自弃其学上大悦原玅参断桥玅伦禅师己未原玅请益断桥妙伦伦令参生从何来死从何去话于是脇不至席口体俱忘或如厕惟中单而出或发函忘扃鐍而去时同参僧显慨然曰吾巳事弗克办曷若辅之有成朝夕护侍惟谨原玅参祖钦禅师祖钦寓北磵塔原玅特往参叩妙方问讯插香钦便打出闭却门一再往始得亲近乃问巳前做处妙一一供吐钦当下悉与勦除令看无字自此日日参叩钦忽问阿谁与你拖箇死尸来声未绝即打如是者不知其几玅扣愈䖍祖钦禅师传法原妙祖钦迁处州南明辛酉二月原妙从径山归堂梦中忽忆断桥所举万法归一一归何处话疑情顿发三昼夜目不交睫至第六日随众诣三塔讽经擡头忽覩五祖演和尚真赞末两句云百年三万六千朝反覆元来是这汉蓦然打破拖死尸之疑解夏至南明X钦问阿谁与你拖箇死尸到这里妙便喝钦拈棒妙把住云今日打原妙不得曰为甚打不得妙拂袖便出翼日钦问万法归一一归何处曰狗䑛热油铛曰你那里学这虗头来曰正要和尚疑着钦休去偃溪广闻禅师入寂广闻字偃溪侯官林氏子得度受具游方历访尊宿后参天童浙翁琰鍼芥难投自知未及再参于双径琰笑迎曰汝来耶一夕坐檐间闻更三转入室曳履而蹶如梦忽醒翼朝造室琰举赵州洗钵盂话闻将启吻琰遽止之平生疑情当下氷释绍定戊子出世小净慈历迁名剎所至革弊支倾广容徒众景定四年六月日入寂浙翁琰台州周氏子幼岐嶷颕悟迈伦径山石桥散席诏琰补其处作维摩赞偈曰毗耶示疾放憨痴添得时人满肚疑不是文殊亲勘破这些毛病有谁知又甞书惩私篇略曰此书真阎老子殿前一本赦书也今之诸方道眼不知若何果能受持此书则他日大有得力处浙翁每以此举示于人璨隐山亦云常住金谷除供众外几如鸩毒住持人与司其出入者才沾着则通身溃烂律部载之详矣古人将钱就库下回生姜煎药盖可见今之踞方丈者非但刮众人钵盂中物以恣口腹且将以追陪自已非泛人情又其甚则剜去搜买珍奇广作人情冀迁大剎只恐他日铁面阎老子与你计算原肇通州潘氏子生而有异薙染受具参浙翁琰琰问何X处人曰淮人曰泗洲大圣为什么在扬州出现曰今日又在杭州撞着曰且得没交涉肇徐曰自远趋风琰以肇警敏欲大激发未容其参堂才见便云下一转语来肇拟开口琰即喝肇以颂呈末句云空教回首望长安琰曰这里是什杖所在曰谢和尚挂搭始就入室之列巳而命掌记琰殁肇出世光孝历迁名剎以至径山岁歉僧残未几楼阁矗霄云衲踵至栯堂禅师山居诗千丈巖前倚杖藜有为须极到无为言如悖出青天滓行不中修白璧玼马喻岂能穷万物羊亡徒自泣多岐霞西道者眉如雪月上敲门送紫芝人间红日易西斜万巧施为总莫夸剖出无瑕方是玉畵成有足即非蛇拳伸夜雨青林蕨心吐春风碧树花世念一毫融不尽功名捷径在烟霞白云影里呵呵笑地老天荒更不疑樵径有霜寻药冷石窓无月了经迟青羝夜雪怜苏武黄犬西风叹李斯千古青编在天下流芳遗臭更繇谁念念心心不得住胡为自抱百年忧虗空有体须亲证定慧无门莫妄修睡起碧天三丈日诗成青树一声鸠双林大士分明说会取桥流水不流与境不干诸境尽更将何事入思量观河不改初年见种菊惟期晚节香烟煖鹿眠三径草夜寒鴈呌一天霜凭谁说与贪痴客荒陇枯骸晒夕阳心心心巳歇驰求纸帐卷云眠石楼生死百年花上露悟迷一旦镜中头人言见道方修道X我笑骑牛又覔牛举足便超千圣去百川昨夜转西流太古淳风久未回滔滔末劫转堪哀素丝受色离蚕口明月蒙尘出蚌胎无病空花宁翳眼有疑弓影自沉盃何人死得偷心尽来共锄云共种梅无为毕竟无为也毕竟无为那处安玉轴晓开先佛偈翠微晴扫古仙坛从他铸印复销印任尔弹冠与挂冠直入千峰万峰去人间谩说路行难我自将心与我安从他迷悟不相干养来木马追风急放去泥牛饮海干念起万途皆有碍理穷千圣透应难红炉𦦨上看飞雪剎剎尘尘海岳寒拟将黄叶止儿啼搔首碧天红日低谗舌不磨铦似剑利心非酒醉如泥堪嗟西社无人结却笑南华有物齐门外桃花锦千树分明畵出武陵溪佛祖纲目卷第三十九佛祖纲目X卍XXX佛祖纲目卷第四十甲子乙丑乙亥丙子戊寅庚辰乙未丁酉戊申壬子甲寅辛酉癸亥X如珏禅师住径山如珏婺州人参痴钝甞呈偈曰钟山白刃赤身挨几度曾经被活埋一自人亡家破后了知无位可安排景定甲子诏住径山至温禅师入寂初刘秉忠以沙门野服从世祖于藩邸密谋帷幄定计社稷荐至温于世祖世祖登极忠位太保参预中书省事赐第奉先坊钖温号曰佛国普安大禅师总摄各路僧尼忠斋居蔬食终日澹然温亦锐意卫教凡僧之田庐见侵于豪富及他教者皆力归之每岁官赐金帛修寺之外世味泊如宪宗末年纳印辞职至元丁卯五月示疾西向右脇而逝异香三日茶毗心舌牙不坏众庶掊其地深数尺犹得舍利云祖钦禅师住仰山祖钦住仰山示众佛法下衰无甚此时全仗后生晚进发大勇勐负大志愿赤手扶持只肩担荷莫孤负佛祖建立垂慈法乳之恩莫孤负国王外护匡扶水土之恩莫孤负父母师长养育剃度之恩莫孤负自巳出家行脚之志虗消信施虗度光阴时不待人转眼便是来生此身不向今生度更向何生度此身莫待临渴掘井腊月三十日到来眼光欲落未落贪生怖死手脚忙乱一似落汤螃蠏到那时纵欲回光返照办此道以破生死迟了也何不趂如今身强力徤打教彻去佛法二字难遭难遇打箇翻身堕异类中X去便不闻佛法了也须是发大勇勐一往直前提起金刚宝剑向他佛祖头上坐佛祖头上卧始得原玅通嗣书原玅在龙须一日因同宿枕子堕地忽然大悟遂通祖钦嗣法书曰昔年败阙亲曾剖露师前今日重疑不免从头拈出某十五出家二十更衣入净慈立三年死限学禅遂请益断桥和尚令参生从何来死从何去意分两路心不归一看看担阁一年有余每日只如箇迷路人相似那时因被三年限逼正在烦恼中忽见台州净兄说雪巖和尚常问你做工夫何不去一转于是欣然怀香诣北磵塔请益方问讯插香被一顿痛棒打出即闭却门一路垂泪回至僧堂次日粥罢复上始得亲近即问巳前做处某一一供吐当下便蒙勦除日前所积之病却令看箇无字从头开发做工夫一遍又令每日上来一转如人行路日日要见工程因见说得有序后竟不问做处一入门便问阿谁与你拖这死尸来声未绝便以痛拳打出每日但只恁么问恁么打正被逼拶有些涯际值老和尚赴南明请临行嘱云我去入院了却令人来取你后竟绝消息即与常州泽兄结伴同往至俗亲处整顿行装不期俗亲念某等年幼不曾涉途行李度牒总被收却只得挑包上径山二月半归堂忽于次月十六夜梦中忽忆万法归一一归何处话自此疑情顿发直得东西不辨南北不分至第六日随众阁X上讽经擡头忽覩五祖演和尚真赞末两句云百年三万六千朝反覆元来是这汉日前拖死尸句子蓦然打破直得魂飞胆丧绝后再甦何啻放下百二十斤担子乃是辛酉三月二十二少林忌日也其年恰二十四岁满三年限便欲造南明求决那堪逼夏诸乡人亦不容直至解夏方到南明纳一场败阙室中虽则累蒙煅炼明得公案亦不受人瞒及乎开口心下又觉得浑了于日用中尚不得自繇如欠人债相似正欲在彼终身侍奉不料同行泽兄有他山之行遽违座下至乙丑年老和尚在道场挂牌时又得依附随侍赴天宁中间因被诘问日间浩浩作得主么答云作得主又问睡梦中作得主么答云作得主又问正睡着时无梦无想无见无闻主在甚么处到这里直得无言可对无理可伸和尚嘱云从今不要你学佛学法穷古穷今只饥来喫饭困来打眠才眠觉来抖擞精神我这一觉主人公毕竟在甚么处安身立命虽信得及柰资质迟钝转见难明遂坐龙须自誓𢬵一生做箇痴獃汉定要见这一着子明白经及五年一日睡觉正疑此事忽同宿道友推枕子堕地作声蓦然打破疑团如在网罗中跳出追忆日前所疑佛祖誵讹公案古今差别因缘恰如泗州见大圣远客还故乡元来只是旧时人不改旧时行履处自此安邦定国天下太平一念无为十方坐断如上所供竝是诣实伏望尊慈特垂详览X持定参祖钦禅师持定泰和王氏子幼绝荤茹清苦刚立有尘外志而世缘夺之年三十一剪发闻别传之旨参祖钦钦示众兄弟家做工夫若也七日夜一念无间眼不交贬无箇入处斫取老僧头做舀屎杓定默有所契钦令为众持净癸酉六月日众患痢委身事之未几定亦有疾疾革医谓不可乃取一触桶就屏处危坐其上浆饮禁绝单持正念目不交睷者七日第七日夜将半忽觉山河大地草木丛林徧界如雪于明月下堂堂一身干坤包不得久之如闻击木声惊醒徧体汗流疾亦愈踊跃自庆旦诣方丈举似钦钦举公案诘之酬答无滞示偈曰昭昭灵灵是什么眨得眼来巳蹉过厕边筹子放光明直下元来只是我原妙禅师开法双髻峰原妙隐龙须九载缚柴为龛风穿日炙冬夏一衲不扇不炉日捣松和糜延息而巳甞积雪没龛旬余路梗绝烟火咸谓死矣雪霁宴坐如初有僧名若琼焚祠牒从妙于龙须忽染病妙曰病中绝缘正好做工夫汝臭皮袋悉委之于我但和病捱去决不相赚琼病亟索浴俯见汤影即有省喜笑如脱沉痾信宿书曰三十六年颠倒今日一场好笑娘生鼻孔豁开放出无毛铁鹞妙问如何是娘生鼻孔琼竖起笔妙曰又唤甚么作无毛铁鹞琼掷笔而逝甲戌妙迁武康双髻峯智愚四明人屡住名剎甲戌迁径山示众X已眼未明底因甚将虗空作布袴着画地为牢因甚透这箇不过入海算沙底因甚向鍼锋头上翘足虗舟普度禅师住径山普度字虗舟江都人史姓出家徧参至饶州荐福谒无得得迁福严华藏度亦与之俱一日得问不与万法为侣者是甚么人曰金香炉下铁崑崙曰将谓这矮子有长处见解只如此度曲躬作礼曰谢和尚证明出世金陵半山屡迁名剎至元丁丑被命径山虗舟普度禅师入寂普度住径山值火余志图兴复将有绪俄示微恙索笔大书曰八十二年驾无底船踏翻归去明月一天至元庚辰四月日入灭玅高字云峰长谿人家世业儒母梦池上婴儿合爪坐莲花心手捧得之觉而生高因名梦池自幼嗜书力学尤耽释典固请学出世法父母以梦故不忍夺出家受具首参道冲冲曰此儿语纚纚有序吾宗瑚琏也又参师范范尤器重拟充侍职高叹曰怀安败名吾不徧参诸方不止也遂之育王见广闻入室掌藏钥一日闻举譬如牛过窓櫺头角四蹄都过了因甚尾巴过不得高划然有省答曰鲸吞海水尽露出珊瑚枝闻曰也只道得一半后出世南兴大芦屡迁至蒋山历十有三载乙亥寺被兵革军士有迫高求金者以刃拟高高延颈曰欲杀即杀吾头非汝砺刃石辞色雍容了无怖畏军士感动掷刃而去庚辰诏住径山初元世祖即帝X位尊癹思八为国师至元庚午升号帝师大宝法王更赐玉印统领诸国释教为皇太子说器世界等彰所知论力辞西归十七年十一月日入寂原妙禅师入死关原妙住双髻丙子学徒避兵四去妙独掩关危坐及按堵启户视之则那伽如故于是户屦弥伙应接不暇乃以拄杖横肩顾左右云大众会么楖𣗖横肩不顾人直入千峯万峯去已卯春腰包宵遁直造天目西峯有狮子巖拔地千仞崖石林立妙乐之有终焉之意未几慕羶之蚁复集辛巳复造巖西石洞营小室如舟扁曰死关上熘下淖风雨飘摇绝给侍屏服用不澡身不薙发截瓮为铛併日一食晏如也洞非梯莫登撤梯断缘虽弟子罕得瞻视设三关语以验学者云大彻底人本脱生死因甚命根不断佛祖公案只是一箇道理因甚有明与不明大修行人当遵佛行因甚不守毗尼傥下语不契遂闭门弗接祖钦禅师传法持定至元戊寅祖钦命持定为僧付衣偈曰无相福田衣我今付与汝悟明心地后如龙吐甘雨自是随大僧归堂脇不沾席者又六年一日闻钦上堂举亡僧死了烧了向甚么处去自代云山河及大地全露法王身言下疑情荡尽身如涌高丈许众退即诣方丈曰适来和尚举扬般若惊得法堂前石狮子笑舞不巳钦曰试道看曰劫外春回万物枯山河大地一尘无X法身超出如何举笑倒西天碧眼胡钦敲面前卓子曰山河大地一尘无这箇是什么定作掀倒势钦笑曰一彩两赛及入室问曰亲切处道将一句来曰不道曰为什么不道定拈起手中香合子曰这箇得来不直半文钱钦曰多口汉钦巡堂次定以楮被褁身而睡钦召至方丈厉声曰我巡堂汝打睡若道得即放过汝若道不得趂汝下山定随口答曰铁牛无力懒耕田带索和犂就雪眠大地白银都盖覆德山无处下金鞭钦曰好箇铁牛也因以为号原妙禅师传法了义了义德清汤氏子自幼不茹荤血六岁始能言但从其母诵法华经于人世事懵无所知姿貌巍然志若有所待年十七有禅者过之诵原玅上堂语曰欲穷千里目更上一层楼义忽言曰此大善知识必能为人拔钉去橛尔能与我往见之乎母大惊异乃为具衣装与之行见玅于死关为童玅曰汝所持何多为曰以待寒暑曰学佛者不如是义即刻尽散诸人乃令提万法归一话因名之曰从一他日妙为僧举牛过窓櫺话义闻之忽然生疑参究不倦一日告妙曰上极天宫下穷水际尽大地一琉璃瓶曰莫作圣解他日过钵盂塘见松上雪坠有省即呈颂曰不问南北与东西大地山河一片雪声未绝妙痛棒之不觉陨身崖下悬崖壁立人意其必死同学明通扪萝接磴以救之则义巳出半山无所苦也乃曰我往江西X见钦公去也通曰汝孤负老汉棒矣力挽之还义即还山之西禅菴自誓曰我若七日不证则决去矣遂端直坚壁忘废𥨊食夜则攀树露立达旦未至所期豁然大悟驰至死关唿曰老和尚今日谩我不得也因呈颂曰大地山河一片雪太阳一照便无踪自此不疑诸佛祖更无南北与西东妙上堂我二十余年布箇缦天网子打凤罗龙不曾遇着得一鰕一蠏今日不期有箇蟭螟虫撞入网中固是不堪上眼三十年后向孤峯绝项扬声大呌且道呌箇什么举拂子云大地山河一片雪义便夺拂子为众举扬呵厉同学辞不少逊复曰尽大地有一人发真归元从一皆知之妙叹其俊快一日有僧参妙妙令见义义曰蓦直去久参者愧之几有命若悬丝之虑遂归德清其母为卖簪珥与义同入武康上栢山结茅以居人皆莫测五载还山妙曰大有人道你拖泥带水曰两眼对两眼遂薙落改其名曰了义亡何分座说法孤峭严峻机锋不可触十方丛林闻义首座之名莫不惊叹友云宗鍪禅师入寂宗鍪住佛顶峰至元丁亥七月忽示疾二十七日集众嘱后事复弹指一声云只此是别众语也侍僧请留颂不答至夜漏将二鼓遽索笔书云一灯在望更无言说大地平沉虗空迸裂遂泊然而寂寿八十原妙入死关祖钦寄竹篦麈拂及绿水青山同一受X记法语丁亥冬众请开堂遂就石室内拈香说法示众参禅须具三要第一要有大信根明知此事如靠一座须弥山第二要有大愤志如遇杀父冤讐便欲一刀两段第三要有大疑情如暗地做了一件极事正在欲露未露之时十二时中具此三要管取尅日成功明本号中峯钱塘孙氏子母梦无门开道者持灯笼至其家翼日遂生本本神仪挺异具大人相才离襁褓便跏趺坐能言便歌赞梵呗凡嬉戏必为佛事年十五决志出家礼佛然指誓持五戒日课法华圆觉金刚诸经昼夜弥励困则首触柱以自警期必得乃巳阅传灯至菴摩罗女问文殊生不生公案有疑遂志在参决往天目参原妙妙孤峭严冷未甞一启齿而笑独见本欢然欲为祝发本以父命未许妙曰可举阇夜多尊者出家因缘喻汝父勿自沉溺未几诵金刚经至荷担如来处恍若开解本自谓识量依通非悟也丁亥年二十五遂剃染给侍死关玅高禅师阐明禅宗妙高住径山至元戊子春有谮毁禅宗者高闻之叹曰此宗门大事吾当忍死争之遂趋京勅集诸徒廷辨上问禅以何为宗高曰禅也者净智妙圆体本空寂非见闻觉知之所可知非思量分别之所能解上问禅之宗裔可历说欤高曰禅之宗裔始于释迦世尊在灵山会上拈起一枝花普示大众惟迦叶微笑世尊云吾有正法眼藏涅槃妙心分付迦叶繇是历X代祖师授受而至菩提达磨达磨望此震旦国有大乘根器航海而来不立文字直指人心见性成佛是为禅宗也复详东土六代五宗渊源上嘉叹乃宣高进榻前同百法论师仙林赐坐使各持论林曰始从鹿野苑终至䟦提河于是二中间未甞谈一字既不谈一字五千余卷自何而来高曰一代时教如标月指了知所标毕竟非月林曰如何是禅高以手打一圆相林曰何得动手动脚高曰只这一圈尚透不过说甚千经万论林无语于是禅宗按堵如初持定得法祖钦戊子游方至衡阳酃县过桃源山爱其幽深乃有栖遯意山旧多顽悍之徒负险而聚及遭兵变遗骸枕借蛇虎鬼魅纵横出没行者畏避定束茅为庐与二三禅侣居之雨雾晦冥之夕鬼兽围遶噑唿定举迷悟因缘谕之群恠遂息酃人素昧禅学丞相伯颜等相率入山问道从而贵豪屈膝四方禅笠踵至檀信施地建寺榜曰灵云大唱云巖之道原妙禅师传法明本明本侍原妙戊子受具己丑观流泉有省即诣妙求证妙打趂出既而民问讹传官选童男女本因问曰忽有人来问和尚讨童男女时如何玅曰我但度竹篦子与他本即言下洞然彻法源底陆沉众中人无知者于是玅书真赞付曰我相不思议佛祖莫能视独许不肖儿见得半边鼻且俾参徒诣本请益瞿霆发号鹤沙松江人参原妙妙握竹篦问曰相公为X游山来为佛法来曰为佛法来妙乃掷下竹篦曰会么曰不会妙曰不入虎穴争得虎子发施庄田二百七十顷以赡海众妙曰多易必多难吾力弗克胜坚拒之发乃议建禅剎扁曰大觉正等禅寺高峯原妙禅师示寂原妙患胃疾数年乙未十一月大觉寺祖雍师子院院主明初来省妙竟以后事付嘱十二月一日黎明辞众曰西峯三十年妄谈般若罪犯弥天末后有一句子不敢累及平人自领去也大众还有知落处者么良久云毫𨤲有差天地悬隔复说偈曰来不入死关去不出死关铁蛇钻入海撞倒须弥山泊然而寂启龛七日端然如生塔全身于死关玅为人至慈勤恳诲人善语和易或继以泣及至室中行祖令鞭䇿龙象尽情勘覈丝粟无贷甞戒学者今人负一知半解不能了彻参徒一诘茫然莫辨邪正句来句去如手搏儿盖得处卤莽故也直须大彻亲见亲证明得差别智方解勘辨杀活其机用险峻不可凑泊如此尤矜细行崇戒律虽创两剎目未甞覩信士全从进得所剪发朝夕供礼舍利累累如贯珠天下识与不识皆赞叹曰高峯古佛明本禅师结菴平江原妙示寂以大觉属明本本力辞推祖雍主之本往来三吴间挟袱舒州游庐阜还建康巳亥冬憩阊门西麓见松桧蔚然成林问名于居人则曰此雁荡也X本喜曰永嘉有雁荡山乃应真诺矩罗示现之所名与之同其般若之当兴耶遂缚草菴三间以居扁曰栖云菴自是问道者联翩而来庚子创精舍一区名其菴曰幻住且曰大觉世尊弃王位卧深雪夜覩明星与无边有情同时涉入如幻三味嗟乎众生迨今沉酣情妄而不自知我曹出家虽依此如幻三昧而住亦有未悟者于是所至结菴一名幻住云南沙门玄鑑素明教观每曰吾闻大唐有禅宗使审是耶吾将从其学如或未当将易其宗旨俾趋教观繇是与其徒来谒明本言下忽大悟后方圆归倡道而殁于中吴鑑之徒畵本像归四众迎像入城异光从像烛天万目仰观翘勤倾信自是兴立禅宗奉本为第一祖行端字元叟临海何氏子幼不茹荤超然有出尘之志得度受具参藏叟善珍珍问甚么人曰台州珍便喝端展坐具珍又喝端收坐具珍曰放汝三十棒参堂去端于言下豁然一日珍曰我泉南无僧端曰和尚聻珍便棒端接住曰莫道无僧好珍颔之即延入侍司珍入寂端谒祖钦钦问何处来曰两浙曰因甚语音不同曰合取臭口曰獭径桥高集云峰峻未识书记在端拍手曰鸭吞螺蛳眼睛突出钦笑顾谓侍者点好茶来端曰也不消得钦逝端还浙右庚子出世湖州资福及菴禅师传法清珙清珙字石屋常熟温氏子祝发受具后游方参原妙X妙问汝为何来曰欲求大法曰大法岂易求须然指香可也曰珙今日亲见和尚大法岂有隐乎妙器之服勤三年忽辞他往妙曰温有瞎驴淮有及菴宜往见之至建阳见及菴菴问何来曰天目曰有何指示曰万法归一曰此是死句什么害热病底教汝与么珙拜求指的菴曰有佛处不得住无佛处急走过意旨如何珙答不契菴曰这箇亦是死句珙不觉汗下后入室两理前语诘之珙曰上马见路菴呵曰在此六年犹作这箇见解珙发愤弃去途中忽举首见风亭豁然有省回语菴曰珙今日会得活句了也曰作么生会曰清明时节雨初晴黄莺枝上分明语菴颔之久乃辞去菴送之门嘱曰巳后与汝同龛元长参明本禅师元长字无明一号千巖萧山董氏子七岁诸书经目輙成诵出入蹈矩循矱有若成人其父喜曰是子当以文行亢吾宗乎年十七从诸父昙芳游涉猎九流百氏之言巳而曰此非出世法也复从授经师学法华经至药王品即问曰药王既然二臂曷为复现本身耶师异之薙发受具走武林习律律师问曰八法往来片无乖角何谓也曰何不问第九法乎律师曰问律而答以禅真大乘法器也会行丞相府饭僧长随众入时明本亦在座遥见谓曰汝日用何如曰惟念佛耳曰佛今何在长方拟议本厉声叱之长遂胡跪作礼求示法要本授以狗子无佛性话X持定禅师入寂持定住桃源壬寅冬手书长偈示众其末曰尘世非久日销月磨桃源一脉三十年后流出一枝无孔笛吹起太平歌癸卯正月日恬然坐逝清珙禅师卓菴霞雾清珙既受旨诀登霞雾山卓菴名曰天湖道洽缁素户屦骈臻伏腊所须不求自至凡樵蔬之役皆躬自为之禅暇喜作山居吟珙于此山有终焉之志明本禅师传法元长元长自明本开示后继往缚茅灵隐山中雪庭传召掌内记俄弃归法门随顺世缘殆将十载一旦忽喟然曰生平气志充塞干坤乃今作瓮里醯鸡耶复造灵隐跏趺危坐脇不沾席者三年因往望亭闻鹊声有省丞见本具陈悟因本复斥之长愤然来归夜将寂忽鼠翻食猫之器堕地有声恍然开悟觉身跃起数丈如蝉蜕污浊之中浮游玄间上天下地一时清朗披衣待旦复往质于本本问曰赵州何故云无曰鼠食猫饭曰未也曰饭器破矣曰破后云何曰筑碎方甓本乃微笑嘱曰汝宜善自护持栖遯巖穴时节若至其理自彰长遂隐居天龙之东菴祖灯禅师住上云峰祖灯字无尽四明王氏子父好谦甞写华严经五色舍利见于笔端灯方年幼叹曰般若之验一至于斯耶年十四出家得度受具后参日溪泳泳命司藏钥X一日泳陞座灯出问曰生死事大无常迅速乞师指示泳曰十二时中密密参究忽然触着却来再问灯抗声曰无常迅速生死事大语未终泳便喝灯遽礼拜泳曰见何道理便尔作礼灯曰开口即错泳颔之灯服勤数载复历参名德其所印盖不异泳云灯既得道思韬晦而护持之遂卓钖天台上云峯上云峰光景胜绝五季时东瓯大士永安来居之疏释经论多至百余卷归依者日众因辟地为巨剎钱忠懿王赐额曰证道三百年间洊罹焚毁惟存断础于斜照荒烟中灯伤之周览故址叹曰大士韶国师之法嗣也吾可不遵行遗辙乎延祐甲寅缚草为菴庐宴坐其间虎狼蛇豕不能加害大同字一云号别峰上虞王氏子生时父见庞眉僧振钖而行问僧来自何所曰崑崙山竟排闼而入父急追之寂然无有暨闻儿啼声笑曰儿岂向来浮屠也得度受具会春谷遇讲经景德同往依之遇陞宝林召同谓曰子学精且博矣恐滞于心胸以成麤执曷从事思惟修以刬涤之乎同即出钱塘参元熙旧所记忆者一切弃绝惟存孤明耿耿自照如是者阅六暑寒俄参明本同将久留本曰贤首之宗日远而日微矣子之器量足以张大之母久淹乎此也为赞清凉像而遣之同喜曰吾今始知万法皆本一心不识孰为禅那而孰为教众内外自此空矣亟还宝林见遇且告之故遇曰可矣遂命分讲襍华玄门延祐初出世萧山净土寺X昙噩字无梦慈谿王氏子家世宦族母命从乡挍师游洎长穷览儒籍彻其义髓巳而心有所感弹指叹曰攻书修辞此世间相尔曷若求出世间法乎乃白其母出家凡释氏契经与台衡贤首慈恩诸文昼夜摩研不知有饥渴寒暑巳而复叹曰教相如海苟执着不回是覔绳自缠尔曷若求明本心乎于是笃意禅观久之雪庭传住灵隐噩往侍左右传殁行端来补其处端风规严峻非宿学莫敢闯其门噩直前咨叩了无畏惧机锋交触情想路绝内外如一靡间毫忽一转至六七语愈朗烈端欣然颔之延祐初径山虗谷陵请掌书记赵孟頫字子昂号松雪宋宗室年十二即好写金刚经与僧语亲若眷属每受明本书必焚香望拜提举江浙儒学时叩本心要本为说防情复性之旨后入翰林遣问般若大意本有净土偈一百八首頫作一百八赞手书授之冯子振号海粟甞访道明本本复书曰今古利达之士靡不知三界是大梦宅苟不曾一回亲切警悟则与此所知之心俱落梦𥧌故曰所知障也惟阁下于吾道信根未甞不深独未见其于信处能脱略所知不世间浮光幻影能几何时向者鄙偈中有披衣终日坐茅堂之句曾蒙阁下许我践之今日所谓贫人索旧债也胡长孺字汲仲天台人特立独行留心内典甞着大同论曰孟子没一千四百年而周子出周子之传出于北固寿涯禅师程子朱子皆得之周子朱子后X得张钦夫讲究此道方觉脱然元来此事与禅学十分相似学不知禅禅不知学互相排击都不曾札着病处真可笑也郑所南一名思肖连江人应宋博学宏词科隐居吴下坐必南向岁时伏腊輙望南野哭再拜乃返誓不与朝客交游与明本善一日会于孝子梅应发家两人指对无语本曰所南何不说法肖曰两眼对两眼无法可说弃所居弗居寓城南万寿觉报二寺有田尽舍诸剎孟珙字璞玉号无菴归安人理宗朝为制置卒谥忠襄好周易而尤深于佛学进则料敌设奇轮刀上阵退则扫地焚香隐几危坐远货色绝滋味自赞云老拙爱游戏忙里放痴憨正当恁么时无处见无菴临终偈曰有生必有灭无菴无可说踢倒玉崑崙夜半红日出日本印原参明本禅师印原字古先日本国人剃发受具徧历诸师户庭咸无证入慨然叹曰中夏乃佛法渊薮盍往求之乎于是奋然南游初参华顶峯先覩覩曰汝之缘不在于斯中峰本公以高峰上足现说法杭之天目山炉韛正赤远近学徒无不受其煅炼此真汝导师也汝宜急行原即蓬蔂而出往见本本一见遽命给侍左右原屡呈见解本呵之曰根尘不断如缠缚何原退涕泪悲泣至于饮食皆废本怜其诚恳乃谓之曰此心包罗万象迷则生死悟则涅槃生死之迷固是未易驱斥涅槃之悟犹是入眼金尘当知般若如大火聚X近之则焦首烂额惟存不退转一念生与同生死与同死自然与道相符脱使未悟之际千释迦万弥勒倾出四海大水入汝耳根总是虗妄尘劳皆非究竟事也原闻之不觉通身汗下无昼无夜未甞暂舍积之之久一旦忽有所省现前境界一白无际急趋丈室告本曰原以撞入银山铁壁去也曰既入银山铁壁来此何为原超然领解便辞去本嘱曰善自护持原复徧谒诸方咸以丛林师子儿称之晦机元熈禅师入寂元熈字晦机豫章唐氏子世为儒家熈与兄元龄俱后进士业龄既登第熈年十九出家游方其母怜之私具白金为装熈谓财足丧志即善辞母不持一钱以行闻物初观阐化玉几往依之十年无知者偶与书记清默语默大惊以告观观诘之信然留侍左右朝夕谘问尽发其秘字之曰晦机为偈以嘱焉杨琏真伽总统释教因招熈与俱朝京师熈辞曰我有老母兵后孔亡不可知遂归江西则元龄固以临江通判从文天祥起兵死独母在堂熈奉之以孝闻丙申出世百丈迁净慈七载迁径山阅三月杖䇿归南屏江西学者相率迎归仰山己未闰八月将示寂手书谢所与往来者作偈示众掷笔化去寿八十二永宁禅师住广德实相寺永宁字一源通州人谷姓朱世为宦族年六岁入乡挍经籍即能暗记且了其大意然非性所乐闻人举X佛号遽注耳耸听九岁恳求离俗父母弗之许輙连日不火食乃使出家于利和利和州之望剎宋有肇禅师说法度人前一夕寺众同梦迎肇次日而宁至薙染受具蓬蔂出游浙河西见诸大老下语无所契入穹窿山谒克翁绍俾掌藏久之至毗陵约明极昶于焦子山精修禅定稍涉昏睡则戴沙运甓悬版坐空如是者五年昶曰藏主见解且至宜往参人遂至太湖参无用宽宽门庭严峻宁方入户厉声叱出宁作礼于门外合爪而立久之乃许入见问何处人曰通州曰淮海近日盈虗若何曰沃日滔天不孔涓滴曰不着㷮道曰请和尚道宽便喝宁退就禅室彻夜不𥧌一日闻宽举云门一念不起语声未绝而有省急趋入堂宽便打然知宁顿悟令造偈拈赵州宁立成曰赵州狗子无佛性万象森罗齐乞命无底篮儿盛死蛇多添少减无余剩宽嗒然一笑复举证道偈问曰掣电飞来全身不顾拟议之间圣凡无路速道速道宁曰火迸星飞有何拟议敌面当机不是不是宽振威一喝宁曰喝作么曰东瓜山前吞匾担捉住清风剥了皮宁不觉通身汗下亟五体投地曰今日方知和尚用处曰闭着口自是侍香三年且以断崖所赞己像亲署一花书授曰汝缘在浙逢龙即住遇池便居宁遂还浙庚申至广德缚茆于大洞中洞左有实相寺马祖弟子澄公道场宁为起废重新之明本禅师命惟则分座X惟则号天如吉安谭姓子密传明本心印至治壬戌本命则分座说法众骇且疑及则提唱龙象詟服行端自中天竺迁住灵隐壬戌诏主径山永宁禅师住龙池至治癸亥宜兴龙池请永宁建立禅居宁以名符悬记欣然赴之作室数十间命之曰禹门兴化菴中峯明本禅师入寂明本住天目癸亥春自叙其出家始末曰六旬幻迹盖巳有去世意又曰幻菴向秋决作离散计朝死夕化骨便送归三塔若停龛祭奠讽经入祠做忌一切佛事不许狥世礼也复条示师子寺惟以放下节俭克究初心慎守开山明训令法久住之意至八月遗诫门人其略曰佛法无汝会处生死无汝脱去汝唤甚么作佛法任以百千聪明一一把他三乘十二分教千七百则陈烂葛藤百氏诸子从头註解得盛水不漏总是门外打之遶说时似悟对境还迷此事向道无汝会处汝转要会转不相应莫见与么说便拟别生知解直饶向千人万人拶不入处别有生机总不出箇要会底妄念惟具大信根叩己躬下真参实悟乃能荷负若作荷负想依旧没交涉当知众生结习浓厚无汝柰何处汝若无力处众只全身放下向半间草屋冷淡枯寂匄食鹑衣且图自度亦免犯人苗稼作无惭人越十日示疾有来省者谓曰幻住菴上漏旁穿篱坍壁倒不可久住也语笑如平时或强X之服药本曰青天白日曲狥人情耶挥去十三日手书写偈遗别外护及法属故旧十四蚤作辞众曰我有一句分付大众更问如何无本可据置笔安坐而逝停龛三日身体温輭颜貌不少变塔全身于望江石寿六十一本所至悉成宝坊而一衲一单未甞寓目游淮坂井汲艰远终身不复颒浴闻说人过俯首不答凡传记语涉诋毁掩卷不顾上自王公大人下逮屠贩厮养暴悍之徒一以真慈相与随宜说法未甞异视海内识与不识皆尊之曰大和尚佛祖纲目卷第四十佛祖纲目X卍XXX佛祖纲目卷第四十一甲子戊辰庚午癸酉乙亥辛巳戊申癸亥行端禅师传法梵琦梵琦字楚石小字昙曜象山朱氏子父杲有隐德母张事佛惟谨梦日堕怀而生琦襁褓中有神僧摩顶谓其父曰此佛日也他日必当振佛法照曜昏衢父因字以昙曜四岁祖母口授论语輙能成诵或问书X中所好者何语即应曰君子喻于义七岁能书大字诗书过目不忘远近称为奇童九岁弃俗薙染十六受具二十本师命琦为侍者寻典藏钥一日阅楞严至缘见因明暗成无见不明自发则诸暗相永不能昏恍然有省自是阅内外典籍宛如宿习然于佛祖向上一着终有滞碍游方至径山参行端问如何是言发非声色前不物端遽曰言发非声色前不物速道速道琦拟进语端震威一喝琦乃错愕而退群疑塞胸如填巨石会元英宗诏善书者赴京金书大藏经琦在选中辞端至燕泰定元年春正月十一日五更睡起闻綵楼上鼓鸣豁然大悟汗下如雨拊几笑曰径山鼻孔今日入吾手矣因述偈曰崇天门外鼓腾腾蓦札虗空就地崩拾得红炉一片雪却是黄河六月氷是岁东归再参端于径山端迎笑曰且喜汝大事了毕复云妙喜大法尽在于汝水盛禅师隐居南巢水盛字竺源饶州范氏子生时祥光照室及成童以嬉戏为佛事年十七依罗山僧常常使从儒者学盛每习禅定且鍼指出血书金刚经常呵之盛曰学儒可敌生死耶曰汝黄口小儿姑注意于儒他时入道未晚也盛弗答巳而参月庭忠于蒋山时孤舟济为第一座以皖山诲蒙山者诲之盛抚几曰吾巳见二老矣乃端坐一室举四肢百骸及山河大地咸摄入一念后三四日见色闻声渐撼摇不动盛自信法决X可证因取所携书帙火焚之且发愿曰吾此生不能作佛当入无间狱也旁观者吐舌俄过匡庐止东林复奋曰今夕必就蒲茵上死尔即正襟趺坐加精进力夜参半至极切孤危之际捐命一跃不觉如出荆棘丛中所履之地忽尔平沉返观自身澄澄湛湛惟有一念不忘在盛犹以堕于断灭益进修弗懈洎归罗山方全体顿现参以诸祖契证坦然明白自谓开悟及掌藏钥于东林偶阅妙喜明心见性非桑门事之语又复致疑不能释或诮曰法离唇吻道绝言诠子何太滞也于是胸中荡焉若洗然不敢谓巳至越五载重谒济济曰蒙山甞言栽松道者不具二缘而生达磨塟熊耳后只履西归果神通耶抑法如是也曰此形神俱妙而巳曰不然子他日当自知之盛复往无为参无能教举济话教曰为汝弗解故也盛忽大悟尽脱去玄妙知解历观从前所见如通宵一梦梦时非无及至觉后绝无所得矣教抚其背曰尔后当大弘吾宗盛辞归浮梁荐福海印请盛分座说法久之隐居南巢巢民柳氏割山地建兰若以献地当五峯之下旧有龙潭五所闻盛至悉乘风雷徙去崇裕字约之毗陵陈氏子母梦庞眉异僧乘肩舆直叩𥨊门唿曰吾将假舘于斯遂有娠裕既生资识超群童上十六解通儒家言然体素尫弱十日九疾每都佛菩萨像輙胡跪瞻礼依恋不忍舍父母以其应梦命从寿昌院晓为沙弥院有大梨木三十年不发X花及裕来花开满枝结实大如斝晓知为祥征度为大僧俄登双径谒行端阅二年未有所证入复走天目见了义又三年复走中天竺参大䜣一造户庭如胶漆相入即决以超脱生死大事䜣为举临济无位真人话且诘之曰尔还知否裕不觉下拜䜣曰尔何所见而作礼耶曰拜者非是他人曰从门入者岂家珍耶曰和尚慎毋欺人也䜣首肯者久之了义禅师开法师子正宗禅寺高峯示寂了义深自韬晦或游禅林颓然居下坂孤峭严峻不假借人辞色或触其机锋发言如奔雷诸方宿衲莫不惊叹居不择地随寓而休而律范大闲凛如氷雪所至四众归重师子正宗禅寺累请住持义若不闻亦未甞受请立僧至治三年明本殁泰定三年义方勉狥众请学徒奔凑示众曰若要超凡入圣永脱尘劳直须去皮换骨绝后再甦如寒灰发焰枯木重荣岂可作容易想我在先师会下多年每被大棒打彻骨髓无一念远离心直至今日触着痛处不觉泪流岂似汝等咬着些子苦味便掉头不顾殊不知苦味能除百病大凡工夫若到省力时如顺水流舟只要稍公牢牢把柁才有丝毫异念生管取丧自失命若到纯一处不可起一念精进心不可起一念懈怠心不可起一念求悟心不可起一念得失心才有念生即被一切邪魔入你心腑使你颠狂胡说乱道永作魔家眷属佛也难救你戒之戒之怀信X字孚中奉化姜氏子母梦大星坠室中有光如火亟取吞之遂有孕及诞状貌异凡子性凝庄不安举动惟见沙门至必跃然亲近年十五离俗巳而祝发受具习三观十乘之旨叹曰教相繁多浩如烟海苟欲穷之是诚算沙徒自困耳即弃去渡浙西徧叩名丛林勿契不胜愤悱华藏竺西坦迁主天童信随质所疑坦一见知为法器厉色待之不与交一语信群疑愈炽一日上堂举兴化打克宾公案问信信拟曰俊哉师子儿也自是依止不忍去就维那之职坦殁云外岫来继其席命信司藏钥泰定丙寅出世明州观音寺䇿励徒众视分阴若尺璧惟恐其失之无愠字恕中别号空室道人临海陈氏子七岁入乡校凡所读书不烦再授年未冠白父母愿归沙门遂往径山依行端薙染受具继见一元灵扣击法门细大事巳而复还径山端命居择木寮声誉日着元长禅师开法伏龙山元长隐居天龙中天竺大䜣力荐起之江浙行省丞相亦遣使迫长出世皆不听泰定四年诸名山争相劝请长度不为时所容乃杖钖至乌伤伏龙山卓钖巖际誓曰山若有水吾将止焉俄山泉溢出作白乳色长遂依大树以居初山有禅寺号圣寿其废巳久当长入山时乡民咸梦有异僧来遂相率以访见长宴坐不动争持食饮以献邑大姓为搆精庐寻建大伽蓝内而齐鲁燕赵秦陇闽蜀外而日本三韩八番X罗甸交趾琉球莫不奔走膜拜咨决心要甞作警世偈曰百年只是暂时间莫把光阴当等闲努力修行成佛易今生蹉过出头难无常忽到教谁替有债元来用自还若要不经阎老案直须参透祖师关慧照禅师出世乐清明庆慧照字大干永嘉麻氏子童年便欲入道闻人诵习契经合爪谛听年十五剃染受具誓究大不思议事首谒晦机熙不契一日阅真净语至头陀石掷笔峰处默识悬解流汗浃背往谒东屿海海曰东奔西走将欲何为曰特来参礼尔曰天无四壁地绝八荒汝于何地措足耶照抵掌于几而退海知其夙有所悟寻复召至反覆勘辩始印可之遂留执侍左右然照以为心法既通不阅修多罗藏无以阐扬正教耸人天之听乃主藏室于万寿寺及海迁净慈举照分座戊辰出世乐清明庆示众佛法欲得现前莫存知解缚禅看教未免皆为境碍何如一物不立而起居自在乎所以德山之棒临济之喝亦有甚不得巳耳水盛禅师住西湖玅果水盛隐居南巢天历二年起住西湖妙果示众凡剃发染衣当洞明诸佛心宗行解相应以正悟之镜灵灵自照岁久月深具大无畏如透水月华万浪千波触之不散方不被生死阴魔所惑怀信住明州观音天历己巳迁补怛洛迦山自持一钵丐食吴楚间姑苏产奇石信购善工造多宝佛塔十三层载归东X海俾信心者礼焉大䜣住天竺元文宗以潜邸之旧建龙翔集庆寺己巳召䜣授大中大夫开山住持宋濂居士参元长禅师宋濂字景濂号无相居士金华人生时母梦异僧手写华严经来谓母曰吾乃永明延寿愿假一室以终此卷觉巳濂即生因名曰寿后更名濂六岁日记二千余言九岁能诗入青萝尽阅郑氏所着书数万卷闻伏龙元长吐言如奔雷欲屈之特往谒相与诘难数千言不契而退复上长书长答曰前日承一宿山中今日有书来报无明读一过不觉失笑笑箇什么笑景濂坐井观天又如贫儿拾得钖说与人要做银子卖只是自不识货教别人不识货则不可何以故景濂每甞在尘劳声色境界中辊得烂骨地熟了思量计较文字语言弄聪明业识多了乍闻吾辈说一箇放下可以做寂静工夫透脱生死得此事入手暂时起一念厌离心退步静坐回头乃见无思量无语言处便错认作法身喻如玲珑八面窓喻如须弥山言说不得这箇只是暂时岐路如何便骂得佛赞得祖赞得无明耶赞骂憎爱心不除但增长我见我见未忘目前只见别人过失不知自家过失要成办透脱生死大事难矣景濂果欲办这件事只向无思量无言语处仔细推穷不用说向人蓦忽命根断偷心绝绝后更甦欺君不得却来求印可亦不迟濂得书越二年又往见长长曰闻君阅尽一大藏教有诸曰X然曰君耳阅乎抑目观也曰亦目观耳曰使目之能观者君谓谁耶濂扬眉向之于是相视一笑慧昙字觉原天台杨氏子母梦明月自天而堕取吞之遂有娠及生容貌嶷如长不与群童狎每入塔庙輙对法王瞻礼父母察其志俾出家受具巳而学律习教忽抛髀叹曰毗尼之严科目之烦固我佛祖方便示人若欲截断众流一超直入非禅波罗蜜曷能致之时大䜣住中天竺昙往谒备陈求道之切䜣斥曰从外入者即非家珍道在自已奚向人求耶昙退凝神独坐一室久未有所入䜣一日举百丈野狐话昙大悟曰佛法落我手矣只为分明极翻令所得迟䜣曰见何道理敢尔大言耶昙展两手曰不直一文钱䜣颔之乃命侍香龙翔时掌藏钥庚午䜣如燕都见文宗于奎章阁同行者皆股栗不能前昙独神气恬然䜣叹曰真吾家师子儿也及归适寺新铸铜钟成䜣曰非福慧双全者莫先鸣钟即令昙击之世愚禅师住乌石世愚号杰峯西安余氏子母梦观世音送青衣童子觉而生愚自幼好礼佛塔出家受具昼夜奉香灯惟谨用鍼出指端血书金刚经忽抵几叹曰纵能尽书一大藏教亦属有为绝如梦幻不可控搏盍学无为以明心宗乎于是出谒古崖纯石门刚涕泪悲泣祈以求端用力之要二师欣然语之愚佩受其言兀坐如枯株复叹曰年日以增而学日以退岂非闻见未X充无以启发知解乎渡江而西见诸善知识下语不契遂止南屏三年不踰户限闻止巖成倡道大慈亟往谒焉成曰不是心不是佛不是物是何物愚闻而愈疑仍还南屏诸缘尽舍惟一念历然一日坐至夜分闻邻僧咏证道歌云不除妄想不求真豁然如释重负喜曰佛法元在目前祇为太近故人自远之耳即操觚成偈有夜半忽然忘月指虗空迸出日轮红之句走见成备陈悟繇成喝曰何处见神见鬼曰今日捉了贼也曰赃在何处愚便喝成曰开口合口都不是向上举将一句来曰徧界明明不覆藏成竖起竹篦愚便掀倒禅床成曰你欲来捋虎须耶愚作礼成连打三下嘱曰善自护持遂执侍三年又还南屏寻入大慈为首座至顺辛未还西安时乌石山有福慧古剎愚独结庐以居蛇虎纵横了无怖意影不出山者一十六载清珙卓菴霞雾山自谓终隐计至顺辛未当湖新创福源寺广教闻珙名敦请为第二代住持珙坚卧不起或劝之曰夫沙门者当以弘法为重任闲居独善何足言哉于是幡然而起绍大禅师出世乌龙山绍大吴氏子世居桐江故因以为号自幼不乐处尘埃中稍长祝发受具私自计曰化龙之鱼肯于蹄涔求生乎即日杖䇿上双径谒大辨陵陵一见便大喜授以单传心印相与诘难者久之大退复自计曰如来大法天地所不能覆载其止如斯而巳乎遽辞去X徧参诸尊宿诸尊宿告之者不异径山时大复慨然曰吾今而后知法之无异味也乃归见陵陵俾给侍左右大益奋励脇不沾席者数载遂得自在无畏法未几掌藏钥于净慈寻以心法既明而世出世智不可不竟手飜贝叶寒暑俱忘每夜敷席于地映像前长明灯读之三阅大藏教又旁及儒家言及老氏诸书至顺壬申出世严州乌龙山景德禅寺可传参元长禅师可传旧名孛罗帖木儿后改今名字无授高昌人生有异征年十五薙染杖钖南游徧参闽浙诸尊宿得法于元长长示偈曰祖道昭昭在目前丝毫巳隔路三千自家桶底一翻脱肯信西来别有传断崖了义禅师入寂了义住正宗禅寺元统元年岁除日忽谓从者曰有一件事天来大你还委悉么良久云明朝是年朝至正月六日诣法云塔西指空地曰更好立箇无缝塔其晚与禅者谈笑至夜分乃曰老僧明日天台去也禅者曰某甲随师去义曰你走马也趂我不及翼午跏趺而化寿七十二腊四十九藏全身于师子巖之后送者数千人初明本示寂会塟斋次义笑谓众曰后十二年更为老僧一会至是果十二年永宁住龙池庚午出世李山禅寺甫三年退归龙池甲戌总管府请主常之天宁万寿宁漠若无闻或激曰大法火冷灰寒师乃欲自暇自逸耶宁为之蹶然而起X无见先覩禅师入寂先覩字无见仙居叶氏子住华顶峯四十年闻其风者不远数千里参问元统二年五月望日遗书谢朋旧作偈趺坐入灭火焚舍利成五釆白乳如注梵琦禅师主杭州报国初梵琦出世海盐福臻戊辰迁本县天宁乙亥主杭州报国示众曰既称长老出世为人喻如金錍刮眼膜非是小事若伤锋犯手未免破睛危乎险哉间不容发岂可恣蒙袋掉三寸舌脱空谩人你看他夹山初住京口寺巳有发明到垂手处不无渗漏后往华亭见船子始大彻所以道参禅须是悟始得悟了须是见人始得若不见人只成得箇杜撰禅和说拍盲禅到处教坏人家男女去也第一本领要端正履践要明白院子大小正当置之度外临济下风穴首山又何甞聚三百五百众来至今道行天下所谓山不在高有仙则名也又曰如今兄弟喫着佛祖饭不去理会本分事争持文言俗句高声大语略无忌惮全不识羞有般底不去蒲团上究明父母未生前本来面目冷地里学客春指望求福忏除业障与道太远在又曰凝心歛念摄事归空念想才生即便遏捺如此见解即是落空兦底外道魂不散底死人又有的忘认能嗔能喜能见能闻认得明白了便是一生参学事毕且问你无常到时烧作一堆灰这能嗔能喜能见能闻的什么处去也恁么参的是药汞银禅此X银非真一煅便流因问你寻常参箇什么答云有教我参万法归一一归何处又教我只如此会今日方知不是就和尚请箇话头我道古人公案有什么不是汝眼本正因师故邪累请不巳向道去参狗子无佛性话忽然打破漆桶却来山僧手里喫棒元长禅师传法德然德然字唯菴松江人初参清珙中谒元长遂传其道长示法语曰德然上人你参我老石屋和尚指示道伹于十二时中放下全身坐断主人公不起第二念可谓的的从祖佛相传不可传不可授不可说底意旨矣只如你全身放得下么一箇臭皮袋子饥时要粥饭喫不喫则肚饥过不得如何全身放下一法如是万法亦然自巳如是众人亦然佛祖圣贤如是凡夫亦然一切众生亦然正放下时身在甚么处放不下时你又在甚么处放得下不曾放下放不下何用放下人境俱空凡圣俱泯又何处现释迦老子与石屋和尚又向何处参父母未生前面目又向何处求无明法语又向何处入弥勒楼阁会得赤肉团上有箇无位真人能分许多位次眼须观色不为色所迷耳须听声不为声所惑世间色见声求是行邪道若行见闻觉知是则见闻觉知非求法也求底是心见闻觉知是心佛是不是心不是佛不是物一拳打碎虗空骨森罗万象眼睛开鼻孔何妨高突兀大䜣禅师传法怀渭X怀渭字清远号竹菴南阳魏氏子生时有灵芝产于庭槐占者云是子将以文显乎巳而果英发诵书攻文不待师授知解日胜时渭舅氏大䜣住持龙翔集庆闻之喜曰此吾宗千里驹也亟挽致座下集庆为东南都会四方名缙绅无不翕聚与䜣游渭因得与闻反覆参求其学于是大进形诸篇翰精明自然老于文学者争歆慕曰此文中虎也渭恚曰公等谓吾专攻是业耶佛法与世法不相违背故以余力及之将光润其宗教尔苟用此相夸岂知我哉一日䜣警励诸徒众未有对渭直前肆言䜣振威叱之渭气不少沮如是诘难至于再三䜣笑曰汝可入吾室矣昙噩禅师住瑞龙至元乙卯昙噩出世庆元保圣迁国清己卯瑞龙院欲易住持为禅剎请噩开山噩每戒诸徒曰吾与尔俦研究空宗当外形骸忘𥨊食以消累劫宿习然后心地光明耳自是日惟一食终夜凝坐以达于旦可授禅师出世大雄山可授字无旨号休菴临海李氏子自幼处童子中屹然如稚松超乎蒿葭年十二出家十九得度受具巳而叹曰所贵为比丘者务欲究明心宗尔苟缠蔽文字相中何时能脱离耶徧参诸尊宿不契久之参普觉明于灵隐明松源五叶孙其门庭严峻未易叩击授直入无畏问答之顷疑情尽释明欣然印可之寻还石门至元六年出世大雄山安圣寺一香供明云X绍大禅师主金华广福绍大住乌龙山至正元年迁主金华山广福禅寺四方学子翕集座下一时法会号为极盛元叟行端禅师入寂行端住径山至正元年八月四日端坐而逝年八十八窆全身于寂照塔院端平顶古貌眼光烁人颔下数髯磔立凛然如雪后孤松坐则挺峙行不旋顾英风逼人宾友相从未甞与谈人间细故舍大法不发一言自为僧至化灭无一夕脱衣而𥨊其从南屏归化城受经夏夕启窓而卧忽一梵僧飞钖而来与谈般若枢要亹亹不绝未几腾空而去及将示灭所剪爪发留󰢍化城菴逮启视之舍利累累然生矣惟则禅师住菩提正宗寺明本示寂诸名山屡请惟则主席则坚却不赴隐居华亭城北距城二里许至元辛巳客吴门幻住至正壬午门人相与筑室于姑苏城中师子林号菩提正宗寺奉则居焉示众曰山僧从幼闻有宗门下事也学坐禅惜乎不遇恶辣钳鎚未免也被一知半解所障又被一种速求开悟底心梗碍胸次自不知是病及到天目依附幻住老和尚每每见他道老幻一生参禅不曾开悟心中窃有所疑后来方知老和尚具大人相不险不怪不矜不夸他平生不肯自说悟繇得处而又严约参徒潜行密用者意在使今时未得谓得未证谓证妄称知识诳謼闾阎之徒知所羞媿X知所畏惧此政是切救今时堕邪之病以为后学掠虗之戒者也宗师为人处局面时时新至此老又是一番变局岂常情所能测哉山僧虽是依附多年要且一法无所得非但一法无所得更且和我从前所学所解底一时打失了以是之故自知恩大难酬因而索性放下山边水边做一箇萎萎随随无出豁汉伹是此老平生讳忌底约束底不敢轻易动着如是者二十三年矣今此现前一会禅德但当信取自家有箇活脱无依底活泼泼地无所滞碍虽无形状无处所而能通贯十方徧入诸法一切神通三昧变现自在不少一丝毫六道神光昼夜未甞间歇不用安排不用拣择直下体取便是一念相应便是要得一念相应但放下世间出世间事休歇世间出世间心不得嫌事碍心不得将心避事你但一切时一切处于心无心于事无事自然左右逢原所以道直下便是天宽地平要用便用一切现成岂不省力岂不庆快平生松隐名茂子实菴奉化郑氏子幼常中夜趺坐母恶之推其使仆輙达旦不瞑年十六剃染受具主僧使司米盐细务茂叹曰离家为求道耳苟羁绁于此何异狗苟蝇营者耶乃潜行至江西见南㵎泉泉命入室一夕闻巖泉冷冷微有觉触遽往白泉泉曰此间不足发子大机大用古林茂乃横川嫡嗣子当往依之茂即发谒古林林曰尔来欲何为茂曰生死事大特来求出离耳林曰子明知四大五蕴是X生死本何缘入此革囊耶茂拟对林以杖击之茂遂悟自是机辨峻绝至正壬午出世明州瑞云山智及字以中吴县人俗姓顾初生时灵梦发祥祝发受具往听贤首家讲法界观未及终章筦尔而笑曰一真法界圆同太虗但涉言辞即成賸法纵获天雨宝华于我奚益哉遂走建业见大䜣䜣以文章道德倾动一世见及文彩彰露文相延誉及有同袍诃曰子才俊爽若此不思负荷正法甘作诗骚奴仆乎无尽灯偈所谓黄叶飘飘者不知作何见解及舌噤不能答即归海云胸中如碍巨石目不交睫者踰月忽见秋叶吹坠于庭豁然有省于是登双径谒行端自列其所证甚悉端勘辩之及随机参会不间一发未几命侍左右俄迁藏室及取教典益温绎之宗通说贯若决江河壬午出世昌国隆教辅良字用贞号介菴范文正公十世孙诞钟粹气聪悟夙发见佛书輙跃然朗诵若所素习有相士谓父母曰是儿骨骼清耸紧峭恐非世间法可缚若使学佛必能弘大宗乘矣里多阿兰若良日与群童遨游其间徘徊爱慕终日不忍去父察其志与相者言合乃曰昔范蜀公好与名僧交甞勉圆悟勤公参叩道要卒为天下禅宗吾能惜尔而不使遂其志乎遂俾薙落受具即慨然曰学佛将以明心心非师无以示肯綮终日墻面可乎去习天台教白云寺杓公诲之曰教乘固当学若沉溺不返如入海算沙徒自困耳何不更衣以事禅X寂乎笑隐䜣公见主龙翔其道大被东南盍往依焉良即往参䜣问答之际棒喝交驰一剎那间凡情顿丧久之遂契心法至正壬午出世嘉兴圣寿永宁禅师退归龙池永宁住天宁癸未退归龙池慧日号东溟天台贾氏子出家依子庭训习天台教观训叹曰投丸下峻坂不足踰其迅疾也北峰之道其借以大昌乎日一旦假𥧌有上下两天竺之梦未几出世吴山迁住下天竺至正三年又迁上天竺智度禅师还福林智度号白云处州吴氏子年十五慨然有出尘之趣欲就浮屠学父母不许度不火食者累日乃使出家薙发受具深习禅定每趺坐达旦不𥧌如是者四三春秋巳而叹曰六合之大如此颓然滞一室可乎遂出游七闽徧历诸山不契复还郡之白云山筑福林院以为憩息之所日取楞严圆觉二经䟽钞而熟读之巳复叹曰拘泥文字中如油入面了无出期德山所谓穷诸玄辨若一毫置于太虗者信不诬也盍去之乎又出游浙西见灵石芝上天目参断崖义时无见先覩说法华顶峰度复往拜之问西来密意未审何如覩曰待娑罗峰点头却与汝言度以手摇曳欲答覩遽喝度曰娑罗峰顶白浪滔天花开芒种后叶落立秋前覩曰我家无残羹剩饭也度曰此非残羹剩饭而何覩颔之服勤数载将辞还覩嘱曰昔南岳X十五岁出家受大鉴记莂后得马祖授以心法鍼芥相投岂在多言耶勿掉三寸舌诳人须真正见解着于行履方为报佛深恩耳度佩服弗敢忘至正四年还福林与毒种昙成山钦互相䇿励如恐失之大䜣住龙翔凡十有四年至正四年五月日迁寂怀信禅师主天童怀信住补陀壬午升主中天竺乙酉迁天童世愚禅师主石溪世愚住乌石声名籍甚至正六年迁主广德石溪兴龙禅寺向化之盛不下乌石时竺源水盛禅师入寂水盛住西湖妙果未几返南巢故隐向慕者愈众至正丁亥夏四月日黎明召四众戒饬之且云世尊有言我今背痛将入涅槃吾其时矣侍僧捧纸求偈盛诃曰何以偈为强之乃引纸膝上书巳端坐而逝初盛预建塟塔于诸峰之下是夜有光如匹练自天际下烛交相通贯未几散布五峰之顶复合于塔中弥三夕乃止居民凡数十里聚观骇异之祖铭字古鼎四明应氏子幼不茹荤稍长通左氏书尤嗜释典剃染受具出游诸方莫有契者时行端在灵隐铭往从焉一日入室叩黄龙见慈明因缘端诘曰只如赵州云台山婆子被我勘破慈明笑曰是骂耶你且道二老汉用处是同是别曰一对无孔铁鎚曰黄龙直下悟去又且如何曰也是病眼见空花曰不是不是X铭拟进语端便喝铭当下廓然出世隆教迁宝陀迁中天竺至正七年迁径山上堂举大愚芝示众大家相聚喫茎虀若唤作一茎虀入地狱如箭乃云宗师为人如蛊毒家置毒饮食之中饮人未甞不欲断其命根虽然是冤对者能有几人可授初住大雄山迁隆恩又迁白巖丁亥迁主龙华一座十三春秋凡四坐道场皆不出乎台境诸方争欲聘致授皆不从作休菴于西坞日修念佛三昧法门且曰此正禅定之功也恶可强分同异哉元长住伏龙宋濂每寄书论道至正七年长复答书曰士林中来者无不盛谈左右乃间气所生文章学问绝出为浙东群儒之冠且尤深于内典欣羡无巳承叙自幼读佛书领其要旨出入有无空假中中至于中且不有有无何在三复斯言此今之士夫执有执无离边离中分彼此儒释之异如左右儒释一贯者能有几人人言为不虗矣张无尽云余因学佛然后知儒古德云居无为界中而不断灭有为之法居有为界中而不分别无为之相暗合道妙不易不易审如是则有为底便是无为底左右巳百了千当何处更有身心之虑未祛事物之来未息又何处更有真实工夫可做而后出离有为了生死大事耶左右与山野交二十年会或剧谈别或寄语未有如此书之至诚也人天之际唯诚朋友之道亦诚而巳只如左右未动念未操觚拂纸未陈一言及写在纸上了是有为是无为是生是X死是生死法是出生死法这些子直是誵讹故孔子谓子路曰未知生焉知死孔子底说话莫道子路不知落处尽大地人都不知落处岂不见黄山谷访死心死心云闻公会禅诸方皆印可是否答云不敢死心云我有一问问公公试答看彼此烧作一堆灰在甚处相见山谷茫然后参晦堂示吾无隐乎尔一言闻桂花香打破漆桶鼻孔撩天大丈夫欲成办箇事自有箇般时节山谷虽是一块精金须入死心晦堂作家炉鞴恶辣钳鎚始得这一队汉若到无明门下更须一一勘过何也不是弄潮人休入洪波里山野如是杜撰左右以为如何宝金禅师至燕京宝金号璧峯姓石氏生于干州永寿县之名胄父通甫人号为长者母张亦嗜善弗倦有桑门持钵乞食以观音像授张且嘱曰汝谨事之当生智慧之男未几生金白光照室幼恒多疾缠绵衾枕间父母疑之曰此儿感祥征而生其宜归之释氏乎六岁出家薙落受具徧诣讲肆穷性相之学巳而抚髀叹曰三藏之文皆标月之指尔昔者祖师说法天花缤纷金莲涌现尚未能出离生死况区区者耶即更衣入禅林时如海真树正法幢于晋云山中亟往见之真示以道要金大起疑情二三年间𥨊食为废偶携筐随真撷蔬于园忽凝坐不动历三时方窹真曰尔入定耶金曰然曰汝何所见金曰有所悟尔曰汝苐言之金X举筐示真真非之金寘筐于地拱手而立真又非之金厉声一喝真奋前揕其胸使速言金筑真胸仆之真犹未之许笑曰尘劳暂息定力未能深也必使心路绝祖关透然后大法可明耳金闻之愈精进不懈遂出参诸方憩蛾眉山誓不复粒食日採松栢啖之脇不沾席者又三年一念不生前后际断照体独立物我皆如自是入定或累日不起甞趺坐大树下溪水横逸人意金巳溺死越七日水退竞往视之金燕坐如平时惟衣湿耳一日听伐木声通身汗下如雨叹曰妙喜大悟十有八小悟无算岂欺我哉未生前事吾今日方知其真耳急往求证于真反覆相辨诘甚力至于拽倾禅榻而出真曰是则是矣翼日重勘之至期真于地上画一圆相金以袖拂去真复画一圆相金于中增一画又拂去之真再画如前金又增一画成十字又拂去之真视之不语复画如前金于十字加四隅成卍文又拂去之真乃总画三十圆相金一一具答真曰汝今方知佛法宏胜如此也百余年间参学有悟者世岂无之能明大机用者宁复几人无用和尚有云座下当出三虎一彪一彪者岂非尔耶尔宜往朔方其道当大行也无用盖真之师云先是金在定中见一山甚秀丽重楼杰阁金碧绚烂诸佛五十二菩萨行道其中有招金谓曰此五台山秘魔巖也尔前身修道其中灵骨犹在何乃忘之既窹遂游五台道逢蓬首女子身被五綵弊衣赤足徐X行一黑獒随其后金问何之曰入山中尔曰将何为曰一切不为良久乃没叩之同行者皆不见或谓文殊化身云金乃就山建灵鹫菴四方闻之不远千里日负糇粮来献金悉储之以食游学之僧多至千余人至正戊子冬元顺帝召至燕都慰劳甚至天竺僧指空久留燕相传能前知号为三百岁金往与叩击空瞪眎不答及出空叹曰此真有道者也冬夕大雪有红光自金室中起上接霄汉帝惊叹世愚禅师还乌石山世愚住广德凡三年乌石之众念愚久去乡里力迎其还愚甞示五台善讲主曰假饶文殊放金色光与汝摩顶师子被你骑来观音现千手眼鹦哥被你捉得皆是逐色随声于你自已有何利益要明己躬大事透脱生死牢关先须截断一切圣凡虗妄见解十二时中𢌞光返照但看不是心不是物不是佛是箇甚么切莫向外边寻讨设有一毫佛法神通圣解如粟米粒大皆为自欺总是谤佛谤法直须参到脱体无依纤毫不立处着得只眼便见青州布衫镇州萝卜皆是自家所用之物更不必别求神通圣解也怀信住天童己丑冬十月迁住金陵龙翔或谓龙翔初政稍示威严以惩骄慢之习信笑而不答守贵禅师住天龙守贵字无用号水菴浦江甄氏子其家业耕樵每使之行馌田间贵志弗乐乃同乡童子从师传读书年X十八剃染二十游方至龙华参元长长授以向上一着贵冥参默究恍若有契隣院天龙有大道平者挽长主之丁卯春正月笑隐言长行业于行宣政院将俾出世住大禅坊长竟遁逃不见使者夜渡涛江走伏龙山贵与之俱山有废剎曰圣寿长为一新之命贵领其徒贵甞往参断崖义梁山宽反覆叩答不异见长时乃太息曰千江虽殊而明月则一吾今而后无疑矣戊子夏退居嘉兴建菴为佚老计庚寅秋七月十日梦大道平来别曰吾巳弃人间世矣贵大惊急拏舟往视之平果巳告寂自是复住天龙守贵住天龙通嗣书于元长长答书略曰无用既为一方主人便与前来独居时不同何以故古之参禅办道之士或独居或处众单单以生死两箇事为急务如救头然打破漆桶之后日夕磨砺身心一如荡然无纤毫过患久久不可掩其光明自然败露不得巳被人掇在座子上坐地以其得处稳密用处谛当一动一静一语一默皆可与人作箇样子故有住持之说夫住持者住于不可住之地持其不可持之法利济一切传之无穷岂小根劣器之所能真世出世间大力量大丈夫大善知识所以有眼者见有耳者闻犹国之有君家之有父君圣而臣贤父慈而子孝众人以一人为之主一人以众人为之宾宾主历然风行草偃不言而治盖本于斯况顶𩕳具大眼目辨龙蛇别虎兕启大罏鞴运大钳鎚镕凡圣烹佛祖向千箇X万箇中点一箇出来作灵山正传为少林种草如灯照灯如水与水故有法嗣之说岂有今之纷纷者以势利相倾人我相胜诈伪相欺狼戾相夺甚至词讼相加毒害相杀往往白衣面前摇尾乞怜銕面活阎罗王手中乞命如斯之辈似粟如麻作地狱业名地狱查唤作住持得么唤作法嗣得么苦哉屈哉百丈临济一宗扫地尽矣明德禅师住松江东禅明德号孤峰明州朱氏子父与补陀僧玠公交玠闻鸡声入道凡说法必鼓翅为鸡号玠亡巳久母梦玠来託宿觉而有娠历十四月而生童幼不好嬉弄每结跏端坐不动藏主慧明诃曰童子不知诵诗读书痴坐将焉求德曰欲学坐禅求作佛尔明奇之挟至鄞县金鵞院俾给洒扫之役时年十二越五载得度受具慨然有求道之志杖钖而出首谒竺西坦于天童坦曰汝从何方来曰金鵞来曰金鵞山高多少曰不见其顶坦斥之德益自䇿励以必证为期坦一日升座举世尊拈花公案德于众中闻之忽若有解遽造偈呈坦坦颔之德犹弗自是也复如净慈见晦机熈熈见德至问曰什么人恁么来德曰胡张三黑李四又问从朝至暮着衣喫饭还认自己否德又曰胡张三黑李四熈拈棒欲打德拂袖竟出抵双林见明极俊会日本迎俊为国师德送至海濵而竺田霖亦自雪窦至见德气貌不凡延归山中居第一座霖上X堂举隐山泥牛入海公案谆谆诱掖德不觉庆快群疑顿释因以偈呈霖霖叹曰人天眼目俨然犹在自是邀仲方伦结菴桃花坞相与激扬暇则翻阅华严足不踰户限名称日闻行宣政院请住松江东禅寺明叟昌至伏龙参元长长悯其求道恳切示偈曰峰顶高寒雪未开上人忍冻为何来齐腰不用庭前立待得天晴煖自回昌遵行忽然有省长印可之兰室馨禅师住清隐兰室馨得法元长至正壬辰与同袍古道猷游方至金华清隐初城西三里所有郡人刘主簿峤隐居于此峤字子渊事亲极孝家虽贫力学聚徒以养非道义锱铢不取风节行义为邦人所称后一百七十年而馨猷至遂于此地建立丛林即名之曰清隐德然甞谒清珙珙告之曰子去我而求憩息之所其必松江之华亭乎华亭民富而趋善富则乐于施与趋善则可化以吾佛之道其必有以处子矣书松隐二字授之以行至华亭郭滙之阳忽忆悬记遂结茅而居其中创建功成取石屋所书名之曰松隐清珙隐居天湖至正壬辰七月日示微疾越二日中夜与众诀其徒请曰和尚后事如何遂索笔书偈曰青山不着臭尸骸死了何须掘土埋顾我也无三昧火光前绝后一堆柴掷笔而逝茶毗舍利五色璨然不知其数寿八十一腊五十四时蔚字万峰乐清金氏子母梦沙门入其𥨊觉而生适有光烛室母惧欲弗X举其姑育之襁褓中见僧輙笑作合掌态出家受具参止巖成成曰因甚参禅人不悟真性逐日区区打閧过了或三五成群说长老如何或三五成群说丛林好丑一向不在已躬下做工夫若要了悟上乘切要真参实学就示以南泉三不是公案令参蔚乃别入明州达蓬山究竟成语至忘𥨊食一日寺主举似沩山踢倒净瓶话触发疑情不觉㘞地一声即说偈曰颠颠倒倒老南泉累我工夫却半年当下若能亲荐得如何不进噼胸拳遂往华顶访无见覩覩问从何处来曰杭州来曰曾见何人曰止巖和尚曰有何指示曰南泉三不是曰我这里南泉三不是即不问如何是万法归一曰从生至死皆无一曰如何是一归何处蔚近前叉手曰不审又问如何是道曰道无可道曰不道有不道箇甚么曰正要和尚疑着曰疑着即错曰不疑亦错覩便喝蔚亦喝覩又喝蔚亦喝拂袖而行覩曰你虽悟得真性年纪小在未可印证你且居山十年二十年我自令人来取你时年二十六复返达蓬独处者十年忽闻止巖圆寂遂往扫塔偶宿灵隐一僧举元长颂有两轮日月如梳过一合干坤似磨忙寄语诸方参学者莫教蹉过好时光之句蔚闻便同本僧直造伏龙见长长问将甚么与老僧相见蔚竖拳头曰这里与和尚相见曰死了烧了向何处安身立命曰沤生沤灭水还在风息波平月映潭曰莫要请益受戒么蔚即掩耳而出一日佛诞X长上堂今日有三种好事一者世尊降诞二者天道晴明三者有人施主设斋若向此三种好事上识得老僧舌头落处日消万两黄金蔚从西过东一手指天一手指地曰天中天天中天释迦弥勒谁后先长曰大师子吼过了也还有小师子么又一日上堂举无风荷叶动必定有鱼行蔚出众震声一喝拂袖而行长示偈曰郁郁黄花满目秋白云端坐碧峯头无宾主句轻拈出一喝千江水逆流未几蔚还达蓬复移嵩山阅九载长手书招致分座寻返嵩山壬辰卓钖苏州邓蔚山创建道场号曰圣恩参学者云集上堂大丈夫汉向威音王以前空劫那畔担负得行何处有许多周折岂不见临济在黄檗会下问佛法的的大意三度问话三遭痛棒后至大愚被他一桚豁然大悟便道黄檗元来佛法无多子大愚云你适问有过无过便道佛法无多子毕竟有多少速道济于大愚肋下𡎺三拳到这里一点子也瞒他不得自后显大机发大用开凿人天眼目发揭佛祖宗猷机锋如石火电光相似实难近傍凡见学人入门便喝大众如临济会下两堂首座齐下一喝且道那喝是主那喝是宾这里见得彻去便见临济老人立地处便见自已及大地众生立地处怀藏智鑑鑑在机先显发大用用超格外以至东家杓柄长西家杓柄短无不知之如今丛林参学高士至死不明此事病在何为堪嗟学人妄自执法为病以病攻病致使佛性愈X求愈远转急转迟伶俐汉𢌞光返照直下知非药病两忘眼睛突出烁破山河大地耀开百亿须弥全卷全舒全杀全活捉败德山门户看破临济家风是则是要见德山即易要见嵩山即难何故须知死句中有活句活句中有死句死句中有死句活句中有活句会么善财到此无行路有在渠侬弹指间自缘禅师结菴古寺自缘号会堂临海陈氏子母感奇梦而生缘气骨不凡翛然有出尘之趣每入寺见像变梵筴必胡跪合爪父谓母曰是子如青莲花水不能沾岂俗能淹耶乃命出家薙发受具趺坐一室日以缚禅为事巳而还台参日溪泳泳一见輙喜命侍左右泳迁净慈缘从其行咨决心要豁然契悟久之复还台省父道经宁海日巳暮悲风号林莾间缘皇皇急走夜行三里许乃逢逆旅主人破屋一间不能蔽风雨缘竟夕不𥧌明发指天自誓曰所不能建菴庐以延旦过者有如日里中有妙相古寺两庑萧然缘往还视喜曰是足以遂吾志矣白于主僧假其西偏粪除芜秽具床几设衾褥罔不整洁县东桃源桥上故有圆通阁缘迁至其处建华严阁桥之南复筑弥陀阁像净土十六观相令览者覩相兴行启发极乐正因辅良禅师住天童辅良出世嘉兴圣寿凡十三年至正甲午迁天童慧照禅师住宝陀X至正乙未慧照迁住宝陀先是寺以搆讼而废照谓讼兴在辨难太迫一处之以宽慈绝无与较且曰我佛得无诤三昧所以超出群品我为佛子可不遵其教耶众服其化普仁字德隐兰溪赵氏子祝发受具有慨然求道之志危坐达旦期息妄缘了然义以大辨之子丕振临济宗风仁往造焉入室问答机锋奋触电掣霆奔义命侍香久之出游闽浙江湘凡名剎所在必求诸尊宿以证其所悟无不改容礼之双径南楚说请陞座说法说化古鼎来补其处益推敬仁且谓相见之晚仁犹不敢自足亟走四明见月江印云外岫相与辨诘无虗日征以宗门机缘大而沙界小而毫芒无不收摄乙未出世金华净土寺慧照禅师住阿育慧照住宝陀一日僧梦一神人衣冠甚伟飞空而来僧作礼问之神曰我从阿育王山来欲请大千师赴供耳未几行宣政院署照住是山照悯大法陵夷孳孳诱掖不遗余力甞垂三关语以验来学一曰山中勐虎以肉为命何故不食其子二曰虗空无向背何缘有南北东西三曰饮乳等四大海水积骨如毗富罗山何者是汝最初父母时未有契其机者慧昙初出世牛头山迁广慧又迁保宁丙申王师定建业昙谒上于辕门上见昙气貌异常叹曰此福德僧也命主蒋山太平兴国禅寺时当俭岁昙化食以给其众无阙乏者山下田人多欲𨽻军籍昙惧寺X田芜废请于上而归之山之林木为樵者所剪伐昙又陈奏上封一剑授昙曰敢有伐木者斩至今盖郁然云元瀞字天镜号朴隐会稽倪氏子容貌魁伟襟怀煦然如春世间机穽押阖之术不识为何物祝发受具嶷然有远志从天岸讲天台止观复往双径参行端瀞入门端厉声一喝瀞若闻雷霆声黏缚尽脱遽稽首作礼端曰汝果何所见耶复问答四三转皆惬端意端顾左右曰是般若位中人也遂命归侍司寻掌书记时年二十七丙申出世会稽长庆陞天衣万寿四方问道者闻风来归力金禅师住瑞光力金号白菴吴郡姚氏子母梦一庞眉僧直趋房闼麾斥弗退因惊唿而觉遂怀姙既生芬香满庭年临五六方颡圆额白晢如玉琢见者无不怜爱七岁读书过目成诵或见佛像輙五体投地一日请于母曰儿患世相起灭不常将求出世间法可乎母曰出家甚苦尔年幼岂能堪乎曰儿心自乐之想无苦也累请不巳遂令出家祝发受具精研教乘忽喟然叹曰名相之学略谙之矣盍弃诸缘而往跻觉路乎遂更衣入虎林谒古鼎铭于双径铭示以德山见龙潭语金奋迅踊跃直触其机从而有契铭俾掌记室未几分座说法至正丁酉出世苏州瑞光寺千巖元长禅师入寂至正丁酉六月日元长示微疾索浴更衣会众书偈X云平生饶舌今日败阙一句轰天正法眼灭遂投笔而逝良亮遍参诸方久未能证入往参元长长见亮诚悫可与进修时加警䇿之巳而命司藏钥使日阅三藏玄文久之陞居第一座甞示偈曰无明佛法无多子一味砒霜药杀人待汝棺材瞠得眼却教剑刃上翻身一日谓亮曰如如真性逈出根尘祥光发现照烛干坤非有绝念之深功不能超出生死而入常寂之场子盍缚茅于重山密林而究明之乎亮跃然即日下山丁酉春行至龙游县北有山曰宝盖遂驻钖焉三四年便成伽蓝名曰实际禅居善继字绝宗诸暨楼氏子母梦神人授白芙蕖而生始能言见母举佛号合爪和之稍长读春秋喟然叹曰春秋乃世间法欲求出世间非释氏将畴依此身不实有如芭蕉纵因书而致高官峻爵宁得几何时耶遂祝发受具习天台教观复往天竺从湛堂澄澄曰法轮之转他日将有望于斯子乎出世三主伽蓝俄谢事东归严修净业丁酉七月日集众曰佛祖弘化贵乎时节因缘缘与时违化焉托乎吾将归矣遂索笔书偈而化茶毗齿舌不坏舍利累累然满地怀信住龙翔当大明兵下金陵僧徒俱散去信独结跏宴坐执兵者满前无不掷杖而拜上甞幸寺听信说法嘉信纯悫特改龙翔为大天界寺寺之逋粮在民间者遣官为征之丁酉八月日晨兴索兰汤沐浴更衣趺坐谓左右曰吾将归矣汝等当以荷法自期励X精进行可也言毕而瞑侍者撼且唿求偈不巳信握笔书曰平生为人戾气七十八年漏洩今朝撒手便行万里晴空片雪书毕复瞑茶毗舍利如菽如麻五色灿烂虽烟所及处亦累累然生贮以宝瓶光发瓶外信生平进修极勤自壮至耄默诵法华经一部无一日阙屡感莲花香满院芬郁异常将终前一日上统兵驻江阴当昼而𥨊梦信服褐色禅袍来见上问曰师何为乎来也对曰将西归故告别耳上还闻信迁化衣与梦中正同大悦诏出内府币帛助其丧事举龛之夕上亲致奠送出都门外古鼎祖铭禅师往生净土祖铭住径山元日祝釐江浙省垣现白光三道丞相康里见之加敬又康里奉铭所赞观音像于紫薇阁是夕瑞光煜然延至郡城云居时诣铭叩宗门玄旨一日看经次问长老何不看经铭曰寻行数墨为看经耶里无语铭翻经曰老僧看经去也里以手掩经曰请为说破铭曰伊尹周公是阿谁做至正戊戌将迁寂致书嘱里外护正月日语门人曰观世音莲台至矣遂索笔书偈曰生死纯真太虗纯满七十九年摇蓝绳断掷笔而逝辅良主天童阅四春秋移中天竺时海内大乱兵燹相仍南北两山诸剎皆化于烈焰灵隐古称绝胜觉场凉烟白草凄迷于夕照之间过者为之慨叹丞相康里选良居之既至葺茅为庐以栖四方学者虽当凋零之秋开示徒众语尤激X切甞曰达磨一宗陵夷殆尽汝等用力如救头然可也然百千法门无量妙义于一毫端可以周知如知之变大地为黄金受之当无所让否则贻素飡之愧岁月流电向上之事汝等急自进修参学之士多有因其言而悟入者绍大住金华山凡十有八年戊戌移住义乌云黄山宝林禅寺杨𠃔真字无识金华人县东五十五里许有一土阜延袤数里余曰罗汉山先是宋元丰间里之善士郑克𠃔与其弟克明于其地冶铁铸阿罗汉像五百十八尊山因是得名二百余年后𠃔真居于山侧与其室人王氏本净同往伏龙山谒兰室馨受大乘三聚净戒以缚禅为事一夕梦有异僧若来自西域者告曰汝宜于罗汉山建永宁菴以修学禅定觉而异之乃即其地搆佛庐真手植青松蔚乎成林而门楼亦具必才法师往生净土必才字大用临海屈氏子年十二习天台教观祝发受具游虎林谒湛堂澄时玉冈润来居第一座才执经入室足不踰户限者十年润叹曰是子非灵山会上业巳习之乌能致此哉出世海盐当湖至正癸未陞演福己亥三月日召弟子曰我生缘将尽即焚香向西而坐厉声称西方佛号昼夜六时声无暂辍翼日又曰尔等勿谓修持无验吾净土缘稔三昧现前吾其行矣即具浴更衣遗书以别相知者复作辞世偈一首及舁龛就火五色神光自龛中发火巳舌如X红莲齿牙如珂贝舍利如菽者满地万众竞取灰烬一时俱尽后至者穴地尺余亦得之梵琦主嘉兴本觉丁酉迁本郡天宁己亥筑室海盐天宁西偏以居自号西斋老人一意净业甞见大莲花充满世界弥陀在中众圣围绕作怀净土诗劝同袍之士及同社之人凡有心者悉令念佛𠃔若字季蘅姓相里氏出家受具从佛海澄与天岸济我菴无玉庭罕皆有重望人称为佛海会中四天王住天竺退居云门会天下大乱干戈纷扰若与之遇脇以白刃若不为屈因遇害白乳溢出兵退阇维获舍利无算崇裕禅师住圆通崇裕受大䜣心印留侍左右十余年中丞张起巖问䜣曰选佛场中僧伽如此众多其有弗悖般若者乎曰戒律精严言行不相背驰惟崇裕一人自受度以来脇不沾席者三十载矣巖深加奖叹未几出世太平光孝一日令圬人塓壁壁中隆然如有物函抉之获悉达多太子像乃佛牙所刻成裕召工傅以黄金金迸裂舍利从中涌出雕小香殿奉之遐迩施者日新月盛寻迁九江圆通宋初有神僧缘德将示寂累青石为塔语其徒曰此塔若红即吾再来暨圆机旻来镇法席塔果红色旻临终复悬记有三百年后大兴佛事之谶裕入院时众僧梦旻至其塔烨然有光者弥月识者谓自旻至裕正逾三百之数善学号古庭生马氏出家受具投华严诸师而穷其说久未X有所入时宝觉简讲经曹溪学从之简谓门人曰学上人可谓名实相副矣尔曹能如其贤吾宗庶几复振乎自是名称勃然出世崑山荐福越二年弃去还东林专修白业谓同志曰吾观慈云净土忏仪明白简要五悔诸文皆出华严吾欲借是生安养耳竺远正源禅师入寂正源字竺远欧阳修之后裔居南康母梦梵僧入室而生受具行脚见虗谷陵陵以龙潭灭纸炬语问之源曰焦石可破层氷曰破后如何曰探索乃知曰所知者何事源拟对陵举杖击之悚然默喻出世住观音兴圣道场灵隐径山五巨剎甞劝人念佛曰石巩张弓三平驾箭远公径捷劝修行一句弥陀无别念至正辛丑预告日期六月日书偈而化塔全身于径山弟子分瘗爪发舍利丛丛然生守贵住天龙辛丑八月日作偈一首寄别丞相达识帖穆尔明日趣浴索笔书颂曰一蜗臭殻内外秽恶撒手便行虗空振铎天龙一指今犹昨掷笔而化贵平生戒行甚峻甞落一齿其左右椟藏之中生舍利五色烨然日见增长智及自隆教转普慈又迁净慈辛丑秋迁径山风动四方考德者愈永宁禅师住慈慧庚子永宁领善权募万人为万善同归会二昼夜及󰢍兵后枯骨至无万数壬寅复退归龙池癸卯广德大旱宁为结坛诵呪梵呗未终大雨如泻众于是强X宁住麻蕻山慈慧禅菴松隐茂禅师入寂茂住清凉十五年退隐东堂影不出山甲辰八月日示微疾左右请偈茂指心曰我此中廓然也何偈之为明日召诸比丘言别即端坐凭几握右手为拳以额枕之而逝经七日容颜明润扪其顶犹温火化获舍利如珠玑者颇众寿八十五腊七十初智度隐楞伽甲辰移住龙泉普慈明德禅师住净慈明德住松江东禅再迁集庆保宁一住十五夏三迁湖之道场乙巳丞相康里请居净慈𠃔清禅师建法海精舍𠃔清字有源金华王氏子出家参元长脇不沾席者十年一旦入室机锋相撑触莫穷涯际长欣然颔之乃嘱其出游闽浙淮间以求印可清见诸师了不异长时退隐故山文彩自露寻出世子湖迁玉山丁未飞钖兰溪龙巖乐其风气袭藏乃叹曰如此灵壤可不开般若之场乎遂即南洲建法海精舍怀渭得法大䜣䜣濒没唿渭曰吾据师位者四十余年接人非不伙能弘大慧之道使不坠者惟汝与宗泐尔汝其懋哉䜣殁渭出世宝相迁报国又迁道场虽当兵燹相仍之际为法求人无少退转元至正末避地匡庐悍兵来索金帛渭瞋目诃曰浮屠乌有是物耶兵怒拔剑欲杀之渭引颈就剑兵叹息而去慧昙住X蒋山丁酉迁天界吴元年大内新成诏昙引千二百众披阅大藏昙陞座说法上亲帅群臣幸临瞻聪昙法音洪畅妙契皇情出内帑帛以施远迩学徒闻风奔赴堂筵至无所容凡祖庭规矩昙备行之观者唶唶曰三代礼乐无以加焉初僧堂寮库有司权以贮戎器久而不归上命相国李善长出之且御书天下第一禅林六大字悬于三门智度住普慈乙巳移茅山迁武峰丁未复隐岑楼洪武元年开善世院慧昙住天界戊申春三月开善世院特授昙演梵善世利国崇教大禅师住持大天界寺统诸山释教寺当是时宗社有志之流山林抱道之士联镳而迭出咸居名山大剎焉自古崇尚法门于斯为盛章缝之士以释氏为世蠧请灭除之上以其章示昙昙曰孔子以佛为西方圣人以此知真儒必不非释非释必非真儒矣上亦以佛之教阴翊王度却不听上闻寺僧多行非法命严驭之昙伹诱以善言诸群沙门污染习俗实悖教范或劝当痛治昙曰谚有云大林有不材之木能尽去乎祇益释门之累耳事呈露者勿恕可也示众春风浩浩春日迟迟黄莺啼在百花枝箇中无限意消息许谁知语未既遽有僧问曰心意识遏捺不住时如何昙厉声曰是谁遏捺昙室中谓僧曰二六时无你啗啄分无你趣向分会么僧罔措昙曰未明三八九难免自沉吟自缘住报X恩禅院元季政乱海上兵动烽火涨天三阁与寺皆鞠为茂草之场缘衋然伤心又以兴复为己任持钵行化聚落中随其地建华严传经之会演说因果屠沽为之易业于是施者四集缘乃于桃源夹河两堤甃石建阁毕工未久而缘厌世矣洪武戊申三月一旦早作无疾如平时索浴更衣属诸弟子以见性为急且曰吾明日将逝至期唿笔书偈怡然委顺龛留七日颜貌如生茶毗得舍利无算惟则字天真俗姓费吴兴人母梦异僧觉而有娠及诞异香袭人因名僧宝髫年出家受具游方谒楚石琦千巖长无见覩无用宽等一十八八皆不契后闻匡庐无极源为雪巖钦法嗣钦甞命源曰子福薄不宜出世度人年巳百岁独坐茅菴终日不语则径造之源亦无启发后值源在厕上乃趋问曰如何是祖师西来意源擒住曰道道则于言下大悟但摇手而巳源曰子有所得耶则遽答曰何得之有源曰子作道理耶则拂袖而出自此机锋不可犯服勤月余日益玄奥诸方畏服久之掌藏钥于灵隐后闻受业师老病遂归侍焉有誓不涉世之语四方学者日阗其门众请开法海门千指围绕道价日振洪武初征天下高僧赴京则当首选俄以足疾赐还海上癸酉春示微疾一日侵晨告众曰吾去矣侍者乞偈则厉声曰平常说底不是耶遂瞑目而逝茶毗获舍利无数顶骨牙齿舌根不坏崇裕住圆通洪武元年移主阿育寺居五山X之一领寺事者俱一时名德继者颇难其人闻裕之临少长咸悦香花远迎者接踵于道时当仲冬风恬日妍天乐四闻万口称颂争言见未曾有及其接引未悟专指单提向上之功棒喝纵横逢者胆落无尽祖灯禅师入寂祖灯住天台上云峰日与其徒修苦行以自给冬一裘夏一葛朝夕饭一盂影不出山者踰五十春秋人多化之以勤劳修持为急有以土田布施者则辞曰先佛以乞食为事吾焉用此为己酉春正月忽示微疾召弟子普饶继其席二月八日复作书与同袍道别夜将半顾左右曰天向明乎曰未也曰和尚正当此际何如灯破颜微笑曰昔古德坐疾有问云还有不病者乎曰有曰何物是不病者曰阿爷阿爷灯既举此语良久又曰如此唤做病得否众皆无言灯祝曰色身无常早求证悟时至吾将行矣侍者执纸求偈灯曰终不无偈便未可死耶侍者请益坚乃书曰生灭与去来本是如来藏拶倒五须弥廓然无背向投笔端坐而逝火化异香袭人舍利不可胜计永宁住麻蕻山戊申又退归龙池己酉夏六月示微疾属弟子裁纸制内外衣且曰吾将逝矣十七日昧爽起沐浴服纸衣书偈曰七十八年守拙明明一场败阙泥牛海底翻身六月炎炎飞雪书毕侧卧而化停龛七日容貌如生茶毗五色光现齿牙舌轮及数珠皆不坏舍利无算烟到中林亦累累然生人竞折枝X取之至灰土掬取淘汰获者亦众门人各分余骨与不坏者就龙池寺五所建塔藏焉慧昙主天界遭际昌辰宠赉便蕃凡位居臣列被召必以名惟昙诰勅咸以大禅师称前所未有洪武二年冬昙忽得瘖疾遂罢院事洪武改元首开善世院俾擢有道浮屠莅天下名山杭之净慈虗席佥欲起嘉兴天宁力金主之金力辞退居同归菴迎母以养巳而有旨起金住大天界寺金至阙见上于外朝慰劳优渥即令内官送入院金精通西竺典及东鲁诸书与缙绅谈论霏霏如吐玉屑至于勘验学子务直指心源宗说兼行机用迭发尤使听者敬仰不置白云智度禅师入寂智度居华顶庚戌春二月示微疾浩然有归志四众坚留度曰叶落归根吾所愿也遂回处州福林才五日三月日忽沐浴易衣索笔书偈曰无世可辞有众可别太虗空中何必钉橛遂掷笔而逝阇维得五色舍利及齿牙数珠等󰢍于院西善学住浒溪光福庚戌院僧以官赋违期当徙虔州有司知学专任讲道欲与辨析学曰吾为主僧法当坐敢累他人耶遂毅然请行或问故学曰宿业巳定不可逭也庚戌四月行抵池阳马当山示疾而化宝金居五台己酉燕都平庚戌诏金至南京见上于奉天殿且曰朕闻师名久以中州苦寒特延师居南方耳遂留于大天界寺时召入问佛法及鬼神情状世愚住X乌石洪武三年冬十二月略示微疾召门弟子勉以精进入道索笔书偈曰生本不生灭本不灭撒手便行一天明月掷笔而逝介菴辅良禅师入寂辅良住灵隐化缘既周洪武四年正月日手䟽衣赀入公帑散交游及治丧歛之事顾谓左右曰翼日巳时吾将逝矣及期澡浴端坐书偈而化阇维齿牙坚洁舌根红润皆无坏者火灭诸舍利珠圆玉皦将至盈升四众争取灰烬为尽瘗骨归云塔中初良未告寂时以书属后事于同门宗泐曰吾大期巳至子宜速还若稍迟迟不复相见矣时泐留姑苏谓良精神尚彊岂遽如其所言及治任来归良火化巳数日矣良性简直举扬大法不务缘饰而西来之旨自明复以净土观门苦海舟航时兼修之未甞少怠楚石梵琦禅师入寂洪武四年秋上以鬼神之理甚幽意先佛必有成说玅选僧中通三藏之说者问焉琦与梦堂噩等应召而至舘于天界援据经论成书将入奏七月二十二日琦忽示微疾二十六日索浴更衣跏趺书偈曰真性圆明本无生灭木马夜鸣西方日出置笔谓噩曰师兄我去也噩曰何处去曰西方去曰西方有佛东方无佛耶琦震威一喝泊然而逝上闻嗟悼时禁火塟以琦故特命开之火余齿舌数珠不坏舍利五色粘缀遗骨累累然如珠弟子奉骨及诸不坏X者归海盐建塔天宁塟焉寿七十五腊六十三宗泐住径山洪武四年春诏集三宗名僧十人及其徒二千建广荐法会于钟山命天界寺力金总持斋事金对以母老举泐自代复还菴居泐遂住天界初慧昙主天界以病谢院事庚戌春二月病良巳夏六月廷义西域未臣伏上以彼域敦尚佛乘特命昙往昙承命即日登途自浙闽之洋凡历国邑布宣天子威德莫不闻而来归辛亥秋七月道憩僧伽罗国其国王喜甚舘于佛山精舍寅夜参承令阖国臣民悉得瞻礼昙随机开导咸蒙法益九月示微疾未几沐浴更衣唿左右谓曰予不能复命矣跏趺端坐夜参半问曰日将出否曰未也巳而复问至于四三曰日出矣怡然而逝踰五日颜貌如生王大惊叹筑坛茶毗王与百僚送至坛下命比丘千余旋绕诵诸陀罗尼时有白烟一道上烛于天薪尽火灭舍利无算舌根齿牙不坏乃收灵骨祔塟其国辟支佛塔先是彼佛曾亦悬记今之开祔适符其言洪武五年建广荐法会太祖即位之四年重念元季兵兴六合雄争有生之类不得正命而终动亿万计灵氛紏蟠充塞下上吊奠靡至茕然无依天阴雨湿之夜其声或啾啾有闻宸衷若疚且谓洗涤阴郁升涉阳明惟大雄氏之教为然乃于冬十二月诏征江南有道浮屠十人诣南京就蒋山太平兴国禅寺丕建广荐法会上X宿斋室却荤肉弗御者一月五年壬子春正月十三日昧爽上服皮弁服临奉天殿启御撰章䟽授礼部尚书陶凯凯捧出午门寘龙舆中导至蒋山俄法驾临幸云中雨五色子如豆十五日将晏上服皮弁服搢玉珪上殿面大雄氏北向立自迎佛以至望燎无不极其诚敬乐凡八奏首曰善世曲二曰昭信曲三曰延慈曲四曰法喜曲五曰禅悦曲六曰漏应曲七曰玅济曲八曰善成曲解严群臣趋出还宫时随有佛光五道从东北贯月烛天良久乃没明德主净慈时当元季戎马纷纭逮入圣朝德以耄年谢归道场竹林菴壬子二月日示微疾戒其徒曰吾身虽微一真圆性与如来等世相起灭无异石火电光昼夜勤行毋生退转吾殁后当遵佛制付之茶毗勿令四众衣麻而哭也言毕索笔写颂一首泊然入灭寿七十九腊六十二火余顶骨不坏舍利累累出灰烬中智顺字逆川瑞安陈氏子大父母精修白业既没莲花现门屏间父娶娄氏屡至哭子情不胜哀乃塑智者大师像事之一夕梦像顶有圆光逆江流而上招娄氏谓曰吾当为汝子及窹有娠既生美质夙成然自少不喜畜发翛然有尘外趣七岁出家稍长受具读法华经历三月通诵其文游方习天台教观久之叹曰义学虽益多闻难御生死即御生死舍自性将奚明哉遂更衣入禅走天宝山参铁关枢枢授以心要顺欲依枢而住枢叱曰丈夫不于X大丛林与人相颉颃局此蠡殻中耶拂袖而入顺下旦过寮潸然而泣或慰曰善知识门庭高峻拒之即进之也枢闻笑曰吾知其为法器姑相试耳乃延入室踰月因如厕便旋覩中园瓠瓜触发妙机四体轻清目前大地倐尔平沉亟上方丈求证适枢入府城顺不往见水濵林下放旷自如巳而历扺诸师皆不合复自念非枢不足依洊走闽中见焉枢遥见喜曰我子今来也顺举所悟求证枢曰此第入门耳最上一乘则邈在万里之外也乃嘱曰汝可悉弃前解专于参提上致力则将自入阃奥矣顺从枢言踰五阅月一日将晚参拟离禅榻忽豁然有省厉声告枢曰南泉败阙今巳见矣枢曰不是心不是佛不是物是何物顺曰地上砖舖屋上瓦覆枢曰即今南泉在何处顺曰鹞子过新罗枢曰错顺亦曰错枢曰错错顺礼拜而退枢曰未然也乃披大衣鸣钟集四众再行勘验顺笑曰未吐辞前巳不相涉和尚眼目何在又为此一场戏剧耶枢曰要使众皆知之遂将宗门诸语一一询顺顿一一具答枢嘱曰善自护持勿轻泄也久之分座说法枢殁顺嗣住院事巳而回浙寻返永嘉住报恩复入闽住东禅迁雪峰还温潜居林泉壬子怀渭主净慈举顺以为代顺初不从继而叹曰所贵沙门行者随缘应世何所容心哉乃振钖而往宝金留天界壬子春正月既望上亲行献佛之礼夜将半勅金施摩陀伽斛法食竣事宠赉优渥X夏五月悉鬻衣盂之资作佛事七日乃示微疾上知之亲御翰墨赐诗十二韵有玄关尽悟巳成正觉之言时疾革不能诣阙谢至六月四日沐浴更衣与四众言别正襟危坐目将瞑弟子请曰和尚逝则逝矣不留一言何以暴白于后世耶金曰三藏法宝尚为故纸吾言欲何为夷然而逝后三日茶毗获五色舍利齿舌数珠不坏纷然争取灰土为尽无梦昙噩禅师入寂昙噩隐居象山瑞龙别室洪武三年诏征江南有道僧而噩与焉舘于天界寺既奏对上悯其年耄放令还山六年二月时噩年八十有九一旦无疾忽戒浴易衣出器物分遗丛林诸友命弟子曰三界空华如风卷烟六尘幻影如汤浇雪亘古亘今惟一性独存吾之幻躯今将入灭灭后阇维煅骨为尘不可建塔以累后世听吾偈曰吾有一物无头无面要得分明涅槃后看言讫歛目危坐而逝可授住龙华一坐十三春洪武六年迁中天竺行至钱塘江濵净慈诸勤旧谋曰此大善知识胡可失也天竺尚可致吾属独不能耶帅众邀居其位智顺赴净慈欲大有设施而诸僧负官逋者系累满庭顺为出涕悉代偿之洪武六年至南京仅四阅月沐浴书偈而逝阇维获舍利无算慧照住阿育九年退于妙喜泉上筑室曰梦菴掩关独处凝尘满席不顾也洪武癸丑十月朔召门弟子曰吾将西归汝辈有在外者宜趣X其还越七日属后事于住持崇裕沐浴更衣索纸书偈书巳恬然化灭寿八十五夏七十茶毗牙齿眼睛及数珠不坏余成舍利五色烂然力金退居同归菴洪武五年冬复建法会大驾临幸诏金阐扬第一义谛自公侯以至庶僚环而听之靡不悦服六年十二月日忽示门弟子曰吾有夙因未了必当酬之汝等勿以世相逼我未几示微疾谢去医药饮食手书一偈委顺而化停龛六旬始行茶毗视其貌如生数珠齿牙不坏设利罗无算观者竞取之而去印原禅师入寂印原自明本记莂所至皆以丛林师子儿称之会清拙澄将入日本建立法幢原送至四明澄曰子能同归以辅成我乎原曰云水之踪无住无心何不可之有即摄衣升舟其后澄能化行遐迩者皆原力也原还日本历主名剎洪武甲寅春正月日夜参半召门人谓曰吾今日逝矣尔等即龛󰢍之母狥世俗行祭奠礼更可徧语诸剎旧弟子恪守吾平日所训使法轮永转可也黎明宾朋候问起居应接如平常及午唿侍者曰时至矣可持觚翰来及至复曰吾塔巳成惟未书额耳大书心印二字入室端坐泊然入灭李愿证字大猷姑熟人母陶无嗣昼夜祷于观自在佛夜梦一比丘尼乘白鹿车抱婴儿授曰此福慧儿也善视之既而有娠生未逾月儿忽身热如火不进抱母复梦前比丘尼持栗数颗嚼食之梦觉儿汗下X如雨遂瘳年四岁嬉戏父膝下因授以记姓书儿曰此有何义读之将奚为父大惊更以孝经一诵即能闇记稍长益骏发异常父甞手书楞严圆觉二经逐卷取读之力白父母出家祝发受具久之杖钖来南京谒慧昙于天界昙命为侍者谓曰子才锐甚宜留意文学他日期子弘宗持教也于是独坐一室竺坟鲁典无不研穷寻命掌记戊申出世嘉兴水西寺庚戌迁吴兴道场未几退居武康山中着观幻子内外篇以合儒释一贯之妙癸丑冬还天界时宋濂侍上升武楼遥望禅林顾濂曰中有良僧乎对曰近有二僧从吴越中来皆能文辞上曰其名谓何曰一则愿证一则证传上曰试取观之濂因进证传文一编上亲覧终卷曰是或儒者之所不及复问愿证所着曰太常丞张丁家有往复论性书遂遣中官召丁携证书至上复览如前喜曰论议甚高其铁中铮铮者乎明日乃召见谨身殿慰劳备至敕吏部二僧皆除应奉翰林文字赐第太平门及妻妾各二令中秘给书籍闭门习读三月俟发长胜冠然后涖职后三月证有疾中使问疾者络绎于道竟不起病将革时惟仰首言曰死则死所可憾者受上深恩不能报尔遂口授其友草谢表表未终而逝上夜梦证来谢服大布宽衣巾稍欹叩其家人服色正同因移棺撼巾不正上尤为嗟异时甲寅春二月也寿三十七证传即郭传字文远会稽人与证同X召后陞修起居注迁考功监令一日上谓濂曰卿言楞伽为达摩氏印心之经朕阅之信然人至难持者心也触物而动渊沦天飞随念而迁凝氷焦火经言操存制伏之道实与儒家言不异使诸侯卿大夫人咸知此纵未能上齐佛智其禁邪思绝贪欲其不胥为贤人君子之归濂对曰诚如圣谕第其文学简古义趣渊微宋臣苏轼颇甞患其难读耳上曰此书生缠蔽文义之过也朕于宫中略览数过巳悉领其大旨即勅奉御取经示濂且点诵曰如佛语心品第一卷所言诸识有二种生谓流注生及相生有二种住谓流注住及相住有二种灭谓流注灭及相灭此三相者最为微隐惟佛能究言之第四卷所言自心妄想非性智慧观察不堕二边先身转胜而不可坏得自觉圣趣是般若波罗蜜此言六度万行互相融摄成菩提分皆繇般若成立尤为深切般若心经金刚般若经皆心学所系不可不讲习也可传自得法于元长去栖范蠡巖巖有虎一夕避去杭之仁和去城东五里所其地当元季为战闘之区莾无居人及归我明遗民稍集往往好勇嗜利屠羊豕以成肆传悯之托钵行化有褚道真与金芗者首为迎礼先是真梦异僧至其庐倡偈为赠及见传俨然与梦不殊真遂与芗日乞食馈传且请右族共建精舍一区甲寅七月讫功名其菴曰圆应普仁住智者禅寺一坐十五夏别筑燕居于西麓曰潜菴将X有终焉之志洪武戊申抗之中竺请仁住持仁欲往郡守从容问曰佛法有重轻耶曰否曰佛法既无重轻师位宁有崇卑耶仁一笑而止甲寅净慈虗席使者自武林凡三至仁乃起而应之开法日黑白环听者千人各挹深饮醲叹咏而去初无愠参竺元道公请问狗子无佛性话才开口被道一喝愠大悟通身汗下因呈颂云狗子无佛性春色满皇都赵州东院里壁上挂葫芦道乃发笑曰恁么会又争得愠拂袖便出甞谓同参曰此事如鱼饮水冷煖自知决不在语言文字上我辈若不遇这箇老和尚几被知解埋没一世公等设有把茆盖头当不忘所自出世住明州灵巖迁台之瑞巖示众稳坐家堂因甚主人翁不识掀翻大海掴碎须弥平地上因甚擡脚不起眼光烁破四天下自家眉毛落尽因甚不见前后下语者多不契学者方景从竟谢事入松巖松巖在万山之巅人迹罕到愠至悉谢遣徒御但缄一书寄寺众众发缄乃退院上堂语也遂抵巖泣请还寺愠坚拒不𠃔甲寅东夷闻愠名使者入贡中国兼奏请住持愠至南京以老病力辞上悯而不遣留处天界时学士宋濂遇休沐必访愠剧谈道妙是年冬归隐鄞江丙寅七月日忽示微疾僧问疾者至愠惟力谈禅病勉以祖道自重无一语及世间相索笔书偈云七十八年无法可说末后一句露柱饶舌咄端坐而逝德隐普仁禅师入寂X普仁住净慈乙卯春秘书事起有诬智者寺僧购名畵以归者事下刑曹刑曹以仁旧主寺者当知其是非逮而质焉事将白仁忽示微疾于京师寓舍屈指计曰今夏五月矣左右曰然曰此八月八日最良吾将逝矣至期整衣端坐而逝虽当溽暑容色不变可授居净慈二载洪武八年八月日击键椎集众再三申精进之戒手挝鼓而退归卧竹院忽示微疾端坐西向召左右谓曰吾将逝矣左右进觚翰请书偈授麾去之曰吾宗本无言说乃合爪连称佛号至声渐微而寂茶毗齿牙贯珠不坏舍利光色晶莹如金银水精者徧满于地怀渭自净慈退居钱塘梁渚问道者接踵而至乙卯十二月日忽示微疾召门弟子属以后事怡然而逝火化得不坏者三曰牙齿曰钵塞莫曰室利罗渭躯分短小神宇超朗终身持诵金刚经未赏虗日报国入院季秋而山丹发花一枝五萼如佛手然净慈行化有陈氏妇预梦神僧临其门及渭至稽首作礼愿为尼以相依渭举大法开导之其妇恍若有所悟入渭行未百步而妇竟与家人别坐脱而去初晋义熈中有西域僧法愔至庐山与慧远结社巳而来苏以念佛三昧化导有情苏人翕然归之为建净寿院后改名万寿元末天下大乱寺为兵所焚洪武癸丑蒲圻魏观来为郡周视废基蹙额言曰是剎之废不得名浮屠不足以起之行中仁公乃寂照和尚世适今住虎丘德涵道融堪为人X天师中兴之责庶其在是乎遣使致书币凡三往而后应之仁泊然独居未几远近清修士鱼贯而来仁曰可矣于是重兴殿宇百废具举乙卯冬十月告成仁太息曰吾耄矣宜选春秋强盛者继之乃退居松林兰若勤旧合舆议延景瓛继其席瓛字莹中明叟昌禅师入寂明叟昌得法元长元至正己亥与弟子无闻聪结菴浦江县东十五里其地曰花山菴名栖静精舍昼夜以禅寂为务洪武丙辰十月日一旦无疾辞众说偈曰生本非生灭亦无灭撒手便行虗空片月说巳端坐而逝昌殁聪继之弗懈益虔朴隐元瀞禅师入寂元瀞住灵隐入院甫浃日左右请曰寺政实繁乏都寺僧司之有德现者称多才昔掌崇德庄田能辟其莱芜以食四众傥以功举其谁曰不然瀞诺之先是勤旧有闻歆现之获田利率无赖比丘请前主僧代之及现被选大惧发其奸私走崇德县列现过失县令丞寘不问未几有徤令至上其事刑部刑部讯鞫既得实以瀞为寺长法当缘坐移符逮瀞或谓瀞曰此三年前事尔况师实不知且不识闻宜自辨诉可也瀞笑曰定业其可逃乎至部部主吏问曰现之犯禁尔知之乎曰知之曰既知当书责欵以上瀞即操觚如吏言尚书暨侍郎览之大惊曰师当今名德也恶宜有是洊审之瀞了无异辞于是皆谪陜西为民X闻亦大悔且泣曰闻草芥耳岂意上累师德蚤知至此虽万死不为也瀞弗顾行至宝应谓从者曰吾四体稍异常时报身殆将尽乎夜宿宁国禅寺瀞女弟之夫陈义安时为青州卫知事移戌凤阳以道经寺中瀞悦曰吾遗骸有所托矣是夕共饭犹备言迁谪之故不见有惫色明旦忽端坐合爪连称无量寿佛名泊然而逝龛歛火焚骨间舍利丛布如珠智及居穹窿戊午八月示微疾九月四日索笔书偈而逝茶毗火𦦨化成五色有气袭人如沉水香齿牙数珠不坏遗骨绀泽类青琉璃色舍利交缀于上慧朗别号幻隐台州项氏子七岁患疽置床上忽不见巳而求得之问其故曰顷睡中有四童子舁至此无他也翼日疽愈既长出家参行端端问东岭来西岭来朗指草鞋曰此是三文钱买得端曰未在更道朗曰某甲只如此和尚作么生端曰念汝远来放汝三十棒朗乃悟旨久之遂罄底蕴曰才涉思惟皆为剩法出世五峯戊午住灵隐东溟慧日法师往生净土慧日住天竺前后二十五年洪武改元始获谢事时有学僧伽奉诏入京鱼贯而见日年最高白眉朱颜其班前列上亲问以升济沉溟之道日备述其故上悦顾众谓曰迩来学佛者惟饱食优游沉貍岁月而巳如金刚楞伽诸经皆摄心之要典何不研穷其义苟有不通质诸白眉法师可也自后数召X见字而不名及建钟山法会请日说毗尼净戒辞归上天竺日修西土安养之学十二年秋七月朔日梦青莲华生方池中华色敷腴清芬袭人既窹召弟子曰此生净土之祥也吾去人间世殆不远乎至四日趺坐书颂合爪而寂寿八十九腊七十三藏全身于山之西峯日躯干修伟眉长一寸余其白胜雪目睛闪闪射人道德余光所照不问耄倪见日经行輙曰我白眉和尚来也争持香华以为供养居甞颜面严冷片言不妄发即发虽对王公大臣未甞出一软媚语至于诱掖后进色温如春阳万峯时蔚禅师入寂时蔚住邓蔚山三十余年学徒奔凑示众大凡参学做工夫者先将平日所知所见人我利名尽情扫却然后将本参话头顿在目前行住坐卧时也参着衣喫饭时也参疴屎送尿时也参静閙闲忙时也参喜怒哀乐时也参但于十二时中心心无间念念相续不忘这箇话头须是大起疑情大疑即大悟不疑即不悟悟即悟自本心明即明自本性古人云佛见法见是二种铁围山若有所见尽成其障所以证道歌云心是根法是尘两种犹如镜上痕痕垢尽除光始现心法双忘性即真此事不论根性利钝即要信得及行得切时节到来忽然触着磕着洞明大事祖师云我本求心不求佛法界元来无一物佛者觉也如何是觉㘞呵呵方知此语实无妄也且道笑箇什么X经云心生大欢喜自知当作佛然须如是须经大善知识炉鞴煅炼将来方可续佛慧命谨参洪武辛酉正月十五日告众曰吾今时节至矣大众切莫远去二十九日忽沐浴更衣付嘱曰如今巳得须向山间林下䦆头边接引一箇半箇阐扬吾道报佛恩德不可攀高接贵轻慢下流逐利追名迷真惑道如今末法将沉汝等切须仔细复书偈曰七十九年一味杜田悬崖撒手杲日当天遂趺坐而逝塔全身于院西蔚一生清苦衲衣蒲履之外锱铢不蓄至于室中举古验今直截根源竝无剩语所有示众法语等不肯留传伹曰从上佛祖言说句句朝宗言言见谛后学初机略不听从况吾区区杜田话柄乎悉付火烬门人记录略成文卷仍行于世得法弟子甚众而无念胜学者独号能绍其传云佛祖纲目卷第四十一余编次佛祖纲目四十一卷甫竣崇祯壬申春黄澹志王心岫诸君子倡导劝缘谋付剞劂是年七月余忽患脾疾老年精血干枯似无生理余于生死业巳坦然独是书佛祖命脉所关挍勘刊刻刷印流通须一一躬亲非岁月了局可柰何是夜梦人持书一封X像一幅启视书云知汝欲开坦然书院像则梦中窃计此丁南羽所畵观音大士像也明旦脾疾遂愈因追忆万历丁巳元旦五更梦入一殿宇庄严高耸金碧辉煌大士身长丈余南面而立余方拜起大士手抱一婴儿授余曰无智亦无得以无所得故岂所为坦然者即无所得之真种子令余小子普觉大千尽未来际而共证无生乎阿那含拘尼佛偈曰佛不见身知是佛若实有知别无佛智者能知罪性空坦然不怖于生死实有知则无所得无所得则坦然此正先佛后佛互证教外别传之秘旨而余小子编次四十一卷纲目之微意也学者其无忽诸佛祖纲目逈异他书上续慧命下度群品真心乐助者固巳旋趋于觉路见闻随喜者亦且共脱夫迷途本愿大法流通统祈自他兼利真如福德各各无边至于王心岫居士捐赀助刻首末二本外复助刊刻刷印银贰拾两特愿过去先祖王朝松先祖母毛氏先父王孙熈先母张氏等尽获超昇现在侧室顾氏长男王钰生母卢氏次男王铉生母卢氏等均蒙保祐本色道人弹指无非佛事云皇明崇祯癸酉孟冬日心空居士朱时恩敬书