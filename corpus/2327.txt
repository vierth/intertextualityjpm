直讲李先生文集直讲李先生文集序直讲李先生文集序孔子没千有余祀斯文衰敝其间作者孟轲荀卿贾谊董仲舒扬雄王通之徒异代相望而不能兴衰捄敝者位不得而志不行也茍得位以行其志则三代之风吾知其必复嗟乎秦汉以来礼乐则不为而任刑以殴其民将纳于治适所以乱之也歴世寖乆皆谓天下当如是可以致治而不治者时耳故有奋笔舌为章句卒不及于礼乐者末哉文也旴江李泰伯其有孟轲氏六君子之深心焉年少志大常愤疾斯文衰敝曰坠地巳甚谁其拯之扵是夙夜讨论文武周公孔子之遗文旧制兼明乎当世之务悉着于篇且又叹曰生䖏僻遐不自进孰进哉因徒歩二千里入京师以文求通于天子乃举茂材异等得召第一既而试于有司有司黜之呜唿岂有司之过邪其泰伯之命邪或者天徒付泰伯以其文而命则否邪亦将位得志行后有时邪吾不得而知已泰伯退居之明年类其文藁第为十有二卷以寄南康祖无择且属为序无择既受之读之朞月不休善乎文武周公孔子之遗文旧制与夫当世之务言之备矣务学君子可不景行于斯庆暦三年冬至日序李觏泰伯以举茂材罢归其明年庆暦癸未秋因料所着文自冠迄兹十五年得草藁二百三十三首将恐亡散姑以类辩为十二卷写之间或应用而为未能尽无媿闵其力之劳辄不弃去至于妖淫刻餙尤无用者虽傅在人口皆所弗取噫天将寿我乎所为固未足也不然斯十二卷庶可籍手见古人矣故自序云直讲李先生文集直讲李先生文集堂记建昌新建李泰伯祠堂记天下之羙恒兴于贤明而废于愚暗使贤明迭继虽百世可也设不幸而值愚暗焉虽有鉅羙且废于成况望其䏻兴夫既废也㢤又望其䏻崛然兴起也㢤柰何贤明者之不常有宜乎天下之羙之难成也旴江宋儒泰伯李先生存心髙古履行刚方竭力养亲不求荣逹倡立旴江书院讲明正学从而师之者恒数十百人范文正公称其讲论六经辩愽明逹释然圣人之㫖着书立言有孟轲扬雄之风今草泽中未见其比并上其所业礼论明堂定制图序平土书易论凡二十四篇皇祐初与余襄公交章荐为试太学助教后𥙷将仕郎海门簿召为太学说书而卒熈宁中其门人尚书左丞邓润甫奏上其退居类藁皇祐续集并后集请官其子参鲁为郊社斋郎其墓在鳯凰山麓维时守令同学官春秋拜扫岁以为常不知自何时废而不讲延至于今坟墓虽存率为草莾之区樵牧之所蹂狐狸之所栖息过者千百谁复致虑幸而邑人吏部验封主事左君时翊过而见之慨然兴感乃䟽其所以且曰臣伏覩诏㫖名臣贤士坟墓毁发即为修治仍复近民一人以守恩至渥也若李觏者信非常儒尤可矜式若得一如诏㫖封其茔域禁其樵牧立祠岁祀其于风化不为无𥙷䟽入翼日下诏允之礼部定制岁一春祭祀以少牢有司行礼如式并复守者时建昌守长乐谢侯仲仁谓事干风化首捐俸资以倡缮修茔域乃建祠堂堂凡三楹纵广如干尺甫踰时落成髙亢靓深坚致完好中妥神主外缭周垣隂以嘉木别爲子屋以居守者时成化戊子之秋九月也工既讫功时翊过予请言识诸石爲永永图扵乎二三百年巳废之典不有贤明孰知其爲羙而兴举之且先生扵世官列甚庳未乆而逝徒以空言託诸文字而巳既无气熖以凌烁人又无功徳以覆冐人若未足以爲羙也而贤名之垂讫今不巳虽有气熖有功徳者亦不若是烈也学问之有益于人如此信乎君子不可以不学也时翊是举非特所以崇先贤亦所以仪后进俾鄊之人景慕兴起皆知绩学絫行如先生虽在草泽名犹不泯况通显乎其扵世教诚非小𥙷若夫一茔之封一祠之作虽不能加重扵先生而后学景仰之心不如是不足以遂此时翊所以为贤且明也仲仁亦克乐其羙而速成之谓非贤且明不可也故并书之为来者劝慎勿丼为愚暗而堕其成也诗曰风雨攸除鸟䑕攸去君子攸芋今之君子信能成其羙矣又曰夙与夜寐洒扫庭内后之君子尚继羙于无穷㢤时翊又尝编辑先生诗文三十七卷附録三卷行世可谓尽心焉尔巳成化六年岁庚寅春三月下浣朝列大夫国子祭酒经筵官前翰林侍读学士兼修国史古吴陈鑑撰礼部为陈言崇儒事于礼科抄出吏部验封清吏司主事左賛奏伏覩天顺八年正月二十二日诏书内一欵各䖏帝王陵寝及名臣贤士坟墓有𬒳人毁发者所在有司即时修理如旧令附近人民一丁看护免其差役其余坟墓但有露棺暴骨者悉与掩埋此皇上仁厚之盛心旷古所无之令典也臣原籍江西建昌府南城县人切见本县有宋太学说书李觏墓在鳯凰山麓祝穆方舆胜览纪觏无子孙毎岁春秋守贰同学官拜扫以为故事歴年既乆不惟拜扫之典巳废而其坟墓亦为樵牧践蹂若更数年必致毁夷臣考得李觏立心髙古履行脩整竭力养亲雅尚恬退倡立旴江书院讲明正学训迪生徒学者称为泰伯先生其所着述有易论礼论共二十篇富国安民强兵䇿各十篇明堂定制图序周礼致太平论皆足以羽翼圣经发明治体又有平土书二十章得井田之遗意庆暦民言三十篇论时政之得失其他文字若太学议袁州学记之类皆可矜式当时名臣范仲淹余靖交荐其贤先儒朱熹称觏周礼论与其意合圣朝纂脩五经大全觏所立言亦见采録闻古者鄕先生没则祭于社如觏者可谓一代之名儒后学之师表不但如古所谓鄊先生而巳今坟墓荒芜爼豆不及臣窃惜之钦惟国家崇儒重道以夀斯文之脉以衍太平之运如蒙准言乞敕该部行移有司封其茔域禁约樵牧照例令附近人民一丁看护仍于坟所量立祠宇岁时致祭则扵风化不爲无𥙷縁系陈言崇儒事理具本亲赍具奏成化三年九月二十日该通政使司官扵奉天门奏奉圣㫖该部知道钦此钦遵抄出到部看得吏部验封清吏司主事左賛奏称要将先儒李觏坟墓令有直讲李先生文集直讲李先生文集墓记建昌府重修李泰伯先生墓记生而必死圣贤无异扵衆人也死而不亡与天地并乆日月并明其惟圣贤乎泰伯先生其亦圣贤之徒乎先生姓李氏讳觏字泰伯学通五经尤长扵礼以文辞自立其言大而正郡治北有鳯凰冈先生剏书院其下学者余千人南丰曽子固其髙弟也范公仲淹余襄公靖交荐之召为太学说书卒年五十一葬鳯凰冈之麓寳祐二年郡守杨镇立兴文堂以祀之开庆元年郡守曽埜更其堂曰思贤右立旴江书院仍旧名也书院废而先生之墓墟矣成化三年春长乐谢公士元来守郡夣先生对浮大白饮觉而异之翌曰有白于府曰盗发先生墓矣太守具棺衾将易葬焉启圹视之二大白宛然夣中见者夣方解扵是议请祠如故事㑹吏部主事左公賛以请命下立祠茔南名曰景贤赐以少牢春暮行礼岁如初又募闽石工大营冢圹圹以石为之圹中髙五尺广视髙损一深视广倍之中甃加垩外固以石前广若堂缭以周垣湖西罗伦瓣香谒之太守述其夣曰先生之殁距今四百十三年矣而精神感通有如此者苏子曰不依形而立不恃力而行不待生而存不随死而亡者其此之谓乎回视烟草中冢累累然太守叹曰是庸非人乎哉伦曰何独此也桓山之石骊山之锢庸非人乎哉其图身后者非不至也曽㡬何时狐兎穴其傍樵儿牧竖踯躅其中草中累累者曽不若也方其生也柄一国之雄擅四海之富何求而不遂哉身死而遂不保焉何也先生以蔀屋寒夫初无一命之荣尺土之富而身后之荣终乎天地焉君子其知所择矣太守曰夫子之言雍门周不如也请告邦人庻有闻先生之风者成化八年壬辰春三月朔旦立石赐进士及第翰林国史脩撰永丰罗伦撰直讲李先生文集直讲李先生文集后序贤太守之为邦崇鄕贤风后学凡以因敬梓者之心而教易行肆泰伯先生于我旴有常祀七八年来乃或撤厥祠亭为堂偪厥宰壠为院而置先生于杂祀或然不知有先生惟先生尝言人于夫子之道不闻之是无耳也不见之是无目也不言之是无口也不学之不思之是无心无精爽也今有仕是邦而不知有先生不亦犹之无耳目口心精爽者乎往弗諌景定𥘉元太守雪轩魏矦峙祠墓乃复建亭朔吿必躬顿异乎前时观又取遗书读叹其言足经世兴太平独恨年谱有阙遗字画有讹脱更与旴之士参以它书雠正二年锓之梓其将以开世之无耳目口心精爽人矣乎予方服侯之为㑹天子嘉侯治状改守袁州因诵泰伯袁学记尔袁得贤君之句而有感遂书其后三年上巳日里中子张渊㣲敬书直讲李先生文集直讲李先生文集外集卷第一直讲李先生外集卷第一吿词二札子四荐章三首吿词敕建昌军草泽李觏藩臣仲淹以觏所着文二十四篇来上子俾禁掖近侍详较皆曰学业优议论正有立言之体且履行脩整诚如荐章所云故特以一命及尔尔其益自进于道勿患朝廷之不知也可特授将仕郎试太学助教不理选限皇祐二年七月日敕将仕郎试太学助教说书李觏夫太学者朕所以出教化而贤士之所由进行谊也师儒之官可轻授乎尔醇明茂羙通于经术东南士人推以为冠自佐学政逾年于兹孜孜渠渠务恪厥守祭酒司业以为博士之职莫宜于尔是用推恩尔其悉心使诸生兟兟兴于㢘譲而服于教训则其善也可特授通州海门县主簿太学说书散官如故嘉祐三年七月日札子国子监奏伏覩试太学助教李觏素负才学博通经史尝应制科举虽因名臣荐论命以试官不霑政禄而养道丘壑聚徒教授南方士流皆宗师之欲望朝廷特与注授一官差充太学说书所异有禆庠序风化之职如蒙擢用后犯入巳赃及不如举其本监主判管干官并甘同罪候敕㫖㑹问到国子监称李觏在建昌军或在抚州奉圣㫖李觏令赴太学供职札下江南西路转运司指挥发来赴阙仍仰见在处支赐盘纒钱伍拾贯文右札付李觏国子监奏据屯田贠外郎充直讲楚泰等状㐲见大理寺丞篆石经张次立素有学术深通经义俾居讲席足厚素风泰等欲乞补充直讲填殿中丞孙复阙当监体量得本官实有学行深明经艺可补讲贠伏乞朝廷特赐差补如蒙擢用后犯入已赃管干主判官并甘同罪候敕㫖续据国子监奏巳保举张次立充直讲填孙复阙窃虑未依得自来条制窃见试祕书省校书郎文劝刘棐素有履行通经术堪充国子监直讲填孙复阙候敕㫖勘㑹太学助教李觏巳奉圣㫖令赴太学供职检㑹令文太学助教掌贰博士事分经教授右奉圣㫖宜令李觏依前降指挥赴学供职其孙复名阙更不差人所举张次立等不行右札付李觏准此太子中允充天章阁侍讲兼管干太学胡瑗奏为臣多疾乞扵通州泰州秀州涟水军无为军江隂军广徳军除臣一差遣候敕㫖奉圣㫖胡瑗再与假将理仍差李觏权同管干太学右札付李觏国子监奏据通州海门县主簿太学说书权同管干太学李觏状为有祖母坟在建昌军未祔先茔今欲请假往彼迁申乞指挥所据李觏状候敕㫖奉圣㫖依奏除程给假一月不得有违日限所有太学公事仍仰郑穆权管干李觏囬日仍旧右札付李觏准此荐章范文正公二首右臣闻圣人坐以待旦旁求俊乂盖将尽天下之才成天下之务故为臣者以举善为忠亦将竭知人之明副待旦之意也臣亲逢圣辰尝忝近辅輙慕前脩之节少答非常之遇臣伏见建昌军草泽李觏前应制科首𬒳召试有司失之遂退而隐竭力养亲不复干禄鄕曲俊异从而师之善讲论六经辩博明逹释然见圣人之㫖着书立言有孟轲扬雄之风义实无愧扵天下之士而朝廷未赐采收识者嗟惜可谓遗逸者矣臣窃见往年䖏州草泽周启明工于词藻又江宁府草泽张元用及近年益州草泽龙昌期并老于经术此三人者皆蒙朝廷特除京官以示奨劝臣观李觏于经术文章实能兼富今草泽中未见其比非独臣知此人朝廷士大夫亦多知之臣今取到本人所业礼论七篇明堂定制图序一篇平土书三篇易论十三篇共二十四篇编爲一十卷谨缮写上进伏乞圣慈当乙夜之勤一赐御览则知斯人之才之学非常儒也其人以母老不愿仕宦伏乞朝廷优赐就除一官许令侍养亦可光其道业荣于闾里以明圣人在上下无遗才若不如举状臣甘重受朝典谨具状奏闻伏候敕㫖皇祐元年十一月二十日臣伏见建昌军草泽李觏十余年前曽撰明堂圗并序一首大约言周家之制见于月令及考工记大戴礼而三家之说少异古今惑之觏䏻研精其书㑹同大义按而视之可以制作臣于去年十一月録进前人所业十卷其明堂圗序为一卷必在两制看详今朝廷行此大礼千载一时何斯人学古之心上契圣作臣今再録其圗并序上进伏望特赐圣览于朝廷讨论之际庶有所补仍乞详臣前奏殊加天奨以劝儒林取进止六月日余侍郎一首具衔臣余靖伏覩先降敕节文贤良方正䏻直言极諌并髙蹈丘园等料并许少卿监巳上及本路转运使副逐处长吏奏举者右谨具如前臣窃见建昌军草泽李觏博学通识包括古今潜心着书研极治乱江南儒士共所师法曽于庆暦元年应茂材异等料祕阁召试下第退居鄕里四方生徒从之讲习有此寒畯淹在草莱于臣邻封不敢缄蔽臣又伏见草泽邵亢与觏同时就试后来亢以臣寮奏举巳授职官今觏退居独未蒙用伏乞朝廷特与召试以广得贤之路谨具状奏闻伏候敕㫖直讲李先生外集卷第一直讲李先生文集直讲李先生文集外集卷第二直讲李先生外集卷第二名公手书范文正公仲淹白秀才李君在鄱阳劳惠访寻以改郡不敢奉邀今润州初建郡学可能屈节教授又虑逺来难为将家苏州掌学胡瑗祕校见明堂圗亦甚奉仰或䏻挈家必有经画请先示音为幸保爱保爱不宣仲淹上李君竒士足下八月十九日仲淹顿首秀才仁弟别来倾渇无巳想至仙鄕拜庆外无恙此中佳山水府学中有三十余人阙讲贯与监郡诸官议无如请先生之来必不奉误诚于礼中大有请益处至愿至愿不宣仲淹上秀才仁弟十月十九日小简此地比丹阳又似闲暇可以卜居请一来讲说因以圗之诚衆望也诚衆望也儿子在苏州足下可䏻早来今冬欲行鄕饮俟先生讲求也仲淹上仲淹白中间辱教承巳拜恩命虽徳业雅逺未称人望而朝廷奨善鸿渐于时惟聡明精至晓之深矣未相㑹间千万自爱自爱不宣仲淹上太学先生闰十一月二十八日小简仲淹巳受敕改青州见理舟行次希善侍加爱孙观文沔启钱塘幸获瞻对以扶护过江不果欵接后闻谈经于府中恨不得执卷座末益为企恋企恋近日谅雅候无恙沔冬中襄事毕正初诣杭如文盖盘旋必良㑹矣冬温旅次希保爱保爱因王先生行草草上问不次沔拜上建昌李君先生之右二十三日夜沔白人来捧书伏知旅中无恙示及南归未知奉㑹之时企恋企恋途中慎护冬寒希保爱保爱人廻草草奉此咨问兼谢伏惟照察不次沔拜上先生李君之右二十一日沔白钱塘之别又二载余后未获良㑹复踈致问专介逺来惠书且知居忧无恙示教民病数十条非留心博爱何以及此以贼未定过岭经制必未及一一行下当择要以施之春后贼定方到江西奉见矣示及事不须如此何害冬寒保爱保爱草草上问兼谢不宣沔上太学先生李君十二月九日希文夏中过徐遂不肯行以后事见託一一如其志哀痛哀痛行状乃勉为述之忙中未及以草寄去余侍郎靖顿首李君秀才别来毎増翘渇忽枉手迹备荷勤至于邑鄙吝涣释懐抱所示礼论七篇推进礼经凖的世教派仁义赘刑政正其本于礼成一家之言工古人之未工导明王之要道岂止独歩江表校声名于后俊者㢤开益蒙蔽不胜降叹人回谨此为谢不宣将作监丞余靖白正月十四日靖顿首近接绪言止于再见兰㳺雾息未尽雅懐所示上豫章守书可以激昂士范支梧頽圮徤羡徤羡别来欝欝动不如意邈然风规毎益牢吝忽枉手牍深认勤勤木脱火流切希进道外保爱是祝谨奉简陈谢不宣大匠丞余靖顿首李君秀才七月二十八日靖启靖屏居南夏乆不相知及今得书乃审有太学之授国家诚有怜才之意而不寘于可用之途何㢤道逺未由胥㑹徒益倾渇耳冬寒保重人廻谨此爲谢不宣靖手启助教执事十月十日如有朝命召赴成均供职亦可行道不宜辞免或令赴选须详去就也靖启欧阳内翰脩启冗事牵迫乆踈奉长者之论不知两辱过门甚媿甚媿脩来日有少事须出即今幸家居可以拂席奉俟轩盖颙企颙企不然当别拜闻贵不失约也脩顿首贤良先生蔡宻学襄顿首启襄才识不能过人天子误知擢置諌列毎自念孤贱之迹旁无寻尺之助一旦名彻万乗而收録之此宜如何论报効之诚也示及庸奴非所谓难言但未得其详耳足下业巳发之当为予䆒之至询他人果诈不虚必逃去矣就令不逃亦生姦计莫如宻得其详擿之以寘于法于时不为无补行路疲惫草草裁荅足下取其意畧其礼也襄顿首启二十三日夜襄启近承从者之劳过临海郡适以乆疾无悰为礼踈畧遽此离间岂胜惭跋惭跋春寒道上爱护为佳不宣襄顿首李君足下二十日马杂端遵顿首启曏吏京邑日与权幸人为敌趣了目前力有不逮千里脩问病未䏻也未㡬以罪逆复丁家难扶挽南归备尝囏厄甫逹里中即襄大事即日仅余残息无复生意忽辱来谕承家居安甚併为慰也知非乆㳺钱塘且有迂顾之意何幸如之遵近得彼信将来亦当一诣目即有私冗未干兼本郡守尉故人同年累书相招受代伊迩若舍饶而趍杭不免去就厚薄之责颇非人情当暂谒之不知行期迟疾近逺扫榻聮镳俱未敢必灵隐西湖之㑹当不蹉跌矣秋暑自爱仓遽草此不次遵顿首上答泰伯先生七月十一日手启遵再拜奉别数年居常企咏以家祸屏居僻左无阶脩问比见卿材具得起居之实所慰多也遵无他竒区区徇禄食当求南中一官以便安舆旴江乃素心未知所愿果否前月已被㙜移明日上路咫尺不克一趍师坐少冀诲言为恨甚深因风示字欲知动止忩卒聊此上谢夏暑切自爱倾渇倾渇遵不胜私心不宣遵再拜泰伯先生书几十五日谨简遵悚仄遵到淮南二年矣署而居者不数月犇走之劳不可胜道以故仅了目前四方交㳺书问阙如也或云先生居倚庐闻问不审有失陈慰人来得书伏承孝履攴裕先生未起有识惋惜遵素性朴愚上下窘困之际乃佐此局咎责日深先生有闻无惜见教渉夏勉抑自爱人回聊此为谢余俟后信多悉多悉不宣遵悚仄再拜泰伯先生大孝三月二十八日萧阁副十一月望日长沙野人萧注致书陇西泰伯先生注昨偕弟英求举于京师闻足下应贤良预第一人召试是时万口一发万意一同未有不心思目愿欲识其靣者一日英请于叟曰李泰伯预贤良召未知其道果如何叟曰今之贤良异于古泰伯其为今之贤良古之贤良耶若为今之贤良则天下可车载为古之贤良则覆载无三四英曰敢原其贤良之今古曰今之贤良所学者羙身之具也口诵之心记之然后分句读辨训诂数条目驾虚辞而强名曰策曰论主司既不䏻别白则互曰彼人之富于学也此人之富其才也上既取之下思习之中其选者十年间往往陶天下之民呜唿以斯术而致吾君陶吾民则䖝蝗水旱盗贼不作其可得乎古之贤良发其言则为箴为䂓为教为化明隂阳倚伏灾异变盈之事提耳万乗摈斥兇党乱臣贼子不敢正目而视使三王之风复见于当世故汉之文景可比周之成康者由斯道也叟寻与英下第南归闻足下不中选二心颇疑后得足下退居集启而读之则知足下果非今之所举贤良之人其不中选则宜夫人之相知患其道不同道同虽夷貊亦可为兄弟注鄙人然而有志扵圣贤之术心铭足下之道故发此书以闻非今之趍炎附势軰闻足下有大名而沽相知之幸足下其以为是非里人叶国器归旅中草草非书冀留意不宣注再拜小简注顿首前书写意兹不云云相慕之极旦夕常在家贫至甚仆马无具因而辜见贤之望噫进不得地退无以居丈夫之心于此将尽有风西来书以为寄则野人之请余希自爱注再启祖学士无择再拜泰伯先生酷热以来气体何如驿置相望不逺千里无阶披奉祗増詹企法掾连君钖仆之故人有文而善与人交泰伯见之当相得以驩矣千万善爱慰此多忆无择手记顿首泰伯先生六月十七日无择启累日前军校过敝邑得泰伯所示书承起居无它为慰甚深也庆暦民言皆极当时之病真医国之书耳使今相天子宰天下者闻其言而行之何忧乎獯粥何患乎拓䟦氏邪无择踈贱不得言于朝泰伯又俾附寄永叔即须良便致之也君钖行日曽託奉书必得通上无择近作爱堂铭与文序在君钖处宜枉观览因风幸示可否之教秋暑千万善爱不宣无择再拜无择自来淮楚以地逺且少便复吏事无余暇故不得时时拜书徒日思颂亡巳足下之门人髙第者曰陈生过聴不侫遣介走数千里惠然以书见抵且示之策捧览之际生靣目兹足下之不鄙遗我而俾之相示也顾愚何足以当之推毂之教岂敢不勉趋奉未由惟祝善爱诸恳可期靣㑹兹不䏻布万一无择再拜泰伯足下无择再拜泰伯先生无择向者居忧丹阳辱书者再兼承见寄长篇及赋不任感仰然以道涂阻逺少遇信便无阶致诚而望风依依靡忘终食也去嵗过洪井见建昌牙校首询动止且将附问乃先生赴范杭州召巳行矣又不得通区区于左右今陈秀才人来捧所贶手尺具悉起居如宜差慰詹渇万一无择方此奔走披晤未日仰蕲千万爲道自爱愚懐所望无择再拜泰伯先生无择再拜泰伯先生言念乆不附问惟剧詹驰夏末抵袁即欲致记窃承轩车寓泊洪井及询诸相识乃云它适盖传闻之不得审的耳介至忽捧手墨承体局休佳殊慰区区敝郡巳作学更三两月可成当须坐邀长者来此为后生唱导也乃时专遣人礼请次谨先此咨露秋凉希千万若时加爱恳恳无择再拜李侍郎淑白近承雅顾获奉嘉谈兼挚雄文重将厚意钦降之切昕夕以之忽辱手缄承有小疾戒舟渉逺幸保冲襟惟精学之迈伦固懵迷之讵测汶圗鲁议空祕家楹之蔵洞萧上林犹慙侍臣之荐兴言瞻耸交集下诚不宣淑顿首孔宗旦宗旦启自京师为别迨四年矣毎聆风声鄙气销烁伏承日来体休道洽师表江左捐弃名埸沉藴事业易曰肥道无不利惟泰伯之道乎甚善甚善今二十二日徂徕石守道卒呜唿天丧吾道俾我先生短命死矣泰伯䏻不痛悼㢤秋风萧条江山脩邈愿固颜色以厌忉怛子静行次聊此起居惟少垂察不宣曲阜孔宗旦启上泰伯先生直讲李先生外集卷第二终直讲李先生文集直讲李先生文集外集卷第三直讲李先生外集卷第三序诗墓铭张学士送李君南归序三代以还汉唐爲盛孝武虽讲求三雍之制而迂儒驾说恠诞而不经有唐正观开元㡬于治古虽希阔毕讲而明堂之议寂寥而无诏国家承百王之余夷僣黜暴典章法则洪鬯纯备然往者挟佞之臣读儒书被儒服一旦得贵位则诱导上心务极土木以崇释老斤斧既息流窜亦至后之卿相勤恤民力以实邦本合宫之作我故未暇也惜乎自周室距今旷千余载此礼废絶隔于耳目所以学者各是已见竞牵师习若诗分传离愈失愈逺天岂使三王经制将遂泯乎故复岀泰伯以明其本泰伯家江西嗜古学以谓今天子享上帝朝诸侯虽有其礼而无其位廼潜心愤悱贯览数家之说自周官考工记大戴礼盛徳篇礼记月令汉白虎诸儒及歴代论议㕘総㑹一稽同合异曲者畅之滞者通之为明堂定制圗一篇并序凡数千言朅来京师挚见时彦若李宋二紫㣲左史聂长孺集贤叶道卿皆旴衡接纳郑重推许可献公车登乙擥补朝廷之阙当晨奏而暮召泰伯犹谦谦不处罔敢露才而自荐也㑹贡举罢诏拂髦有懐亲之感归艎泊渚拱袂言别余恐江西英俊未尽知泰伯之道及中朝士大夫称咏所以然故笔爲序以送之异日举脩坠典咨谋折衷泰伯必攘袂危冠群立髙议与宿儒故老较辨于赤墀矣斯言不诬故乏辉润谨序叶内翰诗清臣启累日前伏蒙袖书临访并小文编及明堂圗披玩寻绎弥増景服偶书二百四十言以伸谢臆伏惟采㩜进士不读书明经不根义诟病君子儒于今作文弊礼部右词赋诸生窃科第从道不违人追趍斯近利李生何为者力学务逊志羞耻事章句深湛刺经艺常惟天子贵无大明堂位邈焉三代风尠矣百世继去圣日逾逺攻端非共致公玉既妄圗戴徳亦记汉唐盛容典规画不足示其间区区者何暇盛徳事确论无甚髙阔讲寖而坠披文㑹今古援笔攷同异靣势本周官纎悉探吕氏俛拾林甫长仰擿康成盭昭发老生蒙㝠符作者意圣期接千统缛礼恢万祀无文既巳秩同节此云备宁当総章法未擥云㙜议废兴有时合聡明自民视成厦繄衆材致理岂一士南阙朝奏书中朝夕鸣佩行矣无自遗日中今可熭祖学士诗奉和泰伯送春絶句缮写寄呈幸垂笑览范阳祖无择上忆昨相逢甲午年与君同赋送春篇等闲又见春风老更捧新吟一惘然万树红芳落渐稀浮荣䏻得几多时孤根未识阳和力春去春来两不知送春长句呈泰伯先生昼日临风把酒巵宜春㙜上送春归巳看绿树愔愔静犹有残花怗怗飞岁月任从随手过功名未必与心违我縁客宦无常处后㑹如今亦恐稀无择启前日承泰伯先生宠示新诗三首谨依严韵奉和幸赐采览异鄕何处散幽懐赖得城中百尺台还向天涯经岁住那知春色为谁来雪消江上看梅发风暖衡阳有鴈回强拟登髙聊赋咏再三愧乏楚人才右宜春台晴烟羃歴澹湖光势胜居然占一方拂水万丝杨柳弱倚风千盖芰荷香纵逰闲汎兰舟穏半醉狂眠石席凉公退毎来须度日却疑身出利名鄕右东湖九十日春今日尽送春何况我偏知后期只在经残腊重探梅开雪里枝右送春寄李先生黄先生晞乆不见泰伯中心频损和近闻束书卷更卜好山阿学古成儒癖敦风荡俗讹周公法巳矣原宪事如何母老禄未及身闲鬓不皤新文海裔播旧业钓竿拖寗戚歌宁发麻姑傁屡过时人一握小吾道片云多友弟俱㳺宦池樊自樜莎闻猿诗兴逸㪣戸酒徒罗鄕里名光也朝廷礼后么年来鱼信至怪我客蹉跎麻姑山一首赠陈仲父贤良兼泰伯先生黄寺丞通麻姑山直斗牛角形胜拥断东南隅五百年来畜英气特爲吾宋生真儒李姓觏名泰伯字风骨古秀飘髯须其人于世少似者无乃稷契荀孟徒自伤出处苦竒剥不得寸禄遮妻孥归来筑室郡北郭反关唯作文字娱先生之门足髙第中间仲父有辈无曽继先生列科举简编满载三十车先生不遇子亦退髙文懿行夸江湖麻源谷口田数顷岁计取足无嬴余生涯俯就隐意决便弃城邑庐郊墟上有慈亲享甘㫖下有子弟森庭除平生胷臆渺溟㴾惟学虞卿穷着书平生志气薄云汉惟学子陵闲钓鱼毎当春秋社时候万象潇洒神仙居喦野卉照几席溪风谷霭清襟𥚑先生乗兴或还往杀鸡炊黍开尊壷共评古今正经史不知口角清涎濡名教果有如是乐彦辅之言诚岂诬莲社竹谿诧髙逸究竟未免归狂愚争如仲父与泰伯相乐以道情愉愉文酒逢迎二十载一日不见巳为踈松门大开俗不到水云轩槛空清虚仰爱二友嗟不与欲别仙墅犹踟蹰先生墓志铭门人陈次公撰有宋经明行脩道徳沈纯用则任公卿尸教化而不用以夫子之道教授学者门人陞録千有余人有如㳺夏者则其贤可知也巳文章髙于当世版而行之凡数集毎为歌诗志表未尝以一字借人而人自求而得之皆自言曰如此为父兄求而得之皆自言曰父兄如此下笔多典故世莫及也天下皆曰泰伯先生士大夫争识其面其为当世推伏也若此先生姓李氏讳觏字泰伯南城人也其实如秋其受如海外示发舒中以直正其于道也如天焉无不覆如地焉无不载天地以万物遂成为功先生以四海咸若为功用则任公卿尸教化而不用以夫子之道教授学者后之览其遗书则如其所以然曽充茂才有富国安民强兵三策易礼二论合五十首天下传诵及退居为周礼致太平论并序五十一首其敌天命又有潜书庆暦民言寄范富孙公四书长江赋盖不忍夫一世之伤而两臂㡬废常语其徒其畧曰大㢤孔子吾何䏻称焉颜渊曰仰之弥髙鑚之弥坚瞻之在前忽焉在后仰之弥髙也则吾以爲极星考之正之舍是则无四方矣鑚之弥坚也则吾以爲磐石据之依之舍是则无安居矣瞻之在前忽焉在后也则吾以爲鬼神生之歛之舍是则无庶物矣他人之道借曰善焉有之可也亡之可也夫子之道不可须叟去也不闻之是无耳也不见之是无目也不言之是无口也不学之不思之是无心无精也尚可以爲人乎㢤吾于斯道夜而讽之矣昼而读之矣髪斑斑而不知其疲矣终没吾世而巳矣其语如此衆惊而萃非之先生之志益坚然则不非之不足以为泰伯先生也先生燕申讲觧严重慎宻弟子畏之有駴则对之以状察无溢羙然后进之今为墓刻畏比神灵自祖祢以往丘盖不言只于集中得子髙墓表曰南城县东北逺百里吾髙祖之父家焉先夫人墓志曰先君尝学不应举尤直信生平无所争不识州县廷终以不得意死又于官簿得曽祖讳某祖讳某父讳某母郑氏始娶陈氏再娶饶氏有男参鲁三女长适陈汝翼而卒先生之生也以已酉而卒也以已亥年五十有一其卒仲秋其季冬实嘉祐四年祔先君之茔在鳯凰山足夫南城载于西汉地理志唐属抚州临川国朝别建军曰建昌县隷焉鳯凰山在县西北城背之茔在麓东松槚万株山川如画乃真宅也然而其抱负如此天之报之止如此其后焉有不逹者乎呜唿先生之名大显世之显人及有道之士莫不知者下至农工负贩士女释老尽䏻诵其文章天子亦闻之乃以将仕郎试太学助教就门官之末年又召入太学说书复以通州海门县主簿禄之权管干太学非其好也逾年以吿归归逾月而卒临终无他言独执次公手以明堂制圗为託又以为三礼论未成为恨其孜孜为学者如此何㢤次公夙荷教育过于强仕之年哲人既殒复何聊㢤泣而铭曰余侍先生得尧舜禹汤文武周公孔子之事甚详皆本书诗非诸子之绪言也于是浩叹魏晋之际莾卓之间惠慎之时圣人之道已大壊有由然及䆒荘生之言今世之仁人蒿目而忧世之患不仁之人决性命之情而饕富贵焉知曽史之不为桀跖之嚆矢曰儒者未尝是之而余独是之呜唿天乎其意不在斯文乎何夺先生之速㢤何夺先生之速㢤直讲李先生外集卷第三终直讲李先生文集直讲李先生文集直讲李先生年谱目録直讲李先生文集总目卷第一赋长江赋麻姑山赋疑仙赋卷第二礼论七篇礼论第一礼论第二礼论第三礼论第四礼论第五礼论第六礼论第七礼论后语卷第三易论十三篇易论第一易论第二易论第三易论第四易论第五易论第六易论第七易论第八易论第九易论第十易论第十一易论第十二易论第十三卷第四删定易图序论论一论二论三论四论五论六卷第五周礼致太平论五十一篇内治第一内治第二内治第三内治第四内治第五内治第六内治第七卷第六国用第一国用第二国用第三国用第四国用第五卷第七国用第六国用第七国用第八国用第九国用第十卷第八国用第十一国用第十二国用第十三国用第十四国用第十五国用第十六卷第九军衞第一军衞第二军衞第三军衞第四卷第十刑禁第一刑禁第二刑禁第三刑禁第四刑禁第五刑禁第六卷第十一官人第一官人第二官人第三官人第四卷第十二官人第五官人第六官人第七官人第八卷第十三教道第一教道第二教道第三教道第四教道第五卷第十四教道第六教道第七教道第八教道第九卷第十五明堂定制图序五宗图序卷第十六富国策十首富国策第一富国策第二富国策第三富国策第四富国策第五富国策第六富国策第七富国策第八富国策第九富国策第十卷第十七强兵策十首强兵策第一强兵策第二强兵策第三强兵策第四强兵策第五强兵策第六强兵策第七强兵策第八强兵策第九强兵策第十卷第十八安民策十首安民策第一安民策第二安民策第三安民策第四安民策第五安民策第六安民策第七安民策第八安民策第九安民策第十卷第十九平土书卷第二十潜书十五篇广潜书十五篇野记二篇卷第二十一庆暦民言三十篇开讳备乱审姦防蔽效实虑永谨听辨儒广意损欲本仁慎令考能止幸裁举卷第二十二精课懋节崇衞省盗释禁南畧敌患东士储将逺私正局厚农复教孝原天谕卷第二十三记袁州学记建昌知军记建昌军仪门记建昌军集賔亭记南城县署记邵武军学庄田记䖍州柏林温氏书楼记麻姑山重脩三清殿记重修麻姑殿记麻姑山仙都观记御书合后记真君殿记卷第二十四太平兴国禅院十方住持记太平院浴室记建昌军景徳寺重修大殿并造弥陀阁记景徳寺新院记廻向院记承天院记承天院罗汉阁记新城院记抚州菜园院记修梓山寺殿记邵氏神祠记卷第二十五序皇祐绩稿序延平集送余畴若南丰掌学序送严介序叙陈公爕字序张延之字叙张司理字卷第二十六表谢授官表启谢范资政启寄周礼太平论上诸公启卷第二十七书上富舍人书上刘舍人书上呉舍人书上王内翰书与章祕校书上江职方书上慎殿丞书上杨屯田书上聂学士书上叶学士书上李舍人书上宋舍人书上范待制书上孙寺丞书上余监丞书上苏祠部书寄上范叅政书卷第二十八寄上富枢宻书寄上富相公书寄上孙安抚书上蔡学士书上王刑部书与胡先生书答宋屯田书答李观书答黄着作书再荅黄着作书答陈特书卷第二十九杂文原文原正读儒行读文中子吊杨子复说命箴画賛弋阳县学铭嘿堂铭太学议策问三首策问六首卷第三十墓碑进士陈君墓铭䖏士陈君墓铭广文陈生墓铭进士傅君墓铭聂夫人墓铭邹夫人墓铭鈆山县尉陈君墓铭徐夫人墓铭郑助教母陈氏墓铭䖏士陈君墓铭宋故赠都官张公墓碑铭宋故朝散大夫守尚书屯田郎中上轻车都尉赐绯鱼袋江公墓碑铭宋故中舍宋公及夫人江氏墓碑铭宋故朝奉郎尚书都官员外郎上骑都尉赐绯鱼袋陈公墓碣铭宋故朝奉郎尚书都官员外郎上骑都尉赐绯鱼袋陈公墓志铭卷第三十一陈府君夫人聂氏墓志铭进士传君墓表陈伯英墓表䖏士饶君墓表医愽士周君墓表前进士廖君墓表李子髙墓表先天人墓志亡室墓志亡女墓铭邓公仪伤辞白石暹师塔铭卷第三十二常语三卷常语上卷第三十三常语中卷第三十四常语下卷第三十五古体三贤咏和苏着作麻姑十咏鲁公碑七星杉炼丹井玳瑁石秦人峯流杯池碧莲池虎跑泉丹霞洞葛仙坛获稻哀老妇寄懐避暑喜雨送上官直题昱师房三笑图寄祖祕丞名男曰参鲁以诗喻之女色无定羙赠卿材江亭醉后寄章友直中春苦雨书懐弋阳县学北堂见夹竹桃花有感而书孤懐读韩文公驽骥篇因广其说送陈次公茂材虾蟆惜鸡日出吟闻女子疟疾偶书二十四韵寄示读史和育王山十二题金沙池佛迹峯七佛石袈裟石明月台石屏风灵鳗井供奉泉育王塔八角殿晋年松重台莲羙女篇苦热夜丐僧闵俗感叹寄邻父竹斋题事赠黄秀才别雨中作独居闵雨访周道士甘露亭送丘寺丞荅縁槩师见示草书千字文并名公所赠诗序春社词闻训狐闻喜鹊解汤延祖字卷第三十六近体五言二韵咏竹霜氷鵞鸭惜才五言四韵山舍寓止东巖精舍闲夜雾自咏睡思秋热鑑湖夜泛池亭小酌廻胡舜元赋稿廻黄通诗篇送路拯北逰感事闲居萍送张鬷嘏村行感懐寄择之鸡堂西夜坐寄题陈适追养亭送宜黄柳尉送君俞送黄秘丞寄题廖说蒙亭晏起养疾逺山送呉伯华次韵陈殿丞除夜感懐早㱕晚闻角庭树哭女赠端师寄题邹氏延夀亭感秋次韵答陈殿丞读赵氏淳化诗小女送呉着题灵阳宫龟峯精舍鸣蜩送张评事送春君钖以新诗相示因成四十字荅之送李侍禁寄周寺丞次韵阎判官除夜送阎判官送彭昱应举送黄铣应举夏日郊园寄黄晞送黄介夫送山甫送沈郎中送江茂才赠端上人千福寺昧轩怡山长庆寺傅翼甘圃林屯田思轩廻明上人诗卷听周太师琴送觉师西逰乞御书送分司呉太博还鄊送任大中送杜奉职送阳曲蔡尉送武陵令送酸枣邓主簿送仙逰知县许延评送杜寺丞知永城廻廖解元所业送张寺丞送何祕丞送剑州张掾送演教太师东逰寄赠福山长老五言六韵书楼夏晚小杉干元节群臣祝夀小人无位以诗继之闷书同徐殿丞逰麻姑山陈屯田闻之以诗见寄次韵第五言八韵送李着作知柳州五言十韵送知县苏祕丞移英州夏日雨中七言二韵鄊思少年自勉戯题玉䑓集读皮袭羙病中书事诗有可怜真宰意偏解困吾曹之句偶代荅之雪中见梅花和慎使君出城见梅花雪中赠柳枝柳枝荅和天庆观瑞香花乌鹊方平璧月睡起读长恨辞羿妻梁帝秋千嘲汉武戚夫人有感自遣睡思逰寺醉㱕却寄同坐索酒忆钱塘江谢传神平常人次韵荅提刑孙都官谢知县徐殿丞示及新诗送流人送周山人遣兴咏桃闰正月三日偶书论文送僧逰庐山李郭戯题荷花戯赠月葛陂懐古七夕宗人宅折桂堂麻源题壁马嵬驿齐世家汉宫景阳宫井燕雀张禹孔光元纪闻鸎学北堂有海棠一株颜色至佳凋落稍速忆而为诗玉蝴蝶花次韵陈殿丞观鱼送传野送杜万儒行感义屈原宋玉赠日者邹生送夏旦赴举送春晓角送丁正臣惜才登越山送古山人送毗师西逰送春寄呈祖袁州次韵陈屯田途中所寄正月二十俗号天穿日以煎饼置于屋上谓之𥙷天感而为诗送薛经僧志月碧云轩改为景云因书书景云轩壁因逰华子岗题壁卷第三十七七言四韵苦雨初霁野人书麻姑庙客有话故丁祕监京师旧宅因而伤之五龙塘寄小儿季夏雨中宛有秋色四望之际百感生焉因题于纸秋懐书松陵唱和七夕早起有懐留题㱕安尉凝碧堂答张鬷嘏清明日作晚思暮春始逰城西寄傅代言丙子冬至夜酒醒南斋咏风小雨清晖亭题净居院往山舍道中作秋晚悲懐残叶哭十姪秋隂寄介夫书懐寄介夫关徐送张宏下第南㱕葛陂逢何道士俞秀才山风亭小饮谢宋屯田见示永平録海南编闽中岁暮送侯殿直之官吉州偶题饶秀才谿光亭宗人宅仁知阁早夏偶作匈奴传忠武侯次韵荅陈殿丞见寄赠韩侍禁送沈祕校寄题钱塘毛氏西湖园自觧不寐韩偓集有自抚州往南城县舟行见拂水蔷薇之诗南城吾鄊也因题八句代书答陈次公和君钖题壁送王都曹送危太博题虞侍禁山亭君钖宰夀春钱寺丞知白州次韵荅史太博蝉寄史屯田答丘寺丞示月蚀诗蓬屋堦基宜春台东湖送赵拊太平州十咏亭送王尉野意亭灵源洞送陈司理送黄承伯谢蔡十八丈示诗卷淸话堂诗送郴县呉主簿览余尧辅诗因成七言四韵次韵酬屯田陈文见寄同徐殿丞游麻姑山陈屯田闻之以诗见寄次韵第二首和陈屯田送知县徐殿丞次韵和屯田陈丈寄唐休次韵和王刑部逰仙都观和逰丹霞有懐㱕之意七言八韵送知军曹比部移䖍外集卷第一告札告词二札子四荐章外集卷第二名公手书范文正公三书小简孙观文三书余侍郎三书欧阳内翰一书蔡宻学二书马杂端三书萧阁副一书小简祖学士一书李侍郎一书孔宗旦一书外集卷第三序诗墓铭张学送李君南归序叶内翰诗祖学士诗奉和泰伯送春絶句送春长句呈泰伯先生宜春台东湖送春黄先生晞诗寄李先生黄寺丞通诗麻姑山一首赠陈仲父贤良兼泰伯先生门人陈次公撰先生墓志铭直讲李先生文集总目终直讲李先生文集直讲李先生文集直讲李先生年谱一卷直讲李先生年谱真宗皇帝大中祥符二年巳酉先生始生祥符三年庚戌二嵗祥符四年辛亥三岁祥符五年壬子四岁祥符六年癸丑五岁祥符七年甲寅六岁祥符八年乙卯七岁按先生见苏祠部书云六七岁时调声韵习字书勉勉不忘则知先生一二年间知向学矣祥符九年丙辰八岁天禧元年丁巳九岁天禧二年戊午十岁按先生见余监丞书云十岁知声律则知先生扵是年知习举业矣天禧三年己未十一岁按先生作疑仙赋序云吾母无子徧祷无不至祥符元年梦二道士奕棋于戸外往观之其一取一子授焉遂娠又云生十余岁从先父适田间宿东郊梦人以书标与之曰王状元文集梦中以为沂公之文也既而就学果不甚鲁或时开卷敞然忆念谓曽读此书再思之未尝见也详此二梦则知天生贤哲以夀斯文之气脉岂偶然㢤天禧四年庚申十二岁按先生见余监丞书云年十二近文章则知先生扵是年能文矣天禧五年辛酉十三岁干兴元年壬戌十四岁是年丁府君忧按郑夫人墓志云年十四而先君没又云先君尝学不应举故其子作诗赋亦乐施恵尤直信则知先生家学有派委矣仁宗皇帝天圣元年癸亥十五岁天圣二年甲子十六岁天圣三年乙丑十七岁是年府君服除按郑夫人墓志云稍出㳺求师友则知先生出㳺必在府君服除之后天圣四年丙寅十八岁天圣五年丁卯十九岁天圣六年戊辰二十岁天圣七年巳巳二十一岁天圣八年庚午二十二岁是年娶夫人陈氏按庆暦七年先生作夫人墓志云陈氏今为南城人生五年养于伯父又十一年而嫁嫁十一年而卒又云复还旧居娶妇盖先生前此出㳺至是年始还家欤又有见余监丞书云十岁知声律十二近文章思虑猖狂耳目病困者既十年矣此书当作扵是年天圣九年辛未二十三岁是年着潜书十五篇又有见孙寺丞书云年二十三鸡鸣而起诵孔孟羣圣人之书纂成文章以康国济民为意文章盖指潜书也明道元年壬申二十四岁是年着礼论七篇其后余襄公有书与先生曰所示礼论七篇推进礼经凖的世教派仁义赘刑政岂止独歩江表校声名扵后俊㢤先生之有功于礼经也如此又作陈仲温进士墓志按陈仲温讳璆先生之伯丈也故墓志序之末曰初君之弟与其妇偕死息女始絶乳君爱养之如己子长以嫁李氏明道二年癸酉二十五岁景祐元年甲戌二十六岁是年有邵氏神祠记其畧曰建昌城北有民邵氏世奉五通祷祀之人日累什百景祐元年里中大疫而吾家与焉唯五通谂以无害疾之觧去皆约日时有功于予其可废而不载作记恐是此年景祐二年乙亥二十七岁按先生见苏祠部书云由六七岁时调声律习字书勉勉不忘逮于今兹年二十七矣此书当作于是年景祐三年丙子二十八岁是年修明堂定制图并序平土书上聂记注书上李修撰书上宋修撰书太平院住持记冬至夜酒醒诗甘露亭诗按见聂记注书云行年二十八矣当在是年见李修撰书云生平爲文谨採二十四篇写成一册及明堂定制图一道并序草具其副辱诸侍者见宋修撰书云尝着明堂定制图并序其意在賛明经义以禆益一王之盛礼谨缮其副陈诸座隅则明堂图之作亦在是年也独平土书不着所作岁月然先生明年见范公而范公他日荐先生必以礼论易论明堂定制图平土书共献必同作扵此一二年之间张宗古送先生南㱕序其畧曰自周室距今旷千余载此礼废絶所以学者各是已见竞牵师习故复出泰伯以明其本盖指明堂图也是年入京贽见宋修撰李修撰聂记注叶集贤诸公皆许可宋公李公聂公叶公也㑹贡举罢遂㱕景祐四年丁丑二十九岁是年徃鄱埸见范文正公其书云年二十九尝逰京邑彷徨而㱕又黜鄊举其后范公与先生书云在鄱阳劳惠访寻以改郡不敢奉邀则知先生是年鄊举不利而往鄱阳访范公也寳元元年戊寅三十岁是年作广潜书十五篇命箴野记邓公仪伤辞縁槩师诗惜鸡诗按广潜书自序云岁辛未泰伯以潜名书后七年覊栖山巖即而广之复为十五篇则此书当作于是年命箴云三十曰壮圣人以立则此箴亦当作于是年广潜书云覊栖山巖则野记亦作于是年寳元二年巳卯三十一岁是年先生梦大雨震所居室有一人𬗋衣而冠谓之雷神唿先生使前授之题曰春社词援笔得八句与之及觉记其首三句颇怪丽后七年以五句足之按此梦与疑仙序二梦而三一为诞弥厥月之祥二为神授斯文之印天生贤哲岂虚其证是三梦皆可书富国彊兵安民三十策按先生以康定二年试制科则此策必作于是年康定元年庚辰三十二岁是年得男参鲁有上江职方书又往越州赴范髙平公招故有登越山诗按丁亥年先生作已室墓志云一男参鲁仅毁齿盖自庚辰至丁亥凡八年故曰仅毁齿也按先生上江职方书云行年三十余近访呉越而㱕曰三十余则当在是年曰访呉越而㱕则访范公也康定二年十一月改庆暦元年辛巳三十三岁是年作建昌军集贤亭记修麻姑殿记麻姑山仙都观修三清殿记梓山院修佛殿记上呉舍人王内翰富舍人刘集贤慎殿丞书日出诗感事诗和慎史君出城见梅诗按集贤亭记序曰康定二年夏六月太守慎公作新亭于军门之南孟秋告成郡人李觏为记三清殿及麻姑殿记皆是康定年号梓山佛殿记亦云康定二年秋九月则是数记皆作扵康定未改元之前也上慎殿丞书盖慎公釴其时以殿中丞守旴江此书当作扵未入京之先上呉舍人王内翰富舍人刘集贤书盖呉公王公富公刘公其时皆居朝此书当作扵入京之日然是年郡举先生应茂材异等科有㫖召试故入京上诸公书又寄祖祕丞诗历序应科本末则云忧愁经岁是先生留京一年也庆暦二年壬午三十四岁是年先生试制科得召第一长沙萧注与先生书云昨偕弟英求举扵京师间足下应贤良预第一召试未有不心思目愿欲识其面者秋七月试制科不第㱕过南康见郡守祖祕丞按皇祐类稿与祖祕丞诗云及过庐山南闻君初布治又曰髙㑹虽暂欢故园当速至是先生留康庐日浅而㱕兴浓矣是年又有寄小儿诗送余畴若序与章望之祕校书与杨屯田书麻姑山赋寄周寺丞诗惜才诗送侯殿直知吉州诗按寄小儿诗注云此儿才三岁盖庚辰得男至壬午恰三岁送余畴若序寄周寺丞诗盖周爕以是年宰南丰请余畴若南丰主学故先生以序送其行杨屯田其时守筠州故有书与之麻姑山赋乃述髙䑓层瑶缭垣筑粉之羙必是修麻姑殿后所作当在是年送侯殿直诗曽得滁州在故鄊按国史欧公以庆暦二年知滁州此诗之作亦当在是年也惜才诗恐亦是作扵下第之后庆暦三年癸未三十五岁是年集退居类稿十二卷庆暦民言三十篇作周礼致太平论三十篇抚州菜园院记雪中赠柳枝及柳枝荅诗寄周寺丞诗送钱寺丞知白州诗三贤咏上蔡学士诗寄祖祕丞诗按先生集所为文名退居类稿云自弱冠迨今十五岁得草稿二百三十五首类为十二卷是年冬至日南康守祖爲先生作序则知先生是年下第退居既集退居类稿又有周礼致太平论焉其后陈次公述先生墓志云及退居爲周礼致太平论并序则实作扵是年也上蔡学士书言邹子房事盖蔡公以庆暦三年爲諌官此书亦作扵是年周寺丞时爲南丰宰钱寺丞时以南城宰知白州故先生有诗送之勤又寄祖祕丞诗云郡守方仁贤学宫盛修理踵门致勤恪命我谈经艺余襄公荐章云下第退居四方生徒从之讲习邓温伯云庆暦三年南城始诏立学先生爲之师四方来学尝数百人则知先生以是年退居于家故郡守请主学事柳枝诗盖因是年二月入京遇雪而作也是年中女生按丁亥年先生作陈夫人墓志云中女五岁其少未免懐盖中女之生在是年也先生作周礼致太平论三十篇而内治七篇居其首其畧曰内宰以隂礼教六宫六宫后也又以隂礼教九嫔九嫔掌妇学之法以教九御后尊也不得不受教女御卑也而教亦及之是在王宫者不可不知礼也余按此篇三叹成王周公致太平之书其精神心术尽在扵是使先生之志获行如有用我执此以往岂特王河汾能言之惜夫其不果也先生作庆暦民言三十篇开讳而下言言药石字字规戒先生斯时无官守言贵少露梗槩一二年间杜富韩范欧余王蔡君明臣忠三阳道泰公既不能为三諌之诗以効君谟又不能为浓墨之颂以効石介虽在畎畒惓惓忠赤不能自巳作为此篇天子圣明蒭荛博採持此上闻言者无罪四十二年之治实嘉頼之故祖曰真医国之书尔庆暦四年甲申三十六岁是年上富公范公书作麻姑山真君殿记李子髙墓表陈伯英墓表寄祖祕丞书除衣感懐诗南塘观鱼诗按上富范书尽献庆暦民言及言国事故也李子髙墓表云卒扵庆暦四年则墓表想亦作扵是年陈伯英墓表云吾尝铭陈仲温之葬其子汉公字伯英后十二年而死又従而表之仲温乃先生之伯文伯英乃郎舅也仲温之葬在壬申年伯英以甲申年死故曰后十二年则墓表亦当作扵是也寄祖祕丞书云教道亦难行徒以钓积毁箧书㱕敝庐庠门任芜秽先生此言盖因上蔡学士书言邹子房事邹因诬织先生同入郡圄其事既白先生乃弃学事而复家居也庆暦五年乙酉三十七岁是年有与胡安定书寄祖祕丞诗南城县㕔记䖏士陈君墓志铭及祭文白石暹师塔铭按与安定书云康定初钱塘别后二年自京师㱕中途曽写书今又四年则此书当作扵是年是年余㐮公荐先生于朝其章畧曰李觏愽学通识包括古今潜心着书研极治乱江南儒士共所师法闽中名士黄通以书与范文正公曰李觏生圣时三十七年也其徳行文学其智识材术疑三代英灵复生于今大江而南皆唿曰先生暨应诏来都下今副枢富公諌省欧阳公𬗋㣲余正言三班田𬗋㣲淮南祖提刑皆当世之名儒莫不竞造其门而优礼之若吾公者知泰伯为㝡深惟其知之也深故尝有论荐泰伯之心庆暦六年丙戌三十八岁是年作长江赋集皇祐续稿作序足成梦中春社诗上王刑部书次王刑部逰麻姑诗及唱和诗序傅代言墓表按先生乙未年再上富公书云庆暦四年以书言南方事后二年作长江赋则此赋当作扵是年王刑部乃漕使逵也是年㳺信州作弋阳县学铭闻女子疟寄诗弋阳县堂北见夹竹桃海棠二诗题灵阳宫龟峯精舍葛陂懐古诗逄何道士诗按先生皇祐三年作新成院记云前此予㱕自信又云既去五六年自此年至皇祐三年约五六年则㳺信必在是年若铭若诗皆作扵在信之时也庆暦七年丁亥三十九岁是年作礼论后语删定刘牧易图序宋屯田延平集序亡室陈氏墓志处士饶君墓表建昌知军㕔记景徳寺重修大殿及造弥陀阁记邵武军学荘田记小女诗海南编集题韩偓诗后荅黄汉杰书按礼论作扵明道元年而后语云吾为礼论后十五年有持章望之论一篇以吾为好怪则礼论后语当作扵是年删定刘牧易图序论见扵荅宋屯田书亦当作扵是年宋屯田延平集盖因入闽访福帅蔡学士路经昭武而作也海南编诗因宋屯田见示海南编而作题韩偓诗后因㳺闽而作答黄汉杰书以汉杰贻书言景徳寺记及邵武军学记言浮屠事故先生荅汉杰书云觏排浮屠固久扵潜书扵富国策人皆见之矣岂年近四十而輙渝㢤惟汉杰观二记不甚熟尔吾扵此言乃责儒者之深非尊浮屠也先生言年近四十则此书当作扵是年是年夫人陈氏卒按陈次公述先生墓志云再娶饶氏不知娶扵何年庆暦八年戊子四十岁是年中女子死有哭女诗云妻死女巳病踰年成二䘮曰踰年者盖去年陈夫人卒今年中女死也冬十一月作建昌军仪门记太平寺浴室记寄祖祕丞诗皇祐元年巳丑四十一岁是年作宋中舍及江夫人墓碣铭送李山甫诗是年范文正公荐于朝其章畧曰李觏着书立言有孟轲杨雄之风义臣今取到本人所业礼论七篇明堂定制图序一篇平土书三篇易论十三篇共二十四篇编为十卷缮写上进乞赐御览则知斯人之才之学非常儒也其人以母老不愿仕乞就除一官许令便养皇祐二年庚寅四十二岁是年作周医愽墓表廻向院记谢官表谢范咨政启怡山长庆寺诗是年赴范文正公招于杭州范公再荐于朝其章曰去年録进李觏所业十卷其明堂图序一卷今朝廷行此大礼千载一时斯人学古之心上契圣作再録上进乞加天奨以劝儒林㫖授将仕郎太学助教诰词云学业优议论正有立言之体且履行修正诚如荐章特以一命及尔其益进于道勿患朝廷之不知也皇祐三年辛卯四十三岁是年作广文陈生墓铭承天院记麻姑山仙都观御书阁记新成院记送知军曹比部移之䖍州诗按旴志曹公观以皇祐三年守旴此诗当作扵是年是年丁母郑夫人忧十二月葬于先府君墓东南隅实建昌凤凰山之麓按墓志云方谋扶亲西逰夫人许之未及行而遭大故皇祐四年壬辰四十四岁是年集皇祐续稿八卷作序刋行周礼致太平论十卷上孙观文书酬陈屯田诗按续稿序云行年四十四疾疹时发作其扵文字间尚克有进也欤又云庆暦癸未録退居稿后三年复出百余篇当在是年上孙观文书盖是年侬志髙寇广西孙观文持节讨之先生寄书陈利害十事孙公荅书云示教民病非留心博爱何以及此酬陈屯田诗云封豕长蛇战岭南盖指侬寇也此诗亦当作扵是年皇祐五年癸巳四十五岁是年着常语上中下三卷承天院罗汉阁记栢林温氏书楼记傅进士墓铭皇祐六年甲午四月改至和元年四十六岁是年除郑夫人服作常语后序袁州学记清话堂诗送严介序聂夫人徐夫人张都官墓志袁州杂诗三首先生作袁州学记河东柳淇书京兆章友直篆天下号为三絶其学记畧曰惟四代之学攷诸经可见天下治则撢礼乐以陶吾民一有不幸犹当仗大节为臣死忠为子死孝详味斯言此岂特为袁州学校重且将为天下国家重故曰君子化民成俗其必由学乎袁州杂诗郡守祖皆𢋫其韵清话堂诗盖与周伯逹宿景徳寺而作其诗云无限中心不平事一宵清话又成空遂目其䖏为清话堂且题八句云至和二年乙未四十七岁是年寄富公书并长江赋一首皆论东南利害寄祖祕丞诗送春二絶送陈司理序江屯田墓志陈都官墓碣铭邹夫人墓志铭郑助教母陈氏墓铭陈府君夫人聂氏墓铭至和三年丙申九月改嘉祐元年四十八岁是年有铅山县尉陈君墓铭嘉祐二年丁酉四十九岁是年国子监奏乞差太学助教李觏充太学说书㫖令赴太学供职按奏札云虽因名儒论荐命试一官未沾政禄而养道丘壑欲望朝廷差充太学说书冀有禆庠序风化嘉祐三年戊戌五十岁是年除通州海门主簿太学说书作太学议一篇景徳寺修院记按诰词云尓醇明茂羙通于经术东南士人推以为冠自佐学政逾年于兹孜孜渠渠务恪厥守祭酒司业以为愽士之职莫宜扵尓可特授通州海门县主簿太学说书如故㫖令详究太学制度故有学议嘉祐四年己亥五十一岁是年权同管勾太学盖因胡瑗以病告假故有斯命寻以祖母未祔先茔请假㱕迁㫖给假一月先生遂㱕八月卒于家十二月祔塟于凤凰山府君之茔按陈次公作先生墓志云临终无他言惟执次公手以明堂图为託三礼未成为恨是先生又作三礼论未成而絶笔也直讲李先生年谱终直讲李先生文集直讲李先生文集直讲李先生年谱卷第一直讲李先生文集卷之一赋后学南城左賛编辑长江赋后学广昌何乔新校正臣闻养万物者惟地之大水居其上则地不能载以触以啮以断以掘深或无底逺或㡬千万里则江之为水臣不得而计之矣蜀焉我顶呉焉我腹淮我之腋海我之足朝谿暮谷刮骨磨肉委之填之而莫饱其欲万山崔崔将裹将束如儿童之见犇马缩头歛手避路而踯躅时淸气和无涛无波千丈一席可眠可歌变动顷刻四天怒色㓙烟暴云对靣漆黒谁为风师谁为水伯不轨不法无别无识风兮何声水兮何形前雷后霆氷堆雪层操舟之老尚不能自保况乃逺而行客孰不椎心而太息出如登山入如沈泉退无所止进不得前龙螭蛇鼋固执杀生之权虾蟹琐琐犹或贾勇而争先嗟乎生之难成之难父母君师之所爱而託命于其间幸而免者盖有之矣不幸而死者何可胜纪鱼腹未消艣声相继岂非利欲之牵人而危亡之不避扬荆巴蜀交广瓯闽地有常产物有常珍衣者食者器者玩者歌童舞女诡异妖冶官所不取则掠之私舍孰贤孰才贪哉鄙哉重装叠载踰江越淮然则视长鲸之怒东海不啻如蠛蠓之浮杯呜唿山川之阻土地之富天下有道则王之外府天下无道则姦雄所䖏盖足于财用而利于守御故周之衰也有呉有楚汉之乱也曰策曰权琅琊因之以建大号刘𥙿得之以入中原道成萧衍迄于覇先自取自守人谁敢言赤壁之败曹操夀春之走符坚虽历数之有在亦事势之使然及夫孙皓之虐叔寳之昏而后能㓕焉劳乎哉经㡬代而㡬年臣闻周书曰制治于未乱保邦于未危隂阳有消长日月有蔽亏在乎备之得所则祸何能为伏惟国家重西北而䡖东南臣何以知之彼之官也特举此之官也累资歛于此则莫知其竭输于彼则唯恐不支官以资则庸人并进歛之竭则民业多隳为贪为暴为寒为饥如是而不为盗贼臣不知其所㱕诸夏内也为腹心夷狄外也为手足轻重之理岂神明之所不烛秦备胡而陈胜起事唐戍蛮而龎勋肆毒观其土崩之由诚可为之痛哭古者有采诗之官惟赋亦古诗之流贱臣不获言于朝敢赋心之忧愁安得为太平之草木蒙雨露兮千秋麻姑山赋巍乎髙哉兹山之为异也吾不知夫㡬百千里之广但见土老而石顽顶天而直上验地势之所极固亦东南之藩障者乎路蹊蟠欝前后相失冈峦崒嵂左右驰突鸣泉百雷跃下云窟乔杉万矛舞破烟骨灵竒怳惚变见出没匮耳目之观听曽不究夫万一其间则有名天之洞礼神之堂髙台层瑶吸日月之光缭垣筑粉孕芝兰之香偏门曲廊入迷其方斜轩乱窓或温而凉况乎御龙膏之酒倚云和之瑟一饮一石一醉千日安知亿万人尘衣飞蚤虱其或黯然而雾飘然而雨跬歩之内则曚无所覩夜长漫漫山空月寒鹤群戯风舞羽老猨抱子吟声欲干怪物参差松柯水湄或歩或驰或啸而悲仙乎鬼乎千态万状而使人心疑别有涧石之迤逦圜潭之无底是曰蛟龙之所止嬾而为早怒而为水嗟我力耕之民辍衣食之资而为祷祠之费巖岫冥㝠古无人行百兽饥死虎狼夜鸣是何假上真之名而神姦之所慿也悲夫以地之竒以物之灵而逋客之经营全形养气采术茹菁未尝有笳箫之声鸾鳯之迎谢人品而凌太清者徒见山寒兮青靑水秋兮冷冷云路咫尺而不能以升岂非仙可得而不可求道可悟而不可学彼其叛稼穑之功遗室家之乐越天常而慕㝠寞宜乎白首于丹灶之下幽死而无所託也疑仙赋觏家旴江其西十里则麻姑山颜太师真卿有记存焉少北则麻源谢灵运诗所谓入华子岗是麻源第三谷者也其山水清媚与神仙趾迹相附着在人口吻吾母𥘉无子凡有可祷无不至祥符元年梦二道士弈棋戸外往观之其一人者取局之一子授焉遂娠及觏生十余岁从先父适田间宿东郊旣寐有人以书与觏方制如牍表用黄其目曰王状元文集梦中以为沂公之文也就学以来果不甚鲁或时开卷敞然忆念谓曽读此书再思之未尝见也墨笔着辞虽未善顾出自然不多劳力私心喜幸以所从受颇灵异而不敢言今兹年三十有八矣乃用自疑作疑仙赋儒者不言仙盖患乎伤财舍生以学之者也苟异于彼宜无害赋曰噫噫仙乎为有为无为天之居为地之庐为山之国为水之都为古为今为智为愚为崇为卑为肥为臞与人类乎与人异乎将天下之利乎将一身而巳乎旣匪闻而匪见我焉知其所如繄我之生卓荦瓌怪地气殊絶神休合㑹导愚心之趋骤犯古人之畿界攀或无髙博或无大戯钧天之遗音冒庆云之渥彩意灵物之所右幸速成于当代难得而易失者时哉青春走兮素髪催衒金丹而不售抚道殣而衔哀然则何为而生何为而来巳矣夫嵩高降神生申甫收拾中兴还圣主长庚入梦生李白呌噪江南为逐客今之生我岂无意二者他年终一得仙人若在金银宫㱕去来兮谁阻隔直讲李先生文集卷之一终直讲李先生文集直讲李先生文集直讲李先生年谱卷第二直讲李先生文集卷之二十潜书广潜书野记后学南城左賛编辑后学广昌何乔新校正潜书十五篇泰伯闲居有书十五篇愤弔世故警宪邦国遐探切喻辞不柔伏噫道未行速谤何也姑待知者而出之乎乃命曰潜书吾民之饥不耕乎曰天下无废田吾民之寒不𧖟乎曰柔桑满野女手尽之然则如之何其饥且寒也曰耕不免饥𧖟不得衣不耕不𧖟其利自至耕不免饥土非其有也𧖟不得衣口腹夺之也鉏耰未干喉不甘矣新丝出益肤不缝矣鉅产宿财之家谷陈而帛腐佣饥之男婢寒之女所售弗过升斗尺寸呜唿吾乃今知井地之法生民之权衡乎井地立则田均田均则耕者得食食足则𧖟者得衣不耕不𧖟不饥寒者希矣浮屠以不杀爲道水饮而𬞞食举世称其仁夫鸡豚狗彘待人而后生者也食人之粟以滋其种类一日无人则饥而死然而天下之民所以不爱其资豢而耕不免饥𧖟不得衣不耕不𧖟其利自至耕不免饥土非其有也𧖟不得衣口腹夺之也鉏耰未干喉不甘矣新丝出益肤不缝矣鉅产宿财之家谷陈而帛腐佣饥之男婢寒之女所售弗过升斗尺寸呜唿吾乃今知井地之法生民之权衡乎井地立则田均田均则耕者得食食足则𧖟者得衣不耕不𧖟不饥寒者希矣浮屠以不杀爲道水饮而𬞞食举世称其仁夫鸡豚狗彘待人而后生者也食人之粟以滋其种类一日无人则饥而死然而天下之民所以不爱其资豢而畜之者用扵其家故也神灵之祭賔客之奉扵是乎取之今且使民无揺手扵其间则何待而粒之㢤吾见其无遗种矣抑将不杀其身而务絶其类乎仁者不为也抑将夺人之食以饱无用之禽乎仁者不为也呜唿浮屠之仁欤止扵是而巳矣善卜筮者能告人以祸福不能使祸福必至扵人喜福而怠脩则转而之祸怛祸而思戒则易而为福若是则龟筴皆妄言故歌大宁者无验扵昏主恤危亡者常失扵明后善言天下者言其有以治乱不言其必治乱夣者之在寝也居其傍者无异见耳目鼻口手足率故形也䰟之所逰则或羽而仙或冠而朝或宫室舆马女妇奏舞兴乎其前忽富骤荣乐无有极及其觉也抚其躬亡毛髪之得于是始知其妄而笑此无他独其心之溺焉耳苟合以希声盗势以骄人啮利以封巳赼趄笑呵晨作暮巳从而视之犬言彘𥚑未始有变而其人且嚣然自谓贤智显大莫与爲对呜唿将幸而觉邪抑将㝠㝠没没遂至扵死邪如其觉也当自笑之矣左右奉飬𬒳服教戒子非尊扵母也勉征缮聴诛杀民非贵扵君也母以有子而尊君以有民而贵无子无民母出君㓕人之于其配成之以厚礼无子而出之者不以宗庙之重私一女也天之扵立君命之以符瑞无民而㓕之者不以天下之大私一人也然则恃母之尊而不能养子家之逐妻也倚君之贵而不能爱民国之䘮王也苟得其心少康一旅为有民苟失其心商王亿兆无民矣是故圣人简役而轻赋喜徳而惮刑名位不立贵贱不分天下其何如曰乱而巳矣名位旣立贵贱既分天下其何如曰乱而巳矣敢问何谓也曰无名之乱统不一也有名之乱欲而争之也古人有言曰万乗之国弑其君者必千乗之家千乗之国弑其君者必百乗之家贵令而骄贱承而辱能无觎心者㡬希矣是故君子位髙而徳脩外荣而中惧恭俭以下人恩泽以结物为是戒也夫天之制兵革其有意乎见其末者曰为一人威天下明其本者曰为天下威一人生民病伤四海冤呌汤武之为臣不得以其斧钺私扵桀纣是以庸君中材抽手入袖不敢加祸扵无辜之草木噫后之人其可以放荡之徳席其上㢤虎豹之性喜噬人者也去其爪牙则可使为羊豕扰而畜之无害矣贪暴不顺小人之常心唯其逸才者可以逞其恶扵天下莾篡卓弑是皆有过人之才故䏻梏同列之手使之无动才乎才有徳以为功无徳以为乱官乎人者宜如何闻之曰无徳而才犹资盗以兵周之制其仁矣乎八家九顷以足其食五畒树桑以为其衣媒氏以时其婚姻庠塾以贤其子弟疾疡有医卖儥有平管㣲司隐王心察察呜唿秦汉之国亦尝有意扵是乎乃知古之天下君养民也后之天下民自养也奈何以恶政恶吏困自养之民㦲事亲以孝事君以礼圣人以是师天下也佛之法曰必絶而亲去而君剔髪而胡衣捐生以事我其获福不知所尽此独何欤受亲之体而不养扵其侧食君之田而无一拜之谒家有叛子而族人爱之邦有傲民而吏不肯诛以佛之主其上也纣为诸侯逋逃主而诸侯伐之佛为天子逋逃主而天子未尝怒哀㢤有吏扵人上者曰尔无为孽且伏大刑虽妇人幼子咸信而惧矣若曰多贿予罪大不问则天子必降诛时人将指而唾今浮屠之言曰人死则为鬼善有羙报恶有无极苦其扵训愚盖少附扵理若继之曰侈我字严我像衣食我徒虽弑君父亡所恤而王公大人反朋而和之何也犬之无事时叱则走遗骨则争及其噬人也临之以箠而弗抑投之以食而弗顾爱其家不敢爱其身也受天子禄守天子土械姦民劾惰吏而致之法上官一言臣室一金则觧而出之不待旦晞势而惧懐赂而喜妥首摇尾良犬之耻天之疾恶也常有以助之失徳之君民不若是之困也亡不若是之速也以有天爲之助焉政毁扵下气变扵上君取其一天取其十赋人未空其帑而水旱之酷巳夺其稼矣刑人未溃其肤而疠疫之行巳残其命矣是以夫妇愁痛宼贼窃发恶之一毫怨丘山矣此岂天之不仁欤疾其恶幸其死谓民不困则亡不速故也呜唿爲人上者无爲天之所助戒㢤襁褓者智乎冠衣者智乎谓襁褓智而冠衣懵则臧获必笑子之在母也违而出阃则啼唿不安指其父则嘻笑而归之其心未始不在父与母也岿然而角泠然而语其智益多其孝益不足释哺乳而逐醉饱背庭闱而謟妻妾则是智者孝之贼欤昔以见养而从亲今以自养而忽之病尫聋瞽未尝去膝下智者果孝之贼矣噫先王之任智也亦如是乎故壮齿慙于婴儿贤母不愿生才子孔子之言满天地孔子之道未尝行簠簋牲币庙以王礼食其死不食其生师其言不师其道故得其言者为富贵得其道者为饿夫悲夫广潜书十五篇嵗辛未泰伯以潜名书后七年覉栖山巖即而广之复为十五篇心愈苦言愈多呜唿其亦见险而不能止者乎圣人以道疆人乎奚其言之峻也曰否人斯有之也人有之而不自憙跳而逐诸物放荡以溺死圣人因其有而品节之使之坚守而弗去不然则圣人违天而病人其何徳之有焉举天下之事无若圣人之道之易行也无若圣人之徒之安以荣也亲我所爱也而孝存焉长我所畏也而悌着焉夫妇莫不欲和也而义生焉男女莫不欲别也而礼成焉敎子养孙饮觞食豆以善乡党僚友心平而体胖内明而外治忧患以除耻辱以逺推之国放之天下莫之能逆也巳孰若是荡荡者乎拾小而遗大了利而眊害神罢于诈筋絶扵争日之乐而月之忧庆未彻席而弔位焉吁我有之诚易行也而安荣继之屈已以从物盖难能也而忧辱终之然犹世俗轻去此而适彼是不忍再精思而咻之者衆也受命扵天乎受命扵人乎受命于天性善是也受命扵人从俗是也背国而从伪者谓之叛其得罪死背天而从人者始虽得志天其不讨乎人谁无过与孔门髙弟自宰我子贡冉有季路或不免扵讥今兹虽有罪庶可以辞乎曰大圭尝玷不害其为寳也若碔砆甚粹宻焉犹为石也石而缺斯弃之矣贤者之责也俻故小过孔子讥之今兹之所谓是者折诸贤门犹有罪也今兹之所谓罪者刑戮而未施刀锯焉奚窃议扵彼㢤易曰闲有家悔亡家之不闲未始能无悔也彼莫不恶其家之乱也而罔念所以启之者妾婢寡则无怨女婚姻时则无旷夫怨女旷夫乱由是出也欲戕扵性女什扵士闺门之内不见徳而见色吁己则为之而谓人巳乎浮屠法其有功扵兹乎何也曰天生民而胙之畎畒其庳则手扵工足扵商为有益扵人而后食其报不然父母不得私其子放诸饿莩而巳矣今夫闲民童其首而衣之缁所之饱煗而安肆是有功扵惰也古之敎者曰天道福善祸滛今夫大猾隂贼恤其谪之及乃羙僧饭大佛屋谓之懴悔因施施无复色忧是有功扵恶也宫室之度非财不侈巨木丹碧庶人鲜或用滛巧无所弹其绳惟宅浮屠无艺不惮穷山裂石必致之滛巧日富焉是有功扵末作且宠竒货也苟去浮屠氏是使惰者苦恶者惧末作穷竒货贱是天下不可一日而无浮屠也宜乎其排之而不见聴也尝学断狱乎吾爲子举其要坐狱而问之曰功尔言之罪尔言之从而诘之曰功信矣而罪如此其大也尺寸之功不足以赎也是其人虽欲不服何辞㢤若功不及齿牙而惟罪是诘虽滔天其人将曰我有功而弗问而专咎予欲其无辞难矣昔之排浮屠者盖犹有过徒非其非而弗及其是虽柳宗元尚不聴退之况其庳者乎胡不穷之曰尔之道以慈悲普济率民讲报应以威之使不敢放于恶其大者则曰见性也吁亦是矣虽然尔之慈悲普济而不以礼节之六畜蠢动壹意是不知父子之可亲而他人之可䟽也亲䟽不别是夷狄也尔之报应而不以信守之一财媚佛则反祸为福是招权鬻狱污吏事也尔之见性而不渐诸训典左右如其真是赤子不得成人也见丹而丹见素而素不肯一御其心而之他率斯道则上不得正其下下不得忠其上絶其维而逸之野鹿焉疾子䘮心焉孰谓天下国家也以是穷之而弗聴者是偶人也与偶人语尚何取其聴㢤孟子有言曰男女居室人之大伦也虽圣人未之有异而浮屠何其介㢤彼此尽䏻泊然以循其法者也惟人之愚父母徒惑其富厚安闲捐孺子而奴之厥初未有知也既长而悔盍㱕乎无业以衣食也不得巳而终焉其心岂异人㢤是钟梵不足以乐怨旷奈何其欲隂阳之和也为礼不为财先王以是凿人耳目中下之世人不知礼而利之图虽在埶或可以货取故嚣嚣者举疑其上浮屠氏睨其机也又使之疑天地夫古之事上下神祗也惟天子二王周公后诸侯虽大国弗敢及因吉土而坛牛必在涤三月然后用齐明盛服惴惴唯恐其不称也今浮屠埽民家而召之且賛之谒佛画坐诵累译之言谓之加持吁孰谓天地之大而为一饮食若臣仆然乎盖疑之者渐也善贼者必搏人之亲爱而质之攻之则并杀纵之则幸而生孰忍以其货故而血所爱也善赃者必诱时之贵仕而质之饰情以为㢘借力以为勤一钓而得举则负其埶而驰攻之则连坐纵之则幸而免孰敢以其民故而病贵臣也举一人而刳剔亿万人其罪在此不在彼也戒之戒之无为贼子所质后之俗何其粲粲乎相高以富相矜以侈吾财之所可贸易虽国寳必用之财之不给帷帟粧栉之不逮人则妻妾诟其无能女子羞泣不肯升车以嫁故民刑扵争吏禽扵贪岂曰不爱身耻其不若人也正其礼谨其禁拔其僣本而域之扵三代畜财千万朽贯而无所施设或㡬乎其㢘且让也妇人从人者也从之斯尊之矣卑其夫未有能从命也夫弱于外妇强扵内下上其心而莫之制何所弗及㢤举天下而渐其风乱矣王化之存者㡬何是故妇人扵夫家不可不使之尽礼也必待其敌而后礼焉则周之女前嫁商而后嫁秦乎往者不可追来者不可期是无地而致妇道也然则何彼秾矣之诗斯妄言乎仁义曷居乎䘮礼仁义之尽也今也求诸篇盖彬彬焉而士大夫讳读职敎化者不以是病也遇哀而哀哀忘则巳贤者无以节不肖者不勉焉吁㣲三尺法㡬何其不锦衣而舞柩也法禁怯而不禁豪礼则左右而胜焉知礼而违曰吾能不自愧乎知禁而犯曰谁敢言我虽然士大夫未见其尊亲也夫燕雀必有啁噍之顷焉哀而不以礼是以燕雀送其亲也周之季乐败矣而夷音篡之流连遂至于今彼邪人者犹以为歉也又取而歌其淫辞音之动人也多矣而其言及牀第焉中材儿曹狂舞怨泣之弗暇人道扵是愈无别矣忍人㢤吾民何罪而以是蛊也吁仲尼弗复司宼矣是蝼蚁不得饮血扵两观也法言曰大人之学为道也小人之学为利也吾甞策之矣为道乎实不待率也为利乎以利辅道斯向道矣诱之向道汉事然也察州郡辟公府小吏贱人或勉为善也诱之违道近事然也不求其徳而试其言冠緌之下或屠贩之器也吁今之立乎道义之门者间人足音盖欣欣矣善之夲在教敎之本在师师者所以制民命其可以非其人㢤古者家有塾党有庠术有序国有学为民立师也学校废师不命于上而学者自择焉识不至择不精是能言之类莫不可师也然则父儒而子墨朝华而暮戎不足恠矣呜唿君子如欲化民成俗其照之末光乎野记二篇予居东郊外耳目所得有可以为世戒者作野记二篇里之氓有慕都邑之侈者以其畜牛易人之乗马既数嵗矣土田之腴舎牛而不获仓廪菽粟耗于马腹饥饿且不救而马之能卒无益扵甑釡噫今之絶故贱而友新势忽讲习而向奔走有不病其田而空其菽粟者乎春阳既作草之百名生扵穹陵扵絶泽扵不迹之地雾雨所盥风气所弄苗坚蔓骄生理自若舎是而入田畒者则根与稻争润叶与粟夸暖角长等碧疑过者之目农人之父病其为稼害也掘而去之不遗种火变水腐狼借道侧愿为粪土芜弗可得矣噫安尔类计尔材不自齿扵嘉谷则奚祸之来直讲李先生文集卷之二十终直讲李先生文集卷之二十一庆暦民言三十篇庆暦三年屏居里中自念生而宦学其秉心也劳其虑事也多既不克进且为编戸以死终无一言其何补扵世记曰上酌民言则下天上施故为庆暦民言凡三十篇开讳备乱审姦防蔽效实虑永谨聴辩儒广意损欲本仁慎令考能止幸裁举精课懋节崇衞省盗释禁南畧敌患柬士储将逺私正局厚农复教孝原天谕开讳身莫不恶死而未尝有不死国莫不恶亡而未尝有不亡等死耳殇不若彭之夀等亡耳秦不若周之世寿虽髙而㱕之死世虽永而㱕之亡然而以死亡为讳者是不智也闻死而愠则医不敢斥其疾言亡而怒则臣不敢争其失疾不治则死或非命失不改则亡或非数是讳死而速死讳亡而速亡智者果如是㢤故古者天子即位卿授之策曰庆者在堂弔者在闾诫亳社忌子卯惴惴唯恐如桀纣也鄙谚有之厉人怜王谓绞缨射股擢筋饿死甚扵肿胞之疾呜唿君人者得闻此言也则寝不瞑食不㫖尚何从欲之有乎备乱治之民思乱乱之民思治何也生无事之时身安而意侈刑弛矣急之则惊歛轻矣加之则怨力未尝鬭自谓勇心未尝谋自谓智知兵之利而未见兵之害小不得意则欲翼而飞矣故曰治之民思乱也处多难之世城者不肆野者不稼彊者僵扵战弱者毙扵饿父母妻子刼束屠脍然后见兵之害而不获兵之利幸而有主则将雨其藁矣故曰乱之民思治也思治矣虽中才可得其欢思乱矣非圣人不能弭其渐大禹之戒曰予临兆民懔乎若朽索之驭六马故智者虑乱扵治愚者谓治不复乱悲㢤审姦盗之未泄也日与之接而不知其盗姦之未露也日与之居而不知其姦衣缨言动与人同而盗姦在其心知之固未易也及夫赃出械见刑杀扵市而衆人皆知其盗谋行乱作国家敝败而后世皆知其姦知其盗非衆之智由狱吏之谳也知其姦非后之贤由史臣之笔也观书者睹曩时之祸皆笑其不知姦矣而不曰我之姦者亦待史笔而后知也汉元帝谓幽厉任巧佞自以石显愈扵彼故京房曰臣恐后之视今如今之视前呜唿安得敢言如房者乎防蔽人主不知乱作者左右蔽之也彼岂不爱扵君幸其㓕亡耶盖惧诛耳平居以佞邪席其身飬君之欲迎君之非君有问焉必曰安扵泰山也然而乱且起国且危是昔者欺吾君也君一怒焉则死不待顷扵是纩君之耳不使闻危乱姑缓吾死何暇虑长乆也陈后主之沈客卿隋炀帝之虞世基势敺之然曷足恠也故邪臣非不爱其君不得其事君之道也昏主非不爱其国不得其守国之术也不得事君之道者始不正也不得守国之术者终不明也若曰臣之爱君而终用之不照之以明则虽欲孝宗庙其如宗庙何效实官名也事实也有名而无实天下之大患也上弛而下偷文书具口舌给而信其行事是见驽称骥而不考之千里也国不一官官不一事何从而得其实盍责之主者乎县焉何实责之郡郡焉何实责之诸道诸道外也群司内也内外之实责之宰相宰相之实上观之天而下察之人乎上观之天隂阳调乎下察之人国富乎兵强乎百姓康乐乎四夷协服乎此不待下席而灼见矣责有所在罪有所当故曰四郊多垒卿大夫之辱地广大荒而不治亦士之辱如是人人莫敢不自尽昔唐徳宗不知卢𣏌姦邪盖不思其实矣去四海之广而投诸奉天非姦非邪谁使然也彼诚有所合合则信信则惑惑则非是而是非矣呜唿君人者其亦慎其合乎虑永亡国之君不皆恶非桀非纣则所由渐矣渐者何也基祸扵彼而受祸扵此也天下之势一往而不反若决河堤使东流也基祸之主外乆安而内自贤道失扵心而弗思权移扵人而弗寤然祖徳或未没民心或未觧故有幸而免也受祸之主乗乱得位名虽为帝治不在巳囚拘旒纩之下弗获忠义之助故不幸而及也汉献帝唐昭宗其何罪欤故明者舍近而谋逺无谓未足患将为子孙患彼具臣者寄位如邸舍幸当其时无事不暇念身后也人主为万世计不可溺苟且之议祸不在身而在子孙既足动其心矣而况仓卒之可虞㢤谨聴䜛者沮善者也諌者抑恶者也名之諌者皆知好焉名之䜛者皆知恶焉然而人主不免扵信䜛者䜛似乎諌也愎諌者諌似乎䜛也君曰可用臣曰不可用不可之辞同而情则异矣用君子而小人沮之是为䜛用小人而君子抑之则为諌君子小人之心忽怳而不可见是䜛諌所以乱也好谏而不慎则姦臣进恶䜛而不察则正人退世有信䜛则衆非之矣愎諌则衆笑之矣彼非狂易病惑岂不知谏之利而䜛之害顾谓之谏者非諌谓之䜛者非䜛也太申曰有言逆于汝心必求诸道有言逊于汝志必求诸非道䜛与諌皆逆心之物姑以道求之而巳不如是则贝锦之文或起扵青蒲之上而刳肝沥血未必不疑其间我也呜唿艰㢤辨儒儒者关治乱乎曰然用则治不用则乱乎曰非也用儒而治者有之矣用儒而乱者有之矣故儒得其人则为福不得其人则为贼以小人之质而被圣贤之文如虎斯翼固攫人扵都市耳夫古之事多矣或同而异各有为也小人用之则称其一而隐其二以罔上而行私矣饰灾异则曰尧水汤旱而不曰宋景退荧惑觧多垒则曰猃狁至太原而不曰守在四夷欲擅其权则曰舜徳无为而不曰明目逹聡治不如古则曰帝王不相沿袭而不曰一变至道此类如物恠变化不可胜穷故助王鳯者数称燕王盖主以疑上心避讳吕霍而弗肯称也呜唿用儒至此是秦之汤火有不妄也广意人感隂阳气以生阳主动隂主静动则为谋为虑为决断为事业静则为懈惰为因仍为逸乐动胜静则昭静胜动则聋理必然也升髙居广出外行逺明视逹聴博览详问亲贤临衆讲礼播乐如是者宜扵阳阳得其宜则胜隂深宫重闱时坐数卧治容巧笑厚酒邪声俳戯伎巧说媚譛愬如是者宜扵隂隂得其宜则胜阳是故君子朝聴政昼访问夕脩令而夜乃安身非九女当御不得进郑声佞人举放逺之惧隂之胜阳也五载一廵守至于四岳毎嵗祀天九祭地二明堂聴朔十有二孟春耕借四仲教战皆在国之外庙则有四时十二月之享社则有春秋祈报学则有合乐飬老之礼皆天子躬亲之外朝则有三询三刺大廷则谋及庶人欲阳之胜隂也夫心官扵耳目耳目狭而心广者未之有也耳目有得则感于心感则思思则无所不尽矣人臣饰其辨以诬上一降席则指爲过举是背经违古而闭其君之思也损欲形同则性同性同则情同圣人之形与衆同而性情岂有异㢤然则衆多欲而圣寡欲非寡欲也知其欲之生祸也五覇莫盛扵齐桓公以内嬖亢夫人者六竖刁以自宫爱易牙以蒸子幸终扵五公子争立死六十七日而殡七雄莫大扵秦始皇以殿阿房塟骊山终扵项籍燔其宫室牧儿烧其蔵椁祸生扵欲诚足畏也如使欲而无祸尭舜固为之矣何自苦如是彼多欲之君莫不自谓无祸恃四海之力矜一人之智以天地未足为长乆而不知智力非御祸之器也圣人寡欲故能得所欲衆人多欲以所欲奉他人耳孟子曰昔者太王好色爱厥妃文王以民力为台为沼而民乐其有麋鹿鱼鼈夫能损上益下与百姓偕乐其谁曰不可本仁术扵仁者皆知爱人矣而或不得爱之说彼仁者爱善不爱恶爱衆不爱寡不爱恶恐其害善也不爱寡恐其妨衆也如使爱恶而害善爱寡而妨衆则是仁者天下之贼也安得圣贤之号㢤舜去四㓙而谥以仁圣汤初征自葛放桀南巢而仲虺谓之寛仁武王枭纣白旗而孟子曰以至仁伐不仁仁者固尝杀矣世俗之仁则讳刑而忌戮欲以全安罪人此释之慈悲墨之兼爱非吾圣人所谓仁也夫守国在政行政在人人不忠而乱乎政政乱则国将从之而且以不诛为仁是䡖国而重仁也故明主持法以信驭臣以威信着则法行威克则臣惧法行臣惧而后治可图也慎令君出令而臣洱之何如曰下制其上也民从令而君改之何如曰上欺其下也上欺下则民心惑下制上则君权䡖民既惑则不聴君既䡖则不威上不威而下不聴其渐亦足忧也夫为令之弊有四初不审终不断言者矜闻者争也洪范有大疑则谋及卿士庶人卜筮彼作事不咨扵衆虑不待尽而輙行使人有以诟病是初不审也日月之行则有冬有夏月之从星则有风雨谓政治不可从民欲耳彼有沮之则不计利害大小而遽改是终不断也君陈以谋猷入告而顺之于外曰惟我后之徳彼议一事则夸以为功使其党间而疾之是言者矜也秦誓曰人之彦圣其心好之不啻如自其口出彼闻人之功耻居其下虽善必沮是闻者争也人主䏻知弊之所在则可以行令矣考能言一也而所由生者异或生扵心或生扵耳生扵心者帅志而言言则必形扵事生扵耳者剽人之言施之事则悖矣故上不好言则利不在言言者皆志也上之好言则言可近利无志者亦言矣钞古书畧今文变白为素析一为二以希世愿用一易其褐则言且忘矣何有扵事而况偶句谐韵言非其言者岂足问㦲呜唿天下皆以言进未能不以言取既取矣胡不试之以事事雠扵言然后命以其官可也王制曰论定然后官之试此职也任官然后爵之以能而命也如是则无旷官矣止幸乱始扵恩怨始扵幸乱始扵恩进非其人也怨始扵幸有望而弗获也选举所以吁贤䏻而曰必多取则不肖入之矣贤者寡用之可尽而不肖满天下用一不肖舍一不肖尚有怨矧用一不肖舍百不肖乎夫万物以类动彼能是我亦能是用彼而舍我宜其怨也器玉者纯扵玉则碈知其贱不免扵用碈则山石皆待沽矣有国者启人之幸而欲人不怨人之类尽官而后可也传曰民之多幸国之不幸宠不肖以败其官不幸大矣而况怨且怒㢤裁举唯善能举其类不善亦䏻举其类以尭之圣而问诸朝驩兠共工尚相叹羙矧郡县之逺聡明所不接邪贤人在下位不使贤人举之而必曰长吏长吏皆贤邪彼不肖之相好亦若贤之扵贤不肖之恶贤固如贤之恶不肖好同而恶异也不肖位乎上而望其进贤难矣贤知贤不幸而非其属又不得举然则贤人不遇岂天命㢤故责所举之贤不若责举者之贤举者贤则所举贤举者不肖则所举不肖一不肖逹而举十不肖十举百百举千如此则剥道成矣直讲李先生文集卷之二十一终直讲李先生文集卷之二十二精课虞书三载考绩三考黜陟幽明此百代常行之制也有功者升有过者黜无功无过者职其旧如是可以劝功而惩过世之考绩则异扵此无功无过者升是升不必功也有过者职其旧是过不至黜也功无益而过无损惩劝安在㢤故妄庸人一出选部虽梏其手虽钳其口而尊爵自至此董生所谓累日以取贵积乆以致官㢘耻贤不䏍所以无辨也夫进人不问其功而问其乆彼草木乆则长大可用人之材不能日夜生息亦巳明矣三嵗而进一官是三嵗而材一变乎如此则牛马走抑可以乆而用之矣懋节使人以赏罚衆人之使人也使人以礼义圣人之使人也赏罚外也可去可就礼义内也一中其心天地四方无所逃矣有赏罚而无礼义安则可非济危之具也诱之以赏利有厚扵赏者胁之以罚祸有大扵罚者利厚于赏则去赏祸大于罚则就罚叛国之利或厚于赏死战之祸或大于罚有以动小人之心矣学以礼行以义交㳺之讐尚复之况君乎杯酒失意尚死之况国乎名焉吾赏耻焉吾罚意气感发非有令之者也世俗诚大壊矣学者为官不为道仕者为身不为君见得其虎闻䘮其䑕父子昆弟之诏告妻妾之耳语非富非贵如举其讳上之人又从而启之赏先于功而功不立罚䡖于过而过不改无事而禄有事而赏位孺稚舆货财而后行则是禄为我有而事以赏佣也礼义既销矣而赏罚且玩阶之者其谁乎孔子曰君子学道则爱人小人学道则易使信矣呜唿三代不可作安得六国之士而与归乎崇衞图国在忠用忠在力济力在权力者兵也食也权者所以制兵食也忠而无力则忠非其忠力而无权则力非其力忠非其忠死无益也力非其力令不从也奨周室者岂特威文之忠齐晋之力也岂特齐晋之力覇王之权也无力无权则䂊譲一剑徒自快耳天下古之天下也而彊弱异谓秦曰彊者非也彼秦取以彊而守以弱罢侯置守是也秦亡积千载而天下之弱弥甚刺史郡守寄客于外兵非吾兵食非吾食以服人者三尺法耳一旦当事则刑罚鞭朴非乱贼所畏也授首且不暇孰为勤王㢤义苟在焉胙之以国何害苟为不义陈胜吴广岂尝据大权也省盗盗不能祸天下而召天下之祸彼杀人以求食人固讐之安能祸天下盗既多杀既极雠者弗䏻报而后姦雄起焉盗者人之雠也而姦雄以诛盗为名是孝子慈孙夫妇之相哭者望之不啻如濯热因天下之心收天下之权如此乃能祸天下人主知盗而不忧者以其举错非姦雄之刑也而不知姦雄不为盗故防姦雄莫若除盗贼姦雄不得盗贼之资则不敢起呜唿杀人者人之贼而巳矣恶杀人者诚国之贼也释禁与衆同利则利良民不与衆同利则利㓙人㓙人嗜利盗之所由兴也山海之货职在商贾乆矣而曰属之吏属之吏则衆不得错手足法重矣而利亦重法重则良民惮利重则㓙人入然而董之以法是敺其为盗也彼㐫人者岂曰死可欲而生可恶㢤过在歆诸利而谓不必死耳不幸而㡬扵死则莫若为盗为盗又不必死也夫能弛其禁逹其利则㐫得与良齿胡为苟免扵兵刃间㢤南畧南北离合系天下盛衰汉之衰则离逮晋而合晋之衰又离逮隋而合近者唐之衰又离逮宋而合距长江之固因中原之扰扰则自救且不给胡治扵彼㢤后虽有明王兴彼业巳成彼守巳完非数十百年不可取此前事之验也北扰矣而南又离离则米帛金钱之漕弗复淮而上如疾将病而絶之食耳此后事之忧也俗人皆以吴楚之兵弗如北而不知姦雄谋事常伺天下之衰当其盛时尚可论彊弱及其衰也虽曹公用兵弗能与孙权争马超韩遂在关西为后患故也然则如之何则可曰宿师树贤以扼其咽然后可也敌患夷夏奚若曰所谓夷者岂被髪衣皮之谓㢤所谓夏者岂衣冠裳履之谓㢤以徳刑政事为差耳徳勉刑中政脩事举虽夷曰夏可也反是则谓之夏可乎愚儒之咤则曰彼夷我夏而不曰内自脩内自脩则徳刑政事四者备当而后曰夏胜夷可矣是谓知彼知巳百战不殆彼欲虚吾国困吾民应之以俭则国可富民可逸然犹不䏻是堕其术内也呜唿夷夏非古之夷夏也先为不可胜以待彼可胜善矣不然祸且日至岂徒由余所笑柬士天下有攻守草昧之时攻天下者也继体之君守天下者也攻之兵虽怯而勇乗胜也守之兵虽勇而怯未之试也不试巳然况败欤夫战在气三皷而竭曹刿所以克齐然而人不见胜唯败是闻怯则宜也为政者务兵多以彊国而不知其弱国兵多则不择不择则大抵怯耳勇者尚怯况真怯㢤敺十怯以向一勇败不足疑言之者必曰某以若干败于若干以为彼太公孙子势不可校后虽勇士固心醉矣非弱国而何胡不芟其冗转其资以厚敢死使以寡胜衆而后气可复庶乎彊国矣储将死生存亡在将将之难也百夫长犹不可虚矧其上者乎资舟扵旱资车扵水先事而求则详以实验也事至而求则粗以言择也用人者皆曰以能不以行彼闾巷细谨诚不足问岂大节之可违㢤孙子语将能则曰智信仁勇严不信而任事则事反不仁而御衆则衆殃如是而曰能不必行可乎矧彼言者又非能也以言择将天下皆欲言婢儿庸保亦知诵书传学计策以自进进者多矣可尽用乎兵盖不祥之器学者未得其千一而志意巳壮壮则思用不用则聚而怨怨则无不为是有国者敎之叛也独奈何逺私晋侯以勃鞮用赵衰赵王以缪贤得蔺相如皆奄人也谓奄之贱而能进贤何也曰贱故能进贤贵则疾之而巳矣古之奄给房闼使令盖甚贱贱则虽贤人当国何害故进之后之奄为帝王耳目盖甚贵贵则有威福玉食之罪婞然唯恐贤者之绳巳故疾之岂古之奄才而后之奄不才势不便耳使勃鞮贤复生且不免为譛人夫非晋赵之时而垂晋赵之聴是贤者弗可得而不肖售矣正局周官内宰大夫士十有四人九嫔世妇妾御属焉彼天子后妃犹以大夫士治之矧羞服匪颁好用之式而有不在有司者乎外自省寺重之以殿中六局所以奉乗舆者俻矣顾夺而归诸奄何㢤有司奉法而奄人阿意奉法则用节阿意则欲逞此利害甚明白然而弗思者夫其残民乎厚农先王之驭民也节其所为后王之驭民也极其所为夫惰之志在逸先王节之则不得逸农之业在劳先王节之则不甚劳宅不毛者有里布田不耕者有屋粟间民无职事者出夫家之征谁谓其逸㢤什一而税用其力嵗不过三日春耕则田畯饎焉秋歛则蜡祭息焉谁谓其劳㢤王道消政出苟简赋乎曰农役乎曰农田有谷而桑有茧非敢爱也五兵之用百工之材皆农无有而必责之是行商蓄家籍农之产廪农之食矣彼惰㳺未始及扵政且开穴食之路以进之逸者极其逸劳者极其劳劳而不贰者戅而巳矣呜唿使天下皆戅则可不幸而有心则群入扵惰欲望九年之蓄难矣复敎乐正以诗书礼乐造士王太子王子群后之太子卿大夫元士之适子皆造焉说者必曰为化民也为选贤也而不曰爱诸臣之子保诸臣之家也人不教不善不善则罪罪则烖其亲坠其祀是身及家以不敎壊也故明主推恩群臣必先敎学与其宠扵今孰若无辱扵后不务敎而务官之以市井言未学而仕其幸大矣智者虑之则为祸亦大彼不善之资而假之位鲜不及也呜唿官者上之所䡖虽旷何损家者下之所重可不自为谋㢤龆齓腰印组鼓箧齿庠序劳逸诚不同而祸福存焉耳孝原礼职扵儒儒㣲而礼不宗故释老夺之孝子念亲必归于寺观而宗庙不迹矣夫祭祀岂徒自尽其心以交神明而巳盖有君臣父子夫妇亲䟽长幼贵贱上下爵赏政事之义是谓敎之本也彼寺观何义㢤呜唿释老不存则寺观不屋非宗庙何适儒之彊则礼可复虽释老其若我何天谕畏天者昌习天者亡何谓畏天髙宗成王是也何谓习天元成是也人之情非所常见而见之必惧惧必思惧之情同而所思不同明主思之以爲在徳徳脩而灾异消然后愈知天之明而徳之益也闇主思之以爲在数故任数而不脩徳徳不脩而祸未至然后愈知天无心而数有定也惟天之仁又出灾异以申勑之彼必曰前既无害此奚爲㢤亦数而巳矣灾异愈多不惧愈甚耳习扵闻目习扵见心习扵思习之乆则不闻不见不思焉耳然而上帝之怒不足独当下延衆庶上累庙社甚可痛也呜唿人不可玩况天乎天而可玩君命何足道㢤此孤臣正士所以泣血于地下也直讲李先生文集卷之二十二终直讲李先生文集卷之二十三记后学南城左賛编辑后学广昌何乔新校正袁州学记皇帝二十有三年制诏州县立学惟时守令有哲有愚有屈力单虑秪顺徳意有假宫借师苟具文书或连数城亡诵弦声倡而不和教尼不行三十有二年范阳祖君无择知袁州始至进诸生知学官阙状大惧人材放失儒效阔䟽亡以称上㫖通判颕川陈君侁闻而是之议以克合相旧夫子庙陿隘不足改为廼謍治之东北隅厥土燥刚厥位靣阳厥材孔良瓦甓黝垩丹漆举以法故殿堂室房庑门各得其度百尔器备并手偕作工善吏勤晨夜展力越明年成舍菜且有日旴江李觏谂于衆曰惟四代之学攷诸经可见巳秦以山西鏖六国欲帝万世刘氏一唿而关门不守武夫徤将卖降恐后何邪诗书之道废人唯见利而不闻义焉耳孝武乗丰富世祖出戎行昏孳孳学术俗化之厚延于灵献草茅危言者折首而不悔功烈震主者闻命而释兵群雄相视不敢去臣位尚数十年教道之结人心如此今代遭圣神尔袁得贤君俾尔由庠序践古人之迹天下治则禅礼乐以陶吾民一有不幸犹当伏大节爲臣死忠爲子死孝使人有所法且有所赖是惟朝家教学之意若其㺯笔以徼利逹而巳岂徒二三子之羞抑爲国者之忧此年实至和甲午夏某月甲子记建昌知军记人得择官乆矣天下唯股肱郡简于帝念其余在所欲夫食饱居安人情所不免故分田之广狭公膳之有亡官舍之恶凡仕者鲜不以爲言建昌军距行在三千里浮汴淮江湖不㡬月不至吏巳禄县官无古圭田之比厨无子钱以劳賔客屋数十个盖伪李氏时作其夀将百年度制卑陬尤不称事是以当世髙足之人闻之怃然莫肯为来有不幸而至者什不一二过此则物故不容于它取自窜焉政以是尨民以是创秋阳炙天井底或凌噫匪夷匪蛮匪海山瘴蛊之地独无富侈之资以奉俊良使永永来爲人父母诚可叹巳今虞部张公其不幸而至者乎公本扵质直而文无害尝治四郡左官是邦惟思昔人必葺之义廼更浮桥迁集賔亭作回车院而本及焉之筑土方五丈架梁三十有五尺取材扵山因役扵军蚩蚩斯人不费不劳自春徂夏厥功以济民不有劳惟公之劳公不有利惟民之利有问焉者必告之曰官舍羙矣则其去就之心宜稍异于昔所谓民之父母或数来其为利岂少㢤草茅生请书以见意庆暦七年六月丁巳记建昌军仪门记观古君臣之间近则礼为之厌逺则尊得以伸故畿外诸侯门阿之制与天子凖宫隅城隅各下一等天子五门诸侯有三门台而道屏扵中为宗庙朝廷大抵不甚异盖南靣之君分土而治不若是无以贵扵一国民知其君之贵然后知王室之尊堂陆之言亦此类也自罢侯置守于今㡬世弱权削威居无常人有地数百千里而宫室舆服靡所张显唯中门立㦸非出入不开东西两夹门趋走之士绅笏磬折于其外非召唿不敢前以此异于他官舎谓之仪者有意也㢤太常博士吴公使建昌既视事曰神人在上万事有经万民有业吾守臣布行诏书奉顺徳意而吏职脩矣披牒治讼若人四支虽终日运动不为劳心廼行府署唯厅事葺其余屋古老卑小或如翼覆地其中无光或如衣之敝随𥙷随破郡治所在而陋扵一邑不务改作俾民何观谋扵僚属其心同聴扵舆人其言乐自仪门始以及内寝不日而俻君子谓吴公以文学进宜其知治道父兄皆大臣其耳目固不隘官为博士宜用心扵礼位当刺史在可行之地此一役也以仪门为始夫岂徒㢤盍书之以示后觏应曰唯庆暦八年冬十一月甲子记建昌军集賔亭记康定二年夏六月太守慎公作新亭于军门之南越孟秋工告成事郡人李觏请为记曰惟兹军筑扵闰唐额扵吾宋同之列郡数十年矣然规摹俭固未始斥大虽视事有罢休有堂而僚属之所㑹賔客之所交以宴以㳺举无其地公临郡数月政既巳成事既巳省因谋别馆以爲賔荣询诸耇老则佥以郡署之前昔甞有亭号三善者毁彻虽乆基兆可指公乃相其地而筑之且取籍没之材以足其用不赋一钱不役一丁而厥功以成飞飞其櫩角角其楹逹以重关周以阶櫺姑山右顾积翠在掌旴水前来鑑里万象乃位賔主乃列尊爼有緌有绅以笑以语心澄欲仙意逺还古噫诚太平君子好事之一端也然民隐之不恤主恩之不宣而汲汲扵厨传则何以爲政室漏之不补庭草之不剪而区区于簿领则何以爲礼合是二者盖鲜能焉今公之所治多务大体明而不苛断而不酷得政之和公之所居罔不必葺作而不费饰而不奢得礼之至兹亭之兴率是道也慄慄其威如风之凄民之服之千里弗违煦煦其仁在物爲春民之戴之千载如新召伯聴讼勿伐其棠矧兹攸宇其谁敢忘君命不驾匪夙则夜敢图兹石以告来者南城县署记庆暦二年㑹稽钱得臣仲基以大理丞爲南城宰西安周夣臣旻临川滕平叔夷甫佐之扵是改作主簿尉署及县之两翼既讫功得臣受命刺白州夣臣监雩都银冶而平叔考且满使觏记其事觏曰古者诸侯卿大夫士其宫室以命数为之等示民有尊也今之郡县有社有民虽九品僚属皆命扵天子其势固不得居陋室如闾阎氓然世以土木为难事者财民之财力民之力也是以㢘吏善人或惮而不为乃至隘不可容壊不可支卷席避雨露坐迎凉者有之矣吾邑三君子以居之所不安为人之所难为捃官之余用假吏之余力木材如涌而民不出一簮筑作再朞而民未尝举趾非奢非俭可次可舍事成而去岂曰自爲盖将壮官府利来者是可记也若夫舞智恃巧陵民匮财巳欲佚而忘人之劳巳欲乐而遗人以忧则有识者当伐鼓扵其门岂吾之所得记㢤谨用斯言谂扵好事时则五年春正月也邵武军学置荘田记庆暦七年春三月㡬望武阳假守宋公以治学宫成识之巳详后三甲子有竒敎授龚君与其学子授使者以币走三百里谒于余曰敝邑得天故吾公来昔昏以旦昔寒以燠视人如其身视学如有神言必扵是行必扵是虽牒诉盈庭简墨在前而与士大夫讲觧对问犹燕居时故自庠门开不㡬月慕焉而来者不絶将恐𥚹小弗䏻容又翼中门筑两斋矣乡之善良喜公之爲子弟之有属也不爱其赀愿易土田以备粮用凡出泉若干万得田若干顷嵗食若干人既有成矣而公之记所未书吾惟子之望觏闻命窃商之曰儒者诟释氏爲其笼扵世也而不觧其所以然释之徒善自大其法内虽不韪而外彊焉童而老约而泰无日不在乎佛民用是信事用是立儒者则不然其未得之借儒以干上既得之则谓政事与文学异孳孳唯府史之师顾其旧如蝉蜕及其困于滛辟恤乎罪疾欲闻性命之趣不知吾儒自有至要反从释氏而求之吾㳺江淮而南不一日有庠序者不一邦踵其地而问之栋宇脩欤或曰为去官之舍馆矣委积完欤曰充郡府之庖厨矣刺史在欤曰某院叅禅某寺聴讲矣噫释之行固乆始吾闻之疑及味其言有可爱者盖不出吾易系辞乐记中庸数句间苟不得巳犹有老子荘周书在何遽冕弁匍匐扵戎人前邪蚩蚩之氓尚克有夫妇父子不尽抜髪为寺奴则幸矣何暇彼之诟㢤今宋公之仕唯其本之培下应其诚优为之备教化之效也如此吾所谓学非若释夸荘严吾所谓田非与释埒供养诚以今兹学者或自逺来居处不宁则愁饮食外取则劳去愁与劳人虽下中得以自尽扵术况其卓者㢤厉文之津茁道之芽入可以正其家出可以表天下为民教子为国养材莫之尚巳龚君以道艺立其中又欲杨公之羙于无穷皆应扵义敢不书公之学问无不该而其是非一之圣人故文辞可法施扵吏道民大恱盖将挥之庙朝一郡一学乃其觕闻命后三日冬十月辛酉书云䖍州栢林温氏书楼记南川自豫章右上其大州曰吉又其大曰䖍二州之赋贡与其治讼世以为剧则其民甿衆伙可识巳虽然吉多君子执瑞玉登降帝所者接迹䖍无有也疑其偩南越袭瘴蛊余气去京师愈逺风化之及者愈䟽乗其丰富以放扵逸欲宜矣故人许某家石城䖍属邑也此年夏踵予门道其郷进士温某之为人曰温君少时求禄而莫之得慨然自谓不得诸外盍求诸内不在吾身宜在吾子孙乃图山泉羙好处奠居栢林因作讲学堂房数十其楹攻位之日获五铢钱五万于地士友珍之或以青钱名其馆凡书在国子监者皆市取且为楼以蔵之性寛静用地利自足不与俗人争讼买直孳孳以教子弟礼賔客为巳任琴歌酒赋夜以继日许君不妄人也今其所称与向之疑者不类是䖍之福欤自古圣人之徳业举在于书圣人者非其智造而巧为之也天之常道地之常理万物之常情也天地万物之常而圣人顺之发乎言见乎行事君得之以为君臣得之以为臣父得之以为父子得之以为子兄得之以为兄弟得之以为弟夫得之以为夫妇得之以为妇长得之以为长幼得之以为㓜反是则争夺相杀未有能巳者也今温君聚书勤勤是有意于圣人有意于圣人则岂一家而巳邻里鄕党庶乎偃伏之矣然则䖍人之成大名至大官盖未易知尚何吉之媿㢤柳子厚扵楚越间山水如小丘小石潭袁家渇石渠石涧犹有记以启好㳺者今有人为蔵书之楼非特山水之胜记之以启好书者不亦可乎予欲一至栏边四顾天外江山进前文史相对清风兮我扇白云兮我盖召屈原扵湘鱼之口唿李白扵海鲸之背漱寳玉之余润拭明珠使去颣酒酣兴尽交揖而退其乐可言邪而未之得也皇祐五年秋七月庚子记麻姑山重脩三清殿记觏幼时读颜鲁公麻姑仙坛记观其称道瓖地之殊絶人物之瓌怪目想其处谓如钧天帝庭非下土所髣髴也及长㳺山纵观所有则歌吟云烟餍饫水石而巳其余古屋数百楹或腐或湿无足可居惟仙若神何以顾享噫物有愈衰而后复理之常也则所谓三清殿者今为复之先乎按是殿之作背山向阳得地之正由五代迄兹载祀逺矣虽其营缮颇甚盛壮而木穷扵蠧瓦困扵雨日坏月堕㡬将压焉颕川陈公某郷之耆徳勇扵为善一见其事恻然于中乃发家财以葺之工之巧者必至材之良者必备或改以新或完其旧昔挠以隆昔卑以崇赭焉而霞烘垩焉而云溶真仪之位得以如礼山英水灵若喜若慰虽大道之要本乎澹泊安在土木之华而后张显然名山之景列在图籍非有㳺览之盛不足称述故言神仙者必曰崑崙之墟海中洲岛宫阙之侈视珠玉不啻如土芥世俗相承以为羙谈若麻姑山着称乆矣元和辞人白乐天軰咸有咏歌粲于屋壁自尔以来言者溢口书者满牍天下灵境兹不后焉苟非崇饰栋宇严事上灵其何足观之则颕川公之意岂徒然㢤觏之视公大父行也见命为记谨书其畧于时嵗在辛巳大宋康定二年重脩麻姑殿记三代之英既往礼教不竞人欲大胜欲莫甚乎生恶莫甚乎死而道家流诵祕书称不死法以啖之故秦汉之际神仙之学入于王公而方士甚尊宠然或云延年或云轻举皆人耳目间事乆而未验衆则非之矣佛之徒后出而言愈幽逺其称天宫之乐地狱之苦鬼神之为非人可见虽明者犹或疑焉是故浮屠之居货贿竭天下宫室僣王者而黄冠师穷智役辩终弗能及自非当世好事慕方外之㳺者孰克廻靣扵真灵之境㢤麻姑之名闻之扵葛稚川传申之以颜鲁公记峩峩兹山得道之所始也自唐而下祀礼不絶筑宫度人以严其事而殿屋之设岁月积乆雨淫风虐撑拄弗暇将无以布几席陈香烛为鸾鹤戾止之地群目蚩蚩莫肯营救故颕川陈君策字嘉谋博识之士肥遯州里顷尝㳺山周览及是将命工徒一新其制言未果行而卒其子今山阳司宼谏弟询不忘孝思尽禀先志乃出家赀以干厥事斩木而山空伐石而云愁役不逾时营缮以毕修广有度奢俭有宜礼神之位兹亡所媿论者谓真帝在上庶方无虞嵗不㓙灾物不疵疠故其人得厚本节用爲富家者往往而是内和亲戚外礼鄕党余力乃以奉释老求善祥兹亦平时之盛观也可无传欤巖巖有坚请勒其志于时岁在辛巳大宋康定二年麻姑山仙都观御书阁后记皇祐三年以御书明堂及明堂之门篆飞白二体蔵诸名山麻姑仙都与焉夏六月道士黄太和爲觏言今者圣人肆笔而山薮得之其奚翅金简玉字盖犹嵎夷昧谷天象所出入撮土勺水罔不光华非复与尘俗等幸㢤愿有志焉以示后何如觏伏思念王者制作史书乐歌幽则物鬽逺则夷貉耳者必闻口者必诵安在愚儒识之况礼不斥尊其可以犯巳而又念江南卑薄与上国人不日接异时故老既没传闻将失实史官记注祕莫得见则吾君之行礼彼山之受赐曷从而知之先正盛公亦尝为御书阁记所以述太宗之事殆可继也矧兹严父配天古之大事汉收秦烬失其根萌冉冉至唐名在实去五代鱼肉诚所不暇祖武宗文志亦未集佑启我王及此希阔如废斯起如断斯续合符天鬼匪自群议礼明乐备又申之以翰墨河图大训永以华国周公宗祀而文字无传宣王蒐𡵨阳而石鼓非手书未有华实相副若是之彬彬者也昔汉武帝封泰山太史公留滞周南不得与从事曰命也夫廼者季秋大飨而知其说者有不在焉则谓之何尚从仙宇见是寳书抑天幸也故就叙其语俾刻之云真君殿记峩峩西屏神之山下根无地髙出天百灵有位有几筵楼殿靡迆纮紫烟真君之名世所传来斯为贤去为仙玉京路险不可攀凡肉欲飞无羽翰崇堂设像鼎以新再拜怳若登天门借问经始其何人吾邑陈侯字仲温后十五嵗维甲申李觏泰伯为之文直讲李先生文集卷之二十三终直讲李先生文集卷之二十四太平兴国禅院什方住持记佛敎初由梵僧至中国不知其道而务驾其说师徒相承积数百年日言天宫地狱善恶报应使人作塔庙礼佛飰僧而巳厥后菩提逹磨以化縁在此土始传佛之道以来其道无怪谲无刓饰不离㝷常自有正觉思而未尝思故心不滞于事动而未尝动故形不碍于物物有万类何物而非已性有万品何性而非佛佛非度我而我自度经非明我而我自明无缁素才拙一言开释皆得成道繇兹立大精舍聚徒说法以衣钵相传授居无彼我来者受之嗣无亲踈能者当之诸祖既没其大弟子各以所闻分化海内自源而渎一本千支群居之仪率从其素故崇山广野通都大城院称禅者往往而是庸俾邪妄无识洗心从学王臣好事稽首承敎盖与夫老氏之无为荘周之自然义虽或近我其盛㢤然末俗多敝护其法者有非其人或以往时丛林私于院之子弟闲门治产诵经求利堂虚不登食以自饱则一方之民失所信向矣通人髙士疾之兹乆而未克以澄清逮宋有天下兵革既巳息礼乐刑政治世之器既巳完俻推爱民之心以佛法之有益也广祠度衆不懈益勤圣上莅阼体闻释部之缺因诏凡禅居为子弟前旅有者与终其身后当择人以主之意将补鏬漏鉏榛芜使宗门愈髙大则建昌军太平兴国禅院复什方住持者奉此制也院按旧记唐天祐丙子制置使陈晖所创号显源永兴始有可幽师杖钖来居推轮法事逮李氏僣江表其别子景逹以齐王守临川乃命徳琳师以张大其业琳师道行峭㓗知觧雄俊圜廻千里瞻仰弗暇树稼数十顷立屋累百楹至太宗时例以年号更赐今额衆安法行刹此邦者莫与为等琳既化去道䘮不传而其徒以侥倖居之垂四纪矣凡鄊之学释者虽知有真乗法印当迷而疑何所扣决今年夏主者元皓病物故时侍禁冯君徳宣光禄寺丞李君虞卿同权军政深惟天圣诏书求可以长是院为人师者粤有桑门上首耆老识逹之士相与谋曰尝闻建安崇俨师得法于石霜楚圎和尚廵礼所至学者围绕师避而䖏行今在迩抑可以致之乎因列名以举郡然其言乃就迎扵抚州景徳院让不可得而后至升堂之日㑹者万计师据牀安坐有问斯荅如钟之鸣如谷之响重昏宿蒙氷觧雪释欢喜讃叹汹动街陌论者谓国朝严佛事俾释知识表于禅林太平郡之福地也而俨师以正真道临之灯灯继照曷有穷巳然非吾儒文之不足以谨事始而信后裔佥来谒予曰文子职也其可以辞重违父兄意故为之一说时则景祐三年秋九月也太平院浴室记释氏东行乗风御霆山闻海惊言善言恶知死知生天人之好地狱之暴有作斯报刑淫癸辛力过羿奡维彼慈悲如童蒙师如膏肓医还愚以智解囚于缧伊贵伊富或士或女承流蹈舞涵淹肌髄系络心膂何土敢皮何木敢枝以辇以归绳者目乱斧者手胝弥国亘野川邪谷哆笔不可画云霓出中日月走下冬温夏凉为隂为光食甘寝香百事有备一物必良惟天之启惟神之契人不得议孰为礼经肯顾文吏江之南城风和气灵钟鸣梵声爰有禅居号称太平太平之聚俨师是主以训以抚疑者得明饥者得哺堂房以新器备以陈霞朝卉春唯是温室缺然将榛大冶陈宰儒兼佛觧法与心㑹斥其余财成此胜㮣材羙石坚重雕复镌圭方璧圎下不居湿旁无见天吾愿释子母意于水将意于理尔身以澡尔心以洗洗心谓何匪尘匪沙匪刮匪摩去尓羡欲任尔平和无可不可所遇皆我万物一马何者为因孰谓之果道不离人吾身佛身吾伪亦真门前舟梁自失要津庆暦之嵗是维戊子月云穷纪野夫言焉以振厥始建昌军景徳寺重修大殿并造弥陀阁记儒失其守教化坠扵地凡所以脩身正心养生送死举无其柄天下之人若饥渇之扵饮食苟得而巳当是时也释之徒以其道鼓行之焉往而不利无思无为之义晦而心法胜积善积恶之诫泯而因縁作空假中则道器之云戒定慧则明诚之别至于虞祔练祥春秋祭𣏌之仪不竞则七日三年地狱刼化之辩亦随而进蕃衍光大繄此之由故嗣迦叶者师子逹摩流为东山牛头传龙树者惠文惠思炽于夫台灌顶二家之学并用于世若夫律戒之盛凡出家者当由此涂按白居易抚州景云寺律和尚碑文如来十弟子中优波离善持律波离灭南岳大师得之南岳㓕景云大师得之师南城人初隷景云寺徙洪州龙兴终庐山东林度娑婆男女万五千人姜相国公辅颜太师真卿本道㢘使杨凭韦丹皆与友善乐天之叙如此南城于宋为建昌军景云为景徳寺律和尚之迹巳无见土木之坚乆者唯殿与门殿之制不靡而其材良乃今所无基髙而旁臝入风雨者四靣如一将恐腐折后难为功寺僧义明乃营屋若干柱以翼之且作弥陀阁于其前右兼壮与丽为永永计先共谋者文宪宗正既而宪住他院正亦遂辍克有终者唯明殿之财集于衆阁成扵孀何氏始卒凡八年明讲经论颇憙事以雅扵予来乞文因论释之所由兴亦使其徒知此寺昔尝有僧为律戒师扵江之南度人以万数当世贤者与之㳺以为寺之荣而有所慕焉庆暦七年冬十月已末记景徳寺新院记院墟扵火力弗䏻复者数年矣寿安县君黄氏以其夫故都官陈员外所服若器斥卖以济之其所谓殿堂及诸栋宇之切扵用者罔不备具此诚念死者之不可见庶有益扵㝠㝠间也凡大精舎之焚相望扵天下浮屠人难言其灾乃以为宫室之天神所欲得故取以去且佛之说诸天之乐非人间所可髣髴是以其徒布因求果愿生彼界今乃恱人之土木而夺之则是人间之羙物诸天亦无有尚何足慕邪而悠悠者或信之余烬未寒新宫巳图往往是矣兹院僧固不辩不䏻饰其说以惊俗殆废不起非陈氏之喜事而寿安发之何以及此嘉祐三年九月庚午记回向院记皇祐二年夏六月旴江大水龙安其东南乡盖菑之所自始视其山破壊如击瓮盎泄所畜百源一道且怒且鬪斩大树潴大屋当之者父母妻子廻面相失不得其尸以歛扵是有去平而就髙以避其复来者回向院其一也院之墟曰兵湖民寰而居甚卑以喧当水之来则数十百家悉聚殿阁坐甍骑桷将颠者数僧徒嗷嗷乞命鱼鼈旣免院主海元即其侪为乆安计有徳文者愿易之髙燥地谓其别墅曰昇平相距五六里盍经营之文守律戒知㳺艺士君子多与之语故列于官府而从谂扵里人而恱贫者输其力而地以除富者效其赀而屋以彻歛故材就新基曽未踰年厥功备具足之泥涂今爲崇髙耳之喧嚣今爲寂寥后山如懐前谿如蟠晨钟夜梵夣寐天半松霜竹月绣画秋色自危而安去苦得乐昔人未知胜事在我噫民之欲善盖天性然顾无以道之尔夫水潦之后田里伤创斗粟百钱上农蓄家且无余食而文师以其情言非能取佛说以自照耀使人惑之而衆莫不竭尽以受事若夫丰富之世而豪僧辩口先焉虽图天宫何足怪也为人上者常病扵敎化谓不可为亦过矣昔吾逰其地今闻有成喜之是以记时则三年秋某月也承天院记庆暦中归自京师有僧来访曰自尧是为承天上首乃言其院吾先君子尝至焉今兹又新作往往有留题者因责吾为诗厥后多故不果应近者复来且介秦氏甥以院记为言觏伏念先人旧游不胜燕雀啁噍之情其僧又憙事吾甥又贫而为之请义不可拒问其所由来则旧崇徳院为尼媪宅间籍没当太平兴国中有徳琳师迹其事为盖古所谓豪僧者自闽来旴住太平院彻草庐成大禅居是时禁令䟽释氏方骋与民交利琳致资甚髙得请公上以崇徳故名迁于云山淳化三年斩山木营缮使其徒元立主之大中祥符元年先帝封禅例赐今额立死尭继之扵时景祐三年瞻相阖门鞠为老屋木之腐者将折石之裂者将堕不有改作谁嗣前人愿与有力者图之诚意一发和者日至曰殿曰堂曰僧堂曰水陆堂曰罗汉阁曰厨曰库曰廊曰门始终数年绘素毕备扵事勤矣而耻无闻故徼吾言以永之噫浮屠人坐新宫享备器者皆是然而知子墨翰林之为贵者几何人邪或蹙扵威力而后货俗子取陈言以辱金石者岂少邪尧师䏻不惮烦以来乞诗不获又属以记傍吾亲戚间求人为言唯谢絶之忧其指何邪安知百千万年后吾文将不行邪彼蚩蚩者将有闻而尧师泯㓕耶皇祐三年冬十有一月乙丑记承天院罗汉阁记吾为承天院记巳二年丘文遂来言院之罗汉阁身所为也愿复得一辞刻之始吾童子时与令佐着作陈㣲之读书湖上丘君乃其邻以乆㳺贯人事日与笑语无忤及此见之髪色则异而颜面益壮使之年实七十矣少爲贾人上下百越走两川而归克有货财治土田筑室敎子孙终之淑慎以从士大夫㳺又䏻精信扵释损其以补之果若释之云则虽老而死死且复生其得意何有穷耶噫汉代初传佛道西域人得立寺都邑以奉其神汉人皆不出家魏亦循汉制石季龙僣位以其出自邉戎应从本俗百姓有乐事佛者特聴之当是时谓之何㢤外国之神而巳及东晋宋氏其法乃大盖慧逺居庐山名虽爲释实挟儒术故宗少文就之考㝷文义周续之通五经五纬而事之雷次宗亦从而明三礼毛诗儒者尝为弟子其人得不尊乎诸部佛经华藻烂烂岂西域之文宜有所助焉者也今之释乐乞言于文士者亦将借助矣乎文士不必有古人之才足以埤释就令有之而民耳目日异矣庸可行㦲丘君以旧故勉而为之言时则皇祐五年秋七月也新成院记出旴江门陆行数十里无善邸舍足容食息求之僧家唯章山其庳则新城院焉前此予归自信时秋大热夜发金谿日昃不到从者请息肩得兹院以宿下马据牀汲井泉饮且盥清风在竹不待唿召红尘在路不敢随入坐未安定意巳顺适仰而视其梁则毛姓缋名者作焉有顷而缋至其礼甚卑立于堂下若吏民见官长之为予既辞因揖而进之与之语盖古力田敦朴之流及院之本末则对曰殿兴扵开寳中则缋之王父母尝有劳焉堂钟楼廊门成扵景祐康定间则缋与妇徐实同力焉予叹曰民财有余不以备鬪讼买直于圄犴而能奉佛法徼福于窈㝠斯世俗以为难矣况扵卑已尊贤此道甚大谁宜知之凡人衣食足者或闻马蹄声在百歩外闭门唯恐不及今吾亦布衣姑弛檐扵此且无一介与尔相闻尔何取扵我而拳拳若是乎吾无乃克谨名节未始得罪扵鄊党乎抑尔之闻见有异扵衆人乎既叹而去五六年矣而不忘于心近者予有䘮缋又使其子来赙辞益逊意益勤顾无以荅遂録向所言者赠之使刻石为新成院记云时则皇祐三年冬十有二月也抚州菜园院记浮屠师曰可栖居建昌之交阳山善持其佛之法而言行不安且长扵医故士大夫礼之庆暦三年秋八月来祗予曰栖临川人母固无恙而异父弟亦学佛今住菜园院曰智賔者是也兹院之废数十年矣寳元中其鄕人请扵邑大夫愿得智賔居之賔之来则四顾梗莾无一瓦尺木之业栖告之曰吾常患吾佛之徒将逰吾州而未能进必休于近郊之逆旅乞钱炊食杂于博徒倡女间甚污吾法今兹院与城相望果能兴之以舍吾徒岂不满志矧吾弟主之而吾母居其旁足以躬晨夕之飬外张吾教内便吾家是不资他人吾力可为由此尽散槖中凡医之所得者给之说法者曰堂事佛者曰殿舘僧有位具馔有所大抵墻屋器用皆栖之为也工将毕矣幸为栖志之予曰浮屠人尽心扵塔庙固其职耳能不以祸福诱胁殚吾民之力者盖未之见今栖以医售其得财乃自奉其法而不掠扵人且厚其弟以安乎母不离吾孝友之道言乎其党抑可尚已故书以授之使掲诸石云修梓山寺殿记天下名山水域爲佛坠者什有八九其次一泉一石含清吐寒粗逺尘俗䖏靡不爲桑门所蹈借盖佛之威灵赫赫扵世僧之辩慧有以得之故国不爱其土民不爱其财以割以裂奉事之弗暇建昌军江表之上㳺也地灵源长笔不可谱由治城东走十余里峯者如引冈者如顿渟者影毛髪喷者化云雾其间据形胜起塔庙者往往而有梓山院乃其一焉道阻而僻㳺从之士罕至目不睹纷华耳不闻势利惟松君竹侯鼓舞风韵猿悲鸟哀将送嵗月宅扵是者苟有以存诸心其安穏何如㢤然殿宇之作其来积乆筑者以圯盖者以坼荘严不充瞻礼无地军教练使吴臻家故饶财心且喜事由景祐中始谋营建凡立屋四楹塑像九躯所以奉经敎福祖考也噫佛以大智慧独见情性之本将敺群迷纳之正觉其道深至固非悠悠者可了若夫有为之法曰因与果谓可变苦而乐自人而天诚孝子慈孙所不能免也则斯殿之成与吴氏之用心亦可嘉巳见属为记其何以辞时则歳在辛巳康定二年秋九月也邵氏神祠记李觏曰天子之祀曰泰厉诸侯曰公厉大夫曰族厉谓古之有天下国家而㓕絶无后其鬼无归故与人为厉耳江南地热湿四时多疠疾其病者谢去医药闭门不与亲戚通而归死扵神神之号名则曰某王某王无乃所谓古之有天下国家而㓕絶无后者耶当其气盛而病革禳祈不可觧则皆谓神曰五通者能有力扵其间故牲毛酒滓狼戾扵五通之室矣建昌治城北有民邵氏世奉五通祷祠之人日累什百景祐元年冬里中大疫而吾家与焉乃使人请命于五通神不能言决之以竹杯校时老母病不识人妻子暨予相継困甚唯五通谂以无害疾之觧去皆约日时虽寳龟泰筮弗是过已噫五通之爲神不名扵旧文不次扵典祀正人君子未之尝言而有功扵予其可以废巖巖者石可伐可磨惟徳之报焉知其他直讲李先生文集卷之二十四终直讲李先生文集卷之二十五序皇祐续藁序觏庆暦癸未秋録所着文曰退居类藁十二卷后三年复出百余首不知阿谁盗去刻印既甚差且题外集尤不韪心常恶之而未能正于今又六年所得复百余首暇日取之合二百三十八首以续所谓类藁者噫行年四十四疾疹日发作其扵文字间尚克有进也欤续藁凡八卷时又有周礼致太平论十卷孤行焉皇祐四年八月庚子序延平集序世俗见孔子不用而作经乃言圣贤得志则在行事不在书也噫孔子诚不用矣尭舜禹汤时圣贤有不得志者乎奚其为典谟训诰㢤成王周公时有不得志者乎奚其为雅颂㢤心之志志之言言之文若冻馁然孰谓得志而不衣食㢤用之大其言者愈大虞书之歴象日月星辰夏后之赋贡九州周人之职三百六十官不巳大乎今之君子固多靳儒至于布衣闾巷尚曰贤者行而巳不必文也彼颜闵氏时夫子在盖无可复言非为有徳行不着书也㳺夏之徒不在徳行科亦不措一辞子思孟轲岂无徳行乎是皆不才子无功扵文而雷同此说以自慰耳建安宋贯之仕逾二十年用虽不大志亦未得然有君亲之奉有政事之勤在他人投笔乆矣而贯之拳拳不翅褐博其学要诸仲尼余鲜取焉多闻而敏所向靡不克故集而行之者四五去年秋以南剑监郡假守昭武既期又成十卷目以示觏曰延平集觏叹今人之异乎古羙贯之之异乎今孰告吾君而大用之其言又有大扵此者因序以冠其首时则庆暦七年冬十有二月也送余畴若南丰掌学序工必以般者为其材巨木作寝庙也彼环堵则何工不可御必以良者为其策天骥逐光景也彼一驽则何御不可师必以孔子之徒者为其敺善性入训典也彼曲艺则何师不可今天下号多士而南丰大邑也读儒书者盖百数荐扵鄕第扵廷往往有之大理丞周君出宰之一年乃立学扵先圣之庙命吾友余尭辅掌其教夫周丞之明岂曰邑之人未甞学且师邪若是则服大袂之衣与令长抗賔主礼者何自出也是其有学有师乆矣然犹汲汲扵斯者其将以先王之道浴而薰之耳其将使其闻仁义忠信之说知夫古之所谓儒者如彼其大也然后进可以治乎国退可以齐乎家出乎已而加乎人罔不曰宜者是周丞上为天子育人材下为一邑减争闘之狱也不然何地不可居何人不可法何必县学之兴而尭辅敎之耶尭辅好古博学慷慨有行义斯足以应周丞之指惟学者何如耳至之日以吾言告之谓之是耶请在下风以贺谓之非耶敢因是而弔焉故为序送严介序景祐中建阳严君以经术有名客授于兹邑予时多故未始与㳺而见之者数矣一别不相间今兹复来乃知其乆扵江淮间自楚徂宿所至爲人师以亲老故归养焉善㦲昔申生不行而死君子不以爲孝章子得罪扵父出妻屏子而孟轲礼貌之必不得巳以情恕可也严君在外二十余年盖亦不得巳者矣舜号泣于旻天负罪引慝见瞽瞍瞽亦信顺之唯圣人能以至诚感动其亲严君向时既不能感动然而人情老且病则忆念子孙虽有忿怒宜自消释严君之归养此其时也若是则经术之名固不谬其爲人师益无愧矣至和元年秋八月丁未旴江李觏序叙陈公爕字陈公爕初字思道以避耆旧讳请改焉予命之曰中道夫道者通也无不通也孰䏻通之中之谓也居东焉则逺扵西南焉则逺扵北立乎中则四方均焉故易曰黄中通理凡卦以得中为贵兹圣人之意也有问身之安者必对以导飬也有问食之羙者必对以牲牢也言不可不先其大者也病偃扵牀而不肯纳药石曰人教我以导飬矣可乎饿踣扵地而不肯受糗糒曰人教我以牲牢矣可乎缓急之势异也古之言王道者是亦先其大者也后之执王道者是以䡖药石贱糗糒病饿且不救者也王莾亦尝井田矣房琯亦尝车战矣岂不取笑孔子谓㣲管仲吾其被髪左衽而曰无道桓文之事者过也荀卿之非孟子畧法先王而不知其统太史公论儒者愽而寡要劳而无功亦有以也吾观夫子之行如天焉其变化非凡可测于鄕党恂恂居是邦不非其大夫对问阵以爼豆至为司宼㑹夹谷时则不同也谓赐也亿则屡中由也不得其死至存父母之国则使子贡恶言不入扵耳则取子路使二子生乎今之世则暴人也诈人也掌教化者将不齿焉其何髙第之有㢤夫子多能鄙事以博奕爲贤乎巳辞人之作或因扵物或发乎情虽不有用幸愈乎博奕也而俗儒必非之五子之歌韵矣系辞首章对矣使今世爲之将以声律坐矣礼有本末用有先后本末副焉固醇矣有其本以慢其末古人或不免焉畧其本而详其末今人岂少㢤虽然自治可也父兄之扵子弟师之扵徒亦可也欲以区区之有而齐天下之人汰㢤见人一动作一笑语衣冠裳履之间则断夫贤不肖张目大言以不恤彊御爲烈此今人之敝也道之不行盖儒者自取之秦燔书汉钩党使典章沦䧟人士闉厄到今恨之岂惟在上者之过有由然也夫知道者无古无今无王无覇无治无乱惟用与不用耳公爕自闽来学志厉而材羙庶乎其有成闽之后生多好学者或传其文有可爱恱而未获与之语因公爕请字而教焉且使之归以告叙张延之字张君延之觧官铅山遇我于葛陂神清气和其言语可聴虽一面知其非俗子以立字未善责于我我应之曰所谓延者扵儿岂不欲延其年以及耄期邪扵家岂不欲延其宠禄世世无有穷邪如是无他力扵仁而巳矣孔子有仁寿积善余庆之说夫仁天下之羙道杀身尚爲之矧夫向劝甚明历观前志多有效验可不务㢤故字之曰伯仁酒困不能执笔姑告其畧叙陈司理字豫章陈君名世南南方之卦离离者明也字之曰公明明之义广矣㢤其在天也爲日爲月爲星爲昼爲旸在水爲止在火爲燎在金爲鑑其在人也爲视爲思爲智爲文爲见善爲知过爲应变爲待时事亲明则孝事君明则忠治事明则姦无所容听言明则䜛无所入临财明则贫不失㢘临难明则死不失义凡天下之事未有不湏明以济者也然而圣人约之以道曰蒙以飬正明夷以莅衆贵乎明于内而晦扵外也陈君公相子孙克守家法儒雅干正乆次无闷斯有得扵明者矣故叙以告至和二年冬十二月戊子旴江李觏序直讲李先生文集卷之二十五终直讲李先生文集卷之二十六表谢授官表觏言今月十九日建昌军进奏院逓到敕牒一道官告一道伏蒙圣恩特授将仕郎试大学助教者畎畒之中耕凿殆忘扵帝力蓬茨之下丝纶遽捧扵王言身未识扵九重名巳叅扵一命闺门交庆鄕里知荣觏伏念生长荒陬世家寒士徒际恢儒之运懐荣古之心四十无闻早畏仲尼之戒三千奏牍终惭曼倩之才尝策足扵上都愿刳肝扵诏举过蒙嘉惠首命试言繄辽豕之自矜柰齐竽之有辨冯衍之孺人稚子皆笑归田周颙之芰制荷衣遂成习隐自兹潜伏何可觊觎岂期天幸之来偶被藩臣之荐深虞累气难用升闻快炙羙芹敢望献尊之赏油云霈雨俄瞻旱稿之苗虽释褐之有光然事亲而甚便不离鄊井巳脱民编斯盖伏遇尊号皇帝陛下道贯几深仁兼煦妪时文再郁将令三代同风多士巳宁犹恐一夫不获故兹狂简亦预采收敢不䖍奉训辞益敦学行庭闱是恋幸申爲子之诚犬马未衰庶有报君之日启谢范资政启右觏昨奉制命授前件官草茅之愚乆不谋扵仕进雨露之泽俄下及扵贱㣲俯伏承命铭感在心窃念觏门地孤寒智识迟钝学问近三纪奔走徧四方昔者充赋报闻而罢数年退居闭关却扫老母日见皓首稚子未能应门苟非躬亲难得衣食况思戴记啜菽尽欢之训且畏鲁经逺逰有方之诫出疆载质自知不谐脩身俟死亦何敢怨伏遇某官以周召左右之贤当申甫蕃宣之任弃席疲马不忘旧物菅蒯顦顇必欲兼用特形慰荐备闻朝廷致此妄庸亦蒙齿録夫冗散一官品秩至下在他人视之则䡖然衰族得之巳幸稍殊编戸便可安居敢不秪承惠贶益进学艺大钧播物非乆具瞻蟠木为器更当有望仰企墙仞下情无任感知荷恩激切之至寄周礼致太平论上诸公启右觏启伏以王者之法人必有业梓匠轮舆则当通功易事瘖聋跛躃亦以其器食之故终日无所用心孔子以为诫斯贼夫粮食杨雄之所恶觏也蚤以薄祐不能及时上乏骐骥千里之力下无鈆刀一割之效退蔵山野日就衰老虽然用农夫之谷分工女之帛既得以不死而无益扵人平生技能唯在笔砚矧可不勉竭其狂愚伏惟明公尝以文知今也敢以文请十数年来箧帙所存琐琐着述不复有献谨録周礼致太平论十卷尘于下风世之儒者以异扵注䟽为学以竒其词句为文而觏此书于注䟽则不异何足谓之学于词句则不竒何足谓之文惟大君子有心于天下国家者少停左右观其意义所帰则文学也者筌蹄而巳日月光明固不待灯烛之助至于丰屋之下幽室之中照临所不到处虽铢油寸蜡岂无顷刻之功邪圣人在阼贤人在庭而小子言焉庶有补于万一也临启惭惶何所逃责直讲李先生文集卷之二十六终直讲李先生文集卷之二十七书上富舎人书舍人执事士之不见礼扵世乆矣古之君子以天下为务故思与天下之明共视与天下之聪共聴与天下之智共谋孳孳焉唯恐失一士以病吾元元也如是安得不急扵见贤㢤后之君子以一身为务故思以一身之贵穷天下之爵以一身之富尽天下之禄以一身之能擅天下之功名望望焉唯恐人之先己也如是谁暇扵求贤㢤嗟乎天下至公也一身至私也循公而㓕私是五尺竖子咸知之也然而鲜能者道不胜乎欲也今夫卜相下艺先民之所不齿者也而所居之室重冠累盖名卿大人引领而愿见若饥之食焉以其能言己之祸福故也士之能言天下国家之祸福而未尝有人欲见焉门未入而阍人拒之者有矣谒既上而辞以事者有矣或貌若恭而情不在焉或言虽交而意不通焉遇之以常人问之以常事一靣而去有如道路吁可怪也彼卜相之言祸福受之天而不可变者也虽其知之无益扵事士之言祸福在乎人而足以有为者也幸而闻之则祸可转而爲福危可复安乱可复治兹有益之大也贵无益而贱有益爲一身而忘天下果其人之忠且贤邪有志之士果宜琐琐扵其间邪觏逺方之人弛担都下再期月矣惟其山林之状而鱼鸟之心惧取辱扵形势之涂非旧相识曽未敢踵其门将求夫有古君子之道者而爲之依㱕尚未能也今者友人董士㢘自陈之秦相遇扵道既称执事之徳髙出扵世且言误聴尝得区区之姓名有与进之意伏而思之以执事之负雄材得羙仕是扵其心靡有所不足矣而以草茅之㣲寘在齿牙岂非有古君子之道以天下爲务而急扵见贤者乎觏虽非贤焉敢自匿故兹浣濯衣冠请问左右窃念觏资朴不羙其生三十余年所务唯学所好唯经扵当时之文诚未有以过人者至若周公之作孔子之述先儒之所未逹歴代之所不行者尝用功焉其志将以昭圣人之法拯王道之纲制爲圗书以备施用明王有作举而措之四海之内庶乎斯民之复有知也不幸寒饿之锋刼而去之有懐未果中夜长叹今兹箱箧草具畧有存者旅穷无资弗及缮録执事若扵暇日赐之从容当挈其一二陈诸座隅必有可观者矣吁古之所谓知己者信其道也非徒利其身也不然何山之深而不可庐何水之广而不可鱼着书传道求闻扵后世不犹愈扵碌碌食衆人之食乎不宣觏惭汗再拜上刘舍人书舎人执事伏以今之学者露其才业日干于两制之门者诚以轻重斯文进退多士遇其知则朽株为春华咈其意则夷路为太行故书不惮手之胝言不恤脣之腐拳拳俯伏于下风唯恐不得请也觏诚愚闇窃谓不然且吾君以两制为贤使主天下之士士之得失天下之本系焉得一士为天下利繄两制之功失一士为天下害繄两制之罪不得罪于君将得罪于民不见非于今将见非于后贤人君子有位有名其肯舍功而趍罪以自贻媿耻㢤如是果才邪虽未尝识靣其必不弃矣果不才邪虽日拜乎前其必不取矣则有志之士何足屑屑扵其门㢤故自弛檐京师于今累月足迹罕及名卿之堂者为是故也然今日所以请见扵明公者盖亦有说伏念觏生江南去明公之居不数百里自成童巳知读明公之文辞矣继闻决髙第效羙官立朝廷正色直言磊磊有烈丈夫之气小人不佞抑好义者也闻古人之风恨不得见况今人之得见而可不请见乎惄如扵心为日乆矣昨值明公衔命北方往来数月及节旄之至则抱病邸舍倦扵趍走幸今有间輙尘点賔次生平所着贫无𥿄笔弗及自陈明公试引之座隅徐观其用心可也伏虑左右不察以觏为趍利而来者敢奉书以为先不宣觏恐惧再拜上吴舍人书舍人执事觏家江南结髪学问读古人之书窃慕其所为而不可得见将求今人之似古者而宗之蚤瞻莫望唯恐弗获天圣中闻执事以进士举为太常第一词章卓异风动逺迩腐儒老生骨醉心死时则见执事之才其后数年天子脩先帝故事亲策贤良而执事褎然为举首推考经术以戴翼世务疑亡阙补言到圣处时则见执事之识居山寥寥去上国三千里望风长懐无路请谒有如衰根病芽弃置幽谷虽知有阳春之和皎日之光不得与㝷常草木并受其赐歉然扵中积有年矣今兹窃幸诏举茂才州郡不明以妄庸人充赋弛檐以来博闻髙谊心驰门闑若渇扵饮故择令日尘点賔次重念觏性质无似不䏻与时世争利捐造化之术而甘扵寂寞之道行思坐诵垂二十年其志幸一试用就尺寸之效以章其身千载之后不与碌碌者同泯没爲凡鬼扵地下圣人当天俊乂云合有志如此岂敢自必执事当世儒首言重蓍蔡可称邪爲天下称之可进耶爲天下进之不敢求哀以犯公义所业策论五十首谨献诸左右润色之暇稍赐观览千万幸甚不宣觏再拜上王内翰书内翰学士明公觏江湖凡人生得至愚之性天以六经群言煨烬之余以成其愚而不与白云淸泉衣食之奉以养之家贫事亲渔钓樵斧不足以具甘㫖朅来人间学习世务续凫之胫乆而无成今兹闻国家求贤良文学之士蒙不知今窃况扵古谓版筑饭牛之㣲或不为时君所弃因出草庐从州郡之举乞钱为食陆走三千里西向毂下京尘㝠㝠势利相轧既贫且病财不能以俻简墨力不䏻以事趍走弊衣徒行僮仆楚语诚难以候阍人之颜色以附名卿之熖也非夫烈丈夫抱义慷慨不好苛礼者安能为觏之地㢤伏惟明公盛徳大名震曜四海仕者学者以为依归矧曩昔之幸尝一拜扵门下今日之来不敢伏匿自絶髙义辄请见扵賔客之后明公亦留意乎所业策论五十道姑饰其藁以籍手应用之文未免芜累观其大畧可也生平着明堂定制图一道并序平土书并图三道皆绳先儒之误以章圣人大法施诸儒林粗可称述旧本漫㓕未敢自陈暇日一垂问焉当指画扵座隅也质野之人言无逊避惟䡖其罪而巳不宣觏再拜与章秘校书秘校章君足下昨暮枉驾告以东南行徒歩不能送别岂任依依觏初未相识毎与丘思语颇得足下之为人及问欧阳校理益信之他日足下顾我扵邸舍气和而言正其辨说骎骎到义理愤世疾恶有大丈夫之芒角此固不待观文辞而后知其业也噫昔三代之人自非大顽顿尽可以为君子何者仁义礼乐之教浸淫扵下自鄕徂国则皆有学师必贤友必善所以养耳目鼻口百体之具莫非至正也足下生今世教化风俗既无可道况在公相贵富之家非愚且䛕孰肯辱扵门下是所与居者又可料矣而能自立如此非天资超然异扵衆人乎夫将有为之士常憙其类盖类同则志合志合则力并力并则事可行功可成禽邪人猎邪道或掎或角庶乎有俻也觏不肖承足下之风欢慰无极诗曰是荐是蓘必有豊年抑强勉而巳矣吴越羙山水出嚣尘臭处而居之者飘飘若僊去然其人物愈衰少安定胡先生瑗往来扵其地思古人而不得见姑从之㳺可也逺道慎饮食以适亲意幸甚幸甚六月五日旴江李觏白上江职方书知郡职方执事觏伏以新进俗儒乐㳺贵常之门者莫不有求也或崇饰𥿄笔以希称誉或邀结势援以干荐举或丐禄粟之余以免困饿或借成柄之末以欺愚弱奴言婢笑情状百出上之人以其求之私也作为关键唯恐拒之之弗絶耳其间虽为有道义而来者亦多以是疑之疑之不释则所以待之之礼与衆无异故好古㓗㢘之士拂衣逺遁羞与荐绅相闻者可胜道㢤觏小人世宅田野上天哀怜以古人之性授之读书属文务到圣䖏其言周公之作孔子之𫐠盖多得其根本汉以来诸儒曲见芜说颇或击去以此着书数万言矣不幸少年缪计屡乞鄊举求而不得祗自秽污今兹行年三十余固知非矣方将削迹尘路屏居林薮张皇本心洗涤外虑未明者明之未备者备之使三代之道珠连玉积尽在掌上所大愿也若夫毁誉用舍计之巳熟誉邪惟天下自誉之觏不求誉也用邪惟天下自用之觏不求用也懐姦攫利所弗忍闻头断胷裂直气不死故常望形势之涂而不欲一举趾以趍进扵其中诚恐以常人疑之以常人待之则㳺河蹈海不足洒耻近者访旧吴越彷徉而㱕窃承明公以儒学吏术作镇于此因念今二千石当古诸侯之位而觏幸得尺寸地在治下为居人苟复耿介自异不能一至门左以谢仁政则失所以事邦君之礼輙敢策羸马袭弊衣以贻阍人羞伏惟明公聴其言察其意知其非有求而来者则觏也可无悔矣不宣觏再拜上慎殿丞书知郡殿丞执事觏伏以佩有青幨有彤生善杀恶为天之工斯士之甚通策无马唿无僮衣麻食菽于山之中斯士之甚穷扵戯以势言之则弗类以道言之则无间故吴公之治河南而贾谊荐陈蕃之守豫章而徐穉礼风流未逺学者称之今兹请谒敢以借口窃念觏郡之衣冠家也数十年来禄禀中絶天恤私门不惜中和一㸃气造为蕞尔之㣲躬生年未几不憙他习惟文惟学如哺如乳媚于耳目贯于心胷蚤夜专一其乐无筭胜冠以还盖有成矣其或刮简含墨骋骛文苑金无鑛坚玉无璞顽㝷英取华所向皆得至扵仁义之渊礼乐之源顾尝吞吐尧舜掲厉商周先代诸儒或有惭徳虽州郡龃龉莫肯闻荐而缙绅先生当名路者多赐赏激谓非凡人以此自信若当大任且贫且贱不怨不悔上事老母旁无昆弟乞钱为食来往江湖零丁孤苦积有年矣今者窃向明公以贤人之业仕圣王之时激昻朝着指取郡寄惟兹桑梓辄枉旌斾虽壷浆之迎曽未至止而爱民之誉乐善之称随风北来袭满人耳此诚有志之士剖堙欝祈顾遇之秋林泽虽广岂敢伏窜谨与诸生犇问羁靮前之所陈固失谦让但以涡沈俗间幸遇明哲不䏻自言谁为言者郊次烦猥非敢愿见视事之后惟赐接纳乃问乃聴验其所有苟复碌碌与常儒同则靣欺之罪委于吏议可也不宣觏再拜上杨屯田书知郡屯田执事窃以唐有天下垂二十世明皇文治之盛也而燕公佐之宋有天下今数十年真宗文治之盛也而文公佐之二公之才相似其遇时得君树功立业亦复不异然燕公既没而均垍从伪陨其家世文公既没而执事之名籍甚当代其故何㢤愚以为至忠大节抑姦与正王家所赖天鬼所信惟文公有焉传曰君子善善也长恶恶也短善善及子孙恶恶止其身以文公之贤其后世固当得志矣况执事聪明多识刚中能断为儒有学术歴官有政绩盖如孔子之后而生伋文中之后而生勃宜夫士大夫服膺之弗暇也觏草野之人未得仕进顷因薄逰毎聴髙义前年冬龙圗髙平公在㑹稽尝以尺书来召且言执事监郡留意讲学促令见之属以穷愁多故办装不早及其至彼则执事西行且数日矣高平公一见深以小人不得侍坐扵长者为叹覉旅之心悔恨多矣昨者还鄕窃闻车骑布惠兹土且以水陆之逺才数百里敢求宁居以咈所愿谨正衣缨来伏賔位恭惟执事之明必有所以待之之道矣生平志业未敢自陈苟赐从容当稍布于左右䡖犯明哲伏深媿畏不宣觏再拜上聂学士书省判记注学士执事伏以哲人既没礼乐失其师而竒袤戦之雅正大溃遗音旧器残破畧尽典经所志什不存一儒其服者莫肯蹔寄目于其间将何以格天神召和气隂阳之错行风俗之不脩职此故也吾王以一统之大再造圣法与民惟新爰募儒林俾言大乐诏下之日有识慰抃然古道废乆能者谁何执事才兼万人心照亿载声音之道蚤所详明因与一二君子专制其事历时未㡬改作大俻谅巳韵茎英之哑起韶夏之僵后䕫足蹈扵幽墟师旷耳倾扵鬼部朝之鸿硕畴敢措辞觏江南贱夫行年二十八矣唯学古憙事其志𦦨然窃闻朝家兴复治世之作第恨其身不获齿廷臣之末得以升太庙侍圎丘聴八音之发不徒破堙欝洗邪辟抑以观先圣王所以应天感人其法度何如也所懐未果嗟愤何极虽然姑愿一拜先生之容侧聆至言以辨大方因以卜已道之臧否幸亦多矣昨始至都下盖曾候问仆人然卒未克吐其区区今兹是用有言扵左右执事其亦少留意乎觏尝以明堂者古帝王之大事也而去圣乆逺规模莫见周礼考工记大戴礼盛徳篇礼记月令室个之说参差不齐繇汉迄唐老师大儒各执一经相爲矛楯有国者不知所以裁定遂使布政之宫缺而不立虽有作者皆取临时处置非复先王之法象觏谓周礼大戴礼礼记皆圣人贤人之所作述不宜辄有乖异反复思念则三家所指制度果同但立言质略意义弗显训传之士泥文太过遂成派分故尝挟而正之决而通之不以文害辞不以辞害意三家之说坦然大同堂室之度靡所回惑的的然如见成王周公享帝视朔朝诸侯扵其上因作明堂定制圗一道并序约五千言非执事博古知变不牵扵世俗之论则不能以别此书然恐计府少暇重以烦暑未逮熟观之谨先以所着潜书十五篇野记二篇礼论七篇尘秽几上试加一览可粗见其存心苟不以菲薄而弃之时因休沐曲赐甄问则当奉法官之议铺陈扵席次然后足以尽其才谓其善则荐之可也誉之可也其未至者则教而成之固儒师之职耳覉旅贫困无𥿄墨佣写之资止扵具草本而巳伏惟仁贤畧其常礼而鑑其苦心幸甚幸甚不宣觏恐惧再拜上叶学士书省判学士执事觏生江楚间始数岁窃习其家书见眺董公孙之对问决科皆所以发天人之秘而弥缝国家之务汉往而唐聮㡬百祀虽治乱相变而异人时有其称得士之盛者率由是道及稍长鄕先生教以速化之术则谓当今取人一出于辞赋曰策若论姑以备数因历观塲屋得隽者诚皆声病靡靡之文而巳借有材之髙识之通以禄仕故不敢放其絶足越邪径而趍大道腐儒愞笔喜幸多矣私心愤疾往往窃垂义士之涕将恐古道萎絶不能复萌芽至年十六时闻礼部奏贡士之可者赐第扵殿廷所得多当世豪俊而执事之五策实流行扵天下募其本而观之则审刑政之㑹逹权利之变将以富国便人而纳之扵礼义良今日之急务而衆贤之所未知者也其辞典而赡其意正而通洋洋乎古人之风复归于笔下觏虽不肖用是感激窃喜嚣譊流宕中亦有贤士大夫毅然执戈刜淫辞而遵理道者重遇主上之明有司之公擢致髙等足以风四表而移士心矣自时而后积十余年㳺目扵书肆则熟执事之文采侍坐扵先进则饱执事之治声窈然如望梧桐之宫聴鳯凰之鸣徒知其谐和中律噰噰盈耳而云雾隔之终不克一见其容状不意今兹旅食都下而执事方在省局门墙伊迩有请见之路是用上问兴居以适所愿昔人有言曰唯贤知贤小人不敢自称道顾可以当执事之知乎伏念觏草茅匹夫受性不甚鲁唯其心志耿耿不忍自溺扵流俗为学必欲见根本为文必欲先义理晨夜探㔉力尽弗巳而州郡不肯荐鄕党不见称年近三十陨获日甚昨者因谓京师忠贤所萃策试亡私奔走西向将觊觎其万一未及弛檐而贡举巳罢矣覉栖辇毂两经晦朔亲老食尽又当㱕宁踽踽而来恓恓而返士林不鑑其道有位不知其名背仕进之门而复入扵寒饿之水火此亦烈夫好义所宜惜之也生平为文谨择其二十四篇写成一册及所着明堂定制图一道并序草具其副尘诸左右莅事之暇时赐观览足知觏心之所存焉冒黩威重伏増慙怖不宣觏再拜上李舍人书脩撰舍人执事洪惟天之清地之淳矞云膏露所禀无㡬甘泉紫芝仅承其余是故其正气也升之则为神降之则为贤神所以造万物贤所以治万物其致一也贤人之业莫先乎文文者岂徒笔札章句而巳诚治物之器焉其大则核礼之序宣乐之和缮政典饰刑书上之为史则怙乱者惧下之为诗则失徳者戒发而为詺诰则国体明而官守俻列而为奏议则阙政修而民隐露周还委曲非文曷济禹益稷臯陶之谟虺之诰尹之训周公之制作咸曰兴国家靖生民矣自周道消孔子无位而死而秦嬴以烈火刼之汉由武定晚知儒术至今越千载其间文教一盛一衰大抵天下治则文教盛而贤人逹天下乱则文教衰而贤人穷欲观国者观文而可矣吾君接三后之遗烈对皇天之骏命身居九清横制四海犷俗庭而兵革偃年谷丰而礼让作太平盛事渐而无颣繇是下明诏戒文弊抑末世之流宕复先王之炳蔚方内豪杰翕然承风援毫者悉本三代㳺谈者羞闻五覇始自荐绅逮于韦布尽雍雍如也虽然羽者必有鳯毛者必有麟文章之囿则宗主存焉伏惟执事以大臣子知圣人道策名天阶从事册府竒辞高识日新又新润色之任拾取如芥诚将辅君政而主师教四三皇而七六经固蒸人之宗王而学者之指南也窃念觏家扵江表生而嗜学诵古书为古文不敢稍逗桡行年二十八未获荐用于时谤讟益多穷困益甚怳然自疑其业之非是輙敢决正于左右未知蓍蔡之仁肯钖之一言㢤谓之是则区区姓名当由此而显谓之非则齿少气盛犹足以改习然则谓执事为文章宗主而指南扵学者良不虚矣生平为文谨采其二十四篇写成一册及所着明堂定制图一道并序草具其副辱诸侍者演畅多暇一赐观览千万幸甚千万幸甚薮泽庸㣲干犯崇贵曷任畏罪不宣觏再拜上宋舍人书脩撰舎人执事觏不肖窃谓文之扵化人也深矣虽五声八音或雅或郑纳诸聴闻而沦入心窍不是过也尝试从事扵简策间其读虗无之书则心頽然而厌于世观军阵之法则心奋起而轻其生味纵横之说则思谲诡而忘忠信熟刑名之学则憙苛刻而泥㢘隅诵隐遁之篇则意先驰扵水石咏宫体之辞则志不出扵匳匣文见扵外心动乎内百变而百从之矣谅非淳气素具通识旁照则为其所败壊如覆手耳韩子有言曰儒以文乱徳岂谓是乎然则圣君贤辅将以使民迁善而逺罪得不谨扵文㢤有周而上去古未远而濬哲时起以纲领之彬彬之盛如天地日月不可复誉其大而褒其明也至于汉初老师大儒未尽凋落嗣而兴者皆知称先圣本仁义数百年中其秉笔者多有可采魏晋之后涉于南北斯道积羸日剧一日髙冠立朝不恤治具而相高老佛无用之谈世主储王而争夸姦声乱色以为才思虗荒巧伪㓕去义理俾元元之民虽有耳目弗能复视聴矣赖天相唐室生大贤以维持之李杜称兵扵前韩柳主盟扵后诛邪赏正方内向服尧舜之道晦而复明周孔之教枯而复荣逮于朝家文章之懿高视前古者阶于此也不意天宇之广頽风未絶近年以来新进之士重为其所扇动不求经术而摭小说以为新不思理道而专雕锼以为丽句千言万莫辨首尾览之若㳺扵都市但见其晨而合夜而散纷纷借借不知其何氏也逺近传习四方一体有司以俻官之故姑用汎取琐辞举无如之何圣人之门将复榛芜矣所幸明后在阼贤臣在位慨然兴念思遏其波凡曰有识孰不抃慰然询扵舆人则佥谓执事与禁掖数公谋救斯弊用心最切至觏僻逺之民也获闻是语信之不疑诚以执事负大才业角驰英俊之埸叠为天下第一遭时结主坐致严近苟协咨同僚翊起正道凿吾人之胸而㱕以中和之气固其职矣虽然世俗之仕难以道谕易以名诱诱之之术不在辞费胡不扵广衆之中择其好古知道有出扵人者浴其尘垢被以羽翼使奋飞扵天衢庶夫闻见之者知所劝勉乎记曰以义度人则难为人以人望人则贤者可知矣若必求徳行如颜闵文学如㳺夏者而后取之则是待飞兔腰褭而乗车也伏惟稍卑其论而聴小人之请觏家扵南楚生二十有八年矣自総髪读书羞以耿耿之心为流俗所昏醉开卷执笔輙欲闚见古作者之状貌为之浸乆非敢自谓有所得然其用意不为不专矣家贫亲老弗获禄仕或怒其介或笑其迂左排右挤沟壑是虞今兹旅食上国日闻高义不慙贱陋奉累阍守必欲招延隽杰激劝顽鄙顾可以隗为始乎昔牛竒章见称扵韩吏部而名遂籍甚退之非僧孺所可跂及也然而所以称之者急扵教道欲其行之者多庸兹奨励而巳耳今觏虽不才抑犹未肯与僧孺等列执事不为退之之事则巳若其为之幸少留意焉尝所着明堂定制图一道并序其意在賛明经义以埤益一王之盛礼天门祕邃未敢通献谨缮其副陈诸座隅并以杂文二十四篇録为一册继用尘渎润色多暇时赐财择是所愿也志切言直有犯威尊俯伏待罪不宣觏再拜上范待制书知府待制执事觏尝闻之鹖冠子曰贱生扵无所用中流失船一壶千金始犹未信今乃知之嗟乎古之为士者何其显荣㢤身弊緼而宠踰华衮腹藜糗而富埒千乗故有以南靣之王而拥篲扵匹夫公子国相而执辔扵羸老兹战国之事尚未足法汉有天命四履之逺化戎为华而犹求贤如不及州郡察焉四府辟焉一介之善无敢漏畧县郷小吏名污贱者也翼之而仕角之而朝者往往有焉此无他盖有国者虑下情之壅遏得人以快耳目当涂者畏旷官之罪以举贤为称职习俗相尚气熖薰灼而然也故于时能言以上多自琢饰闺门为仕进之阶郷党乃荣名之路奨助风教夫岂小欤厥后古道不逞辞科浸长为士者何其显荣㢤身弊緼而宠踰华衮腹藜糗而富埒千乗故有以南靣之王而拥篲扵匹夫公子国相而执辔扵羸老兹战国之事尚未足法汉有天命四履之逺化戎为华而犹求贤如不及州郡察焉四府辟焉一介之善无敢漏畧县郷小吏名污贱者也翼之而仕角之而朝者往往有焉此无他盖有国者虑下情之壅遏得人以快耳目当涂者畏旷官之罪以举贤为称职习俗相尚气熖薰灼而然也故于时能言以上多自琢饰闺门为仕进之阶郷党乃荣名之路奨助风教夫岂小欤厥后古道不逞辞科浸长不由经济一出声病源而海之以至今日矧惟真帝在上皇天乃睠太平之根穏贯坤厚四鄙酣寝无鸡鸣犬吠之警法令流畅罔或牴牾役夫贱类驰一乗之传则足以唿舞诸侯矣三尺童子据案㺯笔则足以斩决强梗矣不待伟人深智而职事巳治故虽浮华浅陋之軰率为可用声律取士孰不曰宜学小则易工利近则可欲贠位有数而求之者多国朝患其或私谒也扵是煳其名易其书混致扵考官之手固不知其立身之行干蛊之才虽有仁如伯夷孝如曽参直如史鱼㢘如扵陵一语不中则生平委地况执其柄者时或非人声律之中又有遗焉荐扵鄕奏扵礼部第扵殿庭偶失偶得如奕棊耳名卿大臣以其无举知之责也闭其口不复言天下士俛视同术䟽若秦越养威重崇爱恶管库之隷洒扫之仆皆得以保任而惜一言以举遗逸虽然好古㓗㢘之士宁忍饥而死耳安能仰靣以希其咳唾扵戯学道之无益也如此夫宜其腐儒小生去本逐末父诏其子曰何必读书姑诵赋而巳矣兄教其弟曰何必有名姑程试而巳矣故有缣缃凝尘不记篇目而致甲科帷薄污辱市井不齿而谐羙仕劝善惩恶将安在邪万一史臣示书法于后世则赤墀之下当有任其责者矣噫非大贤君子其曷能矫之觏建昌南城人也生二十有九年矣龆齓憙事以进士自业摘花蕊写云烟为世俗辞语颇甚可取愚不惟道之隆替时之向背輙㳺心扵圣人之藴志将以尧吾君羲吾民晨夜精思颇为有得视阙政如已之疾视恶吏如已之讐恨无斗水以洗濯瑕秽四顾悲歌时或涕洟然而命薄计拙动成颠仆鄕书之不録况爵命乎孤贫无依载其空文走南北楫焉而川竭蹄焉而路穷尝游京邑凡时之所谓文宗儒师者多请谒焉但伏执事之名时最乆矣谋之扵儒林则又谓执事表知乐之士有自褐衣而得召者如觏等軰庶可依㱕不幸未及弛檐而执事以言左迁时异事变卒无所遇彷徨而㱕又黜鄕举身病矣力穷矣仰喜朝车适留兹土故不逺五百里犯风雨寒苦来拜扵庑下古之君子居易以俟命不患人之不巳知今觏也踽踽而来若行贾之为者其故何㢤伏念家世贫乏幼孤无兄弟老母年近六十饥焉而无田寒焉而无桑喁喁科举求不可望之禄以为养抑䟽阔矣毎朝夕进侧则见髪斑体臞而食淡衣粗乌鸟之情痛噼骨髄王城百舍天门九关铢铜不畜何路自逹遐方小郡知已断絶姦邪所怒哆冶所笑身无油脂日就干腊往时多事勤苦成疾今兹忧愁益复发作长恐医饵不继忽沉沟壑内孤慈母上负明时所懐不伸抱恨泉壤以此计校不宜黙黙是以来也伏惟执事以文学名家以公忠许国封书言事及扵母子夫妇间无所隐讳庭辩宰相而辞不可屈此其心将大有为者也不日祗奉明诏㱕于帝右持衡制事当不因循然则仕籍未甚清俗化未甚修赋役未甚等兵守未甚完异方之法乱中国夷狄之君抗天子长驱大割用工非一肘腋谘议岂宜少人渐而收之盍自今日觏虽不才以备一人之数顾不可乎苟取其穷而通之取其贱而贵之补罅续断粗当益国不徒矫世俗腾举士之名而巳此在髙明熟虑之也弗复云云尝所着明堂定制图一道并序前日度支魏公以列于座隅兹不再献潜书十五篇野记二篇礼论七篇共一册谨用尘渎常行所业五卷亦以资间暇一笑皆旧写不精致恕而怜之可也不宣觏再拜上孙寺丞书寺丞执事当今天下职官孰䡖重㢤去扵民不逺事之一介必折诸其庭莫如县大夫者吾邑之在江表亦繁鉅矣戸口栉比赋米之以斛入者歳且数万自政不得人二三年来尤为昏乱公庭攘攘塞耳不闻怨声民钱狱理交手为市刺史弗之恤㢘使弗之问褁粮北走路宿一月然后至京师天门沈沈虎士交㦸朝无亲党䄂无金贝有能自逹其冤者乎是以穷夫细人拷棒且死噤不得言唯仰首拜天以愿雪活嗟乎圣人在上此何罪也不意复有执事取而正之民之疮痍洗刷鍼疗吏之宿赃夺诸其懐书牒讼争者不持尺布斗粟喜捷而返里胥大徭随候衙喝无土工木材之责绾弊布衣食菜饮水晨而出暮不敢休勉勉哀矜与赤子为父母贪人侈妇之所窃笑守道君子嗟叹之不暇呜唿仕今之世处今之俗其心皎皎追古人为徒伏惟执事之事业其小大何如也但恐聴详则事滞爱极则姦生髙明多见当自知矣小人无位请賛言之押劵书移畒税者立判时遣无淹乆以匮其力则农不伤䑕窃狗偷得情则巳无姑息以枝其辞则捕逐之吏敢奉其职村氓僻陋逺者二百里负米为食十捐六七以足薪蒭房赁之费旦入郭门夜驰而出往返犹且数日若必求其根待其蔓或旬或月然后罢㱕则将颠踬乞假之无地耒耜不得深其田斧斤不得采其山矣贼徒狡狯心岂㢘耻昨鞭今戮犹或不悛若必抚而哀之则将㳂上官之语以诬捕巳者如此则虽白昼觧人之衣贝者掩目而过矣仰惟执事以明易慎以义夺仁情见则勿疑罪当则勿恤乃古君子佩弦之流也玉光无瑕纲目无漏完粹精宻可胜道㢤觏邑外草莱之民也落魄不肖生年二十三身不被一命之宠家不蔵担石之谷鸡鸣而起诵孔子孟轲群圣人之言纂成文章以康国济民为意余力读孙吴书学耕战法以备朝廷犬马驱指肤寒热腹饥渇颠倒而不变非独人之云云坐而自叹且自笑者也今者进不敢祈执事尺书之荐退不敢受里闾启齿之嘱以希幸扵左右觞酒脔炙非所懐也唯其公论末策思得自陈以增盛徳之分寸故为之一来执事以为何㢤不宣觏再拜上余监丞书监丞执事觏南城小草民也窃闻执事以文辞判是非取先天下豪俊马首南向尹兹大邑盛名之下不获爱坐卧越四百里奔走来见尝所着文家贫弗及更写谨献旧藁一策凡九十五首约万余言以请命阶闼伏念觏十嵗知声律十二近文章思虑猖狂耳目病困者既十年矣而公不举扵州郡私不信扵闾里梯天莫见明主穷海未遇知巳朝谈仁义暮学计䇿云云虽多徒取笑恠老母坐堂亲爱盈屋耒耜不供升斗之食桑麻不足一带之衣尘埃四走乞丐无地此亦立节丈夫所宜叹惜者也今执事识量足以鉴臧否位望足以为升黜亦奚吝开卷一览思其所以㢤夫驱马而卖之者为市人所贵贱未足以为驽良遇伯乐而弗一顾则虽日驰千里皆驴材也伏惟少留念焉他日执事得位将相洗濯四表琐琐之力一献门下以託名扵本传之末顾不羙欤古之相遇者或以一言之善或目击而道存意气所合唇齿后也不复浮辞唯增媿畏而巳不宣觏再拜上苏祠部书通判祠部执事觏毎习观书传见古人有先后相因贵贱相取刷浴尘秽挈而致之功名之境者未尝不废书太息巳或泣下何者兹道寂寥为日逺矣士之褐衣革带颠倒风尘时无不扼肘叹望曰我无知已一旦成大声享大任则复因循自守鲜䏻知人盖处贱而求人知也则利在乎已既贵而知人也则利㱕扵人为己而不为人是以然也繇此逹者自逹穷者自穷上下背驰不翅胡越见天球河图委在沟渎不肯一濡足振起之而安行自若者皆是也欲望张皇古道耸劝士类使碌碌者闻风而勇善不亦难㢤是皆假道义以自进其身身既进则忘之矣真有道者果不如是伏惟执事以佐王之才应期而出第进士一为能官中贤良受清秩治道二十五策霆轰风飞震伏天下非真有道者安能卓荦如此是则夷髙翦芜为后进开路诚有望扵执事也觏南城贱民自以家世儒素生长好学由六七歳时调声韵习字书勉勉不忘逮于今兹年二十七矣其间染采薰香附合时律外尤存心扵古学沉酣鼓舞其志不甚眇小然而进不得州郡举退不得鄕曲誉饥寒病瘁日就颠仆抱其空文四顾而无所之今者窃向执事风采不辞道路暑湿之勤夙夜奔走求通扵门下以执事之明其亦为之动心㢤觏生平所着力弱货殚不能尽写今所挚者旧文五卷盖备举子常礼礼论七篇潜书十五篇别写为净本一册政治余间首乞观览其余箧帙细碎苟蒙顾取续当具其藁以献虽然犹未足以尽觏所懐也觏往者毎见邦国政敎有玷缺不完者下民疾害有酸楚未复者摭其条目杂然甚多因欲作狂夫策五卷既成其五篇矣自以意切言直惧为世俗所忿诮执笔瞻顾逗挠而止又以明堂者古先帝王之大事而去圣乆逺规模莫见周礼考工记大戴礼盛徳篇吕氏春秋十二记室个之说参差不齐繇汉迄唐老师大儒各执一经相为矛楯有国者不知所以裁定遂使布政之宫缺而不立虽有作者皆取临时䖏置非复先王之法象觏谓周礼大戴礼吕氏春秋皆圣人贤人之所作述不宜輙有乖异反复䆒省则制度果同但立言质畧意义不显郑康成蔡伯喈軰泥文太过遂成派分故尝挟而正之决而通之不以文害辞不以辞害意三家之说坦然大同堂室之度靡所回惑的的然如见成王周公享帝视朔朝诸侯扵其上因欲作明堂定制图一道并序遇病中废未克成之复谓易者三圣之所以教人因时动静而终之以徳义五经特是为深矣古今觧者唯王辅嗣尤得其㫖然亦未免缺误况此经变动无常学者不能知所凖的觏常撮其爻卦各有部分仍辨辅嗣之失因欲作易论十篇然非汰思虑旬月间不可以措笔是三书者他日即成就跪致扵几席之侧则夏时坤干未必不爲仲尼所取也今之献者聊可味其一脔耳仰惟执事思古人相因相取之道而念其所以来之意羽凡骨爲飞仙起涸鱼爲云龙药石哺乳使其衔恩则他日执事入坐庙堂出拥旄钺遂大勲扵时觏虽不才东西指顾必有可用今也不敢豫自道幸执事裁之不宣觏恐惧再拜寄上范叅政书庆暦四年六月四日应茂材异等科李觏谨西望再拜奉书叅政谏议明公合下觏一二年来窜遯山谷窃闻明公㱕自塞垣叅预朝政无似之人辱知最厚延颈下风忧喜交战喜者何谓兾明公立天下之功忧者何谓恐明公失天下之名夫以明哲之性树刚中之徳裁量古今愍测衰敝昔者言之而不得行之诚无可奈何今在行之之位矣盖当筑邦家之基天不足爲高地不足爲牢此所谓冀明公立天下之功也然塞孟津者非捧土可足治膏肓者非苦口不宜遗阙之原岂是眇小若曰患更张之难以因循爲便扬汤止沸日甚一日则士林称颂不复得如司谏待制时矣此所谓恐明公失天下之名也嗟乎当今天下可试言之欤儒生之论但恨不及王道耳而不知覇也强国也岂易可及㢤管仲之相齐桓公是覇也外攘戎狄内尊京师较之于今何如商鞅之相秦孝公是强国也明法术耕战国以富而兵以强较之扵今何如是天子有帝王之质而天下无强国之资为忠为贤可不深计洪范八政首以食货天下之事未有若斯之急者也既至穷空岂无忧患而不闻节用以取足但见广求以供用夫财物不自天降亦非神化虽太公复出扵齐桑羊更生扵汉不损扵下而䏻益上者未之信也况今言利之臣乎农不添田𧖟不加桑而聚歛之数嵗月增倍辍衣止食十室九空夲之既苦则去而逐末矣又从而笼其末不为盗贼将何适也况旱灾荐至衆心悲愁乱患之来不可不戒明公何不从容为上言之国奢示俭抑有前闻动人以行不烦虚语必也省宫室之缮完彻服玩之淫靡放宫女以从伉俪罢乐人以归农业后庭爱幸使衣无曵地群下赐予使赏必当贤戒逸乐之荡心慕淳朴之为徳不唯惜费亦足移风至扵昭事神祗尊奉释老务从中道无徇末流郊祀天地礼之大者先王立法实有明文谓天下之物无可以称其徳故牲用茧栗器尚陶匏大路越席以昭其俭愚儒在野不覩大祀间之道路有异扵斯费鉅礼烦愿留意也寺观所湏未尝尽见唯前年在京值修开寳寺耳观其所用诚难定数然以意论之害亦大矣且时卖官虽大理评事无虑一万緍耳假如此寺秪费十万緍亦当十贠京官矣彼十贠京官以常例任使数年之后便当临民以为万戸县尹则十万家之祸又以为十万戸郡守则百万家之祸矣若辍一寺之费而不卖十贠京官是免百万家之祸佛如有灵岂不欢喜一寺尚尔其他可知孔子曰礼与其奢也宁俭矫枉过正此其时也设谓复于质畧亏损国容无以观示于下则未知瑶台琼室孰若茅茨土阶之荣也若以逺古之道难爲比拟则近世岂无其事㢤隋之文皇既可爲吾君法矣唐之杨绾亦足作吾相师也此事尤浅近盖在明公术内乆矣然恐富贵娱乐有以移人故敢告于左右嗟乎人夀㡬何时不可失无嗜眼前之爵禄而忘身后之刺讥也觏才不适时体复多病非有望于仕进者也所愿草茅之下复见太平瞑目黄泉蔑遗恨矣所着庆暦民言三十篇谨録上献伏惟稍赐观览干犯钧台寔増慙汗不宣觏再拜直讲李先生文集卷之二十七终直讲李先生文集卷之二十八书后学南城左賛编辑后学广昌何乔新校正寄上富枢宻书庆暦四年六月四日应茂才异等科李觏谨西望再拜奉书枢宻諌议明公伏以天时否结海内烦费力支王业属在贤人况枢宻擥军国之权明公通古今之道才位相称功徳可圗此有志之士所以愿忠扵仆人也觏江南人请言南方事当今天下根本在扵江淮天下无江淮不能以足用江淮无天下自可以为国何者汴口之入嵗常数百万斛金钱布帛百物之备不可胜计而度支经费尚闻有阙是天下无江淮不能以足用也吴楚之地方数千里耕有余食织有余衣工有余材商有余货铸山煑海财用何穷水行陆走馈运而去而不闻有一物由北来者是江淮无天下自可以为国也万一有变得不为庙堂之忧而姦雄之幸乎议者多轻东南谓为怯弱而不知为官军则怯为乱贼则勇矣今之卒伍例非劲徤必也少有材力自巳别营衣食安肯涅墨而就拘㢤唯无聊之人填是惧不得巳而为之耳谓之怯也不亦宜乎若夫骁悍之资狡猾之性因縁怨愤过有觊觎则安知其无勇也世俗但见艺祖取之之易而谓事势常然殊不知以我宋应天之始乗李氏失政之余残杀忠臣荧惑群小兵叩城下犹未知之而今而后焉得此愚暗之贼又焉得此神武之师乎以治讨乱尚难为计以乱攻治将如之何曹公用兵不谓不善而弗䏻以一矢加扵孙权者非特山川之险亦以马超韩遂在关西故也今之辍耕垄上岂无鸿鹄之志者然且伏而未起有所待也不幸一旦邉鄙戒严而荆扬乗衅庙堂之上何以谋之长淮大江壍其前西戎北虏猾其后畏首畏尾力屈货殚当是之时虽周公爲相太公爲将恐无及也幸今无事何不早爲之所三四年前阅人爲弓手鄊闾之内惊扰百端曽未㡬时已闻停废而募诸宣毅继以土军圣朝用心小子何见然以意论之弓手虽无取而宣毅土军又不如弓手逺矣岂唯无益且有害焉昔者之籍弓手也自成丁以上皆守令亲择之稍有强壮悉无逃匿彼宣毅土军既曰募人须从所愿当职之吏务登其数虽甚驽怯亦预收录此一不如也夫弓手本乃良民徭扵公上或田园富厚或骨肉衆多自重其身不爲罪恶彼黥额之徒率多无赖阶扵穷困旋置妻孥一动其心复何所顾此二不如也夫弓手训练有时团结有䖏散㱕庐井无预廪给彼宣毅之名殆十余万一岁之费无虑三百万矣加之土军未知其籍是取无用之人爲匮财之本此三不如也观其罢輭之容动皆取笑骄盈之气巳欲陵人虽无武功自谓禁旅若主将无惠失扵抚循姦回矫诏卒令起发因其怨恨詟以讹言不出城闉自爲蝥贼未可知矣此所谓岂唯无益且有害也朝廷徒见名籍之伙且闻讲习之勤谓为有备盖未之思矣夫用兵之道岂特武艺而巳㦲先在治其心次可用其力昔晋文公始入而教其民二年欲用之子犯曰民未知义扵是乎出定㐮王入务利民又曰民未知信扵是乎伐原以示之信又曰民未知礼扵是乎大蒐以示之礼民聴不惑而后用之故能一戦而覇后虽不及犹有吴起吮疽而战不旋踵李广与士卒共饮食而爱乐为用上下相得岂徒然㢤今之守郡监兵职为将帅奉行邦典岂敢他言恩意不通路人而巳立尸之地何以使之矧将帅之材在乎竒伟而今所谓良吏者小心畏忌之士耳彼欲笞人数十犹顾文法捉笔不敢断而望其一歩百变赴死如㱕何可得也嗟乎既往不咎来者可追宣毅土军聚之巳乆诚不可去然宜扵不可去之中删其尤无用者降隷于厢既减资粮且实役使其存者则析其部伍易地而居名之驻泊离其党则无构扇之姦去其鄊则爲兴发之渐仍使稍供差遣以代旧之屯驻屯驻者又还故郡则厢军可省招收矣此亦防患之㣲意而节用之一端也其扵章示武威备御他盗无劳益衆惟在选贤商周不敌自古然矣何不扵朝野之间举守郡监兵之职勿拘资级务取英才至如荆潭杨夀昇洪杭福广桂诸部宜命大臣爲之节制重其操柄许以便宜辟召豪杰咨询计策淹之嵗月庶可镇安若谓假以威权事当疑阻则小白重耳非无土地陈胜吴广岂是侯王或以覇主而尊周室或以匹夫而亡秦族逆顺之心岂皆形势使然也况今赋歛之烦数倍常法旱灾之作絶异曩时民力罢羸衆心愁怨造形而悟其可忽诸明公受国厚恩爲世贤辅觧絃易调正在此时谋人之军师邦邑苟有危败是谁过欤觏自惟迂阔之流实无荣禄之望但恨养生之地僻在一方憧憧衆人无可与计事者常恐小才为累白刃相临守死则无名胁从则有罪所以夙夜忧惧寝食弗皇不知我者谓我何也语有之可为智者道难与俗人言沥血书辞敢告执事幸而帷幄之筹不舍庶人之议敺我元元跻扵仁夀则觏也得保首领以没受赐多矣所着庆暦民言三十篇谨録上献伏惟少赐观览仰犯钧台岂胜惭惧不宣觏再拜寄上富相公书至和二年八月十七日将仕郎试太学助教李觏谨西望再拜奉书集贤相公合下鄊者相公偃息于外十有一年天下之士愤懑者无所吐天下之民穷苦者无所愬宗庙有神社稷有灵佑启圣心廓然日出摈䜛说扵九地之底登旧徳扵赤天之上含气之类孰不相庆千万幸甚千万幸甚议者曰贤人当位矣恢儒复古此其时矣觏以为不然周公相成王必先有讨扵管蔡商奄而后制礼作乐孔子为鲁司宼亦且杀少正卯会夹谷以惧齐侯取汶阳田未闻区区以文字为先何㢤缓急之节然也今之大患患在夷狄士大夫之耳目属于相公乆矣谓排难觧纷不在他人才如斯位如斯筹深䇿逺盖非小子所难窥也若夫祸以忽而生势以激而动亦不可不知朝廷忧西北而不忧东南无宼贼之备是所谓忽也用力扵西北则势不救东南生姦雄之心是所谓激也窃恐燕赵有举烽之变则荆扬无安堵之氓其曰无备者非兵非食官不得人之谓也今之取才既不尽善而南国卑薄隔以江湖朝士亦不欲来比扵四方最为少人近者侬智高之乱足以观之矣智高之起扵邕也非若鬼神出自恍惚盖有萌渐可见人或言之而主者如不闻及其至扵广也非有羽翼降自空虗盖巳旬月之行衆欲距之而主者闭门之不暇遂使百越之地千里无烟积尸成山流血成川非他也官不得人之弊也凡今任官贵在科名彼岭南郡守不知㡬人非但无功又不能死唯赵师旦曹觐以节义自显夫二人者皆无出身孔宗旦以负谤之故謪掾于邕事未起而言言不用而死夫人岂有科名㢤凡今用法小过不宥而大刑不行小过不宥故跅弛者废大刑不行故首䑕者安岭南之吏或不备不虞或偷生惜死而不闻有伏鈇锧者以不忍之政驭无耻之人如乗驽骀而舍鞭䇿欲其致逺何可得㢤所幸智髙竖子本无逺畧如使匹马尺䥫踰岭而北则江表生灵巳鱼肉矣当是时数百千里之中无一人可与计事者或云修城池或云教士卒秪以行破公文何曽得似儿戯令人见之不觉大笑贼若能来谁有今日相公非常之人固不为常人之事见㡬而作今也其时若谓才之难得道在驯致则凡守大藩如古方伯连帅者且宜慎柬毎十数郡得一俊杰以临制之亦足以有为矣如此虽大驾登单于台元帅勒燕然山无南顾之劳扰况当平世谁敢动㢤觏庆暦四年尝以书言南方事必逹左右矣后二年作长江赋欲干衢室之聴而无路以通谨録一本尘玷台座草茅之愚行年四十有竒一事不成百病俱发未知余年有㡬唯未死间不逢乱贼是所愿也故复呫嗫上渎威尊伏惟哀其狂而寛其罪不宣觏恐惧再拜寄上孙安抚书皇祐四年十一月十三日丁忧人李觏谨再拜奉书安抚宻学谏议觏病卧草中闻朝廷委节下一方之事载惊载喜已而泣下嗟乎自岭表有変数千里间火热汤沸而未见有左右前后之臣负大名扵天下者一来镇抚窃疑江湖之民获罪上帝不复得为周家草木在行苇之诗矣今也传言节下当来有如司命仙官将自天降荒陬士女罕识贵人贤人孰知所以来之㫖愚心耿耿实异扵衆辄縁漆室忧鲁之义愿有以控告不幸酷罚在身未经祥禫请见则非礼寄书则不恭日夜惟思罔知所措忽覩牓示令实封赍来何幸如之然而开设数路许以酬赏苟应募而言是佣徒鬻卖之道髙㓗之士得不唾其靣㢤退又念古之人有杀身以成仁安得避干赏之嫌沮愿忠之意由此奋发节下试聴之嗟乎今之天下何其少人㢤人材髙下未敢䡖量若夫至公至忠图国忘身者诚不易得凡居位者何异一曹司但行文书不责事实但求免罪不问成功前后相推上下相蔽事到今日犹不知非昔西戎叛时数年间天下之民破骨出髄而不能取元昊一块土今南蛮又叛数月间江湖之人拆衣卖絮而智髙方拥羙女在珠玉堆中坐耳何者十羊九牧朝令夕改作无益以害有益故也彼智髙者岂英雄㢤打刼之尤者耳愚尝谓彼失扵乆而我失扵速彼若能速广东非我有也我若能乆彼焉得跳梁若是㢤何谓彼失扵乆当其自邕而来所过诸郡突如破竹若能因其仓库抚其民人分留同恶合聚亡命以守之避实攻虗直趍英韶南雄以扼大庾使江南之兵不得过虽广西兵来而东路之势巳盛则五羊孤城仲子怯师囊橐中物耳舍此不为而为持乆之计岂有人作贼深入主国无馈粮无外援而可顿扵坚城之下连月不去以待王师之来㢤此所谓彼失扵乆地何谓我失扵速当贼在五羊城下时王师幸得到英州若能分兵屯守要害坚壁清野以待之彼将何如梁孝王天子母弟周亚夫尚不可救况广州仲简何足可惜彼求战则不聴欲走则无路粮食当有限寳货岂可餐越月踰时自当干死况蕃汉乌合其心不一力尽势穷宁无疑贰购赏在其前斧钺在其后智髙之首何难可致不战而屈人之兵古今一也岂有人爲将乗驿㑹师与士卒未尝相识昏至晨战挺身入贼如此虽豫让爲军贠要离作节级有何恩义能使之用命也以侯伯富贵之身落豺狼腥臭之手逺近闻之莫知所由皆以贼爲鬼将神兵非人可敌故锋刃未交而心胆已碎后败甚扵前败今日甚扵昨日徒使狂童谓天无网此所谓我失扵速也自有事以来江湖之间诚宜设备然所以备之岂其道㢤岂作无益以害有益者㢤居是邦不非其大夫不得爲节下尽言也嗟乎疾在四支皆知护心腹矣恐风气之内入也而不知用药无节则心腹自生疾敌在岭表皆知俻江湖矣恐蛮宼之内攻也而不知作事无术则江湖自生变四支之扵心腹岭表之扵江湖其逺近紧慢以节下之明固不待人言也嗟乎彼智髙者终何为㢤歴观自古岂有如彼等人䏻成事也彼之所至夺人财物烧人室宇食人老弱妻人妇女人之仇雠无甚扵彼者安能成事㢤但恐岭表未定江湖日贫而群盗起耳夫群盗者初不足畏或数人或数十人或数火或数十火然后以小合大以近合逺遂成千人万人耳虽然此等亦安能成事㢤贼杀既已甚天诛所未及扵是乎有长材大力假忠借义以讨贼为功以要王爵以归民望如孙坚父子渐不可制此愚心之忧也嗟乎江淮而南天府之国周世宗之威武我太祖之神圣非一朝一夕而得柰何因循不以贤才守之今日之事可谓急矣诚得左右前后之臣负大名如节下者数人使居潭洪荆昇杨杭福州兼节制一路属郡官吏得自废置然后可以言利害官不得人虽言之谁为行㢤朝上千䟽暮降百勑付之曹司适烦扰耳如曰得人请试言其畧今之先务莫若使甲兵不阙盗贼不起民不至无告士不至失职如此者凡十事一曰诸州旧有宣毅百数虽云不武悉巳南征昨者调鄊弓手将以为衞纵今未罢复何可慿且勿论其人勇怯彼弓手之家固不在城安有尽室巳落贼中而肯一身更为官守鸟惊鱼骇事灼然矣愚谓守城当须城中之人人生尚气愚智皆同尝观角觝与竞渡之类一坊一巷互争胜负千百为群至相杀害何者耻居人下故也官之使民曽无激劝点簿唿召若牵牛羊彼何兴味而为之㢤今若为广埸扵邑居之中先取有勇力为衆服者宠异之使率其党以闲暇习诸兵仗勿为名籍各任去来既不妨其业又得以自由扵是制为劝赏之法凡若干日一试其艺有地税者常忧执役试中则与移下名有市利者唯患当行试中则与免一次胥徒以此差补僧道以此披剃凡百施为必先武力至于有罪亦当原情苟非害人得以功赎如此则人可以日添艺可以日进比屋之民皆为甲士可也然后柬置帅长潜加部勒志定气刚谁不可用况家赀在内血属满眼仓卒之时必得死力二曰昨者鄊弓手万家五百人大县至一一千人不谓不多然而驱之来就郡邑废其耕耘离其骨肉负米担钱阖门在路是不便扵私也手执戎器心在闺门借此虗名影其色役是有累扵公也今若扵村落之中每十数里为一教埸使其人员各以闲暇就便集之既不妨农且无所费当戸差役勿复与免或其有故则许兄弟子姪逓代乃是一人在籍数人习兵其余戸口及寺观童行愿教者亦聴劝赏之法一如城中如此则保全鄊里扞御疆界求之人情必可倚赖三曰古之治民唯欲富庶今之治民特恶豪右夫富豪者智力或有以出衆财用亦足以使人将济艰难岂无其効今之浮客佃人之田居人之地者盖多扵主户矣若许富人置为部曲私自训练凡㡬度试胜兵至若干人或擒盗至若干火者授以某官仍寝进纳之令以一其志凡人既得以兵自防又得以官自进苟有余财其谁不勉嵗年之后千夫长百夫长不难得矣周礼鄊为一军未闻反叛秦人功赏相长何患豪强大有为者宜无猜忌四曰人之为贼亦有其渐始则黒靣夜行仅如狗䑕或掠小家子或刼独行客鄊亭之吏知而讳之不告于公上故使长恶不悛积小成大蔓草难图有自来矣鄊亭之吏讳之何也凡今贼发之地必责以赏钱县尉未下马耆壮已卖田破人之家前后不少为耆壮者惩其若此须求被劫之人愿陪所䘮之物与其赏一二百千孰若陪一二十贯但知惜费岂复畏罪㢤赏所以得贼亦所以失贼讳之之谓也然非厚赏则贼不可得矣官不能备必出扵民顾当改制耳愚谓莫若鄊置赏社计戸等以歛之命富人以掌之用尽更歛以此为常今夫大鄊或二三千戸小者亦数百戸与其使耆壮三五人出泉孰若使一鄊千百戸同力其数则少其歛则缓既免破家谁肯纵贼五曰茶盐之禁本非便人经费所须盖不获巳江岭之交最多盐贼起而为大害者往往有之矣此本良民但为衣食与商贾何异㢤惟其犯禁耳俗吏不明事体武卒又贪赏钱不料形势多方伺捕彼自以其罪重宁闘而死幸而不死岂得复为平人㢤求活草间固其宜矣愚谓当少缓之百姓日用不可使知姑以用度不足某事某事权住给赏如此则伺捕者宜其缩手犯禁者得以安心苟能加以仁恩亦可録为死士六曰大抵东南土田羙好虽其饥馑之嵗亦有丰熟之地比来诸郡各自为谋纵有余粮不令出境昨见十程之内或一斗米粜五六十价或八九十或一百二三十或二百二三十价鸡犬之声相闻而舟楫不许上下是使贱䖏农不得钱贵䖏人不得食此非计也况扵境内又有禁焉止民籴以待官籴是也且贾人在市农人在野籴之则米聚州县不籴则谷留鄊村徒为日日修城池而不筭其中蓄积亦可笑矣若曰官籴数足然后放民籴俟河之清耳官籴价一定民籴价渐高难易如何㢤愚谓当弛一切之禁聴民自便仍为着令以告后来七曰古之贵者舍征止其身耳今之品官及有䕃子孙当戸差役例皆免之何其优也承平滋乆仕宦寔繁况朝臣之先又在赠典一人通籍则旁及兄弟下至曾孙之子安坐而巳比屋多是衣冠素门方系繇役日衰月少朝替夕差为今之民盖亦难矣愚谓三丞以上官及正郎以上子孙若赠官两省以上自可且从旧制其余一例给使如此则农夫稍得息肩世胄亦无自惰八曰今之赋税较古则轻唯诸摊配大为烦费夫摊配之物皆受直于官比之市价不甚相逺然而村民或去州县一二百里既难褁足且畏后期故有市井之人代干其事官未得铢两民巳出斤钧执耒者所以无聊㳺手者所以专利愚谓莫若使诸县凡有求物则选邑中富而好善者一人委之集事仍须令佐躬行检校事毕之日计其实所费钱使民偿之如此财用可以无枉困穷可以更生九曰今之卒伍饩廪甚厚而人不愿为者何也徒见其贫穷耳饩廪而贫穷者患在兼并卒伍而可兼并者亦势之然大凡从军多是单独初采营垒未有妻孥居则无屋用则无器扵是兼并者得将养女召为赘婿今朝有室明日上纲在路日多住家时少故其一女可当数夫既以家口为名即是衣粮入已尝见一家养十二三女请五十余分而所养女日夜纺绩与其家作婢耳饩廪归扵他族贫穷切扵已身不死则逃非偶然也愚谓莫若使诸州凡招到人官为昏娶及置屋宇什物使得成家然后逺役如此则不唯存恤见兵亦足招延来者十曰今之发觧誊録封弥虽曰至公谅非逺虑识平侧者昂昂哂笑谈王覇者往往退蔵冤苦之声逺近如一愚谓宜复祖宗之法以求郡里之誉凡诸征镇亦计辟除如此则人望有归学者知劝原夫之軰得之何补跅弛之士失之可惜饥寒不如兵死宁免生心英雄落我彀中乃为上策嗟乎弱甚矣忧至矣非立大竒不足以救愚言虽未竒节下亦无忽勿与儒生言儒生必罪我勿与俗士知俗士且笑人管仲复生商君不死天下乃安矣觏庆暦四年有上枢宻富谏议书一首俄闻富公出使河朔未知其书逹与不逹庆暦六年又有长江赋一首天险难升无路通进今各写一本去愿节下览之足以知愚心之忧非一日也嗟乎行年四十四矣结髪脩学自谓非常人老大栖栖便是常人耳然昔应制科辱召第一今为试助教虽云冗散犹望朝廷以词学进之必不扵风尘之际以㳺说徼幸节下明察知其无意扵酬赏也尝着周礼致太平论十卷此乃愚心所自憙可以俻乙夜之观者节下幸问焉当献其藁忉忉之懐未尽扵此傥容白带以见宜有靣言不宣觏再拜上蔡学士书日月应茂材异等科李觏谨再拜奉书諌院学士从者伏以王佐之资在言责之地有行下国将归于朝志义之士靡不欲效肝胆扵车下矣觏不肖郡县之得失军民之利害非所能知然有事虽似小而患则甚大愤愤扵心弗能自巳者愿一言焉同郡有邹子房自前年㳺京师去年秋寄书扵其家自言因奏封事得恩为斋郎鄊人以其无行也初未甚信及见北来者且问诸邸吏皆曰无之扵是鄊人愈疑其诈矣今兹来归果无礼部补牒独执御药院文书一𥿄以为符验而㳂路郡府佥以衣冠待之本属转运不疑其欺又给慿由使兴置银铜坑冶因縁形势蒙蔽州闾万目蚩蚩无敢明辨噫可怪也觏窃评之曰以御药院文书可行耶不可行耶子房已受补牒而不以随身耶且三者皆可为之切齿也御药院文书可行则国家之祸耳其不可行或已受𥙷牒而不以随身皆子房之罪也夫爵人扵朝与衆共之示天官之不敢私也况武祖文宗防萌杜渐上设中书枢宻院下分䑓省寺监所以夹辅圣政互相关防斋郎虽㣲然须勑下礼部而后给牒收补今秪欲凭御药院文字不必朝省指挥则是宦者夺宰相之权王命出小臣之手祸乱之本莫斯爲大女主幼君尚不及此陛下明圣焉得有之此可爲切齿者也若以其书不可行用则安得执爲符验蓝衫木简便称官人乗马从徒平接有位国之常刑将焉用也且龊龊一夫饰以巧言自淮徂江若履无人之地设有大姦大贼造爲妖妄诱胁州县则孰䏻辨之㢤太宗时李飞雄诈取驿马骑之称奉诏縳清水诸将入秦州将斩之以叛赖宗社之灵使自漏泄耳万一复有此事其将柰何此又可为切齿者也若谓已受补牒而寄留在外或质当钱物则是轻我君命重乎货财䡖君命则无为臣之礼重货贿则非奉公之人以此入官未知安用此又可为切齿者也凡此三者干涉大体不可不言而西望帝阍邈数千里言可及乎谁能执热逝不以濯学士其惜一勺水以快我心㢤觏与子房旧相往来别无嫌隙斋郎职位非佳觏诚不肯嫉妬子房名位未着觏又不与争能言之至此盖公议也况子房不慙妄冐惟务骄矜赍逺近书题假转漕符牒以兴置铜银之号结太庙斋郎之衔当大路卓彩棚椎钲鼓引百戯周㳺城市朝谒圣祖而后㱕呵止行人凌压尊老意气满溢无复忌惮是可忍也孰不可忍伏惟学士有名扵时以道賛国如此等事宁不动心万乗之贵尚当规正矧此蕞㣲岂难辨理昔者学士未作谏官时常刺谏官之不直今既作諌官矣无为他人所刺伏恐朝车到此迫扵人事无暇省览谨遣人投书道左试财择焉不宣觏再拜上王刑部书转运刑部明公执事觏天生愚鲁弃置薮泽鳞鬐坐枯风波不到伏承明公以䑓郎之贵领州伯之重才名所震曜贤徳所煦妪姦回醉心良善吐气如九镇之柱天群山莫不仰四渎之纪地衆流莫不赴士之归者唯恐在后而觏贫煎其家病缧其身隔数百里无阶请见自甘屏逺何所愿望不意近日一二有位自北来者乃言明公过垂聴察深録姓名不唯寘之齿牙且欲引诸门下一闻髙义慙媿累日人之不遇者必曰时命若觏也独命穷耳扵时岂有不遇㢤自古正身立行负抱才业而遭值昏乱不为人知辱在饿隷或老死岩石名字磨㓕衔冤厚夜者夫岂少欤小人无似幸生明时当路无朞功之戚举家无拳握之货驰鹜无力请託无縁而贤卿大夫虽未相识往往知其所爲何不遇之有㢤君子疾没世而名不称苟由当代豪桀共相采色使得光显于后则万钟不足校也䂊譲一家仆耳以衆人遇之则以衆人报国士遇之则以国士报吾党之受知者宜何如㢤既未得谒扵阍人且欲穷极𥿄笔铺张其言兾明公多见其藴积则又念今之进者假儒之言巳进而言不验故真爲儒者羞自言明公徐而察之可也何遽言㢤聊寓书以谢左右伏惟照其心无责其礼千万幸甚不宣觏再拜与胡先生书觏再拜先生胡君足下康定初钱塘相别后二年自京师归中道曾寓书今又四年虽不有教诲而衣冠往来毎知动静俗衰礼坏用力者鲜先生发愤呌唿手提古道以陂障末流使东南之士有所模法其功用何如㢤觏扵先生齿卑徳薄然其所留心何尝不在天下国家故闻先生之风驩虞咏舞唯恐其举之不髙驰之不疾也苟有闻见敢不尽愚扵左右伏念曩者为㑹以覉旅迫促聴言观行什不一二慕贤之心且醉饱矣至扵𥿄笔之间所以剀今而垂后者尚未得请近到弋阳乃有以先生所着文为恵者喜而读读而疑谓先生之辞或者年少时作漂流人间而不可追者乎不然幸察其区区窃观原礼篇曰民之扵礼也如兽之扵囿也禽之扵绁也鱼之扵沼也岂其所乐㢤勉强而制尔民之扵侈纵奔放也如兽之扵山薮也禽之扵飞翔也鱼之扵江湖也岂有所使㢤情之自然尔云云觏不敏大惧此说之行则先王之道不得复用天下之人将以圣君贤师为雠敌宁肯俛首而从之㢤民之扵礼既非所乐则勉强而制者何欤君与师之教也去自然之情而就勉强人之所难也而君欲以为功师欲以为名命之曰雠敌不妄也且制作之意本不如此唯礼为能顺人情岂尝勉强之㢤人之生也莫不爱其亲然后为父子之礼莫不畏其长然后为兄弟之礼少则欲色长则谋嗣然后为夫妇之礼争则思决患则待救然后为君臣之礼童子人所慢也求所以成人然后为之冠礼愚者人所贱也求所以多知然后为之学礼死者必哀之然后为之䘮礼哀而不可得见也然后为之祭礼推事父之恩而为养老之礼广事兄之义而为鄊饮酒之礼凡此之类难以遽数皆因人之情而把持之使有所成就耳有是情而无是礼则过恶袭之情虽善末如之何故父子之礼废则子将失其孝兄弟之礼废则弟将失其悌夫妇之礼废则夫将失其义君臣之礼废则臣将失其忠一失之则为罪辜为离散向之所谓情者虽积扵中安得复施设㢤故曰因人之情而把持之使有所成就者也其大畧如此然则有礼者得遂其情以孝以悌以忠以义身尊名荣罔有后患是谓兽之扵山薮鸟之扵飞翔鱼之扵江湖也无礼者不得遂其情为罪辜为离散穷苦怨悔弗可振起是谓兽之扵囿鸟之扵绁鱼之扵沼也而先生倒之何谓也若以人之情皆不善须礼以变化之则先生之视天下不啻如蛇豕如虫蛆何不恭之甚也幸深思之万一愚言可取则愿告于不知礼者曰无近扵囿汝有山薮无从扵绁汝有飞翔无入扵沼汝有江湖云尔则先王之道庶乎复用天下之人其仰圣君贤师若司命焉又观送程令序斥言今之县令不得其人而末一句乃曰与家君有代授之契如是则尊公亦今之县令耳盖文之大病不可不察若尊公之治有异扵前之云云者愿少称述不然则削此一句以存有隠无犯之义甚善觏非好辩者顾先生之文学者所信一有玷缺爲患不细故敢陈之惟以情恕未相见千万自爱觏再拜答宋屯田书屯田宋公执事觏近者删定刘牧易图继之六论仅草具未甚行一来贵土日接髙谊乃知执事旧有王刘易辩其大畧不异故不敢自疑以尘于席次执事忘其陋寡遽贶以书谓圣人之道晦而复明刘氏犹大盗既逸而成禽岂复能爲梗然六经近爲狂妄人所椎埋如是者甚衆且使觏坚其壁主其盟执事当竒所谋鸣皷而阵焉主盟之命虽不可当若狂妄椎埋岂惟执事患之抑愚心未始释然也孔子曰吾犹及史阙文盖喜其本末为世人所损益也至扵汉儒若郑康成注礼记其字误䖏但云某当为某玉藻全失次序亦止扵注下发明未甞便就经文改正扵周礼则俻举先郑杜子春觧此盖尊经重师不敢自谓巳见为得姑两存之以俟后圣耳况夫一家之学必由君命而后可行以刘歆之才在哀帝之侧甞欲以左氏春秋列扵学官尚为诸儒不肯置对光武之世议立左氏而公羊之徒上书讼之至和帝时始得立学其难而慎也如此未闻有不请扵帝不谋扵朝而能以一人之私鼓舞天下者也厯观五经传注及正义诚有未尽善志扵道者宜其致诘然但当着为私书或言于同志庶几其说不泯絶后有知我者则先王之道明如是足矣彼官为博士居天子辟雍将造成多士以待官使者也初不奏立某氏易某氏春秋俾有司策试一用斯义而乃专肆巳欲弃传违注敺学者从之其可乎㢤学者顾师资之礼不得不从有司执注䟽之义不得不黜无乃非长育人材之意邪矧博士之官靡常其人苟各用所见不为定凖今博士说如此后博士又如彼则更数十百年天下之士爲儒爲墨爲释爲老未可知也此患甚大不可不救而觏也贫贱委顿无锱铢重虽学者稍稍聴信然悠悠之流衆寡何如㢤觏与人作一记一序犹未免在势者或蚩蚩軰有所改易陈言亵语涂秽金石后人弗知将以我爲戯焉况能主盟圣域集第一之功乎诚尊命之不可当也执事文学丰富爵位进长既有其道且得用焉指撝人士将无不可苟鸣皷而阵则觏虽不勇请当一队必有借手以报不宣觏再拜答李观书觏白宗人祕校足下八月初徐秀才至得所寓书甚大恵觏不肖且未识君子之容而屈辱厚意以道艺见咨顾无以当之虽然敢不荐其说来书谓孔子之后有孟荀杨王韩柳国朝柳如京王黄州孙丁张晦之及今范欧阳皆其继者也而自谦譲以为畚土壤筑太山欲登扵前贤之阃而问其何如足下年少初仕不汲汲扵进取而转从寂寞之道此非今人之心古人之心也曽子曰尊其所闻则髙明矣行其所知则光大矣苟取之以明守之以诚尚可为圣人之徒矧曰前贤之阃㢤然谓之贤者岂非所论列十数公乎足下欲以为法当考其所为工拙不宜但徇其名也孟氏荀杨醇疵之说闻之旧矣不可复䡖重文中子之书已泯絶唯中说行然出扵门人所记观其意义往往有竒奥䖏而䧟在虚夸腐脆之间隋书无本传又不得案其行事退之之文如大飨祖庙天下之物苟可荐者莫不在焉佐平淮西觧深州围功徳卓荦在聴闻者不一诚哉其命世也子厚得韩之竒扵正则劣矣以党王叔文不得为善士扵朝近者如京先倡古道以志气闻黄州学而未之得然其人谔谔有风标彼孙丁之文举人之雄者耳其立朝不闻有所建明而胎天下之祸为吾徒羞诲之之辞不竒诸所着文未足可嘉至扵议论则识精才健无逺不到若洪范王覇篇笼络天人捶鍜古今虽子厚好为论尚未及也先朝文士唯此人耳惜其踈俊得罪于世故立身不可不慎若子厚晦之皆非凡人被恶名虽欲自新而死期至矣范公欧阳盖为贾谊刘向之事业穷髙致逺未易量也足下以愚言为不妄则可法与否昭昭然矣路逺不获相见勉之李觏白答黄着作书觏再拜汉杰着作兄足下前日辱书以觏所为景徳寺及邵武军学记言浮屠事来讨觏不肖然其为文有新意䖏恐学者疑唯欲人问因详说之而譊譊之徒背憎是务莫肯告者吾心恨此久矣今汉杰乃惠然移书使之明辨不胜幸甚觏排浮屠固乆扵潜书扵富国策人皆见之矣岂期年近四十气志益坚之时而辄渝㢤惟汉杰观厥二记不甚熟耳吾扵此言乃责儒者之深非尊浮屠也民之欲善盖其天性古之儒者用扵世必有以教导之民之耳目鼻口心知百体皆有所主其扵异端何暇及㢤后之儒者用扵世则无以教导之民之耳目鼻口心知百体皆无所主将舍浮屠何适㢤汉杰两执亲䘮矣亦尝礼佛饭僧矣如使周礼尚行朝夕朔月月半荐新启祖遣有奠虞卒哭祔小祥大祥禫有祭日月时歳皆有礼以行之哀情有所洩则汉杰必不暇曰七七曰百日曰周年曰三年斋也吾故曰儒失其守教化坠扵地凡所以修身正心养生送死举无其柄天下之人若饥渇之扵饮食苟得而巳当是时也释之徒以其道鼓行之焉往而不利云云至扵叙其传法始卒甚详此诚文势不得不然吾自无思无为之义晦而心法胜以下言儒不能明其道而释以其说象之故嗣迦叶者师子逹摩以下言此衰致彼盛也非习闻其说乐其诞而自小如孔子吾师之弟子之类也若夫按白居易碑迹景云大师之事盖取其与颜太师真卿等友善鲁公之大节古今鲜俪而善扵一浮屠必若澄观受知扵韩吏部之比其人材有足称者也而景云乃景徳之旧因使其徒有所矜式焉然则取信扵白居易何尤㢤又觏所谓及味其言有可爱者盖不出吾易系辞乐记中庸数句间汉杰以为仲尼子思群圣人之作述岂与此等说较论而争衡邪是诚汉杰之不思也且吾谓儒者困于滛辟恤乎罪疾欲闻性命之趣不知吾儒自有至要反从释氏而求之然后乃曰及味其言有可爱者盖不出吾易系辞乐记中庸数句间苟不得巳犹有老子荘周书在何遽冕弁匍匐扵戎人前邪请详此意岂谓仲尼子思与之较且争乎盖以释之言虽有可爱者亦吾圣人先巳言之矣何必去吾儒而师事戎狄㢤苟不得巳尚不如学老荘其意亦昭昭矣彼释之书数千百卷而不出吾数句间其䡖重如何㢤汉杰责扵人无若是之暴也夫所贱郑衞者非谓全无五声十二律不与雅乐相似也唯其不中正耳毛嫱西施靣目亦与人同岂彼数千百卷书而无与吾圣人一句一字合者㢤九流百家同出扵圣人而有所偏耳圣人之备其扵用也交相济故得中焉诸子之偏其扵用也执一而巳故有过有不及也亦非谓无一句一字与圣人合者也譬诸良医之治疾实者则泻之虚者则补之热者使之服凉冷者使之服暖故天下之疾无不治也圣人之道如此诸子则不然见泻而愈者则谓天下之疾皆可泻见补而愈者则谓天下之疾皆可补扵热扵冷亦然故用药失宜而疗病多死也非谓其方不与良医相似也学者之视诸子若异类焉是亦过矣汉杰罪我不如李习之不为僧作钟铭习之之论信羙矣然使唐来文士皆效习之所为则金园寳刹碑版若林果谁作也来书谓张景原道颇正汉杰何不视景集中所记浮屠事凡㡬篇其称述何如又谓设不得巳犹可谨岁月志工用亦不害扵正若但歳月工用而巳凡人皆能之何必吾文吾所是非灼见如彼岂甞害扵正㢤圣贤之言翕张取与无有定体其初殊涂归则一焉犹李汉所谓千态万貌卒泽扵道徳仁义炳如也何须开口便随古人汉杰使我效李习之胶柱矣今之学者谁不为文大抵摹勒孟子劫掠昌黎若爲文之道止此而巳则但诵得古文十数篇拆南补北染旧作新尽可爲名士矣何工拙之辨㢤觏之施爲异扵是矣既使明辨敢不尽言汉杰察之十二月十三日从表弟李觏再拜再答黄着作书觏再拜汉杰前书以言浮屠事求问觏不才不能多自引过輙求义理尘扵左右汉杰又以书稔吾之罪不胜大慙觏行扵天下日闻其羙不闻其恶于鄊党惟仲容老文时赐教诲然其人慎宻虽终日请问犹未一言今汉杰不惜累𥿄之书以爲大惠而觏如顽石焉虽有雨泽毋所受入而今而后不得闻过矣觏何人㢤觏何人㢤尚赖君子之心愍其孤陋苟有闻见更挂齿牙则蕞尔之人犹有望也以多故未及请见答陈特书觏启今日吴君坐中见仆夫捧三书以授我问克譲乃知其子姪以此为惠读之皆今贤士大夫之文甚善甚善夫赠送之作惟师与友若老耽孔子颜渊子路言者受者皆非偶然今觏与足下兄弟无一日之雅鄊井不同年齿差倍又非当大位言得天之地弗问弗求获此惠贶私自惟念莫知所来无乃足下负大术业潜扵山薮心之熖熖无所发泄假我以爲题目乎不然未敢当凡所教诲皆我心思虑之熟者然夫子之道如天如神变化不测恨行计速不得与足下论其万一若皆如来示则指掌而巳何必从师而后知㢤有言扵觏者多矣如虚舟焉未尝輙愠今足下兄弟言古而志髙扵愚心未忍舍焉故此奉告且以爲谢不宣觏白直讲李先生文集卷之二十八终直讲李先生文集卷之二十九杂文原文利可言乎曰人非利不生曷为不可言欲可言乎曰欲者人之情曷为不可言言而不以礼是贪与滛罪矣不贪不淫而曰不可言无乃贼人之生反人之情世俗之不憙儒以此孟子谓何必曰利激也焉有仁义而不利者乎其书数称汤武将以七十里百里而王天下利岂小㢤孔子七十所欲不踰矩非无欲也扵诗则道男女之时容貌之美悲感念望以见一国之风其顺人也至矣学者大抵雷同古之所是则谓之是古之所非则谓之非诘其所以是非之状或不能知古人之言岂一端而已矣夫子扵管仲三归具官则小之合诸侯正天下则仁之不以过掩功也韩愈有取扵墨翟荘周而学者乃疑噫夫二子皆妄言耶今之所谓贤士大夫其超然异扵二子者邪抑有同扵二子而不自知者邪何訾彼之甚也原正祭非其鬼而求福焉人知其不正矣考之经则祷祠之礼烦设祝史巫觋其术近乎怪孰谓圣人而为不正㢤君亲人所甚爱也死亡人所甚恶也以所甚爱而之所甚恶有告之曰祷可以免虽圣人其如何孔子曰丘之祷乆矣爲已故也周公册祝请代武王臣子之心也今之学者自以爲正人视其亲爱之疾则曰有命噫正可矣曰孝与慈则未也不孝不慈而得正焉吾不愿也读儒行儒行非孔子言也盖战国时豪士所以髙世之节耳其条虽十有五然指意重复要其归不过三数涂而已平居自重慎能䖏贫约临事有守奋发不顾忌不苟合扵君视利禄如土芥容人爱士以身徇朋友其余亦常事考一篇之内虽时与圣人合而称说多过其施扵父子兄弟夫妇若家若国若天下粹羙之道则无见矣圣人之行如斯而已乎或曰哀公轻儒孔子有为而言也曰多自夸大以揺其君岂所谓孔子者㢤读文中子文中子之言圣人之徒也传之者非其人为之痈创而巳耳吾观中说谓所传者姦诈无礼之人也世诮房魏軰不称师顾诸公如何人也窃人之财犹谓之盗学焉而不知所由来固小人矣然其佐唐命基太平行事灼见非小人也非小人而不称师未尝以为师也明矣隋书魏公所述常人或得一传而无王通云者岂穷为弟子而忽忘若是乎或谓以长孙无忌怒故夫魏公引义谏诤不为天子屈岂惮一无忌而削其师㢤盖文中子教授河汾间迹未甚显没后门人欲尊宠之故扳太宗时公卿以欺后世耳惧其语之泄乃溢辞以求媚孔子之时周王鲁公非有道也至脩春秋尊京师别内外恋恋不能已江都弑炀帝而文中子曰天其或者将启尭舜之运吾不与焉命也其如君臣之礼何孔子扵孟懿子季康子称对称名杨素苏䕫李徳林隋之大臣且非弟子而谓之请见又名之其如上下之礼何吾故谓所传者姦诈无礼之人也虽然不姦诈不无礼文中子之道不如是之光也流俗之视中说如视佛书夫焉知佛之道可尊而尊之㢤徒闻其未死时天地鬼神夷狄之君无不尊之者耳或曰文中子之道不如是之光则柰何曰不害为圣人之徒弔杨子岁隂在戌兮其月季春望前三日兮是惟壬辰面书林以斋慓兮敢行弔于子云呜唿哀㢤髙庙不神兮借人以权新都大盗兮舂国之咽㓙邪得志兮明哲偷安天炉炽炭兮璞玉不燃歛佐王之刀尺兮廻智巧乎简篇何诸儒之䘮明兮复培塿乎泰山夫圣者通之谓兮可名而名之岂有常人昔成汤号伊尹曰元圣兮固商书之所不删夷之清而恵之和兮孟氏亦以爲圣焉谓子云之非圣兮何啻乎胶柱而操絃韩退之云大醇而小疵兮所论止于法言兹对问之细碎兮如入宫始见其堧垣伊太庙明堂之巨丽兮则尽在于太元兼三材而用五行兮取度数扵浑天日如蚁而右转兮斗掲柄而左旋隂阳昼夜之会合兮非弄笔之所磨镌其指在扵三纲兮尤切切扵君臣君道光而臣道㓕兮尊卑之分以陈消与息而相乗兮无盛满之不疾颠言行祸福同出扵罔兮贵思虑乎未然必称孝而称忠兮异乎剧秦而羙新既广且深兮浩浩东溟之潴百川自哲人之萎扵鲁兮独子云之书谁得而及肩惟视之八曰翡翠于飞离其翼狐鼦之毛躬之贼盖小才之足以杀其身兮俾愚心之愬愬奉新语以周旋兮庶全归扵窀穸彼叔明之为注兮间或失而或得矧科指之不甚明兮匪后生之能识今之从事扵此书兮其说溺乎数术隐怪之士惜以为已有兮学者欲求而弗获繄小子之不敏兮将大为之觧释下以行诸讲学兮上以及夫邦国计其业之勤劳兮岂一朝而一夕困于内者疾病兮迫于外者衣食念一家之言兮终成之扵何日天有意扵此书兮使我夀考而强力不然子云之道兮或㡬乎息我思古人兮泪涟涟而霑臆复说孔子曰颜氏之子其殆庶㡬乎有不善未尝不知知之未尝复行也易曰不逺复无祗悔元吉噫颜氏之贤肖夫圣者也犹有不善乎曰衆人之不善不至乎善也贤人之不善善而过者也孔门髙弟师也过由也兼人有姊之䘮而弗除曾子执亲之䘮水浆不入扵口者七日皆善而过者也而未闻其复也中庸曰回之为人也择乎中庸得一善则拳拳服膺而弗失之矣复而得中者颜氏而巳乎故曰用之则行舍之则蔵唯我与尔有是夫人之患不在乎不及而在乎过之不及则下扵人下扵人则愤愤则知进矣过之则出乎类出乎类则矜矜则不知其反矣伯夷与鄊人立其冠不正望望焉去之过扵正者也叔向三数叔鱼之罪过扵直者也扵陵仲子不食兄之禄过扵㢘者也鲁隐公摄位过扵譲者也徐偃王不忍闘其民过扵仁者也尾生期女子过扵信者也圣人则不然子见南子似不正昭公知礼似不直将之荆先之以子夏申之以冉有不欲速贫似不㢘文王既没用我者其为东周似不让诛少正卯似不仁诺阳货曰将仕似不信应时迁徙各得其所礼所以制乎中义所以谓之宜也可与适道未可与立可与立未可与权圣人之情也义之不存而苟变焉然后为小人矣䕫教胄子臯陶陈九徳曰直而温寛而栗柔而立是亦复之一端也天台王㡬好学而多能将有所就焉者也几之字曰复之故为之作复说命箴宜失而失斯谓之正宜得而失斯谓之命身之不脩责命可乎谨尔攸趍惟道之图命之不谐躁乎则惑慎尔食息躁尔之贼得失不言吾道孰辨臧之否之繄我之愿言不以道幸其哀己食而揺尾彼兽之耻非道而哀尚盍耻之矧其无益祗辱奚为三十曰壮圣人以立先迷无悔今是犹及蚤诗夜书以遨以娱戒之勿渝天其舎诸画賛工有图贵人之像者予哀其贤而无所遂也为之辞云道之可行君子乃出行而无成君子之疾位以名得名以位失古人丘壑岂徒自逸呜唿弋阳县学铭庆暦恢儒首自东都爰及郡县筑宫授徒地不患小权不在大系乎其人乃勤乃懈葛陂之南县廷之东令异尉宇经始其中居室以严用器以利曰艺曰仪一为品制事则有变衆则有散非志之确谁足之践易羙知㡬孔戒巳甚太学三万党人以禁兴虽有功废或为福敝漏之下诵弦亦足朂㢤斯道无与乎世儒之全安宜亿万祀嘿堂铭黄介夫尉郧鄊作嘿堂以居使人来告故为之铭曰衆人之嘿不材扵天贤人之嘿保身以权止则为泽行将为川虽欲勿言安得不言太学议觏伏以古今时异㳂革事殊凡有设施当求折衷若曰上法周室作为辟雍询扵儒者谅无异议行之本朝或似不便何者虽作辟雍必不欲废国子监未闻古者辟雍之上更有国子监也况辟雍之设非徙讲授而巳便当行视学之礼养老之事国家大礼如籍田明堂鸾舆未动六军之士巳希赏赐窃恐惜费未䏻尽行有其器而无其用天下之望宁不歉耶若欲太学不与国子监相妨又无行礼之责则宜近取唐制国子监太学四门律书筭广文凡七馆皆属国子监太学则七馆之一其扵国子监犹吏部兵部之扵尚书省也不相妨明矣万一遭遇帝晖下临乃吾道之光耳若犹未也亦不为朝廷之阙至扵栋宇之度在唐无闻如使讲习有位生徒有次量事制宜谁曰不可然亦湏见地之广狭而后计之若豫爲广大之制而地或𥚹小则是空文无所施用或谓周人立四代之学今若以国子监爲唐学又立辟雍以法扵周有何害耶觏谓不然周之四学并立各有所用如养国老于东胶养庶老扵虞庠学干戈羽籥扵东序礼在瞽宗之类是也今教学之职尽在辟雍若不使国子监统之则祭酒司业当治何事如使辟雍属扵国子监则古者辟雍之上更无官司故觏以爲不便果䏻废国子监而兴辟雍且脩视学养老之礼以饰之则非觏之所敢议也策问三首问孟子称舜为天子臯陶为士瞽瞍杀人则执之舜窃负而逃海濵以有所受之也观诸周礼则有议亲之辟夫宗室有罪尚在八议彼为天子父而吏得执之是邪非邪抑异代之法不可同条邪二三子极言之问夏之有徳逺方图物以铸九鼎使民入山泽不逢不若其功大矣然所谓神姦者固为傀异之形而求近人邪抑能变化与人乱邪果其傀异则民之见者虽无有鼎亦知惧矣苟能变化与人乱则何形之可铸邪当王孙满之时鼎犹在周其所象物盖尝目见非虚语也顾言之失其义耳然则禹之为是鼎其何意也问周官六属其职三百六十而贠数则多如六鄊七万五千家耳自比长以上卿大夫士万八千余人此大可怪学者毎非之而未见其说抑序官之妄邪则鄊州党族闾比皆有职又不可阙然则守其官者何等人也策问六首问太史公叙术学崇黄老而薄六经其论以道家与时迁徙应物变化故曰圣人不巧时变是守以吾观之盖不出夫易易非六经乎何其不察而遽薄之也二三子试言焉问韩退之有言老者曰孔子吾师之弟子也佛者曰孔子吾师之弟子也为孔子者习闻其说乐其诞而自小也亦曰吾师亦尝云尔佛之说吾不能详曽子问老子列传则有问礼之事史未足尽信礼记经之属也亦有妄乎明辨之无牵旧说问韩退之谓杨墨之书尚有存者今之学者有学扵彼者乎有近扵彼者乎其巳无传乎其无乃化而不自知乎吾考扵墨彊本节用诚其所长杨则无见矣然乃孟子所谓为我者也歴观士大夫之所以髙人者俭陋为先俭非墨之流乎其施扵天下国家恨未及也至扵先己而后人持禄保位不以治乱累其心者亦杨氏为我之决矣及其论议尚嚣嚣然曰辟杨墨岂非化而不自知者㢤噫时有变事有宜则夫二者为是乎为非乎将盖而勿问乎将折以先王之制乎各言其画问春秋书王所以见王者上奉时承天而下统正万国吾习诸此未始不舍业而叹深矣先王之法也然公羊子曰王者孰谓谓文王杜元凯曰所书之王即平王学者往往未知所传今之儒生又有异意谓春秋以天下无王而作盖号令赏罚天子之事孔子不敢私之故书王以着号令赏罚之所由出若是则王非周也孔子借之云尔吾心亦不安兹用商于二三子绎圣人之心懋君臣之义吾有望焉问周礼周公致太平之迹也而扵大司马见师不功之文小司宼有询国危之目诸如此类盖非周公所尝行若春秋旧凡亦曰周公之制而弑君之例存焉岂成王时有是也㢤故学者疑周官凡例皆不出于周公二三子以为如何问孟子曰未有仁而遗其亲者也未有义而后其君者也是时天子在上而孟氏游扵诸侯皆说以王道汤文武所以得天下之说未闻一言奨周室者庸非后其君乎贤人之言必不徒尔盍各求其意直讲李先生文集卷之二十九终直讲李先生文集直讲李先生文集直讲李先生年谱卷第二直讲李先生文集卷之二礼论七篇予㓜而好古诵味经籍窥测教意然卒未能语其纲条至于今兹年二十四思之熟矣比因多病退伏庐下身无他役得近纸笔故作礼论七篇推其本以见其末正其名以责其实崇先圣之遗制攻后世之乖缺邦国之龟筮生民之耳目在乎此矣礼论第一或问圣人之言礼奚如是之大也曰夫礼人道之凖世教之主也圣人之所以治天下国家脩身正心无他一于礼而巳矣曰尝闻之礼乐刑政天下之大法也仁义礼智信天下之至行也八者并用传之者久矣而吾子一本于礼无乃不可乎曰是皆礼也饮食衣服宫室噐皿夫妇父子长㓜君臣上下师友賔客死䘮祭祀礼之本也曰乐曰政曰刑礼之攴也而刑者又政之属矣曰仁曰义曰智曰信礼之别名也是七者盖皆礼矣敢问何谓也曰夫礼之初顺人之性欲而为之节文者也人之始生饥渇存乎内寒暑交乎外饥渴寒暑生民之大患也食草木之实鸟兽之肉茹其毛而饮其血不足以养口腹也𬒳髪衣皮不足以称肌体也圣王有作于是因土地之宜以殖百谷因水火之利以为炮燔烹炙泊其犬豕牛羊及醤酒醴酏以为饮食艺麻为布缲丝为帛以为衣服夏居橧巢则有颠坠之忧冬入营窟则有隂寒重膇之疾于是为之栋宇取材于山取土于地以为宫室手足不能以独成事也饮食不可以措诸地也于是范金斵木或为陶瓦脂胶丹漆以为器皿夫妇不正则男女无别父子不亲则人无所本长㓜不分则强弱相犯于是为之婚姻以正夫妇为之左右奉养以亲父子为之伯仲叔季以分长㓜君臣不辨则事无统上下不列则群党争于是爲之朝觐㑹同以辨君臣爲之公卿大夫士庶人以列上下人之心不学则懵也扵是爲之庠序讲习以立师友人之道不接则离也于是爲之宴享苞苴以交賔客死者人之终也不可以不厚也扵是爲之衣衾棺椁衰麻哭踊以奉死䘮神者人之本也不可以不事也于是爲之禘尝郊社山川中霤以脩祭祀丰杀有等䟽数有度贵有常奉贱有常守贤者不敢过不肖者不敢不及此礼之大本也饮食既得衣服既备宫室旣成噐皿旣利夫妇既正父子旣亲长㓜既分君臣既辨上下既列师友既立賔客既交死䘮旣厚祭祀既脩而天下大和矣人之和必有发也于是因其发而节之和乆必怠也于是率其怠而行之率之不从也于是罚其不从以威之是三者礼之大用也同出扵礼而辅于礼者也不别不异不足以大行于世是故节其和者命之曰乐行其怠者命之曰政威其不从者命之曰刑此礼之三支也在礼之中有温厚而广爱者有断决而从宜者有䟽逹而能谋者有固守而不变者是四者礼之大㫖也同出于礼而不可缺者也于是乎又别而异之温厚而广爱者命之曰仁断决而从宜者命之曰义䟽逹而能谋者命之曰智固守而不变者命之曰信此礼之四名也三支者譬诸手足焉同生于人而辅于人者也手足不具头腹岂可动哉手足具而人身举三支立而礼本行四名者譬诸筋骸之类焉是亦同生于人而异其称者也言乎人则手足筋骸在其中矣言乎礼则乐刑政仁义智信在其中矣故曰夫礼人道之凖世教之主也圣人之所以治天下国家脩身正心无他一于礼而已矣礼论第二或人不谕曰节其和者谓之乐行其怠者谓之政威其不从者谓之刑信然矣其所以统于礼者愿闻其指曰昔者圣人之制礼也因十二月之气分而为律吕因六律六吕作为十二管因其清浊与其䡖重配而为五声因其五声变而杂之以为八音或为歌诗或𬒳于金石丝竹匏土革木之噐爰及干戚羽旄以导人之和心以舞人之手足小大有所终始有经倡和有秩节奏有差诎伸俯仰必有齐也缀兆行列必有正也宫轩特县各当其位四六八羽各昭其数以范五行以调八风以均百度以象徳行以明功业以观政治以和人神此礼之一攴乐着矣出号令立官府制军旅聚食货号令所以明约束官府所以正职掌军旅所以待不虞食货所以赡不足是故为之符玺节旄以信号令为之掾属胥徒以备官府为之甲胄五兵以成军旅为之井田赋贡以兴食货为之城郭沟池所以限内外也为之度量权衡所以平多少也为之书契版图所以穷变诈备遗忘也为之圄犴桎梏所以严推劾禁犇逸也官各有守事各有程先后有次迟速有检以辨国之大事以平天下之民以跻至治此礼之二支政成矣伐不义侵不庭刺有罪或以鈇钺或以刀锯为大辟为宫为刖为墨为劓为剕为鞭为扑为流为赎轻有其等重有其常用之有地决之有时所以惩天下之人使皆迁善而逺罪此礼之三支刑行矣夫所谓礼者为而节之之谓也是三者其自成乎果有为之者乎其自治乎果有节之者乎苟不为也不节也则十二管不作五声不辨八音之噐不具干戚羽旄不设小大无其所终始无其经倡和无其秩节奏无其差诎伸俯仰不齐也缀兆行列不正也县之靣不殊也羽之数不分也如此则何以见乐哉不为也不节也则号令不出官府不立军旅不制食货不聚符玺节旄不作掾属胥徒不备甲胃五兵不成井田赋贡不兴城郭沟池不修度量权衡不均书契版图不着圄犴桎梏不严官无其守事无其程先后无其次迟速无其检如此则何以见政哉不爲也不节也则不义不伐不庭不侵有罪不刺鈇钺无其凖力锯无其平大辟宫刖墨劓剕鞭扑流赎皆无其法轻无其等重无其常用之无其地决之无其时如此则何以见刑哉由是而言故知三者果有爲而节之者然后能成也能治也爲乎饮食衣服宫室噐皿夫妇父子长㓜君臣上下师友賔客死䘮祭祀而节之者既谓之礼矣爲乎十二管五声八音干戚羽旄号令官府军旅食货符玺节旄掾属胥徒甲胄五兵井田赋贡城郭沟池度量权衡书契版图圄犴桎梏鈇钺刀锯大辟宫刖墨劓剕鞭扑流赎而节之者反不谓之礼可乎若是则三者果礼之攴也而强其名者也礼论第三或曰乐刑政之说旣承教矣敢问温厚而广爱者仁也断决而从宜者义也䟽逹而能谋者智也固守而不变者信也则然矣其何系于礼哉曰百畒之田不夺其时而民不饥矣五畒之宅树之以桑而民不寒矣逹孝悌则老者有㱕病者有养矣正䘮纪则死者得其藏修祭祀则鬼神得其飨矣征伐有节诛杀有度而民不横死矣此温厚而广爱者也仁之道也君为君焉主政令必生杀不得不从矣臣为臣焉守职事死干戈不得少变矣男女有别不得相乱矣长㓜有序不得相陵矣兴㢘让则财不得苟取位不得妄受矣立諌诤则不得讳其恶矣设选举则贤者不遗矣正刑法则有罪者必诛矣此断决而从宜者也义之道也为衣食起宫室具噐皿而人不乏用矣异亲䟽次上下而人不兴乱矣列官府纪文书而姦诈可穷矣筑城郭治军旅而冦贼不作矣亲师傅广学问而百虑毕矣此䟽逹而能谋者也智之道也号令律式以约民心蔑有欺矣禄位班次以等贤愚蔑相犯矣车马服御以章贵贱而人不疑矣百官不易其守四民不改其业而事不諐矣言必中行必果而天下率从矣此固守而不变者也信之道也若夫百畒之田不夺其时五畒之宅树之以桑逹孝悌以养老病正䘮纪以藏其死脩祭祀以飨鬼神征伐有节诛杀有度定君臣别男女序长㓜兴㢘让立諌诤设选举正刑法爲衣食起宫室具噐皿异亲䟽次上下列官府纪文书筑城郭治军旅亲师傅广学问为号令律式禄位班次车马服御官守民业言而必中行而必果者谓之非礼可乎既曰仁矣曰义矣曰智矣曰信矣总而言之又皆礼矣若是则仁义智信果礼之别名也礼论第四或曰仁义智信疑若根诸性者也以吾子之言必学礼而后能乎曰圣人者根诸性者也贤人者学礼而后能者也圣人率其仁义智信之性㑹而为礼礼成而后仁义智信可见矣仁义智信者圣人之性也礼者圣人之法制也性畜于内法行扵外虽有其性不以为法则暧昧而不章今夫木大者可以为栋梁小者可以为榱桷不以为屋室则朽扵深山之中与朴樕同安得为栋梁榱桷也温厚可以为仁断决可以为义䟽逹可以为智固守可以为信不以为礼则滞扵心胷之内与无识同安得谓之仁义智信也屋既成虽拙者必指之曰此栋也此梁也此榱也此桷也礼既行虽愚者必知之曰此仁也此义也此智也此信也贤人者知乎仁义智信之羙而学礼以求之者也礼得而后仁义智信亦可见矣圣与贤其终一也始之所以异者性与学之谓也中庸曰自诚明谓之性自明诚谓之教诚则明矣明则诚矣自诚明者圣人也自明诚者贤人也然则贤人之性果无仁义智信乎曰贤人之性中也杨雄所谓善恶混者也安有仁义智信哉性之品有三上智不学而自能者也圣人也下愚虽学而不能者也具人之体而巳矣中人者又可以为三焉学而得其本者为贤人与上智同学而失其本者为迷惑守于中人而巳矣兀然而不学者为固陋与下愚同是则性之品三而人之类五也请问学之得失曰所谓本者礼也知乎仁义智信之羙而不知求之于礼率私意附邪说荡然而不反此失其本者也故世有非礼之仁矣有非礼之义矣有非礼之智矣有非礼之信矣是皆失其本而然也敢问其目曰夺其常产废其农时重其赋税以至饥寒憔悴而时赐米帛以为哀人之困宪章烦宻官吏枉酷杀戮无数而时发赦宥以为爱人之命军旅屡动流血满野民人疲极不知䘮葬而收歛骸骨以为恵及死者若是类者非礼之仁也背其君亲䟽其兄弟而连结私党以死相赴以为共人之患謟䛕机巧以动上心而数辞其爵位及其货财以为谦让君有过失而不能諌正而暴扬于外身有隐恶不能自改而専攻人之短以为强直贤才果勇不能用于公家而私相援举以为巳力下民之愚而不能教训䧟之于恶然后峻刑以诛之以为奉法若是类者非礼之义也为智不能以制民用修世教起政事以治人齐师旅以御乱以为天下国家久长之策而专为姦诈巧辩以徼一时之利若是类者非礼之智也为信不能以一号令重班爵明车服以辩等守职业以兴事使天下之人仰之而不疑而专为因循顾望以死儿女之言若是类者非礼之信也今有欲为仁义智信而不知求之于礼是将失其本者矣礼论第五或人请问乐刑政亦有非礼者乎曰善哉尔之问也夫夷蛮戎狄荒淫靡曼之音杂其倡优辅以子女谐笑颠乱以动人耳目移人心气若是类者非礼之乐也或重刑辟变法律伺人小过钩人㣲隐以为明察或悲哀怯愞容贷姦宄以为慈爱或急征横赋多方揉索抔聚畜积以为强国或时起土功敺人为卒用于无用以为豫备若是类者非礼之政也或为轘裂鼎镬炮烙菹醢剥靣夷族以威天下若是类者非礼之刑也曰子所谓礼者爲之节之者也若是三者岂无爲之者乎岂尽无其节乎曰夫所谓爲者先王之爲也所谓节者先王之节也先王之所以爲而节之者非妄也必有仁义智信之善存乎其间矣不念古昔不师先王是皆妄爲也妄节也君子不以爲礼也或曰乐刑政皆礼也先儒之述何以不止于礼而言礼乐刑政曰乐刑政虽统于礼盖以圣人既别异其名世传巳久止言礼则人不知乐刑政故并列之使人得以兼用然首之以礼而乐刑政次之意者谓乐刑政咸统于礼欤譬诸孔门四教曰文行忠信忠信岂非行乎盖以止言行则人不知忠信故并列之然先之以行而次以忠信谓忠信咸统于行也然则所谓仁义礼智信者亦犹是哉曰非矣乐刑政者礼之攴也未尽于礼之道也其本存焉亦犹忠信者未尽于行也举礼之本而与乐刑政并列可矣今言乎仁义智信则礼之道靡有遗焉礼与仁义智信岂并列之物欤仁义智信者实用也礼者虚称也法制之总名也然而所以与仁义智信并列而其次在三者意者谓虽有仁义智信必须以礼制中而行之乎曰郑氏注中庸性命之说谓木神则仁金神则义火神则礼水神则信土神则智疑若五者并生于圣人之性然后㑹而为法制法制既成则礼为主而仁义智信统乎其间若君臣之类焉曰尔谓礼之性果何如也曰岂非能节者乎有温厚断决䟽逹固守之性而加之以节遂成法制焉曰节之者义之性也义断决而从宜岂非能节者哉法制之作其本在太古之时民无所识饥寒乱患罔有救止天生圣人而授之以仁义智信之性仁则忧之智则谋之谋之既得不可以不节也于是乎义以节之节之既成不可以有变也于是乎信以守之四者大备而法制立矣法制既立而命其总名曰礼安有礼之性哉郑氏之学其实不能该礼之本但随章句而解之句东则东句西则西百端千绪莫有统率故至乎性命之说而广求人事以配五行不究其端不揣其末是岂知礼也哉或曰月令之推五性亦然矣何如曰月令之书盖本于战国之时吕氏门人所作至唐増修之未足以观圣人之㫖也后之人见仁义礼智信列名而齐齿谓五者之用各有分区故爲仁义智信则不取于礼而任其私心爲礼则不能辩仁义智信但以噐服物色升降辞语爲玩以爲圣人作礼之方止于穷奢极富炫人听览而已矣行其事不知其本观其象不知其意因谓礼有质文可随时而用先王有作我可以作先王有变我可以变而不知先王之所以作而变者有所为也此之所以作而变者复何以哉苟礼之所之止于噐服物色升降辞语而无仁义智信之大则是琐琐有司之职耳何圣人拳拳之若是乎郊特牲曰礼之所尊尊其义也失其义陈其数祝史之事也故其数可陈也其义难知也知其义而谨守之天子之所以治天下也或曰吾子所称先儒并列礼乐刑政及仁义礼智信之意曷以知先儒之意果若吾子之言乎曰以予度之先儒之意当若是也若是则善矣或异于此则先儒之言者皆不知礼而妄言也予何咎哉曰先儒既并列之而吾子乃论而爲一敢问何谓也曰并列之使人记其条目用之而不遗先儒之事也论而爲一使人知其本根学之而不失予之志也或曰前所谓节其和者命之曰乐行其怠者命之曰政威其不从者命之曰刑温厚而广爱者命之曰仁断决而从宜者命之曰义䟽逹而能谋者命之曰智固守而不变者命之曰信徇是而言则七者似皆礼之别名也何以乐刑政则谓之支而强其名仁义智信则止谓之别名也曰乐刑政各有其物与礼本分局而治十二管五声八音干戚羽旄乐之物也号令官府军旅食货政之物也鈇钺刀锯大辟宫刖墨劓剕鞭扑流赎刑之物也是三者之物与饮食衣服宫室噐皿夫妇父子长㓜君臣上下师友賔客死䘮祭祀之目少异故得谓之支而强其名也夫仁义智信岂有其物哉总乎礼乐刑政而命之则是仁义智信矣故止谓之别名也有仁义智信然后有法制法制者礼乐刑政也有法制然后有其物无其物则不得以见法制无法制则不得以见仁义智信备其物正其法而后仁义智信炳然而章矣或曰前所谓刑者政之属诚然矣而吾子复并列之何谓也曰因先儒之言从而论之不遑变易耳其㫖既明其辞虽在奚有害于事哉曰敢问吾子之列礼乐刑政之物仁义智信之用尽扵吾子之言乎抑有所遗者乎曰凡予所言者大也不及其细也畧也不及其详也从其类而推之苟合乎礼本乎圣者皆是也奚待予之尽言哉礼论第六或曰乐记曰圣人作乐以应天制礼以配地礼乐明备天地官矣又以天地卑髙动静方物在天成象在地成形以为礼者天地之别也地气上齐天气下降隂阳相摩天地相荡雷霆风雨四时日月百化之兴以为乐者天地之和也由此观之则礼乐之比隆竞大盖已着矣而吾子统之于礼益有疑焉曰彼以礼为辩异乐为统同推其象类以极于天地之间非能本礼乐之所出者也礼也者岂止于辩异而巳哉乐也者岂止于统同而巳哉是皆见其一而忘其二者也曰古之言礼乐者必穷乎天地隂阳今吾子之论何其小也曰天地隂阳者礼乐之象也人事者礼乐之实也言其象止于尊大其教言其实足以轨范于人前世之言教道者衆矣例多阔大其意汪洋其文以旧说爲陈熟以虚辞爲㣲妙出入混沌上下鬼神使学者观之耳目惊眩不知其所取是亦教人者之罪也或问孟子曰恻隐之心人皆有之羞恶之心人皆有之辞譲之心人皆有之是非之心人皆有之恻隐之心仁之端也羞恶之心义之端也辞譲之心礼之端也是非之心智之端也孟子既言人皆有仁义之性而吾子之论独谓圣人有之何如曰孟子以爲人之性皆善故有是言耳古之言性者四孟子谓之皆善荀卿谓之皆恶杨雄谓之善恶混韩退之谓性之品三上焉者善也中焉者善恶混也下焉者恶而巳矣今观退之之辩诚爲得也孟子岂能专之曰性之说既尽之矣然其以礼与仁义智并列何如曰是皆据世俗而言不及爲之綂率耳辞譲者义之一节也又淳于髠问曰男女授受不亲礼也嫂溺则援之以手乎孟子曰嫂溺不援是豺狼也男女授受不亲礼也嫂溺援之以手权也夫权智之动义之㑹也详孟氏此言则义而智者不在先王之礼欤曰孟子据所闻爲礼以已意爲权而不谓先王之礼固有其权也自今言之则必曰男女授受不亲礼也嫂溺援之以手亦礼也䘮服四制曰父在为母齐衰期者见无二尊也百官备百物具不言而事行者扶而起言而后事行者杖而起身自执事而后行者靣垢而已秃者不髽伛者不袒跛者不踊老病不止酒肉凡此八者以权制者也若是则先王之礼岂无权乎然其上文则曰恩者仁也理者义也节者礼也权者智也于此则是言之者惑矣其所谓恩者为父斩衰三年也所谓理者为君亦斩衰三年也若兹二服与父在为母齐衰扶杖靣垢不髽不袒不踊不止酒肉之事非礼何以着之自今言之则必总四制以为礼而分仁义智于其间可也或人变色而作曰善哉吾子之论乐刑政仁义智信咸綂于礼也其始得之扵心欤抑尝闻圣人之言及此者欤曰予闻诸圣人矣礼运记孔子之言曰禹汤文武成王周公此六君子者未有不谨于礼者也以着其义以考其信着有过刑仁讲譲示民有常其下文曰礼者君之大柄也所以别嫌明㣲傧鬼神考制度别仁义所以治政安居也周公作六官之典曰治典曰教典曰礼典曰政典曰刑典曰事典而并谓之周礼今之礼记其创意命篇有不为威仪制度者中庸缁衣儒行大学之类是也及其成书总而谓之礼记是其本传之者亦知礼矣不独此二书而巳也韩宣子适鲁见易象与鲁春秋曰周礼尽在鲁矣则当时亦谓易象春秋为礼经也故知礼者生民之大也乐得之而以成政得之而以行刑得之而以淸仁得之而不废义得之而不诬智得之而不惑信得之而不渝圣人之所以作贤者之所以述天子之所以正天下诸侯之所以治其国卿大夫士之所以守其位庶人之所以保其生无一物而不以礼也穷天地亘万世不可须臾而去也或曰曲礼谓礼不下庶人而吾子及之何哉曰予所言者道也道者无不备无不至也彼所言者货财而已耳谓人贫富不均不可一以齐之焉然而王制曰庶人县封葬不爲雨止不封不树䘮不贰事此亦庶人之䘮礼也庻人春荐韭夏荐麦秋荐黍冬荐稻韭以卯麦以鱼黍以豚稻以鴈此亦庶人之祭礼也既庻人䘮祭皆有其礼而谓礼不下庶人者抑述曲礼者之妄也礼论第七或人敢问礼之所兴自于何圣曰杨子云谓法始于伏牺而成乎尧今观易系辞其制噐取象信自伏牺神农黄帝以来也礼本之兴其在三皇可知矣大章章之也咸池备矣咸池者黄帝之事上古结绳而治后世圣人易之以书契百官以治万民以察此亦黄帝之事也弦木为弧剡木为矢弧矢之利以威天下此亦黄帝之事也则乐政刑之兴亦在三皇矣及夫尧舜继禅禹成其功成汤文武翦其祸难周公坐而修之孔子着之扵册七十子之徒奉之以为教而后礼乐刑政之物仁义智信之用囊括而无遗矣或曰周道其盛矣然鲁诸侯也而用天子之礼乐何如曰昔者武王既崩成王㓜不能涖阼周公摄天子之位作礼乐朝诸侯而天下大定七年致政于成王成王以周公为有勲劳于天下扵是封之曲阜地方七百里革车千乗命鲁公世世祀周公以天子之礼乐此盖成王谓周公有王者之徳摄王者之位辅周室致太平者周公之为也故扵其死用王礼祀之以尊之焉若是则鲁以此祀周公可也岂及其余哉至其子孙遂彻而用之凡制宫庙设官职祭祀䘮纪车马服噐率倣于周此则非矣周君也鲁臣也人臣而用其君之礼乐何以示民哉成王必欲其臣行天子礼乐则当赐之周公俾其身用之不须命鲁公世世以此祀之也生则臣也死则鬼也鬼与人异用之非僣故知鲁以此祀周公可也穆公之母卒使人问于曽子曰如之何曽子曰哭泣之哀齐斩之情饘粥之食自天子逹布幕衞也縿幕鲁也夫布幕诸侯礼也縿幕天子礼也疾鲁之僣故举诸侯以示之焉隐公考仲子之宫将万焉问羽数扵衆仲对曰天子八诸侯六大夫四士二公从之书曰九月考仲子之宫初献六羽观春秋之旨盖谓僣上既久贤君能详问而更始之故书也彼杞宋者各自为一王之后耳其祖天子礼乐异于周使行之可也周尚在而鲁倣之则僣矣孔子曰唯名与噐不可以假人夫鲁之事假人孰甚焉或曰议者以三代之后汉唐为盛如之何可比隆于古昔也曰汉唐其卑矣髙帝起于陇畒草创天下法制未修文景继立龊龊守成公卿多武人而黄老刑名之学炽扵其间贾生之徒称先圣诵仁义眊焉而不知所从也武帝聪明特逹攘𬒮而作聘贤良尊文学改正朔易制度有志扵先王矣然而黩兵好胜竭天下之财以事四夷延方士筑宫馆以求神仙用不经之言以东封泰山禅梁父光武忧勤民事而不务大体专求俗吏之课不师经籍而聴用图䜟之书以疑天下耳目唐髙祖凡庸之材乗运而起太宗有非常之度而残杀长适以取其位不能纯用先王之制而因循駮杂浮屠乱法而不知禁进士壊文而不知革易置储贰依违不决明皇亲见祸乱心思矫正而兴起老子荘周之说以害教化宠任武功注意兵食銮舆展狩出入不时进用女色间以䜛贼以紊经纪自此数君其余盖不足数矣曰封泰山禅梁父前世之大典也而吾子以为不经之言何如曰所谓经者二帝三王之事而孔子述之者也六籍是矣而封禅之文安在哉独司马迁封禅书称自古受命帝王曷尝不封禅盖有无其应而用事者矣未有睹符瑞见而不臻乎泰山者也于是引尚书舜岁二月东廵狩至于岱宗柴似以此为封禅事斯礼也盖系廵狩矣天子廵狩至于方岳祭天告至爰及名山大川皆以其秩望祭之乃事鬼神之常道非封禅之谓也且舜自正月上日受终于文祖孔氏谓上日朔日也后至辑五瑞既月乃日觐四岳群牧班瑞于群后孔氏谓尽以正月中日日见四岳及九州牧监还其瑞岁二月东廵狩至于岱宗孔氏谓既班瑞之明月乃顺春东廵至扵岱宗若是则舜摄帝位才朞月耳徳未必遽洽于人也功未必遽济扵世也符瑞之见未必如此之速也况又未真即帝位则将何辞以封禅哉五载一巡狩巡狩而封禅则舜之在位凡㡬年凡㡬封禅其礼仪必有可采何以不广记之乃独言柴而巳乎封禅之礼固不止扵柴也夫挚见生死之物盖其微者犹列之于后矧封禅之盛乃得畧之乎其不然必矣又称齐桓公既覇㑹诸侯扵葵丘而欲封禅管仲曰古者封泰山禅梁父者七十二家而夷吾所记者十有二焉曰无懐氏曰伏羲曰神农曰炎帝曰黄帝曰颛顼曰帝喾曰尧曰舜曰禹曰汤曰周成王夷吾此言亦无所证孔子修六经祖述尧舜宪章文武岂前世有封禅之言管氏闻之而孔子不得闻乎虽诚有之孔子削而不书是亦不足取也子必谓称古帝王封禅者皆妄也未知此说根扵何时至秦始皇遂举而行之逮孝武即位又议封禅事齐人公孙卿称其师申公书曰封禅七十二王唯黄帝得上封又称申公之言曰汉主亦得上封上封则能僊登天孝武后乃登封无风雨灾于是自喜幸庻㡬遇神仙矣吁可恠哉文中子曰封禅之费非古也以夸天下其秦汉之侈心乎是诚知言矣或曰子谓汉唐数君讹杂之如此然其所以阐基绪致昇平者何也曰其始皆能求辅佐纳諌诤夙兴夜寐以安天下济生人爲意此其所以兴也及其后世则放逐忠良眤近邪辟或妇人用事或外戚专政或宦竖窃命官爵授于匪人货财散于无用兵革疲于不急荒淫怠慢厌弃民物皇天震怒奸雄并起而海内土崩矣呜唿汉唐之盛犹不足观汉唐之衰万世之鑑也礼论后语吾爲礼论七篇既十五年学者有持章望之论一篇来以吾爲好恠率天下之人爲礼不求诸内而竞诸外人之内不充而惟外之饰焉终亦必乱而已矣亦犹老子之言礼者忠信之薄盖不知礼之本徒以其节制文章献酬揖让登降俯仰之繁而罪之也呜唿章子有耳目邪抑蒙且聩邪有则奚不视吾文听吾言吾之论则曰后之人见仁义礼智信列名而齐齿谓五者之用各有分区故为仁义智信则不取于礼而任其私心为礼则不能辩仁义智信但以噐服物色升降辞语为玩以为圣人作礼之方止于穷奢极富炫人听览而巳矣繇是推本之曰仁义智信者实用也礼者虚称也法制之总名也圣人率其仁义智信之性㑹而为礼礼成而后仁义智信可见矣贤人者知乎仁义智信之羙而学礼以求之者也礼得而后仁义智信亦可见矣吾之论如此岂尝使人为礼不求诸内而竞诸外邪岂尝以节制文章之类为礼之实邪章子有耳目不至乎此也夫章子以仁义礼智信为内犹饥而求食渴而求饮饮食非自外来也发于吾心而巳矣礼乐刑政为外犹冠弁之在首衣裳之在身必使正之耳衣冠非自内出也呜唿章子之惑甚矣夫有诸内者必出于外有诸外者必由于内孰谓礼乐刑政之大不发于心而伪饰云乎且谓衣冠非自内出则寒而𬒳之葛热而𬒳之裘可乎夏则求轻冬则求暖固出于吾心与饥渇之求饮食一也而章子异之不巳惑乎故天下之善无非内者也圣人㑹其仁义智信而为法制固由于内也贤人学法制以求仁义亦内也谓蓝之青朱之赤固其质也布帛之青赤则染矣然染之而受者亦布帛之质也以染鐡石则不入矣是故贤人学法制以求仁义亦内也下愚虽学弗之得矣中庸曰或生而知之或学而知之或困而知之及其知之一也或安而行之或利而行之或勉强而行之及其成功一也然则吾之论何尝有外邪何忧乎终之必乱邪吾之论则曰闻诸圣人扵是引礼运周公六典之类以明之今章子乃曰学乎圣人者何必易其言是未尝读吾之论也赵简子问子太叔揖让周旋之礼焉对曰是仪也非礼也夫礼天之经也地之义也民之行也天地之经而民实则之是故为九歌八风七音六律以奉五声为政事庸力行务以从四时为刑罚威狱使民畏忌以类其震曜杀戮以是言之乐政刑非礼者乎颜渊问仁孔子曰克已复礼为仁请问其目曰非礼勿视非礼勿聴非礼勿言非礼勿动以是言之仁非礼者乎章子尚未读左氏传论语宜其病吾言也圣人之扵礼其言盖参差言其大则无事不包言其小则庻事之一耳故周官三百六十职题曰周礼以该之言其大也其次则曰礼典与治教政刑事配焉其小则曰五礼与射御书数并焉章子得其小而不得其大宜其病吾言也故其说曰走百歩外以救人陨溺难也趋百歩外以揖人易也趋则为之走则不为之矣巳后乡人一日之生拜之能也坐其下行其后能也闻其急难则不为之死矣是仁义难扵礼也又曰顺父礼也违父非礼也有人蹈扵水火之中巳将救之而父在侧曰勿救匍匐救之无避也违父可也夫妇异列礼也如妻踣扵舅姑之前伤而不兴尽力以扶之可也又曰心则爱兄而拜先仲叔此礼之易者固胜仁也千金之寳分则多伯兄是礼不胜仁也吾兄与嫂闘则不救有嫂之嫌也此礼之易者固胜义也鄊人之长者闘扵兄救兄不胜则佐之闘是礼不胜义也呜唿章子以揖拜为礼宜乎其下得以兼仁义也且章子焉知仁义哉万物之生无不遂吾所谓仁也万事之理无不当吾所谓义也而章子方区区以救陨溺死急难为事不亦小乎以一人之力而见陨溺必救见急难必死吾惧章子之仁义所及者寡而天年不获终也其所谓仁吾曰浮屠而巳耳其所谓义吾曰㳺侠而巳耳孔子曰父在观其志父没观其行三年无改扵父之道可谓孝矣父没三年尚不忍改其道父在侧曰勿救人扵水火而违之可乎巳以救为仁而父曰勿救则父不仁矣巳欲仁而彰父之不仁未见可以为仁也父不仁则违之兄之闘则不辩是非而佐之是父轻而兄重乎兄与嫂闘则以嫌而不救惧失礼也妻踣而伤则扶之不顾礼焉是妻厚而嫂薄乎厚扵妻而薄扵嫂兹小人之情䡖其父而重其兄虽小人亦不为也章子以是为仁义非吾所敢闻也抑其所谓礼之在内者䘮哀祭㳟忠君孝父盖皆仁义之目而不谕焉悖矣人不知而不愠谓之君子吾不得已而申之者为其惑衆也吾言止是矣章子虽复言吾不愠也直讲李先生文集卷之二终直讲李先生文集直讲李先生文集直讲李先生年谱卷第三直讲李先生文集卷之三十墓碑进士陈君墓铭颕川陈君卒扵天圣九年六月十二日塟扵明年二月甲寅墓在南城县太平鄊之壍陂将姪壻李觏叙而铭之君讳璆字仲温产富家年少独奋好学蓄经籍求师讲问昼夜不敢息长扵甲赋唐风诗时軰多所惊仰憙技艺无不该者尤精玉筯书得斯冰体势觅荐王府一不中㑹家祸作辄弃去不复有仕宦意君为人笃扵孝慈幼孤事先夫人左右无违及居䘮捽茹饮水终三年匍匐致毁瘠落肌肉仅䏻自活既除之后殆十载言及其亲未尝不欷涕下此皆世俗所不能者性复倜傥重节义闻人急难与其所不足若巳当之族亲友旧赖而济者盖可指数江吴之间其人信鬼祸习忌讳疾病死䘮非其父母妻子率避逺之君虽扵无服之亲亦必瞻视懃懃致药物疗治愈有恩意扵其死哭弔常先他人含袭歛殡多自经手其接人重厚有礼隆贱亲踈讫不以颜色冷燠之然扵论议亦不隐其贤不肖非深得古君子之道者其孰能如是邪既退居鄊里益脩田宅羙池榭日召賔客饮酒逰宴赋诗相献答亹亹不䏻自止镌琢粉绘咀噍花叶务为深竒若新进争名者怡愉终日弗以他事乱其间虽术业不施扵时亦不为无所用其心矣卒时年四十六闻者无小大莫不嗟惋来哭必尽哀至于役养无知軰悉旁泣窃叹谓不复有斯人呜唿可尚也已曽祖讳某祖讳某考讳某比三世俱不仕娶东平万氏顺惠荘饰有理内法生男女八人长子某袭父之志以文行称识者谓庆在是矣次某警敏守生业某亦志学某方成童长女壻邓某应进士举次黄某范某幼女许嫁范某皆着姓子𥘉君之弟曰某既胜冠与其妇偕死息女始絶乳君爱养之如己子长以嫁李氏铭曰勤不获禄善不克年谓天有知何死之亟谓天无知何后之贤呜唿百世之下无敢壊其蔵焉䖏士陈君墓铭君讳文藻世家旴江实建昌南城也曽祖讳某祖讳某父讳某皆不仕君初以素门善治生终䏻憙事用儒术教子起家登朝其门既髙其行益笃沈厚有智多歴艰难故动而鲜过为乡党法将有事者亦来咨谋自用俭节至义可为则不有爱其所周急浃于䟽亲性复谨礼虽幼而卑必待以賔客未尝见其懈尤耻争辨踰数十年无一人狱在州县者而衆莫不服晩节授家事于子孙其中休休罔有不足闭门终日不与尘俗风窓月墀乐以忘老年八十二庆暦四年十一月庚午卒明年及此月丙申葬于郡东之龙池夫人周氏既葬十二年矣故不祔子男二人肃繇进士第在官为䏻济之重慎得誉于荐绅间以忧觧殿中丞执䘮无失礼次雍孝友而外乐善诸孙学问甚谨无不令人源深㢤止而为渊行而为川未易穷也五女嫁郑某朱某范某朱某聂某皆良族也既卜日孤以墓石来告乃铭之曰洪范五福六极为天赏罚之柄今君既夀且富无乆疾病教子义方不谓不好徳启手足知免不谓不考终命天之劝人何其盛㢤何其盛㢤祭文呜唿公之年徳逺出軰流子孙善良无身后忧人生及此何所不满送往以哀情犹未免昔我年少孤贫里中惟公见遇与衆不同然诺之重有古人风薤露易干隙驹难驻彭殇一揆瞬息千古设奠吿诚后期无䖏尚飨广文陈生墓铭陈生予同郡君平其名某字也初以童子来学既冠㳺京师用进士入广文馆升扵礼部试下第归而病后二年死盖年二十有四矣始吾竒其人神甚清气甚和齿少而智老居今而好古其学业务广其文体务大若驭长风中江而下假之日力则海不难到凡厥施为巖巖见头额去其俗逺甚其父某又有行谊谓可以余庆拟之不意其短命也病日革尚不舍业或导以博奕觧愁忧则曰我为此益不乐拳拳文字间以即死呜唿吾之所好恶不类乎天之意邪抑天之意皆与人异邪或者天无有心而人妄责之邪人亦无有主宰而自生自死邪如何如何赠某官讳某王父也讳某曽王父也妻刘氏有二女其死孟夏其葬仲冬其岁辛卯实皇祐三年铭曰古石崇观今葬其旁死者无知则何所伤若其有知则颜鲁公记麻姑山谢灵运诗华子冈云瓌水怪夕景晨光寻群仙之辙迹味古人之文章魂兮优㢤岂与夫愚鬼同鄊进士传君墓铭皇祐五年冬传氏之子野请铭其考曰先父讳垂范字祖徳娶邓氏野中男长任少偁女嫁董张江氏夀六十有六今年七月癸亥卒十二月丙午葬墓在宅东北仙羊峯下曽王父封王父寀父逢皆不仕逺祖家信州今爲南城人铭曰君少笃学见称其侪父陨兄落欲进不谐有田宅畔有宅山隈既耕且养曰优㳺㢤君之事母室爲便户夜再三起即讯安否君之事兄兄尝病苦医湏人肉爰割其股族有闘死将质于官碍君其间缩不忍言闻善巳若见恶愀然教子与孙居如师门维孝维悌于君罔阙他行虽百无乃其末命有夭夀时有穷逹含笑入泉粪土黄髪聂夫人墓铭夫人姓王氏歙州某县人曽祖某祖某父某盖富家归于鄊人聂某今爲南城主簿聂君之曽王父某王父某不仕考某赠礼部尚书兄某终翰林学士凡仕者数人族大以蕃而夫人宜之爲妇孝爲妻顺爲母爱而不弛事姑三十年未尝蔕芥既自治其家举有法度扵邻里鄊党庆吉弔㓙以喜以忧若在已然见人乏絶志扵赒救力不足不䏻自巳教厥子必以礼义荣辱故克有成长男武仲进士及第其次南仲㣲仲恭仲皆好学女壻程某闵某注某亦为士季女未许嫁夫人毎敕诸子曰亟自立汝后显荣吾不见矣皇祐三年来南城未及安宅夣人吿曰尔在此二年而巳五年疾病时武仲与礼部籍奏尚克闻之巳释褐有书至不䏻言矣夏四月十一日卒年若干明年某月某日载其柩还鄊以某月某日葬于某铭曰死生命邪圣人罕言之虽其有命其可自知邪夫人教子谓不见其仕及其登科而母死矣岂知而言邪抑偶然邪二年之意形于夣寐彼何神灵而吿之丁宁邪武仲有文采诸子颇聪警姑务扵徳以求扬名则亲之魂魄其不荣且幸邪草露溥兮松风凄兮生者䏻㡬时死者无穷期万物皆如斯又何足悲邪邹夫人墓铭前此者闻新淦邹氏有子曰廸九龄以文求试于㙜遇疾罢去得神童称今廸遗予以书且列其妣之行请铭于竁予未识迪靣矧非州党婣族闺门之懿所不及知然观庸俗富而溢则骄其子使沦扵欲若节信所谓以贿䘮精者往往而是廸生五六岁嗜读书属词句既毁齿西游仰视九门虎豹之威而不怯惑有披青云捧白日之志事虽不果与夫冕弁而童心軰相去㡬十百倍苟非胎仁乳义沃染扵初如土斯瘠其奚以艺嘉谷也㢤则其善状宜不诬孔子之言孝者立身行道扬名扵后世以显父母迪未冠未克光大于时惧其亲之无传求哀扵我盖亦孝子之节不可以巳故书之夫人姓杨氏盖邹之邑人曽祖某不仕祖某亳州防御推官父某亦不仕其夫某学不得官以赀为袁州助教夫人之性顺而明憙篇籍略知大指书乐之艺多所该综早孤事母以孝既嫁未尝一日不念母念之至则号泣废眠食善扵夫之党外内无怨言羞服器玩举有制节罔或踰侈唯迪一男不以恩克义且教且戒期于有立既不试而归益敕之求师辅继短増卑日取其効一女亦尚幼而夫人即世年四十有五至和二年某月某甲子也越某月某甲子葬于某鄊某地名噫昔陶偘母湛氏亦新淦人唯䏻资子交结胜已者然非偘强立以济功名曷由致其母不朽之如此迪之齿未也诚䏻出沟渎逐鲸鹏扵天海间则杨氏之贤当不媿于古且使吾言见信扵天下矣铭曰宜神之祉顾短以死不在其身维有子铅山县尉陈君墓铭君讳某字某与予同郡实建昌南城人曽祖某祖某爲郡着姓父某尤善士有二子君其仲也君幼而开爽多智虑以兄宦学膝下少人廼颛治生若亲之意其先子豁逹而好义自放于诗酒间罕视家事而财用所出近得以赒亲故逺得以及覉旅爲有识所贵者繄君之力是赖既孤而母老伯氏从王事温凊益谨而田里益修彼仕千里之外而无反顾之忧者抑君使然免䘮数年游京师属河决以财佐公上补太庙斋郎选授邵武军建宁县尉于时盗贼多主名不见邑居患之君以机往所至辄禽郡守言其劳不报替授茂州司戸兼録事参军兄为徳阳宰不宜俱入蜀改信州铅山县尉未行以疾终年五十一嘉祐元年夏四月癸亥也娶邓氏生男光逺光道皆好学见称于士友君之启手足命以卒业而巳不语他事一女嫁黄某亦冠族其冬十一月壬寅葬于所居东北十有余里太平鄊三异里符源铭曰世无灾兵以敝其生家有礼义以为之地衣冠揖让优游以卒岁复何歉扵意㢤徐夫人墓铭宜黄徐复皇祐五年进士出身南郊放选得贑县主簿明年改元至和将辇其母之官未及期夏四月辛酉母死秋九月来告曰吾母李氏生十有六年而归于徐其居百口姑之继者四人吾母事之亡蔕芥至于女妐叔长穉妇靡不得其欢心先人讳某宦学且乆吾母夙夜躬㸑烹以礼賔客未始厌倦复十八而孤方肄诗赋吾母请于先祖使之卒业举不利将退而服田又朂遣之以获齿于下士合之禄未登养器而遭大变平生恻隐以周急为上务斥衣卖饰一簮亡所爱死之日亲踈外内皆哭出涕天苍地黄何往何愬愿得铭以相哀予与复非旧怜其意从之夫人之曽祖某祖某父某俱不仕复之兄曰某弟曰某曰某曰某豫亦好学姊妹三其长嫁杜某其次进士胥某其次戴某铭曰人之教子教成而亲死天下多如此将为善思贻父母令名必果复也䏻之则欲报之徳谁曰不可郑助教母陈氏墓铭郑君名某字某建昌南城人吾母其从祖姑也夫人扵觏为舅之妻故常得见焉鄊里陈为冠族夫人之父某赠殿中丞祖某曽祖某不仕归于郑氏生二男裁数岁而寡姑老子弱门内外事一介毕委于其躬性严正䖏之有宜请谢姻戚意厚谆谆用福其家以不失旧夀六十有五皇祐五年夏四月乙未卒小子曰伦既蚤死君孤露一身延其世祀曽祖某父某盖皆善良䏻治生而君继之抑管子所谓士工商农之子少而习焉其心安焉者矣广源蛮犯岭表朝廷以空名告身属江湖转运使募入泉谷而郡县风晓之君以此守抚州助教执亲之䘮数月得疾未葬而卒年三十有七至和元年冬十二月也二男曰某七岁曰某三岁妻谢氏独当家事阖门无五尺之童畧如夫人初寡时呜唿可哀也巳明年三月乙酉以二䘮厝于其县太平鄊之龙宴窠同茔而异圹君之姊妹六人嫁范某徐某胡某聂某陈某夏某五女嫁陈某邓某张某其二尚幼铭曰吉㓙在人邪彼夀者何淑扵身而夭者何怒扵神其曰偶然邪何再世不天若摹而传夫人之意常恤后嗣其死未㡬而祸猝至古人之言倚伏者犹可信而俟邪䖏士陈君墓铭君讳某字某建昌南城人曽祖某祖某父某自有志君性慈和且憙事同产六七人身为之长当母在时一以家事属其弟无所前却阖门百口不识笞骂及官府召唿虽甚威怒必躬以进不移祸扵人为政者似察焉未尝辱嗜酒从㳺或诟而或戯之其色自若子陟有词学爱之欲其逹其在京国辄驰往视既及第为邵武县尉至和三年春又就见之中道得疾入官舍而卒年五十四輓其䘮归冬十一月乙酉葬于郡西太平鄊金塘凡两娶陟出蔡氏其继徐氏生防阶附隐三女长嫁朱某其二尚幼铭曰古人以一世为夣一觉其间利害何足可道若君者其巳觉也㢤宋故赠都官郎中张公墓碑铭驾部张员外守旴之一年状其先君郎中之善属于觏愿为文以表墓窃迹三代葬从死者之爵祭用生者之禄父为士子为大夫葬以士祭以大夫故勲劳不懋名位不尊虽子孙蕃大唯致羙乎宗庙彼窀穸之事无敢加焉后王损益有追赠之制恩漏泉里咸同正官国家仁甚扵古赏徧于下凡在周行必宠贵其父母郊祀行庆踵以为常今郎中得官五品扵令宜立碑而员外出刺是邦觏小草民託寄宇下见命执笔其可以辞谨按所状而文之郎中讳某邢州沙河人曽祖讳某父讳某世不仕积善之泽渐于其躬状貌瓌伟人鲜䏻及性本孝弟且憙义烈自九族内外悉䏻和谐使无䦧很而鄊人羙之岂所谓施扵有政是亦为政者邪厚本力穑以给其家身虽肥遯言必诗礼克致嗣子策名于朝又岂所谓爱子教之以义方者邪其生五十有六年祥符癸丑夏四月卒即葬于所居西偏既而赠大理评事殿中丞屯田职方贠外郎都官郎中夫人柴氏某县太君生男女五人贠外名某习孔氏尚书景徳中及第试于州县无旷厥职由大理寺检法陞审官籍其修天圣编敕与有劳焉历镇五郡称为尽心四女伯仲皆嫁李氏叔赵氏季尹氏贠外之二子业进士今赋于太常矣后胙饶衍胡可量㢤铭曰大河之北土风朴浑公宅其间孝义终身闺门雍雍鄊党欣欣生而不试没乃推恩君仁有加子心罔极赠官五品立碑九尺慰彼颠灵光于墓域后昆之才孝思是则宋故朝散大夫守尚书屯田郎中上䡖车都尉赐绯鱼袋江公墓碑铭孔子称聴讼吾犹人也必也使无讼乎长人者不恤义教而一之刀笔虽圣与庸或无以异矧其人品中下云㢤世俗所以不甚相过者无足可恠士大夫不以贤自待蒙耻苟得习以为宜上亦不以贤待之动有法令不得行其意爵列扵朝而习史胥之业故愚者亦足尸一官贤人歛手于位就绳墨间有可道者则今之循吏也巳呜唿江公非循吏而谁欤公讳镐字某祥符五年进士及第得汀州推官繇兴化军判官除大理寺丞歴殿中丞太常博士屯田都官职方贠外郎屯田郎中其使知陵州仁夀婺州金华县知英州通判润宣州知建昌军䖏州遂致事年七十卒时庆暦六年也公弱好文学性孝友既耆而执清河太君张氏之䘮尚致毁扵请老当得一子官舍其孙以与弟之子某人以是称焉明且慎善聴治在兴化常受命使府决诸郡之狱故佥荐之仁夀洪氏尝为里胥利邻人田绐之曰我为若税免若役邻喜刬其税归之名扵公上逾二十年且伪为劵茶染𥿄类逺年者以讼公取𥿄即伸之曰若逺年𥿄里当白今表里一色伪也讯之即服金华旧梗而说公之政粤民勤扵役其胥或世世与其族异财而同籍率一胥影戸数十公至英乃擿而旬用之转运使指以示他郡下戸获安在建昌击豪褫敝嶷若山重于今有述焉娶同郡戴氏封万年县君生六子而卒长男某都官员外郎蚤有誉不幸死矣某着作佐郎某太庙斋郎皆有学行三女嫁进士毛某程某颖州推官马某皆良奥也曽祖某不仕祖某泌水尉父某赠都官郎中自十六代祖世源因官占衢州开化其上不可知凡一姓多者数望俗以意称之问其谱则亡或斥古之显者以为祖是之谓诬故不书觏经为公甿着作使来吿䘮以既葬弗及志惟令五品有碑请列兹文而系以铭曰善不独善既施于民福在子孙不止其身少进老退始卒无悔死而有知何庆之大宋故将仕郎守太子中舍致仕宋公及夫人夀昌县君江氏墓碣铭公讳某字某其先江南宰相齐丘之族遭乱播迁自洪州南昌家建州建阳曽祖某祖某以是无闻焉父某读书客死太平州公少时亦不显既而有子曰咸字贯之受位扵朝例以公爲大理评事歴衞尉大理寺丞太子中舍致仕年八十一夫人江氏江南翰林学士文蔚之曽孙本朝职方员外郎翘之孙汝州龙兴县主簿湜之子累封长安夀昌县君年八十庆暦八年冬十二月壬午卒越八日已丑又有公之䘮皇祐元年秋九月已酉合葬于所居壕南从先茔也公逮事祖父母䏻致其孝以寡兄弟其母程氏笃爱之欲无去其家故不使宦学然性憙事鄊之儒衣冠者多与之交见人子孙孝弟学文不啻出诸已有良𥿄笔必往遗之夫人善言语有识扵家内外靡不规正而姻族信之前失数子乃谓公曰积善余庆今生子不育无乃父母有所阙欤姑自修而巳用是时异夣而生贯之总角好书不同群儿夫人曰此子必兴宋氏吾叔父知南劒州可使从之学矣则司勲郎中名拯者也不数年而贯之大成应举得官由州县至常参皆补东南以便侍养公老而静胜日扵官舍焚香诵佛书有佳山水未始出逰迹其所为亦足以逺嫌疑非苟然也夫人雅知子初贯之知尤溪在上位者尝以憾故使爪牙吏求贯之之私将传扵法及知琼州亦如之闻者鲜不忧而夫人谂公吾儿志大且㢘决无私事为人所得不足忧也巳而果然耄年俱不病自知将死教令妇子亹亹如平常鄊人异之三男贯之为屯田员外郎有文章年逾五十学问不倦书非圣人作一切锄去不问至于为吏亦多见称此其功名未易知次曰某颇儁才蚤死曰某䏻治生得其母心二女嫁李氏饶氏觏辱贯之㳺而不获拜其亲扵葬又不克㑹今贯之乃来求文谨次所闻而属之铭曰夀考人之愿而夫妇偕老有嗣家之幸而其子知道四者得之固巳足矣又申之以官邑之号苟为不善之人安䏻到此㢤宋故朝奉郎尚书都官员外郎上骑都尉赐绯鱼袋陈公墓碣铭南城治之右麻姑山前左麻源东南其地曰某是惟邑人陈公之墓公讳某字某天圣五年进士及第歴郴宁洪州推官五迁为都官员外郎知宜春临川贵溪丰城县年六十有三而终实至和元年公少好学以其才有鄊曲誉性重慎不易出言视之若无白黒及逢其人则亹亹是非必中与人交外澹泊然其义分虽白首如初在官文理坚着㒺有罅兆其所持操亦不可夺郴有土茶既贡而儥其余公言其贼民转运使以闻及其贡者皆免洪有乆狱逮证不巳公与守争守怒而起终以公为䏻遂举之临川民有以庶弟为异姓者买吏得直莫克为辨公召语之不刑而服其行事多此类故在幕职时举者十有七入张伯起吴安道苏仪甫赵叔平皆世名臣居家孝友亲既没十年与其弟某居无间言若亲若故或旁以生要之言行一有绳凖鄊人畏之晚憙吟咏乆而益工不善饮酒发懐散忧必以诗其存者若干首将老于山林未及言而疾作哀㢤葬礼有碣宜为之铭其系世则志诸圹铭曰楚之东兮吴之西山雄石俊兮旴之湄公将退兮隐扵诗辔鸾鹄兮裼兰芝志不就兮以䘮归曰天与命兮窈难知千万年兮识者谁公之羙句其传之宋故朝奉郎尚书都官员外郎上骑都尉赐绯鱼袋陈公墓志铭公讳某字某建昌南城人进士及第为郴州军事推官罢得宁州未行以塩鐡判官举监海州洛要塲遭母忧复常权洪州观察推官除大理寺丞知袁州宜春移雅州卢山父老改抚州临川除殿中丞又以忧觧既而知信州贵溪除太常博士明堂礼毕迁屯田员外郎替知洪州丰城除都官员外郎至和元年二月乙卯卒年六十三以其柩归明年及此月某甲子葬于某鄊某里某地名曽王父某王父某不仕父某赠某官母周氏某县君妻黄氏某县君长男某广文生再就礼部试次某不应举次某一举下第死于京师女嫁黄某范某黄某铭曰官六品非贱年六十非夭生而鲜悔后有绍左神右仙维宅兆天之福公夫岂少直讲李先生文集卷之三十终直讲李先生文集卷之三十一墓碑陈府君夫人聂氏墓志铭府君讳某字某世籍南城曽王父某王父某父某皆不仕予六七岁时在山中有人从外氏所来言从毋之夫病且死其弟以股肉食不起既而事寡嫂有礼族姻善之及予长审知其人乃府君也景祐三年秋八月府君年五十三卒其冬十二月可封鄊安乐里源潭之阳后十八年至和甲午夏四月夫人聂氏年七十四卒明年春某月于其墓东南隅孤来求铭敢不聴吾邑陈氏为富家而幅之以善于今四五世智不以驾愚力不以鉏弱官无讼牒狱无系人入埸屋得禄位者磊磊相望而府君以孝悌䖏其间喻子教孙蚤间暮燕以终其身不亦羙㢤夫人之曽祖某祖某父某亦不仕为人母者五十年主家事者三十年旁礼娣姒下法子妇俭故不乏用慈故不失恩属纩之日门内百口又何盛也生八男执䘮者五人曰某其人和䏻友群弟曰某善读经书作词赋郡荐新人尝为之首曰某曰某曰某服产业一女嫁黄氏逊之子曰陟进士及第𥘉为邵武尉铭曰管仲有言仓廪实知礼节衣食足知荣辱今之愚者阶其富以趍犴狱陈氏之良鄊所瞩君之夫妇全而复积善有庆兮后昆百禄进士傅君墓表亡友传君代言字某生同鄊长同学心纯行㓗而外不亢激见人善卑之若臣仆闻人过弗敢言其在巳则改不待顷故在家而和与衆无蔕芥好学有辞以进士得试于墀下两举不利归而寝疾以书请觏愿一言庶乎不泯没病革矣书字㡬不成犹拳拳俟报而后死哀㢤其意何邪时年四十五庆暦甲申秋七月也后二年正月葬君家世善良曽祖某祖某未尝筮仕父某在祥符以前用辞赋着称不遇而死皆曰在后人至君又无禄识者益怜之娶邓氏生二男某某然未有立巳其兄某使人来吿廼表其墓曰荘周论天曰自然吾以为妄言至于仁者夭鄙者夀祸福之来荒忽而不可䆒然后知周之言为不谬呜唿吾友不幸而堂有老室有幼不然则大彭殇子亦何足道㢤陈伯英墓表吾尝铭陈君仲温之以行髙故谱叙甚详其子汉公字伯英后十二年而死又从而表之噫逝者如斯徒使吾文不施于乐歌舞蹈而施扵墟墓间也伯英少从吾㳺俊健有智数颇多䏻应进士举不售因放失绳墨衆非之终克自反扵亲勤扵家俭扵人恭摩垢出光清议始变年四十得疾不治哀㢤妻聂氏有五男其三向成人曰汝羲汝士汝臣女许嫁邓润甫廖庭圭幼者二人其弟次公次山皆有学行庶㡬大其门噫天人果通邪善积必有庆不然未可知辞曰山可尘谷可堙谓余非妄人者无亵伯英之坟䖏士饶君墓表饶君讳某字彭年世占南城盖予同鄊曽祖某祖某父某皆不仕君耦周氏生男景先见先女嫁陈某李某吴某桂某其齿六十有四死里中之金湾后一年实庆暦七年景先砻石以待我故书其墓曰吾邑絶大江数百里与闽粤为腹背土地衍沃宜稻桑麻无大水旱飞蝗所不至故其人足衣食俗椎少机不肄文法为狱讼事吏恶政苛鏖之百端卒无敢言以丰富之资加自重惜而居之名山水之间花草禽鱼日变时异使人见之心窍恢恢欲追骚人校江山丑好然则诸父兄行有不为禄仕而撙礼义探儒雅者固其宜彭年性温厚力治生以逺不足其余唯务为诗与学者更倡和争锱铢亹亹不倦二子幼读书不使叅外事故景先以其文再试于礼部见先亦嗜学多艺其壻陈吴桂皆应进士举由此观之抑好善之效晚节自除塟地筑室其旁以待賔客为观游歌琴赋酒不觉老至自嚣尘䖏闻其所为有足喜者往时相见领髪未素今兹复来墓草巳宿弔伤云霞嗟叹栢竹掲之墓门千载可读医博士周君墓表周君讳某字某鼎州桃源人以医来建昌为博士年七十有一皇祐二年夏六月卒冬十有一月塟其孤播摠来求表之辞曰君之至是邦吾时未生及吾成人与之往还尚二十余年其容体昂昂口辩多所䟦履凡荆楚问三川物象屈原宋玉尝称道者往往记忆上下巫崃见神女事迹言之铿铿可聴善饮酒要之坐花草醉倒歌舞不以年长辞趣为和同然未始以气下扵物用医药交有位虽甚亲比亦无所私谒吾以此知其人吾母曽病急不䏻言衆医缩颈遯去唯君视之曰不死治数日起之吾以此知其艺命不谓短家不谓贫其教有义其嗣有人龙池之东负山为坟后来弗知信在斯文前进士廖君墓表君讳夷清字礼卿南劒州将乐县人曽祖居素仕南唐以刚直见忌由校书郎二十年裁得大理司直建隆而后禀命我朝遂课其功累迁至琼林光庆使检校太保判三司骤諌后主不聴闭门却食服朝衣冠立死井中巳而得大手书扵箧曰吾不忍见国破耳故文士徐锴弔之有三闾自投扵泳永罗浦伍相愿弃扵江流之句不数月而金陵降迄今鄊人有记其事者皆叩头称之祖仲符少有志气以词学名兄弟䕃补独不就及朝廷録忠臣后授汀州掾卒父知章亦秀士克世其家未及进而死君童子而孤力自树立笃学有才作诗赋尚俊壮其扵启事长调歌尢䏻动人性孝友常省其姑退必感泣谓人曰吾姑类先人其弟臣清得官而夭遗骸在唐州君时下第至江南闻之匍匐往收方大饥道遇刼吿以其故贼亦义之不害初举觧头好事者写其赋扵屏今犹未絶五试礼部皆不耦庆暦二年特奏名赐同三礼出身未免选没扵京师年四十八昭武李诰帅其友旧棺歛以归其冬十二月葬于建昌军南城县太平鄊凋水实君之徙居邑也娶邓氏生四男平噩可至一女嫁周翰夫人之死后君十二年扵其也平自为志平十二龄而无父崭崭自然出扵泥滓间以济其业聴髙眡逺有足嘉者群弟壹扵学问皆未易知积善之庆将在是㢤以石表未立捧其鄊先生屯田郎中李公之状来觏尝辱君㳺谨撮其要託辞左方曰太保之忠贯神炙天当时不省其諌后世不闻其贤非君之才而平之孝孰䏻因而传乎为人之子孙者其可不然乎李子髙墓表南城县东北逺百里吾髙祖之父家焉天圣中尝省松栢至扵子髙之室子髙业巳不仕有男冠卿生十三年习为歌诗教义谆谆无忝世儒后冠卿第进士试校秘书守临川主簿代归未㡬而孤来乞文曰惟先父好学笃善应举不得官治衣食业不䏻贪以取余醉吟山水间忘其老憙犇人之急里有争往往和觧之使不致狱讼衆亦爱恱用济不肖子于宦学未始有报而舍去忽焉愿得表其坟託以不腐姑取其谱而系之辞子髙讳乔年六十八庆暦四年四月庚子卒十一月乙酉考彦禨祖文遇曽祖捷皆布衣初娶卢氏生叔平叔良早死一女嫁饶赡继陈氏生冠卿其季汉卿辞曰生无失宜死何足悲有子而竒其后焉可知邪先夫人墓志有宋皇祐三年冬十有二月乙酉李氏之孤觏奉其母夫人柩塟于所居西先父府君墓东南隅实建昌军南城县鳯凰山之麓也夫人姓郑氏其先盖鄊大姓曽祖某祖某考某皆不仕夫人初有二男为无服殇既而生觏十四年而先君没是时家破贫甚屏居山中去城百里水田裁二三畒其余髙陆故常不食者夫人刚正有计筭募僮客烧薙耕耨与同其利昼阅农事夜治女功斥卖所作以佐财用蚕月盖未尝寝勤苦竭尽以免冻馁而觏也得出㳺求师友不为家事罔其心用卒业为成人不然蕞尔小子为佣保为负贩供养犹不足何暇孳孳学问间邪复还旧居娶妇有孙如平人家夫人滋不倦门内细碎觏尚未及知庆暦中应科目罢归廼自念亲老矣而数弃去舟江湖客京国以为之忧抑又穷空无以备甘脆非人子所宜因决不求仕进忍耻业衣食庶乎终养无有憾焉既八九年而智浅力少不克如志夫人性多设施好义而信人祭祀賔客婚姻之礼不以贫故略之闻人缓急来有求者应之唯恐不逮衣服在身者必假饮食在前者必辍况扵泉谷固无吝心由此困乏百计不效夫人亦厌之觏惟易穷则变变则通所识公卿大夫多矣苟扶吾亲往乞食焉尚可以济廼用此言告之夫人喜曰是吾心也幸而离鄊非但谋食而巳且使杂人不到吾目前则烦恼自少况汝幼学巳而不进吾与汝俱西亦将有知汝者吾孙又渐长彼多英俊㳺闻见当逺大也谋之未集而及大故疾病犹数数问行期呜唿夫人卒在塟前二百七旬有八日实其年春二月丁未夀六十有九后先君没二十九年先君尝学不应举以教其子作诗赋亦乐施恵尤直信生平无所争不识州县廷终以不得意死年四十三呜唿觏何人㢤有心不明有力不强父巳不待养天幸有母而方施施进不䏻为禄仕退不䏻求财利以足其欲使之顦顇晚廼悔之未及行而祸作矣呜唿觏何人㢤天鬼不诛王法不治犹有靣目以视息世间复何人㢤诚惧乏祀不自引决敢因㐮事刻石以记其罪抑为事亲者戒呜唿哀㢤亡室墓志亡室陈氏不知其先所自来今为南城人曽祖某祖某世大姓父某弱冠夫妇同时死唯是女生五年养于伯父某又十一年而嫁嫁十七年而卒扵戯吾家破乆及觏好自树立与世不谐日益戹穷陈氏䖏之罔不宁虽晨夕费犹或巳出斥粧栉卖之单尽执劳辱殆与臧获等时复寒饥不可忍终无一言族亲期㑹恶衣以往叅锦文珠象之间而不耻事姑瞻相颜色惟先意之为吾母固爱之觏行四方未尝与谋亦不敢问在家有所啬独居常数月然不见怨望卑柔静正亡世俗妇女之态讫不得报以死悲㢤长女许嫁陈某一男参鲁仅毁齿中女五岁其少未免懐姑老䘮妇子幼失母号咷之声簎耳酸骨校善恶则尤人论祸福则怨天复何言邪复何言邪龟告吉日用于城东二十有五里望州岭之隂且刻石以识其墓于时岁在丁亥大宋庆暦七年亡女墓铭李觏之长女嫁为陈汝翼妻年二十六死其父伤之不䏻巳乃铭于墓曰巧以慧兮慎言语之汝家兮畏如䑕人生皆乐汝独苦命之薄耶抑吾故汝来何为何以去墓无子孙乆谁护后人知汝吾之女幸掩汝骨无汝露邓公仪伤辞亡友公仪名立姓邓氏举进士年三十二以死呜唿公仪生数岁秀异不群诸儿善记诵闻扵鄊长而学成为文辞谨声律主故实读之温温可爱性贤深扵事理其道虽不着之䇿牍为训具顾其身所履颇多矣事父母孝谨抚其弟爱而有法㢘不至狷俭不至菲气坚正服义疾恶人不得巳而与居未尝安若据棘芒也厌浮屠说斥巫祝邪媚逺之不使污其门其意与予正同然予时有所避闭不出诸口公仪见事如不可忍虽在亲戚多引绳墨弹直故予犹惮之也早苦气逆药之且平俄而执父䘮哀甚疾作不可治矣是以死呜唿予自始学善之志合道一居甚驩衆不是吾行而公仪是之衆不聴吾言而公仪聴之乐未始不与共也忧未始不与谋也他虽甚厚弗之若也冤㢤失之矣复何言也公仪死前百余日予将西㳺告之别时公仪病矣犹未知果至是也姑勉焉而去及其归也而公仪塟矣不见其死友之不终也不铭其羙文之不公也吁墓之草再黄矣是皆弗可得而悔也徒伤之以辞云落落其实兮韡韡其华晣晣其鄊兮嗈嗈其家出䖏黙语兮礼而弗邪璞乎君子兮孰訾其瑕学优而仕兮维人之欲自巇而坦兮始圜其毂志愈张兮疾愈蹙老爱弱慕兮嗷嗷其哭呜唿岂人不好善兮鬼之求不用于明兮用于幽不然何时未之知而命夺之善不获福兮惟祸之随巳焉㢤鸟之飞兮只其翼航之中流兮桨斯溺吾友之舍我兮不我力行焭焭兮将焉得自我不见兮再易其正心烦忧兮曷月而宁桂而酒兮以写我诚路漫漫兮莫造其茔荘周之云兮息以死而劳以生斯言之信兮子无恨情吾道之不病兮吾文之行千秋之下兮庶存子名白石暹师塔铭佛法之行扵中国岂不雄健不校矣㢤天之生民靡不有事贤者效志愚者效力以有贸亡孳孳蚤夜而鲜䏻得志唯佛之徒去离逺甚安乐无筭王臣所妪覆士女所合凑生则得其奉没则得其归而况人材有以超类者惟其心之所之而巳噫佛之法岂不雄健不校矣㢤今吾见恵暹师其人材超类者乎师南丰章氏子生十三年出家礼白石居壸长老诵法华经祥符中以恩得度壸既化去其住者恵通恵徳而师继焉师有计虑䏻施为自通徳住时巳主院事殆今无旷性㓗特耻交凡俗积四十年不践城市颇憙萹籍咏古人诗以对賔客吾少居山中尝与往来庆暦五年复抵其居因告我以年老治送终之具院西有官隙地且买之以归骨焉惧乆沦㓕无以旌识幸我之米请文以信之吾既善师之行又叹佛之徒䏻优㳺以卒也如此廼授之铭曰生也何来死也何归神形一离曷封树爲土石峩峩松槚差差惟门弟子是瞻是依直讲李先生文集卷之三十一终直讲李先生文集卷之三十二常语上或曰仲尼之徒无道桓文之事者吾子何爲曰衣裳之㑹十有一春秋也非仲尼脩乎木瓜衞风也非仲尼删乎正而不谲鲁论语也非仲尼言乎仲尼亟言之其徒虽不道无歉也呜唿覇者岂易与㢤使齐桓䏻有终管仲䏻不侈则文王太公何恧焉诗曰采薱采菲无以下体盖圣人之意也或问伊尹废太甲有诸曰是何言欤君何可废也古者君薨百官総已以聴扵冡宰三年成汤既没二十五月中伊尹之知政太甲之居忧固其常也不宫扵亳而宫扵桐近先王墓使其思念名之曰放儆之之至也故三祀十有二月朔伊尹以冕服奉嗣王归于亳二十六月而即吉也则太甲之为君何尝一日废矣㢤或曰然则霍光废昌邑王非欤曰霍光之罪㓕族晚矣知之不明行之不慎视君如玩物去取在诸掌董卓效之东京桓温用之江左宋齐以下覆车方轨职光之罪也敢问为光者宜如何曰皇曽孙髙材好学而光不知王贺放从而光不察既委质而臣事之矣庸可悔乎衞灵公之无道也有仲叔圉祝鮀王孙贾而不亡昌邑群臣有王吉龚遂忠直人也吉諌㳺猎而贺加礼遂捽大奴善属衞士长行法而贺不禁贺之资朴犹可为也况大将军秉天下权其谗䛕者举放逐之如吉遂者使居左右若夫汉廷固多士矣岂无辅弼之益㢤受皇帝玺绶二十七日而觧之何其暴也贺之言曰天子有争臣七人虽无道不失天下光而学也慙恨死矣或曰伊尹放太甲而天下厌然周公屏成王而国有流言何也曰周公武王弟也有次立之势管蔡其至亲也易以生怨以怨济疑理固然也敢问太甲不䏻终允徳成王不见金縢之书则伊周柰何曰太甲贤也不得不改成王亦贤也不得不悟太甲成王果不贤耶则汤武不以託伊周伊周亦不受之扵汤武或曰知人盖未易也周公不知管蔡安知成王曰事有小有大有缓有急监武庚之国其任人也常事也天下之政多矣譬诸日月犹有所不照夫以新造之周而谋嗣焉其用心奚若尧不知四㓙可也至于丹朱其有不知者乎徐羡之传亮谢晦废宋少帝立文帝亮迎大驾扵江陵道路赋诗有悔惧之辞巳而果诛夫三子者有功扵文也何疾之爲曰疾之必也由其悲号呜咽而后悔惧亮见事迟耳女之贼其夫而私扵我者其可以纳之室乎是亦将贼我也宋文岂不谋其身不尔则爲后嗣也汉宣帝始立谒见髙庙大将军光骖乗上内严惮之若有芒刺在背故曰威震主者不畜霍氏之祸萌扵骖乗也成济刺杀髙贵鄊公司马文王闻之自投扵地乃收济家属付廷尉夫弑逆非文王意耶曰弑逆之名何可当也有其意者必假手扵人而归罪焉养犬者固欲其御人也客来而伤则击犬慙扵客不得不有说也为大恶而得大利既外扵人伦矣况父母妻子狼籍都市者乎智矣㢤五僧辩也其对湘东王曰平贼之谋臣为巳任成济之事请别举人孰谓汉孝文恭俭而巳乎其有帝王之材者也知权者也周勃诛诸吕迎立之即日入未央宫夜拜宋昌为卫将军领南北军张武为郎中令行殿中然后坐前殿勃之掌握巳无物矣许勃归相印既又使率列侯就国何其决也或曰孝宣之初曷不然曰势未可也宣为庶人依许史而巳不若文之有代资也汉廷诸臣未始相识谁可与言㢤既踰年矣而光稽首归政不因此谢之顾谦譲委任焉过也幸光速死不尔殆㢤敢问光虽无术其志忠矣抑可疑乎曰使光未死而隂妻之语泄则将何为权乎权君所以废兴国所以存亡戒之戒之一失之而不可复也惟至明然后可以权与人惟至忠然后䏻以权归上敢问何谓也曰大权在已大祸随之夫其用事日乆刑人之父杀人之兄绌削人之爵位者多矣言而弗聴求而弗得者又多矣怨者㡬人邪怒者㡬人邪我一日而去其权则彼无动邪譬诸骑虎下则死矣富贵尚不足惜其如我身何其如我家何舍隆盛而就夷㓕人情之所难其附离者又欲尺寸功则斯人也䏻不异虑邪魏武有言曰不得慕虚名而䖏实祸信矣其惟君子无求生以害仁者斯可谓至忠也巳矣或曰古之至忠者谁欤曰其皇甫嵩朱儁乎平黄巾威震天下梁衍说之而不肯从陶谦推之而不肯应闻命驰走就拘朝廷其忠不可及也敢问不有郭子仪者乎曰子仪可人也然唐室虽衰人心未去程鱼虽巧言肃代犹出命君命而违不反则叛矣反叛之名中人惮诸况子仪乎嵩儁则不然董卓李傕之猖狂献帝虽在无献帝矣因兵威乗衆欲以伐其罪孰不曰宜也彼以君命来遂不敢拒哀㢤二臣之心吾尝为之痛哭矣或曰范曅评嵩儁以为舍格天之大业蹈匹夫之小谅卒狼狈虎口为智士笑何如曰申生不敢爱其死使天下知有父也嵩儁狼狈虎口使天下知有君也人以君命召我我以矫诏拒之其非矫者亦足以为之辞矣夫除君侧之恶恶殛而君兴可也不幸投䑕而器䘮焉安得靣目见天下㢤是二臣者所以自归扵䧟穽也彼范曅弒君贼也宜乎其笑之矣直讲李先生文集卷之三十二终直讲李先生文集卷之三十三常语中晋明之明王导之忠其至矣乎或曰元帝固任导矣曰否王敦𥘉反导不足疑也而元帝疑之王敦再举导乃可疑也而明帝不疑夫敦不以君爲君其肯以导爲君导既宰相矣借令敦捷又何求焉在他人犹可无异志况导之爲腹心乎而刘隗用事导见踈逺且欲悉诛王氏当导之率昆弟子姪毎旦诣台待罪也唿周顗以百口累之而不应也伤㢤唯恐其不免耳再举则不然爲导者盍惩前事有不自安之心爲明帝者盍以前事疑之无委任之理而导诈哭敦使衆有奋志帝属导节使都督诸军君臣之间若合符契遂平大难以济中兴非至明至忠其孰䏻㢤或问阎纉讼愍懐太子之枉皇太孙立复上䟽焉夫以惠帝愚贾后贼安䏻聴言徒触死耳纉奚为㢤曰上聴言人谁不敢言佳㢤纉也是难䏻也岂一时之言万世之言也惠帝虽愚万世当不愚贾后虽贼万世当无贼其言欲使着令诸有废兴仓卒东宫兵马皆得輙严湏録诣殿前面受口诏然后为信听其臣子得如邴吉距诏书周昌不遣王田叔孟舒隐亲左右所以固储副安后嗣诚㢤人主有喜怒宫掖多姦诈怒觧而后悔诈行而后觉无及矣如纉之言万安计也呜唿学者之忽也吾与士大夫接三十年矣未尝有齿牙纉者也汉髙帝使陈平乗驰传载周勃代樊哙将曰平至军中即斩哙头二人计曰樊哙帝之故人功多又吕后弟吕须夫有亲且贵帝以忿怒故欲斩之即怒后悔宁囚而致上令上自诛之哙受诏即载槛车诣长安至则髙帝巳崩吕后释哙或曰平畏吕后而巳矣曰不若是则髙帝以譛杀功臣吕后怒亦且报平勃平勃死则诸吕强又谁制矣㢤髙帝之不枉樊哙吕氏之不害平勃平勃得以诛诸吕安刘氏由燕之谋也不亦善乎或曰刘隗其亮直者欤曰败中宗者此人也汉兴至于孝景庶且富矣错以天下压山东卒动七国横尸东市中宗资王氏以有江左其强固宜帝不以术縻之隗方翾翾执刀笔以裁其末力不任兵而假镇以亢斯足以速祸而巳矣鲁昭公不忍季氏薨于干侯晋元帝不忍王敦忧愤告谢子家驹諌而刘隗劝焉隗之罪着矣帝终不悟雪涕而遣之闇㢤孔子恶称人之恶者子贡恶讦以爲直者夫有口才又有文法以羽翼之而忘忠恕何所不逮也其甚者干人骨肉不避父子时主以为忠识者以为贼国无衅焉则以自毙一有可为则危宗庙矣自毙者商鞅是也刑太子传黥太子师惠王既立身裂车下危宗庙者江充是也太子家使行驰道中充以属吏谢之不聴阶为巫蛊杀戾于湖武帝始以充忠直奉法不阿所言中意终则作思子宫归来望思之㙜鸣唿噬脐也巳或问泉鸠里加兵刃扵戾太子者初为北地太守后族何变之暴也以为罪邪何以赏以为功邪何以诛赏之是邪诛之是邪曰理必然也夫骨肉之恩本诸天也怒有已时而爱无巳怒而欲杀则杀者功爱而不可得见则杀者罪矣夫岂不知杀之之由我也内无以慰其心外无以慰人心故归咎云尓文帝逮诸县传淮南王不发封餽侍者皆弃市彼辎车封谁敢发邪非其人之罪也借其死以谢天下也小人因人喜怒以贪功而不度深浅祸其至矣故齐王自杀而主父偃族㓕鱼复侯不得还阙而萧顺之忧卒圣人作议亲之辟公族三宥所以养恩而小人间之亦不知量矣知其说者其田千秋乎其爰盎乎直讲李先生文集卷之三十三终直讲李先生文集卷之三十四常语下或问自汉迄唐孰王孰覇曰天子也安得覇㢤皇帝王覇者其人之号非其道之目也自王以上天子号也惟其所自称耳帝亦称皇书曰皇帝清问下民是也王亦称帝易曰帝乙归妺是也如其优劣之云则文王武王劣扵帝乙者乎覇诸侯号也覇之为言伯也所以长诸侯也岂天子之所得为㢤道有粹有駮其人之号不可以易之也世俗见古之王者粹则诸侯而粹者亦曰行王道见古之覇者駮则天子而駮者亦曰行覇道悖矣宣帝言汉家制度本以覇王道杂之由此也人固有父为士子为农者矣谓天下之士者曰行父道谓天下之农者曰行子道可乎父虽为农不失其为父也子虽为士不失其为子也世俗之言王覇者亦犹是矣若夫所谓父道则有之矣慈也所谓子道则有之矣孝也所谓王道则有之矣安天下也所谓覇道则有之矣尊京师也非粹与駮之谓也或曰诗人以后稷先公致王业之艰难其非诸侯矣乎曰武王既得天下诗人迹其世世脩徳始于后稷公刘以至于太王王季文王故云尔也当商之未䘮谁有此言乎如使纣䏻悔过武王不得天下则文王之为西伯覇之盛者而巳矣西伯覇而粹桓文覇而駮者也三代王而粹汉唐王而駮者也或曰祭法共工氏之覇九州说者以无録而王谓之覇在太昊炎帝之间然则覇非天子者乎曰说者之过也项籍亦尝覇九州矣在秦汉之间矣尊懐王为义帝分天下以王诸侯自立为西楚伯王非覇九州而何也然谓籍曰天子可乎彼共工氏盖籍之类也敢问阳尊义帝俄自杀之亦足以为覇乎曰谓其号也不言其道也或曰文王受命称王有诸曰否不得巳而伐纣可也纣犹未伐功未加扵民而遽自立以昭其私焉孰谓文王乃尓武王举兵建大号追考虞芮讼息之年以为受命之始故曰惟九年大统未集十有三年春大㑹于盟津非西伯实改元也文王世子西方有九国焉君王其终抚诸后人追为之辞非西伯实称王也大传牧之野武王之大事也既事而退追王太王亶父王季歴文王昌是也康成取纬候以乱之过矣或问鲁用王礼何如曰成王以周公勲劳命鲁公世世祀周公以天子之礼乐周公尊矣故祢文王郊后稷皆倣王礼而不备焉周公而上王礼可也鲁颂曰皇皇后帝皇祖后稷享以骍牺是飨是宜降福既多安有非礼而颂之云乎周公而下则僣矣隐五年九月考仲子之宫初献六羽公问扵衆仲始用诸侯礼也或曰地方七百里有诸曰信也然则孟子何言乎俭扵百里也曰閟宫颂僖公复周公之宇而曰公车千乗朱英緑縢千乗之地方三百一十六里有畸山陵林麓川泽沟渎城郭宫室涂巷不与焉其何俭扵百里也世俗疑周官五百里以其大也是亦不思耳矣诸侯之扵天子非若敌国然也大国贡半次国三之一小国四之一诸侯有其地天子食其税譬之一郡而巳矣鲁七百里开方之而四十九殆半王畿也今之大郡不有半京畿者乎或曰纣囚文王七年诸侯皆从之囚纣扵是乎惧而归之有诸曰纣以崇侯譛囚西伯谓其得衆也诸侯又从之囚其疑胶矣彼诸侯之力足以胜纣邪盟津之㑹者八百武王犹退师当此时也固未足以胜纣矣力不足而从之囚徒使其疑且怒耳纣䏻脯鬼侯而不能杀西伯邪是好事者之语也若夫三子献寳则有之矣然则圣人以赂免邪曰狄人侵邠太王以皮币犬马珠玉事之矣文王曷不可况三子者之爱其君邪君亲之难何所不为也或曰文王献洛西之地赤壤之田请纣除炮烙之刑有诸曰以炮烙为是邪非邪是则不可以除之矣非而请除之则发纣之恶也卖恩扵民也羑里之囚既免又激怒之岂人情邪彼惟恐昭昭之不晦圭角之不刓也易曰内文明而外柔顺以蒙大难文王以之其斯之谓矣或曰汤文王虽爲二伯其国不出百里也曰唐之刺史有一州耳其领节度观察则连十数州有之矣彼中分天下而治之威权所及百里而巳乎后虽三分有二其益者未多也敢问汤崩太丁未立外丙二年仲壬四年则是太甲不继汤也曰书序成汤既没太甲元年不言仲壬也就令继仲壬爲人后者爲之子太甲固三年也或问圣人之道固不容杂也何吾子之不一也曰天地之中一物邪抑万物邪养人者不一物阙一则病矣圣人之道譬诸朝廷朝廷也者岂一种人㢤䖏之有礼故䏻一也女子在内男子在外贵者在上贱者在下亲者在先䟽者在后府史徒胥工贾牧圉各有攸居而不相乱也夫所以谓之一也他人之不一则阛阓耳终日纷纷而无有定次也夫所以谓之杂也世俗患其杂则拘扵一是欲以一物养天下之人也白而不受采则人皆缟素矣何足以观之㢤其归扵诸子而巳矣圣人无髙行何谓也曰圣人之行必以礼也礼则无髙矣夫其髙者出扵礼也异扵人也故䏻赫赫之如彼也孔子事亲无异称居䘮无异闻立朝无异节何也安礼也出于礼者非圣人也矫世者之为之也敢问圣人有过欤曰加我数年五十以学易可以无大过矣夫岂无过㢤或曰孔子谦也曰仲虺之羙成汤改过不吝岂成汤之谦也㢤世俗之说者则谓圣人无过颜子不二犹或为之辞徒使人君之耻过也而不欲闻之也三代之政可得而言欤曰民不知之也商因扵夏周因扵商损之益之未尝与衆忤也周公之制诸侯因旧国而大之百姓因旧田而广之天下得不和乎㢤世俗之说者必曰复古古未易复也商鞅之除井田非道也而民从之各自便也王莾之更王田近古也而民怨之夺其有也孔子曰愚而好自用贱而好自专生乎今之世反古之道如此者烖及其身者也孔子之为司寇也不闻其改法度也沈犹氏不敢朝饮其羊公慎氏出其妻慎溃氏踰境而徙鲁之粥牛马者不豫贾必蚤正以待之也世俗之说者不曰正其身徒嚣嚣以疾人之法度其亦非孔子之志也大㢤孔子吾何䏻称焉颜渊曰仰之弥髙鑚之弥坚瞻之在前忽焉在后仰之弥髙也则吾以为极星考之正之舍是则无四方矣鑚之弥坚也则吾以为磐石据之依之舍是则无安居矣瞻之在前忽焉在后也则吾以为鬼神生之歛之舍是则无庶物矣他人之道借曰善焉有之可也亡之可也夫子之道不可湏臾去也不闻之是无耳也不见之是无目也不言之是无口也不学之不思之是无心无精也尚可以为人乎㢤吾扵斯道夜而讽之矣昼而读之矣髪斑斑而不知其疲矣终没吾世而巳矣直讲李先生文集卷之三十四终直讲李先生文集卷之三十五古体后学南城左賛编辑三贤咏后学广昌何乔新校正鲁连誓蹈海夷齐甘采薇秦王不得帝周武终见非轻死议万乗强哉三布衣凡人欺贫贱贫贱岂易欺和苏着作麻姑十咏鲁公碑他人工字书羙好若妇女猗嗟颜太师赳赳丈夫武麻姑有遗碑岁月亦巳古硬笔可破石镌者疑虚语惊龙索雷鬪口唾天下雨怒虎突围出不畏千强弩有海珠易求有山玉易取唯恐此碑坏此书难再覩安得同寳镇收藏在天府自非大祭时莫教凡眼觑七星杉五行与万类有象皆在天如何彼杉树反更侔星躔予思古昔意欲媚兹山巅草木尚有斗人物谁非仙㘽培自何代衰老今多年大旱不减翠渉春无益鲜生当好世界过尽闲云烟房心欲布政柱石安可捐炼丹井丹灶久巳毁井泉空独存此地非常地今人非昔人我愿刀圭药轻举朝明宸一言洗天日万物㱕阳春群仙谁嫉妬使我身漂沦俯视废井水欲饮碍荆榛徘徊片云下泣涕霑衣巾少壮㡬何时且醉樽中醇玳瑁石前有县大夫取此石为噐嚣然夸谓予材与工俱羙如何尔鄕人器用曽莫备无乃居荒陬俗鄙不喜事荅云此石坚攻磨动时岁官用钱出民民用钱出已出民官不知喜事诚可贵岀已乃伤财谁䏻不惜费大夫闻此言如有所忿戾今君倡是诗敢以报嘉恵秦人峯秦法虽甚苛秦吏若犹拙山林不数里俾尔逃得脱予观后世事政役火烈烈苟非为鬼神何计避覊绁圣皇今在御百事咸均节常披诏书意苦念生财竭谁䏻将顺者所望在贤哲无使峯中人笑我民屠裂流杯池幽居久不乐心死如湿灰闻言山有池仙客曽流杯披衫向西坐欲望无崇台何当命游宴尽聚不覊才顾恐狭隘地未足开吾懐仰手斸河汉决向天南来移舟复转岳壅遏成环廻横持北斗柄量尽酒星醅箕踞接下流一㰱空千罍八风助吟倡万怪供嘲谐醉来散髪卧蝇声视霆雷冷笑势利子茫茫尘土堆碧莲池碧莲何岁开我时不得见于今到池上只有红莲绽红莲非丑恶物以多为贱阿蛮虽解舞不见真妃靣虎跑泉虎跑本何为彼将对以臆有如大丈夫卓尔抱刚直盗泉既不饮譛人亦不食山中小禽兽何足劳捉搦勇气无所泄爪地成遗迹地神嘉乃诚水源如开辟寻常窃六畜夜傍人墙壁是与豺狼同闻此宜慙色丹霞洞山西十数里乃是丹霞洞直上穷云霓中寛入罂瓮红尘生不识明月手可捧人家千里庭泉源六月冻风雨气势恶草木精神竦灵物少形见仙官何职贡俗縁易厌倦世事足愁痛寄语松上鹤他年期一控葛仙坛仙翁犹在时坛上何设施仙翁一去后梦草空离离下士固大笑言者多不知嗟嗟天壤内共是枯鱼池获稲朝阳过山来下田犹露湿饷妇念儿啼逢人不敢立靑黄先后收断折伛偻拾鸟䑕满官仓于今又租入哀老妇里中一老妇行行啼路隅自悼未亡人暮年从二夫寡时十八九嫁时六十余昔日遗腹儿今兹垂白须子岂不欲飬母岂不懐居繇役及下户财尽无所输异籍幸可免嫁母乃良图牵车送出门急若盗贼驱儿孙孙有妇小大攀且唿回头与永诀欲死无刑诛我时闻此言为之长叹呜天民固有穷鳏寡实其徒仁政先四者着在孟轲书吾君务复古旦旦师黄虞赦书求节妇许与旌门闾繄尔愚妇人岂曰礼所拘蓬茨四十年不知形影孤州县莫䏻察诏㫖成徒虚而况赋役间群小所同趋姦欺至骨髓公利未锱铢良田岁岁卖存者唯莱污兄弟欲离散母子因变渝天地岂非大曽不容尔躯嗟嗟孝治王早晚䏻闻诸吾言又无位反𬒮空涟如寄懐三首鸟兽死有用羽角筋革齿辇輓入工师饰作军国器玉食白如瓠暝目巳腐秽生者不敢留埋藏与蝼蚁百年富贵身孰若鸟兽类唯有令名人终古如不死又根生但为松翼飞但为鳯王侯尚可䡖道义本来重痴儿似婢妾寸歩矜恩宠傍人忍笑时佯把衣祛弄又龊龊复龊龊浅谋同燕雀不思明日忧但取今日乐俗儒抱书卷未去眼中瞙谁将古人泪更为今人落避暑富贵责且重慙耻心如何贫贱事易了饱煖幸巳多大热火天下虚堂枕山阿㧞俗嫌人影考古分贤科潄冷齿双噤饮香颜半酡一跣或移日遇狂还自歌去就各有志彼此无相诃原宪岂甞病赐也徒来过喜雨人皆喜膏泽我独忧丰年岁㓙已贱粜年丰安得钱赋役忽惊骇仓廪甘弃捐铢铜苟可换富贾宁我怜归来官事了相弔柴门邉农夫未尽死谷价应常然王心幸仁圣分职当忠贤谓谷贱为羙咄咄无欺天送上官直失意多怨尤有谁䏻自知游人务乞丐之子唯求师成名在积善干禄先阙疑根本苟深固春风谅无私题昱师房三笑图高僧不岀院屏画三笑图客子倦游者欲去复踟蹰古人骨朽不可追今人相见如古时人间触事入吾笑何必门前有虎谿寄祖祕丞我本山田人好尚与衆异平生重交游所得国无㡬昨者应茂才西行觑朝羙时当庆暦𥘉选举实多士茫茫帝王州栖栖逺行子携钱赁破屋乞火蒸陈米鞍马到卽卖僮仆痴难使有时造公卿努力向廛市数歩则一歇长吁乃䏻起衣冠信质野言语欠婉媚阍人顾之笑将命见而避往往得所请跄跄向前跪何䏻剖懐抱浪自慕尊贵贵人如天神喘息生云气野夫等麋鹿刍豢非所兾㱕来坐空窻惆怅夕不睡尘埃满须鬓臭恶入口鼻业已辞吾亲中道岂可废僶俛待报闻愁忧遂经岁二年正月晦闲房适假寐有奴来啄门手披择之刺承命惊下牀赤脚误穿履从来未识靣只是闻髙第名显宦且逹见我当何爲再拜请就席熟视知可畏昻昻貌甚古崖石掀氛翳浑浑气甚和璞玉无芒锐髙谈贯先哲雅意在兹世昔人相遇间一言犹合契今吾于择之宁假再三计自此习往还中心蔑疑贰如热息广厦如饥享盛馈君授南康守舟维蔡河涘我馆汴之隂前去路则迩时时结帽带踽踽寻英轨衆人娇绮罗相对纫兰芷朱絃自三叹笑杀彼郑卫王命有期日都门一反𬒮君行剧鸿轩我䖏近匏系旷日及孟秋皇慈始収试崇崇九门开窈窈三舘祕主司隔帘帷欲望不可跂中贵当枨闑蒐索徧靴底唿名授之坐败席铺冷地徤儿直我前武怒足防备少小学贤䏻谓可当賔礼一朝在槛阱两目但眙捉笔析所问移时数千字读书取大者纎悉或靡记炙背虽自竒宁当至尊意龙马腾天衢驽骀合羞死量才与揣命坦荡更何事振衣託㱕舟河流迅弧矢淮清江且平踰月在枕几及过庐山南闻君𥘉布治船樯旣入岸马首巳来暨迎我到府署相见共欣喜嫩橘摘千苞肥鱼斫千尾萧晨彻骨淸佳境邀人醉髙㑹虽暂欢故园当速至草草成别愁悠悠渡湖水是时东方曙俄然北风厉阳乌畏威逃江神以儒戯气象斗不同波涛大可悸长㠶张欲裂孤舟荡无倚或从玉井出或自银山坠篙工歛手立脉脉无穷泪从者闭目坐嗟嗟不敢视我时抚牀歌分作长江鬼所恨生劬劳不孝而巳矣祸福果无妄险难行可弭脱身得平康引领望鄊里厥后过挟日幸得见维入门何怡怡馔具有甘㫖稚女䏻纫针骄儿徧生齿芟除闲草莱䟽通旧沼沚君庐可终焉生计由此始郡守方仁贤学宫盛脩理踵门致勤恪命我论经艺麻衣何纷纷郷人子若弟不唯务章句所欲兴礼义施为有本末动静有纲纪蚤与鸡同觉夜与月相值孶孳忘饮食在文史时附南康书或逢北来使尺素虽满前话言难到耳殆及三年冬闻君受朝寄名称按刑狱势可平冤滞故人渐大任贱子差自慰轩车日已逺翰墨益难致薄命良可伤降灾浑未巳是年之季冬举家纒疫疠老母尚委顿㣲躯盖蝼蚁形骸非我有魂魄与心离权柄在鬼物功力非服饵晓突谁䏻炊午关犹未启荏苒再周月幸㑹天不弃春风动枯藁甘雨浇根柢行行夏交秋吉微凶不替髙堂何戚戚疾病日攅萃一夕脾臓间发泄不复止诘朝问无言目瞑口齿闭号呶诸儿孙杂沓大鼎沸嗟哉当彼时诚恐弗可讳医师相急热巫觋两经纬药草极酸辛法术殚怪诡薄暮乃复苏踰旬仅知味方兹恋庭闱旋已对狱吏试言其所由内省亦无媿有人同州闾发迹自徒隷窃𬒳儒衣裳曽亡小材技突如㳺京邑欲以干明叡朝家焉可欺覊旅谋自济乃造黄纸书便取靑𫀆衣乘舩㱕南方歛板谒当位自言章奏竒因借宦官势诏文降自中宰府不预议旣云䏻占天且曰善兴利江淮一经过郡府十不啻到䖏争逢迎莫䏻思䖏置转运苦爱竒得之如国器故使按坑冶庶可展才智小人靡忖度假宠愈放肆行符索吏卒圈印发传逓阎闾望尘拜州县从风靡遮道结缯綵铺筵塞珠翠车骑前后呵给使数百指何者为典刑独自夸瓜觜在昔秦无人绕朝赠之箠繄我非聋瞽碌碌宁不耻作书贻諌官姦诈患不细有诏令逮捕按验取真伪是夫知计穷诬我以罪戾上官犹眩惑凖例皆拘系幽幽圄犴中愤愤争竞里周旋二十日乃克见巧敝画地尚不入丛棘曷可寘惟兹谢吾母㡬不全髪体教道亦难行凡庸岂同志吁哉养英才徒以钓积毁箧书㱕敝庐庠门任芜秽去年仲夏后盛暑若火炽郊园有余爽𬞞果聊可嗜时复观田畴毕力奉耘耔人生但饱暖此外皆淫侈思君非一日欲去无双翅俄闻迁黄州又说丁䘮制古来圣与贤谁不遭丑诋蜀日骇狗犬夏鼎愁魑魅人夀有短长孝子谩忧思㓕性经所贬节哀礼为是矧夫王佐才简在唐虞际扬名以显亲报徳岂不韪加饭苟如愿苍生犹有恃适时匪我长不朽乃所拟道义果弗充富贵反爲累回宪本无官桀纣焉得此俗子但相非吾心巳居易近者游葛陂念君在衰枲作诗布幽懐读之勿嗤鄙名男曰参鲁以诗喻之孔门有高弟曽子以孝着求诸圣人言尚曰参也鲁才敏谁不愿顾恐难荷负苟无徳将之何盗于父母昔如呉起者善兵亚孙武啮臂㳺诸侯亲䘮哀不举杨彪有子脩器䏻颇可取一旦以罪诛䑛犊徒虚语吾生本薄祐略无兄弟助及汝又一身不絶如线缕祖母唯汝爱无异所生乳宁止託祭祀亦欲兴门戸伎俩勿求名适时乃有𥙷计虑勿尚巧合义乃可䖏持重尚寡过摧刚庶无惧内以保家族外以扬名誉髙山在所仰今人岂殊古参鲁爲汝名其字曰孝孺女色无定羙赠卿材女色无定羙宠至羙则多士才无定称用显称巳过长安小家子粲粲秋池荷性慧不觉耻母怜不加诃出戸一囊麝见人双眼波情动笑难止语娇音屡讹都人口如沸观者踵相摩因縁幸充选恩泽成偏颇少费万金珠一唿千绮罗佯愁惨白日勐唾倾天河东邻有贤女春緑涵脩蛾花艶不裁翦玉光无切磋自小固闻礼藏头岂知他亲戚尚未见媒官当柰何过时谁访问生世就蹉跎岂不有配偶市里或山阿岂不有奉养舂饎与机梭列女不得传乐府无人歌容华日衰落涕泣坐滂沱富贵易脩饰贫贱多笑呵柳下无仲尼小官终㓕磨进退在勇决迟疑两皆蹉退当事竒伟夙驾追雄轲进当取势位徤笔为干戈胡然守一节独自埋随和江亭醉后平生尚倜傥壮大苦摧折主人䏻结纳佳境为铺设渺㵿东江来谽谺暮云裂倡女稍多艺市酒且供啜侠气复何聊心朋幸相悦解冠从放荡大唿谁輓掣咄哉千里足嗟唿三寸舌悔物唤龙取天葩令鬼折艶唱声非雅戯谈理当谲帷房笑私眤闾巷嘲琐屑更皷莫催睡夜风才去热俗士鲜大志于今重小节内行豕在泥外貌犬伏绁吾侪古豪杰方寸浴日月𬒳谤肯自疑爲欢顾犹拙放饭彼不慙使我无齿决寄章友直人生何足贵贵在天资秀譬如沙石间金玉岂常有有才不善用多爲淫邪诱嗟哉栋梁材往往厄樵手章子吾不识羙在衆人口如何材艺多四十无所守所守者何为非贵亦非富古今圣与贤歴歴垂星斗景行苟有成进退无一缪不䏻攻天下尚可名身后百年随飘风白髪勇未闘良时且不反饮恨唯尸柩无谓学巳足大海难掬潄无谓过可文希珍尚磨垢智者当自知既往诚何咎西子蒙不洁见者掩鼻走恶人幸斋戒上帝必孚祐相如窃妻逃犊鼻从沽酒一朝赋上林在汉为称首努力念前哲吾言非子诟中春苦雨书懐春秋书大雨三日巳为霖如何方春时终月常积隂淙空若泉泻盪地成渊深曽无昼夜别顾恐山岳沈疑是天上河底漏不可禁傍无女娲石欲𥙷难为针又疑坎宫水阳曜所不临何等大鬼物戯把北斗斟谁笼三足乌冷卧空桑林勾芒失权柄羞耻啼盈襟枉杀㡬树花恣许泥土浸或云天有意欲使诛荒淫田谷彼何罪芽颕当森森一粒且漂溺不啻千黄金路絶吊客行馁我忧巢禽风声怒打屋寒气狞穿衾况我出山逺乆次兹江浔嗟嗟岁月晚悠悠金玉音无聊但诙笑有得还歌吟莫怪旅愁甚旅人千万心弋阳县学北堂见夹竹桃花有感而书暖碧覆晴殷依依近朱栏异类偶相合劲节何䏻安同时尽妖艶无地容檀栾移根既不可洁心诚爲难外貌任春色中心期岁寒正声尚可听谁是伶伦官孤懐智者在不惑君子贵知㡬彼昏有耳目无䏻辨是非蜀犬尽鸣吠羲轮自光辉古人不可作垂涕沾吾衣读韩文公驽骥篇因广其说主人渴良马仆夫念驽骀行迟追易及力少牵易来时闻千里足百箭攅其懐主人虽欲买衆口大悠哉送陈次公茂材俗人无心胷贵伪不贵诚口吻当文学犇走成名声之子出蒿莱行洁业且精中羙未外发朴质亡华英持此向广衆讵免笑与憎况复覔荐举路险岂易行所愿天命泰因之主者明牙絃一皷时钟子耳必倾虾蟆虾蟆尔奚为合合搅人耳在官不为官在私无私事徒将一寸口日夜相鸣吠岂䏻劖语言且欲譟梦寐何者孔稚珪爱之如皷吹谁论正与淫各自有知巳惜鸡诗曩予家居见鸡有异者为之动心甞欲作诗而不果戊寅夏五月学于山中乃追赋之曰吾家有鸡母乗春数子生生来踰六旬互觉羽翼成其母且再卯逐之使离散衆雏既不来一子独恋恋恋恋不肯离逐之终不移母行无险易唧唧相追随卯生亦云足母伏窠中宿厥子苦无依攀背如悲哭窠中母所安忍渇复忘餐子于背上卧不舍须臾间我时见之喜异类䏻如此因欲观其终其终谅何似一朝大长成乃知牝牡情膨脝娠在腹渐见东西行行行求饮食欲以助生息卵出子还多养子何劳役朝啄荆草林暮爪污泥深昔时随母意今作爱雏心雏生诚可爱母老宁忍背物性乃不常使人心叹慨物类本无知无知孰责之斯鸡与衆异酷似有天资天资以仁孝变更何太早况彼本无知血毛安足道万物灵者人孰不念其亲少艾与妻子所以夺吾真五十慕父母虞舜称稽古埋子得黄金迩来唯郭巨占人往莫追言之泪沾衣斯言足自警题作惜鸡诗日出吟日出百鸟喜覉人嬾举眸长恨年光缓禄养未可求若至年光过髙堂又白头羲和君有知柰我心悠悠闻女子疟疾偶书二十四韵寄示昨日家人来言汝苦寒热想由卑湿地颇失饮食节脾官骄不治气马痴如绁乃致四体烦故当双日发江南此疾多理不忧颠越顾汝仅毁齿何力禁喘噎寄书诘医师有药且嚼啜方经固灵应病根终翦㓕但恐祟所为甞闻里中说兹地有罔两乗时相罥结嗟哉鬼无知何于我为孽我本重脩饰胷中掬氷雪祸淫虽甚苛无所可挑抉疑是饕餮魂私求盘椀设尽室唯琴书何路致荤血无钱顾越巫刀劒百斩决徒恣彼昏邪公然敢抄撮吾闻上帝灵网目匪踈缺行当悉追捕汝苦旦夕歇慈爱早有加忆念今逾切尘劳差可畏归计又云辍所生䏻劬劳祖母矧聪哲羸卧縦未苏抚视谅非拙勉勉多自安风来信勿絶读史子长汉良史笔锋颇雄刚惜哉闻道寡气志苦不常心如虫丝轻随风东西扬一事若可喜不顾道所长公言绌原宪侠贼乃为良仁义谓足羞货殖比君王黄老先六经斯言固猖狂吁嗟夫子没两观无刑章予懐班孟坚駮议何洋洋传与后世人慎思其否臧和育王十二题金沙池遥闻金在沙知是虚名号世人方竞奢何兹有遗寳佛迹峯佛迹空在兹佛心无䖏所寻迹以求之似学邯郸歩七佛石万物虽散殊孰非道之体何必石岩岩方疑金色臂袈裟石𣑽教一来东群心日归向土石至无情也作披缁状明月台月色固无改㙜基亦不壊嗟哉翫月人古来谁更在石屏风形模皆自然树立岂人力松影与秋光扫成真水墨灵鳗井田苗自枯藁井鳗人所祷若教龙有灵此鱼何足道供奉泉璘师凿此泉晨夕奉亲老因知逹者心岂甞离孝道育王塔甞闻有爲法佛说如梦幻胡然窣堵波香花耀凡眼八角殿晋后千百年兹殿俨如昔𣑽宇若皆然应须省民力晋年松典午旣陵夷群材共沦谢唯有靑青松于今𬒳王化重㙜莲长疑佛界中天女来行乐为怕山风寒仙衣尽重着羙女篇繁霜毒春木花开苦不早愚夫择利婚羙女贫中老曷不冶颜色门前车马道闺房有礼文自衒谁言好俗态竞朱粉古心慕苹藻所期君子恩卒以慰枯藁苦热夜荧荧背明灯黯黯垂踈帷阶庭岂不好蚊虫苦相期壊扇无淸风暗树多斜枝屈指山泉侣寂寥空所思丐僧靡靡歩康衢喋喋问流俗谁将今日财愿易来世福休论身善恶佛眼重金玉闵俗君门若无禄陈编孰䏻读公庭若无法秽徳谁不足煦煦儒者言沈沈小人腹伤心勿复道拂絃寄淸曲感叹世常羞贫贱贫贱非我羞道成不见取贫贱谁之由陛楯拥尧舜廊庙居伊周靣对岂无说咫尺路阻脩浮云关太虚白日光逆流嗟尔临人者蔽贤天所仇又得志万罪消失志百丑生谁云王路寛枯藁不敢行出言到口角缩舌悔恨并自省由若此况乃蚩蚩氓故知当今贤未有非簮缨寄邻父离山阙㱕期滞踪如在狱他门一脔炙贱子万端辱吟忆圃花尽梦知原麦熟公言富贵迟何似耕获速竹斋题事低斋结空野小竹移孤林斋闲竹净好日媚幽人心南方夏厌暑独此留残隂戞雨挫促梦穿风搜凉襟长茵展丽藓乱歌奏欢禽侍奴褁村服语客抛尘簮志髙成利讐思爽生诗淫值圣喜盈卷感古悲入琴山迎穏履逺月劝澄柸深荣名虽未染幸亦非堙沈赠黄秀才别朝闺入有籍䟽逺难见君世眼不识道贫贱无高文兰蕙生同草鸿鹄心在云赠子喜别离儿女安得闻雨中作群隂侮阳徳雨阵春嘈嘈白晓惨成夜瓦口生飞涛凝云列山韒冷气攅衣刀径閙有松竹庭卧唯蓬蒿花淫得罪陨鸎辩知时逃隰苗出水短木菌随日髙㣲吟雅于乐快饮甘如膏朱曦待未见天盖空牢牢独居苔根跨阶发白雨满四檐春眠嬾下枕日午谁开帘浮尘裹酒榼馁虫镂书籖荣乐岂不欲非义固所嫌闵雨诗呉江之南是曰丰国五种之生天下食一岁不登吾民菜色如何天不仁縦彼旱孽称其神矫矫赤龙推火轩来自东南山咸池愞水不敢沃阳侯失色愁烹煎况兹畎畂流涓涓何足吸之唇齿间但见禾与黍蓬勃红尘起土伯勑其属扫路迎饥鬼哀哉氓蚩蚩託身釡鬲惟蒸炊小人怨咨君子知天生天杀今其时我闻皇穹大徳在生育爱养万物同婴儿产民之身赋民食中道絶之何所为当时㝠㝠间委任非其宜山川之神各守土群龙受位司天池上帝当轩亲戒勑十日一雨无愆期帝心仁且信临下固不疑谓言庶事有分职屏去视听思无为安知愚下鬼负徳孤恩难制指弄天之权侮人命贪嗜牛羊邀祭祀忽焉一物不称情因教此旱灾生灵雷霆之官畏罪莫敢諌头枕天皷眠不醒帝在紫微垣下隔千里云徒劳衔血向空哭帝心虽圣安得闻北斗侍帝侧斡运气母均四时五星曁衆宿照曜亡偏私夫何容此鬼恣行胷臆轻天威定是机务繁耳目有所遗小臣亦何者草莾负竒节欲系神无长䋲欲斩龙头劒锋缺皇穹如未察凶邪空使小臣心欝结访周道士岂无饮食奉欢乐亦有賔客相追逰宿酲在枕或时起俗话入耳令人羞偶随贤友访仙子一临花槛斟瓷瓯尘埃何处是浮世松竹此地长淸秋古来扰扰富且贵天下茫茫公与侯盖棺事了何足数乗兴啸傲真良筹甘露亭诗干坤父母莫匪慈胚胎亿兆成角覊其间哺乳不及䖏有时泣杀哌儿南川上㳺号沃野景祐丙子尝凶饥新田始苗旧谷罄十室八九无晨炊伏隂何者不仁甚酿作水灾来助之烟煤刷天雨汁黒呕山泄谷争奔驰横流一夜打城郭万弩窃发穿毛皮东隅有洲尸揖揖如蚁欲走遭水围屋根无力树腰折蛟蜃食人犹择肥涛波一望万山阻六亲不得相扶持国子刘公好仁者惟时假守兹军麾民生在我不在命告舟往救无敢违童儿赤立妇女困载之刳木何累累泥沙外冷内饥渇口噤不语如狂痴牵挛坐卧满府舍赋以酒饮加饘糜随流往往亦不死逺在百里无人知捐金购得问氏姓召使亲族携之㱕司农仓廪尽发出不待奏报先施爲有余况可补不足大贾蓄家如响随来瞻去察夜继昼赤热不忍䕃华榱由斯一郡十万戸饿肤日月生膏脂存者相保没者葬唐虞仁夀重敺跻圣主养贤贤养物气和郁郁通髙卑城西老宫古松径一朝坠露甘如饴干柯万叶结不解玉阶琼树光离离甿俗奔走竞观覩手攀口吮同赍咨学老之人周氏子好善不类黄冠师欲令事迹绚久逺筑亭其地髙巍巍公之㱕朝不可借松树至今犹未衰我作此诗掲亭上他年堕泪如羊碑送丘寺丞嗟予兀兀何施爲学无异意唯传师甞言先圣所述作人事而巳亡他𡵨安知歩歩有天道繄我丘师䏻识之春秋下应三千岁雅颂周流十二支阐幽大传与隠旨图写转匝成圎规劳兄示我复教我一字不晓如痴儿文侯听乐唯恐卧今我幸免指目皮丘明子夏言不及我兄所得何神竒直疑前身是颜子独受师说无人知又疑梦寐感灵怪常与周孔相追随不然悠悠千载后何传何习遽如斯穷愁着书古有例昨官闽中今海涯海涯路逺学者少斯道未有施行时圣皇诛赏甚明白归来奏牍无迟迟江南臈雪片如掌酒花上靣寒力衰是非得失从此止马头一别东西驰荅縁槩师见示草书千字文并名公所赠诗序佛繇西域渐中土欲使群心皆鼓舞若颛𣑽语及胡书昧者虽从明孰与其徒徃徃多材䏻暗结时贤为外助逺公自昔来庐山夸逞莲花邀社侣吁嗟君子遭乱邦舍此未知何䖏去迩来一行善记覧啮破干坤寻历数或攻文苑掠芬香辞则贯休笔懐素其余曲艺与小诗布在人间难悉数贤豪大抵多怜才引致门墙无龃龉其人既重法亦尊羽翼大成根本固我縁山谷见不逺缁褐憧憧尽愚鲁坐量此去朋党衰纎缟焉䏻拒强弩去年有使自番阳手借一函来我所发函乃是縁㮣书千字满前云缕缕衆人饱食巳用心欲噍伯英肥羙䖏当时名士嘉其䏻长序短篇聮绣组因思幅员千万里如师之䏻更㡬许以儒辅释日益多何恤区区一韩愈春社词寳元二年甞梦大雨震所居室惊而仆地既巳有一人甚长大紫衣而冠意谓雷之神也唿觏使前授之题曰春社词觏惧栗栗援笔得八句与之及觉尚记其首三句颇怪丽今七年矣值暇日以五句足之呉䑓翫春鎻春色雨刷花光入龙国田邉大树啼老鸦野云痴醉寒查牙年华欲住风雷恶兰脸知秋涙先落时荣时谢无了时扶起混沌须神医闻训狐昔年因读昌黎文知有训狐犹未真客堂昨夜㓕烛后一声窃发诚惊人慈母入席匪虚语据此麄暴谁敢闻杀人之子养尔子天地不管胡爲仁岂无鹰隼善搏击去路昏黒难相亲亦有弓矢可弹射郄恐误中东西邻我今独处虽无惧聒不得睡宁不嗔甞闻鳯凰百鸟君丹穴万里谁䏻言行当整顿九韶乐奉迎綷羽掀重云直前再拜列尔罪尔躯何足爲灰尘闻喜鹊翩翩者鹊何品流羽毛白黒林之幽生平智力可料度有巢往往输鸣鸠天然郄㑹报人喜愚儿㓜妇唯尔求万声千噪几曽验闻者终是轩眉头从来乌鸟爱反哺孝慈情性谁可俦其间于事最先见告人凶祸令人忧忧时不肯自脩饰祷请神鬼争啾啾告之愈验愈见恶共云灾患鵶之由弹丸瓦石相驱逐名园佳树难依投忠言逆耳世罕用属镂曽割伍员喉莫笑后来司马公事事称好真良谋解汤延祖字仲尼作经授曽子明稽至孝之终始始于事亲终立身以是扬名于后世大雅有言念尔祖述脩其徳乃爲羙圣训昭昭十八章写之琬琰千余岁汤生本由义方教石磨沙盪求成器其名延祖有意哉吾以子立为之字立身之道将何如非曰凡人富与贵不贤而位何能为蝇虫岂不披红紫周公亦人舜亦人口衘日月坐天际勗哉见善勿迟疑往往后生诚可畏直讲李先生文集卷之三十五终直讲李先生文集卷之三十六近体五言二韵咏竹外邉虽节目内里郄空虚从来汗流浃只爲写经书霜夜落无人见朝看到䖏新非君有分别力不柰松筠氷水性本来弱渐寒成此坚东风有时到㡬日是残年鵞逸少曽留翫人因唤右军鸟名加爵号不离羽毛群鸭庶人常用贽贵在不飞迁饱食待庖宰虚教两翅全惜才丑妇易爲洁愚儿多守纯天将恶文采万物恐无春五言四韵山舍寓止无计柰踈拙走逃云水隈鹤饥虽厌夜龙睡却嫌雷师友关千古穷通付一杯啇巖版筑者底䖏有梯媒东巖精舍像设彼何时髙僧白衲衣水寒吞日气树老惯霜威幡影捎天近钟声落谷㣲可怜成道易无事即无机闲夜披衣坐小亭夜气拂人淸月暗先成晕虫吟不识名举杯期混沌开卷赏茎英此兴知谁㑹松风鹤睡惊雾光明人所好幽暗此何为树在谿无影禽来鹘未知爱花留润与避日卷隂移底事偏相恼天涯欲望时自咏俗态共纷纷吾心谁与论几因清夜梦还见古人魂圣域宁无乐文家别有尊此身聊自足独恐累儿孙睡思俗语不入耳旅愁还到心坐多浑易厌梦好欲重寻暴雨撩蓬响残阳过岭隂廻看犇竞苦此兴贵南金愁热江湖限南鄙秋令到还稀节换空看暦人闲未趁衣齐纨方得意厦燕莫言归秪有松筠径风髙暑气微鑑湖夜泛明月到樽前拏舟古岸邉乱山斜入雾逺水倒垂天酒气薫龙戯歌声弄鹤眠廻头嗤李郭此外更无仙池亭小酌客思都无着临池一醉歌唤春呈物象移性入天和月影碎荆玉波纹纬蜀罗相看尽仙骨俗态巳无多廻胡舜元赋藁一把长篇读惊嗟即过旬谁知后来者还似老成人古训但时习英辞当日新慙无称荐力空此见天麟回黄通诗篇老杜没巳久嗟哉吾子心时人任诟病独自革浮淫羙玉宁须琢朱絃岂在音钟期如未见慎勿等闲吟送路拯北游六月地欲赤驱车河朔行王师备戎羯㳺子念功名尽识山川险深穷彼我情㱕来具封奏直上请长缨感事太平无武备一动未䏻安庙筭何时胜人生到䖏难役频农力耗赋重女工寒秪有旴江守怜民不爱官闲居无物可劳情空郊日闭扃雨吟春破碎贫饮客凋零世事重江险才名一梦醒同心秪松栢见我尚靑靑萍尽日看流萍谁原造化情可怜无用物偏解及时生泥滓根萌浅风波性质轻晚来堆岸曲犹得护蛙鸣送张鬷嘏人意皆怀土嗟君无故园欲行须尽室此去又他门静里文章好贫来节行存振淹知有日倚伏岂虚言村行产业家家壊诛求岁岁新平时不为备执事彼何人朱戸仍奢侈柴门转窭贫若非衢室畔无用说悲辛感懐寄择之衆人皆锐进唯我复幽居虑逺梦多乱身闲气不舒干求非禄位好尚岂诗书日夜又日夜霜寒鬓髪踈鸡嗟尔羽虫类昻然冠距麄徒为识昏晓犹未免庖厨年少苦令闘主人频见唿宁思避弋者天外去鸿孤堂西夜坐炎蒸得避处铺席对西墙有月树隂黒无风山气凉聚蚊妨袒裼饮井当壷觞妻子讵知我笑言皆在傍寄题陈适追养亭筑室先茔下哀心有所归毎来开戸牗浑似恋庭闱丘木成风树衰裳换綵衣吾生与君类东望涕交挥送宜黄柳尉荒郊人事絶欢喜见时髦旧业椽爲笔新官草染𫀆幽明终考绩州县岂徒劳况有松筠性凌寒节更髙送君俞之子来相问吾言岂不诚文章难得理声律易求名贫甚须淸节亲安莫逺行异时如有立宗族亦知荣送黄祕丞天下爲人子何人似庆门二亲皆白首同日拜皇恩就养兰生畹娯賔酒满樽自嗟偏侍早相送只销魂寄题廖说蒙亭圣人虽在上君子有穷时自得山居乐何须世俗知夜多松月分凉与水风期只恐亨通去淸闲却付谁晏起贫士无所务闲眠常起迟谩劳鸡口唤不柰睡魔欺宿酒犹薫脑朝饥未到脾谁䏻空汲汲肉食自谋惟养疾少小唯贪酒病来才信医问方逋客许寻药野人疑夜擣全听惯寒煎觉沸迟古贤曽爱死此意亦谁知远山最䏻牵病眼天际一山横尽日是秋色无人知地名暗时云自合缺䖏路应平才子霑衣泪千秋共此情送呉伯华典学淡无味畏涂来几程举家应好事努力为求名馨膳南陔逺连环昨梦惊夀觞何以荐经术抵金嬴次韵陈殿丞除夜懐感浮世因循过流年次第新廻思旧来事都似梦中人不饮偏嫌雪多愁却怕春星魁欲寅位五鼓莫频频早归病马不妨骑出门常便归见人无事说是物与心违通塞元关命驱驰转觉非莫教尘里汗壊郄箧中衣晚闻角倾耳斜阳里无聊拭泪频平生惯闻䖏今日自愁人夜近歇不久风来听得真胡笳更何物只此巳伤神庭树不是㘽培力谁容此䖏生细声饶客睡斜影与邻淸地窄根犹迸秋迟叶未惊虞人虽欲伐郄怕损檐楹哭女二首妻死女巳病踰年成二䘮此生谁骨肉未识好衣裳看靣虽犹小闻言尽可伤最知怜祖母句句刮人膓又老树枝叶薄先秋风雨过人间不善事身外想无多理遣诚如幻悲来岂柰何从前短鬓髪为尔渐双皤赠端师十载寓都城人传善相名一言知祸福相识尽公卿洪井旧鄊路紫衣归计荣尘縁应渐了何日悟无生寄题邹氏延夀亭一世跻仁夀君今更欲延山中想无事分外得长年松老多经雪云闲不到天区区殉名者廻首倍凄然感秋徙倚重咨嗟非縁惜岁华关山异鄊客砧杵别人家天冷云含日谿淸水献沙屈魂终不返悲思更无涯次韵荅陈殿丞不䏻随薄俗非是向深山自喜道无屈所嗟心未闲酒鄊贫更入诗债病犹还一字成虚羙通宵只厚颜读赵氏淳化诗集少年曽诵习误认古人诗风雅世不重姓名谁得知髙情如隠者薄宦过明时地下寻才鬼应逢陆与皮小女惜汝今何恃言来泪满襟死生虽分定襁褓累人心饥买邻家乳寒劳祖母针岂知泉路隔时拨缌帷寻送呉着好学诚虽笃事亲心不忘秋风满黄叶㱕路正重阳力行宜无改脩辞况有方起家知可望兰秀自闻香题灵阳宫费君投杖䖏行客过彷徨水靣风雷散沙头草木荒一壷谁世界千古共凄凉大块偏劳我烧丹未有方龟峯精舍去县二十里路平时正春四山唯有石一寺更无尘融结疑天意经营忆古人但知安乐䖏何必是金身鸣蜩雨余云漏日虫思巳喧喧时节惊𥘉夏声音似故园为谁吟緑野相共送黄昏便是秋来信霜髯更几根送张评事江上楚花鲜君行一黯然居官无借手选部岂知贤㢘善虽由已亨通亦在天都人如问我踈嬾甚当年送春送尔归天去天应解祸淫物生谁得所我见独伤心好景吟来徧芳樽醉不禁东风别无用百草巳成林君赐以新诗相示因成四十字荅之君诗三十首一一敌琅玕语近终非俗情闲不似官姑山蟠郡碧旴水蘸天寒景物将才思相期李杜坛送李侍禁三载旴江上军和盗亦殱事烦终不惓贫极始知㢘别袖挥寒日归舟载夜蟾懋功宜有赏天意在官占寄周寺丞我爱南丰宰天资举措竒上官如不怒善政有谁知赋役贫中减鞭笞恶处施邑人多未悟去后始应思次韵阎判官除夜宻雪穿窻入孤灯向壁光老来人不觉梦断酒犹香世事休思虑年华任短长朽株难长育空此见春阳送阎判官鄊树江淮接军筹嵗月深从公虽尽力当路少知音赋命休重问离觞且满斟君言鹏与鷃何者是飞沈送彭昱应举计偕千百数太半是虚名近日逢吾子中心叹笔精衆人皆禄位所贵在诚明努力唐虞际期于大有成送黄锐应举先世宦不逹少年才巳雄何人为父执独自振家风物色营求广賔兴礼数隆孤寒今有望太守汉呉公夏日郊园三径是生涯朋㳺日已賖野情饶皓鹤寒气入甘瓜移竹调风韵䟽泉浴月华尘埃应附势不肯到贫家寄黄晞长忆黄夫子才髙行亦淳世情轻近事见惯即常人何力康时务将身役路尘七闽山水国是处好安贫送黄介夫短亭车马地送子一盘桓不畏离群久所嗟行路难晒衣云日薄扑面水风酸圣有中庸训时时着意看送山甫喜尔年将壮为儒志可嘉鄊闾知行实塲屋见辞华公道方无壅君门况不遐直应千里足世世出吾家送沈郎中伪饰久终变真诚老益纯官为郎位贵家似旧时贫去作吾民福㱕寻楚水濵他年名粗立林下愿相亲送江茂才少小尚英竒髙谈与衆违久穷才信命逺客合思归箪食非无乐京尘误入衣云山仍旧好况是觐庭闱赠端上人佛法本无二谁论律与禅水行到䖏入月出有时圎事去何甞念忙中不废眠松堂白日永幡影自飘然千福寺昧轩何人指蒙昧题作此轩名天理自昼夜道心无晦明用当群物化舍去一毛轻磊磊山前寺时闻钟磬声怡山长庆寺行行金碧里气象怳如春不记来时路自嫌衣上尘院香知有佛僧静似无人十载京华梦相逢一欠申傅翼甘圃老圃君何学中心切养亲从来啜菽处便作采兰人百行当无愧三牲未足珍孝㢘方察举勉勉讵长贫林屯田思轩虑逺无如静兹轩得地幽一官虽智效万仞更心㳺风月趋吟笔干坤入坐筹延英期上对岂是为身谋廻明上人诗卷学佛有余力吟诗过一生情闲气𦦨少句好琢磨成栢竹门庭古氷霜笔砚淸输他饱食者终日自无营听周大师琴已解琴中意更加絃上声他人郑衞杂此手鬼神惊深夜衆籁息寒天孤月明四邻应得睡浊酒且同倾送觉师西游乞御书累圣多材艺留神翰墨间皇坟非小道玉版徧藏山上士持三学西行谒九关奎华如可棒归伴白云闲送分司呉太愽还鄊休官衆未许分政且归闽名系金闺彦身为蕙帐人林泉新得主冠履渐无尘知足应常足安䏻更问津送任大中真伪少分别吁嗟此世情西施作老婢南郭逞新声命合生来困诗应没后名旅㳺何所得赤日又徒行送杜奉职靑紫皆同道稀曽到薜萝感君非我軰无事毎来过此别当贫病何年共醉歌人生有后㑹争柰鬓双皤送阳曲蔡尉凤皇贵在徳孔翠岂无文诗礼多承训贤䏻逈出群谈淸蜕尘滓志大蹑烟云更喜并州牧豪英天下闻送武陵令之子当为邑吾朝信择人位卑难立事任重合忧民槃瓠多遗种桃源即近隣登临如有见才思日应新送酸枣邓主簿畿县官虽小京华日可亲文章成薄俗交结最难人典学应无废存诚况巳纯邦工寻尺用𣏌梓讵沉沦送仙逰知县许延评策名曽未㡬奋迅出埃尘陋巷潜心久亨衢得意新君恩方责报民业近多贫莫学悠悠者谋身不为人送杜寺丞知永城荐表同时入天衢自此通弦歌新邑宰淸白旧家风官舍隋河北离觞华谷东朂哉松栢操咫尺是尧聪廻廖觧元所业昔者闻鄊举良田恐甚芜于今观日益珍树巳垂珠衆恶吾虽察谦卑孰敢踰圣贤明训在只此是亨衢送张寺丞三载居邻县得闻金玉音路遥相见少道合受知深巳矣瓜时戍悠哉魏阙心归舟望不及白日隠寒林送何秘丞呉人作蜀官万里泝惊湍地俗虽云异民情想一般智明终戒察政惠不须寛前史多循吏乗闲更熟看送劒州张掾名在鄊书久恩由父任优从今绍清白即此是箕裘交结多良士经过半旧㳺举知应有望鸿翼伫横秋送演教大师东逰野客相知久年来发渐华衣冠从异教言行似儒家通塞随天命遨逰徧海涯武夷应有㑹好去醉流霞寄赠福山长老时世重因循师何独苦辛洁斋徒衆散刚直里闾嗔㳺艺䏻济物旧交多雅人云山虽好住住久转劳神五言六韵书楼夏晚地僻无他管楼危有剰凉逺流通越派残日共秦光鸟道顽云黑人家病叶黄髙情梦箕颕闲景画潇湘山药香多桂渔歌浊少商太平知可喜何者是簮裳小杉小杉髙丈余体直立还孤任过千年雪应无一节枯鬼狂从发觧龙长怕鳞麄恠状春宁笑淸声月所娯地终存古气景合在仙图不作明堂用良工莫厚诬干元节群臣祝夀小人无位以诗继之帝命当敷佑民生有厥𥘉千秋唐节日万国禹朝车韶羙笙镛外需亨饮食余神仙似姑射梦想即华胥嘉㑹诚难得愚忠敢自疎古人谁最夀无逸在周书闷书行行四月晦絺绤未䏻裁天气疑无定春寒恐再来袭衣从汗浃交扇取风回野秀深成黒鑪薫冷作媒年髙情巳淡俗薄意多猜李杜今何在芳樽谁与开同徐殿丞逰麻姑山陈屯田闻之以诗见寄次韵第一首良友嗟尘网相期物外逰求珠非赤水不死是丹丘机上麟交擗樽中蚁乱浮仙家一度醉人世㡬千秋药气多留鼎茶香细出瓯尧人方旷荡容易学巣由五言八韵送李着作知栁州到官十五月太半在他邦惠术未施一公心无与双剖符新使粤尽室始浮江地理将分岭行程即下泷旅愁侵酒座秋色漏船窓属吏谁非慑群蛮不易降人稀财岂厚俗异性多惷自此观贤业洪钟且试撞五言十韵送知县苏秘丞移英州大邑曰南城唯君治道行何曽设钩距到底是聪明鼎在神姦伏鹰来鸟雀惊诈穷多自笑刑重亦知平府史如㢘士农桑学颂声在官嗟不久丕绩巳垂成岭路当过庾州图喜得英逺人天与幸弊俗日将清逰刃非无地搏风别有程上心应窹寐彛器待书名夏日雨中一雨遂不止我行当此穷蜀东天亦漏尧后水犹洪大点有片重密蒙无寸空晓唯壷箭觉暖似炭炉通书笔提梅洗征衣擘润烘帘间稀去燕枕下即鸣虫竹粉千腰白桃皮半颊红物华娇自衒天意勐相攻酒退愁城外吟兴愤涌中遣谁咨毕宿留作旱时功七言二韵鄊思人言落日是天涯望极天涯不见家巳恨碧山相阻隔碧山还𬒳暮云遮少年新翻曲调恐人传不许髙声唱玳筵金兽也嫌春态浅向风喷作緑杨烟自勉月欲东生日又西莫随儿女醉明时黄泉一向埋愚鬼不与人间史笔知戯题玉台集江右君臣笔力雄一言宫体便移风始知姬旦无才思秪把豳诗咏女功读皮袭羙病中书事诗有可怜真宰意偏觧困吾曹之句偶代答之刺虎屠龙古有名事于难䖏迭相矜要知真宰争功意困得英雄始是䏻雪中见梅花品物由来貌取难共言花卉易凋残宁知姑射氷肌侣也学松筠耐岁寒数枝斜出短墻隂密雪无端苦见侵天意似怜群木妬尽教枯朽作瑶林和慎使君出城见梅花化工呈巧异寻常镂月裁云费刃芒莫恠使君曽立马染衣浑似有天香雪中赠栁枝暖气来时柳眼新一塲氷雪更愁人要知真宰无诚信取次东风未是春柳枝答春早寒余岂足哀平生多难媿非材去年二月都城里曽共花房带雪来和天庆观瑞香花闻说仙花玉染红别留春色在壷中瑶㙜若见飞琼面不与人间梦寐同乌鹊乌鹊翩翩竞羽毛南飞无树过良宵就中管得他人事秪与天孙倩作桥方平五百余年别恨多东征重得见靑娥擗麟始拟穷欢乐不柰闲人背痒何璧月璧月迢迢出暮山素娥心事问应难世间最觧悲圎缺秪有方诸泪不干睡起簟卷鳞纹帐系纱六龙西降树隂斜秖应梦里成胡蝶犹记南园数种花读长恨辞玉辇迢迢别紫㙜系环衣畔忽兴哀临卭谩道蓬山好争柰人间有马嵬蜀道如天夜雨淫乱铃声里倍霑襟当时更有军中死自是君王不动心羿妻有穷兵死为游畋惆怅佳人独上仙试问单栖与同穴可䏻云汉胜重泉梁帝凝旒南面总虚名庙祀何曽暂割牲但学禅心䏻忍辱莫羞侯景䧟㙜城秋千华郭春光欲暮时綵绳争蹴夜忘归佳人不道罗纨重拟共杨花苦闘飞风静髙标埋暗雾月明孤影落澄波狂心拟逐逰童上无柰春醪足困何朝汉武甲帐居神本妄言露盘犹在国东迁欲知千载金人泪爲耻君王不得仙戚夫人百子池头一曲春君恩和泪落埃尘当时应恨秦皇帝不杀南山皓首人有感官家的的要寛征古时什一今更轻州县酷嫌民渐富㡬多率歛是无名白刃刼君君勿言人生祸难俱由天君家岁计䏻多少未了官军一饭钱庭下缧囚何忿争刃笔少年𥘉醉醒黄金满把未廻眼笑杀迂儒欲措刑自遣富贵浮云毕竟空大都仁义最无穷一千八百周时国谁及颜回陋巷中睡思睡魔气势重千钓压倒心闲食饱人莫笑坐间常似醉当年满腹是精神游寺醉归却寄同坐江村古寺偶闲行一饮全疑酒有灵水底屈原应大笑我今独醉衆人醒索酒不醉多愁醉多病㡬廻爱酒又停杯死生若是有天命莫放愁来任病来忆钱塘江昔年乗醉举归㠶隠隠前山日半衔好是满江涵返照水仙齐着淡红衫谢传神平上人蕞陋徒烦妙笔传唿儿看了独凄然丹靑不觧随人老相似都来得㡬年次韵荅提刑孙都官病树难随万木荣闭门终日自愁萦绣衣使者知何取肯向民间问死生真赏由来世上稀㡬人相见不相知如今一字成华衮岂识龙章与凤姿谢知县徐殿丞示及新诗当时子贱好援琴千载谁传治世音珍重南城多暇日尽将风化入清吟送流人人情自古怕迁移更去南方路险巇从此异鄊谁是侣只应明月觧相随送周山人鬼事无形尚可疑人伦有验衆皆知武夷山路㡬百里归去西风落叶时遣兴境入东南䖏处淸不因辞客不传名屈平岂要江山助郄是江山遇屈平咏桃方朔相逢阿母家别来㡬度换年华春风合是教伊笑开尽无名草木花闰正月三日偶书一歩寒郊一惨眉望春春色苦来迟东君未必私桃李只恐梅花谢有时无頼年年逐酒徒今年不饮兴何如醉鄊若有人名籍但硕春风点检踈论文今人徃徃号䏻文意熟辞陈未足云若见江鱼须恸哭腹中曽有屈原坟天寳年中事事新长安还有谪仙人骑鲸去后无寻䖏输与勾芒自管春送僧游庐山行非为客住非家此去庐山况不遐要见南朝旧人物池中唯有白莲花李郭元礼祸成钩党后林宗身免闭门时死非不智生非怯同室鄊邻各有宜戯题荷花昔人诗笔说莲花不嫁春风早可嗟今日倚栏添懊恼池㙜多是属僧家戯赠月梦中识路亦何为恰要逢人已自迷一月觧行天一匝嫦娥犹未免单栖葛彼懐古长房化去巳千年鬼魅纷纷不畏天老鼈若来为太守何人杀向葛陂邉七夕无柰家家乞巧何岂知天上拙人多唤他乌鹊辛勤杀才得扶舁渡浅河一年一度暂和谐幽闭生心亦可猜莫道乗槎无径路支机曽属客星来宗人宅折桂堂从来皎月印长空桂树遥看影在中好问素娥多折取莫教闲占水晶宫麻源题壁一到麻源日又曛㡬廻欲起郄逡廵世间岂是无山水不柰闲人好聒人马嵬驿六军刚要罪杨妃空使君王血泪垂何事国忠诛死后不将林甫更鞭尸齐世家莫以荒淫便责君大都危乱为无臣若教管仲身长在何患夫人更六人汉宫哀平外立国权分只为当时乏嗣君试问莾新谁佐命最应飞燕是元勲景阳宫井以色从人自古然幸逢圣主得称贤太王姜女来𡵨下应不相将堕井泉燕雀燕子从来巧语声主人相爱是常情黄头老雀何䏻觧饱食官仓过一生绣户珠帘见最频暖来寒去但安身翟公门下时飞入全胜交情斗顿人张禹汉室尊儒未得真只求学艺不知人君王幸巳疑王氏苦把春秋助贼臣孔光王莾欲为先与草董贤将过自迎门省中树木何闲事却对妻孥不肯言元纪孝宣应是不知书便谓先王似竖儒若使周家纯任徳亲如管蔡忍行诛君道干刚岂易柔谬牵文义致优㳺髙皇马上辛勤得緫被儒生㫁送休闻鸎才转歌喉碧树枝惊飞还避巧丸儿可怜蜂蝶无言语入徧花房人未知学北堂有海棠一株颜色至佳凋落稍速忆而为诗来时𥘉见满枝红璧碎珠沉㡬日中宋玉有邻诚耐事三年犹在短墙东玉胡蝶花胡蝶生来只爱花春工描様作竒葩荘周有梦何曽觉氷雪肌肤落㡬家次韵荅陈殿丞南塘观鱼见寄鳞鬛摧残㡬许年水平风静得潜渊喜无羙味登君爼且学骊龙尽日眠送傅野国学先生石与孙金铃木舌士林间欲将天下观诸掌之子从今上泰山送杜万谷口生涯巳是贫素衣还拟冐京尘因风早寄登科信装点江南㡬日春儒行一死相从患难时何人䏻与古人齐郦生泉下还知否卖友而今价转低感义懊恼常人只好儒古来忠义出屠沽试将朱亥相伦拟㡬箇衣冠是丈夫屈原秋来张翰偶思鲈满筯鲜红食有余何事灵均不知退却将闲肉付江鱼宋玉世间佳丽毎专房一顾多应万事荒梦里若无真实处不妨频为赋髙唐赠日者邹生贤不必通愚不穷悠悠无处问苍穹可怜富贵君之柄断在山人指掌中送夏旦赴举岭梅𥘉尽草𥘉生马上春风酒易醒好共大鹏双奋击此行有路到南溟送春宜春㙜上送春归泪滴金杯不自知懊恼黄鸎觧言语飞来唯见落花枝晓角膓断城头画角声灯靑月黒酒㣲醒浓香梦里谁曽管只有离人夜夜聴送丁正臣鈆椠辛勤四十年搏风不上鬓霜寒朱门何处是知巳短褐空瓢行路难惜才子云辞赋似相如自说雕虫异壮夫何事犬羊夸质素患他人爱着貂狐登越山腊后梅花破碎香望中情地转凄凉游山只道寻髙䖏髙处何曽见故鄊送古山人喜闻吉事怕闻凶天下人心䖏䖏同乍出山来言语拙莫将刺字谒王公送毗师西逰望望王城十二门靑山行尽入红尘近来富贵皆天与到䖏应多问命人送春寄呈祖袁州去年春尽在宜春醉送东风泪满巾今日春归倍惆怅相逢不是去年人东君此去㡬时来雪里梅根待暖廻莫似仙家寥落甚蟠桃千嵗始重开酬陈屯田途中所寄封豕长蛇战岭南何人肉食不懐慙只今唯有髙眠好风弄松声水溅庵正月二十日俗号天穿日以煎饼置屋上谓之𥙷天感而为诗娲皇没后㡬多年夏伏冬愆任自然只有人间闲妇女一枚煎饼𥙷天穿送薛经多䏻未必有相知况是东南义士稀京洛路长何日到风尘依旧化人衣僧志月碧云轩改为景云轩因书长见江淹杂体诗碧云非是惠休词诚言日暮佳人怨何事髙僧郄得知景云持律冠当年遗迹虽沉古寺存释子若䏻精进去便应题作景云轩书景云轩壁二江斜入似娥眉尽日凭髙把酒巵贫贱别应无好䖏勐忙中是我闲时因逰华子岗题麻源壁平生犹未识红泉今日才逰石磴邉宿雨半晴秋草湿困来无䖏可闲眠直讲李先生文集卷之三十六终直讲李先生文集卷之三十七近体七言四韵苦雨初霁积隂为患恐沈绵革去方惊造化权天放旧光还日月地将浓秀与山川泥途渐少车声活林薄初干果味全寄语残云好知足莫依河汉更油然野人村落苍茫半草茅路无车辙水无桥婚姻取足唯春茧塩酪归来待晚樵一様寛衣疑效古㡬人华髪未经徭相逢不㑹寒温语借问官家合是尧书麻姑庙流俗好仙方学道至人乐道自成仙飞昇若也由贪欲紫府还应用诈权尘里笙歌千古夣洞中星斗㡬家天无心便是归真日姹女河车总谩传客有话故丁祕监京师旧宅因而伤之等闲荣谢巳愁闻况话三公极宠身靑史尚爲今世事朱门不是旧时人文章散入诸蕃口花药留添上国春生死交情浑易见有谁过此爲霑巾五龙塘世传鳞物有蟠时分得寒泉住翠㣲天命虽教爲润泽神心终是索䖍祈一围石岸刓无迹㡬族隂云禁不飞风脚斗回波靣黒向人浑似逞严威寄小儿两世㷀㷀各一人生来且喜富精神欲教龆龀从师学秪恐文章误尔身但有犂锄终得饱莫看纨绮便嫌贫不知别后啼多少苦问家僮说未真季夏雨中宛有秋色四望之际百感生焉因题于𥿄粟花时节雨脩脩莫道如秋即是秋客路㡬千成大夣年华一半落东流眼存将圣生前笔心得骚人格外愁㣲物若教无所失尘埃犹愿补嵩丘秋懐禇冠斜顶对清秋病骨支撑懒上楼辅世功夫何日是少年滋味此生休山含红树随时老天带黄昏一例愁自笑酒肠空半在前村无处典鷞裘书松陵唱和天命相逢陆与皮当年才调两权竒朝端未有输忠处诗外应无用力时意古直摩轩昊顶言㣲都洩鬼神私近来此道中兴也泉下英魂知不知七夕天孙何许是来时月意愔愔露气㣲可道星河难得过自縁乌鹊合髙飞秋宵已胜春宵短今㑹还如古㑹稀早晚望夫䏻化石尽分人世作支机早起有懐草草西风动葛衣唿僮前启竹间扉山僧好睡钟声晏社戸多贫酒气㣲岂是客愁浑较可秪因书卷觧忘归旴江百里清无滓枉属闲人坐钓矶留题归安尉凝碧堂骚人得助是江山千里幽懐一凭栏野色岂唯春晚秀天风长似月邉寒身闲暂觉尘埃逺境胜才知宇宙寛秪恐仙壷提挈去不教凡眼醉中看答张嘏㡬年江外恣荒唐偶脱荷衣觇国光自是狂言无可择敢嗟贤路有相妨谩将文史为生业巳约渔樵共醉鄊多谢故人贻絶唱爰居宁觧聴铿锵清明日作迟迟日景坐成曛闻说清明在此晨花卉不宜愁眼看勾芒能为㡬人春销磨志气多因老点检交㳺半作尘欲向醉鄕聊自适病来还厌举杯频晚思一槛东风小箔开乱山明暗水萦廽流年渐共春华去暴热还随霁色来天气浊多人欲睡地形卑甚物先梅因知楚客迷魂处不是江东不足哀暮春始逰城西病多无力逐纷华三月衡门未见花长恐后期成索寞果逢残景独咨嗟栏干倚望山空在杯酒迟留日易斜谩说明年更春色不知园囿属谁家寄传代言交㳺散尽客来稀门掩城隅昼漏迟春地更无嫌草处雨天还有诈晴时轻量世事世不罪冷笑人言人岂知犹喜道途收拾早将闲对病最相宜丙子冬至夜酒醒尽道一阳初复时不期风雨更凄凄凌晨出去逢人饮沉醉归来满马泥多恨恐成干斗气欲言那得上天梯灯青火冷睡半醒残叶打窓乌夜啼南斋咏风懊恼南窓一道风只应天配与贫穷不归罗绮飘飖处故入松篁冷淡中乆座披襟尘榻穏半醒吹面月帷空城邉菡蓞今多少偷得清香是尔功小雨巳是蛟龙未肯忙谁教螮蝀更相妨来时藁叶踈踈响过后浮云片片光径草㣲滋垂粉汗砌沙圎滴蔟蜂房嗟予不及髙飞鸟先得天邉㡬点凉题净居院寺门幽独傍江城江水清含地气清隔岸楼㙜人醉死遶堦松竹夏寒生路经桥逺尘难过僧占闲多俗不争唯有行吟憔悴客这廽须去濯长缨清晖亭池亭何处占清晖只在晖江更向西山上白云如有雪水中明月似无泥郊原不改春来秀径路终忧客到迷沈约东阳曽入咏使君才调好留题往山舍道中作截竹成舆不用轮东行尽日穏宜身前看叠嶂如无路毎到平田始见人下戸半曽差作役朽株多巳祀为神生涯一撮诚何有且免庸儿共拜尘秋晚悲懐渐老多忧百事忙天寒日短更心伤数分红色上黄叶一瞬曙光成夕阳春水别来应到海小松生命合禁霜壷中若逐仙翁去待看年华几许长残叶一树摧残几片存栏邉为汝最伤神休翻雨滴寒鸣夜曽抱花枝暖过春与影有情唯日月遇红无礼是泥尘上阳宫女多诗思莫寄人间取次人哭十姪到官六月寄书廻未病封题死后开一命至卑人尽得九泉何事独相催唯忧旅榇还郷逺况是亲䘮继踵来数世学文终若此可怜门戸转堕頽秋隂一夜风声晓更狂起来庭戸顿凄凉不知红日在何处时见黒云微有光天落水中兼鴈影露啼林罅带枫香愁人莫苦登髙阁说着江山巳断肠寄介夫天恨吾侪各一方夕阳千度到西窓因循流俗今皆是磊落如君信少双书未隔年难得报心从薄宦始应降可怜汉水无拘系长与旴江㑹九江书懐寄介夫弃材幸免杂舆薪收拾缁衣出洛尘渐老得闲才是性谩言成谑且随人䏻传身后须文字要识胷中只鬼神俗子不劳䡖毁誉问天长乞醉鄕春关徐云长不絶旧君情元直终随老母行立效报公何感槩指心辞主更分明三方本以兵攻戦一士能爲国重轻多谢曹刘存大度任教忠孝得成名送张宏下第南归世家元是武夷孙四上观光预国賔地底岂无干斗气天邉争柰饮牛人田宜秫稻应多酒路入溪山渐少尘身计未谐归计好一樽犹可醉鄊邻葛陂逢何道士十数年前别我行相逢犹是旧颜形琴声渐古聴来淡药味虽凡试最灵出有酒钱天下富住无家地浪头萍神仙可学应须学万里蓬莱一点靑俞秀才山风亭小饮炎炎千室热如烘亭压山头独有风雨意生狞云彩黒秋容细碎树枝红半天斜日归心动一面平川醉眼空却是夣魂无所得人间岂少翠㣲宫谢宋屯田见示永平録海南编多少儒衣只假涂贵来谁肯更观书其间或以文争胜未见如君识有余长把六经为凖的最应三代是权舆可怜后世名空在直钓而今岂得鱼闽中岁暮休道南人暖过冬苦寒今与北方同霜严欲裂地到底日短不行天正中谁使智愚相伴老便将荣辱断还空鄕愁莫更欺闲客薄酒从来亦有功逬侯殿直之官吉州待诏何年别玉堂笔端浑欲继钟王官资未出风尘外踪迹曽亲日月光扶老只今非逺道荐䏻从此有封章庐陵若要高文写争得滁州在故鄕偶题饶秀才谿光亭北出城来驻马蹄君家别舘幸临谿雄虹见雨遏不断潦水到秋㾗渐低万事热心成浩叹一樽撩眼怕长迷俗人谁㑹儒生意是处醉吟还日西宗人宅仁知阁江南尽是山水地君子固求仁知名可怜尘土不到眼只有云泉相伴清人间扰扰知何在日暮悠悠空闘行明月一栏风一枕醉鄕犹可过浮生早夏偶作闲愁不觉过年光强半精神似醉鄕㡬度雨来成恶热有时云㫁见斜阳古人事业尘空满故国园林草自长赖得南华怜我病一篇齐物胜医方匈奴传汉家经武意如何也信狼心欲偃戈岂是虏庭佳䴡少自縁婚礼货财多女从宗室方抡择赋出齐民更刮摩若向大臣求姪媵当时谁肯议通和忠武侯齐覇燕强旧有基当年管乐易为竒何如新野覊栖后正植曹公挟帝时指画二州收汉烬安排八阵与天期才髙命短虽无祭犹胜隆中世不知次韵答陈殿丞见寄颠倒江湖二十春干时的是妄庸人先容不肯收蟠木髙足无从得要津衆与善名酬苦志莫将吟味养闲身食田饮井知谁力下有骄儿上有亲赠韩侍禁阀阅山西旧将家一官沦落向天涯目皮相䖏应难识髀肉生来只自嗟野囿㡬年饥虎豹旱雷何日起龙蛇吴歌楚舞时相慰剑铗梅干鐡有花送沈秘校君家龙虎弟兄贤斗酒相逢楚水邉雨露自今荣一命尘埃未免困三年髙谈欲出稠人右敏政当居俗吏前异日能来见逋客麻姑碧洞古时天寄题钱塘毛氏西湖园昔年曽泛西湖流君今更住西湖头人生多是未得往地上有天何䖏求朱楼照影钟磬晓画船落手芙蓉秋鲤鱼赤鳞应不少待与水仙相伴逰自觧人生何苦要多才百虑攅心摘不开夜月㡬曽无夣处春风只管送愁来秃毫强㑹悠悠事浮世无过满满盃看取秦坑烟焰里是非同作一杯灰不寐四壁空空絶语声困来终是睡难成孤灯要与人相背寒漏苦教天不明累月故园无信息㡬般闲事恼心情别愁若觧生华髪一夕应添一万茎韩偓集有自抚州往南城县舟行见拂水蔷薇之诗南城吾鄊也因题八句韩偓当年赴七闽舟行过此倍凝神江邉石上知谁处緑戦红酣别是春往事㡬多书不记仙源依旧地无尘花光柳色今何限更有才人胜古人代书荅陈次公咄咄休休一世闲百年都是浪悲欢髙谈不待傍人笑立事须知自古难时见老颜来鑑里已将生计託云端六鳌未可挥刀斫肯便临谿把钓竿和君赐题尧辅斋壁书林老仙头欲斑近日卜居吴楚间麻姑世界尽赢得羲皇兴味先追还川流切对夏无暑山月出来门未关笑杀区区躁求者不因贫病不曽闲送王都曹古木亭邉夜向晨饯壷重叠拥双轮高文徤笔科塲手白髪靑衫宦路人十月霜风还噼面六街尘土㑹欺贫麻源碧涧神仙地早晚归来伴隐沦送危太博一片灵㙜衆共知宦途宁肯避危机至诚似有神明助尽室初从瘴海归烈火岂能伤羙寳覆盆终是见炎晖人生未出功名外多少京尘待染衣题虞侍禁山亭岭上櫩楹缔构新我来登望倍凝神可怜韬畧真名将犹与谿山作主人㑹把松心欺过雪更凭花蕚占留春江南风物虽佳䴡争奈燕然有虏尘君钖宰夀春沦落多愁笑不成水邉还是送君行官为令长前程好地近鄕关喜气生百里有人观惠术三年唯我见交情山中后夜思贤䖏风月犹应似旧清钱寺丞知白州大邑歌謡日尚新忽惊千骑拥行尘宦㳺莫叹登长道天意先教福逺人城在海隅门少客地钟阳气景常春政成不患无知巳按察当今正直臣次韵荅史太博驿使将诗访逺山发函宁暇正衣冠秦城未割难论价燕谷才吹巳不寒佔毕有心忘老至惰农无罚贺恩寛一枝数粒唯知分岂是明时学考槃蝉一蜕嚣尘向此生柳枯槐老正伤情高吟尽日知谁聴零露充肠且独清螳斧不劳隂致害貂冠犹可共传名骚人若有遗魂在应放冤声伴尔鸣寄史屯田秀汝清旴数舍中系匏名谒竟难通只知俗吏隆官业不意髙文有古风朝请待趍天屏北家园归省浙江东逺民利害闻应熟早晚嘉谋沃舜聡答丘寺丞示月蚀诗一夜吟公月蚀诗睡魔惊走醉魂飞如将混沌重区别要使君臣有等威天道至髙全指掌古人虽死合知非相思无计能相见何日轩车向北归蓬屋长檐数尺庇堂东踈漏从来只有蓬日影碎如秋树下雨声初似夜船中竹经蠧了多垂地箬到干时半桊空此䖏想非人所竞衆言千万莫相攻堦基堂前一级似堦墀无石无甎只旧基泥饰顷因年节近蹋崩唯是客行时谁曽罗櫗双来上多谢苍苔乆不离从此便成贫景致竹帘垂处最相宜宜春㙜谪官谁住小蓬莱唯有宜春有古台千里待看毫末去万家攅作画圗来云中罗绮香风落月底笙歌醉夣廻莫恠江山苦相助骚人没后得真才东湖古郡城池巳瞰江重湖更在郡东方水仙坐下鱼鳞赤龙女门前橘树香路絶尘埃非扫地无风雨亦清凉使君待客多娱乐只有醒时觉异鄕送赵拊先朝名士有遗孙狼借麻衣化洛尘笔下毎求千古意醉中曽过㡬廻春劳生只见年年老客路相逢事事新满座狂歌时莫笑眼看燕市若无人太平州十咏亭客逰无日暂开颜姑孰谿邉偶得闲风景直疑圗画岀古今都似夣魂间桓温罪逆休重问谢传英灵已不还深羙谪仙遗世务酒船椎皷浪如山送王尉义激中心不再思宦途从此抱瑕疵谁怜君子笃亲意况是明王孝治时靖节田园应乆废尚平婚嫁岂宜迟一官尘土休廻顾海上群鸥旧有期野意亭福唐城郭掌中窥旭日登临到落晖谁在画帘沽酒处㡬多鸣橹趂潮归晴来海色依稀辨醉后乡愁积渐㣲山鸟不知红粉好才闻歌板便惊飞灵源洞才出尘来尚未知渐攀藤竹渐临危伏流似是龙蔵处古树应无春到时谁把石崖齐刬削直教云气当帘帷良工画得犹宜秘莫与凡夫肉眼窥送陈司理平生直道耻求人下位沈英乆未伸齐吹古来偏有滥叶龙今更不宜真天邉奕世三台贵江上先庐一亩贫大抵穷通相倚伏这廻寒谷觧逢春送黄承伯君来别我向番阳时节初春晓尚霜茶褐园林新柳色鹿胎田地落梅香此行砚席多知己是处楼㙜可举觞只恐诏书非乆下槐花又在眼前黄谢蔡十八丈相示诗卷昔年多幸枉髙轩示我新诗累百篇使者即时还赵璧夣魂今尚忆钧天据鞍马援谁云老陋巷颜回始是贤桂树寒山风景好近来应更有长编清话堂诗至和元年秋九月与周伯逹宿景徳寺义明上人房予憙诵李渉诗云无限心中不平事一宵清话又成空其意与今夕相似因目其处为清话堂且题八句释子相延暂觧冠一宵清话到更䦨盘香烬死蚯蚓纸瓦雨声鸣弹丸往事莫将闲口笑劳生谁在定中看明朝颒靣还归去依旧涂泥溅马鞍送郴县吴主簿数十年来预荐书当时文行耸群儒青衫近始霑王泽白首从新入宦途四壁生涯虽寂寞一官趋进转﨑岖楚南若是江山好闲日犹应咏道腴览余尧辅诗因成七言四韵少年心苦向毛锥老大生涯只有诗哀乐万端成画缋江山太半入鑪鎚格如平易人多爱意到幽深鬼未知白发尚新才不尽㡬时吟兴是衰时次韵酬屯田陈丈见寄老年才到病还催老病成丛拨不开腹冷有时如咽雪耳虚终日独闻雷半生辛苦归三径万恨销磨向一桮赖得竹窓无事处清风频共故人来同徐殿丞逰麻姑山陈屯田闻之以诗见寄次韵第二首尘寰渐逺渐凄清似向崑崙采玉英此地巳知邻华子几人犹道识方平歩髙那复肌肤重心逸都疑羽翼生苦恨俗縁无了䖏归来依旧马蹄声和陈屯田送知县徐殿氶次韵近年双阙暂鸣珂出宰南城戸数多古道存心公道显恶人钳口善人歌登髙赋处英辞在垂槖归时旧物鈋当比瑞金嚚讼后要移风俗拟如何和屯田陈丈寄唐休次韵白屋从来未有官一名湏作佛名看彦伦北谷重归去安石东山足旧欢常调几时趍鳯阙湛恩唯待立鸡竿胷中况是多竒藴自比阳春退苦寒和王刑部逰仙都观寻幽西去路非賖回首红尘事可嗟不待鸾骖并鹤驾便分人世与仙家几函道蔵金壷墨一片秋容玉井花还似武夷髙㑹日骨凢犹幸醉流霞和逰丹霞有懐归之意暂时来访道家流肯伴烟萝滞一丘为忆长安瞻日下欲寻蓬岛向鳌头陶潜醉后虽眠石王粲忧多更上楼宣室嵗余虚席在青山何路更重逰七言八韵送知军曹比部移䖍州要知贤者善居官法自严明性自寛黠吏欲欺难作计愚民初惧乆方安狱辞大小情皆见市物公私价一般农力不闻供土木穷阎犹得免饥寒星为二使来巡抚攷未三年悉可观剧郡便当烦镇守君恩宁许更盘桓两轓贑水行非逺五袴旴江日渐单从此天衢龙跃去野人懐徳谩悲酸直讲李先生文集卷之三十七终直讲李先生文集直讲李先生文集直讲李先生年谱卷第三直讲李先生文集卷之三易论十三篇易论第一或曰易之为书也其不可学邪何其㣲而不显也曰学者之过也圣人作易本以教人而世之鄙儒忽其常道竞习异端有曰我明其象则卜筮之书未为泥也有曰我通其意则释老之学未为荒也昼读夜思疲心于无用之说其以惑也不亦宜乎包牺画八卦而重之文王周公孔子系之辞辅嗣之贤从而为之注炳如秋阳坦如大逵君得之以为君臣得之以为臣万事之理犹辐之于轮靡不在其中矣尔欲闻之乎曰然则请问为君之道曰夫用贵莫若㳟用富莫若俭㳟则衆㱕焉俭则财阜焉㳟俭者先王之所以保四海也损六五曰或益之十朋之龟弗克违元吉龟可决疑喻明智也以柔居尊而为损道明智之士皆乐为用矣非徒人助天且福之故象曰六五元吉自上祐也㳟之得衆也如此贲六五曰贲于丘园束帛戋戋吝终吉丘园谓质素之地也䖏得尊位为饰之主而毎事质素与丘园相似则费财物束帛乃戋戋衆多也俭之足用也如此非徒俭于身也祭祀鬼神尚可菲薄既济九五曰东邻杀牛不如西邻之禴祭实受其福禴祭之薄者也谓修徳以祭虽薄而受福也夫上之利民以财则不足也百姓安堵而不败其业利之大者也益九五曰有孚恵心勿问元吉有孚恵我徳谓因民所利而利之恵而不费则不湏疑问必获大吉而物亦以信恵㱕扵我也夫溥爱无私君之徳也反是则非益之谓也屯九五曰屯其膏小正吉大正㓙膏谓恩恵也䖏屯难之时居尊位之上不能博施群小而系应在二所恵偏狭扵有司之正则吉扵大人之正则㓙也比九五曰显比王用三驱失前禽邑人不诫吉谓为比之主而有应在二显比者也不能无私扵物唯贤是与爱扵来而恶扵去用三驱之道者也伐不加邑动必讨叛虽得乎显比之吉而可以为上之使非为上之道故象曰邑人不诫上使中也夫执刚莫如体柔责人莫如自脩尚力取胜亦巳劳矣同人九五曰同人先号咷而后笑大师克相遇谓不能使物自㱕而用其强直故必大师克之然后得志也困九五曰劓刖困于赤绂乃徐有说利用祭祀赤绂谓异方之物也五以刚勐物所不附忿物不附而行威刑则异方愈不懐矣而体在中直能不遂迷乃徐脩徳则得喜说履夫尊位过而能改以斯祭祀必受福也夫以至尊敌至贱胜之不足为武也夬九五曰苋陆夬夬中行无咎苋陆草之柔脆者谓上六也夬之时以君子决除小人而五䖏尊位躬自决之虽其克胜未足多也䖏中而行足以免咎而巳故象曰中行无咎中未光也夫安非福也危非祸也知危而惧安莫如之否九五曰休否大人吉其亡其亡系于苞桑䖏君子道消之时已当尊位能施否于小人而自戒其将亡则得苞桑之固也夫救弊之术莫大乎通变然民可与乐成难与虑始非断而行之不足以有爲矣巽𥘉六曰进退利武人之正谓䖏令之𥘉未能服令故进退也则宜用武威以整齐之乃能成命也革上六曰君子豹变小人革靣谓居变之终变道巳成则小人变靣以顺上也夫治国始于齐家王化本乎夫妇百代不易之道也家人九五曰王假有家勿恤吉谓居于尊位而明家道则下莫不化矣父父子子兄兄弟弟夫夫妇妇六亲和睦交相爱乐而家道正正家而天下定故勿恤而吉也凡此皆爲君之道也或曰子谓执刚莫如体柔责人莫如自脩而乃以威武成命何也曰同人九五敌刚也困九五来异方也其欲胜敌懐逺不可暴也舜于有苗文王于崇乃其迹也巽之𥘉六行令扵吾人也令善而衆疑不济以威是终不可爲也周官凡出教令必徇以木铎曰不用法者国有常刑乃其事也盖所施之异胡可结以一言哉易论第二或曰爲君之道任官其急也请言其要曰井九五曰井冽寒泉食谓五居中得正而体刚直不食污秽必湏井㓗而寒泉然后乃食以言刚正之主不纳非贤必湏行㓗才髙然后乃用也兊九五曰孚于剥有厉谓䖏尊正之位不说信乎君子而说信乎小人则小人道长而国有危也剥六五曰贯鱼以宫人宠无不利谓施宠小人但同之扵宫人勿使害正则终无尤也然则人君所任宜得贤才不可说信小人虽未能不加以宠亦当䖏之散地无俾乗势以消君子可也或曰人君有不自为国而委之大臣可乎曰兹祸福之机也事有不可不然亦不可必然在度宜而行之耳蒙六五曰童蒙吉谓委扵二也夫蒙之时隂昧而阳明五以隂质居扵尊位不敢以其蒙昧自任而委之刚阳付物以能故获吉也师六五曰田有禽利执言无咎长子帅师弟子舆尸正凶谓柔非军帅隂非刚武故不躬行必以授也授不得主衆犹不从故长子则可弟子则凶盖九二得中可以任也自阃以外将军制之用兵之法亦其宜矣临六五曰知临大君之宜吉夫临刚浸而长君子道盛之时也因而纳之委以其事则不劳而成功矣任得君子庸非智乎大壮六五曰䘮羊于易无悔羊壮也君大壮之时以隂䖏阳以柔乗刚用壮之甚敌冦之来将失其居故不待险难而先舍其壮委任于二则得无悔也此皆事之宜不得不然也历观衆卦此类颇多率由隂居尊位未得刚正在上而废其聪明委政于下也得其人则民受其赐非其人则职为乱阶此不得不然也常六五曰常其徳正妇人吉夫子凶谓居得尊位不能制断而系应于二专从其唱以此为常则妇人之吉非夫子之道也以言人君在位苟不能独㫁而牵于臣下权时则可矣以之为常则非君之道也坤𥘉六曰履霜坚氷至戒其渐也上六曰龙战于野辩之不早疑盛乃动故必战也此任官之要先王其慎之也易论第三或人请问为臣之道曰君子之进也难哉苟进则謟謟则何有扵君唯利而已矣否𥘉六曰㧞茅茹以其彚正吉亨象曰㧞茅正吉志在君也谓居否之时动则入邪三隂同道皆不可进故茅茹以类正而不謟志在扵君故不苟进也夫执刚用直进不为利忠诚所志鬼神享之升九二曰孚乃利用禴无咎谓与五为应往必见任体夫刚徳进不求宠闲邪存诚志在大业故乃利用纳约于神明也夫君臣之交𥘉未见亲未信而諌人以为谤损𥘉九曰已事遄往无咎酌损之谓刚以奉柔当自酌损其刚乃得合志志既合则道可行也然刚徳之长不可全削志意既合当自守正九二曰利正征凶弗损益之谓𥘉已损刚以顺柔二复损已以益柔则剥道成焉故不可遄徃而利正也夫道虽正矣宜得其中不可过也小畜上九曰既雨旣处尚徳载妇正厉月㡬望君子征凶谓体巽䖏上刚不敢犯尚徳者也为隂之长能畜刚徤徳积载者也妇制其夫臣制其君虽正近危故曰妇正厉也满而又进必失其道隂疑扵阳必见战伐虽复君子以征必凶故曰君子征凶也常𥘉六曰浚常正凶无攸利象曰浚常之凶始求深也谓求深穷底物无余藴以此为常凶正害徳无施而利盖人不可以至察也节上六曰苦节正㓙悔亡谓过节之中以至亢极苦节者也以斯施正物所不胜正之㓙也以斯脩身行在无妄故得悔亡盖政不可以峻刻也虽不可过亦不可未至而止也晋𥘉六曰晋如摧如正吉罔孚𥙿无咎谓进明退顺不失其正而处卦之始功业未着物未之信若以此爲足自䘮其长者也故必𥙿之然后无咎也夫爲君耳目所以司聪明也不能去邪人使至君侧谁之罪也兊九四曰啇兊未寕介疾有喜谓三爲侫说将近至尊四以刚徳裁而隔之𥘉则未宁终则有喜也此之爲喜乃爲至尊所善天下所頼故象曰九四之喜有庆也夫事君尽礼致㳟存位古之道也履九四曰履虎尾愬愬终吉谓逼近至尊䖏多惧之地然以阳居隂以谦为本虽处危惧终获其志也夫君唱臣和理之常也专而见疑鲜不及矣坤六三曰含章可正或从王事无成有终谓含羙于内待命而发不为事首顺上而终可谓智矣故象曰含章可正以时发也或从王事知光大也无妄六二曰不耕获不菑畬则利有攸往亦谓代终巳成而不造也不擅其羙乃尽臣道故利有攸往也虽不获自专而时有未安不可不忧也涣六四曰涣其群元吉涣有丘匪夷所思谓与五合志内掌机宻外宣化命能为群物散其险害然䖏上体之下不可自专犹有丘墟未平之虑虽巳得大功所思不可忘也若时不我用不与扵政则宜卷而懐之母使动而之悔也坤六四曰括囊无咎无誉谓以隂居隂不与阳事隐其贤徳乃可免咎故象曰括囊无咎慎不害也或竭其忠信志在立功图国忘身虽慎可也随九四曰随有获正㓙有孚在道以明何咎谓居于臣地以擅其民失于臣道违正者也体刚居说而得民心能干其事而成其功者也虽违常义志在济物着信在道以明其功何咎之有哉夫权之所在衆之所附不守以正速祸而巳矣益六二曰或益之十朋之龟弗克违永正吉谓居中得位益自外来朋龟献䇿同扵损卦六五之位位不当尊故永正乃吉也夫忠臣之分虽处险难义不忘君也蹇六二曰王臣蹇蹇匪躬之故谓居位应五不以五在难中私身逺害执心不回志救王室者也故象曰王臣蹇蹇终无尤也凡此皆爲臣之道也孔子曰爲臣不易岂虚言哉易论第四或曰大哉君臣之道既得而闻之矣请问凡所以治其身何如曰性不能自贤必有习也事不能自知必有见也习之是而见之广君子所以有成也蒙六四曰困蒙吝谓独逺扵阳䖏两隂之中困于蒙昧不能比贤以发其志故曰吝也观𥘉六曰童观小人无咎君子吝谓䖏扵观时而最逺朝羙体扵隂柔不能自进无所鉴见故曰童观在小人则无咎君子处之吝道也夫道之于人不可斯湏去之也进则饰其行退则不勉焉是为利者也君子耻之履九二曰履道坦坦幽人正吉谓在内卦幽隐之地而履其中道不以居外为荣处内为屈隐显皆同常行其正宜其吉也中孚九二曰鸣鹤在隂其子和之我有好爵吾与尔靡之谓处内而居重隂之下履不失中不徇扵外立诚笃至虽在闇昧物亦应之也晋六二曰晋如愁如正吉受兹介福于其王母谓进而无应其徳不昭不以无应而回其志处晦而能致其诚故得正之吉也其𥘉愁如履正不回则乃受兹大福于其母也井九三曰井渫不食为我心恻可用汲王明并受其福谓井渫而不见食犹人脩已全㓗而不见用故使我心恻也不下注而应止是可汲也井之可汲也犹人可用若逢明王则既嘉其行又钦其用故曰并受其福也夫欲不可逞强不可恃放其私心罔知戒惧㓙之道也震𥘉九曰震来后笑言哑哑吉谓体夫刚徳为卦之先能以恐惧而脩其徳乃致福也豫𥘉六曰鸣豫㓙谓处豫之𥘉而特得志扵上乐过则淫志穷则㓙也大壮九三曰小人用壮君子用罔正厉羝羊触藩羸其角谓处徤之极以阳处阳用其壮者也故小人用之以为壮君子用之以为罗已者也虽复羝羊以之触藩必拘羸其角矣益上九曰莫益之或击之立心勿常㓙谓处益之极过盈者也求益无厌人弗之与怨者非一故或击之也夫静以俟时则无悔躁而求利则有耻不可不慎也頥𥘉九曰舍尔灵龟观我朶頥㓙谓居养贤之世不能正其所履而舍其灵龟之明徳羡我朶頥而躁求不足贵也咸六二曰咸其腓㓙居吉腓谓动躁者也感物以躁㓙之道也由躁故㓙居则吉矣夫遵道而行不牵于俗明哲之任也与衆雷同善柔之事也豫六二曰介于石不终日正吉谓顺不苟从豫不违中不改其操是以吉也咸九三曰咸其股执其随往吝谓志在随人所执亦已贱矣用斯以往吝其宜也小过九三曰弗过防之从或戕之㓙谓居下体之上以阳当位而不能先过防之至令小者咸过而复应而从焉其从之也则戕之㓙至矣然而絶类离伦衆之所非毁方瓦合亦儒之权也萃六二曰引吉无咎谓处坤之中已独处正与衆殊异民之多僻独正者未能变体以逺于害故必见引然后乃吉而无咎也凡此皆治身之道也或曰脩身及家自天子逹庶人一也请问家道曰蛊𥘉曰干父之蛊有子考无咎厉终吉象曰干父之蛊意承考也谓干父之事不可大小损益一依父命当量事制宜以意承考而已九二曰干母之蛊不可正象曰干母蛊得中道也谓妇人之性难可全正宜屈巳刚旣干且顺故曰不可正也虽不宜全正亦不可纳之扵邪故曰得中道也家人𥘉九曰闲有家悔亡谓治家之法及其志之未变而豫防之则悔亡也家渎而后严之则无逮矣九三曰家人嗃嗃悔厉吉妇子嘻嘻终吝谓家人虽嗃嗃悔其酷厉犹保其吉妇子嘻嘻乃失其节也是威克厥爱家道之善者矣易论第五或曰脩身及家前闻之矣请问凡所以遇扵人何如曰夫上之遇下有道屯𥘉九曰盘桓利居正利建侯象曰虽盘桓志行正也以贵下贱大得民也贵谓阳贱谓隂也𥘉九之阳在三隂之下是以贵下贱故大得民心也无妄𥘉九曰无妄往吉象曰无妄之往得志也亦谓体刚处下以贵下贱行不犯妄故往得其志也困九二曰困于酒食朱绂方来利用享祀征㓙无咎谓以阳居隂尚谦者也体夫刚质而用中履谦应不在一心无所私虽以处因物莫不至不胜丰衍故曰困于酒食也能招异方故曰朱绂方来也然而不可以渎也頥六四曰颠頥吉虎视耽耽其欲逐逐无咎谓居得其位以上养下得頥之义而下交不可以渎故虎视眈眈威而不勐不恶而严也夫下之遇上有道大过𥘉六曰借用白茅无咎谓以柔处下心能谨慎故得无咎也讼六三曰食旧徳正厉终吉或从王事无成谓体夫柔弱以顺扵上不为九二自下讼上不见侵夺保全其有故得食其旧徳而不失也然而不可以謟也頥六三曰拂頥正㓙十年勿用无攸利谓履夫不正以养扵上纳上以謟者也处頥而为此行十年见弃者也立行于斯无施而利也兊六三曰来兊㓙谓以不正而来求说邪佞之道故㓙也巽九二曰巽在牀下用史巫纷若吉无咎谓处巽之中既在下位而复以阳居隂卑巽之甚故曰巽在牀下也若惟施至卑于神祇而不用之于威势则得吉而无咎也夫阳为君子隂为小人同于君子则吉附于小人则㓙临九二曰咸临吉无不利谓有应在五而五体柔若顺于五则刚徳不长矣虽感应之时不可全与相违必未顺其命乃得吉无不利也六四曰至临无咎谓处顺履正不忌刚长而乃应之故得无咎也剥六三曰剥之无咎谓与上为应群隂剥阳我独恊焉虽处于剥可以无咎也夬九三曰壮于頄有㓙君子夬夬独行遇雨若濡有愠无咎谓夬为刚长而三独应上六助于小人是以㓙也君子䖏之必能弃夫情累决之不疑故曰君子夬夬也若不与衆阳为群而独行殊志应于小人则受其困焉遇雨若濡有恨而无所咎也夫心贵乎公而量贵乎大公则视人如一大则无物不包视人如一则惟善是从也无物不包则虽愚有处也比𥘉六曰有孚比之无咎也有孚盈缶终来有它吉谓处比之首应不在一心无私吝则莫不比之故必有它吉也同人𥘉九曰同人于门无咎谓为同人之首而无应于上心无系吝通夫大同出门皆同谁与为咎也兊𥘉九曰和兊吉谓居兊之𥘉应不在一无所党系和兊之谓也说不在謟履斯而行未见有疑之者吉其宜矣大过九四曰栋隆吉有他吝谓虽能拯其弱不为下所挠而应在𥘉用心不广故有他吝也蒙九二曰包蒙吉纳妇吉子克家谓以刚居中童蒙所㱕也包而不距则逺近咸至故包蒙吉也泰九二曰包荒用冯河不遐遗朋亡得尚于中行谓体徤居中而用乎泰能包含荒秽受纳冯河者也用心广大无所遐弃无所朋党乃可以得配于五也凡此皆遇人之道也易论第六或曰吉㓙悔吝生乎动者也请问动而无悔则奚由曰时乎时智者弗能违矣先时而动者妄也后时而不进者怠也妄者过之媒怠者功之贼也蹇𥘉六曰往蹇来誉谓处难之始居止之𥘉独见前识覩险而止以待其时故往则遇蹇来则誉也㱕妹六三曰㱕妹以湏反㱕以娣谓室主犹存而求进焉进未值时故有须也不可以进故反归待时以娣乃行也凡此不可先时者也丰上六曰丰其屋蔀其家闚其户閴其无人三岁不觌㓙谓处于明动尚大之时而深自幽隐以髙其行大道既济而犹不见隐不为贤更为反道㓙其室也三年丰道之成治道未济隐犹可也既济而隐以治为乱也节九二曰不出门庭㓙谓𥘉巳造之至二宜宣其制矣而故匿之失时之极则遂废矣故不出门庭则㓙也凡此不可后时者也呜唿进取之时易见退避之时难知盖利者人之所欲欲则存诸心存诸心则计之熟矣害者人之所恶恶则幸其无之而不知为谋矣或人请问退避之道曰君子见机而作愚者闇于成事祸至而避亦无及也涣𥘉六曰用拯马壮吉谓处散之𥘉乖散未甚故可以逰行得其志而违于难也不在危剧而后乃逃窜故曰用拯马壮吉也遯𥘉六曰遯尾厉勿用有攸往谓处遯之时而为遯尾祸所及也危至而后求行难可免乎故勿用有攸往也然而矫枉过正衆之所憎和而不同身乃无患明夷𥘉九曰明夷于飞垂其翼君子于行三日不食有攸往主人有言谓处卦之始最逺于难逺难过甚明夷逺遯絶迹匿形不由轨路殊类过甚以斯适人人必疑之故曰有攸徃主人有言也六二曰明夷夷于左股用拯马壮吉夷于左股示不能行也以柔居中用夷其明进不殊类退不逃难故可用拯马而壮吉也夫有所避者不可有所顾也以欲而忘患鳞属所以死扵饵也遯九三曰系遯有疾厉畜臣妾吉谓在内近二以阳附隂宜遯而系故曰系遯遯之为义宜逺小人以阳附隂系于所在不能逺害亦巳惫矣宜其屈辱而危厉也系于所在畜臣妾可也施于大事㓙之道也九四曰好遯君子吉小人否谓处于外而有应于内君子好遯故能舍之小人系恋是以否也若夫分有所定义不可去则莫若守正之为利也泰九三曰无平不陂无往不复艰正无咎于食有福谓处天地之将闭平路之将陂时将大变世将大革而居不失其正动不失其应艰而能正不失其义故无咎也信义诚着故勿恤其孚于食有福也明夷六五曰箕子之明夷利正谓最近扵晦与难为比犹闇不能没明不可息正不忧危故利正也凡此避祸之道也诗曰旣明且哲以保其身此之谓也易论第七或曰独隂孰始独阳孰生万事云为未有不因人以成故大则有君臣之交小则有同志之㑹变故非一愿闻其详曰人事之变或逺而相应或近而相得逺而相应君臣之分定也近而相得以各无应同志者也然而应扵逺者或为近所困承扵上者或为下所逼臣欲应君而冦难阻之君欲应臣而䜛邪制之惟其明哲决所去就秉心不回终乃无过也屯六二曰屯如邅如乗马班如匪寇婚媾女子正不字十年乃字谓志在乎五不从扵𥘉与𥘉相近而不相得困于侵害时方屯难正道未通渉逺而行难可以进屯难之世势不过十年十年则反常反常则本志斯获矣大有九四曰匪其彭无咎谓既失其位而上近至尊之威下比分权之臣其爲惧也可谓危矣唯夫有圣知者乃能免斯咎也三虽至盛五不可舍能辨斯数专心承五常匪其旁则无咎矣暌六三曰见舆曵其牛掣其人天且劓无𥘉有终谓以隂居阳以柔乗刚志在扵上而不和扵四二应扵五则近而不相比故滞隔所在不获进也四从上取二从下取而应在上九执志不回𥘉虽受困终获刚助也渐九五曰鸿渐于陵妇三岁不孕终莫之胜吉谓进得中位而隔乎三四不得与其应合然各履正而居中三四不能久塞其涂不过三岁必得所愿矣九三曰鸿渐于陆夫征不复妇孕不育㓙谓以阳爻为下卦之主而弃其群丑与四相得遂乃不反夫征不复乐扵邪配则妇亦不能执正矣然小人之心恶直丑正近不相得亦宜备之既济六四曰繻有衣袽终日戒谓履得其正而近不与三五相得邻扵不亲而得全者终日戒也抑又交际之间理非一致或名虽为应而实不相接或义有可合而情不相同智者三思故往而必纳愚者径行则动而多悔也屯六四曰乗马班如求婚媾往吉无不利谓二虽比𥘉执正不从不害已志者也求与合好往必见纳矣故象曰求而往明也小畜𥘉九曰复自道何其咎吉谓处干之始以升巽𥘉四为已应不距巳者也以阳升隂复自其道顺而无违何所犯咎得义之吉也随六三曰系丈夫失小子随有求得利居正谓虽体下卦二已据𥘉将何所附故舍𥘉系四志在丈夫四俱无应亦欲扵已随之则得其所求也暌六五曰悔亡厥宗噬肤往何咎谓有应在二三虽比二二之所噬非妨已应者也以斯而往何咎之有往必合也凡此智者之虑能见彼情者也屯六三曰即鹿无虞惟入于林中君子㡬不如舍往吝谓三既近五而无冦难四虽比五其志在𥘉不妨巳路可以进而无屯邅也见路之易不揆其志五应在三徃必不纳何异无虞以从禽其可获乎故不如舍往吝穷也大畜九二曰舆说輹谓五处畜盛未可犯也遇斯而进故舆说輹也凡此愚者之动不知彼情者也故亦有非应比各亢一方而涣然合好罔有猜嫌者同患相恤势使之然也暌九四曰暌孤遇元夫交孚厉无咎谓无应独处而𥘉亦无应特立处暌之时俱在独立同处体下故求其畴类而自託焉相得无疑故曰交孚虽在乖革志可得行虽危无咎也故曰苟识其情不忧乖逺苟明其趣不烦彊武䏻说诸心能研诸虑暌而知其类异而知其通其唯明爻者乎易论第八或曰天有常故四时行地有常故万物生人有常故徳行成而事或有变势或有异以常待之其可乎曰常者道之纪也道不以权弗䏻济矣是故权者反常者也事变矣势异矣而一本扵常犹胶柱而皷瑟也履九五曰夬履正厉谓履道尚谦不憙处盈而五以阳处阳正当其位是以危也丰六二曰丰其蔀日中见斗往得疑疾有孚发若吉谓处明动之时爻皆以居阳位又不应隂为羙而二以隂居隂常扵厥位故幽而无覩不能自发也若夫排患觧纷量时制宜事出一切愈不可常也益六三曰益之用㓙事无咎有孚中行告公用圭谓以隂居阳处下卦之上壮之甚也语以谦冲则罪可戮用救衰危则物所恃故以此告公国主所任也大过九二曰枯杨生稊老夫得其女妻无不利谓以阳处隂䏻过其本而救其弱者也上无其应心无系吝处过以此无衰不济也九三曰栋桡㓙谓居大过之时处下体之极不䏻救危拯弱以隆其栋而以阳䖏阳自守所居又应扵上系心在一宜其淹溺而㓙衰也或曰甚哉干蛊之难也才不胜任亦可勉乎哉曰驽骀疾走不如良马之安行也小人饰智不能及君子之任真也天命之性有限乎中苟非其宜是以身钓祸也大有九二曰大车以载有攸往无咎谓徤不违中为五所任任重不危致逺不泥故可以往而无咎也鼎九四曰鼎折足覆公餗其形渥㓙谓处上体之下而又应𥘉既承且施非巳所胜故曰鼎折足覆公餗也既覆公餗体为渥沾智小谋大不胜其任受其至辱灾及其身故曰其形渥㓙也觧六三曰负且乗致冦至谓䖏非其位履非其正乗二负四以容其身小人而乗君子之噐盗思夺之矣凡此皆以身钓祸者也亦有才可适用徳可及物而势不可为者必谨察之也井九二曰井谷射鲋瓮敝漏谓处上宜下处下宜上而二无应于上反下与𥘉故莫之与也是卑者不可以有为也旅九三曰旅焚其次䘮其僮仆正厉谓居下体之上与二相得以寄旅之身而为施下之道与萌侵权主之所疑故次焚仆䘮而身危也是䟽者不可以有为也凡此亦所以钓祸也或有不量其力悖道逆理以图非望兹又罪之至也履六三曰眇能视跛䏻履履虎尾咥人㓙武人为于大君谓以隂居阳以柔乗刚志在刚徤不脩所履欲以陵武扵人为于大君行未能免扵㓙而志存于王顽之甚也同人九三曰伏戎于莾升其髙陵三岁不兴谓贪扵所比㨿上之应其敌刚徤非力所当故伏戎于莾不敢显亢也升其髙陵望不敢进量斯势也三岁不䏻兴者也三岁不能兴则五道亦巳成矣安所行焉随上六曰拘系之乃従维之王用亨于西山谓随之为体隂顺阳者也最䖏上极不从者也随道已成而时不从故拘系之乃从也离九四曰突如其来如焚如死如弃如谓逼近至尊履非其位欲进其盛以炎其上命必不终也噫天不可违人不可欺忠孝之羙有生者所宜拳拳也易论第九或曰如此乎祸福之犹影响也何从而慎诸曰火之生也一勺之胜及其燎也川流莫竞是故君子慎乎始也节𥘉九曰不出戸庭无咎谓爲节之𥘉将整离散而立制度者也故明扵通塞虑扵险伪不出户庭慎宻不失然后事济而无咎也𥘉九曰壮于前趾往不胜爲咎谓居徤之𥘉爲决之始宜审其䇿以行其事壮其前趾往而不胜宜其咎也然则不慎而失之者尚可及乎曰亦在人之明与昧也明者则辩之扵早过而䏻改故可及也昧者则以智饰非至于贯盈虽悔无及矣复𥘉九曰不逺复无祇悔元吉谓最处复𥘉始复者也不逺而复㡬悔而反以此脩身患难逺矣错之于事其殆庶㡬乎故元吉也需九三曰需于泥致冦至象曰需于泥灾在外也自我致冦㳟慎不败也谓以刚逼难欲进其道所以招冦而致敌也犹有湏焉不䧟其刚冦之来也自我所招㳟慎防备可以不败也讼九四曰不克讼复即命渝安正吉谓䖏上讼下可以改变者也故其咎不大若能反从本理变前之命安正不犯不失其道为仁由已故吉从之也噬嗑𥘉九曰履校灭趾无咎谓过䡖戮薄足惩而已小惩大诫乃得无咎也同人九四曰乗其墉弗克攻吉谓履非其位以与人争二自五应三非犯巳攻三求二尤而效之违义伤理衆所不与故虽乗墉而不克也不克则反自思过以从法则故得吉也临六三曰丼临无攸利既忧之无咎谓履非其位居刚长之世而以邪说临物宜其无攸利也若能尽忧其危改脩其道刚不害正故咎不长也凡此辩之扵早可及者也复上六曰迷复㓙有灾眚用行师终有大败以其国君㓙至于十年不克征谓最处复后是迷者也以迷求复故曰迷复也用之行师难用有克终必大败用之扵国则反乎君道也大败乃复量斯势也虽复十年脩之犹未䏻征也噬嗑上九曰何校灭耳㓙谓处罚之极恶积不改者也罪非所惩故刑及其首至于灭耳及首非诫灭耳非惩㓙莫甚焉凡此至于贯盈虽悔无及者也亦有势犹可救而弗用谋言遂及败覆者兹又不明之甚也夬九四曰臀无肤其行次且牵羊悔亡闻言不信谓下刚而进非巳所据必见侵食失其所安而五为夬主非下所侵若牵扵五则可得悔亡而已刚亢不䏻纳言自任所处闻言不信以斯而行㓙可知矣噫过而不能知是不智也知而不能改是不勇也持疑犹豫目以无害古之亡国败家未尝不以此也易论第十或曰文王之囚箕子之奴岂其所自取哉曰患自巳招斯可患也患非巳招斯不足患也其必免矣如其不免是有命焉非智之过也节六三曰不节若则嗟若无咎谓以隂䖏阳以柔乗刚违节之道以至哀嗟自巳所致故无所怨咎也此患自巳招者也渐𥘉六曰鸿渐于千小子厉有言无咎谓始进而未得其位则困扵小子穷扵谤言故曰小子厉有言也困扵小子䜛谬之言未伤君子之义故曰无咎也姤九三曰臀无肤其行次且厉无大咎谓处下体之极而二㨿扵𥘉不为已乗居不获安行无其应不䏻牵据以固所䖏故曰臀无肤其行次且也扵履得其位非为妄处不遇其时故使危厉灾非巳招是以无大咎也此患非巳招必免者也蹇六四曰往蹇来连谓往则无应来则乗刚往来皆难故曰徃蹇来连然得位履正当其本实难遇扵难非妄所招也此患非巳招不可免者也是有命焉非智之过也亦有进不违私志在救难以危其身此又君子之大义非智者之羞也大过上六曰过渉灭顶㓙无咎谓处大过之极过之甚也渉难过甚故至于灭项㓙志在救时故不可咎也古之人曰贪夫徇财烈士徇名夸者死权有所欲者必得所恶也关龙逄死扵夏王子比干死扵商人臣之义不得不然也是故知㡬之贤少欲之士拂衣尘外髙蹈不还鸿飞冥㝠非弋人之所慕也蛊上九曰不事王侯髙尚其事谓最䖏事上而不累扵职位不承事王侯但自髙尚其事故志可则也渐上九曰鸿渐于陆其羽可用爲仪吉谓进䖏髙洁不累扵位无物可以屈其心而乱其志峨峨淸逺仪可贵也贲𥘉九曰贲其趾舍车而徒谓在贲之始以刚䖏下居扵无位弃扵不义安夫徒歩以从其志者也此二踈以免扵汉四皓以免扵秦特立独行非凡所及也噫天道之变日星循环占之而不舛者以知其数也人事之动情伪交错应之而不谬者以知其势也持之以正用之以中百禄之来弗可辞也巳噫非天下之至变其孰䏻与扵此哉易论第十一或曰卦者时也爻者适时之变者也时旣不一事亦不同不可相假者也今子统而论之母乃咈扵时乎曰时虽异矣事虽殊矣然事以时变者其迹也统而论之者其心也迹或万殊而心或一揆也若夫汤汤洪水禹以是时而濬川黎民阻饥稷以是时而播种百姓不亲契以是时而敷五教蛮夷猾夏臯陶以是时而明五刑其迹殊其所以爲心一也统而论之谓之有功可也亦有因时立事事不局扵一时可爲百代常行之法者如仁义忠信之例是也故夫子扵上下系所称者十有九爻未有言其时者盖事不局扵一时也是故时有小大有以一世爲一时者此其大也有以一事爲一时者此其小也以一世爲一时者否泰之类是也天下之人共得之也以一事爲一时者讼师之类是也当事之人独得之也借如今之世泰之时也天下所共矣而所遇之事人各不同若其倥侗之质求师辩惑蒙之时也立身向道非礼勿行履之时也居其徳义以待施恵井之时也自逺之近观鉴朝羙观之时也量䏻受任各当其分鼎之时也夙夜在公干君之事蛊之时也用其刚正辩物之事讼之时也断其刑罚无有不当噬嗑之时也出军遣将以讨不庭师之时也险难在前按兵观衅需之时也民有困穷从而养之頥之时也事有所失知而改之复之时也礼有过差议而定之节之时也逸乐之情约之以正豫之时也文饰之盛反之扵素贲之时也人有觧慢示之以威震之时也夫此之类皆以一事为一时而诸卦之时君之所遇者多以事无不统也臣之所遇者寡以事有分职也或一人之身而兼数事或终食之久而移数时时既屡迁迹亦皆变苟不求其心之所㱕而专视其迹则散漫简䇿百纽千结岂中材之所了邪子曰天下何思何虑天下同归而殊涂一致而百虑天下何思何虑谓少则得多则惑也然则统而论之不亦可乎易论第十二或人请问干坤何时也曰干者圣人进取天位非承平之时也故𥘉则潜二则见三则干干四则或跃五则飞上则亢也坤者圣人防闲臣下非大通之时也故𥘉则履霜上则龙战三则含章而不敢爲首四则括囊而后无咎五则黄裳而后元吉唯二居扵下卦履其中正乃可任其自然也又问大过之时则务在救危遯明夷之时则贵乎避难何其不同也曰大过之时本末虽弱而未见君之昏乱臣之䜛邪是国家之难何世无之君子之义不得不救也遯则小人得志明夷则闇主在上忠良之士徒见害而巳无足可为也君子之智不得不避也又问隂爻浸长皆小人道盛也剥之五隂否之三隂小人衆多矣而不见君子避之之意二隂始进而君子之遯犹恐为尾何也曰君子之道知㡬其神故云二隂用事小人将盛而亟避之则无患矣苟至于否塞至于剥落而后退焉不巳晚乎易之为遯所以示先见也然则剥与明夷孰为大祸曰小人虽盛制之在君故贯鱼以宫人宠则无不利是祸之小也主之闇则末如之何故南狩得其大首是祸之大也又问屯也蹇也困也名相近也请言其别曰屯者动乎险中可为之世也然而足以有功矣蹇者见险而止不可为之世也然而足以无过矣困者刚见揜扵柔君子为小人所蔽穷厄委顿者也人之所患莫斯之甚也比也同人也随也义相类也请言其异曰比者刚得尊位上下应之天下之人皆亲其君也同人者柔履中正而应乎干同志相合物各有党也随者刚来下柔动而之说谓能下扵人动则人说莫不从其所为也上之所务莫斯之大也谦也巽也奚若曰谦者内阳外隂屈其刚徳以下扵物者也巽者内外皆隂心貌如一情实卑顺者也豫也兊也奚若曰豫者主扵逸乐兊者喜恱而已也晋也升也奚若曰升者升得位晋者进见扵君也泰也旣济也奚若曰泰者君臣合好君子在位小人在野之世也然物既大通多失其节故不具利正之徳也若夫物皆得其所事皆得其宜未有如既济之盛者也尧舜其犹病诸然安不忘危戒在终止故曰𥘉吉终乱也泰之极则城复于隍旣济之极则濡其首祸福倚伏诚可畏也昔大禹之训曰予临兆民懔乎若朽索之驭六马夫䏻保万世无疆之休其唯知惧者乎易论第十三或曰八卦成列象在其中矣谓备天下之象也请言其畧曰天地万物存乎说卦矣姑以人事明之八卦之道在人靡不有之也但贤者得其正不肖者䖏其偏矣夫刚而不暴干之正也顺而不邪坤之正也动而不妄震之正也卑而不辱巽之正也险而不可犯坎之正也明而不可欺离之正也静而不可诱以利艮之正也和而不可挠以怒兊之正也若刚而不容扵物干之偏也顺而不守其道坤之偏也动而为躁震之偏也卑而为佞巽之偏也险而为贼害坎之偏也明而为苛细离之偏也止而不及其时艮之偏也说而不由扵礼兊之偏也是故贤者以功不肖者以过贤者以福不肖者以祸由所用之道名同而实异也然贤者之道也或其数不备或所施者狭夫能具八者之用发之乎身充之乎天地之间者其唯圣人乎故用之扵国则迩人安用之扵军则逺人服鼓之舞之无物不得其宜矣纯精劲正造成庶事旴食忘倦终而复始用干扵国也含藏广大靡物不爱隤然和顺无有烦扰用坤于国也甲兵斧钺以重其威无敢奸宄无敢怠惰用震于国也适时之变权宜在已以贵下贱士争归之用巽于国也封疆阻固山河分限贵在常尊无得䙝近用坎于国也善靡不照恶靡不见人文化成上下肃雍用离于国也脩其典礼止邪未形慢易之心无自而入用艮于国也行庆施恵洽于群心罔有小大翕然欣戴用兊于国也以刚决事以勇临敌变动不息罔失其正用干于军也抚养士卒如母亲子虽其罙仁不害方直用坤于军也先声后实威闻敌国动于九天物莫䏻亢用震于军也隐其形势示之不能始如䖏女后如脱免用巽于军也深沟髙垒逺其斥候敌人不得袭刺客不得近用坎于军也部曲分辩各有丽着号令明白衆罔疑惑用离于军也退北佯为不追见利佯为不知持重有待嶷如山立用艮于军也诛其渠魁弔其民人箪食壷浆以迎王师用兊于军也故知八卦之道大矣有髙焉必乗其上有深焉必载其底有旁焉必环其外幽无不贯㣲无不彻惟所用之何如耳噫作易者既有忧患矣读易者其无忧患乎苟安而不忘危存而不忘亡治而不忘乱以忧患之心思忧患之故通其变使民不倦神而化之使民宜之则自天祐之吉无不利矣直讲李先生文集卷之三终直讲李先生文集直讲李先生文集直讲李先生年谱卷第四直讲李先生文集卷之四后学城左賛编辑后学广昌何乔新校正删定易图序论觏尝着易论十三篇援辅嗣之注以觧义盖急乎天下国家之用毫析幽㣲所未暇也世有治易根于刘牧者其说日不同因购牧所为易图五十五首观之则甚复重假令其说之善犹不出乎河图洛书八卦三者之内彼五十二皆疣赘也而况力穿凿以从傀异考之破辟鲜可信用大惧诖误学子壊堕世教乃删其图而存之者三焉所谓河图也洛书也八卦也扵其序觧之中撮举而是正之诸所触类亦复详说成六论庶乎人事脩而王道明也其小得失不足喜愠者不尽紏割别有一本黄黎献爲之序者颇増多诞谩自郐以下可无讥焉牧又注易所以爲新意者合牵象数而巳其余则攘辅嗣之指而改其辞将不攻自破矣先代诸儒各自爲家好同恶异有甚寇雠吾岂斯人之徒㢤忧伤后学不得巳焉耳论一或问刘氏之说河图洛书同出于伏羲之世何如曰信也系辞称河出图洛出书圣人则之其指在作易也则不待禹而得之明矣其所图者信乎曰洛书五十有五恊扵系辞天地之数河图四十有五虽扵易无文然其数与其位灼有条理不可移易非妄也惜乎刘氏之辩则过矣或曰敢问河图之数与位其条理何如曰一三五七九竒数阳也非中央则四正矣坎离震兊之位也二四六八耦数隂也不得其正而得四隅矣乹坤艮巽之位也乹坎艮震阳卦位也则左旋兊坤离巽隂卦位也则右转竒则先左而后右耦则先右而后左坎一震三也兊七离九也坤二巽四也乹六艮八也抑又纵横数之皆得十五此非灼有条理不可移易者乎或曰刘氏之辩其过焉在曰刘氏以河洛图书合而为一但以河图无十而谓水火木金不得土数未能成形乃谓之象至于洛书有十水火木金附扵土而成形矣则谓之形以此为异耳其言四象生八卦则取河图之七八九六以其有象字不可用洛书之形故也其下文又引水六金九火七木八而生八卦于此则通取洛书之形矣噫何其自相违也矧曰天五居中而主乎变化上驾天一而生地六下驾地二而生天七左驾天三而生地八右驾地四而生天九者不亦惑乎夫所谓生者言乎其始也苟河图之象生八卦则洛书之形又生八卦者何也若以圣人既取河图之数以画卦而洛书之数止为揲蓍则其论云在河图则老阳老隂少阳少隂之数此又巳言揲蓍矣反覆不通故曰自相违也夫天一至地十乃天地之气降出之次第耳谓之五者非有五物谓之十者非有十枚而曰五十有五者盖圣人假其积数以起算法非实数也如人兄弟行第一至第十者乃十人耳焉可谓有五十五人㢤厥初太极之分天以阳髙扵上地以隂卑扵下天地之气各亢所䖏则五行万物何从而生故初一则天气降扵正北次二则地气出扵西南次三则天气降扵正东次四则地气出扵东南次五则天气降扵中央次六则地气出扵西北次七则天气降扵正西次八则地气出扵东北次九则天气降扵正南天气虽降地气虽出而犹各居一位未之㑹合亦未能生五行矣譬诸男未冠女未笄昏姻之礼未成则何孕育之有㢤况中央八方九位既足而地十未出焉天地之气诚不备也由是一与六合于北而生水二与七合于南而生火三与八合于东而生木四与九合于西而生金加之地十以合五于中而生土五行生而万物从之矣二四易位而一三五如其初者当所王之方也夫物以隂阳二气之㑹而后有象象而后有形象者胚胎是也形者耳目鼻口手足是也河图之数二气未㑹而刘氏谓之象悖矣若夫洛书之数五位既合则五行有象且有形矣象与形相因之物也其一二三四五爲生数六七八九十爲成数者徒以先后分之耳其实二者合而后能生生则成矣盖非一生之待六而后成也假令河图是象洛书是形则取洛书而为八卦者亦非酌水燃火伐木鍜金而成之也直取其象耳以法象而言之不亦可乎何其固执形象之象也其曰天五驾一二三四而生六七八九者愈乖逺矣且隂阳㑹合而后能生今以天五驾天一天三乃是二阳相合安能生六生八㢤天降阳地出隂隂阳合而生五行此理甚明白岂有阳与阳合而生隂㢤况所谓五者乃次第当五非有五物也其一与六合之类皆隔五者盖以一二三四五主五方而六七八九十合之周而复始必然之数非有取扵天五也其不用五竒主五方而五耦合之者阳方则竒为之主而耦与之合隂方则耦为之主而竒与之合又昭昭矣至如刘氏所图太极生两仪一二三四其觧曰画天左旋画地右动今按其画天一在坎天三在震诚左旋也地二在离地四在兊亦左旋耳非右动也夫所谓左旋者如斗柄自寅向卯也右动者如日月五星自丑向子也今以自午向酉而为右动何㢤若直以东北为左方西南为右方以分天地之位则又不可谓之旋且动也旋动者进前之意也设谓阳升隂降先兊四而后离二则系辞所陈先二而后四未尝倒言之也如是则刘氏之觧果矣注易图易自谓穷天地之理而乃未明左旋右动之法甚㢤其可笑也论二或曰刘氏谓圣人以河图七八九六而画八卦而吾子之意乃取洛书何也曰系辞称八卦成列象在其中矣谓备天下之象也河图之数二气未合品物未生何所象乎洛书之数五行成矣万物作矣扵是象金而画乹兊象土而画坤艮象木而画震巽象水而画坎象火而画离不言五而言四象者以土分王四时举四行则土可知矣又以四行之数而揲蓍七少阳八少隂九老阳六老隂是也曰敢问画卦皆取洛书矣其扵河图何所则也曰则其位也河图有八方之位洛书有五行之象二者相须而卦成矣曰刘氏以为六居坎而生乹谓三为坎三为乹也九居兊而生坤谓三为兊六为坤也七居离而生巽谓三为离四为巽也八居震而生艮谓三为震五为艮也何如曰以位数之则乹坤艮巽亦三位也以画数之则坎震亦五画也离兊亦四画也何其或以位数或以画数反错之甚也况说卦称六画而成卦六位而成章彼重卦然画与位等耳未常析言之也苟析言之则坤六位而十二画矣焉得曰六画成卦也虽系辞阳一君而二民盖取隂耦以喻人臣代终之义非可积以爲数也今谓人有二心者非可积十人以爲二十心也且刘氏说天地之数六者有六物耳而乃以一爻分爲二画以当二物可乎歴观诸卦以爻爲人虽隂爻亦一人耳帝乙㱕妹非有两妹也箕子明夷非有两箕子也然则刘氏画卦之说其不可用明矣矧聪明叡智创制立法固不区区专决扵图书故曰古者包牺氏之王天下也仰则观象扵天俯则观法扵地观鸟兽之文与地之宜近取诸身逺取诸物是不专决扵图书参互而后起之者也圣人既按河图有八方将以八卦位焉洛书有五行将以八卦象焉扵是观隂阳而设竒耦二画观天地人而设上中下三位纯阳为乹取至徤也纯隂为坤取至顺也一阳䖏二隂之下刚不能屈扵柔以动出而为震一隂䖏二阳之下柔不能犯扵刚以入伏而为巽一阳䖏二隂之中上下皆弱罔克相济以险难而为坎一隂䖏二阳之中上下皆强足以自託以丽着而为离一阳䖏二隂之上刚以驳下则止故为艮一隂䖏二阳之上柔以抚下则说故为兊也西北盛隂用事而阳气尽矣非至徤莫能与之争故乹位焉争胜则阳气起故坎以一阳而位乎北坎者险也一阳而犯衆隂诚不为易而为险也艮者止也物芽地中将出而止也待春之谓也自此动出乎震絜齐乎巽离者明也万物皆盛长得明而相见也坤厚以养成之成而说故取诸兊也画八卦分八方之义如斯而巳也或曰说卦称劳乎坎谓万物闭蔵纳受为劳也成言乎艮谓万物之所终也今吾子之言似不类者何也曰孔子据物终扵地上而言也觏取诸物始扵地下而言也所以就足先圣之论使人不疑耳或曰刘氏谓三画象三才为不详系辞之义则以乹之三画为天之竒数三一三五皆阳也坤之三画为地之耦数三六八十皆隂也独阳独隂无韫三才之道者何如曰刘氏学易乃不知画之与位各一事也画者譬诸人也位者人所䖏之地也三画虽纯阳象天而三位有天地人之别何害也上中下三位譬如公也卿大夫也竒耦二画譬如君子也小人也公卿大夫皆君子盖有之矣皆小人亦有之矣或一君子而二小人或一小人而二君子犹行人之止传舍何常之有安可见纯天便曰无地位见纯地便曰无天位㢤且其引说卦兼三才而两之故易六画而成卦以为六画包三才无三画韫三才之说噫何其泥也三画象三才矣重之为六又象三才何害也若三画之时乹为天坤为地六画之后亦不免为天为地也三画之位则初为地二为人三为天六位则初二为地三四为人五上为天从宜改易何固执之为㢤且刘氏论三才则引说卦六画破先儒三画以为不经及其论竒耦则用天三竒地三耦天地各减其二不顾系辞五位有合之说是经乎不经也又其论乹元用九谓天一天三天五阳数也坤元用六谓地二地四隂数也至其下文以天五散在五行天一居尊不动余有天三地四合而成九天三则乹之三画地二地四则坤之六画阳得兼隂故乹三兼坤六而乹元用九也噫阳不可兼隂乎则天三何以称用九阳果得兼隂乎则天一天三天五当兼地二地四何以不称乹元用十五也䡖先儒九揲六揲之通义而务求新不虞错乱之至此鄙㢤论三或人敢问大衍之数五十诸儒异论何如曰京房马季长荀爽之释吾无取焉耳至于郑康成姚信董遇以为天地之数五十有五减五而用之刘氏亦同此说吾有取焉耳此章上言大衍之数下言乹坤之䇿中言天地之数非衍之用而何也然所以减之之意或谓减五行或谓减六画或谓减天五盖未之思矣夫五行六画天五减之之可否不足复诘吾直谓天地之数虽五十五至揲蓍之法止可用五十故取其整数而巳也只如期三百六旬有六日而乹坤之策三百六十当期之日又岂可言无六策以当六日者别有意也圣人揲蓍虗一分二挂一揲四归竒再扐确然有法象非苟作也故五十而用四十九分扵两手挂其一则存者四十八以四楪之十二揲之数也左手满四右手亦满四矣乃扐其八而谓之多左手余一则右手余三左手余三则右手余一左手余二右手亦余二矣乃扐其四而谓之少三少则扐十二并挂而十三其存者三十六为老阳以四计之则九揲也故称九三多则扐二十四并挂而二十五其存者二十四为老隂以四计之则六揲也故称六一少两多则扐二十并挂而二十一其存者二十八为少阳以四计之则七揲也故称七一多两少则扐十六并挂而十七其存者三十二为少隂以四计之则八揲也故称八所谓七八九六者盖取四象之数也以是五十之策不可増损増一损一则不可揲之矣故康伯述辅嗣之㫖曰演天地之数所頼者五十也苟谓圣人以五行天五之故特减其五则未知不减之时如何揲也以五十五而虗其一又挂其一则两手五十三十三揲之数而余一也左手虽得四右手尚余一左手三则右手二左手二则右手三左手一则右手四终无平时虽童子亦知不可为也五十之上唯五十四可矣虗一挂一则两手五十二十三揲之数也然三少则存者四十三多则存者二十八一少两多则存者三十二一多两少则存者三十六乹元当用十坤元当用七少阳八而少隂九矣其下唯四十六虗一挂一则两手四十四十一揲之数也然乹元当用八坤元当用五少阳六而少隂七矣不徒不应四象之数阳反而耦隂反而竒矣吾故谓揲蓍之法止可用五十故取其整数而巳也或曰虗其一者康伯以为太极刘氏以为天一何如曰䆒观系辞以四十九分而为二以象两则是虗一在两仪之前也下文太极生两仪则又太极在两仪之前太极与虗一相当则一非太极而何也且其谓大衍后天地之数则太极不可配虗其一之位此又不思之甚矣作大衍之法诚在数之后矣然其所取象固在数之先所谓分而为二以象两者也盖有两仪而后有数也既可象两仪扵数之先岂不得配太极扵两仪之上㢤若以一二三四便为两仪则天非一天地非一地而巳也是知天地者其体也一二三四之类其气也苟虗一以象天一之气而分四十九以象两仪之体则是逸其末而劳其本于义乖矣又破康伯之注无不可以无明必因扵有以谓太极其气巳兆非无之谓噫其气虽兆然比天地之有容体可见则是无也又称圣人之辞易有太极既言有则非无之谓也吾以为天地之先强名太极其言易有太极谓有此名曰太极者耳非谓太极便有形也如老子之言恍忽中有物有象不可一见有字便指为实物实象也凡此皆巧诋先儒不自知其罪也论四或曰刘氏谓坎生复卦离生姤卦何如曰磔裂爻位则巧矣义则未也圣人设卦观象以阳潜地中故坎以一阳居二隂之中阳生隂下故复以一阳居五隂之下八卦配八方则坎当北十二卦配十二月则复当建子复之阳乃坎之阳也阳则无二而象之之卦有两也何㢤八方与十二月不同也三画与六画不同也是故阳则无二而象之之卦有两也离与姤亦如之若谓坎之阳生复之阳离之隂生姤之隂则是十一月有两阳也五月有两隂也固不然矣且其说以复卦生于坎中动扵震交扵坤变二震二兊二乹而终姤卦生扵离中消扵巽交扵乹变二巽二艮二坤而终自复至坤凡十二卦主十二月噫以十二月言之则自复以往歴临泰大壮夬而后至乹此云二震二兊而后二乹者何也自姤以往歴遯否观剥而后至坤此云二巽二艮而后二坤者何也以八方言之则自坎以往歴艮震至巽极矣阳一扵子而六扵巳也此云震兊乹者何也自离以往歴坤兊至乹极矣隂一扵午而六扵亥也此云巽艮坤者何也其意以复姤生扵坎离而变初四变二五变三上毎爲二卦则八卦备谓之巧也宜矣然义不通也又以姤巽承扵乹非四正之卦乃引归妹之兊云妹系姊嫁故兊少女而用巽之长女主其卦噫何伪饰之多也彼其意欲以兊承扵乹则成履非姤隂生之卦又不可数变故引兊扵㱕妹假託广嗣之义而系巽扵姤耳不徒义理迂恠以象论之大可笑也少女既嫁扵震又系巽而嫁扵乹乎长女既交扵乹又从兊而交扵震乎则是一女而事二夫也岂不可笑此所谓伪饰之多也圣人之意曷至是㢤或曰刘氏之说七日来复不取易纬六日七分何如曰不取宜矣苟以十二月之卦论之则剥尽之后经坤一月非止七日也以六日七分言之则剥尽之后经艮既济噬嗑大过坤未济蹇頥中孚九卦毎卦六日七分乃至于复非止七日也然刘氏更以七为少阳必经隂六之数尽至七日少阳乃生斯又未善也歴观衆卦或言七日或言三日或言三年或言十年强为配合时或可言参相钩考辞则易屈大抵言日逺者不过七日震六二既济六二勿逐七日得不过七日而得也七日来复以复不可逺君子之道虽消不乆不过七日而复彖曰天行也盖言来复之义是天之行反覆如此亦非考案气候实日而云也万夀无疆岂实有万㦲爱而多之之辞也或曰临至于八月有凶诸儒之论孰为得失曰何氏云建子阳生至建未为八月当矣临二阳遯二隂合耦之卦也刘氏破之以为果建子则辞当在复卦之下此不明矣且复卦阳生其势㣲弱未足矜也临卦刚长强亢之渐故戒之以遯卦有凶也推其本而言之复生为一月临长为二月至遯为八月不亦可乎而刘氏固守临之建丑数至遯之建未则七月以不满八之故遂用周正排建未为八月又念文王演卦在商之末正朔未改不可以未为八月乃称周公述而成之故以周正为定且先儒以为文王作卦辞周公作爻辞刘氏既未有以破之安得谓卦辞亦周公所成以饰临卦八月用周正之说乎其下文曰况乎易有三名夏曰连山商曰㱕蔵周曰周易易既题周以正名则不得不以周之正朔定其月也且周易书名周公设官可题周家以别余代卦辞岂得擅改彼礼乐损益盖从时之宜易之为书万世无敝况文考之手泽周公改之何意也文王若曰七月有㓙有何妨害而周公故以八月定之乎文王作易之时便题周字亦可矣何必周公也号国曰周其来乆矣故曰周虽旧邦其命惟新虽纣在上而题易曰周以别夏商何害也鲁颂次扵周颂亦湏周㓕而后加鲁字乎此类皆闾巷老生诳童耀騃之辨非天下之公议也论五或曰易纬以六十卦主三百六十五日四分日之一信乎曰吾观扵太元信矣所主之日取卦象乎取卦名乎曰取诸卦名而巳太元所以凖易者也起扵冬至其首曰中阳气潜萌扵黄宫信无不在乎中谓是时万物之萌信无不在地之中扵易则中孚孚者信也亦谓信无不在地之中也其次曰周阳气周神而反乎始扵易则复复者反也亦谓反乎始也其次曰礥阳气㣲动动而礥礥物之生难也于易则屯屯者物之始生也粗举二三则知冬至之后其卦中孚复屯者题号此日之气候曰中孚也曰复也曰屯也他皆倣此但元首八十一毎首四日有半易卦六十毎卦六日有竒故前后或参差盖大同而小异也而刘氏以经乹坤之策三百六十当期之日不别起数谓易纬六日七分义无所出若是则刘氏凡言天五驾天一之䫉亦出扵经乎乹坤之策况其数六十卦况其名不相妨也又谓十二卦巳主十二月不可取杂书破经义今观六十卦之次其十二卦仍在本月称为辟卦则十二卦既緫主一月又与诸卦分治六日如侯伯有功徳者既作一州之牧亦未免为一国之君也而刘氏区区以月各有主日无用卦是欲立州牧而废二百一十君也其可乎或曰敢问元亨利贞何谓也曰大㦲乎乹之四徳也而先儒觧诂未能显阐是使天道不大明君子无所法若夫元以始物亨以通物利以宜物正以干物读易者能言之矣然所以始之通之宜之干之必有其状窃尝论之曰始者其气也通者其形也宜者其命也干者其性也走者得之以胎飞者得之以卵百谷草木得之以句萌此其始也胎者不殰卵者不殈句者以伸萌者以出此其通也人有衣食兽有山野虫豸有陆鳞介有水此其宜也坚者可破而不可輭炎者可灭而不可冷流者不可使之止植者不可使之行此其干也乹而不元则物无以始故女不孕也元而不亨则物无以通故孕不育也亨而不利则物失其宜故当视而育当聴而聋也利而不正则物不能干故不孝不忠为逆为恶也是故文言曰元者善之长也亨者嘉之㑹也利者义之和也正者事之干也唯君子为能法乹之徳而天下治矣制夫田以饱之任妇功以煖之轻税歛以富之恤刑罚以生之此其元也冠以成之昏以亲之讲学以材之摈接以交之此其亨也四民有业百官有职能者居上否者在下此其利也用善不复疑去恶不复悔令一出而不反事一行而不改此其贞也是故文言曰君子体仁足以长人嘉会足以合礼利物足以和义贞固足以干事君子行此四徳者故曰乹元亨利贞论六或曰敢问五行相生则吉相克则㓙信乎曰相生未必吉相克未必㐫用之得其宜则虽相克而吉用之失其宜则虽相生而㓙今夫水克扵火则燔烧可救火克扵金则器械可铸金克扵木则宫室可匠木克扵土则萌芽可出土克扵水则漂溢可防是用之得其宜虽相克而吉也以水浸木则腐以木入火则焚以火加土则焦以土埋金则鏉以金投水则沉是用之失其宜虽相生而㓙也是以太元之賛决在昼夜当昼则相克亦吉当夜则相生亦㓙元告曰五生不相殄五克不相逆不相殄乃能相继也不相逆乃能相治也相继则父子之道也相治则君臣之寳也今夫父之扵子能食之弗能敎之则恩害扵义也君之扵臣能赏之又能刑之则威克厥爱也恩害义则家法乱威克爱则国事脩吾故曰相生未必吉相克未必㓙也或曰吾子之言性命何其异也曰吾之言也折诸圣宜乎其异矣命者天之所以使民为善也性者人之所以明扵善也观其善则见人之性见其性则知天之命说卦曰昔者圣人之作易也将以顺性命之理是以立天之道曰隂与阳立地之道曰柔与刚立人之道曰仁与义兼三才而两之故易六画而成卦人之有仁义所以顺性命也董仲舒曰天令之谓命命非圣人不行质朴之谓性性非敎化不成人受命扵天固超然异扵群生入有父子兄弟之亲出有君臣上下之谊㑹聚相遇则有耆老长幼之施粲然有文以相接驩然有恩以相爱此人之所以贵也生五谷以食之桑麻以衣之六畜以养之服牛乗马圈豹槛虎是其得天之灵贵扵物也然则本乎天谓之命在乎人谓之性非圣人则命不行非教化则性不成是以制民之法足民之用而命行矣导民以学节民以礼而性成矣则是圣人为天之所为也系辞曰吉㓙者言乎其失得也悔吝者言乎其小疵也无咎者善补过也由此观之吉㓙由人乃易之教也黄帝尧舜通其变使民不倦神而化之使民宜之是以自天祐之吉无不利若夫释人事而责天道斯孔子所罕言古之龟筮虽质诸神明必参以行事南蒯将乱而得黄裳元吉穆姜弃位而遇元亨利正徳之不称知其无益后之儒生非史非巫而言称运命矫举经籍以縁饰邪说谓存亡得䘮一出自然其聴之者亦已荒矣王制曰执左道以乱政杀假扵鬼神时日卜筮以疑衆杀为人上者必以王制从事则易道明而君道成矣直讲李先生文集卷之四终直讲李先生文集直讲李先生文集直讲李先生年谱卷第五直讲李先生文集卷之五周礼致太平论五十一篇叙曰昔刘子骏郑康成皆以周礼为周公致太平之迹而林硕谓末世之书何休云六国隂谋然郑义获伸故周官遂行觏窃观六典之文其用心至悉如天焉有象者在如地焉有形者载非古聪明睿智谁能及此其曰周公致太平者信矣鄙儒俗士各滞所见林之学不着何说公羊诚不合礼盗憎主人夫何足恠今之不识者抑又譊譊将使人君何所取法是用摭其大畧而述之天下之理曰家道正女色阶祸莫斯之甚述内治七篇利用厚生为政之本节以制度乃无伤害述国用十六篇备预不虞兵不可阙先王之制则得其宜述军衞四篇刑以防姦古今通义唯其用之有所不至述刑禁六篇纲纪既立持之在人天工其代非贤罔又述官人八篇何以得贤敎学为先经世轨俗能事以毕述教道九篇终焉并序凡五十一篇为十卷命之曰周礼致太平论噫岂徒觧经而巳㢤唯圣人君子知其有为言之也内治第一男女之际人道所重前哲固俻言矣然而贤妃相成之道不世出乱国家者往往而是盖妇人之性鲜克正也隂则昧柔则弱昧不足自见弱不足自立与物而迁直情忘反其体一也尧试舜观厥刑于二女釐降二女于妫汭嫔于虞以尧之女其渊源非不善尚曰舜能以义理下其心是无圣人为之耦则不克使其行妇道也彼凡人子而不渐以教摩以礼其可乎㢤今夫数口之家犹以妇倾或靡敝财用或离析骨肉速刑召祸至无可救者多矣况乎后妃同体扵王其次嫔御亦所爱幸一发言一举事足以旋转天地薄蚀日月其为祸福可胜言㢤贵则为骄富则为侈并宠则妬不荅则怨憎则有䜛言爱则有私谒府库或为之空刑赏或为之滥姦邪或为之昌忠良或为之剥宗室或为之弃冡嗣或为之易帷薄或为之不脩社稷或为之不食未喜之放桀妲已之杀纣此类岂少㢤故内宰以隂礼敎六宫隂礼妇人之礼六宫谓后也又以隂礼教九嫔不言敎夫人世妇举中以见上下省文也又以妇职之法敎九御使各有属以作二事正其服禁其竒衺展其功绪九嫔掌妇学之法以敎九御妇徳妇言妇容妇功后尊也不得不受教女御卑也而教亦及之在王宫者不可不知礼也如使后夫人九嫔世妇女御皆受教皆知礼徳皆正言皆顺无冶容无废功无侈服无衺道则闺门之内何有不肃溥天之下何有不化关雎之不淫葛覃之躬俭樛木之无嫉妬螽斯之多子孙卷耳之辅佐求贤兎罝之莫不好徳扵斯见矣王道安得不成乎内治第二天官家宰其属则有九嫔世妇女御女祝女史唯夫人之扵后犹三公之扵王坐而论妇礼无官职故不列且夫六宫内也如家人家人私也六官外也乃国事国事公也外内异䖏国家异分公私异宜然而使嫔妇属天官无外内国家公私之辨者何㢤圣人之意扵是深矣彼妇人女子而当扵至尊幽居九重人弗得见则骄蹇自恣无所不至也是故使之分职扵内而附属扵外有职则当奉其法有属则必攷其功奉法则不敢不谨攷功则不敢不慎举宫中之人而知所劝勉者官有其长之效也而况内宰亦用大夫士春官世妇毎宫卿二人盖皆分命贤臣以参检内事与夫婢妾贱人自相使令而无畏忌者不同年而语矣天子所御而服官政从官长是天子无私人天子无私人则群臣焉得不公庶事焉得不平无偏无党王道荡荡此之谓也汉髙帝欲废太子立戚夫人子赵王如意留侯曰骨肉之间虽臣等百人何益此大臣不得与内事之敝也爰盎引却慎夫人坐谓妾主岂可以同坐文帝怒说以人豕廼说如使盎軰得制宫中之事则尊卑有不序上下有不和者乎官失其守一女颛恣则公卿附离之不暇其何冡宰之能帅也悲夫内治第三昏义曰古者天子后立六官三夫人九嫔二十七世妇八十一御妻以听天下之内治以明章妇顺故天下内和而家理也至于天官序则世妇以下不言数谓君子不苟扵色有妇徳者充之无则阙世妇女御视大夫士尚惟其人则三夫人九嫔官不必备可知矣自古妇人之贤者盖不易得故其生则寝之地以教其卑衣之裼以教其正弄之瓦以教其事既十年姆教婉娩聴从执麻枲治丝茧织纴组紃学女事以共衣服观扵祭祀纳酒浆笾豆𦵔醢礼相助奠十有五年而笄二十而嫁先嫁三月祖庙未毁教于公宫祖庙既毁教于宗室教以妇徳妇言妇容妇功教成之祭牲用鱼芼用苹藻所以成妇顺也如此而后备扵从人之道况乎王之北宫当贯鱼之宠者可以非其人㢤故无徳以色亲则天有投蚬之异诗曰蝃蝀在东莫之敢指谓邪色之乗阳也曲礼纳女扵天子曰备百姓言以广子姓耳深山大泽实生龙蛇母子传类亦不可忽晋愍懐太子宫中为市使人屠酤手揣斤两䡖重不差盖其母屠家女也先王之制百二十人犹以无人而阙之至难至慎若此武帝平吴之后掖庭殆将万人复何义也人多则御幸不可徧怨恨由是兴费广则财物不足支民甿所以困国家之败何莫由斯者邪内治第四女御掌御叙于王之燕寝凡群妃御见之法月与后妃其象也卑者宜先尊者宜后十五日而徧自望后反之其不使九嫔世妇掌之而使女御者防上之专妬也盖以女御官卑不敢嫉妬自专则九九之法行矣九九之法行则内无怨女而子孙衆多矣夫饮食男女人之大欲一有失时则为怨旷七月女心伤悲东山妇叹于室君子撢扵人情周道所以兴也安得聚少艾之色幽扵深宫之中而无进御之路则其性情之所感动何如㢤四时何以能和百神何以降福至于继嗣社稷之重事甚有宠之人或不宜子非广其礼将无及也霍光欲上官皇后擅宠有子虽宫人使令皆为穷绔多其带后宫莫有进者而昭帝无嗣成帝约不负赵昭仪掖庭中御幸生子者辄死饮药伤堕者无数终以国统三絶王莾簒之爱有所偏之过也薄姬输织室而生孝文为汉太宗晋简文宠徐贵人弥年无子李后在织坊形长色黒谓之崑崙帝以大计召之乃生孝武天命所在不以贵贱羙恶论也然则九九而御使无专妬者圣人之意逺矣内治第五哀公问曰冕而亲迎不巳重乎孔子愀然作色而对曰合二姓之好以继先圣之后以为天地宗庙社稷之主君何谓巳重乎然则先王之所以重昏礼为其主祭祀也祭祀之礼岂唯致斋扵内㑹君扵庙服副袆扵东房执璋瓉而亚祼酌瑶爵进玉齍荐彻豆笾以嘉魂魄而巳乎是礼之末节一日可为者也必竭力从事然后为至焉故内宰中春诏后帅外内命妇始蚕于北郊以为祭服又上春诏王后帅六宫之人而生穜稑之种献之于王夫普天王土率土王臣蚕者非一女也将以为王服有不足乎而后且亲蚕其夫以事先舅先姑敢不用力焉不可以为妇道也耕者非一男也将以为祭盛有不足乎而后且佐耕其夫以事先舅先姑敢不用力焉不可以为妇道也王后之尊而亲蚕天下之女子有不遵㣲行求柔桒者乎王后之尊而佐耕天下之女子有不馌南畒喜田畯者乎王后之尊而为妇道天下之女子有不承先祖共祭祀者乎明王之以孝治天下此其一助也而况不知耕之劳则以为田自生谷不知蚕之苦则以为桑自生丝自古愚妇人粪土货财焦烂府库农夫病工女死而求之不巳者不知民事之难也于寳之论晋纪曰其妇女粧栉织絍皆取成扵婢仆未尝知女工丝枲之业中馈酒食之事也晋之礼法扵此大壊则周之兴也宜矣内治第六春官内宗凡内女之有爵者内女王同姓之女有爵其嫁扵大夫及士者其职掌宗庙之祭祀荐加豆笾及以乐彻则佐传豆笾賔客之飨食亦如之王后有事则従外宗凡外女之有爵者外女王诸姑姊妹之女其职掌宗庙之祭祀佐王后荐玉豆眂豆笾及以乐彻亦如之王后以乐羞齍则賛凡王后之献亦如之王后不与则賛宗伯小祭祀掌事賔客之事亦如之夫富贵骄人自然之势苟非明哲其能免乎矧伊女子生扵王族虽有葭莩之亲者犹乗势以轻其家不顺扵舅姑不和扵室人庸奴其夫者多矣夫妇之道天地之象人之大伦也乃由宗室乱之非所以示天下也圣人有作安得不大为之坊夫礼禁乱之所由生犹坊止水之所自来也故以内女外女谓之内宗外宗列为礼官之属其职礼则视必在礼聴必在礼言必在礼貌必在礼思必在礼视聴言貌思无不在礼则其人之智愚贤不肖何如也祭祀賔客非有切身之急而不敢不以礼则巳之所以为妇者敢有不恭乎观后之事宗庙则知所以顺其舅姑观后之飨同姓诸侯则知所以和其室人观后之亚王祼献则知所以从其夫顺扵舅姑和扵室人而当扵夫是故妇顺备而内和理内和理而家可长乆也召南何彼秾矣羙王姬之诗谓虽则王姬亦下嫁于诸侯车服不系其夫下王后一等犹执妇道以成肃雍之徳彼天子所生而若此况扵同姓姑姊妹之女乎是其所以为王化之基也内治第七媒氏掌万民之判凡男女自成名以上皆书年月日名焉令男三十而娶女二十而嫁凡娶判妻入子者皆书之中春之月令㑹男女扵是时也奔者不禁司男女之无夫家者而㑹之夫昏姻之礼要在及时故国无鳏民则桃夭之咏作䘮其妃耦则有狐之刺兴彼室家之好而系之王者之风为人上者不可不察也孟子对齐宣王曰昔者大王好色爱厥妃诗云古公亶父来朝走马率西水浒至于𡵨下爰及姜女聿来胥宇当是时也内无怨女外无旷夫王如好色与百姓同之扵王何有诚㢤是言也人主知渔色而不知下无室家知逞欲而不知下有怨旷其可乎㦲天地不合万物不生有夫有妇然后爲家上得以养父母下得以育子孙生民之本扵是乎在而人主慢之非计也是故圣人设官主判合之礼子生三月必书其名男自二十以及二十九女自十五以及十九皆爲盛年其昏自季秋至扵孟春惟其所用若男三十女二十爲期尽虽中春犹可行所以蕃育人民是皆言其极也及此月而父母不娶不嫁之者相奔不禁若无故而不用令则罪罚之尝有妃匹而鳏寡者亦察焉先王之道如此其至也既爲之立其家又使之有其业国中则典妇功掌妇式之法野则鄼长稽其女功然而民不庶且富者未之信也越语女子十七不嫁丈夫二十不娶父母有罪虽扵礼爲蚤而句践报吴亦以是也晋泰始中博选良家以充后宫先下书禁天下嫁娶噫大可笑也直讲李先生文集卷之五终直讲李先生文集直讲李先生文集直讲李先生年谱卷第六直讲李先生文集卷之六国用第一人所以为人足食也国所以为国足用也然而天不常生其生有时地不徧产其产有宜人不皆作其作有能国不尽得其得有数一谷之税一钱之赋给公上者各有定制苟不量入以为出节用而爱人则哀公云二犹不足公羊谓大桀小桀诛求无巳怨刺并兴乱世之政也故大府凡颁财以式法授之王日一举其膳六牲祀兵朝甸其服有九故关市之赋以待王之膳服诸侯来朝卿大夫来聘致之则有积飱饔接之则有飨食燕故邦中之赋以待賔客牛马之食其用刍禾车秅之数皆眡牢礼故四郊之赋以待稍秣功懋懋赏以驭其幸所受之物邦之大用故家削之赋以待匪颁冬官百工取材非一五库之量母或不良故邦甸之赋以待工事问劳赠贿酬爵侑食皆为篚实将其厚意故邦县之赋以待弊帛大祀小祭事神之礼牲弊玊器不奢不俭故邦都之赋以待祭祀股肱或亏君之所痛赗禭含阙一不可故山泽之赋以待䘮纪王及冡宰时有所善燕好之用亦以推恩故弊余之赋以待赐予王扵诸侯分烖救患㐫礼五事其费则多故邦国之贡以待吊用国家闲暇要在多积积贮之道天下大命故万民之贡以充府库难得之货饥不可食燕㳺所用非国之急故式贡之余财以共玩好之用凡其一赋之出则给一事之费费之多少一以式法如是而国安财阜非偶然也国用第二玉府掌王之金玉玩好兵器凡良货贿之蔵燕衣服祍席牀第凡䙝器凡王之献金玉兵器文织良货贿之物受而蔵之凡王之好赐共其货贿内府掌受九贡九赋九功之货贿良兵良器以待邦之大用凡四方之币献之金玉齿革兵器凡良货贿人焉凡适四方使者共其所受之物而奉之凡王及冡宰之好赐予则共之按其职文掌天子器用财贿燕私之物及受贡献以备赏赐此帑蔵之在宫中官职之最私䙝者然而为冡宰之属列大府之下与凡治蔵之官不异者何也盖王者无外以天下为家尺地莫非其田一民莫非其子财物之在海内如在槖中况扵贡赋之入何彼我之云㢤歴观书传自禹贡以来未闻天子有私财者汉汤沐邑为私奉养不领扵经费灵帝西园万金常聚为私蔵皆衰乱之俗非先王之法也故虽天子器用财贿燕私之物受贡献俻赏赐之职皆属于大府属于大府则日有成月有要岁有㑹职内之入职岁之出司书之要贰司㑹之钩考废置诛赏之典存焉如此用安得不节财安得不聚若以御府禁钱捐之亲幸之手省闼之中外人弗睹法制所不行校比所不及则伤财害民非细事也国用第三太宰以九职任万民一曰三农生九谷二曰园圃毓草木三曰虞衡作山泽之材四曰薮牧养蕃鸟兽五曰百工饰化八材六曰商贾阜通货贿七曰嫔妇化治丝枲八曰臣妾聚歛䟽材九曰间民无常职转移执事天之生民未有无能者也能其事而后可以食无事而食是衆之殃政之害也是故圣人制天下之民各从其能以服扵事取有利扵国家然后可也太宰授之职闾师责其功故曰任农以耕事贡九谷任圃以树事贡草木任工以饰材事贡器物任商以市事贡货贿任牧以畜事贡鸟兽任嫔以女事贡布帛任衡以山事贡其物任虞以泽事贡其物凡无职者出夫布也人各有事事各有功以兴材征以济经用无惰而自安无贼扵粮食是富民之大本为国之上务虽关百圣何以易此昔胥臣对晋文公谓戚施植鏄蘧蒢蒙璆侏儒扶庐蒙瞍脩声聋聩司火王制瘖聋跛躃断者侏儒各以其器食之古者废疾之人犹有所役后之㳺民作无益以害有益者肩相摩毂相击而吏不以是罪之主不以是弃之谓之何㢤国用第四言井田之善者皆以均则无贫各自足也此知其一未知其二必也人无遗力地无遗利一手一足无不耕一歩一畮无不稼谷出多而民用富民用富而邦财丰者乎大司徒凡造都鄙制其地域而封沟之以其室数制之不易之地家百畮一易之地家二百畮再易之地家三百畮不易之地岁种之地羙故家百畮一易之地休一岁乃复种地薄故家二百畮再易之地休二岁乃复种故家三百畮遂人辨其野之土上地中地下地以颁田里上地夫一㕓田百畮莱五十畮余夫亦如之中地夫一㕓田百畮莱百畮余夫亦如之下地夫一㕓田百畮莱二百畮余夫亦如之莱谓休不耕者戸计一夫一妇而赋之田其一戸有数口者余夫亦受此田也载师以宅田士田贾田任近郊之地以官田牛田赏田牧田任逺郊之地宅田致仕者之家所受田也士田仕者亦受田贾田在市贾人其家所受田也官田庶人在官者其家所受田也牛田牧田畜牧者之家所受田也若余夫致仕者仕者贾人庶人在官者畜牧者之家皆受田则是人无不耕无不耕则力岂有遗㢤一易再易莱皆颁之则是地无不稼无不稼则利岂有遗㢤自阡陌之制行兼并之祸起贫者欲耕而或无地富者有地而或乏人野夫有作惰㳺况邑居乎沃壤犹爲芜秽况瘠土乎饥馑所以不支贡赋所以日削孟子曰仁政必自经界始师丹言宜畧爲限不可不察也国用第五地利之食扵人博㦲农既得其时种既得其宜然且不熟者水旱贼之也水旱之灾虽天所为至扵人力亦有可及矣故遂人凡治野夫间有遂遂上有径十夫有沟沟上有畛百夫有洫洫上有涂千夫有浍浍上有道万夫有川川上有路此鄊遂之田制也匠人为沟洫耜广五寸二耜为耦一耦之伐广尺深尺谓之甽田首倍之广二尺深二尺谓之遂九夫为井井间广四尺深四尺谓之沟方十里为成成间广八尺深八尺谓之洫方百里为同同间广二寻深二仞谓之浍此都鄙之田制也川大扵浍浍大扵洫洫大扵沟沟大扵遂遂大扵甽甽通水以入于遂遂入于沟沟入于洫洫入于浍浍入于川然则虽大雨霖其水有所渫能爲害者希矣稻人掌稼下地以猪畜水以防止水以沟荡水以遂均水以列舍水以浍写水以渉扬其芟作田猪谓畜流水之陂防猪旁隄也然则虽乆不雨其水可以得能爲害者希矣圣人之扵水旱不其有备㢤蒍掩规偃猪君子以爲礼史起引漳水舄卤生稻粱郑国凿泾水关中爲沃野古之贤人未有不留意者也水官不修川泽沟渎无有举掌机巧趍利之民得行其私日侵月削往往障塞雨则易以溢谓之大水岂天乎霁则易以涸谓之大旱岂天乎如是而望有年未之思矣直讲李先生文集卷之六终直讲李先生文集直讲李先生文集直讲李先生年谱卷第七直讲李先生文集卷之七国用第六系辞曰包牺氏没神农氏作斵木为耜揉木为耒耒耜之利以教天下盖取诸益是圣人之扵农必制器以利其用也舜典曰弃黎民阻饥汝后稷播时百谷是圣人之扵农必命官以掌其政也故遂大夫正岁简稼器脩稼政稼器耒耜镃基之属稼政孟春之月今所云皆脩封疆审端径术善相丘陵坂险原隰土地所宜五谷所殖以教道民必躬亲之之比也器不简则贫人或不能备物政不脩则愚者或不能得宜不备物则虽良田将不耕不得宜则虽嘉种将不获若是不可不慎也至如二耜为耦一夫不足独举必通㓛易事两人相助而后可也故里宰以岁时合耦于耡以治稼穑趍其耕耨行其秩叙耡者里宰治䖏扵此合耦使相佐助秩叙相佐助之次第也又五谷熟时有风雨之急是谓力耕数耘收获如寇盗之至者也然一夫又不足为故遂师廵其稼穑而移用其民以救其时事谓使转相助救时急事也古之治天下至纎至悉之如此奈何民不富国不实也汉赵过能为代田一畮三甽一夫三百甽而播种扵甽中苗生叶稍耨陇草因隤其土以附苗根比盛暑陇尽而根深能风与旱其耕耘下种田器皆有便巧用耦犂二牛三人一岁之收常过缦田畮一斛以上善者倍之民或苦少牛过奏故平都令光以为丞教民相与庸輓犂以故田多垦辟用力少而得谷多斯近古之事效验甚明而歴代莫以为意何也国用第七载师凡宅不毛者有里布凡田不耕者出屋粟凡民无职事者出夫家之征谓宅不毛者罚以一里二十五家之泉空田者罚以三家之税粟民虽有间无职事者犹出夫税家税夫税者百畮之税家税者出士徒车辇给繇役也闾师凡庶民不畜者祭无牲不耕者祭无盛不树者无椁不蚕者不帛不绩者不衰谓庶人五母鸡二母彘无失其时是以不畜者罚之死后祭无牲也黍稷曰盛耕者所以殖黍稷今田不耕非直罚以屋粟又死后祭无盛也五畮之宅树以桒麻今宅不毛非直罚以里布死后又无椁也蚕则得帛不蚕故身不得衣帛绩则得布不绩故死则不为之着衰以罚之也夫财赋力征人所吝啬与其无事而重孰若有业而䡖以此罚之敢或不勉者乎帛所以养老衰所以送死塟礼祭礼乃为令终一有觧惰则不得用以此罚之敢或不勉者乎是圣人敺民以反本之术也汉髙祖令贾人不得衣丝乗车重税租以困辱之孝惠髙后时为天下初定复弛商贾之律然市井子孙亦不得为官吏商贾乃在四民之目而前代且谪之后之㳺惰去四民逺甚者其类不可胜数为国者非徒凾容或尊宠之伤㢤国用第八一夫之耕食有余也一妇之蚕衣有余也衣食且有余而家不以富者内以给吉㓙之用外以奉公上之求也而况用之无节求之无艺则死扵冻馁者固其势然也故土均掌和邦国都鄙之政令刑禁与其施舍礼俗䘮纪祭祀皆以地㜫恶为䡖重之法而行之掌其禁令礼俗邦国都鄙民之所行先王旧礼也君子行礼不求变俗随其土地厚薄为之制丰省之节耳司书三岁则大计群吏之治以知民之财器械之数以知田野夫家六畜之数以知山林川泽之数以逆群吏之政令逆谓钩考也恐其群吏滥税歛万民故知此本数乃钩考其政令也夫奢则以为荣俭则以为辱不顾家之有亡汲汲以从俗为事者民之常情也是故为之禁令地收多则用之丰地恶收少则用之省如此民皆知惜费矣亏下以益上贪功以求赏不恤人之困乏皇皇以言利为先者吏之常态也是故为之钩考虽器械六畜山林川泽必知其数如此吏不敢厚歛矣民皆知惜费吏不敢厚歛而不免冻馁者未尝闻也礼器曰居山以鱼鼈为礼居泽以鹿豕为礼君子谓之不知礼然则地之恶礼不可䡖耶有若曰百姓不足君孰与足然则民之财官可不知耶是先王之所以得后世之所以失也国用第九职方氏凡邦国小大相维王设其牧制其职各以所能制其贡各以其所有谓国之地物所有也诸侯得税大国半次国三之一小国四之一皆市取当国所有以贡扵王也土训掌道地图以诏地事道地慝以辨地物而原其生以诏地求辨地物者别其所有所无原其生生有时也以此二者告王虽是当州所有而生有时地所无及物未生则不求也大㢤圣人念民勤恤财匮如是其着也地所有而官不用则物必贱地所无而反求之则价必贵况天时所不生则虽有如无矣买贱卖贵乗人之急必刼倍蓰之利者大贾蓄家之幸也为民父母奈何不计本末㒺农夫以附商贾令下之日吏旁为姦公不获皮毛而私啄其髓矣坏民家败民产此其甚也夏书任土作贡厥贡厥篚九州不同前圣后圣岂非一揆者乎汉桒都尉领大农以诸官各自市相争物以故腾跃而天下赋输或不偿其僦费廼请置大农部丞数十人分部主郡国令逺方各以其物如异时商贾所转贩者为赋置平凖扵京师都受天下委输大农诸官尽笼天下之货物如此富商大贾亡所牟大利则反本而万物不得腾跃故抑天下之物名曰平凖桒虽聚歛之臣然此一役岂无法耶孝武时国用饶给而民不益赋诚有以也国用第十司稼廵野观稼以年之上下出歛法歛法者丰年従正㓙年则损也廪人掌九谷之数以岁之上下数邦用以知足否以诏谷用以治年之丰㓙凡万民之食食者人四鬴上也人三鬴中也人二鬴下也若食不能人二鬴则令邦移民就谷诏王杀邦用谓以岁之丰㓙得税物多少之帐计国之用以知足否若岁㐫税物少而用多则不足廪人既知多少足否乃诏吿在上用谷之法也夫什一而税天下中正是故谓之彻彻者通也然耕获之事丰俭亡常不幸㓙旱水溢或螟螣蟊贼农虽尽力谷有不登而有司必求如法扵理安乎孟子道龙子之言曰治地莫善扵助莫不善扵贡贡者校岁之中以为常乐岁粒米狼戾多取之而不为虐则寡取之凶年粪其田而不足则必取盈焉为民父母使民盻盻然将终岁勤动不得以养其父母又称贷而益之使老稚转乎沟恶在其为民父母也故圣人设官必扵谷之将熟廵扵田野观其丰凶而后制税歛焉丰年从正亦不多取也凶荒则损何取盈之有㢤然则龙子所见盖周之末世周公虽贡未尝闻其不善也然而取之少则用不得不杀取少而用不杀则国不能自济非反乎民将焉得也宜其知足否而诏谷用焉王制曰冡宰制国用必扵岁之杪五谷皆入然后制国用用地小大视年之丰耗以三十年之通制国用量入以为出由此道也后世作者除减歛法则既闻之矣至扵邦用其可忽诸直讲李先生文集卷之七终直讲李先生文集直讲李先生文集直讲李先生年谱卷第八直讲李先生文集卷之八国用第十一泉府掌以市之征布歛市之不售货之滞扵民用者以其贾买之物揭而书之以待不时而买者买者各从其抵都鄙从其主国人郊人从其有司然后予之凡賖者祭祀无过旬日䘮纪无过三月凡民之贷者与其有司辨而授之以国服为之息物掲而书之物物书其贾也不时买者谓求急者也賖谓祭祀䘮纪二者事大故賖与民不取利也贷者即今之举物生利也与其有司别其所授之物所出之利各依其服事之税若其人受园门里之田而贷万泉则朞出息五百他倣此也天之生物而不自用用之者人人之有财而不自治治之者君系辞曰理财正辞禁民为非曰义是也君不理则权在商贾商贾操市井之权㫁民物之命缓急人之所时有也虽贱不得不卖裁其价太半可矣虽贵不得不买倍其本什百可矣如此蚩蚩之氓何以能育是故不售之货则歛之不时而买则与之物揭而书使知其价而况賖物以备礼贷本以治生皆所以纾贫窭而钳并兼养民之政不亦善乎管仲通轻重而桓公以覇李悝平籴而魏国富彊耿夀昌筑常平而民便之师古之效也宜其流风遂及于今必也事责其实官得其人亦何媿彼㢤国用第十二司市凡治市之货贿六畜珍异亡者使有利者使阜害者使亡靡者使㣲利利扵民谓物实厚者害害扵民谓物行苦者使有使阜起其贾以召之也使亡使㣲抑其贾以却之也侈靡细好使富民好奢㣲之而巳又伪饰之禁在民者十有二在商者十有二在贾者十有二在工者十有二所以俱十有二者工不得作贾不得粥商不得资民不得畜王制曰用器不中度不粥扵市兵车不中度不粥扵市布帛精麤不中数幅广狭不中量不粥扵市姦色乱正色不粥扵市五谷不时果实未熟不粥扵市木不中伐不粥扵市禽兽鱼鼈不中杀不粥扵市亦其类也夫理财之道去伪为先民之诈伪盖其常心矧兹市井饰行儥慝何所不至㢤姦伪恶物而可杂乱欺人以取利则人竞趍之矣岂唯愚民见欺邪使人妨日废业以作无用之物人废业则本不厚矣物无用则国不实矣下去本而上失实祸自此始也至扵侈靡皆为人费虽不可尽去亦当制节使㣲少矣孟冬之月令曰母或作为淫巧以荡上心必功致为上书曰不贵异物贱用物民乃足此之谓也噫为国家者孰不有意㢤言而必信令而必行鲜矣国用第十三遗人掌邦之委积以待施惠鄊里之委积以恤人之囏阨门关之委积以养老孤郊里之委积以待賔客野鄙之委积以待覉旅县都之委积以待㐫荒委积者计九谷之数足国用以其余共之也囏阨谓民有困乏则振恤之门关谓出入有税足国用之外留之以养死政之老与其孤也郊里六鄊之民居郊者其委积以待賔客至郊与主国使者接因与之廪饩也野鄙谓六遂客有覉絷未得去者则扵此惠之县都谓四百里五百里中年谷不登则畿内畿外通给之也世之有饥穣天之行也禹汤之圣犹弗能免至于困穷孤独寄客之人皆国所常有安坐而视其死则非仁人在上视民如伤者之意将推其恻隐则邦用有经仓之谷孰为闲粒府之帛孰为羡缕如是而辍焉祸盖博矣故宜扵大有年时畜积以备之仓人有余则蔵之以待㐫而颁之职内叙其财以待邦之移用亦谓此也然而洪范云臣无有作福晏子称家施不及国使民弗知主恩而谓为巳力乃人臣之常过国家之大患也故郷师以岁时廵国及野而赒万民之囏阨以王命施惠此虑之深礼之至也然则义仓之法亦有取焉耳国用第十四司救凡岁时有天患民病则以节廵国中及郊野而以王命施惠由是观之非直凶荒而后施与也疾疫亦有之矣夫四时之厉或连月不愈或阖门不起丁壮卧于牀蓐则老稚无能为饮食所不给医药所不济以至于死者岂天命乎人主所宜动心矣贾师凡天患禁贵儥者使有常价亦为此也司关国㓙札则无阙门之征犹㡬由是观之㐫年非直除减田租彼货贿之征皆舎之疾疫亦然夫阻饥之人营求衣食固无所不至又将笼其货贿则何以措手足乎况扵疾疫之世安得助天为虐邪人主所宜动心矣掌客凡礼賔客国新杀礼凶荒杀礼札䘮杀礼祸烖杀礼在野在外杀礼由是观之非直以岁之下则杀邦用若新建国及札䘮祸烖在野在外皆杀礼也礼许俭不非无安得重困扵无聊之民求备乎笾豆之事也人主所宜动心矣膳夫大荒则不举大札则不举天地有烖则不举邦有大故则不举由是观之非直扵外事杀礼若王膳亦为之贬也譬诸父母其子之不哺而日余膏粱可㢤人主所宜动心矣故曲礼曰㓙荒年谷不登君膳不祭肺马不食谷驰道不除祭事不县大夫不食粱士饮酒不乐皆自贬损忧民之道也如此天不为之感人不为之恱用度不足海内不安未之前闻也国用第十五郷师以国比之法以时稽其夫家衆寡辨其老幼贵贱废疾马牛之物辨其可任者与其施舍者掌其戒令紏禁听其狱讼鄊大夫以岁时登其夫家之衆寡辨其可任者国中自七尺以及六十野自六尺以及六十有五皆征之其舍者国中贵者贤者能者服公事者老者疾者皆舍以岁时入其书征之者谓给公上筑作挽引道渠之役也国中复除者多役使者少人少则劳故晚役而早免之二十以及六十是也野复除者少役使者多人多则逸故早役而晚免之十五以及六十五是也君子之扵人裁其劳逸而用之可不谓义乎世有仕学之郷或舍役者半农其间者不亦难乎而上弗之恤悖矣贵者有爵命服公事者有功劳诚不可役然复其身而巳世有一戸皆免之若是则老者疾者亦可以阖门不使耶至扵马牛皆辨其可任善夫世有人未尝刍秣而责以牵徬其僦费败家者衆矣况乎水旱疾疫之岁饥饿之弗察死亡之弗图而临以定制敺之给使可乎故均人凡均力政以岁上下丰年则公旬用三日焉中年则公旬用二日焉无年则公旬用一日焉㓙札则无力政无财赋也古者使民岁不过三日而秦法月为更卒巳复为正一岁屯戍一岁力役三十倍扵古何不仁之甚也天下畔之晚矣国用第十六大司徒以保息六养万民六曰安富谓平其繇役不专取也大㢤先王之法其所以有天下而民不斁者乎孔子谓既庶矣富之既富矣教之管子有言仓廪实知礼节衣食足知荣辱然则民不富仓廪不实衣食不足而欲教以礼节使之趍荣而避辱学者皆知其难也及其为国家则有反是者矣田皆可耕也桑皆可蚕也材皆可饬也货皆可通也独以是富者心有所知力有所勤夙兴夜寐攻苦食淡以趣天时听上令也如此而后可以为人之民反疾恶之何㢤疾恶之则任之重求之多劳必扵是费必扵是富者㡬何其不黜而贫也使天下皆贫则为之君者利不利乎故先王平其繇役不专取以安之也汉武帝时筭贾人之緍匿不自占占不悉戍邉一岁没入緍钱有能告者以其半卑之即治郡国緍钱得民财物以亿计奴婢千万数田大县数百顷小县百余顷宅亦如之商贾中家以上大氐破民媮甘食好衣不事畜蔵之业当是之时天下何如其不亡者幸也世俗不辨是非不别淑慝区区以击疆为事噫富者乃疆邪彼椎埋而诛者果何人也直讲李先生文集卷之八终直讲李先生文集直讲李先生文集直讲李先生年谱卷第九直讲李先生文集卷之九军衞第一兵者国之大事人知之矣然先王足兵而未尝有兵后世有兵而未尝足兵何以言之小司徒㑹万民之卒伍而用之五人为伍五伍为两四两为卒五卒为旅五旅为师五师为军以起军旅以作田役以比追胥以令贡赋乃均土地以稽其人民而周知其数上地家七人可任也者家三人中地家六人可任也者二家五人下地家五人可任也者家二人凡起徒役母过家一人唯田与追胥竭作夏官序凡制军万有二千五百人为军王六军大国三军次国二军小国一军军将皆命卿二千有五百人为师师帅皆中大夫五百人为旅旅帅皆下大夫百人为卒卒长皆上士二十五人为两两司马皆中士五人为伍伍皆有长凡民在鄊则五家为比家出一人故在军五人为伍比长因为伍长五比为闾故五伍为两闾胥因为两司马四闾为族故四两为卒族师因为卒长五族为党故五卒为旅党正因为旅帅五党为州故五旅为师州长因为师帅五州为鄊故五师为军鄊大夫因为军将士不特选皆吾民也将不改置皆吾吏也有事则敺之扵行阵事巳则㱕之扵田里无招收之烦而数不阙无禀给之费而食自饱故曰先王足兵而未尝有兵也垒壁以聚之仓库以生之群眠类坐而不使补死填亡之不暇故曰后世有兵而未尝足兵也管仲相齐桓公作内政而寓军令焉故卒伍定乎里而军政成乎郊连其什伍居䖏同乐死生同忧祸福共之故夜戦则其声相闻昼戦则其目相见缓急足以相死其教巳成外攘夷狄内尊天子以安诸夏然则鄊军之法固尝试矣善㢤军卫第二大司马中春教振旅遂以蒐田火弊献禽以祭社中夏教苃舍遂以苗田车弊献禽以享礿中秋教治兵遂以狝田罗弊致禽以祀祊中冬教大阅遂以狩田徒弊致禽馌兽于郊入献禽以享烝夫守国之备不可以不素习也不素习则敺市人而戦之未足爲喻也是故春教兵入平列陈如战之陈辨鼓铎镯铙之用以教坐作进退疾徐䟽数之节夏教草止如振旅之陈辨号名之用以辨军之夜事秋教师出如振旅之陈辨旗物之用至冬大阅简军实焉然而不祥之器不得巳而用之若无故而习是习杀人也非示天下不复用兵之意也故因春蒐夏苗秋狝冬狩而教焉鸟兽鱼鼈皆函血气若无故而杀是暴天物也作禽荒也故因祭社享礿祀祊享蒸而行焉明非好兵也为田猎也非好田猎也为祭祀也其名甚羙其实甚利外以彰事神之礼非羙乎内以作不虞之俻非利乎圣人之动其顺如此顾不足为后世法乎天下无事则卒伍放于冗从器械束于故府学军旅者指为㓙人一方有警则旦收而暮教之暮教而旦发之人情焉得不惊战阵焉得不败至有以讲武为戯乐用相夸视先王之礼没扵淫乐中者亦不足算也军衞第三宫伯掌王宫之士庶子凡在板者掌其政令行其秩叙作其徒役之事授八次八舍之职事若邦有大事作宫衆则令之王宫之士谓王宫中诸吏之适子也庶子其支庶也秩谓依班秩受禄叙者其才艺髙下为次第以作其徒役者士庶子属太子随其所用使役之也八次八舍衞王宫者必居四角四中扵徼候便也大事谓寇戎之事起宫中之衆使士庶子行则宫伯戒令之也宫正掌王宫之戒令紏禁去其淫怠与其竒衰之民㑹其什伍而教之道艺民谓宫中吏之家人也宫正掌宫中卿大夫士亦兼掌子弟若有为淫放怠慢谲觚非常之行则去之又㑹合之五人为伍二伍为什欲使宿衞时语言相体服容相识及其学问又相亲切磋琢磨道艺谓三徳三行六艺也若是则宫中诸吏之子弟必当备宿衞从征役且聴太子之令也岂唯宫中诸吏之子弟而巳㢤凡公卿大夫元士之子亦然故诸子掌国子之倅掌其戒令与其教治辨其等正其位国有大事则帅国子而致扵太子唯所用之若有兵甲之事则授之车甲合其卒伍置其有司以军法治之司马弗正也大㢤王者之师其备矣乎非直兴扵闾里抑又取诸世族彼以父祖贵富宜有报上之心而况学习徳行道艺孰不知忠孝之羙任之以金革则与夫干赏蹈利庸徒鬻卖者盖有间矣且太子将为君国子将为臣君臣之分未定而恩义固巳接矣则今日之逰倅未必不为嗣王之将帅也辔长驭逺有如是㢤文王世子曰公若有出疆之政庶子以公族之无事者守扵公宫正室守太庙诸父守贵宫贵室诸子诸孙守下宫下室此诸侯礼也岂天子之事而有不用力者乎军衞第四槀人掌受财于职金以赍其工弓六物为三等弩四物亦如之矢八物皆三等箙亦如之春献素秋献成书其等以飨工乗其事试其弓弩以下上其食而诛赏飨谓酒肴劳之也上工作上等其飨厚下工作下等其飨薄乗者计其事之成功也善则上其食尤善又赏之否者反此先王之扵造兵其事必计之其物必试之非直飨有厚薄食有上下又临之诛赏则工有不勉者乎作有不慎者乎故弓人为弓取六材必以其时凡相干欲赤黒而阳声角欲青白而丰末胶欲朱色而昔筋欲小简而长大结而泽漆欲测丝欲沈冬析干而春液角夏治筋秋合三材寒奠体氷析灂春𬒳弦则一年之事矢人爲矢前弱则俛后弱则翔中弱则纡中强则扬羽丰则迟羽杀则趮是故夹而揺之以眡其丰杀之节也挠之以眡其鸿杀之称也凡相笴欲生而搏同搏欲重同重节欲䟽同䟽欲㮚庐人爲戈祕车㦸酋矛夷矛句兵欲无弹刺兵欲无蜎是故句兵椑刺兵搏兵同强举围欲细凡试庐事置而揺之以眡其蜎也灸诸墙以眡其桡之均也横而揺之以眡其劲也函人爲甲凡察革之道眡其鑚空欲其惌也眡其里欲其易也眡其眹欲其直也櫜之欲其约也举而眡之欲其丰也衣之欲无齘也其作巧其试明擐之者无不坚执之者无不锐以此战何不胜以此攻何不取以此守何不固楚之鐡劒利而秦王色忧谓鐡劒利则士勇焉耳为国家者苟不留聡明则有司以常事䖏之郡国之贡姑备名物府蔵之约唯谨簿书而欲用之立尸之地此可为太息者也直讲李先生文集卷之九终直讲李先生文集直讲李先生文集直讲李先生年谱卷第十直讲李先生文集卷之十一官人第一为人上者孰不欲进贤而贤或不进孰不欲退不肖而不肖或不退岂知而縦之邪人未易知也知人则哲帝尧犹以为难彼色厉内荏言行不相顾者㴞滔皆是也非乆与居胡能睹其真伪耶乆与居者非邻里鄊党而谁邪故闾胥凡春秋之祭祀役政䘮纪之数聚衆庶既比则读法书其恭敏任恤者族师月吉则属民而读法书其孝弟睦婣有学者春秋祭酺亦如之党正正岁属民读法而书其徳行道艺州长正月之吉各属其州之民而读法以攷其徳行道艺而劝之以紏其过恶而戒之若以岁时祭祀州社则属其民而读法亦如之鄊大夫三年则大比攷其徳行道艺而兴贤者能者鄊老及鄊大夫帅其吏与其衆寡以礼礼賔之厥明鄊老及鄊大夫群吏献贤能之书于王王再拜受之登于天府内史贰之退而以郷射之礼五物询衆庶一曰和二曰容三曰主皮四曰和容五曰兴舞闾胥二十五家之吏凡因㑹聚则书其人材族师毎月朔书春秋祭辅又书党正夏正之月书州长正月之朔攷春秋社又攷是一岁之中凡㡬书凡㡬攷至于三岁鄊大夫乃攷而兴之献其书于王退而又询衆庶寕复有贤能者乎其详如此其慎如此而官谤不戢治道不登未之有也孔子曰昔吾扵人也聴其言而信其行今吾扵人也察其言而观其行不见其人之姓名不知其身之善恶才不才决扵数百言难乎为无失矣官人第二司士掌群臣之版以徳诏爵以功诏禄以能诏事以久奠食徳谓贤者凡贤者能者皆先试以事久而有功然后授之以爵得禄食也爵以贵乎人天下之人共贵之禄以富乎人天下之人共富之髙冠大盖吏民趍走事之恐不及天下共贵之也禀财给谷农桒赋贡奉之而不暇天下共富之也天下共贵之而贵非其人天下共富之而富非其人则君命果义乎衆心果服乎且人各有能有不能孟公绰不可以为滕薛大夫禆谌谋扵国则否况其下者乎苟非试其事考其功而遽与之爵禄则旷天官败公事何足道㢤王制曰论定然后官之任官然后爵之位定然后禄之所谓官之者使试守也尧舜岂不圣而试臣以职慎之至也若是则贤者必用不肖者必舍能者必行否者必蔵啬夫之印绶不可以幸而得也奚髙位之辱㢤夫位有髙卑禄有厚薄言其操柄则无所不重州县之职前世以为徒劳者而民命系之未闻明试其功而居位受禄一官之效则仕而后学之有羙锦者不使人学制焉民所以死生贫富顾不重㢤官人第三大宰岁终则令百官府各正其治受其㑹聴其致事而诏王废置三岁则大计群吏之治而诛赏之宰夫岁终则令群吏正岁㑹月终则令正月要旬终则令正日成以攷其治治不以时举者以告而诛之司㑹以参互攷日成以月要攷月成以岁㑹攷岁成以周知四国之治以诏王及冡宰废置岁计曰㑹月计曰要日计曰成凡百官府旬终月终皆考其治状若治不以时举者宰夫以吿冡宰而责之至于岁终又考非直责之而巳其有功无功司㑹以诏冡宰冡宰以诏王而废置之置者进其爵废者退其爵也及三岁则冢宰大计其治大无功不徒废必罪之大有功不徒置必赏之也噫先王所以课吏考功如是其宻也日入其成是无一日而可敖盪岁终废置是无一岁而不劝惩三年有成则申之以诛赏有功者骤获其利无功者卒伏其辜虽能言之类亦知劝勉媿耻矣况智者乎舜典三载考绩三考黜陟幽明彼三岁而一考九岁而后黜陟盖帝道寛简抑时世之然未若周公之典垂后昆之韪也董仲舒曰古所谓功者以任官穪职为差非谓积日絫乆也故小材虽絫日不离扵小官贤材虽未乆不害为辅佐必也不求功实而以日月为限三年而迁一官则人而无死孰不可公卿者乎官人第四冬官考工注其曰某氏者官有世功若族有世业以氏名官者也官有世功则以官为氏若冯相氏保章氏师氏保氏韦氏裘氏冶氏之类是也族有世业则以氏名官若桃氏为剑筑氏为削凫氏为钟㮚氏为量之类是也甚矣事之不可以不常也易曰天地之道常乆而不巳也日月得天而能乆照四时変化而能乆成圣人乆扵其道而天下化成孔子曰如有王者必世而后仁善人为邦百年可以胜残去杀矣夫以圣人之徳履天子之位尚曰乆扵其道必三十年必百年而后仁政可成残杀可去况扵中人以下分职授政而可以不乆者乎是故先王建官有世守之至以爲氏也汉文景至武帝之初国家无事爲吏者长子孙居官者以爲姓号仓氏庾氏是也然则古之治天下皆如此乎吏之扵民必相知心然后治也吏知民心则明明则政平矣民知吏心则信信则令行矣欲相知心岂一朝一夕而可㢤上下未相知或知之未乆遽委而去之后来者亦如此则是吏未尝知民心民未尝知吏心吏以所治爲传舍事或不举则曰以待后人民视所属如过客理或不胜亦曰以待后人官何以脩衆何以服谓其有功邪进其爵可也重其赏可也如其职事则乆之爲贵故汉有当迁而增秩留者矧伊无功之人而可虗受禄食往来扵道路间邪直讲李先生文集卷之十一终直讲李先生文集卷之十二官人第五地官序郷老二鄊则公一人老尊称也王置六鄊则公有三人也三公者内与王论道中参六官之事外与六鄊之教其要为民是以属之鄊焉诚㢤民事之重宰相所宜躬亲也以三公之爵而聮六鄊之吏非躬亲而何召公为伯聴男女之讼不重烦劳百姓止舍小棠之下国人𬒳其徳说其化思其人爱其树甘棠之所为作也而陈平曰决狱责廷尉钱谷责治粟内史丙吉谓宰相不亲小事何也苟决狱不平钱谷出入不节民闘相杀伤不止而宰相不知尚可调和隂阳顺四时遂万物之宜也㢤此皆华言误天下事慎聴之也故先王以民惟邦本造次颠沛无或忘之既使大臣为鄊老又取其鄊之人为吏所谓使民兴贤出使长之使民兴能入使治之者也盖使民自举能者因入之而使之治民之贡税田役扵内谓为比长以上之官也夫能尽知人之情伪与其土所有其俗所宜莫若其鄊之人也因以为吏孰不治乎宓子贱为单父宰反命扵孔子曰此国有贤不齐者五人教不齐所以治者孔子曰惜㢤不齐所治者小所治者大则庶㡬矣子贱受教扵单父之人犹以至治况使单父之人躬为吏乎汉之贤人仕州郡者多矣刺史二千石往往有能名未必非其所助也东西南北之人言语犹未相通而责之善政难矣㢤官人第六大司徒凡建邦国以土圭土其地而制其域诸公之地封疆方五百里其食者半诸侯之地封疆方四百里其食者参之一诸伯之地封疆方三百里其食者参之一诸子之地封疆方二百里其食者四之一诸男之地封疆方百里其食者四之一大㢤封建之礼此周之所以本支百世乎荀卿有言兼制天下立七十一国姬姓独居五十三人而天下不称偏焉富辰曰昔周公弔二叔之不咸故封建亲戚以蕃屏周管蔡郕霍鲁衞毛𥅆郜雍曹滕毕原酆郇文之昭也邘晋应韩武之穆也凡蒋邢茅胙祭周公之子也然则先王扵其族类有不厚乎诗曰凡今之人莫如兄弟兄弟䦧于墻外御其侮平王东迁而晋郑是依其世与年过于所卜由此涂出也岂尝有兄弟之国敢问鼎之䡖重者㢤故叚灼表于晋武帝曰㓕周者秦非姬姓也代汉者魏非刘氏也虽云割地譬犹囊漏贮中亦一家之有耳縦令后世子孙还自相并盖亦楚人失繁弱扵云夣尚未爲亡其弓也其扵神器不移他族则始祖不迁之庙万年不改其名矣善㢤灼之知言也汉虽有七国之变而梁孝以睢阳城守晋虽有八王之乱而元帝以琅邪中兴魏氏王公有名无实禁防壅隔同扵囹圄曹爽一死而司马家取之如运诸掌上灼之言不亦善乎官人第七大行人掌大賔之礼及大客之仪以亲诸侯春朝诸侯而图天下之事秋觐以比邦国之功夏宗以陈天下之谟冬遇以协诸侯之虑时㑹以发四方之禁殷同以施天下之政此六事者以王见诸侯为文图比陈协皆考绩之言王者春见诸侯则图其事之可否秋见诸侯则比其功之髙下夏见诸侯则陈其谋之是非冬见诸侯则合其虑之异同六服以其朝岁四时分来更迭如此而徧时㑹无常期诸侯有不顺服者王将有征讨之事则既朝王命为坛扵国外合诸侯而发禁命事焉王十二岁一廵狩若不廵守则衆同衆同者六服尽朝既朝王亦命为坛扵国外合诸侯而命其政四时分来岁终则徧矣六服朝岁则下文侯服岁一见甸服二岁一见男服三岁一见采服四岁一见衞服五岁一见要服六岁一见是也夫君臣之礼不可以不接不接则上恩不下流下情不上通嫌疑易以生毁誉易以入在易天地不交则否柔进而上行则钖马蕃庶昼日三接也先王知其如此故制诸侯之朝逺者不过六岁以之图事比功陈谟协虑发禁施政则言何以不见纳行何以不见知奸邪何以介其间左右何以塞其路汉刺史奏事京师其斯之谓乎石显五鹿充宗疾京房欲逺之元帝以房为魏郡太守房自请岁尽乗传奏事天子许焉房未发诏止无乗传奏事房意愈恐由此观之臣子不得见君父其祸何如诗曰彼采葛兮一日不见如三月兮一日之中尚曰如三月三秋三岁况其乆者乎官人第八内小臣奄上士四人寺人王之正内五人内竖倍寺人之数酒人奄十人浆人奄五人笾人奄一人醢人奄一人醯人奄二人塩人奄二人幂人奄一人内司服奄一人缝人奄二人春人奄二人饎人奄二人槀人奄八人守祧奄八人内小臣称士者异其贤其余盖皆不命也夫宦官之位天象所有指其居次则或在帷薄之内论其职掌则或闻牀笫之言固不可以诎辱俊乂浑淆男女其用腐身之类是乃制事之宜矣然而先王不以恩夺义不以私废公虽其䙝臣无得过宠奄称士者止扵四人况可为卿大夫乎㢤汉文帝时赵谈骖乗爰盎伏车前曰天子所与共六尺舆者皆天下豪英今汉虽乏人独柰何与刀锯之余共载如使之尸天官又非骖乗之比也自郑衆谋诛窦宪为大长秋封侯其后孙程定立顺之功曹腾叅建桓之策续以五侯合谋梁冀受钺髙冠长剑纡朱懐金者布满宫闱苴茅分土南面臣人者盖以十数故曰三世以嬖色取祸嬴氏以奢虐致灾西京自外戚失祚东都縁阉尹倾国岂不哀㢤唐之北司同㱕于乱说命曰事不师古以克永世匪说攸闻信矣直讲李先生文集卷之十二终直讲李先生文集卷之十三教道第一立人以善成善以教教而不善邪是尧舜之民鄙夭矣不教而善邪是桀纣之民可封矣移风俗歛贤才未有不由此道也故大司徒以鄊三物教万民而賔兴之一曰六徳知仁圣义忠和二曰六行孝友睦婣任恤三曰六艺礼乐射御书数物犹事也民三事教成郷大夫举其贤者能者以饮酒之礼賔客之既则献其书扵王矣知明扵事仁爱人以及物圣通而先识义能断时宜忠言以中心和不刚不柔善扵父母为孝善扵兄弟为友睦亲扵九族婣亲扵外亲任信扵友道恤振忧贫者礼五礼之义乐六乐之歌舞射五射之法御五御之节书六书之品数九数之计以鄊八刑紏万民一曰不孝之刑二曰不睦之刑三曰不婣之刑四曰不弟之刑五曰不任之刑六曰不恤之刑七曰造言之刑八曰乱民之刑不弟不事师长造言讹言惑衆乱民乱名改作执左道以乱政也大㢤先王之所以敺民而纳之扵善也教以开其前如得大路终日行而弗迷失刑以策其后使不敢反顾而况賔兴以劝之㢤养天性㓕人欲家可使得孝子国可使得忠臣矣学校不立教法不行人莫知何人可师道莫知何道可学耳何以为正声目何以为正色口何以为正言身何以为正行明者幸而得之昧者不幸而失之将欲求腹心扵中林访忠信扵十室不易得矣小雅菁菁者莪孟氏君子三乐善为国者可无意㢤教道第二外饔邦飨耆老孤子则掌其割亨之事谓养国老庶老老也酒正凡有秩酒者以书契授之所秩者谓老臣九十日有秩也夫养老之礼自古帝王未始不隆之也王制曰凡养老有虞氏以燕礼夏后氏以飨礼商人以食礼周人脩而兼用之五十养扵鄊六十养扵国七十养扵学逹扵诸侯有虞氏养国老扵上庠养庶老扵下庠夏后氏养国老扵东序养庶老扵西序商人养国老扵右学养庶老扵左学周人养国老扵东胶养庶老扵虞庠虞庠在国之西郊有虞氏皇而祭深衣而养老夏后收而祭燕衣而养老商人而祭缟衣而养老周人冕而祭黒衣而养老凡四代之制虽时有改然其道则莫之变也卿大夫之致仕者为国老士为庶老其余非贤不可皆养亦引户校年以行复除八十者一子不从政九十者其家不从政也养老之礼有三老焉有五更焉天子无父矣欲为人子而不可得也无兄矣欲为人弟而不可得也是故父事三老所以教天下之为人子也兄事五更所以教天下之为人弟也亲冕而总干袒而割牲执醤而馈执爵而献祝䭇在前祝鲠在后公卿奉杖大夫进履天子之尊四海之内其意莫不为臣然而以父兄事人者孝弟之心无所用之因以教天下之孝弟也天子之尊且事他人为父兄天下之民敢遗其亲父亲兄乎是一举而孝弟之风洋洋乎九州之外矣噫盛㢤教道第三大司徒施十有二教二曰以阳礼教譲则民不争阳礼谓鄊射饮酒之礼也党正国索鬼神而祭祀则以礼属民而饮酒于序以正齿位一命齿于鄊里再命齿于父族三命而不齿国索鬼神而祭祀谓岁十二月大蜡之时建亥之月也必正齿位者为民三时务农将阙扵礼至此农隙而教之尊长养老见孝弟之道也凡射饮酒比鄊民虽为卿大夫必来观礼齿于鄊里者以年与衆賔相次也齿扵父族者父族有为賔者以年与之相次异姓虽有老者居扵其上不齿者席扵尊东所谓僎也大㢤先王之所以和鄊党睦亲戚有如此夫彼一命者天子之下士公侯伯之上士子男之大夫也而与鄊里齿焉再命者天子之中士公侯伯之大夫子男之卿也而与父族齿焉三命者天子之上士公侯伯之卿也虽云不齿亦异席而巳非敢居其上也然则贵而骄人少而陵长者不容扵其间矣鄊饮酒义曰六十者坐五十者立侍以聴政役所以明尊长也六十者三豆七十者四豆八十者五豆九十者六豆所以明养老也民知尊长养老而后乃能入孝弟民入孝弟出尊长养老而后成教成教而后国可安也经觧曰鄊饮酒之礼废则长幼之序失而争闘之狱繁矣夫二人同居亦一长一幼如使幼皆顺长则争何由兴推此以及千万人宜乎其狱讼之寡也而况尊人之长以及吾长养人之老以及吾老则䡖重可知矣轻重可知而不孝不弟者其唯禽兽之心乎若是则教焉得不成国焉得不安也㢤教道第四大宰以九两系邦国之民五曰宗以族得民宗继别为大宗收族者也大宗者其先祖之负荷族人之纪纲乎大传曰别子为祖继别为宗继祢者为小宗有百世不迁之宗有五世则迁之宗百世不迁者别子之后也宗其继别子之所自出者百世不迁者也宗其继髙祖者五世则迁者也别子谓公子若始来在此国者后世以为祖也别子之适子适孙世世继别子为大宗百世不迁族人五世外者皆为之齐衰三月母妻亦然故大宗有族食族燕之礼所以收族也夫五服者人道之大治也然而上尽于髙祖旁尽于三从上尽于髙祖则逺者忘之矣旁尽于三从则䟽者忘之矣故立大宗以承其祖族人五世外皆合之宗子之家序以昭穆则是始祖常祀而同姓常亲也始祖常祀非孝乎同姓常亲非睦乎内则曰适子庶子秪事宗子宗妇虽贵富不敢以贵富入宗子之家虽衆车徒舍于外以寡约入子弟犹归器衣服裘衾车马则必献其上而后敢服用其次也若非所献则不敢以入于宗子之门若富则具二牲献其贤者于宗子夫妇皆齐而助祭焉终事而后敢私祭然则族人之重宗子何如哉重宗者尊祖之义也噫所生犹或不孝况逺祖乎同产犹或不睦况族人乎是先王坊民有礼而刑不足以齐之也教道第五小司徒之职掌建邦之教法以稽国中及四郊都鄙之夫家九比之数以辨其贵贱老幼废疾凡征役之施舍与其祭祀饮食䘮纪之禁令鄼长各掌其鄼之政令以时校登其夫家比其衆寡以治其䘮纪祭祀之事曾子曰慎终追逺民徳㱕厚矣䘮祭之谓也哀㢤死者乎为其形之将败也而人恶之矣为其心之无知也而人倍之矣是故绞紟衾冒以周其内棺椁墙翣以文其外为使人勿恶也朝夕之奠以继其养神明之器以备其用为使人勿倍也君子过哀则㡬毁㓕小人直情则将忽忘是故哭之有节服之有断此圣人所以制䘮礼也春履雨露而憷惕秋履霜露而悽怆孝子以天时之变念其亲之不得见也是故散斋七日致斋三日隂幽以思而祭者可见矣祭之日入室必有见乎其位出户必有闻乎其声事死者如事生思死者如不欲生盖非牲牷肥腯粢盛丰备而巳此圣人所以制祭礼也人有贵有贱有富有贫而未有无亲者也其礼虽异其情则同王制曰庶人绳封葬不为两止不封不树䘮不贰事亦其䘮礼也庶人春荐韭夏荐麦秋荐黍冬荐稻亦其祭礼也然㝠㝠之民劝扵利而惩扵威苟非上之所财成则末由也已故小司徒有其禁令而鄼长治之也三年问曰将由夫患邪淫之人与则彼朝死而夕忘之矣然而从之则是曽鸟兽之不若也夫焉能相与群居而不乱乎杨子曰人而不祭豺獭乎是䘮祭之礼废则人不如禽为其上者所宜忧也直讲李先生文集卷之十三终直讲李先生文集卷之十四教道第六鄊师正岁稽其鄊器比共吉㓙二服闾共祭器族共䘮器党共射器州共賔器鄊共吉㓙礼乐之器吉服者祭服也㓙服者吊服也比长主集为之祭器者簠簋鼎爼之属闾胥主集为之䘮器者夷盘素爼掲豆輁轴之属族师主集为之此三者民所以相共也射器者弓矢楅中之属党正主集为之为州长或时射扵此党也賔器者尊爼笙瑟之属州长主集为之为鄊大夫或时賔贤能扵此州也吉器若闾祭器者也㐫器若族䘮器者也礼乐之器若州党賔射之器者也鄊大夫备集此四者为州党族闾有故而不共也此鄊器者旁使相共则无废事上下相补则礼行而教成夫有其礼者必有其财而后可行也由士以上则田禄足矣庶人农力或不免冻馁而求其备礼不亦难乎故礼不下庶人者以此苟非乏财则人无礼不立何斯民之不得用㢤先王患之乃使比长闾胥族师集罚物以为服器民有用者则共之若有故而不共则鄊大夫以公物补焉民无伤财而可得服器则夫能言者肯不行礼㢤如是而不行礼则纳之刑辟其又何辞宜乎其天下大服也任延爲九真太守骆越之民无嫁娶礼法各因淫好无适对匹不识父子之性夫妇之道延乃移书属县各使男年二十至五十女年十五至四十皆以年齿相配其贫无礼聘令长吏以下各省俸禄以赈助之同时相娶者二千余人其产子始知种姓彼一郡守犹能教人以礼而助之以财况四海之富乎㢤教道第七典命上公九命爲伯其国家宫室车旗衣服礼仪皆以九爲节侯伯七命其国家宫室车旗衣服礼仪皆以七为节子男五命其国家宫室车旗衣服礼仪皆以五为节王之三公八命其卿六命其大夫四命及其出封皆加一等其国家宫室车旗衣服礼仪亦如之公之孤四命其卿三命其大夫再命其士一命其宫室车旗衣服礼仪各眡其命之数侯伯之卿大夫士亦如之子男之卿再命其大夫一命其士不命其宫室车旗衣服各眡其命之数夫宫室取以待风雨是则蓬茨足矣衣服取以御寒暑是则纻絮足矣车马取以代劳是则柴毂足矣器物取以利用是则瓦釡足矣然而耳目之欲虽穷壮极丽犹未足以厌之也先王因人之情而制之以为贵贱等级使贵者得以逞贱者无所觎则上下有体而朝廷以尊费用有节而财力不乏至于庶民亦有以防之故大司徒以本俗六安万民六曰同衣服谓民虽有富者衣服不得独异也不然则人人可以僣上上下一体则朝廷不尊家家可以大费费用无节则财力乃乏乱患所以作礼让所以衰也仲叔于奚繁缨以朝而仲尼惜之庶人屋壁得为帝服倡优下贱得为后饰而贾谊长太息无意乎民则巳苟有意㢤是所先急也教道第八大司乐凡建国禁其淫声过声㓙声慢声淫声若郑衞也过声失哀乐之节㓙声亡国之声若桒间濮上慢声惰慢不恭也大胥掌学士之版以待致诸子版籍也大胥主此籍以待当召聚学舞者卿大夫之诸子则案此籍以召之汉大乐律曰卑者之子不得舞宗庙之酎除吏二千石到六百石及关内侯到五大夫子先取适子髙七尺以上年十二到年三十颜色和顺身体脩治者以为舞人与古用卿大夫子同义也深矣乎声之感人也如水之激如草之偃自生民以来莫之能免也乐记曰志㣲噍杀之音作而民思忧啴谐慢易繁文简节之音作而民康乐粗厉勐起奋末广贲之音作而民刚毅㢘直劲正荘诚之音作而民肃敬寛𥙿肉好顺成和动之音作而民慈爱流辟邪散狄成涤滥之音作而民淫乱先王慎所以感之者故禁其淫过㐫慢之声而舞人又取卿大夫子有中和祗庸孝友之徳者是声与人无不正也声与人无不正则闻之且见之者焉得不正乎子夏曰今夫新乐进俯退俯姦声以滥溺而不止及优侏儒獶杂子女不知父子乐终不可以语不可以道古此新乐之发也噫舞者男女自相杂子夏巳疾之而况粉白黛黒笑言扵尊爼间乎董仲舒所谓民之师师者宜不宜也然则天下多淫辟之罪有以矣夫教道第九师氏掌以诏王以三徳教国子一曰至徳以为道本二曰敏徳以为行本三曰孝徳以知逆恶教三行一曰孝行以亲父母二曰友行以尊贤良三曰顺行以亊师长保氏掌諌王恶而养国子以道乃教之六艺一曰五礼二曰六乐三曰五射四曰五驭五曰六书六曰九数乃教之六仪一曰祭祀之容二曰賔客之容三曰朝廷之容四曰䘮纪之容五曰军旅之容六曰车马之容以诏王告王以善道也諌者以礼义正之国子公卿大夫之子弟师氏教之而世子亦齿焉养国子以道者以师氏之徳行审谕之而后教之以艺仪也师保诏王以善諌王之恶王者既立乎无过之地矣又使教养国子而世子与焉是策之上也王制曰乐正崇四术立四教顺先王诗书礼乐以造士春秋教以礼乐冬夏教以诗书王太子王子群后之太子卿大夫元士之适子国之俊选皆造焉则古之教人者世子无不在也文王世子曰行一物而三善皆得者唯世子而巳其齿扵学之谓也故世子齿扵学国人观之曰将君我而与我齿让何也曰有父在则礼然然而衆知父子之道矣其二曰将君我而与我齿让何也曰有君在则礼然然而衆着于君臣之义也其三曰将君我而与我齿让何也曰长长也然而衆知长幼之节矣故父在斯为子君在斯谓之臣居子与臣之节所以尊君亲亲也故学之为父子焉学之为君臣焉学之为长幼焉父子君臣长幼之道得而国治夫将以宗庙社稷属之可不教乎贾谊有言天下之命系扵太子太子之善在扵早谕教与选左右三代之所以长乆者以其辅翼太子有此具也文中子曰储后不训而晋业堕矣观惠帝之失天下可无寒心也㢤荀卿曰圣王有百吾孰法焉欲观圣王之迹则扵其粲然者矣后王是也道过三代谓之荡法贰后王谓之不雅然则舍周其何适㢤孔子曰甚矣吾衰也乆矣吾不复夣见周公噫犹有望扵今之世乎直讲李先生文集卷之十四终直讲李先生文集卷之十五明堂定制图序五宗图序明堂定制图序伏以明堂者古圣王之大务也所以事上帝严先祖班时令合诸侯朝廷之仪莫盛扵此然而年世乆逺规模靡见经传所出参差不同群儒诪张各信其习脩坠补阙何所适从虽颛蒙尝窃议扵斯矣谨按周礼考工记曰周人明堂度九尺之筵东西九筵南北七筵堂崇一筵五室凡室二筵大戴礼盛徳记曰明堂者自古有之凡九室一室有四戸八牖共三十六戸七十二牖礼记月令天子正月居青阳左个二月居青阳太庙三月居青阳右个四月居明堂左个五月居明堂太庙六月居明堂右个中央土居太庙太室七月居总章左个八月居总章太庙九月居总章右个十月居元堂左个十一月居元堂太庙十二月居元堂右个此三书者皆圣贤之所作述学者之所传习而一事殊制乖逺如此注释之家亦各未为精当考工记五室郑康成觧之木室扵东北火室扵东南金室扵西南水室扵西北土室扵中央故聂崇义三礼图其为明堂接太室四角以为四室盖用此也且既以五室象五行矣则木火金水之王当在东南西北之正何乃置之四角而云木室兼水火室兼木若必如是则中央之室复何所兼㢤此说诚未可用也盛徳记九室蔡伯喈之徒传之接四室之角又为四室聂崇义误以为秦人明堂图者是也然其四室之角复为四室未知何所施用将以象五行享五帝乎则五室足以备之矣安用其余将以配十二辰乎则四隅各两室重在一方之上覈其意义反覆不安此说亦未可用也月令十三位郑康成注青阳左个则曰太寝东堂北偏孔颕逹正义以为云东堂者则知聴朔皆堂不扵五角之室中且夫谓之庙与个者当湏各是一位岂同在一堂靡所限隔而可称为庙与个也盖康成既执明堂为五室若扵此十三位又为限隔则是室数颇多与巳意相违故曲饰其辞以为三位同在一堂贵不害扵五室之文耳此说固不可用也至唐李林甫等注月令青阳左个则曰寅上之室青阳太庙则曰卯上之室青阳右个则曰辰上之室明堂左个则曰巳上之室明堂太庙则曰午上之室明堂右个则曰未上之室太庙太室则曰太庙明堂総名太室中央室也総章左个则曰申上之室総章太庙则曰酉上之室総章右个则曰戌上之室元堂左个则曰亥上之室元堂太庙则曰子上之室元堂右个则曰丑上之室观此言太室䖏中央余十二位各置其辰之上诚合扵理然其谓太庙明堂総名及十三位俱以为室则误矣又其人但知十三室各在其辰之上而不谋所以建立之䖏且太室既居中矣若以余室连太室而为之则四面各可置一室四角缺䖏又各可置一室复不能令各在其辰之上其余四室更何所安就欲巧而成之愈乖扵方位矣或将逺太室而为则未见有明文言之者是此说亦未可用也后魏时有李谧者愍大礼之沦亡愤先儒之异议作明堂制度论以折衷扵世其指以月令为宗而采周礼大戴之言以参合之云其室居中者谓之太庙太室当太室之东者谓之青阳太庙当太室之南者谓之明堂太庙当太室之西者谓之総章太庙当太室之北者谓之元堂太庙以是为合扵周礼之五室又云四面之室各有便房谓之左右个共三十六戸七十二牖以是为合扵大戴戸牖之数今虽图象莫存然按文察之谧之所言窃所未谕且太室四靣各为一室则四角缺䖏各方二筵二筵之地乃为两便房基址既狭况地形斜角不知何以置之复何以能令各在其辰之上夫分十二辰之位当湏尺歩平均然后能正也岂有四靣之室既以二筵为一辰左右之个乃以二筵为两辰㢤举兹一隅又知其不足取法也愚窃谓考工记盛徳记月令三家所指制度诚大同但立言质略意义弗显训传之士泥文太过因而背驰李谧之志稍欲搴而合之矣柰不得其㫖尤而效之以月令之文最为明着辄亦取以为本而通之周戴夫以白虎通曰明堂上圎下方八窓四闼上圎法天下方法地八窓象八风四闼法四时九室法九州十二坐法十二月三十六戸法三十六雨七十二牖法七十二风斯言合扵事理因亦取之谨详考工记是言堂基脩广非谓立室之数东西九筵南北七筵是言堂上非谓室中东西之堂各深四筵半南北之堂各深三筵半五室凡室二筵是言四堂中央有方十筵之地自东至西可营五室自南至北可营五室十筵中央方二筵之地既为太室矣欲连太室而作余室则不能令十二位各直其辰当湏扵东南西北四靣各虚方二筵之地四角缺䖏又各虚方二筵之地周而通之以为太庙而太室正居中所谓太庙太室者言此太庙之中有太室也太庙之外当子午卯酉四位上各画方二筵地以与太庙相通所谓青阳明堂総章元堂等太庙者也当寅申巳亥辰戌丑未八位上各画方二筵地以为室所谓左个右个者也八个之室并太室而九所谓九室也室四面各有戸戸旁夹两牖所谓三十六戸七十二牖也青阳明堂総章元堂四太庙前面各为一门出扵堂上门旁夹两窓所谓八窓四闼也左右之个其实皆室但以分䖏左右形如夹房故有个之名也太庙之内以及太室其实祀文王配上帝之位也谓之庙者义当然矣土者分王四时负载万物扵五行最尊故天子当其时居太室用祭天之位以尊严之也四仲之月各得一时之中与余月有异故复扵子午卯酉之方取二筵地假太庙之名以聴其朔也若是则三家之指曷有异㢤但周礼言基而不及室大戴言室而不及庙稽之月令则备矣然非白虎通亦无以知窓闼之制也又详郑说明堂九阶南靣三阶三靣各两阶且毎靣各三位而独南靣三阶其余各两阶求其义则靡所法象揣扵事则不便叔降今观聂崇义所谓秦人明堂图者其制有十二阶似恐古之遗法也当亦取之礼记外传曰明堂四面各五门今按明堂位曰九夷之国东门之外八蛮之国南门之外六戎之国西门之外五狄之国北门之外九采之国应门之外时天子负斧扆南向而立南门之外者北面东上应门之外者亦北靣东上是南门之外有应门也既有应门则不得不有臯库雉门矣明堂者四时所居四面如一南靣既有五门则余三靣皆有五门矣郑康成注明堂位则云正门谓之应门孔颕逹正义曰正门谓之应门者以明堂更无重门非路门外之应门天子宫内有路寝故应门之内有路门明堂既无路寝故无路门及以外诸门但有应门耳且既有东南西北门矣而又有应门非重门而何欤观其本意当谓变南门之文以爲应门也又但见王宫有路门其次乃有应门今明堂无路门之名而但有应门便谓更无重门而南门即是应门矣且路寝之前则名路门其次有应门明堂非路寝乃变其内门之名爲东门南门而次有应门夫复何害扵义抑夷蛮戎狄之君既在四门之外而外无重门则是列扵郊野道路之间矣岂朝㑹之仪而草草若是乎王宫常常所居犹设五门以限中外明堂者效天法地尊祖配帝而止一门以表之是岂恊扵亊宜也则四靣各五门断在不疑矣又详郑康成注考工记夏后氏世室则云世室者宗庙也商人重屋则云重屋者王宫正堂若太寝也周人明堂则云明堂者明政教之堂也此三者或举宗庙或举正寝或举明堂互言之以明其同制又注玉藻曰天子庙及路寝皆如明堂制仍与诸儒抗荅多方援引固以为三者同制后学承之莫有非者愚窃谓之不然矣苟路寝有四时之位则天子自可坐而聴朔奚用逺赴明堂若以尊严国政当假祭天之庙以聴之则事毕而还复扵路寝居其时之堂何所为也宗庙之祭堂事室事一靣而足四方之堂未闻所施设也既曰明堂将以事上帝也宗庙将以尊先祖也而以已之正寝与之同制盖非尊祖事天之意也矧郑之此说并由胷臆必谓明堂宗庙路寝同为五室三代皆然但脩广之度固时而变周监二代其为宗庙则法脩广扵夏其为路寝则取寻尺扵商其为明堂则自为度筵之制实皆不改扵五室焉此说既非经见安用迂阔而谈奚不直谓周家作宗庙则法扵夏路寝则法扵商明堂则自为之各求其制以示扵世乎得非康成见世室有五室既以五行推之明堂之文复有五室求其说而不获及重屋之下都无室数遂乃巧为之辞以谓其制皆同乎又当见明堂位称太庙天子明堂库门天子臯门雉门天子应门以为鲁行天子之礼鲁之太庙既如明堂则周之太庙亦如明堂矣谓若周之太庙制如明堂鲁之太庙又如明堂则是鲁之太庙如周之太庙也何不曰太庙天子太庙而云明堂㢤斯盖鲁行天子礼乐享帝吿朔当倣扵周然以人臣不敢立天子政教之堂故扵周公之庙畧拟明堂之制以备其礼非周之宗庙如明堂也又况蔡伯喈以爲明堂太庙太室太学辟廱虽名别而事同其爲纰不已甚乎袁凖正论駮之详矣若其建置之所则淳于登云明堂者在国之阳三里之外七里之内丙巳之地玉藻聴朔扵南门之外康成之注亦与是相合夫称明也宜在国之阳事天神也宜在城门之外建置之说兹焉可取扵戯哲人既往礼器凋敝先王大法散在简策而言近指逺学者多迷专门自用互相非毁故自汉兴迄于有唐布政之宫屡曽营缮而规爲卤莾莫合圣制群议交闘谁将正之明君贤士疚心乆矣生长草野涵泳恩泽仰兹大典輙所究寻伏惟国家拓境踰四溟太平仅百载徳义充溢礼教兴行封泰山祀汾隂耕籍田郊见上帝遗文逸羙扵是交举圣神之衷殆将经始扵斯堂乎四方有识注望多矣身虽贱㣲亦愿此时稍禆万一自託不朽故今敢先以所见制度具图以献图凡以九分当九尺之筵东西之堂共九筵南北之堂共七筵中央之地自东至西凡五室自南至北凡五室毎室二筵则取扵周礼考工记也一太室八左右个共九室室有四戸八牖共三十六戸七十二牖则恊扵大戴礼盛徳记也九室四庙共十三位则本扵礼记月令也四庙之靣各为一门门夹两窓是为八窓四闼则稽扵白虎通也十二阶则采扵聂崇义三礼图也四靣各五门则酌扵明堂位礼记外传也况取诸书畧无偏弃异同之论庶可息焉古先之模或在扵是号曰眀堂定制图鸿覆无私傥垂甄録施之扵用必有可观若夫栋宇之髙卑土木之文饰至尊所居之服御上神所享之仪物此礼官学士之职非小臣之能尽也轻议国容罪当殊死谨上五宗图序大传曰别子为祖注云别子谓公子若始来在此国者后世以为祖也又曰继别为宗注云别子之世适也族人尊之谓之大宗是宗子也又曰继祢者为小宗注云父之适也兄弟尊之谓之小宗又曰有百世不迁之宗有五世则迁之宗百世不迁者别子之后也宗其继别子之所自出者百世不迁者也宗其继髙祖者五世则迁者也注云迁犹变易也继别子别子之世适也继髙祖者亦小宗也先言继祢者据别子子弟之子也以髙祖与祢皆有继者则曽祖祖亦有也则小宗四与大宗凡五说者曰别子谓公子诸侯之庶子也若细别言之则妻之所生为适妾之所生为庶若秪据正体言之则妻之长子为适其次子以下及妾所生通得谓之庶子也诸侯之适子适孙继世为君而庶子不得祢先君故自与其后世子孙爲始祖也云若始来在此国者谓非君之亲或是异姓始来在此国者亦得谓之别子自与其后世子孙爲始祖也别子之适子世继别子爲大宗族人尊之虽五世以外皆爲之齐衰三月爲其母妻亦然所谓百世不迁者也其别子之庶子不得祢别子则自使其适子继巳而爲小宗所谓继祢者爲小宗也继祢则与亲兄弟爲宗也又其适子则继祖与同堂兄弟爲宗也又其适子则继曾祖与再从兄弟爲宗也又其适子则继髙祖与三从兄弟爲宗也其庶子皆不得继祢各自使其适子继已而爲小宗焉是自髙祖之后至玄孙凡四世就此第四世小宗之三从兄弟而言则其人有小宗四矣宗其继祢者亲兄弟也又与之共宗扵继祖者同堂兄弟也又与之共宗扵继曽祖者再从兄弟也又与之共宗扵继髙祖者三从兄弟也然则四宗备矣又与四宗共宗扵大宗是爲五宗也其扵小宗各以本服服之亲兄弟齐衰期也同堂兄弟大功也再从兄弟小功也三从兄弟缌麻也至第五世继髙祖之父者与四从兄弟无服不复爲之宗所谓五世则迁者也若世数尚少则小宗或有三或有二或有一其曰小宗四者盖极言之耳不必皆然也凡人生子或衆或寡今此图尽为二子以甲乙第之斯盖设法贵扵省文若庶子之多者可以此例推之也甲者皆适也乙者皆庶也适者皆为小宗庶者皆不继祢其旨甚明弗复尽注賛曰吾扵三宗见孝弟之至焉髙祖以上逺矣而数十百世尊其正体不忘祖也何孝如之袒免以外䟽矣而合之以食序以昭穆厚同姓也何弟如之先王之所以治天下此其本欤周衰法弛斯道以亡庶匹适者有之矣幼陵长者有之矣祖以世断逺则忘之矣族以服治䟽则薄之矣骨肉或如行路尚何有扵天下乎扵戯书燔简脱幸存其畧而学者弗之察吾甚病焉故表之以图云直讲李先生文集卷之十五终直讲李先生文集卷之十富国策十首后学南城左賛编辑后学广昌何乔新校正富国策第一愚窃观儒者之论鲜不贵义而贱利其言非道徳教化则不出诸口矣然洪范八政一曰食二曰货孔子曰足食足兵民信之矣是则治国之实必本扵财用盖城郭宫室非财不完羞服车马非财不具百官群吏非财不养军旅征戍非财不给郊社宗庙非财不事兄弟婚媾非财不亲诸侯四夷朝觐聘问非财不接矜寡孤独凶荒札瘥非财不恤礼以是举政以是成爱以是立威以是行舍是而克为治者未之有也是故贤圣之君经济之士必先富其国焉所谓富国者非曰巧筹筭析毫末厚取扵民以媒怨也在乎强本节用下无不足而上则有余也节用之说何如曰凡言国计者未尝不以俭徳借其口也而皆不得其说必以茅茨土阶冬裘夏葛为帝王之徳是乃非圣无法不近人情宜乎人主之弗聴也贵为天子富有四海而使龊龊吝啬下同匹夫不得自广则安用尊卑为㢤周制王有六寝后有六宫内官百有二十人女奴不在其数食用六谷膳用六牲饮用六清羞用百有二十品珍用八物醤用百有二十罋衣有文绣器有寳玉次舍共具所至无阙用四代之礼备四夷之乐玩好有焉匪颁有焉好用有焉王及后之用财皆不㑹计其所以自广何如㢤若是而従墨翟之道晏婴之学以俭陋为是则周公之制作果非乎故曰凡皆言俭徳者皆不得其说也愚以为时有不同事有通変用之不足则礼从而杀亦圣人之意也有周而上兵农未分天子六军诸侯大国三军次国二军小国一军皆出扵民居则为比闾族党州鄊行则为伍两卒旅师军必耕而食必蚕而衣国之经费兹不与焉故以九州之财奉千八百君而有余也秦汉而下兵农渐异衣食县官者动数百万内严宿衞外驱戎狄转运千里赏赐鉅万国之经费日以广焉故以九州之财奉一君而不足也当其有余之时用之可以盈礼遇于不足之际则宜深自菲薄如周之制尚当裁减甚扵周者非敢闻也小过曰君子以用过乎伦语曰奢则不孙俭则固与其不孙也宁固俭非圣人之中制有时而然不得巳也故孝文帝躬衣弋绨革舄韦带所幸慎夫人衣不曵地欲为一台度用百金废而不为夫岂不知说耳目便身体极至尊之用㢤盖念不伤财不害民损上益下之道也故其十二年而赐民租税之半明年遂除民田之租税孝景之时乃令民半出田租三十而税一至武帝之初七十年间人给家足都鄙廪庾尽满而府库余财京师之钱贯朽而不可校大仓之粟陈陈相因语后世之盛王必称文景其故何㢤以䏻适时之変过自菲簿而然也扵惟一祖二宗创业属统功徳至矣延洪于我后靡不勤且俭矣而今羗戎背惠边境暴师劳费不息帑蔵不实此其过自菲薄损上益下之时也伏惟日损之又损之以文景之心为心则天下幸甚富国䇿第二民之大命谷米也国之所寳租税也天下乆安矣生人既庶矣而谷米不益多租税不益増者何也地力不尽田不垦辟也周制井田一夫百畒当今四十一畒有竒人无易业而一心扵农农时不失农功不粗则地力可尽也既又赋之以莱或五十畒或百畒或二百畒课其余力治其旷土则田可垦辟也经界既毁王法弗复然犹能者时出焉李悝为魏文侯作尽地力之教以为地方百里提封九万顷除山泽邑居参分去一为田六百万畒治田勤谨则畒益三斗不勤则损亦如之地方百里之増减辄为粟百八十万石矣汉搜粟都尉赵过能为代田一畒三一夫三百而播种扵中苗生叶以稍耨陇草因隤其土以附苗根盛暑陇尽而根深能风与旱一岁之收常过缦田一斛以上善者陪之此尽地力之效也孝景诏曰郡国或硗狭无所农桑或地饶广荐草莾水泉利而不得徙其议民欲徙寛大地聴之此垦田之意也今者天下虽安矣生人虽庶矣而务本之法尚或寛弛何者贫民无立锥之地而富者田连阡陌富人虽有丁强而乗坚驱良食有梁肉其势不能以力耕也专以其财役使贫民而巳贫民之黠者则逐末矣冗食矣其不能者乃依人荘宅为浮客耳田广而耕者寡其用功必粗天期地泽风雨之急又莫能相救故地力不可得而尽也山林薮泽原隰之地可垦辟者往往而是贫者则食不自足或地非已有虽欲用力末由也巳富者则恃其财雄膏腴易致孰肯役虑扵菑畬之事㢤故田不可得而垦辟也地力不尽则谷米不多田不垦辟则租税不増理固然也今将救之则莫若先行抑末之术以敺㳺民㳺民既㱕矣然后限人占田各有顷数不得过制㳺民既㱕而兼并不行则土价必贱土价贱则田易可得田易可得而无逐末之路冗食之幸则一心扵农一心扵农则地力可尽矣其不能者又依富家为浮客则富家之役使者衆役使者衆则耕者多耕者多则地力可尽矣然后扵占田之外有能垦辟者不限其数昔眺错言扵文帝募天下入粟县官得以拜爵今宜逺取秦汉权设爵级有垦田及若干顷者以次赏之富人既不得广占田而可垦辟因以拜爵则皆将以财役佣务垦辟矣如是而人有遗力地有遗利仓廪不实颂声不作未之信也管子曰与之在君夺之在君贫之在君富之在君惟上所裁择富国策第三货莫贵乎金贿莫重乎帛所贵乎金者以其器成而可革革之而不耗也所重乎帛者以其用功甚省而有益扵寒也今兹乗舆之器享燕之用内赏赐群臣外交通四夷必不可毋用金银百官在位六军在籍夏有暑冬有寒必不可毋用丝帛何以使金多而足用帛贱而易致㢤愚以爲东南之郡山髙者鲜不凿土深者鲜不掘失职之民网漏之姦昼夜合作足蹈重泉而不忧扵䧟首戴川泽而不虞扵压鑛石云涌鑪炭之熖未之有熄一泥一沙蔑遗利矣是金非不出也平原沃土桑柘甚盛蚕女勤苦罔畏饥渇急采疾食如避盗贼茧簿山立缲车之声连甍相闻非贵非骄靡不务此是丝非不多也金尽出而用不足盖用之者衆也丝虽多而帛不贱盖不专以为帛也古者以金银为币与泉布并行既而稍用为器饰然亦未甚着也今也翕然用之亡有品制守闾阎者唯财是视自饮食颒沐之器玩好之具或饰或作必以白金连斤絫钧以多为惬财愈雄者则无所不至矣举天下皆然故金虽尽出而用益不足也古者锦文不粥扵市不示民以奢也今也庶民之家必衣重锦厚绫罗縠之衣名状百出弗可胜穷工女机杼交臂营作争为纎巧以渔倍息其为帛者盬工恶丝而巳故丝虽多而帛不贱也金不足则价腾跃价腾跃则出邦布而市之费日増焉犹不能登其数则率民而买之彼农民未尝蓄金银一旦当具则必资扵豪党资扵豪党则或坏其产焉官增其费民壊其产此实弊之大也帛不贱则贫民弗可得贫民弗可得则纻絮不足以御冬而冻者多矣宫之税买其价弗损而唯行滥之得帛行滥则军吏之衣莫能完固而贫者多矣官价弗损人民多冻军吏多贫此亦弊之大也今将救之则莫如明立制度其用金银上下有等多少有数匹庶贱类毋得僣拟则金不可胜用也君子小人服章有别民非布帛毋得輙衣工机之功将复其本则帛不可胜用也果能此道矣是宿弊之源可坐而塞也孔子曰为政先礼礼其政之本乎制度礼之实也善为政者得无留意㢤富国策第四或曰前所谓敺㳺民而㱕之谓逐末也冗食也末者何事冗者何名其所以敺之请言其术曰所谓末者工商也所谓冗者不在四民之列者也古者工不造琱琢商不通侈靡伪饰之禁在民者十有二在商者十有二在贾者十有二在工者十有二故工之所作贾之所粥商之所资皆用物也用物有限则工商亦有数今也民间淫侈亡度以竒相曜以新相夸工以用物为鄙而竞作机巧商以用物为凡而竞通珍异或旬月之功而朝夕敝焉或万里之来而坠地毁焉物亡益而利亡筭故民优为之工商所以日多也古者祀天神祭地祗享人鬼它未闻也今也释老用事率吾民而事之为缁焉为黄焉籍而未度者民之为役者无虑㡬百万广占良田利宅媺衣饱食坐谈空虚以诳曜愚俗此不在四民之列者也古者府史胥徒官有定数今也郡县之治未免寛贷冐名待阙佣书雇纳请嘱之流动以千计内满官府外填街陌交相賛助招权为姦狗偷蚕食竭人膏血此又不在四民之列者也古者执左道以乱政杀假扵鬼神时日卜筮以疑衆杀周礼有医师掌疾医痬医以治万民之疾病疕痬其员不过十数今也巫医卜相之类肩相摩毂相击也或托淫邪之鬼或用亡验之方或䡖言天地之数或自许人伦之鉴迂恠矫妄猎取财物人之信之若司命焉此又不在四民之列者也古者天子诸侯大夫士用乐庶人无用乐之文况新乐之发子夏所不语匹夫荧惑诸侯孔子诛之今也里巷之中皷吹无节歌舞相乐倡优扰杂角觝之戯木棊革鞠养玩鸟兽其徒之数群行类聚往来自恣仰给扵人此又不在四民之列者也一夫不耕或受之饥一女不织或受之寒而不耕者凡㡬夫不织者凡㡬女柰何民不饥且寒也百姓不足君孰与足民饥寒而上不匮者未之有也欲敺工商则莫若复朴素而禁巧伪朴素复则物少价巧伪去则用有数利薄而不售则或罢㱕矣如此则工商可敺也欲敺缁黄则莫若止度人而禁修寺观止度人则未度者无所待而皆罢㱕矣禁修寺观则巳度者不安其居而或罢㱕矣其不㱕者后数十年物故尽矣如此则缁黄可敺也欲敺官府之姦则莫若申明宪令慎择守宰法严而吏察则无所措手无所措手则不得不罢㱕矣如此则官府之姦可敺也欲敺方术之滥则莫若立医学以教生徒制其员数责以精深治人不愈书以为罪其余妖妄託言祸福一切禁絶重以遘募论之如法为之既艰则不得不罢㱕矣如此则方术之滥可敺也欲敺声伎之贱则莫若令民家毋得用乐衣冠之㑹勿纳俳戯申命关防呵其过往用之既少则不得不罢㱕矣如此则声伎之贱可敺也敺之有术复之有业然而不力扵农者未之信也富国策第五或曰释老之弊酷排者多矣然以脩心养真化人以善或有益扵世故圣贤相因重其改作今欲敺缁黄而㱕之无乃巳甚乎曰夫所谓修心化人者舍吾尧舜之道将安之乎彼修心化人而不由扵礼苟简自恣而巳矣昔孟子之辟杨墨曰杨氏为我是无君也墨氏兼爱是无父也今山泽之臞务为无求扵世唿吸服食谓夀可长非为我乎浮屠之法弃家违亲鸟兽鱼鼈毋得杀伐非兼爱乎为我是无君兼爱是无父无父无君不忠不孝况其弗及者则罪可知矣故韩愈曰释老之弊过扵杨墨也然而曰人其人火其书庐其居则言之太暴敺之㒵渐何者饱食安居其习巳乆一旦歛数十百万人而冠之则警扰甚矣故前所谓止度人而禁修寺观者渐而敺之之术也缁黄存则其害有十缁黄去则其利有十男不知耕而农夫食之女不知蚕而织妇衣之其害一也男则旷女则怨上感隂阳下长淫滥其害二也幼不为黄长不为丁坐逃繇役弗给公上其害三也俗不患贫而患不施不患悪而患不斋民财以殚国用以耗其害四也诱人子弟以披以削亲老莫养家贫莫救其害五也不易之田树艺之圃大山泽薮跨据畧尽其害六也营缮之功岁月弗巳驱我贫民夺我农时其害七也材木瓦石兼收并采市价腾踊民无室庐其害八也门堂之饰器用之华刻画丹漆末作以炽其害九也惰农之子避吏之猾以佣以役所至如㱕其害十也果去之则男可使耕而农夫不辍食矣女可使蚕而织妇不辍衣矣其利一也男则有室女则有家和气以臻风俗以正其利二也戸有増口籍有増丁繇役乃均民力不困其利三也财无所施食无所斋民有羡余国以充实其利四也父保其子兄保其弟冠焉带焉没齿弗去其利五也土田之直有助经费山泽之富一㱕衡虞其利六也营缮之劳悉巳禁止不驱贫民不夺农时其利七也良材宻石亦既亡用民得筑盖官得缮完其利八也淫巧之工无所措手弃末反本尽縁南畮其利九也宫毁寺壊不佣不役惰者猾者靡所逋逃其利十也去十害而取十利民人乐业国家富强万世之策也何惮而不为㢤将以存而勿论乎则董仲舒以为诸不在六艺之科孔子之术者皆絶其道勿使并进邪辟之说灭息然后统纪可一而法度可明民知所从矣将以为民祈福乎则诗云岂弟君子求福不回此皆贤人之至论先圣之法言也少留神明孰御焉富国策第六古人有言曰谷甚贱则伤农贵则伤末谓农常粜而末常籴也此一切之论也愚以为贱则伤农贵亦伤农贱则利末贵亦利末盖农不常粜有时而籴也末不常籴有时而粜也以一岁之中论之大抵歛时多贱而种时多贵矣夫农劳扵作剧扵病也爱其谷甚扵生也不得已而粜者则有由焉小则具服器大则营昬䘮公有赋役之令私有称贷之责故一谷始熟腰鎌未觧而日输扵市焉粜者既多其价不得不贱贱则贾人乗势而罔之䡖其币而大其量不然则不售矣故曰歛时多贱贱则伤农而利末也农人仓廪既不盈窦窖既不实多或数月少或旬时而用度竭矣土将生而或无种也耒将执而或无食也扵是乎日取扵市焉籴者既多其价不得不贵贵则贾人乗势而闭之重其币而小其量不然则不予矣故曰种时多贵贵亦伤农而利末也农之粜也或阖顷而收连车而出不䏻以足用及其籴也或倍称贱卖毁室伐树不能以足食而坐贾常规人之余幸人之不足所为甚逸而所得甚饶此农所以困穷而末所以兼恣也易系辞曰何以聚人曰财理财正辞禁民为非曰义财者君之所理也君不理则蓄贾专行而制民命矣上之泽扵是不下流而人无聊矣此平籴之法有为而作也管仲行扵齐李悝行扵魏耿夀昌行扵汉国不失实人获其利自晋迄隋时或兴废厥闻未昭唐天寳中天下平籴殆五百万斛兹全盛之事也大宋受命将百年矣谷入之蔵所在山积平籴之法行之乆矣盖平籴之法行则农人秋粜不甚贱春籴不甚贵大贾蓄家不得豪夺之矣而官之出息常什一二民既不困国且有利兹古圣贤之用心也然其所未至则有三焉数少也道逺也吏姦也一郡之籴不数千万其余毕入扵贾人至春当粜寡出之则不足扵饥也多出之则可计日而尽也扵是贾人深蔵而待其尽尽则权㱕于贾人矣是数少之弊也仓储之建皆在郡治县之逺者或数百里其贫民多籴则无资少籴则非可朝行而暮㱕也故终弗得而食之矣是道逺之弊也举掌之人政或以贿㮣量不均行滥时有及其出也或减焉或杂焉名曰裁价实则贵矣是吏姦之弊也今若广置本泉増其籴数则蓄贾无所专利矣仓储之建各扵其县则逺民可以得食矣申命州部必使㢘能则姦吏无以侵刻矣如此利国便人事可经乆是谓通轻重之权不可不察富国策第七水旱之忧圣王所不免尧汤之事贤愚尝共闻也故君人者务多蓄积以为之备王制曰三年耕必有一年之食九年耕必有三年之食以三十年之通虽有㓙旱水溢民无菜色周礼遗人掌邦之委积以待施惠郷里之委积以恤民之囏阨门关之委积以养老孤郊里之委积以待賔客野鄙之委积以待覉旅县都之委积以待凶荒此皆计国用之余随便蓄积以湏乏困故时可灾物可夭苗可稿地可赤而人不可饥也自井田法壊军国务烦政取一切或未犹逺兵有储邉有备则国之幸矣吏之能矣元元之民自为之而巳矣夫民之无知靡衣媮食丰嵗粒米狼戾有不爱也食之亡节用之亡度或委于粪土或腐扵甑甗或以饫狗马或以肥鸡䳱计口论费㡬何而不倍蓰也及其㓙年则家不素蓄人不豫备室如罄矣突不黔矣草木之根实不足以饱矣扵是强者为盗贼弱者转而死沟父母妻子不能相保此祸乱之阶善为国者所宜留意也向者天地尝有灾矣百姓尝有饥矣使以安抚为号者拥节而宵征吏以劝诱为辞者弗絶扵耳或出御府之金或下鬻爵之令君心勤止不翅慈母然而谷生有时不可以坐而待也储峙有数不可以从天降也求之甚至得之㡬希以此振民不亦难矣愚窃迹古制之宜扵时者莫若义仓之为愈也盖丰年损其有余俭年救其不足事至纎悉功垂无穷故惰开皇中始立社仓终于文皇得无饥馑唐太宗曰既为百姓先作储贮官为举掌以备㓙年非朕所湏横生赋歛利人之事深足可嘉今宜扵天下县治各建仓廪踵唐之制以义为名然唐之用心固善矣歛散之法则未尽得宜彼计民稼种以畮税之及无田者亦各有差则䏻入粟之人非穷民也至㓙年则入粟之家或自有贮俻不当赒救扵是穷民享之矣出此而入彼有䘮而无得奚以异扵厚歛乎今莫若以农末之民各分戸等毎扵秋成以次入粟谓之寄留至㐫年则下戸之乏食者凖数给还其上戸则转以给穷民书其转给之数积以岁年数登若干者拜以爵级以宠异之则富人乐输穷民受赐矣与夫临事而鬻爵无粟而虚求不可同日而语也富国䇿第八昔在神农日中爲市致民聚货以有易无然䡖重之数无所主宰故后世圣人造币以权之其始以珠玉爲上币黄金爲中币白金爲下币但珠玉金银其价重大不适小用惟泉布之作百王不易之道也根周苗汉蔓于隋唐或因或革模法亡常独开元之号最得中制相承遂至于今斯固先史商之乆矣大抵钱多则䡖䡖则物重钱少则重重则物䡖物重则用或阙物䡖则货或滞一重一䡖利病存乎民矣至以国计论之莫若多之为贵何者用有常数不可裁减故也朝家治平日乆泉府之积尝朽贯矣而近岁以来或以虚竭天下郡国亦罕余见夫泉流布散通扵上下不足扵国则余扵民必然之势也而今民间又鲜蔵繦之家且旧泉既不毁新铸复日多宜增而却损其故何也钱非温也不可衣而弊之也非脆也不可食而尽之也然而安在㢤是有姦人销之也姦人所以得销者以恶钱容扵市铜像铜器容于寺观也窃观人间或销法钱殽杂他巧以为恶钱其作必扵重湖大江穷山深谷风涛所阻勐兽所在人不得见吏不得呵是法令无由而胜也销一法钱或铸四五市人易之犹以二三则常倍息矣民既蓄恶钱不可使勿用利之所在是法令亦无由而胜也国失法钱而民得恶钱恶钱终不可为国用此钱所以益少也又缁黄之家竞礼铜像易模変巧动必满堂铙钲钟磬之器所在雷震谓取扵官则有害冶铸其私则以钱为之耳新故浑殽公私莫辨是法令亦无由而胜也用之广矣利数倍矣故槖焉而熖鍜焉而声者往往而是披榛而行衷甲而商者不絶扵道缓则恣所为急则闘而死是法令亦无由而胜也像则日新器则日长其所销者宁有纪极此钱所以益少也今欲絶盗铸莫若去恶钱去恶钱非急诛之谓也欲辨铜像铜器莫若一取而销之勿得复用也何谓絶盗铸莫若去恶钱夫盗铸之人散在幽逺卒以法绳之则吏必苛察狱必冤滥闾里之间将不安居焉苟有利矣虽死而必求苟无用矣虽縦之弗为恶钱去则盗铸者无用无用则盗铸自絶矣故曰絶盗铸莫若去恶钱也何谓去恶钱非急诛之谓也今人间既多恶钱一旦急之则莫敢出莫敢出则是销法钱之铜而积之无用之地国既失实民且伤财固莫若下令收恶钱而销之除其殽杂偿以铜价示之期日要之重典民既畏法而喜扵得直将毕入扵官官挟其铜因以资冶铸则法钱益増恶钱尽去矣故曰去恶钱非急诛之谓也何谓欲辨铜像铜器莫若一取而销之勿得复用也今寺观擳比像器之设遽数不终必诘之曰作之新乎因之故乎取之官乎得之私乎则是増吏贠不足以按广狱城不足以系令愈急而姦愈生非术之善也若一取而销之勿得复用则铜积足以资冶铸工巧无所措其手销钱之弊不禁而止故曰欲辨铜像铜器莫若一取而销之勿得复用也至扵蛮夷之国舟车所通窃我泉货不可不察古之人曰钱者亡用器也而可以易富贵富贵者人主操柄也果慎斯术则操柄无失而群下服从有国之急务也富国策第九县官食租衣税古之道也自汉而下兵益兴经费益不足日生他名犹罔克济势不可巳非上失也山泽之富天地所以养人者鬻塩之利博矣故东郭咸阳致生累千金吴王濞富埒天子孝武因置盐鐡官是时国用饶给而民不益赋未必不由此也朝家酌古盐法有因有革或引之池或汲之井或熬之海一出公上人不能私此其因者也东南列郡官自斥卖舟运衔尾仓储如坻商旅之行歛手无措此其革者也然先王之制未有始善而末不弊者盖作法之时上心切至吏皆图功人皆畏法而姦谋未生始以是善也絫世之后事同凡常吏或觧弛人或惯习而姦谋日生末以是弊也官初粜盐时操其赢甚厚而郡国盐积常不足扵粜今之郡国昔之郡国也戸口蕃息则倍蓰矣而粜益少盐益滞者何也是姦谋入焉耳彼盐之来逺者逾江湖岁扵波月扵风焉近者亦百数十里维堤堰宿葭菼焉军之穷吏之狡者家扵是食扵是私卖其什之㡬而足以它物固其常也既辇而仓则举掌之人又私卖其什之㡬而足以它物无虑公盐常失其半而半它物焉民之食盐既多私卖者矣而公盐之出不可賖贳故坐肆占卖者郡才数十以数万家之食仰数十戸之盐一铢一两不可与官为市必取扵斯人之徒其势必小其权量増以粪土常不啻以倍价取半盐矣公盐贵而污私盐贱而洁山泽之甿城邑之豪竞食之而窃贩者亦交驰焉是则民虽衆多或食私盐或食粪土利输扵姦而官之粜益少盐益滞矣令非缓也法非䡖也利之所诱虽日刑人号痛之声动乎天地弗能禁也故今日之宜莫如通商商通则公利不减而盐无滞也何谓商通则公利不减夫官自粜盐利信厚矣然舟有壊仓有堕官有俸卒有粮费巳多矣若官鬻盐而粜与商人使自行之既权其息因取关市之税而费省焉是公利不减也何谓商通则盐无滞夫商人衆而务售则盐不殽杂所至之地又以贳于市人则列肆多得斥卖卖者多而务售则盐亦不殽杂昔啖粪土者今皆食盐昔憙窃贩者今皆公行盐之用益广是以无滞也公利不减而盐无滞财用以足刑罚以清治世之懿也或曰官鬻盐而粜与商人有息焉有税焉息寡而税薄则公利损息多而税厚则商不来何如曰不若寡薄之爲愈也寡薄则何以使公利不损曰东南和籴㡬二百万转漕之费不爲不多矣今籴盐与商以米㩁折则数百万斛可坐致淮海是扵公利岂少也㢤易曰通其变使民不倦此通变之时不可忽也富国策第十或曰天下之货茶最后出而国用赖焉今兹有说乎曰茶非古也源扵江左流扵天下浸淫扵近代君子小人靡不嗜也富贵贫贱靡不用也有国者从而笼之利一孔矣而世之所贵家之所蓄则非有公茶者何公茶滥恶不味扵口故也毎岁之春芽者既掇焙者既出则吏唿而买之民輓而输之矣民之淳或以利而姦也吏之察或以贿而闇也扵是乎行滥入焉草邪木邪唯恐器之不盈也尘邪煤邪唯恐行之不昂也商筭而行或不售也则贩者鲜矣仓储之乆或腐败也则水火乗之矣是以邦之泉布竭扵市估而积之亡用之地息未收而本或䘮矣若东南列郡则吏自斥卖课不甚多时或不登焉而民之自用常数倍矣来有甚逺价有甚贵而人争取之者味羙也涂有甚险法有甚重而人争贩之者利厚也廵按之使逐捕之卒日驰扵野黥额之吏鞭背之人日满扵庭愁怨愈多而姦不可禁督责愈重而财不可阜势之所运末如之何也巳今日之宜亦莫如一切通商官勿卖买聴其自为而籍茶山之租科商人之税以此校彼殊涂一致且商人自市则所择必精所择精则儥之必售儥之售则商人衆商人衆则入税多矣又昔之所以披草莾懐兵刃务私贩者禁严故也既巳通商则当安行夷路自实官府亦入税多矣况不滞本泉不烦威狱利国便人莫善扵此或曰子谓通茶盐之商其如逐末何曰昔之未通商也文峻而网宻富厚重慎之子罔㳺其间故蚩蚩细民以身易财者入焉若法通商则大贾蓄家射时而趍细民何利焉非逐末之路也扵戯盐始扵汉茶始扵唐取以济时事非师古异日邦财饶衍王道寖昌弃之扵民不胜大愿直讲李先生文集卷之十六终直讲李先生文集卷之十七强兵策十首强兵策第一兵之作尚矣黄帝尧舜以来未之有改也故国之扵兵犹鹰隼之扵羽翼虎豹之扵爪牙也羽翼不劲鸷鸟不䏻以死尺鷃爪牙不锐勐兽不能以肉食兵不强圣人不能以制褐夫矣所谓强兵者非曰日寻干戈暴骨万里逞一朝之忿以求横行天下也必有仁义存焉耳仁义之说何如曰历观世俗之论兵者多得其一体而未能具也儒生曰仁义而巳矣何必诈力武夫曰诈力而巳矣何必仁义是皆知其一未知其二也愚以爲仁义者兵之本也诈力者兵之末也本末相权用之得所则无敌矣故君者纯扵本者也将者駮扵末者也孙子曰主孰有道将孰有能道道徳也能智能也又曰将者智也信也仁也勇也严也乃知君则专用道徳将则智信仁勇严并用之矣昔大道之行与三代之英不敢逺引请以汉事明之韩信言扵汉王曰项王所过无不残灭者天下多怨百姓不亲附名虽爲覇实失天下心大王之入武闗秋毫无所害除秦苛法与秦约法三章秦人无不欲得大王王秦者今大王举而东三秦可传檄而定也此项王失仁义而汉王得之之谓也及信为将以木罂缶渡而虏魏王背水阵立赤帜而破成安君成安君不聴广武君䇿以为义兵不用诈谋竒计故身死泜水上此成安君失诈力而韩信得之之验也然为将者多知诈力而为君者或不通仁义故虽百戦百胜而国愈不安敌愈不服也所谓仁义者亦非朝肆赦暮行赏姑息扵人之谓也贤者兴愚者废善者观恶者惩赋歛有法繇役有时人各有业而无乏用乐其生而亲其上此仁义之凡也彼贫其民而我富之彼劳其民而我逸之彼虐其民而我寛之则敌人望之若赤子之号父母将匍匐而至矣彼虽有石城汤池谁与守也虽有坚甲利兵谁与执也是谓不战而屈人之兵矣若彼贫其民我亦贫之彼劳其民我亦劳之彼虐其民我亦虐之而望敌人之来是犹以鸩浆待渇者以附子唿饥人彼宁无聊必死而巳孰为来㢤敌无㱕心而誓必死则我虽以太公为将孟贲为卒飞兎为骑太阿为兵未易可图也而况吾民不附自生它变亦不可不慎也国家积徳絫仁为之百年矣黎民懐惠且歌舞矣不幸戎心怙乱阻我王命师兴三岁未获振凯虽天衷勤恤而军事惟烦或以财赋或以力征元元无知颇或愁怨而西方尤甚矣伏惟发徳音爲天下虑内以纾吾民外以诱来者则邉鄙可安大功可立有识之愿也强兵策第二或曰天下之事宜何虑㢤曰以天下爲一身则诸夏腹心也夷狄手足也腹心安宁气和而神王则手足之疾非吾祸也若腹心不宁役其气而疲其神以专治手足手足未愈而腹心殆矣故用兵之法必脩诸内而后行诸外彼戎狄豺狼罔知礼义强则犯上弱则离散执而诛之用力非少舍而弗问时复侵轶顾权制之何如耳故当今之虑若兴屯田之利以积谷扵邉外足兵食内免馈运民以息肩国以省费既安既饱以时训练来则奋击去则勿追以逸待劳以老其师此䇿之上也若宿兵扵外仰给扵内前不敢进后不敢退虽曰无功幸免扵败千里馈粮二十致一材木敝扵车辇牛马死扵牵徬男女困饿室家空虚行之数年敌承其弊此策之中也若帅师深入赢粮而随少人则攻战不足多人则馈饟不继道险而有伏势孤而亡援与无知之俗争一旦之命万一蹉跌祸在不测此䇿之下也今将出上策则何如曰屯田之利建议者多矣而执事未之从者其以地少可耕之田乎军无可耕之人乎今之郡国民既庶矣诚少旷土可以耕也今之禁衞卒素骄矣诚无勤者可以耕也然而可耕之田安取之㢤曰邉郡之民有困者矣有不安其居者矣苟募其徙内地授以生业使之安堵乃以其故田宅隷于屯官则不患无田矣然而可耕之人安取之㢤曰邉郡之兵自禁旅之外别置屯军凡天下厢之冗役者法之流移者民之愿从者合而籍之以隷于屯官则不患无人矣田既入人既聚然后辨其夫畮列之庐舍授之耒耜教之稼穑明立劝课时加督察勤则有赏惰则有刑然而农功集矣既又为之什伍立其长帅赋以兵器与其甲胄乗其闲暇习之战闘是谓因内政以寄军令也然而武事兴矣食既足兵既练禁旅未动而屯军固巳锐矣以红腐之积济虎貔之师利则进战否则坚守国不知耗民不知劳而邉将髙枕矣彼其不忠不孝愚弄其民扵矢石间而我以余力驭之亡有日矣或曰屯田固便矣徙民内地不亦扰乎抑其授以生业扵国用何如㢤曰民得去兵寇䡖赋役而就善地若水之扵下鱼之扵渊也今募其徙是顺民之政也汉武帝徙闗东贫人扵陇西北地西河上郡凡七十余万口后加徙猾吏扵关内当是之时弗闻其扰也且以辇运之费为徙民之生业不亦多乎辇运则连年不息民业则一与之而巳矣暂劳永逸其此之谓乎然则民乐内徙而邉郡虚如之何曰向者民多而兵少故闘者寡而惊者衆如使民少而兵多则闘者衆而民有赖矣以兵易民何虚之有㢤在汉赵充国在唐娄师徳皆以屯田利尽西土威震羗胡兹荐绅先生之所常言也惟熟图之强兵策第三或曰屯军之耕自养可矣禁旅坐食胡能给之曰古者制农田百畒百畒之分上农夫食九人其次食八人其次食七人其次食六人下农夫食五人其人之食上年则人四鬴中年则人三鬴下年则人二鬴计一夫之耕其登谷不寡矣今屯军之耕姑以下农夫为率一夫耕而食五人则十万夫耕所食禁旅四十万人矣以二十万夫耕则余四十万人之食三年耕则有二年之蓄矣虽有凶旱水溢巖廊之上可无西顾之忧也然则屯田之利可施扵天下乎曰今天下公田往往而是籍没之产未尝絶书或爲豪党占佃或以裁价斥卖公家之利亦云薄矣其势莫若置屯官而领之举力田之士以爲之吏招浮寄之人以爲之卒立其家室艺以桑麻三时治田一时讲事男耕而后食女蚕而后衣撮粒不取扵仓寸帛不取扵府而带甲之壮执兵之锐出盈野入盈城矣其所输粟又多扵民而亡养士之费积之仓而巳矣此足食足兵之良筭也或曰议者多称鄊军何如曰周礼小司徒㑹万民之卒伍而用之家出一人比爲伍闾爲两族爲卒党爲旅州爲师郷爲军此先王之法也管子作寓令之政卒伍定乎里而军政成乎郊连其什伍居䖏同乐死生同忧祸福共之故夜战则其声相闻昼战则其目相见缓急足以相死故能外攘戎狄内尊天子以安诸夏也夫设鄊军以自衞前哲之意深矣人之爱亲戚重财物盖天性也寇贼之来将杀我丁强虏我老弱蹂我田宅掠取我金帛则凡噍类皆有闘心矣君人者因民心而利导之既训练之又将领之则其守战至死非赏罚使之然也窃观近世鄊无军目人不知武事家不蔵兵器寇贼之来则以袒裼之躯投饵扵虎口贼去信宿则吏卒至吏卒至而亡所获益为劳弊矣虽然岂唯野而巳㢤不曰郡乎曰县乎自非方镇多无备豫客军百十仅如逆旅幸而治平矣万一有狂夫大唿则奚以待之故鄊军之名不可不察也近者亦籍戸而为之矣万家五百亦巳多矣然恐将吏未得人训习未得理何者统帅则县令也县令岂皆贤偏禆则戸民也戸民岂皆善抚御或失变故亡常此谓将吏未得人也令之所敎姑令习射曽不知坐作进退之节心背左右之宜耳不辨金皷目不别旌旗一旦用之敺市人耳此谓训习未得理也如欲将吏得人莫若精择县令勿拘官序一以材能县令得人则偏禆之选亦得人矣然后明战阵之法以授之则训习得理矣如此则郷军日强也屯军以征戎鄊军以守备郡国之势皆王之藩屏也强兵䇿第四或曰地势西北髙东南下地髙而寒其民体厚而力强气刚而志果地下而温其民体薄而力弱气柔而志囬故西北之兵能辛苦有成功而东南之士少所立此士大夫咸知之也而子谓郡国屯军可以征伐意者非东南之谓欤曰是老生之论也夫民之情性有地气矣是之谓风也教而使之在君长矣是之谓俗也圣王不择民而教贤将不择士而使择民而敎是国无颜冉未可学也择士而使是世无贲育未可战也水至柔也扬之以风则可使覆舟金至刚也冶之以火则可使成器顾所用之方畧何如耳江南有卑薄之称荆楚有剽䡖之议其传非一世矣然楚若敖筚路篮缕而其后世常与晋争诸侯吴太伯断髪文身而其后世亦先晋歃项籍以八千人起㑹稽而杀秦降王迁汉王扵蜀分裂天下号称为覇宋武帝以百余人起丹徒而诛桓正晋遂平齐地长驱关洛是则东南之士亦尝与西北校矣惟其将之才不才也然以今日之事言之则习有所多技有所长亦不可不察也若夫沙平草浅千里在目土不成丘水不成谷马肥人䡖来往电骇双带两鞬左右驰射此非南军之所长也山陵险阨草木蓊蔚江流吞天巨浪时起行人疑惑飞鸟不度徒歩相搏短兵相击此亦非北军之所长也北征而用南军衆则笑之矣南征而用北军未有言其不可者窃所未谕也江海之濵或一盗肆虐一邦𬒳扰则命王人帅王卒以捕之以多击少以短击长费或甚厚而功或不立此亦一失也向者征南蛮谿洞则可监矣去平地而即险阻出中国而入瘴疠狡穴未堙而吾军殆矣窃惟庙筭之深未必不及此也盖郡国无精兵不可不内发故也载使置军屯田随便兴发则何征而不服何讨而不诛㢤至若以古名将将之以骑战之法教之舍此所短从彼所长则运之天下亦犹袵席间也强兵策第五兵矢者军之神灵也甲胄者人之司命也故一夫奋剑则千人披靡孟贲袒裼则童子关弓能杀之矣然兵不利不若无兵之愈也无兵则慎所击而逺扵败矣甲不坚不若无甲之愈也无甲则知所避而免扵死矣有兵而不利有甲而不坚而假之以求胜恃之以求生则误大事取大祸莫斯之甚也故周官考工为器之法天有时地有气材有羙工有巧合此四者然后可以为良凡器皆然况扵兵乎故其为弓也取六材必以其时凡相干欲赤黒而阳声角欲青白而丰末胶欲朱色而昔筋欲小简而长大结而泽漆欲测丝欲沈六材之全然后冬析干春液角夏治筋秋合三材寒奠体氷析灂春𬒳弦其为矢也前弱则俛后弱则翔中弱则纡中强则扬羽丰则迟羽杀则趮是故夹而摇之以眡其丰杀之节桡之以眡其鸿杀之称凡相笴欲生而搏同搏欲重同重节欲䟽同䟽欲㮚其为戈殳㦸矛之秘也攻国欲短守国欲长置而揺之以眡其蜎炙诸墙以眡其桡之均横而揺之以眡其劲其为甲也眡其鑚空欲其惌眡其里欲其易眡其朕欲其直之欲其约举而眡之欲其丰衣之欲其无齘是先王之为兵甲必及其时必羙其材工则必良事则必试如此其至也惟今郡国之贡兵器果何如㢤聚工而作卒岁后巳未尝试也连舆而出方舟而上无不受也简阅不明则精粗不别精粗不别则制作必滥制作滥则工不必巧材不必羙况天时乎况地气乎加以师兴之际卒然求取斩木以为努伐竹以为箭或取非其时或产非其地备数而止行滥固多暴之日则焦濡之雨则朽以之应敌不知其可矧新甲之制出扵一切次𥿄为札索麻为缕费则省矣乆将奈何凡此之类皆有识之所闻见也至扵郡国兵库或乆不启战守之具未尝脩饰事至而虑亦非智者所能也愚以为天下造兵宜专命守臣以莅之总置使名以督之工之选必难其人而进其食以优之材之取必善其物而増其价以来之取之有地来之有时为之有法日省之月试之善至多则赏恶虽少而刑上下检察用为急务其旧兵革勿絶缮完以备豫为政则龙渊太阿不独称扵古而蛮夷猾夏有血刃之期矣强兵策第六孙子曰将能而君不御者胜故古者天子遣将扵太庙亲操钺持其首授其柄曰从是以上至天者将军制之乃复操柄授与刃曰从是以下至渊者将军制之故李牧之为赵将居邉军市之租皆自用飨士赏赐决扵外不从中御也周亚夫之军细柳军中唯闻将军之命不闻天子之诏也夫古先哲后扵王业亦艰难矣安不忘危其心亦至矣岂故欲示人以利器成人以威柄以天下之命属之扵一臣㢤盖任贤之道不得不然也马之所以能千里者以其独行也若使驾以辎车骖以蹇驴役夫罢羸执辔其上则未必不倾覆矣况乎致逺㢤鳯之所以能千仞者以其自恣也若使系之以线缕养之扵园囿藩篱之类啁啾其侧未必不忧死矣况乎冲天㢤用兵之法一歩百变见可则进知难则退而曰有王命焉是白大人以救火也未及反命而煨烬乆矣曰有监军焉是作舍道邉也谋无适从而终不可成矣窃迹其原盖知之不尽信之不笃也知之不尽恐其不贤也信之不笃惧其不忠也不贤而无所制则或败事矣不忠而无所监则或生变矣是故束之以诏令持之以亲贵焉然恐其不贤胡不选贤而任之惧其不忠胡不择忠而使之未见其贤而任之是国无贤邪未知其忠而使之是下无忠邪与其用之之疑曷若取之之慎孔子曰视其所以观其所由察其所安人焉瘦㢤必也授以节度使之遵行邪则王人之㣲者自足为之矣安用大臣㢤大臣而尚可疑耶则小臣胡为而可信也彼诚不忠耶则不知有君矣何惮扵一小臣㢤昔韩信平齐七十余城南靣称孤与楚则楚重与汉则汉重鼎足之形可坐而定也而借金石之交荷觧衣推食之徳蒯通之说弗忍从也当是之时岂有监之者㢤及其削爵为侯居京师奉朝请乃欲外结陈狶内因诸官徒奴以行大事诚非向者三分之势也而卒以叛逆者君恩不终而懐怨望也汉孝武之扵霍子孟蜀先主之扵诸葛孔明皆託以六尺之孤而弗闻有变者君臣之义至深国士之遇可懐也苟推赤心畴敢不顺苟为疑之人亦无足信者今兹兵兴矣将用矣惟上心旷然与忠贤为一体无置节目扵其间则将才如神军锋如雷功业易可成也强兵䇿第七国之所以爲国能择将也将之所以爲将能养士也人莫不爱身而以身当矢石莫不爱死而以死衞社稷者厚无所往也故曰视卒如婴児故可与之赴溪视卒如爱子故可与之俱死吴起吮疽而战不旋踵李广与士卒共饮食而爱乐爲用亲非父母也伦非兄弟也然而所以抚循尽得其欢心者非一朝一夕之事也故临敌易将兵家所忌彼其推恩信分甘苦旷日持乆上下亲矣犹不能以有功一旦而易之则虽贤矣虽仁矣上恩不可一言而洽也下情不可一顾而通也卒然用之则安能有以为㢤马之驰矣而断其蹄虽代以骥足弗能行也子之孩矣而逐其乳虽继以毛嫱弗能育也昔燕以骑劫代乐毅遂有即墨之败七十余城尽反扵齐赵以马服子代㢘颇遂有长平之降四十万衆皆阬扵秦功或不可早建事或不可速成亦明主所宜察也窃观今之易将诚以败衂不称故也夫任人当审其贤不贤未可责其胜不胜也不贤而胜非国之福也适所以召敌也贤而不胜非国之患也适所以儆之也使彼胜而骄我败而怒以无功之将用无功之士竭智尽力以求洒耻则不知山之有髙石之有坚水之有溺火之有焚死之可畏生之可懐矣孰能当其锋㢤吴子谓魏武侯曰人有短长气有盛衰君试发无功者三万人臣率以尝之其可乎今使一死贼扵旷野千人追之莫不枭视狼顾何者恐其暴起而害巳也是则一人投命足惧千夫故其以三万人而破秦十万衆也今以败而易之是古名将无败者乎孟明视败扵崤而秦伯复其位方有焚舟之报荀林父败扵邲而晋侯赦其罪卒致曲梁之功弃瑕録用古之道也若贤而易之是虽有过人之畧无所复用斯足以快盗心而巳矣不贤而易之是去剧就闲如释负檐斯足以遂其私而巳矣后之人将曰苟胜焉何恤乎富贵苟负焉不过一左迁而巳任之不甚乆责之不甚重人或苟且将焉用之幸而天威在上盗不敢前如使易将之际群情未安约束未定谋未及周备未及设而犬羊乗之祸亦不可测也诚能注意贤才期之逺大一胜勿遽赏贼平之后则茅土存焉一败勿遽罚事终不济则鈇钺存焉困兽犹闘况大捋乎是则耻不足洒而贼不足平也强兵策第八或曰一败勿罚过可畧也一胜勿赏何以使人曰胜而勿赏是所以使人之术也愚尝深迹有国者之行事未始不以赏使人也而或失使之之道焉夫爵者所以贵也禄者所以富也富贵者是人之所欲也仁非伯夷叔齐㢘非扵陵仲子孰能不动其心㢤故智者竭虑勇者尽力辩者以说文者以檄不敢家其家不敢身其身不逺扵蛮貊之外不威扵矢石之间日不为暑风不为寒渇不暇饮饥不暇食孳孳焉从扵王事者赏使之然也虽有至性自天至诚发中不待劝沮而决所去就者兹盖非常之士岂可以衆人望之㢤乃知赏之扵使人至矣其为失者赏之大速而浮扵功也徒知赏之可以使人而不知赏极则弗䏻使之矣举亿万之衆赢千里之粮足未履扵山川手未烦扵枹鼓虏获未盈车斩首未数级而幕府巳献捷矣朝廷已议功矣爵等有数而敌人无数赐物有尽而贼衆无尽故天讨未行而策命极矣尺地未收而府库殚矣身既巳贵家既巳富子女玉帛所欲者陈扵前矣兄弟亲戚所爱者受其赐矣体习宴安志在骄佚胜则无以加败则失其旧画虵之足世所戒也是赏典虽在安能复使之㢤其间亦有矜功䟦扈以求姑息国家之弊多或由之唐季五代可覆而视也此无他赏之太速而浮扵功之咎也故曰胜而勿赏是所以使人之术也古者师还饮至策勲事成而赏谁云晚邪抑又闻之书曰徳懋懋官功懋懋赏无徳而官则官不足以劝有徳无功而赏则赏不足以劝有功如使傝䢇受位私昵受赐则何以待功徳之臣㢤位虽髙与傝䢇同赐虽厚与私眤同是徳不足贵而功不足重其谁勉之㢤今者明明在上诚日慎扵赏爵则师可使武臣可使力而四方无虞矣强兵䇿第九人莫不有才才莫不可用才取其长用当其宜则天下之士皆吾臂指也故曰使智使勇使贪使愚智者乐立其功勇者好行其志贪者决取其利愚者不爱其死因其至情而用之此军之㣲权也昔伊尹之兴土功也强嵴者使之负土眇者使之推伛者使之涂各有所宜而人性齐矣窃观世俗之论则有异扵此不求扵已而专责扵人不用其长而专攻其短适时则谓之违礼从权则谓之壊法刚毅则谓之不逊倜傥则谓之不检䡖财则谓之不俭为生则谓之不㢘见其一不问其二观诸外不察诸内以帷幄之谈而校之老生之议以戎马之任而同之俗吏之选是犹责越客以骑射望胡人以乗舟虽其贤才何益扵事㢤苏秦谓燕易王曰孝如曽参义不离其亲宿昔扵外王又安能使之歩行千里而事弱燕之危王㢤廉如伯夷义不为孤竹君之嗣不肯为武王之臣不受封侯而饿死于首阳之下有㢘如此王又安能使之歩行千里而进取扵齐㢤信如尾生与女子期扵梁柱之下女子不来水至不去抱梁柱而死有信如此何肯扬燕秦之威却齐之强兵㢤故知善不必皆可恶不必皆否置之有地使之有时一不可废也小才之扵大用是匹雏不能以举千钧也大才之扵小用是尧舜不能以牧羊也故曰多言多语恶口恶舌终日言恶寝卧不絶爲衆所憎爲人所疾此可使要遮闾巷察姦伺祸也权数好事夜卧早起虽剧不悔此妻子之将也先语察事劝而与食实长希言财物平均此十人之将也切切截截垂意肃肃不用諌言数行刑刑必见血不避亲戚此百人之将也讼辩好胜嫉贼侵陵斥人以刑欲整一衆此千人之将也外貌怍怍言语时出知人饥饱习人剧易此万人之将也战战慄慄日慎一日近贤进谋使人知节言语不慢忠心诚毕此十万人之将也温良实长用心无两见贤进之行法不枉此百万人之将也明主诚能不牵扵世俗之论而尽乎才用之宜则不视而形不聴而声不降席而横行乎四夷矣强兵䇿第十将之有兵法犹儒之有六经也儒莫不读六经而知道者鲜矣将莫不读兵法而适变者鲜矣世一贤士犹为踵武国一贤将犹为比肩其故何也性生扵内而学成扵外非学问之能移性也水之湍者决之也而聚郑白之工不能以流涸泽刃之芒者礲之也而尽南山之石不能以利鈆刀本之弗善末无及也然值承平之世言尧舜者皆可以为善当有事之际学孙吴者未必能应敌缓急之势异也夫兵者诡道有形或不可视有声或不可聴合散如雷电隐见如鬼神而欲以昔人之余论既往之陈迹拟议扵其间不亦难乎苟非有髙世之识出类之才动如循环一歩百变者其孰能与扵此㢤楚汉之时诸将多矣唯韩信起扵饿隷战而必胜攻而必取未尝败北者何也岂其兵法皆衆人之所未学者乎盖其用之非衆人之所及也是谓反兵法而用兵法也兵法曰絶水必逺水客絶水而来迎之扵水内令敌半渡而击之利欲战无附扵水而迎客也及信与龙且夹潍水阵乃夜令人爲万余囊盛沙壅水上流引军半渡击龙且佯不胜还走龙且果喜曰固知信怯也此反半渡之文也而卒以胜者杂扵利而务可伸杂扵害而患可觧也兵法右背山陵前左水泽而信攻赵未至井陉口乃使万人先行出背水阵赵军望见大笑之此反前左之文而卒以胜者䧟之死地而后生投之亡地而后存也反其显而用其㣲人以爲拙已以爲工智者不能与其谋巧者不能同其伎用兵若此可以言学矣今以衆人之识读衆人之书而求以胜彼亦巳䟽矣昔赵奢之子括自少时学兵法言兵事以天下奠能当尝与其父言兵事奢不能难然不谓善括母问奢其故奢曰兵死地也而括易言之使赵不将括则巳若必将之破赵军者必括也及孝成王使括为将蔺相如曰王以名使括若胶柱而皷瑟耳括徒能读其父书传不知合变也赵王弗聴故有长平之败乃知有将才者必习兵法习兵法者不必有将才况以言取人孔子病诸兵战之埸立尸之地固明主所宜留意也直讲李先生文集卷之十七终直讲李先生文集卷之十八安民䇿十首安民䇿第一愚观书至扵天聪明自我民聪明夫明畏自我民明威未尝不废书而叹也嗟乎天生斯民矣能为民立君而不能为君飬民立君者天也养民者君也非天命之私一人为亿万人也民之所㱕天之所右也民之所去天之所左也天命不易㢤民心可畏㢤是故古先哲王皆孳孳焉以安民为务也所谓安者非徒饮之食之治之令之而巳也必先扵教化焉教化之说何如曰夫俗士之论未有不贵刑法而贱礼义也以爲天下之大可域之扵圄犴也群生之重可摩之以刀锯也闻有称王道诵敎典也则衆共笑之矣必谓杀之而不惧尚何有扵敎化乎是皆不睹圣人之情者也独不知教失而后恶化成而后刑刑所以不胜恶也善观民者见刑之不胜恶也则反之曰是敎之罪也焉可以刑不胜恶而谓教益不可用也譬诸人身导养得理则无疾疾作而后用药药所以不胜病也善观身者见药之不胜病也则反之曰是导飬之失也焉可以药不胜病而谓导养益不可用也记曰昏姻之礼废则夫妇之道苦而滛辟之罪多矣郷饮酒之礼废则长幼之序失而争闘之狱繁矣䘮祭之礼废则臣子之恩薄而倍死忘生者衆矣聘觐之礼废则君臣之位失诸侯之行恶而倍畔侵陵之败起矣故礼之教化也㣲其止邪也扵未形使人日徙善逺罪而不自知也是以先王隆之也居山者不知䲣居泽者不知猎习之之异也今欲令禁䲣人以罔罟诘猎者以从禽虽日挞之弗可改也巳民有以生之而无以教之未知为人子而责之以孝未知为人弟而责之以友未知为人臣而责之以忠未知为人朋友交㳺而责之以信未知廉之为贵而罪以贪未知譲之为羙而罪以争未知男女之别而罪以滛未知上下之节而罪以骄是纳民扵阱也虽日诛之死者弗之悔而生者弗之悟也使民父子亲夫妇和宗族相睦鄊党相信财不以争力不以闘肃肃雍雍相从扵礼譲之地是为安乎使民父子不亲夫妇不和宗族不睦郷党不信财则必争力则必闘唿天扣心相从扵刑戮之埸是为安乎此周所以长世而秦所以不祀也洪惟圣神扫五代之弊跨唐据汉拱揖三王敎化之情靡不存乎中矣而或未明未具无以观示于下幸而昭然垂日月之光俾穴隙之微咸有所见斯万世之福也安民䇿第二或曰欲教化之明且具则奚由曰莫若学校之宜扵时也夫士者衆之所仰望也服儒衣读儒书而躬小人之行是涂民耳目也士之不徳师非其师也师之不才学校不脩之过也记曰君子知至学之难易而知其羙恶然后能博喻能博喻然后能为师能为师然后能为长能为长然后能为君故师也者所以学为君也是故择师不可不慎也然则师者虽非人君之位必有人君之徳也古者家有塾党有庠术有序国有学仕焉而巳者㱕敎扵闾里大夫为父师士为少师闾里之细犹以国之老臣为之师况其大者乎师有其人教有其业诗书礼乐以本之干戈羽籥以文之天子扵是养老焉世子扵是齿胄焉党正扵是饮酒焉鄊大夫扵是賔贤能焉父子君臣长幼之道扵是乎观之六徳六行六艺之教扵是乎取之司马辩论官材论定然后官之任官然后爵之位定然后禄之其不帅教者命国之右鄊移之左左鄊移之右不变移之郊不变移之遂不变屏之逺方终身不齿其教之也备其选之也至善者必兴恶者必废则其学者皆劝勉媿耻而求为君子矣士皆君子则衆人望之若景向焉奚不善之云乎故曰君子如欲化民成俗其必由学乎古之王者建国君民教学为先也后王多务古制未暇家自为学人自择师学乎学孰孔孰墨在我而巳矣师乎师孰尭孰桀在我而巳矣故有以无用之文为学以不令之人为师聴其言则欲齐名扵圣哲观其行则或慙色扵闾阎乗流一迁汗漫弗复往者不知其非来者以为当然蚩蚩之氓何以取法今者内有国子之舘外有诸侯之学圣人之意有所在矣然师以讲说为名而不掌扵敎育士以文辞为业而不举其徳行师不掌敎育则觧经之外人之贤不贤一不当知也士不举徳行则执笔之余身之善不善一不足虑也是则何补扵事㦲诚宜申命学官以教育为职时无贤才则其咎也明着学版以徳行为选鄊有善誉则可进也如此而人材不多俗化不羙是六经群言皆欺后世也安民策第三或曰今兹京师首善毎嵗论秀士矣转而从徳行其可也而州郡之学亡荐引之文欲一取之何如曰教而用之学校之兴扵古也不教而用之选举之隆扵今也教则易爲善善而从正国之所以治也不教则易爲恶恶而得位民之所以殃也试者其言也用者其行也言有伪善则取之矣行有真恶弗可得而知也然而授以操柄加之人上是以赤子之肉投卑虎穴也况绣缋雕琢之文又不足以爲善言乎则其畴昔之志夙夜之学沥尽扵数刻之试而中未始有一毛可爲效官之资也礼仪则习扵同列政体则咨扵老吏自受爵之日爲学制之始柰何欲致治兴化也惟今太学论士既不观徳行矣而学士之版徒记姓名而巳求试而来报罢而去以天子之辟雍与诸生假道而过耳郡国虽或兴学而士之进取罔由扵此是皆存学之名失学之实也按唐制自京师郡县皆有学焉毎嵗仲冬课试其成者长吏会属僚设賔主陈爼豆备管弦牲用少牢行鄊饮酒礼歌鹿鸣之诗召耆艾叙少长而观焉既饯而与计偕其不在学而举者谓之鄊贡此近古旁求之法也而一出课试不由行实亦同㱕于弊矣爲朝家之计莫若斥大七舘使荐绅之族咸造焉増修州学使士庶人之秀咸在焉择贤以为之师分经以为之业限以积乆毋得擅去日观其徳月课其艺贤邪非一时之贤乆居而不变乃其贤也能邪非一时之能歴试而如一乃其能也如是而得人不精未之信也其有急扵耕养或素巳成就不在学者则循旧贡举先其名举后其课试举之非一人之举必鄊曲共举也用之非一人之用必天下共用也如是而得人不精亦未之信也古者诸侯贡士一适谓之好徳再适谓之贤贤三适谓之有功廼加九钖不贡士一则绌爵再则削池三则绌爵削地毕矣诚能以得士为赏失贤为罚则群下孰不一意扵察举乎尚虑有遗则莫若使大臣得举所知汉法三公大将军皆开府辟召岂虗言㢤或曰向者亦尝先名誉而后课试矣以其进者滥而取者私也今而复之其可乎曰进皆有滥取皆有私顾其利害何如耳煳其名而易其书有司不得䡖重焉是吏之公也君子之道不逞扵童子之雕虫是法之私也以名取之则亦反是矣吏之私者则刑可速也法之私者虽圣人因之未如之何矣此贤者所以日削敎法所以不竞也惟觧而更张之乃为邦之盛节也安民䇿第四天之生人有耳焉则声入之矣有目焉则色居之矣有鼻焉则臭昏之矣有口焉则味壅之矣耳之好声亡穷金石不足以聴也目之好色亡穷黼黻不足以观也鼻之好臭亡穷鬰鬯非佳气也口之好味亡穷太牢非盛馔也苟不节以制度则匹夫拟万乗之富或未足以厌其心也故周礼大司徒之职施十有二敎其九曰以度教节则民知足谓以法度敎民使知尊卑之节则民之所用虽少自知以为足也又以保息六安万民其六曰同衣服谓民虽有富者衣服不得异皆深衣而巳则贫者安也自周纲觧结礼乐崩壊商贾大者衣必文采食必粱肉因其富厚交通王侯力过吏执以利相倾千里㳺敖冠盖相望乗坚策肥履丝曵缟兼并豪党之徒以武断扵鄊曲宗室有土公卿大夫以下争于奢侈室庐舆服僣于上无限度而贪人恣行矣凡风俗之所以薄狱讼之所以繁者民贪故也惟人之养生岂甚相逺㢤食虽丰不过数人之谷也衣虽厚不过数人之帛也一夫之田五畒之桑亦足以自为矣然有粟腐仓而甚扵饥钱朽贯而甚扵贫蔵姦挟诈昼争夜夺如盗贼之为者有由然也天下之材其大者可室也天下之寳其贵者可器也天下之织其巧者可衣也天下之畜其珍者可食也骏可乗也良可御也郑衞之哇可乐也燕赵之羙可妃也昏姻之际賔客之接丧之有具祭之有品以多爲贵以奢爲礼妇人婢子愚夫小儿爱乐称诵习以爲俗如是虽穷天地之产安能以济一民之欲㢤故其甚富而贪不可熄也以此细民亦务相师法或有罄一年之蓄而费扵数刻冐死亡之辟而资扵宴好善士所不能化齐斧所不能威其故非他耻不若人也如使上下有等奢侈有制在埶则尊无列皆贱富不得独文贫不得独质万金之居与下户爲伍则饱食之余无所复用庶乎㢘让可兴而和平可致也安民䇿第五为国者未有不欲其民富且寿矣薄税歛所以富之也而水旱乗之民亦弗可得而富也省刑罚所以寿之也而疠疫夺之民亦弗可得而寿也水旱疠疫之来隂阳之不和也夫阳一扵复而六扵干隂生扵午而成扵亥消息有数进退有时非猖狂妄行之物也无形焉盖非逸而动劳而止也无情焉又非与扵喜夺扵怒也然而不以其叙者有感而应有召而来也洪范九畴二五事一日貌二曰言三曰视四曰聴五曰思八庶验曰雨曰旸曰燠曰寒曰风貌曰恭恭作肃肃时雨若谓君行恭则时雨顺之言曰从从作乂乂时旸若谓君政治则时旸顺之视曰明明作哲哲时燠若谓君能照哲则时暖顺之聴曰聡聡作谋谋时寒若谓君能谋则时寒顺之思曰睿作圣圣时风若谓君能通理则时风顺之反是则狂常雨若谓君行狂妄则常雨顺之僣常旸若谓君行僣差则常旸顺之豫常燠若谓君行逸豫则常煖顺之急常寒若谓君行急则常寒顺之蒙常风若谓君行蒙暗则常风顺之其传又曰貌之不恭是谓不肃惟金沴木言之不从是谓不艾惟火沴金视之不明是谓不哲惟水沴火聴之不聪是谓不谋惟土沴水思之不睿是谓不圣惟金木水火土沴由是而言人君五事不脩则雨旸燠寒风不以其时水火木金土交相为沴水旱所以狎至疠疫所以放行也然而君人者不以身为身以天下之身为身也不以心为心以天下之心为心也如使下皆狂则上谁与肃下皆僣则上谁与艾下皆豫则上谁与哲下皆急则上谁与谋下皆蒙则上谁与圣故明王欲肃则去下之狂欲艾则去下之僣欲哲则去下之豫欲谋则去下之急欲圣则去下之蒙君明臣忠百姓亲睦然后可以致和气也若能自知而不能知人能自治而不能治人愚者在位贪者在职以戕贼元元家愁戸怨靡所控告是虽尭为天子舜捴百揆其何以媚于上下神祗㢤故去四㓙举十六相所以为大功也夫郡守县令吾民之司命也汉孝宣与良二千石共治显宗谓出宰百里有非其人则民受其殃岂徒语㢤惟聡明智益垂意扵任官则烖害可消而富寿在矣安民策第大民之所従非从君也从其令也君之所守非守国也守其令也君端冕乎奥阼之位而民被坚执锐履膓渉血赴死万里者令使之也君夙驾乎囿㳺之中而民居䖏笑语如不知者令不及故也是民从令非从君也封疆有固山川有险人犹踰之比闾小吏执三尺之法则老姦大豪无敢违者是君守国不如守令也君以令用民民以令事君令之所取民亦取之令之所去民亦去之故令可一而不可变也是万物之四时也天之扵物也春夏以出秋冬以内兹四时之常也如使柔风既扇疾雷既奋植者向荣动者起蛰而革之以沈隂乱之以繁霜则句萌者伤而蠉蝡者死矣唯其钝而晚出者相贺得计也至秋冬则亦然是则句芒再至而品物不以为春黄落在兹而智者不以为秋也是故令之扵民也与其出而中废不若勿出之愈也善人见劝而莫肯进惧其令变而不必赏也恶人见禁而莫肯改幸其令变而不必罚也朝一命焉夕一命焉群吏奉承之弗暇愚民惶惑而失图出令如此不若勿出之愈也先王慎乃出令谓审之扵内而后行之扵外也其不可乎虽稷契之言皐陶之谟不宜扵时不足试也其可乎虽士传言焉庶人谤焉志之先定不足疑也夫民可与乐成难与虑始昔子产治郑其始也民疾之曰孰杀子产吾其与之及其乆也民爱之曰子产而死谁其嗣之载使子产闻谤遽改小国之政将何如㢤洪范曰庶民惟星星有好风星有好雨日月之行则有冬有夏月之从星则以风雨谓衆民所好不同而君臣政治各有常法不可失政敎之常以从民欲也何者善人少而恶人多也明明后诚能谨令之所以出则群心洗濯知所适从矣安民䇿第七君者亲也民者子也吏者其乳保也亲不能自育其子育之者乳保也君不䏻自治其民治之者官吏也赤子之在襁褓知有乳不知有母也细民之在田野知有吏不知有君也乳之不才则饥之渇之惊之癎之亲虽慈不能幸其子以生也吏之不才则穷之役之杀之害之君虽仁不䏻幸其民以安也然乳保之任不离帷房之间亲之卧起可以接也官吏之职必逺畿疆之外君之视聴无由及也是故置吏不可不慎也窃思今之所谓良吏者多不得其衷焉不师古道不观人情各是其所是非其所非而巳其务近名者则曰政必以勐其务隂徳者则曰政必以寛其务自异者则曰前之政勐矣我必以寛前之政寛矣我必以勐其务自守者则曰何必以勐何必以寛断诸法而巳矣是皆一方之论也政必以勐乎其如善人何多其逮捕峻其推鞠苛察则谓之智深文则谓之公火之炎矣无间玉石霜之陨矣孰分兰蕙仁者之爱果如是㢤政必以寛乎其如恶人何弛其囚系䡖其挞戮以容姦为大度以缓令为识体鸱枭鸣树而弗忍言弋射虎豹食人而弗忍虑机䧟义者之断果如是㢤政必改前乎则前人之勐治者皆恶人也我改以寛孰谓可㢤前人之寛治者皆善人也我改以勐孰谓可㢤政必以法乎则法䡖而情重者何以威之㢤法重而情䡖者何以恩之㢤是故近名者刻薄之人也隂徳者柔邪之人也自异者诡激之人也自守者畏愞之人也皆不足以知治体矣仲尼曰寛以济勐勐以济寛政是以和盖言寛勐不可偏任也失之扵寛则济以勐失之扵勐则济以寛寛勐并行然后为治也何谓寛勐并行㢤扵善则寛而扵恶则勐也臯陶曰宥过无大刑故无小过虽大而宥其寛也故虽小而刑其勐也明主诚宜䖏寛勐之用以命群吏谨察其所为而废兴之则治道一致而百姓阜康矣安民䇿第八赦者所以恤其民也赎者所以优其臣也民之无状自䧟罪辜或衔刀扵市或刻其肌肤蚤刑暮犯纒绵弗絶绕以丛棘被以五木託身狱吏毕命蝼蚁圣人伤焉此赦之所以作也群公卿士尽瘁尔职以身从君以家狥国而子姪有过或丽扵法挞之戮之同夫甿隷则耻及其门忧及其亲圣人伤焉此赎之所以起也是则恻隐之至念功之着而儒先之论未有言其可者何也所利寡而所害衆也窃迹古先哲王之制刑法非耆杀人乃以生人也非欲作威乃以作福也夫物生有类类则有群群则相争争则相害是以强者胁弱衆者暴寡智者诈愚勇者苦怯或则以杀或则以伤不有王者作人之相食且尽矣故先王立礼则天之明因地之性刑罚威狱以类天之震曜杀也温慈惠和以效天之生殖长育也大刑用甲兵其次用斧钺中刑用刀锯其次用鑚凿薄刑用鞭朴大者陈诸原野小者致之市朝杀人者死然后人莫敢杀伤人者刑然后人莫敢伤弱寡愚怯之民有所頼矣故曰鞭朴不可弛扵家刑罚不可废扵国征伐不可偃扵天下也若曰有赦焉有赎焉是皆仁者之过也昔王符有言曰贼良民之甚者莫大扵数赦赎赦赎数则恶人昌而善人伤矣其论甚详前哲称之然今日之事又甚扵古且国之大祀皆有期日天下所与知也必以是时而赦是启人以恶也狭其姦邪以逞其欲脱身而行避吏幽逺天波一洒复爲编戸者所至而见也何百神受职之年有椎埋爲姦之弊商旅或不敢越疆孤婺矛牙或不敢出戸此㝠㝠之民无告之甚也又衣冠子孙负势驰骋禽虏下戸贪暴无厌巳之赎金无穷而人之肌肉有尽孰䏻以敲朴之苦易铢两之罚㢤此又㝠冥之民无告之甚也与其赦之曷若使畏而不犯与其赎之曷若使耻而不为幸赦而姦卒以不悛人鬼以怒死亡以亟非所以恤之也幸赎而恶终以不悔辱其祖考堕其门阀非所以优之也文中子曰无赦之国其刑必平兹诸葛亮所以治蜀也古者公族其有死罪则磬于甸人其刑罪则纎剸亦告于甸人狱成有司谳于公公三宥之不对走出致刑于甸人故曰公族之罪虽亲不以犯有司正术也所以体百姓也公族尚然况其下者乎傥留神眀以义割恩示天下以大公则万世永頼矣安民策第九先王之道取扵民有制计口发财曰赋收其田入曰税赋共车马兵甲士徒之役充实府库赐予之用税给郊社宗庙百神之祀天子奉养百官禄食庶事之费诸侯亦什一而税大国贡半扵天子次国三之一小国四之一皆市取其州羙物毎岁贡之故太宰以九贡致邦国之用一曰祀贡谓荆州包茅之属也二曰嫔贡谓青州之丝枲也三曰器贡谓梁州之银鐡徐州之磬荆州之丹兖州之漆也四曰币贡谓雍州之璆琳梁州之熊罴狐狸徐州之纎缟也五曰财贡谓荆州之杶干栝栢扬州之篠簜也六曰货贡谓扬州之金贝荆州之大龟也七曰服贡谓豫州之絺纻也八曰㳺贡谓徐州之珠荆州之玑雍州之琅玕也九曰物贡谓徐州之鱼青州之塩扬州之橘柚也地之所生各有其宜贡之所入各有其常地宜则物得其性靡不可用也贡常则人知其期靡不必有也益扵国而亡损扵民兹先王之所以冐天下也地不以宜则物不羙物不羙而责之可用非市扵他邦不足以用也贡不以常则人无备人无备而责之必有非买扵蓄家不能以有也故取之扵非其地求之扵非其常皆农人之病而商贾之利也管子曰嵗有凶穰故谷有贵贱令有缓急则物有䡖重人君不理则蓄贾㳺扵市乗人之不给百倍其本矣谓上令急扵求是物则重缓扵求是物则䡖贾人务蓄积而湏上令之所急求盖有百倍之息也况乎师兴之际事出多涂昨求今备犹以为晚市扵他邦则民之常产纳诸商人之槖买扵蓄家则岁之常用抔诸贾竖之手饥寒之忧不逺而至矣窃惟仁人在上岂欲剿吾民㢤以国无素蓄故也物无素蓄则事至而求事至而求则不得其常矣不得其常则惧乎一方不能给也故均之列郡均之列郡则不以其地矣古人有言曰旱则资舟水则资车物理然也夫䏻以不用为用不急为急物皆有备则国不忧而民不劳矣安民䇿第十前志有之王法必本扵农嗟乎衣食之急生人之大患也仁君善吏所宜孳孳也昔周公遭变陈后稷先公风化之所由致王业之艰难者七月之诗是也其一章曰一之日觱发二之日栗烈无衣无褐何以卒岁此言寒气至矣人之贵者无衣贱者无褐何以终嵗乎三之日于耜四之日举趾同我妇子馌彼南畒田畯至喜此言夏正之月始修耒耜其二月举足而耕耕者之妇子俱以饟耒至扵南畒其见田大夫又为设酒食焉言劝其事又爱其吏也其三章则春日既温仓庚既鸣可蚕之候女则遵墙下之径而求柔桑又感事苦而有与公子同归之志也其三章则鵙鸣将寒丝事毕而麻事起又染采以为祭服也其四章则取狐貉为裘以助女功既而君臣及民因习兵俱出田也其五章则穹窒熏鼠塞向墐户以避寒气而居之也其六章则获稻为酒以助养老之具又以瓜瓠麻实干荼之菜恶木之薪以助男养农夫也其七章则筑塲圃纳禾稼野功既毕入治宫中之事昼取茅夜索绹且治野庐之屋而祈来年百谷于公社也其八章则蔵氷以备暑国君间扵正事而飨群臣正齿位也是圣人为邦使民男女相助以业衣食田官临视与在陇畒叙其伤悲时其嫁娶果菜必备室庐必葺忧思勤苦如此之至因其闲暇然后讲武事养耆老飨群臣正齿位礼义以兴王业以成豳有雅颂不其至㢤今天下之广生民之庶天子坐乎法宫之中责成扵诸吏之近民者果尽得人邪狃富贵者以田野为鄙事嗜儒雅者以离俗为清贤姦赃庸闇复甚扵此纎悉之谈何自入哉或狱讼不决经年逮捕或功役繁兴连头驱掠闾里之内烦费百端夺其农耕乱其蚕织往往而是也此其无故事有可假法有可诬也诚申命四方以吏课为后以农政为急劝农之官交举其职时行属县问民疾苦土田垦辟稼穑蕃滋百姓乐业而无冤人则书以为功反是则劾以为罪或㡬乎农时不违而颂声可作也直讲李先生文集卷之十八终直讲李先生文集卷之十九平土书生民之道食爲大有国者未始不闻此论也顾罕知其本焉不知其本而求其末虽尽智力弗可爲巳是故土地本也耕获末也无地而责之耕犹徒手而使戦也法制不立土田不均富者日长贫者日削虽有耒耜谷不可得而食也食不足心不常虽有礼义民不可得而敎也尭舜复起末如之何矣故平土之法圣人先之夏商以前其传太简备而明者莫如周制自秦用商鞅废井田开阡陌迄今数千百年学者因循鲜能道平土之谓虽道之犹卤莾未见其详扵戯古之行王政必自此始儒有欲谈三王可不尽心㢤抑焉知其不复用也扵是本诸经该诸传记条而辩之云一曰按周礼大司徒职曰以土圭之法测土深正日景以求地中日至之景尺有五寸谓之地中乃建王国焉制其畿方千里而封树之此王畿广轮之数也二曰按司马法曰王国百里为郊二百里为州三百里为野四百里为县五百里为都又按周礼载师职曰以门里里任国中之地以埸圃任园地以宅田士田贾田任近郊之地以官田牛田赏田牧田任逺郊之地以公邑之田任甸地以家邑之田任稍地以小都之田任县地大都之田任畺地杜子春以五十里为近郊百里为逺郊郑康成以二百里为甸地三百里为稍地四百里为县地五百里为畺地此王国逺近之别也然司马法与周礼其言颇异意者文王在𡵨作司马法及周公摄天子位从而増损之以为周礼乎今本周礼为定三曰按大司徒职曰令五家为比使之相保五比为闾使之相受四闾为族使之相葬五族为党使之相救五党为州使之相赒五州为鄊使之相賔又按遂人职曰五家为邻五邻为里四里为鄼五鄼为鄙五鄙为县五县为逐皆有地域而沟树之郑司农云百里内为六鄊外为六遂康成谓异其名者示相变耳今据百里内近郊逺郊之地也近郊逺郊既为六鄊其余又以为埸圃宅田士田贾田官田牛田赏田牧田也百里外甸地也甸地既为六遂其余又以为公邑之田也司农云赏田者赏赐之田也康成谓圃树果蓏之属季秋扵中为埸樊圃谓之园宅田致仕者之家所受田也士田仕者亦受田所谓圭田也贾田在市贾人其家所受田也官田庶人在官者其家所受田也牛田牧田畜牧者之家所受田也公邑谓六遂余地天子使大夫治之自此以外皆然二百里三百里其上大夫如州长四百里五百里其下大夫如县正是以或谓二百里为州四百里为县遂人亦监焉家邑大夫之采地小都卿之采地大都公之采地王子弟所食邑也然则稍地为家邑县地为小都畺地为大都其余亦皆以为公邑也此任地之异也四曰按司马法曰六尺为歩歩百为畮畮百为夫夫三为屋屋三为井井十为通通十为成成十为终终十为同同方百里又按周礼小司徒职曰九夫为井四井为邑四邑为丘四丘为甸四甸为县四县为都康成曰此谓造都鄙也采地制井田异扵鄊遂九夫为井方一里四井为邑方二里四邑为丘方四里四丘为甸方八里旁加一里则方十里为一成四甸为县方二十里四县为都方四十里四都方八十里旁加十里乃得方百里为一同也又按匠人职曰一耦之伐广尺深尺谓之田首倍之广二尺深二尺谓之遂九夫为井井间广四尺深四尺谓之沟方十里为成成间广八尺深八尺谓之洫方百里为同同间广二寻深二仞谓之浍康成谓井里之制小司徒经之匠人为之沟洫相包乃成耳又按遂人职曰夫间有遂遂上有径十夫有沟沟上有畛百夫有洫洫上有涂千夫有浍浍上有道万夫有川川上有路以逹于畿康成谓十夫二邻之田百夫一鄼之田千夫二鄙之田万夫四县之田由斯而言是六遂之地所有田也举六遂则六鄊自明矣此制田之例也然司马法又与周礼之言有异司马法有歩畮夫屋井周礼如之但不别为屋耳司马法十井为通十通为成周礼则四井为邑四邑为丘四丘为甸一甸旁加一里为成司马法十成为终十终为同周礼则四成为县四县为都四都旁加十里为同又司马法止为一制无逺近之殊周礼则三百里以外都鄙为井田二百里以内鄊遂为十夫百夫千夫万夫则是殊制矣今亦本周礼为定五曰按康成注盖依王制凡地除山陵林麓川泽沟渎城郭宫室涂巷三分去一其余以为曰觏谓王制之云抑未为得康成取之良误矣夫山川之广狭自非目见不可以亿度者也地埶或数百里平易无山川者或聮属有之城郭涂巷之类又不得知其多少载使山川之广城郭涂巷之多则三分地或不止占一分也山川之狭城郭涂巷之少则三分地或不能占一分矣以是而云三分去一未知何从得之也今觏所计秪除王城及五沟五涂有成数可见者裁去之自余悉以平地例为田其中所有山川城郭等占废令执事者自依所占丈尺裁去之定法之始不宜豫言也且经所谓方十里为成方百里为同亦皆以平地例制之耳未尝言有外物占其间也推此以往他可知矣六曰按匠人职遂广二尺深二尺沟广四尺深四尺洫广八尺深八尺浍广二㝷深二仞而遂人职遂沟洫浍川皆无尺数康成谓遂沟洫浍皆所以通水扵川也遂广深各二尺沟倍之洫倍沟浍广二寻深二仞以南畮圗之则遂从沟横洫从浍横九浍而川周其外焉其尺数皆依匠人是则经之互文明矣而川之广深康成不觧贾释云此川亦人造虽无丈尺之数盖亦倍浍耳是则川广四寻深四仭也又遂人职遂上有径沟上有畛洫上有涂浍上有道川上有路康成谓径畛涂道路皆所以通车徒扵国都也径容牛马畛容大车涂容乗车一轨道容二轨路容三轨觏谓涂容乗车一轨广八尺也然则畛四尺径二尺明矣而匠人职遂沟洫浍康成云遂上亦有径觏谓既以互文观之则沟上亦有畛洫上亦有涂浍上亦有道也其尺数亦如之矣然此五沟五涂所占不寡而康成之注止以万夫为方三十三里少半里一甸为方八里旁加一里为一成絶不言沟涂所占若以沟渎涂巷巳在三分去一之数则此五沟五涂者本经纬扵田间固不别在一䖏苟田在扵此而沟在扵彼则云巳在三分去一之数可也今田与沟混在一䖏则万夫不得止方三十三里少半里一甸不止方八里也若以沟涂不别出秪就减夫田为之则名为授田百畮而又以沟涂占之非所以损上益下之义也且遂径至小而川路至大临遂径者则所减甚少临川路者则所减甚多名曰平土其实不平至矣是岂圣人之意乎今觏悉计出之见扵后然万夫则扵旧三十三里少半里之外有所増占一甸则虽扵旧八里之外亦有所増占其如有旁加一里因就用之固犹不出一成之内其要皆在以官地为沟涂不害民田而已耳抑又鄊遂之地一统扵公故三十三里少半里之外可以増占都鄙受封各有里数故一成之外不可别求虽封邑不止于一成然自一成为之始则其余方免不足也七曰按万夫旧方三十三里少半里则是三十三里一百歩也万夫之间自东至西九十遂九十径遂广二尺径广二尺则六十歩也九洫九涂洫广八尺涂广八尺则二十四歩也两旁二川三路川广四寻为三十二尺路广三轨为二十四尺则一十八歩有四尺也东西计増一百二歩有四尺自南至北九十沟九十畛沟广四尺畛广四尺则一百二十歩也九浍九道浍广二㝷为一十六尺道广二轨为一十六尺则四十八歩也两旁二川二路则一十八歩有四尺也南北计増一百八十六歩有四尺东西增一百二歩有四尺并旧三十三里一百歩通计三十三里二百二歩有四尺南北増一百八十六歩有四尺并旧三十三里一百歩通计三十三里二百八十六歩有四尺又以所增之地拆之为夫则东西所增从一百二歩有四尺横三十三里一百歩求歩得一百二万歩其竒以为尺则得二十四万尺南北所増从一百八十六歩有四尺横三十三里二百二歩有四尺求歩得一百八十七万八千九百七十二歩其竒以为尺则得二十四万六千九百二十八尺积尺得四十八万六千九百二十八尺㱕之为歩又为一万三千五百二十五歩二十八尺积歩得二百九十一万二千四百九十七歩二十八尺歩百为畮畮百为夫是为二百九十一夫二十四畮九十七歩二十八尺毎万夫并五沟五涂所占通计一万二百九十一夫二十四畮九十七歩二十八尺也八曰按五十里为近郊以两靣合言之方百里也王城当中方九里自王城四靣拒于近郊之表各从四十五里有半其横各百里以万夫如旧方三十三里一百歩则靣可置三万夫今既増之则不能容适可置二万夫矣且以城之外则有野涂毎面三门固有三涂其埶必当中间直出于郊则二万夫湏避而䖏两角以毎靣而视之则各有二万夫统而论之则四角才四万夫也百里为逺郊以两靣合言之方二百里也自近郊之表拒于逺郊之表各从五十里其横各二百里东西二面各可置五万夫南北二靣各可置三万夫皆以地形相轧才足容此一十六万夫也二百里为甸地以两靣合言之方四百里也自逺郊之表拒于甸地之表各从一百里其横各四里东西二面各可重行置二十万夫南北二靣各可重行置一十六万夫亦皆以地形相轧才足容此七十二万夫也九曰按近郊之内方百里为方一里者万凡里九夫则九万夫也除王城九里为方一里者八十一是为七百二十九夫其余方一里者九千九百一十九为八万九千二百七十一夫四角置四万夫之田毎万夫并五沟五涂所占共一万二百九十一夫二十四畮九十七歩二十八尺四叚通计四万一千一百六十四夫九十九畮九十一歩有四尺外犹有四万八千一百六夫有八歩三十二尺十曰按逺郊之内方二百里为方一里者四万凡里九夫则三十六万夫也除近郊之内巳占方一里者万为九万夫则此逺郊方一里者三万为二十七万夫四靣置一十六万夫之田毎万夫并五沟五涂所占共一万二百九十一夫二十四畮九十七歩二十八尺十六叚通计一十六万四千六百五十九夫九十九畮六十四歩一十六尺东西一行五万夫前筭毎万夫各有川路四周其外盖如近郊四万夫在四角不相接者也今此五万夫成列则其间当省四川四路凡一川一路南北之广九歩二尺东西之长三十三里二百二歩有四尺求歩得九万九百一十八歩其竒以为尺则得一十二万一千四百四十八尺㱕之扵歩又为三千三百七十三歩二十又积歩得九万四千二百九十一歩二十尺歩百为畮畮百为夫是为九夫四十二畮九十一歩二十尺此五万夫之间所省四川四路共省三十七夫七十一畮六十六歩有八尺西靣亦如之南靣一行三万夫其间当省二川二路凡一川一路东西之广九歩二尺南北之长三十三里二百八十六歩有四尺求歩得九万一千六百七十四歩其竒以为尺则得一十二万二千四百五十六尺归之扵歩又为三千四百有一歩二十尺积歩得九万五千七十五歩二十尺歩百为畮畮百为夫是为九夫五十畮七十五歩二十尺此三万夫之间所省二川二路共省一十九夫有一畮五十一歩四尺北靣亦如之四靣共省一百一十三夫四十六畮三十四歩二十四尺却扵上十六叚一十六万四千六百五十九夫九十九畮六十四歩一十六尺之内除此一百一十三夫四十六畮三十四歩二十四尺外犹占一十六万四千五百四十六夫五十三畮二十九歩二十八尺逺郊二十七万夫除此十六叚占一十六万四千五百四十六夫五十三畮二十九歩二十八尺外犹占二十万五千四百五十三夫四十六畮七十歩有八尺十一曰按甸地之内方四百里为方一里者一十六万凡里九夫则一百四十四万夫也除逺郊之内巳占方一里者四万为三十六万夫则此甸地方一里者一十二万为一百八万夫四靣置重行七十二万夫之田毎万夫并五沟五涂所占共一万二百九十一夫二十四畮九十七歩二十八尺七十二叚通计七十四万九百六十九夫九十八畮四十歩东西外行一十一万夫其间省十川十路毎一川一路计九夫四十二畮九十一歩三十尺共省九十四夫二十九畮一十五歩二十尺东西里行九万夫其间省八川八路共省七十五夫四十三畮三十二歩一十六尺上两行中间又省一横川一横路前算毎万夫南北广三十三里二百八十六歩有四尺九万夫南北共广三百五里一百八十歩今以其间先巳既省八川八路毎一川一路南北广九歩二尺八川八路共巳省七十四歩有四尺九万夫七十四万九百六十九夫九十八畮四十歩东西外行一十一万夫其间省十川十路毎一川一路计九夫四十二畮九十一歩三十尺共省九十四夫二十九畮一十五歩二十尺东西里行九万夫其间省八川八路共省七十五夫四十三畮三十二歩一十六尺上两行中间又省一横川一横路前算毎万夫南北广三十三里二百八十六歩有四尺九万夫南北共广三百五里一百八十歩今以其间先巳既省八川八路毎一川一路南北广九歩二尺八川八路共巳省七十四歩有四尺九万夫犹广三百五里一百五歩有二尺则此川路横三百五里一百五歩有二尺从九歩有二尺求歩得八十二万四千四百四十五歩其竒以爲尺则得一百九万九千三百七十二尺归之扵歩又爲三万五百三十八歩有四尺积歩得八十五万四千九百八十三歩有四尺歩百爲畮畮百爲夫则此一横川一横路所省八十五夫四十九畮八十三歩有四尺凡东靣两行二十叚之间省十八川十八路及一横川一横路共省二百五十五夫二十二畮三十一尺有四歩西靣亦如之南靣外行九万夫其间省八川八路毎一川一路计九夫五十畮七十五歩二十尺共省七十六夫有六畮四歩一十六尺南靣里行七万夫其间省六川六路共省五十七夫有四畮五十三歩一十二尺上两行中间又省一横川一横路前算毎万夫东西广三十三里二百二歩有四尺七万夫东西共广二百三十五里二百一十八歩有四尺今以其间先槩省六川六路毎一川一路东西广九歩二尺六川六路共巳省五十六歩七万夫犹广二百三十五里一百六十二歩有四尺则此川路横二百三十五里一百六十二歩有四尺从九歩有二尺求歩得六十三万五千九百五十八歩其竒以为尺则得八十四万八千一百六十八尺归之扵歩又为三万三千五百六十歩有八尺积歩得六十五万九千五百一十八歩有八尺歩百为畮畮百为夫则此一横川一横路所省六十五夫九十五畮一十八歩有八尺凡南靣两行一十六叚之间省十四川十四路及一横川一撗路共省一百九十九夫有五畮七十六歩北靣亦如之四靣共省九百八夫五十六畒一十四歩有八尺郄扵上七十二叚七十四万九百六十九夫九十八畮四十歩之内除此九百八夫五十六畮一十四歩有八尺外犹占七十四万有六十一夫四十二畮二十五歩二十八尺甸地一百八万夫除此七十二叚占七十四万有六十一夫四十二畮二十五歩二十八尺外犹有三十三万九千九百三十八夫五十七畮七十四歩有八尺是郷遂之田制俻矣十二曰按一甸旧方八里旁加一里为成成方十里也一甸之田方八里中有六十四井自东至西八井也井有九夫自东至西三夫也三夫之间则有二遂二径八井则有十六遂十六径八井之间及两旁则有九沟九畛遂径沟畛共增二十二歩有四尺十里之中既取八里二十二歩有四尺以为一甸之田及遂径沟畛外止有一里二百七十七歩有二尺毎靣分得二百八十八歩有四尺乃以二百歩为二夫之田二夫之间及其外又以一歩二尺为二遂二径则计二百一歩二尺矣其余更有八十七歩二尺成之毎靣又为一洫一涂然多是两成相接平分之则此靣占一歩二尺以八十七歩二尺又除此一歩二尺余止有八十六歩矣今以二夫之田爲二行又以八十六歩爲一行四靣毎靣内第一行横列二十四夫四角又四夫共一百夫每靣第二行二十六夫四角又四夫共一百八夫第三行不成夫者以畮言之四靣每靣横一百歩从八十六歩者二十八叚共一百一十二叚毎叚爲方一歩者八千六百是爲八十六畮四角毎角方八十六歩者一叚共四叚毎叚爲方一歩者七千三百九十六是爲七十三畮九十六歩积畮得九千九百二十七畮八十四歩一成之中除一甸之田及遂径沟畛洫涂所占外旁加更得田二百八夫其不成夫者又得九千九百二十七畮八十四歩四成为县四县为都四都六十四成也方八十里旁加十里为百里谓之一同一同百成矣前筭成法毎一成合各为一洫一涂四周其外然以多是两成相接故平分之各占半洫半涂今此一同百成其中六十四成四靣皆有接毎靣各秪占半洫半涂如前法矣至扵旁加三十六成则四旁三十二成各一靣无接四角四成各囬曲两靣无接也既无接则当为全洫全涂乎曰否凡一同之外当为浍与道也浍周扵同道周扵浍若是则须变半洫半涂以为一浍一道也三十二成各一靣无接变其一靣半洫半涂以为一浍一道浍道所増之地横十里从四歩求歩得一万二千内除横二十八歩从四歩前是二十遂二十径九沟九畛二半洫二半涂展计一百一十二歩外犹占一万一千八百八十八歩歩百为畮是为一百一十八畮八十八歩前筭一成之田其不成夫者犹得九千九百二十七畮八十四歩今复增此浍道所占一百一十八畮八十八歩外止有九千八百八畮九十六歩四成皆囬曲两靣无接变其两靣之半洫半涂以为一浍一道一靣如上所计增占一百一十八畮八十八歩一靣横九里二百九十六歩从四歩求歩得一万一千九百八十四歩内除横二十六歩四尺从四歩前是二十遂二十径九沟九畛一半洫一半涂展计一百四歩其竒以为尺则得九十六尺归之扵歩又为二歩二十四尺通计一百六歩二十四尺外犹占一万一千八百七十七歩一十二尺歩百为畮是为一百一十八畮七十七歩一十二尺前筭一成之田其不成夫者犹得九千九百二十七畮八十四歩今复增此两靣浍道所占共二百三十七畮六十五歩一十二尺外止有九千六百九十畮一十八歩二十四尺一同百里为方一里者万凡里九夫则九万夫也今此筭一同百成成中一甸甸六十四井井九夫是为五百七十六夫旁加又得二百八夫総计七百八十四夫百成则七万八千四百夫也其不成夫者扵中六十四成成有九千九百二十七畮八十四歩縁边三十六成其三十二成成有九千八百八畮九十六歩又四成成有九千六百九十畮一十八歩二十四尺百成通计九十八万八千二十九畮二十二歩二十四尺一切以夫折之则又爲九千八百八十夫二十九畮二十二歩二十四尺綂论之则一同之地爲田八万八千二百八十夫二十九畮二十二歩二十四尺其余尽以爲遂径沟畛洫涂浍道也虽然此独以一同言之耳如两同相接则又省焉别见扵后十三曰按稍地二十同其十六同各三靣有接一靣无接其四同各四靣皆有接十六同各三靣有接一靣无接毎同无接之靣凡十成中间八成毎成之一靣变其半洫半涂以爲一浍一道如前所计毎成増占一百一十八畮八十八歩外其不成夫之田犹有九千八百八畮九十六歩左右二成毎成之一靣变其半洫半涂以为一浍一道亦如前所计毎成増占一百一十八畮八十八歩又一靣变其半洫半涂以为半浍半道所増之地横九里二百九十六歩从一歩二尺求歩得二千九百九十六歩其竒以为尺则得三万五千九百五十二尺㱕之扵歩又为九百九十八歩二十四尺积歩得三千九百九十四歩二十四尺内除横二十六歩四尺从一歩二尺前是二十遂二十径九沟九畛一半洫一半涂展计二十六歩其竒以爲尺则得三百四十四尺㱕之扵歩又爲九歩二十尺通计三十五歩二十尺外犹占三千九百五十九歩有四尺歩百爲畮是爲三十九畮五十九歩有四尺毎成两靣増占一百五十八畮四十七歩有四尺外其不成失之田犹有九千七百六十九畮三十六歩三十二尺有接之靣凡二十六成二十四成䖏三靣毎成之一靣变其半洫半涂以爲半浍半道所增之地横十里从一歩二尺求歩得三千歩其竒以爲尺则得三万六千尺㱕之扵歩又爲一千歩积歩得四千歩内除横二十八歩从一歩二尺前是二十遂二十径九沟九畛二半洫二半涂展计二十八歩其竒以爲尺则得三百三十六尺㱕之扵歩又爲九歩一十二尺通计三十七歩一十二尺外犹占三千九百六十二歩二十四尺歩百爲畮是爲三十九畮六十二歩二十四尺毎成除此浍道増占三十九畮六十二歩二十四尺外其不成夫之田犹有九千八百八十八畮二十一歩一十二尺二成䖏两角每成之一靣变其半洫半涂以爲半浍半道如前所计增占三十九畒六十二歩二十四尺又一靣亦变其半洫半涂以为半浍半道所増之地横九里二百九十八歩四尺从一歩二尺求歩得二千九百九十八歩其竒以为尺则得三万六千有八尺㱕之扵歩又为一千歩有八尺积歩得三千九百九十八歩有八尺内除横二十六歩四尺从一歩二尺前是二十遂二十径九沟九畛一半洫一半涂展计三十五歩二十尺外犹占三千九百六十二歩二十四尺歩百为畮是为三十九畮六十二歩二十四尺毎成两靣増占七十九畮二十五歩一十二尺外其不成夫之田犹有九千八百四十八畮五十八歩二十四尺毎同百成総计七万八千四百夫其不成夫者扵中六十四成成有九千九百二十七畮八十四歩縁邉三十六成其八成成有九千八百八畮九十六歩其二成成有九千七百六十九畮三十六歩三十二尺又二十四成成有九千八百八十八畮二十一歩一十二尺又二成成有九千八百四十八畮五十八歩二十四尺百成通计九十九万四百六畮四十七歩有四尺一切以夫折之则又为九千九百四夫六畮四十七歩有四尺统论之则此一同之地为田八万八千三百四夫六畮四十七歩有四尺其余尽以为遂径沟畛洫涂浍道也四同各四靣皆有接毎同四靣三十二成成之一靣变其半洫半涂以为半浍半道毎成増占三十九畮六十二歩二十四尺外其不成之田犹有九千八百八十八畮二十一歩一十二尺四角四成各回曲两靣变其半洫半涂以为半浍半道毎成増占七十九畮二十五歩一十二尺外其不成夫之田犹有九千八百四十八畮五十八歩二十四尺毎同百成総计七万八千四百夫其不成夫者扵中六十四成成有九千九百二十七畮八十四歩縁邉三十六成其三十二成成有九千八百八十八畮二十一歩一十二尺其四成成有九千八百四十八畮五十八歩二十四尺百成通计九十九万一千一百九十八畮九十三歩一十二尺一切以夫折之则又为九千九百一十一夫九十八畮九十三歩一十二尺统论之则此一同之地为田八万八千三百一十一夫九十八畮九十三歩一十二尺其余尽以为遂径沟畛洫涂浍道也凡稍地二十同同九万夫合计一百八十万夫今积得田一百七十六万六千一百一十二夫九十九畒二十七歩有四尺盖其余尽以为遂径沟畛洫涂浍道也十四曰按县地二十八同各四靣皆有接其制如稍地之角二十八同同九万夫合计二百五十二万夫今积得田二百四十七万二千七百三十五夫七十畒一十三歩一十二尺盖其余尽以为遂径沟畛洫涂浍道也十五曰按畺地三十六同其三十二同各三靣有接一靣无接其制如稍地之正四角四同各二靣有接二靣无接毎同前左右两行一十六成毎成之一靣变其半洫半涂以为一浍一道计増占一百一十八畮八十八歩外其不成夫之田犹有九千八百八畮九十六歩后左右两行一十六成毎成之一靣变其半洫半涂以为半浍半道计増占三十九畮六十二歩二十四尺外其不成夫之田犹有九千八百八十八畮二十一歩一十二尺前角一成变其两靣各半洫半涂以为一浍一道计共増占二百三十七畮六十五歩一十二尺外其不成夫之田犹有九千六百九十畮一十八歩二十四尺左右两角二成毎成之一靣变其半洫半涂以为一浍一道又一靣变其半洫半涂以为一浍一道又一靣变其半洫半涂以为半浍半道计共増占一百五十八畮四十七歩有四尺外其不成夫之田犹有九千七百六十九畮三十六歩三十二尺后一角一成其两靣各变其半洫半涂以为半浍半道计共增占七十九畮二十五歩一十二尺外其不成夫之田犹有九千八百四十八畮五十八歩二十四尺每同百成総计七万八千四百夫其不成夫者于中六十四成成有九千九百二十七畮八十四歩縁邉三十六成其一十六成成有九千八百八畮九十六歩又一十六成成有九千八百八十八畮二十一歩一十二尺又一成有九千六百九十畮一十八歩二十四尺又二成成有九千七百六十九畮三十六歩三十二尺又一成有九千八百四十八畮五十八歩二十四尺百成通计九十八万九千六百一十四畮有四歩一十六尺一切以夫折之则又为九千八百九十六夫一十四畮有四歩一十六尺统论之则此一同之地为田八万八千二百九十六夫一十四畮有四歩一十六尺其余尽以为遂径沟畛洫涂浍道也凡畺地三十六同同九万夫合计三百二十四万夫今积得田三百一十七万八千九百一十四夫六十三畮二十五歩一十二尺盖其余尽以为遂径沟畛洫涂浍道也是都鄙之田制备矣十六曰或曰大㢤王畿之广轮王国之逺近任地之异制田之例山川之不亿度沟涂之有増占自万夫以至于一同自近郊以至于畺地繄子之论详矣其所以授扵民多少之数可得而闻与曰夫治民必先定其居䖏而后可使之乐业也故司空执度度地以居民正爲此焉今六鄊六遂各七万五千家也然此才谓农民其余有百工商贾庶人在官者凡此之类抑又多矣载师职曰以㕓任国中之地康成谓㕓民居之区域也里居也遗人职曰掌鄊里之委积以恤民之囏阨康成谓鄊里鄊所居也县师职曰掌邦国都鄙稍甸郊里之地域康成谓郊里郊所居也贾释云郷里据国中郊里据在郊然则六郷之居布在国中外至近郊逺郊也遂入职曰辨其野之土以颁田里夫一㕓田百畮则六遂之居在甸地者也然康成注遂人谓㕓城邑之居注载师云以㕓里任国中而遂人职授民田夫一㕓田百畒是㕓里不谓民之邑居在都城者与郑意以六遂之民虽田在甸地而居扵国中且甸地扵国二百里也去家二百里而耕孰为便㢤抑王城方九里为方一里者八十一凡里九百畮为七万二千九百畮尽以为遂民之居一家五畮才可容万四千五百八十家况王宫祖社朝市国宅之属及鄊民所居在其中乎则六遂七万五千家扵何置之苟郑意都城是都邑之城则六遂所管与都邑异遂民不可越在都邑也又其往来亦非近矣且康成既以六鄊之居有在扵郊则六遂之民奚为不可居甸乎是失之甚矣大司徒职曰凡造都鄙制其地域而封沟之以其室数制之康成亦谓城郭之宅田室盖郑以六遂居在国中故扵都邑亦云室在城郭也其经意但以室数为家数岂分扵城之内外与其实采地之民或居城郭或在野焉其地盖亦不出一㕓五畒之数也或曰敢问莫非王民也而吾子之论以六鄊为农人而百工商贾之类不与其数何㢤曰觏观郑注则然且裁其理至当矣夫农人国之本也三时力耕隙而讲武以之足食以之足兵或致之扵庠序习礼义为贤才是天民之良者也故为之郷为之遂以编着之而统于司徒司徒教官也若夫工问之类弃本逐末但以世资其用不可无之安足比扵农人㢤抑其各有所统工则统扵司空贾则统于司市庶人在官者各统于其官府其余皆然虽不系于鄊遂可也曰既不系于鄊遂则其所䖏郊乎国乎曰圣王敦本尚俭虽有工贾必不甚衆庶人在官者亦有常数其余益寡矣国中或可以居之抑其朝夕有事于市朝当在国中乃为便也十七曰或曰奠民之居既承教矣耕田之数愿闻其悉曰按大司徒职曰凡造都鄙制其地域而封沟之以其室数制之不易之地家百畮一易之地家二百畮再易之地家三百畒此都鄙授田之制也不易之地嵗种之故家百畮一易之地二嵗一种故家二百畮再易之地三嵗一种故家三百畮以地利有厚薄宜差之也又遂人职曰辨其野之土上地夫田百畮莱五十畮余夫亦如之中地夫田百畮莱百畮余夫亦如之下地夫田百畮莱二百畮余夫亦如之此六遂授田之制也亦以地利有厚薄故差其莱数以平之莱田之休不耕者也至六鄊之田未见明文惟小司徒职云乃均土地以稽其人民而周知其数上地家七人可任也者家三人中地家六人可任也者二家五人下地家五人可任也者家二人以觏观之若以为都鄙六遂乎则中地下地巳増其田莱畮数榷其收入必亦无偏不容更有七人六人五人所食之差也此盖是六鄊授田之制以郊地狭隘而六郷分之矧塲圃宅田士田贾田官田牛田赏田牧田在其间则虽有中地下地不得更増其畮数但以其家人多少制之七口以上则授之以上地六口则授之以中地五口以下则授之以下地焉其实皆百畮也今据逺郊之内田二十万夫其不为万夫之川者又有一十五万三千五百五十九夫四十六畮七十九歩四尺盖以为六鄊之田也里也塲圃也宅田也士田也贾田也官田也牛田也赏田也牧田也其余则王城之外有环涂有野涂有郊有明堂有籍田有学有榭亦或有山陵林麓川泽沟渎之跨其地又其余则以待余夫也或曰郊内无余夫之文子何以言之曰六鄊之人不得不有余夫且举遂则鄊可知矣亦计郊内地犹有以待之也甸地之田七十二万夫其不为万夫之川也又有三十二万九千九百三十八夫五十七畮七十四歩八尺盖以为六遂之田也㕓也其余亦或有山陵林麓川泽沟渎之跨其地又其余则以为公邑也或曰子既言鄊有余夫而扵遂何以不言且遂人职巳着之矣曰遂之余夫所受之田属公邑耳不可析言也遂之家数与田既有定限其地域且沟树之矣若有余夫其田何从而得必外取扵公邑焉曰然则六鄊余夫所受之田何以不为公邑曰郊内地狭其隙者必不甚多且近偪王国故虽以待余夫不复别称为公邑也或曰公邑独遂之余夫耕之乎曰不然康成谓士工商以事入在官而余夫以力出耕公邑觏谓亦非独士工商而巳也虽庶人在官者畜牧之家之余夫亦出耕扵此焉民之生息嵗月浸多积数世之后其余夫岂可胜数公邑虽广或弗能容矣是圣人先有以待之也若稍以外则八十四同除名山大泽不以朌其余以为王子弟食邑公卿大夫采地又其余则以为公邑也其食邑采地之内则自以授其所𬋩之民其余亦或有山陵林麓川泽沟渎之跨其地又其余则以待余夫也又弗䏻容则亦当出耕扵其所近公邑其人则系扵都鄙其田税则㱕扵王官是公私两利之意也或曰遂人云万夫有川川上有路以逹于畿康成谓去山陵林麓川泽沟渎城郭宫室涂巷三分之制其余如此以至于畿康成固知都鄙为井田矣则其意谓公邑自稍以外亦如甸地为万夫之川与曰是康成之误也此川上有路以逹于畿止谓由此路而往可通扵畿耳以明其所以为道路扵田间者非妄也将以利往来之人内通扵国外通扵畿国近而畿逺逺之可逹近可知矣是以省文言畿而不言国也非谓一㮣为万夫之川以至畿也且自稍以外公邑诚以采邑之余一切使大夫治之后复欲爵禄扵人又取之以为采邑也公卿大夫寔有定贠若有王子弟则世世生息安有纪极是采邑之增无世无之苟今公邑尽为万夫之川他日造都鄙为井田又当改作乎何劳力之甚也若造都鄙而循用万夫之川非制也以觏论之甸地公邑自依六遂万夫之川稍县畺地公邑亦循都鄙井田之制或近或逺随宜而变扵义当矣或曰都鄙授田则有不易百畮一易二百畮再易三百畮凡三等遂地授田则有上地田百畮莱五十畮中地田百畮莱百畮下地田百畮莱二百畮凡三等鄊地授田则有上地家七人中地家六人下地家五人虽以地利差其口数其田实皆百畮凡一等而康成之义自六郷以及甸稍县都悉以不易一易再易通率之云一家受二夫且不易一易再易独是都鄙授田之制岂可以包鄊遂乎曰康成固妄矣非徒不可以包鄊遂也虽都鄙之制有不易一易再易然须定有一百畮不易者二百畮一易者三百畮再易者合六百畮而三家受之此则可云通率一家受二夫也若多少稍差则巳失之矣况其积筭数百万夫而乃公言通率一家受二夫何其徒用心㢤今则皆不取焉但备举鄊遂都鄙授田之明制使执事者躬相地宜而颁之不敢以预言也十八曰或问田里之论则然矣其王子弟食邑公卿大夫采地小大之法何如曰康成谓其制三等百里之国凡四都一都之田税入扵王五十里之国凡四县一县之田税入扵王二十五里之国凡四甸一甸之田税入扵王其意以公采地为一等百里之国也卿采地为一等五十里之国也大夫采地为一等二十五里之国也又其注载师谓家邑大夫之采地小都卿之采地大都公之采地王子弟所食邑然则三公百里之国在畺地卿五十里之国在县地大夫二十五里之国在稍地也畺地三十六同同为百里之国一是为三十六国也县地二十八同同为五十里之国四是为一百一十二国也稍地二十同同为二十五里之国十有六是为三百二十国也此其大畧耳苟有名山大泽占之则依所占减焉或王子弟公卿大夫人数少食之不尽则以其余为公邑以俟后耳然今按周礼公三人卿十有五人大夫则冬官巳亡唯五官在五官之属大夫三百三十七人若加以冬官之属及公邑又别有大夫治之其数盖不下四百人也今稍地为二十五里之国三百二十或有名山大泽占之则从而减焉又王子弟最䟽者之所食在其中若是大夫之邑其不足者多矣然县地为五十里之国一百一十二虽或有名山大泽占之及王子弟稍䟽者之所食在其中而卿止扵十有五人其余地盖尚多也大夫之邑不足其取诸此乎虽王之母弟庶子衆多畺地弗能容之取扵此亦可也又其余乃以爲公邑焉或曰礼云天子立三公九卿二十七大夫八十一元士扵周礼何其不同也曰此夏礼而商因之者也其田则公百里卿七十里大夫五十里至周则自卿以下増其员而减其禄盖后世政事渐繁事繁则官不得不增官多则禄不得不减势使然也十九曰或人请问赋税之法觏对曰按太宰职以九赋歛财贿一曰邦中之赋二曰四郊之赋三日邦甸之赋四曰家削之赋五曰邦县之赋六曰邦都之赋康成谓赋口率出泉也今之筭泉民或谓之赋此其旧名与郷大夫以嵗时登其夫家之衆寡辨其可任者皆征之遂师之职亦云以令其财征皆谓此赋也是则周时已如汉筭泉但汉法筭泉人百二十周之赋泉数则未闻矣又按载师职曰凡任地国宅无征园㕓二十而一近郊十一逺郊二十而三甸稍县都皆无过十二唯其漆林之征二十而五此征则皆指田税也康成谓国宅凡官所有宫室吏所治者也周税䡖近而重逺近者多役也园㕓亦轻之者㕓无谷园少利也经又曰凡宅不毛者有里布凡田不耕者出屋粟凡民无职事者出夫家之征康成亦谓宅不毛者罚以一里二十五家之泉今详司农注引孟子云㕓无夫里之布其意可取盖凡税者各随其地所出田有谷则输其谷宅有桑麻则输其布帛唯㕓里在国中者人衆宇广无所树艺则课之出泉布亦料其㕓地所可树艺多少二十之价而取其一焉若城外之宅可树桑麻而怠废不为者则依国中例课之出泉布盖树桑麻易为功而出泉布难为力所以罚之使其勤耳故曰宅不毛者有里布也田不耕者出屋粟康成谓罚以三家之税粟盖不耕一夫之田则纳三夫之税粟倍重之亦以罚其怠也民无职事者出夫家之征康成谓出夫税家税夫税者百畮之税家税者出士徒车辇给繇役盖勤而就田业则有夫家之税间而无职事者亦有夫家之税与其无地而输财孰若受田之获利也此亦以劝其勤耳大畧自国以至于畿税轻者不减二十而一重者不逾十二皆以役多少叅折之也此赋税之定令也或曰古者皆谓周税什一今此论何其等级之多乎曰其谓什一举近郊而言也古之言质举近而畧逺也后儒耳目不接得其畧而失其详因谓皆什一也夫周礼岂可诬㢤抑不独扵周然也其言夏商什一者亦犹是也或人又问曰幸卒业扵赋税矣其所以制军旅具车甲愿因言焉曰按夏官司马曰凡制军万有二千五百人爲军王六军军将皆命卿二千五百人爲师师帅皆中大夫五百人爲旅旅帅皆下大夫百人爲卒卒长皆上士二十五人爲两两司马皆中士五人爲伍伍皆有长康成谓军师旅卒两伍皆衆名也伍一比两一闾卒一族旅一党师一州军一鄊家所出一人此则六鄊为六军七万五千人也又按遂人职曰以嵗时稽其人民而授之田野简其兵器敎之稼穑康成谓遂之军法追胥起徒役如六鄊若是则六遂亦为六军七万五千人也但以王家迭而用之则其兴发常六军耳故止言六军也此鄊遂制军之法也又按司马法通三十家出匹马士一人徒二人成三百家出革车一乗士十人徒二十人终三千家出革车十乗士百人徒二百人同三万家出革车百乗士千人徒二千人此虽井田顾未与周制同今按春秋成元年三月作丘甲杜氏注以为丘出戎马一匹牛三头甸出长毂一乗戎马四匹牛十二头甲士三人歩卒七十二人此甸所赋今鲁使丘出之讥重歛故书左传哀十一年季孙欲以田赋使冉有访诸仲尼仲尼不对而私扵冉有曰君子之行也度扵礼施取其厚事举其中歛从其薄如是则以丘亦足矣若不度扵礼而贪冐无厌则虽以田赋将又不足且子季孙若欲行而法则周公之兴在若欲苟而行之又何访焉以是观则丘赋实周公之典举丘则甸明矣如此一同百甸亦百乗也百乗则戎马四百匹牛一千二百头甲士三百人歩卒七千二百人乗数虽同而士卒之制多少异矣今亦本周制为定盖甸以内六鄊六遂则为十二军迭用其六军稍以外八十四同则为八千四百乗亦逺近异制矣以一切而言则畿内千里合当百同故古谓天子万乗也大凡康成谓成之一甸同之四都出田税其旁加者甸旁以治成之洫都旁以治同之浍觏谓沟洫始为之也则用力多后治之也则用力寡矣曷足免其田税乎今观车赋止扵甸不言成岂非旁加者不与车赋但主为治洫乎总百成之旁加者既各尽治其洫又共治其同之浍以役折役扵事为宜且其治洫浍一嵗中岂数数然㢤是赋税军旅车甲之议尽矣二十曰或曰古之人皆谓周为公田公田百畮其二十畮以为八家之居八家各受百畮以为私田通九百畮为一井公田借民力以耕不税其私田诗春秋论语孟子之说皆然特周礼为异税夫无公田康成以为周之畿内用贡法邦国用助法畿内用贡法者鄊遂及公邑之吏旦夕从民事为其促之以公使不得恤其私邦国用助法者诸侯专一国之政为其贪暴税民无艺此论何如曰天子之政自国而形天下者也岂有天子之国自税民田而令诸侯但为公田而不税㢤虽其嵗入同归于什一然非所以身率之谓也且畿内有鄊遂公邑之吏旦夕促之以公而诸侯之国岂无其吏能促之者乎苟为其贪暴税民无艺则若王政明诸侯奉法虽使之税敢过制乎若王政不眀诸侯不奉法虽为公田彼不能外取乎是皆非通理之论也觏谓周之畿内以及天下诸侯一用贡法税夫无公田也公田商礼也抑文王之时虽巳受命尚为商之诸侯其田犹依商礼至武王得天下周公摄政作礼乐方遂变之故言周爲公田者其原在闻之扵文武之时而不知周公巳变之也孟子曰夏后氏五十而贡商人七十而助周人百畒而彻其实皆什一也彻者彻也助者借也则孟子既知周制与商异矣其下文又曰诗云雨我公田遂及我私惟助爲有公田由此观之虽周亦助也孟子虽知周制与商异然见诗有公田之文其诗又是周雅故复疑周亦爲公田如商之助也其曰由此观之虽周亦助则疑之之辞也既疑周爲公田故至滕文公使毕战问井地乃对以圭田余夫公田之说谓今可行也夫圭田亦商礼也周则曰士田矣余夫二十五畮盖亦商礼也周则皆百畮矣然则孟子所称悉是所闻商时之礼徒见周诗引公田乃复疑是周制耳不然何以上文云周人百畮而彻如彻取之谓与至如周诗所引公田亦非指言当时之事盖以幽王政烦赋重君子伤今而思古故引古公田以讽之亦不言之公田果在何王之时也独其上章云播厥百谷既庭且硕曽孙是若郑笺云曽孙谓成王也若以成王之时则周公巳作礼乐矣而曰雨我公田是周制果为公田也然康成何以专指曾孙为成王夫孝孙曾孙抑是事宗庙之通称礼曰祭称孝子孝孙以其义称也其称曽孙某谓国家也若是则人君䏻继先祖有国家君子取其庙中之称而称之曰曾孙皆可也岂成王得专之㢤安知诗人所指不谓武王也文王也苟诗人所指谓武王以上则自是周公未制礼之前诚无害扵周礼之夫税也且孟子对齐宣王亦曰昔者文王之治𡵨也耕者九一是乃正指九一公田在文王也文王则依商礼决矣独至周诗而疑之疑之又不明辨从而遂其疑顾亦先后反矣春秋宣十五年初税畮左传曰初税畮非礼也谷出不过借以丰财也觏谓鲁之先田税既定矣然山林川泽之旁歴世之后或颇垦辟以有余畮宣公又履而税之传称谷出不过借盖丘明谓周家虽不谓公田然其井邑之所出税谷亦不过商时借数如孟子所谓其实皆什一之义也非谓周有公田而借民力以耕也公羊曰古者什一而借谷梁曰古者公田爲居井灶葱韭尽焉是皆举商礼以言之也大凡先儒多称商礼抑非止闻之扵文武之时而不知周公巳变之也盖亦孔子商之子孙其服行尚依商礼而论语曰周监扵二代郁郁乎文㢤吾从周诚夫子其身之私则法先祖天下之公则从时王且周制文扵商也其可忽诸先儒徒见夫子行商礼因谓天下之法尽当从商则其所言多称商礼传之积乆后世莫知其本源误谓之为周制故言周制者或以商礼杂乱其间则后世之言益不可信也如有若之对哀公盍彻与实止谓周家什一之彻法不足更疑其道公田也夫如是则诗春秋论语孟子皆不谓周公之制有公田后世诸儒觧之者非也康成惑之亦非也自王国以至于藩服一也或曰助法不善与周公故变之也曰助法善之大也周公变之虑之深也夫周公以民益顽吏益猾公田之耕或不尽力借谷之入或有隐欺不如一委之民而制其赋税税有所常责有所在安坐而视其入也礼制愈崇国用愈广何暇从容如上世乎虽然无所増重也第谨其定数耳扵民既无伤扵国则不乏是圣人虑之深制之中也或曰敢问司马法既为井田而周公变之何也曰司马法虽为井田然其未方也唯井方一里成方十里同方百里焉其余十井为通则长十里广一里十成为终则长百里广十里皆不方也周公欲以封邑诸侯群臣故自井以上皆方之邑方二里丘方四里甸方八里县方二十里都方四十里成与同则仍依司马法方者依之不方者改之无小无大皆方也举而用之之易也井田既变则车赋亦不得复依司马法矣故以丘甸制焉且一甸六十四井虽尽再易之地犹可授一百九十二家其出甲士歩卒共七十五人不为多矣抑征讨有时非常常而用也故士卒之数增焉皆圣人以义制事预备不虞之道也或曰司马法文王时所作而周公敢变之何也曰夫孝者谓能承其志意非必尽循其政令胶柱而不改也况文王虽作司马法而未之施行乎文王在岐为诸侯见商祚将尽知天命在巳故经始司马法待其即天子位而行之文王大勲未集武王克纣而崩周公摄政乃取其书而述传之可则因否则革广以衆制而为周礼焉益无过也曰文王圣人也其为书安有否而可革者乎曰圣人因时制宜文王之时与周公之时异故文王以其时而言周公以其时而变也或曰诸侯之国亦井田也其制何若曰亦犹都鄙而巳矣始之为鄊遂次之为都鄙或满以万夫或极以一同至扵诸侯则不言其田制其取诸都鄙亡疑矣欲知外者观诸内欲知逺者本诸近兹不待备言而可鉴也大㢤周公乎接文武之圣救商人之敝以之为礼礼无不中以之为政政无不和土天下之广也而一块莫敢争先为之限也口天下之衆也而勺饮无所阙先为之业也率饱煖之民而纳之扵仁义驩焉可不反顾矣其曰兼三王不亦宜乎后虽有作者周公其弗可改也巳曰然则如之何则可曰法而行之复为一周乎右定着二十章经析其㣲注择其善极数明用㑹异扵同劲正备具无越此书矣犹惧其未可以灼见也作三图以翼之一曰王畿千里之圗二曰乡遂万夫之圗三曰都鄙一同之圗图之矩画颇髙广故别行不缀于篇明明后如欲举周公之制观是书按是圗以令之其如取诸掌乎若犹未也敢私扵学礼者故书直讲李先生文集卷之十九终直讲李先生文集直讲李先生文集直讲李先生年谱卷第十直讲李先生文集卷之十刑禁第一刑罚之行尚矣积圣累贤未有䏻去者也非好杀人欲民之不相杀也非使畏已欲民之自相畏也然而宪令所加寛勐或异苟失权时之制则致逺恐泥矣故大司寇之职掌建邦之三典以佐王刑邦国诘四方一曰刑新国用䡖典新国者新辟地立君之国用䡖法者爲其民未习扵教二曰刑平国用中典平国承平守成之国用中典者常行之法三曰刑乱国用重典乱国簒弑叛逆之国用重典者以其化恶伐灭之盖四海之内千八百国国政或异人心岂同苟执一以御之是胶柱而鼓瑟欲尽五声之变不可得也夫新辟地立君之国居䖏未安衣食未足君臣之义未固上下之情未接从而急之则鱼淰鸟獝不复聚矣其可不用䡖法邪篡杀叛逆之国纪纲大壊风俗大恶强弱相胜衆寡相暴从而缓之则羊狠狼贪难以制矣其可不伐灭之邪承平守成之国人各有业事各有制缓之将恐纵急之将恐扰其可不用常行之法邪以大言之则天下之理亦然汉兴髙祖初入关约法三章曰杀人者死伤人及盗抵罪蠲削烦苛兆民大说此非刑新国用轻典者邪周道既衰穆王眊荒命甫侯度时作刑以诘四方五刑之属三千盖多扵司刑所职五百章此非刑乱国用重典者邪洪范三徳一曰正直二曰刚克三曰柔克平康正直疆弗友刚克爕友柔克皆圣人所以适时之变也奈何以三尺之书齐万邦之政俗虽殊而弗察事虽变而弗知治之不及古岂不有由也㢤刑禁第二小司寇以三刺断庶民狱讼之中一曰讯群臣二曰讯群吏三曰讯万民聴民之所刺宥以施上服下服之刑刺杀也宥寛也民言杀杀之言寛寛之上服劓墨下服宫刖是四刑亦三刺也群臣士以上群吏府史胥徒万民民间有徳行不仕者朝士掌建邦外朝之法左九棘孤卿大夫位焉群士在其后右九棘公侯伯子男位焉群吏在其后靣三槐三公位焉州长衆庶在其后此则所讯之人也噫凡有血气之类莫不爱其生君大夫士之扵牛羊犬豕犹无故不杀况扵人者万物之灵父母生之拊畜长育顾复之恩至而后免扵其懐刑之大者伏鈇锧其次亦断支体刻肌肤终身不息何其痛㢤刑期无刑盖不获巳苟得其情亦哀矜而勿喜矧可不慎以及于非辜者乎故圣人求之以五聴丽之以八议三宥以䘏其非意三赦以异扵全人犹恐聡有所不闻明有所不见下情有所不逹议法有所不平扵是有外朝之位以询于衆焉必群臣群吏万民之意同然后刑杀可不谓慎乎孟子曰左右皆曰可杀勿聴诸大夫皆曰可杀勿聴国人皆曰可杀然后察之见可杀焉然后杀之故曰国人杀之也洪范曰汝则有大疑谋及乃心谋及卿士谋及庶人谋及卜筮古之王者扵有事且与下民共之后之效一官者往往自用同官为僚或疑其卖巳闭口不与论职事况他人乎断狱弊讼一出其臆如是而刑不滥邪贤扵先王逺矣刑禁第三鄊士掌国中辨其狱讼异其死刑之罪而要之旬而职聴于朝司寇聴之断其狱弊其讼于朝群士司刑皆在各丽其法以议狱讼狱讼成士师受中协日刑杀若欲免之则王㑹其期遂士掌四郊二旬而职聴于朝若欲免之则王令三公㑹其期县士掌野三旬而职聴于朝若欲免之则王命六卿㑹其期期谓郷士遂士县士职聴于朝司寇聴之日王欲赦之则用此时亲往议或命三公六卿往议之也君之扵民犹亲之扵子也亲则不忍其子君焉得忍其民㢤推其不忍之心则人无有可罪无有可刑王欲赦之固其理也然而天讨有罪王者奉之以作五刑刑者非王之意天之意也非天之意天下之人之意也杀人者死而民犹有相杀伤人者刑而民犹有相伤苟有以不忍而赦之则杀人者不死伤人者不刑杀伤之者无以惩其恶𬒳杀伤者无以伸其冤此不近扵帅贼而攻人者乎是故先王虽有不忍之心而不敢辄赦必扵外朝与掌事者议其可否焉赦者非王赦之情可赦也否者非王不赦情不可赦也如此民何有不服令何有不行王符述赦曰养稂莠者害禾稼恵姦宄者贼良民诚㢤不可不慎也刑禁第四掌囚掌守盗贼凡囚者上罪梏拲而桎中罪桎梏下罪梏王之同族拲有爵者桎以待弊罪及刑杀告刑于王奉而适朝士加明梏以适市而刑杀之凡有爵者与王之同族奉而适甸师氏以待刑杀由此观之先王之制虽同族虽有爵其犯法当刑与庶民无以异也法者天子所与天下共也如使同族犯之而不刑杀是为君者私其亲也有爵者犯之而不刑杀是为臣者私其身也君私其亲臣私其身君臣皆自私则五刑之属三千止谓民也赏庆则贵者先得刑罚则贱者独当上不媿扵下下不平扵上岂适治之道邪故王者不辨亲踈不异贵贱一致扵法其所以不肆诸市朝而适甸师氏者为其有耻母使人见之也文王世子曰公族其有死罪则磬于甸人其刑罪则纎剸亦吿于甸人公族无宫刑狱成有司谳于公其死罪则曰某之罪在大辟其刑罪则曰某之罪在小辟公曰宥之有司又曰在辟公又曰宥之有司又曰在辟及三宥不对走出致刑于甸人公又使人追之曰虽然必赦之有司对曰无及也反命于公公素服不举为之变如其伦之丧无服亲哭之公族之罪虽亲不以犯有司正术也所以体百姓也刑于隐者不与国人虑兄弟也弗弔弗为服哭于异姓之庙为忝祖逺之也素服居外不聴乐私丧之也骨肉之亲无絶也公族无宫刑不翦其类也古者诸侯之礼亦如是之懿㢤孟子谓舜为天子臯陶为士瞽瞍杀人则执之舜视弃天下犹弃敝蹝也窃负而逃遵海濵而䖏终身䜣然乐而忘天下彼天子父犹不可曲法而况官之子孙乃用䕃乎刑禁第五司救掌万民之衺恶过失而诛譲之以礼防禁而救之凡民之有衺恶者三让而罚三罚而士加明刑耻诸嘉石役诸司空其有过失者三譲而罚三罚而归于圜土袤恶谓侮慢长老语言无忌而未丽于罪者过失亦由衺恶酗醟好讼若抽㧞兵器误以行伤害人丽扵罪者诛诛责也罚挞击之也加明刑者去其冠饰而书其衺恶之状着之背也嘉石在外朝之门左使坐焉以耻辱之既而役诸司空也圜土狱城过失近罪昼日任之以事而收之夜蔵扵狱亦加明刑以耻之故大司寇以圜土聚教罢民凡害人者寘之圜土而施职事焉以明刑耻之其能改者反于中国不齿三年其不能改而出圜土者杀以嘉石平罢民凡万民之有罪过而未丽扵法而害扵州里者桎梏而坐诸嘉石役诸司空重罪旬有三日坐朞役其次九日坐九月役其次七日坐七月役其次五日坐五月役其下罪三日坐三月役使州里任之则宥而舍之司圜掌收教罢民凡害人者不使冠饰而加明刑焉任之以事而收教之能改者上罪三年而舍中罪二年而舍下罪一年而舍其不能改而出圜土者杀虽出三年不齿凡圜土之刑人也不亏体其罚人也不亏财善㢤爲国乎人之大恶岂一朝一夕必有渐也放僻邪侈之情动而无所畏忌则㳙㳙以成江河毫末以寻斧柯或伏尸市朝或流血刀锯虽其悔之犹噬脐也是故先王之驭民必早爲之所过轻者则坐诸嘉石稍重者则归于圜土皆未入于五刑也若因兹困辱遂能自新则复爲齐民何刑杀之及㢤此亦使民迁善逺罪之术也孔子曰小人不耻不仁不畏不义不见利不劝不威不惩小惩而大诫易曰屦校灭趾无咎此之谓也成康所以刑错不用非一助邪刑禁第六萍氏几酒谓苛察沽买过多及非时者谨酒谓使民节用酒也司虣掌宪市之禁令禁以属逰饮食于市者若不可禁则搏而之以属逰饮食谓群饮食者也夫酒之为祸乆矣君子以覆其邦家小人以不免刑可称数㢤酒诰曰文王诰教小子有正有事无彛酒越庶国饮惟祀徳将无醉又曰妹土嗣尓股肱纯其艺黍稷奔走事厥考厥长肇牵车牛逺服贾用孝养厥父母厥父母庆自洗腆致用酒此言文王吿其民之小子与群吏无得常饮酒若庶国君臣民衆饮酒亦唯祭祀以徳自将无令至醉故戒康叔当以文王之法往使妹土之人为纯一之行勤种黍稷奔走事其父兄农功既毕始牵车牛逺行贾卖用其所得珍异孝养其父母其父母善子之行子乃自洁厚致用酒养也文王之法民之置酒唯祭与养耳而小人用之䟽数无其时多少无其节群饮食扵市井以妨其业以费其财以兴淫邪以起闘讼是以禁之也然则圣人之扵天下事为之制曲为之防果如何㢤昔曹参去齐属其后相以齐狱市为寄谓狱市者所以并容扰之姦人安所容乎盖是时天下初定故从民之欲而不扰乱岂常行之道邪狱市不可以不治姦人不可以不禁大司徒以荒政十有二聚万民其三曰缓刑而十有二曰除盗贼是救饥之政虽则缓刑至扵盗贼不可不急其刑以除之也噫酒榷之官未罢则萍氏之禁司虣之令不复行矣然而缓刑仁也除盗贼义也凶年饥馑而仁义存焉亦不减扵先王矣直讲李先生文集卷之十终直讲李先生文集直讲李先生文集门人录一卷直讲李先生门人录先生年谱所以载先生之行事今以门人録附庸者亦欲使来者知先生师友之渊源也按陈次公志先生之墓曰门人陞録者千有余人今姓名可攷者仅三十八人兹而不书乆则愈无可攷故附録云陈次公字汉杰南城人父璆先生夫人之伯父也次公与兄汉公字伯英弟次山俱学于先生次公举荗材异等不中归隐谷口着书与先生往还者二十年先生临终执其手託以遗文先生墓志铭乃次公所述也次山登皇祐五年第傅野字亨甫南城人学于先生其先上饶人父垂范先生为志其墓野学于先生蚤有立操与陈次公俱为门人称首熈宁中郡以髙材淹滞闻㫖赐粟帛充军学教授歴明州定海尉归隐于沙溪之东巖有文集名通藁先生后集乃野所辑也邓润甫字温伯避髙鲁王韩以字行少与弟佑甫仲甫俱学于先生温伯文章角出诸生上登皇祐元年第官至尚书左丞三入玉堂熈宁中上先生辑藁乞官先生之子参鲁佑甫登熈宁二年第仲甫髙尚不仕元祐中举遗逸赐号和静先生李山甫字明叟避髙鲁王讳以字行更字公晦先生之族子也少学于先生登皇祐元年第官至西京作坊使知澧州号龙溪钓叟陈光道字公亮南城人与兄光逺俱学于先生光道刚果㢘辩多智数登嘉祐四年第仕至抚州通判号有为子先生之子参鲁墓铭乃光道所作也光逺登元丰八年第廖平南剑人父夷清徙居南城平十二嵗而孤䏻自立学于先生登治平二年第常语后䟦乃平所作也陈汝器字适用南城人学于先生䏻诗元祐中为庐陵宰山谷亟称之黄曦字耀卿南城人学于先生文章典丽南丰先生亟称之元符三年乙科傅翼字翼之南城人学于先生文行俱髙熈宁六年乙科终永丰令号甘圃有甘圃集余畴若字尧辅南城人学于先生庆暦二年大理寺丞周爕知南丰闻其贤请主学事先生以序送之傅代言南城人学于先生及卒先生为表其墓陈璎字天贶南城人学于先生出诸生右晩自肆山水号谷口耕叟邓立字公仪南城人学于先生志合道一年三十二而卒先生爲辞伤之陈君平南城人都官肃之子也学于先生少䏻文甫冠举进士入太学不第终于京年二十四先生志其墓廖廷玉南城人陈汉公之壻也学于先生饶景先南城人偕弟见先学于先生先生表其父昌龄之墓杜万南城人居谷口先生有诗送之王几字复之天台人学于先生字之为作复说陈世南豫章人学于先生以序送之陈公爕字思道闽人学于先生赠之以序改字中道张宏武夷人学于先生尝以诗送之张延之字伯仁学于先生为作字序汤延祖字子立学于先生字之以诗陈特兄弟二人俱学于先生答之以书彭昱学于先生尝以诗送其赴举夏旦学于先生以诗送其赴举黄铣学于先生以诗送其赴举廖说学于先生为诗其蒙亭周伯逹学于先生见清话堂诗题吴伯华学于先生以诗送之上官直学于先生以诗送之吴着学于先生以诗送之尝读旴江旧志云曽舍人巩邓左丞温伯皆先生之髙弟窃有疑焉盖温伯他日为中丞进先生所为文奏乞官其一子温伯逰先生之门明矣然不䏻排新法之非识者惜之今旴志以南丰并称不知何据按李直讲生于祥符之己酉曽南丰生于天禧之巳未以年数攷之则直讲多南丰十嵗也若以直讲南丰为师友恐不其然谓其在鄕学师之欤则直讲以庆暦三年主郡学而南丰以是年自洪州归临川上齐工部书云祖母乐居临川其后为文多道临川之事谓其在太学师之欤则直讲以嘉祐二年为太学说书而南丰以是年登进士第明年调太平州法曹乌在其为师友㢤旧志所载若不加订正袭讹承舛惟恐后人复误后人也直讲李先生门人録卷终