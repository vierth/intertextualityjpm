泉翁大全集明湛若水泉翁大全序吾师甘泉先生倡明斯学于时四方学者各以其所见先后编次或自刻于其乡以淑诸人散漫不一年久易亡后有作者其考弗究不能不重贻无极之疑垣奉上命按兹岭南与少汾冼子遍访同志乃得十有九册八十五卷汇梓于朱明书院谓之大全以其全集诸子之所录也而先生之学之全体见于语默辞受仕止久速之间者亦在兹矣亦在兹矣夫道无多少亦无小大语默辞受仕止久速无先后亦无彼此而求之以其也何居曰非以其道也以言先生之学道者身也非以其学也以言观先生之者之以会犹之天地然观天者以春观地者以冬冬与春焉尽之矣然必合春夏秋冬四时以为言者见天地之全体自元至贞流行而不息也观先生之用者以语以受以仕以久观先生之体者以默以辞以止以速四者观其一焉尽之矣然必合体用始终彼此以为言者见先生之学之全体自少至老流行而不倚也是故不观归鲁则栖栖者佞矣不观无言则终日言者支矣不观辞万钟则后车数十乘者泰矣归与不归言与不言辞与不辞时也一辞一受一言一默一归一出之间阖辟交成者中也中即天理别名自孔孟周程而后知此懿者鲜矣先生崛起数千百载之后痛斯道之失传遂毅然以兴起为己任虽其所得于白沙阳明师友之间者固有所自至其潜心默会洞见道体以上接精一执中之传则有非诸儒所及知者故其学以理为至以勿忘勿助不着丝毫人力为功止至善者止此者也格物者格此者也言行顺应者言行乎此者也至近而远至博而约即事而理存焉即体而用在焉体用而中见焉即中而功夫不外是矣是故观先生之问辩与其欲无言欲无作文之类也语语默默全体之中焉见矣观从者数百与其辞赙辞有司之馈之类也辞辞全体之中焉见矣观先生之居樵与其应召出出而求归之类也而其仕止久速全体之中焉见矣中无不在观者或昧焉故不得不集其全以示之见其全焉虽一言至道可也若徒以文求之斯末矣先生所着有古文小学遵道录白沙诗教二礼经传测春秋正传古易经传测学庸训测圣学格物通此则各为全书云皇明嘉靖十九年季秋朔后二日赐进士山东道监察御史门人新安洪垣撰泉翁大全文集序奉敕提督南畿学政山西道监察御史门人余姚闻人诠撰闻人子曰书以纪言也言以达意也是故有德者必有言德成则言不期文而自文矣有刻甘泉先生文录于维扬者间尝取而阅之渊渊乎至理之言也道德显矣而辑之者若漫而无纪也有刻樵风于嘉禾者沨沨乎乐进之言也情性顺矣而辑之者若举而未备也有刻两都风咏于吴门者便便乎时出之言也感应通矣而辑之者若偏而匪全也今夫山一卷石之多及其广大而宝藏兴焉今夫水一勺之多及其不测而后货财殖焉先生之学随处体认天理片言单词罔非斯道之发固无俟于博求尽取犹之为卷石勺水焉耳矣学者窃睹一斑未必不为坐井之见固不可谓之非山与水欲求见夫宝藏货财之兴殖则眇焉无所于得是故君子之志于闻道每恨无以窥见其全而陟崇涉深若昧津麓诠窃忧之乃命郡博士高子简乡进士沈子珠博采精较汇类编摹去分部之烦合诗文之粹定为内外两编会同统异若网在纲以帙叙年如鱼在贯先生身体力行之实立言垂训之意灿然明白诠举而伏读之乃知古今圣愚本同一性随处体认天理之外真无余学内编所载说理为详而子臣弟友之道无不尽外编所载纪事为悉而鸟兽草木之类无不该大之则有以尽天地之变化小之则有以穷万物之幽微远不御近而正以言乎天地之间则备矣登太山而小天下观于海者难为水集诗文之大成阐德礼之精蕴夫岂卷石勺水而已哉读之余月肉味俱忘犹惧所传之不广也仍命江都学火生增刻梓寘诸新泉精舍俾来学者咸得有所宗云时嘉靖十有五年春正月上元辛未泉翁大全后序大巡觉山洪公辑泉翁大全成俾章校督入梓因得熟读之油然喜喟然叹曰天下后世可无此文也哉夫道以文显亦以文传故曰言之不文行之不远则文固不可废也我泉翁先生应运而兴不由人力洞悟道体主盟正学涵养充粹其为文也发挥本体不待安排而其为教也指天理为吾心中正之体以勿忘勿助为吾人体认之功千百年来道学之传先生盖大有功焉矣章蚤失学长从刘晴川先生讲求阳明先生之学迨薄宦入广适先生致大讲学天关亲领教旨恍若有得又惧其教则于此书之刊布安得而不殚摅心力亟亟图成以佳惠后学耶书凡八十五卷首樵语为一卷教之始也次新论次知新后语次二业合一训次大科训规次雍语次燕射礼仪各为一卷诸类文集为五十九卷新泉问辨录为四卷问辨续录为四卷问疑录金陵问荅金台荅问洪子问疑录各为一卷杨子折衷为三卷参赞事略为二卷厘正诗小序为一卷归去纪行录为末卷教之终也噫先生盛德大业在天地间一言一动无非至教四海之远百世之下得其文而读之宁不有感发而兴起者乎然斯道之兴废无常是不能不深望于天下后世之君子观者当知觉山公之深意与泉翁之苦心云嘉靖壬寅岁中秋之吉门人邵阳陈大章顿首谨书泉翁大全卷之一文集樵语门人沈珠潘子嘉世礼同刊一本第一凡十四章邓生问忠信也礼也敬也孰先甘泉子曰曷或先焉曷或后焉其一本乎忠信其心也礼其事也莫非敬也故敬而后有忠信有忠信而后有礼容陈公赞问三年学不至于谷曰其志笃矣颜闵其人矣开也其庶矣乎陈公赞问禹无间然其无举也欤曰无举非以语圣也禹之圣也其犹诸百炼之金矣乎浑合无间是之谓盛德仕鸣问诚自成曰诚自我立也问道自道曰道自诚行也又问曰有其诚则有其人无其诚则无其人无其人则生理息生理息则物我丧哀哉是故诚也者成也一人已合内外而性之者也故时措之宜惟尽性者能之甘泉子曰大其心然后能全体天地之性故曰尽其心者知其性也心之广大也物或蔽之物或偏之乌乎尽尽也者复其大者也而性之全体焉见矣今之小其心者如掩鉴焉一隙之明照者几希矣故尽心知性知天明乎此然后存养有所措学之能事毕矣杨生曰心何为而可尽甘泉子曰其敬乎至敬无累明鉴无蔽问予欲无言曰四时行百物生其言之至乎何谓至言曰其示之道体尔矣其夫子之言性与天道乎甘泉子语仕鸣曰佛老之学阴道也故尚鬼其学也主静圣贤之学阳道也故尚人其学也主动主动者其执事敬之谓乎是故大易之道贵阳而贱阴君子慎动书曰小德大德小大惟一小德者其川流乎大德者其敦化乎其德惟一实一无二登山观海学者其知圣道矣乎大道之用一以贯之耳成章后达溥博渊泉而时出之学之至矣陈生问文质曰质也者其贞干乎其于心也为忠信文也者其华采乎其于道也为仪文忠信而无文者有之矣以其陋也故野仪文而不忠实者有之矣以其诞也故史夫惟实德积于中畅于四肢内外合德谓之有德其彬彬之君子乎是故性与天道夫子之文章其致一也甘泉子曰吾观于大易而知道器之不可以二二也爻之阴阳刚柔器也得其中焉道也器譬则气也道譬则性也气得其中正焉理也性也是故性气一体或者以互言之二之也夫故孟氏曰形色天性也又曰有物有则则也者其中正也易曰一阴一阳之谓道其阴阳合德也乎甘泉子曰先以目者利攸往先以知者利于行或问焉曰不惑惑焉不中矣中不惑也世之冥行而不求之知惑矣是故中道者鲜矣故曰其中非尔力也学者如射射者审的而后发发无不中矣易曰精义入神以致用也甘泉子曰智也者其天道之贞以终始万事乎是故智者显于始藏于终显以生之藏以成之生之者效发于天成之者效存于地故智者可以知来可以藏往智之功用大矣哉善学者如悬鉴焉明其体矣物至而照焉不迁以就之如迁就焉本体亡矣易曰憧憧往来朋从尔思迁也夫语道第二凡十四章或问鬼神之德之盛曰不知也又问曰诚知体物不遗与不见不闻之为一不可掩然后知诚之所为知诚之所为者然后知鬼神之情状知鬼神之情状然后可与语道知及仁不守知不行也及守而不庄不畅于四肢也知仁庄而教不以礼不发于事业也知及始也动礼终焉君子成己成物之学备矣善思者如井井不迁而泉至故思不出其位善思者夫甘泉子语杨生曰而知博约之义乎观蜜之采采则知博文矣观蜜之酿而成则知约礼矣今之儒者强记而冥行其诸异乎颜氏之子之博约矣或曰博约拟诸采酿尽矣乎曰否夫彼外物也若夫博之博我也约之约我也我自有之也乌乎外蜾臝负螟蛉之子封而祝之久则肖之其气质之变化也犹乎异形也而况于人之同类者乎故古之善师者相禅受以意故能变变则化今之相师者不虚以受实以信而欲变化以至于道也不亦难乎或问道曰于物物而求之他日有问道曰合物物而求之门人惑曰于物物而求之其小者也合物物而求之其大者也他日又有问者则告之曰于物物之中合物物之中而求之夫中也者道也知小而不知大者不足以语全知大而不知小者不足以语分知小大而不知中可与语器不可以语道夫知小大道器之为一体则几矣或问学何学矣曰学乎天地与我一者也何谓一曰宇宙内其有二乎二焉息矣知宇宙间一我与天地也故君子法之以自强不息是故家国天下之事无一而非性也或曰请学何学曰其大学乎曰有要乎曰有止至善为要曰何先曰先知止而后定静安虑是故以言乎止至善之功至矣以言乎天下国家之大斯其要矣故曰在格物物格而家国天下无余蕴矣至矣尽矣其旨也微乎甘泉子曰君子之志法乎天行法乎地其变化法乎四时故能与天地并志法乎天故远而无外天包乎地行法乎地故近而无遗变化法乎四时时而出之故出而无穷君子敬可以生仁定可以生智思可以生勇夫能敬而后定故定而不寂能定而后思故思而无邪敬定思一也仁不欲方智不欲圆勇不欲动兼而有之可与入道或问政曰在正身天下国家与身一也有一不知不可谓之知性有一不尽不可谓之尽性性也者其天地之生生者乎其于人心也为生理道也者其生生之中正者乎其于生理也为中和夫中正者天之道也中和者人之道也反是则辟焉戾焉不足以为道君子不道焉杨仕鸣问于甘泉子曰鸾也欲归与朋友共求田而为之井使耕于是学于是相亲让于是以为世轨可乎甘泉子曰善哉志或曰欲行王政而毋井田可乎曰田不分则民不均民不均则富者侈贫者困贫者困则衣食不足衣食不足则礼义不兴虽有孝子慈孙不能相保不能相保则兵生兵生而食不足此灭亡之道也故分田则衣食足而教可兴兵藏于农而国可守公入无军国之费是以其君安富尊荣而垂拱无为也故一事而有三利者分田之谓矣或曰行王政而毋学校可乎曰田以基之教以成之君臣父子夫妇兄弟朋友相接以礼而化于道上下联属而不可解和气致而天地位此之谓盛德或曰欲毋封建也可乎曰王者大公而无我井田公于民者也封建公于臣者也未有公于下而下不公于上者也天下大公谓之仁域夫分而治之则专专则民受其惠此至仁之术也或曰欲毋肉刑也可乎曰可则尧舜之仁为之矣夫愚民杀之而不见其形则不知戒戒而使远之仁之术也杨仕鸣问学存诸心矣必求以养之者何甘泉子曰夫性根于中其人之元气乎其草木之根乎人之元气必谷肉之气以养之草木之根必培灌以养之故天之生物也鼓之雷霆润之风雨其养之者与其元气一也况人之义理根于性不学焉则息息则不能生生生不已以至于光大也故义理无内外敬德第三凡十二章甘泉子曰集义者如集聚百货之归也夫敬德之聚也君子虚以居之问以聚之而众理会焉故能生生者根于中者也记曰漙博渊泉而时出之今之以事事而集之谓之袭则可谓之集则不可杨生问燔牛祀天天者物之父母也如以其子父母也可乎甘泉子默然有间曰而知仁而未今夫以谷畜养者而谓之以兄弟养也可乎人天地之贵者也天高地下尊卑位矣万物散殊贵贱辨矣人之为养也以祀其祖考祀于天地报本之义也陈公赞曰闭关孰与亲师友也乎其自闭也乎甘泉子曰然古之人有病离索矣尚师友于典籍今夫有师友而不知亲焉自闭也孰其甚焉是故师友者可以知可以养讲习知也相观养也周子曰道义由师友有之可不重乎冯生问言动可谨矣而视听为难以读书乱之可乎曰未也公赞曰淫声美色以丑恶视之可乎曰未也少默曰知其非礼而不再视听何如亦未也夫心亦在乎主之而已主立而外物不能入易曰艮其背不获其身行其庭不见其人有主也夫否则虽雅声正色亦引之而已矣甘泉子曰作易者其知道乎道也者器也器也者卦画也卦画也者道之体也卦画立而中不中正不正于是乎见矣故卦画毁则无以见易器毁无以见道舍器而言道远矣是故善学易者莫先乎画观其画焉思过半矣合而通之存乎德行甘泉子叹曰道之不明学之废也先诸小学或曰迈矣为之奈何甘泉子曰有一言可以兼之者曰执事敬或有非晦翁者甘泉子曰如之何其非之其志也学也行也将班诸孔门可也孔门诸子之学之入之异也如之何其非之杨仕鸣曰苟班诸孔门其犹游夏之间乎曰然陈生杨生冯生侍坐甘泉子喟然叹曰古之学者学诸海今之学者学诸山曰何谓学山曰学山者自高故土或倾焉何谓学海曰学海者自卑故流必满焉是故山有日损海有日益知损益之大可与语学矣甘泉子语门弟子曰今之自是者若坐诸室而阖之门焉其有见焉者寡矣故善学者不自是如出诸室坐诸堂辟其门然其犹未已将出诸大门之外求其台而登焉物莫蔽之斯谓之大智夫学至物我皆忘然后能舍我以从人从人而后谓之聪明故好问好察乐取于人以为善非大圣其孰能之或问如何斯可为人师矣曰得中而立焉斯可矣刚不刚柔不柔而刚柔者法焉以去其不中而已矣师也者犹诸医也学者其犹诸病也医以就诸中和而已医而偏焉杀人之术也师而辟焉陷人之道也可不谨乎或曰博闻强记者则可以师乎博闻强记而可师焉盍师诸书肆甘泉子曰夫治心者如调马矣习心之狂犹夫马也故调之而后熟思则思不思则不思思不思在我一体也今夫求心者偏于静不求于动不习之于事譬诸系马于肆而求其良不可得也杨生曰敢问思不思一者何谓也曰譬之鉴焉物至照之不至则不照照不照皆此体也学在去其蔽之者而已矣杨生曰子尽心之义其斯之谓欤曰然以此而照性孰不可知充是心也精义入神聪明睿智以达天德纯学第四凡十四章孟氏其圣学之纯乎曰请问其全曰其尽心矣尽心其知性矣知天事天达诸天之所为是故性与天道之极乎存省一心孰分动静分则离一则合合则无间无间则无息或问九思曰事九而思一也请闻焉曰思曰睿睿者通通于万事事变乎前而思一也是故知一贯之教矣圣学之功一而已矣或问知觉之与思虑也有异乎曰不同知觉者心之体也思虑者心之用也灵而应明而照通乎万变而不汩夫然后能尽心之神明照而无遗灵应而无方曰小道者何也曰小人之道也其诸异乎圣人之道矣故自医卜之曲必信必果之硁硁以至夷惠之清和皆小焉以成章然而囿于器故致远恐泥夫惟圣人之道通乎微入乎神而达诸天杨生问扩充之指曰非外有所增而致力也存而养之养则生生则大大则广广则塞是故至大配天至广配地充塞配万化其扩充之谓乎夫艺木者根立而养之则发而茂茂而实有不得已焉耳易曰知至至之知终终之始终一知也知终始乎圣学故天常照而已矣学在常知而已矣故知则不昧不昧则不失是故知存存而道义出矣陈生问尽心者其忠之谓乎曰忠之义博矣贯乎始终者也尽心者其始也尽心则中中心为忠及其至也知性知天存养以事天成乎其忠也杨仕鸣曰子之修二礼矣请述乐焉甘泉子曰乐书之亡也久矣乐记其传也淳公有志而弗之就夫不忘之全经其在六律矣乎而本于黄钟黄钟本于中和或问庙祀曰祭之犹丧也继哀以养也三年之丧自天子达而祭之独不得达乎故人之丧也四世而服尽则亦必四世而祭尽也曰礼官师一庙而祖祢同何如曰庙有多寡以定上下之伦义也无庙而祭未尽者官师同庙仁也曰不备庙者则如之何曰于一庙之中室东西一祀高曾其东西少前而却为室二祀祖祢室其中北一祀始分之祖其别子小宗也故四代迁而始祖不迁以系族也祭则各献以专其尊也庶乎得孝子仁人之心矣曰祀始分祖岂有僣乎曰人莫不有始也忘始者不仁不孝一理至而三德立三德立而五道行如曰以此行彼而已矣是行仁义云尔乌乎一一唿一吸生生之理生理根于中唿吸感应乎内外皆天之气下根乎上上根乎下下根上根万物一体消息升降盈虚之间有不得已焉彼隔以皮肤昧者不察因以起私尔矣聪明睿智乃心之神通乎四德彼宽裕温柔发强刚毅齐庄中正文理密察皆感而发德之用尔能知天德神而明之非天下之至圣其孰能与于此大德敦化小德川流惟敬而无失者能一之授受第五凡十一章甘泉子曰孔门授受惟颜氏之子其至矣乎参也求诸万故夫子叩其一其惟颜氏之子乎博文约礼万一贯矣子贡亚于曾子曾子亚于颜子或曰学必由中出矣甘泉子曰何往非中矣心体物而不遗故无外无外安有中故有外之心不足以尽性夫惟尧之心光被四表矣故心也者无远近无内外甘泉子语东山子曰人之爱其身也不如爱其物矣爱其心也不如爱其身矣何谓爱身不如爱物曰今夫为衣食宫室器械未有不能而自为之者也必求夫良者至于身之病也则不然护疾忌医以没其身此之谓爱身不如爱物何谓爱心不如爱身曰病或求医饥寒则求衣食焉至于心之病也则不然曰吾自能正心也吾既已知之也自暴自弃以终其身是之谓爱心不如爱身舜之好问禹之拜昌言其自爱也至矣甘泉子语诸生曰伊尹之言觉也其至道乎故学觉而已矣觉则正心生不觉则邪心生觉则达诸天不觉则陷于人故聪明圣知达诸天德圣人之觉也觉生于思思曰睿睿作圣其惟觉乎仕鸣问致知涵养之别甘泉子曰无二又问曰知之所至养亦至焉是故知与养并行而不离也甘泉子谓门弟子曰诸生何其不切切尔也譬焉行则有岐岐则疑疑则问不问者不行者也诸生悚然门人有问忠之道曰中心问恕曰如心中心其天下之大本乎如心其天下之达道乎中心则体物而不遗如心扩而充之天地位万物育故忠恕则成位乎其中矣大哉甘泉子曰可欲之善其明善乎天下之大本也有诸己之信其诚身乎要在谨独诚明并进达之天下善推其所为诸生进揖甘泉子谓士德曰夫良知者非外铄者乎既不以外铄而有亦不以外诱而亡气习蔽之则蒙耳故学所以发蒙以扩其良知也不博学则不能发蒙蒙不发则长而愚有以宇宙为大而本心为近者甘泉子曰乌乎二大包乎近矣近囿乎大矣是故允哲乎此而后能合一今夫存乎人之身者四肢与心均一体也岂以心为近乎四肢为大乎故心痛则四肢皆病矣四肢痛则心亦病矣无尺寸之肤不知无尺寸之肤不爱也无尺寸之肤不爱则亦无尺寸之肤不养也故手足痿痹皆谓之不仁士德曰曷谓学曰学也者觉也人之良知蔽于气习故生而蒙学问思辨所以发其蒙而觉之也觉则复其良知之本体矣如梦有觉之者非外益之也伊尹曰天之生斯民也使先知觉后知先觉觉后觉爱敬第六凡十二章孩提以往无不知爱也无不知敬也然不知爱敬人之亲长者不能扩其知者也士德问曰何谓达甘泉子曰至于盗也尽然然爱其亲而杀人之亲可谓仁乎敬其兄而杀人之兄可谓义乎故知致之而无弗爱且敬焉夫然后谓之仁义夫民物一体也久矣三子侍坐问圣学甘泉子曰夫学性情焉耳矣敢问其说曰不怨天不尤人孔子也不迁怒不贰过颜子也故知性情之学者可与道中庸矣是故下学上达与天地相似故同德霍平易曰子之教人也何学矣甘泉子曰其敬乎汝为敬也何如曰专一甘泉子曰专一于事而迁于事也可谓敬乎故一则不迁成性存存士德曰观于朱子之晚年也悔前之读书而置书以求其心其切至矣甘泉子曰吾惑焉未能一也心与书合一而后可学古训可学古训而后可发聪明故一则养志二则丧志一则执事敬二则役耳目诸生有言知士德曰即行即知甘泉子曰子瞑目能履乎故为学者如履路矣视而行之行而视之知行并进其进其深优入圣域古训者其圣人之精乎其犹之规矩矣以规发员以矩发方以精发精规不规矩不矩远于聪明之巧矣故学则聪明日生不学则聪明日窒古训者圣人天聪明之蕴也彼杨墨释老者各任其私知不讲于古训之疾欤孟子曰公输子之巧不以规矩不能成方员规矩方圆之至也圣人人伦之至也仕鸣问何以格致曰其体认天理乎是故默观之乎未发学之乎古训辨之乎师友察之乎感应知之所至行亦至焉合一无二士德公赞仕鸣从游于云端之下甘泉子问之曰子之游也于本心何如苟不迁焉一游一息无非养矣学在多言乎哉学问思辨焉察其体而养之守则贤化则圣或问求放心之说曰圣贤之训为心焉耳矣故学问于古训感发其本心其诸异乎释之求之与士德仕鸣曰古之学者有知而行行而知者与曰知止而定知而行也物格知至行而知也知而行知之至也未达曰子以膏梁之味未食者知者知之乎仕鸣问曰敬之与思也何辨甘泉子曰心之官则思思者心之知觉也非敬则思或邪焉敬也者思之规矩也故君子慎思元气第七凡十二章甘泉子语士德公赞士鸣曰人之有是元气也无天地之气以养之可乎曰不可曰无饮食之气以养之可乎曰不可曰不喘息焉不饮食焉可乎曰否死矣人之良知其犹元气乎学问以养之其譬诸端息饮食之气乎养则生生则发甘泉子曰善治病者先元气而后攻疾养元气即攻疾矣苟专于攻疾是又一病也善学道者先正经而后救偏正经即救偏矣苟专于救偏是又一偏也今之救偏者如立诸西以矫东之人东西皆偏也是故君子反经以立诸中中道立而偏者正矣甘泉子问士德曰王子之教人也有择与曰无也曰圣人天地之化美恶并育何择之有有择者有外也有外之心不足以肖天地之心默识者其学之至欤学之不厌明乎此矣是故大本立而问学则学有本大本立而不问学则不足以精义精义入神士德仕鸣问易甘泉子曰一阴一阳之谓道曰为之说者陆也混朱也离有诸曰一阴一阳阴阳合德其天地之中乎夫道中而已矣喜怒哀乐之气也得其中焉和也天下之达道也故耳目之圣明道气之同形孰或混诸孰或离诸天下之病二骄吝而已矣骄吝亡然后可以合于道弘则不吝毅则不骄谓骄为毅奚啻千里也必有事焉而勿正心勿忘勿助长敬以聚德也夫非求外也外则袭矣车裘之共敝缊袍狐貉之共立而无憾不耻同一心也或问颜孟同异甘泉子曰同道今夫骄者必以盈气为孟吝者必以歉气为颜岂足以知颜孟颜子以至顺而全天下之至健故曰回何敢死孟子以至健而具天下之至顺故曰无暴其气不同道不足以为颜孟仕鸣曰圣贤知行一欤甘泉子曰孰或离之孰或混之并行而不悖或问学何要矣曰敬曰敬何存矣曰思曰思何主曰思无邪曰何谓无邪曰非所思而思焉虽正邪也曰如之何斯能思无邪矣曰默识天理甘于盘追咎其病曰吾欲去之何道甘泉子曰先立乎大本则自去矣曰何谓大本曰在存天理故曰好仁者无以尚之圣教第八凡十章或问曰圣人之教若是异乎既曰欲立欲达又曰不启不发何也曰欲立欲达圣人之本心也不启不发圣人之无情也其并行不悖乎或曰曷谓无情曰启发应乎愤悱是故圣人顺物之情而无情甘泉子曰不怨天不尤人其无意必固我之致乎古之世也善人多故其习也易成后世之善人寡故其习也难成甚矣习之系乎学也久矣或谓修身知本之说曰修身故能身体天理不违是之谓物格物格则闻道故曰知本故曰知至甘泉子言曰学莫大乎内外合一一则无事矣或曰以心合物孰能一之曰莫大于不与曰如之何斯可至之曰习习以渐未达曰盍观诸鸟雏之习也以渐而高远君子深造以道其格物之谓乎自得者其知至之谓乎居安资深逢原其心身家国天下本诸此矣孟得诸大学或曰庄子为道日损非欤曰吾庸有取焉尔道无损益损害为益小损则小益大损则大益小损则贤大损则圣君恪问或谓在天地者性也赋于人者非性也如之何甘泉子曰天人判矣天一人也人一天也不知天人之合一不足以语性或谓中庸之要曰在谨独问大学之要曰在格物曰何谓谨独曰养其中而已矣何谓格物曰修身而已矣修身而后知本存其中而后知微知隐知中立天下之大本而和生焉尽天下之达道克艰第九凡十四章大禹克艰其克己之原乎其修身为政之本乎仕鸣问知行合一信斯言也甘泉子曰曷曰知乎曷曰行乎知者行之几行者知之实孟子曰智之实知斯二者弗去然而知行并进也夫公赞仕鸣侍问动心不动心何以异甘泉子曰心动乎天则生故欲其动心动于物则死故欲其不动是故能动心而后能不动心能动之至可贤不动之至可圣仕鸣问本心宇宙何以异甘泉子曰本心宇宙一也今夫火之光与其所照一而已矣故不知本心者不足以语天地万物同体之理不知天地万物同体者不足以语本心之全夫何异赤子之心其真心乎大人不失赤子之心存而廓之耳于盘曰霍子以先生求学于事为是曰吾不知何事非心又曰霍子以或者求学于心为非曰吾不知何心非事心迹之判道之惑也久矣甘泉子语诸生曰智崇礼卑其不可二之矣或问何居曰崇法天卑法地天地其可以二乎是故知行异名而并进达于天德知圆而行方知远而行近仕鸣问知行合一甘泉子曰其并进乎是故离知而行非圣人之行离行而知非圣人之知君恪曰诸欲同根而异发有诸甘泉子曰然万理同根而异感故在君为仁在臣为敬在父为慈在子为孝在友为信在所以感之者是故君子敦本君卓曰知止其在心之天理欤甘泉子曰莫非心也心体物而不遗曰何谓格物曰物至而后义生义生而后知有所措易曰鼓万物不与圣人同忧其圣人不能为天之所为乎曰此圣人能为天之所不能为者也故能弥纶辅相以成其能彼释者自以无心拟诸天不亦妄乎郑启范问本立曰其天下之大本乎问道生曰其天下之达道乎大本立矣达道生焉譬诸木其根深则苗而秀秀而实不可遏焉耳启范请学甘泉子曰执事敬其内外一本之道乎问敬曰主一问主一曰无适问无适曰无物是故君子应万事而不与故能一郑启范曰吾向也不敢望于圣贤求别于乡人而已闻子之言窃有志焉甘泉子曰圣非分外也如其分外畴其强之是故惟圣贤然后能尽性尽性然后成人哀莫大于不成人弗思尔矣乘除第十凡十七章甘泉子与诸生刈于垂虹之田有播焉有插焉播者获也少插者其获也多问之佣佣曰早之播也获少则其晚也兼多早之插也获多则其晚也必少甘泉子顾谓诸生曰其天地乘除之理乎于耕获之中有学焉弟子识之何思何虑诚不可掩声亦不可掩诚以藏显声以藏隐故韶武之声韶尽善而武未尽善听声而知之由显以之隐也故吉人凶人之言方垣而听焉吉必知之不吉必知之如闻琴而知杀心听历代之乐而知其德不可掩也或问道甘泉子曰吾得之洪范矣知偏党反侧作好恶之非道则知中正矣中正者天下之至道也是故无意必固我而发皆中节君子可以知道矣陈子宗享曰人者天地之心以得其气欤甘泉子曰子之言其几矣其几矣由是而充之其知道矣是故人者也天地也唿吸通焉彼以皮肤之间何足以知人何足以知天地生曰绝四其圣人教人之至也乎其正心尽言夫四者亡而后心正心正而后能尽斯言也其致之先乎语叔辉公赞体刚以艮不获身不见人之义由不见人也然后能有所见格物则内外合一知行并进未达曰理无内外孟氏之养气其养性乎性与气一也示人以易见也改其说曰气之中者性也故其为气也配道与义能近取譬近取诸身欲立欲达可欲之善立人达人扩而充之故自近始也譬其喻也喻其明也近取诸身但明乎善知皆立人达人不假外求黎玺问举斯心加彼也何心曰其本心乎老老幼幼及人之老幼刑寡妻至兄弟以御家邦皆自此心焉扩之故知此者其知絜矩矣乎问薛尚谦圣贤之学同乎否也尚谦曰有安勉曰有圣人之学矣有贤人之学矣圣人先天之学也贤人后天之学也圣人先于立诚故拟之于干贤人先于修存故拟之于坤干知大始其德乎坤作成物其业乎德业合斯可配天地古之学也必传受其大是以知学问思辨笃行之而不离乎此也曷谓大曰天理者其心学乎通乎内外达诸天德一以贯之问曰孔门一贯之教其惟曾子乎曰施诸群弟子非一也如其心事之判则为病痿人矣何以为至门人有问圣可学欤曰可曰如之何曰在变化士而贤贤而圣圣而天变化也今夫飞潜之类变化则有之矣如其学不变不化可以人而不如飞潜乎曰孰变化之曰沈潜刚克高明柔克克之者其心乎心之中正其变化之矩也或问曰昔人有言王化行而后田可井也然欤曰孟氏子之告齐梁滕君也岂三国之王化已行乎必先田里而后学校仰事俯育而后驱之善是故欲行王化者必自井田始然非其人不行语钟景星陈谟郭肇干黎玺曰汝知学之要乎曰请问焉曰其洒而落之乎曰孰谓洒落曰其廓清乎美或窒焉恶或窒焉不廓清之不足以入道泉翁大全新论明论序道之弗明也多言蔀之也学者弗至于圣人也弗为画之也夫道者率性者也性具于吾心仁义礼智其大者夫人而有之夫人而知之奚俟于言是故道内也本也言外也末也如以言是使人遗内而取诸外舍本而求诸末体认一差本原遂失而去道益远矣夫珠物之有光耀者也以锦袭之袭愈多而珠愈晦以言明道则言愈多而道愈蔀是以君子弗贵也夫学者之学也非不知吾心之有理也幼而是人也壮而是人也老而是人也而不少变是故圣人吾不得而见之矣而大贤者世亦罕焉非不知之罪也好言而不能行者之罪也夫不思而得不勉而中圣人也未至于圣者必思必勉矣思也者致知也勉也者力行也致知则通通则睿力行则熟熟则安二者圣功也斯义也舜开之矣唯精者知也惟一者行也孔子之祖述也有曰学问思辨笃行也子思之承家也有曰明则诚也孟子之私淑也有曰明善诚身也皆斯义也夫所谓知行者非尽知天下之理而始行也知斯行矣无容二也程子尝曰学者才知得是便泰然行去此知行合一之道也大哉言乎斯其至矣今之学者为说益繁而叛圣益远故定心者戒思务学者罔行戒思则梏于寂其弊也塞罔行则鹜于博其弊也荡自大舜以下无是道矣无惑乎道之弗明而人之弗圣也予读甘泉湛子知新明论二书而知古学之可兴也其论以天理为学之本以知行并进为功以动静合一为至纯而确简而易不袭于前不诡于圣循循可以入道斯德言也湛子反身践行循理而安非尚言者其为此盖将有不得已焉耳盖将有不得已焉耳嘉靖乙酉二月庚戌杏东郭维藩书于南雍南署泉翁大全新论序圣贤立言非乐于费辞不得已也夫圣贤岂不欲与天下相忘于无言哉顾生民贸贸气胜习夺日趋于愚而天独厚我以先觉将恝视之使自有余而已乎抑亦切同胞之爱为之一引手也是故可以知甘泉夫子之心矣夫子新论一编章分凡一十有二大要欲人体认天理煎销习心去意必固我之私还光明正大之体如鉴之脱垢衣之就澣焕然聿新而进于圣贤也何有虽然良工斲轮惟授之度至于巧虽父不得而私其子者夫子之论新之之规矩也由规矩而有得焉亦在吾人善求之而己矣如以辞焉吾恐买椟还珠终身无得夫子公善之心不亦孤乎不佞罔发其蕴窃以教泽不可私谋诸同志期梓以广其传因原其不得已之意以相告云嘉靖乙酉四月辛丑门人德清蔡谨序泉翁大全卷之二新论门人邵阳陈大章校刊大中章第一凡十二章道者大中大中之则人伦之极物或过之物或亏之是故归极者稀责已者日裕求人者日困夫惟日裕故天下不言而可喻夫惟日困故言诸天下而不信古之学者以存心为本存之又存入圣之门或问主一曰无贰曰主一物乎曰一物则贰心无一物一物侵寻乃丧其心食息一语默也语默一进退也进退一死生也道无贰而已尔故忽小者必亡大学者正心而已心正然后义生义生然后物各止其所而天地位不累于物欲而后气质得其正不偏于气质而后德性得其全虽上士不能无气质虽下士不能无德性上士上化下士下化知道者为知至知者如知盗其改过迁善为至是故知行无二不愧屋漏斯可及天游衍不愧屋漏其乐油油及天游衍其行坦坦贤者寡欲圣人无欲寡欲之至可圣无欲之至可天圣则无意无必天则无声无臭知语者知默知进者知退知存者知亡知生者知死学者造乎其自然者自然则无事矣日月之盈亏昼夜明晦寒暑之往来孰或使之孰或止之其自然者有不得已乎心之生理如树在地斯须弗存生理索然惟学逊志虚者受善之原玩物丧志塞者陷恶之端天地间阴不能不辟而为阳阳不能不翕而为阴是故一气之感人之心静不能不感而为动动不能不寂而为静是故一体之变合两而一是故敬而弗失诚者曰无为无为者曰无事无事者曰自然不自然者曰人为人为者曰伪曰老氏何以非道曰老氏任气圣人任理任理则公任气则私理气之异毫厘千里礼也者履也乐也者乐也礼以履之使民无邪行乐以乐之使民无邪心无邪行则风俗可得而正也无邪心故祥瑞可得而格也后世礼既坏则民无所履故手足莫措乐既崩则民无所乐故怨咨日生性学章第二性者天地之全德也学非益之也反之也反之也者肖天地而参之者也以书蔽志者穷年不能明其理以鉴掩面者终日不能见其形故主敬然后我立我立然后不蔽于物物物穷格而天下之理得一阖一辟可以观极一动一静可以观性一屈一伸可以观神一语一默可以观德人生而静天地之性而情默定物感而动为情之用而性斯衷视听言动非礼非心也非心亡然后合礼合礼然后参前倚衡之体见参前倚衡之体见然后手舞足蹈之乐生古之三不朽之道一而已矣一者德也功非德不弘言非德不精三皇之道浑浑乎五帝之化荡荡乎三王之治教也乎三皇吾不可得而见矣得见五帝者可矣五帝不可得而见矣得见三王者可矣欲复三王之治者不井田不封建不立学校不兴礼义曷其能成要在反本之贞或问治天下封建可复乎曰可其公天下之义乎保天下之利乎未达曰以天下之地分功德而不私义孰大焉制之五服为藩五重重五百里故外莫侮也君统二伯二伯统连帅连帅统诸侯故乱不生也利孰大焉后世以数丈之城分裂之兵自以为安噫惑矣天子元子也诸侯别子也家有元子据其有而有之群将争之矣不封建之谓乎求之无艺群将不顺乘之矣不仁之君之谓乎柳子不睹其本而以乱世难行之势明之莫知大义焉莫知大利焉惟圣人者体天地之大德立天地之大化成天地之大功其惟圣人乎天地辟然后万物形万物形然后男女别男女别然后父子亲父子亲然后兄弟序兄弟序然后君臣立君臣立然后朋友交君臣治之朋友资之是谓彝伦之基天地之间一感一应而已阴阳之屈伸万物之往来人事之酬酢感与应而已矣妙感应者其唯神乎恻隐之时可以观仁羞恶之时可以观义辞让之时可以观礼是非之时可以观智动静之时可以观心心一而已无间动静阴阳皆有其精日月各得其贞阴之月其水之光乎阳之日其火之光乎日月之光相有而不相受其盈亏迟速之间阴阳之性为然天道无己天非他即人物而在耳故有己之心谓之弃天士有三品富贵之事君子非恶之所愿不与焉功名之事君子非不愿之所乐不与焉君子所乐道德而已道德蕴于中享之为富贵施之为功名是故富贵不离于道德周公乐之也功名不离于道德伊傅乐之也德性用事者上达血气用事者下达仁者必其有介有介者不必其有仁君子之学反己而已反己则见其不能不愧于天故不怨见其不能不怍于人故不尤古之辞也达诸内而已今之辞也饰诸外而已古之修辞也立其诚而已今之修辞也立其伪而已一辞之发诚伪之主也君子之于道也不已焉已矣不已则可久久则可大大则可化化则神化则无为而成神不行而至贵纯章第三学贵纯不贵杂学贵一不贵二纯者一也杂者二也一者善而已矣二者恶以为对者也故君子致一以纯之学文而不失己者善学者也故己立而后可以学文圣人之教也游艺终焉尔孔明渊明其知学者也不求记焉不求解焉其所求者大焉尔生生者天地也人也者生也生也者不息也息焉则死矣哀哉性者天之道也其赋之人也有气气则形形则物感之而欲生焉而天性蔽矣蔽非亡也非亡则可复复者无欲也无欲则知性知性则知天知天其神乎分田其王政之本乎有田则食足食足则善心生善心生则伦理明伦理明则风俗厚风俗厚则礼乐兴礼乐兴则和气致和气致则天地泰万物若封建其王政之本乎有封则分定分定则专专则民安之安之则教行教行则可使故上下内外相维而不绝学校其王政之大乎学立则人无私学无私学则一一则明明则人才出而风俗正矣举选之法其王政之不可废乎人之立行也修诸身行诸家达诸其乡里有善焉乡里先知之有不善焉乡里先知之其有不公国有常刑见冰而寒闻雷而惧其气之动志乎可以反风可以致雨其志之动气乎感应之理大矣哉天地间凡有形者气无形者亦气而性行乎其间矣故滞有者固不足以知性沦空者亦不足以知性近思则得远思则惑近思则明远思则荒笃近者必举远鹜远者必遗近安土敦仁近思存存农夫之养苗也去其害苗者尔而生意不可遏也学者之养心也去其害心者尔而生理不可息也夫何加力焉锄其骄而苗自夭杀其蠹而木自茂绝其欲而理自足是故万化咸畜或问无为曰无不为问无思曰无不思又问曰无不为则习而察习而察则安于自然故知无所用为无不思则议而化议而化则信于默成故知无所用思非曰无思非曰无为君子主之以敬发之以庄和之以义贞之以信夫惟信故众善混天地之性生万物发于元长于亨成于利藏于贞贞者物之所终始也圣人之心体万事生于仁裁于义节于礼成于智智者圣学之所以终始也知始知终循环无穷天覆万物物外无天物亦天也天健不息人不法之谓之弃天实者众善之本乎行此者谓之实行得此者谓之实得得而发之谓之实用用之而开物成务谓之实功其实一实人有不善我告之曰不善则怒我有不善人告之曰不善则怒在己在人有我之根故忘我而后知过知过而后迁善圣道章第四圣人之道存之乎心发之乎事成之乎治极之乎参天地其道岂远乎哉其功岂小乎哉视听言动不由中出焉百职废矣庶事庶物不由中应焉万化隳矣易也者以言乎道者也书也者以言乎心者也诗也者以言乎性情者也礼也者以言乎事者也春秋也者以言乎妙用者也学莫先于存心心存而后理明理明而后意诚意诚而后气变气变而后质化学而至于质化焉则几矣莫非学也明理之为要矣莫非守也存心之为要矣富贵福利者之于学也甘贫贱患难之于学也苦苦之入也多固甘之入也多坏故贫贱患难之成也难而易富贵福利之成也易而难是以有志者不系乎难易之势也易曰蒙以养正圣功也正也者诚也洒扫应对立诚也明德亲民立诚而章矣致中致和立诚而化矣是故圣学始终之备矣君子之道有四纯焉无所比而亲曰纯仁无所为而宜曰纯义无所饰而理曰纯礼无所缘而知曰纯智君子有此四者故曰纯人成于天而不可易之谓性由是而之焉之谓道有之之谓贤固有之谓圣莫见其有之谓神夫天地者示人以浑然矣夫万物者示人以粲然矣当其浑然也不能外万物当其粲然也不能外天地大德小德贯之惟一心道生仁树道生实存心根之省察防之讲习灌溉之人力不与焉而生生不已行一不善不可谓之全人终必亏其善而已矣德一不备不可谓之全德终必累其德而已矣故君子责全之为贵天性无不善过不及之渐也人性有至善损益致中之化也学者譬如登山坡平则易不知其进也纡顶峻则难不知其进也锐故大难则大进小难则小进或问仁曰爱曰爱以观仁仁斯得矣或问智曰知曰知以观智智斯得矣惟德无大积之惟大惟善无小散之惟小是故君子明分合之体以执道轨知康知几知章知微或问大人曰立其大者也或问小人曰务其小者也未达曰立大者未必不举小务小者未必不忘大曰毕公之勤小物小乎曰不曰懋德乎自知者然后能知人未有不自知而能知人者也自信者然后能信人未有不自信而能信人者也立大章第五立大者日进从小者日退立大者大人从小者小人立大者心从小者迹心非外迹一本皆得心一则虚虚则明明则善生善生然后义兴义兴然后礼定礼定然后乐作乐作然后民化民化然后物格物格然后天地位故天地位矣道莫大焉法莫要焉夫礼乐也者以别贵贱辨尊卑明上下和人神不如是则虽有乐弗乐焉虽有礼弗礼焉或问相之道曰为瞽者目四目克明万邦以贞曰以己相之孰与以人相之曰以人以人相之孰与以人人相之曰以人人古之人才本诸性成诸道今之人才本诸质成诸艺故古之才也周而不方今之才也方而不周禹之熙载皋陶之刑伯夷之礼夔之乐稷之种契之教可易位而治或问道曰入必孝出必弟他日有问道曰入不必孝出不必弟或疑焉曰入必孝出必弟自我行道乎入不必孝出不必弟其道在我乎我行道者其几也以动人之道也道在我者其动也以几天之道也人有所不为而后可以有为者自得有所不为而不足以有为者自画自画之弊是谓自弃其过均矣哉人生而静是曰天性动而有极天性斯得执天之性寂感各正古之圣王其德优优故其政孔修政修日隆其民化中化中之成其心和平其心和者故其乐声和其心平者故其乐辞平心和而辞平是谓至治之精治备乐成气之化声乐作俗治声之化气声气之化感应之大妙也至哉礼者以定民乐者以动民礼以定之故使民手足有措乐以动之故使民不知手之舞之足之蹈之定以基之动以成之故三王之治可几也经也者济道之舟也舟能济物亦能溺物世之不济于道而溺者多矣噫可不慎诸君子务实不务名任性不任情是故翕之愈张抑之愈扬潜乎其愈光实德之发森不可遏盛大矣哉得常章第六人皆知进之为进而不知退之有进人皆知得之为得而不知失之有得进退失得周流不测唯义所极是故君子以无常观常故常得其常天下无事扰之则戾人心无事拂之则蔽物理无事凿之则废君子以无事处事是以能事事不劳而有功不动而天下治大有若虚大智若愚大行若迂大德若区区其盛矣乎人皆知学之益而不知学之损知学之损则益矣故多闻或令人昏多辞或令人支多艺或令人滞多修或令人缪悠非学之损不得其本有本则益无本则惑可不慎乎君子刚而不可折柔而不可屈章而不可显微而不可忽其盛德之至乎木有本枯而末犹茂者水有源竭而流犹者国有实亡而形犹存者非天下之圣智其孰能睹未然之几形天地之至隐者莫大乎物发天下之至妙者莫大乎人蕴天地之至显者莫大乎道阐天下之至赜者莫大乎教尽天地之人物而主天地之道教者莫大乎圣古之文也以明道今之文也以蔽道古之行也以积义今之行也以袭义古之忠信也以进德今之忠信也以泥德明道者精蔽道者眩积义者充袭义者穷进德者弘泥德者孤儒于释老有若同是焉唯智者能辨其非有若同公焉唯仁者能辨其私营营绝根乃碍其身区区炼气乃局其器而云周遍而云神化何足以语大公之仁是故圣人兼济天下而同体万物兼济故不局于器同体故不碍其身非天下之聪明其孰能与于此仁者不有其身以成其仁使不有其身不成其仁犹不仁也义者不爱其生以取其义使不爱其生而不取义犹不义也仁也者心也安之为大义也者事也时之为大观鸲鹆鹦鹉之能言而知天下可以气化观蜩蝉蜉蝣之能蜕而知天下可以质化是故圣可学而贤可至圣贤之道存之移气养之移体非达天下之变化其孰能与于此释者弃彝伦由于外物外物由于恶六根恶六根由于不知性知形色天性而后知恶根之非非天下之尽性其孰能与于此性妙天地之有情着天地之无神妙有无之机道参天地之一其唯圣人乎贵文贱行教人以佞贵进贱退教人以沫贵材贱德教人以忒是故皇之弗极民用反侧天地覆万物而不私故称其大圣人应万物而不与故成其公至大至公上下攸同是曰作配同物章第七乐莫大乎同物忧莫大乎私己私己者戚戚与物为敌同物者休休与天为游刑也者形也刑不孝所以形天下之为孝者刑不弟所以形天下之为弟者刑之不形教民以争民争不息乱亡罔极非充天德者其孰能知之福者祸之门荣者辱之端得者丧之源哲人有以见乎其然是故身弗与而乐弗存上而能下下者高莫踰焉贵而能下贱者荣莫加焉贤而能下愚者大莫测焉欲人无疑先不自欺欲人无侮先不自傲圣仁而已仁者同物同物者同天故曰肖天不仁者戾物戾物者违天故曰弃天是故圣人反乎天以同乎物而已夫岂外益之哉性者心之生也情者性之动也性生不能不动而为情犹水之不能不流也流而清者其本性也圣人也流而浊者犹物欲蔽之也众人也澄之复其清养之复其性贤者而已矣及其至也成性则圣悦者尽其性也乐者尽人之性也不愠成性者也其性一也圣人之事备矣故君子观其悦乐不愠可以知性矣天理之自然也犹水之利下也善导水者因其利善养性者保其自然自然者天之所为也知天之所为则几矣有仁者无恶无恶者未必有仁故曰苟志于仁矣无恶也又曰克伐怨欲不行焉仁者吾不知也君子观此可以知仁矣天理者天之道也天理自然君子法之以直养无害孟子曰必有事焉而勿正心勿忘勿助长无害自然而已彼訾老庄以自然诬也老庄逆天者也遂以自然非道不智孰大焉五行在天五事在人其体一也水火木金天之气也非土则不生不生则不成貌言视听天之性也非思则不能通不能通则不神明而神之成诸天道其惟心乎一阴一阳之谓道外阴阳则道不可言矣阴阳息则无以见道矣继之善者其孝乎成之性者其仁乎是故惟孝子仁人为能事天矣礼者乐之始也乐者礼之终也识礼乐之终始则仁在其中矣天地之初也至虚虚者无也无则微微化则着着化则形形化则实实化则大故水为先火次之木次之金次之土次之天地之终也至塞塞者有也有则大大变而实实变而形形变而着着变而微故土为先金次之木次之火次之水次之微则无矣而有生焉有无相生其天地之终始乎阴阳章第八一阴一阳之谓道道一阴阳也阴阳一气也气一宇宙也一而已矣一不变则宇宙不变宇宙不变则气不变气不变则阴阳不变阴阳不变则道亦不变夫道一而已矣智者见之仁者有之涵养而知者明睿也问学而知者穷索也明睿之知神在内也穷索之知明在外也明睿者德性德性则可以入圣矣穷索者思虑思虑则可以入贤矣元亨利贞同道而异德仁义礼智同体而异用喜怒哀乐同寂而异感戒惧谨独修之修之而中和出矣致之而天地之中和出矣是故天地之位中孰大焉万物之育和孰广焉位育非二也一致也是故至大配至德至广配至道学而时习性分之悦也朋自远来性分之乐也性之德也合内外之道也君子观悦乐而其仁可知矣故曰仁者己欲立而立人己欲达而达人阴阳同道而异气五行同气而异质五常同体而异用五声同生而异起五色同质而异采五伦同理而异分五方同性而异习行短而知长行方而知圆行有止而知无穷故行一而已造其极之谓也非造其中之谓也若夫知者所以潜天地达古今通昼夜尽始终之变以至于化育非天下之聪明睿知其孰能尽之四端德也非性也性与德非二也其未发也浑而一及感而通也恻隐羞恶辞让是非之心生焉而四者别矣其端始也故曰若火之始然泉之始达端也者始也四端者性之能也性之四德也仁者体智者用其体也与理为一故安其用也顺理而行故达安故如山达故如水乐水乐山则各从其类也阴阳合德者道仁智合一者德内外合一者心动静合一者神虚无即气也如人之嘘气也乃见实有故知气即虚也其在天地万物之生也人身骨肉毛面之形也皆气之质而其气即虚无也是故知气之虚实有无之体则于道也思过半矣空室空木之中有物生焉虚则气聚气聚则物生故不待种也气即种也古之气化而生也故虚者生之本夫妇者阴阳之象也男健女顺者刚柔之象也日作夜息者动静之象也男外女内者天地之象也成男成女者万物之象也有阴阳而后有刚柔而后有动静有动静而后有天地有天地而后有万物夷尹下惠趋一禹稷颜回同道其孟子反约之学乎求道章第九今之求道者如居室中而欲见天地四方可得乎或得隙光焉侈然以为有见夫身在屋内四面墙壁也何以见天地四方之全必超身而出立于九层之台斯尽见之矣故曰尽其心者知其性也故物欲也玩好也文艺也皆墙壁之类也故辟之而后可以见道天命之性全而生之也天地位万物育全而归之也非天下之仁孝其孰能与于斯精气为化游气为变知变化之故则知鬼神之情知鬼神之情故知祭祀之义知祭祀之义则几矣滞于物可以言专不可以言敬敬无滞也敬者必专专者未必敬谓专为敬何啻千里道者先天地而无始后天地而无终能原始则无始矣能要终则无终矣屈伸相感循环无端非知性者其孰能与于此尧舜其犹病诸仁者不忍一物不得其所己欲立而立人己欲达而达人此性之德也合内外之道也君子观其病与欲而其性可知矣昊天曰明及尔出王昊天曰旦及尔游衍有道者如是夫人心之虚也生意存焉生仁也生生天地之仁也塞则死矣圣人之心太虚乎故能生万化位天地育万物中和之极也必有主而后能虚智者始之终之之要乎易曰知至至之知终终之故人之适道也必先知所往而后行始之也及其至也聪明睿智以达天德终之也故始之不如终之深也孟子曰其至尔力也其中非尔力也知其至矣乎人之一唿一吸天地之气也气在天地吸之即翕天地之气通我也唿之即辟我之气通天地也是故知天地人之一体暗室之中久坐而明生焉况夫灵府虚室成性存存而无天下之至明者乎或问虚空即气曰实有也风云雷雨也何生气也有形则见耳知风云雷雨之所由生则知气之所在又何有虚空天下之言道也则器而已耳得其器道在其中矣天下之言性也则气而已耳得其气性在其中矣故易曰一阴一阳之谓道夫子曰逝者如斯夫至诚动物志之动气也见冰而寒见火而热气之动志也知动静则知阴阳之情状知阴阳则知天地之功用动静阴阳反求诸心耳天地之道一心而已矣或问道曰其五伦之间乎尽其诚即道也过之非诚也不及非诚也诚者天理也理者天之理也非人之私也意必固我不得与于斯意必固我有一焉即人矣体认章第十延平之言默坐澄心体认天理也吾有取焉尔时皆然动为甚一事之动意必固我生焉天理灭矣故易曰敬以直内义以方外合内外之道也敬义并行而不悖其圣学矣乎静之体认也易动之体认也难宇宙间其一气乎气一则理一矣如池浑浑群鱼生焉是谓同体溢则同生涸则同死一体之谓也其形体唿吸性情潜跃之异者分之殊尔见之者谓之知道或问圣曰有生知之圣有学知之圣曰孰谓生知曰伏羲神农黄帝尧舜生知也故先天开物无所缘而知作者也曰孰谓学知曰若禹汤文武周公孔子学知也故后天成务述者也孔子曰我非生而知之者好古敏以求之者也圣学其深矣非夫孔子之自道其孰能知之礼其发圣人之蕴乎不学仪礼无以得圣人之用不观于仪礼无以识圣人之心水可游也亦可溺也圣人之教游艺终焉尔问孔颜之学曰其理也同其分也异何谓孔子之学曰不怨天不尤人何谓颜子之学曰不迁怒不贰过不怨不尤者乐天者也不迁不贰者事天者也理一分殊二之则非理一之中分殊具焉如人一身四肢百体是故知理一则知分殊矣君子之学也犹之锻金也不炉不锤则金不精事也者学之炉锤也不历事则仁不熟不熟仁之弃也夫仁也者贵熟之上儒吾不得而见之矣得见中儒者斯可矣中儒吾不得而见之矣得见下儒者斯可矣何谓上儒终日干干与天偕行古之人有行之者颜子矣何谓中儒敬直义方行地无疆古之人有行之者闵冉雍开矣何谓下儒必信必果硁硁如也古之人有行之者申枨矣今之上儒古之下儒也孔子云女为君子儒无为小人儒好生而恶死者自私其身者也苟不自私聚散何与焉与天地并立故能位与天地同化故能育立天地之位者其帅乎知天地之育者其塞乎能位然后知礼能育然后知乐礼乐皆极乃臻盛德故曰配天毁生于异誉生于同同于理异于俗毁誉非由内也众俗人毁之一君子誉之舍毁而取誉焉众俗人誉之一君子毁之舍誉而取毁焉取誉也豫取毁也惧性情章第十一古之学也必本诸性情故孔子之学曰不怨天不尤人颜子之学曰不迁怒不贰过其性情也乎夫性情非遗于事物也由是而贯之耳是故性能达事非事达性古之言性者未有以理气对言之也以理气对言之也者自宋儒始也是犹二端也夫天地之生物也犹父母之生子也一气而已也何别理附之有古之人其庶矣乎刘子曰人受天地之中以生中也者和也人也者得气之中和者也圣也者极其中和之至者也阴阳合德刚柔适中理也天之性也夫人之喜怒气也其中节焉理也易曰一阴一阳之谓道道也者阴阳之中也形而上者谓之道形而下者谓之器器即气也气有形故曰形而下及其适中焉即道也夫中何形矣故曰形而上上下一体也以气理相对而言之是二体也喜怒哀乐未发而上未之知也然则未发也有知觉乎曰有知觉而无见闻然则知觉之于见闻也有异乎曰有知觉之生也由乎性闻见之知也缘乎情是故心也者知也性也者生也情也者动也道也者蹈也性之生也一天下之分情之动也原天下之一生而动动应乎物范而不过故道之蹈也合天下之动静神也者妙动静而为言者也君子思不出其位故能思无邪出位之思虽善邪也天地之性也非在气质之外也其中正焉者即天地之中赋于人者也故曰天地之性是故天下之言性也皆即气质言之者也无气质则性不可得而见矣故生而后有性之名周子曰刚善刚恶柔亦如之中焉止矣气质之中正即性而已矣天地至中而已耳太和而已耳至中之谓天德太和之谓天道于穆不已至中也干道变化太和也性也者生也天地生物之本源所谓天地之中也故善者乃其继之者也其有不善偏刚偏柔非天地生物之中气也是以君子不谓之性利心亡而后可以进道义利之间毫发耳一出一入奚啻千里能审义利之辨思过半矣非钥则不能鼓气人之唿吸其犹诸钥也百体经络之气由之以鼓动感通焉天地絪缊而已故能生万物观唿吸则絪缊之端可见矣宇宙间一气而已自其一阴一阳之中者谓之道自其成形之大者谓之天地自其主宰者谓之帝自其功用者谓之鬼神自其妙用者谓之神自其生生者谓之易自其生物而中者谓之性自其精而神虚灵知觉者谓之心自其性之动应者谓之情自其至公至正者谓之理自其理出于天之本然者谓之天理其实一也诵诗三百达政专对气质之变化也学求变化气质而已矣是故变化之道莫大乎歌咏一致章第十二九思一致合内外之道也敬义之要也其圣学之本乎性即气也其中正纯粹精也知觉灵也感应情也是故生之谓性生生而不息之谓诚然则告子然欤曰否不知犬马之性非天地之性天地之性所谓中正纯粹精也天地间无一物相肖其形者无一物不同受其气者于其无一相肖见造化之无穷于其同受气见造化之本一天一生水水生于阳而成于阴故水之消长也随阴阳之盛衰是故春夏而长秋冬而消阳为之也水之行于地也犹人之血行于百骸也气为天体为地血者承气以行乎体于天地之间者也故人之老而死也阳气渐衰而血渐涸天地之终也亦然不远复上智也征于色发于声而喻中人也反之则上智可几矣征色发声而不喻焉斯为下也已矣纯一不已文王与天为一也先天之学也君子法之以自强不息穷理尽性以至于命后天之学也先天者成象之谓后天者效法之谓中庸曰自诚明谓之性自明诚谓之教其致一也天外无地地亦天也气无所不贯天体物而不遗故地不足以配天而曰天地者以形而言耳而儒者谓减地则益天盖未睹其理焉记曰中心安仁其知道乎故心中即得其正矣不中则不得其正矣中则全其本体矣道心之谓也不中则非本体矣人心之谓也中者理也不中者欲也心无二也毫发之间耳人受天地之中故君子贵不失其本圣人先天之学也先天而天弗违此夫子之道一以贯之也贤人后天之学也后天而奉天时此曾子子思之忠恕也干知大始其先天乎坤作成物其后天乎唯颜子之学其庶几矣外气以求性道也吾祗见其惑也是故夫子川上之叹子思鸢鱼之察易一阴一阳之训即气即道也气其器也道其理也天地之原也器理一也犹之手足持行也性则持行之中正者也故外气言性者鲜不流于释性即气也然则释者以般运之为性也然乎曰以般运之为性也不可也外般运以求性不可也是故般运气也有般运之理存焉是故谓之性犹洒扫应对之上达也下学上达不容以发孟子曰形色天性也其知性乎木之拔于风也枝累之也夫枝叶发于根者也犹然以累其根而况本之则无而务为枝叶者乎故有周公孔子之盛德斯有三千三百之文莫非心也问道心人心曰一心也时而心得其正焉则天理也其道心之谓乎时而失其正焉则私欲也其人心之谓乎心也者就形气而为言者也气得中正斯为道矣失其中正斯为人矣心何二之有孔子梦周公志气之感应也一理也与高宗之梦说一也周公之道传之孔子精神之所在也故感应之机志一之动气耳如曰孔子思行其道故有是梦是妄动也何以为孔子四时行焉百物生焉天理不言而自见也默而识之知而弗去存乎其人泉翁大全集卷之三门人邵阳陈大章校刊知新后语章阳升则浮阴降则沈浮沉相荡而润下生焉阳精则明阴精则晦晦明相感而炎上生焉阳刚则伸阴柔则屈屈伸相循而曲直生焉柔以溶之刚以结之溶结相推而从革生焉刚以辟之柔以阖之阖辟相荡而稼穑生焉天地之生也先气而后质故水火多气木金土多质仪礼内有曰记者必当时释礼者也其犹礼记之类也今也已亡由是观之今之礼记其仪礼之传乎西铭者原道之宗祖中庸大学者西铭之宗祖西铭者其克肖者也原道者其一肢者也吴草庐作三礼考注吾惑焉耳礼有二故孔子曰经礼三百曲礼三千其周礼不过从曲礼中发挥出治天下法来其纲见于曲礼六官矣草庐作曲礼又取盛德等篇名补窜以为天子之礼殊不知天子礼亦已杂见于曲礼下篇中草庐取他篇文补入曲礼郄将曲礼文窜在他篇又补士相见义不止一二处可谓乱经仪礼为经礼记为传然今皆已阙不全仪礼尚多亡者如冠止有士冠其诸侯天子冠已亡如昏止有士昏礼天子诸侯已亡如丧亦然祭礼止有士大夫二礼天子诸侯祭礼亡者如郊特牲诸侯衅庙迁庙是也冠礼如公符是也有有经而无传者如公食大夫士相见二篇也有有传而无经者如郊特牲诸侯衅庙迁庙及公符是也吴文正以大戴诸侯衅庙诸侯迁庙公符等篇为经可乎只合将作逸经传如郊特牲分明是逸经传也投壶亦是逸经传天子丧礼诸侯丧礼亦必有仪礼经今见于礼记往往多论之即是其传也其公符投壶诸侯衅庙迁庙亦必有经此特其传耳子罕言利与命与仁皆一类事罕言云者尝言之而罕也利者利贞之利非利欲之利也若利欲即不言矣何罕之云不习无不利安行之事命者理之原仁者德之成皆非可以轻语人者故罕言言敬义立德不孤则不习无不利在其中矣言穷理尽性则至于命在其中矣言求仁则仁在其中矣古者小学大学皆有书小学是童子事大学是大人事二书皆未尝亡大学尚是全书杂于戴记程子既表章之惟小学书已残阙散见于礼记诸篇中未尝亡但未有人选出复为一书耳某常病朱文公作小学杂取他书既非古书之旧又收邓攸诸人过中之行又其有明伦等篇皆已是大学之事某常欲取礼记诸篇中有小学事者类成古小学一书在明德在亲民不可作推只合作一体皆已分内事盖物我同体故也若不亲民则已性分有缺故中庸云诚者非自成己而已也所以成物也成己仁也成物智也性之德也合内外之道也此理则一不分在己在人孔子言己欲立而立人亦此意从上古观书诗中所说只说求道之方与其名理如尧典言钦舜典言精一执中皋陶九德伊尹汤一德文王敬止只说仁敬慈信上武王亦言敬至孔子只说求仁孟子说养气何曾有甚玄妙只求之便自有得至宋儒直是说得太精反见无味孟子犹说引而不发邵子犹说微开其端毋竟其说四时行焉百物生焉天何言哉使自思得之所求乎子以事父四句皆君子之道凡己之求望于人皆公心皆天理此即君子之道皆所未能然修之可至修之在言行耳谨其言则心忠信勉其行则事笃敬心诚而事修君子之道尽矣朱文正取二戴记中或全篇或章句以补仪礼之缺殊不知仪礼自是经二戴记自是传岂可以传补经但可作逸经传耳其分碎原文尤不可明堂位当与月令作一类看明堂位只可看前一节后皆伪也曲礼天子建天官与司徒司马司空司士司寇为六官司士即宗伯也六太天官之属也六府司徒之属也六工司空之属也其三属则亡之矣此周礼之纲也是周礼者曲礼之目耳吴临川并列为三礼不亦谬乎故愚尝以为只二礼耳故经曰经礼三百曲礼三千只是二礼观洪炉之铸金则知天地之终始矣在炉而溶生之也出炉而结成之也溶也者水始之象也结也者土终之象也其溶也孰不以为屈而不知生之始也伸孰大焉其结也孰不以为伸而不知成之终也屈孰大焉始终相乘屈伸相感而金未尝变道之象也月令是古先王之制但中亦有秦人添入者如命大尉及县鄙便是秦制诚者自成也而道自道也诚者实心有是实心则尽是实理而道自我行矣故曰而道自道也此章专主诚言故下文不说而道自道一句只说立诚直至故时措之宜也一句便是道道原于实心也仪礼原先必多五礼君臣父子夫妇长幼朋友必各有相接之礼故书云天秩有礼自我五礼有庸哉凡经中五礼当为五伦之礼盖礼者所以行五伦之道者也今可惜仪礼不全止存一十七篇而礼记其传也记中多有记君臣父子夫妇长幼朋友之礼者但其经已不存今礼记无经可系者宜以为杂传置于后如易杂卦上下系之类庶几存羊之意耳仪礼为经礼记为传昏义冠义诸篇正解冠昏礼如易孔子彖传象传文言正解经义可附各卦者若其余哀公问及孔子燕居等篇通论诸礼者则如上下系说卦序卦杂卦等篇通论易道难于附系自当列于后伊川作明道墓表言孟子之后一人而已或以不及濂溪便疑濂溪惑也盖伊川只就其排异端闲圣道之功而言明道辟佛老与孟子排杨墨其功一也若以道以学则周程一也观墓表全篇可见论语中学字有言知者学而时习之学则知习则行也土不可与五行并列水火木金无非生于土也故稼穑不足以尽土德甘不足以尽土味兼五行而不混其惟土乎学问之道无他焉求其放心而已古圣贤之言皆本诸心学是博学问是审问不过欲其有所收摄有所发明以得其本心而已此便是求非想象以求之也观博学而笃志切问而近思仁在其中矣即是周礼与王制相表里王制通天下说周礼则王畿事咸苦酸辛甘五行之用非味也故言作盖五者味也其作之者则用也若以味言则从革味如何辛水之润下可积煮为咸火之炎上久则可为苦木之曲直其实可制之为酸金之从革其气已烈即有辛意又物之辣者遇金气炒之愈辣土之稼穑煮之可成甘此便是用处然五行亦有兼用处洪范特就其盛者言之耳水亦有可为苦者酸者辛者甘者火亦有可为咸者如烧灰煮水也可为酸者如以物近火久则酸也可为甘者如煮物成甘也木所生土所生皆可兼为咸苦辛矣金亦可制咸苦酸甘但不如制辛者尤盛耳夫子之言性与天道不可得而闻今人始学便说性岂不是妄惟其妄生想象故有以为性恶者有以为性善恶混者有以为性有三品者皆出于想象之私见世间有此几样人便谓如此何曾见性之本原故性即理也极至之论皆一理也自其所言则谓之文自其所履则谓之礼究其言则谓之博文行其事则谓之约礼文知而博矣礼行而约矣明堂位曰昔者周公朝诸侯于明堂之位后人便讹以为周公摄位践阼朝诸侯非也盖周公制礼使诸侯朝天子于明堂耳故继以天子负斧扆南向而立其后云此周公明堂之位也可见是周公制此礼若云周公朝诸侯大害义理启后世乱贼之心必此言也周公践天子之位以下皆后儒附会其文皆牵强附合不可信周公祭以王礼或是褒赠之类如祀孔子亦以王礼后世公爵者死亦赠王止可用于周公庙耳其它则不可明堂位云天子之礼固非又云鲁公之庙文世室武公之庙武世室决不是当时赐之之意后代僣用因袭之弊耳后儒因而附会之甚害事学问之道无他焉求其放心而已此正是博学而详说之将以反说约也学问千绪万端只是求此心而已求心是至约处既得此心更有何事若以求心便是学问之道恐德孤了不是博学审问使若江海之浸膏泽之润优游厌饫终是信不及思不明心生疑学问中悟方自得礼记为仪礼传无疑观服问首称传曰可验今乐记是一篇好文字流传有格言在内本言乐与礼对说便有根本乐者礼之终也古别有乐经已亡今记特其义耳博我以文属知约我以礼属行知之虽有万殊行之则是一理能原始则无始矣能要终则无终矣屈伸相感循环无端非知性者孰能与于此不怨天不尤人此是圣人下学工夫非循理乐天者不能岂学者寻常可用力故不怨天尤人此孔子圣人之学也非礼勿视听言动此颜子大贤之学也敬恕仲弓贤人之学也各有分限洪范五行与五事对看五行在天化生人物即有五事人得其全故五事备物得其偏故五事不备植物尤其偏者故止有心亦不能思动物中有貌者有言者有视听者有思者亦不能全亦不能通于理气偏故也人独得气之全故备五事其润下炎上曲直从革稼穑五行之性也恭从明聪睿者五事之性也蔡氏以为五事之德非也咸苦酸辛甘者五行之用也蔡氏以为味非也肃乂哲谋圣者五事之用也故言作虫之感也以春而鸣草木之感也以阳而生观其所感而天地之仁可见矣虫之寂也蛰而息草木之寂也归其根观其所寂而万物之仁可见矣博学审问慎思明辩笃行列五者如摆棋子有弗学以下至己千之是下手处如人着棋果能此道是指有弗学一节愚必明柔必强则可以入圣至天道也中庸亦理一而分殊道原于天理一也其间喜怒哀乐已发未发又有天地有万物是分殊也及其至也天地万物位育亦反归于一耳有原始反终之意一篇之中皆此意山木之根可破石此是至大至刚以直处此气无处不到大也其力刚也物不能御直也其气之贯不分木石木石非二物也观风草便是感应之理风行草偃伸而屈也风去而草仰屈而伸也非特二物相感应而风草各自有感应风之来伸也而屈存焉风之去屈也而伸生焉是风之感应也草之偃屈也而伸存焉草之仰伸也而屈存焉是草之感应也公事有阴阳亦此埋命有厚有薄性有上智下愚道有君子小人是故君子修之为贵修之者所以复其命而达诸天地也和以言乎道也中以言乎性也命则不可言天将雨人身必润天将晴人身必燥此可见感应之理此便是人即天地之气周礼本圣人作有后人添入者如梦人及盟咀之事非圣人作及酒人盐人醢人皆琐碎之甚圣人决不如此若要用大率要斟酌损益以一得一失去取人者其人即亦以一得为得如此其人必执德不弘可以为善士不可以为见道大学言敬恕之理也明明德敬也故言缉熙敬止亲民恕也故言藏身不恕言絜矩敬者所以存恕之理恕者所以行其敬之理一体而已奥五祀也奥即中也媚皆谓不当祭而祭者也以喻媚君媚权臣皆不当媚也媚则非天理矣故言得罪于天有一本而二物者树上寄生是也有二物而一气者二树相接而连理是也只是气之所为耳致中和只是一理未有中而不和者亦未有和而不中者文公以天地位万物育分中和窃恐未然又分心气无此理心正而后气顺气顺而后天地之和应故位育故天地万物本吾气也致中和者也志一则动气也火之明水之光是阴阳之精华与日月同人无有不善闻昔时杨武有一贼首拿其妻子俱不恤及拿至其母便出出即死矣而出是其良心也因其良心而导之无不可善者在上者转移之尔世人皆说石翁禅学不然初年想亦从这里过来观教人只以周子圣学章无欲为言及某梦一老人说要山中坐一百日以告翁翁不欲云只恐生病又说东所说虽在膏火煎熬之极而常有清凉之气此是禅学观此可知一得未可以取人一失未可以绝人须察其所由所安定其人品君子而不仁者有矣夫未有小人而仁者也与仁同功者则其事可知也与仁同过者则其心可知也功可勉而为也管仲是矣过非勉而为也子高是矣一部论语皆教人在事上求文义不同而理自通者不害为自得如孟子引诗书或不同本指或断章取义何害看书只得文义晓然即用以涵养不可只以此讲论试看自尧舜至孔孟何曾讲书辩文义异同明道言常人食饭在嵴梁上过某食饭在肚里过在肚里过便是执事敬在嵴梁上过便是忘常恨石翁分明知廷实之学是禅不早与之斩截至遗后患翁卒后作墓表全是以己学说翁如不以手而能书不以心而能诗全是禅意奈何奈何初年斋戒三日始求教白沙先生先生先叹曰此学不讲三十年矣少顷讲罢进问今门下见有张廷实李子长而先生云不讲学三十年何也先生曰子长只作诗廷实寻常来只讲些高话亦不问是以不讲此学自林缉熙去后已不讲予后访廷实廷实因问白沙有古氏妇静坐如何予应曰坐忘耳张曰坐忘是否予应曰若说坐忘便不识颜子张曰不然三教本同一道予知其非白沙之学因叩之云公曾问白沙先生否张曰未曾问只是打合同耳乃知先生之说不诬也日升于东方秉阳精也月生于西方受阴精也阳常盈阴常亏阳常盈阳一也阴常亏阴二也故君子一之为贵中庸戒慎恐惧与慎独皆只是敬皆一段工夫无分动静二之即非敬矣后一节即是解前节隐微即不睹不闻慎独即戒慎恐惧是故君子必慎其独即结上文意后儒便以分动静故头绪多了原来只有一段涵养工夫及至未发之中已发之和其动静浑是天理及致中和亦是一段工夫何曾分如此是致中如此是致和致则皆致又后儒以慎独一节是省察亦非也谓之慎独非涵养而何看仪礼多一揖一让不得少一揖一让不得与夫一拜一兴皆天理也仪礼之记乃本传也礼记乃其义耳射不主皮射礼之记文也孔子引之乃知此记甚古或同仪礼时有也诸礼皆然吾年五十而后学渐得力盖从前未曾深加致知之功虽力行涵养而未能真知是以未能无惑也始知博学审问谨思明辩笃行阙一不可是故大学之教必知止而后有定譬如夜行无烛其心眩惑安能直前五经四书不可不读须如胡文定周而复始玩味终身可也盖吾辈读书与今人夸多斗靡者其意公私既不同至于所用处尤不同吾辈读书正欲知止明理敬以存之知行并进耳学问思辩不必以议前辈为嫌此乃俗人之见耳若非讨论时及语非其人即涉此嫌矣如朱子中庸或问吕游杨侯张子之言无不为之非议去取者虽程子之说犹或不能不致疑焉以此讲学何害学者多以伊川叙明道先生墓自孟子之后一人而已而不及濂溪遂疑濂溪之学殊不知此只叙其辩异端辟邪说明道之功以继孟子闲先圣之后耳若以自生民以来未有孔子也遂疑自古圣人之非可乎故自孟子之后一人及自生民以来未有孔子皆以事功言也浮海之叹圣人之情见乎辞好勇过我故从者其由无所取裁抑而教之也朱子格物穷理之功甚精与程子之说何异只程子主于涵养朱子主于穷索若穷索中知有涵养之意如手持足行而心志有定二者工夫夹进乃为得也中心无为以守至正至正者道也无欲而好仁无畏而恶不仁皆非有为而为之者也忠恕一也忠犹人之心也恕犹人之四肢耳目也其犹耳目四肢非心则不能运用矣故无忠则不能为恕孔子之门无有独言恕者有一言可以终身行之者其恕乎所以行之者忠也夫子之道忠恕而已矣中心为忠如心为恕天道也所谓充拓得去天地变化草木蕃者也故以明一贯忠恕者一贯之别名耳初无异也中庸忠恕违道不远尽己为忠推己为恕人道也由是而上达焉则是一贯矣周官六篇如月令十二章各有分属乃当时布政之书也孔子说吾学周礼非特今之周官但周之礼即是如仪礼亦周公作皆是也中庸一篇皆为学者作其举圣人天道不可与人道对说不过将圣人作个标的令贤者勉而至之耳如二十二章惟天下至诚至与天地参是标的也其次致曲至为能化勉学者至之也其它皆然敬以直内义以方外如人有两足不可偏废而义方之力尤切敬如人持刀义如人杀贼才到手便分生死胜负若不杀贼刀为无用中庸一篇总是一篇文字无许多节目首章是个头脑其下节节每举圣人之事而欲学者法之说了又说正如易系辞重复而意不同不过要深切着明以勉人之意一一分属及一一分天道人道恐无意味气之精而灵应者即心其纯粹至善即性性即理不可外气求性而外有所谓理也天地间万物只是一气而已故气之偏者即蠢然为物气之中正者则浑然为圣人及气之病而痿痹者即谓之不仁病风狂者即不知义理故知气为定品性为虚位是故气质之性非天地之性天地之性一而已矣告子生之谓性不知天地之性中正纯粹精也武子邦有道则智自见其材也邦无道则愚韬晦以全身也韬晦非盛德者弗能而孔子称遽伯玉邦无道则可卷而怀之曰可卷而怀则知无道而愚者难故曰不可及也若云有道无事可见则无乐则行之之具若云无道不知避难则无忧则违之之义何足称乎或曰无道韬晦当成公之时何以不避艰险曰非全不事但不露其才默足以容耳人心道心只是一心心得其正时纯是天理故谓之道心心不得其正时便为己私故谓之人心人心有我之心也道心天心也先儒谓出乎天理之正者道心则是也谓发于形气之私者人心则恐未然凡谓之心皆指具于形气者言惟得其正则道心也又谓虽上智不能无人心虽下愚不能无道心又谓道心常为一身之主人心每听命焉是有二心相役此处不能无疑真西山大学衍义不及治国平天下使人知是一本耳正有深意可玩索丘文庄乃作衍义补是犹漆了断弦琴规圆方竹杖也杨少默初见即叩之曰子读何书矣少默曰吾若有求焉而未知读也吾且读子之内外编曰子盍急先务矣盍急求其用之方矣夫人之初志也若强弩然其始发也力及其末也不能穿卤蒿何者其力尽也微也故师久则老老则无功其犹夫人之志乎是故不可不急先务其所用力之方矣或问正朔月数之异甘泉子曰正也者正也其所以为正之月也以为正则亦以为始月也或曰以为始月也则亦可以为春乎曰可人以为正者寅也则夏以为春地以为正者丑也则商以为春天以为正者子也则周以为春曰敢问何义曰三阳之月皆可以为春夫天地人之初也开于子辟于丑生于寅开以始之辟以遂之生以成之故皆可以为春也春也者岁之初也正月也者月之初也阳也者养也王者奉天地以养万物也或曰其如岁时之不定何曰子月不可以为来岁之始则子时独可以为来日之始也乎是故君子观一日之运可以知一岁之运矣夫阳始于子而极于巳故可以为春为夏春也者蠢也阳气蠢然而生也夏也者大也阳气至此始大也阴始于午而极于亥故可以为秋为冬秋也者抽也至是阳极而阴抽也冬也者终也万物至是成而告终也或曰三代正朔异而月数不可改也如之何曰如正朔而月数不改则名义不正于何称正于何称月乎或曰有征乎曰有吾征诸书诗春秋语孟耳矣曰其征诸书也何曰书曰协时月则春夏秋冬之时容有不同者矣月数之起容有不同者矣诘之者曰伊训元祀十有二月非月数不改乎曰非也古之举大事有以正月者有不以正月者以正月者虞书正月上日受终于文祖是也行大事可用正朔者也伊训元祀十有二月则仲壬初丧太甲告即位不得以择月日也其征诸春秋也何曰其用周之子月始者则成十年六月丙午晋侯使甸人献麦也僖五年十二月丙子朔晋灭虢也僖五年春王正月辛亥朔日南至也其用周之时则僖十年冬大雨雪是以酉戌为冬也哀二十八年春无冰是以子丑月为春也桓四年春正月公狩于郎哀十四年春西狩获麟狩冬田名也是夏之冬为春也定十三年夏大搜于比蒲次年又书五月大搜于比蒲搜春田名也是以夏之春为夏也春秋书春王正月以正月系春之下则月数之起其随春乎以王加于正月之上明其为王之正月而非其它之正月矣乎其必有他之正月矣乎又因王之正月其可以见春乃王之春而非其它之春也乎其必有他之春也乎曰其曰他者何曰盖夏商之余民各因其有故俗而列国或各建正朔以自异容或有不同者也曰其征之诗也何曰周诗有曰四月维夏六月徂暑维夏明周时也徂暑明周候也如曰夏之暑夫人知之何假言乎则其改也已明曰豳诗七月九月之类何也曰寅月起也一之日二之日何月也曰子月起也并载一诗而不同何也曰诗因民俗者也民俗三代并行之故先王欲协而正焉耳夫人情风俗不同而天象时气有定故流火之言可以知其为夏之七月觱发栗烈之言可以知其为周之一二月也其月数未尝不改也已明其征论语也何曰孔子曰行夏之时时四时春夏秋冬也既曰行夏之时其必有非夏之时也乎其征之孟子也何曰孟子七八月之间旱未月也苗时也岁十一月徒杠成十二月舆梁成明周制也如曰月数不改则夏七八月非忧旱之时矣夏十一二月杠梁为后时之政矣夫三代正朔不同而时月以异也由是观之则见月令祸福之说为谬作而非先王之书也盖三代之制以为正则以为春而以起月数也蔡氏谓三代正朔不同然皆以寅月起数是以正朔为虚器月数为无由盖未之睹耳矣阳明子曰后圣有作者其以子月阳生为春乎甘泉子曰先王有之矣而非以为善也故孔子善夏时盖阴阳无截然之理故冬也阳生其中矣夏也阴生其中矣故曰动静无端阴阳无始妙之至也惟天之命于穆不已者道之体也纯亦不已文王所以体道也斲木为师而敬礼之久则有感通之神故谷亭黄石可以为帝者师非夫木石之力也精诚之极也今之事师弗敬信传而弗习者其欲成也不亦难矣乎回也闻一以知十是故首尾尽矣至矣无以加矣赐也闻一以知二举其一二而遗其八九可谓尽矣至矣乎是故一也二也十也皆以其一事分数言之者也是故浅深之相悬矣易曰精义入神知十之谓也或问闻一以知十曰一物而首尾彻矣其颜子博约之功乎征诸庶民考诸三王而不谬建诸天地而不悖质诸鬼神而无疑百世以俟圣人而不惑理一耳宇宙内理一而已洋洋乎发育万物峻极于天道之流行于化育之间礼仪三百威仪三千道之流行于伦理之间充塞宇宙皆是道也默而成之存乎其人察言观色非窥伺逆诈之谓也盖因征于色发于声者见我之过自修益力矣尽心者心体至大人鲜能尽之是以滞于偏蔽于物而不见性之全体故必致广大极高明尽其心乃能知性之全体理天之理也故知性则知天存心养性以事天必先知之而后可以养之否则所养者何物也瞻之在前若有见也忽焉在后后不见也如有所立卓尔则真见其常在前而不复后矣见之未易而得之尤难也故曰末由也已此颜子所以有若无实若虚也若曰得之何以为颜子知命者不怨天知性者不尤人遇不顺者必反己反之又反以至于尽己直推至贤圣之域矣凡人有甚怒及横逆之加则其人如病狂初作不可便与之辩但当以理自克久之则其人自悔如病苏也持此以行诸夷夏无不可矣四时行焉百物生焉圣人示人以道体与鸢飞鱼跃川上一类中庸天命之谓性三句是头脑道也者至天下之达道率性体道之功也致中和者修道立教之事也天地万物位育所以全尽天命非分外有加也天命者父母全而生之天地位万物育者子全而归之亲爱贱恶畏敬哀矜敖惰皆一家之中有此数等人一辟着便偏好偏恶不得公正群心不服家便殽乱不齐矣故有家国天下者先公其好恶治国章其所令反其所好平天下章皆屡于好恶上说泉翁大全卷之三终泉翁二业合一训序二业合一训者吾师甘泉先生救世之第一义也实拯溺济时之言也曷谓溺曷谓济惧世之习举业者之溺志也而济之于大道也济之于大道则举业在其中而二者一矣故一则济二则溺一则二者皆成二则二者皆败自先王复起不易斯言矣夫水能载舟亦能溺舟水非固溺舟也操舟之失其道者溺之也举业本以成学亦以溺学举业初非固溺学者也学举业之失其本者之自溺之也昔者圣皇之制举业也读圣之书蕴圣之德行发圣之言庶因言以观其蕴而已今徒饰其辞而溺之以忘其本焉故曰学举业者之自溺之也鹖冠子曰中流失船一瓠千金瓠微物也而以济溺则千金焉有能拯其溺而济之圣人之域者二业合一之论是也反不重于千金与而世或不之信是自溺也已昔孟氏距杨墨而仁义明程氏排佛老而儒道尊厥功伟矣然杨墨之偏害仁义也人易得而知也佛老之寂灭反人道也人易得而知也至于举业所读者圣人之书所为者圣人之言而志则功利焉是溺人皆化之莫得易而知也故其溺人也深欲拯而济之其为化也难然而易其志一其业化其习而新之拯其溺而济之圣人之大道在一念之微耳矣则亦何难之不易故事半古之人而功倍之顾不伟与呜唿昔之以邪道而溺人故其溺也浅今以正道而自溺故其溺也深溺而不反人欲肆而天理灭矣先生为是惧发合一之说挽狂澜以还先圣之道故其施教也以举业为德业之发以德业为举业之本易其志而不易其业合本末兼体用一以贯之而无遗也其所以扩前贤所未发开来学之迷途一洗支离之习而归之于大同之道其救世之功未知与距杨墨排佛老者何如耳纶不佞后世必有能辩之者纶等学于先生获闻是论恍若有悟尤恐天下之士未尽获其教者遂集先生所与门弟子问荅之言编次刻之以广其传呜唿此书出而此道明矣此道明而天下之士习善矣天下之士习善则先生所以报朝廷养士之心亦可以少慰矣嘉靖丙戌秋八月既望门人金溪黄纶顿首谨序二业合一训跋右二业合一训我明儒宗甘泉翁垂训后学之书也训者何凡以约其中化其偏焉耳矣章蚤失学长闻阳明翁之教于刘晴川先生以为为学必求诸心若将有得而终身矣迄今乃获侍我大巡觉山洪公宗传正学发示此训命章督刻之以广泉翁之教章捧诵若获拱璧真有契于其心焉者遂作而而叹曰斯道庶几其有求乎世之名儒者多矣所以为儒者吾惑焉不知用心者忘己而逐物略知用心者又是内而非外要皆偏之为害而有累吾儒大中至正之规本体自然之妙由未达二业合一之旨也泉翁深为是惧故发此训以警觉之既不失夫国朝举业之制而又即此以为涵养德业之功兼体用合内外圣学其可全矣其所以挽人心而反之正涤旧习而与之新救世卫道不益切至矣乎斯训也揆之先王而不可易推之后世而必可行非有高深玄远而无所循者岂不易简岂为难知故曰有要焉一言以蔽之曰执事敬嘉靖庚子岁孟冬月望日门人邵阳陈大章顿首谨跋泉翁二业合一训门人金溪黄纶编述或问二业如何一曰一执事敬也读书时敬作字时敬作文时敬即二业一也何在多哉教肄凡十八章门人有问甘泉子曰人或以子之不教人以肄举业也何如甘泉子曰非也吾乃教举业之大者也问曰孰为大曰人为其枝叶吾兼以本根由本根以达于枝叶一气也人事其流吾兼以浚其源由源以达于流一派也人学其文辞吾兼以涵养自涵养以达其文辞一贯也其为举业也孰大于是昌黎曰培其根将以食其实昌黎犹能言之而况于为圣学者乎或问曰读书也作文也斯举业矣乎曰然然而未也子盍求其大者也曰读书之大何如曰存心以立我以我而读书焉斯读书之大者而已曰作文之大何如曰存心以立我以我而作文焉斯作文之大者而已二者得其大焉是之谓道艺道艺者天下之小艺莫能敌之矣小艺者其譬诸雕虫小技也夫其譬诸巧鸟好音也夫陈生问曰何为异端甘泉子曰异也者二也夫端一而已二之则异端矣曰异端固害道乎曰孟子之时害道者有杨墨矣程子之时害道者有佛老矣今时则异然矣非二害之忧也惟举业之累也问曰然则举业固害道乎曰非举业之害道也人之自累于举业者之为害也曰然则举业与杨墨佛老之害何以异曰不同也夫杨墨佛老与道悖者也至于为德业者固读圣贤之书也习举业者亦圣贤之书也夫何二况举业又当时之制乎故不外举业而于是乎化其志焉其亦犹诸日用饮食男女之类焉耳舜跖之分也义与利之间也故程子曰举业不患妨功惟患夺志夫能不为之夺志焉则德业斯在矣问曰人之有言必废之然后可以入道何如曰然则饮食男女亦可废与齐王好色孟子引之以太王好货则引之以公刘故公私之间系乎此心不系乎货色也何必废黄生纶问曰昔者纶也闻诸子云二业一则无有弗成者二业不一则有成焉有弗成焉然则世之不知合一者多矣而利于举何耶甘泉子曰终亦合一而已彼不知合一而利者其性敏而才达暗合乎此耳是故或有由中之言自得之妙然而其它或有不尽然者具目者观之弊斯见矣况才性之钝鲁者必弗能然乃资于记诵然而记诵者比比皆是也遇记诵者见之斯黜矣夫才性之钝鲁者从吾合一之说三年而变化焉天下之技莫能敌之矣故曰无有弗成者也甘泉子谓汤子民悦曰良知良能人之同有也彼后生岂无善念以其汩没于举业焉恐正学之妨之也故未能舍彼而从此噫惑也甚矣夫德业举业业二而致一者也今夫修德业者从事于古训也为举业者亦从事于古训也是其业一也世之学者以为不同非也盖系乎志不系乎业也故不易业而可以进于圣贤之道者举业是也不易志而可以大助于举业者圣学是也故志于德业则读书也精涵养也熟于义理也明故其辞畅其指达其发于文皆吾自得之实事比之掇拾补缀而不由一本一气者大径庭矣故圣学反有大助于举业何相妨之患虽然有助云者犹二之也举而措之耳如身具手足而使手持而足行耳是故古之学者本乎一今之学者出乎二二则离离则支支离之患兴而道之所以不明不行也故夫知与行二即非真知行矣才与德二即非全人矣文与武二世无全材矣兵与农二则世无善法矣夫子之文章与性道二则世不知圣学矣心与事物二则圣学不明不行矣良可叹哉甘泉子谓汤子曰子其来子其来居山中究此学坐进二业归之一致是故终身立命之地也乡有后生其亦以吾说告之使渐有明焉亦成己成物之大端也甘泉子报汤子曰嗣子兰也性可与学也惜乎习俗之深于予举业德业合一之说虽或知焉未能从事于斯归诸一耳夫人之至贵至贱至贤至愚将于是乎在使孔孟复起其教人亦必于是焉不偏废也人生光景之来也有限而家事之累也无穷以无穷之事夺有限之光景岂不可怜哉甘泉子谓久卿景辰诸生曰还山进德修业不宜悠悠度日尔也举业与德业合一不易之论也若夫随事随分感而应之勿之有外焉随事随时体认操存勿之有忽焉此心日纯焉此理日明焉举业百凡亦自精明透彻耳矣四会重修学成问学甘泉子曰学一而已矣知陈公因武修文之义斯可与语学矣知诸君修学之义斯可以语道矣夫道一而已矣夫学修之以复乎道而已矣是故圣人修道以成天之能君子修身以复己之命故古之学者本乎一今之学者出乎二二则支支则离支离之弊也久矣故夫文武二而天下无全材矣岂惟文武为然才德二而天下无全人矣岂惟才德为然体用二而天下无知道矣岂惟体用为然知行动静二而天下无善学矣岂惟知行动静为然德业举业二而天下支离甚矣非其本然也孟子之时其杨墨矣程子之时其释老矣当今之世二者无之其惟举业乎举业非累人也人自累之也二业之支离之害之也故自支离之说兴而儒学坏矣儒学坏而天理几乎息矣呜唿李子而知学之坏而不知儒者之学之坏也原本反末故知合一之说知合一之说则可以化举业而之道矣或问何谓合一曰执事则敬作字则敬吾闻其语矣未见其人也故学在修其二而复之一而已矣甘泉子曰诸生之于笃实也文艺也一以贯之可也周子曰笃其实而艺者书之然实与艺非二也于作文焉而诚敬存存于作字焉而诚敬存存则何莫而非本实也存乎其人耳门人有问于甘泉子曰或以过时缺小学之为忧也何如甘泉子曰噫惑甚矣以吾观之所缺者年岁焉耳至于事则一也今之应事接物也至于读书也作文也作字也则皆洒扫应对之类也惟今立诚以往耳甘泉子曰诸生其慎勿以举业德业为二矣乎涵养吾德业则发挥于文章言言实事如老人自是老人之声也隔壁闻之则亦曰老人之声也童子自是童子之声也隔壁闻之则亦曰童子之声也自涵养发之者遇明有司见之即知其人矣彼剽窃而为者遇明有司见之亦知其人矣若夫世之剽窃而遇者如小儿作老人之声遇不知音者取之耳若明者安可掩也甘泉子曰今之科举其圣代之制矣志学之士有不遵习焉是生今反古也生今反古者非天理也虽孔孟复生亦必由此而出矣虽孔孟教人亦不外此而求之矣然而孔孟为之则异于今之为之者矣曰何居曰孔孟为之必于根本焉发之也故举业不足以害道人自累耳故学者不可外举业焉外举业焉是外物也已安有外物而可以为道乎甘泉子曰夫事举业也者其于立心之初即分义利焉矣义利也者君子小人之分也及其至也相去也悬绝矣可不痛省而甘为小人之归乎或问曰然则义利之分也其状何以异曰今夫读书以明吾心性焉体吾实事焉而举业在其中矣如彼树木之有根而枝叶焉而花实焉自然而成此义之谓也若夫读书徒事记诵焉而资辞章焉以取科第媒爵禄焉是计功谋利之心其大本失矣此利之谓也舜与跖之分间不容发诸生其勐省之哉门人有问甘泉子曰子云二业合一也果若是一乎敢问恶乎合曰吾之教人也不外科举至理也存焉德性存焉是故合一吾独忧夫学者之堕于一偏也于举业焉而立命是不喻吾之志也吾惟欲人读书焉作文焉不失本体就根本之中发其枝叶耳此之谓同行而异情可不察哉甘泉子叹曰后世儒者何其支离之弊也乎岐内外本末心事而二之也是故支离之弊生是内而非外也重心而略事也犹然不悟反谓立本误矣千百年来道学不明非此之故乎故学者必内外本末心事之合一也乃为孔孟之正或曰何居曰理无内外本末心事之间也甘泉子曰进德修业其致一矣即业即德而致力焉也月考日试以验其进修之实所以令自励也即用心之精粗所以令自考也或曰敢问其要曰在于克去胜心胜心不忘不可以入道不可以入道则亦不可以成盛德而广大业黄生纶问合一之功何如甘泉子曰诸生于作文之时焉即知于作文之间收敛焉可也于读书之时即知于读书之间收敛焉可也收敛致一不滞不放是故能立敬矣胜心凡十七章甘泉子曰今之学者始作文也而胜人之心生焉而欲人称之之心生焉此非人欲之萌而何是心也不可入尧舜之道矣问曰然则如之何则可曰据吾所得而发挥之勿或计功焉勿或谋利焉斯天理而已矣黄生纶问曰人有观书而得心病也如之何甘泉子曰窃闻之矣渊明之读书也不求解焉孔明之读书也不求记焉其古之知道者与请益曰程子之读史也不蹉一字焉其作字也甚敬曰即此是学焉其古之执事敬者与至于酬应事物游翫山水尽然岂直读书然哉盖于是乎有涵泳持养之功焉于是乎有穷格发明之益焉豁然而悟必有不知其手舞足蹈之乐心广体胖之验而子以为心病惑矣圣贤之书将以养心也非以病心也无乃求之太深索之太苦而所谓执事敬者犹未之有得乎玉岩周子书以语学甘泉子曰吾近若有觉焉吾近若有觉焉是学也其在切问近思之间耳矣自存养以达于事业无非此心一以贯之譬诸树木焉自根本以至于枝叶无非生意之一贯也而本末俱备矣初何前后之间黄生纶闻之叹曰由此观之可以知二业之合一矣夫甘泉子复于改斋王子曰夫道无内无外内外一道也心无动静动静一心也故知动静之皆心则内外一内外一又何往而非道合内外混动静则澄然无事无事而后能止能止则德也业也合同而兼得矣甘泉子曰夫人之有心莫不有知觉矣有知觉不能不动而为情矣外物触其情而交焉则不能不流流而不息莫知所止不能反躬天理灭矣故终日读书作文酬应万变而吾有主焉故能不因物有迁非置其身心于无物之地而后能定静也夫苦热而求凉者则有时而热矣病渴而思沃者则有时而渴矣恶动以求静者则有时而动矣何者动系于念不系于事也知此斯可以语性矣故曰性之德也合内外之道也或问曰德性举业内外之事也于何事内于何事外甘泉子曰噫若子所谓支离之说也曰曷为支离曰夫所谓支离者二之之谓也非徒逐外而忘内谓之支离也是内而非外者亦谓之支离也过犹不及耳必体用一原显微无间一以贯之斯可以免也夫故率天下于支离之归必自子之言矣甘泉子复杨生士德曰虚内事外忘己逐物之患非他也病在内与外己与物二之也是之谓二本也故己物两得内外一致夫然后德业合学而至于德业合焉则几矣甘泉子有复于海涯陈子曰所举古人之语取其一皆足以入道惟执事敬其至要矣执事敬则德业两得此所谓合内外之道也此所谓一本者也其或偏则内焉或偏则外焉未之尽知耳甘泉子语邓生君恪曰夫主敬则众善归焉勿忘勿助敬之谓也故曰敬者德之聚也此精一之功也若夫今之集义者于事事而集之无乃义袭焉尔此内外之辩也然而能主敬则事事不能外矣而况于为举业者乎黄生孟善问曰淑也始以举业之妨于涵养也何以使吾心之洒然也乎请明以教我甘泉子曰夫淑也尔亦犹乎惑矣既曰不图今日复见大同之教一举而两得也又曰诵读不胜其倦是未能于读书习业之中合一同功而涵养之矣涵养习业非二事也但尔心生焉故若为二耳习之之久斯合一矣夫何二黄生孟善曰动与静戾犹患酬应读书作文之为病也若之何甘泉子曰而于体认天理未之至耳夫体认而有得焉斯动静一体而酬应读书作文莫非洒然矣黄生问知识未广犹借乎书也如之何甘泉子曰如其然如其然孰能舍诸孰或溺诸昔者傅说之告高宗也学于古训夫学之亦必有道矣孰能舍诸孰或溺诸黄生曰淑也闻体认内外合一之说不复他求之矣曰是欲舍书册而求体认也乎问曰然则如之何则可曰读书之时以我体认是亦合一而已矣甘泉子谓刘生相曰子以今之学者各就其偏而为之其中时病矣夫圣人之道大中也圣人之教救偏者也学莫贵乎各去其偏自至乎中而止尔譬之适中都者南方之人自南驰矣北方之人自北驰矣西方东方之人自东西其驰矣是之谓背驰其能至中都乎否也今之学者其病类此故穷年卒岁惟成就其偏而已造之逾深去之逾远方且自是而不以问于知方之人可乎抑又有一焉南方之人知北向中都矣北方之人知南向中都矣东方西方之人亦知西东其向志于中都矣乃不以问于知道之人不任王良三老乃号于人曰吾已知之矣吾已知之矣诘之则曰吾尝读舆图而知之矣及迷方多岐而不悟与背驰者一耳今之读书而不讲学者其病又类此夫学之不讲圣人犹忧况下者乎甘泉子谓郑子启范曰夫以虚无支离为道皆非也道不远人又安得虚无何有支离夫至虚者心也非性之体也性无虚实何有灵耀心具生理故谓之性性触而发故谓之情发而中正故谓之道否则伪矣道也者中正之理也其情发于人伦日用不失其中正焉则道矣故中正而天下理得矣心性之失也情流之也情非流也失其中正故流惟君子立其中正故情不流情不流故性不凿性不凿故虚实之体全焉故待夜气而见则旦昼必不然矣旦昼不然则间断多矣君子之学莫若自强而不息终食而不违故旦昼皆夜气也孟子曰勿忘勿助其间则中正处也此正情复性之道也于乎郑子其益深体认勿支离于文艺其斯合一之道乎甘泉子谓徐子曰学者之病吾知之矣在二三其致矣乎时而静坐焉自静坐也时而读书焉自读书也时而应酬焉又自应酬也如人之身血气不通安能有生若是者其敬之未力与是故于内外也二而离之合一之要其惟执事敬乎独处也读书也酬应也无非此心一以贯之内外上下莫非此理更有何事此开物成务之学异佛老之流也甘泉子谓周道通曰于乎习蔽之深矣后世儒者无怪乎见道之不明也已寻行而数墨如蚕之在茧作丝愈多则自蔽愈深弊弊焉死而后已不见天地四方之为大噫可哀也已潘生子嘉问读书于存心何如曰正心而后我立以我读之心斯存也是故天之聪明可以开发矣古训凡十六章问心存矣何庸乎读诵曰学于古训所以发明乎此心者也涵养乎此心者也孔子曰信而好古曰好古敏求然则彼皆非与潘生问德举二业之同异曰奚而不同也吾易尔志也非易尔业也志本也业末也本末一以贯之其合一之道乎潘生子嘉问举业于进德有累乎曰理无二也奚其累累之者利为之主也学于古训明诸心性存养之久而根深焉花实茂矣于举业也何有曰未达曰举业也者花实之类也在培其根本末一贯也若夫利钝之计焉躁心生矣非徒无益而反害之也黄生纶问作文曰在善思而已矣思也者本末之贯也如浚泉焉始而浊少而澄焉愈汲而愈清矣曰或有累于本体如之何曰毋汩尔思毋挠诸本体澄心体会意立理充而辞出矣旋而思焉旋而笔焉于辞章之学亦未也矧载道乎余生胤绪问读书心不累于书作文心不累于文不求胜于人然而未之能也奈何甘泉子曰绪也汝庶知其几矣乎汝庶知其过矣乎累之与胜充此一念天理灭矣曰然则如之何则可曰汝于时读书焉澄心体认而有契则可以不忘矣于时作文焉由中发挥则可以能达矣其于剽窃者不亦远乎世之学者之于读书作文也则先有胜人之心焉先有射利之心焉闻此说者或骇而不信反以不达噫惑也甚矣管生登问曰于读书而心累焉惑也于作文而心累焉惑也惟读书也以开明此心作文也以发挥此心字字而由心焉句句而由心焉皆与之应夫然则书也必精文也必实而心愈明其为益也孰大焉先生曰然子朱子有云开发聪明其得读书之宗指矣门人有问文之道甘泉子语之曰人之有事于文也不可得一意而辄书之不可得一句而辄书之若是乎其陋矣惟澄心以凝思焉思之思之斯其发也沛乎其不可遏矣甘泉子语学子曰尔知读书之道乎曰未也曰在调习此心而已矣或曰何居曰调习此心在勿忘勿助之间而已何谓忘曰面于书而心于他是之谓忘曰何谓助曰溺于书而丧其本是之谓助惟能调习其心于之间而不失久将自得矣谢生禧问读书之益甘泉子曰学于古训自傅说以来孰能废之然而天下之善读书者寡矣易曰多识前言往行以畜其德识其知也所以开发其聪明也周子曰圣贤之训入乎耳感乎心所以扩其知也若夫从事事而记焉则今之从事口耳者与是故古昔圣贤之经书礼乐也皆所以培养乎此也夫然后能开发其知识感通其义理夫非由外得之也我固有之也借是焉以开发感通之耳昔舜居深山及闻人善言见人善行若决江河沛然莫之能御者其感应之速者何也以此心固有之也或问心性情之别甘泉子曰学在切问而近思又问于何切近曰汝之切近在存天理焉耳终食于是造次颠沛于是如是而涵养焉自见之矣否则虽毫分缕析梦而已矣或问于书之载古人言行学而为之其亦学也乎甘泉子曰否非读书之善者也必由心而体会之立其本体本体立则事皆天理虽不求合于古人而自合矣舍此而外求焉以效法之则事理之应无穷而古人之迹有限抑见其困也已是故学之于书也取其培养此心而已诵读之时此心洞然如镜照物不引之于书册焉可也否则习矣而不察安能见道甘泉子授黄生纶以书谓之曰尔之于斯文也宜善体诸勿之有所偏靠焉自根本而立之惟借此以浇灌焉耳郑子请学甘泉子曰默而思之敬以存之其庶矣乎曰尔学何学矣曰求寡欲而未能也曰尔之云欲者何如曰利曰匪直利欲之为欲焉耳心有所偏滞焉亦谓之欲也今夫读书非不为善事也作文非不为善事也过用其心失其中正焉皆欲而已广德州尊经阁成东郭邹子俾方施两生以来问于甘泉子甘泉子曰夫经也者径也所由以入圣人之径也或曰警也以警觉乎我也傅说曰学于古训夫学觉也警觉之谓也是故六经皆注我心者也故能以觉吾心易以注吾心之时也书以注吾心之中也诗以注吾心之性情也春秋以注吾心之是非也礼乐以注吾心之和序也曰然则何以尊之曰其心乎故学于易而心之中以觉是能尊易矣学于书而心之中以觉是能尊书矣学于诗而心之性情以觉是能尊诗矣学于春秋礼乐而心之是非和序以觉是能尊春秋礼乐矣觉斯存之矣是故能开聪明扩良知非六经能外益之聪明良知也我自有之彼但能开之扩之而已也如梦者醉者唿觉之非唿者外与之觉也知觉彼固有之也唿者但能觉之而已也故曰六经觉我者也今之谓聪明知觉不必外求诸经者不必唿而能觉之类也今之忘其本而徒诵六经者辗转丧志于醉梦者之类也不唿而觉之类也者孔子不能也丧志于醉梦之类也者孔子不为也是故中行者鲜矣是故能尊经者鲜矣两生曰何居曰弗或过焉则或不及焉过则助不及则忘忘则忽助则侮侮与忽可谓之尊经也乎曰然则如之何曰观之勿忘勿助之间焉尊之至矣两生遂拜而受之归以告东郭子以诏多士甘泉子示王子敬之诗曰嗟予语敬之敬之当听予敬亦无不在语子敬读书当其未读时天君自俨如及其对书册万象涵太虚是谓以我观勿以此丧志舍之求放心离物以为二学问与思辩古训乃其地无在无不在事事亦如是辩惑凡十五章或质之曰某可人也某可人也德业也者终身不能一举焉则子合一之说吾不能无惑尔矣甘泉子曰吾子惑矣而反于吾惑乎彼之所谓离举业而事德业者也夫离业而立德焉自孔孟以来未之前闻也业之不成也何怪乎非徒业之不成也舍业则无以立德耳矣噫德业之非二也久矣或问曰子何以拳拳焉教人以二业合一也甘泉子曰吾实身践焉吾尝试之矣昔者吾自二十而学至二十七年而举于乡其业犹夫人也自闻学于君子舍举业而涵养者十有三年及乙丑之试也而举业则若大有异夫昔者也其源源而来也若有神开之也然犹有说焉乃离举业而涵养也犹若是若夫不外举业而涵养存存焉其成也勃焉矣门人有问甘泉子曰今举业弗闲则弗熟也而子谓二业合一孰与闲之曰吾非谓尔弗闲也盖闲之有其道也今夫奕之为数小数也弗专心致志则弗得也而况于举业乎夫曰专曰致则德业斯举之矣非惟奕为然也至于凿石攻木之为数贱数也弗专心致志则弗精焉而况于举业乎故朝而诵焉弗丧其心志昼而讲焉弗丧其心志暮而思焉弗丧其心志五日三日而一课焉弗丧其心志心志存存与举业俱神问曰焉得存存焉而弗丧诸曰习化而久斯存存而弗丧矣曰敢问习化之术何如曰子不闻鸷鸟之雏与骥马之驹乎夫鸷鸟者天下之健飞者也方其雏也力能十里抟之以百里则坠矣惟以渐而习之今日十里明日二十里渐而至于百焉虽万里可至也夫骥马者天下之健步者也方其驹也力能五十里驱之以五百里则僵矣惟以渐而习之今日五十里明日六七十里渐而至于五百焉虽千里可至也何者其力能及之也习使然也夫天下之心性能健飞健走者且犹习久而化之远而况于人乎士之学古训也力及三行则至三行而止存焉弗失其本心力及五行则至五行而止存焉弗失其本心力及十行则至十行而止存焉弗失其本心及其习熟而化也力及三行者可使及五行矣力及五行者可使及十行矣以至百千而定力不夺心与书相忘而合一何则习使之然也古之学于古训者之术如是夫否则或三行而溺或五行十行而溺欲其弗丧志者鲜矣其程伯子之所以忧上蔡乎黄生纶问甘泉子曰二业之功何如曰在存神神也者德业之妙也举业之主也是故存神而二业一矣曰未达曰今夫病痿之人其口齿唇舌固具也而不能言者何也气不足而神不主也故神全则气全气全则其发诸言也达其为文辞也畅反是则神散神散则气散气散则其发诸言也谬其为文辞也落莫而不章无怪其然也曰敢问神气之聚散也何如曰邪视则能散目之神矣邪听则能散耳之神矣邪臭则能散鼻之神矣是三神者一也皆本诸心也邪言则能散心之神矣故在敛之而已目视书而目不溺于书故能敛目之神耳听书而耳不溺于书故能敛耳之神口诵书而心不溺于书故能敛心之神神完而固言发而昌辞成而浑其古之德行道艺者与或曰今夫达官大人举业足矣子之迂也奚必德业之一甘泉子曰今之人材大者大用焉小者小用焉譬之材木之大小焉其材固类也或可以为栋梁焉或可以为榱桷焉何也其大者非常之材得雨露之养于天也得土力之养于地也得栽培之养于人也否则小焉榱桷之材而已其亦有起明堂造宗庙也将何须矣是故二业合一则盛德大业备矣天德王道之事具矣夫是之谓王佐之才甘泉子尝言之古之辞也达诸内而已今之辞也饰诸外而已古之修辞也立其诚而已今之修辞也立其伪而已一辞之发诚伪之主也可不慎诸甘泉子雅言之曰学文而不失己者善学者也故己立而后可以学文圣人之教也游艺终焉耳甘泉子言之孔明渊明其知学者也不求记焉不求解焉其所求者大焉尔甘泉子言于吕子云古之文也以明道今之文也以蔽道明道者精蔽道者眩甘泉子闲尝言之曰言辞者其精微之致乎达者观其辞气焉斯过半矣古之有国有家者修德以致其辞修辞以崇其德德以基之辞以文之而国家可保也是故家国理者其辞雅家国戾者其辞淫正人之辞严吉人之辞谨骚人之辞怨清修者之辞约其辞雅者其气和其辞淫者其气乖其辞严者其气肃其辞谨者其气昌其辞怨以怒者其气郁其声切其辞约者其气纾其声清以越故曰达者观其辞气焉斯过半矣杨少默居烟霞一载归潮甘泉子曰呜唿杨子一尔心毋支离尔学矣曷谓支离曰或偏则外或偏则内二之皆支离也人知偏外者之支离矣而未知偏内者之为支离矣偏外故忘本忘本则迹偏内故恶物恶物则寂二者皆支离之疚也离也者离也二而贰之也是故教一则一矣君子之学内外合一动静合几体用合原物我合体内外合一者德动静合几者神体用合原者道物我合体者性尧曰执中舜禹曰精一禹传之汤汤传之文武周公周公传之孔子孔子曰一贯孔子传之颜氏曰博约孟氏曰反约孟氏之后盖有渐离而二之者矣是故内外分而动静判动静判而体用离体用离而物我间夫天之生物一本也夫道一本者也知不二本又何有于内外故一之而后可以入道道无二也夫适道者不二其途虽万里可至焉中道而二之则虽十里其能至之哉呜唿杨子一尔心无二尔途矣甘泉子五十年学圣人之道于支离之余而得合一之要以告而莫之受有为黄老之言者方子持其混合之说访于西樵甘泉子爱其似夫合一之旨乐与之游而尤好与之辩或曰辩何辩矣曰合一有三要混合有三要曰心曰事曰理所谓合一也曰精曰气曰神所谓混合也合一之道主乎理混合之说主乎气知混一之说而不失其中正者其惟圣人乎黄子才伯曰学何学矣甘泉子曰心故善学者如贯珠矣不善学者如观珠矣曰观珠与贯珠之形何以异曰观珠者观他珠也多学而记之之类也贯珠者自我得之也一以贯之之类也识前言往行以畜德也黄子曰唯唯他日甘泉子谓黄子曰子之博学如聚万珠矣其惟贯之已乎黄子曰唯唯门人有质于甘泉子曰子之二业合一之说也吾惑焉吾惑焉曰子何惑曰姑藐之间有人焉其名曰陶某行若负秽心若穿窬然而画能貌春意诗能夺天巧笔如有神文如绘云其取省之元也如拾地下之芥夫何有于德业乎曰子又何惑矣曰唳鹤之野有人焉其名曰泉某色荒于内酒酣于外然而博若书肆思若涌泉口若悬河文若流水其取三百之魁也若探诸囊中之物又何有乎德业先生欺予哉何二业之一甘泉子曰夫陶氏之子其终也如之何曰以奸谋削籍曰是奸谋也邪人也以邪人为正人之辞虽幸得之必终失之如以正人之德为正人之辞夫何削籍之有彼泉氏之子其终也则如之何曰以淫荡禠职曰是淫荡也小人也以小人为君子之辞虽幸得之必终失之如以君子之德发为君子之辞夫何禠职之有故二业合一是谓自求多福门人有问甘泉子曰二业果若是一乎举业何资于德业乎曰子不见越南胡北之子乎越南胡北之子之生也其具手足头颅耳目口鼻之形相似也其哭笑之声哌哌咍咍相似也及其长也大不相类有什伯千万者何也其习气之养使之然也孟子曰此非吾君也何其声之似我君也无他居相似也然则居养之于人大矣况乎居天下之广居者乎观居养之移声则二业之相变可知矣或曰其征于古圣贤亦有之乎曰有之圣人有圣人之言也贤人有贤人之言也学士有学士之言也夫言一也而不同者此无他故矣系乎其所养耳矣故士养而化贤贤养而化圣存乎其人耳然则涵养之能化举业也审矣泉翁西樵大科书堂训规卷五甘泉子三十而游江门江门夫子授之程子之书四十复游燕赵讲业齐鲁维扬之墟仰观人文于上国陆沈于金马五十以忧病归西樵樵中有烟霞之洞四方英才集焉乃胥与集石为台因台集木为居为堂为馆为讲学进修之地以迩大科峰因曰大科书院诸生咸请有教言甘泉子勿有言者逾岁诸生复请有教言甘泉子勿有言者逾时甘泉子曰吾有言乎哉诸生其以言焉吾无言焉可也吾不徒言乎哉诸生其不以言焉吾虽欲无言焉吾恶得而默诸乃为条之如左凡以发诸心性也凡以归诸心性也凡以无所外于心性也吾其不徒言也已诸生以吾不徒言之实而求得吾之所以言焉由得吾之所以言而契夫吾之无所容于言焉其几矣其几矣正德庚辰季夏望日叙规卷五予既为大科训规又虑夫习之者漫不知其统是故括而图之作序规夫规何为者也夫学心而已焉者也何莫非心也心得其职则敬敬为义心失其职则肆肆为利利义之判也间焉者也义为志道为体认天理为寻乐也实为求道于人伦之间为笃实为言动由中出为不怨尤迁怒为事父兄也诚切为自得师为传习为遇长者谦让为处同门久敬为约信为去成心为二业并为内外混合为读书调心合一为作字也敬为考业用心也精为观山水不失己为博六经以开知见为作文也发挥所得为教束家仆充其类焉及其成也为君子利为无志为肆欲为虚乐为外伦求道为先文艺为巧令以滋伪为暴怒为事父兄也不诚为不求师为传而不习为抗倨为同门猜嫌为期约不信为师成心为徒事举业以干禄为支离为读书主敬两途为作字欲好为粗心为梏亡为泛滥仙佛以坏心术为欲胜人为纵放家童充其类焉及其成也为小人是故古之人有终日干干为君子而不息矣今之人有终身弊弊为小人而不知者矣岂其智不若欤其术使然也是故学莫先于辨术矣学者观其图焉斯过半矣训规图君子教童仆钤束理家作文发所得博六经开知见读书观山水不失己游息收摄考业用心精作字敬自然附读书调心合一随心力附内外混合二业合并去成心读书虚心较业虚心自考讲书虚心听受期约以信同门久敬凡九条附遇长谦让求益传习实用功自得师事父兄诚切族党慈敬不怨尤迁怒言动由中出求理义务敬谨笃实真诚二求道于人伦间寻乐实体认天理进修时体认煎销习心心几敬义志道肆利不志道肆欲失本领习心虚乐外伦求道先文艺不立诚二巧令滋伪高声躁妄暴怒事父兄不诚切族党不慈敬不求师传而不习悠悠过日过长抗倨同门猜嫌期约不信师成心徒举业以干禄支离读书主敬两途作字欲好用心粗读书观山水梏亡泛滥仙佛坏心术作文欲胜人纵家童弃家事小人泉翁大全卷之五大科书堂训门人邵阳陈大章校刊一诸生为学必先立志如作室者先固其基址乃可志者志于道也立之是敬匹夫不可夺志不可夺乃是志若其可夺岂可谓之志自始至终皆是此一字一诸生用功须随处体认天理即大学所谓格物程子所谓至其理将意心身家国天下通作一段工夫无有远近彼此终日终身只是体认这天理二字一诸生进德修业须分定程限日以为常每日鸡鸣而起以寅卯辰三时诵书以巳午时看书以未时作文申酉二时默坐思索戌亥二时温书然此等大抵皆不可失了本领通是涵养体认之意如此持循当月异而岁不同矣一诸生为学患心不定只是煎销习心三层五层如煎销金银一番煎销愈见一番精明煎销尽者为大贤之心习心即人心心只是元一个好心其不好者习耳习尽则元来本体广大高明何尝有缺何所沾惹内外合一一学者虽去圣贤甚远然大意亦当理会如曾点的乐可不体认切实濂溪所以每令寻仲尼颜子乐处其要在勿忘勿助之间若有得则是一路则剧到圣贤地位也但其乐之虚实当自知之一学所以明人伦也程子言道须于君臣父子兄弟夫妇朋友之间求之若于人伦间处得中正便是天理便是道不分在心在事心事合一诸生切须体认不可外求一诸生务以笃实为本不可以文艺为先周子谓笃其实而艺者书之然实与艺亦非二事且如作文写字时诚敬存焉则何莫非本实也存乎其人耳一儒先每每以过时缺小学之事为忧然以吾观之所缺者年岁耳至于事则一今之应事接物至于读书作文写字则皆洒扫应对之类而亲师取友老少皆然惟今立诚以往尚可及耳一诸生中各有带亲戚宗族子弟随学可令读古小学习小学之事明洒扫应对进退之节事亲敬长隆师亲友之道及六艺之文且如习洒扫之事每人更番早扫堂上务令于此等事存习立诚以为讲学基本一诸生常日务敬谨行步声气须要徐详乃见涵养谢上蔡先生云只高声说一句话便是罪过岂可不戒一诸生堂揖罢班长问安致词命坐乃坐由长而少起质所疑所得其起居俯仰之间及问答之际须要诚由中出不可徒为巧言令色以滋伪心一初学用功茫然无着力处只且于言动间存习步趍要从容言语要和缓步步言言要与心相应一一使由中出存习之久自然成片段一诸生相处一言一动皆本礼义时言俗态一毫不留于聪明以此夹持自然长进其有犯此戒者诸生相与正之一诸生随带小厮来山执薪水之役须要恩顾之饮食寝卧衣服亦须照点切戒暴怒即以此做工夫明道先生云当其怒时遽忘其怒而观理之是非即此是学孔子不怨天不尤人颜子不迁怒不贰过圣贤之学全在性情上理会一诸生居山日久须要归省以致孝养之诚即此是学事父母兄长之际亦自验其诚切与平时进退何如若见父兄愉悦便是己学进处不然未见实力一诸生以时归省宗族乡党相遇以礼必致其敬老慈幼之诚使一家一乡和气浃洽乃见学问一学者须要求自得师有如求命人之病痛必求医师所以求命也且今之百工技艺尤务拜师至于句读之师举业之师亦然及至治心以立性命乃不肯求师耻拜其师乃曰我知之矣我知之矣宁没身不悟哀莫大于心死而身死次之在彼则不耻拜师在此则自是不求拜师岂爱心不若爱身哉弗思甚矣诸生务求治心之师勿耻下问下拜乃为爱身试思孔子民之于仁也甚于水火之言何谓一诸生离父母兄弟妻子来山从学须实用十分工夫乃能赎其离违之罪若又悠悠过日是又罪之甚者也一诸生中有传而不习者有显愆者有耻事其师听其辞归以为诸生之励一远方及近处有德行道艺先觉之人可为师法者必恭请升座讲书以求进益闻所未闻孔子之圣亦何常师一诸生每遇与先生同侪之人必推先生之意以前辈事之不可居然抗礼或其人与人平昔分定或年相若谦让而不居至再至三亦必三让之外又且固让若不得已则侧行迁坐以致退而不居之意此乃自养其恭敬之心亦非关彼事耳一进修敬义二斋同廊之人各各早起衣冠暂会于本斋相揖各言所疑所得俟先生出堂整班而升长少各依次序所以养其敬谨之心一诸生列馆同居本意正欲大同无我如同舟共济彼此朝夕饮食起居罔非正言正行以相点检相警策相观而善若能虚心受善则岁月之间气质变化矣一诸生用功两廊各轮流一人觉察勤惰人人皆要到二更尽其有惰者戒饬之甚有鞭策一诸生同门相处有兄弟之义要使相爱如兄弟乃可即此是道朋友五伦之一若尚存猜忌嫌疑或各相为党与即此便不是学其施于兄弟父子夫妇君臣之间亦必薄矣一诸生相聚不可自是自高无长幼之序大不是道理须虚心相下非但礼当然亦且受益若恃一己之见侈然不胜其大遂至争辩尚气尚何义理愿诸生深戒之一诸生相处务守长幼之节不但徐行后长至于讲论长者之说或短少者之见虽长亦不可以智相先记曰不辞让而对非礼也何等忠厚一孔子曰晏平仲善与人交久而敬之礼记曰君子不尽人之欢不竭人之忠以全交也诸生朋友相聚常要以礼让相接虽极密亦不可以亵狎怠慢及不可责望太过以至敬衰非徒失人即是自失若有责善须使诚意在未言之前一朋友人伦之大又所以纪纲人伦者其义极重诸生相处岂可不尽道或有同有异有得有失有长有短即当取其同而参其异取其得而略其失取其长而其短不可因而妄分彼此互生嫌隙交相党与各相攻击利害之心至于不可言此与市人何异不愿吾徒有此也一诸生有疾病者必相率共调治扶持之如兄弟骨肉疾甚则忧劳至不安寝食积此诚心非但为人亦以自成又于病者或有感格以至痊可一诸生朔望有不升堂者相率往问之若果病亦致相恤之诚若其非病懒惰亦有警发一学者须要立信如与人期约之类虽似小事然失信则害心为大诸生今后或归省期某日还馆必要践约又如自期从学或一年二年必要践言不可易志圯下老人与子房犹须立信况学圣贤之道者乎即此便是根基一学子须先看论语次大学次中庸次孟子乃书之序也读论语时如未曾见论语读大学时如未曾见大学中庸孟子亦然忘其成心之私去其习熟之旧乃有向往之路否则面前皆墙壁也况又有迷心于传注之中者如瓮鸡裈虱安能有见一诸生读书须先虚心如在上古未有传注之前不可先泥成说以为心蔽若有所得及有未通却取古人训释详之其所得自别一每遇考业次日班长即相率揖谢若有所去取处一一虚心听受取必要见其所以取去必要见其所以去以此考验其用心之精粗乃实有益一朔望升堂先生讲书一章或二章务以发明此心此学诸生不可作一场说话听过亦必虚心听受使神意一时相授乃有大益一诸生朔望听讲之后轮流一人讲书一章以考其进修之益一诸生慎勿以举业德业为二段事干涵养吾德业则发挥于文章句句是实事如老人自是老人声气隔壁闻之可知其为老人自涵养发出遇明有司见之即知其人矣邵康节诗云自是尧夫不会琴非关天下少知音若今之剽窃而遇者如小儿作老人声气遇不知音者取之耳若明者安可侥幸一科举乃圣代之制诸生若不遵习即是生今反古便非天理虽孔孟复生亦由此出然孔孟为之亦异于今之习举业者孔孟必在根本上发出自别故举业不足以害道人自累耳故学者不可外此外此便是外物也为病不小一科举之学合下立心便分义利义利便君子小人悬绝岂可不痛省而甘为小人之归且读书以明心性体贴此实事根干枝叶花实自然成就而举业在其中此义之谓也若读书徒事记诵为举业之资以取科第爵禄便是计功谋利之心其大本已失此利之谓也舜与跖之分间不容发诸生当自勐省戒勉一吾今教人不外科举就有至理恐人又倒在一边只在科举上立命是不悟我之至意吾意正欲人读书作文不失本领就根本上发出枝叶此同行而异情不可不知一自后世儒者皆坐支离之弊分内外本末心事为两途便是支而离之故有是内非外重心略事之病犹多不悟反以为立本千百年来道学不明坐此之故自今诸学子合下便要内外本末心事合一乃是孔孟正脉何者理无内外本末心事之间也一诸生读书时须调炼此心正其心平其气如以镜照物而镜不动常炯炯地是谓以我观书方能心与书合一孔子所谓执事敬中庸所谓合内外之道程子所谓即此是学如此方望有进若以读书主敬为两事彼此相妨别求置书册而静坐以为学便是支离终难凑泊一初学切于读书时调习此心随心力所及如读至一二行稍觉心为所引即停卷收敛少俟有力再读或有力足以胜之或至三篇四篇不至失己验知得力渐渐接续习之至于不息亦从此始其应事亦复如是若舍书册弃人事而习静即是禅学穷年卒岁决无熟之理如欲铁之精不就炉锤安可望精一初学习字便学运笔以调习此心习文便要澄思以蕴借此心久之文字与心混合内外皆妙一学者习字宋人不如唐人唐人不如晋人盖渐近自然耳见舞剑器而悟笔法实有此理一进德修业乃是一段工夫摠于修业上着力每月二六日考业以验其进修之次第所以鞭策令自力也于所考文字只批点可否令其自觉用心之精粗以自励耳依程子更不考定高下以起其争端而滋其胜心胜心不忘不可以入道一诸生肄业遇厌倦时便不长进不妨登玩山水以适性学记有游焉息焉之说所以使人乐学鼓舞而不倦亦是一助精神一游观山水亦如读书心易于妨夺可常提撕本心令不至失己则处处得益反是则处处皆梏亡矣一诸生每遇作文时就于作文上用功遇读书时便于读书上用功务令收摄不滞不放即是立敬一诸生读书务令精熟本经四书又须随力旁通他经性理史记及五伦书以开发知见此知见非由外来也乃吾德性之知见书但能警发之耳须务以明道为本而绪余自成文章举业其仙佛庄列诸书不可泛滥以乱名教坏心术散精神一学者作文便欲胜人欲人称赏此便利欲之心不可入尧舜之道若但据吾所得发挥之则为义理之心一吾儒学要有用自综理家务至于兵农钱谷水利马政之类无一不是性分内事皆有至理处处皆是格物工夫以此涵养成就他日用世凿凿可行一诸生凡居书馆务要钤束家人不许斫艾山中人家草木为薪及岁久因而损坏本馆木料及成器每见学子居寺及祠宇多有斫去梁桷等物为薪者主人知而故纵以此立心便是不仁当思初成之难安忍毁之一大学明德亲民皆德性分内同是一事只从齐家以往便是亲民不待出仕也故孔子言施于有政是亦为政一家上自父母兄弟妻子固当谕之于道至于童仆亦同此性分安可不教诸生或在家或随带来山童仆亦须每教之以立心勤谨忠厚不至放逸陷于过恶一家仁意岂不更大快乐一诸生读大学须读文公章句应试至于切己用功更须玩味古本大学大学一书是古人入道阶梯其要下手只在止至善止之之功在知行故知止以至能得即知行之功也格物者程子曰至其理也格之之功即上知行是也大学古本好处全在以修身释格物知至使人知所谓格物者至其理必身至之而非闻见想象之粗而已此其为益甚大故诸生不可不仔细看古本其它节节皆有条理一本书院正道及两阶乃先生长者往来之处诸生升降只宜由两廊下及旁阶行之不可僭越以犯不敬之罪一诸生读文须从五经至于秦汉而止看诗当从三百篇至于汉魏而止其下偶丽之文律诗之类去古甚远者戒勿以接于耳目令胸中无一点时俗之气则所养气象自别诗文自古心术亦古矣一朔望或朝夕参见质疑请益之后即随意歌诗二章三章陶养性情又长人意思一书院凝道堂乃师生讲学之地非饮食之客异教之人所宜居非德行道艺可为师法者勿以设座设之别轩可也一诸生人人皆学歌诗作乐以涵养德性舜命夔典乐以教冑子此其深意安可一日缺此或读书至深夜则会于本斋歌诗以畅意气又长一番精神一朝廷立有太学及府州县学所以教养人材甚密本山书院不过初为退居求志之地四方儒士因而相从讲学间有生员相慕而来亦所不却但只可以请假养病因而来山从学盖提学学师乃朝廷所立之师也辞师以从师于义理恐有碍一寅宾馆所以处远方相过之客宜常虚之以待其人诸生不宜居之进修敬义二斋虽诸生会讲之地客若来众亦以处之可也一鄙意以为吾辈去圣人虽远亦当以圣人为法圣人天地之量天地间何所不有圣人之量何所不容善者固欲其归于至善恶者亦未尝不欲其同归于善若善者容而恶者不容则又何贵于圣人之教故绝孺悲责由求皆仁也圣人之立教为恶者设也如医为病者设也若有内外彼此即自陷不仁诸生善恶之念当自省察毋令为师所弃绝可也一远近有年学相若之士欲来相依讲究者以客礼待之时致馆谷之诚一本书院有好义之士所置学田随年所收多寡贮之公廪量诸生之贫及远方不能褁粮者给之置支销簿以公正之人主其事一凡来相见者若非问学道义之士不敢泛接若果问学道义之士亦必依士相见礼先有摈介言词通刺揖让若无摈介言词通刺揖让突然无因而至前者不敢泛接或卧病闭关二日三日虽有问学道义之士有摈介言词通刺揖让不能出迎虽劳相候二日三日亦不敢矫情相接以害诚心直道庶其亮之泉翁西樵大科书堂训卷五泉翁大全雍语序卷六雍语者何南雍诸子录吾师甘泉先生论学语也语非先生贵也无行而非教也夫天下之士靡于习而弗讲于学久矣是故语非先生贵也而有时乎不能以不语盖先生之养士也乐以乐之礼以理之诚以动之仁以居之故觌其德而兴起焉者犹夫知食之可以饱而求焉其于先生之言入其耳而感发其自然之机犹夫食者之必饱也其曷能忘诸夫天下之士一旦闻先生之教信向之若此岂非天实昌国家皇极师道之统以接孔孟之传也欤孔孟之学本乎易简淆之以佛则乱惟先生之于孔孟其求之也至故其辟佛也严其辟佛也严故末世一切纷然淫诐之说先生皆莫之能同然兹录既成幸与四方共之矣学者诚虚心以求而不以私见贰之则孔孟明白正大之旨不益畅于兹录也哉嘉靖乙酉冬十二月门人武陵蒋信序泉翁大全修雍语序卷六雍语初刻盖一时同门各出所录未获厘正读者弗究遂遗其精义以贰于先生之教珠窃病之乃谋诸葛子涧参互以订焉刊其复者约其烦者正其讹者通其塞者补其阙者求以不失先生之所传尔旧卷凡八今为六旧篇凡十六今十二旧章凡三百九十今二百四十一刻之者犹涧也昔先生始设教于雍珠朝夕侍侧先生手樵语授之乃有志焉兹语也终获涧同力而定寔喜初志之竟云嘉靖丙戌冬十一月门人江都沈珠序泉翁大全雍语后序卷六刻雍语成门人葛涧告于同志曰夫道浑浑尔也粲粲尔也浑浑也者体也大而无穷粲粲也者用也周而靡遗言体则用矣言用则体矣一而二矣二而一矣析用而言体则偏其心于内偏内则离物离物则高高则荡其归也为空虚为寂灭析体而言用则偏其心于外偏外则滞物滞物则卑卑则暗其归也为辞章为功利以是求道日远也已曷不观是心之原乎心也者出于天也惟天至虚惟心无物惟天至实惟心体物惟虚实一气惟无物体物一机惟天人一致是故心无内而有静静而不息焉心无外而有动动而不流焉不息则万象森然咸具焉不流则一理凝然自如焉勿忘勿助无容力焉无在不在无忘助焉是故动静无间而内外不偏内外不偏而道之体用全全则纯纯则圣圣则神而学之道极矣易曰与天地合其德与日月合其明与四时合其序与鬼神合其吉凶先天而天弗违后天而奉天时其心矣乎其一贯矣乎呜唿淳公没而兹学之弊久矣子湛子启微旨于江门寤寐淳公盖三十年于兹是编也虽于子之阃奥未备然凡以语此也观者有所会焉亦可以弗畔于道矣佥曰然遂笺诸简末嘉靖乙酉季冬上旬门人江都葛涧序泉翁大全卷之六雍语门人邵阳陈大章校刊问学第一凡二十一章潘子嘉问学甘泉子曰在闻道问闻道曰在立志问立志曰必真知而后志立志也者其圣学之基乎问道曰道天理也心之本体也子能知本体之自然则知道矣问自然曰心之本体不假人力故知勿忘勿助之间无所用力者斯得之矣问忘助曰忘助皆私心也滞于物胜于事皆忘也矜持欲速皆助也问勿忘勿助之间曰无在不在也中正而不息易所谓存乎沉珠问天理何以见甘泉子曰其主一乎天理者吾心本体之中正也一则存二则亡觉不觉而已施宗道问学当何先甘泉子曰先识仁否则何的乎能与我心性之图者其庶矣未达曰知斯图者其天地万物之同体矣是故宇宙之内一而已矣夫然后能知性门人问见与体认何以别甘泉子曰见者见此也体认者体认此也必体认然后有所见有所见然后体认益真矣或虑间断甘泉子曰其觉乎有所间者无觉也觉则不间矣潘子嘉问本体自然有念乎否甘泉子曰心岂无念无念则非心矣余胤绪问视听言动之非礼甘泉子曰非礼形而后成者也视听言动由诸心以心应则无非礼矣故曰勿勿者其几乎曰四勿之中视听为甚速如之何曰其中有主矣乎必见夫参前倚衡之体则非礼不入矣否虽闭目塞耳亦驰而已蔡羽问感应甘泉子曰心之体无不有也接物而后义生感在内也谓之外非也莫赞问诚敬何以别甘泉子曰诚敬一也能敬则诚矣问敬曰主一一者无适也无适其无物乎有物非敬矣葛涧问敬何以和乐甘泉子曰敬者一也一者无欲也无欲则洒然而乐矣徐世礼曰求放心何其难也甘泉子曰久放之心其犹诸狂马也与在御之而已始而逸久而驯或问习心不除甘泉子曰其根深也乎廓而清之久则除矣管登问心事之合一甘泉子曰其犹诸烛乎光之体与光之所被一也燃于堂而照于四壁非二光也今之人其犹移烛而照也与或问心之不存何也甘泉子曰其意必固我之累与故绝四然后心可存施宗道问人己何以能合一甘泉子曰理无二也二之者有我也夫天一而已矣或问惩忿之难何也甘泉子曰其惟一乎在觉之而已觉则一一则定定则忿息葛涧问学无日新之益何也甘泉子曰在廓清之而已矣廓清之则本体不污本体不污则光明自生日新之谓与沉珠问知而行不及者何也甘泉子曰未真知耳知之真能已于行乎曰亦有真知而不能行何与曰汝谓知果真耶譬之饮食知其味斯嗜之矣知所嗜斯食之矣汝之真知亦犹饮食者乎蔡问曰仁义礼智性也在中何别甘泉子曰性一理也浑然在中奚其别遇物而理形焉用斯别矣孟子之言四端四端也者始也吴藩问初有所见而不能胜事何如甘泉子曰力弱耳养之之久力足以胜之矣在积之岁月焉耳或问山居十年学成而后应事可乎甘泉子曰是支离之说也动静合一曷先学焉曷后应焉学莫益于习习则熟不习则不熟非动何习焉天下有无动之心无事之人乎心性第二凡二十二章潘子嘉问心性甘泉子曰学者其学诸心耳知其无所不包理其一矣知其无所不贯分斯殊矣包与贯其弥纶之谓与二之则非矣蒋信问仁者与天地万物同体与佛氏同乎甘泉子曰非也彼欲去根尘者且不能以一其身况能一万物乎曰彼亦求本体也奚其非曰其犹诸虚器也故以理为障空寂而已矣卒归之无无体故无用曰三教同原何也曰譬木焉乌有同根而异发者乎且谓广大高明而不能中庸精微焉非广大高明也门人问孔门之学甘泉子曰求仁问仁曰心之生理也故我欲仁斯仁至矣问日月至焉曰终一月一日也其亚于三月乎潘子嘉问好仁恶不仁甘泉子曰一人之心也有所好则有所恶矣葛涧问曰子云动系于念不系于事知此可以语性矣是言也其为偏于静者发乎明道性无内外之说亦可见矣乎甘泉子曰然罗胤凯问子绝四甘泉子曰其圣人教人之至乎意必固我皆累乎本体者故绝之而后本体可全圣人无之学者毋之或问硁硁小人甘泉子曰学贵立其大者耳必信必果必之为累也硁然小矣蔡问友甘泉子曰其相观而善与其心志一则学一一则益矣责善斯次焉尔余胤绪问学之不进甘泉子曰中有物也有物则梗梗则滞今之功名利达其学之大梗也与或问学不当以仕为心与甘泉子曰仕学非二也以为心则不可矣以仕为非非也知得不得之有命则妄心息矣妄心息然后可以语道潘子嘉曰敢问心犹鉴何也甘泉子曰鉴之体常明也物照而妍媸辨焉善学者其学诸鉴乎去其暗此者而已今夫禅学者其犹不照之鉴乎葛涧问物各有理甘泉子曰物理何存存诸心耳问在物为理曰曷不曰在心为理故在心为理处物为义其感通之体乎体用一原理无内外问络马之首贯牛之鼻非理与果在外也曰其义也以心应马牛而后理感而义形焉果在外耶抑在内也沉珠问观山水有要乎甘泉子曰游息皆涵养也在觉之耳逐则忘忘则流流而不止天理灭矣或问学校栖士有舍古乎甘泉子曰此古人成才之善也夫昼而出艺焉宵而入肄焉渐磨观感将自化矣握其机者师道乎门人问井田可行与甘泉子曰可井田行而天下均均也者其王者之心乎均田则富者怨怨生则争矣奈何曰天下贫众而富寡也众且胜天况人乎富者虽怨争孰与之故圣人者有以化之富且好礼矣奚其争葛涧问宋儒甘泉子曰其周濂溪程明道乎微二子道其支离矣舍二子吾何学矣沈珠问横渠甘泉子曰勇何可当也皋比之撤其几于忘己与施宗道问延平之学甘泉子曰李子之于道其深矣观其气质之变非涵养之深者能之乎或问象山甘泉子曰陆亦求内者也谓之禅吾不敢也谓流而非禅吾不信也吾敬之而不敢学之莫赞问东莱南轩之学甘泉子曰吕则博矣而未约南轩其庶几乎学未成而早世其天耶或问温公与二程善也而卒不闻儒术何与甘泉子曰其若有限之者与其执之者与苟虚心以求将益之矣蔡羽问渊明孔明何如甘泉子曰吾有取焉不记不解其必有事于本与黄叔度何如曰其颜子之资矣言论不存其古之忘言者与曰闻道与曰吾不知也日新第三凡二十二章施宗道虑无以日新甘泉子谓之曰夫学必有根斯能日新日新不息斯谓盛德诸生会鸡鸣寺甘泉子谓之曰朋友讲习惟以辅仁学之大也如彼两磨比比相戛而道斯出矣不必同不同斯辨辨斯明虚心忘己乃并受益甘泉子曰学求心之生理而已矣是故体认也者恒觉乎此而已矣惟勿忘勿助之间见之门人问前言往行弗学可乎甘泉子曰否夫子之告子张也多所闻以去吾疑也多所见以去吾殆也触乎外默识于中不疑斯有见矣不殆斯有获矣自此以往慎言慎行令有诸己焉耳矣甘泉子曰孟子之知言非徒以辨其辞而已也微言绝而异端起矣诐淫邪遁之说盈天下矣因彼之言发吾之知而蔽陷离穷之病有觉焉斯知道矣是故知言知所有也养气养所有也知而养之学问之事毕矣甘泉子曰夫学为心也学于古训觉其心而已矣彼徒记诵其言与行而已矣岂学云乎哉甘泉子曰惟人心不可以二二则支支则离是故用志不可以或分也或问过庙则肃肃敬与否与甘泉子曰敬吾心也夫心有所感则知敛其致一之道与扩而充之无不敬矣故曰如承大祭或有诵象山六经皆我脚注者甘泉子曰其为斯言也道乎圣乎道则又谁我圣则不轻言故曰好古而敏求曰笃信而好学甘泉子曰心至虚不容有所入也礼曰斯须不庄不敬则暴慢之心入之矣斯须不和不乐则鄙诈之心入之矣入也者主之也甘泉子曰仁其心之生理乎自一念之动以至于万事之感应皆生理也故孔门之求仁必于视听言动出门使民居处执事与人而言之皆即事即动以求者也易曰复其见天地之心沉珠问曰甚矣明道之懿也而门人鲜得其真何也甘泉子曰游杨明道之所取尔然或离而去之气质之性则固然也非独程门尔孔门自颜曾闵冉之外亦有然者矣曰岂其信不及与曰当其授受时也精神所感斯信之矣但离违之久学力不足以胜气质而学遂分矣故学至气质变化而后能不反诸生今日之相聚也不去成心他日可保乎甘泉子曰人皆知设施之为行矣而不知念虑之存存即行也合存存设施以为行则几矣沉珠问孔子曰无终食之间违仁其弗已于仁者与甘泉子曰奚但终食尔虽一息弗可已也甘泉子曰象山不能有明道之所有明道有象山之所无甘泉子曰圣贤之学始终乎志焉尔有顷志弗存焉则天理灭矣故曰志于道曰志于仁曰志于学志也者以言乎其所之也非虚也春秋传曰吾志其目甘泉子曰孔子之言下学也其所谓不怨不尤者乎人伦日用怨且尤焉非学矣学之又学存存而弗已达天德矣其圣功也与甘泉子曰圣人之设教也为刚柔善恶之异其也教也者所以约其中化其偏者也沉珠问理气之辨甘泉子曰夫道器一而已矣孟氏养浩然之气配义与道配斯一矣未达曰气而中正焉斯理而已矣孰或离之孰或混之葛涧问曰夫子之与曾点也何居甘泉子曰何往非乐取其洒落异于三子耳然点也求诸风浴咏归其亦有方所与世儒乃疪其行之不掩焉不知其见之已偏也知点者惟孟子故曰狂者也甘泉子曰孟子之学其至矣乎勿忘勿助其敬之规矩矣乎孔子之学非孟子弗明门人问学何为甘泉子曰人之一身其天地之身与其父母之身与故不学则不能省天地不仁耳矣不能全归父母之所生不孝耳矣不仁不可以为人不孝不可以为子弘毅第四凡二十章或问士不可以不弘毅甘泉子曰其惟天理乎见此者谓之见大斯不亦弘矣乎久而不息斯不亦毅矣乎甘泉子曰人之心也其犹镜乎镜之明也自然照物矣心之明也自能矣学问思辨笃行所以存养其知觉其犹磨镜之工云尔管登问戒惧谨独甘泉子曰其功一而已矣所不睹所不闻者道之本体也戒慎恐惧也者随动随静而致养焉者也独也者即其所不睹不闻而为言者也慎也者即其戒慎恐惧而为言者也反复而言之意独至矣是故动静者时也而本体之贯乎动静者无不在也甘泉子曰学也者觉也言觉乎道也孔子之于川上四时行焉百物生焉皆语以道也与学焉而不知道恶足以为学甘泉子曰教者其犹医乎医以去其病而已矣教以去其偏而已矣门人问曰昔夫子之设教也不愤则不启不悱则不发而子之启不俟乎愤发不俟乎悱者何居甘泉子曰吾又曷俟乎哉不得已也甘泉子曰圣人非无学也而谓圣人不待乎学非也孔子之好古敏求也忘食忘忧也自志学以至从心也岂皆谬为燕乎哉其实则学也圣人之学如顺流贤人之学如逆流周伟问知行二乎甘泉子曰曷二焉舜好察也而用中颜子服膺也而择中庸孰偏而知孰偏而仁不兼尽不足以为舜颜沉珠问心苟中正矣其无待于审几与甘泉子曰中正者心之本体也既感而应则几也或几而中正或几而邪僻其可以不审诸其可以不慎诸甘泉子曰夫学而知所疑也学之进也如行路然行而后见多岐见多岐而后择所从知择所从者进乎行者也甘泉子曰旧见不去无以来新知如汲井然浊者不去则清者不生张标问武王既伐纣宜立商之仁人而自取之何与甘泉子曰异哉汝以武王为见天下之利与顺乎天应乎人见天人之公尔施宗道问夫子何以取空空甘泉子曰鄙夫非能空者也云空空夫子之设言也虽鄙夫而能空空斯取之矣空空则无物矣无物则虚矣虚则能受矣是故大虚则大受小虚则小受葛涧问康节之学甘泉子曰能不动矣以其知数而定也谓之定则可谓之知道则不可知道者不假数而定甘泉子曰学莫要于知止矣而定静安虑一以贯之圣人之学也彼佛之以理为障乌能知止焉葛涧问古之所谓博学者其将为博闻广记矣乎甘泉子曰奚啻千里博学之之也者其必有物乎今之谓博闻广记为博学奚啻千里葛涧曰涧闻之子曰释氏以即心见性为知无学问思辨之功也故所知非止也止者至善也非窥见乎一斑半点者之可言也足以破千古似是之非矣甘泉子曰汝信诸理勿信吾言葛涧问白沙先生静中端倪之说甘泉子曰斯言也其为始学者发与人心之溺久矣不于澄静以观其生生之几将茫然于何用力乎孟子四端之说则有然者矣葛涧问明道勿忘勿助之间正当处何谓也甘泉子曰忘则不及助则太过其间乃中正矣中正者心之本体也葛涧问子谓兹理有见以诚敬存之知而存也存久自明存而知也夫知而存也其明道知所有养所有之谓乎夫存而知也其大学格物知至之谓乎甘泉子曰然然而始终一知矣始终第五凡二十三章蔡曰或谓儒释初同而后异然与甘泉子曰异哉言也同则始终皆同异则始终皆异孰谓初同孰谓后异余胤绪问动静甘泉子曰夫学天理而已矣天理一也又何分于动静曰随处体认不已外乎曰何事非心矣何心非事矣敬养吾心随事以应之何内外之有蔡虑扰于人事请山中静养数年何如甘泉子曰意乎求静即不静矣惟于人事纷纭之中而不失吾心之本体焉是之谓体认天理而静存乎其中矣吾见夫释子者闭关三年而后出犹夫未闭关时也其不识天理之故尔管登问学问思辨笃行有先后与甘泉子曰五者皆一心何先何后古训之学也师友之讲论也日用之应酬也即知即行夫是之谓学若必读尽天下之书穷尽天下之理而后力行焉不亦二矣乎甘泉子语余胤绪曰视听言动之感于物也如迅雷然非天下之明健其孰能勿之故曰干道主敬行恕之于物也如平地然惟培养可以至之矣故曰坤道然而干与坤非二理也蔡羽问乐有虚实何谓也甘泉子曰合内外该体用实有诸己乐在其中不改其乐者也见之而行不掩是虚见而已矣或问学何贵甘泉子曰学贵疑疑斯辨辨斯得矣故学也者觉此者也余胤绪问学至乐而止矣曰反身而诚乐莫大焉又曰强恕而行求仁莫近何也甘泉子曰反身而诚斯天之道矣乎强恕而行斯人之道矣乎及其成功一也是故天人无二矣邬爵问书曰思曰睿孟子曰不思不得易曰何思何虑爵也将奚从甘泉子曰思也者心之知觉也废其思非学也思不慎非思也思而睿且得焉思之正也憧憧往来朋从尔思思也可不慎乎甘泉子谓门人曰吾之终日谆谆其不越此理而已矣见此者其易简之学乎或曰初学则何如曰由初学以至圣人一理而已矣陈应期问尽心存心之异甘泉子曰性也者心之生理也心尽而性见矣存心也者恒其所尽之心而已其知行并进者乎管登问敬以直内义以方外甘泉子曰求之敬体而义用义方而敬直敬义立而内外一矣余胤绪问仁者人也合而言之道也夫以人之理合于人之身则如以服衣乎人不亦二乎甘泉子曰尔何哉所谓合者曰仁也者心也人也者身也有是心矣随其身之所遇而亲义序别信油然生焉故谓道也甘泉子曰然是故心性合天下之道甘泉子方饭谓门人曰终日衣食而未尝一粒一丝也此非释氏之说乎曰然曰常人食饭与吾异也此非明道之说乎曰然曰然则可以观儒释之异矣蒋信问一本万殊甘泉子曰一其万矣万其一矣万一皆一是故体用一原蒋信问横渠先生曰气之聚散于太虚犹冰凝释于水然则气有聚散乎甘泉子曰然曰白沙先生曰气无聚散聚散者物也然则气果无聚散乎曰然曰何居曰以一物观何讵而不为聚散自太虚观何处而求聚散或问心性之图曰外为大圈者一中复小圈者三何谓也甘泉子曰立象以尽意耳夫何二不见所包无以知道体之一不见所贯无以知道体之万甘泉子叩学者之用功或对曰近惟见第一义耳曰子毋惑诸夫学一也孰则一焉孰则二焉未能察见大道之体其何第一义之有甘泉子语门人以克己蒋信进曰物我形而后己私生非礼皆有我之私也故能随处体认太公之本体则无我私且退听矣信也以是为克己之功何如曰其然其然否则强制云尔何克之有杨钦问学欲时见吾心之生意如之何甘泉子曰在不以己与物耳舜禹有天下而不与焉不以己与之也不与则无所蔽无所蔽则常与天地万物为一体矣杨钦问人之知思因神以发何与甘泉子曰知思也者神为之也人惟昏其神则知思昏矣是故神精乃明君子之学养其精神而已矣杨钦问佛氏明心见性而不能亲民何也甘泉子曰佛氏其未尝知性矣性也者天地万物一体者也岂有见性而自私者乎杨钦问文武一也镝之间有不得已而假以权术不害道与甘泉子曰兵莫贵于正莫不贵于不正好谋而成谋非诈也故夫子不取晋文之谲曰正人用邪术邪术亦正此言何谓也甘泉子曰用邪则邪人矣用正则正人矣正人自无不正矣焉有正人而用邪术者乎一理第六凡二十二章余裕问居处恭执事敬与人忠其一理之随感而应与甘泉子曰然余裕问程子曰当怒而观理之是非观人乎观己也甘泉子曰理也者心之本体也即人可怒而又观之怒斯已甚是之谓迁怒故必反观本体迁与否与是故好恶在人而己不与矣罗胤凯问学须静也何如甘泉子曰心无时而不动矣是故常知常觉知觉而存存焉体用一矣静而已焉将不至于死灰乎故戒慎恐惧何莫而非动也或问孔颜之乐甘泉子曰惟正心者知之陈道请于言语用功甘泉子曰修词立诚所以居业也今之制于外者乌足以立诚天下之言由中出者鲜矣曾子曰出词气甘泉子曰大学之道其莫要于止至善矣止至善其莫先于知止矣知止知也定静安虑行也其犹顺流之舟乎书曰王忱不艰是故知行非二也甘泉子曰众人知富贵功名之为乐盖不知吾心自然之乐也见吾心自然之乐则外乐不足以易之矣陈育问曾点之乐甘泉子曰即点之言其犹未至掩也点之乐虚开之乐实吾斯未信洞见斯体是故能斯斯颜子而下开也其庶几乎或问河图洛书为圣人神道设教何谓也甘泉子曰八卦洪范之理在羲禹之心触马龟而发焉耳天地一阴阳也阴阳一奇耦也而皆本于自然夫是之谓神道呜唿伪之乱真也久矣门人问乐则生矣而至于手舞足蹈何居甘泉子曰舞蹈者乐之事也乐之舞蹈发诸心之乐是故缀兆疾徐一进一反无一而非性之自然也故礼乐合内外之道孟子其知道乎甘泉子曰忘食忘忧其圣人不息之诚乎忧乐并行而不相悖陈道问知觉心之本体也而亦寓行乎甘泉子曰然知而存存行之谓矣或言顷而涵养而生意勃焉甘泉子曰人之本心譬诸草木然其生生不已者乎灌溉不息斯谓日新盛德门人问获罪于天甘泉子曰天即理也理即心也自然也夫有媚之心斯有所为而逆其自然逆理逆天自灭其心也夫复何祷莫赞问默坐若有以澄心矣应事乃有不然何如甘泉子曰未之见理尔见理则动静一动静一则何难易之有故君子之学莫大乎察理门人问大德小德甘泉子曰大德敦化则小德川流矣大小也者事也德也者理也理无大小故曰体用一原显微无间或问在昔皋夔稷契何书可读所学问者何事也甘泉子曰子岂不闻三坟五典乎今也或亡之矣奚直书尔君臣朋友之间朝夕讲明之者安往而非精一之学或问无怨无骄之难易甘泉子曰难易也者以言乎其地也人心一天理耳何有于贫富贫富不系于心则无怨无骄而难易一矣故造次颠沛之于是富贵贫贱患难夷狄之行何入而不自得陈道谓龟山出为蔡京之累然乎甘泉子曰非也其可以轻议之其可以轻议之首夺荆公王爵配享其功孰大于是其为不虚出孰大于是或问陆学甘泉子曰其论捷矣人皆喜之学者当以明道延平为中正之法陈道请除骄吝二字甘泉子曰尔之问也其亦犹切己也夫骄吝其在病譬之膏肓也与必除之然后可以达道除之何如曰体认天理吴藩问思兼知行甘泉子曰然然而思之义大矣其兼乎言貌视听犹土之兼四行也故曰思曰睿睿作圣是故思诚之功广矣大矣立心第七凡十七章陈应期偕施宗道问学甘泉子曰学莫先于立心心立而后可与论学学可以养心童子歌鹿鸣南山之诗甘泉子曰心存而后可以听歌歌可以消固滞甘泉子曰学莫先于立志矣夫子之志学以至从心皆一志也立志而后学问思辨笃行焉以成之门人曰人之诋毁事势之颠踬也则如之何曰患志不立耳志立者其譬诸固本之木矣乎雨露养之霜雪亦养之罹霜雪而摧败者本可知矣夫诋毁颠踬也者其坚志之助也故曰匹夫不可夺志陈应期问学而时习何谓也甘泉子曰学其觉也觉其心之神明也神明之昏习心蔽之耳及其感于简策警于人言本然之觉如寐者之唤寤而神全焉知斯至矣时而存习焉行斯至矣悦焉乐焉君子焉其皆本于此乎甘泉子曰虚者其学之本乎夫器之容物以中虚也故学在澄其心澄心然后能虚虚然后能受益易曰君子以虚受人园柳初青甘泉子顾谓门人曰造化之生意勃然矣曰复其见天地之心乎夫学必见此而后日新施宗道问随处体认天理则既闻命矣然不先时讲明争得无舛乎甘泉子曰然夫谓随处体认则讲明在矣讲明所以合天理也故学之不讲圣人忧之徐世礼问孝弟为仁之本何谓也甘泉子曰仁也者吾心之生意也孝弟也者又生意之最初者也察识培养推其爱以达于其所不爱推其敬以达于其所不敬而仁洽天下矣而谓有子之支离异哉象山之惑也或问颜子优于汤武然乎甘泉子曰是忆说尔将非谓汤有惭德之累乎汤武圣人也颜子未达一间也问惭德之说曰惭德也者以言其不类尧舜之揖逊云尔岂有愧天怍人之心哉有愧天怍人之心则天理灭矣曰顺乎天而应乎人孔子深得汤武之心子嘉问子之教人养心与张子以礼教人其内外夹持也与甘泉子曰敬以养心以达于手恭足重合内外之道也管登问病根可一朝而除与甘泉子曰圣贤之学为除病也必积久而后能明道猎心十二年而复萌焉言何易言何易除之除之而不息则宿根可夺矣曰其要安在曰其体认天理乎问仲尼颜子之乐甘泉子曰人人皆有蔽于私尔惟勿忘勿助者见之惟缉熙光明者得之故见乐为难而得之尤难或请问记之言人者天地之心何谓也甘泉子曰其道者与天地之气萃于人人也者天地之灵气无心即人心而在矣故人能为天地立心甘泉子喟然叹曰夫学莫病于支离矣自一念以至万物无非心也二之者支离也甘泉子曰理无分于动静也学无分于动静也动静不失心常光明而进不可遏矣甘泉子曰先民有言尧舜兢兢焉业业焉而况其下者乎故兢业则心之本体恒存有孝子进谒甘泉子语之曰由尔孝心扩而充之通于神明光于四表矣孟子曰苟能充之足以保四海不能充之不足以保妻子子毋以一节自足黄纶问心之出入无时何也蔡曰身在于此念驰于彼其出之谓与甘泉子曰心蔽于物斯谓之出矣出也者犹之出也求仁第八凡二十章甘泉子曰孔门之教求仁而已矣绝四也者其求仁之功乎门人问思甘泉子曰虚灵知觉思也曰何也曰本体也本体全则虚而明有以照物如鉴空而妍媸莫逃是谓思则得之无思无不通也思无邪忆度之私可以为思也乎或问曰孟子孩提良知之说何谓也甘泉子曰夫轲氏亦犹本其初心而示达之天下尔曰达之将何如曰其学问思辨笃行之功乎曰是亦犹四端扩充之保四海者与曰然唐生问曰道家者流以炼养为宗吾儒亦有宗乎甘泉子曰汝亦未闻道家之说乎鼎内真种何谓也曰吾儒亦有真种乎曰有曰可得闻与曰其生生之意乎或问致中和之义甘泉子曰致也者达中和于天下也如曰推而极之则中和至矣又焉致门人问曰夫子愤忘食也乐忘忧也何居甘泉子曰夫尔也当思愤与乐者何为歌诗终门人问曰斯何谓也甘泉子曰诸生听斯得无心气和平矣乎曰然夫古之乐为养心也今夫人之有郁也一闻歌声其无不舒者矣故曰诗可以兴兴于诗今之君子何独于吾而疑之熊洛问欲应接中理而不免乎多失何也甘泉子曰中本无主耳何中理之有心为之主得其中正随感而应之其有弗中焉者寡矣黄辅问静而虚灵常存此中动而应接求合此中何如甘泉子曰患子中之未见尔见实体而存存焉又何应而弗中故君子识中之为贵徐世礼问发育竣极甘泉子曰其浑沦矣乎问礼仪威仪曰其分殊矣乎是故可以知小大矣又问德性之尊问学之道曰其知行并进矣乎将谓尊德性遗其小者与道问学外其大者与噫知行之判也久矣或问有才而无德者何也甘泉子曰才与德合其古之言才者与才弗出于德君子不以为才也邬爵问夫子之道忠恕奚以别甘泉子曰忠恕其所谓一贯之道也夫莫赞问学者之为忠恕也何如曰中心忠也如心恕也恕由中出焉者也甘泉子曰天行健君子以自强不息君子终日干干夕惕若昊天曰明及尔出王昊天曰旦及尔游衍圣人若是切切然者何也其天理流行不息乎天人一也我心少懈则天理息矣管登问道心为主而人心听命然则心有二乎甘泉子曰心一而已人心也者人欲也其不可与道心并言矣甘泉子语诸生曰学必日新悠悠尔终不可得也吾年未三十闻教于君子矣逮今犹未也莫赞曰若是则小子滋惑蔡曰殆为门弟子设言耳曰非也吾其未之得尔吾其未之熟尔二三子其以吾为戒哉管登问存心则万物咸备可以应之矣奚必于物物格之甘泉子曰圣不云乎居处恭执事敬与人忠若尔之言也其又一于内而忘随事体认之功矣甘泉子曰古之为邦家者其必由政教矣惟圣人之政教也由于中一于诚是故立斯立道斯行绥来而动和非夫德政之至一者其孰能与于此甘泉子雅言之胸中无事斯天理见矣莫赞问苏湖之教甘泉子曰圣门之教求仁之外无闻焉其随问而答者皆天理矣其德行言语政事文学之殊科则因禀成就之不同尔初何分科之有陈论问天下归仁甘泉子曰仁也者天地万物一体者也己克而礼复则天地万物在我矣主敬第九凡十九章蔡问敬主于中矣其又必整齐严肃乎甘泉子曰内主乎敬则整齐严肃见于外矣外不整齐严肃殆其心未之敬耳史鹓问省言词以制烦躁则何如甘泉子曰可以为难矣学则未要也苟能收放心体天理然而烦躁者寡矣沉珠问体认之功多间断焉则如之何甘泉子曰是在恒其志耳志存则恒知知其间焉斯续矣甘泉子语葛涧曰谋诸远不谋诸近求诸天无求诸人其学之道乎汝其识之蔡羽恐操存之狭也问扩充之术甘泉子曰心体其大矣苟操存而不失其本体扩充之术岂外是耶黄辅问即事以察情即情以察性为体认之方何如甘泉子曰然然而祗见推究之烦耳矣盍求心之生意乎甘泉子曰人心贵虚虚则生生之意蔼然于中可默识之矣陈道问许鲁斋出处甘泉子曰世变于夷而圣人之教息矣鲁斋出而孔子之道尊化夷为华其功孰大焉且世产于斯仕于斯何出处之累曰吴临川何如曰有间矣曰着述何如曰三礼诸书吾不敢传信焉尔元之儒其惟静修乎黄纶问知言甘泉子曰蔽蔽我也陷陷我也离离我也穷穷我也言之淆乱足以害心察于斯四者可以为知言矣或请制客气甘泉子曰在持其志耳志者气之帅也知持志则百体从令客气自消矣必有事焉而勿正心勿忘勿助长其持志以养气也夫故曰志至焉气次焉甘泉子曰学莫要于礼矣学礼则心存心存则德性有所养况一经以克客气请闻嘉言以克躁气请甘泉子曰皆己私也克之莫若中正中正而后天理存天理存而己私忘己私忘而习气远习气远而不知其变且化矣马应干问主一甘泉子曰不驰不滞曰何谓不驰不滞曰执事敬执事敬而内外一矣是故谓之一程镐问思虑有时而多少何也甘泉子曰曷少曷多惟心有主焉则思虑自定矣甘泉子谓门弟子曰意必固我既亡之后必有事焉明道之学至矣彼佛氏岂不云意必固我之亡然而不知有事焉其诸异乎圣人之学与或问博约甘泉子曰其学之一致者与非既博而后约之也未达曰知博而存约卢潮问恶恶太严之疚甘泉子曰是谓作恶非太公之本体矣徐勖曰哀矜之何如甘泉子曰可恶恶之吾何容心焉谢澧问怒易发而难制何也甘泉子曰怒不由己生焉用制葛涧曰子之测诚意也其广矣大矣大学之旨具在是矣甘泉子曰心身家国天下何莫非意虚实第十凡十八章门人问心有主则虚与有主则实何谓也甘泉子曰由其物欲之不入也是故谓之虚由其天理之中存也是故谓之实一而已矣葛涧问居敬穷理甘泉子曰敬之敬之将与理一矣夫何二或问民可使由之不可使知之甘泉子曰天理一而已矣由之由此也知之知此也行易而知难行近而知远故圣人之于凡民不能无难易之叹耳曾汝檀问斯须不和不乐则鄙诈之心入之矣然则初学可以主和乐乎甘泉子曰心有主而后和乐生焉存之又存反身而诚乐莫大焉曰乐由敬生也乎曰然曾汝檀问近识同体之仁而犹恐其涉于虚甘泉子曰知至至之则所见皆实矣甘泉子曰人心广大高明其即天地之覆载万物乎体而存之故能与天地准周衢问无事而此心惺惺何如甘泉子曰儒曰惺惺禅亦曰惺惺禅之惺惺也虚儒之惺惺也实中庸戒慎所不睹恐惧所不闻知其所所而圣人之学可几矣周衢问体认天理其与孟子之集义皆用心于内者与甘泉子曰理义无内外矣未达曰天地万物一体尔何内外之有门人请学甘泉子曰先于虚己何谓虚曰以能问于不能以多问于寡若无若虚受善其有穷乎请益曰子路之喜禹之拜舜之乐取古之人皆由之矣或问学主静坐也何如甘泉子曰子谓忠信笃敬视听言动非礼之勿果求之动乎求之静乎故孔门无静坐之教杨东熙问致知甘泉子曰知也者良知也蔽于气习故学焉以扩充之非谓人人自能知自率意以致之也彼佛氏之灵照而不能明物察伦岂亦扩充也乎敢问学以扩充之道曰博学之审问之慎思之明辨之笃行之所以知止而知至也夫然后能履中正而不忒是之谓圣学杨东熙问名利货色私欲之大也必先克去之何如甘泉子曰然然而所谓克者匪坚制尔也其惟进天理乎天理日明而人欲日隐天理日长而人欲日消是之谓克又问己不克安能见理曰未体天理焉知人欲未能如好好色焉能如恶恶臭夫惟仁可以胜不仁而见大可以忘小故曰好仁者无以尚之否则富贵功名之于欲大矣孰能小之曰体天理如之何曰今夫人之起念于躯壳也即无往而非私知物我之同体则公矣公也者其天理乎沉问体认扩充存养三者有序乎甘泉子曰孰或先焉孰或后焉体认也者知至至之也是为存养其扩充之功尽之矣沉问未发之中圣凡同乎甘泉子曰曷不同也时而若无然时而若有然其本体之明晦蔽与不蔽焉耳察而存之久将复圣矣夫奚外假之与袁邮问贵贱祸福定于天矣亦可修而易之乎甘泉子曰天人一也自求多福在我而已矣惟贤人为能祈天惟圣人为能立命袁邮问穷理尽性至于命何谓也甘泉子曰穷也者极至之名知至行至穷其理焉性尽而命至矣其古人所谓格物乎甘泉子语袁邮曰人能动心而后能存心能存心而后能养性故人心恒知知故警动德性斯坚定矣然则动心忍性其入道之门也与葛涧问人无远虑必有近忧其终身之忧一朝之患之谓乎甘泉子曰得之矣体诸身可也精义第十一凡二十章徐勖问精义求诸事矣乎甘泉子曰其外之也已在心为理处事为义精也者自其本心精之也精斯神矣易曰精义入神以致用也其合内外之学与蔡琳问人与天地不相似其起于人己之二乎甘泉子曰物我之初一而已矣形骸异而彼此分彼此分而私意生子不孝于父臣不忠于君至于利害相攻贼灭无伦二而已矣惟夫克己则无我无我则无物无物无我则一矣其惟天地乎葛涧问明道释氏一贯两截之说无乃记者之误与甘泉子曰然即释所言已两截矣何待于用乎或问人有恒言曰务实何谓也甘泉子曰知实然后能务实夫事亲仁之实也从兄义之实也良心之真切也知之真扩之力斯曰务实尔矣而实之未知而惟曰务实务实其实匪实陈怀曰怀闻之师曰周公思兼三王思道也道也者群圣同然之统也求在我者也故禹之恶好汤之执立文之视望武之不泄不忘与周公之思兼皆心学也不合者心未一也思而得之则其心一矣坐以待旦存存不已也谓急于行小之言周公之学矣门人问君子无入而不自得何谓也甘泉子曰自得者得自我也未知失焉知得或曰喜怒哀乐未发之谓中戒惧慎独以养之则动矣安在其未发耶陈怀曰未发者天理之本体也戒惧慎独于心之动必有事焉者也甘泉子曰其慎动以养静与陈怀问曰张子曰合虚与气有性之名合性与知觉有心之名何谓也甘泉子曰虚也者性之本体也性也者知觉之本体生生不已者也而曰合焉而曰与焉则二物矣陈仁曰子夏其知道乎敬而无失本体立而万物一矣故四海之内皆兄弟也甘泉子曰然其古之示人以其大者夫江绍问克己甘泉子曰先立我未达曰心与万物一则我立矣我立斯主而后己私亡国有王而四海从其令我立王之谓乎周玮再见甘泉子曰汝归五阅月矣其功若何对曰训有之求道于人伦间而憾于行之未慊曰充未慊之心斯可以入道矣周玮曰圣人太公与物同体玮也初学何敢望与甘泉子曰是圣人与我同有也学为圣人不于此乎学而何学甘泉子曰子张问行夫子语以参前倚衡知之精而后行之至也故终身由之而不知道者病于未见焉耳陈怀曰何以能由曰袭取也见则由仁义行矣陈生问纯心何谓也甘泉子曰其犹夫金之精乎金之不精有或杂之非复金之初矣今夫金时时而炼焉日日而炼焉久则精金尔矣又何待于外求敢问乎炼之法曰敬葛涧问精气神相生甘泉子曰道家炼精以化气也炼气以化神也逆之矣神其主乎神也者心志也志一则动气气一则动精陈怀问心为事累何如甘泉子曰心小故也察见天理则廓然太公物来顺应奚其累黄彦问曰遇横逆知忍矣而意犹不平何也甘泉子曰古之人与无不于性情焉致力故犯而不校颜氏子之学也夫惟物我一故怨尤不出横逆之来其犹触虚舟也与甘泉子曰夫射也其见古之道乎于于翼翼终日而不乱其不二夫心者乎陈怀问知行合一并进有异乎甘泉子曰合一者圣人也无所用力者也学也者则并进而已矣黄彦问温故知新甘泉子曰颜子得一善拳拳服膺而勿失如鸡抱子然温故也由是而上达日日新之谓盛德辨志第十二凡十七章甘泉子曰学莫大于辨志矣志于道焉富贵功名皆化而之道古之人有居之者周公是也是故功名也者非圣人之所弃也富贵也者非圣人之所恶也不志乎道则二者皆私而已尔又何足以与议葛涧问人心道心之危微何谓也甘泉子曰危言其大也语危言危行人心其欲也道心其理也欲日长故理日微惟精惟一所以长天理而消人欲也与符钟虑力行之难甘泉子曰书有之王忱不难忱真信也子以为所信何与故知之真行斯至矣是故知而弗去真知也夫葛涧问淳公以忠信立诚为干道敬直义方为坤道何谓也甘泉子曰干知大始坤作成物一念之诚其始物矣乎敬义夹持其成物矣乎干主德坤主业主德者达诸业主业者入乎德葛涧问康节谓老子得易之体何如甘泉子曰否不然也老子任气何易体之有甘泉子语符治曰尔其无庸于远鹜也时读书而调习焉时临文而调习焉夫然后内外合一时于斯月于斯日日于斯习化而成将百万之众不足以动之矣二业合一训成沉珠叹曰其意之至言之切矣乎其拔世救人之情其见乎辞矣乎甘泉子曰噫吾忧之吾岂获已乎哉甘泉子曰学者之始也其犹入诸暗室矣乎少间斯有见矣久之久之斯无所不见矣故先难而后易葛涧问虚无即气然乎甘泉子曰人知有形者之为气而不知无形者亦气也横渠子独以无形者为气盖未悉有无虚实之体焉耳甘泉子曰天行健君子以自强不息健也者宇宙之气也宇宙之气人之气也是故可以配天配天也者不息之谓也学而若存焉若亡焉违天也甚矣葛涧问释老之学孰近于用与甘泉子曰二氏均之无用焉尔矣离事以语心也圣人之学心事合一是故能开物而成务甘泉子曰夫心广矣大矣古之训皆以明乎此而已矣明之至至广至大皆谓之尽心或请切问近思何谓也甘泉子曰夫学心性焉尔矣问斯之谓切思斯之谓近泉翁大全卷之七节定燕射礼仪甘泉湛子曰射礼废而天下无男子矣射男子之所有事也男子有生而悬桑弧蓬矢六以射上下四方明有事也故男子生而已志于六合矣六合内事即性分内事也射也者所以射为德也射为德也者所以成其贤也惟我圣祖洪武二十三年命国子监辟射圃给诸生弓矢载在会典至哉圣祖成贤之心乎故射礼不讲而天下无成贤矣燕礼缺径情而行天下之射礼坏矣故燕也者将以致夫射者也射也者所以相射于礼乐成其德者也礼乐皆得谓之成德成德则贤矣故燕有迎宾献宾以及众宾所以致射宾也燕有迎遵献遵所以致射遵也燕有献士所以致遵耦也燕有献酬交酢所以合宾主二射之欢也射也者离道也争道也不合则离离则争矣非所以成德而致贤也是故有燕酬以合其欢有揖让以致其敬有乐宾以宣其和有司正以节其流有拾取矢以崇其让有鼓乐以尽其神有释获以纪其贤有升饮以明其不则有彻俎坐燕以弛其张渐近自然卒归之中正宾出不顾矣主犹拜送以引无穷之敬焉故始以燕终以燕而射行乎其间夫然后礼乐兼备矣礼乐兼备而人虽欲为不贤不可得矣虽有庶顽谗说并生之念油然而兴矣故燕射其深矣甘泉子曰吾观于仪礼然后知矍圃之射扬觯戒勿入者之为伪非圣人并生之心也今之行射者宾主接则曰射遵至则曰射无始燕终燕以合之是武道也是教争之端也非所以相射于礼乐而成德也恶乎贤燕射人数宾一遵一主一士一众宾四三耦六司射一司马一傧者一释获一约矢四乐正一歌诗六代宾等执弓矢各一通赞二宾遵主引赞各一司一设丰一设楅二设中一洗觯一张侯一获者执旌一司钟一司鼓一司磬一司箫二司笙二司琴一司瑟二司埙一紏仪二射礼器数弓一十六夬遂如之矢六十四多备以防损坏布侯一乏一旌一朴一楅一鹿中一丰一篚二上一下一觯三二洗盆一卓一筹八十斯禁一钟一鼓一磬一琴一瑟一箫二笙二埙一燕射诸器图侯图侯北面西方谓之左下网上广一幅长二丈下广一幅长一丈八尺上下次幅各广一幅长一丈四尺中方一丈鹄四角画彩云侯架图用木竖两柱高三丈许制按布侯式俱髹红乏图容谓之乏所以为获者御也其高广随宜旌图旌获者所执以唱获者也长六尺以杂帛为之中锋缘边以白楅图楅所以承矢上端龙首下端蛇形交其中韦当以承矢高二尺广三尺一十六孔孔容矢四矢饰以采色计六十四矢弓图矢图矢以竹为干以象骨及木若铁为簇末有三棱羽之形决图决以象骨为之着于右手大指所以钩弦开体拾图拾以皮为之着于左臂以遂弦鹿中图记曰士鹿中士主人也取其中俟释筭之义也高一尺五寸饰以采色背上设圆孔以纳筹筹图筹长一尺四寸所以为中者计数八十枝者十耦之筭也丰图丰似豆而卑所以承觯设丰将以饮不胜者也高一尺作人形饰以采色觯图觯容三升口径五寸中深四寸强底二寸篚图篚竹器而方所以载觯之器洗盆图洗盆所以注水洗者用之以洗觯水罍图水罍竹器所以贮洗水者也琴图琴八音中属丝七弦舜时则五弦乃宫商角征羽五音文武增二弦名少宫少商故七弦也徽十有三斯乐则用第七徽其第一弦黄钟律合字应之左手中指按右手中指勾第二弦太族律四字应之左手食指按右手中指勾第三弦林钟律尺字应之左手大指按右手食指剔第四弦七徽半仲律上字应之左手无名指按右手中指勾第五弦南吕律工字应之左手大指按右手食指剔第六弦黄钟清律六字应之左手大指按右手食指剔其制刘桐为面梓为底冰弦木轸金徽长三尺九寸首阔五寸二分通足中高二寸七分旁各高一寸尾阔四寸一分通足中高二寸旁高一寸五分俱以青布囊贮之琴卓一张髹以黑瑟图瑟八音中属丝古瑟五十弦黄帝命素女鼓之其音哀怨故破其二十五弦其制面底皆用梓木面施五彩云两端绘锦长七尺首阔一尺一寸九分通足中高四寸旁各高三寸尾阔尺有一寸七分通足高五寸旁各高三寸五分底首对山岳有一窍径三寸横四寸尾底后一窍径四寸长五寸面两头各有小孔疏通以系弦长一丈内外各十二以朱中一弦名君弦以黄总二十五弦各设一柱游移前后以和其音外十二弦用右手食指鼓内十二弦用左手食指鼓外第一弦黄钟律以合字应之用右手食指顺勾凡鼓此字必与内第一弦六字并鼓取清浊相应二三弦大簇律以四字应用右手食指连勾六弦仲吕律以上字应右手食指顺勾七八弦林钟律以尺字字应用右手食指连勾九十弦南吕律以工字应用右手食指连勾内一弦黄钟清律以六字应用左手食指顺勾于十一弦与外弦音律指法相同凡鼓四上尺工字内外弦亦并鼓皆取清浊相应以青布囊贮之瑟架二髹以黑笙图笙八音中属匏截紫竹为之十有七管长短排如鸟翼插于匏中管里各制以簧簧以响铜为之里外各有小孔管口用竹笺作箍箍之令管不散匏用黑漆以木为项势如壸嘴亦以黑漆匏端边有短嘴以项插其中但唿吸则簧动而声发第一管第三管第七管第十一管皆南吕律以工字应凡吹工字以此四管用左右手大指及食指按其孔余孔皆开第十二管第十五管林钟律以尺字应凡吹尺字以左手食指及中指按其孔余孔皆开第二管第十管仲吕律以上字应凡吹上字以左右手大指按其孔余孔皆开第四管第八管第十一管太簇律以四字应凡吹四字以右手食指及左手大食指按其孔余孔皆开第十二管第十四管黄钟清律以合六二字应凡吹合字必吹六字吹六字必吹合字亦取清浊相间左手食指及中指按其孔余孔皆开以青衣囊囊之不可令灰虫入其管恐闭塞其簧吹之则不应音也箫图箫八音属竹截紫竹为之长一尺九寸五分前五孔后一孔通六孔各径二分口开半窍各山口直吹之后一孔黄钟清律以六字应之凡吹六字止开此孔前五孔皆闭其第二孔南吕律以工字应凡吹工字此孔与下四孔皆开余孔皆闭第三孔林钟律以尺字应凡吹尺字此孔与下三孔皆开余皆闭第四仲吕律以上字应凡吹上字此孔与下二孔皆开余皆闭第六孔太簇律以四字应凡吹四字止开此孔余皆闭惟黄钟律六孔皆闭以合字应之下有一孔相通以红绒系之吹者宜缓取其音斯悠扬不迫鼓图鼓八音中属革高三尺五寸面阔二尺二寸有木架一每奏乐一句以槌击者三但节奏从容为佳埙图埙八音中属土以土为之大如鹅子锐上平底似称锤六孔其窍尽合则为黄钟其窍尽开则为钟盖相应和也钟图钟八音中属金以铜为之栒皆髹以朱悬以钩木为槌竹柄按雅乐钟有十六击之者有六律六吕以应十二月之候又有四声清以配之今乡射惟用其一以起众音凡歌与丝竹之声字字皆随之所谓金声也者始条理是也磬图磬八音中属石灵璧石为栒皆髹以朱悬以红绒穿之以坚木为槌竹为柄架一按雅乐磬亦有十六其音律与钟同今乡射亦惟用其一以众音凡击则先击钟以宣字之音既阕则击特磬以收之所谓王振之也者终条理是也琴卓图木为之高三尺阔一尺长如琴瑟架图凡瑟用两架以木为之两柱顶用云头高连云三寸横梁低云头三寸阔如瑟宽一寸许瑟首尾阁于二架上图所以贮酒以燕酬及饮不胜者也篚罍案图木为之空其中以坐罍置篚于右斯禁图斯禁量腹大小以木为之高五寸空其中坐于上朴图司射所县射者有过则挞之勺图勺所以酌酒或以海螺壳为之柄用牛骨长二尺或以锡为之壸图礼云两壸一酒一玄酒也射礼全图图燕礼诸图主人迎宾图图主人献宾图图宾酢主人图图主人酬宾图图主献众宾图图一人举觯图图宾主迎遵图图主人献遵图图遵酢主人图图主人献士图图乐宾献工图图主立司正图图射礼诸图司射诱射图图上耦升司马命去侯司射戒射图图上耦次耦升降相左图图三耦拾取矢进退相左图图三耦再射释获图图宾主升射图图遵士升射图图再射取矢视筭图图宾主取矢图图遵士取矢图图饮不胜者图图献获者及释获者图图二人举觯图图彻俎坐燕图图送宾图图节定燕射礼仪戒宾前期一日主人戒宾宾出迎主人各再拜乃请曰将举燕射之礼请子为宾宾礼辞曰某不足以成礼主人再请曰愿吾子终许宾许曰吾子有再命敢不从主人拜许拜兴宾荅拜兴拜兴设席陈器具馔乃设宾席在堂中稍西南向众宾席继正宾而西设主席在阼阶上西面设遵席在宾席东之东设士席在宾席西众宾席东设两壸酒右玄酒左设洗及水在庭之东南有篚盛爵觯有二一两壸南一在水西设县谓钟磬也在洗东北面面具馔张侯乃张侯侯之左下纲不系中掩束之临射乃系设乏侯之西稍北迎宾羔熟通唱主人速宾主人至宾家宾出迎引唱各再拜主人退宾送出各拜兴拜兴宾与众宾及门傧去报云宾至傧者退立东阶下西面主人以傧者出迎宾主至门外引唱拜兴拜兴宾赞唱拜兴拜兴主人揖宾与众宾稍先入宾众皆入门西东面主人与宾三揖主宾以手相如是者三偕行及阶三让主曰请宾曰不敢如是者三主人升一等宾升主赞唱拜兴拜兴在檐前比面宾赞唱宾答拜兴拜兴亦檐前北面在主之左主人献宾通赞唱主人献宾主遂取爵于上篚降洗宾从降主人奠爵于地辞曰兑降宾对曰不敢不降主人取爵适洗盥洗宾辞曰兑洗主人奠爵地对曰不敢不洗宾退主人卒洗遂盥揖稍让以宾升宾赞唱宾拜洗主赞唱主人答拜实爵献宾主实爵诸宾席前立宾赞唱宾拜受爵先在西阶上遂进受爵于席前宾复位复拜位也主赞唱主人拜送爵在阼阶七通赞唱蔫脯醢宾赞唱宾升席从西升通赞唱设折俎设毕宾赞唱宾祭脯醢左执爵以右手祭之祭肺宾奠爵荐东而兴取肺蔫东而绝祭哜肺哜毕遂兴加肺于俎悦手执爵祭酒遂跪祭兴啐酒于席未以口至酒曰啐奠爵遂降席奠爵于拜位拜主赞唱主人答拜宾遂曰旨酒主复曰愧不嘉宾赞唱宾卒爵遂西阶上饮爵尽与奠爵拜遂执爵兴主赞唱主答拜在阼阶上拜宾酢主人通唱宾酢主人宾以爵降主人从降宾西阶前奠爵辞云兑降主人对曰不敢不降宾取爵适洗北面洗盥主人阼阶之东南面辞云兑洗宾奠爵起对曰不敢不洗主人反位宾卒洗遂揖让以升主赞唱主人拜洗宾赞唱宾答拜兴宾实爵酢主人亦就主人之席前东南向主人拜进受爵遂复位宾拜送爵在西阶上荐脯醢主人升席通唱设折俎主赞唱祭脯醢左执爵以右手祭之祭肺主奠爵荐东取肺跪祭之哜肺哜毕遂兴加于俎帨手执爵祭酒遂跪祭兴啐酒于席未啐酒奠爵拜宾赞唱宾答拜通唱主人崇酒奠爵于序端主人酬宾通唱主人酬宾主人取觯以降宾从降主人奠爵辞云免降宾对一不敢不降主人求觯洗揖让以升主赞唱主人实觯酬宾主人拜在阼阶奠觯拜执觯兴宾赞唱宾答拜主人降洗觯宾从降主人奠觯辞云免降宾答云不敢不降主人洗升主赞唱主人实觯酬宾实觯在宾席前立宾适四阶上宾赞唱宾拜受主人奠觯于荐西宾辞取觯以兴反西阶位主赞唱主人拜送觯在阼阶上拜宾坐奠于荐东反西阶位主人揖降宾从降立于西阶西主人献众宾通唱主人献众宾拜兴拜兴众宾皆答一拜主人揖升堂取爵降洗引赞唱主人实爵献众宾众宾之长升拜受者三人末宾不拜但受爵主人拜送爵众宾坐祭立饮不拜既主人爵降复位众宾皆不拜受爵坐祭立饮每人荐于席主人以虚爵降二人举觯通唱一人举觯揖让升宾宾与众宾升就席一人洗举觯于宾升实觯一人既实觯往西阶土奠觯拜兴宾赞唱宾答拜在席未拜举觯者祭酒饮酒拜遂坐奠觯拜执觯兴宾答拜主人降洗升宾往西阶上北面赞者唱之宾拜受觯举觯者进赞者唱处奠觯干荐西宾辞云免奠一人云不敢不奠遂坐取以兴引赞唱举觯者拜送觯乃西阶拜兴宾反奠于其斩举觯者降主人献遵傧者报云遵至傧退立阼阶下西面通唱迎遵遵入门左主人降宾及众宾皆降复门内之位主人遵揖让以升引赞唱拜至阼阶上遂拜遵赞唱大夫答拜西阶上通唱主人献遵主人降遵降主人辞云免降遵对曰不敢不降遵辞云免洗主对云不敢不洗主升遵不拜洗引赞唱主人实爵献于遵在席前献遵乃退西阶上立遵引赞唱拜受爵拜毕赞云反位主引赞唱主人拜送爵遂在遵右拜通赞唱加席遵辞云去加席主人对云不敢去加席通唱荐脯醢遵乃升席设折俎祭肺祭酒卒爵阶上宾赞唱拜既爵主引赞云主人答拜遵酢主人通赞唱云遵酢主人遵降洗主人复阼阶降辞云免洗遵对云不敢不洗主人盥遵授主人爵于两楹门复位主引赞唱云主人实爵以酢于西阶上拜主人遂坐奠爵拜遵引赞唱云遵答拜主引赞云主人坐祭卒爵拜遵引赞云大夫答拜通赞唱云主人崇酒既崇酒遂奠爵于西楹南主引赞唱云拜兴拜兴遵引赞唱云答拜主人复阶揖降遵降立于宾南主人献士通唱主人献士主降阶下通唱主人拜兴士答拜兴主人往西序端下取觯升实觯揖上升通唱拜受上受爵通唱拜送荐脯醢士卒爵降两阶立遵下主人揖让以宾升遵及众宾皆升就席乐宾通唱乐宾遂席工于西阶上少东通唱合乐乃歌周南诗之关睢葛覃卷耳召南诗之鹊巢采莼采苹工告曰正歌备主人献工遂实爵偏拜献乐工坐祭立饮荐脯醢立司正通唱立司正主人降立司正司正中庭礼辞云不敢当主人再请许诺主赞者唱之主人拜兴拜兴通唱司正答拜兴拜兴主人升就席司正举觯司正遂升自西阶由楹内适阼阶上北面受命于主人主人曰请安宾司正遂往西阶上北面告宾曰主人请安于宾宾礼辞许司正告于主人曰请安于宾宾许主引唱主人拜遂在西阶上拜兴拜兴宾引唱宾答拜兴拜兴在西阶上答拜皆楫就席通唱司正实觯遂实觯降自西阶中庭北面通唱奠觯遂坐奠兴卒觯遂坐取觯卒饮拜兴遂洗北面奠于其所兴少选立于觯南请射通唱行初射礼司正为司马司马以下各就位三耦俟于堂西南面以东为上司射君适堂西祖决遂取弓于阶西兼挟束矢升自西阶上北面告于宾曰弓矢既具有司请射宾对曰某不能为二三子许诺司射适阼阶上东北面告于主人曰请射于宾宾许通唱司射纳射器司射乃降自西阶前西面命曰弟子纳射器乃纳射器皆在堂西宾与大夫之弓倚于西序矢在弓下北括众弓倚于堂西矢在其上主人之弓在东序东通唱比三耦司射不释弓矢遂以比三耦于三耦之南北而命上射曰某御于子又命下射曰子与某子射通唱司马命张侯司马命云张侯弟子脱束遂系左下纲司马又命云获者倚旌于侯获者由西方坐取旌倚于侯巾乃退乐正适西方命云弟子赞工迁乐于下遂降自西阶往阼阶下之东堂前矢西南北上乐正北面立于其南司射诱射通唱司射诱射司射犹挟弓以命云三耦各与其耦让取弓矢拾祖决遂三耦皆袒决遂有司左执弣右执弦而授弓遂授矢三耦皆执弓搢三矢而挟一矢司射先立于所设中之西南东面三耦皆进由司射之西立于其西南东面而俟司射乃诱射司射东面立于三耦之北搢二而挟一个揖进当阶北面揖及阶揖升堂揖当左物北面揖及物揖左足复物而还视侯中俯王是遂发乘矢不去旌而射乃左执弓右执弦南面揖降出于其位南适堂西改取一个挟之遂适阶西取朴搢之以反位三耦初射通唱行初射礼司马命曰获者执旌以负侯获者适侯执旌负侯而俟司射还当上耦西面云上耦射司射反位上耦揖进上耦在左并行当阶北面揖及阶揖上射元升三等下射从之中等上射升堂少左下射升上射揖并行皆当其物北面揖及物揖皆左足履物司马适堂西不决遂祖执弓出于司射之南升自西阶钓楹由上射之后西南面立于物间执弓稍南扬弓命曰去侯获者执旌许诺声不绝以至于乏坐东面偃旌兴而俟司马出于下射之南还其后降自西阶反由西射之南适堂西释弓袭祖反位立于司射之南司射进于司马交于阶前相左由堂下西阶之东北西视上射命曰无射获无猎获上射揖司射退反位通唱发矢上射既发一矢挟弓矢而后下射发一矢以至尽四矢而止获者坐而举旌曰获以宫声至偃旌时变为商声此锥获而未释获也二人皆执弓南揖降如升仪与升射者相左交于阶前相揖上射由司马之南适堂西释弓脱决拾袭所柦俟于堂西南百面二耦三耦升降射亦如之司射去朴倚于西阶之西升堂告于宾曰耦卒射宾揖司射降搢朴反位射礼司马适主西祖执弓由其位南进与司交于阶相揖升自西阶钩楹自右物物弓取矢获者执旌以负侯获者许诺声以旌负侯而马出于左物之南还其后降自西阶适堂前北面立于所设楅之南命曰弟子设楅乃楅庭司马由司射之南退释弓于堂西袭袂反位子取矢北面委于楅括乃退司马袭袂进当北面乘之马又袒执弓命曰取矢不索弟子应曰诺乃复求矢加楅司射升告宾曰弓矢既具有司请再射宾许曰诺司射遂告于主人云请于宾宾许复揖宾曰主人与宾为耦大夫虽众皆与为耦告于遵曰于遵遂告士曰子与遵为耦司射搢朴由司马之南适堂西立通唱比众耦宾与将射者皆降由司马之南适堂西三耦而立以东为上大夫之耦为上某子与某子耦司射乃北众耦大人主人皆未降司射遂命曰三耦拾取矢司射反三耦各耦皆皆袒决遂执弓进立司马之南司射作云上耦取矢司射反位上耦揖进当楅北面揖楅揖上射东面下射西面上射揖进坐横弓仰乎自弓下取一个兼诸弣顺羽且兴执弦而左旋退反位东揖下射进坐横弓覆手自弓上取一个兴其它如上既拾取乘矢揖皆左旋南面揖皆少进当福南皆北面搢三挟一个揖皆左旋上射于右与进者相揖反位三耦拾取矢亦如如之后一人取诱射之矢末矢而进之以授有司于西方而后反位众宾取矢袒决遂执弓搢三挟一个由堂西进继三耦而立东面北上大上司射作曰请射一耦揖升当阶北面揖及阶揖皆当其物北面揖皆左足履物旋视侯中而俟司马由西阶钩楹由上射之后西南面立于物间命曰去执旌许诺声不绝以至于乏司马降释位司射执弓挟一矢去朴什请干宾曰请释胜负宾答曰别贤否以明赏罚许司射降搢朴立于所设中不设获释获者执鹿中一人从之释获者坐设中南当楅西南东面兴受筭坐实八筭于中横委其余干中不兴拱而俟司射遂进由堂下北面命曰不贯释上射揖司射退反位释获者坐取中八筭改实八筭于中兴执筭而俟通赞唱发矢若中释获者坐而释获每一矢释一筭上射于右下射于若有余筭则反委之取中之八筭改实八筭于中兴筭俟三耦卒射如上射之仪以上三耦再射释获宾主人大夫射宾主人射宾主人大夫揖皆由其阶降揖主人堂东袒决遂执弓搢三矢挟一矢宾于堂西亦如之皆由阶主人为下射阶下揖升堂揖皆当其物北面揖及物揖皆左足履物旋视侯中合足而俟宾先发主后发次而尽各揖及阶揖降阶揖宾序西主人序东释弓脱决拾袂反位升及阶揖升堂揖皆就席大夫士射大夫袒决遂执弓搢三挟一矢由堂西出于司射之两就其耦大夫为下射揖进耦少退揖以阶揖升堂揖耦先升阶当其物揖及物揖乃射如前揖降耦先降降阶耦少退皆释弓于堂西袭耦遂止于堂西大夫升就位众宾射升射及降阶如上司射进上耦射毕释获者遂以执余筭升自西阶尽阶不升堂告于宾曰左右卒射释获者降反位坐委余筭于中西兴拱而俟司马袒决执弓升命曰取矢弟子应曰诺司马又命曰获者以旌负侯司马降释弓反位弟子委矢乃取矢委于楅大夫矢则兼东之以茅司马乘矢司马遂以四数之司射视筭司射适西阶释弓去朴袭袒衣立于中南视筭释获者释获释获者东面于中西坐先数右获二筭为纯一纯以取实于左手十纯则缩而委之每委异之有余纯则横于下一筭为奇则又缩诸纯下兴自前适左东面坐兼敛实于一纯以委十则异之其余如右获司射复位释获者遂进取贤获执以升自西阶尽阶不升堂告于宾若有胜则曰右贤于左若左胜则曰左贤于右以纯数告若有奇者亦曰奇若左右钧则左右皆执一筭以告曰左右钧降位兼敛筭实八筭于中委其余于中西与拱而俟司射适四命曰弟设丰弟子升设于楹之西乃降司射又云弟子洗觯升酌奠于丰上胜者之弟子洗觯升酌南面坐立奠丰上降执弓反位袒执弓挟一矢司射袒执弓挟一矢北面于三耦之南命曰三耦及众宾降执弓胜者执张弓皆袒决遂不胜者执弛弓不胜者乃皆仰左手右手加弛弓于其左手右手遂执弣司射先反位通唱三耦及众射皆与其耦进立于射位立以北为上司射作升饮唱云升饮者升饮一耦并进及阶揖升堂揖胜者先升堂少右通赞唱不胜者进北面坐取丰上之觯取讫乃兴少退立卒觯通唱奠觯于丰下揖不胜者先降与升饮者相左交于阶前相揖出于司马之南遂堂释弓袭所袒袂而俟执爵者取觯实之反奠于丰上二耦三耦以次揖升饮如前宾主人大夫不胜不执弓执爵者取觯降洗升实之以授于席前宾不胜者授觯以适西阶上北面立饮卒觯授者反就席大夫耦不升若不胜主人大夫则亦执弛弓特升饮众宾继饮众宾不胜者揖升饮如前偏彻丰彻觯通赞唱云司马献获者司马乃洗爵升实之以降献获者于侯通唱荐脯醢设折俎三祭获者拜受爵获者负侯北面拜司马拜送爵司马西面拜获者执爵使人执其荐与俎从之适侯右个设荐获者南面坐右执爵祭脯醢执取肺坐祭遂祭酒兴左个及中皆如之左个之西出三步东面设席俎获者东面立饮不拜既爵司马受爵奠于篚复位获者执其荐使人执俎从之设于乏南获者负侯而俟司射献释获者司射适阶西释弓矢去朴脱决拾袭所袒袂适洗洗爵升堂实之以降献释者干其位少南荐脯醢俎有蔡释获者拜受爵东面而拜司射拜送爵北面而拜释获者祭脯醢祭肺祭酒饮酒乃兴干司射之西北面立饮不拜司射受爵奠于篚反位释获者反位三射通唱行三射礼司射适堂西袒决遂取弓于阶西挟一矢搢朴以反位另去朴倚干阶西升请于宾曰请三射宾答曰诺司射遂以宾许言告于主人曰请终射于宾宾许主人曰诺司射降搢朴由司马之南适堂西命曰三耦及众宾皆袒决遂执弓就位司射先反位三耦及众宾皆袒决遂执弓各以其耦进反于射位司射作曰三耦拾取矢三耦皆进阶前揖及楅一每人取一矢如前仪各至四矢而反位司射唱曰宾主人大夫降执弓各皆降司射又作云宾主人拾取矢主人堂东宾堂西皆袒决遂执弓皆进阶前揖及楅挕宾于西主人于东每人迭取一矢以至于四矢止乃皆北面搢三矢挟一矢不揖退宾往堂西主往堂东皆释弓矢袭所袒决及阶揖升堂揖就席司射唱云大夫士拾取矢大夫乃袒决遂执弓就其耦揖皆进阶下揖及楅揖耦东面大夫西面大夫进坐脱矢东兴反位耦揖进坐兼取四矢兴及位揖大夫进坐亦兼取四矢皆顺羽而兴反位皆北面搢三矢挟一矢揖退反位大夫遂适序西释弓矢袭所袒决升即席众宾拾取矢众宾皆如前仪以次反位司射犹挟一矢以进视上射作曰请射一耦升揖及阶揖升堂揖当物揖及物揖左足履物还视侯正立而俟司马升如前仪命曰去侯获者曰诺司马降释弓反位司射升与司马交于阶前去朴袭所袒决升视宾曰请以乐乐于宾宾合曰礼乐不可斯须去射许司射告本主人曰请以乐乐于宾许司射降搢朴东命乐正曰请以乐乐于宾宾许司射遂适间堂下北面命曰不鼓不释上射揖司射退反位乐王东面命大师曰奏驺虞间若一大师许曰诰乐土退反位乃奏驺虞以射三耦射毕有应声而中者则鼓之获者特旌曰获卒射降通唱释获释获者执余获升告曰左右卒射司马升命曰取矢获者执旌以负侯获者曰诺司马降释弓反位弟子委矢司马乘之司马释弓视筭释获者升左胜则曰左贤于右右胜则曰右贤于左若钧则曰左右钧降复位司射命曰设丰又命曰实觯置于丰遂命曰胜者执张弓不胜者执弛弓又命曰升饮者升饮一耦至三耦升饮如前司射犹袒决遂左执弓右执一矢兼诸弣面镞适堂西以命曰拾取矢如初司射反位三耦及宾主人大夫皆袒决遂升阶下揖当楅揖各取一矢以至四矢而矢不挟兼诸弦以退不反位遂授有司干堂西阶偏揖皆升就席司射乃适堂西释弓去朴脱决拾袭所袒决司马进中庭命曰弟子释侯弟子脱侯之左下纲而释之司马又命曰获者以旌退入命曰弟子退楅司射进至中前西北面命曰释获者退中与筭旅酬通唱司马反为司正司马退复觯南而立乐正命曰歌工即位通唱行旅酬礼宾酬主人宾北向坐取俎西之觯兴阼阶上北面向主人主人降席立于宾东宾引唱宾奠觯拜宾拜乃执觯兴主引唱主人答拜宾赞唱宾卒觯不拜不洗实觯既实觯进东南面主赞唱主人北面拜在阼阶上主人进受宾赞唱宾北面拜送在主人之西主赞唱主人以觯适西阶上酬大夫主人奠觯拜主既拜乃执觯兴大夫答拜主人卒觯不拜不洗实觯既实向大夫遵赞唱大夫拜进受觯主赞唱主人拜送主人乃揖就席通唱司正升相旅自西阶升作受酬相者曰某酬某子受酬降席司正退立于西序端东州面众宾酬者拜兴饮皆如前礼酬在下者在下者皆受酬于西阶上卒受者以觯降奠干篚司降复位二人举觯通唱二人举觯于宾与大夫举觯者二人恉洗觯实之西阶上北面皆奠觯拜拜讫执觯兴宾大夫赞皆唱云宾与大夫皆席末答拜通唱祭酒饮卒觯奠觯拜兴执觯而兴宾大夫引赞各唱宾与大夫皆答拜实觯举觯者逆降洗升实觯皆立于西阶上北面宾大夫赞皆唱宾与大夫拜通唱举觯者皆进奠于荐右举觯者反位皆拜送乃降宾与大夫坐反奠于其所兴若无大夫则唯宾彻俎坐燕通唱请彻俎行坐燕礼司正自西阶下往阼阶上受命干主人主人命曰请坐宾司正乃适西阶上北面告宾曰请坐宾辞曰免俎司正反命干主人主人曰请彻俎宾应曰诺司正降自西阶阶前命曰弟子侯彻俎司正升立干序端通唱宾降席北面主人降席自南方而降阼阶上北面大夫席席东南面宾取俎还授司正司正以降自西阶宾从之降遂立于阶西东南面司正以俎出授从者主引赞唱主人取俎还授弟子弟子授俎降自西阶以东主人降自阼阶西面立通唱众宾皆降立于大夫之南主人以宾揖让脱屦大夫及众宾皆脱屦升坐进羞无筭爵二人举觯宾与大夫取奠觯饮卒觯不拜执觯者受觯实之宾以之主人大夫之觯长受而错宾之长以次而交错皆不拜既偏卒受者以旅在下者于西阶上宾长受酹者不拜乃饮卒觯以实之受酬者不拜执觯者皆受旅饮一人以虚觯降奠于篚执觯者升实觯奠于宾与大夫无筭乐又作乐宾兴乐正命曰奏湛露古礼宾降及阶陔作今以湛露诗代之取不醉无归也宾出主人送于门外主引赞唱拜兴拜兴傧者报云宾不顾矣主人反位通赞唱云礼毕泉翁大全跋燕射礼仪节定燕射礼仪大司成甘泉湛公以贞教大学者也古者射以节燕燕以终射观行苇之诗肆筵授几而继以敦弓既坚序宾不侮而继以酒醴维醹此其尤章明者也古人之燕非为酒食也其射非为争也所以昭德意示周行消其鄙诈易慢而相习于礼乐也故燕飨之节尽用之则为射礼取半以下则为授壸礼初非希阔而难行也予至广德之明年作复初书院以居诸生率之以冠祭之礼士知向方矣复请于督学光山卢公遣冠者四人童子二人以习射于桥门既归巿诸器物而肄之肃肃乎其敬也雍雍乎其和也因作而叹曰先王之遗典其可不与天下公之遂梓以广其传而谂诸同志曰吾观于燕射之礼而知古人之善学也自宾主遵士众宾三耦以至百执事无一人而非学也自揖让升降献酢旅酬执弓取矢执旌释获升歌举觯无一事而非学也其居处也恭其执事也敬其与人也忠察此之谓智体此之谓仁疆此之谓勇故曰可以观德其弗信已乎彼弃礼而不由者谓之荒由之而不着者谓之昧饰之而无实者谓之虚习之而罔终者谓之息差等不同其离道而违德钧也张子曰礼仪三百威仪三千无一物而非仁也程子曰洒扫应对便可到圣人事学者合而思之则礼乐之道不可斯须去身者可以深造而自得之矣嘉靖丙戌冬十一月长至安成邹守益书泉翁大全卷之八文集门人江都沈珠等校刊书上白沙先生启略拾遗门生湛雨顿首百拜尊师白沙老先生函丈执事自初拜门下亲领尊训至言勿忘勿助之旨而发之以无在无不在之要归而求之以是持循久未有着落处一旦忽然若有开悟感程子之言吾学虽有所受天理二字却是自家体认出来李延平云默坐澄心体认天理愚谓天理二字千圣千贤大头脑处尧舜以来至于孔孟说中说极说仁义礼智千言万语都已该括在内若能随处体认真见得则日用间参前倚衡无非此体在人涵养以有之于己耳云云丁巳冬十月一日门生湛雨百拜顿首顿首谨启雨乃先生避祖讳旧权改名先次与阳明鸿胪不肖孤稽颡别来无任哀恋昨承面谕大学格物之义以物为心意之所着荷教多矣但不肖平日所以受益于兄者尚多不在此也兄意只恐人舍心求之于外故有是说不肖则以为人心与天地万物为体心体物而不遗认得心体广大则物不能外矣故格物非在外也格之致之之心又非在外也于物若以为心意之着见恐不免有外物之病幸更思之老兄仁者之心欲立人达人甚切故不免急迫以召疑议在易之咸以无心感物物之感也深九四贞吉悔亡憧憧往来朋从尔思其上六咸其辅颊舌腾口说也感人以心且不可况以颊舌乎此不肖与老兄当共戒之寄王纯甫验封学无难易要在察见天理知天之所为如是涵养变化气质以至光大尔昔者辛壬之岁在都下所与贤契语并殊非悬空杜撰以相罔也若于夫子川上之叹子思鸢鱼之说及易大人者与天地合其德与日月合其明与四时合其序与鬼神合其吉凶先天而天弗违后天而奉天时等处见之若非一理同体何以云然故见此者谓之见易知此者谓之知道是皆发见于日用事物之间流行不息百姓日用不知要在学者察识之耳此吾所谓察见天理之说也涵养此知识要在主敬无间动静也贤契用功如是不息他日当知吾言之不诬也忧患中勐省四十九年之非真可痛怜几虚过此生缘向前心有所偏未尝下十分工夫不能扩充其所志故有倒行逆施处为人媒兹已内讼峻洁自持毙而后已若天假之年其肯虚度自令汨没徒负师友耶哀中不欲多言念生死未计相见未涯故勉为同志者道之耳过南都阳明亦有论说形而上下之说信有近似者但为传者又别告自今且取其疑者致思取其同者自辅方是虚己求益毋徒纷纷异同之辩恐于道无益而反有害也陈天佑稽勋同志者闲中当常相聚讲习并以愚说质之时致规言不次杨实夫姚惟肖二文选幸致意复方西樵昨得来教哀痛中亦暂解忧但其中犹有未深领者几欲奉书请教将作复止然终不能已也承示观书册而得心病别求安乐法以了此心见近来觉悟然窃闻陶渊明好读书不求甚解孔明读书不求记盖古之知道者如是而明道读书不蹉过一字作字时甚敬即此是学是即孔子所谓执事敬也至于酬应事物游翫山水皆然岂特读书然哉盖读书有涵泳持养之功有穷格发明之益于此有得必有不知其手舞足蹈之乐心广体胖之验而吾弟以为心病者何耶圣贤之书将以养心非以病心也无乃求之太深索之太苦而所谓执事敬者犹有未得其要乎且其语意间似有内非外判心迹而两之之病吾弟初不自觉又云别求安乐之法而安乐之法舍敬又何所求耶语云中心斯须不和不乐则鄙诈之心入之矣又云敬则自然和乐是古人所以存其心养其性而安乐之法将于是乎在夫存心之说则闻之矣至于了心之说则不肖所未闻吾契相从阳明讲究必有实用力处幸不惜明示以慰未死之人答徐曰仁工曹再拜徐曰仁道契执事承远致盛礼重以奠文甚感斯文骨肉之情告奠墓前哀哭不自胜知旌旆已还都有师承之益所叹此道孤危彼此同然七月初叔贤来此墓下住二旬初颇锐意讲贯极论累日彼此有益却是精密长进路脉亦正岭表可望惟此友耳看来学者之病全在三截两截不成片段静坐时自静坐读书时又自读书酬应时又自酬应如人身血气不通安得长进元来只是敬上理会未透故未有得力处又或以内外为二而离之吾人切要只于执事敬用功自独处以至读书酬应无非此意一以贯之内外上下莫非此理更有何事吾儒开物成务之学异于佛老者此也如何如何幸以质诸阳明先生见示承委令尊府先生传但不省自居忧以来绝不举笔作文当有待也荒迷不次答周充之某稽颡拜疏充之先生年丈有道若水以不孝罹此大故待尽山阿仅未死耳承远致慰言不胜哀感且审吾兄曾游兰溪问学所得必有端的幸甚七月间方叔贤至山中讲究半月而去道及吾兄家居为学之益可想近年觉此学只在切问近思自存养以达于事业人伦庶物无非此心一以贯之如一株树相似自根本以至枝叶无不是此生意一气贯通本末具备初无前后从前总是枉了多少心力可惜吾兄讲究必已得路脉之正不假言也荒迷中不次寄阳明昨叔贤到山间道及老兄颇讶不疑佛老以为一致且云到底是空以为极致之论若然则不肖之惑滋甚此必一时之见耶抑权以为救弊之言耶不然则不肖之惑滋甚不然则不肖平日所以明辨之功未至也上下四方之宇古今往来之宙宇宙间只是一气充塞流行与道为体何莫非有何空之云虽天地弊坏人物消尽而此气此道亦未尝亡则未尝空也道也者先天地而无始后天地而无终者也夫子川上之叹子思鸢鱼之说颜子卓尔之见正见此尔此老兄平日之所潜心者也叔贤所闻者必有为而发耶此乃学最紧关处幸示教以解惑别纸与徐新会先师白沙先生祭礼哀病中未得详究窃惟庙食之举正以先生道德足为一方师范祭礼当略仿古释奠先师之意行之行事必以币曲礼云士祭以羊豕也羊豕即少牢也今当祭以少牢其余胾炙脯醢菹酱醯湆黍稷醴酒玄酒鱼腊又有肺皆祭礼之品也盖肺气主周人所尚也胾熟肉也炙燔肉也脯干肉也醢即鲊也菹腌菜也醯酱所以食也湆煮肉汁不和以菜所谓大羹也玄酒明水也鱼取于水也腊兽干取于陆也兼水陆阴阳之义也豚熟之者也取右胁肩及嵴以升俎也此皆尚味之品也若夫羊豕体祭不熟者尚气臭之品也今窃意以合诸礼斟酌时宜用币玄纁各一牲羊豕各一置于席南榛栗枣之类三大盘设于牲北仿释菜之义用菜若芹苹之类三大盘设于果北鱼兔豚嵴蹄三俎于菜北菹器五于三俎之北脯一炙一胾一醯一肺一共器五而肺居中设于菹北祭肺一用以祭酒者加于食肺之上醯东酱西湆在醯东胾在酱西稷黍在中稷左而黍右炙肺一置于别所以俟侑食今之侑食古之酳尸也故用炙肝以从爵三设于北若醴酒一在堂东北玄酒一在醴西此其大略也病倦荒迷不能精详望更议之祭品币玄纁二各篚牲豕一羊一果榛栗枣三菜三芹蘩苹俎三鱼兔豚蹄嵴菹腌菜五脯一炙一醢一胾一肺一而五祭肺一醯一湆一和一黍稷各一侑食炙肝一爵三其尊醴酒一玄酒一行礼赞序立献官阼上北面立陪祭阼阶少退北面立诸生分东西序东西面立赞者各立于其所内面参神赞诣盥洗所盥手洗爵又盥手帨手赞就位献官中阶北面陪祭官于献官之南北面立诸生于陪祭官之南北面立赞参神各再拜献官诣香案前跪焚香酌酒降神俯伏兴再拜复位初献礼赞献官诣案前跪酌酒授献于神位献币奠神位读祝祭酒祭肺以爵复奠神位俯伏兴再拜复位亚献礼赞献官诣香案前跪酌酒授奠于神位俯伏兴再拜复位终献礼如亚献之仪赞侑食献官诣神位酌酒以炙肝从奠于神位各再拜赞受胙饮福献官诣案前跪饮福酒受胙俯伏兴再拜复位赞焚痊赞诣焚痊所焚币痊毛血赞复位辞神各再拜礼毕再复方西樵承手教读之若亲接謦欬不觉忘病也幸甚三礼之论窃恐未然不肖所据信者惟孔子子思三千三百之言耳若如吾弟以谓周礼为大纲曲礼仪礼为节目则二子者胡为每每对举言之计其一定之数若合符节而不他及也耶且周礼六篇之首皆有惟王建国辨方正位体国经野设官分职等语可见其为治天下之法而古直谓之周官也至其中疑为后儒所添入者如卜梦之事甚无谓亦有大琐碎者皆可疑也其书孔孟之时皆未之见而孟子班爵乃亦本之王制耳幸更详之然同不同亦各有见不敢必也近看仪礼中其升降揖让拜兴旋辟之节无一字少得若于此一失即是废天职而天理或息矣真圣经也此必周公所制而孔子子思称之子夏传之可见也若于此理会得则于道思过半矣至来教所谓礼定体易时变大段则然然礼之定体所以应变而易之随时乃所以从道之正是亦未尝不同也吾弟聪明过人见理甚快必有以详察者何如希示与杨士德书中所问阳明立志之教与鄙见理一分殊之说本并行而不悖者立志其本也理一分殊乃下手用功处也盖所立之志志此耳若不见此理不知所志者何事如人欲往京师此立志也京师之上自有许多文物先王礼乐之遗教一一皆有至理此理一分殊之说也惟其见此可慕可乐是以志之益笃求必至而不能自已也中间学心之言大段有病非圣人之旨更反复思之以质阳明言不能尽也此月二十五已携家入居西樵矣余见阳明先生启中不具答刘希南秀才向得手书到山读之喜慰不可言足见吾子志识之正矣前此闻吾子负一时才名以为止于文翰举业之间耳不意又进此格也幸甚幸甚中间说学者各就偏处做去一语最切中当时学者之病夫圣人之道大中也圣人之教救偏者也学莫贵乎各去其偏自至乎中而止尔譬如四方之人欲适中都南方之人自南驰北方之人自北驰西方东方之人自西东其驰是之谓背驰其能至中都乎否也今之学者其病类此故穷年卒岁止成就其偏而已造之愈深去之愈远方且沾沾然自足自是而不以问于知方之人可谓爱其身矣乎又有一焉南方之人知北向中都矣北方之人知南向中都矣东方西方之人亦知东西其向志于中都矣乃不以问于道途之人不任王良三老而号于人曰吾已知之吾已知之诘之则曰吾尝读舆图而知之矣及迷方多岐而不悟与背驰者等今之读书而不讲学者其病又类此夫学之不讲圣人犹忧况下者乎由前之病未易知也由后之病尤未易知也可不惧乎有感于吾子之言知可与共学者故不觉饶舌吾子其思之答邓瞻邓眕昆季书来知近日寻求又皆以敬为言甚慰但君卓之说恶俗事之纷扰即未得执事之要也患头项之多端即未明主一之旨也明疑相半即非明也意者必先有以主乎其中者乎君恪之说知客气之病即有克己之机矣求主敬之功即知治病之方矣但恐未知用力与得力处则犹是说也盖客气与义理相为消长义理长一分则客气消一分积之久则纯是义理而客气自无非谓一旦主敬而客气便消病根可拔也观克伐怨欲章可见幸各思之若有见则不虑人事之纷扰头项之多端客气之为患矣余非面莫尽答余督学承手教读之知执事慨然以兴起斯道为己任幸甚且于为说中正以立学者之的幸甚阳明不专于静之说即仆之说也古之论学未有以静坐为言者而程氏言之非其定论乃欲补小学之缺急时弊也后之儒者遂以静坐求之过矣古之论学未有以静为言者以静为言者皆禅也故孔门之教皆欲事上求仁动时着力何者静不可以致力才致力即已非静矣故论语曰执事敬易曰敬以直内义以方外中庸戒慎恐惧慎独皆动以致其力之方也何者静不可见苟求之静焉骎骎乎入于荒忽寂灭之中而不可入尧舜之道矣故易曰复其见天地之心乎复也者一阳动也非复则天地之心不可得而见矣天地之心不可得而见则天理或几乎息矣故善学者必令动静一于敬敬立而动静混矣此合内外之道也性之德也虽然言之易行之难非一朝一夕之故也当为吾兄共勉之以倡明斯道幸甚答少默问易简晚来问易简一节偶承止至善之论一时病作精神短不能悉夫干之易者健而动故充塞平铺而至近也坤之简者顺而静故成天之自然而无所事也惟其平铺至近人皆可见故易知惟其行之自然而无所事人皆可行故易从人皆可见则亲之自不能已也故可久人皆可行则推之自不能御故可大然易简功夫实不外乎吾昨所论至善之旨耳故易他章又曰易简之善配至德德即至善之谓也答仲鹖前者感寒一吐至今未平复正欲通问适为来谕所先且承品物之及为慰可知杨生笃志问学亦拳拳于左右适见与书若犹有求放心之疑者然区区以为从事学问则心不外驰即所以求放心如子夏博学笃志切问近思仁在其中者非谓学问之外而别求心于虚无也仲鹖曾见区区去岁送陈世杰文字否候更录去观之昨答余督学亦有孔门之教于事上求仁动时着力之语大抵近时学士一有所疑便置不辨此道之所以不明也至于洒扫应对等语良是但欲更造其理而涵养之耳若有所疑当不惜远示不敢不虚心受之也病中不多及病中答张四全吾弟不以仆为不似而反推诸圣贤之域非所敢当然亦不敢不勉以与吾弟从事而效其辅仁之微力也承志学益笃而及勿忘勿助之功幸甚夫勿忘勿助其养之之功也当知所养者何事则几矣仆近于中庸大学益见博约之旨端的处俟病间与吾弟极论之夫知之不真行不力也幸精思之答方西樵吾弟亟于趋广逼于骨肉之情仆不能奉别以滞于气血之躯彼此各相亮也自廿四以来病居楼上迄今未下楼然不敢以血气之病自病其心志因穷究中庸一篇随为作测盖病间即精思思而得诸心而随注于册若有鬼神通之于前逼乎其后者凡七日而吾测成月之朔也即以附陈生录之期欲正于左右而吾弟又忽然而去我心何如也昨晚承留示二原何慰如之即急读以了大意以辟文公章句为主耳方欲精究病而未能候细咀嚼也二日吾测录完亦奉质左右诗云无言不酬无德不报岂敢相孤耶答陈宗享自东山别后病殊狼狈然于病中亦不敢以血气之病为心病以自废天职也二日虽稍平未能完复尚须爱养之耳别后知能精思力行以理自胜不为事物妨夺也此学无他奇异只是家常菜饭但贵人察识而养之耳承欲数日复到山真不食言也只此一心便可入尧舜之道矣易曰忠信所以进德也幸终栽培此念病不多及灯下与少默公赞吾于大学说其要在止至善止至善之要又在格物而古之欲明明德于天下至天下平二节专反复推归格物上今观张敬夫答彭子寿以自诚意至平天下无非格致事一段可见古人先得我心之同然然则诸传以为示人以格致之事亦可也特送少默公赞阅之答太常博士陈惟浚六条前岁曾两接手书知已有顺亲北上之意尔后遂常作燕翼之想然未得其的知在彼乎在此乎坐此不及致音而以问于阳明阳明莫吾报也自去秋拜疏遂入西樵山筑室携家来居之与二三学子及方叔贤相处讲磨乃与人世相隔专得以理自进若有不得已焉者也日领自太常来书又见近日所进敬羡象山书三十时常手抄本读之见其一段深得大意近日学者虽多谈之每每忽此象山可信决知其非禅者此耳答稿二通录奉览之可知矣然以比之明道内外体用一贯参之孟子知性养性考之孔颜博文约礼若合符节乃所愿则学明道也近于庸学二书愈见易简之学并录一览其来札中间节目难以尽答敬疏于别纸聪明裁之观来问多觉后语先师白沙先生云才觉退便是进也才觉病便是药也及孝弟敦本之意甚好由此扩而充之仁义不可胜用矣其不能不夺于书册山水亦玩经典之心凡以心不恒存存故也外物入之矣盖心存则有主有主则物不入不入则血气矜忿窒碍之病皆不为之害矣大抵至紧要处在执事敬一句若能于此得力如树根着土则风雨雷霆莫非发生此心有主则书册山水酬酢皆吾致力涵养之地而血气矜忿窒碍久将自消融矣近世学者多落影响支离吾惟浚独于乡前辈中择一象山好之亦可谓善变矣然学者又每每多有乐其简而好之者有或虽好之而不知其大意如别纸所云者二者皆不着实恐别有走作吾惟浚自不如此也涵养须用敬进学在致知如车两轮夫车两轮同一车也行则俱行岂容有二而谓有二者非知程学者也鄙见以为如人行路足目一时俱到涵养进学岂容有二自一念之微以至于事为讲习之际涵养致知一时并在乃为善学也故程子曰学在知所有养所有宜更玩之鄙见以为此道体用一原者也故只是一段工夫更无两事谨独即是戒惧所以养其体直扩充至位育之大用亦不离于谨独克己格致皆知行此也至天下平皆是一贯然致中和平天下皆工夫亦是谨独充之如云尧舜之道不以仁政不能平治天下岂可谓格致天下平便无所事中间扩充乃是至诚不息之道如一根树由萌蘗至结子皆是一气也来札便是二字恐伤太快阳明格物论未得其详大抵心与天下不可分内外稍云求之本心又云由内便有外物之弊心体物而不遗何往非心此理一也若真见得亦不分高卑远近也高卑远近一体也天下非身外也一句甚好甚得西铭理一及程子仁者浑然与天地万物同体之意但理一之中自有分殊不能不别也此仁义并行而不悖者也昔朱元晦初见延平甚爱程子浑然同体之说延平语云要见理一处却不难只分殊处却难又是一场锻炼也愚以为未知分殊则亦未知理一也未知理一亦未必知分殊也二者同体故也敬以直内义以方外所以体夫此也敬义无内外也皆心也合内外之道也而云内外者为直方言之耳故来札一自修身至平天下以敬义看而谓何尝离却自家即此意也至敬内义外之说虽是省了易文字面恐就转了古人之意而立言之义恐未精耳若于格致外加敬字却是难说盖格致诚正修齐治平皆心也非敬则息矣安百姓平天下亦有工夫皆此敬不息之流行已见前段东坡论孟子说性善故荀子不得不出于性恶孟荀既称善恶矣故杨韩不得不出于善恶混及性有三品之说大抵学者每要矫时矫枉过正者则亦有之矣明道得孔孟濂溪之传者也故其语学语道上下体用一贯大中至正而无弊朱陆各得其一体者也朱语下而陆语上虽未必截然如此而宗旨则各有所重矣如伊尹出处何异孔子而云任也伯夷柳下惠之圣而云隘与不恭也毫厘之差千里之谬故愚尝云乃所愿则学明道也象山之学近时学者往往喜其简径而乐道之至于吾所拈出象山大意又每每忽之又有谓其学与气象似孟子则吾未敢信孟子固有英气而皆发于义理之正先正犹且病之至于象山与朱子辩论数书皆发于客气至于琐琐以词说相稽者有之故其后自有粗心浮气之悔而以此气象为似孟子误矣吾惟浚独以为恳到何耶学者须要理会气象公孙硕肤赤舄几几周公是何气象试观横渠之撤皋比伊川临终道着用便不是之言延平之纯粹韬晦胡五峰张敬夫之精诣比之何如皆未知置此数子于何地耳伊尹伯夷皆孟子以为圣乃所愿则学孔子诸子皆贤乃所愿则学濂溪明道伊川横渠延平诸子也吾惟浚高明之资有过人者但不可不定平生决择兼不可忘韦弦之义耳子静每戒胜心二字可玩旷官之罪见吾契恻隐之心不肯放过处但出处之际若到十分去不得处虽亲命有所不俟盖得失存于唿吸之间而遗体之安危以之故身亲一也予久不作入京书于吾契自不能默默尔答邓瞻邓眕兄弟览昆季书知各有用力处孔门之学惟有执事敬最是切要彻上彻下一了百了致知涵养此其地也所谓致知涵养者察见天理而存之也非二事也学不在多言顾力行何如尔张子言有教动有法瞬有养息有存昼有为宵有得最切于力行无走作处近霍渭先之弟任颇能沈潜向进有默识之意乃弟杰在岩中者近人事稍通亦拜烟霞乃一段奇事因附知着昆季来须督学试罢及君恪疮愈乃可不可不速图还山以了大业也答方西樵观阳明书似未深悉愚意吾所举象山宇宙性分之语所谓性分者即吾弟所举本心之说耳得本心则自有以见此矣本心宇宙恐未可二之也承教明道存久自明何待穷索最简切但须知所存者何事乃有实地首言识得此意以诚敬存之知而存也又言存久自明存而知也知行交进所知所存皆是一物其终又云体之而乐亦不患不能守大段要见得这头脑亲切存之自不费力耳近亦觉多言正于默识处用功偶又不能不言也阳明书并寄一阅便还答阳明都宪杨仕德到并领诸教忽然若拱璧之入手其为慰沃可量耶诸所论说皆是斩新自得之语至朱子晚年定论一编似为新见第前一截则溺于言语后一截又脱离于言语似于孔子所谓执事敬内外一致者两失之耳承奖进之意极厚至读与叔贤书又不能无疑所谓宇宙性分与张子西铭程子识仁同一段皆吾本心之体见大者谓之大见近者谓之近恐未可以大小远近分也凡兄所立言为人取法不可不精也闻英才云集深喜此道之复明此间自甘杨之外有陈生谟谟之父宗享年将六十而好学霍渭先弟任任弟杰溟滓岩居邓冯诸生皆有向进之志但未见得力然皆老兄振作使闻风而起也与汤民悦自居山来不获款论令郎音问亦疏每怀怏怏昨得令郎书于圣学渐知所寻求扩充四端之说盖其厚质可与进此以世吾弟之业心窃期之常加奖劝今果获所愿其为喜慰无量良知良能人所同有后辈岂无好善之念以其汨没于举业恐正学有以妨之故未能舍彼而从此殊不知吾之意则不然德业举业二业本同一致也如修德业者亦读圣贤之书为举业者亦读圣贤之书其业一也其世之学者以为不同盖系乎志不系乎业也故不易业而可以进于圣贤之道者科举是也不易志而可以大助于科举之业者圣学是也故志于德业则读书精涵养深义理透故其词畅其指达其发于词皆吾自得之实事比之掇拾补缀而不由一本一气者大径庭矣故圣学反有大助于举业何相妨之患然而言有助云者犹二之也举而措之耳如身之具手足而使手持而足行耳是故古之学者出乎一今之学者出乎二二则离离则支支离之患兴而道之所以不明不行也故夫知与行二而举世无真知行矣才与德二举世无全人矣文与武二则举世无全材矣兵与农二则后世无善法矣夫子之文章与性道二则举世不知圣学矣心与事物二则圣学不明不行矣良可叹哉仆不下山踰年矣日与诸学子讲究颇觉日进日新期终不负于师友吾弟素敦厚笃信贤郎又复有此萌芽何不携之来山讲究坐进二业归之一致乃终身结果之地也答顾箬溪佥宪某复箬溪顾先生足下箬溪之意甚平正惬愚见若愚见只是一味家常菜饭细细咀嚼自有余味淡而不厌无甚珍奇然亦不愿有珍奇之慕珍奇之慕恐生欲速好径之心即此一心已不是道圣贤论学只云温故而知新只知新处便有日新日新之谓盛德天道生生不已只是盛耳非有别一种奇特也夫学不过知行知行不可离又不可混说命曰学于古训而后有获知之非艰行之惟艰中庸必先学问思辨而后笃行论语先博文而后约礼孟子知性而后养性始条理者知之事终条理者圣之事程子知所有而养所有先识仁而以诚敬存之若仆之愚见则于圣贤常格内寻下手庶有自得处此上文所论温故知新前书所谓随时随处体认天理而涵养之者也若然则知行并进矣此因前书之意引而伸之庶尽其愚忱外亦有格物致知之说尚容嗣请答李子庸秋官拜领九月望书承再示濂溪所疑足见学问思辨致意其中难以一一尽复然亦有不必一一而大要已明者二程再见濂溪每令寻仲尼颜子乐处吟风弄月而归有吾与点也之意夫所谓要者孰大于此濂溪所见大者此也明道曰吾学虽有所受然天理二字却是自家体贴出来其曰所受者即此也而其所谓天理实不外此扩充之而已其出入于释老反求于六经皆言其自失自得而卒不出乎此耳伊川自谓与兄之道同至其所入所造则明道之洒脱伊川之执滞自有不可得而同者观尧夫临终谕面前路要阔与夫生姜之讽及入朝之迹观花之言皆可想见矣彼诚见濂溪之与寿崖及道人为方外之游安知不遂疑其师而忘夫寻乐与点之旨虽圣人复起不能易者此愚前书所谓使明道自寓又不知如何者此也至于图说所成之先后年代所传之真伪与夫手示与未尝手示皆未可知而无极之言有可疑者不足据以惑濂溪也其易通一编皆以明易而伊川易传不一取者安知其不以疑而并废之也耶若朱子一于周子曰默契道妙曰得不传之秘一于程子曰续不传之绪岂亦因伊川之言未有定见抑亦庸学二书乃二程实始表章者而言之也举此数端其它宜自涣然矣论仁一段读之不觉喜意动于颜面畅于四肢此正是圣贤大头脑处盖见此则濂溪所谓孔颜乐处所谓见大曾点漆雕开所见趣明道所谓天理皆在此而群疑可亡矣幸以此涵养吾道之幸夫人有见至宝者必欲得之岂容但已如其但已亦如无见岂不可惜然而斯理也乃可欲之善也苟真见之亦自不能已也未悟间惟自信自养以助寡陋至愿至愿复王宜学内翰仆于执事盖得于长安倾盖之初而奇其为至宝矣尔后彼此未孚自同官之相接也小瀛之相见也独抱耿耿前耿字康熙本作夙万历七年本亦作夙如求至宝者之未得也乃今载读来谕遂得数年之愿如至宝之忽然入于怀也其为慰可胜道耶承举艮传欲于此以精其知习静以养其动可谓知本矣夫道无内外内外一道也心无动静动静一心也故知动静之皆心则内外一内外一又何往而非道合内外混动静则澄然无事而后能止易曰艮其背不获其身行其庭不见其人止之道也夫不获其身必有获也不见其人必有见也言有主也夫然后能止故曰知止而后有定夫苟至于有定则动亦定静亦定而内外忘矣故传曰外物不接内欲不萌言止之道也夫物也者邪也欲也者情之流也接也者交也物交物也夫人之有心莫不有知觉既有知觉不能不动而为情外物触其情而交焉则不能不流流而不息莫知所止不能反躬天理灭矣故不接也者勿视听言动之谓也人之有形不能无视听言动也在勿之而已故终日酬应而吾有主焉故曰不接非置其身心于无物之地而后能静定也夫苦热而求凉者则有时而热矣病渴而思沃者则有时而渴矣恶动以求静者则有时而动矣何者动系于念不系于事也知此斯可以语性矣故曰性之德也合内外之道是故与其习静以养动不若慎动以养静慎动以养静不若动静以皆忘时动时静察见天理而存养之也此仆之所得于程子而以自力者也承下问不得不尽其愚答阳明西樵两承远虑非骨肉之义何以及此然此山敻出江海之间绝与后山不相涉且远二三百里山贼不利舟楫广间士夫多好事者为之耳不劳远念所示前此支离之憾恐兄前此未相悉之深也夫所谓支离者二之之谓也非徒逐外而忘内谓之支离是内而非外者亦谓之支离过犹不及耳必体用一原显微无间一以贯之乃可免此仆在辛壬之前未免有后一失若夫前之失自谓无之而体用显微则自癸甲以后自谓颇见归一不知兄之所憾者安在也答郑进士启范拜览来札恍然若神交于数百里之外者夫既神交则古人倾盖相知未足多也教衰学绝士以讲道为讳久矣少年高科复惑于前辈风流往往陷溺于声利因恬以为当然而吾执事乃切切以此为第一义则雅量可以遥想矣况征之以少默诸子之言乎幸甚夫学求自得而已夫苟自得则天下殊途而同归一致而百虑则先正之说在吾学问思辨之中者不必同不必不同同归于一而已一者何也理也孰信哉信理而已耳然此一味从默识中来殊非笔舌所能尽也未晤间惟自信自养以求自得为斯道中兴之计幸甚再与汤民悦令郎梦兰性静可共学但习已深前日鄙见德业举业合一之说虽知之未能下手归一数日稍有觉悟继此渐有好意又为试事之报而归又不知别后如何耳此一着是一生受用处使孔孟复生教人亦只如此必不偏废也念吾弟渐入知命之年人生光景有限而家事缠绕无穷以无穷之事夺有限之光景岂不可怜哉然而学有会处则亦不远于人事之间但讲求之功非师友则不可耳不知吾弟入春以来可以及时共居此山讲求之乎是望是望余不多及再答郑进士启范载览书词见执事为己似切矣然而未也曰吾求别于乡人而已非敢望于圣贤也吾以是知执事之未甚切于为己也夫切于为己者存己心尽己性然后尽己所以为人之道夫己心己性己为人之道己固有之非由外有也圣贤之为圣贤也不过尽为人之道尽心尽性而已故子路问成人者问圣人也必如圣人然后可望成人也故张子曰宁学圣人而未至不可以一善成名于世盖真知为己者也今美质如执事立志如执事乃曰未敢望圣贤则将望之谁耶非所敢问也夫学以立志为先以知本为要不知本而能立志者未之有也立志而不知本者有之矣非真志也志立而知本焉其于圣学思过半矣夫学问思辨所以知本也知本则志立志立则心不放心不放则性可复性复则分定分定则于忧怒之来无所累于心性无累斯无事矣苟无其本乃憧憧乎放心之求是放者一心求之者又一心也则情炽而益凿其性性凿则忧怒之累无穷矣故从事学问则心不放是乃不求之求故子夏曰博学而笃志切问而近思仁在其中矣故曰不求之求也夫情之荡也忧怒为甚横逆之来可怒而怒怒在物父母之难可忧而忧忧在事是忧怒系于事物不系于心也故舜禹有天下不与而终身忻然者此也故曰忧乐并行而不相悖者也虽然此事干涉甚大非可以纸笔尽者韩退之云读书百遍不若亲见颜色随问而答之易了也念形迹拘缀山野相见无期未知渐能以一夜之渡至烟霞乎否固所愿也不具答蔡允卿老怀日望允卿景辰诸子还山进业且大比在迩不宜悠悠过了光景也举业与德业合一此区区不易之说也若遇有事随分应之不可有外事之心学贵随事随时体认操存得此心此理在举业百凡亦自精明透彻也出山在山皆此意复李景辰邓良璧到山备闻动定良璧亦称道景辰之美甚慰所望闻吾景辰为外家举九年不举之丧克己为义即此是学由是心扩而充之何患古人不能到也学贵随时随处体认操存允卿简中已备言之今又闻吾景辰诚敬静思之说足见近来用心之密四者学之要然皆一理也而思又为之要人所以不能诚敬静定者率由不思耳矣能思则心主一故曰敬敬则不妄故曰诚诚则不妄动故曰静静者定也非对动而言者也对动而言则偏也故程子曰动亦定静亦定此之谓也幸更以意深求之答阳明小僮归承示手教甚慰衡岳之约乃仆素志近兴益浓然以烟霞山居未完又以老兄方有公事皆未可遽遂也老兄事竣就彼地上疏不复返府是亦一机会也格物之说甚超脱非兄高明何以及此仆之鄙见大段不相远大同小异耳鄙见以为格者至也格于文祖有苗格之格物者天理也即言有物舜明于庶物之物即道也格即造诣之义格物者即造道也知行并造博学审问慎思明辨笃行皆所以造道也读书亲师友酬应随时随处皆求体认天理而涵养之无非造道之功意身心一齐俱造皆一段工夫更无二事下文诚正修功夫皆于格物上用了其家国天下皆即此扩充不是二段此即所谓止至善故愚尝谓止至善则明德亲民皆了者此也如是方可谓之知至若夫今之求于见闻之末谓之知至可乎知至即孔子所谓闻道矣故其下文以修身释格物而此谓知之至可征也故吾辈终日终身只是格物一事耳孟子深造以道即格物之谓也自得之即知至之谓也居安资深逢原即修齐治平之谓也近来与诸同志讲究不过如此未审高明以为何如答杨士德知别后遇恶少之惊幸无打破这敬否虚内事外忘己逐物之患正坐内与外己与物作两段耳作两段是二本也学之至要乃在于是闻潮城学者作五日之会此风翕然斯文之兴岂其时耶幸甚幸甚格物之说以后又别自谓得古人宗指未知聪明以为何如答陈海崖承去岁九月发来手教所以责成于仆者亦既厚矣顾绵力何足以堪之大仗贤者夹持以进耳见示古圣贤要语数段拈其一皆足以入道固无假于多言矣独其中执事敬一语乃仆年来所尤得力者此乃合内外之道所谓一本者也所谓一了百了者也寻常偏内偏外未知此要耳惟高明必有以照此闻执事与潮士为宗盟可跂足以望斯道之兴矣幸甚幸甚南村兄处未及专简统此致意不具寄林见素都宪仆自未弱冠已闻执事之号矣自未弱冠今且五十矣其历年多矣历年多则其慕之也深慕之也深则其欲见之也必亟方执事在朝而仆尚在弱冠及仆参朝班而执事久退退而强起乃宣力于四方又复不入朝此仆所以虽抱景慕愿见之心而老不得一遂也弱冠慕执事之风以言事而出出而不起则曰公节气人也及见执事之文辞脱去时习则曰公文章人也及公起而行兵于川蜀单车入谕贼垒从容而不怯不有掣肘必收全功以垂竹帛则曰公功业人也及读石翁祠记拳拳于斯文夫然后曰公乃道德中人矣仆以病入居西樵三年矣间与一二同志讲求乎圣学屈指于当世未尝不以执事为领袖去岁承寄诗简猥以伯淳相期幸甚今春郑进士到山称执事之德屡屡虽在后辈有一善焉必扬之虽昧平生苟一闻焉必取之恤恤乎有甚于人之求公也夫然后知执事之存心于天下留意于人材也推是心也可以相理矣虽然执事负东南德望为斯文主盟也英才亦复不少也有志此学者亦不无人也以闲居之会振英才之志讲明圣贤之学本之以心地理之以性情切之于事物发之于功业文章诸皆一以贯之俾成其器以待用至于用不用时也命也执事其亦有意乎不可得而辞矣江山修阻天会未期谨因郑子拜书执事者悚息悚息复郑启范进士某顿首复闻事白归计且逼此心戚然吾契得随侍而归忻然而乐安知其它至于去就之几荣辱之主不可不审处也承示近见幸甚夫以虚无支离为道皆非也道不远人安得虚无何有支离夫至虚者心也非性之体也性无虚实说甚灵耀心具生理故谓之性性触物而发故谓之情发而中正故谓之真情否则伪矣道也者中正之理也其情发于人伦日用不失其中正焉则道矣故中正而天下之理得矣天下之理得而位育在其中矣心性之失也情流之也情非流也失其中正故流惟君子立其中正故情不流情不流故性不凿性不凿故虚实之体全故曰尽心之谓也故待夜气而见则旦昼必不然矣旦昼不然则有时而间矣君子之学莫若自强而不息终身而不违故旦昼皆夜气也孟子曰勿忘勿助其间中正处也此正情复性之道也更深体认勿支离于文艺乡大夫之贤有见素公幸就而质焉千万无穷之祝答陈宗享得季夏二十一日书愈见恳切幸甚夫学无难易惟在实立心实体认如识宝之人见宝必欲得之见之真则好之笃好之笃故为之力未有为之力而不得也夫至宝在万仞之冈千寻之渊高深莫测苟有好焉人有得之者矣况此道平铺地上我固有之我自求之焉有不得者乎夫圣人之学易简而已中庸之教其要在谨独大学之教其要格物谨独格物其实一也格物者至其理也至其理者非声音笑貌之为也学问思辨笃行所以至之也是谓以身至之也古人所谓穷理者如是也近而心身远而天下暂而一日久而一世只是格物一事而已格物云者体认天理而存之也是天理至简至易者也昧者舍其易简而求之艰难而欲至于道难矣惟聪明亮之泉翁大全文集书卷九答郑启范知行李未即发者以有作难之故开眼逢俗人愧无以致力也怨天尤人之谕非切实已上深省恒不自觉人之病痛终日是此二事而已孔颜之学全在性情上用功孔子言下学上达之功必曰不怨天不尤人其语颜子之好学必曰不迁怒不贰过前书所谓正情复性之道也承欲作寿令祖母文字此孝子慈孙之心也文字一事区区平生亦好作近年来凡百好恋凡百健羡渐渐消磨故非甚出于情之不得已即不欲强作大凡言语多则心志乱山谷云万言万中不如一默见理之言也故于来命今不敢枉其情以副知己也虽然孝子慈孙之所以寿其祖考者在立身行道以显扬而已固不在求之文辞之间求之文辞之间则所以寿之者浅矣敢返璧而辞焉幸亮之答邓君恪眕来演示文稿近时所见足见用心然直须涵养深厚自有定见所谓物格而知至今虽说得极是亦恐是想象如闭门想象京都须直到京都则自知京都不费词说也所云主一是主一个中与少默近来主一是主天理之说相类然主一便是无一物若主中主天理则又多了中与天理即是二矣但主一则中与天理自在其中矣更思之答朱守中侍御前年领自湖南发来手谕十月之冬又领自北都发来一通并帕前后之意何其拳拳乎不遗山野之人也且谂已登谏台之选倡首仗义以批逆鳞以抉宗社之安可谓不负所志矣深为吾党之庆然欲超然肥遁者恐未可以舍去耳当多事之秋所仗此辈实为国家元气传曰不有君子其能国乎仆之所望于诸贤者不浅也见者幸为一一致此意阳明在洪都仆向予尝为之危今则反成大功社稷之赖非其人乎仆自忧制后衰病莫支乃讫退居西樵与同志诸子讲求旧业二三年矣颇觉与向时所见差别恨不得与高明订之后年欲寻医于南岳未知事竟如何也惟浚之退安知其不为进耶兹书帕附上少致贺忱所怀千百临纸惘惘不具答王公济侍御开州人名溱去年王二尹之任海南过羊城得吾公济书物则如见面且道曾有书䌷见寄今得守中侍御转致李崇纲之托者即谓此也且得近稿阅之为慰可胜言耶文体殊变于昔矣文词之末如此况其中之所存者耶为慰其可胜言大上立德其次立功其次立言古谓之三不朽而立言则末矣笃于德而二者从之其功与言不出于德则功非圣贤之事业言非圣贤之格论君子不贵也惟吾公济其勉之今观吾公济之言骎骎乎道德之懿矣其勉之区区自守制从吉以来入西樵山与诸同志讲究旧绪恨不得与公济共订所疑也樵茶小书将此致意山中所整理有大学古本中庸测古小学二礼诸书未能一一奉览聊录序文往见大略所怀纸笔难既幸亮之与王征卿同府开州人名崇庆王县丞之海南过此得耗今公济书来备道吾征卿起居为慰古人学与仕不分两截故曰学而优则仕仕而优则学言随处用力乃一段工夫也不审吾征卿能随处用功如此乎近觉于此合一处最得力耳区区自丁丑入西樵山与学子讲此学下山之迹稀矣曾妄意以所得修二礼二礼者曲礼仪礼也又修古小学及古本大学中庸诸书训测恨末由得一相见共订之耳今抄各书序奉阅见大略也书茗并此见意不具寄陈惟浚入冬得朱守中北都寄来书知吾惟浚得旨归故山景川道惟浚独本抗谏想坐此也虽非朝廷之幸在惟浚之退乃所以为进未必为非幸也前此曾有一通附夏少卿想览久未见报音以为然否前者象山之说所见又进一格但恐主内太过反又不能无忧不若程氏内外合一为无弊耳故琐琐言之近编得遵道录盖欲人求之中道也格物之说后有顿别元来明德新民全在止至善上用功知止能得即是知行合一乃止至善之功其古之欲明明德二节反复推到格物上意心身都来在格物上用功上文知止定安即其功也家国天下皆在内元是一段工夫合内外之道更无七段八段格物者即至其理也意心身于家国天下随处体认天理也与中庸之意同烟霞中夜悟此一段甚适复检程子书云至其理乃格物也致知在所养养知莫过于寡欲乃先得我心之所同然者所谓至者意心身至之也如古人所谓穷理犹穷其巢穴之穷必身至之也世以想象记诵为穷理者远矣山居曾整理古本大学及中庸二测因令人录奉一阅乃区区近年用心要处也此间学子渐多亦有一二敦笃者近颇修讲堂舍馆以处之吾惟浚今出处已定承亲意之悦能一至烟霞耶过明年亦欲访医南岳居之未知天意从否耳余不一答邓君恪问集义适来简中足见用心然似未得其方者寻常说集义与区区所见不同区区以集者如墟集之集能主敬则众善归焉勿忘勿助敬之谓也故曰敬者德之聚也此即精一功夫若寻常所谓集者乃于事事上集无乃义袭耳此内外之辨也然能主敬则事事无不在矣今更无别法只于勿忘勿助之间调停不可不着紧理会也万光本洪诸子凡在山者幸以此告之答陈海涯承谕以此学根本枝叶之喻谓先本而后末甚慰然本末只是一气扩充此生意非谓未有本而徒妆点枝叶也在心为明德在事为亲民非谓静坐而明德及长然后应事以亲民也一日之间开眼便是应事即亲民自宋以来儒者多分两段以此多陷支离自少而长岂有不应事者应事而为枝叶皆是一气扩充鄙见古本大学测全具此意今奉上一览幸少留意消详则可不劳烦说而自明矣答王宜学二条虚之一字先儒鲜有道及者后之学者无识见便以为佛老之学怕向此中寻求惟有张子虚者仁之原何等识见吾契语及此非有所独得能然乎幸甚夫天地至虚而已虚则动静皆虚故能合一恐未可以至静言也如明镜照物之来去而本体之明自若也谓静为天地本然之心则动非天地之心乎故易曰复其见天地之心而来谕中间所谓动静无端与夫动而未尝动静而未尝静即此说也性虚而实此语甚是然而虚实同体也佛氏岐而二之已不识性且求自根尘非得真虚也世儒以佛氏为虚无佛氏乌足以及此来谕又以言动饮食精蕴知此则是合内外之道而虚实一矣程子曰道一本也知不二本则是笃恭而天下平之道至静未尝无物既感未尝有物古本大学仆亦数年理会乃叹大学之道不明久矣所谓八条目正窃疑之此两条反复推本皆原格物即实一事耳非有所谓八也如明德亲民其下手只在止至善耳非有三也每令学者多岐亡羊其疚在此格物即止至善也圣贤非有二事自意心身至家国天下无非随体认天理体认天理即格物也来谕体认之说正与此合但专谓审几恐未尽盖自一念之微以至事为之着无非用力也程子曰格者至也物者理也至其理乃格物也致知在所养养知莫过寡欲仆向在山中忽悟此一段后检程书见此深得我心之同然遂沛然自信持之久而未敢以语人因窃为之说近为门下刻之兹因高明及此奉上一览阳明所见固非俗学所能及但格物之说以为正念头既于后面正心之说为赘又况如佛老之学皆自以为正念头矣因无学问思辨笃行之功随处体认之实遂并与其所谓正者一齐错了如孟子所辨三子不及孔子亦正在此若区区所谓格物之说则兼知行如上文知止至能得即知行合一乃其功夫也中庸学问思辨笃行皆是也阳明先生亦尝有辨论多未同但未可以强聒吾惟信其同者以俟他日之小异者自同耳答杨少默承谕阅训规立中正以示学者然而此理本中正乃天之所为也稍偏内外即涉支离非天理矣此与古本大学相同在随处体认天理而已更无别事古本大学测曾仔细看否自程子没后此书不明数百年矣赖天之灵一旦豁然有冥会持以语人而鲜信之者岂非许真君卖丹丸子者命耶可叹可叹平日所望于吾少默幸虚心消详当有得也近侍程侍御王兵备深信格物之说阳明近有两书终有未合且与陈世杰谓随处体认天理是求于外若然则告子义外之说为是而孟子长者义乎长之者义乎之说为非孔子执事敬之教为欺我矣程子所谓体用一原显微无间格物是也更无内外静言思之吾与阳明之说不合者有其故矣盖阳明与吾看心不同吾之所谓心者体万物而不遗者也故无内外阳明之所谓心者指腔子里而为言者也故以吾之说为外阳明格物之说谓正念头既与下文正心之言为重复又自古圣贤学于古训学问思辨笃行之教博文约礼之教修德讲学尊德性道问学之语又何故耶承示与海涯诸君为五日之会辅仁之益可量耶恨不获与闻其说而上下其论耳均此致无穷之意部中五月二日得旨起取八月末勘合到司促行南岳之行不遂亦命也公赞庭宝四五人随行盖无入而不自得焉少默能与美中万光一行乎否余不具答阳明王都宪论格物两承手教格物之论足仞至爱然仆终有疑者疑而不辨之则不可欲辨之亦不可不辨之则此学终不一而朋友见责王宜学则曰讲求至当之归先生责也方叔贤则亦曰非先生辨之其谁也辨之则稍以兄喜同而恶异是己而忽人是己而忽人则己自圣而人言远矣而阳明岂其然乎乃不自外而僭辨之盖兄之格物之说有不敢信者四自古圣贤之学皆以天理为头脑以知行为工夫兄之训格为正训物为念头之发则下文诚意之意即念头之发也正心之正即格也于文义不亦重复矣乎其不可一也又于上文知止能得为无承于古本下节以修身说格致为无取其不可二也兄之格物训云正念头也则念头之正否亦未可据如释老之虚无则曰应无所住而生其心无诸相无根尘亦自以为正矣杨墨之时皆以为圣矣岂自以为不正而安之以其无学问之功而不知其所谓正者乃邪而不自知也其所自谓圣乃流于禽兽也夷惠伊尹孟子亦以为圣矣而流于隘与不恭而异于孔子者以其无讲学之功无始终条理之实无智巧之妙也则吾兄之训徒正念头其不可三也论学之最始者则说命曰学于古训乃有获周书则曰学古入官舜命禹则曰惟精惟一颜子述孔子之教则曰博文约礼孔子告哀公则曰学问思辨笃行其归于知行并进同条共贯者也若如兄之说徒正念头则孔子止曰德之不修可矣而又曰学之不讲何耶止曰默而识之可矣而又曰学而不厌何耶又曰信而好古敏求者何耶子思止曰尊德性可矣而又曰道问学者何耶所讲所学所好所求者何耶其不可四也考之本章既如此稽之往圣又如彼吾兄确然自信而欲人以必从且谓圣人复起不能易者岂兄之明有不及此盖必有蔽之者耳若仆之鄙说似有可采者五训格物为至其理始虽自得然稽之程子之书为先得同然一也考之章首止至善即此也上文知止能得为知行并进至理工夫二也考之古本下文以修身申格致为于学者极有力三也大学曰致知在格物程子则曰致知在所养养知在寡欲以涵养寡欲训格物正合古本以修身申格物之旨为无疑四也以格物兼知行其于自古圣训学问思辨笃行也精一也博约也学古好古信古也修德讲学也默识学不厌也尊德性道问学也始终条理也知言养气也千圣千贤之教为不谬五也五者可信而吾兄一不省焉岂兄之明有不及此盖必有蔽之者耳仆之所以训格者至其理也至其理云者体认天理也体认天理云者兼知行合内外言之也天理无内外也陈世杰书报吾兄疑仆随处体认天理之说为求于外若然不几于义外之说乎求即无内外也吾之所谓随处云者随心随意随身随家随国随天下盖随其所寂所感时耳一耳寂则廓然太公感则物来顺应所寂所感不同而皆不离于吾心中正之本体本体即实体也天理也至善也物也而谓求之外可乎致知云者盖知此实体也天理也至善也物也乃吾之良知良能也不假外求也但人为气习所蔽故生而蒙长而不学则愚故学问思辨笃行诸训所以破其愚去其蔽警发其良知良能者耳非有加也故无所用其丝毫人力也如人之梦寐人能唤之惺耳非有外与之惺也故格物则无事矣大学之事毕矣若徒守其心而无学问思辨笃行之功则恐无所警发虽似正实邪下则为老佛杨墨上则为夷惠伊尹是也何者昔曾参芸瓜误断其根父建大杖击之死而复苏曾子以为无所逃于父为正矣孔子乃曰小杖受大杖逃乃天理矣一事出入之间天人判焉其可不讲学乎诘之者则曰孔子又何所学心焉耳矣殊不知孔子至圣也天理之极致也仁熟义精也然必七十乃从心所欲不踰矩人不学则老死于愚耳矣若兄之聪明非人所及固不敢测然孔子亦尝以学自力以不学自忧矣今吾兄望高位崇其天下之士所望风而从者也故术不可不慎教不可不中正兄其图之兄其图之则斯道可兴此学可明矣若兄今日之教仆非不知也仆乃尝述方之人也且仆获交于兄十有七年矣受爱于兄亦可谓深矣尝愧有怀而不尽口将为老兄之罪人天下后世之归咎乃不自揣其分倾倒言之若稍有可采乞一俯察若其谬妄宜摈斥之吾今可默矣谨启答聂文蔚侍御五条来谕云凡有志于学者终必求归于是夫学求是而已矣苟有求是之心则亦何异之不同然亦有自是而不然者如杨墨学仁义则曰吾仁义也佛老明心性曰吾心性也夫仁义心性则圣人之学亦不外是矣而乃大相反者此既以有毫厘千里之谬学者所当精择也如药之能活人杀人者在病者所当精择也岂可以其同志于仁义心性而遽以为同哉主张斯文者其能恝然耶来谕二业合一之说见得最的当若夫排距之功非所敢当但不敢辞其责耳若了得此关则内圣外王一了百了盖此心与事须于此锻炼乃能合一故也来谕于随处体认天理而会之以执事敬之一言最亲切或疑随处体认恐求之外者殊未见此意盖心与事应然后天理见焉天理非在外也特因事之来随感而应耳故事物之来体之者心也心得中正则天理矣所云看来宇宙内无一事一物合是儒者少得底此言最当更不若云宇宙内无一事一物合是人少得底犹见亲切盖人与天地万物一体宇宙内即与人不是二物故少不得也云敬者心在于是而不放之谓此恐未尽盖程子云主一之谓敬主一者心中无有一物也故云一若有一物则二矣故孟子曰心勿忘勿助长勿忘勿助之间乃是一今云心在于是而不放谓之勿忘则可矣恐不能不滞于此事则不能不助也可谓之敬乎敬合始终内外之说最妙又云即大学格物之义近时学者未尝及此程子曰格者至也物者理也至其理乃格物也故大学古本以修身说格物今云格物者事当于理之谓也不若云随处体认天理之尽也体认兼知行也当于理是格物后事故曰物格而后知至云敬而后当于理敬是格物工夫也来谕云不睹不闻即是隐微字戒谨恐惧即所谓慎独区区之见正如此中庸慎独一节即申上节所以下一个故字圣贤之学元无静存动察相对只是一段工夫凡所用功皆是动处中庸大学艮卦通书无不皆然盖动以养其静静处不可着力才着力便是动矣至伊川乃有静坐之说又别开一个门面故仆于先师石翁墓铭云孔孟之后若更一门盖见此也今来谕云云不易见得钦羡钦羡程子于尹彦明静坐半年后方得大学西铭看即非读书写字专心之云矣惟明道作字甚敬即此是学之言乃区区今日二业合一之诀也如何如何勿忘勿助元只是说一个敬字先儒未尝发出所以不堕于忘则堕于助忘助皆非心之本体也此是圣贤心学最精密处不容一毫人力故先师石翁又发出自然之说至矣圣人之所以为圣亦不过自然如此学者之学圣人舍是何学乎来谕说忘助二字乃分开看区区会程子之意只作一时一段看盖勿忘勿助之间只是中正处也来谕又以为丹炉火候者正如此故老子曰绵绵若存用之不勤即火候也学者下手须要理会自然工夫不须疑其圣人熟后而姑为他求盖圣学只此一个路头更无别个路头若寻别个路头则终枉了一生也先儒多未说坐此苦与聂文蔚侍御临行不得一会晤极悬悬盖道义之情自当尔耶得刘中山道盛意来春之约为慰寥寥宇宙知己几何安得不如是也如执事之志所谓如行赴家如食求饱者自有不容已之势鄙意欲执事详择其所趋之路所食之味耳譬之路有多岐食有乌啄可不谨乎中山叔侄皆朴实真可与相期于道者执事可共讲究或有贵乡后进可与进者共兴斯文是望是望新编二业合一训乃当时关节处诚有见乎不得已而言乃所谓老婆心切非所谓技痒欲爬也执事能羽翼之乎不具答欧阳崇一秋官仆之不取佛者非如世之群儒区区以辟异端为事而懵不知者也盖三十岁时曾从事于此亦见快意久乃觉其无实亦无实德实事如谈空画饼耳且心事既判又云理障其害道不为小矣所以恶之者非恶佛也恶其害道也往往见阳明门弟尊佛而卑圣至谓孔子为缠头佛佛乃是上圣人亦尝痛之愧不尽心于知己者今来谕所述阳明云云则吾不忧矣而门弟之传云者何耶吾辈乃时人之耳目不可不慎也仆当与执事共勉之阳明两广之命必已知之乎此固仆为乡人私喜而为天下公憾盖此公在朝廷则可以福天下岂止一方而已哉承谕求养病改官以了大事又欲静养此恐又判为两段也盖道心事合一者也随时随事何莫非心心定则何动非静随处体认则端倪随现何必静养若见天理则随处洒落即是全放下更无他求答孟生津明道看喜怒哀乐未发前作何气象延平默坐澄心体认天理象山在人情事变上用工夫三先生之言各有所为而发合而观之合一用功乃尽也吾所谓体认者非分未发已发非分动静所谓随处体认天理者随未发已发随动随静盖动静皆吾心之本体体用一原故也如彼明镜然其明莹光照者其本体也其照物与不照任物之来去而本体自若心之本体其于未发已发或动或静亦若是而已矣若谓静未发为本体而外已发而动以为言恐亦有岐而二之之弊也前辈多坐此弊偏内偏外皆支离而非合内外之道矣吾心性图备言此意幸深体之答闻人宝应嘉品专人远贶且得手谕体认天理不能不与事俱往足见自省之功此只可责志耳庄子云用志不分乃凝于神苟其志之不渝则天理当自见而事不能夺之矣更望随处收敛即是体认工夫所谓体认者在心不在事也何与事俱往之有答潘廷评二条名高山西人以身至之一句最好充塞宇宙流行宇宙皆是道体如川上鸢鱼之类圣贤明白指出此体欲人察见此体存养而有之于己而已矣未见此体则所养何事外家犹能言如将水火煮空铛若察见此体而无学问思辨笃行之功至之则所见终虚外家犹能言譬如数他财吾子既见得如是非实用功以有之于己亦未为真见未为见易未为闻道也幸勉之斯道之望也云不着丝毫最是的当孟子勿忘勿助正是如此如此即无欲矣云直行打破不若与全放下全放下则破关入奥丝毫不着无欲静虚动直而圣可几矣答王顺渠司成知去年一路到家获百顺之福知己之庆远承手谕之及时即作答稿具矣久乏良便遂尔因循至于今怠慢之过夫复何言忆昔壬癸之岁卜邻于长安之西相与甚欢相信甚笃自此遂成疏阔近数年幸两值亦颇讶不一相讲究相疑问计吾执事从事于圣贤之学且二十年矣今来谕云云夫夫子之文章于性与天道一也富贵贫贱取舍与造次颠沛终食不违一也富贵贫贱取舍事也颠沛造次终食不违心也必有是心而后有是事故夫子初言富贵贫贱一节恐人只于事上制行便谓之道而无其本则行之未必泰然故又言造次颠沛终身不违一节欲人于本上用功贯通只是一理若无此本只于制行上便了则必信必果者夫子何以谓之小人克伐怨欲不行者陈文子子文之忠清者何以皆不许其仁孟子何以有集义义袭之分由仁义行非行仁义之辨石翁名节道之藩篱者云藩篱耳非即道也若为即道然则东汉之名节晨门荷蒉之高尚皆得为道耶孔子燔肉若至犹未行可知也夫既曰接淅不税冕而行矣不曰迟迟吾行去父母国之道欤若只执着一边朱子所谓天理硬矣天理是活的所谓不以道不处不去者以此岂易言哉孔子之仕止久速颜子用行舍藏有本者如是周子曰见其大则心泰心泰则无不足无不足则富贵贫贱处之一有本之谓也若晨门荷蒉之流东汉名节之士其能见大心泰否乎孔子曰果哉末之难矣其难者正在乎仕止久速之时时即道也幸深思之以会斯道之大全是望是望与扬州郑节推伯兴辞孙太守赙金曩至高邮计必得面以慰哀抱至广陵值公他出甚为悲怅贵寮赙金之惠虽推刘侍御之意此必公倡之也感感但揆之义心有未安古之赙礼必以时行今则不可附于身故不敢虚贶向者高堂未倾凡百辞受苟可悦养不必尽合于义今无逮矣凡于馈遗可以省事缘是辄用返璧惟高明亮之并乞为我告太守焉与繁昌林明府有年某稽颡明府执事承以往昔一日之雅勤人远致赙仪金币感感不肖以悦养不逮附身无从沿途知旧致赙一切不敢祗受故于盛仪谨用返璧止留墨二笏领尊意也亮之不次答人辞赙不肖孤若水稽颡疏启承辱厚赙岂胜哀感揆之于心实有未安往者慈亲无恙苟以悦养为心辞受取舍不必合义今则长已矣复何为哉苟有余资尚欲分散以处穷约况又苟取乎自失恃以来沿途知旧馈遗一切辞谢虽古礼附身非时义难虚贶亲死之谓何又因利以为家焉亦君子之所恶也且在礼孟献子既葬司徒旅归四方之布言不可有其余赙以利为利也惟高明念我以德而处我以礼焉不胜哀感之至与王阳明先生鸿胪相去渐远相见未涯岂胜哀恋道途人心汹汹切为老兄危之垂死之人独有此念而已遯世无闷不见是而无闷溥博渊泉而时出之古人尚韬晦亦未尽盖涵养本源深厚自能尔也幸惟此义哀中不悉不悉与唐新淦昨承厚赙以面辞讫然恐老兄尚未释然或疑不肖自外于左右者非也盖不肖当高堂无恙之日凡百辞受取舍苟以悦亲为心不必尽合乎义今则已矣已矣复何为哉以此沿途知旧相遗未常敢受一毫正以赎前愆耳幸高明深察之又承差吏夫役津送乘风越庐陵无虞多感多感荒迷不伦寄阳明王先生不肖孤以某日扶柩过岭到家有期仅可苟活以襄大事相去愈远无任哀恳忧病中惟有平生之志不忘自省真如七年之病求三年之艾急矣甚矣就今得艾尚未知能救否况又迟耶此学若非绝去外慕拚生拚死无我无人终难望其有得若药不瞑眩厥疾弗瘳直须造次必于是颠沛必于是乃是彻底工夫素患难行乎患难此不肖近来忧中之病也人便更望鞭策潘希召黄门肯直言自是益友乃老兄禁中汲长孺也且欲亲之不次辞止司府诸公举奏孝感事不肖孤若水稽颡拜疏不肖以为今之所谓君子者非执事而谁君子爱人以德而不以姑息是之谓君子不肖闻之天道至远而难明人道恶誉而好毁不肖凉薄无似材不适用徒以朝廷教养之恩窃闻儒者成务之学存天下国家之志遭时轗轲恋阙迟回将毋南北卒之上不能有所建明以裨圣德下不能自决引退以逸慈亲终没于旅为忠孝罪人用是哀恸欲绝乃即葬所庐居将比之桐宫朝夕哀思以自怨艾非以为号也不意其冬瓜偶生人情玩常而骇异乡里袭谬而流传妄归之孝感非也且天之祥瑞决不为不忠不孝之人亦明矣其事之偶然耶将征诸先德耶皆不可知故曰天道至远而难明父老饶舌县官好事举以上白文移一发承行莫止忧居不与外事幽庐复如深井闻之后时比追寝之而覆申已去见于托戴户曹仲鹖之书可考信也前此县尹林君曾立孝感扁重以礼币不肖力辞之曰此非先德之征即亦偶然之事不孝之人曷敢当此且表异县令职也以施之侧陋宜也不肖尝忝侍从之臣而缙绅之后也就使孝如曾子子皋亦分固然而况不忠不孝之人曷敢以当此乃返其币撤其扁而心乃以宁况敢以闻之朝廷暴之四海乎人将谓我何诸公必不其然语云鱼恶其网人恶其上上可恶焉况又上之也夫欲益而反损求全而致毁乃古记之言今立的于野人将引弓而射之玉在椟则美在巿则瑕非夫玉之异人将指而议之矣故曰人道恶誉而好毁惟君侯其图之上观天道之微下察人事之故亟寝其事德爱莫大焉谨疏与戴地官县中送到巡按府尊处置坊牌价义所未安不敢领受已致启辞于府尊仍呈回本县启稿并往可述所以不受之意也且一旦无故而与人以百五十金岂容易受之哉恐令尹不察鄙意幸相见间借一言冀知之庶不费往复以便衰病者也幸亮之复魏太守辞免坊牌价哀子湛某稽颡状上郡尊魏先生年丈执事十一月十八日承尊翰专遣吏员麦宗儒同本县吏赍送到按治陈公惠赐坊牌银一百四十九两五钱七分盛意腆词过于寻常万万矣揆分难堪不敢祗受当于来使并县吏辞免收回随即具呈本县伏惟按治凛然南下莅广之初首去奸回裁抑狱讼务得大体不事烦苛而吾郡尊严恕兼至囹圄空虚上下相承共济其美若二公者真岭南二福星也民之受惠多矣而不肖孤蒙波及河润者不浅固不待此举然后为赐也若夫坊牌先年已蒙诸当道于县治起盖不当重有起盖即亦不当冒受厚惠以为家谋也又向者慈亲在堂凡百辞受不揆于义徒为娱悦今则已矣复何求哉此不肖孤之至情不敢隐于二兄者偶并饮泣道之尝窃自谓爱我以德无如吾兄者每每于戴仲鹖处道之兹者更望始终此爱为道微悃于按治兄之前不有他讶则不受愈于受之者又出于寻常万万矣伏望少垂鉴焉谨状与陈巡按侍御辞坊牌价不肖孤若水稽颡拜启大巡陈先生侍御年兄执事昔在通州夫役之助济旅衬于艰难此刻骨之感也乃者下车腆祭即临贲先灵于泉壤此铭心之感也继此书札殷勤存念忧废惓惓之意亦已独至矣前日敬遣小儿拜疏称谢于门外而阍人戒严不达而返方且感怍不已十一月十八日忽本县承本府文移赍送到察院处置坊牌价银一百四十九两五钱七分事出寻常心加惶惧仰仞高义至厚也感惠至渥也然心有未安义难奉命辄不自外当即辞回本县犹恐执事者不察鄙情谨用拜疏于左右窃闻之君子之辞为也以义而不以利君子之爱人也以德而不以姑息是故德义行而后无伤廉伤惠之悔夫坊牌之设固当道盛举今已有之即不宜重冒执事之义厚矣惠渥矣又因以为利焉其如义何亦贤者所不取也夫向者高堂未倾苟为娱养辞为之义所不惶恤犹然追悔今荷塘墓木且拱矣复何为哉此不肖所以不敢自外直义吐情以无负于相爱之雅也伏惟侍御兄独持风裁凛然南下莅广之初首去奸邪裁抑狱讼务得大体不事烦苛而一时奸贪敛迹吏民肃清不肖孤虽处忧疾蒙波及者多矣固不待此举而后惠也所冀仁人推荐我之义以及一方之贤举加我之惠以及一方之民则不肖虽不受犹愈于受之者万万矣伏希高明鉴我以情爱我以德不以方命为罪不以却之为不恭幸甚幸甚答王阳明书不肖孤适在禫除之际忽接手谕此心悲喜交集赣当四省之冲殊为重任以老兄当之天下属望不浅矣不肖固为朝廷喜亦为老兄惧也适闻捷报为慰可知前此欲遣人走贺以无纪纲之仆遂辍兹因还使拜附粗段一疋少具菲意惟俯鉴幸甚前叶以嘉来手谕中间不辟佛氏及到底皆空之说恐别有为不肖顽钝未能领高远之教虽若小有异同者然得于吾兄者多此一节宜从容以候他日再会或有商量处也寄阳明都宪若水遂为西樵之烟霞所留北行之计不果矣匪直以烟霞也德之不修学之不讲所志未就终以为忧此吾心之所汲汲皇皇者也近于西樵碧云云端之间卜得一藏修之地甚高敞盘郁殊为称意此天之所以与我甚厚亦有一二学子相随甘泉年来为贼所迫必寄家于广城之外而独往于西樵虽不免时或省家亦以不入城为戒也仆非敢为长往之计遂与老兄远且作二三年之规或天有意于斯文必有良会耳近日一二文字令人录于别纸并西樵诗奉一览求教人便不惜常示及为望不具寄应原忠吉士向承提舶将到祭文礼币即恭奠于先妣灵位载读手教情文甚悉哀感无量闲居乏便一向未作谢启兹又承寄李大尹来手简兼诸作宛然如接风度间期以今冬与宗贤兄见过甘泉甚慰即告山灵拥帚矣仆五月已从吉未尝一出八月二十间往祭石翁先师墓遂游西樵山卜居于霞洞正在碧云云端村之间十月间必兴工板筑矣西樵在江海之中四邻无山壁绝侵云鸟道以入中有宝峰寺锦岩岩庵又有碧云云端云路石牌诸村宛若桃源其居人约有二百烟火皆以种茶为业烟霞之下高敞盘郁可以居高望远最为西樵之胜处二兄若果来此下榻之地也寄王阳明都宪若水顿首启生乞养病疏十月十日已附铺马去矣计十二月必达可遂志也生以十月七日入西樵筑烟霞洞土楼小屋二层外为正义堂又外为门楼屋之西有石洞奇石如芙蓉立其亭曰面壁亭稍东有小岩一石竖如仙掌谓之仙掌岩也东有大科顶樵之最高峰也下有双泉樵之最高泉也其侧有七石榻对二泉之间为一亭名丽泽亭又稍东为入烟霞后洞其口有二石如门为后洞门其南又有九龙岩七星岩烟霞之前为云端村其下有石壁如削有一岩在壁上无路可入流泉悬壁而下名垂虹泉泉侧之地已得之为峻洁亭其间有田数十亩颇欲置之以为躬耕凡此皆在樵顶近日学子亦稍来相依诸役冬间可落成即携妻孥入居之矣闻老兄经略良勤有功于人学之效也但闻时事日非彼处隐忧不可测日夜思之未知兄脱驾之地也曰仁处奠愧迟奠文已具早晚当附梁进士转达也当如命为作一传第未详履历不敢下笔耳与杨士德接贤契樟树发来书知吾贤契立志之坚迈往之气倍进于荷塘矣一日千里非贤契其谁望耶幸甚幸甚所示立志及用功处盖皆私淑于薛子得于阳明者第须究竟源头直令无毫厘千里之谬乃为至学耳仆近避山寇携妻孥顿于广城而独身卜筑西樵之烟霞洞颇得佳胜为楼为亭进修其间贤契若有相寻之约当不在小华而在此山之巅矣所怀万万非面不既报应元忠吉士九月朔日书并前此数封俱领仆入山之报前十月书附吴提舶者已是大略入山迄今三四月在大科峰下烟霞洞之中堂曰正义堂阁曰乐阁堂后有茹芝堂后为崇经楼各已讫工拟此月望后携家来居之又有烟霞后洞又后九龙洞初梦得之辟岩以居此其三昧也有卧龙岩垂虹洞左有面壁亭右有丽泽亭皆在西樵之巅上有九村悉出云霞之表与世相隔若桃源也寄王阳明都宪十月初及郭总戎行皆尝有奉疏梁进士焯行又附徐曰仁奠文香币未审彻览否若水烟霞之筑已讫工又得九龙洞垂虹洞诸胜可以安居自老矣闻老兄方事夹攻之兵应甚勤苦若此事一了不论功之有无可以此时不再回府卧病他所累疏极言自劾决策引退此一机会也过此即他事又相继上手吾莫知兄所脱驾矣盖兄之隐祸前有宰相之隙后有江右未萌之忧昔尝为兄两虑之矣若不以此时决去恐不免终为楚人所钳也以兄负斯道之望有明哲保身之资而虑不出此吾甚为兄不取也语云当断不断反受其乱兄亟图之若虑得祸宁以此得祸耳不犹愈于为他祸所中乎兄其亟图之图之不亟不力也难乎善其后也答霍平易吾前此窃意吾子无累岩居以为道家者流也昨见来简始知吾子非道者也夫道者之于圣人虽大不侔然有以自立形骸皆忘风雨雷霆晦冥寒暑之代乎吾前吾未尝见之又安能为我动匪直不为我动也天地造化将在我掌握中矣此道家之说矣然圣人不贵之为其虚而无实实与理相碍而不相入也故舜纳于大麓烈风雷雨弗迷而孔子迅雷风烈必变所以敬天也天理也仁者不忧勇者不惧智者不惑吾将有以告吾子者而吾子弗我问于此勘不破则一梃之木将压我而无有矣岂但雷乎吾子之病根正在此此必往年为雷所惊因此为心病故有此狂惑之言此不可不理会程子云目畏尖物室中悉置尖物久之则自不畏此犹是就一处言之耳若直穷其理而养之则自无此病矣不然雷者天地至灵之神也岂拘拘求一善人如吾子者哉此所谓吾理义之甲兵孔门之力士也候面尽之且安心病中与方西樵二礼经传测予自读礼时得其意自大祥后已执笔今二年仅脱稿其成之之难也此稿且未欲出示人冀后有进逐年窜改至六十七十出之未晚也承吾弟索观念与吾弟一家一体故不自外然亦欲可否以改也复方西樵见足下用心密处虽不必一一与鄙见同要之不可偏废也如不睹不闻之说区区初得之似为独见及得执事言之适与鄙说合此等近世学者岂常虑及也须大段将来涵养不为客气所胜乃佳耳不然只是说也每每见足下书简议论间客气发作试自取反观之可见及与象山所谓胜心者皆不可不自省克去也千万先简西樵承谕厥有惊发成心胜心习心三者皆不可有必去此乃可以入道也二原反复数次谨且完璧其精当处及疑处略已一一札记必吾弟欲此书之传远乐闻鄙说乃可进于左右也偶阅前札观二礼测所谓斟酌次第者必有其说可开发否望并中庸测批示付去手也寄阳明恭谂执事以大功显受休赉儒者之效斯文共庆甚幸甚幸谨拜粗币用伸贺忱幸惟鉴念而存焉仆遁迹荒野索居离群日夜以魂梦相寻于千里之外如欲会晤漕溪之间以究所未闻而不知其势不可或得也前附潮人数通必彻左右未蒙示下以为怏怏向送陈世杰求放心之说正欲与高论互相发迩闻渠报兄有辩说恨不得一见以讲去我偏也且兄又何嫌而不即示我耶夫学救偏者也如其不偏何俟讲学故学者大公之道也每见程氏兄弟说又不同而张朱订论不容少贷昔者夫子忧学之不讲夫讲必有同不同不必同所以求其同也然后义理生焉如彼二磨其齿不齐然后粟米出焉故天地之所以能化生万物者以阴阳变合之不齐也兄其无嫌于小不齐之间不直以教我而或论说于人无益惟兄其择焉不宣寄马伯循天曹往在京师正欲与执事往还交致琢磨之功以资丽泽之益每为事势所杆格故心切而迹不通岂非命耶及不肖罹大故而执事亦有子夏之戚不肖扶柩南奔闻执事寻亦西归矣失此机会南北万里不知合并有期否也惟执事践履笃实今兹退处与仲木讲磨必有大进步大得力处也学废迫丧久矣所赖以振复斯文若非执事诸贤而谁耶仆自去岁服阕后拜疏乞养病入西樵由与世相隔益得与二三学子讲习切于执事敬上用功也高明所得望不以远示及甚幸答冯元理昨见来札知吾元理近日用心切于病痛上着力幸甚夫学求以去其病而已病也者害夫道者也此道平铺日用人伦之间若大路然人病不求耳子归而求之有余师人谓孟子拒曹交不容其受业者非也此孟子指实事教人处圣贤言语通是切近何尝奇异忠信孝弟四字求之尽无穷惟圣人为能尽之此道甚平易求则得之不审元理所谓动见矛盾者何耶未有行孝弟而父兄不悦者患不行耳若有难处恐亦骄吝之习为之梗也其要在敬以养之也答顾惟贤佥宪某顿首复某自入山来寻常于当道处书简皆和而不倡以为例退者当如是也然每每于吾兄恒不忘情然且亦不敢破例而为也仕德来承专使手教新书之惠即如面兄矣为慰当何如耶某多病学与年颓日且省过欲寡而未能阳明乃见谓造诣益精非所敢当也吾兄质赋浑厚当能不为案牍所夺随时随处察识天理而存养之已不可量矣恨以病制不能就闻日新之益耳若有所得不惜时示及阳明传习录颇粗阅之未及精详其中盖有不必尽同而不害其为同者朱子晚年定论盖深得我心之同然乃公论也世儒每每以初年之论求之非之良可叹也兄以为何如答王宁都某再拜自别动经四载每以淑质志学有一日千里之想又喜宁都在阳明都宪辖下宦业学业实得师承何幸如之谢生到山能称说善政弭盗安民锄奸济弱息讼兴学诸美皆非簿书俗吏所能为其出于人远矣尚当益励此志令涵养政事合为一段工夫则古之循良岂足以望执事耶平寇伟绩非老于文学者莫能序之顾以属笔于仆仆知阳明之深不敢以让他人故不得而辞也念谢生岁暮远客率尔成之不及精思耳外樵茶四角聊致远信未晤惟努力自爱不宣答黄孟善二条大学古本好处全在以修身释格物今不应在全在处截后世学者少读古大学虽见之亦以胶于章句成说不复能疑安望其有悟今孟善理会至此可谓能疑矣但所举二公之说皆忆说所谓物有本末即致知在格物之物未安盖物有本末事有终始此事物二字泛言以起下文而格物之物乃谓物理也格物即所谓本始也其指甚明白此先后二字即下二条先后字南涧为序之说亦俟徐议之敬字宋儒之论详矣惟明道主一之言至当所谓主一者心本无一物若有一物即非一矣又恐人以主一为滞着于物故又加之云无适之谓一若了悟主一之旨即不消云无适矣若以主一无适兼言敬字不免重赘也若畏字尤难说至如来札所谓敬亲敬君敬师有差无乃俗态耳此乃因物而迁乃所以为不敬也若事君亲师非致敬何常有一物耶此乃紧要处须索理会到底也答方吏部山中忽得二原复至如至宝复入于手方且喜幸何敢不平心玩之当字字句句味之不容草草也人之所见不同亦各言其所见也惟其不求于同而求于理则有小不同者不害其为同耳如易之为书诸圣各有小异而二程兄弟亦各为说何害于同乎昨过五羊魏督学顾舟次说今有三古本如参同契人人解之不同毕竟是实做得神仙者为是不待解也子以为此说似可喜只恐错了神仙门路若实做神仙连参同契亦不用了也呵呵并附知之此间师友日望还山何月终之俟乎不多及与栾子仁圣门学贵默识直达根本故曰默而成之不言而信存乎德行昨夕橘根复生之谕有本者如是不可不理会见吾子仁于根本主宰尚轻而逐外处尚重故不能内外合一安能体认天理若尚逐于言语纷扰予故切切为子仁言之别矣子仁须自体认哀诚一念无所为而为者便是根本涵养扩充之通于神明光于四海天地明察孰能御之桐宫处仁迁义克终允德自此盛大吾之所望子仁者言语文字非居丧之礼所宜汲汲答谢与规学要知条贯便是易简人心如镜应与未应而廓然大公之体自如此所谓条贯也知此则动静皆定体用一原合内外之道也但能随处体认始知大公顺应皆是中正本体一以贯之矣来札所谓非此心大公而后物来顺应之谓也至大公顺应非二之诸处为得之但博文属知约礼属行耳其别纸具答于后大抵要知条贯乃不落支离耳宜切于体认天理上用功候有得后则别纸所疑自释如登山至顶则自见得不待他人指点也泉翁大全卷之十文集门人新安洪垣校刊书答藩臬诸公劝驾书某顿首拜启奉复方伯王先生宪长汪先生执事九月六日承命番禺熊掌教生员陈纯费隐致书币部檄于烟霞之洞仪物交至樵木生辉某乃奠书再拜乃再拜受于使者载读书檄仰知圣明图治求材之至又知诸公折节礼士之盛心钦承上旁求俊乂之忠诚矣某虽不佞诚不胜感激之至安敢久恋烟霞以自偷安乎易曰云从龙风从虎圣人作而万物睹今圣天子秉尧舜之资志尧舜之学一新弊习将复古道是圣人作矣凡在万物之微莫不睹焉矧如某之匪材乃蒙圣德不遗疏远收录于草莱之中某虽不肖其敢久恋烟霞以自偷安乎矧诸公皆世伟人也将为今日皋夔也仰体圣心共图化理承德礼致借重骏骨以来千里自近世以来起取官员不知有此盛举乎否自有此山以来不知有此事乎否此某所以不胜感激之至其敢久恋烟霞以自偷安以自外于皇极之治乎用是力病鼓舞黾勉就道益自奋励思效一得期裨万分以上无负于圣天子之明中无负于诸执事之遇内无负于伊尹之志颜子之学是仆所以答执事者也谨拜启遣门人黄淑随使者奉谢不宣寄栾子仁令郎别后见诸生述其言云尚谦欲刻正学论区区观此论尚粗尚未见得非惟不足以服人徒以得罪于人若必传之渐广吾恐伪学党祸复起于今为害无益也一日十二时子仁于心体得失如何舍其田而芸人之田圣贤所病也孰若内反涵养体认深厚他日自有见溥博渊泉而时出之是所望于贤者也初七日将至富阳答邵武教授周道通四条所云得力受用盖谓此物也又云未能真实见得者岂非用功之未深故耶若由此循循不息期之数载必有实见此吾所训格物而后知至到京师而知京师者也颜子所谓竭其才如有所立卓尔者也幸更勉之随处体认天理即孔子求仁造次颠沛必于是曾子所谓仁以为己任死而后已者也孔子称颜子之好学曰不迁怒不贰过都在心性上用功则古人之所谓学者可知矣岂若后世儒者寻行数墨如春蚕在茧内作丝一层即自蔽一层弊弊焉死而后已不见天地四方可哀也已今欲力捄此弊而又纷纷于言语争辨之间是自堕于此而不自知也惟正己而物正为最是宇宙间只是一事更有何事予于大学测云在心为明德在事为亲民实非二事中庸成己成物皆性之德故知物我皆性则知缺一不足以尽性与尽其性则能尽人物之性人物之性已于尽其性上尽了可合而观之于此见得便可谓之见道非小小之故也仁者虽切于救世亦随其力之所及云尔孟子谓有官守者不得其职则去有言责者不得其言则去我无官守也我无言责也则吾进退岂不绰绰然有余裕哉譬于人之负担有出门即付以担者有空行至百里之地乃付之以担者至人付之以担而不能胜任即当决退去无疑矣未付以担而求去是未见义也一部易全识位与时得位与时即道也不容草草答王顺渠司成友生湛某再拜复大司成顺渠王大人道契执事知去年一路到家获百顺之福知己之庆达承手谕之及时即作答稿具矣久乏良便遂尔因循至于今怠慢之过夫复何言忆昔壬癸之岁卜邻于长安之西相与甚欢相信甚笃自此遂成疏阔近数年幸两相值亦颇讶不一相讲究相疑问计吾执事从事于圣贤之学且二十年矣今手谕云云夫夫子之文章于性与天道一也富贵贫贱取舍与造次颠沛终食之不违一也富贵贫贱取舍事也颠沛造次终食不违心也必有是心而后有是事故夫子初言富贵贫贱一节恐人只于事上制行便谓之道而无其本则行之未必泰然故又言造次颠沛终食之不违一节欲人于本上用功贯通只是一理若无此本只于制行上便了则必信必果者夫子何以谓之小人克伐怨欲不行者陈文子子文之忠清者何以皆不许其仁孟子何以有集义义袭之分由仁义行非行仁义之辨石翁名节道之藩篱耳非即道也若为即道然则东汉之名节晨门荷蒉之高尚皆为得道耶孔子燔肉若至犹未行可知也夫既曰接淅不税冕而行矣不曰迟迟吾行去父母国之道欤若只执一边朱子所谓天理硬矣天理是活的所谓不以道不处不去者以此岂易言哉孔子之仕止久速颜子用行舍藏有本者如是周子曰见其大则心泰心泰则无不足无不足则富贵贫贱处之一有本之谓也若晨门荷蒉之流东汉名节之士其能见大心泰否乎孔子曰果哉末之难矣其难者正在乎仕止久速之时时即道也幸深思之以会斯道之大全是望是望乙未十一月十二日上罗整庵太宰书门生湛某熏沐顿首拜启上太宰整庵罗老先生函丈执事某也无似幼而罔知长而益顽顾不自揣妄意圣人之学虽然亦尝闻教于君子而得夫随处体认天理之要矣念昔一游大学瞻道范聆高论于门下嗣是苟污一第不敢造次奉启以渎执事者丙丁之岁张湾之途南北亦复相左但此心未尝一日而忘企仰之怀也亦曾得困知录读之以自慰所益不小至蒙猥许以子云之文岂小子所敢当哉及乎白沙先师之疑与理气之辩则又大恨未由请教于有道之门而尽区区一得之愚也今则年已迈矣恐无受教质疑之地而徒抱耿耿之私奈何奈何兹以考满南归正喜道经贵邑当图终遂所愿至河停舟询之乃知贵居尚六十余里家累行李势难远涉翘首怅望岂胜驰恋之至谨具小启菲仪假使县官代致下悃辄有鄙见稗说数册奉上代面受焉临纸悚息谨启丙申年九月复任途次奉二相启寅惟相公执事所以维持某者至矣所以维持乎公道者至矣诗曰中心藏之何日忘之敢不知感敢不知谢然此实相公相业之大端也此实相公所上以忠翼朝廷下以昭示天下之大公也今夫雨露之施将以普天下泽万物实大公也夫岂特为一草一木设哉在一草一木受赐已多亦岂敢尽以荣枯之私恩而小雨露大公之大德哉敬存此以报执事者而已耳途中得报虽未忘求退之素心但以私念窃计古人一饭犹思报何况方蒙圣君贤相曲庇之恩不思所以少报焉而徒以悻悻洁己焉非人情也乃复黾勉以受月时之禄而小图涓埃之报焉然后求之未晚也今兹差人进谢恩本沥血诚露心腹具启奉上门下少布感谢之私于万一焉万惟相公俯垂鉴之幸甚幸甚谨启丁酉六月二十四日答李时龙某拜复高士古源李君贤契道盟馆下二贤嗣赴试来见即如觌颜色矣读来书即如闻謦欬矣何慰如之来谕问以改毁书院动心否此切问也身外万有皆非真我非真我则机不在我人皆可得而夺也若夫真我得之于天天既与我天亦不能夺也至于书院之改毁吾亦若有动心者其诸异乎人之动心也为斯文斯世动心也古源其亦动心否乎近戒文字言语神交亭记久已许古源矣不可负初心此盖夙债也此种道理似亦不可不一发者其所书六字诀其实功须于勿忘勿助之间求之古源其必已下手矣自知之矣自知之而犹言之者所以叮咛于此入冬及春当请归若遂吾其在罗浮祝融之上矣君能索我于朱陵朱明之间乎灯下捉笔不既丁酉八月二十六日答吏曹林子仁简某拜复天曹林子仁大人道盟执事客岁执事南归时予且北今夏北还舟过广陵岂胜契阔之怀昨承手翰腆币王生赉贶即如面觌感慰何如读来翰知深悟自然之指既知自然之指则知自知之功而得体认天理之要斯可与入道矣斯文得子是赖认得此路脉中正自信自养直上达天德知天之所为他人莫与其力也非特他人莫与其力也天之理则然也人力亦莫得而与也幸自信自养是祝菲币一端奉为太夫人寿幸鉴念不既丁酉九月初四日答徐巡按远卿简自攻道学以来斯文丧气迩闻按节初临苏淞风采凛然贪吏为之解组奸顽为之遁迹学道者何负于世于是斯文久增颜色矣区区归心日切但老臣恋主之心去留之迹自当迟迟自当泯然圣明之下未敢为悻悻自好者也聪明必当亮此丁酉九月二十一日答陈忠夫良谟某拜复宪副陈忠夫大人道契执事久别怀念可胜自领书仪有如面晤吾契朴茂之资坚定之志未知近年进修何似寥寥宇宙负荷几人不可虚度岁月岁月固不待人也夫政学一道也兼资者也因知世之攻道丑正者种种然天之所与以我者天亦莫能夺之也而况于人乎何如何如全懿堂扁破懒为之恐未佳重违来意耳吴生甚质美可与共学愧有归念不久于此无以成就之耳草草布此兼练绢二幅试录石刻各一附奉左右收览相见未期临纸惘惘不既丁酉九月二十二日答孔宪佥兵备启寓金陵友末湛某拜启宪伯孔内翰大人备戎执事奉别旷年企怀孔亟忽承华翰书仪动人远贶感慰可量夫以人言殽乱之时众皆忌讳且将有反戈而入其室者矣而执事超出常情不惟不鄙而且乐谈而下问焉岂寻常区区者所可望也盖天理二字人人固有不为尧存不为桀亡颠朴不破故也不赖这些秉彝斯人将为魑魅矣幸执事勇励所志而奋发独往焉此盛德大业无可致之者矣使还捉笔草草布谢兼绢帕鄙说附奉左右览订如同席也不宣丁酉十月初七日再与孔内翰前月启复想彻左右矣执事之志尚矣笃矣学者立志如弩初释有千钧之力如轫之发趋万里之途其势不可遏者可也不宜悠悠有或作辍也又如苗之初生油然雨露之滋灌溉之不息则秀而实也有不可遏若雨露之不及灌溉之不时则苗老而生意索靡求秀而实也难矣执事以为何如读问辩而有所疑者幸有以教订乎我我闻乐焉兹以良便复进此执事诚可与适万里之道而励千钧之弩者也诚为种之美者也故不辞说之赘焉幸亮究之谨启丁酉复王武师书得来问兼果足仞忧中不相忘之至情学要终日终身心事一一相照要知道不离我除非我不离道疏脱不得吾见吾契紧急时往往有疏脱者幸善点检日斯迈而月斯征矣武师其勉之答胡可泉都宪长怀可泉独可人意十年余不见可泉不忘可泉可泉能忘我乎兹拜华翰如见可泉可泉不忘我矣慰我之怀不既深矣乎可泉不但不忘我已也乃又不忘我讲学也今之公卿达官噤不言学久矣何则心畏于时而志迁于时也况今又有大可迁可畏之时之势乎而可泉公公言之恳恳切切然推我大过而信我已笃夫值兹可畏可迁之时虽向名入室弟子且将操我戈入我室矣而可泉向在平交之列而不徒不畏于心不迁于志而愈恳恳切切然然则可泉之识见与所自立出于常情万万矣敬服敬服中间所谕学犹夺于文与字此非有二事也苟笃其志于学学得其道则文字之发挥乃其绪余耳乃其一贯耳所谓灌其根将以达其枝食其实也不惟不相悖害而且有助焉者此吾合一之说也可泉公为何如幸遇铜鱼之使谨布小启具粗葛而附庸焉惟执事鉴之不宣丁酉十月二十三日答徐子直书公差官回领来谕实得我心而未可以告于人者虽蒋卿实亦每以亟去为劝吾契此书不易见此盖此道体干涉甚大非一班半点可尽非大其心胸何以见之若如众说即当时晨门荷蒉之徒已先得之而宣圣汲汲皇皇被人讥议被人削迹被人伐树被人欲要杀之终不为悔此见得与物同体痛痒相关自有不得不然而躯壳起念者则恝然不恤也畏天命悲人穷韩子犹能言之由是观之则当时三上宰相书其心固有可悲可恕可原也吾四十时有送刘东山致仕叙谩录寄与同志者订之莫子潘子同此致意不一一丁酉十月二十四日复黄久庵少宗伯辱知湛某顿首拜启五年之别企仰之怀与日俱积昨高徒林上舍奉到华翰如瞻颜范如闻謦欬幸甚区区为学之訾自非圣明洞察则不免党祸之端以为明时之累公论必不能昭然如此也语云誉吾者吾贼非吾者吾德反躬修省真自受用盖损者益之地也何怨尤之有寅谂孝履秋仲当已祥禫除凶则吉人孝子之心虽无穷而圣王之礼制则有限系官于兹末由趋慰谨具疏附上以代躬致余惟自爱自养以膺眷召为德为民幸甚不宣丁酉十一月初二日与王南渠若水顿首拜启大司寇南渠王先生大人契丈执事两次拜领华翰深慰企仰之怀虽蒙浮谤公论愈光如日后精彩益增有实行者愈抑而愈扬也且仆闻之难而不死者天必有以降之大任吾知公暨必有以也昔西樵公墙颓不厌桅折不溺其近然价还具启庸布区区向往之私文书依命换附余悃北上不宣丁酉十一月二日复四川兵备佥事李仲谦知末湛某再拜昨承翰仪附鸿胪来者读之展之如觌面矣为慰何如内有甘泉二大字尤为奇特云在万丈崖上不知作者为谁氏在何年代耳达州知州徐勖可共学佥宪蒋卿实旧同志久无一字令人耿耿不识进修何如又高公敬居忧在家诸贤皆可时通音问知此学进退何如也横逆之来吾人当加百倍修省则彼所为无非我进步处也何如何如拙稿并小简奉览不一二明年恐当东归矣十一月七日与应南洲方伯旧知末若水顿首启大方伯应南洲内翰先生大人道契执事一别多年神往梦思盖亦劳止缅惟执事退休虽获素心而天下至今称屈南洲之爵之禄人可得而与之夺之南洲之德之性所以得之于天天固与之者天亦莫能夺也而况于人乎而况于小人乎自时厥后徒尔此心往来未能通问为歉而吾南洲亦未蒙一字见慰远怀也进德修业之功近年何如若区区一念虽遇谗毁百折亦弗能已矣谨具小启粗段差官敬致起居之悃不宣丁酉十一月十三日答戚黄门秀夫贤辱知友末湛再拜复黄门戚大人先生道盟执事春间不获倾倒殊为怅然忽承华翰多仪感慰何如此道浩浩充塞宇宙无有彼此无有古今见其大全而负荷之者寥寥焉几何人哉仆幸赖天之灵三十时尝闻之君子矣四十始遇阳明公相与共起而担当之天下豪杰诸贤相与羽翼焉虽天下非之而不顾也盖形骸属之于天天能夺之福泽属之于人人能夺之其机非在我者也至于天之所以与我之性其机之在我者天亦莫能夺也而况于人乎而况于彼其之子乎是故吾能握吾之机则凡横逆之来适足以为进德之地比之攻玉之石耳此心质之鬼神而无疑百世以俟圣人而不惑者又安往而不泰然耶念来春当遂所请南归会晤无期矣敬此布复不觉言语谍谍于知己者粗币拙稿颛差官奉上致起居之悃不宣仲冬十三日与蒋卿实诸君辱知湛若水再拜宪佥蒋卿实大人执事卿实在乡五月发监来书甚略中心不能无耿耿者及经此多口卿实无一字相及有半年矣卿实莫不是以吾不从卿实累年归休之谋以受此咎故耶是则误矣且吾卿实以决去为名高果躯壳上起念头耶抑同体痛痒上起念头耶吾惧仕止久速之时义不明吾卿实遂终以沮溺长往是道则斯道之忧非小故也故以惓惓以四十时旧稿及近日徐祠祭与同志商焉得无与所见少异乎无区区为同俗之见也吾归装久束矣以感明主之仁屡下问焉一月凡三旨意见留焉昔孔子不用于鲁子路曰可以行矣夫子曰鲁今且郊若致燔于大夫则吾犹可止也燔肉不至而后去圣人惓惓于天下之仁可见也久速仕止之时几微之际子路之贤犹未知之则群弟之疑者多矣故用之则行舍之则藏惟以与颜子有之若燔肉犹至则鲁君之用犹可望也孟子三宿出昼曰王庶几改之予日望之王如改诸则必反予王如用予则岂徒齐民安而天下之民举安一圣一贤之用心如此此所谓同体知痛痒相关者也今水也昔以大礼违上意而不以为恶后以郊议违上意而不以为弃设在平交尚不能不恶而弃之久矣而我圣明之盛德不惟不加恶而弃去之而且屡下问焉而且用之宗伯焉迁之冢宰而且三四见留焉且南方之宋儒之祠禄远矣其可谓舍我而不用我乎岂止燔肉之至与日望之追反而已乎苟见与物同体之道稍知痛痒之相关者能恝然乎吾明年亦必请去矣尤为此说者诚仕止久速之时义不明则学终不见道非小故也且以吾卿实之贤而不见道吾复谁望故切切恳恳言之若夫不知者之毁不知者之事也不足恤也况近观名为同志固有自失其守背而逃之者矣固有操我戈而入我室者矣为可忧也于彼何遑恤吾卿实以为何如不讶讶近稿附览十一月十日水再拜具答徐州兵备副使张君臬旧知湛若水再拜复兵宪长大人道契执事多年之别想渴尘积适来翰盛仪浣慰何涯徐方虽当南北之冲将迎种种但吾契学有立志则此心无将无迎即此无非锻炼之地所谓造次颠沛必于是也如何如何彼土有马宗孔佥宪者同志也可与之丽泽焉使还草草布此兼练绢近稿刻奉上引远意不具仲冬十九日答廷评潘子抑昨持来谕附秋官贵乡里读之愧负幽期岁月荏冉只为从前这些秉彝见得同体痛痒之义便不得不然也浮海之叹子路喜从夫子取裁恐亦如此初年便有见大臣去就之义发于刘东山先生之叙今录在徐子直祠祭处可取观之见道理无穷也余不一一闻屠廷尉亦重吾子而不听吾子之去亦当安土敦仁随处随时随富贵贫贱夷狄患难无非用力之地也如何如何道固如是丁酉阳月二十四日慰崇仁尹黄日敬水拜疏大尹黄时简大人大孝苫席久别正尔远怀政声为慰忽得来讣始知大夫人奄弃善养岂胜惊怛之怀吾契素笃孝道何以堪此未由奔慰然以来疏甘贫嗜道之志益笃足慰远念及读告城隍文惕然起敬又知守官廉静得三事之本使人称为孝廉人子之大孝庶其在此哀毁灭性非孝之至也幸以礼自节谨疏余近稿附览知物之异类犹有慈爱世间人不如者多矣外京纱一疋京香一束蜡烛一对奉上灵筵引赙吊远忱答黄勉之举人某自勉之科试间草遽不得尽所欲言为歉昨适附书以易测序而言来价即以序文书仪至岂所谓思无邪思马斯徂者耶感应之理固如是耶读序文言从而理致矣作述者之志见矣其几于古之道矣夫志于古道者必追作述之人所不可传者而从之是故好其言而必其理夫言譬则路也门也理譬则室也奥也慕其门路而不诣极其室奥犹不慕也夫学孰慕哉慕理而已矣故理得而六经在我矣慕言乎哉勉之勉之因路门入室奥在勉之矣易旁注为随文注释如所见也无不可者不具启两淮巡按侍御洪峻之垣湛某再拜洪侍御大人道盟执事沈汝渊举人书来报知旌节已旋江都振扬道教益笃李训导益以蹈励士风为之益作执事之功岂小补之哉固知天理之在人心虽百遇颠扑而不可磨灭如精金遇烈火虽百炼千炼不可销铄非惟不可销铄又愈炼而愈精然非有道者主张之则末学小子亦未能不失所守也沉生又报承执事慨言惠理山房若遂成之俾区区遂志后为驻足讲习之地犹或能为此山添胜迹于后代扬执事之芳绩也幸甚幸甚葛生罢试而归灯下草草布白不一一仲冬二十六日答王汝中兵曹某再拜复夏官王汝中大人先生道盟执事前此闻与薛子诸贤为天台雁荡之游此心飘然若相与徜徉于两山之巅而对知己者说心话也忽承书仪专价之惠足仞同体痛痒之义某平生与阳明公同志他年当与同作一传矣人言非区区者必波及阳明昨闻周子文规大兴阳明公之学区区亦与有庆焉道未将废也盖此道在宇宙扑不破不为尧存不为桀亡夫所以不亡而长存者分定故也谁得而损益之古之圣人愠于群小为世道愠也若吾之所得于天者固自长存又焉往而不泰然哉孟子三自反乃又反以为三锻炼矣然则凡欲损我者非益我者乎春若遂得请南归当期会于天真也近稿奉览一笑世间人不如此畜者多矣何如何如不多及丁酉仲冬二十九日答薛尚谦名侃湛若水再拜启复薛中离大人先生道盟执事秋间得手谕知书剑在天真兹王汝中价来又知在绍兴又闻与汝中诸贤作天台雁荡之游此心飘然欲往与之俱而不可得也承谕人言云云此从古以然何况后世前者良知之学亦已遭此今日天理之学何怪其然凡横逆之来在我能善用之反为进德之地他山之石可以攻玉以玉攻玉其能成之乎静言思之自反自责大抵在吾同志尚有未协者何怪乎其它夫道至一无二者也认得本体则谓之良知亦可谓之良能亦可谓之天理亦可易曰仁者见之谓之仁知者见之谓之知故君子之道鲜矣凡今之士夫皆訑訑予既已知之是以卒于无知也近又有象山之辨执事曾闻之乎何如何知令侄子修文字早晚欲了此心债脱稿即当奉寄来春得遂归计乃图一会也近稿并刻奉上笑览不具丁酉仲冬二十九日水再拜再复蒋卿实佥宪某再拜复佥宪蒋卿实大人道盟执事旷年无书颇以为讶既领嗣音我心则降出处去就之义前书尽之已不容赘今来具知卿实以卿实之所以自爱者爱我矣然此则夫人皆知之果哉末之难矣岂有人生七十二年而学圣人之道者四十年而不知此者当在京师有此间即有此疏者时也及出京天津以南即再疏稿成一月间而蒙圣旨留之者再三疏迟迟未上疏者亦时也计明年正月二月乃令家人再上祈乞者亦时也时也者道也孰信哉信道而已矣岂以人之贤愚之疑信者以为己之疑信哉人之贤者愚者之疑信其机在人者也自信而不自疑者其机在己者也机之在己者己之道也己之自信也机之在人者人之事也人之惑也吾宁舍己道之信而信夫人之惑乎哉昨有书与李仲谦欲其与卿实常常讲究而坐进此道道之大未可以一端裁也敬报丁酉腊月五日又别纸来谕云青山白云兴念是欲以告休矣是以青山白云告休为道矣进退必有其道且吾卿实以何道而休乎有一言告于君而君不用乎有一政行于民而民难行乎无乃以告为名高使人高之乎君子进退而将为德为民之寄于鄙夫乎此何心而可以合于道乎幸以此反思而自得之再答戚黄门秀夫友末湛某再拜复黄门南山戚先生大人执事再得来谕喜而不寐斯道之论与薛尚谦合出处之论与徐子直合盖二家之学善用则同不善用则异故吾区区之心念初与阳明公共起斯文虑晚学或失其初而每与之明辨如韶州讲良知良能一章忠于阳明者至也且不图十余年乃有诸君今日之终合人有因御外侮而兄弟忘其阋墙之私者非一家之福乎幸各示同志而为大同焉谁敢侮之夫出处久速道中之一事也故于斯道出处苟在天地万物同体观之则夫以决去为名高分彼此为门墙者与夫孔孟汲汲皇皇三人行必有我师者孰为一体痛痒上起念头耶孰为于躯壳上起念头耶以此思之则二事皆得其道矣二家若以大同为公何患斯道之不兴乎执事以兴起斯文为心者幸自以为功遍告同志察见天理真为良知默而成之不言而信闇然日章焉天下后世斯文幸甚吾老矣幸诸君辅吾志焉敬启丁酉腊月七日答洪峻之侍御心浑全无初感处即初寂与感皆心之全体也故颜子之学只于几上念头上用功平时只于有事而勿助勿忘及感发时亦只如此是谓随处体认非待初心发乃用功也复其见天地之心全放下即勿忘勿助如此天理便见故曰非全放下终难凑泊不放下即意必固我之私人心之安固是天理然恶人亦且安心为不善则安与不安亦未可凭据到了只还在勿忘勿助之间心得其中正时安即是天理矣譬如明镜方正者乃照得本相歪镜尘镜安得本相孟子往往拈出这点真心欲人于此生意扩充涵养良知良能四端诸章皆此意这几个达字便是学问思辨行功夫吾每引大杖逃小杖受及因童子言易箦以见不可徒良知而不加学问耳非为体认之证也论语居处恭三句正是随处体认天理也恭敬忠皆天理也随处而异名耳吾心体认只是一段工夫随处而见耳恭敬忠皆内也居处执事与人则外也以体认为外则不由心而以天理为外是义外之说也立则见其参于前在舆则见其倚于衡即成性存存与顾諟明命功同非真有一物在前与衡而见之此说大是但若有物而非真有物也其实体也圣人之学必先知之真而后行之笃中庸学问思辨笃行是也参前倚衡此实见也成性明命此实体也故曰夫然后行曰存存曰顾諟皆收拾此而已不见则所行何事今人只说不可有见与圣训异矣吾四勿总箴云如精中军四面却敌不存天理而先欲去人欲如中军无主谁与却敌天理长一分人欲便消一分天理长到十分盛大处则人欲亦便十分净尽熟而化者为圣人圣人之训皆圣人之精发于心者故读其言感其心所以精我一我而执我中者在此此与亲师友之意同中庸所谓博学之审问之慎思之明辨之笃行之之皆谓此也皆体认工夫也夫何寄崔后渠司成年生某启拜违颜范十五六星霜矣仆山野人三百同年之相知孰有过于执事者三十同馆之相契孰有过于执事者而久别各天执事与仆之情能乐乎能不怅怅乎彰德非南北往来之路不便寄书执事有起用之旨前喜而不寐冀需见于京师及春夏至京师而又不得一见徒使此怀怅怅不乐非恝然也知执事造诣已极高明涵养已极纯实以为慰想象而不可见见象山学辨一序已知执事之涵养造诣已高明纯实超过象山矣且以象山为禅于何以为禅以为禅也则陆集所云于人情物理上锻炼又每教学问思辨笃行求之似未出于孔门之规矩恐无以伏其罪惟其客气之未除气质之未变化则虽以面质于象山必无辞矣仆昔年读书西樵山时曾闻海内士夫多宗象山仆时以为观象山宇宙性分等语皆灼见道体之言以象山为禅则吾不敢以学象山而不至于禅则吾亦不敢盖象山之学虽非禅而独立高处夫道中正而已矣高则其流之弊不得不至于禅故一传而有慈湖慈湖真禅者也后人乃以为远过于象山仆以为象山过高矣慈湖又远过之焉是何学也伯夷柳下惠皆称圣人岂有隘与不恭者但其稍有所偏便不得不至于隘与不恭也仆因言学者欲学象山不若学明道故于时有遵道录之编乃中正不易之的也若于象山则敬之而不敢非之亦不敢学之今吾兄以象山为禅而排之果真自得的见以为禅乎抑亦以文公一时以为禅后人因以为禅遂以为禅乎无亦姑置之而且学明道矣乎学问思辨之大端也故敢因风以为请庶几数千里如同席语以慰十余年怅怅不乐之怀焉非徒致寒暄可已不已之语也惟执事教之昨于北都见俨山陆兄道老兄以仆着述太多则既闻命矣然此类岂得已而不已者哉临纸怅惘不宣丁酉腊月十八日答王德征久别渴想承手翰以诸着述专价远及为慰览各书足见留心古训不虚过日子但古人之学所汲汲者惟在于读书体认涵养以自得于己变化气质耳及其有得见古人缺处不得已而有着述补其缺略所谓发前圣所未发者也若养之未深而发之太早此伊川所以谓横渠有苦心极力之状而无优游自得之气俟涵养熟后他日自当条畅又谓古人之着述有是言则是理明无是言则是理有缺焉如彼陶冶耒耜之器一不制则生人之理未备今之立言者有之无所益无之无所损乃无用之虚言也吾德征以为何如吾于五十以前未尝理会文义后乃稍稍有见于二礼经传春秋正传及古易经传庸学论孟诸皆以正古人之谬以开天下后世之蒙非得已而不已也吾德征以为何如相去不远不识可以放舟一来讲此乎否若夫此书幸且加体认涵养后当所见不同如彼登山者上一层又见一层光景眼界自别也以相契之久不容不直告幸深亮之戊戌二月十八日答江都王生俊观吾契来书意气二字最是中时弊但不知所谓本体者何物须认得自然之本体方可下手做自然之功夫然今来所见又是一格乃醒后语也夫学者志于道徒嘐嘐然曰我为圣我为贤而不求功夫于勿助勿忘之间皆意气也皆虚见也是未尝志道为圣贤也如人欲为仙者徒嘐嘐然曰我为仙我为仙而不求功于火候皆谈仙念佛类也是未尝为仙佛也复欧南埜说良知良能舍良能而言良知吾初不之知乃一见汪宪副得之言之于徽州再见张举人文海辩之于赣州何廷仁张之言又先于汪者数年而皆本孟子先良能后良知以为说也吾初为之愕然执事以为本于区区者误矣薛黄门墓志铭先叙事实六段皆以良能继于良知之后见知行未尝相离也铭首设三问以良知良能对言之及曷以致之以后言致之之功如此则知行一天德在我而众善由中出矣诸皆发挥以破人之惑也执事因愤人之说而咎于区区不亦过乎恐执事者之不见察故不得不复贡其说惟执事其详之戊戌三月十一日复东郭子邹谦之某再拜复东郭邹内翰先生道盟执事前书去后得东郭附朱侍御来书问我以出处去就之意夫出处去就之义几微之际岂易言哉东郭以为有定本乎孔子仕止久速之时岂易言哉东郭为果有定本乎有定本是或可易言也果哉末之难矣是难则在于时也孔门三千之徒七十之速肖可以与于时者几人故谓颜子惟我与尔有是夫颜子固具体者也此外岂易言哉吾东郭所谓良知独觉者觉此而已十目其能视此乎十手其能指此乎吾昔送东山文有谓进礼退义大臣新进同礼异义之说东郭曾见之乎此吾四十时见也岂以东郭而犹不及此乎犹为众人之见乎时义岂易言哉故或不用从而祭曰燔肉至则吾犹可止也或不脱冕而行或接淅而行或迟迟吾行或出疆必载质或三宿而后出昼曰予日望之或望望然而去之或三黜而不去或五就汤五就桀孟子乃谓三子者不同道其趋一一者何也曰仁也君子亦仁而已何必同果易言哉后之贤者或二十年仕武氏之朝或以蔡京之荐而亦出或三聘而后出三上宰相之书而求出曰畏天命而悲人穷或以秫田而来或以二姓而去或仕于元而见是于后世或仕于元而见罪于后世或见出而守东京或见不用而犹请祠禄仕止果有定本哉或出或处或去或不去归洁其身而已矣诸君子谓吾身有或不洁乎不可以启手足乎盖知同胞一体之义则知痛痒相关之义孔孟所以汲汲皇皇而自不能已其时高人非之众人恶之伐之木削之迹欲图而杀之而不悔此其何故也其时义果易言哉是故知时即知道矣知道而后知出处去就之权仕止久速之变矣斯义也古之圣贤所以质诸鬼神而无疑百世以俟圣人而不惑者也南京考功此时任之至重者也今明天子贷子之过起子之废委子莫重之任明主不负吾辈而吾辈顾可以负明主乎子其来乎子其不俟而来乎道固如是乎子其不来是欲学沮溺之徒则吾固不敢知也灯下草草未能精思然亦当近之东郭其图焉敬复四月十四日灯下与新会莫国珍锦衣解难简水寓金陵拜简锦衣莫国珍大人乡契执事区区三十年前承令兄内相公之爱因视国珍如内相公又视令侄希颜令郎希周如内相公也虽国珍之视我其何如耶年来乡里多传国珍之与希颜侄不如内相公之心家人将离矣萧墙之祸将作矣将如扬州高都宪家长子专产利叔侄斗死人亡而财散可伤矣今又见其祸胎矣危机矣国珍纵不念乃兄之仁亦将不念乃子乃孙斗争于目前贻莫大无穷之祸于后世病前人之德耶国珍其思之善图之兹有猫相乳犬乳猫三次石刻文寄览夫犬猫异类也犹有如此可以人而不如彼乎戊戌五月十四日灯下草草不尽复王端溪书湛若水拜复端溪王大人贤契执事承书币寄到为慰无量我之于诸贤每忧其学之不得其门与得其门而为之不力诸贤之为我每忧我之不能归而归之不能速是相爱无已也浮屠异教也六祖将死其徒皆泣六祖曰尔辈忧我去不知路耶是诸贤忧我不知路也何相知之浅耶仕止久速之几吾自能裁之他人莫与也虽昔者孔子仕止久速之几惟夫子自能知之七十子莫与也进德修业之几诸贤自能力之虽师莫与也昔者七十子进学之次七十子自力之虽夫子亦莫能与也今夫实有退休之心而犹有迟迟不忘君之心二者并行而不悖视实有好进之心而姑为名高快捷方式之心二者交作而为累何如也吾将退矣答邹子论其道耳不直则道不见吾与吾契恐遂南北长别安知不为永诀乎言之哽咽新刻四书并十一讲章记稿领绢奉上览意不具答高公敬曾具慰疏到否今三复来书所以砭订者切矣然而迷惑岂至是耶吾子其亦少思之乎天下古今道理亦尚广大在未可易以一端裁也假令我为伯夷未见有不事之非若令我为太公未到遇文王之年安知其不耳聪目明鹰扬蹈厉令我为伊尹则当以自任天下之重五就汤五就桀犹不为辱令我为孔孟犹当汲汲皇皇席不暇暖曰天如欲平治天下当今之世舍我其谁也君子心事茍无愧于天地神明可百世以俟圣人而不惑则虽天下非之而不顾若夫爱人道好怕人道恶众人誉之则自以为有余众人毁之则自以为不足索然委靡如不可生其所养何如哉吾愿诸贤自信而不必信人求诸己而不必求诸人此学此道未可草草也必若所云则不必知学知道者皆能之如晨门荷蒉微生亩者其人也此并诸君简可与卿实交看参伍之贵明道不以疑师也答洪峻之侍御承华翰嘉品特遣杨孝子度江下问足见好学不厌自强不息之意健羡健羡又以见雅意与人大同皆物我一体之诚惜乎人自执见人自执空反非实学以为不可有所见而不思立则见其参于前在舆则见其倚于衡者与卓尔跃如何谓要空者莫如道与释道者犹能谓鼎肉若无真种子如将水火煮空铛释者犹能谓驯得自白牛露迥迥地但其所谓真种白牛自与圣人所谓卓尔跃如参前倚衡者不同耳吾觉山若见得此天理为是将来涵养体认且不必与之辨亦不必求其与我合恐自己忽然惑于其中高公敬常有此病也惟立其在我者待其自与我合可也惜乎屡见其坚不可破矣与吉安二守潘黄门旧知若水拜白二守潘汝中黄门道契执事昨承远访金陵往来跋涉为艰愧无以相益可酬此劳者耳访知初秋赴吉彼中志学之士相以主清原之盟第吾契力量可因而转之以救世明道可也若附和之以益其过重其迷惑不可也盖彼之所隔者一层耳知觉所同也而知觉之理所欠也曾忆向十年前时有言良知必用天理天理莫非良知传云重耳无我之所有我有重耳之所无非此类与故尝曰空知禅也又曰学至常知天理焉至矣张子正蒙有曰合性与知觉有心之名盖有明此矣夫性即理也夫心非独知觉而已也知觉而察知天理焉乃为心之全体今言心而但以知觉乃谓不可有所见夫天理及以体认天理为求外是以义为外以理为障矣然则与参前倚衡之见卓尔之见皆非欤是何等学问也汝中必不为其所惑焉亦必不坐视其惑之至此也兹旧门人濮锜来为部下永宁县丞草草附此与有意见人语累千百言不若有此辈未有主者一语或能振作之也如何如何余不一一戊戌六月二十八日答黄安中丞承专价华翰盛仪之贶具知南北往来劳恙之中而此心不忘心学也幸甚幸甚来谕以孟子求放心邵子心要放二者下问夫所谓求放心者收使之入也所谓心要放者廓使之大也仆不知孟邵知吾心耳矣仆知吾心信吾心耳矣安敢舍自信而信孟邵也夫孟邵者要有所为言之也夫人心无出入亦无大小其本体有一定故也盖心无入故无出则心何以放在外如鸡犬之为外物然也惟其本体自寂自感不动而能通以人之私欲私意蔽之而不见故似放于外耳然则以日月之蔽于云雾以为无日月可乎不可也心无小故无大则何用放其心而大之如物之可易而巨细然也盖其心体本广大精微为人私欲私意局之故似乎小耳然则以隙光而窥天以为天小可乎不可也是故孟子所谓求放心乃为失心者言之耳邵子所谓心要放乃为小其心者言之耳至于其所谓尽心一言尽之矣必有事而勿正勿忘勿助之数言尽之矣合内外同大小一以尽之矣又何有于内外大小之偏弊而用救偏补弊之功乎是故能存心于勿忘勿助之间则人欲彻去天理长存而寂然感通之体自在何尝有放于外广大精微之体自在又何用放其心而后大然则孟邵不识心欤曰孟邵非不识心也救时而言之也是故为教者不可为救时而立也中道而立能者从之也尽心勿忘勿助之间之谓也水也以愚而不取于世感安公相知相信之深不得不为倾倒言之也谨复戊戌六月二十九日答戚秀夫贤若水再拜复适览五月来谕高明之见甚是甚得大同之意虽区区前书亦甚以为喜幸然有所相非者此必有由起皆不用功不知同体之义便自我上起念头如此则又所学何事以此知朱陆二公当时亦必不如此如此者皆两家门人不用功者为之也执事既见得大同两是之意亦不必劳置辨也吾久不设讲此间学者渐渐散去散去既尽吾之所独立吾之所以为吾者固若是固不加损益也石翁诗云门下诸生无一个唿童撤却皋比座与侬十万青铜钱明年卖与张东所此吾今之志也不敢多言以渎哀悰戊戌七月十九日答林吏曹子仁春旧知湛若水再拜复天曹林子仁大人道契执事久阔想渴忽承手翰嘉惠兼至何慰如之区区切念归制于大义中夜以思不能奋飞老婆心切谁则知之来谕同体诸说足见学力之至然皆爱我以德而不以姑息者也其亦异乎卿实之见之爱我矣然区区之怀终是昔年山林习念以时方有事嫌未可举欲更从容至冬春之交疏乞天意未知何如也曾有赠李逊庵太宰赴召诗云何名为天官心亦如天然若不得请岂敢不勉前此劝东郭来者以眼前可与同心者此君耳至论古人之学非但欲教同异之纷纷也无乃欲求至当之矩以为终身之归石翁先师云如适万里之途但其起脚不差将来必有到处吾又以为人之求学如病求医必得中和之剂乃可愈病实性命所关也是以古人必先言学问思辨之详而后言笃行既言尊德性而又须言道问学也吾近觉得前此言语太多予欲无语默而识之此孔颜正学也其有言者实不得已也咸之感人亦尚无心而况腾口说乎宜乎人反以为病己也自兹可以守口矣因告贤者知之使还布谢谩及谨复七月二十九日与徐歙尹淮知湛若水再拜歙县大尹徐侍御大人贤契执事执事之来歙也已有先声歙之士人皆曰公必一振起斯文以成人才为己任也今逾载焉父老必皆曰公无意于弟者夫县令者一方士民之表也吾契肯朔望一至斗山询其勤惰咨其得失利病士民将勃焉兴起相勉于为善矣公必曰斗山胜处也惜其未有赡田士人有出田若干以赡贫士者吾必贤之则士人必起而出田矣曰富家父老有出田若干亩以赡学子者吾且贤之拜之则父老必将起而争先出田矣是不费公财不劳己力而可以成循良莫大之事业足流休光于后世为士人父老之美谈矣岂直簿书期会之小补之哉惟执事图之八月望日与谢惟仁显一向缺问孝履何如计受徒相绊想未能一来也闻彼间有同志作会甚好若得志气常相通如血脉常相贯乃见恳切若终死不忍叛其师之说视同门如亲弟兄骨肉而不可解焉则此恐终不及阳明之门矣然道之行废命也圣人亦何心哉石翁先师尚三十年不讲此学故其诗曰门下诸生无一个唿童撤却皋比座与侬十万青铜钱明年卖与张东所圣贤亦何心哉时素归草草附此稿刻并览中秋望水拜谢惟仁贤契足下戊戌八且十五日泉翁大全卷之十一文集门人江都沈珠等校刊书复谢惟仁前次书来报东山学规而未欲答者以白鹿洞虽出于大儒之手而止可论理为名言耳恐无下手用功处也昔庄渠提学广东亦立四言有邓童生前问曰四者不知何处下手魏公斥之曰童子何知吾谓童子此问正有知也今以五教之目为学之序修身之要处事之要接物之要判为五条的于何处下手乎而训规诸条不惟皆原于心而心又本于几上用功其孰为易简烦难也故由训规而可括白鹿之五条者则有之矣未闻由白鹿之五条而可以引至训规者也而使学者以先入之言为主其复可以变乎人皆曰是又别开一户牖也本欲无言以惟仁书频来不忍默默也不悉九月十九日复太仆子仁三复来谕超出常见深得老臣之心与时义之的时辈蒋卿实诸人皆不及也喜甚喜甚非喜执事之合己也喜识见之真能合道也前吾于蒋子之数简吾忧焉非忧其不合己也忧其数十年学道而犹如此同众庸人之见也且白沙先生受官而康斋先生不受官一以处士一以监生辞受已不同矣况于老臣乎然区区之归亦只决在来岁矣九月二十八日书付时素子敦先师石翁南岳诗云垂垂一影落人间久矣无人一貌看多少画师传不去只欠元初画幅宽叹器小不足以受大道也语曰执德不弘信道不笃焉能为有焉能为无曰士不可以不弘毅任重而道远仁以为己任不亦重乎死而后已不亦远乎今之人一凡人誉之则以为有余一凡人毁之则自以为不足器小也甚矣偶笔与赵丹山太守若水顿首灵应饯后拟于次日至舟中再话以雨阻人事相绊不果所愿奈何奈何特差从官奉省舟次全史昨令陈埙奉问若果售人否作何直若有人售之此直当作何落着也又夜间静思前日奉赠鄙作励初志也而执事未见相领者想昔江门所期待者今各老矣不可不收拾东所所谓临行带得的今见执事每每谈仙诚仙矣亦必秘之不宜往往向人言之吾恐执事之易惑也吾恐人将疑执事于夫子也孔子曰朝闻道夕死可矣何必长年夫子语水曰云云恐名教自我而坏今执事数十年不复闻讲此矣而乃区区之云此吾所以切至于赠言之诗也昨日有一人云执事与僧道烧炼云云不能不为惊惕凡百别后慎言寡欲忠信笃敬为朝廷布威德于荒远居易俟命焉可也念暮年远别爱深而言切生水灯下顿首戊戌十一月初四日复沉汝渊吾志存于国家爱我以及于国家者诚能爱我者也忘国家之急徒曰爱我者非真能爱我者也今则吾如之何矣去就之节诚如汝渊之云矣汝渊者非深爱我者而又谁乎近得刘举人名誉者汝德同乡人也来教来之儿甚笃实有远志所见亦相同昨附蔡生圻一封已到否汝渊及令婿盛礼拜领多谢钱采之近书来期正初来会三山遂北蓍卦足仞至爱感感复钱懋垣黄门旧知湛若水再拜复黄门钱懋垣大人道契执事承差来拜领手翰书刻腆币之贶即如觌面感感慰慰再闻去就之说可以质之神明然而未信于门下诸贤者昔夫子之门疑之者亦多矣狄梁公仕乱朝事女主如以身处恶秽之坑如以朝衣朝冠坐于涂炭当时天下桃李皆在其门不知又何以纷纷疑之也久欲去以俟时耳时者因事之类也别纸疏稿始复任即为之以与曾惟馨议之久矣因此事之类也以俟秋间秋间圣人议行明堂礼又以嫌止今欲腊间进矣诸公又以重事逼避事为嫌然亦欲进矣执事若正初五六到犹可议也草草布复不一若得早来共会三山不减鹅湖风致腊月廿二日灯下进论大葬事宜疏与郭夏诸公启寓南都侍生湛若水谨顿首启共谂嘉猷允协天心褒显爵禄荣增凡在知者莫不庆幸焉矧如水者哉扈驾南巡勤劳跋踄忠孝之事上下两尽矣昔太史公留滞周南遥闻盛事而慨慕兴叹水也非敢然也第自顾居位食禄无可报称者谨具葬法一疏因旧为新求保全美中则早冀回銮以光大孝实区区臣子沥血之至情自比于刍荛之一得忘其身谋者也死罪死罪惟相公其亮之恕之谨启己亥三月三日与扈驾承天金濂夫徐子直潘子抑诸同志简再拜白今日之事未闻有为忠谋者私窃愤焉兹具葬法一疏盖权宜以上裨大孝者也中冀早图回銮以安九庙神灵者也诸贤得无同此悃恳乎得无欲共成此意乎余不及多己亥三月三日再简顾东桥司空别后途计中福履佳胜到彼大计已有定议矣固无假言矣然而区区忠爱之愚犹有不能自已者故不辞烦渎再贡其说焉前拙疏论大葬事宜差官行后徐君叙来偶道前年徐东园合葬其母太夫人于老国公之圹乃亦见圹中之水泛其棺棺已矣盖初亦为大空而葬者也后乃以三合土实之其事与前疏暗合此问之徐家可知也此其明验也前疏所陈似凿凿可行幸公同此忠爱之心极力赞行之因着为法此非特一时一代之利之福也谨启己亥三月十七日答行大仆卿王德征问庆谓易有太极一章夫子之至言也推而要乎其旨周易尽在是矣然而读者诵言忘味容有溺而弗察混而弗别吾恐仲尼赞易之初意不明于天下后世也小子所以质诸门下也仲尼曰易有太极是生两仪岂非以道生天地乎两仪生四象岂非以既有天地即有阴阳刚柔乎四象生八卦岂不以阴阳之往来刚柔之错錝斯八卦之所由出乎若如此生是有二物相生也道一而已矣天地阴阳道一物也岂有如此相生之理此一节只是说卦画之生由一而分为二二分为四四分为八而八卦成矣一是太极此二句是深味之理之流行气也此句便倒说胡涂了皆阴阳也惟阴阳故有屈伸有升降有进退有相乘而无相违焉非判然物也一气充塞流行于天地故有屈伸升降进退相乘也元非二物审如是阳则主夫动也阴则主夫静也谓阳而生动可也奈何言动而生阳也谓阴而生静可也奈何言静而生阴也只可言动而为阳未可言动而生阳又安可言阳而生动乎只可言静而为阴未可言动而生阴又安可言阴而生静乎盖阳与动阴与静本是一物不可言生于此见濂溪未如孔子易传故阴阳犹体也动静犹用也闻体立而用行矣未闻用先于体者也阴阳动静岂可将来分体用故太极动而生阳不若言有阳之理而后动生也静而生阴不若言有阴之理而后静生也互为其根未尝偏倚斯则于理不悖于义似优然非敢操戈于濂溪之室也此数言皆未见涵养成熟后自晓然矣立言最难答葛举人清水拜复以吾契纯朴之资坚白之操而又骎骎乎高明之进深为可喜可望或谓吾子近深信禅学吾谓程子云谨礼不透者可令读庄列则亦不妨但须有回头处则见我圣学有禅学之所无而禅学无我圣学之所有程伯子出入释老后来觉后辟异端者尤切譬如人入盗跖之室遍窥其所有赃私一一打破为尤亲切也如何如何至于来谕所乐所以忠告于区区者也谢盛意然终是堕在一边去了若圣人真乐则造次颠沛终食之间必于是而不违素富贵贫贱夷狄患难无入不自得乐又不同也幸吾契大其心立中正以观大道之矩念吾子之资之志出于人远矣故为一言之幸不草草也己亥四月二十八日与丰城侯李缉庵熙辱知友末湛某拜复大总戎缉庵李大人道契执事公差官回昨日到领手谕嘉香之贶感德何如每怀缉庵天资高明超出等夷忘年忘势孜孜求道一时所无以为南都同志者道之为斯文之幸有人也兹来谕云终日奔忙此固势之所必不免然孔子无终食之间违仁造次颠沛必于是则忙中未尝不闲也幸自信自养至于出处去就久速之机执事固惓惓为国家之意然吾自能知裁固不敢同于众人众人固未必知也兹公差官入京草草布谢兼近稿草刻奉览不宣己亥五月三日复庞举人朱明洞水拜复承手翰寄到携学子入朱明洞读书是飞先我而到也于此读书讲学当得长人聪明精彩百倍也昔罗仲素入罗浮坐三年而春秋大明非其验欤家人还草草布复幸为我白山灵吾将归矣宜扫清风明月之榻以相俟于朱明洞也呵呵草刻一幅寄览不具己亥五月望日初任南京兵部议请复快船月粮事宜与都宪王浚川启前岁旅寓京师幸得再接丰采未悉请教之怀至今歉然兹承圣明不弃菲材畀之重任以嗣执事芳窃受命以来夜日惶惶自恐无以报称惟以执事画一之法守而勿失耳其革守备厅不宜理户婚田土斗殴人命等事至今守迷未行仆到任三日即大书告示于府门以禁告者今将渐次说下矣若不然仆当申明执事之奏与萧郎中秦给事之奏奉有明旨三次者于当宁矣兹止有快船革去月粮一事其后摊报余丁帮甲满城骚扰为害特甚万口嗷嗷盖在公之时差少则革之诚善也今时差多则反为害矣缙绅大夫及科道僚属皆同然一词今不得已为之具疏言昔之所以为善与今之所以为累者上请焉虽亮在高明时中之贤深知政由俗革者未必以为不然昔者周公毖殷克慎厥始君陈有容克成厥中毕公克成厥终三后协心同底于道夫谨与和与成大若相戾者而以为协心同道者何耶譬如四时之运寒暑相戾而同归于成天之运化一气而无二也万惟明公白之于元辅讲之于东瀛公若幸有遂乃明公之大惠被于留都之人者前后一致也何被我之殊耶惟聪明留意焉幸甚谨启闰七月廿四日若水拜具复王端溪简旧知湛若水拜复宪副王端溪大人贤契执事侯生来得领手翰读之如见颜色矣知向道不倦为慰只有默而成之不言而信存乎德行为最的当也孔子曰予欲无言颜子终日如愚孔门之教人学者之学圣人正脉在此也其有言者圣人之不得已也千百年来至于此时号称好学之盛然又多走作别处去近来学者又竞趋慈湖矣闲尝取其书一一与之说破以防其流号曰杨子折衷殊非得已而不已者也予之不幸而不得从夫子无言之教而不知者徒以我为好辨也因侯生之归漫寄一部兼大事疏一册幸览之所望吾端溪以辅斯道者夫岂小小哉足疾据床草草书此所怀种种不既三月廿日水再拜具复张西盘少司徒寓留都侍生湛某顿首启司徒西盘张老先生大人执事奉违孔遐梦想劳止所托费钟石以委大书初若未知闻者李涔涯后见访道临别之嘱乃得闻所命八字然又未知真否固非仆之所敢慢也次日即大书于粉板一笔所成殊无加点中间岂有感应之机之妙耶乃令此间善蹋者模之盖用文公作字法也兹附承差塞责耳不能佳也外近编杨子折衷一部奉览盖以杨慈湖虚无之学近年大行于南北吾为此惧闲先王之道敢取以为忧焉必执事者之所隐也抑邪扶正君子必加意焉者矣如何如何请教未涯惟为世道自爱谨启简徽州胡二守旧知湛某再拜二守胡巅泉大人道契共谂荣任以来首以振起斯道为己任立程就讲于斗山六邑之士翕然兴起斯道增颜色矣自有斗山以来无此也幸甚幸甚六邑同志大会久已订之未成意者必待文王而兴乎不尊不信非虚语也闻六月初间入进表能于未行之前召六邑之士行之使继而有遵行乎天泉之胜绝境也洪侍御毁邪像而正道聿兴移岩中殿出前为正堂移右崦旧馆五间置于石桥之下以对新讲堂不过一转之间耳其废寺无主田皆待执事以定或分少半于斗山亦无不可必了此乃北行多士之望也兹具小简菲仪托洪上舍方儒士奉致贺敬惟览存之方生所谓墨名而儒行者也幸不以艺士少之余俟面既庚子五月七日答南京礼曹伦彦蕃主政论谢雨仪眷末湛若水再拜复春官伦大人先生执事承来谕云云足见协神人和上下至意礼官之职也执事所存所养可知矣钦服钦服大报恩寺同内外守备祈祷曾因其旧讹而正之去释迦异教及昊天玉帝尊神独存云雨风雷境内山川都城隍三神而行事三晨礼毕而独三至雨花台除土积墩为五方龙神位默祷每方跪百余息而未有随车之应是诚不足以感神又遣官致香于墩而默祷者又三日今之霖雨滂沱非薄诚之所致也亦明矣而执事乃以见归焉水也又安敢贪天以为功乎不敢当所谕谢雨用牲币见不轻易神祗之意云汉忧旱之诗则见用牲矣恐此亦是民间习俗之礼非当代典礼又所祀祷未必天地之神耳不可知也且天地神祗至尊礼有以简为敬者救鼓用牲于社讥非礼也鼓可也用牲又于社不可也类也云雨雷风天神也境内山川地神也天神惟天子祭之山川虽在列国则诸侯得祭之而京师之山川则在天子畿内非命恐亦不当耳未可知也所以不用牲币以祭者不敢也不敢也者不敢也尊之至也敬之者也惟以诚心炷香致谢而已心香升中达诚于天地之神尊敬之至也礼有先王未之有而可以义起者义有未安莫敢举也适遣人质诸京兆亦云无牲币之祀故并以复未审执事以为何如适晚又设以二说与宗伯二公议之矣五月二十三日寄渭霍宗伯萧何为法曹参守之民到于今称之并称二贤非也何未必贤参乃贤也参非忘己从善舍己从人何以能然故知参直贤也观其能避堂以舍盖公盖好道而能笃者也昨见白原公亲说执事有书道及俯从鄙见之规熊公昌言之知其心矣是与公皆曹参以上人物今得报熊公代此任甚慰鄙怀熊公行之即仆之行之也则仆虽去犹不去也即令人录参赞行事送熊公一览望公便间再赞则我非萧何而熊公真为贤于曹参矣三后协心同底于道仆固不敢望周公而熊公已为君陈毕公矣如何如何明日遂行草草七月朔日与周崦山论改移巡司便宜大参周崦山大人先生执事某闻之惟仁人能举善事以福于兆民今水所居之乡西连番禺小径沙村诸乡东连江南槎诸乡以至东莞诸县南边大海海口有二其西海口则南江头当之有把截指挥官军其东口则独冈当之独欠把截官兵而乌石巡检司则旧在东洲与南江头相连二衙门并在西海口海贼往往从东海口入劫各村为害不小今乡老共议呈乞以乌石巡司移在独冈与南江头二衙门各当东西海口而把截捍御之则一方安宁无虞矣惟仁人俯念之早赐裁夺民庶早宽一日之忧幸甚与督府蔡半洲先生湛某顿首启大司马大中丞半洲蔡老先生大人契丈执事日者已拜谢启兹复琐琐者因梁尹之行将谒于军门动企仰之怀也因以梁子天锡义事告也梁子之词翰世或有之而梁子则义士也夫梁子者名不登于科秩不显于郎官而义独超于流品乡里金主政山者梁子友也误诖于宁贼之祸而落职焉梁子周旋长篇累辨于达官缙绅之间幸金之诬枉卒直而还之职此古人之高义也科第郎士大夫之间有过之者乎此乡党皆知之也皆高之也梁子以誊修武庙实录出身通籍与数十人者等也数十人者皆例补中书今多在显秩有兼部寺以阶京堂者矣而梁子独为争仆之屈于张罗峰阁老被衔出补序班竟不得入中书以今流落于荒裔十里之尹而终不悔此亦古人之高义也今科第郎士大夫之间有过之者乎此乡党朝着之人多知之矣皆高之也梁子今赴任武缘县为开府下属念开府素敦信明义者故敢以告当不蒙见讶焉又近日侧闻筹边妙美远人伏降万全之策也两广人民之福也惟诸公所以处之者剂量之者何如耳国体于是乎尊矣庆幸庆幸江湖廊庙之忧未之或忘也故汲汲焉谨启庚子十一月十三日复洪觉山侍御友末湛某再拜觉山洪侍御大人行台执事自别后小启凡四付五羊驿矣二月十六日得接来谕自雷阳发舍人来者知不待五月而还极慰想仰来谕此番极为精详知执事进学之功不以政事分念也何慰如之涵养根本之说甚为切要然所谓根本者天理是也所谓血脉骨髓者亦天理是也天理之外无余蕴矣天理者吾心中正之体而贯万事者也此外何有血脉此外何有骨髓即由仁义行之学集义所生之学也天理二字不落心事不分内外何者理无内外心事之间故也而或者以为袭影响者自或者观之而云然耳易曰仁者见之谓之仁智者见之谓之智而君子之道鲜矣君子之道自在中间近来阳明之徒又以为行格式整庵之说又以为禅真我只在中间也影响了不干涉磨镜之喻最切此直是百世以俟圣人而不惑耳幸以自信自养以有诸己以至美大圣神耳行使匆匆言不尽意敬复泉翁大全卷之十二门人邵阳陈大章校刊讲章经筵讲章可爱非君可畏非民众非元后何戴后非众罔与守邦钦哉慎乃有位敬修其可愿四海困穷天禄永终嘉靖二年四月初四日进讲这是虞书大禹谟帝舜将传位于禹先告他的言语民是天下百姓元后是大君戴是奉戴的意思钦即是敬慎字解做谨字可愿凡可愿欲的皆是善事上文既告他存心出治之本听言处事之要至此又告他说百姓在下自生自养未必知人君是可爱然可爱的岂不是君人君在上自尊自贵未必知那民是可畏的然可畏的岂不是民盖百姓每全仰赖人君去管治他才得相安相养若非人君则强的便凌那弱的众的便暴那寡的都不得安生了这便是众非元后何戴以此看来君岂非可爱至于人君全倚靠那百姓去护卫他才得安富尊荣若非百姓则城池谁与他守社稷谁与他保都不能安享了这便是后非众罔与守邦以此看来民岂非可畏夫君民相须如此岂可忽略故又曰钦哉言不可不敬也盖人君所居的位乃是天位这个天位安危不常当敬谨保守他不可一念不谨不可一事不谨盖人君的心即人民的心人民的心即上天之心所赖以合天人通上下只在这一心之敬如人君度量心上过得的百姓的心也便喜欢凡人心所愿欲的勾当这便是善这个善端要敬以修之存于心发于政都是这个善念扩充的出来事事停当便事事合人心夫心有或一些不善则生于心害于政便殃及于下四海的百姓至于困穷过活不得寒的不得衣饥的不得食饥寒切身礼义不顾民心离天心去人君所享的天禄一绝不可复续了这是何故民心一散不可复合天心一去不可复留到这时节君不见其可爱而民愈见其可畏也臣惟人君以九重之尊临兆民之卑鲜不轻视其民以不足恤者然尝观之天人之际甚可惧也得乎民之心则得天之心而天位安失乎民之心则失天之心而天位危盖天民一理上下无间其得失存亡之机系乎人君一心之敬否何如耳故敬者乃圣学之要而致治保邦之本也为人君者可不加之意哉仰惟皇上起自藩邸诞膺历数亦如舜传位于禹者念天下财尽民穷降宽贷之诏亦由一念可愿之端所发也尤愿圣敬益加推此善端达于政事每兴一念发一令必使吾心民心皆可愿欲而后行则民心得而天位永成亿万年无疆之休与舜禹匹矣臣不胜至愿天聪明自我民聪明天明畏自我民明威达于上下敬哉有土二年九月十二日这是虞书皋陶谟篇史臣记皋陶告帝舜的言语明是显明那有善的人畏是刑威那为恶的人威字与畏字同上即是天下即是民敬是心无所慢有土谓有民社者指人君说皋陶陈安民之谟于帝舜上文既言典礼命讨出于天此又申言民即是天之所在以勉其不可不敬说道天理显然若有闻见天之聪明何曾有个耳目盖百姓每耳目即是天之耳目而视听无不聪明其五典五礼良知良能皆出于天这便是天之聪明寓于民所以说天聪明自我民聪明福善祸淫断不僭差天之明畏何曾有个好恶盖百姓每好恶即是天的好恶而秉彝自有良心其五服五刑公是公非皆由于天这便是天之明畏寓于民所以说天明畏自我民明威夫天至高在上民至卑在下上下都似不相关一般但天人同是一气人是天地之精天无心人民之心便是上天之心民心之所在即是天理之所在此气此理通达无间有民社为人君的可不知所以敬其民以敬天哉必要兢兢业业常存敬畏凡在典礼寅恭和衷不敢荒淫怠忽凡在刑赏懋勉政事不敢肆意好恶其敬如此则民安而天心在是矣是君心之政合天民而一之者也皋陶陈安民之谟而归于敬之一字可谓至切要矣臣尝考之有虞之时慎徽五典五典克从可谓敬天聪明之至矣咨大臣诛四凶可谓敬天明威之至矣然皋陶陈谟于帝舜之前犹若是其谆切如严师友在一堂之上者何耶盖帝舜不知己之已圣而忘乐善之诚故皋陶不以舜之至圣而忘敬谨之规此有虞之治所以后世莫及也伏望皇上志帝舜之治体皋陶之言如帝舜容纳禹皋陶之言者其敬民之心如敬天在宫在廷念念不忘若天监临视听言动一循乎天理好恶刑赏不咈乎民心则圣敬日跻治效驯致而天变可消矣伏惟圣明留意子曰禹吾无间然矣菲饮食而致孝乎鬼神恶衣服而致美乎黼冕卑宫室而尽力乎沟洫禹吾无间然矣这是论语泰伯第八篇内孔子称赞大禹的言语禹是大禹夏之圣君间是罅隙谓有缺失可非议处孔子说我观大禹圣人所行的事事恰好无一些罅隙可以非议得他盖禹菲饮食而致孝乎鬼神菲是菲薄鬼神是宗庙祖先大禹于自己的日用饮食常要菲薄而于宗庙的牺牲粢盛必极丰洁以致其奉先之谨又恶衣服而致美乎黼冕恶是粗疏黼蔽膝冕冠冕皆是祭祀盛服大禹于自己的常穿衣服必要粗疏而于承祀的祭服必极华美以尽其对越之敬又卑宫室而尽力乎沟洫宫室是自己居住的宫室沟洫是百姓每田间水道可蓄水以备旱可泄水以防潦大禹于自己所居住的宫室常令卑小不肯要高大而于农务所急的沟洫竭力整治不使废弛所以防民之灾勤民之政也这三件事可见大禹俭于奉己丰于事神勤民俭所当俭丰所当丰浑是天理有何罅隙之可议哉故孔子于始曰禹吾无间然矣终又曰禹吾无间然矣赞美之词不一而足示为人君者所当法也臣闻人君为天地神民之主故不俭于奉己则无以致其事神勤民之诚而天地不和灾害必生且大禹圣人其时水火金木土谷惟修正德利用厚生惟和地平天成山川鬼神亦莫不宁兆民久殖灾祸不作犹且菲饮食恶衣服卑宫室以致其事神勤民之诚况今天变风霾山崩地震旱潦荐臻民饥骨肉相食盗贼蜂起尤宜戒谨节俭以消大变以弭乱贼不可缓也伏望皇上心大禹之心鉴天人之变躬行恭俭损太官之膳罢文绣之求已土木之工事神勤民以回天意答天下之望务臻虞夏之治臣等不胜至愿周公曰呜唿君子所其无逸先知稼穑之艰难乃逸则知小人之依这是书无逸篇中周公告成王的言语这二节是一篇之大指所其无逸又是知稼穑之本故欲知稼穑艰难知小人之依者由于平素有所其无逸之学乃能久而不变也呜唿是叹辞君子谓人君所者居止之名古人居室亦有谓之所者今官制与民间亦皆有此称言常常居处于此也人之动静食息起居语默莫不在是故谓之所与召诰王敬作所之所同即所谓居敬是也逸者懈惰荒宁之谓无逸则无懈惰荒宁而敬心存矣敬者圣学之要而帝王相传之心法也尧之钦明舜之兢兢业业禹之祇德汤之圣敬日跻文王之敬止武王之不泄不忘我皇上敬一箴所谓存其心而不忽皆是也自古千圣千贤皆在此处用功体认天理皆是这个大头脑更无别个头脑人君以敬为所不敢有懈惰荒宁之心至于动静食息起居语默无不在是如居所然虽顷刻离之而不可得这便是君子所其无逸如是乃能先知稼穑之艰难乃逸则知小人之依小人谓细民稼穑谓农亩之稼穑艰难者谓细民稼穑艰难如一之日于耜二之日举趾沾体涂足手胼足胝终岁勤动悯悯焉欲苗之长望时雨矣又忧他雨过而潦望时旸矣又忧他旸过而旱苗矣又忧他不秀秀矣又忧他不实其艰难万状难以名言依者是相并而生的意思天下固有两物而相须以并生者如鱼之于水木之于土人之于天地之气皆是也鱼有鱼所受的元气须得水才养得木有木所受的元气须得土才养得他人所受的元气须得天地之气才方养得这元气五谷亦受天地之气以生而土得五行之中气故比他物尤能养人一日不谷食便死了这便是小民所依以生的人君能从事于无逸之学则人心不死天理常存学有缉熙于光明故能知几如神独观万化之原洞察天下之民隐先知众人之所不能知而于小民农亩稼穑之事许多艰难辛苦的情状无不先知先觉而在己的勤敬之心愈益笃切这勤敬之心日履安地便是至逸其不知艰难而放逸者乃日履危地所谓安其危利其灾实非真逸也非谓先知勤劳而后即可以安逸于位也故先正有言尧舜只是兢兢业业过了此生岂有先劳后逸之理夫如此是乃能深知稼穑是小民所依以生盖无此则小民不生小民不生则大人无养上下无养则礼义廉耻亡灭而人道息矣其所系岂是细故由是合而观之欲知小人之依者必真知稼穑之艰难欲知稼穑之艰难者必实用力于无逸之学乃能真知而行之不息也故篇末又言殷三宗及文王兹四人迪哲非苟知之实允蹈之恭俭岂可以声音笑貌为哉故殷王中宗治民秪惧也必原于严恭寅畏以为本高宗之爰暨小人嘉靖殷邦也原于不敢荒宁之心以为之本太甲知小人之依而保惠之也必原于不敢侮鳏寡之心以为之本文王卑服即康功田功而怀保小民也必原于徽柔懿恭之德太王王季克自抑畏之心发之盖所谓治民秪惧所谓嘉靖无怨所谓保惠皆知艰难知小人之依之类也所谓严恭寅畏所谓不敢荒宁所谓徽柔懿恭克自抑畏皆所其无逸之学也则夫帝王爱民之政必自修己之学始矣汉唐之君有初焚锦绣焚雉头裘毁琼宫瑶室亦岂不知勤俭艰难其后多有渐不克终而奢侈放逸过甚者此其故何耶以其无殷三宗周太王王季文王无逸之学以为之本也仰惟皇上圣由天纵勤俭天成既汲汲于民事而于学问又拳拳焉近谕辅臣有曰这无逸殿之作虽以寓劝农之意亦以勤学之意在其中臣窃惟圣谕所劝农者即先知稼穑之艰难知小人之依也圣谕所谓勤学者即书言所其无逸之学也于劝农之事必务勤学以为之本使德学日进而勤俭不忘深契无逸一书之大指而与殷三宗文王太王王季之心同一揆矣伏望皇上于勤学之际必一以所其无逸之学自力终日干干而不息则天理日见动静食息起居语默无不在是焉真可谓之所其无逸如此非但知小人之依而于其痛痒欣戚无不相关如一人之身而兼所爱兼所养各得其所天下太和万物咸若可比隆于三宗文王之治矣天下幸甚九华山甘泉书院讲章子谓子夏曰女为君子儒无为小人儒青阳江生学曾以宁生极从九华山来告于甘泉先生曰今督学闻人公及太守侯公贰守任公作兴斯文九华山既成甘泉书院是有竹实万斛之瑞征文明也先生且未遂往必先得先生教言以往莅之则俨若先生之临也学者习服其言则慨乎如闻先生之謦欬也惟先生俯从而幸惠焉乃取论语子谓子夏曰女为君子儒无为小人儒一章为讲义以授江生将刻石以归昭示来学云这一章书是论语二十篇中圣人示人最痛切的说话君子大人之称小人细民之称儒者学士之称此同一儒字即分别君子小人之归世间衣儒衣冠儒冠言儒言行儒行皆似是同一个儒者岂知儒之中又大有君子小人之别乎读之至此不能不令人警惕盖此立心之初便是生死路头便是内外岐径便是君子小人之分愈骛愈远便如水火冰炭之相反故术不可不辨其初所谓术者非他也乃心术也所谓心术者非他也乃一念之邪正也方其立心正时则便真切真切则便由中出由中出则言不必信行不必果惟义所在此孟子所谓集义所生之学所谓由仁义行之学所谓大人之事如此便为君子矣何也为君子儒则其术不得不为君子也方其立心邪时则便作伪作伪则便徇外徇外则言必信行必果不惟义所在此孟子所谓义袭而取之学所谓行仁义之学夫子他章所谓硁硁然小人之事如此便为小人矣何也为小人儒则其术不得不为小人也世间人见这言行必信果之儒谁不道他为君子之人谁不道他为圣人之徒虽此人亦岂不以君子圣人之徒自居而不疑也然而卒为小人之归而不自知人亦不知之者其心术都已一齐坏了也由是推之世间学者同读圣人之书同为君子之谈同訾小人之非然毕竟君子儒以圣人之训入乎耳感乎心蕴之为德行行之为事业者皆集义所生由仁义行之类也若夫小人之儒剽窃圣人之言为记诵为词章以取科第以干利禄者皆义袭而取行仁义之类也一得志则扬扬于闾里侈然以君子自安若使此人一旦觉悟岂不自哀自伤自痛其身为小人之归乎今夫常人闻人詈己为小人其心岂无羞耻而不肯受之者及其为小人之儒为小人之归因恬而不觉不耻者何也其心术先为之惑如醉如梦终其身而不悟也哀哉昔在孔门弟子惟德行之科如颜闵曾开之徒为君子之儒决不至为小人矣至于文学言语政事之科而不本于德行者如游夏之伦难保其不出入于君子小人之间故夫子告之以此实下顶门一针打开生死路头欲人勐省早辨其学术也尔诸生虽或聪明过人恐未及游夏于为学立心之始可不自决择辨之于早而察之于微乎江生进问曰何谓立正心曰勿忘勿助之间则正念见矣何谓立邪心曰或助或忘则邪念生矣然则今之欲为君子儒者何如曰二业合一心事无间即古所谓德行道艺之儒是为君子耳矣夫为君子者不出乎一念内外之间岂不易简岂为烦难诸生何让而不为君子嘉靖乙未六月十四日泗州两学讲章大学之道在明明德在亲民在止于至善知止而后有定定而后能静静而后能安安而后能虑虑而后能得物有本末事有终始知所先后则近道矣古之欲明明德于天下者先治其国欲治其国者先齐其家欲齐其家者先修其身欲修其身者先正其心欲正其心者先诚其意欲诚其意者先致其知致知在格物物格而后知至知至而后意诚意诚而后心正心正而后身修身修而后家齐家齐而后国治国治而后天下平自天子以至于庶人壹是皆以修身为本其本乱而末治者否矣其所厚者薄而其所薄者厚未之有也此谓知本此谓知之至也予奉上命祭告祖陵来至泗州时予同馆钦差巡抚中丞柳泉马先生方有事于凤阳托兵备宪副李君宗枢理刑主政陈君祯以两学诸生留予稍待其返且令诸生得请教焉巡按侍御苏君佑遄归延留而工部主政高君翀徐州兵备宪副查君应兆咸有事于泗既三日州别驾詹君宽盱眙尹耿君朝用两学司教胡君表王君经范君本裕范君荞胡君宣率诸生请予谒先师孔子庙庭毕升明伦堂令生员冯世亨讲大学首章予顾谓李君查君曰予以奉上命至于是邦乃祖宗根本之地幸得与诸君及诸生会讲于是堂今日与诸生讲此心话可乎必先讲明此心然后可以讲书否则徒理会文义堕于巧言令色之归是与于不仁之甚者也夫圣人之学心学也如何谓心学万事万物莫非心也记曰人者天地之心人如何谓天地之心人与天地同一气人之一唿一吸与天地之气相通为一气便见是天地人合一处且如我越宣圣数千载诸君诸师长诸生又与我相越数千里我之心因何谒诚来拜宣圣之庙庭尔诸师长诸生之心又因何翕然而来迎我又不有所驱逼而来又不是有为而来盖以其此心同一个心是以翕然感应耳因此见得诸生之心即师长之心诸师长之心即诸君之心诸君之心即宣圣之心宣圣之心即文武周公之心文武周公之心即禹汤尧舜之心古今天下同此一心何以言之人者天地之心也天地与人同一气气之精灵中正处即心故天地无心人即其心如月在天江河沚沼盘水皆是此一个月以为江河沚沼盘水各是一个月可乎尔诸师长诸生且谓读书将作何用盖书即是圣人心中说出话故凡人读之使感发其同然之心入乎耳感乎心蕴之为德行发之为词章施之为事业主司读其词知其德行又知其它日施之为事业亦必如此今既与诸生讲明此为学大段之意方可以讲此章之义此一章凡六节首言大学之道大学即是国学人生十五入大学教以大人之学何谓大人这个大人即易大人者与天地合其德的大人大人浑然与天地万物为一体物我体用全具的人故大人之学为说明德不足又说亲民说明德亲民而不足故又说止于至善明德即吾心中正之本体本体未尝昧人自昧之尔常存此昧爽丕显使无一毫私蔽这便是明明德明明德则体具矣未及言用故又言亲民这亲字即百姓不亲之亲亲则见得与物同体便痛痒相关养之教之之心自不能已便视之如伤便痌乃身是谓在亲民明德亲民体用具矣的于何处下手故又言在止于至善至善即天理纯粹便是明德亲民体用一原皆在于此此三言者皆是一事非有三事言之不足又从而言之之意故明道先生云明德亲民不分人己自是成德事盖指至善也是至善乃明德亲民之奥是乃一章之大头脑处下文只说止至善的工夫更不必说明德亲民所谓格物者即此物也知止是知至善之理到至处惟其知之深是以能定静安虑得而行之至所谓知行并进者也譬如识宝者自能求之知刍豢之味者自欲食之有不能自已者矣故知之功最先最切最大这一段知行并进之功乃止至善之功也下说物有本末事有终始知所先后则近道者欲人知上文止至善及下格物乃为本始先务之急以承上止至善之说起下格物之说也其下两节自古之欲明明德于天下逆推本直至格物又自物格顺驯效至天下平可见推来推去皆在格物上致力为圣学一大头脑见首节止至善之为独到之地也格物即止至善也其后自天子至于庶人一节末古本有此谓知本此谓知之至也二句盖以修身申格物见格物乃以身至之之义而非闻见之知以为格物也伊川先生曰格者至也物者理也至其理乃格物也致知在所养养知莫过于寡欲涵养寡欲皆兼行义非独徒知易所谓穷理尽性以至于命亦此意正与古本大学以修身说格物之意同尔冯生依传注讲说得亦是但于应试之外不可不求深切为己用力工夫凡圣贤之言句句皆心中的话句句皆是切己道理此一章就是圣人心学工夫尔诸生读之听之须是切己思省精神命脉皆在于此豁然有悟非但悟圣人之心便是自悟尔本心悟得尔本心即自得尔天理即便如此存存不舍终日干干涵养将去久则有诸己便是谓之信由是充实便是谓之美充实而有光辉便是谓之大大而化之便是谓之圣圣而不可知则不可言到了圣人还是这元初天地人同然之心更无别心若读书不求自得其心而以记诵为词章谋利禄之计这个心便是穿窬之心与天地之心不相似矣夫人与天地同心同体参赞位育与天地配而乃至于自弃自暴至于穿窬为伍岂不可哀哉尔诸生当自勇勐思省当自决择勿以予言为迂予以与诸生即有同体之爱欲立欲达之心故不觉其言之切也于是诸生闻之人人有喜色又恐诸生众听或未尽闻因为笔之以示诸生扬州府县学讲章甘泉子奉祭告于泗州归途出于维扬督学闻人北江侍御诠巡鹾徐芝南侍御九皋先后使迓于道既至三日谒先师孔子庙庭府县二学师生咸请升堂惠示诸生以学的时则府通府闵君廷珪赵君沆节推徐君守义县尹王君惟贤教授高君简陶君价教谕刘君瑞爵司训周君卿彭君韶舞曾君宸李君世用董君植周君允大咸在坐府县二学诸生以次进讲甘泉子既各为是正直示圣学之大意王君高君恐诸生听闻之不审请为讲章以为诸生居业服习之地辞焉不获乃为述其相告之意以成章焉府学诸生周显荣讲论语君子不重则不威章既毕先生语之曰此章言词虽若散涣不一其实只是一段工夫其指只以立重为本重者是内重而见外之轻之重主内而言即此心是也威是威仪学是学问所得的道理固是坚定之意心者威仪之符进学之地故言君子不重则心皆无实故以言乎外则不庄不敬安有容仪是不威也以言乎内则或存或忘安能坚定是不固也何谓不威何谓不固譬如种谷无实地则安能苗秀安能发达是不威之类也不但不苗秀发达而已且将朝生夕瘁安能植立安能不拔是不固之类也不威不固是以不可不求重内之功立重之功在忠信耳故又言主忠信何谓忠信中心之谓忠实心之谓信人之心不实由其不中心若中时何有不实何以为中既勿忘又勿助勿忘勿助之间心便中正是谓之忠心若中时何有不实是谓之信时时念念如此是谓之主人能忠信则内重内重则外便威内便固然此个忠信实心实德人人固不为尧存不为桀亡但人自蔽失耳虽则蔽失此心此理固自常在但当去其害忠信者而忠信自复矣何谓害忠信者外则人损内则己过友益来损则己益过己益过则友益来损而此心此理之存焉者寡矣故戒以毋友不如己者过则勿惮于改夫毋友不如己者则善柔便佞之人远而直亮多闻之士至矣所以熏陶涵养忠信之心者深矣过则勿惮于改则邪僻之念不留于聪明言行之失不形于动静则忠信固有之善油然而生矣夫子他章又曰主忠信徙义崇德也易亦曰忠信所以进德也内外人己夹持则忠信立直上达天德天德者天理也天理存则我大而物小我重如太山而物轻如鸿毛夫重既立则威仪发于外德性坚于内古之人其威则周旋中礼动容貌而远暴慢正颜色而近信动正皆由中出其学则确乎不可拔富贵不能淫威武不能屈者用此道也此章只是立重一段工夫无许多头绪尔诸生所宜自求自励以自重又古称江淮之间扬州以南风气疾剽而轻清故其人多飞扬而浮动维扬志亦曰土俗轻扬故名扬州贤者出乎风声气习之外固多不为之拘然亦不可不自观省则此章重之一字实为对病之药也于此得力则可以壁立万仞而巍乎太山不足为重矣县学诸生罗直讲中庸首章毕先生语之曰此章关涉最大盖发明人与天地万物通为一体之意见人不可自小了圣学只是要复其初耳命者命脉之命乃一阴一阳天道之中正者刘子所谓天地之中是也与后面引诗维天之命之命同性者与心俱生其文从心从生乃是心之生理也率者循也道者路也故北人称路为道以此理乃人所共由故以道言之修即朱子所谓品节之也教即朱子所谓礼乐刑政如篇中所云皆是也此三句乃首章一章之纲领云天命之谓性者言天之命即为人之性在天为命在人为性也故知作用是性之非性矣率性之谓道者循性之自然而行心之所谓性即事之所谓道在心为性在事为道性体而道用也修道之谓教者品节其道之条目以示乎民如舜之敬敷五教皋陶之明刑弼教伯夷降典折民皆是在事为道在政为教也曰命曰性曰道曰教非有二物随在异名耳所谓道也者不可须臾离可离非道也者言道根于性命发为政教与人俱生非是二物可合可离若其可离即是二物非根于性命之道也所谓是故君子戒慎乎其所不睹恐惧乎其所不闻者不忽之谓戒慎不怠之谓恐惧即孟子所谓勿忘勿助孔子所谓敬是也所不睹所不闻皆指道体之无形声者而言孔子曰正明目而视之不可得而见倾耳而听之不可得而闻视之听之必有所指非所谓目无见耳无闻如后儒之说自堕禅寂而不知也君子察见此不睹不闻之实体即戒慎恐惧敬以存之易所谓终日干干存此而已矣下文莫见莫显之隐微即上不睹不闻之实体昭昭呈露者也慎独者慎即上戒慎恐惧之谓独即独见之理即上文所不睹不闻之实体下一故字可见此节乃申上文而致叮咛之意非以静存动察为对也皆动中致力以养其静之功夫也盖才用力时即为动矣且戒慎恐惧字样何者为静下文慎之一字即上文戒慎之慎有何差别且文势固非对待无一可疑者此一段工夫殊非二本三本既有此功夫则人之原初固有同然之中和复矣中立而和生即章首性道之谓也然非初去而今来也亦非由今而始也本有其性根而今以涵养之复生耳喜怒哀乐未发谓无喜怒哀乐时也无所形见寂然不动停停当当不偏不倚但可谓之中以为在中之义者传之误也及感物而动喜喜怒怒哀哀乐乐不戾不乖乃谓之和如春夏秋冬之气顺序而行何等和畅中为天下之大本言万事万化皆由此出也和为天下之达道言天下古今皆同此路更无别路何以无别路以无别心以无别道以无别性以无别命故也中和至于为大本达道可谓至矣而无以复加矣更致到何处只可致之于家国天下耳致者推而达之之义孟子所谓有仁心仁闻又必行先王之道既竭心思继之以不忍人之政者是也致如春秋致女仪礼主人致爵于宾之致言自此以致于彼记言致礼乐之道而天地塞焉是也此节修道立教之功用言教于家教于国教于天下则家国天下皆是中和之充塞宇宙内皆和气氤氲天地何有不位万物何有不育或言致极中和则天地自位万物自育舍政教而言之尧舜之治亦不如此乃释老无为自定之说也若然则孔子大圣中和之极矣而不能位育者何耶盖孔子中和之极矣而未之致也孔子不得邦家无致之之地也使孔子之得邦家则立立道行绥来动和中和亦达于家国天下充塞于宇宙而天地万物亦位育矣后儒以孔子不能位育乃言孔子虽不能位育天地万物而此心之天地万物已位育矣夫天位乎上者地位乎下者万物散殊乎中者也而云吾心之天地万物者何耶乃不得其说而为之辞耳矣此章首言命性道教通为一体后乃言修道立教而复之于性命所谓父母全而生之子全而归之乃为仁孝此固人人同有不分圣愚人同此固有不能全复是不仁也犹子受父母之遗体而不能全归是不孝也不仁者不可为人不孝者不可以为子非人非子是可哀也诸生皆为人子读至此得无惕然警省呜唿勉之九华山中华书堂讲章有序子曰古之学者为己今之学者为人嘉靖丙申八月二十三日予携扬浙广福徽宁太池诸生沈生珠等游九华山至止于侍御闻人子虞子池阳前太守侯子今太守陆子贰守任子所作之书院焉而太守陆子咨节推米子以居守同前御史柯子乡进士汪子施子前进士章子贵池贰尹刘子三学教授司训与夫三学诸生实从陆子柯子以诸子同词曰夫闻人侍御及吾池之大夫士经始书院于此山正以待先生游从之临以惠教一方之士也今诸生人各静心竭诚听先生开讲以发明人心之要领俾人人各有立志幸先生垂惠焉乃取论语书古之学者为己今之学者为人一章略为提掇其大义奥旨直指学者立心之始而诚伪之分死生之判系焉然又以词不尽意士难卒会人无实益徒为虚文耳则又为之述为讲章使人各传诵因词以达其义由义以契诸心岂徒事言语文词云乎哉这章书全在为字上是圣人分别古今学者之心术而示人以立心之始的说话夫古今同此一天地也同此天地则同此人同此人则同此心同此性而何有古今学者之别乎盖天地人物无古今而学者自有古今此心此性无古今而为己为人者自有古今圣人之学心学也噼初只看其立心立志何如耳一念所志顷刻之间合下圣愚便别古今便别为己为人便别其终所成亦必如此譬如树艺者树以五谷之种则其萌其穗其实无非五谷之美树以荑稗之种则其萌其穗其实亦无非荑稗之恶自有不可掩者亦有不可易者是故学者之要莫先乎决择于立志之初初志既审如识宝者之爱宝日日亲切日进日亲今日志之明日志之今年志之明年志之将有欲已之而不能自已虽不期成而自成者矣何谓初志其初一念为学之志也一念之初便有为己为人之别便有义利公私之判何谓义何谓公古之学者为己是也三代之学皆所以明人伦也明人伦者尽为人之道也尽为人之道者尽己也心己之心也性己之性也学问思辨笃行皆以存己之心养己之性是无所为而为心又不为人而存性又不为人而养这便是古之学者为己何谓利何谓私今之学者为人是也三代而下经残教弛道丧学绝失了古人为学本意虽亦从事于学问思辨笃行而不知所行者何事故或流而为词章以媒爵禄而不知词章爵禄何与于己之心不过要得意扬扬欲人观美耳或流而为功利以夸时人而不知随世功名何益于己之性不过沾沾自足欲人称颂耳是有所为而为既以为人观美又以为人称颂这便是今之学者为人夫苟志于为己则念念在己有天下而不与这便是立诚诚立则遯世无闷人不知而不愠可与圣人同归矣夫苟志于为人则念念外慕人之与夺仅如毫毛而必动心自失安能无闷安得不愠这便是小人便与夷狄禽兽同归矣虽同乎人之心性失其所以为人之道也已非人类虽同在天地间实天地之罪人实为天地不孝之子岂是其智弗若人乃其自失之耳岂不可哀宋儒程子又为推广此章之义曰古之仕者为人今之仕者为己与此实相表里盖学有为己之实心则己之性尽而能尽人物之性人物之性皆在己性分内事了其仕也自不能以不为人矣学有为人之私心则凡所以损人害物以益己者无不为之其仕也自不能以不为己矣夫为己为人皆是一为字但其萌于一念邪正之间耳一念之机甚微极而至于古今圣愚得失存亡若天渊之相悬绝岂非大可畏耶夫人莫不有一生耳学者不蚤自决择而勇为之至于为小人为夷狄禽兽之归临死时平生之为人者泯而天地之性于己者定未有不悔者然悔之亦晚矣兴言及此不觉为之垂涕饮泣也夫惟学贵专于为己而已己立而人归焉修其天爵而人爵从之然后人己两尽而天人协应二者皆得而无复悔尤矣吾之所可为诸君言者尽之矣惟诸君其共商榷焉敬之哉会华书院讲章孟子曰仁人心也义人路也舍其路而弗由放其心而不知求哀哉人有鸡犬放则知求之有放心而不知求学问之道无他焉求其放心而已矣这章书是孟子备举天理之全体大用欲人切己体认的说话何谓切己人心人路皆是切于人之身者其中哀哉二字最是切于人心勐省处其曰求放心最是切于人之用力处今太守陆大夫同贰守任君节推米君创作此书院时予过此与诸贤共论此作圣之学是太守以圣人望诸贤也以圣人望诸贤者欲诸贤尽为人之道立全体具大用以为国家之柱石耳正合孟子此章意易曰立人之道曰仁与义仁者全体义者大用性之而成圣体之而成贤会而通之而成身故仁义者天地之大德圣学之极功舍是则无可致力于学者矣何谓仁也仁非甚远难知即人之心也恻隐之心人心也好生之心人心也人心之理生生不息此便是仁故仁即人之本心也何谓义也义非甚高难行即人之路也以心制事由体达用身之所在义亦在焉所以为人伦之纲维庶物之裁制出入必于斯往来必于斯行乎万事万变之间人虽欲顷刻违之而不可得此便是义也故义即人之正路也在心为仁天理之全体也在事为义天理之大用也人或顷刻心无所裁制则天理灭而义亡义亡便是自舍其路而弗由人或顷刻心无所存主则天理灭而仁亡仁亡便是自放其心而不知求内则失心外则失路失心失路自丧其所以为人之道冥冥然居则不安伥伥然行则不前岂非大可哀哉夫哀莫大于心死而身死随之盖叹其可哀之甚欲人知可哀而自哀苟知其可哀而自哀未有不痛哭流涕而自省自怨自艾而不能自已者矣若自哀自求反身而诚则乐莫大矣何惮而不为乎然心又为事之本失其路由失其心故又推本于心而言之以为人之本心根于性命非若鸡犬之为外物者然今之人有鸡犬放则知求之有放心而不知求爱外物之至轻而忘夫身心之至重者岂为难知哉弗思之甚矣耳然求放心者学问而已矣何谓学问博学审问慎思明辨笃行皆学问所从事于斯者无他求放心之道在此而已矣知以开其心行以恒其心知行并进觉其明去其蔽而放心自存存其心即所以存其性成性存存而道义出万化行是学问者非求放心之道乎心存而义出居无不安行无不利是向之可哀者今则反为大乐矣或谓求放心即学问之道或谓求放心而后可学问则未有不至于以心求心累其天君憧憧往来朋从尔思而心愈放愈远矣此章即孔门博学笃志切问近思仁在其中之指明道先生亦曰圣贤千言万语只欲人将已放之心反复入身来自能寻向上去下学而上达也学者所当勐省慎思不可失之过失之不及至于忘助之病也吾虽老矣愿与诸贤共勉之韶州明经馆讲章孟子曰人之所不学而能者其良能也所不虑而知者其良知也孩提之童无不知爱其亲及其长也无不知敬其兄也亲亲仁也敬长义也无他达之天下也这章书是孟子直指人之良心真切处欲人扩充之以成其德的说话此一章血脉都在这良字与达字此达字即他章以其所不忍达之于其所忍之达即乍见孺子入井章扩充之义皆是指出人人这一点初心真心欲人就这一点心扩充之孟子说学皆是如此不但此一章为然昔者吾友阳明先生论学亦只以此良知作一个题目欲人易知易能亦是吃紧为人的盛心但学者超脱的固有间亦多有不知孟子本意全在达字上连其师之意亦昧了即作一场容易见成的道理看去便以常知常觉灵灵明明为良知不待学与虑不消得读书学问路上三尺童子皆能之岂不误了故吾常推与阳明一体相关之义每每与说破则阳明之说便好了此章言天下之事皆待学而能待虑而知惟有一个不学而能不虑而知者乃为良知良能何以谓之良乃天然自有之知能不用丝毫人力皆出于天者也其待学而知待虑而能者由于人者也何以谓之良知良能只看他孩提之童与其长无不知爱亲敬兄之心便是其良知良能处这个爱亲敬兄之良心似小而系于仁义之盛德甚大盖仁本于爱爱莫先于爱亲故亲亲即仁也义本于敬敬莫先于敬长故敬长即义也夫以其爱敬之一念而便可以为仁义之大德何耶又不是见成的又不是人人能如此的虽童子亦有时打骂他父母者及有时紾兄之臂而夺之食者甚至又有爱己之亲而杀人之亲敬己之兄而杀人之兄者爱亲敬兄良知良能岂便为仁义亦在乎达之天下而已矣必学问思辩以开其知笃行以恒其知知行并进涵养以扩充之由一念良知良能之爱敬以达于无所不爱敬爱其亲以及人之亲而天下无不爱之亲则念念皆仁仁之量可充满而仁覆乎天下矣敬其兄以及人之兄而天下无不敬之兄则念念皆义义之量可充满而义覆乎天下矣此则爱敬之极功仁义之全体而穷理尽性之事皆达之之功也不能达之则爱敬之体微仁义之机窒其为不仁不义者多矣又安得为良知良能古之人以天下无性外之物故老老长长幼幼与及人之老及人之长及人之幼皆作己性分内事故良知良能必达之天下而后为仁义也若以良知良能为成性达之为无功则天下如何有不孝不弟不慈之人乎且所谓凡有四端于我者知皆扩而充之苟能充之足以保四海不能充之不足以事父母者何谓耶经曰孝弟之至通于神明光于四海事父孝故事天明事母孝故事地察天地明察神明彰矣皆由善自达之之所致耳夫人之初生莫不有一念之良知良能达之则为仁为义不能达之则为不仁不义不仁不义则不可以为人不可以为子不可以为人子则入于禽兽之归矣甚为可惧可哀此其系于人道之大与今世之为文章节气求富贵利达者不相干涉吾南归过韶谒先哲张余二先生之祠太守郑君德夫昔在同志念此邦之士向慕之久请予诣明经馆讲明此学以惠诸君甚盛意也诸君同有此良知之心同有此志者可不勐自思省以求自达立人之道以不负太守作人之盛举乎南昌讲义有序颜渊喟然叹曰仰之弥高钻之弥坚瞻之在前忽焉在后夫子循循然善诱人博我以文约我以礼欲罢不能既竭吾才如有所立卓尔虽欲从之末由也已丁酉二月之吉余北过南昌旧学程侯资守治陈君爵主教焉乡进士黄生文明庠生符生治与诸生集请学余以行迫稍与论博文约礼之指颜子所以造于圣人之道盖知行并进循循不亟焉至矣尽矣黄生力请余笔之为讲义以与同志者共究焉此一章书是颜子自言其先难后得之故发圣学之蕴最是切于学者用功处夫先难者难在于不得其学之道也后得者在于得其学以至圣人之道也此章内三之字及所仰所钻所瞻所忽皆指天理而言天理即是圣人之道岂不以天理之在人心本自中正本自自然不假丝毫人力揣摩思索想象得来惟不亟不徐以自然之功夫合自然之本体便自有得颜子学至于是无上事喟然而兴叹盖觉寤后语也何谓仰之弥高钻之弥坚谓以天理本体为高用力而仰之则非如物之高其高无穷不可仰而及焉以天理本体为坚用力而钻之则非如物之坚其坚无穷不可钻而入焉何谓瞻之在前忽然在后谓天理虽无穷尽而亦有定体用力而瞻焉吾又过之而在其前既不可见矣至于进锐而退怠以忽焉吾又不及之而在其后又不见矣夫仰钻而瞻者过于用力失之助固不得忽焉无所用心则失之忘亦不得过与不及皆非入道之功也何以夫子循循然善诱人惟吾夫子大中至正之德立无过不及之教循循然善诱人夫循循也者循循也不亟不徐之谓也盖急之则为助为过故苦而不入徐之则为忘为不及故甘而不精皆非教之善学之善也是以昔也有仰钻瞻忽之劳而至高坚前后之彷佛以无得焉何谓博我以文约我以礼欲罢不能既竭吾才如有所立卓尔谓得夫子循循不徐不亟之教以教之以天理流行粲然于事物典章之文而博之博之者博我也凡所以讲论启发开其所有而使之知者无所不至焉以天理浑全秩然于吾心本体之礼而约之约之者约我也凡所以收敛熏陶养其所有而使之行者无不至焉所谓我者我心我性我之所有也夫子但博之约之而已何谓文何谓礼在事为文在理为礼其实一物也博以精之约以一之博以知之约以行之即博即约即知即行即精即一约博同功知行并进精一兼致至于见之愈亲为之愈力欲罢不能之心与竭力无余之心合并为一不疾不徐望道而趋然后见夫天之所以与我我之所以得于天之理若有卓尔而立非复高坚前后之彷佛矣何以虽欲从之而末由或曰岂非如二物以此从彼之谓也乎颜子如立卓尔已亲见财宝犹是见他财宝未为有之于己若是有之于己则不必言从矣曰是则似矣而未知此物是自家与生俱生本来固有的宝藏非是别人宝藏惟是毫忽之间一为私意所隔便如二物易称颜子有不善未尝不知论语称颜子其心三月不违仁则有时违之而不善者一念之微盖有之矣安得不动欲从末由之叹盖天人之际飞跃之机叹己不得如圣人纯亦不已本心纯是天理充塞念虑纯是天理流行也观于子贡曰得其门入者寡矣与此章正相合盖知行并进者入道之功循循不亟不徐者深造之道也颜子以上智之资亲炙圣人之门其始终之叹犹有如此者而况生于千载之下去圣已远学已绝而教已忘又无颜子之资各以其性之所近者为学自谓得其门而不悟亦可伤可叹已乎愚生也晚质本愚鲁而学又迟暮幸得闻教于君子于勿忘勿助之间而若得其门以达中正之奥焉愿与诸君共商之但博约知行之功循循之教乃圣门至紧要处舍此更无别门今或以循循为先博而后约而不知循循为中正之规或以博约为今日知明日行行即是知知即是行而不知博约知行为不可离又不可混凡若此者岂足以语入圣之门哉夫悲莫悲于失门失路伥伥然而莫知所之诸君其深自勐省无使失其中正之门愈趋愈远终其身而不自悟徒为失路之人为有识者所悲也福山书堂讲章子曰学而时习之不亦说乎有朋自远方来不亦乐乎人不知而不愠不亦君子乎此一章书人多以论语开卷第一章为浅近而忽之殊不知作圣之事已具为论语二十篇之大头脑处童而习之白首而不知岂不可惜所谓作圣之事已具者始而成己中而成物终而成德物我同体上达天德圣人之道备矣学字解做觉字从见为觉从子为学其实一也属知中庸学问思辨之事是也习字从羽从日解如鸟数飞属行中庸笃行之事是也程子云学者将以行之也最为明切不具知行不足以言圣学本章之字及所学所说皆指天理而言这天理混然在宇宙内又浑然在性分内无圣无愚无古无今都是这个充塞流行人人具有不须假借于人人亦不能假借于我何以言学言习盖虽人人具有为气拘欲蔽便似不见了便似失了殊不知本体自在能知觉而存习之则自如有如宝为尘泥所没日月为云雾所蔽一旦云雾消尘泥去日月宝光自见矣故圣人之教必使博学审问慎思明辨以开其知察见夫天理之真又必使笃行以恒其所知造次必于是颠沛必于是终食之间必于是昊天曰明及尔出王昊天曰旦及尔游衍以时习之有如鸟之数飞而不能已也所谓学而时习真知而实行之者如此由是而积之之久浩浩其天如云雾消而日月明人人快睹尘泥去而珠宝光人人乐观如何不说这说字即孟子理义之悦我心如刍豢之悦我口况天理者天之所以与我我固有之自学自习自性自存而自得自悦非如珠宝日月刍豢之在外者故于身外之富贵贫贱夷狄患难无入而不自得则自说矣说则与天地人己合一同体陆象山曰宇宙内事即己性分内事中庸尽其性则能尽人之性尽物之性而与天地参故未能成物则己性分未尽未得为成己故学至于说则德盛而人化之同声相应同气相求远方同志者骎骎而来矣朋者同类在学士则为考德问业之人在人君则为会极归极之人善及于众得以遂吾性分之愿可以发我本心之说所谓得英才而教育之如何不乐此乐不是乐人从己乃自有性分之乐也夫学习而至于说说而至于乐则人己两忘天理流行人知之亦嚣嚣而性分不为之加人不知亦嚣嚣而性不为之损故凡天下之不同志者相与非之而不顾顾吾天理之常存而不怨不尤耳其何有于愠乎学至于是则成己成物而成德矣成德者君子之人学问之极功圣人之能事毕矣故愚尝谓君子观其所说乐不愠而其性可知矣此一章真圣人吃紧为人处与大学之明德亲民以至于至善中庸之戒惧慎独致中和以至于位育皆同条共贯其要只在随处体认天理为始终圣学人己之贯也今婺源同志诸君共立福山书院为讲习之地时余谒文公阙里而过焉相与诵法斯言察识而力行之今日藏修于家以成己即他时见用于朝廷而成物为达天德以辅王道之功用此固君子之事也诸君其肯不以君子自期待也乎天泉书堂讲章孟子曰尽其心者知其性也知其性则知天矣存其心养其性所以事天也殀寿不贰修身以俟之所以立命也这一章书是孟子示人以心学之法而造夫性天之妙的说话何谓心学此章尽心存心是大头脑而性天与命不外是矣此个心即天地之心人之一唿一吸便通于天干涉甚大惟人自私自小了始与天地不相合故孟子此三段将许大天与性命都在心上用功此正圣贤心学至约而至博至微而至大至紧关处何谓心人之神明是也何谓性心之生理是也何谓天心性之一原是也何谓尽心知性知天盖心之本体本自广大本自高明惟有一分私欲私意则心体欠了一分至于十分则全无了故广大之体反为狭小高明之体反为卑暗而心非其心矣欲尽之则何如忘则失之不及固不尽助则失之过亦不尽惟勿忘勿助之间中中正正则广大高明之体完完全全若明镜之刮垢复其本体光明圆满无一毫翳缺处而心可尽矣心既尽则其生理活泼泼地跃如卓尔参前倚衡而性之本体自然呈露非知性而何夫心也性也天也一体而无二者也心尽而性见性见而天不外是矣天其有不知乎夫学至知天知之至矣不过尽吾心焉岂远乎哉何谓存心养性事天这个心性与天即是前面心性与天更无别心别性别天人惟心有不尽则懵然不知性天所存所养何物今则既能见得本体亲切又当念念在兹罔敢或懈使广大者常广大高明者常高明这便是存其已尽之心天心常存存而勿失则性常生生而无穷如火之益然泉之益达跃如者益跃如卓尔者益卓尔参前倚衡者益参前倚衡非养其已知之性而何夫性非别性性即心之生理天非别天天即性之同体心存则性有养性有养则天不外是矣天其有不能事乎夫学至于能事天行之至矣不过存吾心焉岂难乎哉何也即心即性即性即天不必更求性天也盖孟子此章虽两段言之其实一段工夫即尽即存非今日尽明日乃存也即知即行知行并进非今日知明日行也何谓殀寿不贰修身以俟之所以立命前二节乃知行并进修身之功也君子以此知性养性知天事天俛焉日有孜孜不知老之将至毙而后已何暇计殀寿以贰其心乎至是则天性在我我即是天命不在天而在我立矣视前知天事天犹是己与天二物相对有不侔矣世间人遇富贵则淫遇贫患难便变移何况死生命何曾立或谓此章首节言圣人之事次节言贤人之事第三节言困知勉行之事则应之曰审如是则圣人之学有知而无行贤人之学有行而无知无知则所存所养者何物况立命非圣人与天地合其德与鬼神合其吉凶者不能易穷理尽性以至于命明道先生曰才穷理便尽性尽性便至命至命者立命之谓也此孟子示人以作圣之功其要只在体认天理直上达天德盖体认便兼知行并进功夫今休宁同志诸君共立天泉书院为文会讲习之地时余过而讲焉故发此圣学始终之要与诸君共商之共勉之斗山书堂讲章孟子见梁惠王王曰叟不远千里而来亦将有以利吾国乎孟子对曰何必曰利亦有仁义而已矣王曰何以利吾国大夫曰何以利吾家士庶人曰何以利吾身上下交征利而国危矣万乘之国弒其君者必千乘之家千乘之国弒其君者必百乘之家万取千焉千取百焉不为不多矣苟为后义而先利不夺不餍未有仁而遗其亲者也未有义而后其君者也王亦曰仁义而已矣何必曰利孟子七篇皆是遏人欲存天理天理存则人欲自消的意思而此章乃开卷第一义深陈利害之原尤为痛切乃圣学大关键真实工夫处当战国之时功利之说坏人心术入人骨髓自家固有莫大之功自然之利都不知了千方百计只要求能利其国如梁惠王者然不特一惠王也招得孟子到来谓此老素有贤名必是能利吾国者故以利国之计为问被孟子窥破他心术浑身病痛都在这利上便下手落他顶门一针曰王何必曰利亦有仁义而已矣又覆手报他一针曰亦有仁义而已矣何必曰利盖死中求活如卢医扁鹊能视垣一方人返魂起死的手段也但只如此说了又恐惠王卒难觉悟无入头处孟子又善诱开导得人故又言王若言利则大夫士庶人化之皆争言利上利乎下下利乎上相利则相征相征则相弒夺之祸纷起而不可救遏皆自王利之一言启之也利中必然之害有如此者何取而冒为之乎若夫王好仁义则大夫士庶亦化之而争为仁义自不遗后其君父即为君父之利矣仁是本心之德之爱爱莫先于爱亲亲乃生我者为一体同气之分故爱之最先未有不爱其亲而爱他人者义是本心之宜之敬敬莫先于敬君君乃治我者为父母之宗子故敬之最先未有不敬其君而敬他人者是则许多安富尊荣的大功大利皆自王仁义之一念教之也仁义中自然之利有如此者何惮而不为之乎虽然此犹为第二义孟子姑就惠王略下言之耳设使当时惠王能继其指再问之曰愿闻利何以有此害仁义何以有此利则将应之曰人只有一个心曷尝有义利两个心来但一念得其正时则为仁义之心一念不得其正时则为功利之心利心生于物我之相形在躯壳上起念头仁义之心生于物我之同体在本体上起念头物我同体则痛痒相关焉得不急先君父物我相形则利己害人利害相攻贼灭无伦焉得不至弒夺此又义利得失吉凶之几祸福之门也惠王闻之未必不悟其本心达天德以行王道朝秦楚莅中国而抚四夷其自然之功利孰大哉惜乎其不能问终于危亡而不悟也噫斯理也孟子盖得之曾子曾子得之孔子故大学曰此谓国不以利为利以义为利也论语曰放于利而行多怨又曰君子喻于义小人喻于利利义之分其初萌于一念之微其终至于为君子小人如水火冰炭之相反德之存亡家国之废兴天下之安危民生之利病系焉可不谨哉今日为学只在体认天理为千古圣贤心法之要这个天理即是仁义自尧舜至于途人一也完完全全人人固有只为利欲为心之贼必按伏此贼乃有进步处而生理自不可遏所谓人欲之残贼者今之累心于科举爵禄者是也学者诚笃志于德业则举业不期好而自好董子曰正其义不谋其利明其道不计其功苟事科举处爵禄而无计功谋利之心则贼我者反助我恶人反为良善德泽至于利济天下功及生民上下与天地同流岂曰小补之哉余过新安同志诸君请至斗山书院讲问此学余谓圣人之学孔子传于曾子曾子传于子思子思传于孟子孟子七篇之义皆在此章固生死路头学者立志之初终身吉凶之决也诸君其可不早自择术以无负朝廷所以养贤致用之意也乎独冈书院讲章东莞学生何宦子曰贤哉回也一箪食一瓢饮在陋巷人不堪其忧回也不改其乐贤哉回也此章功夫全在不改其乐知得其乐学问方有着落得力处不然终不免于耻恶衣恶食不足与议纵使有不耻如子路原宪者又不免于终身之诵与狷介之守回视本体之乐尚有间隔在此贤哉两致其称夫子所以独与颜子也颜子之乐窃意非有他也天理也天理可乐非乐于箪瓢陋巷也箪瓢陋巷之间自有其乐人所不知难以言语形容者矣夫是之谓独得之妙夫是之谓不改其乐也不改处似其难着功夫有一毫忘之意则不是有一毫执持之意亦不是须是有所以不改者方可故曰好学未如颜子程子曰昔受学于周茂叔每令寻孔颜乐处所乐何事似亦识得此意今只以此求之不识以为何如此固夫子示门弟子以为学之的颜子之乐即夫子之乐而孔门之学在此而已孔门之学只在求本求此而已仁存则性尽性尽则自乐非乐他物非乐箪瓢陋巷非在他求自乐其乐也此个乐南面王之乐不足以过之虽大行不加焉虽穷居不损焉颜子自有此乐故箪食瓢饮在陋巷不能改之也不能改者不能夺之也古人有云不受天损易箪瓢陋巷天之所损也惟自有其乐则天损不能夺之也何居以其机在我而不在天也天能与我以乐而不能夺我之乐也故夫子称之始曰贤哉终曰贤哉叹之不足又重而叹之所以深致意而示门弟子以其学之的也濂溪得其宗旨每令二程寻仲尼颜子乐处盖示二程以初下手处不得不如此说耳要之乐亦无处寻之何方惟勿忘勿助之间而心自存心存而乐斯得不待寻而乐亦无处时无不在矣若谓以箪瓢陋巷为可乐处奚啻千里谓此乐为有形而想象以寻之奚啻啻千里甘泉洞讲章海康县门生王如宾子曰天下国家可均也爵禄可辞也白刃可蹈也中庸不可能也此一章书子思述夫子之言承上章道之明必如舜之智道之行必如回之仁而中庸之难以起下章子路之勇意谓天下国家之大若难均也然倚于均之一偏故资之近乎智而力能勉者可以均之爵禄之宠荣若难辞也然倚于辞之一偏故资之近乎仁而力能勉者可以辞之白刃之凶危若难蹈也然倚于蹈之一偏故资之近乎勇而力能勉者可以蹈之夫三者至难而实易如此至若中庸之理易简而易能初非有甚高难行之事然非义精仁熟而无一毫人欲之私者所知所行未免陷于太过不及之偏此道之所以常不明不行于天下也夫极天下之至难莫过斯三者也人有能之者矣中庸着于民生日用之常而反不可能者何也叹人之不为也非不能也非不可能而能之必如夫子告子路之勇而后可耳以勇立志未知然否此章旧说以三者难而易中庸易而难然圣人未尝言难以阻人之进将使人以中庸为虚器而不肯为也细详上下文义始知以三者之难而有能之者矣若中庸之道至易至简之理易则易知简则易从而乃不可能也曰中庸不可能也反说之词也上文言民鲜能久矣曰鲜者非绝无之词也言人自少能耳非谓不可能也下文言唯圣者能之曰圣者能之则非中庸果不可能也夫众人不能而圣者能之则实非中庸之疚也为之者之疚也夫谓之中者不偏不倚无过不及之名也平常之理也试问此偏此倚此过此不及与不偏不倚无过与不及是谁为之者人为之也非中庸之疚可知矣程子曰不偏之谓中不易之谓庸是谁偏之也是谁易之也人为之也非中庸之疚断可识矣以三者之可能明中庸之易能而叹人之自不能也挟泰山以超北海曰不能是诚不能也为长折枝曰不能非不能也不为也叹人之于中庸直不肯为耳此民之所以鲜能而唯圣者能之也孔门所谓中庸即吾之所谓天理体认天理之学至易至简途之人顷刻知而为之立地可以超圣但憾学者不肯为与为之者不得其门耳若有人存心于勿忘勿助之间天理自见天理自流行何不可能之有今尔诸生幸遇大巡洪觉山侍御来作兴此学不可不强勉精进慎毋曰中庸不可能也勉之勉之青霞洞讲章潮州府门生林廷俊樊迟从游于舞雩之下曰敢问崇德修慝辨惑子曰善哉问先事后得非崇德与攻其恶无攻人之恶非修慝与一朝之忿忘其身以及其亲非惑与此章窃意崇德修慝辨惑皆是切己工夫然学一而已矣二三则杂崇德修慝辨惑则三也圣学端的夫岂有许多头脑盖德也者吾之所得于天之理之浑然者也崇之云者复吾之天理而存存也存我之天理则欲自去而慝不待修存我之天理则是非自明而惑不待辨是故君子之学崇德之功尽之矣今而曰崇德曰修慝曰辨惑则是一心于崇德又一心于修慝又一心于辨惑与一以贯之之旨若有异焉者而夫子善之且一一以告不知其所问者为学真切之功果如是乎抑未尝会其所谓一乎其所善而告之者将许其得为学之方乎抑将因其向道之志而利导之乎伏愿先生发圣人之所以教樊迟之所以问者使得而终身学焉古人为学皆有头脑孔门之学只在求仁皆是一贯之指此便是大头脑非特告曾子子贡为然也樊迟所问崇德修慝辨惑便是三个头脑问得支离了但三言皆是切己问难矣而未要夫子喜其切己而善之未暇攻其未要处盖能崇德则天理存而人欲去本心清明慝不待修而自修惑不待辨而自辨矣能修慝则人欲去而天理存本体清明德不待崇而自崇惑不待辨而自辨矣能辨惑则欲尽理还清明在躬志气如神德不待崇而自崇慝不待修而自修矣何必崇德后又去修慝修慝之后又去辨惑便支离了或当时有此等名言流传故樊迟每每以为问其实一理也先事后得此必有事焉之事先事后又何必寻个后得乎此即先难后获之意谓先其所事而得则不暇计所谓正其谊不谋其利明其道不计其功先其事而得则不计则其心大公无私而我所得于天之德自然日新极于高明矣攻其恶无攻人之恶亦然君子之学正己而不求于人专心致志省察克治略无舍己求人之意见己之恶于人之恶则不见故不暇攻不攻人之恶即所以攻其恶者益专而治己益切则其恶自然退听而慝自修矣人心之蔽皆谓之惑如此者千绪万端何独忿而忘身及亲乃为惑乎盖千惑万惑蔽失其是非之本心皆因情炽忿生迷而不知莫大之祸起于须臾之不忍故以一朝之忿忘其身以及其亲言之夫忘身及亲之祸大矣萌于一朝之小所以蔽惑其是非之本心者莫甚于此焉于此窥破大者按伏则小者自明惑不足辨矣夫子因樊迟之问逐条告之亦因其所明而通之之意耳若颜子曾子达一贯之指便无此问夫子亦必不告之如此矣诸生为学须知切要处须要知头脑始有下手处始知易简之道天华精舍讲章潮州府门生林大植子曰知者乐水仁者乐山知者动仁者静知者乐仁者寿窃谓天理之本体不可以仁智分仁智之情状可以好乐见何也理一而已智者见之谓之智智者之所乐者水也仁者见之谓之仁仁者之所乐者山也智者何以乐水水之本动智者之性亦动动动相感而情生故乐水仁者何以乐山山之本静仁者之性亦静静静相孚而情见故乐山智之性惟动也则其自得之妙周流而不滞焉所谓顺应而不穷事大积而不苑安得而不乐耶仁之性惟静也则其所履之亨安静而有常焉所谓乐天而知命安土而敦仁安得而不寿盖仁智一理也山水一物也动静一机也乐寿一致也惟其所见之未全者则名有所偏好有所异本有所合而所得之殊归者皆至一之理未明也苟能体认致一则仁知山水动静乐寿一以贯之而已矣此仁者知者二者字皆指人言此与易仁者见之谓之仁智者见之谓之智同皆偏言之仁知圣人欲形容仁知之情状功用不如此说欲学者深体会之得其情状究其精蕴则仁知全体具于一心而一贯之道在我矣是故一阴一阳之谓道而偏阴偏阳者非道也动静合一之谓神而偏动偏静者非神也乐寿皆得之谓有德而偏乐偏寿者非德也盖仁知难言仁以厚重为体仁之体不可见可见者山是故拟仁之情状于山观乎山则仁之情状可见矣知以流动为体知之体不可见可见者水是故拟知之情状于水观乎水则知之情状可见矣拟山水而不足故又言知者动以见知者之乐水以其动也求知于动则知之情状得矣又言仁者静以仁者之乐山以其静也求仁于静则仁之情状得矣拟诸动静而不足故又言知者乐变动不居不习无不利何乐如之得其乐则知者之功用着矣又言仁者寿与生俱生毙而后已何寿如之得其寿则仁者之功用着矣圣人反复叮咛拟诸形容类其物宜状其性情功用不过欲人察见仁知之体合一体认这个天理会其全体大用耳吾恐尔诸生滞于言语见闻各以性质之偏而求之远矣偏动者求知于水于动于乐而不知其已陷于一偏之动偏静者求仁于山于静于寿而不知已陷于一偏之静此便是仁者见之谓之仁知者见之谓之知与百姓日用不知者同而君子之道鲜矣故今特与诸生说破诸生其各善体认各以仁知体认又合于仁知未分之体认乃为体认天理之功学之至也其勉之哉泉翁大全卷之十三白沙书院讲章门生何所学吴广李万树孟子曰求则得之舍则失之是求有益于得也求在我者也求之有道得之有命是求无益于得也求在外者也以与我而我亦得以与人者可以与之而亦可以夺之矣即是以观人可不知切己之学专务乎内而求在我所性之固有哉以是自勉何如使吾讲说亦不过如此然吾却晓得贤辈深晓恐未必如我何也盖自觉少年看书与今讲说不大异只是后来意思深长超然自得处不同了孟子此章示人最为深切求在我求在外同一求字只此念头萌动便有内外之辨便是善恶之辨便是君子小人之辨便是中国夷狄之辨便是圣人与禽兽之辨求则得之舍则失之得失系于求与不求是求有得之之益此何以故求在我者也求之有道得之有命得失不系于求是求无得之之益此何以故求在人者也何为在我者其机在我也何为在外者其机在人也诸生试看在外者是何物又看在我者是何物其机是何如知在我者是何物则知其机真在我是何如潜天而天潜地而地潜万物而万物忽然在彼忽然在此有时在千里之外有时在方寸之中有时在千百世之上有时在千百世之下有时寂然不动有时感而遂通天下之故有时而忘有时而助长有时勿忘勿助之间此等是谁为之皆我之机为之既是我自为之何让而不求于内而甘求于外何让不求于为善而甘为过何让而不为君子而甘为小人何让而不为中国而甘为夷狄何让而不为圣人而甘为禽兽乎何让而不求其可求者而甘心役役而终身以求其不可求者终身逐逐而不知返乎诸生其深思之哉诸生其勐省之哉天关精舍讲章广州府学生何鸿子曰古之学者为己今之学者为人觉山先生巡按东广建书院于穗城之东延请泉翁先生开示来学于时高郡博率诸生侍讲下乃取论语此章命讲以观诸生为学之志鸿惟这章书是圣人推原古今之学不同以见立心之始学者当慎也夫古今之人同此心也同此性也而何学之异乎盖古之学心乎为己今之学心乎为人心乎为己则所学者惟务存己之心尽己之性这便是立诚诚则参赞天地继往开来莫非其分内事也心乎为人则所学者惟务求知于外迁己徇人这便是立伪伪则计功谋利欺世盗名将无所不至矣斯古今之学所由分也是则人一也而有古今之异学一也而有为人为己之殊愚生读之至此未尝不惕然思然惧也先生尝曰古之人有终日干干为君子而不倦者矣今之人有终身弊弊为小人而不知者矣岂其智不若欤其术使然也是故学莫先于辨术矣鸿每庄诵此窃意先生之所谓术者乃心术也乃为己为人所分之几也为己则为体认天理为二业合一为内外无间此所以为君子而为古之学也为人则为肆欲为徒事举业以干禄为心事析而支离此所以为小人而为今之学也圣门诸子惟颜氏子之请事四勿其庶乎为己者子张氏之贱儒则已失之于为人若卜子夏之入见夫子之道而悦出见世俗之纷华而悦是亦犹在于为己为人之间为人之病贤者不免宜夫子之有是言也先生训规之意其将有所觊乎其将有所慨乎顾鸿畴昔之所学科举之末艺焉耳乃今始幸获闻二业合一之训若既寝而唿之觉意图近里着已不知其功何先昔陆象山在白鹿洞尝讲君子喻于义小人喻于利朱子谓其切中学者隐微深痼之病然则为己为人之学其必有进于此者鸿等敢请吾尝谓此章圣人分别古今学者之心术而示人以立心之始全在为字上一念之萌便有二者之别便有古今圣愚之分为己者无所为而为为人者有所为而为无所为而为者便是公心一念公则无所不公有所为而为者私一念私则无所不私譬如五谷之种布在地上便生出五谷来荑稗之种布地上便生出荑稗来自有不可遏者亦自有不可掩者何谓己夫人只有个心性与身此心己之心也此性己之性也此身己之身也存己之心养己之性修己之身无非在己者舜禹有天下而不与何与于人故古人存心养性之学修身之学始终一念为己何谓人今夫一毁一誉人自是非之一官一爵人自与夺之富贵利达人自主张之无非人者赵孟之所贵赵孟能夺之何与于己惟今人为富贵利达之求计功谋利之学发策决科之学始终一念为人夫为人之学终必失己为己之学终必及人故程子有云古之仕者为人今之仕者为己白沙先师云学为己故其仕也为人学为人故其仕也为己学为己仕为人则充其类必至于道济天下功施万物参赞天地乐孰大焉学为人仕为己则充其类必至于以嗜欲役身以货财杀子孙以学术杀天下后世败人家国祸孰大焉尔诸生为学之初其尚慎所决择乎二者之间谨于一念之微也哉天关精舍讲章番禺学生李公秀汤之盘铭曰苟日新日日新又日新康诰曰作新民诗曰周虽旧邦其命维新是故君子无所不用其极岁庚子肇开天关精舍诸生云集仲冬十有三日甘泉先生偕大巡觉山先生进诸生讲于精舍后松间时天风洒洒云影流行二公乐之诸生亦各有新意油然而动秀乃进讲日新之章得闻绪论退而绎之乃若有觉于心者敢再敷其义以请终教秀窃惟此章旧说以为为作新民而发今且不论文义只观圣贤吃紧为人之意只此日新新民维新几新字便使人洞见本体自有生生不息之意日新之功恐不是于己身上便了直到作新民新天命处皆日新之不可已者盖新即是明德明德本体贯天人合物我与天道相为循环故曰学有缉熙于光明又曰日新之谓盛德富有之谓大业皆是这新盛德大业非作新新天命之意乎故作新民新天命皆日新也但曾子恐人有体而无用有用而无体有体用而不知所止故三言之虽三言之而终归之以止至善可见只是一个涂辙更无两个三个日新又新非外与之新也明德虚明之体常觉而不昧耳作新民非外与之作也明德虚明之用顺应而不失耳至若天命之新即日新新民之所积所格者非有他也中庸所谓尽己之性尽人物之性则可以赞天地之化育赞天地之化育都在尽性上则知新天命都在日新新民上化育与性不是二物则知天命明德亦非二物也乃下文所谓极者是也无所不用其极是日新尽性以至于命此学问之极功天德王道之全体不可欠缺者也大学初引三书而结之以此以见学者不论始终不论贤愚直当求见此体方有着落是大人之学故曰宁学圣人而未至不可以一善成名噫广矣大矣秀幸得闻此广大之教反而求之若见影响如此未知是否此讲亦是但须善自体贴善自涵养令有诸己耳古人论事必有源委必有头脑必有归宿处头脑是主本归宿是功用如中庸哀公问政他人即告以九经便了圣人则本之以修身之学而推之于天人之道中间是政如此章本说新民不徒说新民必本之以自新之功而推之于天命之格中间是新民此便有源有委首引盘铭言苟日新日日新又日新即所谓日新之谓盛德从苟字上新新不已天德之纯发而为康诰之作新民即论语所谓动之以礼从作字上化化生生无穷王道之纯积而为大雅之天命维新即书所谓功格于皇天夫自身而民自民而天至矣尽矣而又言君子无所不用其极何故极又是何物极即至善也即天理也这个天理贯物我天人而一者故又推用极用至善也存天理也天理得而物我与天人之道尽于此矣此又何以故此理浑然与天地万物同体者也诸生有能一日体认天理而用极焉天人之蕴尽于此矣今幸有觉山大巡大为作兴此学诸生其可不勉诸诸生其可负诸莲洞书馆讲章揭阳县儒士黄钟子曰我未见好仁者恶不仁者好仁者无以尚之恶不仁者其为仁矣不使不仁者加乎其身有能一日用其力于仁矣乎我未见力不足者盖有之矣我未之见也圣人慨天下之学不能反求其本心故有未见好仁恶不仁之叹夫仁者吾心之天理好也者所以求得夫吾心之理也如使天下之物有以尚之必其好之未至耳好之既至则天理纯全利莫大焉又何可尚之有不仁者吾心之人欲恶也者所以决去夫吾心之欲也如使有加于其身必其恶之未至耳恶之既至则人欲绝去严孰甚焉又何可加之有夫好恶本非二心理欲相为消长好仁之心既切而不仁之害于吾仁者自不容于不恶矣不仁既恶则人欲净尽天理流行此成德之事圣人所以叹其未见也然仁吾心之理也夫苟知仁为吾心之理有一念之善则从而好之有一念之不善则从而恶之由一念之好以达吾公是之心则所以全天理之公者在是矣未见其力不足于好也由一念之恶以达吾公非之心则所以去人欲之非者在是矣未见其力不足于恶也盖其为仁之事由心而无待于外求仁之机在我而不假于人又何患于用力之不足乎用力而力不足者盖或有之我固未之见也何也力也者气之运也志也者气之帅也力之未足者盖其志之未用耳岂力之罪哉知非力之罪则不可不责志知责志则自不安于不仁此圣人所以反复言之其儆省人之意至矣此章是圣人示人以求仁之意极为切至反复言之言之不足又重而言之所以深致意也孔门之学求仁而已求仁之要性情而已好恶者性情大端也夫好恶只在性情之间岂人所不能哉弗为耳矣好仁者恶不仁者非是两人只是一人未有好仁而不恶不仁者亦未有恶不仁而不好仁者非有两人相对圣人只得如此说其实是一个人好仁不至则恶不仁亦不至恶不仁不至则其好仁亦不至何以谓好仁者无以尚之明所谓好仁者必如是而后为至极也世间有一样人一边好仁一边不能无不好的念头杂于其间又好他物又好功名富贵是使他物与功名富贵得以尚之非好仁之至也虽名为好仁与不好仁同必无以尚之然后为好之至所谓未见好仁者乃如是人也世间有一样人一边恶不仁一边不能无不恶的念头杂乎其间声色货利之私一或萌于念虑暴慢鄙吝之私一或动于身体是使声色货利暴慢鄙吝得以加之非恶不仁之至也此虽名为恶不仁实与不恶者同必不使不仁者加乎其身然后为恶之至所谓未见恶不仁者乃如是人也两言未见所以歆动学者求仁之意然但言未见又恐人以为难而不肯为故又言有能一日用力仁矣乎我未见力不足者盖仁是自己身心的物身心是自己的身心以自己身心体自己物亦何不得之有若肯一日之间拚身拚命去好仁则一日之间便无以尚之一日之间澄心净虑去恶不仁则一日之间便不使不仁者加乎其身何有力不足者此又言未见不能所以诱人求仁之意也然不但一日若顷刻好恶笃切时顷刻便得顷刻好恶不真切时顷刻便失了但言未足不足又恐人以为易而轻忽了故又言盖有之矣我未之见也盖有一种半上落下的人好仁恶不仁而未至一日用力于仁而未真切容或有力不足者所以警人也但我未之见终不敢绝望于人所以劝之也一句之间一惩一劝意独至矣此章凡三节首言求仁而成德者之未见次言用力求仁而不得者之未见又次言用力求仁或不得者之未见三言未见反复抑扬以三致其劝惩之意此圣人吃紧为人处非圣人至诚爱物纯一不息者不能也尔诸生宜深体圣人爱人之心又上体觉山大巡今日惠临莲洞惓惓成就诸生之心终日终身从事此一大事更有何事天关精舍讲章博罗生员余涵东莞生员黎预罗一道尹懃新会生员宋治顺德生员林挺春游士郁三水生员林梁梁乔干孟子曰霸者之民驩虞如也王者之民皞皞如也杀之而不怨利之而不庸民日迁善而不知为之者夫君子所过者化所存者神上下与天地同流岂曰小补之哉这一章书孟子从民之气象上见得王道霸道之公私大小处说道伯者之民其气象则驩虞如也王者之民其气象则皞皞如也所谓驩虞者言伯者之民感上之恩而欢喜也所谓皞皞者言王者之民无所归恩而广大自得也然皞皞的气象又从何处见得于是又以王者之刑之养之教言之说道杀以死人以此加人未有不怨者王者之杀民则安之而不以为怨利以生人以此及人未有不以为功者王者之利民民则忘之而不以为功人不知为善而我教之未有不知所自者王者之教民民则但日迁善而不知谁之所为夫杀不怨利不庸教之而不知所自则是不识不知相忘于帝力之何有矣非皞皞而何然自今观之王者所以致民皞皞者盖杀因民之所恶利因民之所利教因民之所性而非有心以杀之利之教之也是以民亦不得而怨之庸之而知其所自也知王者之无心则知伯者之有心矣无心有心之间心之公私所由以判道之大小所由以分也于是孟子又从而赞曰王者杀人人则远罪而不怨王者利人人则蒙利不庸王者教人人则迁善而不知可见其身之所经者而人无不化也又可见其一念之间欲民之化而民即化诚于此而动于彼心之所存主者神妙而不可测也是其德业之盛遍及而广被与天地之气一嘘而万物皆生一吸而万物皆成者同运而并行举一世而甄陶之非如伯者施煦煦之恩于民命已困之后但补塞其罅漏而已可见王者以无心感民而民亦以无心应之伯者有心感民而民亦以有心应之无心之妙非有心所及也王道之大如此治天下者可不审所尚哉噫孟子王伯之辨多矣而此章独以其气象规模言之使人尊王贱伯之意宛然在言外非达天德之深其孰能与于此吾子以有心无心说王霸最是有心者有所为而为无心者无所为而为公私义利之辨也孟子此章分别王霸之辨最为切至言王霸而先以民言之者君如形民如影君如声民如响观影响则知形声自有不可掩者霸者之民如何便驩虞如也驩虞是喜的气象盖霸者之政必有所以使之喜者是霸者之有心也有心即有所为而为即私也王者之民如何便皞皞如也皞皞是广大自得无喜无怒的气象王者之政必无所使之喜怒者是即王者之无心也无心即无所为而为即公也王者如天与天合德故不令人喜亦不令人怒也杀之是王者刑政刑政因民之心因天之理而为之是谓天讨人将曰众弃之也天杀之也故不以为怨利之是王者井田农桑养民之政因民之利而利之因天地之利而利之人将曰天地自然之利也吾自耕自凿之也故不以为功民日迁善是王者之善教盖因民之性而导之因天叙天秩而为之人将曰吾复吾天也吾养吾性也故不知其教是谁之所为如天地之生物成物而物忘乎天地之生成也夫王者不怨不庸不识不知无所喜怒盖以王道如天故不令人喜怒以致民之皞皞如此也此是王道必有天德而后可行王道天德是大本王道是大用故又言君子过化存神之妙所谓天德也大本也又言上下与天地同流之化所谓王道也大用也此君子即指王者言过化则其心无所留滞存神则其迹不可测度此天德也上下与天地同流谓生杀变化如天之无不覆如地之无不载不见而章不动而变无为而成非如霸者但小小补之而已也此王道也有天德乃可语王道何也天下万事皆有根本舍天德而言王道皆苟而已矣故又探本而言之也此个天德人人具有惟圣贤存之故孔孟有此天德故开口便说王道但当时人君不能用之耳颜子有此天德故箪瓢陋巷一贫窭之子耳乃放胆来问为邦便以王佐自待何等自任尔诸生各各自省所性者何性所学者何学所自期待者何如人今尔同时翕然以趋赴大巡作新之政必其自期待皆有孔颜孟子之志学孔颜孟子之学存天之性成天之德也天德在我则日用云为无非王道形之于身行之于家播之于乡里朋友是亦为政奚其为为政他日出而为县为郡为诸司百职为科道翰院为九卿为辅相无非佐朝廷以行王道者今日穷居讲习岂可不以天德自修自信自养自成立大本以蕴大用藏器以待时乎呜唿勉之天关精舍讲章广州府学生员杨佐梁有誉王渐远卢恩陈御梁鸣治李公秩梁健陈久培子路问君子子曰修己以敬曰如斯而已乎曰修己以安人曰如斯而已乎曰修己以安百姓修己以安百姓尧舜其犹病诸此章之旨子路问君子而夫子教之曰修己以敬敬何所用功窃意只整齐严肃便是敬吾能整齐严肃则心常惺惺而不外放心不外放则天理常存欲不能便是有主而实无欲而虚涵养久则自然纯熟本源澄彻发之而恻隐则仁之爱形矣发之而羞恶则义之断形矣发之而辞让则礼之恭形矣发之而是非则智之辨形矣性得以全而情得以正全体大用之流行都于敬字尽了故曰敬者德之聚也敬岂易言哉揣摩想象者非敬也执滞太过者非敬也揣摩想象者谓之茫昧执滞太过者谓之守枯斯二者皆不能以入道也必有事焉而勿正心勿忘勿助长也斯可也以是深造这便是修己以敬谓之君子因子路少之而复问夫子乃以修己安人安百姓尧舜犹病者告之是盖抑子路使反求近非敬之外复有此二者可用功也何者人己一理也千圣一心也吾而能敬则体信达顺由是而家而国而天下虽远近不同要之同归于至善是以安人可也安百性亦可也理无内外而化乃择于众寡耶学至圣人而止治至圣人而极而谓尧舜犹病者又何哉盖圣人亦人耳其心虽无穷而泽及自有限道之至大任之实难吾恐尧舜犹未免歉于此也是故本其微天下之民举可安推其极尧舜于道有未尽信乎修己以敬夫子之言至矣尽矣君子之道岂复有他哉后之学为君子而主敬者当知子路之未达不足以为疵而其发圣人之蕴教万世于无穷者子路之功伟矣佐臆见如此愿就正焉此章意指极为要约而天下之至博者存焉必有事勿正勿忘勿助便是主一便无丝毫人力便是自然乃敬也先儒不曾说破明道先生云中庸只无声无臭总括了多少何用一言今只消一敬字便总括了多少天下国家万民万化之事诸生岂不闻笃恭而天下平之理乎只消道修己以敬一句便总括了多少天下国家平治之事诸生又岂不知中庸尽其性则能尽人尽物之性可以赞天地之化育而与天地参乎盖性者天地万物同体者也尽则皆尽人物之性未尽则己性分事尚未尽人物之性天地化育已于尽己性上都了故安人安百姓已于修己以敬上都了若颜曾之徒闻此修己以敬之一言便彻首彻尾都悟了子路不知而少之故复疑问而夫子不得已告之以修己安人安人亦在修己以敬之蕴内推出来言人则己尽之矣子路不知已是多了又从而少之故又疑问而夫子又不得已告之以修己以安百姓安百姓亦在修己安人之蕴内推出来夫子又见子路屡少之恐骛于高远故言修己以安百姓尧舜其犹病诸欲其反求诸近知要约也使知修己以敬以安人以安百姓是一串事盖尧自亲九族以至黎民于变时雍皆本于克明峻德故知九族黎民都已于明峻德上总括了然尧之心岂能保天下之大无一民之未变者乎舜自四门穆穆以至黎民敏德皆本于玄德克艰故知四门黎民都已于玄德克艰上总括了然舜之心岂能必天下之大无一民之未敏德者乎其心犹有愧耻者故常于己德上兢兢业业儆戒无虞不敢荒宁过了一生尔诸生果有必为圣人之志切于敬上理会敬立则己修而人与百姓之安皆在内矣云修己以敬者非是修己外别求敬亦非是于敬外别求安人与百姓也此即孔门一贯之指二十篇之中皆是此指但未说出一贯字后儒更谓独以一贯告曾子子贡者惑矣诸生可善体认天华书院讲章广州府学生员陈御陈怀仁戴爵舒翼吕化南海生员徐天源徐尚悌曾士贤惟天下至诚为能尽其性能尽其性则能尽人之性能尽人之性则能尽物之性能尽物之性则可以赞天地之化育可以赞天地之化育则可以与天地参矣昔子思意以明圣人之所以为圣人者无他只是他心中所蕴之德真实无妄极天下而无以加也故举至诚之道而独归之圣人盖以凡人莫不有性但或太过或不及或稍纯或稍粹者为贤人又其次者为众人偏且戾者为草木为禽兽为昆虫之属是皆不能尽其性有由矣惟至诚之圣人得天地纯粹之气性无不全德无不实浑然天理而无一毫人欲之私以故于所性之体有以尽之而无遗谓之尽者以其分量而言则极广大极高明以其条理而言则极精微极中庸凡是所性之蕴莫不竭尽其余矣然人之性犹我之性曰广大曰精微曰高明曰中庸者其初未尝不同也但为气禀所拘始有不得其分量不得其条理而本体恒亏圣人于是抑其过引其不及赞其稍纯稍粹者而辅导其不明不强者立之田畴而生养遂明之礼乐而彝伦叙董之刑罚而争讼息委之常秩而万物理而人性无不尽矣然人物初无二理故又推其余绪以遍于物因其材质之宜以致其取用之节草木有阴阳斩伐之时禽兽有山泽佃渔之令昆虫有启闭生杀之法皆因夫物性好恶休戚大公至正者而为之故曰知之无不明处之无不当者圣人所以尽物性也夫既尽人性又尽物之性则是能赞天地之化育天地有不足而我补辑之天地有不能而我辅相之其功用之大立心之宏真与天地一般天也地也圣人也并立而为三故曰参参之者三之也以益耦之名也是皆至诚之德不动不见无为之所致耳夫岂智力心思之所及哉故曰惟天下之至诚为能尽之而大贤以下者不足望矣愚生晚学固憧憧然未有所得然读圣人之书将求圣人之道而上进圣人之能亦学者事也学者责也昔程伊川吕献可尝谓凡人读书不要务多读得一句须要行得一句愚生非敢以圣人自期然至诚之所以为至诚与参赞之所以为参赞将必有易通易明之说愿闻其详焉此章言至诚功用之大诚只是一个诚只是一个天理实理如何言天下至诚盖言圣人尽此实理不二不杂纯而不息天下一人而已故曰天下至诚至诚则性自尽诚与性一也以心而言谓之诚以理而言谓之性性即理也其为字义从心从生乃心之生理也圣人之心不二不杂纯而不息则心之生理全体大用浑然廓然无一毫不尽矣己性尽则人之性物之性皆尽盖其性之大用之所及于人则有教以复其性有养以遂其生于物则取之有时用之有节人之性尽而物之性亦尽人物之性皆于己性分上尽了盖成己成物皆性之德也合内外之道也己性尽则人物之性尽人物之性尽则裁成辅相天覆地载圣人成能圣人成能成天地之所不能故曰赞天地之化育而可以与天地参盖与天地为一矣而云参者犹与天地为二子思示人只得如此说其实无二无三一而已此何以故性者与天地万物为一体者也其尽己尽人尽物赞天地复其本然者也此与中庸首章天命之谓性率性之谓道修道之谓教以及致中和天地位万物育之指同所谓父母全而生之子全而归之非有加于毫末也诸生其善自体认只于诚性上用功干涉许多人物干涉许多化育干涉许大天地一囊括之大哉诚也大哉性也斯其至矣天关精舍讲章南海生员廖珩番禺生员陈鸣时罗徽林津钟昴林昊屈复舒蒙谏蔡琚郑邦奇子曰人之生也直罔之生也幸而免这一章夫子教人存天理而严遏欲之防也说道人之生也直所谓生者以理言也盖人之有生其气而充形体之具也气之所畀理亦畀焉非气则其形藁矣非理则气息矣是生之者气也而实子其间者理也夫苟生以理言则理无有乎不直非可以作伪为也故五性之所感七情之所发之所作止万事万物之所酬应何莫而非天理之直耶有所不直则作伪矣人而作伪是自罔罔则有生理已于我而先灭之矣理既灭则形气盖随而灭之乃复有生而不灭焉非天固与其独有形气之躯也特幸而苟免焉耳与其苟免而徒生于世岂不为天地间一蠹物矣乎甚哉人不可以自罔也罔起之何以其不遏欲也有人欲之邪曲无天理之正直如之何而不自罔也使其不甘于自罔而存有生之理焉即天之所畀而人之所完天地之帅吾其性天地之塞吾其体将无忝于所生矣又何幸而免之云也知乎此则知理气合一之说矣蠡测之见未量然否惟先生教之此章夫子发出天人生理欲人存此生理此直字最与孟子至大至刚以直之直同与易直方大之直同三代之所以直道而行之直同至大至刚元儒刘文静有感此章之旨故其诗曰王纲一紊国风沈人道方乖鬼境侵生理本直宜细玩蓍龟千古在人心所叹深矣诸生其细玩之天关精舍语录门人陈大章洪侍御垣论今官吏不才动有乏人之叹合依夫子举尔所知之义变而通之以尽天下之用然起脚不正纵有所举毕竟不能得人窃意三代之制难遽修复今且只于社学中寓以乡举里选之法似亦无不可者结勘之里老则各人之言不公泛求之村堡则一己之见有限不若限令有司勘取子弟俊秀者收入社学提学访取生儒之贤者帖往教之教之既久志行可观观其志行之正者升之入学其次犹教之其不堪者则退之如是更迭不已则在学者多贤才而科第得人且己不劳而物论可祛乡举里选之法宛然如在若得贤有司断尔推行终来想有可观先生曰此亦明道先生正风俗得贤才为本之意今日社学最是兴贤才基本往年区区亦已上闻在勇决行之耳第今取人多先文才而后实行二者不可得兼而贤有司亦往往先文才而后笃实学者趋向从之矣教童蒙惟有二业合一功夫可兼德行道艺之教而乡举里选之制亦寓于其中矣此变今复古之法所最急务者也此外恐无他道矣或者有曰井田势不得复限田亦未易行天下之田虽未尽均然亦当求所以处之之术不知即今所以为术者何如垣观江北地方多寒旱无沟洫而上地又瘠居民耕之至有连种粒无收者每每辄一耕而去去而逃亡者有之况复以安土重迁之民配勒使耕虽与之田恐亦非所愿欲若或择选贤能有司使专治之严教令抑浮末敦本实殴其游惰而又宽刑罚薄税敛以招恤之断在必行不拘文法此后不知尚有可为否设使孟子生当斯时又不知将作何处置先生曰书云德惟善政政在养民六府三事政之养民者也然皆本于德故能善政也徒法不能以自行也天下事皆有根本岂易言哉其要在讲明圣学有德于身耳故曰为政以德岂易言哉今之讲学修德者人类以为迂群议而非之何怪乎善政之不行也天地间自古至今只是这一块田土又不曾变更变更之者制也井田限田已各难行只恨商鞅废沟洫故北方田地尽为废土若复沟洫悉为良田矣有能罢天下不急之费发财令穷民修沟洫则旱有灌涝有泄虽未及井已为良田与南方等矣乃制使同沟之人共为保为什伍守望相助出入相友疾病相扶持丧葬相吊有无相贷则风俗厚府事修亦不异于井田矣推求大学古本训测之义先生曰足见究心深潜为信矣吾初大学之说盖若有神明通之者吾子不易见此也中间以意心之系于身为德及以明觉为明德更须斟酌潘洋自谓体认天理之教日夜思之颇似有得先生曰知及之须要仁能守之乃所谓得也说有得恐亦太早然可谓笃信仁字之义有专言者有偏言者如曰及其发也恻隐羞恶辞让是非形焉仁义礼知自此焉始分其偏言者与如曰察见仁体曰仁人心也其专言者与先生曰且莫分偏言专言句乃言四德发见之始耳未发之前只是浑然理气之说自孟子周程而后鲜有能明之者先生推明合一之学曰气之中正者道也曰一阴一阳之谓道而偏阴偏阳者非道阳明先生亦曰理者气之条理气者理之运用夫然后理气合一之说章明于天下矣如曰气以成形理亦赋焉枯藁虽无气而有理则是天下有性外之物洋窃疑之先生曰此却看得是如曰理气为二请于气之外更寻个理出来而世儒犹不信阳明二句近之亦似稍分了潘洋问中庸训测云自人言之谓之性自发于事而言之谓之道则性者道之体道者性之用性者理之一道者分之殊亦已明矣而于不可须臾离则曰道兼体用理一分殊而言何也然则上焉者其偏言者与下焉者其专言者与先生曰以性对道言则有体用专言道则兼体用故其言各有攸当矣洋闻朱子曰如读书即一心于读书应事即一心于应事者以为主一既而得闻阳明先生曰以是为主一则于有事为逐物而于无事却悬空矣一者天理也主一即是常主一个天理洋时忽若有省及今复得闻先生之言则曰为此说者盖徒知主一之谓敬而未知所谓无适之谓一也无适也者无所着之谓也今谓常主一个天理则又着在天理上即非主一者洋盖茫然不知所以用力焉尝深思之所谓无适之谓一者其所谓勿助勿忘之间者乎既勿助又勿忘则无所着矣无所着则一矣未知是否先生曰难得见此见此则二说不足惑矣如是涵养洋诵求放心篇反而思之意者外物之诱人无穷则放矣故以言其体则无所放处亦无所放时其则能因外物之诱而放失之者放心之谓也故求放心者非以心求心之谓即如先生所常称博学而笃志切问而近思仁在其中之谓也先生曰体用皆未尝放只是昏了常学问则常警省心不待求而自存矣潘洋读测颇有疑于发育万物峻极于天之说先生曰贤首说心而已矣一句最尽故观心性图尽之矣久之其它不待言而喻先生语潘洋曰察识生意默而成之不欲多言心反出驷不及舌有言博约之功者先生曰若如此说还是将圣贤话牵搭在自己意思上恐不是原初旨以精一为执中功夫则是以博文为约礼功夫则犹有说圣人立教直是万世无弊全体不息洪侍御论史及实录所载白沙先生事先生曰史吾素不甚信之吾于武成取二三策而已矣在孟子时已有此言今日为学须是有一国非之而不顾天下非之而不顾之心始得若或一面为学一面怕人赞毁几时能彀出脱得此身出来见病根后直拔去之使不复生如何先生曰是有此志则可若论功夫恐终难如此说十年后见猎不觉前念萌动此岂可拔得还须是随处体认天理天理存时则人欲自消消尽者为圣人或论岳飞班师事先生曰第恐违诏后将士解体耳要之社稷为重若能真见得则虽执阃外之义矢心灭贼束身待罪以明其心可也有伊尹之志则可无伊尹之志则篡须是自家心上打量得过始能干得此事关雎之诗或以为后妃淑女以事文王如何先生曰古者诸候一娶九女恐无复求淑女之礼仍当以文王求后妃之说为正然乃国人推文王之意味之耳先生语觉山洪侍御曰施为要似千钧弩磨砺当如不炼金贤处今日时势直须以是自力庶有益于国家其它小小有不合者姑且放却渭霍公与先生言事每每议不相同遂至变色而罢先生处之澄然若无事者人颇难之先生曰此亦未有难事直是本体合当如是见得后则无事矣吾平生觉得惟有此处得力两广猺獞中间良善耕种者即与平民无异未可因其出掠概以大征之法施之惟有立巡检土官分界约束为百世之利束约后自有许多可考究处此以夷治夷之道也曾寓书与阳明论欲其为两广立百代之规正是此事寻以病去卒亦未见施行今此事在洪峻之矣渭言监国疏颇切直觉山问此事终当何如先生曰此公言事多就利害处说利害有时不然其说便不行人臣告君还以敷明义理为正故惟大人为能格君心吕仲木每言明道话头亦有高处难尽信得先生曰此便是仲木信不及处传良器问一阴一阳之中者谓之道先生曰一阴一阳则便是中故谓之道文公乃谓一阴一阳者气也所以一阴一阳者理也便似觉多了然则爻之不中不正者何如曰恶亦不可不谓之性故吉凶悔吝皆易也但以其偏阴偏阳不可谓之中正非易之全体故难以语道比如犬之性牛之性天地间是有此许多物事然以其偏了谓之天地之全体则不可当时处大同事何如先生曰以予观之到遣大臣勘处以后便不免有几分迁就无全善之策大段此事全在郄永尽杀关厢居民一着干得不是失了许大事体使城民疑有屠城之举叛将亦以此言疑良民之心为其守城益坚当时若即究正郄永之罪以安城中良民之心谕以利害祸福使知征讨之意城中岂无知逆顺者守之弥月即良民自能执叛将求受赏则不难破矣只为朝议不一许多浮言便自打动得来天下事自有至简至易道理干来不费手段始得然惟大智者能知而用之后世以来有志国家事亦只是半截上做起所以与古不似洪峻之侍御不喜孔明取刘璋事先生曰只为孔明当时急于兴复故遂不暇他顾耳若谓全不该取恐亦未是何者兴复大义也刘焉盗据汉土于义自是当讨孔明亦不得以小信妨大义但其处置未当便成袭取所以君子不为又曰孔明之才使其不以利害动心取刘璋亦其能事不必如此举措此学亦须得聪明者与语故曰聪明睿智达天德诗小序是国史作只被秦汉以来儒者以己意搀入遂舛谬吾待与厘正曾子问昏礼既纳币有吉日而婿之父母死已葬使人致命女氏曰某之子有父母之丧不得嗣为兄弟女氏许诺而弗敢嫁礼也婿免丧女之父母使人请婿弗取而后嫁之礼也女之父母死婿亦如之莫是古有此礼否先生曰三年亦易过耳此处终有可疑周学心谓可欲之谓善先生曰亦是如此然真求善于未可欲之前乃真知所可欲之实先生所议大礼初与诸公之见大略亦同及其后来觉得未安不敢复守前说实以三年名分已定故耳先生尝曰圣明因心之孝何所不可诸公为宰执者只宜请朝廷断之非天子不议礼臣下不敢议奉而行之有何不可不至有后来大害事无限矣只谓天子无宗于吾心终有未信谓之宗庙已是宗了今上初年读范浚心箴问阁下功夫何处下手阁下对以还须有程子四勿箴先生闻之叹曰朝廷真有尧舜之志只为吾辈不知学便以一句引开去了当时只合就拈出本篇诚敬二字功夫以对觉山待御每语学者曰硁硁者终不以至道直须舜有天下而不与始得先生曰亦必令其见得方能有至实心为学者愈久愈光不实心为学者愈久愈亡是故闇然而日章洪峻之侍御论安南事先生曰道理便难如此执着说祖宗时例在不征之国者为陈氏首先归正耳设使陈氏有罪亦当别论况易姓乎后来黎氏以诈得立又诈杀中国使臣当时朝廷诛之便宜处置永无后日之患谋国者一并放却以事体观之还似未是何者天子天下仁义之主故也然则于羁縻之义何如曰来则封之去则不问亦以其无罪及无告变者则尔若有罪来告岂可全置不问得若然则亦何以谓之羁縻但以夷狄征夷狄须是自有其道不是疲中国以事之故吾前疏主于讨而不伐者以此曰然则莫登庸系组跣足降则又何如曰待之以不死足矣若封之王则未安也顾诸公所以处之者何如耳若谓黎氏得罪中国假手莫登庸以诛之其罪须当薄论此则不然在宣宗时已有成命或谓无能生有先生曰有无一体才说生则便不是周荣穗侍坐命讲君子食无求饱一章荣穗讲曰这章书首二句是言君子之志勇于求道而心无所累下二句是言工夫亦只是一时之事再无先后但归重只在于敏事而已夫君子何以不求安饱也君子之向验之工夫非助则忘事至物来力不能胜不免为渠累倒今且只以静养为主即书册字画而调习之随其力之所及以磨炼于事为庶此心降伏习心可除如何先生曰静坐无乃为初学言耳此理何间动静何分心事勿忘勿助之功终食造次颠沛皆然何分动静心事穗有季伯无子鉴本族承继者多失祭扫且以己非长子故临终遗命不用继子承服止以其财产贮建祖父之祠田为祭田而伯祔之庶几祖父之祠有所成而伯之祀亦永不绝有余则推之以赡子孙之有志于学者自以为一举三得故临丧祭奠俱三房子侄同之已三年矣在今议者或以为死者不可无后不必承重但继其祀可也或以为附之祖祠则伯虽无后实永永有后且遗命义所当从未知二者以何说为当先生曰圣人制礼必本人情继嗣立后则礼有之矣以其立庙捐田而入庙祔祖则礼所未有也其祔祖者殇耳不立嗣则绝其后且丧不可无主朋友死无所归则于我殡为之服缌三月此丧不可无后主一也祭之时则祀者何称称以某祔是以殇之礼处之不得正祭之亨二也二者皆非人情之当天理之至故圣人弗为也莫若成死者之志以其田三分或二分之一入祖祠而以其余为立后戒不许卖二者庶得天理人情之正潘汝济问圣门之学勿忘勿助之训尽之矣立志由是察识由是操存由是今之不由此路而自谓有见者非想象则偏见也且如伊尹圣之任岂是见得不大只被他担任得紧些便一向逐在天地万物上想那高明广大之体不能不为之累便稍与天地不相似矣天地之体廓然大公物来顺应今日初学虽未敢遽以此自居要之合下便当以此为则乃能不差先生曰勿忘勿助之间正如规矩一般欲为方圆者必于规矩欲见中道者必于勿忘勿助之间千圣千贤皆是此路此路乃中也今之谓不用勿忘勿助而可以见道者乃未知学者又焉得见道伊尹伯夷柳下惠盖不知此路是以知之未至亦未见天地万物一体之意若知勿忘勿助之间便与天地相似洋尝觉得勿忘勿助亦难入手才用功时忽涉于助才放下时又涉于忘才要勿忘勿助时又只似想象摸捉个勿忘勿助的格局有时勿忘勿助虚实同体时便觉心平气和高明广大的意思跃然自见莫是调习久后则自熟否先生曰此个机括是自然的机括其或忘或助倒东倒西只是机括尚生耳熟后便见自然此须假之岁月一年三年五年十年才到熟未为晚也此事袭取强为不得洋近见先生有全放下之说甚是活法今人有心心意意逐在事物欲周旋天下事者彼亦自以为得殊不知此高明广大之体既为所累事至物来反有不能周旋者不若全然放下使此心常高常明常广常大随感而应自然事事物物各有条理大行不加穷居不损得与不得都无一事正犹一烛停停在中四面皆照若移照一处则有所不照者如何先生曰非全放下终难凑泊前辈有此说白沙先师亦尝道之此与勿忘勿助二勿字同与放失心不同才放下便天理呈露烛照之喻亦切尧之钦明文思与光被四表同一根烛杨子云明哲煌煌旁烛无疆亦说得好恐未知明哲之体耳先生尝云只用药气以培养吾之元气而不用药渣大意是欲学者用古人之意以感发吾意而不用其辞即是不求记不求解之理甚是甚是洋尝见阳明先生尊经阁记以产业库藏喻六经之实以名状数目喻六经之文而先生又以为说得浅些莫不是以阳明先生之意但论考索之知而惩其病不若使今日读书者虚心切己神意相授不觉自有感发处然否先生曰读书神意感发之说最是濂溪亦云圣人之训入乎耳感乎心蕴之为德行行之为事业易曰多识前言往行以畜其德今之不用圣人之训大抵自恣汝济谓晦翁曰斯民即三代直道而行之民故我不得枉其是非之实果如其言使斯民非直道而行者则便可以枉其是非之实恐非圣人本意意者此乃夫子因人有惑心毁誉而不知自修者故言此若曰吾之于人有谁毁者谁誉者其间或有誉我者其必有所试可见斯民即三代直道而行之民人但当自修耳无忧乎毁誉之不公云云庶于学者有力先生曰此说亦通但其词云吾之于人不曰人之于吾耳更详之圣人亦未尝有所毁誉人其心大中至正即三代之民之心三代之民之心即天地之心欲人知识得此心耳所谓主一者非以为有甚形象而吾又如何以主之也只勿忘勿助便是一勿忘勿助之功常不间断便是主一洋尝闻诸先生万物一体如鱼之在水见之所资所养莫非一气所异者形骸之间耳自此推之则前而千百世之既往者则若兄之前时而生者耳后而千百世之方来者则若弟之后时而生者耳其同时并立于天地之间者则若兄弟之同胎共孕者耳其同原于天犹之兄弟之同气于父也此可见宇宙之内实是一体人得这天地之心以生便能以宇宙为一体亦便当以宇宙为一体人之有生无不同具此体但人自蔽自昧自二以三自失其所以为心耳见得此意后直是惟日不足一切外物俱无留心先生曰既不忘又不助便是主一若落形象即是二矣主一时便见得天地万物一体之意一唿一吸气通于天何尝有二吾于心性图及息存箴备言此意只要人入神会耳吾契善知识无有作好无有作恶斯民也三代之所以直道而行皆是言本体本体原不着些意思在林廷俊问二程见周茂叔后吟风弄月以归象山却谓伊川后来失却此意何如先生曰伊川所见毕竟与明道不同恐亦不是后来失之学者合下便当以明道为则此则更无初终与愚不肖峻之有云圣人之学虽至宋而明其坏乱古先圣人之教也亦至宋而始此非孟浪语者阳明知即是行行即是知不能无病至于知者行之始行者知之成其说则是也大抵知行终始只是一理一功夫本乎德性不涉见闻亦脱形体只为后来学者做得却别所以便着许多见解要之不是知行本体庚子科场策问有以刘因出处为疑者祗为其不合作渡江一赋先生曰渡江赋还是哀宋之亡细看来可见静修出处颇亦合道谓其无所见则不可谓其非夷元而不仕者则浅矣知得知丧知存知亡都是见在道理以见在观良器曰隐居求志行义达道吾闻其语未见其人其圣人叹时不遇之心乎觉山曰若如此见解却有甚益尝闻诸泉翁求志达道体用之全也盖能隐居求志又能行义达道便是用之则行舍之则藏无可不可的体段故必如颜子龙德中正者惟可以与此若夫见善如不及见不善如探汤视诸夷齐沮溺诸贤不入恶人之朝不与恶人言岂不是诚只是还有些意思在便不能如圣人之时故学者须是见得全体处方能无差不曰坚乎磨而不磷不曰白乎涅而不淄皜皜乎不可尚已道之本体如是傅良器问孟子彼一时此一时不知此时何以又合有怨尤能不动心否觉山曰先生常言不怨不尤者圣人之心学也心学曷分彼此稍怨涉尤便是动心又安得为心学孟子之意盖指豫与不豫而言彼当去齐之时不及致详耳不豫公而怨尤私不豫大而怨尤小其迹相似而其情则不同白沙先生于诸儒中最信濂溪无欲一章常语以示学者诗云无极老翁无欲教一番拈动一番新信之至矣不知二程初尝授学却乃不甚及此何如又曰学者真是无欲之体自然明通公溥非明通公溥不足以言无欲或疑良知必用天理天理莫非良知之说觉山曰此先生补偏捄弊语先生之意盖以学者徒信良知而不察其实谓必用见天理方为良知耳天理莫非良知非二物也此是死生路头岂可差却故致知在格物学患不知头脑无安脚处象山揣摩人情亿料事变自谓有得然却是有意未必先觉洪圭告假学官往学于夫子洪太母问曰先生道学何学答曰孝弟而已遂遣往焉先生闻之曰予世所疾也不谓太母以妇人之贤乃至此也章问六言六蔽何以六莫是随病变化否先生曰子路学未知头脑耳若知头脑则一破百破只是好学沈潜刚克高明柔克冼奕倩当在柔克之科克则是道刚柔俱泯潘汝济自去冬来此数月不动归心非可以声音笑貌为者斯道可期终日言须即无言郑重执问格物何以至其理觉山曰先生常云只于感应自然时见感寂俱是一理一功夫然寂则难言又曰格物是大头脑必知格物则所致所诚所正所以修齐治平者方有着落不然恐无入头处比为老氏学者亦非不言诚意只为其不知此一着便不知止了与吾儒异琼崖黎岐劫杀官民包围城舍骄纵已甚觉山洪侍御至则毅然上请廷命总督半洲蔡公平之侍御问先生以善后之策先生曰此寇人以为难故使之纵横至此以予观之今日只是剿杀他一番恐犹未为难事须是惩创之后更有处置方能远久可诛可抚可迁可插可堡可守在临时量事体为之大抵海南却被此黎盘据于中居民环列四表正犹积阴在腹毒而不化今日必须抉去其毒养以阳和使风气渐开阴鬼自屏此阳长阴消之义自然之理也时清南雄虚税先生曰事到极处必须丈量然丈量亦须有宽大之法不然条贯虽密弊端潜生大要只是分区立堠丈总包撒报撒实总而吾惟各执所丈之总以待之而人不知不可那移亦无难事文公演弓与今鱼鳞图管诸式可兼用之至于先令人户供报似尚未善今日强暴蜂起民不聊生只是纪纲不立善恶未明诗小叙最难理会以其为秦汉儒者杂之也文公则每就诗而定叙区区则主以序而定诗以叙定诗故每欲去其杂之者存其旧传而纯者就诗定叙则每以己见而遗其旧传者矣或谓先生因陈惟浚良知之说作遵道录以后始觉有偏外立门户意先生曰一向只是如此谓有偏外立门户者人见其如此耳只是合内外之道俟后世定论耳二业合一训乃先生救时对证之药故就于举业上揭本体示人使人下手便是心事合一更无走作尝曰此非但举业天下国家大小庶事都在此中知此便是知要又曰吾所谓合者因时而言之耳其实无可合处章尝问言行感应只以初念为准如何先生曰吾人见在未必即是原来本体初念恐亦未可全据故吾体认天理功夫更不分初终内外直是全体不息故能不远而复有不善未尝不知知之未尝复行只若说初吾犹以为缓了其几已后不知不觉便入义袭去若说常知常觉吾犹以为少了里边一层连却知觉亦不是士夫以请墓志来诸生有难之者先生曰自韩昌黎已不免谀中墓中之诮当时必有所据耳若如贤辈之意必充类至于绝物乃已学须是能问能思不能问便是不曾用功不善思便欲废思思则得之不思则不得也思岂可废得杨龟山之出人多谓其不能大有捄正觉山曾于朱明洞论及此事先生曰某也何敢望杨龟山龟山出处当时疑议之亦多然去王氏配享一事亦不负一出也安可谓之不能大救正但人疑其为蔡京荐出若某则未尝有是事也何疑有天德王道大葬治权等疏迄无成功耳壬辰京邸时宰有欲上言请禁讲学者先生谢徒谢作文以应之门人惑焉先生曰微服过宋见阳货皆圣人本体自然流行处若悻悻然便不是道惟明道白沙先生知之伊川便觉有微露处王如宾辈有以讲章请批答者许之至数篇遽止之曰觉得诸生已着在文义上寻求便不是先师自然之说初时闻之犹似打量不过盖缘不知本体由来如是予欲无言夫子直是真实语又曰佛老明自然何曾自然自然生理不是可遏塞得认得为己何所不至若不属己则与己不相干君为轻社稷为重社稷为轻民为重孟子当时告齐王行王政及滕公筑薛之问直是此意公天下俱从仁义命脉上说来区区善谋国者见不及此有白刃在前而不避且安心为之者只是见得处既见后则死生去就辞受语默只是一般看了古人用字俱是实说如万物备于我明于庶物不过乎物在格物物字以理言有物有则白沙先生谓林缉熙曰此理无一处不到无一息不运得此把柄入手更有何事只此数句理一分殊都在其中理一分殊只是一理更无二理夫子川上之叹便以一句道尽曷曾如是费力自兹以往更有分殊处合要理会此就缉熙工夫学力而言是周匝说话体用一原显微无间或人有以白沙先生时用禅语为疑者先生不答赵丹山曰此只是较量字样吾辈学问还须于大头脑见破方可若如此说则孟子用阳货语丹寿斯民又当作何归断释氏言语与吾儒多有同者只是其旨不同故遂差别比如佛氏言心儒者亦言心若然则连心字亦便有可疑处非白沙见道之真在他人便不敢如此道诸生讲论正统之说先生曰此是闲说话然若要着落仍当以白沙先生之言为是为天下一日之主统天下便是正统善恶则存乎人国祚长短得国是非有不可推处古人成于乐是日用的恐不如是烦难不知尚可考正否先生曰吾素欲加考正以某为经某为传然却是难礼乐积德百年而后兴还须就本领治功上做来治功未立气候不正候气已不可准了古法累黍定律用筛取其中者此亦未为不是天地生物自然之气大约不过如此又曰黄钟阳生之始蔡元定乃以九寸为则却似倒说蒋卿实能弃其旧学得吾合一之学而笃行之一变至道此便是勇泉翁大全卷之十四文集门人江都沈珠等校刊序送少保刘先生归东山诗序孟子曰孔子进以礼退以义大臣与新进异义而同礼同礼也故其进必以正异义也故其退必以时一言不从一朝而去此新进之士以其身为安危者也若夫大臣之道则不然招不可来麾不可去惟社稷之安危而身焉以之少保华容刘先生其人乎先生始者宦游齐越闽岭之间所至惠人不立奇节及以都御史理黄河召为户部侍郎既即求归高卧东山若将终焉人皆曰清矣然此犹为易及起为大司马孝庙倚重边患方殷言路龃龉中人侧目人曰未可以去乎曰未也超然自信正色立朝今上幼冲公以顾命边事益急腹心未孚龃龉者起为腾口侧目者转而裂眦内方汹汹欲中殊祸人又曰未可以去乎公曰未也自信如初益笃边寇既平明主亲政公乃从容拂衣而起累章决去若驾孤鹤御长风飘然而莫之能留人乃知公之不去也任其去也时盖至此然后为难也若公者古所谓社稷之臣非耶然吾又闻昔召公去周公留之曰公无困哉我不以后人迷不知公之去亦有留之如周公否又不知公去时独能恝然无召公之意否在翰林馆者凡二十四人同作诗辞赠之皆所以泄愿留之情也以予知公为最故为序送殿撰伦伯畴先生使安南诗序王者无外凡在荒远无不临御惟其职贡之疏数先后焉耳故春秋重王人夷狄而中国则中国之圣天子初即位临御四方诏万国颁之正朔而安南昔在臣顺奉职贡尤谨颇效中华文献之风宜在诸国先于是公卿廷议遣使当得朝望而殿元伦先生修撰实充正使以行示宠也吾闻安南国王凡天使至则躬率臣寮驰百里外立迎道侧天使以守国辞则退至数十里又如之比至郭门凡三迎焉分阶而升位正东西拜天子诏宛若咫尺乎天威甚得畏天保国之道所谓夷狄而中国者非耶昔太史公历游名山大川而其文益奇故史记继春秋而作今先生实太史也历齐鲁汶泗之邦吞若江淮盖禹穴而南之景皆入吟眺九疑沅湘悉映乎襟带之间未足为先生观也又越大庾蹴珠崖临溟海登歌乎铜柱之标以逍遥乎无垠所谓游方之外滋益奇矣行礼既毕观下国之风归将书诸史以附春秋进夷狄之义予郡人也于其行书此以俟之同馆之士又为诗歌继之沙湾李氏哀挽诗序昔者琴张有桑户之歌子贡以为非礼二子皆学于孔子孔子于是日哭而不歌而曰邻有丧舂不相里有殡不巷歌挽歌可有乎情有哀乐皆发而为歌故曰其啸也歌古之哀死有诔有薤露之歌故招魂大招亦歌也挽歌果可无乎甘泉子曰丧死职哀歌不可有也挽歌不可无也夫挽者挽也歌者相也大凡举重必歌以相力忧悲愉佚皆于是焉见之多出于发愤之所为作也古之君子其生也人爱之其死也人哀之哀之不能无挽挽之不能无相相之不能无言言之不能无声声之不能无音以成文焉此挽歌之所为作也变也宋忠简公李文溪先生九世孙曰瓗宗美者号守约居士世居沙湾沙湾之人皆曰乡善人矣有三子皆业儒为庠生居士尝训之曰必毋玷而祖居士不及三子之成而卒凡在知者皆善其志而悲其不及三子之成也其亦挽歌之不能已乎帙凡若干篇篇各用其情予不能一一要皆曰乡善人矣予尝慕清献文溪之风思以想见其人而哀不及其世今读其书过其乡不能忘其思况在公之云仍足为乡人之称诔者乎又况予姻连者乎君之中子达元予之女弟婿也介其兄用仁弟国彦属予序其意且俾览者尚不逆于古而不疑夫挽歌之所为作也文岩读礼诗序庐墓古不经见曾子称至孝生养志死必诚信之意乎故凡所谓孝者盖出于人之情非苟为观也今夫赤子之于其亲一不见则彷徨而悲求故亲将死则升屋而号复既死则凭尸棺号之三月倚庐而号之既葬则就葬所而号之又不已因庐而居焉此庐墓之所由起也虽若过于中道凡出于人子之至情虽赤子皆然亦分耳而谓能动天地感万物神异史从夸之又何也后世有行之者则人或见谓为名于是一不自信则又将有托而逃焉曰吾将云云后之为君子者又何如耶此予所以观世也云南陈君时思中者数为余道其兄明之孝行曰明丧其先君致毁既葬庐于墓傍三年而后归御史有欲上其行者明告止之曰吾无乃读礼于此云尔思中乃为文岩读礼卷京师士大夫又从而歌咏之谒予言其意予曰人子哭其亲于葬所者情也以为能感神异从而夸之者过也或将以为伪者薄也托而逃焉者非自信也虽然以一人愧一家以一乡愧一国以己之厚愧人之薄所以振颓风扶世教吾又安敢取中于斯世焉矣思中方持卷归觐其兄驻行李以恳予言遂为书之若曰传信固非所能知然而思中敬信其兄之意则既知之矣靳太夫人哀辞并序翰林院靳先生丧其母太恭人予哭之哀或曰子哀乎知生吊知死哭礼也予曰孔子哭伯高于赐氏曰夫由赐也见我且曰为尔哭也来者拜之况吊其子哭其母乎又况知于其子乎蕴若淑德以相君子泽利于人孕育贤嗣称名于世以立母道皆不可不哭也予以不才见鄙于时时不予鄙者如公不数人而已公谓予曰君所抱负者君宜自重必有知君者予感乎其言方将登堂拜母今无及矣此予所哭之哀也哀之不足而发泄乎相挽之辞云呜唿嘻贤母乎而体坤之柔思柔而不为妇贞德垂母仪母之仪征上古唐娥降虞嫔成虞之圣关睢基周大姒母维后妃歌螽斯德以逮下姬不妒不嫉厥胤以昌福履绥向之母敬姜贤劬已以率先孟氏贤圣曰陈俎豆道由三迁程垂教尹善养名立百世上二氏有子伊洛流长四海仰厥南驰镇之江洲气如海降物不专美磅礡郁积生贤良维贤母丹徒范世有哲人间习有滂风女则真静德以娴性之常不物迁外内蔑怨言言必有实动必有则虔厥天天可谌在德阴十六孕不男岁垂五纪一念发善贤嗣妒绝宗图媵续不谋断诸独君子义之曰姑已之当后福匪一念善之积赒生以敛瘠脱去簪珥吾宁无饰无宁愧作心憷惕母之仁逮胥隶视嬴唿哺饩室有巢燕日夕伺归户乃闭呜唿嘻母贤兮上妇下母仪显之于人征之于物德普施求烈女奚必古允德协上下德乃动天天乃福乃祚康厥身延及子以孙五纪而子子列卿名以祭封曰恭人叹恭人妇之鸠葛覃鹊巢南国风忝予执引托相成声诗乃从闵雨诗序古之司民土者明则守令幽则社稷社主土稷主谷守令主土谷以食民职也旱干水溢社稷则变置雨旸之不时则师尹惟日其责也如此故忧旱之诗曰鞠哉庶正疚哉冢宰然则雨旸惟时百谷用成司民土者乃可逃其责尔彰德太守刘君达夫莅郡之明年夏境内大旱君大忧之既又淫雨且潦君又大忧之既月淫雨乃止耆老相与言曰吾侯之忧吾忧也因言成声因声成歌曰吾之歌侯忧也李述之崔子名曰闵雨诗俾予序其意予曰夫怨咨之声发于积虑悲歌之极穷而唿天然则闵雨诗之作其端在是耶其云汉之遗音与正德元年九月恬隐诗序藏光匿身偃石栖木古有治世之隐者曰巢由被发行歌沈于徉狂古有衰世之隐者曰接舆永言采芝聊以卒岁古有乱世之隐者曰黄绮隐于治者其情肆隐于衰者其情哀隐于乱者其情遁其情肆故其辞放以高其情哀故其辞激以切其情遁故其辞远以巽放以高故读者逸激以切故读者戚远以巽故读者幽思然而皆有累于情者矣孔子曰我则异于是无可无不可故无累其情和其辞平惟其平故读者化中曰吾自卫反鲁而后乐正雅颂各得其所考盘之诗载于经在空谷不忘乎告君所谓和平而中者非耶黄岩戴先生名琏字尚重生今七十有六年不求闻达号曰恬隐若先生者将不为治世之隐者乎名士大夫知者咸歌之以述恬隐之志其子南监丞既以帙成谓水曰凡为诗于古宜有序谓水传孔氏之学者宜为之水曰诸公之作将非高放其辞而超逸其观者乎予安能知之然诗之教本乎性情止乎礼义亦孔氏家法也故予不得而易焉赠进士殷近夫养病还乡诗序寿张殷近夫既举进士谢病而归采药于太山之麓买书数千卷曰吾独身病哉乃心亦病而未之治也吾归将于经史而求砭剂焉订之曰群圣心法非关经史时维济道之舟故舟能济物亦能溺物于时同馆者各举其经以赠之元天和深如金銮铣卿嵩八人者为之赋诗采薇之三章曰吾子孔疚其曰归乎赋抑之首章曰庶人维疾而子德之隅乎文迪艾邦九叙中道寓生六人者诵书说命之上篇曰瞑眩哉疾斯其瘳矣潮为陈春秋伶州鸠铸无射而知心疾之义曰子其究之矣窕摦之弊感召之理慎哉韦淓宗正炅舒诰天佑缙孔晖铎邦奇十人者讲大易无妄曰无妄之疾又何药乎故无妄则无事矣于是若水进曰诸君尽之矣吾又何加焉吾将与子登泰山坐云亭凌日观望东海独立乎物表逍遥乎无何觉宇宙之无穷叹高深之有形观邹鲁之遗踪想舞雩之风咏其必有不言而得之者群经诸史束之高阁三年而后发之近夫曰闻子之言冷然如濯清风不知其病之去体也采芹南璧之什序采芹赠公子也何以赠之曰褒何褒尔总戎欧公功德在三广而公子义也能用儒术贡于天子游于南雍以不坠其声焉然则何以曰采芹曰采义也文义不博则无以言君子采文义以通训辞故其首章曰采采者芹于璧之滨既见君子式畅厥文行义不检则无以立君子采行义以施典礼以揆百物故其二章曰有芹采采于璧之背既见君子其行孔配道义不觉则无以成君子采道义以神明其德以配诸天地故其卒章曰芹斯缩矣我心沃矣匪沃厥心灵根其深既见君子泳道之浔曰君子者何司成兰溪章公也为天下文行道德之宗公子游南璧采文义于经训则耳得之矣采行义于动静则目得之矣采道德于渊微则心得之矣送都谏王文哲诗并序皇帝肇临天下曰若稽古典式尊尊亲亲庸庸既用郊于上下神祇方海内外藩我先王亲冑王室罔事牲币其何以展亲岳渎以外大名山川悉效厥灵默相皇宇昔周王所过亦式于告况历数正始宜称殷祀惟元年二月丁丑皇帝晨御奉天殿传制遣使臣畴咨钦享直哉惟清其往祇告且听各以地而都给舍王君文哲拜靖江王南海神之命兹惟五岭之表实迩桑梓于是同列言曰有望云之思以侍职莫遂今真得所愿哉其友翰林院庶吉士湛若水闻而叹曰昔先生使臣本其情故四牡之诗载在小雅曰王事靡监不遑将母又曰岂不怀归是用作歌将母来谂及后王不然遂有北山之怨今明皇孝理遣使听以其地岂复有不遑之叹虽微四牡来谂而事已独至一举而公私两得矣夫四牡君所以章臣之勤也今臣等不歌章君之美而乐朋友之志其何以迈前休而示诸远也遂作歌一章用扬其事同馆诸君和而继之诗曰于穆皇矣三神是纪允享允诚允厘百祇既牲于郊乃遍于祀天子曰嘻惟邈邈靖江实我本支天子曰噫惟南海有神实曰广利苍梧以北扶胥于南我藩我相我祀参参兹惟岭表孰迩其滨畴咨直清罔羞于神顾兹侍臣瓯广之人缜汝吉士缜惟汝贤缜拜稽首天子仁孝缜拜稽首百神是作曾是将父将母来告匪也来告锡类之故依依魏阙望望飞云行迈踟蹰忠孝之身历鲁渡淮乱江逾岭未遑我公讵云归省陟彼浴日悠悠我思虽天子神圣讵曰无遗陟彼苍梧悠悠我念虽司直有人讵曰谏剡我拜我严于庭之阼岂他人无严曾是咸父我拜我慈于闱之下岂他人无慈孰是滂母匪咸而滂我训孔臧每怀靡及载歌皇皇咨诹询度周谋以匡义无久私前席庙廊送储都宪先生之南都序古称卞和善知玉以未出璞雕琢为器用也及出璞而美雕琢为圭璋瑚琏又美用之朝廷荐之宗庙天下皆知其为重宝时则卞和亦无所容赘而增其价矣有则妄也予十年前养拙山林已闻天下有维扬储公静夫先生之贤及弘治乙丑予方举进士于京师无上下之交公时为太仆正卿独乘轿从徒入委巷访予以石翁遗事予视之盖所谓其人如玉者也盖质美而学之以其道弘之以六艺交之以辞章裒然成器重且华者也予虽有他山之石无所用之当是时公方用世声价满天下予虽欲以独知巧言扬公之善是犹赞圭璋之美称瑚琏之器岂不赘且妄乎然予尝闻玉之美者必有取焉予又反复之而未之见何也今年春公升都御史总督粮储于南都予方以得公为喜而又以去公为戚其能已于言乎高兄颖之乃合同馆诸尝知公者饯赠于京邸夫赠必以言古之道也言永而为之诗歌古之声也诗必有序古之制也夫会计当孔子之余事也故序略之正德丁卯三月总兵毛公所藏邵君赠别后序今太子太傅伏羌伯总督漕运毛公为公子时与陜进士邵以道游邵奇之赋诗为赠称以文武之才或曰公方镇两广剿古田芟龙府平柳庆乐善茂宾源川殪陵黎斩符唐定思田禽马山寇俘贺连徭斯不亦武矣乎予曰然而公则以靖道为武也其处恂恂其行谦谦博搜群籍罗致辞华设揖让谈古今右儒术斯不亦文矣乎予曰然而公则以经济为文也夫自邵遇公时公方弱冠迄今四十余载而其言悉酬可谓真知己者耶昔晋公子重耳方未返国僖负羁之妻知其必得志于诸侯而郑卫之君或不礼焉然则知人若邵者岂易乎哉邵今即世已久其诗仅存公用成帙盖不忘平生之言诸名公重公之义而褒邵之知人也皆有题跋以侈大之故又属予为后序以终义焉送佥宪卢伯居之任序广人卢伯居为刑曹之七年既明且断乃恤而钦具是四美者命决大狱狱是以理是岁之冬朝廷念柔远之难其人乃擢为广西按察佥事夫广之东西如乡之东西然山川风气大率相同民情土俗又同以刑曹出为按察刑名之事又同以四美而行乎三同无难矣是故用其明而民不遁情用其断而民不叛用其钦则刑不淫用其恤则刑不屈而外攘举矣夫朝廷于四方犹腹心四支也无不兼爱焉病虚者必慎外感卢君之往也庶其能慎乎哉丁卯送欧原道袭职归五羊序皇帝初即位以文治之久诘尔戎兵维二年六月日命五府元帅命大司马暨黄门一人监比试于四方武臣子弟之应袭者有的既张弓矢在韔马既登场有伟一人赤面而长身矢中的马中驰进退中律三驰之而三捷焉有奇之者问其姓欧其名儒曰是为三广总戎公之子功成退身委胤其庆者也于是闻于朝廷袭指挥使如例元帅毛公以其事语大行人唐仁夫仁夫谋诸乡士夫俾载笔于湛子湛子曰中的矢即毙贼矢跃堑马即追北马以弓马之良承夙将之威一队之兵即三广之兵推是而往其胤庆也无难矣欧君其勉之哉送冯有孚奉使湖广诗序上之四年念国家久平因循姑息有德不承民弊弗兴如人病痿百骸不摄乃用言者畴咨廷臣得属材望十有四人赐以玺书分行天下振厥弛滞假以御史贵权也不专诸御史贵精也于是吾乡冯君有孚以户部正郎改监察史拜湖广之命膺是任者厥惟艰哉夫病痿之人势必求毒药之剂而毒药之剂乃所以为元气之忧也加毒药之剂而无元气之忧非才敏而厚重如冯君者则莫兼济之况荆楚之民古称轻剽而易怨今又灾洊于天掊克于人极矣冯君慎乎哉才敏以惩吏弊厚重以敦士风不靡而苛不惨而舒如良医之治病病去而人不知焉可也冯君慎之哉郢匠去垩危乎一斲凡在吾党歌以饯之赠何子鱼令庆元序顺邑何子鱼以进士令处之庆元予与乡士饯之曰夫令也者人牧也夫人牧也者以牧人非牧于人也今夫牧者曰毋逸刍毋蹊田毋斗群兹曰良牧尔矣令者曰安乃生御乃情息乃争兹曰良人牧尔矣今之人牧者或利其有以施劫私其身以诲讼民之弗安其性而牧弗知几何而非牧于人哉处居浙之上流庆元为处之高原山川之所钟和气之所郁积白金之所生宜于人焉独厚乃独未见其人然独往往曰好讼而寇且乱岂其土使然也亦为牧者御之不以其道而利者而私者而施之而诲之而驱骤之尔矣子鱼温能畜乎物善能胜其残吾知其去为良人牧也吾将谂庆元之人曰其亟领而习顺而化毋俾世独往往曰而讼而寇而乱也赠徐曰仁序余姚徐子有淑质学于阳明厥既举进士守祁州且行谈学甘泉甘泉曰夫士有六学学有六敝一曰博二曰问三曰思四曰执五曰宏六曰通故唯尽此六学者可以尽性矣故博之弗可以弗问问之弗可以弗思故唯致思者可以穷神矣思之弗可以弗执执之弗可以弗宏宏之弗可以弗通故唯致通者可以知化矣夫博而弗驳则明驳则昏问而弗泛则精泛则惑思而弗贰则得贰则乱及其归愚则一也执而弗滞则变滞则陋宏而弗荒则大荒则废通而弗流则化流则荡及其不肖则一也是故君子崇六学去六敝唯择唯一成厥天德时措诸经纶庶绩其臻是谓治人以身东鲁韩氏族谱序惟天地定位类聚群分圣人设教敦族明伦人之有伦也自有男女斯有父子有父子斯有兄弟有兄弟斯有朋友有朋友斯有君臣故人伦之行也始于父子兄弟夫妇之间化诸家而后及诸国是故圣人立宗法以正之人伦正而风俗化风俗化而天地位万物育后世宗法既坏事无统纪故有亲疏上下戕灭无伦之患生族谱所以起而韩氏所以作也夫物之生也必有所本故首之以姓源姓之繁也析而视之莫易于图故次之以世系世系详矣然后谱可明故次之以行实行实本谱也行实着矣然后功德可征故次之以恩命之录功之起也必有所始故次之以贴黄之录念祖报功必将想其形容而像其文物故次之以衣冠之图夫思而像之必将时其荐事而类其精魄故次之以祠堂先茔之录孝思之至莫大乎不坠贻谋是继是图胤庆永孚于休故终之以遗言家规之录夫谱有孝敬之道八焉以永思者视其原以昭穆者视其序以亲亲视其宗以老老者视其年以贵贵视其爵以功德者视其行以世守者视其规以文献者视其籍是故孝子慈孙之事毕矣家道正而教化兴和气格矣故斯谱之义备矣赠言叙正德四年己巳秋番禺陈干善以进士尹青田凡乡之卿士六官之彦咸饯于道翰林编修若水乃言曰夫尹下而近民职兼六官请诸公各以其职赠可乎冢宰梁公曰吏之弗臧岂曰子之臧民之有良蔽之子弗良可不谨乎于是户科纶户曹阅古锡绍敏绍佥曰民事惟食哉其尚慎而会计时出纳毋缓征以急于国毋浚财以饥而赤子礼曹献科观政琠曰毋怠于上下神人惟清惟寅惟笃歆享左军都事良棐太仆丞希文曰惟兵欲利利则伤民生无暴导欲其盗武成归马弗服训之干戈省躬其无轻动动以止戈戒哉刑科学曾法曹焕御史约观政勋佥曰毋轻民命曰微毋或媚人以民命曰大时而察慎丽而法惟审惟克以教祗德惟钦恤哉前工科给事中今云南参政缜曰帝昔咨垂工执艺事毋忽百工曰技毋暴天物而淫厥既咸拜赠嘉若水进而赞曰夫梁公之言漙而公公则明然而黜陟不允者鲜矣卢黄陈钟祁林之言义而惠惠下而义上然而上下不足者鲜矣方杨之言祗而和和乐而祗肃然而神人不享者鲜矣陈吴之言谨而威威以观之谨以备之然而盗不弭者鲜矣李陈邝唐之言法而恕然而不刑措者鲜矣文哲之言正而义然而百工不若者鲜矣由是皆嘉群公之能以言赠人而知干善之能取善以成己将见六政举而庶事康也据嘉靖八年本补字叙别篇湛子守太史杨子为侍御将之南言别于金台胥赠以处湛子喟然曰惟予与子旧学于江门既乃离索荒遁于黄云逾于岭越于湖江陆沈于金马迨于兹罔闻知吾其归乎杨子曰唯唯惟子之质静而淑向道而几其终大业毋或忘于厥初予质乃动动于有为吾其行乎惟子命之湛子曰吁动而确为而正确以守之正以行之孰御焉夫金玉天下之美也金之生也若钝用砺乃利玉之生也若璞用琢乃器弗利弗器瓦砾亡异而况于人乎惟质罔自淑淑于学惟学罔难成成于一惟天性罔攸动动于情惟情罔攸乖乖于气是故君子养其气以和其情约其情以正其性其惟一乎故静者得一而能动应动者得一而能静专静专曰仁藏诸智动应曰智发诸仁克智克仁其圣矣乎杨子遂拜嘉而别怀椿之什序怀椿言孝思也攸阳陈子生而孝其亲其亲肥遁于野而伯也旷于守居比卒也永言思之厥恨终天甘泉子曰吾闻夫孝思者将思其居处矣乎曰然吾闻夫孝思者将思其笑语矣乎曰然吾闻夫孝思者将思其所嗜矣乎曰然吾闻夫孝思者将思其所乐矣乎曰然吾闻夫身者亲之遗支也思其亲必将爱其身夫子将思其居处不亦思慎吾动矣乎曰未也子将思其笑语不亦思慎其言矣乎曰未也子将思其所嗜不亦思慎其口实矣乎曰未也子将思其所乐不亦思慎其心志矣乎曰未也伯敢不勉所未逮以谨闻命矣乃赋诗之锡类而退湛子乃为赋孝思曰为此诗者其知道乎闻者多慕孝思为之赠宪副王希文序予故与验封杨公名甫善名甫之贤也吾知之守正不胶于时取善不阿于亲故称宪副王公希文之贤也吾知之宏达而不流明断而不刻及予亲其人夷考其素允明于大理称平于江右受知于倪杨被荐于林张则又以验吾之信不虚也今王公改副吾广按察使以公之长投广民之短其有济哉夫民之习也风气以之夫广也上多山谷之居其气隘下多洲岛之居其气柔其气柔其民弱而不直其气隘其民怨而不伸是以多盗今以公之宏达而不流焉则隘而怨者不以伸乎以公之明断而不刻焉则柔而弱者不自直乎然则王公之往也吾知其有济哉予故颂而言之既以为公赠又以庆吾广之民将蒙其泽且见盗寇之息也正德己巳春送南京刑部正郎汪立之叙审刑之要惟公听惟明清五过之疵惟官惟货公则罔官而明清则罔货而利秉二要去二疵者可与几矣祁门汪君立之以左军都督府经历升南京刑部郎中立之以前进士更守武易迁赞机府受旌当道博知名流人或谓立之无为名高皆曰唯唯人或谓立之无为厚利亦曰唯唯若立之者所谓为公而清者非耶若然则其去此吾知其刑罚之中也僚友李吴诸君征言赠之甘泉子曰若昔吕侯训刑诘尔戎兵夫兵刑惟一惟兵其大习于大以施于细无难弗济我惟弗利惟厥清刑罔弗明我惟匪名惟厥公罚罔弗中立之勖哉惟克天德作配元命非至诚尽性其孰能之立之勖哉己巳据嘉靖八年本补字赠正郎唐仁夫之南都序唐仁夫久次大行人人病之仁夫若弗介于心故嚣嚣然其语于人亦曰嚣嚣处乎吾乡之人若弗间于己故由由然其接于朝之士亦曰由由是以处己则亡悔以处人则亡怨固有以哉四年冬升南京工部虞衡郎中乡友饯之合言为赠惟昔在帝虞畴若予工殳戕佐垂亦曰汝谐今之四司司空是佐岂非其职乎巽顺足以若厥工和乐足以谐厥事岂非其才乎和而节使甘而不灭不亦谐乎巽而俭使通而有检精而不淫不亦若乎夫如是则虽由是而顺和百物可也嚣嚣然而已由由然而已仁夫去此尚亡替乎初哉送太守郑志尹之潮州叙潮故隶于闽闽潮之间泉漳界南而近潮与泉漳之间山泽之气所通气之所通故其语声相类声之相类故其心意相谐意之所谐故其俗尚相同俗之所同故其教化易协如人之一身情意四体不言而喻者四年冬以工部员外郎泉州郑君志尹为潮州大夫以泉人莅潮虽无郑君之贤犹将仰成其政况乎郑君之贤内质直而不陋外平易而不阿质直足以格物平易足以近民其于潮之俗盖有不问而知不习而能不感而通者潮人服君之政盖有不罚而威不赏而劝不申而化者吾以是将贺郑君与潮人之相得而其政之易成也己巳赠吉安刘太守序惟五年孟春天官卿以吉安濒江湖界闽岭属邑惟九地敝政繁钱谷孔殷狱讼胥兴守惟明敏风力乃克有济惟刑部郎中乔其可帝曰俞于时其从子礼官滂合乡宦饯之曰家自唐宋旧有闻人惟诸君咸告一言无忝于厥世洪公曰昭前文人昔着于诰李公曰惟先吉士文献足征张子曰惇典献民惟治之图屠子曰宝由公寔显于直谏盛子曰礼曹郎中旧惟明禋于文献是式闻子曰廉宪公折讼有辞寔我典刑汪子曰兹惟我暨太守君之典刑前府屠子曰颐庵之风咏以讽下乎徐子曰参政公钱谷孔修食于闽广王子曰御史公厥有风采是则是图宋子曰无阂公着论仅存杨子曰是惟文献可饰吏治张子曰惟先大夫吉府长史兹君之行寔履封土孙子曰履其土得无孝思乎孝思之至得无立身以显扬乎咸奏赠言请书于史官湛子曰刘侯引之拜是众嘉先民时式惟文献讽下何忧乎敝俗惟风采何忧乎政繁惟钱谷何忧乎孔殷惟听讼何忧乎多狱刘侯引之何忧乎忝世赠总戎焦公镇两广序皇帝五年以广之东西地遐多虞罔用匪人鬻货辜功畴咨元戎具兹文武乃称厥任佥曰时帷东宁伯允武允文简诸勋臣莫有或逾遂拜俞命或曰惟焦公近承亲阅骑射三捷以冠元戎帝用赉之是曰允武惟焦公读书咏诗播于士人旋折登降动中礼矩是曰允文若水曰夫大将之武弗惟其裨矧其卒有折其冲不出帷幄公将用三捷之巧以运厥筹乎惟大将之文弗惟其士矧其技简兹行伍有经有纬公将推旋折之礼以训厥师乎武以靖寇文以济武闲而序勇而知方将攻胜守固永为东南保障乎于时两土士夫胥庆得人咸饯以诗歌于长安东湖奏疏后序惟东湖吴公懋笃忠贞始终罔怠自登俊造观政兵曹名实自见念时兴废故上建言越尹顺德思首风化故疏旌节贰守成都病倦游故疏陈情爰及考最思显厥亲故疏乞封原剧疾故申陈情贰守松江思广圣德裨庶务故陈时政厌冗沓思闲旷故疏求左迁国子伤戎籍纠纷故疏修军政佥广臬思勇退故上乞休凡三章领盐法兼屯田虑积弊故疏处置虑二事叵兼故疏分理思以疾退故载申乞休之疏不获遂志职思其忧故申处置盐法之疏而加详旁摄权要疾差使之纵横也故疏定应付疾肆恶故疏收纠劾公以阽危踣而复起参政江右设城分野故疏图安之章思慎版籍以均贫富故疏下情疾其僚之横肆以戾风纪故疏侵职虑孤城环劫于贼巧发奇中故疏设县之章俯顺民情德以爱人故疏止迁墓自以无能故疏致政志虽决去而心恒爱民故疏新县政务十四事思谨防范故疏印记谢病都府且告且行故陈四死申四疏惟兹二十有五疏而公节概忠梗文武经济于是毕见夫上言欲朴不欲陋也欲征不欲诬也欲正不欲固也夫至敬无文也大忠无欺也至言无诐也予观东湖奏议其言论用陆贾其料事用曲江其经理守正用宣公其悉文详具用今之案牍也其庶乎不陋不诬不诐者与使尽用其抱负于古人乎何有据嘉靖八年本补字送王天宇尹嘉定叙验封黄子闲与余商较人物余曰吾友有宁波王生天裨庶务故陈时政厌冗沓思闲旷故疏求左迁国子伤戎籍纠纷故疏修军政佥广臬思勇退故上乞休凡三章领盐法兼屯田虑积弊故疏处置虑二事叵兼故疏分理思以疾退故载申乞休之疏不获遂志职思其忧故申处置盐法之疏而加详旁摄权要疾差使之纵横也故疏定应付疾肆恶故疏收纠劾公以阽危踣而复起参政江右设城分野故疏图安之章思慎版籍以均贫富故疏下情疾其僚之横肆以戾风纪故疏侵职虑孤城环劫于贼巧发奇中故疏设县之章俯顺民情德以爱人故疏止迁墓自以无能故疏致政志虽决去而心恒爱民故疏新县政务十四事思谨防范故疏印记谢病都府且告且行故陈四死申四疏惟兹二十有五疏而公节概忠梗文武经济于是毕见夫上言欲朴不欲陋也欲征不欲诬也欲正不欲固也夫至敬无文也大忠无欺也至言无诐也予观东湖奏议其言论用陆贾其料事用曲江其经理守正用宣公其悉文详具用今之案牍也其庶乎不陋不诬不诐者与使尽用其抱负于古人乎何有据嘉靖八年本补字送王天宇尹嘉定叙验封黄子闲与余商较人物余曰吾友有宁波王生天宇者内朴而外茂然而近沈默矣黄子曰然吾友有三衢方生思道者内茂而外朴然而近秀发矣余曰然然而天宇必取思道思道必取天宇其甘和以相济乎其盐梅之交成乎未几天宇出尹嘉定而思道亦尹山其疆界相接其习俗相同其声实相亚其美恶相形嘉定之政朝发焉山夕闻之矣山之政朝发焉嘉定夕闻之矣其为之臧也曰某君得无先我乎则必力其谋之匪臧也曰某君将无少余乎则必不力民曰彼邑之政勐勐则残是故济之以宽民曰彼邑之政宽宽则纵是故济之以勐夫二邑之政交相师师而治化成矣天宇拜曰然吾将以谂思道也鞠囱叙顺德喜涌有隐君子曰鞠囱者因其犹子岳玉之京问鞠之说于湛子曰于戏陈叟其惟鞠虖生于幽径金气秉清霜露濯灵有佳其色有幽其馨弗落其英庸之以延龄其惟鞠虖夫生于幽径则不折于贵人俗子之手其远害似智金气似肃宜于霜露似清色佳而可慕弗妖弗鄙似恭香幽而弗耀似为己虽藁弗落似节可以永龄似神古之人有备之者渊明是也故称好鞠者天下莫踰焉棠华之诗曰维其有之是以似之其斯之谓乎是故君子智以择之肃以立之清以本之恭以行之为己以基之节以久之神以化之夫然后为隐逸之英寿王太淑人叙徐祁州道其内祖母王太淑人之贤曰吾观其于尚书公之仕也曰吾之公也其退也曰吾归之安也于是乎得其母道矣吾观其于主事君之以亟谏谪也曰龙场远几何乎其居也则曰能忘乎长孙乎于是乎得其祖道矣吾观于太淑人之身也耄不衰力老不倦德盛不妨后耳目明聪体康以强不衰力也俨重真一处事以则不倦德也贵而能勤富而能俭不妨后也于是乎得其求福之道矣若水曰夫以彼其二贤兼之以三求福之道福之臻也如日升矣乃为之赋樛木之三章曰绥而将之成之福其有央乎祁州曰今兹中夏太淑人九十之辰尚书公将张寿筵以介景福率孙曾拜舞于膝下其将以前二者为颂乎其以后三者为祝乎其以三诗为侑乎叙别高陵子高陵吕子将告归甘泉子怃然曰子行逖矣我弗或恒居惭焉亡以别子也吕子曰请闻焉甘泉子曰崇四教辨四惑者可以别矣古之文也以明道今之文也以蔽道古之行也以积谊今之行也以袭谊古之忠信也以进德今之忠信也以泥德明道者精蔽道者眩积谊者充袭谊者穷进德者宏泥德者孤崇四教去四惑其几矣乎是故君子博而择之存之文举而错之存乎行诚而体之存乎忠循而用之存乎信神而化之存乎德夫四教一德之门也嗟夫吕子昔吾于礼闱得而文矣曰博而雅然未见其行也于同官见而行矣曰罔失己而昵恶然未知其忠信也及其久也又知而忠信矣曰内亡妄心外亡逸口然犹未究其德也而德之弗成而心术之弗明则昔之文谓之艺行谓之迹忠信谓之狷吕子然吾言乎吾当复有以别子者三日而后发之送林善长之任序正德庚午孟冬增城林君善长以乡荐士尹广西之马平胡彦光何汝中谓善长若有不怿然者子盍释之湛子揖而告之曰善长才乎哉诚可以托重而驭大也今夫任职者与任担有异乎曰无异也牧民者与牧牛有异乎曰无异也今有人于此力可以任百钧者任之十钧彼将怒之乎曰否材可以牧千牛者牧之十牛彼将怒之乎曰否人之乐其轻且小情也吾闻马平在柳之僻壤其为里者十里不能十夫者七是十牛之类也民寡则事简地狭则赋轻是十钧之类也夫付之十钧十牛则不怒而付之小邑轻任则不怿然焉岂人情也哉吾知善长必不然也夫举十钧者赴千里而弗蹶牧十牛者终朝而弗逸天下鲜矣善长勉乎哉毋曰民寡惟畏毋曰任小惟危赠少保杨先生七十五寿诞诗序正德五年十月十有一日寔惟封少保杨公留先生七十五初度之辰翰林院编修湛若水翟銮徐缙董检讨孙绍先张邦奇曰今少傅阁老公文章道德系丝纶之寄前已不得请归为寿而其弟太常公亦以身典邦礼和于上下神祗又不得舍公事而遂私情向者天子视问之医虽勤而二公望云之念无穷况寿诞之临乎又况寿跻古稀之上乎吾等游少傅之门上交乎太常盍图寓寿之寿之盍图所以颂之祝之于是肃币者尊者牲者册者咸造于门銮缙以币入立于堂左绍先以牲者尊者入立于币前邦奇执册入立于堂中若水以醴币前就位咸拜致词曰昔者尝闻之吾友炅也留公以仁厚起家以贻猷于后昆惟仁斯寿惟厚斯悠久悠久而寿自天之佑生也用章福德是颂是祝銮前拜曰惟公以易名家得四圣之旨以淑诸子世济其美宜颂之为公寿于是乎作间气篇缙前拜曰公初筮仕七载家食不违其亲发而复蓄以后其福斯公之福德因以为公祝于是乎作岷岳乃前拜曰惟公博学厚德旧有令闻是用显于督学烨烨不泯斯惟公之懿行于是乎颂之作凤毛之什绍先前拜曰惟公诸子若孙乃公乃卿乃俊且登满而不盈如日斯升是惟福德之征故因以祝之作荣寿邦奇前拜祝曰惟公胤德之光荣于家邦帝庸褒之司徒少保寿考无疆受天永祥乃为之歌青鸟之章若水手册前拜曰诸生祝词咸有扬休请书诸册以侑寿觞以介景福桂林郑氏族谱序乡进士郑君应文叔章故与甘泉子同学相友善因讲其世至顺德离而为二曰桂林曰伦教且谓谱创于伦教而我桂林未之遑修也吾惧夫弗克训于我后之人若有以待子者岂有意惠训之乎甘泉子曰夫观谱者可以知先王之教矣谱非先王制也然而有先王之遗意焉宗法坏而爱敬之教亡教亡然后谱作故夫谱也者宗法之遗意也是故夫谱者蔼然示人以爱矣秩然示人以敬矣故纵而观之自吾身而达之吾考而吾祖而吾曾祖而吾高祖以及于始一脉也能勿敬乎衡而观之自吾身与吾之兄弟与同祖之兄弟与同曾高始祖之兄弟以及于终一气也能勿爱乎是故由子之考星南公推之以至于桂林公而奉议公致政公而将仕公虽极于桓公友一脉而已而况于宣议公之始迁乎是故可以教人孝矣由子之桂林兄弟之列康明文爽应新天佑元之辈之于智伦乎尚文赐佑志潮等也由鲁卿彦卿仁卿康福鼎福诸公之于愚卿公之裔也由桂林公之于珍宝兰桂智明诸公之后也由奉议之于致政之嫡也虽极于义门之派一气而已而奚择于伦教之始离乎是故可以教人弟矣叔章曰然乃再拜而袭之归以告诸族人永以训于我后之人正德六年六月日送殷近夫尹靖江叙往年殷子谢病而归且博求群书以治心病为事访于甘泉子甘泉子曰吾不知治心病知治病心者尔诸书宜束之高阁三年然后发之盖恐其无本而丧志也殷子别去六年矣今殷子起用为靖江尹方博求善政以理人为事复访于甘泉子甘泉子曰吾不知理人吾知理身尔吾言不二子盍反其初矣殷子曰虽然愿子其申之甘泉子曰夫道其静也浑其动也神夫学其体也无为其用也无方立本以基之精义以滋之殆其庶矣殷子能谅吾言乎是故束之所以立本也发之所以滋义也本立而固义滋而深固而深则生生则大是故盛德起焉大则变变则化是故大业生焉君子得此者以藏诸身而不可测放诸物而不可御是故令之而民信动之而民从赏之而民劝罚之而民知惧夫如是虽达诸理国可也而况于靖江乎子盍反其初矣吾复何言哉昔吾友阳明子卧治庐陵六月而四境大化其必有所自乎子盍持吾言往而质诸正德六年七月太史张秀卿归省赠别槎湖张子与甘泉子同守太史相善张子将归省求赠言湛子谓司封阳明王子曰夫赠言者莫大乎讲学矣张子曰学孰为大对曰辨为大曰辨孰为大对曰儒释为大曰孰为儒曰知释之所以为释则知儒矣曰孰为释曰知儒之所以为儒则知释矣曰请问所以曰儒有动静释亦有动静夫儒之静也体天其动也以天故寂感一矣夫释之静也灭天其动也违天是故体用二矣故圣人体天地万物而无我释者外四体六根而自私是故公私大小判矣张子曰然湛子曰然则可以别矣遂拜而别之正德辛未八月送大理司厅姜君实夫致仕归兰溪序大理寺司务兰溪姜子实夫游枫山章先生之门与湛子后先而未尝相识一日偶倾盖于黄司封所对语莫逆矣今年秋姜子年未六十即上疏致仕而归时在大理温潘诸彦凡十二人皆荣其归而以刘程二子来请赠言于甘泉子甘泉子曰夫君子之去也三其处也三明义合道而去上也轻世信道而去次也年至知止而去又其次也修道而处上也恬退而处次也慕逸而处又其次也今实夫之去处其必有所在矣或曰实夫昔在大理所阅者案牍所闻者讼声所观者囚缧之状所接者声利之事今将谢案牍而事吟弄之权远斗讼而闻涧泉山鸟之声舍囚缧而观鹿豕之游辞声利而接云山之伍其去而处也将在是耶甘泉子曰是求于实夫浅矣吾将使实夫由吟弄而阅天地浑沦之体由泉鸟鹿豕而观万物自得之象由云山而得夫静止淡泊之理则实夫斯可以去而处不知老之将至矣正德辛未八月泉翁大全卷之十五文集门人江都沈珠等校刊序朱氏增修文公事迹叙文公晦庵先生五十代孙翰林博士原厚尝取提学宋君所集文公事迹而增之以其弟上舍升原阶至京师谒若水序之若水拜读而兴叹曰夫伏羲而上天下浑浑不假文字而道自明伏羲而下天下谔谔文辞愈多而道或窒孔子曰予欲无言四时行焉百物生焉天何言哉尧舜之书精一执中之外语道之言寡矣其余则当时称赞之言焉尔载事之言焉尔孔子曰我欲托之空言不若见之行事深切而着明也予观周孔而降未有文公先生精神之大者也而用则过于周孔虽其体认天理师傅宗指反若未遑而六籍百家外道小说以至道德性命莫不详说备载略无遗力学者穷年莫能殚其绪忽若亡羊于多岐涉汗漫而无津而先生诗谓伊予昧前训坐此枝叶烦感悟独得之妙谁其信之今原厚追述祖德独能刊落语道之微言而仅存行事之大概其知道乎是故观其状谱祭文之录则载事之意也观其赞述记议之录则称赞之意也学者于此道能因迹以求其心即用以达其体则其所谓道者可自得于文字辞说之外矣正德辛未二月赠陜州太守颜侯之任序余读史见鲁公之守平原有四备焉曰完城曰浚濠曰料士曰实廪首倡二十四州已隤之气以抗安贼方张之势而唐以有赖未尝不叹其忠义想见其人思以识其子孙问其乡里而不可得公之二十八代孙如德侔者知孝忠谋能世其家正德辛未以乡进士授陜州守而其徒同乡庶吉士刘君应占因中舍傅成卿征言于余余慕鲁公而不可见其子孙而与之语焉可也况能不坠其家者乎又况重之以刘君因以得其所自者乎夫古之善语人以守职者未尝不本诸其祖故君牙之命曰惟尔祖父世笃忠贞曰追配于前人文侯之命曰克昭乃显祖追孝于前文人今德侔往守陜州其职同其地迩而时亦不无事夫守其职当修其业迩其地当访其遗风感其时当思其患思患谓之智访遗谓之孝修业谓之忠全斯数者谓之三材兼三材以修四备斯可追孝以配前人矣三材之不克四备之不修吾未知其能免尤也非乃身之尤亦乃祖之羞侯其免之辛未四月赠太学生何公学叙五羊何生公学罢会试将省亲于华亭诣予以征赠言曰予于子通家子也幸有以教予毋予吝昔予家君分教南昌亦惟子言之征而弗获毋俾予父子重有负也予曰古之赠言者惟其益弗惟其文子弗有画予虽欲吝其敢负子予苟自画予虽弗吝子则于予惟文具子之家君鹤坡公乃予旧游予知之曰和易而文雅子求诸家君焉可也进于乃家君斯有获子弗进于家君惟子自画予昔于乃家君讲乃外祖亭秋公惟详予慕之曰笃行而博学子求诸外祖焉可也进于乃外祖斯有获子之弗进于外祖惟子自画是故古之君子文雅以辉质非以眩外也和易以协衷非以诡俗也笃行以崇德非以矫饰也博学以明性非以侈靡也益诸己而已矣今吾子之质淑而清端而确足以进于是者其勉之哉子弗进于是惟子自画今夫履峻者弗举足陟遐者弗即陆不蹶则沮焉故夫自画者弃天之命违亲之生亏人之理患莫大焉子其勉之哉辛未端阳赠华州守刘元素叙六年夏刘君元素授华州守其乡同年黄门闵正甫为赠言于甘泉子乃谓之曰惟华州有华胥氏有余风越若稽古政罔弗因于前君陈之命懋昭周公曹参辅汉画一是遵是故因于前乃罔弗济弗因于前政罔弗坠仰惟先哲尹厘兹土则有若倪宽之惠隽不疑之信赵张之明陈龟之威颜斐之清崔隐甫之断袁滋之简崔戎之正吕大防之宽允哲十人众美咸具今元素之往可无因于前乎故法其惠则民遂民遂然后善生法其信则民协民协然后令行法其明则民不欺不欺然后可使法其威则民畏民畏然后可禁法其清则民服民服然后不窃法其断则民安民安然后乐生法其宽则民靖民靖然后可守法其简则民逸民逸然后可劳法其政则民理民理然后可代夫惟和之以德则众美浑浑然后可升诸大猷人皆将曰华州犹有华胥之治也元素贻可以吊其墓瞻其遗风而不腼辛未夏表良诗序曰若稽古景泰元载皇帝制曰特进光禄大夫左柱国太师英国公张辅累朝良弼其追封定兴王谥曰忠烈呜唿崇德报功可谓至矣今惟正德六载辛未惟伏羌伯毛公告于太史氏湛若水曰今太师英国公懋寔袭前爵爰嗣官阶后先重光荣于家邦义用显扬惟子是职若水乃拜稽首历稽于前昔在太宗朝公以公子从父迪有功屡战屡克四方底定乃侯于新城屡征交南屡叛屡克四夷来王乃封英国惟公之良越在仁宗朝嘉乃丕烈伟乃器壮乃才猷多乃果毅加之太师惟公之良逮于宣宗朝庸有褒命忠存于社稷勋德多于时惟公之良厥在英宗朝扈驾朔征虏蹑于土木愤怒扣马手剑数人就义以死惟公之良惟兹庶良四朝一德终始完懿是曰无忝于休命宜若昭于国家纪于简册匪惟后嗣子孙之程亦乃勋戚之征毛公拜曰然乃俾公卿士夫歌之庸备当代之雅正德辛未九月南园晓饯诗后序惟六年皇帝重守令之选乃命工部郎中钟文俊敷尔庶能守兹广州群哲赠言饯于南郭太史伦公既序卷首佥曰后经终义春秋有征乃委诸甘泉子终之曰吾于水部不私知其清于夙夜宣力知其勤于出纳不苛知其惠于不贷权势知其严于辞翰有章知其文甘泉子曰审若是乎于治广也何有仰惟前哲守广嘉迹有若吴隐之之清有若陶侃之勤有若宋璟之惠有若卢奂之威有若章楶之文学故法其清足以律贪效其勤足以集事推其惠足以安民取其严足以怯奸用其文学足以饰吏治具兹众能其理广也何有是故观诸赠言若王夷陵熊南阳周建业石岳池钟大韶王襄城盛海阳李莆田李资元刘伯度陈太仆刘廷麟之诗曰致其清矣于刘临安王滦江杨武陵闵任丘李茂名金江左李莱阳谢西蜀异敬夫林伯乔之诗曰勖其勤矣于张河东许彦卿潘金华安汉嘉朱公在王仪封涂丰城柴昆山吴后军梁叔永卢朝言成太原萧桂林张景川胡伯钟钱道载钟理夫冯宗元赵元默之诗曰扬其惠矣于朱华亭田大梁曾兴宁林莆阳蔡石冈徐桂林区文广任思诚之诗曰明其威矣于林汝敦孟信易郑内江陈佑卿黄子诚钟景阳林伯基方叔贤蒋湘源黄秀卿之诗曰昭其文学矣然则钟侯之治广也文与献有足征焉又况加之以庶能政其有不举哉用书卷末以俟据嘉靖八年本补字赠别应元忠吉士叙斯丧而友义之废也久矣自予抱此志以求于天下天下非无爱予者而独寡予助者也正德丙寅始得吾阳明王子者于京师因以得曰仁徐子者辛未因阳明得吾仙居应子者又得吾武城王子日夕相与论议于京邸王子于吾言无所不悦应子者忠信而笃学其于吾与阳明也始而疑中而信以固非苟信也夫观道者如观星矣一人指之不若十人指之之明也济道如济舟矣一人操之不若十人操之之易也壬申春予奉使南行而应子归奔乃与俱焉过畏途历艰险忧悲愉佚而予莫应子违予登金山泛太湖临虎丘访天平而应子莫予弃应子者实以自信而虚以相受予间与论充塞流行之理感通往来之机乃略去支离而一归统会夫观穹天者以一隙可谓之明而不可谓之天观沧海者以一勺可谓之水而不可谓之海世固有独立物表浑天地以为徒包沧海以为量以游于无穷者此又何也易曰仁者见之谓之仁知者见之谓之知非明于道者其孰能识之中庸曰知者贤者过之愚者不肖者不及也贤知过用其心者也愚不肖小用其心者也夫过用与小用其心之不足与于道故必有用而不用之机睹天地自然之体勿忘勿助然后可以得斯道之大全应子曰然遂再拜而别叙谱甘泉子曰族谱之作其起于中古乎宗坏而后谱作谱作而后分明分明而后义生义生而后礼行礼行而后祖尊故人伦正而风俗厚矣是故正名分兴礼义莫大乎谱广之卫氏自南宋由大名府而来历三百余年而十世孙守正纂之又五世而庠生崧增修之夫然后茶园之谱始备自十二世孙纲纂之通修之崧也汇成之而后沥之谱始备由是沥之裔按谱而观之曰吾小宗某也由仲达而分也某也由叔弘而分也某也尊某也卑某也亲某也疏茶园之裔按谱而观之曰吾小宗由季衍而分也亲疏尊卑之列可纵衡而指也夫然后卫氏二派三宗之分明由是三宗之裔聚而曰始吾三祖者仲叔季兄弟尔一体同气之分尔自吾有斯谱而三宗幸不至如途人矣夫然后卫氏之义生崧乃号于众曰吾祖祠义斋之在东莞建于赵宋兵燹于元季侵于官府者按谱可考也倡其好义者修而复之由是奠享有所昭穆有序讲学有斋夫然后卫氏之礼可行而人知尊祖敬宗之道矣故卫氏自有斯谱而四善悉举焉其功岂小补哉沥之裔通乃遣其侄应元天付因崧而来请予书之以冠于沥之谱云竹亭诗序世多称好竹者岂不知竹之直节乎岂不知竹之中虚乎清风乎繁荫乎坚操乎然而求其所以似竹者则无有也广东方伯胡君大声性好竹初以进士授工部主事榷木于荆南为亭官署植竹环列之辽献王大书竹亭清节而竹亭之号遂显于斯之时利不入于内势不慑于外似竹之直节而清者乎为秋官审狱于浙竹亭之在浙也疏节而不漏密之而不为苛于时似竹之繁荫乎及为严州参湖藩竹亭于时为钓濑之长竿为潇湘之高韵迁广东右辖位高而礼士愈下年迈而所守益厉于时似竹之虚中以有受坚操于岁寒也诗曰惟其有之是以似之胡君其有之者与古称竹为君子胡君其君子也与胡君曰吾非独寓玩好而已吾随所往而置之将视之若官寮焉将视之若师友焉是故见其直节则有经德不回之心观其中通则有虚心受善之心闻其声则有清风播物之心坐其繁荫则有庥庇天下之心高其坚操则有老而益壮之心是竹于吾有性情之益焉将以达之于政也甘泉子闻而善之遂为之记而系之诗曰俗气熏青天种种多尘氛公方燕亭中环坐揖此君纵使食有肉安可居无竹以兹养夷旷聊用清案牍送郑君叔章尹庆元序往年何子鱼尹庆元问言于甘泉子告之曰夫牧人者如牧牛矣子鱼政成召起今郑叔章往继之问言于甘泉子告之曰夫保民者如保子矣夫牧也者牧也吾无功矣保也者保也吾加惠矣然则又奚择焉曰时时吾无与也吾变而通之也道有升降政由俗异古之治殷者周公慎厥始君陈和厥中毕公成厥终是故三皇而上尚无为三皇而下贵有功时也昔子鱼之往瑾恶方炽而毒未延也犹厝火于薪而未及燎原也民犹有衣不必吾为之被也民犹有食不必吾为之饲也吾故曰牧焉而已夫子之号也曰寒也思以衣之子之号也曰饥也思以食之保子者也今时则然矣瑾祸毒痡四表具焚犹火之原熄而延者方殷也庆元之民日蹙于饥寒非复子鱼之时矣衣之食之保之若子在叔章而已矣民固望父母之来也毋曰吾牧之吾无为也曰吾牧之吾无为也是徒守子鱼之说而不能变而通之协心以底于道也进士梁日孚者叔章之门人闻吾说请书以送之赠言小叙天下赋税莫重于苏而其品自多一亩率入米五斗或相差之或相倍之或倍差之或倍之半或倍之倍田不能出盈焉贫者不能堪而田率归于大家庶力可堪田不能出盈焉贫者既以田入佣于大家终岁倍于勤庶几出盈焉勤倍于牛终日伏卧田间以手耘耔故天下贫民之苦莫甚于苏廖君尚新殷任通判主税赋宜时登虎丘以望平畴其亦有见乎困苦之状也乎其亦有闻夫怨咨之声也乎其亦有隐于心也乎赠兵曹路君宾阳还南都序古之为道也浑浑尔也今之为道也龂龂尔也夫道天下之公四达之逵也今夫适道自东至者或以西至为非而不知亦犹西之视东也其可乎自南至者或以北至为非而不知亦犹北之视南也其可乎夫自达观大道者其至一尔故言有殊立而无殊理行有异入而无异至古之学者传而不议行而致同色相受也意相传也善相观也和相饮也德相化也殊途而同归百虑而一致故曰浑浑尔夫道一而已矣视听言动皆心也情性微显同原也内外动静一理也是故知而至之存乎智默而成之存乎德化而裁之存乎义体而尽之存乎心溥而通之存乎公遁而无闷存乎蕴诱而相之正而不岐存乎师友故夫龂龂者各就其方自其私见言之未睹乎大道者也吾友路君宾阳宦学于南都志笃而行确与甘泉子相遇于金台今归而南也南中多学者然吾惧其龂龂故有以赠宾阳庶闻吾言者龂龂之说或息龂龂之说不息浑浑之道不见叙别甘泉生与友二人饮而别其扬州推官郑子伯兴毅而和黄州推官朱子守中通而正毅则不诡和则不苛通则不陋正则不乖其于理狱也何有夫诡者事之贼也苛者祸之亟也陋者政之蔽也乖者患之至也是故四恶生而万事隳矣或曰二子之懿也奚从焉甘泉生曰郑子崇孚于白沙而莫逆于予朱子莫逆于予而学自阳明阳明崇孚于白沙白沙得之周程故告南川也浑然其理示人一矣粲然其分示人殊矣郑子见之曰唯唯朱闻之曰唯唯故毅也正也骎骎乎致一矣和也通也骎骎乎尽分矣一致而分尽分尽而政理政理而化成化成而刑措刑措者治之极也夫立德者务本树木者务根本懋懋功根懋懋叶是以德积于中形于身发于事业此之谓也二子懋焉夫何有于理狱也哉赠言小序陈君祖舜忠信士也今往判镇江有今阁老介庵靳公贤也冢宰邃庵杨公贤也贤者去取必明且公祖舜之往可不畏哉可不勉哉夫冢宰曰贤阁老亦曰贤贤斯举之矣敢不勉乎阁老曰否冢宰亦曰否否斯退之矣敢不畏乎夫天下固有贤而不自见否而幸免者地尔然则祖舜之行吾且为之喜也亦且为之惧也正德六年辛未据嘉靖八年本补字郭氏文献集序临淮郭氏有二侯又皆有文武定三代有文献集与定襄三代联珠集交相耀映为圣代一门之雅上即位之七年寔今太保武定侯世臣袭封之五年用公卿廷议以公刚正有服远之威命辍三千营之任来镇两广武备既举乃修文事间尝手编先世遗文其高祖驸马都尉公讳镇者有亲贤稿蜀藩诗曾祖赠武定侯讳珍者有芸阁稿厥考袭武定侯讳良者有宾竹稿题之曰郭氏文献集将寿梓以传甘泉子将命安南过五羊遂谒为叙甘泉子曰夫言辞者其精微之致乎故达者观其辞气斯过半矣古之有国有家者修德以致其辞修辞以崇其德德以基之辞以文之而国家可保也是故家国理者其辞雅家国戾者其辞淫正人之辞严吉人之辞谨骚人之辞怨清修者之辞约其辞雅者其气和其辞淫者其气乖其辞严者其气肃其辞谨者其气昌其辞怨以怒者其气郁其声切其辞约者其气纾其声清以越故曰达者观其辞气斯过半矣今郭氏先世在营国公有翊运之功在都尉公有戚里之懿在芸阁公有甥舅之亲在宾竹公有世济之美胤庆重光家传文雅故其蓄而为德发而为辞章也为浚明有家之音予尝读亲贤稿曰卓卓乎其诗以自娱礼以自度其正人之辞乎读芸阁稿曰蔼蔼乎贵而能谦直而能文其吉人之辞乎读宾竹稿曰戛戛乎其厄于健讼屡兴屡踣劳思忧悄哀而不伤其骚人之辞乎其节而能甘贫而能乐清修之辞乎具是众美萃于一门发之为邦家之光播之为治世之雅非直郭氏文献而已也诗曰贻厥孙谋以燕翼子其三公之谓乎无念尔祖聿修厥德其太保公之谓乎据嘉靖八年本补字祷雨同声序余姚骆侯元忠尹兹南海越二年壬申政修民康庶士用钦乃和气未畅时雨弗降草弗蕃庑休征不至政事之咎侯寔忧之贬己以从俗假诚以萃志迎浮屠于大通寺祷之霖雨乃浃侯乃作诗以寓忧喜诸乡士夫欢腾同声赓为诗歌以忧侯之忧喜侯之喜既用成什俾史官甘泉湛子叙之湛子曰昔忧旱之诗云汉是作宰正任鞠疚之责诗人饰美刺之词国史明得失之迹今骆侯亦宰正也祈吁神天其犹昔宰正鞠疚之心矣乎诸士夫诗人也赓歌联什其犹昔仍叔之贤矣乎予忝国史也虽征得失之鉴犹承叙诗之职又安可辞或曰桑林之祷剪爪自责至诚格天用致霖雨侯不此之图乃假旁求耶应之曰乡人用傩尼父亦礼商俗信鬼盘庚称之是故民之所信则信之民之讳则讳之侯之心凡欲以济民也物凡可以假诚也歌凡可以宣志也美刺凡可以观政也是故宣和感幽莫大乎诗歌导民莫大乎从俗变通莫大乎随时设教莫大神道济物之谓仁通变之谓智鼓之舞之民莫知之之谓神言格于天之谓雅据嘉靖八年本补字叙谱昆山周子进忠言谪怀远甘泉子将之安南道于广周子言于甘泉子曰广也家故无谱谱之昧其世与伯子漙访之佛寺征诸施牒而高曾祖考之名斯得广家故业农也甘泉子曰是其所以兴乎周起于后稷寔载农亩充之承训厥考起家为儒由乡荐登俊造尹于莆尹于吉采拔为御史夙振风采以大于厥家其在斯乎其在斯乎因讲其世始祖福三曰其寔始创周矣乎惜其行之不足征也高祖安二曰其好善以裕而守身以周乎卓乎其贤矣曾祖子祥曰是为乡之耆督税而死于难其事上之恭乎祖海曰复父之雠而死于狱妇也继而直之其克子克妇乎考又曰好贤士尚诗礼以裕于后昆涕出以与叔父之侵其能父能子弟者乎周子曰然则广也愿有以训谱以诏于后之人甘泉子曰道远乎哉夫所谓善族者五守身也忠上也父子也夫妇也兄弟也余观斯谱若高祖之守身曰智若曾祖之忠上曰恭若皇祖之能子曰孝若某氏之能妇曰烈若显考之能父曰慈能子弟曰让后之子孙其视诸谱曰智可以刑愚矣曰恭可以戒弗终矣曰孝可以戒忘亲矣曰烈可以戒娇矣曰慈可以戒不训矣曰让可以戒争矣毋忝尔祖考之彝训是故上上下下父父子子夫夫妇妇兄兄弟弟而家道正家道正而宗益尊矣周子曰敢不拜嘉以贻于后之人应制观光诗序应制观光者增邑士夫以赠司训甘君镛之诗也甘君秀出西广领乡荐分教事于增邑增邑士夫称其文雅陆年以例赴试春官中秋气爽歌以饯之佥曰序诗必得湛太史之文子非能致太史者致太史在万竹君万竹君致予文予曰予固啬于言者不敢啬于言以万竹君且因万竹君以致之甘君也往者予为甘君作移养诗昭其孝行今观诸太夫作赠行诗昭其文艺夫君子者文行而已行以立本本之不匮文是用休文以致用用之不僭行是用彰行以基之文以取之吾知甘君之往其有获也夫送宪副程君赴湖广兵备序贤大夫与之斯曰贤矣而况群士与之者乎群士与之斯曰贤矣而况庶民与之者乎庶民与之斯曰贤矣而况世有足稽者乎是故征诸大夫而不足又从而征诸群士征诸群士而不足又从而征诸庶民征庶民而不足又从而稽其世焉夫然后可以与其贤也祁门程君时昭以癸丑进士历户曹自南昌守移为肇庆寻奉玺书升湖广郴阳兵备副使肇庆人德而重其行谋谒予文送之先之以吾郡侯钟公之重申之以举人陈君之雅致之以别驾白君之仪将之以庠生罗程之诚传之以民语之休宝之以世德之懿夫钟侯茂政而程君是贤白君同寅而赠文是征则贤大夫与之也陈君曰程侯修城以耀武兴学以修文罗生程生曰程侯抚民以简莅下以正是群士与之也肇庆之人言曰抚我程侯寔是父母父母去我其何宁处有事大邦载用其武由是观之则庶民与也又曰程君为韩府长史之孙河南方伯之子靳令之兄乡进士之父则程君世德之逑有不愧于士大夫庶民之称贤矣今方副宪湖广位愈高而地愈大湖广之大夫士民其犹东广也程君耀武修文以简以正无异于肇庆之时则湖广一省之大夫士民称之者岂不益众于肇庆乎又进而位公卿当大任天下之大夫士民其犹湖广也则称之又岂特一湖广而已哉是足以大其世家先民是宪于河南之裔有光焉程君于予有南昌之雅也故以是望之正德七年七月丘文庄公文集序此稿已具而罗胡二公迁去姑存之或曰琼台公博极古今淹贯百氏其贤矣乎曰其难矣然古有若元凯者君子且以为癖吾不以是称公也或曰琼台公高文宏辞罗括下上其训典已乎曰其富矣然古有若相如者君子且以为俳吾不以是称公也盖公之博学本乎天性将以待论思而非以夸多也公之为文依乎成训将以敷皇猷而非以斗靡也然则公以是而传已乎曰末也公之书老而不倦其好学有如此者如之何其勿传乎公之居室老而不易其俭素有如此者如之何其勿传乎公之不交权贵老而弗挫其节操有如此者如之何其勿传乎夫以公如彼其天资扩其好学之心如孔文子之下问如李初平之谦益推其居室之心如孟子之广居如次山之茅阁充其交际之心如周公之握吐如燕昭之致士文之以礼乐和之以道德公所自立未知古人何如尔敬所蒋先生以素尝受公国士之知选公之文厘为若干卷授广东方伯罗君志仁胡君大声简广州府同知陈君朝贡下学官校正锓梓以传而以序委于若水水生也晚未尝登公之堂而究公之蕴然亦尝闻之君子矣遂不辞而为之说庶几知斯文之传在此而不在彼也东征诗并序维大明奄有天下武定文治海宇咸宁达于荒裔罔有不服徂兹孽妖并作残我中土延及岭南于时渠魁李四子窃僣名号与张玉瓒黄镛李珩寇乱闽潮惠之间三省奉命征之贼乃分据大峰嶂玉管峒梅子輋诸险两广总督都宪直庵林公谓总镇太监潘公曰兹我二人节制咸统在予其可无助遂与监军巡按御史周君襄虞协厥谋七年正月乙卯兵来自广公乃誓于众曰广氓往遭刘毒残贼胥兴今兹除残其可以虐千夫长百夫长其节尔狼兵去尔贪戾毋掠我民财搂我子女其有掠于民财搂于子女寘于法毋赦其谕我濒河之民徙避其虐乃谓右方伯罗君荣曰汉之给饷厥功惟最乃司钱谷出纳惟时毋饥尔师谓参政方君良节曰乃与都指挥张佑为中军其进剿玉管留輋诸峒殚乃心襄厥功谓宪副方君溢曰乃与都指挥某为左军其进剿梅子輋田坑豪居诸峒扬尔威其督尔阵庶其有济谓佥宪凌君相曰乃与都指挥何清为右军其进剿蓝方大地大輋嶂诸峒呜唿乃严厥用命不用命以底于成谓佥宪刘君伯秀曰其察于记功以鼓士气于是三军各抵大峰诸嶂贼据险迎敌我乃分兵围之于时罗君馈饷不绝方君张君肃于中彭君某君恭于左何君凌君恭于右公命右军何君曰今渠魁所遁惟尔与凌旧所分地其益尔兵一千八百惟尔二人相度以运于中乃命指挥朱德王锐军曰其南营于高思据贼前路命东兰州苏锦兵曰其东营于高思岭下上据贼左路命镇安府许用兵与潮州卫赖浚彭汉军曰其西营于大地据贼右路命向武州黄彦寿兵曰其西北营于蒲竹坪亦据其右路命惠州卫牛元潮州卫刘弘勋官军湖涧寨黄粲土兵曰尔其咸北营于新项据其后路中左二军命亦如之遂遣东兰镇安狼夜攀缘至山乘风举火克大峰嶂破其巢一十有八李贼溃奔羊稠瓮渎香炉银瓶峰何乃伏兵诱敌射中之遂擒致军门公命中军张佑来协攻因克银瓶顶羊稠瓮渎香炉诸峰而中军张方部亦以岑璋兵克留輋峰灌园子岩一十有二执李珩斩黄镛左军方彭部亦克梅子豪居破田坑悬天梯架云棚以下三溪之险二十有三遂斩王瓒擒碧河任定大凡斩俘四千有奇诸峒悉平闰五月己亥班师凯旋各奏乃功南海尹骆君用卿以罗方诸君之意诣史官甘泉湛若水请为文纪之用示来者若水曰公往按广右武戡西延文绥士庶歼平乐贼定永康平府江抚昭平逮于今爰建伟绩其可以弗彰乃敬述而为之诗曰爰自毒痡四海嗷嗷李贼作孽三省其摇劫我疆土民亡宁宇肆其淫虐殃及子女三省以闻请锄其根匪兹大众罔遏徂顽天子曰嘻岂惟民兹执吏攻陴往讨元恶谁其尸之惟尔总督久谙其俗协尔镇巡恭行天戮公来东征赫赫厥灵誓尔狼卒四境其宁其宁维何勿掠勿讹他人用狼残我寔多大将帅兵如病用药病去毒余元气为索分方攻守亦恃其丑公鼓士气载奋其后援崖乘风先焚其巢乘胜追蹑擒其巨猱三军进攻五鼓全捷居民户歌各复其业伐鼓渊渊凯歌以旋宾佐咸庆德威并宣维公伟功功在驭戎太史述之南国之风正德七年十二月据嘉靖八年本补字雷州府志序惟王建极疆理宇内设邦启域列爵分职爰立外史以掌四方之志九丘之书以类上下山川城郭室宇人物文献贡赋之事所以尽职而献忠者也况鲁史之文实肇春秋岂小小也哉西蜀王君伯存以秋官来守雷州笞犯法之民而贷其罪以其身折权贵之势以为民凡四年吏职以举乃修文事检郡志而叹曰此前守赵君草创之今方伯吴公前为佥事实作兴之我则弗嗣其何以继乎前修乃谋加订正润色而志成遂按而考之于山川曰吾不思所以奠安与于城郭曰吾不思所以捍守与于馆宇曰吾不思所以辑宁与于人物曰吾不思所以燮和化理与于文献曰吾不思所以敦崇与于贡赋曰吾不思所以平均与类而推之斯不亦尽职矣乎圣天子将勤治理抚舆图而览之见山川则思封疆之臣见城郭则思捍侮之臣见室宇则思宁辑之臣见人物则思化理之臣见文献则思敦典之臣见贡赋则思正供之臣斯不亦进忠矣乎尽职进忠臣道乃修是谓以志致志嗟夫贤侯甘泉子云据嘉靖八年本补字元次山集叙史若水曰自吾得元子而文思益古夫太上有质而无文其次有质而有文其次文浮其质文浮其质道之敝也故林放问礼之本孔子大之物之生也先质而后文故质也者生乎天者也文也者成乎人者也质也者先天而作者也文也者后天而述者也故人之于斯文也不难于文而难于质不难于华而难于朴不难于巧而难于拙余自北游观业于燕冀之都得元子而异焉欲质不欲野欲朴不欲陋欲拙不欲固卓然自成其家者也唐之大家风斯下矣其骎骎乎中古而不已矣乎其泯而不传将文末之世尔矣乎两广总戎武定侯郭公武而好文余遗之元子公读之若有契焉曰嗟嗟次山浩然刚大愤世疾邪者也安得百十次山以喷俗尔独文乎哉遂以余本次而刻之俾余叙其说云尔庆锦衣关君新居落成序上下四方惟曰洪宇栋宇斯制取诸大壮民协居焉锦衣千户顺德关君廷仪承伯考之余庆肯堂肯构以弘居第自春徂秋凡五阅月为堂基者为庭者为栋者为柱石者为绰楔者为楹桷为门为户为阈为阶为窗牖为奥为漏为垣墉为涂塈乃至为安宅百废具兴两广进士十有八人往落成之霍君韬金山君山曰张老之颂在礼宜之盍谒诸太史焉骆君士弘曰堂则高矣请颂诸太史曰愿以积德为堂基乎曾君鹏曰庭则广矣请颂诸太史曰愿君以公正为庭乎陈君江曰栋则隆矣请颂诸曰愿君惟直以为栋其永不挠乎王君天与曰柱石则固矣请颂诸曰其惟坚持其德以为柱石乎某君某某曰绰楔则隆矣请颂诸曰其名节以为绰楔乎何君瑷曰楹桷则备矣请颂诸曰其惟兼大善小善以为楹桷乎彭君纲曰门则辟矣请颂诸曰其礼以为门乎李君希说曰户则达矣请颂诸曰其义以为户乎张君云曰阈则闭矣请颂诸曰其惟介以为阈乎梁君希鸿曰阶则有历矣请颂诸曰愿谨言以为福之阶乎梁君焯曰窗牖既通矣请颂诸曰惟纳善以为窗牖乎周君宗本曰奥既遂矣请颂诸曰惟缜密以为奥乎蒋君彬曰漏既彻矣请颂诸曰惟明智以为漏乎林君士元曰垣墉既岩曰惟廉耻以为垣墉乎陈君邦偁曰涂塈既美曰惟文雅以为涂塈乎戴君钦曰请颂诸安宅曰惟仁以为安宅乎是故登其堂则思积德行其庭则思公正瞻其栋则思直视其柱石则思坚持仰其绰楔则思名节见其楹桷则思兼善过其门则思礼入其户则思义践其阈则思介历其阶则思谨言开其窗牖则思纳善造其奥则思缜密见其漏则思明智睹其垣墉则思廉耻观其涂塈则思文雅居其安宅则思仁又曰关君掌锦衣右所为国家翼室应门修兹众嘉寔惟巩固以丽宇内岂但一家之壮观而已乎关君乃拜嘉曰惟诸君有言自吾居新宇则当思朝廷大厦之维矣自吾子孙承斯宇则当思诸君众嘉之义矣请书诸册以训居室甲戌八月十四日据嘉靖八年本补字泉翁大全卷之十六文集门人江都沈珠等校刊序送太保武定侯郭公还朝序惟太保武定郭公才气绝人不假人以色然而独雅爱于甘泉生甘泉生气概才力不及中人尔独胡为而然哉甘泉生宅忧乌石之墓太保慰问之使屡至存恤于盗贼过墓之虞甘泉生以病乞入西樵太保躬屈元戍之节深顾于烟霞之庐甘泉生胡以得此哉丁丑冬太保以时望召入三千营甘泉生扶病别于三水之涯且拜而言曰嗟太保公昔年出镇于外为东南补地维之缺今者入翊皇猷将为中朝扶天柱之安其任之轻重殊矣且若水闻之不昧所天者谓之孝不负所托者谓之忠太保公昔者在忧严新婚之别三年而后聚非不昧所天乎太保公昔者愤东广之征而弗遂今者收广右之功而不居非不负所托乎夫忠本乎孝孝以成忠尽孝者存乎仁尽忠者存乎义太保公行矣公分在贵戚责殊疏散幸居无事即宜优游仁义自适于平康之时一旦有事即当子殉乎孝臣殉乎忠而家国亦永有赖也遂拜手而别于是太保公瞻北阙之日甘泉生归西樵之云十一月望日王氏寿亲诗序惟十二年丁丑月日王母太安人寿跻七十有二有子秉良守雷州秩满而归将为寿焉问寿亲之道于甘泉子曰古之称寿者必以酒故曰称彼兕觥以介眉寿侑酒者必以诗即兕觥介寿之诗是也夫寿有三实实有三至矣王子其知之乎或曰爱亲者则可以寿乎甘泉子曰然曰然则王子念念不忘其亲矣宜荐爱亲之觥而凡诗之言爱亲者歌焉或曰敬亲者则可寿乎甘泉子曰然曰然则王子兢兢乎不怠其亲矣宜荐敬亲之觥而凡诗之言敬亲者歌焉或曰显亲者则可以寿乎甘泉子曰然曰然则王子以名进士郎秋官迁黄堂而尊为安人则既显矣宜荐显亲之觥而凡诗之言显亲者歌焉或曰是可以已乎甘泉子曰未也必爱亲以爱乎人爱之至也吾闻王子身折权贵以为民惠非至爱乎故为至爱之觥而诗之言至爱者系之或曰是可以已乎曰未也必敬亲以敬乎人敬之至也吾闻王子尊老尚贤不侮鳏寡非至敬乎故为至敬之觥而诗之曰至敬者系之或曰是可以已乎曰未也必显亲以及乎道立身扬名斯显之至也吾闻王子有质直由是以求至焉非至显乎故举至显之觥以为安人祝以为王子勉而诗亦有言及此者乎系之王子曰至矣尽矣六觥进而子道成矣敢不勉以为吾亲至寿之祈丁丑十一月据嘉靖八年本补字送陈都宪还朝序惟明天子父母天地而家天下大臣其家相监家正民物其同胞疾苦无告其兄弟之颠连者皆本一体是故天地之大德曰生圣人之大德曰仁使痛之不关则亦何仁之有两广顽民远违王化怙侈虐谷引刀戟劫掠攻杀转死而不悔虐及其离割手足异处乃嚣然曰吾曷其胥康以养矣其胥生以事矣非所谓兄弟之颠连者乎天子赤子之不辜例命大都宪之名者往备三监以抚治非所谓家相乎岁命御史之名者往察之承以三司郡守上下相统非所谓家正乎昔者韩公薙之朱之秦公继之如害疮癣爬而复生痛肤及骨至少西轩陈公之来甚矣公吐茹有方民无怨咨然为赤子一为鬼魊公之心其亦勤矣乎厚斋元老久于广以福我民未几公以钦命总制于之人嚣嚣然曰而忍东广我或相之也犹夫两广之人也而何咨及公引去未以公之于两广也复起公来抚治之如初人以掌院事两广之人又嚣嚣然曰公胡去盍惠我如我何或曰吾君吾相之于天下之人犹广之人也且夫四肢之恤孰与心腹之恤也公将入纲纪明刑法赞襄调燮以宣天地之仁以泽天下也而何咨及公戒行毛侍御鸣冈以魏太守济言于水曰以子之文文众之意则其善也水曰予病也身病之弗恤而何能恤人之恤虽然予弗恤则弗人矣广人怨咨之声公所闻也其颠连公所亲见也公将归朝明天子屡见而问焉咨之声达于天听而以颠连之状献于神览勤恤忧养体肢俾不凋瘁以伤元气是公有遗民因广民以达之天下也水也诚不佞将观听于之间樵风诗序惟岁丁丑秋八月甘泉子偕尹公返自江门入翳门登西樵甘泉子乃出矢言曰予惟昔在丁巳爰来及兹亦既有卜言徂兹癸酉予惟衔命返自于交绍来及兹亦既有卜言兹予亡恃抑又何求予其永矢于卜宇遂卜云端之南碧云之西我乃穆卜于大科之麓烟霞之墟亦惟甘子有逊言尹公曰吉其勿渎卜卜渎也神之攸赉又奚渎焉渎神不祥甘泉子乃疏于朝爰来是宇尹公乃自以为功惟兹营室厥既经始厥既告成阅月惟五殚乃智猷岁暮之廿于时言归甘泉子乃置高会以饯于堂诸生二邓甘子陈子咸集爰及五释诸子扬觯咏歌诸释伐鼓应鼓以间始歌鹿鸣之三章甘泉子揖曰公诚嘉宾也相兹安宅匪周行乎乃歌衡门尹公揖曰非吾子其谁与居焉曰请闻新乐四子乃歌考室甘泉子曰俾予遂有诸胜伊谁之力遂歌九龙曰潜德也让德也弟子识之歌竹台之章曰庶哉昭公之德也曰请闻赠言之章瞻乃为之歌有酒学乃为之歌公台谟乃为之歌两季眕乃为之歌烟霞诸释供乐乃次之间歌以终焉甘泉子曰今日之乐归诸道义根于天性至乐也昔七子赋诗春秋荣之其有是也乎厥明相与出送于翳门之关闰十二月二十日据嘉靖八年本补字平寇录序都宪阳明王公莅赣越明年丁丑命部辖咸造于庭曰惟兹横水桶冈并寇称窃名号毒痡三省惟子守仁恭承天威夹攻之命实责在予予敢弗虔惟兹横水桶冈实惟羽翼势在腹背先剪横水乃可即戎遂会诸抚按备守咸谓曰然乃命都指挥许清赣州知府邢珣宁都知县王天与曰尔其各以兵千余分道入会于横水命守备指挥郏文汀州知府唐淳南安知府季赣州指挥余思南康县丞舒富曰尔其各以兵千余分道入会于左溪命吉安知府伍文定程乡知县张戬曰尔其各以兵千余分道入遏奔冲十月十三日予其亲率推官危寿指挥谢超兵如诸道之数直捣横水为诸军先乃缘崖而上举炮火如迅雷焱至贼愕溃遂夺其险入破横水诸巢二十有三王公曰尔其少息以养厥锐因得余贼遁穴又以湖广夹攻之期且逼督捕益严益力守备副使杨君分守参议黄君且饷且击各益急攻连破旱坑诸巢二十有三横水左溪平王公誓于众曰惟尔多士尔毋骄惟兹桶冈天险蓄积可守徂兹夹攻坐困而罢尔慎之哉乃谕之降乘其狐疑珣文定淳戬兵冒雨登锁匙龙贼遁据绝壁以拒珣兵渡水前击戬兵冲其右文定兵自戬右遶出贼旁诸兵乘之贼奔十八磊淳兵迎击败之翌日诸兵复合击大败之遂破桶冈十八磊诸巢十有五王公曰尔其各以部兵亟合湖兵悉追尔毋有逸贼国则有常刑于是诸兵益奋速破新地诸巢一十有一犹出其余力急趋鸡湖诸路之险歼鱼王之奔以应湖兵之冲突贼乃尽平斩俘魁从谢志山蓝天凤等凡五千初王公始至令于众曰军毋哗勿或不用予命民其毋窃人盗人其有窃人盗人哗不用命其执以来其寘于杀于是得窃者杖杀之军之不用命而哗者斩之交通于贼者斩之军乃肃人曰可以用矣公曰未也乃亲教习衣食其饥寒士皆乐死公曰可以用矣至是遂以成功或曰阳明子于兵也其学而然与甘泉子曰非然也古之学者本乎一今之学者出乎二文武之道一而已矣故有苗之师本乎精一升陑之师本乎一德夫阳明子之兵亦若是矣否则为贪功为黩武为杀降为用智岂仁义之兵哉既凯还王君天与曰不可不传也遂来请序甘泉子曰虽然不可不传也而阳明子勿欲也阳明子精一之学也虽然予将俾天下之诮夫腐儒者知圣学之无二而文武一道也乌能勿言赠张柏山出山诗序甘泉子揖诸子咸造于庭曰畴昔游于白沙惟若人若人弗故惟若人若人弗故弗暌惟若人虽弗暌弗居弗暌胥居于樵惟予邓子张子惟兹二人胥居秉志迪德惟予之勖兹贲斋子久归于水藤柏山子将应岁例以出殆其离索若之何其乃与诸子赠别于宝峰甘泉子曰盍歌乎诸子乃矢歌伐木曰公之来其惟德音乎乃赓歌鹿鸣曰公之去也其惟周行乎又为之歌崔嵬曰离思其至矣甘泉子曰诸子盍间新声乎宇曰分初投而君遽出也乎行也宜戒之乃为之歌出山瞻曰时惟芳春曷其离群乃为歌深山朝阳曰若云出其乘风乎其必有为乎乃为之歌春风承熙曰公常卧云于层峦矣其无久淹乎乃为之歌层峦谟曰公之下山际景清明能无怀乎乃为之歌清明眕曰君之出也乃所以为隐也为之歌樵有平闻之曰君之师承厥有端绪又切磋而增益焉其出宜也乃为之歌遥遥仕鸣曰夫独乐非至乐也忘君非孝也往而不返非正也乃为之歌有美赓歌丘壑终之屈伸应梅曰学而能益屈而能亨进而能退贤矣乃为之歌长者威曰其用也以时其返也正高而莫踰矣乃为之歌高高时雍曰公之行也其孤矣乎求德则不孤矣乃为之歌孤鹤淳曰公曷不留乐暮春乎乃为之歌山花金曰公昔之来求友声也乎今之行感时也乎乃为之歌有鸟大明曰惟予小子罔闻知公之别也不能无兴于怀兴于怀不能无歌歌之不足其不能不托之弦乎乃为之歌孤桐终焉谓任杰曰虽忧也第不可无赠言矣故言之而不长言之可也甘泉子曰咨尔一十有六人其拜手稽首告别于柏山子矣庶其无忘乎今之言送丘明府之京序或问曰曷谓治甘泉子曰鬼道微人道显曷谓乱曰人道微鬼道显昔者黄帝命重黎绝地天通鳏寡无盖夫鳏寡无盖其人显也乎绝地天通其鬼微也乎斯治也常见于有道之国曰今之世也孰当之曰维顺德乎吾闻之邓子侯毁淫祠凡四百赭其宫沈其像是故人皆知听于鬼者之为惑矣非鬼道之微乎化其材士学有舍里正有居听事有严节义有劝是故人皆知听于人者之为孚矣非人道之显乎鬼微人显故邪说不兴邪说不兴故大道昭明大道昭明故风俗纯美风俗纯美故和气可致和气可致故祥瑞可格斯义也虽推之天下可也侯将考绩之京访甘泉子于烟霞甘泉子言之曰吾闻其语矣吾见其人矣行当有大任赞天子以兴理者非兹也耶居樵诸子歌之以备时雅据嘉靖八年本补字叙遵道录夫遵道何为者也遵明道也明道兄弟之学孔孟之正脉也合内外彻上下而一之者也今夫为朱陆之辨者赜矣或失则外或失则内或失则上或失则下吾弗敢遵焉尔是故履天下之大道而决天下之至赜者莫大乎中正中正者救偏之极致也述遵道正德己卯春三月望在大科书院北山流韵集序杨子拜告于甘泉子曰鸣也弗肖弗灵承于先惟我伯氏北山其承先志私淑于石翁之学与某先生某先生励志于草庵静坐以求讲习以游乐以休休甲子使骥也拜子于归云丁丑骥也以鸣也拜子于墓所戊寅鸣也获从子于西樵以有闻伯氏之遗也鸣何敢忘又曰潮之学惟我伯氏是倡伯氏卒而南村游南村游而海涯孤道之厄也甘泉子曰嘻贤哉北山惜哉北山使北山子而无死学其有成乎惟予有觏觏则有订舍翁之初求翁之暮去子之静定我之定定则一一则动静无二而于道几矣呜唿使北山子而无死斯道其可兴乎惟予有勖勖则有众众则力一人行之十人掖之掖故力力则成习其于斯道之兴可几矣杨子曰鸣也闻之爱其人者必思其所嗜爱其所遗若有闻乎其謦欬之声北山旧有图画诗翰联其状将集而帙之以示不忘惟子识之甘泉子曰岂直不忘尔识之使潮之士诵其诗读其书以知其人莫不兴起其不忘也孰大焉己卯三月二十一日据嘉靖八年本补字杨贞母太夫人八秩寿诞诗序惟正德己卯三月己丑为都宪杨公贞母太夫人周悬帨之辰肇跻上寿都宪公以两广重寄不得戏彩寿于建安有狄公望云之思王事靡盬之叹三察院毛君潘君伍君思以纾公之情因藩臬郡守谋所以为寿之说于史若水曰惟贞则可以寿乎水曰贞则尽妇尽妇斯可以寿矣诸君曰然则太夫人少归太仆未期而孀指日自矢不负所天昭受休命表厥宅里斯不亦贞矣乎又曰惟仁则可以寿乎水曰仁则尽母尽母斯可以寿矣诸君曰然则太夫人保育遗腹以及于成爱而知劳严而克慈斯不亦仁矣乎又曰惟孝则可以寿乎水曰厥孝不匮锡于尔类是谓敬先敬先斯可以寿矣诸君曰然则太夫人阐文敏之懿忠贞重光克成家规不坠厥德斯不亦孝矣乎是宜颂三德进觞以为太夫人寿斯其至矣乎曰然然而未也太夫人用能成其子之仁俾都宪公之仁能好能恶殄兹大寇保厘于多众辑宁海宇泽被于南服是则可以为太夫人寿矣斯其至矣乎曰然然而未也太夫人用能成其子之孝俾都宪公克绍家声壮国之猷继太仆之志以光于文敏垂休鼎彝是则可以为太夫人寿矣是宜祝二成之美进觞以为家国庆为士夫为民庶庆于是三察院各为诗歌以赞嘉祉以介眉寿且曰国史明得失之迹盖诗法也乃于水乎属序焉溟峤尘清诗序溟峤尘清褒宪大夫汪公也何褒尔兀子曰汪大夫前以招安盗珠之众乘长波破巨浪灭金章之寇降获者千余而海波不扬不谓之尘清乎曰请闻其再兀子曰汪大夫后以土汉之兵当从化之贼破坚下险俘斩者千余而野燧不生不谓之尘清乎甘泉子曰呜唿美哉噫嘻伟哉予遁于荒予罔知吾原其始乎予偃乎遐予罔闻吾征其终乎曰曷谓始曰始者汪大夫两分岭南之巡人曰狱清而刑理夫刑也者小兵也吾以其小信其大焉尔曰曷谓终曰汪大夫后以宁贼之变倡义气要众兵以应阳明勤王之举乃号乃跳弗寝弗食时为汪公夫勤王也者大兵也吾以其大信其小焉尔夫小大始终之道其致一也是故予荒罔知吾知其始矣予遐罔闻吾闻其终矣兀子乃倡长歌歌其事焉风人继而和之己卯九月赠王君用仪还京诗序用仪王子世雅于甘泉子见于西樵奇之再见于穗石益奇之三见于禺山之馆益益奇之王子盖朴而敏夫气质之生也朴者必不敏敏者必不朴朴而不敏则野敏而不朴则流流之胜也害智野之胜也害仁是故益奇王子有智仁之质也夫朴近仁矣敏近智矣朴而不野敏而不流吾尝求士于天下特吾乡中行之难也哉易曰仁者见之谓之仁智者见之谓之智故君子之道鲜矣兼智仁而有之谓之有德王子勖之王子行矣其往将大用矣居天下之广居而普济天下存乎仁久哲保身而兼照万物存乎智智以藏之仁以显之存乎德行有诸身成其德行者莫大乎学问王子勖之王子弗勖其何以光乎前文人于是风人唱而和之永勿忘送杨少默序杨少默游烟霞一载将归潮诣于甘泉子甘泉子曰呜唿杨子一尔心毋支离尔学矣曷谓支离曰或偏则外或偏则内二之皆支离也人知偏外者之支离矣而未知偏内者之为支离偏外故忘本忘本则迹偏内故恶物恶物则寂二者皆支离之疚也离也者离也贰而贰之也是故致一则一矣君子之学内外合一动静合几体用合原物我合体内外合一者德动静合几者神体用合原者道物我合体者性尧曰执中舜禹曰精一禹传之汤汤以传之文武周公周公传之孔子曰一贯孔子传之颜氏曰博约是故内外动静一矣体用物我一矣孔颜之后离而二之者渐矣千有余年而后有周程故程子曰一原曰无间周程之后离而二之者甚矣呜唿一之者其谁乎是故内外分而动静判动静判而体用离体用离而物我间夫天之生物一本也夫道一本者也知不二本又何有于内外故一之而后可以入道道无二也或曰杨子于子之言契矣闻内外体用物我之合一矣执事斯敬矣骎骎乎而之道矣吾子犹谆谆乎支离之戒何居甘泉子曰傲慢游淫之戒犹谆谆乎大圣也何居龟山之于程子也晦翁之于延平也犹不能无惑于离索之后矣何居夫适道者不贰其途虽万里可至焉中道而贰之则虽十里其能至之哉呜唿杨子一尔心无贰尔途矣赠郑道士启范还闽序莆阳郑子少而敏而达少而敏而达必骄少敏达而不骄必有实以自胜自胜者必不求人益有以自胜而求益则必虚而有大受郑子于甘泉子访于樵言必起坐必侧行不避潦跽不避航不求益哉郑子曰吾敢求焉吾求小异于乡之人而已矣甘泉子曰子其毋让焉毋曰吾且少异于乡人而已矣郑子曰唯唯甘泉子曰子其必至于圣人而后已也郑子亦曰吾乃今必求至于圣人而后已也甘泉子曰唯唯问圣曰敬问敬曰一问一曰无二无二则无事矣无事则天天则神是故自胜之谓至贵大受之谓至富克一之谓至安无事之谓至乐夫四至者非由外求也郑子归而求之而由人乎哉东征武成序惟十有四年民兴胥咨曰惟天降割于广氓群盗斥斥聚啸山谷掳我妻拏掠我财资糜我骨肉徂兹太保郭公将征复沮遂迄于兹天乎奈何毛侍御以闻皇帝曰俞哉惟尔抚镇镇巡尔其徂征奋乃果毅克厥成功以耀予武遂以从事都宪杨公适至曰予职惟罔弗督弗饷弗调予惟弗武总兵抚宁侯朱公继至则曰予惟兵戎之事其罔弗统予若弗率惟予弗武总镇太监王公又后至则又曰予惟罔弗镇予不钦厥成予惟弗武于是馘于都府曰允总府亦曰允兵府亦曰允俘于都府曰宜其杀总府兵府亦曰杀都府曰罚二府亦曰罚三公协心以底于成广西苍梧道宋君杨君以命于汪同府同府以介于罗司训因何县尹告史若水于西樵曰愿有庆庆以文若水曰如其成如其大成可庆也夫捕盗者如捕鹿然有发纵者有追逐者有踦之者有角之者有获之者有烹之者有始之者有终之者有伤肤者有完躯者有劳事者有安享者其心其力虽不同其有功于鹿一也则吾于诸公平寇之功又奚敢择焉耳然而广氓之德之亦已多矣水不佞用述广氓之德推同府诸公之义以为庆播德威焉送方直养归齐云诗序甘泉子五十年学圣人之道于支离之余而得合一之要以告而寡予受有为黄老之言者方子直养持其混合之说来访于西樵甘泉子不习闻其说独爱其似吾合一之旨而儒学之支离者反若出其下乃乐与之游而犹好与之辩是故乐游则有亲好辩则有从有亲则可信有从则可化信而化之谓之善变或曰辩何辩矣曰合一有三要混合有三要曰心曰事曰理所谓合一也曰精曰气曰神所谓混合也合一之道主乎理矣混合之说主乎气矣主乎理者形而上主乎气者形而下知混一之说而不失其中正者其惟圣人乎方子乃出矢言从甘泉子于圣人之归矣夫方子者逃商而僊一变也逃僊而儒二变也不可谓不智且勇矣使方子果能由其混合之意而为甘泉所谓合一之道是为天之勇智而圣域可入矣于其归齐云且道访阳明子也言以申之令诸友生合言以饯之于小瀛洞天以为他日阳明质问之资焉古小学序王者之风息而教弛教弛而后二学亡小学亡而王宫党遂之教无传焉大学亡而辟雍泮宫之教无传焉辟雍泮宫之教不传而圣学无所终王宫党遂之教不传而圣学无所始学无终始则人道不立人道不立则天地不和天地不和则万物不遂万物不遂则天理或几乎息矣夫二学未尝亡也自二教弛而皆逸于戴记也大学之逸也其篇全而程氏表之小学之逸也其篇散未有会而聚之以复古者夫能始而不能终者有之矣未有不能于始而能终者也若彼考室弗惟其堂曷其能构构则圯若农力穑弗惟其亩曷其能播播则不实吾惧焉乃因读礼采而集之复为蒙养洒扫应对进退事亲敬长隆师亲友礼乐射御书数凡七篇其文则古其事则小子之事不敢以大人之事参之恐其躐也不敢以今文参之恐其混古鼎彝也呜唿斯文也自夫王侯之子以至庶人之子上下达之者也呜唿元子小子苟能习其文行其实立其诚诚立而圣可基矣是用成书行之家塾传之子孙云尔答问或有问于甘泉子曰夫今之小学朱子尝辑之矣而子复有是编焉何居甘泉子曰夫所谓洒扫应对进退之节爱亲敬长隆师亲友之道礼乐射御书数之文者朱子尝言之矣而今之小学莫之及焉何居夫吾之所编者朱子之意也今之所传者朱子未定之书也或曰曷谓未定曰书谬其意故曰未定也参之大人事也后世之文非尽小子之职也故曰未定之书也是故师其本意不师其未定虽谓之继志焉可也朱子复起不睽于斯文矣古大学测序甘泉子读书西樵山于十三经得大学古本焉喟然叹曰大学之道其粲然示人博矣其浑然示人约矣明德亲民其粲然矣乎止至善其浑然矣乎夫非有二之也其粲然者乃其浑然者也是故明德亲民以言乎大体矣止至善以言乎实功矣曷谓粲然其体用周以弘其分成己而成物是故以言乎大体也曷谓浑然其理要其学易简而久大是故以言乎实功也曰请闻其要焉曰至善至善也者以言乎身心之于家国天下之事物之理之纯粹精焉者也纯綷精焉者非他也天理也天理者非他也吾心中正之本体也明德亲民之奥也其体用一原者也是故止至善而明德亲民之能事毕矣曰曷止之曰自知止而能定静安虑知行并进乎此者也知所先后知此者也自天下而之格物自格物而之天下平始终反说要归乎此者也格物也者即止至善也言屡而意致矣故止至善则无事矣或曰子之必主乎古本何也曰古本以修身申格致其教人也力身之也非口耳之也学者审其词焉其于道斯过半矣是故其书完其序严其文理其反复也屡其义尽大哉博矣约矣其道也其至矣乎予惧斯文之晦求之者博而寡要劳而无功也诚不自揣谨离章集训而测焉以俟君子据康熙二十年本补字中庸测序史若水曰夫中庸何为者也夫作者之志其有忧乎夫子没而微言绝矣异端将起而大义乖矣是故子思忧之忧夫道学之不明也忧语用者之离夫本也忧语本者之离夫用而本非本于天者也本于天者性也故中庸者本诸性而道具焉本诸体而用具焉本诸中而和生焉是故君子慎独养其中而已也中立而和生焉修道教致中和而位育成焉是故一体也夫中庸者自天而推之人者也自人而复乎天者也斯理也其执中建中之传博约之教一贯之旨也子程子曰体用一源显微无间其有以默识此矣故中庸者一干而四肢者也干也者言其篇之首也四支也者言其自一而二而三而之其卒焉者也夫天下之支未有不原于干者矣天下之干未有不因支焉以发明者矣是故以明乎慎独之功者莫大乎一支以言乎体道而致之中和位育者莫大乎二支以言乎体道之极功而放之中和位育之极致者莫大乎三支以言乎反本而约之其功密其为效远其体用一莫大乎四支是故一干本根纯粹精矣四支发挥旁通情矣大哉道也斯其至矣予忧夫世远言湮作者之精殆不可见而道或几乎晦也为之作测据康熙二十年本补字送和溪程侍御还朝诗序侍御和溪程君巡于广东将代还朝三府诸公赠和溪子曰必若得甘泉子之文总镇府王公以督府萧公兵府朱公来征言曰必若得子之言牛市舶韩珠池以三府之意来致言曰必若得子之言他日程子言于甘泉子曰必若得子之言示入道也甘泉子曰以子之言于入道也孰大焉以子之言及子之志其于入道也孰大焉以子之言行子之志乘子之资其于入道也孰御焉是故惟默惟和惟易惟简以子之品于入道也孰优焉是故默以成其性和以达其道易以崇其知简以尚其能于入道也孰大焉故时默而默可以不言而信矣时和而和可以不动而顺矣时易而易可以不虑而知矣时简而简可以不强而从矣于入道也孰御焉夫圣人者易以法道于天简以法道于地和以法道于春默以法道于神夫崇天之易履地之简发春之和成神之默至矣三府诸公乃歌以永言送屠侍御还朝诗序惟皇建国列官分职爰及海裔以阜兆民岁命御史纠厥群枉上恭天命下临司郡中交三府故御史之于三府恒相制而鲜相能总镇府则以中贵胜总督府则以堂尊胜总兵府则以勋戚胜胜则离离则莫或协心而同理莫或协心而同理则事莫集而功莫成事莫集功莫成则民有不得其所者民不得所则天地不和而万物不同兹广右巡按御史屠君文治之于三府也其可谓和同者乎曰否不然也不必和而和不必同而同其斯之谓正甘泉子曰吾有闻矣吾有闻矣吾闻诸西游者群奸辟群势戚三府曰然屠君不必然不必不然三府曰不然屠君不必不然不必然直己而行循物而合是故兵府朱公为之左次忘乎其为勋戚也镇府王公为之左次忘乎其为中贵也至于督府萧公亦为之左次忘乎其为堂尊也王公则曰惟予时镇镇罔弗靖惟屠之能萧公则曰惟予时罔弗督督罔弗兴惟屠之贤朱公则曰惟予职时大戎罔弗济惟屠之庸咸又曰惟予四人协心同兹事事以克靖西土惟尔之称夫三公者胡为致此于侍御也侍御胡为得此于三公也君子可以观和同之异矣于屠君之还朝也三公赋诗以畅其和恳国史湛氏序之以明得失之迹送黄孟善归省诗序黄生孟善淑三十始学于东所遂究东所之学五十终学于甘泉遂甘泉之学人曰有异乎曰有东所之学主乎静甘泉之学兼乎动动而不出一静专矣东所之学主乎内甘泉之学兼乎外外而弗遗一内涵矣是故内与外动与静一矣或曰孰能一之甘泉子曰唯尽心者能一之是故圣人之学尽心而已矣日月之全莫或掩之故能尽其明天地之全莫或尚之故能尽其大圣人之全莫或蔽之故能尽其心或曰若黄生者可与尽心乎哉黄生有入贡之期矣恢恢然不以为欣将从甘泉子南岳之游亦恢恢然不以为恤其殆庶几乎不蔽者乎曰然然而扩而充之斯不蔽已不蔽则虚虚则明明则高高则广广则大广大高明不在乎他在乎尽心而已矣是故高明配日月广大配天地尽心之至配至德其惟圣人乎黄生勉之送戴地官应诏还朝序或问戴子可与于道乎甘泉子曰可何居曰吾以观其始始者抗疏矣谪官之报吾始告之淮戴子嚣嚣然无愠色送予三十里而不怠或问戴子可与于道乎甘泉子曰可何居曰吾以观其终夫终居乌石六年矣诏复之报乃乍闻之瀛戴子亦嚣嚣然无喜色从予三旬而不忍去夫圣贤之学性情而已孔子之学曰不怨不尤颜子之学曰不迁不贰夫学至性情焉至矣吾以是知戴子之可与于道也或曰然则子文之三仕三已无喜愠而不得与于仁也何居曰夫子文也或质也内外之一也皆未可知也由中达于外焉不愠不喜皆天理斯仁而已矣戴子勉之其于道也孰御焉其去而还之朝也县大夫以下朱杨诸君曰仁人也宜赠之言学广文以下易白王诸君亦曰仁人也宜赠之言谋诸甘泉子甘泉子曰古之仁者赠人以言然亦惟仁人能受赠言尽性情之蕴是故知圣学之要未发之谓中中节之谓和大中之谓本大和之谓道致中和之谓仁至矣故学至性情焉至矣小瀛赠别序戴子谪乌石六年矣而问学甘泉子曰政他日以诏迁守于延平且行矣而问政甘泉子曰学请闻焉甘泉子曰夫学一政也政一学也二之则支二之则离夫支离之弊也久矣曰有要乎曰有法天之行体天之理焉尽矣曰有征乎曰有吾征诸大学曰格物格物也者体乎天之理而为言者也故自意心身焉而家国天下焉故知一本也孰二乎学矣孰二乎政矣夫即政即学故其学也实即学即政故其政也纯纯实者天下之至善也至善立而学政一学政一则无事矣仕优则学学优则仕是故知合一之说戴子行矣诸子亦各有永言西樵留行序兀崖霍子居西樵将赴部甘泉子乃率诸山神留行爰肇告于烟霞洞之神曰惟尔宅兹樵中凡樵之事尔罔弗知凡樵之神尔罔弗督惟兹兀崖子将去兹土尔盍谋之乃召大科之神告之曰唯尔乃七十二峰之长职思雨云尔盍谋之乃召九龙之神告之曰唯尔职思沛泽云亦乃从宜司左道尔盍谋之乃召虎岩之神而告之曰唯尔司于右道惟风尔从尔盍谋之乃召垂虹锦岩之神而告之曰唯尔职思北川尔度不尔度尔咸知之乃召龙泉双泉双鱼三神告之曰唯尔职思东川二川唯尔度与否尔盍谋之乃召紫姑乌利之神而告之曰唯尔僊灵善化人意尔盍谋之乃召百炼之神而告之曰唯尔多修于德业尔盍谋之乃召翳门之门神而告之曰唯尔阖辟惟时出纳惟允尔盍谋之乃召霍子笠之神而告之曰兀崖子将免尔矣尔盍自谋唯兹十有六神各以其职遮留于兀崖子大科之神乃曰能忘云披雨游之乐乎吾以云师行云以泥尔行紫云云端之神进曰能忘云卧之乐乎吾将白云以遮尔道九龙之神进曰能忘畴昔争我乎抱寘我乎吾不恭尔左且佐兴云虎岩之神进曰履我之尾能不噬乎吾能生风以逆尔舟吾不恭尔右垂虹锦岩之神进曰子尝割衣我锦气嘘我虹曷为去予予不利尔北川三泉之神进曰尔尝濯我缨漱我齿行则吾不利尔东川紫姑乌利之神进曰吾能化人圣不能化人凡吾不知子所如百炼之神进曰弗磨弗砺子孰去予翳门之神进曰一阖一辟系于一息乃出乃入间不可及霍子笠之神进曰子昔弗获九龙占名在予子乃予去盍返我笠兀崖子乃默而不答脱笠而去诸神复命于烟霞之神烟霞之神白于甘泉子且咸曰昔甘生去樵霍子命诸神逐之今霍子去而子乃率众留之也何居甘泉子曰吾与其进不与其退与进者谓之仁与退者谓之义与其义也宁仁乃为之歌烟霞曰烟霞之墟兮与子广居兮烟霞之极兮与子安宅兮归来归来兮与子栖迟樵之云兮可以兴雨优哉悠哉乐以子处正德十五年十二月二十八日宪节怡萱序甘泉生与阳明子交于京师因阳明获交于小江子阳明子以言忤权奸去兵部卧病者踰月无愠色既而小江子以名为权奸所忌去兵部则有若不怿然者甘泉子惑焉或曰其犹以老母之故乎夫然小江子亦犹行古之道也昔毛公之喜也以亲小江之戚也以亲其心一也然而益知小江之所以为孝矣后七年权奸去而善类进小江子擢广佥事且欣欣然释离忧而越遐服四年政成朝廷迁福建副使小江且欣欣然捧宪节觐慈颜人乃知小江之昔之戚也以亲今之喜也以亲其与义也一也则夫小江亦犹行古之道也广之士人各为诗歌以播其乐畅其情合之曰宪节怡萱甘李费刘诸生谓甘泉子友也盍有言乎哉甘泉子叹曰若水之不言者三年于此矣礼坏而乐崩矣其能有言乎哉然以十年之交三益之友一旦之别数千里之遥则予之于小江也其能无言乎哉然而小江子行道于身则亲有余显矣忠移于君则亲有余敬矣惠加于人则亲有余爱矣则夫小江子之怡亲也孰大焉予何言他日甘泉子与小江子论圣贤之学曰尧舜之道孝弟而已或由之而成行或由之而成性成行之谓贤成性之谓圣小江子浩然而归过赣上其质阳明于都府也小瀛赠别诗序省斋吴子以梧守周子之意索言于甘泉之野其貌恭其言从其礼卑其志崇惟恭作肃惟从作度惟卑作谦惟崇作德知斯四者是谓作范夫其貌恭而不过故其德盛其中栗其言从则不忒故其称守也贤其叙功也其礼卑卑而莫踰故人乐让众与归焉其志崇崇而不污故德性尊焉物莫尚焉由此四懿其于道也孰御吴子其莫御焉其进进于圣哲矣奚啻作范吴子其御焉四德之疚也奚其范于其归苍梧也小瀛诸子以甘泉子之意引其意以赠泉翁大全卷之十七文集门人江都沈珠等校刊序李氏双寿序惟岁辛巳福建李子士文之父母同跻七十李子掌教于高明厥寮栗子为之请寿于甘泉子及于西樵再进而再不言及于小瀛三进而三不言谭生等惑曰吾师李也于吾子是尊也将以解官而师之未能也兹其爱敬父母也必得吾子之言寓归寿之是荣也再三进而子不之言也惑甘泉子曰人子之孝敬以寿其亲也在其身而在人乎哉夫父称干母称坤干为天坤为地天司生地司成生主易成主简易以知简以能知以应天之清能以应地之宁故父母者天地之象也万物者男女之象也夫万物不生则大地或几乎息矣是故天地不宰万物成能父母匪寿人子是荣今子谓以万物颂天地乎抑以人子荣父母乎吾是以不言也谭生进曰人子之寿其亲在其身则吾既闻命矣若吾师李也亦庶乎其于吾庠生也却其贽金绝其私馈不亦清矣乎静以处己淑以教人不亦宁矣乎惟清故易易故易知易知则可生生以永天之干惟宁故简简故易能易能则可成成以永地之坤故万物者寿天地也人子者寿父母也立身行道致尔清则可以事父敬矣致尔宁则可以事母爱矣事父敬则事天明矣事母敬则事地察矣天地明察神明彰矣谭生其归语诸李子且以为父母并寿天地并位尽仁孝之道赠邑史贺君敦事诗有序先师石翁葬于圭峰下廿余年矣卜恒不吉水泉囓矣同门议迁者三年矣而弗定若水以赴召北上告于墓且告卜迁意冀佑卜获明日与梁天壶诸子遍卜不吉乃登皂帽之巅循坡而下得飞鹅岭前有自然湖地脉止焉曰吉乃闻诸宪长汪公汪公许任兹事者亦三年矣乃转闻诸巡按谢公谢公可其议下按察司察司遂下于府太守简公赙之太府韩公闻之亦益赙之简俾县典史贺君思曰能贺君勤而宣力仁以均工严以督惰智以图事出诸意表同门之士德之咸作诗表之天壶子序之予后篇终义而系之诗云维昔我师窀穸孔荒卜罔知吉水泉之乡我心则伤心之伤矣卜穆求旁圭峰之阴皂帽之阳载奠厥藏诸子来同群公是帮简俾其能厥工用章灵妥而康既妥厥灵乃开影堂百堵具兴周之垣墙佳城皇皇瞻望宫墙有湖汪汪有来洋洋亦既鞠瘁亦既慨慷侯谁宰之贺君之良我歌以扬送九山子还古冈诗序甘泉子曰以予观乡学知王道之易易也乡学其王道之本乎是故王道本造士俊士造士俊士本国学国学本乡学所由升也乃建独冈书院以教一乡之秀而以慈母义仓之羡余给其师币聘古冈九山汤子主教焉四方之秀闻者咸来九山之教惟以勤谨惟以和易惟以忠厚惟率以身惟感以心是故勤谨则有功和易则有从忠厚则有立以身则有度以心则有慕故洒扫应对进退事亲敬长隆师亲友之教行焉盖本诸古小学甘泉子曰以予观于小学而知大学之道之易易也善其勤谨和易忠厚而至善基矣至善立而明德亲民尽矣九山子期年而归归则独携一夫自随以诸生之赆置学田于书院之前以遗后之人令诸生常若九山子之在兹也咸赋诗赠之甘泉子序之且以俟王道之行也鲸海波平诗序惟正德丁丑荒番佛朗机肇称入贡肆尔长技乱发火铳震我城下众莫谁何郭总戎引其酋大骂之然犹假入贡满喇咖诸番以重灭之罪诉言路诸臣以杜思之策闻上乃遣却其贡彼乃放巨舶十数以大入寇岛氓掠男女以窥中华今按察使前海道副使诚斋汪公慨然自任困其入港之舟以克成功黄门黄子侍御钟子国子赵子以告于甘泉子黄子子任曰惟汪公誓灭此贼食乃下咽奋臂登舟以为众先以兹而胜克成乃功钟子理夫曰惟汪公炳彼长技制用低艘蜈蚣百桨桨手一铳破厥下艕以此而胜克成乃功赵子元默曰惟汪公始誓归德之民灭货自取不食乃言人争效死以此而胜克成乃功惟吾子有言甘泉子曰夫科道以公论于朝廷也国子以公论于学校也夫三子之言备矣予何言夫奋以率先者谓之勇得其长技者谓之智释货得人者谓之仁勇智仁三者备矣予何言太史伦子彦式曰宜书之吾与子职也今有诸作者子其先篇以始之予当后篇以终之耐轩序耐轩之什扬休号也号非舌也无名变而名名变而字字变而号号以崇字字以崇名诗以崇号其诸近世之事乎耐轩子字廷礼名敬故号以崇名字也崇名字也者匪虚也规也耐轩子问曰吾耐何矣甘泉大人曰心匪心何耐矣尔心惟水情则流流而弗止则滥及滔于天尔性惟火情则焰焰弗其灭则延燎于原尔其戒哉动乃心忍乃性忍乃性养乃心其有耐乃其有济耐轩子曰吾又乌乎耐矣甘泉丈人曰呜唿陈子其敬听之惟毅则耐惟弘则耐故毅以言乎其力也弘以言乎其量也耐以言乎其劼制也劼制以言乎其性情也耐轩以言乎其规也诗也者各以言乎其所之也是故耐也者入德之门也故惟欲惟怒惟爱惟喜惟忧惟惧惟斯六者惟耐惟毅惟弘惟欲而耐则不肆肆则思义惟怒而耐则不炽炽则思理惟爱而耐则不僻僻则思公惟忧而耐则不闷闷则思豫惟喜而耐则不淫淫则思节惟惧而耐则不怯怯则思勇之六思者其水是坊其火是扑不坊不扑是不反躬天理灭矣故之六思者所以入德也存乃心矫乃情正乃性夫然后无所用耐矣书曰有容德乃大耐轩子其听之其听之于是乎有风人之咏瀛风诗序瀛风赠黄子也何赠尔黄子质故赠之曰如斯而已乎曰黄子直故赠之曰如斯而已乎曰黄子且学而未艾故赠之夫昆山有玉至璞不雕不亦质乎南山有竹至挺不操斯不亦直乎雕而琢之乃瑚乃琏括而镞之乃或利用不亦学乎夫质者先地之顺阴之为也直者先天之健阳之为也学也者尽天地之撰一阴一阳之为也是故质本乎形报鬼而行地直发乎气施神而乘天学也者合天地而一之故三是故学则天地矣鬼神彰矣天地鬼神犹然而况于人乎黄子行矣吾有以赠子矣乃命小瀛诸生歌以永言命淑尔宜歌之歌蒹葭命钦尔宜歌之歌玉堂命归约尔宜歌之歌良玉命谟尔宜歌之歌皎皎命世熙尔宜歌之歌斗杓命廷举尔宜歌之歌奎璧命自清尔宜歌之歌筠溪命振东尔宜歌之歌湖海命玺尔宜歌之歌将春命幼学尔宜歌之歌俟时命与规尔宜歌之歌硕人命功显尔宜歌之歌采苹命功武尔宜歌之歌梅花命日彰尔宜歌之歌明月以终焉送南京户部尚书蒋先生致仕归全州序古之一门并显者固不少独称二疏为贤称二疏之贤者无他见惟以其决去为高而二疏之去也无他及惟以并受尊显为嫌夫大臣以道事君不可则止故周公留召公曰襄我二人圣贤之存心于国家者如此故大臣之进退去留视道之行否何如尔不系乎他之故嫌之避也是故或去或处或进或退归于道焉尔矣苟合于道虽周召之留吾信之矣苟未合于道虽称二疏之高吾惑焉使非惟道之同而相引去为高此新进之士不得于君相者之所为而谓二疏以保傅之责为之乎广右之全州有二蒋者同气而出同榜而宾兴同时而为公辅其德性同温克器识同深沈其学同博雅故其施于事业也同为有声其伯曰梅轩先生者今为留都户部尚书吾受知于南海再见古虔吾信之表里若一其尹南海也清戎荆楚也守汝宁也有声其藩闽浙抚南赣进侍郎为尚书也有声其仲曰敬所先生者今为少傅吾僚于馆属于阁吾信之表里若一其为史局为讲官也有声为辅相弘济于难镇靖于家邦也有声其视二疏同显一门其贤也何如耶梅轩先生今以年至累疏乞骸飘然而去天子为优礼许之粟月三役岁四表殊数焉然则公之去也岂二疏之意乎其必有慰留敬所公以辅理非若二疏同去为高也乎其亦召公之意也乎其必有不可而去也乎公之意其有未可知者耶惜乎未见有如周公者留之以襄明天子之治理也然则公之去盖有与二疏异其德业亦异其委重于其弟与二疏一朝偕去以为高者尤异夫以六同而兼乎三异将俾后之传胜事者以为美谈而二疏不得专于前矣昔人所谓邦家之光非特闾里之荣也于是杨太常与乡人贤之皆称叹而咨嗟之咨嗟之不足俾史氏若水书之赠四川佥宪蔡君纯中之任序大理蔡君仗节于先朝伏谏于阙下责谴于南台惟兹嘉靖元载诏复于评事陟于寺正太史水也与之僯视其貌温温尔孰知其谔谔尔也观其行确确尔孰知其昭昭尔也夫温温以知其德也确确以知其介也谔谔以知其直谏也昭昭以知其见几也是故温温者近乎仁确确者近乎义谔谔者近乎勇昭昭者近乎智四者备矣神而明之谓之德行然则纯中其贤矣乎明年天子朝见方岳大明黜陟擢纯中补蜀之佥宪于是司厅之僚与两寺之正合谋所以赠言于水水曰夫蔡子其固有之矣蔡子其固有之矣夫事在致之而已耳故君子致其道而天下之政理矣致其学而天下之道得矣是故知以知之仁以守之义以出之勇以成之而道在我矣今蔡子之之蜀也致仁之道则德爱洽矣致义之道则廉介辩矣致知之道则情伪彰矣致勇之道则刑威行矣仁则民爱之义则民敬之知则民服之勇则民畏之将见蜀之治也而文翁张崔诸贤不得专美于前矣岂非诸君子之所愿于蔡子哉蔡子其行矣嘉靖癸未春三月二十四日寿蒋太孺人八十四序厥祖惟根厥子惟支厥孙惟叶惟根本不深则支叶不蕃故观根本可以知支叶矣观支叶可以知本根矣夫物则固有然者而况于人乎而况于祖子孙之贤者乎刑曹郎中全之蒋君彬以审刑之便将归寿其祖母访于甘泉子曰惟吾祖太孺人倪也惟今年十月之朏寿跻八十有四幸诏我所以进寿之道曰子其言焉吾将为子寿矣元学曰太孺人媲我桂塘家乃雍肃则何以寿曰其妻道顺矣宜荐至顺之寿曰太孺人敬事厥祖有称里闾则何以寿曰其妇道孝矣宜荐至孝之寿曰太孺人布衣蔬食绩纺自劳则何以寿曰其俭勤德矣宜荐至德之寿曰太孺人恤邻之贫是赈是贷则何以寿曰其至仁矣宜荐至仁之寿元学曰惟兹四德幸子以教我足以归寿矣甘泉子曰未也夫观木之根孰与支叶太孺人之冑子高川隐君潜德之在野吾闻之今拜封主事者卓卓也其仲子艾轩推官之在应天吾友之今守连者卓卓也高川之胤爰有元学初举进士有声于时正郎法曹有哲于刑其积久而大蕴极而光者未艾是之谓至庆吾请荐至庆之觞以继四寿之后以祝于无穷元学乃拜嘉以归为之上寿嘉靖癸未三月二十六日瀛西之什序瀛西之什赠瀛西也曷为乎赠瀛西也嘉同也曷为乎嘉同也小瀛主人甘泉若水也瀛西伍子益之别墅也以西邻乎瀛也昭同也曷为乎昭同也甘泉子之考也瀛西之妣也兄弟同气也瀛西之于甘泉也兄弟也同自出也少同嬉也长同业也壮同游白沙也甘泉子荐于乡矣厌进取不入国子弃引而归也既十有三载母强之行也瀛西廪于庠矣既游白沙亦厌进取裂衣而归既踰年矣又强之复又同也其志于初又同也瀛西子以应贡不仕而家居若将终身焉甘泉子以召起于西樵出于小瀛谓瀛西子曰兄盍同行乎瀛西子犹豫而笑甘泉子强之同乃同辛壬冬春同载而北夏及京师与诸生同居垣西之馆同讲至学同论大道或曰然则可以归诸大同矣甘泉子曰兄其勉诸兄其勉诸吾将与天地同游与万化同流与鬼神同幽与日月同明与万物同休瀛西子其能终同我之同而不负乎其初之同乎请自今同功始也瀛西子今承明天子之简任去而教诸会同会同者会于同也将与诸生同学圣人同归大道以游乎大同之域共赞大同之治矣尚无忘乎赠言癸未四月七日蒋母太安人六十寿诞序全州之伍有淑女者继室于建德令尹蒋公生子曰淦为兵部员外郎受封安人维癸未四月十又一日维年六秩维辰初度高太仆率乡宦进寿焉曰维安人内助建德君之德以达于政也政而有声持斯以寿可乎咸曰然惟安人视先室之子四也如其己子也乃育乃成其视侧室之子二也如其视先室之子也乃严乃爱持斯以寿可乎咸曰然其抚孙十有五人如视其子也视曾孙十人如视其孙也乃慈乃惠持斯以寿可乎咸曰然遂以请书于太史氏太史曰是则然矣吾闻之维妇无大辱辱于其子惟妇无大善善于其子或曰然则安人克成子淦庸拜厥封持斯而寿可乎曰然此固安人之善也非安人之大善也其大善也存诸汝洁之身乎昔者吾观诸汝洁之身之孝敬其母也其必得吾文以寿也吾三辞之又进焉其思以不得吾文以寿也无以遂孝敬于其母也如不孝然而推是心也孰不可至是故德业不修曰如不孝也故立身行道可以显亲寿矣居处不恭曰如不孝也故致恭可以荣亲寿矣容止弗庄曰如不孝也故矜庄可以不辱亲寿矣事君不忠交友不信曰如不孝也故尽忠信可以不耻亲寿矣君子行斯四者以寿其亲是之谓万寿无疆咸曰是谓寿之至矣至矣武举试录后序维皇建极越厥二年既策文士乃修武举求人并用以图化理乃命臣熙若水等职斯文试乃录士登文若水宜后编终义乃观首策曰猗哉历历乎然而知变法矣观其次曰庶哉浑浑乎然而正奇几矣观其又次曰谋之恢恢乎知本矣观其又次曰究之渊渊乎然而文武一矣观其首论曰确哉知严兵矣观其次曰知方乎哉然而王霸辩矣乃拜首而扬言曰若稽高祖圣神文武匡一华夷谕于臣工为天下者文武相资庶罔偏陂式命有司文武是科兹惟立法之本后之间举缘时因循尔矣兹我圣明岁时并行其继述之意矣乎然而文之举也或策以武武之举也则兼之以文其亦相资之懿矣乎今夫强有力者用之于揖让则文用之于战斗则武其诸一人身也是故知文武之一矣故古之学也出于一后世之学也出于二古之治也出于一后世之治也出于二二则离离则杂杂故物一则合合则纯纯故化是谓纯王之道也是故文者象阳者也武者象阴者也文者象柔而刚者也武者象刚而柔者也文者舒神以崇天也故体圆而用方武者翕鬼以法地也故体方而用圆是故阴阳浑合谓之至道刚柔并克谓之至治文武皆得谓之全材若水不佞请以兼资之懿为圣明献毋忘我高祖之格训以全材之学为诸子励毋徒托诸空言陈东山先生寿诞诗序或问曷谓寿甘泉子曰不朽又问曰无疆曰然则耆耄期颐非寿乎曰年也非寿也是故耆耄期颐之谓齿有齿之谓年不朽之谓寿无疆之谓寿寿曰曷谓不朽曰古有之立德也立功也立言也然而立德其本矣曷谓无疆曰父作也子述也勿替引之也然而父作本之矣君子有此二寿者故能与道同其不息与宇宙同其悠久与天地同其贞观其不朽也夫其无疆也夫顺德之墟沙滘之涯有东山陈先生者修圣贤之学以理于其家谕其子谟首从予于西樵卜居于烟霞之后洞先生时优游其间相与丽泽焉充然若有得于中无慕乎外夫妻如宾子妇如徒欲立祠以致孝议合族以致仁谦以求忘年之益廉以辞督学之聘斯不亦不朽矣乎遣谟也从师万里必求有立以永其传斯不亦无疆矣乎乃岁仲冬之月迩长至之期适初度之辰当寿觥之荐谟寓京师其能无思乎甘泉子揖而进之曰无以思为也思进尔德思修尔业则可以无疆无疆寿之至也斯可以寿亲于不朽矣称兕觥而已祝年齿而已岂君子之所谓寿乎于是甘泉子既无疆谕其子而又以不朽寿其亲同门之上咸歌咏之以继眉寿之雅癸未四月七日赠龙游子祝宪佥序司寇林公所礼其曹有三人焉一日龙游祝子公叙一曰仙居应子邦升一曰归安陆子元静三子者日与大行薛子诸子论辩于长安皆慨然有志圣人徒也而或折衷于甘泉子甘泉子则默默惟岁癸未之夏祝子拜佥广东之宪而访于政甘泉子曰莫学非政矣薛子请以学告则又曰莫政非学矣故君子之道成诸性达诸事业小人之道局于器滞于影响君子乐得其道小人乐得其故道则通通则神神则人化之故则执执则物物则人畏之故君子浑浑尔小人硁硁尔嗟哉祝子其必为君子之学而成仁者之政矣吾有所试之矣或曰曷谓君子浑浑之道甘泉子曰君子之学反其初而已曰曷谓初曰初者与万物一也万物与天地一也能知与天地万物一则可与几矣是故人之大初也与天地万物一一者无物也无物故能与道一今夫骐骥千里之足也物有累之则不能以十里也大鹏搏扶摇而九万一绳系之则不能上只尺负之虫以物自累而不能致远夫物则固有然者矣而况于人乎是故君子浑然而太虚体物而无累太虚者其天乎是以至大生焉体物者其地乎是至广成焉存至大者德也发至广者业也易曰干知太始坤作成物是故知太始者存乎仁作万物者存乎义一至道者存乎广大盛德大业至矣哉惟学惟政一以贯之吾于龙游子有待矣六科赠言序太史曰关中有二吕子其一曰仲木柟者守太史其一曰道夫经者历吏科都给事黄门二子相善齐名予戊辰皆得之春闱黄门吕子当瑾宁彬时则数好危言触祸机出贰蒲州吕子不戚戚及罗织下诏狱居囚二年吕子不戚戚圣明御极诏复其官例登京堂竟以出参山东吕子则亦不戚戚夫外不戚戚则其中必休休不戚戚而休休者不贤而能之乎同科张禹功曰夫惟贤者然后能受人吾曹于道夫之行其可以无言乎于时六科同祖于道乃召同科于子阎子张子周子进而告之以御吏之道惟正以格惟稽乃弊户科张子诸子进而告之以劝课农桑之政礼科底子诸子进而告之以仪制之事庶其降典以折于民兵科许子诸子则进而告之诘尔戎事以遏乱略刑科刘子诸子则进而告之刑期勿刑以升大猷工科余子则进而告之若于上下维慎尔动无淫尔艺是故吕子之山东旬宣济南躬教树艺盖有得于张子之言明清折狱盖有得于刘子之言攘弭寇奸盖有得于许子之言化俗以礼盖有得于底子之言慎动大众沟隍惟修盖有得于余子之言吏畏而格盖有得于张子诸子之言仲木曰道夫之政盖得于古也越明年甘泉子闻而叹曰诸子真可谓能以言赠人而吕子真可谓能用言以善理也噫俾为天下者能用言如此则于治平也其犹反掌乎于是吏科李子后至与张子请书于太史氏嘉靖癸未夏五月朔旦赠张子汝祯之任河南兵备宪副序甘泉子喟然叹曰惟予登十有八载庶惟同登之士惟卿士惟内惟外各就有列徂兹正德奸竖蛊政严于大冬予其遯于荒野惟理惟乱予罔闻知惟张子汝祯直于诸道惟邵子天守于黄门知罔弗言言罔弗尽罔怛于权奸罔惮于大吏惟时疾风尔惟劲草惟时岁寒尔惟松柏迪兹有贞吉哉惟我圣明起于南藩陟于元后弊政惟新煦于元春和风新扇万物惟熙昌兹言官二子是望乃五月日乃二子相继补外张子兵备于河南邵子参藩于浙江予时言者咸将默默百职咸为咨咨庶姓咸为愕愕佥曰夫疾风劲草乃弗获与萎蘼同芳于春岁寒松柏乃弗获与凡木并荣于雨露吾将问于造物者其有意乎否甘泉子曰已哉天地之常以其心普万物而无心圣人之常以其情顺万事而无情二子得之可以知学矣可以知政矣其往勖哉送林典卿守解州序山西为尧舜禹之都相授一中虽其土高气刚亦皆丕变为浑淳之风焉今临海林君典卿负刚明之资有志古人之学求三圣之道以治解州也有济乎哉然而帝王之化已远土俗各以其性是以不能无偏偏则过过则恶其由来渐矣典卿之往其慕尧舜禹之风高明柔克以求执中之道也乎不刚不柔以复于变之俗成大中之化也乎吾不能不深有望于典卿也闻解有卜子夏墓为我谒而吊焉所谓学优则仕仕优则学今尚可以合一而进也乎嘉靖癸未夏五月侍御一溪简君三年考绩序夫天有三道以化万物人有三能以乘天工易曰干知大始坤作成物又曰天下雷行物与无妄是故上功以意其次以言其次以事王者立公相主感格在燮理是故以意为功以应干之知立九卿群府百司庶尹主教育阜兆民是故以事为功以应坤之作立科道主论劾在击搏是故以言为功以应雷霆之鼓动侍御熊先生称其僚友简君腾芳初以进士尹石首大赈水患流民安堵移剧于黄冈灾盗胥仍以赈以弭民用有哺筑堤以防民永有赖制诸权凶以遗民惠是故以事为功拜迁御史乃曰御史以言为功其可不尽于是病蜀边将监之侵渔也是以有劾奸之疏患武庙国本之未定也是以有建储之疏圣政维新患守臣多为民殃也是以有查处之疏患版图之不均而小民受困也是以有攒造便民之疏虑荒远德威之弗振也是以有靖边之疏患纪纲之废弛也是以有正法之疏患贤路未通也是以有开科之疏今夫人言宣则意达意达则事成是故言者上承乎意下达乎事者也故意之功远矣事之功专矣言之功其利博矣是以谏行言听膏泽下于民若简君者岂非功之大者乎乃今三载考绩十有三道之僚请用书于太史水曰官尽其守言尽其责而已耳是故其忠至者其言多其言多者其功伟吾闻简君论列惟其事举刺惟其人则其功不宁惟是而已也然而昔之尹也事功专而不普今之侍御也其言普而未化由是累为卿相将致格君之学施燮理之用以成意化之功乎必自今日乎始也其书以庆以癸未五月二十四日书赠澧州太守赵丹山序君子之儒好之小人之儒恶之吾不谓小人也小人之儒好之君子之儒恶之吾不谓君子也游于白沙有赵君元默者见期于师见与于枫山受知于阳明而亟称于见素区区群儒乃或见毁訿焉然则元默其为君子之儒之徒而不为小人也必矣惟兹季夏拜守澧州春官杨子浚张景川地官唐平侯张仰德太常杨子山黄门李宗鲁黄子任秋官刘邦正锦衣莫希颜与甘泉子皆善之十人者同饮别于黄子所既酣有一人言之曰吾闻有大负者不得志于显荣将发挥于治理其在斯乎一人曰求治理者将在于三事盍为赵子有赠言一人曰业广惟勤宜以勤赠曰元默既或有之矣吾请进夫大勤一人曰慎终惟始宜以慎赠曰赵子既或有之矣吾请进夫大慎一人曰惟寅惟清宜以清赠曰夫既或有之矣吾请进夫大清一人曰曷谓大曰勤其勤无为而勤慎其慎无为而慎清其清无为而清是君子之儒之类也彼硁硁皎皎以号于时区区群儒之小耳矣一人曰三事恶乎本曰勤本于慎慎本于清清本于寅是故三事一致也故能无所为而为一人曰曷谓君子儒曰君子之儒由仁义行之学也非行仁义者之学也行仁义者之学区区群儒之小耳矣有所为者彼区区皎皎硁硁者之伪也故君子立其诚敬而三事尽而万化理矣一人曰斯理也虽措诸天下亦可也而况于为澧乎黄子曰吾闻政学一道矣是足以赠丹山子问政余姚陈于周尹兴化问政甘泉子曰学问学曰政于周曰政则政学则学若是混乎曰政也者事也学也者心也谓事则事乎心则心乎于周问要曰理是故莫学非事矣莫政非心矣莫政莫学非理矣理达而体用浑矣请学何学曰大学在心为明德在事为亲民在心为明德是故莫学非事矣在事为亲民是故莫政非心矣兼之者至善也至善也者心之于天下国家之事理纯粹精焉者也纯粹精焉者天理也天理也者吾心中正之本体也是故学在体天理止至善焉尽矣敢问其功如之何曰在格物问格物之功如之何曰在知止在定静在安虑是故知行并而物格矣物格而心身家国天下之事毕矣夫天下犹然而况于一邑乎而况于兴化乎陈子曰洪范也请拜受以从事嘉靖二年七月十九日南海梁氏族谱序甘泉子曰为谱者其知道乎其宗法之遗乎其诸后世之事乎王者之风衰而封建废封建废而宗法亡宗法亡而后谱作故谱者存宗法以教仁孝于天下也今夫人惟不知身之所自出则不知敬其父以及其祖而孝道几乎息矣人惟不知身之所同出则不知爱其兄弟以及其同气于祖者而仁道或几乎息矣是故夫谱者以明仁孝之道者也佛山梁氏之有谱以广仁孝也梁氏之子职方君日孚焯学于阳明立身行道以修仁孝虑无以谕诸其族之人故夫欲族之人父慈子孝兄友弟恭则非尽可以言谕也谕之以言者莫若谕之以实矣谕之以实者莫若示之以象矣是故循名观实莫大乎谱立象垂教莫大乎图知道者观诸谱图焉斯过半矣是故于其图也自吾身而上达之吾父母而吾祖而吾曾祖高祖以及于始之一人则孝敬之念油然而生矣自吾之兄弟而旁达之吾父之兄弟而祖之兄弟以及于始之同气则友爱之念油然而生矣于其谱也某祖功某考德某子忝尔祖某孙坠厥业以及于吾身则立身行道之心惕然而生而慈孝友恭之教勃然而兴梁子曰子盍明以教于我族之人甘泉子曰吾取其义象存乎谱得存乎人赠石龙黄宗贤赴南台序石龙黄子蚤志圣贤之学前为后军都事与阳明子甘泉子友三人者解官迁转各别十年矣嘉靖继统与甘泉子并起废至京师石龙子迁南台经历后军俞君请曰宗贤与子有同志之雅宜为我有赠言否则无以酬置亭待二子之意也甘泉子辞曰吾与宗贤期默成于道矣恶乎言再至而再辞焉既而应君元忠黄君才伯请曰黄子与子有同志之雅宜为吾同志有赠言甘泉子辞之如辞俞君既而王君公弼欧君崇一萧君子鸣钱君汝冲郑君窒甫联王君虞君金君太常李君廷评陆君职方梁君秋官陆君太史邹君春官陈君韦君黄君魏君陈君二薛君傅君应君吴君之名申应黄之请辞不可乃言之曰夫学觉而已矣伊尹天民之先觉也泉翁大全卷之十八文集门人江都沈珠等校刊序送司寇林见素先生致仕序史若水曰有天地斯有二气有二气斯有通塞有通塞斯有否泰有否泰斯有从违有从违斯有去就是故二气存乎机通塞存乎感否泰存乎遇从违存乎数去就存乎时时之义大矣哉见素先生得天地刚大以直之气能遂其志是以于宪庙时则以郎官独劾梁方以引继晓下狱不屈怀恩壮之斯非所谓其刚者耶然而落职判官寻感星陨复官南都于武庙时则巡抚川江卒遇麻贼单舆入谕罗跪请降斯非所谓其大者耶然而中沮于总制乞休而归今上龙飞时则首起司寇因事纳忠据法执奏抗夺狱之旨以沮权幸之气斯非所谓其直者耶然而初则上为薄谴中则求去勉留终优诏隆礼廪夫是畀宫保是嘉夫公之正气能感上天星陨之变而不能感宪庙于初以不谴能致怀恩之壮而不免梁方之害能谕麻贼之悍而不能消总制之妒以全功能感上之隆礼而不能开权幸之惑使其言之见从而身安于朝廷之上岂非所谓气机之通塞乎是故通塞形而否泰见否泰见而从违生而公之去就决矣昔之嘉靖初诏尧舜天开公以累召而来峨峨其冠裔裔其衣跹跹其趍拜舞班行如凤鸟具五彩闻九韶以来仪于两阶及其待命而去也飒乎山巾飘乎野服意气江湖邀昂云霄如野鹤插六翮乘长风将翱翔乎千仞虽欲留之而不可得盖公之进也以时而退也以时时也者道也大臣之道不可则止也易曰同声相应同气相求水流湿火就燥云从龙风从虎圣人作而万物睹呜唿时乎公其归矣嘉靖癸未秋八月八日赠别黄太史序太史黄子才伯曰佐也于役于渭誓将睽违惟子教之于亲于学惟子教是蕲甘泉子曰欲事亲者其惟学乎欲显亲者其惟立身行道乎曰学何学矣曰心故善学者如贯珠矣不善学者如观珠矣曰观珠与贯珠之形何以异曰观珠者观他珠也多学而记之类也贯珠者我贯我珠也自我得之也一以贯之之类也知识前言往行以蓄德也黄子曰唯唯昔者甘泉子谓黄子曰子之博学如聚万珠矣其惟贯之已乎黄子曰唯唯黄子则既志乎心学矣骎骎乎其进而不已矣是以申告黄子之别黄子曰圣学其思乎故曰思不出其位甘泉子曰是之谓心学矣思曰睿睿作圣请闻焉曰其中思矣乎中思故不出其位不出其位故思无邪出位而思邪邪也正亦邪也其惟中思乎曰曷谓中思曰毋前尔思毋后尔思毋左尔思毋右尔思故曰中中思也者中心也故曰中心无为以守至正至正无邪思也若夫左右前后而思焉出位耳矣恶能勿邪故中则正矣中正一以贯之而圣学备矣此舜闻见善言行沛然若决江河莫之能御也其博约之教乎或曰子曰子中思而已矣将不遗于四远乎甘泉子曰非然也日月之照四方也明在中也尧德之明思在中也而光被四表何远之遗或以告黄子黄子曰唯唯甘泉子曰可以别矣思知事亲矣嘉靖癸未季秋九月赠钟君一元之任恭城序增城西洲之涯有钟君一元者其从叔母甘泉湛子之从姑母也兄弟也钟君选于天官得尹广西平乐之恭城人曰钟君若有不怿然者或疑之曰夫郎官应列宿宰群姓喜则一邑之人乐怒则一邑之人惧何不怿之有或曰彼钟君巨族也学于增庠十余年而举于乡又游太学十余年气正而才充然后选于部今恭斗邑也其为里者一其为粮者仅三千而盗贼多于里之民其东西掠者多于里之数此钟君之所以不怿乎或以告于甘泉子甘泉子曰吾请见而释之揖钟君曰子以为任职者与任担者何以异曰无以异也曰今之谓官曰任者得非取诸任负之义乎曰然曰任负者惟其力今有人于此力能胜百钧者付之以十钧则彼将怒之乎曰否曰力能十钧者付之以一钧则彼将怒之乎曰否曰否则虽以子之力任恭也民之少也易以治粮之少也易以征而吾子不怿也惑矣又曰今有人于此任一钧者与十钧者同其直则将喜之乎曰然任十钧者与百钧者同其直则将喜之乎曰然曰然则恭城一里之禄之入其视诸数百里者之禄入均耳夫轻若负重若直而若不怿者焉吾不知矣钟君乃欣然而喜莞尔而笑曰愿闻子之所教清者甘泉子曰吾与之矣吾与之矣夫民寡而心众是故一之以简粮少而困多是故恤之以宽盗繁而心同是故化之以不欲夫简以临下宽以御众不欲则不窃圣人岂欺我哉子其行矣夫力优而治有余又行此三者则一朝廷将有大任付子矣癸未秋九月既望赠黄门汪君子宿之南都序维嘉靖二年癸未秋季黄门汪子请改南都惟时六科之彦交进留之屡进而屡不可或问之故汪子曰轸将图迎养之便轸也终鲜而双亲缺侍难之者至于再至于三四莫能夺或曰嗟嗟子宿昔在丁丑以名士选为翰林庶吉士读书中秘日食大官六曹供给者三载以有成恩至厚也夫恩厚则思殊报理也且忠孝不可兼而家国两难顾何私之图应之者曰汪子之所以为报者则有之矣今汪子复入为户科则既期矣其言慎选配言惩不恪言怒谏官言崇正统言全大礼言正名分其诸不一言矣而时未之尽用非汪子之咎也与其忠而不致孰若兼以致孝且君亲等耳曷谓私图或曰汪子为吉士先朝尝抗疏谏游幸又伏阙遮南巡禠其半禄拟授给事中竟调泗州今上继统诏凡以言落职者得殊擢汪子止复户科虽加俸无殊擢又言不尽用此汪子之所以稍去乎曰是小之视汪子也已汪子且辞加俸而况其它且汪子自为吉士尝乞南职以图养也虽所司不可然而汪子之志见矣其进贤信赏庙谋者事也非汪子事也汪子岂为是乎哉且汪子气正而学积矣行成而志远矣夫岂以汪子之贤而为是乎曰然则汪子其不为私图乎曰然使汪子者不南积资而进都焉都例多登京堂况以彼其望可必也汪子不此之图而图南焉一日三公志不可易矣而谓为私不亦异乎或者又曰昔蚔‥请士师为其近可以言也今汪子出入黄扉居可言之地而反求自远焉吾未知汪子之为忠若是其阔矣曰乃身在外乃心罔不在王室也两都相望若彼其近也汪子之请得命改科同其为言路故若彼其同也朝政之得失朔传而望闻焉其疏奏也望发而晦至焉使汪子有如李拾遗处外飞章之心何远之有故远近在心不在地也吾恐汪子益得以尽言矣或问其故曰古之有求忠于孝今汪子之图以尽孝也吾是以知其将益尽其忠也其得朝夕庭帏善兼禄养则思曰吾何以得此养也吾君之赐也吾何以遂此志也吾君之赐也其忠于君则必果其将有言于君则思曰事君不忠非孝也故图所以为孝其于不忠则必不果故曰汪子益得以尽言耳矣或又曰忠臣之在国也则将忘其家不遑恤其亲今汪子虽犹在国亦稍远矣问迩于亲将无少顾虑矣乎其二亲者有如范滂之母愿子从李杜则善矣脱有如陈咸之父则将如之何应之者曰观其子可以知其父母之贤矣且吾闻其严君云庄先生夙有义方以钦帅其慈母董孺人素以子记有成其贤益可征又迩拜封章宜图其报以委诸其子则汪子者得以兼致其忠孝矣于其行也六科之寮咸重之张子元杰以告于史氏若水次序之以为忠孝赠云侣诗序穗城之西有李君德宽者自号云侣或曰夫陇亩之氓渔樵之伦出入云浦性气云山漠视乎富贵恬息乎利途曰侣可也今子也生穗城而巷居宦兴化而经历处富贵声利之途而曰云之侣譬犹蜀人之慕日越人之儗雪不相为谋曾不如陇亩渔樵之人耳矣李君曰噫嘻异哉子之谓侣也必若斯言则陇亩渔樵人人得之矣宜侣之众何乃若是其寥阔耶曰吾过矣吾过矣愿闻先生之所谓侣者曰侣也者侣也侣其德也是故有法象之义焉有师友之道焉昔者伏羲氏仰则观象于天俯则观法于地观鸟兽之文仲尼上律天时下袭水土盖学于天地文物也今吾之侣云亦若是而已矣古之君子弗获师友于世则将取于云山故不谄不渎而上下与之同游取其益而已矣彼陇亩渔樵之人其奚取于云而云亦奚屑于陇亩渔樵者耶故云之为德也倏乎出岫暮而知归吾以学其出处之时也勃焉从龙蒸乎作雨吾以学其功用也或为白衣或为苍狗吾以学其变化也澹乎其闲泊乎其无心虽有富贵声利之徒与之暂处而能使之化终日而不斁久之而愈敬则夫云者诚若师友兹吾所谓侣也其诸异乎人之侣欤与李君侣者穗城之北有白云以侣白云为未足又进而取诸东北有罗浮之飞云以侣飞云为未足乃北慕泰山之云而侣焉孟氏曰一乡之善士斯友一乡之善士一国之善士斯友一国之善士天下之善士斯友天下之善士其斯之谓乎其子文兖为建德县博盖尝望云而思集诸声诗以效云门之雅谒甘泉子为之叙其语叙政颜君体严尹怀安问政甘泉子曰知学则知政矣孔子论政曰先之劳之曰无倦学也学也者心也心也者人也人也者政也夫政由人生者也人由心生也知所以为心则知所以为人矣知所以为人则知所以为政矣是故学政之致一也曰请闻焉曰夫恻隐羞恶辞让是非四者人之心也无是心非人也无是人非政也故有恻隐之心则有惠政矣有羞恶之心则有廉政矣有辞让之心则有礼政矣有是非之心则有明政矣惠则人知爱廉则人知敬礼则人知化明则人知畏四者治之极也而况于为邑乎颜君曰有是哉世方以承顺奔走为贤端也惧其不能李君梁君薛君避席曰惧其不能吾将请为学官甘泉子曰噫恶有能学而不能政也谓颜君曰子有疑焉盍往质诸尔师昔者尔师阳明先生之为邑也卧治六月而庐陵化故刚不畏强御柔不虐独不刚不柔厥德允修心学之致也夫赠唐西洲佥宪之任广西序或问治曰二帝二王不可及已两汉之时其亦不可复已乎曰非时不可复不复于人也曰举选之废尚已孝廉之制其亦终废已乎曰非废于法废于时废于人也人也者时法之表也故人之所在斯时法由之以变矣或曰若西洲唐子者可谓孝廉乎哉应之曰平侯产于琼海之中慕周孔之道励行义正学术裒群借以甲魁于海内而海内游学之士莫不知慕以平侯不居文词之职为憾今廿又三矣中以母病而居侍者廿年彼其一日之养三公不换之心非所谓孝矣乎为母而废仕者年八之七母终而积俸者八之一彼其不戚贫贱而急利达之心然非谓廉矣乎夫以行义素负甲魁之名历廿又三年之第有孝廉之实今擢不过佥事地不过广右而忘老病之亲求速化之术以登通显者为时贤则孝廉之不行其法也乎其时也乎其人也乎其天也乎曰在平侯以命安义者宜归诸天在主时法与士夫所咨嗟者宜归之人则亦可也平侯行矣论者以其说告于甘泉子请书以送之甘泉子曰公等之说美矣皆非其至也匪天匪人道在其身身成良贵赵孟不能予夺天亦不能易是故推其孝以为理则为莅官之敬事君之忠老老恤幼之政推其廉以律己则不希世以取名不趍利而退让其于理道也绰绰乎有余裕矣乡缙绅先生曰请以是为西洲子赠封太孺人旌节谢母陆氏七十三寿诞诗序维嘉靖三年摄提在于甲申惟季秋九月七日戊寅寔惟谢太史所后母陆太孺人初度之辰时惟重阳朗天清霜乃开寿筵乃荐寿觞惟时光禄崔子乐子通政安子张子柴子尚宝邵子太常张子苏子姚子京兆张子翰林翟子穆子董子方子少参张子宪副盛子后军俞子谋于成均湛子曰惟我同年十有八人于以中有兄弟之义于太孺人有母子之道盍进寿焉有长一人兴曰寿妇有道乎水曰有寿以德父为君道为干道为生道是故拟诸天母为臣道为坤道为成道是故拟诸地其于德也为孝为谨为贞为巽为爱为教义方于是二人兴曰妇德惟何水曰妇之德有上中下三焉三人兴曰曷谓三水曰上焉者其诸舅姑焉见之也是故孝谨形焉中焉者正诸其身与其夫子也是故贞巽形焉下焉者及诸其子与其女子子也是故爱教形焉一人兴曰若陆孺人之于舅姑何如谢子曰敬而已矣二人兴曰于奉夫君何如谢子曰顺而已矣有三人兴曰于教子也则何如谢子曰慈而已矣一人莞尔而言曰甚哉谢子之谦也而以约其亲之德谦之至也而亲之德愈彰也一人前揖曰是母德之彰也惟甘泉子其申寿之水曰曷征乎一人曰吾闻夫太孺人逮事舅姑饮馔必肃定省以时斯不亦孝谨矣乎是之谓敬水曰是上焉者之德也请荐上德之觥一人曰吾闻夫太孺人之于封君之生也惟倡惟随其没也誓无二志五十而节帝表宅里斯不亦贞巽矣乎是之谓顺水曰是中焉者之德也请荐再德之觥一人曰吾闻夫太孺人之教子丕也博直疏朗爰登鼎科官于太史褒封孔嘉厥息一女仪则阃范归于族姓生璋文魁提举光禄斯不亦爱且教矣乎是之谓慈水曰是下焉者之德也请荐三德之觥是故三觥进而百福从之故曰万寿无疆其斯之谓乎于是十有七人颂其美而水也首其义赠内兄袁克冲分教同安序甘泉子既为大司成袁子克冲拜同安司训与甘泉子之内兄弟也质淑而志古问于甘泉子曰子主大教也与吾之司教者类也知教事者宜莫如子子盍为我言之甘泉子曰噫吾日汲汲求之未得者虽然吾尝闻大教于君子矣夫教也者孝也所以教孝焉者也教孝焉者将教之为人者之道将教之为人子者之道焉也是故天地生之父母生之尽人为大人之道尽性为大故不能复性者不可以为人不能尽人者不可以为子弗人者不仁弗子者不孝是故教者将教之为人君臣者之道焉将教之为人父子者之道焉将教之为人长幼者之道焉将教之为人朋友者之道焉尔也夫然后谓之尽人夫然后谓之尽性是故惟仁为能享帝惟孝子为能享亲夫事亲享帝之道大矣而本于教可不重乎袁子曰吾有闻矣吾有闻矣敢不奉以周旋甲申十一月廿九日湖亭叙别诗序湖亭叙别敦友道也何敦乎友道尔同寅之友以敦鹤泉彭子之忠孝也故夫湖以志忠事也别以昭孝思也问者曰何居或曰昔之于湖也为君事也故曰忠今之于别也为亲起也故曰孝户曹李子言于甘泉子曰贤哉彭子魁于庚辰长于南科兼厘版籍协恭后湖惟时仰尊天语俯察人情七事是疏庶务允谐谠论大事抗言诸难持蹇谔之节以婴雷霆之威斯不亦忠矣乎又曰贤哉彭子致亲封秩荣于翟帔及乎慨然而感浩然而归歌北山之诗动将母之叹拜令伯之表以出蜀道之难是故昔之安车而来养亲也今之安亲而去养志也昔之养也以禄今之养也以善斯不亦孝矣乎甘泉子曰若是乎彭子忠哉若是乎彭子孝哉吾闻之矣忠与孝异用而同体交相致而相成者也夫忠由孝生者也是故孝可移忠矣孝由忠成者也是故不忠非孝矣故君取乎尊亲取乎亲尊取乎敬亲取乎爱夫为臣子者尊君于天故致尊则敬敬斯忠矣亲亲于地故致亲则爱爱斯孝矣是故忠孝者敬天爱地而致之君亲故尊尊亲亲道之极也忠君者事天之纯也孝亲者事地之备也天地纯备神明斯彰夫天地犹然而况于神明乎而况于人乎彭子其勖之彭子其去彭子其来或曰彭子今斯之归致孝以移忠也他日之来致忠以全孝也忠孝之极达于天地协于神人时惟友道之敦彭子勖诸甲申腊月日二礼经传测序史若水曰夫礼二而已矣曰曲礼曰仪礼故夫小大举矣先其小后其大礼之序也始乎敬礼之本也子思子曰优优大哉礼仪三百威仪三千夫威仪者其曲礼乎礼仪者其仪礼乎故曰礼二而已孔子曰经礼三百曲礼三千其致一也是故礼一而已夫礼也者体也体也者道也与道为体者也形而下者谓之文形而上者谓之道粗放乎度数之末精入乎性命之微其体一也故善求道者求诸礼焉思过半矣夫曲礼所以备威仪之细仪礼所以具礼仪之大二礼无余蕴矣余于读礼之后因观二礼而窃有感焉进少仪参曲礼为上经而仪礼为下经定冠义等十六篇为仪礼正传其王制等二十三篇杂论不可以分系而有以相表里发明者为二礼杂传通传盖不传之传也又列小戴郊特牲等五篇与夫大戴公符等四篇为仪礼逸经传庶致存羊之意耳起丁丑迄乙酉凡九年编次既成乃为之测藏之家塾以遗子孙及与一二同志者共订之名曰二礼经传测若夫窃取之意见乎议唐太孺人七十寿诞诗序维嘉靖四载厥岁乙酉厥春惟中厥方青阳厥明既生时惟少京兆唐君之母王太孺人初度之辰于是神州张筵赤县作供殽核惟错罍孔嘉是日也奎光下临庶风时至以肇天之阳蟠桃始华百卉具芽以辟地之刚爰考夹钟酸膻咸荐以应天地之时修人寿之纪于时群贤聿来冠盖云集大京兆王子谓辟雍子曰子司养老而尚齿亦知所以寿之道乎曰唯唯惟寿妇有道乎曰唯唯惟妇惟勤惟俭惟顺惟敬惟睦惟慈惟孝厥德惟均惟德也是以有寿焉惟寿也是以有酒焉惟酒也是以有诗焉是故诗以侑酒酒以称寿寿以彰德古之道也诗以侑酒是故式饮式食式歌且舞酒以称寿是故为此春酒以介眉寿寿以彰德是故其德不爽寿考不忘王子乃揖太常边子何子而言曰夫太常者日月也如月之恒如日之升请首为寿边子何子曰惟孺人笃兹女工躬乃蚕绩其勤德宜寿矣乃进勤德之觥为之歌葛覃王子又曰诸子前继为寿勿替引之光禄张子柴子鸿胪刘子前曰惟孺人服用有节缟素是崇其俭德宜寿矣乃进勤德之觥为之歌硕人载歌羔羊通政黄子黎子前曰惟孺人于嫔庆远公举案胥礼内助媲美其顺德足寿也乃进顺德之觥为之歌关睢之首章大理顾子前曰惟孺人祀事孔丰笾豆是洁其敬德足寿也乃进敬德之觥为之歌采苹尚宝郑子前曰惟孺人德逮臣妾克和娌姒其睦德宜寿乃进睦德之觥为之歌樛木少司成郭子前曰惟王母母仪孟母成子凤仪显于京兆其慈宜寿乃进慈德之觥歌凯风之首章黄门顾子黄子前曰鞠哉尽妇猗哉克妻克养克疗克终三事以极劳瘁可谓曰孝乃进孝德之觥歌下武之三章辟雍甘泉子曰葛覃嘉勤劳服无斁矣未殚厥美宜再赓之以今声边子乃作隰柳何子乃作萱草曰关睢嘉好逑乐得贤矣宜再赓之以极祝诗黄子遂作金陵黎子作蓂叶曰采苹嘉有齐矣宜赓之顾子遂作瑶池曰樛木嘉乐只宜绥福矣然而庶善未展请赓诸郑子遂作宝婺曰凯风之首颂劬劳嘉圣善矣盍赓诸郭子乃作七德曰下武表孝思善妇道矣盍赓之以今声顾子乃作江渚黄子乃作留都曰硕人美褧衣羔羊嘉素丝矣盍再赓之张子刘子柴子曰歌既再矣复何言甘泉子曰祝嘏无疆令歌必三张子乃作苍颜刘子作帝城柴子作暖云甘泉子曰夫七觥者寿七秩耳尚寿无期王子其引之王子曰惟孺人具兹七德乃介百福乃耄乃悼乃跻期颐乃富康宁乃攸好德诗曰正是国人胡不万年夫与吾正国人者皆母之仪也由是而万年之祝至矣乃作帝里甘泉子歌曰鲁侯燕喜令妻寿母然则斯燕也母令而寿应韶其喜矣哉据嘉靖八年本补字送大司空崔先生考绩京师序惟嘉靖四载乙酉季春三月八日丁卯惟大司空崔公三载秩满考绩于京师少司空燕泉公为之征言于辟雍子俾爰四司来申之或曰公自贰卿转中丞未任寻为正卿凡六七载出入不踰工部乃公不之易焉亹亹乎而弗倦正卿且三载矣惴惴乎而若不胜拜疏乞它而上弗许崔公其贤矣乎哉辟雍子曰何哉所谓易者将非以其列于六卿之末乎哉王制司空次冢宰度地居民山川沮泽时四时量远近兴事任力食节使时乐事劝功而后兴学在司徒乐正司马司寇之先古之道也何哉所谓易者昔黄帝正名百物以明民共财颛顼修之舜入于大麓弗迷使禹作司空兼百揆曰惟时懋哉畴若予工咨垂汝共工垂让殳斨伯与命益为虞若于上下草木益让朱虎熊罴帝曰往哉汝谐予思日孜孜其后荐益于天古之四圣八贤者乃修其事何哉所谓易者是故若也者顺也顺万物之性也故尽人物之性以参赞化育非夫天下之至诚其孰能与于此故圣人立司空以应四时之冬天道之贞五行之水夫冬也者终也动也于易为艮艮也者止也止之所以生之万物之所终而其所始也贞也者正而固也固闭藏也故为藏物府水始万物天一生水地六成之为天地生成之先故禹治水曰地平天成六府三事允治时乃功终陟元后是亦足以易乎哉而公之所亹亹而不倦者何也且天之运日则三百六十五度有奇公能法天之健惟日孜孜否四司曰然曰三载之间为日一千九十有六公能法日之功以惟时懋哉否曰然曰能若于工上下草木否而克谐乃僚否曰然辟雍子曰何征焉于营缮何如吴君曰修庙廊葺楼门理垣墉诸废咸兴矣曰于都水何如祝君曰昔在河南通渠以泄民患今也利战艘津鲜器庶供咸具矣曰于屯田何如倪君曰昔者修河退地民耕获利今也芦课有征公用则充矣曰于虞衡何如叶君曰昔在洛阳中牟钱发于地宿囚以释鸟来自天案砚是驯今则木榷惟公器械精明矣辟雍子曰然则公可谓能举其官矣何惴惴而乞老之为宜乎其弗获请也且吾见公之年虽高而精力则胜目光射人蹑履如飞餐啖若流壮夫弗如夫目光射人者神胜也蹑履如飞者力胜也餐啖若流者气胜也则何乞老之为宜乎其弗获请也是故不易其职谓之恭舋舋不倦者谓之勤惴惴若不胜者谓之谦未衰乞归者谓之廉夫廉德之节也谦德之光也恭德之健也勤德之盛也夫四德者绩之本也是故一本立而庶绩成崔公其贤矣哉四司之属以复于燕泉公燕泉公投简于辟雍子辟雍子遂受而书之为赠言据嘉靖八年本补字赠王大理滦江先生考绩之京诗序维皇建极宅兹一宇旁求髦旧以图厥理惟时分华夷攸阨乃命臣珝克堪乃任时惟永平之冑迭科兵工察改御史跻都于刑科丞于京兆惟乃贤擢于中丞督鴈门抚巡于山之西东惟乃贤是用申于前命锡乃玺书授乃符节恤其良威厥弗良以奠西土于时三司诸卫咸益用命惟尔百工庶尹缮乃甲冑备乃刍粮诰乃戎兵民生于礼死于暴暴悖于礼兵以殄之余则有常刑于是民怀其恩吏畏其明虏慑其威兵折其冲内修外攘罔弗曰理三年帝曰曷功弗彰曷贤弗扬咨尔臣珝久劳于外茂着厥绩惟兹留都寔我国本惟时大理正卿罔备其人珝入治之平厥庶狱庶慎公既至正丞贰协恭乃谕左寺右寺之属惟我大理亡所弗直故凡吏罹于法惟奸惟墨惟予平户罹于法惟诡惟误惟予平礼罹于法惟慢惟卖惟予平兵罹于法惟逗遛惟爽机惟予平工罹于法惟不度惟淫巧惟予平凡刑之事惟生惟杀惟重惟轻是予平反尔右恭于右左恭于左予曰杀尔惟勿杀予曰生尔惟勿生惟公惟明惟清惟断简兹大事以为天下之平于是僚贰群属交相赞勖以期成政以佐圣理越厥四年三月以二秩三品制宜考绩报政于朝暨其濒行卿佐府监寺科之良凡廿有四人咸出饯祖各为赋诗委序于水水曰昔赵孟适郑七子赋诗春秋是荣序在左氏矧兹多贤爰赋茂功观先天朝下陋列国也哉水也文非丘明尝忝国史承序于先庶明乎得失之迹据嘉靖八年本补字赠少司成杏东郭先生三载考绩之京序甘泉子既拜司成扬言于朝惟暨僚属相励于道以率多士及见少司成郭子揆事裁文若烛之照矣若刃之解矣金玉之辉矣甘泉子叹曰才乎才乎杏东子有某公之有也及乎讲学名义甘泉子曰体认天理郭子曰唯唯甘泉子曰知行并进郭子曰唯唯甘泉子曰内外合一郭子曰唯唯甘泉子叹曰德乎德乎杏东之有某公或是之无也郭子曰嘻久矣哉吾之惑乎人言矣乃今而后知子也甘泉子曰嘻人人哉吾无容于人矣乃今而后有合也是故有德者斯有容有容者不失人不失人则人人之长至矣有不者斯有济有济者不失事不失事则己之长至矣故郭子之于甘泉子三日而孚三旬而浃三月而相忘于道艺之归季春既望郭子秩满考绩京师甘泉子喟然曰嘻吾与子之为教也相待而成者也吾其可以舍子乎哉故一修之业以畜德一进之德以成业德业并进以造士也譬之舆轮两具以致远也吾其可以暂舍子哉一或主宽以扬之一或主严以抑之抑扬进退以立中也譬诸寒暑来往以成物也吾其可以暂舍子哉一曰可一曰否则不必可一曰然一曰不然则不必然可否交修以济美也譬之咸酸甘苦以成味也吾其可暂舍子哉是故一刚一柔之谓德一阳一阴之谓道一阖一辟之谓变一动一静之谓神夫道中而已矣夫教使人自领其偏自致其中而已矣然则吾其可别子哉于是二厅六堂之属者吾二人能以箴相遇而合以教相待而成以道相期而进咸将观法相率而归于大同也请书以为赠据嘉靖八年本补字赠学士崦西徐先生主考南畿还朝序惟我国家稽古图治罔弗在人乃审师儒尸于乡学国学匪德行道艺弗以教遂进其贤者能者于选乃命名儒文学之彦尸厥乡举会举匪德行道艺弗以取遂进其贤者能者于春官于朝天子乃亲策之而属之宰辅匪德行道艺弗以用夫德艺之成其致一也是故德之所修艺斯书矣故师不贰其教而弟子不二其学艺之所书德斯见矣故主试者不二其择为士者不二其业德成而上艺成而下贤能着矣故用人者不二其职而见用者不二其志是故养士者如场师之养木矣不讲于大人之学而小人之儒焉是务其犹舍梧槚而养其樲棘也择士者如工师之择木矣不先夫道艺之贤而词藻之工焉是取犹之舍合抱而求拱把也用人者如大匠之用木矣大小枉其材休采易其服是犹斲梁栋以榱题而使椽桷为柱也圣天子临御之四年应天府以乡试之期请乃命侍读学士徐君子容乃夙昭于学识乃克哲于知人遂偕左春坊左谕德张君崇象辍讲事以来既至三试群士拔其尤者而录之彼所谓德行道艺之士非耶事竣还朝京兆王唐诸君谓水也于徐君有同年之雅宜为赠文夫水也忝司教养天下之贱场师也故敢以教成选用之义为二君告夫二君者天下之良工师也行将进而为大匠矣今其归也于进讲之余宜以是闻于圣天子而以白之冢宰所用必其所择所择必其所养三者有相成而无异将见贤才众着而天下治中兴之业可成矣此固大匠之绩工师之能也贱场师乌得而议焉刘氏家藏集序甘泉子喟然而叹扬眉而语门弟子曰吾今日病矣吾今日病矣吾观于刘氏家藏之帙目冗而心憷矣或问曰子何病而憷焉甘泉子曰吾病而憷焉凡为文之事百八十有七凡诗之事七百七十豁然如开群玉之府灼灼乎璀璨夺目也如倒万珠之橐累累乎缔视不暇而神若为之移也或曰然则毅斋子胡然其致多也曰刘子江阴之右靖江之豪破天之荒者也始于筮仕而郎地官而属司马而卿符台而大鸿胪垂三十载而未艾自高祖而曾祖而祖而祢内外之属凡五世之事自夫朝之缙绅以及两畿十三省之彦文艺德行之贤尽之矣曰然而刘子之能致多何也曰夫是益可以观刘子矣语有之物聚于好也今夫玉在于万仞之山苟有好者人有能致之者矣今夫珠在于千寻之渊苟有好者人有能致之者矣故苟好直则直言至矣苟好谅则谅言至矣好文华则词彩至矣毅斋子博闻而乐善游艺而尚文是宜其所致文献之富如此足以昭先德而贻孙谋矣或曰使刘子进乎其好焉好仁则仁至矣好义则义至矣好礼则礼至矣好德行道艺则德行道艺至矣岂非昭先裕后之大者乎甘泉子曰夫刘子固有之也学以聚之而已矣合其两而一之故能化是故文以治外德以治内文质彬彬然后君子刘氏其世为君子矣乎泉翁大全卷之十九文集门人江都沈珠等校刊序贺沐阳仲君垣庵先生荣受褒封序维嘉靖四年诞推恩典以南京广西道监察御史仲君之父封如其官母张赠太孺人皇帝若曰维尔选之父绣维尔持身惟谨惟厚惟尔贤惟尔之德性惟端惟良惟尔贤尔行修于家庭惟尔贤惟尔高风播于里闬惟尔贤尔教惟有义方夙成尔子惟尔贤尔配张氏淑德令仪兹惟刑于之化惟尔贤肆用封貤于官号以彰尔德辟雍子若水敬绎圣谕而赞之曰大哉皇言达哉皇孝笃其爱以及乎人贤其子而以显及其亲而褒荣之至矣仲子曰虽然亲德之未彰也君恩之未扬也选若恤有歉焉惟子是祈辟雍子曰吾闻垣庵君乐易成性友爱是笃周旋诸兄恭处曲尽非谨厚乎是故知持身矣吾闻垣庵君与人敬而有礼存心正而不阿非端良乎是故知德性矣吾闻垣庵君养以甘旨膳必侍侧父罢慈利负贩致养处大歉若平时母寡益谨出入必告踰期必跪亲为欢心昆弟加爱非所谓家庭之修行乎吾闻垣庵君少游于庠学不取进有朋是来乐在交游尽沐之士与四方之贤无弗纳交里有不平一言直之释争而去斯不亦里闬之高风乎吾闻垣庵君式训厥子学承先绪发迹春秋贤科登庸非义方之成子乎惟义惟德克媲厥美宜厥有家以范母道非淑德之刑于乎夫然则亲德彰矣君恩扬矣斯不亦荣矣乎仲子曰选也学不知道惟子益之以励忠孝辟雍子曰夫扬君恩彰亲德而犹欲益焉爱敬之心宁有穷乎无已则存乎子之身矣经曰立身行道扬名于后世以显父母子云学不知道子无让焉子其勉之学以致道道以立身夫身亲之支也立其身以显扬其亲于无穷在子而已子无让焉据嘉靖八年本补字赠李桂先生分教临江府庠序桂子李子秉衷寔惟宋学士忠简公之裔厥姻甘泉子为弟兄而行见重于乡于有司乡人咸期之高第越屡科弗捷乃贡于春官以母年高图养爰受天子之命分教于临江府庠取道南雍访于甘泉子曰愿闻子之所以教达元也将奉以周旋而致之临江也则子之教溥矣甘泉子曰子何言惟率尔祖忠简攸行曰忠曰孝曰义曰勇曰惠曰廉则可教矣桂子李子异曰惟兹六美吾先子之为相也艰哉达元也之为教何敢望焉甘泉子曰否相也者辅也辅天子而效于天下者也教也者效也效于人才而致之天子者也其道一而已矣秩有崇卑道也扶异君子弗之道也是故素履匪躬储才以尚利于国家斯不亦忠矣乎仲伯同官迎母禄养守身怡亲并以弗辱斯不亦孝矣乎恭协同寅诚咸上下弗渎弗谄斯不亦义矣乎毋先以勤毋后以倦成其是以后获斯不亦勇矣乎毋琐琐于故事惟敦厥本毋憧憧于私狎惟因厥本斯不亦惠矣乎不务名以矫不忘外以需惟休乃休斯不亦廉矣乎孝斯忠忠斯义义斯廉廉斯惠勇然后恒是亦六美而已矣舍此相焉君子弗贵焉尔矧兹临江文献斯首子服六恒夫奚愧于忠简公矣乎秉衷曰唯唯肆书以赠明日遂行据嘉靖八年本补字伊川唐录序夫伊川唐录何为者也表伊川之学也伊川之言多矣而此其表伊川何也表唐棣彦思也彦思述伊川之绪言也其表彦思者何也彦思宜兴产也表彦思以风宜兴之士也风宜兴以风天下也甘泉子曰甚哉道之不明也夫圣贤之学天下之至易简者也或忽以齐诸佛何以为易简也曰体天理而已内外合一者也夫佛老之学天下之至烦难者也或混以齐诸圣何以为烦难也曰苦根尘而已是内非外者也无惑乎道之不明也大哉二程夫子之有功圣门也排佛老而卫先圣之道虽以配孟可也吾师白沙夫子手授遗书于水曰孔孟正脉也水受而读之二十余年矣或曰明道伊川之学果若是班乎曰读明道之言浑然如和气至矣其干道之圆以知乎读伊川之言确然如肃气至矣其坤道之方以能乎伊川曰吾之学与兄同果若是班乎明道曰勿忘勿助无丝毫人力伊川曰体用一原显微无间二夫子之学果若是异乎易曰干以易知坤以简能夫易以知者其圣人之学乎简以能者其贤人之学乎久矣予梦伊川揖予于山之麓曰明道其后至矣二程子之学其条贯之一而进为之次盖兆之矣吾独惧夫后之学者乐超逸而厌平易好径捷而恶中道崇象山而忽二程子之为至学以达诸孔孟也既采明道语为遵道录今唐府纪善周生冲从予游笃好正学又采伊川语之在宜兴者而表章之其亦继吾志而作者耶其圣人之徒也遂为之序宜兴丞周君弼捐捧刻之荆溪书院俾四方之学者将与遵道录并观以进而后圣贤易简之学可不惑于旁求也已乙酉十月十六日五清刘先生大全集序五清刘先生大全集幼学稿二卷潜心稿三卷敷纳稿三卷禁垣稿七卷澧兰稿三卷外台稿六卷金陵稿七卷奏草二卷讲习录一卷凡为卷三十有四其表弟今宫保南京大司马梧山李公为题之其门人上海尹徐子昭刻之而以委序于甘泉子甘泉子曰甚哉文之难也甚哉论文者不易也昔有问于予者曰予欲作文何如应之曰子欲作文其观诸树木乎深其根其生也达诸枝干花实翕然成矣曰假使枯其根采他花而悬诸剪彩而缀诸不亦可观乎曰识者观其生意焉则别矣他日又有问曰吾欲作文何如曰子欲作文其学诸导水乎浚其源其达也滔滔其流派自尔成海矣或疑曰昔者问文而告之以树木今也问文而告之以导水也何居曰尔知其本矣未知其自然也夫木也犹得而伪焉夫水也孰得而伪诸甘泉子读周子笃实艺书之言而好之久则曰何其异于孔氏也夫犹二之也其疑诸树木之类与孔氏曰有德者必有辞辞达而已矣曾子曰出辞气斯远鄙倍矣达也者达自内也夫出也者出自内也是故一致也其譬诸导水之类与文岂易焉乎哉曰然则何以论文之不易也曰今有十夫各肆其宝于巿人各自以为至宝矣贸者择焉而反复之去取焉旌阳丹丸至神也杂其一于九十九伪之中伪者售而真者弗售无识真者也论文岂易焉乎哉昔在乙丑之岁予至京师举进士入翰林问西涯之外文孰为最崔子曰有检讨刘子德符者能文也即介崔子往求一二而读之诚能文者也学韩者也及闻之于人人则目之曰道学道学云予益叹曰刘子何以得此懿哉吾固已知其文之有本也崔子曰甚哉子之戆也今之訾人之行义者曰道学尔而子以为真美称乎曰人固訾之吾固美之庸何伤今二十有二年矣刘子以瑾贼捏诏落职居澧十余年起而督学于浙入为南京光禄太常迁礼部侍郎以卒而吾乃今得序其大全之集俯仰今昔存没叹刘子之不及于中寿然而可寿以不朽者其不在于斯集乎其不在于斯集乎白沙先生诗教序甘泉生叙曰经曰诗言志诗其承也礼曰诗负之志也者各以言其所之也承其志以达诸言也人之有心故不能不发而为情有情故不能无所之有所之故不能不发而为言言有文故不能不叙而为诗诗可以兴兴也者动也以志动志其志同也故可以动神人可以动天地可以动鸟兽志之动用大矣哉是故其志正者其思弄潺湲作一峡悲一峰之见摈作一鳌君臣际遇将泽于苍生故作玉冕咏飞轝进之以太空之高广故作我昔廓清世浊故作太流立中正以矫乎过不及焉故作举世哀愚夫之安其危故作君心梦观化将安于长往故作孔子咏贪泉卒归诸自清故作藜藿美西溪之殷勤乎墓碣别其归舟作栖栖九日会友惜良辰乐而不过作黄菊感故交刺栖栖于势利作在昔因客所如伤念故友作晨兴励正声存正性守正道期返之于自得焉故作远色作黍稷作大舜作我否将逃名而知止乐夷旷归于立其大卒慕平同心故作一蓑作人好作挽蓑作朽生作新蓑凡五篇明上下感应之理作天人叙出处离合之悃作群龙游三洲企仰于前哲故作我行病违僯友静以全生作出门美侍御扩其见大之量遂怀知己作飞盖表双节哀及于贞母作阿姑谢庐山白鹿之征送其来使因致期望之意焉作夜闻作中年期寡过弄孙愉亲托兴草圣作日月以言乎出处之道作仕者招隐者同游看山作官府感刘卢之成败缅怀遁世作越石逃名田园乐以归尽社曲相欢耕绩自足作我始作高人作近来自彼都会移居白沙寄怀故交愿言磨心作当年怀定山以期深契乃作青松怀辽阳之蔽而喜其复明作世惟言赠针灸遂怀旧游作昔吾喜雪霰作雨水遂作北风作元气读偶拈之作欲其崇圣学之一遂作拈一赠黎生以弄月作月行伤子长之贫病作仙城因怀所如不遂安之于自然作祝融卧游罗浮托兴于深远作马上作一度作天风作山大送友生怅年游叹勇往之晚焉作十年寄题严祠以戒近名作既上对兹寒菊有怀南山作菊花嘉柯明府祠大忠而封赤坎作夷狄戒机变之巧作崖倾感交藤之酒言酬嘉惠作使来晓枕有感寄意无穷作天地美端阳之感召乎甘霖作岭南示有物作知暮喻道体作登高美佳菊作春来正龟山修遗书之谬作万古感故人之来彼此不相值遇作行舟我有闲居三篇咏清风之岩作声从观群儿之钓寓意得失安危作群儿作仰面对竹有会作窗外作北风随笔寓意以扶正道而抑异端作人不作断除读易有感叹息处睽作南乎示克修蔑势利期之于同游作重叠刺支离以归诸一本作沧溟警世人之安其危作风樯明见几作张帆乐宾至于醉舞作引满梦后有得于心超然脱悟作策杖见月幻迹杨柳四篇丈人看月作山中明随时作无雨因像设戒憷惕危险作东盘作一夫苦雨作秋来推本太极涵虚作混沌感彼浮螺得月作道恨永怀神泉作焦明晓枕感怀作西北赠别友生寄意花水作桃花终焉凡兹百六十有六篇是故明得失之迹以诏于后之人作叙诗乙酉十二月二日送长史林君之周府小序周府长史林君琨由南监监丞以往甘泉子谓之曰今之长史古之诸侯王之相也可不重与孟子曰古之贤王好善而忘势古之贤士乐其道而忘人之势夫其势也人之势也两忘而后可相与于善道相与于善道而后可以两忘其势善道也者必学焉然后能致之也林君之往其学以乐道于己其以学进善于贤王冀王以为善最乐夫然后己职尽日曳长裾于王门亦可以后乐而乐也顾不重与赠南京河南道监察御史潘直卿先生奉命之江右序昔孔子叹不得中行而与之何其中之难耶夫自阳一阴二而胥操焉则其难也亦宜夫道阴阳之中者也夫德刚柔浑合者也夫学变化以自致乎中者也是故知刚而不知柔者吾见其人矣知柔而不知刚者吾见其人矣知刚而柔知柔而刚吾未见其人也或曰若侍御潘子直卿氏者其人乎蕴大辩于默默藏多能而谦谦言若不出口处有而苦无曰柔者欤然而有不专柔矣及其持大论而不回决大狱而无疑其言侃侃其节蹇蹇曰刚者欤然而有不专刚者矣盖夫子所谓中行者非耶其性近之欤则道进于学矣其学之有自欤则进进于道德矣夫道德者非他也天理之谓也静焉与天理俱动焉与天理游斯学尔矣则潘子之所以自致于至中而达之大用者可量乎夫柔为阴阴斯慈慈斯爱矣刚为阳阳斯明明斯断矣是故刚明而断之谓智柔慈而爱之谓仁仁智兼得谓之有德吾于潘子焉是望矣侍御戴子曰潘子今拜江右清戎刷卷之命愿子有赠言甘泉子曰吾夙望之矣夫学以成性性以蕴德德以行道道以致用潘子之往其有济哉书曰无虐茕独而畏高明惟刚柔合德者能之故于悍官豪吏则刚以出之于微弱孤寡则柔以出之诗曰刚亦不吐柔亦不茹书曰不刚不柔厥德允修吾于潘子焉是望矣赠南京刑部少司寇淮海王先生三载考绩之京诗序惟嘉靖五年丙戌秋季之杪南京少司寇淮海王公通三品三载考绩之京自部堂之长尽九卿之彦以及司监之贤咸饯于郊且为诗歌以荣其行谓辟雍子若水宜序诸端曰道艺子职也辟雍子曰水也久不托于文然而王公吾知也或曰子云知王公王公其廉矣乎曰然王公介矣乎曰然王公有能矣乎曰然王公有智能矣乎曰然正德之初公在工曹董以蓟州守正不阿屡忤逆瑾是故知其介矣瑾百罗织竟无所得不可谓不介也越厥五年亚参广藩予使安南道其境闻公冰玉自清毫介不取有隐之之风是故知其廉矣九年迁而大参山西犹其在广也十一年为卿甘肃太仆犹其在山西也十六年以忧起复复参河南之政犹其在甘肃也三易官而守一节可不谓廉乎嘉靖改元右辖山东二年转左官益尊而家故贫不廉而能若是乎既而陟尹顺天犹其在山东也则慕广汉之风权贵盘错剔理有方民以安堵可谓能矣三年进迁副都巡抚川蜀则慕忠定清献之风陇政叛逆流毒三省公至戮力果毅以平芒部不可谓非能也下车之初即知三魁之未殄而破其雷同之蔽决策穷讨运筹执馘以底武成化芒为流显膺大赉侈厥褒俸可谓非智乎及加工部侍郎兼佥都以督收大木民不告扰诏注南工六月实转刑部庶慎庶狱以时顺成可谓知足以集事矣夫廉介智能德之懿也廉以存介介以出能能以成智惟兹四德以修职及民谓之治以尽心报君谓之忠夫以下则治以上则忠二者备矣王公其贤矣乎沈生曰夫固有本之矣夫王公执二母之丧不酒肉不御内庐于墓者凡四年曰孝矣友爱诸弟治家有曰理矣经曰事亲孝故忠可移于君居家理故治可移于官盖其本之矣水曰夫以内则孝而理以外则治而忠王公其贤矣哉敢以序饯行之诗颂四德之懿以为诸士大夫之耀云送临江府通判麦君之任序惟嘉靖五年九月日部推南京国子助教麦子孟阳为临江通判专掌巡捕甘泉子曰甚矣通判之难为也夫通判有一郡之望无太守之权无权故泽难流有望故责易至责易至而泽难流甚矣通判之未易称也况临江乃警盗之区捕盗有几事之虞非夫廉能智勇者莫克当之或曰若麦子者可以为廉能知勇乎哉甘泉子曰近之矣曰何征曰盍观诸夫观廉者于临利观能者于临事观知者于临疑观勇者于临艰吾尝试之于监牧矣一介不取如其廉也会计以时如其能也宿弊以察如其智也风力渐见如其勇也或曰有是四者士之难也而铨曹不以为科道部属而乃处之郡佐焉何居曰今明天子重民事诏择郡守判守之贰也彼铨曹或闻麦子之贤故越资而推升之欤不然何为其速耶未可知也虽然吾不以是多麦子也吾将期麦子于学也或曰夫廉足以守身能足以济事知足以察几勇足以威奸是临江不足治矣恶乎学甘泉子曰吾不以是多麦子也吾其期麦子于学乎夫学以成德德以致用大人也吾观今之世矫而廉者非至廉也有时而墨矣强而能者非良能也有时而罢矣察而智者非明智也有时而昏矣而勇者非大勇也有时而懦矣可不惧乎昔孔子谓臧武仲之智公绰之不欲卞庄子之勇冉求之艺文之以礼乐亦可以为成人夫文以礼乐者学之谓也学以成德而致之用则体用具备如彼手持而足行目视而耳听沛然而四达矣是故澄天下之源者莫大乎廉干天下之蛊者莫大乎能通天下之弊者莫大乎智当天下之任而成天下之亹亹者莫大乎勇夫如是虽推之天下可也而况一临江郡哉黄门林子乐善人也闻之谋诸乡彦请曰麦子素在教下幸书以为赠言俾以仕学而奉以周旋焉据嘉靖八年本补字送袁伯高分教万载序袁子伯高邮端人也其守身谨其事母孝母戒之曰而先子都事君以直不显于时吾早寡而抚汝盍学乎岁荐于乡游于南雍南雍之士贤之即于观光观光之士亲之既二年母谓之曰吾年暮也汝盍禄仕乎甘泉子谓之曰子殆可以教人矣子盍仕乎入试于大庭居天下第二擢司万载之训反于观光曰敢问教人之道甘泉子曰其学乎知所以学则知所以教矣曰敢问学之道曰其教乎知所以教则知所以学矣曰敢问所以曰其天理乎知天理则知所以为学为教矣说命曰惟学半念终始典于学夫学也者觉此者也也者效此者也效此于人而觉之者也伊尹曰以先觉觉后觉曰曷谓天理曰理也者性也天地万物一体者也是故己欲立而立人己欲达而达人尽其性则能尽人之性成己仁也成物智也性之德也合内外之道也是故人己两尽天之理也失一莫可以为学焉失一莫可以为教焉是故一体也今伯高之往万载也于教而反焉人之未从则曰是我学未至也则其教也必果于学而反焉学之未笃则曰我何以教人也则其学也必果学交进始终内外合一之道也伯高其勉之哉丙戌十月七日贺封承德郎南京刑部河南司主事竹山胡先生六十寿诞序秋官胡子秀夫奉养二亲膺受显褒推爵严君以及慈氏惟嘉靖丙戌十月廿又二日寔惟封君竹山先生六旬华诞之辰是日也天朗霜清风日佳美乃依太平之门俯长川之至凭钟山之丽开瑶池之宴酌介寿之酒为戏彩之舞于是群彦咸集众庆合欢辟雍子湛子亦与焉胡子欣欣然称觞跃履而问曰吾兹寿焉吾兹寿焉吾欲颂吾亲以尽吾至敬之心惟子诏之曰惟敬其身者斯能敬亲矣胡子曰吾欲祈吾亲以尽吾至爱之心惟子诏之曰惟爱其身者斯能爱其亲矣夫身也者亲之正体也自暴者贼其身以危其亲敢不爱乎自弃者慢其身以辱其亲敢不敬乎是故敬身以敬其亲敬之至也爱身以爱其亲爱之至也胡子曰然则寿之道何如曰爱敬其身而以寿其亲寿之至也今夫称觞以为寿而已矣夫人能称觞也祈难老以祝寿考而已矣人能祈祝也彼所谓齿也非寿也夫寿也者德立而不朽道恒而无疆是故寿有三品矣上寿善亲其次显亲其次尊亲饬行修职为名大夫人将谓其父曰名大夫之父也是谓尊亲尊亲者其寿一世行道乎扬名于后人将谓其父曰贤者之父也是谓显亲显亲者其寿十世立志以笃学致学以入圣谕之乎亲顺之乎道人将谓其子曰希圣之父之子也谓其父曰希圣之子之父也是谓善亲善亲者其寿百世百世之谓万年万年之谓无疆无疆万年善之谓也岂特称觞之寿年齿之祝而已哉诗曰眉寿万年又曰寿考无疆其善祝也夫今子致爱敬以寿其亲请歌二诗之词以荐三寿之祉送刘中山还永丰小序中山子刘子携其侄浚来访予观光之馆将归永丰求赠言甘泉子曰予何言然吾尝闻矣学以入道为至人以至圣为成心以中立为要心不中正邪也故曰思无邪故忘助皆邪思也人不至圣非成人也故子路问成人学不入道犹不学也故曰不践迹亦不入于室入室也者入道也故欲求至圣者必求入道欲求入道者必求中心中心则斯道可见矣入道则贤圣可几矣是故至圣矣中心要焉昔者七十子三千之徒皆学于孔子才艺行义者至不少也患难流离不违其师固心悦而诚服之彼岂皆不自以为得道者哉子贡乃曰得其门而入者或寡矣然则入道至圣其必有门矣乎不得其门皆外望宫墙者也故得其门而不至圣者有之矣画也不得其门而能至圣者未之有也画而画也今夫世之行一孝则曰此道也行一弟则亦曰此道也守一节义则亦曰此道也其果可以至于圣乎易曰仁者见之谓之仁智者见之谓之智百姓日用而不知故君子之道鲜矣中山子平日得趋庭游于白沙其必亦闻此也乎于其归也申以赠之庶各自力毋自画焉中山子何以处我嘉靖五年十一月十五日送都宪陈静斋致仕序维嘉靖六年孟夏大中丞静斋陈先生得命致政而归泰和则怿怿然语诸郡部曰吾遂志矣语诸公卿亦曰吾得遂志矣如得生诸公卿亦瞷之议于朝曰静斋子何为其怿怿然也诸所部郡语于外亦曰静斋公何慰而怿怿然也镇江贰守梁君宗烈语于其友甘泉子亦曰静斋公何慰而怿怿然也甘泉子曰子谓之何梁君曰公自嘉靖四年秋拜江南巡抚之命其冬则上疏辞不允其明年又辞不允又明年又辞不允今年夏又辞未及允凡四疏乃今俄而得旨如求物者百求而不至俄而得之彼所谓遂志者以此而怿然与曰然然而未也又曰公由翰林吉士而部属而督学于湖之南山之西而参藩而廉宪滇之南山之西河之南左辖于山之东遂以副都巡抚寻入南台为吏部左侍郎遂以右都巡抚官至二品不为不尊矣由弱冠举进士历中外三十余年禄不为不久矣公以此而怿然与曰然然而未也梁君曰凡自始仕迄今所历五省十有一郡必崇教化下贤士表先哲复书院举乡约别奸慝咸有贤声公盖以此自慰而怿然与曰然然而未也古有所谓齐死生一得丧者公盖其人非耶彼箪食豆羹且不能不见于色况得丧乎况死生乎乃其中之所存必有所恃以自慰者乎是故知死生之道则知得丧之道知得丧之道则知饮食之道夫饮食得丧死生其致一也其可声音笑貌为之哉然而令尹子文三仕三已无喜愠之色而未知其仁者何也此又公之所独知而人不及瞷者也梁君与其守佐刘君崔君闻之乃因梁君而请曰愿以此赠静斋公之归以泄郡人之思甘泉子曰静斋知我我复何言予思赞公以求仁为志以独知自勉优游涵养于庐山之间行当召复大任人又将瞷公之有喜色与否也赠太常边华泉应召提督四夷馆北上序嘉靖六年夏华泉边先生由南京太常卿诏改北提督四夷馆南都士大夫咸荣其行相与言曰夫华泉子入仕三十余年历中外而迁转出入南北太常者五曷为其然与夫太常之职非闲于礼乐能协神人和上下通远近者莫克居之华泉子其有以致之也或曰华泉子娴于才华诗必似杜文必似韩书必似晋以北收声于时时则重之而致然与曰此华泉子之余事耳不宁惟是也曰华泉子博学浃闻于书无所不窥于古今无所不究以是通礼乐柔能远迩又旁习于华夷译语以是而致然与其兆之矣曰此华泉子之裔绪耳不宁惟是也于是其僚柏斋何子以告于甘泉子曰子宜有言水曰水也何言无已则言也异乎二者之撰若华泉子者于四夷之事其优为之哉今夫山木之枝尚有其本涓涓之流亦有其源而况于人乎而况于君子之学者乎夫五常同体而异用五行同气而异质五采同质而异色五土同运而异风五方同声而异音五民同心而异言五书同画而异象知其异所以致殊也知其同所以致一也致一者尽理致殊者尽分理之与分一而已矣今夫人之有生也自悬弧矢已志于上下四方夫上下四方即己性分内事也故曰一而已矣然则华泉子之学其亦若是乎哉于四夷之事其优为之也已行将登枢要坐庙堂应天下之务同四方之风以辅成四夷来王之治亦推此同心尽此性分致此理一焉耳是故一致而万化出矣华泉子其往亦不可不自以为己任也问寿序程生来观光从甘泉子游者六月矣以其家君讷庵五月逢悬弧之辰问于甘泉子曰辙也以侍教不得归称爵愿闻寿之道将寓于家君可乎甘泉子曰子学孔子不闻孔门之寿乎曰仁者寿子欲问寿盍先问仁程生曰愿闻仁者之所以寿也甘泉子曰天地之大德曰生圣之大德曰仁夫仁也者人之生理也得生理则生生而不息夫天地之长久生生而不息而已焉耳程生请益甘泉子曰愿而家君仁其心使心志虚明浑浑乎盎盎乎与天地相似则德不朽矣程生又进而请益焉甘泉子曰愿而家君仁其身使四体胖焉而长春坦坦乎申申乎与天地之周旋相似则业不朽矣程生又进而请益焉甘泉子曰甚哉程氏之子爱敬其亲也其寿之无疆乎欲而家君仁其子孙以裕于后使子子孙孙求仁焉以生生于无疆与天地之发育相似则世德世业且不朽矣其寿也不亦至乎虽然前二者吾子其致寿于家君若夫后之贻寿于子孙者吾于家君命子之久学于观光验之矣送别驾李君赴任柳州序番禺璧山李生如凤为南京国子助教三载考绩一介不取一行不苟一教不忽诸生乐之僚友依之堂尊旌之天曹贤之召命时钦捧檄至止人皆曰李君非科道则部曹矣及迁乃得柳州通判人皆愕然谓如凤当有不怿然者甘泉子曰浅哉其望如凤也隘哉其视天官也且以为柳判非别驾别驾不足以展骥足耶抑为富民厚利不足以供欲耶将盘错之地不足以试利器耶抑天官之治荒远反不以贤耶将鄙夷之氓非赤子耶赤子非元后父母之所矜惠耶凡此皆非也夫治在体上德意而普诸氓而已矣于是如凤诣甘泉子曰翱也幸从子于南雍二载矣于学无所不讲闻矣独未闻治民之道敢请焉甘泉子曰噫嘻如凤而谓治之与学有二乎哉夫道一而已矣夫学刚柔合德中而已矣夫治曰刚曰柔中正而已矣惟刚柔成德然后可以治民故沈潜刚克高明柔克强弗友刚克燮友柔克一以治己一以治人不刚不柔厥德久修夫然则盘错可解骥足千里鄙远斯仁圣德覃被人咸称贤将谓天官向乃择人而治之也匪薄柳也富有厚利孰大焉何不怿然之有李生其往钦哉戊子二月张母潘孺人寿诞序体敬张子广之穗城产也负粤山之秀抱珠江之清山以钟其仁也江以汇其智也故能早膺举选之科职司夏官之钥身依钟阜之日心悬岭表之云时届瑶池之宴咸集兕觥之宾乃戊子二月之杪寔维母潘孺人七十一华诞之辰也体敬言于贺宾曰母之成宰也以古道宰也乃旷亲于薄职不得戏五彩之衣致万寿之祝则何以为子矣幸有以教之或进而言曰以若山祝若寿俾如山之不朽不亦可乎曰宰也则既闻命矣或进而言曰以斯江祝斯寿俾如川之方至不亦可乎曰宰也则既闻命矣或曰虽然犹未也请以问甘泉先生体敬以问甘泉子曰夫母子一体也慈爱一道也是故寿亲之道在敬身身者亲之支也寿亲之道在仁身仁者亲之生理畀我者也子云母成己以古道古孰非仁智乎故祝亲以山川孰若寿之仁智乎山近仁川近智山近体川近用体如山则不动用如川则不息仁不动则寿以长智不息则寿无疆始也母成其子终也子成其母曰母子慈爱一而已矣然则子之寿亲也岂假于外乎哉张子拜曰宰也则重闻命矣愿奉以周旋泉翁大全卷之二十文集门人江都沈珠等校刊序仁山汪子文集序甘泉子曰文也者以言乎其心者也心也者一也心不一不可以为心文不一诸心不可以为文文也者本诸心发诸言而理于道者也夫道一而已矣阴阳合一之谓道刚柔合一之谓德内外合一之谓性心事合一之谓学动静合一之谓神故在天成象在地成形天以经之地以纬之而天地之至文皆原于一也自书契以来六经之文一致者也秦汉而后文人代出自数大儒之外未闻一言有概乎道者不知而作者比比而然成化间顺天治中有徽州汪仁山氏循者其殆庶乎汪子初从定山庄子闻白沙先生之学即奉以周旋予始于定山状中得其数语异之及予莅南雍其子戬者从予讲学纳其先君子之文若干卷予读之果尊信白沙之学者而于紫阳反若不能释然然若汪子之文盖概乎其一者也使其不遂早世培其根以达其枝廓其端以致其光大追诸儒之轨以由六经之道岂可量哉虽然其去世之记诵词章模仿形似软熟腐烂魄存而神丧无一言概乎道以称文者远矣予有感于仅见之余而憾其所志之未终遂为序之以付戬俾刻之毋使其泯而无传焉戊子二月和州志序甘泉子曰王国郡邑之志者何以志志也志志也者将以宣心术之运顺民物之情尽幽明之故以通四方之志为民极焉也是故夏后氏之有天下也爰作禹贡而九功惟叙姬周之有天下也乃作职方而兆民阜成世谓禹贡为水土之书而已耳谓职方为疆理之典而已耳其可乎哉和州志其易侯之所以治和之志乎是故表郡县志沿革也志疆域示土俗也志建置示兴作也志职官示贤否也志学校示教也志兵防示备也志食货示养也志祀典示祈报也志沟洫示农事也志科目示宾贤也志名宦示劝官也志乡贤示风士也志武勋示诘戎也志女德示励贞洁也志祥异示儆戒也志文艺示华彩也杂志示贱杂也异端曲技之流也故沿革明而民知故疆域明而民知方建置明而民不困职官明而上知劝惩学校明而士知兴教兵防明而下知戒备食货明而民不匮祀典明而民志不淫沟洫明而覆利兴科目明而士知励名宦明而官知劝乡贤明而人知慕武勋明而将知懋功女德明而节义有兴祥异明而庶僚克谨文艺明而邦国有华杂志立而仙释邪慝之风息然则志也者其治化之具乎惟皇列土经野设官分职有隆有污以守以令故首之以郡县为郡县者必有界分故次之以疆域疆域之中不能无兴作故次之以建置所为建置者官也故次之以职官职官之治莫先于教化故次之以学校教不率者寇也寇必有兵故次之以兵防兵而无养则穷黩故次之以食货为民食者必有祈有报故次之以祀典幽有鬼神明有民事故次之以沟洫沟洫者民事也养也民得养而后贤才兴故次之以科目科目之兴者必有仕宦之贤名世之士起之也故次之以名宦名宦之所兴必有善类从焉故次之以乡贤乡贤者文也有文必有武故次之以武勋乡贤武勋丈夫之贤也必有女丈夫焉故次之以女德匹夫匹妇可以动天地况人事治忽之感召乎故次之以祥异祥异者政事之休咎休咎之发必有文献焉故次之以艺文艺文末也过此以往则仙释方技之流不足数矣故次之于末焉故君子于斯文也可以知和之政矣嘉靖七年三月二十九日圣学格物通大序臣若水序曰夫圣学格物通何为者也明圣学也明圣学何以谓之格物通也程子曰格者至也物者理也至其理乃格物也致知在所养养知莫过于寡欲夫以涵养寡欲言格物则格物有知行之实非但闻见之粗矣然则何以至其理也知止知也定静安虑行也知行并进格物之功尽于此矣夫通有四伦焉有总括之义焉有疏解之义焉有贯穿之义焉有感悟之义焉夫圣人之道莫备于大学大学曰欲明明德于天下者先治其国欲治其国者先齐其家欲齐其家者先修其身欲修其身者先正其心欲正其心者先诚其意欲诚其意者先致其知致知在格物物格而后知至知至而后意诚意诚而后心正心正而后身修身修而后家齐家齐后国治国治而后天下平夫自天下逆推本于格物是格物乃其本始用功之要也又自物格顺循效于天下是格物乃其本始致效之原也经曰物有本末事有终始格物者其本始之谓乎彭龟年曰其节虽繁而道甚要格致而已张南轩曰自诚正以至平治固无非格致事也伏睹我太祖高皇帝谕侍臣曰大学一书其要在修身而大学古本以修身释格致曰此谓知本此谓知之至也经文两推天下国家身心意皆归其要于格物则圣祖盖深契古者大学之要矣乎由是言之圣人之学通在于格物矣故曰有总括之义焉凡意之事则诚意之类举之矣凡心之事则正心之类举之矣凡身之事则修身之类举之矣凡家之事则齐家之类举之矣凡国之事则治国之类举之矣凡天下之事则平天下之类举之矣辑事以从其类取义以畅其情故曰有疏解之义焉列诚意所以欲其于意焉格之也列正心所以欲其于心焉格之也列修身所以欲其于身焉格之也列齐家所以欲其于家焉格之也列治国所以欲其于国焉格之也列平天下所以欲其于天下焉格之也意心身之于家国天下之事非二也一以贯之也故大学于诚意曰好恶曰慎独于正心曰忿懥曰忧患曰恐惧曰好乐于修齐曰辟曰好恶于齐治曰孝弟慈曰心诚求曰恕于治平曰絜矩曰辟曰好恶曰忠信曰仁义皆以其心言之也而通之于各条因事以明其理因理而会诸心通一无二故曰有贯穿之义焉是故君子之学读诚意之事则感其意之理读正心之事则感其心之理读修身之事则感其身之理读齐家之事则感其家之理读治国之事则感其国之理读平天下之事则感其天下之理理也者吾之良知也学之者所以觉其良知也知也存之又存存存而不息由一念以达诸万事皆行也故曰有感悟之义焉是故读斯通者意心身家国天下之理皆备于我矣故君得之以成其仁臣得之以成其敬学士得之以成其德家国天下之民得之以会极而归极是故圣人之学无余蕴矣或曰诸通无格致者何也曰诚意正心修身齐家治国平天下之事无非格致之地也夫又何赘焉或又曰夫格致而不及天地万物者何也曰意心身家国天下一贯圣门切问近思之学也然而天地万物同体无外矣虽位育配天可也何高远之求或疑曰真德秀之衍义丘浚之补具矣而乃又有格物通者何居臣应之曰孔门一本无二之指臣幸得之于正经证之于诸儒仰稽于我皇祖之训者上下十余年而思欲效其愚见者久矣乃今伏闻圣明四年七月初四日诏令文臣撮经书史鉴有关帝王德政之要者直解进览臣实欣庆圣学日升务求典要窃念臣亦旧忝词臣讲官也心在皇室忠切劝学故不揣疏愚远自伏羲二帝三王与夫诸儒之格言近至我祖宗列圣之谟烈章采而节释之不诡于衍义与补而容或少有发明而一助焉庶或上裨圣明进德修业合一之要领且明经文直以格物为诸条之统会枢纽也有随事体认之实合孔门求仁一贯之指夫圣人之学体用一原本末远近兼致知行并进者也此臣格物通之所以作也嘉靖壬午六月初一日赠黄门林君舜卿考满入京序嘉靖戊子六月二日南京户科给事中林子舜卿三载考绩于京厥僚赵子方子丘子柯子谓予曰盍有言以壮其行或曰林子之考绩也事欤言欤道欤应者曰林子者以道为体以事为用以言为职者也甘泉子曰太上贵道而忘言其次贵事而几言其次贵言而极言极言非世之福也大道之世羲农轩辕浑浑尔沌沌尔其君臣相忘于道如鱼相忘于水故不言而信不辩而理至德之世唐虞荡荡尔夏商周穆穆尔其君臣相顺于事若决河若转环言出而都俞丕应而徯志道德之衰叔季之世谔谔尔蹇蹇尔其君臣相疑于言龙逢碎首比干剖心嵇生血衣朱云折槛相死相败于极言是故大易纳牖遇巷礼不显谏事君务几谏而薄犯颜孔子从讽谏左师回太后孟子不言于齐王而攻邪心魏征愿良臣程伯淳不用文字而感以诚意诸圣贤者果贵极言耶几言耶明诤显谏耶潜消默夺于冥冥之中期致斯世于大道而相与忘言耶然则林子之为绩盖有在矣林子产于琼海岸孤绝厥质淑异不刚不柔亦德正直亦德忠厚非其道欤销乃粮刍盐鱼给乃布花袄揭查乃军民黄册点乃操军估乃金箔朱丝漆铁存恤乃军士审乃陈言非其事欤人皆譊譊子独默默人皆谔谔子独确确默不失寡言不失多至于桃李蹊成豚鱼孚及言若不出而人从不动声色而事集故其在市氓市氓感之曰贤其在多士多士感之曰贤其在大夫公卿大夫公卿感之曰贤其果贵极言耶否耶使其日在帝之左右则以其几言之感遇圣明进德修道之会略人政适问之烦致至诚格心之力则不言而治理骎骎乎大道之世可望矣于其行也盖欲与之忘言送少京兆黄复斋先生迁顺天序复斋黄子产于隆庆给事于金台丞于顺天补于应天乃今复丞于顺天人或谓黄子北产也不宜于南今复北宜也应天尹天游陈子谓甘泉子宜有言甘泉子曰信若言也夫天无二然则南北弗同天欤胡越之子声相似南北不同质欤四海圣人一心一理然则南北不同心而异学欤是故人有南北天无南北文有南北质无南北事有南北心无南北治有南北学无南北故学一于心心一于质质一于天天者一定也故君子之道务本而已矣是故君子言人必先天言文必先质言事必先心言政必先学盍观圣人之事天乎器用陶匏贵朴也牲用特贵一也角茧栗贵诚也扫地而行事贵质也言崇质朴致其诚一于天也君子之政学反本质而合之于天而已也是故古之君子之于政学也质胜文而成者十九今之君子之于政学也文胜质而败者亦十九语曰忠信之人可以学礼孔子曰十室之邑必有忠信如丘者焉不如丘之好学也夫黄子者彼其心忠信也端确人也全质于天不凿于人者也其学而不已造于天德何难焉夫何以故天之道质朴诚一而已矣夫然则黄子之在北其犹在南也其在南犹其在北也均是天也均是人心也两京兆固天下之首而上下之交也有以事乎上有以治乎下今又近矣故以此事上则可致君为尧舜之君以此治下则可使民为唐虞之民是在黄子勉之耳天游子因复斋子寓诸仰止黎子其谓然否七年六月二十五日据嘉靖八年本补字寿顾愚逸先生八十华诞序甘泉子曰以予观于世而知凡为人者为人子者之贤圣非本于天则本于其父兄矣何哉善性原于天生于父母也予昔在翰林时往往见顾氏子华玉璘之诗词则为唐翰墨则为晋曰华采矣顾氏何自而有此子哉华玉于时起病进士擢南司封历稽勋正郎矣及闻华玉守开封行善政有惠于民无畏于势忤王逮诏狱谪全州则曰其政事节气矣顾氏何自而有此子哉及移守台州大参浙藩则见其与台人黄子应子往复论学曰其儒雅矣顾氏何自而有此子哉及见阳明传习录华玉以知味而乃食譬知行之先后则曰其殆志学矣顾氏何自而有此子哉及转山西廉宪不拜而乞归养其二亲自予司成南雍转贰南诠与之游者四年嘉靖戊子也秋七月十有一日愚逸翁八十华诞之辰锦衣徐君君叙以工部正郎何君倪君户部副郎郑君造予请文为寿因得观愚逸翁廷秀行实夫然后知翁也义重于乡闾德隐于厥身以农宜农以商宜商教子克子教侄克侄用昌乃家以裕于孙子则喟然叹曰嘻昔予谓顾氏之子之美其必有自也其在兹乎夫人子之善必本其父兄父兄之隐德必显于子姓固也是故非若父不生若子矣于是郑君进曰然则以顾子之华采为愚逸翁寿则何如曰可也然而未究其实倪君曰然则以顾子之政事节气为愚逸翁寿则何如曰可也然而未究其体何君曰然则以顾子之儒雅为愚逸翁寿则可乎曰可也然而未究其本徐君曰然则宜以顾子之德学寿矣昔者东桥子也进世礼于先生先生幸示之以圣贤道德之门以有闻东桥子其必有以也请以是寿焉甘泉子曰夫道德者众美之原万善之本也东桥不宁言之亦允蹈之立身行道扬名于后世以显父母则所以寿其亲于无疆者其可涯哉于是四子以语其乡大夫乡大夫遂请书以为愚逸翁寿君子曰顾氏子于是乎善寿亲也寿之至矣戊子七月赠太平府太守林君之任序户曹正郎林子弘用钺擢守直隶之太平府甘泉子闻之曰嘻予夙所知也其僚友汤君胡君刘君请赠言甘泉子曰嘻予夙所诺也吾闻之君子有五善焉曰仁曰威曰义曰智曰恭是故恤患仁也胜暴威也乐善义也察奸智也承上恭也君子行此五德者且优于天下矣而况郡邑之长乎昔者林子之尹吾增也予方在忧疚林子亲慰问焉继而使者之问旬至焉而不替由是言之非恤患之仁乎林子以墓庐冬瓜之瑞既大书孝感之榜又以呈乎监司将闻于朝予患焉力止之强而后寝由是观之非乐善之义乎凡邑之民某也善某也恶凡讼之狱某也曲某也直如视黑白罔遁其情于是顽者以摧良者以植非察奸之智乎林子至而篮粪之寇屏迹林子去而攻劫之声四闻非胜暴之威乎勤以奉公恪以事上案无积牍庭无失色非承上之恭乎夫林君既以五美理增邑矣太平为府虽大其事犹一邑也人均有疾苦焉士均有善恶焉庭均有讼狱焉野均有寇盗焉上均有临按焉林君之治太平也推其恤患之心则仁足以及疾苦之人矣推其乐善之心则义足以彰善而化恶矣推其照奸之心则智足以明刑而使民无讼矣推其胜暴之心则威足以化江乡之盗为良民矣推其事上之心则恭足以孚上而集事矣将见太平之政为王畿首化足以助成中兴太平之治而龚黄卓鲁不得专美于前也戊子七月日赠宫谕彭芝田还朝序甘泉子曰甚哉馆阁之臣不可以不知心学也夫馆阁论道之臣也上以己正君下以身取人上以己正君故君德成而化行矣下以身取人故善人多而化普矣故君相知学则人化之无不知学而百僚皆知学百僚皆知学则士庶皆知学道德一风俗同而天下治矣甚哉宫馆之职之重也故宫馆知学则他日为阁相知学阁相知学则人君知学而天下无不知学矣惟其重也故不惟其官惟其人夫惟其人故博而求之约而取之举而任之久而观之人品定矣于是志行章矣才美见矣德业着矣夫然后登之或取之朝或取之野或取之内或取之外或取之台省或俄而入或俄而出凡以得其人而已与夫出于一日之偶一人之私而遂以循至辅相骄吝终身转胥及溺以误人国家者何如耶自唐宋之名儒我朝之宋杨薛李诸名相已然而又何惑也其在铨曹吾所知者吾乡芝田子彭子仁卿甫于予有试矣予在翰林有所着作焉人或呶呶彭子唯唯予在南雍吾有行焉群疑汹汹彭子赞赞庶其勿易予在京邸人或谓宜举诸中心未然彭子亦曰不必然由是观之彭子所养可知矣以特旨选入为春坊谕德人或疑焉识者曰子盍商之彭子之志行如此视于某也何如曰过之其才美如此视于某也何如曰过之其学业如此视于某何如曰过之夫然后众乃翕然而信之今年秋奉命偕学士张亭溪先生来主南畿乡试所谓金玉相辉藻鉴交映者也既毕事人又考其所得士相与叹曰甚哉南畿得人于斯为盛矣于是循名以指其实曰某也志士某也才美某也德行尽淮海维扬之产寓兼德行道艺之英如厥贡三品之金瑶琨筱簜齿革羽毛惟木卉服织贝之篚橘柚之包异品而同珍他日可为瑚琏礼乐神明宾嘉之用者咸以归之天府又况由是而推之举尔所知尔所不知人其舍诸将见志行才德之士由宰辅以及于庶位者比比而是其利岂不博矣夫所谓下以身取人于今渐见其效至于所谓上以辅君者是在彭子自力焉今圣天子留神心学彭子行将还朝所以积之于身以格于上不徒讲说之事而致感通之诚以期君臣协一为道德风化之本者彭子其自勉之哉是故上下远近一于学而王道毕矣吾老矣犹幸及亲见之于彭子之行也乡大夫京兆天游陈子太常毅庵黄子与夫岭海缙绅之彦请书以为彭子赠嘉靖戊子九月九日赠司空何柏斋应召迁北部序夫道一本者也是故政学心事一贯而已矣故舍政事而语心学者谓之虚舍心学而语政事者谓之迹若夫神明乎万事万化之间者其心事学政之合一矣乎故虞夏商周之君臣所与论政莫非学也孔门之师弟所谓求仁莫非事也故其语学则曰使民如承大祭孰非事乎其语政曰居之无倦行之以忠孰非心乎其告哀公问政必推本于学是故由九经而推本于道德由道德而推本于天人之道以极于诚明孰非心事政学之一贯乎子贡曰得其门入者寡矣虽夫子当时亦叹知德之鲜况后世乎予昔在翰林尝与柏斋何先生语存心应事之要必专于是而不滞于是柏斋曰专于是则吾既知之矣又谓不滞于是则吾不知也曰岂不闻无在无不在之说乎一于不在则离事以为心是之谓虚一于在则以心滞于事是之谓迹无在无不在则本体澄然神明乎酬应之间是为心事合一之理也乃精一一贯之道也心迹判而道之不明也久矣自此话言而后柏斋忤权臣出为州为府为宪副提学入为南大常为贰冬官卿予时亦以忧去位以病居山起为侍读为南祭酒今亦忝贰天官回头相与话言之时垂二十载而会晤于南都又三四星霜犹能记忆旧说虽未暇一一相琢磨尝见柏斋与人论天下之事每若风发于民情之休戚政治之利弊事理之成败天地之高深阴阳之蕴奥鬼神之隐显律历之度数开口谈之亹亹不绝若悬河而下沛乎其不可御而各有条理无所不知无所不能而予则若一无所知一无所能惟有往时心事合一体认天理之见妄意从事于圣途至今未能脱驾何日了手其可惧也已可愧也已今年秋庙堂推重柏斋之学行转之北工部北工部犹夫南官也盖所以致推重之意将大用之也四司僚属何君诸君十有二人诣予请言为赠予曰予夙所知敬畏者也夫何辞焉无已将申旧说以为柏斋公赠乎夫今之工部古之司空也昔者大禹作司空平水土成天地修六府和三事而万世永赖乃宅百揆盖其自精一执中之奥以神明之耳其亦心事政学之合一矣乎古之百揆今之宰辅也柏斋之往由司空以跻百揆之职当宰辅之任可立待矣明孔子一贯之学以达大禹精一之道治心以通乎事由学以兼乎政下以正己上以致君君臣一德则天德王道之机在我而三代正大光明之治可成矣予谨书以赠且以俟焉戊子九月嘉忠诗序甘泉子曰人有所不朽于身者爵禄名位不与焉是故立德不朽立功不朽立言不朽斯三者有一足以传于天下后世矣而称赞不与焉然而求之代无几人吾同举进士者三百人其至于显位者若干人而不朽者吾知有二人焉其一主事闽人马君思聪其一瑞州知府湖广宋君以方皆死于宁贼之乱者宋义卿之死也先是二十年泊鄱阳湖梦吏持檄曰帝命汝靖州作城隍及守瑞州瑞州古靖州也治瑞甚理执逋逃询不轨修城守聚兵粮以备宁贼之反拒其椒木盐米之派遏其山石之采平反其诬人之狱毋使害吾赤子坐是忤濠濠左道执付南昌狱父老遮曰公其以死行乎义卿慷慨曰封疆之臣死封疆吾虽死汝郡安矣至则明日濠反破狱械赴反舟贼兵协之从反义卿应曰吾有死耳扭之益固至鄱阳湖望康郎山曰吾得死所矣遂奋骂贼投水而死身葬于鱼腹于是城隍之梦征矣时年四十四可哀也或曰若宋公者固立功者与立德者也曰夫忠德之大者也功德之着者也不贰其心志渊以报天子非忠乎宁杀其身以壮敌王之忾遏方张之寇正人心卫宗社非功乎故死而无功君子不谓全忠焉是故死以成功功以正忠则其为德也大矣有司覆上其事天子曰宋以方忠节可嘉赠光禄寺卿录荫其子崇学入监读书赐祠额以旌之矣其靖州守丘君又请于当道立祠于鹤山之旁旌之矣然其所谓不朽者不与焉其次子崇简游于南雍间从予游新泉集有诸名公文人之赞颂为嘉忠卷请序其端甘泉子曰子又求言于人乎然其所谓不朽者不与焉今子之先君子既已成其忠是之谓不朽则将与日月争光今夫日月之为光也果待人赞之乎能赞之乎抑庸赞之乎故无庸赞不能赞不待赞而所不朽者常与日月并明矣虽然此出于人心之所同然者其咨嗟称颂盖自有不能已者乎此嘉忠之什所由作也简也志圣人之学以立其德固将继其不朽以光于前文人者哉戊子闰十月二十五日据嘉靖八年本补字送南京户曹余君转吏部考功序七年冬南京户曹余君思孝承部檄转铨曹考功主事思孝造新泉精舍问于甘泉子曰胤绪也自南雍承教于子且四年矣与闻圣贤之心学行且有事于考功不识此心之所以合于政事者何居胤绪也惴惴乎惟知人是忧惟殿最之难是惧惟子诏之甘泉子曰何事而非心也故有是实心则有是实事有其心而无其事者吾未之闻也无其心而有其事者亦未之闻也前子为户曹监复成诸仓应天卫诸仓其尝究心于粮务矣乎推是心以往无不可也且子学于孔子者亦闻孔子之仕乎昔者孔子之圣备一贯之道而心事一故为委吏则曰会计当料量平其即一贯之心也为中都宰为鲁司寇摄相事诛少正卯断侏儒其即会计料量之心也子前监诸仓诸仓之官攒咸曰公矣诸卫之军士咸曰平矣户曹之僚佐司徒之卿贰亦曰公且平矣推是心以往乎何有曰不识此心之所以合于公平者之形何以似甘泉子曰吾子于户曹之所职以出纳者有量乎曰有曰有概乎曰有曰然则所谓公平者可知矣惟量也有龠有合有升有斗有斛龠十为合合十为升升十为斗斗十为斛龠不可以受合合不可以受升升不可以受斗斗不可以受斛如三德宜大夫六德宜诸侯非至公之道乎惟概也以概之于斛斗升合龠焉粟之有余者不能枉之使不足不足者不能枉之使有余如大夫优有六德可升之诸侯诸侯仅有三德可降之为大夫非至平之道乎故心之公者如量焉至矣心之平者如概焉至矣子既以公平之心行公平之事于户曹矣推是心也于知人殿最乎何有惟公则明明则智智则能量人而才之大小不忒矣惟平则正正则义义则能概人而官之升黜不僭矣何忧乎知人何惧乎殿最夫天官之职在统百官均四海均也者公平之谓也子往为僚佐其敬勉之哉于是户曹十三司同僚之彦张君淮唐君翱等凡三十有一人请书以为赠戊子十一月十四日据嘉靖八年本补字会极约序昔后皇命冢宰降德于众兆民乡大夫属民燕射传教于乡然后法令播三物行而百姓化淳夫上有后皇降之于上下有乡大夫致之于下是故天下无不教之乡乡无不学之人故先王之世比屋可封而民之于变归极用此道也是故上行其意下行其法不时月而可以风动天下也孔子曰如有用我者期月而已可也岂虚语哉今圣天子登极以来励精学政御制敬一之箴恭下谕民之诏播示天下其即古昔后皇降德之盛心乎于今且四五年天下家诵其言而户习其文矣然而朝野之间君民之众其能以身心服行敬一之学者乎夫洪范皇极敷言之训盖欲使臣民歌咏以得于心约其偏以归于中正之极也岂直为观听之美也哉从予游者唐府纪膳周君冲外病人听内蕴天聪志圣贤之学有年矣一旦闻敬一之训乃作而言曰生幸遇尧舜之君病无致泽之任而又不能为唐虞之民以鼓舞于化育之下者是弃物也乃与其乡之大夫士庶为会极之约设宾主执事之位揖让献燕之仪举壶射之礼动钟鼓诗歌之音宣箴训之意所以感人心而振其德以入于敬一之教成一乡太平之风焉约既成于是行于宜兴宜兴之士氓皆欣欣然来观曰勿私吾乡也乃行于维扬之墟维扬之士氓皆欣欣然来观行于新泉之馆旁泉之士庶来观者如堵墙然咸谓吾等幸生为太平之人可以负此并生之恩乎甘泉子闻之曰嗟乎道通之善也教万安邵武而万安邵武之士化尹应城而应城之人化今仕唐府以病归犹能体行圣教以善其旁乡之人如此非古所谓乡大夫之贤者与使僯四乡四乡之人闻而兴起焉则必行之四方之乡之人闻而兴起焉则必行之由是四方之郡省王畿以及朝廷大夫士皆乐为之鼓舞作兴焉合内外上下咸同于皇极敬一之归不惟其言惟其行不惟其文惟其质四海之外人近天子之光则太平可致而三极立矣然则周君此举其不为之兆也乎史生继源乃刻之新泉精舍以广圣明教焉据嘉靖八年本补字赠光禄少卿周君用宾赴京序周子用宾举进士谢病而归居于寂寞之滨南窥岭海北越洞庭衡湘武当以览终南大行之胜飘然若驾孤鹤以游于云天之上于是乎溷浊世界泥涂轩冕若将独立物外而与灏气逍遥乎无垠甘泉子寓招之曰归来乎子其仕乎夫世界者子之炉锤也轩冕者子之衔勒也今夫金天地之美也弗炉弗锤则弗精今夫骥天下良也弗衔弗勒则弗驯夫卑者抗之高者孙之过者抑之不及者扬之以协道也既十年甘泉子出自西樵于时用宾已累迁为南京吏部稽勋司郎中通乎世故精于治理七年冬升为光禄少卿四司之僚请有赠言甘泉子曰夫道中而已矣精乃炉锤鍜炼之术以致纯正之德一乃衔勒疾徐之枢以行乎事物间惟精维一以执厥中而已于乎用宾之往用济傅说和羹无徒有酒步兵南山类稿序甘泉子曰夫文何为者也夫文也者理之着焉者也是经天纬地之谓文孔子曰文王既没文不在兹乎子贡称夫子之文章可得而闻也性与天道不可得而闻也或曰文者其威仪言词之间乎今夫日月星辰之耀阴阳之精也山川草木之贲五行之蕴也而况于人乎而况于君子之为文者乎南京左军都督府经历陈君云松从予游间以其祖南京刑部尚书赠太子少保南山诗集请序其卷端予曰嘻公乃吾母族也出于番禺沙村之豪也吾闻之矣乃读其古体曰其为晋魏者乎读其近体曰其为少陵者乎沈而华朴而腴体而有要淡而不枯平而不俚葩而不露冲而不虚矣或曰其斯以为文乎曰然然而知言词之文而未知事功之文吾尝闻其声而慕其人考其事业矣自为文选曰植节砥行为南刑曹则曰清谨明慎守金华则曰决淹狱发奸黠伐妖梓息盗贼矣参江右之政则曰剸剧有裕为左右辖于云陜则曰旬宣有誉巡抚河南则曰振风纪削苛政均徭传严藩府矣贰秋卿而右南都宪而正大司寇则曰严矩范矣立纲维矣肃宪体矣又曰阅狱明允罔俾一夫之罹于非辜矣或曰其斯以为文乎曰然然而知文之文而未知文之本记曰于乎不显文王之德之纯盖曰文王之所以为文也文乎又乎独言词事业云乎哉是故其必有所本之也云松曰吾闻之仲父少卿大章矣祖也严毅正直沈静敬慎燕无惰容文必道义或者其斯之本乎甘泉子曰如其然如其然宜次而序之以归陈氏俾寿诸梓己丑正月四日送罗生归白鹿诗序予昔游江门每闻石翁师乐道一峰先生之为人如青天白日然予曰夫以青天白日之心而造正大光明之德业至广至大可驯至矣此石翁所以惓惓于一峰先生也乎自兹二三十之间恒仰慕其人问其乡里思见其子孙如或见其人焉而不可得今其孙庠生郡民止为有司所取读书于白鹿洞痛众说之纷拏喧惑也乘风波越江湖走数百里来问决于新泉予感其意既随叩而答之俾持以自信而不惑于众说将以卫先圣之道夫岂得已而已之言哉于其归也序以送之而系之以二诗民止其毋惑于异说聿修尔德毋忝尔祖也乎己丑正月二十日泉翁大全卷之二十一文集门人江都沈珠等校刊序赠宫保冢宰白楼吴先生考绩上京诗序维皇建极越厥八载中春甲申太子少保南京吏部尚书白楼吴先生三载考绩其同年大司徒平川王公大司空紫山胡公造予曰今白楼公之行自九卿寺监院司科府之彦咸有诗赠诗必有序以始事公在同寅又知且厚其可辞乎予曰予惟不敏公之厚德亦罔不迪知之其敢让诸夫君子之厚德有三焉一曰忠厚二曰重厚三曰宽厚是故忠以言乎其心也重以言乎其身也宽以言乎其御物也三厚备矣然后君子之德斯全以能享有诸福今夫天斯阳气之积也弗厚则不能覆帱万物今夫地斯阴气之积也弗厚则不能持载万物冰之薄也物有加焉斯陷之矣风之薄也以御物焉斯坠之矣书曰惟民生厚因物有迁易曰君子以厚德载物夫惟厚故有恒有恒故可久可久故变而不变其变者人也其不变者天也今白楼先生存心以忠而持己以重容物以宽兼有三厚德焉是故仕宦三朝出入两都凡三十有七载其文学之懿史裁之总进讲之忠丝纶之密考试之公冑监之教王府求请之杜安陆使事奏禁之严徐沛水患之疏昭昭乎存于国典载于家乘者表表矣至其不跪逆瑾以侍讲出为刑礼员外郎中于南瑾败而复旧职寻迁学士又忤权相出为南祭酒太常辗转十年乃迁贰礼卿入东阁即正卿首推柄用则又沮以侪己者争进则挤出理部事时则公请去学士等衔稍以焚黄而去及加宫保改南冢宰公犹不薄焉益以勤励厘革宿弊不替有加非厚德而能若是乎今秩满二品寿跻七秩康强好德时奏乃功以永终誉行将引年以保晚节人间之所罕有者公皆备有之今明天子在上方且勤学图治思用旧人诏留辅德置诸左右必矣则公岂能遂其高尚之志乎然而时之用舍靡常而公之夷险一节天之久而终定岂非所谓变而不变者乎于公之行也诸士大夫咸以为荣予敢序公之厚德获福者以荣于其乡之人以为诸作之倡赠广西少参陈君新升之任序嘉靖三年予为南监祭酒余姚陈君子文为秋官郎数过观光之馆求益于予予亦友之为大书五诗赠焉七年予迁南吏部侍郎署礼部事时子文为仪制正郎矣于予为属予之于子文于友以观其志于属以观其政其志乐善其政秉公予甚重之八年春子文升广西布政司左参议人或难其远其僚请予为赠言壮之予曰以子之心达子之政乐善而秉公且优于天下矣而况参藩乎而况于广右乎夫刑曹之理犹礼曹之理也礼曹之理犹藩参之理也礼曹所辖之人之心即刑曹所辖之人之心也刑礼二曹所辖之人之心即广右之人之心也广右之人之心即子文之心也子文心即皋陶明刑之心也皋陶明刑之心即伯夷典礼之心也以子之心达子之政于兵刑之事则自其和衷协中之心发之于礼际食货之事则自其寅清之心发之推是心也何内外远近地里之间孔子曰居处恭执事敬与人忠虽之夷狄不可弃也又曰言忠信行笃敬虽蛮貊之邦行矣而况于圣教所被大舜过化所及之地也哉子文其往矣毋弃乃学毋泥乃行己丑三月十四日赠广东参议王君之任序武库王子子崇游新泉而问学焉甘泉子曰夫学斯斯而已尔他日擢东广之参议主粮事问政曰先生广产也必达其故甘泉子曰夫政何故夫天下之故斯斯而已尔何谓斯斯曰斯斯心而已尔斯斯理而已尔斯斯理学与政一者也请益曰昔者孔子之圣也却莱夷之兵而还汝阳之田其为委吏曰会计当而已矣料量平而已矣曰夫子之圣如斯而已乎曰此夫子之所以圣也其却兵还田非鲁之力能制齐也其诚心正理之发足以慑服之也会计之当料量之平非琐琐于簿书者能辨之也由圣人心之平而理之当也今子崇事于圣人之学又由兵曹以出理粮储其心惟平惟诚于理惟正惟当以斯心斯理达斯政也夫何有嘉靖己丑三月日贺封君洞云张先生暨太君沈夫人双寿序惟八年春南雍少司成贞斋子江子率其六堂之属过新泉拜而言曰大司成甬川张先生之严翁洞云居士者隐德也以甬川翰林检讨之贵封其官如甬川诏加四品服而不能为之荣其慈亲沈夫人者媲德也封其秩如封君而不能为之亚洞云先生以今年秋寿跻七十而母夫人复数龄以长具庆媲美同德并荣延于无疆甬川先生以不获亲戏彩衣躬进寿觞为歉请先生之文以致寿且以纾其思亲之怀焉甘泉子曰夫具庆并荣固人间之希有而彩衣进觞亦人子寿亲之疏节也盍求所谓大寿乎曷谓大寿其媲美同德之谓也乎其无疆之谓也乎古之颂寿者曰眉寿万年曰寿考无疆夫古今天下岂真有万年无疆之人哉而以颂之不已诞乎解之曰夫所谓万年无疆者非但岁齿之谓也如其然祝颂之浅浅者也是故君子有无疆之道矣故立德无疆立功无疆立言无疆是故大寿立德其次立功其次立言或曰若封君夫人者可以致三寿矣洞云翁博学笃行穷易理数究于天人达于义命而外视黄金夫人德性严正勤励慈惠斯不亦谓之德乎宜进立德无疆之寿庭闱孝谨惇乃乡俗笃生贤嗣宪于邦家斯不亦谓之功乎宜进立功无疆之寿洞云翁词不妄发诗律和畅追于唐风而夫人发言处事契于内教以勖夫子斯不亦谓之言乎宜进立言无疆之寿曰是吾所谓同德媲美寿于无疆者也是之谓大寿大祝然而所谓无疆者非止在二亲之身之谓也又将在乎成于其子之身之谓也今甬川先生盛德大业进而未艾功与位崇言以道显所以致其亲于无疆之寿者岂有极乎岂有极乎贺封南京户部主事金峰张先生寿诞序封南京户部主事金峰张先生早出邑庠退而藏修于龙山之麓龙山亦曰金紫山遂因以为号摄提己丑维秋七月廿又一日寔惟华诞之辰同寿荐觞虽有封安人之齐眉而王事靡宁则缺地曹郎之戏彩景禹于是乎不胜其望云之思乃诣甘泉子求言以为进觞之侑遥致寿筵之祝甘泉子曰诗云维岳降神生甫及申故古之祝寿者必以山岳焉盖以寿莫过于山岳也欤盖本其所自降而祝之也欤龙山违西樵十里而近樵之秀钟而为龙山故龙山多贤哲人又多寿考然则封君之降诞非此山之钟秀乎请以龙山为祝可也昔吾之居樵也闻龙山之胜尝登高而望焉其厚重毓秀生生不息似仁其吐污而纳清巉岩而峭峻似义其峰之高卑若相逊让然似礼其岩谷之虚应泉源之流似智或曰吾有征矣吾有征矣封君之恤孤慈幼周贫急难盖有似乎山之仁请以是寿可乎曰可也愿闻其再曰封君之居乡息争解纷慷慨廉退有似乎山之义请以是寿可乎曰可也愿闻其再曰封君之敬祀孝先垂裕昆弟敬老尊贤有似乎山之礼请以是寿可乎曰可也愿闻其再曰封君之公正明达是非不汩其于子弟之轻率怠惰者必知之是咎是责弗溺于爱焉于虚言险行必知之是戒是惩弗蔽于习焉盖有似乎山之智请以是寿可乎曰可也尽之矣夫君子行是四者将与山岳同寿天地相为悠久者也是之谓万寿无疆矣乃为歌南山之诗俾寓归以为寿觞之祝己丑夏五月三日送京兆陈天游先生致仕归浮丘诗序嘉靖八年夏应天府尹陈天游先生一旦慨然上疏恳乞致仕以存余生天子轸念其情辞之切诏许之天游先生欣欣然有喜色甘泉子诘焉曰古之人乐则行之忧则违之今幸遇圣明励精图治臣子宜乐而行今子乃乐而违之者何居先生曰吾有浮丘书院吾归焉将以求吾所大乐也曰然则子之所大乐可知矣吾曹与子皆游于宦海者也乘长风驾巨舶凌万顷之波临不测之渊一失利则舟楫不能与性命谋今子则既登高岸矣将以是而乐乎曰然而非也往者不可谏来者犹可追吾感夫吾年过伯玉之知非而尚图武公之儆戒将以是归求吾所大乐也且神已告我矣方吾拜疏将行筮得蛊之上九不事王侯高尚其事甘泉子曰然则公之所大乐者可知矣得非易所谓尚其事乎孟子曰必有事焉而勿正心勿忘勿助长非其事乎虽然匪但神告之已也人将感之也乎昔闻之子之为户曹郎也今首相邃翁方为冢宰拔置天曹署其考语曰不事表暴而在中之美日章今子之得请也得非邃翁信子所志入告于我后以遂子之高也乎虽然匪但尔也西樵方公今为冢宰知子之志之深尝荐用之矣得非赞于邃翁以遂子之志也乎是未可知也然而日章之美诸公必已信之矣或曰敢问日章之美与高尚之事何以征曰观先生为圣学之铭以契乎心性之图达江门理一分殊之指以上会乎孔门一贯之学所谓日章与高尚之事将于斯乎在矣于是凡吾同乡之彦各为诗歌饯送于都门之外以荣之谓水宜为序水曰夫君子之进也有三其退也有三太上为道其次为时其次为逸得志泽加于民不得志独行其道此以道为进退者也古之人有行之者伊周孔孟是已见几解组辞荣畏盛此以时为进退者也古之人有行之者疏广疏受是已遯世长往伏而不谒此以隐逸为志者也古之人有行之者严光周党是已今天游先生之去所志在道将追孔孟之途而究其乐其视周严以隐逸为高不侔矣其于二疏畏时而退有贤哉大夫之称车两饯送之荣未知何如耳安知他日不尤侈其美而传之无穷也乎予为推其志高其事以为诸作之引以为缙绅乡里之光嘉靖八年夏五月赠新升宁国府太守屠君文厚之任序嘉兴屠君文厚以御史擢宁国府太守且行问治理于甘泉子且曰吾兄弟三人者皆门下士也幸不鄙而惠教焉甘泉子曰子于吾义分旧矣况又贤而恭勤虚以受善吾敢有爱于言乎曰愿闻其言所以治曰遂尔生复尔性而治道毕矣曰如斯而已乎曰遂尔生复尔性虽措诸天下而可也况一郡乎曰何谓遂尔生复尔性今夫民物者同得天之生同受天之性者也故遂生者匪直遂彼之生遂尔之生也复性者匪直复彼之性复尔之性也是故物我一体矣书曰痌乃身故一夫不获则曰时予之辜若己推而纳之沟中尽其性则能尽人之性能尽人之性则能尽物之性可与赞化育而参天地然则谓之曰尔生尔性不亦宜乎曰其道安在曰道二养与教而已矣是故非养曷教矣非教曷养矣孟子制其田里薄其税敛仰足以事父母俯足以育妻子然后驱而之善故民之从之也轻宁国为京畿四辅之地自抚巡之外无藩臬相制之烦无宾客往来迎送之勤宛若古诸侯之国位如彼其尊矣权如彼其专矣又为我圣祖渡江始用武之地诏尽蠲其租税之入民有衣食之饶地无游丐之子官免催税之毒是田不改辟矣税不改薄矣民不改足矣上不改惠矣屠君之往也第因其衣食之足而教之礼义俾收其田税之入各率尔妻子各养尔父母人人亲其亲长其长而化行焉是四境之民遂尔之生复尔之性而治道毕矣夫今之人心即古之人心也子无曰古之循良不可复为也乃因其僚俞君张君十三道诸贤之请书以赠之且以属望而俟其成焉嘉靖八年夏五月日赠廷尉石林先生应召北上序嘉靖八年夏五月南京大理寺丞莆田林子以吉拜大理右少卿之命赠行诗文且盈轴矣林子谓寺副陆子伯载曰何如得甘泉先生一言先生知我者也伯载以告甘泉子甘泉子曰久矣吾之讷于言也吾有言乎哉曰虽然必得先生一言以利于行曰吾有二言乎哉夫言一而已矣曰何谓一言曰公反公为私私为官为反为内为货为来五者皆人也故吕刑曰五过之疵其罪惟均公为明为清为中为审为敬五者皆天也故吕刑曰其审克之又曰惟敬五刑明清于单辞罔不中听狱之两辞夫君子去五私存五公者而天下之讼理矣夫廷尉者天下之平也是故公则平平则和和则泰泰则上下交通是以刑罚中礼乐兴天地位万物育休征至鸟兽格天下太平而治化毕矣吕刑曰惟克天德自作元命夫天德者天之德也天之德也者天之所为也无有作好无有作恶天之所好者好之天之所恶者恶之天之所生者生之天之所杀者杀之天之所为也为天之所为者天理也天德也是故明君在上上与天主之贤相在下下与天辅之上与天主之故左右曰可杀勿听卿大夫曰可杀勿听国人皆曰可杀然后察之曰国人杀之天杀之也非以我杀之也下与天辅之故君曰可生勿从左右曰可生勿从卿大夫皆曰可生勿从国人皆曰可生然后察之曰国人生之天生之也非以我生生之也是之谓去五私行五公是之谓天德是之谓自作元命元命作自我我即天矣非心与天一神武而不杀者孰能与于斯今石之往也持其公正不私之心扩其天德配命之学不求同人而求同天不求同俗而求同命然则石之盛德大业将垂于无疆矣吕刑曰哲人惟刑无疆之辞石以之己丑夏五月二十日送大廷尉葛两溪先生得请致仕还乡序徂岁己丑之夏南京大理卿两溪葛先生被召命而北甘泉子贤之赠焉其诗有曰两溪似溪水澄然清且平两溪先生曰吾非能尔也吾愿学焉吾以学溪之清可乎曰可清则明明故能照物吾以学溪之平可乎曰可平则公公则能溥物是故能照物则妍蚩莫逃其形而是是非非曲曲直直庶物以不冤矣能溥物则惨舒不枉其情而轻轻重重生生杀杀天下以称平矣两溪先生既为大理三载遇是非曲直之纷沓焉则曰吾何知焉吾知守吾清耳遇重轻生杀之疑议焉则曰吾何求焉吾求守吾平耳故是非曲直重轻生杀之疑议者平反者各各得其理矣人皆曰廷尉天下之平也两溪先生曰吾既已学溪之清矣不有挠之而浊者乎吾既已学溪之平矣不有激之而倾者乎且溪也有常长而不消者乎一长一消道之常也是故天道亏盈而益谦地道变盈而流谦人道恶盈而好谦天地且然而况于人乎今嗣子木也则又忝副宪于东藩矣可不以盈满为惧乎吾以学溪之消长矣乃上疏陈乞帝俞允焉两溪先生于于焉昼锦而归其乡士大夫皆啧啧焉叹其旅力之未愆而遗荣以委其余福于后之人也似水之智矣于是大理卿佐戴公周公张公以告九卿之彦造甘泉子请文以荣其归以甘泉子尝知公于南都也辛卯闰六月十二日赠奉常毅庵黄先生致仕归南海诗序嘉靖八年南京太常寺少卿毅庵黄子上疏自陈求去诏许之致仕而归或曰毅庵子怿然矣乎甘泉子曰何为而不怿然也自昔毅庵子之迁于兹二年矣语于人必曰吾老宜退曰吾老宜退则诘之曰子年五十未宜称老而动辄言退何也曰子知吾来日之多寡乎曰否曰子既未知吾来日之多寡又焉知吾年之老少乎且吾素性直而有逸口国武子好尽言以昭人之过且将见杀吾以是憷焉则何为而不归吾以是知毅庵子之得归殆所谓求仁而得仁也何不怿然之有他日黄子与吕子过新泉而语焉黄子谓甘泉子曰好尽言以昭人之过国武子所以见杀吾戒之吾欲谨言何如甘泉子曰善哉问也善哉问也夫言心声也由中出者也子欲谨言孰若谨心谨心者存仁也心存故言不放言不放故心愈存而仁在我矣仁在我则语默进退又安往而不洒然乎语曰仁者其言也讱岂小小也哉黄子曰善哉存心盍为我书之以为规乎甘泉子曰善然而书诸言不若书诸心书诸心是故心愈存而言愈谨故不言而信心愈存故不动而敬毅庵子与予为布衣交同舟而北吾知之天禀刚直言不匿其心其归也将与我进进于此矣乎于是卿彦之在南都者黄唐吴诸君辈合乡里十余人为诗歌赠之请予书其说以序诸首宣城陈氏族谱序甘泉子守南雍宣城陈生大林从游观光馆问学而归厥既三载复拜于新泉精舍而言曰林也领吾师体认天理之教归与族人服之不犯有司者既二年矣家有千口皆受夫子罔极之恩也林修家谱愿夫子序其端以终教焉甘泉子曰大哉子之志乎其知立人之道乎夫自宗法坏则伦理紊伦理紊则爱敬衰爱敬衰则仁义灭仁义灭则人道不立矣夫立人之道曰仁与义而已仁义之道理一分殊而已故理一分殊之道莫先于家莫明于谱也谱作则纵而观之由吾子侄而吾兄弟而吾伯叔考而吾祖而吾曾祖而吾高祖以及于始祖焉其同气而理一矣宁忘爱乎自其错而观之由吾子侄之子而吾兄弟之子而吾伯叔考之子而吾祖之子而吾曾祖之子而吾高祖之子以及于始祖之所出焉尊尊亲亲其义异而分殊矣宁忘敬乎知一本而爱则知所以为仁知分殊而敬则知所以为义仁义尽则家道正家道正则教化行教化行则风俗厚风俗厚则天地位万物育而人道立矣谱之义不既大乎且吾有生之谱也亦既知世有文人矣在唐与昌黎齐名者有商祖焉在宋与晦翁同榜者有天麟祖焉为贤州守者有隆祖焉为名进士者有应庚应申祖焉若文溪祖恕不仕胡元之朝若西村叔祖甘死靖内之难若显祖之筑城修堡以卫乡人若进祖之修立家法以训子孙若素庵考之事父惟谨或以孝称或以忠显或以勇闻或以文学着衣冠烨奕阅世有光林也达理一分殊之道而又率乃考之孝慕乃祖之忠奋丕显祖之勇文之以商麟庚申公之文学一恪遵于晴林之家法焉则亦可以成人矣则亦可以齐家矣则亦可以敦教化善风俗矣达而位育不外是矣夫然后无忝厥祖夫然后可以贻厥孙谋诗曰聿修厥德传曰君子创业垂统为可继也生其勉之庶无愧于斯谱矣嘉靖八年秋七月廿四日据嘉靖八年本补字赠休宁大尹彭君之任序嘉靖八年仲秋中石溪彭子时可以进士尹休宁甘泉子闻之曰休宁之政治其有成乎或曰曷为其然也然则彭子有智乎曰有然智可以察民而不可以孚民也曰彭子有能乎曰有然能可以理民而不可以化民也曰彭子有才辩乎曰有然才辩可以折民而不可以民也孚而化之以入民之孰知彭子之德之惠将流其泽于百里乎昔予西樵公兀公之居樵皆于彭子有布衣之交彭子于时扣翳门之关访之流入烟霞之奥登四峰于中夜挹甘露于朝曦锡西樵已位冢宰兀已位宫詹彭子出宰休宁回想在山之乐以水石为侣为家造物为游者不可得已然而彭子无忘乎当子之瞻月华也岂不曰吾人庶几明德自昭为人所瞻仰当如是乎当子之饮甘露也岂不曰吾人庶几仁以泽物乎至德馨香为人所瑞而饮之以太和当如是乎当子之坐流泉以泛觞也岂不曰吾人庶几布其德惠以流行洋溢于远迩当如是乎彭子曰大丈夫当如是矣甘泉子曰审如是吾是以知彭子之往也茂立其德为民具瞻卓为世瑞而将流其惠泽于百里矣夫公卿辅相之与守令其德之及民远近不同而同于成其治化耳彭子执是以往岂特可治休宁哉莫子希颜曰请书以为彭子赠送王君克新任山东按察司副使序王君克新以祠部郎中拜山东副使之命四司以例教言大宗伯李公曰当授简于右堂他日克新诣右堂再拜而言曰炜也不佞承乏下僚惟礼文之司兹将宪藩服察刺举载虔天刑唯公一言将奉以周旋甘泉子曰夫心一而已矣子以为刑礼有二乎舜之命伯夷也曰夙夜惟寅直哉惟清而其命皋陶也曰惟明克允是故寅则直直则清清则明寅直清明一也子以为心有二乎哉夫寅以本之直以体之清以行之明以照之知斯四者以为礼则叙而敦以之为刑则祥而允是异职而同道也是故正于神人和于上下者礼之能也明清单辞咸协于中者刑之成也以礼而理刑则为义刑为义杀为克天德如徒以刑焉而已矣则为倚势为依法为作好恶斯惟民之贼也耳矣而何祥刑之云且吾子之司是礼也有年矣幸逢圣明宪则古典兆二郊秩二采修禘祫躬农桑崇典祀黜淫祠稽数考度职惟吾子之专子独沈潜容与秉执纲纪不伐其能而驰其誉事亦就绪子之于礼盖优为矣而独治刑之忧何哉是故本之以寅则事斯敬体之以直则动斯公行之以清则弊斯绝照之以明则讼斯息子之于刑也推是以往作天德配元命可也而何忧乎宪狱何畏乎幽枉哉言未既克新矍然曰炜闻命矣炜闻命矣敢不拜嘉以为官箴送地曹杨君奉诏侍养归琼台序杨子虞亮始从甘泉子游学圣贤之道曰道乎安在甘泉子曰道乎在忠道乎在孝曰曷谓孝曷谓忠曰中心则忠因心则孝是故忠孝之致本诸心也本诸心也者心学也道之原也故因心之忠致其忠孝而圣学之要尽之矣故致忠以事君事君以事天所以尊尊也致孝以事亲事亲以事地也以亲亲也尊尊亲亲而后臣子之道生人之理可尽以此格于天地通于神人圣学之至也杨子曰然则恺也将何学矣吾其学孝乎吾有惩焉自吾举进士试令于苍梧禄未及养而吾考某府君不幸而奄弃焉痛憾莫之及已今独可遗吾母以复仕乎吾其归养以全吾孝矣甘泉子曰吾子过矣吾子教成于君策名于君冒君之荣未及陈力以图报焉而一惟私之顾可谓忠乎事君不忠可谓孝乎杨子勉而复尹兴化兴化岩邑也其民狡而厉杨子则锄治之尽法法行而豪奸敛迹治有贤声起而为地官郎未阅月曰吾报君之志少酬矣吾可遗吾母以久仕乎乃积思而泣泣尽而血血尽而濒危上疏归养卿佐闻者咸憷惕焉甘泉子曰孝哉杨氏之子其可与入尧舜之道矣此其时矣世有沈迷仕途而忘其亲者何也夫母老而病病而废明侍下乏人待子为命而或一惟官爵之縻而谓孝乎事亲不孝曷以移忠乎是故杨子昔也之仕效忠以全孝之道也今也之归全孝以为忠之本也记曰求忠臣者必于孝子之门吾子勉焉吾子勉焉是心也扩而充之可以动天地感神人矣德之盛也斯其至矣于是赵中军张进士诸乡大夫士相与荣杨子之归将致其忠孝之心以往圣学之进进未涯也请序而赠之以为他日显亲成君之左券云送福建提学宪副潘君赴任序惟九年六月圣明励精欲新教化铨选文行之士为江西提学副使以精膳郎中潘君潢荐叔任之寻改福建于是四司之属咸造于堂曰属凡出补者堂尊率有教言矧兹惟学惟教之宗惟不靳教言幸俯赐之俾不忝于属中堂叙公先生以目于右泉叟曰次当在公泉叟曰夫斯学斯教吾尝试之矣矧兹潘君之贤其可以无言言可不以其衷乎夫提学之职董诸郡州县之学之官之教而已焉矣教之者将以养其才以致之用而已焉且夫养才者之与养木者有异乎曰无以异也用人者之与用木者有异乎曰无以异也今夫场师之养木也梧槚楩柟木之美者也由拱把养至合抱将以为栋梁榱桷器械之用也是故所养必所用所用必所养故先王之于士也立六德六行六艺之制以教之为乡举里选俊士造士之法以用之故养之用之者一也今之教者必举业文字程序矩度而已乎今之举者必煳名易书字校而句量之而已乎养非所养是爱人不如爱木也曰然则居斯世也行斯法也不失今之制而可寓古之道则有之乎曰有三场之文惟有彝式载在玺书检身之训惟有彝宪具在玺书然而离而二之者则非也夫惟二业合则教斯在而用斯在是故教之者不外乎文字程序之中而六德六行之蕴已寓矣用之者不外乎煳易校量之中而选举俊造之法已寓矣曰何居曰传有之笃其实而艺者书之故艺书之而实寓焉而况实艺并修者乎是故观者可以因艺而知实矣昔者先王之治也是以有德行道艺之教焉二业合一之谓也二业一则三物之教选举之法兼尽之矣曰夫二业合则兼古今养用之法是则然矣然则二业乌乎一泉叟曰游艺而心存执事而敬在广大高明之体恒昭昭于诵读临文之时斯二业一矣二业一则无事矣故曰德成而上艺成而下成而上者谓之德成而下者谓之艺是故德艺一贯也上下一本也心事一致也体用一原也是之谓至教至养以达于至用由是而成于事业焉则王道行而天下化淳矣是谓至治潘君其不以吾言为迂乎尚往试之文华盛纪后序维皇建极越厥九年庶政聿新诸礼咸秩既乃厘正宗祧兴内教严外攘雍雍肃肃圣德谦虚圣罔自圣乃益修文华殿讲学之典肇奠五帝三王周公孔子神位而祠告焉俾时有拜瞻而兴仰止景行之思有若五帝三王周公孔子俨然临乎在上质乎在傍而与之对越下上雍容于一堂之中而亲炙之者夫然后人人益信古今之一道而不外乎此心也此心即伏羲神农黄帝尧舜禹汤文武周公孔子之心也即天地万物之心也于时礼部尚书臣寔与辅臣讲官同在瞻拜之列亲承圣天子之休命而对扬之退而纪诸书以传盛事谓臣某忝在僚末宜序其后臣拜观之余乃稽首顿首而叹曰猗乎盛哉元首其明哉股肱其良哉是纪也有尊师之道焉有纳诲之道焉有启沃之道焉有风化之道焉于御制祭告之文也于九臣拜瞻之谕也见圣明尊师之道矣于诏诸臣各为讲章而期以交修之诚也则仰见圣明纳诲之道矣于撰进讲章之编也则见启沃之道矣于内教之诗则见风化之道矣是故由能自得师之心推之其必僾乎若有闻乎执中精一之授受建极一贯之遗音矣由纳诲辅德之心推之其必宛乎若闻乎赞戒敕之谆切盐梅之交修而罔予弃者乎由启沃之心而充之则若有闻乎其都喻吁咈之声责难之恭陈善闭邪之敬矣乎由内教诗章而观之则想见王风之雅若有闻乎二南正家之音王化之始一唱三叹而有余韵矣乎斯时也沨沨乎如天之斯运也如地之斯承也如阴阳上下之交通万物欢欣而无不遂也夫道在恒久而已耳故曰久于其道而天下化成道也者此心之诚与帝王周孔天地万物一者也故至诚无息不息则久久则征征则悠远悠远则博厚博厚则高明博厚所以载物也高明所以覆物也悠久所以成物也博厚配地高明配天悠久无疆如此者不见而章不动而变无为而成至诚之积也圣学之极功也臣敢以为今日上下咸有一德之祝以成亿万年无疆之休臣少读帝王周孔之书每恨不生于其时际遇其盛闻其道而身亲见治化之隆今幸逢明良交会而观斯盛纪见斯盛事又幸俾获载名于其间有与荣焉故不揣而谨序于简末云泉翁大全卷之二十二门人江都沈珠等校刊文集序送广西提学佥宪张君惟乔之任序嘉靖辛卯三月主客郎中张君岳惟乔承简命广西佥事爰督学校四司以例请赠言其序在予张君进而问曰夫督学职教也以今视古如彼其久也以广右视中朝如彼其远也未闻有行古之教而被之远者岂古今远近其教固不可同哉予曰盍求诸道乎问道之同否曰盍求诸性乎问性之同否曰盍求诸天乎夫教原于道道原于性性原于天天同则性同性同则道同道同则教同是故天无二性道无二教曰然则古人之道所以合于教者何居所谓德行道艺者宜若可行乎哉曰可记曰笃其实而艺者书之易曰多识前言往行以畜其德周子曰圣人之训入乎耳感乎心蕴之为德行发之为事业是故德行道艺之致一矣主司观其道艺之词而其德行可知矣是故德行道艺之教施而乡举里选之法寓矣乡举里选之法寓而一道德同风俗之治致矣何古今远近之间哉不然于当时之制而寓先王之意者二业合一是也莫之御而不为非无其时也无其心也以予观于子则有是心矣若夫润泽力行之则在子之身矣子尝不就科道之选其为行人谏武庙南巡杖谪南监学正也复行人转司副也升南武选员外祠祭正郎为职也所在有声直气侃侃扩而充之模范在我矣以古人之心行古人之教何往不济哉送大光禄冼罗江先生之南都序维十年三月罗江冼先生以大仆少卿迁南京光禄卿越月且行甘泉子饯焉而与之道旧曰夫可以常知者天也其不可以逆期者人也不亮夫可以常知之天而役役于不可以逆期之人则惑矣水也昔弘治壬子与先生同举于乡歌鹿鸣而宾兴以观光上国者七十有五人当是时人人皆有凌霄之志攀龙麟附凤翼摩空之气今且四十年耳前后凡去位者而病者而死者不可胜纪矣而吾二人独存人事果可以逆期耶先生后四年而举丙辰进士予以老母无侍不举进士者十有三年志终焉已矣乙丑感慈母之言乃复举进士夫己志且不可逆知况人事乎先生尹安仁有声起为御史吾入翰林为编修而与同朝先生为御史有声选操本笔资望可通显矣而乞终养以去后五年吾亦以母卒于迎养之京邸而去越居西樵山栖烟霞之洞而先生以母养既终扣翳门之关访我于大科烟霞之麓将卜山邻焉而未果凡予闲居者八年为正德辛巳志以为终焉决矣明年壬午今上御极改元下诏求遗逸枯藁勃勃如复生意有云龙风虎之感遂翻然应诏而出由侍读迁南司成少宰以转贰秩宗其嘉靖七年而先生以通政参议起于家寻迁太仆少卿越二年又陟今官于是向时卜居终焉之志皆若负焉人事果不可期也至于福善祸淫天之道也久而终定先生为安仁也称惠政巡于南郡也称明察操笔都台则称不阿权势去归侍养其母也不离膝下不至公府称孝廉以致连膺殊擢受终佑焉谓天之福善者非耶而水不足道也亦尝受教君子矣惴惴焉守其身以不辱其亲若临深渊履薄冰乃庶几逭天谴叨厚禄忝清秩徒以守正迟蹇而幸免尤悔矣天果不可以常知耶记曰君子居易以俟命小人行险以侥幸俟命者天也侥幸者人也天者机在我也人者机在物也申包胥曰人众者胜天天定亦能胜人夫天也者理也理在我者也吾求体天之理配天之命而已矣吾庸舍吾所可知而求夫所不可知者哉乡士大夫闻之曰知言也请书以为赠言遵古道焉贺侍御谭君考绩序甘泉子曰朝廷天下如一身也是故大君如腹心大臣如股肱庶官如百骸言官如喉舌故喉舌塞则血气不通而百骸病百骸病则痿痹不知痛痒而股肱废股肱废则天君不宰而心志荒然则喉舌于人身之死生言官于人国之治乱岂小小哉古有至仁之君曰帝尧其性浚哲其德好生仁其心矣命禹作股肱耳目汝翼为明听汝毋面从仁其股肱矣命四岳九官十二牧百僚师师仁其百骸矣命龙作纳言夙夜惟允仁其喉舌矣于斯之时雍熙太和四方无虞如人一身血气充周而康强勿恙是之谓仁寿之世侍御君有石子李子王子端子者踵门而告甘泉子曰闻先生有喉舌之论吾党二十有四人者皆司喉舌者也而蓬溪谭子又适以六年考绩于天官先生盍因是而诏焉俾得以尽喉舌之道可乎甘泉子喟然曰夫喉咽者之于人之身其至要至要者也而凡百骸四肢心腹赖以通焉可不慎与可不慎与敢问慎之道曰毋亟而病诸毋缓而废诸不亟不缓唿吸以时节宣以理而应八风之和斯其善矣斯其善矣曰惟子广焉以尽其义曰子不见太极之宰四时以行百物以生二气以橐以钥其亦天地之喉舌也已吾尝有雅于蓬溪子蓬溪子正人也每出正气每发正论老成持重勿亟勿缓以正庶事共成圣明中兴之治今六载秩满由是而超百官位股肱可立而待矣虽然虞廷之道三载考绩三考黜陟幽明然则谭子之功业尚未涯也诚使庶绩咸熙分背三苗如血气贯通乎四肢百骸达乎腹心而天下太平称尧舜至仁之化上下与天地四时百物同流夫然后谓之功绩之大成也则蓬溪子之事业岂有涯哉予因以是为诸君愿之嘉靖辛卯十一月望永兴便江李氏重修族谱序甘泉子曰邈矣哉予观于谱而知君子之虑周也宗法坏故无统无统故无比夫物未有无统而尊无比而亲者不亲不尊乱危将至君子有忧之是故谱继宗法而作也谱明则人知宗人知宗则知一本而朝廷尊矣命氏晰而类弗淆矣支庶别而源流昌矣居室康而人思令终矣泽弗斩而国有世臣矣礼通而情廱廱和矣辅善则不肖者惩而人畏慕矣是故野无奸俗家无凶人古之盛时所以致刑措而不用夫如是则宗法虽亡而犹有存焉谱之益大矣哉然而慕外者袭远眩己者略世崇势而贱遗甘名而实亡而古之意益大戾是又谱之蠹也于是宗法之遗无余矣耒阳南亭李氏之谱其有古之遗风欤正宗显类略远昭近崇贤纪实敦礼范严祀事联族以礼宪后以规详丘墓以追远荣国命而思报夫是固古之道也夫宗法不可复也得行古之遗者其可矣其可矣斯谱修于二十代孙石屏君永敷盖知重宗敦族明伦以显于世者也今其子弟户曹君易御史君并科联贵荣耀门祚斯谱为有光矣二子恳予序予序不足有增于谱也有增于谱者在子孙推谱明宗以合于道人人尊其尊亲其亲而天下平矣岂直一家之庆已哉表章忠义录序嘉靖辛卯之冬甘泉子登眺于金台怅易水而欷歔客有送表章忠义录者阅之不能以半则为置书击节而叹曰予念之久矣予念之久矣是编也胡为而来哉伦内翰曰是芝田彭子之遗惟先生文言之谒以弁诸其首者也幸有不腆之币价者展币焉甘泉子曰止胡为乎币哉予念之久矣昔者予于刘子长安之居不能以一鸡飞尝讲于斯事也屡矣刘子进贤之功虽不有纪焉胡可得而泯诸昔宸濠之祸之起也如厉阶之横空洪水之汹汹而滔于天于斯之时怀二心而陇断望者比比也然而宸濠卒起一旦徒以新附之众而乌合之徒内无豪杰之士外无蚁蚍之援惟有姜氏之兵以为应伪檄之传道经进贤而中阻刘子者斩其伪使毁其伪檄闭妻子杜门户以死誓战示不利则将焚妻子自杀以报国宸濠竟以不得援而孤兵以败当是时刘子之功如斩横空之阶崇万仞之坊以止滔天之水其功与新建同而报则异焉识者憾之譬之逸鹿新建踦之不有刘子角之新建逐之不有刘子维之事固未可知也而不得与新建同报者此有志之士所以不能不感愤叹息而有遗憾也遗憾之不已故咨嗟之咨嗟之不足故咏叹之咏叹之不足故纪述之而情见乎辞焉此书之所以作也刘子今为都宪镇宣府然则万仞之坊又在于北门矣贺李母封太孺人氏锡恩寿诞序精膳员外郎李君汝司造甘泉子而告曰邦直游于先生之门有日矣过不自外敢布其衷于执事者甚哉邦直兄弟之生之不辰也不幸先君子之蚤世邦柱十年邦直六年邦光三年而孤赖母之贤以有立也而幸不委沟壑邦柱干蛊邦直邦光业儒邦直登第历令绩溪东阳起为工刑部主事以转今官蒙朝廷推恩锡母太孺人之命邦柱援例为益府典膳而邦光以岁贡遇殊例为沙县教谕便道以归适母氏受恩之初为八十一寿诞之辰邦直限官守于京师而兄弟二人皆以新荣悦亲可以称觞于膝下为眉寿之祝惟先生贶之文俾寓归奉以为寿则邦直也虽在万里之外犹膝下之欢也甘泉子曰寿也者寿也寿之以无疆也无疆者古所谓不朽焉者也且三子者闻三不朽之说乎一曰立德二曰立功三曰立言惟三子者勉之立三不朽之道各自寿以贻之于亲故寿亲之道在三子者所自立而已耳且三子者有能出言为章作训作式行今垂后俾人知李母有立言之子乎否有则可进以言寿亲之觞否则勉焉有能策勋立业于邦于家俾人知李母有立功之子乎否有则可进以功寿亲之觞否则勉焉有能立身行道自昭明德继往开来俾天下后世之人知李母有立德之子以扬名显亲乎否有则可进以德寿亲之觞否则勉焉汝司曰敬闻先生之训矣信斯言也吾母亦有以自寿者吾母三十而寡居苦志励行而不渝绩纺自娱令仪善行孚于族党化于乡闾淳风以回孀不再适志不再易庶其惟皇之极然则吾母亦有以自寿者矣若夫在孤也三人之身者则各不敢不勉以致之乎亲焉甘泉子曰善哉母子交寿慈孝之至矣序而贺之以为乡邦之荣叙方逸士诗嘉靖辛卯之秋徽州婺源方生道与其弟瓘不携一仆自负笈历山溪之险走四千余里从甘泉子于金台甘泉子馆之于讲学之馆二生自执爨炊黍蒸荠为食饮苦节励志凡人所不堪者二生皆若甘焉其从兄县尹舟馈之粲与金再不受甘泉子闻之笑曰充子之操则若于陵仲子者乃可也瓘状其家君处士之行甘泉子为之传而赞之道一日持其显考某号处士之遗诗一帙以请序于甘泉子甘泉子阅之既置书而叹曰有以哉二子之笃志于圣贤之学其有所本之也夫行以发言言以成诗诗以观志是故德人之辞约文人之辞侈达人之辞骄幽人之辞逸其辞约者其志纯其辞侈者其志荒其辞骄者其志傲其辞逸者其志远是故读其书诵其诗知其志而其人之善恶邪正不可掩矣若方某号处士者诗逸而志远其幽人之懿乎其康衢击壤之遗音乎后之开卷者当作如是观壬辰二月十五日送高君公敬掌教扬州序壬辰之夏高子公敬辞休宁令尹而请教职得扬州焉将行甘泉子壮之曰子之志则高矣远矣成己成物其在兹乎曰何居曰子不闻半乎是故物我两成莫大乎尽性记曰尽其性则能尽人之性能尽人之性则能尽物之性能尽物之性则可以赞天地之化育可以赞天地之化育则可与天地参矣性者物我天地之一原也天无二性性无二尽性之德也合内外之道也敢问两成之道曰诚者自成也而道自道也是故我自成我人自成人物自成物天自成天地自成地化育自化育性无二成成无二道道无二能曰何居曰人物于我乎尽分天地化育于我乎成能故不能成能不能尽分则不能尽性是人物天地皆与我敌也由是言之不能成学则不能成教不能成教则不能成贤则诸生济济皆为我敌也是故内外一贯德业两成吾于举业焉见之矣或曰敢问举业之所关果若是博乎子之迂也曰圣人一贯之道非心事合一之谓乎举业之事非事之类乎举业之精一非心之类乎内以成心外以成事吾于举业焉见之矣内以成心是故盛德起焉外以成事是故大业生焉德业合一是故神明至焉及其致也万化成焉天地位焉万物育焉故心无二致德业举业无二功成己成物天地化育无二能是故可与执忘助之机者斯可与我体认之功可以与我体认之功者斯可以与我合一之学而先生德行道艺之教备矣斯理也高子讲之有素今其之维扬也维扬诸生多志学之士有行窝在焉其与诸生习居业之学于泮宫游息之学于行窝相与各自信自力以求自得焉非我之所能与也嘉靖壬辰夏五月廿七日贺致政少保大学士厉翁毛公华诞诗序维时壬辰之秋七月十有七日寔惟我致政少保兼太子太保吏部尚书谨身殿大学士厉翁毛公七十初度之辰其子仪制主事渠遥忆寿筵之开兄弟斑衣之舞共致南山之祝而独为部职之系遂兴望云之思纡怀千里之外有不能自胜之情乃白于三堂告于四司之寀冀得诗歌联为卷轴寓归以致遥寿之悃而谓水也尝受公礼闱之知宜序其所以歌之意以为诸作之倡若水乃拜而言曰水也旧以书义受知于公者请以书祝盖尝读书天寿平格因商之六臣而有感于当世矣夫平言其坦也坦者无私也格言其通也通者彻三极而无间也平故通通故寿至平通天天斯寿之矣然则人之所以通乎天天之所以寿乎人曰平而已矣夫三极之道其致一也感通之道亦曰平而已矣是故天以平而清地以平而宁人以平而生生夫惟生生故寿是故在身则寿于身在家则寿于家在国则寿于国在天下则寿于天下至平之人亦焉往而不利哉夫人道至平惟人自倾惟人自倾则亦惟人自复复者非他也内以平其心外以平其政内以平心故能不作其好恶焉外以平政故能不作其威福焉夫不作者天下之至平也好恶不作故能以心合天威福不作故能以政事天以心合天者盛德之至也以政事天者大业之至也公自翰苑迁宫端陟春卿入内阁其宅心也坦坦如水其处事也坦坦如砥人德之亦休休人不德之亦休休恩怨不以藏诸其心所谓无有作好作恶而能平其心者非邪福一人则曰天之命也夫非我福之也威一人则曰天之威也夫非我威之也而予夺不以与诸其身所谓无有作福作威而能平其政者非耶夫内外坦易心事平平吾不及商之六臣吾于少傅公见之矣是故人之所以长生生也天之所以长清也地之所以长宁也虽以配天地于无疆可也岂直期耋而已哉昔者我公恳辞定策之封早谢机务之重脱去蟒衣之荣以释天下之任而敛其所以寿家国天下者以寿其一身岂有涯哉诗曰乐只君子万寿无疆水也不佞敢以是为我公祝且以为诸作先壬辰夏六月十日贺程氏双寿序太史程氏之子舜敷造甘泉子而言曰文德系迹于翰林不朝夕侍于双亲以致其水菽之欢且双亲皆年踰六十矣昔在戊子严君十峰公六十寿诞而文德弗获称觞焉今之壬辰而慈母赵孺人年亦六十寿诞而文德亦弗获称觞焉夫六十者乃花甲之重逢人生之荣幸而人子之至愿也乃不得亲开长庚天姥之宴称兕觥之寿尽戏彩之欢致南山北海之祝人子之情其能恝乎愿闻所以诏文德者俾获一举而两庆焉惟先生诏之甘泉子曰子将奚祝矣子所谓南山北海者曰将祝之南山矣乎曰未也南山顶上已不属南山是南山有穷也曰将祝之北海矣乎曰未也北海之岸已不属北海是北海有涯也然则将奚祝矣记曰干称父坤称母其祝之以干坤乎曰若是其大欤曰非然也夫干坤者犹之刚柔也刚柔者犹之阴阳也阴阳无大小大小皆阴阳也刚柔无大小大小皆刚柔也干坤无大小大小皆干坤也夫干之德刚健而中正夫坤之德柔顺而中正干坤者父母之象也夫干则易易则易知易知则亲亲则可久可久者干之寿也是故祝之于父焉夫坤则简简则易能易能则从从则功功则可大可大者坤之寿也是故祝之母焉夫可久则可大矣可大则可久矣是故可以双祝于父母焉南山北海云乎哉吾闻十峰公以名进士历郎署为宪副兵备于蜀岂弟闳朗是肃是慕五十而休抗世不屈也七十而康好德不倦也不屈之谓刚不倦之谓健惟刚惟健是故拟之于干而寿焉不亦可乎吾闻赵孺人缟素自甘慈孝自持善以事上不自遂也慈以逮下不忌妒也不遂之谓柔不忌之谓顺惟顺惟柔是故拟之于坤而寿焉不亦可乎夫天地合一之谓泰阴阳合一之谓道刚柔合一之谓德夫妇合一之谓理家道理而内化行矣或曰斯亦不可以祝乎应之曰可也未也吾尝闻天无德万化为德地无功万物为功观万化万物也然后天地之蕴尽矣子也者父母之万化万物也故观其子然后父母之蕴尽矣以吾观于程氏之子舜敷学以养其内文以华其外登鼎科官翰林职编摩侍经幄陈道德供启沃备调燮赞化理位天地育万物他日皆其职分所谓立身行道扬名后世以显父母事父孝故事天明事母孝故事地察通于神明光于四海皆其德业故曰观于子然后父母之蕴尽矣请以是为祝不亦可乎遂序其说于轴以归程氏为寿筵之祝吾闻十峰公有和陶之作请歌之为寿觞之侑嘉靖壬辰七月二十一日赠督学宪佥田君奉敕之岭南序惟嘉靖十有一年秋朝廷以教事惟艰慎惟其人惟人惟艰匪惟训词之艰其惟模范之艰哉于是铨曹选诸众彦以仪制郎中田君叔禾汝成以闻制曰可于时缙绅之彦咸以为斯惟其人矣知艰鲜哉或曰田君盖尝讲合一之学于新泉矣其斯以为训词乎其斯以为模范乎何谓合一夫合一者内以治心外以治事内以治心故德崇焉外以治事故业广焉德业之一合内外之道也是故田君有之故能屡折难明之狱于南曹而以片书免小民空闲之虚税于三厂者以千数陟仪制于北曹析典礼之精义而行会通达于朝廷宣布于藩国上下以宜神人以和合一之学斯其征矣然则由是推之其可移于学政斯其征矣是故立之为模范发之为训词模范以化其内训词以化其外化内者德行之谓也化外者道艺之谓也德行道艺者合一之谓也合一者合内外之道之谓也是故斯理也能立己而后能立人能达己而后能达人其致一也是故物我两尽合一之谓矣故以修之于己则师道尊被之于人则士习变化其内则尽心心尽则德日崇焉化其外则尽事事尽则业日广焉德崇以效天业广以效地天地人之蕴尽矣合一之化行矣今田君往也吾广有白沙先生之流风在焉田君以合一之学教其多士道之以德业士斯德业化之矣端之以模范士斯模范化之矣正之以训词士斯修词训化之矣此田君之夙昔讲于新泉者也于是乡士大夫皆庆斯学之将兴于吾广以光于前修也请书赠焉以俟其成嘉靖壬辰八月二十一日赠掌教钱君之姑苏序壬辰之秋钱子洪甫以进士告教职以便迎养得苏州教授问教学之道于甘泉子于是魏子金子沈子柯子为先焉甘泉子曰嘻吾尝职斯矣教学之道信乎斯斯已矣夫学觉斯者也夫教效斯者也是故明乎斯斯之谓学达乎斯斯之谓效漆雕开曰吾斯之未能信伊尹曰予天民之先觉者予将以斯道觉斯民也夫斯也者斯道也斯道也者天之理也天之理也者人之心也正人之心体天之理信乎斯已矣故以之成己则模范立焉以之成物则士习淳焉模范立则师道尊士习淳则人道兴师道立人道兴则风俗厚贤才昌治化理而天下平矣故厚风俗昌贤才理治化平天下在师儒教学之道始矣或曰钱君学于阳明子盖举进士六年而不仕以丧于墓庐则阳明子之道深矣阳明子之道良知也足以教矣而又求言于甘泉子者何哉且甘泉子之道天理之学也而又何取焉应之者曰子谓知有二乎哉子谓天有二乎哉子谓子之天理有二乎哉天有二则理有二理有二则知亦有二矣无所安排之谓良不由于人之谓天故知之良者天理也孟氏所谓爱敬之心也知良知之为天理则焉往而不体故天体物而不遗理体天而不二故良知必用天理天理莫非良知不相用不足以为知天良知必用天理则无空知天理莫非良知则无外求不空知而外求故曰人之心也天之理也先觉觉后觉之斯道也尽之矣今钱子之往也则必召庠士而问之曰子今之天与尧舜孔孟之天同乎彼将曰同天之所生同此人乎彼将曰同人之生同此心乎彼将曰同心之生同此知乎彼将曰同所知同此天理乎彼将曰同同则将求之乎曰然然则学问思辨笃行则将何求矣曰焉求哉求自得斯而已矣求斯心而已矣求其知而已矣求体乎天之理而已矣求复乎天者而已矣则将应之曰子既不能外天又乌能外乎天之理又乌能外心又乌能外心之知则将豁然大悟吾心与天一吾知与天一而吾之理与天一其为物不贰故曰配天于是苏之士人人知为师者之所以教为弟子者之所以学壬辰八月二十六日淳安大长公主八十华诞祝寿序寅惟淳安大长公主乃英庙之三公主也国朝之贤公主也与驸马都尉东轩蔡公孟旸夫妇谐老齐眉交宾合敬同爱同享五福媲好德同禄千钟同跻八秩四月二十日实惟华诞之辰其子婿抚宁朱公与东轩都尉谋及遇遵逵迁四子二女内外男女孙曾继祖等二十有二人开寿域之筵效瑶池之宴宛若王母之于曾孙者盖人间之稀有也天下之至荣也于是都尉公谓抚宁公尝有德于广人者乃俾以祝寿之文谋及于水水曰惟德斯寿故寿必德诗曰乐只君子万寿无疆寿原于德也夫然而妇人德美不见于闺外况天威之尊严乎然则曷祝哉以其夫子焉见之矣夫夫之善匪独身致之耳盖亦有内助焉是故妻也者齐也所以齐德也妇也者辅也所以辅德也故妇也妻也辅君子以齐德焉者也曷称坤所谓妻道也地道也地道无成而代有终也故曰于其夫子焉见之也抚宁公曰若我淳安大长公主者仁慈天授孝敬笃至衣不曳红冠不簪花恭以持己恩以逮下其斯之谓德矣是故都尉公宽厚朴纯孝友忠义声色货利澹无所嗜而好学崇礼老而不倦其斯淳安大长公主之内助形于懿德者欤一宜寿矣式教子孙勤俭是修孝慈肃雍戚里轨范贤与彰闻穆穆斩斩其斯淳安大长公主之内助形于政者欤二宜寿矣都尉公屡代祭享神明以格命典大婚徽号人用敬肃命掌宗人废坠以修廷折大狱逆瑾受罪其斯淳安大长公主之内助形于国政者欤三宜寿矣有斯三懿者是宜万寿无疆也或曰敢问德之所以致寿者之形何以曰子不见桃李之生于泽圃乎非无荣华炫耀于一时不崇朝而瘁者其根与气使之然也松柏生于千仞之岗贯四时历千霜而愈茂者其禀气厚而植根深也淳安大长公主蕴兹懿德出于天潢非犹乔松之根气深厚乎故能膺崇封食厚禄以迓百福之臻子孙之蕃非犹松之植根于千仞之岗而枝叶茂盛者乎夫妻谐老自耄而期自期而寿于无疆非犹柏之贯四时历千百岁而长存者乎故曰寿者德之征也于是抚宁以复于都尉公请书以为寿诞之祝壬辰九月日贺陈母封太安人七十华诞序维嘉靖壬辰十有二月之望寔惟陈母某安人华诞之辰其子东昌太守儒走简千里因柯侍御迁之谒寿文于甘泉子甘泉子辞焉陈子赋诗曰欲报之德昊天罔极惟先生是赖甘泉子曰大安人者于锦衣望族也于以子贵拜恩封也命服宠光膺受休显霞帔耀瑞日之辉珠翟戴祥云之丽华筵舞孔雀之衣寿酒献黄堂之斝于斯已为荣寿矣夫何假于一字之文而远求于予乎柯侍御曰古者一字之褒荣于华衮者惟先生之言是重甘泉子曰吾有重乎哉其重慈母贤嗣之身耳矣吾闻之安人之于归陈氏也惟巽惟贞以承事乎夫子以相先大夫于地曹以成于厥官惟母之贤斯亦未足以寿乎于其奉身也惟勤于红惟俭于庸共乃绩纺谨乃馈于中素衣淡饰以为家倡惟母之贤斯亦未足以寿乎其治于而家严以励下恩以逮贱严以励下则有过罔假故闺门肃焉恩以逮贱食衣必均故人心归焉惟母之贤斯亦未足以寿乎其教子也鸡鸣必烛游奕必挞曰尔先大夫贤而早世尔母忝于前文人以委于厥志以坠于而宗尔幸举进士历户曹以守于兹尔慎尔官守坚尔志毋酷毋虐尔赤子毋贪纵尔官吏以丧尔家声以负于休命我亦永有休光否则厉亦如惟母之贤斯亦未足以寿乎惟儒凛凛如临师保治兹东郡上下和协驰厥贤声以扬显令名惟母之贤斯亦足以寿乎甘泉子曰吾观于陈氏而知天下之父母之子之同气也一心也可以相感而无间也以达诸天下而知王道之易易也夫人子之身也亲之肢也气之遗也胥感以感焉胥和以和焉胥贤以贤焉虽胥继于百世可也是足贻寿于无疆矣诗曰万寿无疆贻寿之谓也夫岂以自外荣者自外寿者自足云乎哉柯子以复陈子以为寿酒无疆之祝壬辰十一月日魏氏封君夫人双寿序以司空金子者数人踵门而告甘泉子曰黄门魏子子知也其严亲封君与其慈亲封孺人之寿则屇兹良时盖请同寿乎请闻其说甘泉子曰诸子欲知同寿之说吾请观诸阴阳吾请观诸天地是故阴阳合德而后天地立天地合德而后万物遂父生之母成之父教之母仪之而后男女遂故男女者父母之德也万物者天地之德也欲观天地之德于万物焉见之矣欲观父母之德于人子焉见之矣何则子之身亲之枝也子之才亲之遗也是故居处不恭不可为人也事君不忠不可以为人也莅官不敬不可以为人也为人也故不可以为人则不可以为子不可以为子则不可以事亲不可以事亲则不可寿故寿亲自人子之身始矣故欲致同寿者自人子之阴阳刚柔之合德始矣以予观于子魏子而知可以合寿其亲矣何居曰魏氏之子学于阳明得良知之传端然以澄其知严肃以坚其知起居动静必于是焉斯不亦居处之恭乎故以子之恭则可以恭寿其双亲矣为谏官也知则必言言则必尽在营尽营在朝尽朝斯不亦事君之忠乎故以子之忠则可以忠寿其双亲矣其在谏垣也敬恭尔职毋贰尔心人谓激乎曰吾敬其事也人谓盍随时乎曰吾人也斯不亦莅官之敬乎故以子之敬则可以敬也仁以取友友以辅仁有长于以上求而忘乎吾之年也有少则暮以下而忘乎吾之势友之信乎故以子之信则可以信寿其双其亲矣敬忠身天下大人也使人称敬信之之贤子也恭敬忠信致令于其亲天至子寿双亲请寓恭敬忠信与筵则南山北海之祝不足言矣夫五觞进则百祥臻而万寿无疆焉请以是侑请以是祝壬辰十二月十七日泉翁大全卷之二十三文集门人江都沈珠等校刊送督学林君汝雨之浙江序癸巳之春天曹以浙江提学之任兹惟大藩寔首文献慎惟其人亦曰艰哉惟时祠祭林君云同汝雨特应是选既拜命于廷或曰以其魁于春试良于吉士也乎曰然然而未也或曰以其究于道艺饬于行义也乎曰然然而未也以林君之学进进而不已也夫惟好学不已者斯可以人矣于是其诸僚咸为造请于堂愿有赠文如故事者予喟曰久矣予不托于文字矣予既已谢之矣诸君固请既而申请既而林君造庭以请曰愿有勖焉予曰予何言之勖哉敕尔命于君者斯可以矣请益曰予何言之益哉敕尔命天者斯可以矣夫子之受命于君者不曰端尔模范矣乎曰然然则模尔模范尔范焉斯可矣不曰知而行已乎曰然然则知尔知以师徒之知行尔行以师徒之行焉斯可矣不曰立师道察德行考文学已乎曰然然则倡厥德行正厥文学焉师道斯立矣不曰举业以穷理已乎曰然然则教之德业以精诸举业德行道艺之合一焉斯可矣不曰收放心主敬矣乎曰然然则主乃敬以存乃心敦乃学之本焉斯可矣林君曰夫敕受于君者则吾既得闻命矣若夫敕受命于天者则吾不知也曰天与君一也君之命天之命也是故主敬以收放心则天之心斯在而天之理斯存矣由是而知知斯焉者也由是而行行斯焉者也知斯行斯存斯为德行发斯为文学德业一于斯举业一于斯师道立于斯模范端于斯合天之德于斯成天之化于斯斯不亦敕尔受命于天矣乎林君之往也即其所受命于天者以成己而成物焉即其所受命于君者以律己而律人焉吾见其学政之成可以为督学者师矣学政师师天下化齐师道斯立善人斯多斯之谓太平林君往矣吾将望子于是行矣嘉靖十二年二月二十九日德清蔡氏族谱序甘泉子曰夫谱何为者也夫谱也普也族有谱所以普族也普族也者将普之笃恩义焉将普之正伦理焉纳其族而归诸善焉者也是故谱必有图图以系谱谱视以言图视以象象不尽意言不尽神然而观象玩言而仁孝之道立矣湖州德清之积谷社有蔡子者学于甘泉子闻而造焉曰家故有谱而缪厘而正之自今始始自可知者宋靖康之变祖曰者随高宗南迁于杭实来德清七世舜卿宦于闽仲子曰可宗以姻家何氏罪连坐戍兴州可宗殁于戍有子三人文溥文渊文浩文溥文浩得例奉母还德清文渊留戍累功升百户至千户故文渊之派至于今世武职之荣文溥之派至中孚登丙辰进士为御史历大理丞贵州佥事文浩之派今至中壬午乡试子汝楠中辛卯乡试壬辰进士今观政兵部于是吾宗三派文武稍有显者族谱图乃今亦仅具焉然而先生所谓观图玩谱而仁孝之道立不知斯谱斯图所以合于仁孝者何居也不敏请闻其说以为子孙训甘泉子曰夫谱图之作而岂徒哉夫谱图者古之君子所以教仁孝也是故不知图之义者不可以为仁不知谱之义者不可以为孝故观其图则由吾身之同出而推之至吾父之同出吾祖之同出曾祖高祖之同出以至于同出一人之身能勿爱乎是故同体之仁油然而生矣考其谱则见某祖某从祖惟善是是克孝之祖也吾法之某父某从父为善是是克孝之父也吾法之反是者为不孝之戒某兄弟某从兄弟为善是是克孝之兄弟也吾法之反是者为不孝之戒能勿敬乎是故全归之孝勃然而兴矣故不劝而自为仁不禁而自不为不孝者谱图之谓也于是以其子汝楠谨拜受以归书于谱帙之首永以为训三仲图诗序三仲图表席氏之连芳也三仲诗美席氏之连芳梦兆以传奇事于将来也夫席氏之兆梦则何梦矣夫席氏者族望于全蜀钟秀于峨眉而并流芳声于中朝者也故蜀谚云前有三苏后有三席夫三席者何长曰文襄亚曰虚山季曰梅山是之谓三仲方其伯氏未显两仲尚稚文襄梦涪江涨落见沙砾之碑焉其文曰三仲连芳寤而以语父老父老曰吉其三子者自兹连达矣乎神明梦告其兆之矣既而元山公登庚戌进士由户曹累方伯迁中丞亚卿位宗伯加少保兼太子太保武英殿大学士虚山公登丁丑进士改翰林吉士授御史迁检讨累学士今为少宗伯进进而未艾梅山登甲戌进士任给事中以直忤权势贬死赠光禄少卿或曰夫三仲齐名兰玉交映其斯之谓连芳矣乎曰然然而犹夫人人之芳之谓也非席氏之芳之谓也席氏之芳岂宁惟是已哉夫季氏秀而早世吾闻其贤矣未见其人也若伯氏者雅予同志邸予同闬予知之矣于遗经得圣贤之学于行己谨敬义之修若叔氏者史予同馆官予同部予又知之矣笃实而华知变而正克嗣家学爰济世美然则席氏三仲之芳其在兹乎其在兹乎疑之者曰若然梦兆之于人事果若是协一矣乎甘泉子曰其几矣其几矣余尝读周官至梦人献占之说疑其谬若非周公之为者及孔子梦周公高宗梦傅说彼皆得之于形骸之外古今之悬夫然后叹周官之不诬而席氏之奇兆为足征矣曰何居曰人之于宇宙一气也其与天地一心也感而通之真而化真梦而化梦梦即是真真即是梦真梦一致彼此无间则不知夫形骸之相分古今之为远幽明之悬隔是故知此者可与知道矣虚山公必不以予言为妄乎安得作文襄于九原而与究竟此论哉聊叙其说以为诸作引成均观善录序成均观善录录观善也曷为乎录观善记曰相观而善之谓摩夫物不独成成不独善二物相摩然后至精至善者出焉夫物则亦有然者矣而况于人乎而况于为君子乎甘泉子曰以吾观于成均堂班之制以相习而知王道之易易也昔者帝王之世比屋可封人人有君子之行非其性成之也其习则然也比闾族党之相习习而成之于变化也故变化之道自士习之风始矣夫成均之制有堂焉有班焉堂相观于堂也班相观于班也班相观于堂堂相观于师也而先王德行道艺之教成矣是故录之观有八善焉出入观其善相友也德业观其善相师也作事观其善相法也容止观其善相观也进退观其善相度也过失观其善相规也气质观其善相熏陶也德性观其善相涵养也是故曰录之观有八善焉此之谓也匪直八善已也观善之录有四益焉有名有字有祖考有籍贯焉曰何居退则观其善焉仕则观其行焉世则观其显扬焉居则观其乡里焉毋以退而索居离群而所养之不今若也毋以仕而怠事盗货而行之不今若也毋以弛于立身行道而遗父母羞辱玷斯录之世芳也毋以货败官他日不齿于其乡里而忝斯录之籍贯也诸生行八善兼四益然则斯录者盖相观相厉以入于至善之归圣贤之域者也六堂诸生任藻等诣甘泉子请书于录之首简甘泉子曰嘻诸生其共勉之矣予夙有所试矣癸巳五月初二日滦州刻白沙先生全集序侍御柯子迁之从甘泉子游尚论于白沙先生之学有全集足征焉言于刘滦州体元曰白沙之道教未遍行于北北士之憾也若以全集刻之俾北方学者诵其诗读其书而知先生之道之学非政务之先急者乎刘子遂以侍御之意致书于甘泉子求全集而厘正之去其疑者益其遗者且请序其所以作者之意俾读者不徒以诗文观也庶于道教有裨焉甘泉子曰善哉子之言也大哉子之志也夫先生圣人之徒也先生诗文其中古之制作乎其诗歌如风雅颂其文词如谟训诰或闻之愕然曰何哉若是其大也不亦少夸矣乎今观其诗歌之体裁犹夫今之诗也何取乎风雅颂观其文词之矱度犹夫今之文也何取乎谟训诰甘泉子曰非是之谓也孟轲有焉今之乐犹古之乐也何谓乎圣贤之言发乎人心之同然故与古训异体而同道夫惟求于牝牡骊黄之外者然后得马之真相忘于言语形似之外者而后得圣贤之蕴是故以其中和之性情发而为和平之咏叹优游而敦厚焉是亦风雅颂而已矣以其自得之精意以发其未发之蕴载道而典则焉是亦谟训诰而已矣曰然则何以异乎曰言词古今之不同犹之东西南北之方言声气之异耳矣而因以为人性有异可乎今以词之古今而疑圣贤之异者则亦犹求人性于东西南北之音之类也求马于牝牡骊黄之类也曰然则果若是同乎曰以诗观之风殊于颂颂殊于雅矣遂谓诗果不同可乎以书观之诰殊于训训殊于谟矣遂谓书果不同可乎则又何以疑乎后世之诗之文也哉故求先生之诗文者当求先生之道于言外之意以合乎古训而不当求先生于言词之间则惑也夫然后知先生之诗文不可以后之诗人文士之诗文观之矣此作者之精与夫观者之法略为学者道之俾开卷可得而不惑于迷方焉柯子闻之喟然叹曰不图先生之为教之至于斯也遂俾刻焉以与同志者共之嘉靖癸巳五月二十九日亭秋方先生诗集序夫诗言志者也故观诗可以知其人之志矣诗发乎性情者也故观诗可以知其人之性情之邪正矣诗可以观故内之以观德外之以观业而其本末具矣夫诗可以动天地感鬼神孚民物而成诸其事业故观诗者本其性情心志之所格而知其福德世业之远大矣或曰何观焉曰盍观诸水乎善知本者若观其澜而知源泉之渊渊其渊矣善知用者若观其源泉之渊渊而知其有浩浩成海之势矣夫声诗也者发于心志而放于事业者也是故其善心发者其声俞其怒心发者其声厉其哀心发者其声其乐心发者其声喈其中和之心发者其声平以和五者皆生于心也生于其心发于其声感于其物征于其休咎故其俞声感者其物欣其厉声感者其物杀其声感者其物索其喈声感者其物畅其和平之声感者其物生以遂记曰郑音好滥淫志宋音燕女溺志卫音趋数烦志齐音敖辟乔志四者声音感物之敝也故五声四敝之流其在天下犹其在一国也其在一国犹其在一家也亭秋先生之诗其所谓一家和平之音者非耶不矫矫于风雅不拘拘于汉唐而超乎鍜炼敲推之上直与风雅同其性情心志之所发以希平易不作之域余亦谛观其澜矣曰然则何以知其源曰先生博极群书自有载籍罔不毕究虽细如蠛蠓大如须弥罔不悉知不但多识草木鸟兽之名而已及乎满而不发宜彰而隐不求闻达肥遁终身非所谓源泉浑浑渊不可量者乎是故蕴诸其身裕诸其后昆发于子遂全州学博未艾也发于孙贵科贤参卫幕茂科夙登乡荐未艾也发于孙西樵公叔贤献夫由学士位冢宰陟辅相论道弘化寅亮天地燮理阴阳赞育万物皆其职分优为之未艾也所谓放于四海者非耶自非先生开其洪源以长其流而然耶于是乎可以观先生之诗体用本末之全矣西樵公将梓之以传俾予序之夫先生之诗固不待序而传而予之序何足以尽先生之妙哉读者可以观其志吟咏其性情之正当自得之于言意之表矣嘉靖癸巳六月初九日送太守朱君之任肇庆序嘉靖癸巳夏大理寺正朱君全甫节擢守肇庆问政于甘泉子廷评梁子为之先焉甘泉子曰夫朱君属尝详刑于吾广肇庆附郡也亲其经过之地且咨询谋度使者之事观风俗问民疾苦必尝目击而耳濡焉岂不闻前文人之风有仕于斯地不持一砚而归者乎后之君子仰其清风而传其德政至于今不衰乎夫清德之源也政之本也刑狱钱谷甲兵政之大也夫惟清则明明以理刑狱以息民争是故民自以不而乡俗化淳矣惟清则廉廉以理钱谷以裕民生是故庶民以不困而四境阜殷矣惟清则靖靖以治甲兵以除民患是故民庶以不扰而夜户不闭道不拾遗矣故清德立而庶政咸修其斯之谓知本乎有疑之者曰允若斯者无乃一砚之廉簟食豆羹之义耳矣而何关于政治得失之大乎哉甘泉子曰事有细巨理无细巨非其义也非其道也一介之取与至于禄以天下系马千驷一也此伊尹之所以圣五就汤五就桀而夏商之人不疑者为此故也故一砚而不取以至于什百千万乎一砚者皆不取焉民斯信之矣斯不亦大善矣乎苟由一砚而取之以至于什百千万乎砚者则将无所不至焉民斯背之矣斯不亦大不善乎夫既无所不至民疑而背之矣又何望其庶政之修举而流清风于百世为守令之师也哉由是言之朱君昔也莅广详刑惟允洗冤泽物之政盖有所试矣今也载履其地景慕前修扩充一砚之操以为之本焉其于庶政之修举也何有梁子遂请书之以为赠言且以为他日政成之左券云赠佥宪王君赴广东海北兵备序黄门王子仲德既拜广东海北兵备之命奉玺书以行且曰崇也尝旧学于甘泉先生矣请见而问焉甘泉子曰子之职也兵备云乎岂曰用兵云乎则盍反其本矣昔者季康子患盗问于孔子孔子曰苟子之不欲虽赏之不窃反本之谓也夫以不欲而治盗世岂不以为迂阔哉然而圣人之道其全体大用不越乎此而弭寇之方亦备矣虽以格诸天下可也夫不欲之至则可以无欲无欲则诚诚则圣圣则神神则天苟圣诚格于神天则凡有情无情皆化之矣曰请闻其故曰鳞介蠢动非无情乎齐民夷獠非有情乎惟圣人能使有情化如无情无情化如有情盛德之至也古治之极也未达曰昔者益赞至诚有苗来格非有情之化乎孟尝为治合浦珠还非无情之化乎夫无情且尔而况于有情之物乎而况于人心之灵乎彼北海之寇舶西山之峒蛮亦人耳岂有不可格者兵备之治在濂濂迩合浦孟尝之德政在焉其流风余韵必有存者仲德至而访焉求其所以还珠之故则古人格苗之机在我者斯自得之矣西山北海之寇强悍不能过有苗苟忠信笃敬蛮貊可行致吾诚而往焉将见狠如豺狼可使化为赤子利如刀剑可使化为耰锄夫然后知圣人之言为可信而不为迂也夫然后知圣天子付托之至意祗以备兵而不贵于用兵也仲德其往勖之哉毋俾孟尝专美于前朱氏荣录序甘泉子曰语称生荣死哀其孔子之所以圣乎其次则贤其次则士夫圣诚而已死生忻戚系于己而哀荣之情感乎人其诚之所为乎是故大诚则大感小诚则小感大感以世其次以地其次以亲其圣贤与士之别乎故赠太子太保右都御史诚庵朱公岂非谓其人乎公生于郴阳仕宦所至辄有声实总督两广两广之士民爱戴之如父母除东土西土之寇以安民民贤之首荐白沙先生于朝以作士士大夫贤之天子闻而嘉焉召之加右都以总院宪知无不言言无不纳及其卒也天子谕祭之述其贤能功德而哀之民哭于野士哭于学缙绅士大夫哭于京邸其亦所谓生荣死哀者耶自天子至于大夫士之哀祭之词得凡若干首计凡若干言言无不称称无不实称其功德之实于身后无或间言于生前可以征诚庵公精诚之感应矣或曰此足征矣乎曰文献也吾有征焉吾征诸师吾师石翁挽之诗三章其一章有曰都府清虚如到寺家徒冷淡不随公言清修也其本乎曰疮痍已拯人间溺经略还收战外功言事业也其用乎其二章有曰事方年少常如钝虑过时人或似痴其思深乎其三章有曰岂有鹏程高万里故收骏骨破千金其进贤乎是故有进贤为国之心斯有老成深远之谋矣有老成深远之谋斯有经济久大之功用矣有经济久大之功用斯足以见清修无欲之本源矣凡以立诚也诚立而上下感应之机在我矣故生而人荣之死而人哀之其足征乎其足征乎作序录癸巳七月七日封都水郎中抑庵金君配宜人汪氏同寿序昔者内翰南州应子道其友人金子弘载克厚之贤于甘泉子继而金子从游阳明遂为阳明之学以见甘泉子曰是子贤乎哉柔而不见其柔刚而不见其刚是故柔而有刚刚藏于柔是谓牝马之贞应子之言犹信夫甘泉子曰嗟乎弘载吾以询子子之贤也必有外教矣乎曰吾父封君抑庵公事吾祖洪贤府君以孝府君安之于是洪贤府君三十四年矣失内助而终不再娶抑庵公育诸弟友爱殁则周其诸遗孤严教乎厚也使游学馆谷其宾友而周旋其食饮遣之从阳明而学焉曰毋务尔名尔习尔诚可以无家不可以无学斯之谓外教矣乎曰虽然子之贤也尔必有内教矣乎曰吾母封宜人汪也贞慧仁慈为父钟爱选适家君鬻奁为费甘旨养翁治具以宜宾客恩爱以止析居慈教乎厚也巽不失礼柔不失情其斯之谓内教矣乎甘泉子曰信然乎哉吾以子之贤其必有以也金子曰吾父幸七十有二而强健犹愈夫厚吾母年亦七十有一而幸贞坚犹夫父也其同门王子诸子曰请先生一言以寿以为侑觞之光焉甘泉子曰夫内教者主乎阳阳以刚之阴以柔之阴阳合德刚柔成性古之神圣道德全备者夫其次勉而贤焉吾尝谓金氏之子柔而有刚刚藏于柔其有以也夫是宜其二亲媲美克受褒封乌纱珠翟光彩交映以为邦家之光闾里之华也是宜称寿焉矣夫以褒封之荣同美并庆体干坤之懿合阴阳之德萃于一门焉至矣至矣吾文足荣乎哉虽然诸君之请予平昔之告金子以奉二亲自求多福勿替引之者则不容默也故重之以同寿之文嘉靖癸巳九月十二日叙乌程县志夫县志何为者也志志也志志也者志其志于治也是故大者志治其大者小者志治其小者大小各定靖恭尔正而天下治矣故天子志一统志治天下方伯志一省志治其方太守志一郡志治千里邑令志一邑志治百里志有小大及志之所致其至一也故积邑为郡积郡为省积省为天下而其治同也是故为之志沿革明时义也为之志山川明表镇也昭祀事也为之志物产明养也为之志学校明教也为之志田赋恭上也为之志人才尚文献也为之志风俗明化理也莫不有政治之道焉此乌程贤侯钱君之所以志于治而子唐子子镇枢之所以作也志成钱侯按志而省之曰吾于沿革随时义乎否也否则勉之曰吾于山川之表镇修民利乎否也举神祀乎否也否则修举之曰吾于物产果阜成乎否也否则加育之曰吾于学校果作兴乎否也否则振扬之曰吾于田赋果无逋负乎否也否则宁辑之曰吾于人贤果崇尊乎否也于风俗果能变易乎否也否则懋勖之他日于政治之成士民按志而稽之曰我侯他时有志志焉今则事竟成矣时义修矣民利神祀敬矣教养举矣恭上矣作文献矣风俗化理矣否则曰未也夫然后知斯志之有功夫然后知禹贡之书职方之训圣人所以祗德先而被风教于四海也已乃以其子允暨严治来重恳甘泉子为之叙甲午八月十七日新修安吉州志序客有道安吉州志之善者曰裁而不陋华而不靡博而不滥核而不诬典而文近而雅远而稽是志有天道焉有地道焉有人道焉夫何以然夫星辰雨露气化不居天之道具矣山川流峙物产不迁地之道具矣宇居井饮耕获早晚人之道具矣动以仰法乎天定以俯效乎地生育以中理乎人民而治道具矣甘泉子曰善哉孰为之者严生训曰是吾州别驾伍君君求余福者之所为作也体裁也博搜也旁稽也核实也尚雅也文之也其亦善矣伍大夫曰序吾编者必甘泉公非甘泉公不可今具有册书在训则将命而谨谒焉惟先生贶之甘泉子曰嘻吾昔雅之矣吾昔雅之矣吾见之子于金台之下东城之隅矣是崦西氏所谓苏之文行古君子三焉者也是尝伤于市虎而垂翘于天目之间苕溪之滨者也故其诗曰昔闻云间言国有古君子作者魏陆俦扁舟五湖里翩翩司马郎遥遥鸱夷裔如闻市虎谣复道投杵起垂翼天目游再奋天门翅故自伍君之南也吾意常在天目苕溪之下讵意伍子之志编摩于苕溪之滨天目之麓者忽焉又突至于金陵使吾之披阅斯志于金陵者恍然若接伍子于天目之麓苕溪之滨桃城之化育山川人物焉而若与伍子对语而闻其謦欬于千里之遥也乃为序于册端彼伍子者亦将若闻吾之言而聆吾之謦欬以感于其心也乎夫志也者所以致也伍子贰守弘化同寅协恭齐尔心一尔德以和尔中雨旸不愆于上山川不戾于下民物阜生于中则一州四境之内天地平成人以谧宁是为郡邑师也郡邑师之天下师之而为王道之助焉然则志之功用岂小小也乎严生曰今幸又有叶大夫之贤来守是邦以同以协以齐以一以和之以共成斯治者可待矣惟先生书之训也将持归以并告夫二大夫者甲午九月二十四日重刻山屋许先生先天集序甘泉子曰言语之道其诚之不可掩乎诵其诗读其书而知其人者善言也诵其诗读其书而不知其人者非善言也诵其诗读其书知其人也者出乎其心本乎其性情发乎其言言而成文焉是以由诗书而知其人亦若是而已矣斯不亦善言矣乎若夫诵其诗读其书不知其人者言不由乎中不出乎心不本乎性情而拟效乎他人如优人抵掌为离合悲欢之态妆饰乎云烟月落风花之形如巧鸟之声又乌足以知其人之面目若何哉是故善言者如老人出老人之声闻其声可知其为老人矣不善言者如小儿效老人之声闻其声者人莫知其为老人矣故曰言语之道诚之不可掩也余得南宋山屋许先生之诗文曰先天集者于其裔孙亮而观之叹曰嘻其所谓善言者乎其由中心出者乎其发于其性情者乎可以知其人矣故诵其诗读其书其人逝矣远矣于其沛然者可以见其自得焉于其慨然者可以见其节义焉于其惓惓然者可以见其忠爱焉于其言屡而见摈摈而复言国之危亡斩衰闭门至死不变者可以见其大节不可夺之志焉然则先生之为人尽在心目中矣先生名月卿盖尝受心学于魏鹤山先生而有所得者故其言至今凛凛犹若有生气恍乎若有以见先生之謦欬仪形然则亮也恳予序诸首简梓而传之其亦孝思善继者欤修复古易经传训测序夫易圣人所以顺阴阳之道明变化之理而立天地人之极者也其为文也盖取诸日月日月者阴阳变易之大端也变易即道也其为书也立象以明理理得而象亡矣故夫易之象广矣博矣奚啻为日月为天地为干坤为刚柔为君臣为男女为父母其在物也为牝牡为动植其于幽也为鬼神而易之道行乎其间矣然则易其果可见矣乎曰非也在天为天之易在地为地之易在人为人之易在身为身之易在心为心之易谓天地人物身心为易不可也易之道未易见也易其果不可见矣乎曰非也在伏羲为伏羲之易在文王周公为文王周公之易在孔子为孔子之易外伏羲周文孔子之文而求以见易不可也易之道因象而见也夫可见者易之文不可见者易之道故易为不可见者而立也非为可见者而立也非为可见者而立故易不在乎多词明也昔者伏羲作易有卦画焉而已矣伏羲之易行数千年而后有文王周公未闻待文王周公之彖爻而后可行也羲文之易文行数百年而后有孔子未闻待孔子之传而后可行也由羲文之上其说简由孔子之下其说长其说简所以待上士也其说长所以待下士也世之降也孔子之不得已也自孔子之后又数千年善治易者吾独取费直焉以孔子十传明羲文周公之经然而易之道直未之知也夫易传孔子所以体天地之道尽人物之理穷变化之奥也直数焉而已哉故曰假我数年五十以学易可以无大过矣是故韦编三绝以穷夫易之道由文王周公之易以穷伏羲之易由伏羲之易以穷身心之易由身心之易以穷天地人物之易是故十传作焉广大悉备至矣夫十传所以解经者也后之儒者乃于经而解之又以传而分附之不亦赘而支也乎予颇窃见此意以末学而未敢自是不轻易着作者数年乃江都葛生涧深知笃信恳请为学者俛焉正之乃为出羲文周公之易复为上下经而取孔子之翼为后人所分附者复合而为十传读孔子之传以明羲文周公之经晓然矣其旧本多有错简如重出亢龙有悔以下十九条乃文言之文而错简散逸于系辞者今亦因与厘正复归文言之后则庶乎在上下系不杂为全篇在文言辞气为相类又于十传之篇次或为后人所讹者稍加更定而着其义夫然后易为全书也于孔子十传则稍出愚见因言求象而各为之测于三圣之经则全本文第令葛生等采测义作旁释而不为之说俾学者因测以明传因传以明经庶乎天下后世复见古易之大全而四圣之心或可得矣嘉靖乙未仲春重刻定山先生诗文集序合定山先生之诗文凡十卷户曹陈子常道之所编辑周子满之所校正县尹刘子缙之所刻置于定山书院者君子观诗二卷曰宛宛乎汉魏之遗响矣乎观近体五七言诗三卷曰迥迥乎唐宋之别调矣乎其为文序记表铭说传题跋词文书赞奏之类凡五卷曰骎骎乎追先秦两汉瞠乎韩柳欧苏之后而从之矣乎何其富且美矣哉或曰定山之诗文究根乎理道非太极则鸢鱼非鸢鱼则干坤绝去乎风云月露之态靡丽骈骊之想其文而载道者耶周子刘子告于甘泉子曰子于白沙先生诗教诗指则既有述矣于定山先生之诗文其独能无言乎二公盖同道者也故定山题白沙诗有曰才力凡今我与翁百年端许自知公横渠老笔须终劲周子通书自不同盖以周子谓白沙而以横渠自谓也斯言也非徒定山先生自知之公而天下后世亦以为公论也甘泉子曰知言之道在合观交证之而已故知周斯知张矣知张斯知周矣于乎濂溪之言云行水流横渠之言深思力索二公皆大儒其所见皆同乎否耶其所造者皆同乎否耶白沙先生之诗有曰千炼不如庄定山盖尊庄公也又曰不及陈无己能无赏自然盖自道也故世之君子欲知定山先生之诗者观诸白沙先生之诗可也欲知白沙先生之诗者观诸定山先生之诗可也金辉玉映妙偕佳由其言以观其蕴诵其诗读其书以知其人尚论其世同乎不同在览者自得之嘉靖乙未八月九日赠维扬掌教鹤阿高君迁刑部主政序刘胡两生自维扬来问于甘泉子曰语有之鸟肉尔而能飞天者众羽之积也然乎曰然车木尔而能走地者众驹之曳也然乎曰然师道人尔能行乎天地之间者其徒众之力也然乎是故孔子曰自吾得颜回而门人益亲自吾得季路而恶声不及于耳岂谓是欤曰然若今左鹤鹤阿高子者以名进士辞尹休宁而来掌扬教也敷先生体认天理之训勿忘勿助之指三年矣目左士以属左僚某子某子曰诸同此天也同此理也乌乎而忘助诸目右士以属右僚某子某子曰诸或忘之非本体也或助之非自然也乌乎而不自求乃理自合乃天于是四僚司教各悉乃心以信高子之言以从先生之学盖踰年而诸生之扣衣以从先生者十之二三矣二年而诸生之负笈以从先生者十之四五矣三年执经以从先生者盖如云之集矣其诸或者之语孔子之言然欤曰然然而非敢谓然也亦非吾之至也吾将独立乎无徒默孚乎无言与二三子者游乎自然廓之以充塞乎天地之间而见诸行事之实也请闻焉曰始乎一念中乎四端终乎万事万变以体天之理法地之纪立人之轨而又何有于区区睢睢盱盱门户之私者哉四僚以两生言曰今高子政学之休声闻于天子天子诏迁之为郎秋官矣其亦可以庸于此乎惟先生终教之曰帅乃初扩乃中成乃终吾有二言乎哉吾且贵言乎哉曰以先生之教而达于秋官之理可乎曰可达尔天地之心且将使天地变化草木以蕃而况于秋官之理乎何居曰今夫见刑人者桎梏者而恻隐之心不亦形矣乎曰然见人之恶乎省吾之治或未尽善而羞恶之心不亦形矣乎曰然过则曰己之罪也善则曰僚之公也君之明也而辞让之心不亦萌矣乎曰然直者舒之曲者惨之故者刑之过者宥之而其是非之心不亦形矣乎曰然审以体天之圆断以法地之方惨舒与夺以应四时二气之运以尽天地万物之变化体认之功斯其至矣而忘助之心泯矣夫忘助之心不能以合乎自然不足以体天地之心也吕刑曰惟克天德自作元命配享在下又曰咸庶中正言中正乃合天心也是故始乎教学终乎政刑明刑以弼教教刑之道一而已矣体认之道一而已矣是之谓合德嗟乎高子其往尚勖之哉道无终穷学无止息乙未十一月二十七日泉翁大全卷之二十四文集门人新安洪垣校刊序江都风韵序甘泉子曰王道不可及已有为循良之政者其王道之遗吏乎记曰杀之而不怨利之而弗庸民日迁善而不知为之者是故因可恶而恶之无所作恶也因可好而好之无所作好也因其善而善之无所作善也无恶无好无意无作无喜无怒皞皞乎如天地之载覆与物皆生与民皆作泯乎其无能名焉王道循良皆然也蜀有王卓峰子维贤者岂非其人乎王子以进士来治江都江都剧邑也王子治之不动声色而民安之而吏服之而府而部使者信之民安之而不能名焉吏服之而不能述焉府官之之部使者之过之信之而不能荐焉岂非所谓不怨不庸相忘于不识不知之天者乎然则若王子者其王道之吏也乎其将使斯民为王道之民也已兹以秩满将奏于京圣天子行复三王之道必将旌之为王道之吏以为吏者法是为令尹师也诸同志者嘉靖丙申四月望皆诗以送之谒甘泉子为之先其义重刻唐丞相曲江张子寿先生文集序甘泉子曰甚哉吾乡人物之盛而人品之高也予少时则知吾广新会有白沙先生焉遂从白沙之学幸闻勿忘勿助之规自然之指而悟夫体认天理之机先生之诗曰何处可攀文献驾平生愿执菊坡鞭于是又因而知宋时吾邑有清献崔菊坡先生焉又因而知唐吾韶有文献张曲江先生焉故尝诵其诗读其书论其世而尚友之矣盖于文献则以其相业之盛而知之也于清献则以其避相之节而知之也于白沙先生则于其自然之学而知之也三先生者皆吾乡大贤人也吾未能有行焉乃所学则白沙先生也何居曰其才可以致相业矣又必观其有避相之志然后可焉其志能以避相矣则又必观其有自然之学然后可焉夫自然之学者存天之理而圣人之心学也颜孟周孔文武禹汤尧舜之正传也昔者颜氏陋巷之子而箪瓢屡空之人也盖尝有是学而问为邦焉孔子知其有相天下者之本矣故告之以四代礼乐后人以王佐之才独归之向使孔颜而得相天下焉其道可知已若以清献公之志而遂相于天下焉可以与于此矣乎以文献公之才而相天下焉其可以与于此矣乎今白沙先生之言其具存于诗教诸书者可考也清献先生之言其具存于言行录者可考也文献先生之言其具存于文集若制若书凡若干篇者又可考也文献生当有唐之时崛起吾韶文献之名冠于一时初举神童科载举道侔伊吕科是必可称王佐才矣而其王道之学存于文集者未少概见焉何也岂其当时所谓学者独于文章节气之间已乎而先生之文词谏诤已如日月昭昭乎天下后世皆仰慕之何耶则非是之谓也然吾尝闻之古有三不朽之道曰立德立功立言岂其功业言词显而道德或隐也乎水之生也晚仰慕先生与菊坡之道而不可及见见吾白沙先生为一代道学之宗乃又徒以德行显而功烈如彼其隐焉又何也吾以三先生之文行未大行大传于世不能不为之太息而有遗憾焉乃求文献先生文集善本于徽庠授吾友水部郎中新会邓君一新文宪翻梓之置于新泉精舍庶可以广播于四方焉尔因序其说于卷端云丙申八月初七日贺邓氏严慈双寿序嘉靖丙申八月既望甘泉子将以冢宰满秩假便南归小司空水部正郎念斋邓子同诸乡大夫士会饯于新泉之精舍又郊饯于清江之厂酒既邓子前曰文宪生也晚亦幸同白沙先生之里而雅于执事幸聆其绪论以忠孝自励焉自举于乡为职教事为助国教以荐选为御史以言谪为驿丞起为知县孝丰为同知淮安以升今官父母离合者相半切思慕焉家君今年八秩矣家慈今年七十有六矣文宪既不能去官就养以为亲寿先生归必拜白沙先生之墓而亲舍止在江门适当其路若得先生之文与过寿焉胜于文宪之在膝下以舞班衣之荣远矣区区望云之念亦可塞也幸先生留意焉且吾家君无事足不履城府有事起不过鸣事祖柏林府君数十年如一日不敢有违焉待其宾友如柏林府君不敢有慢焉柏林府君者白沙先生所称之乡善士而丁明府彦诚所拜乞言之都老也吾家慈足不踰阃外手不释绩纺中馈以敬事夫子不敢有怠焉上堂以恪事舅姑不敢或失焉幸先生一言显扬以荣寿之托是以永于无疆矣甘泉子曰吾子误矣吾子误矣吾闻之上寿以道其次以行其次以年夫是三者皆有我者也言词者在人者也古之仁人孝子不肯求在外者为亲荣而况于言词之在人者乎今吾子家君念不违于尔祖孝也念其亲以及其友人仁也不入城府介也鸡鸣而起勤也见称于大贤受拜于令尹善也五者丈夫事备矣子之家慈阃外不踰静也绩纺弗释工也敬乃夫子顺也事乃舅姑恭也四者为妇之事备矣非所谓善行乎一寿也今夫蜉蝣不知朝暮槿花不经顷刻而封君寿跻八十凡阅日之光二万八千八百焉慈母寿踰古稀之六凡阅月之圆九百一十有二焉非所谓永年乎二寿也年且未艾以至于期颐以及无筭吾子谕之于亲因年益行因行以达道道立而善行永年与之无穷矣诗曰乐只君子万寿无疆乐只君子万寿无期夫古今之人岂有万年之寿而无疆无期者盖言体道之无穷将与宇宙同流也敬以是为邓氏之子二亲祝焉嘉靖丙申九月望日程乡洪氏族谱图序甘泉子曰吾观于物理而知天地万物之一体不可以二二也夫木固有异根而同干者君子可以知本矣水固有异派而同流者君子可以观源矣是故木有连理而水有会同岂天之生物端使然哉其本源之来固有自矣吾观于洪氏之谱而知天下族类之分殊不可以混混也不可混者其灿然乎不可以二者其浑然乎谱始先世洪氏与陈氏二军同战死帅恤之合为一军遂为陈洪氏非异根而同干异派而同流者乎自是而德公在海阳迁程乡而让公以例授承事郎昹曦昂立皆故以及弟鼎公以例升国子上舍鼎之子有名显者为太学生从甘泉子游慕古人理一分殊之道曰显也闻之欲正其国先正其家敢问其道何居甘泉子曰子欲正家必先正族子欲正族必先正姓子欲正家国之原必先知本何谓知本谚有之曰水木本源其言虽小可以喻大故知本之学有诸身而身修居于家而家齐施于国于天下而国天下治平矣子其知之乎曰知也曷先先也曷务甘泉子曰孔子先簿正器子盍先务正谱谱正斯姓正姓正斯族正族正斯家正家正斯父子兄弟夫妇以正父子兄弟夫妇正而无邪忒奸于其间则国定而天下平矣天地之道一矣是故圣人有以见天地万物之一而知天下国家平定之故盖取诸谱修复四书古本测序甘泉子曰夫四书测何者也测也者测也不敢知之谓也是故其词谦其指严其忧患深其析义也微夫圣贤之弘训奥义其普矣畸矣如天之无不覆矣如地之无不载矣如天地阴阳之变化而不可以典要索矣知在此乎在彼乎而生乎百世之下神会乎百世之上以意逆志研精覃思钓深致远犹徐徐正以待其自来而不敢强探力索焉以自得夫先得我心之同然者故曰测易曰大人者与天地合其德与日月合其明与四时合其序与鬼神合其吉凶先天而天弗违后天而奉天时中庸曰君子之道本诸身征诸庶民考诸三王而不谬建诸天地而不悖质诸鬼神而无疑百世以俟圣人而不惑夫天地日月四时鬼神且然而况于人乎而况于圣人乎何则其理一其心同然者也然则四书有要乎曰有夫论语浑然示人以求仁矣孟子灿然示人以扩充四端反求本心矣大学的然示人以格物矣中庸渊然示人以慎独矣曰请问焉曰求仁也者二十篇一贯之指也四端本心也者七篇之约也格物也者意心身家国天下之贯其慎独也者三千三百之原也物其理也独其所独知者亦理也是故仁也四端也本心也物也独也皆天之理也格之也慎之也求之也扩充之也皆以体夫天之理而已也其功则其诚其敬则勿忘勿助之间尽之矣吾于测盖尝三致意焉矣夫天之理如天之无不覆如地之无不载如天地阴阳之变化而不可测不可测斯矧可言斯知不可言而吾测之以心测心言之不得已也不得已而测之言之不已亦天之理也或曰夫四书者子朱子已传之矣而子复有测焉何居是亦不可以已乎曰传解其词测明其义以翼乎传以发挥夫圣人之训是亦不得已也已将使藏诸家塾凡我子弟学之者由言以自得其心而会诸理之同然者也丁酉十月望日赠都阃李君之任贵州序都阃子李子涌以荐举廷推拜贵州之命问武之道曰文他日又问文之道曰武何居曰文武之道一而已矣斯义也吾常发于武举策子之初矣子何疑焉曰敢问文武一道之形何以似曰子知子之身乎夫身一也或以相让或以蹈厉是故屈身谓之弛伸身谓之张弛之之谓文张之之谓武请益曰子知子之心乎夫心一也或以阳舒或以阴惨是故一喜之谓文一怒之谓武安戢之谓文威侮之谓武子以为身有二乎哉子以为心有二乎哉子以为道有二乎哉以子之才之智之勇之操行将御士卒也文以安之武以威之将见人谓子文武全材也由是为大将也不难矣子其勉之戊戌正月二十八日题洪雅李氏族谱司训李子自广陵涉江至白下问谱之道于甘泉翁告之曰夫谱也者谱族姓也谱族姓也者以别嫌明微也以下漏页婺源县志序有人物正传之志焉有人物列传之志焉夫志皆所以明志也明志也者所以明心也心也者天地万物一体者也故观斯志也如天之无不覆也如地之无不载也如万物无不发育也庶政之志油然而生矣故观于封疆之志如吾心封疆也则兴其守封疆之心观于地理之志如吾心之地理也则兴其察于地理之心观于官师之志如吾心之官师也则兴其靖恭尔职百僚师师之心观于公署之志如吾心之公署也则兴其兴废补弊之心观于贡赋之志如吾心之贡赋也则兴其樽节爱养之心观于典祀之志如吾心之承祭祀也则兴其肃敬感格之心观于学校之志如吾心之学校也则兴其尽性成物之心观于选举之志如吾心之选举也则兴其宾兴惜才若己有之之心观于人物正传之志列传之志如吾之人物也则兴其大小乐育之心故惟斯志者触于目感于中吾心尽而治道毕矣是故斯志也志以明志志以明心在观者自得焉甘泉子曰吾志其在婺乎婺之令兴其多士兴先生之心学也故其叙也以心说志云庚子二月十一日赠督学午山子冯侍御还山言或曰午山子冯子再告而归采药矣不亦高哉甘泉子曰嘻高哉有若人者蝇营是职而不得焉则以怨以詈午山子有之而弗居焉高矣哉或曰敢问若人何人也曰吾不欲显其名使若人闻而自知有怍则已也或曰若午山子者真督学哉曰贤哉督学也督学者师道也师道也者格物也格物也者正己也子将谓督之云乎格之云乎模范之云乎信而模不模范不范又乌乎督诸曰若午山子可以为模范乎哉曰吾观之矣心心必正念也口口必正学也身身必正行也午山子而非模范则谁与模范且甘泉子之为斯学也世或疾之如雠午山子则道之如饴可以知午山子矣午山子问归山采药之道于甘泉子甘泉子曰吾试之矣午山子由正心而不已焉斯正学已由正学而不已焉斯正行已由斯三者而不已焉斯勿药有喜已甘泉子重有感于午山子也重有感乎午山子之归也于是乎言寿葛母李氏孺人七十华诞叙惟葛与李或云派出稚川老子厥自僊源故多延年不老多富寿多男子者其言岂其然乎应之者曰维扬江都之葛母李也非其贤乎寿跻七十时届季秋日维既望有子五人涧也洞也某也江也汉也将进金天之箓开寿域之筵列瑶池之宴效彩衣之舞征侑觞之文为进寿之庆甘泉子言于涧等曰皆外也寿不在于母之身乎或曰吾闻之夫母女丈夫也夫有修于身齐于家有惠于国是之谓大丈夫今葛母考训恭俭归宜君子室则婉娩家则孝顺丽华之饰不设于体言动之节足范于人其德之彰厥身者足寿也五子者宜进五觞以祝身德之荣焉可以庆矣曰未艾也吾闻之夫母内相良人外昌生产车牛服贾舅姑致养豆笾必饰岁事必诚甫田十千家赀巨万满而不溢盈而能持四子业儒其一干蛊执夫之丧苫块弗渝抚伯遗孤无异己出内外斩斩大小肃肃其德之形于家者足寿也五子宜再进五觞以祝家德之荣焉可以庆矣未艾也吾闻之夫母惠以周闾人之贫丰以礼宾师之贤馆行窝而挥金数百致生徒以共兴二业大官妒憷母不为动曰涧儿勉之百世有赖是德之彰施于郡国于四方于后代者足寿也至矣五子宜进益五觞以祝天下后世之荣焉昔陶氏之母剪发待宾贤淑之声传于无疆况莫大于此者乎是足以庆矣兹十有五觞者以应月朔至望阳生之象也母又加日焉诞于十六则阴以受阳成乎生生之象也母其生生不涯乎诗曰乐只君子万寿无疆夫母备丈夫之三德诚无愧于乐只君子矣遂为叙其词以侑觞焉嘉靖十八年九月十一日赠少司马欧阳奉召赴天官少宰叙有问于甘泉子者曰若圣明之于右少宰再推而再命焉卒定于欧阳公者重之也曰以其重之也何曰以其贤也以其公也以其恕也曰以其公也以其恕也何以知之曰王者如天也王者帝也帝天莫测吾又焉知帝心之简在乎抑以吾心而知之也吾与石江公为僚数阅月矣亦尝试而知之矣凡吾所行参赞之事公不避难而诿曰此参赞事也而与偕行焉凡人有位逼之嫌而默默公不以位逼之嫌而默默乃相与可否焉吾以是知公之存心则公矣吾曰罚公不必曰罚不曰水清无大鱼乎吾曰黜公不必曰黜不曰合抱有寸杇乎吾以是知公之存心则恕矣曰然则公恕足矣乎曰是心足以治矣虽达之天下其可也奚直天下耳虽廓之天地可也请闻焉曰子不闻之乎天地以其心普万物而无心天地之公也又不闻之乎天地变化草木蕃天地之恕也天地犹然而况于人乎而况于天下乎今公去此而贰天卿也能以斯心加诸彼也必矣大而曰宜大授焉不以喜而大之小而曰宜小授焉不以怒而小之如在南兵之时不以嫌自默松皋公玉溪公皆以公存心者也必能同公以奉公矣曰某有过也而有取焉勿以过怒宜留之某有才也而有大恶焉勿以才喜宜去之如在南兵之时不以嫌自默吾见松玉二公皆以忠恕存心者也必能协公以行恕矣夫然则公以取之恕以考之公以用才恕以惜才公以举贤恕以赦过公以行仁恕以制义公以法天恕以效时公以始之恕以终之许公主之张公赞之惟公成之三公协心同底道洽政治润泽生民四夷左莫不咸赖予老而无能矣敢为天下为三公愿之部司诸君闻之喜曰部例宜有赠文请书以壮公之行且系之诗曰赠君天孙裳文山公恕公以法天心恕以救时叙天心本无为时叙有行施公恕如并行可使天地治嘉靖十九年庚子三月初十日寿黎母赵孺人七秩有二华诞诗有序黎母赵孺人者扬之如皋黎侯之母也岁在庚子春王正月自乐至迎养而来厥邑之赤子千万人相与乐迎于郊曰吾之大母也其士夫学子相与乐迎于门庆于堂曰吾之大母也厥三月七日寔维母七十二初度之辰俟乐士夫氓庶之乐而庆膝下康宁之乐也乃张寿筵以宴焉邑之赤子千万人又相与庆于途曰吾之大母之寿也吾等宜祝以千万人之寿士人相与庆于室曰吾之大母之寿也吾等宜祝以人人之寿且相与言曰吾闻乐溪侯受学于甘泉翁知黎侯者莫如翁知黎侯以及知其母之贤者亦莫如翁于是司训詹君仕显何君盖以何生思也张生金也二许生访也述也渡江而来请寿言于甘泉翁翁曰吾义宜歌之母贤何征何子曰吾闻之侯母之归黎氏曰邦屏继甫厚轩也良人游庠母奉舅姑于乡饷农治酒浆礼翁姑惟谨有妇道焉詹子曰吾闻之侯比厚轩退休林粥糜自给有子勋也义方以教燃灯纺绩以督其读暨厥仲季庠生曰某曰某以要厥成勋也既举进士严之如昔有母道焉两许生曰吾闻之侯矣大母以勤以俭而粗粝恶衣食不数肉节不兼金以兹自乐无怨无求有苦节焉何生曰吾闻之侯舅姑九秩孝养愈至比及轮逝哀毁襄事躬扫先茔必谨奠祝有孝道焉张生曰吾闻之侯矣大母怜贫恤困敬老慈幼以逮臧获以恤里邻有仁道焉六人者又前而跪曰惟先生惠赐之文以为寿觞侑有荣乐焉甘泉翁喟曰休兹乎哉五美具备可以致五福祝五寿矣又况其子子钦学圣人之道敛时五福以福于如皋之人善政令闻将达于天子天子将之以及其亲经曰立世行道扬名于后世以显父母所以寿亲于无穷者将不可涯矣遂歌之以为寿觞之侑云乐至至兮乐溪之光有母圣善兮令人之良岷山高兮江水长乘柏舟兮来就维扬繄如皋兮琴之堂扶安车兮缥缈乎节孝之乡赤子万人兮俯迎路旁冠盖青衿济济兮荐寿觞寿域天开兮三春之阳宴瑶池兮降王母衣佩陆离兮具五美其琅琅招天姥兮舞霓裳进蟠桃兮子朔东方乐天伦以天性兮乐未央庚子三月初一日赠广州府学掌教信庵高君致政归维扬序嘉靖十有九年婺源洪觉山侍御来按吾广毅然以兴起斯文为己任时甘泉叟适归罗浮觉山侍御为开天关讲堂于穗城躬步入山以请莅教焉又曰总诸生以听教于公非老于文学者莫克居之乃简俾府庠教授高君宝焉宗玺乃馆诸生于贡院朝夕训谕焉旬日考较焉五日十日一会讲于天关焉一明天理之学遵侍御以从甘泉叟之教罔倦于勤罔沟渎其身以顾其私罔愆其期日惟品题汲汲孜孜善诱以忘其疲上下是宜今年三月有以年老解官之报告之者信庵闻之不耳惊不色愠犹总率诸生以赴天关五日之会焉曰善哉老予予则获老矣甘泉子曰何哉所谓老者夫老于文学者乃反得老去耶老者必志气之衰也内外之宦不老而衰而无闻者何算而为之不厌不倦不衰者乃反以年衰之以去耶何哉若信庵者殆将为武公九十好学之而罔予弃者也何哉所谓老者信庵子曰吾久欲归未得归今归志也且吾乡甘泉山馆先生遗教存焉吾归将率诸同志遵先生之教于彼者犹其在此也一也奚去留之择甘泉子喟然叹曰壮哉信庵子之去位也然则去留奚择焉今夫世之人苟得进则欣欣然喜若不自胜退则戚戚然若不可生者其于信庵子之去留又何如也信庵子归矣为我告山馆诸生曰吾之今昔留斯去斯无所于去留而吾之所以为吾者固自若也为我告甘泉山之神曰吾今为罗浮之云所留矣然吾之留而不留无所于与而吾之所以为吾者固自若也泉翁大全卷之二十五文集门人邵阳陈大章校刊序贺督府大司马中丞半洲公蔡先生平安南序夫华夷尊卑者天下之大防也冠履之大分也是故圣人重之而春秋谨焉在夷狄而中国则中国之在中国而夷狄则夷狄之况夷狄而夷狄者乎弒父与君夷狄之祸也是故中国圣人所必诛而不以听者也往年安南陪臣莫登庸弒其国主黎氏有司以闻皇赫斯怒下诏诛之其春秋之义乎惩乱臣贼子之祸乎时则有言不宜远以病中国者似仁矣而非义也有言宜征伐以正大罪者似义矣而非仁也非仁曷恩非义曷威恩威并行仁义兼举春生秋杀天之道也十九年秋予归休罗浮总督大司马中丞蔡公半洲公寓书有曰躬赴邕管提兵压境而不轻动仰承高论讨而不伐之意也密悬赏格激彼忠义且疑莫氏之心庶其中有他亦如明教所及者也及其寓书于觉山洪大巡亦复云云盖前二年予闻安南之事愤之悯之昌言于朝曰天子讨而不伐夫讨词之下使以夷狄伐夷狄也不伐之伐勿以夷狄病中国也其亦窃附春秋之义乎人人得诛乱贼之法乎讨之者义也不伐之者仁也天子嘉纳下之兵部兵部议可之以咨大将大将动诸省之兵先声以威之也冀其悔祸之萌并育以恩之也噫不图半洲公能用迂朽之见而不自用其兼人之敏也其能集大事可预卜矣虽舜之大智亦不外此矣夫能不自用而用人虽治天下可也而况蕞尔小丑之邦乎先是登庸上表乞降人曰诈也伪也至今年十有一月三日登庸果出国境诣幕庭组系稽首输投降愿归钦州旧侵故地悉革称号纪元故习且曰求免一死尚恐不得信若言也恐不得免死而已似诚矣而非诈以伪矣夫求免一死此刘盆子所以望于光武光武所以待盆子者如斯而已矣此外莫知其它故曰似诚矣而非诈以伪矣夫待以不死圣人之深仁也莫知其它圣人之大义也仁至义尽圣人天道之极致也明天子在上必有以处之者矣朝廷重矣中国尊矣于是老臣举手加额欢贺于家军士相与欢贺于营士庶相与欢贺于学商旅相与欢贺于途百工相与欢贺于肆耕农相与欢贺于野大夫相与欢贺于公府于时广东三司诸君以刘司训希贤走币于罗浮之墟曰铨也席也岳也晚也大珊也嘉谋也楗也楷也延也大受也希元也廷范也忻也廷玉也愿有请也幸得公文之重以辉华夷之光也以泄群情之欢也以致贺焉而天下之大防大分亦因以严明焉甘泉叟曰此吾之所乐道者也吾之所伫望乎圣断者也因效史臣书有苗之格以贺以俟贺大巡侍御觉山洪君序嘉靖十九年十一月三日安南逆臣莫登庸入关乞降组系徒跣伏首幕庭且愿还钦州侵疆悉革纪元故习大将许之以闻于朝罢兵息民华夷称庆广东三司诸君谋曰吾等宜为军民庆抚按一体也乃拜价高掌教宝请予文以庆侍御焉甘泉子十辞而高子十坐以请侍御闻之辞焉吾未有筹边之策则吾胡为而受庆高教授以复三司三司曰折冲尊俎越在千里则何有于临边乎侍御又辞甘泉子于冼秋官冼子曰侍御于讨而不伐之义不亦赞可之已乎侍御曰是皆将领之智勇动诸省之兵先声之所致也吾未尝有戎马之事则吾胡为而受庆与冼子曰夫不费斗粮束矢不罢一民而坐定者子不亦赞可之已乎夫兵以坐定为上筹策兵戎次之或曰请闻坐定之道曰有四一曰怀远二曰服远三曰慑远四曰来远夫怀斯服服斯慑慑斯来来斯化化斯正矣故君子大居正焉耳矣何忧乎叛夷藩司杨君诸贤曰然则立法制可以怀远乎曰可也君不闻子产义以使民而敌国不敢窥乎若是乎足以怀之矣乃今侍御君理义仓立义阡养生送死无憾矣清杂税颁乡约除害兴利有赖矣斯亦不足以怀远也乎臬司欧阳君诸贤曰然则正罪人可以服远乎曰可也君不闻四凶一诛天下咸服乎若是乎足以服之矣今侍御君之按广也祯魁一诛辑宁四境而四境之民啸歌胥庆焉斯不亦足服远矣乎都司董君诸贤曰然则宜处置可以慑远乎曰可也君不闻唐之处宜而承宗削地汲黯在朝而淮南寝谋乎若侍御者奏官山猺而以猺治猺劾贪官武而黄珍宵遁斯不亦足以慑远也乎督学刘君曰然则文德可以来远乎曰可也君不闻远人不服文德以来有苗之格益赞诞敷乎今侍御君弘开精舍养育贤才以明圣贤之学议修乡校举择师儒以立圣学之基非文德之修乎斯不亦足以来远也乎夫法制怀远者法春之生也正罪服远者法秋之杀也处置慑远者法夏之长也文德来远者法冬之成也春以生之秋以杀之夏以长之冬以成之天之道也人知生杀长成之代运乎万化而不知天之功也天何与焉夫谓生杀长成之非天之功也可乎冼子以复于侍御侍御曰垣也岂敢以贪天之功哉吾知从君子以学天之理焉耳矣学天之不与焉耳矣夫何敢与甘泉子曰嗟乎觉山子之学也不亦善乎让美而不居不亦盛德矣乎夫居其室出其言善则千里之外应之矣觉山子之言谦谦受益吾见远人之来心悦而诚服也有在矣诸君子宜以是为侍御庆焉送大巡觉山洪君外补温州太守诗序门人有问甘泉子曰语有之己欲立而立人己欲达而达人世岂有斯人哉曰诚有之吾盖未之多见也又曰苟有欲立达人者乃自立达者也有自立达之心斯有立达人之心有自立达而欲立达人之心而人不欲自立达者非人也有欲自立达之心而不知立达乎我者与生我者等非人也知立达乎我与生我者等而不思所以为报者非人也中庸曰唯天下至诚为能尽其性能尽其性则能尽人之性能尽人之性则能尽物之性能尽物之性则可以赞天地之化育可以赞天地之化育则可以与天地参矣甘泉子曰以言乎赞犹二之也以言乎参犹三之也夫性一也岂二三云乎哉虽谓与天地一可也知性一则知我即天地也天地之化育即我之化育也是故与天地化育一者不在尽人物之性之外尽人物之性者不在尽性之外尽性者不在至诚之外故曰诚者非自成己而已也所以成物也成己仁也成物知也性之德也夫物我两成天地造化一体功用大矣不外乎诚而已矣或曰敢问乎诚曰诚者忠信之积也中心为忠心中故实忠信之谓也故夫子曰主忠信主忠信夫中心而实久则化而诚矣门弟子曰若觉山洪侍御者岂非其人哉甘泉子曰洪氏之子其殆庶乎确矣中心而实矣不息而至于诚矣夫成己成物之心天下一人而已矣揽辔下车明政刑焉必依伦理焉遵制谕俗焉敦学校焉修社塾焉开舍馆焉来多士焉厚馆谷焉诣罗浮躬致甘泉叟莅教焉联二教官宝大章申训焉数会讲于天关寓馆焉松林焉堞楼焉诸非立人达人尽人成物之心耶中心无为立己于勿忘勿助之间不懈而骎骎乎至诚可必矣明年三月外补温州守官尊矣或曰外之也君子曰夫泰山之高不可摧也日月之明不可掩也觉山在令则为名令在御史则为名御史在守则为名守也必矣夫何惧于是父老欲留之诸生欲挽之而不可得相与言曰夫立我达我成我与生我等者我安能忘之咸买舟从甘泉子送于三水之涯陈司训大章进册请倡为诗三叠以序之而诸师生继焉诗曰白云山名苍苍兮珠江泱泱觉山之去兮谁与翱翔江水泱泱兮山云长我思觉山兮安可忘右一解飞云蒙头兮隐青霞揽云月兮为家觉山不来兮令我长嗟右二解长嗟兮舒啸四山暮兮猿鸟号噭山容蹙兮予怀悄悄青衿送子兮三水之表右三解嘉靖二十年四月日泉翁大全卷之二十六文集门人江都沈珠等校刊记二十六篇万竹轩记增城人尹凤舜仪隐居北郭性笃孝连丧二亲盖六年而衰绖不去其身故以孝闻于乡人其为人节而不拘通而不謏尝爱竹因植竹环其居遂为万竹轩弘治己未春伍益之为予言于白沙如此予曰如此则居士信有肖乎竹也耶通其中而节其外也耶曰然哉问居士于竹胡为有肖也果亦有二乎曰否天地人物之气一也以我视物以物视我气相类而每相求人有莫知其然者矣然则果无二乎曰否以我视竹竹物也气也我志也志之帅气则其应也如响昔者湘君泣舜于苍梧之野而泪竹成斑感应之机如我心之役四肢然吾于是有以知湘君之为至孝而舜实刑之也居士性甚孝而又爱竹其所感应者必有以也予居在百里之外独恨未获闻其详焉通塞之机存乎其人之心焉耳吁斯理也非达道者其孰能识之因书以为记俾藏诸尹氏以待能问者出焉弘治己未季春晦日游西樵记弘治己未秋予与张博之邓顺之赵景凤约游西樵而五羊李子长者闻之偕李天秩先候予邓氏未及面赋诗而去比予至邓氏而诸与约者皆无在矣独与邓诚之顺之鸿张三君者乘月泛舟而西及旦抵山麓遂同三君者由斜径攀跻而上登绝履崇崖如乘云步空中下视可悸又扶向上而过所谓翳门关者关之内有泉潀然流石上泉夹两山之间山回泉折注为石潭潭之深渊若不可测相传尝有好事者坠线下之莫知其底云逾潭之西又行数十步得瀑布泉飞流映空自以为绝观矣诸君曰未也又却行西北转数百步过山家数处有石泉冷冷触目皆可念又前则呀然而谷豁然而洞居人或散或聚咸植锄来观若有惊骇者将夕遂止于宝峰寺宿焉明旦又来所谓锦岩者观之其中恶浊暧眛不可入遂观小岩有泉由岩端粉飞而下即又穿林而东行二里许得一谷焉中虚而旁围有三泉遶其侧二十二峰倚其后予叹曰此卜居之胜处也顺之鸿张遂往观之徜徉而不能去者久之噫亦奇矣予自少时已闻罗浮西樵之胜而谈罗浮者多奇伟怪诞之称令人缅思其境如在天上而西樵独无与焉丙辰春予与嘉鱼李世卿游罗浮登飞云而纵观夫所谓黄龙朱明之胜亦奇矣而西樵之景殆或倍之又况予之所得于西樵者十未能一二也耶吾以是知天下之山水胜者不必名名者不必胜高者不必高而深者不必深也惟吾耳目之所得精神之所通而未始有穷焉由是以往殆将与夫造物者游于无极则夫天地之间高深上下之妙莫非吾之所有而与之相为无穷也又岂但如西樵而已耶八月二十六日甘泉居士湛某书来鹤亭记崔先生既谢参政归彰德置别业于七里之郊有子翰林吉士铣有致远林先生教之大业静学于郊即郊为亭于时有双鹤洒然从天而来翔焉集焉而昂立焉饮以啄焉而舞焉而鸣焉而大鸣焉先生即亭中玩而观之方其翔若高举方其集若游处立若无为啄若有取舞若自得鸣若吟哦大鸣若高歌于是见夫吾之与鹤各适其适而同乎自然也先生曰是可以名吾亭矣乃于亭之外杂植柏数株竹列数十科花木数百本丛为鹤林北出万金渠为鹤渠西大行之麓前起数丘隐隐为鹤丘丘之下有泉引而循除流可涤可淅是为鹤泉凡亭中所见者鹤皆有之而吾泊然无有寞乎无名徜徉其间不知老之将至甘泉子尝神游之乐焉为之歌以广之曰有若人兮七里之滨一宇宙以为家兮大初为邻柱天兮维地户日月兮蒙白云高仰兮天飞俯下兮渊沦混鱼鸟兮一身来不迎兮去不将与双鹤兮相忘非夫乘轩兮又何有乎天殃云涧记云涧居士居于龙山之云涧者七十有六年无名子往过焉居士方跌居而长吁仰而云岫俯而涧流徜徉乎优游其乐休休无名子叹曰嘻子之乐若是乎外也方云涧之变也为白衣为苍狗行乎太空归乎无有流而为川止而为泽风而为涛石而为激于斯之时子乐何居焉然极万变而莫非象也居士曰吾将忘吾乐而学乎学卷舒于云学行止于涧以游乎无心何如无名子叹曰嘻子之学若是乎迹也方云涧之变也云或雨而为涧涧或蒸而为云于斯之时子学何居焉然极万变而莫非教也居士曰吾将舍吾学而观乎观云之降观涧之升观二气变化之精以游乎无名何如无名子于是莞尔而笑曳衣而歌歌曰鸢飞于天鱼跃于渊仰观俯察无极无门遂去不复有言完节堂记完节堂海阳人以表柳妇姚也何表尔尚节也正罔缺也姚也及笄而归士芳也期而生子茂也既二月士芳卒姚也痛哭不食欲死妯娌亟劝之食仅食曰吾非有意不死吾如茂何亡为负吾柳也吾自矢矣父母又劝之改节即又哭曰节可改也天亦可改也且吾纵无耻吾如吾姑何亡为愧吾姑郭也丧吾翁三日不粒食三年不完食穷年不二志以成其子无为愧吾姑郭也故姚一节自始迄今垂六十年抚其孤以成名奉其姑于有光不曰正罔缺哉湛子曰吾于是见三纲之不亡也以姚之尽妇如此使生而男子为臣必完忠而天下之为臣者劝为子必完孝而天下之为子者劝极为有立也顾惟妇耳予用是记之以示天下后世俾有劝而立焉为予言其事者曾君确赵君通蔡君长宜沈君文升林君爽连君达钟君清皆与茂同举乡进士云十竹记罗浮之阴金兰之曲有姚君曰节者性好竹因环植居旁语于众曰吾有益友十君焉有若直者有若横者有若比者有若挺立者有若扶而疏者有若翳而密者有若老者有若少而箨者有若修者有若孤者其直者若以励吾曲横者若错综以通吾固其比者若昵予以亲余因以清吾神故迩而不阿其挺立者若使吾耸然有超世之志其扶而疏者若变予以通融翳而密者若靓余以幽深其老者若贞予操以不凋少者若善进而未艾猗猗而可怀修者俨乎其不可凌其孤者若特行而不可群近而不可狎故尝谓吾益友十君焉古之诗人以比君子其知道乎湛子曰善哉好也不溺于玩而假物焉以自益益者物亦多矣独竹也哉据嘉靖八年本补字肯构堂记社潭刘游甘泉甘泉子问之曰人莫不有居子何居乎曰居吾居曰肯构先志也先作之居后成之居故曰肯构是故堂之成也敞乎其基廓乎其宅奥乎其室洞乎其门坦乎其路玲乎其牖奂乎其涂丹斯可以成先志矣甘泉子曰吾子居如是乎而知而居而未知而广居曰请闻焉甘泉子曰夫父母生之择师而教之居广居也子能以忠信为基以仁为宅以礼为门以义为路以智为牖以文为涂丹以入神为奥室斯不亦广居矣乎是故君子履其基则思忠信由其路则思义入其门则思礼开其牖户则思智安其宅则思仁居其奥室则思入神睹其涂丹则思文学夫如是斯可以居天下之广居矣肯构孰大焉刘生识之据嘉靖八年本补字钓台祭田记甘泉子曰严子陵非为高者也其与鲁两生皆王佐材如用之礼乐其可兴乎是故抱天民之志不可以小成也故逃名以多修多修不可以诡俗同器也故违时以独善独善不可以忘世也故应物以观兆见兆不可以苟从也故全身以遂志是故怀仁辅义崇德致用道斯修矣道德以崇礼乐具矣炎祚重光豪杰攀附时见可矣久要同游观由察微叵同器矣物色币聘感其几矣咄嗟谏议兆斯决矣耕钓富春志正终矣其处也龙蛰其出也云游其去也凤翔乐则行之忧则违之独立而不为离群见世而不为随时彼得汤武之君则伊吕何尚焉图谶之惑狂奴之鄙其如礼乐何哉此子陵所以见几而作乎正德戊辰余南行过钓台作诗吊祠下省其后裔之微哀之庚午冬前湖广参政吉安尹侯灏谪贰严州恐祠将就圯后嗣莫守乃捐俸金修饰庙貌置祭田二十余亩而太守毘陵黄侯俊继至闻之亦欲增置如尹侯之数俾守世祀二侯之用心可知矣壬申夏余以安南之使道其境谓余曰宋元以往尝有祭田今皆忘失则兹事可以无记乎遂谒余纪其岁月予因以明子陵之道于千载之下俾后世无惑乎云尔重修南安学记维正德庚午既歼乱竖乃复法度辛未起崆峒李君献吉督学江右迁瑞安季侯彦文来守南安与同知济南赵君珩协和有政上下修举季侯乃始造学宫而兴叹曰兹惟致道之基周程于兹实开道源古者释奠饮射馘讼庶政攸出我嗣弗兴何以为理惟兹殿庑其圯祀用弗虔我乃修大成殿佾歌八音拜俯以奠惟兹侯明艺废德用弗兴我乃修于射圃侯鹄弓矢庆饮扬觯以观惟兹讼狱胥兴盗贼滋炽伦彝弗叙礼义弗行我乃修于喾宫乡饮读法考厥德业以励大狱于斯大馘于斯以公以弃惟兹道学弗明士胶于末俗吾乃是修道源常祀有恪以惠迪多士越明年壬申夏殿庑堂宇射圃亭祠百废具兴同知赵君以训导张君瑜傅君杰高君瓒率诸生谢云祥等告于史官甘泉湛子愿有训言甘泉子曰夫子之道若观沧海我罔知其大若观穹天我罔知其高性道难闻而文章可见是故一贯也诸生观夫释奠之仪则希贤希圣之心兴矣观夫饮读则少长爱敬之心兴矣观考德业则进修之心兴矣观夫射觯则忠直孝友之心兴矣观夫听讼则是非之心兴矣观夫执馘则好恶之心兴矣是故文章修而往道可得矣为记诵文辞以利进取而已岂侯所期于诸生哉乃登拜嘉请刻于石永告弗忘龙州修复观音堂记龙州观音堂有三尊佛独称观音崇俗信也复旧也佛者之道必称心性而又有神通祸福之说以警乎世俗故其法传之不衰与儒道并列为三教虽遐荒异俗莫不尊奉之圣人之教反有所不及之地观音为佛者也而世之祷祸福者视佛尤甚焉堂旧在州治之西前守赵君源始易为广福寺源正至侄相继位守土州之目民请复为观音堂从之遂捐财鸠众易其木石瓦砖之杇坏者而观音堂复旧正德癸酉二月适予奉使安南还过龙州其守相以目民之意来请予记之予闻夫观音始修行于海岸孤绝其道以不杀生大慈悲得称菩萨非谓能妄加祸福于人也昔者蚩尤作五雷之刑民罔中于信以覆诅盟鬼道乃兴黄帝命重黎绝地天通罔有降格而祸福之说熄是故人道微而鬼道显矣今龙守崇信观音苟得其大慈悲矣乎则好生之兴矣苟得其不杀矣乎则谨刑之念兴矣勿令民徼福于观音而不获愿于守也勿令民不免祸于其守而往祷于神天也予非知太守见太守服用贬损而言语寡默必将能听吾言乎其将能自福善祸淫而制民于中乎其将能歆协神人敬而远之乎因以告之而并书为记新置崔清献菊坡先生祠田记惟宋右相清献公菊坡崔先生备具人理曲有众善曰德曰义曰能曰诚曰智曰节曰勇是故完养天性克而有光非德乎辞受进退以宜以决非义乎镇蜀而人是绥抚广而难乃弭非能乎一言退贼非诚乎宋道日弛知不可为见几而作非智乎力辞相位厥志不回非节乎七札方殷急流而退辞表十三果毅不疑非勇乎惟公道具天民为人先觉在天下为天下师在后世为百世师在一乡为乡党师所谓乡先生可祭于社者欤公吾党人也故居增城凤凰山阳遗址半为城隍庙弘治间有司于庙后建祠塑公像貌庙门有序菊坡有亭岁久就荒而香火不嗣夫城隍即古社也声钟考鼓有祈有奠而吾乡先生者独荒落寥寂于其傍非吾人之羞欤若水奉使安南卜居驻节于栖凤窝为祠右邻爱兹山中居而得环城山水之胜开借光门以时登眺每谒祠而悲之遂出私钱买田十二塍岁入租二十石择谨厚者为庙祝常住以奉香火时方治装北行遂告诸邑主简俾乡宾尹凤新其祠宇又有以守之庶几不废乎惧后之人不知尊乡先生之道而祠田或替也乃记敬止园记敬止者系桑梓而非止桑梓诫也盖取诸诗武缘人李廷泽既谢北山丞归课子艺园命之曰嗟尔小子瓘暨璧智及一年而不艺谷可乎曰否智及十年而不艺木可乎曰否智及百年而不艺人可乎曰否曰人徒知谷而不知木知木而不知人可谓智乎曰否咨尔瓘璧必树吾桑与梓毋敢弗敬必树吾毋敢弗敬必树吾柑若橘毋敢弗敬必树吾棠棣毋敢弗敬必树吾竹以松毋敢弗敬廷泽之逝十年矣木且渐渐矣璧瓘履其园抚其木慨曰夫睹手泽而不思其亲可谓人乎承亲之遗而不能继可谓孝乎故吾见桑梓必思所衣被我也材器我也见必思所谕吾以苦心若熊胆也见棠棣必思所示我弟友也见柑思同味也见橘思遗吾以木奴也见松竹思遗我以益友示节操也敢不敬乎乃召群从厮牧而誓之曰凡我后之人斧斯木者如戕亲之罪伤斯木之枝者如折亲之支甘泉子闻之曰孝矣哉敬其亲以及其所树况其亲乎夫然后可谓之子夫然后可谓之人璧拜曰不肖孤承先志以有成举于乡宦于中土十年矣乃今始闻艺木得艺人敢不籍简以训新会县重修子城记正德丙子三月甲子新邑尹临桂徐侯建夫复子城越二月告成延袤一千七百丈高八丈城山水各因其地为外濠为内马道为门为铺为水闸称之凡用牡蛎之事若干用木石之事若干是役也费出而官不与功成而民不劳初侯莅邑之三年览地图而叹曰嗟乎美哉山河之胜北有圭峰南有崖山东有江门西有金牛后连高凉广右之区前通边陲海岛之舶故有备则为我之险矣无备则为贼之冲矣文学诸生林绍光等进曰昔我方伯陶公鲁方丞是邑惩西贼焚掳之惨图诸白沙先生而子城肇建民再赖以拒贼明公其有意于复乎侯谓刘大行文瑞曰今子城古之郭也郭以辅城城以辅民故郭不修斯无城矣城不固斯无民矣无民者谓之虐无城者谓之危危与虐其何以为民之父母吾将复焉或曰其遗址久夺于豪右则若之何曰豪右之夺利其地也弃城与贼妻子不保其何地之利或曰其濒江狃于市民则若之何侯曰市民之安之逐其利也弃城与贼身且不保其何利之狃是故一令而民从矣于是郑户曹铭曰保障有众其在兹乎施县尹用曰万世之防其在兹乎余侍御敬曰侯之功德其在兹乎故无辅城则举城外之民而弃之矣侯之保民如子也其在兹乎史若水闻之曰诸君之说诚然矣而辅城之外之民其将何所赖不亦举而弃之乎故吾闻之大夫以四境为郭诸侯以四僯为郭天子以四夷为郭以四夷为郭者天下无弃民矣以四僯为郭者举国无弃民矣以四境为郭者邑内无弃民矣是故君子忠信以为金汤礼以为雉堞义以为楼橹道德以为关钥与民修之与民守之固而勿坏是之谓无弃民之道也李推官江与余郑诸君曰盛事也不可以不纪守千户所苑君忠曰纪之将以告嗣守兹土者佥谋诸叶贡士尚亹来谒文明年季夏新丞周君济速邑人何侃以镌事请遂着于石冰玉堂记冰玉堂者东石陈子之姻潮阳赵子之从弟燇之母姚之堂也赵子以燇因陈子语于甘泉子曰夫堂也东所张子名之潮人称之以美姚节也夫姚也十八而归兰轩君以尽妻礼克事严姑以欢心尽妇道育成二子以尽母仪二十四年而孀居尽女节五十而不渝遂以家昌施及其宗故冰言其清也玉言其洁也姚之德殆无媿于斯堂矣乎甘泉子曰冰之清也不曰冽乎曰然玉之洁也不曰贞乎曰然清而冽洁而贞妇节乃成嗟乎陈子而未能尽物之情又焉能尽人之精而徒知斯人无媿于斯堂吾恐斯堂之名不能无媿于斯人也陈子惑焉问焉甘泉子曰冰之清矣冽矣然而有时而解者矣姚之节可以解乎曰否玉之洁矣贞矣然而有时而或磨矣姚之节果可以磨乎曰否然则凛乎其冰之不足以为清莹乎其玉之不足以为洁吾恐未冰玉犹媿于斯人也嗟乎陈子未能尽人物之情又焉能尽天地之精陈子曰高矣美矣吾未之前闻也请为记以贻于赵氏正德丁丑孟冬望日练塘记张子邓子与湛子居西樵之墟造而曰吾邑丘侯者良宰也昔常居于练塘学于练塘比其举进士宰是邑也语于人曰吾常若不忘乎练塘者练塘之义吾窃有取焉吾守职二子为我究其义于湛子湛子曰侯贤乎哉昔者孔子律天时袭水土仰观俯察学于天地之撰侯其有取乎哉夫塘也者以言乎其形也练也者以言乎其象也象也者以言乎其德也形也者以言乎其质也德为纹为縠为经纶质为清为润为泽是故风过之而纹之象生焉雨过之而縠之象生焉二者纵横分合而经纶之象生焉泉受之而清之形成焉浸滀之而润之形成焉决而流之而泽之形成焉二子曰然则何取于斯义也曰在天成象在地成形是故圣人近取诸身远取诸物以一德备用是故伦焉理焉备天下之至文盖取诸纹有美于身不愿人之文绣盖取诸縠济天下之云雷成天下之变化盖取诸经纶介而能义得而不苟不以沟渎其身盖取诸清荫滋百里枯者苏涸者膏盖取诸润溥乎均施达乎德爱加乎百姓盖取诸泽是故纹以饰治縠以成章经纶以集事清以立本润以畜德泽以利用大人之事备矣二子以告丘侯丘侯曰请闻其功湛子曰吾尝于练事而练人矣颜也以博约而卒也以卓尔曾也以三省其卒也以一贯或事其缕练之谓也或事其布练之谓也事缕也者其分殊乎事布也者其理一乎与其殊也宁一夫万一皆得谓之有德矣侯其勉焉是故综之以智纯之以仁精之以勇百练之谓也侯其勉焉二子以告于侯侯曰请益焉湛子曰江汉以濯之秋阳以暴之皜皜乎不可尚己县博刘君曰不可不识也请为侯识之卷端据嘉靖八年本补字修复李忠简公海珠祠像记正德十有二年三月之望庠生甘生刘生陈生拜进其言于宪副汪公曰学相朝纪时惟小子罔闻知尝交于李忠简公文溪之孙庠生达元获讲其世盖公世系在谱牒勋业在国史文艺在本集罔敢有攸述仰惟公之懿德大节发身鼎科主朝以正追斥安石乞正储贰去嵩之之奸引裾抗疏劾卢董二宦落职而不悔曰忠丧其亲筑室终制于墓若终其身累诏不起曰孝乞归制心服清献之丧立师传之道曰义幕于汀奋身谕贼以其守免赞阃清献缒城入谕贼垒出白刃下却摧锋之变而远之广郊曰勇提举于闽捐俸赈饥活人之命守赣置常平罢官酤严保伍以为民安曰惠屡进辞早能以身退曰廉夫斯六行者君子之所以立身也忠简备焉足为生人之表固宜里置血食焉以彰乡先生之道况海珠公之筑也而下帷之地也其寺田公所置守也其祠置洪漕使从邦人之请公也乃反忘本而浮屠焉徒据甚非所以继往而示来也仰惟明公风化是务复菊坡祠于南庠增饰文山祠于五坡学相朝纪等诚不揣冒昧以言惟明公其图之公曰鋐职也何辞乃撤其居而新之肖其像而妥灵焉数百载之废坠一朝而复于是陈侍御言扁颜之毛侍御凤请典祀之黄佥宪昭申董之刘宪副伯秀资助之王佥宪大用设门役以守之魏太守廷楫先后赞襄之祠以地主寺以祠存复旧也汪公曰事已不可无记记必于湛子或谓观吏部霍进士韬亦曰必于湛子若水曰义也吾其可辞郭太保总戎勋曰子其无辞焉吾谨有供丽牲之碑督舶牛太监荣至则曰复旧以明义也因为加饰之呜唿兹非忠简公六美之实先得乎人心之同然而能起人心于百世之下不期同而同然者乎祠成公像俨然临之在上于是奸邪之臣观之将愧其忠薄子观之将愧其孝师友操戈者观之将愧其义懦怯于难者观之将愧其勇残剥之吏观之将愧其惠贪进而无耻者观之将愧其廉而后之忍心于废兴者观之将愧修复之诸君子也愧之何如修之而已然则是祠也其立教之本欤因为仰送神辞三章俾岁祀而被之乐歌鼓之舞之以尽神曰怅灵蹇兮多修服六美兮孰俦灿云汉兮以为章招箕尾兮与同游容娴兮多姱永贞则兮服休灵不来兮余愁怅独立兮中洲右一灵之来兮驾玄武乘北风兮下土先朱鸟兮前驱右苍龙兮骖白虎荐溪毛兮玄尊明德馨兮簋簠唿天吴兮总干纷江灵兮起舞右二日窅窅兮西沈云冥冥兮霾阴四无畔兮莫抗灵胡去兮骎骎怅独立兮容与羌神往兮形存猗神往兮玄武服两骖兮入寒门瞻云锦兮怳象将天飞兮莫予遗言慨莫闻兮予顾冯夷鼓兮填填右三正德丁丑某月某日据嘉靖八年本补字凤岩记凤岩子居凤岩南游岭表守雷阳为民父母庇其赤子忤中官或助之中之祸法司正之弗得缧至京师凤岩子不改操慷慨就道且告甘泉子曰吾幸得生吾归矣将退居凤岩子其语我以学之道甘泉子曰昔者颜氏之子学于龙故有龙德今子居凤岩闻凤之道学道于凤可以居斯岩矣凤岩子曰请闻焉甘泉子曰夫凤羽具五彩昭其色也出于九苞昭其德也鸣中六律昭其声也有道则见无道则隐昭其时也故德言其质也色言其文也声言其和也时言其权也凤岩子居凤岩学凤之道德性将以养神也采色将以养目也声音将以养耳也出处之时将以致用也是故质以本之文以华之和以发之权以行之是亦凤德而已矣九龙君闻而歌之曰凤兮凤兮何德之衰往者不可谏来者犹可追遂去不复有言凤岩子姓王氏名秉良字伯存新创乌石驿记信阳戴子仲鹖冠贤作地官员外以言谪丞乌石驿厥作治惟六年耻厥治陋易地于湛子惟新厥治乃厥中作堂堂北作串堂厥尻作室厥阳作门门颜作楼后左作官室后右作吏室左作使室作厨库右作马室前左作役室前右作囚室于时惟皇作极惟新厥治夫厥中作堂是故可以中居而听南向而治将而无将迎而无迎可以立中矣厥北作串堂是可以通微可以至隐矣厥阴作室是故可以深居而息退思而理可以慎独可以不愧屋漏矣厥阳作门是故畅而宣之通达八风之气出入庶类之宜允矣厥颜作楼楼曰处远是故可以备警可以望氛君子登之忧君之念油然生矣官廨于东北其长物之始乎吏居于西北其赞物之成乎使室于东方主阳而动也动故无常阳者养也万物之府也是故厨库丽焉马厩于西方主阴而静也静故无疆役室于前左阳休也囚于前右阴幽也夫作门作楼者一以应太一之数为翼廊者二以应两仪之数为堂为室者五以应五行之数为串堂为二室者三以应三才之数凡为屋之事三十有六以应三十六宫之数厥作十有二月以应十二律之数为砖石瓦木十有二万以应一元之数厥役万二以当万物之数树之材荔三百六十以当周天之数甘泉子曰善哉夫观象制器焉备矣夫观诸戴子之作室可以知学矣可以知理矣宜勒诸石以训焉重修四会县儒学记惟正德辛巳季秋四会教谕林君启与其僚成君俭蒋君球以李生渫因其兄嘉隆雅于甘泉子来西樵言曰惟兹学治旧在于金冈惟宋咸淳迁兹阳厥制惟备惟久乃坏惟正德戊寅进士永新肃君橦来君兹邑惟宪佥金华陈公正之来讲武事胥视文庙畴咨百废胥兴捐金修之别驾平湖潘君暂摄助惟殿庑堂墀修厥毁惟斋号门井修厥缺惟泮桥修厥圯惟豆笾簠簋修厥制乃轮乃奂乃瞻乃奠乃游乃处乃以兴学惟子乃学之宗盟惟子是识是训甘泉子曰学一而已矣知陈公因武修文之义斯可与语学矣知诸君修学之义斯可与语道矣夫道一而已矣夫学修之以复乎道而已矣是故圣人修道以成天之能君子修身以复己之命故古之学者本乎一今之学者出乎二二则支支则离支离之弊也久矣故夫文武二而天下无全材矣岂惟文武为然才德二而天下无全人矣岂惟才德为然体用二而天下无知道矣岂惟体用然知行动静二而天下无善学矣岂惟动静为然德业举业二而天下支离甚矣非其本然也孟子之时其杨墨矣程子之时其释老矣故自支离之说兴而儒学坏矣儒学坏而天理几乎息矣呜唿李子而知学之坏而不知儒者之学之坏也原本及末故知合一之说则可以化举业而知道矣或问何谓合一曰执事则敬作字则敬吾闻其语矣未见其人也故学在修其二而复之一而已矣樵云记甘泉子既退居于瀛洲之滨则与渔者侣久之又去而隐于西樵之洞则与樵者侣或曰子于渔樵也则奚择焉甘泉子籧然曰吾何择吾为渔乎为樵乎吾将择樵矣曰子之择于樵也何居甘泉子曰吾何择于乎哉吾择仁也而得吾心焉斯已矣或曰然则渔者之非心欤甘泉子曰吾戚焉夫渔也者鱼也渔鱼也今夫鱼喜则跃渔跃则喜喜得也利杀也充是心也则焉往而不为杀焉往而不为利故吾疑自古无仁者矣然则圣人之制网罟非欤曰兵戈之设戒暴也义也而因以杀人仁乎禹之泣罪汤之祝网网罟之设圣人以制义也而因以为利可乎夫樵也者樵也樵樵也木樵则苏斧斤以时天肃亦肃得人之理应天之运与地之宜奚利焉奚杀焉其仁者之术乎曰如斯而已乎曰未也犹少利获也其樵诸云乎故卧则云卧立则云立衣则云衣餐则云餐为雨为风为青为黑为白衣为苍狗变态更乎吾前吾与云相忘于无心也吾朝则披蓑而去暮则满担而归故吾与云皆化无心而得与不得皆无心是故无心者天地也仁之术也故渔不若樵樵不若樵云术不可不择也他日古冈李氏子叔伦见甘泉子于白沙夫子之筑场曰不肖先子号樵云惟子识之甘泉子曰嘻吾友洞夫弟也其先得吾之心乎遂记其说归诸李氏南和县治修理记惟正德庚辰夏陕西刘侯某尹时南和集其群吏而誓曰咨尔有吏尔惟谨始罔弗熙尔之弗谨政罔弗隳尔敬相予乃进其吏吏曰尔惟群吏之率孰谨孰否尔敬相予以抑扬之乃兴厥理大畏群吏召其兵曹告之曰邑之多盗民其曷安尔其训尔民兵遂遏寇略召刑曹曰奸法者之弗惩何以安民其寘于法惟公惟明刑以止刑循其阡陌召户曹曰民之弗生以滋奸寇由吏弗养尔乃省时耕敛户曹艺乃木赈贫宽役以济庶艰并召工曹曰利之弗兴由户工之弛惟兹澧渠寔惟民膏修其废闸溉彼南亩以民力本视儒学召礼曹曰民养既遂教学弗兴礼义弗行惟予之耻乃为籍其勤惰公其赏罚以警动之命十有七社社学七十有八以教其子弟升试其尤于庠无或不公惟庠之圯教兴无所其新乃殿庑创其门于左右建学舍于东西以责成于工大事咸举庶绩将兴人道既修鬼道乃革其明年壬午皇帝继极改元嘉靖诏京畿方毁祠寺御史宋君仰承德意俯赞侯治曰尔务民义自卑宫室弗饰弗治于何听观侯曰凡吾以治民而忍以厉民乃罪僧之惑民建寺者得其木若干章石若干辇粟米若干石乃悉新其县治其中为堂宇其两为翼室其外为吏舍又其外为囹圄其前为门亭又其前为邑楼合为屋九一有奇既落乃成侯乃听吏治于斯计租佣于斯诘戎兵于斯讲礼读法于斯决狱于斯凡六吏之事皆有其所士民咸来观感叹曰斯材斯用昔为邪道之惑今为正道之资吾其谓何莫不改观革心益信侯治乃介焦黄二生请记于石甘泉子曰惟昔帝命重黎绝地天通寡无盖是故人道盛而鬼道衰矣鬼道微而人道显矣人道显者舒阳以崇天鬼道微者翕阴以顺地顺地者谓之义崇天者谓之仁天地崇顺谓之至德仁义皆得谓之至治吾且识之以观刘侯据嘉靖八年本补字万松记万松子隐居于余姚四明之山树万松以自寄孤松先生过诧焉曰何哉汪子之务博矣万松子曰吾乐焉善以万声鸣鸣供吾耳以万色苍苍供吾目以万荫森森供吾身以万材魁魁遗吾子孙吾以观万物之象不可乎孤松先生者居于无名之乡抚孤松而盘桓万松子反诘焉曰何哉吾子之务约矣孤松先生曰吾乐焉吾以一声养吾耳以一色养吾目以一枝自荫以一材自负以当太一之数不可乎他日胥以告于赤松子而折衷焉曰呜唿孤松而知务约而不知一声有万声成之也一色有万色成之也一荫有万叶也一材有万枝也何约之务呜唿万松而知务博不知万声一声也万色一色也万荫一荫也万材同根也何博之务汪氏之二子惇叔厚克章叔宪皆举进士与甘泉子游叔宪以告焉甘泉子曰宪佥胡为乎万一之辩也胡为乎万一之合也先子盖命之矣万一同原也可以知学矣夫松木德之中正也五德具焉故其好生似仁其后雕似义其条理似礼其不生污下似智其脂化为茯苓琥珀似神二子其学诸松焉则先子为不朽矣其为我语诸叔厚也万松子名瑚字廷美后封为大夫然而非秦制也嘉靖元年正月十日钝斋记甘泉子喟然叹曰天下道二利钝而已矣连城县博陈仲文问曰人有恶钝而好利者磨刃之铓砺鎗之锋以为利则何如曰利乎利者与心皆利矣曰人有恶利而好钝者截锥之末去矢之镞以为钝则何如曰钝乎钝者与心皆钝矣曰然则利者其果无钝矣乎曰有时而钝戕斧天下之至利也物有破之矣物有缺之矣曰钝者其果无利矣乎曰有时而利锤杵天下之至钝也杵能贯石臼之坚矣锤能使铁性之革矣是故大黠或痴大辩或愚大朴或智大鲁或真贤有所不足愚有所有余钝也者沌也混沌全其天也木讷近乎仁也性成于天天不能使之工能工之者人也是故钝者生于天者也利者作于人者也利者失之钝者得之利者贼之钝者存之毋散尔朴毋分尔源毋汨尔天毋凿尔混沌其庶矣今夫物之初萌也屯屯尔及其发也秀而实其利孰大焉至于人也亦然其初生也蠢蠢尔及其长也神发而智其利孰大焉是故钝者利之本也君子之学反其本而已反其本者约其情沌其心钝其性故能与天地相似盛德大业至矣仲文曰可以铭吾斋矣夫钝失求之野吾将以自励且告连城者癸未七月二十四日浩斋记太湖之墟有陆浩斋先生者其子澄游于阳明举进士为郎秋官以推崇浩斋故浩斋为封君澄造于甘泉子曰惟我家君割股以愈亲行确而貌肃盖取诸至刚不利己平物我盖取诸至大其名斋也以浩以养浩也盖取诸孟氏今兹行年七十有五而志力不衰惟吾子其明孟氏之学以诏于我父子吾子其惠许焉惟吾父子之幸有承学而斋则亦有耿光甘泉子曰夫先生居于斯思于斯养于斯其广大与其流行与是亦孟而已矣夫心无一物则浩无一物不体则浩是故知无物与无物不体者可与语性矣可与语性斯可与知学矣知学斯可与广大流行矣元静曰请闻其说曰惟无物也是以大生焉惟无物不体也是以广生焉惟无物而无物不体也是以流行生焉先生苟自孝爱其亲之心充之无弗用爱焉斯亦无物不体耳矣其至广与自其不利己之心而充之不有己焉斯亦无物耳矣其至大与以是心而充之存存不息其流行与是故至广配地至大配天流行配造化至大配天其盛德乎至广配地其大业乎流行配造化其悠久不息乎生盛德者存乎仁成大业者存乎义运不息者存乎诚合是三者存乎神君子体诸天地侔诸造化以成德业于无疆存神至矣孟氏曰养而无害则塞乎天地之间配义与道故养而无害则至大至刚以直道而义出矣其存神之至乎癸未七月十八日宝善堂记宝善堂者瓯宁李氏燕翼贻谋之堂也岩叟府君埜之堂四其在建安之徐地者有为善堂有继善堂在郑墩者有乐善堂视宝善之义其致一也宝善堂在瓯宁之高阳里高阳盖古元凯之里或曰以志善也岩叟府君携子柟翠屏府君治之成化丙午暮春乃即工堂后负古冲之山前俯翠屏之嶂凡堂之基为寻二十有四横缩称之凡为中堂联室为槛者五厢以两翼寝室如堂之制而小复以两厦小称之厥南为书楼楼外为圃厥北为廪廪外为圃缭以周墉厥西为门门外为溪溪带乎前是故中以象中也五以象常也以象伦也厢厦两两以象阴阳也以象刚柔也廪以养也书以教也翠屏屏也屏外诱也古冲冲漠也皆宝善之纪也翠屏府君有子曰默以进士选吉士授驾部主事府君召之曰来尔默尔知夫宝乎默趍而问焉曰世之宝金也孰与善金可夺也善则固自有之人不可得而夺也世之宝玉也孰与善曰玉可无也可毁也善则天下不可得而毁也不可一日无也曰来尔默尔居是堂尔无念尔祖之德乎乡闾之贫而乐以施与其仁尔宜宝偿贷之银焚券不取其义尔宜宝外侮之加逊避不校其礼尔宜宝辑邓贼之党而玉石不混其智尔宜宝驾部默时言以问于甘泉子甘泉子曰夫岩叟作之翠屏述之既命之矣时言请益曰夫父慈子孝兄友弟恭夫义妇听姻亲睦族家之宝也君仁而臣敬贤用而民安国之宝也时言请其再曰善者道之聚也心者善之端也记曰可欲之谓善学求其可欲焉至矣时言请其三曰无可欲者善之本心也心之体也语曰明善于未可欲之前焉至矣尽矣明于未可欲而后见夫真可欲者见可欲者而存存焉道义出矣时言曰默也请拜受以记之癸未八月初八日重恩堂记重恩何以有堂荣重恩也荣重恩也者所以尊君也尊君也者所以亲亲也君至尊也亲至亲也尊尊以致其亲亲也尊尊仁也亲亲孝也所以教仁而致孝于后昆也昔在正德六载皇帝若曰惟尔留都户部主事墀尹邑清惠陟兹地曹会计有操惟尔贤惟兹庆典庸进尔阶曰尔配黄克媲尔后赠之安人曰惟乃显考爟俭朴睦恤于家于乡教尔德褒赠郎官如尔阶惟母叶贤有义方赠如尔配肇锡尔命钦哉惟十有六载乃载命曰惟尔郎中墀历兹三司升于五品出纳有裨于国计惟汝贤其进尔于奉政大夫曰崇乃显考爟阶亦如之曰尔妣叶益着母仪惟尔元配黄夙相有成惟继室刘乃亦内助咸加宜人以显存没再锡之命钦哉史臣若水曰夫褒子之美也必推及其亲褒其亲必因其子纶綍之出德美是嘉肇于初至于再盖涣乎雷霆之大号也沛乎雨露之泽也普乎日月之光也浩乎天地之仁也故登斯堂则知尊君之仁矣为子孙者顾斯堂曰君之尊吾亲为吾也然而皆知尊身之道以不卑其亲矣曰君之敬吾亲也为吾也然而皆知敬身之道以不慢其亲矣曰君之光吾亲也为吾也然而皆知显身之道不辱其亲矣是故登斯堂者可以知亲亲之孝矣或曰人君如天地普万物而不私若有私恩焉是犹比天地之仁酌雨露之泽漏日月之光窒雷霆之声以为私可乎曰四牡之诗将母来谂先王所以体臣也故君之嘉臣也以礼臣之报君也以忠各致其道非相为赐也故曰堂所以教仁孝也德阶墀今参江右曰太史之言可以训请识之壁嘉靖癸未八月二十三日泉翁大全卷之二十七文集门人江都沈珠等校刊记十七篇同德堂记维皇继极嘉靖改元播厥庆典制若曰尔惟梁氏礼部仪制清吏司主事张澯之母善人之配积德攸同慈训有方才成嗣其封之安人史臣若水拜手稽首曰大哉皇言显哉皇恩乃窃取以名其燕居之堂曰同德演曰父以象天也母以象地也夫以象阳也妇以象阴也男以象干也女以象坤也天地合德之谓神阴阳合一之谓道干知坤作之谓化王者立公卿大夫士以听外政必立后妃夫人世妇嫔妾以听内政是故男正乎外女正乎内以应天地之定位夫以倡之妇以随之以应阴阳之感通男以治外女以治内以应干坤之化育故夫妻道也母道也地道也其致一也夫地道也故曰无成而代有终夫惟妻道也故夫义而妇听夫惟母道也故父曰钦有帅而母曰记有成是故知同德之义矣知同德之义则可顺天地之道尽阴阳之蕴而类干坤万物之情矣父父母母夫夫妇妇而家道理矣家道理而庶事成矣君子曰若夫安人之乐善可谓曰智其好施曰仁慎师友以教子曰义孝事姑祖以恪事曰礼兹非其所谓德欤用能享天之休命以光于夫子裕诸后昆克媲厥美惟懿显哉堂在顺德龙山之阴惟巍龙山如腾如蟠堂当两肘为楹者三为东西房者两为高二丈广倍之深如高之数而加其半外为两厢者两先翁佥宪以居群籍前为正堂正堂者正外之堂也封君之所有事也封君积学修行以肇休锡故曰敦德堂夫同德堂者同敦德也以在敦德之背背也者北也故亦曰北堂也北阴而南阳也阴以从阳也载树之萱故又曰萱堂萱柔德也柔以从刚也皆同德之纪也前堂之前三十步为门门有楼又前为石壁石壁高丈有五尺又前为通衢又前为直道者百步为佥宪之坊坊三层又二十步为社其左右为园池又七十步为大溪溪横乎前如带山后两遶乎左右如屏如几此又二堂之大观而合德同化之象也澯乃请于太史氏识于堂壁嘉靖二年十月朔溧水县重修儒学门记凤林子王子既以进士治溧水登厥吏民于庭乃誓曰昔者帝舜之圣犹询四岳以辟四门矧予蔽弗达其可弗询于汝众厥春之朝乃辟乃东门迎春于东郊省乃东作惟是东方之民隐生弗生汝皆达之夏之朝乃辟乃南门遂迎夏于南郊省乃南讹惟是南方之民隐长弗长汝皆达之暨厥秋其辟尔西门遂迎秋于西郊省乃西成惟是岁之顺绌民情和否汝皆达之爰及冬日其辟尔玄门遂迎冬于北郊惟是朔易民或号寒厥藏弗藏汝皆达之于是既得民情抚其饥寒荒歉有济思若恒性可以教理王子曰夫谕民必自士始矣古之学所以养士效民明伦以兴化基是故饮射读法必于斯听讼献馘必于斯惟兹宗庙之美百官之富我弗敢知子贡犹称得门而入者或寡今有门倾圯寔惟宗庙百官之累惟尹之羞且多士之于圣域何由而入乎乃莅学召诸生造于庭曰嗟尔多士圣人之学得非全其四德以达诸天乎曰唯唯又曰诸生欲居广居可以无门乎曰不可广居无门则其蔽也泥仁曰诸生欲行大道而可以无门乎曰不可大道无门则其蔽也泥义曰诸生欲立正位而无门可乎曰不可正位无门则其蔽也泥礼曰诸生欲达大观而无门可乎曰不可大观无门则其蔽也泥智曰是故君子者春则由仁门以应天之元夏则由礼门以应天之亨秋则由义门以应天之利冬则由智门以应天之贞夫仁义礼智之门其致一也而有二乎哉于是捐财鸠工越月而门成多士之出入是门者念尹之功服尹之训而民乃作德咸叹曰圣师孔子谓谁能出不由户何莫由斯道今吾等由是门而不知其道可乎乃造于王子曰昔者子贡叹得之寡我则弗有知敢问先生之语致一不二者何居王子曰诸生莫我征信幸有甘泉子者方正教原先我以得其门盍往请训焉甘泉子曰吾何言矣吾何言矣诸生岂不闻夫子之道一以贯之乎是故致一之门也诸生由是而之焉升堂入室以居仁义中正之奥矣是故一德存存众妙之门广德州儒学新建尊经阁记广德州儒学尊经阁前大成殿后范文正祠左王太史庙右集贤馆而中居尊尊经也迸玄妙观于东郊而阁其址崇正也东郭子邹子三十五年笃志圣贤之学以抗疏出翰林来判广德于时远近之士执经而考德者咸集焉邹子乃构材鸠工凡六月而阁成居六经于其上而习诸生于其下凡为阁三间六楹而列二翼于前为燕居会之以门为复初书院诸生有进曰敢问尊经之道何如东郭子曰吾无言焉今有辟雍甘泉子者知圣学也诸生盍往问焉遂俾方施两生以来问于甘泉子甘泉子曰夫经也径也所由以入圣人之径也或曰警也以警觉乎我也傅说曰学于古训夫学觉也警觉之谓也是故六经皆注我心者也故能觉吾心易以注吾心之时也书以注吾心之中也诗以注吾心之性情也春秋以注吾心之是非也礼乐以注吾心之和序也曰然则何以尊之曰其心乎故学于易而心之时以觉是能尊易矣学于书而心之中以觉是能尊书矣学于诗而心之性情以觉是能尊诗矣学于春秋礼乐而心之是非和序以觉是能尊春秋礼乐矣觉斯存矣是故能开聪明扩良知非六经能外益之聪明良知也我自有之彼但能开之扩之而已也如梦者醉者唿而觉之非唿者外与之觉也知觉彼固有之也唿者但能觉之而已也故曰六经觉我者也今之谓聪明知觉不必外求诸经不必唿而能觉之类也今之忘其本而徒诵六经者展转丧志于醉梦者之类也不唿而觉之类也者孔子不能也丧志于醉梦之类也者孔子不为也是故中行者鲜矣是故天下能尊经者鲜矣两生曰何居曰弗或过焉则或不及焉过则助不及则忘忘则忽助则侮侮与忽可谓之尊经也乎曰然则如之何曰观之于勿忘勿助之间焉尊之至矣两生遂拜而受之归以告东郭子镵诸石以诏多士重修江都县儒学记惟嘉靖四年龙山戴侍御金纯夫巡兹淮扬盐政振举百废具兴于时莅江都修文考学慨教基之圯隘若将就敝其何以示训兴道乃捐罚锾二千八百有奇爰俾郡守易侯瓒董修之既讫工教谕刘君进修携王罗二生谒记于甘泉子宪副赵君鹤光禄卿安君金为之申请甘泉子曰夫学必有基其基之不弘则如之何曰戴侍御悯学基之隘陋买南向东首之地二十余丈以拓广之前甃泮池广视戟门焉其亦弘而浚矣曰其堂殿庑斋号舍之圯则如之何曰修大成殿七楹为间者五两庑称之乃修明伦堂其为楹如殿之数又修讲堂凡为楹如堂之数官廨改为者三号舍则修旧者二十有八增新者十有八立二坊于前街左曰彝教右曰英其亦广而华矣曰其窗棂之坏则如之何曰饰其窗棂者若干启其户牖者若干以通八方之明然而达矣曰其门路之茅塞则如之何曰为大门者四楹于东方其为间者三道由门而入以达殿堂斋舍之奥然而辟矣曰其楹桷陶瓦之靡敝则如之何曰增其楹者若干其为榱桷陶瓦者若干其漫漶朽腐者易之涂其丹雘而新之然而既丽矣甘泉子仰而叹曰圣人之大道我罔或敢知虽然昔者夫子亦尝譬之堂室矣其门弟子尝譬之宫墙宗庙矣然则以学宫而譬诸圣道不亦可乎曰请闻焉曰夫子之道仁以为广居忠信以为基礼义以为门路智以为渊池高明以为堂睿思以为窗牖贞干以为楹道艺以为榱桷陶瓦塈涂丹雘然则忠信礼义之坏也仁智睿贞之圯也道艺之敝也则将如之何曰夫敝而后有修修也者修其敝者也忠质文者三代时治之隆者也其易而异尚也所以修敝也故夏忠之敝也野商不得不修之以质商质之敝也陋周不得不修之以文及周文之敝也伪道艺举选之法不行我圣皇不得不济之以举业夫举业者我圣皇之所以教人德与业本末体用兼致者亦时治之隆也故能者养其德以达诸业不能者溺于业以亡其德养非其用用非其养是故德与业离而学之敝也久矣易穷则变变则通今欲修之必自二业合一始矣二业合一则仁智睿贞忠信礼义之道存而道艺举选之法在其中矣二业合一自敬始敬立而德与业混矣德与业混则风俗正而贤才出矣二三子其能与予二业合一之训乎刘君喜曰论修学得修学之道谨拜受复诸郡侯邑尹入之石其永与诸生奉以周旋嘉靖五年十一月初九日和州重修儒学记嘉靖四年秋和州守分宜易君鸾鸣和以进士来莅治乃谒孔子庙省学宫考图书则喟然曰是果足以基教化乎仰惟夫子之道无往不在而吾和亦为畿内周南育化之地矧伊诸贤过化载在图志宋则范尧夫以新法左迁游定夫以御史来守元则马泽张克忠国朝陈奇刘隆江公才咸有辟创修学以兴教基理我则弗嗣其何以称士民之望而广圣天子德意也于是乃询诸生学则若何曰基之隘陋如彼阁之未完如彼门若墙则如彼明伦堂则如彼又询诸生教之兴则若之何曰浮屠淫祠是溺回回则甚于是毁淫祠尽其材以修学之隘陋而拓其前之地修尊经阁以迄前守之工修其门暨墙之倾毁者以示诸生瞻望率由之的坊牌于明伦二门之中以新仰止学正区君言于甘泉子甘泉子曰侯之修学如是而已乎曰未也遏绝回回之教而示之秉彝收蒙士以开维新之化曰然则侯之修学如是而已乎区君曰我不知于古之修何如甘泉子曰太上修心其次修意其次修行其次修政政也者救弊辅教者也故修心则天下无为修意则天下丕应修行则天下砥砺修政则天下畏服是故心弊然后修意意弊然后修行行弊然后修政曰若和之士鄙夷而俗陋故士不好学而寡举其可以修之乎哉曰四海异人而同心华夷殊俗而同性彼前哲之治化既彰彰如此不然则易侯革回回撤棺亲肤之习而俗为之一变起童生咏歌习礼之教而学为之兴者又何心哉盖因人心之所固有而觉之故其从之也勃然耳矣况由是推而尽之心事交修德业合一下可以取举上可以入圣政化而行行化而意意化而心心正而治化毕矣此之谓大修闻今有新督学御史郑君启范洛书者笃志圣贤之学至则莅民而大振作之必有以毕吾说者姑记其端因区君以复易侯刻之以俟焉嘉靖六年十月二十四日东园记东园子锦衣徐子申之中山王魏国之秀天下之贤公子也其德欲日崇其礼欲日卑其业欲日新而且升其乐欲自得而日适别墅东园因自号东园凡东园之所有皆东园子固有也而号东园者何志有东园之有也故凡园之中有崇者有卑者有植者有潜者有飞者有动者皆东园子固有之人人不得而与焉是故崇而为山则隐然而丘隆然而陵巍然而巅峭然而峰其东园子之崇德而益高者乎卑而为池则涘而滥觞涡而浴凫渊而潜蛟其东园子之执礼益卑受善而有容者乎植而为竹木花卉则箨者日新萌者日欣生生者日殷其东园子之福德日升而渐长者乎潜而为鱼飞而为鸟或跃或翔动静无常泼泼洋洋其东园子适其性而日与之相忘以游于真常者乎或曰然则东园子固自有之固自乐之乎曰非然也是乐也人皆有之东园子有之而不自有焉故独乐不若与人与少不若与众东园子天下贤公子也所与游皆天下之贤士大夫也故凡燕者酬者赏者饯者游咏者大夫士之贤必时至焉群吏走卒舆马之众必时集焉万人同心庶姓同乐然则东园子之有不益广乎此所以为东园子欤彼以珠履相高而称贤公子者乌乎贤斯义也秦汉之间有东园公诸君子者必或知之安得作而访诸戊子一月九日新修靖江县儒学记维嘉靖乙酉吴兴韦君商臣希尹自大理评事以言谪丞于常州之靖江既至谒庙造学讶其殿庑堂舍之圯隘问之诸生前曰屡白诸贤抚巡诸公屡可而县吏屡以嫌尼上下二十载以弊至于是韦君憷然曰天下事皆避嫌若是不尽废乎若作于民不费于官纳尔材毋纳尔金任以人不与以己则又何嫌乃复谋于易令易令曰吾方有事子其图之韦君乃白于督学抚巡皆可之以常推刘君体观来相宜于时帑藏仅有三百缗耳韦君乃召父老氓庶咸造于庭誓之曰今教基已坠化之不行风俗薄恶子孙不才寇盗充斥岂惟长民者之羞亦尔民之忧尔于尔之乡有愿出材若梁栋柱者否有则听吾将有大褒于是既月而出梁栋若柱者至矣又曰于尔之乡有愿出材若椽桷暨榱者否有则听吾将有余褒于是既旬而出椽桷若榱者至矣又曰于尔之乡有愿出灰瓦砖石者否有则听吾将有景褒于是既月而出灰瓦砖石者至矣又曰于尔囚缧之有愿役力助修者否有则听吾将贷其情轻者于时而有趍事赴工者至矣由是材以工备工以材成人以能役力以时任地以赀拓始事于丁亥二月韦迁而易尹继之易去而番禺郑尹翘又继之至是大成之殿巍然矣明伦之堂奂然矣两庑两斋翼然矣戟门泮桥俨然泓然矣凡师生之署馆名宦乡贤之祠仓库射圃碑亭会膳之堂翕然矣韦郑二君皆游于甘泉子甘泉子闻之喟然叹曰昔夫子言忠信笃敬蛮貊之邦行矣靖江在海岛之间三代之化所不及盖禹贡扬州所谓岛夷者欤韦君学夫子之道郑君有恺悌之德言出而民乐趍之以成教化之基乃知忠信笃敬可行者至是为有验矣使其父老氓庶由是心而扩充之各率其子弟之秀以从事于忠信笃敬而察于人伦入乎大道则蕴之为德行发之为文学与中州邹鲁之文物何异焉是固学之所以为学也郑君又申韦君之请请记于石以谂邑之人士俾永为训甘泉子笑曰昔夫子尝叹道不行乘桴浮于海盖愤世之浊而乐海之清也当时子路诸贤且喜而从之靖江之土浮生于海中泛泛若桴槎然今数千年自成化以来吾夫子灵乃妥于是而门弟子皆从焉亦当时乘桴之志矣乎诸父老氓庶今幸生太平之时遭二君之贤宣上化理以遵孔氏与昔时异又幸钟海之清淑而犹不率子弟之秀从其令尹之教以造夫子之道是无恻隐之心非人矣其于尔乐于从事助修之初心何如可以反其本矣予故记之以谂邑之人士俾父师者知所以教为子弟者知所以学戊子九月日虎丘三贤书院记君子曰姑苏之墟有三贤焉其一曰宋参政文正范公仲淹希文者苏产也其二曰宋太常博士侍讲安定胡公瑗翼之者泰人来宦苏湖者也其三曰宋侍讲徽猷阁待制和靖尹公焞彦明者由洛阳游寓者也三贤者异显而同道若范公则以功业显若胡公则以善教显若尹公则以道德显三贤者不同显而其致一也何谓功业曰文正范公出将入相武定文熙西贼破胆而朝野倾心措天下于太山之安非功业乎何谓善教曰安定胡公教授苏湖推诚乐育聿兴师道戒严条约变历代辞赋之习为经义治事之规一时从学化之醇厚和易驯驯雅饬非善教乎何谓道德曰和靖尹公得程氏之正传敬以直内涵养诣极至于家丧身死于乱而复苏临大节而不夺非道德乎何谓致一曰文正之功业本于先忧后乐之心安定之善教依于道德仁义之本和靖之道德发而为与虏不共戴天之大义推此志也如用之其功业可量耶故三贤同道而一致是故文正近立功矣安定近立言矣和靖近立德矣今大冢宰太子少保白楼吴先生尊贤乐义景行前修以虎丘旧有祠为和靖讲学着书之地语前守胡君缵宗今守李君显验图志古柏而复之盖久没为寺西之别院矣遂葺而新之而迁其佛相白楼公曰范文正公为苏第一流人物而胡安定亦尝教授此邦与和靖道德功业政教后先相承列而并祠之扁曰三贤书院夫谁曰不宜且其地去城数里而近峰峦秀拔林木丛森邦之士人岁时乐游而仰观祠宇则知报德报功之义而兴其仰止思齐之心其有助于化理风俗大矣乃请予记之俾勿坠予曰孰兴不坠其求终不坠者在人心耳夫报德报功人心之同然不能自已者也是故以劳定国则祀之法施于民则祀之能捍大患则祀之所以广报也方北虏西夏之势日炽其为社稷甚矣文正以胸中数万甲兵夺夏人之魄城由延州而北虏不敢南牧马所谓以劳定国者非耶隋唐而来以及于宋仕进者尚声律浮华之辞士风汨没久矣安定敦本之教兴致使苏湖之法式行于太学遂着为令以遍天下士风为之一新所谓法施于民者非耶佛氏之害甚于洪水勐兽之灾乱贼杨墨之祸而莫盛于宋虽伊川涪州之行学者皆背其师而入夷狄人心陷溺深矣而和靖特立不变如砥柱之障狂澜以附二程辩异端辟邪说之后而承孔孟大禹周公之绪所谓能捍大患者非耶故三贤者并列而礼之报德报功于无穷盖天下人心之所同然岂直苏人而已哉敬为之记以谂邦之人以侈吴公兴废扶教之功焉泰州胡安定先生祠堂记谕人者以其异域善孰与以其乡族善曰善乡乡为近示人者以其言善孰与以其象善曰善象象为切近则人习服切则人易知人习服故易从人易知故有亲有亲则感易从则化是故异域使人敬乡族使人信言则入人耳象则入人心故先王之法乡大夫令而司徒之教行魏象立而治法昭今夫号于人曰必若而乡某君子乎必若而乡某义士乎则闻者莫不悦相语曰彼固非远引乃云吾乡某也某也诚义士君子也斯不亦以乡而近习服而易从乎今夫斲木而像之折椽而屋之肃乎若有着乎其风神僾乎若有见乎其容声则过者莫不敬畏相语曰彼乃吾乡之义士也君子也吾等可自弃为不义欤为小人欤斯不亦以象而切易知而亲乎南昌王君公弼臣以进士来守泰州召士氓咸达于庭曰吾守兹土寔兼教养凡尔士庶盍同于予善尔弗我征盍稽于尔乡之先哲式追于前文人若尔安定胡先生者尔岂不知而慕之乎哉与孙明复石守道藏修泰山其义行笃于躬化于家孚于而乡教授于苏湖振历代词华之沈迷复往古敦朴之实行师教升于国学声实达于朝廷式法播于天下一时多士靡然从之为之一变不问可知其为安定门人若是者尔之士庶其亦有意乎有吾则为尔祠而新之以为尔仰止之地不亦可乎皆欣欣然应曰诺乃白于抚按卜城东南之隙地以州之赎金撤官之闲屋而顾钺之义助半焉凡三月而落成为堂者三楹外为大门内为寝室视堂之数勿有杀焉前临大池后馆诸生傍亭颜学亭周之池水使士讲圣贤之学于其间选胡氏子弟二人寄学习礼捐官田五十亩供其祀事而复其徭焉是故东南法长养也前池周池昭澄心也后学馆示步武也亭颜学示的也是故巍焉肃焉示象也于是士皆欢悦过其祠者皆相语曰吾等兵防水利农算之学有若安定治事斋之教乎五经异论文艺理胜之学有若安定经义斋之教乎又语曰吾等于行义有若安定驯驯雅饬之化乎于是王君闻之曰安定之学岂但若是已乎乃遗其门弟林春王栋之京问甘泉子甘泉子曰嘻善如王子之问也善如王子之问也安定之学之教人失其真传也而贰于孔子久矣岂直今也哉夫孔门之教同于求仁仁人心也天理也四科之列惟颜闵雍耕诸人得其宗余则因材成就者耳而谓有四焉岂圣人无类之教哉若安定先生当声赋浮华之弊已极毅然而起以变化士习为己任以开濂洛之传必其精神心术之微有不言而信者行乎其间观其颜学之试道德仁义之教有足征者至于经义治事之科条乃其因材而成者耳以为先生之道尽在是矣岂不惑哉夫圣人之学心学也故经义所以明其心也治事所以明其心之用以达诸事者也体用一原也而可以贰乎哉此或先生立教之本意而人失其传矣乎若非人失其传则先生之学之教荒矣予幸得于百世之下故为其乡人士推言之庶几不终贰于先生之教焉王君曰命之矣幸为记诸石惺翁亭记中丞泰和罗子与甘泉子雅也一日造新泉精舍曰吾病之世之人昏昏懵懵如醉如梦缘是失其本心而莫之觉也自号惺翁有亭曰惺翁之亭欲因亭以觉我欲因亭以惺我惟子诏之甘泉子曰夫亭也外则翼然而中则廓然寂然夫亭何醉何梦何昏何懵何觉何惺惟人自醉自梦自昏自懵惟子自觉惟子自惺于人何有于亭何因或曰请与子商惺惺之义可乎曰可曰儒曰惺惺释亦曰惺惺然则儒释之惺惺有别乎曰有释谓惺惺者心故知心而不知性儒所惺惺者性故通乎心性而知是以别曰何谓知心不知性曰惺惺者心也虚灵知觉之谓也性也者心之生理其浑然至善者也释者以心为性故以知觉运动谓之性曰何征其曰蠢动含灵无非佛性是也何谓通乎心性而知曰儒者尽心而知性故以天理中正谓之性曰何征中庸曰聪明睿知达天德天德者天理也程子曰心如谷种仁则其生之性是也释者外理外事以为心故主翁虽惺惺而至于灭伦伤化儒者合心事民物以为性故其惺也觉于天理以先知觉后知以先觉觉后觉尽其性以尽人物之性是故君子之学知其所以惺惺者则几矣惺翁其以谓然乎用记诸亭时告惺翁己丑三月十二日弘斋记邵武诸生曾守约溥名其斋曰弘问于甘泉子甘泉子曰知天地万物一体之义则知弘矣子能与我心性之图乎昆山陆廷评伯载鳌亦名其斋曰弘问于甘泉子甘泉子曰知天地万物分殊之义则知弘矣子能与我心性之图乎陆子惑曰曾生问弘之道而子告之以一体鳌也问则幸告之以分殊焉何居甘泉子曰噫道之敝也久矣人知大之为弘也而不知小之为弘矣中庸曰大哉圣人之道洋洋乎发育万物峻极于天优优大哉礼仪三百威仪三千发育峻极而洋洋也者浑一体以为大也三千三百优优也者合分殊以为大也必如是然后可以尽弘之道焉且而以洋洋者为弘乎而谓优优者非弘乎谓天之高明为弘乎地之博厚非弘乎谓高明之覆物为弘乎而博厚之载物非弘乎谓虚为弘乎而实非弘乎夫君子之学智崇而礼卑至虚而至实崇象天卑法地崇故虚虚故至大之德出焉卑故实实故至广之业成焉非实无以成其虚非卑无以成其崇非业无以充其德非广无以周其大子盍学诸天地乎曰然则何以合于心性之图欤曰观大圈小圈之象则知天地之合德而弘道尽之矣陆子请曰愿先生记之置于斋壁己丑四月十六日新置南京少宰公宅记公卿大夫士之宦于南都者或多有公宅否则好事者必或迎致而馆焉甘泉子嘉靖七年以祭酒转南京吏部右侍郎公则无宅私无所与馆求僦于河之东河东之人三至而三辞焉求于河之西河西之宅与之前居而勿与之后室焉乃权寓于门人史氏之圃是为新泉精舍甘泉子言于尚书白楼吴公邵康节诗云吾庐虽小亦安身且免轻为僦舍人更有世人无屋住向人门户索温存夫岂以天官之贰而为人僦屋以求温存乎哉乃谋以缺官皂隶之羡余一百五十六两买薛氏之居在锦衣之巷者以为右堂公宅宅背兑阴而面震阳凡前大门九楹稍进西为贰门者一又进西为厅事者四楹其北为书房者四楹又进厅事之西为室者六楹室北为辅室二楹其旁南北二翼其北翼为库房者四楹其南翼为厨房者其楹之数称之室之南牖为井其后为园园之西为小室者楹其纵二百五十有五尺其衡前一百三尺后一百五十有八尺此右堂公宅大概也于是圯坏者姑葺之欹邪者正之则已毋求华或曰陋如之何应之曰不愈于为僦人以求温存者乎孔子曰君子居之何陋之有白楼公曰公今有宅矣而复何思甘泉子曰处斯宅者宜思天下之无宅者可也曰有居矣宜复何思曰居斯居者宜思天下之无居者可也曰有室矣宜复何思曰入斯室者宜思天下之无室者可也曰夫既乃宅乃居而室矣宜复可思曰宅居斯室者宜思与天下之人同宅天下之安宅同居天下之广居以游神之庭入室之奥而毋屑屑焉僦人之舍以苟温存乎人之门户可也今夫天下之人不求自宅自居自室而徒影响于人之形迹言说者多矣则亦奚以异于是哉白楼公曰我为记之厅壁以告后之君子俾知得之之难而图保守之易其永无忘乎其爰居爰宅而室焉嘉靖八年岁在己丑四月二十八日南京上元县程明道先生书院记圣人之道之学一而已矣道乌一仁也学乌一敬也仁以言乎其体也敬以言乎其学之功也由其功以入其道入则贤贤则圣圣则天天则神神则化而圣学之能事毕矣斯理也亘古而不变亘古而不变者天也其一明一晦者数也文武周公没圣人不作而乱臣贼子兴孔子者出作春秋诛乱贼而大道明孔颜曾思没圣人不作而杨朱墨翟兴孟子者出辟邪说距杨墨而大道明孟氏没圣人不作而佛老之说兴程伯子者出辟佛老而大道明明道曰吾学虽有所受而天理二字却是自家体认出来盖其所自得者多矣故天理以言其仁也体认以言其敬也昔者孔门之教求仁而已孟子则曰仁人心也明道则曰仁者浑然与天地万物为一体而仁之道益明孔门之学敬而已矣孟子则曰必有事焉而勿正心勿忘勿助长明道则曰无丝毫人力曰主一之谓敬无丝毫乃主一也而敬之学益明然则前圣之蕴非明道莫尽后学之的非明道莫正自时而后虽时有明晦虽人有离合然而有先生为之指南而迷方者可以取法矣其继往开来之功不亦大矣乎识者谓先生之道如日月之在天如水之在地如和气之被万物无往不在而上元县为先生簿治过化之地善政善教之所遗精神心术之所寓而精灵钟焉不可无书院祠宇以妥先生之灵而系后学之思旧有先生祠额卑隘不称厥德乃度地于三山街大功坊之南前为门为牌楼次为仪门为祠堂三间左右为营室次为讲堂五间左右有庑其后为阁阁上崇经其下为室左右有庑其西为射圃圃有亭又其西为廊四连连十间共为四十间以处学子又其西以南为连楼收其僦租以供书院之费斯役也凡出于公用之财倡于前督学卢君焕创于今督学御史刘君隅将成于新督学某千余年之缺典三二君相继而修岂不为旷世一快哉君子造之可以知仁矣是故观斯宇则思与天之无不覆乎履斯基则思与地之无不载乎览斯栋梁楹桷堂室阁庑则如万物之无不备于我乎入其门如大宾可以知敬矣是故升斯堂其有斋庄中正之心内直而外隅乎入斯室其有不愧屋漏之心乎其主翁惺惺而凡栋梁楹桷堂室庑阁兼所照而兼所存乎夫仁以体之敬以存之仁敬一致体存不忘乎心然则居斯地者可无愧而有天下之广居矣敬记诸石以来学之士嘉靖八年五月十日南京刑部广东司题名记惟皇建极稽古立官班政乂民爰有刑部奠掌邦禁以弼五教厥尹尚书厥贰侍郎古谓之大司寇肇十三司厥尹郎中厥贰员外郎主事古谓之小司寇匪惟具官惟以交正书曰百僚师师又曰同寅协恭和衷哉是故参伍以极其变错综以尽其能夫然后相师而和衷也夫和衷者治之极也是故郎中曰可杀员外郎曰可勿杀主事又曰可杀夫如是而杀杀斯不滥矣郎中曰可勿宥员外郎曰可宥主事又曰可宥如是而宥宥斯不纵矣然则今之分理非古也夫人之情易偏而好恶是非难乎其衷其可以分理而独任哉夫人之情难乎独任而易偏以私者有五吕刑曰五过之疵惟官惟货惟内惟来惟反其罪惟均其审克之夫官以言乎其势也或怯其势而屈法或嫌其势而过法皆非也货以言乎其财富也或贪其贿而屈法或嫌其富而过法皆非也内以言其女谒也来以言其请托也反以言乎其报复也以谒请而屈法也固非也因其谒请而加之怒焉亦非也岂无下情不能以自达者乎以复怨而加法非也嫌以报复之迹而姑纵焉亦非也宁无公平正大之体乎夫是五者人情之偏私也使参人参之伍人伍之则虽有偏私焉者寡矣虽有不公不平不中不正焉者寡矣南京刑部广东司与诸司异所辖兼京畿之地其官者货者内者来者反者莫不咸有易为物夺其情尤易偏私而难乎中正也独其郎中员外郎主事分理其传已久久则难变一变而复之古上也僚寀之间公听而广询焉次也郎中所鞫之事有疑焉必以谋及员外郎谋及主事主事所鞫之事有疑焉必以讲诸员外郎讲诸郎中惟生惟杀惟以理不以我焉是之谓天德耳矣司旧无题名有题名自今郎中萧君漳员外郎刘君汝輗主事田君汝成卢君应祯始也郎中自戴诚迄漳凡五十四人其员外郎自陈良善迄汝輗凡七十五人主事自龚衡隆迄应祯凡一百七人列而名之将以求其实也将以俾后之人指曰某郎中贤某郎中则否某员外郎贤某员外郎则否某主事贤某主事则否某也协和以成其政宁不起企慕之心乎某也偏执以败其官宁不起儆戒之心乎然则题名之设将以治其心而达诸理也心正而理达交正而和衷夫然后能无五者之疵斯可以佐天子以奉行天讨而配天德矣岂曰小补之哉四子曰请记诸石以告来者嘉靖己丑七月二十八日湖州府胡安定先生墓田记嘉靖三年太守冯君曾始莅湖郡乃考图志同知何君亦尹曰昔在有宋泰州胡翼之安定先生来教苏湖今吾郡人士知礼义之方者皆蒙其流风之及也吾等寔嗣教养可忘其所自耶乃誓于里正曰其墓在道场山麓者其守墓之田若干亩在某里者若干亩在某里者若干亩其悉以白予尔所不白则有恒罚于是胡氏之裔联芳者以墓见侵之状白于府府尽得其状田尽复而墓可守中丞陈公凤梧抚临至郡躬谒其墓视亭堂之圯坏命新之乃并重封其墓而拜祀焉由是过斯墓者必语曰某水利某农桑乃此公治事斋之遗也又曰某书史某文艺乃此公经义斋之遗也不亦可乎又谓曰不可以无识乃因何君以谒于甘泉子识之或曰何以识尔曰存田也曰何以存田也曰以存墓也曰何以存墓也以存先生之道也夫田存则墓长不荒墓存则人长思贤故田存斯墓存墓存斯先生之道存先生之道存斯人士率教人士率教斯斗讼不兴斗讼不兴斯乡井和睦乡井和睦斯休征荐至而百谷蕃庶守令之职也或曰先生之道久而隐矣如欲存田存墓孰若明先生之道训邦之人士俾慕而亲焉则墓田可长如今耳可长如先生之存耳则盍论其世矣乎甘泉子曰自安定先生之世而流传先生之教道者已失其真而二于孔门矣岂直今也哉夫孔门之教同于求仁仁人心也天理也四科之目乃即其因材成就者记之耳岂圣人无类之教端有四哉若安定先生者当伊洛之学未兴而声赋骈骊之浮华已极毅然而起以变化士习为己任而天下翕然而从之以复于本质故一时士习变化驯驯雅饬不问可知为其门弟苟非其精神心术之微有不言而信者行之乎其间其能如是乎至于经义治事之科条具在则以为先生之道尽在是耳达之朝廷播之天下以为式法岂不惑哉何也盖其所谓科条至今犹存也而驯驯之化遂不可复何欤诚心之感非教法之善也断可识矣夫圣人之学心事合一者也故经义所以明其心之体也治事所以发其心之用也思以达诸其事者也体用一原也而可以二乎哉此则或者先生立教之本意千百年人莫之知予幸神会于心之同然者敬为湖之人士言之俾先生之道人人明于心而墓田可不守而自求存矣越五载而识文成今继冯君而治者某君某也其尚不忘冯君之志而嗣修之以惠邦之人士哉己丑秋八月朔日绩溪县修儒学两庑贤像田租记绩溪尹惠州黄君锦既厥任询厥先务乃稽厥图记视厥教基曰夫子之庙何以易西南而中居曰西南惩偏也是故易之学之域中焉夫夫子之道庶圣之中正也西南庙之旧址何以易祠文公曰文公翼夫子之道者也是故置之右翼焉明伦堂何以避域中于夫子之庙而易置于东北之祠址曰山川之明秀众美之钟会宜以毓才焉且示诸生宜践文公之遗迹以达于夫子之道也作之者谁曰昔在正德壬申掌教今为御史敖君钺也以白于熊太守桂而达于抚巡督学而成之也修庑而像贤焉肇之者谁曰嘉靖己丑惟夏巡抚高安陈公祥视宫墙入文庙曰可以妥灵矣升堂曰可以育才矣两庑圯坏则群贤罔居可乎我是以有梁栋榱桷砖瓦倾圯之修又曰群贤诸儒有居矣而神像不设则多士罔瞻可乎我是以有从祀群贤诸儒者之像塑又曰群贤有居矣众瞻有像矣而守无恒田以永嗣修可乎诸生张孟元汪金等是以有请清隐废寺田租五十余金之岁入且曰攘异端以尊正道夫谁曰不然遂得请出县帑以益寺租而督学临川章君衮亦发县缺员金以助焉于是学之规式秩然矣庑之圯者焕然矣像之设者峨然矣诸生始咸有观感兴起以永持循由群贤之迹以入圣人之室而修学之功于是为大矣奉行而赞衰之者谁曰大守南君寿同知高君应祯通判林继贤而任其计度之功者高君也董其工者谁义官医官胡廷胡琦也而教谕文君宗颜训导王君惟孝白君永昌亦督视惟勤焉工始于己丑之十月日迄庚寅月日爰落厥成黄君曰诸君子相与成始终以垂于后之人不可无纪且不可无训以开于后之人遂因进士郑君恭谒记于甘泉子甘泉子曰昔者子贡谓夫子之墙数仞不得其门而入不见宗庙之美百官之富得其门而入者寡矣今诸生得居宫墙数仞之中日睹宗庙之光辉仰群贤之盛美优游仁义礼乐之府而不知其门所自入焉是之谓行不着习不察可谓善学矣乎然而圣人之道岂难乎哉其门岂远乎哉诸生其自反自思而自得之毋俾斯学为徒设也庚寅六月二十日新建点视营务公署记皇明建极北都上游以御四方乃肇京营大小联络如人一身血脉百体以胥保维以胥号应若曰诘尔戎兵视势重轻内重外轻者王外重内轻者荒兵之轻重视乃攸习弱可使强柔可使刚幺么狼兵敌莫敢樱宫妇教行孙兵以张是故令行习熟而志一也故团营之设也主之以司马参之以侯伯莅之以太监察之以科道科道之察劾所以振其弛作其惰以一其志戒之用休董之用威而俾勿坏者也昔在天顺时则易之惟月其在成化时则易之惟半载逮夫嘉靖乙酉诏自今必科道有风力者乃任必受玺书乃以行事必三岁乃易必视戎务之兴废以为殿最于是任益重法益严而密矣诸皆寔自我圣明始制寔自辅臣杨公一清肇议逮给事中史君立模去王君汝梅继之与御史王君继礼谋曰苟善其事矣不专其人不可也专其人矣不严其地不可也有其地矣不迩而亲不可也乃为请以咸宜坊大顺圣寺之废地寔迩团营十里改为公署焉中为厅事楹厅事后为堂楹前为仪门门前为东西房者楹取僦值以为薪茗之供又东为退思堂者楹堂旁亦为东西房者各楹盖将贮籍于斯申号令于斯讥勤惰于斯行刑赏于斯会军政于斯逮王君汝梅迁而王君准继之与王君继礼谋曰其事善矣其人专矣其地严而亲矣不可以无权乃请给关防以为符信庶令可行而弊可革夫然后法制具备未几王君准去而魏君良弼继之夫自王君侍御之拜命也其历更黄门四由史君而二王君而魏君乃今始志同道合而营事乃振焉易曰二人同心其利断金不其然乎诚使十二营队士之志如二君焉则士志一矣诚使诸营将领之心如二君焉则裨领之志一矣诚使六军之帅之心如二君焉则大将之志一矣夫然则联络贯通如人之一身本支之相应疾于唿吸大兵其有不强京师其有不重者乎此科道振扬之功所以为大也二君请予记之以告后之君子莅此堂者其尚有感于斯云嘉靖庚寅十月二十五日迂冈书院记迂冈书院者明奉训大夫右春坊右谕德兼翰林侍讲伦迂冈先生奠灵贮书之所而其子山西道监察御史以谅翰林修撰以训乡进士以诜儒士以某之所建也书院在粤秀山粤秀山在广会城内之北北倚北城其北东为镇海楼为元公祠又北城外为粤王台又北为白云山又北东二百余里为罗浮山蜿蜒而来龙跃凤翔而钟于广会御史昆季卜焉乃券地于民券田于官以立教基以为子孙云仍之贻俾不坠于前文人之休于是鸠工聚材为堂六楹凡五间以奠俎豆前为左右翼以贮神器又前为东西阶为石阑干又前为方亭子孙拜焉左右植之松梅花竹以为荫又前为前堂楹如后堂之数高广称之其左通斋明所右通神厨斋明所凡间神厨称之又前为大门三间门堂之间为楼如大门之数以贮先遗书焉此则书院之所由以起也又前为月池池中畜鱼以供脯醢环植之竹以为荫又前为扁坊为家塾又前为田若干亩以为书院守工始于嘉靖乙酉之夏迄于戊子之秋书院既成负阴而抱阳据粤而吞溟居高以瞰卑环都会之胜一举目尽得之矣于是山若增而高川若增而深日月若增而明焉若中居而四极焉若见流动而不居焉若见推夺而惨舒者焉若见群分而合同者焉草木鸟兽若增乐焉都士人日往歌咏而游嬉焉御史君奉侍太夫人于家属殿撰君谒记于甘泉子甘泉子喟曰迂冈先生吾友也公以颖敏之资温雅淳厚之德博洽疏通之才登会殿两元负公辅之望而施不究蕴以早世知者憾焉然而人每恒患德位名寿之难全幸有名矣患无其德有其德矣患无其禄位以寿有位禄以寿矣患无其后今公以名德不究用于位禄全委于后昆而御史殿撰诸贤嗣又能禅其名德进进而未艾今又建书院以求其传则百世如公在矣问者曰夫书院之设为传经也愿闻其所以传者或曰先生尝谓吾于易吾得其时焉吾于书吾得其中焉于诗吾得其人情物理焉吾于春秋吾得其是非焉吾于礼乐吾得其和敬焉君子曰善哉伦子之为经也先生曰子以为至矣乎未也吾尝闻之君子矣子以为和敬曷从生生于心也是故有仪文节奏之详焉是非曷从生生于心也是故有褒贬赏罚之义焉情理时中曷从生生于心也是故有比兴之发焉有阴阳刚柔之变易焉有精一皇极之敷陈焉是故六经皆由心生者也故治心以治经则全经在我矣甘泉子闻之曰善哉伦子之为经也然而道无往而不在也载而为六经形而为天地万物无非我心也然则书院之胜于其中居而四极也则见夫东西南北拱粤秀而尊居物有方而我无方则若以发吾心全书之中矣于其流动而不居也则见夫山峙川流日月往来相代乎吾前者则若以发吾心全易之时矣于其歌咏而嬉游也景物欣欣人鸟相应矣则人情物理宛然在目则若有以发吾心全诗之性情矣于其时景之推夺而惨舒也则见夫顺化者昌逆化者亡与之夺之生之杀之日形乎吾前则若有以发吾心是非之春秋矣于庶物之群分而合同也则见夫高深下上仰极乎天俯临乎地化化生生保合而凝则吾心天地之大礼大乐于斯乎全矣是故治经以治心而体天地万物之蕴以与之一焉则全经在我矣殿撰君曰六经发于圣人之心也则吾心之与天地万物为六经之大全也请记诸石永以为书院之规嘉靖十年八月一十日白沙书院记维嘉靖九年月日侍御孝丰吴君久祥拜命出按于广甘泉子有雅焉曰使君行矣庶其有事风化首焉使君得无意乎君曰唯唯其明年二月日莅广阅厥八月刑狱既理乃修教化乃召多士咸造于庭曰凡教化之事有征信易从者莫如乡先生若乡先生白沙陈公者为我明正学之宗天下后世犹将诵其诗读其书而尚论之者而况其流风余韵尚存乡里后生耳闻目睹亲炙之者哉其以崇报寺旧址创而新之为白沙书院以其孙新会儒学生畬改广州府学而帮其廪以守之又拨废寺膏腴之田一顷四十四亩以供祠事一举而辟异端扶正学以化训乎乡里以风动乎天下而垂诸来世亦观风者之首务也昔者甘泉子尝启其端盖谓是矣凡几阅月而书院成凡为屋若干间木石砖瓦之事若干为工役若干于是有祠有室以妥灵有堂以敷教有庑以处学子学子之来可以居业可以游可以息可以优游涵泳以究先生之道升其堂而入其室宛然俨然如先生之存僾乎若睹其容仪闻其磬欬而亲炙之者所以淑人之心明正道扶世教易风俗将推斯世唐虞三代之上礼义兴狱讼息夫然后人人知吴君之功于斯为大而出于簿书刑法之外万万矣或曰先生之道何道而侍御之所以拳拳而表章之者何心也甘泉子曰先生之道即周程之道周程之道即孟子之道孟子之道即孔子之道孔子之道即文武禹汤之道文武禹汤之道即尧舜之道曰道乌在曰道生于心记曰人者天地之心故上下四方之宇古今往来之宙同一天地也同一气也同一心也是故尧舜之心即禹汤文武之心禹汤文武之心即孔孟之心孔孟之心即周程之心周程之心即白沙先生之心白沙先生之心即侍御吴君之心初无二心初无二道在觉而存之耳矣不然则侍御生乎数十年之后数千里之远胡为而有此心哉曰敢问白沙先生之心之道其有合于尧舜禹汤文武孔孟周程之心之道者何居先生语水曰千古有孟子勿忘勿助不犯手段是谓无在而无不在以自然为宗者也天地中正之矩也世之执有者为过泥空者以为不及岂足以知先生中正之心之道哉夫心也者天地之心也道也者天地之理也天地之理非他即吾心之中正而纯粹精焉者也是故曰中曰极曰一贯曰仁曰仁义礼智曰孔颜乐处曰浑然与天地万物为一体皆天理也尽之矣尧舜禹汤文武之所谓惟精惟一所谓无偏无党即孔子之所谓敬也孔子之所谓敬即孟子所谓勿忘勿助也孟子之勿忘勿助即周程之所谓一所谓勿忘勿助之间正当处而不假丝毫人力也程子之不假丝毫人力即白沙先生之所谓自然也皆所谓体认乎天之理也夫自然者天之理也故学至于自然焉尧舜禹汤文武孔孟周程之道尽之矣扩先圣之道以觉乎后之人为天地立心为生民立命为往圣继绝学为万世开太平其功岂不伟欤后之人欲求尧舜禹汤文武孔孟周程之学者求之白沙先生可也非求之先生也因先生之言以反求诸吾心之本体自有者而自得之也千圣千贤之道固自在而尧舜禹汤文武孔孟周程之心与夫侍御作兴之心为不忘也若水生也晚犹幸及门亲受音指故于书院之成也不让而为之记俾来者尚有考于斯云嘉靖壬辰四月二十二日五经馆记甘泉子曰五经之道其致一也曷为其致一也五经皆发于心者也故能以养心今夫天下之物凡得天地之元气以生者皆能以养元气何则元气也者中气也天地之与人物一也凡天地之物之气是故皆能以养人之气夫饮食之道欲以养气也非徒以查滓实诸其腹尔也故五经之道圣人之心之精也今舍圣人精一之心而惟言语之记诵焉犹之舍天地生物之元气而惟其查滓以实腹其可以养生乎哉或者曰是则然矣然必五经具然后圣人之精可以养心也曰子以谓百物具然后可以养生乎吾闻古有饵一物而可以养生者矣而在多乎哉后世之品物必务多焉多则杂杂则气漓气漓则年不能长矣是故昔者伏羲出而画卦其时易始肇而且未备也何有乎书然而伏羲之道具矣尧舜禹汤文武继作而后书备矣而何有乎诗春秋然而尧舜禹汤文武之道具矣及孔子作而后有诗春秋也而何有乎礼乐然而孔子之道具矣礼乐不全之经也夫数圣人者之道无二也而谓数圣人必待五经备而后可以为圣学乎哉盖天地之百物物物同此元气也圣人之五经经经皆言此理也天地无二气圣人无二理是故知天下古今此理之无二可以与言经矣知圣人之经之精以养心可以与治经矣其于道也亦思过半矣从吾游以讲圣贤之学者有东莞任生柱其治舞阳也民安吏治乃白方伯于君创五经馆以教邑之多士以承于君之德余闻而喜之为之言治经之道以为多士训嘉靖壬辰夏五月十日泉翁大全卷之二十四文集门人新安洪垣校刊序江都风韵序甘泉子曰王道不可及已有为循良之政者其王道之遗吏乎记曰杀之而不怨利之而弗庸民日迁善而不知为之者是故因可恶而恶之无所作恶也因可好而好之无所作好也因其善而善之无所作善也无恶无好无意无作无喜无怒皞皞乎如天地之载覆与物皆生与民皆作泯乎其无能名焉王道循良皆然也蜀有王卓峰子维贤者岂非其人乎王子以进士来治江都江都剧邑也王子治之不动声色而民安之而吏服之而府而部使者信之民安之而不能名焉吏服之而不能述焉府官之之部使者之过之信之而不能荐焉岂非所谓不怨不庸相忘于不识不知之天者乎然则若王子者其王道之吏也乎其将使斯民为王道之民也已兹以秩满将奏于京圣天子行复三王之道必将旌之为王道之吏以为吏者法是为令尹师也诸同志者嘉靖丙申四月望皆诗以送之谒甘泉子为之先其义重刻唐丞相曲江张子寿先生文集序甘泉子曰甚哉吾乡人物之盛而人品之高也予少时则知吾广新会有白沙先生焉遂从白沙之学幸闻勿忘勿助之规自然之指而悟夫体认天理之机先生之诗曰何处可攀文献驾平生愿执菊坡鞭于是又因而知宋时吾邑有清献崔菊坡先生焉又因而知唐吾韶有文献张曲江先生焉故尝诵其诗读其书论其世而尚友之矣盖于文献则以其相业之盛而知之也于清献则以其避相之节而知之也于白沙先生则于其自然之学而知之也三先生者皆吾乡大贤人也吾未能有行焉乃所学则白沙先生也何居曰其才可以致相业矣又必观其有避相之志然后可焉其志能以避相矣则又必观其有自然之学然后可焉夫自然之学者存天之理而圣人之心学也颜孟周孔文武禹汤尧舜之正传也昔者颜氏陋巷之子而箪瓢屡空之人也盖尝有是学而问为邦焉孔子知其有相天下者之本矣故告之以四代礼乐后人以王佐之才独归之向使孔颜而得相天下焉其道可知已若以清献公之志而遂相于天下焉可以与于此矣乎以文献公之才而相天下焉其可以与于此矣乎今白沙先生之言其具存于诗教诸书者可考也清献先生之言其具存于言行录者可考也文献先生之言其具存于文集若制若书凡若干篇者又可考也文献生当有唐之时崛起吾韶文献之名冠于一时初举神童科载举道侔伊吕科是必可称王佐才矣而其王道之学存于文集者未少概见焉何也岂其当时所谓学者独于文章节气之间已乎而先生之文词谏诤已如日月昭昭乎天下后世皆仰慕之何耶则非是之谓也然吾尝闻之古有三不朽之道曰立德立功立言岂其功业言词显而道德或隐也乎水之生也晚仰慕先生与菊坡之道而不可及见见吾白沙先生为一代道学之宗乃又徒以德行显而功烈如彼其隐焉又何也吾以三先生之文行未大行大传于世不能不为之太息而有遗憾焉乃求文献先生文集善本于徽庠授吾友水部郎中新会邓君一新文宪翻梓之置于新泉精舍庶可以广播于四方焉尔因序其说于卷端云丙申八月初七日贺邓氏严慈双寿序嘉靖丙申八月既望甘泉子将以冢宰满秩假便南归小司空水部正郎念斋邓子同诸乡大夫士会饯于新泉之精舍又郊饯于清江之厂酒既邓子前曰文宪生也晚亦幸同白沙先生之里而雅于执事幸聆其绪论以忠孝自励焉自举于乡为职教事为助国教以荐选为御史以言谪为驿丞起为知县孝丰为同知淮安以升今官父母离合者相半切思慕焉家君今年八秩矣家慈今年七十有六矣文宪既不能去官就养以为亲寿先生归必拜白沙先生之墓而亲舍止在江门适当其路若得先生之文与过寿焉胜于文宪之在膝下以舞班衣之荣远矣区区望云之念亦可塞也幸先生留意焉且吾家君无事足不履城府有事起不过鸣事祖柏林府君数十年如一日不敢有违焉待其宾友如柏林府君不敢有慢焉柏林府君者白沙先生所称之乡善士而丁明府彦诚所拜乞言之都老也吾家慈足不踰阃外手不释绩纺中馈以敬事夫子不敢有怠焉上堂以恪事舅姑不敢或失焉幸先生一言显扬以荣寿之托是以永于无疆矣甘泉子曰吾子误矣吾子误矣吾闻之上寿以道其次以行其次以年夫是三者皆有我者也言词者在人者也古之仁人孝子不肯求在外者为亲荣而况于言词之在人者乎今吾子家君念不违于尔祖孝也念其亲以及其友人仁也不入城府介也鸡鸣而起勤也见称于大贤受拜于令尹善也五者丈夫事备矣子之家慈阃外不踰静也绩纺弗释工也敬乃夫子顺也事乃舅姑恭也四者为妇之事备矣非所谓善行乎一寿也今夫蜉蝣不知朝暮槿花不经顷刻而封君寿跻八十凡阅日之光二万八千八百焉慈母寿踰古稀之六凡阅月之圆九百一十有二焉非所谓永年乎二寿也年且未艾以至于期颐以及无筭吾子谕之于亲因年益行因行以达道道立而善行永年与之无穷矣诗曰乐只君子万寿无疆乐只君子万寿无期夫古今之人岂有万年之寿而无疆无期者盖言体道之无穷将与宇宙同流也敬以是为邓氏之子二亲祝焉嘉靖丙申九月望日程乡洪氏族谱图序甘泉子曰吾观于物理而知天地万物之一体不可以二二也夫木固有异根而同干者君子可以知本矣水固有异派而同流者君子可以观源矣是故木有连理而水有会同岂天之生物端使然哉其本源之来固有自矣吾观于洪氏之谱而知天下族类之分殊不可以混混也不可混者其灿然乎不可以二者其浑然乎谱始先世洪氏与陈氏二军同战死帅恤之合为一军遂为陈洪氏非异根而同干异派而同流者乎自是而德公在海阳迁程乡而让公以例授承事郎昹曦昂立皆故以及弟鼎公以例升国子上舍鼎之子有名显者为太学生从甘泉子游慕古人理一分殊之道曰显也闻之欲正其国先正其家敢问其道何居甘泉子曰子欲正家必先正族子欲正族必先正姓子欲正家国之原必先知本何谓知本谚有之曰水木本源其言虽小可以喻大故知本之学有诸身而身修居于家而家齐施于国于天下而国天下治平矣子其知之乎曰知也曷先先也曷务甘泉子曰孔子先簿正器子盍先务正谱谱正斯姓正姓正斯族正族正斯家正家正斯父子兄弟夫妇以正父子兄弟夫妇正而无邪忒奸于其间则国定而天下平矣天地之道一矣是故圣人有以见天地万物之一而知天下国家平定之故盖取诸谱修复四书古本测序甘泉子曰夫四书测何者也测也者测也不敢知之谓也是故其词谦其指严其忧患深其析义也微夫圣贤之弘训奥义其普矣畸矣如天之无不覆矣如地之无不载矣如天地阴阳之变化而不可以典要索矣知在此乎在彼乎而生乎百世之下神会乎百世之上以意逆志研精覃思钓深致远犹徐徐正以待其自来而不敢强探力索焉以自得夫先得我心之同然者故曰测易曰大人者与天地合其德与日月合其明与四时合其序与鬼神合其吉凶先天而天弗违后天而奉天时中庸曰君子之道本诸身征诸庶民考诸三王而不谬建诸天地而不悖质诸鬼神而无疑百世以俟圣人而不惑夫天地日月四时鬼神且然而况于人乎而况于圣人乎何则其理一其心同然者也然则四书有要乎曰有夫论语浑然示人以求仁矣孟子灿然示人以扩充四端反求本心矣大学的然示人以格物矣中庸渊然示人以慎独矣曰请问焉曰求仁也者二十篇一贯之指也四端本心也者七篇之约也格物也者意心身家国天下之贯其慎独也者三千三百之原也物其理也独其所独知者亦理也是故仁也四端也本心也物也独也皆天之理也格之也慎之也求之也扩充之也皆以体夫天之理而已也其功则其诚其敬则勿忘勿助之间尽之矣吾于测盖尝三致意焉矣夫天之理如天之无不覆如地之无不载如天地阴阳之变化而不可测不可测斯矧可言斯知不可言而吾测之以心测心言之不得已也不得已而测之言之不已亦天之理也或曰夫四书者子朱子已传之矣而子复有测焉何居是亦不可以已乎曰传解其词测明其义以翼乎传以发挥夫圣人之训是亦不得已也已将使藏诸家塾凡我子弟学之者由言以自得其心而会诸理之同然者也丁酉十月望日赠都阃李君之任贵州序都阃子李子涌以荐举廷推拜贵州之命问武之道曰文他日又问文之道曰武何居曰文武之道一而已矣斯义也吾常发于武举策子之初矣子何疑焉曰敢问文武一道之形何以似曰子知子之身乎夫身一也或以相让或以蹈厉是故屈身谓之弛伸身谓之张弛之之谓文张之之谓武请益曰子知子之心乎夫心一也或以阳舒或以阴惨是故一喜之谓文一怒之谓武安戢之谓文威侮之谓武子以为身有二乎哉子以为心有二乎哉子以为道有二乎哉以子之才之智之勇之操行将御士卒也文以安之武以威之将见人谓子文武全材也由是为大将也不难矣子其勉之戊戌正月二十八日题洪雅李氏族谱司训李子自广陵涉江至白下问谱之道于甘泉翁告之曰夫谱也者谱族姓也谱族姓也者以别嫌明微也以下漏页婺源县志序有人物正传之志焉有人物列传之志焉夫志皆所以明志也明志也者所以明心也心也者天地万物一体者也故观斯志也如天之无不覆也如地之无不载也如万物无不发育也庶政之志油然而生矣故观于封疆之志如吾心封疆也则兴其守封疆之心观于地理之志如吾心之地理也则兴其察于地理之心观于官师之志如吾心之官师也则兴其靖恭尔职百僚师师之心观于公署之志如吾心之公署也则兴其兴废补弊之心观于贡赋之志如吾心之贡赋也则兴其樽节爱养之心观于典祀之志如吾心之承祭祀也则兴其肃敬感格之心观于学校之志如吾心之学校也则兴其尽性成物之心观于选举之志如吾心之选举也则兴其宾兴惜才若己有之之心观于人物正传之志列传之志如吾之人物也则兴其大小乐育之心故惟斯志者触于目感于中吾心尽而治道毕矣是故斯志也志以明志志以明心在观者自得焉甘泉子曰吾志其在婺乎婺之令兴其多士兴先生之心学也故其叙也以心说志云庚子二月十一日赠督学午山子冯侍御还山言或曰午山子冯子再告而归采药矣不亦高哉甘泉子曰嘻高哉有若人者蝇营是职而不得焉则以怨以詈午山子有之而弗居焉高矣哉或曰敢问若人何人也曰吾不欲显其名使若人闻而自知有怍则已也或曰若午山子者真督学哉曰贤哉督学也督学者师道也师道也者格物也格物也者正己也子将谓督之云乎格之云乎模范之云乎信而模不模范不范又乌乎督诸曰若午山子可以为模范乎哉曰吾观之矣心心必正念也口口必正学也身身必正行也午山子而非模范则谁与模范且甘泉子之为斯学也世或疾之如雠午山子则道之如饴可以知午山子矣午山子问归山采药之道于甘泉子甘泉子曰吾试之矣午山子由正心而不已焉斯正学已由正学而不已焉斯正行已由斯三者而不已焉斯勿药有喜已甘泉子重有感于午山子也重有感乎午山子之归也于是乎言寿葛母李氏孺人七十华诞叙惟葛与李或云派出稚川老子厥自僊源故多延年不老多富寿多男子者其言岂其然乎应之者曰维扬江都之葛母李也非其贤乎寿跻七十时届季秋日维既望有子五人涧也洞也某也江也汉也将进金天之箓开寿域之筵列瑶池之宴效彩衣之舞征侑觞之文为进寿之庆甘泉子言于涧等曰皆外也寿不在于母之身乎或曰吾闻之夫母女丈夫也夫有修于身齐于家有惠于国是之谓大丈夫今葛母考训恭俭归宜君子室则婉娩家则孝顺丽华之饰不设于体言动之节足范于人其德之彰厥身者足寿也五子者宜进五觞以祝身德之荣焉可以庆矣曰未艾也吾闻之夫母内相良人外昌生产车牛服贾舅姑致养豆笾必饰岁事必诚甫田十千家赀巨万满而不溢盈而能持四子业儒其一干蛊执夫之丧苫块弗渝抚伯遗孤无异己出内外斩斩大小肃肃其德之形于家者足寿也五子宜再进五觞以祝家德之荣焉可以庆矣未艾也吾闻之夫母惠以周闾人之贫丰以礼宾师之贤馆行窝而挥金数百致生徒以共兴二业大官妒憷母不为动曰涧儿勉之百世有赖是德之彰施于郡国于四方于后代者足寿也至矣五子宜进益五觞以祝天下后世之荣焉昔陶氏之母剪发待宾贤淑之声传于无疆况莫大于此者乎是足以庆矣兹十有五觞者以应月朔至望阳生之象也母又加日焉诞于十六则阴以受阳成乎生生之象也母其生生不涯乎诗曰乐只君子万寿无疆夫母备丈夫之三德诚无愧于乐只君子矣遂为叙其词以侑觞焉嘉靖十八年九月十一日赠少司马欧阳奉召赴天官少宰叙有问于甘泉子者曰若圣明之于右少宰再推而再命焉卒定于欧阳公者重之也曰以其重之也何曰以其贤也以其公也以其恕也曰以其公也以其恕也何以知之曰王者如天也王者帝也帝天莫测吾又焉知帝心之简在乎抑以吾心而知之也吾与石江公为僚数阅月矣亦尝试而知之矣凡吾所行参赞之事公不避难而诿曰此参赞事也而与偕行焉凡人有位逼之嫌而默默公不以位逼之嫌而默默乃相与可否焉吾以是知公之存心则公矣吾曰罚公不必曰罚不曰水清无大鱼乎吾曰黜公不必曰黜不曰合抱有寸杇乎吾以是知公之存心则恕矣曰然则公恕足矣乎曰是心足以治矣虽达之天下其可也奚直天下耳虽廓之天地可也请闻焉曰子不闻之乎天地以其心普万物而无心天地之公也又不闻之乎天地变化草木蕃天地之恕也天地犹然而况于人乎而况于天下乎今公去此而贰天卿也能以斯心加诸彼也必矣大而曰宜大授焉不以喜而大之小而曰宜小授焉不以怒而小之如在南兵之时不以嫌自默松皋公玉溪公皆以公存心者也必能同公以奉公矣曰某有过也而有取焉勿以过怒宜留之某有才也而有大恶焉勿以才喜宜去之如在南兵之时不以嫌自默吾见松玉二公皆以忠恕存心者也必能协公以行恕矣夫然则公以取之恕以考之公以用才恕以惜才公以举贤恕以赦过公以行仁恕以制义公以法天恕以效时公以始之恕以终之许公主之张公赞之惟公成之三公协心同底道洽政治润泽生民四夷左莫不咸赖予老而无能矣敢为天下为三公愿之部司诸君闻之喜曰部例宜有赠文请书以壮公之行且系之诗曰赠君天孙裳文山公恕公以法天心恕以救时叙天心本无为时叙有行施公恕如并行可使天地治嘉靖十九年庚子三月初十日寿黎母赵孺人七秩有二华诞诗有序黎母赵孺人者扬之如皋黎侯之母也岁在庚子春王正月自乐至迎养而来厥邑之赤子千万人相与乐迎于郊曰吾之大母也其士夫学子相与乐迎于门庆于堂曰吾之大母也厥三月七日寔维母七十二初度之辰俟乐士夫氓庶之乐而庆膝下康宁之乐也乃张寿筵以宴焉邑之赤子千万人又相与庆于途曰吾之大母之寿也吾等宜祝以千万人之寿士人相与庆于室曰吾之大母之寿也吾等宜祝以人人之寿且相与言曰吾闻乐溪侯受学于甘泉翁知黎侯者莫如翁知黎侯以及知其母之贤者亦莫如翁于是司训詹君仕显何君盖以何生思也张生金也二许生访也述也渡江而来请寿言于甘泉翁翁曰吾义宜歌之母贤何征何子曰吾闻之侯母之归黎氏曰邦屏继甫厚轩也良人游庠母奉舅姑于乡饷农治酒浆礼翁姑惟谨有妇道焉詹子曰吾闻之侯比厚轩退休林粥糜自给有子勋也义方以教燃灯纺绩以督其读暨厥仲季庠生曰某曰某以要厥成勋也既举进士严之如昔有母道焉两许生曰吾闻之侯矣大母以勤以俭而粗粝恶衣食不数肉节不兼金以兹自乐无怨无求有苦节焉何生曰吾闻之侯舅姑九秩孝养愈至比及轮逝哀毁襄事躬扫先茔必谨奠祝有孝道焉张生曰吾闻之侯矣大母怜贫恤困敬老慈幼以逮臧获以恤里邻有仁道焉六人者又前而跪曰惟先生惠赐之文以为寿觞侑有荣乐焉甘泉翁喟曰休兹乎哉五美具备可以致五福祝五寿矣又况其子子钦学圣人之道敛时五福以福于如皋之人善政令闻将达于天子天子将之以及其亲经曰立世行道扬名于后世以显父母所以寿亲于无穷者将不可涯矣遂歌之以为寿觞之侑云乐至至兮乐溪之光有母圣善兮令人之良岷山高兮江水长乘柏舟兮来就维扬繄如皋兮琴之堂扶安车兮缥缈乎节孝之乡赤子万人兮俯迎路旁冠盖青衿济济兮荐寿觞寿域天开兮三春之阳宴瑶池兮降王母衣佩陆离兮具五美其琅琅招天姥兮舞霓裳进蟠桃兮子朔东方乐天伦以天性兮乐未央庚子三月初一日赠广州府学掌教信庵高君致政归维扬序嘉靖十有九年婺源洪觉山侍御来按吾广毅然以兴起斯文为己任时甘泉叟适归罗浮觉山侍御为开天关讲堂于穗城躬步入山以请莅教焉又曰总诸生以听教于公非老于文学者莫克居之乃简俾府庠教授高君宝焉宗玺乃馆诸生于贡院朝夕训谕焉旬日考较焉五日十日一会讲于天关焉一明天理之学遵侍御以从甘泉叟之教罔倦于勤罔沟渎其身以顾其私罔愆其期日惟品题汲汲孜孜善诱以忘其疲上下是宜今年三月有以年老解官之报告之者信庵闻之不耳惊不色愠犹总率诸生以赴天关五日之会焉曰善哉老予予则获老矣甘泉子曰何哉所谓老者夫老于文学者乃反得老去耶老者必志气之衰也内外之宦不老而衰而无闻者何算而为之不厌不倦不衰者乃反以年衰之以去耶何哉若信庵者殆将为武公九十好学之而罔予弃者也何哉所谓老者信庵子曰吾久欲归未得归今归志也且吾乡甘泉山馆先生遗教存焉吾归将率诸同志遵先生之教于彼者犹其在此也一也奚去留之择甘泉子喟然叹曰壮哉信庵子之去位也然则去留奚择焉今夫世之人苟得进则欣欣然喜若不自胜退则戚戚然若不可生者其于信庵子之去留又何如也信庵子归矣为我告山馆诸生曰吾之今昔留斯去斯无所于去留而吾之所以为吾者固自若也为我告甘泉山之神曰吾今为罗浮之云所留矣然吾之留而不留无所于与而吾之所以为吾者固自若也泉翁大全卷之二十五文集门人邵阳陈大章校刊序贺督府大司马中丞半洲公蔡先生平安南序夫华夷尊卑者天下之大防也冠履之大分也是故圣人重之而春秋谨焉在夷狄而中国则中国之在中国而夷狄则夷狄之况夷狄而夷狄者乎弒父与君夷狄之祸也是故中国圣人所必诛而不以听者也往年安南陪臣莫登庸弒其国主黎氏有司以闻皇赫斯怒下诏诛之其春秋之义乎惩乱臣贼子之祸乎时则有言不宜远以病中国者似仁矣而非义也有言宜征伐以正大罪者似义矣而非仁也非仁曷恩非义曷威恩威并行仁义兼举春生秋杀天之道也十九年秋予归休罗浮总督大司马中丞蔡公半洲公寓书有曰躬赴邕管提兵压境而不轻动仰承高论讨而不伐之意也密悬赏格激彼忠义且疑莫氏之心庶其中有他亦如明教所及者也及其寓书于觉山洪大巡亦复云云盖前二年予闻安南之事愤之悯之昌言于朝曰天子讨而不伐夫讨词之下使以夷狄伐夷狄也不伐之伐勿以夷狄病中国也其亦窃附春秋之义乎人人得诛乱贼之法乎讨之者义也不伐之者仁也天子嘉纳下之兵部兵部议可之以咨大将大将动诸省之兵先声以威之也冀其悔祸之萌并育以恩之也噫不图半洲公能用迂朽之见而不自用其兼人之敏也其能集大事可预卜矣虽舜之大智亦不外此矣夫能不自用而用人虽治天下可也而况蕞尔小丑之邦乎先是登庸上表乞降人曰诈也伪也至今年十有一月三日登庸果出国境诣幕庭组系稽首输投降愿归钦州旧侵故地悉革称号纪元故习且曰求免一死尚恐不得信若言也恐不得免死而已似诚矣而非诈以伪矣夫求免一死此刘盆子所以望于光武光武所以待盆子者如斯而已矣此外莫知其它故曰似诚矣而非诈以伪矣夫待以不死圣人之深仁也莫知其它圣人之大义也仁至义尽圣人天道之极致也明天子在上必有以处之者矣朝廷重矣中国尊矣于是老臣举手加额欢贺于家军士相与欢贺于营士庶相与欢贺于学商旅相与欢贺于途百工相与欢贺于肆耕农相与欢贺于野大夫相与欢贺于公府于时广东三司诸君以刘司训希贤走币于罗浮之墟曰铨也席也岳也晚也大珊也嘉谋也楗也楷也延也大受也希元也廷范也忻也廷玉也愿有请也幸得公文之重以辉华夷之光也以泄群情之欢也以致贺焉而天下之大防大分亦因以严明焉甘泉叟曰此吾之所乐道者也吾之所伫望乎圣断者也因效史臣书有苗之格以贺以俟贺大巡侍御觉山洪君序嘉靖十九年十一月三日安南逆臣莫登庸入关乞降组系徒跣伏首幕庭且愿还钦州侵疆悉革纪元故习大将许之以闻于朝罢兵息民华夷称庆广东三司诸君谋曰吾等宜为军民庆抚按一体也乃拜价高掌教宝请予文以庆侍御焉甘泉子十辞而高子十坐以请侍御闻之辞焉吾未有筹边之策则吾胡为而受庆高教授以复三司三司曰折冲尊俎越在千里则何有于临边乎侍御又辞甘泉子于冼秋官冼子曰侍御于讨而不伐之义不亦赞可之已乎侍御曰是皆将领之智勇动诸省之兵先声之所致也吾未尝有戎马之事则吾胡为而受庆与冼子曰夫不费斗粮束矢不罢一民而坐定者子不亦赞可之已乎夫兵以坐定为上筹策兵戎次之或曰请闻坐定之道曰有四一曰怀远二曰服远三曰慑远四曰来远夫怀斯服服斯慑慑斯来来斯化化斯正矣故君子大居正焉耳矣何忧乎叛夷藩司杨君诸贤曰然则立法制可以怀远乎曰可也君不闻子产义以使民而敌国不敢窥乎若是乎足以怀之矣乃今侍御君理义仓立义阡养生送死无憾矣清杂税颁乡约除害兴利有赖矣斯亦不足以怀远也乎臬司欧阳君诸贤曰然则正罪人可以服远乎曰可也君不闻四凶一诛天下咸服乎若是乎足以服之矣今侍御君之按广也祯魁一诛辑宁四境而四境之民啸歌胥庆焉斯不亦足服远矣乎都司董君诸贤曰然则宜处置可以慑远乎曰可也君不闻唐之处宜而承宗削地汲黯在朝而淮南寝谋乎若侍御者奏官山猺而以猺治猺劾贪官武而黄珍宵遁斯不亦足以慑远也乎督学刘君曰然则文德可以来远乎曰可也君不闻远人不服文德以来有苗之格益赞诞敷乎今侍御君弘开精舍养育贤才以明圣贤之学议修乡校举择师儒以立圣学之基非文德之修乎斯不亦足以来远也乎夫法制怀远者法春之生也正罪服远者法秋之杀也处置慑远者法夏之长也文德来远者法冬之成也春以生之秋以杀之夏以长之冬以成之天之道也人知生杀长成之代运乎万化而不知天之功也天何与焉夫谓生杀长成之非天之功也可乎冼子以复于侍御侍御曰垣也岂敢以贪天之功哉吾知从君子以学天之理焉耳矣学天之不与焉耳矣夫何敢与甘泉子曰嗟乎觉山子之学也不亦善乎让美而不居不亦盛德矣乎夫居其室出其言善则千里之外应之矣觉山子之言谦谦受益吾见远人之来心悦而诚服也有在矣诸君子宜以是为侍御庆焉送大巡觉山洪君外补温州太守诗序门人有问甘泉子曰语有之己欲立而立人己欲达而达人世岂有斯人哉曰诚有之吾盖未之多见也又曰苟有欲立达人者乃自立达者也有自立达之心斯有立达人之心有自立达而欲立达人之心而人不欲自立达者非人也有欲自立达之心而不知立达乎我者与生我者等非人也知立达乎我与生我者等而不思所以为报者非人也中庸曰唯天下至诚为能尽其性能尽其性则能尽人之性能尽人之性则能尽物之性能尽物之性则可以赞天地之化育可以赞天地之化育则可以与天地参矣甘泉子曰以言乎赞犹二之也以言乎参犹三之也夫性一也岂二三云乎哉虽谓与天地一可也知性一则知我即天地也天地之化育即我之化育也是故与天地化育一者不在尽人物之性之外尽人物之性者不在尽性之外尽性者不在至诚之外故曰诚者非自成己而已也所以成物也成己仁也成物知也性之德也夫物我两成天地造化一体功用大矣不外乎诚而已矣或曰敢问乎诚曰诚者忠信之积也中心为忠心中故实忠信之谓也故夫子曰主忠信主忠信夫中心而实久则化而诚矣门弟子曰若觉山洪侍御者岂非其人哉甘泉子曰洪氏之子其殆庶乎确矣中心而实矣不息而至于诚矣夫成己成物之心天下一人而已矣揽辔下车明政刑焉必依伦理焉遵制谕俗焉敦学校焉修社塾焉开舍馆焉来多士焉厚馆谷焉诣罗浮躬致甘泉叟莅教焉联二教官宝大章申训焉数会讲于天关寓馆焉松林焉堞楼焉诸非立人达人尽人成物之心耶中心无为立己于勿忘勿助之间不懈而骎骎乎至诚可必矣明年三月外补温州守官尊矣或曰外之也君子曰夫泰山之高不可摧也日月之明不可掩也觉山在令则为名令在御史则为名御史在守则为名守也必矣夫何惧于是父老欲留之诸生欲挽之而不可得相与言曰夫立我达我成我与生我等者我安能忘之咸买舟从甘泉子送于三水之涯陈司训大章进册请倡为诗三叠以序之而诸师生继焉诗曰白云山名苍苍兮珠江泱泱觉山之去兮谁与翱翔江水泱泱兮山云长我思觉山兮安可忘右一解飞云蒙头兮隐青霞揽云月兮为家觉山不来兮令我长嗟右二解长嗟兮舒啸四山暮兮猿鸟号噭山容蹙兮予怀悄悄青衿送子兮三水之表右三解嘉靖二十年四月日泉翁大全卷之二十六文集门人江都沈珠等校刊记二十六篇万竹轩记增城人尹凤舜仪隐居北郭性笃孝连丧二亲盖六年而衰绖不去其身故以孝闻于乡人其为人节而不拘通而不謏尝爱竹因植竹环其居遂为万竹轩弘治己未春伍益之为予言于白沙如此予曰如此则居士信有肖乎竹也耶通其中而节其外也耶曰然哉问居士于竹胡为有肖也果亦有二乎曰否天地人物之气一也以我视物以物视我气相类而每相求人有莫知其然者矣然则果无二乎曰否以我视竹竹物也气也我志也志之帅气则其应也如响昔者湘君泣舜于苍梧之野而泪竹成斑感应之机如我心之役四肢然吾于是有以知湘君之为至孝而舜实刑之也居士性甚孝而又爱竹其所感应者必有以也予居在百里之外独恨未获闻其详焉通塞之机存乎其人之心焉耳吁斯理也非达道者其孰能识之因书以为记俾藏诸尹氏以待能问者出焉弘治己未季春晦日游西樵记弘治己未秋予与张博之邓顺之赵景凤约游西樵而五羊李子长者闻之偕李天秩先候予邓氏未及面赋诗而去比予至邓氏而诸与约者皆无在矣独与邓诚之顺之鸿张三君者乘月泛舟而西及旦抵山麓遂同三君者由斜径攀跻而上登绝履崇崖如乘云步空中下视可悸又扶向上而过所谓翳门关者关之内有泉潀然流石上泉夹两山之间山回泉折注为石潭潭之深渊若不可测相传尝有好事者坠线下之莫知其底云逾潭之西又行数十步得瀑布泉飞流映空自以为绝观矣诸君曰未也又却行西北转数百步过山家数处有石泉冷冷触目皆可念又前则呀然而谷豁然而洞居人或散或聚咸植锄来观若有惊骇者将夕遂止于宝峰寺宿焉明旦又来所谓锦岩者观之其中恶浊暧眛不可入遂观小岩有泉由岩端粉飞而下即又穿林而东行二里许得一谷焉中虚而旁围有三泉遶其侧二十二峰倚其后予叹曰此卜居之胜处也顺之鸿张遂往观之徜徉而不能去者久之噫亦奇矣予自少时已闻罗浮西樵之胜而谈罗浮者多奇伟怪诞之称令人缅思其境如在天上而西樵独无与焉丙辰春予与嘉鱼李世卿游罗浮登飞云而纵观夫所谓黄龙朱明之胜亦奇矣而西樵之景殆或倍之又况予之所得于西樵者十未能一二也耶吾以是知天下之山水胜者不必名名者不必胜高者不必高而深者不必深也惟吾耳目之所得精神之所通而未始有穷焉由是以往殆将与夫造物者游于无极则夫天地之间高深上下之妙莫非吾之所有而与之相为无穷也又岂但如西樵而已耶八月二十六日甘泉居士湛某书来鹤亭记崔先生既谢参政归彰德置别业于七里之郊有子翰林吉士铣有致远林先生教之大业静学于郊即郊为亭于时有双鹤洒然从天而来翔焉集焉而昂立焉饮以啄焉而舞焉而鸣焉而大鸣焉先生即亭中玩而观之方其翔若高举方其集若游处立若无为啄若有取舞若自得鸣若吟哦大鸣若高歌于是见夫吾之与鹤各适其适而同乎自然也先生曰是可以名吾亭矣乃于亭之外杂植柏数株竹列数十科花木数百本丛为鹤林北出万金渠为鹤渠西大行之麓前起数丘隐隐为鹤丘丘之下有泉引而循除流可涤可淅是为鹤泉凡亭中所见者鹤皆有之而吾泊然无有寞乎无名徜徉其间不知老之将至甘泉子尝神游之乐焉为之歌以广之曰有若人兮七里之滨一宇宙以为家兮大初为邻柱天兮维地户日月兮蒙白云高仰兮天飞俯下兮渊沦混鱼鸟兮一身来不迎兮去不将与双鹤兮相忘非夫乘轩兮又何有乎天殃云涧记云涧居士居于龙山之云涧者七十有六年无名子往过焉居士方跌居而长吁仰而云岫俯而涧流徜徉乎优游其乐休休无名子叹曰嘻子之乐若是乎外也方云涧之变也为白衣为苍狗行乎太空归乎无有流而为川止而为泽风而为涛石而为激于斯之时子乐何居焉然极万变而莫非象也居士曰吾将忘吾乐而学乎学卷舒于云学行止于涧以游乎无心何如无名子叹曰嘻子之学若是乎迹也方云涧之变也云或雨而为涧涧或蒸而为云于斯之时子学何居焉然极万变而莫非教也居士曰吾将舍吾学而观乎观云之降观涧之升观二气变化之精以游乎无名何如无名子于是莞尔而笑曳衣而歌歌曰鸢飞于天鱼跃于渊仰观俯察无极无门遂去不复有言完节堂记完节堂海阳人以表柳妇姚也何表尔尚节也正罔缺也姚也及笄而归士芳也期而生子茂也既二月士芳卒姚也痛哭不食欲死妯娌亟劝之食仅食曰吾非有意不死吾如茂何亡为负吾柳也吾自矢矣父母又劝之改节即又哭曰节可改也天亦可改也且吾纵无耻吾如吾姑何亡为愧吾姑郭也丧吾翁三日不粒食三年不完食穷年不二志以成其子无为愧吾姑郭也故姚一节自始迄今垂六十年抚其孤以成名奉其姑于有光不曰正罔缺哉湛子曰吾于是见三纲之不亡也以姚之尽妇如此使生而男子为臣必完忠而天下之为臣者劝为子必完孝而天下之为子者劝极为有立也顾惟妇耳予用是记之以示天下后世俾有劝而立焉为予言其事者曾君确赵君通蔡君长宜沈君文升林君爽连君达钟君清皆与茂同举乡进士云十竹记罗浮之阴金兰之曲有姚君曰节者性好竹因环植居旁语于众曰吾有益友十君焉有若直者有若横者有若比者有若挺立者有若扶而疏者有若翳而密者有若老者有若少而箨者有若修者有若孤者其直者若以励吾曲横者若错综以通吾固其比者若昵予以亲余因以清吾神故迩而不阿其挺立者若使吾耸然有超世之志其扶而疏者若变予以通融翳而密者若靓余以幽深其老者若贞予操以不凋少者若善进而未艾猗猗而可怀修者俨乎其不可凌其孤者若特行而不可群近而不可狎故尝谓吾益友十君焉古之诗人以比君子其知道乎湛子曰善哉好也不溺于玩而假物焉以自益益者物亦多矣独竹也哉据嘉靖八年本补字肯构堂记社潭刘游甘泉甘泉子问之曰人莫不有居子何居乎曰居吾居曰肯构先志也先作之居后成之居故曰肯构是故堂之成也敞乎其基廓乎其宅奥乎其室洞乎其门坦乎其路玲乎其牖奂乎其涂丹斯可以成先志矣甘泉子曰吾子居如是乎而知而居而未知而广居曰请闻焉甘泉子曰夫父母生之择师而教之居广居也子能以忠信为基以仁为宅以礼为门以义为路以智为牖以文为涂丹以入神为奥室斯不亦广居矣乎是故君子履其基则思忠信由其路则思义入其门则思礼开其牖户则思智安其宅则思仁居其奥室则思入神睹其涂丹则思文学夫如是斯可以居天下之广居矣肯构孰大焉刘生识之据嘉靖八年本补字钓台祭田记甘泉子曰严子陵非为高者也其与鲁两生皆王佐材如用之礼乐其可兴乎是故抱天民之志不可以小成也故逃名以多修多修不可以诡俗同器也故违时以独善独善不可以忘世也故应物以观兆见兆不可以苟从也故全身以遂志是故怀仁辅义崇德致用道斯修矣道德以崇礼乐具矣炎祚重光豪杰攀附时见可矣久要同游观由察微叵同器矣物色币聘感其几矣咄嗟谏议兆斯决矣耕钓富春志正终矣其处也龙蛰其出也云游其去也凤翔乐则行之忧则违之独立而不为离群见世而不为随时彼得汤武之君则伊吕何尚焉图谶之惑狂奴之鄙其如礼乐何哉此子陵所以见几而作乎正德戊辰余南行过钓台作诗吊祠下省其后裔之微哀之庚午冬前湖广参政吉安尹侯灏谪贰严州恐祠将就圯后嗣莫守乃捐俸金修饰庙貌置祭田二十余亩而太守毘陵黄侯俊继至闻之亦欲增置如尹侯之数俾守世祀二侯之用心可知矣壬申夏余以安南之使道其境谓余曰宋元以往尝有祭田今皆忘失则兹事可以无记乎遂谒余纪其岁月予因以明子陵之道于千载之下俾后世无惑乎云尔重修南安学记维正德庚午既歼乱竖乃复法度辛未起崆峒李君献吉督学江右迁瑞安季侯彦文来守南安与同知济南赵君珩协和有政上下修举季侯乃始造学宫而兴叹曰兹惟致道之基周程于兹实开道源古者释奠饮射馘讼庶政攸出我嗣弗兴何以为理惟兹殿庑其圯祀用弗虔我乃修大成殿佾歌八音拜俯以奠惟兹侯明艺废德用弗兴我乃修于射圃侯鹄弓矢庆饮扬觯以观惟兹讼狱胥兴盗贼滋炽伦彝弗叙礼义弗行我乃修于喾宫乡饮读法考厥德业以励大狱于斯大馘于斯以公以弃惟兹道学弗明士胶于末俗吾乃是修道源常祀有恪以惠迪多士越明年壬申夏殿庑堂宇射圃亭祠百废具兴同知赵君以训导张君瑜傅君杰高君瓒率诸生谢云祥等告于史官甘泉湛子愿有训言甘泉子曰夫子之道若观沧海我罔知其大若观穹天我罔知其高性道难闻而文章可见是故一贯也诸生观夫释奠之仪则希贤希圣之心兴矣观夫饮读则少长爱敬之心兴矣观考德业则进修之心兴矣观夫射觯则忠直孝友之心兴矣观夫听讼则是非之心兴矣观夫执馘则好恶之心兴矣是故文章修而往道可得矣为记诵文辞以利进取而已岂侯所期于诸生哉乃登拜嘉请刻于石永告弗忘龙州修复观音堂记龙州观音堂有三尊佛独称观音崇俗信也复旧也佛者之道必称心性而又有神通祸福之说以警乎世俗故其法传之不衰与儒道并列为三教虽遐荒异俗莫不尊奉之圣人之教反有所不及之地观音为佛者也而世之祷祸福者视佛尤甚焉堂旧在州治之西前守赵君源始易为广福寺源正至侄相继位守土州之目民请复为观音堂从之遂捐财鸠众易其木石瓦砖之杇坏者而观音堂复旧正德癸酉二月适予奉使安南还过龙州其守相以目民之意来请予记之予闻夫观音始修行于海岸孤绝其道以不杀生大慈悲得称菩萨非谓能妄加祸福于人也昔者蚩尤作五雷之刑民罔中于信以覆诅盟鬼道乃兴黄帝命重黎绝地天通罔有降格而祸福之说熄是故人道微而鬼道显矣今龙守崇信观音苟得其大慈悲矣乎则好生之兴矣苟得其不杀矣乎则谨刑之念兴矣勿令民徼福于观音而不获愿于守也勿令民不免祸于其守而往祷于神天也予非知太守见太守服用贬损而言语寡默必将能听吾言乎其将能自福善祸淫而制民于中乎其将能歆协神人敬而远之乎因以告之而并书为记新置崔清献菊坡先生祠田记惟宋右相清献公菊坡崔先生备具人理曲有众善曰德曰义曰能曰诚曰智曰节曰勇是故完养天性克而有光非德乎辞受进退以宜以决非义乎镇蜀而人是绥抚广而难乃弭非能乎一言退贼非诚乎宋道日弛知不可为见几而作非智乎力辞相位厥志不回非节乎七札方殷急流而退辞表十三果毅不疑非勇乎惟公道具天民为人先觉在天下为天下师在后世为百世师在一乡为乡党师所谓乡先生可祭于社者欤公吾党人也故居增城凤凰山阳遗址半为城隍庙弘治间有司于庙后建祠塑公像貌庙门有序菊坡有亭岁久就荒而香火不嗣夫城隍即古社也声钟考鼓有祈有奠而吾乡先生者独荒落寥寂于其傍非吾人之羞欤若水奉使安南卜居驻节于栖凤窝为祠右邻爱兹山中居而得环城山水之胜开借光门以时登眺每谒祠而悲之遂出私钱买田十二塍岁入租二十石择谨厚者为庙祝常住以奉香火时方治装北行遂告诸邑主简俾乡宾尹凤新其祠宇又有以守之庶几不废乎惧后之人不知尊乡先生之道而祠田或替也乃记敬止园记敬止者系桑梓而非止桑梓诫也盖取诸诗武缘人李廷泽既谢北山丞归课子艺园命之曰嗟尔小子瓘暨璧智及一年而不艺谷可乎曰否智及十年而不艺木可乎曰否智及百年而不艺人可乎曰否曰人徒知谷而不知木知木而不知人可谓智乎曰否咨尔瓘璧必树吾桑与梓毋敢弗敬必树吾毋敢弗敬必树吾柑若橘毋敢弗敬必树吾棠棣毋敢弗敬必树吾竹以松毋敢弗敬廷泽之逝十年矣木且渐渐矣璧瓘履其园抚其木慨曰夫睹手泽而不思其亲可谓人乎承亲之遗而不能继可谓孝乎故吾见桑梓必思所衣被我也材器我也见必思所谕吾以苦心若熊胆也见棠棣必思所示我弟友也见柑思同味也见橘思遗吾以木奴也见松竹思遗我以益友示节操也敢不敬乎乃召群从厮牧而誓之曰凡我后之人斧斯木者如戕亲之罪伤斯木之枝者如折亲之支甘泉子闻之曰孝矣哉敬其亲以及其所树况其亲乎夫然后可谓之子夫然后可谓之人璧拜曰不肖孤承先志以有成举于乡宦于中土十年矣乃今始闻艺木得艺人敢不籍简以训新会县重修子城记正德丙子三月甲子新邑尹临桂徐侯建夫复子城越二月告成延袤一千七百丈高八丈城山水各因其地为外濠为内马道为门为铺为水闸称之凡用牡蛎之事若干用木石之事若干是役也费出而官不与功成而民不劳初侯莅邑之三年览地图而叹曰嗟乎美哉山河之胜北有圭峰南有崖山东有江门西有金牛后连高凉广右之区前通边陲海岛之舶故有备则为我之险矣无备则为贼之冲矣文学诸生林绍光等进曰昔我方伯陶公鲁方丞是邑惩西贼焚掳之惨图诸白沙先生而子城肇建民再赖以拒贼明公其有意于复乎侯谓刘大行文瑞曰今子城古之郭也郭以辅城城以辅民故郭不修斯无城矣城不固斯无民矣无民者谓之虐无城者谓之危危与虐其何以为民之父母吾将复焉或曰其遗址久夺于豪右则若之何曰豪右之夺利其地也弃城与贼妻子不保其何地之利或曰其濒江狃于市民则若之何侯曰市民之安之逐其利也弃城与贼身且不保其何利之狃是故一令而民从矣于是郑户曹铭曰保障有众其在兹乎施县尹用曰万世之防其在兹乎余侍御敬曰侯之功德其在兹乎故无辅城则举城外之民而弃之矣侯之保民如子也其在兹乎史若水闻之曰诸君之说诚然矣而辅城之外之民其将何所赖不亦举而弃之乎故吾闻之大夫以四境为郭诸侯以四僯为郭天子以四夷为郭以四夷为郭者天下无弃民矣以四僯为郭者举国无弃民矣以四境为郭者邑内无弃民矣是故君子忠信以为金汤礼以为雉堞义以为楼橹道德以为关钥与民修之与民守之固而勿坏是之谓无弃民之道也李推官江与余郑诸君曰盛事也不可以不纪守千户所苑君忠曰纪之将以告嗣守兹土者佥谋诸叶贡士尚亹来谒文明年季夏新丞周君济速邑人何侃以镌事请遂着于石冰玉堂记冰玉堂者东石陈子之姻潮阳赵子之从弟燇之母姚之堂也赵子以燇因陈子语于甘泉子曰夫堂也东所张子名之潮人称之以美姚节也夫姚也十八而归兰轩君以尽妻礼克事严姑以欢心尽妇道育成二子以尽母仪二十四年而孀居尽女节五十而不渝遂以家昌施及其宗故冰言其清也玉言其洁也姚之德殆无媿于斯堂矣乎甘泉子曰冰之清也不曰冽乎曰然玉之洁也不曰贞乎曰然清而冽洁而贞妇节乃成嗟乎陈子而未能尽物之情又焉能尽人之精而徒知斯人无媿于斯堂吾恐斯堂之名不能无媿于斯人也陈子惑焉问焉甘泉子曰冰之清矣冽矣然而有时而解者矣姚之节可以解乎曰否玉之洁矣贞矣然而有时而或磨矣姚之节果可以磨乎曰否然则凛乎其冰之不足以为清莹乎其玉之不足以为洁吾恐未冰玉犹媿于斯人也嗟乎陈子未能尽人物之情又焉能尽天地之精陈子曰高矣美矣吾未之前闻也请为记以贻于赵氏正德丁丑孟冬望日练塘记张子邓子与湛子居西樵之墟造而曰吾邑丘侯者良宰也昔常居于练塘学于练塘比其举进士宰是邑也语于人曰吾常若不忘乎练塘者练塘之义吾窃有取焉吾守职二子为我究其义于湛子湛子曰侯贤乎哉昔者孔子律天时袭水土仰观俯察学于天地之撰侯其有取乎哉夫塘也者以言乎其形也练也者以言乎其象也象也者以言乎其德也形也者以言乎其质也德为纹为縠为经纶质为清为润为泽是故风过之而纹之象生焉雨过之而縠之象生焉二者纵横分合而经纶之象生焉泉受之而清之形成焉浸滀之而润之形成焉决而流之而泽之形成焉二子曰然则何取于斯义也曰在天成象在地成形是故圣人近取诸身远取诸物以一德备用是故伦焉理焉备天下之至文盖取诸纹有美于身不愿人之文绣盖取诸縠济天下之云雷成天下之变化盖取诸经纶介而能义得而不苟不以沟渎其身盖取诸清荫滋百里枯者苏涸者膏盖取诸润溥乎均施达乎德爱加乎百姓盖取诸泽是故纹以饰治縠以成章经纶以集事清以立本润以畜德泽以利用大人之事备矣二子以告丘侯丘侯曰请闻其功湛子曰吾尝于练事而练人矣颜也以博约而卒也以卓尔曾也以三省其卒也以一贯或事其缕练之谓也或事其布练之谓也事缕也者其分殊乎事布也者其理一乎与其殊也宁一夫万一皆得谓之有德矣侯其勉焉是故综之以智纯之以仁精之以勇百练之谓也侯其勉焉二子以告于侯侯曰请益焉湛子曰江汉以濯之秋阳以暴之皜皜乎不可尚己县博刘君曰不可不识也请为侯识之卷端据嘉靖八年本补字修复李忠简公海珠祠像记正德十有二年三月之望庠生甘生刘生陈生拜进其言于宪副汪公曰学相朝纪时惟小子罔闻知尝交于李忠简公文溪之孙庠生达元获讲其世盖公世系在谱牒勋业在国史文艺在本集罔敢有攸述仰惟公之懿德大节发身鼎科主朝以正追斥安石乞正储贰去嵩之之奸引裾抗疏劾卢董二宦落职而不悔曰忠丧其亲筑室终制于墓若终其身累诏不起曰孝乞归制心服清献之丧立师传之道曰义幕于汀奋身谕贼以其守免赞阃清献缒城入谕贼垒出白刃下却摧锋之变而远之广郊曰勇提举于闽捐俸赈饥活人之命守赣置常平罢官酤严保伍以为民安曰惠屡进辞早能以身退曰廉夫斯六行者君子之所以立身也忠简备焉足为生人之表固宜里置血食焉以彰乡先生之道况海珠公之筑也而下帷之地也其寺田公所置守也其祠置洪漕使从邦人之请公也乃反忘本而浮屠焉徒据甚非所以继往而示来也仰惟明公风化是务复菊坡祠于南庠增饰文山祠于五坡学相朝纪等诚不揣冒昧以言惟明公其图之公曰鋐职也何辞乃撤其居而新之肖其像而妥灵焉数百载之废坠一朝而复于是陈侍御言扁颜之毛侍御凤请典祀之黄佥宪昭申董之刘宪副伯秀资助之王佥宪大用设门役以守之魏太守廷楫先后赞襄之祠以地主寺以祠存复旧也汪公曰事已不可无记记必于湛子或谓观吏部霍进士韬亦曰必于湛子若水曰义也吾其可辞郭太保总戎勋曰子其无辞焉吾谨有供丽牲之碑督舶牛太监荣至则曰复旧以明义也因为加饰之呜唿兹非忠简公六美之实先得乎人心之同然而能起人心于百世之下不期同而同然者乎祠成公像俨然临之在上于是奸邪之臣观之将愧其忠薄子观之将愧其孝师友操戈者观之将愧其义懦怯于难者观之将愧其勇残剥之吏观之将愧其惠贪进而无耻者观之将愧其廉而后之忍心于废兴者观之将愧修复之诸君子也愧之何如修之而已然则是祠也其立教之本欤因为仰送神辞三章俾岁祀而被之乐歌鼓之舞之以尽神曰怅灵蹇兮多修服六美兮孰俦灿云汉兮以为章招箕尾兮与同游容娴兮多姱永贞则兮服休灵不来兮余愁怅独立兮中洲右一灵之来兮驾玄武乘北风兮下土先朱鸟兮前驱右苍龙兮骖白虎荐溪毛兮玄尊明德馨兮簋簠唿天吴兮总干纷江灵兮起舞右二日窅窅兮西沈云冥冥兮霾阴四无畔兮莫抗灵胡去兮骎骎怅独立兮容与羌神往兮形存猗神往兮玄武服两骖兮入寒门瞻云锦兮怳象将天飞兮莫予遗言慨莫闻兮予顾冯夷鼓兮填填右三正德丁丑某月某日据嘉靖八年本补字凤岩记凤岩子居凤岩南游岭表守雷阳为民父母庇其赤子忤中官或助之中之祸法司正之弗得缧至京师凤岩子不改操慷慨就道且告甘泉子曰吾幸得生吾归矣将退居凤岩子其语我以学之道甘泉子曰昔者颜氏之子学于龙故有龙德今子居凤岩闻凤之道学道于凤可以居斯岩矣凤岩子曰请闻焉甘泉子曰夫凤羽具五彩昭其色也出于九苞昭其德也鸣中六律昭其声也有道则见无道则隐昭其时也故德言其质也色言其文也声言其和也时言其权也凤岩子居凤岩学凤之道德性将以养神也采色将以养目也声音将以养耳也出处之时将以致用也是故质以本之文以华之和以发之权以行之是亦凤德而已矣九龙君闻而歌之曰凤兮凤兮何德之衰往者不可谏来者犹可追遂去不复有言凤岩子姓王氏名秉良字伯存新创乌石驿记信阳戴子仲鹖冠贤作地官员外以言谪丞乌石驿厥作治惟六年耻厥治陋易地于湛子惟新厥治乃厥中作堂堂北作串堂厥尻作室厥阳作门门颜作楼后左作官室后右作吏室左作使室作厨库右作马室前左作役室前右作囚室于时惟皇作极惟新厥治夫厥中作堂是故可以中居而听南向而治将而无将迎而无迎可以立中矣厥北作串堂是可以通微可以至隐矣厥阴作室是故可以深居而息退思而理可以慎独可以不愧屋漏矣厥阳作门是故畅而宣之通达八风之气出入庶类之宜允矣厥颜作楼楼曰处远是故可以备警可以望氛君子登之忧君之念油然生矣官廨于东北其长物之始乎吏居于西北其赞物之成乎使室于东方主阳而动也动故无常阳者养也万物之府也是故厨库丽焉马厩于西方主阴而静也静故无疆役室于前左阳休也囚于前右阴幽也夫作门作楼者一以应太一之数为翼廊者二以应两仪之数为堂为室者五以应五行之数为串堂为二室者三以应三才之数凡为屋之事三十有六以应三十六宫之数厥作十有二月以应十二律之数为砖石瓦木十有二万以应一元之数厥役万二以当万物之数树之材荔三百六十以当周天之数甘泉子曰善哉夫观象制器焉备矣夫观诸戴子之作室可以知学矣可以知理矣宜勒诸石以训焉重修四会县儒学记惟正德辛巳季秋四会教谕林君启与其僚成君俭蒋君球以李生渫因其兄嘉隆雅于甘泉子来西樵言曰惟兹学治旧在于金冈惟宋咸淳迁兹阳厥制惟备惟久乃坏惟正德戊寅进士永新肃君橦来君兹邑惟宪佥金华陈公正之来讲武事胥视文庙畴咨百废胥兴捐金修之别驾平湖潘君暂摄助惟殿庑堂墀修厥毁惟斋号门井修厥缺惟泮桥修厥圯惟豆笾簠簋修厥制乃轮乃奂乃瞻乃奠乃游乃处乃以兴学惟子乃学之宗盟惟子是识是训甘泉子曰学一而已矣知陈公因武修文之义斯可与语学矣知诸君修学之义斯可与语道矣夫道一而已矣夫学修之以复乎道而已矣是故圣人修道以成天之能君子修身以复己之命故古之学者本乎一今之学者出乎二二则支支则离支离之弊也久矣故夫文武二而天下无全材矣岂惟文武为然才德二而天下无全人矣岂惟才德为然体用二而天下无知道矣岂惟体用然知行动静二而天下无善学矣岂惟动静为然德业举业二而天下支离甚矣非其本然也孟子之时其杨墨矣程子之时其释老矣故自支离之说兴而儒学坏矣儒学坏而天理几乎息矣呜唿李子而知学之坏而不知儒者之学之坏也原本及末故知合一之说则可以化举业而知道矣或问何谓合一曰执事则敬作字则敬吾闻其语矣未见其人也故学在修其二而复之一而已矣樵云记甘泉子既退居于瀛洲之滨则与渔者侣久之又去而隐于西樵之洞则与樵者侣或曰子于渔樵也则奚择焉甘泉子籧然曰吾何择吾为渔乎为樵乎吾将择樵矣曰子之择于樵也何居甘泉子曰吾何择于乎哉吾择仁也而得吾心焉斯已矣或曰然则渔者之非心欤甘泉子曰吾戚焉夫渔也者鱼也渔鱼也今夫鱼喜则跃渔跃则喜喜得也利杀也充是心也则焉往而不为杀焉往而不为利故吾疑自古无仁者矣然则圣人之制网罟非欤曰兵戈之设戒暴也义也而因以杀人仁乎禹之泣罪汤之祝网网罟之设圣人以制义也而因以为利可乎夫樵也者樵也樵樵也木樵则苏斧斤以时天肃亦肃得人之理应天之运与地之宜奚利焉奚杀焉其仁者之术乎曰如斯而已乎曰未也犹少利获也其樵诸云乎故卧则云卧立则云立衣则云衣餐则云餐为雨为风为青为黑为白衣为苍狗变态更乎吾前吾与云相忘于无心也吾朝则披蓑而去暮则满担而归故吾与云皆化无心而得与不得皆无心是故无心者天地也仁之术也故渔不若樵樵不若樵云术不可不择也他日古冈李氏子叔伦见甘泉子于白沙夫子之筑场曰不肖先子号樵云惟子识之甘泉子曰嘻吾友洞夫弟也其先得吾之心乎遂记其说归诸李氏南和县治修理记惟正德庚辰夏陕西刘侯某尹时南和集其群吏而誓曰咨尔有吏尔惟谨始罔弗熙尔之弗谨政罔弗隳尔敬相予乃进其吏吏曰尔惟群吏之率孰谨孰否尔敬相予以抑扬之乃兴厥理大畏群吏召其兵曹告之曰邑之多盗民其曷安尔其训尔民兵遂遏寇略召刑曹曰奸法者之弗惩何以安民其寘于法惟公惟明刑以止刑循其阡陌召户曹曰民之弗生以滋奸寇由吏弗养尔乃省时耕敛户曹艺乃木赈贫宽役以济庶艰并召工曹曰利之弗兴由户工之弛惟兹澧渠寔惟民膏修其废闸溉彼南亩以民力本视儒学召礼曹曰民养既遂教学弗兴礼义弗行惟予之耻乃为籍其勤惰公其赏罚以警动之命十有七社社学七十有八以教其子弟升试其尤于庠无或不公惟庠之圯教兴无所其新乃殿庑创其门于左右建学舍于东西以责成于工大事咸举庶绩将兴人道既修鬼道乃革其明年壬午皇帝继极改元嘉靖诏京畿方毁祠寺御史宋君仰承德意俯赞侯治曰尔务民义自卑宫室弗饰弗治于何听观侯曰凡吾以治民而忍以厉民乃罪僧之惑民建寺者得其木若干章石若干辇粟米若干石乃悉新其县治其中为堂宇其两为翼室其外为吏舍又其外为囹圄其前为门亭又其前为邑楼合为屋九一有奇既落乃成侯乃听吏治于斯计租佣于斯诘戎兵于斯讲礼读法于斯决狱于斯凡六吏之事皆有其所士民咸来观感叹曰斯材斯用昔为邪道之惑今为正道之资吾其谓何莫不改观革心益信侯治乃介焦黄二生请记于石甘泉子曰惟昔帝命重黎绝地天通寡无盖是故人道盛而鬼道衰矣鬼道微而人道显矣人道显者舒阳以崇天鬼道微者翕阴以顺地顺地者谓之义崇天者谓之仁天地崇顺谓之至德仁义皆得谓之至治吾且识之以观刘侯据嘉靖八年本补字万松记万松子隐居于余姚四明之山树万松以自寄孤松先生过诧焉曰何哉汪子之务博矣万松子曰吾乐焉善以万声鸣鸣供吾耳以万色苍苍供吾目以万荫森森供吾身以万材魁魁遗吾子孙吾以观万物之象不可乎孤松先生者居于无名之乡抚孤松而盘桓万松子反诘焉曰何哉吾子之务约矣孤松先生曰吾乐焉吾以一声养吾耳以一色养吾目以一枝自荫以一材自负以当太一之数不可乎他日胥以告于赤松子而折衷焉曰呜唿孤松而知务约而不知一声有万声成之也一色有万色成之也一荫有万叶也一材有万枝也何约之务呜唿万松而知务博不知万声一声也万色一色也万荫一荫也万材同根也何博之务汪氏之二子惇叔厚克章叔宪皆举进士与甘泉子游叔宪以告焉甘泉子曰宪佥胡为乎万一之辩也胡为乎万一之合也先子盖命之矣万一同原也可以知学矣夫松木德之中正也五德具焉故其好生似仁其后雕似义其条理似礼其不生污下似智其脂化为茯苓琥珀似神二子其学诸松焉则先子为不朽矣其为我语诸叔厚也万松子名瑚字廷美后封为大夫然而非秦制也嘉靖元年正月十日钝斋记甘泉子喟然叹曰天下道二利钝而已矣连城县博陈仲文问曰人有恶钝而好利者磨刃之铓砺鎗之锋以为利则何如曰利乎利者与心皆利矣曰人有恶利而好钝者截锥之末去矢之镞以为钝则何如曰钝乎钝者与心皆钝矣曰然则利者其果无钝矣乎曰有时而钝戕斧天下之至利也物有破之矣物有缺之矣曰钝者其果无利矣乎曰有时而利锤杵天下之至钝也杵能贯石臼之坚矣锤能使铁性之革矣是故大黠或痴大辩或愚大朴或智大鲁或真贤有所不足愚有所有余钝也者沌也混沌全其天也木讷近乎仁也性成于天天不能使之工能工之者人也是故钝者生于天者也利者作于人者也利者失之钝者得之利者贼之钝者存之毋散尔朴毋分尔源毋汨尔天毋凿尔混沌其庶矣今夫物之初萌也屯屯尔及其发也秀而实其利孰大焉至于人也亦然其初生也蠢蠢尔及其长也神发而智其利孰大焉是故钝者利之本也君子之学反其本而已反其本者约其情沌其心钝其性故能与天地相似盛德大业至矣仲文曰可以铭吾斋矣夫钝失求之野吾将以自励且告连城者癸未七月二十四日浩斋记太湖之墟有陆浩斋先生者其子澄游于阳明举进士为郎秋官以推崇浩斋故浩斋为封君澄造于甘泉子曰惟我家君割股以愈亲行确而貌肃盖取诸至刚不利己平物我盖取诸至大其名斋也以浩以养浩也盖取诸孟氏今兹行年七十有五而志力不衰惟吾子其明孟氏之学以诏于我父子吾子其惠许焉惟吾父子之幸有承学而斋则亦有耿光甘泉子曰夫先生居于斯思于斯养于斯其广大与其流行与是亦孟而已矣夫心无一物则浩无一物不体则浩是故知无物与无物不体者可与语性矣可与语性斯可与知学矣知学斯可与广大流行矣元静曰请闻其说曰惟无物也是以大生焉惟无物不体也是以广生焉惟无物而无物不体也是以流行生焉先生苟自孝爱其亲之心充之无弗用爱焉斯亦无物不体耳矣其至广与自其不利己之心而充之不有己焉斯亦无物耳矣其至大与以是心而充之存存不息其流行与是故至广配地至大配天流行配造化至大配天其盛德乎至广配地其大业乎流行配造化其悠久不息乎生盛德者存乎仁成大业者存乎义运不息者存乎诚合是三者存乎神君子体诸天地侔诸造化以成德业于无疆存神至矣孟氏曰养而无害则塞乎天地之间配义与道故养而无害则至大至刚以直道而义出矣其存神之至乎癸未七月十八日宝善堂记宝善堂者瓯宁李氏燕翼贻谋之堂也岩叟府君埜之堂四其在建安之徐地者有为善堂有继善堂在郑墩者有乐善堂视宝善之义其致一也宝善堂在瓯宁之高阳里高阳盖古元凯之里或曰以志善也岩叟府君携子柟翠屏府君治之成化丙午暮春乃即工堂后负古冲之山前俯翠屏之嶂凡堂之基为寻二十有四横缩称之凡为中堂联室为槛者五厢以两翼寝室如堂之制而小复以两厦小称之厥南为书楼楼外为圃厥北为廪廪外为圃缭以周墉厥西为门门外为溪溪带乎前是故中以象中也五以象常也以象伦也厢厦两两以象阴阳也以象刚柔也廪以养也书以教也翠屏屏也屏外诱也古冲冲漠也皆宝善之纪也翠屏府君有子曰默以进士选吉士授驾部主事府君召之曰来尔默尔知夫宝乎默趍而问焉曰世之宝金也孰与善金可夺也善则固自有之人不可得而夺也世之宝玉也孰与善曰玉可无也可毁也善则天下不可得而毁也不可一日无也曰来尔默尔居是堂尔无念尔祖之德乎乡闾之贫而乐以施与其仁尔宜宝偿贷之银焚券不取其义尔宜宝外侮之加逊避不校其礼尔宜宝辑邓贼之党而玉石不混其智尔宜宝驾部默时言以问于甘泉子甘泉子曰夫岩叟作之翠屏述之既命之矣时言请益曰夫父慈子孝兄友弟恭夫义妇听姻亲睦族家之宝也君仁而臣敬贤用而民安国之宝也时言请其再曰善者道之聚也心者善之端也记曰可欲之谓善学求其可欲焉至矣时言请其三曰无可欲者善之本心也心之体也语曰明善于未可欲之前焉至矣尽矣明于未可欲而后见夫真可欲者见可欲者而存存焉道义出矣时言曰默也请拜受以记之癸未八月初八日重恩堂记重恩何以有堂荣重恩也荣重恩也者所以尊君也尊君也者所以亲亲也君至尊也亲至亲也尊尊以致其亲亲也尊尊仁也亲亲孝也所以教仁而致孝于后昆也昔在正德六载皇帝若曰惟尔留都户部主事墀尹邑清惠陟兹地曹会计有操惟尔贤惟兹庆典庸进尔阶曰尔配黄克媲尔后赠之安人曰惟乃显考爟俭朴睦恤于家于乡教尔德褒赠郎官如尔阶惟母叶贤有义方赠如尔配肇锡尔命钦哉惟十有六载乃载命曰惟尔郎中墀历兹三司升于五品出纳有裨于国计惟汝贤其进尔于奉政大夫曰崇乃显考爟阶亦如之曰尔妣叶益着母仪惟尔元配黄夙相有成惟继室刘乃亦内助咸加宜人以显存没再锡之命钦哉史臣若水曰夫褒子之美也必推及其亲褒其亲必因其子纶綍之出德美是嘉肇于初至于再盖涣乎雷霆之大号也沛乎雨露之泽也普乎日月之光也浩乎天地之仁也故登斯堂则知尊君之仁矣为子孙者顾斯堂曰君之尊吾亲为吾也然而皆知尊身之道以不卑其亲矣曰君之敬吾亲也为吾也然而皆知敬身之道以不慢其亲矣曰君之光吾亲也为吾也然而皆知显身之道不辱其亲矣是故登斯堂者可以知亲亲之孝矣或曰人君如天地普万物而不私若有私恩焉是犹比天地之仁酌雨露之泽漏日月之光窒雷霆之声以为私可乎曰四牡之诗将母来谂先王所以体臣也故君之嘉臣也以礼臣之报君也以忠各致其道非相为赐也故曰堂所以教仁孝也德阶墀今参江右曰太史之言可以训请识之壁嘉靖癸未八月二十三日泉翁大全卷之二十七文集门人江都沈珠等校刊记十七篇同德堂记维皇继极嘉靖改元播厥庆典制若曰尔惟梁氏礼部仪制清吏司主事张澯之母善人之配积德攸同慈训有方才成嗣其封之安人史臣若水拜手稽首曰大哉皇言显哉皇恩乃窃取以名其燕居之堂曰同德演曰父以象天也母以象地也夫以象阳也妇以象阴也男以象干也女以象坤也天地合德之谓神阴阳合一之谓道干知坤作之谓化王者立公卿大夫士以听外政必立后妃夫人世妇嫔妾以听内政是故男正乎外女正乎内以应天地之定位夫以倡之妇以随之以应阴阳之感通男以治外女以治内以应干坤之化育故夫妻道也母道也地道也其致一也夫地道也故曰无成而代有终夫惟妻道也故夫义而妇听夫惟母道也故父曰钦有帅而母曰记有成是故知同德之义矣知同德之义则可顺天地之道尽阴阳之蕴而类干坤万物之情矣父父母母夫夫妇妇而家道理矣家道理而庶事成矣君子曰若夫安人之乐善可谓曰智其好施曰仁慎师友以教子曰义孝事姑祖以恪事曰礼兹非其所谓德欤用能享天之休命以光于夫子裕诸后昆克媲厥美惟懿显哉堂在顺德龙山之阴惟巍龙山如腾如蟠堂当两肘为楹者三为东西房者两为高二丈广倍之深如高之数而加其半外为两厢者两先翁佥宪以居群籍前为正堂正堂者正外之堂也封君之所有事也封君积学修行以肇休锡故曰敦德堂夫同德堂者同敦德也以在敦德之背背也者北也故亦曰北堂也北阴而南阳也阴以从阳也载树之萱故又曰萱堂萱柔德也柔以从刚也皆同德之纪也前堂之前三十步为门门有楼又前为石壁石壁高丈有五尺又前为通衢又前为直道者百步为佥宪之坊坊三层又二十步为社其左右为园池又七十步为大溪溪横乎前如带山后两遶乎左右如屏如几此又二堂之大观而合德同化之象也澯乃请于太史氏识于堂壁嘉靖二年十月朔溧水县重修儒学门记凤林子王子既以进士治溧水登厥吏民于庭乃誓曰昔者帝舜之圣犹询四岳以辟四门矧予蔽弗达其可弗询于汝众厥春之朝乃辟乃东门迎春于东郊省乃东作惟是东方之民隐生弗生汝皆达之夏之朝乃辟乃南门遂迎夏于南郊省乃南讹惟是南方之民隐长弗长汝皆达之暨厥秋其辟尔西门遂迎秋于西郊省乃西成惟是岁之顺绌民情和否汝皆达之爰及冬日其辟尔玄门遂迎冬于北郊惟是朔易民或号寒厥藏弗藏汝皆达之于是既得民情抚其饥寒荒歉有济思若恒性可以教理王子曰夫谕民必自士始矣古之学所以养士效民明伦以兴化基是故饮射读法必于斯听讼献馘必于斯惟兹宗庙之美百官之富我弗敢知子贡犹称得门而入者或寡今有门倾圯寔惟宗庙百官之累惟尹之羞且多士之于圣域何由而入乎乃莅学召诸生造于庭曰嗟尔多士圣人之学得非全其四德以达诸天乎曰唯唯又曰诸生欲居广居可以无门乎曰不可广居无门则其蔽也泥仁曰诸生欲行大道而可以无门乎曰不可大道无门则其蔽也泥义曰诸生欲立正位而无门可乎曰不可正位无门则其蔽也泥礼曰诸生欲达大观而无门可乎曰不可大观无门则其蔽也泥智曰是故君子者春则由仁门以应天之元夏则由礼门以应天之亨秋则由义门以应天之利冬则由智门以应天之贞夫仁义礼智之门其致一也而有二乎哉于是捐财鸠工越月而门成多士之出入是门者念尹之功服尹之训而民乃作德咸叹曰圣师孔子谓谁能出不由户何莫由斯道今吾等由是门而不知其道可乎乃造于王子曰昔者子贡叹得之寡我则弗有知敢问先生之语致一不二者何居王子曰诸生莫我征信幸有甘泉子者方正教原先我以得其门盍往请训焉甘泉子曰吾何言矣吾何言矣诸生岂不闻夫子之道一以贯之乎是故致一之门也诸生由是而之焉升堂入室以居仁义中正之奥矣是故一德存存众妙之门广德州儒学新建尊经阁记广德州儒学尊经阁前大成殿后范文正祠左王太史庙右集贤馆而中居尊尊经也迸玄妙观于东郊而阁其址崇正也东郭子邹子三十五年笃志圣贤之学以抗疏出翰林来判广德于时远近之士执经而考德者咸集焉邹子乃构材鸠工凡六月而阁成居六经于其上而习诸生于其下凡为阁三间六楹而列二翼于前为燕居会之以门为复初书院诸生有进曰敢问尊经之道何如东郭子曰吾无言焉今有辟雍甘泉子者知圣学也诸生盍往问焉遂俾方施两生以来问于甘泉子甘泉子曰夫经也径也所由以入圣人之径也或曰警也以警觉乎我也傅说曰学于古训夫学觉也警觉之谓也是故六经皆注我心者也故能觉吾心易以注吾心之时也书以注吾心之中也诗以注吾心之性情也春秋以注吾心之是非也礼乐以注吾心之和序也曰然则何以尊之曰其心乎故学于易而心之时以觉是能尊易矣学于书而心之中以觉是能尊书矣学于诗而心之性情以觉是能尊诗矣学于春秋礼乐而心之是非和序以觉是能尊春秋礼乐矣觉斯存矣是故能开聪明扩良知非六经能外益之聪明良知也我自有之彼但能开之扩之而已也如梦者醉者唿而觉之非唿者外与之觉也知觉彼固有之也唿者但能觉之而已也故曰六经觉我者也今之谓聪明知觉不必外求诸经不必唿而能觉之类也今之忘其本而徒诵六经者展转丧志于醉梦者之类也不唿而觉之类也者孔子不能也丧志于醉梦之类也者孔子不为也是故中行者鲜矣是故天下能尊经者鲜矣两生曰何居曰弗或过焉则或不及焉过则助不及则忘忘则忽助则侮侮与忽可谓之尊经也乎曰然则如之何曰观之于勿忘勿助之间焉尊之至矣两生遂拜而受之归以告东郭子镵诸石以诏多士重修江都县儒学记惟嘉靖四年龙山戴侍御金纯夫巡兹淮扬盐政振举百废具兴于时莅江都修文考学慨教基之圯隘若将就敝其何以示训兴道乃捐罚锾二千八百有奇爰俾郡守易侯瓒董修之既讫工教谕刘君进修携王罗二生谒记于甘泉子宪副赵君鹤光禄卿安君金为之申请甘泉子曰夫学必有基其基之不弘则如之何曰戴侍御悯学基之隘陋买南向东首之地二十余丈以拓广之前甃泮池广视戟门焉其亦弘而浚矣曰其堂殿庑斋号舍之圯则如之何曰修大成殿七楹为间者五两庑称之乃修明伦堂其为楹如殿之数又修讲堂凡为楹如堂之数官廨改为者三号舍则修旧者二十有八增新者十有八立二坊于前街左曰彝教右曰英其亦广而华矣曰其窗棂之坏则如之何曰饰其窗棂者若干启其户牖者若干以通八方之明然而达矣曰其门路之茅塞则如之何曰为大门者四楹于东方其为间者三道由门而入以达殿堂斋舍之奥然而辟矣曰其楹桷陶瓦之靡敝则如之何曰增其楹者若干其为榱桷陶瓦者若干其漫漶朽腐者易之涂其丹雘而新之然而既丽矣甘泉子仰而叹曰圣人之大道我罔或敢知虽然昔者夫子亦尝譬之堂室矣其门弟子尝譬之宫墙宗庙矣然则以学宫而譬诸圣道不亦可乎曰请闻焉曰夫子之道仁以为广居忠信以为基礼义以为门路智以为渊池高明以为堂睿思以为窗牖贞干以为楹道艺以为榱桷陶瓦塈涂丹雘然则忠信礼义之坏也仁智睿贞之圯也道艺之敝也则将如之何曰夫敝而后有修修也者修其敝者也忠质文者三代时治之隆者也其易而异尚也所以修敝也故夏忠之敝也野商不得不修之以质商质之敝也陋周不得不修之以文及周文之敝也伪道艺举选之法不行我圣皇不得不济之以举业夫举业者我圣皇之所以教人德与业本末体用兼致者亦时治之隆也故能者养其德以达诸业不能者溺于业以亡其德养非其用用非其养是故德与业离而学之敝也久矣易穷则变变则通今欲修之必自二业合一始矣二业合一则仁智睿贞忠信礼义之道存而道艺举选之法在其中矣二业合一自敬始敬立而德与业混矣德与业混则风俗正而贤才出矣二三子其能与予二业合一之训乎刘君喜曰论修学得修学之道谨拜受复诸郡侯邑尹入之石其永与诸生奉以周旋嘉靖五年十一月初九日和州重修儒学记嘉靖四年秋和州守分宜易君鸾鸣和以进士来莅治乃谒孔子庙省学宫考图书则喟然曰是果足以基教化乎仰惟夫子之道无往不在而吾和亦为畿内周南育化之地矧伊诸贤过化载在图志宋则范尧夫以新法左迁游定夫以御史来守元则马泽张克忠国朝陈奇刘隆江公才咸有辟创修学以兴教基理我则弗嗣其何以称士民之望而广圣天子德意也于是乃询诸生学则若何曰基之隘陋如彼阁之未完如彼门若墙则如彼明伦堂则如彼又询诸生教之兴则若之何曰浮屠淫祠是溺回回则甚于是毁淫祠尽其材以修学之隘陋而拓其前之地修尊经阁以迄前守之工修其门暨墙之倾毁者以示诸生瞻望率由之的坊牌于明伦二门之中以新仰止学正区君言于甘泉子甘泉子曰侯之修学如是而已乎曰未也遏绝回回之教而示之秉彝收蒙士以开维新之化曰然则侯之修学如是而已乎区君曰我不知于古之修何如甘泉子曰太上修心其次修意其次修行其次修政政也者救弊辅教者也故修心则天下无为修意则天下丕应修行则天下砥砺修政则天下畏服是故心弊然后修意意弊然后修行行弊然后修政曰若和之士鄙夷而俗陋故士不好学而寡举其可以修之乎哉曰四海异人而同心华夷殊俗而同性彼前哲之治化既彰彰如此不然则易侯革回回撤棺亲肤之习而俗为之一变起童生咏歌习礼之教而学为之兴者又何心哉盖因人心之所固有而觉之故其从之也勃然耳矣况由是推而尽之心事交修德业合一下可以取举上可以入圣政化而行行化而意意化而心心正而治化毕矣此之谓大修闻今有新督学御史郑君启范洛书者笃志圣贤之学至则莅民而大振作之必有以毕吾说者姑记其端因区君以复易侯刻之以俟焉嘉靖六年十月二十四日东园记东园子锦衣徐子申之中山王魏国之秀天下之贤公子也其德欲日崇其礼欲日卑其业欲日新而且升其乐欲自得而日适别墅东园因自号东园凡东园之所有皆东园子固有也而号东园者何志有东园之有也故凡园之中有崇者有卑者有植者有潜者有飞者有动者皆东园子固有之人人不得而与焉是故崇而为山则隐然而丘隆然而陵巍然而巅峭然而峰其东园子之崇德而益高者乎卑而为池则涘而滥觞涡而浴凫渊而潜蛟其东园子之执礼益卑受善而有容者乎植而为竹木花卉则箨者日新萌者日欣生生者日殷其东园子之福德日升而渐长者乎潜而为鱼飞而为鸟或跃或翔动静无常泼泼洋洋其东园子适其性而日与之相忘以游于真常者乎或曰然则东园子固自有之固自乐之乎曰非然也是乐也人皆有之东园子有之而不自有焉故独乐不若与人与少不若与众东园子天下贤公子也所与游皆天下之贤士大夫也故凡燕者酬者赏者饯者游咏者大夫士之贤必时至焉群吏走卒舆马之众必时集焉万人同心庶姓同乐然则东园子之有不益广乎此所以为东园子欤彼以珠履相高而称贤公子者乌乎贤斯义也秦汉之间有东园公诸君子者必或知之安得作而访诸戊子一月九日新修靖江县儒学记维嘉靖乙酉吴兴韦君商臣希尹自大理评事以言谪丞于常州之靖江既至谒庙造学讶其殿庑堂舍之圯隘问之诸生前曰屡白诸贤抚巡诸公屡可而县吏屡以嫌尼上下二十载以弊至于是韦君憷然曰天下事皆避嫌若是不尽废乎若作于民不费于官纳尔材毋纳尔金任以人不与以己则又何嫌乃复谋于易令易令曰吾方有事子其图之韦君乃白于督学抚巡皆可之以常推刘君体观来相宜于时帑藏仅有三百缗耳韦君乃召父老氓庶咸造于庭誓之曰今教基已坠化之不行风俗薄恶子孙不才寇盗充斥岂惟长民者之羞亦尔民之忧尔于尔之乡有愿出材若梁栋柱者否有则听吾将有大褒于是既月而出梁栋若柱者至矣又曰于尔之乡有愿出材若椽桷暨榱者否有则听吾将有余褒于是既旬而出椽桷若榱者至矣又曰于尔之乡有愿出灰瓦砖石者否有则听吾将有景褒于是既月而出灰瓦砖石者至矣又曰于尔囚缧之有愿役力助修者否有则听吾将贷其情轻者于时而有趍事赴工者至矣由是材以工备工以材成人以能役力以时任地以赀拓始事于丁亥二月韦迁而易尹继之易去而番禺郑尹翘又继之至是大成之殿巍然矣明伦之堂奂然矣两庑两斋翼然矣戟门泮桥俨然泓然矣凡师生之署馆名宦乡贤之祠仓库射圃碑亭会膳之堂翕然矣韦郑二君皆游于甘泉子甘泉子闻之喟然叹曰昔夫子言忠信笃敬蛮貊之邦行矣靖江在海岛之间三代之化所不及盖禹贡扬州所谓岛夷者欤韦君学夫子之道郑君有恺悌之德言出而民乐趍之以成教化之基乃知忠信笃敬可行者至是为有验矣使其父老氓庶由是心而扩充之各率其子弟之秀以从事于忠信笃敬而察于人伦入乎大道则蕴之为德行发之为文学与中州邹鲁之文物何异焉是固学之所以为学也郑君又申韦君之请请记于石以谂邑之人士俾永为训甘泉子笑曰昔夫子尝叹道不行乘桴浮于海盖愤世之浊而乐海之清也当时子路诸贤且喜而从之靖江之土浮生于海中泛泛若桴槎然今数千年自成化以来吾夫子灵乃妥于是而门弟子皆从焉亦当时乘桴之志矣乎诸父老氓庶今幸生太平之时遭二君之贤宣上化理以遵孔氏与昔时异又幸钟海之清淑而犹不率子弟之秀从其令尹之教以造夫子之道是无恻隐之心非人矣其于尔乐于从事助修之初心何如可以反其本矣予故记之以谂邑之人士俾父师者知所以教为子弟者知所以学戊子九月日虎丘三贤书院记君子曰姑苏之墟有三贤焉其一曰宋参政文正范公仲淹希文者苏产也其二曰宋太常博士侍讲安定胡公瑗翼之者泰人来宦苏湖者也其三曰宋侍讲徽猷阁待制和靖尹公焞彦明者由洛阳游寓者也三贤者异显而同道若范公则以功业显若胡公则以善教显若尹公则以道德显三贤者不同显而其致一也何谓功业曰文正范公出将入相武定文熙西贼破胆而朝野倾心措天下于太山之安非功业乎何谓善教曰安定胡公教授苏湖推诚乐育聿兴师道戒严条约变历代辞赋之习为经义治事之规一时从学化之醇厚和易驯驯雅饬非善教乎何谓道德曰和靖尹公得程氏之正传敬以直内涵养诣极至于家丧身死于乱而复苏临大节而不夺非道德乎何谓致一曰文正之功业本于先忧后乐之心安定之善教依于道德仁义之本和靖之道德发而为与虏不共戴天之大义推此志也如用之其功业可量耶故三贤同道而一致是故文正近立功矣安定近立言矣和靖近立德矣今大冢宰太子少保白楼吴先生尊贤乐义景行前修以虎丘旧有祠为和靖讲学着书之地语前守胡君缵宗今守李君显验图志古柏而复之盖久没为寺西之别院矣遂葺而新之而迁其佛相白楼公曰范文正公为苏第一流人物而胡安定亦尝教授此邦与和靖道德功业政教后先相承列而并祠之扁曰三贤书院夫谁曰不宜且其地去城数里而近峰峦秀拔林木丛森邦之士人岁时乐游而仰观祠宇则知报德报功之义而兴其仰止思齐之心其有助于化理风俗大矣乃请予记之俾勿坠予曰孰兴不坠其求终不坠者在人心耳夫报德报功人心之同然不能自已者也是故以劳定国则祀之法施于民则祀之能捍大患则祀之所以广报也方北虏西夏之势日炽其为社稷甚矣文正以胸中数万甲兵夺夏人之魄城由延州而北虏不敢南牧马所谓以劳定国者非耶隋唐而来以及于宋仕进者尚声律浮华之辞士风汨没久矣安定敦本之教兴致使苏湖之法式行于太学遂着为令以遍天下士风为之一新所谓法施于民者非耶佛氏之害甚于洪水勐兽之灾乱贼杨墨之祸而莫盛于宋虽伊川涪州之行学者皆背其师而入夷狄人心陷溺深矣而和靖特立不变如砥柱之障狂澜以附二程辩异端辟邪说之后而承孔孟大禹周公之绪所谓能捍大患者非耶故三贤者并列而礼之报德报功于无穷盖天下人心之所同然岂直苏人而已哉敬为之记以谂邦之人以侈吴公兴废扶教之功焉泰州胡安定先生祠堂记谕人者以其异域善孰与以其乡族善曰善乡乡为近示人者以其言善孰与以其象善曰善象象为切近则人习服切则人易知人习服故易从人易知故有亲有亲则感易从则化是故异域使人敬乡族使人信言则入人耳象则入人心故先王之法乡大夫令而司徒之教行魏象立而治法昭今夫号于人曰必若而乡某君子乎必若而乡某义士乎则闻者莫不悦相语曰彼固非远引乃云吾乡某也某也诚义士君子也斯不亦以乡而近习服而易从乎今夫斲木而像之折椽而屋之肃乎若有着乎其风神僾乎若有见乎其容声则过者莫不敬畏相语曰彼乃吾乡之义士也君子也吾等可自弃为不义欤为小人欤斯不亦以象而切易知而亲乎南昌王君公弼臣以进士来守泰州召士氓咸达于庭曰吾守兹土寔兼教养凡尔士庶盍同于予善尔弗我征盍稽于尔乡之先哲式追于前文人若尔安定胡先生者尔岂不知而慕之乎哉与孙明复石守道藏修泰山其义行笃于躬化于家孚于而乡教授于苏湖振历代词华之沈迷复往古敦朴之实行师教升于国学声实达于朝廷式法播于天下一时多士靡然从之为之一变不问可知其为安定门人若是者尔之士庶其亦有意乎有吾则为尔祠而新之以为尔仰止之地不亦可乎皆欣欣然应曰诺乃白于抚按卜城东南之隙地以州之赎金撤官之闲屋而顾钺之义助半焉凡三月而落成为堂者三楹外为大门内为寝室视堂之数勿有杀焉前临大池后馆诸生傍亭颜学亭周之池水使士讲圣贤之学于其间选胡氏子弟二人寄学习礼捐官田五十亩供其祀事而复其徭焉是故东南法长养也前池周池昭澄心也后学馆示步武也亭颜学示的也是故巍焉肃焉示象也于是士皆欢悦过其祠者皆相语曰吾等兵防水利农算之学有若安定治事斋之教乎五经异论文艺理胜之学有若安定经义斋之教乎又语曰吾等于行义有若安定驯驯雅饬之化乎于是王君闻之曰安定之学岂但若是已乎乃遗其门弟林春王栋之京问甘泉子甘泉子曰嘻善如王子之问也善如王子之问也安定之学之教人失其真传也而贰于孔子久矣岂直今也哉夫孔门之教同于求仁仁人心也天理也四科之列惟颜闵雍耕诸人得其宗余则因材成就者耳而谓有四焉岂圣人无类之教哉若安定先生当声赋浮华之弊已极毅然而起以变化士习为己任以开濂洛之传必其精神心术之微有不言而信者行乎其间观其颜学之试道德仁义之教有足征者至于经义治事之科条乃其因材而成者耳以为先生之道尽在是矣岂不惑哉夫圣人之学心学也故经义所以明其心也治事所以明其心之用以达诸事者也体用一原也而可以贰乎哉此或先生立教之本意而人失其传矣乎若非人失其传则先生之学之教荒矣予幸得于百世之下故为其乡人士推言之庶几不终贰于先生之教焉王君曰命之矣幸为记诸石惺翁亭记中丞泰和罗子与甘泉子雅也一日造新泉精舍曰吾病之世之人昏昏懵懵如醉如梦缘是失其本心而莫之觉也自号惺翁有亭曰惺翁之亭欲因亭以觉我欲因亭以惺我惟子诏之甘泉子曰夫亭也外则翼然而中则廓然寂然夫亭何醉何梦何昏何懵何觉何惺惟人自醉自梦自昏自懵惟子自觉惟子自惺于人何有于亭何因或曰请与子商惺惺之义可乎曰可曰儒曰惺惺释亦曰惺惺然则儒释之惺惺有别乎曰有释谓惺惺者心故知心而不知性儒所惺惺者性故通乎心性而知是以别曰何谓知心不知性曰惺惺者心也虚灵知觉之谓也性也者心之生理其浑然至善者也释者以心为性故以知觉运动谓之性曰何征其曰蠢动含灵无非佛性是也何谓通乎心性而知曰儒者尽心而知性故以天理中正谓之性曰何征中庸曰聪明睿知达天德天德者天理也程子曰心如谷种仁则其生之性是也释者外理外事以为心故主翁虽惺惺而至于灭伦伤化儒者合心事民物以为性故其惺也觉于天理以先知觉后知以先觉觉后觉尽其性以尽人物之性是故君子之学知其所以惺惺者则几矣惺翁其以谓然乎用记诸亭时告惺翁己丑三月十二日弘斋记邵武诸生曾守约溥名其斋曰弘问于甘泉子甘泉子曰知天地万物一体之义则知弘矣子能与我心性之图乎昆山陆廷评伯载鳌亦名其斋曰弘问于甘泉子甘泉子曰知天地万物分殊之义则知弘矣子能与我心性之图乎陆子惑曰曾生问弘之道而子告之以一体鳌也问则幸告之以分殊焉何居甘泉子曰噫道之敝也久矣人知大之为弘也而不知小之为弘矣中庸曰大哉圣人之道洋洋乎发育万物峻极于天优优大哉礼仪三百威仪三千发育峻极而洋洋也者浑一体以为大也三千三百优优也者合分殊以为大也必如是然后可以尽弘之道焉且而以洋洋者为弘乎而谓优优者非弘乎谓天之高明为弘乎地之博厚非弘乎谓高明之覆物为弘乎而博厚之载物非弘乎谓虚为弘乎而实非弘乎夫君子之学智崇而礼卑至虚而至实崇象天卑法地崇故虚虚故至大之德出焉卑故实实故至广之业成焉非实无以成其虚非卑无以成其崇非业无以充其德非广无以周其大子盍学诸天地乎曰然则何以合于心性之图欤曰观大圈小圈之象则知天地之合德而弘道尽之矣陆子请曰愿先生记之置于斋壁己丑四月十六日新置南京少宰公宅记公卿大夫士之宦于南都者或多有公宅否则好事者必或迎致而馆焉甘泉子嘉靖七年以祭酒转南京吏部右侍郎公则无宅私无所与馆求僦于河之东河东之人三至而三辞焉求于河之西河西之宅与之前居而勿与之后室焉乃权寓于门人史氏之圃是为新泉精舍甘泉子言于尚书白楼吴公邵康节诗云吾庐虽小亦安身且免轻为僦舍人更有世人无屋住向人门户索温存夫岂以天官之贰而为人僦屋以求温存乎哉乃谋以缺官皂隶之羡余一百五十六两买薛氏之居在锦衣之巷者以为右堂公宅宅背兑阴而面震阳凡前大门九楹稍进西为贰门者一又进西为厅事者四楹其北为书房者四楹又进厅事之西为室者六楹室北为辅室二楹其旁南北二翼其北翼为库房者四楹其南翼为厨房者其楹之数称之室之南牖为井其后为园园之西为小室者楹其纵二百五十有五尺其衡前一百三尺后一百五十有八尺此右堂公宅大概也于是圯坏者姑葺之欹邪者正之则已毋求华或曰陋如之何应之曰不愈于为僦人以求温存者乎孔子曰君子居之何陋之有白楼公曰公今有宅矣而复何思甘泉子曰处斯宅者宜思天下之无宅者可也曰有居矣宜复何思曰居斯居者宜思天下之无居者可也曰有室矣宜复何思曰入斯室者宜思天下之无室者可也曰夫既乃宅乃居而室矣宜复可思曰宅居斯室者宜思与天下之人同宅天下之安宅同居天下之广居以游神之庭入室之奥而毋屑屑焉僦人之舍以苟温存乎人之门户可也今夫天下之人不求自宅自居自室而徒影响于人之形迹言说者多矣则亦奚以异于是哉白楼公曰我为记之厅壁以告后之君子俾知得之之难而图保守之易其永无忘乎其爰居爰宅而室焉嘉靖八年岁在己丑四月二十八日南京上元县程明道先生书院记圣人之道之学一而已矣道乌一仁也学乌一敬也仁以言乎其体也敬以言乎其学之功也由其功以入其道入则贤贤则圣圣则天天则神神则化而圣学之能事毕矣斯理也亘古而不变亘古而不变者天也其一明一晦者数也文武周公没圣人不作而乱臣贼子兴孔子者出作春秋诛乱贼而大道明孔颜曾思没圣人不作而杨朱墨翟兴孟子者出辟邪说距杨墨而大道明孟氏没圣人不作而佛老之说兴程伯子者出辟佛老而大道明明道曰吾学虽有所受而天理二字却是自家体认出来盖其所自得者多矣故天理以言其仁也体认以言其敬也昔者孔门之教求仁而已孟子则曰仁人心也明道则曰仁者浑然与天地万物为一体而仁之道益明孔门之学敬而已矣孟子则曰必有事焉而勿正心勿忘勿助长明道则曰无丝毫人力曰主一之谓敬无丝毫乃主一也而敬之学益明然则前圣之蕴非明道莫尽后学之的非明道莫正自时而后虽时有明晦虽人有离合然而有先生为之指南而迷方者可以取法矣其继往开来之功不亦大矣乎识者谓先生之道如日月之在天如水之在地如和气之被万物无往不在而上元县为先生簿治过化之地善政善教之所遗精神心术之所寓而精灵钟焉不可无书院祠宇以妥先生之灵而系后学之思旧有先生祠额卑隘不称厥德乃度地于三山街大功坊之南前为门为牌楼次为仪门为祠堂三间左右为营室次为讲堂五间左右有庑其后为阁阁上崇经其下为室左右有庑其西为射圃圃有亭又其西为廊四连连十间共为四十间以处学子又其西以南为连楼收其僦租以供书院之费斯役也凡出于公用之财倡于前督学卢君焕创于今督学御史刘君隅将成于新督学某千余年之缺典三二君相继而修岂不为旷世一快哉君子造之可以知仁矣是故观斯宇则思与天之无不覆乎履斯基则思与地之无不载乎览斯栋梁楹桷堂室阁庑则如万物之无不备于我乎入其门如大宾可以知敬矣是故升斯堂其有斋庄中正之心内直而外隅乎入斯室其有不愧屋漏之心乎其主翁惺惺而凡栋梁楹桷堂室庑阁兼所照而兼所存乎夫仁以体之敬以存之仁敬一致体存不忘乎心然则居斯地者可无愧而有天下之广居矣敬记诸石以来学之士嘉靖八年五月十日南京刑部广东司题名记惟皇建极稽古立官班政乂民爰有刑部奠掌邦禁以弼五教厥尹尚书厥贰侍郎古谓之大司寇肇十三司厥尹郎中厥贰员外郎主事古谓之小司寇匪惟具官惟以交正书曰百僚师师又曰同寅协恭和衷哉是故参伍以极其变错综以尽其能夫然后相师而和衷也夫和衷者治之极也是故郎中曰可杀员外郎曰可勿杀主事又曰可杀夫如是而杀杀斯不滥矣郎中曰可勿宥员外郎曰可宥主事又曰可宥如是而宥宥斯不纵矣然则今之分理非古也夫人之情易偏而好恶是非难乎其衷其可以分理而独任哉夫人之情难乎独任而易偏以私者有五吕刑曰五过之疵惟官惟货惟内惟来惟反其罪惟均其审克之夫官以言乎其势也或怯其势而屈法或嫌其势而过法皆非也货以言乎其财富也或贪其贿而屈法或嫌其富而过法皆非也内以言其女谒也来以言其请托也反以言乎其报复也以谒请而屈法也固非也因其谒请而加之怒焉亦非也岂无下情不能以自达者乎以复怨而加法非也嫌以报复之迹而姑纵焉亦非也宁无公平正大之体乎夫是五者人情之偏私也使参人参之伍人伍之则虽有偏私焉者寡矣虽有不公不平不中不正焉者寡矣南京刑部广东司与诸司异所辖兼京畿之地其官者货者内者来者反者莫不咸有易为物夺其情尤易偏私而难乎中正也独其郎中员外郎主事分理其传已久久则难变一变而复之古上也僚寀之间公听而广询焉次也郎中所鞫之事有疑焉必以谋及员外郎谋及主事主事所鞫之事有疑焉必以讲诸员外郎讲诸郎中惟生惟杀惟以理不以我焉是之谓天德耳矣司旧无题名有题名自今郎中萧君漳员外郎刘君汝輗主事田君汝成卢君应祯始也郎中自戴诚迄漳凡五十四人其员外郎自陈良善迄汝輗凡七十五人主事自龚衡隆迄应祯凡一百七人列而名之将以求其实也将以俾后之人指曰某郎中贤某郎中则否某员外郎贤某员外郎则否某主事贤某主事则否某也协和以成其政宁不起企慕之心乎某也偏执以败其官宁不起儆戒之心乎然则题名之设将以治其心而达诸理也心正而理达交正而和衷夫然后能无五者之疵斯可以佐天子以奉行天讨而配天德矣岂曰小补之哉四子曰请记诸石以告来者嘉靖己丑七月二十八日湖州府胡安定先生墓田记嘉靖三年太守冯君曾始莅湖郡乃考图志同知何君亦尹曰昔在有宋泰州胡翼之安定先生来教苏湖今吾郡人士知礼义之方者皆蒙其流风之及也吾等寔嗣教养可忘其所自耶乃誓于里正曰其墓在道场山麓者其守墓之田若干亩在某里者若干亩在某里者若干亩其悉以白予尔所不白则有恒罚于是胡氏之裔联芳者以墓见侵之状白于府府尽得其状田尽复而墓可守中丞陈公凤梧抚临至郡躬谒其墓视亭堂之圯坏命新之乃并重封其墓而拜祀焉由是过斯墓者必语曰某水利某农桑乃此公治事斋之遗也又曰某书史某文艺乃此公经义斋之遗也不亦可乎又谓曰不可以无识乃因何君以谒于甘泉子识之或曰何以识尔曰存田也曰何以存田也曰以存墓也曰何以存墓也以存先生之道也夫田存则墓长不荒墓存则人长思贤故田存斯墓存墓存斯先生之道存先生之道存斯人士率教人士率教斯斗讼不兴斗讼不兴斯乡井和睦乡井和睦斯休征荐至而百谷蕃庶守令之职也或曰先生之道久而隐矣如欲存田存墓孰若明先生之道训邦之人士俾慕而亲焉则墓田可长如今耳可长如先生之存耳则盍论其世矣乎甘泉子曰自安定先生之世而流传先生之教道者已失其真而二于孔门矣岂直今也哉夫孔门之教同于求仁仁人心也天理也四科之目乃即其因材成就者记之耳岂圣人无类之教端有四哉若安定先生者当伊洛之学未兴而声赋骈骊之浮华已极毅然而起以变化士习为己任而天下翕然而从之以复于本质故一时士习变化驯驯雅饬不问可知为其门弟苟非其精神心术之微有不言而信者行之乎其间其能如是乎至于经义治事之科条具在则以为先生之道尽在是耳达之朝廷播之天下以为式法岂不惑哉何也盖其所谓科条至今犹存也而驯驯之化遂不可复何欤诚心之感非教法之善也断可识矣夫圣人之学心事合一者也故经义所以明其心之体也治事所以发其心之用也思以达诸其事者也体用一原也而可以二乎哉此则或者先生立教之本意千百年人莫之知予幸神会于心之同然者敬为湖之人士言之俾先生之道人人明于心而墓田可不守而自求存矣越五载而识文成今继冯君而治者某君某也其尚不忘冯君之志而嗣修之以惠邦之人士哉己丑秋八月朔日绩溪县修儒学两庑贤像田租记绩溪尹惠州黄君锦既厥任询厥先务乃稽厥图记视厥教基曰夫子之庙何以易西南而中居曰西南惩偏也是故易之学之域中焉夫夫子之道庶圣之中正也西南庙之旧址何以易祠文公曰文公翼夫子之道者也是故置之右翼焉明伦堂何以避域中于夫子之庙而易置于东北之祠址曰山川之明秀众美之钟会宜以毓才焉且示诸生宜践文公之遗迹以达于夫子之道也作之者谁曰昔在正德壬申掌教今为御史敖君钺也以白于熊太守桂而达于抚巡督学而成之也修庑而像贤焉肇之者谁曰嘉靖己丑惟夏巡抚高安陈公祥视宫墙入文庙曰可以妥灵矣升堂曰可以育才矣两庑圯坏则群贤罔居可乎我是以有梁栋榱桷砖瓦倾圯之修又曰群贤诸儒有居矣而神像不设则多士罔瞻可乎我是以有从祀群贤诸儒者之像塑又曰群贤有居矣众瞻有像矣而守无恒田以永嗣修可乎诸生张孟元汪金等是以有请清隐废寺田租五十余金之岁入且曰攘异端以尊正道夫谁曰不然遂得请出县帑以益寺租而督学临川章君衮亦发县缺员金以助焉于是学之规式秩然矣庑之圯者焕然矣像之设者峨然矣诸生始咸有观感兴起以永持循由群贤之迹以入圣人之室而修学之功于是为大矣奉行而赞衰之者谁曰大守南君寿同知高君应祯通判林继贤而任其计度之功者高君也董其工者谁义官医官胡廷胡琦也而教谕文君宗颜训导王君惟孝白君永昌亦督视惟勤焉工始于己丑之十月日迄庚寅月日爰落厥成黄君曰诸君子相与成始终以垂于后之人不可无纪且不可无训以开于后之人遂因进士郑君恭谒记于甘泉子甘泉子曰昔者子贡谓夫子之墙数仞不得其门而入不见宗庙之美百官之富得其门而入者寡矣今诸生得居宫墙数仞之中日睹宗庙之光辉仰群贤之盛美优游仁义礼乐之府而不知其门所自入焉是之谓行不着习不察可谓善学矣乎然而圣人之道岂难乎哉其门岂远乎哉诸生其自反自思而自得之毋俾斯学为徒设也庚寅六月二十日新建点视营务公署记皇明建极北都上游以御四方乃肇京营大小联络如人一身血脉百体以胥保维以胥号应若曰诘尔戎兵视势重轻内重外轻者王外重内轻者荒兵之轻重视乃攸习弱可使强柔可使刚幺么狼兵敌莫敢樱宫妇教行孙兵以张是故令行习熟而志一也故团营之设也主之以司马参之以侯伯莅之以太监察之以科道科道之察劾所以振其弛作其惰以一其志戒之用休董之用威而俾勿坏者也昔在天顺时则易之惟月其在成化时则易之惟半载逮夫嘉靖乙酉诏自今必科道有风力者乃任必受玺书乃以行事必三岁乃易必视戎务之兴废以为殿最于是任益重法益严而密矣诸皆寔自我圣明始制寔自辅臣杨公一清肇议逮给事中史君立模去王君汝梅继之与御史王君继礼谋曰苟善其事矣不专其人不可也专其人矣不严其地不可也有其地矣不迩而亲不可也乃为请以咸宜坊大顺圣寺之废地寔迩团营十里改为公署焉中为厅事楹厅事后为堂楹前为仪门门前为东西房者楹取僦值以为薪茗之供又东为退思堂者楹堂旁亦为东西房者各楹盖将贮籍于斯申号令于斯讥勤惰于斯行刑赏于斯会军政于斯逮王君汝梅迁而王君准继之与王君继礼谋曰其事善矣其人专矣其地严而亲矣不可以无权乃请给关防以为符信庶令可行而弊可革夫然后法制具备未几王君准去而魏君良弼继之夫自王君侍御之拜命也其历更黄门四由史君而二王君而魏君乃今始志同道合而营事乃振焉易曰二人同心其利断金不其然乎诚使十二营队士之志如二君焉则士志一矣诚使诸营将领之心如二君焉则裨领之志一矣诚使六军之帅之心如二君焉则大将之志一矣夫然则联络贯通如人之一身本支之相应疾于唿吸大兵其有不强京师其有不重者乎此科道振扬之功所以为大也二君请予记之以告后之君子莅此堂者其尚有感于斯云嘉靖庚寅十月二十五日迂冈书院记迂冈书院者明奉训大夫右春坊右谕德兼翰林侍讲伦迂冈先生奠灵贮书之所而其子山西道监察御史以谅翰林修撰以训乡进士以诜儒士以某之所建也书院在粤秀山粤秀山在广会城内之北北倚北城其北东为镇海楼为元公祠又北城外为粤王台又北为白云山又北东二百余里为罗浮山蜿蜒而来龙跃凤翔而钟于广会御史昆季卜焉乃券地于民券田于官以立教基以为子孙云仍之贻俾不坠于前文人之休于是鸠工聚材为堂六楹凡五间以奠俎豆前为左右翼以贮神器又前为东西阶为石阑干又前为方亭子孙拜焉左右植之松梅花竹以为荫又前为前堂楹如后堂之数高广称之其左通斋明所右通神厨斋明所凡间神厨称之又前为大门三间门堂之间为楼如大门之数以贮先遗书焉此则书院之所由以起也又前为月池池中畜鱼以供脯醢环植之竹以为荫又前为扁坊为家塾又前为田若干亩以为书院守工始于嘉靖乙酉之夏迄于戊子之秋书院既成负阴而抱阳据粤而吞溟居高以瞰卑环都会之胜一举目尽得之矣于是山若增而高川若增而深日月若增而明焉若中居而四极焉若见流动而不居焉若见推夺而惨舒者焉若见群分而合同者焉草木鸟兽若增乐焉都士人日往歌咏而游嬉焉御史君奉侍太夫人于家属殿撰君谒记于甘泉子甘泉子喟曰迂冈先生吾友也公以颖敏之资温雅淳厚之德博洽疏通之才登会殿两元负公辅之望而施不究蕴以早世知者憾焉然而人每恒患德位名寿之难全幸有名矣患无其德有其德矣患无其禄位以寿有位禄以寿矣患无其后今公以名德不究用于位禄全委于后昆而御史殿撰诸贤嗣又能禅其名德进进而未艾今又建书院以求其传则百世如公在矣问者曰夫书院之设为传经也愿闻其所以传者或曰先生尝谓吾于易吾得其时焉吾于书吾得其中焉于诗吾得其人情物理焉吾于春秋吾得其是非焉吾于礼乐吾得其和敬焉君子曰善哉伦子之为经也先生曰子以为至矣乎未也吾尝闻之君子矣子以为和敬曷从生生于心也是故有仪文节奏之详焉是非曷从生生于心也是故有褒贬赏罚之义焉情理时中曷从生生于心也是故有比兴之发焉有阴阳刚柔之变易焉有精一皇极之敷陈焉是故六经皆由心生者也故治心以治经则全经在我矣甘泉子闻之曰善哉伦子之为经也然而道无往而不在也载而为六经形而为天地万物无非我心也然则书院之胜于其中居而四极也则见夫东西南北拱粤秀而尊居物有方而我无方则若以发吾心全书之中矣于其流动而不居也则见夫山峙川流日月往来相代乎吾前者则若以发吾心全易之时矣于其歌咏而嬉游也景物欣欣人鸟相应矣则人情物理宛然在目则若有以发吾心全诗之性情矣于其时景之推夺而惨舒也则见夫顺化者昌逆化者亡与之夺之生之杀之日形乎吾前则若有以发吾心是非之春秋矣于庶物之群分而合同也则见夫高深下上仰极乎天俯临乎地化化生生保合而凝则吾心天地之大礼大乐于斯乎全矣是故治经以治心而体天地万物之蕴以与之一焉则全经在我矣殿撰君曰六经发于圣人之心也则吾心之与天地万物为六经之大全也请记诸石永以为书院之规嘉靖十年八月一十日白沙书院记维嘉靖九年月日侍御孝丰吴君久祥拜命出按于广甘泉子有雅焉曰使君行矣庶其有事风化首焉使君得无意乎君曰唯唯其明年二月日莅广阅厥八月刑狱既理乃修教化乃召多士咸造于庭曰凡教化之事有征信易从者莫如乡先生若乡先生白沙陈公者为我明正学之宗天下后世犹将诵其诗读其书而尚论之者而况其流风余韵尚存乡里后生耳闻目睹亲炙之者哉其以崇报寺旧址创而新之为白沙书院以其孙新会儒学生畬改广州府学而帮其廪以守之又拨废寺膏腴之田一顷四十四亩以供祠事一举而辟异端扶正学以化训乎乡里以风动乎天下而垂诸来世亦观风者之首务也昔者甘泉子尝启其端盖谓是矣凡几阅月而书院成凡为屋若干间木石砖瓦之事若干为工役若干于是有祠有室以妥灵有堂以敷教有庑以处学子学子之来可以居业可以游可以息可以优游涵泳以究先生之道升其堂而入其室宛然俨然如先生之存僾乎若睹其容仪闻其磬欬而亲炙之者所以淑人之心明正道扶世教易风俗将推斯世唐虞三代之上礼义兴狱讼息夫然后人人知吴君之功于斯为大而出于簿书刑法之外万万矣或曰先生之道何道而侍御之所以拳拳而表章之者何心也甘泉子曰先生之道即周程之道周程之道即孟子之道孟子之道即孔子之道孔子之道即文武禹汤之道文武禹汤之道即尧舜之道曰道乌在曰道生于心记曰人者天地之心故上下四方之宇古今往来之宙同一天地也同一气也同一心也是故尧舜之心即禹汤文武之心禹汤文武之心即孔孟之心孔孟之心即周程之心周程之心即白沙先生之心白沙先生之心即侍御吴君之心初无二心初无二道在觉而存之耳矣不然则侍御生乎数十年之后数千里之远胡为而有此心哉曰敢问白沙先生之心之道其有合于尧舜禹汤文武孔孟周程之心之道者何居先生语水曰千古有孟子勿忘勿助不犯手段是谓无在而无不在以自然为宗者也天地中正之矩也世之执有者为过泥空者以为不及岂足以知先生中正之心之道哉夫心也者天地之心也道也者天地之理也天地之理非他即吾心之中正而纯粹精焉者也是故曰中曰极曰一贯曰仁曰仁义礼智曰孔颜乐处曰浑然与天地万物为一体皆天理也尽之矣尧舜禹汤文武之所谓惟精惟一所谓无偏无党即孔子之所谓敬也孔子之所谓敬即孟子所谓勿忘勿助也孟子之勿忘勿助即周程之所谓一所谓勿忘勿助之间正当处而不假丝毫人力也程子之不假丝毫人力即白沙先生之所谓自然也皆所谓体认乎天之理也夫自然者天之理也故学至于自然焉尧舜禹汤文武孔孟周程之道尽之矣扩先圣之道以觉乎后之人为天地立心为生民立命为往圣继绝学为万世开太平其功岂不伟欤后之人欲求尧舜禹汤文武孔孟周程之学者求之白沙先生可也非求之先生也因先生之言以反求诸吾心之本体自有者而自得之也千圣千贤之道固自在而尧舜禹汤文武孔孟周程之心与夫侍御作兴之心为不忘也若水生也晚犹幸及门亲受音指故于书院之成也不让而为之记俾来者尚有考于斯云嘉靖壬辰四月二十二日五经馆记甘泉子曰五经之道其致一也曷为其致一也五经皆发于心者也故能以养心今夫天下之物凡得天地之元气以生者皆能以养元气何则元气也者中气也天地之与人物一也凡天地之物之气是故皆能以养人之气夫饮食之道欲以养气也非徒以查滓实诸其腹尔也故五经之道圣人之心之精也今舍圣人精一之心而惟言语之记诵焉犹之舍天地生物之元气而惟其查滓以实腹其可以养生乎哉或者曰是则然矣然必五经具然后圣人之精可以养心也曰子以谓百物具然后可以养生乎吾闻古有饵一物而可以养生者矣而在多乎哉后世之品物必务多焉多则杂杂则气漓气漓则年不能长矣是故昔者伏羲出而画卦其时易始肇而且未备也何有乎书然而伏羲之道具矣尧舜禹汤文武继作而后书备矣而何有乎诗春秋然而尧舜禹汤文武之道具矣及孔子作而后有诗春秋也而何有乎礼乐然而孔子之道具矣礼乐不全之经也夫数圣人者之道无二也而谓数圣人必待五经备而后可以为圣学乎哉盖天地之百物物物同此元气也圣人之五经经经皆言此理也天地无二气圣人无二理是故知天下古今此理之无二可以与言经矣知圣人之经之精以养心可以与治经矣其于道也亦思过半矣从吾游以讲圣贤之学者有东莞任生柱其治舞阳也民安吏治乃白方伯于君创五经馆以教邑之多士以承于君之德余闻而喜之为之言治经之道以为多士训嘉靖壬辰夏五月十日泉翁大全卷之二十八文集门人江都沈珠等校刊记琴川记琴川子生于琴川长于琴川得琴川之道遂号琴川以间识于甘泉子甘泉子懵乎其未知琴川也不敢言者五载琴川子复问焉曰琴也何居川也何如琴川子曰吾常孰故琴川也横然如琴故琴以言其形也川也言其弦也曰何居曰某川谓宫某川谓商某川谓角某川谓征某川谓羽甘泉子曰善哉若琴川子者他日可与相天下而和人民矣吾不知琴吾居甘泉之洞泉叟也盖尝有得于泉之音推是其亦可以契琴川之义乎有所泓然如土焉其宫欤有所穆然如木焉其角欤有所铿然如金焉其商欤有所勃然如火焉其征欤有所浙然如水焉其羽欤然而为泉一也推是道也非特川之琴为然而吾心之琴可知也已昔者舜作五弦之琴歌南风之诗其诗曰南风之温兮可以解吾民之愠兮南风之时兮可以阜吾民之财兮夫琴声音耳何与于解愠阜财哉其声气之相应求一也是故可以知心琴之道矣琴之用大矣哉记曰宫为君商为臣角为民征为事羽为物是君臣民物政事之纪也声音之道岂小小哉驺忌子曰夫大弦浊以春温者君也小弦廉折以清者相也攫之深而醳之愉者政令也钧谐以鸣大小相益回邪而不相害者四时也夫复而不乱者所以治昌也连而径者所以存亡也故曰琴音调而天下治夫治国家而弭人民者无若乎五音者甘泉子曰语云大弦急者小弦绝盖善喻也是故五弦和平大小识职君子法之以自强不息内以养德上以辅极民风其易物顺其则政事不忒八方宣和四时顺历天下化中四灵来格治之至也琴川子洒然曰若是其博哉请识之用告夫为理者嘉靖壬辰岁六月十三日稽勋清吏司题名记稽勋司旧无题名有题名自纸木屏始也稽勋司旧无亭碑有亭碑自今始也何始尔元礼刘子具之武城王子肇之蜀郡高子继之南海吴子山东李子赞之而亭碑成碑成而题名备何备乎题名尔将沿名以责实也何名乎责实尔将俾后之人观其名曰某也善某也不善某也以和而成某也以不和而败是故将为善为和思贻后人之名则必力将为不善而乖思贻后人之羞则必不力咸于题名有赖焉是故不赏而人知劝不罚而人知惩者题名之谓矣其赖也博矣哉曰然则名曰稽勋稽何勋矣职长司勋曰郎中也员外郎也主事也掌邦国官人之勋给王子高子吴子李子曰惟诸司惟吏部惟最繁惟吏部惟稽勋惟最简及移武勋之稽于兵部则又简及移致事诸务于司功则又简今也几若无所事稽者稽何稽矣甘泉子曰吾闻体用一原者也君曰几若无所事稽者盍通尔僚相稽尔业乎是故有百僚师师之训焉曰请闻其再甘泉子曰盍反观尔内自稽尔德乎是故有作稽中德之训焉曰请闻其三甘泉子曰盍仰观于上稽尔道原乎是故有稽谋自天之训焉君子有此三稽者是故能立天下之体而致天下之用矣稽也孰大焉稽也何稽焉曰何居甘泉子曰即体而用具即用而体存是故一本也他日诸君子皆将如王武城之迁文选如刘元礼之迁太仆又如往时诸公之递迁为卿为佐为公为保以致天下之用未必不自今之三稽蕴蓄焉发之也诸君遂请镵其语于萃芳中庭之碑俾来者得以稽焉嘉靖壬辰六月二十三日义泽桥记甘泉子曰王者之政弛而后义士彰义士彰王道之疚也夫道义根于人心行乎天地未尝一日亡也道不行于上义乃彰于下斯民也三代之所以直道而行也故赏罚之政不明而民明之是故褒贬之义兴焉津梁施舍之政不行而民行之是故赒济之义作焉故曰王者之政弛而后义士彰也客有闻而质之者曰先生知言哉今徽之歙有汪其姓钰其名者义士也士而业儒者也府治之西沙溪东渡当东西往来之冲旧置木桥涝则漂之或易渡船水则溺之钰叹曰吾考某有志焉未就而早世于吾心惕焉悯四民之不济而悲父志之未酬也乃出其赀白金千五百两辇石为垛高若干以入于渊阔若干以径于涯中为桥孔若干以达于溪之东西岸其志于是乎遂矣夫遂者非遂己之志也遂其父之志而以成父之名附于石以不朽也名曰义泽桥桥成祭告之顷双鱼跃出于溪歌颂腾沸于途鱼跃于溪者得天之应颂沸于途者得人之应于己为济众之仁于父为继志之孝既仁且孝斯不亦可书矣乎甘泉子曰嘻允哲若斯匪直协天人称仁孝已也实于王政有裨焉夫周官大司空制其畿疆而沟封之潴防备遂列浍而治水洫有涂浍有道川有路以达王畿有司以时治沟涂桥梁以利往来岁十一月徒杠成十二月舆梁成而民不病涉王者之政也今汪氏之子乃能不惜千五百金之赀以成此桥于是士利于游农利于耕工利于器商利于货济川可以无舟溱洧可以无舆浅深可以无厉揭之劳可以免朝涉之胫可以无千金之瓠其有俾于大司空之职王者之政多矣是宜纪其事于石以示往来之人以告夫观风者嘉靖癸巳四月望郧阳抚治院保厘堂题名碑记惟郧阳之域跨于四省其东则自永济尖岩以达河南嵩卢浙川之境其南则自沄洲远河过均州及湖广襄荆达于四川之境其西则过房竹山竹溪以达陜西平利之境其北则自武阳盛水马昌上津迤东北而西南达陜西山阳白河之境曰若稽古宪皇诏廷臣集议若曰惟兹郧阳实惟四省之冲厥隶湖省其程月余越于三省千百余里政令难及惟兹荆襄安沔河南南阳商州汉中诸府流民啸聚于兹且在万山险阻之中深峒穷谷人迹难到惟兹荆楚古称悍慓健斗况兹顽民喜则人怒则兽厥患惟剧夫诸路流民众聚则易与为不轨三省政令之难及故未易治且在万山险阻之中故可负固而作乱如人之身长大拥肿血气难周手爬搔所不及易生虮虱疮疡惟身之困徂兹刘石王李胥兴作难杀略我民人荼毒我良善虔刘我官军如鼠囓物扑之则去止之则来有万山以为之藏匿如兔之有三穴此捕之则彼出焉虽有知勇莫克济之其议立抚治都御史衙门可使居中坐治以制四方承以府卫县驿为长治久安之图制曰可于是凡所割隶悉属抚治凡诸狱讼斯理钱谷斯计甲兵斯饬土宇斯戢乱略斯遏边防斯备城郭斯修流离斯安悉听于抚治毋夺诸于路之巡抚如昔之一羊九牧者越自原公杰肇治于兹继兹以来凡二十九公爰及方冈胡公士民戴之胥兴造乎府庭而告曰惟我胡公爰甫下车不遑朝食惟安我士民励我廉能作我德业兴我水利完我城池足我兵食休我卒徒阅我武艺宽我逋负均我徭役虽毕公保厘东郊旌别淑慝彰善瘅恶申郊圻固封守何以踰焉然自原公远猷奏功开创靖边以及戴王诸公缔谋绍绩迄今未有题名则何以昭扬前烈懋励将来于无疆乎太守陈君云松夙慎公清宣力惟勤喜闻而乐道之以书谒甘泉子于京师请记诸保厘堂之石以垂诸远甘泉子曰保厘哉郧阳之顽民即东郊之顽民也保厘之册命不云乎道有升降政由俗革故胡公君陈毕公相继治之惟其时夫周公毖殷克慎厥始其原公之时乎君陈有容克和厥中其戴王诸公之时乎毕公保厘刚柔合德克成厥终其胡公之时乎时之用大矣哉然则来继诸公者惟此三时而与时上下之虽百世可行也书曰三后协心同底于道道洽政治泽润生民四夷左衽罔不咸赖予小子永膺多福此固圣天子今日南顾之望也后之君子将列名于兹石者得无同此心乎癸巳六月十九日南平县令尹董侯生祠记甘泉子曰生祠非古也其起于去思之所为乎其诸后世饥食渴饮之际乎古之人有为之者矣不见其人则思以爱其树不见其步履则思以留其靴此何以故夫善政善教之被乎其民入于其心沦浃于其肌肤骨髓故民德之如父母有不知其所以爱之戴之者今夫赤子之慕其父母也父母在则日嬉于膝下有食则思以食之或父母离适邻里则号唿而不置及其没不可见矣养不及矣则岁时伏腊荐新而致祭焉所以继养也为守令者有德及民则民德之民德之故爱之爱之故思之思之故去思之去思之故爱其树及其靴夫树与靴且然而况其人乎故相与肖其人置其祠而继养焉不待其没世而不忘也故曰生祠者其起于去思之所为乎大行高平人郭君鋆游于甘泉子造而告曰今圣天子重守令然而未见兴起者盖未有激劝之术耳若齐鲁之贤有阳信董公琦者其人乎鋆也常闻其德政于父老矣如公以乙丑进士莅吾高平高平泽之邑也泽潞之间古称强悍素号难治未易以仁柔董侯下车一以诚心治之轸念小民为吾赤子天子使我养之教之其可少负德意而不致之于下乎于是平政役课农桑赒贫民定婚仪谨条约兴礼义敦风俗息词讼捍民患袪鬼惑禁佛事奖节义变士习民安之而爱戴焉若赤子之慕其父母然于其迁而去也卧辙攀辕唿号之声震于野故其谣曰前有扬父名子器后有董母不祠之何以慰吾等去思之情而昭循良之嘉绩乎遂相与祠之又从而歌颂之甘泉子述民颂为碑文其词曰我寒畴衣维侯之被我饥曷食维侯之饩食而衣之维我父母之慈维我父母之慈畀我天彝生我育我恃我怙我我父我母我母我父思本以报生报以祠没继以祀父母侯去思侯祠嗣侯食于兹垂千万世侯谁之纪纪此民俚大行孝友务民之义口碑在石作者湛子癸巳六月二十七日来鴈轩记来鴈轩者何顾中舍汝嘉氏之轩也何以名来鴈志征应也何志乎征应尔表祥兆也有鴈自来乎顾氏之轩祥兆也顾固为吴下四大姓之一虎头之裔焉祥鴈之来有以也哉夫鴈负阴而抱阳鸟德之中正者也北产乎紫塞南宾乎江湖北产乎紫塞见负阴焉南宾乎江湖见抱阳焉阴阳合德见中正焉木落南翔冰泮北徂是谓阳鸟随阳往来变动不居见得时焉夫阳鸟者阳德也阳为干为天为日其于人也为心为善为君子为刚为明为正为中国为天子为文华其于物也为阳鸟为节介夫阳鸟之居与游也宜塞北宜湖南固其所也顾乃入游京师朝市风尘人烟辏集之地如塞北湖南之虚乘云而来自天上下止于中庭而若驯焉而若习焉而若羽衣翩跹焉而饮啄若得所焉而见其主则若翔舞焉引其项若忻焉若慕焉而报告焉家人以报汝嘉于显灵之宫汝嘉曰噫吾夜梦白衣者告我方以类聚物以群分其在兹乎其在兹乎是胡为而来哉是日也中书之御署于御笔有命自天锡之金帛之酒食少宰蒲汀李公曰鴈之来固以昭圣恩也所谓自天上下也夫是之谓征乎甘泉子曰然然而未也类聚群分之理何谓乎以予观于汝嘉氏将勉为阳德焉为善类焉为刚明焉为正君子焉为文华人焉夫是之谓应乎是故祥兆不在鴈而在子矣君子取于斯二者故曰名之志征应也汝嘉氏请记焉记之何以记之表征应之奇兆也癸巳七月十八日重修梧州府学苍梧学记重修梧州府苍梧县二学何以有记记功也何为乎记功也昭总督两广中丞南川陶公之立教示法也甘泉子曰古之教学者居业必有常教示法必有警教常教莫如伦理警教莫如兵刑兵刑者圣人所以禁暴乱示劝惩感人心以纳于教化伦理之极也是故昔者明王之立学也既教之以伦理矣尤必读法于斯听讼于斯献馘于斯多方警戒以动其心是故观听狱者则是非之心昭昭而不可欺矣观杀罚则恻隐之心羞恶之心油然肃然而生矣论功赏则辞让之心蔼然而生矣故曰感人心以纳于教化彝伦之极也中丞公其亦犹行古之道也乎先是西山之盗充斥乎东西流剽于乡邑陷高州城杀其守臣劫其府库天子震怒及中丞公始下车首承明威恭行天讨率武将倡厥勇文臣运厥谋千夫长百夫长汉兵土兵鼓行而西直捣其巢穴凡俘斩有若干天子嘉之钖之镪币以彰公功于是西山平百粤宁公乃召梧州太守刘君士奇贰守舒君柏曰予前建岭表书院以教多士然而书院非古也古者献俘听讼读法于学校所以明立教法也今府县二学具陋并圯风雨上穿湿滂下浸既罔以妥先师之灵安诸生之学即如今献馘听决其何以广视于众壮大观而警人心也乃刘君舒君任其事分守万君潮分巡张君鹄赞厥猷因前总督中丞韩公永熙之合基而弘之因中丞邓公宗器之辇土石而益以新之左为郡庠乃邑庠右附之中同为文庙庙掖两庑庑前为门门外十数寻为泮池池频棂星门庠各为明伦堂堂各有翼各翼以斋舍前各为大门各有缭垣庖库舍宇各各备具大门外同为砖道道之东坊曰黄甲其西坊曰青云前曰仰圣景贤夫同为文庙圣一也同为砖道入圣之途一也三坊鼎立示举业德业心事合一以进践迹而入室也始工于癸巳初夏迄工于冬季公与诸群从落成之喟曰此非献馘听讼感人心立教化之地乎于是诸生来观听人人自有警省以兴起其恻隐羞恶辞让是非之良心以达之于伦理夫然后知中丞公立教示法之深意其所关系非寻常小小兴作徒劳民伤财而无补于劝惩之数者君子曰陶公修学诸生修心盖有感应之机相发而交成也时刘君已升去舒君不远四千里走书南都谒记于予予为扩陶公作兴教化之懿以镵于石俾诸生兴起之心永永不忘云甲午二月十七日新江书院定山先生祠堂记夫定山先生祠堂者江浦刘尹之所建以祠定山庄公之堂也或有问甘泉子曰若定山先生者诚可谓知道也矣乎曰然曷谓道曰夫道饮食言语取舍进退时焉而已耳昔者孔子庶圣人之雄也孟轲氏称之不过曰可以仕则仕可以止则止可以久则久可以速则速时焉而已矣时也者道也道一而已矣定山先生初以成化丙戌进士改翰林庶吉士授检讨不奉诏作鳌山诗上疏剀切杖之调判桂阳寻入为南京行人副久之以二艰去不复起王巡抚公恕访之欲以白金十五镒理其庐却之居定山垂三十年累荐不起学士琼台丘公浚嫉之曰引天下士夫背朝廷者自昶也使吾当国必不利之及丘入阁荐者又累至有旨取用先生曰此其时矣况出特旨非寻常部檄者比其可不行道行大学士徐公溥语邵二泉宝曰当复翰林乃惬公论其语李学士东阳曰定山君人故人君宜注意及赴吏部三揖不跪曰第令不失己官职外物耳吏部题复行人副西涯语吏部曰留都根本地定山当官此遂迁南验封郎中到任二月得中风疾迁延野寺明年丙辰十月告即归定山丘公亦卒又明年遇考察例南冢宰青溪倪公岳以罢软退之乃先生告去已改岁矣或曰定山公不奉诏作鳌山诗而上疏以养君德兹非言语之道乎落职判官寻改行人处之恬然及以亲丧而后去去而山居者三十年见几而出出不屈己故其言曰进而当行道也吾义所安不违道以干誉退而当明道也吾志所存亦不立异以求名白沙翁诗有曰欲归不归何迟迟不是孤臣托疾时兹非进退久速之道乎以巡抚王公之贤捐金饰庐却之不受非取舍之道乎是故道一而已矣知进退久速之道则知取舍之道知取舍之道则知言语之道知言语之道则知饮食之道故宁耕田食力饥饿不能出门户而不肯少求于人而天理之几决矣夫道也者天理也夫理一也天岂有二乎哉然则定山先生可不谓知道矣乎其论学曰取乎内而忘乎外得之心而应之事如相马之神非牝非牡如斲轮之巧不疾不徐斯其至矣此定山先生之道也甘泉子曰予癸丑下第南归访先生于定山潇然洒落望之知为有德人也今观先生及诸公之言即先生之学宜与白沙先生同而白沙先生尝语我曰定山人品甚高恨不曾相与问学不知其后问林缉熙否缉熙又何以告之此犹若有未尽然者何邪或曰以讲习不足以入道也故忘言以默识终默不以示训也故因诗以立言惧诗言之召祸也故应召以混世混世不可以久处也故在告以归山归山不能以自洁也故委物而辱身乃先生则超然而还大化矣或曰先生之出处进退未易言也其始也惧之于琼台其中也乘之于西涯其终也成之于青溪而又误于子弟门人之不力焉向使琼台而不入相入相而先物故则先生退居三十年矣未必出出而有知己故则先生之以累荐之贤则必复内翰必不南及南而疾作不知人矣使子弟门人而力焉则必知今法不但一状而可挂衣长揖以去而必知自奏知自奏以祈允必不罹青溪之忍使青溪而不忍则自十月告去至明年二月如彼其久中间一念同榜之义全其节以副天下之人望必有以处先生而不至从考察以退也噫虽然昔者柳下惠为士师三黜而不去犹曰直道而事人令尹子文三仕三已而无喜愠色武子邦无道则愚古之贤圣人立身遇世其远意岂常情所可测哉先生之卒江浦尹胡君昉请祀于乡贤祠后二十八年为嘉靖乙酉予既为志铭其墓又十年从予游者今新尹桂林刘君缙甫莅江浦吏治民安不胜景行之思乃承前尹陈君文浩之业捐俸辟地拓治祠堂于江浦之涯即先生昔创所谓新江书院地也且将请祀典于督学公闻人侍御诠以岁时祀先生以淑人心治之首务也凡为堂三楹其前堂如之其为大门亦如之为左右庑各三楹助其地直砖瓦灰石而赞成之者邑义官滕氏泰也故其成也易然公之族孙庠生庄贡为予道其事予善焉遂为记之于石庶几后有同心而兴起扩而大之者甲午三月二十七日增修应天府乡试院记夫增修应天乡试院何以书崇贤基也崇贤基所以重宾兴也重宾兴所以弘化理也重宾兴弘化理有国有家之急务也是故选举之政圣王制之而诸侯法焉兴役业者应天府尹柴公治之府丞郭公贰之辟地广制以应三载大比之数始工于甲午二月落成于七月甲为干首午为支中以应天地之数弘开人文以参三才之数是故人文弘敷天地辅成三才备而王道终矣凡论才之道惟公惟明惟清惟精精以备事则不烦不烦斯清清以定神则不惑不惑斯明明以照幽则不眩不眩斯公公以普物则不私不私斯人说而事成惟其示人以大公也是以有至公之堂堂九间惟其示人以至明也是以有衡鉴之堂堂七间主考居之惟旁房十间同考居之明以相临也惟其清也故以游以息不迷五色是以厥北有池径池有梁梁北拓地爰有憩息之堂堂三间惟其精也执艺有所供应有定厨湢有备巡了有警校艺有廓是以内旁憩息左右有屋屋凡十间外为外大门门外有牌坊坊南为街街南拓地临淮为屋屋三十二间中有明楼楼直大门以钥以严大凡为堂之事者三凡一十九间为楼者一为内大门者三间为外大门数亦如之凡为屋之事四十有二间为房十间拓地为校艺之舍三千七百有奇益旧数者三之一故夫论才之道广矣备矣柴公郭公之协恭至矣或曰然则今之宾贤非古也而以为可合于王道者何居甘泉子曰在道不在制今之道亦犹夫古之道也以予观于乡试而知王道之易易也学校之所以教与有司之所以取苟得其道今之制犹古之制也何居曰德业举业一而已矣夫道一而已矣夫道一而二业一而已矣请闻焉曰惟教之者主德以精业德业一而古之德行道艺之学存焉故取之者考业以知德业德一而古之乡举里选之法寓焉是亦古之道而已矣夫学之者与取之者一其斯之谓执事敬乎其斯无负于二公之协恭兹役矣乎于乎久矣予之噤而不托于文词也二公恳之者五七至焉乃为力疾以书其宾贤之意于石以达于古之道用告夫后之作人取人者嘉靖甲午七月十三日郧阳府新立题名记郧阳古縻子之国入为锡穴为韩属为锡县为郧乡县为南丰州寻复以县为郧县地居万山之丛路当三省之冲诸路流逋聚啸作梗乃劳王师乃剿乃捕平已复作乃都宪原公杰建厥议乃命开设郧阳府治肇自成化丁酉迄于辛丑乃五载落成内领郧县外辖上津竹山竹溪郧西保康郧房七县治之外内联络以控诸路于是向之梗化百万之徒悉为良民嘉靖甲午盱眙陈君云松来守之三年也厥有成绩乃叹曰郡无题名名氏于无所考文献罔所征信以为劝惩岂非郡之缺典欤乃寓书于南都曰郧阳自开郡设官五十有八载自知府吴远以下十有六人同知王辅以下九人通判陈敬以下九人推官刘芳以下五人未有题名罔所考征以为劝惩惟先生是图将文诸题名之石以垂示于后焉甘泉子曰夫所谓三十有九人者可考而知也曰某也贤某也不贤可考而知也某也为廉子盍益法其廉某也为能子盍益法其能某也为公正以表俗子盍益法其公正某也为恺悌为民父母子盍益法其恺悌某也为贪懦子则惟贪懦之惩某也为私为邪为酷为刻子则是惩是又将以是惩是法乎后之人也陈子悚然曰吾若为不贤后之人又将惩我矣吾乌乎而不自惩吾若为贤后之人又将法我矣吾乌乎而不励甘泉子复之曰吾子昔尝讲于新泉领恶全好也旧矣其益修诸其身以贻于后之人仁人之惠远矣遂请借记归以镵诸石以告夫后之君子甲午九月十七日龙头赤花关氏祭田记龙头赤花关氏顺德族望也关氏之有祭田义举也何以义举也以尊尊也以亲亲也记曰士无田不得祭又曰祭继养也故有田斯有祭有祭斯有养有养斯有孝有孝斯有敬有敬斯有爱有爱斯有弟有弟斯有慈有慈斯有义有义斯有礼夫礼义有措而道行乎其中矣是故祀田立而人知其有养也生事死祭而人知其有孝也事亡而存故人知其有敬也一体本支故人知其有爱也一体同气故人知其有弟也父母曰彼凡出于我者皆血气相通者也是故人知其有慈也同气一体之分上下亲疏杀焉故人知其有礼义也是故父父子子兄兄弟弟夫夫妇妇长长幼幼相与交接而其孝敬慈爱弟友之心油然而生矣日相劝于礼义而道行于家庭矣乡党见之曰善是都邑闻之曰善是四方传之曰善是其为父子兄弟夫妇长幼皆相观于道义而天下平矣行一善而百善集焉者其祀田之谓乎故曰关氏之有祀田以尊尊也亲亲也何居曰关氏者兄弟八人追惟祖志聿修先德居不异爨财不异蓄为祠以享高曾祖焉朝阳府君以上于堂中两叔海渔府君野樵府君于东西堂永永勿祧义起也以崇本合族也又割田若干亩以供岁时一堂二室之养俾子若孙守于世世于是有启升氏者因梁上舍请记于甘泉子甘泉子曰不亦善哉不亦善哉关氏其有兴乎合爨所以同养祭田所以继养也生则有同养没则有继养幽则有孝敬明则有礼义人道之备也予噤于文久矣予将欲推斯世于隆古而期人人之同善是也乃为之记于石以风一乡风天下焉乙未三月四日碧江赵氏祠堂记惟赵氏远为帝裔商王之后曰崇澥者自闽之连江为福州兵马钤辖迁知南宁卒赠知军兵钤朝议大夫遂家广东是为广东之始祖其子必持始尉新兴名拜户部侍郎朝散大夫克弘宗功益昌其业传良卫友符宗达凡三叶宗达四子即三绝惟仲瑀肇迁碧江是为碧江之始祖三子士志士慧士昌曰士志者九龄而孤长而克家恢复亡业肇建流光堂祠二大夫右有雍睦左有神库光先裕后可谓有功于是裔孙族会而议之曰我祖不祧其惟二始二功二别乎所谓先王未之有而可义起者矣乃于流光后益为寝室者三朝议公居中室朝散公附东室跻仲瑀公附西室是为大宗又于寝室之后益创一堂为室者三其中室则曰士志者居之其东室则曰士慧者居之其西室则曰士昌者居之是为小宗宜分而合明一本也自崇澥而上分不得而推也自士志士慧士昌而上义不可得而祧也故祠朝议以始也以贵也祠朝散以贵也以功也祠仲瑀以始也以权也伯仲某绝而叔仲瑀继也祠士志士慧士昌于别室报功也明别也以系诸宗也故曰义不可得而祧也若夫礼则吾能言之也古之祀始祖者以生物之初有其神而无其人有其人者皆礼之变则朝议独何疑焉观文武世室皆以义起则朝散仲瑀又何疑焉士志士慧士昌为嫡别之始以统三宗之裔礼也又何疑焉故以始者谓之礼以权者谓之义以功者谓之孝以系宗者谓之仁故履斯堂者礼义仁孝之心油然而生矣故同为一门则同气之义见矣由小宗则肢分之义见矣由大宗则一体之义见矣为子孙者敢不敬乎敢不爱乎其裔孙乡士善鸣与族兄善宏善练来谒记又五年庠生曰善和者始请入石志应堂记上海储南溪既成义塾之堂胤子太学生昱道其堂之始曰翁耻里子之弗训而倡之义昱也以教资而成厥志甘泉子曰义而公然而有文者矣其堂之胜曰盘据乎三林之南以出乎水月庵之右堂之为楹者五左右为翼庑不及堂楹之数者一其外为仪门不及翼庑之数者一为基衡步者若干其从倍之者再又曰其庖偪寝处之所园池亭馆之修皆足以备堂之胜也甘泉子曰弘而丽然而非徒末者矣其堂之名曰志应志应者志交应也一志也圣功也盖取诸易甘泉子曰善哉质而实本而深矣乎夫道感应而已夫学感应之机也无内外无人己无终始一而已矣六艺九容所以一志也二三子且道而子弟之贤不肖何以关乎翁之心乎翁之义举何以遂感发乎子弟之志乎是故明感应也易曰同声相应同气相求其志一也又曰水就湿火就燥云从龙风从虎而况于人乎储子曰可以训矣请记之程乡县修复古河记惟岁甲戌张侯天锡初莅邑谕言曰戬乃身忝化源职在承流其有若流水以顺民心者听有若堤防以遏波滥者听于是父老庭说曰程乡古为梅州厥有形胜小溪西北循城而南注于东大河西流迤南过于溪东会于海中夹百花洲烟火二百爰自河流淤湮横行而北陷洲溃溪以囓城之趾将不利于邑侯其柰何侯曰河势渐不可已则此城将如百花之患我则不源不流不防祸孰大于此者乃令于众曰其速鸠我工缮我器用甲子我其有事于河乃俾蔡县簿贵端董后曰必浚厥源必导厥流必防厥波以克成功于是河由故道行洲渚攸复居者以安行者以利形胜如昔侯乃誓于众曰吾所不以其源顺民心防民患若此河者有如此河士民欢谣请纪其功勒之金石或曰浚河小事何以纪为君子曰昔称禹之功小及畎浍况侯疏河之流以入于海者乎况春秋之法或以人而书事或因小而见大侯之为邑当逆瑾污秽横流之余私谒不入家累不随是廉以浚其源也宽省徭敛加意士民是惠以导其流也严恩信之施折新民之气是威以防其波也则侯之功德可以配此河于无穷匪直区区修浚之功而已后之人见河之流仰侯之德政若睹龙门而思禹者则侯为不忘也邑大夫叶邓濂叶师文等俾庠生梁建序告太史氏书之韶州府翁源县创建预备仓记预备仓者翁源县尹之所创建也翁源为韶岩邑尹能遵行积谷之令且至万石焉谓谷必有贮贮必有仓乃度府馆废址及阴阳学隙地横纵若干丈创为是仓其中仍为府馆为厅事为厢房为庖湢凡若干楹而府馆不失其旧其中为仓之廒者三间间深一丈二尺广称之东西为廒者一十八间间深若干广亦如之前为门楼三间而翼以二廒于其傍一以贮纸价之米一以贮官吏之俸经始于嘉靖乙未十一月落成于丙申正月曾县尹极莅焉王主簿赞之于是邑士大夫钟尹韵吴耆民琼等咸请讼县官之功以上播郡侯之美极曰非官能致然也乃我郡侯之功之德也侯起江山由进士秋官来守于韶辟明经馆修古小学使属邑六各为预备仓以积谷而教养兼备焉是乃郑侯之德之功也县官何有焉郑太守骝曰非府官能致然也乃我圣天子之德也凡播告之修行于天下州郡州郡谨奉承之以致于邑俾置囷仓务储积惟多寡以为贤否凡以救民荒重民教也是乃圣明之德也守臣何有焉曾尹极旧从甘泉子游走书以告甘泉子曰不亦善夫惟政匪敝于时敝于人故君明其义臣能其事则政举矣令匪齐于人齐于人人故上宣其志下播其实则令行矣嗟夫井田废天下无善法矣富者益骄以淫贫者益滥以乱天下无善治矣故井田不复王道之疚也惟其疚以图其善因其时以救其弊修其法不诡于俗齐其政不易其宜此常平预备之设其王道之遗意乎老有所终幼有所长矜寡孤独废疾者有所养则政成而化举焉富民将曰彼皆天之民也贫蹙乃尔吾何可独富而仁之心油然生矣贫民将曰公府之给农氓之力也吾何可以徒餔而义之心油然生矣仁义兴而道德一风俗同是故其善教达焉公不知惠民不知病相忘于怨庸而其善治臻焉故行一物而四善皆得预备仓之谓也今郑侯能祗承圣天子之德意而曾尹又能奉行郑侯之善政而致之民四方有贤能之吏必来取法是为守令师也若从钟尹耆民之请立石以记一邑之善以风四方焉夫岂不可于是乎书逸轩记逸轩者上河公之别号也上河公丰城人侨居上河故曰上河公其姓王氏其字习韬其轩曰逸或者疑焉曰夫逸德之疚也故千圣之传六经之训惟逸豫是戒上河公之谓之也不亦异乎或曰上河公晦迹于商好礼尚义岂儒行而商逸者与或曰上河公无逸心外无逸事口无逸言身无逸行户庭之政桑蓬之能朝不废朝暮不废夕岂谓若是自逸豫灭德者与间以闻于甘泉子甘泉子笑曰而未知王氏之文献也乎罗太宰整庵则有孝友信让之称乔白岩参赞则有拯急希义周贫希仁之称杨月湖宗伯则有佩服忠信之称盛庶子则有发粟活人遂生二子之称严介溪冢宰则有睦姻隐恻之称费钟石少宰则有乐施急难之称汪闲齐司成则有既乐施与亦善化居之称都宪陈静斋则有扶羸植弱之称顾东桥则有内修仁义外礼贤德之称然则上河公岂逸德者哉或曰愿闻逸之义曰子试言之吾将与子商焉曰吾将谓上河公毋勤尔形毋劳尔生逸而神精则何如曰可也然而尔知人逸而未知地逸矣吾将谓上河公兀若山停澹若渊澄土木以逸尔形则何如曰可也然而尔知地逸而未知天逸矣曰人逸地逸则吾既闻命矣若夫天逸则诚吾不知也请闻焉曰夫天逸也者法天之行运而不息动而无动劳而不劳四时以行百物以生执天之经无为而成与自然为体动静两忘劳逸合并成天之能子不能知天之逸又焉知子之逸矣曰虽然愿终子之教曰子知真劳真逸者乎真劳真逸得于天者也是故君子之劳非苟劳也劳有物君子之逸非徒逸也逸有物是故能与劳皆劳而无所于劳与逸皆逸而无所于逸书曰作德心逸日休夫作也者作也休也者休也作其功而休其效也曰吾尝闻子自然之教矣未闻夫有所作之也曰吾子未闻作之之义乎抑未知作之为自然之功乎夫逸也者逸其德也德也者天之所以与我而得其自然者也作则生不作则死是以有戒谨恐惧勿忘勿助之教焉故德心恒在作之而已矣能作斯能逸能逸斯能休故能与天同游与地同流惟日休休不忮不求习韬闻之冁然曰命矣请记于轩以自勖以袪夫人之惑神交亭记池阳高士有古源李子者谢太学隐居小丘山十余年不出志圣贤之道闻甘泉子而慕焉然而未尝识面甘泉亦未尝识其面而知之贤而敬之曰神交矣或曰面不不相识何谓神交甘泉子曰夫人皆识面浅者也而谓上下千万年识尧舜禹汤文武周孔是何面目而若相知之深焉神交也故孔子梦周公高宗梦傅说舜梦拜乎丞黄帝梦游华胥见尧羹墙皆心也神也神也者心之所为也故心之神也交通也通天而天通地而地通万物而万物通尧舜禹汤文武周孔而尧舜禹汤文武周孔感而通之一气也气也者通宇宙而一者也是故一体也一体故氤氲相通痛痒相关不交而交矣嘉靖丙申八月甘泉子过池阳登九华之山古源子出迓焉或曰子十年不为彼乡士夫出矣不为郡大夫出矣而为甘泉子出何耶曰吾为道出也若甘泉公者所谓旷世遇而呈祥者也吾为道出也非为甘泉公也相见而欢若平生交焉而若鱼水不足也执弟子礼而学焉虔以相孚神以相授又若磁铁之默合不待口之相语也深矣何则神交至焉倾盖次焉故知神之所为者可以尽心矣知心之所为者可以知性矣知心神之所为者可以语道矣尽心知性而存养之可与语学矣尽之矣古源子退而作神交亭甘泉子为次第其语作亭记甘泉子喟然叹曰于乎时隆子而知神交之道则斯亭斯记可两忘矣犬乳猫记甘泉子世居增城之野甘泉都甲午春家有猫犬先后同时而生子者犬之子四长也猫之子二幼也母猫常去不乳其子子来求乳则穿其子而去之不得食则一子饥以死焉其一独存犬见是猫子之无乳悲鸣而咿嘤也就而乳之以左手枕其首以右手抱之而乳焉日月率以为常爱之如己出焉犬之子与猫之子群然而食群然而卧忘乎其孰为犬孰为猫也妇者男者愚者曰娭哉犬也不专其子而乳猫之子也智者曰仁慈哉犬也不私其子而猫之子乳也至于母猫与其子同气而分者乃反若甚嫉妒焉其子濒于饥且死而不动其心焉忍哉猫也愚者知者乃莫知恶之又何也后四年甘泉子以便归省墓家人告其事如此甘泉子曰嘻异哉计其时是为南都礼部宅猫相乳之前一年也是为乳猫处予痊之池为义猫冢之前二年也猫相乳犹为同类也而犬猫异类也犹有如此者其诸异于义猫也远矣不可不书之表之为天下后世女子丈夫同类之为慈者劝为妒者戒重修南京吏部尚书公宅记其实矣何居曰吾有试焉昔余备卿南礼时则过堂音巷太宰之虚宅焉但见瓦栋落落垣柱仅存而悲之戚焉动吾心焉若毁吾室矣再过屡过之而益悲之戚戚焉益动吾心焉若痌吾身而伤吾饥矣告之于大司马舆浦王公舆浦王公之心亦谓然告于大司寇石塘闻公石塘闻公之心亦谓然告于大宗伯渭涯霍公少宗伯泾野吕公霍吕二公之心亦谓然夫二公之心不约而同然如痛痒之相关者何居自非一体万物性分宇宙胡为其然哉甘泉子谋于右宰钟石费公昔吾在礼卿而戚焉初迁天曹卿而益戚焉即欲谋治之而病未能焉夫欲治吾官者必先治吾居吾居之弗治吾未见其能官也闻之人曰斯宅也自昔之君子东川刘公之肇置也尝廓然其宏丽矣自夫某君子旷斯宅而弗居而居于他所也而垣瓦以颓自夫某君子居于他所旷斯宅而不为之一修乃垣一缉乃瓦也而栋宅榱桷以坏夫既能以渐而颓而坏也则吾岂不能以渐而修完之乎惟时二人乃虑公用之羡余选属官之贤者能者而付之司务何君勖焉勖以身治之如己之居易其所有余以济其所不足又不足则以咨宗伯霍吕公曰夫以公财治公宅不拂公议也恶乎不可二公乃慨然檄毁淫祠之公财助焉咨司空石庵蒋公南山胡公委营缮所正副使赵勖易时兴董其工而司其出入之数焉简大匠付之量众材而趋之垂成而何君迁户曹副郎举文选主事杨君一谟代之终焉惟时斲者墁者筑者各殚尔心各竭尔力经始于丁酉七月迄工于其年十有二月凡五六月而落成告霍吕二公来观之二公欣欣咸举酒而交庆甘泉子目钟石公曰斯二公之助以庇吾部今后之人也二公他日大庇天下亦当如此矣霍吕二公答曰今二公之惠修此屋以公于后之人也则他日辅大修天下之比屋使可封焉亦当如此矣于是四人大笑相与饮酒尽酣而相乐以有成也由是诸卿观之皆欣欣然而喜矣诸司见之皆喜而欣欣然矣士者农者工者商者东西过之者皆乐若沨沨然不知为之者如美之在躬矣盖至是而后一体性分欣戚相关之义始验其实而非迓虚语矣甘泉子将欲求去然而犹欲修此宅焉人或疑而问之甘泉子曰尔以为尔之一体性分之在天地宇宙间为有人己前后古今之别矣乎古之人有使于他国明日遂行而犹修完其舍馆以去者又有将掣军而去然犹修饰其营垒而行者然则岳武穆诸人皆非与曰其然矣其信然矣斯宅也凡地纵三百二十尺衡一百八十五尺凡为室之事四十其为亭者三为门者二凡前为大门曰安宅之门门三间右以处舆皂左以处官吏其次为二门曰如见之门中为甬道左右为通路又次为大堂七间中曰中正之堂东曰东堂西曰西堂堂各二间后各夹为二室其前左右厢房各三间东曰东厅亦为东塾西曰西厅亦曰醴芝轩志芝出于酒缸中也又次为内室五间前有穿廊以入室曰安宅之奥其耳室二间东为厨房西为库房前左右亦各有厢房各三间西为书房东为外厨其室后为凉亭曰时亭辟其四楹以开四门时其日之出入月之寒暑而启闭焉周植松竹梅花卉以当三益以为时辟之观见天地万物之生意焉西南有池池上小堂曰瑞龟堂志应也盖堂成而得金龟于池大几盈尺有九小龟从之也东南有沼沼上有亭曰得泉草亭志浚沼而泉出也皆以供游息之学养其神以达于政事焉于乎凡我有来公卿百世君子其念兹肇创之难修复之不易其毋旷尔广居尚宅尔安宅时缉尔瓦时完尔垣时新尔栋梁榱柱之朽时灌尔花卉俾勿坏惟时亦克尔官尔广居之旷安宅之弗宅尔垣瓦梁柱榱栋之弗修舍其田而芸人之田毋亦复为后人之悲之戚之嗟于乎其念之哉其尚监于兹记泉翁大全卷之二十九文集门人新安洪垣校刊记重修应天府儒学记应天府儒学贺教授将率其僚训导澄也衮也德牧也同谒于太宰甘泉子则必先之以友德昌申之以九鼎焉贺之言曰若钧也之为教宜奚先矣甘泉子曰古者三代明王之教成天下也必先立学学教基也教基不立则教法不尊教法不尊则教道不行是故三代明王必先立学夏曰校殷曰序周曰庠学则三代共之皆教以人伦也人伦教五品逊百姓亲而天下治矣请问五伦之于学宫也何教焉今敝学之学宫之修也督学侍御冯公倡其端应天府尹孙公府丞杨公申其事巡抚都宪欧阳公可其议须其材简俾上元李簿奇章董其工经始于丁酉六月迄工于十有二月凡修门堂室宅以暨廊庑斋祠馆圃者若干事惟公诏之庶师弟子知所以教所以学焉甘泉子曰学云学云口耳云乎哉文辞云乎哉于是将有效之焉矣将有觉之焉矣将俾师生朝而益于是焉暮而习于是焉抑而思于是焉必曰四公之所以宁宇我教养于我者何也承吾明天子之德之惠也吾人将何自励以图报于他日与然而君臣之义于是焉着矣为诸师者坐焉居然有父之道为诸生者立焉肃乎有子之道诸生将胥与言曰夫诸师之临我以教我也罔极之恩成我者与生我者等也然而父子之亲于是焉着矣师生将文会于是辅仁于是也有相承相发之益焉有相丽泽之功焉有相观而善之懿焉然而朋友之信于是焉着矣凡入学者必相以齿长者在前少者在后天序以秩天显以临焉然而兄弟之道长幼尊卑之序于是焉着矣尊也长也阳道也卑也幼也阴道也知长幼尊卑之义则知阴阳倡随之道然而夫妇之别于是焉着矣故学不修不立则仪物不彰象教将毁则无以见道而天理或几乎灭矣此四公之功于是为大岂区区簿书之务小补乎哉且吾职事未及遍观焉请闻修何修矣夫门则何如曰有棂星门有戟门有儒学门饰旧维新亦既闳然洞然矣曰尔师生之身亲日由是门也宁不思尔之心固自有所以入圣之门者乎夫堂则何如矣曰妥神有文庙之堂讲习有明德之堂演射有观德之堂革旧维新则既敞焉廓焉矣曰尔师生之身亲日升是堂也宁不思尔之心固自有所以升圣之堂者乎夫室则何如矣曰堂后有尊经之阁阁下有室左右有师生之斋馆馆中有宅易旧维新则既巍焉奂焉矣曰尔师生之身亲是宅是室也宁不思尔之心固自有所以入圣之室而自宅安宅者乎贺子曰先生既惠教我以心学矣敢闻所以入圣之门升之堂而入之室宅之宅者云何甘泉子曰岂易言哉岂易言哉昔者七十子日相与亲炙于圣人之教其时高弟如子贡犹叹得其门入者寡夫子称由也升堂未入于室虽善人不践迹而室亦不能入焉故谆谆示人以求仁而宅之矣乎迹路也门也夫中正者圣人之门路也学之者或失则过焉或失则不及焉是故得门者寡矣门且不得而况于升堂乎而况于入室而安宅乎则盍反其本矣曰钧也请问其本曰敬为本敬者一也孟子称必有事焉而勿正心勿忘勿助长夫有事勿正勿忘勿助之间者一也一者自立于无过不及之中其圣人中正之门路矣是故得门恒于斯升堂恒于斯入室恒于斯夫得门恒于斯则中正矣升堂恒于斯则高明矣入室恒于斯则精义矣终始斯斯五伦之道油然触类而生斯之谓自修自学而自得也夫自学自修者乃自得之自得之者其机在我者也盖四公之功力有不能与焉夫反其本以自求多福在我而矣贺子曰请先生记于石与师生奉以周旋永以为训以图报备称我君师之德以无忘四公之功焉戊戌正月初十日槎黎氏新建祠堂记甘泉子言之曰王道之行其易易乎何居礼君子将营宫室必先立祖庙祖庙之设所以尊尊也尊尊也者所以亲亲也尊尊亲亲也者所以笃恩义也笃恩义也者所以正伦理也是故人人尊其尊亲其亲恩义以笃伦理以正家齐国治而天下平矣是故先王重之而君子务焉易之萃曰王假有庙是故因人心之同然而萃聚之者莫大乎庙矣槎黎氏前未有祠堂有祠堂嘉靖丁亥始也玄孙玺会诸父昆弟为之也玺甘泉子子婿也志古之道也介其叔某也某也来告甘泉子曰吾始祖曰英宋学士也咸淳间始自南雄迁来东莞之槎焉四传而至先祖曰士进号槎江府君敦古崇俭家业以昌置祀田一百亩然而行事于私室未有祠堂也有祠堂自嘉靖丁亥始也祠堂凡三层凡为屋九间左右廊庑凡若干间其费则丁捐银肆钱粮石捐银捌钱义出者听之专以奉二代而奠其主岁冬至立春行事焉请公训言记于石以垂示子孙于无极甘泉子叹曰嘻不亦善乎夫祭所以报本反始崇德善族也冬至必祭示人莫不有始也立春必祭示人莫不有先也今夫动植飞潜之微莫不有始焉豺獭之细莫不知报本焉而况于人乎故升其堂入其室履其位行其礼致爱若存致悫若着僾乎若有见乎容声洋洋乎如在乎左右是故尊尊之孝勃焉生乎其间矣孙曾云仍对越乎下班立则上下以世左右以齿纵而观之自下而上本于祖一人之身而敬形焉衡而观之自中而左右而外如分一人之肢而爱形焉是故亲亲之恩蔼焉而生乎其间矣尊尊亲亲而道行乎其间矣是故笃恩义正伦理莫大乎庙祀庙祀立则人知重本知重本则知持身知持身则知保家以无辱己所自出焉诗曰无忝尔祖聿修厥德吾盖有望于黎氏矣戊戌四月初一日猫再相乳记丁酉腊之九日甘泉子迁居太宰之馆越明年戊戌二月二十五日有所畜黑母猫生三子逾月其子能啖且走矣有同畜黄母猫亦于三月二十八日生七子不能乳死者三焉其四仅存其鸣嘤嘤其目冥冥匍匐而不能行黑母猫见之则拊之舐之苦怜之者递衔之置于时亭之窝同己子而乳之己之子或走去他所则独乳四黄子舐之拊之怜之益至四月十二日匠者着画钉于时亭黑母猫若嗔夫人之惊动之也则又衔递其四黄子引己三黑子入于床后之夹室欲其密而静而护养之焉至矣甘泉子喟然叹曰异哉猫也其亦犹夫有人之心者也夫乳他猫之子如己子而不忍见其就死焉则亦若是其能仁矣置之密室而护养之至焉则亦若是其有智矣仁且智曾谓人而无人心者能之乎嗟吾未四五年而三五间见焉吾于乙未见家猫相乳于宗伯之馆于甲午家犬乳猫于甘泉之庐今又有此目击而谛视之告感焉与夫旧腊十龟之锡于池沼三芝之出于酒缸皆可大异也嘻福耶祸耶其偶然耶或以为福之兆非也位至尚书吾受福过矣又将何福或以为德之征亦非也吾欲寡过而未能何德之有审如是将物之蠢动而至灵者可欺而天昭昭可幸致也耶其必偶然而然者矣遂纪其实而表之无亦使其灵异浪而无传焉十七年戊戌四月十四日甘泉翁在锡龟亭山泉记山泉念祖德也小司马大夫子吴子宗甫以之吴子贵溪之秀内之乎用心闇然而章志尚乎中行昵不以亲学不以人有才子四人使春也学于甘泉子甘泉子皆贤之父子之难矣尝贻之诗曰何以受山泉山泉静且清安得挽之去尽洗世间盲山泉子曰先生以易道教我矣然道南非敢尔也号山泉所以念祖德以不忘也寒宗僻壤也东有苏山西有甘泉吾祖以为号者非若山则若泉抚木石而与居挹清流以自洁南也兼二义而一之曰山泉念祖德不忘也是故于斯山斯泉爱之如爱祖考然然于一石曰某石吾祖所登歌而灿烂也曰某石吾祖所砺剑也于一木曰某木吾祖手泽所树也曰某木吾祖常游所荫坐也巍巍中峰之思勃焉而兴矣于泉之源曰某泉吾祖所濯缨也曰某泉吾祖所洗耳也于泉之流曰某泉吾祖所观澜也曰某泉吾祖所濯足也曰某泉吾祖所饮牛也混混本源之思蔼然而生矣诗不云乎无念尔祖聿修厥德夫中峰本源之心生则孝敬之诚笃孝敬之诚笃则修德之念切修德之念切则生人之道备德之广矣积矣与木渐渐与石岩岩其通矣溥矣与源涓涓与流渊渊巍乎高山不足以为峻深乎寒泉不足以为洁是坐此道于山泉子也遂为记其说而系之诗曰振衣高山兮濯清泉言思君子兮乐盘桓山木有根兮泉有源仰遗则而弗谖兮于泉之澳于山之颠山泉山泉兮乐无乎乐无戊戌四月十四日宜兴甘泉精舍记嘉靖乙未冬进士溧阳史恭甫际既免母徐夫人丧游观宜兴山水之胜因买山得煤舍以为义仓永济两县之饥遂馆玉女潭为行乐至张公洞黄生云淡仲通曰此泉流于石底古碑以为有甘泉出焉而师太宰甘泉尝来濯缨于此盖兆之矣督学北江闻人氏诠复言之恭甫乃慨然治之畜泉为池盈池为流流行为沟筑屋于泉上为甘泉子他日游居讲学之所也前为门三间内为堂者三间后寝如堂之数前后四翼廊以次成之引沟环遶门前遂为此洞增胜焉及恭甫入铨曹为文选往往寓书请甘泉子扁为书院甘泉子不应者久之溧阳丞周君懋光私扁之门曰甘泉精舍堂曰自然之堂寝曰寻乐之室仲通诣金陵请教言刻之崖石以志燕峰之德于不忘且以训于后之来游者甘泉子曰吾何言哉抑尝闻之古之善言者不下带而道存焉今精舍在泉上请以泉言可乎在易之蒙曰山下出泉静而清也静言其功也清言其性也仲尼亟称于水曰水哉水哉源泉混混不舍昼夜盈科而后进放于四海故混混不舍言其本也盈科放海言其积而大也其在川上曰逝者如斯夫不舍昼夜言道体之浑全也诸子诚欲学焉吾请学于斯泉焉足矣是故学其静以养之学其清以淑之学其混混不舍以本之学其盈科放海以积之极之其大焉学于逝川以观之道体之全焉尽之矣夫复何言故曰四时行焉百物生焉天何言哉是故感而通之则凡运而为四时发而为百物峙而为山流而为川飞跃而为鸢鱼皆吾之性充塞流行于无穷莫非教也易曰天行健君之法之以自强不息夫学至不息焉至矣夫何容言诸子志之绩溪县尹东洲李君生祠记甘泉子曰生祠非古也其衰世之志矣乎古之任官也尚德后世之任官也尚力故古之守令也将以子民后世之守令也将以盗民子民者多故其感也众民将曰夫皆我父母也父母奚择焉故不知父母之为恩矣盗民者多故其感也独民将曰夫皆我盗也父母何去我焉夫然后知父母之恩之深矣是故有民盗者在民将曰时盗曷去诸计之已几日几月几年矣其久割我矣其去也民将相率逐盗焉且掷之石且扫之迹惴惴焉惟恐其复来尔也有民父母者至民将曰父母曷其来暮计之仅几月几日几时矣不久惠我矣其去也民将相率攀父母焉且脱之靴且留之衣且肖之像而继之养焉阳阳怳若其尚在迩也此生祠之所由起乎吾徒茂名有东洲李子邦直汝司者生有淑质有猷有才昔从我游于金台志于圣人民胞物与之学始由东阳移尹于绩溪绩溪岩邑也汝司莅之一月而政清二月而吏治三月而民安踰年而民乐乐而歌之曰畴盗我衣李母蚕之畴盗我食李父之植昔化顽斗父母我教比其迁去为尚书郎以贰仆卿也士民言曰夫衣我食我以安戢我者罔极之恩等也其可忘相与追思之追思之而不见则相与瞻望之瞻望之不及则肖其像形妥之屋楹俨乎若有见乎其面貌僾乎若有接乎其容声俾我土我民之子子孙孙永永不忘也邑许氏金大学生时润者皆尚义士也以告于甘泉子请记于祠之石焉甘泉子曰嘻世无汝司汝司乃名非时之幸嗟哉汝司政其有成学其有征非斯文之庆欤遂为记之以告来裔云戊戌六月二十三日莲洞书馆赡田仓记甘泉子丙申南归既创莲洞书馆于峨眉山修甘泉馆于古甘泉洞又为朱明书馆于罗浮山与大科书院在西樵之巅烟霞之洞者为四馆以为他日归休之地将必递叙四时而往居之乃周而复始以毕吾年以成吾志以淑吾人然而四馆者独莲花在峨眉之巅孤绝如在天上视下诸山水如培塿然如线缕然学者往居不可以裹粮则见增益北郭外阮唐廖蒋四村之间有荒埔无主者可垦为赡田乃因诸生之请出力命仲子柬之与诸生白县大夫文君念斋章曰昔者莲洞之创多公之力矣盍图斯以为裕赡来学维持风化长久之计乎曰宜垦之则为翳陂为流蓄流行圳引圳入埔治浦为塍平而为田先白县出税亩若干顷而凡先时民占而为园无税者辟之卑隰而为湖者塞之凡为田约十余顷以其附郭也岁收租谷可千余石熟之可三千余石凡乃工金一千五百有奇盖陂闸屡起而屡圯屡圯而屡更之故其费也博而吾一二十年俸入之囊罄于此矣厥惟艰哉乃筑赡仓于白石之墟为廒者二层层为屋者五间有廊有厅凡岁赡田之入必有贮之而岁馆长二人与子若孙主之乃出誓言曰凡馆之屋宇木植砖瓦之坏而不以此葺之者有如此誓又曰如屋宇不足以处诸生而不以此增创之者有如此誓又曰凡生徒不审其兼习二业为古之德行道艺之学者而冒诈以来居斯屋食斯谷者有如此誓其懒惰者及不为举子业而以虚名为浮夸无实得者不馆不谷焉其馆谷之者必审克之人月米四斗为谷八斗必岁之新谷已登而旧谷未尽者乃许子若孙分其修理税役之余焉若新米入者无羡余者而先时以冒分者有如此誓必以自犯不仁不孝之罪不仁则得罪于天不孝则得罪于父得罪于天与父者非子也非人也于乎其尚念吾始为之艰而敬守之以勿替哉允若斯乃若馆长乃若子若孙亦与有休光焉是用为记戊戌十二月二十五日罗浮朱明洞创造精舍记记称朱明为天下第七洞天非然也道家者流为之也夫天下之山岂可以其高卑大小品第之而亦岂能一一较量为哉故山不在高水不在深人不在大必有所以自异者不然则汤九尺文王十尺孔子十围而遽以是求汤文孔子也可乎是故舜以历山显伊尹以莘野显孔子以尼山显尼莘历山岂足以比高絜大于天下之山哉罗浮海上山其显于天下者以葛洪仙翁王野弥明之徒居之然未有圣人之徒居之也使有圣人之徒居之如大舜伊尹孔子者则朱明当为天下第一矣岂云七焉而已耳卑之哉甘泉子弘治丙辰则同李世卿诸子由博罗因曾子鲁胡子学造冲虚观历小石楼以览黄龙诸胜辛酉则偕赵元默由增江塘口而入宿梅花村以览诸胜方予之乐之也石翁先生曰毋心有所往情随景迁俗乐耳立木空中足其颠如履平地四顾洒然犹为奇绝吁此其游息之学矣乎其圣学矣乎濂溪先生诗云我积阴功五十年人言行满合成僊青霄未得参鸾鹤先上罗浮七洞天其几圣已乎若得濂溪石翁者以居是山即为古今第一等人而是山为第一等山而何云乎七已哉丙申冬甘泉子南归复携诸子渡增江历梅花村以宿冲虚观亟以书报曾胡二氏黄时卿氏来会焉求古所谓朱明洞者而卜筑焉以为退居之地朱明在冲虚之后后倚虾蟆玉女诸峰临以飞云之顶右挹麻姑峰诸秀掩映流水遶洞前以出冲虚有大石刻曰朱明洞者当其前盖古迹湮没已久人所不到极幽处也于是亟令人伐木剪荆定卜焉栖霞道士李以贤曰吾等当力为之其侣丁以福邓以仁者亦曰吾当协力为之于是内为寝者五间前为堂者五间又前为门者如寝堂之数两廊翼之者八间缭以周垣引泉入于厨下经始于丁酉之冬迄工于戊戌之秋张千兵世武久居之视工焉以书来告成栖霞来报且曰吾山门自是幸矣有光矣甘泉子曰以贤等可不谓贤哉吾徒志之于是山也惟徒其光毋抵其辱焉夫吾徒学夫子者也必若瞻夫子之宫墙得其门而入升其堂造其室居其广居宅其安宅其斯以为光乎慎哉毋为山神羞己亥正月二十五日娥眉莲花洞开创书馆记甘泉子曰岂惟人哉至于天地间山水之胜自开辟以来尚矣或出乎道路之侧近矣在寻常步履之间易见矣有人不及见而知之知之而未遇其人以故不显一旦遇其人而显者诚若天或作之地或藏之神或彰之人或符之有不知其所以然者是故君子观此知地知天知神知人知隐知彰而人道立矣甘泉子生于甘泉绥宁之区里有娥眉山者古志之矣俗则曰南乡岭甘泉子曰诗称维岳降神生甫及申如其可信则吾辈若或此山之降也可不一造其上乎丙申冬予以蚁囓亡室袁夫人之椁改葬于绥福汤山之归宿于梁广明氏期曰诘朝必登娥眉寻幽胜卜筑焉广明叟曰无之吾素谙焉有耳姑与大人看他山焉朝则引登他山人曰有虎在前曰何伤虎将避焉声锣鼓以往则三里见一虎卧虎迹五里见一虎毛矢焉及抵其处非胜也时则大风飘飘万木皆摇矣吾疾作而头目晕晕矣曰神将拒我娥眉之行乎且就朝餐焉则见头之晕晕者释矣风之飘飘者息矣曰天神其有意于予乎往矣广明叟七十余矣不倩子孙扶持执履为予先导由冯村之麓穿密林板牛径出鸟道自娥眉之西北登其巅十余里以至东南则俯见豁然一洞后如屏左右如椅中有一茎如梗垂若芙蓉然广明叟曰此非所谓莲花乎泉水潺潺出乎两崦之间合而南东出乎石淙以流无穷俯下诸山伏地如培塿者如牛者如马者如奔马者如象垂鼻者如人者如人拱侍者如童子正抚案以讲者如童子侧立以听者远眺诸水遶遶发惠潮而来者从铁桥而下者脉络大小以分以合如缕者如线者如蚓者如蚓之屈曲者如龙蛇之夭矫者其前左则有罗浮蔽天飞云映空石楼拔地如蜃气者其前右则有黄旗猎猎银瓶卓峙其前磊磊则有三台之石有穷窿之崖下之仰观如高碑千丈斩削特立大书所谓湛子洞者也悬飞鸟之径度栖鹘之岩如行空中如升天上路出三台者也天下之伟观无以尚之矣于是具以告邑大夫文侯念斋焉文侯与县博汤君仁从予复往观之定厥宅卜其上为正堂三间左右为偏堂各三间左右为翼廊其前为讲堂五间翼廊如之又其前为门楼三间又将诸生馆于东崦西崦者数十间以俯流游息正学以时焉其材皆取用于淫祠一不以少于官剥于民文侯初檄典史黄珍俾爰乌石巡检廖壮山人刘泰治之未完则予还朝而文侯亦入觐矣比复任三年之余而文侯与吾门人县丞江右刘君永主簿徐州马君林各出俸赀助之乃获完成焉夫山水之胜若必有司之者天作之矣或地藏之而不以出现地与出之矣而或人忽之不以告人告之矣而或未遇深好者遇深好者矣而无多贤以协厥成焉皆不可也岂易也哉若莲花洞者人为告符天为息风地为呈瑞贤为材成而辅相焉则此山之与予皆不可谓不遇矣宜记之以告来者俾共知夫天地人感应之理而不可忽易而不相与保之于永久也己亥正月二十五日甘泉洞修造书馆记甘泉子生长于甘泉之都是曰甘泉子是故称甘泉子之号由于甘泉之都名甘泉之都由于甘泉之洞是知甘泉洞其古矣甘泉子喟然曰今夫生长名于甘泉而不究于甘泉洞之胜者如人性于天而不知性知天可谓人乎盖甘泉子生三十年尝入其洞门而未究其奥也嘉靖丙申之冬满南京吏部尚书秩而归言于人曰吾生长名于斯则期必穷斯洞之奥矣外弟陈君柔赞焉曰予翌日必至矣厥明如约往焉但见陈氏则母舅东明公沛也外弟侄柔也廷芳也廷秀也尚文也尚策也廷弼也文宪也学也举人尧典也庠生儒士天禄也舜典也禹谟也性也绍贤也位也情也刘氏则义官鈂也庠生锡也储也大任也隐士钺也镗也侃也徐氏则仲智也仲良也德华也让也庠生爵也钟氏则也袁氏则应凤也应干也于是蔡东明氏亦闻风而来后先云集不期而会咸若出于一人之心焉相与酌酒数行醺然陶然升高而望远泮涣而优游坐倚乎五峰登歌乎盘石怳然若蹑匡庐揖五老而与下上旋辟焉俯鉴澄潭仰见天光而知夫变态之无穷矣问其左则曰其东洲乎其罗浮乎则令人思穷日出之处攀扶桑折若水而与之徜徉乎无何矣问其右则曰其西洲乎其扶胥之口波罗之涯乎则令人思渡弱水穷昧谷以逍遥无垠矣指其南一溪曲屈到于洞门以接泉流之涓涓而沛乎渺茫则曰其所谓虎门外乎其所谓南海乎莫之或知其际矣则思以观潮汐之吐吞挹千顷之汪汪欲乘长风破万里之浪而求夫子乘桴浮海之趣怅快乎当时居夷之怀令人忻然喜惕然悲浩乎啸歌俯仰乎宇宙之无穷者矣戊戌冬乡宾景春峨峨然其冠来访予于金陵坐锡龟之亭憩新泉之馆焉予问洞中之景何如矣则曰愈益显而增胜倍蓰矣两洲为之生色矣问当时游之侣何如矣则曰人人皆乐游居于此矣且为肄业且为诗坛以渐而盛文风其播矣问其舍何如矣则曰皆完矣美矣为堂者五矣为楼如堂之数门亦如楼之数矣其廊翼称之矣其松杉皆拱把茂而成林矣予闻而喜之叹曰天地间废兴自有其时若有神明主之者昔予始访古迹得幽胜买山与田剪荆棘披蒙茸辇土兴工而且北还矣岂意今日之成之盛之高之美如是乎斯役也虽众与乐成之而任卒事者其东明公苍岩子与吾甥侃矣予畴昔之夜将北度庾岭梦一人持四柱石甚文畀予曰夫甘泉洞高矣美矣其上一洞尤有高美过之者神天裨予持此柱石归公请公创起焉予觉而纪之以诗云云既而曰其吉耶凶耶进耶退耶其神将告我索我以无穷耶因并记之以垂来裔焉己亥正月二十五日六安龙津精舍三程祠记巽峰子林子文彬以秋官左迁贰守于六六之诸生请学焉庐州郡守项君乔闻之檄九邑之诸生从学焉乃龙津精舍而馆谷焉林子谋于州守姚君俾周章生宗尧来请记言林子之言曰龙津胜地也在为神霄玉清之宫今为圣徒讲学之地而今置有赡士宗贤之庄乃宋玉清之宫之田也化邪归正固有数矣乎乃华以谪官来与六人前给事中潘君子正讲此于是宏其内而为堂者几间阇其中而为台者高若干尺庳其后而为寝夹宫为翼室序东西而为庑轶台而为三程祠骈崖临渊翼然于龙津之上盖程叔子之子端中死金难于此土因端中以及伯子叔子也惟先生蚤得程氏之学请教言以诏诸生焉又曰斯地也旧为下龙王庙为皋陶院为欧阳南野子讲舍变化不一而邪正异施矣甘泉子曰夫林子之教何教矣曰林子曰将敷先生体认天理之学也曰三程者奠何位矣曰将以同堂而位焉甘泉子曰夫林子者固以天理立教矣天理之流行非发于人伦乎曰然夫天理者道之谓也昔有问道于明道者则应之曰于君臣父子夫妇长幼朋友之间求之而叔子亦叹尝思天下君臣父子夫妇长幼朋友多不尽分者端中闻家庭父兄之教素矣而以父子同位焉是为人伦乎神其安之乎孰若奠端中于前堂奠明道伊川于后堂何居奠端中于前堂明祀主也勤以死事于六也奠明道伊川于后堂本也以其子推于其父也夫然则父子之道正矣父子之道正而兄弟长幼之道正矣兄弟长幼之道正而先生朋友讲习之道正矣朋友讲习之道正则入以御其妻子出以事其父兄将无所不用其正矣夫人伦之道大矣天以之清地以之宁万物以之化生皆于斯位而始焉教孰大于是既而林子书来云南野之记文托言华也将大揭良知之教于中堂必使学者必由是焉华也非敢然也华受夫子天理之教服膺有年矣华也非敢然也惟夫子察焉甘泉子曰嘻吾子过矣吾子过矣夫道体无穷变化不测夫子焉不学而亦何尝师之有故在皋陶为思永在孟子为良知能在程子为明觉自然为体认天理吾惟恐诸子之不讲明夫良知之学而昧吾友阳明公之本意也且良知之训非出于阳明也乃程子之明觉之言启发之也非出于程子也乃出于孟子爱亲敬长之言而申之以达之天下尔也诸子能深体尔致良知之教而不外夫爱敬天然之实即知所知者何事所致者何物虽不言天理天理自莫有能外之者矣虽欲不言天理天理自莫有能外之者虽无天理二字可也虽无良知二字可也皋陶之前未有六籍未尝有思永二字也孟子之前自有六籍未尝有良知二字也程子之前未有六籍未尝有天理二字也而天然爱敬之理斯道之体在天地流行不息者固自浩浩其天渊渊其渊也今以二者相怜而不相能譬之物焉天飞者谓潜者曰尔何不去尔潜而从我飞渊潜者亦谓飞者曰尔何不舍尔飞而从我潜是相怜相惑无已时也而不知鸢飞于天鱼跃于渊而上下察者将非二体孰若相忘大化之中以理自然之矩而与之无穷也是故吾惟恐诸子夫良知之故而真体之耳矣或曰敢问良知灵明知觉欤曰是知也非良也在诸子自求夫爱然之心而真体之而自得之耳矣因叙以为记而质诸三程偶书萧山行窝小记王生仁其弟诚筑书堂于湘湖名曰会道请余大书之噫吾昔与阳明公相期于壬申衔命过浙访阳明洞经萧山令尹王子玮出迓言湘湖之胜龟山治之返棹游焉入得幽处语玮为行窝他年居焉夜则可以放舟访阳明于山阴相与大中至正之道今诚所筑乃其地此心豁然冥上下往应之机会而自会其有极归其有极会此归矣岂有二心二理乎哉知此则知大道中正之矩矣惜乎阳明下世安得起而与之语此必有不会而同然者遂为之书刻石于其堂中以待来游者览以自得焉己亥九月十三日如皋县改建文庙儒学记如皋旧儒学成化庚子创于邑令向侯翀新儒学今嘉靖庚子创于邑令黎侯尧勋凡周六十年而废兴其甲子同地异而二侯之心同也侯舍故图新考地卜宅喟曰闻之人杰地灵地灵者亦人杰其感应同也旧学地卑以隘莫称高明广大之教则如之何或曰若学东半里许有名宦乡贤祠隙地乃东岳庙废祉其土燥其址高四尺中有古杏树二大合抱杏坛之兆已默定矣南数十步为龙游河河有九十九湾南出大江北则纡徐萦回环其前为运河东入于海地势坤风气萃乃为称之以旧地易之可得十金合前巡鹾御史吴君所捐罚锾八百两可成之前为文庙庙如制左右为两庑又前仪门去庙若干丈又前为黉门去仪门若干丈两门之间有泮池池之上有桥长若干丈文庙之后为明伦堂左右为斋为馆又为号房为射圃规模则碧乎若增而深之矣其屋之前巍巍而高大矣然而为庙为学同也学以敷教庙祀以报本其同道也倡之者子钦黎子其始决之者侍御疏山吴子悌载十改为裁定者总督巡抚左都御史周公约庵金巡按御史静斋石君求今巡鹾御史范溪焦君琏府太守爱山刘君宗仁也其心同也于时院县协孚政和教行群工欢腾于肆多士欢颂于室其心又同也经始于某年某月某日落成于某年某月某日黎侯拜司训詹仕显何尽及诸生何张二许生以来曰勋也既奉甘泉先生之教之学以治兆民以教多士以臻有今日矣子等其为我之京问先生所以为报于庙为教于学之道焉甘泉子曰报非他也其报在诸君之心也教非他也其教在诸君之心也诸君其思之往古来今之通六十年之远也下上卑尊之殊也其士其民之亿万之众也其翕然愿为斯举者何心或其宇宙间感应之同然者也其万物天地一体者也昔者夫子生于鲁辙环于列国地不济河南不及淮虽有浮海居夷之想而不果足迹未尝掩维扬之墟今之祀报师法乎孔子者尽河以北江以南极天所覆极地所载以莫不然不期然而同然岂特维扬已哉孟子称舜文东夷西夷之人地之相去世之相后千有余里与岁得志行乎中国若合符节先圣后圣其揆一也揆也者心也言其心之同然也经曰大人者与天地合其德与日月合其明与四时合其序与鬼神合其吉凶岂惟大人哉虽谓之人人则然可也语曰东海西海南海北海有圣人出焉同此心此理也岂惟圣人哉虽谓之人人则然可也于是有以悟天地万物同体之理而得其所以同然之心必自知圣人之所以为教在于斯有天地罔极之恩焉其能不报祀无穷乎知学者之所以学在于斯有宇宙一体之义焉其能勿自强不息乎詹子诸子曰可以为训矣诸以归复侯以自抚巡守诸镵诸石告诸来裔焉庚子三月二十日泉翁大全卷之三十文集门人江都沈珠等校刊记亲民堂记亲民堂者广德州守夏侯视事之堂也侯始至众造于庭告曰今堂庶楹倾欹六房朽危风雨莫能自庇而况能以庇人民哉敢以工请侯曰吾始莅兹土民未受吾庇而图以自庇非吾所安也且工之兴也乌乎资于是乡宦王君瑶等十人进曰盍役诸民乎侯曰劳民力自庇吾不为也财之用也乌乎出于是举人监生生员濮汉濮渭潘应魁等五十四人进曰盍财诸官乎侯曰伤官财以自庇吾不为也不伤财不害民义约而利博其庶矣乎于是治民施志远等三十有八人跪而进曰自我侯莅兹节财省役禁顽止讼劝农兴教期月而政和民以宁宇侯惠我民甚厚今侯听政无所猥视事于进思堂其惠息我甚厚今民各得所矣侯独听政无所于我民之心安乎乃翕然义举各捐赀以市材料以给工役一举而庶务以集惟父母其念之侯曰若是其庶矣乃僦众工匠氏以斲削陶氏以梴埴石氏以琢砻经画定其度稽核严其限其制恢弘倍于初焉中堂高若干尺纵七楹横四楹扁曰亲民左右房高若干尺各八楹吏廨总四十八楹起工于某年某月某日迄工于某年某月某日州治涣然一新或曰当曷名乎亲民甘泉子曰夫亲民者亲民也亲于民也经曰百姓不亲记曰在亲民是故天地民物一体者也一体故亲故能亲民民斯亲之矣一体之感应也今夫拔一毛而莫不知痛焉刺一肤而莫不知痛焉者何也一体故也有形之气之同人可知也无形之气之同人不可得而知也知无形之气之体之同斯知痛痒相关矣斯痌乃身矣斯视民如伤矣夏侯从我于两京者其必知之深矣乎然则民何以亲曰施六政斯亲之矣故吏政修而可以亲民之秀者矣户政修而可以亲民之生矣礼政修而可以亲民之性兵政修而可以亲民以无患矣刑政修而可以亲民以无刑民协于中矣工政修而可以亲民以材用不竭若于上下草木矣是六政行而万民安治之至也古之极也敢问亲民之心何加焉曰自侯不伤财之心而推之也自侯不害民之心而推之也古之人所以大过人者无他能举斯心加诸彼而已矣诸生某某遂请书以归刻石于堂俾侯之功德益以光显而垂诸不朽焉侯名臣字某号弘斋乡进士江右贵溪人庚子六月二十四日燕翼堂记燕翼堂者江都火某氏某号以贻孙谋之堂也谋生于忧忧生于爱夫父母之于孙子爱之至则忧之深忧之深则谋之远忧其饥则贻之食忧其寒则贻之衣忧其贫则贻之财忧其愚则贻之教此父母之心人皆有之者也然而绮纨之家贵富之室乘之以侈靡以不能永终近则数年远或数十年破碎其室家而沦溺其子孙者往往而是岂天之付予固有所乘除而不可常耶抑祖考之所以谋其子孙者有或不臧耶火氏之子太学生二人其伯曰坤其仲曰增皆从甘泉子游而问焉谋曷谓臧天曷能常甘泉子曰惟谋靡臧臧于有德惟天靡常常于其人曷谓德曰慈曰孝曰友曰恭曰义曰顺六者皆人之所受于天者也受于天而能不失焉天斯常之矣故为父谋莫善于慈为子谋莫善于孝为兄谋莫善于友为弟谋莫善于恭为夫谋莫善于义为妇谋莫善于顺是故慈行而后能父孝行而后能子友行而后能兄恭行而后能弟义行而后能夫顺行而后能妇六善行而后能有家是故父父子子兄兄弟弟夫夫妇妇而家道正矣天降百祥乐且无殃故能保天之良贵享富有之大业是以长守富贵也燕翼翼孰大焉于是二子请记之于堂以无忘先子之遗训静斋书院记甘泉子曰书院非古也其衰世之志乎其中古而下之事乎院也者苑也聚也贤者有以见天下道心之涣散也是故为院以苑之聚之以一天下之心故丛之以典籍焉联之以师友焉申之以讲论焉然而古之时且未有书籍也亦无适而非师友也默而成之则不贵言语也又何其道之大行也尧舜禹汤文武之为君皋陶稷契伊傅周召之为臣都俞吁咈一堂之上相与责难以諴和民孔孟之汲汲皇皇营于四方明道济世其时书院未之有也自唐宋而下则有之矣故天下有四大书院以至于今滥矣是以诏有书院之禁今制之所有者惟二大书院一在河间一在广信自余则书馆而已精舍而已然亦凡出于人之心也遵圣制也泰和有静斋书院书院之名其在诏未下之前矣乎是为少宰大中丞陈公文明藏书之地也嘉靖丙申秋余秩满南还直造其奥爱其僻在郭外竹径通幽为堂若干间堂侧有厢为楼若干间楼上有阁廊馆若干间游息有所于是独登高楼以临龙井须臾而静斋公至而相见言符昔时诗语谈笑甚欢故其诗云凌厉江湖风风波靡时定舍舟扣静斋斋境与心静何以得予怀静乃天之性看竹如主人君子予所敬冯虚上高楼楼上阁愈迥仰入飞鸟门俯鉴蛟龙井诣道如是观超然发深省静斋时以书院请记予辞之弗获凡士大夫自南来留都者以岁以月致恳焉今寒暑四五易矣而犹未敢下笔者惴惴不敢为书院记也且静斋公乌用是汲汲为哉夫莫大书院在公之身之心矣而栋宇书籍不与焉公由丙辰名进士选庶吉士入翰林读中秘书五经腹笥是时公之心在进修其公之书院矣乎既授升刑部郎正是时公之心在钦恤其公之书院矣乎补外为按察提学佥副长为方伯左是时公之心在教牧其公之书院矣乎擢为南少宰以赞邦治时则有统均四海之心其公之书院矣乎方为副右都巡抚山东南畿时则有会计平狱之心有饬典化欲之心其公之书院矣乎若夫创万栋宇藏万书卷聚几十百学子成几贤才古今之书院不知其有几也真是以托此屋于不朽也乎哉予久不作文今奉诏归休复过其境愧无以见公乃勉为之记庚子八月二十四日洪氏金村祖祠会堂记婺源觉山子洪子大巡于广造朱明洞而问焉天理之学则尝闻之矣其道宜奚先甘泉子曰莫先于孝爱尧舜之道孝弟而已矣是故明则有礼乐幽则有鬼神莫非天之理人之道也曰吾尝闻先生举合食之礼四孟则大宗合于大宗之庙每月则合小宗于小宗之庙朔望则合兄弟于室岂谓是欤曰然尽天人之理通幽明之故是故学莫先于此矣洪子曰垣也重有感焉吾宗自经纶公唐德宗时宣歙观察使始迁而显自吾祖良三公榴吾考宜三公辉乃中微而振祖母节妇余母余内助外教以垣也兄坤也均也弟圭也成立之难也肆垣也兄弟议复祖居于主龙山之下创新址于七星墩之前二地适中兄弟往来之便乃为正寝以奠四代之时祭典礼也又为别祠以致一祖二公之特祭义起也一祖经纶公以始迁也以德也二公良三宜三公以起废也以功也中室一始祖也祀以冬至左右室二公先祖也祀以清明礼也又于祠堂萧墙之前为堂二间左右两廊如堂之数会宗族合食于斯教子弟讲习于斯惟先生其垂训之作之以生其孝爱之心焉甘泉子喟然叹曰善哉吾子亦犹行古之道矣君子将营宫室必先立祖庙以教孝也必为塾于闾门之外以教爱也孝以事先则诚爱以睦族则顺诚以交鬼神于幽顺以行礼于明诚以交于鬼神故飨顺以行天礼乐故化飨则祖考格而百福臻焉化则子弟贤而家道昌焉故君子入乎祖祠也登降拜献俨若祖先之临焉而继养之心油然而生矣能勿孝乎出乎会堂也食饮宴语翕如同气之合焉而友悌之情蔼然而形矣能勿爱乎是故圣人作之而君务焉若书之以垂后裔为训孰大于是觉山子曰敬闻命矣请记于石永以为训泉翁大全集卷之三十一文集门人新兴潘洋校刊杂着责志论乙丑翰林作知内外轻重之势始可与言志矣轻重势也内外轻重之机也势无两重亦无两轻物无两大亦无两胜无两重也其必有轻者矣无两轻也其必有重者矣无两大也其必有小者矣无两胜也其必有负者矣故君子于外之重因以见内之轻于物之大因以见我之小于气习之胜因以见吾志之不兢此程子发责志之说于学者极有警也志也者其内也气也习也者其外也知内外之势则知轻重之势知轻重之势则知大小之势知大小之势则知胜负之势而志自不容于不笃矣夫天之所生地之所养而人为大人之为大以其有是性也具是心也有是心也不能无是气也不能无是形也有是形也不能无外物者触之人之心不能无所之有所之不能不动于气气有邪有正不能不累于形形之累不能不触于物物之触其渐也不能无成心此志之所由生而气与习之所不能无也然志与气习二者常相为轻重大小胜负之势孟子曰志者气之帅也气者体之充也孔子曰性相近也习相远也故有志则气不足言矣习不足言矣其动于气诱于习均之无志者矣而况于胜而夺之者乎木之枯也根坏之丝之染也体柔之夫人必自弱而后物胜之必自放而后物夺之也古之志士常令内恒重而外恒轻我恒大而物恒小理恒胜而欲自消故气莫能动而习莫能干故曰天之所以与我者先立乎其大者则小者不能夺小者不能夺则物亦不能交而引之矣惟圣人者出乎其类拔乎其萃夫出乎其类则气全中正拔乎其萃则习自我成贤者觉其偏而化之知其陋而变焉甚矣气习之移人贤者不能自免顾立志何如耳或曰耳之动于声目之动于色气使然也非志之罪也齐人之多诈楚人之多悍习使然也非志之罪也是大不然夫天地之生人与是心也所以御是形也非以御于形也君子所以变其习也非以变于习也孔子曰匹夫不可夺志也匹夫之志可以动天地而通神明而况其夺乎而况于气习乎上下四方之宇古今往来之宙帅吾志而往可立至也今日欲之粤明日欲之燕其谁能我御今夫心之能役其形其浅近易知也形之有手足口鼻又浅近易知也欲手持则持欲足行则行而气不能使吾心之不欲也齐人之子欲楚语则楚楚人之子欲齐语则齐而习不能使吾心之不欲也故观于此可以通志之说矣如使心不能御其形志不能帅其气而受变于习焉乃诿曰气习使然非我志之罪也则夫手刃杀人者曰是气使然非我志之罪也习而为盗者曰是习使然非我志之罪也其可乎然而知人之不可杀而不暴其气知盗之不可为而不诱其习者何也凡以其志之有定也古之人有颜子者大贤人也非礼勿视听言动不迁怒贰过是有志也能不胜于气者也则曰颜何人也予何人也颜能是而我不能是是亦无志人矣必责之责之不至于颜不止也古之人有舜禹大圣人也舜之于瞽瞍禹之于鲧不夺于习者也是有志者也则曰舜禹何人也予何人也彼能是而我不能是是亦为无志人矣必责之责之又从而责之不至于舜禹不止可也故为仁不如颜子孝不如舜勤俭不如禹犹未免动于气诱于习不可以言志也故内重而外自轻矣我大而物自小矣理胜而欲自退听矣是以希贤亦贤矣希圣亦圣矣为王亦王矣为帝亦帝矣是皆有志者为之也故知内外轻重之势其知所以责其志乎天地间固有至重至大而可自胜者君子之于志当何志先正有言曰言学便以道为志言人便以圣为志一志立而气习亡道我在而圣可几矣学说乙丑翰林作古之学者所以学为人也学为人也者学为圣而至于天也天者人之所以性也尽人则尽性尽性则至命故学而为人则圣与天不能外矣而曰吾为圣吾且至于天则不可私也吾知复吾为人之道而已而圣乎天乎吾不知也吾知学为君臣学为父子学为夫妇长幼朋友之道酬酢事物之理凡人之所不能无者如斯而已矣此古人之所谓学也昔者孔子学于文武周公文武周公学于成汤成汤学于禹禹学于尧舜尧舜学于三皇三皇学于天地故皆与天地相似孟子曰人皆可以为尧舜荀子曰途之人可以为禹尧舜禹与吾之天一也故曰人有所不虑而知者其良知也所不学而能者其良能也故除其骄而而苗自夭杀其蠹而木自茂去其欲而理自足古之人从师而学焉穷经而学焉小而小学焉大而大学焉亦所以明乎此而已耳亦所以去其蔽乎此者而已耳非外有所取而加之也必外有所取而加之斯凿而已矣立心篇或问曰心不同乎曰否曰立心有异乎曰然然则心有内乎曰心无内而有静心有外乎曰心无外而有动既曰有静静而不弛斯不亦内矣乎既曰有动动而不返斯不亦外矣乎故动者外之机其流也为人静者内之机其实也为己故为人者务外之谓也为己者务内之谓也务外者妄动之谓也务内者主静之谓也动静之机内外人己之间也然则如之何曰动乎动而不离于静故不流静乎静而不离于动故能实藏心于晦发而愈明神之贞也役志于明久而滋晦神在外也中庸曰君子之道闇然而日章小人之道的然而日亡求放心篇甘泉子曰孟子之言求放心吾疑之孰疑之曰以吾心而疑之孰信哉信吾心而已耳吾常观吾心于无物之先矣洞然而虚昭然而灵虚者心之所以生也灵者心之所以神也吾常观吾心于有物之后矣窒然而塞愦然而昏塞者心之所以死也昏者心之所以物也其虚焉灵焉非由外来也其本体也其塞焉昏焉非由内往也欲蔽之也其本体固在也一朝而觉焉蔽者彻虚而灵者见矣日月蔽于云非无日月也鉴蔽于尘非无明也人心蔽于物非无虚与灵也心体物而不遗无内外无终始无所放处亦无所放时其本体也信斯言也当其放于外何者在内当其放于前何者在后何者求之放者一心也求者又一心也以心求心所谓憧憧往来朋从尔思祗益乱耳况能有存耶夫欲心之勿蔽莫若寡欲寡欲莫若主一演比赠梁仲爵新兴梁子仲爵游江门石翁观之以真数得后天之比于时有攸诫既而仲爵以岁贡署教衡州湛子追衍其意而赠之曰水地比比则狎君子以亲学子小人不周比义吉比利凶彖曰比义之吉同归道也比利而凶不可以导也初六比于始学正厥自乃克有终悔亡否吝象曰比始之亡悔正发蒙也六二比于下贞吉往获乎上无不吉象曰比下之贞获上吉也六三比于上摄终凶不利于下象曰比于上摄终凶出位也不利于下失士望也六四利用比于君子教道乃承行亨象曰利用之刚中上也九五龙比自天利见大人教道承天而时行吉象曰九五利见志交应也上六不用鞭朴用挛索小人勿比上交而谄凶象曰小人比凶德亢也君子曰作易者其知比乎得义者通失义者穷安位者降出位者凶是故君子之教安其位行其义比而不比是以吉无不利梁子曰玠也昔尝受诫于夫子矣不图其义之至于斯乎正德庚午五月告二王子开州二王子从甘泉子游正德辛未户曹崇庆德征以言谪肇庆驿丞进士溱公济尹沁水甘泉子乃曰呜唿德征尔惟辩急尔其佩韦尔其深毋或肤尔其大毋或细尔之端溪其尚思乎惟端有石琢之为砚尔之弗琢均之瓦砾其勿浮于华惟其实勿躁于为惟其静静以养实万化是出尔毋或弗安于厥司毋或弗虔于大吏以乐其天呜唿公济尔惟缓尔其佩弦其惟弘弗惟放其惟恭勿惟葸尔之泽土尚勿易于民直惟矢有镞尚勿惮于强俗惟金可革其念之哉毋或怛于大艰毋或狃于小利靖恭以思领其烦支立诚以格民乃作极正德辛未九月赠施生悌归台州台人施生学于黄后军其归也且求其说于甘泉子甘泉子曰子之之道也犹子之之台也志台之道问台之人而不已焉台可至也志台之道而以问粤之人虽不已焉台不可至也日远矣是故君子立志以定方观极以知止知止切焉志斯立矣后军固知台者也子奚以问粤之人哉纪梦庚申四月十三日夜予梦游于空山无人之境有一堂堂中悬石磬大方三丈堂之前傍又有一石磬立于地中其大亦如之其色玄而文空而通击之其声清越洪亮塞乎天地之间二者相应如鸾凤久之而觉神气氤氲异哉梦也纪之以征将来后十有四年予落风尘以翰林编修奉使安南道德庆游三洲岩岩中如悬磬下有土鼓击之其声相应一如梦中呜唿其梦也耶其真也耶正德癸酉四月某日跋答问甘泉子反自交南过兰溪西安栾生惠子仁遇之请学焉往从于浙之浒甘泉子问曰子之学也将为乡善人乎将为圣人乎栾生默然久之曰固将为圣人也甘泉子曰欲将为圣人也必将求变化气质也栾生曰有要乎曰有子欲问学须学树木先之以立根次之以培灌根不立灌焉者死矣根虽立而不灌焉者死矣是故君子敬以立其本问学以滋其生生则不息不息则不可御不可御则变变则化君子者以此盛德而生大业孔子曰立则见其参于前也在舆则见其倚于衡也其基之之类乎易曰君子多识前言往行以畜其德其灌之之类乎内外夹持上达天德夫然后优入圣域跋总府题名记总府者三府同寅协恭之地也书称三后协心易称二人同心同心之言其臭如兰故总府之设凡欲以协同也府创于总督韩公求熙而总镇陈公德彰总兵陈公志坚赞成之府题名创于总府直庵林公舜举而总镇潘公世贞总兵郭公世臣赞成之自陈公迄潘公总镇者凡七公自陈公迄郭公总兵者凡七公自韩公迄林公总督者凡十五公于是乎总府始有题名记而缺典肇修盖公于抚绥之余宁谧之后尤欲以继往而示来其有功斯府矣适予以安南之使道过苍梧而见夫三公者礼遇甚勤闲尝道三府之事潘公曰予岂有事事哉予惟镇以静予应曰然林公曰予无所弗督督责在予予应曰然郭公曰予维戎事是任其敢弗虔予应曰然若三公者其有不协同者乎然而三公而上等而辨之其然与否者可知矣虽或继三公者其然与否又可知矣是故后人观题名者曰某也然某也否某也贤某也不贤某也协以成功某也乖以败事其将起敬起畏是效是惩勿使后人之复鉴我辙也林公遂俾予跋于后云癸酉七月十七日再书送万竹甘泉子对客语云万竹先生且勿论其它孝行善事为予治烟霞隐居五阅月不思归必落成乃已其忠信如此可敬也噫今人出百里或不能经宿出门顾婢子语不休者多矣然则万竹先生真丈夫也万竹许予以暮春来耦耕于西樵予及期当引领于大科之巅岁云暮矣烟雨溟蒙与二三子饯于翳门之关丁丑闰十二月答问赠严生严生见甘泉子于小禺之峒初罔有问言再见乃再因杨生有问言于甘泉子曰生行矣而之京矣将观光于太学矣甘泉子曰子行乎而之京师矣乎曰然行必水乎曰然行且陆乎曰然且水且陆乎曰然水乎曷以曰舟陆乎曷以曰车甘泉子曰方榜人发歌舟师奏行篙者执篙楫者恭楫三江九河千流万派毫厘千里胡越乃悬回桡捩转断在瞬息其时曷以曰柁方车师发轫骖服齐行六马风发五御且兴九衢三叉多岐亡羊毫厘千里胡越乃悬回辀转轮断在瞬息其时曷以曰以辔曰六辔具矣柁其张矣其道曷以曰以人立人之道其要曷以曰以师甘泉子曰长年三老舟之师也王良造父车之师也德行道艺人之师也人知求舟车之师而不知求其师也可谓智乎严生行矣知行之道矣夫道人之路也义者道之宜也礼人之帆轮也文艺人之华饰也诚敬人之舟车也心其人之柁辔也一乃心立乃诚敬由乃道义修乃文艺以行乎康庄之涂严生其行矣至太学趋尔二师而问之书赠欧阳六安明道先生居官常书视民如伤曰吾常愧此四字甘泉子曰夫伤也者伤己也书曰痌乃身伤己也夫苟认伤己何所不至是故有不忍人之心斯有不忍人之政矣达此便是尧舜气象崇一守六安六安兵荒之区也能体此则学政人己兼至矣告王子侍御王子公济出守平阳问治民之道甘泉子曰身问御郡之要甘泉子曰家未达曰今夫人之于其身也无不兼爱也身之于其家也无不并理也是故视民如身则心无不爱矣视郡如家则事无不理矣曰曷谓视郡如家曰诚使为守者见属吏臧否则曰此吾家男女臧获之才不才也见岁计之丰歉则曰此吾家众之死生攸系也见礼让未洽于境则曰吾家道未正见边患未弭则曰寇入我室民有犯罪则曰同室有斗城寨不治则曰修我墙屋此之谓视郡如家然而事不理者未之有也曰曷谓视民如身曰诚使为守于民之啼饥曰吾之饥也于民之号寒曰吾之寒也于民之疾苦无告曰吾之痌切身也此之谓视民如身然而爱不周者未之有也是故君子之道体人己合家国而一之故能兼爱而并理兼爱之谓仁并理之谓义仁义皆得之谓德呜唿公济若昔令沁乃训佩弦克柔以刚乃济厥中仁义兼进学以从政虽措诸天下其可也而况于理政乎书曰不刚不柔厥德允修告汪生丞灵璧甘泉子曰当官戒暴怒吾闻其语矣未极其至也夫匪直暴怒之戒而已也戒之戒之以至无所怒焉斯善矣夫怒横于中虽有至理而莫之见惟怒其怒而吾无所怒焉斯善矣无所怒则公公则明公而明则万民得其所矣有所怒则私私则昏私而昏则万事失其理矣至公之谓仁至明之谓智仁智兼行而政不理者未之有也汪生从予游者垂二十年今往丞灵璧临民接物好恶感而喜怒生治忽成败之所关也重以是告西樵山四境父老翰林院编修湛若水谨告西樵四境父老某以所学不足兼以多病未能起复上疏乞入西樵山调养身病心病以待时用凡爱此山水石峰岩耳父老当不相嗔嫌其往来工役不敢一劳父老子弟以与父老子弟安堵相亲协为乐父老当不相嗔嫌告凡来相见者非问学道义之士不敢妄接虽有问学道义之士不有摈介先容言辞通刺不敢妄接以绝私谒之徒父老当不相疑戒家童适市勿或和买强买及私谒之事有若不应者即系发于有司寘于重法矣父老当不相疑其有称名剥乃行市诱乃私谒父老其执以来寘之重法父老毋惑丁丑十二月三日梁君拜都阃之祝惟正德十五年孟冬廿日都阃梁君信甫奉命莅任于广乃子婿挥使刘君翰奉乃丕显考少师之命爰俾甘泉子揆厥诏言甘泉子喟曰惟木则诏惟水则诏惟木之方升惟用之方至惟木有根根则深是故其荫则远惟川有源源则浚是故其流则长上善惟德其庇百世次善惟德其庇十世下善惟德其庇一世惟乃丕显考少师公于穆德量昭人之德而忘其怨道人之善而遗其恶历敷心膂以济否屯呜唿深乎呜唿浚乎肆乃信甫肇绩锦衣迁于香山百户长千户长遂陟挥使登兹都阃其荫不亦远乎其流不长乎呜唿都阃其敬念之哉一乃心复乃性持乃盈保尔大载茂尔枝以护尔根载疏尔流毋汨尔源勿替引之钦于世世是故德以庇后者谓之仁敬以奉先者谓之孝毋忝厥职者谓之忠柔道自胜者谓之勇四德不忒永宁尔家呜唿其敬念之哉承乃丕显考以光于前人跋文相国真迹太史曰余闻之上将折冲千里怪文信国以彼才智独出勤王动辄被执如捕笼鸡然何也岂忠贞勇智各有所长耶读至空坑所遗知者书即掩卷流涕不忍复观之矣汪东之持其墨迹过余书此以归之书云卧卷后陈静轩翁高士也素善于白沙先师其子乡进士仲治裘素善于予因得云卧卷读之感而书其后云石翁云卧诗所谓梦觉关也过此其几乎彼李氏之子乃求之调息箴误矣又引翁他诗神气空块之说以附会之盖有不知而作者也彼神气空块之说或者翁必有为而发者耶未可知也呜唿使夫世儒以老庄疑翁之学者必自李氏之子之言矣故予不能不为之三读三掩卷三太息跋杨少默四维卷后甘泉子曰四维者其语射之事乎射的有四维四维以张的也的也者中也言中道也中道也者言中仁也故礼义廉耻所以求中道而志于仁也是故礼义廉耻者其仁道之四维乎父兄师友者其礼义廉耻之四维乎故文王有四友所以成盛德大业至矣乎故一维绝则紊二维绝则侧三维绝则倾四维绝则的亡其亡其亡系乎一张危矣生其念之哉生服膺此卷如书绅然虽之夷狄不可弃也戊寅八月望前武举策问癸未问将不可不知兵君不可不择将肆惟我国家累圣相承我式克至于今日休矣时修武举以慎择将材也先之以马矢以考骑兵也次之以步矢以考步兵也二者皆以考技也终之以策论以考谋也其法至精至备无所容议者然而法可以观人而非可以尽夫人也然则应是选者能马步之射能策论之文可以副上求才之实耶即有如能射命中应弦而倒者能读父书谈兵莫难者其为技谋于将材何如耶先儒论兵谓志士仁人为能识其远者大者考之兵法有曰凡兵之道莫过乎一其所谓一者何耶或者又曰将有五材一曰勇二曰智三曰仁四曰信五曰忠其与所谓远者大者一者之说果同耶否耶抑何以归约耶洪惟我太宗文皇帝谕武臣有曰见识曰志气曰爱士曰勤谨曰报恩之五言者于古五材之说其有默契耶他如荀卿六术五权三至之说荀悦决胜三术之说晁错兵有三急之说苏氏攻有三道之说可得闻耶岂亦五材之妙用耶神而明之其道何耶其亦可较习而得论议而有者耶今欲反本而学之其功何施耶夫可考者迹而不可知者心诸子试为我各言其所蕴部试策问问学莫先于辨术辨孰为大儒释为大儒释之辨先正言之详矣皆得其要乎今之学者犹有同道同原之说果若是同乎胡子康侯谓释与儒句句合事事是然而不同语其子曰于此看得破许尔具一只眼其所谓合与是者其所谓不同者何居中庸曰性之德也合内外之道也儒释于所谓内外之道者同欤诸生皆从事于儒者必有定见可着于篇以观平日所以择术者武举程文策第一问尝闻之上将不用法其次得于法其次泥法惟上智为能以正出奇出奇者出自我也其次则不能不取于法其终也自我得之自我行之而法乃先得我心之同然者故法合我非我合法也必我合法而不知变兵斯为下矣古之人有为之者赵括是也昔人有之他国者谱奕秋之局以归号于其国曰吾国手也得秋之术孰有当我者众皆骇之有一人焉与之奕则其局易置非复旧谱之部位也其运用应变非有秋之精神也遂不一措其手为国人所笑然则今之泥于法者何以异于是观此则明问所谓别有其道者可得而订之矣夫兵奇正而已矣天道常运而寒暑之变不居地道常静而险易之变不同者奇正也孙子得之以上追司马韬略之高轨而陋起靖尉缭而之下风也故其言曰奇正之变相生无端以奇为正以正为奇变化莫测分合无常又曰变生于两陈之间奇正发于无穷之源此其大都故卫公正山奇雷之辨实肇于此而唐太宗以为兵书莫于孙子也故曰古者教正而不教奇盖正可以言传而奇必在乎自得也自得者得乎法而不知其法之在我我有行焉法且与我合而我合法乎哉譬之寐者人为觉之彼自知觉矣瞽者人为开之自知天地四方矣故兵法者能开我之聪明聪明在我则出奇无穷而法乃先得我心之同然古之人有行之者赵奢白起孙膑穰苴韩信李牧岑彭耿弇周亚夫慕容恪是也是故奢救阏于止壁邯郸卷甲趍利何则能而示之不能也起败赵兵阴代龁将乃戒密出奇何则用而示之不用也信击魏豹陈舟临晋密渡夏阳彭击秦丰声攻山都潜破阿头所谓远而示之近近而示之远者用此道也法曰能使敌人自至者利之故牧备匈奴是以有佯北致虏大败单于之举法曰能使敌人不得至者害之故膑是以有救赵走魏令魏自救之谋亚夫知吴壁东南乃令备西北弇击张蓝约攻西安而先破临淄故法有守其所不攻攻其所不守若乃穰苴养士奋战燕晋解兵所谓屈人之兵而非战者恪反耕固垒段龛仗顺所谓拔人之城而非攻者此皆有合于孙子之法抑亦吾所谓中将也若夫杜牧以武子用仁义使机权过矣合观孙子之书与司马韬略之指何如则戴溪所谓有余于机权不足于仁义而李靖所谓分合所出惟孙武能之吴起以下皆莫能者其优劣同异有不足深较也盖彼均之用奇而离于正也其所谓奇正非吾所谓奇正也其所谓仁义非吾所谓仁义也彼所谓仁义谓上与民同意同生死者之云也吾之所谓仁义者根于心动于几合内外之云也易曰师贞丈人吉能以众正可以王矣此所谓以正出奇也夫何有于奇司马法曰古者仁为本以义治之谓之正正有不获意则权李靖曰黄帝以来先正而后奇先仁义而后权谲夫物固有所先者可以知本矣孟子仁人无敌于天下未闻有所用法昔者黄帝战于涿鹿之野禹征有苗汤东征西怨南征北怨武王太公战于牧野前徒倒戈未闻有所传受兵法也孔子所慎齐战疾临事而惧好谋而成军旅未学而隳三都夹谷之会却莱兵折齐侯而还汶阳之田是固无所用法者也若夫乃所愿则学黄帝禹汤武王太公孔子之神武不杀此其上也而辅之以司马韬略之文乃其次也愚也既以自效而奉以周旋敢以是为今日安不忘危之献谨对策第二问古之善将兵者如心之于其身乎人之身岂有刺之而不痛击之而不应者乎刺之而知痛也击之而知应也人心也心之于其身也无不知爱之肤也无不知爱之肤也则亦无不知卫之体也无不知卫之体也则亦无不知卫之之术也故知爱卫其身者可与语兵矣执事以选将之法与为将之本策下士愚也于是乎有以窥知其要诚博约合一之学矣是故骑步之演习也兵法之讨论也其诸求卫爱其身之术之类也与远大合一之道也五材之奥也其诸卫人之心之类也与然而心其用兵之本矣请分合演绎而推其本有苗之征原于精一升陑之师咸有一德牧野之战同心同德三代之兵一举而无敌于天下以其仁也义也故曰技击不足以当节制节制不足以当仁义是故德其本也法其用也德其文也法其武也此文武合一之道也故兵志曰总文武者军之将恭遇圣明修行武举试之以马步之射以考其技试之以策论之文以考其谋是诚致士之网罗筌蹄甚盛典也然而弓矢盖一人敌耳况有能射中命中应弦而倒如李陵之绝技而偾军者论策或空文耳况有能读父书谈兵莫难如赵括之辨博而见坑者亦何取于良将之材乎盖尝讨论之矣荀卿所谓六术则号令之严威也赏罚之必信也处舍之周固也徙举之安重也观变之潜深也战之明也其所谓五权则无欲将也无怠胜也无威内轻外也无见利忘害也虑事熟而用财泰也其所谓三至则不处不完也不击不胜也不欺百姓也荀悦所谓三术一曰形其大体得失之数也二曰势其临时进退之宜也三曰情其心志可否之实也晁错所谓用兵三急则得地形也卒服习也器用利也苏氏所谓攻有三道一曰正二曰奇三曰代诸皆所谓技与谋乃将兵之用虽所当讲而非将兵之本所当先务之急者也故曰技与众同非国工也知与众同非国师也是伯者贱技而贵谋王者贱谋而贵德得其德则谋与技在其中莫非仁义之妙用矣太公告武王曰将有五材勇智仁信忠故勇则不可犯智则不可乱仁则爱人信则不欺忠则无二心五者将兵之本不可缺一合其五而一之故曰用兵之道莫过乎一一者阶于道几于神作而用之存乎机章而显之存乎势禹之精一汤之一德武之同德而张子之所谓远者大者皆此物也夫岂技与谋者之足伦哉洪惟我太宗文皇帝谕武臣曰有识见者其即所谓智也曰有志气者其即所谓勇也曰爱人者其即所谓仁也曰勤谨不怠者其即所谓信也曰勤劳报恩者其即所谓忠也有以默契五材之道于千载传心之秘矣然此岂可以声音笑貌为哉是固不可以较习而得论议而能者乃若四子将兵之用神而明之存乎敬义是故内外体用兵之法教戒为先论论曰民可素教而不可教使之为战教使之为战是利于战而法驱之法驱之故人不敢不战为将而使人不敢不战亦危矣若夫主于爱民而素教之是其义欲之知方人而知方则知亲爱之道于其所亲爱者而敌见加焉故人自乐与之战而莫御为将而使人乐战而莫御斯无敌矣此义利王霸之辨而吴子用兵教戒之说吾不能无议也难者曰且吴子兵法之先于教戒亦已明矣而子乃疵之曰霸无乃已过乎曰夫吴子者且不得为霸也强焉尔矣诈焉尔矣昔者管子之以其君霸也作内政遂乡十五皆战士也教之孝弟忠信尊君亲上之义夫教之是也其所以教之者非也盖彼犹为战也第假此焉尔矣此所以为霸也而况于不出此者乎今夫为吴子之言者以为兵取胜而已矣诚使如起之法一人教十焉十人教百焉百人教千焉千人教万焉万人教三军焉是三军之士万统于千也千统于百也百统于十也十统于一人也一人也者将之谓也夫三军之士统于将将士相联而莫之解也其教之也鼓而进之金而退之圆而方之方而圆之坐而起之起而坐之行而止之止而行之左而右之右而左之前而后之后而前之分而合之合而分结而解之解而结之人习其变士尽其能而不可已也故能以近待远以佚待劳以饱待饥如根而干干而枝而不可拔也缩伸分合如身之于臂臂之于指而不可乱也其分定也此韩信之兵待之所以多多益善也何霸强之疵且圣人者盖亦有之矣孔子以不教民战是谓弃之又曰善人教民七年亦可以即戎其亦何以异于是曰是不然以不教民战是教之在先也非教以战也教民而后可即戎也非教以即戎也此义利之所以辨也孟轲氏曰壮者以暇日修其孝弟忠信入以事父兄出以事长上可使制挺以挞秦楚之坚甲利兵此孔子教民之意也曰然则武王不愆于六步七步而止齐四伐五伐六伐而止齐甘誓亦曰不攻于左右不恭命汝则拏戮非教戒乎曰武王教之于素矣至是临事而惧乃申严之也且为吴子之说者皆以为其法足恃矣然而恃强者凡遇强于我者则废矣恃诈者凡遇诈于我者则废矣是故权诈之兵不足以当节制节制之兵不足以当仁义夫惟仁义之兵斯无敌于天下矣然则仁义之兵不教戒矣乎曰教戒于素所以为仁义也昔者黄帝立丘乘之法以寓军周官之制内而乡遂都鄙外而方伯连师丘井立而兵农一天子岁三田以供宾祭所以教孝弟也因而节之以教人也亲执路鼓以临之教之坐作进退之节而寓礼让疾徐之仪上下有等然而众知尊君亲上之义矣老少有伦然而众知孝亲敬长之义矣闾井有亲然而众知睦邻恤众之义矣不用命有刑然而众知生死荣辱之义矣相保相爱刑罚庆赏相及彼其教戒之者有素定也夫上以孝弟忠信教其下而下不以孝弟忠信自为者非人也以孝弟忠信自为一旦有事而不相死者非人也故其民也居则为比闾族党之人出则为伍两军师之制其卿大夫也居则为六卿之长出则为六师之帅此仁义之兵所以不劳而无敌于天下也诸葛武侯亦云教之以礼义诲之以忠信戒之以典刑威之以赏罚故人知劝盖有以识此矣今以素教之民与夫教战之民其心之所乐而强从者为何如哉彼倒戈离心之旅与同德无敌之师其所乐所强固亦有间矣此又义利安危之辩也君子笃恭而天下平论吏部考满观圣人所以普天下之化盖亦可以知一本矣道一本也而惑者二之二故离离故杂杂者乱之所由生也一故合合故纯纯者治之所由生也故曰纯王之道也道包乎治治不外乎道恭敬者所以致道而成天下之治也以予观于中庸而知王道之易易也本之于不睹不闻而用至于三千三百自三千三百而归之于无声无臭至易简也夫无声无臭不睹不闻则笃恭之谓也三千三百则平治之谓也道中庸者至此焉尽矣是故为此言者其有忧乎忧语用者之离夫体也忧语本者之离夫用而本非其本于天者也本于天者性也故本诸性而道具焉本诸体而用全焉本诸中而和生焉修道致中和而位育成焉是故一本也惟一也故能贯天下之几惟几也故能成天下之务易曰敬以直内义以方外和顺于道德而理于义其几也故能弥纶天地之道辅相天地之宜以左右民非天下之至一其孰能与于此是故可与知笃恭平治之道体用显微一原而无间矣难者曰然则斯道也与老氏之无为自定无欲清净者奚以异曰君子之道本诸性性者天地万物之一原也今夫山木自根而干而枝一气之贯也截木之枝而取其根曰木可乎老氏之清净无为是也其诸异乎中庸之道也是故所谓恭者非释老之离人绝物死灰藁木以为恭也离人绝物死灰藁木以为恭者截木之枝而取其根之类也所谓恭者自心而意而身而家而国而天下而笃之也笃之也者缉熙敬止之谓也敬立而动静混矣动静混而体用一矣体用一而道行乎其中矣道行乎其中而天下化成矣天下化成可大之业也笃恭可久之德也是故敬也者兼包万事而无外曲成万物而无遗德普而化业成而无方德其本也业其用也其致一也夫治无内外道无动静敬亦无内外无动静无内外无动静所以立敬体道而成治也无动静是以至大生焉无内外是以至广成焉普至大者其敬乎成至广者其治乎至大者德至广者业盛德大业其致一也是故圣人知崇而礼卑崇法天卑法地天包乎地知兼乎礼普万物而生之者其天乎承万化而终之者其地乎知天之普物斯知笃恭矣知地之承化斯知平治矣而谓天地曰二可乎是故可与语至一矣故君子者敬之于未喜以及于其所喜喜得其正则赏善之政行于天下而天下劝矣敬之于未怒以及于其所怒怒得其正则罚恶之政行于天下而天下惩矣敬之于未哀以及于其所哀哀得其正则不忍之政行于天下而天下不失所矣敬之于未乐以及于其所乐乐得其正则礼乐之政行于天下而天下太和矣知劝则民日迁善知惩则民且有耻不失所则无穷民俗太和则无怨咨夫迁善有耻而无穷怨则于变时雍熙皞之治臻矣故大赏与天地同春大罚与天地同秋大惠与天地同德大乐与天地同和圣人所以享无为之治者用此道也夫于变时雍熙皞之治与天地同流匪难致也在喜怒哀乐情性之间也喜怒哀乐之正匪在乎他也一念笃恭之致也故曰一此圣人所以无为而治也若曰吾笃恭于此而天下自平语体而遗用语内而遗外乃释老离人绝物清净化民之说非圣人之所谓无为也故曰二盖尝考诸中庸矣曰戒惧慎独也曰大本达道也曰时中也曰好问好察执中也曰择善服膺也曰造端察天地也曰忠恕也曰素位而行也曰达道达德知之成功而一也曰好学力行知耻也曰明善诚身也曰学问思辨笃行也曰自成自道也曰至诚不息也纯亦不已也曰尊德性道问学也曰溥博渊泉也立大本也曰不愧屋漏不动不言而敬信也是皆笃恭之类也然而天下平由之矣曰修道致中和而位育也曰文武周公之孝而制礼也曰为天下国家有九经也曰悠远博厚而高明也曰礼仪威仪也曰议礼制度考文也曰民敬信悦而尊亲也曰经纶大经也皆平天下之类也然而笃恭本之矣本末体用一以贯之此中庸之所以为至乎癸未孔门传授心法论都察院考满记曰人者天地之心心出于天天无内外心亦无内外有内外非心也非心也者不足以合天也是故或失则内焉或失则外焉或失则过焉或失则不及焉内与外离而不全有存焉者寡矣过与不及背驰而愈远则禽兽夷狄之祸至矣惟圣人之心同天故能中天地普万物包宇宙而极其至贤者希之众人离之不有所过则有所不及焉不有所甚过则有所甚不及焉过生于偏内不及生于偏外甚过生于过甚不及生于不及甚不及而外则墨氏之兼爱也甚过而内则杨氏之为我也为我无君兼爱无父无父无君禽兽也夫杨氏学义墨氏学仁而至于禽兽者岂其本心然哉易曰臣弒其君子弒其父非一朝一夕之故其所由来者渐矣故心法不可不讲也夫无内外者心之本体与物一也内则离物离物则高高则虚虚则寂灭窈冥之说兴后之释老则杨氏之流也外则滞物滞物则卑卑则暗暗则功利刑名之说兴后之管商则墨氏之流也夫心也者体天地万物而不遗者也性也者天地万物一体者也心也者与人俱生者也性也者与心俱生者也人生则心生心生则性生故性之为义从心生者也夫心至静而应至动而神至寂而虚至感而通至远而不可御包乎天地万物之外而贯乎天地万物之中中外非二也人者天之生理也心者人之生理也性者心之生理也道者性之生理也天不能不生人人不能不生心心不能不生性性不能不生道故道与天地同用性与天地同体心与天地同神人与天地同塞心也者其天人之主而性道之门也故心不可以不存也一存而四者立矣故能为天地立心心法者存其心之法也夫心自我有之自我存之师不能以授之于弟子弟子不能以受之于其师孰传而孰受之故传者非传心也传心之法也夫中庸何为者也程子曰孔门心法也其始也须臾不离道至约矣不睹不闻戒惧至矣隐微慎独纯其精矣大本达道中和一矣其卒也闇然日章不外慕矣淡简以温近自微矣内省无恶潜伏昭矣不动不言敬信恒矣不显笃恭怀明德矣无声无臭天道彰矣若是乎主于内而离物者矣岂其心之本体也乎然而求之不见其过也其中也夫妇能知人伦备矣天地鸢鱼上下察矣体物不遗鬼神盛矣五达九经天下政矣尽人尽物化育参矣博厚高明覆载成矣三千三百万物育矣制礼作乐文同度矣天时水土不害悖矣经纶化育浩其天矣若是乎主于外而滞物者矣岂其心之本体也乎然而求之不见其不及也子曰道之不明不行也我知之矣知者贤者过之愚不肖者不及也曰此中庸之指乎无过不及其中庸之心法乎心包乎事物之外事物行乎心之中内外合矣此其法也故无内无外无过无不及无助无忘则一矣曰心自有而自存之何有于法曰夫公输子不授人以规矩则方圆不传师旷不授人以六律则五音不传夫六律五音之法也规矩方圆之法也昔者孔子论仁论敬禁意必固我非语内而遗外也论政论治论事君亲论天地鬼神礼乐事物非语外而遗内也及谓师也过商也不及过犹不及曰吾道一以贯之而后内外之合一而心法见矣噫此中庸之本指乎斯理也子思得诸孔子孔子得诸文武周公文武周公得诸成汤成汤得诸禹禹受诸舜舜受诸尧曰允执厥中舜亦曰允执厥中中其心之法也其授禹曰惟精惟一精其无过不及也一其至也无过不及所以归于一至也是又执中之法也其在成汤亦曰执中文武周公亦曰建极极亦中也子思传之孟轲轲亦曰杨子取为我墨子取兼爱子莫执中执中无权犹执一也孟子者之心其通于法乎夫八圣二贤相授一法其在兹乎其在兹乎易曰夫大人者与天地合其德与日月合其明与四时合其序与鬼神合其吉凶先天而天弗违后天而奉天时天且弗违而况于人乎况于鬼神乎此合内外之道也大哉中庸斯其至矣癸未泉翁大全卷之三十二文集门人邵阳陈大章等校刊杂着初莅太学谕诸生吏皂予恭承上命来与尔诸生为师长日惧有弗克胜虽然尚当与诸生同勉之以恩义相与礼义廉耻相期夫师生如心腹之于四肢其有痛痒固宜相关何有疑忌若有所使固宜从令何有扞挌如有疑忌扞挌即非一体予意欲使诸生人人力学俛焉孜孜不待法制乃称大愿其不率者绳愆厅不得已以法从事虽父母之爱子当挞亦所不免其勿有悔自今除去一切苛察猜疑之法尔有旧习咸与维新往闻一生初到堂长友长吏人舆皂公索贿赂或坐酒馆须饮食取者固无人心而与者亦非志士夫诸生衣冠礼义之流安得下比舆皂之贱及闻外方主教者或俾舆皂与访过失得以谗诬士人非实或将签而往因索钱财否则斥辱谗窘将至士率望而避之夫如是久则习而化之因恬而不悔此非所以示人礼义廉耻也予欲钦依洪武学规各堂每班选重厚勤敏者充斋长凡堂友长素非上等方正之士则亦不以为夫堂友长师长之次其义主承上教以达下者也信宜慎选凡诸生有显过惟堂友长得以白之监丞加察以朴刑从事不俾舆皂之贱得辱衣冠若有仍前需索送法司核实其罪其亦勿有后悔甲申介庵赞乙酉六月黄生纶也从甘泉子游于壁水之阳归请介庵赞以为家君之光甘泉子叹曰于乎荒哉于乎良哉匪介乎道而介于狷其过等于狂是介也何足以臧匪介于守而介于道是谓介于石不终日贞吉是谓知柔知刚知微知章万夫之望于乎黄氏之子立身行道莫大乎显扬介庵主人良哉良哉永永休于无疆期蒋生蒋生从甘泉子于金台越二年来游太学者又一年矣闻圣贤天地万物合一之学丙戌孟夏将归常德甘泉子曰吾道西矣门人疑焉曰夫子之道其有方欤甘泉子曰吾无方也吾将以励夫东者南者北者尔蒋生请益于甘泉子甘泉子曰夫圣人之道天地万物一焉至矣又何益之加一尔志焉斯可矣又问曰尔之期于道也与尔之期信于吾也一心也定尔期焉斯可矣且尔之来也其期维何蒋生曰在冬之中甘泉子曰定尔期一尔志又焉往而不至乎昔者文侯君也虞人臣也与之期猎犹然不以雨而或爽而况于生乎而况生之于予乎而况期以复来修天下之大业而非猎之比乎吾知蒋生其不爽也已矣是故移斯志也期贤则贤期圣则圣期天地万物合一之道是亦与天地万物一而已矣蒋生去此其勉之哉吾观子所以期于我者而其所学从可知也已丙戌四月二十日偶书送操长史助教操君迁岷府长史问于辟雍先生先生曰吾之与尔体认天理也曷往而不然哉孟子曰古之贤王好善而忘势古之贤士何独不然乐其道而忘人之势上好人之善下乐己之道故上下恒相成而相遇也谓之协天上有其势下有人之势故上下恒相背而相违也谓之戾天天也者理也上下相遇而德业不成者未之有也上下相违而德业能以有成者亦未之有也操君勉乎哉系乎其所遇尔矣语章生诏章生以忧行矣乃易麻而跪见曰诏改北而南为求学也今不幸如此终乞教言甘泉子曰夫吾子易麻而来见以学重于孝也即孝子之真心而充之其学也夫即学而充真心立身行道以显父母其大孝也夫吾子之归即庐而求焉有余师矣示李生珍衡山李生席之不远数千里来从予于南雍观光之馆初至即悟心性图意一旦告我归衡山衡山有胡康侯父子兄弟住处生至为我访其优游之地玩心神明之境问今犹在乎否有居之者否不落莫否予将归老焉生其以时报我也答问某生某官某将行问政于甘泉子甘泉子曰尽分焉尔矣何谓尽分曰尽心焉尔矣尽其心而分不尽者未之有也尽心者莫如家太上家天下其次家一省其次家一郡其次家一邑故卿大夫百执事以君相之心为心如一家焉则天下治矣参藩而下以方伯之心为心如一家焉则一方治矣府佐而下以太守之心为心如一家焉则一郡治矣丞簿以令尹之心为心如一家焉则一邑治矣诚使天下之丞佐视其君长如家长则德意下布下情上达上下交通惠泽流行虽欲不治可得乎子也其勉之哉将无感不应矣政学说赠刘连山或问政甘泉子曰政也者事也学也者心也子谓事则事谓心则心乎或问要甘泉子曰理是故莫学非事矣莫政非心矣莫政莫学非理矣理达而体用浑心事合而政学一矣然则虽措之天下其可也而况一郡一邑乎刘生慎令连山连山荒邑也无学宫无听政之所刘生独浩然以往曰吾将建厅事而行政焉建学宫而兴学焉甘泉子叹曰壮哉志士也为政学说赠之题北山书屋黄生纶观光壁水将归卒业于北山书屋请益甘泉子曰夫道中焉止矣夫学求致乎中焉止矣子居北山则知北矣将不知南乎不知东乎西乎无北尔思无南尔思无东西尔思合北南西东而立中焉斯学耳矣子里象山象山子曰东海有圣人出焉同此心同此理也西海有圣人出焉同此心同此理也南海北海有圣人出焉同此心同此理也或曰陆子于是乎知道矣甘泉子曰然然而隘矣曷不曰东海西海南海北海之人同此心同此理乎记曰中心无为以守至正黄生之归书屋也中心而思焉得之矣嘉靖丙戌秋九月跋范文正公家书墨迹后范文正公一代伟人也今读其书观其手迹想见其人如高山大林虎豹蹲踞可望而不可即如深渊巨泽龙蛇出没而不可测又如青天白日照曜万物而不可欺此所以立朝廷镇西夏夫人敬信而畏之也此无他故诚而已矣诚斯明明斯威威斯重重则不动而信威则不杀而畏明则不察而敬其诚之所为乎识者谓其自先忧后乐中发之夫先忧后乐以天下为一心圣人之学也能尽之者其惟至诚乎其次勉焉若公者虽曰未学吾不信矣公之裔孙彦奎能慎守其家学者谒予跋其后读累朝恩命录右累朝恩命录共一卷乃太子少保南京大司马梧山李公集其膺受列圣宠命以藏于家以贻于子孙者也自为兵科给事中而右副都而左副都三代诰敕凡十一道自为山东临清济宁兵备副使而巡抚河南而苏松等处而户部右侍郎而巡抚应天等处工部尚书而总理粮储工部尚书兼左副都而进太子少保而参赞机务南京兵部尚书敕谕凡二十三道臣俯而读仰而叹曰富矣哉如纶如綍抑亦可以观勋劳矣今夫观于三代之诰敕即书文侯诸命昭乃显祖追孝前文人者也观诸敕谕即书之命益君陈毕命以保厘成周者也浩乎如天地之高广昭乎如日月之照临焕乎如云汉之昭回矣岂非公之行能声实所致耶窃闻之公自为兵科以至南大司马宫保也自黄门山东河南以至应天苏松南京留后也所至有伟绩振民弊举人才兴水利御孽寇表表可见所谓行能声实以致膺宠命者耶是宜人之附于书之后以传今垂后矣若夫使若水有言焉其何以能加显益于斯者哉是犹欲赞天地之高广称日月之照临美云汉之昭回者乎无容赘矣虽然书诸篇亦史臣之所序也若水尝为史臣故不辞而书于后丁亥月日企庵铭有序休宁乡荐士陈生有容从予讲学二年矣道其家君司训企庵子企慕古人于予有私淑之愿予欲其反诸身自求自得焉为之作企庵铭夫企古者曰古之人古之人夫古人之人人也企于人孰与企于其身企于身孰与企于其心企身者妙迹企心者妙神惟神也故企贤亦贤企圣亦圣企天亦天是谓自企自企者匪人其圣匪苍其天乃其自圣自天本体自然企庵企庵勉旃勉旃心性图上下四方之宇未发已发仁之端心敬义之端敬性心性情万事万物天地心图始礼之端终之中之和智之端古今往来之宙心性图说性者天地万物一体者也浑然宇宙其气同也心也者体天地万物而不遗者也性也者心之生理也心性非二也譬之谷焉具生意而未发未发故浑然而不可见及其发也恻隐羞恶辞让是非萌焉仁义礼智自此焉始分矣故谓之四端端也者始也良心发见之始也是故始之敬者戒惧慎独以养其中也中立而和发焉万事万化自此焉达而位育不外是矣故位育非有加也全而归之者耳终之敬者即始之敬而不息焉者也曰何以小圈曰心无所不贯也何以大圈曰心无所不包也包与贯实非二也故心也者包乎天地万物之外而贯乎天地万物之中者也中外非二也天地无内外心亦无内外极言之耳矣故谓内为本心而外天地万事以为心者小之为心也甚矣四勿总箴图与天高明视敬知听心勿义行言动与地广大四勿总箴有序甘泉子曰古之学者本乎一今之学者出乎二予以四箴存中以应外制外以养中惠教后世学者至矣使其知合观并用之功则善焉如其不然或有分崩离析之患而昧精一易简之学矣予为此惧推程氏之意以达孔颜之指为作四勿总箴庶学者知合内外之道以不贰乎一贯之教焉心含天灵灏气之精与地广大与天高明惟精惟灵贯通百体非礼一念能知太始事虽惟四勿之则一如精中军八面却敌精灵之至是谓知几颜复不远百世之师圣远言湮多岐支离一实四勿毋贰尔思此二图乃圣学功夫至切至要至精至一至近至远至简至易处总而言之不过只是随处体认天理功夫虽言与象二图各有不同实相表里实相发明通一无二盖心性图专明道体而所谓敬所谓心则功夫存乎其中矣四勿总箴图专明功夫而所谓高明所谓广大则道体存乎其中矣此所谓相表里相发明通一无二之实也只是一段道体只是一段功夫非有两段三段道体功夫无内外无大小无始终无包贯之分一而已矣然则二图何以有图有说有箴欤曰图以象见箴说以言形学者观其图焉斯过半矣斯图也凡有生之类终日唿吸喘息终身酬酢纷纭而不能离乎此如子处胎中不能外胞膜以自生与母气而为二予所谓万物宇宙间混沦同一气就中有粲然即一为万理林南川亦谓如一团水相似都混作一块而先师石翁云此理包罗上下贯彻始终衮作一片又云自兹以往更有分殊处合要理会其与明道仁者浑然与天地万物为一体之言皆吻合也斯理也虽尧舜之圣不能外虽桀纣之恶不能外虽之夷狄不能弃者也故上智以图悟其次以言悟其次虽有言而不悟有言而不悟士斯为下矣或曰请闻其说之图曰心性图象心性也盖因学士是内而非外者为之也于以见心性之广大精微与天地万物同体而万变万务出焉其本于心未发之谓性中也已发之谓情和也而喜怒哀乐出焉而仁义礼智分焉其未发则浑然与天地万物为一体而已矣是故拟之于谷种故始终一心始终一敬终日终身一心一敬所以收拾乎此而已焉尽之矣致之而至于天地位万物育全归乎此而已矣宇宙内事即性分内事复有何事请闻其箴之图曰总箴图象四勿之本于一也盖恐学者不得先正之指而溺于内外制应之惑为之也于以见视听言动皆一心也无有内外如精中军以应四敌也是故知内外合一之功而所以收拾乎心性图之道体者益密矣以言夫视听言动无往非敬以足乎前图之说也学者苟能因前图而知天地万物一体之道而吾心即天地万物之心而敬生焉是故能知所有矣又因后图而知前图之所谓敬不越乎后图视听言动之皆心心皆天理而非知觉运动之谓心则必视以心听以心言以心动以心心一而勿之者四事四而勿之者一勿之者勿忘勿助之间几而已矣颜氏之子有不善未尝不知知之未尝复行其知几乎知几其神乎学而至于几焉至矣几者初念之功力之最先者也干道也干知大始先天之学也勿之勿之则诚敬立成性存存而道义出焉是故能养所有矣知所有养所有知而勿去圣学之事备矣至于本体完复与天高明与地广大与天地合其德与造化合其功天地在我位育在我矣大哉图也斯其至矣然此理干涉极大为用极无穷必如是而后尽性必如是而后尽为人必如是而后尽为子否则不足以为人不足以为子矣呜唿凡我志学之士其何惮而不为人乎其何惮而不为子乎新泉对督学刘子迁蜀之臬也过新泉而问疑甘泉子对曰疑人者自疑者也故人亦疑之而怀疑心问信曰信人者自信者也故人亦信之而怀信心故在上者察察而天下皆察察矣在上者噩噩而天下皆噩噩矣人怀疑心而察察者乱之象也人怀信心而噩噩者治之象也故大道之行而天下相忘于化矣刘子曰若隅也可以信乎哉曰可何以知其可曰吾有所征矣自夫访察之疑行则告密起而士怀疑心矣自子廉复之信行则行义彰而士怀信心矣故疑人者与天下皆疑信人者与天下皆信孔子曰上好信则民莫敢不用情然则信子之信而治蜀焉文翁之化有征矣戊子闰十月十日礼刑对赠陆君选之或有问士之能者于甘泉子甘泉子默然或曰若仪制陆君选之铨可以为能乎哉曰可以为能矣曰以其能而施之为理可乎曰可夫治天下礼刑而已耳或曰然则陆君之为礼官八年于兹矣厘正三礼以翼明时命辞揆义出焉群公贤之可谓曰能矣今迁福建按察副使为刑官也则何如可以易地而交能乎甘泉子曰能之夫道一而已矣在礼为礼在刑为刑夫在礼为礼在刑为刑也者犹之在水为水在火为火水阴根阳火阳根阴水火一气而已矣故水火交为既济而谓水火不相能可乎陆君闻之诣甘泉子而问焉闻先生之训刑礼之于水火果若是一乎哉请竟闻先生之说甘泉子曰吾子何惑焉天一生水水不根阳乎地二生火火不根阴乎知水火之相生成则知刑礼之相交用矣曰敢问刑礼交用之道甘泉子曰书不云乎伯夷降典折民惟刑礼何讵而不为刑又曰率乂于民棐彝刑何讵而不为礼是故出礼则入刑矣出刑则入礼矣曰请竟其说曰夫礼也者理也三礼不同而同于明为人君臣者为人父子者为人兄弟者为人夫妇者为人朋友者之理也刑也者刑也五刑不同而同于戒为人臣者为人子者为人弟者为人妇者为人朋友者之刑也是故礼也刑也皆依于人伦以立教尔也子之不理于子是故有不孝之刑焉臣之不理于臣是故有不忠之刑焉弟之不理于弟是故有不悌之刑焉妇之不理于妇是故有不顺之刑焉朋之不理于朋是故有不信之刑焉曰何谓不信之刑夫天下侪己者皆朋也众庶朋以相贼灭非不信之大者乎昔者帝舜告皋陶曰汝作士明于五刑以弼五教期予于治期刑于无刑民协于中时乃功是故刑礼者异用而同体异事而同心异治而同功者也夫体同心同而功化同是之谓大同故能与天地同其德与日月同其明与阴阳同其惨舒与鬼神同其吉凶是之谓大治夫大同大治古之极也陆君拜嘉请书而愿学焉且以告于为理者燕誓惟岁甲戌孟冬湛子顾子翟子崔子董子孙子张子为燕集惟时于外则易子陆子徐子严子惟兹一二同馆人事不于常恒于乖日月不于居恒于趍道义不有于孤励于资其自今至于后月旦之日肇置文会会置酒其勿侈于食奢于义奢于义侈于食则有罚肉食鱼食不愆于五品品不愆于三愆则有常罚果不愆于三品四品为器者八愆于八则有常罚惟羹惟菜不愆于六器愆则有罚非痛疾其勿以故愆愆则有罚惟酒无筭不及乱惟其量疑议毋比惟其义讦其身不讦于人面规曰某过某过过则改毋有后言言笃于好五越有恒罚其敬之哉题曾守约弘斋卷周道通之门人邵武曾生溥白于按治来道通曾生之斋曰弘昭大道也以广生也且以问弘之道甘泉子曰子知心乎曰知心则知弘矣问心曰子知而本来之体乎知本来之体则知心矣尔心本来之体与天地一也故知心之本体则知天地万物矣知天地万物则知心之本体矣知心之本体则知弘矣曰未达曰子与我心性之图矣乎能与我心性之图则知天地万物之非大而吾心非小是故可以知一本之说矣弘之于吾子乎何有曾生其归以质诸聂子戊子六月跋白沙先生题陶方伯思德碑后此吾先师白沙先生所题方伯节庵陶公思德碑后之文也白沙先生以道德为一代儒宗其于人也固少许可方伯陶公以材武为一方良帅其于世也亦少知之者今观先生所以称之者有三难焉则陶公之良可知矣至谓公之治民如其治兵皆本之精神心术之运则陶公之所存可知又有以见兵民之一道矣孟子曰壮者以暇日修其孝弟忠信入以事其父兄出以事其长上可使制挺以挞秦楚之坚甲利兵是以治民治兵其道一也或曰公自恩荫起家新会丞以至方伯辖三广凡其爱民如爱其身抚兵如抚其手足此所以民心悦兵力强所向机捷神应如身之使手足攻破战克无不如意是以寇弭而民安之功德之流后数十年将帅无与比者此思德之碑所以作也而白沙先生之所称为不虚矣公之孙锦衣凤仪瑞之居武而好文尝与予游表里质直恂恂乎一儒生人不知其为将门之裔也诗曰贻厥孙谋以燕翼子陶公有焉无念尔祖聿修厥德瑞之有焉瑞之一日持此卷谒予京邸予为拜读谨跋其左方以归陶氏俾世守以为训戊子正月日据嘉靖八年本补字答问赠临朐大尹褚君宝从甘泉子游于南壁之滨学于观光之馆既举进士有名尹临朐临朐山东滨海僻邑也人曰难治其民朴而野以问于甘泉子甘泉子曰夫朴物之先也天之性也夫野礼之存也因其质以导之于天性天下孰易焉孔子谓先进之礼乐野人也而从之是故治莫难于莫不难于朴莫难于都邑之习莫不难于郊野之何者其人情土俗之真伪异也生之往其以素所太朴真诚之心而感召之斯治绩之成于循良也孰谓其难哉孰谓其难哉嘉靖庚寅月二十八送义门郑师节浦江义门郑氏十四世同居甘泉子叹曰懿哉虽南面王之福无以踰矣王者有易姓而同居之庆无疆也及闻今且分析矣守而不易者师准锐师节及师节与其子宗夷师准之子宗岱来从游观光则知两世兄弟父子皆好学者也夫居同于同心异于异志故守世业莫如同心同心莫如学学以同心心以致理理结于心而不可解郑氏之中兴其在兹乎其在兹乎书以归师节谂其长兄何如也听讼语王生嘉靖壬辰仲夏月既望王生泽为思州府推官问政甘泉子语之曰子知子之职乎夫推官听讼以为职者也昔者孔子谓听讼吾犹人而必也使无讼无情者不得尽辞大畏民志子之任是职也当思孔子之以使民无讼不尽其无情之词而畏其志者何居王生未达甘泉子曰子之是非之心与民是非之心果有异乎曰否然则推吾是是非非之心可以听讼矣致吾是是非非之心如天之普万物而无心风雨之润雷霆之鼓夫谁不畏夫谁无情是故大公立而民斯无讼矣若夫发奸摘伏以为神岂吾子平素之所学哉嘉园诗卷跋宫允孙子之归赋怀园于是为之赋嘉园者若干人何以赋嘉园也嘉嘉园也何以嘉嘉园也褒嘉园为孙子之所有而孙子之归能以有其园也何言乎有嘉园也褒孙子之能归以有之也夫使孙子之不能归则是园也虽景如辋川茂如邓林溪如兰亭花如洛阳鱼如濠梁则孙子乌得而有之此园乌得歌咏而名诸然则孙子之归以嘉园而已乎曰否夫孙子之归为母也倚门垂白而年踰古稀一养三公其谁易焉此孙子之所以归归而托于园也然则孙子之归以母而已乎曰否夫孙子者苏松之良也甘退而薄进质淑而好学学以养静静以居园园以养亲上堂荐蔬菽下畦理荒秽德进业修道立于身名扬于亲二者交致而园则兼有焉非有托而逃者也或曰世之忘亲而仕者多矣若孙子之归以养母又学焉以显之诚孝子也他日圣天子求门其能舍诸壬辰六月二十九日学赠郑生峻甫司教郑生大仑峻甫从甘泉子游及授德清司教问教之道甘泉子曰问教不如问学未达曰惟学半故学之道其致一也子之司教而为人师也岂非为模范矣乎曰然于乎天下模不模范不范者众矣天下之士不模于模不范于范政欲理可得乎曷谓模范曰容止足观也进退足度也语默动静足法也斯不亦模范矣乎曰斯其外也乌乎化曰道立大中矩不踰也勿忘以助执天枢也斯不亦模范矣乎斯其内矣乌乎神养其内以达诸外内外合德合一不测感动如神则模范立斯模范之矣是故为师者知所以教则为弟子者知所以学故曰学之道其致一也是在子之力行尔子其勖哉壬辰夏五月十又三日家政训武库王子曰家君肥遯于荒封秋官郎他日未尝为政夫肥遯于荒尚志也封秋官郎推恩也他日未尝为政政于家也盖孔子昔未为政曰书云孝乎惟孝友于兄弟施于有政是亦为政奚其为为政作政家训甘泉子曰政哉正哉正哉政哉封君若曰惟政政于正呜唿来乃子乃孙乃兄乃弟乃夫乃妇乃各正尔攸事夫正于外妇正于内士正于学农正于耕工正于于艺商正于货六者正矣夫然后家事正家事正矣然而必正其道父正尔慈子正尔孝兄正尔友弟正尔恭夫正尔义妇正尔顺六者正矣夫然后家道正家道正矣然而必正其本父正尔心则罔不克慈子正尔心则罔不克孝兄正尔心则罔不克友弟正尔心则罔不克恭夫正尔心则罔不克义妇正尔心则罔不克顺是故一心正而六道行矣六道行而六事修矣君子曰夫苟正其心虽以措诸天下其可也是故父父子子兄兄弟弟夫夫妇妇而天下正矣独家政也哉壬辰十二月演扇言夫干其静也专其动也直是以大生焉夫坤其静也翕其动也辟是以广生焉是故弛张之体配干坤动静之用配广大动静弛张之机配太极用舍之运配四时放之则风弥六合卷之则退藏于密广孝篇嘉靖十年闰六月十三日吏部言浙江东阳县民郭告有应贡生杨成章系同母之兄其父泰先任台州长亭巡检携正室何来任不育取母丁为副室生成章泰卒何扶衬还乡成章甫四岁外祖与之子而夺留其母母剪银钱诀别与何各收其半以贻成章十岁何临终泣出半钱与成章成章号泣拜受比弱冠娶妇月余即执半钱往钱塘寻母未知母为外祖强嫁父竟不能得而还常见母日夜焚香祝天望子未知其故弘治十一年七月七日有东阳典史李绍裔巡水利来宿家母隔壁闻绍裔与家人作乡语知为道州人遣问成章消息绍裔备语之故母因命执半钱往寻见会成章亦再来浙寻母相遇于江西广润门螺蛳之桥两船交搭各问程途因渐渐说出前情成章泣云我初不知母所在比有训导会稽人赵镔知我失母哀情语以昔尝教读东阳为师备知母离子情此必汝母也成章由是往访惊悟即各出半钱相合拜哭相与俱来见母悲喜交至自兹成章三往迎母不遂弃月廪就养以终母年既葬庐墓两省核实交章奖异载在朝觐宪纲藏之部司县府今成章以应贡在部亦以公事至京相隔万里不期而会兄考居上游徒以年老随众例仅得冠带而孝义未白恐非圣朝以孝治天下举人才励风俗之至意也如蒙察其孝廉量加一职则当道表扬激劝之道庶不孤矣本部看得杨成章幼龄失母长知慕恋求之既得始终孝养不衰郭能遵母命不远千里往寻其兄孝弟之行俱为可嘉昔朱寿昌弃官求母宋神宗诏令就官天下皆知其孝宋之史册至今有光今杨成章孝行既两省核实载之朝觐宪纲藏之部册其义素重于人可知既有司不能举今应贡而来又以年貌拘常例仅令冠带荣身混在众常人之列其何以甄别人才激励风俗称我圣明纯孝锡类准于四海取诸三途之良法美意哉臣等皆有以人事君之责孝弟之行素称于人如成章兄弟者若知而不举均有蔽贤之责请授成章国子学录以重师儒奖花红羊酒以励风俗皇帝制曰可于是缙绅士夫以及民庶皆颂称圣皇建极首崇孝弟慎选师儒而三途并用果为善法且上下母子兄弟相感于诚为明时之盛事也其僚助教伍君克刚孝谨人也慕其义以告于甘泉子请为文暴其美于天下以传于来裔亦助圣明风化之大端也甘泉子曰夫先王之治风化而已矣风化之道感应而已矣夫以银钱之判二三十年而复合有典史训导为之告符又兄弟之往来偶遇于远途且母同无恙逮子相见生则弃廪往侍死则庐慕全孝两省不期而交旌之今幸遇明时公道大彰慈母孝子友兄恭弟之名实并显扬于天下其感应之机有五焉是固足为明时之盛事矣其能勿传乎杨君闻之进而请益焉甘泉子曰夫尧舜之道孝弟而已孝弟之道在一念之诚扩而充之而已矣是故能扩而充之者大孝也不能扩充之者小孝也小孝者孝之疏节也何谓大孝始于立身中于事亲终于事君事父孝故事天明事母孝故事地察天地明察神明彰矣孝弟之至通于神明光于四海是之谓大孝夫天下相勉于大孝而王化毕矣于乎杨子学在识其真心扩充之而已矣作广孝癸巳七月十七日观服勤堂集偶书夫服勤堂者粤峰梁氏之堂也何名乎服勤尔志圣谕以自励以裕诸其子孙也何以云集粤峰氏集之以裕诸其子孙云尔也凡集之伦有五焉一曰恩纪二曰衍训三曰爱纪四曰杂咏五曰书启凡厘为六卷是故纪恩着知遇也衍训存孝思也爱纪昭交际之善也杂咏书启示文艺也俾其子若孙知乃祖乃父之积善垂范而不敢忘立家教焉故读恩纪则思君赐之殊偶知己之不遇而其敬心惕然而生矣读衍训则思报本反始之义而其孝心油然而生矣读爱纪则思声应气求之义曰吾祖吾父吾前文人故所与游尽达人长者而其慎交之心确然而生矣读杂咏书启则曰吾家之文献也增其高崇其光不在我后之人乎于是肯堂构之心勃然而生矣或曰垂裕后昆之道固如是哉甘泉子曰君知其一未知其二夫粤峰子禹范者所谓善人也君子人也传有之君子创业垂统为可继也故曰强为善而已矣苟为善后世子孙必有王者矣而况于缙绅学士之家者乎外典曰上上人有没意智下下人有上上智况梁子为大鸿胪之属者乎盖其存心于为善有上上人莫之及者矣是故与人之忠排难解纷虽百挫而不变失职而不悔将至于死生得丧以之其视世之握手论交平时互相追逐出肺腑相示一临利害反眼若不相识挤之井而下之石者何如哉故梁子之可以垂裕后昆者善也非但若是集之所载而已也癸巳八月初六日跋洪生所得白沙真迹此我先师石翁先生之真笔也盖翁五十前多用兔颖书法出入晋人神思逸发非他人所能为此卷又皆和陶诗宛然如出陶口而理道过之可以观所养矣今据其所书考之乃翁成化癸卯应征过江淮所书与平江公子者知其为真笔无疑矣嘉靖癸巳新安洪生梓同吴生球徐生文清来从予学金陵偶购得之于乎洪生观其书颂其诗如见其人以学其学焉斯卷者得非洪生之羹墙乎然则翁所谓公子以其意而观之者盖有在也予于是乎喜洪生之有得也亦以喜此卷之有托不至再流落如陈氏也书以归洪氏世守之而已矣猫相乳志甘泉子居宗伯之宅地旷多鼠则为畜二猫焉有玳瑁狸尾女猫者育于黄狸尾狮子玳瑁母猫者也将周岁矣狸尾女猫胎未及期而生三子则皆未毛死焉未几狮子母猫亦育四子于是狸尾女猫与狮子母猫更乳之狸尾女猫视其四子若己出者然狮子母猫或他出求食则狸尾女猫守之不少离之及其一子死则为嗅之舔之悲鸣焉踯躅焉而若哀恤焉久之则所存三子者视之亦若其母然狸尾女猫乳之三子者日夜不辍虽至伤其乳终不少避焉夫人物之灵者也猫人之畜者也其知觉蠢动相去奚啻什伯千万今夫人之于子或非己出者犹多妒之多害之多寒饥之彼此尔汝至若路人然失其慈爱之本心反畜之不如是谓人而畜者也又况狸尾女猫生子未及存乳未知乳道而能若是反若有慈爱恻怛之心岂非物之奇异而灵于人者乎是谓畜而人者也昔唐北平王家猫相乳昌黎为文以记其事后之人犹异之而未或之信今观此猫之相乳则物之相感则亦有信然者与其所以然者矣因志之以为规嘉靖甲午夏四月寿周守朴七十言江都周生玮游于甘泉学于甘泉旧矣有试事于南都以其家君八月十又一日为七十华诞之辰不获称寿问所以寿之道甘泉子曰生生之谓寿故寿者生生而已矣天地之道惟生生故无穷圣人之道惟生生故不息不息则久久则征征则悠远悠远则博厚博厚则高明故能配天地于无穷吾子能体生生之道以喻之于亲乃亲体生生之道以合诸天地以配之于无穷无穷者寿之至也其持此以归寿尔亲岂区区荣华朝暮得失于外为亲寿哉跋春秋正传所采证修后鲁史旧文右自获麟而后至孔子卒凡二十五条皆鲁史旧文孔子所未笔于经者也杜预云弟子存孔子卒故录以续修经之后今观其文辞书法与经何异由是言之则经为因鲁史旧文而笔之孔子未尝有所损益而义则窃取焉断乎而无疑矣故曰其事则齐桓晋文其文则史其义则丘窃取之矣后之儒者乃以为一字即存褒贬皆经圣人之手所笔是以创为义例之说而圣经始晦其违圣人洒然之心始远矣世之君子或为旧说所惑而不信吾今本孟子之说以求春秋之指者盍亦请观于此修后之旧文乎甲午四月六日少司空罗江冼公像赞是惟罗江先生之颜范之懿乎如笑如视如和如毅如临安仁之庄如巡应天之智如秉心太仆之塞渊如光禄司空之精致客有排闼而至曰斯为谁氏指北壁之像睨西邻之所率尔而问曰若是乎是似乎不似甘泉子莞尔而笑曰噫似乎不似已落第二义圆颅方趾横眼直鼻百千万亿人人而是则亦何以甚相异哉而先生之神超出形骸之际者天地能人人而畀之而人人不能以反之于天地惟践形克肖者斯类斯类如其似如其似甲午五月二十日参批本部呈子仪制司主事黄谨容呈送出已前署主客司收过直厅皂隶银十两八钱参批照三事以清为首九德以廉为言廉则有分辨之义清则无苟取之污昔伊尹谨乎一介孟氏等之千驷故官本分之禄则不宜兼署事之供以养廉也以为清也世有以为固然而莫觉其非者此之类矣人或心知歉焉而隐忍吝改者岂其然乎况本部尤为礼义之所自出风化之所存所宜革故祛习正本澄源以称惟寅直清之职者哉今本官乃能于既事之余有改悟之勇以此自励何用不臧仰即将原银存数送主客司转贮精膳司登簿记收以备堂上各司公用仍与司务厅各置印信簿一扇凡有公用眼同注销以后堂上四司遇有缺官皂隶及各司有该呈出公用银两照此施行着为部例甲午七月二十四日乡誓惟十年仲夏孤若水敬敷告于乡邑父老其咸若于尔子弟明听我之誓言嗟我小子夙惟险衅备尝厥艰岂不达于群情予昔弗官惟尔父老暨尔子弟尚多信爱于予迩闻若有渐生嫌疑渐起妒忌者岂以我不德显于厥官子弟怙于厥势哉时惟我小子之愆不能威制以善子弟不能解官以从父老时惟我小子之愆仰惟我高祖府君当元之乱保障千方土活人弗罹于杀于尔乡里有德率义助顺功闻于朝以免及于尔一方降军惟于乡里有德惟邑志有稽兹我亡妣太孺人命出馈余创义仓以贷尔一方之农种不病于息于尔乡里有德惟尔父老各敷告于尔子弟其尚念我先德其尚崇尔素信其尚悉我衷心毋惑于我子弟之怙势终听我之誓言古之君子行则当利泽于世居则当利泽于乡闾以化孝弟忠信夫进弗行其道退弗安于乡是惟曰蠹告自今与父老约誓共崇仁让以兴礼俗去我官仪损我嗜好敛我名势绝我财贿俾毋加于我族党乘至于闾门则必下见父老姻戚则必下而揖少者见长者则拱立揖而让路有患则共捍有犯我者勿校有宿世雠则亦释勿复报惟兹十事敢不敬勉以从父老惟我嗣子柬之从事于学戒守我法其有蔑法以害于尔乡里尔其奔告我我则罚责之无或贷凡我族子其有蔑于法驾我名依我势害于尔乡里尔其奔告于我我且审核之受责则责于祖不受则联尔词执我誓达于上官全我名惠保我宗必公断以法必无累于尔尔毋畏于虚势出钱自免以重我罪尔出钱自免则势益滋将复及焉其曷以免哉敬哉毋惑予昔奉使迹在嫌疑胥动流言永为戒兹我以丧而归远迹官府非丧葬勿听非丧葬勿言家事委于子钥门幽居穴进饮食葬已遁居于墓下里人莫觌不闻世事敬戒于亲故非吊慰勿见非丧葬勿言其它事勿或言言或及于他事则叱之弗礼焉其毋悔尤非惟三年自今至于终身不敢与于他事族事其所否者天厌之父老其听察之哉其孚念之哉毋惑于流言毋惑于慑势毋惑于诳说泉翁大全卷之三十三文集门人江都沈珠等校刊杂着自赞福山方氏纯仁瓘兄弟所绘画像尔索我于丹青孰与索我于仪形尔索我于仪形孰与索我之神之精自观尔心之所生又何取于仪形又何取于丹青之营营而我之真独立于形骸之外超然遨游于福山之下上冷然临洗心之渊澄岩游乎自然洞居乎总灵者不可得而名辞安南国赠物对湛子奉命往封安南国王睭已成礼王赋诗为贶湛子既赓酬之滨行王以金币诸物为赠湛子对曰我天子全御覆载之中辑和四表俾陲裔各有宁宇而不私故遣行李锡乃服命仍乃分土奠兹南裔保我赤子非为赐也行人之来知有一事而已又以货还是二事也敢辞且闻古之赠人以金者不若赠人以言今君已有赠言矣又焉用金夫言一也金二也二则渎君子不为渎敢辞明日致于吕瑰辞之如前又明日远致于市桥辞如吕瑰遂为之赋择金一章而贿不复来樵者对季秋六日番禺县博笃斋熊子偕陈费二生爰来及樵扣翳门之关度石泉之桥跨双鱼之濑窥龙泉之窟启烟霞之门登大科之堂入栖霞之室驻五彩之旌致诸司之辞传六龙之语乃拜而言曰今圣主御极图治求贤俞荐者之言下天官天官以圣主之旨下抚巡抚巡以天官之意礼师徒谨劝驾焉愿以易子之志子宜速出辅理若水对曰吾志也圣上将为三王臣孰不为伊周者夫三王之道学而已矣君臣之道交应而已矣君臣朋友之义一而已矣不信乎朋友不获乎上矣吾将试于子矣吾将试于子矣熊子言曰吾来也吾扣翳门之关则思求所以去翳塞矣观石泉之流则思所以达攸同矣过双鱼之泉则思求所以不息矣见龙泉之窟则思求所以知本原矣启烟霞之门则思求所以入道矣登斯堂则思求所以广大高明矣入斯室则思所以至蕴奥矣吾归也惟吾子有言甘泉子曰予何言吾愿日孜孜吾将试于子矣子欲去翳塞吾请求诸四绝子欲达攸同吾请求诸西铭子欲不息吾请求诸干子欲知本吾请求诸格物子欲入道吾请求诸执事敬子欲广大高明吾请求诸尽心子欲求蕴奥则吾不敢知也是故尔绝尔四尔达尔同尔强尔不息尔格尔物尔主尔敬尔尽尔心自达尔奥子其自得之子其吾信吾信吾友若是者斯可以出事君矣吾子命之熊子曰敢不勉信吾子吾子其出焉甘泉子曰若然吾敢不勉从吾子以出焉吾子归焉吾将书之以观子矣睟面盎背论论曰人有所不能不形于外者其天机之所不能已也夫天机之发森不可遏其凡可以遏之而又可以形之者大抵皆人为也非天机也惟天机之根于心虽欲遏之而不可藏也虽欲形之而不可显也不可显不可藏则显与藏皆天而人不得而预焉惟人无所不至而天终不容伪智巧可以欺乎人而不可欺乎天故色庄以为德足恭以为礼若可以欺世而盗名由君子而观之其发于天机者自别也孟子曰其生色也睟然见于面盎于背当自仁义礼智之根于吾心者求之夫水土之积也不厚则其生物也不能蕃其植根之不深则其发于枝叶也不能茂玉在石而辉珠藏渊而媚亦独胡为而然哉夫物固有以为之机者矣而况于人乎而况于君子有德者乎盖尝观诗人之言而知周公之德矣曰公孙硕肤赤几几夫赤亦何预于周公之德而诗人以是称之盖其诚于中形于外和顺其心发于面目畅于四肢盖自有不可掩者其天机之不能已乎夫二五精英得其秀者为人人而得其粹者为性故天有元而人则有仁天有利而人则有义天有亨而人则有礼天有贞而人则有智仁义礼智人之所以得于天者也得于天者天之机也非人之所为也人之所为则非天矣此所以寂而能感静而能动内而能外隐而能彰之枢机也君子必有事焉而勿正心勿忘勿助长所以存天之机而不以人力参之也本体自然不犯手段积以岁月忽不自知其机之在我则其睟于面盎于背皆机之发所不能已而寂不能以不感静不能以不动内不能以不外隐不能以不彰亦理之常无足怪者子思所谓诚则形形则着着则明者皆此物也故自夫人而观之冰雪以为清春风以为和良玉以为润雨露以为泽人徒见若人睟于面也而不知其所以睟者非若人为之也如深山大泽以为丰如坤德载物之为厚如日月之为盈如江河之为溢人徒知若人之盎于背也而不知其所以盎者非若人为之也非若人为之其天之机乎世之人莫知其机之在我乃至谓尧舜非性生仁义礼智为伪为于是乎动以人而不以天人者胜而天者泯其根本日以蹙灭其枝叶日以凋瘁则虽亡而为有虚而为盈约而为泰周情孔貌尧步舜趋无亦作伪心劳日拙耳所谓人无所不至而天不容伪智巧可以欺乎人而不可欺乎天而睟面盎背其天机之不容己者卒莫之为也是故钦明文思尧之所以如日如云也祗台德先禹之所以声律身度也缉熙敬止文王之所以穆穆也温良恭俭让孔子之所以申申而夭夭也公孙硕肤周公之所以赤几几也如使天或可以欺而人或可以伪则步趋或可以为尧重瞳或可以为舜貌似或可以为孔子折节谦恭或可以为周公而天机或几乎息矣于乎世之玉表而石中凤鸣而鸷翰者多矣固有大人君子者吾将契其心而失其形超乎牝牡骊黄之中而独得于背面皆忘之外汤曰此论乃元明湛先生在太学时作也章德懋先生为国子祭酒出题试诸生谓连日阅卷无可意者后得先生此论大惊异称为老友也中者天下之大本论会试卷论曰古之圣贤示人以所无形之理亦难乎其为名矣必举天下之至无而放诸天下之至有然后其名始着古之圣贤之善于立言也夫无非真无也以其未形而谓之无也有非外有也以其既形而谓之有也名以有形而立也亦以无形而亡也然则示人以所无形之理其为名也实难矣必原天下之有然后名始着所谓古之善立言者邪喜怒哀乐未发之理蕴诸其心也未萌诸其念虑也未暴白于其四肢与其事为也人不可得而知也神不可得而窥也寂然不动而遂通天下之故也然后其理始着然则未发者其所谓无形者邪天下之故者其所谓有形者邪即其无形之中而举天下之有者与有有者举天下万事之精粗者与其精精而粗粗者举天下万物之巨细者与其巨巨而细细者其理皆不外是乎发端焉君子于此然后知人之为至贵心之为至灵矣学之为至约道之为至博矣至无也而至有矣至虚也而至实矣至静也而至动矣至近也而至神矣子思子曰喜怒哀乐之未发谓之中中也者天下之大本也愚尝叹子思子之善于立言也虽然亦尝叹其忧之深而言之切也何以言之刘子曰民受天地之中以生民之初生也与草木榛榛然与鹿豕狉狉然不识不知顺帝之则焉则亦宜若无待于有言矣不可得而知也及尧之时黎民犹有待于于变民始有不中者矣尧于是乎有允执厥中之名及舜之时始有人心惟危道心惟微者矣舜于是乎有精一执中之名汤之时有建中之名以有夏之人不适逸也武王之时有建极之名极亦中也以有商之人力行无度也群圣人者作其言中言极皆未尝即天下之有推本之也盖其概之也周公而下其说长孔子之言性与天道不可得而闻也孔子之后七十子者离丧而莫存微言将绝异端将起而大义将乖子思子者独后时时而孤立于天下逆知天下后世将有为虚无之说者矣将有为寂灭之说者矣将有为权谋术数记诵词章之说者矣为虚无寂灭者高天下之中于无者也为权谋术数记诵词章者卑天下之中于有者也故其言中也必放诸天下之有使知吾之所谓中非沦于无也其言天下之故也必本诸无形之中使知吾之所谓理非滞于有也夫理一而已矣自其太虚无形者谓之天自其赋予万物者谓之命自其合虚与气者谓之心自其具于心者谓之性自其性之未发而不偏者谓之中中非有形也以中而名其不偏也以其不可名而名之也故其未发于喜喜之理具于中而无所偏于喜也而凡天下之喜之理由是出焉其未发于怒怒之理具于中而无所偏于怒也而凡天下之怒之理由是出焉未发于哀乐哀乐之理具于中而无所偏于哀乐也而凡天下哀乐之理由是出焉夫喜之理出焉则凡阳以舒之赏以劝之以至天地之雨润庶草之蕃庑之理皆举之矣怒之理出焉则凡阴以惨之罚以惩之以至天下之雷行六极之威用之理皆举之矣哀乐之理出焉则凡先天下之忧而忧后天下之乐而乐以至天地之否泰万物之荣枯之理皆举之矣于是乎有三纲五常之理出焉三纲五常之中吾心未发之中为之本也于是乎有礼乐刑政之理出焉礼乐刑政之中吾心未发之中为之本也于是乎有万物之精粗与其精精而粗粗者之理出焉于是乎有万物之巨细与其巨巨而细细者之理出焉精粗巨细之中吾心未发之中为之本也孰谓天下之至有而不本之于天下之至无天下之至动而不本之于天下之至静天下之至实而不本之于天下之至虚天下之至神而不本之于天下之至近哉知此则未发之中天下之大本可以不必索之子思之书而自得于吾心寂然之际而程子所谓于喜怒哀乐未发之前而求所谓中者作何气象可默识之矣斯理也在易所谓太极在孔门所谓一在周子所谓无极所谓诚在程子所谓廓然太公在张子所谓虚者仁之原皆此物也君子体之如是也故戒慎乎其所不睹恐惧乎其所不闻愚尝得其说矣曰不忘之谓戒不怠之谓谨不肆之谓恐惧而过于矜持者之凿之也孟子曰必有事焉而勿正心勿忘勿助长也此其存之之法也未尝敢以人力参之而凿其智也彼释老之虚无寂灭其高过乎中而无实沦天下于无者也管商汉儒之权谋术数记诵词章其卑不及乎中而无用滞天下于有者也然后知子思之善于立言忧之深而虑之远也方竹君铭于虖无恶尔规乎无迷方于多岐乎无相忘于危乎永思堂铭有序徽之善和之程氏之堂曰永思或曰孰思尔曰侍御昌也之思其丕显考竹岩翁及其母夫人项也曰传有五思曷思尔曰思其居处矣乎曰未也地而弗躬曰思其笑语矣乎曰未也躬而弗切曰思其所乐矣乎曰未也切而弗实曰思其所嗜矣乎曰未也实而弗笃曰思其志意矣乎曰近矣笃而弗纯曰曷谓纯矣思志于德行斯纯矣甘泉子曰思也者师也师先德也是谓善思竹岩公爰始筮仕犒师宣府却总帅之馈其廉足思矣为户曹力辞礼部考官之聘其节足思矣为郎中给军饷于辽东大事克济为参政定边界于广右变事以弭其能足思矣视灾山东四事便民督粮河南均输恤下其仁足思矣项夫人式法列女克闲女红其慧足思矣言动不妄其淑足思矣教诸子以成夫志其贤足思矣孰能思之曰侍御君侍御君之为人也默默而讷是故不言而信矣侍御君之为人也重重而不固是故不怒而威矣侍御君之为人也宽宽而不纵是故不烦而理矣盖其能思先德者乎因为之铭其堂曰善和之阳有翼其堂堂曰永思以示不忘不忘孝思思嗣前人前人不忘在侍御君侯其思之侯居侯处侯乐侯嗜侯笑侯语侯其思之侯其志意德行道艺展矣方伯断断休休维以燕翼维以贻谋犒师宣府却馈斩然控辞礼闱声闻其先定边给饷处变如常弭灾均输大事以康和穆夫人孔闲内则贞静好修女红是辟教子如己以成先德有和雍雍以示妇极侯能侯廉侯节侯仁侯慧侯淑侯以为贤侯兹七德侯裕后昆侯启侯先始晋元谭始惠新安家歙之南维梁忠壮拒景食郡中承于唐黄巢不进侯师侯法侯以为式淳公正公考尔世德李文溪像赞有序予昔于妹婿庠生李达元得观其祖忠简公文溪先生遗像及谒海珠新祠又得瞻拜庙貌缔观三匝若有感焉敬赞曰夫何若目之营然忧世志也若冠之峨然撑天坠也若笏之奋然击佞史也若绶之萦然缒贼垒也若恺悌之蔼然赣民惠也若视之瞠然从师义也若神之渊然文思致也此非文溪先生之行义文艺之卓然流光于百世也乎桂古山行乐像赞有序夫士有旷百世而相感者胡为其然哉其未同而同必所谓大同而不能以不同然者其在兹乎其在兹乎古之言交者倾盖其尚矣又有所谓神交于倾盖之前邈乎倬哉辛未岁予初会见山桂公于应元忠所元忠曰桂子道义士也其嶷然渊然人品伟矣吾愿交矣又因见山公而知其伯氏古山先生意其源流有自于胡敬斋氏耶敬斋自于吴康斋氏也耶抑先生居迩鹅湖盖折衷朱陆之间会而一之以近孔孟之源者哉聆见山公一贯之论其有合矣壬午之春予以起废赴都道过安仁问古山之庐而访焉值他适徒以书册寓交其秋则先生捐馆神游乎大化矣则予于先生昆季之间其所谓神交者耶今见山公出示其年谱及遗像欲予赞之予曰固所神交者也敬拜而赞曰于乎兹维古山桂子之真乎其特立独行乎天地之间而不群乎将宇宙一体而与之浑然乎方其坐忘不忘其气氤氲天地方春原草其茵生意弥漫童子五六人御彼小车不疾不徐其声辚辚大道平铺亦如是观不泥一邦博采其芳博观其仁以游乎无垠斯惟桂子之神死而不亡不亡而长存后之人求古所谓不朽者其在斯文乎故南京工部尚书洪公像赞有序洪弘斋先生徽歙之望也平生仕宦所至咸有休声其嗣伯伊仲价皆与予游因以遗谒予赞之渊渊乎洪源高高乎齐云有美一人峨峨其冠衣带翩翩煦乎如春气氤氲肃乎如烈日秋天此所以三应郎宿七为执法再辖薇垣鸣鸠冬官亦义亦仁以称其贤以裕其后昆也欤平勃王诸吕无所不可议吕后背高帝约而王诸吕在廷小大之臣皆知其不可而平勃曰无所不可何也曰不可以不可也大臣之义当略小以图大为国家万全之计不然诸吕之事虽五尺之童皆知其不可而谓平勃之贤而反不知乎高帝临终谓安刘必勃夫当时王灌诸公尚无恙而勇敢则过于勃而安刘之事卒以许勃盖重厚从容以解纷者不如勃也若平勃者亦知乎吕后之为人尝醢彭越彘戚夫人虽以高帝惠帝之意犹忍违之伤之其鸷悍自恣而不可回逆之者不死则废若王陵先逆则先废平逆之则又废勃逆之则又废勋旧大臣皆以废去则他日诸吕之乱谁与图之故度不能止后之王诸吕则宁姑从容以善其后可也旧史谓平勃何以知己之死在太后之后而全社稷安刘氏之功可必也愚又以为不然夫不知己之后死与强争而速废死而无益成败之数二公之贤其讲之熟矣一日平勃去朝廷则太后之所以私诸吕诸吕之所以觊汉室者岂特王而已哉故奋烈击搏大臣虽不如新进之锐而从容镇静以安社稷者惟大臣为能故曰面折廷诤臣不如君全社稷定刘氏后君亦不如臣彼无愧词胸中必有定也陵无以应宜哉吾乃今而后知高帝之善知人也汉文帝杀薄昭议春秋王人虽微列于诸侯之上礼齿君之路马有诛齿路马刍有诛况王人乎瞽瞍杀人皋陶执之舜不得废之于其父况其舅乎况所杀者王人乎故窃负而逃遵海滨而处圣人之心如是而已周官八议之法非圣人之制也诚如是则夫世之恃亲与能杀人以逞者相属于道矣春秋之法人臣无将将则必有诛若昭者岂谓将乎范增沛公会羽于鸿门范增欲击沛公而杀之后之儒者以是病增曰必杀其所忌安知祸将不出于其所不足忌者夫当是之时与项羽争衡于天下者非沛公乎楚汉不可以两立楚不灭汉汉必灭楚如两虎相遇其不可以俱生亦明矣夫兵利器也有相胜之道有克敌之势故不克敌者不足以为兵不相胜者不足以为敌今不加于所敌不胜于所忌而欲求王得乎然则增之欲击沛公当欤曰非也然则后儒之病增者当欤曰非也其病增者是也其所以病增者非也沛公会羽于鸿门羽许与沛公成而盟矣春秋讥要盟恶劫盟要盟不义也劫盟亦不义也是时羽与沛公酌卮酒为好而击之非劫盟而何夫不义莫大于劫盟劫盟而负不义于天下将何以自立乎夫伯者犹将假仁义而为之绝仁与义吾未见其能伯也夫其弒义帝杀卿子王子婴增不能谏犹将助暴焉使项王不得有天下也后之君子当以此病增观潘汝亨所为传真自赞是真吾形耶非吾真形耶吾何形耶形吾形不若吾形吾形不若吾无形吾无形者吾真形也嗟潘氏之子正明目而视吾之真形吾之真形正在汝亨之心勿忘以助恍乎参前而倚衡庶或见之于墙羹甲午九月望甘泉山书院赡田诫呜唿诸子小子有来志士咸听诫言尔居乃居尔食乃自然堂铭夫堂何以名自然也夫自然者圣人之中路也圣人所以顺天地万物之先而执夫天然自有之中也夫路一而已矣学者欲学圣人不先知圣人之中路其可至乎先师白沙先生云学以自然为宗当时闻者或疑焉若水服膺是训垂四十年矣乃今信之益笃盖先生自然之说本于明道明觉自然之说无丝毫人力之说明道无丝毫人力之说本于孟子勿忘勿助之说孟子勿忘勿助之说本于夫子无意必固我之教说者乃谓老庄明自然惑甚矣史氏恭甫作新泉精舍之前堂既成名曰自然水敬为序而铭之俾学者庶有觉焉铭曰有堂恢恢在彼新泉自然其名哲人维言或曰老庄无亦其禅曰彼二氏私智烦难焉睹本体焉知自然曰自然者何以云然夫自然者自然而然吾且不能知其然吾又何以知其所以然问之天地天地不言而苍然隤然问之万物万物恍然怡然不言而其意已传或失则少或失则多或过不及如自然何仰维宣圣示学之大毋意毋必毋固毋我川上之叹不舍画夜天时在上水土在下倬彼先觉大公有廓自喜自怒自哀自乐天机之动无适无莫知天所为绝无丝毫人力是谓自然其观于天地也天自为高地自为卑干动坤静巽风震雷泽流山峙止坎明离四时寒暑自适其期一阴一阳之谓道道自无为是谓自然其观于万物也化者自化生者自生色者自色形者自形自动自植自飞自潜鸢自戾天鱼自跃渊不犯手段是谓自然是何以然莫知其然其然莫知人孰与之孰其主张孰其纲维孰商量之孰安排之天地人物神之所为曰神所为何以思惟吾何以握其机勿忘勿助无为而为有事于斯若或见之其神知几其行不疑穷天地而罔后超万物而无前天地万物与我浑然一阖一辟一语一默各止其极莫见其迹莫知其然是谓自然百尔诸贤哲哉勉旃甲午十二月朔日友兰箴谁能友兰如兰之馨何兰之馨天根之灵荆棘不剪猗兰不荣领恶全好垂之六经怡静斋铭有序少宗伯白先生前主翰林教事若水仰道德于后先观法而亲炙之则见其厚重安安如山直方如地如山其体乎如地其用乎是谓作止有定寂感各正其宁静乎先生居有怡静之斋因命之铭或曰当其静时孰怡之者当其怡时孰为静者若水进曰静其性乎怡其情乎是谓性其情也其圣功乎乃献铭曰人生而静是曰天性有其挠之遂淫其正其正伊何天地之德以翕而张以专而直岂天地然雷藏于渊尺蠖之屈龙蛇全身人有真乐唯兹性分斯须莫存不和不顺方其寂然不有我意万变感通我无一事是谓能静静不以静如环无端作止有定静渊靡思谁其怡之不怡之怡是为真怡于乐主翁安安不迁直方以大体坤乐山岣嵝书堂铭有序岣嵝书堂者衡州祝黄门咏之所治以俟异时同甘泉子居之也岣嵝峰在衡岳五峰之外其趾隆然实高出于五峰衡阳之胜于斯为最祝子请予作铭归刻之崖石焉高高衡岳祝融之墟紫盖青玉可卜我居爰有岣嵝祝子治之左右双泉汇为前池维彼岣嵝隆趾锐颜五峰拔地高卑较然堂开高广坐收洞庭俯瞰湘流仰摩列星磨崖勒文以定我卜祝子从予振衣濯足新泉亭铭有亭翼翼翼彼新泉泉曷以新发于天源天一以清流于静坤以静而清涌出如神如神斯涌有来三辰告尔诸子以饮以羹维以漱齿维以浴德维以洗心汲而勿汲照尔天君汲之不勤汲之日新维德日新以济世人大酉华妙洞铭有序佥宪王子世隆晋叔昔在金台从予游言其隐居大酉妙洞之胜恳予作铭铭曰谁开大酉维日之入其入维何群动斯翕其翕维何翕而不息不息其明众妙之极日华沦地为晨之辟一辟一翕干坤之门照于四方日华中天维卯维酉夕惕朝昕维入息矣维出王焉谁学酉翕而辟斯存御书楼铭有序鸠功令德垂后其图维何长庚授箓鹤筭遐龄以绥多福其下维何山以静寿松以后凋君子之佑其中维何三偷蟠桃鹿筭无疆寿考之符泉叟作诗爰告寿言行道显亲于千万年赠奉直大夫南京工部员外郎叶廷瑞真赞纨帽之玄玄可以承天之干素履之坦坦可以行地之简干知简能上帝降衷以淑其躬以裕于后昆以及于显荣惟其俭名而丰实施薄而积厚此所以享六安之禄养于身前而貤工部之崇爵于身后也瞻斯像者或曰是工部之前身又曰是干坤之后身而浩然乘石羊以逍遥于无垠者乃为先生之真陆戒轩像赞戒轩陆评事鳌之父也斯惟戒轩陆先生之真之神乎吾闻其号而未觌其人何以知戒轩之真哉以其贤似之肖形知其亲也吾觌其形容而未见其心何以知戒轩之真之神哉以契其贤似之心知其亲之中诚也熙乎优游与天为徒也卓乎独立邈若不可挹也嗒乎其忘中若不可量也峨乎其冠褒乎其裳父德之章也艾亭秦君像赞有序艾亭秦君者秋官副郎茂南之父也观其像慕其贤而起敬焉遂为之赞魁若外伟坦若中夷无城府也听之若确然发之若蔼然出肺腑也望之则若忻然若闻过则涣然中无忤也浩然其志然其颜若乐诗酒也巍然其立豁然其眸若登石柱望南海以歌蓬岛也冠之峨然衣之褒然若将御长风驾轻云以游于大造也其斯艾亭先生之风度乎其斯艾亭先生之风度乎宗伯严介溪先生像赞夫何宛宛之清人乎胡然而僊乎胡然而神乎目之炯然如曙辰乎胡容之俨然如循循乎胡拱之翼然如申申乎胡中若偲偲而存存乎乃遶之三匝三肃而敛襟焉非介溪先生之真乎夫其中偲偲而若存存也非作皇吉士读书中秘沈潜经笥翰苑校艺渊乎其文思而不可涯涘也乎其俨然而若循循也非司成具瞻博约是兼文行双渐帝褒有言师范端严也乎其拱翼而若申申也非秩宗三礼谦恭自致惴惴惟是反复疑义虑远而智邃也乎其目之炯然也方将坐庙堂辅天子以营四方同仁于一视瞠乎望洋论道经邦燮理阴阳以回蒙庞也乎大宗伯枫山章先生像赞先生自谓一生委靡君子曰盛德之至是故不言而信不怒而人畏不为名高以立异而人自有不可企忠信一贯表里无贰非盛德其孰能与于是彼狡狯婀进取以为媚者睹先生之像其独能无愧也乎质庵处士赞有序质庵处士名曰字世宾行第奎五八姓方氏家世有积善之训质庵遵之惟谨性纯朴质直无机巧心人以机巧诒之亦不疑虽儿童及至微贱接之无不曲尽忠信忠信孚于乡闾乡闾信之凡闻质庵言说莫不唯唯听顺者终不忍欺慢兄弟之子贫乏不自存分散已三十余年质庵则出己财产复同居赖以保全后有子弟破败之力救弗克犹不自悔仍为出己财赒给其贫者虽产破尽衣食不给犹不悔见穷苦急难者必为之悯恻平居淡然无欲钓鱼涉园以为乐若将终身焉有识者咸目之为太古之民有子曰瓘笃志圣贤之学家窘矣犹资之不远四千里走京师从甘泉子游以究其学其配吕氏讳元章能知书通孝经论孟切己之训每以颜曾程朱之力学传道教其子瓘曰儿能如此吾即死无憾矣先质庵卒故瓘之志于道也外有严君内有慈母岂可诬哉岂可诬哉赞曰齐云岑岑降生哲人紫阳名世代多隐沦行乎无名亦有世宾机心不设孚于乡邻散财合族忘己济贫恬淡无怀太古之民宛宛良配知书律身勖其夫子裕于后昆后昆维何瓘志圣贤外严内慈观澜知源谢氏毓秀斋训祁门有隐君子者谢其姓兰其名其德似兰故乡之人又谓之猗兮子有子曰显学于甘泉子一年而忘归甘泉子归之曰子盍归乎曰归与归与显也将何以归见家君家君名所居之斋曰毓秀显也未尽毓秀之道敢问甘泉子曰严君以命子矣夫秀其贤也贤其德也猗兮子所以命德于吾子者可知矣曰请闻焉曰其德惟四惟洁惟生惟正惟幽夫猗兮之为物也其根好洁故常产于瘠壤而不产乎粪土尔盍学其洁乎其萌好生故有茁其芽生意奢奢尔盍学其生生乎其叶之出正故本而不支静而不艳尔盍学其正乎其华之馨幽故远而不遗近而不可狎尔盍学其幽远乎夫君子学此四德者在立其根而已是毓秀之道也故其诗曰爱之不恩培之不勤生生正正比于幽人勿助以忘闇然其章其德日新日新之谓盛德其根其根今吾子学积而不发自富自良贵而不求闻达而妇戴也有孟光慕梁鸿之操父母三易其聘而莫能夺之初许之志宁死而不易愿共贫贱其皆立根贞洁尔矣由是充之他日四德之全光于天地色香充塞乎两间氤氲乎宇宙而无穷非止如昔时谢家之兰玉而已矣故而家君命而夫妇以进德以垂裕于后裔之意远矣甲午十二月十五日新泉精舍赡田誓呜唿诸子小子有来志士咸听誓言尔居乃居食乃田尔入乃门由乃路尔其知思乃居乃田乃门乃路乎哉惟乃居创于史子乃门乃路廓于史子惟乃田创于史子知山子厥嗣子恭甫乃继厥志推之馆谷于诸子乃开立教之门乃建立教之基学是用兴尔其居乃居食乃田入乃门由乃路进乃德修乃业尔盍思之哉尔居乃居其思居乃天下之广居乎尔食乃食其思先乃事事乃有事尚无愧于尔食饩廪称事乎尔事之弗先尔食之弗称尔乃素餐是用愧于乃田尔入尔门由尔路尔其思行天下之大道尔不思行乃天下之大道尔乃有迷于前茅塞于尔心尔心之茅塞尔乃迷方其行伥伥是谓穷途哀哉有来诸子无差尔路乃升尔堂高大光明匪堂之光明德之光乃入尔室宅尔广居奠尔安宅乃朝尔饔乃夕尔飧无终食以违尔终食之或违尔德之弗进尔业之弗修惟是旷尔安宅舍尔广居鬼阚尔室自隳尔堂则亦胡为乎来哉则亦胡为乎入斯门由斯路居斯居食哉呜唿诸子来裔尚其共鉴于斯乙未正月十五日仪真盛氏画页赞嘻斯惟俭庵盛氏之真之懿乎非耶是耶同耶异耶胡危冠岌岌而撑天素履坦坦而行地耶俨乎在上者教方义也肃乎其傍者楷贤嗣也手遗一编与不可传者逝也不可传而传者意也穷乎高天深乎厚地阴阳刚柔中正纯粹天地全而畀之俭庵全而生之楷全而归之是谓孝之纯而仁之至乙未二月二十日志道堂铭有序志道堂者巡鹾侍御徐君所建于维扬书院之堂也以志道名堂示志道也徐君既治甘泉山书院之楼又治维扬书院之堂何居曰兼以惠教夫维扬之多士也若欲藏修以致密则于居维扬焉若欲游息以广大则于居甘泉山焉凡以为道也夫道者天之理也人之路也舍正理是自失其正路失其正路者自贼者也夫理一而已矣以其原于天则谓之命以其性命之主宰则谓之心以其心之生理则谓之性以其循性之所发而由之则谓之道道即理也以其理出于天之所为则谓之天理知天之理则知道矣知而弗去确乎而不可夺则谓之志语曰匹夫不可夺志夫不可夺者乃志也可夺非志也夫志也者非徒志也志道也春秋传曰吾志其目盖有主之矣徐君请焉作志道堂铭曰维民利生天地自然利王功帝榷海敛山明道计功先民有言淮海维扬有美一人抑功明道维柱史君曷明曷道修政立教肇开两院斯文有作或谋旷野或处城府或开或阖或守或悟或以藏修或以鼓舞恢恢厥堂志道孔彰何名志道圣谟洋洋斯道何道自观我生自求自得自昭自明维天之命维人之常于维宣圣十五有定以兹而立不惑知命耳顺从心初志斯正如彼射者志目弦应如猫捕鼠而视不瞑如木斯根如水斯源以达四海以参高旻志之志之倚衡参前学问思辨笃行其先勿忘勿助有廓其门其门维何不少不多有事无事大中至和何谓中和毫末莫加千里之缪毫厘之差早辨尔志孰正孰邪乙未七月二十五日南京礼部禁理刑告示为申明职掌以正体统事照得祖宗设官分职各有专掌本部四司专掌承行礼仪祭祀之事其狱讼之事职掌系属法司本部祠祭司不宜管理北部体统严明至今遵守近年以来南京祠祭司互相沿袭多有受理教坊司及僧道录司词讼之事殊非设官本意载在诸司职掌及见行修例甚为明白况本司职在祭祀宜致寅直精禋词讼尤非宜理示仰教坊司及僧道人等今后若有举发赃私及互争狱讼等事宜各告在法司及该城问理不许蓦越告赴本部一依诸司职掌及见行条例仪制祠祭等司有礼仪违误及监生违限者止该参送法司问理永为定规如有越告痛打不饶词状不与听理该司亦毋得违例听受须至告示者乙未十月书甘泉子山书院翻刻神禹碑后余来为南礼部尚书之明年传闻衡山有神禹碑发于岳麓之地中即欲往观之而未能又明年为嘉靖乙未之秋楚士有摹神禹碑以见遗者快睹而谛观之字画奇古与后来篆籀手笔迥别而碑石复剥落虽习于古篆者仅能辨其一二字既不可识其中所云独于碑末有小楷书右帝禹刻四字意者必后来汉唐人因见此碑别有所考据而题及考韩昌黎岣嵝山诗云岣嵝山尖神禹碑字青石赤形模奇科斗拳身薤倒披鸾飘凤泊拏虎螭事严迹秘鬼莫窥道人独上偶见之我来咨嗟涕涟洏千搜万索何处有森森绿树猿猱悲而刘禹锡寄吕衡州诗亦曰尝闻祝融峰上有神禹铭古石琅玕姿秘文螭虎形盛洪之荆州记云南岳周回数百里昔禹登而祭之徐灵期南岳记云夏禹导水通渎刻石书名山之高南岳文云高四千一十丈由数说合禹贡而观之则大禹由岷山导江历湖入海过南岳登祭而刻石于山即此碑无可疑者然韩刘二公盖皆闻而不及见今余幸见之而其所谓科斗拳身薤倒披鸾飘凤泊拏虎螭悉如此碑字画之形状岂所谓道人之偶见者所流传而碑末四字或即此时题之欤至于二公所云秘文秘迹则理固有然者夫宇宙内神物固当天宝而地藏之藏久则必复见而余幸当其数千载复见之会又获观之则视二公之不获见而悲诧涕洏者顾不幸欤虽然又安知此非兆我国家休嘉之治而文明之运益当大启以复三代之隆乎则又匪特余之私幸已也门下太学生新会容璊孝感之士也见而悦焉因请精蹋而翻刻之合二碑为一幅置于维甘泉山书院仰宸楼下之中堂使来学者得共观焉虽不必识其字义睹其形模奇古想见古圣人之心画如睹古圣人之仪形因以得古圣人之精一之妙岂但供玩好而已耶夫天地之文虫鸟之篆伏羲之画因象而得意焉亦何有于文字哉隽不疑断狱有乘黄犊车者自谓为卫太子隽不疑叱缚之引蒯聩之事为断昭帝霍光嘉之程子曰不疑说春秋非是然处事应机不异于古人矣胡氏谓据称兵与父兵战正使不死而父宥之位亦不得有矣果来自诣当以此下令成狱议刑不必引春秋愚谓此直当辨其真伪不当论其是非也夫太子自经史已书之而归来望思之台思子之宫至是九年矣太子之死天下有不知乎夫以昭帝之明年十四而能辨上官之诈岂以此而不能辨乎何也若夫太子之是非诸公皆非不易之论也夫太子者天子之贰所以承宗庙立国本故其职居则监国出则謢军而充以邪小诬杀太子摇国本辱宗庙太子大义自处何如也与夫蒯聩之事有间矣孔子曰孝子小杖受大杖逃申生称为恭而不得为孝故为太子者度不能自见于武帝发兵诛充诛已即上书请矫制之罪以自明可也故不避充之诬以陷父于不义不孝也不诛充以自免以安国家不义也不上书以自明不智也故义与孝太子有之而智不能以自明亦卒归于不孝不义而已矣及壶关三老田千秋之说帝大悟而族充充之罪得而太子之冤白矣使太子无死而归来帝将明其冤而布告天下复其位焉耳然则胡氏谓其与父兵战何也武帝时在甘泉也与兵战也非与父战也充时持太子急未及奏闻未有帝诏也太子以兵自卫也以兵自卫者岂倒戈听人戕己乎则亦不义不孝而已若果真太子不疑当何以处之曰先帝罪人斯得太子无罪罪在逃父而去太子之位先诏未有复焉先帝以诏立今帝矣太子宜就藩臣之位也若隽不疑之说彼将诘曰先帝之族江充何也将应之曰为其诬也彼将曰为其诬也则吾何罪焉又将何以应之哉然而斯人之伪群公皆莫之辨何也泉翁大全卷之三十四文集门人新安洪垣校刊杂着王子赠言山东古邹鲁之墟有周公始化孔孟教学之遗焉道思王子督学而往兹土因俗而导之以周公孔孟之所以治而治所以学而学所以教而教则人习信而易从也孔之求仁四勿应同孟之集义三勿勿正勿忘勿助无贰周之造士德行道艺将不易道而治教可几矣道思其勉之哉嘉靖丙申五月十三日文武对赠李仲谦之四川或问于甘泉子曰若文人者可以为武备矣乎曰不可他日又曰若侍御仲谦者文人也今以为四川安绵兵备佥事者何如可乎曰可曰昔也不可今也可或曰昔之所谓文文辞之事也故文不可以兼于武今之仲谦之谓文经纬之事也故武可以寓于文语曰有文事者必有武备是故文武一道也刚柔一体也敬义果毅一德也揖让鹰扬一事也是故用之而戢众焉用之而御侮焉一心也文武之德存乎心将何施而不可然则仲谦之往其能兼济乎文武而乐观厥成也必矣仲谦之至也其与高秋官公敬讲乎此道王道思送铜雀砚云不知真伪遂铭之言时铜雀是真是伪艺真即真道思所遗嘉靖丙申五月吉日跋斗山书院所刻训规右训规者予昔所示大科书院诸生而吕泾野奉常八分书之刻于新泉精舍之壁者也歙诸生汪上舍烨等无虑数十人请归以翻刻于斗山书院以为进德居业之资焉斯理也固合内外彻上下兼精粗大小一以贯之者也学者必于是而务焉庶不畔于圣人中正之道而先王德行道艺之教不外是矣嘉靖丙申中秋日洪氏仁孝堂铭有序仁孝堂者祁门桃源洪氏子章与族人所建教其子弟以仁孝者也予以天亲非二体仁孝非二道故人子能尽其心性则事天事亲之道备而仁孝兼至矣遂为铭之仁孝皇皇谁以名堂湛子之题洪氏之光曷孝曷仁如亲如天有或弗灵是谓冥顽明明上天畀尔性真尔性弗复是谓不仁父母怙冒生尔德貌尔德不修是谓不孝仁孝非二天亲一致何以一致同体无异不仁非人不孝非子非人非子人子所耻我为作铭敬告诸洪事父母孝天地察明丁酉二月丁酉科堂试策问问语有之学优则仕今诸生皆有志于仕者且先与诸生论学可乎夫论学始于傅说说告高宗曰学于古训乃有获获者得也言有得于身心也然古今之人博极群书者不少果为有得于身心乎然又不能无疑焉易曰多识前言往行以蓄其德是贵乎博也程子语其门人曰贤却记得许多可谓玩物丧志矣是又不贵乎博也何耶抑别有其说欤夫子德之不修学之不讲以为忧修德讲学一事耶其二事耶以为二事也人只有一心耳何以修何以讲欤抑亦必有其法欤先儒曰以我观书处处得益又何说欤不然则夫子何以非多学而识之而曰予一以贯之此诸生平日所以学于古训者必有定见矣请详言之以观学古入官之蕴游梅岩题名嘉靖丁酉二月十日甘泉湛子将赴上都取道谒婺源朱文公阙里路经梅岩携黄生云谈周生荣朱入观而奇之夫此岩以当路故得过者观焉世之君子为人所爱者亦当如此岩矣于乎丰城侯李君别号对丰城子武而好文敏而好学爵高而心下恂恂若儒谦谦若虚与从甘泉子游甘泉子谓之曰子名曷名矣曰熙子号曷号矣曰缉庵何居曰经不云乎缉熙敬止又不云乎学有缉熙于光明甘泉子曰然则顾尔号思尔名可以入德矣是故光明者德之辉也止也者德之实也皆天理之谓也敬也者体认天理之功也主尔敬缉尔熙体尔天理止尔止可以入道矣故敬则缉缉则熙熙则光光则明明则与日月合焉德则与天地合焉道则与文武合焉于乎勖之丰城子斯其至矣斯其至矣丁酉四月十七日在张湾书定陈文孙名兆龄言门人长芦都运陈子子材材而操者也谒甘泉子于沧州之舟以其子见焉曰云松晚得是子未有以定名是初生而梦兆不长者也故曰胜兆惟先生定之甘泉子曰夫梦也者反员者也是故人有梦官梦盛服则必为凶之兆有梦死梦丧服则必为吉之兆今子梦不长长年兆也遂为易之曰兆龄兆龄他日长而成立为善士为达官为三不朽之道无非永龄之事也兆龄兆龄其尚顾名而思义立身行道扬名于后世以显父母哉丁酉四月十九日命王氏子名字言王沧州旧游也其子请定名于甘泉子曰九章夫九章者九畴也天之所以锡禹者也他日冠而字焉当曰禹畴九畴者皆修身治世之道也九章其顾名思义今日未达反己以修身他日致用辅君以治世是无忘乎天之所锡父师之所命者哉是在禹畴丁酉四月二十九日问寿篇顺德北周氏四堂翁乡称善士有子曰荣朱从甘泉子游登飞云驻僊城度庾岭观铁柱于洪都谒朱里于婺源陟齐云之巅历邹鲁之墟歌黄金之台憷听狗之多然后返棹河济及于登泰山小天下盖朱也不能从焉曰朱也将告归以寿严亲感孟夏六辰之诞望樵山万里之云乃问寿亲之道于甘泉子甘泉子曰寿不同维期维颐者以年寿者也无期无疆者以道寿者也子将以亲之年寿寿乎抑以道寿寿乎曰以道寿寿然则顺亲于德德立斯不朽矣谕亲于仁仁全斯不息矣不息不朽何期何疆曰颂之诗庆之文者以外寿者也慎亲之肢无忝全归者以身寿者也子将以外寿寿亲乎抑以身寿寿亲乎曰以身寿寿然则亏不立身不行尔道不显扬于后非寿也是故立身行道斯寿亲之名矣学不力性弗复忝尔所生非寿也是故复性无忝斯寿亲之遗矣永名保遗何忝何亏吾子勉之于身致之于亲焉寿之至矣至矣丁酉五月十日答尊养庆或有问于甘泉子曰以己贵贵与以子贵孰贵曰以子贵贵何居曰以子贵贵无穷之贵也以己禄养与子禄养养孰安曰以子禄安何居曰以子养养无穷之养也然则漳平有君子矣曰可得闻欤曰漳平有慎庵曾君体莹者乡贡于庠知臬事于广六年而尹于利津利津百里侯贵也慎庵乃脱之如脱敝蹝然弃己之贵而从子汝檀都台之封焉此非以子贵贵者欤曰然是贵也贵不以位高不近殆其视以己爵贵或殆而有穷者不亦远矣乎利津禄入无虑百石富也慎庵乃弃之如弃唾涕然辞己之禄就子汝檀之禄养此非以子养养者欤曰然是养也富不以禄食不近辱其视以己禄富或辱而有穷者不亦远矣乎甘泉子曰以子之贵贵者无殆无穷尊之至也以子之禄养者无穷无辱养之至也委有余不尽之福于其子福之至也行无穷不朽之道以显其世显之至也父慈子爱修齐之至也国家之瑞也庆莫大焉是故庆之以为曾氏之子归而称庆焉丁酉五月十日大宗伯渭涯霍公像赞公先号兀崖嘻豪乎杰乎贤乎哲乎是为兀崖公之前身之真乎是为渭涯公之后身之神乎是为突兀而不可崖上乎是为清渭而不可涯量乎是兀然出乎渭水之滨为太公望乎亦丹书之陈而敬义之尚乎其无形而形象而罔象乎乃若冠之峨然承强项乎髯之张然疾邪枉乎目之窅然营九壤乎襟之豁然文思矌乎组之袅然秩宗让乎夫何身不满乎七尺而心确乎万丈浮游乎尘埃之下而志激乎云天之上也乎哉丁酉七月十二日跋程生所藏白沙先生真迹后此石翁先师诗一卷乃真笔也其五六十年间之所为乎初太学生程生爵者笃学士也侨居留都北门之桥一夜梦谒翁于大科书院后二日其邻缪氏者偶出此半卷示之爵因思梦中事玩而爱之其人因以赠焉又与缪之侄赎其卷后之半遂为完璧以告甘泉子叹曰此非爵也一念之诚召之乎其梦乎真乎其感应之理微矣乎夫至宝之在天地间分合聚散有时若有神明司之者非偶然也乃天地一定数也昔神禹岣嵝碑篆偶一见于道人而隐及昌黎韩子求之不得见而悲后埋没千载今复见于予予摹而刻之碑其一隐一见系天地间大数也石翁神禹之徒也其真迹湮没分割于缪氏者数十年一朝复合于程氏之子宝而藏之与神禹碑皆天固将显之于无穷矣谨书其左方以归程氏戊戌十月初九日新泉精舍圣像赞地不足尽其广大天不足尽其高明教化不足尽其生生其万物备而四时行唯我宣圣之真乎戊戌八月二十九日后学湛若水全交馆铭祁门谢氏子惟仁显为馆曰全交以为朋友往来文会辅仁之地予铭之铭曰朋友之道纪纲人伦自天子以至于庶人未有不相须以辅其仁以成其身彼杯酒论交若出示肺腑以势以利等之市道黄金不多反目行路夫彼其何以以其势利耳势利得失均之反是道义之贤死生不迁死生之际交情愈坚其何以然哉维道维义性根于天天一不二比之胶漆为物二焉或谓君臣朋友以为人合惑矣斯言岂不尔愆乎仲久敬敬哉不比往来于是相观于是丽泽于是有道义于是谓全交道善聚乐岂云不尽人之欢已谁其作之谢氏之子故赵司空遗墨跋右故大司空西峰赵先生手迹也西峰公立朝卓卓有风节务节慎财用不阿权势诚以道事君不可则止大臣也忠于君而理于官君子也噫安得起公辈以用于明时是赖哉予尝识公望之如高山大林为之耸然生敬今观此卷如见其丰采而闻其謦欬矣吾闻孝子之至父没而不能读父之书手泽之气存焉而必思其笑语若有闻其叹息之声今公之嗣子扬州别驾沆保藏公之真迹若大训天球然其亦有感于手泽之存也乎其亦若真聆其笑语而闻其声矣乎可不谓孝乎其治可移于官而忠可移于君也必矣可不谓仁乎因别驾君以托赵生鹤随求余跋其后遂书之以归赵氏嘉靖十七年岁在戊戌长至前二日复王南渠公服色议昨承贵札下问以礼部所议服色者此诚区区鄙见而非无稽之言也本诸礼也本诸三朝圣谕录而为之言者也本诸人情而为之言者也礼丧服小记云久而不葬者惟主丧者不除解之者曰主丧不除谓子于父妻于夫孤孙于祖父母臣于君未葬不得除缞绖也文公家礼亦从之未葬不得即吉服行吉礼夫吉服者大红锦绣之类也吉礼者谓冠婚之类也来谕谓圣上既已易吉朝臣亦从而易者此必因吉事必有明旨命之易也若夫南都则未有旨也谕谓不易则似正君之非者非也若犹服缞乃谓之不易今二十七日之后已脱缞而服青衣矣未可谓之不易也但臣子之情未忍衣锦绣与大红尔非不易也非正君之非也未尝有非也来谓圣上奉遗诏遵旧章者谓释缞服尔也非不以衣浅淡服尔也今吾与礼部所议乃浅淡服也非谓缞也何足以谓正君之非且圣上惟临朝时及庆贺时服吉服尔若退居之时吾意圣上孝心纯笃必亦浅淡服尔也或麻衣尔也未可知也谨按三朝圣谕录内一款永乐甲辰九月癸未礼部尚书吕震言于上曰今丧服已踰二十七日请如太祖仿汉制释缞易吉服震奏已遂退遍语群臣明旦易服士奇谓震曰今丧服未可比此例盖洪武有遗诏且仁孝皇后崩太宗皇帝在上缞服后仍服数月白衣冠绖带今上于皇考乃遽吉乎时黄淮同杨意然不敢明言忤震震厉声忿杨曰朝廷每事被尔拗众尚书蹇义从旁解之曰渠言当理国家事岂应偏执己见请兼取二说明旦群臣皆素衣冠黑角带遂偕六部都察院具奏报可明旦上素冠麻衣麻绖出视朝文臣为学士武臣惟英国公如上所服余文武群臣之服皆从义等所议朝退上召蹇义夏原吉及士奇等谕曰吕震昨奏易服云皆与汝等议定然后奏时吾已疑其非但听臣下易之梓宫在殡吾岂忍易后闻士奇有言始知震妄士奇所执是因叹曰张辅知礼六卿乃有不及又顾义曰汝所折衷亦未当然不必再以语人群臣听其便钦此观于此则今日圣母梓宫尚在殡适与之事体相同今又恭遇睿宗献皇帝山陵方改葬已奉有明旨矣亦宜依古礼丧服传改葬缌解者曰臣为君子为父妻为夫服葬毕三月而除又况圣母梓宫在殡而谓今止青衣本等带尔犹未缌也乃反为不可乎夫以杨蹇诸臣议奏素衣冠黑角带且以为未当且以为薄况即衣锦绣乎锦绣服之于朝犹心有未安而况非朝也服之于道路燕会之间乎夫礼称情而为之尔矣心安焉则为之尔矣昔明道先生遇有国哀至满之日同官欲于未晚而释服明道先生曰是犹为二十六日半尔也诸公易之某非至夜不敢释也仆于此服色之事亦云是故礼称情安心而从厚焉已尔而况此本非为过乎惟诸执事图之己亥四月既望观泾野渭崖论罗峰张公语曰寸有所长尺有所短不其然乎二公之论张罗峰不同然而皆是也然而皆未也泾野责之者一曰所祭二人引进匪人盖责之以用人大略是也然而遗其长矣渭崖数罗峰可取者十事一成大孝也二明大狱也三绝内臣私请清政本也四不进内臣革镇守也五不干与吏兵二部用人黜内臣故后恩荫义男等也六风宪官皆知警戢小大不敢肆滥也七革戚畹滥恩十八侯伯也八门无私谒也九数黜归衣箱一二如寒儒也十绝纤芥私党也大略是也然而遗其短矣泾野之谓短者大者也何也用贤退不肖宰相之大事也渭崖之谓长者小者也何也十事比用人宰相之细事也小固不足以补大夫物则亦有然者矣甘泉子以复于渭崖渭崖曰斯时也天下孰为贤孰为可用者曰恶是何言欤是诚谓秦无人乎宰相能聚天下之善以为善孰谓无人经曰若有一臣断断兮无他技其心休休然其如有容焉人之有技若已有之人之彦圣其心好之不啻若自其口出寔能容之以能保我之子孙黎民尚亦有利哉夫宰相能用人则不用他技矣噫安得斯人也而与之论治道定安汤先生像赞吾昔趋师乎石翁而知石翁之所贤友有定安君吾夙久要乎九山子而知九山子之令祖为定安君吾尝闲观乎渭崖之文而知渭崖所表之令尹惟定安君计定安之为定安刚洁于其身行追乎古人信友乎大贤政施于司存而垂裕贻谋于文孙以致不可易致之名文若夫丹青之魁然修然俨然卓然而在前者乌足以儗定安之真哉乌足以尽定安之神哉署南京礼部驳发卖娼妇文详看得凡妇女背夫犯奸者从夫发卖父母有恶逆大罪则男女没入官为奴今各妇女既审系幼年被人卖买入教坊司长强而为娼此其父母及乐人陷其身于秽恶之地也大不幸也皆无前二者之罪也乃其父母及买者之罪也今幸得遇仁人察而拔之以出于秽恶之坑而置之清波上乃又不幸而遭处之没官发卖之刑是先则不幸中而有幸焉后则幸中而又有不幸焉仁人君子得无隐于心恻然以悯之乎宜发有司招京城舍人及校尉良民中不少衣食者而无妻者及妻死不能继娶者一一报在官取两邻及司居人保结是的乃依次公匹配之官不许受私财嘱取罪妇女不用价买亦不许拣择只以年之少壮相当配之亦不许与人为妾使犹有半生之幸彼将死目亦瞑矣其与使之重遭没官发卖之刑特视为娼者一间耳又或使人家出百两数十两以买之为象箸玉杯者必不美葵藿充是而往又将败其家不止一二矣仁人君子之心固安之乎且将淹留日久坐索高价不至累人致怨乎或将观望俟时以图后复乎弊之端也仰该司亟行该县能官早为嫁配俾匹夫匹妇各得其所于人心不亦快乎其便施行己亥七月初九日李司训世用道行画侍予小影请赞道行问似我乎不似盍自反观乎尔本来面目便是或问泉翁尔不似乎似吾尝独见吾真吾矣若或有肖乎天地无形有形有形而无形有无何异形而上者谓之神形而下者谓之气嘻子其索于形骸影响之际哉司礼监太监紫泉公像赞若何若尔冠之嶙嶙而尔服之振振而尔带之申申若尔言之欣欣是为紫泉公之真乎为宫中之敬勤而阃外之肃仁高谢尘氛闹市闭门宦其质而儒其文乎吾尝若见其人斯若人其异迹同心郑众之伦欤拔其萃而离其群欤郑世迪所画与予小影题曰吟风弄月而归为作赞以赠之有若舞雩六七人共有若无为有若仰送风月无边何以吟弄或跃于渊天机自动吾道其东书图不用随笔答陈验封克昌求寿母之作子求亲寿于天不若求亲寿于亲子求亲寿于亲不若求亲寿于子之身夫子之身乃亲之分故寿亲之道莫大乎立身以孝以仁行道扬名以显之于无垠夫行道扬名以显之于无垠夫然后可以为子夫然后可以为人南京司礼太监何公砚铭有序南京司礼太监何公名某吾广人也文房贮有佳砚焉请甘泉子铭之铭曰方其外平其中为艺之宫静而从容以出王言以代天工其用无穷示学六言赠六安潘汝中黄门随处体认天理六字千圣周行万里一心感应虚灵中正观生治权论或问治天下孰为大曰权为大权曷为大曰权也者道也孔子曰可与立未可与权权者圣人之大用也惟圣人为能执行天下衡而权之以重轻乎天下之事以合乎道也曷谓权曰犹之称锤也以从衡也以称物平施以应天下之变者也曰权孰为大曰礼乐征伐为大孔子曰天下有道礼乐征伐自天子出曰然则今圣天子一制一作厘正百王是谓礼乐自天子出矣诚有道之世也曰是则然矣非圣天子聪明睿智古之神圣者其孰能与于此曰然则征伐之权何以谓自天子出矣则应之曰天子有征无战故曰天子讨而不伐讨者出令以声其罪于天下而已不伐之而与之交战也征者正也讨而正之而已也如中国诸侯顽民有暴乱则天子讨而正之则已使其邻国连帅与其司寇自诛伐之则已也而我中朝圣人坐治之而已也如外国有篡逆则天子讨而正之则已使其国人与其臣民自合攻之诛之则已也而我中国圣人坐定之而已也或曰然则亦有伐乎曰然诚有之非是之谓也如北虏犯我北边则北边守臣北伐之西羌犯我西边则西边守臣西伐之而御之而使之远遁则已矣不好大喜功而远逐其利也或曰若朝鲜安南则礼义之国也彼则来有朝贡我则往有封诏如之何而勿正也则应之者曰然属者安南国王与其后裔为其臣陈暠及莫登庸父子后先篡害据而夺之国拒其余裔于南海之滨绝其贡道黎氏遣其臣出万死航海而来告变矣圣天子闻之赫然斯怒矣发大号命大臣将往征之矣其时内外之臣有或言不宜伐者问之则曰古者明王不治夷狄羁縻之而已以不治治之而已则应之者曰非是之谓也古者天子不伐夷狄征讨之而已以不伐伐之而已曰曷谓以不伐伐之征讨之而已则应之者曰征也者正也讨也者讨也问也讨问其罪于其国使人人得诛之是谓以夷狄攻夷狄而以不伐伐之也以不伐伐之者是谓不伐之伐也军法曰不战而屈人之兵是不战之战也以我讨词宜直也故讨词为上伐次之战又次之讨者坐定之道也且夫上天之生圣人也将代天以理万国也故称之曰天之子谓当代天以理天下万国之不理者如子之干父之蛊然也代天以理华夷万国而平其暴乱奉天之道者也如之何弗讨弗正或曰是则然矣曷谓不治夷狄以不治治之者则应之者曰谓其土俗不同不可以中国之礼乐政教治之因其俗而治之以不治羁縻之而已如是也今二国既通朝贡封诏之礼矣安南既闻之叛乱矣犹听其篡夺而不之治也可乎若夫有所不之治者非是之谓也谓非礼义之国也所不以告者也所不可知者也如北虏西羌之类是也焉得而知之乎焉得而治之乎或曰我圣祖戒后世勿伐安南矣是又不宜伐也应之者曰非是之谓也夫戒不伐安南者圣祖嘉其国王陈日煃率先倡义归顺也抑谓无罪而伐之或利其土地而郡县之将随征随下随叛无益徒损者也非谓讨罪吊民以安其子孙黎庶者反不可也且今莫登庸父子敢行篡逆据我天朝世封之国不讨正之则大权废弛矣或曰黎氏其先亦篡其主陈氏而有其国先朝恤人民糜烂而因以封之今莫氏篡黎氏一间耳以逆篡逆可不必伐也则应之者曰黎氏篡陈氏已经先朝一时权宜恩宥之矣累封之矣累封之则名义正矣乃今因其被篡而曰不治之又追咎之何以异于既入其笠又从而招之者乎恐非所以教华夷也是使四夷化之篡篡无已也其可乎或曰其国崎岖有山岚之翳有富良江之险有悬兵深入之虞有馈饷不继之虑如之何可征之矣则应之者曰先朝曾三征而三下之矣而郡县之矣且今非必伐之之谓也但讨之之谓已也正之之谓已也使彼不得以自安不能以一日自立于华夷而已也使其国人人人得而诛之而已也我兵不深入焉夫何虞以逸待劳夫何崎岖我履平易夫何险我不费斗粮夫何馈饷之虑或曰汉弃珠崖后人高之何必讨也则应之者曰弃之可也等之如北虏西羌可也今安南礼义之国也朝贡封诏之通也而可弃之而可如是乎且安南黎氏贡道已久见阻绝于莫氏航海而来告变矣圣天子已赫然斯怒矣而顾可如是乎且设使朝鲜之人或效其尤焉而来告来闻焉固亦可以如是处之乎可以为常乎臣有以知圣天子高天下见独观乎万化之原未必如是也圣天子恭行天地之道者也必不如是也易曰立天之道曰阴与阳立地之道曰柔与刚立人之道曰仁与义仁义者天子之所以行大权以奉承乎父天母地之道者也故前者圣天子初闻莫氏篡逆赫然斯怒命往伐之者义也继而念彼叛逆者莫氏一人也若往伐而先为之鱼肉者一国亿万之人民也且讨而不伐者古天子之礼也是以迟迟焉今也因颁尊天之诏于天下且命大臣文臣捧诏于朝鲜以及安南以往谕其国岂不曰彼犹同在上天覆帱之内者也曷忍弃之使知皇天上帝之为尊而不可犯也犹冀其什一百一千一万一有悔改焉或有不终自外于天地而反正焉以毋伤我人民也仁也否则将为万全之策所谓以言语代斧钺者以行焉亦什一百一万一而无遗筭不费我中国斗粮不折我中国一兵不疲我中国一卒而可以一举而求定焉以大惠一国之人民于无穷者焉是又圣天子神武不杀仁之至义之尽者也必将敕谕捧诏大臣文臣往谕之若曰尔莫氏父子篡放我天朝封裔犯我纪纲胁我人民据我土地盗我府库窥我名器我圣天子赫然斯怒出命讨尔之罪命诸侯臣会兵伐尔以征尔篡尔逆以告于皇天上帝而恭命焉正天下之大义也然犹缓兵以需尔庶几尔有悔祸乎而我得以保恤我一国之人民乎或曰尔莫氏庶几有卑辞以归顺矣其意若曰黎氏衰微而让国于我莫氏国人共推戴于我莫氏我莫氏不敢受乃举其人民土地以归天朝天朝其断焉呜唿词似顺矣信乎其诡乎黎氏何以有航海之告篡乎何以黎氏无让表乎若有之知果黎氏为之乎抑莫氏诡为之乎永乐宣德年间之诈屡可知也今我圣天子至明至诚不逆尔诈不亿尔不信命我大臣文臣捧诏以谕黎氏之国闻黎氏被尔莫氏逐之于海外矣今尔莫氏诚自悔罪宜御壁舆衬面缚系颈而来必自预求尔旧主之嫡裔与余裔奉之以来俯伏受诏复其旧位返我封国正我纪纲安我人民归我土地完我府库明我名器如是者尔乃真悔祸矣非诈矣我圣天子必恤我人民取尔悔悟必将命我大臣受尔璧解尔面缚去尔颈组焚尔舆衬待尔父子以不死置尔于海滨一区百里之地使食之世世以御魑魅尔身尔子尔孙得生已多矣况有无穷之食乎于是乃又谕之曰彼黎氏亦不能守信地有不保国社稷之罪削降为土府州存舆地数百里奉其先祀而其陪臣之有功抗贼者及有忠义不从叛者数十人各酌其重轻大小而分之以土地小不过百里大不过二三百里使世世守之世世富贵以君长于兹土天子不有尔寸土不利尔匹民不赋尔税亩焉如古之要荒之小邑者然如今之田州诸土官永顺诸宣慰者然若州有大不率者天子必命连诸州之众以讨平之立其贤者则已以安尔人民俾不相篡夺不已毒痡尔生民以违我中国之化也此又圣天子体天地好生之至仁者也若莫氏犹不能然而徒虚饰卑辞是诈也伪也非信也非真悔祸也盖将饰尔诈伪以欺我矣堕我于计中矣冀因而受封于尔如黎氏初篡之故智然矣以欺我人民矫我上帝蔑视我国体阴弛我大权往者尔既负滔天之罪矣今又愈益倍焉尔之罪遂大不追矣尔其思之一出于天一入于渊出入之间不能以发尔其思之夫然后命之诸侯臣戒我烽警耀我武备威临于其边焉则已勿伐焉以待其变焉则已或曰请闻分地之义何谓也则应之者曰乃不闻贾谊治安之策乎众建诸侯以分其力今亦众建君长以分其力力小则易制永永不能生大变焉此万世惠民之利也夫何疑或曰莫氏若不悔祸如前之云则如之何我圣天子必将如初命命将出师而伐之乎抑已乎则将应之者曰若悬兵深入以犯不测之险疲我将士敝我甲兵费我刍粮是谓穷兵黩武也是谓逐外以耗内也汉武西南夷之征可鉴也我圣天子神武不杀必不如是也所谓征伐自天子出者非谓天子自伐之也天子之兵有征无战也讨而不伐也莫氏若欲诡辞以攘其国若不悔如前之为则二臣必将完璧以归报于圣天子圣天子必将数莫氏十恶如嘉靖十六年文武大臣会请钦奉成命者如永乐年间数陈叔明二十恶而榜暴之者以声罪于其国之臣民而勿伐焉且告之曰黎氏尔旧主也莫氏尔世雠也我天朝圣天子尔之大君也尔之大父母也上天命之凡内外君长有罪必讨而正之无赦天之道也尔宜体上天不外尔蛮夷之心体我圣天子不忍弃尔人民之心不忍糜烂尔赤子之心不忍使尔人民赤子为鱼肉而我为刀俎之心前年命将将命出师以讨尔莫氏之罪矣将由云南之蒙自广东之钦州广西之凭祥及闽广之海舶四路并入灭尔无难矣复轸念之书云火炎昆冈玉石俱焚夫叛逆作祸者一莫氏也大兵四路而入必有腹背受戮先当其祸者乃一国亿万之人民也人民天之人民也天子赤子也故徐徐然缓兵以需焉今莫氏又为卑辞以诱我使我堕其计而授之封以定其篡焉其大诈大不悛如此盖自昔惯习之矣于是天人共愤矣明神共诛矣彼不顾其子孙将无类矣春秋之法臣弒其君凡在官者杀无赦子弒其父凡在官者杀无赦弒逆之贼人人得而诛之不必天吏也今诏尔通国之陪臣若尔夷民各以上天之心为心各以圣天子之心为心有能设计以擒莫氏者有先胁从后悔过以全身家能设计以擒莫氏者有黎氏之旧臣拥黎氏之余裔纠占城之氓众各设计以夹攻而擒灭之者我圣天子必禄尔功分尔土凡一国之地裂数十府州以各畀于尔以褒尔功尔子孙世世来袭享于无穷焉尔等既获全尔身保尔家又荫尔子孙去祸就福享于无穷焉尔何惮而不为乎夫如是则一国之人皆谋莫氏者也皆莫氏敌也皆欲灭莫氏而分其地者也莫氏孑然孤立将安施其诈乎不数月之间莫氏父子之头可悬于长安矣虽以此待之三年五年十年可也我无因逆封之之理彼无一朝自安之势我有讨辞而彼无凭恃其机在我而不在彼彼忙而我不忙我无患而彼有患我长逸而彼长劳如是则我国体日昌黎氏之气亦日张而其兵力日集国人皆曰天子曾讨之莫氏矣吾何以从之如是者则莫氏之气日衰党与日将反戈焉是犹我授之戈也特假手于彼人民也如是者持之以岁月之久通国将自生变也是我坐制其定也是故君子惟大居正而已矣毋逐小利而已矣天下之变贞夫一而已矣前所谓不费斗粮不折寸兵不疲一人而可成万全之功者此也此讨而不伐之大效也此天地之大道也此天子之大权也此以夷狄攻夷狄而中国坐制其毙以收成功者也此之谓至德要道也此纪纲所以永振国势所以永昌四夷闻之所以无怠无荒来王之道也或曰有征乎应之者曰有之虽以我圣祖之勇智神武封安南王陈日煃及日熞以后叔明篡逆下诏数之谕以春秋诛乱贼之大义而却其丰贡焉历日煓日焜二世之擅立而不请封终不加兵继而天果假手于黎季牦以灭之此圣祖讨罪不伐而夷狄伐夷狄之大验也然其时犹未悬赏以地耳犹未下谕臣民合攻阴擒之令耳且感应于默默之中如此况今明示以春秋人人得而诛乱贼之法有不翕然响应去祸就福者乎抑季牦犹为非善耳特天假之手不可诬也纵使一时罪人未即就擒彼已负天讨之罪名于天下国人皆不与焉彼将无以自立中国之大权亦在我而不自失矣若我听其诡辞而因以授之封是自我与定其篡是中国之大权自假与人彼将得以自齿于诸夷之间是犹借寇以兵而赍盗以粮矣我圣天子仁义并用必不如是舛也是故一阴一阳杀生弛张天之道也一柔一刚舒翕昭章地之道也一仁一义恩威偕行圣人之道也阴阳刚柔合德仁义中正变化三才之道也或曰斯讨词也将焉达诸其国之臣民乎则应之者曰圣天子正正之词堂堂之道由广西之凭祥广东之钦州云南之蒙自诸路而达之其国之有司其国之有司以达于逆莫氏必将传达于黎氏暨其遗臣民矣有未尽达者则如之何曰乃不闻鲁仲连聊城之事乎我之有司必将誊黄万数系矢而射之其境其境人得之必欣欣然以相告焉皆将以莫氏为奇货矣莫氏回顾左右之伪臣与国人皆其敌国矣由是一国皆离心解体矣或曰莫氏既有卑辞因而授之顺且无患不亦可乎则应之者曰吁是患之大者也是不可之大者也且莫氏诡辞也诈计也诡辞诈计以欺我也欲欺我皇天上帝也欲欺我堂堂天朝欲以欺诈攘而有之也使我一堕其计焉是我则助恶也我则中国而夷狄也我则大权因以日弛如火销膏不自觉其日损也四夷八蛮渐以效尤而不知其如风之微渐不可长也唐藩镇之事可鉴也或曰昔安南黎利之篡陈氏也宣德之间亦曾宥之矣因封之矣今循行国家故事何为不可则将应之者曰我圣天子恭行天讨事天明事地察以追踪二帝三王之道也若祖宗一时权变故事宁肯以为常法乎如天命天讨何我圣天子厘正百王之谬多矣宜不其然夫仁至义尽圣人之所以体天地之道也其孰能之哉我圣皇盖古之聪明睿智神武不杀者署徐君叙王承恩俞守之会约后徐桂亭吾十四五年道义之契也恂恂儒雅在武好文动止语默必概乎理道吾无间然矣王俞二生志道笃实吾无疑矣诸生此一推举桂亭此一担荷如鱼水之相欢如胶漆之相投两得而交协矣远方来学同志馆谷不怠不愆彼此相期共起斯文其聚不亦乐其道不亦重乎呜唿此在桂亭与诸同志共勉之耳大道浩浩宇宙寥寥勖哉诸子己亥十月初二日与谢生惟仁为会约首言嗟乎惟仁子欲仁乎吾语子仁夫仁者友其士之仁而事其大夫之贤故闻风者不如亲炙而熏陶而学莫便乎近其人盖仲尼之门言辅仁者亦必会友以文相观而善之谓摩其孰与群居终日腾口而唁唁故学莫大乎会而会莫贵乎相禅以神何以谓神乃亲炙熏陶渐摩观善之真虽默焉而意已传昔仲尼亦欲无言四时行焉百物生焉胡然而帝胡然而天予尝泛观乎天下礼失而求野则朴茂莫若徽士之犹全惜也涣散而不萃嗟几何而能存十室之邑忠信不如好学之勤况尔六邑之英三益同心可不会极归极立地轴而执其天根哉其小会则方类聚而物群分五人一属十人一联其大会则春斗山而夏天泉秋福山而冬闭关夫维其然吾见日至月至三月不违入圣域而骎骎于乎诸子其不勉旃首斯约者伊谁之坚吹灯笔之于乎惟仁己亥十月二十一日泉翁大全卷之三十五文集门人新安洪垣校刊杂着答问吴生倚庐言或问居庐礼乎曰夫人少而慕父母长而跬步不忘死则凭尸棺升屋号之殡则倚庐号之葬则庐墓所而号之人之情也曰若新安吴生楼观之志行素为卿士人所服也丧其母尽其孝居倚庐焉殡母丧于庄所楼随而庐焉洪生梓曰孝矣韩生一芝曰孝笃矣谢生显曰孝矣笃矣闻之父兄朋友或不悦则如之何甘泉子曰无伤也信矣是在楼也狃于俗久则信之矣昔者滕文公为世子战国之豪也行三年之丧父兄百官皆不欲以问孟子孟子曰是在世子亲丧固所自尽也及毅然行之吊者大悦远方称圣人而来观焉独步战国之时以垂光千古至今不衰俗之狃人也久矣是在楼矣是在楼矣父兄朋友将信之矣苟能由是心扩而充之孝敬之至通于神明光于四海而无不准独乡党也哉此世子之所未能也己亥十月二十五日书诸生与谢生宏居下馆约后惠化洞天南畿之胜处三山之奥区也若得挈家往作躬耕于畎亩妻孥耘于前由是以乐尧舜之道天下孰加焉吾不可乎骤得谢生宏为同志所推一旦而享是焉非大有福者然乎谢生往矣永矢弗谖将与此山同胜迹于后代矣生其勉之嘉靖己亥阳月二十一日书于保厘堂之东室青灯字周有征伯久说周道通之遗孤名有征将冠问字于甘泉翁翁字之曰伯久问久之道翁曰在子之心久则征征由于久久也者天也理也天不变理亦不变故久之道莫大乎天理矣参前于是倚衡于是终食于是造次颠沛于是终日干干于是夕惕于是日至月至三月不违于是故久久于是而天下应矣子其勉之哉庶忘乃先子之学乎哉嘉靖庚子七月十四日大宗小宗合食训古训有之本支百世盖本也者根也支也者枝也百尔子孙同出一祖如树木之枝同出一根若气相贯通而不离散虽百世独一人身也故古人重合族族合则恩义笃伦理亲五品逊万化行而天下平矣水也生逢治世仕遇明朝虽有建议率未成功今兹休归惟有化家化国可报圣明切惟吾宗大小分析已远合族之事势不可为矣惟有合食之举庶可联属子孙之心议欲大宗子孙一岁四合食每于四孟月朔合食于大宗之祠小宗子孙一月一合食每于月朔合食于小宗之祠先以馔饭祭于本庙之祖乃食卑者同揖尊者次尊者平等相揖乃食每食馔止用猪牛肉三楪鱼一楪四人共一卓人止饮酒三杯饭一盂食时不许杂言一以恭敬忠信存心使千百人如一人之心食毕人各言己过各恭听读诫词词云凡尔子孙各勤尔学业务尔生理敬尔亲长戒尔非为保尔身家违犯者不得入食乃以序相揖而退雍雍穆穆人人各有欢喜之容乡人见之莫不叹服久行之积习而化则白沙先生所谓此地还成礼义乡岂不美哉岂不美哉庚子九月二十六日黄龙洞题名嘉靖庚子十月廿一日尚书湛若水偕巡按监察御史洪垣刑部主事冼桂奇训导徐钥县丞刘永主簿丁震生员李公秀杨复元儒士林大植陈见黄恭先林廷俊黄钟方有孚王如宾辜大纪陈应举黄继统黄素色简濂彭绍文陶伯鸿陶朝辅同卜筑四贤祠于天华遂讲于此闻言或有告者曰阳明之徒以子为腐也为行格式也何如甘泉子曰然也乎又有告者曰整庵之录以子为禅也为过高也何如甘泉子曰然也乎他日静思偶发一粲曰夫一以我为腐一以我为禅则我犹乎在二者之中矣我得其中吾无虑矣又安知夫真我者神而明之有超出二者之中之外也夫嘉靖庚子四月十八日自赞黎子钦所画真方生烨为黎如皋以肖形乎甘泉子钦参乎其前或曰肖不肖乎子钦肖不肖乎甘泉曰肖不肖乎子钦甘泉是乃何言曷不自观自有自肖之甘泉地同其黄天同其玄日月同其贞明天地同其贞观于戏甘泉且不能肖天地烨也又恶能肖甘泉胡越相悬几亿万千古今相去亿万斯年尧舜与人同耳途之人与禹之心而同然浩浩其天渊渊其渊子钦子钦反观本来面目目击而神全不言而其意已传朱明洞石像自赞付刘子实俨然其形形我非我刘子在右郑子在左三道士来何用外那朱明一视有何不可使楚纪行录跋使楚纪行录何为者也昭圣孝也大鸿胪簿梁天锡氏之所作也观斯录者其知感应之道乎经曰孝弟之至通于神明光于四海无所不通故孝弟之道放诸四海而准诚哉言乎恭惟我圣明昔在谅阴图奉圣母慈宫南祔题陵自燕及楚水阔山遥跋涉万里圣心忧焉哀诚笃焉孝弟至矣上格于天天发祥飙神明左右大臣殚谋百工效劳榜人竭力小臣啸歌所谓通神明光四海而四海准者非耶非至孝之感耶此何以故盖一人之心即天地之心即神明之心即百工之心即榜人之心即小臣纪行啸歌之心夫臣工无小大神明无幽明其心一而已矣是故斯录者昭圣孝者也后之观者千百世之下之人之心其尚有感通于斯文也乎嘉靖庚子正月人日程中峰贰守寻乐图赞于穆大夫寻乐是图乐有形欤乐可图乎不曰乐天不曰乐地寻之地天其乐即是维天茫茫维地无疆不如置之反寻一腔不寻而寻寻之勿深勿忘勿助地呈天临尔峰号中忘助皆空卓尔跃如其乐沨沨广州程贰守所藏新建伯阳明王先生象赞逃释逃黄匪狷匪狂为知之良文武弛张目其凤凰铁其肝肠闇然其章知柔知刚万夫之望兹非阳明先生之相乎而中峰大夫程子藏乎泉翁大全卷之三十六门人江都沈珠等校刊章疏初入朝豫戒游逸疏翰林院编修臣湛若水谨奏为豫戒游逸以谨君德事臣久以险艰退废山泽恭遇圣明继极以人言起臣草野之中置诸劝讲之列臣观讲官进讲之时圣容渊穆圣听专精臣岂胜圣学缉熙之望迩者以暑月暂辍讲事臣窃忧之夫人之心无所用则放有所儆则存故废于讲学则或继以逸欲不可不豫戒也孟轲曰虽有天下易生之物一日暴之十日寒之未有能生者也言人主不可一日不亲贤讲学也书曰惟圣罔念作狂惟狂克念作圣圣狂远矣乃系于一念之微可不寒心哉夫天下之事禁之于未然者易救之于既坏者难此臣所以日夜念此至切也夫以大舜之圣其臣犹戒之罔游于逸罔淫于乐无若丹朱傲惟慢游是好傲虐是作罔昼夜罔水行舟朋淫于家用殄厥世言虽圣不可以不念也不念则怠荒怠荒则傲傲则慢游慢游则暴虐暴虐则朋淫而殄世也夫殄世极矣其起于一念之微可不寒心哉周公作无逸戒成王首陈殷三宗周文王之无逸而享年有永其后嗣王生则逸逸欲愈甚而享年愈促继自今嗣王其无淫于观于逸于游于田无皇曰今日耽乐乃非民攸训非天攸若言不可不念勤恤戒游逸以永命也夫不惟勤恤是念则观逸游田之事兴观逸游田之事兴则耽乐之心胜故下绝于民上逆乎天也夫天民邈矣其弗训弗顺乃生于一念逸欲之微可不寒心哉可不寒心哉臣窃谓陛下今虽未御经筵日讲然而忧勤之念兢业之心盖不可以寒暑间者臣愿圣明以深居静思为本以温习寻求为业以敬亲事天为职分以勤政亲贤为急务随处操存体认天理俾此心无异于经筵日讲之时稍萌逸欲即为禁止旧德老臣如大学士杨廷和等新起宿望如户部尚书孙交刑部尚书林俊等及九卿大臣之贤时赐召问以兴其成王畏相之心尤择内臣之老成忠厚者俾给侍左右以责其旦夕承弼之益外则有辅相之贤内则有侍从之正出则有正学之程入则有游息之规谨十寒之戒遵克念之训存儆戒之心励无逸之教法天不息与时偕行则君德成而万化理矣臣职在以经义劝圣学以德业裨人主故不容不言记曰畜君何尤畜君者好君也是臣愚之心伏乞圣明留意览臣所奏根本重事存省座隅为天下力行之臣不胜犬马至愿缘系豫戒游逸以谨君德事理具本亲赍谨具奏闻嘉靖元年六月初十日奉圣旨这本所言豫戒游逸召问大臣并择内臣中老成忠厚的给侍左右朕已知道了再论圣学疏翰林院编修臣湛若水谨奏为推经传明圣学以体群情事臣谓圣学之大莫过于求仁仁者以人物为一体易曰君子体仁足以长人曰近取诸身今夫人之一身主之惟心思调之惟元气运之惟股肱耳目通之喘息唿吸惟喉舌发之惟百体发肤故心思不宰则狂元气不调则病股肱耳目不运用则痿痹眩惑喉舌不通则唿吸不来饮食不进百体发肤不润则不仁是之谓解体五者有一焉死亡且至扁鹊所望之而走者也故夫人君者犹身之有心也三公论道燮理阴阳犹身之元气也九卿百执事犹身之股肱耳目也科道言官犹身之喉舌也天下兆姓犹身之百体发肤也董仲舒曰正心以正朝廷正朝廷以正百官正百官以正万民其诸一体之义乎今夫人之于身也兼所爱也兼所养也至于公卿庶官万民相待一体者而有弗爱弗养焉是之谓自解其体夫哀莫大于解体也盖未之思耳矣故夫人君者以身体群物慎所以爱养之伏惟陛下天锡睿智宜视三公九卿百职科道万民如一身反身而求之知吾身之心思不可以一时不宰也则必思所以正其心以主群动不宜或有放失也知吾身之元气不可以一时不调也则于内合老臣必思所时召问论诚意交孚不宜如是疏阔也知吾身之股肱耳目不可以一时不运用也则于九卿百执事必思所以体悉礼遇推心委任不宜如是外远也知吾身之喉舌不可以一时不通也则于科道必思所以纳其言从其谏不宜或有沮塞也知吾身之百体发肤不可以一或不仁也则必以天下穷民如疾痛在身思所以惠育之不宜如是蠲贷不一也臣前日陈乞已蒙圣旨这本所言豫戒游逸召问大臣并择内臣中老成忠厚的给侍左右朕已知道了钦此钦遵臣惟戒游逸一节想蒙皇上躬蹈其召问大臣选择老成等事未见施行者臣是以复进一体之说伏乞圣明全体物之仁玩取身之义兼爱养之道虑解体之患惩扁鹊之走立大公以普天下宫中府中视为一体疾痛痾痒无不相关使天下后世颂为至仁之君与神尧准臣岂胜愿望之至缘系推经传明圣学以体群情事理具本亲赍谨具奏闻嘉靖元年七月初八日进初十日奉圣旨知道了元年八月初二日进讲后疏翰林院编修臣湛若水谨奏为申明讲章要旨以劝圣学事夫圣学莫大乎知要知要则可以该博古之帝王神圣岂在多闻博记乎哉尧授舜止曰执中舜授禹止曰精一汤曰一德文王曰敬止武王曰敬义皆极要约臣于本月初二日经筵进讲大学是故君子先慎乎德一章其言虽多不过止本慎德二字臣所讲章其词虽多不过止在体认天理四字至为简易易行夫体认天理即所谓慎德也大学一书之指全在于此与前所言帝王之学同一揆也故臣讲至此抑扬其词以致恳切之意臣又惟经筵至重自宋以还人多诮为故事臣独以为神而明之存乎其人夫言以宣意意以致诚诚以感格故臣于进讲之前七日斋戒致微诚以上达也伏望皇上于深宫大庭静居动应随处存心体认天理常若有见私欲不萌此即兼格致诚正之功所谓君正莫不正帝王事业尽在是矣缘系申明讲章要旨以劝圣学事理具本亲赍谨具奏闻乞上下一心同济圣治疏翰林院编修臣湛若水谨奏为上下一心同济圣治事臣近观进忠言者或斥奸邪之恶或规圣政之缺皆蒙圣德包容而未见绎改近幸未见忧悔二者盖未知利害之相关是以不能痛切而勐省也臣得以近事明之陛下龙飞水国习知舟事请以舟喻谚云同舟共济岂不信哉岂不信哉夫天下一大舟也治乱安危未有津畔犹济大海也本在人主之一心犹夫舟之柁也公卿贤士辅导之臣运筹指方犹夫舟之有长年三老百僚宣力犹夫篙师榜人为之左右也内臣外戚犹夫附舟之人也天下民庶实为邦本犹夫君之宝货在载也故附舟之人与宝货之利害在舟之安危舟之安危在柁之弛张柁之弛张在长年三老之操纵而篙师宣力与否也故舟危则凡在舟者无不危舟安则凡在舟者莫不安盖有恃宠坏法以败人国家如同舟之人凿舟而破之自以为安而鲜不先溺者如先朝之迹而不知鉴也可谓智乎故欲济中兴之善治者莫若正君心欲正君心者莫若亲辅导知学之臣欲不问辅导知学之臣者莫若左右仆从勿用匪人故一正君心而万化理矣谚云同行同命君臣上下以之今陛下不急亲儒学之臣不闻正心之术干刚未奋宰制不施初政渐不克终近习渐为蒙蔽天戒屡见不实修省科道大臣交章未或举行臣恐如舟之柁渐弛矣左右亲信之人蛊惑上心不引以声色则引以异教亲戚希无厌之赏近幸夺法司之狱刑赏僣差纪纲废弛是皆所谓同舟之人凿舟而破之而不知自溺之者矣大臣见斥则将相继求去如尚书林俊孙交者百僚视之人怀危心是犹长年三老篙师榜人引去而谁与宣力矣天下万民谁与匡济臣实痛心渺乎不知舟之安危伏乞陛下察同舟之义讲学以正心亲礼大臣听用科道百僚以辅理戒谕左右亲幸之人使勿坏事凿舟以自溺则内外臣庶咸有济于无涯之福矣臣非纠劾之官然在以学术开导人主诚有所见不敢不陈具本亲赍谨具奏闻乞养病疏翰林院编修臣湛若水谨奏为陈情乞恩养病事臣广东广州府增城县人少以险衅之余孤危之迹本羁旅之士樗栎之材而麋鹿之性也早失所怙母子零丁都赖慈教以有成立二十七年而举于乡十有三年而居于家诚以膝下无人离违实艰而所学未成胡以致用后感母言及我取荣图报明时臣乃幡然赴试蒙有司之察登之上第荷先皇之明选以庶吉士赖皇上之仁加以作养馔饩供于大官笔札给于上部考教重之翰臣书籍出于中秘臣时鼓舞化育优游道艺以为圣上之深恩而学者之至愿莫有过于此者也况一登仕禄之版即有君臣之义而此无官守此无言责臣愚以为苟进修德业称上教旨可以无咎故从事而弗怠继而蒙恩授臣翰林院编修职本文字官乃供奉臣愚以为苟益黾勉德业藏器待用可以无咎故守职而弗违遭时多艰将母南北祗图膝下一日之欢遑恤其它天罚臣愆母卒京邸一恸五裂将死复苏臣平生所学今日不副上之不能有所建白以裨圣明下之不能早自引退以宁慈母实为忠孝罪人夫复何言用是日夜忧泣哀愤出于寻常扶柩南归间关万里丧葬切心郁积日久血气既亏精神顿损如破屋漏船风水易入七情所感百病交攻眼花头眩痰涌自汗诸症以时并见臣于本年四月三十日服阕五月初旬即吉义当遵例起复实则扶病莫前计此病之根积于三年之久而药石之力谅非时月可痊稽违国法恐增咎愆况臣所婴匪直身病臣之所忧心病为甚故寡过未能而悔吝交作必假之以岁月深之以涵养然后二疾庶几可疗伏望皇上体天地好生之仁开日月见远之明察臣之病矜臣之情乞敕吏部准臣原籍调理谢绝人事采药西樵养其身疾以有为养其心疾以有成他日未填沟壑之年皆效犬马之日所有原领吏部孝字四千六百五十五号勘合一道赍赴本府申送本布政使司缴回本部外缘系乞恩养病事理为此具本专令义男湛抱赍谨具奏闻伏候敕旨正德十二年十月日乞谨天戒急亲贤疏翰林院侍读臣湛若水谨奏为恳乞谨天戒急亲贤以济否屯以安大业事臣观于正德之间天下濒危者屡矣当斯之时科道囚老臣弃不亲贤之至矣以今视昔可不为寒心哉臣非言事之官故不敢以及事臣职在以经术劝圣学故不敢不恭职然而圣学修而万事举矣臣尝读易至屯否二卦不能不感慨焉夫屯者阴阳始交而难生君臣欲有为而未遂此则陛下登极下诏时然也否者阴阳隔而不通内外离而不孚陛下聪明独照自视今日于此卦何如哉夫屯而不济必至于否否而不济则事势之将来有不可言者一二年间天变地震山川崩涌人饥相食报无虚月莫非征召夫圣人不以屯否之时而缓亲贤之训明医不以深痼之疾而废元气之剂故屯之彖曰天造草昧宜建侯而不宁其象曰云雷屯君子以经纶否之彖曰否之匪人不利君子贞大往小来则是天地不交而万物不通也上下不交而天下无邦也言不可不亲贤也今之元气之剂急亲贤是也以为不急之务非知言者也夫一举而五事皆得者急亲贤之谓矣所谓五事者成君德一也定臣志二也审用人三也正风俗四也消变致祥五也故五事举而王道备矣我祖宗列圣知其然故有君臣同游之训文华殿入直之规诗曰不愆不忘率由旧章在陛下今日尤为当务之急也夫帝王之治莫大乎君臣一德亲贤而风动之古之治天下者盖非家喻而户晓之难也其为道至约而其为效至博也惟恐人君不行行则可以不崇朝而风天下矣陛下诚能修举盛典以大臣之贤为之统领求在馆在朝在野之贤明先王之学者俾侍直于文华殿之侧陛下每日朝罢即御文华向晦乃入俾群贤日相讲磨圣学其学以德性为本而达于事业其功在于学问思辨笃行以开发聪明而成德行其要在于体认天理格物以至知至意诚心正身修而可致家国天下之治平人无异学学无异本而陛下不时延问口传神受左右侍从罔不闻知上下内外同为一心非惟德性赖此陶成积此熏蒸亦可感格君于此以成其圣则君德一矣臣于此以成其贤则臣德一矣养之岁月察其性情审其材能孰可以居论道之任孰可以居集事之职才德不易用而匪才德者毋幸进用人之道于此焉得矣学有定方人有定向歆动情性鼓舞化机畿甸之近四方之远倾耳而听跂足而望闻风慕义日迁于善而不知为之者如春风一鼓百物皆生风俗于此焉厚矣天子和德于上臣庶和协于下和气絪缊天地之祥应矣一举五得而王道可几矣何今日天变之屡见而不可消何今日人心摇动而不可收哉否则君臣离隔上下不交君孤立于上臣遗远于下君德日衰臣志日弛用非其人风俗薄恶虽欲长治久安以享大业胡可得乎惟陛下亟图行之消变致治在此一举也同舟共济有安无危上自陛下宫闱以至戚畹内外臣庶天下幸甚缘系恳乞谨天戒急亲贤以济否屯以安大业事理为此具本亲赍谨具奏闻甲申二月初四日途中进申明学规疏南京国子监祭酒臣湛若水谨奏为应诏陈言申明学规以广圣教事臣惟大学贤关之地祭酒风教之首苟非德行道艺卓为儒宗则无以造就贤才以辅圣治顾臣何人可以堪拜此命以来夙夜兢惕惧不克称以负大戾茫乎若涉渊水罔知津涯伥乎若适远途罔知要路且行且思求得其道及取监志反复读之乃见圣祖神宗睿谕良规浩浩乎其浑然示人约矣秩秩乎其灿然示人博矣如天之无不覆如地之无不载矣引而伸之触类而长之以言乎教学之事备矣诸所见行有不容赘至于圣谕渊深不无未发之蕴良规浸久容有玩弛之虞臣伏睹求言之诏敢陈一得之愚谨条六事上闻一曰推圣学以明道术二曰示大公以孚生徒三曰立邻朋以励德业四曰视生徒以恤病苦五曰慎升等以立劝惩六曰署长材以备器使盖皆修废举坠亦或因旧为新辄敢冒昧上陈期于有征可信用臻皇极敷言之效如蒙乞敕该部议行本监令师生有所钦承仰副圣明成贤至意天下幸甚缘系应诏言申明学规以广圣教事理未敢擅便具本令义男湛京亲赍谨具奏闻伏候敕旨计开一推圣学以明道术臣伏睹洪武十五年二月圣祖敕谕国学师徒有曰古今贤能首以学为本次特以操持辅弼其所学斯二事既行则善名于两间矣臣仰见圣祖之学与尧舜之精一孔子之博约傅说告高宗学古知行之说异世同符矣盖学也者知也操持也者行也知以觉之行以恒之圣学无余蕴矣又本年六月新建国学成敕太学生有曰致师于是来生徒以受业期在育君子必履仲尼之道以助后嗣其安天下之苍生今师徒皆至若不敕以学道之志明以乱常之宪则恐养非君子用非贤人臣又仰见大哉皇言实开一代道学之源而太宗文皇帝幸学敕谕亦称太祖御筵讲书守帝王之心法继圣贤之道学臣窃惟圣祖之所谓道学者其志在于谦柔恭谨其道在于人伦物理其实在于孝弟忠信其用在于开物成务其蕴在于圣经贤传其践履在于诚敬笃实由乡人而可至圣人之道平易明白非有索隐行怪高远难稽离于日用之常以为道也近时士异其习道德不一而风俗不同辞华之士类以訾守礼之人虽有后辈萌孽之时生不能胜夫风雨之摧折殊不知祖宗之重道学如此远宗先王非道不学莫用非道之盛心也臣今论学恐或无征不信请得以同司业监丞博士六堂教官令诸生钦服圣训以道学为标的以知行为功夫以文艺为华彩以事业为结果如树木之有本根而华实乃成则所养所用皆君子贤才昌而天下安矣一示大公以孚生徒臣伏睹正统五年六月二十四日英宗皇帝敕谕北京国子监祭酒有曰南北诸生贫富不齐入监或一月或数月或一年二年即得拨诸司办事亦有遂出身者利之能移人也有坐监十余年贫不得出身使之艰难嗟怨其宁忍乎又与诸司交通凡办事者一人有阙干求拨补简帖动致一二十纸则有势力者终得之借曰为势所逼何不执以奏师之所行如此何以表励学者又曰拨历事者必依资次不许搀越办事者亦须公当不许徇私但有私相为嘱托辄便听从不奏闻者必罪不恕臣谨因圣谕而推之拨历一事为务虽小似无关于师道而师道之行不行于此焉系夫师道之不行由于生徒心志之不孚奔竞之不息夫心志不孚则言语不信言语不信则教训不行奔竞不息则礼让不兴礼让不兴则教化不浃二者师道之疚也其故由于祭酒拨历自专而未尝示之以大公之法也人得以私干之士得以私疑之此心志不孚而奔竞之所由起也臣请于拨历之时祭酒同司业召监丞博士六堂教官会集公所公同序拨先于诸生到监之日不徒序于壁而祭酒司业以至六堂教官又人各书簿以凭至日序拨如有请托干求者各官即密书于各簿本名之下监丞又明书于纪过之簿以为罚甚则钦依敕谕执奏是所谓示以大公之法也如此则心志孚奔竞息而教化行矣一立邻朋以励德业臣窃惟生员坐堂讲习有相观熏陶之义已有定规退或放逸不可不豫为之防臣更欲于各生居同号舍者签立比邻十人为朋置为簿籍必使退堂之后出入相友德业相师作事相法容止相观进退相度疾病相恤有无相济过失相规一人过恶发露九人连坐罚跪一人为善卓异九人连赏如此则进有公堂退有私居无非渐摩夹持之益若久行之士习当有变化一视生徒以恤病苦臣伏睹洪武十八年月内我圣祖颁降敕谕内一款饿死生员其罪当坐亲教之师金文征诬言祭酒饿死祭酒本提大纲生员有疾亲教之师必当存问饮食必知于典簿疾重者以文上告药饵尤经有司失于存问饮食药饵不节或有伤生者罪坐亲教臣仰见圣祖爱养诸生之盛典而尤欲宽贷崇重祭酒之盛心也窃惟民胞物与痛痒相关况祭酒于诸生恩义兼重岂敢托于不知故公堂坐受请问跪拜义分之严也退而开谕委曲疾病存问恩礼之尽也二者并行而不悖然后师徒交孚而教训可行臣欲钦依圣谕生员有疾令亲教先往问之甚则祭酒司业当临视之轸其饮食节其医药不幸而死则临敛之如例给具若亲教不往而祭酒闻知亦当率先自往以愧其心不嫌于违道干誉一慎升第以立劝惩臣伏睹洪武十六年学规内一款定生员三等高下定六堂师范高下又曰凡生员通四书未通经者居正义崇正广业堂一年之上文理条畅者许升修道诚心堂坐堂一年半之上经史兼通文理俱优者升率性堂又以坐堂实日多寡而升外此又有积分之法至为精密臣窃惟为师长者所以激励人心鼓舞士风不可无进退抑扬以寓劝惩此圣祖所立三等之法也近来虽有季考专以文艺而勤惰贤愚混而不分臣欲于已拨六堂者虽不能一旦更张而于诸生或季考其文艺以验其心之精粗或于其坐堂疏数以察其学之勤惰或廉其行义观其动止听其讲论以定人之贤否而递升之其上等者堂长友长侍直有缺亦同司业博士六堂教官公推选之而其拨历迟速一依叙壁先后次第如此则圣祖之良规不废而人心亦可劝惩士风庶乎可鼓动矣一署材长以备器使臣窃谓孔门之教同志于仁四科之贤因性成就故宋儒胡瑗教授亦分经义治事斋随其材而造之也其教之必以德行道艺为本不必悖时反古举业德业合为一事凡其读书作文就上收敛随处体认不至丧志以此立心涵养德性蕴之为德行发之为事业出之于言词皆是一贯此所谓二业合一之说也及其成也人各有长如四科之品其法每三岁各学之长副会府州县之正官即其所长而考核之为二等之法曰德行材能某长某事如德行则指为孝弟忠信之实材能则别其水利兵农之长署于各名之下如今内外官府考语之制以上于提学提学官又集司二司之长考核之各署其德行材能如各学之制及有中举岁贡即以所署名下行能连达于礼部礼部以下两监其举人监生之在两监一年者祭酒司业据提学之所署又会监丞六堂之官而考核之各署其德行材能如提学府州县之制及有中会试者即前所署名下行能连达之吏部吏部考其德行材能与监学应者随其材德而器用之不以枉其实虽终身迁秩而所署随之如脚色之制署不当实贿而容私后有败露者坐其署主若所署有功德显卓者亦连赏之如是则所用必所养所养必所用用得其贤贤得其用此不违今日科举之制而兼德行道艺之教不违今日考察之法而寓乡举里选之意异时稍渐复古亦扩充此意而尽之如是则贤材自兴善政自举风俗日淳其视时之徒以举业进身既入仕途无所用之判为二段殊昧祖宗立法之意者其为得失大有径庭矣本月二十九日于通政使司投进奉圣旨甲申九月二十五日鉴灾修省疏南京国子监祭酒臣湛若水谨奏为鉴灾修省乞恩求退以答天戒事嘉靖四年五月十五日钦蒙敕谕因仁寿宫灾令文武群臣同加修省者臣自闻命夙夜靡宁窃惟变见于上积由于下其理固然况太学乃贤关之地在南京为圣化之始若能成就人材亦可裨致和气臣猥以菲才过承重寄到任踰时士风罔变惟是位育之理未臻莫非中和之教弗致上干天戒震惊圣心揆厥感召臣岂无愆伏望圣明察臣避位应天之心逭臣力小任重之咎将臣放归田里别求贤能育贤化理庶致休征臣无任悃逼悚惧之至为此具本谨差办事官周朝相赍捧谨具奏闻嘉靖四年五月十七日灾异自陈疏南京国子监祭酒臣湛若水谨奏为自陈不职乞赐罢黜以回天变事该礼部题奉钦依两京文武衙门四品以上官着自陈钦此迩者伏读圣明敕谕既有纯心一德之诫又达君心万化之原此足以仰见陛下克谨天戒正心一德以为弭灾之本矣夫何灾变犹见和气未臻岂非由臣下所致耶夫寸寸之积乃至寻丈涓涓之积必成江河由是言之和气致祥虽自上倡乖气致异必由众积盖人人修和则和气集矣人人乖戾则戾气集矣故贤才日众则邦国必昌冑子之教而神人以和臣待罪祭酒二年有余夙夜忧惶反观内省今日致此者必有其由恐立教之本犹有未端欤祖宗谟训未尽修复欤先王礼教未尽举行欤群属职事未尽倡率欤士风弊坏未尽丕变欤诸生德业未尽进修欤此臣所以兢兢业业不遑宁处者盖由力小不足以任重材薄不能以致远无以臻成贤之效而裨咸和之治化灾为祥上辱主忧此臣之罪也伏望圣明将臣罢黜以回天变以迓休征为此具本顺差阴阳生沈淮赍捧谨具奏闻嘉靖六年二月初五日奉圣旨湛若水学行素着宜用心照旧供职不允所辞吏部知道考察自陈疏南京国子监祭酒臣湛若水谨奏为自陈不职乞赐罢黜以公考察事臣伏惟我朝定制六年一考察京官凡四品以上者许令自陈今实京官考察之期臣官忝四品例该自陈言念臣岭海菲材遐方贱士误蒙孝宗皇帝举臣进士置之三百人之列而甄录之荣至极矣继蒙武宗皇帝察臣庶吉士登于三十人之中而教养之恩至渥矣既而授以翰林院编修宠踰望矣七年忧去八载山居自分无能终老丘壑恭遇皇上御极之初诏起遗逸用言官荐举属部移文乃不遐弃海滨之士而取臣于草莱之中复列侍从旧职寻充经筵讲官九年考满钦升侍读再迁今职臣忝受累朝之恩惭无涓埃之报窃惟臣守此职官若闲散责则重大在成周有大司成名在国家有成贤之寄非德行道艺纯备者莫克称之臣自叨任以来夙夜惶惧垂及三年圣祖之规稍修而薄陋之习未革皇极之言虽敷而雍穆之风未洽启迪之心徒劳而菁莪之化少着礼乐之教颇施而夏楚之刑未措二业之训已谆而材德之成尚寡此皆臣处非其据罔称厥职上负国家重任下负臣愚素心者也伏望皇上将臣罢归田里别求贤德以代兹任犹可以公黜陟示劝惩于将来也为此具本顺差办事官覃銮赍捧谨具奏闻伏候敕旨奉圣旨湛若水不准辞着用心供职吏部知道进圣学格物通表南京吏部右侍郎臣湛若水诚惶诚恐稽首顿首昧死上言臣伏睹嘉靖四年七月初四日邸报该司礼监官捧御笔旨意一道命文臣将历代鉴书中撮其有关于帝王德政之要者撰直讲解并周易诗经中庸叙次联写日逐进览又欲将尚书作为文辞或诗或赋以成一代美事用备开写臣诚欢诚忭不揣疏愚谨采五经诸子史及我圣祖圣宗格言大训疏解成帙名曰圣学格物通谨进上闻者伏以龙兴而云从圣作而物睹故上有采菲之诚则下怀献芹之悃上有光天之德则下共臣帝之愿乃感召之一心亦丕应而徯志在物理则固有然者是以罔避夫位远言亲之嫌必致其迪德沃心之恳况乎位有崇卑而臣子之心则一乃臣旧忝讲官而忠爱之念不忘者哉臣闻帝王之治本乎道而道德之懿存乎心心无事而不包事无一而非道惟心有所蔽则道不见如鉴有所尘则明弗昭故圣帝明王必先务学而修德讲学皆以治心将达诸事业而成其治化焉如磨彼鉴以大其光照也盖心事合一体用同原虽殊涂而同归实一致而百虑有天德则有王道具内圣则具外王故溥博渊泉而时出流水盈科而后进沧溟之广不外勺水而求华岳之崇必自卷石而累是知万变万化只在一德一心故尧舜禹三圣授受惟曰精一执中成汤文武千古相传亦云懋德敬止孔颜明博文约礼之教孟轲示详说反约之功夫群籍所载皆务此本而曾子之传尤得其宗故大学之书全功在乎格物而格物之要其道本乎知行知止定静安虑相承即其功夫意心身家国天下贯穿乃其实地必纲举而目斯张惟领挈而裔乃理虽心有良知不假外求然学于古训乃可有获六经诸子皆所以明心而千圣万贤必归乎穷理总是同条同贯那堪二本三本言念臣乃岭海鲰儒旧忝翰林末品以三十余年而力学至六十之外而无闻窃尝有得于大学之正经自谓不诡于圣贤之中路下契乎程张至其理乃格物之言上稽诸圣祖论大学在修身之训乃于职务之暇辄加搜罗之功粤自帝王之经有伦有要爰逮祖宗之训有典有则辑事以从其类取义以畅其情因事以明其理会理而感诸心故一闻一见若决江河而前言往行可以畜德虽或揖一而漏夫万可因以触类而尽其余所以开发聪明扩充良知庶几为祖述宪章之一助也兹盖伏遇皇帝陛下聪明天授孝敬神通笃志圣贤之学既日新而又新期致天下之治必会极而归极奋振委靡之余大弘中兴之业仰览干纲俯补坤维掀揭天地弥纶宇宙并明日月奔走鬼神诚振古大有为之君实历代仅间见之材也经筵日讲不间夫寒暑随处用力岂贰于宫庭故敬一有箴洪范有序仰仞神衷深造圣域犹不以能而自满抑且以虚而受人即与尧之清问下民舜之好问好察何以异哉此臣所以不辞夫四载编摩之劳必尽其一心夙夜之瘁竭精毕神刳心戮力而欲效愚于圣德庶有俾于涓涘也干犯天威伏祈电览倘于万几之暇不遗一得之愚远宗圣哲之谟近法祖德之懿会万理于一心由成德而致治式恢荡荡之德用弘丕丕之基如天之覆如地之载励无前之休烈如川之至如日之升永多所之历年臣无任激切屏营之至谨以所纂撰圣学格物通一百卷并序纂要目录共二十八册用黄绫套袱封袭谨随表进上以闻嘉靖七年六月初一日南京吏部右侍郎臣湛若水谨上表谢恩进书疏南京吏部右侍郎臣湛若水谨奏为谢圣恩以进书籍事臣先任南京国子监祭酒嘉靖七年五月十九日准吏部咨钦蒙圣恩升臣前职已于五月二十日到任讫伏惟南京为国家根本之地而吏部乃人物衡鉴之司铨选虽非所专品题实有所系苟无知人之哲难免窃位之讥必有至公至明之德乃有其难其慎之心所宜旁求乎俊乂讵宁委及于凡庸伏念臣早岁有志衰老无成八年病废于先朝甘分山林之叟一旦诏起于初政洊污讲读之班继典教事于南雍未收作人之效遽承留铨之右佐岂有抡材之能抑感洪恩何以图报臣敢不滋励素志用对明时必同寅而协恭以举直而错枉上赞中兴之隆下扬南国之纪又念为政在人固臣职之当务而取人以身幸圣德之方新深惟报德之私用切酬言之念乃臣往感四年七月之诏下敕文臣而直解经史以进览遂效四载一夜之勤竭尽心力以篡撮枢要而献忠名曰格物之通庶备圣学之助盖物不外乎意心身之于家国天下而格则在于诚正修之与齐治平亦惟体用同原之理窃窥心事一贯之传卷分门类注有篇题事皆取诸大训格言义则附以浅见薄识采自往古以及昭代庶可祖述而又宪章书垂成将献于大廷命忽下乃进乎今职私计赤心报恩之处惟有白首穷年之编傥蒙俯览于独处燕闲之时岂无少资于天德王道之懿除望阙叩头谢恩外谨具本并表一通及所纂撰圣学格物通一百卷连重录表文及序纂要目录于卷端共二十八册专差办事官伍世显赍捧赴通政使司投进其书副本谨照例送礼部臣不胜激切悚惧之至缘系谢圣恩以进书籍事理未敢擅便为此具本赍捧谨具奏闻嘉靖七年七月十九日通政司奏二十一日奉圣旨这所编集足见用心朕已留览该衙门知道进天德王道第一疏并颂赋礼部右侍郎臣湛若水谨奏为进颂文广敬天以隆至治事臣前得观永和录中载圣制西苑视谷祗先蚕坛位赋臣于伏读之余宛然如闻虞廷敕天之歌有周无逸之训岂胜欣跃有感于心不能已于言谨为文一篇名曰圣主躬肇农桑颂又前拟作西苑赋二篇不自知其冒妄之罪也臣仰观圣制之懿具备众美然皆本于敬天之一念故结句亦归之于敬天焉大哉皇言一哉皇心可谓至矣臣所以谓众美皆本于敬天者何也万善同出一原也天也者道之大原也盖无往而非天也所以谓无往而非天者天无所不覆也天无所不贯也记曰人者天地之心宋儒程颢曰天人一也更不分别天地之气乃吾气也是故喘息唿吸皆天也性情形体皆天也好恶用舍皆天也食息起居皆天也民天之民也贤天之秀也工天之工也故孟子曰尽其心者知其性也知其性则知天矣存其心养其性所以事天也诗曰昊天曰明及尔出王昊天曰旦及尔游衍书曰天聪明自我民聪明天明畏自我民明威又曰天叙有典敕我五典五惇哉天秩有礼自我五礼有庸哉又曰天命有德五服五章哉天讨有罪五刑五用哉由是观之自心性存养而出王游衍而视听好恶而典礼命讨何往而非事天之实乎仰惟皇上稽古制作分郊祀以专其事精礼乐以致其飨亲制文以通其诚敬天可谓至矣皇上之心必且至诚无息故日御经筵召问大臣诚祀祖考敬事两宫肇兴内教亲劝农桑君臣同游凡若此者皆天德王道之事然皆本于敬天一念之端发之也孟子曰凡有四端于我者知皆扩而充之矣若火之始然泉之始达苟能充之足以保四海程颢曰有天德便可以语王道惟在皇上扩充之以至其极与天为一则天德纯存而王道大行治化益隆矣中庸曰诗曰维天之命于穆不已盖曰天之所以为天也于乎不显文王之德之纯盖曰文王之所以为文也纯亦不已是文王与天为一矣臣于颂赋中因躬劝农桑之事推之于政治之善而皆本自敬天之诚而扩充之伏惟皇上俯览而留神焉天下幸甚谨将前项颂赋缮写装潢随本亲赍谨具奏闻嘉靖十年八月十二日进十四日奉圣旨览奏足见忠爱颂赋俱增入史馆礼部知道进瑞应白鹊赋疏礼部右郎臣湛若水谨奏为进赋颂昭瑞应以治弘化事仰皇上修复古礼以遵祖制岁一周而四郊成矣制礼作乐以和神人冬至祀南郊春分祀东郊夏至祀北郊秋分祀西郊由南而东而北而西周环顺序亦岁一周而四礼遍矣将事之前二日实七月二十有九日也郑府以白鹊来献应其时矣夫鹊灵而又白乃瑞也夫白西方之时也兆西礼之成而吉祥至也夫西方于时为秋也秋也者成物之始也兆四礼之告成而万物万化于是乎成始也或谓传曰古之明王不贵祥瑞故春秋不书然亦有贵者焉应时应事而书者有之矣春秋之获麟也舜之箫韶九成而凤凰来仪也盖祥瑞之至或先事而有开或后事而适应皆可贵也非其时则不贵也故孔子叹凤鸟之不至子思以祯祥卜国家之将兴夫先时而有开者孔子子思之所言是也后时而适应者虞时乐作而凤仪是也是故祥瑞非明王之所贵所贵者时焉以适应耳今皇上四郊之礼乐方成而白鹊来驯不先不后适应其时与虞廷箫韶九成而凤凰来仪同一时应也于此仰见皇上之至德同符帝舜简易配乎干坤高厚配乎天地明照并乎日月制作合乎幽明礼乐和乎上下故感召之速至于如此况由此而充积之其感应岂可量哉昔我太宗文皇帝时亦有白鹤之瑞其时文武群臣上表称贺而文学名儒又为诗赋以颂其美然而礼乐适成而兹瑞时应如我皇上今日者尤可贵也所以开亿万年无疆之休兆于此也臣自以菲材不足以昭传盛事念旧尝从词臣之后目睹瑞应喜不自已谨为赋一篇以颂嘉祉首兴起于时应中咏白鹊之美末归功于圣德之宝贤书曰所宝惟贤则迩人安传亦曰休符不于其祥于其仁夫仁贤国之至瑞也此其人能经邦弘化燮理寅亮以参赞化育明主能自得之则君臣咸有一德上下一于恭敬和气氤氲天地万物位育而四灵毕至矣臣何幸身亲见之谨以赋颂装潢成帙具本亲赍谨具奏闻嘉靖十年八月十四日进十六日奉圣旨览奏足见忠爱赋增入史馆该衙门知道进天德王道第二疏礼部右侍郎臣湛若水谨奏为申明天德王道之要以裨圣治事臣闻天下之事必有其本得其本则天下之事可从而理矣臣前于本年八月十二日进圣主躬肇农桑颂其中已具天德王道之端矣然而未竟其说臣请再为陛下申言之孟子曰责难于君谓之恭陈善闭邪谓之敬又曰我非尧舜之道不敢以陈于王前故齐人莫如我敬王也语曰虽不能尔至心尚慕之臣之志亦若此而已耳盖天德王道乃尧舜之道也臣幸夙昔闻之于师友得之于遗经四十年于此矣兹幸恭遇陛下亶尧舜之资有尧舜之志安得不披沥肝胆陈之于陛下之前乎然有时焉不敢以轻易言也惧诚意之未至而未有言前之信也故自臣至京不敢轻易以言所以积其诚意冀有感孚者二年有余矣乃今于陛下典礼告成虚心求学之时此臣所以因前既启之端而复竟其说也谨按有宋大儒明道先生程颢曰有天德便可语王道其要只在谨独此言真可谓万世帝王之法也孔子曰人道敏政地道敏树臣请以树喻焉今夫树之为物也有生意然后有本根有本根然后有干有枝叶有花实故有生意是有其根矣而无干枝花实者未之有也无生意是无根矣而有干枝花实者亦未之有也是故王道者干枝花实之类也天德也者本根之类也慎独也者本根生意之类也是故古之明王必先务本而盛德大业于此而生焉故曰徒善不足以为政徒法不能以自行又曰圣人既竭心思焉继之以不忍人之政而仁覆天下矣昔者鲁哀公问政于孔子孔子将告之以政而必推本于学焉何也盖学与政一道也夫九经即政也孔子将告哀公以九经而必先之以达道又先之以达德又先之以修身而知天而曰所以行之者一也何耶盖九经者王道之大端也达道达德修身以知天而行之一者所以谨独而立天德也然则天德为王道之本而谨独又为天德之本断可知矣孟子曰人皆有不忍人之心先王有不忍人之心斯有不忍人之政矣夫心也者天德也生意根本之类也政也者王道也干枝花实之类也至其下文又曰所以谓人皆有不忍人之心者今人乍见孺子将入于井皆有憷惕恻隐之心非所以内交于孺子之父母也非所以要誉于乡党朋友也非恶其声而然也由是观之无恻隐之心非人也无羞恶之心非人也无辞让之心非人也无是非之心非人也恻隐之心仁之端也羞恶之心义之端也辞让之心礼之端也是非之心智之端也又曰凡有四端于我者知皆扩而充之矣若火之始然泉之始达苟能充之足以保四海夫仁义礼智天德也扩之至于足以保四海焉王道备矣是故由恻隐之心而充之则凡省刑薄敛惠鲜怀保而天下之仁政行矣由羞恶之心而充之则凡纳谏悔过去谗远佞而天下之义政行矣由辞让之心而充之则凡谦光受善敬老尊贤而天下之礼政行矣由是非之心而充之则凡内以领恶而全好外以爵德而讨罪而天下大智之政行矣然则天下大政之出于心而大道之发于天德帝王之行在养心以崇德以为万事万化之本断可知矣由是言之则乍见憷惕恻隐之心无所为之心也乃真心也纯王之心也其纳交要誉恶其声之心有所为之心也乃伪心也杂霸之心也故王霸之道又于此焉判矣是故帝王之学在审其初而定志焉尔恭惟陛下继统以来以尧舜禹汤文武之道为必可法以尧舜禹汤文武之治为必可兴毅然以复古为己任制礼作乐兴废举坠王道之事已渐举行何待臣愚之言哉然臣尝闻之道无终穷学无止足程明道先生有言曰太山高矣太山之上已不属太山尧舜事业也只是太虚中一点浮云过目盖言道体无穷而学不可止足也仰惟陛下聪明睿智洞见渊源进道不息之心无有穷已贤矣而必至圣圣矣而必至王王矣而必至帝帝矣而必至皇何有止极此臣所以于圣治方升未已之时尤愿陛下进进于学以为之本焉所谓学者即谨独是也非止于记诵讲说之间而学问思辨笃行所以进乎此者也所谓独者固所独知之理也即天理也即天德也察见此理立则见其参于前在舆则见其倚于衡戒慎恐惧而敬以存养之令有诸己终日干干深宫必于是大庭必于是静居必于是临政必于是随处体认天理而力行之无顷刻而或离焉日积月累则将月异而岁不同心纯乎天道诣乎天则天德日盛所谓立之斯立道之斯行绥之斯来动之斯和天下莫不丕应徯志凡古先帝王之政治无一而不悉举而王道大备矣臣无任恳切愿望之至为此具本亲赍谨具奏闻嘉靖十年九月初十日进十三日奉圣旨览奏足见纯正有本之学朕知道了泉翁大全卷之三十七门人江都沈珠等校刊章疏进君臣同游雅诗疏礼部右侍郎臣湛若水谨奏为进君臣同游雅诗以彰圣德以弘大业事臣尝读易至泰卦未尝不三复而为之叹息也彖曰泰小往大来吉亨则是天地交而万物通也上下交而其志同也夫天气下降地气上升则天地交而为泰是以万物遂焉君德下接故臣德上达则上下交而为泰是以德业成焉是故欲知上下之交与不交而道之否与泰者无他故亲疏之间而已耳今夫人之相孚也家人之情异于邻邻人之情异于乡何则亲疏远近异同之势使之然也故人君之学系乎习近之养矣古之帝王前有丞后有疑左有辅右有弼左右前后无非正人使亲近以善养之也帝舜曰臣哉邻哉邻哉臣哉邻也者近也盖言臣当亲近也又曰臣作朕股肱耳目言臣当相成为一体非但邻焉而已也是故有都俞吁咈相可否焉商王高宗得傅说于板筑之间而置诸左右命之曰朝夕纳诲以辅台德辅也者言如车辅之相依以相成也是故有盐梅面相交修焉尧舜殷宗君臣同游之道有如此者可以为万世君臣之法矣荀卿曰学莫便乎近其人孟子谓戴不胜曰子谓薛居州善士也使之居于王所在于王所者长幼卑尊皆薛居州也王谁与为不善贾生曰胡越之子生而同声及其长也累数译而不能相通何则其习使之然也故习与善人居之不能不善犹生长于齐不能不齐语也是故人君之学系乎习近之养矣君子养之以善则智小人养之以恶则愚故人主一日之间接贤士大夫时多则可以涵养德性熏陶气质习与智长化与心成故曰少成若天性习惯成自然习养之用大矣哉我圣祖之心即尧舜殷宗之心也知帝王之道必近人以学而后盛德大业成焉故有君臣同游之训以垂范于无穷欲圣子神孙世守之而勿替仰惟我皇上圣本生知德由天纵不愆不忘率由旧章下谕修复祖宗君臣同游之典随在召见大臣又开西苑新仁寿宫建无逸殿豳风亭祭告落成赐文武三品以上大臣坐宴又命辅臣坐讲逮于讲官皆与坐宴焉君臣同游之典一旦复祖宗之旧直推斯世于唐虞三代之上则夫召问之际所以讲求弼直交修之道必有取乎古矣大学曰物有本末事有终始知所先后则近道矣孟子曰尧舜之智而不遍物急先务也夫本始者末终之一贯也先务者庶物之大端也所宜先焉者也皇上问辨而讲求者必超出乎百代远追乎尧舜皆天下之大智先王之大学而非近世帝王之所谓学矣臣幸遇明时叨蒙余泽快睹盛事忻忭不能自已情发乎词作雅诗二章将以彰圣德弘大业传盛事于无穷伏乞俯赐电览而留神焉谨缮写一通随本亲赍谨具奏闻嘉靖十年九月二十三日进二十八日奉圣旨览奏具见忠爱诗增入史馆该衙门知道奉诏进讲章疏礼部左侍郎臣湛若水谨奏为奉明旨进讲章以效愚忠事臣近于前本部尚书今大学士李处得睹御札西苑无逸殿讲七月诗无逸书命未讲并不与讲文臣部官亦各进讲章一篇封来钦此或疑之曰此谓九卿之侍讲筵与宴者臣等不宜作臣非之曰夫野人食芹而美负日而暄犹思上献卞和献璞至三刖其足而不悔何则爱君之心激于中而不能自已也书曰尔有嘉谋嘉猷则入告尔后于内尔乃顺之于外曰斯谋斯猷惟我后之德惟良显哉今臣固非野人之比忝礼臣之贰旧从讲官之后今奉撰进之命无刖足之辱抱谋猷一得之愚少怀芹璞之美可以自外而不以入告反不如野人焉可得为忠良乎乃今本部尚书兼翰林学士夏赞臣之决臣益自奋谨撰尚书无逸篇首二节讲章一道以上进焉自周公曰呜唿君子所其无逸至先知稼穑之艰难乃逸则知小人之依此二节乃无逸一篇之大指其义尽括于此矣其后引殷三宗周太王王季文王之事乃发明乎此而已矣故臣撰此二则无逸一书之指焉尽之矣夫无逸者无懈惰荒宁之谓即敬也所也者犹言乎居也所无逸者犹言乎居敬也犹召诰之言乎王敬作所也起居食息动静语默无时不居于此焉尧舜禹汤以来历代帝王之学相传心法之要尽在是矣其知稼穑艰难知小人之依乃其由中而发勤民之实心见于行事者耳是故有此无逸之学然后有此勤民之事若无此实学则亦无此实心无此实心亦无此实事矣故下文引殷三宗周文王之勤恤于民者由其有严恭寅畏不敢荒宁不悔鳏寡之心徽柔懿恭之德皆无逸之学以为之本也仰惟皇上下谕辅臣有曰这无逸殿之作虽以勤农亦以勤学之意在其中大哉皇言一哉皇心也夫以勤农必勤学以为之本焉深契无逸一书之指矣然臣又窃有区区愚忠者敬为皇上陈之夫帝王之学心学也非徒讲说之间尔也易曰君子多识前言往行以畜其德孟子谓舜曰及其闻一善言见一善行若决江河沛然莫之能御也濂溪周子曰圣人之道入乎耳感乎心蕴之为德行行之为事业是故读书问辨盖为畜德感心以开决其知见而措诸事业焉耳故说者陈之听者感焉以诚意陈之以虚心感焉盛德大业系于此矣伏惟圣明俯察而留神臣无任激切愿望之至谨以所撰讲章一篇缮写随本亲赍谨具奏闻嘉靖十九年九月二十五日进二十八日奉圣旨览奏足见忠爱讲章留览该衙门知道进圣学疏礼部左侍郎臣湛若水谨奏为发明圣训以一圣学之功事臣前于十月内所陈王道天德本于慎独者非他也即圣训所谓敬一是也臣闻帝王之学一贯而已矣一贯者非他也心事合一之谓也故一则无事矣一则易简而天下之理尽矣尧之授舜舜之授禹曰惟精惟一允执厥中故精则一矣一则中矣自天子以至于庶人同此一条贯而已耳故孔子告曾子子贡一则曰吾道一以贯之二则曰予一以贯之及其告樊迟曰居处恭执事敬与人忠是亦一贯也由是观之论语二十篇之中无非一贯之义无非心事合一之学也仰惟皇上天纵生知默契道体继天立极作民君师御制敬一箴垂示远迩所以惠教天下后世者至矣臣自在南京以至于今常口诵心惟而佩服焉凡至士大夫之家有悬于堂壁者过则必趋坐则避席未尝敢背焉诚信之如蓍龟敬之如神明尊之如上帝之临也盖斯理也实有以深契乎尧舜以来相传精一执中之指一篇之中反复详尽帝王之大道复明于天下皎然如日月之丽天如江河之行地有目者所共知百世以俟圣人而不惑也至于序文首云敬者存其心而不忽之谓也一者纯乎理而不杂之谓也此二言者极为明切又默契乎孟子必有事焉而勿正心勿忘勿助长之指也虽然圣谕之懿夫人莫不知之至于敬一二字之相为功用夫人未必皆知也臣愚请得以愚见少发明之夫所谓纯而不杂即天理也孟子所谓必有事焉者即此也存心不忽即敬以体认夫天理者也即孟子勿忘勿助之谓也夫忘则不及助则过焉皆非所谓存心不忽也宋儒程子曰勿忘勿助之间乃正当处也谢显道亦曰既勿忘又勿助恁时节天理见矣然则二子之言直足以发孟氏之指而孟氏之言真足以扩千古圣人言敬未发之蕴而我皇上实深吻合焉夫一者天理也敬者勿忘勿助以体认乎天理令有诸己焉者也是故敬一箴有曰匪一弗纯匪敬弗聚则敬一之相为功用已章章乎明矣故日用之间随时随处随动随静存其心于勿忘勿助之间而天理日见焉有诸己之谓信充实之谓美充实而有光辉之谓大大而化之之谓圣圣而不可知之之谓神所存者神所过者化上下与天地同流而帝王之盛德大业尽于此矣何以言之夫圣人之德业皆原于性情常人之性情莫切于喜怒请试以喜怒明之孔子曰不迁怒不贰过箕子曰无有作好遵王之道无有作恶遵王之路夫喜怒好恶纯乎天故其存神之妙与天地合斯之谓盛德是故心存而喜则喜纯乎理而天下之心同喜心存而怒则怒纯乎理而天下之心同怒故古之圣帝明王一好足以劝天下之善一恶足以惩天下之恶是故不赏而民劝不怒而民威故其过化之神与天地准斯之谓大业引而伸之触类而长之夫然后前圣一贯之指心事合一之学而我皇上敬一之功用可尽也臣虽陋儒不足以仰测圣蕴徒以一得之见少发明之诚如以管窥天而忘其愚陋也不敢自隐谨以上尘天听虽然禹益皋陶周召伊傅之为臣所以望其君其君之所以望其臣者未尝以贤圣相自足也故禹告舜曰后克艰厥后臣克艰厥臣傅说告高宗曰知之非艰行之惟艰王忱不艰夫忱者知而信之之深也有诸己之谓也美大圣神骎骎乎不可遏矣伏愿皇上以圣训所见信道体之无穷学缉熙而不已而究夫盛德大业之蕴致唐虞三代太平之治天下幸甚万世幸甚为此具本亲赍谨具奏闻嘉靖十年十一月二十七日进十二月初九日奉圣旨知道了劝收敛精神疏礼部左侍郎臣湛若水谨奏为仰体圣心陈愚忠图国本以敦化理事窃惟皇上幼起名藩缵承大统圣德盛大超越百王孜孜图治十年于兹矣而皇储未建国本未立臣不胜惓惓犬马之心日夜念此至切也天下之臣之心念此至切也天下之民之心念此至切也圣母之心念此至切也祖宗列圣在天之灵念此至切也皇上体圣母之心慰祖宗列圣之灵思祖宗故事祈圣嗣于神明以答天下臣民之望皇上之心亦念此至切也输其诚敬致竭精禋丹心上享而又命臣等暨百执事同致虔诚格于神天休敬丕应其速也如响兆祥之几可立至矣臣闻天地之化栽者培之故雨露之施惟气至而萌芽者得焉夫内外交修则神人协应理之必然者也皇上求诸神者既至又当修于在己者以为交相协应之本焉所谓修乎在己者收敛精神是也夫二气储精而神生焉夫精神者天敛之以生物地敛之以成物圣人敛之以生盛德而成大业帝得之以为帝王得之以为王人物得之以为生育昌易曰夫干其静也专其动也直是以大生焉夫坤其静也翕其动也辟是以广生焉解之者曰不专一则不能直遂不翕聚则不能发散故专一翕聚以为发生遂成之本天地之道然也五行二气藏于冬也故春得之以为生夏得之以为长秋得之以为成故闭藏者所以为生长收成之本四时之运然也夫天地四时且然而况于圣人乎而况于万物乎是则天地四时之所以为天地四时帝王之所以为帝王圣人之所以为圣人万物之所以为生遂在收敛精神而已耳夫精神者敛之则全用之则散故目多视五色则精神散于五色耳多听五声则精神散于五声心多役于百为精神散于百为是以古之圣帝明王慎之以保惜其精神焉而不敢散故帝舜曰臣作朕股肱耳目予欲左右有民汝翼予欲宣力四方汝为予欲观古人之象日月星辰山龙华虫作绘宗彝藻火粉米黼黻絺绣以五采彰施于五色作服汝明予欲闻六律五声八音在治忽以出纳五言汝听是帝舜之制作图治也但示以欲为之志而以耳目股肱之用托之于臣而使翼为明听焉大舜不自劳役以散其精神保养而爱惜之以为出治之本化育之原是亦体天地四时专一翕聚闭藏之道万物发育之理也仰惟皇上德配帝王道合天地而制礼作乐孜孜不倦以新一代之治垂百王之法甚盛心也臣愚窃虑圣心渊微精神恐有过用而皇嗣未立臣愚诚不胜犬马心故不避斧钺陈其收敛精神之说诚愿圣明凝心定虑端庄静一凡于笾豆之类付之有司不役精于耳目不劳神于思为翕聚完养深根固蒂以为生育之本焉夫既求诸神而又内修诸己则神人协应而兆祥斯至前星斯耀亦可以立本敦化以延亿万年无疆之休而后圣母之心可遂祖宗列圣之灵可慰天下臣民之愿足矣臣不胜愿望恳切之至为此具本亲赍谨具奏闻嘉靖十年十二月初八日进初十日奉圣旨这所言朝廷已知尔既欲朕收敛精神便不必烦扰该衙门知道进演雅疏礼部左侍郎臣湛若水谨奏为进演雅以昭圣治事恭惟圣德格天祥瑞叠见乃嘉靖十有一年十一月初五日四川巡抚右副都御史宋沧以蟠龙岭所获白兔进于阙庭礼臣请称贺皇上谦冲不以自德荐之祖考献于两宫礼臣再请皇上乃俯从群臣之情既受贺于是凡诸文臣咸为歌颂以侈希有之事以扬无穷之休臣窃以为荐之宗庙法当作雅夫雅所以述圣德美神功之诗也臣过不自揣忘其疏陋谨撰雅歌一篇凡四章名曰演雅臣为此雅所以广瑞应之义也谨上献以备御览焉臣窃以为汉唐宋之君于芝房宝鼎异兽祥禽之瑞乃或侈然自居形之诗歌或以改元更郡岂如我皇上再让再辞犹自执谦归之祖考其至德度越古之帝王远矣臣又博观前代之臣于白兔之瑞柳宗元则以征有秋而已李说则夸正色奇霜毛而已蒋防则有金气王池瑶草永光之赋而已其它歌如练之词继凝铅之咏而已夸玉衡之精耀明月之状而已祗可以逞词华献娱悦而已耳而于白兔之法象天之所以示告而开先乎人君世主者则未之见焉臣谨按古三坟云龙马负图神开我心诗疏六艺论云河图洛书皆天神言语以教告王者臣是以谓祥瑞法象天之所以示告而开先乎人君者也是故瑞不虚出也夫瑞兔之应有四义焉其色白其性驯其名明视其德不好杀此上天所为示法象之精意所以为瑞之至也易曰河出图洛出书圣人则之而程颐见卖兔者曰观此兔亦可以画卦夫马图龟书瑞也非有圣人则之亦一物之奇耳又何以开文明之治而为万世之至瑞乎夫兔其色白以诏异常也且诏洁净也其性驯诏柔顺也名曰明视诏智远也不好杀物诏仁厚也其诸上天将以皇上进修德业兼洁顺智仁而有之且进进于无穷故出兹祥物以告诏皇上若欲皇上则其洁而益净一以敦化则其柔而益以柔道而顺治则其智以益其如神之智则其仁以益其如天之仁夫然则瑞不徒出必有开先此其所以为希有异常之应也此上天所以眷爱启诏皇上于无穷之深意也臣愚冒昧谨将所撰演雅一篇并拜序缮写随本亲赍谨具奏闻嘉靖十一年十一月二十八日进奉圣旨览奏具悉忠爱演雅留览礼部知道进古文小学疏礼部左侍郎臣湛若水谨奏为进古文小学以效愚忠事臣闻小学者大学之本而作圣之基也故易曰蒙以养正圣功也是以古之君子重之而圣王务焉夫大学者大人之学也即经之所谓格物致知诚意正心修身齐家治国平天下是也皆大人之事也小学者小子之学也即朱子序文所谓洒扫应对进退之节事亲敬长隆师亲友之道礼乐射御书数之文是也皆小子之职也此小子可以服行而习之者也若今所传朱子小学之书立教明伦敬身三篇与前序所言不同或杂以后世之文涉乎大人之事如明伦篇君臣夫妇类非小子之职未可以服而习之者也乃仰思我圣祖文皇帝钦定五经四书性理五伦诸书而朱子小学不与焉意者必有卓见于此乎臣不自揣于居山时常依朱子序文本意采其散见于礼记者辑为古小学一书首之以蒙养次而洒扫而应对而进退而事亲敬长而隆师亲友而礼乐射御书数凡七篇皆古文也因为之集训此书既成每私窃自语昔野人食芹而美犹思上献况夫人臣之事君如子之事父也臣子苟有所见闻而不以达于君父者非人也然犹不敢以轻易而进必待间而后可兹者恭闻前星兆祥皇储将诞而臣旧辑前书有蒙养有胎教之道有接子见子之礼有辅养太子之法其余应对进退事亲敬长隆师亲友礼乐射御书数诸篇则通乎天子元子众子之事皆得以教习于王宫之小学者乃喟曰此千载一时也况臣叨贰礼官此又礼之重者义不可不以上闻傥蒙圣明垂览采纳而行之谨于胎教之始以笃生形容端正过人之才接之于初生三日悬弧矢射上下四方以启其宇宙之志三月见于南郊以示其敬天之诚稍长则辅导于圣功养正之时率以此书条件教而习之而师保傅又道之教诲傅之德义保其身体凡预养之者无所不至焉则所谓少成若天性性成诸天由是基帝王之盛德而生帝王之大业丞丕丕之基于亿万年焉端在乎此书曰若生子罔不在厥初生自贻哲命礼曰一有元良万国以贞信乎哲命在初太子正而天下正矣臣不胜所祈祝恐惧之至谨将前所辑古文小学书一部三册缮写装潢随本亲赍谨具奏闻嘉靖十二年三月十六日进奉圣旨览所进小学具见忠爱书留览礼部知道进瑞鹿赋疏礼部左侍郎臣湛若水谨奏为赋瑞贶以昭天佑事臣闻上天爱佑人君之善之心无穷已也人君若有德美天必多出祥瑞以应之者非但欲宠美之也固欲将顺其美而纯佑默成之于无已也中庸赞文王之德配天纯亦不已书称天惟纯佑命以此见圣人天道之感应纯而已矣恭惟皇上敬一之德克享天心故上天以皇上克肖纯德屡降祥瑞以示纯佑默成之意焉乃者天休滋至白鹿之瑞又来自灵宝矣其诸上天纯佑无穷已之心乎盖志称鹿为纯善之兽又谓王者道纯则白鹿至夫鹿之为纯善岂非所谓威而不触之勇群而不争之礼刍而不杀之仁解角协律之信乎王者之为纯道岂非所谓圣神文武帝德罔愆刚柔正直之中阳舒阴惨之不忒乎惟我皇上圣由天纵道备至纯格于上下故纯善之兽协符而至感应之速如影响然此上天所以纯佑命而幽赞皇上纯王之道于不已者也臣又按记曰黄帝御天下而鹿至其寿三千然则白鹿之至又上天所以示纯德之征兆圣寿无疆于千万年圣子神孙勿替引之者也记曰鹿寿千岁夫鹿惟以如彼之纯善故能致如此之遐寿而况于人乎而况于圣王纯道之致乎是故天之纯命所以佑德也又所以佑寿也有是德必得是寿二者交赞不已而永之于无疆者也臣无任忻忭之至谨采图籍所载推演成文为古赋一篇凡六章用以彰上天纯佑之隆传之永世焉为此谨将所为瑞鹿赋并序缮写装潢随本亲赍谨具奏闻嘉靖十二年二月日奉圣旨览奏足见忠意赋留览礼部知道乞休疏礼部左侍郎臣湛若水谨奏为乞赐罢黜以避人言事臣原籍广东广州府增城县人由弘治十八年进士改翰林院庶吉士授编修侍读累升今职历官二十八年自顾无一功能少裨圣治徒食厚禄中心负愧情何之如屡欲求退以逭尸素之罪屡有劝臣者曰古之君子恒恨其生之不逢时而不得以大行其志今圣天子方兴太平之治幸贰礼乐之官好从事而亟失时亦古人之所不取也用是黾勉岁月而未忍以言去该巡按直隶监察御史冯恩奏为纠举近臣邪正得失以备黜陟以和百官以新政治以消灾变事内一款谓臣强致生徒勉从道学教人随处体认天理处己素行未合人心所可取者沈静涵养文学优长而已臣闻之且惊且惧盖恩谓臣涵养沈静文学优长此乃古人经济本末体用之全前辈大儒乃克兼称如臣之薄劣者何足以当之恩之许臣过矣其谓臣教人随处体认天理处己素行未合人心此或臣之行未掩言性昧同众其于人心未合固宜有之恩之言有警于臣多矣臣当反己自责而自修焉然臣闻记曰在下位不获乎上民不可得而治矣获乎上有道不信乎朋友不获乎上矣信乎朋友有道不顺乎亲不信乎朋友矣顺乎亲有道反诸身不诚不顺乎亲矣诚身有道不明乎善不诚乎其身矣易曰同声相应同气相求故诚立而上下孚之然后天下之事可成也今恩谓臣处己素行未合人心是臣未能诚身顺亲以信乎朋友矣况能以取信天下之人乎夫一物不孚则一事难成况能以辅成天下之治乎有臣如此将焉用之伏乞圣慈将臣罢黜放归田里则臣今尸素之罪犹轻而诛戮之祸尚可逭也臣得遂归讴歌盛治犹胜于臣之在位之日也臣无任折乞恐惧之至为此具本亲赍谨具奏闻伏候敕旨自陈求退疏礼部左侍郎湛若水谨奏为自陈不职乞赐罢黜事臣闻居其职者必当治其事欲治其事者必求得其人臣职在贰宗伯掌邦教治神人和上下夫神人之幽远上下之高深岂易以和治哉其责固匪轻而其任固难称若臣之自揣恐非其人也幸遇圣人在上为天地神人之主礼乐既已修明休征皆已兆应而神人上下皆已和治此盛德之所致也凡臣之际是明时居是重职者宜尽瘁毕力以仰辅盛治奈臣于诸臣之中独为无似学植荒疏材能短浅既愧惟寅惟清之道莫佐汝明汝听之邻设使万分之一于神人之际或未尽治上下之间或未尽和则臣之佐职与任其咎焉况臣犬马之年踰六望七聪明日衰智虑益拙虽时致一词之赞终莫有毫毛之裨盖五年于此矣非徒负尸素之讥又恐塞贤者之路语云陈力就列不能者止夫知不能而自止则下无贪位之嫌故上无官之虑而上下进退之道得矣今当京官考察之期伏乞圣慈将臣罢归田里避贤者路用昭黜陟幽明之典臣无任恐惧待罪之至为此具本亲赍谨具奏闻伏候敕旨途中庆贺皇元子生疏南京礼部尚书臣湛若水谨奏为申预庆以效祝颂事七月初五日蒙圣恩升臣前职臣于本月十八日谢恩八月十七日陛辞前去到任行间恭闻传奉圣旨嘉靖十二年八月十九日朕第一子生礼部知道钦此臣不胜忻跃之至天下臣民不胜忻跃之至礼曰一有元良万国以贞记曰太子正而天下定盖元良者万国之表太子者天下之基是以景运天开一人胤庆圣人有作万物咸观矧兹定吉不雨不旸见阴阳之合德将来之善养不刚不柔体仁义以普施已兆于此矣宗社基太平无疆之休臣民同非常莫大之庆焚香祝天式符前兆举手加额声溢比闾盖由皇上大孝率祖攸行圣德格天所致是以白麑呈瑞前星兆祥非偶然也臣若水叨司南礼回仰北辰闻兹大庆喜遇洪休身已在行心驰遥贺瞻天仰圣手舞足蹈而不能已也念臣前进古文小学之记似为今日急务之先自夫胎教接见之端以至辅养德性之法无所不备焉实乃一德陶成之要以为三代有道之长悉系于此也伏愿皇上自今伊始以圣人为必可教而成以古道为必可修而复留神独断以力行之计功责效而期就焉以弘丕丕之基用永绳绳之胤如日之方升如川之方至臣不胜祝颂之至天下臣民不胜祝颂之至书曰若生子罔不在厥初生自贻哲命此实皇上之大事也又曰乃身在外乃心罔不在王室此实臣愚之微忠也除臣前路兼程至南京到任同百官上表庆贺外途中具本先效区区祝颂之悃专差办事官李承祖抱赍谨具奏闻癸巳年八月二十四日寓和合驿道中南京九卿衙门等官贺立东宫表伏以圣储肇作庶物同快睹之欢震器有归兆姓赖永宁之福盖万邦系元良以贞故三代称有道之长矧中秋中旬当天地冲和之会乃爰诞爰降备干坤清淑之奇天开景运人际昌期时日定祥非雨非旸见阴阳之合德将来辅养不刚不柔兼仁义而普施生而神灵稚乃岐嶷悬以弧悬以矢以射上下四方志存六合见于天见于祖用昭孝敬两端储养一人昊天有成命兆民其久怀欲知天者必于基命定命相彼民矣靡不同德同心天人协应海宇腾欢焚香祝天继世之圣明诞出举手加额万年之邦本永隆是以前星兆祥于上嵩岳献唿于下宗社延无疆之休臣民蒙莫大之庆兹盖伏遇皇帝陛下干道刚健龙德正中文武圣神同帝德之广运广平正直立皇极以敷言制作之权适圣人在天子之位雍和之治正昭代当嘉靖之年大礼与天地同序大乐与阴阳同和大明与日月同照大化与上下同流天鉴兹德神锡厥祥笃生元嗣系万国之讴歌正位震宫日三朝而视膳禁阃溢充闾之喜廷陛协舞蹈之诚臣等职守留都岂胜欣忭之悃心驰遥贺永怀根本之昌寮寀生光室家胥庆缅仰尧天敬效华封之祝欣逢文化载陈麟趾之诗伏愿圣德已盛而日新多福既隆而弥邵念生子在初服必祈哲命之贻以天性自少成益谨熏陶之术式承圣圣之德用永丕丕之基川斯至而日斯升天与长而地与久臣等无任瞻天仰圣激切屏营之至谨奉表称贺以闻嘉靖十二年十月日奉慰疏南京礼部等衙门尚书等官臣湛若水等谨奏为奉慰事臣等于本年十一月初五日得睹邸报该礼部一本薨逝事嘉靖十二年十月十一日太监张钦传奉圣旨朕第一子十月初十日夜丑时以疾薨礼部知道钦此又该礼部一本钦奉圣谕事本部于内阁抄奉圣旨内开前日朕速亲作旨曰初十日夜丑时今思十日之夜四鼓已合曰十一日子时令礼部改正臣等得此两报不胜惊怛相顾失色莫知所为悲泣呜咽不能已已除各服素服于本衙办事外伏念昔者主器久虚皇嗣初诞天下臣民悬望于十年之余始遂其一旦之愿人人若自得所物物若自遂生岂期甫及经时遽此变问大命可赎人万其身唯天命之修短自有定数而元良之成立必有其时仰惟皇上德为圣人必获子孙之保功加百姓宜延支本之昌此事理之必然者诚不虑矣然天性之爱既根于心而圣衷之戚自切于怀所赖至人达观洞明夫始终之故至礼不过超脱于情爱之钟故能知命而不忧节情以全礼保养天和多祈胤庆为宗社无疆之计以上体圣母之心下副臣民之望固无俟乎矣缘臣等之愚各抱忧惶靡宁寝处职守留魏阙无任激切奉慰之悃为此具本专差赍捧谨具奏闻问安疏南京礼部等衙门尚书等官臣湛若水等谨奏奏为问安事臣等伏睹邸报仰知圣母章圣慈仁皇太后五月初间稍有违和已渐平复臣等下情无任喜惧交并仰惟皇上孝心纯笃爱敬天至必如文王行不能正履武王不脱冠带而养晨昏侍侧汤药惟劳臣等不胜其瞻恋之切固知仁孝格天已臻勿药然圣心既经勤养之余而圣体不无过劳之虑伏望皇上推圣心所以爱圣母之念知圣母所以爱皇上之同兴居节劳务安圣体以安圣母之心则慈孝兼至而上下交欢天人协庆以永宗社亿万年无疆之休以慰天下臣民之望臣等不胜惓惓祈仰之至为此具本专差办事官田世隆赍捧谨具奏闻嘉靖十三年五月十四日火灾待罪奏南京兵部等衙门臣某等谨奏为非常灾变事臣等于本年六月十三日申刻忽见火烟起于南京皇城内太庙之后各恐惧慌忙徒步奔入比臣等至太庙大门之外望见太庙寝殿已毁延及太庙前殿火势迅如风雷臣等相率叩头号吁冀上天反风大雨灭熄前火一面亲率火夫人等极力营救缘火势炽盛且急须臾太庙前殿并两庑俱毁叩天无门臣等仰惟皇上率祖敬天无所不至宜有感格所以有此非常灾变者乃臣等奉职无状所致除各痛加省惩待罪外缘系非常灾变事理谨具本专差办事官梁凤赍捧谨具奏闻甲午六月十六日火灾自劾疏南京礼部尚书臣湛若水谨奏为自劾不职乞赐罢黜以应灾变事迩者南京太庙被火其变非常而我祖宗神灵之所栖百六七十年之所遗一旦尽为煨烬臣切痛心夙夜靡宁仰惟圣明仁孝格天无所不至其有此变咎在臣下而臣所职在掌邦礼治神人和上下治而和之是故乖气不生而灾害不作今莫大灾害忽然骤至是臣治和之休未效神人上下之职未修也乞敕吏部将臣罢归田里以应灾变以惩不职臣不胜恐惧祈命之至为此具本顺差办事官孙芳赍捧谨具奏闻伏候敕旨甲午七月初三日南京太庙火灾礼仪疏南京礼部等衙门尚书等官湛若水等谨题为南京太庙礼仪事近者南京太庙被火伏闻于内列祖神主一时亦被延毁号吁莫及臣等除已会同南京各衙门堂上官具奏待罪外窃惟列祖神灵陟降在天皇上亲承宗庙之祀对越歆享仁孝诚敬为已至矣南京既有太庙又有奉先殿其奉先殿每日及朔望进膳列祖神灵固有所依但南京太庙神主系是祖宗百七十年以来奉安已久今一旦遭此灾变恐无以慰皇上孝思瞻切之情臣等待罪礼官仰体至孝必须补造列祖神主以为神灵之依必须重建南京太庙以为奉安之所然又工程非岁时可就香火非日月可缺似此数端臣等实窃究心未知所宜伏乞圣明敕下礼部议处奏请或先钦制告文特遣大臣前到南京祭告列祖神灵或权将南京太庙原日朝夕香火暂并于奉先殿用少伸皇上纯孝之诚惟复别有裁处缘此礼制出于朝廷皆非臣等所敢轻议伏惟圣明裁处缘系南京太庙礼仪事理未敢擅便为此具本专差办事官孟陵赍捧谨题请旨进祖陵颂疏南京礼部尚书湛若水谨奏为进祖陵颂文以扬功德以昭圣治事臣惟自古帝王之兴统绪之远必上有所本下有所承是故代有文学道艺之臣以述其祖功宗德美敷张鸿休以为世轨播之音乐荐之清庙明堂传之子孙化之国俗以保无疆之大业焉此商周盛时二雅三颂所由继作也三代而降无论嬴秦汉唐以下或霸或夷或以寖弱德不肖天无大雅之道故其文词杂乱而无章不足以述至德昭格皇天是宜其业之不能大以远也惟我皇明四祖树德太祖收功不由尺土而起非如尧自唐侯周自后稷之比直与大舜起于侧微玄德升闻乃命以位同一道也盖其不由势立不假人荐超然迈迹正中庸所谓夫焉有所倚而一根于道德之懿如树之根干枝叶花实以渐而盛苟非世德积累何以致然一百七十年来我皇上又培养而光大之以新天下之耳目永万年之休声其时称扬德美者文臣宗工皆已优为之而道述祖功宗德垂诏后世上绍雅颂之音以追配唐虞三代之盛则或未之遑及焉臣以菲材蒙累朝作养收用既由翰苑不治民事得以肆力文学窥五帝之渊微究三王之大道亦或少有愚者之一得焉幸因奉命祭告祖陵事毕仰睹泗州之形势俯考中都之文献谨撰祖陵颂十章一曰皇统二曰皇德三曰皇懿四曰皇熙五曰皇仁六曰皇迹七曰皇基八曰皇瑞九曰皇业十曰皇化又首之以序以申作述之意谨用缮写装潢因祭告毕进复命本顺差办事官陈荣禄赍捧谨具奏闻嘉靖十四年九月日进奉圣旨览奏具见忠意颂留看礼部知道引年疏南京礼部尚书臣湛若水谨奏为乞恩引年致仕事臣尝有感于宋儒尹焞之言曰伤哉事君之晚也盖尹焞之叹叹老而宜休非敢忘于事君也臣区区犬马之情亦若是矣臣自少孤身父母爱惜就学最迟年十六而后入乡校二十二而后入府庠二十七而举于乡一至礼部即以母陈侍养无人不能离去左右不赴会试者一十三年既四十矣感于母言起赴春闱乙丑见录于有司伏蒙孝庙举翰林庶吉士读书中秘者二年有余蒙武庙钦授本院编修供职者七年有余后以母故禄不得及养因忧病自废者八年恭遇圣明登极下诏旁求有司过举复有共惟帝臣之愿钦蒙取复原职二年秩满升侍读一年升南京国子监祭酒三年升南京吏部右侍郎一年有余钦蒙取改礼部寻转左五年而升今职此臣所以事君之晚而重感恩于皇上也今臣供职于此惴惴焉惟恐不逮且二年有余矣年及七十矣臣闻之礼七十曰老而传又曰大夫七十而致仕又谨按大明会典内一款载大明令凡内外文武官员年七十者听令致仕夫用舍之宜进退之礼揆之古今莫不同然岂不以七十者精力必衰大夫者职事之重精力衰则不足以任大事故当传致其事以任贤能惧官废事也而臣蒲柳之质比前视听日渐以衰齿发日渐以改智虑日渐以短浅诚恐强勉在位不无官废事上负皇上之恩而累日月之明其得罪愈大矣臣诚不胜恐惧心如蒙伏乞圣慈敕下吏部容臣以礼引年致仕退居山野歌咏太平则臣退之日犹进之年也为此具本专令家人湛科赍捧谨具奏闻伏候敕旨嘉靖十四年十一月日进奉圣旨卿虽年七十精力未衰宜照旧用心供职所辞不准吏部知道改南京吏部尚书谢恩疏南京吏部尚书臣湛若水谨奏为谢圣恩以自励职事事臣守南京礼部尚书兢兢业业垂及三年于嘉靖十五年六月二十六日准吏部咨该本部等衙门会推题奉圣旨湛若水改南京吏部尚书臣仰命自天俯惭无地即于本月二十八日到任讫伏念臣学识疏庸早忝翰林历供奉于三圣遭逢盛世徒持文墨叨禄位乎九卿旧任礼卿治神人和上下犹惧旷官今迁冢宰统百官均四海讵能胜任盖南京为国家根本之地而吏部系南京表率之先在古昔以为天子之相而周官亦谓天官之卿虽北部南司事权若有不同然循名责实义理均为无异人情罔问乎迩遐天威不违于咫尺臣又惟冢宰既有天官之号亦必有如天之心夫然后名实相称而德业可成臣敢不仰承圣德体天无私之心以协恭北部事君以人之职益励素心不违天则好恶无作臧否不偏以效涓涘之报以免旷之诛除已望阙叩头谢恩外臣不胜感戴激切之至缘系谢圣恩以自励职事事理未敢擅便为此具本专差办事官张梧赍捧谨具奏闻庆贺皇太子生疏南京吏部尚书臣湛若水谨奏为庆贺事臣三年考满给由在途得阅邸报伏睹圣谕敕下礼部嘉靖十五年十月初六日皇第二子生臣不胜欢忭不胜踊跃臣去年奉命祭告于祖陵便道祷于茅山愚悃获遂其愿矣臣不胜欢忭不胜踊跃非但臣愚为然也圣谕一下士大夫相与庆于朝商旅相与庆于路氓庶相与庆于野百工相与庆于肆皆欣欣焉有喜色举手加额而相贺曰吾等自今子子孙孙亿万年惟圣子神孙之庇永赖无穷之休矣夫四民莫不同庆四海莫不讴歌四方莫不同心普天之下莫不同然者伏以天高地厚运至德于无疆前作后承永徽猷于不息惟万邦以元良而贞故三代为有道之长仰惟皇上道光群圣德超百王仁育万民义正庶物制礼作乐而神人协和率祖敬天而仁孝具备大化洽乎薄海至诚格于皇天是宜上以绍列圣显显之洪谟下以昌千嗣绳绳之令德也惟兹大时在孟元律告成前星耀天麟趾兆地当二仪交泰之时适五行生成之候笃生皇嗣滋致天休国本允端圣心丕悦重华协于列帝继明照于四方见于郊见于庙惟天神实永有依归作之君作之师乃亿兆敬获其可愿是以士夫商旅氓庶百工交相庆贺不能自已而臣所以不胜其欢忭踊跃之至也伏惟哲命惟初生自贻圣功在蒙养以正钦有帅记有成亶胥淑于祗见之日乐修内礼修外自怿成于稚长之龄德与年登位由德重此臣所以又不胜其欢忭祝颂之至也臣行在途逢兹大庆不得随两京贺班之末诚不胜其欢忭踊跃之悃除已吉服望阙五拜三叩头少申庆蹈讫为此具本专差家人湛泰来赍捧谨具称贺以闻十一月二十日乞归田疏奏为乞恩放归田里以终余年以完臣节一有以全治体一句事臣生而暗弱长而颛蒙徒以樗栎之材不适于用鹿豕之性不谐于众孝庙朝礼闱报罢而不复就试者十三年武庙朝忧居养病自引退处者凡八年臣性退让素昧进取一作臣性不能与人争进又不能与物争辩徒以虚名致忌独立无群曾屡次随例自陈未蒙圣慈俞允续以引年求退亦蒙温旨容留此外虽怀知止常兴逊位之素心而贪恋明时不忍为大化之弃物是以隐忍逡巡未敢陈渎延至考满赴京一睹天颜然后图之未晚该部奏以七十以上例不引复仍蒙钦依着臣复职是圣明虽不以樗栎之材见弃而臣愚终以鹿豕之性寡谐进退维谷莫知自裁今者适有人言闻之惊惕在臣反己诚意未孚以致尤悔而生徒自起书屋累及何辞此乃臣因事求退之时也一作昔宋臣程颐有言得一事为名可以自罢此正臣因事退罢之时也仰惟圣明廓乎天地之量何所不容昭乎日月之明何微不烛全其始将以善其终全臣节所以为君仁伏乞特敕吏部将臣罢归田里以终残喘则臣未死之年皆歌咏太平之日也臣不胜激切之至不胜荣幸之至为此具本亲赍谨具奏闻伏候敕旨嘉靖十六年丁酉四月初八日泉翁大全卷之三十八门人新安洪垣校刊章疏途中谢恩疏奏为谢天恩以悔罪过事臣于本年三月十二日甫以考满到部伏蒙圣慈着臣复职随以人言辞避再蒙圣明不允乞休臣惶恐无地感激无地即已谢恩辞朝出京复任臣行在途始则皇皇然如赤子之恋慈母中则岌岌然如大罪人之待诛戮终则亹亹然如负大咎而获更新惩创而不能已臣于五月十一日行次济宁州恭阅邸报该吏部题覆言官论臣学术心事之详生徒误臣之故伏蒙圣旨湛若水已有旨了书院不奉明旨私自创建本当治罪且都不究着有司即便改毁以后但有私创的巡按御史指实参奏近来阳倡道学阴怀邪僻之人照前旨通行严加禁约不许踵袭以坏士习钦此仰荷圣明更生再造莫大之恩宜竭臣愚虀粉涓涘无穷之报兹盖伏遇日月贞明而容光之必照故邪正者莫逃其形干坤大化而涵育以无涯故荣苏者各得其所窃惟老马先路弊席恋恩敢忘主上之仁生当衔环死犹结草自誓始终之志各人私创书院改毁深惬臣初止不听之心诸处从学生徒禁止亦称臣昔辞不能之悃免兹负累如病释身皆仰洪恩无尽省咎无尽臣自今以往惟公事之余厉若干干以夕惕于谢徒之外惴焉业业以夙兴自反自修不收少渝于先后不尤不怨尚期无愧于天人行途将具疏以再辞逮闻兹报上感圣恩之浩荡下赖公论之昭明而暂息乎初心虽知迟暮之不堪绝无他望仰受新泽之流且忝时月之俸以用昭乎至德虽然臣之退休知无日矣臣是以吞声感泣于仁圣含弘之余而敢披肝沥血于天威咫尺之下臣诚无任感谢之至臣诚不胜悔过之至为此具本专差家人湛科赍捧谨具奏闻丁酉五月二十四日再乞归田疏奏为乞恩休致放归田里以全晚节事窃念臣岭海鄙人草茅贱士生十六年始知从举子之学而小有旁通三十年乃知学先王之道而未有自得四十年举进士选翰林于孝庙武庙之朝五十六年伏蒙皇上起废之召臣时闻明诏而兴起竭愚诚以赞襄编摩圣学格物诸书屡献纳乎睿览敷陈天德王道等疏期上协乎渊衷黾勉三十有四年惭无片长寸补行年七十有三岁时已漏尽钟鸣许国之心虽不渝而桑榆之景忽已逼报主之念方益切而廉退之节宜自矜盖臣之愚所为迟迟惓惓者感国恩恋圣德之至也岂伊区区长往之为然古之圣固有皇皇汲汲畏天命悲人穷之深者犹遭栖栖为佞之诮大抵知止不殆过福生灾既无感人镇物之操自有鬼责人非之虑此臣所不得已息机于明时非甘心自弃于大化也况臣旧有痰火不时举发发则欲绝故视臣之身虽似无病病则必危爰是感狐死首丘之义岂敢为归山枕石之高伏乞圣慈特敕吏部察臣年衰听臣辞避放臣归休庶使臣得以静延残喘坐了微缘死且不朽则凡臣未尽之年全归之善皆我皇上圣仁之赐也缘系乞恩休致放归田里以全晚节事理未敢擅便为此具本专令家人某赍捧谨具奏闻伏候敕旨三乞归田疏奏为陈情乞恩致仕以全晚节事臣尝闻之进贤能退不肖者明主之大道进以礼退以义者人臣之大节大臣与新进之士同礼而异义同礼也故其进必以正异义也故其退必以时窃惟臣之义前有不忍遽退而犹迟迟以退者三今有所宜必退而不可以不退者三何谓前有不忍遽退而迟迟以退者乎前此亲友或有谓臣者曰用舍行藏孔孟家法今子虽居大位食厚禄然当可为之时而不遂一有所为焉则子何不早自退去乎臣应之曰乌得为此背君之言且今之时与孔孟之时不同孔孟之时在列国犹且皇皇汲汲畏天悲人其去父母犹曰迟迟吾行今天下一统亿兆一君去则背君无义是犹去父母而将入于夷狄矣况我圣明登极以来一以人言而起臣废复翰林院编修经筵讲官再升臣为本院侍读三升臣为南京国子监祭酒四升臣为南京吏部右侍郎五转臣为礼部右侍郎六升臣为本部左侍郎七升臣为南京礼部尚书八升臣为今职九不准臣引年致仕十则臣考满例七十不引复矣犹蒙圣恩着臣复职十一不准臣以人言乞休其可谓舍臣而不用臣乎此臣所以前有不忍遽退而犹迟迟者一也前此或有谓臣者曰子在孝庙武庙两朝曾十有九年家食若将终身焉矣今何为濡滞不去是贪位慕禄也是干泽也臣应之曰彼一时此一时也此千载一时也臣自少读书史见有英明特出之君则恨不生于其时而与辅成其治今幸伏遇圣明干刚独断雷厉风行兴礼作乐厘正千古之谬超越百代之王诚大有为之君不世出之圣孔子曰如有用我者期月而已可也三年有成宋儒程颐言于哲宗曰若问如何措置三年有成臣即陈三年有成之事若问如何措置期月而已可臣即陈期月之事斯理也臣尝憾宋朝不能一问而采行焉今幸天纵圣明足以优为之而一时贤相足以辅成之臣犹幸望其清光而助其下风焉此臣所以前有不遽退而犹迟迟者二也臣又闻之古有为知己死者诚见天下知己之难故不靳一死况于君父至尊至亲者乎臣尝进圣学格物通一百卷矣则蒙圣旨览所编集足见用心书留览钦此又尝进天德王道疏矣则蒙圣旨览奏足见纯正有本之学朕知了钦此又尝进古小学测九卷其间首言辅养太子之道矣则蒙圣旨览所进小学具见忠爱书留览礼部知道钦此又中外恭传圣德不弃遗乎旧臣顾问屡下及乎疏远是臣之孤立无所因援亦与受照于日月之明而仰荷乎天地之德尤宜感恩而思报异于寻常万万者也诸葛亮曰鞠躬尽瘁死而后已诚有感于知遇也臣虽已老不堪鞭策然其未死之心亦若此而已矣此臣所以前有不忍遽退而犹迟迟者三也何谓今有所宜必退而不可以不退者乎夫人情之好恶在于异同人事之祸福原于好恶昔人有言道学二字宋朝人假以击去善类者也顾臣何人敢冒此名圣明何朝可起此事盖缘臣自少言语拙讷则有似乎寡默不善戏谑则有类于矜庄遂蒙妄加以道学之名而放达之士或疾之如雠臣非不知触时忌讳则凶则穷追逐时好则吉则通也盖臣之禀性大有不能然者及臣为祭酒不肯随时但以收班拨历循秩升官则为推祖宗监规而发明之名曰圣谟衍以教人学周公仲尼之道如圣祖垂训诸生云者臣不肯随俗学将仁义礼智等名言止以供作文字则曰从古圣贤名言皆教人随处体认天理功夫也则欲监生讲明而见于体行不过日用常道而已矣臣悲为俗学者教人以举业非祖宗以道德成贤之意而谈圣学者又专教人德业而弃祖宗以举业兴贤之法臣则兼教之以德业举业合一进修其书名曰二业合一训即古先王德行道艺之遗意焉使所养即所用凡若此者类非窈冥难知之说也及臣升任南京右侍郎则旧日生徒犹来就问臣性又不能拒人则有类于自立门户而道学之名好为人师之名遂不可辞唐韩愈所谓众且妄推之者如此臣之本意实非敢冒此名也臣升南京礼部尚书至则署于门曰绝口不言底事闭门深谢诸生盖避此忌讳也缘臣之性质既不能和光同尘臣之德薄又不能早自韬晦以招尤谤古言三人成虎三报投杵臣窃惧焉此臣今所以宜必退而不可以不退者一也语曰陈力就列不能者止臣蒙圣明知遇黾勉十有六年殊无分寸之劳可裨圣治扪心反己尸位素餐死有余愧此臣今所以宜必退而不可以不退者二也古之壮而仕老而休礼也今臣七十有二矣蒲柳无复茂之质老马非识路之材又素有痰疾往往复发发而且剧剧则欲绝而复乎今狐狸之微尚知首丘古之高人必思归山枕石而死臣非敢以高人自比然亦每以狐死自念兴言及此自弃明时不胜呜咽此臣今所以宜必退而不可以不退者三也伏乞圣明以天地生成之德普日月照临之明洞见群隐轸念孤踪以臣所陈前三者察臣平昔惓惓不忍自弃之情以臣所陈后三者察臣今所以宜必退区区不得自已之情特敕吏部令臣致仕放归田里歌颂皇休臣实不胜感慨之至不胜恐惧之至缘系陈情乞恩致仕以全晚节事理未敢擅便为此具本专差家人某赍捧谨具奏闻伏候敕旨谢钦赐圣制疏南京吏部等衙门尚书等官臣湛若水等谨奏为谢恩事嘉靖十七年十二月十四日准南京礼部咨准礼部咨差进士符验赍到圣制思子歌颁赐臣等各拜领一道讫伏以义切天经光睹皇言之被情敷睿藻式瞻圣德之纯恩宠自天战兢无地臣等诚惶诚恐稽首顿首上言窃闻天道运行而敦化故一惨一舒无非至教圣人吐辞以为经故一颦一笑皆成至文圣同天而合德华与实而相符惟其本乎性情故必止乎礼义洪惟皇帝陛下德配三王道隆五帝圣学建中和之极道心蕴德性之中孝事亲而仁享帝敬法祖而道配天仙源衍庆遥颂螽斯之祥圣胤贻谋裕垂燕翼之盛仁慈出乎天性至德察于人伦肆惟天章之下颁允协人心之仰感臣等于伏读之余岂胜驰慕之切夫惟爱有所钟而情见乎辞是以远无弗届而诚动乎物盖皇上天性之至爱即臣子秉彝之至情痛痒同乎一体上下合于一心臣等又以仰知仁民爱物之政信乎由此亲亲之仁而怀保恤孤之恩允矣本兹幼幼之德也臣等叨拜龙文之宠渥喜闻风雅之徽音诚于荣幸之中聿兴憷惕之念除已实时叩头谢恩外臣等无任感激之至谨连名具本专差百户朱文通赍捧称谢以闻论迁合大葬回銮疏奏为陈愚忠审大葬以全大孝事书称乃身在外乃心罔不在王室臣恭闻圣母大葬之事日夜反复深思熟计不能自已务求其至善以仰称皇上大孝之心此臣子区区忠于君父之至情也然而道路隔远传闻不一或曰皇上将奉圣母梓宫而南合葬显陵也又曰皇上将亲往周阅山川更卜吉兆也臣愚窃有一说焉或曰皇上将皇考梓宫而北合葬大峪新兆也臣愚亦有一说焉若谓就南方而且更卜者臣尝闻之纯德山龙飞凤舞水秀山环显陵吉兆中气攸全南方之大胜概也此人人之言也南方形胜无过之者矣是以降神生我皇上禀不世出之资起为天地神人之主聪明圣智厘正百王固得之天地间太和元气要之亦显陵清淑所钟之奇也此其有明效大验者也岂可舍之而他图乎若谓北迁合葬大峪新兆者臣尝闻之天地之气自北而南故天下之山水亦自西北而东南今天寿山乃太行山之干之麓也数千里遥遥旺气之钟也右黄河左东海江淮万派衡庐千重环拱于四五千里之外天下之大胜概也此宋大儒朱熹之言也故今皇都旷古所无之都也今之诸陵旷古所无之陵也臣往年奏献祖陵颂亦略陈之矣虽云长陵已得正脉然譬之大树然树之大者枝枝皆成硕果此又天造地设以遗我国家者也今者皇上巡幸承天山川胜概一览无遗宜南而南宜北而北我皇上固自有独断而决不俟他有改图矣但臣于葬法则敢沥血昧死愿陈一得之愚焉盖古者人君葬礼用隧道人臣葬礼用悬棺昔周襄王劳晋文公以地而不许其请隧者以尊隧也解之者曰隧者王之葬礼也阙地通路而葬者也从前而入也臣闻后之人君山陵之制务观美于圹中以石砌之为石宫室仪从故其势不得不大且空空而大者必生水必生物观今城门之石洞天阴水出或积垂如钟乳然者可知也观今天阴屋柱础石必润出水者又可知也盖下有地气之升而上有闭之者必成雨滴观今天之作雨乃云蔽地气之升而成者也又可知也圹中滴之之久其空必积而为池故后世山陵必多有水润以润及于棺以及肤体非其地之不善也乃其圹中高大且空之所致也此以眼前物理与天地之气推之而知其必然者也一患也夫葬者承生气也此郭璞之至言也夫山之生旺之气止有一脉棺则承之若为大空必散其气祗见其水之积而不见其气之承也二患也去二患以图万全莫善于宋大儒朱熹家礼之葬法矣臣尝观朱熹家礼之葬法用三合土者正惟虑此患也其法用灰三砂土各一以松叶水或糯米鬻水和而细筛之细筑之筛必以九筑必以寸岁久则融结而成石矣且三合土又与地气相宜相贯通是有如石之坚而无隔气之患也伏惟皇上神断焉若欲南方则纯德山山水之萃显陵可不必别图矣其穴或仍旧或稍移于上计今玄宫深浅之宜开圹二丈余尺先以三合土筑实其底积至九尺而止别预造梓椁计其内大仅与梓宫上下两傍相去止空三寸许其梓椁前面则为小金门以待梓宫之入用朱漆漆之数十过先举梓椁以安于三合坚土九尺之上乃三合土筑其后及两旁与梓椁平其上仍筑积至厚九尺乃止又先以桐油涂梓椁之内令其润滑不滞乃奉梓宫顺送而入安焉或曰宜为小架下施金小轮轴置梓宫于其上连架推入亦能不滞然此亦巧匠者之所能办耳既安之后即以原造小金门掩之乃以三合土筑塞其门亦与先筑九尺者平乃已通前共厚二九一丈八尺连梓椁之高则为厚可二丈四五尺矣则上下四方皆为三合坚土九尺以象九重天子之数之礼也久而益坚益结焉即如浑全生成之石是为石玄宫方二丈四五尺大矣乃又益加净土于其上积之为丘陵夫三合土既通地气而中实则水不生灰性又不生水而水又不能入矣是不必别有改图更卜承已验之吉地而为万万年之基以去二患也臣今所陈盖酌古者隧道之制及大儒葬法之善而为之者也乃于玄宫之外之前为宫殿为廊庑为仪卫而一为天子之制焉是内则实圹而为古隧道之制外则营造而为今天子之制实益在内而不在外美观在外而不在内是内外两得而为万全也此礼所谓凡附于棺必诚必信勿使之有悔焉者也若合葬于南则此法固宜于南合葬于北则此法亦宜于北是使金玉之肤而藏于二丈余尺大石之中水土永不能亲肤矣万万代可无他虑矣夫厘正后世之谬而追复先王之制一举而兼有众美不屑屑于今不拘拘于古而能得先王之意成莫大之孝有无穷之休而垂百王之法焉于圣心得无安焉伏惟皇上采择焉伏惟皇上留神焉其为深谋远虑其为至孝至仁万万非百王之可及也夫与其务观美而有前患孰若贵浑坚而无他虞皇上爱亲之至天下所共知也必因心而图无穷之固必不随众而遗莫大之忧矣伏乞皇上独断焉臣又窃忖方今圣人在上疏通知远贤辅在侧迪德秉哲何俟于臣愚之言然古语有之愚者千虑必有一得故采有众善无间刍荛况臣虽至愚叨从大夫之后情有激切义不容默是以不顾利害冒死为陛下陈之惟皇上留神独断焉于定卜定制之后伏乞皇上早图回銮以安九庙神灵若定北迁合葬于大峪新兆则命重臣奉迎皇考梓宫而北皇上恭迎于近郊若定南迁合葬于纯德山吉兆则亦命重臣奉送圣母梓宫而南皇上亦恭送于近郊其为大孝又两得而万全者也臣不胜痛切之至不胜恐惧之至缘系陈愚忠审大葬以全大孝事理为此具本差办事官陈昭赍捧赴行在通政司投进谨具奏闻时上欲奉圣母梓宫合葬显陵先差锦衣卫指挥赵俊往同太监奉祀巡抚开玄宫视之有水三尺七寸上润梓宫一尺二寸奏报上意未决故有此奏嘉靖十八年三月十九日奉圣旨览奏具悉卿忠爱至意朕已知行在礼部知道进治权论疏南京吏部尚书臣湛若水谨奏为进治权论以备采择以定国猷以壮国体事臣窃闻之圣人之理天下仁义礼智并行而不悖故能成其治上天之宰万物春夏秋冬并运而不忒故能普其化夫天之道春以生物夏以长物秋以肃物冬以藏物圣人之道仁以爱人义以正人礼以定人智以察人夫惟仁以爱人故不黩武矣义以正人故不逸恶矣礼以定人故不紊分矣智以察人故不敢欺矣恭惟皇上禀天地中正之气备聪明睿智之资立仁义礼智之极至矣然而四者又必以智为本如日月之照临光于下土无幽弗烛以行乎三德之中者也且以近时一事言之我皇上前年闻安南国莫登庸父子篡逆之变即赫然斯怒命将伐之如天之雷厉风行而不可遏是智以照之义以正之所谓不逸恶矣继而虽愤莫氏之逆奸而重悯国人之鱼肉乃复缓其兵以待其变如天之晴云霁空而不可测是智以照之仁以爱之所谓不黩武矣今兹虽知其恶逆之极犹选命大臣文臣捧尊天大诏以谕其国使知皇天上帝之为极尊而不可欺达名分识祸福返国旧主之裔而归正焉则又如天之膏露和雨万物各正而不失所是智以照之礼以定之而使不干分矣但遥闻莫登庸父子篡据国都以绝于北逐黎氏之遗裔于海滨以阻于南故朝贡不通前年黎氏之臣航海来告变可知矣今者恐大诏之行势不能越莫以及黎不达黎如特为莫适足以惑国人而定其位成其纂耳仰惟皇上普弘大智临照幽隐兼全仁义礼智之大德而不失其正焉不待言矣然诚不可以不慎也夫华夏夷狄天下之大防也弒父与君天下之大变也仁义礼智天下之大德也圣人天道之极致也国体视之以为强壮者也一举措之间四方作则焉四夷观望焉诚不可以不慎也伏望皇上敕谕二臣相机进止勿以犯难慎重国体如永乐年间之事可鉴也臣守职南都莫闻庙筭仰测神谟念适当事机之会一往难追过计私忧不能自已因采众论述为治权论一篇谨录装潢随本上献将或有一得之愚万全之策足裨治体者伏乞圣明留神垂览决择焉臣不胜感激恐惧之至缘系进治权论以备采择以定国猷以壮国体事理为此具本专差舍人史宗赍捧谨具奏闻会谢恩疏南京吏部等衙门尚书等官臣湛若水等谨奏为谢恩事嘉靖十八年四月二十八日准南京礼部咨该本月二十五日准礼部咨伏遇皇上册立皇太子沛恩差进士叶照赍到彩币颁赐臣等各拜领讫伏以元良肇立式睹万邦之以贞大赉斯行共赖一人之有庆宠渥自天感恩无地臣等诚欢诚忭稽首顿首上言窃闻主器得人乃万世无疆之福青宫正位实三代有道之长是以自古明王必重储贰惟时预养君德早贵熏陶庆邦本之既立仰恩波之旁流洪惟皇上陛下道光千圣德配百王制礼作乐而神人协和飨帝尊亲而仁孝具备泽同地厚福与天齐太子正而天下定锡命布而人心归卿云绚彩巍巍乎垂衣裳以立人极瑞景昭回焕焕乎抉云汉而分天章顾惟袜线之长讵效衮衣之补徒冒素丝五紽祗委蛇于退食之际窃比黄裳元吉益缱绻乎报主之身伏冀贻哲在初益懋祈天之实推恩斯普用弘衣被之仁臣等叨玄衮之褒敢效华封之祝服其服焉思申下拜之诚荣则荣矣永矢弗谖之悃臣等已实时叩头谢恩无任感激之至除五府科道等衙门及升迁公差给由等项官员各自奏谢外谨会同见任户部等衙门尚书等官钱等连名具本专差百户李椿赍捧谨具称谢以闻谢颁赐圣制疏南京兵部尚书等官臣湛若水谨奏为谢恩事嘉靖十八年八月十六日该南京礼部咨准礼部咨送颁赐御着太狩龙飞录各一部到臣等除已恭领各具公服望阙叩头谢恩讫谨焚香伏读再四不览目眩心悸意会神怡粲然若云汉星辰之昭回于天沛然若江淮河汉之流行于地宛乎若观古天球钟鼎之器若睹大训河图之典臣等不胜忻跃荣幸之至乃章玩而句绎之于有告有谢于皇天子玄极宝殿也于方泽北郊也于龙飞殿祭告奏也回銮奏谢玄极宝殿也有以仰见皇上之至仁也记曰惟仁人为能享帝也皇者父天母地仁之至也于有告有谢于二祖七宗之庙之文也于承天谒见皇考文也谒陵文也启工告睿宗也回銮辞于内殿文也有以仰见皇上之至孝也至弟也记曰惟孝子为能事亲也出必告返必面孝弟之至也于有告有谢于太社稷也帝社稷也朝日夕月天神地祗太岁等坛城隍旗纛等庙之文也于軷祭午门诸门桥道行之神也告祭于北岳济渎之神也于汤阴祭文王也谕祭宋臣飞也祭河渎中岳之神也祭国社稷山川坛也祭纯德山等神也祭谢承天门之神之文也有以仰见皇上之至敬也遍于群神之礼也敬之至也于敕谕礼部示巡幸也谕礼部尚书嵩传示赵王也叔汝王弟赵王诸王侄周世孙道迎面谕也制也书奉叔祖唐王叔汝王谕赵王诸王也侄周世孙也敕北京留守内侍监官忠也敕北京留守使等官錞鏸鼎臣瓒也朝谕楚王也敕皇太子也在承天颁诏华夷怀恤民艰也宣谕承天府百姓以父子长幼勤生理做好人之道也有以仰见皇上敬友仁爱之诚之至也帝尧克明峻德以亲九族也平章百姓也于行在龙飞殿奏告上帝乐章也南诣显陵命驾出京自述五言古诗也春分祭大明道中作七言律诗也躬诣显陵河七言绝句诗也纪续也和代言元希忠作也初阅纯德山喜而自得五言古诗也再阅显陵小歌也思恩小赋也御览汉江七言绝句诗也又七言律诗也麦浪七言律诗也渡河次前韵也柏乡县定陵次规制有感三诗也还驾至保定府取府名作也作菩萨蛮取良乡二字言为政之意二章也有以仰见皇上之至文也吐辞为经文而不侈圣人文章之至也臣等不胜忻跃不胜荣幸是故圣人动则可以为法言则可以为教万万非儒生文士之可及也是以于事天地之至仁则可以教天下之仁矣于事祖考之孝弟之至则可以教天下之孝弟矣于遍群神之至敬则可以教天下以敬矣于睦族礼臣恤民之至诚则可以教天下之诚矣于诗词之大雅则可以正天下之人文而使还淳朴矣臣等不胜忻跃不胜荣幸之至除各恭袭以贻子孙感恩于无穷外缘系谢恩事理谨具本专差千户杨评赍捧谨具奏闻参赞机务南京兵部尚书六年考察自陈疏参赞机务南京兵部尚书臣湛若水谨奏为遵例自陈乞赐罢黜以公考察事本部准南京吏部咨准吏部咨该本部题奉钦依照例六年考察京官臣谨已奉例同南京吏部都察院将本部司属等官从公考察外缘臣亦合反躬自考遵例自陈窃照臣先由礼部左侍郎升南京礼部尚书改南京吏部尚书近又蒙恩改臣今职六年之间切己自省于和协统均之绩有未自效而固守抚安之规行而未成叨列大官恐妨贤路是臣之所宜罢黜者一也臣又照考察之法曰贪曰素行不谨曰罢软无为曰才力不及曰浮躁浅露曰年老有疾臣不佞兢兢业业自期守俸矜持恪供职事夙夜励勤简默自守以仰体皇上清风慎德之化溥博渊泉之懿励精图治大有为之盛心以求幸免前之五者而恐有未能则是臣所宜罢黜者二也况臣犬马齿七十有四痰火旧疾不时举发此两京臣僚之所共知而臣私心祈乞而未敢渎陈者也虽则勉勉支持日不暇给然聪明渐衰恐大废事是臣之老疾所宜罢黜者三也臣以此三者自考自察早夜以思惕励靡宁伏惟皇上日月之明察臣年老不职将臣特赐休致罢归田里以为诸司百职之励臣不胜惶惧之至为此具本专差千户王柱赍捧谨具奏闻伏候敕旨己亥九月二十二日更定谢恩疏致仕参赞机务南京兵部尚书臣湛若水谨奏为谢恩事臣于嘉靖十九年六月二十五日准吏部咨为给由事该臣奏历正二品俸六年考满该吏部覆题奉圣旨湛若水既年逾七十着致仕钦此除钦遵外臣闻命之际感激不胜夫君臣之义无所逃于天地之间者也故人臣之于君如人子之于亲人子将违亲之膝下则必彷徨踟蹰而不忍去老臣辞君以去国则必感恩哽咽而难为情此天理人伦之所必至者也况自臣之妻子臣之父母臣之祖父母皆以臣职咸沐恩光而臣自翰林以至祭酒以至侍郎以至南礼部吏兵三部尚书凡有陈请屡蒙温留盖仁人于牛马之老且不忍尽其力而圣人轸大臣之衰而必休其劳忽休命之下颁实感恩以中切臣念去江湖而日远欲恩报而天高此臣之所为不胜感激也臣今已起程望斗极而瞻依下怀徒结面天颜而辞谢上达靡由臣无任恋慕之至缘系谢恩事理为此具本专差义男湛志赍捧谨具奏闻庚子七月十六日泉翁大全卷之三十九门人新兴潘洋校刊四言诗井井亭有亭井井山下出泉以静而清浚发天源汲之不勤德之日新唯德日新以济渴人石潭水行石上用柔破刚涓涓成渊蛟龙是藏翩翩者棣三章赠潘希召之弟归辰阳翩翩者棣花萼相及夫我不如兄弟异邑兄弟异邑相送于南涕泪以泣翩翩者棣花萼相成夫我不如兄弟异京兄弟异京相送于野涕泪沾缨翩翩者棣花萼瞱瞱庇兹本根永以为惬言抚其根言采其花道远莫致掷之长嗟赠徐曰仁守祁州三物三章章六句有徂怀人赠之纨扇辟元规尘助清谈衍以除民热以蔽大暵有徂怀人赠之长鞭慎数马勇着争先以起民罢以蹊有徂怀人赠之缄书是帝者师毋咀其皮而哜其胔习古斋习之习之古自我作习乎自然学而不学化功在手天机可握误笔成蝇运斤去垩恐斋临深履薄匪曰觳觫震不丧匕心非藁木上帝若临天君自靖有所于恐不得其正命吴生涵字泳中诗四章章八句厥初生民昊天降极如冰斯寒如火斯炽相协尔居日用饮食尔识尔知莫匪尔德物有挠之遂淫其则其则不远民用僭忒鸡犬其心见鹄思射先民有言不有博奕眇兹寡陋学也不力若存或忘终罔有得汨汨厥灵桑榆日告尔同志毋忘夕惕上帝其临兢兢翼翼敬恭尔思戒尔颇僻载锄其骄灵根其植涵而泳之河浸膏泽古劳时事也及此良晨携我好友兆宅故交不已托诸永言古劳之下有川洋洋洋洋曷以可濯可航泛彼兰舟子同行时届重阳朗天清霜临流怀旧伊人云亡俛仰今昔云胡不伤古劳之上云山霅霅霅霅曷以以跻以悬乘此柴车与子同联聿乎郁葱于葵之根登高望远伊人不存爰幽宅以慰精魂右古劳二章章十二句藤江雨中腊月既望我徂自藤云木翳翳零雨其冥有山如戟有石如城云餐雨立仆夫于征联我兰舟与子同行念彼室处感兹靡宁平南遣兴渔渊水深采芝云迷寄怀云水抗志高栖严霜陨木归鸿背飞天寒日短途长行迟岁云暮矣我心则悲神游八极身囿两仪宇宙为旅万物为徒爱日叹时命也自广徂横且霾且雨仆夫告劳瞻彼爱日实慰我心自我室处天光下临我行千里弥月霾阴仆夫痛矣修途阻深我行不辰昊天何心爱日熙熙实系我思于盘之子尔暄尔曦自我弥旬风雨凄凄我心忧矣阻于涂泥实命不偶昊天何私右爱日二章章十句敬止风云自天龙蛇起陆君子敬止渊渊穆穆睍睆念友生也兴起黄鸟有怀音问遂及德言终思盍簪睍睆黄鸟遗音千山怀我良朋声闻其先我之思矣矧兹德言黄鸟睍睆响传千岑怀我好友弗思德音我之忧矣矧彼盍簪右睍睆二章章六句赋东山瞻彼东山巍巍南极我怀君子于山之侧有渰其云不雨而泽秪以淹望永言思德将哦将思陈侯是式谁其赋之少师无斁有西涯诗右东山一章十二句凝道之什有序甘泉子既定栖霞之居于大科之下多士爰求越二年己卯七月甲子多士咸造于庭誓曰惟乃惟来罔于爰处弗处弗安罔以考业考德予心弗遑宁烟霞之下其下乃居乃馆乃堂乃诵乃咏乃游乃处乃食乃息罔匪正人罔匪正言罔匪正动罔匪正念惟兹相观惟兹丽泽兀崖霍子乃倡厥始集厥成甘泉子誓曰惟兹栖霞惟兹尹公爰始卜相乃今之举时惟尹公乃以书致于增江七月爰来及樵乃卜乃相乃经乃营乃督乃工乃弗遑寝食越六月为腊甲子落成公乃言归燕于凝道之堂兀崖霍子还自石头霍允厚来自佛山邓德魁来自藤甘于盘归自穗石陈公赞邓君恪出自后峒董本洪进自锦岩郭元卿来自石壁林美中刘万光下自乐阁张廷文伍大和兄弟以衰弗与冼君明远来游自广偶与焉乃作乐咏歌侑觞各至于醉厥明兀崖子乃饯于尹公于盘昌曰展矣尹公厥有大功于大科惠于我后之人世世无穷其可无言无咏歌以赠以昭公功甘泉子曰然兀崖子亦曰然诸君亦曰然甘泉子乃言曰昔七子赋诗春秋荣之惟尔九人咸志于道咏于凝道其可无愧惟时多士弗及门惟尔九人其可无言无咏歌以赠以昭公功爰命董生定册其勖成之兀崖子惟文惟序甘泉子乃先作诗以唱曰坎坎击鼓于樵之巅乃荐乃献尹公之贤于贤维何德义迁迁坎坎击鼓烟霞之下乃咏乃歌饯尹公者于咏维何德音雅雅亦既击鼓亦既考钟以燕以乐公坐于宫维公在宫威仪颙颙击鼓喤喤考钟锵锵以乐以燕公坐于堂维公在堂德容不忘维钟维鼓维瑟维琴何以假之嗣此德音维此德音维樵之岑维琴维瑟维钟维鼓维以足蹈维以手舞其乐未央公晏灵府作乐歌舞出饯尹公声影悬矣送之九龙九龙跃跃导之以樵风谁其主之兀崖来同西征凯旋雅有序皇帝哀矜南裔之不辜乃命中丞萧卿惟尔贤以文以武以智以勇以仁以信惟尔贤惟兹南裔东土西土人亦弗靖惟抚惟剿惟尔贤是故惟智则几几则有谋惟勇则断断则有功惟仁则爱爱则有济惟信则果果则有成故察群情周万物之宜明利害之要者莫大乎智赫赫斯怒作三军之士生敌忾之气者莫大乎勇以生道杀杀之而不怨者莫大乎仁赏罚不愆罢行惟时者莫大乎信周梧州曰惟我中丞萧公命而南会有桂林以西之役奋兹鹰扬士咸效力君子是以谓之勇运筹决胜动无遗利君子是以谓之智抚则宁罚则惩杀以止杀克恶克爱君子是以谓之仁罢行赏罚罔愆其则君子是以谓之信兼而济之谓之文武合此六者而有之谓之有德甫兹凯旋万全无遗谓之有功道扬功德诵播其美谓之雅诗曰皇天眷德全畀所覆至于海隅薄广左右惟兹两广实惟荒遐顽氓聚啸互相瓜牙屡南顾屡简重臣顺抚逆戮均之圣仁韩公用武以严厥始朱公用文克和厥中文武并济将在今公既和而玩治久而隳习为姑息如病痿痹天子神圣天子曰嘻顾兹不振畴克振之惟尔萧卿懋兹六德仁信智勇文武是克惟兹六德乃懋厥功率时六馆奏尔鼎镛公拜稽首对扬天休臣罔于家聿来胥谋惟时桂林爰始兴事贼方跳梁将骄卒敝公始下车不遑暖席亲秉旄钺勇气有激智以先之仁以结之信以成之我军张威六月于征载穷其巢俘获十千凯旋告劳广人有言昔若奄奄中丞是作顽懦有廉广人有言昔尚萎靡萧公来严士皆作气文武严和成自公今侯谁记之守臣周任周侯记之大史文之以奏成功以告鼎彝题画圯桥进履进履之心可以授道惜哉师传未闻何奥希夷睡图不醒是梦醒亦是梦既同是梦长年何用高氏祖庙诗有序高氏祖庙者今总督漕运乐清高公之祖庙也所以统族人笃恩义教孝敬之道焉也故为之作奕奕奕奕大族世于乐清维诗维礼维以簪缨匪维缨也维礼维诗维彼瓜瓞胤庆无期右一奕奕令族世于高奥维孝维弟勿替尔祚匪伊祚矣维以孝弟维以慈让于庆千右二于穆大宗本支太尉继继其传迨于五世维行营公扈驾而南聿来于温厥家且蕃是曰世则高奥之始维木载根维源斯水右三于昭堂庙堂庙盘谷维屿维茗山水之蓄其蓄维何维茗维水维有苹蘩以荐嘉祉厥荐曷加有田黍稷维兹馨香以昭明德右四于潭宗会正庙之名时思祀事正寝之名着存左昭右穆祔祧有伦维伦笃恩富贫壹义尔子尔姓来燕来祀右五相尔齐庖罔匪洁齐毋二三尔心尔祖其来尔登环翠庙南之楼名也尔兴尔思若乘云车若前雨旗右六延月彼间卧名斯沼受泉于岩尔涤尔器尔洗尔心爰渡桥矣爰陟望云桥外亭名君子孝思维孝斯存右七于弘有庙有庙孔贲厥孙维谁秋卿之贰秋卿之贰大都之宪维贤孔嘉厥品维二都宪曰嘻匪则友机维祖华亭维考光禄维述庵公是训是廓右八示诸学者心无一物天理见前何为天理本体自然廓乎浑兮四时行焉勿忘勿助圣则同天潘生子嘉姑母贞节诗有序潘生子嘉汝亨之姑号云窝贞节读书知道理慕甘泉子之学而欲学焉潘生致悃于甘泉子甘泉子曰此心天理无间于丈夫女子求而得焉虽女子丈夫也不求而失焉虽丈夫女子不若也其夷狄禽兽草木蝼蚁乎予有感于世且欲云窝即此心扩而充之为之赋忘独忘独忘寡忘寡忘贫七十六春忘厥女身贞一不分乃通于神是谓圣善奚节之云姥如未信询尔舅孙题金芝呈瑞卷有序金芝咏玉崖也金芝呈瑞或曰玉崖陆侍御之余庆君子以此德焉名琨湖州人煌煌金芝维山之辉云谁之瑞玉崖维祺玉崖巍巍金芝离离金玉交映君子以之我有灵根先天地春美斯毓斯维王维人光于宇宙瑞于无垠思遗怀人道远奚因朔风朔风赠春奉常黄毅庵也奉常拜疏而归甘泉子亦既有序言言不尽意乃系之诗盖托诸永言焉耳朔风飕飕送子归舟出饯于江写我离忧虽则离忧匪厉则逸人亦有言召命不日答侍御朱君诗有序名廷立予过维扬巡盐朱侍御子礼拜予求言共登甘泉山酌其泉而甘之既别遣人持卷请予书所言以为离索进修之资远及沛上求之切矣予虽欲无言恐孤其来意其能已乎为作二诗章十有二句且记兴于登山酌泉即事以明切近也然而所以相期于无穷者心则远矣陟彼泉山其山崇崇其崇曷以坯土之丛坯土之受坯土之积于千万仞维以崇德崇德曷以忠信其址谁学此山子朱子礼酌彼泉水其泉泚泚其泚维何有源其涘其源维何众卑之归卑以受善维天下溪其善其察涓涓始达漙博渊泉渊深天阔感忠楼诗有序楼何以名感忠徽之父老以感汪氏之忠也何感乎汪氏之忠尔曰司马茔木之枯自六朝而李唐而五季而宋而元而我大明历千百余载而复生以荣也司马讳曰叔举嗣孙越王曰华生有神异绍笃忠贞启佑于后昆是故司马越王开之于前今冢宰太子太保诚斋公继之于后宜其感及枯木以兆其瑞而二祖神灵所以启佑于公者深矣水也辱爱于公非一朝燕游之雅也闻此异事于廖子廖子记诸诚翁诚翁授简于水水感慨于怀感慨之不足故咨嗟之咨嗟之不足故咏叹之咏叹之不足故长言之成古诗七章用陈区区忠于公之微悃焉非敢徒称颂以为佞也奕奕鉅汪司马昌之嗣子胤孙无匮其祺昭昭越王生而前知神明日发不可测思不可测思矧可忘思视彼牛尾牧者骇异威慑六州六州控制有而不有于唐之世留守九宫王号是畀矧可忘斯念兹厥始登源之茔萎木再荣千春枯藁谓匪神功氓曰神哉曷感而通鞠哉冢宰树此感忠树此感忠念祖无忘其忠维何岭表寔多积十余稔经略威和亦职海道朗机扬波公乘长风夺其长技曷不怀嗟曷不怀嗟念此荣柯何以怀云尔赤心贼濠逆天奋戈入擒言誓妻子告尔有神所不如愿宁殒厥身宁殒厥身顾念忠勋忠勋念兹何日忘之君尔忘身公尔忘私摅谋决策坐亡群疑惟此忠悃惟帝眷知感兹眷忠无忝孝思思彼藁木犹感忠诚矧伊人矣云胡不灵感忠以劝联楼峥嵘拄地撑天聿怀永宁聿怀永宁勿替休征右奕奕七章四章章十句一章章十一句一章章十二句一章章八句简校先生诗集至此见其美先规后反复讽劝朋友忠爱之义为独至矣偶笔示张廷佐都司马金挥使天地合德为阴为阳为雨为霜圣人合德为喜为怒为文为武或以揖让或以毅果如人一身弛张在我在我弛张文武一道一道在我无施不可寿宝安任君砚斋先生华诞诗有序我怀寿任君也何以寿任君也褒任君之德也何为褒任君之德也褒任君之德能成其子柱之贤也任氏之子柱从甘泉子游能以学自进正其心检其身以达于政福于池之民作于池之士以崇正学以为邦家之基也作我怀我怀铁江宝安之阳隔水汤汤有美一人水中之央水中之奇中气粹之何彼德星生宁馨儿其馨维谁柱也之材黄堂之祯邦家之维亦治九华寿祝无涯维以大耋维德之遐维神斯听竹实是征颖川之治凤凰来鸣遐以寿昌遐以显扬寿斯永斯君子之光寿张母封太孺人华诞有序太孺人某者三十而孀纺绩勤俭夙彰贞德有子曰某惟忠其仲曰行惟恕太孺人推先君子之志寓严于慈人曰善教哉贤母矣惟恕为御史有声惟忠荐于乡进进而未艾也迎养京邸届兹七十一华诞荣拜封章四美二难寿筵将张寿觥时荐白生请予为作四言诗以寿焉陈乐高堂华筵广张寿山为俎北海引觞贞哉圣善笃生二郎维孟有轲维范有滂伯供戏彩仲捧翟裳伯氏吹埙仲氏吹箎乐从天来人自不知宛宛王母宴于瑶池三千之实偷桃之儿昭昭圣善亦严亦慈既寿且荣封章有辉自兹古希万寿无期昔我三章章六句昔我感今昔也中贞不尤归之于斯道之命焉昔我视尔兄弟不犹今尔既立视我如雠虽则如雠我心不尤事我之心转而他人凡今之人薄如秋云虽如秋云我心贞昔操我戈今入我室匪则入室道命不一其一不一我心中实泉翁大全文集卷之四十门人新兴潘洋校刊五言古诗九章赠别并序九章赠阳明山人王伯安也山人为天德王道之学不偶于时以言见谴故首之以窈窕窈窕比也然而谴矣终不忘乎爱君故次之以迟迟谴而去也其友惜之故次之以黄鸟惜之非但已也爰有心期故次之以北风道路所经不无吊古之怀故次之以行行行必有赠与处故次之以我有赠非空言也必本乎道义故次之以皇天皇天明无为也无为则虚明自生无朋从之思而道义出矣故次之以穷索穷索非穷索也无思而无不思也无为立矣虚明生矣道义出矣然后能与天地为一体宇宙为一家感而通之将无间乎离合虽哀而不伤也故次之以天地终焉于虖山人将索我于形骸之外者言语焉乎哉丁卯闰正月朔日窈窕者谁子绝代亮无双不谙小姑性以直终见伤虽则终见伤中情容何妨谁为别鹄吟此曲多慨慷迟迟别帝都迟迟胡乃尔臣躯易弃捐臣心讵能死天王会圣明帝阍亦孔迩援琴不成声掩抑泪横泗黄鸟亦有友空谷遗之音相唿上乔木意气感人深君今脱网罟遗我在远林自我初识君道义日与寻一身当三益誓死以同襟生别各万里言之伤我心北风吹湖船帆拄南岳树祝融下玉坛却立问来去知君有僊骨相期事轻举胡为凌风波恐为蛟龙取君若访五峰愿留共君住行行过湘浦举首望九疑若见重华墓为我三拜之三拜之不足稽首重致辞都俞事久阔嗟予将安归我有三尺木囊括久不弹一朝遇知音为君初上弦上弦含清响未弹意先传赠君别鹤操报我以孤鸾皇天常无私日月常盈亏圣人常无为万物常往来何名为无为自然无安排勿忘与勿助此中有天机穷索不穷索穷索终役役若惟不穷索是物为我隔大明无遗照虚室亦生白至哉虚明体君子成诸默天地我一体宇宙本同家与君心已通离别何怨嗟浮云去不停游子路转赊愿言崇明德浩浩同无涯用韵长鱼有奇种运鬣翳南溟一朝生羽翼九万起云程二仪范淑质日迈月斯征霜风吹百草百草为不馨愿言自栽培不逐众衰荣过严子陵祠吾慕严先生殊非巢许徒出处似合道为义匪为高宾友分已定从官何乃劳展足卧故人故态知狂奴欠伸动天象况乃人主乎惜哉帝王真大老归江湖孰谓天地量徒见客星孤公卿满汉庭纷纷索谶图过玉山望怀玉巍峨感兴有作步出草萍关举首见怀玉超然动遐想中有彩云屋山高天宇空安知白日速翩翩青鸟使暮归玉台宿朴水渔舟渔者乐水浅鱼性乐水深渔鱼各有欲虚舟本无心别后与赵元默言怀四首子房报韩心毛公捧檄意衷曲谁能亮举世皆非是圣哲明几先众人视成事浊水出磨泥一朝迥神异士志各有定肯为俗下比嘐嘐嗟断金悠悠结同心同心苟不固胶漆亦未深杯酒出肺腑按剑起知音朝为鱼水欢暮为商与参同学张陈子干戈竟相侵去去请息交鸥盟蚤当寻钟期或未死吾且囊吾琴桃李默不言流莺语春风语默各有性此理谁能穷羁靮不由人圣人有天工岂无神化术能使蛇作龙闲处有真忙忙处有真闲始知真闲忙不在闲忙间在人有万变此心无往还往还在通塞坐与事物阁无适无不适物物有至神嗟彼游心子求之蓬莱山过匡庐匡庐何所极苍苍阁晴空兄弟事幽讨同日蹑奇踪炼形化精魄列为五老峰物固有不朽万代垂高风我欲访其居道远谁能从长揖入翠微冥栖结云松从予以朱鸟闲骑一苍龙赠周文都赴应天府判送别崇文郊欲别还踟蹰别远会恐难延缘且斯须与君会此地十六星火除后会安可必人事靡常居松柏化为薪平陆成沮洳变态若风云念此心烦纡江流罔画夜钟山郁葱如万变皆在人无事应簿书人生驹过隙日月倏转车崇德贵及时愿君爱玉躯戊辰腊廿七日夜梦王伯安兄四时有去来逐客久不至天运尚可量人事谁能计昨夜梦见之彷佛精神契语久声弥低画地示予字灭没不可辩了了得其意言别何匆匆路远会难继合欢谁知梦是梦聊足慰借如平生魂亢爽不可致念之生悲凄达旦不能寐除夕戊辰阴阳无停机天道常流转除夕依辰至岁月忽已晚感节念年非令人发悲惋少壮多志气白发已乱短行年踰不惑知命途尚远誓当师继日畏此流光遄新春写怀三首促促笼中鸟脉脉念远林远林在何许乃在增城阴增城云九重结巢最高岑自罹尘网内胡乃独伤心仰见云间翼窅然遗我音愿言养奇翅高举待秋深阳气回管律百虫已惊蛰彼虫尚有情草木皆萌蘗君心亮匪石坠井不复发三年事远游一去无书札天道苟好还君当终言旋黄鹂出幽谷欸欸闻新音感我伐木篇长言被弦琴小弦意迫切大弦纡思深余韵托南风翻作龙场吟上以期琢玉下以期断金赠寇子之南都三首有序山西寇子惇赋质敦厚盖其所谓忠信如孔子者予尝欲进之于广大而未能于其之南都大理也不能以忘情情见乎辞一莺或两莺嘤嘤若求善意气正相感忽值时节变时节日已变君行日已远一隔如参商咫尺不相见相见不尽情相思难嗣声烨烨璞中玉重儗连城赀戒之在雕琢勿为人所欺君身有至宝灵莹无瑕疵去去求名工无为强凿之败甲与枯草尚可决吾疑形下下影响形上上神奇智愚一以远慎哉此毫厘上下匪一体何由知彰微修之在敬义人力非天机请勿信我语亲见乃不疑孙氏曲水观鱼图大化在咸若渔利及小鲜喜戚以我故口腹为心缘闻有直钩子此道今莫存丈人濠上翁回溪有潜鳞悠然观澜处或跃见天真物情有冥会此乐未易言因思网罟设自古无全仁客有别号莲塘者以自附于濂溪之说予谓之曰于中通得圣人之体于外直得圣人之用于不支蔓得圣人之真于出淤不染得圣人之清遂感而赋之清清塘中莲亭亭思公贤思公爱公莲欲往隔湖天通直得自性芳意谁与传岂无牡丹艳徒为俗子怜扳荷玩水珠弄化不成圆何因想敛莲峰前中秋感兴二首明月当中天逍遥步前庭问是此何时昏中正虚星嗟叹良独久化机倏流行白鸟会中昃海蟾岂常盈粲粲彼姮娥皎洁含天灵长风扫云翳率土仰贞明所嗟时不待几见天河清孤居感名节三四见星虚漫漫中夜心良人自远徂昔忧见面难不谓无简书感叹嗟何及吞声涕涟如明月云无私不为照区区会合一何欢隔离一何冤耿耿离合情万里同月圆南溪四景南溪春何如泱泱映涟漪涟漪绿何如白鸥来染衣南溪夏何如漾漾浩弥漫弥漫深何如满意看浴云南溪秋何如澄澄澹清幽清幽皎何如可鉴鱼虾游南溪冬何如涓涓细清浅清浅静何如寻源观蟹眼赠人游南雍游子涉江去采采南涧芹采之欲何为岁暮寄怀人怀人自不远岁暮行当返海印寺镜光阁登高二首九月八日镜光前无路才行始通窍窈窕入云磴欹侧行木杪凭虚知天高俯下觉形小诣道如是观洒落万物表镜光本胜游匪为谢尘扰登高舒远眸习静观众妙风景翻多忧履危愈悄悄悠然望旷野目尽意不了赠吾廷介致仕归开化诗四首有序中书吾廷介游兰溪亦游白沙质直而静有作圣之基浊世自清浩然长游欲求致仕时有不敢即乞养病遂得致仕嘻廷介之去所得多矣次泉之留所愧多矣虽然古之人出也有求处也有修今之多修者患浅不患深患小不患大由其静以养其直充其大以究其深然则次泉所望于廷介者至矣作我或求四章兼右二义焉我或求人或璚玖非不爱璚玖向人难启口启口恐吠声听听国多狗我或抱荆璞人或夸燕石非不诬此石向人难历历历历恐伤明明者当自识人或采桃李我或赠芙蓉非偏爱芙蓉直外仍通中静直春风表不为众芳容无极我之先大块我之后问我是何物亦无有纷纷形迹间聚散讵能久送侍御清戎肃衣乘青骢矫矫气如龙霜蹄振山岳踏生秋风问君何所如直指湖西东问君何所事皇命肃清戎戍籍亦已繁号声上通天仍闻父老叹逃亡尚未还室有新寡妇膝有新孤孱何当见使君长跪告此冤秋怀三首寄王庐陵阳明子秋月缺复圆客行久不还不还岁亦暮念子屡长叹叹罢继以歌歌竟泪如泉何时得会晤所怀万一宣涉园采桃李持以赠所知非贵桃李颜不言自成蹊岂无兰桂好质以香自亏默默牛医子心期浩无涯封书寄燕鴈鴈不过衡阳封书寄江鱼鱼沉江水长江水亦有竭封书永不灭耿耿无由宣心绪自中结漱石二首涧水何冷冷涧石何磷磷漱之欲奚为石苔自无尘安得石上泉漱我耳中喧涧水漱幽石漱之何太勤幽石本贞白粲粲无缁磷安得山下泉漱我胸中尘画群雀下啄泥仰唤竹间侣竹亦有嘉实若为相赠许冥鹏冥鹏将图南去以六月息试问何大迟物以久而积冥鹏起扶摇九万一朝极试问何太速风积有余力嗟彼蜩鷃徒枪榆聊自适枪榆不崇朝孰辨垂天翼送林君信节推之台州秋高天宇空河汉净如澄月华皓无际亭亭照子行凉风起天末金石为之鸣回薄西山岑摇摇吹客旌风以比君清月以比君明清愿远播明照无遗情赠王德征户曹谪官之肇庆驿丞卞和献荆璞言尽继以泪虽以三刖足于心曾不悔岂不知保身徒以识为累楚国有大宝弃之如瓦块何况以暗投按剑或相待大易贵藏器龙蛇亦何害壬申二月七日出京驻通州有怀秉节降金台徘徊瞻斗杓斗杓东回旋此极终不摇下直长安西三二骨肉交骨肉谁忍割矧此多危途含凄感悲风羞作儿女号长弧射天狼拥彗扫旄头日月会中天聚首是何朝冬自养时晦慎言思寡尤双松颂通州王彦声侍御行台松枝何太高高可撑青天松根何太深深可彻黄泉松叶何太繁繁可庇颠连高以比君节繁以比君仁深以比君智宜续甘棠编呜唿如此树宜种君堂前德州吟南风起浩荡吹我德州航黄尘翳白日白日无辉光顺逆固有数风伯亦何伤大风起南冥吹我德州旗霾云蔽白日白日无光辉阴晴固有定丰隆亦奚为舟泊梁家庄括与应原忠语万物宇宙间混沦同一气充塞与流行其体寔无二就中有粲然即一为万理外此以索万舍身别求臂逝川及鸢鱼昭昭已明示我心苟不蔽安能出于是知止乃有定动静原非异见之即浑化是名为大智其次在敬养敬有为心累勿忘以勿助其机极简易嗟彼世间儒憧憧起私意自然本无为廓之配天地临清吟壬申仲春尾问道临清流寒泉汲短绠新草弥荒洲去鸟历微霭焉知光景遒感物发长叹云日令人愁群公递倾盖所语皆兵筹折冲在千里虎噬犹未休如闻复内向独抱杞人忧安得汉骠骑一鼓清神州太湖二章东洙刺船过东洙东洙风景奇莫打东洙水惊我白鸥飞白鸥飞尚可翠柳鸣黄鹂西崦刺船过西崦西崦风光幽莫唾西崦石渐近太湖头太湖烟波阔洞庭渺难收泛太湖访九和侍讲聚坞别业少非风尘姿雅志在丘壑偶从野王舟春夜太湖泊茆公向我揖为我举云幕雨后空宇澄天高极寥廓七十二峰峦缥缈天际落日短意不穷更上湖边阁登琴台陟登千仞冈超然坐琴台长倚青琅玕举手望蓬莱不见瑶台月但见青鸟来弱水几清浅念之令人哀自天竺过灵隐已辞鄂王宫迢递入天竺鸟道烟萝深履声落空谷一溪度飞来冷冷更幽独无为独木桥于此巢云竹钱塘观潮乘月步层台独立倚长塔逍遥望东海天地归吐纳夜潮殷如雷涛头雪山立病骨怯虚寒四月欺缊纳过塘江将访大冢宰王先生有怀阳明迢迢涉江去江介生凄风涉之将奚为南湖采芙蓉美人在远道我心忧忡忡登山足魅蹈海多鱼龙俯仰天地内去子谁予从访阳明洞天道经蓬莱馆溪穷到阳明下看东南峰苍苍入青冥不诣此真境焉知匪虚名踧踖步岩石山高岂无灵子乔不可见伫立魂屏营草木若有识欣欣向予荣采之欲谁寄岁晏难为情严州诗三首小阳弭棹小阳头小有藏春屿隔竹十数家风日美清渚山木苦未多空林一鸟语即事岂知幽浣纱此溪女大阳弭棹大阳头大有藏春坞深林隔尘寰苍石辨大古岩岫千千重重重起烟雨疑有蛟龙居全身应九五邬子投暮宿瑞洪际晓过邬子薄云遍轻凉微雨湿芳沚高帆信天风断港出湖涘因动江湖思便欲泛彭蠡遥揖五老峰汀洲采苹芷乘流直东下无乃瞬息耳谒徐高士墓二章章十句蔼蔼东都季群公青云器耿耿陈窦心时违势自踬哲人方龙蛇沈冥西江汜下榻岂无论栖栖欲奚俟载诵厦木言时之用大矣严陵卧扶汉段生偃藩魏古来素业流沮溺乃救世我拜墓中人伊人骨已蜕我拜墓前木此木栋梁器载感厦木言时之用大矣过十八滩行行十八滩一滩度一尽逢水源平澜见明月踏月逾庾关于兹是小歇人世多滪寻常互倾灭我身在风涛阅月百圆缺此事难重陈重陈五情热蛋子蛋子何眇眇自得同水族缓桨荡朝暄落日依阴谷将舟无远梦下上清溪曲得失在一鱼岂荣与辱三妇辞大妇厌糟糠中妇足粳梁小妇何绰约装金调玉浆愁乐各未终微日落阴冈明月吟三章南安舟中作举首望明月明月沉海中举手招白云白云游太空白云不可结明月不可缝揽袂长叹息星火忽已终安得飞仙子借我一苍龙明月出海东照入我怀中两手捧怀笑浮云生我胸移枕见远山开窗得清风适意非有期至道末有从蓬莱隔弱水无力谁能杭仰看明月殿灿灿姮娥居我欲跳身入飞空骑蟾蜍归来启灵府中有明月珠佩之当明月圆光满八区愿扫浮云翳本来无外须画一鹊宿高枝三鹊鸣且飞三鹊若得志一鹊若无为一鹊养奇趐九万君得知曲江吟张文献曲江江水长欲济川无梁美人不可即风度安可量飞鸟择高枝鸣凤在朝阳黄唐世已远千载空翱翱武溪吟余忠襄武溪溪水深欲往隔云浔美人在何许风采空遗音忧思满南北托之被弦琴惟有江门石可以写我心憩南华方丈应变意弥定到寺心颇动泥空乃多修无事有大用溪行得自身云卧无尘梦迢遥隔岭钟风吹过阴洞出漕溪即事夜宿漕溪边云深失归径山空白露下林迥玄风定火轮明东海魄渊薄西岭举手问两崖此中是何景同赵元默联舟如江门今夕乃何夕复与子同携舟楫更相将灯烛仍交辉念彼旧游地一落多路岐欲恸杨朱泣泪下不可挥举首望黄云太山久已颓哲人不可作与子其从谁谒石翁墓二首哲人久已逝山水有遗光履地益怀人况此埋玉乡登山勿采松采之恐枝伤临水勿汲源汲之流不长夫君有嘉惠赠我云锦裳中绣自然字服之永不忘忍着君遗物为人作新妆酹酒矢心曲敬进南丰香凤凰去不返万仞空高冈升冈望孤凤何时复来翔感此龙中鸟睠彼旷世祥黄唐代已远五色徒文章黄丹道中即事客子念前路居人慕岁功舒眸望南荒林木郁葱葱借问此何时日度玄枵中落叶靡堕影来鴈无遗踪自非朔风发何以辨玄冬乃知天地大因兹穷始终春情将至贵县有感而作癸酉青青江蓠草茫茫隔周道有女携倾筐采采忽日暮日暮把不盈持此感春情自君之戍矣江草八九荣草荣他人赏孤居益惆怅王孙归不归春草飞蛾长立春后七日过三十里滩乍闻莺声客行三十里滩欸欸闻绵蛮声嫩语犹涩趐新飞且还感我故园念春来人未旋北鴈今已归南枝久当残归去来山中春草游王孙新岁俗情爱新岁寒暑运之常常运委我去感兹翻慨慷慨慷亦奚为有志不获将悠悠万里道税驾未有方岂无鬓如丝那堪补君裳古邕州忽见故人龚谦之赠之归潮阳人生如浮云散在天一涯天涯又飘泊浩荡成离披风吹一朝合聚会岂有期闲云不出山奇鱼不离溪行矣归毋迟春山多紫芝自龙州至凭祥道中癸酉王正月望舒忽已圆登望凭祥陆暂辞龙州船杭苇始断港前旌出回蛮隐见万山中初翳疑无门转忽或有通上与青空连洒落观群山芙蓉秀晴烟烟与山俱淡心与境相关倏然若有得殊上元同天仆山驿道中侧径通幽崖凌风放高躅下有百尺渊上荫千寻木冷泉漱溪毛回动修竹超然生奇怀情结清溪曲中有无名禽于兹媚幽独丕礼驿夜坐路驰心有往俗忤气屡发蛮貊苟可行笃敬功尚缺悠悠卧虚馆咄咄书空札惕然发深省揽衣坐漻泬夜久空宇澄三籁俱已灭回宿丕礼晓枕夜梦先师石翁先生正月初三日鸟鸣客初觉檐隙光渐发欲起仍迟留省事心已折哲人夜入梦遗我一书札恍惚不可读意了字灭没展转隔幽明哀歌思盈闼予与潘黄门使安南还憩龙州同州守赵良弼游仙岩即席赋此时正德癸酉年二月十日峥嵘矻野次石壁开岩扉山木虽未多白云暮来归小憩登陟余超然生远思凉起新霁高歌递微晖风云一飘散浩荡本无期游三州岩昔欲访名岩匪为恣盘游闻有先哲踪因兹仰前修野云埋古院光风满层丘伊人不可见顿令我心忧溪莲有佳实欲采渺无由此岩旧有濂溪书院初宿凤凰山栖凤窝凤凰阁千仞九重增城庐城中藏洞府巿上隐悬壶云卧毛骨寒冥栖心境娱楼堞几席下群山入窗虚就枕见山色悠然睇遐墟俯仰宇宙内此乐复何如九月二十二日同巡按高侍御登六榕寺塔秋高气初清云净天宇澄迢遥上危塔凭虚步青冥仰近北辰次下看南极星达观众妙理俯察群动情斯人苦长勤日夕竞营营惟彼江流水朝宗去不停题飞来寺名利来何方幻迹飞青天天光照岩洞闪烁云霞门云霞散倏忽上与苍穹连空山无人迹高鸟暮独还和光本无路逝水自有澜仲尼久不作此意谁与言同南雄李太守林通府冷节推燕饮登浮屠嘉筵籍兰若宿雨清埃氛广宴开云峤清歌临水滨爱客感贤守鼓瑟愧嘉宾狎坐飞羽觞更酬倒琼樽奇怀寄登眺危塔凌青云舒眸碧海际浩荡观无垠游目周四野歌啸声相闻乃知非盘乐游息至理存吴东湖于清远行台构处远亭青山拥高台新亭何翼然长桥卧寒波清池汇门前筑者吴季子伯夷所鸠僝江湖孰云远覆帱同一天旭日下亭阶顿首重致言愿垂中天照蔀屋见颠连我欲将此屋化作千万间遍庇逃亡者圣仁覆人寰漫天漫天雪霏霏遍地生寒威一方寒可逃漫天将安违仆夫寒吁天天若不闻知天普而无为羲和愆其期三旬竟不返阳道亦孔微将匪羲和愆云雨有常师彼哉胡不仁亦已焉乎而癸酉除夕寓贵溪道中伊昔垂髫年逢岁辄欢喜喜欢将何如数日仍屈指事与年侵寻世网固缠己物态迁性情感节悲怀起四序恒不居天地有剥否眇兹血气躯神理会颓圯四大非我物安能保妻子骨肉尚不顾官爵宁久恃因鱼乐深渊龌龊思脱蹝何当凌高风采薇西山趾送人之荆州木尹铎轻茧丝冯驩毁券钱汲公置焚斗矫诏赈饥氓火辰僣天纪木德受其燔遂令山岳赭转使民物烦民物烦以冤号声迸高旻时当云雷屯经纶在群贤子今万里去衣佩何翩翩燕雀尚堂室溟鹏薄云天形影日以远思子心凄然荆楚多遗迹问俗重延缘倘然得一木能文大厦颠甲戌正月十七日潘仲鲁黄门诸友游金华双龙赤松诸洞二首晓出兰溪门逍遥望名山望之已可爱而况游其间窈窕藏境胜夷旷令心闲白云昼冥冥溪流日珊珊不见发汀渚灵芝秀崇丘因风遗远馥聊以消我忧我忧难具陈具陈忧愈长寸心托短札道远不可将隆思盈怀闼浩浩谁能量上士厌糠籺狗马饫高粱芝兰翳草莽荆杞生高堂高堂今燕会明日就泥途保命欲骞举忘身在网虞涉江防滪即陆愁崎岖嗟予将安之平地成险阻险阻思安土乐天安可忘念彼同怀子睽别令心伤天地尚回转日月会有常咫尺乃千里何况道路长滁云耿悬榻婺雨暗山房摩挲旧题句中夜梦连床仁和李掌教白夫求予赠言白夫尝编燕享乐谱一帙见示故终篇以音乐言白夫广文杰访我黄金台苦意协管律雅颂厘清吹音乐缺已久闻此喜且疑未理金石奏八音安可裁声本起于无谁解穷往来鱼马诚异类感应何神哉乃知太和气不谢嶰谷材圣人假物用八风谁能回此可悟神理当与西山推北都自严寄阳明子玉台有名果成之三千春当其未成时凡品不足珍持以赠世人涩口反见嗔白璧按剑起青蝇止棘频圣人诫囊括明哲贵保身云龙会有时感应岂无因不惜知音寡所惜不能琴送黄小江佥宪进表毕还广州四首有序夫皎皎者形泯泯者没已是故显而微之幽而不可掩正而不为矫和而不为随其小江子尝从事于斯矣自吾知小江于阳明子后为权奸所黜不见者垂十年矣振落词华一归本实按盐于广拜表于朝往来相与论订余甚欢之作诗言别弱龄尘外志点也与为徒微尚夙所敦俛仰一纪余伤哉力不竞沦落在泥涂中夜起兴叹揽衣步前除咎己有余裕尤人尚忧虞行年四十九将与伯玉俱知非在今始言为知者摅凤鸟旷世出一鸣三千年寥寥抱真士韬光自委身我慕牛医子沉冥以不言之子小江秀翩翩五陵间家学存令德发愤追前贤夙昔游文艺于今溯真源努力同爱日日月如奔川昔于阳明子邂逅初见君初见意气合稍亲直谅闻中途遭屯厄彼此各风尘处坎心以亨委顺道固存晤言惬心赏盛德观日新遇利若阻梗逐义如转轮逊志乃有获过化惟存神送子出崇文崇文日照人朔风卷长陌登高临水滨河梁一抗手孤影随形分形分瞩望眼望绝继以音所愿崇明德酬此百年身易简理斯得超诣在忘言溟鹏具大翼九万待风骞陪祭皇陵有述下马东陵道北风漫浩浩举手拂尘翳超然见穹昊极目望决茫王气郁苍苍地高逼象纬彩云浮建章群后圣以神穆穆格明禋虎豹开九关六龙驭众真衣冠翕然会小臣亦骏奔皇图愿永固天寿同无垠与郑伯兴朱守中余子华昌平道中遇风朔风吹广陌回合野晴微我马亦已瘏与君同驱驰驱驰竟何适无事信多岐道胜境斯惬情旷迹自夷况与三益友同行得所师共励凌风节勿使愿相违拟赠内南归萍生无根带聚散故不常结缔水中荇牵引随波浪荇性有本根行子念故乡忆昔与子别八九度星霜誓同鸿与鴈北徂以随阳一息在天涯万里永相望昨日寄书至两载病喉疮令我中情热矧子讵能忘别长苦会短子独去踉蹡岂无儿女情歌竟长慨慷母病不寝而作溪莲水晶秀结子心独苦抚己良自惜不若忘忧草昨忻菽水欢今病心如捣肺肝倘可疗岂但慕割股肝肺亦已摧安得悲速老老态发日逼发白心转赤暮暮与朝朝左右进药食食苦谁能甘食甘谁能释视膳古为孝一气共忻戚何日上高堂彩衣奉颜色陪陈睡乡如先墓致祭晓雨净炎氛疏云霭朝阳与子誓言迈肩舆鸣相将山花向人笑好鸟翱还翔景物虽可乐悲怀翻感伤引望埋玉处白云起荷塘墓草忽已青岁序易炎凉感君絮酒意中心讵能忘吴方伯王宪副过小瀛同登楼泛艇为乐新晴天气佳轻波动微曛被蒙君子顾画船联海滨小堂高燕会海错亦前陈一笑群忧余六载此倾樽泛艇小瀛外虚阁凌青云舒怀共远眺聊用忍良辰甘景阳司训自郡中还过小瀛客舟何悠悠来自天际头水荇动微旭日孤帆收云是樗里子薄言与同游维南有嘉木好鸟时相求对此终日夕聊以忘吾忧未应小瀛月虚系荡湖舟泉翁大全卷之四十一文集门人江都沈珠等校刊五言古诗将如江门系舟海珠寺谒李文溪新复祠像峥嵘起孤根四面迥无邻云是文溪筑当作李公墩屹立彼中流以墩肖于人废兴无定主此事亦迷沦万物理固然自余何纷纷瞻像遶三匝感慨复何言藤萝附高木得意干青云惟有夕阳鸦江水自冬春夕发广城如江门谒墓晓望西樵怀旧卜之地途中有作伐鼓以宵征寥寥进所如夕挂穗城帆旦梦黄云墟畏途发戒心志在故欢愉迢递遵回岸逍遥度广渚秋波漾溪毛晓云映毁规悠然见远巘一鸟入丛株西樵招隐地未可先吾师夜泊嘉会楼十年两系艇几度还登楼楼前餐果核长树与楼头日午下疏阴横塘门径幽彼树乃如此令人生百忧废兴递相寻今古共悠悠寂寞孤舟夜潇条虚柝秋满天灿星月渺渺银河收哲人嘉会地不废长江流谒石翁先生墓瑟瑟秋风肃霜高草木黄物情何所迫嗷嗷鴈南翔美人别云浦相忆泪浪浪天地有尽期炎变为凉贤哲皆有死谁为金石刚念昔我夫子乘云归帝乡迢迢十八载望之云路长俯仰松下土安得不为伤附渡北行夜阻风山旗坑寄怀陈睡乡马怀瑞诸同燕旦从故人燕洒落坐高轩一为风水别中阻荒洲壖起视迷四野相忆夜漫漫青蝇附马尾利钝故随人贞女托所天忧乐由夫君总为物所误中立无缠牵缠牵累千里万事理固然因兹悟至道与君同勉旃卜石翁改葬皂帽峰柬仲采皂帽何处峰青天敛芙蓉屼昆仑顶窈窕蓬莱宫本自同大块精气有所钟洒落看诸山诸山赴海同群峰与万壑拱揖如朝宗壁立千万仞凤凰翔高风于兹拟埋土可以配我公二纪犹此五百隐奇踪一朝迥神异冀北马群空将访西樵寄怀邓子方子石泉卜廿年吾意中风尘坐迟暮高锡未凌风我卜异于是烟霞与尔同碧云与云端一以寄幽踪且不离烟火兼可巢筠松居僯有二仲或得共游从宿宝峰寺秋深天气肃雨余亭馆凉逍遥登梵阁寂寞坐僧房地高天宇空云露沾衣裳虚磬发林杪传灯泛云光端居疑寂灭感节故悲伤色空云同体根尘何必忘有客过西樵烟霞洞有作答之我庐在烟霞逍遥出云端天空鸟道绝江迥柴门闲翩翩者谁子放歌来叩闲昔为青衿彦今为入幕贤手持纲成策爽气凌高寒赠邓生君恪二首邓生或清者爱我泉边石若无愧此泉许尔坐泉侧君恪慕晦者晦名在烟霞知是素心人宜住洞西家题第一峰泉二首有序西樵中惟大科顶特高于诸峰其间有双泉特高于诸泉此峰此泉皆合为第一且在烟霞后洞为病夫所有夫品题泉石乃退者之事故不嫌于不让云双泉驾群峰大科乃泉窦科比泉高卑已过十八九碧云与紫姑无乃科麓乎是为第一峰斯名岂云诬大科樵中尊双泉在科南泉比科上下已过十二三宝鸭与双鱼无乃流之余是为第一泉斯名讵云虚三水候送郭总戎不至二首戴星出西樵见月望三水愁愆美人期君命恐不俟朔风吹船头寒沙囓船趾开蓬瞻停云未忍中道已厥明泊水涯楼船来未来舍舟步曲岸登高望所怀所怀久不至渺渺令人猜自古难前期人事多好乖从郭总戎三水之会夜归二首稍稍将船去倏尔度三辰朝去暮知还多愧山中云将船中夜归潮到翳门溪孤帆背月收白云还满衣得垂虹泉悬壁岩东行度龙溪村名遵岭北而西回望烟霞洞中居控四维前得垂虹泉珊珊落云端山上村名壁立如斩削鸟道孤岩悬于兹宜揽结或可作小歇洗耳与枕流长以师峻洁示诸生兼告同志圣人亦人为诸子早辨志持此忠信资何远不可至尧舜称大圣其道孝弟耳孝弟谁不然鲜或见天理天理天所为超然绝人伪夫谁能举之聪明与睿智兹理何由臻执事自敬始考室丁丑孟冬吉湛子辟烟霞虽非鹿门胜亦携庞公家乃开正义堂乃建崇经楼乐阁在堂前茹芝堂名在楼头有亭面西壁丽泽亭名双泉北退轩后洞居峻洁亭名垂虹洞名侧亦或考金钟右石名亦或击石鼓左石名前抚卧龙岩名吟后引九龙岩名舞七曜岩名明天经三水地名察地理俯仰参两间其道一而已酬方吏部石泉与烟霞同板筑石泉在樵东烟霞在樵西同家宇宙内况复同藩篱若欲散沉郁登高以眺遐方子于斯时不弃来烟霞若欲翕发散入谷听潺湲湛子于斯时不厌过石泉春暮方发育石泉颇幽独万水与千山烟霞堪寓目秋冬美朝暾烟霞颇高寒晞发与炙背石泉宜借眠遶泉为盘阻谁复争子所伏虎与盘龙皆石名呵禁乎不可诸子游大科中峰名因名大科书院亦须从大路村名有或非吾徒攻之以石鼓左右盘石击之则鸣浚烟霞后洞新泉得七石榻有客晨叩门劝我浚新泉适当连雨天工暇土脉匀发石玉已喷除壤榻自陈布列象斗极可以坐七贤尹公几中尊次左湛子焉邓子居右方方君左临渊甘也接邓膝南上秩有伦余二若有待不备惟其人清如此泉者来居无厚颜题万竹台在九龙洞为尹翁舜仪也九龙洞也樵三昧竹台在九曲岩与台近邻相看爱无俗根根一根同曷以多为喜此君正耻独遶台是君子送赵元默见过烟霞还龙江南山有隐豹十日雾雨中惄焉忍长饥引项吸天风蟠家曲树底甘以矢自终不啖人门食卓为汉士雄故人扣我关舒啸凭高峰六夕烟霞里浮云迷去踪题直庵世有好直者直行悲穷途直视不仰天直立不俯躬若有用直者如绳无曲木如弦有高音如矢利于镞或有徒直者心不藏丝毫与人无可否于物忘卑高我直异于是用一而化二生理本不回修之敬为地过波罗二首片帆出扶胥潮打虎门开正爱远山青白鸟闲飞来举手望飞云鸣桡过黄木舣舟江上亭虚空观日浴李亲秉衷过烟霞赠之抱病烟霞居与世日相遐不见交亲至惟见白云过孟夏风云会送子来大科洞门修且深窈窕入烟萝群彦翕然集燕饮酣且歌警发同文会言笑靡及他岂无欲君意未敢言琢磨不谓即言旋白云如子何贱躯因晨风饯子山之阿喜东山陈宗享复到山论学兼示诸生吾爱蘧伯玉五十能知非吾慕卫武公耄期不忘规芳名垂典训百世诚吾师嗟彼夸毗子沾沾自满欹隙光讵全照掩鉴犹蔽亏井蛙不知天瓮里蒙醯鸡日月普空宇万物含光辉高明与广大临照无隐微圣哲崇弘毅小器非大知全功在知性尽心乃不遗送杨士德还潮送子翳门关上上官山渡自渡还自济千圣同大道下樵苦不难上樵苦不早有形岂不滞出入更如主短景倏如流永怀岁将暮且莫笑杨朱杨朱泣岐路何亲邦仁将北上来别烟霞有客来烟霞告我游燕北送子以愁心徘徊瞻斗极和杨少默九日怀菊之作用章韵而约之采采篱内花少间复耻独采之欲何为幽香难入俗吾衰虑芳歇岁晏日不足薄言采群芳天地归一掬霜高草木黄孤秀媚空谷自非金刚姿孰致后凋曲圣人贵松柏卫风咏菉竹爱此柴桑操纳尔于大麓登高发雅颂被之三尺木手弄无弦君眦决飞鸿日谁能继此曲此曲情何极顾谓二三子菁莪歌乐育一育草木蕃永言自求福我福在百顺神不疾而速四时自运行天道尚往复怀人倘不遐吾以献芹曝南京刘秋江至烟霞有鸟振奇羽周游隘八区嗟彼枪榆翅一枝徒自娱素啄秋江水今将睨天池偶值云端西樵村名树况是千寻枝积风负大翼殊量非小知语君九万程君志定何如寄题眠云白云满空山山在白云里心若似云闲与君同睡此赠四川王公子敬之嗟予语敬之敬之当听予敬亦无不在语子敬读书当其未读时天君自俨如及其对书册万象涵太虚见谓以我观勿以此丧志舍之求放心离物以为二学问与思辨古训乃其地无在无不在事事亦如是括格物之说大学崇至善格物为实地格者意身心是谓至其理如彼之国都亲见乃知至平地说相轮伯淳所以耻格之厥功何知行并时诸终日及终身惟此一大事何为齐治平即前物理是万一本同原体用元非二道丧千载余支离为简易谁能一扫之敢以告吾子送继宗陈生古梅秀三载拜小瀛访予避地处远扣烟霞扃云百尺阁明月几亏盈经始开书院置田赡诸生冷淡世人笑在古或垂名咄咄夸此子睚愤所争持此赠之归以为乡里荣代简答黄应期太常故人莲峰子约我到罗浮罗浮众仙人望大石楼缥缈度飞云超然见丹丘自我小蓬瀛可以至十洲试问莲峰子与我烟霞不东山东山众东山爱之即我有若然不知爱其土等培塿宣尼曾一登聊以小东鲁因君感吾心吾将随步武菊轩秋菊已可爱况复当高轩坐轩对新菊南山见悠然此景世间有所恨难其人何期闹市中聊复见蒋君可是元乡裔三径开白云菊吾甚爱之借轩闲一眠湛泉为张天序谁为开湛泉先得吾姓号知是爱泉人可与结心素移居近泉头对之心益幽因达虚明体于以长泳游与韶守有序嘉靖元年春王正月十日予以部檄北上过韶与太守周子语及先朝抗疏事而言予以先去俯仰今昔共成悲欢遂与谒舜祠吊文献之墓赋此言怀里奚非智士宫奇为忠臣何期数载下共沐新主恩入疆问贤守高宴具前陈忧余发孤笑痛定说酸辛晴祠拜舜日愤惋吊荒坟愿持精一学献之重瞳君寿董中峰乃尊八十我爱东山高东山有佳色匪爱东山色中有幽人宅昔为谢公居今下董子帏丈人日夕往斑衣此儿戏郎今侍仙府寿以金茎露丈人进一杯我为一歌侑歌竟将若何为祝东山寿侍御林君钺乃尊紫霞先生寿有子骑青骢青骢何桓桓我马愧不如谁马气如云下马为拜之因以知其人若人抱忠孝君家有严君再试乃卷怀临世濯垢氛我欲从紫霞遨游于无垠聊用谢短世永以寿千春题双石为郑于成孤石已可爱况复双嶙峋物情无美恶损益在所任一以砺吾行一以砺吾心砺行得人钦砺心得神歆神人既两协为谢他山吟送戴员外有序前南京工部员外今转户曹戴君祥予旧知也尝读书石镜山石镜绩溪之胜也予尝慕齐云欲游而未能因相见于长安语及此勃然兴于怀赋赠戴君戴君工垂佐业出石镜阴邂逅道知素因忆齐云岑国计赴留司若过桑梓林为予借石镜可照万古心送南京大鸿胪刘克柔鸿胪出尚方飘飘下五云踟蹰即长路瞻恋犹枫宸朱光发大夏长养同维新阳刚尚微郁阴姤讵能沦两都景不殊欣戚齐疏亲斗杓解斟酌羲和无停轮谁能回元气祈此万年春题探源君家在宝潭潭中有真源若欲求至宝更窥九层渊送李上舍归宜兴翩翩毘陵子浴德璧水涯十年不入官藏器以待时四海仰明圣天运转璇玑遐不共帝臣之子亦来归观光五云里际会千载期阳德会光大阴霭尚朝曦时事异厝薪凤凰亚鸡栖献璞或见刖按剑专相疑苍苍阳羡峰微微江月晖送子归山中山中多蕨薇题拟松亭岳顶亦松耳托根故不同遂为人所慕拟置幽亭中得之亭益幽浩浩生高风若有抚松人等视无卑崇大理杨司厅调南礼部赠之番山一时秀君才似杨修况当机云年文价迈等流双双矫云翼意气隘九州中年一垂翅抢彼枳棘休列第太常右交辉花萼楼鹦鹉诉北寒越鸟思南游法星化奎文一夜光芒浮我有停云念岂无看云愁南宫省署静文苑开清修六朝佳丽景楚尾与吴头我祖膺戎狄山河为增优夫何根本地犹有兵食忧大风拔陵木江涨浮尸游今年灾疫仍千室无人收频下修省诏悔祸天启谋此当属春官送子发长讴若有南征赋可以献纳不赠常德车驾之湖南佩玉身若藁志在朱陵天襟怀全楚阔胸荡洞庭烟使君乘别驾冠盖何翩翩去问常德俗令我心飘然圣师问得人澹台部下贤身心是公事何烦入室焉若访蒋生径府中有蒋贡士名信好学宁无切琢言寿杨石翁少师诞日适赐宴礼部四十韵少师群伦表朗豁夙天人骥驹已超类岐嶷与岳嶟蔼蔼文苑秀皇皇秉丝纶垂翅权奸际云雷见居屯藏纳似梁公龙蛇十六春贤者固叵测终复唐干坤我师富才力张弛在北辰浊河上滔天清济中不浑先皇幸南北留后报主身时与三二公内外协同寅旄头出东南帷幄坐清尘深忧在心腹岂但宁与彬城社杀狐鼠事势岂易论及乎抱弓泣危疑难重陈寅夜定大策翊运扶紫宸圣人御皇极正诏下高旻积弊一旦革大礼无前因众论正嚣嚣国狗亦狺狺处人骨肉间两宫恩义均自非中理解谁能定逡巡天子曰劳止策勋命谆谆三让不拜封世禄控亦频天子自仁孝手敕加私亲从容对数语封纳了不嗔自余一召对侃侃复誾誾帝亦为之慰格君可渐臻公方论年秩闭门解朝绅帝命加太傅赐宴倍臣邻三四获所辞乃饮春官醇皋夔皆赓歌殊锡感明禋此日是何日重阳更越旬寔维公华诞岳降生甫申福德代不数无乃天逸麟天寿且平格周召古所伦永命在祈天国脉亦以新维时贺宾至公醉在帝闉贵介盛珠屦所宝惟贤仁狄门多桃李宁无入幕宾水也则狂简滥竽亦效颦敬赋南山诗万寿祝无垠送屠侍御之南都司寇东湖公文学饰吏治凤毛两翀霄乘骢乃仲氏从予拜乞言服之为砭剂予久拙言词感君故来义请从文厚言静重如厚地卓哉万仞冈壁立不可比青天何昭昭白日靡霞翳雷霆迅奋击去来复何意流水与行云浩荡行无事物情有常则君行为君记送太常博士李九皋养病还金华名玉方在璞隐隐含辉光不有卞和子忽焉终韫藏物情有感遇世岂无明良胡为抱之泣徒尔重自伤李君温如玉独负珪璧章我乃他山石磨琢以相望进思正斋居君已谢奉常局促笼中鸟插翅慕云翔金华为益高浙水为益长玉尔明德躯慰我金石肠谩题送人杞人忧天亏共工怒地缺天地且反复人事何足说物理故不齐人乎天使之天人莫之致此咎将安归大易贵时义蠖屈乃求伸危言亦何为祗以危其身去矣勿复道龙德在存神送梁以顺尹如皋名乔升沣州吾旧契于子为姻况尔朴茂资古道期跻攀兹将牧如皋令我心惕然已闻江南北饿殍盈郊阡静坤为屡震干玑失常旋狐死兔且悲骨肉相啖残死者未掩骼生者留孤孱古人尚平格三极谁复论调燮自一邑以为诸牧先汶上县作往谒孔林取道汶上汶上乃古中都吾夫子所尝为宰于此者也县中有思圣堂县堂有古石准坎其中书大准字游鱼在四隅取平政之义或曰盖孔子遗物也沿流及汶上问是古中都宣尼有流化男女别行途有堂表思圣遗准存圣模汶上县有二石于中堂亦古人平政之义也治者平偏党学以平卑高扩之遂相鲁东周其庶乎水也未升堂入室安可图寄语都人士希圣无自诬谒阙里庙庭悠悠宇宙内斯人独长勤谁立万古心所赖大圣人六籍开知见耳目长得新元气岂岳降此地传绂麟佳气远弥蔼况乃亲炙存杏坛沛时雨高弟集如云当时侍讲席所志皆求仁仁也人心耳五十何无闻稽首奠心曲诱衷希圣神题画二首吾闻青精鸟鸣则有大水列之在旌旗为世智者耻鸲鹆学人言翻能避罗网人迷祸福途徒居万物上赠何道亨转北工部侍郎理易州厂名天衢乙酉正月宇宙何寥邈造化苦长勤绵绵初生条倏忽摧为薪采薪须采枝采薪休采根枝伤可复生根蹶难为春牛山既濯矣乃尚寻斧斤斧斤亦易缺生理亦易灭畴若予草木帝咨益垂烈往谐周虞衡咸若夏鱼鳖尽物斯性分在调燮送陈静斋少宰考满名凤梧皇穹尚不宰阴阳运时功所以干坤尊六子代有终蔼蔼贤少宰庐山起高踪昔为翰苑秀于今代天工词华照青阳玉色倾群公历遍台省文武兼折冲报政趍当宇新春向和融留都盛冠盖出饯江之东江花发文藻江水鉴清容行矣无迟迟宵旰正重曈送都宪高先生总督漕运名友玑飞挽地僵仆海运天翻波圣皇制国计全功任漕河河水亦有竭民力岂云多榜卒晨告痡及暮靡啸歌妻孥终岁别生死在网罗去年千里赤十室九蓬科骨肉且相食他人将若何根花不实生理宁有他君子秉明德调剂使平和干禄有恺悌刚柔无僣差如何民物遂国祚同无涯遂庄西峰还江浦名会峨峨定山尊苍苍出云里望之不可即盈盈隔江水何以爱此山爱此山中云涔涔不成雨念之徒伤神定山不可见得见西峰子爱之若定山聊以慰予意之子度江去渺然一苇杭登高赋将归于以写不忘送陈太仆谢病还福建名达蹔辞太仆马采药归武夷武夷多异人九曲或见之若逢云谷老为予重致辞精一事久旷千载空尔为题淮浦为杨敬之太仆泠泠淮浦水水清人亦清有客来照影浩然歌濯缨岂但可濯缨坐使心神澄无穷川上意日夜注沧溟陪诸公瀛洲胜会共七首广宴开钟阜群彦集瀛洲新晴美朝晖重阴豁然收主人爱敬客感格天与谋八榻依云列眇予岂其俦因思竹林会当时亦何修醉心以明德岂伊杯酒酬呈朱玉峰冢宰吾慕朱修撰持敬终不破千载仰其人庶以警蔼蔼玉峰子云间一硕果大华谢雕镌至性本无作桃李自成蹊此言可喻大默默太宰公恭敬倾四座呈赵类庵少宗伯名永清献本狷介琴鹤适相随峻洁殊绝俗家风君独追昔予与宗伯内馆日徘徊因兹契衷素卓然出风埃何其廿载下共把金陵杯杯到莫停手有诏行当回呈李蒲汀少宰名廷相翩翩李供奉世号谪仙人帝赉锦绣襟笔下如有神明公泰山秀鼎甲自宸遴不薄南国游渺渺江东云玉堂忝嘉会律转物华新再枉琼瑶篇涤我胸中尘呈何柏斋太常名塘太常抱荆璞肮脏尝遗荣拜诏感明主买舟扬越行虚疑是何逊吟笑春风生寄怀托秋奕远心在沉溟清修我所能维以咏同行今夕同嘉燕欲子子心明呈郭杏东翰长名维藩当时李郭舟望者如登仙君家在瀛洲君知然不然我本南溟客家住增城巅凡骨久未蜕阴功六十年感子琼浆酌报以金石言神理各保爱逝水趋东川呈陈琴溪少司成名寰三吴多秀士籍籍皆贤豪元方与季方雅获一臂交昔联翰苑辔今共璧水游季冬木叶脱已见新萌抽群公修胜会德言亦交酬敬赋无衣篇誓与子同仇于观音阁饯梁天壶宗烈同府兹辰风日佳秋空极寥廓四美翕然臻群英亦趋约结集逍遥游临江更登阁阁迥江不流澄心坐超脱高歌饯嘉宾遗响天际落展足贵千里去去崇明德赠唐京兆得命送母还乡名凤仪翩翩一朱鸟毓德祝融丘羽映五云色将母来神州亦有游子衣慈母手中线何如京兆君日日侍亲膳天子至仁孝诏许扶亲归亲欢日不足皇命有程期直知归荣欢勿言别时苦我歌北山诗子为彩衣舞送谢考功显之任福建少参昔行长千里欣然得贞幽斋分金屋色门带玉河流中有天曹星光照闽海陬丈夫抱经济及时展才猷手挹上林春去播薇垣秋奉赠叶时举之任广南朱光正中天阳和倏南流行迈越万里山川何阻修长风负大翼六月须云游遐以酬宿昔道义敦所投夫君工垂佐一麾守遐州踟蹰临岐路执手野绸缪王风四海同毋曰蛮荒陬君其嗣德音慰此友生求于朱玉峰太宰宅修会得匏字诸公青云器鄙人长系匏九载面石壁烟霞与游遨知匪适时韵世网忽复遭天官闻胜会满座皆贤豪人豪事自胜蓬瀛何必高作者已七人伊予惭续貂于李薄汀少宰宅修会得巽字清风东南来阳德方在巽抚己感时物天道有常运八位皆乘时万年如转瞬荣华逐飘风柔条为煨烬是形岂不坏万有归空何以觅真常至道在贞信敬告同盟子无忘金石论于何柏斋奉常宅修会得牛首秋云主人且莫言听我歌秋云逍遥望牛首神爽已翛然牛首夫何如我尝造其区坐小西南峰蒸郁浮翠虚人言秋云薄我爱秋云淡淡以明我心薄以忘世念白衣与苍狗变态竟何有此山长尊居万化有形后山高有大云云大能施雨若待春阳时万物皆煦煦陈琴溪司成于凭虚阁修会得绳字主人如酒清未对心先澄酒似主人意不尽来如绳清燕依兰若回席近前楹江山献佳丽乐极悄怀生六朝豪俊地风花忽飘零维彼长江水滔滔去不停送太学生蔡羽归洞庭山昔我游太湖欲访洞庭山匪为爱僻绝自古多隐贤翠壁浮大泽洪涛春高天道阻不可致怅望二十年蔡生从予游秀出西山巅爱之如爱山神爽超尘凡虚无指归路渺渺在云间为我卜角里先扫茅公坛送张别驾之琼州汝范名楷忆昔张公子倾盖淮南道宛宛青阳色侃侃金玉吐邂逅金陵游抚臆道衷素往来二十霜头颅各非故君今渡琼台海岸孤绝处别驾展骥足千群看独步题毖齐为宪副查君约三阳舒盛德万物皆发生试问胡乃尔隆冬闭元精天道专乃直地道翕而辟欲会天地心毖之在恭默小毖通神明大毖天地贞毖之复毖之上下同流行查子开名斋独得毖之义不愧此屋漏可以配天地题东湖书院为吴献臣中丞也不就大司空之曜飘然辞归中丞谢司空书院开湖渚静观山下泉因知水来处湛然涵太虚余波欲东注湖光入帘明照见先生语逝者其如斯自然本无作一画起于无六经皆我注自以我自观自感还我悟寄语湖外人湖源尔当泝赠何公志别驾事竣还湖州忆予年向立同君西瓮间尔年方二六志气千里驹君今已二毛我衰当何如别驾展骥足会计赴留都把酒谈故旧美恶成虚无君自崇明德爱此金玉躯寓思图诗有序安福王生仰孔乔曰家君失怙恃既葬兄弟悲号无及后客沅湘不得守墓图墓之形以寓思甘泉子曰夫人子之于亲葬则忽焉亡之矣思之至也今夫失形而墓失墓而图思之切也若夫失图而心焉孝子之至矣悠悠寸草心荡荡三春德亲恩此昊天昊天元罔极罔极何所思目击双坟白双坟不可见游子沅湘客泪下斑竹枝染泪图坟色于以寓孝思孝思本无迹体魄归黄壤神理陟玄寂潜思无不通见之在恭默于中和桥饯毛古庵黄门式之即席赋赠晨光曜白日宿雪倏然消借问乘除理阴阳谁与调适此中和天送君中和桥此桥君自度自度还自超行行戒多岐天路谅不遥予友方子思道弃湖广宪佥逃归三衢山筑室以居号逋吏窝寄题数语名豪逋吏不逋吏逋吏莫逋心逋吏吏身洁逋心心不神不神乃滞物天理自微灭兀兀此窝中无言自超越我则何所逋八方皆我闼送邹司徒考绩之京名文盛留都根本地兵食夙告亏闻有颜司徒旋斡如神输蔼蔼黄山公画一守不违后先协乃心会计靡毫遗月计一不足岁计今几余秣马腾鸣壮士歌以嬉春光入报政南风满征旗幸承前席问请进阜财诗送沈宗伯三年考绩之京名冬魁草树动微旭江介清风生都城尽冠盖出饯春官卿际此晴和天矧伊皇路平揽辔即长去去觐朝廷伯夷典三礼夙夜惟寅清会见神人协几年南教成送少司空何燕泉谢病归衡山名孟春君来钟山秀君去衡山高问山何以高为有人之豪山高得撑天炼石可补地君今采药行为我重留意赠人出守严州五马何跄跄朱轮何喤喤青天曜白日送子之大邦钓台有清风世远道弥光为我一再拜山高流水长赠彭鹤泉黄门汝寔考绩之京鹤泉我所慕爱之如爱鹤独立雪山高意气轻寥廓一鸣天以清再鸣地以宁去去凌紫云对扬在王庭送萧山张先生名嵿萧山何高高白云何游游白云有去来此山屹不摇朝出暮知归白云为我师寄语萧山灵主人今疑扉送陈静斋中丞致仕还泰和名凤梧螺川接南浦岭雪通鸟道送君归快阁因思我来处天道好乘除有来孰不去我若归西樵访子洲之浒于盛符台宅会郑君邦教语及畏暴求为藩僚赠此潮客金陵游邂逅谈暴虎南山有白额白日食人脑嗟予几不免藏身入藩府非爱曳长裾惴惴戒余暴地虎尚可撄飞虎谁能捕寄语虐政人归来学周处送少司空韩信山致仕归东鲁名荆鲁有柳下圣士师亦三黜直道古难容焉往而不屈送君江水东正是开笼日羁鸟得旧林安能顾俦匹若过展禽祠为我一拜之身屈道弥尊千秋映余辉送司马周贞庵之京名伦北虏瞰天关长宵旰忧谁能请长缨系耴单于囚挽弧射天狼拥彗扫旄头元戎十乘出胡骑宵奔遒本兵得贤佐深沈出智谋庙堂有成算群公更运筹折冲在尊俎全功幸蚤收赠少司徒王舆浦之京名軏负颓檐下嗒然若无怀清东南来吹我灵襟开舆浦有好音召命从天来邦储得佐理兵食靡遗乖朝廷有正人四方无厉阶送大司空胡静庵奉诏改掌都宪名世宁平生子魏子称道十年前夙闻艰贞节兼知文武贤倾盖金陵下初赋缁衣篇秋风爽鸠鸣鸾凤为鹰鹯凌厉翀九霄众鸟皆回旋独自持风裁肃肃都城天送李逊斋冢宰赴召之京名承勋维皇立民极冢宰为天官何名为天官心亦如天然好恶一不作天鉴何昭全君子抱明德心学自家传好素慕其人神交倾盖前一朝简帝心四海望平平山公日有启野人献无芹迹以参商隔浩浩心同天送冢宰朱玉峰致政还姑苏名希周丈夫负志气投笔当封侯奇文抱经纬星斗罗清秋甲科耴大魁仕宦至将相收身归五湖鸿飞紫寔上题方西樵宗伯凤鸣朝阳图朝阳出东方仪凤正皇皇凤鸣自有时得时为休祥会看日中天普照弥八荒照见箫韶鸣五彩成文章宣尼有遗叹礼乐空虞唐何期千载下重见春官堂题趣菊南雍博士杨君中孝敬无间存殁厥考号趣菊索予为题之三辞之而十至焉可以观孝矣因名附义知菊者或可考焉菊亦有何趣趣之存乎人花光映天地自性求灵根植根植欲深采花采其神欲辨神灵理南山已忘言我闻云子子藏心亦云渊寄语趣菊翁难为俗人传泉翁大全卷之四十二门人新兴潘洋校刊五言古诗题三石有序三石者冯冬官之号也冬官何号尔以寓终身之慕也求予随之仰观有三光俯察有三石谁能参两间许尔齐三极三极本同原是名为一体世惟精一者可以与于此在天则成象在地则成形无违大父母子道自完成戊子三月上巳同毛古庵黄门梁天壶长史周纪善诸生游善权三洞善权善洞府神僊逸其名惜其不在洞天之列也嘉名吾夙慕于兹扣岩扃地气通灵窍天神启虚明谁能履兹境可游神之庭明公翕然至如云集诸生心同理有惬景澹心自澄赠马溪田纳言归陜右有序名理君生西北予产东南异天一方同心同理于其谢病而归也慨知己之难念合并之不易情见乎辞圣途日芜秽宇宙何寥焉天下皆尚同人人信其贤自我抱兹独世贤多烦蔼蔼溪田子倾盖独相怜见嗟大科训交契十年前邂逅金陵游载歌伐木篇岂伊人事乖聚散如云烟风云安可期见月忆同天送胡樾冈少司徒六载考绩之京名锭见君廿载前倾盖湖西东重逢每追想惚惚如梦中君才本明哲所志在事功足迹亘南北威声动虏戎功成尚久次六七阅春冬手持经济策于以献重曈送何柏斋少司空应召迁北部名瑭秋高霜露繁木落鴈南迁南鹏幸相遇息养待时骞江东送司空飞盖如云烟寒江深碧流白日曜青天瞻望嗟弗及北斗紫微前董东湖道卿母挽道义骨肉爱异姓如周亲而母亦吾母一体同戚忻尊慈享善养况乃及百春即化何遗憾而令吾戚焉子爱本罔极吾母仅八旬哀哀蓼莪篇吾宁为子陈显扬乃不朽相期未死前为牛举人恺寿母牛生久侍侧因知慈母贤念长衣上线心苦手中丸曷报三春晖愿寿三千年努力显扬事行道在尔身题都督马君望云思亲图名永望云复望云少间云无存云化心不化如将见其亲移忠本在孝五云扶至尊伏波尔世业狄公为后身送王南渠奉诏终养名爌王母垂百龄王子瞻云起自兹一日养岂以三公比孝子是忠臣圣明重孝理疏入赐俞允金紫归闾里孝弟人人同尧舜一而已天子崇百年村落走童稚招唿天姥精寿酒从头起孟母寿诗有序孟氏子兄弟二人源津皆从予新泉讲孔孟绝学七年十一月二日其家君诞既称寿毕母索太夫人促津来新泉津以十九日方母诞辞母谓之汝第往学焉即寿我也同门谓昔者孟子尝以母命游学于鲁数年不归矣而孟母之名至今不朽请为诗寿焉既有孟氏子岂无孟氏母经年学不归寿亲在行道暮宿新泉源朝望滁阳云愿酌无穷泉永言不寿萱答黄生理夫黄生将北征停辀问予路答云致子知胡乃更外慕纶也避席言吾心有知觉南北又西东岐径须咨度四方与多岐良知孰带来所以贵问学聪明乃日开送王太常赴京君随北鴈来又随南鴈去始悟乘除理因知去来处迟回三纪下礼乐一朝举随子听钧天谁能插六羽送高司寇之京名友玑日照江水涯凄风爽鸠飞严霜始消尽正是好春时满城送司寇冠盖何陆离登高云雾合望断继以诗送柴黼庵少光禄进贺中宫笺赴京名奇云间一青鸟口衔红锦笺遥遥度北极飞去玉皇前之子怀明德养翮八九年大试调羹手持向紫微垣昨霄帝座明光芒烛中天瞻望广寒宫姮娥正娟娟赴毅斋光禄招游东山翼善寺即席赋此驱车出正阳逍遥望东山地灵何必高葱郁浮其颠云是谢安宅莽为梵林禅昔是钟鼎地虚磬空堂悬境在豪华尽时去春自还六朝多胜流衣冠芳草间复有争子愚哉一何愆哀荣竟奚论醉歌光禄筵雨中赴杨鸥溪饮清凉山题石壁名果清凉如我心洒落双眸豁地高人寰表天阔诸峰落抚境兴已高何必求庐霍暮雨韬天光朝旭开云幕而我以一观何用不寥廓对之已忘言得意本无作题友泉举世无可友可友在山泉心若学泉清许尔来结缘送陈天游京兆致政归浮丘与君二纪前看花逐年少逢君二纪后解组去京兆君今如冥鹏我如笼中鸟岂不念俦侣羁迹徒悄悄六月奋图南谁道南溟小君若归浮丘肯访樵云峤送林寺丞升大理寺少卿名有孚大江淼西来势浮凤凰台凤凰去千载借问何时回送子凤凰西相看燕两飞北风吹爽气贯城摇清辉哲人佐廷尉刑措期几致民物协中和凤鸟或可至送葛两溪大理赴北名浩两溪似溪水澄然清且平历遍中外上应执法星素手持三尺五月霜风冷若人怀明德惨舒无容情行将是非鉴努力事廷争送奉常牛西唐致仕归河南名凤西唐中州秀秀出金芙蓉因君棱层姿每忆西唐峰自君正清卿接之吾眼明见君如见山矻然两棱层北鸟无越想南翎快朔征自得开笼去安知羁鸟情送吴北川学士召还翰林重修大明会典名天与锦绣心岂无锦绣口既有锦绣口岂无锦绣手信手摘星辰开襟见珠斗重登白玉堂经纬罗户牖上天抉云汉五色天章就愿开广大胸点缀周官后送光禄刘毅斋致仕有序名干光禄一章送刘光禄毅斋归靖江也毅斋上疏求致仕得允而归吾重其别诗以送之吾观于世多忌者多丑正者多慢傲者毅斋独谦虚乐道人之善不乐道人之短故其词特重焉光禄江阴彦素业出靖江开疆垂百载维君破天荒天道不远人于人情最真好贤与乐义区区迈等伦靖江若桴浮人烟载浮居君今乘桴去吾欲与尔俱送邹山人归锡山逸士邹近辰以其所着通史补遗见我新泉精舍多自得语及观心性图而云益有所悟于其归诗以赠之山人手新编造我新泉源一语尽今古微言入冥玄何以为冥玄心性维一圈非隐亦非显宇宙何超全君今领略后宇宙在乎手万化与万事敛之亦无有有无常相通一体靡先后如彼天地然高明与慱厚山人吾爱焉为爱山之泉源泉锡山下蟹眼长涓涓送子归山去观泉无观澜心性如自得浩浩同渊渊送杨迁乔银台奉诏归淮侍养名谷淮南靡丽地门巿多纷华闭户事太玄将非杨子家寂寞葆清静上堂致温凊十年一斑衣恭命银台省陈情如令伯忠孝帝俞怿入门昼锦裳爱日照颜色为黄理夫寿亲得道彭祖先失道殇子后得失在一念修短何足较江南八百僊僊僊可祝寿何如握莫穷天地共不朽题天机感应卷为刘秋官子中名应受生道以杀人虽死亦不怨因知感应理不以幽明间为君大书之用为王道劝送周克道吕汝德入九华兼寄先在山诸君有序九华山甘泉书院盖为甘泉子他时退藏之地也青阳尹祝君增与庠诸生江生学曾施生宗道成之而太学生李君呈祥亦与经营焉周纪善冲尹生唐先往居之今乡进士周生孚先吕生怀送予至彭城而还亦浩然以往朋友道义之会乐当何如诗以赠之祝尹开山主江施擅樾成李子尚清修亦来同经营尹生周藩史长住心期亭周吕同声应翕然迅遐征四野云龙集五星奎璧明九华九仙人举手来相迎八君称八逸归心共惟精为山不厌高山高必有灵为水不厌深水深蛟龙生神物贵变化九仞安可停甘泉山诗有序嘉靖己丑秋予被召入京过广陵广陵有葛生涧兄弟所为行窝迤逦甘泉山二十里而近甘泉之名若预为我设者七月二十日予与巡盐朱侍御子礼毛黄门式之周纪善道通陆廷评伯载萧督学子鸣及志学之士吕郑诸君数十人同往观焉酌其泉甘而洌登其巅四顾洒然特出一方朱侍御为置酒尽乐而返诗以纪之是山皆我乐何必吾家山此山非我有胡乃名甘泉而我有行窝适在泉山前始知天所作意或遗斯人我来陟山巘翕然集群贤谁为引天瓢谁为酌天泉一歃尘虑散再歃澄心魂岂止澄心魂毛骨皆通神安得将此泽普为天下春东溪诗有序东溪诗者甘泉子为郑东溪居士而作也东溪居士有二子为经正经哲皆业进士从甘泉子讲圣贤之学居士乐善贻谋乡称善人比之太丘父子云东溪何所乐我乐无东西亦复无南北亦复无高卑何以乐东溪溪月初生时乘流观我生月庭长相随月庭者处士向白沙门人也与东溪友大行人柯子归寿其大人云门先生七十寿诞柯迁之名乔丈人九华秀曳裾自王门归来逐云月壁立华山尊有子恭皇命适逢岳降辰天寿祝平格百龄安足论过高仲子思齐园中宴坐名景贤澄心万泉渊因过仲子园时方尚桔槔抱瓮胡独然智或忧不足愚或有余欢燮理畦蔬外生生对无言本自得心性难为世人传葵轩诗为张仪制时辙之父艺葵复艺葵艺葵当前轩葵心向我赤我心与葵新何以与葵新维以美灵根心心同向日君家多荩臣题星石亭在天成星象在地成石形谁能参两间可住星石亭赠易栗夫归安成是形有聚散本心无来去如何夜半心又挂安成树东隐为李文宗君隐相江东东江汇门前园涉日成趣猿鸟相周旋问是谁东邻我屋罗浮烟送张少司成子阳之南雍名星昔忝司成席亦作南雍游壁水汇门清钟山翠空浮观光多英才函丈交问酬昔如鱼泳渊今如鹰上讲君今往持铎声闻超前修为问弦歌地钟鼓今存不庚寅仲冬三日奉命同大司空章朴庵如西山诸处查看风水因得胜游诗以纪之恭命历形胜因兹恣玄览仲冬草木落山色逾古淡似我无情游不爱春芳艳天青画幅阔湖净开一鉴遵曲得真源寻岩履崎巘超绝金山巅寥廓一全瞰天山逼斗极帝座尊而俨吾君古尧舜所务在宽简礼乐重留神制作虑霄旰梵宿闻晨钟悄然动归念赠畅佥宪子实华之西山山西天下嵴为唐帝皇都使君按其地问俗今何如宽简与时雍于今尚有无赠子执中语政学无两途赠赵惟用分教江阴吾师闇然翁一见一百拜道高人伦表忠信世无配过乡见乡人肃肃起敬爱矧子久立门托孤姻娅外素衷靡边幅古器绝雕伪持此忠信教一洗文俗弊永佩溪中兰馨香满江介游胜泉寺驱车暂出郭喧中尘止耳中尘因既已尽天地皆赠蒋生莅赴镇沅经历忠信与笃敬蛮貊云可行行迈何壮哉远涉万里疆我心久不远宇宙如室堂华夷本同天岂不同三光此言可书绅亦可书心肠书绅有时违书心长不忘贺闻人母太孺人六十六华诞诗有序闻人母者闻人侍御诠之母冢宰海日公之女弟新建伯阳明子之姑母也归贞庵公相之儒业贞庵告逝矣母三十而孀居六十如一日志则贞矣有子曰誾曰诠诠病剧誾为焚香请身代之遽毙母曰天乎誾也爱弟而毙乎哭之哀乃丧明其慈孝弟友则交感矣诠学成行令宝应有声擢御史有声帝乃推原善教褒封母为太孺人太孺人华诞适逢其会辛卯六月十有二日也则感应之致矣甘泉闻之曰以予观于世而知王道之易易也夫父子兄弟上下之心一于感应而天下治矣为赋诗以寿焉且用观今日曷为开寿小寿逢六六大寿祈百千何以祈百千无期何为不朽名圣善流芳声母仪自贞则海日难为兄伏生传尚书卓为女中英嘉言不出捆善行溢家庭为众宾陈众宾为我听兄代弟病毙母哭丧明一门感慈孝蔼然为嘉祯和德协上下精诚达穹冥仲氏新骑骢宝应留清风帝曰母善是孺人特褒封龙章与凤翟五色来云中风日清大夏华诞适与逢乃悟天人际感应常相通特为王母寿于以寿无穷为栋塘大人题李侍御循义父也美人隔溪岸岸边双栋木高支撑青穹下荫寒塘曲披图动遐想林深恐幽独此中有真境是为虚灵谷有欲往从之寒泉须浊足道逢乘骢郎问询云中屋送太仆丞陈君钝斋抗疏左迁黄州通判诗钝斋吾老友十载拜床下抱材恒不售时已有定价叫阍论大礼不肯诸公亚三迁及仆丞一疏落别驾执经睨黄梅且莫易呵骂无住生尔心可达圣仁舍送夏官正郎伍君左迁安吉判官诗昔闻云间言国有古君子作者魏陆俦扁舟五湖里翩翩司马郎遥遥鸱夷裔如闻市虎谣复道投杵起垂翼天目游再奋天门趐磨泥在泥中超然出清泚丈夫贵自立自古多此事送总运李挥使还维扬诗维扬李挥将从我甘泉山在扬州三十里暂尔脱介胄求闻俎豆间文武非二道折冲即周旋今将韬略技化为转运贤异用本同体君行宜勉旃送周侍御巡盐两淮名相圣王公民利天下为太藏盐铁竭山海山海无辉光遂令长者心千载憾弘羊柱史怀忠义斡旋岂无方勇决义利几载献治平章送汤刘二阴阳领职还乡吾闻古周官亦有挈壶氏大者赞化育调燮阴阳理大道何洋洋一阴与一阳职思合其德国士知无双秋官副郎张君允清奉诏归侍其严君天方大夫仲冬七月适遇七十有八华诞之辰予忝旧知诗以侑寿焉名寰昔我北趍召倾盖过济宁一晤语契意知君自阳明兹晨扣我户告我当南行圣明重孝理俞允侍亲庭家君夙谢事冉冉八十龄归当寿筵开举酒招长庚骑鹤众仙人飘飘吹云笙先生正加爵怡然陶性灵一养换三公讵足为亲荣予闻重叹息世人失其恃孩提有良知人爵灭天经孝哉张氏子显亲在扬名敬为作此诗于以侑寿觥送张亭溪少宰终养还蜀吾爱亭溪好溪亭生孝思溪云悬狄望溪水照莱衣衣中密密线绵绵念母慈寸心逾线长万里牵慈闱拜表昨陈情微言感天经明皇务孝理辍讲归亲庭一养重九鼎三公为之轻眉云喜色动剑水赐衣明慈孝苟相感天机所由生友兰为张伯彦题众皆爱兰名我独爱兰馨兰名起人听兰馨养性灵幽兰倚孤石石边有丛竹节砺馨愈幽君子当三益赠黄门陈应和侃奉诏使琉球国平生远游志万里乘长风飘飘临倒影高举凌苍空北至北溟北东至东海东何其形迹滞此愿将莫从大鹏罹罗网戢翼居樊笼之子金闺彦锦绣罗心胸文星见眉宇嘘气如长虹又如插六翩翛然驾高穹自言有远役秉节飞六龙何以为前驱两师与丰隆将命遄朱鸟呵护先祝融予闻为起拜高歌壮其行持被恋入直安足为士雄丈夫志六合岂在寰堵中题心渔为钱洪甫乃尊有心不在渔纵渔亦无心所以直钩子心与寒潭深无心亦无弦吾以忘吾琴寿蕴斋翁陈君华诞诗有序小司马胡用甫大行人李子良为予言泰和省元陈子昌积之贤且请赋诗寿其家君蕴斋翁焉予未识陈子之面因二子之言而知有陈氏子矣既而胡李二子以省元来谒予客邸道其家君之贤盖古所谓寿耇者也予虽未识翁面然而见陈氏之子斯知其家君矣二子者以陈氏子问予所以为寿亲之道且出其寿图有九老焉予曰以九老而寿不亦可乎老寿之数得八十三元各得一百六十合九老共得千六百有二十焉是亦可以寿矣曰未也然则以无穷寿可乎曰可何谓无穷曰无穷者道也道者与宇宙一者也宇宙一斯无算矣陈子能以此道体于其身以寿其家君寿亲之至者也九老云乎哉乃为之赋诗一章俾持归以侑寿觞焉其诗曰两生扣我门请为陈翁寿开图见九老个个皆耆旧元百八十共祝千六有我寿元无穷充塞弥宇宙混沌在我前长庚在我后持以寿陈翁可传不可受不亦不一愤捷看下手弱水几清浅蟠桃誂讵三就下视南极星日月双丸走壬辰中秋廿一日送程舜敷内翰左迁岭南道大古难容斯言得无征子家子叔子不免涪州行而子金闺彦讲幄侍传经一朝丧其朋同义争死生落官万里去孤鴈渺天青风波蹈岭海时复立怔营踟蹰望北斗趍视南极星瞻依石翁像驻楫五羊城已及首夏遂尔寻春与诸同志游胜泉寺时春花已罢遂观源泉怅然啸歌偶而成韵人生百年内仅有百回春若遭万日倏忽成灰尘古人爱春光可以怡心神是春无内外天地为一身何哉浴沂子暮春六七人我游坐迟暮不见春花妍大夏草木盛生意弥干坤四时本同原吾以观源泉啸歌人不闻于礼部后堂同诸公宴衍圣公得宾字兹会曷为乐所乐在嘉宾素王有哲裔蔼蔼温恭人南宫荫芳树宛若杏坛春斯文本同家十哲时同与席者汪夏王许蔡顾周张张席十公也集如云共闻宣圣训气义即同门我尝见羹墙况接其贤孙圣皇重师道俎豆临成均百工骏奔奏三氏翕然臻御宴昭殊锡初筵亦继陈幸逢五会文物为一新题邹山人江湖诗舫因以赠之邹子谈天来随身带诗舫何如坐星槎浩荡银汉广吟弄天婴怀敲推地劳攘天地我虚舟阴阳荡双桨忘言本无诗超诣天机上送沉大行使山西有事于藩府癸巳六月三晋多胜迹唐虞帝王都使君往问之旧俗今有无宽简尚熙皞精一传执中咨询如有得归以献重瞳题芳洲为袁御医作闻说芳洲好芳洲吾爱之芳洲有名橘橘井有名医名医能医人大医能医国吾怀一寸针不得起民瘼癸巳八月七日承同志诸君于杜氏园亭饯相对假山见时芳与松柏交发有感即席赋此留别以为诸君赠言之倡大火变朱夏微凉遍秋阴俯睇红芳仰观松柏林感此时节改安得不沉吟自强贵及时流光互侵寻众星拱北极孤鹤遗南音所欣宇宙内万里同此心走笔送刑部谢主事少南改官北上十月十日手持三尺法气嘘九天云岂无造化笔宇宙能回春寄题沉东园别业有序东园者秀水沉君时旸之别号也别业在溪东东溪有东园故号东园东园有亭榭亭榭外有思贤堂沼鱼鹤鹿相与上下飞跃和鸣为乐东园公日与绮里之流宴坐思贤堂亦相与乐其乐若浑然忘其为人与物也令嗣黄门谧从予学因请予赋之云丈人好别业渺然在东溪人号东园公绮里偕游嬉溪梁架飞虹亭榭还茅茨偃坐思贤堂鱼鸟观鹿麋何以爱东园东园多朝曦东园好炙背东园物先熙鸡鸣瑞色动惊起金乌飞金乌既已飞照见扶桑枝左攀扶桑枝折之为牛棰朝牧东园野夜赋饭牛诗以此谢荣岂知尧舜时我屋异于是无南北东西洞达开八窗八风感我帷搴帷看时景乌兔闲追随坎止我居静虚心动应离动静随寂感无为无无为丈人闻我言信乎能不疑若询过庭际谧也能言之题潘司马三锡册后有序三锡美褒庸也曷为乎美褒庸少司马莪峰潘公自为廷评为佥宪为副都御史三受诰敕之褒及为山东福建巡海副使为辽阳巡抚为操江留都亦三受玺书之命焉故美之曷为乎美之书之册以恭君之休命而对扬之将俾恒寓诸其目以志诸其心匪直书诸其绅铭诸其钟鼎尔也夫土之积不厚则其生物不蕃木之根不深则其花实不能硕夫物则亦有然者矣而况于人乎然则是锡也非其先世之积德与其本心积诚之致者乎予因序其意而系之以诗云盘古未分判干坤尚鸿蒙一锡天地辟再锡民物丰三锡人文朗圣人出弥缝乃闻大圣先三命兹益恭佝偻走循墙铭鼎垂无穷莪峰新安秀簪笏夙显庸四方迈宣力帝锡三褒功玺书复叠降纶綍何殷隆父老行叹息信哉仁者荣将以铭肺腑肺腑难为工将以书诸绅绅亦有违从不如置诸册置座胜鼎钟匪以夸稽古维表事君终治官舍后小圃种蔬大吟先哲家为山予独爱坦夷后园积土丘铲高平其低我无治平术仿井理蔬畦纵横称疏密南北方东西以兹如我心周正无斜欹抱瓮有代功秸皋遂忘机老夫自退食随意行杖藜非徒见生意亦且调燮之培灌自时若雨旸不可期怀彼灌园翁食力无忸怩利泽苟公溥何必拔园葵岂无废地力而况暴殄为理蔬不愧高理蔬不愧卑不熟知时馑举着思氓疲天下尚多山崎岖不可安得尽经理井授无流离岂止无流离乡井无寒饥饥寒不切身礼义生天彝四方措兵刑馨香格神祗始知农圃事是为太平基泉叟癸巳冬理蔬作此诗述先德诗四十韵有序述先德者何感圣恩也何以感圣恩嘉靖十二年癸巳七月五日叨升南京礼部尚书八月十九日皇嗣生沛恩海内得封赠祖考皆加尚书资政大夫焉恩至渥矣故感之感之何以述先德将俾子孙上不忘圣恩下不忘先德焉维祖奉训初治中肇德庆倦游憩增城定卜甘泉境再传县簿君讳晚丁民事亦簿领元帅出乱季讳怀德增江志云元季为保障头目一云时遥授元帅号保障六乡靖池鱼贷断死先期自归命增江志云湛公有恩及人人有盗池鱼者时法严当死头目得专主杀公遣归辞其父母妻子来就刑则依期而来公曰死不复生断不复绩宥之他乡绐乞囚完保十腰颈公访戴元帅见其方杀人公怜之绐曰吾乡无可杀人人不畏请乞归斩之及与俱归则密释之舟师厄苏寇率义援乃竞甘泉名义乡获免降军令志云朝平定天下公始安居乐业洪武十四年邻境苏友兴作乱朝命南雄侯征之舟师失利几危公率义勇敢死五百人赴海救援之总兵战舟乃解遂奏免甘泉一都降民军云孤婴暂微弱继世复蕃盛我祖樵林公嵴鹡鸰五唿应兄弟五人人皆好夸靡我独乐居静宜栖上游庄林塘互交映我师石翁尝卧游题诗寄高兴上苏上游樵下钓铁江泳翁序云民泽祖樵林上游庄有高栖遐遁之风山樵水鱼之乐春至理农桑蚕熟谷亦颖夫人即今赠夫人祖妣梁氏也自蚕缫谷易丝绢并以兹广土业土直宁优剩加价买田孝友动里闾行义太丘等自兹重乡评世业保终竟显考曰怡庵高才乃雄逞直志靡欸曲正色奸回屏强弱以弱强高义畏乡井损己忧人忧人众天久定好士屡济贫乐友侠游聘长洗荤血肠日啜十缾茗谥妣曰贤母四十孀居整贞智与慈俭纯诚自天性阳明王先生题称曰湛贤母高人阳明子碑表阐幽行恨公不立朝大节唾奸佞已上俱见阳明公赵员外表志碑文水也寔不肖承德数世永每感尹母言且免咸父订妄秉圣途志岁暮徒耿耿特立与群疑独行耻孤影年颓志不酬挥戈倡予勐远道行跛鳖渊泉汲短绠二品蒙素餐深夜愧私省恭逢圣主恩褒封一朝并三世连八座祖考及予姓维昔世田家迈迹自今炳誓当报主恩出心以为证赠宁波郑太守威甲午闰二月十七日翩翩贤使君五马仍朱轮试问何所之甬东东海滨名郡是宁波波宁时亦和圣人坐明堂民物无札瘥君莫问我言郡有四明山四明如我心四聪斯豁然学山以为明学海以为平平政明照物颖川凤凰鸣赠大理丞林次崖考绩之京闰月十八日廷尉八闽秀意气凌秋旻初年入棘寺抗疏论辅臣缙绅皆动色名誉夷山尊中遭长官怒蠖屈道弥伸磨泥出浊水媚渊光照人一作岭表士贰平天下尚稽井田制沟洫入毫分岂不有司存润泽在相君三王不同礼三事古所敦此去觐明主报政因奏言民事为国本笃恭天下平食足礼义兴自余无足论吾衰志明农圣人起周殷复古如有作愿为受一赠季明德左迁辰州甲午三月五日网罟以鱼设维鸿则罹之鱼鸿各有命乌用尤网为季子黑貂弊贵富会有时矧兹性不存子昔事于斯尧舜亦浮云稷契逢昌期丹砂在尘土就辰州言一朝发光辉何以发光辉神理可以推云龙吟有序李仲谦侍御以巡仓浦陈道源侍御以巡江浦二子同心于学同励二政今又同行复命诗以送之食哉兵所天兵乃国司命兵食既两足二豪来报政二人本同心其利乃断金弦琴起瞻斗送之云龙吟重游牛首山宵行呈同游冼司空罗江宵征林路黑七圣亦迷踪仆夫随老马即与吾知同大智沛闻见可以达天聪以兹登名山步步超无穷旧游与新游十载如梦中自得新景好安知旧迹空赠周世清表弟省祭还南海诗十六韵甲午六月初十日尔之慈亲家乃我表姨母一体姑舅亲譬之左右手我幼依尔家直至十八九读书学尔叔深衷自天诱微此谁开先终作田舍叟及我显翰林尔家运不偶一兄罹祸罗二老宵奔走尚愧我力微不能解纷纠尔时在弱劣讵意振周后爱尔谨慎姿贞此三尺守怜义不怜钱狱掾于公厚三考入神州通籍登选部省祭归山田衣冠贲幽牖谁莫薄为吏委吏宣圣受曹参以封侯安期以不朽高卑不高卑太山等培塿赠新举人怀远杨生时秀翩翩高广文寄书江东滨道逢杨子居于于来问津要津在方寸平步于青云题两峰书屋诗有序两峰赠叶生应元也生爱罗浮之胜以两峰近似罗浮故以拟之因托以自号其前峰曰九龙湖曰龟湖皆助两峰之胜者也故诗词及焉两峰在何处缥渺罗浮东鸡鸣海日动隐映扶叶丛中有读书屋悬崖挂苍穹夫鉴开龟湖湖月照九龙叶生二亲葬在此何以爱两峰万物一体中居两以观一两峰一峰同反观万卷破一念入无穷题画七首王母去何处蟠桃几树幽凭君收此画方朔恐来偷洪涛起舂天天地谁撑拄若非画品工不信中流柱盖有千寻木千秋为栋梁安得作大厦尽庇尔多方逝水滔滔去水流心不流舟行戒滪暗石在中洲吕纪挥醉笔能作双鹤鸣作者与鸣化遗鹤在荒汀稚子弄影罢祗供静眼观见影不见形少间亦无存我目无存画翻怜影弄儿相怜无了日相弄无穷期游梅花水昔观南海水今见梅花泉沛然生我心因知南海源广德州儒学新建青云楼诗有序夫青云楼者今广德州判官前侍御史丰城君梦卜之所建以登学士诸生子广德者也楼成君介邓司训廷凤与黄方二生以告甘泉子甘泉子笑曰夫君之为斯楼也岂徒以供尔师生登眺而已哉夫青云以言青紫也楼以言其高也期诸生以高取青紫也期诸生以高取青紫者期诸生以崇德也夫崇德则德广而日高德日高则于取青紫也夫何有故堂以言其基也阶以言其升也梯以言其升之级也今夫为楼居者有堂基然后有栋宇有栋宇然后有阶升有阶升然后有梯级学也者觉也先觉者所以觉后觉也故忠信以为堂基多识前言往行蓄德以为栋宇学问思辨笃行知行并进以为阶升梯级广大高明以为登览中庸精微以为归宿独到之地此君觉诸生之意也若夫区区舍本而求末舍内而求诸外声音笑貌儿戏以取青紫者岂君所望于诸生以待来学者哉甘泉子既以扩君之意系之以雅诗凡后之登斯楼者盍亦咏歌其上庶有感于斯文高楼何嶙峋凌空抉青云云间摘明月海底见朝肵试问谁栋宇广德使君嗟尔青云子洒落来凭栏见云不见空变态倏如神何以倏如神是神无长存无存还太空如我心清真肤寸起天末神尧亦放勋放勋与清真可以有无言人者云眼青我见云漠然白衣与苍狗一体相化迁立谈取卿相如平步云烟楼外不属楼天上还有天舜禹有天下所以不与焉立己如己高何以齐泰巅以无常观常常莫为之先履危若平地悠然见参前寄语青云子登楼如是观阳峰石首张学士璧崇象所居之山峰也以为号吾爱阳峰子因之询阳峰阳峰何面目无乃阳峰同壁立几万仞路盘几百重秀色入天青峭削金芙蓉匪但爱秀色阳德当正中中山时出云沛雨弥西东风云一相遇变化不可穷神速在唿吸调燮希神功仰宸楼石首张学士所建以贮钦赐书翰之楼也仰宸在何处缥缈奎壁间阳山以为经长江为之权经纬应天象上侵霄汉端楼中何所有天章耀奎文回吹天花五色成锦云俯首读宸翰仰面瞻紫宸紫宸不可见心同珠斗旋泉翁大全文集卷之四十三文集门人江都沈珠等校刊五言古诗送大司空何石湖先生乞休还越甲午十一月三十日宦海挂孤帆曾联石湖舟石湖今到岸而我犹中流五里闻覆载十里惊石尤还家告妻子色变有余忧出身至卿相收身相上头二疏畏尊名弓冶有箕裘人叹贤大夫羁鹰脱臂鞴仰望冥冥翼神爽与天游自非济川材无成独淹留暮于中和桥玄真观访大行钱采之坐话不觉城门已闭回驾宿玄房得会吴秋官仲敬携酌赋此阮生泣途穷不知有回驾易贵穷则变变通道乃大达处岂无塞塞处达斯得达塞一以观何必妄欣戚回吹我裳超然坐玄房胡为得良友共此灯烛光灯烛同心光觞酌三相忘诣道亦如是何用而不臧孝思诗为卢上舍尧俞母应氏作卢生笃孝思终身念母慈绵绵衣上线见母不见衣笑语与居处优乎见容止行道以立身大孝在吾子送巡按卢侍御还朝乙未二月二十日绣衣乘马骢人好马亦好问俗来周南不践春郊草春草春来生春去愁凋零愿言絷其马使君且莫行送南道宋侍御升真定太守之任名宜乙未三月十日行迈何于于专城新剖符昔骑青骢马今乘朱轮车问是谁刺史唐时宋大夫若人秉明德福星辉上都所重在畿辅圣主今虞唐寄题心期院诗有序心期心学也亭旧卜五溪已而不果督学闻人君诠巡按虞君守愚既定九华山两书院池州守侯君缄贰守任君柱以前御史柯君乔及诸生吴筥江学曾之请卜无相寺后地为心期下院以便来学登山者之小憩讲习也甘泉子闻而作是诗刻之院壁心期在何处十载念存存不住五溪流超然无相前无相夫何如有物为之先举手见九华回头看逝川梦中此何景与我同自然前朝谁地主高人王季文昔为讲席地今化梵林禅天道有往复邪正互相沿闻虞并骢马指顾来开山徘徊两书院仍结心期缘黄堂有贤主吴江诸席珍双峰子柯子同洗金沙泉院西泉名一洗心体真再洗天地新何熙穆如初春作诗矢心期他时看浴云送程太守资之南昌昔在东都时南守有陈蕃孺子本高标孤榻为之悬云卿踰垣来素餐织屦钱三贤久已逝意气凛犹存君乘五马去缓辔西湖前履地若思齐为我访其人君材堪大厦岂但烹小鲜古来多入相黄霸起颖川送许太守管之兴化兴化古名郡庙为长者留李宏何以称长者筑陂灌民畴闻有障海堰亦有黄公桥旧名定海桥前守黄君一道所修故云桥成不自度鹊去空遗巢鱼性恶其网人情忌其高令德全恺悌吐茹岂刚柔民俗望风变再来段大夫志录段鹏知兴化旧俗为之一新寄题九华山书院有序九华山甘泉书院在书堂记之址与阳明书院相上下门人江学曾诸生既不得于五溪者之所改图池守侯君缄贰守任君柱之所请前御史柯君乔之所赞督学闻人君诠巡按虞君守愚之所定卜而创置以为甘泉子他时归隐之所憩息而与诸生之所欲习之地者也余欲拂衣以往而未能也聊作诗寄意神游焉昔年阳明子为我说九华夜梦此山令我胸嵯峨九华后是为太极门得意何必登神游九有全两君回虞也开两堂二侯侯任也为赞襄下上如生平千载同徜徉堂城外九华于兹会甘泉山堂前堂胜益可爱诸贤若爱泉人人有真源自酌乃自得且勿信吾言寿闻人母王大夫人七十华诞诗有序祁门程生清告甘泉子曰六月十二寔维我宗师北江子闻人先生母夫人七十初度之辰维我公以道义之雅宜有言以寿祝甘泉子曰寿其可知也北吾素所期于北江子以致之于太夫人者也且以学曾子之事亲而方诸老莱子之儿戏以豸绣而善养当乎斑衣之舞跌诚未知其孰贤也吾何爱于言哉言之不足遂长言之王母下瑶台开颜宴曾孙亦有偷桃儿闯焉来窥门夫人天姥精圣善女中英阳明为之侄海日为之兄盛夏物生长天地何高广有子开寿筵万寿歌遗响何谓寿之道生生之谓寿何以寿生生天地共悠久送刘祠祭实夫迁宪佥之广右昔我犹词垣刘子居黄门一挥紫薇幕为发抗直言今我掌南礼实夫在祠祭不减肮脏姿徐思强人音不失听为下不失正岂贯城可使天下定福山素心亭诗有序尝闻婺源有福山之胜山有总灵洞有自然岩其余名胜不可胜纪有泉曰洗心泉方生纯仁及瓘兄弟黄生善及奇叔侄与诸同志治之为讲学之地泉上有亭予名之曰素心亭夫心之自然是以总灵故洗心则心素矣素心则无所用洗矣因作诗寄题其上以示诸同心者福山福何如百顺之谓福左刚石山而右柔土山阴阳合其德天一以生水水泉应心澄是名为洗心是心亦何形无形亦无滓素心无可洗吾将携素琴为君鼓于此题春庵为周医士乙未六月二十九日求春春庵中春了无可觅逍遥坐灵台生意盎充塞问春从何来来处亦无迹化为方寸丹可起天下瘼送令尹王君时简之崇仁郎星耀江濒百里剖符新问道秉信车逍遥入崇仁仁者视民伤割鸡忌烹鲜恺悌有干禄平易为近民此地昔多岐行行戒迷津送李希孟掌教安义希孟问我言我言然不然语贤以希孟希圣以希天岂外此哉万性同一原送子去安义安义斯安仁仁义已皆得遐以不作人寄寿别驾潜庵曾先生华诞诗罗浮七洞天增城为近邻龟峰与鹤岭瑞日生紫云逢辰思岳降渺然忆怀人若人抱潜德于我为交亲别驾不肯展凤毛光日新望云开寿域系此斑衣身龟以祝奇算鹤以呈遐年我为歌南山寿之于无垠赠延平太守沈君景明之任五马何刺史天曹照延平因君履贤地令我思齐生毫厘千里辨终古有余情为我拜其墓因之扣天灵天灵自不远参前或倚衡之子怀明德煌煌曜福星以民隐三载治功成题听雪人皆知雪形子独知雪声雪形知洁白雪声知轻清人皆知形声我独知性情形声得其似性情契元精何以为元精阴阳无定名既已无定名我诗何足征赠谢生显归祁门吾闻谢上蔡克己最精明自谓知本体主翁长惺惺如何习危阶未去十年矜忘助两勿间天理自已呈真机一入手骄吝何由生归哉谢氏子九万慎程途二子涉长江二章章十句二子涉长江赠沈生高生还维扬也珠也沉潜简也高明然沉潜而不滞是故有刚克焉高明而不亢是故有柔克焉二子者皆能超然不落忘助自损益以归中正者也于其还也赠以此诗究知本之学焉二子涉长江采采秋芙蓉采之欲奚为怀彼无极翁采花食其实实衷苦心同岂但此心同直外而通中自恐采迟暮凋落随飞蓬二子采芙蓉因得直通理刊落支蔓于以观太始尝闻十丈花孤光映天地何以映天地如船之藕是欲窥本来相来照玉井水新泉精舍池名玉井江东登舟中流阻风易以小艇乃能岸晓出江东门遥望江浦埏风波咫尺耳而况万里船船大难为用舴艋吾周旋尝闻一苇杭传说济巨川留滞荒洲外嗟哉行路难谒定山先生祠巍巍定山孤高士不入俗涔涔定山云作雨不盈谷伊人久云亡山水留芳躅我涂出新江瞻望宛在目涉江采苹芷敶词奠衷曲苹芷亦非馨惟馨在明德观玻璃泉泉在盱眙山吾爱玻璃泉泉与心同渊不待酌饮之心源已涓涓涓流作大海坏土成高山山高乃有灵水深蛟龙蟠泗州夙赴基运山祭告中鸡鸣夙严驾戴月冒秋霜皇命事三陵于焉肃祼将踧踖履神地草莱愁践伤生意谅无极勿使我心慌泗州学讲后作示诸生圣途久芜秽吾衰复谁治人乃天地心三才为纲维如何餍糠粕人人醉如泥安得独醒者哺糟啜其醨豁然见天地见南北东西与心有六经见心能昔为见心本广大见心本精微见心本高明见心无倚被人心即宇宙人心即两仪两仪与宇宙吾能握其机问机是何为欲语逼归期诸生试自思反求自得之宿瑞岩道院悬榻第一山况在最高峰淮流转地轴高木摇天风云卧秋气肃冥栖晓露浓洒落群物表如身在虚空虚空复何有扰扰将奚从鸟欣暂止木久在樊笼中登泗城北楼登上城北楼遥遥望三陵王气何郁葱千载藏威灵城面盱眙山淮泗来遶城低回思沐邑依稀怀镐京河流泌洋洋玄鸟兹降精卜年讵有极祈天岂无征初宿甘泉山书院楼中晓下甘泉山暮宿山下院甘泉山书院也诸贤翕然臻杏树坛有高杏超然得予情楼高仰宸楼也原底平平原似广大高楼似高明诸贤欲见焉且须凭楼轩各自得自心吾亦欲无言九日同诸贤登高甘泉山有序嘉靖乙未予奉祭告于泗州归途出维扬九月九日予约巡鹾侍御芝南徐子同登高于甘泉山徐子欣然许约予乃携火生坤沉生珠先期往宿于山上九日徐子乃至都运范君通守闵君廷珪赵君沆节推徐君守义挥使李君懋县尹王君惟贤掌教高君简训导李君世用太学生史生起蛰史生书府县学诸生方生顼葛生涧张生藻张生沈周生玮儒士王生仁刘生昊暨弟显咸来先后登焉芝南与予登酌于第一峰环视诸山旁围诸山在江南者如列坐前释子作乐于云外飘飘如钧天之音从天而下或曰公之游乐此乎曰而知有声之声而未知无声之声而知人乐而未知天乐矣侍御籧然有契而笑曰吾当为作亭于此先生当记之遂扶而南遍酌于诸峰父老告曰此山七峰连络如斗平地错落诸圆冈凡二十八如宿星之拱斗焉甘泉子曰而知有形之形而未知无形之形也遂与芝南子历诸峰凡四五移席席每三数酌酌必三数泛菊焉曰开辟以来即有此山不知曾有如此人登高于此酌酒于此泛菊于此否此山旷世之遇不可使一峰之不及也徐子叹曰持此心以用人则野无遗贤持此心以惠民则无一夫之不获矣甘泉子曰此相天下者之事吾何知焉吾知游山焉耳徐君既别去予复与公敬数十人者赏菊于上方越宿乃返抚景兴怀乃为作二诗纪胜游焉名节寻名山四美兼二难不知循去步已历翠微间独立在物表高视乎尘寰斯人苦长勤时去未知还高歌发长啸连山起雾烟泉山一方高其高能几何不能千尺耳罗浮之丘阿罗浮自海万丈突巍峨以顶等高卑未知孰为多此山系望远地位累坡陀此山可远望紫气腾冲和望之已可爱而况来登歌即事既已高万丈如吾何芝南篇赠徐子有序夫芝南何谓者也侍御徐子远卿自谓也夫芝南者芝山之南也徐子居焉故芝之言其德也南以言其方也何以言其方也言阳方也言离明也何以言阳方言离明也阳且明者天地之生德也君子之德法乎天地焉也芝不世出君子不世有故以比诸君子是故芝之懿有三焉德具五行色具五彩香具五臭是故以本者尚其德以象者尚其色以香者尚其臭尚其德故君子务本焉尚其色故动容中礼焉尚其臭故百世流芳焉君子有此三者故其阳德与天地合天地氤氲万物化醇天下皆如在芝兰之室矣作芝南篇上上甘泉山邂逅逢使君邀与酌甘泉意气香袭人云生浙水深家住芝山南君子秉明德馨香发幽岑幽岑以韬光明德在离方氤氲塞宇宙烨熠何皇皇一年昔三秀五百昌期缪阔哉何寥寥绝无而仅有灵根入厚地孤光映穹昊藏心美灵根疾徐应心手心手皆自然忘助一无作问何为灵根此根何处讨九月十一日将从瓜洲渡江游焦山阻风涉江访焦山焦山在目前风伯有何意而使不济焉不济命乎而遗予不尽思如彼隐德者缄藏极神机草木与崖石处处皆吾益草以观我生石以砺予力访焦山焦公隐居处吾闻焦先生避地来隐沦不受天子召变名匿其身当时如弃灰后世如席珍固此一人耳美恶异等伦遗祠依古剎寂寞江海滨因思乘桴叟敻绝真天人安得从之游究竟所未闻雨登茅山上宫遂宿道院二首云塞前无路徐行乃有通不知转忽间脚踏最高峰我衣湿寒云我袖飘天风三茅皆失色万象归玄同玄同夫何如吾以观无穷望山山可怜到山已忘山问我到山意此意亦忘言忘言是忘我安知山为大山上不属山空中一鸟过赠少司寇潘石泉年兄先生赴召入京甘泉于石泉本性同气味合是清者流异派为兄弟石泉别甘泉白日飞黄去手持三尺法五色云生处愿酌石下清为世洗冤滞非但洗冤滞洗彼眼中翳经宪俞子奏最上京诗以送之名有孚秋江秋水清秋空秋月明肃肃霜台客水月随之行明月照子襟清江渥子缨况值清明时皇路无险倾清心以明德劳谦有终吉佝偻走循墙家庭有遗则于己无胜心于物无德色何以上功最谦者德之益赠倪考功迁任少参之两浙伯氏乘骢騋从我游金台红尘白日翳易水悲风回爱弟青云器新参紫薇治到家奏埙箎歌啸致予意偶笔答白川子张秋官嘉秀东方有白水西方有黑水天地有玄黄安得有二体白水亦是川黑水亦是川同是润下性万善无二根谁来叹逝川谁来此观澜白日白川子可以洗心言送仪制顾郎中迁山东佥事仪制本清吏积弊颇厘革吾志在邦礼尔明赞予力以礼达诸刑伐柯不远则尝闻伯夷典可以折民忒五刑属三千依伦以立极以兹协于中配命在天德赠项精膳迁抚州太守吾爱项平父居然受道姿自惭立达者欲人人得知之子有至性谦虚吾不疑畏利人称怯避权时或嗤昔在四司僚今乘千里车朱轮入抚境为拜两贤祠两为谁崇仁与金溪其人死不亡履地当思齐赠医士叶子新还维扬诗有序叶子子新鼎者姑苏人也少游于江湖之间以访医道得师朱进卿氏又得杨介诚氏及遇蒋卿实氏舍其学而求闻正学焉或曰夫正学求仁也医学仁术也子以正学为体以医学为用不可乎生之言曰夫元气完全何用于补去其害元气者尔甘泉子闻之曰甚矣生之言似吾合一之学也天理完全何用于益去其害天理者尔乙未仲冬杪予陡病痰厥几危亟以苏合丸下之然火时作时医治之罔效益剧秋官高子公敬闻之以叶生自扬来视疾加药三服痰下数升疾乃渐愈于其还也赠以是诗叶生自蒋氏作用出岐黄手持百药匕捷下回真阳造物何小儿令我病张皇痰火炎昆仑面赭手足僵二陈与四物时医执其常之子自扬来视脉为剂量如彼大将谋应变无定方多谢瓜蒌子洗我醒血肠邪涎下数升正气乃一张浃旬水火济冷焰发辉光因兹悟神理报之合一章泉翁大全文集卷之四十四文集门人江都沈珠等校刊五言古诗过滁州感旧作奉胡时振崔来凤二太仆田叔禾太守兼示二孟生遵涂出滁阳望望琅耶山昔日阳明子相期共跻攀寂寞卧山房共话儒释言何期念载下复此同诸贤俛怀丰乐地壮心与盘桓冥搜醉翁处窥潭有龙蟠醉翁醉亦得蟠龙不可干送大司徒王舆浦先生三载考绩之京丙申二月七日澄澄舆浦水水清人亦清照见公廉慎照公勤物刑委身事明主三事特一生执此行报政无愧天日明赠唐西洲司徒转北部有序少司徒唐公西洲先生吾省望也予忝与三十年交义不浅于其奉诏转北部也情见乎辞辞而长言之得六韵古诗以赠之爱西洲嘉号偶与予居之邻乡同也因以托兴焉君居西洲西我居东洲东东西永相望中有一水通君行北极北我将南极南南北本同天何用悲商参行矣怅予望望绝继以音音书宜慰我慰我停云吟赠南阳节推陈君羽伯之任诗才华映青春行年初向立手持郡尉符泝江胡汲汲闻经诸葛墟为访卧龙室何以开诚心何以广忠益满堂方燕笑勿使向隅泣送吴纯伯奉诏归侍养宫保白楼翁吴子秀延陵拜疏还亲庭出门姓字显归家仁孝成上堂事二养下帷读六经孝以顺其亲仁以成其身身亲非二致致孝本自仁我语无征信君家有大人赠宁州吏目王君策宜兴人昔泝荆溪澜登歌南岳山宜兴山名今见荆溪子令我心飘然之子南岳秀官卑五马后南岳何必高壁立有孤操题橘园野仙卷为医士叶新鼎种橘不种杏杏多人病多橘井有天泉汲者来自歌寄语野仙子此泉同大罗有瑞堂诗有序有瑞堂者姚江致政沈臬佥先生肯构厥考所遗之堂也堂适成而有花瑞焉曰桃则两实而并蒂曰菊则一蒂而两花曰葵则七花而共蒂曰鸡冠则日肖形逼真而峨乎岌然伟观也是故桃以瑞夫美实也菊以瑞夫逸德也葵以向日以瑞忠也鸡冠以瑞武以斗邪也夫是谓之有瑞此堂之所以名也曰然则斯瑞何瑞矣甘泉子曰瑞臬佥公静养以植众善和德之应也瑞其有子澧文澜以峨豸冠衣绣斧之贞也瑞其奕世进士祖子孙显受荣恩将以求于无穷也是故甘泉子闻而瑞之以诗以广德瑞焉云尔有瑞复有瑞有瑞在虞周气机一相感谁辩瑞所由邈兹千载下同气如相求下瑞以形化上瑞与天侔洋洋鉴湖水中有沈隐侯闲开有瑞堂遶堂花遭周三葩出并蒂桃菊葵同休鸡冠峨似豸正色莫与俦君子秉明哲奕世绍箕裘阴阳须合德奇偶会神谋达观大化内天地其同流嘉靖丙申五月端阳日赠东莞地官正郎李惟肖希说三载考满之京有作平生子李子昔会在长干世态与时变旧盟终不寒试问何能尔恒性若存存远迹沧洲外沈冥白云端廿年策天府三载在郎官报政朝天去嗟嗟行路难丙申五月十九日题李仲谦昆仲程门立雪图亭亭高明家廓然似吾庐吾庐夫何如天下之广居立门对两生无乃游杨欤闻有立雪贤雪深三尺余伊川不可作举世无师儒两生侍立门又如濂溪徒闻有吟弄姿清风满八区世无无极翁谁传太极乎太极在予心风雪皆真吾收之还灵府请君卷此图登九华爱鱼数临渊安知网罟愆爱山见山好安知上山难山高高无极步步如升天有如入大道疾徐无所先无先即高步造诣何超然俯视众山小洒落如云烟特立在中峰邈矣坐忘言中亭诗有序中亭者九华中峰之亭也夫一阴一阳刚柔合德是之谓中圣人之道也亭在中峰中峰在湛子中堂之后嘉靖丙申八月二十六日池州太守陆子所默冈赞予登九华而堂适成景青阳施子观卿大观登绝顶乡进士南陵汪子道夫穷其最胜石上憩于中峰人人快乐汪子慨然为作石亭于其上湛子名之曰中亭作诗镵于崖石以示来者逍遥上九华洒落山中央中央在何处山水围书堂旧名书堂记中坐得中心中道靡狷狂有如诣道者广大极高明幸逢贤郡主导我从施汪施子撰杖履凌空步中冈道夫起中亭倒影临天光昊天及明旦游衍共出王人人有泰山毋曰让未遑我诗崖石千秋永不忘过柯双华侍御山居有序予游九华往返两过柯双华侍御家见阳明子诗以为未见双峰予以能会双峰之道即是双峰何必更见双峰双峰今为双华也因次韵焉如我爱双峰到眼心会景爱此峰下人苗秀方实颖云开山露光云合山色屏开合如我心对之心数省醒老亭诗谁能名醒老阳明独名之醒老何以名举世醉如泥大醉天地昏小醉丧威仪安得独醒者哺糟啜其醨一醒撤人机再醒撤天机天人既已撤天地同无为天岂去此哉先训有家遗种秫不种林秫解忘忧时访静斋少宰陈公书院予以考满由江湖南归泰和前少宰静斋中丞陈公预遣其子上舍迎予舟中予因登舟敬造竹所则静斋书院也静斋不在径自登楼楼上有阁甚为奇观须臾静斋公至矣相对甚欢言符昔时诗语大笑而别作此丙申九月十二日也凌厉江湖风风波靡时定舍舟扣静斋斋境与心静何以得予怀静乃天之性看竹如主人君子予所敬凭虚上高楼楼上合愈仰入飞鸟门俯鉴蛟龙井诣道如是观超然发深省过梅岭感兴二首步出折梅亭行行且停停喜望桑梓迩肃肃迅霄征回思昨宵火旅魂为怔营不能亟极救如我伤群生一城焚尚可四方若为情谁挽天河水谁灭天火星毋曰既焦烂乃尚可回生步过梅关西忽忽如梦归屈指十五年始踏乡土坨爵新人惟旧安足为盈亏维有耿耿心七圣不能迷七圣如皆迷神明自合知手写王道疏奉赋同游诗岂谓天盖高自是诚悃微乘流下曲江矢心酌武溪焚香拜两贤俯仰正凄悲凄悲无奈何歌啸徒嘘欷过清溪黄太学生绣绪宸谈异泉之胜作此以为他时往观卜筑之张本吾爱三黄生排闼临清溪吾爱清溪水浣此胸中泥泥滓消且尽心月澄光辉还闻山上泉灵异天下奇朝夕应潮起其声隐如雷乃知气机鼓通窍靡高卑此溪何所自此泉何所为因悟一本理共君契玄机吾欲卜泉上相与日追随罗浮四诗有序罗浮四诗者甘泉子之所作也甘泉子昔在弘治丙辛曾两登罗浮矣越三四十年自落宦途而此心念念未尝忘此山者嘉靖丙申十一月二十六日至增城遥望罗浮勃焉兴怀是日亟了人事一宿凤凰山明诚书院厥明遂偕宪长卢望峰先生携诸生新昌罗生儒锦余姚王生仁太平王生盘顺德陈生说言周生万芳周生学心东莞梁生文宾钟生景星黄生士英谢生永祎黎生谢生与规番禺郭生伯仁增城曾生致道张生文海伍生誾黎生滚黄生文典张生文济伍生山伍生就汤及吾婿吴生宏宏子甥元科二十五人者晨渡相江而东二十八日到山同卜书院之基于朱明东洞明日又卜西洞于时如约而至者伍君栗夫陈君以德吾兄行素翁也闻风而后来者博罗胡掌教子学鲁秋官子鲁黄地官时卿时卿子某子鲁孙某近山徐生一龙其侄邦仕也二十九日乃下山而东筦李生一契一夔以黄生大行来赴会于洞口矣是游也大小协孚前后奔奏不期然而然皆出于人心之同然者乐以山水而不在于山水之间视诸昔年之游但留情于杯酌诗句之末而未有道义会集之乐者似不侔矣因感叹而不足遂为长言以记斯胜不知后之视今与今之视昔又何如也人事百窘逼望山即罗浮也心一怡苦乐本无门维人自致之祥禽困雕笼幽鸟择高枝鹪鹩乃自足琐琐亦奚为右初程出郭望罗浮北风吹宿雾天宇何寥廓罗浮众仙人为我开云幕簪笏非素心泉石有夙约得所自得生忘景亦忘乐步步上飞云一步度一尽见真源一切了缘业下看金鸟忙长啸玉兔捷而我本无为宇宙同超越右登飞云昔欲卜朱明以为元明宅非为绝人境远道迅所适凿石开院门搴萝补石隙闲携二三子来共散书册念此三十年志愿会须得右卜书院于朱明洞兼卜朱明两洞诗有序予既与诸生先卜朱明东洞矣曾生学之又言西洞之胜遂兼有之盖东洞在虾蟆峰之南西洞在麻姑峰之左皆罗浮之最胜者也诗之纪之遂卜朱明西乃兼朱明东东西如日月大地普玄同何以爱东洞虾蟆峰名洞后起青空何以爱西洞麻姑秀芙蓉朝日未出时先见东海红新月欲吐夜坐待西岩中日月互来往吾以观无穷丙申十二月七日偕文明府汤县博伍太和诸友同游娥眉山莲花洞有作凌晨巾我车天宇极清廓闲从同心人莲洞视兴作兴作夫何为讲堂开正学正学谁同心令君与县博共结逍遥游散此无怀乐天路入虚无地势干碧落三心明心胜心成心也浣飞泉千仞书石壁洞口一石如穹碑高五丈阔二丈遥望飞云峰忆我朱明宅浩气穷八弦聊兹寄鸿迹再宿莲洞有作吾爱娥眉山娥眉淡不如吾爱莲花蕊俗以此洞似莲花故名之云花光映太虚出门重延望随意命柴车凌空入鸟道绝境寻吾庐入暮迅登陟志往忘崎岖后蹑聚星石前望二台墟侧身度飞流秉烛观崖书险尽履平地孤笑多艰余枕簟依云岫玉露沾衣裾衣裾沾尚可勿使愿相违美邑尹文侯诗尝闻恺悌人刚柔靡茹舍厥德用允修是为循良者吾增今文翁纯然用德化莅顽有笑谈琴堂无叱咤发摘钩筩外挞辱莆鞭下游息吏治余燕喜乐育暇开我莲洞堂定我赡田价诸生日云集斯道亦风播以仁化不仁不仁当避舍泉叟敬作诗循良绩以大观清溪灵泉书院刻崖石暮泊清溪隈朝登凤凰台凤凰去千载遗台尚崔嵬肩舆向名山春山花烂然如锦屏匝地如剑戟插天上山觅灵泉灵泉有如神我到泉倏来阐彼舆皂言此泉应潮汐莫或爽时刻其动若雷殷其止若龙蛰爱泉者黄生开我甘泉亭甘泉与灵泉同以天一清留诗刻泉上清者来濯缨于泉何损增题曲江新定行窝壁宣尼救世心爱人何汲汲人或不受爱伐木仍削迹虽则仍削迹亦爱不终息倾覆与流离吾道自正直嗟予亦何人弄影韶石侧昔拟相江院今为行窝室成物固不能反躬当自力圣道大如天渊深安可测澄澄相江水此心或能识竹松清荫诗有序竹松清荫者曲江教谕象郡秦子志道以德其祖若考之荫者也秦子发解西广祖考竹轩双松世传清白至秦子又能从甘泉子问圣贤之学玩心性之原以造天德焉有以也夫昔者孔氏有正考父叔梁纥之荫而孔子之圣出焉其德盛者流光故德愈大而所荫愈远矣夫盈天地之间凡物莫不有荫槿之荫以日桃李之荫以时松竹之荫以世何则以其有后雕之德也夫物则亦有然者矣而况于人乎而况于为圣贤者乎是故秦子慕之用光大于厥世焉予丁酉正月过韶作诗引之尝闻斐君子外节以中通虚心应霜雪夷险无春冬又闻髯大人柔外且刚中霜雪莫之陵雨露无全功以兹庇本支不与时芳同遥遥念先德毋忝尔芳踪若欲问圣学诣学竹与松何以学竹松生理一无穷刚通本阳德去去成群龙题天泉书院壁示诸同志逍遥访名山早晚至天泉天泉夫何如天一为之源天以一而清泉以一而灵物以一而生心以一而明明者天之德三才同一极自德还自昭天然绝人力此泉君自酌自酌还自得中味鲜能知人莫不饮食至福山书堂示诸学子诗有序福山书堂者婺源学子诸生与乡义士之所建以为文会之地邑大夫吴君且作兴之时甘泉子过而讲焉为作诗以喜之趣程访先贤迤逦寻福山灵境惬素心怳疑梦寐间奇秀万交目吾心一以闲问心何以闲万有性不存所性如兼存万物同浑然一石砺心确一花应心妍有鸟对关关有泉同涓涓风云恒变化我心自存存为语山中人诣道以我观婺源五岭诗有序甘泉子之北也过婺源抵休宁经五岭焉曰芙蓉曰对镜曰羊队曰德胜曰新岭爱其名而赋之春山绣芙蓉闪烁入青空我来乘云车缥缈行空中芙蓉临对镜镜光花愈胜未见本来面更须学山静静坐看羊队羊化石空在石吾甚爱之勿使羊践坏德胜非人力而乃见天则是德何必胜日用常饮食新岭德胜前问新何以然盛德乃日新春花自年年题复齐云甘泉旧名齐云有甘泉似为甘泉设此泉有本源迸出山石裂维甘隽不坏维泉流不竭不竭与有本问我如何说安得挽此泉尽救天下渴宿斗山书院诗有序斗山书院歙诸学子所建为文会之地也且以俟甘泉子谒文公庙庭于婺源过而讲焉郡侯三石冯子实作兴之甘泉子嘉焉为作此诗于壁以诏来者频年瞻此极今夜宿斗山缥缈入飞磴超然出人寰群峰绕列宿宛在天中间居中以应外比如我心然经纬皆文章后地与先天山鸟不尽宣山花不尽妍惟以反求心圣功收大全宿和州香泉书院题壁兼寄州守鲁君承恩卓午辞和川暨暮宿香泉秉烛寻名胜冒雨凌寒烟烟霾鲁叟磬雨湿梵堂禅香泉问何如温温如暮春因动浴沂想鲜见浴沂人何以鲜其人浴法人莫传一浴净毛骨再浴清心神三浴日月光天地与偕新天地既已新人世无妖氛登峄山感怀五首吾昔读禹贡梦寐怀峄山今我履真境亲见胜陈编古来穷理人诣道亦复然归来束六籍面壁坐九年上下峄山峰危石度千重回头倚岩坐洒落观大通何名为大通是身在虚空欲归前无路插趐凌天风山阳觅孤桐孤桐已无树虽有千年凤未知栖泊处琴瑟非爱身太和没六吕惟有桐上月古今自来去岩花非可爱爱之在吾心是知真爱处不在丛花林爱花无甚浅采花无甚深问花莫问道问我深浅吟颓垣带峄山门是纪子郭有德不在险胡乃大去国狐狸穴姬陇猿鸟悲日落乐极哀忽生凄风满寥廓望西山吟示周生荣朱丁酉三月初九日西山昔爱我山色如眼青今我爱西山眼与山色明山色何为明雨后风廓清风雨几千度变易尘与土尘土尚变易人奚不速老二月九日题黄中丞公求放心轩水也不揣自少有志于圣贤之心学悲世儒或失于求心因作求放心篇世之君子恶而摈之者一也疑而议者又一也知而敬之者又一也敬而信之者又一也其上焉者也如安崖黄中丞之相信尤笃作轩以志之者百无一二焉水也于摈议之余益以见安崖公之至难得也而敬之信之岂但如公之见敬信于区区求心之说者哉作崎岖篇崎岖历荆棘危途度百千道遇安崖公爱我求心篇问安为安崖不答心坦然求心不求心安安无所先君看石头路险滑不扶颠赠毛后军捧表之京丁酉九月初一日闭门谢诸贤吾亦欲无言毛苌对门居世契知我焉我心如月光随子朝天行谁云有凤德但闻歌楚狂送胡舍人立之首夏破群咻相从金台游高秋慰孤寂相见江东楼炎凉变时节人事安足谋匹夫不夺志志士忘在沟达大人无我独立谁朋俦至道本无体天地与同流子去崇明德吾当行归休送徐枫冈廷尉考绩之京冠盖何煌煌江东送飞黄青青枫树林倏尔染丹霜明照君心瞻望彩云深廷尉天下平吾以啸且吟送总督宋中丞南塘公入坐院诗丁酉十一月十四日同年宦中外于今余十人揆之三百中三十能一存其余未可计零星与飞烟倦鸟思白云健鹗翀青天云散何时合高歌开别尊与苏年兄乙峰言别时乙峰报政北上予亦将南归君家西北边我家东南埏风云偶相会离合三十年云生本无根风来亦何门变态不自由所慰元同天兄移北斗下我思南斗前同心同广居东西南北人送少司徒静庵公迁北部我身虽在外乃心在皇室夜夜望帝星朝朝瞻舜日闻公有召命邻寀来相庆我心如日星随之掖垣省诰封刘母孙太淑人七十寿诗有序刘母孙太淑人者徽州人寿阃本太学生椿之母也戊戌三月九日寿旦柔顺知书尚义理动必以礼教子以义方二女皆贞守不渝谓本曰尔祖以武报国利钝命也谓椿曰尔惟以文华国通塞天也且汝欲以名养为忧孰若以忧善养乎甘泉子闻而贤之作诗寿焉何物女之贤生两文武姿伯也提干戈仲也习书诗遥闻蟠桃宴正是春花时彩服两阶舞天姥千年辉伯氏为吹埙仲氏为吹箎王母开颜笑礼乐母亦知三月五日同曾惟馨郑世迪诸君游三山寺观白鹭洲是日同者郑生经哲曾生汝檀夏生仲洪生梓王生奉柴生惟道徐生贤杨生舟马生翀王生性仁丛生茂林俞生介温生如泉王生为宁潘生鋐方生瑞公余静扃户倏忽已春暮生意尚可观诸子扣门告肩舆遵江曲轧轧向何处三山在天外以远人莫到如彼幽深士不入俗眼妒鸡鸣迅宵征近午起风雾将天秘神景诫此浅士露幽合临长江中洲蹇独步即白鹭洲也吾欲观逝川于此巢云构答江山何伦柴惟道徐贤三生问自然之说客来问自然本体已见前本体何面目见之亦至难至难有至易忘助两无间两在故不测而乃疑于天赠南京大理寺正澹轩戴君升任柳州府太守诗皇化渐以普风气日以开昔时荒服地今日须贤才蔼蔼贯城彦五马朱轮来问俗柳江头柳树何人栽春到柳眼青君来春意回无然蹙其根而使枝叶摧君看甘棠树遗爱何悠哉赠麦前军升任山东盐运同诗有序东轩子麦子秀出乎端溪歌鹿鸣于乡闱不薄乎儒师迁博予南雍从予于观光之馆讲心性之学以考最为倅于临江贰守于吉安于砥砺以检身勤劳于皇事者六年而赞前军一年而升运同或曰盐运利场也污地也其贪者荣之其洁者危之东轩子不怿然欲勿赴甘泉子曰子赴也吴隐之诗云设使夷齐饮终当不易心盐运岂有污于贪泉乎岂有危于贪泉乎昔者铁桥黄子欲勿赴福建盐使吾劝其行也非污危之地无以见真操也铁桥子行而累致大位今子不薄儒官廉也讲求心性贤也砥砺检身慎也勤劳皇事能也贤能廉慎足以辨之矣子其行矣大位之升也将发轫于斯乃作诗而壮焉吾欲观太山苍苍天际头吾欲望东海浩浩连天流鸡鸣日观晓日动海光浮照见负盐子嗟嗟齐相谋利国日以始强兵日以起利害互纷拏无乃盻于此选君二盐运以君能守已畴昔倅临吉止饮清江水以此二盐运寸心群职尽子行愈峻洁性有无穷分君看贪墨徒乡评如秽粪太山千仞崖可以振尘衣东海万里流可濯足底泥我若遂东游与子一共之送考功君南乔参藩广东诗戊戌三月高鸟亦血肉羽翼能天飞轻车本枯木骖服能陆驰为政在得人至治以无为如彼在一体指臂恒相随达人贵远识智士炳先几无事应大事畴可与子期帝命将普泽先济东南隅失我左右手我心宁不悲福星照吾广维以慰我私赠侍御沈君南湖佥宪之山东诗吾庆南湖子汪汪似南湖不以澄而清而况澄定乎袖有双龙剑身佩明月珠珠以明宝善剑以断奸谀清以濯群溷定以怀永图君行有遗则邹鲁圣贤都诫子诗戊戌四月十日示柬之忆尔年四五期尔为圣贤尔时亦不辞冉冉岁相迁志学及弱冠变化忽不然龙猪异其质速利日牵煎如藤缠葫芦所得遂忘天岂特遂忘天于亲亦忘焉忘亲都非子忘天者非人哀哉为人子回驾今勉旃送地官大夫受庵周君谦之迁任云南诗五马乘指南万里何阻修泝沿到岷峨无乃一源流因之望滇溟山川郁相纠地远俗维迩道同政易谋先王重柔远行矣壮才猷送黄左军迁任石阡知府左军滇溟秀剖符石阡守云贵本同宾如乡东西道云山识旧面回马知熟路何况谙土俗善政因俗好君行毋谓遐二方随左右送中舍谈君相祭江香祝至南都竣事还京相见十载前君颜宛青阳相逢十载后我鬓则已霜邂逅道衷素今昔徒慨慷万里禋江使青天一炷香与成孝子诗有序成孝子进生甘泉山下未尝知读书事母甚孝母病垂危或言子之肝可救疗进闻之即夜以刀剖腹凡二次乃得之疗母病愈操刀取肝时心手两不知一念但知亲安知亲之肢不识不知处可以观天机自兹通神明成子其充之赠职方澜石梁君擢宪副之广右诗平生澜石子表表冠时贤衣葛深怀玉成蹊以不言澜心不足清石胆不足坠持此清坚操本兵空诸边遥边尚折冲况理宪台前泉翁大全文集卷之四十五文集门人新兴潘洋校刊五言古诗题日惺斋为杬上舍封兼似乡进士郑世迪日惺名尔斋尔心日了了天理日流行天运日旋遶心日日日惺神理日日妙一惺明德昭太虚游八表退藏外昭心声臭不闻睹惺惺斯不惺长夜何时晓题曹宁波太守语所藏吕泾野八分书大科训规因以赠之宁波守执持爱我大科规既爱我规条爱我叙规词规条如布幅叙规如线属心几善恶间敬肆隔云陆敬肆慎心几叙规象施为规条应万事为郡张四维戊戌六月十六日书尹黄门相二代敕命册因以赠之归嘉鱼黄门清楚客于于手一册大哉称皇言褒衮何烜赫先德以流光子道益辉煌荣亲岂外求道在立身藏道大配天地全归本无二楚山为增高楚水为增驶伏读不见文惟见两亲存亲存以不朽永矣感皇仁赠和州同知前秋官胡君名永成和州贯城彦旷别语合意因语知同心又知理无二慨共唐虞天君相都俞事敬哉达上下民与诚和治戊戌九月九日赠张君惟行恕尹温州平阳县吾欲登鴈荡因之临温台日月凌倒影飞锡乘风来闻子试牛刀莞尔襟怀开弦歌道有闻亲见淳风回戊戌七月二十一日洪器之梓寿亲昔憩斗山城俯视老人星还歙多老人大老百二龄我寿本无极宇宙同生生为子侑寿觞将亲过大庭七月二十二日邵武画士方烨为予作真予不自知其肖否若作从游诸生以及厮役无不曲肖之者予戏作此诗难之尔能画我形能不画我影形影既能画盍画心神境心境高同天心境大同地能画天地心万物可能备七月三日戊戌八月四日甘泉子再登牛首山同游者洪生梓郑生经哲张生文海洪生清方生瓘程生锐梁生穑一时甚适遂以杨生舟诸生请历危涂放于新泉下院数酌而归作此驱车曷宵征感兹秉烛游不见牛山春登高爱清秋秋高爽气发雨后炎嚣收鸡鸣群息动时去众芳休达人究终始故与天同流题西溪卷为俞进士宪乃祖何以慕西溪因见西溪派涓涓照人清澈底清可爱弄艇西溪云月出东溪外不见溪畔翁溪月长相待永以贻孙谋濯缨溪上流八月二十日送闵仪制旦考满入京昔在春官年礼义尚相先堂属如一体斯道共钻研闵子于此时执侍以周旋自谗之昌矣志士若委靡日月递昃盈天地互泰否闵子于此时自反能不惴手持天官最送子朝天去感慨难重言言亦不尽意意马防风奔子其慎御御永思为仪制闵主事旦永言谁孝思孝思思维则其则亮不远反求自天德大孝终身慕自慕终自身手足未启前履薄如临深跬步一或忘不孝与不仁不仁者违天不孝者违亲违亲斯不孝违天斯不人走笔偶赠省元唐子元殊桂林一枝秀晖晖清照人勿使藤蔓之可以干高旻大临驾六翮遨游出风尘太远不速归归人念倚门寿大司空蒋公石庵七十华诞寿公以长生煌煌两生祠生生之谓寿父母多仁慈湖南与江北处处遗去思以兹寿国家可永万年基及乎作司空六府思若时讵能以淫巧艺事执相规历遍中外而今跻古稀岂逐少年行寿耇古不遗稽谋能自天天子自深知赠地官大夫丹山子赵君迁曲靖太守诗有序语云白头如新倾盖如旧其然岂其然哉吾以为新知终不若旧交之至也气合诚不若久敬之懿也尝观斯世之人有四十之交而能久敬者乎无有也昔与丹山子初相见于石翁先生之门迄今四十年矣翁时已在病举赵子以属水曰可哉秀子子其与语之自兹相契好丹山以兄事予相期志道筑场之后相与游罗浮居西云舒啸扶胥出庾岭渡彭蠡访白鹿历金陵登歌郭隗之台咸与之俱及予官词林丹山守沣州入赞都督府南郎地官往往见于事功称才能而予职不任事徒以不忘区区之学托诸空言莫得少见于事业然回视一时及门游从诸子而予与丹山子及邓子贲斋幸存又同官南都交义不替益亲今秋之季丹山子拜守曲靖乃天子重之以柔远之道而人不知以为屈吾以为荣矣于其行也念四十年久敬之善慕平仲见称之义慨今昔与之言别感慨之不足遂托于声诗钟山郁苍苍依佩丽且光侯今万里去谁与予翱翔君心江月白我念滇云长一解云龙乘大泽油然生霈雱西郊久不雨帝念施远方柔远以能迩此道自虞唐二解忆昔江门游圣途共相将一日期千里衰老未升堂各自笃初敬之夷不可忘三解送少司徒王公鹤亭先生考蒲之京鹤亭海鹤姿独立未入群依然在人寰翛翛见风神古来贤俊者气习不能沦夫君京洛士衣袂无淄尘屡迁不入朝留都邦计新报政或前席赢绌具能陈戊戌十月二十八日携徐生世礼夏生仲王生奉黄生耕黄生牧刘生誉符生治俞生介周生士良游东山东山旧传即所谓谢公后王荆公所为作诗者也作此以示诸生鸡鸣出夹冈门名过午入上方门名出入寰阓内如虱处裈裆词客悲摇落俗子爱春芳达人玩生意寂士空坐忘我则异于是大观与时行携我八九子冉冉惜流光不因驾言出焉知草木黄王谢安石荆公俱尘土上亦荒凉进修贵及时游衍与出王钟石诗有序钟石诗者甘泉子为钟石子而作也费钟石子秀出广信之横林横林之溪西下不能一里有大石焉如钟弗倚弗偏矻立于溪水之涯者钟石也其溪二百里遥遥自怀玉来环钟石之三面终日击撞或曰是水如其椎也怀玉高悬其后磈磈灿烂萦带或曰是山如其追蠡也旋虫也费少宰尝筑室其巅藏焉修焉息焉游焉因以自号诗曰维其有之是以似之圆外而坚中坦夷而穹窿吾不知钟石其钟石子乎钟石子其钟石乎为之作诗以寓神游焉钟石似钟石实心历霜星鸿钧太古色直截幽人贞幽贞之所庐钟立四无欹怀玉为之纽玉流为之椎君子曷似之实以比其德特立砺坚操磨磷终不易至乐若无声一鸣天下惊小大随所扣宰公在司成万石之洪钟维以警聩聋夜半攒眉起昊天日升中奉次舆浦王公冬至前二日韵剥余天亦复天地讵无心独观剥复几千载逢知音流行与充塞浑沦曷升沉此事无声臭茫茫何处寻送长泰尹郑明府赴任便道归省诗有序潮阳有四难焉郑氏东溪翁贤也有二子长曰经正贤次曰经哲贤也人曰东溪翁难为子在正哲难为父在正也难为兄或曰郑氏有二养焉哲也为善养正也为禄养正也以今年冬钦授长泰知县长泰去家五日可迎养矣承颜谕志善养兼焉谒予金陵憩新泉精舍五日而行同门陈生等请予诗赠之诸同志之诗歌继之渊明令彭泽百里去柴桑心为醉秫田折腰乡里郎何如郑长泰违家五日强起居可迎养甘旨得相将况有好兄弟孝友溢庭堂由家达之政一邑见循良行行念赤子竹马迎道旁送符生士亨还南昌有序十年三章甘泉子赠符生治也治少从其父伯声从予于观光馆讲圣贤之学甚适得勿忘勿助之指父子持养甚坚今十余年矣噫怅想昔时观光所设射礼废矣钟磬隳矣歌声息矣时变事殊屡矣而伯声亡矣今其子治卓有立志不远千里越江湖来居新泉谒予请益其心其学业不变不废不隳不息而益笃焉而其父为不亡也矣予喜之于其归也为作古诗三章赠之励之同馆同志者歌以继之十年别子面千里忆子心子心既已见慰我一何深一章出门多路岐行行慎所之古人千里谬所差在毫厘二章江风送子来新月迎子归风月同自然吟弄亦奚为三章三凤吟赠伦白山司成送母太夫人还乡穗城有三凤五色具文章上止三珠树百鸟惊回翔仲氏鸣壁水将母还离方离方朱鸟地昼锦同辉光何时复来仪圣人坐明堂题克斋为王奉常暐奉常有清卿斋居名曰克顾名以思义思之吾未得得非孔颜徒为仁在一日夫克亦何名精军以胜敌虎贲三千人一心同一德所向尽披靡不追亡逐北何名为精军天理乃天则颜氏事斯语养锐有余力至明且至健勿之不容息中军如不精空拳控勍贼天定人亦泯吾语克斋克或言道何克能事非持国天理天所为自然本无作赠表弟乡宾陈爱月还甘泉诗有序君从甘泉子赠表弟乡宾陈爱月也感今昔老少之异嘉其古心古服为古乡饮礼之宾望之老而笃学光甘泉焉至矣君从甘泉来色带甘泉云今我梦甘泉悠然得我心忆子从予游十五映青春予今各老大卓立冠乡宾不远四千里访我憩新泉倏尔告还山了此儿女缘江风与江月赠子吟弄船晓如惠化洞会送吕汝德书怀兼似刘子实晨出安德门超遥度长林恰恰闻鸟声欣然得予心此鸟意何切有如求友生千载望三益异道故相嗔感彼谷风篇再拜谢义禽赠春官许仲颐之京江东盛才俊今见会真元之子富文华抱负何超全一战三千士独步文场先筮仕入春官礼乐渐得新赠子直清诀夙夜以惟寅题郡博夏念斋先生寿图诗五翁应五星五寿仰求天一翁坐一室一德反求身求身机在我求天事茫然德者寿之本身者天一原自求自多福且勿信人言寿全山高士刘先生诗有序广信永丰之霞方有丈人焉曰文甫涛者乡善士也行年七十有三志不凡近独复中行行不适时情声不入俗韵人初讶之诮之曰全山耳夫谓之全山者俗以訾夫全野也犹曰坭塑人也又曰无机变也丈人曰是善名我因以自号且六善焉俗久而孚之曰真全山也善人也何谓六善一曰德二曰敬三曰惠四曰廉五曰教六曰义曰德文史自娱天性刚直是故足以励俗矣曰敬笾豆必饰祭祀必肃是故足以敬先矣曰惠罄囊以助丧葬之乏者亦分饭以救于告饥者于时储无宿粟矣迎赡七秩无归之嫂曰一饭可分饱二人也是故可以济物矣曰廉生不妄取一钱受族人百金之托事毕归余弗或私乎一毫亦弗私于托货之贿是故可以洁己矣曰教人曰窘矣盍教之生殖乎曰吾惟教誉也从吾所好焉治经养性即有广心田矣垂髫出就夏东岩经岁不归曰欲汝熏染之耳独举业云乎誉登乡荐归则戒曰自吾父吾祖累世积而发于汝其勉之为邦家之光汝毋负吾志焉闻在南京甘泉之馆教小子来之则曰吾老且病岂不念汝汝得所宗遂吾志焉是故可以裕后矣曰义与其配余孺人相敬如宾赞成厥德是故可以称媲美矣夫刚直德也肃祀敬也恤贫惠也不苟取廉也乐得其学教也夫妇敬成义也是故定静不迁偌唿以为山者此类乎甘泉子闻之曰彼所谓全山者君子以为全德也者全人也夫惟六行者足以称之矣为之作诗寓寿焉诗曰俗诮全山名吾以静不迁全山偌我訾因以止安安干坤有五岳五岳一全山何名为全山五岳合一观何以为合一静看先天先当其未分时宇宙同混然丈人秉刚直用志能不分凌空俯五岳寥廓何超全以兹孚邦家闻达无间言德教施外内廉惠人己间敬义通幽明六善如山尊丈人自岳降仙客来如云以山祝公寿寿酒至如川贤郎滞西席吾为歌此篇赠建昌南城张举人崇吾欲欲跻匡山照影天地边南寻五老宅西访麻姑坛下自状元里秩宗弘治间予时始通籍亦获瞻温颜今见凤毛种崇也引雏桂也来蹁跹问我养毛诀君家有直传问何为真传直清以惟寅送姚侍御奉命之湖广清戎吾闻国大事惟在祀与戎和协神人际诰尔治平中吾皇古圣神礼乐政一新郊庙焕古制戎政咨廷臣帝曰御史姚虞尔有风标维尔多才敏理戎维尔优遍历湖南北爬梳与搜剔如发乱思栉如身疡欲释前年水旱荒将御失其粮枵腹出死命十室五逃亡调停在大手往哉念不忘戊戌六月十五日答安福乡进士周君得之所问八条后赋此翩翩安成子问我八条目吾方欲无言言中不如默默识不识前万里一处足八月八日赠九山汤子还古冈有序甘泉子之与九山子友也自弱冠之前已知其为古道之器矣或曰九山子益友乎曰然或曰直乎曰然九山子之生心未尝设町畦也如其直矣或曰九山子谅乎曰然九山子之生口未尝出妄语也如其谅矣或曰九山子多闻乎曰然九山子经书入口成诵也如其多闻矣或曰古之所谓三益者九山子其庶几乎曰然予所敬也己亥夏四月九山携先师石翁之孙畬来访予于金陵而馆于新泉者三阅月日与道旧甚适于其归也为之赋三益圣人训三益直谅与多闻予友九山子何讵非其伦同业因伯氏识君弱冠前古心称古服言动夙驯驯亦同江门游亦钓楚云春予昨归沙堤访我铁江滨今秋携公孙陈畬也来浴新泉云何以养其直丝毫了不存何以养其谅心口无间然何以养多闻畜德归渊泉行矣各努力相约朱明天己亥六月七日与九山诸同志游夹冈义庄盛夏万物长阳德极光辉天道代消长秋阴变萎蕤携我众友生及时出游嬉天地尚往复谁能超范围形骸非我有爵禄岂我私逍遥大化何喜亦何悲荣寿诗赠赵廷评崇信归庆严亲梅月翁人皆爱世荣我独爱良贵人皆爱年寿我独不如是良贵在我身世荣从外致年寿会有涯显扬于世世我昧梅月翁知之有贤嗣行道与立身以亲受多祉归荐荣寿篇廷评子赵子严陈生叔莘有序庠生畬叔莘者我白沙先师之孙也赋性淳实称其家儿昔从予北游而归者十四五年矣今夏四月随九山来省予金陵共语今昔为之怅然予深欲其不坠家学于其归也严之以诗忆昔辛巳冬治任将趋召念师裔宜昌携尔来北学三载妨职事迄今憾草草乃考睡乡言命归侍左右星霜十五更相见学如故令予生大惭不觉发孤叹念祖修尔德否则为不孝如彼嘉树根枝叶谁伤耗赠尔作述箴归读中庸教赠表弟陈谏乡还甘泉洞新泉亦甘泉东海即南海须识两泉源方知四海水四海尚且同人心何彼此临流饯弟归静学泉水止叶子新疗涞之有效谢之己亥闰七月吾儿病且懒懒故志不立身病尚可疗志病药难及下体发虚浮诊者云热温旬月再加医如水投之石叶生一二剂病已去六七再加三五之根株拔且悉惟有心志病懒惰尚如昔奄奄若懦夫邪魔作蟊贼子能为药之赠子以百镒赐故人林南川先生冢子正夫别而翁我同门卓焉号先达一体分殊理自翁亦足发我乘飞云车访翁茶园庐子年等中军我始向立余嗣晤国华寺题诗见真意于今四十年相见如梦寐我酌为君歌君为我婆娑初九日以神告卜得青霞洞朱明与青霞相比为近僯虾蟆嘘其气两洞生晴云青霞朱明后朱明青霞前前后一间耳山嵴云平分天地不爱宝多藏遗斯人贪固人所鄙贪山未为愆让固为美德让之恐逆天乃辟通云路乃开见日轩行馆落天华天厨引天泉再拜谢神贶吾兹毕吾年奉题席光亭有序先师白沙先生慕凤凰山之胜寄题诗有借我一席光之句水得凤凰山西坡建明诚书院为席光亭于其上以奠先生神位取诗语名曰席光亭云吾师一席光从谁借于是一声凤凰鸣五色映天地此光师自光何与他人事自性得自天无借亦无匮不离一席间天地万物备梁俭庵司徒七十华诞我闻莘挚言俭德怀永图小俭财用节大俭意必无愈俭德愈精精一天为徒俭翁跻七十俭化七十遭祝过百千国脉与长悠送安子静如山考察左迁尝闻鲁多贤岂无知人者柳下三黜圣名照千载下人有区损益天地同久大子静安汝止何健羡悲诧走笔代简答庞举人朱明洞庞公隐鹿门有人拜末次朱明隐庞子五方执经至朱明于鹿门境胜无以异人心有全经无言注天地隐显语默时畴或知其义世有孔颜徒可以与于是明当脱樊笼与子坐超诣走笔赠萧上舍归潮阳萧生辞观光归问潮阳路大路在子心问人在何处何处是吾庐广居在天宇观光一片心挂住萧台树送刘通政参议转北大理少卿春冈好春冈春冈吾爱之一名为春台阳德镇熙熙春生变秋杀仁义贵兼资目君去之矣宁不令人思廷尉天下平平心君莫疑圣主具一德皋陶在唐虞己亥腊月十一十二日同职方朱正郎簠赵副郎伊连日冒雨雪视卜义阡小憩同人馆而同志诸子王生奉也盘也黄生牧也俞生介也杨生大中也涵也泳也同具杯酌同欢乐焉夫同人者人人同有之地也其诗指尚同云兹晨凌沧波昨日发姚坊仙鹤逐麒麟高桥度上方率属至斯里遵曲来夹冈冲雪非谩游卜阡何傍徨念彼火中人安得不为伤圣仁泽枯骨推之及无疆息徒同人馆同志致壶浆同人风景奇山水围孤光万物正归根归根为春阳会兹同体理荡荡见虞唐赠宣城掌教陈伯孚迁尹安义谁是安义者吾与治安义郑侨称使民宣尼谓之惠安义斯安仁仁惠民所庇仁以庇民生义以宜民利利成如万物生聚如天地天地大父母君子维恺悌问之何能然仁义乃兼至赠葛子东应贡北上诗有序葛生涧子东维扬之杰也从予游观光者十五年矣未尝见其有一过孝奉母李惟母之所欲与诸弟而顺承之故五子者惟涧独贫得之于沉汝渊云也不省外事贮书满楼次第遍览亦不尚记以媒科第其志可识也嘻得斯道之门而不疑吾言者其葛子乎信予言以倡斯文起于行窝者其葛子乎兹以贡入京而来辞予于金陵也赠以古诗一章以致属望之意云昔予开观光葛子自扬至芙蓉出秋水神清绝神气棣萼映堂萱闾阎称孝弟挥金辟行窝昌大斯文地再荐乃入京马群空北冀乐近天子光九五正当位众凿混沌余古锥乃一试且勿访去华轻言天下事为汪节夫尚和题德馨堂诗德馨夫何如明德以为馨君子贵自昭虚室生天灵天地合其德日月合其明先君有贻孝地义与天经尔德尔自馨神明游其庭庚子二月七日送南京大理寺正赵鲲迁守汉中府闻鲁多君子于今一见之一见雅素心语默存真机大笔见心画方正无斜欹生心发于政汉中何足治使君行无迟候迎竹马儿庚子二月望月谩题赠冼碧山吾甚爱此山山石如我心石纵可以转中坚谁能侵山面碧如壁壁立万仞浔不有羚羊角谁能履高深四月二十三日省农上方门遵河而南止于夹冈门同人馆示诸生二首劳役不为戚自逸不为休休戚本同体稼穑与民谋我世农家子莘野岂其俦受命安民事我心宁不忧先时旱妨麦我心忧忡忡一雨幸全收我心乐沨沨忧乐岂以我实与人天通譬如诸子心翕然何来同题嘉善寺住持僧大智画入山是樵出山是人樵何如不息担洗足看溪流过东义庄感旧而作有序东义庄者诸生刘生誉等义举之所建以守史吏曹恭甫义捐之赡田也庚子四月二十三日予以劝农遵河曲由东而南过之感史子之高义捐田二百亩以育新泉学子且三让誓不易初志焉他如出谷万石以赈饥民推煤山以公两邑皆希世义事也而人见谓不以为谨德焉可以观世矣而赋之刻石于庄壁以示来学裔云遵河过义庄忆昔史子贤三以义让业附郭二顷田养贤为国桢有功人不然又闻溧阳谣赈饥破什千焚券公煤山允殖王所天有功蒙不韪养贤以殖氓贪夫多灭义反为世人怜三代直道行天运亦何愆嗟亦已焉哉问天天不言矢时告来裔感义同勉旃泉翁大全文集卷之四十六文集门人新兴潘洋校刊五言绝句诗中秋三首寄伍宗逊尹彦明有为常扰扰无事日休休江山饱风月时节忘中秋佳节闾阎共清光月十分共怜盘里芋谁是赏秋人残云忽卷开长空极高洁偶坐归云楼何处无明月读刘可大内翰题云轩霍君卷次韵我屋堪全华君轩半卧云酒醒云散后开卷忽逢君赠吴世英分教宜兴夜瓮分江水春茶煮楚云为君浇舌本六籍细条分为永顺彭宣慰题四首天章阁云汉昭宸极人间一阁张始知天广大不外照辰阳清心亭心源无一物何物更能浑活活天泉在凭君莫挠源四贤堂四贤堂外月颜色满空梁千古贤宣慰中心一瓣香征边录谁家重生子血化剑芒腥因读征边录千秋憾武成斗潭八景圩上观澜我本望洋客观澜得小圩源头云锁断山下看何如沙头唤渡且莫渡河去风吹水倒流隔沙人不唤空老济川舟后溪钓月钓璜不钓月钓月不钓璜夜来得月处钩丝俱已忘南陇耕云耕陇恐破云云破成离披纵然耕破罢犹得补山衣竹屋鸣琴竹林围翠响虚室和琴声丝已不如竹风戛自然鸣柳坛对奕何处柳坛好柳坛风景多奕声动前浦惊鸥飞渡河禅剎云封古剎云长封绝顶出云外君欲看白云更上九层剎书窗雪霁书窗映雪时书声已闻世留眼看光风窗前雪初霁新岁六日凌江驿新晴即事四绝句六日凌江馆新晴江水深居人因暖出不为听拏音新日暄幽坞断崖过乱霞霞消有烟火树里有人家溪叟坐暄背溪童出采芳轻风舞莺燕平野鸣牛羊驿附十家村虽贫尚可存隔林闻吏语贷廪落人门北峨驿道中口占四首南风不满旗新晴日初暖草木生光辉得意流莺啭南极行尽头南望尚决漭不游八极外焉识天地广风软旌旗定山空玉节明如闻重译语圣德比周成何处北峨驿门前江可怜若教居孔老川上意依然不博驿二首绝岛生修篁无风自相拂有果不知名碧枝映丹实千军金鼓震十里羽仪趋是我曾无事春风鸟调雏为石泉赠友道旧西樵馆山尊亦偶同独邻归草草不得看诸峰托吴提舶致书应吉士元忠七十峰头月青天一尺书不逢贤舶使那得到仙居再寄吴提舶偶逢吴舶使问讯是天台鴈荡他年约从吾跨鹤来自甘泉归西樵夜舟风月甚佳八日夜潮落扁舟来自东天与还山意为借满帆风在山月色好出山月色微山月今多少还载满船归寄题眠云西樵亦西华同睡不同情他时传睡法不是五龙精题陈继宗所赠万竹尹先生画可堪开画幅秋思满江湄惟有随阳鴈年年朝北飞送周生卫还阳羡卫为医士不中欲弃其业归于儒云救身岐黄乡阳羡山中去因君问里人归来拜周处大同春吟己丑作四首我道本大同从人自分别举首问太虚太虚亦何说宇宙同胞里身居太一家清平有麟凤狡狯起猱蛇譊譊夸毗子东家复西家寻常家计事岂足向人夸大道玄同是群分自作家春诗拈未出春信已开花题周克道藏修所二首名孚先静趣坡书馆无情未发前可欲已发后借问静趣时此趣更谁受桃溪精舍桃花映溪水溪水亦何情精舍有高人端默观化生送江西周节推佐调重庆周君肮脏姿方正不合俗不信行路难仍上瞿塘曲赠屠文厚侍御清戎南广名应坤霜旌一夜发五岭已全摇余事清戎外秋风待举鵰寄镇江钱医士闻说钱方士回生一匕中众生犹痿痹吾药媿全功娄江书舍为华生庆玄题四海观会同三山亦既入江馆读书心二业可能一旧作送戴君赴京公事毕还家今主客铣之父也观国归来日华胥梦已空此中难着句把酒送飞鸿寄题讷庵为黄州程子健乃父也天下方多巧讷庵元不知庵中人默坐兀兀到黄羲送曾秋官梧之南畿审刑秋杀与春生天德普万物子会好生心大回造化笔张伯怀舍人素扇面阖辟如变化用舍如随时把柄一入手炎凉夺天机送胡主客松之北北风何凌厉送子渡江汀江花与江涨尽是别离情甲午元宵予奉会于池亭承诸公乘雪见过分得五言绝句体四首因以奉谢寂寞幽人宅低回长者车坐令门巷迥情以主宾摅柳眼青迎客禽心乐傍人鹤须为起舞童侍亦相亲主办逡巡酒天开顷刻花时雨雪雪光瑶海月灯映赤城霞酒令军经略诗旗愚树降门前风雪大更为尽余缸偶书与诏使陜右白上舍浩荡天游志名山欲尽探心将钟阜月随子到终南偶书赠邬青州之任名绅南京主客司升甲午六月日翩翩贤刺史问俗古青州我若登东岳传声海岱楼李医诗有序陜右李医名东妙于医能以其利利人而不利人之利吾以其是心足以医国矣作短诗赠医国者盍取焉人爱李生药我爱李生心谁廓此心用为世起呻吟赠沉汝渊北上春试汝渊自如渊渊深有真龙一旦乘云去弘施泽物功赠柴允中归江山允中不允中中在虚无里无在无无在自见天之理赠胡生登第胡子青云器意气激青云手执万言策行于万乘君题扇面书寄陈云山中丞两舟系彼岸共说波涛话我若归去来江山胜如画代简寄对山状元海太白归眠日云山以为徒可怜迁史笔不为世芟芜代简寄王渼陂渼陂名胜在不欠杜陵诗云山想眉宇可似玉堂时走笔赠李道行司训还扬州李生步江来惓惓问心学心学在自心自求岂云邈走笔赠李司训世用父母双寿尝闻岷峨下往往多长年把赠李氏子归以寿双亲走笔寄题守愚高乡宾太学生相父也偶逢守愚翁因知古愚直直者天之德大智藏诸默改名至喜泉有序大茅峰下有泉焉人至其间则泉眼喷起如琼花拍手振动则愈涌出如有感应然故旧名喜客泉予爱其泉之异而恶其名之不雅门人周玮曰请先生易之遂更名曰至喜噫泉既有喜亦必有怒若清者至则喜浊者至则怒是得喜怒之正矣既为大书前黄门李九皋立石泉上乃纪之以诗俾至者有警焉何名至喜泉泉翁至则喜后有清似泉许尔来共此十六日宿句容土桥南庵庵甚陋小示周生蜗室亦自安华堂亦自安同来寄四大睡醒在南庵闻鴈二绝嗈嗈北塞鴈肃肃向南阳气日南矣尔知人未知年年阳气复是尔北归期王孙春草绿尔归归不归休宁汪节夫尚和以三帕来寿云致三祝之意答之节夫致三寿一寿三千年我寿无穷极与天同后先问庵佥宪马君宗孔求题圃中楼亭及八景共十绝丁酉十一月十日天德本自崇为人自旦之倚楼会先后便是死生机右崇德楼亭子悠然好况当崇德前悠然真境得何必见南山右悠然亭东山云起时捧日共熙熙照见子房心微尔汉皆非右房云捧抛楚王久泯灭楚山月长来月曾照楚王楚王安在哉右楚月生明南山凤鸟地何时更来仪凤去独留山山光楼得之右南山献瑞宝瓶应北斗北斗不酌酒若酌入瓶中可以献万寿右北斗调元黄彭骨已蜕何年遗两山我寿年龄外后地与先天右黄彭对峙河泗争流处水流心不流自流他自止吾与止流休右河泗环流楼上望桑梓依然见旧居广居君认得何处是吾庐右桑梓晴辉亲在松楸下松楸暮霭中望亲存着外松霭化为空右松楸暮霭偶题杨生大中君极采芳卷丁酉十一月采芳复采芳采之何太勤芳馨塞天地吾自美灵根寄题山泉吴兵部号也名道南何以爱山泉山泉静且清安得挽之去尽洗世间肓期邹谦之不至走笔寄之我来我有期我期天不知寄语东郭子可悟天人机送夏官孙君文宿参藩四川诗直气叫阊阖同听喜起歌心将薇省月送子到岷峨题曾春官惟馨藏予小影无言是吾真君若请益起默识如愚外曾子可与此觉山五景为洪侍御峻之垣作高士昔乘鹿还同鹿性驯遗田千载下今属姓洪人右洪鹿田主龙何处是烟火两三椽静坐知龙德他时或跃渊右主龙山源泉官谷里泉亦未忘官泽物司云雨西风卷却干右官谷泉天井无人汲汲之愁太勤忘助中间看天人此处分右天井峰潭中何所有白石映黄芝坐来潭底影照见本来谁右黄芝潭题碧潭为丹山馆人朱挥使碧潭如碧天天与碧相连欲普乌龙泽须借雷霆鞭碧潭即乌龙潭也题马雪坡卷马柳父信步北城坡忘却坡上雪不知孟浩然寻梅有何说送江君一桂之广右太平守使君刺太平问讯太平治太平本无象人心平即是赠李一夔分教海丰己亥闰七月境土移毡近罗浮就眼新秪应徐节孝扶持百年亲送古田尹何君世纶邂逅郎星使知是古田侯今我长怀古因君问井丘泉翁大全文集卷之四十七文集门人新兴潘洋校刊五言律诗雨中坐楼上书所见浊酒不得意新诗空自酬冥冥翳白日郁郁坐穷愁飞鸟冲风堕归云被雨留小舟还数点寂寞在荒洲望罗浮对之不敢指万丈立空青影落沧溟得高分日月明阅人幽石老无主野花馨葛老遥相问西云是友生谒崔菊坡祠玉颊碧瞳清想公眉宇成傍观知国手遗表自丹青日落西湖晚云归剑阁灵短词吟未罢欸欸凤凰鸣元默别后有怀闭门梦行李白鸟没青天好月将愁去新梅对恼眠相识波罗树重看玉井莲欲申花意思临别已忘言西云梅花盛开用元默西云韵十一月晦梅花清太极雪月与通灵老树从心折春风就手迎映溪流不兢脱蒂了无声惊起罗浮梦凭轩见八溟赵元默得一鹤将致西云随即病死诗以悼之空山无一侣托契九皋君引吭轻寥廓长鸣意绝群世有三生血吾兼一返魂敢言屋乌爱未必主人嗔题易菊趣菊亦有何趣渊明独赏真后来爱花者总是学陶人秋露与佳色南山对入神不逢易居士谁识白纶巾夜梦谒石翁墓病中作黄云不可度紫水乃无门敛衽圭峰下如公面目存想极寻诗稿哀余有梦魂平生游走意他日夜台论临病西云之下不得回送元默行舟聊此遣闷斜阳迎度马落月下归舟举棹意有适卧家人独愁倚树吟三叠开帆过两洲神仙本无累吹笛酒家楼冬至日一首年年有此日此日苦无多愁与初长刻天来柰老何新梅惊病眼短句儗春歌板筑过名节黄鹂度翠萝板筑一首板筑非吾辈心期鹿洞前凿池得新月伐竹见全天翠嶂园高阁黄云对小轩仲冬岁癸亥短咏记吾年同元默弟游黄云洞马上口占联辔敲推入溪桥风袂斜两莺鸣并树一路转三叉紫府千回梦青春二月花直知天路杳谁管暮归鸦归云窝中卧看鸟群飞朋飞何处鸟此去竟何之有底轻心性无家重别离入云终自得高翅与群疑世网专相待稻粮肥未肥将往谒先师石翁墓舟中写怀初定江门舸中宵梦倚樯精魂不可致大道有遗光雨过白龙出云消紫水长望坟欲饮泣不觉泪沾裳大行孝宗皇帝挽词二首泪穿无厚土目窅有高呅敬祖翻材艺用尚书祈年蹶玉身恤囚扬末命前七日因暑有旨放囚放女陋前人妃嫔绝少从有如椽笔谁能画得春退朝恭默处座上见秋旻十八全弘治清修在侧身折节延诸老承平颂一人亲王遗谕在花萼自冬春奉题东山草堂为刘时雍少师正属苍生望东山复此亭檐虚湖与迥景胜岳全轻三径沿溪辟千峰就榻迎不留廊庙老乞与草堂荣潘黄门海珠诗次韵孤根分穗石树影带城堤泛泛星槎外荒荒日驭西两崖烟火断一啸海云迷便欲依僧寺终同一鹤栖腊二十八日宿三洲滩岁尽日阴雨魂销夜荒汀寂寞关河黑咄嗟瘴雾腥兵卫起风草扪虱卧寒铃心逐北流水直到粤王城过永淳县除夕夜宿道庄与潘黄门对酌二首岁事催行李时光只客船历头忘了日符面已新年北斗天颜近南溟地脉连几时青鸟使归侍玉皇前此日不再得此岁其如何此岁还此日一觞当一歌往事成陈迹流光逐逝波年徂志不就歌竟独长嗟人日过长沙乡人日程途得伤心花近舲仆童当骨肉梦寐是家庭山势迎船转草色驻桡青双双彩羽去立石愈分明次潘黄门人日韵二首春自东南至迎予作伴行草新随意长花故傍人明旅处亲童仆遐方赖友生秉芳欲寄汝路渺又难征地幻乎天设奇观纵此行也须潘仲鲁消得湛元明日夕黄鹂语春风碧草生只难销此恨采采念孤征太平道中观石壁次韵二首岩石可自砺试观神已疲荡胸生磊磈乱眼幻神奇鸟星来作篆木客上题诗不是飞空侣人间那得知景浓不可泥情缓故无疲称意崖云丽伤心壁月奇久婴性尔廦太瘦是吾诗微意凭谁诉峰头病鹤知次宿布村韵明日出关连云草色润带雨花枝寒物态兼诗得羁怀共酒欢青牛谁谷口紫气此檐端惭愧非吾辈临关重倚阑早发不博驿次韵异俗难同调诗情空自浓触人山霭霭当面水重重飞鸟愁欹径行云无定踪自兹欲浮海高步蓬莱峰次韵潘黄门寿昌河之作二首却如周宰孔不似晋临河已见天无外还闻海不波影随一苇渡声接两涯歌遥想唐虞化南郊羲暨和回首千山路消愁见此河滥觞立鹭渚映阁浴凫波有客乘槎过何人鼓枻歌蛮音不须解以臆宣天和题谏议祠冬日昌平郭吟诗谏议祠志存时事往道在后人思古木藤萝上荒庭俎豆薇瞻鸟下爰止得意舞阶墀寿故李少师母太夫人九十寿域开何处西涯近斗杓帝师推八座母范着三朝已见曾孙宴还夸后物凋偷桃惭匪朔爱听幔亭谣送张公度尹贺县贺县分符去苍梧路更西青山迎彩旆明月引花蹊谩说能撄虎还闻笑割鸡千家有忠信赤子在提携送吴孟奇立教迁江闻道迁江博高情见五坡旌忠立教地伏义即条科春风皋席动化雨杏坛过试问江头水观澜谁独多送松江陈别驾之任问俗松江口松江春若何黄堂已风动上海有弦歌民瘼催租拙儿号乳哺多不惭食鲈美明月满清波题三郡政略再读刘琨传南邻太史稽甘棠有遗爱别驾是名騠宫协三刀梦桥留十字题邦人须考德更请问松溪安公石号送太仆少卿陈先生之南寺德英因忆环滁胜曾登太仆堂逍遥王子阳明馆把别榜兄觞戎马论材剧羁怀吏隐志秉心渊塞处騋牝自骧骧送大都宪伍松月先生考绩之京颇忆江西变微公人恐非论功犹众典超逸与群疑贞度僚须肃精忠帝合知会应为前席南国尚疮痍送大都宪胡先生考绩之京世宁中丞新画鹢迤逦傍春行北去频瞻斗南还未计程三载虽论绩诸边尚用兵奇才本无最天诏下青冥和周贞庵中丞操江江上之作中丞出耀武横槊赋新诗画戟青天杳楼船白日移波光闲水阵霾气散霜麾见我开衷素论交颇恨迟送张惟信学士主考南畿事毕还朝名潮吾爱亭溪子一见眼逾明对坐疑醇酒相将到大美抡材钟阜秀临决秦淮清影绝停云处天空北斗横健翁费少师寿诗棣萼真吾爱楼居接凤台因知健翁诞遥想寿筵开金露降南极文星烛上台乘除蘧化里阅世几回来送蒋中丞石庵考绩之京爱尔柳塘静肩舆月屡经依稀蒋卿径寂子云亭白日三山迥青天一鹗征历中外处报政几回成崦西徐少宰部署藤花盛开佳章见示欲予同和藤花亦自媚适逢赏者贤托生天署上偏得主人怜万朵娆同色孤根深不迁遥知樵岭发西樵山也寂寞在江天次韵和廖洞野翰长院中观莲四首壬辰六月二十九日御气通龙阁花光接凤池清香超圣品静直不凡姿过雨添诗兴新荷当酒卮还闻君子德在远益相宜天然元不作清水出芙蓉自挹瀛洲秀因思太华峰神清天所降根净地攸钟若就观莲赋名书必蔡邕缥缈姮娥府璀璨碧玉堂大千嬉日旭尺五接天光不着群花色兼闻自性香谁云衰白叟无算尚能觞接引谁僊子观莲无极翁浴神群玉府弄化水晶宫杯酒频经眼芙蓉不耐风及时虽领略真赏在收功咏正堂旁老柏癸巳腊二日此柏如有意森森近我堂避檐东干落碍日北厅凉正色难谐俗何心独傲霜春花与夏草同尔一时芳早出仪凤门过狮子山有感而作忧世山容蹙还过狮子山即愁狮子吼未放豹韬闲戍卒反金革天兵压玉关如闻飞檄报生縳渠魁还赠常司教之婺源诗名廷衮甲午正月十日广文从北斗肃肃趁春来桃李迎门待春风称意栽青毡他自冷素业是谁开若到齐云胜因风寄语回咏柏木网巾筒子盖柏木能消汗也筒子偏随我于今三十年纪纲舒卷里汗漫化功全素质自贞干油柏骨虚心是应缘网巾有缘世间炎冷态于汝不惭然次韵介溪太宰灵谷寺见寄二首风递歌声过令人毛骨寒我歌青竹枕公咏白云端一啸天地窄再歌胸膈宽即须鞭鹤去暂结寿崖欢遥忆羊肠路初行未觉通前途须自到真境与人逢五字闻孤唱三更梦远峰诸天在云外风送隔山钟陈石亭以旧作见示次和灵谷一篇灵谷寺前树参天机十寻阅人万遍过怀古一何深佛日照群动慈云送远阴因思天下暵中夜想森森周厚山中丞家鹤产双雏是称瑞鹤为赋此诗产鹤家奇瑞亦惟人瑞之和鸣学雍睦修洁似搡持乐意将雏舞成巢愧燕归托身已得所应感主仁慈为夏举人臣寿其乃尊梅湖先生六十华诞有子怀贞介因知尊甫贤自怡椿树寿不羡槿花妍养志三牲上扬名万寿前在京亲意乐何必舞华筵陈中舍使事毕将便还姑苏托兴赋此赠之倾盖逢中舍停杯问洞庭扁舟逐海月几日到沧溟尔乘槎使邦人负弩迎早闻侍书召夜梦笔花生赠别同年陈省斋司寇还朝酒黄黄似菊菊色劝杯频别后杯停处遥思菊对人世情青眼几交态白头新上苑看花意如今老更真赠李文舆秋官正郎奉诏归省天子崇仁孝陈情诏许归望云纡昼锦计日理班衣岭月明空橐江风满去旗抚弦看远翼心与尔同飞赠钱公溥地官正郎奉诏归省公溥思亲疏文舆作伴归几年同绛帐到日两莱衣日决冥冥翼心悬猎猎旗樊笼有羁鸟争得羡群飞松谷为洪侍御峻之外舅胡君洪夫谷亦幽矣况复万松深丈人此揽结如入空禅林绿云迷慧眼涛声惊静心幽深尔自得于人何处寻泉翁大全文集卷之四十八文集门人江都沈珠等校刊五言排律太平诗有序予过广西太平府而南观其风俗异之作长律二十韵遶郭茔心水沿江破额岑巢城俗传黄巢城天设险狼寨地还侵胡米下空壁蛮烟出远林听歌或成啸欲语却殊音架木怀俗谓牛为怀同寝编篱巴谓鱼就擒美波谓男妇刑莫辩割谓莱歜同斟士挽须龙谓袍去人酣艮柳谓饮酒吟暂看腰带剑差别耳圈金口与槟榔赤头兼面目黔狫长裙过胫姑巨结垂簪服贾浑箕帚哺儿并砧开元泉货旧独用开元钱昭代品流今国初始置流官尝隘三都赋无论九牧箴封疆虽斗大日月共天临一体分冠屦八荒同裔襟驻桡江雨歇吹笛壁云沉铜柱北影外扶桑西枝阴星槎凌斗极极南龙节谢氛祲刺史堂乌下皇华亭草深使君行县事驿廪并家寻赠霍渭先进士毕姻归南海长律一百韵发迹青云上收身紫极边相逢何恨晚倾倒到忘年溟海千龄鹤风波万斛船是源终必达若火势方然斗极应长定星霜却屡迁哲人无习气圣学谢陈篇四宇云消尽中天月自圆有流皆赴海无地不同天鍜炼功须此山林趣已偏百途皆适国一苇亦杭川尺蠖时乎屈羚羊有或悬陆沉须似朔勇退每思钱敝帚真谁售兰膏合自怜侧身观世界引手汲天泉铁笛吹何处蒲团坐欲穿前程无税驾重任未弛肩在水应为润存规必作员一心从主宰万事或因缘肯信神为速还如静者便掉头归海岛障眼扫云烟尧舜非无受羲皇更有前多岐分炼术快捷方式入金仙逝者无停息斯文久绝传开怀舒浩荡洗耳借潺湲到处逢膏火将身赴熬煎清凉思盥濯荤血饱腥膻大隐金门客叨陪玉帝筵全身徒蛰虺奋击愧高鹯瑗过年将迈予诛志速悛惭无退山手犹树慧云鋋有客利攸往何人敢与权高坚劳钻仰影响病拘挛根本方时发支离在必蠲艺游须有息德猎迅于畋观海知无量窥天失大全中心秉明哲和气会相宣至德酬知己高谈谢世贤庶几犹万一彷佛见三千独步难为继将开必有先时贤生衮衮粤秀起翩翩古调诚孤唱高山未绝弦流行虽宇宙鱼免有蹄筌蕴借胡为者声名骤隐焉奎星光朗曜文运亦回旋讨论随毛颖游居即楮玄骐骝产渥水毛羽长青田子史如珠贯经书以类连玉金声互戛苕翠色相鲜古器看黄吕和音听铎舷纷纷惊藻思稍稍弄云笺历块迷途辙追风累缠牵同行常似砥皇路忽如邅弃席还当惜君恩忍遽捐瓶冰占气候尺水起漪涟枯草知兴废元龟定涧瀍七三梅有摽花柳昼连阡去路瞻南斗归途转北鞭寿筵舞锦绣月殿见婵娟珠先隆翟峨冠细玩蝉李桃酬种种瓜瓞祝绵绵家徒四白壁业有一青毡永怀梁子节不愧孟光钿牧犊心悲雉东莱笔胜椽光生魁堡里华发秀山巅泉石宁耽恋膏肓可疗痊依依看院草冉冉见池莲倒蔗渐如境幺荷苦似拳会前厘室席已兆讲堂鳣尘土浑缁素风埃没锦灵源殊濯濯静熘自涓涓习静依山下行歌到海壖大醒尘土梦勇斩葫芦缠闲倚孤崖啸魂酣绝嶂眠未须游远骑祗合坐中坚花发馨香远云开锦绮妍抢榆无大翼止棘是轻翾允矣谁能拔招之或以旃尘头障霾雾足底动星躔衾影恒存畏盘盂亦致虔至人无彼我举世入陶甄谁捧寻常土时方四六骈醯鸡生翰简负累尘编开户夸新学名家业旧专诚能通内外不必佩韦弦藁藁修形客冷冷古寺禅到头还自得入手要求诠蜀犬多骇日南辕岂适燕十千凭奋迅九万快高骞看剑歌还叠拈杯语更延途危防骥足江涨慑蛟涎西土无仪凤南州有杜鹃笔谈先远寓书舫蚤言还蹈海休从鲁寻山谩觅佺临流悲影独涉水惜裳褰渊静忻潜鲤天空看戾鸢如君多直谅合我补遗愆壶子机将杜西铭意独镌王孙何伥伥芳草又芊芊远到仍胜重孤征岂惮孱为言同志子共赴胜流铨遗庵任丘张君寿七十太史李宗易令岳也恳予作寿诗二十韵丈人河上秀蓟子朔方英素履终全节金天独孕精留侯无事汉仲蔚不居城入粟都随例褒官自当荣寿筵开赤县真箓授神京福地通玄极神仙接岛瀛东床分玉液北十下金茎燮理存交酢调和付太烹挥杯邀玉兔举手揖长庚月底排鸾驭云中听凤笙过从皆抱朴招引或籛铿蔼蔼闻歌至翩翩倒屣迎各酣真率酒共进太和羹自有延年诀谁称介福觥诸郎传世德别驾振家声何日延三老如公亦五更由来知玉润应不愧冰清上寿元平格遗安乃利贞至仁须永命无事即长生缕舞纷仙乐清谣尽胜名送翁存道宪副赴荆湖兵备八韵威弧将肃气岁晚下荆州戎马论兵地才能壮国猷洞庭春水阔冲岳宿云收云移图阵外水满舳舻浮舒啸登楼夕赋诗横槊秋运筹南北会胜制楚吴头营月宵堪迥狼星夜合愁风流元漫叟经略尔追求奉寿毛阁老六十律旧说山东相东莱更毓灵近分洙泗润不了岱宗青维岳生申甫斯文睹日星芝生饶秀色玉立映明庭弱冠终军少三冬曼倩成汪怀欺汉宪雅量似辽宁文彩云中豹清修海上九流兼猎涉六籍在参订世识公侯器人夸宰相形色言无疾厉胸次没畦町四世勤供奉三朝谨侍经纾徐登相府洞达见灵扃黾勉艰危除裁成靖难能刚柔须吐茹剂量费调停定册终推让承恩若战兢居成惊宠利在治念伶俜寿域开初度神都锡百龄金天授丹箓紫阁出仙醽东海夸桃宴西王说幔亭未须辞富贵长与作仪刑大司徒九峰孙先生七十华诞诗以奉寿十二韵我慕孙思逊知圆行且方遥遥九峰秀鼎鼎四朝望文苑开郎署魁星近斗芒群公皆雅器三命每循墙赤舄多肤逊丹心在庙廊云归天地闭龙起楚江光大老来东海精忠答圣皇召司仍会计疏达必流亡祚国须兵食匡时乃历甫申神岳重平格寿天长瑶宴张府金茎下建章凤雏供戏彩诗咏祝无疆寿留余先生得生字陈德英太仆父也自亲吾榜弟如已拜先生尚想趋庭教无论翼世荣着鞭骢马逸脱蹝柏台轾平格多延考留余与戒盈逢辰歌岳降初度纪王正北斗斟元气东皇进寿觥百龄符帝锡三老会时享莫憾莱衣旷贤劳在野垧于赵类庵宗伯宅修会得五言排律二十韵宗伯开文苑春光际景辰吟鞭乘岛兴谈麈静规尘忝窃瀛洲彦叨陪讲幄臣诗坛寻地主酒伴尽天人等作地乡客犹惭入幕宾游从兼吏隐人物是丝纶花意妍堪恨山容巧作颦云行西岳雨蝶梦上林春燮理存杯酒忧虞损绣茵逍遥鸡阜月寂寞凤台滨潭府初张宴明公对饮醇大羹滋味永雅咏愫情申蔼蔼衣冠俊恢恢笑语亲兰亭无放达金马更清真咄咄书空扎嚣嚣谢众嚚天心自流运物态尚悲辛仰阁依珠斗瞻云恋紫宸食芹思有献投壁恐无因盐鼎非公辈清修报主南溟起大翼九万谁能驯贺张母胡太夫华诞诗十韵张太史衮补之母封太孺人胡氏阿母江阴望神明胤厥先尹门兼二养孟氏自三迁未拜慈颜胜占知令嗣贤瞻丸开翰学闺范得家传帝锡褒贤自人夸教子然金茎分玉斝珠翟映瑶钿宝箓传天姥年龄各地僊锦筵云起处彩服日华边道筭千年外真羞五鼎前平生寿亲意不以慕彭籛赠地官副郎赵丹山考绩取道南归诗三十四韵忆昔全弘治相逢嘉会楼时方岁戊己人各富春秋我出乘孤蹇尔来携小舟终军初弱冠思叔晚从游碧玉同分席圭峰到上头论才师有眷请事子能休宴笑筑场际执丧诸楚咻心将深丽泽期以各藏修并马铁桥过联诗径口遛西云石路滑南海古祠幽辛酉登秋榜甘泉系晚桴经年而傍母一纪亦盟鸥观国亲言感同舟友义稠岭猿愁寂寂洞鹿喜呦呦留滞南雍帐先开北蓟艘春光惭老帽秋翮落凡鞴碧水芹香远枫山礼数优自衔三载恤独抱百年忧静坐烟霞迥闻歌海若愁多君左凤尾索我大科丘感邀飞龙诏朋从菲采收叫阍上封事歌朴下东周澧北紫兰圃江东白鹭洲异方音渺渺相望路悠悠入贰南宫省来参中府谋缤纷皆礼乐驽马愧骅骝出并寅清舸勤操会计筹奏功兼府部赠处似回由天上千龄鹤人间万火牛樊笼淹健嗣寥廓放高眸心逐鸿飞远形同匏系留需沙终有意艮背乃无俦咄咄勿复道冥冥不可求鲁连如欲见谓渭涯也为我试穷搜六言诗次韵答郭总戎武定题烟霞洞二首百万胸中藏甲悬河口里生波顾我烟霞何意无能知我无他七十二峰光影二百里外风波不笑人间冷澹高情那识其它画山霭参差屋树江烟灭没风舠一笑渔鱼得失危机共在波涛晓发仆山驿至丕礼驿四首草色初看过雨山光乍见收霞烟火数椽茆栋荒篱一树桃花摇曳旌旗十里斑趍甲士三千着处春风满意殊方化日回天阴晴养花天气士女游衍风晨一翻佳人拾翠满城桃李争春冠屦不伦之分珪璋特达之尊秉节会成周礼曳裾归去王门市桥道中四首二月一日初春草气蒸行李朝花露滴征衣怅望平原雨湿欲寻旧路云迷树杪鸠鸣雨霁稻畦秧送风凉欲采楚襟香草巳辞越橐难将云去竹间露坠风来草际波生忽逐黄牛别陇惊飞白鹭一行断桥两涯流水孤村一带平芜乡梦初惊唤渡海怀想见乘桴题洗罗江司空画菜谁能笔底生春老眼触处皆仁生意可留此看无然咬尽菜根晓枕偶成六言六首乙未十月四日正写引年一疏梦寐中夜思归心逐南翔宾鴈插翅不能奋飞阳鸟木落南征欲托阳鸟寄声先扫烟霞荒径阳鸟谢予不能烟霞洞名铁江新筑钓台长竿待予归来若出九井之璜世人无然见猜铁江沙堤江也欲鞭九龙上天九龙藏而不云云龙不期而会雷雨之动如神九龙洞名也云谷依稀南亩乐尧执穗北庄怅想助耕诸弟屈指大半云亡云谷乐尧皆山上庄也垂虹珊珊从天流落人间不还归挹飞泉洗耳耳畔寂无尘喧垂虹乐尧左瀑布泉也精舍甫成寄怀觉山侍御讲堂一悟天开上起亭云高台台下三千弟子梦想觉山归来泉翁大全文集卷之四十九文集门人新兴潘洋校刊七言古诗东牧为同年王君坊外舅翁题牧牛四方亦无着牧牛东原爱朝暾西北幽昧不可居南方离火残牛群善牧牛者随牛意牛不能言臆自申手攀扶叶折牛棰蹊人之田即鞭之若然不蹊亦不鞭此牛与我同无为丈人牧牛从养性行往坐卧吾无疑驯致白牛露迥迥勿令斗伤扶叶枝扶桑枝伤亦未恶扶叶日出无光辉我所思三章有序为伯安我所思为知己也停云悠然有触于怀咨嗟不足托于长言我所思兮在河西一人独往何人迷天寒古道行人稀我若言之天亦悲江流东去西日微愿回中天照我私朝宗日夜无停时我所思兮在龙场何年龙卧今遗芳潜者勿用用者伤孔颜当之亦则藏思君思君白发长乘彼白云归故乡我所思兮阳明麓空山无人又多木犬惊春云鸡升屋泉鸣琴兮山鸟歌山人负暄鸣犊嗟此乐兮乐无殃我不归来君耻独题华山希夷睡图陈桥数万之扰扰不供堕驴之一笑宋家四百之历年不足开眉之一觉五龙睡法不可传虚以待之无所先一阖一辟皆自然此辈岂是作梦人引笻卓地脱笠顶自有天地为衾枕何须更费买山钱落花啼鸟春无穷欲尽此梦须梦中答邕州别驾邓诚之美人昔别藤江湄藤江山前云满溪翳门关外春草萋王孙王孙归不归送泰州慱何道充通州广文何道充和气可挹如春风四载冷冷振铎声至今闻者开盲聋此风传播自扬泰欲得师者人人同鹿门文选郑伯兴前在扬州节推知在扬补之泰州从众公何君义气更喷薄生死交情不改矱安溪钟宗禹倾盖始定交临死后事以相托君之高义激秋云携丧并子同南舶教子全丧谢九原略无难色见然诺嗟嗟世上平生交临难反眼若不识临难反眼若不识闻君之义宁无怍始知动人自有本知本可与共圣学愿君充此恻忆端优与诸生入圣门送望江令余君弦县名望江吾独邻大江滚滚来县前欲挽天瓢汲江水尽为人间洗怨冤闻彼疮痍尚民瘼请君濯热与疗痊尤溪溪水深几许润泽百里长涓涓曾子鲁为尤溪令有善政送浔州别驾陈一之浔州壬癸吾旧游大藤峡贼窥城头忆昔韩公霹雳手断藤大藤今无有于今此辈交市货骄子饱暖虎则饿明公别驾展骥足此辈应须窜林麓从来感格在信恩潢池赤子皆王民赠彭鸣卿下第还五羊白云山下五羊城西江山流东海清毓才有如一彭者长使老夫双眼青翩翩宛若两朱鸟一留瑶阙一沧溟三年定静养奇翅会着翀天时一鸣赠明卿周君赴衡府伴读名必诚去年遇君淮水北今日见君江水南江淮渺渺波浪阔道路修阻愁人深清秋天高一鴈征公子独曳长裾行会见王门称乐善梁园赋雪风冷冷送大中丞林石崖巡抚保定诸府提督紫荆诸关名有孚石崖如心铁如面霜风凛凛不可犯化作两畿桃李春为两棘寺洗冤怨世传斧钺授天庭内抚天关外紫荆旧日春风皆识面株株桃李近相迎送大司成陈琴溪之南雍名寰忆昔与君尸壁水东厢南厢只尺耳嗟予有行君不疑德业相成同一致琴溪溪上风冷冷君归予南旋北征诗歌钟鼓停夜月观光庭草待君青圣人临雍思南国思得司成司礼乐谓君德化犹在人君之南行当不薄亲承诏旨出明庭春明门外春花生花光一路送君行明年君北还相迎贺沉氏二母双寿沉生情事久未伸衷曲区区难向人襁褓命者麟台君守斋仲父为后昆本生离怀未离乳所后鞠之应甚仁一母生之一母成爱根天性俱天经王母孀居七十零手和熊胆学业精帝推所自锡恩荣表与令尹为式矜许母劬劳裂肺腑生男不获食男报但知祖命为尊严不谓终惭矍相圃只今垂垂八十龄私恩耿耿负中抱秋春之秒双萱秀寿盏斑衣随左右三月花红照寿筵三秋寿域花更妍二母欢心一子尽移治移忠皆性分当今圣明重孝理两宫并寿因心起右壬辰十一月望作走笔赠倪中舍霄癸巳八月集贤学士开弘文中书下笔中书君我看倪君思不群海鹤低回鸣向人飘然意气凌青云过清源遇兵备齐瑞卿索言赠之癸巳九月齐君自昔读中秘作天子吏居黄门欲与天子争可否天门垂翼久未伸稍从粉署饬兵戎飞舸邀我清源东索言相对有何说清源水照君心胸玉皇昨命丞神州虚传羽檄姑淹留军民一载须借寇天马安得长凡槽张子部惠予浆水玉石砚予视之隐有云气梅干双双侵云月色照耀走笔歌谢之癸巳九月十日过吕梁张君惠我浆水砚烟水微茫云一片又如月色照梅稍但色光芒月不见一干两干于青天挛拳根着万千年学文须学石间秀美在其中人得传游嘉善寺题后峒石壁飞空片片如鸿翼盈盈僊掌尘凡隔怪石幽崖鬼所壁不然亦是雷霆噼女娲补天炼五色混沌劳攘谁开辟七日凿死天亦戚因思五岳本同根浑沦直赖回天力重看宇宙还完全归去登歌盘古石家山有名盘古走笔赠孝子国子学录加博士杨君成章宗道归道州甲午十一月二十三日杨君孝行世所闻孝诚直达通高旻有司奏授录国子大哉圣明重孝理始知天人一理同六堂化育如春只今引年拂衣去天子三留留不住加之博士表其孝孝廉足以立世教系帆白下勤问道归心如箭行草草千圣圣学将无同请君归问无极翁送翰目王嘉言考绩之京乙未正月望后王子桂林一枝秀文学讵从翰林后少年折桂秋蟾宫冲突颇遭月娥怒帝遣来司南苑花潜夫书读两三车朝天一别柳湾去暮云春树天之涯寄惠州太守史使君乙未二月十五日使君自昔居黄扉曾在上前争是非于今去饮惠州水餐荔亦和东坡诗黄金台下一见之罗浮月满相思时我将决策罗浮去东道主者非公谁为王舆浦司徒悼何氏夫人夫人女德冠女伦余事亦善弹鸣琴素手翻成鸾凤曲曲终弦断不见人世间谁解觅鸾胶为公肠断续朱弦参赞紫岩刘公有旨取回京用行在八月末予以祭告先之渡江作此奉赠中秋秋高天气清珠斗倒挂银蟾明普照妍媸无遁形圣人建极泰阶平用意忠厚何含弘衮衣东归众所荣留后直向斗边行予夙骏奔江北征不得离筵唱渭城江水千寻不尽情天台高寿年兄蔡方伯霞山先生七十华诞天台之高高万丈不尽千峰万峰入天上天上蔽三光下与五岳而争长中有哲人神所降岳伯高节与之抗伯喈君谟不足让脱蹝归来五十强踏遍五岳来高尚古稀之寿寿无量寿筵天开与天广天花为舞鸟为歌天姥谈谐傍抵掌尊俎江山供俯仰金盘露醉逡巡酿宁馨偷桃未得归斑衣挂住天曹仗赠高都阃君阳还楚将军非是不好武将军既武又能文揖让恂恂如儒人挥戈辟易万马群文武一道古所难干戈揖让同此身武惠武穆岂武臣贺魁峰曹先生七十七寿诞诗九月秋高天气清云烟飞尽天宇澄谁家寿筵开广庭丈人独得金天精显受天箓葆长生试问丈人何为者魁翁坦坦心地平试问何以为长生通格三极维性灵始知天地在平格天地得之乃清宁圣王得之当永贞丈人富寿多男子燕山五桂皆贤名震器致身衣豸绣青衿蓝绶膝边盈五郎前进五福觥一家起止为休征待将人瑞瑞皇明赠周君实夫升任思州太守诗有序嘉靖丁酉夏六虚周子以南京主客郎中擢为思州郡守人或嗟嗟以为薄思州矣夫周君孕金华精秉方刚之气瞻于廷对邅回于仕途由御史外补而参议俄落职而推官踣而起复稍迁而同知以及主客且未直其枉今迁之太守矣而犹置之边远焉实夫将薄之欤甘泉子曰六虚子岂谓然也不曰今圣天子之重于柔远乎而必其贤乎不曰思远人之淳朴乎而必乐能从其化乎吾闻环思之郡皆长官司也长官司者土夷也昔者孔子尝欲居九夷或曰陋如之何曰君子居之何陋之有若孔子者岂非叹道难行于中国而思以居夷而化之易乎许子曰蒙古人易语而教其亦有征于夫子之言乎因为之诗以送之周君截截金华姿扬眉吐气鸣彤墀高才顽不偶时夷险一节终不移天子重远远非麾宣尼直欲居九夷礼失在野野不漓使君去去宣恩威吾欲乘桴以从之父母仁圣犹迟迟赠少京兆吴公讱迁都宪巡抚四川自我逢君三十春手攀月埜凌清云连枝粲粲并三秀花光照耀老灵椿中丞历遍中外垂趐直上青云天发铏揵下庖丁刃会中理解牛无全腰间烨烨张华剑影摇三峡星斗寒自古大才当大用君家家范司寇存始知余庆自积善先公高大于公门丁酉七月寄寿程生爵尊府容庵君七十吾闻古有为义者利人不肯拔一毛又闻徽今有义者慷慨视如毡上毫一朝挥金四百星千秋名与天泉高何以作诗为君寿贤郎折桂不偷桃赠陈生遴得解还姑苏因贺其尊府大司成苇川才子文华二十余寻常亦读五车书秋高凌凤折丹桂腾空入月骑蟾蜍身上陆离云锦裳口中咳唾明月珠拾芥归来称庆爵圣途万里期驱车谁留有余不尽之积庆学君学士早已焚金鱼酬赵丹山地官扣门作寿诗韵七十二春日过云飞云西云忆共欢自兹兹念长存存红尘坐入无穷门寿崖洪崖倾尔尊宇宙一气同氤氲吾今忘却寿者身南山顶上无嶙峋题橘洲居士别业图有序太湖美蔡橘洲也内翰九逵先隐君橘洲居士有隐德焉故甘泉子作长诗美之太湖畴昔吾曾游东洙西崦入湖陬小从悬木望缥缈洞庭山高峰名洞庭云飞天际流茆公坛名山中胜迹见我招手迎惜也欲渡无扁舟愤将湖水一口汲喷济万物泽九州三十年来抱孤志时不可得徒淹留披图宛见蔡氏古蔡泽也裔四时始悟功成休高踪已逐鸱夷范蠡也去至今芳躅留橘洲还闻橘洲邻夏湾消夏湾名一水旁通流玉沟两山对峙深门阙瑞气浮空如蜃楼橘洲居士称时清五湖波浪谢五侯花开花落记年华玲珑硕果斜阳收自非田桑八百之草庐即为木奴过千头居士居士谁与俦自受天乐无人休北圃南田游寿乡巷名一声长啸如鸾凰俯视夫差避暑湾即消夏湾也豪华既尽何荒凉吴王越相俱寂寞惟有震泽春天三江瀼瀼之流长居士有子曰九逵隐居肯构以肯堂通籍于今留翰苑君子福泽殊未央乘风飞锡欲与去令我三十载幽期一日偿当时请扫茅公坛分我地亦何伤丁酉十一月十六日赠邓君念斋考绩之京长句有序工部正部邓君念斋居对江门去石翁阙里若此其近也昔人有言蓬麻并生不扶而直邓君于贤圣之道宜以于其风声之鼓动熏炙而感发有不待力学而得之矣矧若君之好学乎君昔为监博予时考绩至京有若权门炙手可热君谓予曰愿公无失身于某某予义而嘉之笑曰岂有失身甘泉子者遂以为益友焉今君三载考绩予重其别而荣其行也作长言赠之南曹冬官尚书郎邓君门汇江门长江门老师风韵切先时熏炙趋高明闻君斋扁亦曰念克念作圣恒不忘直声昔播南台表一掷泥涂珠复光候吏不卑令项强贰守一道无低昂诸司考最如一口报政早晚趋朝堂圣皇会须前席问畴若工垂与殳斨丁酉腊二十五日赠侍御钝庵何君升任德安府太守诗何使君何使君人称有脚之阳春阳春到处物皆欣三方遗爱六碑存按辔骢马无生尘剖符帝命乘朱轮德安用德不用罚千里牧无斗群坐使闾阎风俗淳循良之政为一新尔时德民吁叹哉何父何母使君仁寿张母林孺人七十诞诗戊戌三月二十八日北城楼张号高义同居共爨已六世留都风俗波靡余万一见之亦足异家人不离由母贤孤侄孽子如己气只今垂白跻古稀寿筵高张三彩戏凤鹏鹤人名此筵合依连理枝宁问同根与异蒂我为作歌也匪侑觞感激慈孝警聋瞶赠侍御洪峻之巡鹾竣事还婺源诗有序有美美洪子也洪子觉山子为体认天理德业合一之学故其巡鹾两涯也于照商有通融革弊之政于兴化有均税除害之政于士人有教成二业之政风俗有乡约善俗之政君子称四美焉太学生葛生洞曰洪子满代而去扬之耆老数十人遮道涕洟止之无已愿脱靴为记洪子曰夫父老恶知其不可此守令事也谢去久之乃去非善之入人之深也如是乎甘泉子闻之喜曰夫学仕兼优知行并致忘助之两勿直达天理洪氏之子其殆庶几乎或曰洪子之善乃其祖母余教成之致然也今竣事而还便省祖母也将曰祖母之所以教垣者何如垣今则可以见祖母矣诗云无忝尔祖聿修厥德洪子有焉甘泉子既喜而饯之于会化之馆会诸同志二十余人褒之以诗云有美一人兮在福山之冈爰服四美兮两淮之光淮之清深兮流之洋洋维扬之士民兮念与之长念之长兮何如靴不可兮得脱民之口碑兮若何可忘归途会化兮三山之阳同志翕聚兮天日堂堂大道如砥兮孰示周行岂伊人之岐径兮无然伥伥送李壁山主客考绩便归穗城长句壁山昔共游璧水别馆观光君所起师儒历历坐四筵遶筵立立青衿子高谈道艺到虞唐习射来观如堵墙尔后门前径草封钟鼓不见歌洋洋璧山名迹历中外当时素业今弛张君归为访朱明洞朱明近已开书堂寄萧王僚月塘子长句潮阳萧生月塘子心如明月时时来云影天光自感应碧光荡银河开半醺仰空拊髀笑笑彼杨朱不肯拔一毛何愚哉上天生财自有数千金挥尽还复回新泉一掷七百星至今萧子有遗台遗台百世长崔嵬名与此台百世终不摧月塘心月谁能裁己亥正月二十三日丁千兵忍庵七十寿诗有序忍庵君丁其姓翥其名云汉其字生于淮南长于淮南老于淮南遂得淮南之精将得淮南之寿而忍庵则不是重也五世同居屡蒙旌表又以例授千兵而忍庵则不是荣也建学官修桥梁施人材立义冢累行高义饮于乡宾而忍庵则乐之今年十月晦日为七旬华诞之辰甘泉子作诗寓寿之淮水出自桐柏山黄河沧海汇勾连异人义士生其间不然往往多长年刘安鸡犬皆成仙又闻丁家有高士令威野鹤相后先只今共爨过五世宅里已表兴让仁今年阳月跻古稀天高海阔闻华筵高士高义不谢年无疆万寿无穷传我歌寿歌歌寿筵送乡进士刘子实归省广信永丰诗有序刘子子实既领乡荐北试于春官且报罢人有不堪者矣子实勿以挫志焉游学南雍历事铨曹一子报丧于家人有不堪者矣子实勿以挫志焉少宰钟石费公曰誉有志之士而乡里之良也荐入馆以教涞之未几妇氏在家又报病人有不堪者矣子实勿以挫志焉报者三至去家三年矣犹不忍言归予谓之归乃归省焉夫无所挫于外者必其有自胜中者矣刘子其贤乎哉或曰夫谭子焚衣邵子置之非古之志士乎若子实者将非其人乎子实乐就翁学将朝夕听言于斯岁时观行于斯其成己者欤内以规训循循不息外联同志惓惓不忘其成物之志欤夫人己一体外内合道俛焉孜孜知有德性之乐而忘其身家之虑以自胜夫三挫之窘者其在兹欤甘泉子曰夫以子实之务学不汲汲于归吾于是占其必不迟迟而来矣乃合同志十有八人饯之于东义庄各为诗歌之予乃为序诸首简朝言兮唯唯暮兮舋舋子今此而归兮我之中怀能不思子上称寿兮有贤父入室举案兮有良妇慈爱相感兮畴知其故将求大孝于天下兮非夫之内顾望子归来兮来毋暮嘉靖己亥八月望日泉翁大全文集卷之五十文集门人江都沈珠等校刊七言绝句诗弘治壬戌仲冬六日予与丹山赵元默归罗浮复有西云之行予方有事于先祖不得偕往小诗二绝奉赠吾山虽小从吾爱不向罗浮更乞灵信息朝来先到洞山灵拍手笑相迎洞天深还别洞白云摇手向西行到时笑与山灵道已许罗浮作友生见前望罗浮诗同元默弟并马入西云马上口占天风吹袂散云蹄春入青山锦障围百尺空中开卧榻片帆挂住铁桥西次韵元默游萝峰寺春日春风吹客行好春元在最高层千寻石上看流水独自鸣钟何处僧自西云归甘泉雨中马上次韵元默积雨饥鹰下啄泥幽禽独自向人啼畏途百转逢危坂着脚人间未可低偶题南安王家楼上将发南安乌飞兔走几将迎映阁秋尔欲无心吾亦尔出门莫问弃生赠张宗韶尹衡山一绝云消紫盖旭堂暄怀县桃花锦一川治下江山兼管勾与君须结五峰缘留题鸡鸣寺桂庵僧房二首其僧甚贫卖药为生无树菩提月色空庵前古桂发秋风鸟窥橘井天泉涌十日禅床借睡侬古时贫僧无着今时僧贫还卖药却嗔病者来打门桂花无语僧前落阳明赠方吏部归樵四首金山出示次韵西樵绝壁迥无依云锁千峰鸟道微居士往来谁是伴翳门关外一僧归太虚万事片云浮若有神明与道谋请君更看羲皇上曾有元初一画不一念正时便是惺要知念处也无情无情知见真知见到了参前即性灵曾许西樵作主人卜居云外与天邻上山正在江门路来往寻常不问津过横州吊秦少游二绝句南洲咫尺水盈盈水遶南洲洲遶城试问海棠香不断城南桥下吊先生辞章汉魏风同远文翰苏黄许共能对客挥毫还意气海棠花下卧烟藤远者远于古也往卜邻驿山间四绝句二十日野桃得意为谁秾水际际翩弄影红可惜不栽玄圃上却同灌莽倚春风江山景物元同我鸟咔花枝故异音我欲题诗愁鸟讶我诗还作越声吟真成入谷笑鸣驺谷里云闲水自流肯许周行平似砥能输千里作山游一溪诘屈群山里迂径缘山屡度之非是皇程畏纡慢不妨留憩改新诗过邕州故知邓诚之别驾他出回时适二月望次韵奉答来时虚拟连宵话回首初逢二月天弦望从来元有定千峰团月正高悬予从安南回取道访西樵时方叔贤适还五羊赵元默约偶他出邓顺之先期偶至用阳明子旧韵四首前二首戏呈叔贤后二首兼柬邓赵二君并寓卜筑之意云当时猿鹤许相依烟雾连山隐少微空谷独留猿鹤在岩扉长待主人归心许回程取道浮闻君经始入山谋白云出岫无踪迹莫去人间作雨不欲将木石同枯藁不问猕猴有世情信息独惭非正叔凭谁先报与山灵千秋云谷还归我三二求羊作近僯莫种桃花临水岸引人来问武陵津送何子行广文之任广昌时张广汉在南都因寄意焉多年不见罗浮子忽见平生何广文汪汪广汉谁能度他夜随君有梦魂万竹尹先生为人孝谨有似万石君建故作诗表之竹石元来不必分竹精神是石精神若教万竹论封爵可配当年万石君癸酉端阳日赠本县丞黄君之任拜职都门冰雪初袖中三尺本由儒凭谁寄与朱明府莫遣哦松纸尾书送钟宗禹分教两世传家诗礼在周官三百属司徒苏湖若道分斋小五教还君在敬敷送刘仲德分教感恩乌石崖西一室清先生白首坐穷经莫言稽古全无力静拥琼毡看蜃生次韵吕仲木修撰赴予边炉之作兼呈崔穆黄诸君干坤浑浑一洪炉一处由来具万殊若比圣功如火候非君调燮复谁乎送陈汝晦分教万州四海圣人同此天莫教荒远等闲看分将化雨南溟去便是当年杏树坛送郑刘二生分教两两青衿及我门今朝各领一毡寒临行分付虞廷意敷教还应在敬宽送郑汝高尹黟县黟县县前江可怜青山四塞上通天长官公暇鸣琴坐不管桃花满近阡送萧元章赴柳州别驾柳州江上柳千垂柳子当年手自培到时若见思人树五马风流别驾追送杨汝重千兵袭职还增江蓝粪良田今警无泮宫高会论功高归余杯酒闲三略重振将军旧战袍送陈元白归省三首西掖垣西小草堂一星悬处几星霜孤舟书剑趋庭日记得斋居此坐忘荆门共弄江门艇我与荆门是路回因子望云一惆怅明年消息杏花开此物须防与物迁最怜光景易流连游丝却是殊无赖随逐狂风过别川送梁克明掌教乐会化雨普天无远近琼台文献杂雕题好从乐会青襟子遍化生黎化熟黎赠教职课业须于德业完二流吾且一源看永歌教冑中和性元是虞廷典乐官赠张孟阳上舍南还金陵初见随言别为意匆匆未尽裁昨夜南风吹浪起归舟归舟且徘徊赠妹婿何仁邦还增城凤凰山下席光亭树底尊叠共几倾门院白云封固着凭君须寄语山灵赠李秉彝分教临江令祖文溪吾所慕岂徒与兼葭凭将一勺文溪水去洒临江桃李花尹万竹乡宾诞日拜寿官名凤万竹先生八十春乌纱拜领适逢辰遥知寿筭元无极岁岁逢辰感圣恩答罗生郡从白鹿洞来问所疑郡乃一峰先生之孙也愚智师心亦是知干坤此路本多岐游人未识尼丘路细把中庸问子思中庸中路是吾师快捷方式人间曲路岐千里毫厘君未信主翁元似不曾知送宋有台中丞抚蜀斧钺遥临峨岭动风声雷会自天来西夷亦入文翁化小队寻花月几回有星士以其术说予辞焉且以慈节求题姑答之人间节孝尔同之李广封数本奇孔孟知天吾自信烦君莫漫泄天机送周道原易掌教之和州诗有序周君道原有志于学者以乙榜掌教和州问言于予予以心性图赠之持此以往教学之道不外是矣金陵见月送周郎心如月员性如光我将心性托明月随子去照和川阳送张伯征下第归双林说到双林吾爱之况有好鸟翻相依高枝密荫养奇翅他日一鸣翀天飞承张罗峰阁老手书野外送鱼之作见示倚韵奉和二首壬辰五月七日宇宙恢恢是广居沧溟泼泼有长鱼若在相公怀度内干坤此乐更无余燮理由来在相门盎中潜跃化机存枯鳞涸辙知多少一并烦公达圣尊题马氏寿图蓬莱弱水何年浅王母蟠桃几度偷若问长生即无等海中何必计添筹为霍武学请送刘都阃楼船箫鼓动秋清剑气寒光下紫冥想得将军经略外时时骑马看潮生答陈子望诸生求言陈生屡屡求予言欲言未言意先传始知无言是至教四时百物无非天送黄秀卿地官部运西边木牛流马缘何事会计元同一贯心馈饷元功能画一秋风揽辔一沉吟题松泉图为张伯牧中舍癸巳六月松泉之图心外景何以见之称我心我心似有松泉在流地参天万万寻赠大鸿胪黄斋王先生五色云中瑞日光朝朝休命对宣扬长摇青佩窥青锁玉韵亲承拱玉皇于刘子所见白鹿山人蔡君诗戏作白鹿山人白眼多胸中磈奈君何昨宵梦语阳明月又共天台月底歌癸巳八月金陵八咏癸巳腊十九田晓枕作颇忆南观牛首山献花天女佩珊珊上方闻钟只欲到返照入林犹未还楼船箫鼓动秋清剑气寒光下紫冥想得将军经略外时时骑马看潮生答陈子望诸生求言陈生屡屡求予言欲言未言意先传始知无言是至教四时百物无非天送黄秀卿地官部运西边木牛流马缘何事会计元同一贯心馈饷元功能画一秋风揽辔一沉吟题松泉图为张伯牧中舍癸巳六月松泉之图心外景何以见之称我心我心似有松泉在流地参天万万寻赠大鸿胪黄斋王先生五色云中瑞日光朝朝休命对宣扬长摇青佩窥青锁玉韵亲承拱玉皇于刘子所见白鹿山人蔡君诗戏作白鹿山人白眼多胸中磈奈君何昨宵梦语阳明月又共天台月底歌癸巳八月金陵八咏癸巳腊十九田晓枕作颇忆南观牛首山献花天女佩珊珊上方闻钟只欲到返照入林犹未还观音岩高临大流杨子江深多睡虬怪景千千如憷目行人往往欲停舟杉云窈窕作深洞灵谷人传谷有灵移带飞泉佛力大可能说法鬼神听白下一台留雨花天花吹散万人冢长江不洗台城恨纵有清修亦乱华我昔与客登东山谢墩王墩荒草间无端更说争墩事新法如何得解颜清人爱杀梅花水水弄梅花清杀人我有清诗传不尽更凭雪月写精神清凉清凉吾爱之直欲结托清心脾救火事忙胜执热兰膏自焚谁自悲蒋山鸡埠跨城隅双瞰成均汇后湖忠节卞公同庙食昭明文艺亦如无金陵后八咏癸巳腊除夕作王气金陵定有无瓜分鼎分皆羁图普天全付高皇烈无论南都与北都高皇不北意何如文祖燕都控虏胡高倚天山施裂决风雷迅急百蛮唿万水朝宗来海门居然仰受万方尊除刷耻今皇祖未许唐宗谩拟伦冶城山下朝天宫万岁巍然殿顶中山顶有太袓驻跸万岁殿不以朝天南受贺南宫西面义何从三山山外青天外合作无穷如是观道人独立无穷外但见干坤小一丸天堑长江城石头偏安夸羡未能休太行为郭中原北天险黄河到海流钟山爱我如居静我爱钟山似展眉相爱也堪相信得不应移我勤铭诗冶城山西谒卞公三匝三叹意何穷若得如公百数辈叛卒何忧乎大同除夕癸巳身经六十八除夕除去为劳天亦深还有病根除未去膏肓泉石更婴心官居杂咏四绝句甲午新正三日作堂东小池二丈池边古木集昏鸦天光池上无多子槐柏三珠纵意遮左任凭翼舞仙胎疑是天门折翼来池边双鹤其一折翼世间或有胡卢血只倩何人为取裁黄杨古色老无皮枝叶犹能荫北墀输与鹪鹩低稳睡月明清影对公移舍北冬蔬新作畦冬春之交生意迟为嘱儿童须谨护只愁鹅鸭践伤之山邻钟隐君元瀚以诗附梁表弟标见寄答之二首兼与表弟甲午二月西云予旧读书书院种德屡曾跻种德庵近钟君胜处不周之山天与齐界有山旧名周领予曾改名不周山西云在其东种德在其西表弟忽传诗句到中宵梦语西云西中宵梦语西云西云白天青帽顶齐云侣有人供茗果天梯无路只同跻代简寄段德光旧同馆炅中秘同书忆段郎江东渭北云苍苍南皋问讯知无恙老我头颅已尽霜送叶生春芳还惠州乙未二月十五日两峰日日侍我傍两峰归去天一方心将月逐两峰去飞云顶坐山中央送郑广文軏迁任郴州乙未二月十五日唐时闻人郑广文今时广文还郑君地平郴岭烦相候从我高登南岳云承邓贲斋以诗报到普惠寺走笔依韵迓之歌声传到拜君嘉乱坠天花与地花两载相思幽芜犹疑是梦在天涯汤中山贰守两子价钦下第南归凤山即席赋寄凤凰山下想高栖乳凤双双接翅飞目断停云正忆尔援琴手把五弦挥将由瓜洲往三茅访句曲华阳洞途中绝句十首江涛浩浩雷风生万斛之舟不敢行金焦缥缈在天上江涛势欲与山平九月十二来自扬焦山之麓访焦光京口归途趁谷口丹阳取道到华阳焦山山外临无地地上人家水上洲人世不闻夫子叹海怀具共见一桴浮江势滔滔入海争润城江海汇深清北门锁闼非无地北固山高铁瓮城石城铁城不可猜长江东逝打城回若教道德为城郭天险还应飞不来镇城东西几万家焦山花映金山花吸江焦山亭名吞海金山亭名谁胸量一体干坤且谩夸七里桥南一水通不知遵曲入无穷野花两岸无人采艇中流两岸中恰到溪穷阳步潭舍舟策马仍之南上方有路能终到直到茅君炼药庵明道先生此脯龙佛头光放一齐空我来剪棘皮披云上要探骊第一宫大茅峰顶上有龙池至今有如小龙出其间九日泉扬州甘泉山也登翠微三茅旁望咏风归千寻流上三挥洗万仞峰头一振衣金坛二尹李潜崖九皋黄门迓予沉渎同登茅山作二绝奉览兼示同游诸生沈渎桥边逢故人酒船邀我无何滨从前欲说风涛事风涛风涛难重陈风涛风涛难重陈挥杯只合与论文若为七子高相沈珠葛涧周玮王仁刘昊刘显忘诗赋倚杖茅山共看云先期史恭甫来同游茅山家人已迎至镇江矣月十二日也意其连夜归报速来予已到山二日至望之暮犹未至岂为泥雨所阻欤或赈饥之务未暇欤未可知也因作二诗唁之恭甫铨曹期不来兴高迹滞今人猜鸣鞭走马通宵报快捷方式冲泥冒雨回溧阳有快捷方式一日可到也尽道知山有子贤恤邻焚券是光先邑人捄火牵行计散谷分煤岁十千恭甫赈饥谷八九千又买山偶得煤即以永为贮谷赈二县之民云祁门汪茂才可立久住九华来寿予以太极章答之爱尔九华来秀色寿予太极之长篇九华看到同根处太极中峰坐九年南安访吟风弄月台诸胜奉陈太守三首金鏊阁上看山来为仰前修陟古台弄月吟风乃何意芙蓉自对桂花开有二花列于台前台高吟弄连君子堂名铁汉楼堪对墨君宇宙无穷今古事人情类聚又群分君子堂开邓子题邓太守南海人韩应仁有庙食君子去后遗人思后来居守者谁子太丘恺悌吾无疑访刘秋卿梅国书院三首山遶孤域城带溪幽居溪畔与城西主翁独擅溪山胜消得泉翁来杖藜楼外堂前沼引溪楼中充栋青云齐半年恭默开群籍学礼无穷但学诗书院初成桃李树即看桃李渐成蹊背山莫讶刘因僻起舞还应听晓鸡观蔡九逵北游图卷屋山人北学时青春眉宇青云姿而今翰苑披图看四十年光画里移北游时于今四十年矣长江杂咏三十首驻桨燃灯大胜关此关人道是天关胜心已化江流远超出人间第一关右大胜关慈母山前江水流春来秋去几时休不知大舜终身慕也见丁兰刻母不右慈母山谪仙捉月骑鲸去胜迹空余采石楼登楼望月月不见老拳搥碎此楼休右采石吉祥寺前路转迂毘卢合上坐虚无淊淊不尽芜湖水曾阅人间几丈夫右芜湖铜岭峰头驾铁船望中神爽一飘然少间复作千年慨慨底如吾济巨川右铜陵曾见阳明说九华千重山锁万重霞中严觅得幽人宅中夜无言自月斜右述九华多年梦与九华通到眼山山似梦中已见九华同面目九华疑与此心同右望九华九山翠色入云齐一角青天为尔低即欲拨云问天路云深天路恐无蹊右将入九华见说齐山九华根此根合是无穷门若非万嶂千峰拱未见华山是极尊右齐山山遶如城是化城城中佛子但知耕高低心地田塍在未许町畦起妄争右化城寺不见高人新建公旧游脚迹已成空当时吟弄人何在明月清风只自同右访阳明书院地藏金地藏塔峰头咏五钗奇松名阳明去后我升阶到来阶级无多在拄杖飞空无伴侪右登金地藏塔无相心期期亦无此心直与天为徒从前欲问天何似无相参前即是吾右无相寺心期亭神龙卧处池水清龙池水涸龙不兴上天若欲作雷雨泽世舍子其谁能右龙池无相中间真相在有期前路是真期有无并作中霄梦似到羲黄穆穆时右宿无相寺心期亭华山者了又齐山始悟山山与性关山水若无关涉处如何山水得怡颜已度仙桥窥石鼓上清还在上方头今霄知有来朝否胜景应须秉烛游右游齐山会华堂起湛公来多谢明公大手裁若谓相公墩岂敢相公瑞为后贤开此地旧讹称相公墩然实未有相公也后进必有应此兆者天心失路可哀人忽悟翻哀在自身痛痒自身自知得何如鸡丈又乡邻讲孟子求放心章故申其义湛然坐到廓然时不着纤毫着一丝谁今未识虚明体更拜延平一问之书院后一亭名曰湛然不记他乡何处乡湛然亭在水中央蓬湾地名九曲江流遶似我思子九回肠右初会讲于会华书院四首兼谢陆太守诸公今人游处古人游万古清溪只自流溪月曾经照太白太白不见令人愁右过清溪急江崩岸群鹅浴更有群牛来饮之着足忘机方趾地不应人自不能知右书所见李阳河北庆阳城船到江心水逆行船头波浪舂天起船底风雷动地生李阳江心将至安庆快目明眸坐大观我观大块目无全有时化作鸿毛酒又化鸿蒙未闻前右从石太守态同府饮大观亭时人唤尔小姑山吾作中流砥柱看何物女儿能此健山头只欠丈夫冠右姑山人道先生是逸民不知二姓即无君当时若作杨朱学彭泽如何来屈身彭泽如何是屈身折腰不为督邮人区区刘宋皆邮吏松雪草庐根未论右彭泽谒靖节先生祠停舟楚尾与吴头二水滔滔争乱流却似当年争战地至今遗怒未曾休右宿湖口两姑皆是中流柱铁作肝肠石化身大姑不知何处去独遗只履示凡人右大姑鞋山送杨郡博周君迁河阴掌教河阴白日书一幅北风吹到江东曲独怜区区羁病身不得送子甘泉麓访庐山白鹿洞五首卅年不见庐山面依旧庐山似我驻桨题诗人不见丹山今在小司徒丹山赵郎中元默也山青云白似吾无似笑头颅非故吾世态日随人事变山灵何必讶头颅如何瀑布不飞津秋后山枯山亦贫纵有真龙能作雨真龙亦自解全身甲子题诗入洞扃山灵于我得无情北风浩浩吹云幕五老欣欣举手迎朱陆当年此讲闻晓然义利一时分要知义利真消息物我心生胜火焚过十八滩戏作三首乱石堆江谁主张因思滪可怜伤倚蓬不语细思量好与人家砌屋墙江西大旱饥欲死滩危商旋为不行安得仙人煮滩石济饥除险民无争如马如人皆石耳置之滩畔恶涛憎若作假山华屋里主人歌宴日相仍别后有怀甘泉洞兼呈板筑诸君五首俯视沧溟气欲吞群山高作万长垣堂开揽结重重秀东西二洲两门大小也周公谷是湛公栽俗唿此谷为周公谷周公面上是谁开山石不知泉混混干坤古往又今来静倚五峰书院后有五峰看两洲无端应胜十洲游景光自与朝阳出暮霭闲从落照收西洲诸彦殷勤甚走马时时入洞门板筑声高落云汉苍岩经始苦心存地藏天设几千年合有神明启震川陈志刚号甘泉洞修复因志刚言启之也大院豁然临大路人间始信有壶天纪梦二首有序丁酉正月十五日舟抵凌江晨将度梅关矣是夜梦徐姓者二人来告我曰甘泉洞固佳此外又有甘泉上洞尤为奇绝请公筑屋焉即以柱石四遗予既觉神爽修然因叹曰是何梦耶进耶退耶神将以告我耶作诗纪之梦中说梦缘何事上洞风光更作佳柱石分明堪四极不须鳌足炼神娲度关便有利名心夜梦何山洞更深可是山灵先报我春风回首得幽寻过南安峡江下滩多石二首昨闻上峡江水浅今朝下峡江水深日夜滔滔亦何逼不尽似我朝宗心积雨冥冥溪涨高春风下峡双鸣挠莫道下滩容易在下滩篙比上滩牢过徐州谒闵祠三首示周生荣朱兼寄州守陆生时望掌教周生易孝心一念亦无多德行三千擅首科不赖源泉涓滴在争看积累沛江河稚年孝友自天成达变全经孰与能放眼直从千古看重华经变可同称数言全母出真诚兼善无妨见父明惭愧听听国多妒祠前三叹遶阶行次韵王司马斋居尝冰之作而扩其义寓感慨焉乍喜传冰济郁蒸少间战战复兢兢却因细嚼凌阴后犹忆春初履薄冰走笔题双松卷为塘口刘锡壬子联诗共乃翁酒杯塘口夜灯同金陵忽遇双松子彷佛髯翁在眼中朱明洞闻松声众观有五色禽之集正便幽寂尘嚣绝又恼松涛聒耳多五色禽来还夺日主人翁者问如何送徐苍岩卿授阴阳还西洲甘泉洞府入云齐板筑当年尔共跻训宰峨冠今昼锦苍岩归去西洲西因督学寄霞山蔡方伯巨源鴈荡天台天上境吾将因之观无何凭即为报霞山老我若来时取路过临归与吴介夫话旧忆年壁水青竹林诸贤兀坐溪云深而今讲院苍苔满钟磬无声只尔心作表滕西江寿官成定山祠因以留别古人冷澹今人轻定山栋宇是谁成八十年来勤礼义西江月色照君情泉翁大全文集卷之五十一文集门人新兴潘洋校刊七言律诗题陈郎中哀挽卷并跋尾一首国朝人才荐授礼部郎中以事贬云南城陷死事失体骨所在具衣冠葬之故前作有招鬼之说菊坡乡里许谁伦圣祖龙飞第一人天造英雄多伏死先生明哲不谋身谴严日远心空赤战苦云深箭不神若与睢阳留宇宙寓坟何必更招魂公以韦布至春官必有过人者未几即以谴去何哉然当草昧危疑之秋能保腰领而去不智若能之乎余不及公之处死城陷而斗毙与被执而不屈者皆不可谓不勇也智以周身非轻死者也勇以就义非爱身者也则公之始终可互见矣此卷所作皆当世所谓名公鉅人予小子何敢容喙独其中招魂一节余固已尝疑于离骚夫与草木同腐者精气游散故必有招魂之说若夫忠义之士其气浩然塞于天地之间生而非来死而非往直与星辰河岳上下同流而无不在者固不待乎招也故余诗特发前人所未发云公之曾孙曰秋者于余为从姑丈以此卷求题其末不可辞遂书以归陈氏世多伟人公蕴德而位不称将委祉于后昆其在兹乎时弘治十五年岁次壬戌秋八月跋南岳之怀秋暮愈切道远囊空何日发轫谩作呈知己西游忽忽过秋深北风萧萧吹客襟破锦囊中金一缕瘦藤枝外石千寻丹霞露啄无炊粒紫盖冥栖谢结阴便欲五峰寻故宅白头未了百年心丹霞紫盖皆南岳名峰五峰胡明仲先生兄弟住处也韵次元默夜在楼下时将游罗浮天高海阔片帆孤好与青山作画图闭户经冬愁寂逢君满意说江湖飞云割得如堪共白鹤招来不受唿百尺崖头看进步干坤此事属吾徒同元默弟罗浮次韵东所青冥连袂度虹桥足到千峰意尚遥白鹤闻笙来月洞紫霞炊玉供晨朝本无经济夸长往已许渔樵蚤见招万丈飞云咏东所云和声里间萧韶马上又呈元默弟前韵白鹤僊人跨鹤来洞门遮道谩何谁旧传瑶笛无吹处近得云衣自剪裁风引钟声来隔岭鸟腾花影度荒苔中岩一诀堪留意尽与丹山领却回马上望罗浮影到东溟青不了天来南极迥无前百年意绪长依寺一路歌声欲彻天紫翠封云迷古洞风光随马舞吟鞭约君大石楼前月对景无诗只醉眠飞云顶次韵元默弟玉洞一山齐北极铁桥有路到青天正开天眼东南阔细袅崖烟锦绣妍举盏倒迎沧海日放歌醉拍洪崖肩与君永结无情契分与罗浮一半烟赠别元默弟还龙江不拘韵岁晚藤稍谁与传干坤未了看山缘千峰踏遍还知我百炼归来且闭门九万里鹏看展翅三千年凤共和鸾西云影落西樵月一幅青天两钓船新春试笔癸亥新岁题诗发兴新新梅枝上太撩人三元甲子周天日一十六回弘治春天上经纶知有自人间竿木小随身强颜欲索慈颜笑毛义终惭捧檄频次韵元默游萝峰寺乱水冷冷而北出诸山靡靡以傍围一蒲古寺僧无语独树交花莺自啼有客吟诗一石上无边春色隔林迷请君更上峰头看回首人间步步低次韵元默弟登黄云天来紫府人非世山到黄云草亦香桃雨坠红春事晚竹风摇翠午衣凉鸟鸣独树溪当面樵语千峰路更傍两马联翩何处客酒瓢高挂与诗囊过梅关同元默忆以道大理花如得意明秋旭云似无心度晓风策马舍舟吾不系群山赴海此称雄宫槐转日游人过古寺吟诗忆尔同不厌陈登湖海气几时都下醉郫筒望匡庐同元默定白鹿之游七月二十二日甲子年湖水之阔阔莫收庐山之高高莫俦青连百越诸天近影落东溟海若愁驿下风湍深驻桨山腰樵路曲沿流明朝两马冲云去十载心期一日酬游白鹿洞十亩堂开旧典刑诗成白鹿也来听群山靡靡水争出独树荒荒鸟自鸣烟散香炉浮俎豆苔生漱石上檐楹废兴独有人心在五百年来拜后生毛献清殿元乃婿王世芳年十八领乡荐会试下第因留毕姻于毛氏以孟秋还太仓弃繻略比终军少折桂初逢素女游且逐鹿车归海曲还如萧史别秦楼冰清玉润终辉映白壁明珠岂暗投他日尚书传仲默几年南国咏睢鸠赠伦伯畴使安南天语亲承出禁廷五云光映赐衣明便从北斗趣南斗少借魁星作使星铜柱珠崖迎汉节春王正月到沧溟干坤大地春风转应说年来海效灵寿冢宰致仕三原王先生正色朝端三世望长生箓里九还灵尚书自昔十珠斗西极而今应寿星洛社有图传大老石渠随笔点残经年颜汉使烦相问或者前身是伏生送赵黄门奉使祭告辽楚二府得便归省赤社诸藩亲帝裔黄门兼使旧名流明禋册祝龙飞载至德馨香花萼楼裾曳楚云湘水阔赋成梁雪郢烟收过庭不着莱衣舞昼锦称觞未白头赠郑克新同年奉命采实录拟由南宁达云南得便省亲拟谢三川趋五岭别从宁外向云中六年亲舍今虚远四月王程亦自同日照白龙明昼锦天随金马舞春风网罗放失名山下胜览还收史外功赠张澹轩携子养病南归上海同年九苞乃尊也高士传中知仲蔚大丘车里着长文班衣随地将莱子昼锦还家问铁君海鹤避人逐子樯乌冲浪忽穿云莫将药裹妨诗兴夹岸春光到楚分送西溪张都宪之南都总督粮储乡里名家殊未央典刑真见曲江张共忧天下军储重肯谢江南会计忙后辈旧传姬老舄多年曾拜德公床金陵春色浓无奈可许新诗寄锦囊次韵潘黄门出关宿坡垒之作水承山管了公程驻节关西憩晚晴已信众星能拱极谩劳仪卫盛陈兵春风到处人争睹雨露来时草亦荣欲寄归心随出日中天下直是神京次韵潘黄门市桥之作五色云中渡鹊桥九天露下浥星轺地穷朱鸟心犹壮程尽冥鹏意尚遥珠树西将求硕果扶桑东去挹孤标不堪母念思方切欲报君恩愧未饶用韵奉答学士毛白斋先生即看凡凡仪形外也到休休乐善时陋识岂能酬远业高情兼已拜新诗逢人只说苌公学知己长怀鲍叔思裁得尺书凭寄与天空日短鴈来迟次韵潘黄门谒伏波祠十二月二十五日大滩驿始定南旌拟过祠春蘩此日进吾飘风薏苡明珠贝积藓勋名蚀鼎彝世且英雄皆庙食公于冠履有维持乘舟三叹重回首得意藤萝剪阿谁元日次韵潘黄门奉怀朝会诸公此日五云扶帝座同时万国祝尧天春风先到金茎动景运遥看斗柄旋心逐火轮瞻雉尾眼欺云墨起蛟涎不陪天上群仙会留滞周南万里船次韵答东所张先生共将蓑笠谢冠缨中岁犹污一第名金马有官藏曼倩成都无地隐君平邯郸我了人间梦声誉君归使者旌亦恐乖崖久间散时方捄火得无情张东所与潘黄门用涯翁韵往复予因用韵言别三水从容已了皇华事兼与江山询胜名海岛或因逢葛老金华方许访初平联翩双舫酬诸作出没千峰见一旌暂且分携应不易相亲难割到离情用韵留别东所张先生种种元非为请缨弄丸来往只无名杞人徒自忧天坠禹域空闻说地平天上风云劳梦寐世间贤哲几弓旌多君赠处临岐意我欲酬君岂世情宿谏议祠次韵余子华太史兼呈郑伯兴朱守中二进士辉辉灯火照寒椽袅袅炉香驻晚烟一卧正祠非白屋对坛供奉是青莲心将胜事诸贤共影度斜阳两袂连莫道岁寒诗景恶碧崖苍柏自相鲜奉和守中谒泰和有感乌号曾是小臣来又听悲歌动我怀亲见彩云扶日上谁能赤手挽天回群忧极处思孤笑方寸伤余尚百哀闻道阳回今日始龙门遥忆曝春腮和郑伯兴上陵三首郁郁诸陵浮地起恢恢玄极倚天开虚传龙驭宾天府实见麒麟卧草莱望阙众星同绕斗吟诗一客独登台楚歌郢曲多遗调试续离骚不可哉次陪祭茂陵韵北极高齐天寿山何当与尔同追攀五岳拱如尊帝义诸峰攒作效颦颜共怜福地藏玄苑信有神山出世寰正忆都城珠斗下镜光阁名吟望几凭阑次韵陪祀泰陵羁思那堪更感时忽传诗句到阶墀普天吾欲一流涕率土谁能咏孝思天运去来浑不管阳回草木也应知临风无限攀号意独立斜阳疋马迟游罗浮四首存其三闻歌一夜动幽怀直踏飞云万丈崖翠霭浮云白日暝虹桥有路青天来三月二月春之半千山万山花正开笑问仙源杳何许云涛浩浩不堪裁飞云渺渺来中空洞口桃花虚映红瑶笛长吹千里月霓裳轻扬五铢风玉堂回首即天府黄石归来是赤松静啸空山人不见石楼烟袅麻姑峰老鹤阅世山之隈花开花落愁相催举头世事都春梦叹息人间几灰随世功名悲弄影流形天地小浮杯要知此外无穷在莫道曾登绝顶来次韵送顺之赴试昨宵桂影照君床定领秋闱第一香不尽干坤闲事业且将文字小揄扬云龙有会开金榜风雨无妨护锦囊卧病烟霞独惆怅送君无语到行藏病起次韵林见素司寇颂主上秉烛视朝经筵之作兼呈诸老二首五云深处寸心悬掖外垣西尺五天每见诸公调玉烛也曾一日侍经筵赓歌直忆千年上致主须归一德前谁道有虞非此日明朝更理南风弦露立千官列宿悬高张银烛照中天玉炉烟转奎文地赤舄班趍御讲筵旭日尚须云气拥瑞光先动紫微前诸公幸有调和手善治行看更改弦壬午秋有鹤降于吏部庭见素翁和白岩诸公有作予亦步韵二首月作衣裳云作行秋高毛翮引风长自天降兆非无意此地恩波定益瀼赋性莫须求净土乘轩孰与在江乡遗音种种虞罗者愧尔谋身实善藏小黠纷纷笑大痴高标插趐与群疑鹤行误戴丹砂子燕尾兼衣白雪谁独立可忘三岛日长鸣欲彻九天时主人况有梅花月饮啄尤堪自蹑追次韵奉赠宗伯毛三江致仕手翊飞龙起在田策勋三让尚皇然广论大礼群公独冥汉高标一羽偏累疏许归天子圣满城都叹大夫贤也应多谢经旬病行李春光欲暮天次韵见素司寇送大廷尉郑山斋先生陜右二首江右相逢记昔年谁将只手欲扶颠素翁自尔同云卧圣主招来上钓船昨夜法星辞帝座秋光评品带秦川愁闻司寇归休疏未到丕时得稳眠偶因舒啸别长亭未得哺糟耻独醒袖里双龙须此耀人间只眼向谁青大经大法皆皇道公是公非即性灵万里长城在君手磨崖他日待镌铭次韵少司马李松初度之作岳降逢辰甫及申谁家此日产麒麟折冲尊俎皆文雅贤誉辉光在缙绅好事每从初度见风花又领一回新祈天永命惟平格我欲相期几百春次前韵和李司马武试之作重重罗网自天申谁道中原没凤麟自惜将军不好武于今介胄等垂绅棘围闼论文细耀德观兵发政新记得兼资神祖语还期皇祚过千春李公谕母太淑人八十寿诞四世同筵寿益奇孙曾拜舞随儿嬉司徒户部主政寿盏称王母戏彩贤郎是帝师同贺亲宾皆胜侣齐歌圣善更新诗定应来岁貤金玉供帐年年渐改为寿乔白岩冢宰天官堂中开寿筵长庚正照垣西偏上当此斗调元气兼与皇图祝大年再造干坤机务重上元甲子宰衡贤门前桃李应无数好近先生寿酒边送杨石斋少师致仕赤日亲擎照两仪功多违众是危疑名家独步三杨后天柱俄惊一角移归路竟须从老马惜花时复看新枝未愁行处春芳暮犹在花阴乍半时五月八日敝宅修会得春字盛夏郁郁若炎氛诸公一来满座春翠筱炊烟浮杂俎腐儒粗粝荐春苹酒未几起者半会合况岂由乎人欲托长歌歌不足金兰为我尽殷勤次韵边奉常旱习仪朝天宫之作名贡居然仙仗列森森南北尧天共此心五度嵩唿瞻圣切两年芹曝祇谁深琳宫想象蓬莱地宝运争看治化今惆怅金陵秋雨里何由洗耳听韶音朝天宫习仪次日边何二奉常既往上陵有作见怀次韵玄房秋雨更潇森滴滴随风直到心感慷于时竟何补酒杯在我不论深两贤謦欬犹如昨千古人心只是今琴遇知音须一奏敢言天下少知音聂侍御文蔚印马至留都倾盖一语相得以诗见寄次韵名豹已闻伯乐空燕冀柱史还夸马是龙阅世祗凭天下眼攒眉空说梵前钟了将性分一图里始信人心万古同从人者天地之心识取自开辟到今宇宙内只是一个心更无别心转语见拈倾盖后世儒虚枉十年功次韵吴白楼冢宰斋居名鹏斋居今雨一灯同风竹如吹嶰谷筒正忆往年僊乐动共扶晴日彩云中明禋感格通三极圣德中和协八风南国五回瞻望处寸心折尽一衰翁次前韵酬万治斋司马名镗看花骑马也曾同中岁行藏付钓筒世事几回棋局里家山长在梦魂中我无奇计裨王道君有新诗似国风笔战降旗真欲树挥戈无用紫髯翁万治斋再见示叠韵酬之萍踪不易笑相同莫废诗筒负酒筒丽景况逢正月半胜游已在暮年中绝尘拟逸三年驾插趐犹堪九万风寄语洛阳好年少昔时童子化为翁次韵答陈天游京兆兼呈白楼冢宰名锡大道元来是大同谁分大海入纤筒区区索我形骸外浩浩同胞宇宙中骞举直须凭巨翼廓清端合谢长风欲知圣学真端的去问舂陵无极翁次韵刘毅斋诸公游东山将晴欲雨此何山我亦半醒半醉间泥滑未须愁晚暮崖高犹拟直追攀到穷真境都无事了悟浮生始觉间闻说上方花更好莫教不采竟空还承大宗伯李公薇园燕集原唱并诚斋汪中丞同韵见示次韵酬二公名园八月秋花时静院日暖飞游丝公方供奉宴桃李我亦逆旅同京师嘉客诗成律愈细蹇予缘薄来何迟定应不谢龙门客百遍过从岂斁思送许思仁学士归东昌省亲帝许莱衣学士亲庭帏垂白望归勤寿觞带得金茎露戏彩遥分五色云孝思一念聊城箭爱日三公鼎鼐芬忠孝人间要全备文华前席待来闻贺银台张东瀛先生生孙庚寅孟秋月将望东瀛先生始抱孙定应滚滚延公相莫厌频频声酒樽庭桂楷兰随意长犀钱玉果可胜论赠诗不愧徐卿子天上麒麟下紫垣次韵贺叙庵李宗伯受玉带之赐瑞光一带下中宸二月既望天王春共看比德同无类始信朝廷实有人荣耀未论稽古力赞襄直作有虞臣重华协帝今皇是礼乐千年又一新次韵贺夏桂洲学士受赐箱金犀带金蕙生香礼乐身赐箱金兰花犀带也通天文犀不足珍自惭圣世曾何补公在当朝更几人明良际遇云龙会制作辉光耳目新想得沃心愈纯一皇言今见出如纶次介溪韵喜李叙庵宗伯同张阁老被召同游西苑相谷祗亲蚕坛位召命传宣出紫宸彩云西拥到宜春即看致主同三德自古襄时在二人务于移风知有地赓歌流韵又从新共称圣主今尧舜自有当时弼直臣奉诏西苑陪祀谷祗坛舟渡西太液而归因览诸胜次韵张亭溪学士二首皇风吾爱似春初身际羲农教植余凤辇声回闻碧落谷坛香散满衣裾卷阿流韵今谁续瀛海烟波古自如太一前头有平路五云深处帝皇居西畴帝借方兴晓太液天池不作波风引洞箫来月殿日扶仙仗出云萝凫鸥自了忘机在草木何如喜意多正想新曲翼玄圃六龙重扈此来过于席学士院池观莲燕集和张亭溪詹事二首兼呈同会诸公清赏和风天不违花光水色丽相依盛将歌管仍仙侣静倚芙蓉谢宓妃终是直通怜碧干不堪摇落看红衣况逢夏尽秋来日酒盏还公满意挥玉井孤根何处峰移来天府翠云从谩夸骤雨明珠过更看高秋碧实重出水群僊天藻发临池诸杰地灵钟一难四美还尧日尽拚傍人笑醉容即座次韵和桂洲公夏日试就职贡士有感示僚属兼慰诸生之作壬辰六月廿五阶前临试鹤和鸣忽悟天机感处生在物飞鸣有何意众生得失谩留情青天座上人皆见澄鉴空中尔自明德业无穷前路在古人一善耻成名即席和桂洲公次韵郭杏东翰长观莲二首壬辰六月二十六日暑气初收过雨余晚风更为凈芙蕖即看胜境须游赏已见幺荷遍卷舒孤干擎天张翠盖五铢迎日扬轻裾诸公总是瀛洲客从此来观莫作疏只到闻歌心已生瀛洲僊客旧逢迎已知高韵能超俗不道新诗更解醒濂洛独观惟茂叔西湖一曲想云卿哲人已往不可见溪上空余万古情再和桂洲公叠杏东观莲韵奉答来教二首壬辰六月二十七日不足天教对有余白鸥飞处起红蕖一江月水客还否万古轻蓑云卷舒我相茹芝非食囱公文玉佩与琼裾秋风吹动归来赋老鬓秋来无尽疏高歌拍拍有春生老我下阶倒屣迎便见三叹有余韵何须五斗解宿醒唿儿入室取毛颖起自登坛挥墨卿若云坡老吾岂敢惟于唱和见真情走笔次韵和少司空林小泉同差于功德寺话旧同考分经听鹿鸣廿年今日话平生看花信宿能无恙屈指存亡正感情玉液封云泉熘细金山过雨月华明羡公自昔传家学才望如今更老成同小泉游玉泉龙泉看花台望湖亭诸胜再次前韵寺下珊珊双窦鸣石间汨汨万泉生看云尽日忘言坐得我平生遗世情雨过芳林他自得月来空阁为谁明天公自解游人意更与新诗一趱成归途雨中即事用前韵壬辰七月十三日东村西村乱犊鸣天南天北雨云生双双浴鹭缘何事恰恰啼鸠还底情潦潢恶浊愁路滑觳觫见之当眼明安得沧浪濯吾足因以从兹寻广成承桂洲公部署观莲晚发双花亭亭以为联壁之兆用旧韵作诗以庆之团荷过雨跳珠鸣联璧盘池弄化生定是孔迦双兆吉交辉蒂萼独无情从来物大天成晚恰到花光秋更明他夜不须求厉火而翁早已擅才名叠部署观莲韵答未斋兼呈桂洲二公暂止浇花雨复鸣雨花中着几先生逢场热闹观无相欲语娇娆似有情君子比公莲茂叔隐沦学我菊渊明浅红看过深黄看岂但区区爱节名次九日送酒韵酬和未斋函谷兼呈北川二首云液珊珊落夜槽郁金香动更葡萄樽前南海心同远脚底云龙步欲高古今醉眼还醒眼贤圣清醪定浊醪曾得南山真意在胸中何病不如陶曾听吴姬压酒槽江南八月熟葡萄川翁走送情非浅木老由来兴本高响戛青云非我句愁随黄菊泛谁醪若将诗酒来相拟公是诗陶又酒陶奉和桂洲公试天文医生之作壬辰十二月二十七日经济无能合固穷校能犹自对儿童身依北极星辰外志在西山药物丛西樵出也玑管何由窥造化顶门无术起疲癃真闻圣主频宵旰肉食如何报鼎钟次韵和桂洲公元日之作癸巳五月四日春光耿耿九天明春意熙熙五凤城元会君臣须一德嵩唿夷夏已同声不堪旧事论长恨最好新年是太平莫以轻阴泥阳道都教酿雪洗天清次韵和夏桂洲癸巳孟春斋居之作初春夜气着人寒坐点更筹夜未阑面壁东垣如梵寺窥人西月过长安幸逢圣世寅三礼尚想虞廷命九官赖有公余大宗伯诗筒排日下吟坛虚山公追咏丁香桂洲公约赏碧桃次韵奉答二公癸巳四月朔自爱丁香自在香碧桃国色艳新妆眼惊夏事怜春事倚过南廊又北廊万尘氛愁汨没三春花鸟废篇章明朝约在花前醉放手犹堪累十觞泉翁大全卷之五十二文集门人新兴潘洋校刊七言律诗送陈宜山廷尉奉召北上癸巳十月十三日多年不见宜山子到我来时作别筵三十星霜同榜日四千风浪各方天可堪插趐随凫翥不尽挥弦送凤骞北斗瞻依意何极贯城应在五云边癸巳十月廿七翰林旧僚九人作瀛洲胜会于刘紫岩公宅上依原限韵久矣不见钟山青回首星霜五度经过眼风云徒滚滚昔年花柳自影形逢迎主客挥三岛高韵寒香载一庭若比九人出论语吾忝窃东吴应有聚奎星再用紫岩公宅会韵兼示同志人人眼见汗篇青莫是人心有六经蚀尽蠹鱼犹未悟坐来藁木也忘形金可刮无穷膜草色交青未了庭北极中天长不动森罗聊尔见诸星十一月十八日作会限韵二首立冬之后冬之先病骨偏宜爱日天喜把新诗酬酒伴从看好景到新年人苦几番忧大暵谁将只手挽天泉诸公不作商霖雨留滞周南秀句传官舍潇条似仲先茶烟匝地鹤飞天沈吟莫恨无新句短景那堪送旧年政简身闲兼吏隐南宫东畔有林泉即官舍也自惭着述无裨补添与龙门胜事传前此九月间费翰林瀛洲会限五字同音之韵予时方行至江北近阅诸作紫岩公欲予追和之二首欲扣诗坛不敢干诗囊写出尽琅玕歌声窈窕初闻雅行李依稀始渡干桑干也高韵想应卑汉魏微言早已入脾肝莫嫌潦倒无筋力进步还看百尺竿泄柳惟应况段干闭门遶座青琅玕此君对我心俱静感事看花泪未干尘土何曾眯慧眼干坤元只付忠肝从来未作逢场戏敢道随身有木竿和赵地官留别癸巳腊十二日石头城到五羊城两月程兼一月行极目送君千里外飞鸿似我五弦横青春迓客开青眼自得新诗欲自更他夜西樵山上月相思须上最高层元旦甲午三元迭运吾闻语三正三王别作元岁岁逢元他自喜家家称贺到人门得非元者善之长将谓善为道所存大道有无终始在欲从康节觅天根邵子为天根月窟之论是阴阳有所终始矣甲午正月十一日于方山张中丞所作会限五字同音之韵真乐关心不可支先春先到好花枝不堪胜事催诗兴更触闲愁到酒肉食只今多战垒锦筵何处逞腰肢折冲尊俎吾儒事谁为将军一洒之赠张方山中丞转坐北院脱除雀弁冠峨豸破却春风面肃霜会计总条知孔老振扬中宪陋张汤三山草树千门晓万里云霄一鹗翔多少都人望仪羽西楼月断括琴囊寄题海日楼诗有序予与阳明子共盟斯道如兄弟也曾侍其家尊太宰海日翁游阳明洞海日翁少读书于姚江龙泉山阳明子尝即其地构楼以望海日其侄孙秋官君正思能世其美为予道海日之胜予喟曰夫能见海底日者斯可与见道矣感慨二公代逝岂胜今昔之怀咨嗟之不足发为长言曾随海日阳明洞此日空闻海日楼揭日欲寻观海处美人不见今人愁红云一动千江晓白首孤吟双泪流不有秋官传胜事谁窥海底阳光浮甲午二月二十八日闰二月二十日于林介立纳言宅会顺限韵无曰四方尚多虞乃尚可以同欢娱对酒忽闻骄卒破放歌暂觉客愁无人事好乖天不语花枝劝饮鸟提壶醉来独发无穷笑笑杀狂生浪哭途周厚山中丞改大廷尉北上壬午春吟韶石下冬樽癸巳共长干折冲且见霜台外谏草重光棘寺端公初为评事谏南巡左迁万里凤抟毛翮健十年天会别离难光明正大清时事智士忠臣后代看甲午三月十八日欧南野司成设会于鸡鸣山凭虚阁予以风阻而返依限韵追和想到凭虚思入微况同嘉客倚晴晖风尘阻隔非缘薄咫尺僊凡是愿违江水无情今日逝溟鸿得意背人飞故园芳草年年绿惆怅王孙归不归三月二十一日游祈泽寺即席用旧韵示刘盛夏李陈谢方二王诸生小寺寻春草路微春花春日静相晖好花到眼愁应破真赏于人天不违风日深林啼鸟过晴光满院游丝飞当时风浴缘何事只领春香两袖归叠前游山韵示诸生兼答介溪太宰三月二十四日暮春暮矣春事微看花时复惜春晖明年未卜今年健相期九度违山中闭户梅千发都下移居南北迁者四飞自是明时久贪恋拂衣争得赋来归西园清燕和陈石亭侍讲呈东园公及诸同燕东园载酒过西园绝径通幽别馆繁一自凤台西园即古凤凰台也吟寂寞李白诗六朝车马共还堪向上追云月可献终须负曝暄笑指闲游花底鹤得无当日笑乘轩寿少师费健翁六十八乙未正月二十一日富贵春时二月天先生拖玉锦屏前祝年可进还天爵避相归来作地僊岳降古今同胜会江南八百有前缘天曹应是东方朔待与偷桃献寿筵赠司徒钱桐溪考绩北上诗朱雀桥边好鸟啼提壶相送石城西江天渺渺孤帆远草树依依望眼迷社稷奠安余献纳江淮儿女借提携从来知恤惟乡土前席烦公奉拜稽病间奉和大司马秦凤山祈雪有应之作乙未腊二十五日夜灯下一炷香腾烟雾昏寒云酿雪犹温雨旸坐见公调燮消渴居思我病原沥疏乞归犹未许忧时既尚堪存何人大挽天瓢去去作苍生济恩除夕再叠喜雪韵奉酬边光禄邓司训得雪啸歌异晓昏千家茅屋尽温温且将稔岁占三会见全功收一原位育共瞻今圣主直清犹媿此存引年未遂归山计那有涓涘报主恩喜觉山洪大巡来访朱明洞天遂讲于青霞洞次来韵二首答之铁桥偶挂桐江线岂有声光答世贤乍惊云外行骢马再为城中辟洞天地判天开无此事吟风弄月是谁船圣途量亦无多路都在贤今一着鞭都亭埋轮聊城线中外人夸柱史贤莫信踰河他蹈海来看拄地亦撑天指罗浮山心期直在飞云榻神理还窥架壑船天马行空岂凡步区区无论祖生鞭七言排律送少司成鲁振之先生谢病携其子侄归竟陵十六韵莲北先生还洞庭登高饯远秋风生乞归感激承天宠正去遭逢是地平当日论才称子敬鲁肃他年司业配源明苏暂收六馆春风座便数三湘日月程驭处元方随侍乐行边小阮对谈清人怀岂但欣三舍放眼犹堪望八纮回首北辰天上近归途南斗马前横未应泉石膏肓重要见丹砂药裹成肯许朱陵寻懒瓒已闻多士引阳城越吟曾是如庄舄着术还须似长卿衡岳夜炉煨玉芋竟陵秋熘煮云英月明水上收筒钓水满湖南采杜蘅春酒埙箎知迭奏初筵琴瑟想和鸣莫谈世上风涛事且尽灯前笑语声羁鸟可堪闻远翥溟鹏遥想快孤征临岐谩问归期日我亦沧浪去濯缨奉次郊坛嘉会联句六韵酬汪中丞夏黄门见示之作兼呈同会诸公合观非为逢嘉节感节遥同万国欢家家舜日迎时景荡荡尧天共简宽胜事且于玄圃见高丘长有彩云团黄门殊锡纡金绶乌府先生正豸冠却暂德义酬三益莫负芳樽对二难领得秋香何处赠欲依阊阖献琅玕泉翁大全卷之五十三文集赋颂门人江都沈珠等校刊赋颂圣主躬肇农桑颂并序附拟作西苑赋臣伏读圣制同辅臣宗伯西苑视谷祗先蚕坛位赋仰见皇上勤民敬天之诚溢于言意之表盖由中而发不假安排虽虞廷敕天之歌有周七月之诗无逸之训何以加焉臣闻王者上承乎天下治乎民是故帝王之道事神治民焉尽矣夫王者代天而理物敬天所以勤民也是故帝王之道勤民焉尽矣事神者敬天是也治民者农桑是也夫天之立君所以为民也故勤民实所以敬天也洪惟皇上厘四郊百神之典定宗祧配享之仪备物品以致其飨精礼乐以通其诚事神之至也事神至矣乃修民事谓农桑之务乃衣食之源民事之最急者也乃肇修先王千载之坠典每岁皇帝耕籍于南郊皇后亲桑于北郊又以为未足以勤也乃卜西苑之隙地实惟文皇帝仁寿殿之原皇帝耕于殿之南皇后蚕于殿之北内外并行视前益密于是命公卿与夫公卿之命妇执耒执筐以时从事宛然三代之气象一时观者莫不咨嗟兴叹而欣慕焉忽忽乎不知其身生于千载之下而若获际其盛于唐虞三代之上也凡若此者皆勤民之实盖本于我皇上一念敬天之心始也臣谨按记曰人者天地之心则夫天下之民乃天之民也天下之民之心乃天之心也天下之民之气乃天之气也故其喘息唿吸皆天也性情形体皆天也食息起居皆天也书曰天聪明自我民聪明天明畏自我民明威则夫民之视听好恶皆天也夫然后知天之未始不为民而民之未始不为天也事在扩而行之尔养吾之性情以养民之性情爱吾之形体以爱民之形体时吾起居食息以及民之起居食息公其视听同其好恶以和民之气上格乎天之和气扩而充之引而伸之触类而长之帝王天德王道之功用毕矣臣何幸躬逢其盛今四郊甫成灵鹊诸祥荐至文学儒臣咸有咏颂臣尝备职史臣讲读之末不能自默忘其疏愚谨推皇上盛德至善之美意敷衍为颂一篇凡三十一章并附前所拟作西苑赋二篇将以美盛事而传于无穷焉颂曰天眷圣人克敬斯亲维圣宪天司敬于民急务所先右一于维圣德勇智天锡干包坤积日月昭晰皇中建极右二天纵神发文理密察尧钦舜哲文谟武烈玄览超轶右三皇帝曰嘻天命在予全覆华夷祖宗临之敢不勉之右四予祖予宗茂绩丰功格于皇穹维兹礼乐遗付朕躬右五予岂自是维祖初制咨尔廷议予乃折衷四郊奠置右六爰及祖祧百神之交于厘于淆制作之柄予敢不操右七乐和礼备百灵歆至事神曷以以报以祈终勤民事右八民事何其乃食乃衣农桑其基予司敬天民事可缓遗右九相兹下民实天地心喘息呻吟气实通于天予敢弗钦右十矧兹庙郊粢盛衣袍躬植躬缫岂无农工乃效厥敬劳右十一帝耕于借后蚕于北以艺以织以为神钦以为民则右十二帝曰曷已毋疏而迩西苑隙地予其卜之文祖之址右十三来宣水浒一二臣辅同游以赋瞻彼卷阿七月之句右十四乃耕于南乃桑于阴有苗渐渐有条柔柔生意盎然右十五乃知天地好生亦复如是同体一气予其廓之与天侔配右十六岂物则尔民吾同胞痛痒爬搔仁心仁政寒衣饥哺右十七粟盈天仓丝登织房黼黻文章黍稷馨香明德之光右十八民昔愁苦今也歌舞食我者父衣我者母我恃我怙右十九帝曰已诸王道远徂教养工虞乐礼政刑荡荡平平万里其余我遄我驱右二十济众博施尧舜病而视民如夷望道未见文王怅而右二十一普天斯民罔非天真有一饥寒有一失所如痌切身右二十二我闻天德斯有王道体用备具心事并造孰究其故右二十三天德维何天理是极心维天则性情游息视听典礼讨罪命德右二十四存养心性知天事天出王游衍视听维民喜怒不迁右二十五讨曰天讨命曰天命天叙天秩知止有定如子奉父令右二十六敬天之实斯其至矣天德王道本末备矣天人协应斯无贰矣右二十七乃耀前星甘露降陵乃呈瑞麦乃兆休征宛宛灵鹊白贲来庭垂拱离明无为而成右二十八云何无为执天之机四序推移万物咸熙化与天齐右二十九天普无心圣顺无情庶尹以行庶绩以凝是谓太平右三十太平之道天下与天浩浩无令人喜怒曷以颂歌帝力何有右三十一附录拟作西苑赋二篇进呈赋曰皇玄览而迪哲兮既大报而奉先急民事而悯穷兮曰盍反本而求之修可愿于未发之前爰恭默而澄心兮见斯道之大原严天命于好恶用舍兮同帝德之罔愆扩天德于王道兮躬教养而两全载省耕而赋同游兮观天地生意之郁芊悟德业之日新而富有兮如彼苗之秀实以有年上感馨香而下兴礼义兮还漓俗于蒙颛迓休征之骈至兮充一念之敬天昔后王之明德兮炳太始于几先赖辅弼之左右兮又疑丞于后前王中心而无为兮守至正之一原肆出入起居而罔弗钦兮发号施令而又无愆笃寔心而行寔政兮究体用之大全繄圣德之纯一兮硕借苗之芊芊爰五雨而十风兮卜大有之丰年将胡然其召应兮寔圣心渊塞而精颛廓万务而万化兮咸托始于事天瑞应白鹊赋并序惟嘉靖之治和洽于上下四方礼乐斯兴皇上既定尊亲大礼乃厘郊庙之典九年十一月冬至皇上礼于南郊十年二月春分礼于东郊其五月夏至礼于北郊八月秋分礼于西郊实月之二日斋戒将往即事前期二日郑府以白鹊来献礼部祗进内府皇上以告荐于太庙世庙见于两宫观于群臣昭天贶也窃惟古昔明王虽不贵祥瑞然亦有贵者焉贵时焉以应尔是故箫韶九成而凤凰仪今郊礼成而白鹊至均之所谓时应也虽虞廷犹重其事而史臣犹纪之矣先圣后圣其揆一也复何疑焉臣尝备史臣之职今守礼乐之官睹斯盛事其能喑无诗歌以纪非常之休乎谨为瑞应白鹊赋一篇盖欲传感事于无穷以备史氏采焉其词曰昔帝舜之恭己兮治宽简而无为时箫韶之九成兮跄凤凰之来仪繄圣德之浚哲兮协重华而同熙仰天地之覆载而上下兮炳日月之东西而光辉奠四郊而礼群神兮肇南东而北西甫礼乐之告成兮灵鹊至而应期兆羲易之白贲兮又风雅之素丝将淑质之孕西颢而范金精兮同文凤之产于西岐明月为神兮皓云为衣冰雪为色兮霜颜自持璧玉其瓜兮明珠其眸贵殷人之所尚兮秉素质以为奇宛尔翵翵兮如彼文王之囿岂伊遥遥越裳之雉兮中国圣人以为慕盖来自天潢叔伯之亲兮郑藩之国钟此和气兮产于中域具灵德兮休应礼乐岂彼区区之狐以鹿兮距远荒服鸟曰兮喜鹊郡号兮怀庆曷喜以庆兮有开厥先兆前星兮天休默定应秋成兮资生元命于时礼荐伯夷乐作后夔祗告祥于清庙兮乃呈瑞于宫闱天颜为之改容而粲然兮神人胥庆而愉怡居以雕笼兮啄之玉粒饮以沆瀣兮晞以华日下召文武公卿兮逮于百职恩赐之纵观兮神心以怿人人羡兮如快睹羽之五色光生玉殿兮色映瑶璧引项舒臆兮如告如报振羽蹁跹兮如舞如蹈匪以言受兮可以心悟嗟羽类兮四德备具温柔似仁兮皜洁似义驯顺以礼兮前知似智是宜欢动百辟兮而上下惬于圣帝羡二鸟之瑞世兮叹吾人不如秉二气之中正兮端五常之天彝蹇特立而独行兮振羽仪于天墀应五百之昌运兮抚素襟而歔欷仰圣人之侧席兮宝惟贤以自毗祈胤庆于万年兮永无疆之丕基君臣同游雅诗二章并序夫自唐虞赓歌之声微有周卷阿之风息君臣同游罕闻矣夫君臣不同则诚意不孚诚意不孚则上下不交而德业不成是故古之帝王重焉惟我圣祖知其然故有君臣同游之训盖欲上下诚意交孚共成正大光明之德业甚盛典也我皇上肇辟西苑躬农桑修仁寿宫创无逸殿豳风亭盖欲复祖宗君臣同游之典咨政事于斯讲圣学于斯焉辛卯九月十日落成祭告礼毕宴文武大臣赐坐赐饮礼行乐作人人欢喜如在唐虞三代之上闻箫韶之声而身际赓歌矢音之盛也礼臣若水谨拜手稽首作诗窃附于卷阿之雅以传盛事于无极焉诗曰今日何日君臣幸同游都俞韵久息一旷为千秋维圣祖高文卷阿继西周王风振大雅浚源扬其流吾皇古神圣超迈谁为俦恢恢仁寿域文皇昔优游隙地开农桑无逸胥讲求蔼蔼豳风发穆穆迓天休元首于股肱一体神与谋为民以为德清问仍咨诹精一与执中可愿为敬修如闻敕天歌上下相赓酬今晨亦何晨皇风见清穆神光耀九州瑞气腾黄屋日出彩云生天高万籁肃是时上下交如彼和丝竹仙乐下钧天金茎传王烛一奏天地辟再奏日初旭三奏人文宣四奏万物育五奏龙德中宇宙弥和睦圣人殿中央思道正恭默廓之配天地敛以藏诸独至要云在兹哲命在初服臣也遂矢诗于以赞一德演雅并序惟我皇上临御天下之十有一年礼乐既备政治咸张至德感通皇天纯佑迩者蟠龙贡宝白兔呈祥臣忝贰礼官睹兹盛事宜出意见以赞扬德美用弘丕休传之无极谨撰雅歌一篇凡四章名曰演雅夫演雅者演瑞兔之雅也夫演引也引长其义也故引而伸之触类而长之天下之义尽矣臣愚不佞不足以知远盖尝闻之记曰国家将兴必有祯祥非祯祥之能兴国家也天降祯祥所以答盛德也亦所以诏意也诏意所以启圣也启圣所以兴国家之治也是故伏羲之时有龙马焉尧之时有蓂荚焉禹之时有神龟焉周之时有凤凰焉有麒麟焉故龙马天所以诏文也蓂荚天所以诏时也神龟天所以诏范也凤凰天所以诏和也麒麟天所以诏仁而不杀也此数圣皇者皆有盛德以感召祥瑞又能仰体天心则而象之故皆能以兴天下之太平焉易曰河出图洛出书圣人则之正谓此也夫马图龟书瑞也非有圣人则之亦一物之奇耳又何以开文明之治而为万世之至瑞乎今白兔之祥人皆曰乃我皇上盛德之所感召然亦上天之所以告诏于皇上圣而益圣以开亿万年无疆之休者昭昭然矣夫兔其色白以诏异常也且诏洁净也其性驯诏柔顺也名曰明视诏智远也不好杀物诏仁厚也其诸上天将以皇上进修德业兼洁顺智仁而有之且进进于无穷故出兹祥物以告诏皇上若欲皇上则其洁而益净一以敦化则其柔益以柔道而顺治则其智以益其如神之智则其仁以益其如天之仁夫然则瑞不徒出必有开先此其所以为希有异常之应也此上天所以眷爱启诏皇上于无穷之深意也臣冒昧谨以所撰演雅拜手稽首以上献焉其词曰皎皎洁兔亦洁其心于昭明德上帝是临祖考居歆金精玉液以范尔质以自冰雪何以瑞之为天下洁皎皎柔兔亦柔以贞于穆懿德上天降灵荐之明庭月华孕性柔嘉以定以定尔休何以则之为天下柔皎皎智兔亦视而则于哲睿圣重离降精享于神灵朱眸丽丽明视勿蔽以照遐迩何以象之为天下之远智皎皎仁兔亦仁且慈至圣至慈皇天降祺兆于中闱月宫之秀以孕以遘何以瞻之为天下之仁寿瑞鹿赋并序圣皇临御天下登兹一纪庸庸祗祗威威钦若于天执天之机知化而裁品汇咸熙协风时至祥瑞乃应地呈河清天降甘露十年白鹊来自郑藩其明年白兔来自西蜀又明年春正白鹿麑来自灵宝夫白纯色也三白叠至纯德之符也夫灵善也宝瑞也灵宝者言善瑞也谨按图志鹿为纯善之兽其寿千岁五百岁则色变白王者道纯则白鹿至夫鹿为纯善白为纯色麑为纯性故郊牛茧栗贵纯也此昭我圣皇之德之纯刚柔致中阴阳合德之感召乎记曰黄帝御天下白鹿至又飞黄服皂而其寿三千然则白鹿之至匪直为纯德之应且为圣寿之征自今至于万年子子孙孙永于无疆之休矣臣若水谨采前闻作古赋一篇凡六章首兴起鹿具纯善之四美中称白鹿麑之懿迹末乃归于黄帝之符瑞以兆圣寿焉用传胜事于来裔赋曰繄圣人之纯德兮曰刚柔以正直亶荡荡以平平兮执大中而御极维中气之协应兮蔼和气之氤氲氓遵道而遵路兮衷好恶而化纯感纯善之灵兽瑞应图云鹿纯善之兽又记曰鹿为纯灵之兽兮产中州之灵宝天不爱而降神兮地不爱而质作协阴阳于高旻兮体刚柔于垕土曰若闻礼乐之鸣和兮来同百兽之率舞右其一章推原圣德之纯感召纯鹿之瑞浑浑而含威兮又不勐而不触翕群游其罔争兮以礼序而叵渎恒刍食之匪血兮性仁惠以不杀时解角之协律兮又忠信而罔括右其二章赞美瑞鹿之纯善变缤纷其纯质兮来若时以应符协纯一之明德兮物无情而交孚皎纷如之雪毳兮崇缟素以为采将浴神乎昭质兮于银汉之白水炯玉立而霜标兮其冰质而金声紽素丝而白贲兮饮玉井而食瑶苹文濯濯伏灵囿兮歌嘉宾而呦呦周跃鱼以告瑞兮武王伐纣渡江白鱼跳入王舟殷狼兆乎衔钩论衡曰汤起白狼衔钩遂尚白胡引麟而食嘉禾兮元和七年十一月梓州上言龙州界嘉禾生麟食之一鹿引之群鹿随之临淮方道而夹毂郑弘为临淮太守白鹿方道夹毂而行刘武制币而发瑞兮史武帝苑有白鹿以其皮为币以发瑞应造白金焉白金于焉以为禄右其三章赞美瑞鹿之纯白云色变之五百兮抱朴子曰鹿寿千岁满五百岁则色白荪胡为而方麑岂神灵表其奇瑞兮故宠兹而异之李唐产于中苑兮天宝四载八月戊子有班鹿生白鹿于苑中获寿昌之别殿元和十年五月寿昌殿南获白鹿麑见武德之九成兮乃冷泉之遥巘贞观十年二月白鹿见九成宫之冷泉谷爰卜相以传嗣兮壹放尔于西巴西巴见鹿母随麑不忍而放之后选为太子傅同瑞符于雍畤兮天用贶夫柔嘉武帝幸雍时获白麟皙秋阳之皜皜兮鸣珂佩而琳琅若喷玉而欬珠兮璨月明而夜光朝振衣于阆风兮夕濯足乎昆明制云霓以为裳兮骖玉以为乘角茧栗而蕴珍兮蓄享天之诚意含中秀而表纯兮昭精白之一致右其四章美鹿在麑而白尤为奇特之瑞昔黄帝之御世兮南夷以之来庭志云黄帝时南夷乘白鹿来献说苑曰神人以鹿遗黄帝维以瑞而兆瑞兮帝用参乎千龄淮南子云黄帝治天下飞黄服皂高诱曰乘之寿三千岁岂姬穆之获戎兮征服远以为奇周穆王伐犬戎得四白鹿以归彼琼土之攸献兮肇开宝之灵旗开宝七年琼州献白鹿遂加仙鹿旗真源进于祥符兮矫前列乎天书祥符七年二月幸亳以真源所进白鹿列天书前荐咸平之颍阳兮宋咸平六年颍州献白鹿麑随璧山之驺虞蜀王建永平三年五月虞见璧山有二麑随之彼在麑之洁白兮昭厥性之纯善备四美之骈繁兮岂越裳之宾献周公时越裳氏献白雉讵若轩黄之嘉瑞兮白鹿飞黄兆圣寿之三千谅平而天寿兮嗣世世于万年右其五章言瑞鹿应黄帝之符以兆圣寿重曰天地之中人受厥全兮圣人中德稽天纯兮阴阳刚柔协干坤兮中和建极德罔愆兮灏气磅礡蔼氤氲兮全功位育百灵奔兮天毓纯兽寿圣仁兮穆穆敬一观厥化原兮恭己无为万化臻兮曷以致之职宝贤兮右其六章总赞鹿纯德应寿宝贤致治之隆祖陵颂有序臣若水谨稽首顿首序曰臣尝闻中都形胜之大载籍文献之休盖亦有年矣而未获考观焉然窃伏思之天以覆薄海内外而凡人力所通舟车所至日月所照霜露所坠莫不全付于我皇明比诸尧舜三代之时荆楚即为三苗徐淮即有戎夷太原之外即为猃狁而我国家北距朔漠南尽交趾暹罗东至琉球日本朝鲜海上诸国西至土鲁蕃以外诸国莫不臣顺朝贡岂无所自而然也耶岂不以功之大者上天付托之必大耶岂不以我太祖非常之神功由四祖极厚之积德所致耶夫土之积不厚则其生物也不蕃水之积不深则其流也不长风之积不厚则其负大翼也无力夫物则亦有然者矣而况于人乎而况于圣人功业之大者乎臣又尝观九流百家于天文之感应地理之承生吉凶之祥兆玄鸟降商巨人兆周至于玄女下庭白鱼入舟狼衔钩蛇当路呈瑞告符者不一可异焉今兹仰承钦命遣诣泗州祭告祖陵臣既虔诚行事已乃近观地形远稽图志昆仑太行中岳地势南趋至淮泗而极淮河二流东西夹遶天地之气至此而全此天下之形胜直可与北都比隆矣夫红罗之兆幛名犹存其诸长髯告符二神徙庙皆可考信则夫玄鸟巨人白鱼玄女大蛇神母之兆又何足异焉臣于是知帝王之有真而天命之有在在于有德也臣窃闻之夫帝王之道以德为本美以充之光以大之纯以全之功业以成之是故得之之谓德充美之谓懿光辉之谓熙纯全之谓仁发挥而楷诸天下之谓功业犹之树木焉德譬则根也懿譬则充美其干也熙譬则达诸枝叶之光辉也盛业大功譬则茂华硕实也皆一气而贯通者也书曰皋陶迈种德又曰树德务滋中庸曰人道敏政地道敏树盖皆以种树喻道德也恭惟德祖玄皇帝树兹德木懿祖恒皇帝充美德干熙祖裕皇帝光辉德枝仁祖淳皇帝纯全德华而我太祖高皇帝硕果收功盛德大业卓越百王以亘古所未有之功德故克受亘古所未有之土宇宜也唐太宗诗云刷耻酬百王除凶报千古惟我太祖高皇帝有之而唐太宗弗克是践也夫春秋之衰夷狄谋夏乱华干盟偪好王若缀旒然以至金元之祸极矣洪水勐兽之灾未有若是烈也此我太祖高出乎驱抑之功所谓雄伟而非常者矣夫由根而干而枝叶而华实为一气之贯犹五圣相传以成一大道诗所称本支百世盖善喻者也是故本根以发其枝叶华实枝叶华实又以庇其本根是在圣子神孙自庇自培自达以昌于百世以永亿万年无疆之休耳仰惟皇上盛德日新大业富有修本心之敬一而仁义礼智根焉所以成盛德而生大业以培植于千亿斯年者盖无所不用其极矣此五圣神灵之所同欢而宗社臣民无疆之庆也臣祭告之余获睹形势之胜遂考图籍之祥窃惟清庙明堂古存雅颂不有作述何以垂今谨撰祖陵颂十章一曰皇统二曰皇德三曰皇懿四曰皇熙五曰皇仁六曰皇迹七曰皇基八曰皇瑞九曰皇业十曰皇化夫千圣一心万古一道开辟以来载籍可见自三皇五帝三王以迨于我皇祖列圣同一大统也故首之以皇统帝王之道必本乎德故次之以皇德德必贵乎纯纯亦不已则充实而美生焉故次之以皇懿懿者纯也美也德之美者必充实而光辉故次之以皇熙熙者光也显也光显者仁之至也所谓显诸仁也则德之全而体用备矣故次之以皇仁仁者博施而济众皇德溥矣德之溥者其迹必有所起故次之以皇迹迹之起也必有其基基者本也如木之根必着于土本也故次之以皇基基本之大必有先兆以为受命之符故次之以皇瑞瑞以开先先兆乎太业业高乎百王之上而道拯乎天下之溺故次之以皇业保大业者必存乎恭俭恭俭必有敬一之学以为之本故有制作之隆以为之用是以有转移感动之机而神其绥来动和之妙以风乎天下故次之以皇化垂亿万年无疆之休亦亿万年无疆之恤帝王列圣之道斯其至矣臣愚昧不明大道谨述肤见为祖陵颂十章录于左方以上尘睿览备清庙雅颂采择之万一以垂之无极焉臣不胜悚息之至颂曰于维皇天眷鉴有德爰作民主以建皇极三皇在天五帝降陟自帝徂王九围是式或禅或继厥义惟一五胡乱华元已僣忒天眷皇明大统斯锡右皇统于穆元德元德玄玄渊泉其渊溥博其天泽远光流有浚其源其源浩浩协于混元有周后稷王迹开先如源斯水如木斯根右皇德猗乎懿德懿德维皇如玉中蕴不耀其章至纯至粹上配穹苍肇启玄孙万裔其昌克昌厥裔皇矣无疆右皇懿于昭德熙缉熙光明煌煌赫赫干元而亨本硕乃大其明庚庚如彼日月式扬其精积极而发以观我生隐如隆如素业彭彭右皇熙于皇尧仁如日如云如云之庇如日之亲皇在濠亩祖在泗滨越来江东太王居邠亦有耒耜曾示俭勤先知乃逸稼穑艰难右皇仁于铄皇迹肇我仁祖累仁积功不阶尺土维勤维俭维淳维厚以厚其德以笃天祜天祜笃眷帝王之冑右皇迹丕丕皇基爰卜钟离载迁临淮聿来盱眙自泗徂濠太平之墟维以德祖维懿维熙三陵来奠淮河合之龙隆或伏于泗之涯中都中气天地之奇是生圣人以定两仪右皇基明明我祖降生出世生而神灵天锡勇智人亦有言荆涂王气五百年来圣合符契中都志周世宗显德四年至淮南言荆涂二山为濠州之朝岗有王气逮我太祖龙飞乃验红罗呈祥长髯告瑞火光烛天二神避地旧志云太祖初生河上取水浴澡忽有红罗浮来遂取衣之故所居名红罗幛又云陈太后见西北有异人修髯朱服授以白丸吞之忽然不见遂生太祖又志载大明实录云太祖方四岁时仁祖坐东室檐下有长髯道士排垣入揖谓仁祖曰好个公公八十三当大贵出外忽不见及上尊号年数相符又云仁祖居邻二郎神庙太祖生夜忽见火光烛天天明见二郎庙徙东北百余步玄鸟兆商巨武名弃帝王之真超焉神异右皇瑞我祖明明勇智天锡提戈起义一怒而赫顺天应人天命斯革方夷乱华冠履倒易天地失位日月失色洪水勐兽夫焉足戚我祖奋迅风号雷击千古凶除百王耻释还我衣冠复我人极宇宙重光九州宁一车驾还濠父老来谒言教子弟勤俭是饬右皇业列圣在天命乃孙曾礼乐未遑乃成予能昔在周文百年而兴武周继之而后大行诞维我皇天地秉精重华协帝明物察伦干德之刚有为必成乃敦大本乃理大经乃正群典乃厘萦乃哲用人乃求耆英乃益敬一皇猷久升鬼神幽享礼乐于明或惨而舒秋杀春生与天同德率祖章程右皇化铁柯赋铁柯者姑苏刘司寇以清先生自号也司寇昔为御史按吾广余忝与公之知感之为作赋焉有怀耿介兮蹇独立兮云间或鼻祖乎康公兮遥派乎铁汉之玄澜金玉兮自贞抗颜兮冰雪眄奇柯兮自寄将彷佛特立乎徂徕兮崒夫既周览乎四序兮岂无华之可好嗟与时其下上兮将改厥度遵圣则以见志兮托松柏以后凋羌日抚以盘桓兮挹五柳之孤标昔帝震之发轫兮爰初觐乎东林曷羞颜于桃李兮嫌朝艳而夕湮承离明于朱夏兮夕坠玉井之露莲策功勋于南柯兮耻蝼蚁而相先招蓐收于西枝兮既纫兰之九畹餐湘缧之落英兮悲摇落于秋晚觏玄冥于寒门兮百卉腓而空山俨髯翁之屹立兮刚偃蹇以夭矫而不可攀何铁柯之蹇蹇兮伊哲人之媲美也岂金天之孕秀兮固元气之纪也托灵根于铁崖兮匪夫人之铮铮也入九原而不曲兮直矗枝撑乎高冥也范二仪以为冶兮橐钥雷风天三地四以为质兮二气为工雪霜兮为淬仰昆仑兮以为砺出精钢于百炼兮非脂韦以为态彼柔佞之绕指兮固先时而圯坏骨肮脏兮枝带矩钩肤文章而鳞棱层兮髯为骤雨兮其鏦鍧烈风扬兮撼铃或锵乎其暴雪亦铿尔兮霜清遥隐几以玄聆兮聊逍遥以遐睇则武侯之正直兮览赤松之高致挟梅僊以结侣兮孤竹之逸踪亮百折而不挠兮见劲节于疾风薄匪人之振落兮固望秋而先零彼淮南之萎蘼兮知黯也之在庭禀至刚以为肠兮中结义以为胆直苦心而致节兮又贞干以自亶昔余之既有知兮尚庥庇于繁荫将采华而食实兮岂附兔丝女萝之径寸贞心忠悫兮流脂为仁变茯苓其将圣兮化琥珀以为神峨铁冠之岌岌兮肃柱史乎台中陟大夫之岳岳兮谅匪夫嬴氏之所封彼刚柔亦不吐茹兮又何有于阘葺昔巡历乎闽广兮耸铁颜而森冽回霜节以之蜀兮又确乎其不可拔遭迍邅之不辰兮壹轗轲于权竖使囚缧而屈折兮固将惭于此树邈致身于卿相兮谢司寇于留都冯虎丘以舒啸兮访鸱夷于五湖悲胥门之墓槚兮忽乎与国而荆榛彼大厦之一木兮蜀铜柯其谁与伦乱曰时之来兮椎为铦牺尊青黄兮楚人之钳将遨游于扶桑兮或晞发于阳谷穷金天而逍遥兮遐振衣于若木入玄门兮揖清穆月桂兮扶天根临下世兮濯足交南赋有序予奉令往封安南国王睭正德七年二月七日出京明年正月十七日始达其国睹民物风俗黠陋无足异者怪往时相传过实托三神参订而卒归之于常作交南赋皇穹极乎无朕兮廓空窿而罔象厚壤渊其莫测兮又坱北而无垠爰下上乎中土兮中气聚其曰人中四渐而四荒兮极泱莽乎禽兽草木而为邻维中气以风之又渐兮圣神肇乎盘古降皇皇而帝帝兮哲王以之疆理乎中土列四方而五服兮薄四海又建长而以五森内夏而外夷兮哲要荒以为度帝曰南之荒裔兮畴分野而代工南翼轸而朱鸟兮帝炎帝而神祝融安南分野翼轸之南朱鸟之地记曰南方其帝炎帝其神祝融窅乎皇后君之攸治兮曰火僊而征龙烛九阴于赤水兮觌冯夷之幽宫皇后君兄弟五人为五龙治五方南曰曰征龙火仙赤水在西南昔陶唐之咨命兮羲叔南宅乎交趾庸均秩乎南讹兮亦暨时之与事季德凉而莫遐兮荒忽以之自异维彼交之蕞尔兮北五管而越南裔际尉佗之七郡兮汉九郡而同置凭都卢于天末兮望越裳乎海际都卢国在合浦南越裳在安南之南南迤逦兮占不劳西联属兮滇溟之尾派诸葛之度泸兮州炎刘之经始李唐承乎厥后兮恢都护之府治归化江一曰泸江与汉鄂等自大理而下入海安南汉为交州在唐为都护府占不劳即占城地昔炎氏之方殷兮泛海外之楼船二女孽乎中叶兮薏苡用惑夫马援矻铜柱之磷磷兮厌搀枪乎南天彼高氏之定交兮建石塔之岿然胡崒乎桥市兮立富良之江埏彼尔点曰炎均兮冒耳聃之仍云维公蕴之肇绪兮绍八叶以斯君京用篡而易位兮附胡公之远孙和叔后其曰黎兮亦攘之于累传昔少皞之方衰兮九黎扰而乱德北正黎之司地而属民兮羌始受之颛顼彼三苗以效尤兮陶唐亦复乎贞则皇混一以为家兮亘地载而天覆一正朔以同文兮又同轨而辐辏物土方之包匦兮则九载而三奏厥易世而来王兮叩天王而庭受析圭玉乎上方兮球弁旒而七缀袜凌波以赤兮带灵犀之与玉佩乘龙节于云亭兮将天语于扬对帝曰畴咨若时余其以兮畴专对而学诗缪曰予之颛蒙兮之四方其以宜班麟服其烨烨兮畴予佩之陆离带飞霞之弱弱兮冠切云之巍巍书余绅以忠信兮申笃敬而行之怅世途兮曲又修阻兮崄巇羌跋兮淮泗乃啸歌兮江湄望南极于岭峤兮冯炎而长叹徘徊苍梧之墟兮揖重华而联翩西遥睇乎桂湘兮见二妃之婵娟眺昆仑而容与兮憩舒啸乎筹边邕州有昆仑关筹边楼岁月经于五管兮青牛服乎南关凯风熏而迎余兮余因以寄兴于五弦拔南巢而盘桓兮睹凤鸟之翩跹南巢乃安南南方凤鸟巢始问道兮谅山孰凤眼兮七源安南有谅山府凤眼七源县晞晴曛于坡垒兮濯北峨之清湍朝曦发乎不博兮度卜邻而仆山坡垒北峨不博卜邻仆山皆安南驿步飞空于风磴兮遐缥缈乎云巅悬岩崖兮渊际设鸟道兮侧旋或深入兮厚土又上登兮高天郁山林之险隘兮川屈诣而缠绵交人尚诈不欲使过城邑为问道乱山中屈曲示远故数日只度一水已数次暮虎豹之蜿蜿兮朝蝮蛇之蜒蜒过丕礼而昌河兮渡市桥而吕瑰余息徒而班班炎均遥遥以斯迎兮渡富良兮洄湾丕礼昌河市桥吕瑰皆驿富良江名曰余中华之子族兮家增城之九重从游帝之玄圃兮闲逍遥乎阆风初离郡之豫章兮嘉厥名曰清源派炎汉之司农兮居余都兮甘泉依云母兮高岭迩安期兮左邻处太一之穹庐兮抱罗浮之飞云承帝歌之皇华兮兼咨诹乎炎德泛淫游乎方外兮观泱漭之无极岁摄提之癸酉兮斗杓忽其东捩火轮躔乎娀訾兮魄下弦之次夕蹇余渡以王舟兮亦黝黄而丹垩纷龙舟其后先兮沓蛟人而裸涉百挠以象刀兮扶黑把而刃白夫唯寓艺夫水战兮或因用以刺击每一龙舟百桡如刀或习水战也肆迎拜于厥明兮濒祥寿之别殿入修门其大兴兮见广文之颜扁富良江边有曰祥寿殿王门曰大兴亭曰广文临炎官之窕窈兮祝融跸而东转依南风以弭节兮睇天使之离馆炎均俯候于朝元兮肃敬天之北面馆曰天使门曰朝元殿曰敬天俨百辟以皇皇兮奔重侯之款款陈黄幄兮月殿时六龙兮临下虹桥度而未云兮又鹊桥而参伍聆天书乎洪音兮伏群黎于下土时中律之太簇兮洪钟寂而不作置鸣凤之嶰管兮击灵鼍之高鼓应河鼓之磅硠兮屡天吴之舞蹈夜叉奋其怒臂兮裸竖梃而前杜开广宴于勤政兮崇余东之席端行路则以梃横杜行礼时二将军怒臂卫之勤政殿名珍羞虫虾兮太牢别陈椰席敷重兮下地登土偶兮簇盘粔籹杂俎兮远苾芬呜唿广乐兮蔑弃大吕跳梁舞蹈兮弗事干羽登庸瓦缶兮捐谢鼎俎时斗杓之孟陬兮列青梅之碧弹累柸盘之狼借兮瓜亦先期以为献正月有梅瓜奏夷乐于殿上兮鼓噪杂进而零乱列雄虺以为阵兮又沐猴而加冠曰而重黎其苗裔兮寔乃祖之司礼也曷不返乎初服兮乃视发而脱蹝也敷余闯其度关兮寔孟陬之中适嗟阳侯之迥绝兮茁芋苗乎三尺农告毕而苗离离兮鹭亦以之藏色正月芋禾以长望炎火兮亦蛾眉而曼肤上衣古而过骭兮又罔裳而重襦袖飘飘其仍风兮跣足足而泥涂资珍以弗售兮齿黝黝而牙聱仍葛洪之丹砂兮将博访乎勾漏逢鲍靓于南海兮余亦与之幽遘勾漏山在安南之南境葛洪求丹砂即此也观民居之鸟翼兮恒居高而檐低方甍瓦而锐下兮概厥形如短圭爰乘葺而平敷兮象鳞鳞其鱼鱼岂水族相感而则然兮乃厥类而象诸安南之制民居如此若王居九一如中国鸟翼堂而里置兮日中市于虚落环四面以施榻兮中市官而均权国无马之千乘兮又何择乎骥与骀曰国君之称富也又曷数以为对兵裸以靡甲兮亦焉用夫犀兕岂厥家之罔藏兮恐其德之未改木寄生之累累兮亦既繁而木萎借若人之福威兮不再世而贴殆炎均贶予以非芷兮又蕙兰之旖旎安南有香草曰排草余辞以帝之纫襟兮有县圃之芳蔼又重余以椒苓兮曰余襟之难改余受阆风之缤纷兮兼月殿之菌桂慨有职乎咨询兮虽草木鸟兽而莫予或申申而问俗兮恐邦人之女诒其俗多诈问之不以实告故云招朱鸟兮七宿分南野而司天乃灵哲夫天飞兮盍于余而具陈鸟恍惚而夕降兮曰余不习乎世言交三趾而作篆兮庶余意之或宣曰普天兮殊方迥气风兮不同俯南极兮地下仰南斗兮天中规毁度兮鹑尾天地罔肃兮凉风爰又戾兮玄枵泽不腹坚兮溶融冯碧鸡兮右掖接乌衣兮邻邦碧鸡山在安南西乌衣国在安南南海外服余华虫兮乘驾鹅跨鸿鹄兮鸣天鸡振鹭吾其洁修兮海鸥乎忘机疾黄鸟之谗兮鸠痴黠而攘栖雉胡臻化蜃而呈楼兮鳝声霹雳而震怒鹦鹉慧而诉寒兮翡翠胡丧质于奇羽翡翠鹦鹉诸鸟皆安南所有也时献鹦鹉数自诉寒诏还之彼纷纷乎斗筲兮亦焉足以多数奋九万于溟溟兮鹏翼其垂天纷有鸟而九头兮雀蛤胡感而化迁鹏徙南海即安南之南又旧传有九头鸟又曰雀入海化为蛤鹈鸣而草芳兮天虹藏而不雪随阳懵乎冰泮兮布谷啼于冬月安南气常暖故云曰邈邈乎皇穹之冥玄也昭昭乎博厚迩而不可原也揖祝融之冥冥兮而南纪之专也纷其渊陆兮盍悉余之昌言也曰维扬之末裔兮上亦殊乎涂泥贡奇南以沉水兮又南金之与纤绨本朝入贡沉香金器土绢柚包而莫致兮丹荔远而见遗繄铸山兮为金又煮海兮以为盐波罗特乎彼岸兮安息以液而自歼波罗密安息香唯安南产之狶具矢而捷射兮兽带甲而穿山麝借香以为崇兮猩猩机疏乎能言探余纚龙之颔珠兮又网海根之珊瑚佩明月乎南海兮拂若木于明都箭猪穿山甲麝猩猩明珠珊瑚皆安南所有兽为舞而衔戈兮蓬莱浮海而负鳌射工巧而俟影兮巴蛇吞象而吐哺又九首吞人兮天吴怒号犀胡灵兮而厥角通天象奚知兮而委齿自埋乎有儵忽兮玄负黄熊兮出游眺西皇之青鸟兮见王乔之双凫兽衔戈见山海经蓬莱海上山安南有射工雄蛇百丈九首吞象吞人有水犀有象能自埋齿云云怳海若兮夜出水妃偕兮朋遨胡冯夷兮娶妇谅佳期兮好逑何海上之居人兮头宵飞而海食晨则返而完归兮又追随于往夕旧传安南海峒有人头飞海中求食晨返头中有缝如线歌曰二神僪诡诞慌惚兮懵乎余狐疑助莫决兮骑彼箕尾揖傅说兮天路漫漫何修越兮昔羲氏之宅交兮化为神于日驭曰南讹以平秩兮就余订以一语依朝曦而折衷兮庶吾之犹豫曰物之生颅玄趾基一体齐气孰首飞之断永不续孰能弥之补天有石谁其治之鳌足立极孰睹裁之象能埋牙谁亲掘之无瓜无角谁与锸之冯夷娶妇匪形安协水僊有宫胡身业之鹏翼垂天谁能运之扶摇而起击水三千孰其仞之有鸟九头孰啄食之惟天一本谁参析之虺毒一足谁附益之天地之常传物有极日月曜灵风动雷析动植潜飞咸识其职百家九流荒唐莫测爰有典谟圣人作式厥民析因鸟兽孳革过此则非吾之所识于时日车就驾引挽羲和朱明离离扶桑参差炎均击鼓且笑且歌乃临桥梁送余于河怳乎忽忽若梦南柯载歌曰中气磅礡山川缪兮蝘蜒隔离中州兮常而不常怪诡幽兮不常而常三光周兮圣人耀德文明流兮海波不扬庶征休兮结余忠兮为轴又揆信兮以为路乘余敬兮于堪舆廓自得而容与兮余因以从容乎周道观八极之无穷兮浮游驰骋乎宇宙而上下聊反观而知天兮超逍遥于闭户乃旋氛旄之班班兮揽霓旗之翕翕掣摇摇之云旌兮叫帝阍乎阊阖入钧天兮紫微闻广乐兮九合蛇虎颂有序予既从李氏买九龙洞又西登鸡冠顶得虎岩焉传闻九龙旧有大蛇虎岩旧有勐虎今皆去之其亦灵且仁也因为作颂猗灵乎虎无争幽人之所虎也不争夫何世之情不如彼虎之灵吁仁乎蛇无嗔居士之家蛇也不嗔夫何世之人不如彼蛇之仁九龙颂有序畴昔之夜梦从烟霞洞后复得一洞甚纡邃奇怪之石不可名状中有古碑文字非人世所见者其左有一人家梦中叹息以为奇伟之观及与尹万竹携陈龚二生往游九龙岩洞宛如梦中所见岂九龙之精先以告我耶因为颂二章一龙乘云九龙在田一龙全身九龙潜渊龙德之潜其潜正中吁嗟乎龙一龙将雨九龙处处一龙来宇九龙避所龙德之让其让正中吁嗟乎龙反招魂反招者甘泉子所作以哀进士梁渐卿之辞也渐卿质美有志于道年不究学客死京师良独可悯又以为魂无不之将合乎大化非若楚招拘拘乎恐滞乎四方上下之苦焉非所以语性也又其所陈荒忽诱以娱欲非可以慰志道者故作反招以广之玄冬厥季旁望辰止嗟灵全归返厥真止有生不辰罹迍邅止灵承多修服美干止爰乘气机观大化止魂无不之游乎四方上下止不泥故干独悲诧止合同而归物代假止魂无不之魂游乎东止东方大海浟浟观澜洪止阳谷日出烛幽蒙止长人千仞呵禁凶止螭龙上下驾言从止仰攀扶桑观春融止帝震干元仁意沨沨止生气盎泱魂其东止魂无不之魂游乎南止南方炎火千里照途晻止蝮虺虎豹后先骖止雕题黑齿化礼让参参止揖彼炎帝祝融耽耽止向乎离明文物粲森止大明亨亨义有严止茂对时育魂其南止魂无不之魂游乎西止西方流沙弱水纵观涯止赤蚁玄蜂化仁慈止豕首纵目御穷奇止长爪锯牙反胥依止觐彼少昊蓐收齐止利观厥成金气澌澌止万物顺理魂其西止魂无不之魂游乎北止北方寒山代水弥窥北极止曾冰积雪千里气肃栗止逴龙骧驾逍遥叵测止乃觏颛顼玄冥同适止启辟寒门窥广漠止万物潜藏智渊匿止贞观天心归而复止返乎幽都在朔易止归根复命魂其北止魂无不之游乎上止上之峻极穹窿无尚止其气苍苍曷有虎豹豺狼九首相攘止三光五纬有列在下下观天象止三皇五帝济济互揖让止察彼鸢飞魂其上止魂无不之魂游乎下止下有九土渊渊厥块大止山峙川流罔昼夜止广大博厚体变化止止伯牛身九约参目为让咤止鼋蛟龙参灵驾止从观渊跃魂其下止四方上下惟君所之止宇宙一气万物体齐止同归大化混沌无倪止死而不亡或合或游孰测其机止纵浪不有厥乐曷涯止爰履厥礼静反乎初即修门止安此广居谢齐云止善以为宝薄翠珍止明哲煌煌代膏兰止童冠风咏俨齐容止生色睟盎朱颜曼丰止仁义餍饫殽羞重止令闻广誉文绣被躬止九容三变姱容修丰止齐翟并佾鄙郑舞止九歌九韶陋激楚止三千三百靡荒惰止道艺是乐六左止餐饮泰和观颐朵止乘彼大化驾野马止魂乎奚之一四方上下止乱曰朔风萧萧兮吹白杨一气推迁兮柔干为刚昊天剥否兮神龙蛰藏南窥苍梧兮重华陟方夫天地神物且如此兮圣哲亦独何伤颓然顺化兮与之升降服丽且都兮君独翱翔乘彼白云兮返故乡岭云攸攸兮上有丹枫我哀思君兮君不从魂无怛兮归空同洪觉山侍御来按吾广以兴起斯文为己任为予开天关精舍于穗城东北之隅有岑郁焉是谓红冈乃又抑邪崇正毁淫祠创讲堂焉名曰同然之堂堂之北堂曰自然其又北则依城为一悟亭环沟池夹之甘泉子与觉山讲习之所也洞门有榕合抱参天二本同干其枝之交又同盖不知其几数百岁矣凡过而见之者又不知其几千百人矣无识之者甘泉子一日见之曰此非古所谓连理木乎小子识之辟兮浑兮浑兮辟兮是可以见天地万物同体之理理一分殊之义矣诸生欲学盍学此本乎洪侍御冼秋官各有题咏予感而奇之亦为作颂以示同志云江湖逶迤东入城陴引流环岛九曲而西白云之颜谁开天关讲堂恢恢洪曰同然同心同理宇宙同此有情无情连理感契连理维榕堂门崇崇两根一干支分再同万物天地知为一体可以人乎有不如此奇踪五百示我学的敬告同志庸以默识泉翁大全卷之五十四文集门人江都沈珠等校刊歌登圭峰歌山罗列兮青青泉纷飞兮冷冷人与凤高翔兮世孰得而为缯富良歌壬申正月二十六日安南作乘玉节兮坐王子舟披霞缨兮云裘击兰桨兮泛中流冯夷舞兮蛟人游草萋兮荒洲怅独立兮容与望五云兮神州烟霞乐歌烟霞之虚兮与子广居兮烟霞之极兮与子安宅兮归来归来兮乐以栖迟樵之云兮可以兴雨优哉游哉乐与子处赠朱生归江阴朱生自负医国术持以售人人不识有如旌阳大丹丸从来相遇非人力药囊小试岐黄春一匕一下回命脉我有真丹欲传子得之者寿寿无极归来濯足长江流偃仰睎发阳羡北阳羡山中茶扬子江心水一化晕血肠胸次无查滓送梁职方入西樵兀子掉头不肯住郎署乘风直入烟霞去梁伯鸾一身与之若比翼追踪蹑影凭高翥翳门牢关守九虎扣之不开日将暮徘徊四顾独谁语山高云深不知处从天倒下非凡步二人一笑平生欢携手高堂谢云驭王士招侍御乃尊寿图诗名以旗灵椿年年长丹桂日日芳两树相映交辉光有鹿有鹿游其傍地呈神芝何煌煌天锡龄鹤来翱翔谁开此图称寿觞地瑞不如天瑞天瑞不如人瑞之为家国之休祥通彻三极寿无疆禄养善养垂显扬青骢绣斧谁家郎卢氏五鸣书屋长言少参子卢子师陈如海鹤立我门索赋五坞山房篇予辞以病无能焉靡丽之词病子云壮夫不为子何人无已托歌于长言五坞峙地五岳然又如五星之在天夫在天者阳之神其在地者阴之真阴阳合德天地浑五子得之为舜臣燮理阴阳寅亮天地圣人成能在五伦不然亦有五经存五事元来共一原收拾溥博极渊泉渊泉如地溥博如天备我身变化位育如屈伸借问山房吾伊贤听予长言闻不闻翰院观莲歌和夏桂洲宗伯次韵席虚山翰长濂溪爱莲非爱莲天机漏泄圣学传耶溪新妆红十里纷纷开落同葭苇銮坡东畔玉堂东池莲倒映天光中一般外直还中通君子之赏清兴同顿令退藏心已洗何必区区色香相旖旎下有灵根如磨泥不染淤泥出清泚空闻无物不惹尘此花即物如入神入神当是花之圣直识还他舂陵人遶栏赏者四方彦瀛洲学士开清燕移时歌鼓相喧阗回首生姿一顾盻酒徒历历皆诗豪笔端浩浩生波涛挥洒绳床客如堵杀尽山中万兔毫酒阑客散文章伯此花自媚宁潇索重来嘉会在何时花余岁冕仍餐实壬辰六月二十日再和桂洲宗伯重叠观莲歌兼呈席虚山院长空流空说火中能生莲清水芙蓉天然人莫传水火相去谬千里奚啻美玉杂葭苇月之西兮日之东日月奔走无穷中宇宙无穷一气通天地万物吾体同日月长新不用洗照见种种群生臭腐兼旖旎岂无牡丹妆点春富贵又何似天绣芙蓉出清泚看花看色眼尚尘看花须看花精神见之不识识不见如公方是观莲人无穷宇宙不知观者几千万亿神圣彦须臾聚散如一燕因嗟此燕休草草荏冉光阴不能以转盻将军一去随华豪红花落尽空江涛裈虱区区是寰堵太山不察与秋毫归尽王皇及帝伯雪月风花未穷索大都当作观莲观闲与诸公餐胜实六月二十三贺诰封廖五洪学士配江安人双寿歌谁家玳瑁筵初启金盘露滴琼瑶髓长庚跨鹤来青霄王母鞭鸾度碧海寿域弘开瑞气腾庭闱交映金天精主人一仕归五洪陇上馌耕宾主仍阴阳合德天道成桂芳熊胆流休声木天紫诰换郎冠珠翟霞帔曳绛云门中亦有偷桃儿胸罗星宿剑光寒偷桃儿洞野子词源三峡倒流水洞庭阔豁不可收波涛动地舂天起我闻寿亲之道在显扬何必尽引洞庭为酒入寿觞无念双亲贻令名直与干坤配耿光癸巳夏五月贺张母季孺人寿七十八华诞歌吾闻上有天姥星下有天姥山天姥之精下上磅礡乎两间正在浙水之东南镇之南天台之北东海埏坤德柔巽毓秀于人寰永嘉张母七十年圣善门中有令人王母降神为后身恢恢寿域开良辰宛如王母宴曾孙玳瑁筵琥珀杯金盘之露从天来五彩屏帐云锦裁膝边戏彩谁令人伯牧贤嗣中书君禄养何如善养尊子进一觞我歌一曲为君申歌中曲曲能回春春意回转无穷无疆天锡之何必蟠桃花实与三千久视兔走与乌飞癸巳七月二十九日于张参议子纯亭中看竹看竹复看竹千枝万枝绿疏节虚应心元来一根独所以君子称此君无乃当作如是少宰顾未斋学士请同寿其乡隐君蒋廷器七十华诞歌蒋生自昔开三径尔依日月居东华得非大隐在城市一壶亦挂壶公家陈留曾闻有市隐虎头拉我把酒盏自兹虎枣与神瓜一月二月来家干今年八月上清秋古稀花甲再回头寿筵寿宾彩云里长庚跨鹤来交酬仙鹤来飘飘仙人吹紫箫飞空下看凌倒影但见人间此乐乐陶陶自不知蟠桃之熟应几遭海屋于今添几寿癸巳八月九日粤峰歌赠鸿胪梁君禹范粤峰积翠中天浮下看南极南海流手摩青空摘明月超然更上五层楼即所谓五滴水也丈夫立身崇德亦如此临深为高窃所耻一善成名止自止太山顶上不属太山老夫自力以告诸贤粤峰梁子听吾言君有大笔大如掾都城大笔谁拟伦正笔正心非小技扩此正心天地位天地之位何以云然俯仰高卑健顺方圆在一字一字一画即一心只此是学程伯子墨雨浮云点太空尽在梁君一目中癸巳八月嗟麟篇有序予之南也过东昌闻东昌顷者产麟或随为见伤遗骸经时不腐如有生气焉其事甚奇感之为作嗟麟以归陈侯嗟麟兮麟兮胡为乎来哉天精秀尔神地质范其胎闪烁三光焰天马奔惊骇毛色孕岳渎嶙鳞波洄回吾闻光岳完东昌有楼台阙里一丝绂千古元经垂西狩见折足掩袂为伤哀理长数何促此事令人猜美苗盎初茁雨露须栽培元气能产斯元气莫养之颜氏不长年孔辙穷流离陈侯治东郡民物一柔怀和气溢四境神瑞为之来尧文协諴和麒麟游其陂黄霸昔理郡凤凰鸣喈喈夫何此见伤无乃元气为旬时若生气臭腐为神奇异哉乎麟兮感慨作此诗癸巳九月六日虞山歌赠陈元习中丞抚南赣虞山虞山乃在洞庭姑熟之间遥遥东驰到海截屼而嵯峨琴川浟浟以渟滀扶摇清淑之气郁积成衷和是生魁奇俊特之士何其多就中有如二陈者元方季方宜同科长公历遍天下身佩明月胸星罗白眼向空思吁咈开口不绝如悬河又如银汉天上落昆仑之水千流万折生层波庖丁十牛中理解八面应敌如君何前年知命始添丁联翩三凤过徐卿始知有子万事足岂能无官一身轻迩来光禄席未暖命抚南赣连漳汀自古大才当大用丈夫四海还经营区区问我借聋盲此去可作咨阳明四省夹攻有遗策狡兔三穴失其灵不然亦有智将术威风肃肃流先声如以口舌代斧钺胸中百万藏甲兵弄兵之徒化赤子归放牛马耕为农洗兵于江湖四省见永清神武不杀方来庭癸巳十一月一日百岁歌堂有序百岁堂者嘉兴崇德周氏之堂也周君德茂讳文忠孝友笃至兄遭寇劫则为以身急其难母氏胡遘疾弗疗则为吁天割股和药疗疾疾即愈若夫赈饥施棺修桥引井以仁义之泽及于乡人载于县志者不可枚举寿跻百有三岁未满百岁时其孙埙构百岁堂以祝其寿寿乃过之每称寿则子孙曾玄四代重列于前甘泉子友其重孙黄门昆昆盖志于仁者也间以告甘泉子甘泉子曰寿者仁之符也观周翁之寿可以知周氏之仁矣若使天下皆如此寿可以观斯世之仁矣感之为作此歌吾闻上古上寿万八千中古一百六十年而今上寿称百岁万人有之号人瑞宇宙之气将无同今何为啬古何丰始知元气在燮理匪但气数而已矣又闻上古至仁皇可使世为仁寿乡高明博厚乃悠久悠久可以配无疆民物以之不夭折二仪五气延三光自余一国及一家积仁气象何其赊敛时五福保寿康神理不亏无沴邪崇德德茂有周公孝仁不愧古人风有兄罹寇身急难割股吁天天亦从和药一歃母病起感应之速如神功始信古传仁者寿一旦三回介春酒三万六千九十日花娆劝酒鸟音奏人言寿域在此门三代四代斑衣舞贤孙肯构堂崔嵬前人肯构后孝思曾孙黄门我贤友大公之世非天遣安得四方此寿域民物长养同熙熙顿令此世还黄羲阅顾新山司徒考绩卷歌群公赠公上考功我来后公颂公功赠公颂公似不异彼功此功元不同会计勤劳国计外爱公真朴回浇风近来士风愁倒澜谁立砥柱中流中安得如公千万辈遍化天下为淳庞十二月十八日于穆玄庵所会限韵短歌行初冬瀛洲在山西紫岩公作会季冬瀛洲在山东玄庵公作会倏忽万里非缩地莫是乘云与御风五十六十积阴功福地大地为大同玉堂兄弟共十人一时举会者刘许严穆张费王林欧与水也十洲共效玉皇忠清都广乐与众乐百妖千怪自神通甲午正月初七日于严介溪公所寓山池作瀛洲会是日会者八公分得七言长句体为八仙歌元日人日连晴明三阳交泰阳道亨毁规魄渊吐华精瑞台八仙排云行锡声鹤御风冷冷琼琚玉佩空中鸣冠盖闪烁如流星主人自是爱敬客拥帚下阶倒屣迎恍闻异香生四座华筵徐开孔雀屏烹鲸炮凤煮麟髓八珍水陆陈前庭美酒近寄金华仙玉露下浥来金茎琉璃滴沥珍珠清琼浆交迭玉糁美渺然一山在池北宛隔弱水如蓬瀛鹓鸯宝鸭立洲渚酒徒词客皆仙灵试问主人为谁氏无乃西蜀严君平自言神降奎璧星先时历历知前生下无云鸟纪官名亟谷传家许旌阳育神灵宝来帝乡暂出紫微司天仓岁计出入为经常紫岩前身是刘晨天台来侍玉皇前旧从日讲来经筵亲受符玺统军民姬公留后机务身玄庵元是治仙官清卿灵骨交天神道流仙子出其门愿公玄之而又玄双修性命道义存方山崔嵬张紫阳帝命督储下玉堂满期天粟盈仓箱庸为时弊祛秕糠钟石缩地如长房以其邻于会所长安市上壶中藏翰苑银台高穹苍后与疲癃施药方介立节介如逋仙早读中秘游木天苦辞司业参纳言夙夜惟允天喉咽贱子本住甘泉宫别馆增城仍九重天乙降精来地中白业面壁烟霞东陆沉金马二十冬恭命三礼绝天通凡骨未脱非仙纵今夕何夕良会同坐令玉烛回春风酒阑云散月明空他日莫须夸八龙介溪太宰画歌南都太宰介溪公手持一轴来春风敛之初觉未盈把张之屋壁屋增大上有一鹤从天来皤然四翁立地下此图胡为挂我壁使我恍恍累日神辟易屋壁欲动儿童骇走走告一鹤飞来堂上从四客即令招之无所得但见图中隐隐一翁举手鹤羽摇一翁捧书鹤头朝一翁仰视志凌霄一翁俯目神寂寥四人俨俨毛发动睛光射人人发耸似是四皓在商山鹤书一召汉鼎重动息弛张仔细思量共工怒触不周山崩天柱方折地维亏张于彼之时女娲何必断鳌足四人可使撑四方永立四极寿无疆赠扬州太守侯君考绩之京维扬郡侯子侯子忠肝如铁心如水政刑清简吏典壉劬鸟雀不庭如古寺曩者薝簪笔忤相公一挥折翼落泥滓起来作郡气不挫手笏犹能击朱泚帝思颇牧正拊髀君今报政逢其时若蒙简任镇边陲文能附众武能戡乱非君谁寿大司成苇川陈先生七十华诞有序大司成苇川陈先生往在翰林独擅才名又任直不与人款曲独于水屡见推奖人或忌之先生以终养去继而致仕水不见者二十年矣颇恨先生以高才自废不及大用然又慕其早脱世网以逍遥于山水之间未必不为得也今年寿跻七十方且慕学不倦遣其子遴来白下相问水喜之不胜因作长歌寓归以为寿筵侑觞之献苇川公岂索我于言词者哉苇川先生年七十发始如艾眼如碧扁舟上下只五湖寻常城府亦不入中年供奉金马门气吞星汉摩青云集贤学士多借借亦有海鹤参鸡群自是天星肮脏姿长门白眼青眼稀已闻世间鱼恶网复道高树狂风吹感慨犹如老女吟故人族子为商参时方争慕祝鮀佞甘从吾好归山林忆昔较文春棘围于予旁经亦见知自兹往往语门弟如某乃尔同榜师衔哀公北我奔南程途相吊齐鲁间八年蹲伏在草莽再来不见公温颜一从契阔二十年致书兼喜有子贤载读思过息机作三夜梦语洞庭山公今古稀我肩随我在罗网公鸿飞六十七十伯玉化遣子下问不朽之道夫何为答曰宇宙无终莫知始终万寿无疆道与天同回视彭殇倏忽共隙光无异槿花须臾与蠛蠓又何必区区慕广成子安期生幻迹沧溟中马恒斋都督永奉部檄北上出饯道中口占短歌赠之文武吉甫今马公方古名将为将雄文以附众武以戡乱随守攻翕张唿吸生雷风指麾戎马如手足千人万人心一同此行可请二长缨左系天骄右叛戎奉贺沈太夫人上寿华诞侍御应阳之母夫人也绣衣乘青骢铁面飞霜风试问谁氏子圣善高门中何以谓圣善慈巽与贞俭母范成子贤子贤母益显紫诰映春晖珠翟明霞帔子进寿觞为万舞我歌万寿寿无涯寿丰城王逸轩七十一歌王翁自昔河上逸闭门闹市长不出观碁世上似玉质输嬴局面谁得失壶里干坤才七日世间甲子踰七十已闻宣圣不踰矩籛铿之十始得一不然亦授王野术面如丹砂眼如漆步履乘风如老列硬饼大肉真刀截阳生腊后启寿筵二阳三阳生相续长庚天姥来献箓满堂贺者皆仙客麻姑不尽之天泉金华老仙之玉液主宾皆醉翁眼碧瑶池之宴宴曾孙王母不来来月屈膝边更笑戏双雏高低左右年六七二雏会看生重孙岁岁与翁开寿域送严介溪冢宰考满上京便道归钤山龙江江上有龙眠溪翁鞭龙上九天腾踏白日何飘然倏忽变态生云烟须臾飞去玉皇前玉皇为之开天颜周旋唯诺于其间留与云鸟司千官慎莫贪看钤山云钤山云起龙俱神寄寿舍亲何东麓先生七十华诞歌接龙桥畔相江澳江迎路转幽人屋屋边百万寿琅玕潭水潇潇九月寒别业流杯近东麓曳裾王门归濯足晚年得子子能书万事已足况其余闻说古希开寿筵因风寄赋南山篇寿两涯钱先生七十华诞歌有序天目寿两涯君也何寿乎两涯君也两涯君者大行人钱子薇采之之家君也居海盐韩墩之涯故自称两涯居士人称之曰两涯先生乡之人称之曰乡先生则尽善士矣薇暨其从兄弟芹萱者从甘泉子游问学圣贤之道以立其身以奉其亲薇由进士拜大行人以今年夏六月二十七日为两涯先生初度之辰与母夫人某氏双寿康强乃假使归省与其兄着称寿觞焉或曰钱生学古之道善原百行道备三养则无时而非孝敬矣何假乎兹辰寿觞之为甘泉子曰是非尔所知也夫有所本之也岂若今之称寿者而徒以酒食为哉曷谓三养一曰志养二曰善养三日禄养曷谓志养曰志养者养志之谓也所膳必视所余必请若曾子者也是之谓志养曷谓善养曰善养者养以善也致其至诚深爱谕亲于道若大舜者也是之谓善养曷谓禄养曰禄养者养以禄也若孟之三鼎五鼎也是之谓禄养今钱子者盖本其三养之诚心而为之以致孝者也岂若世俗本无爱敬之实逢辰设席招宾耀美而不知犬马其父母者哉故三养者钱子之常养也寿觞者钱子斯须之致养也岂比而同之哉甘泉子乃为之诗歌以寓诸钱氏之子俾咏之以侑寿觞焉其诗曰天目之山东驰遥遥数百里之相五湖三江汨汨滔滔不尽流表忠屼东海头海盐之墟韩墩之陬钟奇汇秀无期休往往异人生乎其间富寿康宁多好修有如钱氏子薇者兄弟三二人笃志好学勇直前身以父母为仁贤兄弟无故父母存志养善养禄养全俯仰愧怍无天人风日清秋岳降辰上堂称觞祝大年琼浆玉液开华筵锦帐光生五色云寿山为之俎福海为之尊天吴为之起缕舞琴川为之遥张弦长庚天姥来嘉宾花开顷刻酒逡巡交酬箫鼓何喧阗不知此乐复有何人天显亲扬名在立身天性之乐乐无垠猗哉乐无垠偶书送李生白父下第归蜀游子才华三十春扬眉吐气激青云骑蟾折桂耻下体直泝江源归蜀岷岷峨自昔多达士汉之广矣思其人张敬夫也子归求之而问焉无为而为之一言可以行之于终身顺流书报江东滨望甘泉山作扬州之镇甘泉之山何处山山岳中脉来蜿蜒淮海维扬作方镇左右江湖扬子江高邮邵伯湖中气尽孕奇产秀多哲人三品瑶琨不足珍势如黄河天上落千枝万枝极磅礡又如君子温而厉阴阳合德德乃备我来仰止冲和色远之可望近可即咫尺之水藏蛟龙地脉况与江湖通一朝乘云作霖雨膏泽应须盈下土初宿甘泉山甘泉合是吾家山吾都吾号姓亦然夜气凭空滴沆瀣天鸡一叫非人寰自从山上流涓滴直至南海浩连天始知天下地脉不能以寸而相连宇宙不远人心自悬吾欲移家于其巅举手高谢乎人间床敷白云展开愁眉来打眠赠大司成吕泾野先生之京诗有序奉常高陵泾野吕子以帝心简在迁国子祭酒众称得人咸有赠文予以久禁文字于其行也不能为情因为诗十有五韵于乎予所望于泾野子者曷有涯哉揽辔即长途立马凤城隅踟躇问赠言赠言足闻欤吾闻虚受人所以实若虚君看大海水万壑皆争趋又看大空广万物皆含敷大禹拜昌言舜善与人俱夫子三人行商也亦起予我生之初似大虚我生之后形骸拘昔为天上云今为井中鱼圣途万里远君乘千里驹追风与逐电凌厉信所如璧水照心圆皋比拥高居三千青衿子六馆春风初岂无起予者温故维新图学贵知新不尽世师模何钝庵侍御将以考满便归叙别离家者十有四年矣予离家十五年矣时予将引年求归勃焉感怀不胜故山之念赠以是诗君来十四年我年十五经君业三留碑通泰六合皆有遗爱碑也我言无一征君因考最归而我犹滞形引年乞骸骨天高宜下听将心托明月先已随君行君行见月明千万忆老兄更为老兄道为道老兄情我情似羁鸟惊听林风声梅岭之绿阴海珠之深清白云飞云之光荧二科西樵大科小科峰也九龙即湛子洞之旧盟欲归乞归事竟成无边风月无人争高坐大睡了余生耳尖宠辱不足惊尔时君行我长往健足高步虽老矣犹能供四海九州名山大川之征营赠林美中司教之漳浦美中昔相从于大科今相见于南宫大科此明月金陵此明月漳浦此明月万古此明月广文端默忘时见月相思几圆缺冼贤母行五岭北来遥遥千山万山相连东海洪潮浮佛山端浈之水西汇门时有达人奇士轻秋官冼氏之子生其间岩姿石骨铁为肝清诗秀文信手拈劲节不屈八磨盘何物女子生宁馨有母陈也不世贤降神天姥金精僊姆仪闺范足世传孟母尹母相后先禄养之畏人孰与善养之峻洁而超全无为辱身以及亲尝闻善教以三迁昔时学校今林峦习气何如静学便从师学道如终焉掉头挥手谢宗姻将子直入朱明天猗哉贤母之懿节丈夫之所难神女何必夸金泉我歌贤母贤无前放歌赠颜吏目乘田委吏大圣人抱关击柝非为贫封人木铎犹知天高车驷马何臣邻清好浊觳觫君颜子之后多遗仁卫幕曾游泮水滨庚子二月十六日武夷风月代券付洪子歌觉山洪峻之侍御将别岭南曰石翁谓达磨传衣为信江门钓台亦衣钵也既以付公矣敢援此例愿乞武夷风月以为衣钵之信诗以代券云武夷风月与人同光霁之体无彼我无终穷宇宙充塞流行大通风月阅人知多少人不见风月之始终尧舜亦在光被中回视浮云点太空千古此明月万古此清风风来无迹月去无踪口不可授神可融回也卓尔末由从武夷风月匪衣钵以付洪子得其宗得之衣钵亦无有老拳搥碎还穹窿辛丑夏四月三日甘泉居士湛若水书于胥江舟中泉翁大全卷之五十五文集门人江都沈珠等校刊辞招隐云下山兮水潺潺游子去兮何时还白云朝出兮暮来归游子去兮何时怅不返兮予愁子胡为兮淹留归来乎人间不可以久游烟霞为家兮白云蒙头膏火煎熬兮火消膏归来归来龙泉可图尹彦明彦举昆仲从其师伍宗逊读书于上游庄作山中归山中归兮景暮筵白云兮饯俎汲甘泉兮为酌列西山兮为簠鸣山鸟兮当歌袅游丝兮缕舞欢饯君归兮君生悲北顾黄云兮横烟雾山中景兮人不知归见外人兮不足为道山水图山蒙蒙兮多云混远近兮不分入修林兮无人鸟不见兮声闻欲驱蹇兮何之怅揽辔兮延缘延缘兮踟蹰念怀人兮远墟梁松溪辞岭云涔涔兮南海瀁茫有怀幽人兮魁冈之阳托木石以为居兮青山为伍鱼虾于侣兮鹿麋之友抱贞朴兮泝淳源下谢漓风兮夸毗惟贤嗟世喷薄兮指混沌以为证浑渭泾兮夫固将彷佛于溟涬神窅窅兮思深靖止目不睨兮谅正直乎眸子俯视履兮考祥匪夫人白眼兮又何有乎祸殃生不识官衙兮邈自税于缧绁彼恶声而反兮孰与柔长而刚折猗哲人之阴功兮垂后昆之余庆谌蛇蚁之可则兮余请征君之逭二命燕之桂兮之秀钦夫君之义方兮讽咏咨嗟以为教麟有趾兮凤有毛猗彼瑞世兮老翼扶摇于昭令胤兮瞻云罔极釜羞未逮兮遐返邙宅胡二竖兮弗仁挥遥涕兮终天之戚石矶辞石矶辞者甘泉子赠刑曹孙世其归华容也世其有志于学谢病而归将筑石矶以卒业焉石矶兮盘盘秋风起兮沱水粼粼白云横江兮鴈南宾王孙归兮春草又新春草新兮王孙游鴈南翔兮白云满州弃置三尺兮归来乎高谢缧囚控黄湖兮白鼎攀衡桂兮淹留日复日岁复岁兮憺不知春秋搴长竿兮云月为俦采苹芷兮中流抚倾筐兮谁寄怅渺渺兮予愁薤歌辞薤歌者甘泉子所作以倬东所张先生之辞也东所生年六十智性高明往来白沙之门二三十年未尝问学性智超诣自谓独打合同云至谓三教同一道一时师友无足以易君之见也及其出处大致物亦莫易之其志尚矣薤歌胡为兮薤露澌澌朝阳东升兮忽其以晞朝阳中天兮忽西垂江流浩浩兮西日微日微兮木苍苍冬复春兮薤叶长佳人去兮不返思不返兮可忘怅灵修兮孔臧贮此丽服兮侈文章思超绝兮极高明思尧舜与徒兮殊途同行嗟三百兮黄道芜芜孰奋志帅兮扬旌枹鼓时不竞兮鼓不鸣鼓不鸣兮风折其旌匪天为之兮曷归咎征乘大化兮上寥廓揖元极兮参寂寞从元哲兮旋唯诺谓石翁也纷下上兮极商确莫殊矱兮合同怅多遗兮毋然画画吊伏波将军辞承哲皇之嘉命兮恭秉节于南荒浔横之修阻兮敬奠先生昔炎祚之中熄兮纷名号于嚣融识帝王之有真兮初岸帻于相逢建大勋于汉鼎兮扬炎焰而重征光南交以甸荒服兮侯臣服于天王彼圣哲之谟训兮罔宠利于成功监四序之代谢兮恒伏辱于显荣矧鱼目之混珍兮玉亦污夫苍蝇夫何薏苡之贱微兮俾胶漆之弗终慨伊义之自古兮奚悄悄而内忡繄客星之辉煌兮渺江湖之高踪矫鸿飞之冥冥兮弋虽巧奚施工岂经济之或歉兮谅主器之不同予有事于兹土兮仰先哲之遗风匪神武之威远兮遏四海以攸同撷江蓠与芳芷兮跽虔荐以予衷陈生公赞归省久不反辞以促之怅空馆兮烟霞日将晚兮岁华感慈乌兮返哺独迟迟兮孰知其故归来归来兮岁将暮龙州诗龙之山不兴雨云山中之人不可以论乌用如城矻高旻祗可以障南氛龙之水亦流束荆水阳之氓不可以情乌用如堑流南冥惟可以洗甲兵侯官黄孝子兰坡猗乎兰之翳翳于以采之于莆之涘匪色之翳维德容不比何其采矣以遗君子猗乎兰之旎旎于以采之九畹之际匪臭之旎维德馨不匮何其遗之于昭孝思君子孝思兰之辉辉兰既坡矣神之歆之非神之私精诚之几我其颂之实子之师右猗兰三章二章章七句一章八句东溪辞四章有序潮阳之墟有曰东溪善人者邑宋大夫元翰之所品题也东溪善人者何东溪翁郑君朝制嘉仪也东溪翁聪明识道理不求闻达不屈势利亦不就乡饮神受于白沙先生得其书焉玩不释手吟咏性情充若有得于是崇先祠肃祭斋馆以文会堂以志仁以课诸子有舟曰五湖烟艇邀隐君子月庭子吴子东溪之涯得鱼则对酌赋诗不知有人间事月庭尝学于白沙先生之门吾友也善士也故吾未识东溪因月庭而知东溪之贤矣有子二人曰经正曰经哲皆以贤荐于乡遣从吾游东溪翁谓之曰禄养善养惟尔之从故正也赴会试谒选为禄养而哲也舍会试不谒选就学于新泉精舍为善养焉二子贤子也故吾未识东溪因其二子而知其父之贤矣正也得禄养而归哲曰吾未有善养且我大人际古稀之辰若幸得甘泉翁诗辞以归寿答家君景仰之心其为善养焉大矣予感之乃为东溪辞以彷佛其高致俾归歌之以侑觞焉怀若人兮溪之东纷多修兮服美且荣纵烟艇兮攀芙蓉攀芙蓉兮入无穷来无期兮去无踪右一章潮之阳兮溪之滨怀东溪兮善人彼善之人兮视素履以抱大真混东西南北兮同云合天地兮不分入云中兮款乃人不见兮声闻右二章濯溪锦兮离离绿草为裳兮彩花为衣剪溪毛兮笔荐登溪兮自颐右三章畴遨游兮月庭啜桂露兮冷冷窥玉兔捣药兮冬丁采芰荷兮谐嬉倚芙蓉兮溪风薄之着浅深兮涟漪小若轗轲兮以为安危乘潮而出兮载月以归非夫人之济巨川以臭厥载兮鸱夷之皮右四章泉翁大全卷之五十六文集门人江都沈珠等校刊传白先生传白先生姓吴氏增城人其先延陵季子之后自号白先生白者何爱梅雪之洁清以自寓也人皆谓是不浮也哉喷薄污俗而玉雪自清以不沟洫其身故亦谓之曰白先生云有生三十九年言不取苟合行不取苟从目不取苟视少游邑庠诸生或出鄙语则揜耳不听诸生皆笑之尝读书一室有女侍嬉于傍怒曰奴何得侮我即白其夫人出之乃已及壮由进士尹弋阳凡六载而政成未及满秩用保举迁饶州府同知卒于饶其御史所尝保公者陈公选其人也陈公选者时有直声后来为布政广东劾中贵人韦眷毙于道者也先生生而家饶富治弋时折节自律朝夕饭粟一瓢羹一荠择不取适民有馈水土物者谢而不受从者苦之私曰久从官人无益吾不如归先生治弋耻随俗吏役役以簿书期会而古循良自效始至日与诸生讲学习射而助其不给者宁陋宫室以与民宽力立义仓以廪其无告者十万石挺身摧中贵人之威而息其暴敛裁无经之费以为典常曰宁我受责毋宁使民受其辜尝从其仆问弋之俗因谓妇人何髻仆讶曰主官弋六年今问髻诈我也公曰吾殊不觉耳安有为民父母窥其子女乎或曰先生何人也其古之遗直欤又曰先生故廉惠人也先生为弋阳六年弋阳之民歌之者以百数御史藩臬闻而达之天子天子例褒之封及其亲其去之饶而民思之比死而民祠焉夫歌之者众则公而浮于下上则其爱也博既去且死而民思而祠焉则其入人也深非其所谓惠欤其卒于饶也太守发箧视之叹曰人不信源深廉今不足于敛嗟乎源深不知古之廉者何如耳伍益之云公尝语从子时慎曰儿谓我何如人夫大匠不斧试大器不小庸凡我之所以为此者非吾之所谓上焉者也吾之所谓上焉者而何足以知之餐山饮流抱道而居养高凭虚造物为徒世贵不足贱而有余吾不知其不可也先生名浍源深其字既卒而食于弋者士祠于奎星楼民祠于县治其在邑之乡贤祠者与崔李参焉申侯跻之先生有子曰枞时用与余善犹髣其风度云甘泉子论曰余尝观古之贤俊人皆出于神圣之后稷契本帝喾仲尼本弗父何正考父今观公之先世可信也夫以六载不知弋阳之髻卓然有孟嘉之风矣及观其语从子以其志岂功名之流富贵足道耶吾尝谓公吾乡清献匹俦然清献以位望之极而公事业不究于高年故往往不见信齿爵于人可少也哉时弘治十五年岁在壬戌夏四月晦刘朝请肃庵先生传刘朝请彬肃庵先生者罗一峰先生伦之友也一峰者状元及第论大学士李贤夺情起复之非落职者也彬字素彬与伦同师皆九岁及同授春秋于邓公表臣所或经年乃一归以德业相励乡俗目为迂儒戒子弟勿效嗤之曰罗古人刘古人且有欲破其交者伦诗有浪拍洞庭君山不动之语素彬笑曰君山岂足喻吾交君山静而不动吾交动静不违伦告之曰科名文词皆净洗而痛决之不使乱吾之念虑一意从事圣贤之学必至于成人而后已荣华与道谬永贻身后嗤胡可以有尽之身而贻无穷之辱乎仕止久速各当其可此孔子所以圣也素彬曰一峰平生故人今墓木拱矣生年不满五十其出处语默进退如是吾敢负一峰乎白沙先生答之曰别驾自审去就何与一峰也素彬亦吉之永丰秋江人貌骨秀心纯正五岁而孤张宜人抚育之时从巫用瓮关于祠案下谓十五出关时破瓮名曰破关祈可生素彬默用石碎之宜人大怒素彬跪曰寿夭在天非巫可求天感母德吾自可生母宜安心勿惑异端戊戌举进士第授潮州程乡知县痛乡俗之薄恶彻赌场禁酒肆逐娼优出诸境民以不复破产立养济院月给粟帛于境内之颠连无告者广囹圄之湫隘囚缧者不至气疫死部民王慎者德素彬直其诬军数年之枉以黄金十五两包香茶中跪送以为报素彬觉挥之去曰生汝者吾父母之心岂容报乎巡按御史徐瑁行部至境闻峒贼潜去居民安堵开院无讼以羊酒奖励之立三社学以教乡之子弟置田入租百石以充社师之资民益慕德建周溪书院东为云谷书院以祀元公文公考绩赴部老稚追攀道左素彬曰若等毋虑吾行不出半年耳去任未三月邻邑饶平贼发城陷奔屯程乡深谷中官民大惧时素彬过家卧病闻之明日即力疾陆趋四日及境四野欢喧即白行军布政陶鲁军众邑小乞散之邻邑以纾民困陶擒贼五百余真伪相半素彬力争民命不可轻陶不听且曰君不亦当立功乎素彬励色曰吾为民父母坐视子弟命绝何谓立功即白巡按御史廉雪其无辜者过半陶大惭谢病不莅事巡按御史周南葛萱皆奖励之如徐然而无有能荐之者九年考绩方伯刘东山大夏署云无能事之虚名有牧民之实惠素彬既去百姓塑生像于鲁井庙又有立生祠于松口之蓬滩寻升雷州府同知设施略如程乡士民亦乐趋教拓地以广学校新之清戎伍之冤抑久弗伸者雪之以疾三辞乃获解官而去民谣曰知府似烂泥通判似豆腐去了刘同知倒了雷州府既归作小楼以居绝迹官府武庙嗣位诏进朝请大夫以疾终于家年七十有七子三仁惠霖孙男十二浚沬泗湛汉洸澄沆洋沉潜霖及游白沙之门能守其家学浚方从余游皆驻观光馆太史论曰古之谈交友者曰管鲍陈雷至矣然未知以道义相勖有如罗刘二君者否邪孔子称十室忠信与躬行君子若素彬者岂所谓主忠信而躬行允矣君子者非耶余昔游白沙见素彬貌极古如画中人口弗道其词及为政施设所至响应民慕之如父母谚曰桃李不言下自成蹊岂谓是邪一名满天下而肃庵号不出乡省用不究其学余故为传表而见之旌表陈节妇都氏传节妇都氏者安吉州陈守谦满之妻也都氏其先镇江人元至正中始祖来尹安吉因家焉世居凤亭父旻号东畦母樊氏有男女五人节妇其季也生天顺甲申六月九日卒正德己卯四月十八日年止五十有六生子曰良谟有志圣贤之学幼尝从伯舅竹存公游每称节妇之行教之曰小子志之汝母严慧贞一最为吾父东陆公所钟爱常口授孝经论语列女传要语入耳辄不忘故虽不识字其大义咸能通之从父教谕公尝摩其顶叹曰天不欲亢吾宗耶而使此子为女也年十三母樊疾剧刲股肉和药啖之及樊卒无昼夜恸哭绝而复苏恶衣蔬食者终三年乃已东畦公暑月坠马伤足溃且生蛆汝母每晨起漱口舐疮因啮其蛆吞之此吾所深愧者年十六归汝父明年汝祖母吴卒汝父方贾于外敛含之类悉自营办不以干于诸伯叔年十八实诞汝汝父遘贞疾逾一年时成化癸卯岁大歉饔飧不继加以医药膳羞之费十倍狼狈脱簪珥裙襦致之又称贷以充焉艰苦备尝略无怠容每夜露祷愿以身代复割左臂肉以糜进汝父竟终于时汝母年甫十九也家益贫伯叔多挤之以夺其志东畦公虑其不能养亦从而讽焉辄涕泣以死自誓乃益严守纺绩以自给汝母之孝之节如是汝宜刻骨汝当有成天必不终负汝母也良谟甫六岁遣之入乡塾十三遣受易于庠生张性之所遂补弟子员宗人沮且笑都不为动儿夜读无油燃松脂以代之寒则解怀护之欲睡则挈其手以行令神醒复读冬日教之习书置小几墙下向晷晷渐移旋移几以就终日视之无须臾离既而从张读城中不许数归或曰儿孤弱多病可俾远离若此则答曰吾岂不乐其在膝下耶顾吾乐有大者耳苎为布极精致其售直可三倍于里妇之为者以给良谟师友之资庭前有井良谟以妨客出入也请塞之都曰吾闻古有义井客不便孰与同室妇女河汲乎邻圃有树横蔽其门术者曰宜伐去斯利举子良谟使人谕之伐其家难焉都召而责之曰吾闻穷达在天力学在己顾尤之邻家之木耶且强人所不欲不仁不咎己而咎物不智不仁不智得举何为季舅之妻王也二十有二而寡王之女为都侄妇亦十八而寡都每向之泣感激其义气竟成母子之节守令丞簿及州大夫至必知都之贤岁举乡饮礼必馈馔祭祀必归胙有事过其乡必顾其庐曰此女中贤也年五十州守弋阳陈善疏其事于朝下诏旌之良谟既举进士第将北上都闻廷绅谏上南巡被谪谓良谟曰汝意诸公何如答曰引谏纳忠虽谪亦喜都曰谪岂臣子所喜但愿能回乘舆乃可喜耳都后亦以良谟贵赠太孺人太史氏论曰畴昔余拜南雍之命取道汶上以谒阙里问中都男女所别之途以观杏坛舞雩之遗风而都水陈君良谟迎拜余于宁阳执弟子礼甚确余贤之及考其先慈节孝之行其有以也夫使都而为男子则必为忠臣为孝子为义夫为严父为信友为悌弟扶纲常立教以风天下矣顾惟妇耳虽然不有此妇孰生此子哉鹅峰处士吕公传鹅峰处士者广信永丰之岑阳人也姓吕氏名贤字良器有唐刺史安国携季子由衢来避兵遂家焉有曰祖者在宋为闽州提刑历官兵部尚书七世生廷彦擢文武都科状元授忠翊郎曾祖文敖祖子昂父茂辉母俞氏处士自十五六时博学强记业举子精矣补邑庠诸生有声称矣一日与叔父琛及同志登鹅峰之巅默坐崖石良久忽自歌曰天地高广日月昭明泉流不息山鸟无声我亦何有浩然同形于是逍遥而归遂藏修于鹅峰西南之木山三年充然有得嗒然忘乎功名富贵之念及父既丧而母俞多病遂弃业归养朝夕定省无怠正德癸酉俞终越二月舍人失火势且及柩处士触柩痛哭流血被体燎及须鬓不少却俄而反风转焰得移柩丈许焰复合其室门里人异而嗟之可谓曰孝矣故其诗曰天心仁孝子火内出莲花仁和邵提学思抑按信廉访郡下德行道义之士吏士咸以处士对邵将采其事以闻处士以状辞之固邵览状顾邑令谭缙曰观此状足见其笃实为善不求人知尤为可嘉谭曰然此丰邑之灭明也邵因署于状末仍命谭时以礼存问焉处士以礼治家内外肃肃若有宴会则子姓列侍勿得肆笑语族中有贫孤不能葬娶者即为具棺椁率资聘葬之妻之有一妪老矣其子弗养也迫依闽浦之戚处士召而呵之责令迎母归养仍岁月间一给之食衣又佃之居傍耕地令可养焉其仁矣里有侠者诈取其邻之疋帛初不知处士之与客坐林间也指处士之门语之曰疋帛微物也无令此君知之客笑应之曰此君已知之矣侠愧不敢过处士者数年君子曰诚足以格物矣俗传有神来自徽无形状所至争以羊豕逆之于道神降则羊豕自跪伏焚香设位鼓乐而归以桃符谈祸福如响名曰活佛云族党将议逆之处士集议者而语之曰此讹言无有设有之亦妖气也谨以正待之否则且当作孽耳未几活佛寖所至辄弗靖而族里晏然君子曰正足以胜邪矣处士好读书然期于涵养心性不求记忆故其诗曰读书多过目养性欲忘年架竹为屋覆之以茅扁曰鹅峰草堂与客谈论赓和时或宴坐于其中故其诗曰不为草堂无户牖孰知天地有鸢鱼所着有皇极经世解律吕新书解各二卷正蒙解二卷洪范皇极解二卷诗文烬烈散亡之余仅存二百余篇嘉靖甲申十二月之望寝疾顾谓其子曰我学不足以成身文不足以垂训可瞑目者乃今无愧悔耳又七日而卒享年六十一是年郡志成人物志或间载其事娶祝氏生子男三长即怀次怿次慎女二葬新石山之蒋家庵太史公曰谚有之草木所茂必有丰土此言虽小可以喻大是故箕裘之业与夫蓬麻丹墨之喻其足征矣吕氏之子怀从余游于新泉笃志温恭喜怒罔形余心独异之及读其友白石纪立所谓其先考鹅峰处士状其廉介孝谨之风孚及乡闾足以敦薄而立懦矣夫然后知其有所本之也诗曰贻厥孙谋以燕翼子处士有焉节妇杨氏传节妇杨氏者广信着姓夏妻也讳林姑生有淑姿幼读孝经列女传即知大义曰不如此不可以为子不如此不可以为人五岁失母昼夜悲号及事继母如生母慕其父终身如生无异在室时有异味必遣祭之乃食不祭不食食亦不美也及笄来嫔于华克其家翁宦江夏无内顾之忧华卒时杨年甫二十六哀恸几绝既而曰天边老亲怀内孤儿即死负之谁耶乃隐忍襄事辛苦人不能堪或劝再适杨指其遗孤瑛等泣曰吾之不即死者徒为此耳宁遑恤其它以节自誓足不踰阃虽家人鲜见其面邻妇何氏曰八娘子家何异御史衙耶翁归自江夏囊橐悬磬事姑祝至年九十无一日失其欢脱簪珥以教子瑛夜以绩课读至鸡鸣即起曰儿弗学予弗为母瑛力学取乡荐官郡邑所至有声曰儿弗职乃弗子若吾乃今可以见夫子于泉下矣哭其夫过哀丧明族有妇贫必周之妇感化之亦不易志有司欲以其贞节上闻辄令谢之曰此吾义也吾知不负吾心耳吾何求吾何求以此自终寿八十四孀居者六十年其后几年提督学校周广列其行于郡志徐一鸣大书孝节以表其堂有孙曰浚举进士今为海盐令有声太史论曰予观古之妇女其贞节卓卓多出于天姿之暗合若杨氏者其称能读孝经列女传通其大义则其所得于道者岂直天姿而已哉于乎上观尽妇下观尽母虽曰未学吾必谓之学矣其孙浚从甘泉子南雍讲圣贤之学而究夫大道之要噫其有所本之矣壬辰二月十日张澹轩传太史氏曰自岩穴之士遯世无闷世或多有之不得而知也有特立励行乡党称善焉而不能自见于天下者岂少哉故太公鼓刀伊尹负鼎说筑傅岩宁戚饭牛胶鬲鬻鱼盐非附贤哲之君安能表于后世哉余与郎秋官张氏鶠九苞同举进士善因讲其世得其先君遗事颇异其殆牛鼎饭筑之伦乎作张逸士传澹轩先生者松之上海人也名鳌字文魁尝遇陈山人传清心养性之道陈曰张子明而朗澹然无欲可与言道故号澹轩上世曰英者从华亭始割为上海籍至大父益迁邑治愈饶裕父伦号乐道倜傥有气母出赵孝子思恭之后澹轩自童子时游邑庠为诸生诸老生咸谓曰老成及壮以气自豪刚直自遂好面折人人莫能堪闻者毛竦少年亦由是侧目腾口澹轩故弗恤读诗得涵泳性情之旨故其吟咏有风人思致稍通诸经史自广凡阅十举弗第叹曰吾年五十余矣尚弗知命耶乃弃去或曰君久次廪资会当贡盍少须乎澹轩弗听啸傲于九峰之间士识其向初年三十执父丧哀其配唐氏亦早卒临诀曰吾徒有君息鶠未及成立我即死此子奈何因泣下澹轩曰微子言我固自誓守礼弗再娶遂独居终身伯母朱溺爱其女既尽以家资赘婿某某又赘婿毛家赀至毛倾殆尽朱随之流离澹轩迎养之终身妹适顾氏贫失所澹轩分赀济之济之又贫不堪乃并取其子女归赡之二十余年而妹没没即为之敛葬葬已恤其后女有夫男有妇凡澹轩之务义强人皆人所难邻有凭恶者侵其地一亩许澹轩漠弗与较久之后自愧且悔谢请归地里中人马氏子先其父轻税厚直鬻其田三分之二于邻人王及族子兴后所余一分不胜其亏税之累且不支澹轩唿兴与分受其亏家赖不倾而王弗恤也乡人有讼或来就决无不协服而去又凛然不可干以非义叹曰张公吾乡之太丘咸相诫曰吾曹勿使为澹轩所对妻子不作狎语而教以私图鶠初举进士即命谢病归积学俟时无何权奸擅威废置者四年而权奸败乃复起用以免于危乱澹轩之先见也鶠起为秋官念念归养且隐忍企满秩须貤封然而非澹轩志也澹轩曰吾宁孰与角巾逍遥物外耶尝讲伐檀诗而慕徐孺子之非力不食曰弗耕曷获弗猎曷获不素餐兮其诗人之志乎初遣鶠之京鶠留长子挺侍养曰挺可以代鶠矣固以是安鶠后二年而鶠以公事取道归省又明年五月澹轩卒卒前数日言动如平常一旦唿挺命以后事挺骇泣澹轩曰是大数汝勿讶遂命治棺衾辟饮食一昼夜取镜自照曰吾得正终吾免矣遂瞑坐而卒追赠刑部主事有澹轩集藏于家鶠贤能大其传云论曰余尝见澹轩于进士鶠所言貌侃侃良称是澹轩他多善言行以间见于状志故弗论着着其大者若澹轩者古所谓逸民非耶语曰刚毅木讷近仁澹轩其近仁者乎故曰南山有竹不揉自直镞而括之不愈美乎故璞玉弗善琢则弗器金不百炼则弗精而况于人乎而况为君子者乎夫以澹轩如彼其天资使闻孔孟之学养之中正文以礼乐其所就可量耶然其笃彝伦励节义庶几知昼夜之道可谓朝闻夕死者虽曰未学吾必谓之学矣陈常州传常州陈太守实者广东琼州琼山人也字秀卿号虚庵实父昭昭父荫荫父士聪秀卿自为童子时厚重不嬉戏及十七游邑庠已自老成能属文有思致举壬戌进士告病家居会逆瑾作威捏例凡京官病久在家者削籍而秀卿乃始病病而居父忧忧服阕而未行例以落职莫为分辨也瑾诛例革秀卿复除南京江西道监察御史劾中官赵兰采珠合浦之不法状罢之丁母忧免去起复改北广西道御史如初按徽宁诸郡坦坦平易盖不为苛刻以取能声者及权宦夺芜湖苇洲即论奏还民民戴之如父母为立生祠呜唿刚亦不吐柔亦不茹岂秀卿其近是乎夫以御史例秀卿所存当储为卿寺人物以阶于公辅也乃又不为方面止迁常州府知府不知造命者何意也嘉靖中癸未莅常即壹孚以恩弗以树威宁伸情以绌法毋宁用法以绌情令赋民以时毋严乃征而苛于入故不严而民乐趋之徐临江曰吾乡落数年得赖以无扰云甲申大饥饿莩相借白其大官发公帑赈之不给即出府库堂食钱数千缗籴谷赈之又不给或劝之借于富民不可曰贫富皆吾赤子也譬之一家可损上益下不可损彼以益此仁者不为也或曰秀卿惠人也民实怀之吏或欺焉或曰秀卿故长者也不疑人欺或告之某吏欺某吏欺秀卿犹待之如平常不色怒也呜唿虽以见谓如此然近年往往多以惨刻苛察得能声致大官者秀卿独不趋时好以希世岂其天性然邪乙酉岁从科道官移檄往同按浙江倭人事秀卿议曰倭人两下假名入贡仇杀因斗杀平民都指挥御之与害朝议以兵备守备不设过矣且外国有入贡例两下仇杀以及御者事起仓卒兵备安得而预防之若军卫不救主将之死自有常刑狱谳果如秀卿议秀卿欲兴道学以风化一方建道南书院以祠杨龟山邹道卿以下若干人盖以一时师友讲学于兹土也工方就绪秀卿暴疾而卒矣年止五十有一恽宪副功甫云秀卿卒之日囊资不能敛讣至远近士夫下及吏民无不泣下者按治御史朱公士光署其申文曰古人之心淡然寡欲而凝然不动循吏之政月计不足而岁计有余又曰民戴其岂弟士称其清和海南兵备副使胡诲之语邵二泉宗伯曰秀卿居家孝友育从弟之二遗孤犹子也有田数顷给赏祭食饮之外余以分诸宗族土官某者犯法也以千金求秀卿言逸其死秀卿峻拒之以是揆之前称囊资不能敛可考信也已徐临江谓秀卿尝语所知曰学莫先于辨义利其要莫切于养心养既定则于事到处便能洒然无疑周纪善道通曰秀卿坐堂时少而静居时多可征其专于内养矣所着有虚庵集若干卷二子忭悟忭庠生太史曰是岁五岭之西南当陨二德星而不见报者何也其一高州李黄门学曾其一陈常州实秀卿皆有淑质先后物故而秀卿尤好学昔者孔子独悼颜回之好学而以短命死秀卿亦不得寿悲夫余与秀卿一讲小禺洞迄今再见于白下怪秀卿精神靡然矣昔方叔贤谓秀卿盖好象山者象山殊非禅则微是内耳毛黄门式之亦好学云静坐中得之秀卿矣呜唿秀卿而无死正学其有成乎呜唿安得作秀卿者而与之论圣人内外合一之旨哉秀卿死后不远数百里而奔告于余者恽公也恽公经纪其丧而虑其懿行之弗彰拳拳表异之盖不以存殁易其心者足称于古义也已余故并论着之紫坡子传紫坡子者潮之揭阳人也名一初字朝朔世居于蓝桥之里魁辛酉乡试举乙丑进士授云南道监察御史告病归卒于杭年三十有八甘泉子曰余与龚南村旧游江门为余道朝朔之为人余故与朝朔同举进士视之信然朝朔盖口若不能道其词其志谨确必有所不为虽自谓贲育莫能夺之矣诗云永言配命自求多福书曰作善天降之百祥作不善天降之百殃信邪否邪朝朔不汲汲于富贵廉介名节自励笃行孝友得祖祢欢心居丧水浆不入昆弟无私蓄却请托千金而麾之所谓作善非邪及恬于进取卜筑读书于紫陌山之麓六年闭门却扫足迹不至公室及为御史矣人皆扬扬而独首事阳明先生以为自得师弃其旧学而学之彼诚所谓自求多福者邪而甫登第乃以病归归而遭丧丧免遇瑾变法去职瑾诛而起起为御史为御史未几又以病去而客死夭扎汤粥不给囊无敛资于有司殡所志不就抱经济而弗施赍志以逝所谓百祥之降果可信邪而世之言犯口过行罹尤祸悖戾逆天无所忌惮而享高爵大禄寿考无恙子孙世济不绝而免天殃者又何也岂所谓罔之生幸免者邪语有之天久乃定天定者亦能胜人其不然者或天之未定耳或曰朝朔归柩甫及岸而他舟覆于飓略无存者非平生积善之报乎或曰其长子大昆游于庠其仲大仑举于乡未艾也庶其见天之将定也已大仑从甘泉子游亦有志于学太史公曰余观紫坡子之为人殆孔子所谓忠信者与其可与为善也必矣使紫坡子而无死至六十七十其讲求大道所造诣又可量也夫以孔子之圣犹假我数年五十以学易可以无大过矣况其它乎紫坡子病革且力学曰朝闻道夕死可矣其志悲夫南庄先生传南庄先生者东莞人也姓王氏名瑄字廷实居圆砂之南因号焉好善若渴乐施若遗与人若怯惟蓄书植花扫室静坐对炉熏终日一衣五十年不垢行孚于乡闬姻戚不谄鬼神敬而远之礼大夫士之贤者以教子二十余年而弗衰兄弟七人瑄行六九龄而孤兄弟姐皆幼鞠于母梁长二三四兄皆殇以早世梁抚鞠诸遗孤颇殷忧瑄谓五兄琼曰兄不可以力举子业乎否则何以起家兄其毋以家事夺尔志岁饥吾当以身干蛊纾母之忧遂力耕艺为滫瀡具年二十颇克树殖琼领乡荐出己赀助之之京三试三得乙乃就象州学正梦臼炊梁携续妇就任瑄泣谏弗能止乃以舟随之象居无何子母俱中瘴乃速归至桂林道中瑄行独后相失则愈力趋之吐血仆于地他过者曰身着青衣必东广远人也解以草药而苏则又力追及母对泣逆旅母梁疾危不可起有白医士者神而两痊之人曰孝诚所感也梁以二三遗孤为瑄曰兄弟之子犹子也为婚嫁之踰年而梁卒苫粥七旬跣求宅兆卜者曰乃襄乃藏爰有白家乃其昌既虞而馈牛者至是应也乃孳之自是生业日炽有子四人世清为邑庠生屡试不偶其季希文特敏童蒙时瑄摩其顶曰汝能自力乃克有成成吾志南庄君以寿卒于家其后几年希文学果有成发解登进士第擢刑科给事中太史论曰余嘉靖己丑至京师遇给事君于众进士中奇之明年景纯擢给事得以讲闻其世而知其所本于南庄君之贤如此有以也夫夫本大而末茂夫物则亦有然者矣而况于人乎而况于君子乎余是以论着之叶贤母邹氏传叶贤母邹氏者贡士春芳之母叶君标之妻也标与邹皆惠州归善望也邹氏曰寿官之女年十九而归标甫七阅月而标卒邹时年二十执丧踰礼身不解麻哭不绝声哀痛而不欲生遗腹生子春芳自是缟素自持不饰粉黛常处中阃动不踰阈虽家人不见其面乡人贤之事舅姑则曰孝敬至矣处妯娌则曰姻睦矣逮臧获则曰有恩惠矣抚育厥孤则曰慈而知劳矣初娠其孤比标死已四月矣一未尝以语诸妇诸妇或有知而私询之者即掩而趋避之羞以为对及其生也三载不离于怀不以假诸他手才能语则诱至翁膝下受诸古训退即责成诵不少姑息故春芳自髫龀业儒以迨于有成超贡于乡以观光于上国而流声于辟雍以亢其宗人曰叶氏有子矣邹氏之教也卒于弘治辛酉六月望以悲哀其夫夙疾也年仅三十有四与标合葬于水帘洞后迁九龙峰之原盖始终从夫云实迩永思堂太史公论曰自柏舟之诗亡而共姜之节微矣邹氏自矢以苦节宛然柏舟之风焉既不忘其天以及其亲而贻其子之贤贤矣哉壬辰夏六月日慈节应氏传慈节应氏者浙之某县人王素斋某之妻也年若干归素斋主中馈执柔道恪循内则人曰尽妇矣姑何严峻莫容人独爱应氏一日何怒诸妇欲析爨应氏长跪曰诸妇有过罪在诸妇奈何以妇故伤诸郎同胞之爱乎何遂已析爨或何疾病应氏即为拥扶之顷刻不离侧凡供养必丰洁应氏为冢妇凡何有所分惠于诸妇诸子则均给无后时悉如何志素斋以嫡长干蛊凡调度转运应氏赞助有力焉又友爱二季二季不更事应氏承素斋闵念之意一钱尺帛不自私怡怡之情溢于家庭成化辛卯素斋遘疾疾且剧语及后事应泣下素斋亦泣下曰吾平生未尝为恶岂天反绝吾后耶幸汝人妊已九月倘得嗣为王氏长养之亦惟汝志如有所否者亦惟汝志应氏复位下呜咽曰妾闻之谚云良马不跨二鞍良妇不适二夫妾愿守死为君家存嗣终得从夫子于地下足矣他复何知已而素斋卒应氏号恸几绝复苏阅月而子某生应乃含哀鞠育旁族有欲害之者应卫之益慎又遇其人益恭稍长则谕曰曾记汝父生时尝云所谓有子者有令子斯为有子若子不克肖与无后均也汝可不知又曰汝父平生为善没时未有汝人或谓天绝之不信汝父之为善今死后幸有汝汝能以善自树使人知汝父之有子又知汝父平素为善足征信也孝孰大焉汝可不勉之延师督教至脱簪珥以供礼费从侄志年三岁失怙恃应氏鞠而抚之如子爱养必周长必择婚如子志亦戴之如母族里之冻馁者周之如周志语人曰救济人生即是无量功德修斋诵经何为居常纺纴自给茹虀衣素以苦自节自励居必中阃不出户阈或一出户阈治宾祭具虽骨肉之亲亦莫或面面亦不数女流皆诵以为法子某甫三十而卒应氏哭之几丧其明与孀妇某氏居一室益励节有孤遗孙曰杏六岁曰櫑四岁泣谕之曰王氏三世统绪惟汝兄弟吾一生勤苦亦惟在汝兄弟汝兄弟可不念诸各期自立以成汝祖汝父之志岂可效常儿碌碌乎亦延师友督教之如教其子者戊寅冬十二月倏患疾疾剧唿其妇某氏曰与汝作长别矣端居而逝无或迷乱颜色如生人咸曰贞节之征矣年八十有四若应氏可谓完节也已生时子丧孙幼无以上达有司又无好善以求尽心耳矣安求荣褒及卒又限于例以旌其孙杏为监察御吏以道义自立于应杏尝从甘泉子游语其详如此且以不及褒旌为甘泉子曰子不见春秋之所褒贬乎垂荣辱于百世者岂尽出于当时当时之所荣者今或泯然矣太史公论曰易称积善之家必有余庆浅丈夫因以求之目前一不验必诿曰为善未必有报易之言欺我矣殊不知所谓积善云者岂一朝一夕之故哉其所由来渐矣今夫其树根深者其花实繁其积德盛者其流庆远夫物则亦有然者矣而况于人乎而况于君子乎是故或四三世或八九世愈远而弥光夫然后知易之言信不我欺也王氏自慈节夫妇积善而其子而其孙传三世乃大发于御史其德其业未艾而愈光有以也哉壬辰六月二十六日泉翁大全卷之五十七文集门人江都沈珠等校刊祭文二十九篇奠先师白沙先生文弘治十三年岁次庚申三月某朔越八日壬戌门生湛某谨以牲醴之奠敢昭告于先师石翁先生之灵呜唿先生独得不传之奥以传后人扩前圣之未发起历代之沉沦至无而动至近而神因圣学以明无欲之敬举鸢鱼以示本虚之仁卓有见乎神化初不离乎人伦即一事一物之末而悟无声无臭之根于勿忘勿助之间而见参前倚衡之全握无为之机而性成久大之业启自然之学而德有日新之源无疑所行行所无事沛乎如行云流水就之如和气阳春至其所谓不可传者终不可以言而陈盖必有潜诸心有践诸身窥其奥而探其渊夫然后信先生之所立不远而倬所学不杂而纯也呜唿孰谓不可言之妙不可传之蕴今已不可得而复传而传之者复几何人堂堂元气逝将与大化而长奔一十二万年雪月四百三十峰晴云是犹庶几乎先生之真万古长存嗟哉先生昔尝执我之手惟我与尔以慨斯文今也斯文丧天予将畴亲吁悲无垠呜唿哀哉尚飨白沙先生小祥祭文维弘治十四年岁次辛酉二月庚申朔越十日乙丑门人湛某因小祥之晨谨以菲奠敢昭告于先师白沙先生之灵呜唿先生其观化耶其乘化耶大化同流化而不化耶日月互移遽而及期其化者几何时而不化者无穷期曷梦曷觉曷寄曷归觉反其真而归曷悲匪寄曷归匪梦曷觉元气周流万古浩浩死而不亡曷为其伤哲人之亡如瞽伥伥曷其不伤曷其能忘呜唿哀哉尚飨祭岳丈月湖袁先生文维正德七年岁次壬申八月壬寅朔越十九日庚申子婿翰林院编修湛若水谨以刚鬣柔毛清酌庶羞之奠敢昭告于故岳丈月湖袁先生岳母尹氏安人之灵呜唿噫嘻我之于公分虽舅甥义则父子秉兹素心同期希古公之孝友无间异母公之忠信不惭妄语我居西云公亦来宇云山水石我步公武饭糗茹草公乐我豫甲乙之岁我涉仕路公念我怀笑语寐寤忽闻讣音庸何能处临终顾念寔钟我抱阅岁未期良配亦故平生如宾死亦先后言念仁人宜昌其祚先殒克家二老随仆门户衰微天乎何道我恭皇命过此增悼敬一奠觞以告衷素呜唿哀哉尚飨祭昌平伯刘谏议文维正德九年岁次甲戌十一月己未朔越二十六日甲申翰林院编修湛若水余本刑部观政进士郑杰大理寺观政进士朱节等谨以牲醴之奠敢昭告于唐赠谏议大夫刘先生之灵曰呜唿哲人知微故言惟其时志士不欺故心苦而身危嗟唿谏议初以布衣一旦立乎彤墀吐气扬眉言触于祸机知时之不可为而犹冀其百一千一万一乎庶几一木亦支一绳亦维诚贯乎金石光并乎日月而气塞乎两仪故足为百世之师呜唿其悲乎其悲乎吾何以谏议之思哉事有抚景而兴怀异世而相契者此吾等所以仰瞻庙貌俯钦忠义三匝三叹而不能已也忠魂如在其歆此意尚飨告祖文维正德十一年岁次丙子三月壬午朔众孙钊等谨因朔觐昭告于始祖主簿府君高祖元帅府君曾祖处士府君爰自宗子祯死其元子腔放于外不时奉祀遂以祯弟权行祀事兹祥逝而腔亦死权无终行礼当即正宜以腔子大川为宗子永奉岁时然以世次屡更礼有隆杀宜奉祧曾祖处士为先祖处夹室祀立春主簿府君实始分之祖元帅府君实功德之祖皆当世奉不迁以联族人春秋二享惟灵尚鉴之告崔菊坡先生毁碑文正德十一年岁次丙子九月己卯朔越二十八日丙午后学居忧编修湛若水敬托友人乡宾尹凤谨以牲醴敢昭告于清献公菊坡崔先生之灵其辞曰呜唿奈何事有在理所宜然而时或有不可在君子以为义人或不见是神或歆之而有或以为厉者亦独何心哉亦独何为哉使予歔欷而流涕若公之避相若将浼诸其身匪直以其时耳抑亦以非其君若公具有七善百世方以为师况予之居实迩公祠悲香火之荒落置田以为主持而考德在碑惟乃孙子三山诟予予无祀田用尔田欤尔之置田证无祀田矣阴佑坑贝以为厉己矣此非所谓神或歆而宜义时或不可人不见是者耶出不逊言要予仆碑去田予惟畏祸其敢不然仆碑去田免祸予心也其负于护公香火之初心非予心也予将舍宅以为书院以惠后人敢归其田以为晨昏呜唿皇穹在上四方在下公如左右听予矢者呜唿悲其奈何尚飨祭白沙先生墓文丁丑服阕后维正德十二年岁次丁丑八月甲辰朔越二十四日丁卯门人翰林院编修湛若水谨以刚鬣柔毛庶羞醴齐之祭敢昭告于尊师白沙陈先生之灵曰于乎生我者父母成我者师食我者君盖三本之不可以一遗况先生于俗学之支离念人心之惟危而扶我于颠隮开我之沉迷其功同夫生死而肉骨夫岂但哺糟而啜醨也筑场之哀未足以为报而无玷于师门者终自以为期中涉仕途服膺圣规盖谓君臣之义如之何其废之岂伊知其不可为哉子必将母母亦逐子感西日之将坠天罚其愆母病遂踬抱恨终天几死颠沛盖不即死者天将使之追悔而迁善于有待也耶慨昔修德之方与闻而讲学之功未究以力未能有疑而质得门而叩也内外合德敬义双造怅未得于面受一悟久迷若或有知将就有道而正诸九原不作吾谁与归已而已而今兹终制稍开小瀛之风月将友西樵之鹿麋筑江门之钓台于铁水之涯不忘平生若临在兹非敢背圣训以长往盖将于此卒吾业以俟时先生之灵庶鉴于斯尚飨祭徐郎中曰仁文维正德十二年岁在丁丑十一月日友人翰林院编修养病增城湛若水敬寓香币致祭于故友南京兵部郎中徐君曰仁之灵其辞曰于乎曰仁秉质清淑得气之元宜寿而促二气杂糅清或不足盗跖乃长回也无禄气数则然天乎何愆时当严冬蒲卢不延伊古圣哲寿数百年气有养之力谁与焉丙寅于京我友阳明君少侍侧如玉之英阳明远谪君取科名推阳明义视我师兄君继外补阳明入部长安卜僯君时亦造迁属南兵阳明鸿胪旦夕辩疑将谓得所阳明抚虔君以满还又闻在告谓学静专仆言病状我忧则悬天乎何意竟夺斯贤上有衰亲下有弱寡伯道无嗣三可伤者以君之资逢时雨化有志未成一可悼也一悼三伤实为难忘神已告梦在湖之阳久如此梦何悼何伤德亦如颜三十二霜阳明来讣我哭小华天乎天乎天乎何嗟君知性命其嗟何耶死而不亡其有知耶尚飨祭告大科书院落成文维正德十二年丁丑闰十二月朔越七日翰林院编修湛修建书院隐居落成谨以豕一羊一清卣庶羞敢昭告于大科峰烟霞洞之神曰大科中立山川四维有洞烟霞以卜我栖盖自开辟以来厥已有之而尔居尔寺相望迤逦若相避违是故天作地藏以遗耶亦惟神明攸司也神司畀德寔惟神谋德或不称贻神之羞宇宙悠悠天临地浮神之相之俾无悔尤以从前修惟神亦永有显休奠李云洞处士文维正德十三年岁次戊寅十二月丙寅朔越十有七日壬午翰林院编修湛以牲醴之奠昭告于故耆德云洞李公之灵曰于乎念昔垂髫我侍亲傍聆公谈说其声琅琅口若悬河爽朗无滞言惟其心罔有盖蔽先君之贤豁达广交种种义士如公一豪世情之交酒食游戏利害少临反眼相弃如公执义患难周旋尽瘁鞠躬涉路刺船我归衔命公有正言不割彼交子之辱焉公丧不举令子在疚我追公义报之敢后鹧鸪之岑我以公藏覆土一觞于乎可忘尚飨祭锯工文维正德十四年岁在己卯九月八日甘泉湛子遣诸生以酒食告于锯工叶阿尾之魂曰惟皇授工不已将迎邅兮阴阳往来递推迁兮岁月餬口以为饘兮加灾于木谁之愆兮一夕不息而化谁使然兮死于藤孰与于樵其天兮悯予揜汝群贤骈兮魂无不之从汝妻孥返故园兮汝其知之新会县时祭白沙先生文代新会县作维某年月日知新会县事某率诸生谨以少牢释奠之仪致祭于明翰林院检讨白沙陈先生之灵曰孔子道丧大原益分倬彼濂溪有泝其源先生天挺握会之元再离而合复其混沦阐兹圣学无欲之篇力去支离以开我人于昭神灵垂在两间兹惟阙里风声攸存高高圭峰厥祠孔殷扬虔俎豆示于万年尚飨祭林南川文维正德某年月日翰林院编修湛若水谨以清酒之奠敢昭告于故友南川林先生之灵曰呜唿道丧千载支离析分我师石翁再还浑沦亦周无欲本体自然我始扣关吁嗟以言此学不讲寥寥三十年我疑进问子长东所并称高弟语何不可曰李诗癖曰张高话南川之去无问学者继得榄山论学一书卓见道体理一分殊乃既定交敬谒茶庐神往义契十年之余读师答简剂量锱铢分殊之说无穷功夫小子狂简作诗扩义谓一与万如身之臂合为一体二之不是每思与公上下其议我居于樵公已长逝徒负幽冥抱此至意远不临吊病莫执绋敬奠一觞告此衷一尚飨奠杨仕德文维正德十六年岁次辛巳正月甲寅朔越十一日甲子翰林院编修湛以牲帛之奠告于故国子君杨生仕德之灵曰呜唿道丧千载学失其心失之者岂惟逐而迁盖有心心相持束缚天君如如钳则忘则助二者支离而愈分而不知本体之自然者即事而在不存而存内外合一而不容二三以人也昔尔伯氏遣来归云一见之间遂喜得君君年孔富其气孔神许以共学以志于仁尔时匆遽未罄其余继以季弟再谒墓庐我方衔恤略示要枢誓心卒业无论荐书君师阳明谓予司道仕鸣来樵合一是讨谕年君来昆季其究君时是内恶物之疚君病憔悴予曰心病予忧予言予言砭订君亦予然匪则来正孰病孰知生也则幸呜唿岂谓而终以是灭其性耶夫学以复其性而反以自病焉其天耶其人耶夫后世风靡知学者希知学矣而虑不得师得师矣虑传习之犹非真传矣虑用力之弗宜宜力矣虑其年之弗弥无以毕志愿之所期若吾仕德者可谓知学而得师矣而年止于斯志而殁其传耶力耶非耶呜唿悲乎尚飨祭告白沙先生文维正德十六年岁次辛巳十月朔越十日门人湛若水谨以牲醴束帛之仪敢告于先师白沙先生之灵曰水也不敏幸承夫子之教以有闻昔也逢时之屯惧辱其身以忝夫子之门退毕业于西樵以迪前闻若将终身水也不肖际兹亨运天启圣明秉资尧舜搜罗遗逸无有远近有司以召命及烟霞之墟而责之君臣之分水也不材安敢偃蹇以自遯夫云龙风虎圣作物睹水也虽不敏不肖不材安敢偃蹇肥遯自暇自逸以负明主罔恒宁居不日就道敬以衷诚拜告于墓惟夫子其鉴之佑之尚飨奠故大宗伯枫山章先生文维嘉靖改年岁次壬午三月戊申朔越初四日辛亥门生翰林院编修湛若水谨以牲醴束帛庶羞之奠敢昭告于尊师大宗伯枫山章先生之灵曰夫子之生天笃其性不揉而直柔顺中正人曰克温温而亦厉表里如一人己无异诚意恻怛动以感人人为之尽罔有后言人曰好人世如公者如彼美玉畴赀其贾如彼汪汪不以挠澄公之器量本自天成肆博于学无所不窥近继金许远宗宣尼粤自蚤岁大魁春宫词垣抗疏忠以畜君自兹落职解官大行受知孝庙司成是征公在司成陈疏复古众或嗤迂谁惜斯宝水也无知昔游太学误公异礼夙命有恪考文晬盎谓予老友岂兹一第足为子有水忝词垣承嗣教音神思梦晤羹墙实钦奉命予南两过兰溪命予连榻议论发挥身处江湖心在王室苍生之忧十虑八七忧病还郡蒙公寄声老不数见北来浙行卧樵八载终焉长已讵意圣明承此召旨国有大事借重公言道入江右讣音以传万一不泯鲁有灵光天不慭遗以师帝皇慎终于始终于三终三达五福可谓兼隆千里奔哭室是人非犹有典刑溪兰猗猗私心许与莫揄季札絮酒征词哀诚以达惟夫子其鉴之尚飨奠何氏妹文维嘉靖四年岁次乙酉十月丙戌朔越九日甲午兄南京国子监祭酒湛敬寓洁牲束帛醴齐奠告于亡妹二娘何孺人之灵曰呜唿哀乎呜唿伤乎吾妹之不幸也凡天地间之物之同类者之死莫不相哀而况兄弟姊妹之同气者乎又况同气而同胞者乎又况同胞之死死而不幸者乎夫血气之同在人之身刺之必痛痛出于心而不能已也呜唿吾兄弟姊妹之同胞者四人长吾姊次吾次汝次三娘较姊妹兄弟之中吾二子而三女又幸至贵显三娘幸三女而一子吾姊与汝止二女而不幸无子无子一不幸可哀也然姊幸几七十而亡汝年仅五十有六而死死不及下寿二不幸可哀也死而值汝所天远役于北使汝无丧主不知承重者谁欤三不幸可哀也又值我远宦于京师汝死不得视敛凭哭骨肉之在傍者谁欤是又四不幸可哀也呜唿幸有二女不知能尽夫衣衾之袭敛如意否耶汝所天平生勉执夫义与汝不至大相戾必不忍汝暴露不知其归也果能以礼如期举葬使汝体魄早归于土不至久暴露也耶呜唿汝死有四不幸所幸在敛在葬又不知何如也呜唿哀乎呜唿伤乎尚飨奠赵澧州母太安人文维嘉靖五年岁次丙戌二月甲寅朔越二十日癸酉南京国子监祭酒湛若水谨寓牲醴束帛之奠敢昭告于故赵母李太安人之灵曰呜唿安人之贤水也亦既闻之素矣自夫获交令子鸣也于江门始闻柏舟之誓既曰尽妇矣继聆合花之诗则曰于是乎尽母矣母以子贤子以母显人道宜然也子既迎养母则不延其人乎天也令子治澧赈荒救菑将兴礼崇教守职可几矣而谗人挠焉及谗人遄死王氓讼诬抚巡上言公论方昭矣而贤母捐焉其天乎人也呜唿吾母于安人十年之长也亦先后十年而皆往也吾母旅丧于京师方痛万里遥魂而不知归今安人亦卒于澧兰之涯是以感予怀之悲然而体魄既返魂亦无所不之也况所幸者其以母来其不以母来则病孰视药而死孰敛哀又震器先游宁免终天之恨哉水托令子之交又及登堂之义于令子视犹弟也则于安人视犹母也敬陈兹奠告予哀愫尚飨奠杨仕鸣文维嘉靖五年岁次丙戌六月壬子朔越六日丁巳南京国子监祭酒湛若水敬以牲醴之奠告于近故乡荐士杨仕鸣之灵曰于乎仕鸣而至于是邪而止于是邪孰主张是邪今之学者患无受道之器有其器矣患无必为之志有其器有其志矣所贵遵道而不贰有器有志而不贰矣彼任重道远者必天假之遐龄而远乃可致若夫不遵道而贰致远恐泥不假之遐龄彼苍苍者将何意邪于乎昔者子也与仲骥也承命伯氏千里而来同负笈笥及再见于荷塘之庐联举秋试慨然圣学之并诣岂非后生可畏邪仕德北游予居于樵之屺讲合一之学于勿忘勿助之际仕德乃来予有砭剂予顾谓子尔辙勿异是以有支离之说易途之诫也于乎昔在夫子之门称好学者颜氏之子终日如愚独以默识故曰万言万中不如一默于乎尔旧字少默宜默不默而乃以鸣易尔字邪多言伤气气以动志往往以谈以歌彻夜不寐不寐固励志也不能养其身以有为人将指学为祸生之戒夫然后知勿忘勿助者绝无丝毫人力乃为学之至也于乎海内同志者无几得尔兄弟又五六年相逐而逝此夫子所以恸丧予之慨岂天果无意于斯文也邪岂天果无意于斯世也邪于乎子来观光死于师友命也义也魂无不之返尔故里哀哉尚飨太学祭门行井仓库神文维嘉靖五年岁次丙戌十二月己酉朔越二十五日癸酉南京国子监祭酒等官湛某等谨以洁牲粢盛醴齐之仪敢昭告于司门司行司井司司仓司库之神曰惟兹太学贤关是职义路礼门颐乃口实乃阖乃辟乃践乃迹乃储乃积乃饮乃食神各攸司交赞明德清酒洁牲以报岁绩惟神申相其永不忒俾我师徒归于皇极无作神羞尚飨奠沈隐君文维嘉靖七年岁次戊子七月庚午朔越二十三日辛卯南京吏部右侍郎湛若水谨以洁牲束帛之仪寓奠于故沈父隐君逸庵先生之灵呜唿斯道之不明由圣学之不讲非直世教之衰有泥于上乃亦人不爱成子弟罪归于父母兄长也父兄以举业望其子弟子弟以举业而自障惟利竞竞惟名攘攘人习其化家习其尚故子弟生则罔生则罔如虱处禈如鱼在网又焉能见天地四方之高广哉予初教南雍若子珠也来应如响轶天马于行空脱驽骀之尘鞅将一日而千里合二业以兼修焉得不动予之叹赏也云胡自而有此子非内之断机和丸则外之异闻而中养也夫然后知君之与贤配内外交成其义方可以法乎族党如焞母之尹程父之托其子而传者其可量哉其可量哉我文奠君用为时奖君如有知可无遗怅尚飨奠王阳明先生文维嘉靖八年岁在己丑三月朔越日甲子友人南京吏部右侍郎湛若水谨以洁醴束帛之奠寓告于故新建伯兵部尚书左都御史阳明王先生之灵于乎哀乎戚乎而遽至于是乎而止于是乎前有南来报兄病委乃传二诗题我敝止予曰小恙未足为异开岁以来凶问叠至予心惊怛疑信未已黄中绍兴讣来的矣于乎戚乎于乎哀乎而止于是乎而遽至于是乎谓天之生人其有意耶其无意耶以为无意也何以厚赋兄智若是以为有意也则能笃生是曷不永成是嗟惟往昔岁在丙寅与兄邂逅会意交神同驱大道期以终身浑然一体程称识仁我则是崇兄亦谓然既以言去龙场之滨我赠九章致我殷勤聚首长安辛壬之春兄复吏曹于吾卜邻自公退食坐膳相以存养心神剖析疑义我云圣学体认天理天理问何曰廓然尔兄时心领不曰非是言圣枝叶老聃释氏予曰同枝必一根柢同根得枝伊尹夷惠佛于我孔根株咸二奉使安南我行兄止兄迁大仆我南于北一晤滁阳斯理究极兄言迦聃道德高博焉与圣异子言莫错我谓高广在圣范围佛无我有中庸精微同体去根大小公私斁叙彝伦一夏一夷夜分就寝晨兴兄嘻夜谈子是吾亦一疑分手南北我还京坼遭母大故扶柩南归迓吊金陵我戚兄悲及踰岭南兄抚师我病墓庐方子来同谓兄有言学竟是空求同讲异责在今公予曰岂敢不尽愚衷莫空匪实天理流行兄不谓然校勘仙佛天理二字岂由此出予谓学者莫先择术孰生孰杀须辩食物我居西樵格致辩析兄不我答遂尔成默壬午暮春予吊兄戚云致良知奚必故籍如我之言可行役乙丙南雍遗我书尺谓我训规寔为圣则兄抚两广我书三役兄则杳然不还一墨及得病状我疑乃释遥闻风旨开讲穗石但致良知可造圣域体认天理乃谓义袭勿忘勿助言非学的离合异同抚怀今昔切嗟长已幽明永隔于乎凌高厉空之勇疆立力胜之雄武定文戢之才与大化者同寂矣使吾伥伥而无侣欲语而默默俯仰大道畴与其适安得不动予数千里之嗟恻而望方恸哭以哀以戚哉既返其真万有皆息死而不亡岂谢人力兄其有知可以默识尚飨奠陈母侯孺人文呜唿世固有理之常而不可以尽信者善恶灾祥之谓也是以君子恒吁欷而慨慷是常者或不得其常而天果或不可以信乎哉若陈母侯孺人者宜寿而康获福善之报于久长乃子之禄将及而不少待而遽亡且将有憾乎苍苍焉何哉孺人捆中之善不可得而尽知也而懿范淑仪于施及厥子者可知也令子思诚比以才贡于大庭屡试上游首贤良之称盖充其实以达其名君子曰是可以副三途之选获不次之升而殊遇于皇明由是观之皆其亲之教肃而成禄养方及而不逮焉是天之道诚若不可征也然而久而后定厥子之立身行道显亲扬名愈大而昌流庆弥远而无疆夫然后君子始信天人不可量有其基而斯有肯堂者也呜唿子以母贤母以子荣禄养虽不及而善养之祯则孺人之所以得诸天已多而或啬诸人者不足以遗憾于冥冥也夫无心者化也不齐者数也有限者天之分也不可穷者子之情也子惟尽其在我不可穷之情若夫无心之化不齐之数有限之分天也何惩焉致奠陈词庸告慈灵呜唿尚飨甲午奠河东运使王公济溱文维嘉靖十有二年岁次癸巳六月壬申朔越初十日辛巳礼部左侍郎辱知湛若水谨以炷香束币之奠昭告于近故河东运使王君公济之灵曰呜唿斯道久孤孰翼孰传子与德征千里来闻二子之资一俊一迟予乃有诰佩之弦韦因文知道由举入德豁而通之二业合一予曰斯义孔门一贯两贤卓然始终不畔豪杰之士无文犹兴有如贤辈岂待予行继奋贤科学优而仕为循为良为直指使讲求不倦明伦有编表章斯文赖以传焉帝择贤守理兹平阳下问谕俗吕子灭明身不屈道道不屈时宁行之窒毋世之随左调南康求道益笃仰瞻圣途创开白鹿乃磨穹崖乃勒图箴心性图四勿总箴也以扶世教以淑人心一守不挠百摧不折钦遵圣制膝不少屈凡今之人险庂倾崎河东阳转阴快其私愤世嫉邪叩关自直逮狱山西天定事白期刊客气讲蔽开明胡为一疾中道而倾呜唿以子之志可与远诣何与命违卒至于是以子之才可以普施时乎不合竟止于斯志而未成才不究用子也何悲吾道之恸嗟子长往存者德征离索幽明有死有生宇宙寥寥几问津者侧身独立起予谁也心之忧矣不啻如焚既忧而喜死后有人此为不死死也犹生一悲一喜倍于常情系官于朝不及视墓束帛瓣香寓告衷素呜唿哀哉尚飨奠唐府纪善周道通文维嘉靖十二年癸巳七月十三日甲寅南京礼部尚书湛敬以束帛炷香牲醴之仪寓奠于故唐府纪善周君道通之灵曰而告之曰于乎道通木之既隳妄意一绳之可维忘圣途之万里伥独往而莫狐疑幸诸君之予助穷日暮而趋之不自知其艰危旷五载而不见君独倏尔其焉归于乎道通予宁不悲君始歌鹿鸣而教万安也惟阳明之学以为归依及宰应城慕上蔡风以立化基求善闻过设笱桶以受隐词故下情旁达事罔或遗士丕变而民不欺虽重听其何伤而竟不免于真盲聋者惟牝牡黄骊之是非付铨司以改为辛壬之岁因兄道明见予京师矢言适道有疾其驱继而教授邵武乃端厥范乃指迷途而一时诸生晓然如开聋瞶咸知圣域之趋载迁藩纪曳裾王门好善乐道鱼水交欢讲必正言行必正事有不如是非吾素志徐曰归哉母龄暮矣岂无兄弟曷以代己乃假使符南望白云岂无水菽可以怡亲予方司成考绩言还自北东君艳阳召我游役而君之兄弟从予二洞行歌是适我贰南铨新泉涌庐君来饮泉卒业于兹维时多士如云来集君领袖之问辩是释就予正焉盖以笔代口以目代耳其好学不以病废如是其急此录之所由以辑也至于会极有约以燕以射唐录有刊以为乡士之劝激而予两序其首册衍敬一之洪谟揭程氏之奥域固君终身之所从事而不惑也而君之灵尚有知识耶尚能记忆耶逮予召贰春卿瞻斗极而晨趋君与古庵并棹相追酌甘泉憩行窝话别于维扬之墟当是之时沈葛主之子鸣伯载子礼子朱盖一时嘉会之盛不期而翕如也岂意此为永诀生死幽明而顿殊乎君之复任予亦知之盖久矣贤王之虚位以相徯移文以相稽而君岂亦自病水菽之莫资复回辙于河南之涯乎胡三载之淹留竟一疾以不支而母氏亦告终于庭闱有讣而君不复能知也于乎其悲乎于乎其悲乎予官于朝临穴莫遂而远寄哀忱于束帛摅肝肺之微辞惟不亡其常存君通于道者庶几其尚能鉴之奠安庆尹生唐文于乎尧臣人莫不有生而子之生寔维不辰思以操耿耿之志立鼎鼎之身而于于而来见予于新泉也寔因乎子京庶斯道之有闻以立乎己者立乎人而解人之纷彼昧夫痛痒者反病子之为仁以为不仁褫名与廪维子之嗔及其父而悟而复也亦乌足以损益乎子之所得于天者之真哉于乎子尹之子人莫不有死而子之死天胡为乎其惨一至于此彼盗跖日杀无忌脯人之胔而老死牖下岂非所谓天之君子若夫通都白昼夺人益己多窃爵禄以丰其妻子者方将康强无灾以延遐祉亹亹而不已子乃千里从师负笈蹑履长风大江如蹈平地舟楫颠危达去如是及乎舟陨身溺立死不踬使其终不泥滓自非朝闻夕死可矣者其曷能昼夜不贰如彼乎然则子之死虽不得其所而亦得其所止视世之遐龄无耻如醉如寐活如蝼蚁死如土块以无闻于世玷污清议者亦何足以儗比耶子之灵爽昭昭而不昧安于天命也夫亦何悔于乎子尹子尧臣庶其鉴之如在如在于乎甲午六月十二日奠黎氏女文维年月日父在南京礼部尚书之公署寓饮食牲羞之奠于故黎氏女三娘之灵而告之曰吁嗟唏三娘尔何以遽至斯耶初闻尔之凶音也惕焉怛焉而恸予怀之悲继而曰其是耶其非耶以为非也则广人之来胡为往往而传之以为是也则尔之夫子胡不以讣而见遗及阅数月而讣音至矣乃黎氏之子与吾家之书连讣附于人者来之迟迟也使吾将信而将疑隐伤于岁时也吁嗟唏三娘尔竟至于斯矣尔之幼女弱儿孰为之提携矣初闻尔竭力助夫子以建楼居恐尔劳伤而神疲继闻尔之被盗也举衣服首饰而尽之恐尔失意伤神而莫之支今尔方壮而乍病一病而竟不可为岂因是伤损于中者非药石之可医耶抑亦大数之有期耶而不可以人力移耶吁嗟唏昔在丙子吾年五十哭尔姊大娘于墓扉及乎己丑孟冬吾年六十有奇又哭尔母于京师今吾年近于古稀癸巳秋季之朔又哭尔兄于德州之涯不数月又哭尔于兹未老者壮者少者母子姊妹化去相随则吾之老而且衰将何为耶欲归而未能遂归将何须耶不得归以临尔葬南望涕洟益以增予无穷之凄其兹以哀悃酹告尔知尔其歆之甲午十月十六日同年祭黄伯固文维嘉靖元年岁在壬午九月甲辰朔十有九日壬戌同年生官某某等谨以清酌庶羞之奠昭告于故南京大理寺左寺丞后峰黄伯固先生之灵嗟嗟伯固而至于斯耶其胡以得斯耶其天使之至斯耶其偶若斯耶将非天笃其资贞确而不可移耶身若不胜其衣口若不能举其词至于临大难处大危以理自胜而不可欺昔君之仕曹司也恂恂偲偲闇然自持外若无能不事骤驰逮夫正德之末帝将出狩于西积威所怯无不靡披而君独率先排闼逆鳞是批若出只手障狂流以东之杖之百趍死而弗疑君之节可不谓奇乎而天下之知与不知者皆服君之智以藏用勇以彰微所谓桃李不言下自成蹊者君其以之此非天之所赋其何以得斯也杖之百濒死而不死及乎际遇明时宠丞棘寺进嵩唿觐天仪一病不起毙于京邸其又何至于斯也耶将天命致之耶又胡为其俾之得斯耶其俾之得斯耶又胡为使之至斯耶其天使之至斯耶抑偶然其若斯耶其使之得斯者天之为也其使之至斯者天之为也其偶然者亦天之为也天不可思人孰不可知彼昏昏而耄期靡靡而光辉君独止于如彼其年而位不及其所施也已而已而夫自古贤圣莫不有兹吾又胡为太息而嘘嘻嘘嘻而涕洟也哉盖生死者二气之机死而不亡者性道之彝慨朝闻而夕死夫岂以修短而为盈亏也凡若此者将与兄共勉以同归而兄之高袂长挥与世永辞曾不能少待而迟迟然而乘彼白云帝乡游嬉生既不违死又奚悲尚飨奠故安溪司训钟宗禹文维嘉靖二年岁次癸未二月壬申朔越三日翰林院编修湛谨以牲酒致奠于故安溪司训钟君宗禹之柩而告之曰呜唿大道之于人具于心根于性穷通寿夭之于人也系于物原于命根于性者我固有之我自求之君子有定原于命者物有司之卒不可以或幸此吾于钟君宗禹之亡实感慨而儆省也夫系于造物命之不可常吾付之苍苍心性而有求焉在失若得虽死不亡钟君宗禹与吾同居乎甘泉之阳早游泮庠业踵前芳何求之于外者而弗得得岁荐而观光大试于天子之堂帝命分教安溪之乡拜予赠言以为为学之方夫何一疾旅馆遂志而长行呜唿未得之愿得之既得之而年不少稽信乎系于命求于外者之为无益而大道之原于心性切于人者不可不早自修为也已乎已乎死而有知悔可追乎众议焚尸予曰无之既有客殇之惨又受炮烙之灾吾不忍以彼遗体而就粉虀兹尔季子具是舟舆宁君之神返彼故庐于于其归宜乐且娱告以牲酒君行无迷尚飨祭封翰林编修应君文维嘉靖四年岁次乙酉九月丁巳朔越六日壬戌南京国子监祭酒湛谨寓洁牲束帛之奠敢昭告于故封翰林院编修应先生之灵曰呜唿先生古语有之举孝廉浊如泥盖恒或得其名而实则或违若先生者其古孝廉之遗耶非耶愚久获交于令子闻先生之高行而心慕之恒欲一传其懿而病莫能为也盖公在家则笃夫孝思在官则清介以自持故能千里徒步以奔丧而一钱曾不入于箧笥也是宜笃生令子忠信诣道托愚于心期忘己之聪明而顾惟盲聋之是资古之勇撤皋比者仅一人而不图复于今焉见之则公厚德之遗乃发于兹亦念高年屡请弗俞诤事叫阍几阽于身危遂假使事以归使天假公阅月之数则忠孝两全其亦何亏夫何天意人事每若相睽耶于乎其悲于乎其悲然而子为圣贤太史是貤生而全归则没也亦何遗憾于斯耶呜唿尚飨奠锦衣徐指挥母崔恭人文维嘉靖七年岁次戊子八月庚子朔越二十四日癸亥南京吏部左侍郎湛谨以牲醴庶羞之仪致奠于故徐母崔大恭人之灵曰于乎夫人其贤乎于乎妇德其懿乎夫妇德不出阃外吾何以知夫人之德之贤之懿乎哉吾于其子有所试矣予始也讲学南雍虽在官僚纷纷或起非议而令子礼也以贵戚之家折节恭己首来从侍知夫人之教以义也夫人病痿三年不起礼也戚焉行若不能正履知夫人之慈之若出自己也凡今之公子锦贝文绮骏马宝辔驰逐华靡以相标致而礼也脱去绮纨缟素自励知夫人之仪范以俭德也中山功勋开国第一世袭贵禄不期骄侈而礼也恂恂有若儒士无介冑之气知夫人之家训以谦卑也夫慈俭谦义是谓四美嗟嗟夫人众德咸备求今士夫亦或难矣而矧闺阃之内则吾安得不以为贤哉则吾安得不以为懿哉今归北邙缙绅之士送者数百骑不期而至足以征夫人懿德之所致矣敬兹一觞以告世轨尚飨奠王太宜人侯氏文维嘉靖十二年岁在癸巳秋九月初四日壬寅南京礼部尚书湛谨以香币之仪寓奠于故王母侯太宜人之灵曰嗟宜人之贤毓德儒门克媲厥美克相厥良克成厥嗣以沐恩褒以享荣养以跻遐龄以子显扬不贤而能致之乎曷谓毓德吾闻在昔侯夫人者宪臬余泽曷谓媲美相良吾尝面公于京甲科刺沁厥用靡征曷谓成嗣庆也能子少及吾门联第而起而官地曹言出祸及投荒荐兴及历藩臬副宪山西既归而出以母扣天诏可其乞近起河南安车是迎进秩苑寺道远莫征再疏乞归实为母慈三公一日吾孰从违遂干国宪致政是谴宁获我心遑恤其贬侍疾侍药号泣于天以身代母母疾遂痊若忠以孝忠孝两全以子观母可不谓贤也乎呜唿生享荣寿没有子孝生顺没宁何憾何慕吾行清源忽尔闻讣束帛陈词遥奠衷素呜唿尚飨奠惟浚父母文维嘉靖十有二年癸巳十月庚午朔越十三日壬午南京礼部尚书湛若水谨以炷香束帛之奠告于故封文林郎太常博士闲翁陈先生封孺人吴氏夫人之灵曰于乎封君宽弘以仁以孝以友以笃宗姻亦弃短檠亦弃三尺赈邻教子其报卒食于乎孺人女中之贤内赞德义让其争田亦操井臼亦共祠馈励妇训子贞静慈惠内教外教内外夹持遂以子贤圣学是归讲及燕越言无不悦遣来西樵章贡小歇自兹改元一见于京叩昔扺佛答曰同能子司南雍未知子终继以泣玉一隶闽戎徐以恩宥归侍二亲慈孝之感岂谓不然二旬之间二亲轮逝慎药慎终匪教之致惟兹大孝乃子允蹈显亲扬名立身行道我交令嗣休戚同义既铭且奠窀穸以慰呜唿尚飨南京礼部并内外守备等衙门祈雨告文曰今年自夏望秋雨泽少降间有欲降不降若欲降责于我人然然而原野焦赭禾将尽藁罔所收成民心惶惶控吁无地仰祈神造普施洪庥及今大沛甘霖沾被下土乃尚可以转灾为祥乃尚可以有秋惠保天庶官情有戾愆乃我庶官焉某等兹以庶官斋戒待罪惟以泽天祈不胜恳切之至惟我有神其默相之艰难惟亦求有休德告甲午六月奠告小宗子大川文维年十月二十五日甘泉翁在南京礼部尚书之以纻丝一束香二束寓奠于故从孙宗子大川之灵而告之曰呜唿尔为吾小宗宗子夫为宗子者宗人宗之以上享祖宗下系宗族宗族之心归焉以格祖宗其道匪轻道匪轻故不可不自重自重所以重祖宗重宗族也尔为宗子何不自重以轻辱尔身丧尔躯绝尔嗣以上辱祖宗下辱族人尔有知盍自悔乎吾平素所以教尔植尔以礼义闲尔者何谓尔忘之乎尔不忘之乎尔知之乎不知之乎呜唿大川其歆享予哀诔故太仆少卿石泉姜君源甫文甘泉子闻姜太仆卒于官哀而诔之曰于乎已乎石泉子姜子其何以遽至此乎天道其有知矣乎其无知矣乎其无知也则福善祸淫之说其欺矣乎其有知也则以子之善而何以不受多祉也行希伯夷屡空乎颜氏不皎皎以为洁不泯泯以垢滓畏权若懦夫避利若浼己择口而启不妄苟訾择地而履不践一蚁而乃夺其齿或如盗跖以高年如蝮蛇之多子而若彼善使之无寿无嗣也天其有意乎其无意乎于乎姜子吾见其懿未见其止于乎姜子甲午十月三十日祭黄门毛古庵先生文维嘉靖十四年岁次乙未十一月戊午朔十四日辛未友生南京礼部尚书湛若水谨以牲醴庶羞束币之仪寓奠于近故有道黄门毛古庵先生之灵其词曰于乎吾丧吾友乎吾友丧吾乎自余之志于斯道也倡天理之学于斯道衰微之余一时在朋友之列者同声相应若和而随之若翼而飞之若或合而离之终始无违者几何人斯乃吾于金台得阳明王子焉吾于金陵得古庵毛子焉而余昔与阳明究此天理于长安之邸阳明曰如是如是继余与古庵究此天理于新泉之涘古庵曰唯唯唯唯古庵固阳明礼闱之门弟也遗阳明之书曰吾近得宗指焉吾得于甘泉子之随处体认天理矣至矣阳明曰良知哉体认天理吾犹惑乎其外古庵曰天理外乎心乎体认之者心乎外乎益自信贰于乎吏之贰吾哭阳明子于新泉寝门所今在南礼吾又哭吾古庵于官署寝门之东位于乎世之悖道而受福利者往往而是嗟嗟古庵生蹈仁义不践一蚁不及中寿而奄逝天乎何意而丧吾良友也忆君在昔留都再至中和赠言天路自跂君其有知其尚能记耶吾岁在己改贰北礼君送于扬群贤至止及余南来君之致书往往言来而不遂来余曰何为今秋恭命祭告于泗致书告君余乃峻事取道于扬以图嘉会卧病书院旬日而俟君既不来而使亦不至余意君之衰乎其病惫也乃观华阳勾曲福地来使仓皇及我涂次徒使余之引领而嘘噫余既还京两以书来谓行且相诣而久不至余窃疑其必有以乎何其濡滞也于乎岂意讵至此耶俾余伥伥于天下而畴与余唱而和之者谁耶余振而翼之者谁耶是吾良友之丧丧吾也于乎令子以讣告余怀悲悼抚敛末由奠兹衷愫于乎尚飨泉翁大全卷之五十八门人江都沈珠等校刊祭文南京礼部祭五祀文维嘉靖十三年岁在甲午十二月癸巳朔越二十九日辛酉南京礼部尚书湛谨以果酒三牲庶羞之仪致祭于中熘之神司户之神司照灶之神司门之神司井之神曰大夫祭五祀礼也某阖家大小居处于斯饔飧于斯饮瀹于斯出入于斯行由于斯咸赖神明是佑是奠是泽是养是开是导俾之不失其安宅不困于饮食不迷于行由今兹岁除礼宜修报惟神其歆此诚意尚飨诔太学生潘君汝亨文甘泉子乙未季春之廿三日闻太学子潘子子嘉汝亨之讣而怛且惊召诸生会哭于新泉精舍之东楹乃寓奠于六安之灵而诔之以文其辞曰呜乎汝亨天能尔生而不能尔成畀尔以不息之贞而不能锡尔以遐龄亦独何情哉念昔岁在丙丁尔来都城分坐观光以友天下之群英则见尔质之纯诚所谓刚毅木讷之近仁者而一时之士莫之与京亦既闻之逮事继母得其欢心乐就之养而舍其所生方年三十而失配守义而不再偶者历寒暑之十更早廪六庠亦既知名弃如敝蓗逃虚入冥及乎高义动于乡评督学闻之移文是征州郡强起贡乎天廷不遑归宁见予南京一尝游于璧水即又弃去浩乎长往而不为之婴从予新泉切磋惟精立友约于精舍悬东壁之光荣居数月而归省念弱孩之咿嘤家赀既窃于所亲逻吏得之以来呈则曰我无是也而还之为亲者讳而恶其声归阅月之几何悼弱孩之已夭罹二竖之为殃亦既笃而舆疾往兀兀于青山之阳无何有之乡愔默默而观化端瞑目而不僵于乎汝亨天其有意而生耶其无意而生耶以为无意而生也则何以赋尔以刚方贞固之资勇往直前之力刚毅木讷之仁以为有意而生也则又何以既啬尔之禄又夺尔后昆又靳尔之天年使尔有志而未就可共学立而未可与权昔夫子恸丧予之叹未见其止于颜天乎何意使予欷歔气于悒而莫宣然而汝亨美质所得于天者既完抗志高节笃行慎言古有鄙宽薄敦懦立顽廉汝亨则有焉夫继母就养昭孝贤也十载不偶答不二天也廪谢监尚志于物先也窃物不有让隐贤也舆病青山厥志不迁也病革而默神静渊也坐化不僵正终归全也然则汝亨者亦何负于天哉亦何憾于天哉会九卿祈雨告文今年入夏以来天久不雨苗将尽藁雷雨间兴俄顷即霁若神明示欲降不降之意然者示欲降不降之昭谴于下臣也不雨而禾则尽藁降割于下民也天子之下臣不能上体天子之德意肃恭神则信有罪人而天子之民何罪焉民惟神明之意依庇不蒙降割于下臣而乃移怒于下民下民罔攸庇庥岂惟下臣之尤亦为神明之羞兹我庶官惟卜日斋戒待罪俟命惟神鉴兹悃诚亟沛甘雨以惠此天子之民庶几农乃尚亦有秋明神亦求有显休某等无任恳望之至乙未五月十九日过江浦祭庄定山先生文维嘉靖十四年岁次乙未八月己丑朔越十九日丁未晚生南京礼部尚书湛谨以束币炷香致祭于故定山庄先生之祠曰于乎先生超然秉灵类出群生玩心高明陟降帝庭而物莫与撄水也癸丑下第掉臂南行与夫六七子者造谒先生于定山之庭哲人云亡高山乔岳之望冰清玉洁之姿不折不屈之节磊落不羁之才特绝迈俗之文精金千炼之诗迥异无前之书深造自得之学今则不可复见矣所幸见者新江书院之祠神容道貌之肖犹得以彷佛瞻依其形仪遶之三匝而歔欷于乎先生性气之江湖襟怀之风月吟弄未了之莺花上下察见之鸢鱼登高追逐之云日川上咏叹之逝水则化而不化穷天地而独存者怳若揖先生于寥廓而与下上其论以酬夙昔未尽之请也水也骏奔泗淮路出阙里矢心陈词敬奠诚意先生之灵当鉴愚志尚飨奠邓巨卿文呜唿巨卿至此剧耶胡然其天耶胡然其人耶天则吾又何尤人也其谁之愆耶汝之严君于予有道义之契故以汝惟予之托欲予以汝期于道义之归而推诸圣贤之域岂意汝遽至于是耶而止于是耶其天耶人耶汝之严君俯视世人若罔可以当其意者而惟予之托世之君子或不予面而非予或面予而非予或予面而不非予或予面虽不非予而后或叛予有或不叛予而去予或不受规而去予或不受规而去予弗悔过弗迁善若巨卿者岂惟其严君哉自面予弗非弗叛规过之而弗去而悔而迁病笃矣强遣之乃归病且革且大归矣不忘几谏不忘深山不忘学圣之言夫世之君子犹是而使巨卿一至于是而止于是志而没而吾道且厄其天乎其天乎呜唿奠王美中侍御文维年月日南京国子监祭酒湛谨以牲醴束帛之奠敢昭告于故友侍御王君美中之灵曰呜唿美中呜唿可惜呜唿若美中者非孔子所谓忠信而可与进德者耶甲子之秋赴试行役邂逅伯氏鲁桥之驿伯也谈玄子独默默在兄兼师有俨其色子执弟子外若无能其中悃愊唯诺旋辟昆季下第我忝登陟自兹三载天各南北爰及辛未文衡载职予岂有知得子煳易壬申使南窥禹窆石子尹萧山侯我江沥誓言反棹湘湖于适载泛载歌越台之侧顾谓兹幽行窝可觅子承予志捐金基直自予复命归病忧宅子为御史嗣音寥寂闻子病归乃继乃伯予在金台未由同席讵意予南君就窀穸嗟予守雍弗获执绋寓奠兹文庸告予恻尚飨奠陈坡山廷评文维年月日礼部左侍郎友人湛谨以毇段帛香纸寓奠于故友廷评坡山陈先生之灵其词曰于乎坡山于乎坡山人言坡山今春之暮一病弥留捐馆大去予心狐疑岂传者之误实乃儿辈书来始得闻讣的矣非误矣使余弥日于悒怅怅而伤悼夫人情之不可以离薄者所厚也所不可以新易者至旧也余之于公非所谓至旧而厚者耶惟昔髫年与公邂逅公时骏发我则固陋甫及弱冠同游广校文会追随射圃东号公文轻清我则浑厚于占得失公先我后岂意始终公速我久公于酉戌甲第联耴遂陟廷评归病却扫我举旷岁十有三奏一试南宫后遂不就我趍江门少至城府乙丑忝登八载官守有事安南归获会好及余还朝寻抱忧疚沙堤倚庐樵云结构八而出登极之诏一尝面公十稔弗觏音迹辽绝情则如故月夕风晨惟公在抱岂非所谓薄不离厚新不问旧者耶若夫离合趍舍同胞则有而况离索之友命则系于所遘者哉书童作归益切思慕尺牍双币往表情愫达耶否耶渺无书报讵意平生纵横驰骋滔滔之笔遂不可作而爽剀之精神遂归于大造也于乎死而不亡公今自悟万里寓奠敬以此告于乎尚飨奠史母敕封孺人徐氏文于乎孺人有闻其先维以夫正维以子贤维夫维子坤道以宣大道之丧人失其全同牢反目耴帚谇言妇德繄存什一百千妇视巾栉母视桮桊无贰尔道无忘尔天于穆孺人公子王孙金玉之枝天潢其源有齐季女继昏士人维柔维巽维恭维懃以承夫子以事慈亲维内多故维外紏纷维爬维栉维以静专静以时动专以承干脱尔华绮济我凶年柏舟维志熊胆维丸维以贤科维以忠诠立身行道以光于前维公维母如孺人然求之女中无亦其难令子际也昔承先君于今十载已及吾门不言而愈坚道义天性哀戚惟均敬遣大子奠兹豆尊灵其不昧予言匪愆尚飨奠程乡陈贡士洪范文维嘉靖十五年岁次丙申五月乙卯朔越二十二日丙子南京礼部尚书甘泉翁湛敬以束牲醴之仪寓奠于故贡士陈生洪范之灵曰于乎始吾见吾子之面如见吾子之父之面甚欢慰也吾谓子必留子家眷于南而独身由陆以北赴部不一月可还南监以相依可免不测之虞也而子悻悻然以往吾且谓不测之渊不可虞也谓子毋渡河而子竟渡河渡河以没其奈若何地乎奈何天乎命乎其将奈何挥涕奠文以慰旅魂魂无不之归慰尔亲于乎尚其歆之于乎子灵不昧尚其歆之奠林方斋先生文维嘉靖十五年岁次丙申七月甲寅朔越三十日癸未南京吏部尚书湛谨以牲醴庶羞之奠致告于故嘉议大夫南京吏部右侍郎方斋先生林公之灵曰于乎夫何上天之冥冥而若不闻耶何以夺此仁人耶何厚地之坦坦而若不见耶何以痿此民献耶武夷之脩脩乎自我觏之兮山为不高闽海之南潭潭乎自我测之兮海为不深嗟方斋君胡公降神奄彼南闽而不见其嶙嶙方斋之英闽海钟灵涛波不兴而挠之不浊澄之不清人但见其高登科甲早着令名而不知其所存者直方无陂简易宽平刚塞不过乎悻直变通不致于失经昔在场屋忝有薄分寻常往来未知深信昔在内翰君常闭门简出寡默已知其贤及两司成以贰南礼同堂接座于以处启莫逆莫随君心我意夫然后知君之刚柔适宜正中兼至夫然后信人之未易知知人亦不易也报迁天曹予心欢娱幸二寮寀得与君俱惟清惟直昔既交孚其难其慎期纡帝谟夫何陪我莅篆君即病疽旬日而逝行路咨嗟咨嗟涕洟岂惟吾徒右堂老柏亦为之枯于乎福善祸淫谓天匪疏夫何公之福寿不足而德则有余岂天之气数则有定而造物者之意必则或无其惟夫人之所遭哉于乎公其已矣不可作矣若公之生无愧于其死公之死无忝于所生者区区寿夭祸福固不足以累公之神灵而徒系夫斯人之哀荣也束刍奠诚永诀幽冥公灵不昧尚鉴德馨奠瀛西伍先生文维嘉靖十五年岁次丙申十一月癸丑朔越十五日丁卯弟末南京吏部尚书湛谨以三牲香币之奠告于掌教瀛西伍先生表兄之墓曰于乎水也闻之礼朋友之墓有宿草而不哭焉水之与兄志同襟而学同业有朋友之道宜无哭也然而尔之母乃我之姑我之父乃尔之舅生同祖而出同气又匪特朋友之道也惟兄有怀而未施有志而未就有官及居而年不究于上寿赍所抱负而终而大业莫光裕于后是恶乎而勿哭虽然兄之心则不为穷达隐显修短而异其操虽勿哭可也兄之灵爽不昧其谓然乎否尚歆鉴之初卜筑莲花洞祭告土地文维嘉靖十五年岁次丙申十一月癸丑朔越二十二日甲戌南京吏部尚书湛谨以牲醴之祀敢昭告于娥眉山莲花峒之神曰窃惟名山雄峙于东南寔惟一方之望夫山之雄大者必有灵异以钟秀于人某厥德不类庶亦与有毓秀于名山者忝亦有知以知名于世而名山之胜迹未显于天下岂非吾人之责欤迩与二三子聿来登陟溯源跻崖遂得莲花之胜乃协板筑之谋工役肇兴院堂日就惟神是相是佑是启是获恶兽是驱善人是辅俾肖山之仁仁静而能迁肖水之智智动而不流是乃惟神之休其或流而不迁无亦惟神之羞尚其歆飨奠东林李君文维嘉靖十五年岁次丙申十二月壬午朔越十二日癸巳南京吏部尚书湛谨以牲醴庶羞束帛之奠告于故寿官东林之灵曰于乎东林胡使我而哀哀乎胡使我而恻恻乎吾何以哀哀而恻哉而今而后求如东林者其复可得乎古亦有言南山之竹不揉而直必有忠信十室之邑若东林者岂非其亚匹欤何必读书然后为学惟东林口必其心心必其迹故能解人之纷济人之急事人之事不遗其方是以属纩之晨盖棺之夕凡乡之人识与不识莫不垂泣莫不啧啧至于我营我居我饮我食小瀛东沼一坭一石沐雨栉风露沾日炙一忧一乐一得一失异形一心实同休戚告逝之朝梦我以揖于乎若东林者斯心斯德向使立人之朝谋人之国载人之忧焉往而不用其极乎若东林之富之寿之德之行之康以宁勿病而卒五福骈臻亦何庸乎哀恻哉君灵不昧尚其歆格莲花峒书馆上梁祭告文维嘉靖十五年岁次丙申闰十二月壬子朔越初三日甲寅南京吏部尚书湛若水敢昭告于娥眉山莲花峒土地之神曰惟神正直聪明雄峙一方岷娥失秀罗浮并光淑气攸钟神人交逢爰携诸子肇启幽惟贤令佐中土是辟诛茅畚土永干无极先民有言天作地藏遗予何人惟神之明兹惟良辰栋宇聿成洁尔牲醴用告神灵地以人胜人以地胜维地维人天极与并爰俾诸子学尔正直学尔聪明以成厥德莲峒恢恢书堂肇开道在宇宙神灵与偕尚飨祭告白沙先生文维嘉靖十五年岁次丙申闰十二月壬子朔越初六日门下生南京吏部尚书湛若水牲醴束帛之仪敢昭告于先师翰林院检讨白沙先生之灵曰于乎昔者夫子叹莫我知而下学上达德与天齐故知者惟天盖天德之妙固不可以易易知也其先生之谓乎慨昔洁斋扣趋讲帷首闻勿忘勿助之指无在无不在之规立乎大中至正之准无为而无不为然而世之俗儒之卑卑者知有而不知无则疑以为穷禅而禅伯之高高者知虚而不知实则又以为下儒若夫先生有无虚实之同体谁则知之至其知者见先生之不仕则以为天民殊不知先生两至礼部拜官不辞则亦未尝不欲仕也其不知者见先生之吟咏则以为诗人殊不知先生发乎性情止乎礼义则亦未尝有所作也若夫先生出处语默之时谁则知之是故说梦者不可以与夫人之痴而古今知德者之为希也水生也晚而性则颛愚曷敢自谓知先生哉然尝亲受音指裁决大疑因自然之训而悟体认天理之机故于或处或出或受或辞或默或语或合或离中立而不倚独行而无依庶几不玷乎师门不负乎先生之知相见夜台于他时而世之谫谫呶呶者亦未足以与于斯也今也以满秩南归敬奠新祀敢告心曲匪夷所思惟先生其鉴之于乎尚飨祭外祖墓文维嘉靖十五年岁次丙申闰十二月壬子朔越初十日辛酉外孙南京吏部尚书湛若水谨以牲醴之仪敢昭告于外祖义爵云溪陈公熊氏安人之墓曰于乎昔者王符尚无外家而我外祖族豪且华少戏摊钱一掷十千勇投于江永绝后艰爰及祖母生财广土外严内宽亦仁亦富我自龆时随我家慈爰避家难外祖是依伶仃孤苦感祖德厚是馆是谷父不间母弱冠游学渐有知觉以底于成外祖是托有诚莫将有恩莫忘念祖如母悠悠渭阳秩满南归昧昧我思薄奠于墓庸罄我私陈家之林西冈之月有溪沄沄二祖来阅于乎尚飨祭甘泉洞土地文维嘉靖十五年岁次丙申闰十二月壬子朔越十七日戊辰南京吏部尚书湛谨以牲醴之仪敢昭告于甘泉洞土地之神曰于维名山自昔有闻未其源今其源有石磷磷有水潺潺水可漱齿石可砺止山德与比嘉名我号地设天作孰知其故不期来臻维我诸亲刘徐继陈鸠工聚材书馆以开堂堂恢恢诸豪诸子学诗学礼肇基于此维我有神惠我斯人永于千春尚飨谒朱文公先生庙庭文丁酉二月十有二日后学湛氏若水将达上都取道婺源以渡大江敬诣宋文公朱先生阙里而拜焉三焚香三奠币三匝而三叹其词曰嗟宇宙之无穷而斯人之多岐往者余不及见来者吾莫之知或一分而一合或浑沦而支离维哲人之天挺以勇智恒鸡鸣而孳孳早得师于延平将终身以为依默体认夫天理直上达乎精微悟浑然以同体别分殊以求之乃毫分而缕析博牛毛而茧丝嗟夫吾观乎先先生而言者之乱殽非先生无以定其指归后先生而学者之缪纰非先生无以见其千里愈趋而毫厘抑孰知先生独悔夫枝叶之或繁而前训之昧违永发愤以刊落收夫全功之一奇彼呶呶者何足以知欤嗟余小子之颛蒙少读先生之书以致于斯今也之北幸路出于名区敬跽奠以陈词维先生其鉴诸谒孟子祠文维嘉靖丁酉三月旦南京吏部尚书湛若水将赴上都经过趋谒于先师邹国亚圣孟夫子庙庭之下其词曰尧舜执中精一之传至宣圣而益明宣圣一贯之训执事之敬至我孟夫子而益精必有事而勿正忘以助之数言开其钥而启其扃独发千古百圣之蕴大中至正之经俾梦者以觉醉者以醒不然则不及者见之或以为执一其过者见之或以为窈冥而不知敬一之义无在而无不在勿忘勿助之中间为本体之至当所谓至神至诚者也然夫子之于尧舜宣圣指示廓清比诸武德之雄莫之与京者矣某也无似尝谓苟志斯道者宜一日百拜乃为称情今兹过境敬谒庙庭奠币陈词虔告神灵尚飨奠于潜骆知县文维嘉靖十六年岁次丁酉六月戊申朔越初十日丁巳旧知南京吏部尚书湛谨以香币之奠遣官致告于近故于潜知县骆君明府之灵曰于乎子昔从吾成均观心性之章而升观光之堂吾谓而弟君举之贤胡为高隐而深藏不游学于上国而博观乎四方及乎尧知从吾两京廓广大而高明吾于是每夸韶阳之有二难为五岭之光子试牛刀于于潜曾未两易乎星霜以学道而爱人冀礼乐之可兴人曰无乃今之迟钝者欤吾曰庶几乎古之循良子志于循良而行未成而名未彰独赍所志一日无病倏然而亡使吾抱无涯之伤于乎天其可量天其叵量束帛炷香与哀俱将魂无不之无异乡尚飨诔谢生显妇孝烈戴氏文丁酉八月二十三日于乎侯严兮若考侯慈兮若妣若严若慈侯有若子身之学兮百士之雄腹之存兮五经之笥严慈遣俾兮从予万里登歌乎罗浮之巅穷窥乎南海之底夫何上天之仁负兹一门之义子为母毁兮妻为夫死方属纩而未绝兮及引绳而先逝族党为之奔号鸡犬为之鸣吠其始兮许不先贰其终兮死不后泚敬予为诔以表之兮以为世之忘亲贰君不忠不孝之愧耻奠伍母余太安人文维嘉靖十六年岁次丁酉九月丁丑朔越日忝戚南京吏部尚书湛若水谨以束帛庶羞之仪奠告于伍母余太安人之灵曰于乎安人女德之懿贞静恭让岂意遽弃善养乎岂意遽弃禄养乎贤子之善进进而未艾而其禄享也骎骎而方长岂意遽弃二养而长往乎吾归省墓虽未及登堂而瞻仰也然闻之人每羡安人年跻上寿体气未而神犹洋洋发落复生而犹尔苍苍食步之常常笑语之扬扬故吾每赞而子宜迎养而来常遂迎养而来常也岂意遘疾弥留而药莫能胥康不二三月而奄忽以亡子乃追悔动劳母来客死于他乡吾谓母在天涯而子侍膝傍犹夫在室堂也夫何悔夫何伤否则食旨乌得而怀将病药乌得而亲尝属纩抚敛凡送死之大事乌得尽其诚敬是未免乎抱终天之惶惶魂无不之返于下冈亲情哀感荐告一觞尚飨奠上舍罗民止文维嘉靖十六年岁次丁酉朔越二十日丙申旧知南京吏部尚书湛若水遣男柬之敬以牲果香帛之奠告于故上舍民止罗君之灵曰嗟乎民止胡乃遽尔而奄忽以死乎世之谋人割人者多享大位长年久视以庇后裔若民止孜孜自力于为善而乃穷贫孤苦遂以早世岂非所谓天之小人人之君子乎夫以乃祖一峰公之硕学名德曾不小试而其积庆犹将百世是庇乃民止之静一能世家学而益求大备不使少延而遽止是耶昔讲白鹿同异纷然子渡江湖折衷新泉予颇分析有诗赠焉众口嘐嘐子心益坚再究两都上舍成均自落告归乃罹内艰我过螺川闻子乡还不得一晤我心惄然今秋周生告子重泉斯道羽翼又失一贤亦复何意悠悠苍天嗟乎子之为善竟不获天之佑矣而祖之积德竟不庇其后矣嗟予莫与羽翼斯道矣有志者竟不能不为长悼矣嗟乎天乎此憾谁诉炷香奠帛寓文敬告尚其歆此奠程母袁氏文维嘉靖十六年岁在丁酉十月丁未朔越七日癸丑南京吏部尚书湛若水谨以束帛炷香之奠告于程母袁氏大夫人之灵曰昔者孟母断机教子轲氏因而游学于鲁者数年以成大贤尹母教子知以善养而不知以禄养卒成彦明之善古今称母之圣善必首孟母而尹氏之母亦称贤哉今大夫人其殆孟尹之母之俦乎令子辙也从予十年而所志益坚汲汲焉惟道德之勉旃而闻达不求焉然则父母岂不曰吾知尔以道显而不知尔以爵显也乎岂不贤哉岂不贤哉上堂称水菽以为欢娱下堂读孔孟之遗书父母恒愉愉妻子不嗟嗟母其长逝可以无遗憾矣尚飨奠王鹤山司成文维嘉靖十六年岁在丁酉十月丁未朔越二十日丙寅友人南京吏部尚书湛若水谨以炷香束币之奠敢昭告于故友大司成鹤山王先生之灵曰于乎胡然胡然其天鹤山已乎长谢人间千里停云我瞻鹤山鹤山不见使我心烦何以怀诸学与德与维道维义誓不以私昔我特立人将下石君为排难濡足拯溺昔我独行群小是惩公暨告公谗邪是膺道斯义斯今则亡之罹斯多口云胡不思春夏之间及兄春官报我哀疏酬我慰言倏忽讣音来自传闻是耶否耶乃乡之人诚匪讹矣天乎何意胡佑他人而不慭遗君子鹤云之长浙水汤汤寓奠陈词永矢弗忘尚飨奠毛古庵黄门墓文维嘉靖十六年岁次丁酉十二月丙午朔越十九日甲午友人南京吏部尚书湛谨以牲币庶羞之奠遣官致告于故友黄门古庵毛先生墓曰于乎公其已乎公其已乎悠悠斯世寥寥斯文浩浩斯道负荷之者亦几何人而公忠信之资挺然之身迈往之志出而不让以当夫仁卓焉而特立绝类而出群者忽焉而亡之以归于穸窀矣始余闻讣而悼悼而伤神实为斯道斯文斯世歔欷涕泪而不可禁况值夫时事之多故斯人之邅迍乎以兹腊望会葬之辰将谓吾若未得请不得躬执绋则当遣以代执绋身犹系于官不能亲往视窆则必遣代往视窆以庶不忘乎平生之言讵意期依辰至事与心违二者已不得遂而况于身亲之徒使余抱怅怅之憾于无垠者哉斯怅斯憾谁其知之知之者其惟公神灵之临乎公之体魄永奠于幽宅公之神无所不之与死而不亡者亘古而长存昭昭不昏独鉴于余之跽尚其歆之奠陈公赞谟文维嘉靖十七年岁次戊戌十月辛丑朔越二十六日丙辰南京吏部尚书湛若水谨以香烛束币之奠遣官致告于居士陈公赞秀士之灵曰嗟嗟公赞何逝之亟世之无资无志者类不足责天与之资而志斯立独啬之年而未造其极岂不可惜嗟嗟公赞敦朴之质沉毅之力抠趋大科八年一日后洞藏修九龙游息于时干干不忘终食我仕行义邈天斯北问讯南来予守不忒丙冬还樵子病不适初晤小瀛遂尔暌隔今春以来书亟再役谓我归疏十上必得予曰归裁实维我志圣明之下进退叵易来岁俟间丐天可冀报书未抵讣音倏至于乎昔在大科相期诣道大道堂堂维人自造蔼蔼公赞有志未就素业中殒可惜可悼嗟美公赞非仁无存非礼不蹈视世之人如狂如盗如醉如梦终天不悟彼长何为彼短何故达人有知画夜之道则亦奚憾则亦奚慕哀哀公赞尚其歆此告哉奠庄惟正秀才文维嘉靖十八年岁次己亥闰七月丙申朔越十有八日癸丑南京兵部尚书湛若水敬以炷香百束币一遣官致奠告于近故庠生庄惟正秀才之灵曰昔予正卿南礼子屡越江见予予见子之质重而行端庶几笃敬而忠信者乎知子为定山公之枝即视子如定山公望子如定山公今年之夏子又越江见予南吏中正之堂予见子之质信重矣而行信端矣庶其忠信人矣笃敬人矣及予涉江候哭圣母梓宫于江浦子恳迎馆予于尔家将避房以处予予曰不然厅事可寝矣见子之事我之心矣予则乐处于船船处未二日而返予谒定山公之祠曰陋必新之廓之予署礼篆犹遵例毁淫祠江浦高尹移文请淫祠女贞裴家二庵之判在公用者以助新定山公祠予曰义举也回文许之而贡也不一我报予颇讶之噫孰知子之于时已在病疮哉既而使走来问医医与俱往日望子之瘳也孰知子之竟以此逝哉予尝望贡也与寀也振定山公之后庶枝芳而本昌孰知子之一至此哉寀也来讣予为之饮泣不已于乎哀哉予系官守不能往哭盈盈长江奠此心曲尚其歆之奠司训邓贲斋文维嘉靖十九年岁次庚子三月癸巳朔越九日辛丑友人南京兵部尚书湛谨以束帛刚鬣柔毛清酌庶羞之奠告于近故友京学司训贲斋邓先生之灵曰于乎贲斋何遽至是乎何遽止是乎深居简出吾谓当官不可若是其傲睨也曰吾近患漏痔往往而惫匪不欲亲不可以骑旬日告苦予乃躬诣对语楼下与素无异初七报剧欲绝数次卒试遄观定心微气八九复然吾亦两视一剂不疗过午奄逝于乎贲斋而遽至是乎追惟厥初后先同志子年英妙谓圣可至同游白沙立雪门地道逢恶少莫打敬字予来水藤诚之兄弟诗话夜阑联舟江涘同登翳门之关穷探西樵之幽密七十二峰历历予记及予卜筑于烟霞子亦铁泉而是艺予落尘网余二十子膺贡书师儒首寄作人范模倡明道义高谢诸生毫发弗利一时闻者鄙夫可宽懦可立志其亦冀北马群之一骥也于乎追惟厥初方予斋戒以请教于讲次也自然之指勿忘勿助而必有事者子时有闻之乎未也归求忽悟体认天理而翁言循是圣贤佳处何患不到子必有闻之乎既也曷子尝言见予心性之图在樵之时犹在疑议今也释然于心不逆于志若口之嗜味虽欲舍之而不能置质诸鬼神建诸天地考诸三王百世以俟圣人复起而莫之易吾常寘之座右与太极西铭同为左契于乎贲斋此又何以超然而独诣耶吾方期子晚年以进进乎道而未艾率此适道天畀之弘毅任重全归而夭寿不贰俯不怍而仰不愧没吾宁而存顺事也于乎于乎孰谓贲斋而遽止于是耶然而临终而不乱阳裔裔正而就毙不憷不惧不语后事则公亦通乎昼夜达乎终始而无二者亦何遗憾于斯世耶于乎尚飨庚子三月初九日诔太学生程生镔文维嘉靖己亥十月三日谢生显告太学程生镔之疾且革矣守南京兵部尚书甘泉翁亟以苏合丸使速疗之不苏而死矣翌日戊辰若水遣官以纻衾往赙之且哀之而诔之以词曰嗟乎程生嗟嗟乎镔昨廿日新泉之讲知好与乐何其温而文也方将期子以求仁也以不坠先君之思以如存也何嗣续之未有其人而一旦归化而神耶岂或疾之未谨以亡其身耶世之积恶于百千而享福寿者比比又何言也岂天地之不仁为人之君子而天之小人耶嗟乎嗟嗟乎天亦已焉哉祭亲家彭芝田先生文维嘉靖十九年岁次庚子十一日戊子朔越二十四日辛亥忝戚南京兵部尚书致仕湛若水谨以洁牲束帛清酌庶羞之奠敢昭告于故亲家大奉常芝田先生之灵其词曰于乎芝田哀乎芝田惜也芝田伤乎芝田夫以聪慧如芝田明敏如芝田才如芝田孰如其贤相彼凡羽群飞刺天以彼其贤往遭迍邅岂实命之不犹抑所比之匪人匪我比之以才以贤人自比焉亦复侃侃亦复谆谆回邪为正亦庇缙绅亦擸虎须为人解纷履虎既咥以怨化恩视将廷鞫公在支持张公就语可知其概非其豫谋嘱令勿悔夏公亦言匪芝田之意嫁祸倾人若人之自幸吾曰如是何不上闻光明峻伟人畴不钦贷嬖及公代朔是行安土为家坎利屯亨明明我一圣沛此大恩间关万里归乐园林乃复冠绶乃复旧衔维公发科二十四寅天曹翰苑大常岩岩中更罗织在人何惭仲子缔亲道义以兼莫直公屈寔戚我心丙丁南还获与语言矢以遂归同游江山岂谓中途闻公讣音使我哀伤痛惜而不觉叹息之深于乎芝田兹陈薄奠敬侑斯文庶几其鉴之于乎尚飨归休祭告先师石翁墓文维嘉靖十九年岁次庚子十二月戊午朔越初二日己未门人前南京兵部尚书湛若水谨以洁牲束帛庶羞清酌之仪敢昭告于先师翰林院检讨白沙先生之墓曰水也言念在昔欲归未归惟其时矣言孙行危哲其机矣欲行夫子之道溥其施矣然而仅以明夫子之道折群疑矣淹留无成今兹其归矣君亲师一道矣昔者曾子战战兢兢临终而启手足惧亏体辱亲矣事君亦战战兢兢临归而自省厥躬惧失身今也既归犹战战兢兢而自思以不亏体失身子之门矣天心陈词奠告墓下自兹以至于未死亦战战兢兢扩充素学毕吾年矣惟夫子其启佑焉尚飨祭县丞刘应言文维嘉靖十九年岁次庚子十二月戊午朔越初二日己巳前南京兵部尚书湛南京刑部主事冼桂奇敬束帛于城县县丞命庵刘应言之灵告之曰于乎遽至于是子生而早慧家学有自志学南雄从闻道艺谒选天官佐吾邑小民称惠群吏称治士夫称贤翕然罔异子又何修而能卒致也及乎恪勤乃事日殚精毕力陨坠不周俯仰称匮然子之守身正终又何也水等于子恩义师友父子兄弟哀痛不足奠告以意子其归矣无忧严侍尚其歆之告天关土地文维嘉靖十九年岁次庚子十二月戊午朔越二十一日戊寅前南京兵部尚书湛谨以牲醴昭告于天关土地之神曰天天开关闲曷居匪仁曷处匪义君子曷立匪礼吉时栋宇斯栖敛时五福维神庇之尚飨祭赠刑部主事冼君文维嘉靖十九年岁次庚子十二月戊午朔越二十三日庚辰前南京兵部尚书湛敬以牲羞果酒之仪遣门生李公秀祭告于赠南京刑部江西司主事履斋冼君之灵曰忆昔与君一日亦雅语默意志知为贤者伊贤曷征亦征趍庭亦征正阃外训内贞其训维何伯也倜傥放达自慕知过勇改鼎新革故仲也敏文愤世解组入山相从一变至道以二能子知君能父其贞维何中居不户柏舟自矢自崇俭素伊昔三迁不离尘土母以子隐罗浮高蹈知君刑于维以能母于子尽父于妇尽夫夫义父慈乡党作孚敬寓一奠式以陈词幽明感应勿替引之尚飨泉翁大全卷之五十九文集门人江都沈珠等校刊墓志铭赠承德郎刘公配安人王氏合葬墓志铭赠承德郎刘公卒之十有一年而嫡室黄氏安人卒于京师之官邸距贰室王安人之卒十有九年矣其子驾部主事文焕谋以黄安人之丧归而合葬于兰家左之原介其友黄门马君敬臣以状求铭于甘泉子乃诵公之世系曰公讳杰字世英祖曰聚世为山西怀仁人考曰忠应戍大同中护卫调定州卫遂为定州人有子四一曰芳二曰顺三曰俊四则公公生于正统三年十一月十五日终于弘治十三年十一月十一日黄安人乡闻人俊之女生于正统六年正月十三日卒于正德六年十二月十五日王安人元显官浩后之女生于天顺三年卒于弘治六年八月二十日生子一人驾部主事文焕也孙男曰堪女曰兰曰桂又曰与安人之赠以文焕贵也正德辛未上两宫徽号之恩也黄嫡而王生也甘泉子曰可以考世矣乃又诵公之懿行曰公生不从儿弄也语必不妄也丧其父母三兄必竭力也抚其兄之遗孤以有成也甘泉子曰可以昭孝慈矣乃又诵公之贫也力作成家而菲于自奉也语人曰各一尔业食尔力无暴殄尔天物富人之子暴若物以败厥家者往往可戒也甘泉子曰可以昭勤俭矣乃又诵公之不遗故旧子弟也必问曰汝何营而足曰不足必济之必且教之治生有称贷者必不问其息有不能偿者必毁其券又曰客有醉遗囊金者公藏而待之遗囊者至尽还之请中分焉公不可又曰尝岁凶人冻馁死者相借公出金痊之是则可以铭乎甘泉子曰可以昭厚德矣乃又诵公之严以治家也家人有饮酒者不敢见公面里中人有酒失者不敢过公之门人有过公面折之公亦罔有后言故富而人不嫉直而人不怨与之游而人不斁是则可以铭乎甘泉子曰可以昭德化矣乃又诵公之教驾部也幼即令学书习礼焉无少假之长即择师教之严督每至夜分公亦至夜分焉无少假之曰惩我之失学欲尔之成博尔学明尔理莫我之若又曰吾欲尔之成独富贵乎哉尔之弗成独不富贵乎哉甘泉子曰可以昭教矣教义方矣乃又诵公之疾大渐也出其公资命某侄掌理之某尝曰若干及公出焉则又若干溢其数焉无少私其子私其子者以勤学曰汝孟子书成诵否言讫而绝湛子曰可以昭公矣正终矣乃又诵黄安人之归公也佐公以起家公实赖之其事舅姑以至孝舅姑实赖之甘泉子曰可以昭妇道矣乃又诵安人之出入有度也弗事饰也甘泉子曰可以昭女德矣又曰驾部贰室王安人出也黄安人抚之如己生焉王安人卒黄安人哭之几绝焉而抚驾部益笃焉甘泉子曰可以观逮下矣又以见王之良矣王之弗良则黄不哭哭不哀虽哭不哀则王之良未至未至若此也又曰公既没黄安人尝诲文焕曰勤尔业卒尔父志吾有以报尔父于地下乃泣文焕亦感泣益自奋励故举乡荐举进士以有今日黄安人成之也是则可以铭乎甘泉子曰可以观母道矣且以成妇矣是皆可以铭诸铭曰恢恢着姓其源孔邈刘子言中乃显其国断断承德如玉出璞孝谨传家施及闾郭有闻其风亦足敦薄观厥贻谋孰曰未学婉婉安人女中先觉诲成厥嗣弗惭顾托耿耿小星光于帏幕孕毓贤秀荣及冥漠永归同藏亦大其域维石不朽我铭有确明故翰林院检讨白沙陈先生改葬墓碑铭惟明宣德戊申岁十月二十一日白沙陈夫子诞于新会惟育成于妣旌节林氏惟生于考琮乐芸之既卒乐芸生于渭川渭川生于东原东原生于判惟乃高祖惟夫子有生乃异始读孟子志于天民二十年举于乡二十有七年罢于礼闱从学于吴聘君闻伊洛之绪既博记于群籍三载罔攸自得既又习静于春阳台十载罔协于一乃喟然叹曰惟道何间于动静勿助勿忘何容力惟仁与物同体惟诚敬斯存惟定性无内外惟一无欲惟元公淳公其至矣故语东白张子曰夫学至无而动至近而神藏而后发形而斯存知至无于至近则何动而非神故藏而后发明其几矣形而斯存道在我矣夫动已形者也形斯实矣其未形者虚而已矣虚其本也致虚所以立本也语南川林生曰夫斯理无内外无终始无一处不到无一息不运会此则天地我立万化我出而宇宙在我矣得此把柄更有何事上下四方往古来今浑是一片自兹已往更有分殊终日干干存此而已甘泉湛生因天壶梁生以见语之曰噫久矣吾之不讲于此学矣惟至虚受道然而虚实一体矣惟休乃得然而休而非休矣惟勿忘勿助学其自然矣惟无在不在心其无忘助矣问体认天理曰惟兹可以至圣域矣问参前倚衡曰惟子是学矣问东所张生敏也子何不之讲曰弗问弗讲且顺其高谈然而禅矣甘泉生曰夫至无无欲也至近近思也神者天之理也宇宙以语道之体也干干以语其功也勿忘勿助一也中正也自然之学也皆原诸周程至矣惟夫子道本乎自然故与百姓同其日用与鬼神同其幽与天地同其运与万物同其流会而通之生生化化之妙皆吾一体充塞流行于无穷有握其机而行其所无事焉耳矣惟夫子学本乎中正中正故自然自然故有诚有诚故动物惟岁丁亥游于太学祭酒邢公为之彰誉一峰罗子定山庄子为之左次辽阳贺子为之从学惟岁壬寅方伯彭公督府朱公为之荐其才夫子疏于朝曰臣母贫贱早寡俯仰无聊殷忧成疾老而弥剧使臣远客异乡臣母之忧臣日甚愈忧愈病愈病愈忧忧病相仍理难长久臣又以病躯忧老母年未暮而气则衰心有为而力不逮乞归养钦授翰林院检讨不辞自尔荐书岁至不行或劝之着书不答夫不辞以尝系仕籍也恭君命也不行达可行志也不答着述之精寓诸诗也夫道知语默动静而不失其正焉耳矣惟弘治戊午遘疾弥留弗兴越二年庚申二月十日乃卒方伯周公葬之于圭峰越二十有一年惟正德辛巳胤子景云谋及门下晋江知县梁生景行翰林院编修湛若水庠生邓生德昌汤生太学生赵善鸣处士梁生景孚黄生昊曰惟予家中否惟予兄弟二人景昜也先折惟诸子弗振惟我显考之藏卜罔知吉至以累子若水等乃以邓生汤生具以十一月十二日改葬皂帽峰下闻于宪长汪公鋐以闻于巡按谢公珊下于府太守简公沛为助之白金总镇韩公庆闻而先助之吏部方公献科益助之府命县典史贺恩义官邓南凤士人马国馨董葬事乃襄事余置祭田买其前湖湖曰自然昭至学也昔者水也闻诸夫子曰天下未有不本于自然而徒以智收显名于当年精光射来世者也夫自然则诚矣是故夫子之生也人荣之其死也人哀之其诚之所为乎铭曰混沌既凿源远益分分乃支离体用弗原孔孟而后若更一门门各为户竞出异言浑浑濂溪有沿其源一为圣学示我大全学绝道丧千载棼棼天笃夫子握会之元泝程而周再复浑沦何名浑沦溥博渊泉直指本体挽漓而淳孰惑寓言孰惑其禅惟此天理二途判然师于救世可谓元勋念功考德永护兹坟毋毁支木以伤其根嘉靖元年正月明孝义处士程君用衡墓志铭嘉靖甲申甘泉子莅教南雍开观光馆以延四方游学之士祁门有儒程生镐肇来从游问圣贤之学乙酉丁亥居观光者逾半载志行确确尔甘泉子贤之其明年戊子复游于新泉精舍者三阅月前之确确尔者廓廓尔于时甘泉子已贰天官之卿矣既退修于维扬之行窝三月而复来誓若不可反焉又益贤之问曰子之世德岂有自乎对曰吾祖用衡府君讳枢保号燕巢夫者世所谓孝廉也九岁而孤不嬉戏好读书励廉耻敦礼义力孝友睦族党赈饥贫弃举业之习不诡于俗独追古人而从之给事中汪庶民王等上其孝行于朝以孝义貤之官诏有司优礼焉篁墩学士修统宗谱以贻之不受曰不可不同而强同之是乱宗也甘泉子曰吾知其有所自也夫然而祖之上又有自乎镐曰燕巢府君考载熙公而祖还春公曾祖于仪公高祖仁山公仁山公乃奉皇祖诰敕保障番昜诏封功臣弗就而逃之淮西世所谓明哲者也甘泉子曰是宜其有是孙也夫镐曰夫镐非能然也乃伯父寿官景仲父义官昺克嗣祖德吾家君晟也隐德业儒遣镐游学必如孟子数载无归以成大贤者又曰吾祖生于年月日卒于年月日寿七十三初葬于下村改葬于还村嘉靖乙酉又与配于氏改葬于东坑象鼻之原石未有铭敢以丐于先生甘泉子曰吾不轻铭人墓以若子暨孙有若祖得无铭乎孙男七人自镐之外曰錧曰镜曰镌曰针曰锜曰鏻铭曰祁门善和有伟一贤脱去凡俗独进古人古人维何维孝维义不苟不诡言行毅毅生勿儿嬉孤鞠母氏形影相吊为命一致维孝于亲维义乡闾维以温清维以恤饥维执不求维公不私母节未表徒步京师精诚感动遂以孝闻天子有嘉诏貤之官家政克施外内服从人亦有言司马之风维土有蕃维木有根世而不信请厥孙明中奉大夫江西布政使司右参政项公墓铭刑部贵州清吏司主事屠君应状其岳翁江西布政司右参政项公之行以公之季子刑部主事钖来请铭于金陵新泉之馆状曰公讳经字诚之别号怡庵其先洛阳人也九世祖宏度宋乱避地家嘉兴宏度生仪甫仪甫生伯通伯通生达卿达卿生永原永原生邦邦生衡世有令德阏而弗施遂生子忠忠举进士为刑部主事土木之变从英宗皇帝北狩归而进郎中累迁至兵部尚书有大功于西边还定荆襄卒谥襄毅性刚果身数犯难以能保功全身既卒诏录其子若孙为千户世世弗绝配鲍夫人生二子长即公次曰绶惟先生幸畀之铭以光于前文人又曰公生而哲灵也八岁学记诵即善记诵少长学文辞即善文辞比弱冠以荫为太学生即又试右太学诸生成化辛卯举顺天乡试越七年丁未进士又曰公始授南京福建道御史奉命简阅内库循固实稽羡余内库豪贵无敢冒利者又视南城而南城无敢夜聚按江表而江表宁上章论利害者凡十有一皆曲尽事理升知太平府而太平理曰惟时建康之南屏实惟国家之股肱独不可使彼民贫乃身循之流亡来归者万计彭中丞礼邢御史凤交荐于朝惟先生幸畀之铭以光于潜德又曰公奔襄毅公之丧太平民留者塞道公泣而谕之乃稍稍引去公乃兼程驰回悲殒号极几不生凡六日而后食饮即食饮人弗强之犹弗食饮也其孝有如此者惟先生之铭是祈又曰起复移治临江临江壤接袁筠诸郡土寇出没其间前有司率玩暍养患民无休居公悯曰夫临江与太平异也寇弗击民弗宁乃立捕诸豪贼百八十人按之一郡肃然夜户不扃逾年临江大饥米石千钱有司方请赈公曰民饥就死矣必请而赈毙将何待赈而弗请罪在太守太守宁以一身活数万人于是发府库金数千建和籴之法民赖以存者无筭时监司督赋方急公入诤曰化理民命为重民惫矣以杖驱之是束羊加石而沉之渊直速死耳民尽死赋从何出太守死不奉命太守死不奉命监司怒继而岁大稔民感之各思报德称赋洒洒然入恐后矣卒为诸郡先其仁爱感格如是亦足铭矣又曰方逆瑾擅权吏多入赂公弗赂瑾也瑾怒或以告公公曰乃人各有志也彼乌怒即怒吾命耳卒弗赂瑾然心知祸之将及也寻又移治汀州者期月政尽举瑾怒甚乃卒檄致仕公致仕汀州民留之又犹临江也已乃夜遁去瑾怒益甚时公弟绶为千户者进指挥矣又从征广右有功于是矫诏缚绶编戍辽阳居无何瑾诛诸赂瑾者皆败台谏荐公抗直可大用公曰吾乃今可休矣夫人处世倏若飘风之过耳吾五十余矣吾宁千里为吏俯仰人作强壮态吾孰若林皋自怡也乃自号怡庵翁具疏请老上允之授江西右参政盖致仕又十年而今上登极又七年大礼书成俱推恩天下诏两进阶至中奉大夫其节介恬退若是又可以铭矣又曰公教子严而有方尝曰夫起家者犹治田尔也吾先有厚畜矣至我襄毅公辟之树稼焉而守于予夫善守未必有终也小子识之其毋忘尔祖矣又曰襄毅公遭谗屏居公时虽少亦夙夜抑畏惧贻襄毅公忧比为御史而弟绶以指挥署苏州卫公令绶奏署嘉兴所以侍襄毅犹己在绶亦善事襄毅公无弗若公在也襄毅公卒时又有幼子矣公周悉抚爱讫有成立襄毅公廉无所遗即少有遗公尽分授之弗私也初公为举人居鲍夫人丧比又居襄毅公丧皆善执礼不随俗其子弟无敢弗执礼居丧随俗者乃昏娶不论财其子弟无敢论财者居常不私谒郡邑其子弟无敢私谒郡邑者是宜若可铭也惟先生幸畀之铭焉甘泉子曰予观于状而知参政之贤贤于人人矣是故本襄毅以达宏度表世德也本之学艺昭才异也简阅按视爰有章奏明经济也纪太平临汀彰政理也赈济而以身易民命仁之发也奔丧表孝诚也三郡之民遮道以留着遗爱也遇祸滨死而莫以赂免节介也起废引退可为而不为廉也谨事父兄成化子弟文知武勇以裕于后昆善作述也足以铭矣公生于景泰壬申卒嘉靖己丑享年七十有八娶赵氏继田氏王氏男三长镛千户今从征交南次铠鸿胪序班次即锡女三长适南京左府经历吕言次即适屠主事应次适太学生沈惟锷孙男四元淳元深元淙元涍孙女七墉等以年月日葬公于山之原铭曰奕奕项氏右于嘉兴有宋宏度避地来宁仪甫伯通乃生达卿永原邦衡遂发忠生七叶令德德蓄而植植久以深厥果乃硕忠寔襄毅仕功永锡帝褒世官以报显绩是笃参政生则灵颖曾荫太学遂举两省爰擢柱史三州是领上旌下欢赫赫整整救民发廪维以身任监司有尤天与大稔民争入租报德孔牣我哺我苏父母我轸罹时孔艰逆瑾煽权弗从众赂竟以祸延公曰去已又何难焉即以夜遁民莫攀辕邪诛正厘台谏荐之公曰可休林皋自怡上疏陈乞遂获所私厥胤文武余庆是贻庶美具有厥自奚取克施有政君臣孝友孝友于家式训善守以子弟材罔有间口维山有原维水有源维公幽宅以千百年明赠吏部郎中鄠南苏公配封太宜人赵氏墓志铭志曰父子之爱天性也以天性相感岂有穷哉故父母之生子也爱其生矣必欲长养之既生而长矣必欲教成之以达于贵显夫然后父母之慈爱以尽人子之报其父母也既温清定省以安其体矣又必欲怡颜承志以欢其心体志安矣必欲备物显扬以尊崇之夫然后人子之孝爱以尽是故慈孝相感皆天性也吾于苏母赵太宜人者其有征哉其有征哉赵太宜人故河南鹿邑望也曾祖为福建参政至祖斌隶戎于陕西西安前卫父逸庵升母刘氏太宜人生而静贞温穆端凝自持不逐群女嬉笑力女红以为常笄而言动益谨暗合女诫父母选择以归赠吏部郎中鄠南苏公文通为元配生一子工部侍郎民谨蒙养勤训以义能食则曰以礼食能言则曰毋妄言及就外傅则曰若日何学矣必曰必若古之人某也必若古之人某事也必若古之才子弟某也某事也弱冠举于乡而鄠南公卒则曰毋扰尔以家事予其宰之夫学以志先毋以事夺尔志尔志于学以振尔业用光于尔早世考故民肆厥学业荣举进士知榆次榆次健讼且善谤则谓之曰儿尔无剧之患患公与清耳惟不私可以息讼惟不贪可以弭谤乃邑大治大着贤能声起为兵部主事忤权奸谪播州桐梓驿丞太宜人则谕之尔毋以我弃官臣之事君犹子事父父命不可违矧君命乎其勿我系念也及权奸诛召还为工部更吏部由主事历员外郎郎中处铨曹地以嫌然而无间言皆宜人谨扃钥察内外所致以故及民为太常为太仆为光禄以登侍郎辄有清誉非所谓生长教成以达于贵显慈爱之至者耶自民之令榆次为主事员外郎郎中历兵工吏之曹太常太仆光禄公卿之陟未尝不迎养左右晨昏不离故由太安人晋太宜人服命服享禄养几三十年志意谦谦人曰贤哉母也己丑秋病胃矣蹔止复作作止无恒民更医尝药祈哀于天子欲假晨昏须臾就养母疾既母疾不可以远归且留医于京师冀日愈期明年得三品诰命致尊荣以报生成之恩遽意再期不起卒卒于官邸命也非所谓既安其体志而欲尊崇显扬之孝爱之至者耶非所谓天性慈孝之相感者乎非惟天性之相感为然尔也人合之亲亦有之方太宜人之归鄠南公鄠南公性严急尚俭勤又好宾客太宜人课僮作督女事警惰节费以适鄠南公之心饮燕之馔如夙具又丰约中礼节鄠南公曰吾得相矣内助顺而良又推鄠南公之孝以孝苏翁潘姑焉既结缡即事中馈晨昏起居缝纫烹调柔暖以适其体甘脆以适其口候颜色知嗜乐以适其性舅姑咸谓曰孝而恭潘卧病三年矣太宜人躬致食饮汤药毋或弗虔潘感焉临终执其手曰吾病良自苦且苦吾新妇新妇甘苦久不衰真孝哉真孝哉愿天畀新妇得孝妇如新妇及太宜人视侍郎之妇王如己女王严妇职则亦如太宜人然至其孙幼平之妇王则亦如王之式法赵宜人者非所谓人合之亲夫妻姑妇之相感以爱者耶非惟夫妻姑妇人合为然也至于上下主仆之相感亦有之太宜人既宰家务臧获男女之指众矣推恩抚育轸其寒饥而食衣之男女之仆咸尽心力作弗怨弗惰比终之日咸哭尽哀如子丧父母然非所谓上下相感以爱者耶同乡太仆许子以状告天秀之同年甘泉子甘泉子曰甚哉予观于家姻戚上下之相感以其心而知王道之易易也谓国天下之难治平岂不谬哉岂不谬哉乃为之铭太宜人生天顺己卯六月五日卒庚寅八月十七日享年七十有二某月日归葬某山有女一适士人何江云铭曰曷观乎母以慈以教曷观乎妇以顺以孝奉上逮下勖乃家道尊荣后延其弗少延以待也于乎匪天求安尔阡以表其贤于千万年明封宜人刘宪副配周氏墓铭呜唿惟兹同年广右宪大夫督学刘子介夫节之配敕封宜人周之藏甘泉子铭之或曰妇行不出捆子之铭之也何居甘泉子曰吾有征矣吾有征矣吾上以征诸其夫子下以征诸其胤嗣是故上征尽妇矣下征尽母矣如其铭如其铭铭曰大庾周周司马胤以伪汉来归顺孝文显祖时昌丁酉春宜人降惟宜人范母易生柔淑惟贞默闲内则迪婉从择好逑督黉公俨如宾射俭勤致孝敬太宜人馔必躬食祀丰洁簠簋饬睦而姻及娣姒趋尔荣让厥美相督黉力尔学凡捆内咸予托亲馔饮腆奉宾御妾媵恕以仁教男鲁爰及妇有义方闲女道惟督黉发省解登乙丑声始大爰筮仕司马曹载迎养谒妇劳以直出令宿松将母祝舟反风助政理严内外杜幸门赫声誉守庆德侍姑从佥宪川母归荣副云南宜人养念垂白无遐往婴奇疾既诀面迁广右不期见子鲁音适夙肖命择师阳明教闻养心亦暝坐原喜怒知心过朝闻道可夕死卒庚辰四月朏兆杨天竺山孟冬望称高坟明东园林君配郑氏合葬墓铭并序莆田林子守新会教谕有雅于甘泉子因汤生以状告曰也不肖幸少成立举于乡以至今日先考妣成之也惟吾考熥弥睿东园翁也生于正统之己未五月六日也卒于正德癸酉七月之廿八也惟吾妣郑氏锦有章也生于正统戊午二月廿九也卒于弘治戊申仲冬之十七也妣之葬也在甲寅考之葬也在乙亥其同茔在常泰里仑山之麓也咸有潜德久而未铭与伯氏在足耻也盖若待子之笔而后快于心也甘泉子曰是孝子仁人之心也吾与之善类也乃视状而铭之曰维林氏甲于莆詹事披居澄渚产孔子牧九州端州裔徒城都及五世乌石徂瀛岳准进士髦三进士出同胞及洪弟洪武初辰遗爱悬靴楼生完孝闻乡闾终不仕曰潜夫再世隐东园高惟东园少业儒弃举业称士豪孝继养念劬劳事继母爱敬俱丧致毁六十孤弟少则友兄模直道行秉礼居谨暗室斥佞徒非宾饮绝公庐屏玩好淡自娱惟诗礼传厥家工吟咏三千余厥配郑胤南湖闲女德性淑柔寡言笑动则姝相夫子家理敷致妇道孝舅姑事继乳针澣澡睦娣姒恤有无或少失辄引辜理中馈洁酒餔奉宾祭自竭输内政举外德孚严母训教二雏成厥季翀云衢主捆内阈不踰病且革却像图生并美死同区仑山高埋双瑜有考德铭斯诹月林陈君配湛氏墓志铭辛巳四月二十二日圣主龙起藩邸入继大统五月二日部檄以钦命起取若水于西樵山予往告别县大夫因过石滩哭从姑母于陈氏姑丈月林居士哭之哀予益哀予辍哀饮泣慰之勿哀愈慰愈哀愈哀且病予告曰病矣勿哀犹益哀益泣言曰而姑负矣无及矣若得子之铭虽死犹生也虽哀可慰也而姑自十七而归于予归予以而家迍难也无所利于一财吾念之相敬爱益笃者徒以而姑克勤俭孝舅姑和妯娌恤臧获且与予相接宾敬生平无有悖戾如斯而已矣又泣曰若得子之铭死安而生慰矣予将以嘉靖改元正月日葬于肖塘头石井山祖墓之侧予死将同穴焉庶乎生顺而死合矣姑生天顺四年七月十七日卒正德十六年十月二十四日享年六十有二子男天与天瑞女一许龙门功武廖氏子姑乃伯祖汶之季女出于元德庆路总管府治中露月林乡善士也讳耿字克明世居石滩洪武初郎中某之后若水乃拜而铭之曰惟夫哀慕惟妇尽道生死爱敬可谓无负传云夫妇与知能行考于斯道其足有征明莒州守杨君配汤氏宜人墓志铭宜人姓汤氏讳淑字淑先嫁为莒州守杨君舫弘载元配生明景泰四年癸酉正月一日己未卒嘉靖五年丙戌八月二十日辛未享年七十有三以嘉靖七年戊子闰十月二十二日庚寅葬于邑城西一十五里虞山之下湖村之原与莒州居同穴宜人无子抱叔奠次子育之名曰似卒而别室生子曰仪女二适周氏沉氏仪藁形疏服走白下跪告于甘泉子愿丐之铭曰吾母汤也自十世祖均莹赘常孰唐浦之瞿而家焉而曾祖景德而祖铭而考礼世传诗礼而兄滋发身大学而溯于五世祖镐避兵以家江阴而于观察使左迁宿州司户公育也以极于上党之宗世有积善是故吾母亦逑世德焉吾母之归我杨氏我祖安州守东溪府君为我考莒州府君择配必以世德之家如吾邑之汤乃可且吾杨自唐叔虞而后伯侨而东汉之华阴今吾邑陈墩太尉伯起之祠实号余庆吾曾祖贻谷先生福谷堂先生宗积德以发于集始举进士后必将益大今吾子舫也有异质事业未可量其可不慎为择配耶及吾母汤既归吾母能畏慎孝慈克修内教不以家世财雄而加我俭朴之族乃尽去华靡以就儒素至于烹饪纫缀虽既贵犹身任之年踰七十纺织或至夜分每事必有常度未尝以盛衰为丰俭虽事变仓卒而不见有烦劳惊窒之容帏服整洁兴居闲静虽至亲爱子姓莫不望而畏君子谓之俭矣勤矣盛德矣又曰莒州府君未第时或有讲习之会典籍之费上既不敢渎吾祖考妣而下又恐汨吾莒州府君之心纺织不继至尽脱簪珥以资其用故上下两不烦而事举自少至老凡交游手札往来文籍悉藏之虽隔数载求之无有遗者平居与莒州府君处若对大宾然未尝有戏言惰容君子谓其妻道之顺矣曰安州府君治家有法祖妣李宜人性复严重而汤宜人为之冢妇旦暮必率诸妯娌谒候起居岁时祭祀燕享率先趋事礼文既着而上下各安家庭斩斩无有违言又曰弘治庚戌莒州府君会试礼部李宜人忽构疾吾母汤也亲供汤药左右扶持衣不解带者两阅月忧劳憔悴人不能堪诸女妇或欲趋代者悉遣之李宜人谕令少休则曰诸妇皆夫在能分外忧服劳多矣吾为妇夫远游未知姑疾苦小小勤劳皆妇职之常尚谁让耶比疾革李宜人执吾母手仰天而叹曰吾昔奉先姑缪宜人颇尽心缪宜人谓曰吾愿新妇复得贤孝妇如新妇以相报今果然矣泫然泣下就怀中出金珥一双令付莒州府君曰若相吾面也自后每一见之与莒州府君辄相对悲泣凡十五载如一日莒州府君卒痛不自胜遂以石匣盛珥埋于墓下君子谓其妇道之克孝虽死如生矣又曰仪别室子也自脱襁褓与诸女兄处凡服食抚弄必以先于仪人或疑之宜人笑曰非谓嫌于嫡庶男女之分固当尔尔莒州府君谢世仪也时方弱冠犹未知向学且事迷缪家日屯蹇无所聊赖吾母汤叹曰无财而有人束皙且不以为忧人所虑无良后尔戒仪谢绝杂宾屏居城南耕舍尽发祖父所遗典籍程而课之视进退为喜怒以有今日幸不为废子君子谓其教子之爱而知劳其克慈矣又曰先宜人处娣姒僮婢极加恩顾勉其善者而惩其有过俾咸有成无或弃坠也昔先大夫莒州府君尝建道端堂于邑城南为耕读之所僮婢聚千余指吾母悉身先为务本之业衣食未尝不均有力勤者必劳之曰此衣此食皆出汝辈也尤厚恤之君子谓其御下之严且仁矣乎甘泉子闻之曰宜其铭诸宜其铭诸夫闺捆之言不外闻吾孰征信哉信子而已尔若吾子者岂有美而不述乎与非其美而述之乎弗仁弗孝君子弗为也且妇人德罔由见见于厥子嗟嗟梦羽昔从予游南雍吾视之见其衣缟悬鹑及登进士而不改以能脱其靡俗知其母教之俭矣励志学古不移于气习虽及贵犹进进而弗自满焉知内教之素勤矣视其爱汤宜人如生己者之孝矣又以知汤宜人之爱之如己出者其慈矣视梦羽之迎养其二寡姊之悌而知宜人之爱女若子无贰心之所感信甚慈矣视其既登进士卑卑而与士者齿焉知宜人之教以谦矣夫是五德者予于汤宜人之美有考信焉予虽久不作铭文其能勿铭乎铭曰匪蠙也以孕珠惟蜾也以气化而肖之生之难孰与成之难谓生成一本而又何间焉考信厥成如其贤如其贤戊子九月日明赠承德郎刑部河南清吏司署员外郎主事卢君易庵配赠安人俞氏合葬墓志铭君讳和字廉夫姓卢氏别号易庵其先涿人宋治平间有曰实者为吴县簿始自台郡迁居东阳之邪溪七传曰大振大成者联姻宋室为郡马廉夫大振之八世孙也高祖松斋德者还珠曾公鹤龄为作传载在实录曾祖元定以仲子贵累赠中议大夫赞治尹都察院右佥都御史祖讳章父讳洙皆潜德弗耀易庵生正统庚申二月初六日卒正德乙亥七月十七日寿七十有六配俞氏讳玉生正统庚申九月二十四日卒正德甲戌七月十一日寿七十有五越厥三年戊寅正月三日合葬兴贤之桐山祔先茔也又三年以其子湖广参议煦贵赠易庵承德郎刑部河南清吏司署员外郎主事母俞为安人又五年丙戌煦俾其子尧俞拜状于甘泉子曰先君人品高豪岩不羁少游南都与鲁都谏诸公同从罗公崇岳习举子业为文尚理致既将有成遂弃去遨游四方历览名胜以大所见闻归而志气益高遂轻世肆意漠乎不知天下有外物以先大父误毙于庸医自愤激旁通内难究极旨归由是医道闻于海内以是全活者众所着有州溪纂要食物本草儒门本草行于世游姚江见海塘高仅寻丈叹曰一旦海啸居民其皆鱼鳖乎后正德壬申秋海水暴涨溺死者数万人人始服其先见邑中患火先君曰盍砖其墉乎遂砖其厅事之墉得免患者再由是邑人及旁邑人皆效之以免患交游遍海内至名公卿多折节下焉惟孤煦也举进士由长垣令迁刑部云南司主事先君两寓教曰人孰不愿高福则有分吾见之真矣且尔以进士差者二年一毫无犯为县三年家不自随冰玉自清保全万姓受旌七八而仅得此升人为戚戚我独坦坦夫司事愈繁独不可愈着政声乎汝其最尽厥职哉孤谨奉以周旋用能保其终尝上书论时弊于谬令樗几六千言一曰量田土均赋役返水夫二曰禁盛畜婢三曰革吏奸四曰急救荒兴水利五曰正风俗六曰听讼先乎其大者七曰尊礼耆贤八曰检例以附律九曰崇丹溪医学革永宁巡司十曰宽征科缪侯多所从可而量田之利至今赖之又笃孝友财产悉以委诸二弟独拳拳以赒恤为念自幼习郑氏家范慕而叙梓之欲聚同堂而下为同居遭回禄而寝又欲效范文正公为义田义学未就而卒又曰吾妣俞也宋待制献可之裔世居邑之石潭迁竹园性贞静勤俭自奉甚薄不喜华靡凡有馈遗辄不苟取自孤之领乡荐登进士第及拜尚书郎也未尝喜动颜色事姑以孝遇下以恩处妯娌以和庭无间言先君游居内助赖焉遇祖曾高之祭祭必洁忌祭必为素服蔬食子姓守之遂为定规生不肖孤与女弟敬适县西金权孙男三尧俞尧亮尧工曾孙男仲文仲武会孤以湖广参议奉敕提督太和山并分守下荆南道廉管抚民奔走于外墓久未有铭惟先生念俞也亮也之在门下幸畀之铭焉甘泉子曰可铭也吾闻古有卢医扁鹊者受诀于神人能视垣一方人以神其医廉夫岂非其俦耶何其子勇退全节其孙好学向上古人耶夫土之厚者其生物必蕃今以其子若孙如此可以知君之所蓄矣可铭也铭曰医有阴德矧兹众懿以懿而家宜家而媲而党而里而孙而子土厚而蕃天地则尔不弛厥蓄以求多祉于千万戊子十月日明故封宜人吴嫔何氏墓志铭惟兹封宜人吴嫔何氏之墓以玉陆侍御状来恳甘泉子铭之或曰曷氏焉曰明本也家故仁和之唐栖也曾大父源也大父铨也父瑛而母卫也敦本乐常家用阜康曷嫔焉曰明归也从夫也何之生也厥讳妙清禀兹淑质庄顺贞静习于女诫工于纂组及笄闲于姆训厥父母爱焉必择所归曰惟时邻邑德清慈孝之里吴氏子庠生江者英声隐隐弱冠也庶可与为匹乎夫吴巨族也且承其先考大夫礼部司务君之懿先祖承事府君之绪遂昏姤焉以归从岷从岷者领弘治乙卯之乡荐登丙辰之进士即吴氏子江也曷封诸曰以夫贵也有内助于江江以进士拜刑部主事壬戌考绩也有封及迁员外郎甲子覃恩也再有封由安人以进宜人焉曰夫妇言不出捆曷铭诸曰以其状也以其夫也以其子也曷谓以其状状曰宜人来归中壶雝肃爱敬匹休为顺重闱且庆咸得欢心四丧哀致罔踰情文为孝群从妯娌外内仆御以安以乐为睦为惠敬姻党为礼施乡邻为义衣必澣敝纽缀食必素虀为俭业必女红弗替寒暑为勤曷谓以其夫以其子其夫子莅政于内外声则赫赫然其嗣子游于庠雍学则饬饬然从岷曰吾非独能尔也夫有所助之也吾自刑曹出佥江西之宪再补河南参议山东副宪山西而参河南之政宜人或从任或留居所至扃钥肃严言笑不闻亵俚不出口听读书史则识其嘉言善行及为政必举以相勖闻政事之疑必曰得失当如是临利害决去就曰义当如是以致规讽故江之居官获保无大戾者宜人之内助也同庆曰吾非自能尔也夫有所教之也昔我母子阻于巨寇不获从我家君于山之西东奉母以居母戒曰制家之用惟家之量勿婴父念以败厥官故于吾三孤也恩不弛教曰爱也庆也颖而悫请俾学文焉恩也幼而请姑学礼焉饬而勿弛爱也庆也惟是先世不坠之绪而加谕焉所与贤则曰汝不如若人耶所与否则曰汝复与若人耶所业勤则为欣欣焉业或惰则为戚戚焉故兄弟凛凛自效至于今幸不大坠家法者母宜人之教宜人生五十有七年始于成化辛卯之正月二十七日终于嘉靖丁亥之十一月十七日子同爱儒学生同庆国子生同恩早夭孙男期大期义期友期典以某年某月某日葬于其里灌泽之原祔大参之寿藏云甘泉子曰夫天地之间物必有所本有本然后有所归有所归然后观其华观其华然后可以考其实考其实然后可以究其终始是故氏以明其本也嫔以明其归也状以明其实也夫以明其妇也子以明其母也夫然后有生之道备矣故志而铭焉以章其幽也铭曰观尔本支敦与尔归与观尔归敦与尔貤于夫观妻于子观慈谁其状之众懿思齐玉来遗为女者师我观铭诗戊子十月二十日明故礼部精膳清吏司主事臧君墓志铭惟兹故礼部精膳司主事臧君贤征应奎之墓其弟应璧以其友德安推官韦希尹庠生蒋雷卿状来请铭焉甘泉子曰于乎吾忍铭吾贤征哉于乎吾忍才铭吾贤征哉于乎斯道之在宇宙何其得之难而丧之易也孔氏之门称德行者数人颜渊短命死冉伯牛则以疾死闵子骞不死则亦孤而不禄何耶岂所谓天之小人耶而当其时盗跖横行天下日杀不辜而幸老死岂所谓天之君子耶天之于善恶人其有意耶其无意耶余求志圣人之学者于天下仅百数人得其门者几人其在湖州自吾贤征之外有若评事韦希尹商臣有若刑曹唐子正枢陈忠甫良谟其在广之顺德则有若仪制主事张景川澯澯与应奎以诤礼跪门同死于杖商臣以言礼刑落职靖江丞枢亦以论大狱禠职编管良谟虽不死亦病且去二年濒死乃不死然则天之于善人何其恝然耶而世之人有生而积恶日惟不足以至公相而老死牖下又蒙身后之泽者何耶天果有意福之杀之耶其无意耶于乎若臧张二子者其偶自死耶其天死之耶天耶人耶然则吾之于吾贤征其忍铭之哉若贤征者其果可以死之也韦子曰奎也少禀天聪丙子举乡荐丁丑举进士以父丧去及授南车驾寻以庶祖母丧求去例不得承重犹执私丧三年以重所自出其孝如此可以死之乎蒋生曰贤征之事亲也吾尝偕出焉归不过期途不废业曰家君所程也母氏病痰忧形于色旁求名医疗必亲焉前母之墓过必瞻拜凄然乃去可谓孝矣是未可死也又曰同泊邑城见旁郡之流民老稚过者倾粟与之不顾晨炊其仁如此可以死之乎韦子曰贤征恭俭不踰见人之善惟恐不及色为然其惠宗族虽患难孤嫠弗遗焉其贤固未可死之也蒋生曰贤征为之车驾留都愤中官以进贡索多船利私载则为裁抑遣卒哗焉则叱左右执之乃遁去势力者谋造舟之利以糜金害民则出身拒而沮之其正直刚方若此顾可以死之乎又曰贤征心地光明而义气充实尝过文庙庑下慨然叹曰吾辈殁亦当俎豆其间乎及官礼部学于甘泉先生得知行并进体认天理之说而惓惓于雷卿之未闻也如其无死所至可量耶韦君曰贤征闻先生之学曰吾欲终身得所宗执弟子礼而受学焉甘泉子曰于乎若贤征者岂易得哉使假之年以其忠信不欺之心笃其志以往扩同体之仁而全归焉且为天之孝子矣其可死之哉其可死之哉天之意固不可得而知矣吾独忍不铭贤征也乎贤征号损斋生弘治三年四月二十五日其不幸而死为嘉靖三年八月四日也世居兴城曾大父和赠工科给事中大父瓛父维副千户赠如其官母黄氏封太安人妻严氏封安人严尝割股和药以疗贤征之疾云临绝其从父太学生志观视之索笔书云不当与弟应璧异居可以观弟友矣子二人长继英次继荩女二人铭曰大道浑浑胡生之难而觉之难成之又难胡三十五年以身殒损胡然其人胡然其天亦已焉哉死而知性不亡者存戊子十月三十日苏母朱氏孺人墓志铭苏母朱氏讳大娣者新建令尹朮之母阳朔明伦坊庠士钰之女云南阿弥州守钺之侄义官启亮之孙也早尖父母育于祖母张启亮以大娣慧而贤甚钟爱之及其长则曰此孙聪敏言文而动矩贞于为道配惟其贤不惟其族吾族虽富甲吾邑此孙不宜与富而庸者苏氏虽中贫而世家庠士昌其才可妻也宜与之及归苏氏昌脱去富习翼翼小心以奉翁姑敬以事上恩以遇下族之妯娌以及邻里之妇女罔不和睦咸称曰贤富而能贫独古有孟光哉遂佐昌业儒二十余年不倦益虔弘治丙辰岁家遭回禄益窘乙丑值九溪土兵讨思恩岑俊之乱道经阳朔放纵掠杀居民母从昌将避之于姻家行四十里逢其冲一时夫妻子女各鸟兽四散匿山溪间奔命幸而保全又益窘昌遂权为计利之术货殖于岭之南失利又益窘祖业倾尽无立锥之地翁丧不能葬假资于外叔父钺铎以襄事姑黎年七十子女皆未婚娶母则为亲操井臼以为养纺绩以为衣苦节甘贫不少屈教子朮读书必伴至二鼓乃息五鼓亲为起然灯使之兴读以为常日禁其出曰汝同富子游则惰同荡子游则废汝出何为者课其长子朮与女子皆以勤俭少有怠肆则挞之流血常曰富贵勤俭致贫穷懒惰生可不鉴诸于巨家有子皆来求婚必有愿嫁归焉曰此人家贫而行不可及安知其异时不复富乎正德丙子朮中乡试皆母教诲之力也朮为广东英德教谕迎养于官时督学庄渠魏公移文取朮居书院讲论道学拜辞而行母戒之曰敬谨便是道学嘉靖乙酉母归阳朔朮赴会试得进士第陈情归省不允观政户部差往南都勾当便道而归父母相欢也朮欲终养弗从拜江西南昌府新建令莅任四月余母讣至终于嘉靖戊于十月十三日距生成化丁亥十一月二十九日享年六十有二葬于东岸上水龙洲实嘉靖己丑十二月初三日也男二人长曰木三十三而先卒次即朮女三人大姐配邑庠生林瀚曰二姐配朱邦麟曰三姐配葛兴男孙二人曰小狗曰京狗朮出女孙二人曰黑老配童生王守约朮出曰英姐朮出葬明年坟之左右产芝三十本长尺许者一如盘大者三连理者二皆紫色云头云嘉靖壬辰二月朮起复诣都下部廉以充会试受卷官日见甘泉子于文场以状告曰朮也幸游门下有年而母墓未有铭愓若不可以为人子者敢以乞铭于先生甘泉子曰铭也予未知母之贤知母之贤者其惟子也夫朮也夙从吾游学圣贤之道笃志力行以达于政尹新建学以淑其士德以化其隐然有循良之风焉则母之贤足征也而况瑞芝之应其见报之异又如此哉铭曰曷以观母之贤吾征诸其子之贤子曰非敢谓然有瑞芝焉吾以征诸天嘉靖壬辰二月日明故封文林郎太常博士间翁陈君配封孺人吴氏墓志铭金溪陈子惟浚以其妹婿吴君镔之状来京师曰吾考封文林郎太常博士间翁府君不幸以嘉靖壬辰二月三十三日卒距生天顺戊寅十一月十六日寿仅七十有五吾妣封孺人吴也亦不幸以壬辰正月二十九日卒距天顺辛巳十一月初五日寿仅七十有二吾母卒仅二十五日而吾考继卒九川终天之戚其若之何若得仁人君子闵焉志而铭诸墓托以不朽则吾考妣虽死犹生也庶乎可以解忧焉甘泉子叹曰于乎铭哉铭哉昔予既已闻之矣昔者甲乙之岁予丧母陈夫人于京师陈子相焉予扶柩而南陈子告病从焉由齐鲁之墟以及鄱阳之涯讲其世因吾母以获闻其母之贤予曰非此母莫生此子又因其母以及其父之贤予曰必有是父乃有此子或曰父之贤则德何德矣曰父为干干为刚其刚德矣乎母之贤则德何德矣曰母为坤坤为柔其柔德矣乎状曰封君讳昆字献璧厥考曰溥厥妣曰聂厥祖曰敬和封君之贤也人或莫知之器度宽弘静重醇谨其接人则有温容其待宾则有敬容其事亲则有婉容祀事思孝忌事思哀兄弟思让五十同居罔思私蓄蓄则思散饥则思赈厥在正德济活旁郡犹其乡人也老而分财遍于姻族犹其子弟也御仆思宽教子思严幼学举业以为不足事也弃去学三尺法为方镇掾又以为不足为也又弃去教四子乃先气质后乃文艺尔静处尔塾母妄尔交接故长子九章学成辞廪侍养而次子九皋作九皋后通判君而叔子九川作九川既显而厄而季子九思作补弟子员通春秋矣公不悦而退处先孺人卒九章以执孺人之丧病毁而卒九川始三录而后就学官惟公之教空同子之强既举进士则召之归山静学以图大业尔毋干于城府三载乃行其忠尔君事和尔僚友故九川由大常博士历主客郎中执正罔攸顾忌以忝家训惟封君之贤捐赀命之立祠合族以终通判君之志惟封君之贤非所谓刚德矣乎然而刚不偏于刚也配孺人吴金溪世族之雄曰松之女也其贤也人或莫之知内相以义故外德以孚侵我田者则曰盍让诸曾闻有千岁人乎奈何以土地伤人和乎故恤邻族之贫病必周馈以广公德慈惠静贞雅素性成厌尔绮罗乐尔布褐甘尔井臼勤尔绩纺俭尔食饮精尔宾祠其在老犹其在壮也勤励诸妇以肃慈训诸子诸子以循崇尔仁厚戒尔刻虐母损尔阴德母伤尔家祚有小过则必呵必挞其在强壮犹其在孩提也其在显荣犹其在穷约也子告远游则必遣曰尔从尔师友乎子告以复召而起则必不遣曰尔以身易贵富乎及九川以严直罹玉石之诬逮海滨之戌封君曰吾外教非耶何以致之或曰非也大吏之移也孺人曰吾内教非耶何以致之或曰非也严莅之咎也则安之是惟封君孺人之贤非所谓柔德矣乎然而柔不偏于柔也是故封君孺人合德并福以及九川嘉靖壬午并拜封命潜德发光以荣乡饮之宾其生也人莫不知敬且慕焉其没也人莫不感而伤焉以是年十二月十六日合葬于临川某山之阳女一即适吴氏镔铭曰临川之原峨峨双坟如璧斯联如媲美并媛匪之子之贤吾何以知其然明故广东按察司佥事潘君宗节墓志铭甘泉子曰伟哉团山潘子之为人也正德乙亥予自翰林衔恤南归闻团山子佥臬事政行卓卓官不满岁拜疏拂衣而去士人犹传其风流不绝予以不及见为憾后十年予司成南雍开观光馆以延来学者而团山之子子嘉首来问圣贤之学遂得其门以入予因得属璧焉岂非神交之感应邪团山名镗字宗节祖御史岳庐之六安人成童侍父布政入京冠带养疾及弱冠而娶甫四十日坚请侍父以往防蜀道之险三岁而后反举丙辰进士尹满城以父忧去哀毁如柴事继母许如生母王疾必亲珍必献肇祀立春忌祭惟谨吁嗟其孝乎再尹于滑犹其在满也去满束装不及一车被征而去滑或私赆金二百峻辞却之民立石以识焉吁嗟其廉乎治满去厉政恺悌子育民视之如父母化巨猾而不杀其初莅滑断滞狱理逋赋解棼剔蠹疏导如川民争输租化奸为良册胥呈弊遂以厘正吁嗟其惠乎拜为四川道监察御史首论四事审大势权时宜重将权倡士气劾阉宦高凤荫侄侍从之非而斥其罪劳军辽阳公而有威边将敛手上备边五策酌戍守悯戍卒处备用戒未然革科敛及以许夫人老乞改南道就养逆瑾作威矫制削籍下诏党恶诬罪罚粟鬻产供命唯恐或后罔有怨悔吁嗟其忠乎诏复冠带起授佥事莅于广臬持法平恕人以不冤杨丞见黜心服感泣黄尹遗金自咎不德弗暴尹罪以自章黄为惭谢吁嗟其厚乎广猺为患诸司首鼠君奋兵直前夜捣其穴不遗一矢吁嗟其勇乎韦氏兄弟争财不决开喻义利自相引伏吁嗟其信乎年踰五十上疏请老铨司慰留再章而去不待报命吁嗟其恬退乎谈圣贤之道如啖饴蜜学有源委不事枝叶以古人之学惟在此心今外心为学故汗漫无归吁嗟其知要矣乎其笃乃志以燕翼子也乎事详顾东桥廉宪璘状文在团山集卒正德庚辰八月二十八日年五十有六葬于望江之原提学御史萧君鸣凤因诸生之请升其神于乡贤祠配单氏封孺人继黄氏男二曰子嘉子寿女四人铭曰惟祖子孙三世御史岳不迁官至辖使而大显于团山子盖君子有至显而官爵不与焉寔为道学起家之始生不及六十秩不过五品而九德咸诣备具人道之纪以贻厥嗣明故正议大夫资治尹兵部左侍郎赠兵部尚书竹涧潘公墓志铭于乎竹涧而遽而化耶化者之寂灭孰乐耶生者之哀孰妄耶抑理固有常而非常而谓乐与哀皆妄耶未可知也于乎昔在壬癸之岁偕公奉节诰封于安南历齐鲁徐扬之墟乱于江淮达于吴越惟余与公偕惟时公则先趍而归余独登越王台观会稽窥禹穴访阳明之洞然后返钱塘过严濑以会公于金华抚赤松观王初平化羊石然后浩然偕南沂浔横之江以出凭祥两崖之山夹江插天奇怪百出目眩心悸笑歌相答忘乎其为行旅矣凡相与岁月之间无有几微相逆于心者然后知公之为盛德人也及还朝无何余以忧去继以病不起离索者八九年及今上改元余奉召至京师见公无几而余为祭酒以南及余方北公亦治水还朝历贰冬夏卿未及三年而公一日勿病而化于乎人生离合无常死生亦无常余安得不动今昔之悲乎其子徽以其子婿文德之状来请志铭余揽涕勉为志而铭之志曰竹涧公潘其姓希曾其名仲鲁其字竹涧其号金华其里彦亨其高祖文华其曾祖洪其祖璋其考彦亨应洪武贤良聘使江右有专对之才未官而卒文华以洪贵赠山东道御史洪以御史累官广西按察佥事又以璋贵赠奉政大夫璋由水部郎司榷荆湘有声为佥事督学于蜀有声官至陕西副使督学卒食俎豆于蜀之名宦婺之乡贤祠后洪璋俱以公贵赠中宪大夫南京太仆寺卿祖妣吴氏封孺人母姜氏封安人俱累赠淑人其世德之积累也公生七年能诗文十有四年丧宪副公于陕奉淑人以丧归葬读礼如成人弱冠补郡弟子员经学迥异督学者必器重焉弘治辛酉举乡试壬戌登进士皆居上第选翰林院庶吉士秋迎母淑人就养淑人以疾终则扶柩还葬如丧宪副公服除授兵科给事中武庙登极恩诏赠宪副公中宪大夫母恭人兹其出身之履历也天性孝友简默惇悫接人和夷未尝作谐谑语有德于人未尝自言人有不礼未尝见其非口不言人过有言人之短者则为默然又不乐趍时进取尝私着大礼论不以上闻若嫌附合避荣宠然人亦终不知之居三品者比三考至滞也人问之则笑曰难说难说此其德性也沉默不露外视之若愚及临大事决大疑若庖丁之理牛无不迎刃而解者兹其材能也有汪钰者故太监汪直义男也乞升锦衣卫镇抚带俸守茔公即首疏以为世禄以及子孙鬼神不歆非类内臣本无后而强求世禄之恩义男本异姓而欲冒他鬼之荫疏上中官皆切齿侧目又上疏劝上隆大孝勤圣学节游乐远佞幸八事逆瑾遂谋中伤之以发前愤乃差公湖贵二省计处边储至则有司为备千金以请曰今瑾虐焰日炽凡差者以赂免祸时也势也公毅然却之曰我谏官也未能为朝廷除恶奈何复尔乎瑾因大怒矫诏下狱拷讯欲寘之死杖于阙下晕不知人瑾决曰死矣左右负以出不知公之复苏也然且除为民归则杜门深居宅傍有水水际有竹荫可息闲招亲友觞咏悠然自得因自号竹涧居士庚午瑾伏诛明年诏复其官刑科右给事中壬申奉诏持节往使安南赐一品服以行寻由吏科右给事中升礼科左入其国远近皆来瞻仰其仪度以为从天而下莫不起敬且为中国重非徒不辱命而已途中述作有南封录反命升工科都给事中时内官监奏请修太素殿天鹅房诸役费累鉅万公抗疏力争之曰方今边储告匮冗食日繁山东河南近经兵燹江西四川疮痍未起凡营建清宁二宫大木采及于远方工料派遍于天下若复别兴土木诚恐民不堪命疏上不报丙子迁南京太仆寺少卿奏易买马为折色宽滁和之民困而马课视昔尤易完遇灾沴则请蠲贷以苏之长淮南北之人咸德焉今上御极迁本寺卿复遇恩诏是以有祖考之赠癸未迁南京太常寺卿期月改提督四夷馆乙酉晋都察院右副都御史督南赣汀漳等处军务先是招抚新民或多以诈杀之是以往往复猖獗为民害公鉴其弊务驭以诚信惟于自相告讦者亦听之而其党以离有功未赏者悉令赏之以示恩信惠州黠寇赖贵聚众肆虐则进兵剿之空其巢穴凯奏赐金币慰劳之浰头余贼曾蛇仔七巢兴流毒江广发诸路兵夹攻之贼计穷袭通判董鸣凤以要我抚公曰不可堕其计中耳乃佯曰通判自偾事不足恤督兵益力战数合贼大败生擒渠魁余党奔窜通判卒获全遂犁其庭籍其田以业贫民廉其胁从者分配内地上功多归之人弗以自伐曰臣子效劳常事耳俘获涉疑似者不以报奏会召入为工部侍郎故论功竟弗及人益高之及还朝时黄河溢淤漕渠任事者方兴新河之役费且数十万死者数千人人心汹汹欲为乱岁运又不继廷议必得公往代乃可赐玺书兼宪职以往莅事公还甫三月也于是誓殚虑毕力以济大事夙夜思惟廉知沛漕之淤塞因黄河之旁冲黄河之旁冲因上流之未疏今宜疏支河以杀其势筑长堤以防其冲然后凿通沛漕自无复淤之患乃上疏谓河流故道非一其大而要者若孙家渡赵皮寨乃上流之支河也沛县飞云桥乃下流之支河也弘治以前三支分流会于淮而入海故徐沛不受其害迩来上流二支俱就湮塞全河东下并归飞云桥一支下束徐吕二洪上遏闸河流水溢为游波茫无畔岸于是决堤壅沙大为漕患人以为探本之论既至济即达观徐沛险阻而得其利害乃复上疏以为济沛间漕渠忽淤者盖由决河西来横冲并掣闸河之水东入昭阳湖故闸水不复南流而飞云桥之水时复比漫故沙停而淤也今宜加筑东堤以遏入湖之路更筑西堤以防黄河之冲臣愚不敢求新奇之功不敢为苟且之计惟欲因旧以为功从省以济事故舍新河而修旧漕者图其易也沿黄河为堤百四十里者防其溢也停概派夫十数万仅用河夫二万余者恐民劳也罢顾募而行犒助者虑继费也上并嘉纳之不期年而成功以公有令策也己丑秋河溢境山西徙三百步乱石绝流流下射高数仞虽虚舟不能上有冒险而下者十覆三四公乃命穿故河广十步以通水稍截徙河逼之东仍于徙河两涯下埽以渐相属埽渐逼河流激荡因决入故河奔放冲涤一夕河广一倍二三日尽复其旧人曰今人未见禹之行水未知于公何如耳役之初兴也有风公终新河之绪者有风公条新河之害以闻者公一弗从盖公之忠不欲徇人之非以偾国之是而其厚不欲扬人之短以彰己之功故功卒成而人弗病于是傅御史炯章尚书拯各疏公费省而成速画一而有序坐收累年难就之功宜加升赏诏升尚书俸总理如故然而公自此婴疾矣盖由鞠躬尽瘁有所不顾焉耳己丑冬上疏乞骸温旨慰留辛卯春诏改兵部右侍郎五日而部署灾时堂属多被逮上察公任浅特贷之公益感奋以一身当众务之剧收拾图籍于散毁之余厘革宿弊而复之旧章则其事业也是年秋迁左寻奉敕督理仁寿宫工役力疾趋事壬辰三月十九日上御正殿传制赐进士公朝服侍班退朝同省迎进士合主宾百余人冠盖济济宴会尽欢比日昃始归又延接宾客罢则如卧内少休有顷则气微微逝矣明日讣闻于朝朝绅皆惊愕以为神异天子赠公兵部尚书赐祭葬所着有竹涧集若干卷又尝作潘氏家乘以联属族人公生成化丙申距卒享年五十有七娶叶氏累封淑人前壬辰进士知和州梅溪公第三女性慈孝事姑姜淑人得其欢心又能逮下男子三人女子一人长男徽登己丑进士任南京刑部主事女粹适程内翰文德俱淑人出庶子绍邑庠生章氏出绶葛氏出孙男四人长承佑以公荫为大学生次承祥承禠俱徽子承禋绍子公卒三十有三日徽来奔自南都扶榇而归将以嘉靖十年月日葬于县之原铭曰嗟公行己如公行水然顺而因应莫为之先大服于于焉朝而朝天日中游宴以周旋是刻不息而化吁其仙嘉靖壬辰夏五月一日贞烈谢妇戴氏墓碣铭贞烈谢妇戴氏者祁门谢生惟仁显之妇也父冕休宁人初以女许聘显显父兰家后益贫冕悔欲阴谋以女改许富人且得多赀而买一女以为己女与谢氏女闻之知谢父馆于戴所稍出面视谢父所以志不得以他日易己也后数年冕亦贫益欲以女改婚他富人设言需多礼赀以难谢氏谢氏不能赀自停婚耳女闻之泣而不食曰吾闻古女不二醮吾当不二心二心不如死死亦为谢氏鬼耳遂闭门自缢亟救得不死冕又绐女以适外祖母家实嫁之也女窥见里门非外祖家乃欺陷己也以头撼轿柱欲死舆人惧乃为返途然冕改议之意不已又许大富人汪氏得聘财若干矣汪后乃闻女屡自杀不肯贰许义之曰此女两誓自死不肯从再议吾若再议促之死是吾杀之也杀贞烈不详宁弃聘赀不可为不义事愧此女也事闻于官官断之不得已遂与谢氏子显成婚焉谢氏无甔石之粟妇曰吾宁甘贫吾不宁二吾心执妇道益恭水菽为欢以孝奉翁姑和顺妯娌皆化之克孝焉勖其夫显以成君子之行显好读书至夜分戴绩纺供粥亦至夜分闲则道古贞节之事显尝谓梅圣俞言吾出与朋友游而乐入则见吾妻怡怡而忘其忧故得不以贫窭自累而致力于学吾亦有之矣显从甘泉子游于白下戴大喜夫子将有成行矣归见问心性图即知心体之广大而保守之饥寒自甘卒无怨言虽古孟光于梁鸿何愧焉显随甘泉子至广东登罗浮穷南海之涯戴携二女侍翁姑益敬以顺翁坠堑伤足不能支戴以身扶负之不以小嫌忘大爱姑病视汤药六月不少懈忧形于色姑殁显未归则脱己衣敛之显归途病甚至则又以母丧痛哭致毁焉水浆不入口者三日戴亦三日不食显仅食戴亦仅食显犹居丧次卧枕苫块戴曰病势如此恐不礼请权就别室便汤药俟少愈惟君之志可也显不肯由是哀病相乘益笃且革谢父诊之曰事危矣他医诊之亦曰死证矣当在今夕戴恸哭曰吾身与夫为存亡者也吾初不贰心以从他人吾其可后夫子死乎是亦贰心也且吾闻有代君之死而果得不死者遂拜告于天以身死代夫密辞其姒吴氏吴守之守怠会夜大雨雷电遂自缢而死姒氏穴阁救之气犹奄奄众相与扶其夫显往视欲宽之戴但举手若辞诀然遂绝戴死后显病益沉迷阳阳然若见戴来曰吾告天帝许以身代夫子矣夫子病瘳矣以巾为抹其体之汗觉则汗津津爽然而渐愈幽明感通之理有如是哉甘泉子闻之叹曰彼所谓女之圣人也始终生死不二其心无所为而为非圣人之心乎推斯志也将与日月争光天地合德矣嗟夫戴氏妇女耳使为男子以其不二之心若当大变为人臣其肯后君以死乎为人子其肯后父以死乎为人弟其肯后兄以死乎为人朋友其肯不赴之难而一朝与之同国乎若戴氏女者可以立教于天下后世矣予哀而贤之既为作诔词谢生来告铭焉乃为志而铭之曰嗟嗟贞烈不二其心不二其天不二其所天何用不圣善以贤浠川程母孺人袁氏墓志铭孺人姓袁氏伯迪之长女为蕲水程上舍文远讷庵之配乡进士程辙子健之母也孝舅姑睦妯娌相夫子讷庵于邑庠以及太学咸谨以顺敬戒无违讷庵养高不仕退居于风竹亭孺人相随以隐不悔有古儒仲妻莱之风辙中正德丙子乡试屡举进士未第亦不屑仕孺人乐焉亦不强之孺人性谨醇寡言笑对所狎如宾客每朔望必衣冠谒家庙舅姑忌日必素服蔬食以从夫子言则必称先德为子妇训勤于纺绩未卒前一刻犹督女工疾病不祈于神鬼卒戒勿作佛事平生动必以礼有送道箓必火之以从夫子子男四人长曰轼次即辙次曰輗早世次曰辂女一适邑庠生周明易孙男十二若砥若规邑庠生若砺若矩辈俱就外傅曾孙生庆等在襁褓孺人生于成化丁亥四月十三日卒于嘉靖丁酉八月二十二日寿七十一辙久从甘泉子游所谓立身行道扬名以显父母者其在斯乎乃来请铭铭曰蚌有珠渊则有光捆有贤户则有祥蕲水之浒生此淑女上观之妇下观之母慈顺之武泉翁大全卷之六十文集门人江都沈珠等校刊墓志铭明故尚宝司尚宝赠承德郎颐庵丘君墓志铭甘泉子曰小医医人大医医国故曰医有德于人者必有后易曰积善之家必有余庆故小不积不足以成大善不积不足以余庆故小医之积大医之致也吾观于文庄丘公之训其斯之谓乎文庄公抚其孙之顶而器之曰自吾祖训科府君仁爱济物义及枯骨致吾幸有今日而吾孙又若是可继先德岂非世积所致乎由是观之训科府君其小医之积德乎文庄调元燮理经济困穷以寿天下其大医之积德乎故公生敦敦生之生也颖悟谨饬其孝事继母韩如事所生徐憾不及事其父而思慕焉髫龄承重文庄之丧扶柩南归哀毁襄事如礼答士大夫之奠赙如成人其廉藐于势利足迹不掩于公府仁以周恤其宗党乡里智足以策符南蛇之寇乱不及城府义不可以去祖宗祠墓遂以无事其介荫尚宝而恬退者十有八年以奉韩徐二母之养其积德累善未及居官年二十八以卒如木之方渐拱把而扶疏遽以摧折不及参天而食其实然而天靳其末将以隆其本则末之茂硕未艾也今长子郊补尚宝之荫次子庠生祁与其子姓衮衮而生其学业福基未涯夫小医大医之庇远矣哉君字孝甫号颐庵琼山西厢人生成化丙午十月日卒正德癸酉十月日葬于滨涯之原赠承德郎配张氏生二子曰郊曰祁女一适海卫指挥李重敷甘泉子曰夫君子有此六德者可与铭已铭曰夫医有生杀之权吾以用之于调元积庆以流其源以委祉于子孙其贤其贤六美咸臻壬辰八月初九日明故桂坡安君墓碣铭常之无锡人安裕州如山初举进士尝从甘泉子于金台嘉靖甲午闰月十六日丧其家君国民泰既归奔将以明年二月十日葬于胶山之新阡遣其弟太学生如盘介谈生一贯告墓碣之铭于甘泉子甘泉子曰碣也者碣也墓碣也者揭其大者于墓也碣曷为大志为大曷志为大揭仕者以事揭隐者以志若夫行实存乎表志世系存乎家谱则又奚揭焉志曷为大志其大者为大冢宰龙湾公贤之曰安桂坡志存德义此其大矣乎夫志奚揭矣揭诸状是故于其先意承志居丧克礼而知其善养孝亲之志于其乐为义举赒急死贫馆谷士人而知其济物之志于其出粟赈饥活及旁嫠而知其恤难之志于其捐助毘陵城设策白茅港而知其治事奉公之志于其料事中机而知其谋虑图揆之志于其海寇作祸献策中丞画其直捣海涛之难谋以渠魁诱执之易克受银牌之锡而知其戡乱御侮之志于其新废祠于李忠定辱贺兰于张中丞而知其崇正嫉邪之志于其攀银山望天寿跻岱宗越龟绎谒孔林有北游记于其泛大江蹑匡庐观瀑布陟武当有西游记于其道荆溪登龙池涉震泽穷天目有南游记于其至海上渡钱塘探禹穴窥天台历鴈荡有东海奇观记而知其四方之志此八志者足以揭人品之大都以其所存以闻于乡以裕于后昆矣夫以桂坡之志如彼其才识顾其隐焉独与云山为伍鹿豕同游耳向使遭时向用出其所抱负其事业可量哉其事业可量哉蓄而不发委祉于后昆今裕州之治得非继其志者欤乃为揭于碣而铭之桂坡配周氏贤子七人即如山如盘次庠生如石次如景次如冈次如陵次如某考曰祚妣司马氏祖曰公俊曾祖曰以恕高祖曰茂铭曰匣也不可以语剑之用箱也不可以语车之用于发于硎于乘于周行后观厥生此之碣铭明故处士龙筇何君墓志铭蜀有何生承者既葬其父龙筇君于龙筇持罗佥宪玉之状来请曰不肖不能显扬吾考然吾考素尊信夫子必得夫子之铭以为显扬焉足矣甘泉子曰铭足以显扬哉其本诸尔心立尔身行尔道则显扬莫大焉若夫取诸外者以为亲荣乌足以荣诸何生九至九拜而不已遂感其孝诚志而铭之龙筇君名寅字惟敬为南充世家祖琛登景泰乙丑进士英宗朝为台中史父儒官贵阳俱有声称龙筇君少负奇志自将行谊耻在人后贵阳君以母老蹉于仕途龙筇君曰孙子也祖母母也父官而忠寅代而孝不亦可乎乃寅不逮事吾母樊终天戚己于吾祖母不致孝以慰勉吾父忠于其官不亦可乎乃益悉心左右养祖母亡或怠贵阳君得有成绩龙筇君业仕进不偶即弃去日肆力古传记历东南诸山水之形胜察天地万物之消息盈虚深浸鉅蓄为富而大发于歌诗佚宕瑰伟摆去拘束骎骎乎古名家风大官贵人忘其势分为布衣交弘治间有命纂天下实录顺庆张守以其境内属龙筇君龙筇君不踰月以完志复守守奇之寻欲荐于朝坚谢弗可晚筑室龙筇哦诗其间课子为业不累于俗俗亦无所累庚寅正月八日为龙筇君诞辰诸子妇相率前为寿寿毕龙筇君冷然笑曰今年适数穷矣其在夏乎越四月果疾环其子若妇于前畀之后事凡附身附椁必有遗命曰必葬我龙筇山复从容自为挽章落笔而殒距生天顺辛巳得年七十配冯氏先卒子男三人长承祺早世仲即承壬午举于乡以龙筇命尝从予问学观光馆季承祖女一人归同邑冯恢孙男二孙女四噫龙筇君德修于身行于家孚于宗族乡党而淑其子孙年七十而不替其守好德以考终命是可无憾已铭曰呜乎惟敬龙筇世卑卑于贵富而戚戚于贫穷而独蕴借于中裒乎其虚而若充辟阳阖阴浩乎其舂容怀握瑾瑜不替其终隐隐高封藏碧其隆呜唿惟敬龙筇以为后德之崇甲午九月三十日明唐府纪善进长史俸静庵周君墓碑铭周子道通卒于唐府归葬于宜兴其子有征以其执友黄门古庵毛先生之状来乞铭古庵状曰君讳冲字道通姓周氏号静庵常州宜兴人曾祖士原祖海考钦号慎斋妣徐氏生君于邑南舍儿时不好弄恒侍父兴寝不怠稍长从仲兄衢授尚书补邑庠生正德庚午领应天乡荐明年会试中乙榜授江西万安训导身率诸士白当道建四门社学萃子弟居业而升其秀者于泮宫旌孝子刘静以惇风教刻孝经则误养正群书以代口授庚辰用御史徐赞荐铨授湖广应城县令朔望则召耆老询利弊门设二筩署一曰疏通民情一曰愿闻己过立十家牌以弭盗贼东建谢上蔡祠以风文学西创常平仓以备赈恤酌邑正之宜若干条白巡抚秦公公曰可以为永式矣俾榜堂左刻遵道录唐录上蔡语录心政启钥颁训士民嘉靖壬午当道疏君耳疾铨司改邵武教授其教如万安加密焉创联属会友约以资进修复乡贤游先生祭田搜集遗书付厥裔孙景寿督学端峰邵公锐重之与之论学及博约知行之说益叹服乙酉进唐府纪善屡以正学启王寻上定志修学以防逸豫疏又上修德裕后十二事而明圣学近正人二条尤切王敬重之乞移半禄养母阅岁念母老假使符归省越庚寅藩府以檄来征母命之曰唐藩恩不可忘也屡促行黾勉复任举会极约作希颜日抄议酌行横渠井田遗制未遂而止壬辰王疏荐曰周冲心志通明操持端谨诏加五品俸级储长史缺八月得疾将瘳闻母讣号恸转亟卒实二十二日也享年四十有七王诔之曰天夺藩珍上下咸哀伤之配赵氏有贤行千里扶衬来归哭临如礼子一有征女四孟适储官仲许聘庠生尹志伊叔未聘季许聘江阴朱某将以卒之又明年甲午十二月某日窆某里新阡君资禀纯明心神凝静始为学铭其牖曰存心为为学之要知耻为入道之机其志趣可知已在庠从颐山吴先生学在万安闻阳明王先生讲道于虔亟往受业闻求心致良知之说以圣贤为必可学以存天理去人欲为下手功夫自应城之京复受学于甘泉湛先生闻随处体认天理之要之邵武授诸生以二先生之学信从者众尝遣门人米子荣辈质疑阳明问答具传习录中自唐府归省复往见甘泉于南雍益得圣学之实语同志曰湛先生之体认天理即王先生之致良知也因偕同门蒋子信集师说为新泉问辩录暇则行乡射投壶礼士皆敛衽推让泾野吕子东郭邹子为世通儒咸相交往称有淳雅气象予辱道义切磋甚久论辩知行敬义慎独之训甚悉来书略云学以成身而已其要只在慎独博约知行皆慎独功夫内事目也凡学须先有智识然后力行以至之则几矣又云来讲学须脚踏实地敬义夹持此为己规模大略夫君子之学终日终身只此一事盖理不外乎一中即吾中正心是已无事时戒惧照管吾中正之心而常存有事时亦只戒惧凡事循吾中正之心而不杂是谓敬义夹持心外无理理外无事学者知不可须臾离又何患脚踏不实乎时巡抚陈公延予与君主道达书院教事辞避再三始就揭白鹿洞规而充广之士多兴起又阐敬一箴为会极约闻阳明丧与同门黄子云淡仿先哲作师服议以正学诲诸子弟有容辈属望甚切大率君之学笃信二先生之道复谕于诸同志所谓知行合一敬义夹持体认天理尤为切要造诸平实行履纯固庶几高明矣使天假之年则优入道奥丕显前谟当大有所就惜不及五十而卒悲夫甘泉子论曰昔钟期死伯牙为之破琴颜渊死孔子以为天丧予师友相知相遇之难尚矣予观毛黄门古庵先生所为状其亡友周纪善冲道通之行详焉是故于游于阳明订于新泉知行博约究其指归知其学矣于万安邵武联属会友遵道之刻唐录之编知其教矣尹于应城设筩求言立甲弥盗知其政矣新泉问辩会极投壶横渠井田知其志矣启王正学定志修德亲近正人知其用矣甘泉子喟然叹曰昔孔子告哀公以颜回好学不幸短命死矣今也则亡若吾道通者四十七而死世岂有如道通好学而短命者哉人或以道通聋疾而易之夫天下之不聋者不知几万亿而其心之不聪老死不复有闻乃真聋者也若夫道通聋于耳不聋于心古有之者徐仲车其人耳又曰道通昔在辛壬之岁因其兄医士卫见予于金台而问学焉予为祭酒于南都道通又舍官归省从于观光之馆讲于新泉精舍师友切磨于嘉会所至今规条在石予每视之恻然道通不敢背其师而忘其言然其真心听受以求实益其异于死守门户以相訾而不悟者远矣至于体认天理求大中不踰之矩入自然之门立的于勿忘勿助之间今则已矣安得起道通而与之究竟斯义哉因按状感慨而为之说系之铭俾刻于墓铭曰于乎生之难学之难成之难奈何乎天于乎道之通道之穷穷之命也夫奈何乎道通甲午十一月初四日赠文林郎南京河南道监察御吏梁君墓志铭呜唿此赠监察御史梁东墅先生以和韶之墓墓曰永寿之乡厥考乐淡先生曰信之兆右乐淡为庠生以毛诗名厥祖曰道佑是为判乡厥曾祖碧溪翁曰马庇厥五世祖曰溢民来家于广皆出五季荆南隐士震之裔厥配区氏厥继何氏有子世骠世驭驭游番庠骠举乡试登辛巳进士第擢南京河南道监察御史有声圣皇御极沛恩褒东墅如其官骠应房与甘泉子游盖因论其世曰先子昔在正德乙亥不幸五十六而逝骠之禄弗逮养于先子也先子之行弗彰于世于后骠之罪也先子虽弗肆力于学而天性寔笃有懿其行先生幸能赐之铭乎甘泉子曰吾虽不文愿闻其懿梁子曰骠之有今日也先子成之故骠之始学即日课书史数章揭之于屏以验勤怠其教育有如此者甘泉子曰其慈足称矣曰先子之事大母郑也旨甘必备出返必面告疾病必侍卧敬养弗惰其奉先也因楼为祠朔望必拜祀事惟恪曰其孝敬足称矣曰先子伤痛早孤事二兄视其父克敬克谐周长兄之丧完其婚嫁以不食言教次兄之子犹子俾鳌也有成以举于乡曰其友爱足称矣曰先子刚直豁达弗事边幅正色以折人之非尽心以谋人之事见忤者服其公健讼者消其侮曰其信义足称矣曰先子周人之贫虽受欺负而不以悔闻亲友疾病患难则中宵往救而不以为难甘泉子曰其仁足称矣是亦不足以铭乎然吾久不铭吾之铭以应房之贤也铭曰凡物之硕必丰其根地之不厚厥生弗蕃而况于人有裕于后昆故天马之胎堕地超先或谓神物无种夫岂其然夫岂其然明故白龙先生杨公墓志铭白龙先生衡山人姓杨氏讳时荣字仁甫少有奇思长益隽发因戎籍居贵州之平越弱冠以春秋魁云贵屡试屡屈于春官乃以归咎于学居京师广益于天下之士凡六年曰学艺精矣及试复屈乃以归咎于命进取之念遂衰庚申父少参公遵卒哀毁特至东房灾逼于正寝己独抚柩号天俄而返风柩得无恙奉太夫人孟氏甚孝有疾则日亲汤药及剧则焚香祝天愿以身代梦神人道之方乃治药进之疾遂瘳人皆曰孝诚感格于天矣乃居母之丧哀毁如初葬则倚庐墓傍以哭凡六年不忍舍去终日读书超然有得尝祭墓途遇恶少十余人其一指谓其党曰此积善杨举人也时寇盗充斥方劫邑家徒奔散君独扶孟太夫人在堂贼将拥入其首指之曰此善人之家尔勿犯人皆曰其德孚于恶人矣张吏部志淳于君同乡榜致书劝之就选将处之善地君固辞之以已志常乐幽居不轻入公府厌世儒多自标榜以敬义之学闇然自修肃恭收敛亵服不以出邑人无不敬惮之者当道大夫之东西过者无不延问焉卒于正德辛巳年六十一厥配南都马千兵之女生二子继为庠生先卒续入粟为国子生三女皆适士族续将以某年某月日葬于某之原其季婿应天府丞唐公凤仪以廖大行珊之状来谒铭铭曰世方奔奔而独泯泯诚孚乎天人而不能以一第而致身长揖交游脱蹝缙绅飘然衡山之云吁嗟白龙其谁与驯梁母周氏墓铭维岁癸未南海之兰石梁子伯纲既举进士试政兵部闻母丧将归奔衰绖麻履徒踵因陈元白以见甘泉子曰廷振周出也以不德延祸今闰四月二日倾逝归葬有期敢谒先生之铭以缓不德之罪甘泉子既受而退喟然叹曰孝哉梁子吾犹及奔丧而致孝者矣自若人奔丧而若无玄服而黑围乘马驰驰谒于东西也而讣闻之礼坏自若人及城半里而违家燕语以终日而后入也而望家则哭之礼坏自若人大饮而矧齿易服以就宴而莫之恤也而居丧之礼坏夫礼之坏也久矣不图梁氏之子独存其礼也衰绖麻屦徒踵而见我昔闻西樵方子道其贤乃今得其孝之始如此则其归奔而忧居者可知矣虽然其子之孝必其母之贤也其殆可以铭乎元白曰吾邻里也吾知之周孺人濂涧处士出也自景泰之甲戌至嘉靖之癸未厥生七十年而以正终孝慈贞静者若一日及笄而归克相夫子以柔济刚杵臼酒浆绩纺衣裳勤俭以昌其妻道有如此者孝事姑姚敬养不怠粢盛苹蘩以洁祀事其妇道有如此者妯娌姒姑无有言间言慈恤贫苦食饮弗吝其仁睦有如此者廷振廷抡教有义方以内外严成兹远大四女有归各率闺范其母道有如此者甘泉子曰如其贤如其贤夫坤顺承乎天以孳万物若孺人淑质其有合矣乎铭曰乌乎其孝乌乎其慈有感其机匪惟其慈惟家之宜以大其基明赠文林郎南京云南道御史默斋田先生配俞氏合葬墓志铭南京云南道御史田子介潘子直卿过辟雍甘泉子曰麟之先子默斋某也生于某年某月某日卒于弘治乙丑某月某日享年仅五十不及于寿哀也吾母俞也先八年而卒又哀也合葬于某山之原且二十年墓木拱矣而未有志铭弗昭诸幽又哀也然而必得名笔以不朽若有待甘泉先生者先生幸念而赐之铭焉甘泉子曰久矣吾之以病废文也虽然必愿闻先君之懿因问其世麟曰吾先汴人也有讳晟者仕宋扈跸南渡世家山阴之欢潭勋伐武绳入国朝粹为儒雅维先子出于府君玉也玉好善乐施与人贸易有遭溺者尽以赀归其家玉出于府君锡也锡出于府君某也皆以勤俭起家焉问学术麟曰先子性颖发豪宕好读书了大义厌举子业之束缚遂弃去学三尺法兼精医术着经验方旁通象纬阴阳诸家曰庶其有济于时乎问出处曰吾先子有用世之志稍从事臬司疾时之刻深也乃独持平反曰大小者其职异也轻重者其权同也服念求生之心宁有异乎是寔生有麟以至今日也问行义曰先子刚直足以严惮于族里孝节足以垂训于子弟其居丧也以礼不作佛事其营葬也以身不顾尽瘁又曰先妣俞暨阳之望彦也与先子相敬顺倾奁以供葬事诸叔请均其费辞不可夫所谓自尽者何又曰先子伤悼失良内助故终身竟不再娶又曰先子有志开义塾义田未就而卒又可哀也问所谓训教于子弟者麟曰吾兄弟三人麟也凤也鹗也先子教之以义方弗专之于文艺女子子一也闲于阃仪适邑之韩氏镇世麟也幸赖先子之教以有今日举进士擢今职以今上登极推恩阶文林郎赠先子如其官妣俞赠太孺人麟也下悲先德之未彰上愧君恩之弗扬且有美而弗彰弗扬也弗仁也无其美而言之是诬亲也诬亲弗孝也麟也安敢阿而诬诸且幸有佥汪子宿之状在唯先生畀之铭焉未铭者六月矣潘子以田子之意铭曰否则无以焚黄于墓甘泉子曰吾久以病废文也然而吾固业已诺田子矣遂强而铭之铭曰奕奕大田于浙之东于彼山阴欢潭溶溶有宋南渡祖晟扈跸来斯来宇武绳文锡甫玉甫启家维硕遭溺归货维天阴骘一传默斋从事维仁平反求生服念时旬维刚维直维孝维勤在妻维义子则慈恩其义维何维弗再逑其慈维何德业双修笃御史麟显扬厥休帝曰嘉哉爵命是褒褒命皇皇于山之原维山斯永不替有虔凡尔庶姓天鉴弗悬念祖敬宗式训三孙明南京太仆寺少卿南原王公配张氏合葬墓志铭南原子王子韦钦佩与厥配张安人皆五十有六而卒张先一载以嘉靖丙戌二月壬午合归体魄于长泰乡祖堂山先茔之次厥嗣逢元先期衰绖踵门而告甘泉子曰哀乎吾三姊妹孑孑尔也长适刑部张亚卿冑子恕次适户部李副郎仲子芹又次适徐耆德仲子应坤而不肖孤则孑孑尔赖诸婿以毕敛葬先子临终命以铭累先生惟先生幸留意焉惟先子于来江浦隶南锦衣曰宗嗣者为曾大父子赠普安判官曰宁者为大父然而微也至参政府君曰徽为乃显考始着厥姓惟祖妣孺人俞氏杨氏恭人徐氏太安人吴氏绍相内政笃生先子甘泉子曰嘻吾固知南原子之贤有所本矣逢元又曰惟先子幼闲礼度应答如仪能白大人却金以留古砚甘泉子曰其器识夙见矣逢元曰先子少见亲栉白发则泣遇亲之怒则怡然侍侧必霁乃退甘泉子曰其孝自天性矣乎逢元曰先子登乙丑进士改庶吉士才望当授翰林以亲老求得南京考功主事以就禄养于是出告反面事必禀命侍大父之疾不解衣而养药必先尝病革吁天愿以年代死则号泣濒死苫块啜粥及禫不忍释服甘泉子曰其古之敦孝人矣乎逢元曰先子起复车驾却内臣增船之贿凡在二部饰行励正见重一时爰及考绩吏兵书最副郎职方寻正仪制副宪河南爰督学校赏罚秉公先行后文士人归心寮寀穆穆咸称有德甘泉子曰可以昭贤能矣逢元曰先子迎太安人于官色养备至有疾则泣以自詈勤亲于远独抱郁郁乃因朝贺引疾杜门及升南太仆少卿先已卧病太母吴疾卒悲号呕血水浆不入前病益剧或告曰肌肉尽消矣犹泣血不已阅一载乃毙弥留之际气虽微而心不乱焉甘泉子曰夫不以变而忘孝能正终者矣或曰南原子能薄于自奉而厚于自守衣不过一帛食不过一馔居官二十余年不营赀产有田数亩有屋一区仍先人之旧至殁无所于殡也甘泉子曰其古之廉介人矣又曰南原子之配安人张也为江浦大司寇瑄之季女闲内则精女工综家政洁烹饪孝姑嫜和妯娌恤奴仆此其贤也南原子寔有刑于之化焉四十年爱敬如宾及张之卒终身不纳妾御甘泉子曰可谓夫义妇从人伦正始矣夫南原子有生五十六年而庶懿骈臻孔子称臧武仲之知公绰之不欲卞庄子之勇冉求之艺文之以礼乐亦可以为成人夫成人者圣人也使南原子而无死其所到可量也乎遂为之铭曰嗟乎南原惟义惟正惟学惟廉惟尔之贤天与尔贤不与尔年呜唿天乎文之礼乐将化于大全而子不少延嗟嗟南原明定山庄先生墓志铭先生讳昹字孔号木斋江浦人卜筑浦口清江建亭而东莞林缉熙适至扁曰卧林遂号卧林居士迁定山桥曰双泉阁曰天风亭活水曰溪云则又号定山居士四方人称之亦曰定山先生本姓章氏宋丞相郇国得象之后子孙由闽越而浦城而松江至祖曰智甫者以儒术名洪武初不乐仕进逃名更姓庄氏游淮泗至江浦家焉父讳诩赠征仕郎行人司左副妣任氏赠太孺人配李氏封孺人先生生于正统二年丁巳十一月十二日为儿甚异十一岁充邑庠生十三补廪膳景泰丙子领乡荐成化丙戌举进士选庶吉士授翰林检讨夙志慕古文尤奇伟与之交游者皆一时名儒如白沙陈先生一峰罗先生其尤者也宪庙欲设上元鳌山灯先生同编修章公懋黄公仲昭上培养君德疏言甚剀为忤旨杖之调湖广桂阳判行间用给事中毛弘御史陈壮言改南京行人司左司副迎二亲就养寻遭二艰丙申服阙不起复超然肥遁有示门人徐光岳无弦太极之诗巡抚都宪王公恕访于定山欲以白金十五镒理其敝庐却之曰受官办以理私庐可乎十九年癸卯正月白沙先生起取入京过定山相留越月送于扬州及南还复送之龙江关故白沙诗曰忆昔经江东多士予所钦论文一杯酒惟我与子斟岂意千载下复此闻韶音我病不出户何时还盍簪俯仰宇宙间与子契其深或问张汝弼草书先生曰好到极处俗到极处问何如则可曰写到好处变到拙处曰何居曰邵子所谓行墨因调姓者是已白沙先生亦曰定山草书迥然自成一家者也定山论诗文曰取乎内而忘乎外得之心而应之手如相马之神非牝非牡而斲轮之巧不疾不徐斯其至矣若夫优人之学孙叔敖抵掌谈笑得其形似者奚可哉其持身则慕伊川法度斩然而难犯接人则慕明道和气油然而可亲尝曰天之生圣贤将为世道计也或裁成以制其过或辅相以补其不足孔子之于六经朱子之于传注唤醒聋聩所以引其不及者矣今世降风移学者执于见闻入耳出口至于没溺而沦胥之者非制其过可乎故进而当行道也吾义所安不违道以干誉退而当明道也吾志所存亦不立异以求名弘治七年甲寅二月后军都督府经历周广荣荐先生恬退自守涵养有素乞起用圣旨曰取来用巡抚何公鉴躬请定山劝驾继遣应天府候行先是冢宰王公恕司寇张公瑄都宪虞公瑶侍御朱公德提学王公鉴之知州万公本诸荐疏皆出部檄非特旨也故先生曰吾向以谏被谪既而退处几三十年矣今乃出特旨敢不行乎且学士丘琼台常嫉曰引天下士夫背朝廷者昹也吾当国必杀之丘今入阁矣承特召而不行罪其可逭乎七月遂行九月入京朝见大学士徐公溥语郎中邵二泉宝曰定山亦我朝出色人当复翰林乃协舆情丘语人曰我不识所谓定山也徐公又语学士西涯李公东阳曰定山君之故人君当注意我已致仕不能为朝廷荐贤矣李但唯唯子会谓西涯初见先生入京戏曰公今后能用大笔字作拜帖乎谒吏部三揖不跪冢宰耿公裕起延之以茶令四司送出部门先生曰第令不失己官职外物耳吏部题复行人司副子介暨王巴山弘谓西涯语吏部曰留都根本之地定山还当官此八月乙卯三月升南京吏部验封司郎中以八月日到任十二日病中风疾迁延野寺弥留日甚明年丙辰八月二十日赴通政司告行本部即归定山自是屡告部不为题处时琼台丘公亦卒越明年丁巳三月遇考察尚书清溪倪公岳以老疾退之乃先生告去已改岁矣故白沙诗曰欲归不归何迟迟不是孤臣托疾时此是定山最高处江门渔父却能知或曰先生与白沙之诗可谓世称两绝者曰言语文字之学昔人谓落第二义矣先是江西张公东白元祯书曰获睹近作不胜仰慕向里工夫惜不得聚首论之往年陈白沙会间当尽所言矣张公汝弼书曰君子居闲患无书可读又恐书多而亡羊耳晦庵教万世学者不得已而有言亦为鲁斋所惜也先生之于白沙必有定论更一示我先生俱以白沙之说答之新安进士汪君循从学亦首示以白沙之学循曰欲知先生之心者当观先生之诗善观先生之诗者亦可见先生之学甘泉子曰予癸丑下第南归谒先生于定山潇然洒落望之知为有德人也今观先生及诸公之言即先生之学宜与白沙先生同矣而白沙先生语我曰定山人品甚高恨不曾与我问学遂不深讲不知其后问缉熙何以告之此犹若有未尽然者何耶或曰以讲习不足以入道也故忘言以默识终默不可以示训也故因诗以立言惧诗名之召祸也故应诏以混世见世不可以久处也故在告以归山归山不能以自洁也故委物而辱身乃先生超然而还大化矣或曰先生之出处进退未易言也其始也激之于琼台其中也乘之于西涯其终也成之于清溪而又误于子弟门生之不力焉使琼台而无入相入相而先物故则先生退居三十年矣未必出出而有知己故人调护之以累荐之贤则必复内翰必不南及南而疾作不知人矣使子弟门生而力焉则必知今法不但一状而可挂衣长揖以去而必知自奏必不罹清溪之忍使清溪而不忍则自八月至明年二月如彼其久中间一念同榜之义全天下之望必有以处先生而不至从考察退也噫或曰先生既病风不知人其进退当是子弟主之也虽然昔者柳下惠为士师三黜而不去犹曰直道而事人今尹子文曰三仕三已而无喜愠色宁武子邦无道则愚古之圣贤人立身遇世其远意岂常情所可测哉十二年己未九月疾大作二十九日终于正寝十二月二十日葬定山之原其明年庚申邑尹明君昉请祀于乡贤祠子男五曰会日仝曰介曰全曰俞仝全俞先亡女三长适尚书张公瑄犹子织次适佥宪石公淮之长子柱又次适宪副王公弘会介诣南雍恳甘泉子曰知吾考者白沙白沙之门则子也非子莫可铭吾考者二十有八年未之铭若待子也铭曰峨峨定山四方之望薄云不雨奄望伥伥云中之隐哲人颀颀维以奄望维以狐疑蛰彼龙蛇出而见毁龙蛇之毁龙蛇之否孰惑龟山孰惑下惠三黜何伤孰知远意定山不颓哲人不萎后有作者观铭于此明故封兵科给事中西山许公墓铭南京考功蔡子希渊谈海宁许子台仲相卿之贤于甘泉子曰贤给事也讲学于阳明先生志圣贤之道而行则笃在家行于家在乡行于乡甘泉子曰嘻予知之畴昔过从于长安之西而贤之久矣在朝则风采凝然在列则切磋偲然虽然其必有所述者乎蔡子曰有之其考曰滋润夫也是为西山居士也是为兵科给事中封君也童而克丧其母蔬水三年而壮而老克励其行于家于乡家化而乡信者六十八年卒以善称是故幼而知孝明其资矣玉立山峙严重自持不妄语笑洞彻肺腑知其人品矣迁茔厥祖费数百金不以累其弟兄知其悌友矣教子业儒言动以正严爱交至延师校业巨费勿爱知其慈矣弗屈于贵势而谦卑贤弃蹝举业久远是图知其介矣乐周人急不敢自失面折人过改勿怒知其义矣不负舅翁之遗托经纪外家销隙于内御侮于外完业以归其弱嗣而却其千金之报知其恤睦矣及以封贵泊无矜色咏诗诵书游遨山水足不履城府聘之乡饮亦谢不赴却亲知之请托以不沟渎其身而累其嗣贤是故知其廉退矣甘泉子曰夫封君之贤则既闻之然其必有自矣曰内则元配封太孺人俞也相卿其笃生圣善也知学通列女传闲内训其贤而有识也其继室居也称之故知内助之良矣曰抑犹有所作之者乎曰厥考一樗翁曰紃也识广才雄光大家业游必豪杰而母仪则徐氏其贤也厥祖则立本翁曰祯也奋于农亩义行信于乡人也厥曾祖则曰懋也国初以人才举同知海州为海宁起仕之始也是故知其世德之积矣又曰此非予之私言也盖征诸查参政约之状焉甘泉子曰吾何征信诸其子知其当必有所本也而况其考西山公及其妣之贤有足征者乎况其祖曾高始之源远而淑者乎蔡子曰敢以吾台仲之哀悃有恳铭也西山封君以嘉靖丁亥五月二十五日卒距其生天顺庚辰十月十七日享年六十八弗跻于中寿禄养弗及于五鼎与弟益府典膳桐卿二人相悼痛弗已谋诸其子婿周府典膳祝继暄太学生贾中愿得先生之铭将以是冬十月十二日葬于永安湖杜曲山之阳也甘泉子曰久矣予之不托于铭也然而不可以终辞于台仲之同志也遂铭曰呜唿如其贤生之难作之难述之又难遥遥西山山有泉泉则有源有考其源泉予以观其澜六年秋敕封孺人黎氏墓铭敕封孺人黎氏者辟举修文庙大典定陶丞贵之孙应贤良方正知嘉定州颢之孙鱼丘驿丞伯禄之女子子前按察使杨君璋之配乡进士汝荣之母也讳惠清字益虔寿六十有三卒于嘉靖乙巳之六月朔以庚寅月日葬邑西湖清溪之阳子男四汝荣举人汝棠百户汝橐早殇汝汇在幼女二如玉适举人何迁如瑶在室汝荣从甘泉子游南雍奉其家君之命赍状赴京师求铭孺人之墓甘泉子曰夫妇女之美不出闺捆吾将安铭哉吾以知其子也以其子而知其尽母也以其下尽母而知其上尽妇也以其上尽妇而知其中尽妻也以其中尽妻而知其外尽姻也尽妻者之谓顺尽妇者之谓孝尽母者之谓慈尽姻者之谓睦孺人有四德焉其可以勿铭诸铭曰吁嗟孺人简重慧贞简维坤体贞以坤能居寡言笑嘉定是教孝经女红不习而妙十七归杨内政有光井臼馈饪妇道久臧脱珥奉夫膏火用敷闻磬课子燃灯劬劳食报山阳孺人封章就养舅姑德色罔彰瑾兴党议御史坐废起贰闽宪再改兵备江西总宪宸濠适变夫就桎梏坤贞干健既脱虎口阳明矜宥生死安危孺人固有上孝舅姑下顺于夫丧讳哀诚伉俪宾如训子汝荣圣学是宗棠也励奋益起武功五旬失母咀粉代哺孰匪我出维以仁怙睦我妯娌及我宗姻无窘不济食衣乞人维孝维顺维慈维睦我铭幽石式尔党族明故南京都察院右都御史惕庵张公墓志铭嘉靖庚寅中冬故致仕南京都察院右都御史惕庵张公之子太学生悊麻绖奉司徒梁俭庵公之状来见甘泉子曰吾考先生所与也不幸今九月三日卒于寝葬事有期愿得先生之铭以显诸幽吾考故苏郡吴邑人也以右族填实京师占籍应天之江宁自曾祖赠征仕郎行在中书舍人豫而祖赠通议大夫右副都御史晋而考赠资政大夫南京右都御史而前母高氏李氏夫人于兹三世矣自吾考为京学庠生领成化丙午乡荐而登庚戌进士而授工部主事而调礼部而升员外郎而升郎中不出仪制者三任十余年而升陕西参议而左迁济宁知州而迁山东道监察御史而升湖广按察副使而升贵州按察使而升四川右布政使而转左而丁母李忧服阕补广西而升都察院右副都御使而升南京工部右侍郎而升今官三年礼以致仕以卒焉故俭庵公称公自穷而达历中外四十余年行履则端矣事业则盛矣誉望则美矣甘泉子曰夫俭庵公长者也信人也其见称之懿如此则水也曾受公知爱于礼闱夫何铭之敢辞焉且自公之为庠生以登第则何如状曰公自知学则奋励举子业授易于吴秋堂方伯与矩庵自庵二陈子南原王子齐名友善为娄督学所称赏慕东莱日记诵诗读书阅礼咸有程限曰吾乃今知学非过目成诵之为奇而为之不厌者终有得也由是肆力群书以至字法春秋纲目无不究心且曰世人于己则喜闻称善而惮于闻过于人则喜闻其过而不喜闻其善反是则思过半矣领丙午乡荐北游太学与彭司马幸庵公友为司成诸公所器重登弘治庚戌进士第时誉隐然矣曰其筮仕工部也则何如状曰公初主事都水分司清江冰自矢秩满称能荣封其亲矣曰其为礼部也则何如状曰公调主仪制寻陟员外以正郎中茂能其官进加亲秩方孝庙不豫命免朝贺东宫亲王如故公执议不可安有罢贺圣上而独贺亲王者占城请封或曰宜罢公言占城称臣受封自祖宗来已然无故罢之何以臣服夷邦而示大信乎悉如公言其耕籍大礼之诚敬也会试之条理也吉凶封祀之必恪也旌表节孝之必当也部长旴江张公曰可以任远大矣曰其升陕西参议以忧去为逆瑾谪知济宁也则何如状曰夫济宁当南北之冲也日费钱者二万余公力裁省什之六七声誉翕然达于京府俄迁山东道监察御史父老遮道泣留及按甘肃安化初平人心汹汹公则正法令广恩威抑强横恤孤弱举贤能劾不职历边圉定酋虏矣取虏刃视而掷诸地曰尔刃止若此乎不及南方者远矣虏皆缩项骇唿公为大公且进羊酪为寿边陲赖以宁谧矣其在湖广按察副使也则何如状曰公方奉敕抚民襄阳流民顺逆不一公则竭虑剿抚矣白莲伪教啸聚千余盗名称号公则为募死士歼厥渠魁余悉宽贷襄地安矣鄢蓝方廖巨寇稔害则亦罄殄抚按刘公张公则交章旌荐矣其莅贵州按察使也则何如状曰公为贵臬则既明刑弼教能迩柔远矣其为四川左右辖也则何如状曰揽头全成多侵官银诬引代六十余户府县受毒公则讯得其情罪成而释诸被诬者矣又尝靖苗蛮置边饷节糜费抑巨珰慎出纳矣是故自楚迁贵由贵迁蜀勋绩卓异三荷朝廷金币之赐矣其父忧服阕补辖广西稍迁副都巡抚湖广也则何如状曰公在湖广益布德意不事苛察累奉敕谕宠眷愈降其修缮显陵综理精而财用以充矣奉迎神舆诚敬至而民用不扰矣存活饥民四十余万平治德安襄阳芒部诸妖逆丁爵李全陇政等数十族又建义冢修厉坛追逋负矣其迁贰南京工部俄改南刑以及南都察院也则何如状曰公以年劳荫子悊又以履盛是惧执法益严操己益维贞百度风纪聿修膺考察之柄则曰进退人材朝廷大事也不祗承先正谓恩归于己怨将谁归是故核别必公去留必当人心胥服矣以疾疏四上始获归休拜褒称之旨重夫米之赐居家优游不妄交接然则公之仗义秉道终始一致也事亲迎养承悦备至丧而哀毁几委乃生抚兄之子宪如己子也赒族人之婚丧如己事也还称贷于已故之子其子不知也其孝弟忠信可以为训也则乌乎而不铭诸公之卒距生天顺癸未七月二日为寿六十有八元配倪氏封淑人侧室某氏子七人长恕领乡荐次愈早卒次志京庠生次即悊次俱倪出次恩次女二长适参议蒋公子鸣鹏次适俭庵公子冠俱某氏出将以年月日葬山之原遗文有惕庵集藏于家云铭曰张氏自苏寔来京奕叶积德发中丞恺悌宽厚存恤矜历所至省部倾桃李不言下蹊成有其作之诸嗣承后欲观德此其征明故中奉大夫贵州布政司左布政使王君济川墓志铭君讳汝舟字济川别号时斋四川城都府华阳县之锦官坊人高祖曰先曾祖曰永忠祖曰义考曰弼弼以进士授知县擢御史迁按察佥事推赠义御史又以君官推赠弼奉政大夫母赠孺人张氏赠宜人李氏封宜人刘氏君乃李出生于戊子十二月二日讵卒于辛卯九月七日寿六十入觐及家二日也配封孺人曹氏子男一人女一人君少而颖敏自为华阳诸生为乙卯荐士为正德戊辰进士己巳为句容令三载征为江西道御史为巡视陕西茶马迁为山东按察佥事整饬武定诸路兵备己卯以内艰去起复为陕西佥事癸未秋迁为布政司参议分守凉州诸路丙戌迁为云南参政分守金沧道己丑迁为贵州布政左辖至有贤声鞠躬尽瘁婴疾于瘴乡卒于正寝始终生死以顺以正可以无憾矣是故其为荐士九载旅京声实隐然则有成就后学之功举于乡者三十举进士者二十卓为士人宗其令句容则百废具兴六事克举其为御史则激扬风纪其巡视茶马则茶利均布马群弗逸是以有考称拜封之嘉其为兵备武定则戎务咸理巨寇以平是以有加俸金币之锡其复佥陕西保任凤翔兵备则斩木通蔽训兵督捕以遏关栈聚剽之寇其在参议则粮储以足供饷有功是以有银币之赍羡余三千悉备公储其在云南参政勘处木邦之夷以夺三酋之气是以有银象之献还金牌土地之攘其为贵州左辖破姑息之说励振奋之气以消边患练兵防守会计刍粮以定川寇周天星之乱是以有银币之锡盖自筮仕二十四年节操冰清贤能茂着才不究用赍志以殁故曰始终生死以顺以正可无遗憾矣有弟二人相友爱仲弟汝盐送终执绋其季黄门汝梅今迁浙江参政道扬功德哀墓石之未立无以垂诸其后乃为谒铭甘泉子曰铭也者以阐幽表隐而暴其美于世者也矧济川之德之功表表可见有如此者可不铭之铭之岂但以其弟之贤哉铭曰呜唿济川不遂济川天乎其人人乎其天维君孝友笃于天伦推尔族党及尔乡邻药疾敛死以嫁以昏育德华阳遂荐于乡九载京师髦俊是倡乃登进士乃宰句容六事乃举百废乃兴乃擢御史风采振扬乃巡茶马缩伸上下散敛平施莫或忒者马不逸群茶不腾价载稽草场氓戎得所三载风清宿弊以罢备戎山东诘尔兵刑武定文戢巨寇克平帝曰劳兹俸以荣复佥于陕关栈为凶斩木督捕群盗敛踪分守凉州馈饷以周大军西征厥功显褒羡余三千悉贻后谋乃参于滇木邦是筹乃示福威气夺三酋乃献银象乃还所攘维牌维印维以土攘土人有言昔也悖狂今有王公遐不自藏我怀公德维以不忘左辖贵阳僻在遐荒沿乃姑息废乃纪纲君侯至止庶弛孔张天星寇蜀旁毒一方维以防御维以刍粮遂奏厥功惬于重瞳命币宠锡简在帝衷辛卯入觐二竖为凶夙婴瘴疠剧于途中毙于正寝维以正终令弟来恳甘泉铭公维石有朽显名无穷明故征仕郎礼科右给事中古庵先生墓志铭正德嘉靖间常郡有二儒焉在宜兴有纪善周子道通在武进有黄门毛子式之道通从甘泉子游以式之交于甘泉时人莫之知诮曰二儒者二聋也甘泉子曰人之所以为人心为大耳目为小夫尽江之南其耳目听者奚啻万亿而二子者独不听于耳而听于心其过亿万人远矣故二子相友善不能相听则书几以语道学道通卒后三载为嘉靖十四年十月二十九日古庵毛子卒讣闻甘泉子为位以哭其子诠等捧其先友大司马徐养斋子之状来乞铭稽状古庵宪其先世出河西仕寓常之武进高祖曰福四曾祖曰智祖曰文明父曰绩绩去儒为郡功曹官石窟巡检卒焉赠兵科给事中配卞氏赠太孺人生宝及公公生而淳重不群笃志强学以礼记知名庚午以邑庠生乡试亚魁应天辛未会试复亚魁礼闱赐进士出身拜刑科给事中寻上疏开广言路优纳忠直疏大臣之附中人势而为奸者某人某人内外肃然又以身病谏臣任耳目之司实乏聪明之德三年之艾莫措七年之病难瘳盖欲此讽而悟主也病痊复除兵科上议几宜以守为经战为权乃陈八事以作废弛陈十二策预备兵马以戒北虏忧深而虑远矣见灾异水旱为陈民隐六事则保治安振纲纪任老成正士风固邦本修武备其至矣其继上者则恤困穷备蓄积惜人财崇节义重风教宽刑狱其切矣及奉使荆湘见洪水漂没民居又极陈死徙疮痍之状其词意恳笃矣人或危之则曰吾党言路顾宜默默以蒙耻耶以忤旨罚俸不为少沮三载秩满迁礼科右抗疏谏武庙幸甘肃回銮建储嗣惓惓然惟宗社之忧深矣武庙回銮先赐近臣彩币公疏辞不受因谢病归今上即位遂以耳病乞休尝痛父卒万里外感立身显扬名之遗言矢成厥志揭其堂曰永思不及禄养终身不食重味置义田以养三族设义学以教礼义置田宅以存故师子孙之贫使迎养其母备衣棺为送终具凡葬敛婚嫁其乡之穷者若干家遇岁大饥曰吾讵忍如某也某也之幸灾闭积以牟厚利者乎遂轻息贷人人争先偿之家益饶又得以济活远近之饿莩流移者置社仓社学惠其乡闾救灾恤患以成礼俗与人交以礼信凡有期约虽风雨寒暑弗爽士大夫过者必礼于其庐而究其学又曰平居无事惟静扫一室曰三近斋前言往行必书座隅默坐沉潜晏如也其学以不欺为主以恕为用以克己为功夫自谓二十余年性不能尽除临终沐浴整衣冠移就正寝目瞑以视其手了了而逝所着有谏垣奏草三卷古庵文集若干卷所编名臣奏议道南录先贤录各若干卷若先生者真可谓励志笃行君子矣其平生践履笃实昭融可以匹休先哲贻范将来也已甘泉子曰信乎哉养斋子之知古庵乎由前言之细行具矣由后言之大德本之矣嗟嗟古庵其可复非耶昔子期死伯牙绝弦破琴所感深也古庵子两过我于白下一同游于善权相与论学而感于心焉告阳明子曰吾谅焉吾迩得甘泉子随处体认天理学而得力焉至矣虽复有闻蔑以加矣俯仰今昔慨相知相信之难而感生死交义之重其可以噤言辞铭乎子男七长诫次诠次諴次欣次谐次访次讽诫诠欣皆太学生諴邑庠生皆先孺人陆出欣命为兄宝后陆孺人继室单孺人皆先公卒谐访讽皆侧室某出访讽后公夭夫以公之德宜万寿无强乃仅年六十有七而使其所学未竟其志呜唿天乎诠等将以某年某月某日奉公柩于某村之原启先孺人兆而合葬焉铭曰于乎曷为乎聪明曷不于其耳目而于其心心通于天天理浑然神理蔼然人理粲然以莫不全嗟古庵君可以与于斯曷不足于力而足于年于乎丁酉八月二十三日明故诰封宜人吴母张氏墓志铭甘泉子遨游于人间博交乎当世有告者曰湖有二难者吴氏长曰麟难弟次曰龙难兄因与之游焉问其自曰父某有敏德曰母张有媲德甘泉子曰噫固有是哉夫土厚而物蕃源深而流长夫物则亦有然者矣而况于人乎故太丘得两方而道益显孟母得子舆而名愈彰岂偶然之故哉乃嘉靖丙申六月二十九日张宜人卒麟龙哭之毁告甘泉子曰麟等子之心无穷吾母距生天顺七年四月二十二日仅享年七十有四不可谓不寿矣必得子铭以光幽宅吾母慈淑明慧俭素简慎非得子文之重死目不暝吾母故广德人也父乐庵先生母孙氏硕人以吾母仪度庄重围范夙成贤女也必择佳婿必如孝丰吴爱竹某之子某敏毅不群者乃可以配因媒妁纳聘而归家君事舅姑恪遵妇道惟厥诚孝寒燠燥温惟厥命衣服食饮惟厥时非予所亲不敢以进刳断烹饪非手所自效不敢以安虽至手足疲挛不敢以悔惟竭厥力意少不豫则婉词愉色惟复其常乃已否则终夜俟于门外不能一刻安寝食姑李疾且危割股肉以继药未愈则号吁于天是妇之无孝诚也再割以进疾乃愈亦不以语人君子曰孝而诚克妇道矣吾母事吾父勤俭安详无敢或违父执事于公所或一二月或五六月不过其家吾母居止一幼婢执爨供役携幼补织独任艰苦屡至缺乏处之二十余年无难色辛勤课业恒衣屡浣之衣指乡妇之长裾大袖者以戒妇女大布适体蕨糗适口足矣凡内政罔式不举故家君无内顾忧嘉靖丙戌吾父痛毒疮吾母祝天愿以身代死遂窃割股肉和丸以愈疮不令父知也君子曰贞而顺克妻道矣麟也龙也少儿嘻即叱曰汝辈不务孝勤谨力学念汝父之劳乎麟龙下癸未春试第请不能显扬罪母曰吾愿汝等立身孝弟为世善人耳进士何论迟速丙戌麟龙联第进士母移书戒之曰若等素受父母清忠孝友之教若亦素有承式其往益励若初心毋怠语麟曰尔为刑曹勿利于杀惟求于其生勿或自喜惟以哀矜又曰尔今改御史毋若某也之作威造孽棰楚人死如菅草然尔或如若人之为吾死不忍闻戒之哉语龙曰尔为礼官以奉天地神明之祀尔罔或不斋洁肃虔以体吾心又曰尔今改吏曹尔宁多进于一人无宁多退于一人惟去其甚又曰麟尔以巡按不阿于峻势谪判于泰州尔惟其持正随所是安也夫何亢曰麟尔今迁尹于庐陵尔毋吾念吾病谅即痊一尔心为尔民吾病即痊尔毋吾念又曰龙来吾日夜惟尔致君泽民显亲扬名之恤匪疾之恤吾病不久当愈尔何来归君子曰慈而正克母道矣吾母和睦妯娌怡怡雍雍终无间言仁御臧获严而有恩义恤族里周贫取葬以衣以食修涂葺梁行有茶济劳有止息爰值汤乱集谕乡妇女曰官兵讨贼也汝等何惊汝之奔窜不啻弃尔家污尔身尔等其宁其乱自定丙申六月迁卒于正寝时有庭枯藁群乌集鸣之异遗肤柔渥如童子然君子曰夫人居有仁义行有断智卒有灵异可谓女中丈夫矣甘泉子曰嘻猗哉夫人行此四道而万善毕举是故能膺天休戊子以麟贵推封父母母为安人癸巳以龙考功郎中进受封母为宜人二荣荐臻非其盛德之致矣乎其可以不铭诸铭曰于乎贤母身三割股而四道具造胤有二难以彰三迁而閟玉华山嘉靖丁酉阳月望后以狙永不杇明故亚中大夫广东参议可斋张公墓碑铭公讳简允敬其字张其姓可斋其号近祖有讳士昱者元季自临安避兵江阴占籍来昭坊圣母桥东环树以桐人遂曰桐树张氏为公六世祖士昱生友文友文生平道平道生大川大川生纪仲纲曰遗安先生为公考倜党好义以公贵封奉训大夫武库员外郎封妣沈安人生子三人公其季也早授壁经游邑庠每台试居最有名补廪膳乡后进咸从授业中弘治甲子应天乡试乙丑登春闱即登顾鼎臣榜第二甲赐进士出身观政吏部正德丙寅采孝宗皇帝实录于广东戊辰授兵部职方主事作养卫士庚午迁武库员外郎职在勾补天下文册时逆瑾乱政武皇巡边中外岌岌会山东江西川陕闽广群盗蜂起戎马半天下外有土蕃芒蔀相继扰于西南廷议以公迁职方司郎中公承简命以身任事忘其寝食四方奏报日至每一议奏机宜文字动数千百言公援笔立就诸将受成筭守固战利群盗以次削平大司马新昌何公水村陆公皆甚赖之人谓职方年劳例当得内堂矣奏凯论功仅加禄四品锡银币然颇以守正忤时铨曹乃以公迁广东左参议至则分守岭东兼岭南岭北诸道旬宣罢行恩威兼着会镇巡宪天门箭灌二洞雷白眉温火烧诸贼称乱势动闽广乃共推公之才授以兵权往攻讨之公为密授方略先诱被胁之民因抚用之以得贼中消息俾为乡导乃分兵八路以扼其吭然后大兵直捣以摧其坚一鼓而合贼大溃乱遂俘其渠魁上之宪府歼其乱党安辑其胁从之众一方底宁宪府方上其功赏典未下铨曹犹以旧嫌令致仕公笑曰吾志也遂促装而归寻进中顺大夫壬午今上龙飞诏进亚中大夫阶从三品宅后筑圃凿池杂植花竹开怡老之堂花朝月夕一致亲旧觞咏其中年始及耆预为寿藏于定山北麓逍遥其上嘉靖癸巳忽感痰疾艰于言步越三年卒于乙未十二月十六日距生成化乙酉正月二十日享年七十有一配汤氏大廷尉沂乐公从侄女协德宜家善襄内政封安人父讳某母王氏安人生而赋性贞静不妄言笑归可斋夜躬绩纺以佐可斋力学灯窗之勤以收其成功孝舅姑和妯娌以洽敬爱公宦于广安人内助良多当可斋为人所害致政而归也安人曰公素孝友敦睦事父母荣养备至二老优游偕跻上寿又常念伯兄早世与仲兄兰雪友爱深至锦衣荣之若今吾夫妇得归以与父母兄弟团联以乐余年何讵不为福乃共奉二亲于八秩之余甘旨晨昏无违以得欢心及侍可斋之疾如事舅姑然后可斋一年卒焉嘉靖十五年五月十七日距生丙戌年八月二十二日享年七十一子男三稑娶太学青田陈君女先十年卒禾聘中舍一慕夏君女未娶而殀木郡庠生娶故千兵莲塘陈君女女二玉洁适鸿胪通事顾德玉静议薛给事大江子如璋而殃孙男三伯炫伯伯焞女三伯耀伯姜伯姬以嘉靖丁酉十一月二十七日合葬于寿藏其子木来南都乞甘泉子铭甘泉子例辞之者三同年大司寇闻石塘公为之恳曰年兄义也可斋且曾有德于广勉为之铭曰于乎玉河迢迢邻以子同朝忽挥藩荒遂不收有其尼之而以归于逍遥游良配媲德联玉辉山丘明故亚中大夫四川按察司副使致仕十峰程公墓志铭时惟宪副十峰程公之墓公名銈字瑞卿先号方岩更号十峰有子曰文德南京兵部主事一日衰绖手伦司成之状造甘泉子而告曰不肖孤也游先生之门十七年矣今不幸父有大故敢丐先生之铭以归显诸墓惟先生悯焉吾父性极慈仁而笃于义见可矜恻然流涕闻亲戚讣必疾声悲号畎亩不忘爱君之心储嗣生必遥贺喜抃平生无藏怒宿怨于人故人亦不怨怒之志曰公以勤俭起家初家塾能兼诵群儿之所诵覆试之日就数千万言角有声己酉领乡荐己未登进士第辛酉拜南京大理寺乙丑升右寺副己巳迁右寺正精律法狱案手成胥吏莫能与所评驳原问官莫能难平反全活无虑数十百人辛未升四川按察佥事会蜀寇蜂起杀害守臣公留妻子于家慷慨揽辔而行壬申莅蜀出按所部过内江军吏报贼相距数里矣则为按兵野宿拒守数日贼遁去征兵既集乃申号令明赏罚广谍召胁从离散其党贼势减半乘胜剿贼平天子褒功赐金绮进禄秩本兵论功又命再加俸级甲戌春进本司副使领敕整饬威武兵备乃益悉心经略视利害而兴革之惬于夷情羌夷悦争献宾帛牛酒飨军公笑而谢之居数月粮饷积余数千左右谓前政未有是也宜别籍备他用公命籍之公帑寻改敕建昌兵备建昌边蜀尤远多弊公一芟治之如威茂益密民夷便之居蜀五年抚按荐章凡十八上又以军功骤居同列之上媢者率谤公以为矫激又多方扇惑于冢宰果怒堕其计丁丑春致仕时方公座报至吏民骇相讙突入伏庭拜哭公笑慰之曰枉直颠倒亦常事耳翌日遂行蜀江方涨绝津吏苦谏勿犯公矢之曰某在蜀所或不公不法天必溺之何悔舟行晏然蜀人语曰矫激之谤乃能欺人以罢官而不能诬神明以覆溺也既归怡然自适日惟觞咏娱乐有和陶靖节陈白沙先生诸作于是立家规以求敦睦葺诸先墓以隆追远置义田以广赒恤其初有祖曰楷廉访使避元季乱来居金华之永康楷生益宁益宁生可与生鹏鹏生永延永延生世刚世刚号松崖则公之考也封大理评事前妣杨氏妣方氏赠孺人配赵氏亦封孺人加赠恭人子四长文思次文德即舜敷次文谟文思文谟皆邑庠生次文训国子生侧室夏出文德己丑进士及第官翰林编修以朋友事左迁广东某官累迁今职初文德之仕也公寓书训以忠清慎勤终我报主之余忠其谪也训之曰为友谪义也何怨何尤文德奉之夷险一操及来兵部迎公就养屋东治小圃名之曰承欢名其轩曰爱日盖公昔筮仕于此则迎养松崖公松崖公远识伟论以一布衣上下诸达人中而公尤善先意承志至文德事公亦复如是士夫嘉之盖岁余而公殁殁之前夕文德拥炉侍觞咏公使诵十峰诗卷而谛听之会意处击节引满且极论诸作者平生二鼓始即安寝有顷疾作遂不可起矣时嘉靖丁酉十二月二十七日距其生成化己丑十二月初六日寿仅七十女三人长文贞适国子生卢应豸次女文奇适吏部右侍郎董公次文徽适国子生季明德孙男八人章甫章衮章冕章服章逢章掖章缙章绅孙女五人章婉章娩章懿章惠章和以某年某月某日葬公于龙盘山之原白山子曰嗟惟十峰公年未五十而休位不满其德用不展其方宜享寿无疆而乃不跻上寿虽然舜敷之始谪也诚不自意复侍公于此乃幸得以送公之终忠孝之报公既享之天之予公亦云厚矣况嗣此显扬于方来者可涯哉甘泉子曰善哉可以铭矣铭曰田有耔秋则有积福德亹亹不究于其己而于其后嗣戊戌二月二十五日明故征仕郎右给事中东泓薛君墓志铭东泓子薛子宗铠子修从其父靖轩子叔父中离子竹居子皆学王阳明公良知之学推阳明之意而前辈以事甘泉子东泓子诤死于廷杖甘泉子悼之叹曰嗟夫惜乎若东泓子之学如其良知矣或曰何哉子之与东泓子也曰吾观之行事矣或曰陈子思谦益撝之状有之东泓子生而聪悫少有大志学记诵则善记诵长学文辞则善文辞仕矣双江聂御史有守定才充之旌卒也犹自言曰问学无闻有志未就兹不亦志学好德之良知矣乎曰然然而亦好德之良能矣曰克立尔身以显其亲执乃考丧号绝复苏五日水浆乃入于口兹孝也不亦爱敬之良知也乎曰然然而亦孝敬之良能矣状有之东泓子与竹居子壬午同乡荐癸未同进士初令贵溪再调将乐三更建阳政务大体开诚心牖民彝剔奸蠹约滥费去民贼活夷俗弗举之女于水盎中者几千命先发后请以身救饿殍于旦夕之急者无虑万人宁以身受梁司徒催科之劾自黄门而还之邑也不忍残剥民之膏脂以要能名兹其仁惠也非自其恻隐之良知而致之欤曰然然亦恻隐之良能矣曰状有之其尹邑也剖豪强诬婚婺妇之奸而遂其终志捕邑之多盗以就擒凛乎破胆寒心其立朝而给事也与其僚魏子良弼愤汪宰鋐之奸佞险邪而后先极论之内怀欺罔外饰忠爱恶贯四凶行兼正卯圣明嘉纳矣鋐肆饰辩私挟辅臣言者继之激怒诏狱受杖八十赋诗誓死故其诗曰大奸在位毒流缙绅爰及三年愤积人神乃披忠悃乃吁帝宸维帝时嘉俟时而行维被奸谗捏构诬绳维帝赫然屏兹佞人爰逮小臣亦寘于刑于皇明圣寔余寡诚大奸既去遑恤我身阳德方亨永底乂宁五日而死兹义节也非自其羞恶之良知致之欤曰然然而亦羞恶之良能矣状有之潮人逮狱千金求免峻为却之吾乌用是遂愧以去终靖轩丧结茅石林养母求志及以母言起尹将乐修庙学建桥梁毁淫祠置赡田资贫士复考亭立主祀兹其礼也非自其恭敬之心之良知而致之欤曰然然而亦恭敬之良能矣状有之历治三邑洞见民隐知百姓之利病炳几事之臧否乃以罢行乃以兴革平反他邑当道之枉狱辩弃妾类姊之遗孤而归其族产明烛乎小吏亦烛于大吏识其权宰之奸诡亦识其有滥贿如睹其肺肝然故其攻之也切若是其智也非自其是非之心之良知致之欤曰然然而亦是非之良能矣或曰东泓子之良知则何以荐良能矣南野子曰致即良能矣甘泉子曰良知所同也致所独也是故学焉而后良知致矣孟子曰无他达之天下也惟学也故能以其所知达之于其所未知以其所能达之于所未能如斯而已矣东泓子配丁氏封孺人子二长曰洪孺人出次曰江侧室林出女三人考曰俊靖轩子仕为国子监博赠征仕郎刑科给事中母庄氏封太孺人祖曰骥以子侃贵赠行人司正曾祖曰志安高祖曰田皆有隐德世居揭阳之凤垄子修生弘治戊午三月朔日卒嘉靖丙申九月二十一日享年三十有八其季叔兵曹竹居子侨携丧以归与仲叔中离子侃葬之饶邑平福之原谓知子修而能铭之者莫如甘泉子也三寓书来恳铭铭曰曷曰良知天知地知曷曰良能天地成能曷以致之学之问之思之辩之笃之行之曷谓之之有物于斯执天之机六德之舆东泓子之知东泓子之知不忘不助所行不疑后有求者考此铭诗戊戌三月望泉翁大全集卷之六十一文集门人新安洪垣校刊墓志铭明故文林郎宜黄县知莲塘陶君配沉孺人合葬墓志铭陶氏曰莲塘先生咨世臣者铅山尹师文之考通议大夫兵部左侍郎兼都察院右佥都御史谐之从兄也陶氏世为山阴人自东汉太守马臻堰湖以陶名则其族右且旧也五世祖曰义元举学行充潞州书院山长入国朝改闲良官高祖曰仲濂曾祖曰士成皆弗仕祖松菊处士曰寿以孙谐贵赠如其官考曰性复之号复斋复斋业春秋魁浙试游成均而卒君奉其遗命帅事执友张子由秦克进丙午与从弟诰同举于乡既屡试礼闱不偶志益锐思益精明春秋大义数十谔谐二季师之皆发解遂以春秋名家其为文闳肆屏梅娄侍御见而称之屏梅固素少许可者也弘治乙丑当会试期坚不欲赴曰吾母年踰七十复婴末疾其能早暮舍去乎母沉孺人诫曰吾能饭何忧且而忘而父垂殁之言乎君遂勉赴又不偶叹曰进士得不得命也吾母年高不可不谋禄养安义也遂就选得尹宜黄宜黄抚剧邑也君治之有三善政焉化顽一也善赋二也济灾三也先时民险阻为顽制以威则益强而教弗率纵以宽则肆玩而租弗输君则召其首黠谕以顺逆祸福其人感悟悉囚首自诣誓罔敢再奸邻邑豪贵买田寄户者赋不肯供君曰赋自田出当问田者由是岁率责佃举赋罔或弗供上司亟称善檄以为他邑法焉邑遇水旱君忧民之忧辄祈于天而天应之劝赈于民而民趋之饥者赖不死沟壑故夫三政举而六事修矣三载民安之时逆瑾科敛愈蹙君曰吾宁以身退而不忍赤子为鱼肉适从弟谐世和以给谏忤瑾亦夷士伍矣未几丁母艰丧事一不以烦其兄而且事之弥谨君子曰先生平生寡言笑重然诺不立崖岸不苟取与不作无益眉不常舒而胸次豁如外似迂疏而中有条理其处族党以恩以义待外姻以礼至周其贫不能存者恤其诸甥子厚奁以嫁其甥女与人交始若难合久则益真既谢归杖履逍遥不入城府乃与邻翁叟相款洽相地于居之东筑室数百楹曰伊淢伊匹遹追来孝吾匪罔攸闻嗣续妣祖方勉图之毕先志也室南塘植莲则自号曰莲塘营别业于丁山下两溪合流旧闸圯田农病涸行旅病涉则甃石架桥民甚便之教佣蔉之法田悉为沃壤好读书书不释手好种树树必成列子师文由冑监领壬午应天乡荐君喜曰吾儿幸成先志先人可瞑目于地下矣壬辰十一月二十六日痰疾作自起坐正寝栉沐拾坠发数茎于衾燎之向晦俾子姓侍疾者去宴息忽叹曰吾赖天地祖宗之佑自分足矣遂逝距生天顺庚辰闰十一月十三日得年七十有三配孺人沉氏同邑人考木斋曰玮祖宁国守砥庵曰性孺人通孝经内则精女工木斋遘疾剜臂肉以进疾少瘳年十八君赘其家逮于归君方在疚与百口共食粗粝人或不堪孺人安之常念不及事其舅每节忌荐豆必虔事其寡姑及王舅并加爱敬王舅老以铜铛遗之曰以志汝孝也姑病垂十年孺人候起居共滫髓问燠寒扶抱按抑忘其久事之劳而姑亦忘其久病之苦也处伯姒妯娌以恩训子女以正恤宗姻以仁御臧获以慈周邻里以惠其为内助多矣自宜黄还家病转剧忽语其子曰我后事当百出善处之毋贻我累吾目瞑矣正德己巳七月二十九日也生天顺壬午三月二十四日享年四十有八继室泉州掌教山阴陈敬敏之孙女克嗣徽音子男三人长即师文筮砀山尹调铅山有善行善政钟石费子贤之甘泉湛子亦贤之次师尹次师韩邑庠生沉出女二长适同邑秦经历镒之子偲亦沉出次适上虞邑庠生陈绾陈出孙男十人长大有邑庠生次大观大心大章大山大益大辂大防大冕大时孙女一适山阴举人辂居敬之子大山玄孙男一久恭女一甲午师文与二弟以十二月二十二日归君柩于丁山之阳与沉孺人合窆焉乃君平时所自卜者云甘泉子曰师文故余门士也可与向上者也走书千里因钟石少宰来乞铭余禁不文铭安得而勿铭铭曰陶于古微厥为蕃荣汉守焉臻堰湖以名五世祖义元举行异潞州山长而国朝闲良改置高曾濂成弗仕弗声赠祖松菊司马中丞世和之能维考复斋春秋计偕君世其业屡至礼闱母老禄养遂尹宜黄六事克举三政有光为尹之倡逆瑾敛蹙曰吾宁以黜而不忍以民鱼肉丁山高高莲塘幽幽解组而归以优以游卒岁以休配沉孺人德媲夫君疗亲剜臂举案如宾善事王舅与寡姑卓为女模生子三人义方和丸曰师文者嗣尹于铅光于前闻联玉双碧称此高坟戊戌六月十四日明赠通议大夫南京吏部右侍郎顺庵费公神道碑铭吁猗哉此累赠翰林编修文林郎奉议大夫右春坊右庶子兼翰林院侍讲通议大夫南京吏部右侍郎顺庵先生季玉韩玙费公之墓道也此并赠少保兼太子太保户部尚书武英殿大学士讳荣祖公之孙讳应麟乐庵公之子也此今南京吏部右侍郎寀之考故大学士少师文宪公讳宏之从父也乐庵公有卓行孝友化行于家邦教五子发科第长子曰珣伯玉敏庵发举于乡次曰瑄仲玉复庵发少参次曰璠叔玉五峰发文宪赠少保大学士又次即顺庵发少宰寀钟石又次曰瑞幼玉雪峰发举于乡惟兹五玉同心同德同堂同爨事必同议外内同和人曰北有燕山五桂南有铅山五玉玉者玉树也玉树贤于桂多矣故少宰署联于门曰铅山不让燕山秀费氏能齐窦氏芳课钟石于髫年而奇之曰协吾门联其在兹乎夫树之生也后发者必硕果其在兹乎其在兹乎顺庵公生正统壬申三月五日卒弘治辛酉六月五日享五十配赠淑人张夫人汭川名族归顺庵公善处妯娌同睦相赞生子男四人长竹所克勤克义次即寀次朴茂无违女三静玉适弋阳潭石黄某润玉适同邑庠生陈道排玉适弋阳西洋张璞张淑人出最次男侧室某氏出若钟石者君子知之内不比亲外不比人学而能达正而能通世之所谓贤卿大夫也与同郡今应天府府丞四泉杨子为布衣交莫逆也钟石费子四泉杨子皆交与甘泉湛子亦莫逆也甘泉子谓四泉子曰若钟石者世岂无所自而有斯贤哉四泉子曰有之甘泉子曰可得闻与曰公有四德以敷众善敢以布闻惟君子为能道扬善人之行而阐诸幽公其可之乎麒也闻之公事母一品夫人周曲尽志养赈贫恤族罔不尽恩受兄封君少保家政之委殚心综理鉅细必请勤俭惟宜家道以隆是则可以扬乎曰其古之孝谨人也又乌乎而勿扬诸曰公不忍岁饥富人腾价则为开仓平估以籴焉感城桥覆粟之儆而知以粟轻贸里人掘地之金之非则为倍偿之粟焉贾荔船覆宅傍之潭则叹曰昔我五峰兄见船之覆于是恻焉人贱市其余则不忍入诸口吾恶乎忍之其亟令渔者捞而曝之以还焉是则可以扬乎曰其古之仁惠人也又乌乎而勿扬诸曰夜寇至邻将及其家报兄五峰拥孤出避独以身捍寇竟不害伯兄敏庵乡举乃卒仲兄复庵藩参在外家嫂贞节张孺人主捆之内三兄五峰主捆之外公乃率季弟雪峰周旋其间上承下致不避劳瘁出入必谨必私其室二兄分财议欲多与以酬其劳固辞不受于时兄弟同心协义食必相待寝必相视出入相告事必相谋患难疾病必相扶持中外大小井井雍雍是则可以扬乎曰其古之友弟人也又乌乎而勿扬诸曰公性谦让不伐门第马至凿圳路狭溪阻遇樵数十下马让路众为旋避乡有不直来就质成数语而决称为今之太丘故其生也乡人德之其卒也乡人哀之无间乎亲戚宗族焉是则可以扬乎曰其古之礼让人也又乌乎而勿扬诸夫孝谨德之基也弟友德之推也仁惠德之施也礼让德之维也君子有此四德者以行于天下可以不朽矣或曰数事而称之德为有限何云乎不朽甘泉子曰夫四德者万善之本也子不闻子产称君子之道四而万世贤之乎况夫非此贤父莫成贤子以其贤子益显其贤父昭昭而不可掩者乎况有孙男曰懋礼选贡曰懋乐中式曰懋智皆太学上舍曰懋信庠生曰懋昭克家曰懋学恩生进进未艾曰延庆夭曰懋洪曰懋某曰懋升曰三寿孙女宝英适给事詹泮壬英适贵溪庠生汪裳南英许聘詹廉使之子鲁曾孙男缘庆嘉庆良庆成庆德庆从庆某某女顺庆梦玉济济吉良岂非如瑶叶琼枝愈发愈盛光于前文人者乎是宜铭扬墓道以式来者其词曰怀玉之下铅山之阳降生异人乐庵皇皇五玉生辉并毓嘉祥燕山之桂后先相光维巍季玉百顺之福且兹众善以行四德其德维何四泉公历历维以孝谨于家立极志养赈贫家政是力维以仁惠饥岁平籴覆粟知非贾荔是恻维以友弟拥兄寇至睦家干蛊弗辞劳瘁维以礼让不伐门第避樵下马乡评质是维兹四德百善之地维以不朽维以范世铭于墓道来式勿赞钦于千明故赠奉政大夫南京户部郎中时务子钱君墓志铭山东副宪钱子仝公溥言曰吾考时务子也生天顺甲申十二日殁正德戊寅三月二十九日家不满甔石年不及下寿行谊不出乡井而二十有二年未铭考墓若有待于子者否则何以表潜德之微光以见于世也甘泉子曰吾闻之先公赠南京行人司左司副嘉靖八年也赠奉政大夫南京户部云南司郎中嘉靖十二年皇太子生而推恩也则何德不光曰是崇号也非耀德也崇号在朝廷耀德在君子愿终屈先生之铭曰耀德也独不在子之身乎公溥立身行道思以其亲显于无穷而乃求铭于外以为亲显乎虽然吾以子之故铭也状曰时务子讳镒字道重武肃王二十三世孙也武肃十世孙讳周者繇钱塘来知惠州军事因家归善迁东莞至讳益者宋淳佑进士历官有声载于邑乘祀于六君子堂崇贤祠寿卿梦骥咸登淳佑咸淳进士兄弟约戒子孙不仕元可以观世德矣君直谅孝友仁爱天授少笃学读书梅塘躬自炊爨月溪府君遣童仆代劳曰吾不能以水菽役于吾父母而宁安然以役人耶遣之伯兄铎宦京邸束书就业时初授室辄长驱弗顾可以观笃志矣伯氏即世季亦入仕君左右亲侧垂三十年未尝一日离侧食饮寒温必视眠起早宴必候有疾必卧床下必躬汤药以身祷母氏丧明奉视必加谨凡坐卧起居必亲扶掖必不以委人可以观孝矣事诸兄视其父克恭克爱抚诸子如其子必严必饰必以义方以期底于成立可以观友爱矣好读书工于诗歌不牟声利尝受知当道强省从事即自谢去可以观介矣性刚果平生不受人侮而亦不侮人尝怜人之贫不以贫怜于人正色以折人之非尽瘁以济人之难辍食以餔行丐标识以谨涂殍尝出游见老妇冻馁几死亟索取往存活之不遑朝餐可以观行义矣桥梁必修厥圯道涂必平险欹行次遇棘茨必为除去可以观阴德矣年五十五而殁垂殁无一语顾虑惟以不能终养二亲及教成次子云配李氏有贤德子男二人长合次即仝女三人铭曰天笃尔焉而靳尔年以阏乎身而永其传吁嗟乎天明故洪贤母汪氏墓志铭洪贤母者贡士章之母淮藩典膳丞迪功郎廷相之配也其族叔侍御史垣状曰母姓汪氏讳莹秀系出唐越国公华长子朗州参军建之后世有闻人父曰宅以长者为乡邦所服讼曲直者咸就质焉其妣光氏诞生母是故其世崇矣曰母年十九归桃源君廷相惟顺孝事其姑潘惟谨一肉必馈未馈不尝必得欢心是故君子曰孝矣知桃源君自伤儒业弗成而以成诸其子故所出章也孩提必谨导焉行步必以正焉仆必曰汝曷不安详乎早就外傅归饬内训必纺绩以励章读章受扑于家君不为少庇九岁遣学外家十四遣学闽中十七遣游郡庠听游学岩溪之上紫阳天泉之间诫曰开岁而往杪岁而归惟笃尔学毋念尔家故章得优游以进学学校校艺三居上游遂以异等为集斋丘公所超贡至京因蒋卿实信拜甘泉先生从事体认天理之学母喜曰儿素慕先生今得师矣遂寓语章就学以淑尔身以贻父母令名毋庸急归也章留学京师二载始归是故君子谓之慈教矣桃源君游江湖数不归事无巨细母身任之夙夜忧勤必躬必亲不少假手闺门之内寂若无人而宾祭吊问上下衣食井井秩秩不侈不匮使其丈夫无内顾以弘其资桃源三治室庐章亦时萃问学之士母治饔飧具牢醴日不暇给或夜分不寐无倦容无愠色人皆曰难是故君子曰称妻道矣成夫能矣尝谓治家非难无怨为难故遇庶子若女如己出岁大荒母则加勤纺织率至夜分为布囊百余节贮米以济丐者是故君子曰德惠矣母夙婴怯疾五十而剧谓章曰死生有命先生尝为尔致方药以惠救我我即死莫救数也勿用浮屠但愿尔无忘父教吾死无憾君子曰能正终矣或曰母自少有至性温良端静寡言笑虽大喜未尝见齿大怒亦不至詈阃中无事鲜越户限与妇女居语若恐伤之故生平无怨言章子太初及睟母病矣姆抱戏侧母抚摩之谕以礼法曰教子婴孩此切务也识者以为古贤母亦不过是卒之日族党亲戚下至婢御莫不哭泣共叹其贤思慕不忘谢子惟仁显称其克存女德备具人理非虚美也己亥闰七月初一日卒距其生成化己酉十一月初八日享年五十有一子男二长即章其庶曰音女二长适谢时享其庶尚幼孙男一即太初章将以某年某月某日葬母于某山之原负某面某甘泉翁曰孝以昭妇道也顺承妻道也慈教母道也惠德家道也正终人道也可与铭矣铭曰孝承夫子而慈成厥子维惠维正五德其懿侯以铭矣甘泉湛子畴能述此于贤族子明故中宪大夫山东按察司副使石溪王公墓志铭太史公曰三江入于海江海之间天地阴阳之气合焉故多生异人岂偶然之故哉或曰东海圣人同心同理此又何以言耶天曹丁子奉曰若吾苏有二王氏者岂非钟江海之和气所生哉其伯曰舜耕其仲曰舜渔卓有文行同登丁丑进士世居邑之石塘乡徙熟邑城高祖寿四曾祖孟德祖廷美皆隐德弗仕父原吉号东川翁好义以于泽贵封工营缮司主事赠山东按察司佥事母宗氏有懿行封安人赠宜人生于泽而神清骨耸有奇气从父宪副鹤皋公时盛以监察御史按治江右归见奇之既就外傅读书过目成诵为文敏捷年十四补邑庠弟子员学识益进年十九领丁卯乡荐明年春试下第游南廱僦民屋以居主人有女美而艳将来奔则正色以拒之明日即徙去之有邀饮者至唿妓即起去之正德癸酉其兄石崖曰舜耕者领乡荐与同试南宫又不利益相琢磨丁丑遂同登进士第廷对敷扬剀切拜工部营缮司主事明年委督杭州榷税先是中官马俊赂幸臣江彬得预其事奏带弟侄家人挟势滥税怨声载路公正己清裁凛不可犯榷筏有期簿籍有定税课按月入杭库而己不与焉俊觇于泽无私亦不敢逞及彬扈武宗南巡俊欲倚彬害于泽于泽不为动会宸濠叛镇守浙江太监毕真谋应之巡按御史张元素知于泽刚介才识使移分司入城相议备贼誓与同死一日真邀与张同饮谋杀张立威起事于泽觇知之挺身前往以语折贼密约张后至先出真知机露遂寝后真败伏法于泽事竣还朝改刑部广东司主事逆濠既平其党与多疑狱司寇见素林公素有重名于属官少许可每唿公等一二人议决事多从之升本部浙江司员外郎寻改广东司署司事司辖锦衣卫卫官多倚声势以其意重轻人罪于泽参错讯鞫不拘成案曰吾惟得其情耳东厂理刑千户陶淳受贿属事不从憾之使数十校察其私事竟无所得同邑陈君察巡按四川荐补重庆知府疏下吏部乔公曰见素方倚重也不行久之迁山东按察司佥事整督武定兵备地适多警于泽于是疋马就道至则整废振靡时省练习军声以张疆圉遂宁召父老询访民事轻徭薄敛节用缓刑务在安养劾罢有司之贪酷殃民者寻丁太宜人及东川公忧四年与其兄竭力营葬出入未尝乘舆马张盖祥忌不饮食相对哭泣服阕铨司补旧省佥事分巡辽海东宁道边圉多患军民杂揉土人犷悍不率又多群寇奸宄号称难治严则生变宽则玩法于泽则为锄强植弱宽严得宜军民以安有托为巨珰家人者倚势盗支官俸侵削军粮吏惮莫敢治则执而置之法闻者称叹奸民胁恃官府以取赂则为廉得其情发戍极边辽人快之戒毋犯公又熟闲弓马旬日一至教场阅武披重铠执弓矢据鞍踊跃中马步箭十常七八总兵参将以下以为不及边城圯颓延袤千余里巡抚都御史莪峰潘公命之重修众皆难之于泽经画规度悉心尽瘁与士卒同甘苦故人人乐于用命三月而城成抚臣上闻诏赐白金文绮以旌之吏部考其最迁本司副使整饬临清兵备报至即行辽人遮道拥泣愿留像以祀则固却之乃阴令善绘者肖其形而去复有数百人护公行至山海关乃还至清源修政刑遏权势裁冗役决讼狱靡少凝滞旱蝗为灾戒有司预以申请劾兖守之怠事绳诸属之贪墨吏惮其严民怀其惠清源为南北要冲商贾百物聚焉守土者与过者恒低价以市物吏卒因缘为奸则为禁绝之莫不称便地多群盗乃为创演武厅于本道之左东西置马房四十余楹简骁勇诘戎兵修马政训士卒躬亲矢石一如治辽之时军声大振盗贼屏息筑土垣于城外以固封守立义冢于四郊以掩遗骸申明典章讲求利弊而兴革之先是巡河部使刘某督治砖厂用久恋人役索民财禁无辜致死公视狱其囚梁仲山等五十余人号诉察其冤命州守白刘释之又清查州库籍刘侵匿赃罚纸米银千余两刘益愤欲加倾陷以快雠怨拾摭无所得适有以私怨诬劾中丞林以吉纳清人女为妾者刘乃诬诖于泽于泽亦具辩中外皆直于泽而嫉刘之罔诏各回籍待勘军民泣送如失父母居无何晡时与客笑谈忽得疾不言而逝嘉靖乙未三月初七也距生弘治己酉六月初九日年仅四十有七卒之明日清源人捧檄至以事雪还职告恸哭而去于泽三任东臬几六年当道举荐凡十余疏于泽天性孝友登第时父母年俱六十尝与石崖言吾兄弟同忝科名此身属国矣其如亲老旷养何故二石出仕必留其子妇供养父母未尝携之以行故其兄弟无内顾皆克奋拔树功名表表以见于世于泽事兄如事父行必相随事必咨禀在清源时石崖为监察御史按治河南壤地相接每遗书必以忠清尽职相勉励刘以嘉尝谓人曰吾同年王于泽清节雅操在官在家其一致者乎配宜人钱氏先公终有子曰之龙邑庠生聘仪部郎中杨梦羽女而卒曰之益慧而夭长女适庠生朱黻亦先卒次女许户部员外郎安君子静弟如冈继宜人章氏广西少参贞庵之曾孙太学生宗亮之女生子曰之稷聘驾部郎中范君昌国女一女遗腹生许聘河南参政陆君肯堂子其兄石崖率之稷将以嘉靖十九年九月九日葬于泽于虞山宝岩湾之先茔石崖君于甘泉子有文字之雅乃命其子之皋以同年张太守公瑞文麟书来谒铭甘泉子曰久矣予之不托于铭也重张公之书爱其昆季之贤乌得而勿铭铭曰生之难成之又难兄弟二难嗟吁乎贤太安人郑母俞氏墓志铭前德安太守子郑子既从甘泉子游讲圣贤之学丧其母太安人逾期而肉食不入于口间以陈御史之状三恳铭于甘泉子甘泉子轸其孝心渝禁为之据状太安人姓俞氏先世浙之钱塘人自高祖以闾右徙实京师遂占籍应天之江宁县为望族祖讳熙父讳礼妣周氏生五男三女太安人其季也生而孝谨慈惠而一切女红不学而能父母钟爱之俾诵小学女戒诸书辄领大义丧父哀毁事母孝甚年十九归郑君为继室事祖姑卞继姑唐咸得欢心矣惟东跪而言曰淮也祖母卞治家甚严子妇十余人晨昏定省不敢失仪度叔祖母吴随侍先叔祖黄冈公仕宦回家年已半百矣定省少怠即面戒之而独优贷吾母吾母之贤也先祖逝遗孤二子二女吾母咸保抱代乳之弘治戊申唐孺人暴病且危吾母供侍汤药无昼夜吾母之贤也一日病少间犹昏昏如梦中语语母曰汝舅在此谓汝夫妇孝心诚笃四十六当产贵子已而果弘治乙卯不肖淮生时先府君年四十六也先祖卒时遗家赀仅三千金先府君继承遗业太安人佐以勤俭不十余年累赀万金吾母之贤也时同居族近百口婚姻丧葬家政丛委取裁于太安人无失事亲井臼治酒浆奉诸叔姑率诸姊娌循默默无德色骄容不知其家之富吾母之贤也先府君以家眦均分诸昆弟佥议以先君起家勤劳乃以酒器值千金者让先府君府君试以问太安人太安人曰君以万金均诸弟而复多取千金乎先君曰吾意也集亲友三分之是故族党姻朋咸服先君之义而颂太安人之贤也先府君自奉菲俭以身率家太安人服饰器用不务奢靡是故相成厥美吾母之贤也先府君年四十六而弃诸孤太安人哭必绝二姊未嫁而仲父锐亦以是年继卒季叔铎已先夭淮年仅十岁幸而浩兄年十五稍有知太安人教浩以生理教淮以业儒吾母之惠也先是先府君友有孙宾者欲卖其居以偿客债先府君怜而贷偿之孙以其居为券质先府君受质券仍以其居僦之居先府君卒太安人竟未取租后二十年孙贫欲卖前居乃持币礼取牌券太安人即检出付之以全先义吾母之贤也尝教淮曰汝祖汝父尝厚施于人而未食其报汝其力于学以为前人光念淮多疾朝夕抚摩察其志节其劳振其怠故淮之致有今日者皆太安人之力也吾母之贤也嘉靖壬午淮始举于乡明年癸未举进士浩奉太安人就养于京师浩病卒于途甲申秋淮选例内授次当在北以太安人思乡告便养因授南京户部主事常教淮曰汝父掌万金之赀未尝入一钱于私室汝居官能如父之居家庶可称廉已汝父见人之贫穷患难者济之如救焚拯溺汝爱民能如汝父之爱人庶可称仁已使淮奉教惟谨吾母之贤也戊子春三载考绩受敕封太安人是年寿七十壬辰淮出知德安府奉太安人就养癸巳淮得报解官太安人闻之曰进退在命操守在汝汝能守其身不辱其亲三黜何伤奸人焉能为嘉靖戊戌寿跻八十越明年己亥三月忽感痰疾卧床逾月四月己酉晨起至晚谈笑如常夜分淮侍侧感异梦惊起省候犹若酣睡有声既而身战战而益甚扶起已不能言鼻中出白痰如柱近尺许气遂绝实四月十三日庚戌丑时也距生天顺己卯十一月二十九日享年八十有一呜唿忍言哉惟先生赐之铭庶慰吾母子于存殁甘泉翁曰吾久不铭人墓今子之好学以卫新泉之教也吾乌得以凡辞焉太安人生子男一即淮女四适京师名族杨宣蒋弼甘教谕之子节皆先卒三女皆孀居守节幼女适仇赞早殁孙男一一鹏孙女四长适儒学生葛汉仲适徐动余俱幼铭曰曷以知只求以其母而以其子曷以信取既以其子而及其母母以子善子以母显尔慈尔孝式示天典郑王两生墓志铭庚子秋甘泉子奉诏还山入朱明洞四方学者云集婺源方生瓘王生元德从而来郑生经哲自潮而来无何各以丧以病而归方时素于蒙以子敦十九日之卒来讣叶春芳之子梦麟于平山以世迪初三日之卒来讣皆十月也甘泉子饮泣而叹曰嗟夫世之便佞刻酷杀人利己盗贵富而享永年者比比若二子者皆口若不能言行若地而履之恐伤一草践一蚁然而凶短折若此何在彼皆天之君子耶在此者皆天之小人耶何报应其施也夫世迪者以若考东溪翁之贤教学夙成简默不嬉独立于流俗毅然自力其学毕姻明日就傅弗室待伯兄经正同举于乡与举人周孚先约不会试岩居那画粥相励从甘泉子学于金陵皆弃进士不取视如敝蹝一以翼振斯文为己任哲也不幸赍志而没没时谓应元曰死生昼夜人道之常吾其审矣遂卒于乎可念也夫若夫子敦者家无甔石之储而不以累其心从予于金陵口不能道其言言不能尽其意其于富贵利达则眇之非义之得避之若将浼己焉俛焉孜孜学之惟日不足援笔动数千言与方氏子齐名于时而竟不得一试贫贱冻馁而早折临死独唿母及师而无他言焉于乎其亦可念也夫夫以二子之志之坚定如此向使延而不即死则必有成成己成物盛德大业必可期望羽翼世教张皇世道以利国家所以托区区于无穷者岂可涯哉而不幸皆早世又皆一时死于道路焉则又恶得不重予之感悼也昔颜子卒夫子叹曰天丧予天丧予所叹深矣夫子之叹非叹颜子也叹己也叹斯道也叹斯道之不行又不明也叹夫子汲汲皇皇周流四方岂爵禄之牟哉为行道也而不得一行焉归将以裁吾党之小子而颜子首科又不幸早死焉则斯道匪直不行也又不明也此夫子所以叹而伤之也然则予于二子之同时而卒其何能忘情于怀耶虽微周生克道之状郑氏子一宁之请吾犹将铭之矣铭曰郑年不惑王年既立同月而逝能不悯恻知天之理知死不亡同归大化噫亦何伤泉翁大全集卷之六十二文集门人江都沈珠等校刊墓表赠吏部主事方公安人黄氏墓表甘泉子曰夫风不积则不能负水土不积则不蕃脂不厚则不光和气不积则不生祥弛之而或张抑之而或扬虫之屈以伸也龙之蛰以神也而况于贵富显庸者乎而况于为盛德大业者乎盖仲尼之生也以弗父何正考父周之兴也以古公亶父王旦之显也以晋公佑其所由来者尚矣余观赠文选主事方先生允盛世系其有感乎厥考亭秋公大积之厥嗣司封君大发之而先生中蓄焉自乃祖光禄大夫宗元武节大夫道隆极盛而微历雷益华势宏绍世隐德以逮亭秋处士博记群籍笃行好古称贤于乡积极不发全委于先生而先生恺悌和气恬静寡欲廉取而厚藏济物以曲成仅以乡荐得乙榜卒教于全易学是兴乃生三十八年将舒而屈宜长而折其配黄安人克助厥教以成诸孤禄养弗究寿不足年此非所谓中蓄者乎先生三子某为省从事茂科为庠秀士未及于用而遗腹献科文学夙成魁乡榜举进士为翰林吉士历祠祭文选主事推恩显扬克大厥世今为司封员外未艾而日升也夫积而不蓄则不能发不蓄而发则不能大天道之亏盈地道之翕辟阴阳之消息固有然者矣岂偶然之故哉是用表之以告来裔明封承德郎户部主事黄君良器配太安人萧氏合葬墓表铁桥黄子与甘泉子友视之少则嶷嶷然夙成矣壮则裒裒然蓄停矣居吏曹则肃肃然守湖州则抗抗然盐运于建斩斩然参藩于广右则烨烨然及右辖于云南则嚣嚣然若不有甘泉子喟然叹曰夫物之蕃也其土厚流之长也其源深黄子其有先乎黄子曰不肖衷也之有今也暨弟褧也之获举也先考妣之庇也惟我显考琏封户部主事公有干道焉惟我显妣萧氏太安人有坤道焉甘泉子曰干称父坤称母尽父母之道则尽男女之道尽男女之道则尽干坤之道是故干为明敏为义为孝敬为推友为节介其于人也为居贞惟乃显考其若是乎坤为专静为从顺为和睦为慈为恭为礼逊其于人也为贞淑惟乃显妣其若是乎或应之曰于昭良器经史是淹肆口灿如非明敏乎让廪詹氏水菽是畀非义乎居亲之丧哀毁柴立非孝敬乎先世之赀散于诸季俾殖于先丰非推友乎总督韩公辟为馆宾谕以省解退居峻却非节介乎自忤权贵免隐城西聚徒讲诵绝意仕进林公用养是以有河汾之誉孝宗敕制是以有抗节之称斯不亦居贞矣乎是故拟之于干也于穆夫人夙成至性言不踰捆非专静乎舅姑得其欢心夫子为之倡随非从顺乎施于娣姒罔有间言非和睦乎恤兹妾御咸获其所非慈乎中馈宾祭罔不洁丰非恭乎宗党婚姻有礼有度非逊乎具兹六善女德是正共姜之思大家之俦斯不亦贞淑矣乎是故拟之于坤矣黄子因拜曰先考妣未有以表墓惟吾子是恳甘泉子曰夫阳主舒阴主翕舒主健翕主顺克健克顺干坤之象也克成二子成男成女之象也积善流庆克成厥家委祉无穷万物之象也媲美并德联玉丘阿干坤合德之象也然则黄子其有先乎是故表之于石明故雪竹李先生墓表太史甘泉子表曰呜唿惟兹雪竹李先生之墓若吾友伯温瑜者其庶几孔子所谓刚毅木讷近仁者乎是以刚故不屈于物毅故不挫其志木故不凿其智讷故不放于言惟雪竹公早谢庠廪从游白沙不卑卑于贵利不役役于外诱斯不亦不屈物矣乎惟雪竹公学老而笃处贫而坚惟笃也故八十二而不忘规惟坚也故一廛若自足斯不亦不剉志矣乎惟雪竹公抱朴自愚故下问不耻溟涬自居故巧伪不作斯不亦不凿智矣乎惟雪竹公处大辩则守之以默在众哗则俛焉以寂斯不亦不放言矣乎是故表其近刚可以规夫时之脂韦喣濡者矣表其近毅可以规夫时之懦柔委靡者矣表其近木可以规夫时之用智机巧者矣表其近讷可以规夫时之谀佞辩给者矣表其近仁可以规夫时之巧令鲜仁者矣是故变而化之存乎学化而裁之存乎道神而明之存乎德考世系者存乎谱稽行实者存乎述观配嗣者存乎状纪窆葬者存乎志揭其大者存乎表雪竹公为寿官嘉靖二年仲春次子静荆府工副来谒追封彭城伯汉中垒校尉刘子政先生墓表惟兹汉中垒校尉追封彭城伯刘子政向之墓侍御马子宗孔请表之甘泉子曰久矣吾之不托于言也虽然以子学圣人之道兹以风于乡之人吾恶得而勿表诸昔者孔门之教同于求仁而七十子之徒各成诸质是故一贯之学离而四科分四科分而圣人之道熄故德行之流为道德为节介为悻直言语之流为游说为纵横为词章政事之流为刑名为功利文学之流为训诂为记诵是故后世之学成于所长而蔽于所偏矣余读刘子政传或疵其为伪黄金以迎主好溺于休咎诡谋上变踣而几进为德行之疚颇异焉然而究极六艺洞窥阴阳星历之纪其博洽有如此者岂所谓文学之流与新序说苑洪范五行封事数十触物连类沛若悬河其文词有如此者岂所谓言语之流与元帝之初自以末属力排许史恭显之奸屡折而不悔与望之堪敞同心辅政别邪正忠谗之分明用舍治乱之原成帝之际危言祸福极陈法戒斥王氏威福之盛图宗国社稷之安其济屯倾否之志殆亦庶乎可与从政事矣惟兹三者是亦不足表之以为劝乎盖子政裔出于楚元王元王之学出于浮丘伯浮丘伯出于荀卿荀卿出于孔氏门人馯臂子弓其源流之分可知也已孔子称臧武仲之知公绰之不欲卞庄子之勇冉求之艺文之以礼乐亦可以为成人后之君子有子政之长而去其蔽以变化于大道如百川支流之会同于海渊渊其渊矣吾是故表之以诏于后世明故浙江按察司佥事致仕进朝列大夫留余陈先生墓表于乎斯惟朝列大夫留余陈先生之墓甘泉子表之留余先生之子今大理少卿达也与甘泉子同年雅也以状谒文于甘泉子曰我故唐太尉檄裔也自光州固始从王审知入闽子令镕居大义与古灵先生居候侯官者派也大义之族蕃而显宋淳佑则有显谟阁待制湖南安抚使可齐先生垲惟我祖钰祖周弗发于仕惟蓄于德乃积乃盈乃贻于后昆肆生四子叔刚叔茂叔绍叔复叔刚叔绍咸为御史叔刚改翰林至侍读叔绍为湖广按察副使惟我祖抑斋府君叔复笃生我留余府君以及于达也赖有先德之遗庇焉留余府君夙有抱负不幸五十二而谢事七十有九而弃养遗孤达也暨太学生进也弟子员暹也愧先人之墓久未有表欲得先生之文则于前文人有光焉甘泉子览状而喟曰夫表何为者也表名德之表表以遗诸其后之人以为表焉者也故贤者表其大者不贤者表其小者吾观于状而知留余公之为贤者矣盖莫不有可表其大者有九伦焉曰孝曰慈曰廉曰明曰公曰断曰刚曰劳曰正是故终始爱敬之谓孝爱而能劳之谓慈辞受节介之谓廉知幽察隐之谓明胜私合理之谓公见难决疑之谓断守己不屈之谓刚抑邪扶道之谓正能捍大难之谓劳吾观留余公之丧抑斋公也尽毁谒哀丧葬以礼其丧嫡母吕太孺人也如丧抑斋既其暮年矣丧生母王如丧吕氏心不以老而衰礼不以衰而杀老而病痿矣祭扫必舆致必诚必敬必尽情焉非终始爱敬乎延师儒以教达辈亲点窜其业焉达与从子墀也同举进士达之推官宁波也岁遗数十金以助其清曰毋少渝贻若羞矣非所谓爱而能劳乎公之推潮州也吏以杂进易之及署篆剖决如流囹圄为空迁佥宪广右愤八寨之叛人皆畏避莫之谁何则谋诸抚镇参戎约束思恩之强兵以镇压之赖以无虞非决疑之断乎其在潮州知程乡萧千户之诬人而置之法辩庄蔡刘二十八人之非通番为之泣争以解守巡之惑必生之然后已而守巡不疑卒有生祠像之祀报诉牒千余决无滞留吏无售奸人无遁情号曰神明其理两浙军政竭殚心力清积岁不起解者万户非所谓知幽察隐之明乎委编潮揭二邑之均徭也远近以宜小大以均里胥不得而高下焉非胜私合理之公乎辩黄氏人命之枉而峻斥其白金二百之报可不谓辞受节介乎拒泗城土官奸生子岑节承继之谋斥其黄金白金之赂而麾思恩土官之馈不可谓不廉也既以忧去起而佥浙也甫三月而谢归邓巡按是以有清白廉静之嘉可谓不廉乎在杭则折张阉镇守之权势而不轻闯其门所谓守己不屈者非耶分巡桂林当猺獞猖獗之冲斩获贼首王公猎二百五十获右江之猺寇三百阅府江之首级二千七百而无爽屡受白金彩缯之锡非所谓劳乎条陈政事于孝庙者八明敬神安民之道欲辍中官灵济真君换袍之役以福福民非所谓抑邪扶道之正乎夫孝以奉先慈以裕后廉以律身明以照物公以服人断以集事刚以克乱劳以效能正以祛惑九者备矣以其大者信其小者虽百行万善可知也是故表之表之以为族训以为时规公讳烓字文用别号蒙庵晚号留余云明故南安太守容庵邓公墓表正德戊辰秋七月二十三日南安郡守邓公容庵先生卒于家己巳冬月日与其配蒲宜人合葬于番禺之永泰乡狮子岭墓则既有铭矣越二十六年甲午其门人南京礼部尚书湛若水揭先生善行之表表者为表于墓石若夫世系具于家谱细行载于志状吾无表焉尔或曰请闻先生所谓表表者若水谓曰世多见所谓善人者如先生者哉沉默雅饬喜怒不形言色不厉虽其学力涵养则然然而厚得于天者不可诬也于惟先生之大善有七焉曰敏曰孝曰恭曰惠曰威曰廉曰俭是故颖悟天发德气夙成专门壁经人奇大器遂名邑庠发解辛卯非敏乎克敬于封君秋窗员外亦克敬于母刘继母胡无间于二宜人居家雍睦无间言于外内非孝乎爰举进士奉使孔林执事有恪不怠君命非恭乎出宰东流载补蒲城图难为易德化是敦劝农兴学遐不作人六事咸举当道交推及守南安下询民瘼罢行利害如己忻戚非惠乎邻境盗兴痡及南安身率民兵以守以攻卒枭恶首以奠安民非威乎郡俗健讼以义谕遣归者数千厥有疑狱一讯立断民以信从期勿犯公不可谓不威也陟于南京户礼二部邦礼国计咸称其职不可谓不敏也大庾岭南番货攸经例十抽一军饷是供濯以清介前弊悉祛商贾颂焉非廉乎缟素自奉口不择嗜体不择华居官三十载屡如贫儒曰以遗后非廉而能俭乎惟先生具兹七懿百善咸臻是以方归而民遮道入留既去而民肖像以祠故曰岂可以声音笑貌为之哉是故表其表表者而出之以来裔先生讳应仁字子荣子男二人长学夔次学尹敕封安人董母吴氏墓表正德辛未夏封户部主事东墅董公之配吴氏安人卒东墅公将以中秋葬之于董家庄之东北其子户部主事琦将奔归而以墓表属于其同年史官湛若水或曰太安人葬有志矣且妇也何以表为若水曰夫表也者表也表其表表者也其余则有志存焉耳且妇幽德也夫则吾又何表焉微显阐幽圣人所以立教也太安人出太山之秀少为处子之烈归事翁姑如生父母病则吁天求代不食则吁天必食乃食吾何为不表之以劝天下之为孝妇者乎东墅少吏鵰鹗以迁石墩安人以时进言知止不殆年跻六十解组而归吾何为不表之以劝天下之为贤妻者乎遣琦入学竭力供给以励其成琦尹高平谕使宽恕六事咸举吾何为不表之以劝天下之为慈母者乎肃然中居言笑不妄躬御绩纺节缩饮食其待宗族也礼其御臧获也恩吾何为不表之以劝天下之为女则者乎是故妇道立则天下之为子者劝矣妻道立则天下之为夫者劝矣母道立则天下之为父者劝矣女道立则天下之为男子者劝矣故曰爵赏不遍于天下而天下劝者其斯之谓乎明故广州府学教授陆君墓表维正德十有五年闰八月教授月江子陆汝龙嘉鲤卒于广庠之官廨厥仲子舜臣奔自南宫之试将归葬于横州之六梅以关生大正来请表其墓甘泉子曰表也者表也表其大者也故月江子之世系在谱牒其年籍在叙述其历官在志铭吾无表焉是故君子所贵乎道者四曰诚曰仁曰孝曰廉陆子有焉吾是以表之表其大者尔陆子生而端不妄言笑忠信不欺教授于广以抚巡之命单骑谕后山之贼下四百余人入处于庙斯不亦诚矣乎诱生徒之勤而警其弗率者助刘之丧赙谭伟之贫斯不亦仁矣乎分教上虞迎养致遭丧而归匍匐致毁斯不亦孝矣乎却后山之贿五辞束修之礼以终其身食不兼味衣不取华居不蔽风雨斯不亦廉矣乎夫诚以立其德仁以达其用孝以致其情廉以律其身四者备矣扩而充之以尽其性斯不亦可训矣乎陆子有四德焉方伯吴公是以有学行之誉侍御陈公伍公是以有端懿之誉是故君子有此四德者人斯与之矣人与之鬼神斯福之矣陆氏之子质而淑且从甘泉子以修四德君子是以知其后明从仕郎广海卫经历罗君慎斋墓表惟庐陵慎斋罗君赞徽良者赠兵部员外玉之考宪副君之祖君洪先之曾祖也慎斋生永乐乙未弘治庚申正月十九日甲子葬于配王氏生永乐丁未十月二十六成化甲午四月十六日修撰洪先以宪副之状恳甘泉子表其墓甘泉子昔在正德会宪副君于京口同歌于小金山饮中冷泉知其清而贤矣乃今见其子殿撰君于金台则恭而谦矣恭以行己谦以求道未艾而进进于古人也甘泉子曰子之懿也而继世子之先必有艺之者乎曰吾之曾祖慎斋公也慎斋出于善庵府君嗣庆嗣庆继朋寿府君朋寿府君继仲瑛府君仲瑛府君出于维高府君维高府君出于庭兰府君是为吉水谷平之始祖也其斯之谓艺乎甘泉子曰艺也者艺其德也是故一年则问艺谷十年则问艺木百年则问艺人殿撰曰吾祖慎斋之考善庵府君好施以济贷而焚券称善于乡笃生慎斋则有家君之状存焉于贡业太学奔母周之丧寻丧善庵自度以礼葬营周密致诚信既事即还赙布焉罔家于丧以累先人是故知其孝矣于不报侮于族人亦不责报施于所厚惠之人宁忍人之横逆而勿以横逆加诸人经历广海勿罚自利以害人禁夺筹于豪家以宽卫卒称贷之苦是故知其仁矣于月舟拾之遗金视其封识归之其人其人拜泣分半笑却不纳退而贫屡布袍蔬食囊箧萧然不城府不媕婀以附势不谐恢以和俗是故知其义矣三仁之说试文称着剖析理欲九举不偶知命不忧益励不懈是故知其智矣广海之政虔肃以纠于不检罔或弗恭教绮纨介冑之子折其骄贵之气而化之学式教诸孙进退揖让咸有秩度供事惴惴罔与宴饮不狎侮于僮仆亦不狎侮于樵牧喻叩角如成人出其门者必谦逊是故知其礼矣故夫君子艺植于其身以裕于后昆必仁孝以为根智以芸之礼以培之义以滋之夫仁孝根之则道生智以芸之则领恶而全好礼以培之故有所循植义以滋之故旦以长养夫道生故不息领恶全好故不荒有所循植故不欹日以长养故不折犹谷木之由扶疏而参天实颖以粟然则若慎斋公者非子先世之艺欤是故表之于墓以式于来裔乡善士慎斋周君墓表甘泉子表周慎斋墓曰呜唿其乡善士之藏乎或曰何表尔曰以其子也以其子之善而知其善士也慎斋名铭生正统乙丑卒弘治辛酉享年五十有七世居宜兴荆溪之南高祖晓三曾祖宗七祖士元考海慎斋配徐氏生六子曰衍曰衎曰衢曰卫日冲曰衡冲举乡进士试教职累升唐府纪善与庠生衢衡医生卫皆从甘泉子游问圣贤之学冲言于甘泉子曰冲也兄弟幸有立于门下先子之遗也幸吾师表之墓焉甘泉子曰子善述吾将善传表其大识其小曰惟我先世自荆徂亳自亳徂邑我先子少而罔恃能自立以能排河间族戍之难啜辛茹苦竭力营运以养大母而渐复家业以得其欢心安养七十稔丧则致哀毁夜寐觅母不得则大号恸亲邻为戚戚治丧以家礼而斥去浮屠念父养不逮买田墓下而守祀焉凡行向墓之方虽远必造谒曰可以观孝思矣曷不表之以昭子道乎曰呜唿我先子之养我诸孤也曰衍也衎也而宜治生卫也而疾宜世医道衢也冲也衡也而宜从师受经学以显吾宗且严厥法诸小有过则挞之晨昏谒见不敢仰视焉或闻謦欬之声即惕然敛容其为择子师必端士朋友毋近邪佞躬督其课程其功诸孤读诵夜分必亲起视焉曰欲粥汝急于成立无急于功利曰可以观义方矣曷不表之以昭父道乎曰先子暇则燕坐阅书小学是笃素履是慎勿汨邪说勿事异教接不妄语居无惰容言无隐情贷不急人之偿公以息人之争逊以避人之慢官察治之则为求免曰彼得无自新乎县大夫以是敬礼之欲荣之义爵则辞弗受曰可以观立身善物矣曷不表之以昭人道乎又曰吾母徐也自先子营运于外则居侍祖母孝养是谨女红是勤食不继宁与诸儿啖糠核毋宁令姑不梁食先子之丧治家益严诸孤惰必责之曰汝忘先君之志乎诸孤凛凛莫敢再违翼以成立以振厥家曰可以观慎斋之刑于矣曷不表之以昭夫道乎夫人道惟尊尊亲亲中立以成上下之伦也嗟嗟慎斋上观尽子下观尽父夫夫妇妇而人道备矣是故表之以为乡善士之规戊子十月明故崇安教谕古愚费公墓表南海古愚先生者寿宁麻城崇安三县博费君容卿溟也祖曰友德其宦曰英德教谕父曰希用其行曰积学而隐德古愚之生曰景泰辛未其卒也正德戊寅其所卒曰二月廿一之官舍其归祔曰庚辰正月之七日其所祔曰佛塔冈之先茔其弟曰汇俾其族孙隐以其友陈廷评之状来谋表于墓曰古愚古贤也盍表诸古愚生无妄语语必如心勿或回护曰曷不表之以劝忠信乎古愚为庠生教于司府弗辱弗求曰曷不表之以劝清节乎古愚能以其配李克勤克礼克妇克母克化妯娌曰曷不表之以劝夫道乎古愚之在郡庠当贡则让遗金则却曰道义何在曰曷不表之以劝朋友之道乎古愚丧其亲处贫而尽礼裒土以襄事举于戊午向主而泣伤不逮养曰曷不表之以劝子道乎古愚与弟瀚也汇也居则同爨瀚也恶疾必亲调死敛必亲浴无或畏忌曰曷不表之以劝友弟之道乎恤其遗孤檚犹子也以及其成立曰曷不表之以劝慈幼之道乎其教崇安也犹其教麻城也其教麻城也犹其教寿宁也其处诸生也犹其处父子义利截截曰曷不表之以劝世之为师者乎甘泉子曰孔子称虽曰未学吾必谓之学也若古愚生而质直八美是臻谓之学非耶夫位不称德者必有后古愚以彼其善乃有子桐夭折不嗣岂所谓福善之说非耶夫世之是非反复贪污无耻大纲倒置兄弟途人朋友市道师生义绝攘夺遗孤者滔滔皆是其不无媿于斯人矣或以位高泽及子孙者何耶是宜表之以为乡党规明封某大夫南京户部署员外郎主事加四品服竹庐吴公墓表公讳琏字美中别号竹庐广之南海人大父讳某考讳某皆不仕而以积善遗于后公生于正统壬戌卒于嘉靖之癸未寿八十有二初以府庠生领成化甲午乡荐甲辰进士授和州含山知县改进贤以母老解印去凡官不过七品任不满六载而退居者二十有八载正德辛未以子允祯官封南京户部署员外郎主事辛巳今上入继大宝复沛恩进阶四品配何氏封安人子男五人允祯今为两淮盐运使方迁广西参政而卒允礼先卒允禄考功主事允裕举人允祉未仕女二人孙男九人所着有竹庐集洗炭录两淮运使祯迎拜甘泉子于维扬之道曰先人之墓愿子表焉甘泉子曰子水之友也子之先大夫水尝登堂拜焉表也夫何辞之辞夫表也者表也表其表表者也庸则吾无庸表焉盖考之状矣或曰公之表表者有七善焉曰志曰孝曰廉曰惠曰明曰公曰真状曰公初业举子既乡荐则曰科举业乌足以尽所学也闻白沙先生鸣道于江门遂从之游讲闻圣贤之学斯之谓志矣不表之何以规时之无志者乎曰公举进士尹含山招旱荒之流民而赈给之而复之业请贷其役徭给之牛白于大吏劝于富人而益资赈之大家乡贵之知者欲假之冒支则拒焉粟为饥者乎为公辈乎或聚众给粥粥陈愈疾疫乃选各乡大户户付之饥民给粟食之令为之耕作戒大户安恤之而药之疾疫死者多寡以为大户责罚而棺衾埋之于是大户皆以为己任而活者众矣莅官八月凡三上疏皆以兴利除害爱民也其在进贤犹其在含山也毁淫祠立社学明人道以息鬼道之惑与民更其所不便纳粮之民令得自致而去其包揽之弊毋使殃民而疵公沮止邻邑典史管粮之摄而犯督粮者怒将亟其完粮之期以罪之民惧公得罪争负米不旬日而完修预备之仓捐纸价堂食籴谷以充之有中官奉命来将至邑他邑必须百金乃去否则受辱公令邑民校尉往说之吾邑主选兵快以俟至必盘诘非太监之利也至则礼待而去夫忘其身之利害以纾民之急难故遗爱及民既去而民思之斯之谓惠矣不表之何以规世之残民者乎曰公之尹二邑也独以一仆自随常禄取适口则已岁编祗候且令停征曰毋令吾民称贷益我马夫仅令养饲则已毋纳乃金检灾民间民馈之烹鸭酬之金食既民置金而去公家居不忘曰吾岂妄受一物者乎以二帕寓予之有亲郑姓者见其澹泊而讶焉曰得无为公孙布被乎则为尽出其箧笥令检视之且曰不信试与居凡所得尔皆有之居数月叹息而去是故邑志称其廉洁矣不表之何以规时之贪墨者乎进贤之邻邑有李氏者大宰也与邑民争地官多佑李之势故久不决公承委往勘悉还地于民故邑志曰守正奉公始终不苟不表之何以规时之徇私者乎民以讼至庭者唿使前而备询之必得其情而后为之断故负者未尝称屈屈者未尝不伸虽厄于权贵不恤也斯之谓明矣不表之何以规时之昏暗者乎曰公父卒于含山孝于母杜夫人益至迎养于进贤既三载夫人思归令祯侍行已即谢病致仕而去归养其母虽以屡荐将擢之时弗少俟也数千百姓之遮留不顾也夫不以爵禄之縻而易一日之养丧则六十四矣而哀慕致毁可不谓孝乎不表之何以为仕而忘亲者之规乎又曰公刚介鲠直乐与人为善尝过光孝寺见一生员有博局正色喻之曰得无废业乎命投之水凡闻人之小长即与之不置口有小不善则面斥之而告诫焉庶几其改故乡里无老少皆乐与之谈斯之谓直矣不表之何以规时之枉者乎甘泉子曰予尝观于世矣善恶之实或能少屈于一时而不能不伸于身后何者其屈者人也其伸者天也天必久而后定今少司马万公镗进贤之贤者也尝谓水曰吴公美中遗爱之在吾邑民到于今称之其考于状志益足征及观公诸子多贤而显孙曾复滚滚承其家风益昌则吾之表之岂诬也哉岂诬也哉戊子闰子月十三日明处士王公墓表公讳全禄字伯永浙台之黄岩人唐季大理少卿曰从德自钱塘避乱来家焉是为公之始祖高祖讳某曾祖讳某祖讳某父讳某公生元至正十九年七月二十三日卒明宣德六年九月一日享年七十有三葬于方山壕头之原其配范氏内行修饬足以媲美云后若干年其曾孙南京刑部右侍郎爌请甘泉子为文表其墓甘泉子曰表者表其幽而着诸其显者也故非幽不表今公隐德而弗仕其幽也夫然而有懿行焉着于乡以裕于后昆其显也夫水也尝交于南渠子而讲其世矣公之懿有六德焉曰孝曰仁曰廉曰忍曰严曰诚吾闻之公之幼也有所戏蟋蟀于匣倭寇至从众走且百步矣忽趍还开匣纵蟋蟀乃去曰虽微命也若弃去必残其生若是者非仁乎公之父善饮也贫不可得则竭力营致以娱之为里役送囚至郡既上道矣还倾囊出道费奉其大人以为杯勺资曰毋令别久旷甘旨也若是者非孝乎或以非礼见侵则恬然受之勿与之较故人号之曰王大佛王大佛云若是者非忍乎邻有挟多赀以自矜者则视之漠然弗忮弗求谢其非道之交若将浼己焉非廉乎出入起居爰有常度途遇雨勿或疾趍湢浴必就暗室声不闻于垣一方非所谓严乎乡党姻戚待以忠实闻人之过若在其身虽家人父子不以语诸其口贫鬻其田邻有宣言曰彼其田卤耳故莫售公曰彼言者实事也人不欲亦犹我不欲可欺之乎因不复鬻若是者非诚乎君子曰嗟乎懿哉德也夫以避寇仓卒不忍微命可以观仁行必念亲所嗜推囊以副其意可以观孝不较横逆可以观忍动必知谨可以观严不羡多赀不受妄交可以观廉外不道过内不欺恶可以观诚仁者德之爱也孝者德之本也忍者德之地也严者德之正也廉者德之守也诚者德之确也夫以不出闾里六德具修所谓厚积而不施者其必有后乎故其子次隼也虽不幸早世而长阜也幸以勤俭起家义方裕后其孙秬也乡贡肇显判官和州其曾孙有若烨者则训导苏郡有若炜者则训导丹徒有若燠者则教谕凤阳有若弼者则太守兴化至于南渠子爌也则贰卿司寇其玄孙曰坊者则丞于尚宝其庠游闾处者文学诗礼衮衮绵绵如瓜瓞然由小而大其进未艾子姓之蕃门祚之盛虽其子南耕公阜扶衰振废之功而公积德累仁之自君子可以知本矣曷不表之于墓门以垂于后裔扬于乡党永以为训乎戊子闰十月十八日赠文林郎忠斋曾君墓表是惟司谏曾君仲魁之显考敕赠文林郎忠斋先生之墓司谏有惠于顺德也故于甘泉子为知告于甘泉子曰吾先君故泉人也世有名于泉唐之由光州而闽则有若团练副使延世者宋之硕辅则有若讳公亮者继秉钧枢则有讳怀祖者嗣光联声是以温陵有曾府之称乃迁晋江乃奠西安则有若五世祖讳砾孙者惟我显考忠斋厥考德厚厥祖阳文而曾祖保养世隐德也惟我显考厥生天顺己卯七月八日厥终成化癸卯六月七日享弗遐也女兄娥姿长兄元魁在冲而孤仲魁生甫三年而乳哺鞠于母封太孺人柯也仲魁幼蒙不及忆记吾之显考之容仪忆记吾显考之行义以教诸孤者母太孺人柯之德也曰于乎二子而考敦悫醇懿殆天植也奉乃祖惇斋公之严毅左右承顺曲欢其心也早失所恃事继母张氏薛氏无违颜志也处于兄弟同牟匕衣裯至欢也曰于乎兄干瑞尔名弗成则莫以显亲惟兄之责璟瑞也义服劳以成吾考之业我弗力艺服贾以代考之艰以张而家者吾之责各自竭自力以成于志也于乎而考经营周旋联族叙姻率党御下靡过举也服命弗腆质朴自居称谨饬也服父之劳往役清戎遘暑而终无遗憾也慈母顾复之恩训言在耳也不肖孤仲魁惟显考有德而早逝兄元魁继殁而仲魁孑孤忝以官秩貤赠封于父母痛惟香饭林之草葬虽尝新之于癸未之冬久未有表以发潜德则仲魁及女兄婿南安碧石陈浩也而侄宗开宗省也而嗣子宗孔宗鲁也咸抱耿耿于没世而弗伸其何以称哀哀之情水木本源之思乎惟先生其俯赐之表焉甘泉曰信斯言也若忠斋先生朝珪者其贤矣哉是故敦悫醇懿着其德矣承顺无违竭耕服劳着其孝矣牟匕衣裯之共欢成名显亲之责难着其友矣联姻御下着其惠矣死没无憾着正终矣君子有此五者虽着于天下可也而况于乡乎焉得不表而着之以告后昆以式乡人庚寅十月日明故封孺人傅母刘氏墓表皇明江右敕封孺人傅母刘氏卒于嘉靖辛卯冬十二月十三日其子监察御史鹗以明年壬辰仲春之三十日卜葬于新喻邑南简家山之原御史君以行实走书数千里来京师请表其墓表曰傅氏之门其日昌矣乎盖自刘孺人发之矣孺人讳喜珠姓刘氏世家新喻昌梅之里厥考士沂公学积弗举才阏弗售厥妣段氏淑行实繁故成化庚寅仲冬而孺人生夫天于人之德也不发其身则发于其后士沂段氏并蕴中美笃生孺人孺人固秀之钟也甫及龆龀慈慧而柔顺俭慎而贞一父母而孝兄姊而友弟妹而睦发自天性不由保姆其为人女有如此者及归傅氏与守朴周礼封文林郎御史公为元配不及见其家翁而事其姑阮孺人如知阮孺人之严厉必时其怒而起孝敬焉罔有乖忤不及见其长伯而知其仲伯乐善公能振家声而庇守朴及其子者则为视伯犹翁而视姒犹姊视诸侄犹子视诸女犹女其为人妇有如此者其事守朴一言不敢轻一事不敢专尺帛斗粟非告勿遂守朴中年以乐善命为掾郡堂孺人独家居绝去锦绣珠玉之饰尚缟素衣澣濯勤绩纺躬机杼以奉阮孺人不忍去离其侧以纾守朴内顾之忧而完其令名家业亦举守朴刚介少假人词色孺人曲为调护虽奴婢有过亦曲为掩容之饮食必询其有无以此不致酿怨启衅以守朴取誉于乡评其为人妻有如此者孺人之归傅也遭家中衰外内交侵己独不恤日业子以儒以礼义自树立使补弟子员登癸未甲科拜行人迁今官直声着于时乡之人佥贤其能大傅之宗而成子之名其为人母有如此者孺人岁时深居简出非礼节所关终数月不离房闼宾亲欲求见谢却之虽兄弟诸侄罕得见之见之未尝出阈疾且渐比属纩前一日犹区画内外支费井井如平时请医人来诊脉却之曰吾自当瘥矣奈何轻身见外人乎推此心也则夫身可死也手不可辱也其持身贞洁能以正终至死不变有如此者噫漆室缇萦烈女也为妇则未闻共姜孟光哲妇也为母则未闻文伯和靖之母懿母也其死而不变则未闻噫若孺人者兼有众美宜获诸福而寿不过六旬之二子不过侍御一人然而犹及与守朴公蒙郊祀推恩之封其卒也犹及御史自湖南归养之旬月而御史君又褎然能亢其宗功业进进未艾而以孺人显于不朽者无涯也况孺人身备五美昭昭如此是宜表而出之俾为人妇者得之以事其翁姑则不失其敬为人妻者得之以事其夫子则不失其顺为人母者得之以教子则不失其慈为士女者得之以自守则不失其身为人子者得之以事亲则不失其孝为人臣者得之以事君则不失其忠余是以表而出之以为世轨壬辰六月二十六日明故逸庵居士沉君配罗氏孺人合葬墓表甘泉子曰凡生人之道有四曰孝曰和曰慈曰惠然而鲜有备之者焉备生人之道者或有之然而鲜有夫妇合美比德者焉余于沉氏之子珠得观其考妣逸庵居士罗氏孺人之状而有感矣逸庵居士铠德威者厥考寿官稢厥妣王氏而逸庵生谨畏孝慈贷人以物而不责其偿时父之怒罔敢怨尤起爱起敬终身罔敢或怠丧则尽礼祭则尽诚流涕思慕虽老如少事母王如事府君事继母曲如事王焉配罗孺人妙正厥考曰纹厥妣曰孔而孺人生明慧贞孙归事舅姑于寿官府君以敬于曲孺人以爱谴抑喜爱惟以承顺白首一心一食必先一事必请祗敬祖先祭品必亲其夫妇之合孝有如此者逸庵十六而娶罗氏罗氏十七而归逸庵女红极精惟伉惟俪以倡以随内无婢妾外无间言其夫妇之合和有如此者逸庵教珠业儒期底于成有惰即警有戾即谕逸庵曰夫富贵之别离孰与相保于安乐罗孺人则曰如某某厚德人也汝可不学乎如某某薄德人也汝可不戒乎珠游南雍闻心性之说人为危言逸庵归告孺人则曰祭酒公教吾子好也吾为父母反不欲乎意遂释然其夫妇之合慈有如此者逸庵有赀易于人人欺匿之则不问有称贷于人人欺负之亦不问弟锐合门疫死则为竭力以殡逮使僮仆仁爱弗虐罗孺人于同居百口内外谦和咸得其心推财济之不责其偿以赞夫子其夫妇之合惠有如此者斯不亦媲美同德矣乎逸庵生景泰甲戌二月三日卒嘉靖戊子六月十五日寿七十五罗孺人生景泰癸酉十二月四日卒嘉靖丙戌十二月三日寿七十四孺人以丁亥十二月二十八日葬江都县豊乐乡辅德庄之原比逸庵卒其子珠乃启孺人之墓而合葬焉己丑之十月二十一日也汝渊诣京邸而告甘泉子曰珠于夫子所谓受罔极之恩出膏火之中而游乎清波乐土之上者也况斯墓乃夫子往所视定曰吉者也幸赐之文以表于二亲之墓庶以赎不孝之罪而慰亲心于地下也遂为表之于石云孙男二曰与存曰与安孙女二巽良兑良嘉靖壬辰七月二十一日明故襄府长史南川林先生墓表周公而上其道行孔子而下其道明其道行者其言微其道明者其行绌是故明者其体乎行者其用乎白沙夫子崛起南方泝濂洛之源以达于洙泗慨然任明道之责当是时得其门而入者惟南川林先生一人而已矣南川静坐清湖余二十年玩心于神明默契乎大道其质于师之言曰元来四方上下往古来今直是一个充塞周洽无些小欠缺无毫发间断无人我大小远近如一团水相似都滚作一片又各饱满无相干涉者前辈谓尧舜事业亦是一点浮云过目今始知其果不我欺实见得则所谓充塞天地之间所谓天地位万物育所谓建诸天地而不悖质诸鬼神而无疑百世以俟圣人而不惑所谓至诚而不动未之有也所谓洋洋乎如在其上如在其左右与夫高宗梦说之事朝闻夕死之说方各各有落着曾点三三两两看来自家多少快活何必劳劳攘攘都不是这个本色千古惟有孟子勿忘勿助之语最是不犯手段也斯不亦见道之体乎然而言则精而行绌矣先生事竹斋府君如事天其事游太夫人如事地故孝敬行于家庭孚于族党闻于巡抚巡抚朱公为劝驾焉中乙榜教谕平湖迁教授于兖州再补严州所过士习以化而师道尊破规条之说而重以身教化举业之陋而合于涵养去支离之弊而究于一本荐进监博学者宗之进学有解教冑有辞士人就矩缙绅考德拔为襄府左长史正国法肃官僚慑奸佞清官禁立体统一府大治及其既老以礼而退能以正终故方其隐居清湖也人曰未可以仕乎曰吾方求吾志也吾何为而易诸及其仕也人曰未可以止乎曰古有为贫之仕者而乘田委吏所不辞也吾何为而去诸斯不见道之用乎然而行则绌而道明矣甘泉子曰夫道体用一原者也昔者孟子称伯夷伊尹柳下惠孔子之圣于伯夷曰治则进乱则退于伊尹曰治亦进乱亦进于柳下惠曰不羞污君不辞小官于孔子则曰可以速则速可以久则久可以处则处可以仕则仕夫圣之为德亦大矣而直于进退仕处久速之间言之何耶明体用之一原而变化不居也故即用可以观体矣即体可以观用矣即体用之全可以观人矣南川先生之学其盍亦以是观乎若其赞述存乎文词其行实存乎家乘余特撮其大者表而出之庶来裔有观焉先生讳光字缉熙子二人长时表医学训科次时衷乡进士能继家学从予游语予表于墓石嘉靖壬辰十二月望日明故医闾先生户科给事中贺公墓表于乎其斯大明有道医闾先生贺公之墓乎其考孟员妣郭氏世有阴德于辽之广宁义州者乎其厌俗学之牟利而慨然以古道自任圣贤自期者乎惟义之比而进退取舍以之而确乎不可夺者乎其陋记诵之知而一本诸躬行者乎先生之殁而葬者余二十年而未有墓门之表有子士咨谋于诸弟谒甘泉子之文于京师发阅月而士咨卒夫访之固能世先生之学者以乡进士荐入京不愿仕上疏千数言而归甘泉子贤之固可与表矣矧先生之学崛起于东北之藩忘势受善拜白沙先生易友为师有撤去皋比之风予甚慕焉表其可以辞乎状曰先生讳钦字克恭弱冠魁于山东乡试成化丙戌登进士第为户科给事中期尽言责曰是岂窃禄者书宣尼鄙夫之训于壁故于不可者常率僚长以言不言乃自言言无不尽一芥非义之馈不受虽义受亦不过礼科中新进者率盛席以礼其旧僚先生曰朝廷奢侈言官谏之言官奢侈乌能谏君吾惟以菲馔备礼而已矣成化四年旱灾则抗疏上言应天修省当以实心修实政今所行皆虚文也遂以自劾求退不久初见白沙陈先生于京邸与吾叹其知圣学有道者千载真传其在兹乎曰先生非吾友也吾师也遂请以师事辞固强之省其像谢病东归有为留行者先生曰进以礼退以义耳遑恤其它遂行归则杜门潜心进修德业时瞻白沙先生之像而企慕之以致羹墙之意焉白沙先生谓之曰为学须静坐以祛纷扰使此心凝定然后读书应事无不明达谓今之士者止以名节结果学负其资向上一步其谁进之先生与人言论侃侃白沙先生曰得无锋芒太露乎须涵养令深沉和平乃为美耳于是乃作书室于后圃遍书深沉和平向上之语于目前令有警惕必期至是乃已悉取古圣贤经书以次优游涵泳于其中非吊丧问疾不出也或来从学则谢之师道非徒诵说已也吾惟自治不暇何暇及人盖静居者数年凡天命之微人伦之着经世之要道为学之大法精思默识反身实践乃推所得以淑乡人学必以躬行为至于俗儒训诂辞章之习一为扫去所学所养益精到矣公与白沙先生虽相望万里而心神交契如共一堂每一展像宛乎如闻謦欬俨乎如接神明也尝曰白沙先生天资高见道易先得其本原而后学其节目吾人无白沙之资且自小学做功夫以渐而上达庶有资级可循守以不负白沙向上之言然后为善学白沙也公才虽高而能以虚下人虽内蕴德美而自视若无闻善即拜以故聆言者起敬接颜者诚服凡文武官僚之寓辽者与往来过其境者未尝不礼于其门得其绪论淑诸行事泽于生民处家则以笃孝友厚宗族谨祠祀行四礼遵朱子之制其教子弟必习定省设温凊崇礼让禁争斗争斗者子弟虽直必以右于乡人必棰楚之于是感化于乡人乡人旧习丧葬侈于酒肉尚于释老惑于邪鬼者悉为变革之旧有慕于浮华事于刺绣妨于纺织害于风俗悉为变革之一归本业子姓纳妇则先谕之有如此者乎否有则非吾家妇也于是悉禁之以为乡人先间喜教童子曰为其染俗未深而去道不远也宿学舍则命诸生习温凊定省之礼曰弟子之职也其事师长能如此即其事父兄于家庭亦如此也作歌诗数章俾朝夕歌之以知为己为人之辩观朱子白鹿学规则曰经书之机括总要也于小学书则曰是日用之规矩准则也由是洞规小学之教盛行于乡邑亲戚之困无衣食者必周竭其力于父母之没父母所爱者则亦爱焉困卖居宅者必为赎之死无以殡葬者必助之竭其力论为学曰处俗必当尚志论天下之治必曰本于君相知学盖先生之学以务本务实为主故其言如此故曰学者之无成政教之不举风俗之不美世道之不泰皆坐本蹶实丧事末节而饰空文耳弘治改元内阁大学士刘公吉荐举人才以先生首乃除陕西参议抚治商洛等处提督官军民壮分守汉中府地方赐之玺书假以便宜先生以母老且疾并与新职名辞之因论时政急务四事资真儒以讲圣学荐贤才以辅治道遵祖训以处内官兴礼乐以化天下详见于状足征也其荐贤才谓广东陈献章天性高明学术纯正有格君之德有经世之才朝廷允其辞不用其言先生终不出而前后荐举者众矣每景物熙明辄与诸友生游钓凌溪之浒徜徉竟日而归每率子弟习射曰射者男子之有事也先生屏居或传闻朝报有纳谏用贤之事即喜不自胜或闻举措愆违四方灾变即忧叹不能自安也初读五经则博考传说不遗一字久而融会自得则惟取经书正文循环讽咏虽老病不辍尝曰万古圣贤只此一理深契力行圣贤同归岂有二耶先生方欲由朱子以入孔颜之途不殊圣贤之轨以为无二而其正大光明之心恳到不欺之志则可质诸鬼神而无疑矣寿七十有四以正德五年十二月初四日终于正寝先生居医闾山之西因号医闾山人人亦称为医闾先生云配席氏同邑千户家女娩婉贞淑克媲厥美中尽内助外赒贫乏上奉祭祀下仁婢仆外内称美无间言焉寿七十有一先先生五日卒以次年二月十五日同葬闾山麓光明谷中生四子长即士咨次士誾次士谟武举赞画百户次士诏一女适都指挥史文孙男十一人世雍世和世泰世平世清世安余幼未名孙女八人甘泉子曰余昔从白沙先生闻医闾先生甚习而慕之恨不及亲炙而与之下上其论及余仕京师四五年而医闾公已谢世矣每见辽人来者必询之而其子访之又高尚不肯就试京师故不获相识以遂余仰慕医闾之愿前年唐府李纪善遇春致仕归辽取道从余京师询之托以寄声访之访之亦未有一言之交今则已矣独记忆往在江门白沙先生道公父子之美又云曾劝公读佛书公久不答士咨则有书疑辩先生亦未之答余问焉白沙先生曰公笃信谨守人也别三十年其守如昨又问则曰吾子不闻程子谨礼者可令读庄列之说乎甘泉子曰甚哉大学之难明以行也贤知者之过之而愚不肖者不及也自周公没数百年而孔子作颜曾子思传之绝百余年而孟子作孟子没而道无传焉绝者又千数年而宋有周程子作张朱继之自是绝者又数百年而我朝白沙先生作时则有医闾先生与罗一峰庄定山章枫山诸先生然而笃信恳到则医闾公其人也自周公孔孟周程之间横议邪说者杂出而支离不足以语道之大全者多矣由是言之明而行之岂不难哉昔者孟子称子夏子游子张皆有圣人之一体冉牛闵子颜渊则具体而微夫或以一体而不足概乎其全体具体矣而又见谓微焉此其所以难乎而医闾先生得于师友之讲求其所自立者卓卓如此以置之孔门弟子当不在游夏之后也予是以表之墓石俾东方之学士有所依归以求闻夫大道之要焉嘉靖癸巳五月初九日泉翁大全集卷之六十三文集门人江都沈珠等校刊墓表明琴窗陈先生墓表甘泉子曰呜唿兹惟乡先生琴窗陈公之墓余自白沙先师之外观于乡先生有三人焉余初举于乡过龙滩谒琴窗先生则见其动止必正雍容和怡蔼然文雅君子也及赴试北都于崇文之馆见方伯祁致和先生者容恭而礼下裒然博雅君子也礼闱报罢执业白沙则又见师之友西溪张司徒先生者时谢御史家居谦柔而刚正又卓然大雅君子也夫三公者其襟怀气象大率相类余尝往来于心彷若见其人而不可即矣夫西溪望于朝着祁公望于方岳琴窗望于乡邑所遭不同其道一也或曰古之君子微显阐幽则吾子于琴窗可无表乎甘泉子曰吾其表诸吾其表诸吾何征矣或曰子云公与祁公同道则幸有致和先生之传在文献足征也是故君子有美在中蕴之为德行发之为文学形之为孝友推之为乡行广之为交际制之为出处故传曰公蚤失恃孝事继母敬爱于兄无间母弟言动不苟取与惟义其德行有如此者又曰公之葩经专门子史旁通发为诗文爰有典则故蓝溪有咏琴窗有集其文学有如此者又曰待宗族亲戚有恩接乡党朋旧有礼捐资为祠割田为享倡义率族以联本支其孝友有如此者又曰千室之乡不信于官而信于公有争不平片言乃决人有不善恐闻于公罔畏于官其乡行有如此者又曰有文字之交公未尝以越境而沮若公室非乡饮之延虽欲见而公有不屑其交际有如此者又曰有琴一张有香一炷使璨也乐于斯终可以卒岁常曰孔子有云施于有政是亦为政奚必禄仕应诏求贤力辞乃已季弟哦松援例义官乃钦恩典其出处有如此者甘泉子曰呜唿先生七十而六美具臻向使见用于世居方岳则可以表率一方立朝廷则可以表率一朝治化其有襄哉惟公不仕无以自见于世故善专于一乡夫古之负才德而不自见于世岂少也哉岂少也哉厥嗣道本道章世济其义具石以请余故表之为时规明故武昌太守王公墓表为僧折妖僧继晓之横行抚按二司而奏毁其坊牌诰敕焚其妖书卒擒而斩之革守备太监之以进贡渔民奏罢襄府之营造以恤水旱相仍之患承擒妖术道士李甘泉子曰语云太柔则灭太刚则折岂其然乎盖自孔子叹未见刚者枨也欲焉得刚刚则明明则断刚岂易得耶若宁国泾川中宪大夫武昌太守王君得孚者古所谓刚者非耶公以丙戌进士为户曹受檄平物价则中人不敢犯决凤阳河南之争田千万亩而军民不敢以混欺发十三年之盗银于仓地以称神明非刚毅而明断者能之乎守武昌解督责催租之令剖狱流行民教风振士民敬服立三等九则之法以均田役而公私称便牌县给粥以多活饿殍发奸僧之杀人以有其妻而孜省于南京戮于京师年甫四十九矣不遇时则飘然拂衣致之仕而归不少为不义屈不可谓非刚者也然而公直行其志不少顾借敢于任怨而怨多归之盖自负其高才人莫己若平生惟敬信白沙陈先生诸名公而世之人不皆白沙诸名公者皆不得为之敬故在家在邦多所不合而怨尤生焉此公之高才所以不大用而或冒蒙以不韪之名也及其曾孙廷干始以奇童能文年十七取进士第官大行人而公之才德遂因以显于邦家邦家之人遂服公之终善而食报于后昆也廷干父子于余有从游之雅乞为表公之墓盖二年矣乃今廷干充诏使于南都恳余成之君子于言夫岂苟哉夫岂苟哉公号戆陋子嘉靖九年十月十八日终距生宣德庚申十月三日享年九十有一配吴氏封宜人生男六镗钰铉锐孙男十五人曾孙十人蕃衍矣而廷干以大行人显进进而未艾斯其德之征欤癸巳九月二十五日明故沁洲太守渐斋王公配宜人侯氏合葬墓表呜唿此王大夫侯宜人合葬之墓大夫者何讳某字某为沁太守渐斋先生宜人者何为厥配侯氏夫人曰四姐生而媲德殁而同藏始终备矣有子曰崇庆为按察副使为志学士为名称于时渐斋公享年若干以某年某月某日卒葬于新原侯宜人享年八十有二以嘉靖癸巳八月朔日卒合葬焉德征走书金陵告表于甘泉子甘泉子曰吾尝闻于君子矣干坤合一之谓道刚柔合一之谓德阴阳合一之谓教夫父干道也刚道也阳道也夫母坤道也柔道也阴道也故道有干道坤道德有刚德柔德教有阳教阴教夫此三者人道之重也人伦之表表者也太守宜人其必有之矣乎吾其表诸若夫世系存乎家乘业历存乎志铭吾又乌乎表诸崇庆曰其惟状乎渐斋府君刻励于学宜人助之采薪为灯火之供府君节介操持宜人则孝慈勤俭是故木而讷质而静柔而刚顺而立专而不忘慎而不忽婉而不妒有健顺相成之懿焉是故拟之于干道坤道之合一也不亦可乎慎王事戒暴怒宜人赞之于常熟而浮山而平阴一也惠尔民敬尔事府君从宜人之赞于常熟于浮山于平阴一也判于衢屈矣宜人则曰足矣哉故由判衢而守沁滞矣府君亦曰足矣哉有弛张相须之义焉是故拟之于刚德柔德之合一也不亦可乎庆以言事谪端州则戚戚倅登州闻行杖则戚戚曰盍省尔刑迎养于汴则惟馆舍俎豆之共亦曰藩臬之养足矣哉吾复何求辞苑卿得致仕则亦戚戚曰奈何负朝廷哉而何以老身弃而官哉夫府君教之宜人赞之府君诏之宜人成之是故拟之于阳教阴教之合一也不亦可乎夫斯三者府君宜人有之是用表之以警世规俗焉又因以见王氏之父父母母子子以慈孝相感以相成推此以往行王道于天下也乎何有癸巳九月二十九日明故道州知符君伯声墓表维嘉靖甲午四月二十四日道州守符君伯声钟年四十有九以公务卒于衡阳囊无所于敛林兵备士元王巡按衮邬分巡阅敛之甘泉子为表其墓甘泉子之不表人墓久矣曷表诸伯声之贤不可不表也或曰伯声窭也养亲必丰疾必尝药惟六兄弟怡怡终始闺门肃肃外内斩斩训子义方周旋恤睦是孝谨有余励矣伯声敢规逆濠包藏之祸心峻却粮长宽限之金币是廉介有余操矣伯声捐财捄堕水之舷夫明物我之一体积致其诚意以感道州十年不雨之雪先发仓廪以苏道氓灾疫饿莩之余免秋耗断滞狱济盐食通水利叛獠感而来归是仁惠有余施矣是亦不足与表诸有告之者曰子之称伯声则善矣抑末也而未闻其本矣吾独惮伯声之好学不幸不寿而死也夫伯声南昌之忠信人也父子世美初携其子治从甘泉先生于观光之馆闻随处体认天理之学得勿忘勿助之规静思匝月沛然而悟翻然而改弃旧学而学焉由先生天理之学而知白沙自然之学由白沙自然之学而知明道主一之学由明道主一之学而知濂溪无欲之学由知孔孟求仁之学扩充本心之学必有事焉忘助两亡不假人力是谓之自然是谓之一是谓之无欲是谓之仁是谓之本心是谓之天理其诲之子弟也以是其讲之道庠也以是其发之政事鞠躬尽瘁毙而不悔也以是其守道州其感人也人皆应之其存也人皆仰之其死也人皆哀之亦以是是其足表也多矣甘泉子喟然叹曰伯声天其无意于斯文矣乎何以生伯声之好学也天其有意于斯文矣乎何以夺吾伯声之速也而伯声虽年不跻于下寿位未几乎下大夫然而伯人之所以感伯声者伯声何假乎大位高年也而世之冒大位享高年多积罪恶而死有遗臭者其于伯声何如也予是以表而出之明故山东按察司副使双泉罗公墓表于乎斯惟山东按察副使双泉罗先生之墓乎斯惟翰林修撰殿元达夫洪先之考乎洪先谒表于甘泉子以同志也甘泉子禁为文久矣不辞之以与同志也据李谷坪之状亦与同志也状曰公讳循字遵善双泉其号也其先氏世居吉水谷村之黄橙溪公少颖悟敏达励问学以乙未进士观政刑部授南曹主事称善折狱是故能刑事矣起复授都水主事理徐州洪督东南运除运艘羡余之税罢商舶均给之敛立石堤以防涨囓筑陂以射淤蔽树荫木以息役者是故能工事矣副郎寻正驾以调武选咸曰称职逆瑾用事幸门骤开革乳母传奉三百怙势求复尚书下询公执愈坚曰纵不为糜费惜独不为名器惜乎必以案阁三疏不恤军政考核罢瑾党指挥二十余人风裁益振是故能兵事矣冢宰邃庵贤之升守镇江去扇讼以息刁风节冗蠹以充公费画官条以革吏弊恤孤嫠举废坠振荒歉以苏民困增学舍月廪饩以作士风峙刍粮简服乘载辎重以待总制之命协诸道之军尽进讨之策以大败刘贼于狼山致受朝廷袭衣之锡是故能守事矣于时大官觖望遂以胜谤更守淮安缧系立释兵甲凋余静抚休养生事渐充是故守事亦精矣荐升山东副使按察奉敕兵备徐州以及淮扬时训练严赏罚密授成筭多所捕获凡俘张家村五沟者五百余人下邳者百十人是故兵事亦精矣继母服阕复除山东备兵密云权贵用事边境骚然遂有归志适以冗员裁革而公浩然而归独处一室不妄交接绝迹公府周御史鹓荐其严明复任山东部檄方至公笑不起陈巡抚洪谟荐公安贫守道善行高风实可敦俗固以疾辞是故退志遂矣以癸巳年四月三日端坐而逝是故善全归矣开诚豁达庄重严毅不作机械不为模棱闺门之内凛然如公府祖考遗产尽给昆弟严教诸子动以礼节冢嗣及第训如儿时不假辞色食无重肉服无完衣不妄取与以是始终是故伦理辨矣享年七十配李氏封安人加封宜人子男三人长即洪先次寿先幼居先甘泉子曰若双泉子者可与表也已矣或曰曷为而可与表诸曰子不闻艺人当如诸艺树矣乎子欲知表人盍观诸树矣乎曷谓树曰子不观诸树木者乎君子观其树枝之干焉而其根可得而考也观其根与枝干焉而其花若实可得而知也是故吾于双泉子之状而得其枝干矣何居曰刑事尚钦恤也工事昭谐若也兵事饬德威也遂退正志也辩伦理着人道也全归考终道也夫君子有此六者是故政事修而人道尽矣如彼树木一干庶枝大小具矣曰然则有本乎曰有有标乎曰有本乌在根是也标乌在华实是也本根乌在祖考是也华实乌在子孙是也何居曰吾尝考状而知其世矣曾祖曰庆同善植家家是用饶好施与仗义气遂雄里中里中人贤之乃祖曰良经历府君着绩广海厥考曰玉继着休声忠厚相承是故玉本诸良良本诸庆同庆同本诸明寿明寿本诸献献本诸志大是为吉水之始志大本诸几学几学本诸应炽应炽本诸思立思立本诸仲鲁仲鲁本诸元圭元圭本诸子文子文本诸仕迁仕迁本诸袭袭本诸逢逢本诸珣珣本诸议议本诸皎皎本诸达达本诸崱是为唐懿僖庐陵之始祖其本根之植不亦深矣乎何谓华实何谓孙子曰吾尝友于其元嗣达夫洪先甫矣及第状元人不胜其侈嗟嗟达夫乃忘殿撰之为尊翰苑之为荣退然若蓬荜穷困之士若颛蒙始学之儒语若不出口空空若不识知毅然以学道自任庶乎以能问于不能以多问于寡者观其器量将尽天下之善追古圣贤而从之是之谓硕果者非耶其华实之成不亦盛大矣乎是故有祖考以本之于前有嗣子以大之于后夫然后足以征双泉子之贤也予是以特表而出之明故乡先生万竹君墓表于乎其万竹尹先生之墓乎凤其名舜仪其字居增城北郭之外性好竹植竹环其居自称曰万竹轩人称之曰万竹先生性孝友及丧其考绍先妣姚氏尽礼哀毁庐于墓亘六年不脱腰绖忌日则闭户斋居人称之曰尹孝子县大夫闻其贤敦请为乡饮宾人又称之曰尹乡宾年跻八十有二曰年高有德矣乡里正以闻诸县大夫以例授寿官人又称之曰尹寿官方其有志古人之道道古之言行古之行口不取妄言身不取妄动物不取妄求费不取妄与衣必先王之法服行必先王之德行戴玉台巾衣深衣行过于市市人肃之庸人笑之先生处之毅然超然人又称之曰尹道学游于白沙白沙先生贤之故其诗曰俗气熏天竹无一个此君到处无俗不破何期五岭南造此多竹所与甘泉子为布衣交钓铁江游江门居西樵必与之俱故西樵之九龙洞有万竹台甘泉子诗曰九龙樵三昧竹台在九曲岩与台近邻相看爱无俗根根一根同曷以多为喜此君正耻独遶台是君子或曰古以竹比君子之德故高而有节箨而能变直外而虚中先生口不妄言故言之于乡无口过身无妄动故行于乡无怨恶入无妄取故取不伤廉出无妄与故与不伤惠君子行此四德者是故无愧于竹也乎是故能节而知变中虚而外直也乎瀛西伍先生曰万竹君少为里正勾罪人缧绁不施而囚自来到官官命持数百金理公事事理而金不用即以还之不侮于长亦不侮于少与少语如与长者语无疾言厉色是难能也已先生生三子长曰旭次曰昂次曰昊旭昊皆先卒而昂也独走四千里乞表其墓甘泉子曰余平生道义交也若万竹先生者虽其得于天者厚然而笃行所至亦不可诬也遂表之为乡先生之规明故埜庄冯先生墓表南海万善里冯隐君祥埜庄先生生于万善长于万善卒于万善弘治甲子十二月二十九日至于今既三十二年矣甘泉子为之表其墓或曰子之表冯隐君之墓得非以素知于其二子宝庆推官教户曹员外郎徽也乎曰然然而未也冯隐君者古之志士也何居曰古有隐居以求其志者非若人之俦乎隐君弱冠游邑庠遂知名于邑庠为西宾于薛廉宪遂见重于廉宪委币使于白沙先生遂闻江门之学适秋试期且逼矣犹请留而受学焉遂弃科举之业求道之志一而靡他三年而不返伯氏以未婚来促促再四亦不动乃亲操舟迎归遂以归白沙先生赠之诗曰送君河上舟河水清且驶水清渺难淆水驶舟难系君能一日乘此舟台上黄金如土弃薛公使强之复学亦遂不应自是言笑简寡静洁精一焚香正坐博阅经史怡然自乐以此终身于乎若埜庄先生者所谓隐居以求其志者非耶向使遭时行义以达道其可量耶即其所自立未知古之人何如尔曰有征乎曰有予尝夷考其行状矣其谨孝祀敬父兄色言靡厉让兄粥地教子能劳以大义折乡人之纷争乡人之纷争不之官府而之先生焉然则虽太丘不是过矣吾何以不表之于墓以为时范子四人长即教次敏次启次即徽教徽同举乡进士皆有贤声称其家风女三人皆适士族乙未四月二十二日明故福建布政使致仕进阶资善大夫泽西杭公墓表于乎是惟泽西先生之墓甘泉子表之泽西先生者故福建布政使致仕进阶资善大夫杭公济世卿也都宪双溪公淮之兄太学生封之考也始祖曰邦恺自宜兴东霞埠来徙百渎里曾祖曰敏祖曰征考曰伦伦以公封稽勋主事妣曰王氏赠太安人厥弟惟五曰淮澜濂洵厥生景泰壬申正月八日厥卒嘉靖甲午闰二月八日厥寿八十有三厥配封安人王氏厥子惟封厥葬附凤山祖茔之原厥日惟乙未腊月十六封学于甘泉子志行能世其家者也封以葬事来告表甘泉子以戒文辞之再三诺焉表之曰曷考信哉信子封以其执友古庵黄门宪之状也其状何如曰公夙颖异十岁能诗塾师惊曰他日必大就长益超悟学日渊粹试必冠于庠生主试屡嘉焉壬子应乡荐癸丑登甲科诸老先生曰其达矣远矣请闻其再曰初筮稽勋主事裁节部粮清稽黄务冢宰屠公曰才矣进副考功协恭同寅考核臧否堂尊曰久矣请闻其三曰甫正稽勋以亲乞归暮夜千金峻拒乡人曰吾宁爱此尤物耶吾宁忍挠吾素知者之法耶君子曰廉矣请闻其四曰既迁副使督学于闽崇雅黜浮士习丕变爰署司篆情法兼得庭讯系囚抚按交荐之曰能矣贤矣当轴御之抑不以闻稍转右参提调秋试多拔名士漳贼方兴督饷进征往来弥岁预遏贼谋以克底平人曰诚哉贤矣能矣请闻其五曰分守邵武民大和会戴之如父左参河南分守南阳地滨湖襄流民豪梗开示礼法剖断无滞执法以抗藩王曰殿下不宜以谗杀人参政不能以杀人媚殿下曲白释之寻转右辖简省徭赋民以不扰君子曰仁矣惠矣请闻其六曰坚疏乞休拂衣而归两遇推恩进阶资善大夫敛迹丘园罕入城邑郑御史慕闽旧知也觅见不得馈金不受尝谕子封曰人显达即声色甲第游佃是好我宁有是耶古庵子曰其清德雅操足敦薄俗矣请闻其七曰制行立身事亲色养得一甘旨必进焉而后食花晨月夕与弟五人觞咏湖山即席联句怡怡如也宗族敦睦义塾是训婚姻丧葬有助不给君子曰敦孝友矣请闻其八曰卒之前日偕弟渡头花下联诗饮酒尽欢而罢期游蓼莪明晓揽衣抚咏问霁否嘱治具忽噤而逝君子以为善正终矣甘泉子曰吾观于状而知杭氏之德其盛矣乎夫达德之基也才德之干也允德之信也廉德之辩也能德之固也仁德之惠也清德之操也孝友德之顺也正德之终也达以基用才以干事允以信道廉以辩义能以固志仁以惠物清以操己孝友以顺亲正以终命君子有此九德者可与为世表矣遂表于墓以告来裔嘉靖乙未十月初一日赠监察御史紫山李公配孺人马氏墓表永兴李御史仲谦从甘泉子游者十年矣一日踵门而告曰惟不克肖德于我显考若妣也而中怛焉以辱夫子之门则若之何惟我先显考紫山贻锡府君生天顺甲申十二月二十一日卒正德癸酉八月初四日而葬于灵江株木山之原则甲戌九月乙巳也惟我先显妣马氏孺人生天顺己丑十一月二十一日卒丁丑十月四日其葬于龙耳山金华岩之巅则戊寅十二月己丑也墓木拱矣未有表墓之文将谋托夫子之言以光二墓于不朽夫子悯焉将不以禁文而例拒之甘泉子曰吾闻子之二亲克严克慈克成乃子其刚柔合德也乎吾表也曷征哉曰也不类其仰征诸圣明之典命乎诞惟元嗣推锡命于我显考见刚德焉曰尔故李永蕃乃御史之父登名贤科作宰鉅邑廉勤自励膏泽在民有遗爱焉用发于贤子才为宪臣肇举恤章用垂芳于不朽兹特赠尔南京广西道监察御史尔灵弗昧朕命其歆曰大哉皇言其刚德之着乎爰锡命于我显妣见柔德焉曰人子之才虽由父训资于母德恒多故褒锡均焉尔马氏乃南京广西道监察御史李之母礼克相夫训能成子养虽弗逮名则永昭兹特赠为孺人恤典既隆孝思良慰曰至哉皇言其柔德之成乎甘泉子喟曰吾闻之君锡其大臣识其小子之严慈之德必闻其详夫刚之德为诚悫为明敏为廉能为仁爱夫柔之德为贞静为淑善为顺为慈其有征哉李子曰也不类尝求严慈之德而状焉惟我紫山君沉深有度孝友是敦机巧不作淳朴是居其亦可以为诚悫乎曰然也富于文艺贤荐湖藩业成均友亲而名着矣宰当涂三事修而百废举矣其亦可以为明敏乎曰然矣崇节俭远暮金兴学校恤民隐宽逋以资农单骑以谕贼水患而民不流师行而众安堵其亦可以为廉能乎曰然哉巡行沟浍燕及牛犒师以犊释母及其殁也民如失怙祠于名爱之遗与曰遗爱哉惟我赠孺人生而聪慧夙闲姆训暗涉书史遂通孝经言不出捆动不踰则其亦贞静矣乎既归紫山恪修妇职肃奉舅姑中馈宾祭靡不宜适宜宗宜亲宜于媵妾其亦贤淑乎内助则学外善则政生事听从死事诚信其亦顺矣乎己丑登科兆梦诞教秘与一如己出脱珥资师作其发愤爱而知劳成廪成官其亦兹德矣乎甘泉子曰其然哉其然哉其足征哉允若兹阴阳合道矣刚柔合德矣可以训于家于邦用表于墓石以永为来裔之式丙申正月明广东高州府电白县儒学教谕近庵郑公墓表惟兹广东高州府电白县儒学教谕郑君之墓乎厥讳曰祥厥字曰善卿厥号近庵厥先莆之南湖人厥始祖唐太府卿露倡道学于莆载于郡乘厥裔世居桃源山中厥七传有祖曰朝元儒学提举避寇于城居迩府学厥曾祖贵八厥祖再一厥考廷辅载徙府前咸晦厥迹惟善卿之生九岁而孤鞠于母蔡教以成材精于诗学由邑庠生正德庚午登厥省试甲戌肇授厥职厥生成化辛卯九月六日厥终嘉靖丁亥九月五日厥葬东厢玉润之山祔厥先茔厥配澄渚林氏唐孝子攒之后厥嗣三人厥长洛书进士监察御史南畿督学厥次洛诰为郡庠生厥少洛都厥女子子二厥长适杜千户世勋厥次适陈中甫厥孙男开惟洛书举进士有名能文因省电白从甘泉子游涉西樵大科之巅问圣贤之学行必步请必拜人咸曰笃志矣郑氏无贤父见曷有若子惟兹以大事告必得子之文表于墓甘泉子曰吾夙昧而考知而考者以子也夫生人之理有四焉一曰孝二曰慈三曰介四曰惠是故孝所以事亲也慈所以畜幼也介以立身也惠以及人也君子行此四者而人道具矣是故观其子考其状而近庵之文献足征矣其曰生无矫饰谭必如其衷对妻子言如其对宾客严重刚毅非义不敢犯闭门却坐环堵萧然非公勿由乡宾之致非其主亦勿赴又曰取嫉凶人敛身而退非立身以介乎其曰敬爱其母色养备至五十而慕扶柩左右未尝少离丧则致毁婴疾弗怠非事亲之孝乎其曰教子义方不以姑息寔成厥贤抚养弱昧以底成立以宜厥家斯不亦畜幼以慈乎其曰家居教授择取不过束修期仅以养母牟乃家及其教电捐俸以新学馆振铎分茶以警惰课业修明乡饮酒之礼以别淑慝定冠昏丧祭之仪以范民俗举射礼择贤能以与丁祭之执事观以先王教人之法衣冠必俨以化鄙夷之习俾出肄学校入亲宗党电士发解肇破天荒思德不忘胥与祠祀焉斯不亦及人以惠乎甘泉子曰嗟乎近庵有子一夔文行卓卓犹足为之表矣而况身备四善见报如状不表之何以为时规哉明希古处士黄公墓表江右金溪黄生纶从甘泉子游因讲其世因乞表其祖希古先生宪则矩之墓甘泉子曰夫令祖之义行行实存乎家乘系状存乎铭履历存乎省志焉事乎表纶曰夫表也者表墓也表而扬之将俾后世因表以知其人因人以卫其墓其赖孰大焉遂表曰嗟夫希古其善士乎孟子称一乡之善士一国之善士天下之善士希古先生足迹不踰里闾而志存天下自其笃友孝谨丧纪尽志养修四礼赈孤贫化嚚讼治桥路表孝节举祀典盖有为王公大人所不能为者夫今之王公大人或碌碌循至显荣平生未尝有一言一行可概乎道义而与草木同荣枯者岂不愧于斯人乎岂不愧于斯人乎而希古之行义所感动被荐于抚巡守令见友于康斋聘君遂称谓希古先生而希古之号以彰所谓一乡一国之善士耶其天下之善士耶及考其陈闽寇机务辞辟召而不居玩易读史诸制作则经济之材文艺之懿又隐然见矣徐尚书琼乃至比之陈太丘可贤也已后之人过斯墓见斯表者盍亦知希古之名之称情哉敕赠文林郎太常寺博士李君配封太孺人楼氏墓表呜唿是惟赠文林郎太常寺博士李君配封太孺人楼氏同藏之墓乎嘉靖九年二月日户科给事中李君鹤鸣九皋将奔其母太孺人之丧泣而告其友程内翰舜敷曰吾有雅于甘泉先生吾先博士府君不幸以弘治辛亥中夏廿一日无疾而卒年四十有八迄今三十余年而未铭今吾楼太孺人又不幸于嘉靖己丑中冬十六日年八十有三而弃诸孤不肖孤将归祔而同藏焉子为我求表墓于甘泉先生甘泉子曰吾于九皋太常博士友也及为给事友也表墓也吾孰得而辞诸问其世曰赠太常君讳昙字子云子云之考讳成妣朱氏成出于彪彪出于安安之上世在元有河南安抚使禄者家金华之平桥平桥之族从宋南渡来自汴京累代传诗礼三世称长者若曾祖安之端毅庞厚若祖彪之谨愿淳实若考成之敬信静默若高祖妣何之年一百有六而视不乱曾祖妣楼之理家有法妣朱之能道邑鉅姓之故曰可以表世德矣问其素履行义则曰先君孝友任睦沈默多智刚介峻整幼避己巳处寇之入城也为负者弃之涂偶得家逸牛骑之渡湖以归据铜盘以戏邻贼墨面持刀将取其盘曰尔识我否曰否则取盘而去不罹害人问之曰不佯为不识则我不为所贼乎曰可以表其周身之智矣曰行年十七私请代季父解军于浔身犯瘴乡之毒以舒祖父少子之忧用能已其祖疾同行死病者三人而己独无恙以来孝感之誉弱冠省其姑之夫与族人构隙方饭属曰幸与吾儿往讼于府则弃箸而起曰岂闻君子助人讼同宗者乎遂辞而归不悦于邪佞者不忤于不善人亦不喜谈人之短闻语诘盗某者曰彼迫于饥寒耳其心未必安盗夜匿于室垣闻之感尽裂诸谈者之服而独公之服无恙党人有曲直必取成于公公以数言决之咸服其心曰可以表正直忠信矣杜布政按县先君以里长供役见之曰彼棱然皙者干局可吏令以谕先君谨辞曰此非小人之志不欲也令以复杜杜叹而贤之曰可以表廉介矣曰家遭己巳之变日以衰替吾先君与吾母楼也身力勤俭衣食仅给孝养三世视诸叔弟身任其责委曲取欢勿或敢怠叔父不治生则戒之忿其不听见不足则周之绐曰贷汝也或札记之先君詈曰吾云贷之者虑其恃此资费耳岂望偿耶取而焚之及待他姻族亦如之曰可以表孝友矣吾母太孺人楼也讳祥年十七归我先君义帅顺听内外同德逮事高王姑高王姑时年一百有五常口祖父母曰妇楼也必振吾家吾其与而寿相先君更丧三世咸尽其情内外姻族共相称道及先君弃诸孤子男三女一冢子鹤年稍长吾姊十年鹤鸣七年鹤翀四年吾母楼也适年四十有二号恸几绝三四昼夜水浆不入口及丧冢妇抚弱孙视冢子祖姑之疾抱持医祷必尽其诚信时节蒸尝必哭尽其哀曰可以表孝顺矣又曰方鹤鸣十三年而遣就师学举子业有昏惰则训曰尔父所属念尔罔知自爱乎有所与游益友则喜虽典衣脱珥待款之否则重挞鸣也使必远焉教子育妇爱而能严每戒诸孤毋辱先人鸣也得进士为博士太常以推封太孺人即以病归侍者四年则谓之曰尔受恩出身十年矣而多家食得无以时而图报乎遂遣北上得给事中以清八府庄场之地陈时几宜以竭吾忠曰可以表慈爱矣夫世德以明其本也智以昭其才也正直忠信以着其德也廉介以考其节也孝友以其行也听顺以观妇也慈爱以观母也夫君子行是七者于家政阳德五阴德二以应奇偶之数阳以理外阴以理内应天地之象外内合德夫夫妇妇父父子子兄兄弟弟而家道理矣家道理而门祚昌矣理问楼公必大见九皋曰信乎善人之有后也其在斯乎甘泉子是以表之墓以告来裔泉为之表见于世云明故锦衣莫千户配宜人苏氏墓表斯惟苏宜人之墓甘泉子表之苏宜人者锦衣千户玉泉子莫希颜违仁之配实为充实京师陕西宁州巨族曰显之女也曷表诸曰稽其状征其善则可以表矣甘泉子曰妇行不外见吾不知其状知其夫焉足征矣粤稽诸状宜人赋性纯雅动不失礼曰其玉泉子正身之刑于乎其事夫也庄服如严宾几谏如忠君药事必躬亲祷事必以身曰其玉泉子义行之刑于乎其治家也入出必量常服必布钱粟罔轻酒浆必躬执曰其玉泉子勤俭之刑于乎其祀先也豆笾手不涤不用祭品身不恭不献时物祭不荐不以食曰其玉泉子孝敬之刑于乎其处夫妯姻小大必和洽聚谈必节义称道不失正与人不失色曰其玉泉子友睦之刑于乎育教诸子钦帅记成长就外傅行必淑矜曰其玉泉子义方之刑于乎严及诸妇必以身帅慈及庶孽必如己出疹危必痛如切身臧获衣食必察如在己侄如善少孤必抚之犹子领乡荐喜甚犹己子如爵之初焉曰其玉泉子慈爱恻怛之刑于乎是故表正身之刑可以教立本矣表义行之刑可以教妇顺矣表勤俭之刑可以教克家矣表孝敬之刑可以教报本矣表友睦之刑可以教和顺矣表义方之刑可以教养正矣表慈爱恻怛之刑可以教正家矣夫如是则四方之女子闻者必来取法是为女子师也吾乌得而不表诸明故古塘滕君墓表古塘滕君者寿官泰子安之考也子安游从往来于甘泉子踵门而告曰我故宋人也国初江浦始迁之祖则福十公也创庐于兹以耕读为业不求利禄而高洁焉自守以朴实垂裕子孙世务稼穑焉至潮五公十世矣是曰友才纯雅谨守尚义笃信置田园以为恒产卜山水以为墓茔兹古塘乡曰怀德违县六十里东有龙洞南有赭乐西有四马北有北山诸胜潮五公元配汤氏生我伯考思泰也继杨氏生我伯考永谦也生我考永政也生我叔考永恭也永昌也惟我伯考思泰兄福成彦德彦贵彦缘彦经弟彦春别兆余皆祔潮五公于古塘焉我考永政遂号古塘居士惟我显考古塘府君积德有稽宽裕慈良也节度谦和也处事详审也务本勤俭也周贫恤老也敬恭党族也封树先茔也惟我显妣倪氏生我兄彦宗也继显妣戴氏咸媲德内助生泰也与弟彦宏也考妣卒亦祔葬于斯焉泰妻张也侧室刘也彦宏妇邵也男妇李也卒亦依序而祔于傍焉泰也继守先业知成立之难而保守之不易夙夜是惧又以蒙我祖德荫佑流远子孙蕃昌泰之长男则应表也为国子生次则应鹤也学举子业表生孙世远也世道也世通也弟彦宏之子应科也亦以国子生任海宁县簿生世逵也世选也兄彦宗之子应举也亦克干蛊应诏也方为庠生则皆我考古塘府君之裔也若夫福成也侄孙应璟也则皆伯考思泰之裔也兄彦德也侄应也侄孙世英也世华也世征也世和也则皆伯考永谦之裔也彦贵等六人侄应珝也应也则皆叔考永恭之裔也彦实也彦宝也侄应禄也应璇也应珞也则皆叔考永昌之裔也泰也暮年衰朽推追远报本之义捐资募工整饰先茔成其昔之所未备者廓其昔之所未弘者宗祖伯叔父母诸灵幽宅未有碑刻将不可以垂世守惟明公悼而赐之墓表焉泰也他日未尝学问然亦尝事其大夫之贤者矣惟公其无鄙夷焉甘泉子曰于乎吾闻之子安之在金陵庶其所谓富而好礼者乎所谓事其大夫之贤无所为而为者乎无小大无众寡无隆寒无酷暑无敢慢且替焉虽曰未学吾必谓之学矣今之士失名为学者平日相与谈道德夸义气一遇时之炎凉仅如瞬息之变耳平生之交反眼若不相识然如昔时翟公所署于门者亦既见之有若人矣若子安者不以炎凉不以始终不以昔有势而敬不以今势去而衰以二其心吾于子安重有感焉然则子安其犹贤也乎吾不知其祖若考吾知子安观子安之勤于礼而不变可以知其祖考之贤矣夫乌得而勿表诸明赠中宪大夫南京太常寺少卿朴庵张公配加赠恭人雷氏合葬墓表维嘉靖丙申皇帝大沛恩诏制若曰君子未用之志而庆钟若子效才扬芬功亦懋矣尔赠征仕郎翰林院检讨张文盛乃南京太常寺少卿星之父敦复之学有获古谟淳厚之行无愧先哲皓首章缝发祥文嗣特加赠为中宪大夫官如子金紫之荣幽阴良慰乃载命曰人子爱亲生荣而殁命朝廷褒典广孝以休情尔封太孺人雷氏乃南京太常寺少卿张星之母坤灵启秀巽质含贞考敬宜家惠勤综内而义方之训穷达不贰有和熊啖肉之风焉兹特加赠为恭人国典载优母仪斯着臣若水赞曰大哉皇言一哉皇心惟一厥心乃哲干坤父母刚柔合德哉曰若稽状惟乃显考中宪公尚质朴庵承世积德曾大父载大父国镇乃者彦通约久而发淑质不凡孝友信义干蛊节费裕大乃家奉养母苏务得欢心群从昆弟孔怀天显交游于乡始终不怠郭于我殡恤及孥嫠口不道人非身不校物犯宗姻敦睦无有或乖市价称平人信不疑或有遗赀俟至必返非所谓淳厚之行乎非有所谓敦复之学何以能之乎课教诸子以正且笃非敦复有获者不能也惟乃显妣恭人生有至性柔贞婉娩待夫如宾事姑如母茹辛服勤女工是亲睦妯娌和姊妹御仆妾如子女丐者王妪存俾有归先人祭祀必竭心力脱簪珥以资教身绩纺以率先灯火荧荧光达于旦季星劳之曰吾心自乐不觉其罢汝辈读书能如是乎尤乎啖之粥糜饼果以患其瘁故癸酉星捷于乡母不色喜甲戌星不第春闱母亦不色愠故卒能以星成名学行卓卓着于词林范于太学南北奉常而进退未艾以跻公辅也斯不谓之孝敬乎惠勤乎不谓之义方之训乎和熊啖肉之风而母仪之着矣乎是宜其子之才非但季星之达而伯昱伯旻皆有成立孙男汝桐汝楠皆举于乡而楫栋梅椿称贤滚滚中宪公享年五十有九太恭人享年七十有六也甘泉子载赞之曰于乎休兹在古有之干称父坤称母父以生之母以成之克刚克柔厥德允修联玉同丘表于千秋明故大中大夫南京光禄寺卿毅斋刘公墓表大中大夫南京光禄寺卿刘公干克柔生成化戊子享年六十九以嘉靖十五年丙申三月卒于正寝天子遣守臣谕祭葬其长子太学生甫学与其仲季太学生甫登甫政卜以又明年戊戌七月二十六日祔于厥考友桂翁墓次与元配蒋淑人合焉甫学来请表墓之文而大司徒桐溪公钱公促焉甘泉子曰于乎毅斋毅斋素知我敬我我友也亦知敬之盖孝敬人也勤能人也惠爱人也文雅人也吾其表诸或曰子曷不表其世系焉曰有谱子曷不表其履历焉曰有状表也者表表也吾撮其大者而表之耀厥美焉斯已矣闻之毅斋公尝讲其世曰维我高祖讳信之府君始家江阴曾祖讳公义府君显祖讳彦皋府君显考讳僎友桂府君积德累庆以传于予予敢不学以光厥世或曰惟时马驮之洲肇建靖江乃游兹学少有颖质甫年十三已亢文儒念友桂翁以粮正偿逋破产于是奋励三年而业成戊午领乡荐己未登进士是破天荒辄大理观政谋以归省遂奉二亲如京便养二亲既归母薛讣俄至哀恸感人奔考之丧咸中礼则鸿胪考满捐己妻恩典乞貤二亲遂赠中宪恭人是荣载加三品太中淑人斯不亦孝矣乎筮仕户曹督饷输边无怠职思管仓于淮奏革军斗至于二百提督京厂保涿诸卫时其收放积弊乃革运饷三关奋虑勾稽不遑暇食四方会输旬月万石三储以盈敕总蓟州永山海军储益励尽瘁抚臣立传以章其能及遭瑾毒械逮诏狱罚米六百或说千金可以自免公以死守起补武选厘正选格宿弊乃清爰陟南大鸿胪奏肃大臣失仪新其衙寺及正光禄志簿正祭弊端以祛奏革供应煮酒十万改造北寺免十倍之费除太剧之役公所谓廉且能者非耶或曰公性度开豁气宇闲雅行己坦率恬无机心勤道义广交际乐施予破券以捐重赀割产而济贫戚斯不亦惠爱矣乎博聚书帖名公词翰插架充栋即口成诗不经苦思言亦如之直谅自遂不面匿怨不拘新故必致殷勤居官三纪不随家累自引遂归喜得旷止别业邑东田宅园池可钓可浴可咏可诵散逸适情优游卒岁分业诸子不以婴怀病革召继室周曰吁尔无忝于前踪尔惟终召嗣子学登政来听吾决汝于后事其无饰于虚器汝世勿忘予诫遂卒若是者谓公之文雅非耶率是四者众善具矣是故甘泉子表之以见于世俾凡过其墓门者知公之大都犹将想见其人而起敬云戊戌七月二十二日明南京守备司礼监太监丘公墓表嘻此前南京守备司礼监太监丘公之墓乎甘泉子曰古有之同声相应同气相求同明相照同类相形孔子有教无类孟子称出乎其类拔乎其萃岂特圣人然哉尺有所短寸有所长夫物则亦有然者矣而况于人乎而况于君子乎古之人吾不可得而见也今之人吾不可得而尽知也若前守备丘公者其殆出其类而绝长者乎公讳得字惟学别号静斋又号紫泉紫泉者本其所生之地也世为保定新城人成化十八年宪朝录入内府近侍历升内官监左监丞孝庙送内书馆读书受业于翰林王公鏊刘公忠为本监书办及司礼监太监傅公容奉命来守备南京以公为门下奏改公南京司礼监书办历升太监特赐蟒衣玉带寻奉敕南京守备调御马监太监敕转守备凤阳兼受胸背蟒衣三袭嘉靖改元复南京司礼太监休致当公之在内府也公则不外言内事人则不知其在凤阳南京也公则行乎无事人则不知而但乐其德公既闲居也闭户扃钥深居简出读书好学老而不倦公卿大夫士非知者莫到其门到则非停车久扣其门门亦不开莫见其面天性朴直动静简默言诺不贰与人不疑苟非其人未尝轻与之群一切声技之事无接于聪明恂恂如儒者甘泉子曰嗟夫天下古今之人其尽可以类求耶若紫泉公者其拨乱反正之功未知其于郑众何如其犯颜敢谏之事未知其于吕强何如然而其心其行则同之矣使得若人者十数在人主左右则所以旦夕承弼以养其德者岂尽出于士夫荐绅之下乎其好学不倦闭门寡交岂尽出于仕而失守流荡忘返之士之下乎其朴直简默言诺不二岂尽出于躁妄反复之流之下乎其服用俭约岂尽出于食前方丈声技满前放侈之儒之下乎是故予尝观人于天下不敢复以其类求之矣夫微显阐幽盖自古已然也余特为表而出之戊戌十二月十六日泉翁大全集卷之六十四文集门人新安洪垣校刊墓表明故封奉直大夫南京刑部浙江清吏司员外郎柯公墓表高祖天乙曾祖昌容祖淑荣考璟泉州南安县三十九都朴儿之麓有墓焉为安平柯氏曰仪尔范之藏尔范号西田子人称之曰西岩君六岁丧父璟依母林为命聪慧过人幼能觉族人之饼毒以归告试犬犬毙母乃与归保养于林氏长乃还业不能适二百里离母侧善养母志事诸舅无间内族父兄然匮或为饷死或为殡负租或为之偿母侄察被诬死罪则为出赀殚力救免之令仆者持五百金商货没于江归以告无愠色曰汝遭幸无恙乎仲子实卿荐于乡于春官捷报见客无喜色敝衣姁姁若素有之不苟取于佛寺之基亦不苟与于方外之营不戚戚贫贱而汲汲于富贵以子实卿贵封南京户部主事承德郎加封南京刑部员外郎奉直大夫积德之报也人以为荣西田子若固有之西田子生成化甲辰卒嘉靖丁酉寿五十四葬以又明年己亥三月日病革顾其配黄宜人以泣黄问所欲曰吾得甘泉先生表吾墓焉足矣吾目瞑矣或曰是曷取于甘泉子哉为其文欤才辩欤智能欤名位欤世之以文辩智能立取高位者多矣而西田子不之取彼甘泉子者世之君子所睥睨欲摈之者而才辩智能无以踰人位旅旅在人后耳而西田子乃独违众而慕之将死真情也犹愿得其文以表之焉则其平生人品识趣可知矣噫若西田子者诚使仕而至公相则其所取所举以人事其君以共成正大光明业者孰不可至哉如使古之伊傅太公之流而不遇则亦海滨田野耕钓之叟耳矣古今之人品其可一一能自表见于世耶甘泉子曰西田子盖三代之遗直人也闻之黄子淑清氏莲峰子之所善也吾表之哉吾以自附于圣人微显阐幽之指子三人秀卿实卿奇卿秀卿散官奇卿有奇质实卿笃实士也从甘泉子讲圣贤之学今为刑部郎中能其官以显扬其世云明故处士善山程君墓表婺源善山处士廷用文才者香山望也生成化己丑十月七日卒嘉靖庚寅十二月二十三日寿六十二以壬辰九月十五日葬于降仙桥之原其配俞孺人为宋高宗附马之裔望也语其长锐曰吾生尔兄弟二人女姊妹二人不幸而弟钿早殀尔从甘泉先生游虽忝太学居上游而未第未能显光于尔先人尔盍求先生之文以表于墓存殀有光焉甘泉子三辞之锐三称母命以恳期必得焉甘泉子喟曰母于是为贤母子于是为孝子矣吾其表诸然亦有所本之也乎其族子瑚状则有之孝友乎曰然行义乎曰然惠爱乎曰然善山本静庵仁源笃行好善勤俭逊让仁源本绍宗绍宗本盈大盈大本文礼文礼本宗仕博雅高隐倾廪赡饥宗仕本楚翁楚翁本遁袭都镇罢兵仕宋为户部尚书国子祭酒上柱国遁本全皋全皋本湘与兄澐起兵拒黄巢为州将镇婺源湘本文季从吴明彻死节于周赠开府谥威悼文季本灵洗起兵御侯景仕陈至将军都督封公食邑赠开府谥忠壮而十三传本晋元谭来为郡守家斯邑焉溯厥积德胤庆遥遥华冑尚矣是故明其本矣嗟惟善山之生与兄英才外支户役内理家政惟怡惟柔天性笃至静庵早世事厥母项曲尽承顺轻财乐义养志好施桥梁渠路费金数百务以悦亲是故明其孝友矣岁饥应贷不问偿否子母券焚数贷不悔故其恒言曰天为民生财非使我独厚也一葛一裘一饔飧外皆众得公共者吾特时为给藏而已县官劝赈将荣以官则曰赒穷吾分也奚以劝为奚以荣为夫尚德不荣官是故明其行义矣俗不信医庸乃杀人乃语锐也谙医施药多活一方之人咸知爱敬善山卒则吊哭之曰嗟仁人也天胡不留以惠我人合族三里彰睦香田香山共存宋祖地曰降仙桥者感乐以窆之善山病亟俞哭曰子孤未孙为善终无报矣许翁梦天神语之曰尔婿程锐施药有德将为乃考得城城于蛤子上蛤子者所葬地形也越三载而生四孙人曰为善之报将在兹乎是明其惠爱矣夫德惠感于神天诚之致也君子懋所本而又有此三者甘泉子是故表而出之己亥三月十七日明故赠监察御史桧亭钱君配孺人徐氏合葬墓表于戏是为赠文林郎浙江道监察御史桧亭钱君孺人徐氏合葬之墓乎厥子从甘泉子游恳表焉于时壬辰举进士矣及授抚州永平二推官矣而声闻翕然交荐起取矣授监察御史矣推赠二亲矣而吾表未成或曰迟曰能事固非逼促四年何迟焉表之桧亭君嘉靖甲午夏六月辛酉没于正寝丙申冬十一月辛酉葬于狼山乡仓南之原或曰表何表矣曰太上表畜德其次表媲德以畜德者其世以修德者其身以媲德者其室曰曷征焉曰征诸状状称维钱世家扬之通州粤稽五世曰福满曰仲德曰大宥皆戢耀笃行祖曰思祯敦厚力田裕其家父曰叔惠愿且有为承大厥世弗泄厥隆斯非其畜德之厚之征乎状称君厉学苦行优廪上游母病吁天身代股疗丧葬哀诚是故人谓之孝推产以救兄迸力以植弟纠以利族是故人谓之友厥丞松阳协尹署政惧豪右捕矿贼塞利穴散闽寇是故人谓之能飘然致政当道莫留是故人谓之清乡饮弗能致贫乏不能困施贷而如遗慕贤如不及是故人谓之义闻之举不色喜推归空篚则喜色是故人谓之雅量斯非修德之素之征乎状又称君之元室徐也曰福祥为通世家曰华之女端静秀慧纯懿警敏克配君子工组刺洁苹藻和妯娌厚姻族严训饬惠妾御左赞右翊曲尽妇道是故人谓之贤绝纷华谢游观寡童婢是故人谓之朴奁侄女以己床或娠告忌与之不顾是故人谓之达斯非媲德之良也乎夫斯三者诸皆足表尔矣甘泉子曰众懿联具微而弗彰可乎矧侍御君之贤折节向学于予有雅焉矧夫上观所自下观所嗣中观所诣乎是故表畜德昭善继也表修德昭全归也表媲德昭刑于也故善继而世德作仇矣全归而人道不匮矣刑于而家道攸齐矣是故表之以昭于其后裔于其世世明故处士汪君墓表惟汪氏远有冑绪余所为表者曰橚字维翰歙之潜川人其先在郡之绩溪登源迁歙之平聊乡再迁唐模以及潜川裔出唐越国公华后有曰时俊者为潜川别祖七世孙彦实为维翰高祖彦实生士贤士贤生永德永德生以辅以辅生维翰厥配张硕人媲其德信斯志也是故可以表世德矣维翰生而颖异及就经师业举子通经义十四试弗遇因叹曰非士即商咸于四民视其义无视其类啬于国当丰于家即投管而兴拂衣而去慕计然之术为子贡之学人曰子为富矣乎笑而不答于时所贸日广所业日丰乃什其初曰天产之人转之壅而不流是谓逆天于是济族之壮而不能娶者死而不能葬者恤邻党之困而不能生者弃佚其金而不能酬者诱资邑子质美而力不给者成之且达者若人而皆不望其德助它方仕宦考绩举贡廷对京师弗克自致者弗问其偿治道涂修舆梁堤水口作高陵新越国故祠建其牌坊费不赀皆无靳色新厥祖永德公之义井且泥者复甘冽以济渴者因自号玉泉子而食则一豆一酱衣不弊不更人乃曰维翰非富货殖也行义也信斯志也是故可与表行义矣信以待人而人亦信以相从乡里有争竞折于一言尝遇同舟人怀其金几十铤不白官白之迨金还则大召宾客燕饮尽其数志在白不在金也信斯志也是故可以表孚信矣尝以例授益府典膳亦不以官以疾卒于嘉靖丙申季冬闰月二十三日距其生成化庚子四月六日年五十七配吴氏出文管副室杨氏出文珍皆国学生女三人长适吴良晰次适吴元纲次适程涧孙男五人大器大有大成大壮大节于斯志也可与表正终裕后矣是故甘泉子表而出之以附于微显阐幽之义云庚子二月十二日明赠承德郎工部屯田清吏司主事履斋冼君墓表甘泉子曰于乎斯故乡善士赠承德郎工部屯田清吏司主事冼君天泽灌之墓天泽别号履斋履斋世居广州南海之弼山曾祖月松祖桂轩考侣竹皆隐德不仕兄弟四人天泽生而聪悟孝友早从从叔司训招鹤先生政游学增城因拜甘泉子踰年告归弃举子学去学诗歌草书不经意而成曰是不足为也亦无复留稿去游览金陵诸胜假商以行踰梅关道匡庐浮大江以为平生奇观矣仰天浩歌若有所得者顾不善商又乐施与同商者多取之不较几空囊以归曰是不足游也去游醉乡一饮能十斗所至辄为大醉诸好事者乐其如此日设酒饮之饮之辄醉醉则辄喜无不尽欢乐而忘归或醉止其家其人见其如此辄又喜众号为醉乡君乡里有争斗者辄赴醉乡君求直醉乡君方在醉乡第云酒且共醉耳何以争为其人辄媿去平生不事生产以故家大窘有子二人长曰桂魁次桂奇女四人有年长不能与婚嫁者人问曰何不为儿女婚嫁第笑而不答年五十有四竟卒于醉乡嘉靖乙酉九月初七日也方病笃疾桂奇以儒试于有司居上游矣即弃去归侍父执桂奇手曰吾即死汝辈能继吾志吾目瞑矣勉之勉之即泣下桂奇伏床大哭大泣下后一月竟卒嘉靖辛卯桂奇举于乡乙未举进士迎母陈就养于京邸丙申母欲归以例请得送还始克葬二祖及考之丧于海口犬眠冈还京授工部屯田清吏司主事奏改官图便养补南京刑部江西司以方候改时遇明堂大礼成上疏陈请得俞允追赠灌如子官封母太安人奕倩从甘泉子游且以养病联舟同归因申恳墓表焉且约侍学于罗浮朱明之庐太孺人曰儿侍先生于罗浮吾乐也官亦奚为甘泉子曰贤矣哉一门乎夫履斋子超俗玩世贤母陈允乐善养而冼氏之子复以磊落之怀焉志圣贤之学夫以父母子之贤足以自表见于世矣何以文为然而一门之善不可不为之阐扬表而出之使过墓者知起敬焉明诰封奉直大夫六安知州岩溪欧阳先生墓表甘泉子曰父子之道其支体为一者乎其体一故无所不兼爱是故父子爱天性也古之言父道者必曰克成其子言子道者必曰能显其亲是故成显一道也曷成哉成诸道也而世业次之曷显哉显诸道也而外荣次之或曰夫慈孝相成以显则既闻命矣若今泰和之浩溪欧阳氏父子者其庶矣乎曰然有征乎曰有若岩溪公某之轻万金也不皱眉窘约也还萧道士以余所拾之金笥也是示子以廉也少以僮伋走万里省祖于兴州戍所示子顺也直理兄枉震撼不回示子以弟痛母早世爱及于舅兄弟九人坐欢大树示子以孝以友也恤贷焚券不取多积示子以仁也教子德昱爱而能劳习以运甓遣师阳明必曰净尔肝肠庶可及门示子以道也斯不亦克成其子而世业不与焉者乎子德崇一举名进士初知六安微行来觇克安亲心不辱亲也用是封如其官奉直大夫母萧宜人荣亲也韦布从师究极理道良知所知知皆扩充使人称为王门颜子高第入室扬名显亲也推入内翰司业尚宝及大鸿胪学业政声烨烨在人使人称欧氏为有子所谓立身行道以显父母其与弟太学生昱皆未艾也斯不亦能显其亲而外荣不与焉者乎父道子道相待而成一体无二可以成身可以教家可以范俗矣是故表而出之泉翁大全集卷之六十五文集门人江都沈珠等校刊墓碑工部尚书吴公神道碑文吴公讳廷举字献臣号东湖其友生今寿府长史梁君宗烈景行甫状曰公先世湖广嘉鱼人洪武间遣戍九江又调广西苍梧所遂系籍焉公梧产也自幼不与常儿群手不识戏弄口不道恶言父讳某母某氏长伯某无子命为嫡嗣以承宗祧稍长充邑庠生隽颖超迈书再读不忘随意为文亦合程度中乡试登成化丁未进士第来宰顺德公事暇即见白沙陈先生往返数载得闻理学梗概为治根本又学为诗亦就规矩其治邑有道理民甚便之巿舶太监尝以银委买葛布充贡公即用其银买二匹自送于司曰承委买布不识可否先买二匹为式倘以为可买之如不可即还原价买于雷州此布出自雷州非吾邑所有也太监不悦盖旧买贡物县率令民买办而以原价完封纳还故公独不从有使者道经顺德索其人事夫马柴薪以为常例公宁挺身与之角卒不与以病其民六载升四川成都府同知治繁剧理盘错无不迎刃而解抚巡布按诸公交重之丁母忧服阕改松江府到任数月广东南海清远二县群盗扰乱兵部尚书马公文升东山刘公大夏荐公可用遂命为兵备佥事分司清远征十三村池水诸峒平之又兼屯田盐法时逆瑾专权作威差官查盘诸省库银解京额外索取内进人事贺礼银若干众以为当出于盐法道公力拒之列疏于朝留备两广兵兴之资彼虽甚怒而未有以罪也岷府差门正往江西福建广东收买药物横夺暴取公又疏劾之瑾愈怒令总镇伺察其过公又疏劾总镇太监潘二十余事总镇亦诬讦之逮系诏狱必置死地拷掠数日无所得乃以枉道还乡罪之枷号于吏部门外九日死而复生谪戍雁门逾月遇宥放还为民瑾诛直其诬升云南副使未行江西姚源洞贼发乃升右参政往抚征之公即行一以诚信开谕往返不以兵自卫贼因留公于巢以求抚且劫公公不为动开谕如初贼不敢加害公稍以利贿贼之左右有力者赖以执贼酋数人因败成功卒以平定疏立万年县升广东右布政使疏处番舶进贡交易之法彼此调停甚得经远之猷定均平省驿递民困以舒岭西道徭獞啸聚命兼兵备副使专意经略寻升都察院右副都御史赈济湖广民不阻饥处分辰州土官积年争杀事理各得其宜嘉靖改元下诏更张政令改用人物升公兵部侍郎公至京上疏自劾以及宰辅立朝五日改南京工部侍郎转户部寻升右都御史巡抚南畿赈恤凶荒均补粮运扶植柔弱抑遏豪强一切称贷债利罢不逾时所至行台内有余地令人种植疏菜采以自给每日廪给止取柴米盐醋肉食必以廪米巿之悉除积年无艺之供应升工部尚书时年六十四矣即再疏于朝飘然而归归二年以病卒于正寝囊橐萧然巡抚姚公经理其棺椁衣衾乃得卒敛呜唿行端而才雄气刚而志锐忘身致主忧国爱民公无愧矣创有东湖书院积古书万卷每遇夜必阅数卷乃就枕平生所为奏疏数百篇案牍几千篇书启序记千余篇诗千篇皆发其感事忧时之意罕为闲浪不经之词元配夫人冯氏继夫人梁氏俱受封赠子一人曰藩太学生甘泉子曰梁壶山长史既为此状恳予为神道碑文又欲解官走苍梧经营其葬事可谓交道不以存殁易者也东湖公平生以国士待壶山壶山之知东湖与天下士大夫之所共知者宜有浅深也今壶山之称东湖可以传信矣水也亦尝受公之知谨因壶山请状而作文刻之墓道以昭示来世其辞曰浩浩东湖节节苍梧哲人降生申甫为徒惟申惟甫亦文亦武惟以附众惟以御侮其才其杰浩浩节节探而愈出百屈不折遍身是胆皮囊是智人当其难公处则易初尹顺德强御是抑公用乃纾民以不蹙去佐成都如丁解牛省府皆倾盘错无留爰司盐法临财若怯峻拒权贪惟以贾孽九关三木起死既踣遂戍鹰门生归乃复姚源即戎挺身贼中用寇作御因败成功藩广赈楚民获其所饥者饱嬉掠者安堵初召荆下遐不少假抗章忤时五日司马冬官南都再贰司徒都宪抚南强锄弱扶司空正卿不拜而行人皆曰亢公视则轻公曰予巳正丘而毙仕止死生诚哉无愧戊子二月日明赠詹事府詹事翰林学士西庄霍公配封太淑人梁氏神道碑文惟嘉靖七年戊子夏皇帝诏若曰惟尊亲大礼克襄厥典惟尔韬肆效厥劳陟之詹事学士揆厥外内教成有自惟尔考七品义官华寔严庭训惟尔贤可赠官如其子以昭世教惟尔妣梁寔式母仪惟尔贤可封太淑人以昭内教太淑人卒将归葬于西樵雷坛宝峰之上右祔詹事学士公之墓侧太淑人自乳五子纺绩纫针衣之毋或丽美幼子索食环左右宾客时集于堂则为左手携幼子食之勿以肉食右手治果酒以供宾客截蔗寸五信手不爽詹事公训厥子曰吾霍之祖迁自南雄及兹六世六世之祖刚可翁溺于粮运五世祖义翁厥配惟黄四世祖玄珍翁厥配惟梁三世祖厚一翁予父若祖再肇尔基厥配惟徐宽以克勤尔其念哉曰隆尔惟长尔质宜代主干于家之蛊曰韬尔佻轻以矜始自今宜靖勤以慎其毋败乃躬于家曰佑尔质惟敏是利于禄学惜窘艰于薪水之供曰任尔赋乃厚尔其勤以大尔家毋忝尔宗曰杰尔性其未定我不尔责尔后其勉之庶乃有济惟尔五人若则有过予若罔闻知弗正斥言养尔耻心若则有过惟予闻知予乃斥辱乃有改是谓非人尔其慎动以毋自灾于尔躬故西庄公平生无竞于物无面斥于人之过恶有被酒肆加横逆西庄怡然若罔闻知傍有不平者愤焉则曰彼怒也吾应以怒奚择焉韬试黜于有司归白曰请谢举业术云弗利于数西庄责之曰得无以失得累心乎乌乎学及韬发解癸酉中甲戌会元西庄曰吾前以吾梦圆月之诗已知之矣已知之矣太淑人之归西庄公也恒鸡鸣而起农月则夜分而起供祖考躬井臼执炊爨毋或逸豫惟勤惟俭儿过二十罕与肉食毋或侈厥性故能节制缩财以济家之弗腴纾西庄内顾之忧复合再世已析之爨其于内助可谓有劳初渭先韬为兵部主事倡论尊亲大礼也朝廷谦让而未之行时例得赠封其父母渭先不肯曰大礼未行吾誓毋受父母赠封为文告于西庄白于母母曰可也吾儿事天子以孝吾不以大孝成汝乎及大礼成特命学士詹事皆三辞乃受寻命之礼部侍郎不受又将命之尚书固辞于铨曹固不受曰吾可以论礼取大官乎太淑人闻之喜既而韬自以受国恩深重曰吾何以尽国士之报乎独居府中覃思尽言天下之事每背手徐行仰天而纡思明日即又有封章入矣知即必言言即必尽无虑数十上其意欲达圣孝以理天下多所可行太淑人闻之喜己丑夏韬乞归弗遂太淑人使谕之曰儿也宜宣力于国家吾将依尔于京尔无内顾是忧尔惟一心图报尔主尔其念哉庚寅三月四月发南海越七月之朔至河西务病亟曰吾儿来乎未也二日则又曰吾儿来乎否也遂卒既属纩矣而韬乃来及敛甘泉子闻之曰天也不幸而有幸者存焉尤及见而敛尽礼慎终也韬泣血为状告于甘泉子曰痛哉昔吾考体貌丰硕美须髯远视有威近之和气玉润族称宽厚长者宜遐祉而乃卒于正德丁丑五月之二日寿止五十有八耳今吾母又若是哀哉昔者吾母太淑人有祖曰梁善人世积好施饮食饥丐棺敛死无于归之人遇鬻鱼鳖则巿而纵之江而吾母太淑人又克承祖德若是宜遐祉也而寿不过七十有七旅没于八千里之外天人之理果可信耶天道之于人果无意也兹以归葬有期惟子铭其墓道之碑庶几死且不朽甘泉子曰古之贤哲人必有所本夫土之厚也则其草木必蕃植根之深也则其发也必茂硕夫物理则固有然者今霍氏之所发匪常其在兹乎遂为之作文揭示于后其词曰霍氏之先世多杰人惟将惟相惟以显闻南海魁冈初微而光六世来雄遂发西庄西庄起家内助孔嘉外训五子内教罔奢厥训曷以矫偏器使罔闻罔斥作其愧耻淑人劬劬俭勤自为二十勿肉爨合家规克相夫子以隆厥祉教孝以忠用成尔嗣蔼蔼詹事无竞惟义酒徒逆加公以顺是式孚而家而乡而闾庶傍愤愤吾乃怡怡韬也刚直帝图是式贾生上疏仲连辞爵匪父若母安有此子沿流求源焉可诬己明处士月崖赵公配李氏墓碑文月崖赵君讳不字秉启广之顺德碧江人也秉启出于士志士志出于仲瑀七世祖曰必持必持出于崇澥皆出于宋宗室之裔随牒由闽入广居羊城徙新会仲瑀徙碧江月崖处士磊落无所于拘系处财利若怯虽喜诗书亦不足工也惟登高临深覆飞乌度曲饮酒娱宾不倦每朔望拜于祖祠不怠三十几而卒其配李宜人龙江巨族德彰之季女参政聪士达之女弟德彰以其季而钟爱之年二十二为之择婿以月崖实出帝裔且贤乃赘焉生二子长善和次善鸣善鸣举乡进士为沣州守水于弘治间游江门问圣贤之学居楚云台戊己之间沣州时为邑诸生亦游江门馆嘉会一见如平生石翁谓水曰可也是子子其与语焉辛酉赵子举乡荐以母在不赴春试与予游罗浮居西云语同志也时予不试礼部者十有三年矣甲子同北上逾岭浮江以会于上都虽离合不一然前后三十年矣沣州每悲先君之早世而道其母夫人之贤水亦尝登堂而拜退曰夫赵母有七德焉曰顺曰节曰慈曰恤曰爱曰慧或曰吾闻之赵氏之子矣夫人自妇于赵赵君好交游亲朋燕乐李能经纪家务以应其需而节之以义故能不违其夫子厥业不坠有增非所谓顺乎夫人每以不及事其舅姑为恨于忌墓时祭必齐素敬恪粢盛惟洁惟丰非孝乎三十七而孀哀痛三年足不踰阃口不语外四十余年人无间然非节乎夫人教育儿女动以古人忠孝勤谨为法而以孝经小学为业又厚给其学师禁其服用之靡丽以养其志曰毋娇焉关二子于空室令读诵毋出仅令小童时其食饮察其奕棋而火之令跪于堂下戒毋戏以惰朋侪之过者察其讲习书籍则曰益吾儿者也虽馔必馈焉察其諠哗戏谑则曰损吾儿者也虽茶必不馈焉谓其仲善鸣曰汝行会试矣始入官必树贤声忠君显亲足矣幸毋以贿利自坏也爱而知劳非慈乎推其舅姑之爱以及其遗弱小姑如同气然抚养教训兼至敬归其良人宜其家其家必称曰善惠其姊妹和其妯娌以逮其甥侄臧获时其寒饥而温饱之非所谓恤乎赒人之贫解衣衣之推食食之宁自匮以存人毋宁责其报非爱乎夫人知识颖悟迥异于人诸舅诵所受书时幼在室执枲于劳默领大义佩服不忘故其戒善鸣与姑之子赴会试诗曰澹薄杯酒意思间送而兄弟过梅关合花并得萱萱秀要取声名慰老颜其天性不学而能有如此者非所谓慧乎月崖生某年某月某日卒某年某月某日夫人生正统丙寅三月二十二日卒嘉靖乙酉闰十二月二十八日为善鸣守沣之二年迎养之明年也既卒而诸僚之妇女平日为夫人所仁者咸哭之哀如丧其妣临终犹嘱善鸣以其赡租之积与柴薪之入为义仓云寿八十以某年月日合葬于月崖公甘竹凤凰头之墓左善鸣请予为文立碑于墓门其词曰嗟遥遥华冑长麟有角多才良媲德谁非孟光七德备工容彰乃好逑天蚤亡蠙孕珠渊发光昧幽潜观乃郎埋双璧联凤凰万千秋永同藏嘉靖七年九月明封翰林院编修分宜县典致仕慎斋应公墓碑文雁荡天台之麓仙居之墟恒有特异之士逸民之流出乎其间而世莫之能知知而莫之能举者若应公慎斋先生其人乎公盖隐于胥者也仕不及一命而德具四懿有子曰良游于甘泉子讲圣贤之心学得勿忘勿助之规元忠曰良之考发身从事也具有隐德位不究志今墓木拱矣欲得子文于墓碑将托子以显焉甘泉子曰吾闻之矣且慎斋公孝友信忠有邹太史之志足征焉使遇成周六行六德之宾则公其能终以胥格泥乎是故孝以显爱其亲也友以和怡其同气也忠以不欺其心也信以无违于物也君子行此四者而人道具矣公晬而失怙鞠于母陈壮躬行义白旌母节五千里徒走京师日者云母数当尽则断肉徒归血其趾勿止尉分宜也觐京乞致仕以养道闻母丧则五日不食亦徒奔四千里血趾而归则庐于墓因病痿矣人劝之归犹不归以终制终制矣犹寝苫不入室六十丧而致毁八十忌而不肉食贫也为祠堂坟庵以祀事其先不谓之孝以显爱其亲乎在台闻兄昙病疫夜步走百里过山谷穿虎豹以归视药焚香叩祷不死越月果不死分分宜之禄入以济兄侄与族之贫寠自甘敝衣粝饭而不恤不谓之友以和怡其同气乎掾藩司则清白自濯奉公忘私身不沟渎自污及尉分宜则竭心力效勤敏理滞狱督逋赋治赃吏锄豪民无虑十余上下称服袁之四邑丞簿尉开国来惟公一人列传于名宦斯不亦忠以不欺其心乎乡俗贫者例质物以俟有秋而赎或告曰无物可质即以假之质无疑虑虽衣被靴袍无或吝惜吴氏子客死于京则出财殡而还之其家如是者四三人曰吾自尽心尔非冀报也斯不亦信不违物乎夫由孝显其亲之心充之则可以事天矣由友爱同气之心充之则可以育民物矣由忠事不欺之心充之则可以通神明矣由信物无违之心充之则可以孚众兆矣夫是四德者扩之天地神明民物众兆不能外焉可不谓善乎宜其前有作后有述明则有称号邑志之褒幽则有仙居乡贤之祀也乎慎斋名昌字克盛仕为分宜县典史以良贵封翰林院编修生某年日月某卒某年某月某日享寿八十有四以嘉靖甲申八月十四日葬于之原元配徐氏其继许氏知书有内行以子赠太孺人孙氏包氏先卒子二人长即良次宾庠生孙男本木材曾祖讳翁之祖讳文正父讳宗儒观其源流远有端绪蔼蔼乎美矣是宜为文揭之于墓以训来裔其词曰雁台降神毓多哲人既笃尔子亦显尔亲厥子维何良也元忠折节师道古人之风为圣为贤以父贤圣擢科翰林推致显命厥父维何慎斋截截式训厥子忠义自立迩读中秘爰以忧归藏修十载我不尔违今天子圣龙飞兴藩有诏起遗若可耽闲太史既擢忠义谔谔尽瘁鞠躬匪予所薄揆厥身教四德咸备一节始终八秩有四厥德维何克孝克友职思其终忠信不疚少孤母贞行义岁长绌身藩掾维以禄养走白母节徒步上京血趾忧亲间关省兄彭城奔丧载血厥趾哀毁墓庐六十病痿克己务义节乃坟祠敢不竭力吾身者谁念兹天显惠爱兄子族姓困穷莫非吾耻于掾于尉精白奉公有一予欺上下曰忠百尔赃吏爰及乱民有罹王法身家糜尘遂锄彼强以扶此弱百里凛凛四邑愕愕维袁簿尉畴列史传开国一人维公流闻族党有盟推衣食济孰非窘窭曷以而质乡评孚信无间于家祀典贤祠光命有加揭文墓颜用告来世式邦士人于千百戊子闰十月二十三日明诰封冼淑人霍氏神道碑文南京工部侍郎罗江冼先生将携其子尧佐归葬其元配淑人霍氏于山之原恳于甘泉子曰子吾年家也墓碑铭将于子是托甘泉子曰吾无辞乎辞矣吾闻之妇德不外见则吾于淑人何征而铭诸或曰幸有厥姻司马冯司厅宗典者之状淑人少赋懿德闺范贞则非其内外亲姊若妹莫或与之面觌是故其女德足征矣厥既归公则曰其无以家事相妨俾肄学于邑庠于业精专于是家务理矣旨甘具矣及举进士尹安仁则曰必致吾舅姑安吾孝养如子在膝下乃可也遭舅之丧则克相襄事勿之遗悔及公入为御史奉太淑人于京师者二年于家者又七年敬养无怠有疾侍汤药则必躬抑搔扶哺则必躬滫时膏则必躬必致敬焉罔或不给以将顺之以忘乎子之离违乎膝下也是故其妇道足征矣事夫子有顺无遂中馈宾祭必躬曰乌得以委婢御也朝服冠履必躬曰乌得以责僮仆也公尝以母老疏乞终养家居者六年终母丧又乞养余疚家居者又九年若遂终身焉淑人顺成公志勤俭如布素以理内政及公起参议于南通政寻迁太仆少卿晋南光禄卿转大理卿南北往返淑人咸与俱事奉唯谨公是得以悉心职事而无有内顾公语及大理死狱淑人则曰有生道乎公求生道而不得则彼我皆无憾也南狱称平淑人与有阴功焉是故其妻道足征矣抚己出之子尧宾尧臣与侧室之子尧佐尧相幼女某无彼此厚薄在爱而知劳有过而能惩曰吾将以告乎然而实莫以告也诸子咸知感励爱戴之亦无彼此厚薄各有成立是故恩严俱得其母仪足征矣甘泉子曰以予观于此而知坤德之承干未可以截然观也何也女道也妇道也妻道也母道也皆阴德也所以成乎阳德之施也是故其致一也人道之全也故夫知为人女则可以知为人妇知为人妇则可以知为人妻知为人妻则可以知为人母知事人则必能长人若淑人者其无愧于人道也已其无愧于全归也已淑人以嘉靖壬辰秋由大理官署南归卒于癸巳十一月四日也距生成化壬辰四月二十一日年六十有二以公贵初封孺人再封恭人后加封淑人尧宾娶黎氏以公泽荫太学生尧臣娶张氏例授典膳尧民早殇尧佐业儒骎骎有成聘关氏尧相尚幼一女某许户部主事岑君万之子铭曰于穆淑人维坤之元维贞维则维静维专维以从父维以承干懿德夙昭于彼闺阃钟爱维亲聿称孝谨言归则妇职思旨甘居肆夫子遑参以三以亲欢心以夫茂名侍疾必谨相终必诚皇皇凤冠讵忘布素朝御服饬宾祭馔具以躬以亲无俾僮竖旅北旅南恭谨在御相伊诸子一体同天同天同我同鞠同怜爱而知劳式昭母贤仁贤之征靡施或爽匪宜宗亲宜于民上折狱且成惓惓平反曾是不直则莫我敢冤于穆淑人亡媿全归全归伊何坤德庶几我铭畀石永告捆仪明赠通议大夫都察院右副都御史刘公神道碑文赠通议大夫右副都御史刘公原芳德华者广东合浦县训导赠奉政大夫四川按察佥事加赠通议大夫都察院右副都御史曰滋之父发解省元举名进士由兵部尚书郎四川提督学校佥事副使左布政使总督巡抚都御史刑部右侍郎曰节之祖也公生洪武丁丑七月十五日卒成化丙戌正月九日后六十五年以孙节贵封如其官得立神道之碑节寓书以币征文于甘泉子甘泉子曰嘻若水之与子同年兄弟也视而祖犹祖也文也义乌得而辞诸币乌得而受诸曰文献其有征乎曰有曷征哉征有一征诸大理卿宁都董子天锡之状曰足以征乎曰未也征一得三征诸其见者征诸其往者征诸来者曷谓往者乃曾祖国宝不仕乃祖志均不仕乃考兴远不仕不仕则不泄不泄则畜畜则积积则厚厚则久久则大其发于公乎曷谓来者乃嗣子三曰洪曰洵曰滋及滋而稍昌育贤于郡庠登贡于礼部乃嗣孙三曰巽曰节曰甫节贰名卿乃以公贵甫以行义作乡嘉宾乃嗣曾孙曰鲁举乡进士曰香养德于庠曰音荫叙太学曰着暨乃玄孙尧臣尧佐幼而进进未艾其本于公乎曷征乎见者夫见者表表者也状曰公力治生产以振中衰之祚以光于前人见孝敬矣其曰刚方大度不事脂韦见正直矣曰与人交而有信见诚悫矣曰耕稼自给见务本矣其曰余则赒人之贫乏而勿吝见广惠矣曰邻邑称贷不取责偿见尚义矣曰宣德己酉邑岁大歉斗米百二十钱则发廪平价捐三之一见济急矣曰买附郭之腴为子孙之贻见裕后矣孝敬德之本也正直德之居也诚悫德之孚也务本德之基也广惠德之施也尚义德之公也济急德之仁也裕后德之流也君子有此八者是故前以开之后以恢之于德华公之光为有征矣宜碑而铭之于神道以昭示来裔其辞曰中气磅礡南迄五岭大庾峨峨异人天挺天挺维何有秀其柯三世不发茂畜天和畜极而舒勿遽而徐谁其钟之德华渠渠是肇合浦是开司寇合浦司训司寇督校维闻子之贤闻子闻孙维以发解登科维大其门历世既三德泽渐渐侯谁起之维德华公克堪何以堪之维稼穑之依以起生产以振中衰以播德惠以及周济维以不责偿维以尚义义动闾里以受嘉祉嘉祉不于其躬于其孙子明故奉议大夫刑部郎中赠通议大夫吏部右侍郎何公神道碑惟兹明赠通议大夫吏部右侍郎何公之神道乎其冢嗣今南京工部侍郎孟春之所庐墓者其在兹乎少师西涯李公之所为志者其在兹乎所为赋陟望去母宜人十里而近者其在兹乎曾户曹全之所为传者其在兹乎郴阳志之所载者其在兹乎南京丰功曹坊之所为状者其在兹乎粤稽诸状说为公名商臣其字惟家于燕泉居于梅溪号曰梅岩越宋出于庐陵从于东广爰及于元都统聿来镇兹彬桂厥孙九三肇定彬宇高祖德翁敦厥行义曾祖仁海隐德是嘉祖考义坚肇膺乡贡同知合州施有惠政赠户部主事祖妣袁氏追赠安人厥继邓氏寔膺显封惟考曰俊奉政大夫云南宪佥督学云贵加赠通议大夫吏部右侍郎妣曰廖氏厥继李氏并赠淑人惟公生于辛未卒于弘治癸丑五月十有八日年四十三配李氏封太宜人李少师称备极孝养无间继姑盖其令德克配君子子男二人长即孟春次曰孟旦女子一人适崔侍郎子士彦孙二长曰仲方国子生次曰仲平曰惟成化庚子惟公发解于湖广主者曰吾得士矣先是樊御史英素奇公及监湖试拆卷末乃得公释之谓人曰奇才不可使小就至是果得解元即图省亲于南部或曰盍且归荣乎则应之曰吾岂效得一隽扬扬夸州里者哉遂擢辛丑进士人曰可以知其志矣然则公之出处其在兹乎曰按察君游宦于外公方弱冠事邓安人克孝赴提学修志之命及永闻邓病亟告以归至则入棺七日矣或告之棺不任体则请曰叔父易之叔父不易必贻后悔崔君克明义人也叹曰人有孙如此忍不副其志即为易之按察君归奔廖淑人道卒公闻讣即徒步逆丧于长沙足尽裂庐墓孝感芝生其侧李少师志称之曰清谨重厚遇事有力曾户曹曰自立有基积种有地然则公之行义其在兹乎曰公所素惜有佳砚焉或触之折于地公恬然不动色然则公之雅量其在兹乎曰惟公禀夙颖长于属文尝听人读黠鼠赋至言出于汝而忘之则笑曰言殊不始子瞻问之曰此晋邹湛对武帝意也或疑所谓黄头取土胜水其义何如公曰汉人谓擢舟者曰黄头郎黄也者土也以土胜水盖仿诸此耳然则公文学之博敏其见于兹乎曰惟公初授刑部山西司主事侍郎何公见所属狱曰吾曩监湖试重子文士耳乃又长是邪是故知其能矣核狱顺义两豪争田事涉中贵剖折罔避是故知其节矣有饮姊家归而疾腹姊谓之曰毒也养子寔饮汝遂讼养子病者死死无毒验公廉其邻知姊寔后生子憾构养子遂释之是故知其明矣迁员外郎总阅法司奏牍阅奏牍惟敏山西民王良李悦假佛惑众潜表通胡御史奏坐以反公阅卷曰反必连从且罪当孥此虽通胡不果至宜论谋叛叛止死耳竟用其议活孥从数十百人是故知其惠矣人有见杀于雠讼及其外亲两人情状微晻公一穷治之事遂白民间盗发逻者执一人曰盗也公鞫之乃旧馆人嗛新迁他居者故嗾为之即出焉是故知其察矣迁郎中阶奉议大夫时法司条例纷沓何司寇命公修之兼总节适法比以宜是故知其才且辨矣周指挥某也出其妻有国公之弟怨之诬以杀人囮东厂行奏下之法理公白何公以故或曰东厂意殆不可忤公曰顾可以法媚人乎即具以闻上遣中人谳于朝如公言或曰君议行矣公愀然曰法不自吾辈主持而得之阉宦是任嬖幸之渐也吾辈与耻焉何议行之云是故知其正矣奉敕南畿凡录囚者六千有奇上谳者余三十多所平反扬州逻人与一商一医有隙觇商与江右人贾于外获赢归遂上其毒人取财而连逮医织当之死公折曰曼陀罗华能迷人盗赀不俾至死是尚有万一人心必不挤之江若挤江湍急必不可救死矣江右贾固未死耳且购毒药者必不告医以杀某也医衒药取赢既杀人必不告逻者逻者云何词遂服仪真人犯夜禁脱走执者追之剚其胁濒死谓兄曰杀我者长而髯兄诉逮直更同巷人长而髯者公曰同巷人独不能言其姓名乎后果得真剚胁者负薪者经行孝陵守者执之有司例以斩公曰生木根株无有证迹且木枯相似安足据以杀人减死民告劫盗二人获其一有司拷穷其二急则以弟足数盗死公鞠得之遂原其弟民相哄斗追至敌者家敌者闭门推门门坠稚女死坠门下论死公曰彼从外焉知门内有稚女又岂意门坠非故杀殊非斗误旁击者比奏矜之广德饥民贷谷弗与而群夺之坐强盗株连四百余人公矜其情请许自首偿谷且杖遣之皆泣拜而去欢动州境蒲田彭公代何公为大司寇尤器重公令兼摄他司有民家罹焚告宿隙者放火公察其诬反坐之时他司亦有宿隙而放火者坐放火者公曰迹类情殊故拟以情异何相悖焉是故僚辈咸服其公矣惟是八者公之政事其在兹乎曰惟孟春癸丑进士历官吏部侍郎文学政事在在有声挺节抗疏极谏大礼调南工部时论是称初梅岩公为进士尝梦击谏鼓鼓无声其傍一人曰公勿击公子当击公子当击击则人众象马皆惊至是验云然则公之位不满德而委趾于后昆者其在兹乎宜揭文于道以示来者其词曰彬岭嶙嶙燕泉沄沄有哲其人于兹降神维兹哲人裔都统君四十三年六美咸臻出处有倬行义中伦亦弘德量亦博其文施于有政克裕后昆维兹六美庶善是轨为清为谨为敏为志为正重厚为能才智维以顺孙维以孝子且明为察以惠为公为仁为慈贤嗣媲美宜人相千里山高泉深有铭在此明故史母徐氏孺人墓道碑文徐氏孺人者故南京光禄少卿进阶朝列大夫知山史公逊仲后之继室进士观政吏部稽勋际之继母魏国庄靖公之第三女中山武宁王之七世孙郕国庄简朱公之外孙也孺人生成化戊戌正月十七日卒嘉靖甲午二月十七日乃际以赍敕谕南都便归侍药之二月也将配葬于石门山际遣其子继源以狄都水冲之状来谒墓碑之文甘泉子曰妇德不外见是故必有所考信焉妇道不专行是故必有所明征焉然则若孺人者曷考哉考诸其状状曰庄靖公以少女钟爱知知山君给舍留都之贤择而归之为继室孺人不矫矫不为居养所移事姑王也益孝谨承知山君益以巽顺干女事以勤持家以俭虽一钱曰与则与不敢专与也尺帛曰用乃用不得妄费也率婢子瀹茗汤治酒殽以时知山君之宾客虽或夜分寝不先也孺人素不产抚育先室王之子际侧室之子阶悉如己出际病即起视之触铜炉伤其股亦不戚戚二子或嬉戏则密戒之曰吾将白而大人固以惧之改未尝以言也阶夭卒孺人哭之如丧所生际屡试不中则解知山曰得失有数耳及语际则曰而父暮景而不努力而重违亲志乎故能以乙酉领乡荐又曰惠以逮下有樛木之风焉知山为雠人所诬愤闷而卒孺人哭之几绝而苏服除终不服华绮曰吾未亡人也际既孤立仇雠紏谋侵之者数年孺人旦夜焚香愿难早解壬辰际登进士第则嬉曰吾夫且不死矣遣人至京师诫之曰是汝祖汝父积善所致汝尽汝忠以雪父耻斯孝子矣得曾孙则喜且悲曰吾孙特继源耳幸有此然吾之见曾孙孰若使汝祖见之也际衣锦归拜于床下孺人病少间喜且悲曰吾见汝之归荣孰若使汝父见之也阅两月病益笃召际妇孙诀曰吾之命数已若此医祷何为言已而逝甘泉子曰孺人之贤于是乎可考信矣夫以公侯之女而继室于士人以不戚戚从父孝也贵富而不骄恭巽勤俭益至寝而必后妇道妻道之懿也抚先室侧室之子以严以恤母道之慈也樛木御下之仁也夫难而忧殁不华绮妻道之贞也外侮亦愠登第亦喜诫之显忠以雪父耻母仪义方也得曾孙则思子归荣则思曰不令而祖而父见之动不忘所天纯乎贞道也病革矣则召子妇孙而永诀安于数命言已逝正终也然则曷征哉曰吾以征于夫子矣吾以征于其子矣其夫子知山君富而知礼好善乐士积而能施出粟以济一方之饥守臣闻而上之天子嘉而褒之内助何以致然以是知孺人之尽妻道矣嗣子处变而不失其正遇暴侮必以恭让散财以济乡收其宗族焚其先遗券而不之问者若干纸使人怨而为爱举进士达矣而滋益恭恂恂若穷士然乡士民贤之缙绅亦贤之非母仪何以致然以是知孺人之尽母道矣是故二道得而十善形焉是可铭矧昔际也不吝数百金开新泉精舍以与诸生从予而讲学今又拨田附郭二顷以赡来学者贤已吾乌乎辞诸乃序而铭之以碑诸墓道以诏来裔其词曰于昭孺人裔自中山中山维王大武桓桓翊我神祖迅扫胡元征南伐北如匠运斤浑一区宇卓为宗臣维功维德维佑后昆逮于庄靖爱尔贞静择良以归顺爱厥正匪恭于父移天亦敬谨顺勤俭家道以定一钱尺帛曰与以用不专弗费三从是奉维酒维殽维茗维供维供维宾罔骄以从己则弗嗣二子是字际也有疾起则夜视载伤厥足铜炉在地子弗若训戒勿嬉戏夫喜亦喜夫愠亦励以底有成以奉夫志夫子罹诬濒死复苏曰未亡人终绝绮珠际方登科寓诫上都乃竭乃忠乃忘耻乎衣锦于归荣满里闾以喜以泣盍令而父见诸维逮下以仁维樛木振振维恭维巽维俭维勤克妇克妻克慈克贞维以夫正维以子贤上观四德下观三迁于乎孺人其尚善旃哉甲午九月初十日明广西副总兵右军署都督同知可兰张君神道碑文甘泉子将为可兰张子神道之文而叹曰文献孰征哉或曰先生雅知可兰奚而征焉吾能知其人未稽其事功曰今幸有虚谷江子尝载笔而状焉足征也状曰可兰子名佑字天佑系出汉留侯邈矣其后裔在河南河内县有祖曰祥者洪武永乐间以武功显官至都指挥佥事调江西卒于从征交趾之阵再世曰宁府仪宾雯三世曰南昌左卫指挥使应隆改广州右卫守御石门以卒遂为广州之始祖四世曰昭勇将军广州右卫指挥使翱五世曰某而得可兰可兰生于邑之宾贤里六岁而孤鞠于王太夫人依于舅氏颖悟超常儿稍长能脱去绮纨之习为学士之志师事东所张先生得闻心学大义弘治戊午袭广州右卫指挥使守卢包水年十九随征丰湖十三村先登斩首百余级贼势披靡大军从之尽歼其凶丁卯累前功擢署都指挥佥事守备德庆泷水威信渐着先声足寒贼胆猺獞负险狠骜者稍稍遁去不敢来犯行旅信道都御史林公廷选甚奇之引为梧州坐营军事无大小必咨焉辛未移守备惠潮时潮惠之间程乡有王管诸峒龙川有野鸭诸巢其盗贼如潮之刘文安惠之李通宝诸寇啸聚为患可兰谈笑麾之直捣其穴以次削平积功六千三百余级癸酉擢广西右江右参将分守柳庆先是朝议惩思田土官岑勐逆残之酷欲郡县其地为流官叛目韦林等因复起为乱可兰承檄抚处诱诸元恶二十九人追杀其党千八十级因进剿修仁富贺诸处又斩获八百五十四级都御史陈公金荐于朝曰读书养性绝绮纨之骄奢清介持身饱战攻之韬略可当大将巡按御史曹君珪荐曰志正守定戎务久废复兴劳息困苏士气始作而方振戊寅迁副总兵广西镇守寻进右军署都督佥事于是饬兵政缮守备三军作气庚辰古田诸处流贼煽乱郡邑骚然议抚之则不可剿之则难可兰上便宜欲照景泰间降敕激劝土官令遵调度上可之仍命之给赏果致用命讫底戡定寻以总理五哨功进署都督同知镇守如故以手足顽痹之疾上疏乞休上曰张佑杀贼有功偶有疾其令善加调理以副委任所辞不允冬督兵进讨洛容蛮贼斩首六百十级辛巳春复督兵讨肇庆平乐蛮贼克之是年五月特旨升俸一级荫子侄一人世袭百户兼白金文绮玉带之赐嘉靖改元八月丁太夫人忧哀毁骨立夙疾复作累疏乞致仕辞甚恳切得旨以都指挥同知原卫带俸调理既得请即扶榇东归初在镇时上思州土目黄镠作乱可兰密策悬赏购之于是土官黄廷宝生缚镠至麾下总督张都御史嵿忌其功衔之以其不先禀命也至是劾其怀奸避难逮系德庆狱上察其诬令照旧带俸自是有终焉之志矣丙戌田州叛兵既翦复炽祸连思恩都御史姚公镆谓必得谋略如张佑者乃有济特起之赴军府以客礼相待每咨访之多所裨益新建伯阳明王公守仁继至首询以抚捕之宜可兰曰以夷治夷可不烦兵而下王公纳之疏于朝复叛裔岑氏一人以抚其众设十九巡检以携其党既而土目卢苏王受等果乞归顺愿立功自效因命可兰部分其众以便宜设阴计略八寨之贼若干人遂奏复其原职留镇其地绥徕有方未期月民夷安堵己丑剿封川石砚山贼盘古子等斩首二百级辛卯剿广东会宁剧贼丘区长等一千二百级勒铭大隆山而还壬辰春西山寇赵林花攻破高州城池势甚猖厥兵部侍郎都御史陶公谐总兵咸宁侯仇公鸾会委调左右两江土官五万余以癸巳春正月抵梧为中军冒险深入抵阳春参峒云廉诸处贼巢一鼓斩首六十级时已疾剧犹扶惫处分军事不辍以是月二十日舆疾至车峒而卒将士哀号如丧父母可兰身长八尺智识绝人裁决如流军旅刑名之事咸不习而能慕伏波武侯之风过乌蛮滩谒伏波祠徘徊太息曰殁不俎豆其间者非夫也题诗其上后死于高凉之役田人立祠横山祀之此其兆欤尤笃志文学喜赋诗读书积至千余卷所至辇以自随暇即延儒生相与论难虽军务倥偬未之或废历官余四十年位至一品未尝营家室卑隘仅可容马驭士严明威爱兼济在广南时有卒取民束菜者立斩以徇至于均甘苦结士心古名将不是过也以此所向成武功兵骑所至老幼女妇不惊市贾不变田园蔬果下无一迹思田德庆之民至今德之其在右江发御史朱之赃贪以抵于法然亦用是为时所忌今大学士西樵方公尝疏荐以可当大任且曰才兼文武学有师承将举之挂印总镇两广为人沮止不究大用赍志以殁惜夫距生成化癸卯十月十八日寿五十有一以卒之明年二月丙申卜葬于番禺之柯子冈配夫人李氏右卫指挥使盛之女有淑德无嗣取同祖南昌小功之弟裕世其官裕以李夫人之命可兰生平之志走南都乞文于甘泉子甘泉子雅器重可兰可兰亦尝恳书愿执弟子礼称门下生以为他日进学修德之地观其志岂寻常武将者比哉甘泉子按状而叹曰若可兰之功之志则固可以传矣记称三不朽之道曰太上立德其次立功其次立言言不足道也以可兰如彼其志忘其功名之高屈己以求学使可兰而无死聿修其德进而为圣为贤则其功为周公之功矣有志而年不究悲夫遂为之次第其说而系之以铭俾立碑墓道以显示来世其词曰桓桓将军留侯裔孙既敏而学亦武能文曷维其文麟趾振振曷维其武矫矫虎臣如虎如麟以威以恩乃以御侮乃以辑民维奇维正维以全胜三千其旅莫不一命运筹帷幄赋诗横槊用夷处夷以恶化恶无坚弗披无披弗夷孰是橐左书右诗义气所激摘奸辩慝君子之休君子之踣直道则然尔踣尔安志德弗究呜唿可兰甲午十一月初五日赠嘉议大夫吏部右侍郎处轩徐公神道碑文于乎斯维嘉议大夫吏部右侍郎处轩徐公之神道处轩讳朝字以同有子曰缙曰绅缙娴于文词多修于学侍日讲于帝帝用贤之如子官处轩之考曰震妣曰邹继妣曰顾十五世祖曰三奇宋南渡自金华而来居吴邑大湖之西洞庭处轩生景泰庚午年正月十四日卒弘治辛酉六月二十四日其明年十二月庚申葬金铎山之原元配曰沈贰室曰王沉生二女长适监察御史蒋诏次适乡贡进士朱伸王生缙绅及季女缙娶少傅王文恪公之女绅娶陆氏女季女适马叔雍孙男五玄度荫太学生次玄成玄庆玄龄玄理缙恳神道之文于水曰于同榜之义亲也水曰于企慕之贤敬也亲且敬吾虽艰于为文乌得而辞诸或曰子之艰于文也于处轩之神道何以亟敬其贤而文诸曰吾征诸状矣吾征诸状矣处轩公礼貌魁硕有如其心襟度夷旷爱敬笃至其天性类如此者处轩公好书不倦识善弗忘庄重自持靡他嗜好唐诗欧帖妙逼其真其好学类如此者三兄析业己独不忍依亲终身行必禀命旦暮侍奉内敬外愉丧不忍葬寝苫柩侧食必先祭撤必先奠朝设洗沐暮拂茵枕三载如初其孝行类如此者处轩善事仲兄委曲逊顺处人所难抚其遗孤三兄之子周之习学束修廪食衣服是资诚信谦恭善称乡党其弟友类如此者处轩公延师教子教而有法北学上都茂荐贤书戒勿自满实德实学古人是期及缙成名登庸显位其慈教有如此者夫君子具五美者吾乌得不贤而文之刻于墓道以告于后之人其词曰汤汤具区跨于吴会震泽舂天洞庭拔地奇气之钟异人辈起有开其先凤毛麟趾隐隐征君敛福于身蓄极而发贻厥子孙遂以子贤日侍讲筵帝褒嘉议以显尔亲穆穆嘉议德性天至好学有加闻善必识兄弟析产独不忍去我依我亲终身弗异禀命而行逮死如生生事死戚三岁营营恤孤犹子克顺其兄克念克爱克襄其成孝弟之至通于天地矧孚族党外内无异克谦克恭称于闬里有其式之于此记泉翁大全集卷之六十六文集墓碑明通奉大夫湖广左布政使抚治两广地方兼广东按察司副使陶公墓道碑文惟公厥姓陶氏厥讳曰鲁厥字曰自强厥号节庵厥族西广之郁林厥宦由考荫肇丞广之新会县迁知厥县迁广州府同知迁广之按察佥事遂迁厥副使迁湖广按察使迁厥布政使兼故按察副使辖治广西寇贼厥考曰成由典史历淛按察副使死己巳金华叶贼之变景庙嘉厥忠义乃命官子鲁厥祖曰本可厥高祖曰永泉而始于三十六府君也惟公丞新会方弱冠广右徭贼流劫尽雷廉高肇以东之境破城杀吏戮掠人香山顺德庶顽胥兴效尤黄贼胥响应胥劫杀无宁日公召父老于庭誓曰贼气将吞吾城若父兄能率若子弟从我以死守城邑保若家族乎皆曰诺乃筑厥塞堡与民守之中立以捍东西寇贼之冲筑辅城以卫厥城浚外沟以卫厥辅城布铁蒺藜植刺竹以卫厥沟人守厥土分殊死战别寨分兵相援一邑之势如腹心相联络贼至不得犯父老咸曰吾等保妻子长子孙皆陶丞之功云白沙陈先生记曰往年西寇之来凭凌高凉以东破关袭城势如建瓴至此则截然而止如虹霓之收急雨由是吾民丘垄以完室家以安鸡犬以宁仓箱以盈燕有岁时乐有宾客至于今各得其所者则谁之赐乎始者吾谓陶公曰孔子言忠信行笃敬虽蛮貊之邦行矣公练兵于暇日兵知其意如臂指知心惟所使之前向无敌其兵行兵不与知其调兵食运军械率先期封檄令至期乃发发则机动事备而人莫测如雷霆之至不及掩耳又多疑兵故东西多寡贼不知方与数而疑惧其心贼遁则戒兵勿进贼弛备则急取之其刚柔操纵在手故贼过之即殪殄又无能遁者尝与公燕夜饮俄起如厕潜身钥门出城僚友索之不知其出征也故贼虽置耳目于左右其行神速不及知也功成而人多忌之其荐而称道之者韩公雍邓公廷瓒刘公大夏也刘公大夏者与白沙先生为友后为太子太保兵部尚书负天下重望者也其状曰公肇莅新会民尚梗化效黄萧养所为结营寨肆虐以祸东土公单骑诣贼开谕祸福招为良民新兴阳江阳春迩贼危困则率义勇保障民以安堵奉檄行兵亲冒矢石屡破贼巢一邑以宁载当满去父老乞留擢知新会县事升广州府同知仍掌县事民益用康风俗丕变总督两广都宪韩公雍以公功上闻升广东按察佥事奉玺书整饬兵备首建议请立总府于梧州统两广以制其喉舌霍詹事曰百世之功也梧有帅府两广乃如两臂以护胸腹而西贼遂不东雷廉高肇民有宁宇又城吴川白沙先生曰昔寇盗充斥于高凉百姓凛凛委性命于豺虎之林公专经略大着讨贼之声高凉以东之民倚公为命及筑城之役民喜曰卫我者生我劳我者惜我公大惠我我何敢忘又九年考最升本司副使仍奉玺书专理戎务凡两广之地雷廉高肇浔梧荔浦府江田州之贼剽掠毒虐于西东者讨而抚之诸贼雠公害己于是劫其郁林之庐焚其诰命毁先茔害其族党事闻于朝乃命公徙籍于东广公愤不顾家益励其讨贼之志又九载考最升湖广按察使乃奉玺书理戎务两广如前赐以金绮锡以诰命荣其三代升湖广布政使兼广东按察副使仍奉玺书抚治两广公自丞至布政使凡平后山平恩平阳江平新宁白水平浔梧荔浦府江田州诸凡斩首恶二万一千四百有奇夺回被虏人暨抚散向化人一十三万七千有奇巡抚邓公廷瓒疏其功于朝且曰鲁年将衰而恩信入人且深若得鲁父子相继统领民兵其可请以世袭武阶官其子荆民俾领兵随鲁杀贼以系兵志以激有功上可之下兵部覆官荆民锦衣左所百户后以功升千户公恒言除寇贼化之为先杀之不得已也故公平后山贼即请置从化县遂建厥学平阳江贼即修阳江县学平恩平贼即请置恩平县遂修厥学修电白县学平新宁白水即请置新宁县遂建厥学修崖山三忠祠以祀宋死事张陆文诸贤修忠勇祠以祀从征死战诸民兵曰吾以化残而劝之忠义也于是民父老为思德之碑公没三十余年国子生何相上言欲正公祀典于忠勇祠而凡为忠勇者从祀焉县官岁行礼公平生所礼于其庐者白沙先生白沙先生亦为之起敬而尽礼焉白沙先生曰公之治民如治兵因应随机初无定体其治兵也如文士作文奇生笔端无事蹈袭故能使人畏之而率以取胜此皆公精神心术之奥之运云公生宣德甲寅十一月初五日卒弘治戊午八月十四日享年六十有五配杨氏封宜人赠淑人继陈氏封淑人子三长即荆民淑人陈出次梁民次雍民皆侧室出孙男出于荆民者二曰凤仪曰凤翔葬番禺龙眼里凤仪谒予为墓道碑文予既嘉公功又嘉凤仪职武而志于文卓有令祖之风敬述所闻而撰次其辞曰邈邈长沙厥裔伊遐作牧八州分阴是嗟楚楚郁林南北交森遂发忠烈死事兰阴忠烈有子三广是纪肇迹新会文武宴喜乃有辅城乃有沟荆乃有分寨乃有援兵畴触我蕃畴犯我边西东充斥我氓宴眠贰守广州氓以攀留令行禁止用淳化偷广宪之佥亦迹湖廉载辖厥邦兵符悉兼誓言行师机神如疑东西遐迩燕僚莫知雷廉高肇浔梧荔浦府田诸戎孰予敢侮兵将相知心指弗违所向无敌因应随机请开帅府于梧要道坐制两省如臂交护运筹如神如士作文疾雷无迹奇生笔端公之长技长鎗是艺勿遂勿放维以节制总于执顽二万一千厥数六之夺虏化残韩公邓公两奏公功天子曰俞褒官以崇天子曰鲁年衰而老系兵恩信宜官厥后百夫之长以延世赏有子荆民领兵随向天子曰噫贼雠尔西劫庐焚诰先茔以隳命籍于东以避其锋公用感愤誓以身从凡奉玺书三广是都东西底平湖南晏如予岂杀云化之皇仁普兴学祠咸与维新贻犹厥孙言行恂恂无忝尔祖在武亦文明故征仕郎海宁卫经历赠通议大夫兵部右侍郎陈公配赠淑人孙氏神道碑文粥不给意漠如也乃谂曰长二子可干蛊恭也幼良也慧而敏可卒业以光先志良后果登乡举中会试乙榜授开县教谕改武进以光先人之绪以开宗禹之贤名大其门孙淑人之功岂小小哉经历公满九载矣藩臬考其最俾北上天顺壬午秋八月二十六日至天津旅没焉距生永乐庚子二月十一日年止四十有三孙淑人生永乐己亥六月十五日卒弘治戊午十一月二十一日享年八十宗禹曰不肖洪谟之忝丙辰第也淑人喜曰吾夜乃梦而翁中堂衣紫坐告我曰志不显今上帝许我乃有此孙甘泉子曰阴阳合德也幽明一理也然则公之所赖于淑人淑人所以助成于公也公之所以梦告淑人也而淑人所志以教子以逮若孙以光先志者而宗禹又所立卓卓若此今益可以从告通议公于地下服是休宠无憾也已吁可以观陈氏之祖子孙之贤也已孙男六长即宗禹勒文于神道其词曰地承天施万物资也阳倡阴随家道宜也官理之移内化基也燕翼之规孙谋贻也勒文墓碑永惟后人之稽赠通议大夫兵部侍郎陈公镛赠淑人孙氏者今之司马二卿陈公洪谟宗禹之祖考妣也其赠官号以宗禹历中外考绩锡命推恩例如其官者也通议公字大器故武陵人也大器考曰惟新笃行孝谨始迁县郭之东曰长乐村祖考曰春辟人材官至云南澄江府推官曾祖曰志清高祖曰得明元末以明经教授于乡为沅江书院山长大器公幼而岐嶷美风姿有远识方澄江公殁于官囊则萧然且道危远而旅榇厝于滇中僧寺者逾年矣大器公侍父惟新护丧以归焉故曰镛之力也于是人称陈氏子惟新之孝而厥孙镛之贤也又知澄江之积善以有子若孙也孙刚者故常德卫百夫长见大器曰郎异可妻也以其女婚焉故得婚孙氏以其贤也孙氏讳缘是为赠淑人初归公以醇悫承其夫子则尽妻道事舅姑则尽妇道节其家则兴家道姑常目谓佳妇云大器初就外傅嗜学不厌孙淑人夙兴夜寐佐之课业焉文声日起旁通星历步筭律令之学然乃累试不得志于有司或曰盍以赀入乎淑人曰夫子文声日隆未得解时耳顾以资进哉或曰卜式不以资进耶而卓卓有闻于后赀也何伤大器遂以例入卒授经历浙之海宁卫海宁濒海素沃饶武弁率骄横凡经历至率惮其势利其有率媕婀媚悦听其所为往往不振因废职淑人曰宁茹素疏愿佐夫子之廉大器乃无复内顾忧不留情儿女子之缘曰我所谓经历也非天子之命吏乎顾如是哉于是肮脏持法清约自处内外濯磨长帅而下咸惮曰经历纤芥亡所受遗岁时之燕亦亡所受馈且有内助谨避之常条陈十余事部使者多罢行之贤声籍籍每宰邑缺上司必曰非海宁陈经历不可必委摄焉沉姓者嘉禾赀豪也人有告之谋反者有十龙九虎之号大器承委核焉淑人白之曰是族灭罪也岂可轻乎经历君即为微服间往反其地旬月密观之乃叹曰果哉里赀之豪而子弟之横也仇怨之诬也何足以反且反得无形乎昔者孙也幸白我矣遂力平反其狱诬乃果服滨海仓储戍卒官吏饵典守仓吏听其预支后乃有重冒亏耗之弊事发典守之吏甘受罪大器被檄查盘廉知之召守吏数曰若等愚而自陷也法当永充军为子孙累且经历之来为官理积聚耳不为寘而法来也卒吏喻其意出私补以得末减后沉姓者及吏卒怀金以谢峻却之则又望门顿首泣祝而去君子曰经历公之廉然亦孙淑人甘茹素服疏之助也生有四子曰温曰良曰恭曰俭女二一适何祯氏一适蒋纪氏经历官海宁时三子已长者各授一经暇则课其业戒之曰业精于勤荒于嬉行成于思毁于随汝等知韩子之训乎淑人又从而左右之每旦夕令老婢讽诵其语俾诸子听焉经历公殁家愈窭淑人躬麻枲稼圃以为生虽明故赠南京礼部尚书文修公方斋林先生神道碑文维嘉靖十有五年丙申七月十二日方斋少宰汝英林公不幸五十而卒于留都官舍贫无以为敛其僚甘泉湛子其年友钟石费子哭之哀各以棺以币敛赙焉讣闻于朝下有司议奏若曰林文俊以弱冠发解于闽辛未举于春官试于大廷选入翰林院庶吉士授编修预修武庙实录迁右春坊右赞善进经筵讲官庚辰己丑两同考会试一主武试洊擢南北国子祭酒以身立教其宣力既多其守己极洁其讲读效劳有年如不以例赠官葬祭荫子及谥以示异数礼亦宜之制曰可其赠南京礼部尚书葬祭如全给例其荫子宗翰入监肄业其谥文修初翰林拟谥曰良曰恪上曰未称其德钦定今谥近代未有之懿也或曰林文修公何以谓之修也职方程子曰大哉皇言斯名其称情矣哉惟公清修之行自身而家而朝始终一致其可知也文德少尝从受举子业仕也尝侍史馆知之详也谨有状具惟公祖于光州固始五季入于闽籍于国清宋则承事郎曰国钧国钧子曰充曰褒师事宗人艾轩倡明正学登进士第于绍兴间授充南安司户参军褒尤溪丞称孝廉先生七传至荼卿荼卿生子子生生诰廷谕号朴轩是为公考以公贵赠翰林院编修加朝议大夫南京国子监祭酒妣张氏赠孺人加恭人考妣咸有懿行其所本之也公生成化丁未二月二十八日有异质过目成诵家贫阅书于肆尽得其大义多闻蓄德文行卓卓丁卯会校选首八闽之士遂发解于乡是则公之学也惟公岂弟和厚外无边幅内无町畦无言人过无念人恶无贵贱贤愚无或弗敬此则公之德行也其在身者也丁未选进士选翰林僦屋以居假乘而出衣冠必取简朴冲然闲淡通显二十年如一日堂名力本曰朴轩公之遗尔后之人也是则公之质素也始为史官以家贫迎朴轩公张恭人就养与配朱恭人勤俭靖恭左右孝养无违水菽是欢务得亲心己亥张恭人逝执丧哀毁焉扶柩南归终制奉朝议公起复之官壬辰朝议公卒于官邸报丧哀毁如丧恭人焉是则公之孝敬也公以进实录所得赐金置祭田与同祖者均业买山为义冢殡其亲戚之无归者恤其女兄之后而为之嫁娶赒其姻族之贫无养者存亡无犹子贵英之流落湖南三十年者使得葬其亲宗子是则公之仁惠也其在家者也惟公外和而中不俯仰权贵人或挤之外补赖受知于上乃止仍署篆司经局庚寅凡四推终及公迁南京大司成范人以身而人信之饮人以和而人畏之于时监之贵游子弟希躐资叙者一无所容时诸生有遇盗稽程将粥子以赎罪于法司者公恻然欲代之损俸吏议卒免赎奉诏命校刊二十一史躬帅诸生雠校无间夙夜不数月史成上献上喜示辅臣曰此非林文俊所刻书乎是则公之公勤也公尝再疏乞休上慰留之有学行可取之称又明年改北监仍充经筵讲官模范益慎启沃良多癸巳三月上再视国学释奠先师礼毕命师儒坐讲公从容进讲元首股肱明良之义天颜怡怿赐衣二袭甲午擢南京礼部侍郎乙未改吏部署篆百尔明慎吏人悦服是则公之事业也其在朝者也一日左胁患疽忽语人曰吾数厄在中殆将死矣乡士人争为请祷公止之曰命也奈何浃旬竟以卒卒之日诸缙绅莫不叹泣乡人莫不若丧所亲部庭柏树为之是则公之知命正终也或以告于甘泉子叹曰懿哉学修之积也文修之备也夫孝敬修之基也德行修之也质素修之地也仁惠修之弘也公勤修之着也事业修之发也知命修之终也夫君子有此八者可谓备善皆其大者也若识其大者揭之神道之碑于礼亦宜之少宰钟石公为之恳焉公平生遗文有经筵讲章方斋存稿若干卷男四长即宗翰次宗直次宗燠次宗礼女二人孙男三人其词曰壶公郁兮降生神文修兮毓清真温其如玉兮畴淄磷正而通兮儒之珍天弗慭遗兮一哲人莫与后时为相臣嗟予攸期托空言泉翁大全集卷之六十七新泉问辩录序新泉者史君恭甫嘉会所也问辩录者恭甫与四方贤士卒业甘泉先生之门各因所得而请订其是非用是谨书而备录之故曰问辩录焉恭甫将寿诸梓以记者之误乃委蒙校正因属为之序蒙惟太上忘言方其浑然未发之时而六经孔孟之文已具至于六经垂训之后殆若日星丽天而天下之理备矣故吾夫子尝欲无言矣微颜曾七十子以发之则圣人之蕴殆不可见及夫孟子不欲好辩矣不有章丑二三子以发之其蕴亦不可得而见矣是何也盖理无终穷任斯道者自不容已而不究其指归也岂老佛之流失之言庄荀之徒失之辩者所可同日而语邪秦汉以还斯道不绝如线迨至有宋惟濂洛关闽之学沉浸六经更倡迭和固皆扩前圣之未发补斯理之未备非徒言也善乎程子之言有曰圣贤之言不得已也有是言则是理明无是言则天下之理有阙焉今观斯录所载诚天下空阙之理也必有是言而后是理始明非无用之赘言也在先生若洪钟待扣随感而应在诸贤如群饮于河各充其量言岂先生之得已哉使非诸贤问之审辩之明则先生之蕴亦终不可见矣学者欲窥先生之蕴若格物通若学庸难语若古文小学及此书之类观之亦可以得其概矣然此无非教也若其宏纲大法则惟在于随处体认天理一言而已斯言也即孔门求仁之谓孔门弟子问仁多矣圣人皆告以求仁之方初未尝言仁之体若语曾子一以贯之之理是乃以己及物之仁体也而语诸弟子以求仁之方者固多惟克复之功为最大随处体认云者即四勿之意乃指示学者以随事用力于仁之功夫也仁者至诚也天之道也体认天理者诚之也人之道也下学而上达也先生斯言其有功于圣门有补于世道也大矣士之生于三代以后者夫何去仁益远为害益甚故事惟求可功惟求成惟取必于智谋之末者多矣而能循乎天理正者几何人哉故士之欲复乎天理必自体认功夫始然后有所持循而可以求至于圣人之仁可以图三代以上之治否则心术之微政事之末皆苟焉耳故曰有天德然后可以语王道又曰必有关睢麟趾之意然后可以行周官之法度斯言岂欺我哉斯言岂欺我哉蒙敬用书之篇端以为有志者之一助云嘉靖壬辰春三月壬子象郡后学吕景蒙序泉翁大全新泉问辩录题辞嘉靖戊子冬予来新泉精舍卒业甘泉先生之门一日侍坐因请曰冲学圣贤之学于兹十有一年矣日用功夫犹未免出入恨病耳艰听不能悉闻至论以完养此志幸先生怜之笔以示我可乎先生许焉时则四方同志来者日众吾友史君恭甫复于精舍之后辟一室为嘉会所冲遂得与诸君联属为会日相辩论其中有疑则籍记以问于先生而取正焉积三月得百有若条盖自下学立心之微以达家国天下之显与夫古今圣贤心事佛老异同之辩皆略该载欲知先生之学者观于此亦足窥其大端矣恭甫之子继源从予游若有志者因命抄为一帙题曰问辩录俾持归家塾时一潜玩焉则区区属望继源之心其将有遂乎继源其亦知所勉也夫是年十二月丁丑荆溪周冲书新泉问辩录门人宜兴周冲编辑冲问舜耕于历山伊尹耕于有莘之野一则取诸人以为善一则乐尧舜之道耕固不妨于学而夫子于樊迟之学稼乃鄙之为小人他日又曰耕也馁在其中学也禄在其中似分明不欲人耕意果何居读书要会圣贤之意而不滞于言舜之耕历山盖竭力以养父母与取人为善不相涉称伊尹者在乐尧舜之道而不在于耕曾子躬耕而传圣人道夫子鄙樊迟为小人为其志于耕不志于道以耕求食者也而反得馁明学非为食也而得禄然则圣人非不欲耕也顾其志何如耳子路负米百里以养其亲不闻有非之者西汉之高人如徐孺子非其力不食许鲁斋教学者先治生皆是实事何不欲之有惟不耕不治生而冻馁其父母妻子则害道之大者耳尚和问伊尹耕于莘如何见他是乐尧舜之道伊尹天民之先觉觉了便自乐我所觉之道便是尧舜之道非取诸尧舜者以乐于我也我固有之也但系于觉不觉耳自有自求自觉自乐尧舜不能以分与我我亦不待求之于尧舜此一事于耕莘阿衡自不相干冲问舜之用中与回择乎中庸莫亦是就自己心上斟酌调停融合吾天理否用中择中庸与允执厥中皆在心上若外心性何处讨中事至物来斟酌调停者谁耶事物又不曾带得中来故自尧舜至孔颜皆是心学尚和问颜子在陋巷箪食瓢饮人不堪其忧当时颜路尚在回何以能无仰事俯育之累而反能不改其乐颜子惟见大心泰故贫而不累而乐不改贫富贵贱而心性无与焉人子于父母一体者也不可以非道非义养其亲不论颜路之在不在也盘问日用切要功夫道通曰先生之教惟立志煎销习心体认天理之三言者最为切要然亦只是一事每令盘体而熟察之久而未得其所以合一之义敢请此只是一事天理是一大头脑千圣千贤共此头脑终日终身只是此一大事更无别事立志者志乎此而已体认是功夫以求得乎此者煎销习心以去其害此者心只是一个好心本来天理完完全全不待外求顾人立志与否耳孔子十五志于学即志乎此也此志一立三十四十五十六十七十直至不踰矩皆是此志变化贯通只是一志志如草木之根具生意也体认天理如培灌此根煎销习心如去草以护此根贯通只是一事冲与节夫偶论及礼乐谓鲁两生有王佐才节夫不许问何以见之冲谓只被他不肯行便见这两生肚里有许大说话明道云有天德便可语王道制礼作乐须达天德者能之当时汉之君相未可以语此使两生而行只与他虚弄得精神昔者圣王之官材也聋者司火瞽者司乐跛者偻者各有所任是以野无遗才四方风动是何等气象周公之为相握发吐餔以见贤者而犹恐失之是何等精神汉之时朝廷无尊德乐道之风大臣未见休休有容之量以是知得当时君相皆未知天德王道之学此两生所以不肯行而且曰礼乐积德百年而后兴岂无见而然哉但冲则谓使当时君相诚有志于天德王道之学只消三十而礼乐亦可兴矣何如亦看得好礼乐积德百年而后兴一句是格言但自孟子没后直至秦汉圣学不传然圣人格言遗意亦自流传以其去古未远也观于礼记乐记尽有格言未可便许他有天德王道自孟子而下周程而上难以此许人两生不肯行只是知足以及之高出于一时之儒者矣周冲请学易如之何体认天理终日干干便是学易一部易只说圣人以此洗心退藏于密圣人以此斋戒神明其德夫更有何事球问仲尼之川上子思之鸢鱼凡以言乎道体也君子终日干干其默识乎此而已乎正是如此看此是圣学大头脑要察识乎此乃有用力处开眼无不是这个充塞无不是这个流行球问体认天理则几在我几在我则天理日长人欲日消矣然与天理在我者也若真切体认几便在我顷刻体认则顷刻便在我顷刻不体认则顷刻便不在我天理人欲只在分数消长之间润问致良知亦自好如知得未见天理即体认而求见之知得天理已见在即操存而涵养之知为物欲牵引即提醒此心而消除之知得志气昏惰即打起精神而植立之果能一日之间每每如此知得亦每每如此致去即无时无处非体认天理之功矣然否知字是吾心虚灵之本体安可无得洪范思曰睿睿作圣中庸聪明睿知足以有临也又曰聪明圣知达天德予尝谓知圆如天行方如地天包乎地知通乎行又曰圣人之学恒知而已矣知安可一时无之但要察见天理便可谓之良知致之之功非学问思辨笃行不能见其天理之正而存之也不然则但云聪明圣知便了如何又云达天德天德即天理也今谓知得是便行将去到底知得不是便除去到底而不用学问思辨笃行之功未免或非良知心问如何可以达天德道通云体认天理之功一内外兼动静彻始终一息不容少懈可以达天德矣盘问何谓天德何谓王道道通谓君且理会慎独功夫来敢问慎独之与体认天理果若是同与体认天理与谨独其功夫俱同独者独知之理若以为独知之地则或有时而非中正矣故独者天理也此理惟己自知之不但暗室屋漏日用酬应皆然慎者所以体认乎此而已若如是有得便是天德便即有王道体用一原也冲问伊川尝谓与尧夫讲论以及六合之外窃谓通宇宙只是这个道恐无内外之可言宇宙间只是一体宇宙无内外理无内外故也球问思者圣功之本不出位焉耳矣出位之思憧憧往来也夫是故四时行百物生皆自然也然与四时行百物生皆自然固有是理然未可骤语须在思无邪上用功久则自见一友问何谓天理冲曰能戒慎恐惧者天理也友云戒慎恐惧是功夫冲曰不有功夫如何得见天理故戒慎恐惧者功夫也能戒慎恐惧者天理之萌动也循戒慎恐惧之心勿忘勿助而认之则天理见矣熟焉如尧之兢兢舜之业业文王之翼翼即无往而非天理也故虽谓戒慎恐惧为天理可也今或不实下戒慎不睹恐惧不闻之功而直欲窥见天理是之谓先获后难无事而正即此便是私意遮蔽乌乎得见天理耶戒慎恐惧是功夫所不睹所不闻是天理功夫所以体认此天理也无此功夫焉见天理舜臣窃谓未应事时操存此心在身上作主宰随处体认吾心身天理正见得心身生生之理气与天地宇宙生生之理气吻合无间上下同流无有止息无分天人即此便是敬以直内之功即此便是廓然大公之处而所以立天下之大本者在是未知是否大段看得好初学尤难见得但才操存便体认体认便见生生之理与天地一不待安排也更宜与下章合观并用舜臣窃谓正应事时操存此心在身上作主宰随处体认吾心身天理真知觉得吾心身生生之理气所以与天地宇宙生生之理气吻合为一体者流动于腔子形见于四体被及于人物遇父子则此生生天理为亲遇君臣则此生生天理为义遇师弟则此生生天理为敬遇兄弟则此生生天理为序遇夫妇则此生生天理为别遇朋友则此生生天理为信在处常则此生生天理为经在处变则此生生天理为权以至家国天下华夷四表莅官行法班朝治军万事万物远近巨细无往而非吾心身生生之理气根本于中而发见于外名虽有异而只是一个生生理气随感顺应散殊见分焉耳而实非有二也即此便是义以方外之功即此便是物来顺应之道而所行天下之达道者在是未审是否如此推得好随处体认以下至实非有二也皆是可见未应事时只一理及应事时才万殊中庸所谓溥博渊泉而时出之正谓此后儒都不知不信若大公顺应敬直义方皆合一道理宜通上章细玩之体用一原石廉伯问先生说格物兼身心意俱至而不及知何也又以知本即知至而所谓本者即格物是也于意云何至之之功兼知行盖已于上文知止定静安虑见之矣知止知也定静安虑行也已自明白其廉伯谓不及知徒以下文知至知本而此乃不及知殊不知下面知至乃是了悟处即伊尹所谓先觉孔子所谓闻道中庸所谓聪明圣知达天德圣学极功至此了手矣比前所谓知行乃才去下手者不同不可不仔细会也下所谓知本即知至者谓修身后兼意心一齐都了乃知知本者修身之道也犹上文物格而后知至也知本及知至知之深即上所谓了悟所谓先觉所谓闻道所谓达天德也此是圣人地位廉伯又问随处体认天理则意心身家国天下一齐俱至此即心事合一此即知本此即知至否意心身家国天下一齐俱至固是心事合一随处体认天理功夫久久熟后心身了悟自达天德乃是知本乃是知至知本知至非浅浅闻见测度之知也冲问制外养中语恐未彻只戒慎恐惧功夫合内外都照管得到便内外都自循理此是伊川初年之说亦未可知若明道之见自无此伊川后来见体用一原显微无间自不同矣学者宜信其所信而阙其所疑可也且更看吾四勿总箴便是合内外之道省得支离了一友问察见天理恐言于初学难为下手冲答曰夫子之设科也中道而立能者从之天理二字是就人所元有者指出以为学者立的耳使人诚有志于此而日加体认之功便须有见若其不能见者不是志欠真切便是习心障蔽知是志欠真切只须责志知为习心障蔽亦只责志即习心便消而天理见矣天理二字人人固有非由外铄不为尧存不为桀亡故人皆可以为尧舜途之人可以为禹者同有此耳故途之人之心即禹之心禹之心即尧舜之心总是一心更无二心盖天地一而已矣记云人者天地之心也天地古今宇宙内只同此一个心岂有二乎初学之与圣人同此心同此一个天理虽欲强无之又不得有时见孺子入井见饿殍过宗朝到墟墓见君子与夫夜气之息平旦之气不知不觉萌动出来遏他又遏不得有时志不立习心蔽障又忽不见了此时节盖心不存故也心若存时自尔见前唐人诗亦有理到处终日觅不得有时还自来须要得其门所谓门者勿忘勿助之间便是中门也得此中门不患不见宗庙之美百官之富责志去习心是矣先须要求此中门一友患天理难见冲对曰须于心目之间求之天理有何形影只是这些虚灵意思平铺着在不容你增得他一毫减得他一毫轻一毫不得重一毫亦不得前一步不得却一步亦不得须是自家理会看得尽好不增不减不轻不重不前不却便是中正心中正时天理自见难见者在于心上功夫未中正也但谓天理有何形影是矣又谓只是这些虚灵意思平铺着在恐便有以心为天理之患以知觉为性之病不可不仔细察释民氏以心知觉为性故云蠢动含灵莫非佛性而不知心之生理乃性也平铺二字无病经哲问察见天理与顾諟天之明命齐戒以神明其德合看何如天理二字乃千圣千贤大头脑汤之顾諟易之神明皆是此也谓之明命谓之德皆是这个天理如是则六经圣贤所言皆不外此物非但二句也会得便去涵养令有诸己若徒校勘亦非用力切要处周孚先论读书徐最谓读书时心如明镜照之而已孚先云此顺万事而无情也谓不以己意着之也窃恐读书时还须身心俱到书上方看得一段道理出来若只如明镜照之而已未免有悠悠不切草草不精之弊吾示学诗正说读书一事可玩此事最难亦最紧要此事通了事事皆通若此事不通则事事皆窒故吾于此务要人打通这关方有入头心事合一处也诗云方其未读时天君自俨如及其对书册万象涵太虚是谓以我观勿以此丧志以镜照物则妍媸自见譬如以太虚涵万象若一一着在书册上是以镜掩在物上又安得虚明又安得照孚先问戒慎不睹恐惧不闻敬也所谓必有事焉者也勿助勿忘是调停平等之法敬之之方也譬之内丹焉不睹不闻其丹也戒慎恐惧以火养丹也勿助勿忘所谓文武火候然否此段看得极好须要知所谓其所不睹其所不闻者何物事此即道家所谓真种子也故其诗云鼎内若无真种子如将水火煮空铛试看吾儒真种子安在寻得见时便好下文武火也勉之勉之冲尝与谦之诸友论事有应不去处不下还只打转心上充拓其良知知足以及之则事无难处者矣仲木云事有应不去处不下底多牵带了私不能致一良知者何天理是也到见得天理乃是良知若不见得天理只是空知又安得良这个天理之知譬如一把火在心上又如一面明镜在手上随事随处实时能照故颜子有不善未尝不知知之未尝复行不待应不去处不得乃回头求良知也其有如此者即是功夫疏脱处所以吾每每劝诸君终日终身体认天理也天理即是德性之知吕子言吾辈今日只是讲着要行不是行就是朱陆二公亦只是如此朱子能笃行亦不及二程子已在路上走也若要走须在事上磨炼如礼乐兵刑制度皆所当讲言动不消说冲谓仲木平生言论多切实类此甚有益于朋友但谓礼乐兵刑制度皆所当讲处只怕吾辈功夫不熟才遇理会名物度数时此心却又逐物去了因言贵在知所先后仲木以为然二说议论得皆不可废但欠合一耳就知就行就讲就行讲者求之以为行之地也譬如行路目视足行便是知行并进顷刻相离不得路之中途便有多岐三叉处不讲知之即一步不能行若不行即不到得路岐三叉可疑处又从何处讲得故在家时讲岐路恰似说梦也即一言亦不可有矣道通所谓贵在知所先后却似分作两截看了知行心事无有先后至于言仲木说理会名物度数时此心又却逐物去此则深中学者之病夫子于夏礼殷礼周礼无不学盖圣贤学以明此心非以异此心也其理会时心不逐物去即一举两得此吾所谓皆不可废也夫子斟酌四代礼乐须是能理会高手也否则五帝异乐三王不同礼何从理会孟源论干道坤道冲谓儒者以干知大始为圣人之事坤作成物为贤人之事非也圣贤俱各有干坤但自圣人为德在贤人为学耳知始是知至知终之谓成物是至之终之之谓成物只是成得这个知所以先生言笃行是恒其知也阳明先生亦言知者行之始行者知之成可见是知行合一要分一个分不得分干道坤道程明道先生说最好非明道不能说安得差分明有圣人之学贤人之学中庸言诚者天之道不思不勉从容中道圣人也诚之者人之道择善固执之者也又言诚则明矣明则诚矣圣贤之学终是同归知大始者都于念头上用功惟颜子能之故有不善未尝不知知之未尝复行所以不远复无祗悔颜氏之子其庶几乎颜子只于几上用功须是圣人胚胎其余冉闵诸贤即在事上用功则未免祗悔而后复矣吾尝谓学者去颜子虽远亦不可不知此一节最先手段兼行之故曰知圆如天行方如地天包乎地知通乎行通乎行而知者圣学之始终也又曰笃行恒其知也此合一功夫冲问拟之而后言议之而后动拟议以成其变化此恐是贤人之事若圣人则率性而行无俟于拟议也伯生云同只是一个拟议但有生熟不同拟议皆在心即所谓体认天理也而后言动者言动由中出也久则熟而变化即圣人矣圣人贤人皆有功夫但圣人聪明睿知足以照之贤人则须体会乃通生熟不同盖得之矣徐最问干九三君子终日干干忠信以进德宜无往非诚也而又曰修辞以立诚何与修辞即是谨言言心声也与心相通而最易躁妄难禁者莫过于言故圣人每每于此致意焉告颜子以非礼勿言告司马牛以仁者其言也讱张横渠亦云戏言生于思也故君子终日干干虽无往非诚而此尤为紧关才妄言时心已不诚才有谨言之心即是诚也即是践履实地故曰居业不然圣人何故如此谆谆欲人谨言又不是要谨得言语来令好看好听也冲尝与仲木伯载言学因指鸡母为喻云鸡母抱卵时全体精神都只在这几卵上到得精神用足后自化出许多鸡雏来吾人于天地间万事万化都只根源此心精神之运用何如耳吕陆以为然一友云说鸡母精神都在卵上恐犹为两事也此又能辅冲言所不逮者鸡抱卵之譬一切用功正要如此接续许大文王只是缉熙敬止鸡抱卵少间断则这卵便毈了然必这卵元有种子方可若无种的卵将来抱抱之虽勤亦毈了学者须识种子乃不枉了功夫何谓种子即吾此心中这一点生理便是灵骨子也今人动不动只说涵养若不知此生理徒涵养个甚物释氏为不识此种子故以理为障要空要灭又焉得变化人若不信圣可为请看有种子鸡卵如何抱得成雏子皮毛骨血形体全具出壳来都是一团仁意可以人而不如鸟乎精神在卵内不在抱之者或人之言亦不可废也明道先生言学者须先识仁舜臣尝问万殊上如何着功冲谓万殊是一本中天然自有之条理如亲亲之杀尊贤之等皆天叙天秩不容人力安排计处遇此亦只但体认天理尽吾心之良知以应之而已先儒只为于此等处务要各各讲求得个一定道理处他所以反晦了道今吾友只务涵养本源致广大而尽精微他日自会知得亦自会处得此意如何儒者只管去讲万殊如看棋谱临时机变不同如何下手转觉支离异于孔门了所以吾尝于白沙先生墓铭曰有孔孟而后又开一门虽其间有不可概论然大段如此蒋生却被旧见蔽障要须勇勐脱去所谓脱去凡近以游高明也道通对得好中庸溥博渊泉而时出之何谓乎且理随时随时变易即道也时又安得有定本至于平日所讲只可到大节上如父坐子立君尊臣卑然古礼亦有子冠而见于母母拜之父祖尸亦有答拜子孙之礼今则不然古者臣拜于堂下君辞之乃升成拜君亦有揖臣之礼今则不然五帝异乐三王不同礼皆是随时又何有定本只是一个天理变动流行不居耳如弹棋者须看他那人动手如何我才动得手只是随感而应也经哲问心性图曰戒惧慎独以养其中中立而和生易之所谓圆神方知虽以蓍卦言之反求诸身即吾心之本体也圣人以此洗心退藏于密所谓此者固不外乎此矣窃尝谓孔子曰假我数年卒以学易可以无大过矣学易之功即是洗心若所谓观象玩辞观变玩占恐为大贤以下言之易简不妙不如是也蓍卦是易理之形见者也在卦在心皆是一理因卦以感通其理理见而心邪秽去矣此即所谓易简之学观象玩辞观变玩占即学易以感通此心之理与洗心退藏于密一事大贤以下学易固如此孔子韦编之绝又何所事乎不但学易凡读书皆当如此学者功夫要见大大者既立而小者不能外矣子夏曰大德不踰闲小德出入可也若拘拘于末节而于吾心大本全无所见虽小节事事中虑而已不谓之闻道矣今之学者多持此以律人郡窃以为与其笃信谨守而规模卑狭不若见大心泰而意思广远者之为优也未知是否学者须先见大所谓大者天理是也然大德若不踰闲则小德出入便中道大德敦化则小德便川流知崇礼卑原是一事盖理无大小卑崇故也不可偏着虽然又随人气质所用不同若吾民止多用弘大崇高之意不讲吾意谓天理正要在此岐路上辩辩了便可泰然行去不至差毫厘而谬千里也儒者在察天理佛者反以天理为障圣人之学至大至公释者之学至私至小大小公私足以辩之矣昨潘稽勋石武选亦尝问此吾应之曰圣人以天地万物为体即以身在天地万物看何等廓然大公焉得一毫私意凡私皆从一身上起念圣人自无此以自无意必固我之私若佛者务去六根六尘根尘指耳目口鼻等为言然皆天之所以与我不能无者而务去之即己之一身亦奈何不得不免有意必固我之私犹强谓之无我耳何等私小二子闻言即悟叹今日乃知如此先正本未尝言到田叔禾问气也理也性也一物而三其名者也自其流行而言曰气自其条绪而言曰理自其人之所禀而言曰性举其一而可以兼其二者也是故盈天地间皆气也即理也孔子所谓一阴一阳之谓道是也阴阳运而五行分焉其间纯驳清浊厚薄之不齐皆所以凝结乎万物者也人之生也得其气之中焉者上也得其偏胜焉者次也得其偏而与禽兽同之者下也斯三者性之所以不齐也是故圣人与天地合其德者阴阳不偏之谓也其在凡民也刚者吾知其偏于阳也柔者吾知其偏于阴也而阴阳偏胜之间又有偏于木而慈偏于火而燥偏于土而滞偏于金而厉偏于水而荡此智愚贤不肖之所以分也是故中也者气之常也偏也者气之变也孟子曰人性善也语其常也孔子曰性相近也语其变也夫凡民之性既已非中而形生神发之后又有物欲之私以牿之其害性也甚矣孔子所谓习相远者是也是故物欲之私非性也形而有后者也商纣之暴也周幽之懦也性之偏也使其自孩提之时即得圣人而教之不习于形体之私而荡其心焉其恶未必如是之甚也惟其不知尧舜之道也是以声色货利之欲群聚而诱之夫以偏胜之性而驰骛于形而后有之私所以为天下大戮也是故君子之养其性也修其禀受之偏而原于天者全矣克其形体之私而蔽于物者昭矣斯二者皆所以求性之中也冲未有以对请问天地间只是一个性气即性也性即理也更无三者相对易曰一阴一阳之谓道孟子曰形色天性也诗曰天生蒸民有物有则孔子在川上曰逝者如斯夫中庸鸢飞鱼跃皆是此意舍气何处寻得道来故曰干坤毁则无以见易盖气与道为体者也得其中正即是性即是理即是道故曰一阴一阳之谓道而偏阴偏阳则非道矣为人为物为君子为小人于此焉分若君子之学体认天理得其中正即性道矣是为全归其余且待他日自明今且莫太分析恐又反为心病也叔禾又曰或问人情得其理则平断狱者所以求其理也然必先有以正己之情而后能平人之情如尺之分寸不明固不足以度物之长短矣孔子曰听讼吾犹人也以其好恶之情无弗正也然则欲亲民者不可不先明德矣而先生每曰明德亲民之功浑成一片又曰凡事皆学也使人以事为学不犹以物之长短而定吾尺之分寸乎子路使子羔以社稷人民为学而夫子斥之则学与事先后较然矣将使为子羔者何如而后可愚应之曰夫谓明德亲民之功为一致者非谓可以概施而无序也盖谓明明德者必于亲民乎见之而亲民也者乃所以明德也然明德有浅深而亲民有远近是故以身对家而言家则近矣以之对国而言国则远矣以之对天下而言天下则又远矣君子之论学也有曰入则孝出则弟者语乎其近者也有曰授之以政使于四方者语乎其远者也斯二者皆亲民之事也而其势固有远近其功固有难易也是故谓明德者必明然坐于一室之中存心养性数十年而后推以亲民固不可谓使少年质美之人不涉世故而一旦置之民社之上求其亲民亦不可为子羔者使之修于家群于学校其识见精明操守坚定而后授之以政斯裕如矣是于亲民虽有远近先后之分而于明德实未尝不一致也非以物之长短定吾尺之分寸也乃以吾尺之尺寸定物之长短也孟子曰物皆然心为甚是非之心人皆有之此便是良知此便是本体人心即是尺以不明故失其分寸耳若顷刻心存时则顷刻便中正而顷刻分寸便明白君是刑官请以刑言如问刑者不问其人之富贵贫贱而惟吾心之公是公非察之则心何有不中正何曲直不能断更不须问人讨尺寸也若以人之富贵而避嫌或其贪利贿则此避嫌贪利之心便不中正了便差了分寸岂不是心事一致吾契所谓亲民虽有远近先后之分而于明德实未尝不一致者是矣然亲民固家国天下远近然亲之者此心耳故大学齐家章曰辟曰好恶于治国章曰心诚求之曰仁曰让曰贪戾曰恕曰暴于平天下章亦曰孝弟慈曰絜矩曰好恶曰辟曰忠信曰仁曰义无非心上管摄了岂不是一致其孔子不许子羔者盖其少年初学力未足以胜之又季氏家臣皆颜闵诸人所不屑也或问学贵煎销习心心之习也岂其固有之污与曰非固有也形而后有者也外铄而中受之也如秦人之悍也楚人之诈也心之习于风气者也处富而鄙吝与处约而好侈靡者心之习于居养者也故曰性相近也习相远也煎销也者炼金之名也金之精也有污于铅者有污于铜者有污于粪土之侵蚀者非炼之不可去也故金必百炼而后精心必百炼而后明此说得之认得本体便知习心习心去而本体完全矣不是将本体来换了习心本体元自在习心一蔽之故若不见耳不然见赤子入井便如何蹦发出来故煎销习心便是体认天理功夫到见得天理时习心便退听如煎销铅铜便是炼金然必须就炉锤乃得炼之功今之外事以求静者如置金于密室不就炉锤虽千万年也只依旧是顽杂的金七情未闻所谓怨也其哀之属与然周公东征赤舄几几孔子厄于陈蔡也弦歌不辍圣人何有于怨哉然小旻君臣怨也小弁父子之怨也五子之歌兄弟之怨也君子以为善怨然则怨亦圣人所不禁与愚以为处人伦之变而亲亲之义不可解于其心者怨之可也冀其感悟之也如宜臼五子是也若夫横逆之来而自反无缺焉则亦顺受之而已何以怨为如孔子之于陈蔡是也独不识周公之困于流言也亦可为小旻之怨以感动成王否小弁之怨亦果合于中庸否怨固哀之属周公居东为鸱鸮之诗以贻成王分明亦是怨与小弁五子之歌一般但要知圣人之喜怒哀乐怨恶者当先识取圣人之心圣人心如明镜物来妍媸自照依旧此镜镜何与焉事物之来喜怒哀乐圣人自顺应依旧此心圣人之心何与焉象忧亦忧象喜亦喜忧喜以象舜无所与忧时不改其乐乐时不改其忧此乃是忧乐并行而不悖也以此涵养何等洒落迎哀诏之体愚谓百官当常服郊迎至开读之后而后始易素服次日乃具斩衰盖其始之迎也臣子有不忍死其君母之心必闻诏而后凶问乃的也今之迎也既已缟其衣矣而复服玄冠束带其制何居若以为既知其崩也则当匍匐而往从之不当复乘骑以前导也犹以为朝讣之未及也则又不当为非凶非吉之服以迓之也孔子从周恶生今反古亦圣人天理流行不执滞处在家之礼则可自裁若朝廷之礼存乎时制素服玄冠束带郊迎开读乃制服此朝廷旧仪注也又北礼部咨开次日乃成服经题准事例又安得易又皇后丧分明有报但来依诏耳故为此服者及将变而未即变之渐也与人家亲死第四日乃成服不忍死亲之义不同其乘骑前导者为诏为尊也其易服习仪拜冬皆尊尊之义先生曰老氏任气圣人任理任理则公任气则私愚谓理气皆道也自其会通者而言谓之理自其浑沦者而言谓之气气则其虚而理则其实也圣人任理故万物皆备于身老氏任气则虽四体犹以为赘故其言曰圣人虚其心实其腹弱其志强其骨是使天下蠢蠢然相率为犬豕麋鹿而后可也理气皆道即气是道孟子形色天性也此无疑矣然与老氏任气圣人任理之说不同老氏只炼精化气专以调这些气为主圣人则以气之得中正是理全不相干会通浑沦之说亦是就圣人所论理气上说如此理气不分浑沦与会通更须体认巳上六条答田叔禾问勖问直内方外或谓内直而外自方愚尝体验内直时亦间有之但事至物来亦须量度而后得宜似乎方外处也须着力如何圣人之学体用一原心事合一岂容有内外之间贤见得是或问理义之悦我心冲答曰先生已改在物为理一句为在心为理但人心有感处便是事亦便是物凡遇感合下有一条理以处之就吾心条理而言谓之理就条理以处事物而言谓之义一感一应之间而理义形焉皆在我心而不在物也若无一毫私意参杂其间则不习无不利何悦如之是否在心为理处物为义体用之谓也若如道通所云有感为事为物有条理以处之即是义也如此当时更不须说理字以理义并言便有体用理乃是浑然一点至公的心义便是粲然一点制宜的心只是一心但有体用耳源问天地万物一体之义只体认功夫看到无我处便见得夫子格物释所谓至其理与教学者察见天理始谓是与若然则所以恒是功者更有何道非谓看到无我处才见得天地万物一体之义及见得天地万物一体才能无我也人所以有我者只在一己躯壳上起念若见一体之义又何有我乎如体认便是至其理至者造诣之谓也若常常如此存存不息便是恒之之功更无别道冲谓未发之中唯圣人可说得若是圣人而下都是致和的功夫然所谓和者不戾于中之谓乃是就情上体贴此中出来中立而和生也到得中常在时虽并谓之致中和亦可也然否道通所谓情上体贴此中出来一句与中立而和生皆是其余未精致中和乃修道立教之功用道至中和极矣更又何致耶若以未发之中为圣人分上致和功夫为圣人而下学者分上则又欠明了所不睹不闻即未发之中也道之体也学者须先察识此体而戒慎恐惧以养之所谓养其中也中立而和生焉若谓自然而中则惟圣可能也若功夫则正是学者本源紧要处动以养其静道通徒见戒慎恐惧字以为致和耳冲问天地位万物育鄙见以谓此正致中和之极功恐不可以效言也天地位处有裁成辅相意万物育处有左右民与使物各安其生意谓自我位之育之也如地平天成六府三事允治万世永赖皆是舜禹致中和功夫所到处如何看书须看文势不可溺于旧见及先立己意迁文势以就之便不是若如道通之说则位育二字当在天地万物之上矣如大学物格而后知至及天下平若如旧说格了物乃诚意则当云格物而后至知至知而后诚意诚意而后正心正心而后修身修身而后齐家齐家而后治国治国而后平天下而格至诚正修齐治平八字当在物知意心身家国天下之上而必不在物知意心身家国天下之下矣其所谓裁成辅相左右民使物各安其生乃致中和之功用即篇首所谓修道之教即篇中所言礼乐政教经纶立本知化尽人物之性等事也予中庸测难极明白但人先入之言生于心故不肯虚以理会之耳若见得真切作功用作效亦无不可源与道通论克己道通云克己功夫大略有三节上一节只是立主宰主宰恒立己安从生此是颜子功夫中一节是才觉有己即便克去但克时亦只是提省得主宰观颜子知有不善未尝复行与三月不违仁恐亦有时落此若下一节则是己已涉事悔而后复颜子则无此矣今有志于学颜者三节功夫皆不可不知但须审己力量勉勉循循做得去便好虽然三节总以立主宰为本功夫疏密不同即便有此三等是否知崇而礼卑须兼用吾尝云知圆如天行方如地天包乎地知通乎行通乎行而知者圣学之始终也须是兼用此克己三节上二事皆颜子事后一节即易所戒无祗悔悔则力有不能克矣频悔频复必至迷复亦易之所戒也勖问心事合一有事时敬义兼尽无事时如何合一用功冲对吕泾野每见予说无念无事便谓立论太高冲因熟验来学者果说不得无念无事只如人具四体便有四体之事颜子虽只在念头上用功然亦须要照管得四体方是故夫子告之曰非礼勿视听言动这四体之事岂可一时不管摄也大学意心身家国天下总纽都只在此心况不时绵续相感岂可一时不体贴若说无事除是用功则可耳勖云然则戒慎恐惧之心焉可须臾而离冲曰然是否说得皆是难得见到如此便不落空了人于日用无非事者必有事焉而勿正心勿忘勿助长也不分动静周桐问二程之学得之濂溪故其言曰自见周茂叔每令寻仲尼颜子乐处既而吟风弄月以归有吾与点也之意后来造诣精纯虽由乎己然开发之功不可诬也伊川顾谓得不传之绪于遗经何与况图说谓定之以中正仁义而主静通书一为要其言至精切矣岂二书犹有未尽必待求诸六经多识前言往行以畜其德耶明道云吾学虽有所受天理二字却是自家体贴出来可见其学本于濂溪而天理乃其自得者然不可谓无所传矣伊川谓吾之学与家兄同后之人求家兄之学者求之我可也吾一向不敢许其同今观其不信濂溪则与明道不同处亦可见矣桐又问事上磨炼惟涉利害难处者虽不轻易放过终是欠快利不得洒然其病安在冲答曰看得利害尚重在故此心做主不起也志士不忘在沟壑勇士不忘丧其元何等洒然涉利害难处事欠快不洒然者只欠体认天理功夫欠熟耳看得利害重只是天理轻耳所谓志士勇士果安在乎所志何事勇者何为必有所见又不成只血气之勇能尔也泉翁大全集卷之六十八新泉问辩录门人宜兴周冲编辑或有认思虑宁静时为天理为无我为天地万物一体为鸢飞鱼跃为活泼泼地自以为洒然者因言遇动辄不同何也冲应之曰譬之行舟君这个舟风恬浪静时或将就行得若遇狂风送浪便去不得也要去须得柁柄在手故学莫先于立主宰若无主宰便能胸中无他闲思杂想亦只讨得个清虚一大气象安得为天理安可便说鸢飞鱼跃程明道先生尝言鸢飞戾天鱼跃于渊与必有事焉而勿正意同昔聪明如文公直到晚年才认得明道此意未知道必有事焉是何事天理亦不难见亦不易见要须切己实用必有事焉而勿正功夫乃可真见都是鸢飞鱼跃不然亦只是说也冲窃谓初学之士还须令静坐息思虑渐教以立志体认天理煎销习心及渐令事上磨炼冲尝历历以此接利人多见其益动静固宜合一用功但静中为力较易盖人资质不同及其功用纯杂亦异须是因才成就随时点化不可拘执一方也然虽千方百计总是引归天理上来此则不可易正犹母鸡抱卵须是我底精神合并他底精神一例方得如何静坐程门有此传授伊川见人静坐便叹其善学然此不是常理日往月来一寒一暑都是自然常理流行岂分动静难易若不察见天理随他入关入定三年九年与天理何干若见得天理则耕田凿井百官万物金革百万之众也只是自然天理流行孔门之教居处恭执事敬与人忠黄门毛式之云此是随处体认天理甚看得好无事时不得不居处恭即是静坐也执事与人时如何只要静坐使此教大行则天下皆静坐如之何其可也明道终日端坐如泥塑人及其接人浑是一团和气何等自然曾檀问坤六二直方大不习无不利其文言曰敬以直内义以方外敬义孔子盖并言之而程子释之谓主一之谓敬但存此涵养久之自然天理明则是所习惟敬而义举之矣又何必云敬义夹持愿闻其所以习者敬以直内义以方外两句只是一段功夫在心为敬应事为义合内外之道也当敬直时义涵于敬当义方时敬行乎义原非二物后面敬义立而德不孤立字即敬义合一也夹持义亦如此非谓惟习敬而义举之也习只便是如此持养即随处体认天理檀又问论道体者曰上天之载无声无臭曰正明目而视之不可得而见也倾耳而听之不可得而闻也然而又有曰卓尔曰跃如至如川上之逝鸢鱼之飞跃则又似显然指言天理之体不但参前倚衡而已而曰无曰不见闻何与虽鸢鱼川上其理何曾睹闻不可睹闻无声无臭者道之体也所谓形而上者也鸢鱼川上者道之用流行可见与道为体者也形而下者也合而睹之自可见矣其参前倚衡卓尔跃如不过心目之间若有见耳非真有形状可见也王奉问老子曰天得一以清地得一以宁人得一以灵物得一以凝侯王得一以为天下贞未识彼之所谓一者与吾儒之所谓一同与异与此千里之谬老子所谓一者气也圣人所谓一者理也日昨孚先以长至在迩作饭会席间因讲复其见天地之心冲谓诸友云人心本自坦坦平平即所谓天地之心不待复而后见也圣人见人多迷而不复恐其灭绝天理不得已又就其复处指点出来欲令人便循着扩充将去也吾辈若能守得平坦之心常在即不消言复只怕无端又生出别念来耳故颜子克己只是不容他躯壳上起念诸友以为然如何冬至一阳初动所谓来复时也天地之心何时不在特于动复时见耳人心一念萌动即是初心无有不善如孟子乍见孺子将入于井便有憷惕恻隐之心乍见处亦是初心复时也人之良心何尝不在特于初动时见耳若到纳交要誉恶其声时便不是本来初心了故孟子欲人就于初动处扩充涵养以保四海若识得此一点初心真心便是天理由此平平坦坦持养将去可也若夫不消言复一语恐未是初学者事虽颜子亦未如此道颜子犹不远复毋高论要力行实地有益耳潘稽勋讲天理须在体认上求见舍体认何由得见天理也冲对曰然天理固亦常常发见但人心逐外去了便不见所以要体认才体认便心存心存便见天理故曰不能反躬天理灭矣又曰复其见天地之心体认是反躬而复也天地之心即我之心生生不已更无一毫私意参杂其间此便是无我便见与天地万物共是一体何等广大高明认得这个意思常而干干不息以存之这才是把柄在手所谓其几到那时恰所谓开阖从方便干坤在此间也宇宙内内事千变万化总根源于此其妙殆有不可言者然只是一个熟如何此节所问所答皆是然要用功实见得方有益中间云才体认便心存心存便见天理不若心存得其中正时便见天理也如此是体认功夫犹更直截其后云云待见天理后便见得亲切也陈子才问先生常言见得天理方见得人欲如何冲谓才体认便见得天理亦便见得人欲盖体认是天理萌动人心得主宰时也有主宰便见人欲文王缉熙只体认不已便接续光明去便容不得一毫人欲此便是敬止从此到至善只一条直路因窃自叹曰明见得这条路在前面还只不肯走病果安在耶愿赐鞭策文王缉熙敬止便是止至善便是体认天理功夫若见得时李延平所谓一毫私意亦退听也岂不便见得人欲乎若人之酒醒便知是醉也若谓明见得这条路在前面如何不肯走或是未曾上路也又何迟回顾虑无乃见之未明或有病根如忧贫之类在内为累故耶若欲见之明行之果须是将习心打破两层三层乃可向往也一友语经哲曰须无事时敬以直内遇有事方能义以方外经哲曰恐分不得有事无事圣人心事内直则外自方学者恐义以方外时亦是做敬以直内功夫与修辞立诚亦是做忠信进德功夫才见得心事合一先生随处体认天理之训尽此二句之意更见打透明白不知是否随处体认天理兼此二句包了便是合内外之道敬以包乎义义以存乎敬分明不是两事先儒未尝说破予一向合看如此见得遗书中谓释氏敬以直内则有之义以方外则无有为决非程子语也吾子看到此难得经哲向问戒惧慎独养中之说先生批教曰戒惧慎独情也就动上用力哲觉定性书云人能于其怒时遽忘其怒而观理之是非又有怒发之时不觉为气所动此心一觉即制遏之使心平气和不至过甚亦是中否亦是如此但中即是天理察见此天理则易之惩忿窒欲颜子不迁怒贰过孔子不怨天尤人与戒谨恐惧不过都是存养此中耳一友问明道先生言天理二字却是自家体贴出来今见朋友中开口便说天理某却疑先生教人要察见天理者亦是人自家体贴乎此耳非谓必欲人图写个天理与人看也如何冲对曰诚然诚然天理何尝有定形只是个未发之中中亦何尝有定体人但常以心求中正为主意随时随事体认斟酌调习此心常合于中正此便是随处皆天理也康诰所谓作稽中德亦是如此求也自求见也自见得也自得他人不能与其力便自见得亦不能图写与人看虽然说功夫处却不能瞒得人也未知是否天理只是自家体认说便不济事然天理亦从何处说得可说者路头耳若连路头也不说便如何去体认其全不说者恐是未曾加体认功夫如未曾行上路的人更无疑问也所云心求中正便是天理良是然亦须达得天理乃可中正而不达天理者有之矣释氏应无所住而生其心是也何曾达得天理若愚问夫子之道本心性而贯天人者矣然有知慕此道者其知可谓良知乎有知慕之而弗为之者果力之不足抑志之不立乎若愚盖知慕而弗能为之者幸夫子鞭其驽指其要而进之道本心性贯天人原不是二事吾子看得亦好知慕之者何所逼而然乃秉彝好德之心不可谓非良知然知之未真故弗能为非力之弗足也若全身精神命脉皆在于是造次必于是颠沛必于是则见岂有不真力岂有不足岂有弗能为之理哉若愚尝思读书法矣心不在书虽蚤夜研穷恐无自得之益心专在书则心滞于一难免玩物之失不知如之何其可也朱子曰读书须是虚心切己不知心何由虚己何由切幸夫子发明之所问读书之法心不在则无自得心在则滞于一此足见体认之功乃切问也盖人心之于事物其病有二只是一忘一助而已惟读书时无在而无不在即是勿忘勿助之间便须自得自得者得自我也非得于书也因书以警发耳文公所云切己虚心亦正如此切己者恐不虚心虚心者又恐不切己惟中间是正当处凡应事接物亦复如是若愚家食时闻夫子道惟恐其举业相妨也既得观二业合一之论与闻根本枝叶之说心始释然知其无所妨而所资者益深矣然其所以培根本者厥功何始此是今世第一个关若打得透时事事皆透诚是高手也为而不溺乃是高手为而不知反本固溺志若只不为谁不能之君欲培其根本须是就习读时体认天理天理日长则资之深而二业同长矣若愚问中庸尊德性道问学一章朱子以存心致知言之而未及力行者厥义维何后世儒者就行字别了皆以施为班布者为行殊不知行在一念之间耳自一念之存存以至于事为之施布皆行也且事为施布岂非一念为之乎所谓存心即行也若愚问伏羲文王周公作易未言太极而孔子言之孔子未言无极而周子言之所以言与不言者何也古今往来之宙上下四方之宇只是一个天理即易也若体认得则周易六十四卦三百八十四爻皆是这个注脚皆是剩语言不能加不言不能减故也若愚问天理心之主也人欲心之贼也一心之微众欲交攻日侵月蚀贼渐内据主反退听旦昼所为时或发见殆亦杯水于舆薪之火耳如弗胜何今欲反其故复其真主者主之贼者贼之如之何其用力也这个天理真主未尝忘特为贼所蔽惑耳观其时或发见可知矣体认天理则真主常在而贼自退听不是外边旋寻讨主入室来又不是逐出贼使主可复也只顷刻一念正即主翁便惺便不为贼惑耳二者常相为消长若愚问见色而喜见利而趋人之迷也滔滔天下矣见斯道而弗之求者岂天理反不如人欲之易动人念耶人只为不见理从躯壳上起念便血气用事故如是非好恶之真性然也简静夜默坐澄心内观求吾所谓天理者惟见气机之运生生不息而已天理非有一物诚如明训但颜孟所谓卓尔所谓跃如毕竟何如不识循此求之久当有见将别有一段微妙功夫而非浅浅者所能及也敢问更无别微妙功夫只是心存时得其中正时勿忘勿助时便自见得卓尔跃如皆曰如非真有物也所谓气机之运恐未是天理天理何形只廓然大公便是善自体认简曾祖父皆次子而嗣宗者多弗克祀简祀曾与祖而附其兄则既已而不敢矣但吾伯于亲为近而其子尤不肖且贫简欲祭则僣欲祔则逆欲舍置之则行且废祀然则若何使心安而礼从也敢请礼支子不祭又支子为大夫以上牲祭于宗子之家宗子乃祖父正体为父祖后故得祭祭则飨也支子非正体不为父祖后故祭则不但僣而已恐神亦不飨也故神不飨非类亦如此礼敬宗所以尊祖故于宗子正欲培植立祖父祠每祭使宗子行之若牲品物宗子贫不能备者支子为大夫备之至于祭服亦须为之制遇行礼时则服之可也宗子之祢亦该入祖祠支子之父则不得入别立祠可也刘子曰民受天地之中以生性之所以立也子思曰中者天下之大本用之所以行也体用一原显微无间学者从事于勿助勿忘之间而有得夫无声无臭之旨则日用应酬莫非此中发用流行之妙不啻执规矩以为方圆盖曲当也然尧舜允执之中孟子无权之中似就事物上说故后世有求中于外者不知危微精一皆心上功夫而权之一字又人心斟酌运量之妙以中乎不中者则既已反其本矣舍此不讲而徒于事物上每每寻个恰好底道理虽其行之无过不及而固已入于义外之说恐终亦不免于执一而已矣臆见如此未知何如圣人之学皆是心学所谓心者非偏指腔子里方寸内对者也无事而非心也尧舜允执厥中非乃心事合一允执云者吻合于心与心为一非执之于外也所谓权者亦心也廉伯所云斟酌运量之本是也若徒于事物上寻个恰好道理平时涵养由中而出即由仁义行之学何有不可若平时无存养功夫只到事来面前才思寻讨道理即是行仁义必信必果之学即是义外即是义袭而取之者也诚伪王伯之分正在于此简一日与周用宾论祭义曰天地以生物为心而用牲何也岂真所谓万物之蠹也乎用宾不答之曰血食也又曰此等处须于二十年后当自得之某亦求之二十年始得简惑焉天地春生秋杀圣人仁育义正皆是天理流行阙一不得好生者仁也用之以供宾祭者义也取之以时用之以节而远庖者义所以存其仁也若复不用牲则梁武帝以面为牺牲者果得尽仁义之道乎好生者天地之心然天地之性人为贵仁之中有义存焉释氏不杀牲然不能不食五谷五谷亦生也岂为能充其类也乎仙人谭景升论杀生云吾疑自古无君子误矣敢问中庸不睹不闻与诗无声无臭之旨何以异天理本无形声可以议拟但只恁地看恐堕于无若无中想出一个不睹不闻景象则亦滞于有矣无即佛氏之所谓空有即其所谓相也二者皆非也然则不无而无不有而有其心之本体乎其在勿助勿忘之间乎此事正要理会廉伯能以疑问知是善理会矣在人为不睹不闻在天为无声无臭其实一也如旧说不睹不闻无声无臭却堕于虚无而不自知矣然于不睹不闻而必曰其所是有实体也于无声无臭而必曰上天之载是有实事也何堕于无这个不睹不闻之实体程子所谓亦无有处有亦无无处无乃心之本体不落有无者也须于勿忘勿助之间见之要善体认吾于中庸测难已说破惟诸君于心得中正时识取本体自然见前何容想象奉谓孟子所谓持其志毋暴其气者亦无本末之分不过欲人存中以应外制外以养中耳使知合观并用之功也公孙丑疑而问者未达乎此而已矣志气不是两物志即气之精灵处志之所至气亦至焉故持志即无暴气都一齐管摄如志欲手持则持志欲足行则行岂不内外一致存中应外固是制外之心非由中乎不必分内外奉自领先生随处体认天理教泽反而思之即尧舜禹所谓执中汤武所谓建中建极孔子所谓一贯周子所谓知几程子所谓主敬须是无分动静无间内外无愧隐显无易常变然后谓之随处体认天理未识可如此致力否随处体认天理是圣学大头脑千圣千贤同此一个头脑尧舜禹汤文武孔子周程千言万语无非这个物岂有别物同是这个中路岂有别路论语终食之间造次颠沛必于是而不违中庸富贵贫贱夷狄患难无乎不行动静内外隐显常变无不是随处体认之功尽之矣清问上蔡十年功夫只是去一矜字夫所谓矜者如好高好名不肯服善好使客气皆是此是今世痼疾然欲去此清意谓无过虚己己虚则自然天理发见胸中洒落病根可除上蔡但云按伏得这罪过方有向进处愚恐功夫茫茫荡荡无所着落病根隐伏有时举发矣请问何如若要去矜除是体认天理久则可夺旧习介卿所谓虚己则自然天理发见胸中洒落病根可除此数言最好见到此不易得也盖勿忘勿助乃是虚己天理自见何用想象见得时矜复何有此盛则彼衰病根不期去而自去矣上蔡乃欲事事而习之宜其十年不能去一矜字也昨论尧舜至圣故授受止于允执厥中一言禹次一等故益之三言以示功夫与颜子择乎中庸得一善则拳拳服膺勿失之意相同伊川谓精一所以致之执中所以行之则见精一与执中分为两途矣夫万世传心之学不过此十六字禹次二圣即有三言之赘下禹数十辈者不知又将何如所谓中所谓善不过只是天理前乎千百世之既往后乎千百世之将来其间千圣万贤千言万语虽不同同归天理二字耳更复何加精一是执功夫皆兼体用心事言清问昨者坐中一友言夜睡不着先生谓其未曾体认天理故睡不着清因举蔡季通先睡心后睡眼文公以为古今未发之妙言之先生不以为然岂以其岐心目为二理耶吾意不以为然者非以岐心目为二理也只先着一个睡字便是安排事事亦复如是所谓体认天理者亦非想象想象亦便是安排心中无事天理自见无事便自睡得着何意何必清问宋哲宗锐志于学一日于轩前折柳程子谏以方春不可无故摧折哲宗不平掷之于地司马公谓使人主不肯亲近儒生正为如此夫从容讽谏固足以转移君心而有犯勿欺寔君子事君之道若司马公之言是则于其君折柳之时果将何以为谏君子事君固当随事谏正然使明道言之必圆转和平自能入人足以感动人主之心此事系乎德盛所致不可强为清问昨在公所与僚友笑谈间因出一谑语回顾群吏赧然有惭色适潘叔愚至清语之故叔愚谓此即是天理发见此即是良知良能由此用功夫去终身将无谑语也清谓修于显者易谨于独者难君子修身虽无隐显之间然处幽独而谑语知愧则功夫斯进矣不识何如介卿能知过不欺叔愚能推类辅仁两得之矣且戏言生于思也思常无邪何间隐显何有谑浪孟源问向在嘉会所曾与朋友论心外无事心外无物心外无理源谓此三语者盖言心即事心即物心即理也子思曰诚者物之终始不诚无物是言诚即物也孟子曰万物皆备于我是言我一物也是天地万物一体者也学者识此意即无分彼此内外动静一以贯之诚是也苟未能然必常因其所发而加困勉之功必格物必穷理即功夫始有实地也又所谓物非若后儒漫指天下之物之谓也源所谓理非若后儒所云在物为理之谓也要皆本于吾心如吾心发一念事亲即亲为一物发一念事君即君为一物也必尽吾心以孝其亲尽吾心以忠其君是所谓得其理矣使吾心容有未尽是君亲之物未格而忠孝之亏矣以此例之万事万物莫不皆然窃意子思孟子所谓乃诚者之事源所谓发处用功乃诚之者之事但功夫有生熟固造诣有安勉耳则亦不害其为体用一原内外一道也未知当否所言心外无事心外无物心外无理三句无病又云心即事心即物心即理似欠明又云一念事亲事君即为物非若后儒指天下之物为物则又似以万物在心之外是心外有物矣不若大其心包天地万物而与之一体则夫一念之发以至天下之物无不在内而以其浑沦则理在天地万物以其散殊则理在事亲君之间即心而事物在即事而理在乃为完全也如是体认不亦可乎诚者诚之者无不同条共贯有生熟无彼此冲窃谓予欲无言与默而识之学而不厌诲人不倦意同皆是圣人用功纯亦不已处此惟颜子识之而子贡之徒不能与也旧注二章俱看得浅了是否予欲无言与默而识之圣人自学教人无不皆然非徒设言以发门弟之问也颜子终日不违如愚正是此学故程明道先生云惟颜子便默识君知得如此便须加默识功夫自受用便须省得言语先正传注不必议其浅深也冲问知言养气是一套事也集义以养气似忠信进德之事知言则有修辞立诚之意焉但知言兼人己是否不必将易二句来体贴立言各有端绪知言养气是孟子之学紧要处程子曰知言即是知道最好由是言之知言是知所有养气是养所有知言非谓能观人能观人是成德之事知言是为学之事知言者因人之言而警发吾之心故因诐淫邪遁之辞而知其必有以蔽陷离穷乎我心也是所谓警发吾心之良知即知道矣非知所有乎由是而必有事焉而勿正心勿忘勿助长是养其志气非养所有乎知兼人己一语得之毛式之日来功夫尽切身冲家居全得此友往来商确耳但渠铢较寸量念头尚未肯放下多病精神不足可惜也愿先生疗以一言渠若见得完全却会守得牢固毛君素笃信吾学随处体认天理此吾之中和汤也服得时即百病之邪自然立地退听常常服之则百病不生而满身气体中和矣何待手劳脚攘铢较寸量乎此心天理譬之衡尺衡尺不动而铢铢寸寸自分自付而衡尺不与焉舜之所以无为而天下治者此也此剂中和汤自尧舜以来治病皆同天理人心不在事心兼乎事也朱鹏问道通云随处体认天理即孔门博约一贯之义者然则博学于文约之以礼须合作一句看始明请示随处体认天理与博约一贯同皆本于精一执中之传博文约礼还是二句然只一段功夫一齐并用岂不是同一体认天理鹏又问天理体认得亲切涵养得熟后则富贵贫贱出处去就与夫日用一切应酬便能顺应故也不识涵养未熟时如何天理是圣贤真种子苗而不秀秀而不实虽有良种子亦无用故体之为贤熟之为大贤熟之化之为圣人夫人亦在乎熟之而已矣学者虽涵养未熟然顷刻体之则顷刻便能顺应若顷刻体认之功间断即顷刻便倒行逆施先生尝言是非之心人皆有之此便是良知亦便是天理冲窃以为是非之心其在人也虽私欲亦蒙蔽他不得譬诸做强盗人若说他是强盗他便是怒又如做官人要钱的渠亦怕人知觉及见人称某官何等清廉渠亦知敬而自愧可见他本心自是明白虽其贪利之心亦蔽他不得此正是他天理之心未尝泯灭处学者能常常体察乎此依着自己是非之心知得真切处存养扩充将去此便是致良知亦便是随处体认天理也然有谓先生不欲学者之言良知岂虑其体察未到将误认于理欲之间遂以为真知也耶如此看得好吾于大学小人闲居章测难备言此意小人至为不善见君子即知掩不善又知着其善又知自愧怍人视己如见肺肝又如贼盗至为不道使其乍见孺子将入井即有憷惕恻隐之心岂不是良知良知二字自孟子发之岂不欲学者言之但学者往往徒以为言又言得别了皆说心知是非皆良知知得是便行到底知得非便去到底如此是致恐师心自用还须学问思辩笃行乃为善致昨见邹主客记中说得好葛洞问君子之道造端乎夫妇今日这个头脑学问讲得停当时须是夫妇间磨炼得过才是着实功夫才可说到天德王道不然恐只是伪也如此体察最好然必须实认功夫即无往而非天理矣不可徒作话说也冲尝见学者多言圣贤言语句句是疗病之药须是博览牢记在心遇一病发即疗以药冲戏谓之曰安能得此宽大肚子盛受此许多药柤或曰然则学于古训非与冲曰乌乎非也圣贤之言诚疗病药石也随服随疗病去则已若服过多则反耗元气君必欲多带药物以防病发则请增以一方晦翁曰知得如此是病便不如此是药此方可以疗万病矣此意如何今时学者多是此见解殊不知如此欲以疗病乃反添一病也纵有如许大肚载药柤又反是一大病也学于古训古训岂可不学但古人学与今人别学者觉也古训者圣人之心也学之所以觉我之心也我之心即圣人之心觉了便不须留心最是用药之气以疗吾之元气而不用柤也若元气好时中和之药亦不妨多心在则古训之学亦不妨多子不闻君子多识前言往行以畜其德乎葛洞尝问易曰君子多识前言往行以畜其德何谓也冲答曰君子以畜德为本而前言往行皆培壅灌溉之资兼有扶植防护之意亦犹病愈则已之说也昔人有读书不求记与不求甚解者此最得读书之法须知不求记与不求甚解之时有何作用始得洞又问所谓作用者何意冲只令渠自悟何如德者我之德性也非得之于前言往行也因前言往行以开发乎我培灌乎我如种树然必根于心乃可故吾尝谓根立而不灌焉者死矣根不立而灌焉者死矣多识前言往行以畜其德者正谓如此识者知识也入乎耳感乎心也若读为去声则是识记也则是后世记诵之学也何关于德冲尝谓学者尚论古人偶觉古人心事有未安处切不可辄生议论虽于今之贤者亦然不惟失忠厚之道即此便不是学问就是朋友中亦不可轻指其失恐其心自有所安处正与我所见不同也或云讲论或学问则不在此例二说俱当否正是如此立心王盘问地步除却颜子已在几上做着了吾人惟有一念觉处间断时才知得不是便向志上打发起来就求实落存去以为常惺惺法不知是否又明道先生谓觉悟便是惺先生诗谓一念正时便是惺亦即谓此处否与此意已尽然必须见参前倚衡乃是觉存习之久便可到颜子几上功夫盘又问圣人之无言正默契乎道也若颜子之如愚明道之如泥塑人其亦必有事焉也乎孔颜明道无言如愚如泥塑人正须必有事焉乃可也吾子初学见得如此便好用功以有诸己不然只是意见说话也先生言知仁勇三者俱不可无盘意须是此志一立起自然一念愤发处便是勇亲切处便是知延引去生生不已即是天理即是本体所谓仁也说仁便知勇都该载只要好生体认得许多昏杂意念都可自无却还由这个志鞭策出来才能如此做得所以今日之学惟患不立志是否三者皆天理也只是一事知是精察以知此仁是纯心以存此勇是果确而不息乎此学者只体认天理三者皆在其中昏杂意念自不生不须头绪多般想象即是昏杂了也冲窃疑人主之学只是正心诚意四个字正在此着功尽不妨圣人天聪明之尽只是尽得这四字人主大患凡在作聪明但尽得正心诚意功夫来自然聪明睿智足以有临身与家国天下之事无微不烛更容不得分一毫精神别处用也舜无为而治恐亦是如此独说正心诚意遗了身家国天下事所以不得完全还是意心身家国天下都在格物至其理上作一段工夫用则心不落于空虚而事不流于用智都是一团天理自然意诚心正身修家齐国治天下平所谓一了百了也冲窃以人主之职只是论相宰相之职惟辅君正心诚意与旁求俊乂布列庶位二者而已但得君心正野无遗贤则天下国家事正不必皆己出而可以坐享太平矣周公握发吐餔以见贤者而犹恐失之为是故也后来惟明道程先生识得此意故其言曰我只是格君心又曰但得他人致世如唐虞三代我愿为唐虞三代之民何等公平正大此等意思在吾辈今日恐亦不可不知也君相须是咸有一德方可济天下之事学者他日见用莫不有此则今日所学正要存此志洞问宋神宗时使程明道张横渠二先生并居要路朝廷更责任得重则三代之治决须复得但斡干转坤之柄窃恐还须明道手中方运得去不识是否程明道先生真王佐才也真有王道手段观其风动处便不同所言治天下以正风俗得贤才为本一疏便是王道规模昨与陈子才论为守令冲谓先就他民情土俗略加点掇使各安生乐业然后可以有为若先立己见要得他那许多百姓一一依着圈套行秪见其生事而扰民也因言朝廷若要天下太平须是责重守令凡遇选守令时须召见温语谕令之任其在两考之内务须家给人足风移俗易监司不得文法相拘既赴任后仍留神访察以时激励如汉朝最得御守令之术所以汉世良吏为盛此在今日恐亦不难举也如何牧民者如牧牛羊矣牧牛羊者只令不失其刍不扰其群而矣天下之乱只因上人生之耳先生儒佛之辩明矣冲窃以为论佛氏曰当先根究其初心不合从躯壳起念且缓责其苦根尘绝伦理之罪盖由其举足之差遂使其缪至此极也故冲每与朋侪言学须先探讯其志然后与论功夫若其志不正虽与讲得极亲切只是替他培壅得私己的心反帮助润饰得他病痛后来纵欲败度伤残伦理或反有甚于佛氏者孔子于门人往往诱其言志孟子欲人察于善利之间者殆为是耳故自学教人皆宜先正其志何如佛氏初心躯壳起念即是苦根尘绝伦理之罪是同条共贯事然问罪者先须按其实迹赃证乃可诛之也今只诛其躯壳起念则彼又有无诸相之说必不肯服从事圣人之书者亦有纵欲败度伤残伦理然不可谓之儒圣人必不取之而佛者之教正欲人人绝灭伦理如水火之不相同子比而同之且抑扬之间辞气过矣正志之说甚好衢问先生教人体认天理衢只于无事时常明诸心看认天理万物一体之义至有事时只就此心上体会体会便应去求个是便了不识然不吾所谓天理者体认于心即心学也有事无事原是此心无事时万物一体有事时物各付物皆是天理充塞流行其实无一事勖问宇宙内事千绪万端皆不由己惟有一心在我耳孟子曰求则得之舍则失之是求有益于得也求在我者也所谓在我者此心之谓与圣贤教人千言万语无非心学也书曰思曰睿睿作圣孟子曰心之官则思思则得之思之一字其心学之要与当思所谓求则得之舍则失之与思则得之者是何物乃可这个机括诚为在我其得其失将谁责乎泉翁大全集卷之六十九新泉问辩录门人宜兴周冲编辑桐问天行健君子法之以自强不息是故道也者不可须臾离也戒慎恐惧不容少懈此乃为学大头脑处学者须是切问近思反躬体认得下手实地而见所谓中正者常在心目焉庶功夫有下落有滋味有不能自已处所谓寂然廓然感通顺应者渐自精明透彻至凡精一缉熙一贯之旨皆当统会矣乃是真实学问可以上达若或看得轻造得浅不得下手实地讲来讲去终是口耳做来做去终为义袭虽或夙夜考索终成障蔽窃谓今日当务惟辩术贵精用功贵切如斯而已矣何如当知所戒慎恐惧者何故若察见所不睹不闻之实体乃知所谓中正所谓大头脑所谓实地所谓功夫下落所谓滋味所谓不能自已所谓切问近思所谓精明所谓寂然廓然感通顺应一一各有真见与精一缉熙一贯之旨无异矣孚先问体认天理之说近来正衣端坐收敛身心稍见有些光景窃看得天理止是吾本然之良心此心常能整齐严肃自无非僻之干自有个正大光明气象凡遇事自然从容闲雅有个良心发出来便就此扩充将去便是天理若或不敬此心便放肆应事便无良心或介然有之不免私意附会不能察识扩充如此体认何如且须如此体认久久自有光明心常整齐严肃一句好若舍心却于外貌上求整齐严肃则不是又问真种子窃看吾儒与道家不同彼以精气神吾儒止是良心心之良者便是天理孟子所谓仁义礼智者天理也四端者良心也先立乎其大者立此也扩充者充此也复礼复此也未发之中与夫道心明德者此种也今日止是敬以涵养良心而扩充之便是体认天理庶几不煮空铛如何且默识这一点生意又窃疑心性图中敬始二字何以不与上一心字齐何以在性之小圈中性是未发之中静物也夫子曰静以上无容力也戒慎恐惧动以养静也今着敬始于性之圈是静以上用敬矣何云无容力尚未豁然图意不以上下为先后且敬亦何终始性虽未发然戒惧慎独敬以存之则动之静也更须玩索完全孚先尝阅鹅湖之辨象山之说尤觉明白朱子后来止以平心观理答之终不见分晓又朱子太极总论中所与象山难辨者终不开析岂朱子真有不服善乎抑象山果妄辨乎无极二字至今疑之且信所信而力行之信未及者姑阙疑可也又问窃看得察见天理即敬以直内义以方外之头脑敬直义方即察见天理之脚注而戒慎恐惧又持敬之样子格物致知是明义之路头然敬存则义自明义明则敬益存一动一静交相为用如此持循庶几天理在我未知是否若体认天理有得则圣贤千言万语皆二字之脚注也奚直二句耶合一之训与抑洪水兼夷狄作春秋同功然孚先窃谓一而二则合二而一则不合一而二者培根本而俟枝叶自生也二而一者一面培根一面作枝叶也枝叶与本根两下功夫也故欲事德业不先断举业而曰吾无助长计功之心而合一恐自欺也故必有夫子十三年涵养之功然后可未知是否只心事合一用功即执事敬便是根本枝叶一气贯通但枝叶花实则随气所到处生长耳君岂见止种其根去其叶日绝其萌芽而可以望花实之生乎经哲问先生每令察见天理哲苦天理于空中摸索耳近就实地寻求始觉日止一事一物无非这个道理分明有见意思牵滞未肯真实认他做主耳非难见生天地间与禽兽异人得天地之中耳中乃人之理也即命根也即天理也不可顷刻间断若不察见则无所主宰日用动作忽入于过不及之地而知矣过与不及即邪恶之去禽兽无几矣故千古圣贤授受只一个中不过全此天然生理耳学者讲学不过讲求此中求全此天然生理耳入中之门曰勿助勿忘中法也以中正之法体中正之道成中正之教体认天理即体认中也但中字虚天理字真切人可寻求耳不知是否体认正要如此真切若不用勿忘勿助之规是诬也经哲与一友论扩充之道经哲以扩充非待发见之后一端求充一端也只终日体认天理即此是敬敬即扩充之道非敬之外又有扩充功夫也所谓操存涵养体验扩充之只是一事如戒惧慎独以养中中立而和自发无往而非仁义礼智之发见矣孟子曰苟能充之足以保四海重在足字非必保四海为充也只是求复吾广大高明之本体耳不知是否今之所谓致良知者待知得这一是非便致将去此所谓致良知者一端求充一端也只一随处体认天理扩充到尽处即是保四海即是广大高明之本体经哲疑默而识之是思诚功夫既云默识即此是学又曰学而不厌岂默之外又有学耶抑即是默识之学而重言其不厌也默识对学不厌说默识即尊德性学不厌即道问学非问学则德性不真非学不厌则所默识者或差也圣贤每每兼举并言之盖二者所以相济不可相无也经哲读中庸难语首章曰莫见乎隐者道体之大也莫显乎微者道体之小也读费隐章难语曰费即上章之莫显乎微也即下章之小德川流也隐即上章之莫见乎隐也即下章之大德敦化也隐则体用皆隐也费则隐显皆费也读仲尼章难语曰大德者隐之谓也小德者费之谓也大德小德其德惟一也读其测曰大德一理也即首章之中大本也道之体也小德者万殊也即首章之和达道也道之用也费隐不分体用而大德小德亦宜各有体用却分言之与首章莫见莫显为道之用隐微为道之体参看不合不能无疑大略分配如此不可执泥体用二字随在皆有隐费与首章隐微言道之大道之小或在人物或在天地皆有体用若仲尼祖述章则皆以天地之道明圣人之道大德小德皆以天地言故大段以大德为体小德为用然由是推之则体中又自有体用用中又自有体用如并育并行大德也其间充塞流行是亦体用也不害不悖小德也其间物物各正性命充满发生是亦体用也愈推而愈无穷但不可分析太繁恐伤支离耳更于浑然处体认涵养他日自当分明不假于言矣津问为学紧要是克己克己莫善于养知何也知是心之本体本体常觉己安从生己私之生缘不自觉也然亦却自有发见不可泯灭时如乍见孺子入井恻隐之类乃良知也只要知皆扩而充之扩充不息即本体愈自精明一有私意即便知觉自然容它不得所以颜子有不善未尝不知知之未尝复行功夫全在养知上用然乎否也恻隐之类乃良知也本体知觉非良知也所谓养知非是只养他这一点灵觉知识乃养其所知之实理程子曰养知莫善于寡欲欲乃害天理者也克己即所谓寡欲也而吾子以克己莫善于养知盖有间矣识得此理扩充之功在学或问克己养知与随处体认天理一乎津曰一也心体本是天理本自知觉不知体认天理灭矣理灭则为己在随处体认而已矣随处体认也者随视随听随言随动体认吾心之天理就正当处而勿其非礼之不正当处即便是克己即便是养知皆从心上用功曰然则由中应外制外养中非与曰安得而非诸心无内外内外一心也其由其应其制其养非心而何在人善体认若于此体认得实有诸己便许他知制事制心直内方外一以贯之之学是否不须如此牵合只随处体认天理有见则所知日明己自退听所谓知者天理是也贤辈等所言似以知觉之知为知而不知中庸所谓或生而知之或学而知之或困而知之三之字皆指天理也知觉之知乃心之本体而谓本体是天理本自知觉则彼凡有知觉运动之蠢然者皆天理与是自堕于即心见性成佛之弊而不自知也故良知之说最为难信者此也当观孟子此章面原都在达之天下一句达之一字便是扩充须有学问思辨笃行之功乃不差也伯通所言随处体认天理随视听言动而体认吾心之天理良是但又谓就正当处而勿其非礼之不正当处又似太多头绪不若心常令中正察见天理而非礼之萌即退听为简易直截不须如此牵合牵合犹似有心病也既知一以贯之何须更说中外何分应制此或是伊川少时语也贤辈当濯去旧见以来新知舍己从人道当如是津问鸢飞鱼跃活泼泼地学者用功固不可不识得此体若一向为此意担阁而不用参前倚衡的功夫终无实地受用须是见鸢飞鱼跃的意思而用参前倚衡功夫虽用参前倚衡的功夫而鸢飞鱼跃之意自在非是一边做参前倚衡的功夫一边见鸢飞鱼跃的意思乃是一并交下惟程明道谓必有事焉而勿正心勿忘勿助长未尝致纤毫人力最尽鸢飞鱼跃与参前倚衡同一活泼泼地皆察见天理功夫识得此意而涵养之则日进日新何担阁之云不可分为二也所举明道必有事焉勿正勿忘勿助元无丝毫人力之说最好勿忘勿助中间未尝玫丝毫人力乃必有事焉之功夫的当处朱传节度二字最好当此时节所谓参前倚衡所谓鸢飞鱼跃之体自见矣阳明谓勿忘勿助之说为悬虚而不知此乃所有事之的也舍此则所有事无的当功夫而所事者非所事矣津昨与邹东郭论知至至之可与几知终终之可与存义一条东郭曰此正见知行合一处知至知终主知至之终之主行知至而即至之始条理之事也故可与几知终而即终之终条理之事也故可与存义诚然诚然始终总是一知贯彻自知之贯彻不息便谓之行所以先生说知通乎行通乎行而知者圣学之始终也亦是此意东郭又曰知字最重中庸言惟天下之至诚为能知天地之化育苟不固聪明圣知达天德者其孰能知之是何等的重只为后人把作闻见之知看了所以有岐知行为二之弊知固贯始终通乎行但易所谓知至至之而必曰可与几是专主知知之在先故曰可与几所谓知终终之而必曰可与存义是主行行之在后故曰可与存义此所谓始终条理也所以圣人之学知最重吾所谓通乎行而知者圣学之始终是也但后又云空知禅也又曰学问思辨笃行开其知也笃行恒其知也则所知者天理而非空知矣空知乃知觉之知不可不察也如以常知常觉即道则中庸但云聪明圣知足矣而又云达天德者何耶天德者天理也聪明圣知圣人知觉之神也亦必须达天德佛学原欠此一节津问他山之石可以攻玉玉必琢而后成金必炼而后精不琢不炼虽有良金美玉岂能自成其精美故日用亲师友对简编应接百为无一而非吾琢磨煅炼之地无一而非吾琢磨煅炼之功然亲师友简编时觉亦磨炼得过及应接稍久便有出入磨不过的去处此其病安在应接磨不过者即亲师友简编时亦必有走作而不自知也此皆是一套事能则皆能应接磨不过只病在与人忠处尚欠主忠信之功未加耳伯通所云亦用亲师友对简编应接百为无一非磨炼之地之功此即是学问思辨笃行之功也而谓致知不用学问思辨笃行之功者可以自反思而知其不然矣子嘉问程子曰勿忘勿助之间乃是正当处正当处即天理也故参前倚衡与所立卓尔皆见此而已必见此而后可以语道或以为勿忘勿助之间乃虚见也须见天地万物一体而后为实见审如是则天地万物一体与天理异矣人惟不能调习此心使归正当是以情流私胜常自扞格不能体天地万物而一之若能于勿忘勿助之间真有所见则物我同体在是矣或于此分虚实者独何与故图说曰性者天地万物一体者也心也者体天地万物而不遗舍勿忘勿助之间何容力乎惟求心必有事焉而以勿助勿忘为虚阳明近有此说见于与聂文蔚侍御之书而不知勿正勿忘勿助乃所有事之功夫也求方圆者必于规矩舍规矩则无方圆舍勿忘勿助则无所有事而天理灭矣下文无若宋人然非徒无益而又害之可见也不意此公聪明未知要妙未见此光景不能无遗憾可惜可惜勿忘勿助之间与物同体之理见矣至虚至实须自见得子嘉问程子曰体用一原体立而用达非外体也或以为无事时以天地万物一体之意而涵蕴之有事时则举此天地万物之意则无往而非不忍矣嘉以为以此涵蕴是也若曰举此以应事则举之一字不亦多乎人之不能天地万物一体者以其私也勿忘勿助之间则私无潜伏矣私无潜伏岂有不能一体天地万物者乎又何必待举而后不忍耶况有意举此则心已不得其正当矣又何有于勿助勿忘乎况勿助勿忘之间正所以欲其天地万物一体也何以二乎哉嘉见如此未知是否才说举便不一体此段看得好子嘉问克己复礼一功也己克而礼自复礼复而后己可言克矣盖一心之中理欲不容并立也或者专言克己必己私克尽而后礼可复则程子生东灭西之语何谓乎若谓初学之士习心已久不免己私之多故先言克己以觉之即先正所谓非全放下终难凑泊之谓也以此为讲学始终之要恐非中正也殊不知言复礼则克己在其中言克己则复礼不外矣若得其要于勿助勿忘之间虽言克己亦可也若不得其要不知所克者何物纵云克己亦不过把持而已为能尽克而不主乎若谓颜子之功尚亦如此况他乎盖颜子之资生知之亚故己一克而即去不萌所谓不贰过是也非若后世一一而克之之谓也或以为存天理无所捉摸不若克己之为切是盖未得其功于勿助勿忘之间者也果能有见于勿助勿忘之间则己私又何容乎嘉以为既真有所见复于受病深者而克之则日渐月磨己不知而自克也嘉之所见或亦偏堕而不知伏惟详示克己复礼固不是二事然所谓克己者非谓半上半下也去之尽乃谓之克也己私才尽天理立复若其不继又复如初惟随处体认天理最要紧能如是则克复其中矣谓体认天理不如克己者盖未知此且克己惟以告颜子而不以告仲弓诸人盖非人人所能也今人只说克己耳又何曾克来若待到知是己私时其机已往又安能克惟是祗悔耳子嘉问隐显无间动静一功子所雅言也或者不求立其本体而专磨炼于事遂诋静坐者为非夫静坐不求诸人事而后可以言偏矣若专用力于事而不求见本体则与静坐之弊均矣又何诮彼耶不知所谓磨炼者又何物耶况所谓随处体认天理非专于事也体认也者知行并进之谓也识得此天理随时随处皆知行并进乎此天理也若曰随事则偏于事而非中正矣毫厘千里之差所系不细伏惟垂教体认天理而云随处则动静心事皆尽之矣若云随事恐有逐外之病也孔子所谓居处恭乃无事静坐时体认也所谓执事敬与人忠乃有事动静一致时体认也体认之功贯通动静隐显只是一段工夫罗郡问天地设位而易行乎其中矣所谓天地者其以天地之形体言之乎抑以其性情言之乎所谓易行乎其中者其以自北而东自南而西而所谓东北万物之所出也出则有神西南万物之所入也入则复命者言之乎其以自下而上自上而下者六阳生于地而极于天六阴生于天而极于地者言之乎又有所谓天地交泰不交而为否又有所谓阳在阴中阳逆行阴在阳中阴逆行者又有所谓阴阳动静互为其根者又有所谓干坤各有动静者果皆一定不易之论乎抑其中有出于意度而非天道之本然也横渠张子曰知此者谓之知道见此者谓之见易先生曰知所有而后养所有是易理也吾之所有也非苟知之则涵养无其地矣如此看似伤于支离了认得天理则或在天地或在万物或在人伦或在卦画无不是此天理张子所谓知道见易吾之所谓知之养之皆谓此也更有何事周子曰无极而太极太极而动而生阳动极而静静而生阴静极复动一动一静互为其根分阴分阳两仪立焉夫动静一也而为动而生阳静而生阴则动静各自为一物矣谓常体不易者为静妙用不息者为动则所谓静极复动动极复静者不可通矣夫所谓分阴分阳两仪立焉者其以天地之形体言之乎抑以其性情言之乎以其形体言之则天主动地主静动静分矣以其性情言之则所谓阳变阴合而生金木水火土者又何谓也愿示观天地间只是一气只是一理岂常有动静阴阳二物相对盖一物两名者也夫道一而已矣其一动一静分阴分阳者盖以其消长迭运言之以其消故谓之静谓之阴以其长故谓之动谓之阳亘古亘今宇宙内只此消长观四时之运与人一身之气可知何曾有两物来古今宇宙只是一理生生不息故曰动静无端阴阳无始见之者谓之见道白沙先生有言云静坐久之然后吾心之体隐显呈露常若有物观此则颜之卓尔孟之跃如盖皆真有所见而非徒为形容之辞矣但先生以静坐为言而今以随处体认为教不知行者之到家果孰先而孰后乎明道先生曰天理二字是某体贴出来是其本心之体亦隐然呈露矣而十二年之后复有猎心之萌何也意者体贴出来之时方是寻得入头去处譬如仙家之说虽是见得玄关一窍更有许多火候温养功夫非止谓略窥得这个景象便可以一了百了也如何虚见与实见不同静坐久隐然见吾心之体者盖先生为初学言之其实何有动静之间心熟后虽终日酬酢万变朝廷百官万象金革百万之众造次颠沛而吾心之本体澄然无一物何往而不呈露耶盖不待静坐而后见也颜子之瞻前忽后乃是窥见景象虚见也至于博约之功既竭其才之后其卓尔者乃实见也随处体认天理自初学以上皆然不分先后居处恭执事敬与人忠即随处体认之功连静坐亦在内矣无在无不在只此五字循而行之便有无穷难言之妙白沙先生所谓高明之至无物不覆反求诸身把柄在手者是也而或者乃曰无在者不在于人欲也无不在者无不在于天理也郡窃谓此五字当浑全以会其意不当分析以求其义分析则支离矣既有学问思辨之功应不向别处走不必屑屑于天理人欲之分析也此紧关终身受用之地更愿发挥归与同志者共之此段看得好五字不可分看如勿忘勿助四字一般皆说一时事当此时天理见矣常常如此恒久不息所以存之也白沙先生所谓把柄在手者如此此乃圣学千古要诀近乃闻不用勿忘勿助之说将孰见之孰存之乎是无把柄头脑学问者不可不知易之所谓圆神方知虽以蓍卦言之反求诸身即吾心之本体也圣人以此洗心退藏于密所谓此者固不外乎此矣窃尝谓孔子曰假我数年卒以学易可以无大过矣学易之功即是洗心若所谓观象玩辞观变玩占恐为大贤以下言之易简不妙不如是也蓍卦是易理之形见者也在卦在心皆是一理因卦以感通其理理见而心邪秽去矣此即所谓易简之学观象玩辞观变玩占即学易以感通此心之理与洗心退藏于密一事大贤以下学易固如此孔子韦编之绝又何所事乎不但学易凡读书皆当如此学者功夫要见大大者既立而小者不能外矣子夏曰大德不踰闲小德出入可也若拘拘于末节而于吾心大本全无所见虽小节事事中虑而已不谓之闻道矣今之学者多持此以律人郡窃以为与其笃信谨守而规模卑狭不若见大心泰而意思广远者之为优也未知是否学者须先见大所谓大者天理是也然大德若不踰闲则小德出入便中道大德敦化则小德便川流知崇礼卑原是一事盖理无大小卑崇故也不可偏着虽然又随人气质所用不同若吾民止多用弘大崇高之意不妨博学笃行固知行并进之功夫今云学者觉也不求记焉不求解焉则今日格一物明日格一物者为支离矣行者存也则今日行一难事明日行一难事为支离矣觉而存焉道学而自修也存而觉焉行着而习察也其至易矣其至简矣愿更详示即觉即存便是知行并进之功今有以常知常觉为行殆未免见性成佛之弊释者只说了便罢圣人之学所谓觉者所觉何事所谓存者所存何事觉而存之久而变化乃可以成圣所以不同不可不仔细究竟差之毫厘谬以千里白沙先生诗云些儿欲问天根处亥子中间得最真窃料天地之心动而无动静而无静之妙贯昼夜寒暑古今而无不然也而此独以亥子为然者必有说矣愿闻所谓亥子中间者动静之间即所谓几也颜子知几正在此一着吾心大本未立时虽日用体认天理功夫然其言也未免拟而后言其动也未免议而后动不议不拟则妄言妄行矣议之拟之则又非勿忘勿助之中正而涉于安排布置之私晦庵云向来枉费推移力此日中流自在行如之何而可拟议与吾所谓体认功夫一般拟议者拟议于心合天体否非如世之所谓安排布置也人心自有天然不易之则即天理是也一言一动必虚心体认合此然后言动则一言一动皆由中出习而熟之则有变化之妙矣何自在如之诗文之作发愤刊落固是矣然必有不得已而作者当其作时涉于思索安排则为思索安排者窒吾心本体之虚不思索安排则又不成文理矣抑且放下俟吾心明静意趣俱到然后操笔为之乎然而造次应酬则又不得如此从容暇豫矣如何而可但能常加勿忘勿助之功于其中间澄思默会自成章自达矣故思而未尝思是谓善思心事合一之诲生固以为虽圣人复起不能易矣然学者下手之初既不可偏于静坐而又兜揽外事不知撙节诚恐此心把捉不定本欲合一而事反为心累矣自今以往誓凡亲朋召饮及一切不急之务悉皆节之以礼专意做勿忘勿助功夫求见吾心之大本大者既见则虽终日应酬而不失我矣若夫坚白不足未可自试于磨涅也如何心事合一之功随处随事皆然但力未足以胜之亦须审己量力耳程子曰且省外事但明乎善惟进诚心又曰莫将天下事扰己己立自能了天下事先生随笔书与道通道通昨说只体认天理有见即是良知极好若不察见天理恐所知非良矣都从勿忘勿助中间见得吾见知诸君制行尽好尽是难得但更于心上贯通合一持养令可变化气质士可贤贤可圣圣可神矣于心事合一终日干干若少间断恐亦不免于意必固我之私而不自觉耳圣人于克伐怨欲不行而许其难不许其仁者何故此非可以口舌强聒要人濯去旧见乃有新得耳道通谓惟意必固我故不能贯通心事合一持养吾以为惟不于心事合一持养心地不能洒然而物来顺应则每事拟议商量憧憧愦愦便是意必固我今之学者只怕说着一虚字张子曰虚者仁之原先师白沙先生与予题小圆图屋诗有云至虚元受道又语予语虚实二字可往来看虚中有实实中有虚予谓太虚中都是实理充塞流行只是虚实同原今日天理二字实是元初予自悟得可念二三十年未得了手初从白沙先生归甘泉半年有悟处致书请问先生曰近日见得天理二字最紧关程子曰吾学虽有所受天理二字却是自家体贴出来延平先生云默坐澄心体认天理窃惟天理切须随处体认若真见得日用间参前倚衡无非这个充塞流行矣先生答云得某日书甚好喜之不觉遂忘其病随处体认天理着此一鞭何患不到圣贤佳处也又曰白沙先生有一官客吾在坐先生指吾曰此子为参前倚衡之学者也天理非一物若勿忘勿助时若有见耳颜子卓尔孟子跃如亦如此闰十月二十九日晚参道通于诸生讲谕后起曰吾辈学只须行去不在多讲吾谓道通此言亦有警策然学譬如行路问辨正为行也不行则不须讲矣行道者在道上便有三叉岐路同行者岂不讲辨乎不辨即一步亦不能行矣若不行又何从辨去若知正路只管坦然行去一句言语亦是多了易曰默而成之不言而信存乎德行明道曰惟颜子默识曾记先师白沙先生举先正语云非全放下终难凑泊曾记先师白沙先生举先格言云致之一处何事不辨先师举庄子亦有格言用志不分乃凝于神又云凝字当是疑字之误言与神一般也吾曰说着凝于神则二矣记吾初游江门时在楚云台梦一老人曰尔在山中坐百日便有意思后以问先师先师曰恐生病乃知先师不欲人静坐也中道而立能者从之不可随人救偏救得东边西边又偏救西边亦然不若只与中立曾记白沙先生为贺克恭黄门许多年不悟因书劝之读佛者盖伊川所言谨礼不透好令读庄列之意克恭之子反生疑辨人之指为禅大抵类此故立教不可稍有救偏之术救一偏是又起一偏也为中正乃救偏之极致良知事亦不可不理会观小儿无不知爱亲敬兄固是常理然亦有时喜怒不得其正恃爱打詈其父母紾兄之臂而夺之食者岂得为良知不可全倚靠他见成的亦须要教故古人在胎中已有教始生至孩提以往皆有教有学以扩之孟子为此言不过提出人初心一点真切处欲人即此涵养扩充之耳故下文曰达之天下达者涵养扩充之谓也学问思辨笃行皆是涵养扩充功夫今说致良知以为是是非非人人皆有知其是则极力行之知其非则极力去之而途中童子皆能致之不须学问思辨笃行之功则岂不害道子等慎之若云致良知亦用学问思辨笃行之功则吾敢不服道通说吾见人便与人讲伯通必待人问乃讲曰劝诱而不轻传若遇知者吾不得不为道通若寻常遇人吾不得不为伯通先师举程子语云最可畏是便做直要勐勇先师举程明道学者须先识本一段曰汝曾知得否是明道最紧关处文公乃疑其话头太高又曰无丝毫人力必有事焉乃吾终日所谓随处体认天理勿正心勿忘勿助长乃所有事之功夫规矩也亦吾所谓体认天理之功夫规矩也若舍勿忘勿助之功而求必有事焉则所事或过不及不中不正而非天理矣近日或有主必有事焉而非勿正勿忘勿助之功也不亦异乎求有事于天理者必勿忘勿助譬之为方圆者必以规矩是方圆非规矩可乎必有事焉此吾丹头真种子也勿正勿忘勿助乃吾之火候也无火候是无丹也非勿正勿忘勿助是无所事也舍火候而欲炼丹譬如世念僊念佛而未尝有做僊佛功夫也又如念念欲为方圆而未尝就规矩做方圆功夫也岂不落空矣乎圣人之学须心事合一二之则不是治身治家治国天下无非心事合一今日治家乃吾道通第一件事治家须一所以义理其丰俭用舍取与一一要合天理须是揽权不可狃于情爱制于妻子不能检制不能节用便至于困不免起求人之心展转于私意而不自觉此病痛亦非小小其始皆主心事相判之咎今人皆言待心养熟自事无不善其疏脱多矣可不戒哉且如借贷于人必须记某年某月某日有某租亦可以偿之若过一日欠一物即非信也即非天理也谨于始而虑于终无非欲成就个天理耳施为要似千钧弩磨砺当如百炼金康节之学何其勇耶程明道曰勿忘勿助之间乃正当处也谢上蔡曰既勿忘又勿助当恁时天理见矣白沙先生曰舞雩三三两两皆在勿忘勿助之间前后若合符节何也只有此条是中正路也更无别路伯通说道通疑恭甫所馈百米不宜受过矣朋友之馈不可受何者宜受宜受而不受不宜求者又求之是惑也伯通曰道通今辞官而归恐无以白于父兄乡党而解其惑且止非议也请子一言以为赠吾曰冷暖自知进退自裁自求自得自信自乐何与他人规矩准绳乃方圆平直之至也勿忘勿助之间乃中正之至也不知勿忘勿助之间是未知学之的也戊子岁除召各部同志诸君饮于新泉共论大道饮毕言曰诸君知忠信为圣道之至乎学者徒大言夸人而无实德无忠信故也故主忠信忠信所以进德直上达天德以造至诚之道忠信之外无余事矣既而语罗民止周克道程子京曰忠信者体认天理之功尽在是矣中心为忠心中故实是谓之信心之不实全是不中不正之心为之问如何中心曰勿忘勿助之间则心中矣忘助皆物也勿忘勿助之间其神之至妙不测者与勿忘勿助而必有事焉圣人之至学大中至正之矩也今之语学者不知勿忘勿助则不足以语中正不由中正不足以为人师师也者医也医之用药不中不正其术足以杀人可不慎乎可不择乎勿忘勿助之间所以立中正也舍勿忘勿助而语学则失其中正其必为老庄佛氏必为仪秦管商老庄佛氏皆自以为圣仪秦管商人皆以为大丈夫而志愿慕之彼岂自以为不中正哉盖无勿忘勿助之矩而不自知耳矣孰为良知乎置鉴于暗可以照明物在明而不在暗也故感在物而不在鉴诗曰潜虽伏矣亦孔之昭君子可以知感应之理矣史过曰考中度衷中也故中心为中最可玩味中心则实矣泉翁大全集卷之七十新泉问辩录门人宜兴周冲编辑刘心问道之浩浩何处下手得力虽有随处体认勿忘勿助之法然日用间殊觉泛泛窃谓譬之射者见的所在斯操弓约矢正志直体可以求中若不见正鹄则所射者何物巧力虽全亦无地而妄施矣只勿忘勿助体认天理便自有见即如射者之见的也以为泛泛从事者殆恐于体认功夫未能实用其力耳圣人云默而识之不曰学之不讲乎此二者当兼致之盖恐人有务外遗内之病故示以默识恐人有遗弃物理之患故示以讲学然讲学时即须存个默识意思俾能得诸心默识时又于所讲者旁通而曲畅之俾能开其明则亦非二事也乃是一致功夫今若当默识时但只默识离却讲明之事当讲学时但只讲学更不即存默识之意如此尚有两段不涉空虚则是口耳者也敢问如何正是合一用功不可偏废故圣人必每每并言之今人又有倡为只用默识不须讲学者则亦异于圣人之学矣明道云见理后须放开看来未见理时须如何做莫先紧着一步待见得此理有据处始可涵泳自适不然初学将甚么放开恐无以为之地也明道又云开又近于放倒故有礼以节之守几于不自在故有乐以乐之此便是勿忘勿助何不辟头以此教人乃云见理后须放开何也学者紧要勿忘勿助体认天理若真见得天理亲切则自廓然大公而广大高明之本体自复即所谓放开非谓见理之后又有所谓放开也若如此说却又看小了天理也圣人川上之叹即此便是道理程夫子谓其要在谨独此是切实用功处师尊解中庸慎独以独者不可见闻而可独知之体也理也戒慎恐惧乃所谓慎存其体也心谓果能如此必见此道无所不在色色皆天理流行庶或窥无声无臭之妙是谓德修而道凝矣程子只在谨独之意殆如是乎初学固未敢论此诚有望洋之惧焉且莫理会川上及无声无臭之妙只且去下慎独功夫则自见无声无臭之妙川上之体矣师尊以理气一体无二然又曰有可见闻者有不可见闻者然则可见闻者是何物不可见闻者又是何物语意未免分别个理气在幸明教焉可见闻者气不可见闻者理理亦气气亦理故一体无二茂叔每令伯淳寻仲尼颜子乐处不知伯淳此时造诣亦将有可以语上亦始见时便令如此也初学求寻茫然何识尝见尊师云惟勿忘勿助者见之惟缉熙光明者得之此只言其功夫成就处未明着乐之实也敢问所以乐毕竟何事只须自体认天理自见不须问人人亦无所言处也横渠清虚一大之说使人向别处走以甚或不实落也程伊川诘难乃云清兼浊虚兼实一兼二大兼小乃是有弊不如明道云道亦器也器亦道也乃为了了使人有所依据而不堕于空寂也然紫阳谓横渠本说形而上反成形而下似又截然两下何耶二程之说皆同知道亦器器亦道之说则知兼清浊虚实大小一二之说矣横渠之见也范围在内闲居未应物时端坐整顿提省觉察扫除伪妄自谓此便是敬然只疑敬不止是也看书见程子说动容貌整思虑则自然生敬敬果若是乎当容貌动思虑整即是敬了如何谓生敬又曰敬只是主一不之东之西只是中不之此之彼只是内存此自然天理即此可知主一方见天理非是主一个天理也至其门人上蔡云敬只惺惺法又云方其敬也甚物事换得和靖亦谓其心收敛更着不得毫发事即此可知主一要心中无物尊师前此每以诲诸生今略辩此意不知所自用功夫是否主一只主个天理阳明尝有此言殊不知无适之谓一若心主一个天理在内即是适即是物即非一矣惟无一物乃是无适乃是主一这时节天理自见前矣观此则动容貌整思虑未便是敬乃所以生敬也孔门教人求仁今日为学复何所求谓仁字是第一义也然须识得根源才自然乐向前如尊师云性者天地万物一体者也混然宇宙其气同也此当为仁的源头真真留念不假则见物便有相爱意思然以墨氏兼爱为非者盖气虽流通又各有所属所谓分殊也大德敦化谓之统体小德川流谓之各具此施仁要有次第文公云一统而万殊虽天下一家中国一人不流于兼爱之弊万殊而一贯虽亲属异同贵贱异等不梏于为我之私此语的中正可谓支离乎旧时只作说书看我比来却欲见诸行事然遇物不平终梗一物在心强克不去何耶抑还不知仁字义也前一截求仁之意看得好仁中便有义一体中便有万殊观心性图可知文公之说亦在其中矣其遇物有梗者盖功未深未到亲切处耳万物皆天命无不有个理在一友云在物无理自吾心处之为理如水火用得其道则为利用否则为害是理从吾心出也水火何理之有心谓物若无理则鸢鱼川水何指为道体盖如水就下水之理也吾导之即是水之理即为吾之理也吾逆之即非水之理即非吾之理也一友云然则义岂外至者耶心又谓物既有个下之之理吾心原有个导之之理理一也特感应之而已顺应之而已是物莫不有理理莫非吾心故曰万物皆备于我矣一友云物与人两个相对相形合然后见理若物不遇我何处讨理我心不遇物亦无从见理心又谓此说并人物皆无理矣使物不各有此理则遇我时决不能强假之以理我心不原有此理则物至时亦何有应之耶夫天理万物一源也人特物中之灵也岂可分之为二亦岂待合之而后成耶前说为非后说差胜盖物我一体理无内外万物皆备于我之说尽之矣然谓之在物为理则不可此理毕竟在心贯通乎万物万事每见人言只当讲功夫求诸心不必论文义以为胸中自有全经亦是也心谓书籍所载如曰精一如曰博约如曰格物慎独存心养性之类便圣贤已做功夫宁可以文义视之却自生一种意见证以前言将来牵合说此通弊也窃以六经语孟庸学等书今日师友间当句句字字逐一理会过使其言明白则功夫益正当心益开矣至其论讲时只体师尊以我观书之言便不牵制文义然所谓以我观书者非只随我意也尤贵虚心逆志若一向恁地私意横生仍不免以圣贤言语附合己意其要在勿忘勿助之间耳然未易得也近时新杜撰一种意见正如此而不知与圣贤学于古训之说不合师心自用百孔千疮极为害事且坏学者吾子如此看最好但谓句句字字理会恐又滞也若谓勿忘勿助之间以我观书则庶乎两得矣胸中念虑丛生用力扫除其惑益甚优游自适及觉少之不知何故岂有强制之病而反助其气优游自适以其能舍却而无所增减也然少间又忽不知所有事当何要法以处之云舍却而无所增减最好即是全放下之意要法只是体认天理见天理则邪念不生而所有事不妄矣此心未尝一时无事动时事反少静时事多应物时只一二事未应时却有许多事在心上廓而除之只静时且不能推却到动时一向逐物如何不忘却这里又如何摆脱得下自谓静间先能去得许多事则动间或亦易为力而不苦其扰乱矣不知如何不分动静只是要察见天理见理即是知止知止而后有定而动静皆澄然无事矣朝夕或坐卧或食息或出入应对事物意惟专一则或得此失彼甚至目有所不及见耳有所不及闻者将照管使事事不失则所主一又夺于事而心外驰矣安得事事顺应各当而不遗其心常常在是又安为之夺乎二之甚易一之甚难如何则可以我应物而不与于物则内有主而能照外矣今人何曾立我孟子曰鸡鸣而起孳孳为善程子云主敬便是为善当于晨起验之只存此心不放僻杂扰便是行非必处事应物为行也其精明不昧处便是知非必推测求通为知也由是不已便是久矣其德性恒存矣圣人缉熙敬止殆可知也所患者平旦之气不常耳然终不敢望圣域者终是明健之资有异惟昔大贤极力自为毕竟贤而未圣贤者以下虽常常苦学终以分限而不能上达止获令名而已然儒者相承每以圣可学为言未始不令人口是而心不然者恐未足过责矣谓只存此心不放僻杂扰便是行此说足以破后儒只以处事应物为行之说若谓精明不昧处便是知则又堕于近时以知觉之知为良知之弊矣不可不仔细察识盖知觉是心必有所知觉之理乃为真知也如此涵养便是行久而熟之则圣域有不可到耶每见有从何思何虑做功夫者心窃谓此圣人地步非吾辈始入头路将此来做正如释氏去了念头恐非圣人所教者先圣先贤一勉之曰思曰睿一戒之曰弗思甚矣盖要有个事在然谓去闲思杂虑者不正之思虑也思曰睿其正者也故始学先去邪念庶可求睿思之正者到得不思而得的地位方可当何思何虑否则心无所主其入禅甚易也未知是否正是如此尊师格物之说为知行并进证之书曰格于文祖程子曰格者至也物者理也至其理乃格物也即有行的功夫如何专为求知便是要至乎彼也如何为格去之格又遗却知一边知行并进不离不混则师尊之惠后学者无可疑矣但云意诚心正修齐治平皆是物格则经文何为次第言之又云以身至之也则经文何为以身并列其间观前一段文义若曰欲如此必先如此后一段文义若曰既如此而后可如此虽是逆推到格物又顺到天下平然先后二字每每惑焉只本文自明何待辨说君辈只为成说习熟为累而不能超然独见耳且问格物是至其理谁至他至者造诣之谓也非知行并进安能造诣至之者乃意心身也物者意心身感应天下国家之理意心家国天下事理都在格物上了了故下文但说物格而后知至不说物格而后至知也但说知至而后意诚不说知至而后诚意但说意诚而后心正不说意诚而后正心也君曾见意诚而心不正才又要去正之者乎但说心正而后身修不说心正而后修身也于此例之可见但怕人不求自得耳全放下才可凑泊岂放下即凑泊乎如心中廓清障蔽使本体不扰由此加学问思辨笃行之功方有见处方有得处若谓是中心无纤毫物乃更不说此段功夫亦只徒快乐耳便谓是道即凝殆虚语也然放下功夫岂即学问思辨笃行耶抑在其前耶在其后耶圣贤说许多学问思辨笃行之功夫只为要此心放下耳由此知放下不是放倒政学为一如在家要事变上磨炼在官亦要事变上磨炼无事非学也又如心存省即施为不苟且神心久即施为不虚伪作辄无非学政也后世心迹判体用离所以无善学善治横渠谓道学政术为二此自古可忧者正以此也然圣人恶子路民社为学之佞而漆雕开以未能信不出是何哉窃意圣贤之道以平时政学未能一致则体用咸乖卒急临事不免舛谬须使穷居政学为一既有其具然后可作官治民此常理也故有位者便须即政即学穷居者孝友兄弟亦是即学即政非必民人社稷然后有学政之可理会所谓一以贯之也其可以仕可以未仕者所得有浅深故耳幸为再诏更理会心事合一之学则知此矣孔子所以不欲子羔为费宰者以三家之事最难处非圣人之权不能以处变故子路冉有皆以取败其喜漆雕开之不仕者亦此意盖当此之时一出仕便入三家笼络里也若夫天下一统法度昭明学政安有不可并用功乎否则心事判矣人之资禀才量难可强同故其功夫作用处圣人大贤自是一等贤人以下自是一等如圣人告颜子以克己复礼告仲弓以主敬行恕程子谓有干道坤道之别至告司马牛又只是其言也讱不忧不惧而已使非有个等级何必言之有异乎至其见诸事为子游还须为武城宰由求还须治赋治邑颜子便当个辅相帝王之任其不同又如此然则师之所教弟子所学当随资禀分量而各成造之方有实得实用今使举百钧者责以举千钧举千钧责以举万钧能强同乎虽教因材而笃然至于求仁则一致及其成功一也故大匠不为拙工改废绳墨中道而立能者从之文王孔子先天而天弗违者也二论中师尊以为学知之圣不得比五帝之生知岂以文王尝有师而孔子亦问礼问官耶然名物事变虽生知者不免经验过若义理则固皆生知矣尹子之说恐以孔子为学知则颜闵以下皆困知者乎孔子文王学知自与世之学知者不同颜子闻一知十子贡闻一知二已自不同了况其上者乎孔子自言非生而知者好古敏以求之者圣人无诳语人自不觉耳及至圣则无优劣老氏为无释氏为空似亦说得形而上者只不合遗弃形而下者所以为无为空若儒者为无而有空而实有者实者皆天理也道器之一也显微之无间也离器求道鲜不沦于二氏所以人伦日用之间礼文法度之着不可顷刻离之而学者求致广大徒事内而略节目之详何耶其流至于肆志遗世皆贤智之过也清净寂灭二途诱人如此此昔人所以谓足陷高明之士也愿师尊以一贯之旨重为发明所以异于文公训解者安在心事合一圣人一贯之学也遗事而语心二氏灭伦之学也乃有甘心陷溺于其学者岂足以为高明耶江门夫子谓儒与释其无累一也心尝绎之释之无累外天地万物而空其心者也儒者胸中虽无一物却无物不体虽全放下却以无一事而非性之所固有而存之是谓万物皆备也又如释氏恶死则求偷生之术恶物欲乱心则绝灭人伦儒者义重生轻不外人伦日用而自有洒然境界其无累盖不同也近来有为儒释辨者却有三间说谓儒居其中而异端亦得窃其左右间而处之其亦以无累相同而未论其同而异者乎其儒释无累亦已自有不同何得在三间之内是皆讲学不精之故也若白沙先生为此说当连上下文看乃是程子云道亦器也器亦道也师尊却云性即气也气即性也性与道气与器皆同也但以其成之为性以其合之为道以其形质为器以其流动充溢为气乎实一物而己然气之中正即是性而孟子不然告子生之谓性者岂告子所指非专气之中正而并其不中正者概指为性乎程子所谓告子生之谓性一句不差孟子知言已见其意之差于不言之表故复诘出牛马与人同性之说乃有可辨处也所谓气即性者乃形色天性也之意由求赤要为邦曾点要洒然为乐其志敻不同者岂圣人以其事迹观之顾有取于穷居乐善而不取于用世行志者耶但其间有大意存焉谓理之无在无不在也夫有点之乐奚必舍去国事适清闲之地浴沂咏歌而后乐之乎为邦亦是曾点合当为的使由求赤得点之意则何嫌于用世但三子见得一处点见得无处不是此理使点只认得彼处是乐亦犹夫三子之屑屑事为矣尚谓之见大意乎孔子仕止久速未尝留意孟子大行不加穷居不损是何物也可因与窥与点之意矣是否曾点正为不曾见得无处不是此理意思故须求风浴咏归始乐若见得则随处体认天理流行则为邦为政何往而非风浴之乐点虽乐优于三子然究竟言之过犹不及耳终是未能一贯若以此为有尧舜气象则又认错尧舜了也之士迹若同于竹林诸人比观其与韩荆州书其汲汲欲何求耶视由求得国而治之意又自不侔矣谓同曾点志意何哉然君子每高曾点不齿太白抑又何也师尊每以李太白同曾点意思窃疑点在圣门非但是天资高亦是由体认至此方说得圣人大意行不掩言以其不能由此成德直是圣人大贤地位耳恐不至如后学之言不顾行全无功夫者今千载之下想象其人之气象风月无边可易及乎若太白不过放旷不曾点行不掩言亦大害义理后人只为夫子与点便看得他高耳太白只以其气象胸次相似若得圣人为之依归未知与点伯仲也学者于师动静气象作止语默皆当识认孔门弟子皆是如此所以得其宗今却未免专在言语上求舍言语之烦多而求之不言之表则又无所知识也敢问彼之善观默识而后学不能及者果安在与只其求道之志不及孔门弟子之恳切耳至道有可言传者不可言传者夫可言传者可见闻者乎不可言传者不见不闻之体乎夫子之文章便是可言传性与天道便是不可言传然文章即性道之形见者则是不可言传之妙已存乎可言传之中即可言传之物当默识夫不可言传之体故程子谓下学人事是上达天理亦谓得其辞而能通其意此由显而后知微也然儒者往往于性命之奥无声无臭之体亦要讲究之精讨论之多其不可言传者亦可言传乎其不可传者非谓难言也亦指其所受之人乎人事即有天理所谓下学者学天理也若只学人事而遗天理安能上达先正分作两截殊未可晓故可言传者求天理之方即是下学也不可言传者天理之妙即是上达也如小学于洒扫应对上便是立诚敬下学若诚敬得之于心不可言语形容处是上达岂分人事天理为两段若如此便是支离商臣问病中读难语诸书殊胜药力第功夫未到时有求诸心而不得者易曰天地感而万物化生圣人感人心而天下和平则感似由外来也难语云感在内也谓之外非也何居程子有言天下之道感应而已矣感应在内也故又曰外物触其形而动于中其中动而七情出焉触动处是感七情出是应易曰感而遂通天下之故何外之有感是一念初萌应是去处也感阳而应阴心与志与思与念与意一而已矣故先生曰有顷志弗存焉天理灭矣白沙先生曰一念一主持是则然矣惟意与思窃有疑焉难语曰感物而动意也本体虚灵者心也似以意属之动而人或有无意之时矣夫诚意章所谓慎独即中庸所谓戒慎恐惧慎独此皆兼动静言之者也今似有动静之分何与樵语曰知觉者心之体也思虑者心之用也难语曰心之虚灵知觉思也本体也岂思之一字偏言之则属动全言之则贯动静也心志思意念俱物故独举其一则数者皆在以其全体虚灵知觉谓之心有向往谓之志以心去营为则谓之意去体会谓之思念随处用处不同要当自善体认难以言泥也难语曰镜之明也自然照物矣心之明也自能知觉矣商臣窃疑之曷不曰镜之明也自然照物矣心之觉也自能应物矣此岂记者临文之误与此一节所疑良是难语中多记者之误或改了一二字即与原意别了不可尽信中庸大德云者犹夫一本之谓小德云者犹夫万殊之谓故先生曰大德敦化则小德川流矣甚明白下文顾曰大小也者事也德也者理也则理一而事万矣其义何居所谓一本万殊与理一分殊不同一本是浑沦大体处如发育峻极一节万殊是支分处如三千三百一节至于所谓理一分殊则就吾心体用处说故有理事之别民可使由之不可使知之先生尝谓行易而知难行近而知远矣商臣窃谓即百姓日用而不知之意尔未知是否亦是如此可不可就民上说不就上人说樵语云性也者其天地之生生者乎道也者其生生之中正者乎商臣窃疑之自天命而言谓之性自人之率性而言谓之道其实一而已矣故曰惟天下至诚为能尽其性曰尽其心者知其性也言性则道在其中矣今如前说则性或有不中正者乎商臣窃疑之敢问刘子曰民受天地之中以生则亦有不中正者矣物是也易曰一阴一阳之谓道则亦有偏阴偏阳者矣故吾尝谓命为中正故物与恶同在生生之中而非天地之正性矣如此而率之安得为道乎中庸天命之谓性吾测难更一一理会千古言性被子思一口破了作用是性生之谓性安得为性人心与天地万物为一体是则然矣但学者用功只当于勿忘勿助上着力则自然见此心虚明之本体而天地万物自为一体尔故曰立则见其参于前也在舆则见其倚于衡也曰古人见道分明曰已见大意曰见其大皆指见此心本体言之尔若为学之始而遽云要见天地万物为一体恐胸中添一天地万物与所谓守一中字者不相远矣未知是否吾意正是如此勿忘勿助心之中正处这时节天理自见天地万物一体之意自见若先要见是想象也王阳明近每每欲矫勿忘勿助之说惑甚矣先生云格物以后更无功夫此甚明白简易或又云但正心修身功夫亦各有用力处商臣窃疑之夫诚意章所谓好恶意也正心章所谓忿懥恐惧好乐忧患意也修身章所谓亲爱贱恶畏敬哀矜敖惰意也三者皆以意言则知正心修身无可用力处彰彰明矣今如前言商臣窃疑之不意见得如此观此则知希尹居官不废学且有日新之验矣珍重珍重先生云莫学非政矣莫政非学矣是固合一之道矣但古者四十强仕故漆雕开谓吾斯之未能信孔子说之子路使子羔为费宰孔子谓其贼夫人之子若有不同者何居吾谓政学合一者正以体用一原心事一贯道理是如此若夫吾子所举诸说盖就初学者力量言之耳其道理则莫易也中道而立能者从之立教者固然也大匠不为拙工改废绳墨九思皆因病用药如视有不明故以明之药治之九者大率类此然必有明医然后能因病用药必有主翁然后能因事致思尔未知是否吾尝谓九思同一思也但以随事不同而吾心之思则一也如物之形万有不齐而镜之明照则一也故洪范五事只说一个思何曾有九思来圣人为此言亦随处体认之意吾近有四勿总箴待付去细玩前辈于此等处不曾说破大学所谓物也知也意也心也其名有四其实则一大抵指此心虚灵知觉之本体言之尔然必历言之者岂古者相传有此名目故孔子第言之如人有恒言皆曰天下国家故孟子第言其本与其必曰物也者岂亦见万物皆备于我与所谓物非但四者盖意心身感应家国天下之事而理义出焉故谓之物由是推之与万物皆备于我之意亦同了悟后乃谓知至知者知此而已矣窃看为学之始虽不可遽云要见天地万物一体然为学之初亦不可不知天地万物与吾一体盖不知此体则昧于头脑矣故程子曰学者须先识仁体先生亦尝教孚先曰鼎内若无真种子却教水火煮空铛又曰须默识一点生意此乃知而存也韦推官止见得程子所谓存久自明以下意思乃存而知也窃疑如此未知是否固是大头脑学者当务之急然始终也须于勿忘勿助处见先生新泉随笔书付周克道智崇而礼卑中行之士也行者中路也以上便可到圣人地位狂者有智崇而无礼卑狷者有礼卑而无智崇孔子思得狂狷盖欲因其一偏之善抑扬进退之狂狷交用则智崇礼卑天地合德便是中行可践迹而入圣人之至矣杨慈湖岂是圣贤之学乃真禅也盖学陆象山而又失之者也闻王阳明谓慈湖远过于象山象山过高矣又安可更过观慈湖言人心精神是谓之圣是以知觉为道矣如佛者以运水搬柴无非佛性又蠢动含灵无非佛性然则以佛为圣可乎聪明圣知乃达天德故入道系乎聪明然聪明亦有大小远近浅深故所见亦复如此曾记张东所谓定性书静亦定动亦是定有何了期王阳明近谓勿忘勿助终不成事夫动静皆定忘助皆无则本体自然合道成圣而天德王道备矣孔孟之后自明道之外谁能到此可知是本习经历二君亦号聪明亦止如此故人之聪明亦有限量有以知觉之知为道是未知所知者何事孟子言予将以斯道觉斯民则所觉者道也儒释之分正在此人情有以仇为恩者有以恩为仇者如人被邪魔所迷惑或入深山大谷中或入恶秽坑里其时鲜不以彼邪魔为恩有人嗔而醒未必不反以为仇盖心迷惑不知故也如柳子厚所说李赤被鬼迷引入溷厕恶人救之之事是也使其一旦觉知岂不可叹明道出入释老后大觉悟其非反力攻之方为善觉方为大勇其终身迷惑不知反者溷厕中鬼耳古之称禅师者所在必有数千百人听法一时之盛皆自以为觉矣殊不知自具眼观之师弟相迷载胥及溺耳乃自以为是终身迷惑而不知反程子曰传灯录几千人敢道无一人觉者若有一人觉者临死须求一尺帛裹头而死矣黄淑问云阳明在广对先生门人则曰随处体认天理与致良知一般向别人则又云随处体认天理是义袭而取之前后不同如何其时只与默然更有何说忠信二字圣贤始终之贯也古训中心为忠故可玩记曰中心无为以守至正内史过曰考中度衷忠也中心之为忠自古得之矣心中时何有不实故忠信即一事也孟子自可欲之谓善有诸己之谓信自实地直充至圣神克道今在实践上用功最好可欲之善乃人之初心良心真心也如树木之根初萌桃杏之仁初出蔼然生意即此涵养有之即是信充实即是美有光辉即是大化而不可知即是神圣都在这一点元初真实良心扩充去非假借于外今人有杂伪之心只管要张皇张皇之心即非真心如此说甚神圣必有事焉而勿正心勿忘勿助长此孟子说出千古论敬之旨真发前圣所未发也朱子节度二字最可玩克道患病能于此用功而不以病心否此学造次颠沛必于是素患难行乎患难者也今遇此疾病正颠沛患难之时宜于此着力则虽病而心不为之累即是进步处也全放下即是着力功夫周道通前此溺其旧见旧闻乃立说是德性之知而非闻见之知殊不知自堕于闻见而不觉也昨有书来辩犹终执迷吾末如之何矣不知舜之闻一善言见一善行沛然若决江河莫之能御何耶易之多识前言往行以畜其德以大畜之学也而反指为觉之事而以德性之知为至岂不惑甚矣乎僻说之害人有如此者盖人之聪明得于天故曰天聪明人人皆同但生而蒙长而无师友讲学则愚故须多闻多见以开发吾之天聪明何分别之有近时倡为此说乃敢于非古圣贤而自高充其极不至于蔑弃六籍离绝学问不已也即今日一语亦不宜有矣可叹可叹参前倚衡只在心心在前则见其参于前心在衡则见其倚于衡故体认天理原只在心刘学正宗之共饭因言今以常知常觉为学者犹自隔一层如饭食之时此心知觉饮食为天理乎抑知饭食时不放饭流歠为天理乎理只是一个理而谓之天理者明其为自然不由安排耳象山从而非之浅矣大凡先论心术然后可讲学术心术不好的人难讲学术讲得是亦虚言无用如不好的田地虽有美种亦将奚施佛学者一变可以至道如其不变则入夷狄禽兽故君子之学在善变昨与克道谈潮州买鸽子之事因有所感夫其初一人伪倡之一人伪应之由一二人而十人由十人而百人而千人遂以成风初由价一钱而伪倡之至一两又至十两又至百两千两至于鬻田宅鬻妻孥而不厌其人之愚如此学异教者其惑人至于舍身断臂而为之不悔古之惑人也以诚而人亦相忘于诚今之惑人也以伪故人亦相忘于伪古之惑人也以无心今之惑人也以腾口王者之民如也霸者之民驩虞如也吕怀问气之中处便是理民受天理之中与心俱生便是性故性即中即天之理也性者天地万物一体者也所以天理无不包贯即此便是仁体学者只是随处体认天理便是求仁便是养中便是格物便是天人人己内外合一之学虽执中一贯其致一也未知是否在天地与在人一般其在天地一阴一阳合德是之谓中是之谓理民受天地之中在生生不息刚柔合德即是天地之性所谓天地万物一体者也识得此意便是仁体便是天理如是体认须于不助不忘心得其正时识取问体认天理最难天理只是吾心中正之体不属有无不落方体才欠一毫已便不是才添一毫亦便不是须是义精仁熟此心洞然与之为体如怀虽是随处体认天理也或曰知勿忘勿助之间则见之窃谓勿忘勿助固是中规然而其间间不容发又不是个有硬格尺可量定的只这功夫何缘便得正当观此可见吾契曾实心寻求来所以发此语天理在心求则得之夫子曰我欲仁斯仁至矣但求之自有方勿忘勿助是也千古惟有孟子发挥出来须不费丝毫人力欠一毫已便不是才添一毫亦不是此语最是只不忘助时便添减不得天理自见非有难易也何用硬格尺量耶孟子曰物皆然心为甚吾心中规何用权度明道先生与吴师礼谈介甫之学错处谓师礼曰为我尽达诸介甫如有说愿往复此天下公理果能明辨不泉翁大全集卷之七十一新泉问辩续录序新泉同志尝各纪其问辩之说自嘉靖八年以前为问辩录复自先生由北而官南都以至十四年终也为问辩续录觉山生读之曰如切如磋如琢如磨录问辩见师友切磋琢磨而脉理见焉玉斯成矣学问思辩而理欲判焉渣滓融焉善斯成矣成善以复本体之旧非假之外以自益也非假之外以自益而犹有取于问辩者何谓焉曰吾问之吾辩之吾问辩之以达吾本体之知非有外也夫非有外则亦何内之有是故即知而行至即功而道存即问辩而学思笃行五者皆举之矣五者一焉者也何也几也中也昔者尝问象山之学于先生先生曰象山非禅也其言博学审问慎思明辩笃行必求个止处象山非禅也象山而上为慈湖慈湖则禅之流矣其学也以不起意为宗则无所用于学矣无所用于学夫何有于禅而卒不免于禅之归为其容有未中焉者也夫知自内也而为容有未中焉者几可以易言哉是故问辩以达知所以审之也譬则水焉水其止也导水者或以堤防或以疏瀹或以辟凿不论其功难易凡以为水而已逆水之性而以堤防疏凿与知顺水之性而不以堤防疏凿者均之欲其有水焉吾不可也噫至矣审几之学其问其辩其不已其合内外之道若禹之治水然也垣不敏敬以所闻父师者序诸篇首以见其意云嘉靖十八年秋九月朔日门人婺源洪垣识新泉问辩续录门人邵阳陈大章校刊高简问窃校春秋正传而两读之见先生之于是经也真有以得千载不传之秘而孔子光明正大之心如秋阳皜皜者不可得而支离穿凿之不可得而附会深刻之灿然若星斗在天而人之望之者咸知其孰为经孰为纬孰为灾孰为祥无事乎深为推测以累乎天之无心焉耳也于乎孔子无心之心晦之千余年矣而先生乃独契之盖先生之心即孔子之心孔子之心即吾人虚明纯白之本心诸儒者不以其本来者契之而凿之使深宜乎先生之独得之也所谓百世俟圣人而不惑者其在兹乎其在兹乎然中间有所请者愿得而辩之正传序曰笔者其所书也削者其所去也而传内又有所谓春秋为鲁史之文而非仲尼削之此削字犹改也又有所谓仲尼无所损益者不知前谓其所书其所去者指仲尼耶抑鲁史耶所书所去正谓仲尼非鲁史也鲁史书之而仲尼亦书而之耶非也鲁史不止此书不书去取在仲尼也若曰笔削尽由于鲁史而仲尼无所加损则所谓春秋成而乱臣贼子惧者孰成之而使之惧耶非谓笔削尽由于鲁史也谓鲁史中有关于是非者仲尼则笔之于册今春秋是也无甚关于是非者仲尼则削之而不存于册然其所笔皆鲁史旧文仲尼未尝改其文但取其义耳所谓无加损者不加损鲁史之文也其余则削去而不笔之于书者多矣今观左传有而经则无者可知矣简以是细详先生之意毋乃以谓笔者鲁史之所已笔为纲也孔子因而笔之而未尝削而损焉其所削者鲁史之所约为提纲而削其事以附于纲下者乃其托事之法孔子亦因而削之而但无用附诸纲耳是先生之所谓无所益也如此乎哉非是之谓也笔削谓仲尼非谓鲁史也削事附纲下尤未明春秋者鲁史之总文如董狐书赵盾弒其君而其弒之之迹则当时别有缘由如左传所云出不越竟入不讨贼者乃其实事也若是则春秋一部书信为鲁史之文矣而非全文也此句当改云未具事实也其不用全文处即孔子窃取之义当改云孔子窃取之义则具于事实所谓成春秋者亦在乎此与譬如今之士人读史书然既读其提纲又读其记事矣却将提纲录出成一部书而无所增减其记事不用录之而使后之人读其所录而考诸记事以见是非乎云耳此则孔子作春秋之意也不知先生正传之作果如此乎正是如此抑所谓笔削云者笔固仍鲁史之旧矣而削有二义其不书鲁史所记事则孔子削之非有二义削即去之不存于经者也其夺人之爵不具时不书即位之类则史之旧也而非孔子之所削乎如此以观先生之意则既谓其去又谓无所削者庶乎前后不悖矣无所削者谓不改鲁史之文也此削字当作改字简窃以为既因史氏而笔削之矣后之观春秋者或经中所载是非显然者固得以知其实其有难见是非者必考于传而后知之则孔子胡不依史氏附其事于下而使后人坦然易明而莫之疑乎何乃第书其纲而已也正谓窃取而不显然取之而其事实始末如左传是也岂孔子之意知记事之书必传于后世吾但特提纲要而使后之人知吾取义在此则是非得失人自求之于心而不可掩焉耳审若是孔子敦厚含广博深沉意实寓诸春秋而在夫人之自得焉者乎譬诸天地覆载万物而高卑贵贱莫不悉具其所以高所以卑所以贵贱人自求之而人自得之而天地无心成化之意固浑乎其中矣故庄周云圣人议而不辩先生之意其或在此矣乎但书一事令人考其迹则知其善恶矣不必引庄周之言盖圣经尚简若当时作春秋亦如后之纲目则不胜其烦而非经之文矣先生谓春秋为鲁史之文而非仲尼之文固本诸孟子也然春秋十二公记者非一手今详观春秋之文如出于一人之手何也岂史官记事之法世世相传故其文词书法不甚相远矣乎正谓如此所谓史有三长书言书事自有其法古之史官子孙皆世其业安得不如出一手昨考得修后旧史之文十六条附于正传之末杜预谓弟子欲存孔子卒故录之试取观之与今春秋之文无异益可见春秋为鲁史文无疑矣夫唯其不出于一人之手也是故其中有缺时而不书者有当书即位而不书者有缺文而存疑者有序爵而或先或后者有序事而或详或略者有或书爵或书人者有名不名者有或薨或卒者孔子皆因而笔之而唯窃取其义在经吾录出者乎正是如此王元德问即天地而见吾之精魂体魄如此其大若不学问则老死于愚耳矣即吾身而见天地之精蕴如此其亲若不近思则终于与彼隔绝耳矣愚而隔绝不过失魂落魄苟存于世而已如此看得亲切说得痛快人与天地魂魄精蕴合一无二君子体之以自强不息才息便与天二便是死人安得不失落魂魄煞要体认又问不务世务不讲世上实学是心不得其职收拾欲其心之不放也难矣有能禁制其心者至于伤性夫何故只是脱开天地徒用精灵岂不竭了世务中便有天理天理便是之得见得亲切心便知止有定何用强禁制制天地之精灵即我之精灵矣上下四方之宇不足以为大古今往来之宙不足以为无穷又问不偏之谓中犹之不残废之谓身也学只是在中而已在中则有蕴自可以时出而无穷矣所谓在中者亦只是在见今天下国家之实务之中而已窃思之一阴一阳之间为道所谓间者即见在天地之四时百物之中间是阴阳不能外四时百物中间而为之者也又思之勿忘勿助之间为正所谓间者即随处时物实务之中间也是勿忘勿助之学不能外乎时物实务中间而为之者也不知是否首二句说得切近天理无中外中外一理也其在中者心也犹一阴一阳之谓也其在外者事也犹四时百物之谓也人之心事天之阴阳生物何尝不贯通中外一齐中正阴阳生物不中正不可以为天地之道人之心事不中正不可以为立人之道不足以合天道故也合天人一内外其要只在勿忘勿助之间舍此无可用力者矣方瓘问心体天地万物而不遗以为体也者体也犹体乎四肢百体也与之为一流通而无间也故手足痿痹谓之不仁以其不流通也此段说体字意义亲切心也者与天地万物一体者也是故随时随处化化生生无非此心之充塞是故无物而不流通也无时而不流通也故夫子逝川之叹子思鸢鱼之察周子之草不除程子之吟风弄月张子之听驴鸣是皆本体自然流通之着见也圣人无往而不流通在此则流通于此在彼则流通于彼活泼泼地随处融彻与见在天地万物只是一片不分彼此随寂随感随感随寂而流通之妙无往不在是以物各付物而我无容力焉更无内外动静人己之分是盖与宇宙为一无往而非鸢鱼草木风月之活泼也特举此以见其余耳其溥博渊泉之蕴是可以言语尽耶此段体认心体万物处好切脉可以观仁以其流通而无少欠缺也若见在天地万物藐然与己不相干则与吾身百体相脱落矣是之谓痿痹者也不落于昏昧必滞于一隅矣落于昏昧者不知其体者也滞于一隅者有足知有足而不知手者也岂齐王之爱牛似与孟子无异矣然而无孟子物也是以亲不亲而民不仁矣故孟子告之以孩提爱亲敬长似与尧舜无异矣然而无尧舜活泼泼于物物也是以不爱人之亲不敬人之长矣故孟子重以达诸天下不认本心便有偏蔽故至于此在认得本来真而扩充之耳或曰心不可落于方所只存得一点明觉而天地万物自在其中瓘以为如此则佛氏之所谓惺惺者亦明觉也何以谓之空虚寂灭耶吾儒所谓明觉者觉乎此而已矣犹心精灵所以贯通夫百体者也岂有心在此而四肢百体顽然不知耶是以空寂为无方所而不知本体自然流通之无方所也此段辩得是人自明觉天地万物干尔何事此皆不实用功之咎也夫古人所谓性无内外仁者浑然与物同体非徒空空只说个道理盖实见得此心之体见在本如此故心性一图真描出一个心点破古人千言万语要处吾辈必须实实体认得不离见在随处融彻方有着实否则须浑然说做一体亦二本而已矣善体认此体流通本是自然加一毫意思也不得减一毫意思也不得必须调停此心勿忘勿助认取其自然之机斯得之矣真妙处正在此间非勿忘勿助之间必不能真见此心自然流通莹彻之蕴是以无所着落三截两截终无向进之理或者徒以必有事焉为工夫而不知以勿忘勿助为节度是以开口便说心说性说仁而不知见在天地万物为何物自以为真切而不知已自脱落了四肢百体而失其本心矣自以快捷方式超脱洒落无比而不知只是弄精神以意见为天理矣以虚兴为实乐矣以客气为义气矣以见一偏为是而不顾浑全矣以自私用智为变通而失大公至正之本体矣是皆不见夫勿忘勿助之间而得乎本体自然流通之妙者也是以陷于支离手足痿痹而不自知也君子正己而不求于人近有朋友论为学只要时时提省时时警策为才提省警策便见觉炯炯精神仞之意自然凡百杂念亦退知此勿忘勿助功夫不参前倚衡而提省警策自至其中提省警策也若徒提省警策则有起灭有起灭三截两截不成片段岂善学耶但初学不能自如此振作亦好然根究其所以无有实落未免有意而有我之私犹存乎其间非圣人浑浑一贯之学也心病于怠惰故须一提省提省不可常用常用则憧憧朋从之私起矣提省后须放下夫道廓然太公而已矣内不见己外不见人与天地万物为一相安无事夫是之谓太公吾心之体本如是也惟顺其自然之机则得之矣此段说得是存养今乃不求之勿忘勿助之间而专以提省为事作弄精神策励意气劳劳攘攘未免涉于意必固我之私憧憧往来之扰判物我外内为二本自与天地不相似矣且心之本体如万顷寒潭静风平浪自与天地万物相安为一物各付物行所无事更不可容一物于其间也若着些提醒意思起一毫风波则寒潭万顷一齐骚动而此心之体安能如止水之澄清而与天光云影共徘徊乎故程子云言体天地之化已剩一体字又云越着意越把捉不定又云以敬直内则便不直矣盖言本体自然不可着纤毫人力才着便不是矣象山所谓才警策便与天地相似盖象山所见甚高而为己工夫又真切是以才一警觉心便超脱故有见夫天理但不能得此中正头路而从事于勿忘勿助之间存养将去是以三截两截或过或不及终未至于内外终始之合一也观其涵养气象与孔颜濂溪明道自有别矣看得亦是今之学者无象山超脱之见真切为己之功又不能察见吾心自然之体而认取夫勿忘勿助之机只空空着一个提省警策作弄精神是以自私用智百病俱生以着意为真切以断断为大道以支离为快捷方式以冥行妄作为简易提省日增习蔽日甚愈习愈养成个血气有我之私驩虞气象其善学者为节气为空虚其不善学者为游挟放荡为机械变诈为口耳昂然自足傲当世自以为义气英发而不知其杂于霸伪自以为举动才涉张皇失更学何事其视古人藏于密胸中洒落不见是而无闷者不啻天地之悬隔矣是盖差溺于意见终身背驰而不自知也是否可戒彼取此见贤思齐焉见不贤而内自省可也不必与辩君子反经而已矣近来见有学者专事言语不分有志无志强聒不舍自以为视人一体引进后学正是良知真切去处而不知言由中出不容安排才涉言语便是心放况任意烦渎而不知止乎且功夫到何田地见识有何浅深必须审其实落而后与之商确自然因人而施轻重疾徐各当其可而亲切有味今乃不分精深粗浅一齐说尽更不使人往返商确无所见者已不能领悟有所见者又不能曲尽彼此丽泽之情竟何益乎且本体精灵无物不体而人己之间尚不能流通其所蕴可知矣良知之体果若是其逐物而忘本耶是盖以知觉为良而不知溥博渊泉之体莹彻宇宙有天机自然流通之为良也或曰当今之世若不以言语启发诱掖奖劝感动其良心则此学终不明而道为无用矣殊不知圣人之心廓然而太公岂不欲人同归于善但太公之体无思无虑不容有一毫意必固我之私参于其间者也是以情顺万事而无情不愤不启不悱不发初筮告渎则不告是非不欲告也机之未动时之未可不可得而强也强则天理灭矣此说言语之道亲切遯世无闷不见知而不悔感应无心动以天机而我无容力焉然而有可言之机者则固诲之而不倦竭两端而不能已又未尝无言也圣人言智不失言不失人一章正如此以有心感物则其感也已浅感之以有心且不可况徒事于口耳之末者乎是率人而流于口耳之归者也且圣人动静语默容止之间莫非此体之莹彻天机之运用太公无我之流行物各付物感应无心是皆至教之所寓也何尝以言而显以不言而遂隐焉徒以言语求之其不足与有言可知矣盖不知深潜默识之功溥博渊泉浑化无迹之奥是以失之于浅无所着落无惑乎其无见也古人以色相授以意相传以神气相感应以不言之信相孚是故不必于言亦不必于不言也惟其时而已矣未知是否见得皆是此后只须默而识之不言而信勿伤于纯仁问先生之教只随处体认天理头脑处所谓天理不过体用合原而已见得天理自体用合原若谓天理不过体用合原则不可此是一个中正道理必须用勿忘勿助中正的功夫斯得之矣此四句说得是窃谓天理有何形象只本心之不容已处发见便是如乍见孺子入井而憷惕恻隐之心动也当作心之不容已而无所为而为者谓之天理如乍见而恻隐是也若纳交要誉恶其声则有所为非天理矣此个天理其谁无之只蔽于习俗物欲丧失之耳而今且打叠此处洁洁净净随处存个无欲之本察见合一天理而涵养之谓之合一天理名理未当勿忘勿助不空不滞无事而有事随动随静随常随变随烦随简而一以此工夫贯之皆说得是但云无事而有事则未莹存养久物欲去而习心亡则真心自然随处发见出来不容已矣但得真心流行不至障碍便是天理流行未知是否亦是如此但初学摆脱不开知动静合机矣未免静忘而动滞知体用合原矣未免心与事判知物我合体矣未免痛痒不切日难一日将何以救药之此只是用功不深故心生心生故动静心事物我相扞格耳夫仁亦在乎熟之而已矣王仁问宇宙间只是一个理而已矣理也者理也先生所谓浑然粲然者是也此理充塞无间流行不已何尝有一处不到一时不然乎是故学者要当随时随处随寂随感随动随静体认得此理亲切如在目前自然广大高明自然活泼泼地自然与天地万物流通而不知天地之为天地万物之为万物我之为我浑成一片只见得一个理而已矣更何有内外人己物我之分可见一体功夫全在随处体认天理故学者不可不先识此头脑不然茫茫荡荡无所着落终有内外人己物我之分终是三截两截不成片段矣若有个要见天地万物一体之心便是私意便是间断便与天地万物为二矣何如如在目前四字甚好稍有要见之心则滞于见矣余皆是如此涵养又问天下之道二公与私而已矣公也者其天理乎私也者其人欲乎今有学者用功只要无欲愚见天理人欲不容并立只要察见天理若见得天理融彻则百般私欲自消苟徒要无欲恐功愈勤而欲愈生理譬诸主也欲譬诸贼也主翁长在则贼不敢进若一时不在众贼遂攻进矣是否亦看得好公即天理天理斯无欲未见天理而骤然欲无欲岂可得乎只是说无欲耳周子曰一者无欲也一即天理先生曰小贤则小虚大贤则大虚夫虚也者其无物之谓乎惟其无物也故与道为一而无物不体无物不体其天下之至实者乎观诸太虚可见矣太虚中无非是实理充塞流行是故知虚实同原者斯可与论学矣吾所谓小贤则小虚大贤则大虚者谓虚心受善之虚如子路人告之以有过则喜禹闻善言则拜大舜善与人同是也今论此虚字亦好虚实本是同原太虚能生万物以其至虚至实也石翁亦云虚实要往来看见虚非难见虚中之实为难丘汝庄问静时体认易动时体认难先生曰只是患未知止耳盖知止者非徒想见之而已必真见得天理之在宇宙间活泼流行融彻无间则心有定见而静亦定动亦定动静两忘而澄然无事矣又何难易之有故大学功夫全在知止只说天理在宇宙间便尚有病痛只于心体中求之为切而与在宇宙间者一也古人致知功极多而其功效甚大其在大学只一知止而定静安虑能得皆由之是功效之大也其在中庸博学审问慎思明辩四者皆知止之功故曰其功极多也知止然后心有主释氏戒定慧倒说了人也者天地之气也心也者天地之气之精也可见天下无一而非吾之心则无一而非吾之事心事非二也一以贯之者也心存则天理跃如而事至物来无非此理之流行而顺应之矣又何假于思虑待于布置哉所谓中立而和发焉是也不识然否人若不识心只在腔子里求以为本心而外事以为心则远矣只是一气不分天地与人物云人者天地之气未莹与记云人者天地之心不同更思之所谓心存则天理跃如流行顺应何假于思虑熟后则有此理吾子今去此地位尚远然不可不知此气象也更善养之仁问孟子所谓必有事者其体认天理之谓乎勿忘勿助者其体认天理功夫之节度乎勿忘勿助之间甚是中正处其学之的乎舍勿忘勿助而语学则失其中正而过与不及矣其为老庄佛氏者有之其为仪秦管商者有之乌足与语学哉是故学者求之于勿忘勿助无纤毫私力参杂于其间则天理在矣天理者吾心中正自然之本体不由安排者也下此中正工夫自见之正是如此勿忘勿助孟子说出中正之的示人无走作去处可怪今之学者多未知耳仁问语天下之至大者其惟天理乎若真见得此理则胸次悠然无入而不自得其于富贵功名声色货利天下之物举不足以动之孔颜之乐其在兹乎否乎周子曰见其大则心泰心泰则无不足富贵贫贱处之一者正在此也只是要体认天理今之学者不知求天理或多以放旷为大居之不疑吾不欲强告之耳石翁云三十年不讲此学者非此类耶仁问释者弃人伦由于外物也外物由于恶六根恶六根由于不知性也知形色天性则知恶六根之非矣是故知性而后能尽性尽性则至命矣学者须先识性此看得好须记得路脉正处用功别后勿为他说所惑可也性乃人之所以为人者性乃心之生理或有惑于性非所先之说便往往恶人说心性殊不知孔门求仁非心性乎不知心性则不知人道中道高则至于释氏卑则至于俗学或问大学古本俱二先生悟后之言而其训释格物复相矛盾者何也惟道曰在学者潜心默会自不相妨大学功夫全在止至善止至善只在格物自其统摄吾身而言谓之心自其心之运用者而言谓之意自其意之明觉者而言谓之知自其应感不偏者而言谓之格物日至其理日正其不正以归于正功夫究竟其致一也盖千圣一道横说竖说不过明此一件事会得则四书六经莫非此意不会则牵文逐句祗益口耳徒立门户终无自得彼浮屠氏以了死生为事尚有南北之分其徒为刺客之事者儒者之学自非真求自得而卓见其性命之原解不为门户所限而终日哓哓也何如只看大学两节前一节从平天下逆推说到格物后一节从物格顺说到天下平源头皆在格物至其理兼知行正念头微不同学者正当立个公心虚心相求便于不同处相切磋乃有益古人比于磨齿不齐乃磨得粟与粉面出来若皆雷同岂能磨得出了但恐学者无此至公至虚之心只为人守门户其害道义甚大戒之戒之吾不愿学者有此病也惟道问天地一气耳为风云为雷电为日月星辰为山川草木莫非是气之流行充塞其间至虚至灵者则为人故人为天地之心迷而不复是为不肖一日觉之是为复矣复则见天地也心戒惧慎独皆复之之功握此枢机更有何事世间百般声利直犹如梦宇宙尽此包括死生之故又何足言若不见此头脑总用苦工终是义袭究竟何益流行充塞固有是理然其要只在戒惧慎独之功真切积久乃实见得乃实有之于己否则徒说他人宝藏见他财之类耳天地间充塞流行干尔何事切勉之勉之切问近思最好王元德窃看先生讲学随时随处必是两边对待并举用功说来曰知行并进曰心事合一曰知有养有曰体用一原只是怕人偏了所以每每并举对互说来方得造圣贤正途以直上至天不枉用元德于此不敢妄有悬想只是随处不不徐勿忘勿助调停节度得心体平正方得随处无所沾惹然后立得我起来我立则有主自可以随处触类而通可以随知顺理而行这知行自是如双足并驱而前有非大力安排然也学问思辩笃行自是如五星齐明中间自是长进得不可当也若不立得我起来则终生被言一念邪恶担合一生事业立我二字最好我立则我大而物小我有余而物不足我无穷而物有尽颜子博我以文约我以礼是我立也他人博约都落空与我不相关勿助勿忘是要处学问思辩笃行皆立我功夫虚无中有体见得此体则不落虚无而我立矣元德自知应事之力浅如今只是收敛将来才收敛便生意满腔渐渐可敷散如是知觉便惺惺时便自收敛元德窃验有时忽如初生于天地初辟之始见有人物无非手足见有经传无非警觉虽默坐之中亦见天地之用即我之用虽动应之际亦见我之体即天地之体从此觉悟道亦非小小首一句记忆石翁当时亦有此语余皆思则得之元德观心性图忽悟位育二字甚紧关便令人有斋庄中正整齐严肃不容有一物之干底意思意心身家国天下随处都要这样位育一物不位育便是性分上欠缺若不存尽此心性何处有位育学者且不说位育只存心性尽其性则尽人物之性与天地参矣何等广大何等切实元德谓中正二字最可玩未尝有在其体中矣亦无不在其用正矣中则参前倚衡之体见矣正则参前倚衡之体存矣体用一原何消想象何消安排是故外物不惹知所有也勿忘勿助养所有也无在无不在五字不可分说勿忘勿助四字亦然此数字分明画出个中正之体参前倚衡寔在于此时节自活泼泼地何待安排想象元德问干道之学盖已握得大头脑在手只于一念之微紧着功夫自可以达诸事业而为王道坤道之学虽在学问思辩笃行上用工盖亦无往而非察见此体而涵养之以有诸己久久熟后亦可以达天德矣亦是如此看干知太始主在念头上坤作成物主在寔践上学者宜兼并合一用功自一念以至寔践通贯一段功夫乃可元德尝观君子之无言有礼以示人矣观君子之答问有乐以示人矣观君子之礼而吾之情可以默定矣观君子之乐而吾之性可以中主矣故观君子之语默而仁行乎其间矣如是善观如是善学元德窃思体认天理不曰某处而曰随处最好随意随心随身随家随国随天下只是一个格物随性随情随形随体随礼随乐随政随教只是一个慎独随视随听随言随动只是一个勿随色随貌随言随事随疑随忿随得只是一个思何等容易何等快活此段见得甚好首二句尤足破惑人之惑尤好元德谓廓然大公最可玩何者其体明觉者也物来照不来则不照照不照都与天地万物一例看其体中思者也物至则思不至则不思思不思都与天地万物一例看人从躯壳上起念终日学而心性上无所觉终日习而心性上无所察只将自身与天地万物一例看久之自家本体日用间渐渐呈露可以无所缘而知可以无所利而能学则此体日明一日习则此体日熟一日造圣之要决不外此矣只云与天地万物一例看则是犹有二也看破后只是一体余皆是可善以自养王顺渠司成问献纳编前已受读吾师之意盖欲以此晓天下之人使知吾道之在今日其行否何如吾身之在今日其进退当何如也其所以开示后学已大明白矣或者不知乃以近名疑之陋哉其谓近名固不足辩祇可以自反自警策耳吾道之行否吾身之进退吾自知自信中立不倚何与于人何必以此晓人盖此编乃门下史进士刻之然可以告君父者无不可以告朋友告人人盖此编论道也非论事也古人不存奏稿者论事之言恐彰君父之过若此编皆论道之言又累蒙圣明嘉纳固无嫌可避且足以彰君之美也近日有叶生春芳作跋语殆识此若夫疑者自疑信者自信吾又何与焉黄省曾问浩然之气是噼直天命与人中正之理即所谓受中以生者仲尼曰人之生也直亦谓此也必须集义乃为善养义即是心之天理集义只是存心所以孟子曰存其心养其性然必须勿忘勿助始能存心养得中正之理少有忘助便涉偏斜失其天然矣勿忘勿助正是善养处未知是否惟中正以直时此气便自浩然与天地之气同天地之气与吾之气本同一浩然惟不中正不直便与天地之气不同安得浩然勿忘勿助惟中正以直而义聚焉此便是养之之法省曾问心犹一池清水天理犹水中天日之影若忘却如去了水一般天日如何得见助却如时时添水增长激撼波澜摇动天日虽在不过依希罔象何能的见必须澄潭皎洁乃始天日了然如此作喻未知何如池水天日犹是二物不若以心如一池水其清光即水之性即如心之纯一即天理水能润泽万物即天理之流行万变万化弥纶参赞之功用也水在澄之以复其本性之清心在定之以尽其本性之善忘助便是坏性之端勿忘勿助便是定性之要谢显问孟子之言良知是正言在人之所固有者欲人以此达之天下也其言见孺子入井之事是为大人之失其本心者而直探其一念之微欲其即此充之以保四海也其实此理之在人心极乎天而乎地无一物不体无一息不运人惟不善察识此体弗或过则或不及过则助不及则忘忘则涉于去念助则近于留情夫是日骛而日远矣故学者之要在勿忘勿助之间以调习此心使归正当不落方所不涉有无则本体浑融随感而通而凡恻隐羞恶辞让是非之发莫非天理流行不容以自已者若平时无许大打贴功夫痛痒略不切身虽良心之发间或见于孺子入井之类遇一物终梗一物其幸不至沮抑而灭也者几希孟子良知良能一章正是指出人之真心初心欲人即此扩充与孺子入井章同一意四端章紧要在扩充二字良知章紧要在达之天下一句今人不知便谓良知良能不须学便错了圣贤路脉吾子见得此最好勿忘勿助调习此心二句最切此便是扩充达之天下之要法学问思辩笃行在其中显问吾心生生之理与在宇宙间一也吾能察识此体亲切而涵养之使之充实洗濯之使无夹杂则形于四支发于事业周通于人物莫非本体流行而感应之妙亦自有不期然者大而天地变化草木蕃小而一事一物各安其所何有走作何有窒碍若稍有走作窒碍犹是全体未见莹彻更须循循磨炼到得全体莹澈时自是太公而顺应内直而外方而天下之道万理万化皆由是出如此功夫亦自有着实处庶不为空空之谈相轮也何如首一句最好此体干涉最大若察见而涵养之以有诸己则宇宙与我通一无二宇宙在我而宇宙之化即吾之化天地万物位育亦是原来本体无所加益矣何等快活显问天理二字始见乐记而特以好恶言之何也意以好恶者心之大端无所作好作恶者吾心中正之本体本体即天理也本体既立自廓然太公好恶以物而无与于己事事物物莫不各与己相安而天德王道备矣若不立定本体好恶必不能一一中节应事遇物类多偏窒是天理者通贯乎万事万物而发端于好恶焉者也故曰平好恶而反人道之正也观大学一书于诚意章曰好恶于正心章曰忿懥曰好乐于修齐章曰好恶于齐治曰所好曰恕于治平又曰好恶而不及乎他从可知矣盖其体认天理功夫尽于格致自诚正以下不过随寂随感随家随国随天下以平其所好恶而已师曰格物而下无功夫岂不尤信好恶二字最紧要圣人之学全在几上好恶者此心发动之端乃所谓几也故孟子欲人于四端上扩充大善大恶莫不于此分路须吾子此问可谓切问近思矣好恶不作者天理之本体好好恶恶者天理流行之大用或谓天理人欲不容并立去一分人欲便存得一分天理若人欲一分未尽犹足为天理之累故易曰刚长乃终也显曰然此或犹是称量之辞学者只在体认天理见得天理时便许太私欲亦自然退伏安在分数消长之间故曰苟志于仁矣无恶也克伐怨欲不行而不知其仁也若徒规规于私欲分数之去正恐灭于东而生于西矣是否此大略言天理人欲相胜之机耳消长岂有分数吾尝谓万理同根万欲亦同根其几甚微其成甚大人只要谨其机夜气之息平旦之气最为清明显每于思时澄心体认久之心体渐觉广大而天理忽跃如吾前谓由此而存存不已将无时无处不在我矣事至物来稍照管不及便自与己不相干使提醒得来亦终不似平旦底境界敢问功夫何如能浑成片段使旦昼不异于旦夜乎只此可见理气为一若用功积久则片段自浑成气之所发动无非天理矣显从前滞心章句之末几为简册一蠹耳及闻无在无不在之训曰此即心事合一功夫也盖无无在其为病亦故吾也无无不在却有影影不切心之弊必如是而后可以有得然犹不能脱然自悟于是废观默坐者旬余日徐取书观之至半篇稍觉心体滞便掩卷默坐稍定复观越三二日试至一篇又三二日试至篇半或二篇日循循渐摩将去谓必顿然有成片段处不识如此而可施之事事乎否如此正是善观书如此乃是善用功切实处吾尝有嗟予语敬之一篇亦是此意如此调习此心熟后酬应万变吾心实无一事矣可趁此机括存习将去少间则失之矣或问随处体认天理师曰只居处恭执事敬与人忠之三言者已尽矣显窃谓三言名义虽殊其要在见天理而实有诸己则曰恭曰敬曰忠一以贯之矣旧谓恭见乎外敬中非夫子三言即是一贯随处体认天理功夫汪尚和问宋胡文定公长子文忠公寅实文定公同祖兄淳之子已生太史公宁五峰先生宏不知文定公没当立何人为宗子立宗以嫡不以庶庶长且不得立而况养寅同祖之子乎许亮问晦翁先生有曰非全放下终难凑泊先生云圣贤说许多学问思辨笃行功夫只为要此心放下耳窃谓圣人之无意必固我其放下之谓由此知放下不是放倒学者不可不于此二字上用功如何今尔初学只是要向进一日千里到有见得力处却须放下亮问尝看先生心性图一大圈中而上下四方之宇古今往来之宙万事万物一切包括此是画出心之本体如此先生尝曰镜体本明为垢所蔽磨得垢去本体自然光明亮窃思这镜却不是一面光明的必是团圆光明所及于上下四旁一切无所遗脱方似此心完全处方能包贯许多万事万物此固是心之本体一面便是四面一了便是百了能括去尘垢之蔽便谓之尽心光明洞烛便谓之知性亮看四勿箴教人于几上用功所以视听言动之非礼处勿则俱勿了不待逐一去勿只是此心不为摇动耳看如精中军八面却敌两句乃其下手实落处亦是如此看但几不易知勿不易勿须实着功夫始得言语不济事易曰知几其神乎颜氏之子其殆庶几乎亮看得古人手容恭足容重处浑是一团天理不是做作的今人有假设的使得外面一时虽亦好看而中心已自逐逐矣自贼其心莫甚于此所以知巧言令色之鲜仁者以此学者且须学礼然必由中出曾子言动容貌出词气正颜色动正出皆由中也以此见曾子已是一贯之学知动正出然后知巧言令色之鲜仁亮看心性图分明是画出个仁体为作圣人全功学者必先识得此体然后知宇宙内事皆吾性分内事今之学者只是看得心小了然佛家把生死利达都忘了非见大恐不能如此其又毕竟无所成者何耶圣贤以天地万物为一体释氏以耳目口鼻为根尘大小居然可见亮尝与徐文清语先生教人如牵引许多瞎子行路有东走者西走者都牵引他到中道上走夫道以中为至学以圣为至非中道则俱谓之岐径非圣学则俱谓之异端不知如何中道是尔诸生自家中道中道在尔心人人同有之中非是我与尔的中道我但能指示之耳人不自立自行犹自倒东倒西吾亦末如之何亮有伯祖无子而卒其物产一归吾祖祖有三子以其有均之寻亦病卒未及议为之后者至今若忘之矣亮以既利其有而不为之后不仁不义莫大焉欲为之计则吾伯父为嫡次吾父吾叔一旦易父之称曰伯父易伯之称曰父奈人心之序不可乱已且亮辈平时称吾祖父曰祖父伯祖曰伯祖今复改称焉不可得矣然继嗣之事卒不可废终日往来于怀不能自决伏惟先生于义理人情至当之归示以善处之方俾既不废继嗣之义又不失改称之嫌宗祖幸甚一家幸甚此亦是切问心不安即非天理得天理之正则人心安幽明皆然则安死者生者皆安可先于尔身尔心上实用功到诚意能孚宗族处不可以精诚从容告于父兄仗义而立之后夫谁曰不然叔父伯父皆称父也所以皆谓之父同出祖之一体有何间有间犹尚于躯壳起意也黄锐问曰尝玩味随处体认天理之功勿忘勿助之法甚为至妙至切但才应物便有失情处非失喜则失怒非失哀则失乐四者最难着力如此便不是天理便已忘了不知其病根从何处萌芽其用力从何处发轫人但能于此心勿助勿忘时喜怒岂有失处喜怒有失乃此心忘助不存时错了锐尝读近思录先儒尝教人静坐他未必无见但常人静坐愈觉得不静不知此静坐功夫可用否不可只于静坐中更求静才求静便是动了惟静坐时体认天理有见便定门人问有贤者曰白沙先生禅学也何如知儒则知禅矣知禅则知儒矣由此言之彼未知儒又安能知禅孔子事君尽礼人以为谄尽者中正之极无过不及自不及者视之为谄白沙先生之学乃得圣贤中正之矩自世学者视之为禅耳安知自达磨释迦视之不以为卑乎曰何以见白沙中正之矩曰夫子决我曰日用间随处体认天理何患不到圣贤佳处天理者中正之矩也又语我曰此子为参前倚衡之学也以此观之胡敬斋以白沙先生藏而后发之说为禅何如中庸溥博渊泉而时出之者何如亦禅乎有问以白沙静中养出端倪乃存养之说为禅何如孟子扩充四端之教何如亦禅乎此端与四端一也人之初心发动者汩没之久此端微而隐殆不可见矣如斧斤一之所丧若彼濯濯非静养之则终无见则何而用力所存养者何多见李尚理问鄙见弟子入则孝章入孝出弟者因其本而教谨信俱言上功夫惟谨之斯能信泛爱亲仁同于人知所择也余力学文者博之古训以发其良知良能者尔非外益之也譬之立根而灌溉之也灌溉之俾生意自畅枝叶非与之生意也故学文非徒博物洽闻也知而存之也从此不已可达天德此亦看得好培根灌溉之说甚切但孝弟是良心真切处是其良知良能是其生意泛爱是扩充爱亲敬长之心亲仁学文皆是培灌生意功夫君子不重章鄙意主忠信以下当自为一章大哉忠信之教乎由兹可入圣域矣中心为忠心中故实是之谓信曷谓中心匪前匪后匪左匪右随处体认天理也天理存则心中矣而慎交焉以辅也改过焉以修也其进也讵可量也此只是一章重在重之一字重是内重内重则学固而有威忠信是做内重功夫取友改过皆是辅养此而已云天理存则心中还作心中则天理存为是礼之用章礼也者礼也理之体也不容纤毫人力自然也自然则安安斯和矣三百三千其体一也知和而和坏之人矣论理而至于和礼之极也此可见礼乐异用而同体而又和焉则荡矣岂礼也哉知和而和是多一和字和之过矣但谓之和皆生于中既和未有过者过非和也此有子支离处贫而无谄章引诗一节此是子贡悟锻炼处圣人许之成物之仁形于欣慰之顷者如此此就事上论理亦一贯之学无谄无骄世上或有如此美质人但未必见道理乐与好礼则进于道理矣此非学问切磋琢磨之功何以至之为政以德章政不能无也而政则德之精粹者夫我之德与民同体也故为政以德则无为民归如北辰之众星拱然北辰与众星亦同体也惟其同体是以感应吾十有五章理曰志于学者敏求也学无止息直到从心所欲不踰矩方可脱驾尧舜之圣犹兢兢业业无可脱驾处可欲之善纯亦不已至诚无息从心所欲这欲字与可欲之善欲字同书曰敬修其可愿愿之一字亦同此欲字看得是矩也者天则也即天理也天理不可易故以矩名之此矩字看得好乃天然中正之则与絜矩之矩同吾与回言章与言也者其诸进而讲学也其诸问而答也终日不违所言无一或违默契也颜氏之学知行兼至矣闻言不违一时知行俱至如舜闻善沛然莫御但颜子未至沛然气象颇小此所以具体而微攻乎异端章夫攻乎异端曷害也孟子曰君子反经而已矣经正则庶民兴庶民兴斯无邪慝矣此则不攻之攻若惟攻彼是务而不知所自胜则内外人己之辩明者当自知之亦是道理如此着意攻之则已过当如御夷狄然以不治治之也人而无信章不知其可也者外之之辞也下文足其意矣不知其可说得重甚言其不可也非止外之之辞所谓不可者以其不可行也如下文是也八佾舞于庭章孰不可忍如上蔡说人心昭昭而不可欺忍心害理素以为绚兮章疑而讲焉此古之道所以明也此正讲学礼后乎礼即是道学道必有本为之先实心是也夏礼吾能言之此孔子好古敏求之实学或得诸鼎彝或得诸所识一二焉启其天聪明之蕴而其所冥契者多矣能言者其理不足征者其文三代礼乐异文而同理君子之学不徒知其一理又当考其分殊三千三百亦同此意无一而非理也定公问君使臣章礼与忠天理一也因君臣而异名尔看得是一理感应管仲器小章天下何事非学何学非心以管仲所负之材所际之奇得君专政如彼其久使知天德王道其所成就何如惟其器小不足以进此格此夫子所以深惜之君子不器与天地同量管仲既不能不器而又器之小者不学故不能廓其本体耳处约处乐章不仁者无见于天理仁者天理存存知者天理常知不仁者不可以处约处乐犹中庸修德凝道则居上为下在治在乱无不宜之意举约乐可尽处世之事言人之不可不求仁求仁必知以知之仁以安之求仁之功也能好能恶章天之于物栽者培之倾者覆之仁者之于人可好者好之可恶者恶之理一也能好能恶人如天之栽培倾覆因物付之己无与焉吾子亦看得好富与贵章归重在末一节能无终食之间违仁而造次颠沛必于是焉则天理存存富贵贫贱自能审处矣此说不易见得近有一贤者疑吾辈讲辩详于终食造次颠沛之说而略于富贵贫贱取舍之间吾答之亦如此天下之事皆有本无本是强制耳周子云见大心泰富贵贫贱处之一岂有强制便可谓之道乎我未见好仁者章好仁恶不仁一人也由好恶之本心存存不已而为成德者事也用力于仁而未见力不足者觉后自欲罢不能盖有二句承上用力于仁而不能自罢者说此章凡三致意矣始曰未见盖未见乎德之已成者也其次则未见乎德之不可成其末则未见乎德之尚于成言愈密而意愈切矣此章三见吾平日亦如此看观过章语意为君子发近有一学者洪章于新泉精舍说此云党偏也人惟偏党故有过若能反观知其过便得其本心而知仁矣亦通闻道章闻道即物格知至功夫在格物上此说得之知至即是闻道闻道自贯彻人我古今幽明便能知死而不亡易所谓通乎昼夜之道而知志道未足与议章习心胜则天理难见也一面志道一面耻恶衣恶食与入尧舜之道吾道一贯章一贯也者道体也一本也无二也四方上下之宇古今往来之宙充塞平铺无间于人我无分于体用无偏于动静何烦人力之为本体自然故程子谓之天理也察识操存之法唯勿忘勿助未尝致纤毫之力则何莫而非此理之流行矣即勿忘勿助便是贯体用动静无纤毫人力而天理流行道者天理也此体包贯四方上下宇宙在我矣曾子所以唯一贯之传者恐精察力践于分殊而将悟协于克一云耳此恐未安曾子平日亦尝如此用功如三省忠信传习所贵乎道者三动正出皆是心事合一工夫暗与圣人一贯之学合矣故一闻言即响应不容思议若非平日有一贯工夫安能响应子贡闻之便手忙脚乱了故孔门学问皆是一贯无二语忠恕是学者功夫中心为忠勿忘勿助恁地时看取理自见矣故心中夫心中则人己合体体用合原内外合道家国天下合性无所往而不各得其本然之天理矣夫是之谓恕看得亦但心不忘助时天理自见不必又加看取勿忘勿助即看取也体用犹形影不可离忠恕之学一贯之学也故曾子曰夫子之道忠恕而已矣既知此是一贯之学则知前段之说曾子非但在分殊上学矣子使漆雕开仕章仕亦学也斯指此理而言至近而至远至无而至神者信实也未能实有诸己子说也者说其素位而行将无入不自得也程子曰曾点漆雕开已见大意子说犹吾与点也之意斯之一字与浴沂咏归二字一语得了圣人胸中所存所乐故不觉说之与之先进于礼乐章理疑之孰疑之以文义而疑之若如今之论以上二句为时人之言则子曰下当有人之言曰四字而本文无之此其疑一也如用之二句孔子于礼乐何尝斯须离何必婉转而缓其辞曰如用之此其疑二也若谓君用孔子则是如有用我者孔子又不但从先进尔矣此其疑三也此固如所疑此皆孔子之言野人即是郊外百姓君子即是在位士夫先进质朴即今之野人后进弥文乃今之君子孔子叹坏于君子而存于野人礼失求之于野伤君子之坏礼而幸其犹存于野人故下从先进本意也至于大林放问礼之本亦此意回也其庶乎章庶也者以言乎其将至于极也几也几于圣也所欠者从心所欲不踰矩焉尔屡空者以言乎其所遇也夫子尝曰贫与贱是人之所恶也不以其道得之不去也胝舜之侧陋时一也不受命者贫富有命也货殖焉心乎求富也故曰不受命亿则屡中者材识之明也夫子尝曰赐不幸言而中是使赐多言也此子贡之所以终不回若也然否屡空与屡中文相对屡空者货财与心皆空也故近道屡中者能窥测言虽或中而心累于货财矣空之而不合道者有之矣未有合道而犹累于货者也子路使子羔为费宰章子羔之愚可进于道非亲炙焉莫之有成也亲炙矣而不成则有之未有如子羔之资之狷不亲炙而能有成者也子路欲使之为费宰焉则诚不足以格季氏之非心才不足以改费邑之旧政非所处而处之以学则习染日滋以仕则龃龉难合其害可胜言哉故曰贼夫人之子而子路托即仕即学以自文故夫子曰是故恶夫佞者学不外乎事民人社稷无非事者然其质虽美而其力未足以兼之故夫子告之如此颜渊问仁章非礼勿视四句视听言动有四而勿之则一守约之方也惟精乃约可与几矣夫是之谓克己视听言动皆天则矣与古圣精一合此是博约兼至一贯之道亦随处体认之意但颜子见得速耳仲弓问仁章出门如见大宾使民如承大祭皆以言其随处不敢慢非助也古有是言矣摘其大焉者也己所不欲本心也天理也勿施之人则动处皆天理矣家邦无怨与归仁意同此亦随处体认之功但仲弓比颜子较缓颜子如风仲弓如日子张问达章仁义一道也义以天理之所宜者言仁以天理之浑然者言故言仁则义在其中言义则仁在其中质直好义者得则仁义皆得色取仁而行违者失则仁义皆失此闻与达之所以分也此张内外人己之分圣人教人最切要处与孟子分别由仁义行非行仁义及集义义袭意同色取仁此一念已悖道况行违乎色取仁而行不违亦已为行仁义义袭之学矣今之学大率皆然而不自悟悲矣子章问行章言忠信行笃敬者皆有以以也以也者天理也惟在时时体认察而存之一息不到天理灭矣故曰参前也倚衡也夫然后行此章问行非问达之意行乃知行之行夫子答之言行乃带过说言行要忠信笃敬只是同一实心蛮貊之邦行矣犹虽之夷狄不可弃也之意此行字即答子张问行行字然无所见如何行得便没来头了故又告以立则见其参于前在舆则见其倚于衡夫后行见得亲切自然行之歇不得了如识宝者便欲求之知味者便欲食之所以古之言学必兼知行知行并进然必先言知而后言行也子张问得没来头非夫子告之便一向冥行去终是务外今之言学者反言不欲有所见有所见便不是吾告之如此有何长进易易知则有亲若其无知又岂能亲之颜子所见卓尔亦此意泉翁大全集卷之七十二新泉问辩续录门人邵阳陈大章校刊程世洪问圣人之心天理浑全不知其亦有体认功夫否意者顾諟明命乃圣人之体认特与人生熟之不侔未知是否圣人岂无体认但天机熟故自然耳中庸聪明睿知达天德便是圣人体认世洪问人以静坐为善学然静必有物有物者天理也参前倚衡之谓也未知其气象为何如抑不知一念正时便是否也自于一念正时自识取气象难说或曰今夫蹶者趋者是气也至大至刚塞乎天地亦气也二气果将同乎洪意气本无二有主客之少异尔皆是气气一也人之气即天地之气以为主客者非是徐文清问高公敬尝论迩来功夫文清云只在调停此心不缓不急不驰不滞平铺自在而参前倚衡之体见矣渠云要见参前倚衡则有逐物之病莫若于此时节有见而不见之意始好然文清意以不见此体欲功夫有下手处恐不可得功夫既中正而天理见其参前倚衡卓尔跃如此是自然真见都勿忘勿助之间有得或不善体认则多着想象即是逐物故释氏訾之为理障公敬之言亦救此弊似亦不可少昔尝与洪子明论戒慎恐惧渠云戒慎恐惧心之动处即喜怒哀乐之情已发也而又何以有未发之中故戒慎恐惧者天理也文清以为戒惧还是功夫而不睹不闻是天理功夫所以养此天理也然功夫与天理非判然二物功夫停当处便是本体便是天理无此功夫焉见天理只谓迩来学者以戒慎恐惧为天理故便以体认天理为逐外以学者只做得致和工夫一错百错毫厘之差千里之缪然否以戒慎恐惧为动为即是喜怒哀乐已发为即是天理皆未是戒惧不过时时警觉不怠耳吾子所说皆是切要在察见不睹不闻之体而戒惧以养之耳周有容论心要常照管公敬曰无端私欲横生盖由不照管故耳今欲常常照管则常常光明私欲何自而生文清以为照管二字诚今日为学之要务然欲照管则便不能照管矣君子之学惟在于立其主而已主立则常知常觉随动随静常常照管而天理流行先生四勿总箴于学者极有力曰如精中军八面却敌精之云者主立之谓也而照管在其中矣然立主又非可以作意为也惟在调停于勿忘勿助之间不致纤毫人力则此主精精灵灵通贯百体遇未接物此主之神明耿耿不昧而私欲退听以至处常处变处富贵贫贱夷狄患难不为势屈不为利疚不为达变皆此主之精灵一以贯之而不遗也故曰精灵之至是谓知几其此之谓乎此段看得好照管字恐说得太重此心时时常明如悬明镜然物无不照不待临时才去照管他如此则又多一照管矣一友论戒惧以养天理其义未安盖戒惧者心既云是心即是好心即是天理而何以又云养天理若此者谓之非逐物者诬我也文清云浑然天理这是道心乃人之真心也蔽于私欲这是人心非人之真心也真心即所谓好心心也者虚灵知觉之神也察见天理而戒惧以培养之焉即功夫即见天理而虚灵知觉之体浑全矣不见天理其得谓之真心乎夫心之用广矣循理而为圣为贤者此也徇欲而好货好色者此也陷于一偏而为杨为墨者此也充一偏之极而至于弒父与君者此也其可得以谓之真心乎其皆得以谓之天理乎故以戒惧为天理者由其以心为天理一错百错其流之弊不至于为杨为墨不止也若如此言则中庸止言聪明睿知足矣何以谓聪明睿知达天德天德者天理也若未察见天理则戒惧所养何物或者之言妄矣道家诗犹能云鼎内若无真种子如将水火煮空铛毫厘千里不可不辩骆尧知问庄渠作白沙先生祭文有黜聪明之说盖本于白沙先生去耳目支离之用然乎白沙先生说去耳目支离之用不曰去耳目之用犹书云不役耳目非去耳目也但恐今学者不善读书耳李尚理问必有事焉而勿正心勿忘勿助长此固孟子独得千古作圣功夫之程度自程子论仁已曾拈出教人矣而又加以未尝致纤毫之力吁尽之矣孟子以前只说个敬则勿忘勿助在其中程子以前说勿忘勿助则无纤毫在其中所以各各痛彻迸口说出来者不得已也白沙先生立本自然之教意正如此昔理也初见之时蒙问理字答曰希孟先君所命也先生语曰孟子云必有事焉而勿正心勿忘勿助长尽此一言可希孟矣于时心已豁然至今日觉颇得力处端端的的在此也夫为学而必有事焉则其学也实勿正焉则其心也虚虚故无感不通实故无行不利然使或忘焉或助焉胥失之矣故必有事焉而勿正心勿忘勿助长一以贯之者也又尝推之则所谓博约也精一也知行也明诚也慎独也止至善也是皆在勿忘勿助之间随处察见天理而存存为我有也是故知行合德矣心事合几矣内外合原矣先后合道矣理所服膺者如此若容有误而或不自觉者希孟所说所见皆合吾意观自然堂铭序可见如是用功真可希孟矣易经一部理尝欲以伏羲四图不赘一字自为一部为伏羲之经以文王干坤三索图八卦圆图列于前次干坤至未济六十四卦画列于后每二卦一板以便玩味而写彖辞于各卦之下又为一部为文王之经复就文王之经之内于各卦后离开六行写各爻辞与彖平又为一部为周公之经复就周公之经之内冠伏羲之经于首而每卦卦爻辞后略低一字写孔子彖传大小象传而干文言传照今写干卦后坤文言传照今写坤卦后系辞以后皆如其旧此又为一部为孔子之经此虽非古易便观览且亦不甚破折未知可否古易只伏羲文王卦画彖爻辞为经孔子十翼为传以传解经说了又说许多广大悉备后儒又纷纷添说是以易道不明又问易未作之前其理在天地与天地间万有并形之物固非屑屑求合于河图也河图虽出于伏羲之时但此已非作易之本窃意河图图适与文王卦位合而大衍策数又符之疑是易道中兴之时则之以易卦位制蓍策与故伏羲之图之前不敢先着河洛二图也抑圣人所为成天之能固不待于河图洛书亦不违乎河图洛书也草率之见唯就正焉伏羲作易只见天地间惟阴阳奇偶耳故始作一画于上加之至六而后尽天地人物变易之理洛书之合者亦合于此耳后世有圣人作易亦不过此故伊川见卖兔者亦云观此兔可以画卦亦以其一头一尾二耳四足一奇一偶之数耳至宋而后圆图方图出其初画成只是横图耳余皆后人添上心性图有谓浑然宇宙其气同也又中庸测有所谓气之中者即命即道人受天地之中以生即性近见史文有所谓五六中合民所受以生窃以为得其旨五六天地之中即刘子之说彼时去古未远故有此流传骆尧知问学不闻道犹不学也闻道则无过举尧知非不学问以求放心也非无小春秋以记过也而于道未得未能入寡过之地何也近幸得侍新泉日玩先生身言之教愈见此学只在自家调停此心如调息然何为调停夫用而不用者心也觉得忘时便着提醒觉得助时便要斩截不使昏放矜持太过此调停功夫也这个功夫用得亲切无有疏脱则勿忘勿助之间天理见矣勿忘勿助敬之节度也故明道先生曰修此道者戒慎乎其所不睹恐惧乎其所不闻而已由是而不息焉则上天之载无声无臭可以驯至也然则戒慎恐惧贯动静而言之如读书时敬则本体不失而理益明先生所谓读书观山水不失己书以明心非以累心也应事时敬则本体不失而理不差先生所谓几上用工虽人事纷纭不失吾心之本体也知乎此则谓之随处体认天理可也谓之戒惧慎独以养中可也一贯无二此千古圣贤中正心法一息助忘便是罪过虽曰学道而此心一忘一助以之读书依旧是埋头册子不超于俗以之应事不觉失其所止而化于物如此安得洞见道体参前倚衡壁立万仞洒然平易静而不息动而不流愚故曰这个勿忘勿助中正的心法须是噼初心上见得虽颠沛造次终食不违而后能有受用处夫谓先生之心法即千古圣贤之心法盖尝证之如书之精一以执中也如论语之博约以为仁也如大学之知止安虑以止至善也如中庸之尊德性道问学以修至德也如孟子之学问以求放心也与夫戒惧慎独以养中者一也譬之镜焉镜明而后能照物不求磨镜而求照物者众也持镜照物与反鉴索照者亦众也物来则照物去不留者圣人也圣人无事于镜静为镜体动为镜用者缉熙敬止也是故圣贤之学先立乎其体而已有体即有用是故礼以存成性则成性存存而道义出矣戒惧慎独以养中则中立而和生矣朱子所谓无过不及乃不偏不倚者之所为也夫子所谓修己以敬以安百姓者也子思所谓笃恭而天下平者也虽然普物无心之心顺事无情之情此皆本体之妙学者当自得之于言外不可以言传也可以言传者心法也心法可以言而传又不以易而能若非打揲了习心两漏三漏子而便能做勿忘勿助的功夫不亦难乎且如白沙先生与先生诗云千休千处得一念一生持先生乃谓此言非全放下终难凑泊不知所谓全放下者拆亦明道先生所谓意必固我既亡之后必有事焉云乎明道先生又谓鸢飞鱼跃一段子思吃紧为人处与必有事而勿正之意同活泼泼地会得时活泼泼不会得时二段只是摆弄精神又何谓也先观吾君举十年前小春秋记过后观吾君举此篇之问乃知此吾君举觉后语也以小春秋十年之功乃能一旦弃去以相信从可谓舍己从人自非明哲善择何以及此即君举所谓打叠了习心乃能做勿忘勿助功夫也世之贤者一有意见便自以为是固守而不知悟其视君举之虚以受人远矣君举所言多切要如云息忘助便为罪过与磨镜之喻静为镜体动为镜用之喻非实用功何以及此所谓调停此心用而不用即是勿忘勿助之间合下下手便要如此不必待于其忘助时乃提醒斩截之憧憧往来朋从尔思也其白沙先生之所谓休乃朱子全放下之说乃孔子毋意必固我之说而或者闻之便以为禅所谓痴人前不得说梦也可叹可哀吾子试于此心全放下时观之乃知勿忘勿助之间与鸢飞鱼跃同一本体自然然后信明道与白沙二先生之言为不诬矣此可与知者道难与俗人言也高简问虚灵知觉心之本体本体何尝不中正盖天理即吾中正之性性即吾心之生理心之生理却虚灵知觉能物来而顺应本无不中不正者也问辩录有曰以心为天理之患以知觉为性之病简窃疑之毋乃恐道通谓只是这些虚灵意思其流弊至于不加体认而或至认其私意以为虚灵矣乎吾所答周道通之说已明白痛切不知吾公敬何以有此疑无乃于释氏蠢动含虚无非佛性之说犹未勘破乎吾为吾子忧也谓虚灵知觉本体无不中正即天下无恶人矣牛马含灵亦皆如人之性矣不可不仔细察识也简问事至物来虽是方外功夫然量度而后得宜却不曾离了直内功夫先生曰心事合一尽之矣详录中徐子所问犹不免析内外为二的意思先生乃曰贤见得是如何理无内外就心而言谓之敬直就事而言谓之义方合内外之道也吾故于徐勖之问以方外也着力之说不得而非之又问本体知觉即是良知恻隐之类正是本体知觉即良知也今问辩录有非良知之说窃有未喻又云灵觉知识即非知之实理若非所知之实理即非灵觉知识即非本体即是意见盖实理即中正中正之心乃为灵觉乃为知识若愚人之与物类非无觉也而不可以语灵非无知也而不可语良知以其不中正而有蔽耳今如录中云云何如吾所辩养知不是只养他这灵觉乃养其所知之理程子意正如此亦已明白今人以知觉为良知非也吾子何疑辩录中有知之在先行之在后二句恐未免复启学者知先行后之惑而昧通乎行而知之正旨矣请裁之观易知至至之知终终之及书知之非艰行之惟艰可知但知行通贯耳简问讲学默识固是合一功夫然所默识即其所讲者也其所讲者即其默识者也今问者云讲学时即须存个默识意思俾能得诸心默识时又于所讲者旁通而曲畅之俾能开其明恐一心之中而未免有安排布置之病虽曰一事而实有以二之也先生未见非之敢疑非有彼此往来二端只是此心常勿忘勿助何等自然何有安排布置之病有安排布置乃助矣辩录中有精明不昧处是知即清明在躬之意此间未似差盖不昧处即是私欲无所蒙蔽惟无所蒙蔽而后谓之知觉乃心之本体也今曰知觉是心而又曰必有所知觉之理乃为真知愚谓心之知觉本无有不中正者即天理也即真知也若如近时以知觉为良知而无知觉即非真良知也详先生语意窃疑以所知之理为真知则既指知觉是心矣则所以知觉者非天理乎若非天理则亦不得为知觉矣而复指所知之理为真知岂惧夫人误认蠢然之知觉为真知乎佛氏有直指本心见性成佛知觉乃人心之灵明处而便以此为性则不可如马牛皆有知觉人之为恶至如盗贼皆有知觉方能设巧计以劫人杀人岂可便以知觉为天理当彼时亦似精明不昧清明在躬而实非精明不昧清明在躬也故谓知之正当处为精明不昧为天理则可谓知为精明不昧为天理则不可差之毫厘缪以千里故学不可不仔细讲也简读阳明议论其致良知正用学问思辩笃行功夫如曰惟精者惟一之功博文者约礼之功道问学者尊德性之功皆是致的意思第其门人流传之差故有谓不用学问思辩笃行之功者非其本旨也先生于问辩录中有为之指其弊得非惧流传之差而使学术之偏乎抑亦有见乎立言者之果偏而故救之乎吾元年同方西樵王改斋过江吊丧阳明曾亲说我此学途中小儿亦行得不须读书想是一时之言乎未可知也亦是吾后来见其学者说此吾云吾与尔说好了只加学问思辩笃行如此致之便是了谢显问心体天地万物元来只此心得其中正时虚明之本体既复而生生之理自是不息自是与天地万物相为流通不成要把个躯壳之心安顿着天地万物而后为体也向来落此想象心中常若有物恁地不洒脱近才觉得全放下为对症之方然尚未能豁然于怀耳此是吾子悟处体认天理正怕想象亦恐人认作逐物去都于全放下处有得白沙先生诗千休千处得斯言岂欺我哉勿忘勿助便是全放下功夫全放下非放倒也显问人之精神意气常令收摄近里则聪明内蕴运用有主便时时见得参前倚衡底景象顷刻不收摄则顷刻便昏愦了也故程子曰不翕聚则不能发散石翁亦曰藏而后发形而斯存其与先生毖斋之吟皆天地人之一致欤正是如此看顷刻不收摄即顷刻便昏愦若顷刻收摄即顷刻便精明便参前倚衡之体见便是合内外之道非有表里何有远近近字与里字亦不消说矣又问即天地之四时行百物生其在我为率性以和乎情即天地之寒暑灾祥变动不居其在我为约情以正其性则是天地我之性情一也天地之化即我之化而万事万物莫不协于一万事万物一则无事矣故曰天道至教圣人至德至教至德性情焉尽矣是如此否记曰人者天地之心最是精微若看得破则人与天地只是隔一形骸皮肤耳其气未尝不贯通人之心即天地之心人之性情即天地之性情性情正而和而万化生焉故曰天地之用皆我之用是天地万化在我矣孟子说乐莫大焉大不足以言之也特就人言耳矣显问圣人之道至卑而至崇至虚而至实其曰智崇而礼卑也曰文章性与天道也曰费而隐也曰广大精微高明中庸也则皆兼举一原无间之实欲人察识而会其全故心性图只包贯二字便括尽宇宙内许大道理言亦不过就人之本来体段画出以示人耳人能常戒惧慎独以存养此体则全体浑成神妙不测而于天地万物无不包其发用不竭而于天地万物无不贯何等直截何等洒落而世之学者顾有顽守空寂以为崇徇生执有以为实者是足以尽包贯之妙否乎观此段即吾子近来学问又进一格矣此意不易见得可善扩充图在吾子之心矣但合下便自有包贯不分体用随体随用皆是本来如此又问心一也用而未尝用者日益明滞于用者日益晦尝观周公制礼乐系周易孔子修定六经下迨濂洛关闽诸君子之言论训释概不为少皆以是继往开来而斯道至于今昭昭尔也考亭勰勰着释煞亦以阐明斯道为志然而斯道反若未尽人则以是病之者亦其用心之有间欤发愤刊落其有以觉乎此耳用而未尝用即勿忘勿助之旨此句最好诸圣诸贤岂为事累文公诸子必自有处置则不可知吾但见前辈未曾说破及此理有缺则生人之道未备处有意即随笔而书无意即止亦必如明道作字时甚敬功夫不离本体也洪梓问无在无不在道体如是功夫亦如是此为圣学一贯不遗之旨姑自饮食一端言之人莫不曰当食而食当饮而饮便是道然观之程子曰别人吃饭从嵴皮上过某吃饭从肚里去中庸亦曰人莫不饮食鲜能知味也盖以言乎心存也心苟不存则不知味而从嵴皮上过矣心存云者非在于饮食亦非不在于饮食在而不在者也君子无终食之间违仁亦不息此心而已有在之心不足以合天心而无所不在者又非冥然荡然而无所止也惟执事敬而忘助无则庶可以恒见吾心之本体而存存不失无在无不在于饮食上调停亦切近处处事事须如此用功先生尝云学须事上磨炼当时不知动上求静之旨未免劳扰不安近来幸闻初学还须静坐之教与程子且省外事白沙先生静中养出端倪之说先后一致梓乃今静坐之时多而接应之时少不觉此心略有澄然意思及其接应处不甚周张忙错方知坐有益但静坐中有时昏明交战有时脱然无事若身居太古之上其昏明交战恐其终难有恒其脱然处又恐或流于空耳静坐固善只恐又靠在一边不若随静随动内外两忘更中正便无事了梓问人子莫大乎顺亲后世之为父兄者莫不以科第责成于子弟然由之有道得之有命为父兄者或未深悉此义一试未利则曰吾子弟不能显亲扬名以成考志乃终日不乐为之子弟者将若之何愚意以为平日固宜早夜孜孜勤勉举业且曲尽子职以喻之于道俾之安于义命则小小得失皆不足计此亦为己为亲之要道不可不明辩而豫立者强勉进德修业立身行道显扬父母乃孝之大者备尽为子之道未有不能孚乎亲为己为亲只是一事汪以仁问高简云静思时殆觉念头纷起及至动而应事接物似脱然无累愚验之亦若然者后推其故毕竟仍是静思之未得其真耳使得其真则浑然在中自无偏倚邪念何由而生若应事接物而无累者疑是此心直向事物上去做而为事物牵引自忘怀乎善恶之念亦非动定者也静时念头纷起由于思之未真动时似乎无累由于心之随物吾子以此反观内省是矣孟子曰志至焉气次焉程子曰志动气者什九是故人之所患者志有不立尔未有志立而气不为之辅者愚尝自考鄙志未尝不定及至所为委靡退缩推原其故须仍是志未能真定志气俱为一身之备运用之间疑若亦无轻重先后之甚别也何如人只是一个志志至气次气一气随也自反而缩虽千万人吾往矣以仁又问天理人欲不欲并立当天理在时不知人欲退于何处人欲蔽时天理又岂不系于心其发见之微而交胜之机必有所以然而然者学者只是终日干干体认自家本来天理则人欲自消又欲皆于心有懈怠时生懈怠便是欲胜理之机也又何必问其所以然乎施大任问当平旦时自觉心地明莹气象清虚疑此即是天理萌动及旦昼间遇一事来此心不免为之昏扰举动谬迷去平旦时若远甚正孟子所谓梏亡之矣切虑人之一身万事萃焉安能一无所为一日之间安能常如平旦今欲使遇事如无事时一日常如平旦时天理常存本心常静其必有至要之法也当明莹清虚时这一点大公之心便是天理若明莹清虚而一无所见恐又向别路去了惟常存此心勿忘勿助时便常见此更无别法稍忘助即失之大任问心之本体一友云在于勿助勿忘一友云觉者心之本体及质之明论云知觉也者心之本体也则以觉为本体者为的当勿助勿忘似为存此本体之功夫然有知非所当知觉非所当觉者谓之本体可乎是如此看不可便以知觉为中正为本体为天理明论正谓中正的知觉又问二业合一训云读书以养吾心性以体吾实事而举业在其中诚为确论言不应试则已欲应试恐于词章亦不可缺盖有心性实事而词章不足以发之亦终于言之无文第不可剽窃而为之耳吾所谓二业合一者就于读书作文写字中存习则词章自高妙非欲人缺词章也今之教人者有谓先孝悌而后心性以孝悌乃庸行之常学者易于学教者易于教非若心性之有难于语人者孝悌即是心性真切处谓先孝弟而后心性者徒以服劳奉养徐行后长之事为孝弟耳此等学者便不识心性乃俗学也大任问后儒云自洒扫应对上可以到圣人事又曰洒扫应对是其然必有所以然窃以道理一贯初无其然所以然之说如洒扫时诚敬以趋事即此充之天德王道在此便可到圣人事了岂又有所以然之说哉就事便立诚敬叶春芳问久侍教于夫子不敢常有请非不欲有请也惧之行不于其言有负夫子之教耳窃意体认天理勿忘勿助求之急促便是助长又安见得天理故只潜心体认天理且于日用人事上验过惟求真实二字不敢少有假借行得一分实处方有一分受用庶优游厌饫以渐而进耳何如吾子有行不逮之忧即可生勇矣真实则果确果确则勇然世儒认得真实者少多以有执着必信必果为真实非真实也惟勿忘勿助心自诚确乃真实也可于此自知识春芳问孔门不仕大夫之家者闵子曾子数人曾闵而下由与求皆高弟也一则臣季氏一则食辄之食二子得圣人为之依归而大节如此窃尝揣之圣人以天下无不可为之事而由求皆有用之才使二子之出救得一分则人受一分之赐此圣人仁天下之心也乃若曾闵之不仕则又正当的道理故不仕者孔子未尝强之其仕者孔子亦未尝止之皆有义存焉是否圣人心如化工之付物因材而笃天地岂待物物而雕之圣人岂得人人而强之出处之道亦多矣或出或处或去或不去归洁其身而已孔子一身仕止久速皆备惟时焉而已时也者道也今儒只以不做官便是道末之难矣又问以静为学非知道者不能故大学曰定静周子曰主静然须于静时有个操存涵养功夫如江门夫子所谓静中养出端倪又曰藏而后发诚与圣贤之言千古一辙非如释家之所谓静而寂也世之学者不知先生之详乃有摘其序道学传所谓去耳目支离之用全虚圆不测之神二语似涉于禅窃谓支离之用亦当去之非谓黜聪明也心之神明不测全其本体如孟子之存心亦何足以病夫先生知道者自能识之何如谓以静为学则不可谓静为非学亦不可静中有见则是静而无静也动中有见则是动而无动也静中养出端倪为初学者言之此个端倪天之所以与我者非外铄我也我固有之但其汩没之久非静养之则微而不可见若彼濯濯耳孟子夜气之所息平旦之气须有这般端倪呈露此即四端之端由此便可加涵养功夫所谓知皆所以扩而充之也若不见此所养者何物如将水火煮空铛也俗儒乃以为禅然则孟子所言亦皆禅欤虞史称舜纳于大麓烈风雷雨弗迷盖以其处变而不失其常尤人所难也释之者曰虽其度量有过人者而天地鬼神亦有以相之是固然矣窃谓圣人之所以大过乎人者夫岂无自盖其耕于历山力行孝弟一出至诚是以瞽亦允若受尧之天下若固有之处常应变各适其宜以其有此具也如孟子加齐卿相成霸王之业而不动心亦自知言养气中来今人自谓能辩大事决大议大率皆气质用事虽一时建立似有可观而终非纯王之治无本故也儒先有言孝弟通乎神明又云自洒扫应对可到圣人事愚亦谓舜处变不失其常当自其力行孝弟与夫洒扫应对时求之而学圣人者亦不外是请教此是知本之论舜之不迷乃其度量若以为天地神明之相则末矣如易之震惊百里不丧亡鬯亦是如此只到无我之至便能如此且如雷炮声之击烈虽壮夫悍人则反惊惧昏倒未周婴孩则若不闻者何也真纯与不真纯之别也有我与无我之分也此自难强皆涵养所至何大通问天理者直指人心之本体而言以言乎天者万物皆备之矣所以大一体之意也在天曰理理者礼而已矣本其于穆不已流形万变天地以是而覆载日月以是照临鬼神以是而幽明人物以是而动静山河以是而流峙风云以是而变迁以至霜露雨旸无非此理也圣人之糟粕煨烬亦无非此教也是以人曰心心也者天理而已矣尊卑殊分贵贱殊亲民物殊爱一以贯万万以原一者抑亦无非此理无非此教也曰体认者只是天理本体上用功所谓识得此理以诚敬存之而已千古圣贤只有此一些子不放过所以立天下大本重天下之急务尧告舜曰精一舜告禹曰执中无非精此执此一念而已是所谓缉熙敬止也顾諟明命也安汝止也曰随处无在无不在之意也所以不可须臾离也所以无终食之间违仁造次颠沛必于是也颜子三月不违只是三月随处用功而已其余则日月至焉只是日月间随处用功而已天理二字干涉甚大人不足以名之无与之对者天地之覆载日月之照临鬼神之吉凶人物山河风云雷雨之聚散消息无非这一个形见不必言以是也随处体认说得是这一个功夫乃自然功夫与天地合德与无终食违仁自造次颠沛必于是与三月不违与顾諟明命与缉熙敬止与惟精惟一皆同条共贯此个条贯千圣千贤一大头脑正是作圣功夫贤能看得破便可下手便可起脚向圣人路上行矣必有事焉事字是一点真道理自是勿忘勿助的道理苟能扩充此一点便是圣贤的真乐便是配义与道所以恻隐羞恶辞让是非处皆是中情达乎人非为人者由是观之无恻隐羞恶辞让是非之心非真无是心也是自贼其情自暴其气为所不为欲所不欲者也苟能举此而措诸天下达诸家国则天下家国可得而平治而况父母妻子乎故曰苟能充之足以保四海苟不充之不足以事父母先生指点出天理头脑较于事字明白简易通虽不敏请事斯语切须认得所有事者何事天理即是真道理真道理即是真心孟子言乍见孺子入井憷惕恻隐之心即是真心此心是自然之心勿忘勿助只是做必有事之功夫此功夫亦是自然功夫所以能体自然道理孟子言充之足保四海者何谓盖此本元于天地同体故云保四海亦复其本然者耳其万变万化亦只是同体中事耳有所着于怒便是迁有所留于过便是贰怒与过颜子有所不免怒不迁过不贰斯为几微之妙谓之真好学然否云有所着于怒是也着则以已与之若云有所留于过则非也过萌于心又发于事是贰也若过发于事即是祗悔又何待留仲尼颜子乐处此乐字极有意味本人人皆具此乐溺于闻见之小所以失之此乐是乐于天理流行充塞宇宙之大苟能识得此一点意思虽蔬食饮水箪食瓢饮此乐自如吟风弄月傍花随柳此乐自如鸢鱼活泼舞雩风咏皆是此乐之流行动静天机一点真消息也云此乐是乐于天理则不是盖知天理可乐即又为天理所累得此天理则自乐自不知其所以乐此与箪瓢陋巷不相干与花柳鸢鱼亦不相干乐在中触于外而发耳大通初然静坐体认时觉此心茫然无措提醒数番尽将从前所有的声色货利功名富贵死生患难的念头全放下每有意念发作甚觉是非明白好恶真诚了然无滞易为克治虽有千头万绪皆自一念无间生生变易中来如此用功稍觉志气明心平顺其灵昭不昧之体随时感应虚寂矣但未识此生还有透脱功夫否更无别透脱功夫于灵昭不昧处便体认得天然自有之理久则此理渐长而病根渐消消尽即是透脱直达天德今之灵昭不昧之体亦是一斑然未为实得也王元德问欲学在敬欲敬在一欲一在审节度曰勿忘勿助曰无在无不在曰不离于物而不滞于物三句互相发明所谓自然之度也寻此一段颇有凑泊前此不免时有偏拗而未之定也今犹未知是否此问比前见得越亲切紧要在审节度一句此节度是自然之节度是自然之功夫便可合自然之本体可合天然自有之理人有欲强为之者不足以合天不足以合道矣程相问心外无道日常真实体认求之一处是则处处皆是奈何此心此理仍未凑泊吻合毋亦病根常在以致胸中未能摆脱兹欲先静坐磨炼本体久之成熟然后应物庶功夫易进而有着力又恐有累孔门之教天理无间动静理无二故也动静合一此是中道中道而立能者从之然此在学者自家审己量力若于动时未得力且先兼在静坐涵养俟力渐大渐应接亦可程门元有此教韩一芝问心事合一功夫只是要见天理为主见了天理是我自然的本体然后可以率性不然皆是躯壳上起念虽说无意必固我谁知纯是一块私意见天理只是主一为要不知要则终不得纯熟而神化之妙不到是否此问稍亲切云见天理只是主一为要最好今且莫求天理只求主一便自见得见得天理便不分心事知行一齐到了方珙问归来细玩明训及答王元德问语并思先生动静语默然后知先生精神心思已在是头脑功夫已在是至博而约至简而易合人己天地万物而一之日用之间自不觉有生意流动览子此书知有开悟如人行夜路有一点明处便急须接续进步前头更有明处若不接续少间忽然迷了前所见路矣蔡继成问日习似见惺惺但应物时忽有不知或被所引惟一觉便在成用常觉打成一片何如常觉便知痛痒岂可一息不觉第要知所觉何事乃精切耳应物时被引则恐不应时亦未停当惟知止乃能有定有定则动静皆定矣又问消习心去成心亦是要克私意成谓勿助勿忘常常中正习心成心便消去故为学须得头脑耳勿忘勿助之间即是的当处顷刻在此私意习心成心一切皆了或云天理何见也只发生处见善便存见恶便去临时下手成试之甚不得力只终日终时无动无静勿助勿忘便自中正遇事稳当一有差池还是功夫有亏中正之体不存也终日终身勿忘勿助一了百了若临时下手灭东生西憧憧往来朋从尔思辗转缠障不惟不得力而又害之有云学要到脱洒处亦是言美在其中畅于四肢见舍其中美而调习外形久假不归至于惯熟自以为学成谓只终日终时存存本体自然廓清廓清则富贵贫贱无所与无与则无累而乐生孟子曰反身而诚乐莫大焉美在其中畅于四肢发于事业本体存存廓清洒脱者由仁义行之学集义所生之学也调习外形久假不归因以为学自是自安者行仁义之学义袭之学必信必果之学而不自觉者也间不容发精察本体实见无在而无不在虽泯然声臭而炯然灵觉终日干干乎此何如止说炯然灵觉亦尚未见真切夫子所谓参前倚衡者何物颜子所谓如有所立卓尔者何物圣人言士当志于道所谓从其大体也耻恶衣食人不足与议所谓从其小体也一是一非士与者对作两人勿作一人看何如恐不然世间自有此等半上半下的人一心志于道一心又耻恶衣恶食则志非其志非不可夺之志矣见道分明则自与衣食不相干所性不存故也晦庵居家立朝皆可观卒不见道恐是合下手要做孔子则述作久久至于玩物丧志遗其本而不知故白沙师云先令我打叠得洁洁净净便是要立本故曰学须见头脑始得未可谓此公不见道初见延平即举程子仁者浑然与天地万物为一体之语岂不见得被延平虑其过高一语转却谓要见理一不难须要见分殊吾尝谓理一分殊本是一体分殊即在理一之中故示学诗有云万物宇宙间混沦同一气充塞与流行其体实无二就中有粲然即一为万理外此以索万舍身别求臂吾性原是完完全全天然自有之理不假一毫人为故夫子欲人用勿助勿忘自然之功合自然本体如父母全而生之子全而归之岂是人为皆自然如此人为则伪无为则诚也正是如此看此吾四十年来所得者乃今信之深也不做自然功夫便不合自然道理道理不自然即非道矣非自然道理即不是圣人路脉又别是一个路脉夫子所谓异端也可不思哉可不惧哉泉翁大全集卷之七十三新泉问辩续录门人邵阳陈大章校刊孙然补刻王仁问天下之道在我而已道非有也亦非无也至无也而有以涵天下之有道非远也亦非近也至近也而有以达天下之远道非精也亦非粗也至粗也而有以妙天下之精是故心存则触目皆道而与我相参心放则物欲牵引而与我相离是道之得失实系乎吾心存否故学者之于道也不必求道于道而求道于心在是矣道岂远乎哉功岂难乎哉谓道之得失实系乎吾心之存否最是若夫有无远近精粗之论则非所以言道盖道者理也理无远近精粗之别亦无有处亦无无处仁问昔周子每令伯淳寻仲尼颜子乐处今吾辈亦要寻得此乐方有日进然此乐岂所谓人情之乐哉本吾心自然之乐乃真乐也圣贤有之常人亦有之但常人有之而不自知易曰君子终日干干夕惕若君子恐惧修省中庸曰君子戒慎恐惧君子之心既常存忧惧不识此乐亦在否乎盖孔颜见得天理亲切故自然洒乐今有不曾去体认天理只图安排得心上无累便谓孔颜之乐在此果是与抑亦是虚与人静坐亦如此吾之所论动静合一用功理无动静故也中道而立能者从之学要量力为之自取方便及其至也须是动静合一仁问性天之命也一而已矣何孔子之论性曰相近孟子之论性曰本善说者谓孔子指其气质而言孟子指其义理而言不识孔孟垂训之本意果如所说乎抑别有所指乎夫曰相近则有类乎韩杨之说矣曰本善则有异乎孔门之教矣而或者又谓孔子之言性盖浑言其统体者也孟子之言性乃直指其本然者也窃所未明敢请相近者即同之谓也不言同而言相近者为世人言之为下文习相远而言之为上文上智下愚不移而言之后人不善观书便以文害辞以辞害意便以美恶一定言之岂不累了圣人之意此章犹言人之性岂不相近哉由不学不移而习以相远耳与孟子未尝不同观程子之说可知仁问先儒论学者当以立志为先愚谓学莫先于立志尤莫先于察见天理盖天理者吾心广大高明之体志者吾心之所之也必真见得此体则有定而志之矣志则念念不忘而富贵贫贱夷狄患难确乎其不可拔如此可谓之真志矣若不察见天理而徒要做圣贤则心无所定是个虚志而已若立得此志而涵养之则日新又新而德也业也盛大矣可见终身学问之功只是成就一个志而已未审是否察见天理即是立志工夫非有二段非有先后云终身学问之功只是成就一个志是也仁问孔子曰天下之道二仁与不仁而已矣仁也者吾心之天理所谓善也君子之道也不仁也者吾心之人欲所谓恶也小人之道也此君子小人之分系乎吾心之善与不善吾心之善与不善其端始于一念之间尔一念而正焉天理也善也而为君子矣一念而邪焉人欲也恶也而为小人矣此毫厘之差矣千里之谬也若吾辈固要廓清本体常虚灵知觉然于几微之际尤所当谨不识随时随处体认天理则邪念罔生矣可使无事于慎动否乎所谓随处体认天理者随静随动而体察之岂可以体认慎动为二事乎仁见得学者莫要于存心心存而不失则无往而非用功之地语读书可也语作文亦可也语静坐可也语应事亦可也随在得益矣盖此理原是彻上下贯始终兼内外无一处不有无一时不然故心存则此理见前而处处融彻事物之来顺应之而已矣何用劳攘可见圣贤之学莫要于此存心要矣见理为实仁问致中和天地位焉万物育焉先生测致者推而达之于人物也致中和则和气絪缊故位育又证孔子之不位育者以不得邦家无致之之地此诚得子思之本旨足以破后世之惑矣然而水旱之沴由阴阳之不和也以尧之圣而有九年之水汤之圣而有七年之旱二圣均为民物之主而阴阳之不和者何哉岂中犹或未致乎致中和而天地万物位育者其常也犹有水旱之灾者其变也故盛春之中能保无一花一叶之落乎天地之运能保无一星辰度数之愆乎天地万物且然而况于圣人乎故博施济众尧舜其犹病诸仁问今有学者无事时将好色好货好名等私逐一追究搜寻出来除去病根使不复起常如猫之捕鼠一眼看着一耳听着才有一念萌动即克将去斩钉截铁不可姑容窃谓克己工夫固是如此然犹未见头脑不免灭于东而生于西终身不能克得尽盖天理人欲不容并立须是随处体认得天理亲切久则浑然一团天理自无所累矣何用着此许多气力看得好此其说似有气力然才着气力便是病憧憧往来朋从尔思宜慎之仁问易曰君子敬以直内义以方外敬义立而德不孤先生曰敬义二字譬如形影一般盖不可得而分矣何孔子言修己以敬而不及义孟子言集义而不及敬何也或者以为敬即是无事时义义即是有事时敬两句合说一件言敬则义在其中言义则敬在其中不知是否正是如此在心为敬在事为义仁问洪范曰思曰睿睿作圣周子曰思者圣功之本可见君子思之为贵然而传曰天下何思何虑何也窃意所思所虑只是个天理更无闲思杂虑即此可谓之无思虑乎抑亦吾心之本体即是天理善体认之则是而无待于思虑乎勿助勿忘思不出位如明鉴止水万象毕照是善思也天下何思何虑仁问天地之定位日月之往来山川之流峙四时之运行万物之化生天理固自然莹彻于其间而亦何待于言哉此夫子所以欲无言与默而识之也颜子不违如愚正是此学然则孔子又与回言终日何也敢是子贡以言语求圣人孔子示以无言颜子默识孔子故与之言终日是亦因材成就者与无言者圣人立教之本有言者圣人感应之用并行而不悖也仁问天下之理具于心而圣贤之学固莫要于存心矣然存之必有道焉存也者敬之谓也敬也者勿忘勿助之谓也勿忘勿助之间无存而无乎不存矣或谓心存则天理自然流行而无待于学窃意心存固见天理尤必加学问思辨以开发之以扩充之则生生之理不息而德日盛业日大不然则天理或几乎息矣焉能长进焉能顺应譬诸草木之生意具于根也树草木者先植其根而又灌溉之培养之则生意不可遏而枝叶花实自然茂否则根虽植而日至于枯藁也故先生曰根立而不灌者死矣根不立而灌者死矣请教如是涵养仁问书曰改过不吝语曰丘也幸苟有过人必知之子路人告以有过则喜是古之圣贤不贵于无过而贵于不吝改不以无过为幸而以知过为幸而今且莫要说无过只要常常见得有过便是进处然过之见与不见亦在我之用功否耳仁近来验得才用工便觉得满身都是过略放肆便不觉今欲寡其过而未能也敢问寡过之道何如才知痛痒便有生意便是仁故哀莫大乎不知痛痒大不幸不闻过子可谓切问近思矣仁问先生曰性者天地万物一体者也惟能尽其性则能尽物之性者今谓释氏明心见性而不能尽人物之性者果释氏未能见性乎抑性非一体乎石翁云吾儒与释者其无累一也程子曰体用一原盖有体必有用矣今谓释氏无所累则本体全矣而无用者果释氏有所累乎抑石翁之论别有所谓乎无累同而本体异性其所性而非吾所谓性也圣人天地万物一体释者务去六根仁观尧舜之学只是一个精一成汤之学只是一个建中文王之学只是一个敬止孔子之学只是一个一贯孟子之学只是一个博约周子之学只是一个无欲程子之学只是一个主敬可见圣贤之学简易而已矣今先生随处体认天理之教则又明白简易真足以绍尧舜汤文孔孟周程之至传百世以俟后圣而不惑者然则有志于圣贤者果能随寂随感随静随动无时而不体认则参前倚衡之体见矣有所见则外物不能动而吾心自然之乐可已乎哉只教诸贤去体认自求自得自乐耳焉知尧舜汤文孔孟周程之传王奉问天理者吾心中正之本体但人拘于气禀蔽于物欲失之者众矣夫子悯斯人之陷溺示人以随处体认之功欲人合心事内外而一之以复其中正之本体也或人以为随事体认者求之于外何与如或人之说然则体认者心也心亦有外欤天理者性也性亦有外欤造次颠沛必于是居处执事与人之恭敬忠者亦外欤是徒为诋此岂自胜而不自知其陷于义外之蔽也徒知是内非外而不知心性之无内外也观吾心性之图此惑自释矣奉问夫子教学者以勿忘勿助盖阐孟子之秘而示人以易知易能之功也学者不能实用其力或以悠悠不进为疑或以用意则助不用意则忘为惑何也此与千圣千贤论学工夫皆同条共贯千圣千贤之学皆主此自然稍涉忘助便不是自然便不是圣贤这条路上人也奉问夫子自然之铭其示人以简易之学至矣尽矣或以老氏自然为疑或以董子勉强为是愿开示之所强勉之理亦是自然道理老氏安得望此董子正义不谋利明道不计功亦见得自然之理所谓强勉者亦强勉此耳稍有助长即是计功谋利之心矣勿忘勿助乃自然之功夫奉问随处体认天理则心静心静则云行雨施山峙川流草荣花茂鸢飞鱼跃无适而非天理之流行不能随处体认天理则心不静心不静则天地若隘山川若囚花若以溅泪鸟若以惊心诗人所谓出门即有隘谁谓天地宽者也只可言定不可言静心定乃能体认天理见得天理则心愈定所谓知止而后有定也他未暇论奉问回之屡空虚心以应物而已富贵贫贱所处一也夫子许其近道者以此赐不能虚心故不受命而贷殖其曰屡中不过亿而已矣然否空而谓之屡者或空或不空如止许其三月不违之意故云其庶乎若圣人之心常如鉴空则与道为一矣不止于言近也货殖则心常有物而不空其言之中道者亿度而已盖庶乎则一时或有之于己亿中则如说别人财宝与己不相干奉问吾十有五一章皆圣人经历实事若颜子三十二而卒止是到立之地位不惑知天命耳顺不踰矩尚未至也今称颜子者谓几于圣人不谓颜子造就之功反在圣人前乎到立地位亦难不可容易看立则如木根之着土确乎不可拔此即与可与立之立同前面只有权耳权即圣矣自不惑知命耳顺而从心权之谓也姜凤问道体本自然也不容一毫人为故求道者必用功于勿忘勿助之间则自然矣用自然之功夫方合自然之本体若加一毫人为则伪伪则去道远矣未知如何察见自然之本体便合用如此功夫明道谓必有事焉而勿正心勿忘勿助长不用丝毫人力岂非自然自孟子而后无人识此义惟明道石翁知之矣不可不吃紧理会凤问人心与天地万物为一体是则然矣若不用功其何以见之盖勿忘勿助心之中正处也学者能于中正处用功此便是参前倚衡便是所立卓尔也天地万物一体之意不于此而可见乎若为学之始而遽欲见天地万物一体是想象也未知是否于心得其正识取想象便不是凤问未发之中是道之无声无臭不睹不闻者也如何见得恐只于已发之时方才可见如喜怒哀乐之中节和也喜怒哀乐之能中节者中也离却不得若未发之时只可居敬而已故曰戒慎不睹恐惧不闻未知是否喜怒哀乐未发之前而中自见凤问善乃心之本体也然亦有恶念之发亦可谓心之本体乎若不谓之本体胡为而有是哉且如天地以生物为心然或有时而生祥物有时而生恶物由是观之是天亦有善恶之分矣谓善恶者皆为天之性可乎善者其念也本体也恶者其邪念也非本体也试独观之凤问曾子大贤也其于取舍之分盖明矣何以受大夫之箦而即安之必待童子骇异于病笃之余而后易之乎或前未觉而至此因其言乃觉也觉则不安矣凤问人性皆善何以有上智下愚之分其上智下愚之所以不移者果生成不移乎亦是可移而人自不移乎人性本善无不可移之理人自不肯移耳凤问心者理而已矣释氏何以理为障碍乍见孺子入井的心生出来便有是自然之理也释氏欲一切扫除其见何如释氏之得罪于圣人只是以理为障不识天理天理者天之理也有何形影有何障碍凤问师尊明道解格物曰格者至也物者理也至其理乃格物也是以格物从心上说与晦庵先生解不同诚是也但晦庵当时释格致之义亦曰窃取程子之意以补之岂程子当时议论不同有此两说欤晦庵解格物为穷至事物之理欲其极处无不到此即程子至其理之说其解格为至皆同但程子以致知在所养养知莫善于寡欲以涵养寡欲为格至其理则兼知行而晦庵则只主知言之耳所以不同也凤问孟子夜气之论只可就常人说若学者用功终日干干勿忘勿助无间动静则新意当时时发生何俟于夜乎惟息字最可玩息者止也生也不止则不生凤问程子曰心要在腔子里这腔子有指其形体而言者有指其理而言者未知孰是心何尝不在腔子里但在于觉与不觉耳此言亦似有内外或记者之误也凤问好仁即恶不仁岂有恶不仁而不好仁好仁而不恶仁者乎然论语于好仁恶不仁者岐而二之何欤古人之言多有如此分说其实合一须善体认凤问晦庵曰无私心而合天理延平曰当理而无私心二说孰是若当理合天理何私心之有二说皆似分为二若有私心着一理字不得则可作事字耳凤问穷理尽性以至于命凤以为穷理则性可得而尽命可得而至也一时便了岂有穷理是一段功夫明道先生云才穷理便尽性尽性便至命穷理是大头脑处后儒错看作知止了殊不知穷者知行皆至也凤问随处体认天理之教其即执事敬乎执事其随处之谓也敬其体认天理之谓也未知若何所谓随处者今人未知此意以为求外此即与终食造次颠沛之义同与居处恭执事敬与人忠之义同盖随动随静随感随寂随有事无事无往而非此体认之意耳凤问静坐间或有时无见天理之发亦无见人欲之发这时节还是气宁静亦为未发之中乎是以静为中而未知中也更存养之自见谢显问体验日用功夫以动以静殊不成片段还只是于本体上理会未透耳师尊所以每每拈出执事敬示人却甚精切且曰主一之谓敬无适之谓一无适者无物也惟无物故能主一主一则本体澄定体物无遗自一念存存以至游息酬酢不惟不为外物牵累抑皆以涵养吾本体而坚定吾之志趣耳故曰敬立而动静混内外一何如只是一执事敬一了百了或谓夫子尝以气之中为性至喻以手恭足重云云者何居显曰此即性之体用一原之妙也夫心之生理为性也人只于此心勿忘勿助时得其中正生生之理自然流通其见于手足也手恭而足重于喜怒哀乐也而莫不中节以至于天地位万物育三千三百各有其叙无非气得其中正而为天性之着见者也是则气之中正以心生也心之生生由得中也若心不中正则生理息矣生理息故手足痿痹七情过当而万事万物皆病矣尚得谓之性乎正是如此看器与道非二也有疑夫子自然之教者曰夫惟圣人为能自然也学者盍且做勉然功夫显窃谓自然者吾心中正之本体即天然固有之理也何圣愚之别顷刻用自然功夫则顷刻便见得元无丝毫人力恶得舍此而别有所学者中庸诚者之不思不勉诚之者之择善固执虽功夫有生熟而无彼此玩道字及善字可见故曰诚则明矣明则诚矣是其理未尝不一致也或者所疑则何如未睹自然之本体即不知自然之功夫便不是圣贤中正之路更学何事或者曰夫子谓中思而不遗于四远也何居显曰思也者神明之体心之用也心体天地万物而不遗故思通天地万物而无外也无外故曰中中外一体也何远之遗曰然则思不出位也出则何之显曰此自夫人之非所思而思或滞于一偏者言耳一偏者有外也非所思则又外也是安能聪明睿知以达天德故求入德者莫如中思而中思者其唯勿忘勿助之间矣乎亦是如是体会便合如是用功黄纶问或谓尧舜作者之圣孔子述者之圣其圣有异乎愚谓前圣后圣其揆一也或作述时焉而已欲以作述差等之其亦不知圣人矣未知然否德至圣人则无优劣所谓及其知之成功一也而或以为有差等者非知圣人者也譬之金焉有自然足色者有自七八成炼至足色者及至足色则无差等矣若夫作述则夫子自谓述而不作信而好古先天开物后天成务固有这般神圣纶问格物致知之说夫子论之详矣近世学者有以格物致知属知诚意正心修身属行者有谓格者正也物者事也格物是即事而正之也有谓格者正也物者念头也格物是正其念头也又谓格者格之于心也以心格之也物者理也吾心之天理也格物者非穷究物理乃穷究天理之谓也又云格物是知性致知是尽心诸说纷纭尚未合一乞重言之以开来学格物功夫随处体认天理上恳到则自洞然诸说未宜与辨纶问言贵信行贵果何以谓言必信行必果乃为硁硁小人乎只为多一必字世间有如此学如此人人便以为圣学贤人矣岂知夫子直于其心术上说破便是小人之儒乎纶问象山谓六经皆我脚注愚谓所云我者心也心之理原于天六经也者所以发明乎此心之理者也未知是否其理固然且问谁是我者古今之人至立我者有几纶问明道教人静坐延平亦教人静坐晦庵亦谓看来须是静坐始得收敛何如理无动静只为后世学于波荡汨没之中须得如此亦不可偏着纶问先儒谓释氏多言定圣人便言止愚谓止与定无分别圣人之定异乎释氏之定如知止而后有定圣人定之以中正仁义圣人亦何尝不言定但不与释氏同耳所谓句句合然而不同若于此看得破许尔具一只眼纶问易曰易简而天下之理得矣先儒谓人若以易简存心将来便入异端去何如天理自是易简以为将来便入异端去者未知易简之理也纶问或谓良知自明不消更去穷理只要来行上着力但几微毫厘之辨或恐行之过中失正故讲学问辨之功亦不可废非以是为急也此生之所未谕者敢问如或者之言则止言默而识之可矣何以又言学而不厌止言德之不修可矣何以又言学之不讲是吾忧也止言尊德性可矣何以又言道问学盖不学则恐于德性默识皆不能无差耳纶问或谓象山有闭目静坐之教愚谓此教学者于先事之时能闭目静坐不妄思虑不妄举动则亦可以静养其心凝然安定而事至物来所以应之者自然有得矣初何尝教人屏物弃事一于闭目安坐如禅学之流也哉闭目之有益于存心亦犹孟子夜气之存息平旦之气之清明之意也朱子亦尝谓无事之时能休息恬静少间出应事更觉分外精神其意亦与闭目之说相类如何此说是也孟子夜气之所养正是此意但更须有静而无静之理乃活静也李世用问心性之学在乎勿忘勿助之间勿忘勿助之间在乎存心而已存心则觉始悟图说之妙诚见夫心外无天地万物存心则觉而无不可也所谓悟图说之妙诚见夫心外无天地万物存心则觉此言亦是若谓心性之学在乎勿忘勿助之间可也又谓勿忘勿助之间在乎存心则不可也盖勿忘勿助即存心功夫非勿忘勿助之外又有所谓存心也此处不可不辨用谓艮其背一句尽了心学之的能艮其背则内不见己外不见人程子所谓定者动亦定静亦定无将迎无内外之说也则夫廓然太公物来顺应不至用智自私之蔽者非不获其身行其庭不见其人之谓欤吾契章末数言皆是明道于定性书中亦引易艮卦此数语艮其背即动静皆定之说也艮者止也定也不获其身不见其人即内外两忘澄然无事之说也然此犹有似是之非恐人惑了所以区区又言不获其身必有获也不见其人必有见也有见有获则是实见实获不落虚空故能定所谓知止而后有定也此差之毫厘谬以千里尤宜致辨用问一者吾心之天理也无二无伪不偏不倚停停当当刘子所谓天地之中是已察之惟精则心体恢复无处而非一矣云云惟精惟一乃是两事合一用功非谓精便能一也惟精惟一乃执中功夫缺一不可即中庸学问思辨笃行与吾之说学问思辨开其知也即惟精之谓也笃行恒其知也即惟一之谓也一者恒之之谓也二者合用知行并进则中在我矣若谓惟精则自一惟博文则礼自约如何圣人每每二者对说至于论语他章博学于文约之以礼分明是既博文又约以礼也读书徒欲就己说而不思与圣人之说不合也天下后世其谁信之不可不戒用领勿忘勿助之教即随处体认天理随处体认天理勿忘勿助自见勿忘勿助乃存心之法犹规矩云尔是随处体认天理专于心上求之云云此段中间谓随处体认天理专于心上求之及前一段勿忘勿助乃存心之法皆是也若谓随处体认天理勿忘勿助自见则倒说了此处紧要不可不精察也显问圣学功夫惟知行两端傅说论学之首言知之非艰行之惟艰而知最大知安可一时无得大学言知止知之始也犹之知有此物也知至则知之终也犹之知存此物也始终皆此一知故曰知通乎行通乎行而知者圣学之始终也虽圣人复起当不易斯言矣近见论学者一以为先知后行如知物可食乃食一以为行后乃知如必食物然后知味二说何如请问易曰知至至之知终终之始终只是一知而行在其中故吾有天包乎地知通乎行之说其所谓知亦有先后浅深二公所论皆见其一而未知其二也必兼之乃尽即知即行知之浅者如知物可食乃食也行至知至知之深者如食物乃知味也若不论其先后浅深而各执其一说则所谓先知后行者更无食后隽永之味记云人莫不饮食鲜能知味者何谓其所谓行后乃知者如不知乌喙砒礵之不可食则至于杀人何知味之有且记云冬日饮汤夏日饮水者何谓故二说合而通之然后圣学之功尽可善察识显问常知常觉固圣人之心不能异然圣人之知知乎此而已圣人之觉觉乎此而已知觉而非此本体则已落空是外天地万物之理而知觉则与禅学所谓惺惺者何异故先生曰学至常知天理焉至矣或者曰常知天理是则非空知矣然或堕于有物然乎噫是殆知外乎天地万物之为无物而不知本体自然神明于天地万物之间不为无物也夫天理者天之理也天之理则有体而无物变动不居神妙不测是故知微知彰知柔知刚通乎昼夜之道而知非有方体之可执何谓为有物也学者惟调习此心于勿忘勿助之间则无物而无物不体而皆天理之知矣如此是否此说见得是如此涵养庶不落空刘生代问忠信笃敬固是行乎州里蛮貊之道矣非实见得忠信笃敬立则参于前在舆则倚于衡怎生便得他行故曰立则见其参于前在舆则见其倚于衡也夫然后行故学贵察见天理而存之也敢问何如忠信笃敬只是一理在言为忠信在行为笃敬参前倚衡所见不是见忠信笃敬见此理见此道体耳此子张问行乃知行之行非如问达也知行者造道之功元不相混亦不相离古人学问必有头脑必须知所有乃可养所有此明道意也子张务外乃遽然问行便是无头脑学问且不先知所有则所行者何事行于州里蛮貊云者犹言无往而不行如云虽之夷狄不可弃尔但欲其随处而力行必先须随处而有见始可行故又告之以察见此道体如参前倚衡则见之亲切自不能舍而行亦不能已矣来问所谓察见天理而存之最的当问天地之大德曰生人受天地之中以生曰性故纯粹至善者人性是也惟圣人之心纯亦不己乃足以言尽性夫人性皆善何独谓能尽者圣也盖五气之运既参差不齐而五性之动又善恶以混故虽所禀之有清浊而所蔽之有浅深然皆非学焉而无以见其本真也孟轲氏因性学不明恐人于浑成处不见本真只得每每于发端处指点示人以见其善如所谓良知良能赤子之心与夫蹴之不受穿窬之不为见牛觳觫之不忍乍见孺子入井之憷惕凡若此类盖欲人因此以充其本然之善以学圣人之学固非遂指此为性之全体而足也姑即一端而语之如乍见孺子入井之憷惕此谓恻隐之一端是也如见牛之觳觫当时齐王岂无系吝夹杂之私乎如此而不学遽谓之本性吾不知也故孟子每言扩充夫扩充云者学问思辨笃行有一之不至其于性也不远乎故性非其端之可尽而谓之端者不谓性之全体但以见性也敢问何如易谓复其见天地之心云云其浑然灿然体用一原显微无间原是一个物事天地之心寂感隐显本无二致但于复时可见未复时未见如草木之根在土中又焉得见非谓未复时本无也故孟子每每于其发处复处拈出这点初心真心良心欲人察识这天地生意便是识仁就这根上培养扩充以至盛大美大圣神与天地合德亦不过是元初具有完全的物事所谓父母全而生之子全而归之非有加也扩充之功即学问思辨笃行是也此与良知良能章达之天下皆是此意孟子之学更无别奇异每每如此若端字具见心性图说不赘问良知人人之所同然小人之欲掩其不善亦可以见良知之不昧矣姑勿论焉可也且有同志于圣人之学而又同事而异见者何也如武王之伐纣革命顺乎天而应乎人其为良知之中正明矣乃夷齐之叩马而谏饿于首阳孔子以为求仁得仁其良知良能之真切亦自有不可诬者是则良知之在圣人固亦有不同乎将以武王为中正而夷齐之学稍失之偏故所见亦偏则孔子谓之仁者何也良知岂不是人人之同然但便须寻所知者何事知得如孟子直指人人爱亲敬长这一点初心真心良心者可也此即是天理至于世间岂无紾兄之臂德色诬语者乎武王顺天应人乃出于无我乃知之中正乃天理也苏子谓武王伐纣非圣人予曰此武王之所以圣也非圣人无我不顾天下非议做事不得夷齐叩马而谏为便打量不过便出于有我之私其求仁亦是仁者见之谓之仁非知之中正仁之全体者也非天理也所谓这天理硬了安得为良知若谓以知觉为良知则空矣一章血脉全在一良字达字上此孟子吃紧为人处今日都孟浪看了差之毫厘谬以千里其害岂小前谒文公阙里见汪得之宪副偶说出一句云今日只说良知如何不说良能予为之愕然至于同事而异见者不自求自得如汉儒各守其专门之学如人不知切于爱身身有病痛不肯博求明医不知夫子焉不学三人行必有我师之理耳问仰思圣功惟精处固已了若惟一但守此精者耳精也者精也至当归一之谓也中之的也惟一者一于精而不已也惟精处苟或毫厘之未精如夷惠之徒其学已到至处岂非一乎但以惟精之所争毫厘故不能如孔子之大耳敢问何如精一只是一段工夫即精即一无先无后实见得如此便是一精者知一者行即知即行知行并进夷惠只惟精处差了连惟一处亦不是学岂易言乎哉问问辩录中所谓知觉之知乃心之本体奥义未详愚谓本体也者乃根于性而原于天故存而为仁义礼智发而为恻隐羞恶辞让是非乃足以尽本体知觉不足以尽本体也如以知觉为本体则如空知禅也用智凿也岂亦得谓之本体耶以为何如人莫不有知觉须知所知者何物此即本体也本体即性也性即理也性字文从心从生乃心之生理若真知心之本体即是全体即是中正即是天理即不落空落凿今为盗贼者杀人者至于弒父与君者岂不亦有计谋亦谓之知但非知觉之全体便是不知不觉不识痛痒了故愚于大学序云至善者非他也天理也天理者非他也乃吾心中正之本体也知本体便知中正问中庸曰性之德也合内外之道也故莫若动静俱定内外两忘乃为学之至而君子之中庸也闻之师曰慎独以养其中而和发焉慎动以养其静其宗旨何居中即静和即动体用一原显微无间但静时中处不可着力才着力即为动矣故慎独慎动都是一理且谓戒慎恐惧四字何者为静皆是动时着力功夫而养静养中之要在其中矣问气之中正处便是理不知其杂揉者独非理耶中正即是天理不中不正即是杂揉即是人欲觉之反之即中正之本体完复矣问勿忘勿助其间乃中正处天理见矣这是必有事而勿正乃集义之的也若曰君子之学集义而已苟非必有事则忘正以期其效则助皆非也故申之曰勿忘勿助长以状其集义之准的耳所谓节度是也盖既以集义为主则此四句者皆反复以言乎其功也而论者以勿忘勿助为无实柄夫既以必有事为提头不知所谓勿正者又将置之何地耶凡若此类请解释文义明白则众论自归一不尔则人不求之心而姑以传讹也此孟子说出千古圣人不传之秘奥舍此则无学矣如欲为方圆不以规矩是从何者为方圆故曰必有事焉此一大头脑也然恐有事之心或过则易至于预期其效则所有事者反为私意故继之以勿正既有事而勿正矣又恐勿正之心或愈不及则易至于忘所有事亦是私意故继之以心勿忘既勿忘矣又恐勿忘之心或过则易至于助长亦是私意故继之以勿助长此十三字反复交互说如旋螺文极为精密只欲人不失之多不失之少此心在勿忘勿助之间常中中正正敬立而道义出矣文公节度二字最好玩问哀公问何为成身孔子曰不过乎物既而又避席而对曰仁人不过乎物是故孝子成身故大学举修身之功以修身言之也而必曰正心正心未尽也而必曰诚意诚意未尽也而必曰致知致知未尽也而必曰格物夫物也者非他也吾心所知之理乃天然自有之中而明德新民至善归一之地也格也者非他至其理也盖知行并进乎此实久蹈之而非口耳之而已也故格物则无事矣则意心身之于国家天下举之矣故礼言不过乎物大学格物而其归以修身申格物其意一也如此则心无成心意无妄意知无空知家无不齐国无不治天下无不平圣功于是乎备矣未知然否来问此段深得大学之旨古本之善紧要处全在以修身申格物且不曰道曰理而曰物者以见理不离物也非离物外人伦而求诸窈冥昏默以为道也可见古人实学处易曰形而下者谓之器形而上者谓之道道器同一形字故易不离形而言道大学不离物而言理吾契可善察识涵养毋徒夸见他宝也问孔子曰苗而不秀者有矣夫秀而不实者有矣夫即孟子所谓夫仁亦在乎熟之而已故仁在乎熟苗在乎秀而实愚独虑假饶非苗之真种何贵乎秀而实非仁之真体何贵乎熟故学莫先于识仁敢问何如吾平素说学先要认得真种子道家犹能言鼎内若无真种子如将水火煮空铛古人说学都有原委孟子五谷种之美者正与夫子此章之言相发明故学者须先识仁乃在养之若于此错认了饶他有百倍千倍之功亦终成就一错去是谓铸错也吾子可谓善疑善问矣以今来诸问观之可见学又长一格勉之勉之吾年来平生嗜好俱无至于文字事亦以懒废今自初九起患一疮卧病十日矣感吾子十条远来相问遂不知病之在体力疾据案书答类非得已而不已之言也吾子其以此自信自养若有相信者不妨出示之否则藏之不足为外人道也泉翁大全集卷之七十四新泉问辩续录门人邵阳陈大章校刊程远问窃闻先生之教每于日用间事事物物警省于心惟恐有过恒以为忧又虑功夫不先静中养出端倪做来做去终非真知易致更变真动真静其间灵明一点乃是元来本体此端倪也主敬不已庶乎动静合一内外无间石翁养出端倪之说正孟子扩充四端之意必先体认得这端倪乃可就上加涵养之功否则养个甚物此便是头脑处世儒反疑此以为禅真痴人前不可说梦吾子既如此见得便切实用功不可徒想象说话也远问尝强于记诵溺于讲作泛然莫知所主及致说书多是背戾作文多是支离常不自知其病近得二业合一训乃知昔日之病无本故也今乃脱去旧习先从心上寻个真实义理则说书作文庶有根据而无背戾支离之病是否先立乎其大者则读书作文一以贯之如树木之有根直上贯乎枝叶此二业合一之说看来一立百立无先后彼此如二物也方瓘问承至教拳拳悚惧不胜亲炙几杖不知几何年而为吾道计若此是诚何心哉惭负惭负游子所言诚不足为吾师虑所可痛者但吾辈同门支持者几人担当者几人的见不惑而不至于倒东倒西者几人夫以吾师数十年精神命脉无一刻不注于吾辈而吾辈不惟无以体吾师之教且将操戈入室或改头换面或懵懵自弃或矫矫自诬或悠悠自孽以自叛自累于吾师吾师亦何负于吾辈而吾辈有如是如是哉静言思之不能不痛憾而彻骨也虽然吾师天地之量合天下之贤愚小大麟凤虎狼蛆虫蛇虺固无所不包然或时考言而观行或时因迹以求心或时恶佞以黜伪或时辞疾而不屑或时鸣鼓而麾之于门墙或时视所以观所由察所安而不为小人所罔如孔子之于七十子无不洞见其肺肝震慑其奸欺者亦吾师至教之不容已者也吾师视民如伤于吾辈之过恶不忍十分斥言而吾辈遂缘此以成宿弊面为欺罔而背为乡党自好者之所不屑为甚至操戈入室反生谤议以致物论此亦不可不审也瓘以愚蠢不能体认至教联缀诸友尊崇师道以贻无穷之忧深可痛责然昨蒙针灸亦不敢不自收敛以深藏自晦反躬责己与诸同志互相砥砺于福山也仓卒拜别意欲即来函丈从归西樵未及质以近日功夫昨思事变无常倘到家不能遽尔起步则又不敢不一请正也看来寂然不动之体莹彻于宇宙之间宇宙之至静即吾心之至静而天下之千变万化声声色色不过吾心至静中数点之动而已至静莹彻融释脱落上下四方廓然万里见父而笑见子而孩兄触而爱弟至而慈花柳风月源源而来如泉之涓涓生于沼而未尝挠于沼如云之缥缈行于空而未尝扰于空故自一念之触以至千酬万应纷纭轇轕而吾寂然不动之体固自若也海阔天高之体固自若也盖以宇宙之体分付之于宇宙宇宙不变则吾心亦不变宇宙不可以千军万军紊则吾心亦不可以千军万军挠是故鸢飞戾天向上更有天在则向上更有心在鸢不得而飞也鱼跃于渊向下更有地在则向下更有心在鱼不得而跃也长平之坑所坑者长平咸阳之火所火者咸阳渔阳之鼓所鼓者渔阳而长平咸阳渔阳之外上下东西南北相距不知几千万里之体坑不得而溺火不得而焚鼓不得而震也人惟不认得宇宙之至静即吾心本来之至静于是乎以躯壳为心而不以宇宙为心以空空一块之知觉处为心而不以神之无声无臭莹彻无穷处为心则心已不胜其小蠢然亦一物而已矣故憧憧往来灭东生西是皆不见本来面目之故苟能体察而默契之则俯仰宇宙莫非真体而心性一图俨然在目通天彻地俱有实落躯壳不可得而私尧舜不可得而与崇高富贵不可得而加困苦流离不可得而减天人内外不可得而分生死昼夜不可得而变故自朝至暮朝暮一至静也自幼至老老幼一至静也自常达变常变一至静也自不愧屋漏以达于莫见显显见一至静也自念之敬以至于三千三百仪文一至静也盖千酬万应无往而非至静莹彻之地亦无往而非行所无事从容中道之天故读书而不累于书作文而不累于文应事而不累于事处天下国家而不累于天下国家奔之走而不以为烦止之息而不以为逸舞之蹈之而不以为驰掀天揭地而不以为功此周子之所谓见大则心泰而躯壳之念穷通得丧死生荣辱功利之私自不得沾惹于其间近来专以意理会似觉功夫略有头绪片段但以不能精细故应用处多有疏脱而驳杂野态不能不贻吾师忧也所体如此诚恐犹是落于意见一偏兹谨述请正静字只宜作定字明道先生云动亦定静亦定无内外无将迎便不倚着一边便不致疏脱驳杂矣余所见甚开阔勉之勉之吾道是望杨希震问伏闻随处体认天理之教久矣求之于心愈见病痛日多而于浑然无间处甚是难得看来只是日用间调停节度之功未能纯熟耳近细究此学才觉得滞事便自打涤才觉得遗落事便自照管然亦在乎常明常觉中常有提撕之功不是着得一些意才着意又便是障碍矣岂有体认天理反见病痛日多之理此是不善体认惟调停节度则随动随静无非中正天理自见何等易简若云觉得滞事乃便自打涤觉得遗事乃便自照管则终日憧憧此乃所谓大病痛也又安得常明常觉希震窃思明教只是在几上理会更添不得丝毫意思如应用时略见得有我略见得有物便是心事支离此时不流于空便滞于事须是平铺自在照应本体便是几上理会的工夫故曰知几其神几上用功是有此理然惟颜子能之非至明至健者不足以及此汝辈初学须且在随处体认上用功他日有进步到高明处则几上自可见伏读自然铭章始知明训即千古传心之秘反而求之于心其所谓无纤毫人力者甚难夫自然者天然自有之中道之体也必有事焉而勿正心勿忘勿助长道之功也勿忘勿助之间固难着意理会然转移应变不能无照管回顾之意震求之久矣未能如志恐有点化至言请益自然道体须于勿忘勿助之间求之便是体道自然之功此即是点化至言更无别言若云转移应变不能无照管回顾之意便不是此意善自求之郑经哲问窃疑漆雕开之对夫子曰吾斯之未能信此见开有慎独之功不为自欺之学斯者指心之天理而言未信者择之未精执之未固天理未能实有诸己未能以天地万物为一体苟在仕焉未必廓然太公物来顺应功利之政得以牵制习俗因循之论得以迁易世变利害得以摇夺此开之所自知而不敢仕而非夫子所及知乎只这斯字便见开灼见道体处只说未能信便见开自信处只于其不求仕便见开不自欺处此章之指吾契可仔细体认谓斯指心之天理说得是但云择之未精执之未固开恐未必如此若如此便说此等话不得方珙问天地无内外心亦无内外天地无穷尽心亦无穷尽心与天地一也心也者道也天地也者道之体也非天地无以见吾心之弘非吾心无以敛天地之约弘也约也人之所以合内外之道者也见此而存存之则无事矣明训所谓勿忘勿助无在无不在不离于物而不滞于物存之之道不偏不倚中正之门路也终日体验渐见亲切然否无在无不在正在勿忘勿助之间此是合内外功夫吾子初学见此切莫求之弘只在约上用功使此心常存存则自见弘大之实体矣若徒求之弘大或出于想象未免虚见无益也勉之经哲问窃闻孔以仁为教曾子以仁为任其曰以文会友以友辅仁以文会友者文非止文字文义云也盖文者仁之显天地万物之理备于人而散见于经传可法可象者也仁者文之隐乃心之天理人之命脉天地万物浑然一体者也文与仁非二也伊川先生所谓隐显无间也君子会友以经以传群而学焉群而辨焉群而思焉群而问于师焉朝斯夕斯日斯月斯不离索而废于斯不盍簪而舍于斯若此者岂有他哉欲其有所知斯有所养有所觉斯有所存克一念之仁而复全体之仁扩一事之仁而为不可胜用之仁虽为仁之机由己而不由人而文会之功所以警发人心之不死而扶持天理之常存者端在是也岂文会为一事而辅仁又别为功乎易曰君子以朋友讲习讲习此仁也记曰独学而无友则孤陋而寡闻学而寡陋焉则为仁之功或息矣孟子曰责善朋友之道乃友之不得已也非辅仁之良方也此见友之为益甚大不可以不会以文会文当知所以辅仁而非区区文义间也由是而成则为德行发于外则为文章为功业润于身而泽于人皆辅仁之能事文会之成功友道其大矣哉朋友纪纲人伦贤契此说甚好故读书不如亲师友师友讲习不如相观而善能涵养德性熏陶气质其功甚大可于馆中与朋友聚会行之杨大中问伏领先生体认天理之教全无所得朝夕反求诸心更无他物惟觉有中正一念无偏倚无治惹不睹不闻无内无外能敬以存之则为天下之大本推而行之则为天下之达道施诸父子则为亲施诸君臣则为义施诸兄弟夫妇朋友则为序为别为信以至万事万化随时随处莫此体形见白沙先生云得此杷柄入手则往古来今四方上下都一齐穿纽一齐收拾舞雩三三两两正在勿忘勿助之间疑以此耳天理二字与天地万物为一体无古无今无往无来无四方上下只得一体其要只在勿忘勿助之间便是中正处是之为把柄寂时为大本感时为达道非有二物亦非二事万物万化万善万有只此一体更无别体得此把柄不待穿纽而自穿纽不劳收拾而自收拾终日终身只此一大事更有何事只在寂感不待于推与施也郑经哲问近读易遯卦曰遯亨小利贞浸而长也程子传曰遯者阴长阳消君子遯藏之时也虽小人道长之时君子知几退避固善也然事有不齐与时消息吾以刚阳之德处中正之位又下与六二以中正相应阴柔方长而未至于甚盛如卦之才尚当随时消息苟可以致其力无不至诚自尽以扶持其道不可大贞而尚利小贞也朱子本义曰九五当位而下有六二之应若犹可以有为但二阴浸长于下则其势不可以不遯小人则利于守正不可以浸长之故而遂侵迫于阳也程朱二先生皆深体乎易者同卦同时一主于迟留而存不忘斯世之仁一主于勇退而决明哲洁身之义其所见不同乃如此不知何者为时中也以哲管见顾所处时位如何耳盖遯者阴之始长未至于否也如居大臣之位任国家安危则当存程子之仁尚必致力于未极之间强此之衰艰彼之进以扶持斯道若为在下位无可致力者则当决朱子之义有为之兆者则可以去也一部易只在时与位耳随时随位即道也阴盛与未盛之时不同大臣与新进之位不同此仕止久速之时惟达权者能之吾世迪所见取程子之说为是向晚与诸友论孝经哲曰看来学须是内外合一用功方见得力方是孔门正传偏于外则忘本固无自得之真偏于内遗物亦未免有师心自用之病便曰自能广大高明恐未然也有友曰如何为偏外经哲曰孔门之学莫若子夏夫子斥之曰无为小人儒夫小人之名至陋也而加之以文学之子夏何耶盖学不本诸心性虽极博洽未能无恶也焉得不为小人有友曰必如曾子专用心于内乎经哲曰曰忠曰信曰习内也传于师交于友谋于人内外何尝不合一乎曾子曰尊所闻则高明矣行所知则光大矣此实得之学也论今下手功夫时而静坐默观此也时而读书感通此也时而讲论精明此也时而酬应裁审此也时而观山水咏花木宣畅此也不驰不滞神明其间道无往而不在功无时而可息此随处体认天理之教也学须知合内外之道何者理无内外故也知心性之本体则知理无外矣王元德问前读中庸戒慎乎其所不睹恐惧乎其所不闻一段工夫尚未释然窃意所不睹不闻之体是用之源圣人之妙处当无间于动静也戒慎恐惧之功亦当无间于动静也故曰动亦定静亦定无将迎无内外今先生于难语乃言曰戒慎恐惧动时功夫又曰此四言者之为义非动而何何以独举动而言之而不合乎静言之也仰惟尊教云动以养其静也贯动静也动静无端也岂是动静二字可以往来看乎动时功夫动以养静盖即合动静而言之欤彼世之动而汨乱静而归寂者亦皆谓之不知动时工夫亦皆谓之不知动以养静也人之静时亦可谓之动以养静欤不然何以先生于戒惧工夫独以动时言之不合乎静而言之也程明道所谓动亦定静亦定者专为定字言之故合动静而言动静皆定统言之也若吾之言动以养静盖以实下功夫言之盖道之全体不可以动静间也先儒分戒慎恐惧一节为静存以慎独一节为动省故吾以为戒慎恐惧四字何者是静才用功便是动如终日干干兢兢业业惟几惟康与中庸此二节皆动时用功慎动以养其静静时不可着力才着力时便已是动了动以养静此正是动静合一处吾子所谓贯动静者是矣此孔门一贯之学也既云动静无端岂可往来看天道常运不息人心亦常生不息不息者动也而静在其中矣其余善自体认元德问心活物也无无念之心念活机也无可息之时苟得其养则为生生之仁复其见天地之心四端蔼然发见之初若火之始然泉之始达直有沛乎四海洋溢上下而莫御之势苟失其养则不知痛痒之人自暴自弃若火之灭泉之塞即有不保妻子之患是故周子不除窗草张子爱观驴鸣曰与自家意思一般盖常欲心之生不欲心之死常欲得天之生意不欲害天之生意也是可易能哉在积累涵养而已故曰养心莫善于寡欲所欲不必沉溺只有所向便是欲大凡有所向者情荡而动流夫何以养生生之仁乎动而无动情而无情斯可矣动而无动必有主也情而无情必有主也其主何主也在天为命在人为性诗云无声无臭记云所不睹不闻皆是物也昼夜之故由是造化之迹由是语默寝息之变由是生生之仁由是蔼然之端由是扩充之以至于位育之全亦无不由是自昼夜之故以至于位育之全皆其形而下也其无声无臭之体乃形而上也上下同一形字元非二物但欲尽其形而下者非得其形而上者为之主不可也但欲慎动以养其静者非得其不闻不睹之体为之主不可也譬则欲植树木之根以达于枝叶花实者非得天地元气之生意为之主不可也论语曰孝弟为仁之本本其所以生也孟子曰扩充四端在乎反求本心而尽之存之尔中庸曰洋洋乎如在其上如在其左右只是诚之不可掩如此程子曰中者天下之正道出则不是惟敬而无失则所以中也颜子非礼之勿以参前倚衡之体为之主也尧舜之兢兢业业以允执厥中为之本也文王之不遑暇食以昊天出王游衍故也成汤之昧爽丕显坐以待旦以顾諟天之明命故也因觉学者之所求不可遽及高远汗漫惟是反己守约而正其本在于无声无臭是已自初学以至于圣人自幼以至于老自静居以至于应天下皆同此定体皆同此工夫无一时而可息无一时而可异存是定体由是常功必将逐日逐月逐事逐物无不有感通之妙至于感通之极格于神明光于四海则体用大备斯成人矣要认得无声无臭须是认得上天之载体用隐显一原无间若只取无声无臭作深远题目看便终无着实处程明道亦云中庸言道只消无声无臭四字总括了多少又云中庸之语道其本在于无声无臭其用至于礼仪三百威仪三千自礼仪三百威仪三千复归于无声无臭此言圣人心要处此数言切须理会见得贯串方是识心史记问随处体认天理工夫固然奈何习心遮蔽念头把持不定用力操存反复如故又有出入无时莫知其乡之病近日求寻此心稍觉有主所使必由中出似亦近理然而不见本体者何所谓把持用力求心皆是助长之病如何得见本体子可存心于勿忘勿助之间久当自见之刘昊问罗仲素曰观喜怒哀乐未发之前作何气象程伊川曰喜怒哀乐未发之前而求所谓中者探二先生之言是欲人静中察见本体意固善矣然学者不善体认不以清虚为本体以气定为天理者几希天理本体何曾见得昊向时亦落在此病窃以观喜怒哀乐未发之前作何气象不若观戒慎恐惧之间是何气象之为得也喜怒哀乐之前而求所谓中者不若勿忘勿助之间而求所谓中者之为真也如是体认方有实地动静皆在否则终无了当说着求字便不是但存心于勿忘勿助之间天理便自然呈露于前安用求乎然能发此问亦见吾子之用功路脉勿失王元德问语曰求善于未可欲之前所谓未可欲之前指寂然不动之理而言非有外于可欲之端而别求寂灭之地也但即其萌动之几而存存焉则其未可欲之前即在其中矣所谓静以上不容力动以养其静者也若必欲舍动处而别求静以为未可欲之前吾见天理于是乎息矣可欲之几正天理流行不息之处也是以大学难语中有曰未接物之时亦可以预格之乎曰有之可欲之善而已亦可以见人心可欲之几无间可容息者也然而未可欲之前浑然一体体存则心生心生则几动自欲之自得之活泼泼地而弗可已矣然则可欲之善乃存其本然之体以得之乃不求之求也说不求之求甚是此即是勿忘勿助之间着不得力处随其感寂而吾不与感则为之可欲之善寂则为未可欲之前求之则不是盖可欲之善即善几也视问诸生夜会于崇正堂论及孔子伯夷或以为皆古圣人譬诸皆足色之金而分量不同或以为性同学同而气质不同或谓二圣人者易地则皆然或谓伯夷终不可为孔子视以为大而化之之谓圣夫惟大则与天高明与地广大惟化则与四时交通是故孔子毋意毋必无可无不可去父母之道则迟迟吾行去他国之道则接淅而行磨而不磷涅而不缁则公山佛肸可往辞孙而不卑道存而不亢则阳货可见一张一弛千载之下人见其如太和元气之流行于四时而已故夫一阴一阳天道之中也一刚一柔地道之中也一仁一义人道之中也道中而已矣故易曰一阴一阳之谓道仁智合一中立而不倚实与天地参而四时同者孔之之所以圣也用之则行舍之则藏勿忘勿助而天理见前颜子其进于是矣见其进而未见其止故曰具体而微亲于其身为不善者子路不入彼有以自守贤人之德也伯夷之清也孟子所谓皆古圣人孔子所谓古之贤人盖意必固我贤人所不能无自颜子以上则便不然才有一毫见识则就执一边矣是故以孔子而居伯夷之地则内明外顺以蒙大难三分有二以服事殷当为文王之至德文王之心太伯之心也夷齐扣马之心也武未尽善孔子惜之是则同也以伯夷而在孔子之时则去齐去鲁未必其能依乎中庸而不降其志不辱其身则将与沮溺者滔滔矣自伯夷观孔子孔子为不恭自孔子观伯夷伯夷便隘故曰商周之际道在箕子而不曰在伯夷者盖不食周粟之道与为周陈洪范者弘狭不同此其所以异也守之则为贤化之则为圣孰与异地而皆然哉盖合下气质之禀与孔子不同而所学亦多了一个意必故只成就得一节之圣而谓之大而化之之圣则未也易曰仁者见之谓之仁谓仁非圣人之德不可也惟夫有见于仁而无见于智则只可谓仁之圣而不可谓之通乎智而仁之圣也智者见之谓之智智圣人之德也惟夫有见于智而无见于仁则只可谓智之圣而不可谓通乎仁而智之圣也中庸曰及其至也虽圣人有所不知不能焉夫有所不知则有知矣有所不能则有能矣伯夷知能之圣也而孔子则空空然不识不知者矣故圣一也而偏与全之不齐者则或相倍蓰十伯千万譬诸金焉则足色之金也而其分量之轻重则或相倍蓰十伯千万先觉之训岂诬也哉然则伯夷终不可为孔子乎本体原来至虚至灵无思无为故有所见则有所蔽而不能适道以其见而推致之以其蔽而通融之得其本体而顺应之则将由一节之圣而进于颜子之微而优于孔子之大之化则将与天地同流与万物同流恶人之朝固不可立而辞命之至则诸侯可就不必于清而亦未尝不清固将知进退存亡而不失其正矣而尚同异之可言哉夫谓伯夷不可为孔子者夫亦自其无致曲之功者言也致曲而中正之道可见是故圣学其深矣以足色之金喻说为近之盖语圣则不异语偏全则有异由其工夫合下便异都来在体认天理上用功何异之有体认之功在勿忘勿助之间知行兼尽大全而不偏孔子之谓集大成也从他说许多神妙高远不能外此可谓百世以俟圣人而不惑矣诸子勉之视问礼之用和为贵礼也者天理自然之节文中节则和矣和也者天下之达道也故守之贵行之利考之先王而不谬知和而和则非中节之和是谓不和不和则非达道此其所以不可行也此节看得好多识前言往行以畜其德德非至此而后有也盖行道而有得于心之谓德根本既立而多闻多见所以灌溉培养之耳故曰以我观书则随处得益其此之谓与本立而多闻多见所以灌溉培养之最是经哲问近阅洪侍御书深有感激居官为学恳切如此哲等有愧多矣每接近时学者多疑天理二字为障为意见窃谓天理之见乃真见非意见也正是天神天明照知四方不落方体不属形象天理固无形影可想象若廓然大公之体生生自然之机认以为障必欲灭之恐于日用之间所知所行孰为主宰所谓学问思辩笃行何处着落大圣大贤所谓参前倚衡卓尔跃如者是何物上下四方之宇往古来今之宙充塞流行不朽不灭者果何为又疑心与天理为二物窃谓天理是心之本体乃真心也非二也若以空空灵觉者便为真心为本体则先儒既曰心又曰理曰性曰命者何耶岂亦以性命之理与心为二物乎又曰不假思勉不起意念为真得窃恐意念固不可起而天理之念不可须臾而或灭能念念察见天理而存存之自能不假思索不须防检否则未免有灭东生西安能一了百了又曰无声无臭针针见血夫天理何有声臭但本体元自有的中庸曰无声无臭矣又曰淡简温曰近曰微曰潜伏孔昭曰不愧敬信岂无所指而云然耶程子曰自无声无臭发而为三千三百自三千三百复归诸无声无臭一本也既谓之本岂可谓一切全无乎既欲灭见又欲灭念又欲灭本体随其自感自寂自动自静圣学穷理尽性之功未必如是吾世迪来问与洪峻之侍御所答皆不可易之说也天理二字乃天之所为颠仆不破诸贤当自信自力百世以俟圣人而不惑耳阳明公初决信于长安后乃鼓求外之言而况于群儒区区者哉殊不知以天理为外即义外之说也盖自堕于此而不自知耳岂不可惜王元德问伏读春秋正传窃思春秋之义即天之也惇典庸礼命德讨罪天叙天秩天命天讨皆由于天己何与焉此圣人酬世御物之心发之于春秋而不显然言之但直书旧史之文使人读其文考其事而自知其义之所在何也圣心之义天下古今人心之所同然也惟去诸穿凿全其浑沦因其文以详其事于己之心而取之则心之义必有不得言而自喻者此春秋所以为经为教若天何言哉四时行焉百物生焉不比史书则专职载事而已矣而况公谷之穿泥恶可以观圣人之心如此看乃知圣人之心同天无言而四时行百物生自灿然不可掩矣其义例至唐啖助赵匡陆淳乃以书法凿而为例吴草庐反以为自汉以来未或之先也岂不谬哉至宋大儒伊川者尚未之知乃云大义数十皎如日星犹溺信于义例而不信孟子之说况其它乎吾幸得之于思之不通鬼神通之之余贤辈不可不仔细玩也刘昊问先生诗云惺惺不惺斯长夜何时晓此斯字最宜亲切体认此指吾心中正之本体而言斯本体也非滞于有非涉于无中庸道得分明曰戒慎乎其所不睹恐惧乎其所不闻谓之曰不睹不闻则无形与声而非滞于有可知谓之曰其所不睹其所不闻则有实体而非涉于虚可知颜子曰如有所立卓尔孟子曰跃如也曰卓尔曰跃是有实见亦非涉于虚也曰如有曰如也是无形象亦非滞于有也此吾儒真惺惺处也今学者多执己见不见本来面目或惺惺于凭空凿虚或惺惺于推测想象只是作梦昊尝思必有事焉者惺惺之处勿忘勿助者惺惺之法斯字是指此天理而言即漆雕开意思汝说必有事勿助忘勿亦是之问天理者至公至大至明至广浑然而物不可杂者也人同有此心即同有此性有此性即同有此理此理非别理也即天理也既是天理则不当外求而自养其心矣若以此天理为别理而他求之则理求之而不得而反失其理矣岂是求天理耶盖天理不可外求而可自养者也若欲存天理亦惟去吾心之欲存吾心之正则天见前而遂得其理矣然人之不肖而至于害其心者只因是不曾去得吾心之欲存得吾心之正而已吾心之欲者何一念之便是吾心之欲一念合理便是吾心之正然否渭崖公曰天理而以人体之即仁也此非初学可骤语明道云吾学虽有所传授天理二字却自家体贴出来体天理只自知自力虽师不能为致力也故曰天理只是自己的非由外铄我也初学虽知曰天理是自己物不知人欲亦自己物也故有认人欲作天理者又有把天理作好话柄作一段口语验之身心依旧人欲中作主者有虽知天理为当体然志不胜气只从人欲上行者有智识不明虽口谈天理及措诸用即错者故读书究理切己体认勐省力践不可一毫间断又遇明师良友互相证验乃知得实力否也不可惟曰天理是自家的知了便无事初学知此意固好后面却有工夫在知得时殆无驻足处也天理二字天之所以与我天亦不能夺千古圣人不能外终日终身行之有不能尽然得公数言又锻炼得好越有精神若徒知此不求有之于己譬如数他财于己何有毫毛之益自己依旧是穷汉是亦谓弃天吾子与诸同志宜谨志之又问君子之学心学也读书作文事亲事兄事师处友莫非心也然未知所以存心者岂必待用功之久然后识其存心之道欤汝言君子之学心学及读书作文事亲事兄事师处友莫非心固是但心顷刻存之便即存顷刻放之便即不存不待用功之久然后识其存心之道心存与不存汝合下便自知何待久乎必久而后能不待存而自无不存耳只在时时提惺万善皆由此出也元德问本体功夫只是一真切如乍见孺子入井憷惕恻隐之心良知良能之心是其真也随处只是一个天本来真切之心随感而发而存存焉过了一毫便不可忽了一毫便不可此之谓勿忘勿助之间乃真切之至也今之为勿忘勿助之学者吾惑焉率不得真切之体而徒漫焉为之是恶得为勿忘勿助之学愚欲以是箴时弊可否须于勿忘勿助之间停停当当乃见真切真切即天理本体也今乃反于真切上求勿忘勿助之功则所谓真切者安知不为执滞之别耶安知不为助长耶吾非不传子自不习于勿忘勿助体认天理之功尚未见真切未见得力乃欲以箴时之弊是反戈也周以鲁问人者天地万物之主莫重者人之道也人之所以为人心而已心之所以为心天理而已本自爱故也若夫酒色人好之至于疾病知其亡身可谓真矣然犹有不能舍者焉得为真知即行知而不行必其知之未真与窃以为好酒色至疾病知之真而犹不舍者不致其知昏昧之极也人至昧之极何所不至哉所谓知行合一自夫致知者论之也致知则其真知时即是行之端其实行时即是知之充人未见有孺子入井而不救之者所谓合一如此若夫众人则知行背驰者多矣是故知行一者君子之为君子知行二者众人之为众人此致知之功在今日不可少有懈怠此处难以一言尽者吾畏多言也吾亦欲无言而未能者也可且以七条虚心静虑濯去旧见贯串理会有得于心涣然冰释后自有以知此矣又问圣贤之学存天理去人欲求尽吾之性而已无内外无精粗是故必有事焉勿忘勿助以之事父则凡所以为孝者无有欠缺吾天理存于事父吾性尽于事父也以之事君则凡所以为忠者无有欠缺吾天理存于事君吾性尽于事君也以之事兄交友则凡所以为弟为信者无有欠缺吾天理存于事兄交友吾性尽于事兄交友也自其迹观之则君父兄友与吾有内外焉吾之天理发而为忠孝弟信有精粗焉自吾尽性观之则父兄君友何有于外吾身何有于内天理何有于精孝弟忠信何有于粗所谓一以贯之者彼求定念而不必求之君父兄友以尽孝弟忠信者是有内有精非学也其特行而必求之父兄君友必如何而后可以为孝弟忠信者是有外有粗非学也非合一之道也所见大略是如此外天理二字不得天理即性也不可分为二故明道先生曰性即理也此千古圣贤未发之指百世以俟圣人而不惑者也未发时天理浑然廓然太公及其发也随感而应遇君父兄友而忠孝弟信始见所谓物来顺应者随寂随感随静随动只是一理理无二故也今人多分内外者未识天理岂不误了又来问存天理去人欲一句只是一段工夫不是二事常存天理则人欲自去非谓一边存天理一边去人欲也或者曰孩提之童背己者知恶向己者知喜或有爱货私有者岂习使之然性亦未尝不恶或者辩之以为人之所以作恶畏人知之必伪焉此真恶也孩提不掩人知无伪焉非恶也是亦不足以明何也孩提之无伪固然也独其见于好恶私爱则于本来气象已自不同于本来不同者而以无伪出之为非恶则有人或愚昧或自任公然恣行不掩人知亦如孩提亦可以为无恶乎窃以为好恶私爱人之同情情亦非自外至自童子以至白首自愚不肖以至君子皆有之约之则天理存纵之则人欲彼孩提去取必不纵情必不留滞此即天理之象但孩提初生气质如此天游而不自知不得谓之学君子于一切人情岂能灭绝惟正情以定性所存天理如此而已孟子曰大人者不失其赤子之心夫赤子婴儿情窦全未开者本体混然无毫厘夹杂是何等气象大人者不问动静不失此心而已此贤辈正宜明辩不可胡涂强说去将来害事不小孟子良知良能一章正以指出孩童这一点孝弟初心真心欲人就此扩充以达之天下而圣学之极功圣人之能事毕矣宇宙内复有何事盖所谓知者知觉也佛氏与吾儒同所谓良者善也爱亲敬长之真切也乃无所为而为自然而然者即天理也吾儒与佛氏异所谓重耳无我之所有我有重耳之所无者也今若以知觉为学而不究其所谓良者即天理为大头脑处乃反以外之不亦异矣乎贤契与同志者其善知识明辩之吾不欲多言矣以鲁又问或谓戒慎恐惧便是必有事焉加之意便是助不加意便是忘然戒慎恐惧似于检局安得与鸢飞鱼跃同一活泼泼地窃谓心之所以为心天理而已有一毫人欲则此心便窒碍故戒慎恐惧则天理常存天君湛然何等光霁洒落便与造化相为流通至其极处知天地之化育亦在于此与鸢飞鱼跃岂不同一活泼泼地彼以正衣冠端容静坐者戒慎中一事耳圣贤之所谓戒慎恐惧非常人之所谓戒慎恐惧常人之所谓戒慎恐惧便过于助长失本心之中正了先师石翁诗云戒慎与恐惧斯言未云偏后儒不省事差失毫厘间谓以敬畏畏字言也愚昔会试程文论中有云不忘之谓戒不怠之谓谨云云正以救其过耳盖戒慎恐惧即是勿忘勿助元无丝毫人力皆是自然此与鸢飞鱼跃岂不同一活泼此即是天理谓之天理者以其不出人力安排也理只是一个理惟不用安排一出自然故谓之天贤善知识时有动静理无动静存天理则无动无静皆能定矣周子主静静字毋亦指理之定而言是否吾契谓理无动静存天理则动静皆定则知或以体认天理为求于外之非矣又谓周子主静指理之定而言则知偏静偏内之非矣不易见得只要涵养前面更有光景勿惑群言煞要自信百代以俟圣人而不惑或者曰孔子曰吾十有五而志于学三十而立四十而不惑五十而知天命六十而耳顺七十而从心所欲不踰矩说者以为孔子以此勉人非孔子之实历而以此勉人是伪也圣人岂为之若以为实然则四十不惑三十不能不惑安得谓生知安行似未可知窃以为三十而立即圣矣立亦不可轻易圣人志时岂不立立时岂有惑据其精纯名言之耳知天命耳顺从心所欲不踰矩皆是圣不可知处圣人生知安行岂全不学但其元来本体不待修为合下昭然而其经诣亦各有不同处惟圣人能自名言实不可测或谓此节圣人谦己以勉人者非也圣人无虚语圣人实是学成其谓生知安行者盖生质之异易于合道犹孟子言良知良能人而知之便从此扩充去耳非便谓已见成更不用学也圣人之学惟圣人独觉化而知裁其所谓志立不惑知命耳顺从心不踰矩者非常人所能知也贤契谓生知安行岂全不学又曰惟圣人能自名言实不可测皆得之故良知良能一章全在达字达之者学也而谓不须学问思辩笃行可乎或谓今有尧舜三代之君欲复尧舜三代之治则井田封建肉刑其必如古乎窃以为道则千圣一也法则皇帝王已不相及况后世乎是故神而明之与时宜之不泥古不悖今期明明德于天下而已大抵后世治道不立皆由此学不讲天理不明故唐虞三代之治不可望观天地之功业日明星辰河海岳渎生生化化何其广大然只是一个不贰观唐虞三代之功业于变时雍兆民允殖何其广大然只是一个道理任论许大功业自吾天理观之只是家常茶饭此节看得甚好天理二字全体大用一齐都了尧舜事业也只在天理中流出也只是一点浮云过目井田肉刑虽不必拘其迹然得其意可也仰文定问道之大原出于天天人一理也其在天为命命于人为性在事为道得于心为德浑然之中有粲然之用粲然之用不离浑然之体无内外无人己无古今至卑至崇至微至显至远至近至高至明至广至大其究一理也然道体无为本于自然不容纤毫人力有心则失于矜持无心则流于放肆故或失则昧不高明矣或失则隘不广大矣而吾与天地便不相似便与万物隔睽所谓性命道德俱为虚器日趋于下而不自知是知立人莫如道运道莫如心道与心只是一个自然自然是一条中路自然是一个真心心存则道存矣千古圣贤只于心上用功圣人由心之自然也贤者勉心之自然也学者求自然而已耳求之之道当知其始终于敬矣乎当知其知行合一矣乎始终于敬敬此而已知行合一合一于此而已是故恒知而恒觉勿忘勿助动静感应夷狄患难造次颠沛皆此心也如何说道之浑然粲然不相离皆是敬与知行皆为此而勿忘勿助之间乃所以体此者也若调停得熟一了百了宇宙内更有何事须将旧见一齐弃去乃有下手进步处积之岁月俛焉孜孜乃可望也若旧见旧习更留分毫便依旧是这人只观横渠既见二程便尽弃其学而学焉何等勇决所以有成谢知音问天理本来实是完全但为实心蔽障一时难以察见须是痛除习心去习心之功亦只是勿忘勿助是以学者欲见天理亲切须常调习此心于勿忘勿助之间然后有得天理虽无分于动静惟愚初学当先于静时体会有见庶动时有所持循是以每每于静时宁息思虑扫除伪妄不亟不徐不倚不滞则不知不觉此体呈露廓然广大高明彻天彻地冲漠无朕汪汪若千顷陂与见在天地万物浑成一片不知孰为吾身孰为天地万物大不足以言之以为即此是天理是本体欲于此存之又勿是作动时终不得力果习心蔽固之未尽除乎抑功夫中正不常有所出入而不自知乎果病根按伏未拔乎抑虚见而非实乎只如是体认不分静时动时动静一心也一理也问洪范曰思曰睿易曰思不出其位语曰近思诗曰思无邪记曰慎思通书曰思者圣功之本先生又曰中思看来只是一个思然勿忘勿助之间便是天理似又不容思意者勿忘勿助便是思非谓思夫天理也思天理又恐落于想象说勿忘勿助之间便是天理则不可勿忘勿助之间即见天理耳勿忘勿助即是中思音详绎心性图说窃谓天地万物一体者即如吾身四肢百体自然相为流通非以性去体天地万物所谓包乎天地万物之外者只是于未应事时此心精精明明与见天地万物不相忤而相安无一毫躯壳之念耳目所闻见者不滞未见闻者不迎而超然出于万物之上即此便是包乎天地万物之外便是即心而事在非谓以心包天地万物也所谓贯乎天地万物之中者亦只是于应事时此心中中正正随事顺应而澄然不动不累即此便是贯乎天地万物之中便是即事而心存非谓以心贯天地万物也然包贯实无动静之分但动静如此涵养不识然否包贯只言其体之一无内外耳不可分看只在体认不在多言霍渭先生问近阅春秋正传单伯会伐宋先生从左氏以为王臣矣及单伯逆王姬又以单伯为鲁卿何也秋大水无麦苗以为夏之五月然夏时暮春三月则曰于皇来麰四月则曰农乃登麦五月无麦矣八月乃劝种麦皆夏时也请示何如以后齐执单伯单伯当为鲁臣盖鲁大夫命于王王赐之圻内邑以为归国有事则召而命之者也迎王姬初只据公羊天子召而使之之说耳又左传齐陈三国会伐宋齐请师于周而单伯往会之承上请师之文则似王召而使之往会也不然则请师之后无着落矣四月既登麦则五月亦争一月耳不为相背或地之东西南北风气不同如予往见安南正月末稻苗高二尺矣遂载之交南赋广去安南不满两月耳有此不同他可知矣又先代之遗民各用其正朔而月数随之诗多闾巷妇女童稚所作故各因其俗是以月数不同不足为据孟子七八月之间旱则苗藁矣文公谓周七八月夏五六月正合春秋大水无麦苗以为夏之五月之说夏之五月何尝无麦盖是时周礼在鲁鲁安得舍周而以夏时纪事乎且纪事在史不在孔子若孔子周人岂敢生今反古舍周而用夏乎此理之不易者矣若信诗则宜从执事夏时月数之说若信春秋则不从区区周时月数之说二者异趋是以往往不合于今昔之论也公不信愚请公信孔孟孔子言行夏之时然周未尝行夏时也孟子七八月之间旱为夏之五六月正农夫忧旱之时岁十一月徒杠成十二月舆梁成为夏之九月十月乃合民未病涉之候也又曰晚蒙再示为感然昨续奉帖子乃随后考定者则前一时未及详帖子宜不用矣正传原似不谬盖单伯之事与同皆命之于天子赐号邑于圻内令其归国天子有事则召而命之故单伯逆王姬公羊以为召而命之使鲁主之命伐宋左氏谓齐请师于周单伯会之伐宋取成而还非王命而何故二经于单伯之上皆不言公命断可识矣至于正朔月数之说区区前帖子尽之矣泉翁大全集卷之七十五问疑录陈大章校刊王崇庆问鄙见谓小学不讲而童蒙之道废可悲莫大焉人之幼也良心浑然导之善善导之恶恶是故易曰养生书曰初生礼曰毋诳凡以为是物也今之人不自其本而防之顾乃姑息豢养习成骄惰亢很之归虽有善心销铄无余而欲冀其成人难矣哉尝见先生留意小学无乃为此故小学在今日不可不立答曰吾意正如此盖小子之心乃真心也乃初心也语曰少成若天性习惯成自然孟子大人者不失其赤子之心者也赤子之心与途之人之心途之人之心与禹之心禹之心与尧舜之心皆是一心更无别心但途人之心斲丧之必补复乃可至初真心若赤子之心乃初真心就此涵养扩充盛大广大高明充实光辉至熟处便是化故于作圣功夫为第一步也鄙见古者男子三十而娶女子十五至二十而嫁盖非先王不近人情故使过时以为阴阳必完实而后可以施化寿考长年之道也今时则不然往往年未及而强之婚姻何哉甚则童而配之谓童养则夫民多夭札宜矣故男女婚姻之一节亦王道之大端也其必革之如古而后可也答曰亦是如此不革今弊不复古礼而能成天下之化者未之有也是则然矣又冠礼者成人之始也婚礼者人道之始也彼未至成立而即成婚则首未知为人夫妇之道次未知为人父母之道人道之坏自此始矣今之世又有未成童而举于乡举于进士又岂知为人臣之道乎王道之坏风俗之弊未易一一言也鄙见人之气血大段止有此故自少则曰未定及其壮则曰方刚及其老也则曰既衰圣人酌其时而各有以戒之寿生民之命脉者至矣若乃观圣言而侮之又且倡为不必戒之说真罪人哉三者天下之通患愚故申言之答曰三戒一章非特为血气血气者人欲之根也戒之者即是心学即是养志志者天理之根也戒之者所以存天理遏人欲立志以帅气则凡血气之欲皆化为义理矣孟子曰形色天性也惟圣人能践其形故不外气质而性存焉非如佛老必绝妻子离人为丧耳目然后为性也鄙见死生者人之始终气之聚散故子夏曰有命言其数有定矣方外之流乃有引年之论可信乎然程子与门人语亦有善摄生者引既尽之年其又何也愚谓一定之命固不可不安养生之道亦不可不知如是则亦庶乎其可矣答曰气之聚散说得甚好审如是则聚亦吾性散亦吾性故张子曰知死而不亡者可与语性有聚有散者即人物而语之也死而不亡者即天地而语之也然则即天地宇宙胞内上下四方古今往来只是一气何聚散之有故知此则知道矣孔子曰朝闻道夕死可矣何必为引年之说纵使引年至千岁不闻道犹未生也欲知道者请于体认天理上求用其功凡平生一切好乐一齐扫尽非但去好利之心尽去好名之心非但去利欲之心尽去私见之心乃可入也鄙见谓学者动物必先积诚穷理必先主静然积诚非袭取主静非禅空故程子见人静坐必叹其善学盖静则心虚而理自见也他日言不见听亦自且究谓之诚心不足感人圣贤之学盖如此愚尝于待人应物自谓不敢有伪然欲习静定志则未见其底宁如之何而可也先生必有以教我矣答曰欲习静定志则未见其底宁者正为不曾有真见大学曰知止而后有定知止即是真见也欲知止即当随处体认天理天理即所谓止也若见得则所谓动亦定静亦定而习静不足言矣若于习静而求定愈见其不定也此乃区区初年身亲经历处非虚言也孔孟以前论学即事即心未尝有静坐之说明道亦动静皆定至伊川乃倡静坐之说末流鲜不入禅者请于动静两忘体认天理乃定定久则诚鄙见先生大科训规揭图标人始终条段无复渗漏真学者之指南然君子小人之判实本诸此至究其大要则在体认天理煎销习心两句尽之故尝谓天下之人未有能体认天理而不煎销习心亦未有煎销习心而不能体认天理者也答曰如是如是其要又只在体认天理体认天理乃煎销习心之功夫盖天理与习心相为消长养得天理长一分习心便消了一分天理长至十分则习心便消至十分即为大贤熟而化之即是圣人圣人贤人非有差别同是一个天理生熟之间耳吾子于大科训中识得个要约如此便知所从事矣可喜可喜然见之非难体之为难鄙见君臣之分虽殊其当然之道一也不然周公虽圣臣也其思兼三王何为以是见宇宙间事物无一而非君相之所当为先生以为如何答曰所云见宇宙间事物无一而非君相之所当为此语最好盖人与天地万物为一体理当如此认得如此即知君臣之道矣若夫周公思兼三王一章乃是言周公继群圣之心学四事者四圣之事非止上四条之事也四圣之事即四圣心学也禹之好恶汤之执立文王之视民望道武王之不泄不忘乃心学也各即一事以见其心学也鄙见舜禹有天下而不与所谓大行不加颜子在陋巷而不改其乐所谓穷居不损故舜禹颜子易地则皆然初无二也今之人所谓穷非若颜所谓达非若舜禹而往往淫于富贵移于贫贱岂所性固与古人殊哉弗思而已答曰今之人其心固与舜禹颜子同惟不学不能见大故因物有迁欲知舜禹之不与颜子之不改其乐当学舜禹颜子之学惟精惟一不迁不贰舜禹颜子之学乃心学也皆是这个天理也所谓见大者见此而已矣故视天下陋巷均之为微尘耳是故能不与然后知颜子之乐知颜子之乐然后能不与所谓易地皆然如是而天下陋巷又不足言矣鄙见天地其气之为清浊乎日月其气之为照临乎寒暑其气之为炎凉乎山川其气之为流峙乎草木其气之为荣悴乎龙蛇其气之为屈伸乎鸟兽其气之为飞走乎水火其气之为刚柔乎人物其气之为通塞乎推之皆然则夫气之时义博乎弘哉而其理之所以然者则至妙存矣不可得而测也故曰君子之道费而隐答曰天地日月寒暑山川草木龙蛇鸟兽水火人物固是气然即气即道易曰形而上者谓之道形而下者谓之器同是一个形字与道为体者也更不须别说个所以然处令人无处寻讨也故孔子川上之叹曰逝者如斯夫不舍昼夜即指水是道多少直截不费辞说令人易见见此则宇宙内开眼便见道体之流行更不须寻个所以然也幸深思之鄙见谓物莫贵于自然事莫不祥于反常故在人物曰怪在天理曰不经怪与不经吾无取焉自今论之人之生也智愚莫不各有当然之分如知慧者挟平易以为善如愚冥者安质直以有生何不可也惟夫知者之穷高极远索隐行怪愚人之厚貌深情狡伪百出故孔子曰今之愚也诈而已矣孟子亦曰所恶于知为其凿也非以其可恶甚乎吾欲人之任自然而戒反常也先生以为如何答曰天地之道只是一个常只是一个自然圣人体天地之道亦只是一个常一个自然自然与常即道也此惟圣人为能尽之学者之学圣人法此而已苟有好怪不经之心即是逆天不可与入尧舜之道矣鄙见谓至险而难防者人心指人欲也故曰人心惟危至妙而难见者道心指天理也故曰道心惟微夫惟如是此尧舜所以有精一之说乎盖万世道学之源实昉于此先生曰煎销习心曰体认天理虽其教人之常而所论有吻合者凡我同门宜潜心焉答曰如是体会自伏羲神农黄帝尧舜以来至于孔孟千圣千贤万言万语只是同归天理二字吾契于吾言得此要约极是难得譬如认得正路只须踏上路头行将去将来光景渐渐不同将来必有到处矣若不力行令有诸己则似闭门讲路无益也一日千里一日千里鄙见尝谓陆象山天资颖迈故其文字便捷虽谓之见道彷佛可也考亭则学力精纯理义完粹而终集诸儒之大成宜矣然谓象山之有客气则诚不敢谓其无之观其与考亭往反论辩者当自见矣然亦一时之杰然者但忿气以争诚如先生之所谓非天理矣答曰所论朱子其说甚长非面莫既所论象山良是象山亦见个大头脑处不可谓无见然于体认天理之功未深故客气时时发作盖天理客气相为消长也象山客气非特见于与文公往反之书至以客气加其兄又有甚义理了今之学者多尊崇之至以出于明道之上此吾遵道录所以作也其徒杨敬仲之学近日人又尊之只是厌常喜新耳鄙见谓孟子七篇纯粹精矣王道之完书也然其纯而又纯粹而又粹则莫如大人者不失其赤子之心者也一句仲尼之后一人而已答曰此句固极好然亦要人善理会若便以赤子之心为大人更不须学问便是生成的圣人好佛好径捷者据以为说便至废学其害岂小其紧要只在不失不失必须学问学问之道无他焉求其放心而已矣学问所以求放心是不失赤子之心也盖赤子乃初心也乃其真心常人都是坏了才补若大人则从做赤子时元初一点真心学问养将去只从这元初一点真心耿耿虚灵良知良能渐渐扩充至于致广大极高明无所不知无所不能譬如一粒谷种子播在地上又时时培养由苗而秀由秀而实亦只是元初这一点生气扩充将去至此非谓种子便是实也故曰不能充之不足以保妻子与此互相发鄙见谓人生意不诚心不正患莫大焉则恬然无忧至于名之未闻身之未达则昼夜焦然其不宁可谓知重轻乎此之谓失其本心矣答曰人之生也直直生理也意不诚心不正则不直不直则丧其生理矣丧生理者岂非可忧之甚乎孟子忧之何如如舜而已吾犹以为说得尚缓吾契知忧及此充是心也则不及人不为忧矣鄙见谓精气为物言精气聚而成人也游魂为变言魂气散而为鬼也得鬼神之情状矣呜唿庶几者其延陵季子乎吾于旅葬之言有取焉虽然独人乎哉物皆然故尝以为一言而可以尽万物之理曰聚散而已未知是否答曰虽是然亦有不聚不散者如前章之说是也又须实见得乃可测度终不济事人物鬼神元是一理初无别理不若且于体认天理上用功则人道明而万物鬼神之道不言而喻矣故圣门之学只切问而近思鄙见谓学者所以学圣人也人何可无志故孟子曰有为若是又曰人皆可为尧舜故志虽不可不立然希圣之功正不容以易言也若不能纯一无伪尽性命之理而徒以声音笑貌言语文字曰圣人云云祗见其妄而已矣愚病学者好高自大而不务实也答曰正是如此今之人不是志不立即是矜夸自大然总而言之只在不立志若立志则自不容自夸大矣为之难言之得无讱乎其言之不怍则为之也难盖吾之所谓立志者异乎人之所谓立志人之所谓立志者谓有必为圣人之心吾之所谓志者即孔子所谓志于道志于学则志必有实功教人入途辙去大抵古人说志字不虚说如春秋传曰吾志其目言欲射其目也若今言志者如求仙者只想仙不做为仙功夫又如临渊羡鱼不去结网鄙见谓曾子承一贯之旨而应之速盖真知夫子矣观其因门人何谓之问曰夫子之道忠恕而已可见尝怪释之者谓一贯之道妙而难言故借忠恕之事显而易见以明之非本旨矣盖曾子谓夫子一理贯通万事不过以忠实之心流恕之德故施之无穷夫子平生之道尽于此矣所谓一贯者如此非谓借忠恕以明之也不然他日夫子因子贡一言终身之问何以曰其恕乎因樊迟之问何以曰与人忠乎则忠恕二字未可易言亦未可谓其不足为圣人事矣答曰正如所疑忠恕即是一贯忠恕者一贯之别名言夫子之所谓一贯者乃忠恕也故忠恕贯天下之道矣尝细看论语中所言的说话章章皆是一贯道理皆是内外心事体用动静合一但此只于曾子子贡发出以启其问耳曾子即不待问而唯之子贡便不能问以其无曾子功夫也鄙见谓孔子所谓恶利口之覆邦家真万世至要之论有人于此言论便捷巧发奇中井然条理则虽有聪明贤俊鲜不惑矣以其足以动人故也夫常人之情胶于形气圣人之心通乎显微故夫子为司寇之七日而正卯诛帝舜绍帝统之始年而四凶放盖夫若是之人而万一用之必至变乱是非而倾人家国故也舜亦曰朕疾谗说他日夫子又曰巧言乱德学者合而察之思过半矣答曰利口皆原于心之不仁固可恶亦可怜愚尝坐食东轩见所畜鸭群卧喘息与自家之唿吸一同默喜而叹见天地万物真与吾一体推斯义也虽欲自私得乎然则先生所谓随处体认不识此亦一事否乎答曰吾所谓体认天理者体认此而已矣能将此身与天地万物作一体看即痛痒相关便是仁便是天理也如是涵养近见当世评韩昌黎与王河汾乃谓昌黎为文人之雄谓仲淹则曰儒之贤者虽其各有攸取然待韩者恐大削矣夫以昌黎之排老佛论者至谓其功齐孟子而力倍之而谓文人之雄而已乎且东坡他日尊之亦有道济天下之溺之语而谓文人之雄而已乎虽然仲淹续经志在希孔贤矣昌黎如彼而亦何可少哉若究其志则宰相之书太颠之友亦细故耳愚恐学者不察古人之未可遽忽之也未知是否答曰不矜细行终累大德上宰相之书太颠之友岂是细故盖理无大小故也昌黎有文河汾有行皆窥大概言于圣学皆未有见昌黎排佛是矣至潮州失志时又过尊太颠盖平日未曾由圣学体认天理上用功所以未能亲见佛之所以非处徒以迹而排之到见太颠便失错了见太颠尚失错又焉能辟佛比孟子可见人不可不知学也鄙见谓三皇如日之方升五帝如日之将午三王如日之既午五伯如日之既暮故观夫方升之日而可以见三皇气象矣观夫将午之日而可以见五帝气象矣观既午之日而可以见三王气象矣观既暮之日而可以见五伯气象矣人之少壮老死大率一日亦可观焉答曰以予观之五伯当作夜矣若非天理即属阴故三王没万古如长夜人若一有伯心即是阴险小人即不可以入皇帝三王之道五伯不可三王并列此是邵子处鄙见谓天生贤圣所以发天地人之至妙至妙也故凡圣贤之有言皆畏天而悲人非得已而不已焉者也昔晦翁学自延平甘泉学自白沙其致一也然二夫子皆未尝着书何也无乃以身教乎抑亦如尼父之无言使学者自体察乎玄天幽默千载寂寥因痛白沙之卒老于行而又幸崇庆之窃续于甘泉也有口号识焉大道虞唐日已远支离末学转堪哀白沙夫子今何在摇落江门想钓台答曰圣贤之言盖有不得已也伊川云有是言则是理明无是言则理缺焉如彼陶冶之器一不制则生人之理未备今之言有之无所益无之无所缺乃无用之虚言也夫如此则语默各有其时今之时人皆如醉如梦大声而疾唿之犹不醒痛痒相关者能恝然忘言乎使人皆如颜子默识则孔子可无言矣鄙见谓学者聪明才辨不为不多然任情使才轻人傲物者亦何可胜计故吾尝叹一遇得志与略知门路者辄敢扬扬轻议古先人物曰某如何曰某如何而曾无一毫惮旦忌焉及考其行曾又弗若也独何心昔程子见人议前辈曰汝辈且取其长处此其气象如何然则今之议前辈何加损焉祗见其自昧良心不知分量耳答曰若肯切己用功惟日不足何暇点检他人耶鄙见谓国朝人物多矣姑勿泛论如宋景濂事载国史有不必赘观其徒方孝孺以节概重一时亦伟男子矣则濂可知也孺之言曰公之量可以包天下而天下不能容公之一身公之识可以鉴一世而举世不能知公之为人可谓名宗矣然世且传孺之不遇谓杀蛇之报呜唿妄哉愚以是表出之答曰二公固国朝伟人惜乎未讲于圣学终只在文章节气上立命耳杀蛇之事怪诞不可信鄙见谓毁誉者爱憎之常情死生者聚散之常理知此则处之各顺其常而心自安矣人惟罹之而不加察故誉则不胜其忻毁则不胜其戚不知原无加损也父母兄弟之丧妻妾儿女之没哀之情也然或有时而过而遂因以伤其生不知生死者数理之恒无而有有而无者也吾痛夫吾尚困于是而未之脱然也答曰须知无加损者何物若未见得这物只在躯壳上起念是以不能不动于毁誉死生也若见得则死生毁誉元不相干涉其要只在体认鄙见谓本朝薛文清纯正清毅亦一时之伟儒矣其推尊许鲁斋者甚至于吴先生草庐则未见如何要之许与吴不害其为同而心术隐微之间与其事业德性之际容亦有少异者然非后人所敢轻论也虽然鲁斋劝元谓天生孔子所以代天教人自是元遂知尊敬吾儒只此一事其功已自弘博矣况其没也朝野痛悼以为斯民之不幸乎则其人品不俟评矣先生谓如何答曰许吴出处不同鲁斋笃实草庐更聪明过于鲁斋要之悟入亦要聪明见识非聪明睿智不足以达天德极在涵养鄙见谓梁武帝寿年最高世俗以为奉佛之效不知乃梁武自奉俭素中来耳故尝谓人亦不可不俭素盖俭素则气清而神完寿之道也然亦有不俭素而寿与虽尝俭素而不寿者此又理之变耳君子道常不道变也未知是否答曰学贵闻道如闻道则虽八珍九鼎己无与焉不闻道则虽长年如武帝何益素俭如武帝何益气清神完何益古今僧佛持戒入定者多矣其不知道一也岂但武帝哉鄙见谓人之恒情责己不如责人之详信贤不如信谤之笃此其故何哉愿夫子明以告我答曰皆出于私耳私故刻而若心公者见人有过闻人说人之过惕然如疾痛在身何忍口道而耳闻之乎鄙见谓圣贤之所学理性情而已天下之性情理则天下平矣典章刑政之类可不必复用然天下之人不能皆圣贤也于是乎始有五教五刑五礼六乐等制出矣圣人不得已而为之者也未知是否答曰所云圣贤之学理性情而已一句甚好但谓天下之性情理可无典章刑政之类似未安盖圣人典章刑政之设乃所以理天下之性情也舍此则又何所从理乎鄙见谓中国之有夷狄理自如此大段无如自治夫惟自治而后可以为御戎上策考亭亦尝谓其本不在边鄙而在朝廷其实不在兵食而在纲纪至言矣然所谓在朝廷在纪纲正自治云耳曰不在兵食不在边鄙谓不专恃乎此先生以为如何答曰边鄙朝廷兵食纪纲均之不可偏废孔孟论治亦自切实足食足兵而后民信五亩之宅百亩之田然后可申庠序之教兵食岂可后乎鄙见谓老子荀子庄子列子杨子文中子世所谓六子者也今其书固在虽其流品各异非圣贤至正之比然天地间道理本自广大况言亦无微可略从而究之亦格物之一事故考亭尝评庄子为大秀才因取其嗜欲深天机浅之言而先儒亦谓老子得易之体如此类甚多至于文中子之续经希孔事虽类妄亦似有志此愚所以不敢自隐而必以告先生也先生谓如何答曰道只是一个道更无二道二之者皆异端也虽异端之言时有一句二句偶中者其大指则亦无取吾道自足何事旁求至谓老子得易之体尤无义理此是康节不见道处岂有得体而无用者体用一原此不易之论也更不须惑志鄙见谓人生必先有性命而后可以为人然知之者鲜矣故尝谓人能真知性之本体则无时无处无事无物皆有以见其流行不息之妙而未尝有二譬之人知水之本体则不问大而江淮河汉小而沟渠池塘同一水而已矣观水之一则知性之一此崇庆年来所意见者不知何如答曰性即心之生理即人之生理若顷刻失之则顷刻非人矣须是实见得则活泼泼地若强探力索即非实见也其要在勿忘勿助之间可深体认之鄙见谓古者寓兵于农此法此意俱善后世析兵农而二之于是乎兵民始两困矣然后世破坏古法不独兵农但据所见言耳崇庆甲申在云中备官守巡尝见边兵最贫且苦马既多死无复补养食且多缺不复运输加之统御者又从而巧取之而欲国威宣边鄙宁如之何其可得也盖尝叹息无已而力不能救上下方且因循日就颓靡遂成不可破之疾恐诸边类然呜唿此亦吾儒济用之学所不可忘情者也先生谓如何答曰三代之政出于一所以治后世之政出于二所以不治三代之学出于一所以明后世之学出于二所以不明吾观于治理学问无一而非合一矣岂独兵农也哉所见良是鄙见谓易有太极言造化变易之中而有至极之理夫惟此理至极是以天地万物万化万变因而生焉濂溪更加无极二字涉于费辞矣及观考亭以上天之载无声无臭释之又若未尝以其说为病者则虽与孔子所谓太极之言两存可也先生谓其说或为道家流所附愚切疑之敢请答曰太极者言其理之至极也理又何形理既无形何须无极若以太极为有形之物则加无极可也若谓无形加之何用此理甚明鄙见谓同年吕仲木以十三事自劾出判解州读书尽职育蒙格俗日见充裕嚣然自乐无异在史馆时其学之有得者乎昔者庆也尝见先生告仲木曰明德者通进德者弘仲木果几此矣敢不为门下庆庆近以书投仲木有直己守道者士之经乐天知命者圣之实持盈以谦者德之盛遇险而顺者仁之成等语仲木亦滥以其言为近理然而欲自寡其过未也因虑人生非隆师取友终恐无成耳南望建康西望三晋实劳我心惟先生时复教之答曰仲木别后困处解州处困而亨进德之地必有新德非复旧仲木矣但吾累有书未见报不知进修之次第何如耳学以涵养为主以变化为贵以闻道为至鄙见谓天降时雨山川出云亦可以见天地交之理盖天雨则阳乘阴而下于地地出云则阴乘阳而升诸天夫天地交者二气和也其道通也若乃天气上升地气下降则闭塞而成冬矣否之道也惟人亦然本乎天者上则气有升升之理本乎地者下则血有降降之理养生者谓心火欲下肾水欲上其亦何可谓无稽者哉然恐推是说而流于异也答曰天地间只有感应二字有相为感应者有自感自应者是以有屈伸消长之理生焉是谓道如云雨升降亦其一也外家各窃一端以为说然公私大不侔矣学在知言鄙见谓天地间理气而已薛文清谓理气不可分先后尝伫立庭阶仰见太空浮云往来流动如水倏忽万状因窃会造化之妙机缄未尝有一息之停此庄生所谓野马野马者与百姓则日用而不知囿于气也胶于形也然其理即此而在矣故理气不可分先后也先生谓何如答曰理气亦是合一故易曰形而上者谓之道形而下者谓之器同一个形字便可见其合一孟子曰形色天性也甚为直截后儒说得太分别了所以愈流于支离鄙见谓宋太祖以仁厚立国精神命脉在能用文武上居多观其闻窦仪辨镜之后谓宰相须用读书人自是遂注向儒臣矣观貂裘赐全彬而将士感泣自是遂杯酒释兵权矣三百年来作兴鼓舞谁谓有过此者呜唿是宜乎大臣得一文山大将得一武穆周程朱张诸君子不俟论矣答曰宰相要知学宰相知学则君与天下臣民皆知学道德一风俗同何治不可成也文山恐于圣学未通观其用兵如此虽做了宰相未知成就如何将亦不可不知学将而知学则六军之士皆知学知学则知亲上死长之道矣孟子之论有根原鄙见谓白沙先生有言人生具七尺之躯除此心此理之外无可贵矣真至言哉夫以人之所以异乎禽兽参乎天地赞乎化育合乎鬼神同乎日月岂不以其有此具故耶不然失其良心丧其天理动为物累惟欲之循真一块血肉而已几何其不与禽兽同也而又安在其贵乎故曰白沙先生之言至言也答曰真是至言吾契玩味至此常常将来勐省则自有必为之志矣鄙见谓学者力行为急故尝申言以为知得一丈不若行得一尺程子尝谓门人诸贤只是学某言大哉至矣吾见世之聪慧者操笔为文学汉魏便类汉魏学离骚左传便类离骚左传而扣其践履实用则概乎其未之尽也卒亦何所贵哉此所谓学之言语者也愚亦病此因自警答曰吾子知警省如此则识见又长一格价矣可喜可喜然力行固急致知尤急说命曰王忱不艰大学知止而后有定静安虑忱者知也知止知也定静安虑行也中庸学问思辨四者然后尽知之功笃行一而已矣可见知急乎行知之至则行自不费力予尝曰天包乎地知通乎行通乎行而知者圣学之始终也知行并进如车两轮鄙见谓良医治疾必知疾之所因大匠用木必知材之所宜君相理国用人苟推是以往其几矣乎然实有望于今日焉答曰予前所谓君要知学者如此鄙见谓心之虚灵通乎昼夜见天理无一息之停如人于日用接人应事固皆此心主之至于夜之有梦其所经涉履历常变无恒或见闻出于素所未有此非心神主之何以不昧如此以此知人心通乎昼夜即见天理无一息之停人能昼夜操存时时省察无少间断其亦养心之要与体认天理之功乎未知是否答曰如是体认涵养令有诸己不然则是说话与意见而已矣幸深潜默识至祝至祝鄙见尝谓万事万物无不出于自然但人与物有通塞耳惟通故全惟塞故偏即目前一事鸡之抱卵也久之雏出而子之有食必唿有侵必防煦然怡然何异人之抚养其子然雏鸡羽毛稍全则离而远之如未尝为己出人则自幼至壮由壮而老无不知有父母矣此亦可以体认天理也答曰然则人心可以一时不通乎通原于虚虚原于一鄙见谓天地间万物都一气贯之无复空缺渗漏夫气无一物不贯即理无一物不具尝渡淮泗上下见河水清浊不相乱者其气一也夫水之气一且不可乱而谓吾儒养气独可夺乎是亦可以体认天理矣未知是否答曰一气贯之最是然气与理为体者也元无二本观川上之叹鸢鱼之察自可见学须要识其一鄙见谓理学无如宋儒其纯正莫如程朱故程朱理学之功虽与日月争光可也然二夫子皆不见大用于宋殊可叹息当时方且有伪学伪党之谤甚至于六经四书为世大禁呜唿岂惟斯文之一厄亦天运之一否耳然而吾道初何尝加损乎有志者默而会之可矣答曰此道不为尧存不为桀亡有何加损会得则无事矣鄙见谓古者孝廉方正等科以此待天下士必求其竟颇若近实今日科目止是三场文字而已未免是以言取人矣然亦往往得人卒亦有未可废者然则奈何其必如先生之所谓二业合一而后可也答曰二业合一之学行孝廉方正之科寓于科举之中矣此正今日最紧要处黄纶举人近新编二业合一训可与贵州士人一共讲之此学若兴则世道可望鄙见谓发天理者莫大乎善言溺人心者莫甚乎旨酒孟子曰禹恶旨酒而好善言此之谓矣吾未见好善言如好旨酒者也盖切伤焉答曰好善言非乐道忘己者不能许大神禹孟子只云恶旨酒而好善言直于好恶上断尽禹之所以为圣宜乎世之未见也鄙见谓以简御繁以静制动以寡服众无如养心之为要若操之无要则何以有是尝爱考亭谓人虽多毕竟只是一个心以此推之则所谓平天下者真无如絜矩而所谓以寡服众云云思过半矣答曰养心为要最好己之心即天下之人之心矩者吾心好恶同然之则也絜矩则物我两尽明德新民两尽即是格物即是止至善鄙见谓人心不可一时一事无体认之功如一念合理即所谓道心以其性分中流出故也如一念悖理即所谓人心以其躯壳上起念故也公私之间天人之分所谓同行异情不可忽而不察未知是否答曰得之如是涵养鄙见丘文庄最称博物洽闻操概亦自表表自今言之大学衍义之补殊有关系然不从祀尼庭意者有谤乎虽然文庄之所以可多者固在从祀与否不论焉矣答曰文庄吾之乡先达平生只住一间小房至极品不易平生不交内臣平生手不释卷真有前辈之风至于他不敢知博物洽闻则有之及着有大学衍义补则吾自少时不悦盖西山非遗天下国家事而天下国家之事寓于格致诚正修之中正所以明一本之意最为深切文庄乃欲补之是所谓漆了断文琴规了方竹杖也然其书中有关于今日天下国家之事不可废当时只合作别书名可也鄙见谓从老子之道则是有阳无阴有昼无夜有生无死矣从佛氏之道则是无阳无阴无昼无夜无生无死矣故老与佛君子不由也易曰一阴一阳之谓道其诸异乎老佛之所谓道哉是故昼夜生死阴阳之自然而已矣知昼夜生死而不失其正其唯圣人乎未知先生以为何如答曰圣人只是自然佛老只是不自然古称老庄明自然便是倒说了鄙见谓七情易发而难制者莫如怒程子谓当怒时遽忘其怒而观理之是非无乃以理御气然忿怒为累亦自不细寻常思欲察而制之及怒时又往往不能如程子所云者窃念毕竟坐未尝实用其力故耳先生往在京邸亲见庆得心疾言犹在耳后王公济亦投书以为宜戒暴怒今亦何敢谓发各当理然所谓暴怒自谓鲜矣师友之益人大哉答曰圣贤之学只在性情上理会故孔子不怨天不尤人颜子不迁怒不贰过其要只在平时时时存心体认遇有怒即知不发得暴程子之言不过使初学如此体验耳若学之功岂可到这时节才忘怒观理耶患制怒不能者只是心不存体认之功疏耳鄙见谓天地之文章如大而风云之变小而草木之蕃及山川委曲之类皆可见之常观亭前花上蜂蝶丛积五色互映灿然烂然因叹化工之妙不可揣度毕竟实理为之地耳所谓其为物不二则其生物不测者也因成一诗并录焉秋来五色菊如云造化真成一段文多少良工心独苦可怜妆点自纷纷答曰观其文亦是更不如观其生意即可知天地造化之大鄙见谓寡欲清心不独穷理亦可以养身庆自丧室后几三四年于兹夜与次小儿希旦同一草榻天未及旦而户已启矣盖自是率以为常然实以勤励自习恐日就荒惰不堪事耳登堂问母之余日就后亭取昔所未读书玩之暇则或与儿子希曾学书汉隶或时作文字一二篇应答亲朋殊觉静中有益然尚未能一也及得先生书味之一旦惕然始若少有得矣然后知人不可不清心寡欲也否则受善无由后渠尝谓必俟大本有立而后敢言意亦如此答曰心定静后读书有得此是何故盖书之所言不过是我心中理耳更无别心更无别理德征之心即是我之心我之心即是周程孔孟禹汤尧舜之心鄙见谓天下之书固当无所不读然吃紧者莫如四书五经天下之善固当无所不好然吃紧者莫如孝弟天下之事固当无所不理然吃紧者莫如身心古人所谓务本如此乃若舍是而谓读书舍是而谓好善舍是而谓理事何啻千里答曰千言万语千绪万端只是为一个心五经四书说我心中之理孝弟是我良心真切处孟子博学详说之将以反说约所以约者此心也圣贤言语句句说心鄙见谓万物皆有可观苟有可观即有可乐然清而逸者莫如鹤瘦而劲者莫如竹淡而香者莫如梅菊远之可望近之不厌莫如山水是故君子观鹤则思清逸之士观竹则思孤介之士观梅菊则思隐遗之士观山水则思仁智之士不然徒以物而已矣不正为玩物丧志乎未知是否答曰以我观物则物物有益以物迁我则物物丧志故我立而后可以观物欲立我者存其心体认天理是也鄙见谓先大夫渐斋先生讳纶字大经孝宗时钱福榜进士也其宅心极坦率其莅政极平易其临事极小心三仕为令尹继判三衢终守沁州民无间言惟群小时复有怨谤之者耳然实于先大夫无损也性亦好吟咏然不屑屑声律取遣兴而已尝咏七夕牛女云常年有意无缘会此夜如何有路通浮山祷雨云半亩华池含造化万山民物赖神功题僧舍云花雨空门春布暖松风禅坐夜生寒如此类殊多然其浑厚和平而卒归诸正绰有诗人风旨虽不求工而自无不工矣举业亦纯夫以先大夫德厚而貌扬然官不过刺史年不过耳顺呜唿是亦崇庆十八九年之所窃疑而未决者也答曰先君位不满德今日吾契既弃官又弃文艺求圣贤之学则先君之遗福于是乎在官爵不足言也鄙见谓好为大言而不修实行学者之公病好为利己而不恤损人万世之同情是故圣人不贵多言君子必先絜矩先生以为如何答曰若絜矩即是格物即是止至善即是体认天理则自无此病痛罪过矣鄙见谓苟知其贤虽千人毁之不易吾所好苟知其不肖虽千人誉之不易吾所恶此之谓能好人能恶人天下古今鲜矣呜唿庶几焉者其齐威之烹阿封即墨矣乎答曰惟心正而后好恶得其公惟有正心之学者能之鄙见谓必有天下之至诚而后备天下之至德必有天下之至德而后成天下之至化必有天下之至化而后称天下之至人夫以人而至人也天下之能事毕矣答曰要在立诚以崇德而万化出矣鄙见谓至一也者其干乎至二也者其坤乎夫干则一矣故一也者天道也君道也父道也夫道也夫坤则二矣故二也者地道也臣道也子道也妇道也是故干坤合一谓之至神天地合一谓之至化君臣合一谓之至义父子合一谓之至亲夫妇合一谓之至别圣学无余事矣答曰凡此名理固好但颇觉得无收拾处吾为子添一脚注云内外合一谓之至道知行合一谓之至学如是则天地干坤君臣父子夫妇之道在我矣鄙见谓邵尧夫之于数犹程明道之于理虽所学各殊其致一也然天地间物莫不各具自然之理而亦莫不各有自然之数尝窃料之理者性之至一数者气之不齐条理者谓之理其浑沦者乎脉络者谓之数其纵横者乎夫万物之与天地不可离者理也不可逃者数也穷理则可以见数矣亦非有二也是故理为经数为纬经为常纬为变常为正变为权呜唿此明道尧夫之所以不同宜乎明道之不学数未知是否答曰此段意思觉稍杂了恐便信道不笃天地间只是一个理纵他死生荣辱得丧之数不齐而吾之理未不一也素富贵行乎富贵素贫贱行乎贫贱素夷狄行乎夷狄素患难行乎患难所遭之数不齐而吾行道之心一也又何必论数圣人知天命必不如此故邵尧夫以授明道明道不受伊川问知易数为知天知易理为知天及雷起处起足破其惑矣鄙见谓中庸者至当归一之理圣君代天而弘化贤相代君以调元未有舍此而能济者刘元城尝言秤停之在今日最宜致力夫其所谓秤停谚所谓斟酌停当云耳中庸之谓也昔者汉有党锢宋有党人其故何也凡以过中失正有以激之也卒亦何所益乎故孔子他日亦曰中庸其至矣乎民鲜能久矣夫以圣人之意岂不曰中庸本自可能宜无难者而民鲜能之其殆至理矣乎不然何以如此则夫子待衰世者悲矣非谓中庸本为至极难行而叹人之鲜能也未知是否答曰过中失正即非天理圣人作易随时合道非为诡世也大易者中庸之宗祖鄙见谓一人之人即万人之人一物之物即万物之物一事之事即万事之事一世之世即万世之世故吾以一人观万人以一物观万物以一事观万事以一世观万世莫之或殊矣夫莫之或殊是人物事世之理同故也故人我一则仁民者博而不可有我矣物我一则爱物者推而不可二矣事我者一则吾之应事者有余地矣世我一则吾之处世者无遗情矣是故君子会至一之理达万变之妙可以进德矣先生以为如何答曰须实见得人物事世之理同处如是涵养乃可进德今虽说得是亦恐尚似数他财宝也鄙见谓学有四病德有五贼治四病迸五贼德学其几矣是故辞章之学陋功利之学贪虚无寂灭之学荒权谋术数之学诈姑息曰害仁胶固曰害义卑谄曰害礼揣摩曰害智期必曰害信是故四病治而学其纯粹矣五贼迸而德其中正矣呜唿纯粹中正其圣学之太极乎答曰且察见天理纯粹中正将来涵养则四病五贼自退舍矣不然旧习未去恐不知不觉又落向时窠臼里也鄙见谓虚明专静者理之地也纯粹中正者圣之本也然而无有以体之则亦无有以知之故曰神而明之存乎人又曰待其人而后行未知是否答曰纯粹中正者天理也理不可以静言许大道理只说神而明之存乎人不是神明在我干我何事要须切己鄙见谓志欲大而心欲细志大则可以任天下之事心细则可以精天下之务是故伊尹相汤以王于天下其志大也颜子不迁怒不贰过其心细也学者志伊尹之所志学颜子之所学其亦庶乎其可也先生以为如何答曰志大心小如云智崇而礼卑可以合看不须如此分说志大无所不包心小无所不贯包与贯一也鄙见谓极天下之平易而井然有条理者圣贤之道也百姓则日用而不知噫久矣答曰道本平铺要人自识得系于觉与不觉耳鄙见谓学不关诸实用终为口耳用不足达诸天下国家终为私己是故学以实用为本用以公溥为贵必如是而后可以言学答曰要求实用须养实体要造公溥须去己私然去己私斯见实体矣鄙见谓大凡子弟才虽禀于天性学实系乎人力诚不可坐视弱弟崇寿木讷常惧羞不敢出门户初甚怪之谓其退废如此一日陡病遽出身后语愚讶之乃入室抚其榻扣焉愚叹曰病在房中其甚乎惧哉惧哉而弟即情告曰如我见矣乃迎医饭粥七日而后起因叹此弟好色不隐于其兄亦见天资可以为善又一日小儿希曾写里人柩旌其人以二币馈愚即示儿返焉盖随事规教所以养之也久久恐当有益然尚虑其碌碌岁年日复一日深有可忧者耳然则五柳诿之天运然乎答曰人有万般得丧荣枯不由己惟学与教须由己岂可诿之天运乎孟子曰中也弃不中才也弃不才则贤不肖之相去其间不能以寸是其得其失与之同矣渊明终有旷达的意思在鄙见谓事不必泥其迹之同而贵不失其同之意则亦几矣故井田虽未能行但今日正其疆界使民勿争而赋有常亦可矣封建虽未能立但今日治其郡县使官无私足以保障民可矣推之皆然不知此亦可以为时措之宜遇变而通之否乎答曰治不复先王之法皆苟而已然必行之有渐不可强也今日只须论圣学成君德以一道德同风俗为本孔子答哀公问政亦从学上说起鄙见谓学者固当先理性情若夫言动气象亦不可忽然性情既理即言动无不善而庆也犹惓惓为初学忧耳故尝以为辞气以宣心也其必如礼所谓安定辞可也如曾子所谓远鄙倍可也容貌以范物也其必如礼所谓毋不敬可也如曾子所谓远暴慢可也先生以为如何答曰所谓理性情者由中以达外无不理也所谓合内外之道也不得偏内偏外鄙见以为人生大节莫大乎进退孟子谓进以礼退以义尝窃推其意以为进以礼者进必以正而不苟退以义者退必以正而不疑夫惟不苟于进故进可以行道夫惟不疑于退故退可以守身呜唿知此而不失其正者其君子乎答曰最是谓之以礼以义则非苟然也只是一个天理耳圣人进退何容心哉容心即非天理矣鄙见谓林见素始以刑曹着终以刑曹着可谓知大臣之道矣不然垂老遭际圣明何以能此昔者吾友何仲默寿西涯云十年天下先忧泪五亩园中独乐身见素近之矣答曰见素先生平生大节甚好亦是伟人惜其不得久大用鄙见谓孔子志在春秋行在孝经盖定天下之邪正莫大乎春秋兼万善之本根莫大乎孝经故也故愚以为不立小学则无以定蒙不立孝经则无以定善是故蒙不定则恐世无成人矣善不定则恐世无成德矣此崇庆之所以始疑问乎小学终问乎孝经也未知是否答曰孝经多是格言中亦不纯想被后人杂了不可不读问始于丙戌九月丁酉成于辛卯门人王崇庆谨识问疑附录鄙见谓门人记孔子于乡党恂恂似不能言此门人最善形容圣人处乡党气象然非圣人强之盖至诚恻怛如此因叹圣人所以圣愚人所以愚者有由矣然而圣人不可得而见矣得见忠厚亦可矣薄俗振作尤难白沙夫子之所以深叹也先生谓如何答曰欲知圣人从容中道处当知圣人之盛德欲求圣人之盛德当求圣人之至学鄙见窃谓万物之生形色各一其性主之者阴阳之理感而成之者五行之气尝即亭前菊花观焉其色白者其性金其色红者其性火其色黄者其性土推之诸花皆然然总而论之木气居多故凡草木叶皆青其始也受阳之气居多故花皆香阳也然细推之五行又各具五行如土有五色云亦有五色之类未知是否答曰如此亦皆推得去但不欲如此太析恐日支离了此朱子以后之弊不可不知观花只观天地生物之心即吾心也如是涵养以有诸己如周子庭草不除张子闻驴鸣程子观鸡雏白沙先师曰领取干坤生物意扶留生耳木犀花皆此意鄙见宇宙如彼其无穷事物之理孰非吾分学者须知吾之所以后宇宙而不朽者何事必如此乃有益答曰当深玩程明道仁者浑然与天地万物为一体与吾心性图自可见鄙见谓人生理会身心其本体既明则天地万物皆在我虽不求与圣贤合而自无不合矣若本体未明虽终日开卷只是检阅故纸耳盖先生所谓循行数墨之戒切矣庆虽不敏敢不吃紧呜唿庆之感于先生者深矣答曰吾只戒人循行数墨非禁人读书若禁人读书则所谓学于古训好古敏求与假我数年五十以学易及韦编三绝者何故盖圣人之书只是唤醒良知开发聪明涵养本原到成德后行事皆当理耳不可偏废其要只在勿忘勿助之间近有作广德州尊经阁记甚明鄙见天地万物止是此理若此理自家体贴出来多少洒落窃意孔子所谓乐以忘忧孟子所谓手舞足蹈不过是物而已故凡吾儒必以孔孟为准的彼自暴自弃方且视之为狂为迂为不可必到正不必与校而亦不暇校也三十年来精神全在问疑上努力先生以为如何答曰此段认得此理甚好今已跳身出辞章记诵之窠自此这一着当努力拌了一生死而后已邵康节诗云施为要似千钧弩磨砺当如百炼金鄙见古人为死囚求生此意甚美若使天下无冤民则天下和矣天下和则天下治矣然往往有含冤而死者岂不伤天地自然之和庆常备员臬司每恨不能留意是事虽自谓不敢容私然拘于成案而因遂避嫌不复与申辨者实多矣今日以为必有至诚恻怛通乎神明使天下无冤民亦圣君贤相致中和之大端耳夜偶梦见数囚身荷重械若赂愚求脱之状而愚乃仰天誓唿以拒俄而寤焉亦录之以请先生如何答曰当时真见得民之受冤即如疾痛在身挺身力争如濂溪所谓杀人媚人吾不为者可也今悔之何及用刑岂可以遗悔耶鄙见谓人之识见浅深德业小大自有一定之次序而不可躐等者然亦不容躐等也孟子所谓深造之以道欲其自得之也吁非有德者孰能与于斯是亦庆之偶见而未敢自以为然义理无穷他日尚有俟于专席之问答曰义理无穷不可自是自是者自画也自画者自弃也吾契兴言及此吾无忧矣鄙见谓天下有二能天地能生圣人圣人能体天地是故圣人天地非有二也程子所谓圣人者天地之用可见矣夫其始也以中和生其既生也则致中和所谓全而生之全而归之者与学者合而观焉然后可以读西铭矣答曰吾中庸测亦正如此更取读之鄙见谓人生千能百巧不如一诚故诚者圣功之本此先师白沙所谓天下未有不本于自然而精光射来世者也大哉诚乎自然其至矣庆愚人何足以知之然平生所得乎师友父兄者止此耳答曰人之为学希贤希圣希天只是一个诚诚者自然也天本自然自然二字白沙先师发出最于学者为有力泉翁大全集卷之七十六金陵答问门人邵阳陈大章校刊良知之说隆闻师言固洞然无疑矣但恐阳明先生所谓致良知者致之一字即孟子所谓扩充之意而学者语之不莹遂觉欠此意耳良知之说出于孟子夫复何疑致字须兼学问思辩笃行之功则所知无过不及而皆天理之知矣天理之知则良矣所谓达之天下者达此者也其与扩充四端章之意同扩充者扩充乎此者也若无学问思辩功夫则所知弗或过则或不及如杨氏之知为我墨氏之知兼爱皆知也致其知必至无父无君而为害之大者又安得良中庸言聪明圣知知也而必曰达天德向见二程书上蔡先生问明道先生鬼神之说先生曰我向你道有贤却向我要向你道无你如何信得及此说毕意是如何又见文公集门人有问先生以为祭祀用告文恐祖先不识字如何令他感格得先生曰公如何问得这等诧异且道公知得不知得下面注云意谓子孙知得则祖先亦自知得此意是否宇宙内屈伸变化只此一气气之伸者曰神气之屈者曰鬼皆与道为体者也故曰合鬼与神教之至也学者要在察见此实体而以养之于己则鬼神之情状可识矣今说亦不济事程朱之云盖以幽明始终一理要有便有要无便无有无皆在我耳孔子之告子路亦如此今天下州郡之吏有有其职而无其人者幕职掌故之官是也有徒具员而实无职阴阳医学僧道之官是也僧道无庸言矣阴阳以授时正历望氛祲察灾祥医以疗疡病救夭札固非无职而今之为医者犹知诵习三世之书以为业则其职犹有可言者独阴阳一官则其所读之书所习之业自荐绅大夫以上且不知其故而况其下者乎无怪乎员具而无职而且衣食于他役以为职也若夫州郡幕职则其立法之意固欲检摄一州一郡之文案使时省而考成焉而今之文案自朝廷大兴革大建白以下部下之省省下之郡若县其长一过目即庋合供雀鼠啮耳又否则供吏人盗以饰承尘与绮疏帙册费耳即使十年之后长吏虽欲覆故牍阅往事如捕风影胡可得哉此其弊非独不得其人之患而厌于长吏夺于他务固难望其职之举也隆尝谓僧道之官其有与无等耳若阴阳医学苟责成于其省之提学宪臣使素教而预养之若医则以黄帝秦越人内难诸经及本草方脉河间仲景之书阴阳则以汉晋天文志郭璞葬经星历地志卜筮诸书与夫农桑种植先后之宜使各占一经而肄习之每三年一考试其成三考无失县升之州州升之府府升之部试其业精而有成劳者差择之为三等上焉者补钦天监太医院之吏中焉者以补州县阴阳医官下焉者则复其身使待次于县以俟再举而群试焉则国家犹借其用比之员具而实无职者固不同矣若有幕职则隆之意以为其职虽若冗长而考成稽故使无废失亦自与史事相关亦须择其人稍有文学知大体者使为之长每朝家行下文字或其省若州郡之讼牒文案但有关系足为劝戒者文书到日实时撮其节要登载于册扃钥而府藏之每三年给由则誊录一通申之部部阅其实行以诛赏且藏之以俟实录者考焉至于六部诸司之幕职皆然则吏人虽盗文书为奸欺固弗可得已而况于三考备述于史事亦有助耶此隆之见然耳不知以为如何此论责成幕职阴阳医官之职事甚当周官所以制小史幕人星人卜人医人疗人匪惟具官乃惟其俱职耳然必先之以大史大士大卜之属而次及焉则其称职不称职又胥系其在上者之智瘝也其在上者之智之瘝又在其君其相之仁哲之知所择焉耳此等事俟有关睢麟趾时一齐皆举耳今预讲定以俟公等他日之用未可卒辩也隆近提督武学阅孙吴诸书中间战陈攻守之法奇正分合之变与夫所谓能而示之不能用而示之不用近而示之远远而示之近卑而骄之乱而扰之攻其无备出其不意等语大抵亦是兵家道理宜尔今且有虎豹蛇虺伤人而人之所以攻之使其不得纵逸以反噬人者若圈槛虎落机矢之类固当无所不用其极是何也是真知虎之可恶而杀之也然则其为机矢圈槛也岂云诈而其杀之而寝处其皮也岂曰不仁乎圣人之所谓兵想亦如是夫以仁伐不仁征以正人之不正岂曰姑为之而姑试之使其得逭于天诛而或反至于噬人乎圣人所谓兵决不如此惟其不度可否而概以是施之于私怒杀人如所谓争地争城杀人盈野者则其所为正所谓诡道耳而孙吴之流亦自视以为诡道盖其操术则同而其用心则有异耳不然则宋襄陈余之徒皆可以为王道而圣人之所谓兵者荒矣故孙吴谓兵为诡道我则以为正道孙吴谓用兵必以诈乃胜我则谓用兵必以诚乃胜耳盖其心诚于恶恶以除天下之害故凡所以纵横百变以为之备者其为谋不同而其主于恶恶以除天下之害者其心则一而已矣鄙见如此不知何如圣人用兵只在人心观受有臣亿万惟亿万心吾有臣三千惟一心卒以此胜如林之旅及孟子修孝弟忠信可制挺以挞秦楚之坚甲利兵汤武顺乎天而应乎人故杀民而民不怨毒天下而天下从之东征西怨南征北怨此岂孙吴之谋所能及而宋襄陈余之所谓为仁义者非汤武之仁义也戊子岁师考满来京隆谒于东城旅舍师问曰一向有何工夫隆曰也不曾作得工夫只是去岁与唐枢余胤绪相处得见二业合一训似若粗有闻见觉得而今意思与往时自别盖往时习惯疏懒一旦骤当多事意甚厌苦后蒙教来始知为学工夫必须就在这里用力以求至当方是着实学问自此意绪稍安觉得不但二业合一天下之事以是心求之皆是为学师曰晓得这意思便是了虽处夷狄患难以是心处之何处非学何往不乐此说是否二业合一训盖明心事合一之指而立大中至正之矩也学者煞要理会于此理会得透则一了百了何事非学何往非乐学者病痛全在三截两截读书时自读书静坐时自静坐酬应事变时又自酬应事变憧憧往来终无向进之理能由此收拾得成片段则动亦定静亦定而吾心广大高明之体日以复矣至虚而至实至近而至神何洒落如之师论及某人一向偃蹇落落今来乃一岁两迁可见人之通塞自有时皆命为之不必介意若康节晓得数学心自得安常人未能若此能委之于命心亦可安此说是否通塞屈信之理在天地人物尽然一成于数天亦不能易若见得大意心即定心定则命在我立矣何假于数而后定假数而定是定犹在数也师尝谓贵省向学之士最多而贵郡士子更好某尝见这般人未尝不如见弟兄骨肉但更得在上者同此意思大家戮力何患正学不明此意如何欲天下人人皆同归于善此吾性分之愿也特于湖省有感发耳有人论地之外皆海者师曰海之外亦地地之外大气举之若云地之外皆水水之外即天者非是此说是否吾未知天地吾知吾身耳请试反观吾身吾身一小天地也水犹血也血在皮肤里则水亦在里不必求诸天地也学贵切问而近思昨见师语及唐子镇论李福达事师问是唐子镇本司事否世隆答以非师默然莫不以子镇此举仍未差否古者谏必有官然士庶人皆得言之大抵语默亦有时与位故曰默足以容自是语默之道不可加一些意思瓶儿王不知何许人尝假宿于武昌王指挥家天暖则就室中宿稍凉冷则移就檐屋下至冬时块卧风雪中其卧处周遭皆无雪每旦挈一瓶丐酒于市比晚则取酒竟饮或以其余倾于所挂吕真人画像口中至竟瓶中酒不见有沾湿人皆异之因号瓶儿王一日于观音岩下投水洗浴起复下者凡二十四次遂坐逝遗言令焚其尸将就火视其发顶中有黄纸书偈语云赤膊臭肉团奔波数十年一朝心放下吾命岂由天了了了了真个了了空中粉碎白云蓬岛五十余年辞世朗然拨开天地呵呵一场大笑今日忽然归去后有人自他处来者云于是日见瓶儿王寄声王指挥人始信其为尸解云王指挥乃汉阳朱子宜道长之母舅子宜时摄广西道事予在观政话此事甚悉其事亦在成化初年朱之母犹亲见之朱名衣号晴川正德辛巳进士有文学善谈论以议大礼去官其言不诬不知此事是如何子所不知者吾亦不知吾所知者子亦知之子且须识其知者其所不知者圣人亦有所不知焉故仲尼不语怪与神而孔门贵切问而近思古人于行刑之际所以必三覆五奏者盖寓慎刑之意恐有无辜而死者也今京师罪囚既经法司详审又经朝堂引审又经三覆五奏情真罪当无可疑者临刑之际又准于鼓下称冤御史押囚于市曹至暮夜尚不敢决必俟鼓状尽绝得上有不必覆奏旨意方敢行刑至是已中夜矣囚有亲戚投鼓状者皆免行刑其处决者皆无鼓状者也朱子宜言每年囚人四五十止决得十余人奸猾之徒知其如此虽会审情真无复怖畏往往只觅一人下一鼓状又得苟活年复一年终得老死狱中免身首横分之患是岂古人惩恶之意又闻先年亦有于暮夜临刑之际买嘱刽子手以丐者引决以抵换者又有囚人惧死夜深寒冷防卫懈弛自投于沟厕者如此岂古人肆诸市朝之意虽知其如此然不敢论奏者恐伤朝廷恻怛之意然惩一人而千万人惧其恻怛不既多乎丁亥岁同年周光载黄门疏论此弊后至霜降决囚覆奏三上内批刑二十一人一时鼓状皆不见理盖惩往年之弊故也当时仍疑其太快今法却令囚家先期进鼓状至押赴市曹时即不许奏扰此似稳当不知以为如何古人慎择刑官虞廷皋陶为士吕刑明清公听哲人惟刑故刑不失罪犹服念五六日至于旬时故刑即决断可也今之刑官未必其人法虽详审引审三覆五奏特行故事如儿戏然盖非皋陶明清哲人矣刑安得当经曰与其杀不辜宁失不经圣人好生之德自是如此国家纠仪之制人臣有失仪者则鸿胪寺或侍班御史奏某人失仪合当拏问上云着锦衣卫拏了则卫士二人遂于上前褫其冠巾捽发后押至桥边则又益二人持其肩嵴押至午门外以大铁索絷之囚首跪于门外候旨下至午后方得旨或当时上云着锦衣卫拿送法司问则卫士捽出不必候旨此虽祖宗旧规然殿庭之间衣冠俨如而偶因微失使人折辱如此不惟上渎朝廷而君臣之情亦似太隔绝矣隆以为除奸恶大故外其失仪等项只可使之自去其冠服以归罪于有司然后上命从而释之则君臣之情岂不两得而朝家之礼可比于三代矣尝见户部主事王尚志差回复命令吏人捧敕在东边宗蓬下俟候后午门既开尚志从群队门外朝见毕遂从西掖门入缴敕此吏人为卫士所拦又午门正开不得送敕过尚志遂空手入见为鸿胪寺官所纠上命锦衣卫拿了顷刻之间头网巾皆为卫士所捽破又见一考满知县参见上已御奉天门中门俱开了各项谢恩朝见皆已入班而此人后至疾走入班亦为鸿胪官所纠上令锦衣卫拿送法司问一时之间卫士捽其发后纱帽网巾皆落地满朝士夫见之鲜不股栗可见人臣朝见一应冠带鞋袜皆须谨饬而复命之际凡制敕题本应须亲捧朝见拜伏致词叩头辞项皆须一一记于笏板方得不误而祖宗四时朝仪如此其严莫亦是自来如此或是正统天顺时不同否拏者祖宗之法犯者人臣之罪固不得而轻议也大礼一事当时可且从上意未为过盖是时上方向意文学而一时宰相台谏不能固君心端天下之本往往掇拾琐碎互相诋谤使上意益厌苦之至伏阙一事然叫诉有哭泣者似非人臣事君之礼宋人所谓党锢之祸乃吾党自激成者真可以为世戒也此说是否此臣下之罪所当自责程子之言是也往时阳明先生在辰州府龙兴寺讲学时世隆与吴伯诗张明卿董道夫汤伯循董粹夫李秀夫刘易仲田叔中俱时相从每讲坐至夜分一夕讲及好色者众咸曰吴伯诗张明卿恐难免此先生曰若一向这里过来忽然悔悟亦自决烈若不曾经过不能谨守一旦陷入里面往往多不能出头尝见前辈有一二人平时素称不饮酒不好色后来致仕家居偶入妓者家饮酒遂至倾家资与之至老无所悔此亦是不曾经过不能谨守之故也以此知人于此须是大段能决烈谨守乃可免此耳此莫不亦只是戒人不能慎终之意非必欲其经历此事以为学也此意是否阳明之意恐人轻易说了及过此事又打不过然学亦不须经历后乃知但能见得天理时则外事皆轻久则病根自拔去若不如此虽强制之终是克伐怨欲不行有时而发矣乌能斩断病根乎晋庵老先生言强盗招称未获同伴人姓名虽要将见在各人一一隔别研审令其供说未获人姓名住址乡贯状貌年岁月日赃仗多寡数目一一相合方与写入招内不然则宁阙而不写盖恐妄招有仇人及攀良人有势力者以自求出脱故也此说如何非特审盗为然凡听狱之要皆当于其辞之差而密察之辞非情实终必有差故古人以明清察单辞以中听两辞曰明清曰中言听狱者必其权度精切无私曲无偏倚则自得其情状而无情者不得尽其辞矣又安有求幸免逮良民之患温公作烘虱诗觉得便自与荆公用心不同荆公谓逃藏败絮尚欲索埋没沉灰谁复课熏心得祸尔莫悔烂额收功吾可贺犹残众虮恨未除自许宁能久安卧充此意也是以杀物为功而非圣人哀矜勿喜之意若温公心则不然其言谓初虽快意终自咎致尔歼夷非尔过吾家箧笥本自贫况复为人苦慵惰体生鳞甲未能浴衣不离身成脆破朽缯败絮为渊薮如粟如麻寖肥大虚肠不免须侵人肯学夷齐甘死饿醯酸螭聚理固然尔辈披攘我当坐但以努力自洁清群虱皆当远逋播这便有正本清源自咎自责多少仁厚意思在虽均为烘虱而意思仁暴迥然不同故虽薄物细故言语文字游戏亦可以占知其人尝见吴东湖先生勘事蛮中乘小官舫深入永保地方凡矢溺之类皆不于江中必舣舟上岸寻僻静处自掘坑矢溺其中仍用土覆盖之至于虮虱扪得亦但弃之于地不忍掐死此莫不亦是温公之意否或云此老信外教之言如此恐不是以上烘虱诗见二公用心之不同后来二公作人祸福亦如此言语之道诚之不可揜夫明道先生放蝎颂云杀之非仁放之非义亦此意东湖放虱于地且莫论其是信外教之意与否亦是一点仁心大凡各衙门事体不拘重大轻小曾经前辈斟酌者必自有说不可骤议兴革隆初入兵部时见衙门题奏查处会同馆陈朽铺陈给散五城贫丐意甚喜之后见卢伯纪与隆言女直进贡夷人一时至千人至无铺陈给散虽勉强借给亦皆恶烂之物不及前给与贫丐者之尚可用然贫丐者得此亦自无用只与市人易饼啖耳以此知前辈堆积此物不为无谓李文靖于中外所陈利害一切报罢亦殊有见然女直进贡夷人一时容令一千居京城非我族类其心必异恐于事体非便隆谓宜与议处敕令沿边守臣为之节制每岁凡入贡几次一次凡若干人放入贡若同国者及与相邻之国同来亦必俟先次入贡者回还交代方放其称探信等项夷人亦多假此利于货买剽掠亦止令其在关外与译事人等传话答之不许入关如此似觉稳当前论最是后论节次夷人入贡之期处置得亦是吾昔贰礼卿知各边入贡亦必有期有数但守臣见其来求迫切不能守定辄为题请及求取器物亦然此渐不可长亦有夷人进贡在境内数年不出者五胡金元之祸亦起于渐耳不严不纵在守边大臣酌处之尔仁以柔之义以制之以羁縻之是处之之方也据康熙二十年本补字石坡先生为东广参藩时其长子概已举进士次子槊并其二婿曹元礼黎时雍皆已领乡荐庚午乡试先生二子渠臬皆可中先生独遣臬入试梅田先生会先生于安庆问其故先生曰二子去皆可中但人家不宜大盛故遣臬行留渠在后科亦未为晚未几臬与先生之婿孙从一皆领荐渠亦领癸酉乡荐辛巳渠臬皆登进士归概以谏南游捶死槊亦病死止得渠臬在臬与予同官刑曹谨愿清苦有文学敦行谊后改御史云前辈所云若是是他亦有见否损益盈虚天道之常故前辈往往有恶处其盛者运河搭船入京率计主出一人挽船时有一举人止携一仆适供炊爨不得去众举人之仆皆以为我辈为尔挽船尔岂是都举人耶因哗然喧噪不已主者不之禁其举人闻之殊不怒但令其仆以一诗达其主云满船尽骂举人都蓬底衔杯到日晡醉耳朦胧听不得依稀似是念南无主者得之哄然共发一笑其仆乃已唐子镇尝为予言其事予以为事虽近戏然推是以往可以为处变者之法不知何如此人亦有雅量孔子三人行必有我师此人即同舟之师也通政司每日奉天门奏事唱诺节奏殆类歌曲殊失古意又其所奏皆寻常小事日日循袭一律亦且使人厌闻某谓通政职专出纳王命当先期以所奏事总共凡目若干却视其中有关系者一一摽出总具一说帖开写某日中外大小臣民章奏凡若干内某事关系军国人才政事风俗灾异宦官戚里权贵俱关重大合与大臣科道面议可否施行待通政司奏事毕却令鸿胪寺唱说各衙门官有事欲面奏者许具说帖对仗面奏如此庶下情上通不至壅蔽国家之利莫大于此向见陆子潜奏云国初自公卿以下至庶人无不得面奏者后来始令通政司先期具奏自春坊官拟旨上盖春坊东宫之官是时犹欲使太子知天下事故凡奏启先令太子知之然后具奏其意亦甚善不至如后但止是摘取五事具奏每日一律闻者亦且厌之其言欲更其制大凡人臣皆得面奏人主时召百官讲论面说可否其说亦甚好恨当时寝不行耳不知以为何如国初各衙门面奏御前亲决可否而奉行之后来不同然此朝廷之制未可私议也给事中阎闳常言阳明先生军中斩刘养正狱中救冀元亨此是阳明术之妙者予曰刘养正义当斩冀元亨义当救若以为术则非知先生者矣阎不以为然此说如何义当斩而斩义当救而救我无容心何术之巧金吾舍人刘鉴尝捶其妻其父刘雄止之不听捽其父推之门外复捶其妻不已为逻者所缚欲寘之官鉴欲贿免乃向其父乞钱物其父与之钱十四文鉴嫌少复欲脱父之衣以贷钱父不与至扯其衣断带父号唿称冤遂自缢邻里执鉴于官讯其捶妻之故皆云鉴素不养其父语其妻令俟渠不在时勿与父饮食其妻以为不可尝饮食之鉴因是怒遂欲捶之又将日粮窃卖与人止留其半自饮食之不顾父之养其父与之语至殴其父折齿复讯其亲兄族党语皆合然以其非亲告乃坐鉴子殴父比附律斩狱成时见山署刑部事驳之曰刘鉴之父既与钱十四文是犹有爱子之心使非逻者索钱父终不至死又以非亲告驳下改问世隆曰致其父之死虽因逻者之索钱然所以致逻者之索钱则因刘鉴不听父之言乃尔况其父既死安得亲告众证明白即同狱成系干人伦恐难轻贷遂复拟死罪上后三覆奏上实时命斩于都市此意是否王制制刑必即天伦邮罚丽于事最天理人情之至当者刘鉴只捽父推之门外欲贷父衣而致号唿以自缢已为逆天之罪已在不赦更不必问其素行之实不实亲告非亲告也嘉靖戊子春指挥杨恭等拥众寇京师东北所至之地焚毁掠劫财物强壮者胁之使从行初获三人兵部皆以为当死后予讯之三人者皆胁从在内其二人为日颇久一人被胁一夜半日然以令甲有强盗聚至百人以上不分曾否伤人俱枭首示众事例不得不拟死罪后遇四月恩例世隆以为此人所犯事既出于仓卒情有类乎迫胁虽于强盗聚至百人事例有碍然令甲之意本谓原谋为盗者发非谓良民在胁从者况称未曾得财其罪亦应末减且贼党未尽中间未免迫胁者多若不原情定罪不惟良民受戮者多且风声传递而益坚其从贼之意其事非便乃具白于大司寇胡晋庵先生先生状上得减死编配山海从军后桂总兵再获四十人送刑部广西司时闻此事亦察其胁从凡二十人俱得减死论此事如何此议处甚是此便是恻隐之心此便是仁术由此心扩而充之可保四海矣体认天理之功何往而不得力大名府元城县强盗甲与乙各因分赃不均扬言将诉于官同类者忌之乃共杀乙死甲闻之逃去具以其情诉于官官司缉捕各贼至贼因称甲亦曾杀乙按律盗自首免罪所以开人自新之路且以散其党与又云侵损于人不准自首所以惩其故怙使不得复出为恶有司遂援此律将甲问拟谋杀人死罪狱既上世隆曰甲首各贼杀人各贼遂归罪于甲中间别无证佐恐出仇攀难以凭信况令甲谓强盗若能捕获同伴首官不惟但得免罪且应与常人一体给赏乙系得财强盗罪本应死纵使甲果杀乙亦难与谋杀平人同论问拟前罪不惟法有可疑且绝人自新之路亦于事体不便乃白于晋庵老先生先生遂驳下不准死论云此意如何甲与乙皆盗也皆得财强盗也律令有自首免罪之例取其自新也甲果以分赃不均而谋杀乙非自新之类矣且自首免坐之例不谓免其谋杀之罪也直免其为盗之罪耳何谓难与谋杀平人同论乎惟其谋杀之状别无证验是或众贼忿甲首己而仇攀甲则如所驳从末减宜也内江刘希召太守与五清先生为举子时每因贫窭赋诗自遣尝记一联绝句有云我有穷坑万丈深要填除是斗量金流行坎止皆由命且学韩豪自在吟诗虽近谑亦庶乎谓知命之不可求故自处以不求者矣因附记于此此诗亦似知命然非实知命安义也纵斗量金何补于性分之缺言穷坑万丈是犹有苦贫之意犹看得贫贱太重在看得重则不得不为其所陷耳惟是见大则心泰心泰则无不足便我大而物小我有余而物不足我重如泰山而物轻如鸿毛此舜禹有天下而不与焉者也亦何贫贱富贵之足累乎嘉靖戊子七月间京中大风霾三日夜声如雷吼天色如火赤焰莫辩牛马兵部吴职方入内阁见邃老邃老问边上有声息否吴答以无有邃老曰胡人寇边时惟俟大风霾乃入连日风霾大作边上定有声息吴未答次日边上果以变闻此亦是在边久知其事甚熟乃尔非必有他术也我朝边备虽甚严然北失河套南失交趾议者至今惜之不知此二地今仍可复否风霾忧边寇此人人知之非特邃翁在边之久非有他术也交趾奉正朔修职贡不必取之圣人公天下而不私也河套之寇吾尝深虑之幸其未大着若他日大着则五胡金元之患皆若此为之渐耳尝闻阳明先生平宁贼后朝廷遣二内官来监军比至闻先生已破贼意甚忌之至出不逊语与先生抗曰先生破贼有何能因欲请与先生较射先生许之期日至教场弓矢已具诸将吏皆在先生令二内官偶射先生在堂上自拥大座趺坐以观二内官心不平且怒且射一中三矢一仅中二矢既已先生下座后邀二内官使上座二内官怒稍解先生乃往射一发九矢皆中二人始心服焉二人平日善射者至是皆下风盖先生以怒激之使其心志耳目皆不精专故尔先生御小人之术如此彼小人者政在范围中耳向闻李秀夫言如此不知此意如何吾闻君子待小人不恶而严矣未尝以术也况此非能使二人心志耳目不精专而寡中也有意激怒之则己之心志亦先不精专矣又何能九发皆中乎还只是善射不善射以上二十七条门人王世隆问泉翁大全集卷之七十七金台答问录门人邵阳陈大章校刊尝观蚁子营营往来庭砌间其生死聚散吾终日视之未尝为之注意窃意天地于人亦若此已而谓物之生死聚散皆必有司之者殆不可晓或谓天地以生物为心更无他事故凡物之生死聚散理势自尔相关人虽亦具天地此心但泥于有我之私是以见己而不见物惟其不见故一膜之外便分胡越宜物之生死聚散与己不相关也天地之心却不如此此说是否此段体认得好学者须识浑然与天地万物同体之意便是仁仁便与人物痛痒相关此关系甚大非小小者至于致中和天地位万物育亦只是此心宜深体之以自养自修非但求之言语可了也天地之化屈伸往来无一息之停朱子谓如沸汤中滚物自不容已然则人之生死聚散岂容毫发自私窃意古圣贤于此亦殆所谓知其无可奈何而遂安之者尝窃作诗纪之曰花开花落总天谋谁抱枝枝叶叶忧老眼浮生堪一笑两崖牛马百川秋又曰扰扰何殊跃冶金若观大藏等浮阴生消起灭知多少浩劫无端古又今此意是否知其如此得真皆不属我元无一事天下何思何虑神仙之说尚矣世之慕神仙者亦云多矣岂其卒不可学哉然尝观宋名臣录昔钱浑成谒陈抟抟曰当作神仙有紫阁老僧曰不然他日但能急流中勇退耳张乖崖见抟欲乞华山一半而抟亦谓其做不得以是知神仙有无虽不可知假若有之亦必出于骨相如草木禽虫之有长短坚脆出于天生非由人力今以蜉蝣夏虫之微而欲与龟鹤相抗蒲柳槿菌之倏生忽灭而欲与松柏大椿为伍虽日灌注之无益也推修养之说则程子以为譬如一炉火置之无风密室中则难过置之风地则易过而又谓修养之所以引年皆工夫到这里自有此效验然则修养之说似不可废而所谓神仙者纵骨相有之亦必待学而后可为也此说是否神仙之说固不可信而修养引年亦未必然盖年者定数禀于有生之初但人多丧是以不能全其所禀之数如小则丧于酒色大则与人斗死之类若善养者于饮食男女去就交际一谨于礼岂有自伤其生之理良知之学向虽闻欧崇一论未详不知古人许多礼乐名物度数还须与考究否若仍须考究者则吾心良知无所不具奚为独暗于此而犹有待于考究也若不须考究但能致吾之知则礼自我制乐自我作一切所为皆须是当则涂之人皆可为禹古之圣人当应无数奚为颜子则未达一间孟子则为亚圣由求闵赐则各得一体岂其于兹良知犹有未释然也不然则所谓良知者无乃太茫荡而无归也孔子曰学而时习曰学而弗思曰学问思辩不知所谓学者将何所用力耶而于所谓良知者当复相助或不相助或又谓圣者不在于闻见广博而在于心之至诚纯一浑然天理而不杂以人欲所谓良知者知此而已众人非无此心而梏于人欲是以不能致知修身以入于圣圣人则事事皆是此心更无毫发间断故曰尧舜之道孝弟而已矣徐行后长者谓之弟疾行先长者谓之不弟夫徐行者岂人所不能哉所不为也夫尧舜之道大矣而孟子以孝弟而已矣言之复又引归于徐行后长若是其易易者何也盖凡人之徐行后长其事虽微而要其徐行后长之心则一皆出于自然更无毫发勉强亦无毫发安排布置亦非纳交要誉恶其声而然即此一念观之其与圣人何异若能事事若是即圣人矣故阳明先生谓所谓圣者即金银之足色也而大小不同者亦其分两不同然耳故曰伯夷圣之清伊尹圣之任柳下惠圣之和而人皆可以为尧舜者盖谓此也此说是否中心惑者其辞支观所问此段前后稍殊岂中心有惑乎前一截所疑则善疑矣今之为此说者与孟子之指不同须观其全章乃有着落孟子之教每每指出人之真心初心欲人从这一点心扩充去至于天地同体故此章初说孩提之童爱亲敬兄这点良知良能欲人从此充去便是仁义下文所谓达之天下达之即是扩充也扩充之功即学问思辩笃行也今为此说乃专靠良知不主学问则途人皆禹人皆尧舜不须为矣岂有此理唐子镇尝为隆言阳明先生尝谓主一之谓敬主一者主天理也自天命之性以至率性之道修道之教只是一个更无他事故谓之一若有他念即谓二矣子思谓天命之谓性正谓发明此意盖人无所不至惟天不容伪诚者天之道也天道至诚无伪故凡出于天命之自然者方谓之性率此则谓之道修此则谓之教而凡出于人伪之私即非性矣非性则道非所道教非所教谓之异端杂学且莫大于放伐而周人之赞武王伐商亦曰上帝临女毋贰尔心盖上帝临女即是天理合下当尔主此行之即是主一若复涉于思虑拟议疑惑即二心矣二非性矣故圣贤只教人主一最是正当隆时闻其说甚惕然有悟不知是否为此说者徒知主一之谓敬不知所谓无适之谓一又足此上一句也夫无适者无所着也夫然后谓之一若谓主天理即是有适即是二矣盖此心无适则是一一则天理在其中矣吾之说子镇亦未之悉也性命之真体亦于心一时见得魏师说给事论救南台诸公系狱时隆往候之曰公今系狱时此心何如师说曰亦是坚忍而已凡遇患难须要坚忍譬如烹饪硬物火到方熟虽圣人遇事亦如此不然大舜圣人岂不能即格顽父嚚母傲弟然亦必须有许多坚忍节次方得彼感格以此知坚忍之功虽圣贤不可无也隆深以为然后师说与隆会同志诸公联辔道中隆因话及此为之叹赏师说曰此非予之言阳明老先生之言也此说如何坚忍固好初学者不可无但恐终有强制袭取之意若见理明后知得是确乎不可拔所谓见几而作不俟终日乃是圣人之学且将克伐怨欲不行可以为难矣仁则吾不知也及清矣忠矣未知焉得仁诸章观之自见所谓天理着不得一毫人力事似天理矣有意而为之即非天理也可善体认阳明先生论动静二字不相离天地之化非是动了又静静了又动动静合一静只在动中且如天地之化春而夏而秋而冬而生长收藏无一息之停此便是动处或春或夏或寒或暖或生长收藏开花结子青红绿白年年若是不差晷刻不差毫厘此便是静的意思今人不知谓动了又静静了又动者非是此说隆闻之彭伯荩云先生在广中时其论若此不知是否大段是如此然求之天地不若验之人心之为切近也感处是动寂处是静寂感皆一心也寂感不相离也故周子动静之说及动静无端阴阳无始之说皆已见得此理了可更于自心上体之见此者谓之见易若以天地之化春夏秋冬寒暑花实不差看天地之静则恐看得粗了盖可见者动其不可见者静无之无截然为阴为阳为动为静之理非礼勿视听言动不可不仔细理会若谓非礼之色勿视非礼之声勿听即士人稍知义理者能之何待于颜子也审如是则所谓非礼者为在外矣在外既有非礼抑又不知以何者为礼孟子以告子谓仁内义外为非然则礼又岂在外也盖凡吾心天理自然之有条理者即谓之礼为仁工夫须要于这几微处审察果出于吾心天理之自然否由此而视而听而言动即为仁之工夫一或反是即为人伪之私而非天理之自然矣颜子有不善未尝不知知之未尝复行亦是于这念头萌处审察其几微而已元宵夜与梁伯纲罗达夫周文规王仲行王虞卿曾汝忱薛子修沉静夫翁仁夫王汝中会饮于王伯丰宅汝中之论若此隆甚喜之因附记于此不知如何四勿不可容易看谓非礼声色士人稍知义理者能之何待颜子则太容易了也此义在孔门最精圣人以告颜子不以告门弟仲弓诸人何也此于几上用功先天之学也曰颜氏之子其庶几乎非礼勿视听言动何分内外感应疾于影响若非礼之感不知不觉视听已过如疾风迅雷之过耳岂能安排得惟此心常存则感应几微自能明决矣罗达夫谓慈湖云血气有强弱人心无强弱思虑有断续人心无断续此说如何曾汝忱云血气有强弱二句固是至于思虑有断续人心无断续二句吾不能无疑且心之官则思思则得之不思则不得安得分心与思虑为二而更容其有断续也周文规云天下何思何虑天下同归而殊涂一致而百虑然则思虑岂可有也故凡人思虑则有断续至于心则元无此一天理之自然而已梁伯纲云既以思虑为不是则当断去又安可使之续也王汝中云天下何思何虑阳明先生谓所思所虑只是个天理更别无思别虑耳非谓无思无虑也盖人心良知出于自然天理只是一个更有何可思虑得故殊涂同归一致百虑无非此个更无安排更无勉强何待自私用智正如日往月来寒往暑来亦是自然往来不容思虑所谓心之官则思亦只是要复他本来自然之体用而已不是以私意去安排思索出来若有私意安排思虑即憧憧矣有憧憧则有起灭有断续殊不知人心元来却不如此此说觉颇尽不知以为如何看书须看前后四傍通融贯串乃可不可只从一路去便恐有难通者又当证以吾心之同然者乃为的当如易所谓天下何思何虑乃言心之本体也孟子心之官则思思则得之与书思曰睿睿作圣大学安而后能虑乃言心之应用也本体者其寂然者也应用者乃其感通者也寂有感感有寂安得就其一路而遂各执以为言岂通论耶心如明镜镜之明定如心之体何思何虑也镜之光能照物来而照之如心之用物感而应其思虑生所谓思则得之思而睿作圣安而能虑也当其未照时能照之光自在静中动也当其照时而其本体自如动中静也心岂可以强弱断续言耶隆问阳明先生曰神仙之理恐须有之但谓之不死则不可想如程子修养引年者则理或然耳先生曰固然然谓之神仙须不死死则非神仙矣隆闻此语时先生年已三十九矣不知后来定论如何文公先生又谓神仙非是不死然岁久亦自解融了如前代所谓神仙至后渐渐皆不见此非融了而何隆窃意太虚中气如大洋海水人于其中禀受此气如取水于海或以瓢或以盂或以缶大小不同各随其分量领受得去若瓢不破水不泄则必无竭尽之理若瓢破水泄则其势自尽然或瓢不破水不竭而值人倾跌以至瓢破水竭者则又似自有命也列子所谓张豹养其内而虎食其外非命之说与神仙之理恐须如是然其存与不存则又似有司之者而屈子乃欲后天不老凋三光有是理与不知以为如何神仙死与不死岁久融与不融养内食外说皆不可知惟有朝闻道夕死可矣之言死而不亡之说为可信耳吴伯诗问阳明先生寻常见美色未有不生爱恋者今欲去此念未得如何先生曰此不难但未曾与着实思量其究竟耳且如见美色妇人心生爱恋时便与思曰此人今日少年时虽如此美将来不免老了既老则齿脱发白面皱人见齿脱发白面皱老妪可生爱恋否又为思曰此人不但如此而已既老则不免死死则骨肉臭腐虫出又久则荡为灰土但有白骨枯髅而已人见臭腐枯骨可复生爱恋否如此思之久久见得则自然有解脱处不患其生爱恋矣此意如何惟有易曰艮其背不获其身行其庭不见其人是了心处夫惟不见其人必有见者也不获其身必有获者也万变皆在人其实无一事都不费许多思量憧憧往来朋从尔思颜子知几知几其神乎何用尔劳劳攘攘阳明先生寓辰州龙兴寺时主僧有某者方学禅定问先生先生曰禅家有杂昏惺性四字汝知之乎僧未对先生曰初学禅时百念纷然杂兴虽十年尘土之事一时皆入心内此之谓杂思虑既多莫或主宰则一向昏了此之谓昏昏愦既久稍稍渐知其非与一一磨去此之谓惺尘念既去则自然里面生出光明始复元性此之谓性僧拜谢去此说如何学者只是两端非杂昏则惺性然而圣人与释氏说性不同圣人言性乃心之生理故性之为字从心从生释氏言性即指此心灵明处便是更不知天理与心生者也所谓心之生理者如未发则有物跃如活泼而谓之中及发则见孺子入井憷惕恻隐之心生与羞恶辞让是非之心皆是也释氏以此生理反谓为障是以灭绝伦理去圣人之道远矣阳明之说惜乎当时只说里面生出光明始复元性未曾与之明辩所谓光明者何所谓性者何物耳光明者即可谓性乎否也人身之气与天地相为流通自消自息自行自止如一条江水直下一般更无他说其或为寒暑喜怒所伤政如江水为沙土所壅或致溢出为患医药之说是去其壅耳修养之说是坚其防耳要之端本清源则亦惟在养心耳故许鲁斋云万般补养皆虚伪惟有操心是要规今乃欲于无疾时为导引辟谷及百般修补之业是无病而服药也宁不逆水之性乎天地之化任其自消自息自伸自屈便是长生若复少加私意助长即非天地自然之道虽谓之死亦可也隆尝作诗呈江郎先生云自然消息是长生放下随他丹自成若向我身拈起看等闲坠落野狐精此说是否是如此看勿忘勿助与天地自然通流稍着安排即与天地不相似矣戊子岁隆奉母夫人丧归舟过南京上新河风雪中蒙师枉吊坐顷隆问寻常外事此心殊觉容易放下独于此生一念不能释然往往觉得贪生恶死意思在何也师曰此只就自家躯壳上起念故尔若就天地万物上起念则知天地之化自生自死自起自灭于我了无干涉何忧何虑而贪生恶死此等去处看破则忧虑自然无矣隆于此念极去不得每思邵子元会运世至人消物尽之说不觉中夜拍床起坐家人以为狂闻师此说才觉去得一二分然尚未能尽除如何只是如此更无别事朝闻夕死而可只是闻此而已体认愈深愈见得精切此是学者大头脑处虽终身学之亦不过此以上十五条门人王世隆问体认天理之功调停之于勿忘勿助之间鸑于未感应时求之颇若有见至于一与事遇茫然无复如是节度返而调习之又不免于强制有意之障且于所应或照顾不及岂应处即是心应之以无所为而为之心即是此节度欤已应未应皆要勿忘勿助则天理自见忘助则天理灭矣应处固是心未应处亦是心未应已应元无所为天理二字无形声可验须于心得其中正时识取而中正景象一虚焉尽之虚则澄然无事其与程子必有事焉之功何以凑合只澄然无思无虑而天理自见则与佛氏色相皆空何以分别敢问中正则澄然无事是虚天理呈见则必有事焉是实虚实同体圣贤之学也佛氏虚而无实为其以理为障而外之得罪圣人正在乎此二业合一作文所以发吾心之理读书所以明吾心之理其实一也尝试观之心不专一时则无所得心专一时似涉丧志如夫子所谓万象涵太虚之意岂所读不求其必记所作不求其必工但照之以吾心之虚明而无着而无不着乎太虚之涵万象以其不与万象也若与万象则非太虚矣又焉能涵心不与书及文故能合一能合一则不求记而自记不求工而自工矣人之为儿时事事能记以其心虚耳此心才收敛则邪念自不能入少有昏昧则乘间而至于此觉而除之满腔纯是一团生意此便是天理然人心不能无念必欲无念又似藁灰但于所当念者随其发动之几而体认之不为习心所障自然有觉其觉者亦自然有个恰好底道义出来此是良知否此心非自外收敛邪念亦非自外而入来但在于觉与不觉耳此心觉时则生意蔼然天理流行才不觉便如梦如痴即是邪念如所谓道心人心只是一心心岂有二才觉则天理不觉则人欲耳以上四条门人应云鸑问有人问晦庵先生云如何是学者受用先生曰泼的几卓在屋下坐便是学者的受用因举诗云贫家净扫地贫女好梳头下士晚闻道庶以拙自修此莫不是随处体星历之说起于古黄帝正名百物必已有其名而今之天文若虎贲郎将庶子之类皆秦汉间官名不知是汉人更定否然并古名亦不复可见或者古无其名而汉人始创为之耶汉史谓天文星象精本在地而其象在天其说甚善后人以李淳风观干象占武后事亦谓事皆前定殊不知武后在高祖入宫时太宗悦其色其精祲固已有相盛之理其它时杀唐子孙殆尽者固已造根于此至太宗纳为妃时天象兆见于上岂非精本在地而象见于天之说欤太凡事之前兆必先有人造下根在那里后至萌芽或渐长时其兆始见浸淫不已其事方应究其所以皆人为之感召也不知如何星象官名之说吾素所不信天道远人事迩故圣人所不言圣门之学惟切问近思而已矣鬼神者天地之灵气人之心亦只是这个气分来故思虑未起鬼神莫知有思虑即此气已动鬼神自能知之缘他与心是一气故有相感之理铜山西倾洛钟东应其理皆然只缘他元是一气耳尝闻有人作官棰死强盗五人当时心疑其非只因初至要立威遂乘快棰之至死后此人患背疽临革时眼中只见此五人来索命呻吟旬日方死此亦是此心已先疑其非故鬼神亦自知之其患背疽见人索命皆是此气之感召耳道书谓淫者化为妇人暴者化为勐虎亦言其理气感召有如此此说是否人与鬼神皆是一体皆是宇宙中一气故有感应过此以往未之或知也着力惟自可知者始不可知者付之于不可知不失为智故曰敬鬼神而远之毋徒求之幽远也隆偶读易有数处隆妄意疑之今并请教坤卦辞先迷后得主利据文言后得主而有常恐仍是后得主作句利字属下读亦通不知程朱必欲作主利读何谓安知不是利字别作一句须以意求之勿泥于文义乃为善读易也屯六二程朱说各不同隆妄意谓二有正应在上势可以进而制于初刚故有屯邅班如之象然初乃阳刚之德虽制乎二非为寇不过欲使之缔思审处以得其正如彼婚媾之义守贞不字至于十年乃字乃为善也盖屯难之世虽有应可行而未可轻进以图万全者阳刚之德然耳此说如何此说得之屯六四乘马班如求婚媾往吉无不利往字恐不是下往之义谓阴柔才弱不能上进以济时之屯故有班如之象若能下求初九相应之才而与之比力以往则吉而无不利矣盖云婚媾此亦只是云亲昵比力之意吕东莱先生说亦然其言曰屯之六四若能自知不足下亲昵于初与之同向前共济天下之事则吉无不利夫子释之曰求而往明也明之一字最宜详玩盖得时得位肯自伏弱求贤自助非明者能之乎此说如何是如此看然但求其义之通无益于学易也观此便须有求人受善自益之学以能问于不能以多问于寡有若无实若虚虽己已强亦有受益之道非但弱者然也非但济屯为然也今日学绝道丧之余自顾非豪之才观象玩占亦当如此乃能济也蒙初九发蒙利用刑人用说桎梏以往吝隆妄意谓蒙在下而发之非用刑人不可桎梏者所以刑也若不用刑人而至于说桎梏以往则吝矣言发蒙之始废法则吝也是否治蒙之初非用刑则无以警其惰破其愚如朴作教刑是也所以然者使其蒙不至于终蒙终蒙则过之甚至于受桎梏之刑矣故初之用教刑者所以脱其桎梏之罪也若往而深治之便以桎梏治蒙则吝矣观颐自求口实窃意是言观养之道不在乎他在乎观其所自养而已彖辞虽多一观字亦是重言以申其意非二义也注作二义解似以词害义不知是否是如此看乃佳更须玩索自求二字亲切有味大畜卦下体干上体艮初二二阳为四五二阴所畜故初与二皆戒以勿进三虽为上所畜然皆阳也故有良马逐之象焉以四畜初阴始萌也故有童牛之戒以五畜二恶既成也故有豮豕之义易本扶阳抑阴四畜初五畜二皆阴畜阳也圣人以为不当使阴畜阳故有童牛豮豕之义今乃云止阳勿进何谓也圣人作易全因天理之自然说出示人以代天立教耳故因象明义圣人之心无与焉而云圣人以为不当使阴畜阳是不免有意也更详之读书有得亦有与前人意相类者向读左传颖考叔与郑庄公凿地及泉一节甚非之乃拟为之说曰父子之思非天所靳鬼神有知其听之矣盟誓何赖焉后读东莱说亦非颖考叔此一段说话可见今古人未尝不相及患在用心与不用心耳不知以为如何固是如此然读书必须于言外得其意乃为善读书者盖庄公彼时执于誓言虽有悔心无从而发以颖考叔之贤岂不知盟誓之非而全母子之道为大故因庄公信泥盟誓而姑为掘地及泉之说以所明通其蔽乃为善引其君也如孟子好货好色之说皆变而不失其正者也春秋书有年大有年胡传以为二公当获水旱之应而反有年此传以为异故书隆谓圣人之心恐不如此恐亦是幸之也故书不知是否凡书有年大有年皆是志喜圣人之心何等洒落春秋一经皆被后儒以私心凿而坏之矣春秋书纪伯姬卒传以为贤之也故书隆谓圣贤教人守礼必有经权若伯姬卒遇非理几至失身则虽死可也若止是避火圣人于此亦必有处未应使之必死于火以为贤也如仁者虽切于救人若下井救人正仁人亦不为耳意亦疑之后见胡氏注谓亦罪乎当时臣子者耳若伯姬守礼固不可谓不贤而当时臣子不能救之使逮乎火而死则圣人所不能不罪之者也如此议论甚平正不知如何妇人之道以守节为正难以达权责之如伯夷叔齐饿死首阳亦非达权之道圣人亦称之求仁得仁伯姬妇女之卒不宜书而书者贤之也贤其一节之贤也若当待姆傅不在而苟焉逃火以出其幸不至于失身亦失礼矣天道福善祸淫虽有迟速分数多少然实不差毫厘人虽至灵然亦天地之一物耳自天地视之何啻蚍蜉蚁子然具此灵气且能无所不知不能况于天地如是其大雨露风雷变于顷刻生长收藏不可名状其聪明明畏若是而昧者反视天为茫茫凡祸福感应一切以为与人事善恶若无与者何不思之甚也尝观诗书所云天人之际其祸福往往真若响应盖圣人心通乎天至诚无伪知其理势有必然者特不可以旦暮浅近期耳然则今人有不畏天者殆未能思天之所为耳吾以为天地无心人即天地之心天何尝于人一一较量之某人善降之福某人恶降之祸则天地为有心其心亦劳耳诗云永言配命自求多福孟子曰祸福无不自己求之者人之为善自得福人之为不善自得祸天理当然若天降之耳如今人殴人即得殴人之罪杀人即得杀人之罪若天刑之也向在梁伯纲宅罗达夫王虞卿谕凡人有过失能悔固好然而被这念头留滞在心上亦未善因云林子仁常言平生遇事只恁率性行去不会许多商量算计如此行去虽差亦不悔似亦脱洒梁伯纲云某平生遇事有差亦解悔据此不知悔的是不悔的是隆意谓悔而能改何害于悔若悔而不能改虽悔无益徒留滞心中作病耳王汝中云悔亦有真假若是真悔当时觉得即便改过何等伶俐颜子有不善未尝不知知之未尝复行此乃是真悔若只在人面皮上商量算计恐怕人知又恐怕不好看即多少私意在此便是假悔宜其留滞而反为病也此说伶俐不知以为如何达夫伯纲与晋叔之说各有一道必兼之乃可若汝中云假悔则非所谓悔矣悔未有不真者向人前说悔乃作伪耳此心不可与入尧舜之道矣况能有改乎莫亦近时有如此者否王汝中讲孟子口之于味一章以为口之于味是人之生理当如是然皆出于自然不可思量计较必求如何故曰性也有命焉若复商量计较即非自然故君子必要立命若不能立命君子不谓性也仁之于父子这是天命自然然却人之生理离不得故曰命也有性焉故君子必要尽性若不能尽性君子不谓命也李邦良云此说极是但以孟子文势观之似必须补不能立命尽性二意在君子不谓性命也上方可说似仍可疑隆次日思之亦不须补但顺说下亦自通性也有命焉是言人之生理俱有自然不容商量算计君子不谓性也是言君子当立命也命也有性焉是言仁之于父子不由商量算计皆出自然然皆人之生理少不得的君子不谓命也是言君子当尽性也如此似不必添补而意自足此一章吾每求其说而不得即置之积以岁月之久忽若有冥会者孟子以性命互言之明性命合一之理也性命是分不得的后世不知故有以性命为截然者殊不知性者心之生理命者乃生理之中正者合二者互言之然后为道也如告子生之谓性食色性也便认耳目口鼻四肢为性而不知性有中正之命乃为道之全也故孟子言形色天性也谓之天性便有命在其中故知道之君子不以五者为性而必兼命之中正乃为天性也仁义礼智圣人固为天所付之中正是命也然此命何所付着故知道君子必兼生之性言之而其所谓生理者乃为中正之命乃为天命之性也故专言性而遗命者固不足以知道专言命而遗性者亦不足以知道必合而言之然后为得大道之全也刘子云民受天地之中以生此言兼性命之全乃为知道矣盖天地之中者命之谓也生者性之谓也后孟子测与此大同小异王汝中性命之说隆因其言推之且如死生有命是死生有自然之理但当立命顺其自然行去即是若贪生恶死商量算计即多少私意在非死生有命之说也莫非命也顺受其正亦立命之意若桎梏岩墙而死正缘不能立命以至此耳此于性也有命俱说得通但仁之于父子是命也有性君子必当尽性然尧舜于朱均汤武于桀纣非父子君臣乎而何以尧舜之不能不令其子不为朱均汤武之不能不使其君不为桀纣岂尧舜汤武亦容有不能尽性者乎隆窃惑焉王虞卿以为若如此说是求诸人也非求诸我也夫子之不能不朱均君之不能不桀纣者是在人也而吾不以子之不能不朱均而废吾之仁君之不能不桀纣而废吾之义者是圣人之所谓尽性也如此说似通不知以为如何后说为得命字更须默识至于立命之说以为顺受其正者则太看得粗了义见于前段隆读传习录见阳明先生书解数处甚停当非臆说者且如在亲民程朱谓当作新止据所引诗书之言为证而阳明先生直以亲贤乐利絜矩好恶之说断之为亲谓新字只主教一边亲字则兼教养意甚觉完备又知止而后有定朱子谓止者所当止之地即至善之所在而阳明先生直谓知至善惟在于吾心则求之有定向何等伶俐又修道之谓教朱子以礼乐刑政定说而阳明先生直以自明诚谓之教及修道以仁证之似真有据又孟子尽心章朱子以尽心知性知天为知存心养性为行夭寿不贰一段为智之尽仁之尽似仍可疑而阳明先生以尽心知性知天为生知安行圣人之事存心养性一节为学知利行贤人之事夭寿不贰一节为困知勉行为下学之事而谓知天则如知府知州即已知一府一州之事已与天为一矣事天犹子之事父臣之事君犹有二也立命则原不知有命而方创立之谓似皆发前贤所未发者不知以为如何以亲作新自伊川发此朱紫阳遂从之明道则不然阳明与予之说皆同晋叔未见吾大学古本训测及难语乎修道之说则又别他日面尽之尽心存心二段正是知行并进之功今观前段尽心知性知天皆知也何尝有行后段存心养性事天皆行也何尝有知若如晋叔所举则圣人之学有知无行贤人之学有行无知既不知行些行么且知天事天犹与天二至立命则我与天为一命自我立我即天矣而反以为困知勉行为圣贤之次可乎濯去旧见以来新知学要如是人身许多穴道各有名字处所想亦是上古圣人为之必皆各有意义今欲各求其义更无他书可考圣人心细百家技艺如农圃卜筮等项其理一一皆须察得未尝不知其故今虽一身之间其气血经络穴道孔窍爪生发长筋转脉摇且弗能尽知而况其它乎但心为一身之主圣人且不欲困人以其所难知只与提掇出养心之说来其工夫已自玄要则虽不必一一周知其孔窍血脉而其道固已在矣但其理则圣人未尝不欲人周知而人自不能察此则众人之见然耳圣人之学初不如此曲技圣人未必能以一身备之故亦须问人然且曰虽小道必有可观者焉致远恐泥故耻而不为故曰吾不如老农老圃尧舜之知不能遍物急先务也所谓先务者莫大乎此身此心此性此身心性万物皆备尧舜事业亦是其中一点浮云惟恐人着眼不大见人有一技之长便被吓倒了便每事去学他是养一指而失肩背而不知也尚求知其它乎吾晋叔不可不察以上十八条门人王世隆问泉翁大全集卷之七十八泉翁大全叙洪子问疑录后梓洪子问疑录成涧乃谛观焉喟然叹曰兹录也其足传乎昔子夏读书既毕见于夫子夫子谓曰子何为于书子夏对曰书之论事也昭昭然若日月之代明离离然若星辰之错行上有尧舜之道下有三王之义凡商之所受于夫子者志之于心弗敢忘夫子曰嘻子殆可与言书矣虽然其亦表之而已未睹其里也夫窥其门而不入其室恶睹其宗庙之奥百官之美乎夫兹录也洪子之问也吾师子湛子之答也其子夏与夫子之遗意乎其表里云者则兹录精粗之一致也显微之一机也体用之一原也夫精粗之一致显微之一机体用之一原古昔先王之传也学无遗法矣是故兹录之足传也已夫洪子复笺诗问于末焉何居夫诗温柔敦厚也书疏通知远也然其理则未之有异也是故知书之旨则知诗之旨矣斯亦洪子之见也已嘉靖戊戌孟秋朔门人江都葛涧顿首撰洪子问疑录门人王储杨守诚同校问尧典钦明文思安安朱子曰敬是彻上彻下功夫做到圣人田地也只放下这个敬不得故以钦字为体统说若便以敬体明用分而言之似于道理便欠周遍意者钦明文思皆吾心性之本体只缘当时未有仁义礼智信之说故但以钦明文思状而名之安安即本体之自然正夫子所谓不着纤毫人力之处自居处而言谓之允恭自应接而言谓之克让恭敬主于心畅于四肢发于事业曰允与克非无一毫人欲之私不能也以亲九族平章百姓协和万邦钦若昊天敬授人时允厘百工若时登庸畴咨于采治水巽位命鲧试舜皆恭让之事耳是谓学之全体克谐以孝烝烝乂不格奸圣人至爱着见变化之妙如此或者以为烝烝乂不格奸俱就舜自治其身而言于学者亦为益未知然否此节吾素以为疑吾契不易见得如此曰钦明文思心性之本体安安本体之自然不着丝毫人力恭敬主于心畅于四肢发于事业以下等语俱亲切便见体用一原与孔门一贯之指中庸中和之理同至于烝烝乂不格奸自是神化格物事若以为舜自治则不消得说格奸了蔡氏既谓钦明文思以德性言允恭克让以行实言是矣又云敬体明用是又说到用上便没来头了吾契又提出钦字看最是敬是功夫亦是心体之存存惺惺处存存惺惺时便昭昭不可欺而明明即是明德之明何必言用文公言放下这敬不得都似二物了殊不知心体存存惺惺便是敬敬与心是一物何必言放下乎吾契既见得体用一原便终日终身体认涵养直上达天德以行王道盛德大业一齐扩充去不是二事问舜典浚哲文明温恭允塞皆极言圣人至德渊微精纯之处自其所可见者言之则曰浚哲曰文明曰温恭曰允塞合而言之即是无声无臭之体故曰玄德舜典一书其功业文章在此而已故曰慎徽曰克从曰时叙曰穆穆曰钦恤曰四罪而天下咸服曰询四岳曰柔能惇允曰熙帝之载曰播时百谷曰敬敷五教在宽曰惟明克允曰往哉汝谐曰钦哉惟时亮天功曰庶绩咸熙分北三苗以至明时祀神巡狩考绩通篇无一字一事不自天德中流出中庸所谓致中和天地位万物育焉者也蔡氏深沉而有智文理而光明纯粹而恭敬诚信而笃实又以玄德为幽潜之德等处似尚未尽吻合其命夔典乐一章曰诗言志歌永言声依永律和声八音克谐无相夺伦神人以和是有志而后有言有言而后有歌有歌而后有声有声而后稽之于律律正而八音备焉俱由中以达外广道以为器未尝如后世屑屑以声音为重较量丝毫而卒无得者也夫元气之体不可模度故假六律分数之正以为之则是六律皆中气矣然蔡氏之书近世又或非之以为与元声终卒未合或者求之太密故反有未得与程子曰先王之乐必须律以考其声今律既不可求人耳又不可全信正惟此为难然则今欲复三代之治以成制礼作乐之盛必何如而后可岂必先正己之志以正万物之志而后达于声成于律悟其清浊之正以为中和之制而不在拘拘于毫忽之间乎不然则未有制作之先有听凤凰之鸣而成十二筒者不知有合于今之丝毫之算否也此段看得亦是古人言学言政必有头脑如树木之生其枝叶花实必有根本后世学不知本又何望乎先生天德王道之懿明道先生言中庸只无声无臭该括了多少自无声无臭发而为三千三百又自三千三百复归于无声无臭舜典浚哲文明温恭允塞状舜至德之全为说浚哲而不足故又说文明说浚哲文明而不足故又说温恭又说允塞非是二事吾契以为合而言之即无声无臭之体故曰玄德又曰通篇无一言一字不自天德中流出来等语皆得之矣史臣将叙大舜之功业而必先之以此二句可谓知本之论得天德王道一贯之学而其人亦非常人矣至于制礼作乐后世亦皆不知本人而不仁如礼乐何礼乐在仁者心地中流出而不为之用即二之矣后世心不中和气不中和从何处候气制律审声被于八音乎故必积德百年后兴也问后克艰厥后臣克艰厥臣此篇命脉全在克艰二字下文许多功夫许多事业都从此出此古之圣人所以干干不息纯亦不已者也虚心默诵使学者此心浑然自不容有毫发夹杂之意修己治人全是一段天理为近来学者六件八件析分破碎便觉精采不及蔡氏忘私顺理爱民好士之至等语亦深有得者但于精一执中不矜不伐不自满假诸处或未尽得头脑耳心本一也自其有蔽而言曰人心自其本体而言曰道心惟微者本体之自然纯粹精者也所谓可愿者是也故非精以察之一以体之知行合进何以克复本体而允执其中乎博学审问慎思明辩笃行皆精一之功是谓体认天理是谓致良知无稽之言勿听弗询之谋勿庸极而至于惟口出好兴戎之戒皆所以为精一者也内外相资之说似尚未合千圣千贤皆是随处体认天理同条共贯东海西海南海北海有圣人出亦不能外此非但圣人不能外此虽东西南北海之人亦不能外此也盖无别天别性别心故也此个道理体用一原显微无间吾契于此篇云命脉全在克艰二字下文许多功夫事业皆从此出又云修己治人全是一段天理及精一为学问思辩笃行知行合进体认天理内外相资之说尚未合等语皆精切盖道只是一本更无二本三本二本三本则支离矣既见得直须涵养以有之于己不然犹是见他人财宝也如何如何问皋陶曰都慎厥身修思永惇叙九族庶明励翼迩可远在兹思永之永恐即是恒久之道即是天德人特弗思耳思永正是修身处惇叙九族修身之事也庶明励翼资乎贤人以成吾修身者也即后篇弼直之意故曰自天子以至于庶人一是皆以修身为本知人安民兢兢业业敬哉有土皆不过推广迪德修身以治人而又归之修身焉耳今以修身家齐国治天下平各项分做似尚牵合此思字看得最好旧传与身修对说未莹吾契以为即修身之事是也此思字与洪范五事思字论语九思未之思也易思不出其位孟子心之官则思思则得之诗思无邪同最是紧要处而慎字又是功夫最是紧要处或忘或助皆非慎勿忘勿助之间无丝毫人力乃是慎更走作不得慎思则身修敦叙九族则家齐庶明励翼迩可远在兹则国治而天下平自是一串功夫一段道理自住不得的若独以为皆说修身事则有体无用而本文所谓迩远者何事所谓在兹者何事盖兹即身修也此乃大学孟子之指后面知人安民兢兢业业敬哉乃推广上文未尽之蕴而复归之敬敬即上文所谓慎敬慎一念贯串首尾体用一原吾契得之则便将来涵养极为易简问皋陶谟安汝止惟几惟康止者吾心至善之本体安之以立本也惟几惟康谨之于动以安厥止者也惟几非但审之念虑之发而已乃廓然大公物来顺应中间接续调停不息之处惟康者几之成而不乖者也中庸所谓和者是也致和是也致和以养中慎动以养和其此之谓乎吾契谓止者吾心至善之本体安之所以立本又谓惟几惟康谨之于动以安厥止又谓动以养和等语皆得之只是这安字几字要体认得亲切惟几者于念头上做功夫能惟几乃能惟康康者于事上做工夫惟几便是颜子圣人之学所谓干道所谓进德工夫所谓干知太始也惟康便是仲弓贤人之学所谓坤道所谓修业功夫所谓坤作成物也及其至一也故并言之者是安功夫但安字不可不仔细理会后儒讲为学功夫皆不知此盖安者自然之功夫也止者自然之天理也以自然功夫乃可合自然道理更容丝毫人力不得即孟子勿忘勿助之间惟明道先生知之惟白沙先生知之问先儒谓东汇泽为彭蠡东为北江入于海十三字为衍文盖以江汉自汉阳军大别山下南流入江混行至此已七百余里不见有江汉之分又复各出而为中江北江故也禹之治水此处固云不甚为力然江汉朝宗于海其合行去处经文皆已明白不应至此又有误谬垣意江淮河汉四渎之大记者逐条言之必欲见其有所归之处故于汉则曰东汇泽为彭蠡东为北江入于海于江则曰东迤北会于汇东为中江入于海参错互言以见二水之俱入海耳中江北江也禹贡一篇乃圣人尽性尽物之书大德敦化小德川流便是此等道理其功夫大致固不在文义之间经文异论未知更合考订否也沧海桑田自古为然天长地久其变者不可计也江淮河汉其归不可变其中间故道之变则不可考如云伊洛涧既入于河恐今亦不合若黄河之故道或百年或数十年尚且变更不同而况于天地长久乎但圣人顺水之性行所无事舜禹有天下而不与之意应万事万变皆然岂但治水也孟子天下之言性也则故而已矣故者以利为本徒故焉不可也故而兼利焉斯可矣故使大禹在今日治水亦有不同亦必不泥其故而求其利矣此圣人物来顺应之心与为学同一枢机也宜识此意则禹贡篇之旨至祗台德先不距朕行皆得之矣问自周有终相亦惟终朱子曰自周二字本不可晓观之注疏及国语皆以周为忠信又曰虽有周亲岂无仁人自周如云周身之义德备于身无所遗缺也谓忠信乃能自周则可以忠信解自周则不可问自吾心之所本有者而言谓之德自本体之所着见者而言谓之善其实一德而已故随处师人人之善即随处而协吾心之一广大精微之学本来如是非有始终之序也故曰德无常师主善惟师善无常主协于克一协者合也言浑合乎本体而非辏合以成一也博而求之于不一之善约而合之于至一之理二句善看亦自无妨但云圣学始终之序恐欠稳合又曰天以一理赋之于人散为万善人君合天下之万善而后理之一者可全也是尚有聚合之意似亦未安舜其大智也与舜好问而好察迩言观此便自可见盖匹夫匹妇不获自尽即是尚有自私自利之心此心便自小了何以成厥功乎以︿心性图说﹀玩之较然可见此天理也更无二体德与一指全体浑然善指散殊粲然处全体散殊非是二物原是一本但学者或只理会这理一处便遗了分殊如释氏之学则连所谓理一者非圣人之理一矣又或只理会这分殊处便遗了理一如后世俗儒之学则连所谓分殊者亦非圣人之分殊矣圣道分殊理一只是同体更分不得理一之中自具分殊心性图正寓此意昔吾尝有示学诗云万物宇宙间浑沦同一气充塞与流行其体实无二就中有粲然即一为万理外一以索万舍身别求臂故伊尹告君于此互言之只是一本言不可专师于理一之德而必求师于分殊之善又不可专主于万分之善而必协于理一之体博约并用便为圣学之全功吾契所谓广大精微之学非有始终之序者是矣问梦帝赉予良弼全在恭默思道上来不然恐涉于诞天地之间人己物我都是一个命脉故至诚如神恐亦是精神纯粹自有明觉处未知是否吾契云梦赉良弼全在恭默思道上来甚好天下古今只是感应而已矣何以感之即应疾于影响宇宙内只是同一气同一理如人一身唿吸相通痛痒相关刺一处则遍身皆不安又如一池水池中之鱼皆同在此水击一方则各方之水皆动群鱼皆惊跃此与孔子梦周公同以其气一理一也否则何以能感应此可以知道问虑善以动动惟厥时动不以时犹为非善善则无不时矣近来学者因此便起理亦有障之说恐终有弊惟口起羞以下数节先儒以为天聪明之条目自今观来天聪明即明觉之中正处即是率性之道谓之为宪天聪明之事亦可其功夫全在诚明上故曰非知之艰行之惟艰王忱不艰忱则知行合一矣未审是否此段亦看得好道全在时字上时即道也易六十四卦三百八十四爻全是时上孔子所以异于伯夷伊尹柳下惠而为圣之大成亦时而已矣明觉自然处正是天之聪明即所谓天之理也数条皆言此事宪天聪明即是所谓体认天理知行并进即是功夫到熟处便合一矣故曰王忱不艰须自造诣到此田地乃真见得问诚者非自成己而已也所以成物也成物即是己之全体故曰惟学半必推以教人而后自学之功方无欠缺方为实事故以半言之非真谓有二物相半然也终始典于学是逊志时敏之功终始不息处监于先王成宪皆逊志时敏为学之事也若以始为自学终为教人又云言德虽造于罔觉而法必监于先王恐或未然己与天地万物为一体故成则皆成有一物不成未为成己其成物皆己于成己分上成了︿中庸﹀言尽其性则能尽人之性能尽人之性则能尽物之性人物之性皆于尽己之性上尽了自时敏至于德修罔觉至监于先王皆是一本吾契谓始终不息得之问伊尹曰予弗克俾厥后为尧舜其心愧耻若挞于市一夫不获则曰时予之辜且其出处进退与孔子汲汲皇皇进礼退义相似而犹以为任何耶近时同志亦或以今日之出处为疑者盖未知孔子之义也孔子之去鲁曰迟迟吾行又曰吾非斯人之徒与而谁与是何等气象观此可以知仁体矣然在孔子则曰时中在伊尹则曰任岂伊尹于勿忘勿助之间尚有所未彻耶孔子伊尹皆见得与物同体痛痒相关道理但夫子仕止久速当其时而己无与焉处到不得伊尹只见得天之生斯民使先知觉后知先觉觉后觉将以斯道觉斯民故治亦进乱亦进五就汤五就桀一向要干天下事心便死杀了便有以己与之之意不如夫子之活是故圣人天理便活泼泼地伊尹天理便硬了若硬执定用与硬定不用一般是以己与之之心果哉末之难矣惟有圣人用行舍藏随时卷舒之心惟颜子知之故曰惟我与尔有是夫孟子曰君子之所为众人固不识也问先儒曰祖伊恐奔告于王曰天子天既讫我殷命则是已交手争竞了纣固无道然亦武王事势不相安住不得了仲虺告成汤曰肇我邦于有夏若苗之有莠若粟之有秕小大战战罔不惧于非辜分明言事势不容住我不诛彼则彼将图我云云夫以戡黎为武王之事揆之事理恐为得之若谓二圣征伐出于事势所迫似非天理之正小大战战罔不惧于非辜或亦是言桀之见恶于人汤之得人心处故曰矧予之德言足听闻言德之入于人也只如此说然否我不诛他则他必图我文武未必有此意以文王三分有二以服事殷之心推之则其戡黎亦以黎助纣之恶彼时得专征伐故戡黎以剪其羽翼而恐动之欲其改过未可知若遂改过则人心归而天命尚未绝如何住不得文武亦何心哉视人心之去留天命之改与未改耳顺乎天应乎人而己不与焉此圣人之心也若武成泰誓等书孟子已不尽信然则于汤誓亦当如此易曰汤武革命顺乎天而应乎人书曰于汤有光则二圣人同心未可以书词而定汤武之优劣也书词多有伪者苏氏曰武王非圣人也以其伐纣也予尝曰此武王之所以圣也非圣人无我做此事不得必纯乎天理内省不疚乃能行之故使文王之时伐纣亦非文王使武王之时而不伐纣亦非武王问微子去之箕子为之奴比干谏而死夫子曰殷有三仁焉微子之去是矣箕子比干皆诸父也微子询问之时何独曰比干安于义之当死而无言耶朱子曰仁者至诚恻怛之谓若有至诚恻怛之心而不真见夫当死当生之正又安得以为仁乎故曰自靖人自献于先王是其心真各有以自见夫当生当死当留之实纯为乎天理之自然而非规格形体之可拟议者也故曰自靖自献延平曰比干杀身盖非得已箕子亦偶未见杀耳非有意于为奴也使其先有杀身强谏之心则亦不得为仁矣王子不出我乃颠隮纣之必亡二子知之谓非先有死之之心何也三仁皆同道皆欲存殷若云执定死格子各择一件去做是皆出于有意之私有所为而为矣且又何补于殷之存亡后儒只是看这天理不活了延平之说为近之盖三子皆纣之父兄贵戚当时必皆谏诤微子为兄见谏而不听则去位逃出犹以去谏冀纣悔悟故箕子曰王子不出我乃颠隮分明欲其以去谏而救殷之危亡也其谓抱祭器归周以存宗祀即此去者非也此乃克商之后面缚衔璧武王释之之时耳箕子见其如此犹谏而不已纣怒而囚之是时纣怒犹未甚故未至死因狂徉为奴以冀纣之悔悟而改故曰商其沦丧我罔为臣仆言不忍居臣位而坐视其亡而安于囚奴也若以为不事二君之意乃三子之优为何必先言之或以为道在箕子故不死则是箕子自知有道即非箕子矣若比干谏如初益切故纣怒甚而杀之比干则安于死亦以死谏以冀纣之改而存宗社事各有前后所遭各有不同耳死者非人臣之幸若以为比干安于义之当死而不言则是有意于死而非天理之正何得为自靖为仁乎三仁同一存殷之心无所为而为天理之正者也故三子易地则皆然问吴氏曰汤武皆以兵受命然汤之辞裕武之辞迫汤之数桀也恭武之数纣也傲疑其书之晚出非尽当时之本文也自今观纣天命已绝人心已去即是独夫不妨于迫然要之恐是武王之学未至于至精至熟之处在文王处此当另有说矣街此书多有伪作者不可信也汤武之心同一顺天应人而己不与焉又同一非富天下之心孟子尽信书不如无书吾于武成取二三册而已如此方善读书读书要识得圣人之心孟子以至仁伐至不仁何其血之流杵连此亦不信如此何用数其罪以誓师誓师不过临事而惧之意必不数纣之罪又何用交兵观前徒倒戈攻其后以北可见又何至悬纣之头于问惟天阴骘下民相协厥居此天命流行日用不息之处厥居者心之所止之本体也彝伦攸叙恐就修身尽伦而言故曰不畀洪范九畴彝伦攸斁天乃锡禹洪范九畴彝伦攸叙斁与叙自鲧与禹身言之也若以道之通塞治乱而言似尚有未合者此篇不必如此执泥文义看吾尝读此有疑元来只可浅浅看不可太深了反见窒碍不通武王设问上天默定下民使君臣父子夫妇兄弟朋友相合以居中间相接又有秉彝人伦秩然有叙不知何故箕子殷人所继者夏故以夏事答之非谓前古唐虞时事便无可言者也只以九范言者盖以彝伦之叙寓于九畴九畴之锡盖天以禹治水成功地平天成故以龟畴锡之以明大道也以鲧对言者言鲧之无道故前此亦尝治水上天不以此龟锡之而此道不明也尧舜在上鲧非能便斁天下彝伦禹亦非能便叙天下彝伦此道不为尧存不为桀亡鲧禹安能使之斁叙盖有此洪范九畴则此道明无此洪范九畴则此道晦所以见洪范九畴原于天为天下后世发其重如此将为陈洪范张本也问敛时五福用敷锡厥庶民惟时厥庶民于汝极锡汝保极而康而色曰予攸好德汝则锡之福凡厥正人既富方谷汝弗能使有好于而家时人斯其辜于其无好德汝虽锡之福其作汝用咎曰康曰攸好德曰富本五福中事故曰寿曰富曰康宁曰攸好德曰考终命然注解锡汝保极曰民皆于君之极与之保守不敢失坠是犹君之有物而民与之保之非极与人同之意于而康而色则曰见于外而有安和之色发于中而有好德之言是又以言貌取人而亦不见人君以德为锡福之本既富方谷则曰在官之人有禄可仰然后可责其为善是以常人待之而非正人为善之心也且于锡字而字福字俱有未安锡汝保极者共保人君所陈之极也保者自保也己之极即天之所以与我君之所以教我者也而康而色曰予攸好德言与貌皆由中出者也故可以观人既富方谷亦圣人恕以待物必养然后可教之之意问偏陂好恶己私之生于心偏党反侧己私之见于事体来似或未然无偏无陂遵王之义无有作好遵王之道无有作恶遵王之路是示之以作极之功无偏无党王道荡荡无党无偏王道平平无反无侧王道正直是又因皇极之功而推其本体以示之也故曰会其有极归其有极以博而归之约以复其本体而已其实一极也归即所为会者也未知然否此段看得是前三句说功夫后三句说道体然此皆圣人之心学也无偏陂好恶只是一心义道路只是一理后三句历赞其王之义道路之中正者皆是自然分心与事说固不是分会极与归极亦不是自会而归只是一熟耳问我之弗辟我无以告我先王董氏谓周公之诛管蔡与伊尹之放太甲皆圣人之变惟二公至诚无愧正大光明故行之不疑以辟为致辟之辟与孔氏之说合然以当时事理观之似难如此处措且谓周公东征罪人既得之后成王之疑未释周公未敢遽归故作鸱枭诸诗以贻之其间举动轻危似又有非圣人之所为者仍以辟为避是也朱子谓周公处兄弟骨肉之间岂应以片言半语便遽然兴师以诛之是也然周公有托孤之寄摄政之权夫既避居东都矣当此之时万一成王不悟武庚速反天下因而震动周公将何以处之乎或以为有二公存焉夫金縢之启乃二公慎重因事悟主之微意似无可疑然当时若无风雷之变不知二公又将何以处之乎居东二年罪人斯得二公又不闻启王罪之以明周公之心何也成王之资不甚庸下管蔡流言之时成王未必遽信不闻周公以一言语之即委之以去何也孟子曰周公使管叔监殷管叔以殷叛蔡仲之命曰惟周公位冢宰正百工群叔流言乃致辟管叔于商云云岂流言之时武庚乘武王之丧而叛形已见耶古人云读书难字过可见古人善读书处又云以我观书处处得益以书博我则释卷而茫然观流言公将不利于孺子则避之以释人之疑乃安社稷以安宗庙也成王亦是中材之主否则以周公大圣诚意岂不能素孚而使之逃避以自明乃又因风雷之变启金縢乃悟乎来问谓当时若无风雷之变不知二公何以处之但吾以为以周公之圣德人不知而天必知之感应之理自有风雷之变也又有二公之启发是天人协应志之动气其机自不能已若在他人无周公之至德二公之启发虽偶有风雷之变亦无补于事矣故学者观于天人相与之际慎所感而已矣其它未足较也问宋为王者之后成汤之庙当用天子礼乐虑有僣拟之失故曰谨其服命率由典常今观钦哉往敷乃训慎乃服命率由典常又意似不如此恐即康诰明乃服命之义未知然否此盖后儒因鲁僣差之事而云耳还与康诰明乃服命之义同问康诰一篇观朕弟文考寡兄之言必非成王周公之辞然则惟三月哉生魄至大诰治当为脱误而小序决非孔子之言乎然或者又谓周公述武王原封康叔之诰以申之亦一说也今观其大者曰克明德慎罚曰不敢曰祗遹乃文考绍闻衣德言曰宅心知训曰弘于天曰恫瘝乃身曰敬明乃罚曰若有疾曰若保赤子曰未有逊事曰惟文王之敬忌曰我惟有及曰蔽时忱丕则敏德用康乃心顾乃德知行并进博约兼尽而中不外乎一敬虽曰我惟有及而汲汲不及之意可见此圣贤明德亲民心学之要也蔡氏曰博学以聚之集义以生之真积力久众理该通此心之天理之所从出者始恢廓而有余用与明德谨罚以德用罚不用罚而用德诸处破碎分贴恐有未合康诰决是武王作篇首一简决是洛诰之文所脱简者蔡氏已明言之不必更疑周公述武王之诰告康叔也吾契以为不外乎一敬以为明德亲民心学之要能于言外求得要约处而蔡传三言以德与罚对说似是二事便支离了元来只是一本别无二本三本更善体认涵养问梓材今王惟曰以下正义谓戒康叔已满三篇其事将终须有总结因其政术言法于明王上下相承资以成治故称今者王命告之举庶邦丕享之事欲康叔之法之也蔡氏则以为上有脱误未知是否此乃完全一篇要人善看耳篇中所谓明德所谓肆王惟德用者即康诰曰明德慎罚曰若德裕乃身曰朕心朕德曰殷先哲王德及酒诰德将无醉曰天若元德曰经德秉哲曰作稽中德之德同正义三篇终总结之言近之云今王惟曰者史臣记武王命康叔之辞篇终又称王更端以起其听也曰先王曰肆王者称前人以申戒之也已若兹监者犹言若此封于卫以为监守者欲康叔万年为王之子孙永保民也如此看则为全篇而非断简矣问汝其敬识百辟享亦识其有不享享多仪仪不及物惟曰不享正义以为诸侯享上之事亦多郑氏以为享则朝觐会同之事岂诸侯享上之事于朝觐会同之间见之乎御诸侯之道于周官则曰六年五服一朝又六年王乃时巡考制度于方岳诸侯各朝于方岳大明黜陟今独以仪物言之岂非欲成王端好尚之本乎盖人君利欲一生好尚失正则将以诚为慢以伪为敬以有功为迂以浮名为效而天下日趋于伪矣故曰明王慎德四夷咸宾又曰后式典集庶邦丕享其功夫总只一事更无大小识享与识不享非但知识之识必敬则本原澄彻而利欲虚伪自不得以入之也云敬识者上察识之也此人君临御诸侯之道于朝觐会同之时识之也盖享礼以物所以将诚敬也若无诚敬则徒物耳然惟人主立诚敬于上乃能识之故曰敬识若无诚敬以照之以物之多为敬则是教天下之诸侯以伪也问自朝至于日中昃不遑暇食与成汤坐以待旦恐只是圣人干干不息之心与天偕行之意所谓徽柔懿恭者是也若少有一毫欲速之心则便是助便不是无逸无逸与乃逸知小人之依原是一体未知然否千古圣人只是终日干干与法天行不息之心不论有事无事时皆然看书不可执泥文义云文王不遑暇食只甚言不以食息而间耳若言文王连食亦不遑则文王之心为有所累非助则忘矣夫子无终食之间违仁者何谓乎问君奭篇率惟兹有陈保乂有殷故殷礼陟配天多历年所旧说有以为殷礼能升配天有以为殷之先王终以德配天云云今只以配祭之礼言之文意鹘突恐只是言殷之先王得贤臣之辅故其德上配于天而多历年所也如此则礼字当作德礼之礼未知然否大段蔡氏说书亦或有欠直截处如曰汝明勖偶王在亶乘兹大命释之曰汝当明勉辅孺子如耕之有偶也在于相信如车之有驭也偶字乘字虽见意义然觉牵于对待而本文生生之意反不了然意者观书更当通篇诵读玩味将当时君臣诚敬之心忠爱之实战兢惕励天理常存人心不死之处体认而有之于身则为博学审问慎思明辩笃行之功如此庶为有益且以周公之告君奭言之曰有殷嗣天灭威今汝永念则有固命曰我受命无疆惟休亦大惟艰曰告君乃猷裕我不以后人迷曰其汝克敬以予监于殷丧大否肆念我天威曰予不惠若兹多诰予惟闵于天越民等语顾諟明命之心宛然可见今之学者事君处友之间果有此命脉否乎以礼字作德字似觉牵强德配天与祭礼配天皆同盖有配天之德乃可以享配天之礼祭也如此看则于礼字始有着落稳当也偶字乘字所疑良是又云观书更当读诵至庶有益又云顾諟明命之心宛然可见今之学者事君处友之间果有此命脉否乎数语皆亲切命脉二字尤觉有味汝明勖偶王在亶乘兹大命者言明勉以偶助王之治在于相信君臣一心一德而已如是始可以共载天命乘者载也问蔡仲之命尔尚盖前人之愆惟忠惟孝尔乃迈迹自身克勤无怠以垂宪乃后惟忠惟孝迈迹自身恐即是敬哉中功夫自身者自求其在我者也率自中无作聪明乱旧章详乃视听罔以侧言改厥度自中吾所自有之中乃本体也正夫子所谓不着纤毫人力者作聪明则出于人力而非自中矣不可以达天德故曰无作聪明乱旧章详乃视听罔以侧言改厥度与精一之功正为吻合非知行合进不可谓忠孝迈迹即敬哉功夫则不可忠孝克勤迈迹垂宪都从敬中出来自身者言忠孝克勤垂宪其肇迹自我而始以见前之不然也自中者天然自有之中更不用丝毫人力即是天理所谓天之视听天之聪明与作聪明以侧言改度正相反一以天一以人天人判矣问天地一气而已更无二命多方惟大降尔四国民命尔乃屑播天命我惟祗告尔命不知总只此命否天地虽是一气其中自有万殊所谓理一而分殊也故命有在天有在人有在物一人一物之命亦谓之命随在而观可也问为政在人取人以身修身以道修道以仁立政一篇虽不言修身之事而修身之道实存乎其中曰知恤曰克用三宅三俊曰克知三有宅心曰文王惟克厥宅心曰我其克灼知厥若曰则克宅之克由绎之曰其克诘尔戎兵曰继自今后王立政其惟克用常人曰庶狱庶慎文王罔敢知于兹曰庶狱庶慎时则勿有间之曰继自今后王立政其勿以憸人曰惟子王矣其勿误于庶狱曰克曰罔曰勿必有所以克之罔之勿之者非知人知天而纯乎天理者不能也自一话一言我则末惟成德之彦非纯乎天理而无一息之间者乎罔敢知于兹非真不敢有所知也不敢以己意知之是谓真知是谓天理吕氏曰不曰罔知而言罔敢知然后见文王敬畏思不出位之意深为得之未知然否千古圣贤皆是同条共贯体认得透在己在人色色皆是这个吾契此说得之问一阴一阳之谓道凡礼乐刑政民物之本于心而顺乎时者皆阴阳也皆化也皆天地之变动者也今曰论道经邦燮理阴阳曰二公弘化寅亮天地亦以公孤之体言之耳若以道为体化为用阴阳为气天地为质则所以论道与格君心者将何事乎公孤之职盖互言之耳云二公则是同道孤但二而助之元非二事岂谓公便只论道而不寅亮孤便只寅亮而不论道乎论道字与寅字是大头脑处盖能论道能寅则下以经邦弘化上以燮理阴阳寅亮天地皆在此矣格君之事盛德大业岂复舍此而外有求乎问功崇惟志业广惟勤惟克果断乃罔后艰曰志曰勤曰果断恐即是一时并进行功夫上文学古入官而曰蓄疑败谋怠忽荒政皆志勤果断之不足也若曰虽有二者当几而不能果断则志与勤虚用而终蹈后艰云云恐或未然夫当几而后果断则所以立志者为无本动静始终此心已有间隔之时矣意者果断乃干龙不息之体所以立志而用勤者也未知然否从古圣人之学只是一贯一贯之言自夫子始发之耳观尧舜禹之精一可见何尝有二本三本吾契谓志勤果断是一时并进功夫甚是如知仁勇亦是如此看若有其一而无其二便是一偏之知仁勇矣何足以入道问尔有嘉谋嘉猷则入告尔后于内尔乃顺之于外曰斯谋斯猷惟我后之德葛氏以成王为失言然以义言之嘉谋嘉猷入告于后出归于君人臣之体亦当如是成王之与君陈上下一体举而教之如父子师弟然恐亦未为非也吾尝观此书恐皆未然盖欲君陈率群臣以入告谋猷也顺之于外曰斯谋斯猷惟我后之德言谋猷乃君德之所系故不可不入告也故下文曰人臣咸若是惟良显哉分明有欲相率入告之意成王急于求言如此此其德业为周之令主而万世人君所当法也问康王之诰群公既皆听命相揖趋出王释冕反丧服苏氏以为失礼矣然当时礼制已备君奭诸臣皆稽古元老岂有以非礼而事其君者乎使前无之当以义起者也何也君天下者以天下为公有天之命有祖之尊受册者受之天与祖也为尊不可以卑服见也朱子曰天子诸侯之礼与士庶人不同如伊训元祀十有二月朔亦是新丧伊尹已奉嗣王祗见厥祖固不可用凶服矣汉唐新主即位皆行册礼君臣亦皆吉服追述先帝之命以告嗣王韩文外集顺宗实录中有此事可考盖易世传授国之大事当严礼而王侯以国为家虽先君之丧犹以为己私服也垣以为此论得之古者行冠昏丧祭大礼皆在庙堂薨于正寝为正终于丧所即位朝群臣毕事群臣皆出释冕反丧服公私皆得岂为失礼余说皆是问惟吕命王享国百年耄荒度作刑以诘四方先儒谓穆王巡游无度财匮民劳至其末年无以为计乃为此一切权宜之术以敛民财夫子录之盖以示戒云云今观篇中曰故乃明于刑之中率乂于民棐彝曰敬忌罔有择言在身惟克天德曰虽畏勿畏虽休勿休惟敬五刑以成三德曰惟察惟法其审克之曰非佞折狱惟良折狱罔非在中曰朕言多惧朕敬于刑有德惟刑曰属于五极咸中有庆受王嘉师监于兹祥刑告语谆切似非知德者不能岂穆王耄荒之时壮心息而善念复萌乎不然夫子何有取也五刑之赎虽与舜典流宥五刑之意不同然亦以其可疑者赎之耳赎与流当时或亦因人情而为之节文并行不废未可徒以为敛财之讦也其曰苗民弗用灵制以刑曰爰始淫为劓刵椓黥岂当时肉刑已渐有不当于人情者而况其可疑者耶古注云度时世所宜训作赎刑以治天下四方之民恐为得之穆王且未论其知德与否但其时去先王之道未远故吕刑一篇始终以德为用刑之本视后世法吏但以刑绳人而不知本者远矣至于赎之一节如钧金束矢之类虽非古刑亦因流宥推类至义之尽也问朱子曰学者须是有业次且如读尧舜典历象日月星辰律度量衡五乐五礼之类禹贡山川洪范九畴须一一理会令透今人只做得西汉以下功夫无人就尧舜三代原头处理会来垣意尧舜三代制度名物恐只是天德充拓流行出来至简至易易知易从无后世许多智术琐碎处今欲理会亦只于本体广大精微处求之当无不得然古之物理如璇玑玉衡律吕之属却亦有难理会者岂吾人之本体功夫尚未至于净尽无瑕抑亦古圣人之为另有简易之道非如后人之所论也以历象日月星辰律度量衡五礼五乐山川九畴上理会为业次何等烦难非易简之学所以文公后来诗云伊予昧前训坐此枝叶繁又云发愤永刊落奇功收一原乃悟易简功夫也若理会尧舜三代原头处只是精一执中建中建极括了多少礼乐制度且五帝异乐三王不同礼据何者而理会之到得致中和时万务万化皆成吾契所谓尧舜三代制度名物只是天德充拓流行出来至简至易易知易从者为得之矣见得此须是一味体认天理涵养本原培灌根荄自见花实问朱子曰荆公不解洛诰但云其间煞有不可强通处今姑择其可晓者释之今人多说荆公穿凿他却有此处若后来人解书则又却须要尽解云云尚书出于孔壁又多伏生口授中间安得全无差误然为后儒解释成义便觉容易但于艰涩强解去处恐终阙之为是或者又曰伏氏书虽不尽通辞义古奥为上古之书无疑梅赜所上二十五篇体制如出一手平缓卑弱不类先汉文字深为可疑然自今读之梅赜所上二十五篇者理意浑然又非圣人不能作也吾但信其可信疑其可疑本体莫非自然如镜不动而物自明自晦何等洒落荆公平生只是强只是执拗使事事皆如此说则荆公何可当也梅赜所上书亦宜随所疑所信处读之待镜子大明后自当有见也可惜荆公遇周元公有所感发可信从而不信从也岂非千古之遗憾欤问郑卫诸诗多淫奔之词夫子曰郑声淫佞人殆阳明先生因欲尽为删去以为淫奔之录决非夫子之旧诚为独见然观丰四章曰衣锦褧衣裳锦褧裳叔兮伯兮驾予与行子思取其辞于中庸曰恶其文之着也将仲子篇曰将仲子兮无踰我里无折我树岂敢爱之畏我父母仲可怀也父母之言亦可畏也后世君子亦有取焉以为畏心生而善念存矣如此之类俱于经典有关谓非尽出夫子所定恐亦不可但桑中篇曰爰采唐矣沫之乡矣云谁之思美孟姜矣期我乎桑中要我乎上宫送我乎淇之上矣褰裳篇曰子惠思我褰裳涉溱子不我思岂无他人狂童之狂也且溱洧篇则曰溱与洧方涣涣兮士与女方秉蕑兮女曰观乎士曰既且且往观乎洧之外询吁且乐维士与女伊其相谑赠之以勺药云云则又实为淫奔之为者不知何以言之作诗者岂或别有深意存耶刘安曰国风好色而不淫小雅怨悱而不乱谓之不淫者何也子思取丰衣锦尚絅乃断章取义耳丰四章悔其不偕行而归其与桑中褰裳溱洧皆淫诗但中间诗语称士称女称伯称叔称子未必为本人作或当时诗人作诗讥刺形容其情状如此以为戒耳惟有将仲子于我园墙且不许其踰桑檀树且不许其折而畏父母诸兄及人之多言可谓绝之至矣是即大序变风发乎情止乎礼义者也是为教盖诗人之词微婉温柔敦厚而其意极类如此非若后人作诗便直说到底也余皆宜以意观之嗟夫学诗之难也问垣昔侍坐因诵诗论所疑先生曰诗亦甚难看比如有女怀春吉士诱之舒而悦悦兮无感我帨兮无使厖也吠诸处亦便似不是贞女不知何以又作如此解自今看来诚然今观此亦犹前章之意帨与犬且不使之动而吠况可污乎文公以为凛然不可犯之意自见是矣盖诗人之词微婉言不迫切而意已独至如此观首有女怀春吉士诱之则此诗亦是诗人作以状女之不可犯者如此盖美之也吾近极欲无言一切文字尽欲废之念吾峻之之好学强勉逐条具答未知然否戊戌二月十九日甘泉翁水在锡龟亭泉翁大全集杨子折衷资政大夫南京吏部尚书前国子祭酒翰林侍读同修国史增城湛若水撰或曰象山禅也辞而摈之宜也甘泉子曰象山非禅也然而高矣西樵公曰如是如是甘泉子曰象山非禅也其流必至于禅矣伯夷之清柳下惠之和非隘不恭也率其清和而流焉则必至于隘不恭矣是故君子之学贵中正也或曰杨慈湖象山弟子也而高过于象山于是众皆趍焉甘泉子曰象山高矣然而未禅今曰慈湖高过于象山是何言欤是何学欤其得为中正欤其得不为禅欤昔者箬溪顾子自江右寓新刻于南都焉曰此象山入室弟子也甘泉子开卷阅之则复之曰信斯言也是累象山者也然而吾得其肯綮矣吾得其肯綮矣曰心之精神是谓圣以为孔子之言也一编之宗指不外是焉然而非孔子之言也外家者之流也夫心之精神人皆有之然必得其精神之中正乃可以语道而遽以精神为圣则牛马之奔奔昆虫之欣欣凡知觉运动者皆可谓曰圣矣如蠢动含灵皆可谓曰佛性矣而可乎故知非孔子之言也箬溪子报书曰子之言是矣又曰慈湖于圣则用其言而不用其意于禅则用其意不用其言此何心也曰子之言是矣数年之间其说盛行如炽吾为此惧闲先圣之道不得已而为之辩也吾惧此说行而天下皆以气为性也吾惧此说行而天皆不知道也皆不知学也皆援古先圣王之指以入于夷狄也为作︿杨子折衷﹀或谓孔子予欲无言子何言焉则应之者曰孟子之学先知言故曰诐淫邪遁之辞恐其蔽陷离穷乎我心也又曰我亦欲正人心息邪说讵诐行放淫辞以承三圣者予岂好辩哉予不得已也孟子何言焉是故学者能知不好辩之心不得已之心与欲无言之心则于道心其几矣于圣学其几矣泉翁大全录杨子折衷序吾师甘泉先生之宰南都也每退食必燕坐时亭坐次有慈湖杨子遗书观焉然惧其过于高而疾于正也因折之以归于中每卷终辄出以示誉奉而读之亦每抚卷而窃叹曰大哉圣人之道乎不堕空寂不落方体是可以观中正之准矣确哉先生之辨乎析于毫厘凛于鈇钺是可以观取舍之极矣至哉先生之心乎忧生人则忧忧来学则忧是可以观救世之志矣夫准立则道不忒极立则学不谬道不忒者道原于天合自然之准非先生为之也先生无与也学不谬者学以希天入自然之门非先生为之也先生无与也忧生人来学者之好径欲速反以自蹙以害先圣之教非先生为之也先生无与也是可以观先生之有忧忧人之忧矣是可以观先生之忧非得已矣因条节而谨录之厘为六卷将广其传以救世焉先生折衷甫毕而是录亦完然誉犹不能无惧焉惧夫天下之观是录者或不亮先生以天下之公心辨天下之公理而以公诸天下之同是心者而非以为厉也以为厉也则戚矣谨僣书于简端嘉靖己亥孟秋朔日门人永丰刘誉顿谨书泉翁大全杨子折衷序子曰道之不行也知者过之道之不明也贤者过之也知言其索隐究理之不可知也贤言其苦节行人之所难能也务其所不可知则妄诞售倡其所难能则诡异兴视近必疏履常反略非达之斯民者也圣人忧之而因彝以训中若夫揉紫乱朱鼓伪丧真此不待教而放之矣昔魏尚浮华晋宗清谈中华失道而夷据之姚兴佞其胡神译其文梁衍惑于因果习其法达磨曹溪论转切径宋大慧授之张子韶其徒得光又授之陆子静杨简者子静之徒也衍说诩章益无忌惮苟不当意虽圣亦斥未久皆绝不传近年忽梓其书崇尚之者乃陋程朱已朽之物重为道蠹彼何人哉整庵公辟陆杨之谬渭之于陆甘泉之于杨则篇摘而缕数之不赖三公中华又其夷乎铣尝观杨氏之书其旨二曰心即道曰灭意其援儒一曰心之精神是谓圣抉三者之非而其书不足辩也惟天为虚有形皆实虚之所包无尽形之所纳有限是故圜中窍外其方盈寸心之舍也神明居之圆彻灵觉斯之谓心以涵一理而应万事此无形上与太虚其窍流通而无间浑为一体理即性也喜怒哀乐其实也仁义其德也性发为道民共由之谓心即道可乎人之闲居不善心之染也见君子而着其善性不泯也珠溷污浊其光自耀夫心注拟曰志其营谋曰意志直而意岐皆心也无志曷为志以道宁意以道正心而无意其将为藁木乎孟子曰心之官则思此天之与我者也子思问于孔子曰物有形类事有真伪审之奚由子曰由乎心心之精神是谓圣推数究理不以物疑盖言心之妙用无不通也故无不推也能通者神所通者理岂如杨氏之言哉杨子之父曰承奉者遇事不乱闻盗不惧盖习于禅定者一家之学思以易天下而服儒衣称儒名乃借圣言之似者文之单词片句不审通指改头换面说向儒家大慧之教然也湛子之辩曰何思何虑在乎致一不识不知在乎顺则无声无臭言乎天载斯言也学有的进有地终有止夫纵意者众人也诚意者君子也无意者圣人也无之云者不以我也一也则也天之载也舜之作歌康哉豫矣钦哉之衷自如文王伐密赫赫怒矣穆穆之容固笃学者拾级升阶积步入室水到渠成匪聚行潦乃其凌高猎远暗亿袭取顾在陷右等非实地譬之即空而见花不食而觉饱是病也彼杨子者攻课试以取官穷籍典以博识白功相之冤争儒臣之贬周迎使之仪画宜民之政发虑构规非意孰尸之轻诋古贤过予所好任同异为取舍逐取舍为喜怒斯其即心是道者邪充其类则夫子所谓一言丧邦师心自作近于起灭天地然则杨子之无意其诸自道乎盖无诚意也嘉靖己亥冬十二月丙寅相台崔铣仲凫甫书于金陵官舍读崔公后渠叙杨子折衷或曰以心之精神是谓圣此杨子立命处也以非圣之言而误后学者也后渠公之叙美矣高矣而不辨其非则如攻贼者不破甚巢穴也何居曰崔公急于辨其有知无行尚明而遗推究也故不暇他辨为也犹孟子急于辨舜忧喜之真伪而不暇乎谟盖入宫之辨之非实心于文盖亦有之矣然则何以知非孔子之言曰以精神而不以中正则予既理辨之详矣请益焉曰孔子之训见于论语二十篇者未尝有此义也鲤之死也早伋及于夫子之在也云六岁后从学于曾子曾子之父晢及孔门参则后进伋又后参传言子思之作中庸也甚少必在祖殁之后乎祖孙未有同时作述者焉知子思之幼能此问乎夫子必骤语此乎今观中庸无此语之义之类也又可以知孔丛子载夫子语子思之伪也况又考其时而知也嘉靖庚子正月廿二日甘泉若水书湛子知言下泉翁大全集卷之七十九下杨子折衷其非圣经诚意丛子心之精神谓圣门人蕲水程辙校正至道在心奚必远求人心自善自正自无邪自广大自神明自无所不通孔子曰心之精神是谓圣孟子曰仁人心也变化云为兴观群怨孰非是心孰非是正人心本正起而为意而后昏慈湖立命全在心之精神一句元非孔子之言乃异教宗指也不起而为意便是寂灭温州杨某深信人性皆善皆可以为尧舜特动乎意则昏日用平常实直之心无非大道慈湖既以为人性皆善人皆可以为尧舜是矣却又以为特动乎意则昏何耶天道常运人心常生盖性者心之生理也生理故活泼泼地何尝不动动则为意但一寂一感莫非实理故性不分动静理无动静故也今以动意即非是认尧舜人性是死硬的物矣可谓知道知性乎孔子曰人者天地之心又曰心之精神是谓圣孟子亦每道性善又曰仁人心也大哉斯言启万世人心所自有之灵人孰不爱敬其亲有不爱敬其亲者非人也人孰不知徐行后长者不后长者非人也此心人所自有也不学而能也不虑而知也心之精神是谓圣果如吾圣人之言也其有不然者非其心之罪也惟民生厚因物有迁感于物而昏也心之精神无方无体至静而虚明有变化而无营为禹曰安女止明其本静止也舜曰道心明此心即道也此数语如鱼目之混明珠有真有伪有正有邪择焉而不精语焉而不详非知言之学也差之毫厘谬以千里也舜曰道心明心即道也则舜曰人心而谓此心即人可乎孔子曰吾未能见其过而内自讼者今见其人矣先公有焉仲兄有焉某亲见先公自悔自怨至于泣下至于自拳如是者数数仲兄亦深入其趣尝告某曰吾今而后知古训所谓内自讼者予有过实自讼是以内讼名斋亦如今之国学有斋曰自讼有大过则居焉士耻之而仲兄乐之者深入其趣也大哉改过之道乎有过则惮改者不能自讼也惟贤者为能自讼惟贤者为能改过既以自讼为是而又以动意为非自讼非动意乎人心活的自做藁木死灰不得也故佛者欲静不得终日强制终日动意故名心猿意马若勿忘勿助时静时动莫非自然何等洒落四明杨某为浙西抚属淳熙十一年八月朔既领事而僦宅隘陋外高中卑无宴息之所客至不可留不可以奉亲偶得在官僧屋于宝莲山之巅帅君雅礼士为更其居又便某惟意规摹之乃创书室于高爽之地东江西湖云山千里幽人骚士来其上无不曰奇曰壮曰快哉其曰惟意规摹之又知于高爽之地又称曰奇曰壮曰快非动意乎是知天地未尝一时而不运行人心未尝一息而不生生感应也安得不动虽慈湖说不动亦即动心也除死乃不动耳故佛者终日学死昔曾皙暮春沂水之咏学者熟视不见泰山之形恪也请书咏春以铭堂又请明其旨予曰入而事亲其旨也出而事君其旨也兄而友弟而恭其旨也夫妇之别其旨也朋友之信其旨也其视听其旨也其言其动其旨也儆戒兢业其旨也喜怒哀乐其旨也思虑详曲切至其旨也春秋冬夏风雨霜露其旨也风霆流形庶物露生其旨也如是明可谓至明白至详尽或者犹疑焉予又曰其疑者亦是旨也乐哉是宜曾皙曰暮春者春服既成冠者五六人童子六七人浴乎沂风乎舞雩咏而归也他日恪又请铭其堂之东房曰时斋唐虞而上道之名未着惟曰时尧曰畴咨若时时是也以不可得而名姑曰如是又咏春之旨也请铭其西房曰勿斋凡动乎意皆害道凡意皆勿大概无踰斯四者入斯室者能寂然不动如天地乎则无庸服是药矣又请铭其东院曰熙光光如日月之光无思无为而万物毕照易曰知光大也又曰笃实辉光又曰动静不失其时其道光明又曰君子之光缉熙斯道不动乎意熙和而理亦咏春之旨也其左曰昭融昭明融一即熙光其右曰修永修其永永而无息者即熙光即昭融即咏春之旨又其别室曰喜哉舜作歌曰股肱喜哉斯喜不可思也曰止所易曰止其所也斯止非止斯所无所是谓止得其所皆咏春之旨也斯止非难无劳兴意斯止非远无劳索至斯止在笔端光照天地据文渊阁四库全书本慈湖遗书改字一篇皆禅之宗指而一一文之以圣人之言人徒见其与圣人之言同而不知其实与圣人之言异差之毫厘谬以千里也佛者每援毋意必固我之说以自附殊不知意必固我皆人欲之私是可无也彼乃以一切意诚心正皆宜无之非诬圣人之言乎胡康侯谓五峰曰佛者与圣人句句合字字是然而不同五峰问既曰合曰是如何又说不同康侯曰于此看得破许你具一只眼康侯何谓卓有所见矣人皆有此昭融之光而不自知今夫目视耳听手持足行口言心思自备五常君亲忠孝兄弟弟良夫妇倡从宾主迎将应酬交错不可胜穷而其实澄然寂然变化孔彰斯妙也自古谓之心又谓之神孔子曰心之精神是谓圣此心无体虚明洞照如鉴万象毕见其中而无所藏惟动乎意则始昏作好作恶物我樊墙是非短长或探索幽遐究源委彻渊底愈乖张故孔子谆谆曰毋意毋必毋固毋我所以箴学者之膏肓敛其雾露出其昭明融一之光此议已见前章惟曰此心无体即不识心既曰无体又焉有用昭昭而不可欺感之而能应者何物乎从游三千独曰颜子好学日至月至者不与何谓至至止也书曰安汝止良性寂然清明而不动自知自信自清自明自寂自止虽万变万化交扰参错而实无所动故曰至又曰止至矣止矣何以学为吁本心虽明故习尚熟微蔽尚有意虑萌蘗即与道违道不我违我自违道有我有违无我无违有我斯动无我则无动我本无我意立而成我日至之外犹有违亦意起而动故也月至则益熟矣月至之外犹有违亦意起而动故也至于颜子三月不违益精益一三月而往犹微有违不远而复纯一如故不动如故变化云为皜皜精白是谓时习而悦之学是谓文王之德之纯是谓惟精惟一允执厥中是谓吾道一以贯之是谓天下万世生民自有之性此皆以圣贤之格言文自己之邪说所谓句句合字字是然而不同若看得破许你具一只眼者此类也且其言止不言动言寂不言感言清明而不言清明之体大道之实无间于清浊昭昭而不可欺感之而能应不知何故岂得为知道乎且谓所学者何事所习者何事为何而能悦其文自有先后而乃合学而时习悦而言之亦异于圣人之言矣独日至月至先得我心之同然又不知所至者何事何物又以至为止也亦引入彼之说也不亦异乎今学者见慈湖说皜皜亦只说皜皜而不理会江汉以濯秋阳以暴功夫彼说皜皜如佛者说白牛露迥迥地某行年七有八日夜兢兢一无所知曷以称塞钦惟舜曰道心非心外复有道道特无所不通之称孔子语子思曰心之精神之谓圣圣亦无所不通之名人皆有此心此心未尝不圣精神无体质无际畔无所不在无所不通易曰范围天地果足以范围之也中庸曰发育万物果皆心之所发育也百姓日用此心之妙而不自知孩提之童无不知爱其亲及长无不知敬其兄爱亲曰孝敬兄曰弟以此心事君曰忠以此心事长曰顺以此心与朋友交曰信其敬曰礼其和曰乐其觉曰知及之所觉至于纯明曰仁言此心直而不支离曰德其有义所当行不可移夺曰义名谓纷纷如耳目口鼻手足之不同而一人也如根干枝叶华实之不同而一木也此心之虚明广大无所不通如此而孔子曰学而时习之谓其时时而习又曰思而不学则殆何也此心本无过动于意斯有过意动于声色故有过意动于货利故有过意动于物我故有过千失万过皆由意动而生故孔子每每戒学者毋意毋必毋固毋我意态无越斯四者故每每止绝学者此段亦犹前说而又谓精神无体是圣道无体也何以有作用道心大同人自区别人心自善人心自灵人心自明人心即神人心即道安睹乖殊圣贤非有余愚鄙非不足何以证其然人皆有恻隐之心皆有羞恶之心皆有恭敬之心皆有是非之心恻隐仁羞恶义恭敬礼是非知仁义礼知愚夫愚妇咸有之奚独圣人有之人人皆与尧舜禹汤文武周公孔子同人人与天地同又何以证其然人心非气血非形体广大无际变化无方倏焉而视又倏焉而听倏焉而言又倏焉而动倏焉而至千里之外又倏焉而穷九霄之上不疾而速不行而至非神乎不与天地同乎首数句词气正与檀经何其自性数言相类其引人皆有恻隐之心等语乃援儒入释者也其倏焉而视数语乃以知觉运动为性为道也岂不谬哉天有四时春秋冬夏风雨霜露无非击磬也地载神气神气风霆风霆流形庶物露生无非击磬也君尊臣卑父慈子孝兄爱弟敬夫妇别长幼顺朋友信无非击磬也目之视耳之听心之思虑口之言四体之运动无非击磬也子曰二三子以我为隐乎吾无隐乎尔吾无行而不与二三子者是皆击磬之旨也此是佛家击磬以警动人心宗指何足以知以圣人之心使慈湖在当时闻之则止于警动其心而已又岂如荷篑者于击磬中知孔子不忘天下之心乎孔子曰心之精神是谓圣既圣矣何俟乎复清之孟子曰勿正心谓夫人心未始不正无俟乎复正之此心虚明无体精神四达至灵至明是是非非云为变化能事亲能事君上能从兄能友弟能与朋友交能泛应而曲当不学而能不虑而知未尝不清明何俟乎复清之清心清心即正心正心孟子之所戒也而后人复违其教何也易上系曰圣人洗心大学曰先正其心故后学因之不察夫上系之洗心大学之正心皆非孔子之言也不据慈湖遗书改字系子曰之下某二十有八而觉三十有一而又觉觉此心清明虚朗断断乎无过失过失皆起乎意不动乎意澄然虚明过失何从而有某深信此心之自清明自无所不通断断乎无俟乎复清之于本虚本明无所不通之中而起清之之意千失万过朋然而至甚可畏也若如此说不俟清之正之然则易大学谓之洗谓之正皆非矣教与学皆可无矣敢于非古圣人之言得罪名教大矣夫不欲动意故不信诚意之说正心之说尚未晓程明道谓韩持国曰道不在克却不是持国事持国佛者也故其道何用克之说与慈湖同思如此不思则不如此非永也永非思之所可及也而必曰思者思夫不可得而思也者斯永也永非思之所可及也思而忽觉觉非思也斯永也孔子曰天下何思何虑谓此也曰毋意谓此也曰吾有知乎哉无知也谓此也谓思夫不可得而思也者斯永也非动意乎是索隐也又谓圣人无知便是死灰了且其言自相矛盾矣人有圣贤之异道无圣贤之异孔子曰心之精神是谓圣此心初无圣贤庸愚之间百姓日用此心之妙而不自知禹曰安女止本之不动文王缉熙敬止即不动孔子为之不厌岂未觉而为哉亦缉熙敬止知及之后观过精微用力于仁守也如鉴中象交错纷然而虚明未尝有动也此犹前之说慈湖意只以不动为体为止而不知循其本体之自然流行各止其所者之为不动也又以孔子为之不厌为已觉而为他何惑于老佛无为之说而不知圣人之为无所造作非无为也异乎佛老之无为也可类悟其非矣易仁者见之谓之仁知者见之谓之知百姓日用又不知故君子之道鲜矣仁知之偏日用之不察皆以为道何谓精何谓一孔子曰属辞比事春秋教也属辞比事而不乱则深于春秋者矣天有四时春秋冬夏风雨霜露无非教也地载神气神气风霆风霆流形庶物露生无非教也某不胜起敬而赞之曰大哉圣言着庭以属辞比事为职辞不胜其繁事不胜其伙何以不乱乱生于意意生纷然意如云气能障太虚之清明能蔽日月之光明舜曰道心明心即道动乎意则为人心孔子曰心之精神是谓圣而每戒学者毋意毋必毋固毋我意态万殊而大概无踰斯四者圣人深知意之害道也甚故谆谆止绝学者属辞比事及天有四时等语皆非孔子之言又以意譬云以心譬太虚日月则心与意二物三物矣不知心与意即一物也本体为心动念为意一感一应其能寂灭乎明心即道辩见前千言万语只是意铸千万错时者道之异名尧典曰畴咨若时时是音之讹也是即此也古未有道之名惟曰是舜命禹始曰道心明此无所不通之心后世去古寖据慈湖遗书改字远不曰时而曰道此道所以不明于天下也道不可思不可名舜曰若不在时此时即后世所谓道而不曰道后世于心之外复求道不知此心虚明广大无际畔范围天地发育万物即道也孔子生于衰世不得不随世而言而曰改而止谓改过即无容他求又曰心之精神是谓圣学者起意他求则戒之曰毋意又曰哀乐相生不可见不可闻而可意可求乎时者道之别名一句近之但又以时为此为是而混同于若不在时之时又云过改即止而卒归于无起意而不知圣人之戒毋意谓妄意也诚意之意谓本意也慈湖于名义看皆不精品题皆未当而妄以己意改圣人之名理又谓上古言时不言道二典三谟之前无书可考何以见其不言道言道后世所以不明者即舜言道心所以明道未见其为不明大抵慈湖只主张指心为道而不知天命之谓性性者在心率性之谓道道者路之名发于事为道岂可混也大抵是禅之宗指陷溺学者岂不可惜禹告舜曰安女止女谓舜也言舜心本静止惟安焉而已奚独舜心太甲本心亦静止故伊尹告以钦厥止厥犹女也奚独太甲举天下古今人心皆然故孔子曰于止知其所止于止本止也大学曰知止而后有定定而后能静静而后能安此非圣人之言也此以意为之故有四者之序不起乎意融明澄据慈湖遗书改字恶睹四者夫人皆有此止而不自知也此未知止之理即至善言之亦禅宗戒定慧之定乃虚定也虚止也知止最深知止即得有许多节次者言其自然之势也伯正是心可以通天地贯古今孔子曰心之精神是谓圣又曰夫孝天之经地之义孝友一也孝弟之至通于神明光于四海无所不通伯正皆有是心是心皆具是圣今伯正又能兢兢防谨于未然某无能复措其辞即兢兢无怠无荒而伯仲日用皆中庸之妙矣千言万语只是被心之精神一句误了先圣曰知及之仁不能守之虽得之必失之知者觉之始仁者之纯不觉不足以言知觉虽非思之所及而犹未精一精一而后可以言仁孔门觉者无几此近径速之说未能精焉能知一经礼三百曲礼三千皆吾心所自有于父母自然孝于兄弟自然友恭于夫妇自然亲敬于朋友自然信出而事君自竭忠与宾客交际自然敬其在乡党自谦恭其在宗庙朝廷自敬复者复吾所自有之礼非外取也礼废乐坏逾二千载学者率求礼于外先圣特曰复所以针二千载之膏肓发人心之所自有周公谓以五礼防万民之伪记亦曰着诚去伪深戒夫人徒徇其文为而不由中也此段何等说得粗理虽人人自有然私欲蔽之非学无以复其本体若如此说则人人便是圣人又何须学连杨子亦不须讲学矣礼者理也理无内外禹告舜曰安女止谓舜本静止不动安之无动乎意孔子曰心之精神是谓圣人皆有是心心未尝不圣虚明无所不照如日月之光无思无为而万物毕照视听言动皆变化而未尝动乎意其有不安焉者动乎意也舜圣人而禹犹致戒而况于后世学者乎安非意也不动之谓安孔子曰时习者安也曰用力于仁者安也安据慈湖遗书改字非思非为是谓真为舜曰惟精惟一者常精明不昏纯一而无间即安也尧安安文王之德之纯一也如此云者必若藁木死灰而后可充其说也然则大学之诚意皆非欤盖止非静止之止乃至善之极所谓天理也慈湖元不识天理徒纷纷主其僻见之说以诬圣经孔子曰默而识之学而不厌又曰予欲无言又曰吾有知乎哉无知也圣语昭然而学者领圣人之旨者在孔已甚无几而况于后学乎比来觉者何其多也觉非言语心思所及季思已觉矣汨于事而昏孔子曰心之精神是谓圣谓季思之心已圣何不信圣训而复疑皆不复致问季思以默识矣季思平平守此默默即不厌之学即喜怒哀乐之妙即天地四时变化之妙即先圣默识之妙比来觉者之多多于孔门岂有此理乃一时几尽于禅矣又云平平守默默即圣即不厌之学云云岂援圣学功夫入于禅乎子思曰天地之道其为物不贰则其生物不测孔子曰地载神气神气风霆风霆流形庶物露生无非教也又曰吾道一以贯之皆所以明着至神之道无不通贯也地载神气等语决非孔子之言乃不知道者妄言也夫神气非有方所包贯天地何云地载是天地之气二也皋陶曰慎厥身修思永永久也古者未有道之名尧曰畴咨若时登庸时是也此也若顺也言乎能顺是者将登用之舜亦曰惟时惟几惟此为几也至舜授禹始曰道心皋陶曰永亦名夫永永悠久即所谓时而实无名道若大路然舜特谓夫无所不通之心至于通乎意则倚矣碍矣窒矣非通也故曰人心皋陶全在慎字既慎而永永得其道不能慎则猖狂自肆虽长寂灭亦非道矣慎者无过不及人皆有是心是心皆虚明无体无体则无际畔天地万物尽在吾虚明无体之中变化万状而吾虚明无体者常一也百姓日用此虚明无体之妙而不自知也无体矣安有用是徒知见者之为体而不知不见者之为体也百姓日用不知安睹本体说得何等茅草某尝读大戴所记孔子之言谓忠信为大道某不胜喜乐某不胜喜乐乐其深切着明某自总角承先大夫训迪已知天下无他事惟有此道而已矣穷高深究年三十有一于富阳簿舍双明阁下侍象山先生坐问答之间某忽觉某心清明澄然无畔又有不疾而速不行而至之神此心乃我所自有未始有间断于是知舜曰道心明心即道孟子曰仁人心也其旨同孔子又曰心之精神是谓圣某知人人本心皆与尧舜禹汤文武周公孔子同得圣人之言以证以告学子谓吾心即道不可更求忠信为大道一句便差了下文以得之又得何物明心即道一句又差了上文人心惟危又指何心心之精神一句已辩在前孔子曰主忠信谓忠信即主本渡河丈人亦曰吾之入于波流忠信而已其出也亦忠信而已孔子使二三子识之乌乎至哉即吾与人忠不妄语之心即道矣丈人当日之言未必果曰忠信往往曰吾出入于波流吾心如是而已无说也无术也始吾之入也如是而入其出也如是而出世以如是而往实直无伪谓之忠信忠信措吾躯是波流之中而不敢用其私焉故能入又能出也认错主字渡河丈人乃佛老之言安得滑稽如冯夷娶妇者使慈湖出入河流试看孔子曰主忠信诸儒未有知其旨者盖意谓忠信浅者尔非道舍浅而求深离近而求远置忠信于道之外不知道一而已矣忠信即道何浅何深何近何远又有学者知忠信不可浅求遂深求之推广其意高妙其说谓忠信必不止于不妄语而已吁其谬哉舍不妄语何以为道人心即道故书曰道心此心无体清明无际直心而发为事亲为从兄为事长上为夫妇为朋友仕则事君临民谓人心即道何以有人心惟危道心惟微之说且心发于五伦亦有中正不中正中正为道不中正即非道安可概谓之道人之心本自静止也喜怒哀乐变化云为如四时之错行如日月之代明其事亲名曰孝其从兄名曰弟其恭敬曰礼其羞恶曰义其是是非非曰智其虽千变化而常明曰仁百姓日用而不知不省庸常正平之心即道离心求外去道反远殊可惜也千尤万过皆生于离心而起意谓之安女止谓之忠信谓之笃敬谓之时习之学谓之中庸子思谓之至诚夫忠信即诚实而已矣殆不必加至之一字加至一字则是平常诚实之外有又至焉者无乃不可乎是犹未信百姓日用之即道以静止说心而不知心常动变非识心者也百姓日用即道辩见前惟自信本心之虚明无限际天者吾之高明地者吾之博厚日月四时吾之变化万物吾之散殊而后自信吾之事亲即天之经地之义吾之忠信即天下之大道而非有未至焉者而后信孔子曰吾道一以贯之而曾子谓之忠恕忠即忠信恕即恕物先儒乃曰忠譬则流而不息恕譬则万物散殊是犹未信忠信宽恕之即道未信忠信宽恕自广大通融故为是譬喻推广之说此看得太潦草了慈湖心极粗性极轻率故敢粗大以天地四时万物皆其所有如佛山河大地之说干你何事孝弟忠信皆其自有无有不至者便敢于非古圣贤之言之教率天下之人废学而乱天下者必自慈湖始矣忠信之心无精粗无本末无内外无所不通但微起意即失之矣不起意即是禅寂也即是死的忠信而非活的忠信也人心自明人心自灵意起我立必固碍塞始丧其明始失其灵孔子与门弟从容问答其谆谆告戒止绝学者之病大略有四曰意曰必曰固曰我门弟子有一于此圣人必止绝之毋者止绝之辞知夫人皆有至灵至明广大圣智之性不假外求不由外得自本自根自神自明微生意焉故蔽之有必焉故蔽之有固焉故蔽之有我焉故蔽之昏蔽之端尽由于此故每每随其病之所形而止绝之曰毋如此毋如此圣人不能以道与人能去人之蔽尔绝四之说先得我心之同然然四者既绝即廓然大公天理流行矣不知天理流行犹是寂灭犹是死的四绝直翁见告以居处恭至难且求其说某曰直翁恭愿其察之也久岂直翁燕居亦不能申申夭夭邪观圣言当通其道恭言大概至燕居申申夭夭非不恭也殆直翁求之过也看申申夭夭太容易了慈湖心何等率易也日本俊律师言于宋朝着庭据慈湖遗书补字杨子杨子举圣人之言而告之曰心之精神是谓圣此心虚明无体象广大无际量日用云为虚灵变化实不曾动不曾静不曾生不曾死而人谓之动谓之静谓之生谓之死昼夜常光明起意则昏则非既曰不曾动又曰不曾静既曰不曾生又曰不曾死是遁词也孔子又尝告子张以言忠信行笃敬立则见其参于前在舆则见其倚于衡所见者何状耶每每念曰此忠信笃敬忠信之时心无他意笃敬之时心亦无他意所见非意象昭明有融荡荡平庸学者往往率起意求说不思圣人每每戒学者毋意参前倚衡不思何物而曰何状而求之昭明有融荡荡平庸终无实体忠信笃敬非意而何是好的意也非毋意之意也元度所自有本自完成何假更求视听言动不学而能恻隐羞耻恭敬是非随感辄应不待昭告视听言动不学而能一节便错若如此说是运水搬柴无非佛性矣具位杨某敢释菜于至圣文宣王某观戴德所记先圣谓忠信大道某不胜其喜且慰以某自幼而学壮而始觉觉此心澄然虚明无体广大无际日用云为无非变化乃即日用平常实直之心即大道而不敢轻以语人惧其不孚且笑侮及观戴德所记圣言以为证曰乃今可以告学者矣学者因是多觉此先圣如天之大惠布流四方益传诸后兹分牧东嘉又将以告东嘉人士当有觉者觉者自觉觉非外取即日用平常实直之心事亲自孝事君自忠于夫妇自别于长幼自序于朋友自信日用万变无适而不上当天心下合人心此先圣如天之大惠言之不可尽实颂之不可尽者也既以忠信即大道则下文所谓得之失之者何物几于侮圣人之言矣且君臣父子夫妇长幼朋友之间心不中正即便不实便皆以为道可乎毫厘之差便为悖教得罪圣人可不谨乎祇惟梦奠两楹垂光万世天有四时春秋冬夏风雨霜露孰非先圣之教地载神气神气风霆风霆流形庶物露生孰非先圣之教道不远人人之为道而远人心之精神是谓圣圣训昭明某觉此笃信此兹分牧东嘉将以此告东嘉人士以平常日用即大道惟毋动意立知如兴云气自翳其光明当有觉者某内外亲故二十年来多觉者亦盛矣敢告以非圣之言告圣人真诬圣人哉坏人心术反谓有觉某洪惟先圣之道广大昭明无所不包统无所不贯通在天为干在地为坤在日月为明在四时为变通在万物为生在某为心心者某之所自有而先圣之道在焉实广实大实昭明实无所不包贯顺而达之万善毕随反而离之百非斯集某敢不敬养敬保以敬事先圣寡过诚难况于某又况于为今之邑必有谬差祈神惠相之以己心便谓是天地日月四时万物亦恐欺也惟有谬差祈神惠相之尚有此意念也某所以获执弟子之礼于先生门下四方莫不闻矣某所以获执弟子之礼于先生门下四方实未之知岂惟四方之士未之知虽前乎此千万世之已往后乎此千万世之未来盈天地两间皆高识深智之士竭意悉虑穷日夜之力亦将莫知又岂惟尽古今与后世高识深智据慈湖遗书改之士莫能知虽某不能自知壬辰之岁富春之簿廨双明阁之下某本心问先生举凌晨之扇讼是非乃有澄然之清莹然之明匪思匪为某实有之无今昔之间无须臾之离简易和平变化云为不疾而速不行而至莫知其乡莫穷其涯此岂惟某独有之举天下之人皆有之为恻隐为羞恶为恭敬为是非可以事亲可以事君可以事长可以与朋友交可以行于妻子可以与上可以临民天以是覆而高地以是厚而卑日月以是昭临四时以是通变鬼神以是灵万物以是生是虽可言而不可议可省而不可思孔子曰吾有知乎哉无知也文王顺帝之则亦自不识不知况于某乎况于四方之士乎故圣人遏绝学者之意以有意则有知遏绝学者之必以有必则有知遏绝学者之固以有固则有知遏绝学者之我以有我则有知愈知愈离愈思愈远道不远人人之知道而远人不可以知道不知犹远而况于知乎故夫先生平日之论非学者之所知非某之所知虽然先生之道亦既昭昭矣何俟乎知仰观乎上先生确然示人易矣俯察乎下先生隤然示人简矣垂象着明者先生之着明寒暑变化者先生之变化书者先生之政事诗者先生之咏歌礼者先生之节文春秋者先生之是非易者先生之变化学者之所日诵百姓之所日用何俟乎复知何俟乎复思勿思勿知不可度思矧可射思今先生释然而化矣又岂学者之所知某闻先生之讣恸哭既绝而复续续而又绝绝而又复续不敢伤生微声竟哭亟欲奔赴病质岌岌度不可支循循历事荒政方殷今也略定气血微强矧闻襄大事之有期求檄以来庸畅中肠之悲一奠祖行荐以辞先生之道不可思此哀亦不可思一篇虚夸之语象山之心恐亦非安也而云圣人之心无知尤大害道先生之道至矣大矣某安得而知之惟某主富阳簿时摄事临安府中始承教于先生及返富阳又获从容侍诲偶一夕某发本心之问先生举足是日扇讼是非以答某忽省此心之清明忽省此心之无始末忽省此心之无所不通某虽凡下不足以识先生而于是亦知先生之心非口说所能赞述所略可得而言者日月之明先生之明也四时之变化先生之变化也天地之广大先生之广大也鬼神之不可测先生之不可测也欲尽言之虽穷万古不可得而尽也虽然先生之心与万古之人心一贯无二致学者不可自弃此等语亦是虚夸自非大人上圣安得与天地合德日月合明虽本体则然然全体未复安能及此舜曰道心明心即道动乎意则为人心孔子语子思曰心之精神是谓圣孟子亦曰仁人心也心可言而不可思孔子知门据慈湖遗书改弟子必多以孔子为有知明告之曰吾有知乎哉无知也知即思又曰天下何思何虑周公仰而思之夜以继日即思非思孔子临事而惧好谋而成即惧非惧即谋非谋如鉴之照大小美恶往来参据慈湖遗书改错且有而实无日月之光万物毕照入松穿竹历历皎皎而日月无思都是种种之说已辩在前慈湖主张不动意不用思及不惧至于周公仰思孔子临事而惧好谋而成说不去了又云即思非思即惧非惧即谋非谋是遁词也惟有中思出谋戒惧最的当人心自正人心自善孩提之童无不知爱其亲及长无不知敬其兄不学而能不虑而知人皆有恻隐之心皆有羞恶之心皆有恭敬之心皆有是非之心孔子语子思曰心之精神是谓圣人人皆与尧舜禹汤文武周公孔子同人心非血气非形体精神广大无际畔范围天地发育万物何独圣人有之人皆有之时有古今道无古今形有古今心无古今百姓日用此心之妙而不自知以其意动而有过故不自知孔子曰改而止谓学者改过即止无起意无适无莫蒙以养之孔子曰吾有知乎哉无知也文王不识不知孔子每每戒学者毋意意态有四必固我皆意也如蒙如愚以养其正作圣之功辨已见前如蒙如愚以养其正须知正者何物中庸以聪明睿知达天德若愚蒙的正是寂灭也安达天德吾之日用何如哉如东山之晓色苍茫无际不可揽取其间云气隐见阳辉粲发霞舒金锦愈变而愈奇云拖王龙出没夭矫于万峰君翠之间可观可骇而须臾忽化千态万状莫绘莫画又如江上之秋光清光爽明若甚近也而不可执若远也而不可追而及清露濡之霜月炯之而无所损无所益又如松间之溪声泠泠其鸣其音甚清的然可以听而闻而不得夫音之形此正是彷佛渺茫冥昧气象皆是想象中来乃幻心也而以为得不亦误乎此道元来即是心人人抛却去求深不知求却翻成外若是吾心底用寻虽不用寻亦自常放此觅心了不得之说谁省吾心即是仁荷他据慈湖遗书改先哲为人深分明说了犹疑在更问如何是本心岂以知觉运动之心即为仁乎孟子仁人心也须善看若问如何是此心能思能索又能寻汝心底用他人说只是寻常用底心寻常用的须分邪正此心用处没踪由拟待思量是讨愁但只事亲兼事长只如此去莫回头事亲事长之心不得其中正即非道思量讨愁即五祖才商量着便不中用可笑禅流错用心或思或罢两追寻穷年费校精神后陷入泥涂转转深禅者正不用思量正不费精神慈湖恐是操戈入室心里虚明着太空干坤日月总包笼从来个片闲田地难定西南与北东虚明之中即有实理何谓太空乎莫将爱敬复雕镌一片真纯幸自全待得将心去钩索旋栽荆棘向芝田爱敬即是天理自然何能雕镌何假雕镌勿认胸中一团气一团气里空无地既空何地更何义此无广狭无一二胸中本体何曾有气有气非本体矣回心三月不违仁已后元曾小失真一片雪花轻着水冥冥不复省漓醇颜子三月后只念头稍有不善便觉便了无形亦何谓小失非如雪花着水有形迹也有心切勿去钩玄钩得玄来在外边何似罢休依本分孝慈忠信乃天然此天然处不亦妙费尽思量却不到有时父召急趋前不觉不知造渊奥此时合勒承认状从古痴顽何不晓父召急趋时若心不存不中不正亦百姓日用不知行之而不着习矣而不察何云便是道且有时如此未必人人时时如此所以要学成之曩疑先圣啬于言何不明明细细传今醒从前都错认更加详后即纷然恐有人更铸错也诗痴正自不烦功只为英才辄堕中今日已成风俗后后生个个入樊笼吾所大忧者不在此耳慈溪慈湖孝名美即天之经地之义子思不知万物我发育推与圣人自固蔽己自固蔽祸犹小固蔽后学祸甚大孔子没近二千年未有一人指其愆汨汨昏昏到今日所幸慈湖却不然灼见子思孟子病同源敢为异说乱教祸后学乃自道也大哉孔圣之言哀乐相生不可见倾耳听之不可闻不见乃真见不闻乃真闻子夏虽曰敢不承实莫之承终于昏误认有子为师道曾子觉虽小而悟孔圣之皜皜濯之暴之觉之亏即濯即无不知子思孟子亦近之惜乎小觉而大非其言多害道二子名声满天下指其非者何其少滋惑后学何时了安得朝家专主孔圣言尽削异说明大道比一二年觉者寖寖多几二百人其天乎不识子思孟子亦不识孔子矣其言词气狂妄自恣所存可知一二十年所谓觉者都被慈湖惑了湛子知言下泉翁大全集卷之八十下杨子折衷门人蕲水程辙校正易者己也非有他也以易为书不以易为己不可也以易为天地之变不以易为己之变化不可也天地我之天地变化我之变化非他物也私者裂之私者自小也包牺氏欲形容是己不可得画而为一于戏是亦可以形容吾体之似矣又谓是虽足以形容吾体而吾体之中又有变化之殊焉又无以形容之画而为一者吾之一也者吾也可画而不可言也可以默识而不可加知也一者吾之全也者吾之分也全即分也分即全也他人食饭己得无饥乎张皇张皇可默识即知也知识岂有二圣人作易画出道体使人体之其在书在天地一也形则有大小道无大小德则有优劣道无优劣分德与道不同便已不识道德既不曰义又不曰用止曰时而已矣何以曰大矣哉此正以明天地无一物一事一时之非易学者溺于思虑不求其义圣人于颐大过解革尽捐义用正言其时而叹之曰大矣哉使学者无所求索不容钩深实时而悟大哉之妙则事理一贯精粗一体孔子何思何虑文王不识不知信矣何思何虑全在同归一致上不识不知全在顺帝之则上帝之则实时即天理也汲古问易干卦云君子学以聚之问以辨之宽以居之仁以行之先儒谓学聚问辨进德也宽居仁行修业也此言如何先生曰学贵于博不博则偏则孤伯夷惟不博学虽至于圣而偏于清柳下惠惟不博学虽至于圣而僻于和学聚之无所不学也大畜曰君子以多识前言往行语曰君子博学于文学必有疑疑必问欲辨明其实也辨而果得其实则何患不宽何患不仁此段庶几近之然既知学问思辨笃行如何常说不可动意常说无思可以推此曲畅旁通而悟其非矣坤六二直方大不习无不利直心而往即易之道意起则支而入于邪矣直心而行虽遇万变未尝转易是之谓方凡物圆则转方则不转方者特明不转之义非于直之外又有方也夫道一而已矣言之不同初无二致是道甚大故曰大是道非学习之所能故曰不习无不利孟子曰人之所不学而能者其良能也所不虑而知者其良知也习者勉强本有者奚俟乎习此虽人道即地之道故曰地道光也光如日月之光无思无为而无所不照不光明者必入于意必支而他必不直方大必昏必不利此是死的方圣人之方活泼泼地道本不待习学而人不习学则不足以去私而全道习学非意乎中正之意不可无也汲古问易蒙卦象曰君子以果行育德何以谓之果先生曰果者实之谓德性人之所自有不假于求顺而行之无有不善有行实焉行亏则德昏矣德性无体本无所动本不磨灭如珠混沙而失其明如水不浊则性不失矣顺本正之性而达之是谓果行所以育德无体即无用也谓德性无体便不识德性且珠水岂无体乎汲古问蒙何以养正先生曰蒙者不识不知以养正性正性亦必须识得知得何云不识不知不识不知云者谓邪知邪识也人所需待多动乎意非光也光如日月之光无思无为而无所不照此之谓道如此则人咸信之故曰孚如此则得所需矣亨矣得所需亨通或放逸失正故又曰贞乃吉孚与光与正本非三事以三言发明道心一动乎意则不孚不光不正谓之人心故舜曰人心惟危正意岂可无大学诚意何谓乎不动意是死灰也阳穷上剥尽矣而忽反下而复生其来无阶其本无根然则天地之心岂不昭然可见乎天地之心即道即易之道即人之心即天地即万物即万事即万理言之不尽究之莫穷视听言动仁义礼智变化云为何始何终一思既往再思复生思自何而来思归于何所莫究其所莫知其自非天地之心乎非道心乎以莫究莫知无阶无根为天地之心即未知天地之心未知天地之心即未知仁即未知道众人见天下无非异圣人见天下无非同天地之间万物纷扰万事杂并实一物也而人以为天也地也万物也不可得而一也不可得而一者睽也睽异也故不可得而一者众人之常情而未始不一者圣人之独见非圣人独立此见也天地万物之体自未始不一也天下同归而殊途一致而百虑惟人执其途而不知其归溺其虑而不知其致夫是以见其末而不见其本转移于事物而不得其会通圣人惧天下遂梏于此而不得返故发其义于睽之彖夫天穹然而上地隤然而下可谓甚相绝圣人则曰其事同也今改天地之事阳阴施生同于变化同于造物谓之同犹无足甚疑至于男女断然不可以为一人圣人将以明未始不一之理则亦有可指之机曰其志未始不通也夫以男女之不可以为一人而今也其志则通通则一然则谓之一可也又岂特男女之若可以说合者为然举天下万物如鸢之飞至于戾天鱼之跃乃不离于渊孰知鸢之所以飞者即鱼之所以跃者也林木之乔耸砌草之纤短判然则性之不同而体质之殊绝也孰知乎木之所以为乔而耸者即草之所以为纤而短者也苟于此而犹有疑则试原其始木之未芽草之未甲木果有异于草草果有异于木乎天者吾之高明地者吾之博厚男者吾之干女者吾之坤万物者吾之散殊一物也一物而数名谓之心亦谓之道亦谓之易圣人谆谆言之者欲使纷纷者约而归乎此也饶他通篇说一了终不及西铭理一而分殊也盖知其浑然者而不知其就中有粲然者也毫厘之差也先生曰见善则迁有过则改当如风雷之疾如此则获益也人谁无好善改过之心或有以为难而不能迁改者患在于动意动意亦惟动私意故改过迁善为难若夫能诚意则意意念念皆天理即至善也何改过之难乎易曰艮其背不获其身行其庭不见其人云云善止者行善行者止知止而不知行实不知止知行而不知止实不知行知行止之非二而未能一一皆当其时犹未为光明人之精神尽在乎面不在乎背尽向乎前不向乎后凡此皆动乎意逐乎物失吾本有寂然不动之情故圣人教之曰艮其背使其面之所向耳目口鼻手足之所为一如其背则得其道矣虽有应用交错扰扰万绪未始不寂然矣视听言动心思曲折如天地之变化矣惟此为艮惟此为止其所苟艮其面虽止犹动知其动而刚止之终不止也惟艮其面虽止犹动知其动而刚止之终不止也惟艮其背则面如背前如后动如静寂然无我不获其身虽行其庭与人交际实不见其人盖吾本有寂然不动之性自是无思无为如水鉴如日月光明四达靡所不照目虽视而不流于色耳虽听而不留于声照用如此虽谓之不获其身不见其人可也水鉴之中万象毕见而实无也万变毕见而实虚也止得其所者言不失其本止也非果有其所也此正邪说诬民也何不于背后生耳目口鼻手足乎掩塞其前之耳目口鼻手足而能有知乎形色天性有物有则圣人之大道也其耳目口鼻手足之气无尺寸之肤不相贯通则无尺寸之肤刺之而即遍身皆痛也何可无乎易言背者状所不见者心乎耳听目视口食鼻嗅手持足行而不役心于视食嗅持行者即止即背也乃是大手段也大抵慈湖有见于禅之无为而无见于圣学之为而未尝为舜禹之有天下而不与者也且人心是活物如何与水鉴比不动终是小伎俩学者不可不知言圣人治天下禁民为非而已无他事也礼乐刑政一本诸此自子思孟子之言其失实也犹多而况于下焉者乎妄议大贤未到他地位安能识他少读易大传深爱无思也无为也寂然不动感而遂通天下之故窃自念学道必造此妙及他日读论语孔子哭颜渊至于恸从者曰子恸矣曰有恸乎则孔子自不知其为恸殆非所谓无思无为寂然不动者至于不自知则又几于不清明怀疑于中往往一二十年及承教于象山陆先生间举扇讼之是非忽觉简心乃如此清明虚灵妙用泛应无不可者及后居妣氏丧哀恸切痛不可云喻既久略省察曩正哀恸时乃亦寂然不动自然不自知方悟孔子哭颜渊至于恸矣而不自知正合无思无为之妙益信吾心有如此妙用哀苦至于如此其极乃其变化故易大传又曰变化云为不独简有此心举天下万古之人皆有此心徒知援儒入墨而不知将孔子说坏了孔子岂过哀越礼而不自知者盖以慈湖说圣人矣盖圣人之哀颜子乃性情之正之常门人不及者视之以为恸耳其实待诸子一般岂有厚薄观请车为椁一事可知汲古问形而上者谓之道形而下者谓之器道随寓而有如何分上下先生曰此非孔子之言盖道即器若器非道则道有不通处不知此是未知形色天性也未知上下只是一个形是未知道也易曰憧憧往来朋从尔思子曰天下何思何虑天下同归而殊涂一致而百虑天下何思何虑至哉圣言实语也而自孔子以来至于今知之者寡同归殊涂取喻尔非实有归有涂也极上下四方之间古往今来万物变化有无彼此皆一体也如人有耳目口鼻手足之不同而皆一人也自清浊分人指轻清而高者曰天于是靡然随之曰天指重浊而下者曰地于是又靡然从之曰地到于今莫之改而实一物也清阳浊阴二气感化而为日为月为风雨为人物于是生皆一也曰彼曰此曰动曰静曰有曰无皆是物也何以思为何以虑为一致尔人自有百虑故又申言曰天下何思何虑知理一而未知分殊连理一亦未识其所谓一亦是死的一尧典帝曰畴咨若时登庸益稷帝庸作歌曰敕天之命惟时惟几又曰庶顽谗说若不在时尚书率以时为是盖古语也尧典上无所承忽曰谁乎嗟哉有谁顺是据慈湖遗书改字者乎吾将登用之盖时即道也舜之所以光天下者此也黎献之所以有功者此也丹朱反此也禹荒度土功用此也皋陶祇叙此也祖考以此而来格群后以此而德让凤凰因此而来百兽以此而舞庶尹由此而谐敕正天命惟此而已惟此为几谓为庶政之几盖天地间惟有此道而已三才万化万物万事万理皆不出此道得此道则吉则治失此则凶则乱唐虞君臣朝夕之所谋谟经营无出此道是犹此也故当时相与诏告惟曰时犹曰此也时即道之异名此道非言意之所能名后乃取道路无所不通人所共由之义初无形体之可执至于曰时则尤不滞于言意妙哉时之为言也非大圣畴能为是言易多曰此此实时漆雕开亦曰吾斯之未能信是也是音之轻清者谓道也古罕言道虞夏之际始间言之舜曰若不在时又曰惟时惟几皆所以言道道之为言终不若时之为义浑然不分事理帝知若时者诚未易得故问其次谁能顺予事者采事也次问事则知时道也慈湖极聪明亦读书极多但惜其先读他书有得这些意思后将圣贤之言皆就己意上说了且不知所谓时所谓此者何物慈湖之说千篇一律又好多言谓之不动意吾不信也据慈湖遗书改字舜曰咨女二十有二人钦哉惟时亮天功夫舜所以咨命四岳九官十二牧者孰不曰皆人为之功而舜谕之曰钦哉惟时亮天功时是也亮信也是天也非一付之自然而不为也尽钦竭力惟无入于意茍动于意即私即偏而非道心礼乐刑政一入于人为则违道违天即可致患故书曰天叙有典天秩有礼天命有德天讨有罪箕子曰无有作好遵王之道无有作恶遵王之路王即天又曰无偏无党无反无侧箕子能辩之矣孟子曰禹之行水也行其所无事也是谓帝则是谓帝载由乎此则能懋勉则五品逊五刑明则直则清直而不温则失此宽而不栗则失此刚而虐则失此简而傲则失此谗说殄行此皆失此谗说者似是而非之说以其入乎意也殄行者大过殄绝之行以其入乎意也意得其中正者即不私不偏未闻一切意皆可无无则藁木死灰矣孔子所戒无意者谓不好的私意耳若好恶安可无得惟作好作恶则私耳孟子先知言学者不可不知书曰后克艰厥后臣克艰厥臣猗欤至哉此尧舜禹皋益相与讲论之大旨而后世君臣往往下视此等语以为特言其浅者耳特言其见为临政事者耳必别有妙者如惟精惟一允执厥中方可为至论吁尧舜禹皋益有二心乎临民出政时有一心穷深极微时又一心乎人有二心且不能以为人而可以为尧舜禹皋益乎精一之论卒于钦敬卒于敬修谓钦敬敬修又特言其浅者则有浅有深谓之一可乎益曰戒哉儆戒无虞罔失法度罔游于佚罔淫于乐又曰无怠无荒益岂侮其君谓不足以语夫深者而姑以其浅者告乎皋陶曰据慈湖遗书补谨厥身修又曰无教逸欲又曰兢兢业业又曰同寅协恭何数圣人者无他奇谋伟论而谆谆惟以戒谨恐惧为首语也于乎尧之所以为尧舜之所以为舜禹之所以为禹皋陶益之所以为皋陶益岂非以此心而已乎戒慎恐惧此心存乎放逸慢易此心存乎知放逸慢易心易失则戒慎恐惧此心之存可知矣惟得此心者方知此心之出入惟识此心者方知此心之存不存理无浅深远近固不必言其敬谨兢业寅恭戒谨恐惧非意乎此便是好的意岂可谓一切不动意动心忍性何谓乎故天运行健而常动人心活泼而常动惟勿忘勿助之间则动而不动有诚意而无私意矣慈湖知言不精大抵类此士大夫学术如此而遽议人主之难辅未可也道之不明也我知之矣道在迩而求诸远事在易而求之难人心自善人心自明人心自神学士大夫既不自知己之心故亦不知人主之心舜禹之心即是心已是心四海之所同万古之所同克艰云者不放逸之谓也不放逸则不昏不昏则本善本明本神之心无所不通无所不治无所不化此道至易至简句句似是殊未睹易简之体简自以为能稽众舍己从人矣每见他人多自用简不敢自用亦简自谓能舍己从人意谓如此言亦可矣一日偶观大禹谟知舜以克艰稽众舍己从人不虐无告不废困穷惟帝尧能是是谓己不能也三复斯言不胜叹息舜心冲虚不有己善虽稽众舍己亦自谓不能呜唿圣矣舜岂不能稽众者岂不能舍己从人岂虐无告岂废困穷无告常人之所不敢虐困穷常人之所不忍废而今也圣人曰己不能呜唿圣矣圣贤之心愈进愈虚故子路人告之以有过则喜虚也禹闻善言则拜大虚也大舜善与人同乐取于人以为善又大虚也圣人只是至虚至虚乃至实也慈湖多少病痛便以为能如此后觉其未然犹复以圣以天自居何也为其徒见空空地虚而未察见道体之无穷也见道体之无穷则自不能不虚懋哉者是勉其无动乎意以行其私也侮圣言以附己私见多类此汲古问舜欲观古人之象命禹作服日月星辰山龙华虫绘之于衣宗彝藻火粉米黼绣之于裳是为十二章至周则升三辰于据慈湖遗书补旗而衣五章裳四章是为九章其取象增损不一而论多不同未明其义先生曰象服十二章以舜之圣犹未尽明命禹明之禹之所明又不传于后后学可敢遽言家语云心服衮职其义可明人心即道神明广大无所不通日月星辰皆光明无思无为而无有不照即此心之虚明光宅天下山以象静止不动而发生庶物龙以象变化不测而霈泽博施由是心而发诸礼乐政事焕乎其有文章则华虫似矣清明定澄荡荡难名即水之难于形容姑绣以藻则水可见矣火之光照象此心之照用宗庙之彝尊以其行道致孝米以养人而居心常患乎不博粉而散之则其惠广及黼为斧形铁黑而刃白如此心之刚断柔而无刚亦足召乱半白半黑者即天时之秋冬地之西北二者之间乃干之次合于天道非出于人为黻据慈湖遗书补形两已相背其色半黑半青北黑东青东北艮位万物之所成终成始是为冬春之际一岁之分象此心之辩察是是非非也衮职如此岂可不心服之服事也当从事乎斯道也正见舜不自用处而云舜未尽明陋哉自人心即道以下逢人说这一套话可谓默识之学乎大抵皆是附会臆说也而自以为明于大舜矣可乎舜曰庶顽谗说若不在时俟以明之挞以记之此微觉治之太速故禹有俞哉之言后曰无若丹朱傲亦谓挞之遽微有傲忽庶顽之意意微起则浸而至于慢游至于敖虐其末流安知其不至于罔水行舟之类甚言之所谓惧舜如此等说便以为舜之傲慢微起意便至于罔水行舟之类固哉其为书也帝尧光宅天下之光如日月之光无思无为寂然不动而自足以默化天下之民自足以默安天下之民文王之不识不知而德化自足以及广者此光也易言圣人以神道设教而天下服者此光也谓之神者言乎其不可以智不可以力为也然此非于聪明文思之外复有所谓光也尧之聪明文思非出于人为非由于造作耳不蔽于声而自聪目不蔽于色而自明聪自无所不闻明自无所不见使胸中微有意有我则外物必得以蔽之惟其无意无我故虚故明故不得而蔽故无所不通文者自此而发有自然之文思者以此而思有自然之深智如四时之错行如日月之代明无思无为而光被四表格于上下深悟孔子曰吾有知乎哉无知也则默悟乎此矣此说得尧是虚应的光如佛说光耀耀地而不知下文许多实处如惇叙九族平章百姓协和万邦及治历明时以下等事皆实事也虚实同体既竭心思继之以不忍人之政有仁心仁闻必行先王之道且以无知为圣人正是禅宗箫韶九成何以能使凤凰来仪击石拊石何为能使百兽率舞庶尹允谐帝舜于是乎作歌曰惟是为几几微也动之微也是为感动之几犹机焉其发甚微其应甚远其道心之微乎其精一之神乎是几也可言而不可见可以略言而不可详言欲知此几即元首之起哉是也即股肱之喜哉是也即百工之熙哉是也是几也为正为中为和为乐为治为熙为敬为钦为善为一皋陶所谓念哉者此也率作兴事谨乃宪钦哉者据慈湖遗书补此也所谓屡省乃成者此也所谓明所谓良所谓康者此也所谓丛脞所谓惰所谓隳者非此也其以喜起熙为几此即拈花竖拳之意箕子曰思曰睿睿作圣孔子曰心之精神是谓圣孟子曰仁人心也后世学者率求道于心外不悟吾心之即道也故易大传曰百姓日用而不知子思亦曰率性之谓道殆不必言率也性即心心即道道即圣圣即睿言其本谓之性言其精神思虑谓之心言其天下莫不共由于是谓之道皆是物也孩提皆知据慈湖遗书改爱亲及长皆知敬兄不学而能不虑而知非圣乎人惟不自知故昏故愚孟子有存心养性之说致学者多疑惑心与性之为二此亦孟子之疵百姓日用不知本谓行习而不着察者也乃以不知为道何也在道即不须言率在人则安得不率性者心之生理故性字从心从生谓性即心心即道道即圣可谓混而无别试看中庸首三言何如是未知孔门之学者文王不大声以色故曰穆穆缉者缉理于思为微细之间熙有理顺之义缉熙者进退精微之谓进德之实非思也非为也惟可以言敬敬非思为也惟可以言止止非思为也寂然不动感而遂通而不属于思为所谓不识不知者此也安女止者此也文王之所谓缉熙者缉熙此也惟不动乎意不属乎思为故缉熙融释犹雪之融于水犹云之散于大空其缉熙于思为微细之间融释于无思无为之妙如此岂不是美而可叹服哉故曰于惟其道心不识不知故声音不大形色亦不大而见为穆穆也思无邪非思乎思曰睿九思非思乎正思岂可无惟邪思不可有耳此即寂灭之指论春秋礼乐王荆公敢废古经而自是以乱天下观慈湖以圣自处敢于非古圣贤之经训若得荆公之权乱岂减荆公哉学者欲知言当精择之生于其心害于其政发于其政害于其事圣人复起不易吾言矣孔子曰天下何思何虑又曰汝神将守形形乃长生既谆谆言无物之妙而又曰守形陋矣又自矛盾矣此非孔子之言也守形之说乃老子言也截去同归殊途一致百虑而独言何思何虑便是佛老之说也不足辩也毋不敬则常清常明俨然若有所思而非思也无思非冥然而昏如日月无所不照而非思也孔子不知老之将至皜皜乎不可尚已纯然浑然即此妙也颜子三月不违仁即此妙也月至者终月如此日至者终日如此老子曰我独怕兮其未兆者念虑之未形也学者求斯须思虑暂止不能而老子能久时之曾子战战兢兢亦入此也老子宗指岂可与孔颜曾子同日而语若有所思也何谓无虑勿忘勿助之间此正思也可见慈湖尚未善思小戴曲礼篇曰太上贵德其次务施报施报非德乎又曰博闻强识而让敦善行而不怠谓之君子戴不思孔子之言曰行有余力则以学文乎行为先文为后天下之常理圣贤之常言而戴先文而后行盖戴以文为本务其心不主于善行是谓本以文行杂之正犹汉宣帝曰本以霸王道杂之大抵自汉以来天下风俗本以利而杂以义历千载而不变皆戴之徒助成其俗也此无他人欲盛于中度实行非己所长姑从其所长于博闻强识而尚之人之常情多言己所长尔论语曰子以四教文行忠信此非孔子之言亦非德行诸贤之言也至于戴记之博闻强识益陋益鄙矣论语所谓文者讵如是乎夫圣孔子不居而戴以圣自名其矜大昏闇状备见于此慈湖之学可谓卤莽矣本不知圣学之要惟在知行必先知之乃可行而妄疑圣贤经传可谓乱教矣而学者多宗之岂不可惜贵德者得之于心而无所为而为者也报施者己受人之施而必报人受己之施亦必责其报有所为也博闻强记知也敦善行行也文知也行行也忠信则兼存乎知行之中何得为悖何得为非孔子之言其以圣为名或其父名之未可知也而遽以此为矜大乎孔子适卫遇旧馆人之丧入而哭之哀出使子贡脱骖而赙之子贡曰于门人之丧未有所脱骖脱骖于馆无乃已重乎孔子曰予向者入而哭之遇据慈湖遗书改于一哀而出涕吾恶夫涕之无从也小子行之于是窥见圣人日用变化之妙即如天地四时不无愆阳伏阴之妙是谓大德则踰也小德则出入可也子夏谓大德不踰闲小德出入可也是殆闻夫子诲而微失其辞德本无小大小大之言因学者而随施初无实意也天地变化何大何小子曰小德川流大德敦化是盖孔门诚有是论然小大之论因人而遇施谓其果有小大不可也谓其果无小大亦不可也孔子曰无可无不可此诚有不可以言语解释之妙不可以心思测识之旨孔子自谓莫我知也夫比世好古学礼之士观脱骖于旧馆之事使不知其孔子必以为轻重失伦己所不为今虽知其为孔子亦莫喻孔子之心往往以为流传之失实夫流传之讹妄者有之矣如谓子鼓琴见猫取鼠欲其得之遂有幽沉贪得之音此则讹妄矣如谓尧瞽瞍北面朝舜孔子曰殆哉此则讹妄矣脱骖之事非讹也无妄之疾勿药有喜孔子曰无妄之药不可试也利欲之过内讼可也脱骖之过阴阳寒暑之为偏也圣人日用不识不知纯纯皜皜不知老至遇于一哀而脱骖天道之变也不可度思矧可射思而后学以轻重多寡观陋矣哭旧馆人而脱骖好事者为之也圣人礼义之中正以其心中正极故不过其则也且孔子哭颜子比于旧馆人其情义之厚薄何如耶观孔子不以车赙颜子则其不以骖赙旧馆人可知矣用财自有一毫不易之理岂可因其涕出之无从乃以骖附会之耶是伪也而慈湖遂以为圣人不识不知纯纯皜皜不知老至可度思矧可射思是圣人乃茫茫荡荡猖狂自恣的人又云脱骖之过如阴阳寒暑之为偏也岂足以为孔子明堂位曰灌尊夏后氏以鸡彝殷以斝周以黄目罍之为象雷也古雷三田字雷犹云也礼物多为云象皆古列圣勤启诲后人之至震动变化如雷如云皆足以为道心变化之默证非诲诂所能殚孔子曰风雨霜露神气风霆无非教也慈湖言道心未尝不常明惟蔽故昏是也但欲震动变化如雷如风霆则未免有禅者杖喝警动之意至于曰酌于中而清明于外则几于可笑矣不知道者之言固宜其委曲于意象文义之末而不悟本有之中也是中天地以之位万物以之育人以之灵是中人之所自有中无实体虚明发光视听言动喜怒哀乐皆其妙用纯然浑然何内何外何思何虑而言酌于中而清明于外恶有是理也哉酌于中而清明于外是因黄目之象而释其义亦何不可如尧钦明文思光被四表是也至云中无实体大害道既无实体何以有视听言动喜怒哀乐之妙用乎言何思何虑而不言同归一致殊未见道孔子佩象环五寸而綦组绶至矣哉大矣哉可谓斡旋天地运动四时发育万物而照映千古者也郑康成谓谦不比德坐井观天至矣哉象环之无声乎佩无不玉古之制也行则闻佩玉之音君子之礼也吾圣人独异于是佩无声之象环后学莫之晓也呜唿至矣举天下之所共视而莫之见也举天下之所共听而莫之闻也清明而健行者是也博厚而静止者是也春秋冬夏风雨霜露皆此也风霆流形庶物露生皆此也山以是峙川以是流草木以是华以是实禽以是飞兽以是走虫鱼以是动跃天地间变化万状皆象环之文理也混圆而端也五寸五行也五常也错综成章綦组绶也天地万物万化非彼孔子非此也玉非有声象非无声也一以贯之也一非寡万非众也是故天数五地数五一也十百千万亿以至于无穷一也所以事亲是也所以事君是也所以尊卑所以长幼所以夫妇所以朋友是也无庸加思焉而未尝离也愈思而愈莫之及也及不及一也思不思一也至矣哉大矣哉孔子之象环乎可谓斡旋天地运动四时发育万物而照映千古者也不可赞也不可论也而愚不肖之所同有也不自知其有尔颜氏之子其知之乎月至日至者其知之乎知不知一也知不知一者孔子之象环也圣人只是谦谦虚虚何尝有自夸自大孔子于乡党恂恂如也似不能言者圣人自视不及天下之人何尝有此自夸自大乃慈湖自夸大故附会其说尔至于无声之说及不及思不思知不知之说愈远矣知道则信百姓日用斯道而不自知百姓日用无非妙者惟不自知故昏乱也故曰物使之然则全以为非裂物我析动静害道多矣礼乐无二道吾心发于恭敬品节应酬文为者人名之曰礼其恭敬文为之间有和顺乐易之情人名之曰乐庸众生而执形动意形不胜其多意亦不胜其多不知夫不执不动则大道清明广博天地位其中万物育其中万事万理交错其中日用不知即是行之不着习矣不察即非君子之道何以云妙云大道清明广博而天地万物便位育皆非圣人之指位育亦要致中和如何孔子中和之极而不位育盖夫子不得邦家无致之之地也孔子曰志之所至诗亦至焉诗之所至礼亦至焉礼之所至乐亦至焉乐之所至哀亦至焉哀乐相生是故正明目而视之不可得而见也倾耳而听之不可得而闻也孔子斯言见小戴记学者厌观熟诵圣诲切的如是而未闻有表而明之者此无他无意之可解无说之可求如空之不可升如金玉之不可钻或者强为之说则曰其相生有义焉噫噫异哉孔子曰乐之所至哀亦至焉未有相生之言也而亦曰至者又何耶至即不可见不可闻彼惟不知可见即不可见可闻即不可闻故弃粗而求精弃一而求二哀乐必有物人以为必可见哭笑必有声人以为必可闻而孔子则曰不可见不可闻非弃形而言义也形即无形无形即形声即无声无声即声正不必作意以离之也据实而论不见其为二也意作而始离二也自孔门诸贤犹率病乎意故孔子谆谆止绝之曰毋意而况于后世乎意积见牢故虽闻正实之言反骇怪以为不可解今学者诚尽屏胸中之意说则自明自信矣哀乐相生一语便见皆非孔子之言哀乐生于心随感而应岂有哀生乐乐生哀之理不可见闻谓道体也若用则何尝不可见孔子闲居子张子贡言游侍论及于礼子曰慎听之女三人者吾语女礼犹有九焉大飨有四焉茍知此矣虽在畎亩之中是亦圣人已两君相见揖让而入门入门而县兴揖让而升堂升堂而乐阕下管象武家语作舞夏钥序兴陈其荐俎序其礼乐备其百官如此而后君子知仁焉行中规还中矩和鸾中采齐家语作荠客出以雍彻以振羽是故君子不必亲相与言也以礼乐相示而已孔子又曰入门而金作示情也然则县兴而金作铿然而鸣即吾之情也何以言为也又曰升歌清庙示德也然则人声由中而发文德由中而畅即吾之德也何以言为也又曰下而管象示事也然则堂下管钥武舞文舞次序而兴又即吾之事也何必身亲之也浑然天地万物皆吾之体也纯然宫商节奏皆吾之用也荐俎非外百官非彼行非行夫孰知其所以行而自中规还非还夫孰知其所以还而自中矩和鸾车之和鸾也而即吾之中采齐也客出以雍其彻也以振羽庄敬和乐之妙又何其始始终终而不可致诘也畎亩之中无两君相见之礼也而即两君相见之礼也无金声之乐也无管象夏钥也而管象夏钥之音舞未尝不日奏于其前而昧者不见不闻也耒耜之器耕艺之勤良禾之欣荣耘耔之仁两目散日月之明四体运天地之神步中和鸾之节声谐韶濩之音此岂说合而强同之哉默而识之当自知自信也不可思也不可言也学道者率据慈湖遗书改以言而离默而近孔子引三子归之一默之中庶乎默而成之矣引孔子闲居一段亦从他说只内中以天地万物皆吾之体纯然宫商节奏皆吾之用以体用二字对说便不是谓天地万物同体可也而以为体用之体则天地万物独无用乎宫商节奏独无体乎又谓畎亩之中虽未尝有两君相见之礼金声之乐而管象夏钥之音舞未尝不日奏乎前此便见怪的话即此僧虽不言其声如雷之说天地间有只是有无只是无何必如此说大戴记公与孔子言而善孔子曰君之言善执国之节也公曰是非吾之言也吾一闻于师也子吁焉其色曰嘻君行道矣公曰道耶子曰道也大哉圣言发明道心坦夷明白至于此也惜乎不载之论语使万世人人知之庶其有觉者道心人所自有无俟乎求惟私意蔽之始昏始惑今公曰是非吾言也吾一闻于师也私意尽无纯诚着见即道也而公不自知其为道故孔子吁焉其色发叹而告曰君行道矣惟孔子知之公乃不自知故惊曰道耶孔子安得不正言曰道也此岂惟启明鲁公之道心亦足以启明万世之道心以一言许鲁公以道孔子恐未有如此谀佞之风慈湖盖以附会其说尔简常读大戴所载孔子之言谓忠信为大道简不胜喜乐其深切着明简自总角承大夫训迪已知天下无他事唯有道而已矣穷高究深年三十有二于富阳簿舍双明阁下侍象山陆先生坐问答之间忽觉简心精明澄然无滓又有不疾而速不行而至神用此心乃我所自有未始有间断于是知舜曰道心明心即道孟子曰仁人心也其旨同孔子又曰心之精神是为圣简谓人本心知皆与尧舜禹汤文武周公孔子同得圣贤之言为证以告学子谓吾心即道不可更求曾子谓夫子之道忠恕而已矣程伯淳求之太过曰忠譬则流而不息恕譬则万物散殊简谓忠者与人忠恕己所不欲勿施于人即吾庸常之心即道孔子曰主忠信谓忠信即主本渡河丈人亦曰吾之入于波流忠信而已其出也亦忠信而已孔子使二三子识之呜唿至哉即吾与人忠不妄语之心即道丈人当日之言未必果曰忠信往往曰吾出入波流吾心如是而已无说也无术也始吾之入也如是而入其出也亦如是而出世以如是而往实直无他之心谓之忠信故使二三子识之或传录失真而微差欤后读大戴记孔子忠信大道之言如获至宝盖深喜得圣言为证正平常实直之心即道孟子亦以徐行后长即尧舜之道箕子曰无有作好遵王之道无有作恶遵王之路无偏无党王道荡荡无党无偏王道平平人心至灵至神虚明无体如日如鉴万物毕照故日用平常不假思为靡不中节是为大道微动意焉为非为僻始失其性意消则本清本明神用变化之妙固自若也无体无际范围天地发育万物之妙固自若也大学君子有大道必忠信以得之中为忠实心为信心中正故实也有此实心故有此实事故曰忠信以得之今言忠信为大道异于圣贤之指矣又忠恕虽同一实然中心为忠如心为恕体用之谓今不分别反非程伯淳之言盖未可以语此其间吾心即道虚明无体之言尤害道干知大始是读作太始又曰易有大极据慈湖遗书改是生两仪辞意亦音太自作系辞者已失孔子大旨而况于后世乎又曰鼓万物而不与圣人同忧裂易与圣人为二岂孔子一以贯之之旨简尝曰幽明本无故何必仰观而俯察也死本无说何必原始而反终也皆指系辞之蔽易天地一也何必言易与天地准准平也言二者平齐其辞意谓实二物而强齐之也又曰形而上者谓之道形而下者谓之器裂道与器谓器在道之外耶易字指得甚广在人心之动静变化亦是在天地之日月万物变化亦是在卦画之奇偶变化亦是此易与天地准易字指书尔若指道何必言准易言仰观俯察亦圣人见天地之易而画卦尔至于形而上下之疑盖未知道器同形子曰学而时习之不亦说乎知学之道者以时习而说不知学之道者以时习为劳苦劳苦则安能时习时习必不劳苦今学者欲造无时不习之妙断不可有毫厘劳苦之状当知夫学问之道无他求其放心而已矣但人放逸则劳他求他求则成放他求则成劳是心有安有说无劳无苦是心初无奇初无心则吾目视耳听手持足履口语心思之心此心非物无形无限量无终始无古今无时不然故曰无时不习时习之习非智非力用智智有时而竭用力力有时而息不竭不息至乐之域不知学是学甚么时习习甚么字是指甚么说是说甚么便是无头脑的学问今改经文学而时习之不亦说乎而曰以时习而说是以圣言附他说矣不可不辨子曰学而时习之不亦说乎有朋自远方来不亦乐乎人不知而不愠不亦君子乎学者多疑所习何事必有其说吁使所习之有说则必不能时习矣时习者言乎时时而习无时而不习也使所习有说则必有意意作必有时而息至于息则非时习也惟其无意也故能时时而习时习之习乃易不习之习易曰不习无不利今学者患乎习之不能时者正以其以思虑而习智力而习故不能时也使果有说果有可言之事则孔子已明言之矣孔子无所言正以明时习之习非学者作辍之习也正以明学者本有之心即道而无俟乎复为也孟子必有事焉要知所事者何事孔子下一之字正欲人求所谓之所习者何事若不知此事而习是道家所谓鼎内无真种子如将水火煮空铛也时习与易不习之习不同易直方大是成德者故不习无不利也由时习可以至此何其察之不精耶时习者不免有意意是好意至于不习无不利则可以无意矣然意岂能终无无则死人矣子曰吾十有五而志于学三十而立四十而不惑五十而知天命六十而耳顺七十而从心所欲不踰矩孔子之学异乎他人之学他人之学冥行而妄学孔子之学明行而实学子曰吾尝终日不食终夜不寝以思无益不如学也孔子于此深省天下何思何虑实无可思虑者经礼三百曲礼三千皆吾心中之物无俟乎复思无俟乎复虑至于发愤忘食虽愤而非起意也好谋而成虽谋而非动心也终日变化云为而至静也终身应酬交错而如一日也是谓适道之学陡然语及何思何虑而不知同归一致之实是禅而已谓发愤非起意好谋非动心正如禅谓终日食饭未尝咬破一粒粟终日穿衣未尝挂一条丝岂有此理圣人之学虽愤虽谋无非诚意之发勿忘勿助之间乃终日动意而未尝动也差之毫厘缪以千里汲古问人既知觉则无不通达何孔子谓五十而知天命先生曰此圣人之学也自十五而志于学三十而立四十而不惑学力进进有次第志学之初虽已知天性之本然而习气间起未纯乎天日用应酬人为未尽释至五十始知皆天命无俟乎人为六十而耳顺无所不顺有顺无逆纯乎天矣观此则讲学徒以知觉即学而不言进修扩充之功者非圣学矣先生曰子曰温故而知新可以为师矣温故则善有进无退知新则善愈益而愈通道不在他善而已矣慈湖之学终未免支离温故知新是一事温故中自有知新之益日新之谓盛德如何分温故与知新作二事圣人之学只是一段工夫子谓子路曰由诲女知之乎知之为知之不知为不知是知也大哉圣言夫不知而曰是知何也子曰道不远人人之为道而远人不可以为道又曰心之精神是谓圣又谓忠信为大道又曰吾有知乎哉无知也不知为不知诚实无他无思无为非道而何圣言善于明道如此此段所解皆非圣人本指慈湖借以附己意尔观者自知孔子又曰心之精神是谓圣人皆有是心即平据慈湖遗书改常实直之心空洞无形体无际畔变化云为不可度思矧可斁思诚实之妙如此复何求即此即知大舜之圣亦只是察于人伦明于庶物由仁义行尔何必夸大许多神妙无形无际且山野愚夫亦有平常实在之心果为知道乎余辩见前此不淫不伤之妙至矣哉至坦明至简易从心所知自乐自不淫自哀自不伤自怒自不迁自惧自不慑人之本心自如此不昏不放则常如此微昏微放则不如此意起则昏意起则放从心所知自乐自不淫自哀自不伤虽颜子亦不敢如此说须不迁怒不贰过工夫熟后乃能如此辩意起之说见前子曰富与贵是人之所欲也不以其道得之不处也贫与贱是人之所恶也不以其道得之不去也君子去仁恶乎成名君子无终食之间违仁造次必于是颠沛必于是仁者欲恶与众人同于不以其道得之则不处不去则与众人异志于仁用力于仁则不必不处不去自古知道者大不易得比一二十年觉者寖多子曰君子去仁恶乎成名勉学者用力于仁也盖知者虽觉而旧习久固未精未一唯纯明无间辍始能尽仁智者所觉造次颠沛已无非妙用矣然蒙养未精一与精一者不同此曰必于是者明精一也圣言一字不苟学者感圣训明切罔极之恩何以报也慈湖谈何容易孔门三千之徒亲炙圣人之道德用行舍藏可以与者惟有颜子慈湖之德未及孔子一二十年之徒未如颜子安可云觉者寖多恐这些门徒被惑入于佛之精一矣乎舜云惟精惟一两惟字可见不是混说的精一必精以知之至而又一以行之至知行并进上达天德孔子所谓不违仁造次颠沛必于是如此做工夫熟后及能得不处不去之时几也慈湖谈何容易学者观孔子曰君子无终食之间违仁往往切意饮食之外自有所谓仁之道以此求仁却行而求前也不知夫举匙筴仁也咀嚼厌饫仁也别味知美恶仁也但于其中微起意焉则心始动始迁始不仁矣仁人心也心清明澄然如鉴万象毕照而不动焉慈湖如此穿凿至于起意之说乃终日食饭未曾咬破一粒粟之说孔子教学者惟言仁曰知及之仁不能守之虽得之必失之仁则常觉常明如日月如水鉴如天地中庸曰力行近乎仁仁非徒知不行之谓果实核中之所藏曰仁此仁无思无为而能发生仁道亦然圣人正名百物而寓教焉其旨微矣以常觉常明言仁何啻千里又言仁如果核之无思无为能发生果核无知之物人心有知之物安可比而同之以心如果核是以心比藁木死灰矣殊不知人心以生理为仁果核以生意为仁子曰朝闻道夕死可矣子曰心之精神是谓圣精神虚明无体未尝生未尝死人患不自觉尔一日洞觉则知死生之非二矣则为不虚矣慈湖只是终身以这些来摆弄精神虚明无体皆禅也至于未尝生死何以从古圣人有生死之说只言有生死而无存亡便是矣子曰士志于道而耻恶衣恶食者未足与议也此心在道则不在物在物则不在道耻恶衣恶食是堕在事物中为事物移换未能格物而欲致知是无理也格物不可以穷理言文曰格尔虽有至义何为乎转而为穷文曰物尔初无理字义何为乎转而为理据经直说格有去义格去其物尔程氏倡穷理之说其意盖谓物不必去去物则反成伪既以去物为不可故不得不委曲迁就而为穷理之说不知书不尽言言不尽意古人谓欲致知者在乎格物深病学者之溺于物而此心不明故不得已为是说岂曰尽取事物屏而去之耶岂曰去物而就无物耶有去有取犹未离乎物也格物之论论吾心中事尔吾心本无物忽有物焉格去之可也物格则吾心自莹尘去则鉴自明滓去则水自清矣天高地下物生其中十百千万皆吾心尔本无物也不言理而言物便是实理舜明于庶物察于人伦自是实理舍物言理便是虚理与人伦不关涉此释氏所以弃人伦得罪于圣人也慈湖谓有物则格而去之则亦又起一意此释氏所以必要去绝根尘是又起一根尘硬把着为徒劳非易简自然之学也子曰君子之于天下也无适也无莫也义之与比无适无莫非学而至者也君子之心本如此也岂独君子之心如此举天下人心皆本如此也本如此而或者蔽之故有偏倚有适莫若曰我欲如此我不欲如此吾方寸中窒矣碍矣安能惟义之从君子之心如太虚安得有适与莫也人心皆然识我之心则识君子之心释氏无适莫与圣人之无适莫不同释氏之无适莫无主也圣人之无适莫有主也何谓主天理浑然廓然大公也故能因物顺应义之与比释氏去理障只是空空地故不能顺应只是一切不动便了差之毫厘缪以千里何啻千里圣人是生的无适莫释氏是死的无适莫汲古又问曾子指忠恕为夫子一贯之道则忠恕即道矣至中庸却谓忠恕违道不远如何先生曰曾子言夫子之道忠恕而已矣此语甚善子思言忠恕违道不远此言未安忠恕即道岂可外之忠恕为违道则何由一贯一贯是片无间断中心为忠如心为恕忠恕有浅深夫子之道忠恕而已矣者深者也忠恕违道不远者浅者也若忠恕熟后即是道去道不远故曰违道不远违者去也子曰谁能出不由户何莫由斯道也圣人如此明告不知学者何为乎不省视听言动者道也俯仰屈伸者道也寐如此寤如此动如此止如此徒以学者起意欲明道反致昏塞若不起意妙不可言若不起意则变化云为如四时之错行如日月之代明故孔子每每戒学者毋意千言万语只是这个宗指以视听言动为道俯仰屈伸为道即错认圣人也以由户为道是以器为道矣运水搬柴无非佛性矣子曰谁能出不由户何莫由斯道也圣言如此明告不知学者何为乎不醒日用云为无非变化无非斯道视者斯道所视之形色亦斯道听者斯道所听之音声亦斯道思者斯道所思之人情事理亦斯道自清浊未分以至于既分阴阳交而四时行百物生皆斯道动静有无皆斯道不劳思索念念皆妙曰天曰人曰物曰事名谓不同尔何者不妙学者惟毋动乎意蔽犹前章孟子曰人皆可以为尧舜而孔子曰中人以上可以语上中人以下不可以语上何也盖孔子之言非谓中人下不可以为尧舜但其气质昏甚难以语上不可云者难之辞也又曰唯上智与下愚不移亦非谓其断不可移也特甚言下愚之不可告语不肯为善亦犹上智之不肯为不善故曰不移此节却是泉翁大全集卷之八十一下杨子折衷子曰知者乐水仁者乐山知者动仁者静知者乐仁者寿圣人于此无以形容其妙唯曰知者所乐者水托象以示学者惟觉者自觉夫水流行汨汨不息至虚而无实体至动而非思虑如此解释亦未足以尽水之妙亦莫能言知者之乐又继之以动之一辞虽言其动亦不能言其所以动之者得动中之妙真不可度思学者求道率求之于静徒观圣人之言曰天下何思何虑往往离动而求静愈求愈远而不知圣人未尝溺于静惟能动者乃得之必也酬应万务扰扰胶胶而未始不寂然不可以心知意度者庶几乎以汨汨不息至虚而无实体至动而非思虑言水可谓取义穿凿矣慈湖平日不喜人动意今于水又言其动何耶是遁辞也子曰默而识之学而不厌诲人不倦何有于我哉默而识之觉也不可思不可言也故孔子曰吾有知乎哉无知也不思识之识个甚么只说不可思不可言不知思言个甚么孔子曰知及之仁不能守之虽得之必失之得即知知与仁一也皆觉也惟常觉而后可以言仁知与仁皆言觉又云惟常觉而后可以言仁皆禅之宗指子曰吾有知乎哉无知也门弟子往往多以孔子为有知孔子语之曰吾无知人心即道是谓道心无体无方清明静一其变化云为虽有万不同如水镜之毕照万物而非动也如日月之溥照万物而非为也世名之曰心而非实有可执可指之物也言其无所不通而托喻于道谓如道路之四通人所共由而非有可执可指之物也愤者愤己德之未纯而愤融融纯纯非思非为也故忘食此惟亲履者自知之此无思无为之妙固无始终无今古则固不知老之至也呜唿至矣子又曰我学不厌者此也又曰用力于仁者此也仁者道心常觉常明之称常觉常明者常不昏而已非思也观此譊譊多言与孔颜无言如愚之道大异是何气象云云皆是禅宗曾子曰以能问于不能以多问于寡有若无实若虚犯而不校昔者吾友尝从事于斯矣此数语正画出圣门气象混混融融一片和气唯无己私而后有此己私无处即是道即是吾心唯众人亦时有此心形见时此便是道而人不自省者多吾友谓孔门诸贤大略如此而近世士大夫多尚乎豪与孔门气象冰炭矣孔子温良恭俭让殊非近世所谓豪此节近是只惜其大本错了所谓虚不校者又走别处去矣孔子曰吾有知乎哉无知也有鄙夫问于我空空如也我扣其两端而竭焉孔子知群弟子以我为有知也故告之曰吾有知乎哉无所知也尝有鄙夫来问于我鄙夫宜易于答而我空空无所有无以告之我不过叩其一二端而我已竭矣盖详言胸中实无所有实无所知而群弟子往往多谓孔子必有高识远见而不以明告故疑孔子为隐吁使孔子有知则无以为圣人矣有知则有意孔子每每戒门弟子曰毋意则有意何以为孔子其所以教人特去人之蔽尔只落一个无字便解圣言迁就己见惜哉侮圣人之言也圣人通达万变通乎昼夜而知岂可言孔子有知则无以为圣人有知则有意乎汲古问孔子云空空如也其意当何如解先生曰孔子言吾有知乎哉无知也虽有鄙夫来问于我我亦空空如也无可为答我不过扣问其一二端而我已竭焉无复可言矣言即不言不言即言知即不知不知即知言只是言不言只是不言知只是知不知只是不知今如此说遁辞也释云此僧不言其声如雷先生曰释徒多昏蔽误读梵纲戒经不礼拜君王父母大悖逆大坏人心大败风俗释者不礼君王父母悖逆人伦皆有根因岂一旦便至此盖因以空无为道但有这些秉彝不可灭者萌动便以为动意便以为理障及习之之久焉得不至于此慈湖可谓恶影而行日下矣戒之戒之易曰臣弒其君子弒其父非一朝一夕之故其所由来者渐矣子曰求也退故进之由也兼人故退之此亦过犹不及之意道心人所自有本不必更求或于其中生进意或于其中生退意进者去其进意退者去其退意则道心无恙矣注据慈湖遗书补终日生进退之心所谓憧憧往来朋从尔思又言得定不若存心于勿忘勿助之间则本心常中常正而进退两忘矣慈湖不知出此孔子又曰天有四时春秋冬夏风雨霜露无非教也地载神气神气风霆风霆流形庶物露生无非教也知此所教之旨则知孔子矣此数语决非圣人之言秦汉间好事者为之而不审其不类也四时神气分天地言之而又以风雨霜露属之天以神气风霆流行发生属之地皆非也夫神气无不贯通天地地何以载之天地间无非神气而独以风霆言之何耶易言品物流形而此独言风霆流行岂独风霆能流形而风雨不能耶又言庶物露生岂上文皆是隐藏至此而后露耶文理皆不成矣何亟称之而不知其不类也可谓知言耶意欲不作清明和融为爱敬为博爱为敬让为不敢为不骄为不溢为德义为礼乐为不敢遗小国之臣为不敢侮鳏寡为不敢失于臣妾为不敢从父之令惧其父得罪于乡党州闾为补君之过为哭不哀礼无容皆此心之变化一以贯之也不可以为彼粗此精也曰粗曰精者意也非吾所谓无所不通者也其物以十百千万其实未尝十百千万也一精一粗皆理之自然也今以分粗精者为意物有一与十百千万之不齐物之情也今欲无十百千万皆不虚无宗指人心无体无所不通心之中正即本体何谓无体无所不通盗跖与尧舜皆然但尧舜之无所不通者得其中正故天理浑全而为圣盗跖之无所不通者不中不正故人欲横流而为恶岂可不分孝经之言无所不通指孝弟之至耳与慈湖言同而指异言有似是而非似深而浅似精而粗足以深入学者之意其流毒肌肤浃骨髓未易遽拔者正以其与学者心术之病同故合夫学者心术之中其洁清无滓浊者寡矣孔子诲仲由曰知之为知之不知为不知学者以不知为知者往往如是盖其用力之久积学之深自以为穷高极远蔑以加此惟无诘焉诘则必穷否则好己胜而已矣其中心亦岂能洞焉而无少留阻自近世二程尊信大学之书而学者靡然从之伊川固出明道下明道入德矣而尤不能无阻惟不能无阻故无以识是书之疵大学曰欲治其国者先齐其家欲齐其家者先修其身欲修其身者先正其心判身与心而离之病已露矣犹未着白至于又曰欲正其心者先诚其意欲诚其意者先致其知致知在格物噫何其支也孔子无此言颜曾亦无此言孟子亦无此言孔子曰忠信曾子曰忠恕孟子亦曰天下之本在国国之本在家家之本在身而已他日又曰仁人心也未尝于心之外起故作意也又曰人之所不学而能者其良能也所不虑而知者其良知也又曰而勿正心岂于心之外必诚其意诚意之外又欲致知致知之外又欲格物哉取人大中至正之心纷然而凿之岂不为毒又曰有所恐惧则不得其正有所好乐则不得其正有所忧患则不得其正孔子临事而惧作易者其有忧患好贤乐善何所不可而恶之也是安知夫恐惧好恶忧患乃正性之变化而未始或动也又曰心不在焉视而不见听而不闻食而不知其味孔子谓心莫知其乡而此必曰在正云者正意象之凝结孔子所以止绝学者之意者谓是类也又曰在止于至善夫所谓至善即明德之别称注据慈湖遗书改非有二物而又加止于之意禹曰安汝止非外加止于之意也穆穆文王于缉熙敬止浑然圆贯初无心外作意之态也而大学于是又继之曰为人君止于仁为人子止于孝为人父止于慈大禹之安止文王之敬止岂顽然无用之止哉其自见于事亲曰孝见于与子曰慈发于博爱曰仁见于恭曰敬而此曰君止于仁臣止于敬父止于慈子止于孝何其局而不通也又曰无所不用其极是又意说也致学于性外积意而为道异乎子思无入而不自得矣胡不观箕子为武王陈洪范乎箕子之言极曰无偏无陂遵王之义无有作好遵王之道无有作恶遵王之路无偏无党王道荡荡无党无偏王道平平无反无侧王道正直论极如箕子诚足以发挥人心之极矣盖人心即道作好焉始失其道作恶焉始失其道微作意焉辄偏辄党始为非道所以明人心之本善所以明起意之为害而大学之书则不然曰无所不用其极曰止于至善曰必正其心曰必诚其意反以作意为善反蔽人心本有之善似是而非也似深而浅也似精而粗也又曰道盛德至德注据慈湖遗书改可以言至也道不可以言盛也于道言盛是又积意之所加而非本也又曰知止而后有定定而后能静静而后能安安而后能虑虑而后能得吁此膏肓之病也道亦曷尝有浅深有次第哉浅深次第学者入道自为是不同耳是人也非道也学者学道奚必一一皆同而欲以律天下万世无益于明道而反壅之道无浅深无次第而反裂之人心自直自一自无他顾作而起之取而凿之岂特大学之士不可以是告之虽小学亦不可以是乱之也小学虽未壮其良心固未斲丧也作是书者固将以启佑后学非欲以乱后学而学者读之愈积其意愈植其山径之茅愈丧其正也孔子大圣其启佑学者当有造化之功而三千之徒犹尚勤圣人谆谆绝四之诲有意态者则绝之曰毋意有必如此必不如此者又绝之曰毋必有固执而不通者绝之曰毋固其胸中隐然有我者存则又绝之曰毋我如是者不胜其众故门弟子总而记之曰子绝四毋意毋必毋固毋我然则学者难乎脱是四者自古则然而况后世乎然则无讶乎大学之书盛行于今未闻有指其疵注据慈湖遗书改者不可不论也不知尊信大学之书是未尝知学也程氏兄弟学得其宗故同有得于大学之书慈湖疑之惑矣陋矣昔吾五十时读庸学于西樵山忽一日疑孔门之学只是一贯今大学何以有三纲领八条目疑孔子之学一传至曾子即失矣复取大学古本白文熟读之乃知明德亲民说此学体用之全心事合一之理又云在止于至善又知前二者总会都于止至善上用功止于至善只一体认天理便了千了百了明德亲民皆了原是一贯之指下文自古之欲明明德于天下直推其功至格物又自物格顺驯其效至天下平推上推下推来推去都只在格物上用功格物即止至善之别名原只是一贯之指推便如此推教人逐节做功功都在格物上也上文知止一节即知行并进即其功夫也慈湖未得此个大头脑只见如此节目而厌之遂以为支殊不知言语有节目只是一段殊非七段八段两段三段只是一本殊无二本三本也慈湖乃疑正心诚意之非而不知心意人人所不能无也又疑恐惧好乐忧患忿懥之语而不知心不可以有所也其为此言自与绝意之说矛盾矣又疑止于仁之五语而不知敬止则一而所发有五也何得为知言何曾望见二程脚板耶可见其用心尚未精尚茅茅草草也先生曰某少年不知礼记多非圣人语甚喜大学心有所忿懥则不得其正一章后因觉却于此章知非知道者所作夫忿懥则断不可有至于恐惧若以威武恐惧则不可或君父震怒而恐惧何不可好乐如好色好货则不可若好善好学何不可忧患如为贫而忧患失而忧则不可若忧其不如舜或忧虑国家则何不可盖不知道者率求道于乐寂灭不知日用交错无非妙用觉则于日用应酬交错间自无毫发非礼处故大学无子曰者非圣人之言孔子曰心之精神是谓圣孟子道性善心未始不正何用正其心又何用诚其意又何须格物所谓恐惧好乐忧患正谓不好的如无意亦是不好的余辩见前不知格物是不知学之头脑也大学曰小人闲居为不善无所不至见君子而后厌然揜其不善而着其善人之视己如见其肺肝然则何益矣此谓诚于中形于外故君子必慎其独也吁作大学者其学亦陋矣小人情状如此何足发明慎独之学哉苟不如此则遂可以为慎独乎疏略亦甚矣学道者固如此乎简少时不知大学非圣人语甚喜有所忿懥则不得其正一章后因有觉却于此章知其非知道者作小人情状如此何足发明慎独之学观此章大茅草了此章正直指小人之诚有不可终灭者犹孟子指出乍见孺子入井之憷惕恻隐之心欲人于这善端之微处涵养故曰故君子必慎其独也小人闲居似是都无善端了见君子之时犹皆知掩不善而着善其自视恐恐如畏人见其肺肝此无所益而为者此何以故耶乃其所得于天这些秉彝终不可泯灭乃诚之在中而形外发于见君子之时也此一点善端独知之理也能培养之则日长月盛闲居与见君子皆如此即是扩充四端功夫可以保四海矣此章正是妙处慈湖疑之误矣子曰人之过也各于其党学者往往以中为实体而致意焉则有所倚即偏非中也尧舜允执厥中亦不过不偏不倚尔意微动则偏倚即谓不中中无实体则所谓卓尔跃如见其参前倚衡者何耶皆属虚无了子思曰喜怒哀乐之未发谓之中发而皆中节谓之和中也者天下之大本也和也者天下之达道也孔子未尝如此分裂子思何为如此分裂此乃学自起如此意见吾本心未尝有此意见方喜怒哀乐之未发也岂曰此吾之中也谓此为中则已发之于意矣非未发也及喜怒哀乐之发也岂曰吾今发而中节也发则即发中则即中皆不容私大本达道亦皆学者徐立此名吾心本无此名虽分而言之而未尝不一也为学者立教也故曰谓之中谓之和欲其养中以发乎和何尝不一以分为起意则皆寂灭矣汲古问子曰中庸其至矣乎民鲜能久矣又曰中庸不可能何谓鲜能与不可能先生曰中庸能字此子思闻孔子之言不审孔子未尝云能在论语止曰民鲜久矣无能字如子曰中庸不可能也此能是用意矣道无所能有能即非道孔子曰君子之道四我无能焉岂不言能乎道无所能何以又言不学而能以能用意为非道真禅学也孔子曰道不远人人之为道而远人不可以为道至哉圣言破万世学者心术之蔽可谓切中人心即道学者自以为远易曰百姓日用而不知惟其不知故人以道为远则求道于心外不免于有所为道在我而求诸彼道不俟于为而求诸为夫是以愈求愈远愈为愈远万世之学者其蔽一也舜曰道心明心即道易曰日用奚俟复求弃心而之外弃道而入意意虑纷然有作有为而益昏益妄矣至于昏妄是谓百姓日用而不知是终日怀玉而告人以贫终日饮食而自谓饥渴也至近而自以为远自有而自不认其有夫其所以不自知者昏也所以昏者动乎意也如水焉挠之斯浊矣不动乎意则本清本明之性自不昏矣变化云为如四时之错行而自不乱矣心无质体无限量而天地范围其中万物发育其中矣此无俟乎辨析而知之如此也自觉自信匪思匪为孔子深惜夫中庸平易之道人皆有之因其为之是以远之复戒之曰人不可以为道深知大患在乎为道而已执柯伐柯近矣睨而视之犹以为远者终于二物也为道如伐柯终不近道然而旧习难于遽消有过不可不改则亦不为而已乎故孔子于是又曰改而止有过则改如有病则加之药病去则药可止人欲已尽则用力可止转了为道而远以附会其无为之说老氏之宗指孟子言舜傅说胶鬲困于心衡于虑而后作此止说孟子之学而非所谓言舜之精一之学非传说厥德修罔觉之旨也圣贤之学同条共贯都在天理上用功其生知安行学知利行困知勉行一也精一与德不过此心此性尔岂有二哉慈湖专取罔觉二字以附己意禅者多开口便言精一而不知舜言惟精一是知行功夫孟子又曰其为气也配义与道道即义不可言与气即道亦不可言配孟子谓游圣人之门者难为言岂有自觉其言之未能无疵乎言气即道便不是气得其中正发于事物即道即义非二物也配者合一之名非以二物相配也在心为道在事为义非二物也言非疵也孟子曰养心莫善于寡欲虽有不存焉者寡矣且心非有体之物也有体则有所有所则可以言存心本无体无体则何所存焉非其真者也人心即道喜怒哀乐神用出入初无体之可执至虚至明如水如鉴寂然而变化万象尽在其中无毫发差也彼昏迷妄肆颠倒万状而其寂然无体之道心自若也道心自若而自昏自妄也一日自觉而后自信吾日用未始不神灵也未始动摇也不觉其未始动摇者而惟执其或存或不存者是弃真而取伪也此不可不明辩成性存存之说何谓乎孟子谓志至焉气次焉持其志无暴其气配义与道与存心养性之说同孔子未尝有此论唯曰忠信笃敬参前倚衡未尝分裂本末未尝循殊名而失一贯之实也浑然粲然本同一体何尝有异慈湖盖未知道孔子言志气塞乎天地志气亦天下之常言未尝专指言气也而孟子则专言乎气矣孔子言塞乎天地不言曩小而今大孟子曰我善养吾浩然之气养而无害则塞乎天地之间则言曩小而今大曩小而今大者意也气之实未尝曩小而今大也孔子曰春秋冬夏风雨霜露无非教也神气风霆风霆流形庶物露生无非教也或曰天地或曰神气或曰气志或曰人物一物也一物而殊称也孟子即气言道发千古未发之蕴以曩小今大为意则自可欲之善以至美大圣神者皆意矣扩充四端以保四海皆意矣非谓曩小而今大也本大也而人自小之今养之复其本体尔余见前辩老子曰致虚极守静笃万物并作吾以观其复夫物芸芸各归其根归根曰静老子之于道殆入焉而未大通者也动即静静即动动静未始不一贯何以致守为何以复归为孔门得其门入者寡矣老子正与圣人门路背驰何谓殆入焉者乎何其择之不精也老子曰视之不见名曰夷听之不闻名曰希搏之不得名曰微此三者不可致语复混而为一其上不皦其下不昧绳绳不可名复归于无物曰混曰复归疵病大露混而为一不知其本一也复归于无物不知虚实之本一也已与圣人大本不同何谓疵病大露乎列子曰天地无全功圣人无全能万物无全用列子虽能御风行乃清虚之功其于道则未也物物皆全心心皆全列子知异而不知同不知一以贯之之妙同异一体不知同亦不知异又岂知一贯学者当先读孔子之书俟心通德纯而后可以观子史学者道心未明而读非圣之书溺心于似是而非之言终其身汨汨良可念矣孔子之言奚可不精而思之熟而复之今孔子之言出于学者之所记录犹注据慈湖遗书补或失真况于非圣人之书其害道者多欤孔丛子心之精神是谓圣此非孔子之言也若然则是知觉运动蠢动含灵皆精神也运水搬柴皆佛性也慈湖何以读非圣之书而不精择之甚乎知言是头一着事岂宜草草岂谓俟心信道明然后读书乎非圣人之言知道者寡知道者而不尽其言犹足以害道然则以害道之言满天下不害道之言甚无几学者不宜泛观必遭误惑请慈湖以此自反可也百圣传授唯曰一中初疑其肤近疑其庸又疑其若未免乎意而百圣一辞莫知其所为一日觉之百圣之切谕明告诚无以易斯人心即道故大舜曰道心本无可疑意起而昏为非为僻始知其有学者亦意起又从而过之凡思凡为皆离皆非一中岂云肤庸惟人心即道即心见性成佛为可疑尔学者通患在思虑议论之多而不行孔子忠信笃敬之训句句似是然而不同学者初觉纵心所之无不元妙往往遂足不知进学而旧习遽难消未能念念不动但谓此道无所复用其思为虽自觉有过而不用其力虚度岁月终未造精一之地日用云为自谓变化虽动而非动正犹流水日夜不息不值石险流形不露如澄沚不动而实流行予自三十有二微觉已后正堕斯病后十余年念年迈而德不进殊为大害偶得古圣遗训谓学道之初系心一致久而精纯注据慈湖遗书思为自泯予始敢观省果觉微进后又于梦中获古圣面训谓简未离意象觉而益通纵所思为全体全妙其改过也不动而自泯泯然无际不可以动静言于是益信孔子学不厌乃是知及之已后事是谓用力于知者虽动而得不动之妙终未及仁者常觉常明常不动之为至静不用思为恐此患终不免惟不知从事于勿忘勿助之间岂得中正之路说静便不是终是说梦程伯淳云形而上者谓之道形而下者谓之器若如或者以清虚一大为天道此乃以器言而非道也伯淳断然谓以清虚一大为天道为以器言甚善非知道者岂能道此然未能见易大传形而上者谓之道形而下者谓之器非圣人之言随世俗流传而遂信此亦有此未至未知一形字通上下言又未知道亦器器亦道而肆意非圣人之言皆属妄而不自知也且又以明道之言传差了濂溪通书亦尚有疵自明乎道者观之可以一见决不劳多议今自二程尊师之其书盛行于天下不得已姑指众人之所未晓者言之濂溪曰元亨诚之通利贞诚之复于天下至一之中忽起通复之异说穿凿为甚又曰诚精故明神应故妙几微故幽异哉裂一道而三之诚未始不精何必更精诚即神神即几或曰诚或曰神或曰几皆所以明道心之妙如言玉之莹又言其白又言其润非有三物人之道心未尝不诚未尝不神其动之始曰几此万古人心之所同非圣人独有之今周子又谓诚神几曰圣人是谓众人无之此正孟子所谓谓其君不能者是贼其君者也谓其民不能者是贼其民者也孔子明道未尝有精粗之论乃起于注据慈湖遗书删后学之意说孔子每每戒学者毋意为是之类也周子又曰洪范曰思曰睿睿作圣无思本也思通用也几动于彼诚动于此吁洪范惟言思未尝言无思而濂溪必取乎无思者是犹未识乎思也思曰睿明乎思未尝不睿未尝不妙未尝不神此不可以有无解何复取乎无思哉离思而取无思是犹未悟百姓日用之即道也孔子曰何莫由斯道也周子犹未悟思之即道思之即无思也况又裂几于彼裂诚于此至一之中而强分裂之殊为害道周子言诚则自精神则自应几则自微诚神几非三事只是一物必三言而后尽慈湖看错了便疑周子以自高此非私意乎元亨利贞分通复比类言之以晓人尔易系辞如此者甚多其实一理也何害道之有横渠牖铭云居则存其心曰存注据慈湖遗书改否继否无意否张子则勤矣不草草矣惜乎其未解解者不如此曾子之日三省异乎是矣曾子之省不过不忠不信传授弟子而虑未尝习之道皆芸苗改过未尝助长如横渠乃揠苗助长之学也化者自化岂容问耶自省本心者自无意意岂屡省之所能无耶自省其本心者自未始有间断何患乎不继耶尧舜虽有惟精惟一之功要非继续之所可言孟子之存心又岂横渠之所云欲存愈不存欲继愈不继欲化愈不化欲无意愈不已注据慈湖遗书删不省吾心自善吾心自神吾心自寂然不动自无体则无体无始终继不足以言之云为变化自不凝滞自不可至诘夫是之谓自化此不可以有无言而况于意乎此万古人心之所同也顾自觉者寡尔孔子曰天下何思何虑横渠之以深自病其定性未能不动正以其学未免乎助长也日夜精思横渠或未免于揠苗助长矣慈湖谓吾心自善自明自神自不动自无体则更不用功不亦或至于不芸苗而忘者乎子思问于夫子曰物有形类事有真伪必审之奚由子曰由乎心心之精神是谓圣推数究理不以物疑周其所察圣人难诸孔子斯言见之子思子之书世又谓之孔丛子世罕诵习乌虖圣人有如此切至之诲而不载之论语致学者求道于心外岂不大害简谨取而为集语觊与我同志者或未观孔丛子而偶见此书庶早悟此心之即道而不他求也至哉人心之灵乎至神至明至刚至健至广至大至中至正至纯至粹至精而不假外求也心之精神是谓圣此一言最害道之甚乃出于孔丛子慈湖取之以为终身独到之地又以此惑学者非徒误己又以误人夸耀不尽岂有道者气象岂默识之学大类檀经诸禅籍辞气自不觉发出来虫之所以生成变化者此也万化万物虽自神自灵而不自知惟圣人自神自灵而又自知自知则明明则通通则无所不通故四灵役于圣人天地之间非阳则阴非阴则阳阴阳之气虽二而神灵之道则一风雷电雾雨露霜雪霰雹之所以变化者此也羽毛鳞介开口便说神说灵说明说通道无精粗只拣精的说非但无此理亦能令人可厌先生曰人心何尝不正但要改过不必正心一欲正心便是起意然则一欲改过亦非一起意乎人性至善人性至灵人性至广至大至高至明人所自有不待外求人所自有不待外学孩提之童无不知爱其亲及其长也无不知敬其兄见牛觳觫谁无不忍之心见孺子匍匐将入井谁无往救之心是谓仁义之心是谓良心即尧舜禹汤文武周公孔子之心即天地日月鬼神之心人人皆有此心而顾为庸庸逐逐贪利禄患得失者所熏灼某切惜之敢先以告每谓教养兹邑犹欲使举吾邑人皆为君子况学者乎诲之谆谆不倦铲除气习脱落意蔽本心本自无恙虽则人之本心皆然失其本心故不得如圣人良知良能亦人本心固有然天下孝弟者少不孝弟者比比虽以圣人有多少礼乐刑政立多少学问思辨笃行之教尚不能复其本体而云不待外学者贼夫人之甚者也先生首奏陛下已自信有大道乎舜曰道心明心即道孔子曰心之精神是为圣孟子曰仁人心也此心虚明无体广大无际日用云为无非变化故易曰变化云为虚明泛应如日月之光无思无为而万物毕照陛下已自有此有道又圣性澹然无所好嗜宜清明举无失策而犹有祸变云云者臣恐意或微动如云气之兴故日月之光有不照之处舜禹相告犹以精一为难愿陛下兢兢业业无起意不起意则自然知柔知刚知贤知不肖注据慈湖遗书改洞见治乱之机常清常明可以消天灾弭祸乱大臣务引君以当道当道者中正之路中正则仁矣慈湖引君以虚明无体无思无为果中正之路乎果体仁之实乎又次言改过圣贤之大德近世士大夫多以改过为耻故人亦不敢忠告王安石本有非常之誉诸贤兢议新法决于去位安石岂不动心致疑而决策不回者重于改过也故其末流小人类进祸及国家陛下取群臣之改过服义者表章升擢使凡建议不遂非饰辞则集众智归于一是国家何事不办而尧舜禹汤之大道复大明于今日矣先生曩尝口奏陛下自信此心即大道乎上曰心即是道略无疑贰之色问日用何如上曰止学定耳先生谓定无用学但不起意自然静定澄明上曰日用勿起意而已先生赞至善至善不起意则是非贤否自明此日复奏陛下意念不起已觉如太虚乎上曰是如此问贤否是非已历历明照否上言朕已照破改过不吝非成汤之大圣不能此未可责之安石安石只初学术之差遂以为是安望其改过故知非乃能改过也慈湖以虚无之学自信而于古圣贤之言亦且不信矣改过之言谈何容易若宁宗误听其言只空荡荡地其害岂小于安石也故曰无以学术杀天下后世某之行年二十有八也居太学之循理斋时首秋入夜斋仆以灯至某坐于床思先大人尝有训曰时复反观某方反观忽觉空洞无内外无际畔三才万物万化万事幽明有无通为一体略无缝罅畴昔意谓万象森罗一理贯通而已有象与理之分有一与万之异及反观后所见元来某心体如此广大天地有众有形有际畔乃在某无际畔之中易曰范围天地之化中庸曰发育万物灼然灼然注据慈湖遗书改始信人人心量皆如此广大孔子曰心之精神是谓圣即达磨谓从上诸佛惟以心传心即心是佛除此心外更无别佛汝问我即是汝心我答汝即是我心汝若无心如何解问我我注据慈湖遗书补若无心如何解答汝观此益验即日用平常之心惟起意为不善用力急改过改即止切毋他求故子曰改而止此心至妙奚庸加损日月星辰即是我四时寒暑即是我山川人物即是我风雨霜露即是我鸢飞鱼跃无非我如人耳目鼻口手足之不同而实一人人心如此神妙百姓自日用而不知炳讲师作此表轴求书故书如此见解立地即见何难之有只是虚见耳非实见也如梦升天耳非实升天也乃达磨之学慈湖不知不觉发露出来与圣贤所谓浑然与天地万物为一体自别所谓句句合然而不同者也吾师注慈湖遗书作乡日有数语曰吾两目散日月之光四体动天地之和步步欲风生云起句句若龙吟凤鸣其间周还中规折还中矩珠玑咳唾兰蕙清芬此岂人力所能为哉天机妙运道体变通我犹不得而自知人又安得而诘我此妄想耳非动意之甚乎孔子曰心之精神是谓圣人皆有是心心皆具此圣百姓日用而不知耳而况于同邑君子翁彦阳有夷齐之行非圣乎种种只是此言说圣何其容易许人何其容易也即此便是不中正之精神也孔子自卫反鲁息驾于河梁而观焉悬水三十仞圜流九十里鱼鳖不能道不能居有一丈夫方将厉之孔子使人并流止之曰此悬水三十仞圜流九十里鱼鳖不能居也意者难济也丈夫不措意遂度而出孔子问之曰巧乎有道术乎所以能入而出者何也丈夫对曰始吾入也忠信及吾之出也亦忠信忠信措吾躯于波流而吾不敢以用私所以能入而复出也子曰二三子识之水犹可以忠信之身亲之而况于人乎某读此不胜起敬而叹曰有如此切至之言先圣许可而诸儒未有表而明之者甚矣大道之不明也此即慈湖所谓非圣之书也何其信之深乎此及道家所谓入水不濡入火不焚之说荒诞之语也慈湖何不请入水试之不明理如此而谓精神即圣可乎异端害道欺心欺人者也梦协谓心之精神是谓圣此圣人之言何敢不信但学者所造有浅深某谓道无浅深先圣曰改而止谓改过即止无容他求精神虚明安有过失意动过生要道在不动乎意尔从来见慈湖每每连篇累牍皆以心之精神为圣观此乃知所谓精神者虚明也盖圣则虚明而止谓虚明为圣则释道家皆圣矣不亦误乎于乎道非心思言论之所及虽圣人不能强人之必明孔子大圣其所启明惟颜子三月不违余则月至日至当是闵子骞冉伯牛仲弓曾子诸贤余不能强也他日子夏子张子游以有若似圣人欲以所事孔子事之曾子曰不可江汉以濯之秋阳以暴之皜皜乎不可尚矣厥后孟子得不学而能之良能寥寥千载无所考见我宋邵康节程明道至矣而偏象山陆夫子生而清明未必悟所谓皜皜者何物徒取以附清明之说耳以邵程并称未达也又以为至矣而偏夫至则不偏又未达也独以为象山清明又未达也孟子良能良知又必待扩充达之天下乃为仁义今乃便说是见的圣人又未达也某于淳安钱子名时字子是至契子是先以觉惟向有微碍某铲其碍遂清明无间无内外无始终无作止日用光照精神澄静某深所敬爱觉则无碍碍则非一铲碍便能无间无内外终始作止日用光照精神澄静此得非言下觉乎虽颜子亦不能亦必待循循善诱博文约礼竭才后乃见如有所立卓尔虽欲从之末由也已慈湖谈何容易简咨定远契好长书细楷远以见示备着深情注据慈湖遗书改跋语及大学简所未安大学非孔子之言定远曰体察曰隐诸内心是未信此心之即道故更体察更隐也体察与隐皆起意孔子戒学者毋意曰内曰外皆起意此与大学同病曰止曰定曰静曰安皆意也孟子曰勿正心而大学曰正其心又曰先诚其意先致其知又曰在格物皆意也益可验者篇端无子曰定远更需余言然己易闲居解亦详矣敢于非古圣贤之书非出于动意而然乎耀再以书叩老先生其略云平常正直之心虽人所固有然汨没斲丧所存者几希平时憧憧往来于利欲之涂而牛羊斧斤若是其濯濯幸而闻大人先生之言是为之涵养为之克治待其胶扰之暂息清明之复还于是良心之苗裔善端之萌蘗时时发见焉必也体而察之隐而度之时循执守久焉而后安止精熟不失我心之本然今惧其起意也不敢体察不敢隐度坐听是心之所发则天理与人欲并行真诚与伪念交作果何洞识其然否恐放其心而欲求者不可以如是窃尝深念欲遵先生之教全其平常正直之心不体察不隐度不起意于中又不可汨然无所事若枯藁注据慈湖遗书改者之为也此其门徒所质疑者良是不动意则博学审问慎思明辩笃行者皆不可用矣只终日冥冥茫茫便是学矣可乎辩慈湖解孔子闲居孔子闲居子夏侍子夏曰敢问诗云恺悌君子民之父母何如斯可谓民之父母孔子曰夫民之父母乎必达于礼乐之原以致五至而行三无以横于天下四方有败必先知之此之谓民之父母矣子夏曰民之父母既得而闻之矣敢问何为五至孔子曰志之所至诗亦至焉诗之所至礼亦至焉礼之所至乐亦至焉乐之所至哀亦至焉哀乐相生是故正明目而视之不可得而见也倾耳而听之不可得而闻也此下慈湖解志之所至不可得而闻也一节曰礼乐之原即五至五至即三无三无即五起五起即能先知四方之败者道不可言孔子欲无言不得已而有言曰原足矣何必言五至五至多矣又何必言三无子夏沉溺于文义之渊薮断非一语之所能晓敷而明之曲而畅之庶几或触其机也何谓至人皆有心志即志即至无所复至凡志之有所思焉有所感焉思亦何所思感亦何所感思无所思人自以为思感无所感人自以为感倏注据慈湖遗书改然而思思无所起思而又思思无所止人自以为止所止者何所厥思亦何物执之而无得视之而无睹莫究厥始莫穷厥终莫执厥中是之谓大同倏注据慈湖遗书改然而感感无所起感而又感感无所止人自以为止所止者何所厥感亦何物执之而无得视之而无睹或曰气气亦中无有或曰心心亦无本体莫究厥始莫穷厥终莫执厥中是之谓大同若然则由志而为诗诗亦然也发于礼仪礼亦然也于是乎乐生不知手注据慈湖遗书改之舞之足之蹈之则乐亦然也人情亦岂能终月乐终年乐亦有哀焉有所恻焉则哀有所伤焉则哀或哀焉或乐焉注据慈湖遗书补哀乐相生其变万状于戏至哉孔子曰此虽使正明目而视之不可得而见也倾耳而听之不可得而闻也哀虽至于哭颜渊恸矣而不自知乐虽至于孟子喜而不寐亦不可见不可闻也哀乐必有物非不可见也哭笑必有声非不可闻也而圣人断然曰不可见不可闻众人之乐皆不可见不可闻也而众人自有以为可见可闻也众人之哀皆不可见不可闻也而众人自以为可见可闻也哀与乐名也闻与见亦名也惑其名者失其实也是名即实是实即名名与实亦名也惑其名者注据慈湖遗书补失其实也志即诗诗即礼礼即乐乐即哀水尝谓戴记孔子闲居诸篇只可何作传看不可作经作传学者自择犹可也慈湖一概信之误矣何其择之不精语之不详耶盖圣人一言而可尽者即止未尝因人而生出许多支辞五至三无五起皆非圣人之言慈湖信之惑矣以心志解至又非本义也至于有思感无思感等说又遁辞也又云心无本体是又未识心也至于志之所至诗亦至焉之说此本于诗言志志诗本是一事今以为二至误矣其礼未有因诗而至者也哀乐相生之言盖本于乐极生哀之说然未有哀反生乐者也哀乐皆生于心当其未发未生以何者为乐何者为哀知其谬矣所谓视之听之二句得圣人指然未知所谓之者是何物此解不睹不闻之道体不可见闻者也今以解哀乐不可见闻全虚无了志气塞乎天地此之谓五至子夏曰五至既得而闻之矣敢问何谓三无孔子曰无声之乐无体之礼无服之丧此之谓三无此下慈湖解志气充塞至三无一节曰志气即天地谓之充塞非过论也谓天地合德可也谓范围天地可也其曰充塞乃人心狭固井蛙不可以骤语海姑为是言也圣人之言不可以一定论也或曰礼乐之原或曰五至或曰三无或曰致或曰行纵而言之错而论之无不可者圣人曰五至吾曰六曰七可也圣人曰三无吾曰四曰五可也诗与礼与乐类也忽继之以哀也深明夫一体无二纵而言之错而论之无不可者是故无声之乐即无体之礼无体之礼即无服之丧乐未尝无声必曰无声非无声也即声也礼未尝无体必曰无体非无体也即体也丧未尝无服必曰无服非无服也即服也声即无声体即无体服即无服本无所异何必言同唯人徒执其声故曰无声徒执其礼故曰无体徒执其服故曰无服水谓乐未作礼未行服未定则不可谓之礼乐丧服矣至于无声即声声即无声无体即体体即无体无服即服即无服之说愈遁而支矣子夏曰三无吾既得略而闻之矣敢问何诗近之孔子曰夙夜基命宥密无声之乐也威仪棣棣不可选也无体之礼也凡民有丧匍匐救之无服之丧也子夏曰言则大矣美矣盛矣言尽于此而已乎孔子曰何为其然也君子之服之也犹有五起焉子夏曰何如孔子曰无声之乐气志不违注据慈湖遗书改无体之礼威仪迟迟无服之丧内恕孔悲无声之乐气志既得无体之礼威仪翼翼无服之丧施及四国无声之乐气志既从无体之礼上下和同无服之丧以畜万邦无声之乐日闻四方无体之礼日就月将无服之丧纯德孔明无声之乐志气既起无体之礼施及四海无服之丧施于子孙此下慈湖解何诗近之至施于子孙而附以己意曰诗曰夙夜基命宥密命何所基命何所始始无所始无所穷际谓之极宽极宥可也不可得而见不可得而闻不可得而思谓之至密可也曰基曰宥曰密皆名也惑其名者失其实声即无声天下之至实也而徇名与声者惑之圣人曰无声所以破学者牢不可破之定见也非以无声为定论也又虑学者无从而求之使穷其本始得其始则得其终矣曰基命所以原始也原声所始始无所止莫究厥始莫穷厥终莫执厥中无声之乐日闻四方果日闻四方矣无声即声声即无声无体即体无服即服无本末无精粗威仪实无体其曰不可选也是诚不可选也凡民有丧匍匐救之是故无服之丧也即齐斩功德缌之道也于父斩衰于母齐衰兄弟期降而功缌衰诚有等差皆一心之为也即匍匐救丧之心以丧其亲则为齐斩为擗踊为毁瘠一也非人之所为也天也天即人人即天地即日月即四时即鬼神即礼乐之原原无所本亦无所末本末之名因人心而生本末之实不以人心而异人谓之本末则亦始从而谓之本末人谓之天则亦始从而谓之天人谓之地则亦始从而谓之地人曰日月吾亦可得不谓之日月人曰四时吾亦何得不谓之四时人曰礼则曰礼人曰乐则曰乐人曰人则曰人人曰道则曰道曰气则曰气曰志则曰志有曰有无曰无号名纷然意虑杂然而未尝不浑然寂然也人自以为纷然杂然也故曰即哀乐之相生而实不可见不可闻也此非徇名者之所知也亦非徇实者之所知也实无所徇实无所实弃名而求实非实也弃实而言名非名也实非学者之所知也名亦非学者之所知也知则不知不知则知知则乱则昏不知则清明则无所不知也孔子曰吾有知乎哉无知也文王不识不知顺帝之则子贡以为多学而识之圣人以为非孔子又曰天下何思何虑学者苟有意焉夫子必曰毋有必焉必曰毋有固焉必曰毋有我焉必曰毋微有意度如云气之蔽太虚矣四方有败安能先众人而知之先知四方之败者必其不识不知者也孔子曰不逆诈不亿注据慈湖遗书改不信而亦自先觉何也意虑不作而本清本明之性自无所不照故也此非口舌之所能道也此非思为之所能到也人心自清人心自明人心自无思无为人心自寂然不动思未尝思人自以为思为未尝为人自以为为清也明也无思也无为也寂然不动也知也不知也皆名也惑其名者失其实也子夏闻三无之论曰言则大矣美矣盛矣言尽于此而已乎是子夏未领吾圣人旨也圣人之旨非美盛所可得而言也亦非言所可得而尽也故孔子又启之曰君子之服之也又有五起焉服而念之畅而明之五起非有五者之不同也五起犹五节加焉而六可也损焉而四亦可也纵而言之错而论之无不可者无声之乐气志不违气志不违气志即乐匪异匪违无体之礼威仪迟迟不可度思无服之丧内恕孔悲其恕其悲孰得而知无声之乐气志既得得非有得亦非无得无体之礼威仪翼翼威仪翼翼顺帝之则无服之丧施及四国三者一旨三者一得无声之乐气志既从何异何同昭然浑融无体之礼上下和同此敬此恭何所不通无服之丧以畜万邦有安无危有福无殃无声之乐日闻四方人皆闻之而曰不知无体之礼日就月将不勉不强从容有常无服之丧纯德孔明皜皜精白礼乐同情无声之乐气志既起其起即止变化不已无体之礼施及四海此道大通无远弗届无服之丧施于孙子诗言无声无臭而必曰上天之载明有无虚实一体也今一切说虚无可乎又说圣人以无声破学者定见是圣人已堕在一偏何以救人救人惟在中正耳圣人无二语谓心即是服则设有一人丧亲而不为服者曰吾服在心矣可乎至于天地日月四时礼乐人道气志有无皆一定不可易之名设有在狂人指天谓为地则亦可姑从而谓天为地乎至于哀乐未生诚无名矣又何以谓之相生乎又云知则不知不知则知知则昏乱不知则清明而无不知则孟子所谓良知皆非耶而又援孔子无知文王不识不知以归附其说益远矣其四方有败先众而知死亦蜀山人之前知非圣人之前知也又云五起加焉而六损焉而四皆可若非圣人之言则易言烦言则可以损益得若圣人之言则如几子之有四脚缺一不可盖此类非圣人之言故无声礼乐等吾重叠言之不过一理更无浅深何必多言慈湖附会之益见择之不精矣子夏曰三王之德参于天地敢问何如斯可谓参天地矣孔子曰奉三无私以劳天下子夏曰敢问何谓三无私孔子曰天无私覆地无私载日月无私照奉斯三者以劳天下此之谓三无私其在诗曰帝命不违至于汤齐降降不迟圣敬日跻昭假迟迟上帝是祗帝命式于九围是汤之德也天有四时春秋冬夏风雨霜露无非教也地载神气神气风霆风霆流形庶物露生无非教也清明在躬气志如神嗜欲将至有开必先天降时雨山川出云其在诗曰嵩嵩维岳峻极于天维岳降神生甫及申维申及甫为周之翰四国于蕃四方于宣此文武之德也三代之王也必先其令闻诗云明明天子令闻不已三代之德也施其文德协此四国太王之德也子夏蹶然而起负墙而立曰弟子敢不承乎此下慈湖又覆解五至三无五起以释天有四时至无非教也至终篇曰礼亦如此乐亦如此三王之德如此天地之德如此日月之明如此天无私覆地无私载日月无私照人无私喜怒天地日月即人人即天地日月以为异者耳目思虑之所及也以为同者非耳目思虑之所及也非是有非非及不及天人无违故帝命之人而违天私意作之故天命去之得此道者谓之圣圣无不敬敬非人为是谓日跻为则堕矣莫克进矣进亦匪进人言曰进姑亦曰进是进无私是进无为自然昭明自然暇怡寂然浑然融融迟迟所以顺帝则者在斯所以作式于九围者在斯天有四时春秋冬夏风雨霜露寂然浑然其教我也昭然自地而上莫非神气之可指者如风霆风霆作芽甲形庶物露生寂然浑然其教我也昭然其在我也为百骸为九窍为视听言动为气志嗜欲寂然浑然又何其清明又何其如神也即人即神姑曰如神何以验其神嗜欲将至有开必先天降时雨山川出云宣王未出而临莅天下也而岳先降神生甫及申何为乎其神至如此道通为一其心甚神神无方体易曰范围天地天地在吾心量中也子思曰大哉圣人之道洋洋乎发育万物者圣人实育之也此道非圣人独有而众人无也天下之所同也自此而上千万亿年皆此心也自此而下千万亿年皆此心也天者宣王之高明地者宣王之博厚山川宣王之流峙云雷风雨宣王之震动散润嵩岳宣王之嵩岳申甫宣王之申甫在古不为先在今不为今在后不为后浑然寂然不澄治而常清不思虑而常明何独圣人为然又何独宣王为然乐平有老士王者曩数年梦令遣胥致命俾成先圣之宫且召之食期日二十有七至是默符曩梦期日正同王老感异捐金特盛此亦王老之有开必先也于戏人皆有是至灵至神古今一贯之心即天地之道即礼乐之原即文武之德即三代之德而不知自贵不知自爱殊可怜也能自知者千无一万无一自知诚鲜而常知常明者又鲜自知者孔子谓之知及之常知常明孔子谓之仁能守之自知非意虑之所及亦非舍意虑之所为意虑交作如四时之错行如日月之代明人皆有是明德而不能以自明能自明而又不能常明有时乎昏则不可以为仁仁者觉之之谓医家之流谓四肢不觉为不仁先儒常举此以明仁无一物之不觉无一事之不觉无斯须之不觉如日月中天如水鉴时明常觉常明自觉自明昼夜通贯颜子进乎此故曰其心三月不违仁其余日月至者如仲弓之徒亦可以言仁惟日月外亦昏亦违可以言仁不可以言尽仁颜子几尽于仁矣孔子六十而耳顺则江汉以濯之秋阳以暴之皜皜乎不可尚已三无私即一无私以为三者不知道者之言也谓人与天地日月同体可也其理一也慈湖言人即是天地日月混矣知其浑然者而不知粲然者矣知理一而不知分殊者矣审如是则或有唿人曰天可应之乎择之不精语之不详矣又闲居以四时风雨霜露属天以神气风霆庶物属地不知天地一气升降化生而无二非知道者也神气贯彻天地而独云地载神气莫非神气而云神气风霆又云流形露生皆不成道理决非圣人之言矣慈湖择之语之果精果详乎其余慈湖解通篇神异虚无之说且词气出自檀经又引王老梦而言益荒唐矣象山未尝有此言也未尝道心之精神谓圣之语也学者慎之泉翁大全杨子折衷跋语嘉靖己亥秋闰月珠谒我师甘泉先生于南大司马同门刘子子实出所录杨子折衷示焉珠捧而终读之作而叹曰斯先生忧世之心大不容已者乎天下非独不知学者之可忧也学大失其路者大可忧也慈湖之说行而人皆乐于径捷同声唱和靡然而趋之名之曰儒而实学则禅也自谓圣贤之徒而实则异端之归也夫杨墨佛老之学异端其名者也人可知也今之慈湖之学儒其名而异端其学者也人未易知也未易知则其入人也必幽隐而不自觉必深痼而不可回此先生所以忧之大而不容已于辨心也此先生必即人心中正之同然而不容泯者辨之详且切也昔者杨墨之害时则有孟子者辞而辨之故息佛老之害时则有程子辞而辨之故不行今慈湖之学时无先生出而辨之则天下后世之害可胜言乎然则先生之生斯世也其殆非偶然者矣刘子之录斯录也其殆非徒然者矣是月四日门人广陵沈珠谨跋泉翁大全集卷之八十二书参赞行事首嘉靖己亥秋南京太宰甘泉湛公受大司马之命参赞机务公矢诸神明精心竭力以其僚石江欧阳公率其属提挈宏纲分疏细目达支循本探端张绪凡闻之上喻之下兴利去害总若干事籍以示铣夫其申圣谟崇古礼厉兵成武率乃自躬省费宽民协之各署养高年饩困戎逐游客止火葬劝农桑联保伍作义阡坚定业斯盖相天下之道焉匪直参赞此邦尔其诸真见天理而放诸有众者乎昔在商季一夫肆虐而周代之殷墟故民席宠怙侈酗酒淫朋周公迁迩王化礼洽刑禁三世始变亡元以夷猾夏斁我彝伦紊我秩典天地聿闭品汇奚章皇祖起而拯之其艰十倍于周究其源自于燕安程其委会于贪纵民榜之所申明大诰之所惩艾皆自此邦始今世久熙大纡小弛浸致乱萌振怠遏辟非老臣伊其忧之夫药不当病犹无医也化不革心徒称劳也公其知本矣乎其属吴藩氏请推其长之美反诸戎所说以忘劳教而用战都哉铣读前史悲穷救瘼之术烂然考其世则益衰岂非无实之故与易曰君子以申命行事故申而不行则挂壁间贲楮上而已是岁除日嘉议大夫南京礼部右侍郎相台崔铣书参赞事略门人邵阳陈大章校刊初任参赞机务南京兵部尚书告示参赞机务南京兵部尚书湛为申严禁约事照得本职由翰林升南京国子监祭酒升南京吏部右侍郎转北礼部右侍郎升南京礼部尚书转吏部尚书以至今职前后十余年所接除斯文道义之外别无私比众皆知之兹者伏蒙朝廷钦命参赞守备机务重任夙夜忧惶自顾军旅之事虽所未学然文武一道则存乎此心乃自秉心恭默夙夜战兢莅任三日既谒文庙乃以九香誓于都城隍神有曰水自受命以来即有视京畿军民如子之心夙夜祗惧惟恐未知所兴革之宜以称上德意惟明神默加启佑孰兴孰革默以启予予有夙秉心竭力而敢有一毫私谋者惟明神察之殛之今既越月恍如梦之渐觉又赖三五贤哲明以告予得非明神默有以启之欤夫神之启之非谆谆然语之也乃启之明哲而告之也神人一理也所宜兴者俟次第请命行之兹有应合禁约者若干事布列于左方百尔有官吏士军民兆姓庶其悉心听之戒之勿以视为虚语自取罪咎故示一禁革倚称以全名节本职自离祭酒以来生徒屡欲谢绝不能其间欺负之徒虽圣人不保其往亦不忍疑之近访得福建一人本名陈希元又名陈大春诈顶已死举人陈邦托称门生名目又某某阴为阳掩互为假托多行不善本职知觉痛拒绝之诚恐犹匿京城内外诓骗为害不小除密指名已批付该城兵马官访拿送官追问假托械递还籍外照得本部武职军政所关自今或有倚称门下名目行诈者五城兵马不分真伪拏送到职以凭审究或驱逐而去之勿使玷坏名教一率先自禁和买以安商人本职十年以来并不出票买物止令小僮出铺平买间有反被多取者亦不为恤访得南京大小衙门及官豪势要之家多有置买货物出票召铺行低估时价强买和买致使客商亏折本钱败家逃亡甚无抚安人民之道除上请裁处行头一节外合先行禁约积年皂干之徒毋得拨置害人违者许受害人赴告先行拿治皂干之徒以警其余一明礼法以杜侈靡本职参赞守备之任钦奉敕谕内有抚安人民之责无所不当理照得南京承六朝陋习虽以我太祖成祖治化三四十年余风未殄其间俊杰之士固有子弟侈靡浮夸致损败家业者亦多如一丧葬之间纸器诸物或动费数百金又好为酒食与吉宴无异以为不如是人即议为不孝又好用浮屠道士作为斋醮以超度父母以糜破其家赀以为不如是人即议为不孝不知父母生平有何罪恶是以罪人待父母也以诬妄之礼待父母是欺其父母也皆为大不孝也故京畿富贵之家少过三世者大抵由此合出示申严仰五城兵马指挥官以理开谕痛加禁革但有如前谬妄即便拿禀送治一禁用淫乐以正风俗夫教坊司之立本为朝廷设乐之用其乐妇亦止以备宫闱大婚暂用其后相沿用之于民家甚非本意或士夫之家多用扮戏至于公宴每每用朝廷之乐工于礼法未当且助欲生悲坏其心术又有身衣冠亦或游于非礼之地以辱其家丧其家者怙侈灭义风俗不美莫大于此至于教坊司买良家女为娼南京礼部厘革诚为至当本职署事之时亦申严之许缉访首告以为实罚今参赞守备抚安人民之道宜无急于此者仰五城兵马官一一如前禁止以为兵马之能与否一照例拆毁僧尼寺庵以端治化夫僧尼道士不耕而食不蚕而衣不役而逸诚为大蠹屡奉钦依禁革拆毁寺院化之还俗所以哀矜其不得为人世之四民抑且有伤化理也近该礼部拆毁诚为遵时例复古道之意职前署事亦切申严之今忝参赞守备此亦抚安人民之大端访得各城无敕额庵寺尚多隐匿者非兵马及该县官吏不用命之咎乎自今以后许兵马官一一陆续报呈以凭拆毁以仰副朝廷化淳之治兵马等官有仍前不用命即记以为不职一查处优给优养以恤孤幼访得南京锦衣等卫所官舍及妇女逐月例有优给优养俸粮多被亲族人等欺其幼弱夺为己有随手化费及男至出幼女至出嫁之时全无所资以致女误嫁期至于失所男误袭期至于失职甚为可悯仰该司今后男优给女优养查系某人存养每月应得粮止许支与收养家五分之一勾其衣食则止其每月余银送司验封印收贮于该卫立记簿册每月委官查验如本卫官盗费即准在官钱粮监守自盗论罪如此积待男袭职女出嫁之时已各有盘缠奁饰而朝廷优恤之恩不孤矣一禁久隶从谀买物以全各官名检照得诸司贤哲岂不皆知体国恤民多因久惯隶卒从谀之遂或有出票召铺户行头低价奉承买物者相沿为弊流毒不小后来主官因恬以谓当然殊不自觉各行市损价折本商贾不来去先王之时天下之商皆悦而愿藏于其市者远矣况此亦非体国检身之道今后诸司买物私用幸勿召铺户行头直令家人亲将钱银到铺亦不必称某官名头平价与买则市户称便而商贾来归先王之治效见矣其铺行亦要每月朔及每季各其某官买过某物赴于参赞衙门回报以凭查咨部院若各官买物平价不出名头者不报在内于本月无有官买之货者亦必要逐一回报一劝课农桑以立治本盖古之为治必本于农伏睹我太祖高皇帝屡有劝农之诏仰惟圣明力兴内外籍田是有亲蚕之教豳风之作盖周王业起于稼穑是以诗载七月周公陈无逸先知稼穑之艰难孟子言王道必先树畜至于商鞅之法虽不足言然其力耕织以富国至禁弃灰一节亦不可废且以苏松之田税粮最重然赖务积粪勤耕耨非徒重粮不为累由此反多致富今观南京内外郊原人民甚为懒惰城中不耕者不肯积灰积粪其郊外农氓又只自耕听天不知治粪之法每于暇时脱土皮带草者置于牛栏脚下使牛粪牛尿杂踏为坭每月一出堆积于外又取新土带草者置之如前积之一年其土草牛粪发为好粪又取灶灰兼布田中加以人力芸耨是为上农谷不可胜用矣合行该县差官老人及守备厅差该城兵马官于田时巡行阡陌视农之勤惰赏罚劝惩之宅不毛者必重罚之如古之夫里之布然此亦先王之政而守备抚安人民之重事不可视为细务而不屑为也虽本职亦不为常例时出视察兵马等官之行否与民间疾苦察民勤惰惟兵马等官于巡行时不许食民间一酒一饭扰累农氓反为虐政矣伏闻圣祖时有一巡按官滥食民间一鸡即加刑戮可不畏乎若有犯者计赃以为斥黜一申明礼制以变风俗照得朱文公家礼一书仿括古礼而为之我太祖高皇帝谕民遵行四礼甚盛典也所谓四礼者冠婚丧祭也盖冠者成人之道冠礼不行则天下人无成人矣婚者人道之始婚礼不行则天下人无人道矣丧礼所以慎终祭礼所以追远丧祭无礼则人无终始不可以为子矣不可以为人矣南京乃国家根本之地而为四方之观望者也三礼既已鲜行丧礼尤为太侈今后于四礼之节宜遵行文公之规以钦承圣祖之训则为盛世之良民善众矣一谨酒戒以保身家夫古之置酒止为宾祭而设非使人纵欲败德也酒能为人合欢亦能使人乱性故禹恶旨酒周书酒诰一篇反复深陈丧德邦之祸皆由于酒我太祖高皇帝初定天下禁民种秫以止酒祸与先王之意相吻合矣盖将以使人心不死天理常存所以慎德厚俗置民于仁寿之域也南京都城内外酒店何止巨万此酒米所以益多饭米所以日耗无怪乎人民之多穷困也况一入酒店即其父母妻子之养又纵酒发狂一言相忤攘闹斗殴或登时致死或忿气自缢投河投井无日无之多由于酒或入酒店相约为盗遂亡其躯以及其亲皆由于酒仰五城兵马指挥司严加禁革若系旧店省令以渐立限收闭若系新开店铺即拏送守备厅以凭究治若饭店不在禁内一禁打点诓骗以杜奸弊访得考选之年有等无借之徒预先在外指称打点军政及访察各官贤否为由专一诓骗官人财物俗名为撞太岁今照嘉靖十九年例该考选如有前项奸人指称打点诓骗者着缉事衙门访出拏送本部照例参问边远充军一禁掯勒财物以恤贫困照得南京各卫所官舍旗丁来告参赞袭职优给优养比试收旗复役并鎗等项者文书过本部四司吏典多有勒取纸札钱银多寡不等访出定行问革又各该卫所有等掌印佥书指挥千百户等官不与结勘故为刁蹬掯勒财物以致违误又有因其掯勒贫而无财干理致误过年岁例不得袭职失去父祖前程者是谁之罪若有此等许受害之人指实具告参究不恕一禁假公营私以励职官访得各卫所官多有指称过江征收屯粮并地租银两及催征帮甲夫银为由需索财物及鸡鹅米麦等项廉耻丧心为害不小若有此等事发定行参究革去管事不恕一禁军职擅接词讼以安军民访得屯田巡捕官不肯守本等职业缉捕盗贼专一在屯生事扰害军人滥受词讼擅拏平民收监唬吓财物今后如有再犯许被害之人指实具告以凭重究不恕一申明旧例严禁管运内官索取船甲料取帮甲财物查得嘉靖六年圣旨管运进贡内官务选老成安静的去凡奸贪克剥好生事端之人俱不许差遣钦此钦遵嘉靖九年该本部尚书王题准今后南京管运内臣索要夫甲见面酒席帮钱等项银两许被害夫甲就于两京兵部陈告参问请旨发落照依文臣受赃革去职役仍追原银给还夫甲本年十月内南京兵部车驾司主事林文华奏准条例所载附搭私货小甲客商有刑而内臣前站无罪此内臣前站所以任意招商无事得银入己事发则归罪于商甲刑罚不平奸顽无畏今后南京一应进贡该用黄马快船装送者先期半月行文南京兵部拨船之后限五日以里起程如或停船招商揽有见货许验装并巡城御史等官先将招商前站旱船人等挐送法司连小甲客商俱照前例一体问发充军所搭货物尽数入官若非应捕之人有能获者就将货物全给告人充赏管运内官参奏定夺前件节年事例甚严但日久人玩管运人员罔知遵守凡遇起运预先半年或两三月前取拨船只索取船甲面酒礼打醮吹鼓手等项财物及拨人夫听事抬轿役使行至中途附搭私货索取帮钱致害夫甲赔累困苦相应申明前例内守备衙门今后管运内臣遵照明旨务选老成安静之人其取装载船只文移内明开某日装扛某日开行本部即便拨船一出告示禁约晓谕如有管运内臣前站人等索取船甲财物许被害人指实赴告以凭从重参究一禁小甲造船需索花费以宽帮甲访得小甲于造船之时百事不理皆系帮甲出银又率多设计取帮甲财物又自起造之日以至完成之时每日令帮甲盛设酒殽及作头木匠人等朝夕令设酒饭每造船一只率花费数十两小甲不思自己差出之时曾被公差内官沿途掯害之苦不能恕以处人是无人心今后但有仍前此等弊害许帮甲赴告本部痛治枷号于部门以警其余一革点卯以杜扰害照得南京锦衣等四十卫快船小甲专管出差帮甲出银修造船只贴差余丁出差将月粮与小甲关支外又贴银六钱雇人驾送回坞每年出银三钱雇人看船各项事宜俱有定规人知遵守访得各卫所近年以来每月要甲余赴卫点卯一次若求索不遂虽遇寒暑农忙时节亦不免虽的亲子侄不准替役甚至延捱三四日不得点销以此勒掯取钱肥己其甲余有住居四散或离京三二百里者未免亲身自来误一卯必重加责罚只得以财求免又索得各处土产之物乃已或以修理公廨到任公事等项科派令其办钱如指挥沈伦等因以点卯为由索取甲余赃私已经参送千户常禄不容亲男代父点卯俱有可据本司已经行文查革卫所官员以此觅利莫知悛改切应禁革今后甲余除勘问事情及修理船只奉有部司明文方许拘理外其余点卯等项悉皆革去如有卫所官员不行遵依仍有求索科敛等情弊许被害船甲指实赴告以凭从重参究一禁革造修船只科害以苏贫甲照得快船帮甲之害至惨至酷吾甚悯焉除已具本奏请复其月粮除革帮甲外访得各卫马快船只造修其间帮甲有往居远近不等一时来迟船已兴工委官串同积年奸甲捏开夹帐妄称官银用尽陪银若干以一开十众人均认及将原领出官价共谋侵克入己或委官索取造修常例或三四至十两者有之以至愚蠢贫甲倾家荡产鬻男卖女不得完船情甚可恶是困苦之中又加困苦焉相应严禁今后造修船只把总指挥日逐将各船买过料物验实记帐以便查筭如有故违仍前欺瞒及委官索取财物许被害人各甲指实赴部告理以凭参问革职求永不得管军管事一禁领马官军刁蹬害人照得买马之害甚若非得已不宜轻买凡本部每遇买补马疋俵给各军领养既领之后多有奸顽军士故将马疋饿损却称本马有疾或以石灰擦其马眼即称本马眼瞎告府告部送还马户百般刁蹬勒取草料医药银钱方肯领回以故马户既有收买陪费之难又有刁军掯害之苦情甚不堪切应禁革除本部另行查例题取马户外今且示各马户如遇此等刁军计害许即赴告以拏问重治一选择殷实官军领马以振作马政照得近年各管骑操马疋告倒死太多皆由军士贫难每将草料克减不以喂马以草卖钱以豆自食致马瘦损又有极贫军人无房拴系马只风雨寒暑皆失其宜又或系马爨舍烟突入鼻伤眼马多残疾无用盖由各营把总官员不以马政为重每遇选军领马殷实者畏怕领马听其用财买免贫难者欲马资身又行纳贿得领是一领马之间而贫者富者左右皆为把总货谋合行禁止大小等营将概营军士公审有房屋资产军人若干内某人有马某人无马其贫难借房安插者共若干内某人有马某人无马备开花名造册送部查考更换乃痛革前项奸弊如有恃顽不改其非查访得出定行从重参究一禁托名科取以安闾閰访得下人不知大体因事倚称科取小民或谓出自本卫其玷毁名节不小如委官修公廨千户因欠土坏擅令兵马沿门每户科取土坏几块以为小事殊不知因小失大甚为可恶除知觉后斥责速令逐户偿价外但如此之事后日难保其无今特明示各街巷小民今后但有此等情许执票赴卫亲见陈告治罪如律决不少饶一禁巡逻官生事以安地方照得近该本部题准差委巡逻指挥九员带领各卫巡捕官分管五城内外止是巡逻奸盗风火其一应民间事务并不该干预访得各官近来渐不守法夤缘谋差勘事设计害人指以巡逻为由在于所属地方百般生事扰害军民近闻得淮清桥地方巡逻官捉获一奸细不以禀送守备衙门却令本奸供拥乐妇吓取钱财放讫谩禀巡视衙门了事如此所为非止一人一事待询访得实究治今后各官止许巡逻不许预事以勘问为由取财如有仍前生事许被害人之赴部陈告以凭重治一禁科扰以革奸弊照得五城地方军民杂处设立铺舍排门编佥火甲轮流上宿以防火贼中间多有势豪之家规避不肯应当偏累贫户盖因各城派拨各衙门当夫做工及令出办各衙门家火等件以致逃移失所仰五城兵马逐一清查均派火夫不许总小甲纵放遇有各处取拨人夫家火等项务要呈禀部司允拨如有阿谀奉承仍蹈前弊许诸人呈告以凭究治一禁革弓兵生事以安良善照得五城兵马司编佥弓兵本为捕盗而设各有工食银两按季关给近有无借之徒假充弓兵名色谋到各衙门差遣勾摄公事于各地方生事害人需索财物卖放盗贼诬执平人为害百端仰各城即便禁革毋得纵容光棍仍前生事如兵马纵容即属不职体访得出一体参究一严门禁以防不虞切照京城内外门禁并龙江大胜二关设立官军守把盘讦奸细访得有等官军不知法度通同把守内官但遇往来客商贩卖货物专一拦阻勒掯财物其奸细横行未见诘拏昔之为关将以御暴今之为关将以为暴甚为可恶仰各门各关内外等官今后务要秉公改易前非若有故犯轻则罚黜重则参奏处置一禁克害军士以苏困苦查南京各卫所军余差役浩繁逃亡数多具告收军替役无日无之访得该卫所官职人等不能抚恤军士往往私役占用或扣减月粮或包办月钱一遇清解及补替军丁到卫多方求索逼迫逃窜营伍缺少今后各卫所官员务要痛革前弊抚恤贫军如有似前作弊访察得出或被人告发定行参问一严操备以防不虞切照各营操备官军为因承平日久武艺不精一遇有警何以御敌访得近年遇操之时止将鎗刀弓箭牌马平日习熟数十人相递舞弄以应故事有同儿戏自今为始仰各营把总等官逐一整搠仍行各管队官分别刀鎗弓箭滚牌马队等军各各教演人人习熟本艺不许仍前虚应儿戏俱候本职按临看操之日逐队叫名试验如有比教不中者定将管队并把总卫总等官以军法从事痛治不饶中间若有私役克害以致疏虞者一体究治一禁剥削军士以济工程照得各监司局成造军器织造段匹并起运家火等项俱系军民人匠应当军匠则食粮八斗民匠则食粮三斗当事官每名每月令办钱三百五十文者有之若有亲身做工则各监局官不容着役贫军难于出办未免逃窜及行来催取无人拨补再照窑烧造上用砖瓦动经数百余万工程紧急不得不每日差拨操军数千及在窑旗军应役访得管工指挥等官不以工程为急惟求钱财入己轻减工程甚者卖放数多以致工程耽误今后各宜畏法体恤军民不许仍蹈前弊除行各监局知会外各该官员如有故违查访得出或被人告发定行从参究一禁妄勾军丁以革弊端照得南京各卫所原领军士约共八万余名近年以来多有逃亡事故每年造册发单清勾而各卫掌印及亲管官不行用心清查有原逃复役不行住勾有有丁在卫妄行勾扰不顾有司清理人丁佥点长解路途跋涉费用寔多及至解丁到卫求索入己又行放回军民受害不可胜言似此奸弊切宜查究仰各卫所官员今后务要用心清查不许朦胧勾扰如违定行坐赃参问一考核各城兵马官才放考满查照会典该载五城兵马指挥等官系隶属兵部是以考察之例必由兵部去留则凡兵马官遇该给由之期例应武库司呈堂考核具由起送为当但事属因循日久法玩朦胧宽纵各官止为转行文书取讨印信而已今后切宜查照旧制据事廉访从公核实若有素行卑污贪声大着者禀堂定夺一如在外抚巡准放各属给由等官事体本部行咨南京吏部明注不职考语乃送考满庶使官政有激成宪有稽德意可布殊为有益一禁武学幼官越次奔竞及戒饬官生各励行业照得武学之设盖储养将材他日选举军政营总把总总兵诸官实自此出切见在学官生其有资质近美趣向可嘉者颇知习文演武以求超拔其素悖训养安于骄恣者小则博奕饮酒习以为常大则攘窃奸宄无所不至使有志者耻与同列虚糜廪食宁无耻心况司教者多有不能甄别夫惰慢无警何以激使立志污庸不黜何以警励清修切宜明出告谕大示劝惩又凡遇各项委任必须考其行实循其资次教官先行禀本司考具伦次才送守备厅择点差委任用其有似前财嘱教官径送不由本司轮选者即是奔竞无耻之徒有玷学校并加黜罪以励风教以饬名节一示武学官生必以齿序以兴礼让照得南京京卫武学储养宗弁子弟使之知方有勇今见尚尔循溺旧习班行坐次惟有官者在前未官者在后使老生儒辈反居童官之末伦序既斁骄慢自生涵养之本既无忠孝之风安在礼义之分不严节制之师奚有况古者虽以世子之贵犹齿于学而况其下此数等者乎孟子壮者以暇日修其孝弟忠信入以事其父兄出以事其长上可以制梃以挞秦楚之坚甲利兵非教之以本何以能然乎今既申明之后其有诸生守迷故习不肯改行者师生各有罪咎以为不率教典不职者之戒一审革无行官生还役以励风教盖官生幸在武学沾朝廷教化当读文经文武兼资励精二业饬身修行期取功名前后访据本学申称阮山刘璋王鉴刘尹等平日身虽冠巾心陋市井纵恶无赖累有实迹告发到官除已前后革去除名送还队伍以备操役外切谕凡在学官生深以为戒不愿身有此行以辱父母以玷名教以亏父祖前程一省灯烛以宽居人访得南京城中居人至为贫困且如各城铺夫灯笼火把亦大难出上拔毛犹可为也心头剜肉宁不痛乎除本职躬先率行已于本月初二日退回中城兵马所送灯笼火把批示各城今后不许再送外然吾心虽已安使人人同此心不亦又安乎仰各兵马官从容方便以此禀各衙门官府夜行须自备灯笼不必更起各铺出办以省小民一分之害仁人君子得无快于心乎一严更鼓以一警备尝观易称重门击柝以御暴客圣人自治之严如此看得南京更鼓甚为疏虞皆由兵马巡捕等官不行用心觉察设有暴客何以防御今后更夫南以钦天监为准北以鼓楼为准各门楼更铺务要依二处更点相传支打其钦天监鼓楼必设滴漏为则若有不依者五城兵马等官一体重治一禁揭军粮及重展利息访得京城内外放债多有违例取利五分又行展转将利作本官军贫民人等愚昧多被笼络人有衣服首饰房屋典当官军则以月粮典当展转本利日久益深衣服首饰房屋尽被取去月粮随月入于人手官军只拥空名妻子父母无养自己饥饿气息奄奄何以养其锐气以操备乎本职于守备厅亲见达官一人欺其本营指挥愚懦陆续以钱银诱借十余年月粮尽为所得本管指挥空拥职名不得自养其形黑瘦气息奄奄已行痛责不许再取本利照得律例放债不过利息三分年月虽深不过一本一利如本有银一两就使三年五年亦不过一两三钱而已自今以后不许揭当军粮及有违例多取利息及将利作本展转害人肥己者许借债之人告官重治将本没官一节细事以息小民以正大体以遵明旨尝闻老子有言治大国若烹小鲜小鲜者细鱼也鱼至小也而烹之以数牛刀焉糜烂无有矣治小民者可不动心乎照得南京下有两县五城兵马其上设有巡视御史又其上有三法司及又设有守备衙门上下体统相承各有所司若小民有事加之以数衙门重叠问理各执其见供结纸札之费邻证酒物之需如是者几重是军民亦犹小鲜之糜烂矣近年以来渐以侵紊往岁屡该刑部郎中萧璋给事中秦鳌及嘉靖九年又该参赞机务南京兵部尚书王前后题奏节奉明旨不许下侵有司细务以伤大体仰体朝廷优重守备大臣不亲细事之盛心也所宜遵施行若谓参赞守备奉有敕旨于地方机密之外均有抚按人民之责虽于人命重情不可不知亦不宜不听理但令兵马司官禀知即送巡视衙门问理参送法司兵马官具由回报而已本职莅任之初即出告示凡户婚田土斗殴等项细事不许赴告而钦差南京守备太子太保魏国公徐等亦已出有告示禁约斗殴债负一应事情俱赴巡视衙门等官处治不谟而同实为得体诚恐左右人役依旧奉承未能尽革前弊以未称本职同舟共济之意今后兵马巡捕逻等官及掌案人役毋得故违钧语不恤明旨辄将户婚田土斗殴自缢人命等项细事计禀以图冒滥事权营私利己取罪不便须至出给告示者请复快船月粮以除帮甲困苦疏南京兵部尚书臣湛若水等谨题为恳乞天恩怜悯船差紧急查照旧例关支月粮以苏军余困苦事本部车驾清吏司案呈奉本部送该南京通政司连状据南京锦衣等四十卫快船军余李春等连名告称先年卫所差拨驾送快船差每船一只随船余丁一十四名旧例每名每月支粮米五斗不分出差在外回坞听差常川关支至嘉靖十年蒙本部奏准将各衙门进贡船只省并每年用船二百余只空闲三年方轮一差议将在坞无差年分随船余丁退出回卫听差月粮通行住支遇差方与关支此来修建陵宫运送木石琉璃砖瓦等料取载泾王宫春眷及钦往来官员乘座并增添起运肥皂军器胖袄等件今年二月奉钦依各船俱赴河南卫辉府地方驻泊听候不用回还迎送圣母梓宫及修建显陵运送包金白墡等土城砖琉璃砖瓦节年额外起运用船数多其月粮止是出差照限关支船口在坞看守修造俱各无粮负累困苦日不聊生乞赐垂怜船差紧急查照旧例将月粮议处关支庶免逃窜等情送司查得南京江淮济川二卫原额大小马船八百一十七只内除漂流无存及奏革广西失船外额大小马船三百一十七只每船小甲一名随船水夫一十九名与正军相同每月支米一石又有原籍工食银两尚可支持应役及查南京锦衣等四十卫原籍快船七百八十三只每船小甲一名系正军者月支米一石系余丁者五斗随船余丁一十名旧例每名每月支米五斗长差在京听守者以十二个月违限给行粮六个月短差以八个月违限给行粮四个月每名每月该行粮三斗俱折银预支若限外不回者将限外应支支月粮扣收送部以为修船支用嘉靖十八年四月十八日奉本部送准兵部咨为计处快船粮差以节冗费事该本部尚书王廷相题前事该兵部复议看得南京兵部尚书王廷相题称先年用船无度差遣频繁各船余丁逐月关支月粮米近该奉部备将各衙门进贡船只可以省并事宜题奉钦依定额每岁用船二百余只计快船七百八十三只空闲三年方轮一差其船差回在坞将驾快余丁一十四名退出回卫听差月粮通行住支遇有差拨方将余丁补足月粮行粮行南京户部关支若限外不回照旧扣收卖银解部收贮修船嘉靖十年三月十日该兵部左侍郎陈洪谟具题本月十二日奉圣旨是钦此除钦遵施行外今据快船军余李春等告称差遣频繁受累困苦在坞看守听差修造全无月粮支给乞要查照旧例关支相应议处呈乞施行等因案呈到部臣等查得大明会典洪武初置江淮济川二卫马船及南京锦衣等卫快船以备水军征进之用既建北京遂专以运送郊庙香币上供品物军需器仗及听差遣观此则初用习为水战后用差以装载其用均也即今兼半差遣其勤苦均也但马船设有各省每岁解来工食及船料银两而快船则无有马船甲夫尚照旧支有月粮而快船则无有焉是二样船只乐不均也快船小甲当苦不过其势不得不尽城中之余丁稍有衣饭者帮之其名为帮甲于是十年一次审编之例起矣审帮之际其法先从该卫而起于是本管指挥等官互相因缘为奸贫稍富者卖放取钱入己其贫者无钱则报之应帮都城居人民卜军多是将偏城之人不问贫富不分应帮与免帮者皆受骚扰困苦人受困苦则必皆有逃离之心人有逃离避苦之心则所恃以守都城者何人也此甚非国家根本之地所利者虽以本部该司屡经严察犯必重治然法遗奸难保必无臣等深忧过计体察人情看得嘉靖十年尚书王廷相因见差少闲多奏省财用为国至意彼一时也今计差遣频繁数倍于前帮甲累甚人用愁苦如在倒悬此一时也伏乞皇上因时通变以宜人民轸念今苦时异势殊而马快二船差遣既一苦乐宜均重念祖宗设立马快二船之深意如养军者不惜千日之费或赖其一日之用亦不以其无一日之用而废其千日之养特敕吏部再加详议覆请圣裁干断为复快船旧例月粮同于马船一视同仁人各得所矣然议者或以未差夫甲坐糜粮食为嫌合无于未差之时准照旧例于南京户部支取月粮换折银两积贮司库不使一时坐食浪费候该差轮到即以库中所积本船月粮之折银分别远近差遣定数以支给之亦不使浪费除免帮甲之害以少舒其困苦若无差船坏亦察其成造折造之大中小修于官价外以此银给与补助不足则公私两得费节适中小甲不苦而帮甲可免流患可息都城军余父母妻子感戴皇上之恩于无穷而宗祖根本之地永固矣虽前本部尚书王廷相建议为国惜财之意亦在其中矣臣等亦知所小费者朝廷之财用然又以所大得者朝廷之人心散财以得人朝廷之大益也故易曰损上益下民说无疆夫民说无疆则为大益而非损矣收养人心固根本以求亿万年无疆之休莫大于是矣留都之人幸甚天下幸甚臣等幸甚缘系恳乞天恩怜悯船差紧急查照旧例关支月粮以苏军余困苦事理臣等未敢擅便为此具本专差冠带舍人潘章赍捧谨题请旨南京兵部参赞事宜疏参赞机务南京兵部尚书臣湛若水奏为陈事宜以求图治安事窃闻臣之事君如子之事父不可贰于心者也故古之人臣将效力于其君也先必有敷奏之言而后可以期明试之功人子将竭力以事父也必先致天禀命之诚而后可以尽干蛊之力故君父无内顾之怀而臣子得忠孝之节臣本以菲劣之材在疏远之迹误蒙圣明知眷举之于众臣之中任之以参赞之重惠至渥也古有为知己死者况臣之于君乎此臣所以中心感恩自誓以鞠躬尽瘁死而后已者臣到任三日即斋心誓告于京都城隍之神冀以默启佑臣之不逮臣若知而不行及有私顾者明神必察殛之既又以询之于贤智谋之于寀僚有所宜禁者已出示禁约矣今谨具所宜兴行者十事敢先以陈请于陛下亦古人敷奏试功言可底行之意也宋儒程子有言为政须要有纪纲文章谨权审量读法平价皆不可阙又曰必有关睢麟趾之意然后可以行周官之法度故臣今所陈者兼大小本末而具之也洪惟我国家帝业之兴远过于周而治法体统损益则周官而为之极备尽善矣虽今之留都亦若周之洛邑留后也夫以周公殷于始君陈容和于中毕公保厘于终彼以三贤圣者继治化训夫岂轻哉此臣所以惧责任之重窃惟纪纲文章不可不先定也伏睹敕谕有曰整饬兵备固守城池即周之慎固封守之义也臣愚于是有以仰知圣明委臣以武防御之盛心也有曰抚安人民即周之润泽生民之义也臣愚于是又有以仰知圣明委臣以文戢众之盛心也至矣此臣所以感激以有为忘劣而从事也臣之自揣叨膺重命何以图报今臣所陈十事之中一曰宣圣谕以固十志乃固守抚安文武兼用之要道也二曰躬骑操以作军气三曰修武教以养将材此二者则皆整饬固守之先务也四曰编保甲以联人情五曰励兵马以敷教戒六曰定四民以恒志业七曰申礼制以驯民俗八曰平市价以苏铺行九曰急无告以弘惠泽十曰劝耕业以富邦本此七者则皆抚安人民之先务也凡此十事一一皆出愚诚凿凿似可施布臣今未敢言中心必期功效有成如周之式化厥训世变风移道洽政治四方无虞而我圣明无宵旰南顾之虑而后臣之心乃尽臣之分愿乃遂也谨开立条款具本上闻伏惟宸断敕下该部议拟若果臣言不谬乞赐敕行使臣得展布四体而宣力焉则留都之军民幸甚国家幸甚万世幸甚缘系陈事宜以永图治安事理未敢擅便具本顺差千户杨评赍捧谨具奏闻伏候敕旨一宣圣谕以固士志窃惟周书曰乃一德一心立定厥功言将士之心不可以不一也心一乃有功也孟子曰壮者以暇日修其孝弟忠信入以事其父兄出以事其长上可使制挺以挞秦楚之坚甲利兵矣故武王有臣三千惟一心纣有亿兆夷人惟亿兆心苟一其心何事不办心苟不一何事不散此教习戎兵之先务之急者也伏睹圣祖圣训有曰孝顺父母尊敬长上和睦乡里教训子孙各安其生理毋作非为而我皇上宣谕承天府百姓有曰各要为子的尽孝道为父的教训子孙长者抚那幼的幼的敬那长的勤生理做好人依我此言语钦此臣乞修举旧制恭录前二训于板牌令瞽者与无告者以木铎徇于道路每坊一人日夜宣播于保甲之内又时令兵马指挥之贤能者三令五申之臣又以暇日亲诣各城躬督其宣谕如亲教之意然久之则入耳感心而军民之俗自将化而从善以为强兵之本如书与孟子所言矣臣到任以来军民老少男妇相斗死者相忿争投水死者自缢死者日不下三四报臣心惕焉甚不忍闻若此教行之既久则百姓日相亲睦纵小有言同保甲互相和解必无此事是风俗亦由之而化淳矣夫既可强兵又可化俗外侮不作灾害不生至大益也故臣愚以为训兵抚民之首务焉伏乞圣明俯鉴则南京军民幸甚上一条固守抚安之要道一躬骑操以作军气窃惟我朝设立南京大小设立陆操水操教场以简练卒伍凡将士俱具军容盖以行师之法自大将而下无不具军容亲躬鞍马者故马援虽老攀鞍上马孟之反奔殿策马入门何者师以马为命卒以将为表故将以身先士卒所以同其劳逸而作其气也今或出看操练必乘大轿身肆便安何以励人臣请得以身率先躬骑然后劝内外守备官凡遇看操之时必务肃军容亲据鞍马往还道路令军士观之必感慨相与言曰彼大官也而与我同骑操若此者何也其心将与我同甘苦也吾等可不思与之同死生乎人人将如子弟之卫父兄手足之捍头目则士气增百倍而军声肃然大振矣伏惟圣明裁断以行焉军法幸甚一修武教以养将材窃闻克敌本于有勇有勇本于知方何谓知方将士同尊君亲为心是谓知方也知方则万旅万众一心一德自古未闻有一心一德而不能戡定厥功者也我祖宗立法凡将家子弟袭职袭爵者小则储养于府州儒学大则储养于国学皆必三年而后已正欲示以向方使皆知以尊君亲上为心故也京畿武学之设专以武艺为主然必立先师孔子文庙又堂扁明伦则实非岐文武为二道分儒将为二心也臣观近年司教武学者专以习马箭步箭诵读孙吴等书为主每季则该司必以马步二箭策论以孙吴等书试之以定其高下每岁考则亦必以此试之而取其高第者使应武举焉但臣恐躬艺虽精兵法虽习使非有忠义之心而欲望其谋效以出死力盖亦难矣臣愿自今凡司教武学者令每于较阅步骑二箭诵习孙吴等书之余多朝夕诲谕使兼讲习圣贤之学务在敦崇孝弟忠信之行或于每月暇日臣亦亲到武学稽考文武学业而加以振德之功每季则命该司放射箭兵法之外所试论策兼以四书孝经以考其根本之学至于武举亦必于论策中观其有根本之学与否而定其去取焉则人人向方敦其孝弟忠信皆知亲上死长而良将之材庶乎其可得矣伏惟圣明裁断焉武教幸甚上二条固守之先务一编保甲以联人情窃照会典载太祖定五城兵马司事例凡地方军匠人等令各家俱于门前置粉壁一面开写本家籍贯人口身役营生并写不敢窝藏逃军逃匠囚徒盗贼等项以凭挨究立法周密奸宄不容至善也况南京地旷且远辇毂之下故不得不如是也臣请得申明圣祖旨意而推广之焉每二十五家编为一甲共立粉牌一面备书二十五家姓名户籍丁口及某某为士为农为商为工其牌轮流收掌每日诣访二十五家动静如某家行某事善则率二十四家共赞成之某家行某事不善则率二十四家共沮止之或怠惰不务生理及相攘闹斗殴者则共戒释之不听则必继之以泣务致欢乐出入相友守望相助疾病相扶持平时则知尊君亲上有事则同心即戎二十五家之人宛如一家父子兄弟兴让兴仁则百姓睦矣其有肆为不善者游手好闲者与夫不务同心联属者二十四家故纵不肯实时举正该兵马司官访出定行连坐责罚焉伏乞圣明裁断而行之南都军民幸甚一励兵马以敷教戒窃惟兵马之职不为不重近世多以卑官待之而为兵马官者亦往往以卑官自待贪冒无耻纵恣不忌诚以自待既轻则其势不得不至于此也臣思其分虽微而其官实为紧要凡京城内外狱讼大小事务无不经由之者苟非其人则上不知承宣德意下不知体悉民情如此而望大化之协于京畿不可得也今臣所隶属近民之官虽有五城兵马官而至所赖以宣上德而达下情者亦惟此五城兵马官臣愿振其激励兵马之权使人人各秉心修行以为效用观其有廉以持己勤以办事者令臣得以奖拔之其有贪冒恣肆者容臣得以参劾之一如考察事例而请上罢黜之责望既重戒饬既严兵马之官自不容不濯磨奋励宣上德达下情而用协厥邑之治必有可以渐致者矣伏乞圣明裁断而遵行焉激劝之政幸甚一定四民以恒志业窃惟昔者先王之处民也士农工商各有其地所以专其业也地一则事专事专则业专业专则志定民志定则天下治矣斯义也管仲犹能举行之臣观城之中浮民为众士不务实学农不习耕桑工无定肆商无定趋习成散漫肆为僣越礼义不作廉耻不兴岂人人之性然哉凡以民业之未定耳臣愿令民年十五以上择其材质可教者教之不尚浮名务崇实学其不可教者使之力耕务本其无田可耕者许令为工且禁勿为滥恶之器以相欺为商者必禁伪腾贰价以困居民如是行之则人有定业业有定守守有定志令二十五家之中互相觉察其有术业不专游手坐食者众共规戒之不听则共告于兵马司官惩究焉又访得福建三考官多有已给文引不肯依例回籍省祭潜住京城放典贼赃揭当军粮教唆词讼动千余家悉宜驱遣免紊民族其兵马司能时常访究去此浮人使各城四民咸有定志者则本部酌为考语以旌其能以凭升用伏乞圣明裁断而行焉南京居民幸甚一申礼制以驯民俗窃惟我朝品官士民自有礼仪定式而冠婚丧祭悉令从宋儒文公朱熹家礼今观南京风俗恶薄除禁教坊司买良为娼及良家子弟荒淫破家及遵明旨化僧还俗拆毁尼僧庵寺近该部已行合申令五城兵马官严加缉访究治外其于四礼未尽遵行者谨申明大义使一一奉行以体圣明齐礼之治如古有冠礼将责以成人之道后世此礼尽废何以责成其成人照得南京士夫士庶民之家尤为漫忽合申令自今有将冠者必迎坊邻亲戚老成有行义者为宾仿家礼仪式行之约二十四家少长聚而观之其衣服只用布细不许用锦绣其飨宾果肉之数不许过五品贫者不许备设衣服饮食亦不许因贫而遂废礼节又如婚礼实为人道之始婚礼废则何以成人道古有问名纳采纳吉纳征请期亲迎谓之六礼今只随俗成婚甚是简率照得南京士民嫁娶相习弥文虚糜财用此礼节所以废弛民俗所以不良也今合修定礼制纳采仪物大约中户所费银不过二三两纳征仪物大约上户所费银不过十五二十两即可成礼请期则但遣使通书而已至于亲迎不许奢侈送迎交馈女家资妆不许僣用珠冠命服金银器皿之类大约富者所费银不过三四十贫者各称有无不许揭借备物以败家产女家不许过索财礼婿家不许责备装奁又如古之丧礼凡居丧务以哀戚为主照得南京居民父母初丧辄延聚亲宾饮酒作乐名为散闲送葬率用鼓吹杂剧纸人等物中人之家所费亦不下数十金有至数百金者相袭成俗谓不如是人即以为不孝殊不知因此荡家丧产乃为不孝之大自今合一切禁止一依宋文公朱熹家礼不许妄用纸器荡家败俗有不遵禁约者二十四家共纠正之兵马司亦时行察访出重治则习行之久人人皆乐从之皆将诿曰此官司禁止非子孙不孝俭亲之过矣又如豺獭之祭尚知报本故古人立庙祭四代所以追远报本而厚民德也南京士大夫固知致祭祖考其农工商贾岂独无此心但狃于习俗多至忘本反豺獭之不如甚为可哀自今各令兵马司三五申令使中户以上士农工商时祭略仿文公家礼以时致祭其贫者酌水炊菽亦可致诚其有弃而不祭者是忘本之民二十四家宜共戒之兵马司亦时加访察戒饬之有违者亦连及二十四家则礼法可以翕然修举矣伏乞圣明敕下有司使四民遵守以新旧俗斯民幸甚一平物价以苏铺行窃惟财货百物民用所资民心所系王者之商愿藏于其市者无他有司无以病之故也臣观南京大小衙门凡百所需俱属铺户立有行头每用一物必批牌行取铺行取货入官减估时价甚至有罄其所有以支应官府者亦有支应不足而称贷以益之者官价所估既与时直不同而价银在官又不及时领给延至一年二年往往支给未而遂弃之以去者矣此与昔人和买之害又何异也臣自官南京前后十余年买物并不敢批牌行取只令家人自与平买又有被其多取者亦不究也已约各衙门官有买货物公用私用者只令本衙干办人役及家人将见银到铺参酌时价其物与价登时交易不致强易减价候领人难每季地方总甲铺户将某月某日某衙门某官买过某物呈报参赞守备巡视衙门以凭转咨部院其不倚官员名目自买者不在此内如此则铺行苏息百货自通而民用之利京师万众不致有匮败逃离之忧矣至于秤尺斗斛之器一一官为印烙悬之坊市以平交易以通民情夫立市官谨权量亦圣人之大政也岂可忽乎再照市铺行头之编本为神帛堂南京内外织染局内官监军器局兵仗局机房岁造传造段帛器皿系该户工等部买办丝料等项又各衙门重大纸札等物之用累奉成祖宪宗武宗圣旨编审岂有不善但有司奉法不良务于减克时价以为能又令铺行见纳料物不与见价或至数年十年不得领给有终委之而去者如此铺行累乏十铺九空破家荡产于是人畏铺行如畏汤火一次编着扣地唿天恸哭不忍闻流弊至今极矣说者谓当道变宜民除去铺行专用添价见价招商来贾就当该部堂上价银与料一齐当面交易则商人争来趋利而事易集矣又或差部司官廉干者一员带识货经纪照依访时价前去出产各物地方收买亦见价与料物当时交易则事易集弊亦易革而铺户行头亦可除去以免斯民水火之患及奸徒侵渔之害矣然此系于祖宗累朝圣旨臣所不敢擅议惟我圣明察之断之耳仰惟皇上厘正百王之事亦多矣伏乞圣明垂赐一念焉小民幸甚一急无告以弘惠泽伏睹我太祖平定之初汲汲以丐民为忧养济院舍饭有司遵行到今此实发于民牧同体之仁即文王发政施仁必先斯四者之心也近时奉行视为故事而内官主之多有减克肥己甚孤我祖宗加惠穷民之意臣愿立为定法于保甲二十伍家内有鳏寡孤独者或疾废不能生理者使之摇铎宣圣谕二十五家轮养之死则收葬之若此等之人数多而二十五家力不足以养之即令二十五家共立结送入养济院虽远方来寓废疾无归者亦依此处置再乞敕令内外守备南京都行该城将淫祠刘公庙作为义阡漏泽园葬之则皇上之仁泽及枯骨矣又访得南京居民崇信僧教月有月日有日饭凡京城内外有千僧人俱籍此坐食不匮夫与其崇僧教以成其游手游食之习孰若悯茕独以酬其持铎宣谕之劳合戒令城中自今有仍奉僧教而不恤穷民者即是无人心之徒不恤人命之死者兵马司访出重治不恕伏乞圣明留神焉穷民幸甚一劝耕业以固邦本窃惟国本于民民本于食食本于农此理之必然者也然人情恶劳好逸使上之人无以劝而鼓舞之欲使之各尽其力于耕桑盖亦难矣此先王所以有劝农桑之政也京城万众不耕而食使旦夕之间商运不通虽手执金玉亦不可以充饥必将坐以待毙乎农氓衣食不足则父子兄弟不相顾故大饥之年人有父子夫妻相食者可见矣如是而欲使之亲上死长不亦难乎此尤不可不为之虑也臣观南京附郭田土与苏松之地同在江南一块其肥瘠非甚相远也其岁收相去不啻十倍者无他其勤惰之不同矣今观南京远近郊野甚为空旷盖由民习趋游末而怠于耕桑方所以尽每岁所以不收而不免张口待餔于内郡也虽以贵腴之田使不疏凿沟渠以备旱潦不勤力积粪以尽地力则亦荒瘠而已矣臣欲时委兵马司官循行郊野教以浥草为粪之法以免于搬运之劳又必教之植桑养蚕自织为衣兵马察其粪多者为上农粪少者则为下农宅有桑麻则为勤民不毛者则为惰民而赏罚之此亦先王之政之急务也久则民皆务农桑则粟米布帛不可胜用而京师之本固矣至于先王之政山林川泽皆有所养草木昆虫鸟兽鱼鳖咸若将次第讲行之但近世有务为奔走承顺簿书期会以为贤闻臣农桑之言必多指为迂阔殊不知孟子答滕文公问为国必首曰民事不可缓也周之王业起于稼穑故周公陈无逸先知稼穑之艰难而七月之诗所以垂于六经非细事也我皇上有内外籍田亲蚕之举豳风无逸之作与先王之政吻合也甚盛典也但四方无与奉行之者耳伏乞圣明留神裁断使臣得以力行以期成效焉留都之军民幸甚上七条抚安之先务己亥秋季武学试策问间尝闻兵之要道有本有用其所谓本与用者安在武王之兵曰乃一德一心立定厥功又曰予有臣三千惟一心孔子临事而惧好谋而成孟子壮者以暇日修其孝弟忠信入以事其父兄出以事其长上可使制挺以挞秦楚之坚甲利兵其用安在孙膑吴起之兵所向无前曹操司马懿用兵如神其视秦楚之甲兵无异其本安在然史称死诸葛走生仲达其所以相胜负者安在岂诸葛孔明果汤武孔孟之俦欤我国家设立武学以教养将材甚盛典也尔诸生涵育教化已久必尝究心于此可着于篇以观文武兼资之学毋泛谕武学官生以齿札文南京兵部为学政事武库清吏司案呈照得南京京卫武学储养武弁子弟使知圣贤义理之学以为文武兼具之本其堂号既取于明伦伦理莫先于序齿今观旧日诸生班行坐次惟有官者前未官者在后致使老生之辈反居童官之末伦序既斁骄慢自生作养之日虽深变化之功未见相应议行本学教官即将在学官生不分官与生及入学先后及资级崇卑一切不论各照年齿分别班次每日卯酉升堂讲背经书及作揖考较等项以序进立依次入坐使之伦序日明恭逊日发足为涵养之本庶成忠孝之风礼义之分既严节制之师自寓等因案呈到部看得该司所举深得明伦之义况古者虽以世子之贵犹且入大学而齿于大学欲其知长幼之义君臣父子之道以明伦也而况下此数等者乎孟子曰壮者以暇日修其孝弟忠信入以事其父兄出以事其长上可使制梃以挞秦楚之坚甲利兵用此道也此既以首策诸生矣合行本学务要着实奉行明出告示戒谕毋得视为虚泛其有守迷故习不肯遵行者许学官呈来黜退操役以为不率教者之戒教官若不举行即以为不职者之规仍备将官生照依斋分以年序月以月序日造册送部以凭查考施行己亥闰七月二十一日褒二生改正酒面店铺谕文堂上分付为酒禁事于本月二十三日有应天府学生员白山白岐告称本家委系新开酒面铺店事属违例乞要改正等情到部看得二生勇于从善改过其意可嘉夫酒之为祸所关不少若在京城酒铺皆能如二生改正岂不美乎已仰该城准令改正庶使不糜食米不伤民财以除民祸外合出示谕各城街张挂一切酒店许令改正如二生者嘉靖十八年九月日存省百年札文参赞机务南京兵部尚书湛为存省百年事据武选司郎中杨成呈禀有南京鹰扬卫右所已故百户陈林母李氏年跻一百令三岁已无子孙见依三山门地方伊婿叶琪家住除已照例优免外理合呈禀等因到部看得李氏年一百令三岁诚为国家之瑞世所希有礼宜存省本衙内捐俸米一石羊一只酒一坛特委西城兵马田贡同参随幼官曹昂将前项礼物到其往舍特加存省致敬老之意焉仍仰该城兵量以蠲免其婿排门火甲杂差令其慎加保养之行各衙门察军人冒他役者凡武艺必须教习专一乃能致精儒生一日不执笔则笔重十斤军人一日不执鎗则鎗重百斤故在军操兵习御者真军人也坐坊市卖饼者非军人矣照得南京军人无出征之劳止为操备固守之用各守月粮足以自养却乃多有嗜酒贪饕之徒替各衙门及兵马司顶顾皂隶弓兵等役日逐驰骛跟随好闲游手临操之时虚应故事即冒食军粮又贪他役正如一人学奕一心射鹄心不专一艺不精语有由然仰该司合用手本前去各大小衙门兵马司一一查审若有军人冒当某役者即便惩治退出具名送回本部发司送卫营操备习本艺以为国家武备实用批武库司吴主事揭帖后南京兵部武库清吏司主事吴藩呈为劝农宣教事照得本司以收辑军伍提调武学为大务近承部堂自参赞以来敷示条约布告远近孜孜以劝农桑惩励师生为务之急观兹良法惟在奉行用陈菲愚以裨盛美所有合行事宜开具一劝课农桑自京城四郊已令兵马等官巡行宣谕而三十六屯尤为军储之急今卫管屯等官虽有钤辖惟在征输生长之日不务滋培催督之时但知朘削况江北地方空亩颇多惰农桑甚众一遇荒歉便至流亡深可悯恻皆以播种之前无积粪收获之余无积谷以至此也今后各处管屯等官似宜申明晓谕一准京城四郊积粪种树等法仍于春秋耕敛之时或札委本部空闲主事等官一员省视屯官令其各具某家积粪有无某家种树有无有者实时奖励之无者惩戒之其官有私混冒有无者重治之盖屯田乃本兵足食重计兵部属官正宜承委参理参赞机务兼总府部则在本部乃系应委之官若别委指挥等官则反致纷扰难免侵渔一惩励师生在京卫武学已有条约其江北应天等十卫及各卫屯所近则限一大江远则踰数百里其袭子弟皆令送入武学则道路跋涉供给甚难强其必从反见苦楚何望进修旧日江淮等处虽有教读之设殊无遴选之精其远在乡落则纵有童蒙之师率多游食之计日需钱谷偷坏人心诵习舛讹风俗粗陋今后宜于各卫各屯不拘军民生儒人等但取严谨持身清修好古之士凭众推选卫屯大者各置一人小者会置一人给付明文立为教读或即卫所空闲官舍或择民居附近闲地拆毁淫祠起盖社学使之日授生徒以文武经书之文令知孝弟忠信之义共以朔望日期讲习冠婚丧祭之仪使礼义大节少明则异端邪说自息所谓经正则庶民兴也仍以前项督课农桑委官兼董其事以稽勤惰以别贤愚以行赏罚庶几可以赞成风教等因批看得农桑学至为急务本官乃能推广条约之意以及于各屯江北以行教养足见抚恤军民至意仰司即行文及将所刻积粪小票教之树艺及将见行武学规条教之孝弟忠信务在着实举行以期大益批孝陵卫申打放化人柴薪孝陵卫指挥使司韩勋为公务事奉孝陵神宫监票帖开称本年十月十六日前去山后黑门打放化人柴薪五十斤送纳内官亨堂应用等因到卫未敢擅便理合备具手本前赴钦差南京守备太子太保魏国公徐等处告禀施行须至手本者嘉靖十八年十月批看得孝陵切为禁地取坯土者有罪况砍伤其薪木乎化人亦非善事弃尸者有罪况焚毁其形体乎又况非实事托此为名以犯禁地乎仰本卫掌印官即便出示严加禁止除候奏革外此缴戒饬营阵檄文钦差南京守备太子太保魏国公徐等为爱恤操军事嘉靖十八年十月二十四日爵等会同钦差南京守备司礼等监太监潘等前去小教场阅操比较间营阵森严万人属目忽有一病军从营阵中柱杖匍行自东而西深可惊恻夫军法甚严不容宽贷昔孙武子教习之初以军法不严斩王爱姬而军声大振而况于凡人乎且大将之偏裨如身之于臂臂之于指一气贯通乃能运用今卒疾病主将偏裨不知譬如人身一指之痛而不知可得为仁乎可得为智乎为将固应如是乎随将本营坐营刘寿从宽戒饬不赏外仰将该管官员带来处治续据坐营刘寿于本月二十五日开送该管卫总指挥刘钟管队总旗张元并患病军余萧銮各到厅将该管卫总指挥刘钟等以不恤军士除初犯量行惩戒责治外看得军余萧銮既有疮疾本管坐营即当存恤开报却令柱杖行入营阵严肃之中于军法在所不容轻贷管队总旗张元不先开禀于卫总卫总刘钟不行开报于坐营官可见各官背厉平素不肯爱恤军士痛痒莫不相关何以作起敢死之气以为国家实用乎法当参究姑初犯从轻省戒发落仍行与本营各营痛加警戒爱恤军士拟合通行为此仰各营抄案前去照依案验内事理今后但有军士患病疮残等项管队官旗开报于卫总卫总开报于把总把总开呈于坐营验实准令暂免差操病痊之日照旧操备务要着实爱恤军士用收人心不许似前慢虐致伤锐气抄案官员先具遵行过缘由同不违依准呈来十月二十七日清查北城漏泽园地檄南京兵部职方清吏司为清查义阡地土事奉钦差参赞机务本部堂上钧语分付本月初五日亲诣北城地方踏看得神策门外原官设漏泽园地二所相对原有二十余亩计今所存地止共约有五六亩盖四年之无人清理俱本处土工专以烧尸为业将前项漏泽园地盗卖侵葬冒为私业是致漏泽义阡废丧贫人无地具得雇土工将尸烧焚父子夫妻兄弟相焚有伤天和情甚可恶相应清查究治等因奉此拟合就行为此除外牌仰该城官吏即便拘集二处附近知因军民侵葬人等到官用刑严考土工盗卖及违例烧人情由逐一查勘前项地土何人侵葬占种照旧清出在官永为义阡及查究得何土工盗卖及各土工烧过人数若干得银若干痛加惩治该城务查秉公用心毋得徇私回护如有似前混占恃顽不服者即便呈来以凭究治施行己亥十一月日批东城兵马司革免灯笼火把事嘉靖十八年十一月十五日准南京东城兵马指挥司为禁约事奉钦差参赞机务南京兵部尚书湛禁约前事内一款省灯笼以宽居人备开访得居人贫困各铺灯笼火把亦大难出批示各城今后不计再送仰各兵马从容方以此禀各衙门官府夜行须自备灯笼不必各铺出办以省小民一分之害等因奉此节该八九十等月目看操习仪等公务蒙内守备潘侯徐通政使司刘杨等各发回不用户科给事中高节批送本司灯笼手本蒙批看得灯笼出自军民火夫一经拨送不惟有妨击柝且油烛之费虽贫不免近兵部禁约凡灯笼火把各官自备不许累及火夫诚体恤军民至意不可以事之小而弗之遵该司犹仍宿弊呈送不惟有违禁约是视当职为不体兵部尚书湛之盛心也仰司即申兵部用见良法美意亦有能体而行之者自后再不许送仍将申呈过缘由并缴蒙此近遇长至令节本城每次仍将拨送各该大小衙门灯笼一百个今蒙行查理合禀知须至揭帖者照得灯笼火把之革免为贫民也非为富人也哿矣富人哀此茕独富者如拔上毛犹可为也在贫者如剜心头之肉宁不痛乎是故不忍人之穷困也此初一举而潘徐刘杨诸公应之如响而高黄门且致意谆切焉其余尚多乐从者各城未报耳孟子曰人皆有不忍人之心岂让诸君子独为君子哉南都堂属多达人长者盖左右之人犹为故事而各城兵马或多献谀而冒进之勿或以告耳夫小民蹙矣而不以告者不仁也知其为同有是心而诬蔽之者不智也若不申明则何以来潘徐刘高之乐善而发未告诸君子之本心兹特再仰行各兵马一一申文从容计禀内外守备九卿卿寺科道府县营卫等衙门知会尽吾仁而已矣不害吾智而已矣夫自备灯笼火把大约一次每员所费不过十钱日续月累所济不啻万家其费约而济博不亦仁乎知费约济博而为之不蔽于细言不亦智乎各兵马司仍将申呈各衙门事理具由回报此缴批行中城兵马等司议处义阡揭帖据南京中兵马指挥司为议处义冢以便民贫乏以厚风俗事准本司指挥闵宜励关奉钧旨节查二塔庵日地粮米数目回报奉此依奉随拘江宁县凤西乡二十甲里长陈聚良到官据陈聚良手本查得一户张明原买三塔庵官田六亩一分每年该平米九斗四升五合五勺又官地二亩平米二斗二升官塘五分平米七合五勺民田一十八亩五分该平米七斗二升民地二亩平米四升民塘三亩平米四合五勺除常年科则钱粮不等照新例共该平米一石七斗三升七合五勺民粮米一石七升本县夫马徭役红船杂差俱在民米内取用已上田地塘共三十二亩一分原买价银三十八两递年办租白米一十二石外又田地亩该租钱六百文据此照得三塔庵基等地并荒官地遵依改筑义阡但周围不立界址年久恐人侵占欲令土工宗锦等周围等起土陂约高四五尺及化人厅木料三城分拆改造二处义阡冢牌坊其庵院内每城量给银三钱买取柳株土埂边周围栽插以成义冢之规模该城责令直月土工看管牌坊土埂柳株无致被人侵毁其赎回田地水塘召令殷实之家承佃每年除纳粮外其余租米及地租钱或令该城或令两县收贮供祀无主之坟卖过庵价银六十一两一钱五分除赎田银三十八两买柳株银九钱余银二十二两二钱五分并钟鼓等件遵照批词解送南京礼部未敢擅便为此关司转达等因准此今将关到缘甲合具揭帖禀请定夺施行须至揭帖者到厅照各官拟议除己经行咨南京礼部知会外仰会同各兵马官将庵科价银两二十九两赎回本庵僧私卖田段塘地通作义阡及立户牌坊等用其税粮呈立义阡户以田户殷实者出名承户纳粮之外分祭各城各义阡无主之坟每岁供二祭及支内银九钱作各阡种柳之费仍责令新佥官土工出力筑作周围堑埂高五尺留门起盖某字号义阡牌坊一座着令新佥官土工轮月看守坏者责补每该地方人死无地葬者许告在该兵马司责令直月土工照依行段签地与葬仍立各姓名木牌为记不许搀乱行次各兵马司每月朔望类具经葬过名数揭帖赴守备厅南京礼部递着为定例余银待作请文立石以垂永久各官吏日后不许留难及土工不许勒掯多取葬人钱银事发治罪今后再有犯禁烧尸的即将伊亲父子兄弟夫妻人等及土工各治重刑每月朔望令土工递遵依报结其尚余银二十二两钱五分并钟鼓等件可送南京礼部处置其银俟有别处义阡公用再行文支领各城兵马抄案遵行此缴泉翁大全集卷之八十三参赞事略门人邵阳陈大章校刊议处义阡咨南京礼部南京兵部为议处义冢以便贫乏以厚风俗事职方清吏司案呈奉本部送据南京中兵马司呈准本司指挥闵宜励关奉钦差参赞机务南京兵部尚书湛批南京南城兵马司揭帖开称先奉申严禁约告示内一款照例拆毁僧尼寺庵以端治化已经责令地方总甲查报未行拆尽僧尼庵寺去后今奉前因仍行凤台安德门总甲又查依山官地便为义冢随据凤台门外总甲张泰开报本方查有未奉敕额三塔庵一所内僧人明瓒等住守及有尹奉在官荒芜空地一块对面有化人厅五间周围地一带宽大卑职亲诣踏勘明白合无将化人厅拆去南北竖立义冢牌坊以便贫穷埋葬今将三塔庵殿兼僧房并化人厅及荒地数目备开揭帖禀乞议处等因奉批照得古有炮烙之刑千载戚焉又有焚尸扬灰之法大逆者乃加之今人死则焚其尸惨于炮烙而近于扬灰矣今律例有丢弃人尸与支解人者必加重罪今人父母死则子与土工恬然焚之无忌惮则子与土工人罪与支解人及丢弃父母人尸者轻重何如已行各城兵马严革及各查处相应山地堪为义阡者回报去后今据南城兵马周岩申报前来看得三塔庵既系违例私创所宜照例拆毁造有化人厅显是明有僧人主张焚人之尸即为罪首又访得每焚一尸主僧例得银若干似此悖理逆天有干天和雨旸不时灾疫岁至实此之由仰中东西三城兵马掌印官前去会同周岩及该地方巡捕指挥等官公同到三塔庵及化人厅荒地踏勘即提各土工及主僧坊证人等取供结呈报以凭参问先将化人厅及私造庵拆毁改为义阡以便京师南城内外居民无地者葬埋以禁革焚尸之害缴报奉此依奉会同南京东城兵马司署印副指挥袁表南京西城兵马司指挥田贡南京南城兵马司指挥周岩查得三塔庵坐落江宁县凤西乡缘无巡捕指挥等官各职公同前诣三塔庵荒地踏勘丈量明白随提土工王裕等并僧人明瓒等到官审据明瓒供年五十一岁系天界寺僧状供洪武三十年间本寺僧私创三塔庵一所坐落凤台门外凤西乡二图盖有山门一座计三间天王殿三间佛殿五间地藏殿三间斋堂房十五间僧房十七间厨房三间又盖有化人厅五间后瓒与本寺在官僧明章祖能圆荣俱在本庵栖住瓒住数内房七间明章住房四间祖能住房三间圆荣住房三间遇有僧人病故遵依佛教俱将尸棺抬到化人厅雇令土工焚烧将骨埋葬及有在官土工王裕金广徐付周经王林王杲张辅王英张钺宗锦笪景蒋和笪全经笪方徐辅徐满祁荣陈聪许奉俱在本坊居住遇有京城内外贫苦军民之家父母子孙病故无坟地者亦将尸棺抬送土工家焚烧每焚一尸土工得银少三五分多者不过一钱有土工王裕宗锦等于嘉靖十七年八月内奉南京礼部尚书老爷霍发仰应天府问罪外自后并不敢焚尸今奉南城兵马司遵奉钦差参赞机务南京兵部老爷告示内一款照例拆毁僧尼寺庵以端治化本城随将本庵前项佛殿等房查明开具揭帖呈禀蒙批中东西三城掌印官会同南城掌印官前诣本庵踏勘拘提瓒并土工王裕等到官查审前情及将丈量过尹奉荒地一块重复丈量东西共长三十九弓南北共阔二十八弓与原量相同等情缘奉批仰会官踏勘事理未敢擅便理合具由申禀当蒙钦差参赞机务兵部尚书湛批看得各官所勘焚人事情尚属含煳尚有回护且化人厅之设系是何人为之系是何人张主之者土工烧人之利必有分纳于庵僧所得之利必有分纳于僧官此理之必然者谚云佛口蛇心不其然乎此辈惟图小利不顾大体不知焚人则人气上升于天伤天地之大和为害不小今据申文皆不肯明白供称又土工既云已经南京礼兵部问究之后近日如何又不行悛改仍复焚尸如故显是再犯便是故犯兵马司容情托为已经问罪欲得脱出再犯故犯情由私弊可见又本僧妄称依佛教将尸焚化夫僧人既依西方之教何不尽还西方行之堂堂中国礼法之地岂可行夷狄之教乎又可公然创立化人厅大开化人之门乎又可因而惑众取财乎又可设为斋堂引人焚罢非礼宴饮男女混杂乎又可擅将本庵田私卖与人取价入己乎凡此皆天理所不容地理所不载人理所由绝灭而不容于尧舜之世在所必诛者也仰西城兵马兼同南城副兵马杨琏北城兵马谢仲贤中城副兵马盛景曜等再将各项事情严提各土工监禁取供务见焚尸得利所入各门分数明白呈来不可迟违五日之外本庵系私创淫祠惑人已甚照例即便拆毁各料变卖取价收赎私四田土连庵基及化人厅基及三塔小庵地基通作周围埂堑共立一大门以为义阡以济贫人无地葬者以断焚尸之惨以雪烈毒之冤魂以致和气以祈丰乐太平之休他日尚欲用夏变夷使天下众僧亦脱烈焚之祸乃称同仁之心其田租所入三城兵马司以供各处义阡每年二祀无主之坟其余剩银两及佛像钟鼓等项呈送南京礼部公用庵僧明及章等听参发落兵马司各申内外守备厅南京礼部及该城巡视衙门知会及行僧录司遵照施行奉此依奉会同南京等四城兵马司指挥周岩田贡副指挥袁表谢仲贤杨琏盛景曜会审据明瓒即邹福保年五十一岁系应天府上元县民籍福保自幼父母舍天界寺与已故僧玄庆为徒给度牒先于洪武三十年间本寺已故僧定藏私创三塔庵一所坐落凤台门外凤西乡二图地方盖有山门一座计三间天王殿三间佛殿五间地藏殿三间僧房十七间厨房三间置有田地三十九亩后至永乐年间有已故师祖行澄盖造化人厅五间停留焚化人尸正德十四年有已故师祖杲全将前项田地卖与张守庆有杲全得受价银四十八两不合盖造斋房十五间遇有京城内外军民之家父母子孙亡故抬到彼处焚罢摆设酒席宴饮男女混杂后瓒与在官僧明章祖能圆荣俱在本庵居住瓒住房七间明章住房四间祖能住房三间圆荣住房二间瓒等各不合照前焚烧觅利摆设酒席宴饮男女混杂每焚一尸稍有力者得银一钱或二钱三钱每银一钱瓒与明章等分银三分土工得银七分瓒等每季供送已故僧官道香米一石后有未到僧官德珵于嘉靖十七年八月内到任管事亦不合仍照前情每季亦得米一石贫者抬送尸棺就在土工家火场内焚化每焚一尸土工自得银少四五分多者七八分一向不曾事发至嘉靖十七年八月内蒙南京礼部尚书老爷霍明文行仰应天府拘提在官土工宗锦等问罪禁革摆斋外后宗锦与在官土工汤太金广王景徐付蒋和周经笪全许奉王林笪全经陈聪王杲笪方祁荣张辅徐满王英徐辅张钺王裕笪景荣各不合仍前焚尸瓒等亦不合仍前分银嘉靖十八年八月内蒙南京兵部老爷告示晓谕有宗锦等各不合故犯焚尸今有南城兵马司遵行奉告示内一款照例拆毁僧尼寺庵以端治化本城随将本庵前项斋堂房屋及化人厅查明开报奉批仰中东西三城掌印官会同南城掌印周兵马前诣本庵踏勘拘提瓒等到官查审问瓒等并土工宗锦等又不合隐下前项实情朦胧具供致蒙准信具由申禀今奉驳批及添委南城杨兵马北城谢兵马中城盛兵马会同原委官闵兵马田兵马袁兵马拘提瓒等到官会审研究前情不能隐讳所供是实及审明章宗锦等各供相同参照焚尸土工非止宗锦等其西北二城地方亦有土工岳文通刘安等俱系烧尸人犯亦合有罪应该尽革其三塔庵化人厅基址及前荒官地待拆卖本庵房屋得价改筑义阡围埂赎回前田供祀无主之坟完日另行造册缴报及知会合干各该衙门并僧录司一体遵行除将明瓒宗锦等通行监禁外缘系会官审勘事理今将审过缘由申禀施行等因到部案照前事已经批仰该城会勘去后今据前因看得各犯既已供招明白所据祠庵相应拆毁变卖以为公用缘系隶南京礼部掌行合行知会案呈到部拟合就行为此合咨贵部烦为查照施行逐遣省祭官还原籍告示钦差南京内外守备参赞衙门为禁逐民害事据五城兵马司申呈南京盗贼不息军士困饿皆由福建等处省祭革职仓攒等官问革吏典人等一二千家各将索讨顶房等银弃撇父母不回家乡专在京师潜住放当取利所当器物俱是违例加倍取利或限半月以里或限一月之外勒要取赎一时不赎即便任从变卖又有一等久贼奸徒或明火打劫或钻穴窃盗所分衣物不敢回家惟恐邻知发露夤夜入省祭官等家当钱贼人永不敢赎得以灭迹省祭得以贼物甘心即与寄分贼贼何以辩别习惯为之自谓得计盗贼不息皆此之由又有贫困军民到家揭当乘其紧急索利十分愚人穷饿如饥鱼吞钓展转利息十年不休徒担军名粮入人室妻子冻馁气息奄奄何有锐气以为操备军士饥饿皆此之由又有奸巧变诈百出明开一铺于城中暗赁一室于郊外闪烁不定赎当者无由访其踪迹必求索利益满意乃止如此之人甚为民殃深为可恶职等深知此弊有往年举呈巡视衙门后以事故去职未能了事理合会同具呈内外守备参赞台前乞出给告示县前挨捕以责总小甲总小甲挨门以责邻佑立限驱逐违者连坐邻甲邻甲容隐不行举首者与之同罪其当收人民器物限十日以里找筭明白即速出城如十日之外不行地方总小甲邻佑人等加刑比较参送问罪省祭官放当人等违例取息寄典贼赃送问革退等因各到厅看得古人为政虎北渡河鳄鱼退避蛟为斩除蝗不入境所以殃民者远矣今此辈殃民何异白额虎与鳄鱼之伤人蛟之为患蝗蝻之殃苗为政者不能无愧今合先以理开谕省祭官人等不去有五不善去有三善一曰忘遗父母不祀父祖坟墓离弃亲戚宗族二曰不供原籍户役三曰典买贼赃四曰展剥军粮五曰长其贪利鄙心此不去有不善者五也夫忘亲戚父母坟墓非孝躲避原籍差徭非义违例取利典买贼赃而不知法吏犯法必抵于重罪知过于取利不恤军士无粮民人颠困妻子冻饿以死非仁习为贪利他日必以此去官非廉省祭官不思初为吏典一过抚按百无一成昔者戴吏巾别其乡而来今成衣冠嵯峨而归其乡亦如衣锦昼行岂不亦荣哉省侍其父母拜扫其父祖坟墓于心得无恔乎植尔田畴教尔子弟无去尔乡而流落他土岂不有赖哉此之谓归有三善又闻兔有三穴省祭亦有三穴一穴在城中一穴在下关一穴在新河闪藏其身以要厚利是何等人如鬼如魅有忝人天恬不自觉今特行案验示仰上江两县及五城兵马出给告示与省祭人等誓约示下之后限以五日不去必限十日十日不去至半月不行是终无去志也兵马总小甲左右邻舍容留者必有罪先责之该城官吏该城官吏不行严访被人告发者有罪次之该城责之各铺总小甲总小甲不行举呈被人所发者有罪又次责之左右邻舍左右邻舍不以举呈他日为人首发者有罪拟合通行为此仰五城兵马司抄案着落当该官吏照依案验内事理即便多出告示于该管地方每铺门首一张但一铺之内若有福建等处省祭等官革役吏典人等流藏京师潜住故当贼赃违例倍利兵马逐铺亲考先尽邻佑次及地方总小甲作急举首依限起行自免罪戾先具不违依准呈来批行牧马千户所军鲁长受状为违法剥削苦害贫军事告被内使张绅等掯勒等情批照得军人先前皆蒙朝廷厚恩恤养将以差操备守祖宗根本重地而设也今访得内官累累剥削军人不恤人死如鲁长受所告者不思朝廷设内外官职本以安民非以虐民也况军士系本部掌管人失其所何忍闻之何忍见之该司便行手本内外守备衙门知会禁革施行告京都城隍之神维嘉靖十八年岁次己亥十二月甲子朔日钦差参赞机务南京兵部尚书湛若水谨以九香遣官赍告于南京都城隍之神若水叨备参赞机务以来凡四五阅月矣夙夜孜孜如恐弗逮弗明以取大戾无以抚按军民虽死莫赎维明神亦共有兹责凡遇昧惑有弗逮弗明惟明神感而通之惟明神默佑助之今兹朔日竭虔昭告惟明神歆之行各城禁革贫富人等不许元旦烧纸花费照得南京一城承六朝夷鄙之化人多信鬼虽以我三祖化训四五十年俗变风移旧习未能悉殄每岁元旦自士庶军民之家无不焚纸于天俗谓之千张者无所不至马夫皂隶每家焚纸至少不减四五钱银夫四五钱银军人一月之粮皂夫一月之工食也不以养其父母妻子而令顷刻之间化而为灰烬甚是可惜甚是可怪噫亦惑甚矣若谓求福则焚纸者多军人皂夫未尝见其得福化为富贵人也若谓免祸则不焚纸者皆士夫公卿未尝见其得祸化为贫贱人也又幽明相隔地天相悬今天地八方风俗不同所用钱粮不一远方有以海巴为钱者今之纸钱各处异样所焚千张安知与天神浩浩所用果同乎否果享用之乎否福善祸淫天之道也因人之焚纸即福之否则祸之天神固如是之私乎下土之人矫诬天神之私吾恐天神反怒而降之祸矣仰五城兵马司即出告示晓谕愚民各留纸钱银以养父母妻子尽人道以祛鬼道亦化俗之大端也若有犯者拿到官痛治总小甲邻舍不首者有罚移守备厅文照得六部古天子之六相也而大政总于天子故政出于一而天下治矣文职则用人皆出于吏部不出吏部则人必曰非正流矣武职则用人皆出于兵部不出于兵部则人必曰非正流矣故吏部推选文官之才者贤者以请于天子而天子断焉兵部推选武官之才者能者以请于天子而天子断焉故曰天下之政出于一今去朝廷已远南京兵部有缺宜委补则先命该司精选二员引当堂拟定取其尤者一员故该司不得以容私而堂官亦不得而售私故上下皆不为人所疑以保令名于永久矣若守备厅有缺宜委补则由本兵该司公心精选多则二三四员以手本送厅守备参赞亦当堂拟定如部堂之为就中取其尤可者员而注之故厅上与掾史不得而容私则外人不得以私干而上下皆不为人所疑以保令名于永久矣仰该司合用手本呈中府移本厅着为定例实府中部中一体百世无弊之良图也今新江口把总有缺不知而来妄干者已两三至矣既皆以公应之为此警惧而亟行此己亥腊月初七日行各城定义阡葬埋法式照得各城义阡既定宜议葬埋之法昔孔子为政三月男女行者别于途幽明本同一理男女岂可无别若使葬埋人棺男女混杂极非礼义又或各家男女偶然葬处连畹如夫妇并焉岂不大害道理仰各城兵马既将原旧土工问罪去讫合用公佥素日老实土工若干人着为定法省令葬埋无地人民棺尸必分左右男左女右皆从两隅而起男则自左而右女则自右而左或有夫妻则许合葬葬令植木桩为记某姓名令其子孙或可寻省其葬须满一行乃别葬一行自北而南不许搀乱以虚旷阡地各兵马官起土工筑各义阡周围堑埂植柳埂上毋令地邻日久侵界各令新佥土工分月看守月递执结于各城兵马司各兵马官月递手本报葬过人数于内外守备及南京礼部该巡视衙门知会率以为常其有违错及有留难告葬人索财者各行巡视衙门参究治罪仰该官吏土工人等各先具依准呈来己亥十二月初七日行行五城兵马通禁军民除夕元旦焚松盘天纸文照得于本年十二月日已行五城禁谕军民人等不许于元旦妄焚天纸此既一事矣续访得京城内外民俗非但元旦烧焚天纸又于除夕烧焚松盘者焚松柴也夫焚柴者天子以祀昊天上帝以行大报之礼者也而庶人焚柴于天僣也罪也此又一事矣古者修和五行之气使不极备极无以调燮阴阳以钦若天道故阴阳顺雨旸时五谷登人民育天下相安于无事此之谓大同大福若焚松盘焚天纸满地烧天则徒动助火德火德盛炽故多火灾五行汨乱阴阳不和天时亢旱旱极必涝故雨旸不时五谷不熟人民不育此又一事非小矣又其侈心类是充类奢侈财用必竭富者竭之迟贫者竭之速则必揭债求称则又速本利展转脂膏骨髓枯尽则又速将以求福反以得祸虽为乞丐为饿殍亦由是也记云衣食不足虽有慈父孝子义夫顺妇不能相顾礼义廉耻之心丧放僻邪侈之心滋小则为乞丐为饿殍大则为奸为盗亦由是也此又一事非小小矣仰该司行各城兵马司通将前所禁天纸及松盘一并出给告示于各街巷去处晓谕又时差弓兵体察勿违勿犯取罪不便己亥十二月十二日行查各处烽墩还官照得军法贵神速孟子速于置邮而传命未为速也军法有飞报有羽箭有烽火贵速也是故命怜足足怜箭箭怜目目怜烽故国家法制立有各处烽墩使有声息一时望见烽烟可知预备贵神速也承平日久法渐废弛尽为邻近居民所占况在南都尤为重地尤不可不为查理仰职方司便行五城兵马及两县行各衙门之外各乡村各京畿县分着落当该官吏及各图里老人等速加查访一一开报有居人先前侵占者许自首报官免其本罪若有占匿不肯首报被害人及里老查发者痛治不饶十八年十二月十七日行上元县取问邪神刘洞庙祝陈学罪名下帖钦差参赞机务南京兵部尚书湛为诛邪鬼以昭大义以正人心以济鳏寡以仰称朝廷泽及枯骨之仁等事谨按吕刑曰皇帝哀矜庶戮之不辜报虐以威遏绝苗民无世在下乃命重黎绝地天通罔有降格群后之逮在下明明棐常鳏寡无盖宋大儒明道程先生为上元簿其时邪说胥兴人心迷惑明道忧之人有告茅山出小龙者则命取脯而食之有告某寺佛头放光者人争往观则曰吾职事不能往令取佛头就而观之自此无光夫一圣三贤汲汲乎此者皆以息邪说以正人心庶可明明棐常而地天不通妖幻不作人道兴而鬼道微不求于鬼而求于人则教化大行庶戮不生而苗民昏乱之化可遏绝也若水德不类于前哲钦承圣天子之敕命以本职兼参赞守备于留都重有抚安人民之责夙夜恐惧莫能报称罪戾及焉夫安人民莫先于正人心息邪说明常道也访得京师西城地方旧有刘公庙相传云能祸福人人人争趋信之无问贵贱贤愚焚香祭祀者往往接踵殆无虚日男女混杂有司莫敢谁何邪说横流莫甚于此时矣人心不正莫甚于此时矣人民惶惑费财祈祷善恶祸福不明莫大于此事矣恭阅邸报及咨十八年十一月初四日该户部题覆该本职奏为陈事宜以永图治安事本月初八日奉圣旨准议内开钦依拆毁淫祠刘公庙基地查无违碍准作义阡漏泽园凡穷民死无所归者悉令于此葬埋毋使暴露庶仁政行而穷民不致失所淫祠毁而朽骨得以沾恩矣钦此除查报本庙基地与城池等项无碍及大砖城之外土墙之内各旧葬坟茔等因到部送司理合便行拆毁改造义阡缘幽明一理通达无间必须案伏其罪事乃有名或曰刘公本名洞庐陵人本无爵而僣受称公一罪也其本庙名号与事迹不少概见于一统南畿上元诸志之中为邪人倡妄遂附会之谓有敕封非也本无敕封以为敕封官爵而冒冠裳以惑人二罪也圣王之制祭祀也法施于民间则祀之以死勤事则祀之以劳定国则祀之能御大灾则祀之能捍大患则祀之刘洞有一于是乎果可与蒋卞忠烈刘忠肃等乎无其功而妄享其祀必有为怪诞妖幻之说恐动愚人而冒取之者三罪也或曰洞本江西木客也失其本殖憔悴投河而死其尸不僵人以为神遂起祠之或曰洞乘桴而来其云乘桴可知为木客矣又曰洞溺此河而死夫神则不溺河溺河非神也甘泉翁有门人安庆尹生唐者失风溺江亦能不僵顾亦可为神矣岂祠之矣乎审如是人之诬而不以自白自洁四罪也或曰前时有欲议毁其庙者神即放火焚毁马快船一审如是则放火者贼人之行也贼人非神也明矣况以匹夫奋其私怨而焚毁天子之运船五罪也聪明正直者谓之神犯此五不讳而不自知聪明安在邪媚取食自六朝至今久假而不归正直安在不聪明不正直而冒神之名以临愚人六罪也邪淫横行坏人心术军民不安鳏寡蔽盖此在皇帝重黎之所遏绝必诛而不以听者也此在明道先生之所必取其首者也七罪也人与天地同体一气故经曰天地之性人为贵刘洞纵容一城土工与人父子兄弟夫妇及焚亲尸于傍伤天地大和之气以致水旱灾疫人无安生八罪也孔子为政三月男女行者别于途明常道也而刘洞因容焚尸念经罢则非礼宴饮男女混杂以害常道九罪也风之顺逆器之成败天地之气神妙莫测而云祷庙则风顺否则风逆祷则砖瓦不苦窳否则苦窳是洞以匹夫矫诬上帝擅天地之权议朝廷御用之物十罪也呜唿皇天在上后土在下三光照临三才共愤其罪其愆曷其能逃毁乃淫祠建兹义阡去邪以正淫说遏绝人心以正风俗以淳鳏寡得所而可以敷圣天子明明之化泽及枯骨肫肫之仁矣除已行咨都城隍之神以正阴教外为此牌仰上元县着落当该官吏照依牌内事理作速行提本庙庙祝到官究问取供问拟刘洞及庙祝应得罪名不扶结状申呈钦遵圣天子明旨处置施行先具不违依准呈来批上元县毁刘公庙作义阡申文应天府上元县呈为诛邪鬼以昭大义以正人心以济鳏寡以仰称朝廷泽及枯骨之仁等事依奉今将问完犯人陈学招罪缘由理合开呈施行须至呈者一问得一名陈学年三十九岁应天府上元县金弓陵乡二图军籍祖系端公太保今充刘公庙庙祝状招南京砖城三山门外土城江东门内茅公渡河边原系焚尸坟坵一带居民专一扛抬丧柩停寄尸棺土工生理中有庙宇大殿三间塑三清大帝二殿三间塑观音诸佛中殿三间塑三官大帝又中殿三间塑东岳大帝又殿三间塑晏公龙王水神门殿三间立神马从人东廊二十六间塑十地阎王像塑王魁跪桂英东前廊房塑痘儿哥哥子孙娘娘西廊二十六间亦塑地岳等神失记年月有学故始祖陈成珊见得前项神像俱系各庙通共常祀之神无以蛊惑人心募化香钱不多南唐开宝八年有木簰客人刘洞江西庐陵人亏折本钱溺死前庙河内立浮水中七日无人收尸陈成珊就妄指为神常塑刘洞小像乌纱帽革带胸背织金红纱袍圆领穿着奉安龙王神位座东但遇往来人等陈成珊又设计假说灵验以致远近军民男妇烧香不绝又捏称刘洞溺死英魂不散能作妖怪蛊合地方子弟打造龙舟每于五月划船竞斗吊慰刘洞名为送瘟以致远近军民男妇载酒往观及又捏称刘洞为神灵总管阳世阴间生死祸福后殿三清观音三官东岳阎王痘儿哥哥子孙娘娘等神道家释家尼僧家各教门祖师俱收刘洞为将先要奉祀刘洞一神方得转各神以致远近军民男妇女子求男求女祈福祈祷立誓诅咒只知刘公而不知有各神亦只称刘公庙而不知三清三官等庙洪武年间学故高祖陈友良又捏称成国公大书刘公庙三字扁额庙门又见得管烧琉璃失记姓名太监易于扇惑向伊捏说如今刘公甚是灵圣可来求祈管烧异样极好琉璃又见城兵马脱走强盗京城人民得染疫疠官民房屋被火江河客船遭风俱预庙祈祷幸得无事就归刘公显学故高曾祖陈得兴宣德八年十月内诱惑高总福舍铸铜钟一口故曾祖陈彦俊陈彦纲思得本庙系淫祠无有敕封景泰二年捏刻龙牌一座金书敕封感应刘公普济真君在上又恐难以取信请不知姓名儒士就将前项祸福纂称刘公德行感应聪明正直之神碑文一通假书南京工部营缮郎中慈溪王用姓名职衔刻石为记以图日后子孙相继承祀景泰五年六月内学故祖陈遇春诱惑林源舍铸铁磬一口景泰七年九月内诱惑广州府东莞县人曾荣施舍铸铁钟一口成化六年五月初五日学故父陈方诱惑镇南卫梁端舍铸铁合面鼓一口但时划船散瘟并烧香拜愿撞钟击磬打鼓致招四方军民男妇往赛不绝正德十五年五月初五日本庙例该划船散瘟男妇争观时值武宗南巡江彬闻知亦带军马到庙观看划船陈芳因见三官殿倒塌要得修盖轻难动人发心故捏江彬舍银一百两借此为名募化烧香往来客商军民男妇人等银钱修完至嘉靖十一年间本庙殿宇廊庑倾倒不一要盖工程浩大陈芳无由设法知得尚膳监张内官平素好善彼学不合与父向伊诱化做为领袖招雇子弟十二人在庙中殿右边搭席蓬高台扮演喝戏每一人进看要钱四文筹一根照放进庙看戏日约取三四千文俱修殿廊等费后蒙巡视衙门访知禁革外前项四外男妇仍来庙烧香赛愿不绝似学前罪遇蒙嘉靖十八年二月初四诏宥又不合不行首正本年三月初一日本县程知县因往本庙地方检尸得见烧香男妇不下千百余人混杂喧嚷亦有说词弹唱教拳乞食流徒之人化钱哭叫挤碍路道访查本庙邪神来历缘由申禀南京礼部行间学要得遮饰仍将前项伪捏来历具状告部蒙批所告事情俱无实迹可证敕封真君我朝革去山川封号岂有又封真君之理碑刻之言显是传讹并行本县查报蒙县覆查勘得刘洞原系客人在生之日并无功德可纪又无忠义感人碑文中所载曰盗亡祈祷即获疾疫祈祷即安狂风祈祷即息陶冶祈祷即美此俱系立庙之后妄言祸福之词又查得本庙所祀三清三官观音东岳龙王等神俱安正殿中位刘洞塑在门殿龙王东位委系本庙先有各神而后捏添刘公其庙额不书各神而书刘公委系刘洞妖邪惑众又查得先朝今代俱无敕封真君牒文又无钦赐香鼓御祭告文其称公称敕封称感应普济真君赠谥皆伪捏僣称又查得宋文丞相不受胜国之封生死忠义刘洞僣公僣敕封真君香火血食多年不能显灵辞避实非聪明正直之神及又查太常寺并不遣官本府县亦不致祭其庙收执纂修牒文乃系太常寺通行各庙查勘有无事迹不系纂修刘洞事迹申案再查刘公坊厢系立国之初随坊立图因地取名省令百姓照丁立户随里当差非以刘公而编排年坊甲又查得本庙前后左右系土木之家土木居室之外前后左右系烧尸之坑或以旧骨而燃新骨之火或以旧棺而作新棺之卖热炙之下秽气熏天煨烬之末白骨载道甚伤和气本庙基地相应改作义冢其本庙基地僻在江东门空野处所与朝阳门东西相距三十余里左右一带见葬军民夏林钱钦曹昂李十姚锦朱善朱辅苗玑周氏乔英陈锡万浩王三沈隆王七祉王华刘金胜实文歪嘴张太保府林裕李裕岳华徐正吴清巴仲琛王道人姚英孙道人张汉陈学并何朱陈黄四家及无主坟二百余冢前庙委系淫祠相应拆毁覆经申蒙本部照详准将邪神刘洞塑身于初三日烧毁讫学举家悲怨至初七日有三汶河湾泊黄马快船不意失火学就不合乘机捏称只因烧了刘公不忿降殃烧船却以刘洞不合为首学亦不合为从扇惑失记姓名江西客人发心舍木出备工食雇令未到通济桥门外住雕銮匠熊高明知刘洞前雕木身烧毁亦不合故违将木仍雕刻刘洞形像学又不合置买乌纱帽革带皂靴红纱做袍圆领俱与穿着重立在庙照前奉祀惑人以致京城内外男妇人等尤此妄言传惑愈加烧香祈祷赛会今蒙南京兵部议拆淫祠题奉钦依事理一面备咨焚烧京都城隍之神以正阴教一面通行本县速提本庙祝陈学到官究问取供逐条开拟刘洞及庙祝陈学应得罪名具招申呈本部以凭遵奉圣天子明旨处置施行蒙县掌印程知县差人将见雕刘洞木像锁拿到县剥去衣冠放置程明道祠内台下听候明示烧毁庙地改为义阡即拘陈学等到官逐一查审照例开拟前情明白今蒙取问实招罪犯一议得陈学所犯除不应并革前罪名不坐外合依拟邪神妄称一应左道乱正之术扇惑人民为绞罪刘洞从减等律杖一百流三千里有大诰减等杖一百徒三年系军籍审无力照例免杖送南京工部做工照徒年限满放合候申详允日发落一照出陈学民纸一分折银一钱二分五厘追收贮库听候本部作正支销其邪神刘洞木像已拿锁本县剥去衣冠放置程明道祠内台下听候明示烧毁庙地改为义阡有罪刘洞仍备申焚烧京都城隍之神以正阴教处决未到匠人熊高另行余无再照本年十二月十四日招结粘连申蒙钦差参赞机务南京兵部尚书湛批据该县申呈结状缘由邪惑悉明众心大晓鬼道以微人道以显君子反经庶民以兴永无邪慝诚足以昭我圣明厘正邪谬鳏寡无盖之盛治矣邪鬼刘洞木像既拿在程明道先生祠内前伏罪明道先生簿上元曾脯食幻龙取观佛首以息邪说正人心仰县可便将刘洞当祠前决杖一百具申京都城隍之神以听发遣其邪像或焚烧毁或即截毁送养济饭堂供爨鳏寡之用庙中一应非祭之鬼尽行灭毁邪巫陈学准拟发落逐出永不许似前谋复本县仍具申巡视衙门照奉钦依径自委官将本淫祠拆毁基地再审果该县各城兵马申文不缪无碍改作义阡漏泽园以体悉圣明泽及枯骨之仁其庙宇各项料物估卖收价银封寄应天府库内以备修整各城义阡漏泽园四十余处围埂门牌立碑之用本县仍具由回缴以凭奉闻咨南京内外守备及户礼工都察院毁刘公庙作漏泽园文南京兵部为诛邪鬼以昭大义以正人心以济鳏寡以仰称朝廷泽及枯骨之仁等事职方清吏司案呈奉本部送据应天府上元县申称嘉靖十八年十二月初十日抄奉南京兵部职方清吏司案呈本部送准钦差参赞机务兵部尚书湛咨谨按吕刑曰皇帝哀矜庶戮云云本县问议得云云呈部批云云申巡视京城监察御史杨王批云云照得前事先经南京礼部尚书霍准行上元县呈驳覆勘淫祠刘公庙该毁作为义冢明白在案今该本部题奉钦依又经备行查问去后今据前因案呈到部看得上元县知县程据巡视京城监察御史杨逢春王德纯各准查本地去孝陵官寝远在二三十里之外且先有军民夏林等及无主坟墓约有二百余冢可查其视营国公及中山王等坟其远又比多三分之二况国初漏泽园二处在神策门外逼近大城其遗址尚在可证实为无碍堪作义阡漏泽园明白等因拟合就行为此今将申来各项事情及抄招申移咨贵部烦为查照施行行各城各门速行插柳于各义阡漏泽园埂南京兵部职方清吏司承奉钦差参赞机务本部尚书湛为修植义阡漏泽园埂木以严界限事该户部题覆奉钦依拆毁淫祠刘公庙已查无碍准作义阡漏泽园又该本部推广德意行各城查佥无碍地土堪为义阡漏泽园共三十所每所皆合作围埂栽柳为界庶日后不致被人侵没今见交春生意将动若待围埂完日不无过时难以植柳仰该司行各城各起新佥土工及各外城门官各率守门军余时栽插不许时刻迟违不致萌动有误栽插限二十四巳刻赴部回报若恃顽误事痛治不饶其围埂待正月各各随柳筑围听候本部堂上亲临看视毋违须至牌者十二月廿七日咨南京户部各衙门公移南京兵部为陈事宜以永图治安事职方清吏司案呈奉本部送准南京工部咨准户部咨该本部题奉钦依拆毁淫祠刘公庙基地查无违碍准作义阡漏泽园凡有穷民死无所归者悉令于此葬埋毋使暴露庶仁政行而穷民不致失所淫祠毁而枯骨得以沾恩矣等因备咨前来已经通行拆毁去后续伏睹嘉靖六年三月十三日诏书内一款一崇文门外原有漏泽园近年多被势豪侵占以致贫民无地藏掩宜令有司清查各园边界责令还官及查近城相应空闲地土增置义冢仍行五城兵马督率有主并有地者令其安葬无主者官为掩埋不许焚寄仍出榜禁约通行在外衙门一体遵行钦此钦遵今照本部具题拆毁淫祠刘公庙基地改为义阡以便贫人安葬正系遵奉诏书事理又本地系近城淫祠地基与诏旨明开近城相应空闲地土别无相悖且僻在一隅去三山门三里之远其于接诏送表原无妨碍案呈到部拟合通行为此合咨贵部烦为查照施行檄大教场等营把总指挥不得私送火药南京兵部职方清吏司为禁革事嘉靖十九年正月初四日承奉钦差参赞机务本部尚书湛钧语为前事于十八年十二月二十九日据大教场等四营把总指挥张重等各营送到年例火药起火一百二十枝炮丈四百个至本衙当蒙老爹湛批可收回公用不许私送等因当令同具领状就时领回讫中间不致冒领等因到职看得凡在官而或私送于理法既大不可又况火药系该在官军机所用之物朝廷严禁之器比遇开操必行文于内府请迎以出至为严谨而辄以循私送揆于理法又大不可夫世有事虽微而害理则大众莫之觉者此类是也但此等系循例之弊未经申明情尚可恕且姑记不究外仰该司合用手本前去申明戒饬各营把总官禁革今后不得循例将禁物私送取罪不便须至一本者元宵不许妇女观灯禁约钦差参赞机务南京兵部尚书湛为禁革事仰五城兵马速行誊出告示张挂于各街巷严禁元宵不许妇女出看灯楼以致男女混杂有伤风化违者拿治不饶嘉靖十九年正月十三日禁妇女不得于元宵游梅将军庙烧香告示南京兵部职方清吏司为禁革事承奉钦差参赞机务本部尚书湛钧语照得梅赜乃是先儒曾传书经系聪明正直之神与刘洞邪鬼大有不同访得南城寺僧先前创有梅将军祠庙用以惑众祈求人家妇女及娼优之人相杂往来元宵之日皆到本庙游戏烧香因而混乱不惟有伤风化抑且亵渎名儒合行南城兵马司着落当该官吏速行禁止凡岁时不许招引妇女娼优人等到庙烧香因而杂乱以伤风化等因到司理合就行该城兵马即日出给告示禁革将本庙门封闭仍取本寺僧人及当地总小甲执结回缴毋得故犯取罪不便须至牌者行五城兵马区处放当省祭人等告示南京兵部职方清吏司为分别情伪申严禁约事奉钦差参赞机务本部尚书湛钧语分付照得福建处省祭官吏在京开当害人已同内外守备会议奉钦依出告示驱逐还乡仍立三限令可收赎当物今限期将满合令作速照依限期催逐起程又据有告称系是民人在京为商者亦被兵马一概混在逐去数内此兵马奉行之过又恐有省祭官假称民人欲图潜住情弊五城兵马遇有此等来告者即与审验文引开豁毋使滥及又有省祭官吏告称当物未赎当主不容出城等语此当主欺心之过亦恐有省祭官吏托为此言欲图复住情弊各兵马宜令各省祭官吏及当物之人各各指实赴兵马司告诉即与拘审若当人不能收赎即判断批照付省祭官吏出城还籍不许阻当以致稽违钦依事例若省祭官吏故托稽违住兵马即便拿送本部从重惩治问以故违圣旨解回原籍奉此合行五城兵马着落当该官吏即牌内事理出示许其赴各司陈告系人民商贾者即与验引分豁系省祭官吏当物未尽收赎即责本主收赎不能赎者听其依限起行仍差的当弓兵押送出城本当主及守门内外官军各不许阻当索财若省祭官吏故违末限者许兵马官亲带弓兵本地方总小甲人等公同捉拿送部处置问以应得罪名追夺本官文引毋致后悔兵马仍禁弓兵及地方总小甲光棍人等不许因而生事扰害如治病者病去而人不知乃为尽善须至牌者庚子二月初二日武学各季考试策题问尝闻之兵贵义勇兼致是谓义理之勇子路谓比及三年可使有勇且知方也是先勇而后义矣孟子谓修其孝忠信可使制梃以挞秦楚是又先义而后勇矣孔子谓我战则克又何道以致之欤一圣二贤其所言之指同欤异欤驳东中二兵马杨钟盛景曜申文查照案卷先该东中二兵马杨钟等取具史伦供词共索取馆夫银五百三十两入己马驴夫头共二百三十两入己缘何后又改供止索取馆夫银三百五十四两马驴夫头银一百一十两非有刑逼前后所赃数有此不一及馆马等夫既系积年包揽违法如何史伦三年之上不先申治至被其告发才将抵饰加害今后受害之人谁敢控告及照史伦除访白米纳户索银未发外今据明证赃滥太多皆称照常年例花费等语显是原委兵马容私作弊朦胧申报又访得史伦多方财计托人弥缝欲得脱罪于法难容仰车驾司另调委南城兵马周岩北城兵马谢仲贤从公审问取具归一供结呈报毋致似前扶同作弊取罪亦不许横牵遮饰重害人难行内外守备改正祈祷礼仪文移南京兵部为祈祷雨泽事准参赞机务本部尚书湛咨武库清吏司于本月初九日准南京礼部祠祭清吏司手本前事随抄到告文一道内开所告止有云雨风雷之神境内山川之神南京都城隍之神续准内外守备祝文内又加娑婆释迦文佛于昊天玉皇上帝之神之上又并列于云雨风雷境内山川都城隍之神之前有此礼文不同恐与南京礼部原发告文有碍又释迦文佛固非儒者所宜祝告而昊天上帝则惟天子乃得祀之殊非人臣所敢僣告之渎也已不敢佥名以问于南京礼部据右侍郎崔回帖云本部手本该司发告文并无二神之号宜亟改正否则贻笑于人等因窃谓礼仪未当神恐不歆何以祈泽深为未便宜从改正合咨本部转行内外守备衙门烦为查照改正宜于露台上特设三神香案行礼不必拜于佛前以致亵渎不专永为定规等因准此合用手本前去钦差南京内守备司礼监太监潘等钦差南京守备太子太保魏国公徐等烦为知会施行须至手本者嘉靖十九年四月初十日奏请置各城漏泽园疏南京兵部尚书臣湛若水等谨奏为推广德意偏泽枯骨以调和气以昭盛治事本部职方清吏司案呈嘉靖十八年十二月二十五日奉本部送准参赞机务南京兵部尚书湛若水咨同前事本年十二月初十日准南京工部咨准户部咨题覆该参赞机务南京兵部尚书湛若水奏为陈事宜以求图治安事奉圣旨准议钦此内一款奉钦依拆毁淫祠刘公庙基地查无违碍准作义阡漏泽园凡有穷民死无归者悉令于此葬埋毋使暴露庶仁政行而穷民不致失所淫祠毁而朽骨得以沾恩矣此仰见我皇上泽及枯骨之仁矣又伏睹嘉靖六年二月十三日诏书内一款崇文等门外有漏泽园近年多被势豪侵占以致贫民无地藏掩宜令有司清查各园边界责令还官及查近城相应空闲地土增置义冢仍行五城兵马督率有主并有地者令其安葬无主者官为掩埋不许焚寄仍出榜禁约及通行在外衙门一体遵行钦此此又仰见我皇上泽及枯骨之仁至矣但近年诏旨良法美意有司少能仰承德意多致缓废不行人不被泽今查前事该户部咨南京户部都察院各转行巡城监察御史并应天府查行本年十二月初三日已到各衙门随该南京户部都察院札巡城监察御史王德纯等行查前地有无违碍职又闻南京及直隶官人多惑护刘公邪鬼熏心入骨有倡为漏泽园防碍陵宫京城及接诏送表之说切照陵宫在极东北本地在极西南相去二十余里又诏表经由之路在三山门相去三里又本庙左右前后旧有二百余坟其为无碍居然可见职急于承奉德意欲其早布而推广之乃亦行县及五城兵马行查又细检南畿等志不载本庙查出刘公即刘洞该职数暴其十罪以解愚民数百年之惑亦息邪说正人心之先务也咨南京户礼工三部并南京都察院及行内外守备知会牌仰上元县行提庙祝陈究问呈报盖以知县程颇有风力明敏可了此事随勘据该县呈称申奉巡视京城监察御史王德纯批据申称拆毁淫祠改立义冢乃仁人君子之用心黜邪崇正之盛举也仰该县掌印官遵照南京兵部衙门题奉钦依事理合行五城兵马协力毁除以杜后患用昭我皇明泽及枯骨惠爱鳏寡之意余依拟行监察御史杨逢春批看得刘公庙既非祀典所载系是淫祠妖邪惑众此类为甚杖而毁之彻其祠宇以为义阡以息妖邪以泽枯骨一举而二善具矣且审地方偏僻别无干碍仰程知县悉遵外守备参赞衙门批示即日举行用弘我圣明崇正黜邪惠此无告之有终也事完具报仍查庙傍有无田地可广此意呈来以凭议处及申呈抚按衙门各批准行作为漏泽园等因到职查得本地去孝陵宫城隔远各无违碍即行该县及五城兵马指挥等官遵奉钦依将邪像毁去将祠毁拆其各料行应天府行上元县议卖银两寄库公用作正支销及漏泽园新旧三十一处修理围埂及各园口坊牌立碑等项逐一行府支用造册开报将本庙基地作为漏泽园盖恐有司曲为庇护迟缓沮格此职所以汲汲以急奉行极力以主大义乃幸有今成就也职又推广德意札委本部职方清吏司郎中朱簠员外郎赵伊督同各兵马官博查各城郊外相应地土作为义阡漏泽园该职先访得南京风俗薄恶人死多违诏旨将尸棺寄土工家又父子兄弟夫妻骨肉互相焚毁秽气熏天大伤天和是致灾疫荐生严示禁约外又思此等相焚亲尸彼岂无人心但苦无地可葬积习至此耳既欲禁止须预处义阡漏泽园以为永久之计以仰称我皇上泽及枯骨之仁以无虚负诏旨之盛典也先该南城兵马周岩查呈私创三塔庵僧人明瓒等又创有化人厅违例招人焚尸取财又行宴饮男女混杂行提取无送应天府问罪即将本庵及化人厅拆毁基地作为义阡漏泽园又该此城兵马谢仲贤吏目周鼐等查访出神策门外近城有旧漏泽园街东西二处被土工张敬等先年私卖与刘浩等占为己地提问清查还官及通查计各城各门外地土宜作义阡漏泽园新旧共三十一所中间荒地者多间有纳租地土职拟于本部该司查开荒地补还前租职又思前朝置立漏泽园必多因表识不严以致侵没欲于前项漏泽园拟将淫祠材料于各园门口作一两柱小坊牌表识仍立碑石用以昭我皇上泽及枯骨之仁修复古先哲王掩骼埋胔之礼永禁焚尸之惨保全民间父子兄弟夫妇之恩以笃厚人伦之道调燮阴阳之理全天地太和之气致中和位育之功效大矣哉等因咨部送司案呈到部臣等看得掩骼埋胔之礼着在古典禁焚义冢之令明列诏条先王泽及枯骨之仁幸复见于今日臣下奉承德意之恭岂宜让以后时为此具本开坐乞赐钦定永为继续增置遵行仍乞敕该部都察院行两京及各省巡按监察御史行有司各上紧遵奉诏旨置漏泽园葬无地之人而究其有司之不奉行者以覃放仁泽实为天下无告万幸缘系推广德意遍泽枯骨以调和气以昭盛治事理未敢擅便具本专差千户王鸾赍捧谨具奏闻伏候敕旨计开西城堪作漏泽园地共计三所一号淫祠刘公庙基地六亩连对换庙祝陈学住地一亩五分共七亩五分无租税奉钦依拆毁淫祠刘公庙基查该县五城兵马报称本地僻在京城西南偏处去陵宫约三十余里多焚尸场乱葬坟二百余所又离三山门迎诏送表大三里余俱各无碍巡城监察御史及巡抚巡按衙门各有批准作为义阡漏泽园二号淫祠下刘公庙基地三亩连对换庙祝陈表住地一亩五分无租税先该知县程申巡抚提学及守备等衙门拆毁淫祠取料修府学谷仓今以本庙基作义冢漏泽园已上二庙祝住基通将南城驯象门里刘煜无税荒地三亩抵补移住就令抵纳原租三号江东门外河边地二十亩前地空地一段共约计二十亩旧亦有坟墓傍河低下议用淫祠价银筑埂庶便埋葬南城堪作漏泽园地共计八所一号淫祠三塔庵化人厅并荒地三十亩前地三塔庵系私创又立化人厅令土工招人于此焚尸得银男女混杂极坏风俗已行问罪将本庵拆卖得银寄库将二十八两赎回本僧私卖本庵田三十亩该城兵马收租每年二次祭各园内无祀坟合立漏泽户收入免租二号凤台门外里口西墙下山一段计九亩八分前项山地原荒无税三号凤台门外东墙下地一段计一百余亩前项地土原荒无税四号大安德门里西墙下地一段计一十一亩八分前项地土原荒无税五号大安德门里南墙下地一段计六亩七分前地系周军保地原荒无税六号凤台门外南墙下山一段计四亩八分前项山地原荒无税七号养虎仓南汪纪地一所计五亩一分前地系汪纪领种营地租在本部交纳合将收地内租银抵补八号养虎仓西刘杰地一段计二十三亩五分前地系刘杰领种营地租在本部交纳合将收地内租银抵补东城堪作漏泽园地共计十三所除沧波高桥麒麟三门东西龙脉来处不敢置立外一号姚坊门外南墙下地一段计六亩四分前地原系荒无税二号姚坊门外南墙下地一段计五亩六分前地原系荒无税三号姚坊门里牧马所荒山一段计一十三亩三分前地山地原系荒山无税去神烈山尚远四号仙鹤门外口南墙下地一段计三亩七分前项地土原荒无税五号仙鹤门外口北墙下山一段计四亩前项地土原荒无税六号仙鹤门外南墙下地一段计一十二亩六分前项地土原荒无税七号沙子冈地一段计四亩三分五厘前项地土原荒无税八号和尚桥东临河地一段计三亩七分五厘前项地土原荒无税九号上坊门里西墙下山一段计四亩前项山地原荒无税十号上坊门里西徐指挥坟边山一段计九亩前项山原荒无税十一号夹冈门里东冈地一段计四亩七分前项冈地原荒无税十二号夹冈门外西墙下地一段计六亩八分前项地土原荒无税十三号夹冈门里西墙下冈地一段计二亩一分前项冈地原荒无税北城堪作漏泽园地共计五所一号金川门外草场东边陈辅等营基地共计一十六亩四分前项营地租纳本部合于新收地内租银抵补二号金川门外草场东边陈细弟等营基地共计一十一亩前项营地租纳本部合于新收地内租银抵补三号金川门外草场东北边杨隆营基地计一十九亩前项地土前后一段合为一段有租在本部纳合于新收租银抵补四号观音门外东千户颜奇等营基地共七亩八分前项地土有租在本部纳合于新收租银取补五号上元门外东西石灰山岥下王绣等地一十四亩一分四厘六毫前项地土原荒无税计旧漏泽园二所一号在街西六亩五分前项旧漏泽园在神策门外横街西被人私卖近查出还官二号在街东八亩三分三厘前项旧漏泽园在神策门外街东被人私卖近查出还官批东城兵马问出侵占烽缘由申文后南京东城兵马司指挥司为行查烟事准本司副指挥杨钟关奉南京兵部尚书湛案验仰查烟回报遵依查得夹冈门外烟二座迷失行拘陈瑀等到官审问陈瑀供年四十八岁系江宁县民嘉靖十一年瑀价买李济坐落夹冈门外官山一亩四分在官曹昺故父曹弼存日亦价买屠玉官山二亩五分俱收户粮差前山原系迷失烟相传卖佃年远近蒙兵部老爷湛明文行查瑀与曹昺因系办粮不合不行还官改正四月二十三日蒙兵部老爷湛亲临本处劝农见得前山高阜即系烟当蒙钧语委仰东城杨兵马行拘瑀等到官研审前项迷失烟照旧还官其粮每亩一升五合另行查处分豁今蒙取供所供是实及审曹昺供同缘奉行仰查报事理未敢擅便合就移关转解等因准此理合具由连人引禀施行须至揭帖者批查南京各门外远近皆有烽以备外警近年以来止有近江一路该操江衙门管理设夫了望声息其在陆路各处因有司了警之政废弛皆被土豪侵占以为己业嘱里书飞税影射嘉靖十八年已仰职方司行文东南西北等城兵马行查后今陈瑀曹昺等明知二处山系是烽地土乡人皆知岂能瞒昧即当出首改正为是乃执迷不行首官图谋欺占种作起立淫祠惑众不行首官改正俱属违法欺罔兵马既于承奉本部案临之初已禀查出众证明白如何朦胧申来仍行拘取卖主李济等供词及查旧买上手文契有无买卖属官烽之地及行县查陈瑀曹昺户内是否割到二家官山税亩退出还官立石表识以待修复台备了其陈瑀曹昺欺隐不首之罪供结明白回报以凭参问施行其余再行各城兵马作急查报缴嘉靖十九年四月二十九日定佥王云鹏补复新江口把总职方司为地方事今将堪任新江口把总指挥姓名开具于后等因批查得王钦路正张重皆是好官而各已做把总审得揭帖内一员王云鹏原系新江口旧把总止因提督操江安远侯多取人夫本官执正致被嗔怪退回本卫气节可嘉众告司属宜佥补新江口把总王经员缺复其旧物以直公道后凡有执正如本官者吾皆与之仰该司查行附卷行改巡逻厅作社学文移为改置社学以立教基事切照本职叨承参赞机务钦奉敕旨内有抚安人民之责自兹以来已及十月日夜思惟所以报称者窃惟抚安之职教养而已矣昔夫子在卫告冉有既庶而富之既富而教之无余事也劝课农桑教之力田积粪旧今两季已亲行之矣若夫教事止已行于武学未及军民查得前时所设巡逻官有厅九处系该参赞本部尚书王会同内外守备行礼部取所毁淫祠庵庙以改立者又该本部计辨钱粮修理今照巡逻官已奉钦依革去各厅空闲久将就废拟将前厅改作社学与巡抚提学衙门所建各处社学通同一体稍加修饰考选在京儒士素有行义能通经书文义句读者延为社学师取各本坊小儿十五岁以下七八岁以上者令其教以安详恭敬孝弟忠信此外习礼歌诗涵养其德性熏陶其气质以风比闾族党之人以助成圣明化成复古之治庶几塞责以免罪戾仰该司即便行内外守备南京礼部南京都察院钦差巡抚提学等衙门知会及行应天府行上江二县一一遵行二县即将巡抚提学衙门先立各方社学地名学名及社学师儒姓名问报再加考定以主比教本职时于部事暇日亦将亲临指授督勉焉革省各衙门关文文移南京兵部为省关文以苏困苦事车驾清吏司案呈奉本部送据本司署员外郎事主事王畿主事陈锭呈称切照近来年成荒旱驿递艰难里河凤阳河南山东淮扬等处一带民有饥色野无青草有官守之责者诚省事节费痛自裁抑庶困穷稍苏今本司关文起无虚日多方称借名色告讨廪给口粮况原来手本止是由语并未细开情节轻重事属冗滥漫无稽考查得节年事例如五府并鎗文册例该并一府总类赍解如各衙门季报文册请给印信等项奏本人员例该会同五六起或三四起总差一关其余省文移止从驿铺递送非系钦差不得擅自起关近来相延假借渐成废弛致使文移不一驿传纷纭诚为未便理合呈乞施行等因呈部奉批除是进本及北部紧急咨文裁酌给与其余南北人情取关皆不必滥应以省国用等因送此奉此案查先奉本部送准兵部咨为陈愚见以裨治道事内开查得赴京奏事公干人员回还前项勘合内应与站船系官者两人与一只非官者四人与一只共关文一纸应与红船系官者四人与一只非官者六人与一只共关文一纸又查得各边腹里镇守巡抚总兵巡按等衙门除地方机密重情不及会本听其各自差人星驰奏报若重大事情应该会奏者各自具本共差一人于批内开列会奏衙门职衔其余常行事务各衙门自行奏报者必须积至四五起上方许差人亦于批内开坐事件如违先将差来人役革其应得应付等因已经通行去后今呈前因案呈到部看得为水一尺其波倍之狐假虎威为害必大物理固然宜谨厥始前项题有行事例不为不严但积弊既久亏官损民合咨行府部等衙门烦为一体照依省并除紧急奏本外其并鎗季报换给印信鱼课勘合催解药材等项或三四起五六起皆并一关其起关手本必须细开情节原由便于稽查庶事例有归而驿递无害矣拟合通行为此一咨南京吏户礼刑工部都察院除外合咨前去烦为查照施行一连送车驾清吏司除外合就连送本司仰即通行各该衙门查照施行奉诏新建南京漏泽园西城一等号碑文惟皇建极十有九年四月十一日南京兵部准户部咨为推广德意遍泽枯骨以调和气以昭盛治事该本部题广东清吏司案呈奉本部送于工科抄出南京兵部尚书湛等奏职方清吏司案呈嘉靖十八年十一月二十五日奉本部送准参赞机务南京兵部尚书湛咨同前事本年十二月初十日准南京工部咨准户部咨题覆该参赞机务南京兵部尚书湛奏为陈事宜以永图治安事奉圣旨准议钦此内一款钦依拆毁淫祠刘公庙基地查无违碍准作义阡漏泽园凡有穷民死无所归者悉令于此葬埋毋使暴露庶仁政行而穷民不致失所淫祠毁而朽骨得以沾恩矣此仰见我皇上泽及枯骨之仁矣又伏睹嘉靖六年三月十三日诏书内一款崇文等门外原有漏泽园近年多被势豪侵占以致贫民无地藏掩宜令有司清查各园边界责令还官及查近城相应空闲地土增义置义冢仍五城兵马督率有主并有地者令其安葬无主者官为掩埋不许焚寄出榜禁约及通行在外衙门一体遵行钦此又仰见我皇上泽及枯骨之仁至矣但近年诏旨良法美意有司少能仰承多致缓废不行人不被泽今查前事该户部咨南京户部都察院转行巡城监察御史并应天府查行随该南京都察院札行巡城监察御史王德纯等行查前地有无违碍职又闻南京及直隶官人多惑护刘公邪鬼熏心入骨有倡为漏泽园妨碍陵宫京城及接诏送表之说切照陵宫在极东北本地在极西南相去二十余里又诏表经由之路在三山门中路相去三里又本庙左右前后旧有三百余坟其为无碍居然可见职急于承奉德意欲其早布而推广之乃亦行县及五城兵马查勘又细检南畿等志不载本庙照出刘公即刘洞该职数暴其十罪以解愚民五百年之惑亦息邪说正人心之先务之急也咨南京户礼工三部并南京都察院及行内外守备知会牌仰上元县行提庙祝陈学究问呈报盖以知县程颇有风力明敏可了此事随据该县勘呈称申奉巡视京城监察御史王德纯批据申称拆毁淫祠改立义冢乃仁人君子之用心黜邪崇正之盛举也仰该县掌印官遵照南京兵部衙门题奉钦依事理合行五城兵马协力毁除以杜后患用昭我圣明泽及枯骨惠爱鳏寡之意余依拟行监察御史杨逢春批看得刘公庙既非祀典所载系是淫祠妖邪惑众此类为甚杖而毁之彻其祠宇以为义阡以息妖邪以泽枯骨一举而二善具矣且审地方偏僻别无干碍仰程知县悉遵外守备参赞衙门批示即日举行用弘我圣明崇正黜邪惠此无告之所有终也事完具报仍查傍有无田地可广此意呈来以凭议处及申呈抚按衙门各批准行作为漏泽园等因到职查得本地去孝陵宫城隔远各无违碍即行该县及五城兵马指挥等官遵奉钦依将邪像毁去将祠宇毁拆其各料行应天府行上元县议卖银两寄库公用及作正支销其漏泽园新旧三十一处修理围埂及园口坊牌立碑等项逐一行府支用造册开报将本庙基地作为漏泽园盖恐有司曲为庇护迟缓沮格此职所以汲汲以急奉行极力以主大义乃幸有今成就也职又推广德意札委本部职方清吏司郎中朱簠员外郎赵伊督同各兵马官博查各郊外相应地土作为义阡漏泽园先该职访得南京风俗薄恶人死多违诏旨将尸棺寄土工家又父子兄弟夫妻骨肉互相焚毁秽气熏天大伤天和是致灾疫荐生严示禁约外又思此等相焚亲尸彼岂无人心但苦无地可葬积习至此耳既欲禁止须预处义阡漏泽园以为永久之计以仰称我皇上泽及枯骨之仁以无虚负诏旨之盛典也又该南城兵马周岩查呈三塔庵僧人明瓒等私创淫祠又创有化人厅违例招人焚尸取财又宴饮于此男女混杂行提取供送应天府问罪追牒还俗即将本庵及化人厅拆毁基地作为义阡漏泽园又该此城兵马谢仲贤吏目周鼐查访出神策门外近城有旧漏泽园街东街西二处先被土工张敬刘安等先年私卖与刘浩等占为己地提问清查还官及通查计各城各门外地土宜作义阡漏泽园新旧共三十一所中间荒地者多间有纳租地土职拟于本部该司查新开荒地补还前租职又思前朝置立漏泽园必多因表识不严以致侵没欲于前项漏泽园拟将淫祠材料于各园门口作一两柱小坊牌表识仍立碑石用以昭我皇上泽及枯骨之仁修复古先哲王掩骼埋胔之礼永禁焚尸之惨保全民间父子兄弟夫妇之恩以笃厚人伦之道调燮阴阳之理全天地太和之气致中和位育之功效大矣哉等因咨部送司案呈到部臣等看得掩骼埋胔之礼着在古典禁焚义冢之令明列诏条先王泽及枯骨之仁幸复见于今日臣下奉承德意之恭岂宜让以后时为此具本开坐乞赐钦定永为继续增置遵行仍乞敕该部都察院行两京及各省巡按监察御史行有司各上紧遵奉诏旨置漏泽园葬无地之人而究其有司之不奉行者以覃敷仁泽实为天下无告万幸缘系推广德意遍泽枯骨以调和气以昭盛治事理未敢擅便具本专差千户王鸾赍捧谨具奏奉圣旨该衙门看了来说钦此钦遵抄出到部送司案查先为陈事宜以永图治安事该参赞机务南京兵部尚书湛条陈内一款急无告以弘惠泽内称我太祖平定之初汲汲以穷民为忧养济有院舍饭有寺遵行到今近时奉行视为故事乞要为定法通将无告之人送入养济院收养仍乞敕令内外守备南京都察院行该城拆毁淫祠刘公庙作为义阡漏泽园以葬此死无所归之人则皇上之仁泽及枯骨矣等因该本部议拟刘公淫祠庙宇基地查无违碍准作义阡漏泽园凡有穷民死无所归者悉令于此葬埋毋使暴露等因嘉靖十八年十一月初四日覆题奉圣旨准议钦此已经通行钦遵去后今该前因案呈到部看得南京兵部尚书湛奏称南京各城门外地土宜作义冢漏泽园新旧三十一所中间荒地者多间有纳租地土于新开荒地补还前租及于各园门口作一两柱小坊牌表识仍立碑石以表识之永为继续增置遵行仍乞敕该部都察院行两京及各省巡按御史行有司各上紧迎奉诏旨置漏泽园葬无地之人而究其有司之不奉行者一节为照修复义冢禁革焚尸俱于治化有裨既该本官查勘明白具奏前来相应依拟欲候命下本部移咨南京兵部会同南京内外守备并部院等衙门转行该府县即将后开刘公庙等项地基三十一所再加集议如果相应别无违碍通行改置义冢漏泽园以葬死无所归之人其该纳租税地土就于新开荒地补还仍将拆毁淫祠材料于各园门口建立坊牌一座碑记一通以示永久仍咨都察院转行浙江等十三省并南北直隶各巡按监察御史严督所属府州县掌印官各照例一体举行违者悉听提问参奏治罪伏乞圣裁缘系推广德意漏泽枯骨以调和气以昭盛治及奉钦依该衙门看了来说事理未敢擅便等因嘉靖十九年三月二十日太子少保本部尚书梁等具题本月三十日奉圣旨准议行钦此钦遵拟合通行为此除外合咨前去烦照本部题奉钦依内事理钦遵查照施行等因到部送司行内外守备及南京户礼等部南京都察院等衙门知会及行应天府行上元县再加详议查勘回称再勘得淫祠刘公庙基地在锦衣卫地土藕塘之东藕塘在东街之东东街在中街之东俱在陵宫之西二十余里又土城驯象门之外赛公桥之外之西南实为无碍与三十处俱堪作为漏泽园到部送司仍行内外守备及部院六科等各衙门知会臣若水拜手稽首言曰书称作善降祥岂不信哉伏惟我圣明盛德大业厚泽深仁格于天地孚于人鬼而漏泽园之命适至南都而今年四月果有降祥甘霖时应二麦大熟俄顷功化捷于影响人用欢腾政用易兴是宜刻之金石传示无极引之勿替乃文立碑于西城一号漏泽焉以此地方乃仁泽流行之始根本之在也西城漏泽园有三号其一即此地七亩五分其二号曰淫祠下刘公庙基四亩五分三曰江东门外河边地二十余亩其词曰民生淳因俗迁熏心入骨知其然惟江东六朝风随风而靡俗以庞我二圣立民命化训四纪民以定嗟余沴犹未殄骨肉相弃如草莞死相焚恬不仁父子兄弟夫妇交残性贵人气通天臭秽臭秽达高旻杀孝妇天勿雨感应可畏不可语睹圣教六年诏禁焚停丧漏泽造小臣水仰德懿刘庙毁漏泽有旨惟邪洞受惑供南唐以来五百懵男女从地天通焚臭熏天民暵穷风俗败故习大二祖之化敢尔背臣水愤戚之十罪暴殛之臣铎赞翼之臣铣且直之拜疏实封有司协同告我仁圣诏久从臣水无似扩充德意漏泽天下继增置庶免相焚彝伦可亲敷施德化俗还纯嘉靖追周殷掩骼治存泽及枯骨汤称仁后圣与先圣其揆同此心此心通达上格天庚子交夏春雨泽祈不愆睠省二麦大有年圣化何其神远近感圣恩祝圣万寿德日新嘉靖庚子五月日行各城兵马分田租以祀各漏泽园无主坟墓照得本部毁三塔庵以其本庵及化人厅基地作为义冢以料价赎本僧私卖本庵田地塘共三十三亩二分岁收田租米十二石其地四亩该租钱六百文内除米四石以供每岁纳粮之用其余八石及租钱六百文以分祭四城二十九所漏泽园祭每年无主之坟以敷圣明之仁泽及无告已经奏奉钦依遵行其田纳粮外计余米八石可直银四两又地租钱六百文可直银六钱九分其三十一园除神策门外街东西二旧漏泽园自有本园迷占地租可自备二处祭外其余二十九园每园该银一钱五分三厘每岁收成之时许各城自行具园数至南城兵马司掌印官处支领各于春秋二时各买三牲果酒总祭各园庶厉鬼亦有所依托泉翁大全集卷之八十四泉翁大全厘正诗小序题辞或有问于甘泉子曰夫诗何为者也经曰诗言志也何居曰诗其承也志其之也人之有心其寂也不能不感于物感于物不能无所之有所之不能不发而为声声有高下不能不成文不能不承而为诗诗也者承其心之所之以成文而为言者也是故燮理乎性情之间以为教者莫深乎诗然则何以学夫诗曰大序明其本矣小序明其迹矣大序者其子夏之徒推夫子之意而为之者乎小序者其史臣之良述作者之指而为之者乎故大序曰国史明乎得失之迹得失之迹夫有所受之矣是故大序废则学诗者不知其本小序废则学诗者不知其迹迹且不知而况其本乎是故沿流而求其源诵言而得意会意以畜其德小序之谓矣曰然则小序之为纯也固如是乎曰今夫珠玉非不纯也坭沙混之可以为美乎故去其汉儒之杂之者全其国史之本纯者因迹以讽其言因言而得其意养其性情合乎道义是故可以兴可以观可以群可以怨迩之事父远之事君乐也者乐此者也乐则生矣生则乌可已也乌可已则不知手之舞之足之蹈之是诗之教也是诗之教必于小序乎权舆尔也然则子朱子辩之也多矣子之尊之也至矣有说乎曰有子朱子之辩之者据诗而疑序愚之尊之者则因序而知诗因序而知诗是故明序不可无也据诗而驳序则又何贵乎序矣是故爱礼而存羊领恶而全好使千古几坠仅存之典不至于磨灭以一而废百也奈何欲字驳而章弃之乎而附之以千古之下之臆说乎是故爱宝必洗其矣爱言者必理其淆矣书曰服念五六日至于旬时言为囚求生道也吾之于斯文也反复而思惟之心潜而神会之致曲以求其通厘正以全其义盖为序求是道也良工心苦谁则知之觉山洪侍御闻之屡替其成焉吾病不欲多言也又多言乎哉嘉靖二十年岁在辛丑二月四日后学甘泉子湛若水书叙厘正诗小序后或曰泉翁先生曷莫说夫诗也曰诗不假说也夫诗也者所以可兴可观可怨可群而事父君者也今之读诗者果能可兴以观以怨以群而事君父乎未可知也其不可知者何也以诗求诗求于有声之后也求于有声之后者天之学不可逆不可思者也夫子曰诗三百一言以蔽之曰思无邪孟子曰以意逆志是为得之故学诗在诗先也思与志诗之先也窃尝质诗疑于先生于天关先生曰且当于小序求之小序者国史明得失之迹者也得失之迹存乎心萌乎意心以迹见意以序传故序正而心符可逆可思而诗不外是矣后世之臆说吾不敢信焉垣由是得其要领验之吾心如在当时无可疑者遂请先生重加厘正既成书以付予又因以先生所尝语者数条录之于后至其文委字义则不欲致一辞以俟读者因序而自得焉而后古诗复见此非所谓以意逆志而可思者乎夫意在事先思在几先序在诗先序也者所以述意与思以达诸诗者也故学诗者因意以正事因思以审几因小序以明诗以正性情以体志意合内外之道则于诗也深矣噫逆志审几之学岂待言说乎哉故曰诗不假说也嘉靖二十年三月朔旦门人婺源觉山洪垣识厘正诗经序周南关睢文王后妃之德也后妃追称之词从文公说后妃上宜加文王二字风之始也所以风天下而正夫妇也故用之乡人焉用之邦国焉风风也教也风以动之教以化之然则关睢麟趾之化王者之风故系之周公南言化自北而来也鹊巢驺虞之德诸侯之风也先王之所以教故系之召公二公字宜删去乃附会者添杂周南召南正始之道王化之基是以关睢乐得淑女以配君子忧在进贤不淫其色哀窈窕思贤才而无伤善之心焉是关睢之义也宜删去二十一字此国人乐文王之得后妃为配而原文王思得贤女而果得之心而作也云后亦词也葛覃后妃之本也后妃在父母家则志在于女功之事躬俭节用服澣濯之衣尊敬师傅则可以归宁父母化天下以妇道也删去八字之杂者卷耳后妃之志也又当辅佐君子求贤审官知臣下之勤劳内有进贤之志而无险诐私谒之心朝夕思念至于忧勤也删去三十字附会者樛木后妃逮下也言能逮下而无嫉妒之心焉删去四字附会者螽斯后妃子孙众多也若螽斯不妒忌则子孙众多也删去三字之附会者桃夭后妃之所致也不妒忌则男女以正婚姻以时国无鳏民也删去八字之附会者兔后妃之化也关睢之化行则莫不好德贤人众多也删去四字之附会者其义乃正芣苜后妃之美也家和平则妇人乐有子矣添一家字义自明汉广德广所及也文王之道被于南国美化行乎江汉之域无思犯礼求而不可得也删去二字意自会汝坟道化行也文王之化行乎汝坟之国妇人能闵其君子犹勉之以正也序是麟之趾关睢之应也关睢之化行则天下无犯非礼虽衰世之公子皆信厚如麟趾之时也删去九字之附会者其义乃明召南鹊巢夫人之德国君积行累功以致爵位夫人起家而居有之德如鸤鸠乃可以配焉删去二十七字之附会者采蘩夫人不失职也夫人可以奉祭祀则不失职矣删去二字之杂烦者草虫大夫妻以礼自防也未见而思夫之行发乎性情既见而心平止乎礼义也采苹大夫妻能循法度也能循法度则可以承先祖共祭祀矣删去杂入首八字甘棠美召伯也召伯之教明于南国依序行露召伯听讼也衰乱之俗微贞信之教兴强暴之男不能侵陵贞女也序是羔羊鹊巢之功致也召南之国化文王之政在位皆节俭正直德如羔羊也删去四字殷其劝以义也召南之大夫远行从政不遑宁处其室家能闵其勤劳劝以义也从文公删去七字摽有梅男女及时也召南之国被文王之化男女得以及时也此诗人美之非女子望也小星惠及下也夫人无妒忌之行惠及贱妾进御于君知其命有贵贱能尽其心矣依序江有汜美媵也勤而无怨嫡能悔过也文王之时江沱之间有嫡不以其媵备数媵遇劳而无怨嫡亦自悔也删去七字文理乃足恶之也皆诗人托女子之意非真女子之词也若是则亦姑徐云尔帨犹不得感犬犹不许惊而况可相及乎恶无礼也天下大乱强暴相陵遂成淫风被文王之化虽当乱世犹恶无礼也指强暴如死野有死何彼秾矣美王姬也虽则王姬亦下嫁于诸侯车服不系其夫下王后一等犹执妇道以成肃雝之德也删去一亦字其义自顺驺虞鹊巢之应也鹊巢之化行人伦既正朝廷既治天下纯被文王之化则庶类蕃殖搜田以时仁如驺虞则王道成也此诗未见搜田以时之意及驺虞田官叹以美之也宜去九字邶舟言仁而不遇也卫顷公之时仁人不遇小人在侧文公谓此序作序者强立但大序云国史明乎得失之迹则小序必有据当时而云若谓诗中必有此意乃可是序因于诗非诗以序明矣可乎绿衣卫庄姜伤己也妾上僣夫人失位而作是诗也依序燕燕卫庄姜送归妾也日月卫庄姜伤己也遭州吁之难伤己不见答于先君以至困穷之诗也依序终风卫庄姜伤己也遭州吁之暴见侮慢而不能正也依序击鼓怨州吁也卫州吁用兵暴乱使公孙文仲将而平陈与宋国人怨其勇而无礼也依序诵诗略语孟子云诵其诗读其书诗不可章解句释只可吟咏明道于诗只添一二字吟哦上下以得其性情之正盖得其性情之正养吾性情之正所谓畜也古人多识前言往行止为畜也故吾于诗不加解说只为一正小序小序者古人作诗之意也得此意而吟咏古人之意自见善学诗者也汉广汝坟麟趾文王正家及国之终后妃化行时也若以关睢为后妃不妒求淑女以事文王则考于古诸侯一娶九女同时俱归无复如后世之选嫔妾然也似不宜待后妃始归乃为文王求妾媵也又不宜诗人未叙后妃之归而遽言求女也且言君子好逑逑者匹配乎又孔子云关睢乐而不淫哀而不伤所谓不淫者岂为后妃不淫乎周南朱子之说皆可惟兔不宜以得人之盛杂于其间乃亦其时彼文王后妃之化女之嫁者咏之乐得贤才之人幸己有所依也如此便见归一凡诗多当时诗人所作未必一一是本人作也关睢文王正家之始后妃始归时也葛覃卷耳樛木螽斯文王正家之中后妃居家时也桃夭兔芣卷耳后妃以文王不在思之而作此诗皆托言也首一章托言女之采卷耳而思君子则不能采而寘其筐思之切矣所谓发乎情也二三四章托言己欲乘马升高望君子而山高马病不可登盖妇不出捆不直言之而托马之病亦诗人温柔敦厚之意既不可望则酌酒自慰而不永伤怀归乎正矣所谓止乎礼义也兔妇人所作乐得贤才以为妇也小序兔后妃之化也关睢之化行则莫不好德盖妇人乐其夫有贤德得所依而赋此诗此篇妇人感时物草虫阜螽蕨薇之生而思夫既见则止乎礼义小序云大夫妻以礼自防是也夫子叙诗不应以平王时诗插入在召南之中传旧说为是平王齐侯依朱传前说为是孔子叙诗书不应失叙如此以钧用丝纶比婚用礼聘追称其得正始之道也真有驺虞出极是朱传以仁心自然真所谓驺虞未安或曰驺虞田官亦通叹息以美之也茁葭五犯非谓生物之多乃于草生春田之际忽然得驺虞文王仁政之瑞应可叹美小序谓卫仁人不遇于君子而作必有所本而诗意亦似朱子泥于后相类故以为妇人诗然臣与妇一道也今观诗词泛舟敖游皆男子事孟子引忧心二句亦言孔子之事则小序为是刺时者刺时之淫风盖由卫君无道夫人无德故国人化之而然若关睢则文王有道后妃有德之所化也顽反不如鹑鹊渭云惠公嗣位母淫于公子顽而不能止也诗人以芃兰之支与童子佩寔无所知云小序伯兮刺时者非谓郑不当伐也但礼天子讨而不伐方伯连帅不能举此义而天子以亲伐焉皆非礼矣况又过时而不反乎忧不但为天而已诗人托其室家念其夫行役之劳作此诗以刺时序云君子者妇人称夫之词也刺过时耳天子讨而不伐伯兮云凡诗之存淫奔皆圣人拨乱反正垂世立教之微旨所以着明人君修身齐家之化也若列之乐官以时肄焉则非也愚谓非存淫奔乃刺淫奔也诵诗略语终凯风美孝子也卫之淫风流行虽有七子之母犹不能安其室故美七子能尽其孝道以莫慰其母心而成其志尔添一莫字义乃完备与诗词合矣雄雉刺卫宣公也淫乱不恤国事军旅数起大夫久役男女怨旷国人患之而作是诗依序匏有苦叶刺卫宣公也公与大夫并为淫乱宜信国史明得失之迹谷风刺夫妇失道也卫人化其上淫于新昏而弃其旧室夫妇离绝国俗伤败焉诗人托妇之意而作也式微黎侯寓于卫其臣劝以归也依序旄丘责卫伯也狄人迫逐黎侯黎侯寓于卫卫不能修方伯连率之职黎之臣子以责于卫也依序简兮刺不用贤也卫之贤者仕于伶官皆可以承事王者也序是泉水卫女思归也嫁于诸侯父母终思归宁而不得故作是诗以自见也序是北门刺士不得志也言卫之忠臣不得其志尔序是北风刺虐也卫国并为威虐百姓不亲莫不相携持而去焉依序静女刺时也卫君无道夫人无德君与夫人无道无德相与淫谑故国人托言状淫谑之事以刺之所谓言之者无罪闻之者知戒微婉不直致也新台刺卫宣公也纳伋之妻作新台于河上而要之国人恶之而作是诗也序是二子乘舟思伋寿也卫宣公之二子争相为死国人伤而思之作是诗也依序墉柏舟共姜自誓也卫世子共伯蚤死其妻守义父母欲夺而嫁之誓而弗许故作是诗以绝之依序墙有茨卫人刺其上也公子顽通乎君母国人疾之而不可道也依序君子偕老刺卫夫人也夫人淫乱失事君子之道故陈人君之德服饰之盛宜与君子偕老也依序桑中刺奔也卫之公室淫乱男女相奔至于世族在位相窃妻妾期于幽远政散民流而不可止小序以为刺奔是诗人作之朱子以为淫奔者自作非矣诗人作诗刺之必形容其相候期之事耳鹑之奔奔刺卫宣姜也卫人以为宣姜鹑鹊之不若也依序定之方中美卫文公也卫为狄所灭东徙渡河野处漕邑齐桓公攘戎狄而封之文公徙居楚丘始建城市而营宫室得其时制百姓说之国家殷富焉得其时制非诗中所重宜删去四字蝃蝀止奔也卫文公能以道化其民淫奔之耻国人不齿也依序相鼠刺无礼也卫文公能正其群臣而刺在位承先君之化无礼仪也依序干旄美好善也卫文公臣子多好善贤者乐告以善道也序是载驰许穆夫人作也闵其宗国颠覆自伤不能救也卫懿公为狄人所灭国人分散露于漕邑许穆夫人闵卫之亡伤许之小力不能救思归唁其兄又义不得故赋是诗也序是卫淇澳美武公之德也有文章又能听其规谏以礼自防故能入相于周美而作是诗也序是考盘刺庄公也不能继先公之业使贤者退而穷处依序硕人闵庄姜也庄公惑于嬖妾使骄上僣庄姜贤而不答终以无子国人闵而忧之序是氓刺时也宣公之时礼义消亡淫风大行男女无别遂相奔诱华落色衰复相弃背或乃困而自悔丧其妃耦故序其事以风焉美反正刺淫泆也删去七字竹竿卫女思归也适异国而不见答思而能以礼者也宜删去七字之杂芃兰刺惠公也骄而无礼大夫刺之衣佩不循礼也河广宋襄公母归于卫思而不止故作是诗也依序伯兮刺时也言君子行役为王前驱过时而不反焉依序有狐刺时也卫之男女失时丧其妃耦焉古者国有凶荒则杀礼而多昏会男女之无夫家者所以育人民也依序木瓜美齐桓公也卫国有狄人之败出处于漕齐桓公救而封之遗之车马器服焉卫思之欲厚报之而作是诗也依序王黍离闵宗周也周大夫行役至于宗周过故宗庙宫室尽为禾黍闵周室之颠覆彷徨不忍去而作是诗也序是君子行役刺平王也君子行役无期度大夫思其危难以风焉亦诗人托其家室之意作此诗耳君子阳阳闵周也君子遭乱相招为禄仕全身远害而已国史明乎得失之迹必有所据足见风所系之重非若寻常室家相念者也扬之水刺平王也不抚其民而远屯戍于母家周人怨思焉序是中谷有蓷闵周也夫妇日以衰薄凶年饥馑室家相弃尔序是免爰闵周也桓王失信诸侯背叛构怨连祸王师伤败君子不乐其生焉依序葛藟王族刺平王也周室道衰弃其九族焉小序明知当时事必有据采葛惧谗也少不相见则谗邪间之如岁月之久远序言是也大车刺周大夫也礼义陵迟男女淫奔故陈古以刺今大夫不能听男女之讼焉畏而不敢淫奔以大夫在上如日之明皆指古也陈古以见今之不然乃刺法也序未为不是丘中有麻思贤也庄王不明贤人放逐国人思之而作是诗也序言是也思贤人之来而食而遗我佩玖思之至也郑缁衣美武公也父子并为周司徒善于其职国人宜之故美其德以明有国善善之功焉将仲子刺庄公也不胜其母以害其弟弟叔失道而公弗制祭仲谏而公弗听小不忍以致大乱焉序之言必有据于桑檀皆诗人忧叔将为国患也父母指庄姜人之多言指祭仲叔于田刺庄公也叔处于京缮甲治兵以出于田国人说而归之序不差此诗虽国人说之乃诗人托之而作然亦以见庄公之不能素处之以道矣大叔于田刺庄公也叔多才而好勇不义而得众也序是也庄公不能以礼处弟清人刺文公也高克好利而不顾其君文公恶而欲远之不能使高克将兵而御狄于竟陈其师旅翱翔河上久而不召众散而归高克奔陈公子素恶高克进之不以礼文公退之不以道危国亡师之本故作是诗也依序羔裘刺朝也言古之君子以风其朝焉未见其不然者宜从之遵大路思君子也庄公失道君子去之国人思望焉序言必有据非淫乱诗也女曰鸡鸣刺不说德也陈古义以刺今不说德而好色也陈古义即是刺今俗有女同车刺忽也郑人刺忽之不昏于齐太子忽尝有功于齐齐侯请妻之齐女贤而不取卒以无大国之助至于见逐故国人刺之去十一字之附会其词理自顺山有扶苏刺忽也所美非美然是当时事箨兮刺忽也君弱臣强不倡而和也从序是若淫谑之词圣人何取之狡童刺忽也不能与贤人图事权臣擅命也是也褰裳思见正也狂童恣行国人思大国之正已也宜从之丰刺乱也昏姻之道缺阳倡而阴不和男行而女不随宜从序者非淫奔见前东门之墠刺乱也男女有不待礼而相奔者也刺乱乃性情之正风雨思君子也乱世则思君子不改其度焉是也子衿刺学校废也乱世则学校不修焉宜从序者疏旷违教之叹扬之水闵无臣也君子闵忽之无忠臣良士终以死亡而作是诗也宜从序以兄弟喻君臣若作淫奔之诗是圣人教淫也何以用之乡邦出其东门闵乱也公子互争兵革不息男女相弃民人思保其室家焉依序野有蔓草思遇时也君子泽不下流民穷于兵革男女失时思不期而会焉删去七字杂入者溱洧刺乱也兵革不息男女相弃淫风大行莫之能救焉去八字之附会者齐鸡鸣思贤妃也哀公荒淫怠慢故陈贤妃贞女夙夜警戒相成之道焉全是不必改还刺荒也哀公好田猎从禽兽而无厌国人化之遂成风俗习于田猎谓之贤闲于驰逐之好焉依序着刺时也时不亲迎依序东方之日刺衰也君臣失道男女淫奔不能以礼化也作刺乃见圣人删诗之义君臣失道乃其原也有何不可东方未明刺无节也朝廷兴居无节号令不时挈壸氏不能掌其职焉宜去九字之附会者有九字则罪在挈壸矣南山刺襄公也鸟兽之行淫乎其妹大夫遇是恶作诗而去之删去一字甫田大夫刺襄公也无礼义而求大功不修德而求诸侯志大心劳所以求者非其道也宜从序卢令刺荒也襄公好田猎毕弋而不修民事百姓苦之故陈古以风焉宜从序敝笱刺文姜也齐人恶鲁庄公微弱不能防闲文姜使至淫乱为二国患焉从文公改桓作庄载驱齐人刺襄公也无礼义故盛其车服疾驱于信道大都与文姜淫播其恶于万民焉序是猗嗟刺鲁庄公也齐人伤鲁庄公有威仪技艺然而不能以礼防闲其母失子之道人以为齐侯之子焉序是魏葛履刺褊也魏地狭隘其民机巧趋利其君俭啬褊急而无德以将之依序汾沮洳刺俭也其君俭以能勤刺不得礼也删去四字园有桃刺时也大夫忧其君国小而迫而俭以啬不能用其民而无德教日以侵削故作是诗也右删四字陟岵孝子行役思念父母也国迫而数侵削役乎大国父母兄弟离散而作是诗也是也十亩之间刺时也言其国削小民无所居焉序未为不是国小不能容民民思居止之地耳伐檀刺贪也在位贪鄙无功而受禄君子不得进仕尔述不素餐刺素餐者也序言不失硕鼠刺重敛也国人刺其君重敛蚕食于民不修其政贪而畏人若大鼠也言之者无罪闻之者知戒未为不可也唐蟋蟀刺晋僖公也俭不中礼故作是诗以闵之欲其及时以礼自虞乐也此晋也而谓之唐本其风俗忧深思远俭而用礼乃有尧之遗风焉删去十字之附会者山有枢刺晋昭公也不能修道以正其国有财不能用有钟鼓不能以自乐有朝廷不能洒扫政荒民散将以危亡四邻谋取其国家而不知国人作诗以刺之也删去六字之杂入扬之水刺晋昭公也昭公分国以封沃沃盛强昭公微弱国人将叛而归沃焉序是椒聊刺晋昭公也君子见沃之盛强能修其政知其蕃衍盛大子孙将有晋国焉序必有所受之也绸缪刺晋乱也国乱则昏姻不得其时焉文公言此昏姻相得而喜之诗有何取义序言是也杕杜刺时也君不能亲其宗族骨肉离散独居而无兄弟将为沃所并尔删去六字余从序羔裘刺时也晋人刺其在位不恤其民也居居其居其位究究自求其欲也维子之故之好民望其恤己也鸨羽刺时也昭公之后大乱五世君子下从征役不得养其父母而作是诗也是也无衣刺晋武公也武公始并晋国其大夫为之请命乎天子之使而作是诗也朱文公之说正也宜改美作刺有杕之杜刺晋武公也武公寡特兼其宗族而不求贤以自辅焉此篇为刺见前篇之美为误矣言好贤而不饮食之与共天禄也葛生刺晋献公也好攻战则国人多丧矣依序采苓刺晋献公也好听谗焉国史明乎得失之迹小序是也秦车邻美秦仲也秦仲始大有车马礼乐侍御之好焉依序驷铁美襄公也始命有田狩之事园囿之乐焉依序小戎美襄公也备兵甲以讨西戎西戎方强而征伐不休国人则矜其车甲妇人能闵其君子焉依序兼葭刺襄公也未能用周礼将无以固其国焉宜去十二字之误者终南戒襄公也能取周地始为诸侯受显服大夫美之故作是诗以戒劝之序是黄鸟哀三良也国人刺穆公以人从死而作是诗也序是晨风刺康公也亡穆公之业始弃其贤臣焉序是无衣刺用兵也秦人刺其君好攻战亟用兵而不与民同欲焉诗人微婉言与之同未必乐也序说不误渭阳康公念母也康公之母晋献公之女文公遭骊姬之难未反而秦姬卒穆公纳文公康公时为太子赠送文公于渭之阳念母之不见也我见舅氏如母存焉及其即位思而作是诗也去十四字之杂入者权舆刺康公也忘先君之旧臣与贤者有始而无终也依序陈宛丘刺幽公也淫荒昏乱游荡无度焉依序东门之枌疾乱也幽公淫荒风化之所行男女弃其旧业亟会于道路歌舞于市井尔依序衡门诱僖公也愿而无立志故作是诗以诱掖其君也贤者自述其隐居之乐以歆动其君序言亦不差东门之池刺时也疾其君之淫昏而思贤女以配君子也诗称淑即非淫女序言是也东门之杨刺时也昏姻失时男女多违亲迎女犹有不至者也删去五字之杂入义始明墓门刺陈佗也陈佗无良师傅以至于不义恶加于万民焉小序当时国史指陈佗有据也而文公犹不信之何耶防有鹊巢忧谗贼也宣公多信谗君子忧惧焉序言是也月出刺好色也在位不好德而说美色焉序言是也如朱说则导淫之诗矣何取乎余仿此株林刺灵公也淫乎夏姬驱驰而往朝夕不休息焉实迹泽陂刺时也言灵公君臣淫于其国男女相说忧思感伤焉依序桧羔裘大夫以道去其君也国小而迫君不用道好洁其衣服逍遥游燕而不能自强于政治故作是诗也序是素冠刺不能三年也序是隰有苌楚疾恣也国人疾其君之淫恣而思无情欲者也序言亦通匪风思周道也国小政乱忧及祸难而思周道焉序采明言周之王道以谓适国之道亦未尝不通也但凡小序义有可通者不必改之以其近古也曹蜉蝣刺奢也昭公国小而迫无法以自守好奢而任小人将无所依焉必有据也从之候人刺近小人也共公远君子而近小人焉诗词与史同何为不从之鸤鸠刺不壹也在位无君子用心之不壹也陈其一者刺不一者亦诗人忠厚之意也下泉思治也曹人疾共公侵刻下民不得其所忧而思明王贤伯也诗既系于国风则止言一国之得失矣文公之说未安豳七月陈王业也周公遭变故陈后稷先公风化之所由致王业之艰难也遭变而陈先公王业之所起以风王亦何不可此讽犹微鸱鸮则益切矣鸱鸮周公救乱也成王未知周公之志公乃为诗以遗王名曰鸱鸮焉实事东山周公东征也周公东征三年而归劳归士大夫美之故作是诗也一章言其完也二章言其思也三章言其室家之望女也四章乐男女之得及时也君子之于人序其情而闵其劳所以说也说以使民民忘其死其唯东山乎大夫述周公之意而作是诗破斧美周公也周大夫以恶四国焉从朱说去八字之杂入者伐柯美周公也周大夫刺朝廷之不知也美无由而知其美九罭美周公也周大夫刺朝庭之不知也删去十字之杂入者狼跋美周公也周公摄政远则四国流言近则王不知周大夫美其不失其圣也序不差小雅鹿鸣燕群臣嘉宾也既饮食之又实币帛筐篚以将其厚意然后忠臣嘉宾得尽其心矣序是四牡劳使臣之来也有功而见知则说矣依序皇皇者华君遣使臣也送之以礼乐言远而有光华也删去十一字之杂入者常棣燕兄弟也闵管蔡之失道故作常棣依序伐木燕朋友故旧也自天子至于庶人未有不须友以成者亲亲以睦友贤不弃不遗故旧则民德归厚矣依序天保下报上也君能下下以成其政臣能归美以报其上焉序未见其差采薇遣戍役也文王之时西有昆夷之患北有玁狁之难以天子之命命将率遣戍役以守卫中国故歌采薇以遣之出车以劳还杕杜以勤归也删去十一字之衍文出车劳还率也序是杕杜劳还役也序是鱼丽美万物盛多能备礼也文武以天保以上治内采薇以下治外始于忧勤终于逸乐故美万物盛多可以告于神明矣无差南陔孝子相戒以养也笙诗也依序白华孝子之洁白也依序华黍时和岁丰宜黍稷也有其义而亡其辞以上三篇照次序以存旧用则不拘南有嘉鱼乐与贤也太平之君子至诚乐与贤者共之也删去三字之杂入者义自顺南山有台乐得贤也得贤则能为邦家立太平之基矣序亦无差由庚万物得其道也笙诗无辞崇丘万物得极其高大也笙诗无辞由仪万物之生各得其宜也有其义而亡其辞亦笙诗同上二诗自为次第不必以仪礼改之也蓼萧泽及四海也序盖言天子以此燕诸侯则泽及四海中间或有缺文何伤湛露天子燕诸侯也依序彤弓天子锡有功诸侯也依序菁菁者莪乐育材也君子能长育人材则天下喜乐之矣删去十四字之附会者六月宣王北伐也序是鹿鸣废则和乐缺矣四牡废则君臣缺矣皇皇者华废则忠信缺矣常棣废则兄弟缺矣伐木废则朋友缺矣天保废则福禄缺矣采薇废则征伐缺矣出车废则功力缺矣杕杜废则师众缺矣鱼丽废则法度缺矣南陔废则孝友缺矣白华废则廉耻缺矣华黍废则蓄积缺矣由庚废则阴阳失其所矣南有嘉鱼废则贤者不安下不得其所矣崇丘废则万物不遂矣南山有台废则为国之基坠矣由仪废则万物失其道理矣蓼萧废则恩泽乖矣湛露废则万国离矣彤弓废则诸夏衰矣菁菁者莪废则无礼仪矣小雅尽废则四夷交侵中国微矣依序采芑宣王南征也依序车攻宣王复古也宣王能内修政事外攘夷狄复文武之竟土修车马备器械复会诸侯于东都因田猎而选车徒焉依序吉日美宣王田也能慎微接下无不自尽以奉其上焉慎微言宣王自尽言臣下皆就田猎说有何不可鸿雁美宣王也万民离散不安其居而能劳来还定安集之至于矜寡无不得其所焉依序庭燎美宣王也因以箴之欲其常如此故曰箴之沔水规宣王也言忧乱亦以上也鹤鸣诲宣王也欲其纳谏诲也祈父刺宣王也失用将也白驹大夫刺宣王也依序贤人遯而不留也黄鸟刺宣王也民将去之我行其野刺宣王也亲戚离弃王化衰矣斯干宣王考室也依序无羊宣王考牧也依序节南山家父刺幽王也删去二字正月大夫刺幽王也依序十月之交大夫刺幽王也依序雨无正大夫刺幽王也雨自上下者也众多如雨而非所以为政也删去十七字之杂入者小旻大夫刺幽王也必有所据小宛大夫刺幽王也必有所据小弁刺幽王也太子之傅作焉小序必一有所受巧言刺幽王也大夫伤于谗故作是诗也依序何人斯苏公刺暴公也暴公为卿士而谮苏公焉故苏公作是诗而绝之依序巷伯刺幽王也寺人伤于谗故作是诗也序是谷风刺幽王也天下俗薄朋友道绝焉序是蓼莪刺幽王也民人劳苦孝子不得终养尔序是大东刺乱也东国困于役而伤于财谭大夫作是诗以告病焉依序四月大夫刺幽王也在位贪残下国构祸怨乱并兴焉序是北山大夫刺幽王也役使不均己劳于从事而不得养其父母焉序是无将大车大夫悔将小人也此诗每章上下二句好说正是此体序不差小明大夫悔仕于乱世依序鼓钟刺幽王也序中多有不质事者何足訾也楚茨刺幽王也政烦赋重田莱多荒饥馑降丧民卒流亡祭祀不飨故君子思古焉幽王之时也伤时思古见今之不然所以善刺也序不差朱疑之过矣信南山刺幽王也不能修成王之业疆理天下以奉禹功故君子思古焉不以曾孙指成王只作追思成王缵禹之功见今之不然以为刺亦通甫田刺幽王也君子伤今而思古焉依序大田刺幽王也言矜寡不能自存焉言寡妇之利否则不利矣刺之也瞻彼洛矣刺幽王也思古明王能爵命诸侯赏善罚恶焉陈古天子廷狩泽及于人而人爱慕颂美之见今之不然也删去十四字裳裳者华刺幽王也古之仕者世禄小人在位则谗谄并进弃贤者之类绝功臣之世焉陈古诸侯答颂天子之美见今之不然也桑扈刺幽王也君臣上下动无礼文焉说有礼文所以风之也序是鸳鸯刺幽王也思古明王交于万物有道自奉养有节焉思古以伤今也删十六字颇弁诸公刺幽王也暴戾无亲不能宴乐同姓亲睦九族孤危将亡故作是诗也序似是序原作诗之由耳何足议之车舝大夫刺幽王也褒姒嫉妒无道并进谗巧败国德泽不加于民周人思得贤女以配君子故作是诗也依序青蝇大夫刺幽王也序是宾之初筵卫武公刺也幽王荒废媟近小人饮酒无度天下化之君臣上下沉湎淫泆武公既入而作是诗也诗词陈谨酒所以刺沉湎者也毛是韩非鱼藻刺幽王也言万物失其性王居镐京将不能以自乐故君子思古之武王焉去三字采菽刺幽王也侮慢诸侯诸侯来朝不能锡命以礼数征会之而无信义君子见微而思古焉依序角弓父兄刺幽王也不亲九族而好谗佞骨肉相怨故作是诗也依序菀柳刺幽王也暴虐无亲而刑罚不中诸侯皆不欲朝言王者之不可朝事也删去八字都人士周人刺衣服无常也古者长民衣服不贰从容有常以齐其民则民德归一伤今不复见古人也序言是也采绿刺怨旷也幽王之时多怨旷者也诗人刺上之使人怨旷也朱议之过矣黍苗刺幽王也不能膏润天下卿士不能行召伯之职焉陈召伯之美所以刺王之不然也不差隰桑刺幽王也小人在位君子在野思见君子尽心以事之去二字之赘入者自分明思见君子以今之不见君子也白华周人刺幽王废申后也幽王取申女以为后又得褒姒而黜申后故下国化之以妾为妻以孽代宗而王弗能治周人为之作是诗也删去十八字之杂入义自明白从汉书于幽字下补王废申三字绵蛮微臣刺乱也大臣不用仁心遗忘微贱不肯饮食教载之故作是诗也序亦通瓠叶大夫刺幽王也上弃礼而不能行虽有牲牢饔饩不肯用也故思古之人不以微薄废礼焉去十字之赘入者渐渐之石下国刺幽王也戎狄叛之荆舒不至乃命将率东征役久病于外故作是诗依序苕之华大夫闵时也幽王之时西戎东夷交侵中国师旅并起因之以饥馑君子闵周室之将亡伤己逢之故作是诗也依序何草不黄下国刺幽王也四夷交侵中国背叛用兵不息视民如禽兽君子忧之故作是诗也序是大雅文王文王受命作周也序是大明文王有明德故天复命武王也观诗意只王文武而上溯王季太任耳序不差绵文王之兴本由太王也依序棫朴文王能官人也诗中有作育贤才之意不可谓序为非旱麓受祖也周之先祖世修后稷公刘之业太王王季申以百福千禄焉删去四字思齐文王所以圣也序是皇矣美周也天监代殷莫若周周世世修德莫若文王依序灵台民始附也文王受命而民乐其有灵德以及鸟兽昆虫焉民归周虽久于作台子来显然始见民归之心不可以文害词也下武继文也武王有圣德复受天命能昭先人之功焉序是文王有声继伐也武王能广文王之声卒其伐功也序是生民尊祖也后稷生于姜嫄文武之功起于后稷故推以配天焉序是行苇忠厚也周家忠厚仁及草木故能内睦九族外尊事黄耇养老乞言以成其福禄焉删去九字文理自顺既醉太平也醉酒饱德人有士君子之行焉序亦不差凫鹥守成也太平之君子能持盈守成神祗祖考安乐之也神安乐故祭毕宾饮而乐也假乐嘉成王也安知其非嘉成王乎文公驳序颇刻公刘召康公戒成王也成王将政戒以民事美公刘之厚于民而献是诗也序是浻酌召康公戒成王也言皇天亲有德飨有道也依序卷阿召康公戒成王也言求贤用吉士也求之所以用之也吉士即贤也不嫌于分两等文相承也民劳召穆公刺厉王也序是板凡伯刺厉王也序是荡召穆公伤周室大坏也厉王无道天下荡荡无纲纪文章故作是诗也删去二字之杂入者抑卫武公刺厉王以自警也从序追刺厉王以自警亦自通桑柔芮伯刺厉王也序是云汉仍叔美宣王也宣王承厉王之烈内有拨乱之志遇灾而惧侧身修行欲销去之天下喜于王化复行百姓见忧故作是诗也序是删去九字之杂入者崧高尹吉甫美宣王也天下复平能建国亲诸侯褒赏申伯焉申伯功德归美于上作美宣王申伯在其中矣序兼之亦何不可烝民尹吉甫美宣王也任贤使能周室中兴焉效上序不差韩奕尹吉甫美宣王也能锡命诸侯依序江汉尹吉甫美宣王也能兴衰拨乱命召公平淮夷依序常武召穆公美宣王也有常德以立武事因以为戒然序是去八字瞻卬凡伯刺幽王大坏也序必有据召旻凡伯刺幽王大坏也旻闵也闵天下无如召公之臣也删去三字之杂入者周颂清庙祀文王也周公既成洛邑朝诸侯率以祀文王焉序是维天之命太平告文王也删去二字自顺维清奏象舞也乐有歌必有舞此歌也奏以象舞歌舞并作序不差烈文成王即政诸侯助祭也即政者原其祭之由也以即政告也何足深辨序本不差天作祀先王先公也先公衍文也宜删去昊天有成命郊祀天地也序义未详然当时所序尚不相远疑以地字为衍文此当为成王郊天之乐诗我将祀文王于明堂也序是时迈巡守祭告柴望也序是执竞祀武王也成康非成王康王盖言其盛德安康之德岂不显着故上帝命之为王也序不差思文后稷配天也序是臣工诸侯助祭遣于庙也此将遣助祭戒具敬事而刈籍田之入以为祭也序亦通噫嘻春夏祈谷于上帝也此诗当为既祈谷后戒田官之言止首二句是言成王既祈谷而上帝昭格于汝矣汝当尽心督耕耕云云尔也振鹭二王之后来助祭也序是丰年秋冬报也亦云报后赛田事之乐歌耳序不差但有缺文有瞽始作乐而合乎祖也序是潜季冬荐鱼春献鲔也序是雝禘太祖也禘喾于稷庙而以稷配之此歌以彻俎之诗也后他庙通用者也载见诸侯始见乎武王庙也详诗词序不差有客微子来见祖庙也序是武奏大武也序是闵予小子嗣王朝于庙也序是访落嗣王谋于庙也依序敬之群臣进戒嗣王也序是小毖嗣王永助也序是载芟春籍田而祈社稷也序是良耜秋报社稷也依序丝衣绎宾尸也高子曰灵星之尸也删去八字之杂入者宾尸饮酒之诗也酌告成大武也言能酌先祖之道以养天下也删去十二字之附会者桓讲武类禡也桓武志也删去四字之杂入者赉大封于庙也赉予也言所以锡予善人也序是般巡守而祀四岳河海也序是鲁颂駧颂僖公也僖公能遵伯禽之法俭以足用宽以爱民务农重谷牧于垧野鲁人尊之于是季孙行父请命于周而史克作是颂序必有所据不可每以臆说疑废之也有駜颂僖公君臣之有道也在公明明醉归胥乐颂其有谷诒孙子是君臣上下燕饮有道也泮水颂僖公能修泮宫也所谓能修者修其教也如顺道屈丑之类皆是盖落成而以此颂也閟宫颂僖公能复周公之宇也宇亦祠宇皆可称耳文公乃媸以工宇而非之何也商颂那祀成汤也微子至于戴公其间礼乐废坏有正考甫者得商颂十二篇于周之大师以那为首序是烈祖祀中宗也诗语说汤孙非祀汤者文公务辟小序过矣玄鸟祀高宗也序是长发大禘也依序殷武祀高宗也序是泉翁大全集卷之八十五归去纪行录门人邵阳陈大章校刊嘉靖十九年五月二十八日致仕命下越六月十有三日得邸报喟然曰小子志之此吾退之道也而人未之知也或曰昔夫子舍之则藏于齐君必曰老矣不能用而后去其在兹乎上不失君下不失己又曰天所以佑我者不其厚乎是夜灯下作得归吟云薄暮北使来告我有好怀天子念老臣诏许故山归怀归亦有年欲乞不忍言非惟不忍言言之恐尤愆屡感温旨留许身以驰驱摅怀尽所抱竭尽无复余神飞朱明庐罗浮山第七洞天也有山房焉出门还踟蹰顾恐有遗失欲语徒欷嘘平生进以礼今日退以义何以谓之义顺命无留意是夜又作罗浮吟赠冼奕倩云我作罗浮吟携子入罗浮罗浮我罗浮岂伊汗漫游万物我同体天地我同流巅有九天足底余九州须弥一芥子大行洒鸿毛有时皆不存兀兀只休休罗浮如是观君可与我不时奕倩养病以归而予适遂归休故有此约也二十一日诸同志户曹高君翀董君汉儒艾君希淳礼曹赵君宪姜君节曾君汝檀伦君以诜兵曹苏君木刑曹张君珪太守郑君淮锦衣徐君世礼同饯于同人馆作诗与之言别云物有声气同千里翕然至偕耦何能然性天本无二何名为性天其体一而已宇宙性体同聚散何足异临纸无别言愿君秉初志二十八日辞孝陵辞文庙以九香告将归于京都城隍之神曰水尝谓人神一理通达无间故莅事之初即以告于明神与明神一德同心有大事必告有疑事必质每月朔以九香致归一心冀神启助赖神之力良多今也谢事而归仍以九香告别于神庶终始此意尚飨七月初二日出石城门登舟外守备魏国公徐公鹏举永康侯徐国公源饯于朝天宫内守备潘公真萧公通候饯于门大小九卿同饯于灵应观从容饮毕拜辞言曰吾归矣愿诸公辅明主致太平水愿为太平之人以歌咏太平而已东园徐锦衣天赐饯于乌龙潭朱氏尚书熊公北原同本部司务张君邦瑞武选郎中杨君成吴君麟车驾员外君畿苏君木陈君锭职方郎中赵君伊主事陈君一贯武库主事吴君藩重饯于锦衣卫船厂乡宦及门生户科何君彦刑科杨君雷侍御郭君文翰张君存诚锦衣经历莫君骏户曹萧君强劳君绍科翟君镐钟君久谦礼曹伦君以诜国子监学生李君山应天府儒学司训刘君澄陈君九鼎武学教授黄君守谦同饯于兵部船厂遂登舟移至祭江台乃祭大江之神其辞曰盖闻江汉朝宗于海而以利济润泽为神其朝宗似忠其润泽似仁水也于斯有所不知知而不行行而不至不竭忠效仁有不以固祖宗基本以善圣天子之泽者有如此江美哉汤汤某之不济此命也某之济此命也某之济而不济命也某之济而不济无所于济亦命也今也自济自归无羞于神惟尔明神至忠至聪至明有以鉴之佑之尚飨祭毕而行泊舟龙江关初三日张司厅吴武选王苏陈三车驾陈职方吴武库复饯于静海寺徐锦衣世礼郑太守淮暨诸生王生奉俞生介苏生子奇程生瑚吴生楫夏生仲黄生牧洪生梓程生爵共生球王生维宁程生镐卢生尧俞皆送至龙江临别请教言申忠信之指曰此尽头话也檃括为诗示之兼似秋官冼奕倩盖奕倩登上新河舟相候十有七日矣期同行历观武夷名胜又先移舟龙江关至是乃聚会也其诗云圣学主忠信此外无余事中心谓之忠心中故无伪别名为至诚纯德合天地问心何能中休休无事是不信临岐言自观自然自是日阻风初四日犹阻风初五日至白鳝庙初六日稍移至燕子矶留题诗云初飞锡杖出人间前度游人今度闲中夏劝农曾过此新秋窈窕题诗还又叠韵酬冼奕倩云长啸声闻塞两间纷纷万有到来闲淹留廿载成何事空载大江明月还三叠韵云江阁临江指顾间江涛春天江阁闲更有破舟凌万里也能到岸得生还遂行至黄家荡为逆风所阻而还大浪中作只此心敷言云上元尹程子治上元三年书只此心三字于座隅而治焉以问于甘泉翁于时甘泉翁去矣莞矣而笑曰约哉义乎博哉义乎此心至微而与天地万物一者也只此心只是一心更无别心自知自心而天下之心得矣又何问焉且子之御吏此心也子之爱民此心也子之听讼此心也子之为祛刘洞之惑此心也子之为核田贡之罪此心也而人或有不然者又何心焉不然者之心亦此心也此心天地之心也有蔽之者耳岂惟是哉甘泉翁之参赞也济贫困禁焚祸置义冢毁淫祠正人心息邪说美农桑立社学植人生亦此心也而人或有不然者又何心焉不然者之心亦不能外此心也此心天地之心也人不外天地以为生又焉能自外乎此心物有蔽之者耳夜气之所息此心又不能不萌矣岂惟是哉程明道之簿上元也脯茅山之龙折佛首之光以息邪说以正人心风俗亦此心也孔之汲汲孟之皇皇陈仁义明王道亦此心也其时人有不然者亦此心也不能外此心以为人矣岂惟是哉虽周公慎始君陈和中毕公成终三后协心同道亦只此心也殷人之不率者岂能无此心哉文王不遑暇食汤武之放伐以安民只此心也尧舜禹相授一道协和祗德只此心也其时有顽民四凶三苗之不然者彼岂独无此心哉有时而萌动发见如初者即此心矣故曰此心天地之心也四海之内四海之外千万世之上千万世之下上下四方之宇古今往来之宙同此一天地也则同此一气也则亦同此一心也故程尹之心即泉翁之心泉翁之心即明道之心明道之心即孔孟之心孔孟之心即周公君陈毕公之心周公君陈毕公之心即成汤文武之心成汤文武之心即尧舜大禹之心更无别心更无别气更无别天地故曰只此心也博哉义乎约哉义乎是在子心自尽焉尔故尽心知性知天矣存心养性事天矣是在子心初六日阻风于瓜埠巡司与佥宪柯迁之乔船相左盖柯候予于仪真仁日乃发图会江上不意至是相左也初七日至仪真王檗谷都宪来会即以小舟至杨子桥初八日鸡鸣访甘泉山干卧于山房盛蜀冈仆卿来会而去遂留题山房诗云我如笼中鸟促促三十年非无啄玉粒所性有不存一朝主开笼万里快孤骞脉脉念故林遥遥访名山托身贵得所终结三珠缘是日回车巡鹾侍御焦君琏邀会饮于甘泉山馆对酌相欢如平生日中黄生云淡迎候于此是暮有留题与诸生语诗云朝跻甘泉山暮憩甘泉麓临岐语斯须别绪乱心曲大道贵默成无言意自足汨汨东川水日夜注大渎粲粲桃李花成蹊继来躅况有六字符何用再三渎天道靡声臭万物自发育薄暮返舟初九日还抵仪真发舟至镇江柯迁之走书来道情甚切答之诗云双华笔端语读之乱心绪何如待高秋相约祝融去初十日过丹阳至常州遇史吏部恭甫以舟迎十一日同游张公洞甘泉精舍玉阳诸胜武进毛生栓杨生钧来同游约奕倩以舟候于无锡是暮宿湛渎桥题诗云何年姓此渎天设岂无因五百年来我题诗过暮津十二日过东泛入溪口迤而进有访史恭甫玉阳山房诗云天曹开洞府到我得归年秉烛将船入通宵冒雨牵望中迷去路行处有开先满洞皆瑶草浑家是地僊树灵知阅世潭静学渊泉借得一眠地都忘七洞天遂访甘泉精舍有诗云山下涓涓石下泉惟应与尔洗心言先生已在忘言处一仟滔滔走大川又有据延佑残碑复名甘泉子洞诗云残断摩挲延佑碑甘泉石下岂人为碑云有甘泉出于石下祗应题复甘泉洞笑共山灵一语之入观张公洞题诗云千奇万怪不堪亲混沌死矣谁凿之若使公能回造化不将混合此何为遂遍观玉阳诸水石台馆之胜是暮宿借眠庵题壁四首一云我与名山有夙缘今宵何宵此借眠中天月欲近人语莫是天上谪来僊一云延缘延缘且延缘百尺空中抱月眠一榻未曾分尔我人间天上只凡僊三云自知凡骨非僊缘玉佩珊珊聒我眠三更月底排云出尽是蓬莱妙众僊四云一笑人间已了缘白头随处曲肱眠道流火候无消息忘助闲时不是僊十三日至湖访黄生仲通艿庐宜兴大参吴克学仕暨教谕樊君问仁周生有容有征见于是问仁至舟中请执弟子礼回至东泛阻风有三胜纪游诗云三胜者张公甘泉玉阳三洞也鸡鸣发湛渎迤过五桥平澜渡东泛水怪不为妖鸣桡入溪口随处有幽讨洒落观众胜玉阳乃渊薮舣舟湖陂问津津自知荒屋八九间为仲通茅茨濯缨甘泉头濯足甘泉流跏趺憩泉舍于以澄心游作诗诧张公奇怪达虚空高歌倚岩石天为起悲风驱车玉阳去第一观灵树如何藤累之一千八百水石处处光玉潭蛟龙藏安得鞭此龙为世济旱荒瑶台吾爱之玉在石中辉特献三刖足卞生徒尔为宴坐湛然堂借眠在东房诸子歌泬漻眠云侍我傍眠云乃所题恭甫卧室也十四日恭甫送至黄上桥别去杭都事奎以舟迓至其家其叔洵出见送至扁担河而还奎送至前桥别去十五日返棹至无锡与奕倩舟会陈生量迓于途登览惠山之上酌第二泉有诗云天一元生我来看第二泉平生观海意此际更渊渊是日俞进士宪王礼曹表马进士拯皆来见是日至姑苏约魏庄渠陆伯载会于虎丘不至有题磨剑池诗云磨剑剑气利磨心心剑神剑利一人敌心神敌万人荒哉吴王志剑术与谁论遂与贰守郭君应奎太守马君饮于和靖读书台秉烛还舟即发十六日驻舟于二十里之外发疏入京吏部侍郎徐同年崦西缙范文正公裔孙范奎各来追会舟中是夜吴江县知县喻时来见执弟子礼问学答曰君名时字中甫即此是学夫道莫大乎时人心常中勿忘勿助则中立而时出顾归矣十七日至嘉兴府大守王君学孔推官严君光治迎会于舟王君礼遇甚勤走笔小诗谢之云未论通家好先知太守贤独惭二百使空赋五言还十八日夜过桐乡十九日早过崇德乡人辛通判绍佐署县事闻报先去之是日作别沉汝渊行云道行临别祝我言须将麓事付汝渊汝渊畴昔为司年私囊未尝入一缗儿童皆信司马君艾陵积行三十春彻底宋玉兼清温大道可爱不可博忘助一去合自然亥子之际是天根中夜一气如初春安得此道还浑沦吁嗟吁嗟艾陵子无穷宇宙在一肩不辞任重起斯文二十日吴君克学遣使以常州守张君志选书并所追陈裒匿义举白金二十两来即作书还其金于克学俾同史恭甫黄仲通共买附近精舍田二十亩以给守舍道士之需秋官冼奕倩作记刻石精舍是日暮至杭州北关淛江藩臬诸司任君维贤张君岳娄君志德萧君一中邹君尧臣张君鏊庄君一俊刘君望王君玉等皆见于北关抽分厂主事黄君文炳礼之甚勤且预为具是日湖船殽酒之供而不主遂与冼君奕倩沉生珠王生元德黄生云淡由北关城外陆至西门方伯詹君瀚张君岳来见遇诸途及西门登舟览孤山访俞氏书房与经宪惠民偶相见还舟泛中湖有诗云肩舆何翻翻晨趍钱塘门逍遥湖上舟三五同心言歌鼓中湖发四岸渺不闻孤山故无恙猿鹤可复存逋仙骨已朽湖月悬诗魂古人不可见念此令心烦乐极乃生悲维以整芳鐏遂舣长桥登岸至天真精舍以三香谒阳明先生其词曰于乎昔子期死伯牙为之破琴绝弦诚以知音者世无其人吾于先生其亦云矣故世无可与言而言匪特言之不足以传人必不以为然小则尤愆大则祸身于乎昔吾与先生倡起斯文而一时亦既翕然其臻矣自先生之逝而斯道孤矣自吾之归而斯道隐矣寥寥宇宙谁与归矣先生之灵其亦知之矣乎先生有知其亦悲之矣乎俯仰今昔瞻像陈辞告此衷曲于乎怅而尚其鉴之既又作诗题壁云迢迢访天真历历登高堂洒落南高峰睥睨临钱塘地位高且深如道不可量哲人久已逝山水空遗光龟畴列方左显设天文章平生未一试千载怅相望我来增感慨久要不可忘陈辞之不足继以奠心香居舍诸生钱君泽黄钟冯黉陆云鹏诸葛逢刘应元连龙何大恩朱大章问学答以尽心之要是午巡按侍御绅访于浙江下不遇而还二十一日将发巡鹾侍御高君崶走三十里来见再拜又再拜道平生企慕之勤遣承差护送于广信布政使詹君瀚参政张君岳又来见詹君差快手送至广信金华大理寺丞虞君守愚来看叙旧久之辰刻差官归祭品于天真祭阳明公并送杨子折衷书于精舍以示往来诸生于是太平谭生潜祁门谢生显余姚王生仁江山柴生允中来送精舍诸生钱君潭等九人来谒送舟次有陆云鹏者随至富阳执弟子礼问勿忘勿助之间之旨答之只是自然停停当当方疑信而还舟行二十余里遇潮头后至二舟辟其艕几危乃定谭谢黄王随行王子敦期送至增城洪生章约候玉山访武夷谭见之谢惟仁黄仲通亦欣然从游方生瓘则约侯于南昌与子敦同至增城也二十二日舟宿于泷日去钓台十里二十三日以三香汉征士子陵严先生祠题诗云昔年过钓台作诗憾光武乃不知故人谏议竟何取狂奴昧平生亦未以仁辅安得起先生与之论出处有友如文叔安忍以相负而况天下君一正万国度怀仁辅义言炳炳照今古人己性两成合内外之道孔孟所皇皇人孰知其故未刻至严州即发暮宿于小阳步二十四日早发大书过钓台诗自壬申及今二首寄高侍御付托杨太守成刻石祠下是日至兰溪县先致奠仪牲酒币帛于故师大宗伯文懿公枫山章先生公子上舍恩生接来迓于桥外以刺拜大司马唐渔石龙大司空章朴庵拯唐来访舟中章以居女步二十里之外不及来是夜宿兰溪下浦江尹林时衷先遣一吏六皂迎至嘉兴府约侯见于兰溪先遣吏皂四人回报之至之日又遣二皂回报之稍候至厥明二十五日晨不至乃行龙游县知县万松迎见问是武陵人蒋佥宪卿实之亲过午行明日泊宿施家铺二十六日至衢州知府李遂之子慕来见遂送至常山是夜宿黄铺二十七日常山道中怀高侍御雅情作诗一绝酬之云骢马追寻浙水滨百年怀抱见谁真探囊欲报长生药只恐区区药未神二十八日至常山县暮开化林尹袁县丞缨俱见浦江尹林追至厥明二十九日辰见二林送行至十里拜别于寺过草萍关感旧作诗云忆年逾知命趋召过草萍是时圣作初万物睹休明草木似欣若邑民暂咸宁往来二十载惴惴复兹经闾阎非故庐山川失旧青问此何为然大吏多诛征时节方白露寒气早盈庭只恐霜雪至百卉同凋零是日至玉山询洪章不至三十日至广信府门人朱通判廷文来迎是日尚憩广信洪章犹不至是日有三言诗云信之水不可舟臭厥载津人愁一苇航乘浮桴永丰刘全山涛来见八月初一日访武夷过南岩谒文公祠作诗云在昔紫阳子偶尔观南岩所至留胜迹仰之如神僊后贤何为尔世远定其天噫子倡斯道鸾胶续断弦一朝起祸阶众欲杀其身时贤何乃尔时在势则然古今如同天古今何异炯炯是非心三代见斯民我来实感慨感慨成长言瞻像遶三匝泪下如滴泉朱廷文刻崖石永丰尹钱溪追见于途次是夜冲雨次车盘驿驿丞吏迎候甚殷作诗云一百八盘路夜半到车盘俯若入地户仰若登天门我心无俯仰中夜恒存存初二日过分水岭作书所见诗云水性本平止胡乃生怒涛势亦不得已前石后流驱薄暮至崇安县署县事周节推琦来迎即以弟子礼见初三日同周节推游武夷门人冼桂奇谭潜黄云淡谢显王元德从题名响声岩石上又作九曲棹歌每曲令诸生歌之歌云一曲歌兮歌发轫长年执柁仗忠信志学初终一以贯大圣忘食犹发愤慢亭一曲峰名此去天无尽天无尽兮路不岐第一篙兮君体认二曲歌兮歌继功或暂止息圣狂同一篙一篙至无终潜渊或跃窥见龙龙德龙德乃正中君无留盻玉女峰二曲峰名君无唾潭君肃容二歌赓兮君听聪三曲歌兮歌渐高把缆操舟下手牢架壑船三曲胜景前多怒涛一篙一篙复一篙日干夕惕犹厉如第三歌兮汝知乎四曲歌兮歌将半地位渐高流渐峻我生安危以为断一篙一篙复一篙篙篙相继不容慢金鸡四曲峰名长鸣和我歌四歌终兮为君劝五曲歌兮歌半中伏羲洞五曲洞名口观飞龙五曲峰名鸱鸮不昼鸣凤德亦峰名不为隆拄地撑天天柱峰峰名一篙一篙复一篙篙篙相继终有通五歌发兮警瞶聋六曲歌兮歌不息天行健兮乃天德圣人定之以无极苍屏六曲峰名之下坐面壁一篙一篙复一篙篙篙竭力不辞劳不辞劳兮力竭六歌终兮末由得七曲歌兮歌声希驻桡倚棹如深思行之不疾亦不徐天壸丘公并七曲峰名相招随一篙一篙复一篙一篙一篙复一篙篙法莫传圣言微七歌成兮试听之八曲歌兮歌无辞鼓钟岩鼓钟楼并八曲岩名下鬼神悲圣人何思亦何为一篙一篙复一篙篙篙此后不为劳倚樯独坐看溪流九曲歌兮歌不多天风为我宣天和山花当舞鸟当歌灵峰九曲峰名兀坐微吟哦为山成亏在一篑掘井九仞如泉何无所用力待旦过篙篙篙篙不住篙篙篙篙篙略逶迤九歌兮欲无声上天之载自流行于五曲登文公书院谒文公作诗云泛泛武夷舟进进五曲流恢恢大隐屏高高天柱头陟彼大雅堂展拜瞻前修失时乃有得在道不同谋是孰与仲多俎豆垂千秋我来实仰止卜邻宅一丘仙掌所卜岩名先相招跨鹤从天游后庵峰名三香奠心曲形行神已留顾谓冼子辈定策与我不及泝流至灵峰浩歌而返是夜有偶书与武夷宫连道士庆泽诗云棹歌歌罢夜燃灯烧竹煎茶待我清久欲黄冠归一曲借眠今日得无情初四日复至六曲卜筑天游之下仙掌之间有奠告土神文曰维嘉靖十有九年岁次庚子八月庚申朔越四日癸亥致仕南京兵部尚书湛若水携门人主事冼桂奇举人谭潜儒生黄云淡谢显王元德等谨以牲醴奠告于武夷山仙堂岩土地之神曰昔闻武夷天下奇特碧水丹山潆折翠嵂往来余怀积有月日系组朝班幽探未克兹蒙圣恩优我余力问水寻山行馆斯辟天柱在南天游在北神灵攸司永俾无斁尚飨及午返崇安县止宿为周节推作梅崖二诗云桃李非吾爱崖君亦爱梅暗香无俗韵实鼎不凡材倾盖真如旧欣然得老怀爱梅吾自性君恰住梅崖奕倩以六曲卜筑之役托之周慨然任之不辞初五日返分水岭有问天之作序云来时八月初二日过分水岭归时初五日过分水岭各南北晴雨分截怪而问之诗云来时分水北北雨南晴天归时分水南南雨北亦然水分地势耳雨分谁使焉若谓云致雨一山云何分若谓天区别荡荡理何研晚抵铅山县宿初六日还过鹅湖书院有谒四先生诗云鹅湖亦蕞尔大之三四公天自并流运人须别异同无心云自在得意水潜通凭将观水术到海看无穷途中文以英雄回首是神僊之句分韵得英字诗云余生千载下缅怀三代英大道方为公人人信其情宇宙何辽邈忽逢三五更惴惴畏人途欲语复吞声前村多荆榛虎豹尤纵横白日食人脑我车行且停门人冼桂奇得雄字韵诗云嗟余抱多病尽然歌转蓬采药来名山探奇觅遐踪清风九曲水奕奕三层峰漂渺宴仙坛恍惚驾长虹忆昔秦失鹿天下群争雄所以避世士往往入其中仙风日已远蜕骨閟遗封怀古有余悲我心何忡忡感兹凤鸟叹缠绵忧思重倘遇王子晋借我云间鸿谭潜得回字韵诗云昔慕武夷景今始得追陪童冠亦已集好怀为之开曲曲发棹歌清风自徐来历览九曲水随山往复回达人会其趣于此重徘徊洋洋九歌声天日自昭回愿言服师训终焉志无摧黄云淡得首字韵诗云忽忽念吾生岁月真匪久遑遑二千里宵驰复晨走岂无骨肉情眷此良师友税驾武夷山十地五曲口结屈绛霄中诸曜为户牖种芋效丹霞饮以真一酒熊虎变而驯机息罢防守默礼太清皇绝意超无有恍惚闻钧天踌蹰自搔首所愿偕赏音凌空复招手谢显得是字韵诗云天下境绝奇武夷何处是跛蹩末由前寤寐徒仰止道逢紫芝翁为我频指示一曲审发轫直穷九曲溪曲曲鼓棹歌洋洋涤心餐感慨复奚为啸歌且回首出门泉一溪是夜犹宿于行窝作诗示诸生云精舍帽峰下舍下有行窝初十依二贤张余也亦期韶士过鸡冠耸然来翠华屏嵯峨九鱼与莲花双江合萦罗床敷新月光座遶清风和揽衣步前除沉吟正微酡无言自超脱乌用游无何重行眺新台天外放天歌初七日同奕倩王通府方时素王子敦游南华寺度涌泉径过马鞍山至宿于南华寺之方丈作诗云自我别兹境于今廿九年陈迹如梦寐见景觉昭全梦觉有去来此心无后先何以无后先后先同一天天岂外我哉一体同浑然我来拜焚香为拜乡肉身如不寐吾将就正焉初八日返舟舟先候于蒙王通府送至此遂与别已刻发蒙瀤是暮至清溪驿宿门人秦教谕志道骆举人君举送会于此访门人国子生二黄生绣宸初九日早观凤凰台遂同秋官冼奕倩教谕秦志道举人骆君举诸生方时素王子敦太学生黄生绣黄生宸登高观灵泉二黄生诸人皆云先是泉竭二三月矣予将作诗嘲之至则泉大涌顷刻之间乍细乍涌其声如雷诚灵泉也遂题为天下第一泉大书立石泉侧为其灵也有诗云兹晨风日佳节遇登高期携我六七友依依度翠微坐窥灵泉穴喷玉防若符侯之积心宣力诚有功矣过此以往所以之心约其情正其性使日迁善而不知为之者若得于讲学斯院斯舍焉侯得无思所以为之以与兹堤同垂休光于不朽者哉于是乡士夫邓知县觐罗县丞缙赵臬幕圭潘上舍文恕谭进士绍崧与郡民之耆皆欣欣然曰若然则符公之堤民甚于堤水也已遂因骆子寓书来请记其事于石以示后之士人俾符侯之功德永永不忘云十一日发横石过清远峡飞来寺登半云亭从弟功成功钦功武朝阳侄晓思颜桂冰耀恒曦玑沐东洋至公应莲孙积善镇照天润一泾绍鸣辇绍可见龙潮日章复初黎玺甥刘侃来迎至此午过清远县暮至宿于回岐驿十二日早发午过胥江铎至三水县西南驿暮过于官驿夜至宿于金利巡检司洪峻之遣官千户以福山天泉书院二记来谒十三日早发已刻抵五羊驿谒文庙谒白沙先师祠访乡宦诸君答巡按三司府县之相见者而不入其公门十四日还甘泉之庐十五日十六日祭告白冈始祖墓其文云维嘉靖十九年于九月己丑朔越十七日乙巳孝孙若水敢祖考奉训大夫德庆路治中滓天游高插天碧潭深彻底大智会以神众人梏形似无形无所先超然观太始始终亦何言惟吾一体尔再拜谢棹歌归来轻脱蓗王元德得神字韵诗云远从武夷观亦复观以神如何观以神所观贵得真山上不属山渊下更有渊山水各呈奇摠括一浑沦猗欤九棹歌篙法指为人自然无安排九曲斯可臻永言见伏羲玩易过十春独立天柱表洒落胸中尘独步与天游周回天下津泉翁又作仙字韵诗云是凡不是凡是仙不是仙昔余得中路正在仙凡间自兹积阴功七十有五年中岁不如愿牢笼堕风尘恭承主嘉惠诏许归田园如复得我生感激更何言时过午归途中再访南岩僧家乃作诗二绝云岩里僧禅二十家岩前春夏万株花岩花落尽僧无语不道鸦归日又斜禅家诸僧终未了更须长钟作生涯若教了亦自足肯羡钟鸣鼎食家永丰举人周生宗正道夫来送偕刘全山翁迎于郭外是夜宿皇华亭奕倩以卜筑之费托朱通府致周节推初七日登舟晚泊铅山之傍罗宿焉初八日次啸岩贵溪丘生民敬以小艇候于中流暮抵弋阳县县尹门人祝君继伦县丞梁君尚文来迎见询故令增城吴君浍庙食在河岸者云不存矣叹息久之奕倩以董卜武夷之事付黄生云淡遂辞归初九日发行晚至贵溪县门人张县丞鹗迎见徽州婺源祁门门人黄生善方生纯仁谢生芊方生瓘韩生一芝刘生昊久来候送乃见祁门江生岗来始执弟子礼初十日至安仁县县令陈朝庆途迓桂生宸见于舟次与丘生民敬随送至余干而还丘生领奕倩武夷之托于徐参议子直江西参议朱君道澜候见途次十一日道遇门人贵州兵备副使王君积子崇叙旧乃闻魏庄渠陆伯载果于十六日至姑苏是日宿于余干举人周生玑见执弟子礼门人参议王君玑在叔自县走十五里来见致礼弊舟以乘问学请闻新教答之只是旧事未有脱驾且云近看得忠信二字尤切圣人于易于论语大学每每道之示人前辈亦尝举之但未有发明无下手处某近与南都同志临岐言别请教亦与分疏且檃括为诗云云此便有下手处勿忘勿助乃是中心心中便是实乃为忠信都宪王克斋暐自县两以手帖来十二日至宿于邬子驿十三日晨途遇岑副使万得邓祁所寄书过湖至夜抵黄家渡十四日抵南昌赵佥事维恒师德先期独以舟逆于十里之外不遇而还至是巡抚王克斋使来馈礼还其币巡按谢君九仪自科场三使来迎且馈品物受之三司右方伯俞君夔参议王君玑宪副张君文奎苏君佑佥事孙君济潘君徽赵君维恒都司张君鲸再来迎见馈礼受食物辞币乡宦故旧王公弼臣裘举人衍符生治叶生思忠胡生来见晚移次别岸十五日发南昌门人王少参在叔佥宪赵师德孙偕公弼汝中饯送二十里之外松隐坚白虚白诸殿下皆使致诗仪辞其仪品松隐以扇来求书走笔答之诗云维昔东平为善乐乐善自天匪人作畏天之威常俨若畏乐相生自罔觉好善忘势亦不薄一握清风动封域是夜至宿于市驿秋官奕倩方生时素王生子敦赏月至三鼓乃就寝韶州守符锡因骆举人尧知君举以书仪来谒修堤记且闻符君为修帽峰精舍落成息作存箴以示冼方王诸同志云人心之神俨乎天君胡不守尔宅而逐逐奔奔形与神离他乡莫知出入无时伊谁之为匪出匪入匪忘则执窒尔天窍而不顺天之则匪鼻端之白匪周天之息息与天通与天无极而存之乎唿吸一息之唿吾气通天与天同舒草木蕃敷一息之息天气通吾与吾同翕龙蛇藏蛰靡吾靡天通为一体形分气牿皮肤汝尔一息一念一念一天是谓息存与天浑然是谓息至自息至刻至时至日日至月至三月不违过此非我天行无为十六日行过丰城暮至宿于临江府故曹推官凤翔先委署新喻留书仪苏驿丞来致十七日早发犹乘顺风已刻过新淦县午发至宿于峡江县十八日早发于峡江辰过白沙驿大巡洪觉山峻之迓使以书至午过吉水县暮至宿于吉安推官高君尚义体利迓于十里之外十九日水司训教谕布君恒四里追见于螺川执弟子礼辰因高推官周奕倩布以道方时素王子敦游青原山寺云是七祖道场近为江西诸学子会讲之地即席作诗云昔闻青原山未见青原境见境何如闻见之心自省青者天之清原者地之宁天地我合德上下自平成裹粮去寻原觅原了无得不如且置之复归于无极遂从永和登舟夜至淘金驿二十日发淘金午过泰和县陈静斋都宪出会舟次司训杨一中来见执弟子礼附寄整庵公罗冢宰书兼杨子折衷别纸论辨白沙先生非禅及疑理气合一之说云门生湛若水顿首大冢宰整庵翁罗老先生大人丞丈执事水也奉违门下久矣梦想常依左右往年欲造讲席未遂今蒙诏许归休正拟得偿素愿游武夷后近病右足疼痛医治少愈其根未除尚未堪走五六十里之途缘分浅薄不得一瞻德容引望怅然奈何奈何谨具启起居兼近编杨子折衷一部托县家差人呈上请教诚以杨子援儒入禅尽驱圣人之说以附己意又敢于非诋正心诚意之大训一时学士靡然从之所谓以学术杀天下后世者虽杨墨之祸不过此甚也执事知言之学素精于儒释之辨者以为何如幸终教之谨启别纸又云水顿首言人多言整庵翁白沙先生师为禅水谓白沙先生非禅也第一指教之初便以孟子必有事焉而勿正心勿忘勿助长为标的又以明道学者须先识仁一段末亦孟子此段为存之之法水自思得以书禀问天理二字最为切要明道云吾学虽有所受然天理二字却是自家体贴出来李延平教人默坐澄心体认天理水以为天理切须体认日用间随处体认天理便合有得先师喜而以书答水曰得某月日书来甚好读之遂忘其病也日用间随处体认天理着此一鞭何患不到圣贤之佳处夫禅者以理为障先师以天理之学为是其不为禅也明矣又将讲之初发叹曰三十年不讲此学讲毕水进问云张东所系门下高第如何三十年不讲先生答云此学非是容易讲得东所寻常来只说些高话渠不曾问某亦不语之自林缉熙出仕去后遂无人问某亦不讲矣水归羊城会东所甚见喜忽问曰白沙村有一古氏妇人如何水答曰闻只坐忘盖此妇孀居学佛静坐故也东所摇手云不然不然三教本同一道水于言下即知其未问白沙先生为的也嗣后遂往往与之辨论儒释彼不以为然白沙先生闻之面语水曰东所是禅矣但其人气高且莫攻之恐渠不回头无益也据此则白沙先生之非禅又大明矣以为禅者皆起于江右前辈白沙先师自得之学发于言论不蹈陈言遂疑是禅故胡敬轩居业录有二处一以答东白先生书藏而后发之语为禅水辨之曰然则中庸溥博渊泉而时出之者亦禅矣乎一以静中养出端倪之语为禅水辩之曰然则孟子夜气之所息及扩充四端之说亦禅矣乎盖人之心天理本体具存梏之反复则亦若无有矣实未尝无也夜气养之则本体端倪遂从此涵养扩充盛大则天理流行矣何以谓之禅后世必有能辩之者水非虑后世人遂以白沙先生为禅是累白沙先生也恐后世圣者复作遂疑之者之未见也至于疑水以理气合一之说此说盖自水始发之而具存于古训也孟子曰有物必有则物其气也则其理也又曰形色天性也形色其气也天性其理也又曰其为气是集义所生者气其气也义其理也又前所举夜气之所息平旦之气其好恶与人相近者平旦之气其气也好恶与人相近理也至于手容恭足容重手足气也其恭重理也一一合观之理气何尝有二乎今水也与函丈皆老矣故既以不得面请教为歉而以墨乡为道区区平昔之所欲言三四十年之所积疑者敢以附于起居之后幸垂详焉悚息悚息谨具致欧南野鸿胪书有折衷是夜三鼓至宿浩溪驿南野来访舟中有来岁罗浮之约二十一日发浩溪南野送至二十里共登望见其先君所卜宅兆而别暮宿于万安县县尹齐承爵途迓甚勤门人刑部员外郎朱君衡来见舟次二十二日早发朱君衡送将至皂口驿辞之去即发皂口是日凡过惶恐漂神绵津大小蓼武索六滩夜宿于晓滩之下二十三日早发过攸镇驿至宿于黄公坑凡过晓滩昆仑梁滩青洲铜盘五滩二十四日早发至宿于赣州凡过洛濑大壸狗脚小壸天柱横弦鳖滩七滩凡过十八滩作十八叹云我生之初尚无为我生之后逢明时渴饮樵山水饥餐樵山薇乘命而起兮谓三五可期滪百折兮风波危归舟囓兮不可矶一叹初发兮过惶恐淹留无成兮愧厚俸右惶恐滩我生之初尚无为我生后逢明时圣作物睹兮万民熙熙百妖千怪兮逞神奇谓人可狎侮兮上天可欺二叹继发兮过标神神明昭昭兮于中夜存右标神滩我生之初尚无为我生之后逢明时一念干干兮惟微惟几日复日月复月兮三百六十六惟期天德纯不已兮先天不违三叹继发兮过绵津于乎绵绵大道兮畴问津右绵津滩我生之初尚无为我生之后逢明时豫禁逸欲亲正人兮辅弼丞疑熏陶德性兮心身不设乎衰奇四叹发兮过大料大畜大德兮化神妙右大料滩我生之初尚无为我生之后逢明时懿文德兮娴文辞多修服美兮光陆离进说慎德兮曰力行之五叹发兮过小料丞相嗔兮东噪叫右卜料滩我生之初尚无为我生之后逢明时曰天下大舶兮正尔舵桅同载共济兮曰维舟师人与存亡兮曷破凿之自沉罔觉兮知者其谁六叹发兮武索之滩朽索不武兮六马弗闲右武索滩我生之初尚无为我生之后逢明时申圣学兮明微大路孔一兮行之不疑恐中道兮有其惑之谓天盖高兮鉴余私七叹发兮滩曰晓旭日升兮照下土右晓滩我生初居无何我生后明时遘曰敛精伸兮已久祷天下平兮四灵奏元良贞兮邦本固八叹也歌兮登昆仑明有礼乐幽鬼神右昆仑滩我生之初尚无为我生之后逢明时饥知食兮寒知衣世嚣嚣兮莫知由斯衣食不继兮身死次之学暂止息兮心死莫大矣吁其悲谓衣食为矫兮谓死为乐滔滔不疑九叹度兮滩曰梁我忧深兮浩叹长右梁滩我生之初尚无为我生之后逢明时逢明时兮不得一有为谓我何求兮孰知我心之悲久淹留兮欲归不归浮海知裁兮将去此其安之十叹滩过兮清洲四海为家兮四夷思不果兮迟迟右清洲滩我生之初尚无为我生之后逢明时日月照临天无私奉三无私云蔽之怅五百兮昌期天欲平治兮舍我其谁十一叹兮过铜盘覆大照兮谁之愆右铜盘滩我生之初尚无为我生之后逢明时世滔滔以诡随咸怨老兮嗟卑行道兮犹非我心忧兮谁知谓饕餮为贤兮夷齐为痴十二叹兮洛濑挽天瓢兮一洗之右洛濑滩我生之初尚无思我生之后逢大有为天德王道兮进彤墀日纯正有本兮蒙天鉴知二竖为殃兮天乎奚施纯德罔息兮大化四驰十三叹兮过大壸扣天关兮惴怒涛右大壸滩我生之初尚无思我生之后多忧虞忧虞兮何为四代礼乐兮百王师郑声不淫兮佞人不岐群辟职职兮尧舜垂衣十四叹兮滩过狗脚听听多狗兮声闻四国右狗脚滩我生之初尚无为我生之后多忧思我之思兮在彤墀圣躬万福兮圣学日跻猗贤相兮夹辅帝帷朝幄兮日日时臣远江湖兮顾虑多遗十五叹兮小壸滩外臣巢由兮思克艰右小壸滩我生之初尚无为我生之后逢明时明时兮如何思我思兮在南畿殴贪吏兮毁淫祠抚安人民兮恭命保厘禁焚祸兮义冢规恤士困兮正鄙夷躬劝农兮麦秀岐岐人谓不然兮赤子畴依十六叹兮过天柱天柱不支兮民困窭右天柱滩我生之初尚无为我生之后逢明时我所思兮在四夷恭惟明时兮命讨无私从天下兮堂堂之章正正旗孰敢不恭命兮尔战尔圻帝高拱兮无为十七叹兮过横弦弦横兮牛马归思横弦兮帝威宣右横弦滩我生之初尚无为我生之后逢明时思垂拱兮无为思天地平成兮禹执玄圭思四灵呈祥兮苑龙麒思九肋瑞世兮瑞无穷期十八叹兮过鳖滩我歌终兮天临平澜右鳖滩是日登储潭庙临潭水观大树有二诗云十八滩穷十八叹危途历尽此登临天地啸歌乃何意储潭潭水不如深习礼当时曾伐木蔽亏日月失阴晴不知会有神僊过试问祠前老树精二十五日在赣台南李都宪公显兵备宪副孙君裕同燕于行台午发由陆行过九牛宿于南康县旧乡人陈衮来见请教言捉笔与诗云人情博爱殊乡人炯炯双眸大笔神收拾精神还性学老怀能不为君欣旧门生崇安令郭瑞来见用前韵与之诗云武夷东道是何人山得贤侯山愈神强项折腰人不见山中荣木自欣欣瑞字明祥有治声予初游武夷时奕倩意其为东道主至则已为巡按所呵叱即抗节解印而归故云二十六日由陆行过小溪驿暮至宿于南安府同年亚卿刘梅国迎于北门外先遣二郎举人鲁大学生音远迎于十余里外旧门人南雄教谕陈君爵良贵度岭来迎于此相见甚欢盖爵弃官为学者也二十七日驻南安太守林君介置公燕同会于分司梅国午后梅国请同奕倩燕于厅事二十八日犹止宿南安广东三司方伯杨公铨按察宪副公健韩公楷督学吴公鹏都司杨公忻遣三承差来迎至于此是日犹止宿于南安廿九日犹止宿于南安九月初一日早度梅岭刘梅国司寇与太守林君介送饯于梅关挂角寺予谒张文献公祠有诗云文献凿庾岭功与九河同河凿免鱼鳖岭凿免兵锋无险不负固割据无奸雄广民永安堵腰领保善终岂惟保善终风气亦渐通文运日以昌中土争污隆有功弘皇化无田俎豆空家徒千顷者过此无赧容遂同梅国奕倩良贵于乐时素子敦游梅花洞作观梅花岩歌歌云梅关西南梅花洞玲珑奇怪地呈贡步步如闻钟鼓音怳怳若见神人动伏狮当门交两首卧麟列左生纹缝徐知乳泉漏滴成始悟成形如积冻天地文章皆自然雕镌斧凿竟何用此洞当为天下先善卷张公难伯仲可惜不在大都间遂令零乱同草莽世间贵贱在置身美恶加损不足云遂同观白猿洞有诗一绝云振衣千仞出梅扃万仞铁桥归濯缨异类莫言无感应白猿出洞也来迎未刻与梅国林守分手南北南雄同府裴君相委官肇庆通府夏君淳诸有司途迓南雄乡宦旧知门人知州刘君沂知县陈君升其子监生同寿县丞汪生鸾监生曾生继穆来迎于十里外是暮至宿于总府初二日登凌江舟初三日早发舟中作李氏三代诰命诗答赣南都宪李南台请也诗云封诰已殊遇况为岳伯君薇沾三世雨鹤绣九霄云日月褒章耀勋劳世德闻伫看更貤玉钟鼎与麒麟总督两广少司马都宪蔡公半洲经遣千户迎至修仁铺且曰致礼焉未刻过黄塘驿与羊城大行人李君兆龙舟过相访是日舟宿于云团滩上初四日早发征南大司马东塘毛公伯温遣使迓及于金匙滩至平圃驿作书答之韶通府王君用曲江教谕秦君志道俱来迎是日舟至宿于韶州芙蓉驿下太守符君锡迎于十里之外初五日至精舍行窝谒濂溪先生书院谒文献祠忠襄余公祠是日符太守邀游芙蓉山有歌云芙蓉花发芙蓉山花光遥映天地间兴来冼子亦不悭五马别驾同跻攀山中何所有玉井泉珊珊井中何所有十丈吐红烟其下何所有藕大大如船惟其大如船是生十丈莲始知万物有根本知本可与言先天四人一笑下山去世间此意谁与传此意谁与传谁与传是日卓午再燕于燕誉楼有诗云清晓歌芙蓉卓午登燕誉搴帷临清溪列俎依瑞树枯杨见生稊千载复生意嗟彼失人心可以不言喻为君且举白排徊徘徊四山雾是夜宿行窝从宿者冼秋官奕倩桂奇教谕保昌县陈生爵曲江教谕秦君志道举人永丰刘生誉婺源方生瓘王生元德初六日经营筑精舍后台以托秦君志道骆君尧知诸生黄通府俟亭邀燕于帽峰之巅凤来之亭有诗云万里历危途芙蓉是小歇幸逢地主贤广燕开漻泬拍手仪凤来高歌韶石裂九鱼入馔筵两溪尊俎列乐以忘主宾天籁天际发是午再燕于舜祠诗云始了凤来燕清筵仍舜祠当门见古树宁不令人思照临犹舜日民庶尚舜遗风化日已远千古一伤悲对食不能甘泉先生续编大全甘泉先生大全续编序甘泉先生大全若干卷尝刻于羊城先生官大司马以前之集也今其续编若干卷则先生致政以后之集中丞周潭汪公始莅虔台即请于先生刻之且辱以原帙贻示曰子宜有序奎既受读作而叹曰先生之文无远弗传然而读之者其亦知先生之学乎先生之学舍心性无可语者而究其蕴则天地万物浑然一体而不可以内外动静判焉者也是故曰随处体认天理曰慎独中养中曰勿忘勿助之间曰无在不在曰自然曰浑沦言殊而指一博约兼至也先生自始领绪于江门迄今六十余年而耄矣而犹亹亹不倦息存默识天浑渊涌即其所至信有所谓安且成者彼不知先生之学者又恶足以窥先生之奥而读先生之文哉或曰先生之文应酬杂出似有不必尽录者曰子谓应酬杂出者之不本于心性矣乎即应酬杂出者之皆本于心性此先生之文之所以异乎人之文而不可以拣择去取者也夫道不外于心性然非日用应酬无以见之若前后所编文虽类分实本先生日录使有所拣择去取于其间则日用应酬所不可对人言者不少矣岂固先生之学哉或曰先生之文有心乎抑无心乎曰一言一训孰非由衷妙道自然不事工缀故有心非也无心亦非也孔子曰天何言哉四时行焉百物生焉天何言哉先生之文亦若是焉耳呜唿此其所以为至文也奎也白首门墙愧无能以发先生之蕴顾勉承周潭中丞之命而僭引于卷端庶几后之读先生之文者其亦知所以求之哉嘉靖乙卯岁季冬之吉赐进士第中顺大夫前嘉兴府知府门人泰和郭应奎顿首拜书甘泉先生续编大全甘泉先生大全续编序甘泉先生大全若干卷尝刻于羊城先生官大司马以前之集也今其续编若干卷则先生致政以后之集中丞周潭汪公始莅虔台即请于先生刻之且辱以原帙贻示曰子宜有序奎既受读作而叹曰先生之文无远弗传然而读之者其亦知先生之学乎先生之学舍心性无可语者而究其蕴则天地万物浑然一体而不可以内外动静判焉者也是故曰随处体认天理曰慎独中养中曰勿忘勿助之间曰无在不在曰自然曰浑沦言殊而指一博约兼至也先生自始领绪于江门迄今六十余年而耄矣而犹亹亹不倦息存默识天浑渊涌即其所至信有所谓安且成者彼不知先生之学者又恶足以窥先生之奥而读先生之文哉或曰先生之文应酬杂出似有不必尽录者曰子谓应酬杂出者之不本于心性矣乎即应酬杂出者之皆本于心性此先生之文之所以异乎人之文而不可以拣择去取者也夫道不外于心性然非日用应酬无以见之若前后所编文虽类分实本先生日录使有所拣择去取于其间则日用应酬所不可对人言者不少矣岂固先生之学哉或曰先生之文有心乎抑无心乎曰一言一训孰非由衷妙道自然不事工缀故有心非也无心亦非也孔子曰天何言哉四时行焉百物生焉天何言哉先生之文亦若是焉耳呜唿此其所以为至文也奎也白首门墙愧无能以发先生之蕴顾勉承周潭中丞之命而僭引于卷端庶几后之读先生之文者其亦知所以求之哉嘉靖乙卯岁季冬之吉赐进士第中顺大夫前嘉兴府知府门人泰和郭应奎顿首拜书甘泉先生续编大全卷之一序门人顺德何鸿校刊岭海舆图序甘泉子曰以予观于岭海舆图而知王政之易易也夫岭海舆图何为者也明心也昭制也明心也者以言乎其致善也昭制也者以言乎其行法也吾于岭海舆图之编也而知泽山姚侍御之善于巡广之政之要也故以千言之博泛滥而寡要不若一图之约目击而意全有叙有纪皆所以明图也是故观斯图者其爱心忧国之心油然而生矣虽欲勿善得乎其大纲小纪之制昭然而见矣虽欲勿法得乎故泽山子本孟氏而言曰徒善不足以为政徒法不能以自行一以治善一以治法法善兼全政治毕举故曰以予观于是图而知王政之易易也吾于是编之简约也而知泽山侍御之善于巡广之政之要也人谓泽山公发奸摘伏如神者非以是耶考图抚景自布按都三司而府而州而县而卫所而合属官某也贤某也否而惩劝焉则其职官率属信民之政举之矣入观其疆而考其山川而物产而田里而户口而钱粮课税之嬴缩而振作焉则其足食之政举之矣观州县之官兵考军人壮之消长马匹而修举焉则其足兵之政举之矣于制森然于心惕然而善法具备本末兼该内圣外王之道举之矣虽以措之天下传之后世可也独岭海云乎哉是故言不如观图观图不如观意故曰书不尽言图不尽意以意尽图以图尽言后之君子当以是观西村胡郡守存心善政赞美斯图请梓以广其传乃俾陈司训大章走甘泉之野求予叙其意于简端云壬寅九月送大巡姚侍御泽山还朝序惟御史职重无所不当御史非老成成德君子莫酎酢适中以协人心之公集天下之事是故正以直矣又必观其忠以厚焉否则或失之刻忠而厚矣又必观其明且断焉否则或失之纵有明断矣又必观其先觉之神焉否则或失之苛夫正直之谓义忠厚之谓仁明断之谓智义不孑孑仁不煦煦智不察察义以之仁以之智以成之故物无遗情是故君子先觉以成智智以成仁仁以成义而巡御之道备矣义仁智三者谓之有德黾斋毕子璞斋麦子闻之叹曰至哉言矣世岂有斯人乎其惟我大巡泽山子姚公乎请闻焉毕子麦子曰姚公优为之矣是故姚公之所是人皆是之姚公之所非人皆非之是是非非无所比私谓之正以直也非耶然而不扬己以绝乎物必隐恶以待其悛谓之忠以厚也非耶行按高凉之间为之兆矣惊动乎诸郡之偷发摘乎奸伏之事盖十举而十不爽焉人皆曰如神矣谓之明以断也非耶夫是三德者子之言备矣敢问明断矣而又必曰先觉者何居甘泉子曰夫先觉者诚而明也周子曰明无疑焉德之至也毕麦二子曰诚明无疑泽山公以之是故克成三德泽此南国请书于轴以为代满还朝之赠以系岭海士人去后之思十二月送太守胡西村考绩之京序广之三学师儒造天关而告甘泉子曰维兹癸卯维仲之秋我郡尊大夫西村胡公三载考绩讫试即行矣西村公尝知于先生维先生赠之言宜也吾等之愿也甘泉子曰嘻吾之心也于赠言也礼亦宜之夫古之公谓出于学故断狱论材必于学焉诸君请持公论以诵太守之德政吾将载诸笔师儒曰太守公有居官三事焉曰曷谓三事一曰清二曰慎三曰勤曷谓清曰不使一芥污乎其身者之谓清曷谓慎曰不使一事忽戾乎其心者之谓慎曷谓勤曰不使一时怠荒乎政者之谓勤曰然则太守既优为之矣乎夫清以为本慎以为用勤以为功太守其既贤矣曰其清也可得闻欤曰闻之白叟白叟曰清矣闻之黄童黄童亦曰其清矣闻之士大夫士大夫亦曰其清矣故其谣曰山阴太守有一钱广州太守无一钱白日照然遐愧青天曰太守之清风闻其声则吾既如之矣而其慎且勤也吾多遁于荒野不得与诸君者朝夕亲身见之也可得闻欤又曰有如古之数马尾者乎有服念五六日乎至于旬时者乎有则谓之慎矣曰西村公必优为之矣曰其勤也有如古之懋德者乎勤小物者乎日勤以业广乎日孜孜无逸豫者乎有则谓之勤矣曰西村公必优为之矣秉烛自程矣夫清以治心慎以治身勤以治事是故君子备斯三者则知所以正心知所以正心则知所以修身知所以修身则知所以平其政而万化出矣因请书其说为公颂且以为公赠癸卯八月又郡大夫西村子三加载觐且考绩焉告别于甘泉子曰吾既事归矣不来矣予将明农矣甘泉子喟然叹曰噫此吾民之忧也夫虐人也民惟忧其去之迟夫仁人也民惟忧其来之迟吾恐吾民闻之而忧也夫仁人之于民也犹父母之于赤子也父母之于子朝出而暮不来则将倚门闾而望焉子之于父母也其心一也父母朝出而暮不来则将抚门闾而号焉岂直望之已哉西村子民之父母也此吾民所以忧其去而望其来也忧其去而不来则将号而遮道也抑恐西村子之去而自此升耳于是贤僚同府程子先入京矣别驾李子马子节推骆子来请赠言且以祈其来也程子旧有德言矣李子曰惟公仁以育民民之母也母之慈也故民曰胡母胡母云恐其将自此升矣将普其仁于天下矣乎幸毋忘广民我母之望乎来则固慰赤子之心也马子曰惟公义以正民民之父也父之严也故民曰胡父胡父云其恐将升自此矣将普其义于天下矣乎幸勿忘广民我父之望乎来则固解赤子之忧也骆子曰惟仁惟义恩威兼济父母之道也故民之谣曰我去胡父我衣曷布升我胡母我粟曷釜骑我竹马遮五马载道君子闻之曰于此观之诚仁人矣义人矣父母矣甘泉子前三学公论之赠矣辞而不获于是复因群僚之郡民而赠之且以望公之来也九月独冈赠言引独冈书院有三生同时而来者其黄仲通越人也自东北而来问学焉曰学何学矣甘泉子曰心夫圣人之学心学焉而已尔谓心何如矣曰至虚至灵曰然其易吉夫苍梧人也自西南而来问学焉曰学何学矣甘泉子曰心夫学心学也尔谓心何如矣曰心至应而至变曰然其吴宗传金陵人也自中土而来问学焉曰敢问学何学矣甘泉子曰心圣人之学心学也夫学学心而已矣尔谓心何如曰夫心也者虚灵应变而已曰然三子者出弟惕斋问曰夫三子者其言心若异而夫子皆然之何也甘泉子曰人有异乎心有异乎夫东西南北中央之人之心一也人者天地之心也天地有异乎是故天地之极东苟有人焉同此心也天地之极西苟有人焉同此心也天地之南北中央苟有人焉同此心也向也吾然其然而未语之所以然曰何居曰虚灵而止于虚灵焉则空应变而流于应变焉则迹知虚灵应变而滞于虚灵应变焉则昧昧与空迹皆不足以见道非圣人之学也必也虚灵以察道之体应变以几道之用兼虚灵应变而神之天理得矣天理得夫是之谓天人道之体用备矣吾未之语者非有爱也待三子者之自得焉以入于无言之妙耳记曰归而求之有余师于是同门临江饯别者咏之歌之鼓之舞之以尽神矣甲辰七月周生洪范问序北周生明几学心从甘泉子学于甘泉罗浮西樵之间盖十有一年矣一旦有得乎洪范之指以质于甘泉子甘泉子曰然也其几矣子名学心知心学矣知心学则知此矣夫何疑之问古传有之武王定天下访箕子以天道天也者理也理也者心也知心则知天矣何莫非天也天一也在五行为五行在五事为五事在八政为八政在五纪为五纪在皇极为皇极在三德为三德在稽疑为稽疑在庶征为庶征在福极为福极是故九畴皆天道也夫自天行人事而政治而五纪而皇极而三德而稽疑而福极其顺布也而云皇极所以立焉而云皇极所以行焉何居政治即行矣而云立焉何居自天而之人自人而归诸天顺逆数也噫明几此见明其几矣不易得也甘泉子入樵闭关谢事因命卒业次第表而出之自为一书以为万世人君治天下之法示天德王道之蕴内赠韶郡侯豹谷陈君入觐序嘉靖丙午韶守豹谷子陈子已有入觐之期矣同府胡君谋诸僚佐之彦以联六邑之长来请赠言于西樵之山烟霞之洞甘泉子方闭关而坐呀然而笑曰夫诸君之赠言岂必远求乎哉求诸心焉止耳将命者曰以公知陈侯也陈侯尝学心学于公矣知陈侯之心者莫如公惟公其有言辞之而至再焉甘泉子曰嘻久矣吾之离索也夫豹谷子今何为者也曰侯之莅韶也与诸士庶讲学焉故其言曰爱民一念可对神明故其行保甲之法寓乡约之意选六邑之秀指示本心之良焉如斯而已矣甘泉子曰善哉是天德王道之学畴昔吾所与豹谷子讲焉者也吾复何言夫一念质诸鬼神而无疑者天德也爱民之政保甲乡约之行诸生本心之教皆王道也此内圣外王之蕴也尽之矣吾复何言虽然昔者子路问政夫子告以先之劳之请益曰无倦夫无倦之至即至诚无息之心也即纯亦不已之心也豹谷子其尝闻之无倦之心即至诚无息之心无息之心即纯亦不已之心而与天一矣且夫豹谷太守之心即胡同府之心胡同府之心即戴通府徐节推之心戴通府徐节推之心即六邑之长之心六邑之长之心即士民之心士民之心即鬼神天地之心也太守惠韶人之心其借寇复来终遂也乎其自此升而为蕃臬为乡相矣乎请诸僚属以不倦之心为太守赠太守亦以爱民士之心为僚属诸君处焉夫天道不已而百物生圣德之纯而万民化是故一体也太守之朝京也恭遇圣明前席而问焉亦当以此对丙午九月赠洪方二子归福山序觉山子洪子峻之与方子时素谢子惟仁皆福山六县道会之望也盖领袖焉洪侍御来巡东广而迁去与甘泉翁少汾子期曰垣也行必谢官谢官必复来卒学于罗浮西樵之间既守温三年兴学致治有闻时宰衔其畴昔劾疏之病己也望风者因其杖弭饥民杀京宦之变变时大患如割毒在肤间不容发乃蒙见谓弭乱为酷罢官而归途寓书于两山之主曰即如约来卒业矣明年夏乃裹粮束书与方子沿星源泛彭蠡过洪都溯十八滩踰庾岭度峡山而来问甘泉子于西樵之墟访烟霞之洞入朱明之天憩青霞之馆蹬黄龙步明月与叙履历之途叩进修之次二子曰垣也瓘也别先生数年惟遵天理之训随处体认之功耳矣而人或以为外也甘泉子曰然则体认之者心乎外乎内乎天理在心乎内乎外乎随处之者谁乎外乎心乎随静随动随寂随感随造次颠沛随家随国随天下随患难随夷狄随跬步之内随千万里之外无非此心中正之规天理自然之体不离乎勿忘勿助之间握其机者谁乎心也虽然吾闻之师心有所往情随景迁天理亡矣性不迁故无不通通天而天通地而地通万物而万物通神明而神明通四海而四海且二子之来也于星源心迁于星源乎见斯乎曰或见之见之不则不离斯于星源矣于洪都心迁于洪都乎见斯乎曰或见之见之则不离斯于洪都矣于十八滩之险心迁于十八滩乎见斯乎曰或见之见之则不离斯于十八滩矣于梅关心迁于梅关乎见斯乎曰或见之见之则不离斯于梅关矣于峡山心迁于峡山乎见斯乎曰或见之见之则不离斯于峡山矣夫无入而不自得于心不离斯斯之谓体认果在内非由外也又曰然则登樵山游罗浮心迁于西樵罗浮乎而见斯乎曰吾心不迁矣吾亦不见矣吾见夫子之真而相忘矣凡三阅月相乎九十六峰之巅四百三十二峰之上嗒然内外之两忘也而凡息存之觉道义之门天地宇宙变化之通口可言者不靳于言至于不可口授而可心授者默然以神相通而已思曰睿睿其通也孔子曰未之思也夫何远之有二子之归其有思乎思罗浮即罗浮矣思西樵即西樵矣思予即见予矣思真予即见真予矣惟中思也故能无迁而无不通语曰见尧于羹见尧于墙言神受也是故其可言者口授也其不可言者神授也耳得之者口授心得之者神授口授者人之道也神授者天之道也人之道可贤天之道可圣二子行矣尚其思之归以告诸六县四方道会之同志者邓默斋文集序甘泉子曰此吾故友默斋诚之文集也其子禨等辑其平生所作诗若文若干卷若干首以谒余序而梓之予受而阅之曰富矣哉言乎盖默斋先我见白沙先生吾又先乃弟之拜石翁于白沙贲斋得石翁手书途遇立船头恶少不加害翁作诗与之后予季同游西樵伐鼓霄征啸歌云月则动不苟私语曰是有德人也乎见其兄弟怡怡互相推致则私语曰是孝友人也乎及予以国史编修奉命安南道出南宁而默斋时由赣柳二州来判南宁郡氓有歌候迓有作登高有怀则又私语曰其忠信人也乎然吾徒知默斋为孝友忠信有德之人又安知默斋于文华诗词至于如此之富也夫诗文言也言心之声也有是心不能不发于言发于言不能不相杂而为文咨嗟而为诗孔子曰词达而已矣有德者必有言故曰仁义之人其言蔼如也孝友之人其言愉如也忠信之人其言确如也然则默斋之诗之文之言其蔼如愉如确如者乎殆可以传矣因序诸简端还邓氏夫八十二衰翁固任真而少文也默斋之文顾待吾文而传哉默斋名德纯字诚之顺德水藤人陈子至言序甘泉子曰夫至言何为者也言之至者也辑白沙陈先生之言之至而为之以示人约者也曰言何以为至也言由中出者也本乎其自然者也白沙先生之言也曰夫道以天为至言诣乎天曰至言人诣乎天曰至人必有至人能立至言尧舜周孔其至矣下此其颜孟大贤欤水也伏读先生之书若文若诗无虑数万言曰博矣哉如天之无不覆也如地之无不载也独惧夫学者读其书诵其诗而未必知约也乃命门人钟周辈辑其要约以便初学之览将以反说约也凡八卷二十四章古林何子见之曰宜题曰陈子至言盖本诸先生之语也易曰大人者与天地合其德与日月合其明与四时合其序与鬼神合其吉凶先天而天弗违后天而奉天时人诣天也夫斯之谓至人白沙先生自然之学非斯人之徒乎书曰无偏无陂遵王之义无有作好遵王之道无有作恶遵王之路无偏无党王道荡荡无党无偏王道平平无反无侧王道正直会其有极归其有极曰皇极之敷言是彝是训于帝其训言诣天也夫斯之谓至言先生辅相皇极之言非撰乎或曰何哉子之阿于师也拟伦之过大也曰非敢为大也道一也夫道一而已矣何其大天一而已矣气一而已矣人一而已矣庶民于帝其自然一而已矣白沙先生自然之学与天一也奚其大或曰子之言自然是吾之惑滋甚夫然则老庄先得之矣曰老庄人为之私也奚其自然子谓天地之德日月之明四时之序鬼神之幽于帝之训非自然乎先生之言不用安排非自然乎昔者横渠张子曰人知道为自然而不知自然之体明道程子曰用智则不能以明觉为自然又曰必有事焉而勿正心勿忘勿助长元无丝毫人力夫无人力者自然之学也皆灼见夫至道者也奚其惑是故君子能见自然之体而自得之是亦至人已耳言发乎自然浑乎与天无作是亦至言已耳遂谓九山汤子暨宝潭钟子诸子曰君等深知乎石翁自然之学之言乎吾将与子相勉乎至人之道入至言之训默而成之以归于无言然后为至学也孔子曰予欲无言四时行焉百物生焉天何言哉夫无言者教之至也作至言序戊申正月非老子序叙曰非老子何为者也非老子之言也非老子之作也道其道德其德非吾圣人之所谓道德也是以知其非老子聃之作也聃称年踰几百夫历年弥久宜道德弥邵古之称耇老成人者曰其稽我古人之德曰其有能稽谋自天今观老子道德上下篇无一言概乎天理者其能稽谋自天乎无一言发明六经之指者其能稽古人之德矣乎非怪诞不经之语则权谋术数之指予故知非聃之所为作也记聃为周柱下史多闻博古必贯穿三坟五典六经之奥者而谓聃为此书乎如聃为此书则聃之志荒矣异言流播伪以传伪而不知此书称失道而后德失德而后仁失仁而后义失义而后礼礼者忠信之薄是薄礼而不为者也乃称孔子问礼焉何居又称犹龙焉何居夫问礼之言是则薄礼之言非也薄礼之言是则问礼之言非也故知上下篇决非聃之作也又称关尹喜请作道德经五千余言今观五千言可一言而尽之曰无之一字足矣奚以五千之游言谍谍呶呶乎为哉其必喜之徒伪为之也其伪泰誓之类也乎其汲冢之周书之为也乎未可知也世之悖圣离道之君子又从而章解句释之以圣经贤传之言附会其说并称二圣或援孔以入老或推老以附孔皆望风捉影之为语曰河豚可食命亦难舍其言可悲也夫是无怪乎前此问礼犹龙之附会矣今且不暇鸣鼓而攻之于庙庭也特为此惧闲先圣之道又恐诐淫邪遁之言或蔽陷离穷乎我也夫孟子之学必先于知言学者常知言焉则邪不能入之矣故予忘其年之耋耄词而非之非之所以明先圣之道也实不得已也予岂好辩哉予岂好辩哉戊申四月罗浮诸胜嘉会诗序罗浮诸胜嘉会诗者何以也易曰嘉会足以合礼礼也者理也合也者合也合众人公共之理以观理理斯着矣甘泉子曰观道者如观星矣一人指之不若十人指之之明也古之言学者有居学焉有游息焉然而居学不若游息之得于心之深也昔者樊迟从游于舞雩之下而闻崇德修慝辨惑之指游息之学也游焉息焉乐发于山水之间而不在于山水何则心会景融则乐乐则生矣生则乌可已也乌可已故咨嗟之咨嗟之不已则形于言言成声则协而为诗诗者心之声也心存乎乐声成乎文故其为诗也中和且平使人闻其和平之声则乐故大乐与天地同和易曰同声相应同气相求水流湿火就燥云从龙风从虎圣人作而万物睹以此心此理之大同也岂小小哉或曰道义由师友有之其无亦濂溪激励乎人之过乎盖斯理也天下古今公共之道也人自具之人自有之岂假他人之有以为有故甲不与乙借乙亦不能借与甲人人自有之也自有之故声气之同声气之同故能感应之速感应之速故生于心发于言咨嗟歌咏而不能自已焉戊申仲冬廿九日督学蒋道林自武陵自衡山携罗子子钟蒋生本学不远四千里而来至止天关精舍移馆小瀛予以钟叔辉梁观光周自正郑孔新谢振卿与之同游罗浮甘泉独冈莲洞石巷钓台小华西樵诸胜景与神会即发为诗歌不求工拙各适其适而已其亦发乎性情而不累于性情乎此诸胜嘉会之诗所由作也甘泉翁为叙其意如此云亦犹虞廷赓歌必先叙其所以歌之意也戊申十二月庐陵黄氏总谱序庐陵黄氏总谱何为者也琴冈侍御之所为作也以致爱敬于其三族者也琴冈子嘉靖戊申奉命代巡于广之东广之东之士之军之民戴焉明年暮春瓜期已及自端州以书来征文曰如桂故婺人也唐肃宗时祖曰显升者以事来庐陵遂家于北乡菰塘是为始迁之祖三子曰楩曰曰梓楩又曰嵩徙义城最蕃衍后登正德甲戌进士为御史为督学贵州者曰国用又领乡荐者曰泾曰国周曰国奎曰时康则皆义城之族也居馆前则自为馆前之族也梓仍旧居菰塘九世孙曰百三赘居官塘由人才入选曰应瑞为郡同知曰文贵为南京光禄丞至如桂登戊戌进士为今官乃菰塘之族也夫四居共为三族三族出于一祖故谱之作盖欲萃其离而合之一其道何居幸惠文于谱首以光焉甘泉子曰以吾观于谱而知大道之易易也夫萃聚人心莫善于谱其兴人心致化理亦莫善于谱而文词不与焉夫四居之族出于三祖一体之传也四肢之分也三祖出于初祖一人之身也一人之心也知一体则知尊祖矣知四肢则知敬宗矣今夫一人之身刺之而心知痛四肢之痒而心知爬可以一人之心而不知爱敬其一身四肢之所自出与同出乎是故达者观其谱图焉思过半矣夫谱有纵观焉有横观焉纵观之则自吾身而吾考而吾祖而吾曾高始祖一人之身也而尊祖之念油然而生矣横而观之自吾身而服而吾兄弟之肢而吾从兄弟之肢而吾再从兄弟之肢而吾三从兄弟之肢以至于始祖一人共体同胞之肢而敬宗之心油然而生矣善哉欧阳氏之谱乎永叔之谱天下莫不知其善而效法之后世善欧阳之谱而效法之者不知其几百千万亿家未闻其人皆永叔也而永叔独以文章功业胜则夫谱之胜果在人也不在谱也或曰永叔固琴冈子之郡人也琴冈子得于流风余韵者必多矣甘泉子曰夫琴冈之文行功业所得于六一者固多若夫稽诸岭南行事发奸摘伏洗冤泽物未暇枚举至于率先族子作会惜阴夫惜阴也者大禹之所以成圣也盖有本之矣是故能惓惓然思以大振白沙先生之正学开示四方后裔之迷途追濂洛关闽之轨以入孔孟禹汤文武尧舜之大道计其所就足以超驾六一以托斯谱于不朽者有余裕矣如水也区区之文词言语间岂足以光胜名谱哉姑以序诸首使知开卷斯谱当作如是观己酉四月据康熙二十年本补字漳平县新志序漳平旧无志有志自曾廓斋太守始也漳平前未有进士进士破天荒亦自惟馨始也廓斋惟馨太守曰汝檀生于漳平漳平设有八十年志自朱簿倡之而檀也成之然未有文以振其风者惟漳人士以檀游于门下多慕先生之教者今檀也疏乞归养与诸乡里同志者共学若惠赐教言于县志之首庶漳之人士因志而观文因文以入道将饮德沐化于无穷矣则斯志也岂徒志哉甘泉翁曰吾年多于作县志之前矣尚能序志乎哉姑捉笔力疾与惟馨商之夫志也者志也志志也以起志也漳平有分野焉有疆域焉有山川焉有秩官焉有风俗焉有物产焉有户赋焉有学校焉有举用焉有武备焉有人物焉有外志焉将使人读分野志则志敬天之心起矣读疆域志则志民社之心起矣读山川志则志律水土之心起矣读秩官志则志思之心起矣读风俗志则志存化理之心起矣读物产志则志若于上下草木之心起矣读户赋志则志损上益下以悦民之心起矣读学校志则志教民成性之心起矣读举用志则志贤才之心起矣读武备志则志安攘之心起矣读人物志则志文献之心起矣读外志则志排异端之心起矣外别而亲内矣斯志也足排异端尊常道而政治普于一邑矣虽扩之郡省之天下可也而廓斋子之所尝试抚邕二州者也其信吾言之不诬也乎岂但序志已哉己酉四月龟峰遗稿序甘泉子曰甚矣哉世道之移人贤者不能自免也其卓然自免者其惟贤于贤之贤矣乎夫世之君子之情皆逐逐以媚世媚世则必求利其术利其术矣则又争先献之献之而不中其所投则怒自失举平生而尽弃之无一言以自见于世而殁焉可哀也吾邑龟峰张子原道文海久从予游既举于乡不肯专门举业于书无所不窥往往发为着论其视拘拘利其术以媚世者若车马之受衔辔拘挛然丙午年赴会试之京人皆争先驰逐矣而龟峰子独徐徐若无事然家眷停舟五羊矣犹徒步别予于西樵不惮二百里之遥其视世之争献术者独何也如大将对垒意气安闲若不欲战然既而下第以此知其无怨怒心就选于天官得华容令仅阅月以病卒于官呜唿若龟峰子者使其得志于朝廷宣力于四方其肯俛首逐逐为常人保身谋家顾妻子蝇营狗苟与虫蚁争食并活已耶必不能矣未知天之于善人何意也岂所遭之数适然天固无心也其子杏能继父志裒其平生所遗诗文若干卷请予序于首予大略观之见其广博浩瀚出入经史内多可传者予久不序人之文矣独于龟峰子不能恝然忘情恐其遗失而泯没无闻焉故序而归之且使世之君子知龟峰子为贤于贤之贤云己酉七月广州府儒学志引甘泉子曰今之志书古之文献也孔子曰夏礼吾能言之不足征也殷礼吾能言之宋不足征也文献不足故也足则吾能征之矣文也者道之显也献也者贤也以言乎道之显者在贤人尔也故曰文武之道未坠于地在人贤者识其大者不贤者识其小者莫不有文武之道焉夫志也者志也男子乃生而射上下四方示志也是故志云志云者志乎道也不志道不足以为志故志者上贯乎天地下该乎文物前窥乎古始后既乎末终志天地万物往古来今上下四方前后之道一囊括之以待百世圣人之复起而不惑文献有足征焉其为用岂小小也哉自有番山以来未有府学自有府学以来未有志志由进士何子于逵鸿有之比之开辟之力然其功岂小小也哉要在精之一之以概乎文武之道云尔俾后之观斯志者知作者之志亦以志乎文武之道云尔是故甘泉子引而伸之己酉八月送沈生希周还泉州诗序闽之晋江觉斋子沈子希周大易瓮牖绳枢之子也薄生人之产而不治陋决科之学而不为贫窭自甘独其志追古圣贤人而从之居晋江之郭晋江之郭之内外之士人化其德而从之旁都省之士人闻其风而就焉沉子曰未也戊申七月浩然策杖手携一囊不从一仆不远数千里北游于江浙在绍兴则学于绍兴南历吉安则学于吉安踰大庾岭则学于穗城诸贤之馆晚造天关拜执弟子礼然犹非苟信居学于精舍久之乃一日大悟勿忘勿助之间之指体认天理之学自然之妙乃尽弃其学而学喟然叹曰至哉圣人天地之道之大也不可以一曲观矣乃今吾得此生矣或难之曰子云得所生矣子之于素学者不亦失所守乎希周笑而不答或解之者曰非然也昔者子贡谓夫子焉不学而亦何常师之有此可以见圣人之心胸如天地之广大矣天地之广万物洪纤具焉必兼该无遗夫然后天地圣人之道备是以夫子无弗学无常师三人行必有我师所以尽道体之大全也汉儒则师专门名家如人入重屋之下安能见天地日月星辰之广博哉希周游学于江浙之间晚乃于甘泉翁有悟焉其视一拜于师终身不易虽平生瓣香敬为南丰者亦不免如汉儒之专门入蔀屋以自蔽而不见天地四方者何也然则希周其贤矣哉希周初期居学三年家书屡促之归以有葬事也乃归毕事期明年复来卒业焉别于甘泉子甘泉子曰子别矣致一则不别万里如同席一者何也心也心一则天地同气万物同体宇宙同家羹墙见尧自见自尧也何别之有独记黄山谷诗云春粮出求仁足迹弥宇宙归来坐空室万事不改旧希周之归也其以自警自力自得之哉毋为山谷所诮也天关诸友为之歌咏饯送于野甘泉子为叙别识而不忘云贺大中丞欧阳公约庵先生平黎序嘉靖二十九年四月十三日广藩臬阃司诸君子扣天关而入焉谒文以为督府约庵欧阳公平黎之庆甘泉子曰诸君庆公之功乎庆公之不自有其功也夫天地宰物而无功圣人有功而不宰故王者之治夷狄来则取之去则舍之以不治治之也是故王者如天地天地之为道也无不覆帱无不持载无所于喜无所于怒喜怒在物也王者无所于取无所于舍取舍在虏也我皇上其体天地之道乎而督府大司马中丞欧阳公暨大总戎平江陈公其奉圣人天地之道乎琼崖海中州或曰古之南夷蕞尔小邦也后为中国有之为种为黎遁入中山恃险自食乍喜乍怒乍臣乍叛喜也则人则臣怒也则叛则兽然而人兽皆天地并育中也圣人抚黎如抚兽常喜之而已矣三司诸君同词曰属者崖之守吏御黎无道怒啸而起出没劫杀残及官军公则赫然斯怒上闻朝廷调两广汉达官军取思田官目狼兵声罪征讨公乃移镇于雷中军号令以副总兵沉君某为总领黄副使某为纪功方参议某为督饷分哨旅进监督统督则钱副使某武参将某攻于左朱副使某余都司某攻于右徐佥事某张都司某攻于中三面攻围渠魁授首左哨斩获那燕等二千一百三十五右哨斩获符门钦人一千一百八十六中哨斩获那等一千七百九十三凡五千一百一十七甘泉子曰伟哉功乎功固贵多而且精兹非来则取之之道乎三司又进而言曰渠魁殄灭群黎胁从悔祸深遁罔逃节制之兵罔当堂堂之阵翕然归顺俯首听招公怒乃霁弗事穷黩誓师止齐玉石靡焚上闻钦恤归马放牛凯歌而旋欲并生哉甘泉子曰善哉处功乎功贵十全之胜之道庶其在兹帝用褒嘉升赏其宜兹非去则舍之之道乎故曰取舍在物喜怒毋我夫天地至公因人之自灾自祥以为灾祥天地未尝有心于灾祥圣人至德因民之自生自杀以为生杀圣人未尝有心于生杀知天地之心则知圣人之心知圣人之心则知我皇上之心知皇上之心则知公之心斯其至矣或曰未也将为善后之图定久安之法请立司留守临崖镇之恩以结之甘泉子曰善哉善哉此百尺竿头之一步万世不易之长计也留守得人恩威并济久之亲如一家俾黎自耕自食勿贪勿激牧虎豹如牧羊豕然斯其至乎曰未也请立土官官保其家家保其众安则相犯则调攻如思田然不费兵粮中国无事夫然后善后久安之策吾尝寓书于阳明公御两广诸峒蛮獠之宜也诸君贺功之余试为我达焉是谓无功之功也夫无功之功功之至也公以为何如庚戌四月新丰吕氏宗谱序辛亥三月得吕子巾石学士书以其所为宗谱来视谒序之专官守侯甘泉子方卧病病间念官之贫艰于久守力疾而起乃言曰吾观于谱而知王道之易易也故赏罚不必下而天下化者谱之谓矣读者观其谱图焉之心矣而传文不与焉是故夫谱蔼然示人以爱矣然示人以敬矣故纵而观之自吾身而吾考自吾考而吾祖而吾曾祖而吾高祖以及于始一脉也能勿敬乎衡而观之自吾身与吾同考之兄弟与同祖之兄弟与同曾祖之兄弟与同高祖之兄弟以达于同始祖之兄弟皆同气也能勿爱乎故观谱者观其图焉思过半矣是故自吾巾石学士纵而上之则考封君贤也而祖英四君也而曾祖贵四文宗君也而高祖于马富一君也而先祖十四均贤君也而始祖彦诚君也皆一脉之传也而孝爱之念油然而生矣第不知其先之鲁氏亦同一脉也可以类推而达之乎否也达之则爱心无穷仁不可胜用矣自巾石学士横而推之则由兄怿也而世佃之子天德等也世儒之子恬也世俊之子大锡等也世怳之子天赋等也世仪之子天与也世杰之子恢世迪之子忳等也世龄之子恪等也世显之惀等也世褒之子忻也弼之子恺等也钊之子濂也顼之子洋也泯之子澄等也鄂之子浩等也琨之子溥等也聪之子瑚等也崇之子稷等也黻之子召等也黼之子希哲等也世章之子恭等也世文之子温等也世之子朋等也世用之子昂也祥之子夔等也世质之子佩等也世嚣之子宏也世平之子珊也世奇之子江等也世洪之子福等也三十二派友敬一念油然而生矣第不知其也亦可以类推而达之乎否也达之则敬无穷义不可胜用矣夫天下道二爱敬而已矣仁义而已矣使人人能爱其先能敬其长则仁义沛然溢之四海谱之谓也或曰巾石兹谱也其善乎哉曰善然闻之人能大其谱非谱能大人也夫巾石者当世所谓贤人也口若不尽其言言若不尽其意避权如怯疏属安身进不隐贤不卑小官其柳下惠之流欤进德修业充实光辉大此谱者其在兹乎辛亥四月新安洪氏通谱表叙甘泉子言之曰治族莫善于谱谱莫善于表表也者表也表其爱敬之心也夫表纵观之自吾身而吾父而吾祖而吾曾祖而吾高祖皆一人之身也能勿爱乎横而观之自吾身而吾同父兄弟而吾同祖兄弟而吾同曾祖兄弟而吾同高祖兄弟皆一体之遗也能勿敬乎敬斯爱之矣是故观于谱表爱敬之心油然而生矣家家有谱表人人爱其亲敬其长而天下治矣侍御觉山子洪子曰垣也自温而归念诸族散漫与叔父议修新安洪氏通谱盖念新安同出一祖者也则何如曰然然则族族皆孝友矣曰其中多有异姓承继名分往来已定众以为非族宜削之削之是矣然经今年远别无所归一旦远绝此心未安则何如曰心未安即非理也矧民胞物与四海兄弟又何外乎夫久则难变众则不易变变之违祖也又曰旧谱多有子孙为祖宗立传述称先美此固足以垂教然不无子孙分别祖宗善恶之嫌则何如曰谱传古有之欧阳六一之例也不可无传则倩文人为之夫何嫌曰且隐逸之士所存行实犹或相称至于曾已出仕无大可称者每每过为夸扬是非紊淆反增伪妄则何如曰无是美而称是诬祖也其近有是美则善善之长也夫何伤曰意者止于始祖经纶公及菊坡杏庭诸公有诗文事状可证与尚书恭靖公官爵尊崇无过者仍旧存其传其余虽小善微官止于世系名下注之如何曰未可也贤不贤皆祖也是祖皆有谱传一款之下注之惟其详于贤而略于非贤隐恶而扬善可也又曰或世系是矣而富盛之族乃以其贫贱外之则何如又曰外之是外祖也曰至于门庭未立家教未善者则又以其富庶收之则何如曰收之是也以其富庶收之不可也曰筑舍道傍众言淆乱请折诸圣焉甘泉子曰孰折哉折诸理而已矣折诸心而已矣因为本诸其心之孝友之同然者必然者不得不然者叙而归之以为通族告以定众志以笃恩义云甘泉先生续编大全卷之二门人顺德何鸿校刊序钤山堂文集序嘉靖三十年三月朔旦元相大学士介溪严公以其钤山堂文集三十二卷寓甘泉子于天关授以首简叙之于是时水也病废文字十余年矣焚香对书再拜再拜上以答公礼数之殊也亦以贺公求言之笃也曰推公此念人将轻千万里来进之以嘉言矣况受知如水者乎展而读之凡为赋诗古律绝句七百八十颂序记碑五十有九内制讲章二十有七杂着二十有五志铭四十有三曰富矣哉集乎矣哉文乎有诗不戾乎风雅汉唐矣有言不戾乎训诰诏令矣于是心悦而神悸焉恍然如入陶朱之室开宝藏之库万珍烁灼光彩夺目令人应接不暇又爽然着自失也乃作而扬言曰盖尝大观天地间文而已矣文即道之着也语大天下莫能载焉语小天下莫能破矣或识其大或识其小大小一文也一道也道生天地文在天地天地生圣人文在圣人是故经乎天而文纬乎地而文观乎人而文三才之道文焉已耳天之覆帱也地之持载也日月之代明也星辰之朗耀也云汉之为章也风雨之润贲也雷霆之轰烈也山峙之巍巍也川流之潾潾也昆虫之耀耀也草木之夭乔也尧之光被四表也舜之重华焕乎其文章也禹汤之文命之圣谟之嘉言之洋洋孔彰也文武之丕显丕承也皆文也然天地万物所以覆载所以代明所以决烈所以章所以流峙所以鼓耀夭乔圣人所以光被所以重华所以文命洋洋孔彰所以显承其必有所以为之者矣诗曰维天之命于穆不已盖曰天之所以为天也于乎不显文王之德之纯盖曰文王之所以为文也孔子曰文王既没文不在兹乎是故天地圣人文焉尽之矣然则知天之所以为天文王之所以为文则知钤山之文所以为钤山之文矣或曰请闻其所以曰神而已矣神者道之妙也文之本也子不闻钤山之降神乎吾于留都已形于咏歌矣介翁生而神气以灵疏朗开豁童言宿生之事矢口成章之能应机万变之妙辛甘调剂之宜履历于艰难允媚于天子良工心苦人莫与知然则非公之精之神之为之乎曰请问根本之说曰子谓参天之木果假外为之者哉所由本根也得天之气受地之质气质合一生生不测莫知其然之谓神故能由根而干而枝而叶而华实以参天夫华实者文之类也根本者所以为华实之神之类也知木之所以为华实则知钤山之文所以为文矣水也年将九十矣亦伏生言语支离之时岂有文乎哉据案随笔书之重以报公之礼意之隆也亦将以来天下之善从水也始巩太平之基于无穷而太平一老亦得以安卧于无穷无虞之天也是故为钤山堂文集叙辛亥四月莆阳黄氏世稿序莆阳黄氏世稿今南京户部郎中黄子先世之遗稿也黄子曰日敬也不敏从先生游二十年矣辄有先世之遗惟先生教之甘泉子曰吾观之亦二十年矣江之南北之巨家之文献未有能过之者也甘泉子病间喟然叹曰所谓巨室者非谓有货财之谓也有文献之谓也孔子曰夏礼吾能言之不足征也殷礼吾能言之宋不足征也文献不足故也夫孔子观于夏商之礼而叹文献之不足叹夏商之德之衰也后之人不能守也又曰我欲观周道幽厉伤之吾舍鲁何适矣盖叹周德之衰而其后自伤之也夫伤之与不能守之此文献之所以不足乎夫子取鲁幸周礼之在鲁也礼者文献之主也文献在鲁则为鲁重文献在天下则为天下重文献在一国则为一国重文献在一家则为一家重然则黄氏稿斯其为黄氏之重乎或曰何谓世稿曰夫世稿也者世世之稿也自唐而宋而元而国朝千有余年其为世自六世十世至二十有二世其为作者自刺史公校书公状元公至中宪公三十有七人为诗文杂着凡百四十八其为文献不既备矣乎户曹君运精神于二纪之间从而增修而光大之其不敢伤之而慎守之者欤其知所以重其家者欤其孝慈兼尽者欤后之人心户曹君之心则世稿流光于无穷也已辛亥四月送欧启河归郴阳序欧生来居天关三月将告归甘泉子思所以归之者曰吾子身衰绖而来问于天关将以求大孝之道也夫大孝顺亲其次悦亲其次不违亲且屏冈大人何为曰家君起家初尹霍山霍山之民立生祠焉后迁守广西府二年而归苗獠之男妇出而遮留之载道焉曰而大人之游何也曰获交于欧公南野南野公见重焉曰吾始观其子而知其父今闻其父益知其子矣且大人之所愿于子何如曰责成于举业也曰子之所志何如曰策也将弃举子业而进于圣贤之德业也曰此可谓不违亲乎悦亲乎顺亲乎既而曰吾有一言而使子之父子悦顺而不违者子其欲闻之乎则子可以归而不负于兹来矣请闻焉曰子不闻吾之二业合一之训乎合一者执事敬也敬则一矣一二业也一则无二矣无二则纯纯则神神则化神则不可知化则无迹积之而化有德有言如老人出老人声气而不自掩其不可知之神乎如羚羊挂角妙不可寻其无迹之化乎是故德业以盛举业以成言出诸吾心之同然者而同然者观感焉百为百成万选万中德行道艺之学以复而乡举里选之政以寓焉父母其顺矣岂直不违而悦也哉然则子可以归矣其执此而进寿焉以为何如辛亥六月冯母湛氏安人六十一寿诞序冯母湛氏者增城沙堤西圃公之长女故知名邑庠生观之元配庠生时举之母而甘泉翁之族孙也仕卿亟称母之贤孝不衰于舅姑敬不违于夫子义不失于姒娌慈不遗于童仆邻里今年六月初二日为六十初度之辰惟翁寿之甘泉子曰是则母之贤足以自寿矣又求之于外者以为荣乎哉举曰请益焉甘泉子曰吾闻之立身行道扬名于后世以显父母寿亲之至也且母之教仕卿可得闻欤曰言与行而已言必曰慎是以屡有诫躁之训焉甘泉子曰君子一出言不忘乎亲惧辱亲也不亦善乎行必曰正是以幼有顽戏之挞焉甘泉子曰君子一举足也跬步不忘乎亲思坠亲也不亦善乎然则如斯而已乎曰未也母遣举也从翁之学曰翁之学圣贤之学也盍往从焉甘泉子曰嘻此母所以为贤也昔者孟母遣子往学于齐鲁之间以成大儒而母之名益彰至于今不衰百千万亿年无疆之休寿与天地同悠久寿其至矣寿其至矣冯氏之子宜以孟子自励而寿而母为孟母垂百千万亿年之耿光哉辛亥六月表双节诗序穗石伦子素隅林子星野卢子一日过天关乐道大巡萧公一门双节之美甘泉子曰可得闻与曰可史具之曰于抚按司县以及里学核实何如曰惟嘉靖二十九年十二月丁亥巡抚四川右副都御史张行据布政司呈淮按察司提督学校佥事陈牒呈据内江县申据儒学廪增附生员陈瑜等呈称覆查得本县高梁里节妇陈氏乃故巡检萧腾侧室夙有淑行二十六而寡誓不贰适抚正室阴所出世建如己子抚孤孙蘅如抚建俱成立优入儒学惟陈守节三十八年今六十有三于嘉靖二十六年蒙巡按监察袁御史扁扬贞节惟孺人李氏归萧故庠生露慈淑端庄楷范闺门笃生世延九岁露卒李时年二十八蹈履贞洁备尝百荼与正室吴抚延登甲科见任监察御史李卒守节二十八年寿五十六嗟惟二氏守节年例俱合覆查曰于巡按何如曰巡按鄢御史行据报如巡抚无异曰于二司何如曰布政司会同提学道再查明实报与巡按无异曰于县里何如曰初县示谕十六里里老查访随据高梁梧桐二里里老陈国才等呈称本里第八甲故萧巡检腾侧室陈氏守节三十八年今年六十有三又见任萧乡宦世延生母李氏守节二十八年嗟惟二氏实俱矢死报夫鬼神可质皆宜旌奖与二司无异曰请问其详曰惟陈氏富顺县人适萧七年腾与正室阴轮亡陈时年二十六无子人有欲夺之志者誓死守节抚腾十一岁嫡子世建教训备至及长送入儒学又抚建六岁遗孤蘅不怠益勤频荒麦粥遗米以食迄今三十八年一节无玷惟李氏梧桐里人年十八归露生子世延九岁露卒正室吴日相对泣李矢曰我心可对天日死不他适事吴尽礼吴亦逮李抚孤尽心频年旱暵艰苦备尝教延举进士李卒寿五十六守节二十八年以子贵赠孺人然其节行表表诚可励俗曰于儒学何如善言必再曰本学廪增附生员李继等据通学生员王仕荣等核实陈氏李氏节行云云与县里老无异信言不他曰已经行会查今据呈报除行听候会奏外惟二氏节行可嘉相应先奖仰县即便动支官银备具羊酒段疋鼓乐送至二氏宅里以励风化甘泉子曰伟哉其二氏之节乎感应之理其微矣匹夫匹妇一念之诚可以动天地而况于人乎而况于贞德者乎故二氏之贞在里孚于里在学孚于学在县孚于县在司孚于司在抚巡孚于抚巡虽放之而无所不准通乎神明光乎四海无所不通太史公曰二氏于是乎有六难焉余观节烈传上下千余年舟之后始终一节之死不变如二母者诚难双节相辉出于一门又难皆在侧室而能自树立于势又难侧室而无子虽有子贫而岁饥艰苦备尝麦粥以养终不易志者又难养而至于成立又难成之显名显庸于朝宣力于四方又难之难也母以子贤子以母着故曰非此母莫生此子非此子莫显此母吾闻蜀多奇节异人不图妯娌母子间一时见之也岂非岷峨之降神尔耶诗曰维岳降神生甫及申其不诬也已三子曰吾党里居合作册以表焉甘泉子曰然哉吾老矣犹能为之执殳辛亥七月送谢子振卿游南岳序谢子振卿将之楚游于南岳拜别甘泉翁于天关翁曰子好游乎吾语子游曰游有不同乎曰有形游有神游有天游曰何谓形游曰形游者步趋之间如子之之楚若干程过清远若干程过连州取快捷方式若干程至茶陵访罗子钟乃同子钟一泉若干程谒衡山守蔡白石谒兵宪潘石泉若干程抵衡山又若干里入衡岳精舍登祝融峰以息焉此之谓形游也曰何谓神游曰神游者心思之间不疾而速不行而至子之思一泉即是到茶陵仰企石泉白石即是到州怀精舍上封即是登祝融此之谓神游也曰请天游之蕴曰天游者与道同流天地万物同体勿忘勿助之间无在无不在之妙不疾不徐浑与道俱所过者化所存者神化故不滞神故不测无入而不自得昊天曰明及尔出王昊天曰旦及尔游衍此之谓天游也天神之游惟振卿自得之若夫形游则有可容说者吾以病戚不能诗姑书畴昔岳游纪行之旧数阅于册而振卿歌而往咏而归焉庶几自得之云辛亥八月贺两湾康子六十寿诞诗引甘泉子曰甚哉久敬之足以观人也岂惟善交哉两湾子康子用行从予游讲学于西樵者无虑三十年矣自三十而四十不替乎三十自四十而五十不替乎四十自五十而六十不替乎五十两湾子今行年六十而六十不变矣盖闻之大贤终身慕其师六十而慕者吾于两湾子见之矣今之达人平时旋辟唯诺无所不至一临利害反眼若不相识朝而师之暮则背之矣甲而师之乙则背之不已则毁之毁之不已则挤之井而下石焉操其戈而入其室焉斯人也又何取长寿于斯世哉两湾子恒久而不变言言必师行行必师口口必师心心必师道非但恒于师也是谓恒于道也恒于道者必恒于年吾知康子之寿不可涯矣同志者歌之辛亥九月重刻白沙先生全集序夫诗文何为者也曰人之言尔也言者心之声也是故人不能以无心有心不能以无言有言不能以无音有音不能以无章言之有章章而畅者文也言之有音音而律者诗也皆心之声也是故其心正者其言淳其心和者其言顺淳和生于心而达于言故曰仁义之人其言蔼如也忠信之人其言确如也皆心之为之也白沙先生之诗文其自然之发乎自然之蕴其淳和之心乎其仁义忠信之心乎夫忠信仁义淳和之心是谓自然也夫自然者天之理也理出于天然故曰自然也在勿忘勿助之间胸中流出而沛乎丝毫人力不存故其诗曰从前欲洗安排障万古斯文看日星以言乎明照自然也夫日月星辰之照耀其孰安排是其孰作为是定山庄公赞之诗曰喜把炷香焚展读了无一字出安排以言其自然也又曰为经为训真识非谢非陶亦浪猜盖实录也夫先生诗文之自然岂徒然哉盖其自然之文言生于自然之心胸自然之心胸生于自然之学术自然之学术在于勿忘勿助之间如日月之照如云之行如水之流如天芭之发红者自红白者自白形者自形色者自色孰安排是孰作为是是谓自然曰或有疑白沙先生自然之学为禅然乎曰先生之量广矣大矣盍观之天地之广大乎天无不覆地无不载而妍蚩无所不容故其诗文或借用佛老之言而不自以为嫌人遂以为佛老然则孟子举阳虎之言亦谓为阳虎可乎语曰痴人前不得说梦即以为真矣观先生之诗曰人不能外事事不能外理二障佛所名吾儒宁有是又曰托僊终被谤托佛岂多修弄艇江门月闻歌碧玉楼其先生之真乎大巡萧友山先生于百官万物丛冗之余而能追慕白沙先生之风既修广城书院将拨田以供祀又求真像刻全集以爱慕表扬之则友山之所养可知矣孟子以友天下之善士为未足又尚论古之人诵其诗读其书知其人论其世是尚友也友山其尚友哉友山闻之曰非予之能也盖闻吾乡先达高三峰司徒昔也巡于广亦尝修书院于兹矣吾有慕焉而为之也甘泉子曰此友山所以为贤也前人作之后人继之又皆内江产也已见内江之多贤让大美以居于前辈又以见士风之厚也吾党有愧焉刻工将成介司府来谒序于卷端予惟自然之学固先生始已命水矣乃不辞而谨序之俾后之开卷者当作如是观辛亥九月厘正诗经诵序诗何为而厘正也甘泉子曰厘正夫淫诗也厘正夫小序之淆杂者也曰其厘正夫淫诗何也曰非厘刺淫诗也夫子去淫奔诗也淫奔之词不可存于经也此必夫子已删者后儒复取而杂入焉者也夫子曰吾自卫反鲁而乐正曰诗三百一言以蔽之曰思无邪无邪者正也故雅颂之词与刺不正者刺淫奔者皆正也故曰去郑声郑声淫淫奔之声不使留于聪明然后可以畜其德也若夫淫奔之诗所谓导欲增悲者何德之畜夫古之诗皆乐章也奏之乡党焉奏之闺门焉奏之邦国焉周子曰乐词善则歌者慕淫奔之词果善乎可慕乎果可奏之乡党闺门邦国乎是化人以淫也其大不可也此夫子之所以去之独存三百篇尔也一曰诗三百二曰诵诗三百逮其孙安国亦曰三百今乃三百一十篇其一十篇者殆非夫子所删去淫诗好事之儒复取而混之为三百一十者乎其云惩创逸志刺淫则可淫奔之词则不可是化人逸志以淫也曰吾子之去之有据乎曰有之诗书不可尽信者多矣书有伪泰誓有汲冢周书或今文有而古文无或古文有而今文无武成犹待乎考定孟氏止取其二三诗有逸诗有有其声无词者断可知矣其厘正小序何也曰小序者如今人作诗者必先有序于前为某人某事尔也诗之大序孔门弟子子夏以夫子之意为之其曰国史明乎得失之迹国史谓小序也其时近故其记事也切与后之生乎千百年之后而忆说乎千百年之前者不亦异乎故论诗者必以小序为正然其中有数字后儒杂入者然亦寡矣厘而正之使序纯乎古则序正序正则诗正矣然而必曰诵诗者何也不闻孔曾思孟之指乎不闻程氏之指乎孔子曰诵诗三百未闻读诗也孟子曰诵其诗未闻读诗也诗曰绵蛮黄鸟止于丘隅则止曰于止知其所止可以人而不如鸟乎耳矣诗曰天生蒸民有物有则民之秉彝好是懿德则曰为此诗者其知道乎故有物必有则民之秉彝也故好是懿德耳矣此孔子之诵诗也诗曰桃之夭夭其叶蓁蓁之子于归宜其家人则曰宜其家人而后可以教国人诗曰乐只君子民之父母则曰民之所好好之民之所恶恶之此之谓民父母云尔此曾子之诵诗也诗曰鸢飞戾天鱼跃于渊则止曰言其上下察也诗云维天之命于穆不已则曰天之所以为天也于乎不显文王之德之纯则曰文王之所以为文也此子思之诵诗也诗云既醉以酒既饱以德则曰言饱乎仁义也诗曰经始灵台经之营之庶民攻之不日成之则曰文王以民力为台为沼而民欢乐之诗曰刑于寡妻至于兄弟以御于家邦则曰言举斯心加诸彼而已此孟子之诵诗也程明道于诗不用训说惟加一二吟哦上下以养其性情故于瞻彼日月悠悠我思则曰思之切矣于道之云远曷云能来则曰归乎正也此明道之诵诗也吾取以为法焉诵也者吟哦咨嗟之谓也吟哦之不足则咨嗟之咨嗟之不足则长言之乐发于中形于言乐则生矣生则恶可已也恶可已则不知手之舞之足之蹈之手舞足蹈者乐之事也此诗之教所以为乐之章而德之所以成也愚闻之师曰有疏微言塞今之读诗者滞其心于训诂之间玩物丧志果可以成德乎果可以达于政使之四方而能专对乎果可以兴可以观可以群可以怨迩之以事父远之事君乎诸皆诵诗畜德德之成而诗之大用也愚生千载之下怅斯文之不明于每章之下作诵语数字以备学诗者吟哦咨嗟而得之以成盛德而达诸大用也其朱子之训诂则旁注于逐句逐字之中可以释训足矣盖以省学者诵习之劳玩物之病也而凡朱子赋比兴之指及其传说则存之于后不敢易焉何居朱子诗传于诸书为尤善也故不敢易焉若夫所删十篇之什则以淫奔之诗既去不能什也或曰然则子之取各篇题小序置于每篇之首何居曰仿文公以国风周南之说于篇端使诵诗者一开卷阅篇即知作诗之义也辛亥十一月祝圣会集引若水拜手稽首曰斯会也其所谓非常之会乎会也者会也会其有极也相会于人伦之极相励于不容已之趋也是故祝圣会者设会以致敬乎君也祝毕而会也者设燕以相亲睦以相规勉因会以致信乎朋友之道也夫君者人伦之首也人有能忘其元首而股肱不戚者乎友者人伦之纲也人有自绝其纪纲彝伦斁而不之恤者乎故斯会立则观之者敬君之心蔼然而生矣信友之念确然而笃矣其或非有大不得已而不附者闻此其必隐之于心乎而有思乎则自反曰彼会众皆敬君而我独不敬君乎世岂有无君之国乎则其赴会之心也必果又曰彼会众皆信友吾独不信友乎薄友乎非友乎古岂有不须友以成之人乎则其不附会之心也必不果此之谓不容已之趋也相会于仁义道德之归化民易俗之矩也其视洛社耆英诸会但取适于优游杯咏之间者少有间矣然则斯举也虽谓之非常之会可也是故为之引以申作会之意云壬子五月寿院长黄慎斋司训八十一华诞叙或有问于甘泉子曰寿其足贵乎其无足贵也盗跖百年而日杀不辜或曰寿其果无足贵也乎其有足贵也颜子假之以年不日而圣记曰知及一年则知艺谷知及十年则知艺木知及百年则知艺人是故所贵于一年者为其艺谷也有一年而不艺谷焉何贵于一年也所贵于十年者为艺木也有十年而不艺木焉何贵于十年也所贵于百年者为艺人也有百年而不艺人焉又何贵于百年也大禹惜寸阴寸阴日之积也陶侃惜分阴分阴寸之积也日积月累气至而变螟蛉不满日不化形甜瓜不至期不脱蒂故年弥高而德弥邵耇老成人古人治天下者贵之而仁者务焉书曰母遗寿耇曰其稽我古人之德矧曰其有能稽谋自天夫稽古人之德也者知人也稽谋自天也者知天也知天人之蕴必由寿耇焉得之寿果不足贵也乎其不为人之所祝愿也乎诗曰周王寿考遐不作人作人而必待寿考焉寿其果足贵也寿之系于人大哉天关诸同志钟子周子姚子邓子谢子刘子冯子无虑数十子闻之前曰今天关院长司训慎斋子黄子年八十一今六月十有二日为华诞初度之辰诸生谨请以此言寿之可乎默翁曰可哉闻平甫者异人告符终遇有道老而好学八十从游领袖天关布教作人得闻乎古人心性之学焉其稽人也夫讲究体认天理之学焉其稽天也夫稽人不已必至于希圣稽天不已必至于希天合天人而一之故能配天地同悠久万寿无疆此诸子之所以为慎斋祝颂之至也合书为八十一寿诞叙壬子六月叙黎氏家训湛子曰甚矣哉道之难行也以其同然者而感其同然之心如合符节然而无应之者岂人各异心也哉弗思尔矣有若人焉勃然兴其同然之心相感于未倾盖之前所谓绝无而仅有者宁不为之一大快哉自予为家训以教宗族之人且白于巡按洪君准行府县令本宗族遵行之又令尽县之人宗族遵行之又令旁郡县之人之宗族遵行之于今十有三年矣竟未闻有应之而兴起者今年秋八月有顺德镇康乡之善士黎瑞鸾养真子行年八十有二矣乃相慕而兴于于而来斋戒而后见请慎斋司训为之先容执弟子礼于天关而慎斋亦八十有一也同居月余一日袖书一册以进予观之乃其自作家训也云慕予家训而为之者比予家训益备又出己田四百亩于祠堂为子孙合食之具视予之义仓又多焉夫以八十有二之老而虚己从学一难也为家训以善族虽今之卿大夫犹所未能二难也今之士大夫惟知富囊橐益田宅遗子孙于族人之饥寒祖考之祠墓略不少加意如越人之视楚人然而不知己与宗族皆出于祖一人之身也今养真子乃割四百亩之田无难色又难也夫三难者皆天理人伦之至修身齐家之道虽曰未学吾必谓之学矣若夫养之以天理文之以礼乐吾岂复有加益于养真者哉书附黎氏家训之首以归之为宗族乡党之荣且为教焉壬子九月精选古体诗自序甘泉子三十游江门传习之余端默无作先师石翁谓之曰子何不学夫诗用以应世则对曰水也见唐宋以降人作近体律诗非惟虚费精神工作对偶又去三百篇愈远矣水其作古选体乎犹为近之翁曰可也然愈难矣窃惟难者难于古淡乎诗者心之声也古淡之声由心之古淡为之也古则凡近之心释读之者亦释淡则躁妄之心平读之者亦平同声相应同气相求夫心也气也声也一也是故作诗者气如其心声如其气诵诗者因声以感气因气以得心千万世之远诵其诗者可知其人故诗可以兴可以观可以群可以怨不可以兴观群怨不足以言诗比之俳优学人言语乌足以动人哉何以知其人哉为古体者非特词气之古淡心亦古淡焉服尧之服诵尧之言行尧之行久之亦尧而已矣服桀之服言桀之言行桀之行久之亦桀而已矣可不慎择哉故水也自兹以来必作古体古淡之心存于中而发于外一去对偶绮丽之习近体之声气不使留于聪明恐其凡俗躁妄之心入之矣今老矣于古体之中积累繁多乃命门人选其尤者得三百余篇写而藏之以备观风者采焉以为教云壬子九月贺廉宪卢望峰先生八十一寿诞序嘉靖癸丑五月廿八日增庠三师林沈李诸君遣三生顾仕嘉汤孔明黄文锦走二百里之遥诣天关请甘泉子之文以为卢宪长望峰六月廿四日八十一华诞之庆甘泉子筦然笑曰昔伏生九十传书言语支离水也亦垂九十矣正伏生言语支离之年而尚可为文乎哉赞之者曰望峰韦布之交至亲而信者也岂宜以常禁拘乎且以九十之老而寿八十之老既称其情抑非增江希有之事乎甘泉子曰唯唯寿人必以其德知望峰之全德者水也三子各以所知言其大者可乎彦亨其谓之何曰望翁之德大者其乐道人之善乎嘉也见泉师以五百金之宅居与二百斛之赡谷送县为明诚书院以馆谷诸生而望翁赞焉曰书院一所赡谷百石一朝与之嘉惠后学其盛心于斯为至此非乐道人之善乎诗曰他人有心予忖度之夫乐人善则诚不倦可以寿矣曰盛德不孤愿闻其再用晦尔谓之何曰望翁之善大者其乐济人之患乎昔有捕盗滥及不辜极力解之活人居多鲁连之排难解纷也乡邻有斗公心平之多以息讼太丘之行谊信孚也非乐济人患乎诗曰凡民有丧匍匐救之夫乐济人则爱不竭可以寿矣曰盛德不孤愿闻其三中理而谓之何曰望翁之善大者其乐成人材乎昔泉翁讲于明诚翁莅勖焉曰诸生体悉德行为本文会辅仁毋淫于逸毋荒于嬉敬逊时敏以成德业肇起雁塔以壮增庠大其形胜以钟毓秀非乐成人材乎诗曰周王寿考遐不作人夫乐成人则惠不匮可以寿矣甘泉子曰君子有此三乐者是故谓之大德夫有大德必得其寿必得其位必得其禄必得其名今望翁位跻总宪家食千钟名远愈芳厥寿征应今三子既嘉翁之三乐矣宜奚寿于是汤子进曰孔明也居近鹤岭其以鹤岭之神祝焉曰愿祝公以此三乐如鹤之千龄永为邦家之祯顾子进曰仕嘉也居近龟峰其以龟峰之神祝焉曰以此三乐愿祝公寿如龟算以为王图之干黄子进曰文锦也非佞祝以地不若以天其以天神祝焉曰罗浮笛声长庚跨鹤龟息不息感应无极书曰惟德动天无远弗届宜若可以寿矣甘泉子喟然叹曰善哉祝乎夫然后足以祈望翁之寿于无疆与天地合其德与日月合其光斯其祝之至矣斯其祝之至矣三生归报三师轴而锦之以为寿诞侑觞之助云癸丑五月张母唐夫人九十寿诞序唐夫人者吾广方伯张浮峰先生之贤母也凤去鸾孤雏睟而孀今跻乎上寿之上以及百年之期寔为九十华诞初度之辰适仲春几望之吉斯时也天气正中明风和煦浮峰子当事官职乃兴望云之思方深爱日之怀于是挹薇垣之露以和寿觞剪罗浮之云以制班服孝思如御风而归羁怀将缩地以致寿域天开幔亭日朗瑶池置曾孙之宴东海贡蟠桃之祥于是南镇为寿山大为福海钱塘之潮引以崇尊湘湖之莼于焉荐俎水陆之珍毕陈亲朋之庆交至于是婵娟明织女之机丝黄岩引长庚之鹤驭扣阳明洞门群仙排云而出贺启福地玄扃素娥执事而骏奔共为撒花之供笑窥偷桃之儿于时月宫耀彩海屋添筹天姥献春麻姑捧酌歌若耶之章诵曹娥之句横冈以为琴群川以为弦天地人之籁并作道德性之乐交孚顾谓人间不知何乐可以易此浮峰子于斯其亦足乐亲矣乎浮峰子问曰虽然此乐是亦足矣请先生其进之甘泉子曰无已则有三焉虽千百岁不朽可也夫人言行不出捆外而可以传之天下后世者有三征上征尽妇下征尽母中征尽妻曰曷谓尽妇客有进而言曰吾闻夫人随养湖藩承顺继姑婉事罔愆宗党称难足征孝德宜进孝德之觞曷谓尽妻客有进曰吾闻夫人自归刑曹以直左宦中馈啖蔬巽词调剂足征顺德宜进顺德之觞曷谓尽母客有进曰吾闻夫人诫子树立师明正学迎养谏垣乃勤乃俭足征慈德宜进慈德之觞甘泉子喟然叹曰夫三德者三世之德也备矣至矣以兹显扬地与久天与长日月与光是谓三不朽之道无穷之门吾知夫人之寿其无穷矣于是吾广大夫士闻者共庆请书之锦轴以复张氏俾寓归以为寿觞之侑云甲寅正月送巡按两广待御白王君还朝序白子王子以夙学蜚声致身柱史独持风采奉命两广闲顾天关甘泉子九十耄期若昧平生然白子言曰我公之门下受教生也甘泉子愕然曰耄忘之奚自曰自南野氏时有北都之行用托观光之馆甘泉子曰然则奚取焉将取其能矣乎我方空空病无能焉白盖以能问于不能矣将取其多矣乎而我方孑孑孤陋则寡闻焉白盖以多问于寡矣由是本之白必有若无实若虚矣乎又由是而本之白必犯而不校矣乎夫进善无穷而物我一体孔门诸子之学也白子若固有之何取于予哉及观白行事能发奸摘伏能振文耀武夫然后知白子能而不自能也又多识前言往行多行善教善政夫然后知白之多而不自多也吾之言为不诬也夫以取善无穷之心扩不校一体之仁虽班诸孔门诸子可也公暇之余入连理之洞游同乐之园观山鸟之戏听鹿鸣之音嗒然宾主为之两忘竟日而归物我论量为之同于浑然也三年还朝于其行也感道义之爱乐游从之雅辞以送之白子因见呈南野公以为何如也罗浮西樵之念公今视昔又何如也其辞曰红冈居后山名荒荒兮敬一阁名公所修扁煌煌白云省后镇山苍苍兮珠江前江名泱泱潮汐诘屈入城墙东湖西岛深潜藏衣骢马来相将繄马之良兮衣佩之光君如去此兮谁予翱翔甲寅正月送大巡郭东山还朝序圣天子嘉靖三十一年简命侍御东山郭君代巡东广迅如雷霆从天而下下车之初首执乡宦之奴之不法者贱厮亦在逮数人有或为之不堪者予独曰雷雨风霆无非教也假令十三省置十三雷霆焉雷霆轰轰品物震生天以之清地以之宁而天下以之平矣久之人或犹有为之不堪者则应之曰公行公政我秉我心各适其适夫又奚戚且寔教益也乃设位望方而拜受于庭盖家奴之罪乃教束未严者之过也子路人告之以过则喜禹闻善言则拜水也年垂九十矣尝效武公九十求规国人曰勿以我老而弃予设规桶于大门之外三年而不得一言今乃得不言之教则又何为不喜而拜受于庭乎越明年公则阴遏望风之奸普施不报之惠躬礼士夫之家加意于耄期之朽径访天关曰翁卧不起吾亦将见公于卧内其开心见诚明白洞达有如此者夫始用不测之威终施不测之仁寂如雷息涣如冰释岂非无所凝滞胸中磊磊落落大丈夫哉于其代而还朝也感慨之不足而咨嗟之咨嗟之不足而情见乎辞云先威后宽紫阳诠兮震惊百里不丧七兮过化存神不获身兮仰圣瞻天复紫云兮甲寅二月甘泉先生续编大全卷之三门人顺德何鸿校刊序慕陶胡先生漫稿诗序甘泉子曰诗之作何为者也诗其承也言承其志而发也发由中出也感于物而中发故沉吟焉沉吟之不足故慨叹之慨叹之不足故咨嗟之咨嗟之不足故长言之此诗歌之所由作也书曰诗言志是故其志刚者其词燥其志柔者其词湿其志正者其词平奸人之词险幽人之词淡仁义之人其词蔼如也百世之下诵其诗者可以知其人不足以知其人者非诗也剽窃仿真他人之陈言也故诗可以兴可以观可以群可以怨不足以兴观群怨者非诗也无用之虚车也甚哉诗之难言也故有诗可以显人者焉有人可以显诗者焉有大序可以显诗人者焉三百篇之诗多里巷啬夫妇人之作人非显者也而其诗列为六经垂训万世谓诗之显人非耶宋之大儒人则显者也其诗之音律未必协唐唐人未必取之然而后世好之如脍炙人诵而家录之谓人之显诗非耶吾郡节府胡君镜水之尊甫慕陶先生有诗八卷题曰漫稿予尝得而读之字顺文从如敲金击玉声韵铿然其诗足以显人矣乎天岂去此哉任真无所先此非渊明诣道之诗乎夷考之行幽人之贞不事进取陋彼折腰固也率其自然任真不先乃慕陶而陶者也其人足以显诗矣乎观者当自知之节府君因乡知岑子石台梁子兰汀属序于水凡三四至焉期于必得水非子夏之伦大序之作而以诗人显者也顾以伏生之年九十之朽言语支离之际尚可言文乎哉三辞不获乃勉强破戒徒以俛从二贤之恳副节府显亲之意僣书卷端归胡氏寓慕陶公以为何如耳知不足以显诗人然人与诗亦固不赖之以显扬者也谨序甲寅五月湛子知言自序甘泉子既作非老子折衷杨子矣而名曰知言何居曰吾知言吾之事也吾庸暇辟老子杨子乎哉吾之为学入门第一义也孟轲氏曰我知言我善养吾浩然之气夫知所有而后养所有夫知言而后养气有所措后之云集义有事者此也夫知言学者之事也知人成德之事也今始言为学而遽及知人之事不亦躐矣乎孟氏知言曰诐辞知其所蔽淫辞知其所陷邪辞知其所离遁辞知其所穷以言乎诐淫邪遁之所能蔽陷离穷于我也故诐辞能使人心蔽淫辞能使人心陷邪辞能使人心离遁辞能使人心穷说者以谓于诐淫邪遁之辞而知其心之蔽陷离穷此知人之事也夫论学之初不暇自知而遽能知人乎哉知其为诐淫邪遁之所蔽陷离穷则吾心义理昭然呈露养气以有之于己焉而圣学之功用毕矣嗟夫老子道德经流传至今上下数千年而莫知其非聃之为者矣杨敬仲之言浸淫数百年迄今而益炽人莫知其为非圣之书矣吾幸得之千百载神授之下年垂九十恐一旦身先朝露而万世之人受其蔽陷离穷之祸而不自知所谓以学术杀天下后世者岂有涯哉吾为此惧诚有不得已焉尔诚有不得已焉尔噫甲寅六月王僚慕溪黎君六十一初度华诞叙岁在甲寅冬望浊气藏潜天地清肃寔黎慕溪六十一初度诞辰厥元嗣民效系克家之子仿卜式输边之义府典仪之爵寿筵适开宾从咸至肃肃乎曳之长裾翩翩乎舞老莱之班服冠盖缤纷尽东南之胜流交酢西王之宴俎惟时天性之乐道义之欢而海屋之筹蟠桃之献不足道也民效携少弟民征厥子祖德祖懿祖外孙伍星奎来问寿于甘泉翁翁于是年垂九十矣然怡然遽然而笑曰嗟夫寿在子之身矣吾闻古之祝福寿者如日之升如川之流是廷宝以之日月逾迈俄而永年君子法之以自强不息不息则寿也自予荐于乡一至礼部焚引侍母绝意闻达从游江门而乃先君一溪往来交游遣子贵中从学甘泉一溪仙去廷宝时则七岁耳矣笃孝爱终身思慕是号慕溪知其孝矣夫孝敬天性良知良能其扶桑之初日乎山下之出泉乎知其福寿无量矣予益器之特加爱焉越十二年妻之季女甲戌之岁廷宝二十有一矣送母尽礼革去俗风以胙代宴人皆始疑而终信之德感人矣予以母命赴礼部遂登甲科入翰林越四年以编修充正使而安南事竣母泣难离将母复命于京居无何母卒扶持而归若将终身焉及予被荐赴召廷宝年则二十有九矣与公赞体刚叔辉四子相从北学上都有同心丽泽之益闻圣贤之心性之学而廷宝头角耸然矣及归则族党有不平者来就评处置得宜人皆悦服凡族事乡事必曰慕溪知之否丁亥建祠始祖壬子建祠先祖孝敬益至继室二三抚子无异罔有间言刑于之德着矣乃从许鲁斋学者治生之说惩富人倍息困人之弊为子母钱四载之规四子贷母母子皆尽氓以无事氓济已富仁义之利利日以长土日以广阡陌田连跨于两邑廷宝时则五十四矣壬子大饥阴助钱谷不求人知德及乡闾廷宝于是乎耳顺之年有反求旧学之志矣夫自七岁而十九而二十九而五十四而六十其所卓立表表如此虽曰未学吾且谓之学况所志如此耶所谓日以渐而升川以渐而至非耶夫日之升至中天为至川之流以大海为至人之志以圣人为至子贡货殖晚闻性道今廷宝父子源源而来讲于天关将求底于至道矣乎诗曰乐只君子万寿无疆天关多士请以此为祝自贻永命惟在慕溪慕溪其以此自寿内翰燕峰史君六十华诞序诰有之天寿平格曷谓哉甘泉子曰于是乎见天人之道之一也夫天也者道之大原也寿者天道之常流通于人物者也格也者人之感通乎天也平以言乎其道也故曰无党无偏王道平平即道也道不可言言平平以形容之也曰中曰庸曰止曰矩此其类也夫子中都置准于堂以示平昭道也故天以平而常清地以平而常宁日月以平而常贞明人心以平而长灵夫子十五志学志此也三十而立立此也四十不惑不惑此也五十知天命知此也六十耳顺顺此也七十从心不踰矩矩即此也平通乎天天斯寿之非天故一一而寿之琐琐也天之常道而无穷人得之则寿焉若天寿之也故至诚无息不息则久久则征征则悠远故悠远无疆皆天寿也大哉天人之一也莫气非天也莫质非地也故曰人者天地之心也天无外气地无外质故自欺即欺自天自敬即敬自天如此者其知平格之道乎于是吾乡司寇大夫弼唐庞子闻之曰大哉道也久矣寿也可大可久其惟人矣若应天溧阳燕峰子史子者可以与于此乎甘泉子曰匪直史子耳人人可与也曰今甲寅八月之吉惟史子初度之辰惟公寿之合新泉同志诸君之愿也曰若史子则吾知之旧矣厥考知山黄门择归从予优游南雍之涯熏德观光之馆遂荐应天乃登黄甲乃署天曹乃改内翰行道显亲平平之道着于成己矣馆我新泉泉出涌地乃立书院附郭百亩馆谷多士时葺馆宇锡类不匮平平之道行于成物矣谢职而归乃开玉潭偶得煤山乃济两邑赈荒巨万身亲是临乃广灌池润田百顷有博施济众之心物我同体之义平平之道浸而及物广矣既富而高不溢不危长保富贵前光后贻夫史子多修有此三者将以体天无疆自贻永命志学日跻进而立而不惑而知天达耳顺之扃蹈从心之矩超乎期颐之天未可量也于是天关诸子喜闻而乐道之请叙其言因庞子以寓寿云寿封君郭中山先生八十华诞叙郭氏子平川子以黄门守嘉兴解印归养十年矣甲寅冬走二千里来游天关问寿之道以寿中山翁焉甘泉叟曰寿何寿矣寿不同有年寿有道寿有世寿曰何谓年寿曰下寿六十中寿七十上寿八十曰奎也家君年跻八十耳聪目明起居康宁甘泉叟曰七十古稀况八十乎中山翁得其上寿矣由此而耄耋而期颐宁有涯哉请以年为翁祝曰何谓道寿曰太上大道其次常道故圣人浩浩君子慥慥纯亦不已悠久无疆夫不已无疆寿之至也曰奎也家君通贯古今谈论理道刚直爽闿不屑琐务讲易乐昌宾礼魏国甘泉叟曰中山翁得常道矣由此而不已入于浑沦超乎无垠何有哉请以大道为翁祝曰何谓世寿曰古之所谓万寿者人岂有万年哉父作之子述之宗庙享之子孙保之由父而子而孙而曾云而仍其气相禅万年也今中山翁笃生平川正学登科黄门爰膺封显虽由此而曾孙云仍裕后昆岂有涯哉请以世世万年为翁祝平川子曰吾家君昔也见翁京师如见孔孟仰德素矣敢求书之为三寿之序以为光荣以垂不朽以慰家君仰德之诚因序以为称觞之侑云泰和蜀江高平郭氏族谱序郭氏族吉之泰和蜀江高平巨也平川子由黄门守嘉兴谢政归养携侄尚恺从学甘泉子而问谱焉曰奎也乃唐中书令汾阳王子仪之后也其始迁之祖曰子高子高而上徙自邑南乡之西平与灵溪同祖曰文胜西平徙自万安符竹祖逴逴祖枢密曰延嵩延嵩考中丞瞿瞿子仪四世孙也子高而下再世有曰魁者中宝佑乙卯解元至十一世有曰治者号中洲举正德丁卯乡魁受学于阳明先生仕至南宁府同知念惟始祖至今历四百余年而诗礼衣冠不乏支派繁衍已不下而未艾则昭穆以敦爱敬于无穷者将有在于谱宣德正统以前亦尝有成编后族父中洲以续编未成乃作团图作房谱族父既逝奎之责固不得辞矣乃谋于族老长命笔于才子弟而奎总其成焉此谱所以作也旧谱有王文端解学士余侍讲房谱有邹司成诸公序兹因谱成以首序僣渎函丈幸领至教将归以遍告于族之人以兴起夫爱敬之风而达之天下则固先生之教之所及也矧家君中山翁尝授徒于乐昌近闻石翁高风亟慕乎先生之学获瞻道范于京邸族父中洲翁闻先生讲学西樵欲往从弗果癸未京师因南野公通贽请教焉则夫先生之道德所以兴起于郭氏者非但奎也三十年门下之谊矣翁固所不拒也甘泉翁谓然叹曰谱重人乎人重谱哉夫人道与宗谱相为存亡者也人道失而后求于谱也故礼法不必行于天下而天下知劝者谱之谓矣以予观于谱图而知王道之易易也何居记曰人人亲其亲长其长而天下平谱之谓矣请闻焉曰吾未见子之宗谱谱有图乎曰然图有纵乎曰然有横乎曰然曰然则爱敬之生其在此矣由纵而观之自吾之身而吾考之身而吾祖之身而吾曾祖之身而吾高祖之身其气之相传一人之身也人有不爱其身者乎由横而观之自吾之身之支之分而吾兄弟而吾从兄弟而吾再从兄弟而吾三从兄弟其气之分其初一人之支也人有不敬其支者乎故亲亲长长之心油然而生矣请问谱之说曰谱也者谱也谱世行也按谱而历观之必曰某也善某也未善必将明慕其善而法之暗指其未善而戒之戒未善以从善则礼义之风廉耻之心勃焉而生矣故曰礼法不必行于天下而天下知劝者谱之谓矣虽然爱亲敬长天理之学也中山中洲萌之至平川而充大之子弟从之绳绳不绝德日以盛业日以大焉则斯谱其将见重于天下矣固不在余之序也赠平川子郭子还泰和叙门人有问甘泉子曰闻之学也问也思也辨也行也其圣功之五窍通乎道也然乎曰然曰如五星齐明也然乎曰然曰学问思辨行之不达必达之弗达弗措也世岂有斯人哉曰有若平川郭子者有之焉于有所不达达之其颡有泚其穷到底不但已焉曰如斯而已乎曰然也而有五至焉学而无学学之至也问而无问问之至也思而无思思之至也辨而无辨辨之至也行而无行行之至也曰五窍五星则吾既闻之矣若夫五至则吾未之闻焉曰五至一至也无不在而无在中正之学学之至也无不在者精义之奥无在者存神之妙故曰至诚无息不息则久久则征征则悠远悠远则博厚博厚则高明博厚配地高明配天悠久无疆其圣矣乎平川子告归故以为平川赠平川何以处我诸同志闻之各有赠处以附回路二子之义云贺宪伯回溪尤先生还少参之江右叙甘泉子退居天关之麓蓬蒿塞门无车马之迹有宪伯回溪子尤子来自岭东过焉排闼而入甘泉子于时九十矣龙钟而出眊眊聩聩而口吃吃一会之间有若平生神交于倾盖之前者回溪公出甘泉子谓门弟子曰是何伟哉何其伟哉其仪可象也其威可畏也其恺悌可亲也仪可象其官之表乎威可畏其吏之严乎恺悌可亲其民之主乎小子识之居无何为乙卯之夏回溪公迁江右少参惠州太守皋亭姚君寓书于甘泉子曰尤公之迁也凡惠之官吏士民感其德而憾其去遮留之而不可得先生居罗浮同为寓土其亦有感乎夫自尤公之临是邦也百僚肃焉官司师师焉故其谣苞苴绝兮刑政彻兮巡公之去孰遗我法兮曰自尤公之临是邦也六房惴矣六政举矣故其谣曰官之清吏之兮巡公之去孰与我规兮曰自尤公之临是邦也四民职矣俗风易矣故其谣曰田畴工肆巡公致之商旅来归巡公致之子弟孝友巡公振之公其去此吾将畴依兮于是人有知者曰甘泉翁可不谓知谁谓其耄聩乎识回溪公于倾盖之初询事考言若执左契然惠阳之官吏士民咸白于庭太守寓书于数百里之外请甘泉子叙为锦轴甘泉子曰九十伏生言语支离之年尚可为文乎哉辞不可乃叙官吏士民之言为尤公贺亦以泄惠人愿留不得之意云乙卯六月思南李氏家乘序嘉靖丁巳冬李生渭湜之氏谒甘泉子于小禺峒中问学甘泉子曰体认天理湜之曰何居甘泉子曰理者天之理也人之生也父子之孝君臣之敬长幼之序夫妇之别朋友之信皆天理也为子而体认乎孝所以学为子也为臣而体认乎忠所以学为臣也为夫而体认乎别为朋友而体认乎信为长幼而体认乎序所以学为夫妇学为朋友学为长幼也故学也者所以学为人也学为人也者所以学为圣也学为圣也者所以学为天也湜之曰有要乎甘泉子曰戒惧慎独矣无内无外矣无过无不及矣勿助勿忘矣斯其至矣问政甘泉子曰体认天理湜之曰何居甘泉子曰是天理也人皆有之施于人之为父子者焉所以体认吾之孝也施于人之为臣者焉所以体认吾之忠也施于人之为长幼为夫妇为朋友者焉所以体认吾之序吾之别吾之信也仕优即学矣学优即仕矣仕学有二天理无二矣政也学也一也湜之唯而退他日又以家乘问序甘泉子曰体认天理湜之曰何居甘泉子曰体认天理之学始于邦家终于四海者也施于有政是谓体认天理之政始于此也易曰同人于宗吝是谓天理之政始于此而不止于此也予观于子之家乘也万户君自汲水迁居思南为一世祖是为思南李氏之始三世祖斌初授某官是为思南李氏世官之始由是而四世分为五房是为李氏五房之始五世十有七人六世以木纪三十有四人七世以水纪六十有一人八世六十有八人九世六十有五人十世以承纪者二十有五人十一世以金纪者三人十二世以仁纪者始于学仁一人八世以下未艾也其始万户君一人耳子之作家乘也俾子孙知身之所自始又俾其知族人与吾身同所自始夫物必有始君子贵反其始始者天理也吾子与族之人体认以反始而已始者吾与族人一也族人与国人一也国人与天下一也人与万物一也人也万物也与天地一也知吾之与天地万物一可以反始矣学者学此也政者政此也家乘也者乘此也学也政也家乘也一也湜之拜而谢曰渭之问三而夫子之教一也遂书之以序乎家乘甘泉先生续编大全卷之四门人顺德何鸿校刊记湛氏小宗合食田租记湛氏合食余租者吾小宗叔钓隐翁东宇翁与兄处乐行素弟佑之用潜文遂惟寅文明之所议立也嗟夫合食之礼有关于善族矣有揖让焉足以昭敬矣有荐食焉足以昭孝矣有诫词焉足以昭教矣有三酌一饭焉足以昭节矣有自言己过焉足以警矣如是而族犹不善者非理也如是而犹或不知警者非人也宗老皆喜其善犹恐其后之或不继也议以南步之田一分之租永立为合食之供五房轮管供合食之礼焉合食有田有租则永永不弛则合食亦永不弛也斯租也乃初治南步之田五分房分而水不受者也水不受故众以为公用公用今为合食之供至善至善者也自壬寅始随烝尝管于第三房明年管于第四房又明年管于第五房又明年管于长房周而复始岁之丰荒惟其所遇自抵也宗老命水作记刻石垂示不磨敬拜而书之壬寅十月抚州府新创三贤祠记抚州三贤祠者太守曾君惟馨汝檀请于抚按督学诸公之所创也经始于是岁闰月之朔凡九阅月而告成祠为堂室者三而为大门者一示异入而同趋也盖同知黄君思亲通判赵君埙谢君适然推官陈君瀛之所同心而协赞众工乐趍事而赴工是以成之速如此也抚之士人咸欣欣以来乐观厥成太守伻来请纪其事且以诏抚之人士焉甘泉子曰予何言哉在言乎哉在诸君诸士之心矣耳夫圣人之学心学也记曰人者天地之心此知道之言也何以谓人为天地之心人物浑然同天地之气气之精灵者即心心之生理即性惟是一心一性非有别心别性故天地人物之气之心之性一也如彼脂灯之火石中之火木中之火之光大者如日月之光非有别光也乃其精灵者之光也是故性者心之生理也故天地不能不生人人不能不生心心不能不生性南川林子曰看来只如一团水相似都混作一块又各各饱满无不相干涉者师白沙先生然之曰终日干干只是收拾此而已矣更有分殊毫分缕析合一理会义理功夫尽无穷书中所言特体统该括耳曰道可传乎曰可得不可传也或谓尧以是传之舜舜以是传之禹禹以是传之汤汤以是传之文武周公文武周公传之孔子孔子传之孟轲轲之死不得其传焉若谓有一物相授者然而不知人人自有人人一有张子曰知死而不亡者可与语性其几矣是气是心是性宇宙内浑然大家一物不能分以自私不能以与人无有同异无有彼此贤者知者不能使之过愚者不肖者不能使之不及不待尧而存不随桀而亡何传之云所可传者法耳开心知见之法耳去其蔽之者之法耳故诗云万物宇宙间浑沦同一气充塞与流行其体实无二就中有粲然即一为万理外此以索万舍身别求臂逝川与鸢鱼昭昭已明示我心苟不蔽安能出于是知止乃有定动静原非异见之即浑化是名为大知其次在敬养敬有为心累勿忘以勿助其机极简易其斯之谓乎今抚州太守政教既行乡约爰祠三贤此心也巡抚汪公公皆可之此心也督学苏公可之此心也其之此心也人士乐观之同此心也抚之三贤陆象山吴草庐吴康斋之学此心也象山先生立其宇宙性分之一契道体矣契此心也草庐可使一字乎凡夫立造妙明几微矣明此心也康斋先生收敛沉潜过而自讼启勿忘勿助之机见鸢飞鱼跃之妙见此心也或曰敢问三贤之学安所似曰象山之学直诣高远似曾点草庐之学测识超脱似子贡康斋之学确实谨守似曾子故一峰罗子曰康斋一传而有白沙功岂小哉曾点子贡曾子象山草庐康斋白沙诸贤同此天地之心也不能外天地之气之性也故曰一也何有同异何有彼此人所造浅深异耳曰道莫大乎出处敢问三贤之出处安所似曰象山之出处似柳下惠故不卑小官必以其道草庐之出处似伊尹故治乱皆进五就汤桀康斋之出处似伯夷故不屑就已望望然而去之而易地皆然矣何居曰三贤皆天地之心也皆为天地立心者也吾故敢叙心学之说俾复太守记于石以与是郡及四方学士商焉壬寅十一月修复山全节庙大忠祠记余弱冠游郡庠时则闻山为宋亡之地而哀之然而未知所谓山者及壬子举于乡会试报罢因弃去从白沙先生游游山始知所谓山矣而慈元太后全其节后文公陆公张公三忠庙其前则犹未知所谓行朝体制草昧固如是乎而疑之及余由翰林历迁国子祭酒礼吏兵三部三尚书皆在南京以近时则闻李侍御按新会迁殿与庙于圭峰废寺之址徒以附郭便祀游焉而异之未知所谓以神就人非余致政南归二年壬寅仲冬之廿再谒白沙遂因友人汤子复游山过是邑见同志何邑尹治兹二年爰兼政教曰山修复乃督学林退斋公之卓见巡抚都宪大司马蔡半洲公巡按姚侍御泽山公之断制赵太守丹山之倡议沃教谕惟禄等之协赞而任其责者廷仁与孙主簿从善也经始于二十一年五月日迄工于是年十二月日然是役也废兴之故匪轻岁月之迹宜纪前有白沙一峰东所诸先生之记非公之文莫克绍光焉及余至山则见全节庙凛乎而在其上大忠祠为四楹者二则退然而避于左歇官厅亦为四楹者二则偃然而居于右于是君臣内外之制始明矣天冠地履之义分矣来观者而其秉彝人伦之心油然而生矣虽亡犹存矣考览故迹目其石则曰此丞相陆公秀夫负幼帝赴海之地也目其前曰此杨太后闻幼帝赴海叹无复望投波而死之地也望两山会合如门则曰此少傅张公世杰瓣香祝天巨风而死处也北望燕云俯悲宋祚曰兹非文信国屡执不屈死节时乎而感慨之情忠义之气勃兴矣由是追憾有宋立国之弱举措之乖议论高宗之渡武穆之祸和义之胜社稷之死奔逐至于如此而令人握腕感愤痛哭而流涕者矣知祠庙之迁复而易制者大有于名教而之谋之善也或复易制善则吾既问三忠之为忠也何也哉甘泉子曰三也哉无所为而为之者也夫三忠者不自不自欺其心而已焉者也知其为忠而为忠矣夫三忠者自尽自心自存自性知杀身而不知成仁知舍生而不知取义焉者也殷有三仁焉曰人自靖自献于先王若三忠者亦知自靖而不知自献于先王者也自尽自忠于人何与焉是则三忠也已矣壬寅十二月桂阳大通桥记大通桥者桂阳于州省之通桥也东连吉赣南接韶雄之通桥也二水由西北合渌而采而寿而泉塘而焉曰江口是故江口者一邑众水之归郴省必经之路使车之东西南北过者耕者牧者樵采者霖潦泛涨者漫不可济一水之隔如天然水落石出者褰裳涉者啮趾者没者往往病焉嘉靖庚寅范方伯苏山永銮三峰某谋诸合邑士夫之贤者若殷民尚义者共费千金为三拱兵宪扬君仪州守叶君尚文县令杨君易督课奏功三稔而圯焉辛丑邑诸生范时会众请诸兵宪李君凤翔曰桥之圯洪水之冲也基之弗良也乃复举合邑尚义者出众金借余石徙半里而桥焉邑令周君讷殚心无何告病而去越今癸卯春桂林刘君缙以别驾左迁来令兹邑履任之始乃心民瘼百废具兴爰理学校遂修桥梁州守范君沂行邑是图捐俸以助乃共谋诸乡进士范君永宇永宫教谕邓君洋训导蒋君松潘君弼以及士庶人询谋佥同叠石为不其为数四长若干后平而前杀以杀水势不高出于岸若干尺不之两旁以巨石之架木为梁覆瓦为屋凡费若干金民心莫不子来用不给则皆刘君任之也州同陈君大纪州判王君鲁伯同寅赞襄而冉典史表亦与厥谋董其工者千户李尚文致仕巡检范湖萧袁汝才监生朱世安生员陈志淳也是役也适兵宪金君璨以豸史来镇兹邦先声动民踊跃趋事故不数月而告成于是病者如起涉者如砥跨之如长虹之伏波使车之东西南北过者通于行耕者通于畴牧者通于野樵采者通于山人情通于上下名其桥曰大通乃相与言曰是役也惟成惟圯惟圯惟成厥工惟艰不可不纪以告邦人于永也遂以介币不远三千里请记甘泉子于罗浮之墟甘泉子叹曰善哉刘子之为政也予于留都之江浦试之矣夫政因于心者也予于是知王政之易易也何者政因于心王政也故易行也昔郑子产以其乘舆济人于溱洧孟子讥之曰惠而不知为政岁十一月徒杠成十二月舆梁成民未病涉也此王政也今一桥之倡庶人之心即教谕邓蒋潘君之心邓蒋潘君之心即方伯进士诸范之心诸范之心即州守范君之心州守范君之心即州同陈君州判王君之心陈君王君之心即兵宪金君之心兵宪金君之心即邑令刘君之心故其成也翕焉予故曰王政之易易也诚使推此心而往行之于工虞教养焉行之于礼乐刑政之务焉人心悦而政成矣行之于一邑诸邑慕之风之于一州一府诸州府慕之风之于一省诸省慕之而王道备矣是为王政者师也其功顾不大与用记于石永以为训癸卯九月沙湾王氏祠堂记青萝子王子问其祖祠之记于甘泉子曰逵也闻之礼有始分始迁之祖有功德之祖皆不祧吾三世祖嫡某而上既为大宗矣三世祖支某而下为别子是为始分为小宗为宋府判由黄旗角迁番禺之沙湾是为始迁夫二始者皆为始祖也四世祖某登咸淳二年进士为阳江簿兼尉事宋乱保障一乡乡之人德焉是为功德之祖故祠之设兼祀之不祧也惟先生记之以光斯祠以显吾世也甘泉子曰人大祠乎祠大人乎青萝子尝志于圣人之学望夫子数仞之宫墙得其门而入将升其堂入其室见宗庙之美百官之富则子之宗庙大矣美矣而何假于人之言乎又问曰道大祠乎祠大道乎曰道则大矣有何言哉且其为祠也凡为栋宇者几何间矣曰其为寝者三为正堂者三曰遗安之堂为拜亭者间亦三矣曰释思之亭三联率若一矣前为三门又前为牌坊者一祠之翼室左为神厨右为燕宾之所门之左为家塾合族之子姓学焉甘泉子曰嘻不出一祠之内而道存焉夫三联率若一一以象大极也三以象三光也三三而九通天地人合三才而九之以应九畴之数也兼两翼而门凡十有二以应十二月之数也是故不出一祠而天地人之道备矣祠孰大焉子姓家塾之学学乎此足矣而祠足以垂百世无疆之休可大可久之业矣青萝子曰逵切有志焉自今其以我文孙闻命矣曰祠之为材也有异乎请闻材美何材美矣予虽访王子于青萝之峒而未登祠之堂观祠之胜柱何柱矣曰铁力梁何梁矣曰铁力栋何栋矣曰铁力榱桷何榱桷曰铁力窗棂矣曰铁力甘泉子曰美哉材乎夫铁力者铁力也天下之良材也虽然水也闻之固有天下之材之美五而丹楹刻桷山节藻梲不与焉子闻之乎一曰道二曰孝三曰敬四曰恪五曰睦此五者天之经地之义人之美材者也是故君子营其祖祠必以道为柱以孝为梁以敬为栋以恪为榱桷以睦为窗棂是之谓天下之美材而丹楹刻桷山节藻梲不与焉夫然则祖考享之子孙保之斯祠为不朽矣是故君子致乎道而祖考若蹈焉致乎孝而祖考若欢焉致乎敬而祖考若存焉致乎恪而祖考若着焉致乎睦而祖考若和焉故五材之为祠极天下之美之良也青萝子优为之矣青萝子曰斯祠也轮焉奂焉美矣良矣请先生书诸石以为训示子孙共保此祠俾勿坏癸卯十一月迁修邵阳县儒学记甲辰五月邵阳师儒邹君文元李君一夔余君宝暨诸生王生朝扆等十有六人寓书于甘泉子曰邵阳宝庆附邑也邵州旧址也惟我陶南子陈子某以高才雅操初摄郡符薙妖变抚疮痍活兆众武备既定文事乃修遍视邑庠叹其卑隘倾圯非广大高明之居莫称教基亟白于巡抚陆公守巡胡公杨公捐财鸠工一新之后者前之高者平之卑者垫之虚者实之于是先圣有庙后祀有庑敬一有亭明伦有堂文星有台尊经有楼二坊有翼景濂有号师儒有廨生徒有舍仓库厨湢有所易百年之材以可久之材而报神教人无所不备矣惟泉翁先生尝师天下而此士密迩慕先生之教久矣必得先生教言则可以光此教基甘泉子曰予何言哉盍反本而求之反本而求之有余教矣何居曰试问陈君之所以汲汲于修举而抚巡诸君之所以翕然而许可之三师与诸生之所以同词而乐道之者何心哉岂皆有所为而为之者哉无所为而为者天理也此一出于人心天理之同然者耳反求是心察识是理而扩充之则为师者之所以教为弟子者之所以学有余裕矣予何言哉或曰子之言天理也不亦深哉盍姑浅之使易行也甘泉子曰理无浅深心有本体是故东海苟有人焉同此心同此理也西海苟有人焉同此心同此理也南海北海苟有人焉同此心同此理也或曰陆子言圣而子言人焉何居曰圣人亦人也而夫人非圣也语圣则或有异语人则无不同也或曰虽然幸子略言之浅之无深也甘泉子曰人皆尧舜也途之人皆禹也天理之在人心不可泯灭也久矣盍观诸途之人市之人乎贸易之微必曰此有天理矣此无天理矣子谓何深乎夫天理者天之理也天则神神则化化则不测子谓何浅乎尧舜禹之中汤文武之极其理一也舍天理吾无言矣天何言哉四时行焉百物生焉姑记于石庶可以为训游南岳记嘉靖甲辰八月甘泉子治西樵之云谷与宜兴黄仲通云淡顺德周自正荣朱决策南岳不告家人遂于初玖日登舟历飞来览灵泉过南华登韶石及乐昌骆君举尧知礼部报罢始归二日请从吾与三子者度郴岭历衡阳甘泉子谓三子曰若知游乎吾语子游闻之师石翁曰心有所往情随景迁俗乐也以言乎心之不可逐物也予继之指曰千峰踏遍还知我以言乎以我观山也能知以我观山而不逐景者斯可与游矣九月初四日庚子至衡山县宿于安宝观武陵蒋督学道林先约犹未至亟走人邀之是夜沐浴以俟厥明行事由县道夹松桂桂香袭人五里许有桐冈杨国子读书堂小憩焉辛丑晨兴诣岳庙及午莅牲祭告于南岳之神止宿于开云堂壬寅径于庙西北于庙右于后右过胡文定公书院入门瞻像俨然二子致堂五峰配焉再拜而出兴卜筑卜邻之思观其左右山一枝垂下如龙伏然予缔观谓三子曰此不可卜筑乎三子曰可矣道士曰此前朝衡岳废观址也鞠为莽草无主无税久矣遂定卜为书堂为终老之计焉素志也遂退行就大路迎坡桥跻岭而上而北右傍石泉冷冷出于两山之间道士曰此所谓络丝潭也此祝融峰之泉来遶庙下者也其上有峰高出于右方曰赤帝峰左方曰香炉峰赤帝之上右为紫盖峰予曰名峰也盍登焉道士曰此峰直立无路可阶可望不可即也问其西一峰曰石廪峰也其不可阶犹夫紫盖也即又行而上度一石桥曰玉板桥也又扶而上路稍平时风大作吹人欲踬予窃曰昨祭告于山神云云矣此岂祝融君以试我耶虽排山拔木吾往矣祝融之灵不灵应耶又前而至所谓半云亭小憩焉有小桥曰此迎仙桥也前途有鸣锣者仆夫亟止之问之何曰此山鸣锣必招风雨予曰锣能致风雨则予告诚于神矣神有不感乎吾无虑矣须臾大风果息浮云薄散日光布暖仆夫怡怡草木熙熙或曰此非祝融之神之灵感耶前之阴风驳云祝融君诚相试矣又前而上道士曰此祝高峰也予曰此上回雁峰也人以衡州之山士夫之东西过者便于登览故谓回雁峰夫曰回雁者以言其高也今祝高之峰反不高乎道士曰祝高高与紫盖等矣道左之坡有大石卧焉长可丈余曰予当为大书上回雁峰刻于此石矣又扶而上筱竹萧萧奇花的的至一小寺焉问之则半山亭也又曰旧紫盖寺也杨克复请具馔雾雨霏霏复作曰祝融君又试我乎馔既须臾复霁日光下漏云霭渐开或曰祝融君其又喜乎则又从右而北过两山一如桥然或曰此非仙桥乎即又北行而上山右一石如鼓为小木之根所破予曰以柔破刚气之力也志学者如此木之力焉何圣之不可至也顾谓二三子曰宜学此木矣又前而上则又雾雨霏霏行栗栗或曰祝融君不亦负乎役者曰此云雾也非雨也高山之常也予曰就雨何伤观朱张之游之雪也亦然耳即又前而上至三叉路曰此湘南寺将废衡州王少府道所修复之予曰贤哉两溪子也其修举废坠之政可推也已又从佛堂之左栈道而上方丈小憩焉时已在云雾之表刚风作寒曰往矣即引至方丈之右观贯道泉泉出于大石之下傍有奇草叶如紫凤之形问之曰山紫苏也与世所产迥别又下至叉路由右而上有大树密林蔽于天升降几十里过一废坊两石夹仅存叹曰世间废兴相寻亦常耳僧曰由此入祝融可四五里予曰曷计远近焉从者拾菌于道傍持以献僧曰此过八月则不可食食则伤人予曰一物也时殊而利害顿异时哉时哉随时消息其惟圣人乎即又前而上过狮子石石下有泉流出则又三叉路焉一至祝融峰一至玄明洞洞僧馈茶于叉路云雾暂开或曰祝融君其复喜乎有订之者曰然则祝融君喜怒不常矣乎曰非然也夫正直无私之谓神如使神之于人也孰为可喜孰为可怒则神亦劳矣可谓神乎天之为物也亦然如使天之于物也孰为可生孰为可杀则天亦劳矣天固如是乎或曰然则东坡谓韩子气能开衡山之云也何居曰亦臆说也使韩子而贤人也则衡山之神固当先扫云雾以俟游笻之入何待云而后开乎矧一山之内一日之间而气候不同或上云而下霁或上霁而下云又谁使之然乎故张南轩亦有人谋天意偶相值寄语韩公莫浪夸之句甚哉苏子之谬也是故天地之气升降翕辟何常一阴一阳之谓道阴阳不测之谓神知此者可与知道矣阴晴寒暑此天之所为也自然之运也知天之所为于道其几矣午至祝融峰上封寺及暮宿焉玄明洞僧楚石来见予曰玄明洞何如骆君举曰为其前无蔽障耳予曰无蔽障何如骆子曰不可予曰可也夫物固以蔽障失之者多矣日月之明常在蔽障之者云雾也人心之神常在蔽障之者物欲也故学求去其蔽障之者耳三子曰然既而杨克复以病后至遂同饮而散宿于僧房曰鸡鸣上顶观日浴予曰日之本体则吾常见矣予又问曰顷吾遇李三洲于宜章之途告我以祝融光景之瑞何如僧曰此山中之光常也晴则有之俗唿天灯非瑞也予曰博罗之山时有光焉亦如是矣癸卯晨兴从寺后小径夹莜竹杂黄白野菊行不能七里至望月台题名于石道士又指其西一峰曰此芙蓉峰其不可阶犹夫石廪也下由叉路至玄明洞大书二诗留刻石壁下过祝先兜率二寺小憩遥望二峰插天曰此天柱峰也其不可阶而升犹夫芙蓉也又五里至南台寺宿焉时则大霁与上方顿殊夫以不能五里十里而阴晴不同如此执常而观天非知天也是夜风鼓松杉声如大海之波涛然甲辰下南台过飞来石下退道坡坡一百廿级皆一石为之右傍观金牛迹是夕还开云乙巳携诸生视沉都宪所为白沙先生筑书院未成之址曰散而不吉非所以处先生也是日重九遂往登高于朱陵洞洞之宫观皆化为田禾黍离离侧足扶竿过石径及至瀑布观冲退醉石作诗题名刻石乃下访寿宁宫而还丙午犹定精舍之卜于衡岳之墟衡岳之墟者发于天柱历南台凡此山之胜于兹为最故定卜焉予曰白沙先生旧卜不吉宜建一祠于书堂之上台诸子曰可矣侍御史衡州刘岳亭黻携子太学生光来相见于开云有诗文相赠留饮而别厥明十有一日丁未游方广以路险远鸡鸣秉炬而行良久旭日东升渐入险路崎岖万状屈曲真如羊肠然必去轿易以竹兜手自植小盖乃可行也役夫告难予曰行也行则不难又告曰远予曰行也行则不远初登山下若彼濯濯曰此非以近人见伐乎又行而上而岭见大木参天曰此非以远人而存乎可以见祸福乘除之理矣见藤附树而生直上数仞问之曰此大枫藤也有一大树为藤所横缠数匝凡藤所缠处树为之瘦曰弟子识之信哉藤缠葫芦相缠之喻矣况人心至灵有所缠累宁复有广大高明之本体矣乎见一树跨生于大石上曰可以见气无不贯矣否则石何以能生此树见有小树枝戛大树者与之共生曰可以见一气相通之理矣否则异根何以同干至方广寺则见寺坐莲花峰如莲心旁围八峰如莲瓣然曰幽矣远矣盘郁矣然而名为方广未见方广其莲花庵乎顾谓三子曰天下固有有名而无实有实而无名则毁誉之于人可信也哉问僧曰而戒荤乎曰然戒杀生乎曰然而畜六畜乎畜鸡乎曰否而畜鸭与鹅乎曰否畜犬与猫捕鼠狸也曰捕鼠狸非杀生而何曰非我杀之曰使之杀之与自杀之者奚异曰畜猪乎曰畜之曰畜之者长不杀乎兽蕃而勐则囓人人类尽矣曰畜猪也将售之屠曰售之屠则杀之矣与屠杀之与己杀之者奚择焉僧无以应遂谒朱张之堂而坐焉大书其扁曰嘉会叹曰美哉朱张二先生一时之际会斯文之庆也昔者予约阳明子于南岳矣约既订而时势变更至今为憾也是日遂下宿于开云辛亥游黄庭观道士指右傍大石曰此魏夫人坐石也白昼升天处也予曰异哉女子也秉其志能以警众食庙可以愧天下后世之为丈夫之碌碌者矣问邺侯懒残之居道士曰远且榛塞无路曰明当访之曰尚有奇景可观乎杨国子曰有曰菜和尚者不知何许人何姓名独居孤绝之岩不粒食止啖野菜者七年人谓之菜和尚一日坐化以火自焚无人知者适王佥事镕至岩下见之埋其骨刻石记之予曰苦哉行矣以此僧之志学学至圣无难矣为忠臣为孝子无难矣惜也其不善择术耳诸子曰此山景胜则既领略矣昔也闻之先生称白沙师翁所谓心有所往情随景迁而先生又有所谓知我所谓以我观山者何居曰万物莫非我也随景而迁则知我矣见山之栖鹘鸣鸟乎则何如曰此吾性之飞者也曰见之游鱼跃渊乎则何如曰此吾性之潜者也曰见山之猿猴麋鹿之狉狉乎则何如曰此吾性之动者也曰见山之草木发生欣欣乎则何如曰此吾性之植者也吾性之外无别飞潜动植也莫非我也故以我而观处处为益以我随景则卷石拱木之类无非丧志之物矣非徒无益而又害之也诸子曰吾从游山而得游山之学敬闻命矣于是骆君举黄仲通以事以病而归予独与周自正留居山房癸丑武陵蒋子道林至山予曰卿实之来吾不孤矣谓蒋子曰衡山之馆将成子能与我长居此乎道林曰信也能之能之则吾与子居焉相对终日而默焉可也待言乎哉吾耻吾言之多矣吾无言焉而其神意则传矣不玩不舍之间而神明自存矣记以俟甲辰九月新创衡岳白沙祠记衡岳白沙先生祠者何也门人水也所建以奉白沙先师也先师非至衡也曷为乎祠之也先师之神游恒在岳也其诸异乎夫人之至之而莫存也故其言曰脚踏祝融不复下矣其决矣乎而曰皇皇灵芝一年三秀予独何为有志不就其悲矣乎曰古人托栖必有深意其渊矣乎盖先生托深意决长往于衡岳而悲未遂也方未衰而亲老亲丧而已病矣然则先生之神何暂而不在岳乎今夫人之魂何所不之乎而乃谓先生未到岳而不可祠乎水也甲辰九月五日走二千余里而来告神登岳即访昔年沉中丞所为先生卜筑之基于庙左曰卑矣隘矣非所以处先生矣及予卜衡岳精舍于天柱之南南台之下云龙之麓紫云之洞乃视讲堂寝室之上有台崇崇然曰高明矣广大矣宛若吾师之胸次矣人品矣可以处吾师矣乃门人茶陵罗国子子钟朝岳为基台鸠材募工旬日而成祠祠三间而四壁窗棂阶砌毕具为石座于北壁以栖神若佐之者乡耆民曹凤朝故成之速也有问者曰夫先生之神无不在则吾既闻之矣而谓托栖之深意也何居曰其学乎曰学何学矣曰其高明乎其广大乎何谓高明何谓广大曰高明广大不在乎他即心也性也学也者学其心性也故高明如天广大如地天地合德故先生之学也其深也乎夫先生始教水矣必有事焉而勿正心勿忘勿助长所谓有事者终日干干事如此也勿正勿忘勿助所以致之也曰敢问所谓勿忘勿助而有事以致高明广大者何居曰心之中正之本体也即所谓天理也昔先生曾决我随处体认天理之说矣尽之矣或曰外也然乎曰天理在心乎在外乎外天理者义外之流也或曰禅也然乎曰谓先生禅者是未知学也禅者障理先生决我体认天理之学何障理乎勿忘勿助本体自然何谓乎然则孟子亦禅矣乎未知勿忘勿助之则者是未知学也夫合外之者禅之者之诮之间而先生在其中矣然则先生中正之学益明矣是誉也非诮也水既祠先生于衡岳之上以遂先生平生之志又推孟子之说以明先生之学之中正而水也平生之志兼遂之矣谨记于石以告来者若春秋祭祀遣衡山门人国子杨续行焉甲辰十月重修明诚书院席光亭记乙巳二月明诚书院席光亭曷修之也修道教也增城令尹何君艮所天禄重修之以奠白沙先生之神也为石座者一为木龛者一修也孰创诸其门甘泉子湛若水在翰林时买置书院于西郭之巷为间者五为层者三而创席光亭于其上将以妥先师之灵也创也曷在焉在凤凤之西麓增城中之形胜莫最焉故登斯亭也城外之群山一目可尽之矣或曰何谓席光曰揭先生之诗语也先生病笃矣犹欲游罗浮以过增城之墟卜凤凰之嵿以居焉其诗曰借我一席光故其亭曰席光之亭亭为楹者二亭后有室者一由其右可达菊坡亭菊坡者宋理宗题右相崔公与之之号也故其门曰借光之门曰敢问席光之义甘泉子曰夫先生之明德之光即六合之光先生之明德之光之席尽六合而卷之故是光也蕴之而不可见充之而不可穷是席也卷之而退藏于密放之而弥六合即尧之光也被四表格上下即此光也自光自席自席自光人人自有人人自足天同其高明地同其广大日月同其照临谁啬谁丰谁丰谁啬是故斯物也无有剩欠者无有相借者亦无有相借之者先生所谓借一席之光者就众人言之耳矣适艮所君莅增之五月恤管库放甲首剔收头惩赌徒盗讼息囹圄空吏清民安遂理教基既碣明伦之颂乃闻席光之义勃然兴起曰自有此堂此亭谁闻此义此义谁闻可以发先生未发之指矣请记于石以告多士使自有自得之学非由外借我也则先生引而未发之指可以默识于千载之下圣人复起不易斯言矣善士记衡山有桐冈子杨子续克复者游予太学从予太学遂为善士归卧衡山辞荣不仕当道重之遂题其门曰善士人称之亦曰善士善士甘泉子甲辰秋入衡岳过其门而起敬焉亦曰善士善士甘泉子卜筑衡岳紫云书院善士三日一至焉五日一至焉旬日一至焉间与诸生共讲究焉问善士之道于甘泉子甘泉子曰子之问何善士矣曰善士有不同乎甘泉子曰善也无不同善士也有不同有一乡之善士有一国之善士有天下之善士有百世之善士也曰请闻焉曰一乡之善士也以意一国之善士也以心天下之善士也以化百世之善士也以神何谓意曰言必信行必果意也何谓心曰毋意毋必毋固毋我心也何谓化曰得而忘思焉中而忘勉焉化也何谓神曰合一不测应变无方德立百世远而弥光神也有要乎曰有不在乎他求也夫桐冈子之名之字已具之矣子名曰续是在续之而已续之续之则纯亦不已而已矣子字克复是在复之而已夫续之续之以复其本然入乎自然则由一乡之善士以至一国之善士由一国之善士以至天下之善士由天下之善士以至于百世之善士是在桐冈子而已矣乙巳三月廉州府新立崇正书院记廉州有崇正书院抑邪也抑邪以崇正也孟子曰逃墨必归于杨逃杨必归于儒旧学废为道观今复为书院非抑邪崇正逃杨墨归儒耶是地也东连飞凤西涵化龙前御史礼部正郎湖南鹿胡君巨卿鳌奉命守廉期月而可能迩柔远政通民和乃理教基乃集士若大夫议之喟然叹曰若即道观为书院因地胜储人材抑邪而反正一举而两得焉不亦可乎于是请于诸司因旧为新速而不费乃召选四学之士四十人来业其中乃前为三门门出三涂次为二门门为五间示诸士曰乃义路乃礼门乃出入于斯为外号者东西各九间次为内号者东西各十有一间曰乃诸生居业于斯为存存轩为尊经阁为先贤祠以祀濂溪先生曰乃诸生观法于斯左为射圃亭曰观德轩曰君子后为应芝亭征瑞也右为燕居堂后为梦麟亭志经始之兆也为曲水流觞又为西台临池为环翠阁下植莲芡旁植花果竹木曰乃诸生游息于斯东西为田植以嘉禾曰乃诸生分粥于斯于是士大夫师生相与落成焉郡教授桂林杨君荏感胡侯之功之德独走数千里谒记于甘泉之洞甘泉子曰嘻予昔遇胡侯于衡岳之途倾盖如旧固知非常人也乃今若是虽然胡侯书院之设有分粥之具有门路礼义之学有居业之学有游息之学有观法之学又何加焉杨君曰虽然院以名书书以名道愿闻其道归以诏诸生焉甘泉子曰夫道感应而已矣而可他求哉郡志有之孟尝为治合浦还珠非感应之神乎夫珠异类也无情者也而感应若此况同类而有情者乎夫道一而已矣同类异类有情无情浑为一片是故感之而能应昭昭而不可欺夫感应而道生焉故君臣相感而义生父子相感而恩生夫妇相感而别生长幼相感而序生朋友相感而信生易曰大人与天地合其德与日月合其明与四时合其序与鬼神合其吉凶先天而天弗违后天而奉天时其道同也是道也放诸东海而准放诸西海而准放诸南海北海而准陆子曰东海有圣人出焉同此心同此理也西海有圣人出焉同此心同此理也南海北海有圣人出焉同此心同此理也夫道与天地万物一体者也惟其一体是故能感应斯道也其神矣哉群籍庶圣之所训书院诸生之所讲宜无出此者矣杨子曰敬闻命矣请归书诸石以诏全廉之于来裔以昭胡侯之德而不忘云乙巳十月潜江县新建四城门记维嘉靖年皇帝诏可抚臣之议以潜江县隶承天府承天府陵寝重地其以承德二府立分巡道于沔阳以为捍卫时青阳柯双华迁之乔由御史来为宪佥寔膺是任出按于潜环视形胜喟然而叹顾谓潜尹黄子学准曰斯地寔边于江而通于荆以为捍卫可以无城郭乎曰不可曰城可以无门乎曰不可重门系柝以御暴客盖着诸易无城是无人民矣无门是无城矣无城无门将曷御焉有门斯有城矣成门所以成城也于是作四城门双华君素定区画计丈尺揣高低议财用别匠石措糇粮不伤公帑不劳民财凡所经营皆出意外县有干典之猾罚出工力之助以附周礼钩金吕刑百锾之义于是四门先后告成民若不知有兴作官若不知有鞭笞廿三年六月朔迄工君子曰使公治天下以事治事行乎无事而天下治亦如此矣于是榱栋连云丹青丽日县治百余年来公有依归民有宁宇众皆欢喜昔者形胜斯何今者形胜斯何其东曰汉滨之门汉水走流经县东而入沔也西曰郊郢之门承天为郢县西护之言郢之郊也南曰迎熏之门以祈阜财解愠以为民也北曰望洋之门排沙河北环如带蒙泉道岸凡以作士也双华子曰门成即城成可以责成于丰年矣君子曰此门犹形势之在外者耳盖圣人之政治亦有四门焉子闻之乎曰请闻焉书曰辟四门明四目达四聪以言乎去事之壅蔽壅蔽不辟则聪明不广如耳目闭塞伥然何之虽有形胜不能自治闻者喜曰然吾言城门得政事之门敬闻命矣曰此犹四门之在事者耳惟心亦有四门焉子闻之乎曰请闻焉曰恻隐之心之端仁之门也羞恶之心之端义之门也辞让之心之端礼之门也是非之心之端智之门也是故四端不扩则四德不达四塞如圜虽欲发政施仁无本不生闻者喜曰吾闻政事之门又得心术之门敬闻命矣甘泉子曰形势不如政事政事不如心术心术在乎学闻大道矣夫双华子者志圣人之道游于阳明甘泉之间闻天理良知之学者也潜尹黄子政暇之所讲闻必将以宇宙为家以天地为城郭以四方为门户当不疑于吾之言矣因为记以归之书诸石以告东西南北之人云乙巳十一月西樵山新立韩公祠记韩公旧有大德于樵樵旧无祠有祠樵之父老报公也父老召其十六乡子弟若孙而叩之曰尔等试云尔之宜奉养者当谁先曰父祖为先曰父若祖曷先曰生我养我免我水火之患曰有不植尔桑而衣尔不艺尔谷而食尔免尔金花之课脱尔锡蛇之苦谓非尔父尔母尔祖乎非生尔养尔免尔于水火者乎于是弟子若孙皆感激进而问曰夫此为谁曰此韩公也永乐成化之前吾樵茶租之征重矣金花之征锡蛇之酷极矣吾樵之民逃窜四散几不免于水火矣赖巡抚都宪韩公永熙讳雍为奏革之我民乃复安居乐业此与生我养我免我水火者等也岁食茶业与植桑衣我艺谷食我者等也吾与尔等宜思所以报之无穷焉吾闻之祭继养也祭养之宜先遂相与诣甘泉翁而问焉祀孰为宜甘泉翁曰祭法有之能捍大患则祀之能御大灾则祀之乃述其告子弟若孙之语甘泉翁曰善哉言矣何必读书皆出于父老同然之心矣于是父老子弟情发乎词歌曰樵茶之根入于九原韩公植之泽我樵氓樵茶之标入于九霄韩公灌之雨露以饶父老曰祠祀无力奈何甘泉翁曰尔办尔心吾助尔力众乃曰幸云路之村有霍文敏公义立宿宾馆今为里社学者高敞轩豁可以栖神昔者乡人捐社地敛少赀以助若预为今日设然而宿宾社学不妨兼之矣文敏公高义也使其有知亦乐为也乃相与告于叔子宙山告于进士勉衷遂卜七月二十二日迎神牌入奠告焉于是一十六村人人喜悦甘泉翁乃为出本金乡人相传为每岁春秋二祀之供且为记刻石以垂无穷作迎送神曲云神之灵通兮无不之神其来歆兮岭海旧治烹樵茶兮香枝箫鼓繁兮北望跂跂驭风乘云兮导之两旗鞭龙驾鹤兮来无迟迟右迎神神不鄙夷兮惠来饮食虽无美酒嘉殽兮匪馨明德摅我遗思兮报我罔极父母去我兮庶其无亟无使赤子兮以悲以戚我仪思公兮岁岁来格右送神丙午八月甘泉先生续编大全卷之五门人顺德何鸿校记寻乐斋记宝潭子钟子叔辉所居之斋曰寻乐造西樵求言于甘泉翁曰星也有慕焉昔者二程子受学于周子每令寻仲尼颜子乐处所乐何事甘泉子曰乐则无事无事故乐有事非真乐矣或曰乐道乎曰谓孔颜乐道知道可乐则非孔颜吾闻其语矣曰所寻者何有要乎曰寻寻则非孔颜矣然则不寻乎曰寻也然则寻之矣乎曰不寻也其诸异乎人之寻之也不寻之寻也寻不寻之间乃至寻也自有其乐也乐自有见也闻之人有坠簪者终日苦心以求之而不得存心而不过寻而不寻乃忽然见簪之横于吾前是不寻之寻者得之也此孔颜之学也有征乎曰有孔颜之学传于孟轲氏孟轲氏曰必有事焉而勿正心勿忘勿助长夫勿忘勿助有事勿正之间乃吾所谓不寻之寻也故寻而不寻不寻而寻天则天灵参前倚衡乐吾天真其乐其深浑然不知其在前乎在衡乎抑在钟子之斋否乎子其自有之自求之自得之难以问人人亦难言宝潭子居云谷数月与斋若相忘忽忘勿助之间勿然若有得之者丙申十一月静观堂记山西西盘子张子太宰之堂曰静观寓书于西樵甘泉子欲甘泉子引其义而申之也甘泉子曰嘻斯义也盖出于程伯子伯子之义足矣至矣八十二衰翁夫复何言虽然圣贤之言义奥也吾惧夫人之惑于静而失其真也吾惧夫学者误而观于虚无寂灭之中而害道也能勿言乎且西盘子相信之笃也能勿言乎昔钟期死伯牙为之破琴以天下无如钟期知音也使天下有一人独知音如钟期者伯牙不为之张琴乎吾言矣夫谓静观者以言乎定静之时而观也静坐之时而观也静坐而定焉心中无事之时而观也心之轇轕其何观矣斯其静也非动静之静对动而言之者也夫谓寂即观何以静何以观静则不观观则非静矣夫谓观即动矣易曰复其见天地之心夫复也者一阳初动之时也非动则天地之心不可得而见而万物之情不可得而观矣夫复者动而未形有无之间动而非动静而非静夫是之谓神夫是之谓几天地万物之至妙至妙者也颜氏之子其庶几乎知几其神乎故有不善未尝不知知之未尝复行其念之最先者乎干知大始之道也乎其颜氏之子之动观乎颜氏死孔子之学无传焉故曰天丧予天丧予千载之下程伯子其几矣西盘子其观之或曰曷观尔甘泉子曰观以不观无在而无不在动静之际有无之机勿忘勿助之间观之至也记之寓西盘子以为何如丁未四月洨滨书院记嘉靖丁未四月宁晋子蔡子既罢御史寓书于甘泉子西樵烟霞之隐居曰叆也拜违门墙逾一纪矣自再遭放逐隐居草野无由问安仰慕夫子昼则在目夜则在梦未或一时忘也仰惟丈下道德文章继孔孟周程之统后世学者依归况叆辈亲炙者乎叆也近依洨水辟一舍宇焉扁曰洨滨书院构一堂扁曰景泉堂盖景仰我翁也傍有斋厨与同志者四十余人日游其中以夫子之教言与夫子之成书日相研穷要在躬行不尚言语惟夫子垂仁赐之教言镌之真石与同志者持循焉幸也甘泉子曰不亦善哉昔者孔门七十子之服孔子也心悦而诚服也而洨滨之学子已过其半矣而四十余子所悦而求是诚何心哉且子之欲以大此书院也不求之文章鉅公而乃轻数千里之途而求于八十二衰病之叟是何心哉且云昼则在目夜则在梦是诚何心哉其必有心之同然者乎其必有神交而不限于道里之远近时世之古今者乎其孔子之梦周公高宗之梦傅说大舜之梦拜乎丞者乎其上下四方之宇古今往来之宙天地人物之同体者乎其即尧舜文武以来孔孟周程之心之学也乎夫学莫大于求仁仁人心也此其体也程子曰仁者浑然与天地万物为一体莫非己也认得为己何所不至易曰大人者与天地合其德与日月合其明与四时合其序与鬼神合其吉凶先天而天弗违后天而奉天时天且弗违而况于人乎况于鬼神乎是故知一体同然之道也程子曰孟子必有事焉而勿正心勿忘勿助长元无丝毫人力是故知自然之功也夫惟知一体同然之道然后勿忘勿助之功有所措矣或曰先生之言渊矣盍示之易见而浅近焉甘泉子曰道有浅深乎哉且诸子日游于洨水之滨想川上之叹观昼夜之不舍觉道体之无穷其亦斯义也斯不亦浅近矣乎斯不亦易见矣乎岂为难知矣乎其至简矣其至易矣其无以加矣蔡子与诸子苟不以八十二老人之言为虚语以相切磋焉当自知之丁未十月杜江黎氏祠堂记杜江乃罗浮必由之中途也甘泉子少则慕罗浮之胜乃壬子举于乡报罢于会试丙辰则游江门同李世卿七子者登罗浮过杜江焉及辛酉弃会试再登罗浮则再过杜江乙丑举进士入翰林奉命安南归便则又再登再过之丙申考南京吏部尚书满便归则又再登罗浮开朱明书馆再过之庚子致南京参赞兵部尚书事则同巡按监察御史洪子觉山开青霞书院而养病南京刑部主事冼子少汾与俱则又再登过之自兹岁时往来不一至则不一过也念罗浮道远必图立中馆以互递往来用纾人力令其不倦可久辞大海之风涛避盗贼之险阻则为取间道由三漕而江南而大塾而仙村而神山石头而鳄潭浦而黄浦逾犁耙渡绝碧江而过杜江杜江前受龙门增江之水屈曲而南而东而龙头而龙津则为置龙津之集以叙人庶可更代以逸东西之夫力创龙头书院游息以自逸以处近地来学之子弟方其过杜江则见有堂巍然有庑翼然其寝若庑亦如之其门楼岌岌亦如之而所谓龙门增江之水迎面而来分遶斯堂焉伟而问之左右焉曰此杜江巨姓黎氏新创祖祠也甘泉子曰嘻得非予少同学于番山宗茂宗振二子之居之祖祠乎见其父兄笑语诩诩简朴淳直披大衲戴弊帽如葛天无怀之民不知今其遗风朴俗尚存乎否而其子姓弟子民效民用民表民任民秦民作民戴民则时时提壶榼来龙头与我饮食宛若念先世之雅者非特与吾下村族子之姻已也继而相与携酒礼金币来乞记再观其祠指曰始祖季叟学士在此位也先祖希贤乐耕公在此位也惟公赠之文以光其传予既念其先世交游又感其恋恋之情而忘乎数年文字之禁也遂次第其语为记而系之以诗其词曰龙门之水注于增江溯厥所自源深流长江之洋洋来朝斯堂有钟其美子孙蕃昌其昌维何礼义不亡何谓礼义维淳维良维朴维直维祖不忘不忘尔祖世德之光戊申十二月西洲陈氏祠堂记甘泉子生于甘泉洞之东曰沙堤贤母赠夫人陈氏出于甘泉洞之西曰西洲西洲之陈本于沙村沙村之陈邑望族也本于汴梁祖曰铎为宋承事郎避靖康乱于杭于广居番禺是为始祖生承信郎某生忠训郎某生朝散大夫某生粮料院判某生清海军副使某生学正某生将仕郎某生仲裕不仕以及竹窗公某其族也自竹窗公由沙村始迁来西洲之东边人号东边陈氏生云溪公曰斌公生而体貌魁梧腰大十围目睛浮露光如曙星以视人人皆辟易不敢仰视声如洪钟陡然起家置业三千甘泉子髫年以及弱冠母夫人携以避难鞠于其家外祖母熊特钟爱周全之水自知人事感恩不忘焉于甲辰年十二月吉日嫡孙柔等相与度地于居之右南亦东向用公租之入创祠堂三间为正寝以妥云溪公及熊夫人之灵报起家之始也为寝室以藏公父竹窗公神主报始迁也皆世世不祧礼也祀祖姑司彩女官之主于寝室亲亲也贵贵也礼虽先王未之有而以义起者也水也忝为外孙愧无以大助其开创之工为谨记所闻见其大者以为子孙告焉竹窗公以上不可考矣予昔时闻见云溪公有四善焉大过于人者曰智曰礼曰义曰勇公与亲族数少年同舟出广效桓温刘毅之风摊钱为戏公大捷捷且阿堵公曰此祸机所伏也吾若乘胜以求富无已焉丧家破产子矣以所得阿堵物大市酒尽以所得余者投诸江以断此根令不也其视世之贪者死财至弃父祖之田地又不足将输其妻妾若子者又何也非智者勇者其能割此爱乎予为童子陪蒙舅琼宿于廓房夜半有盗明火踰屋入公卧处执公蒙掠之刀慑公取财公听其取财犹骂贼不绝口予时避于床下得免亲闻焉为危之贼亦不加害公贼得财引公为质送至船而释之夫直气充冠濒死不畏设使当一城一面之寄为睢阳为杲卿为死狗奴之骂矣其视世之系颈乞怜祈须臾无死者又何也非义乎是故能义斯能勇能智斯能礼智以知之礼以节之义以倡之勇以当之故四德备矣后之子孙法公之义勇可以骂贼则可以疾邪立朝则可请剑断佞臣头凡义勇之事由是充之不可胜用矣法公之智礼可以戒赌则可以审几居家则可以长守富焉凡智礼之事充之不可胜用矣遂记于石而为之词曰念尔祖兮修厥德兴斯祠兮永无极祠无极兮栋宇恒新念尔遗体兮出于一人孝慈笃兮锡类不匮祖考歆享兮永于世世保和堂记走价问于也承学之门阳明先生大堂矣于古源李子之邻惟我夫保和之也有所从事于师友之曰予四矣复何言哉千圣千随处体认天理六言尽之矣阳明公良知一必孟子达之天下四言斯尽之矣知达体认乎天之理则保之道尽之矣夫易不云乎保合太和太和以言道也正不如野马絪缊不足谓之太和太和以言也故形而上者谓之道形而下者谓之器易曰一阴一阳之谓道阴阳气也阴阳中正纯粹和气之至也道之谓也天地之精也是故君子之学存其心以和其正其性以达诸天地而已夫甘泉翁之和阳明公之和即古源子之和古源子之和即双华子之和双华子之和即天地之和内浑然一团和气少助少忘以伤保之至也达之至也体认之至也而行所无事丝毫无所容保焉尔也保之至也双华子以为然请记诸堂壁永以为训己酉二月玩爻轩记沃洲子吕子寓书于甘泉子翁光洵也往岁自侍御乞告还家结庐丘园与二三子讲所闻于夫子素业于其中惟圣人之大道惟易为至大易之精意惟爻画为至故扁其轩曰玩爻列诸爻于其上而日玩焉以求得圣人之精惟夫子不以远遗惠记示教焉甘泉翁曰嗟乎信卿夫圣人之大道有太极而后有两仪有两仪而后有四象有四象而后有八卦有八卦而后有六十四卦有六十四卦而后有三百八十四爻有三百八十四爻而后有辞有辞而后有占上古民之初生也不识不知顺帝之则相忘于大道之中无所趋避及乎风气渐开大道既失圣人忧之定以八卦使知趋避其时玩八卦足矣及乎八卦失而后圣人益之定之以六十四卦其时玩六十四卦足矣六十四卦失而后益之以三百八十四爻辞辞又失焉则圣人之大易终泯灭而不可见是故善学易者谓玩辞不如玩爻玩爻不如玩六十四卦玩六十四卦不如玩八卦玩八卦不如玩四象玩四象不如玩两仪玩两仪不如玩太极太极者大道也大道行则吉凶悔吝亡而廓然大公易道在我玩又不必言矣是故太上玩道其次玩画其次玩辞沃洲子笃志圣学潜心大易将不玩其下者乎超乎画前而与大道相忘于卦爻形象之外乎忘助皆寂乐玩天易优而游诸天爻与俱沃洲子其以吾言与二三子商之己酉三月东莞县儒学重修记春湖子孙子以进士来尹东莞之三年诸吏治六政举万民安暇则莅儒学与生徒三百余人讲圣贤之学喟然叹曰古者听讼于斯献馘于斯养老于斯讲射于斯今斯屋将就圯神莫栖灵士无宁宇其何以四政之为于是白于当道查其羡余仍旧贯而新之凡文庙戟门两庑明伦堂翼廊丽泽堂诸生有号射圃有宫敬一有亭启圣有祠名宦乡贤有祠莫不焕然一新乃拜价问于甘泉翁先之以袁乡进士永伸申之以钟逸士景星曰请问学何学矣修何政矣吾也尝面受于夫子惟夫子惠之记以归告于师生焉甘泉翁曰吾年八十有四矣病且两月矣其能有文乎无已则为据床随笔书意以复春湖子曰太上修心其次修意其次修事修事故物不敝修意故政不敝修心故道不敝曰请闻修心致道以与于学之故曰夫学也者觉也明也明诸心也伊尹天民之先觉曰予将以斯道觉斯民也孟子曰三代之学皆所以明人伦也人伦明于上小民亲于下舜明于庶物察于人伦由仁义行非行仁义也古者先王之学也必使先明诸心察见天理明觉自然以成其德是故谓之学如水满池感触乃分感于父子而亲之理应感于君臣而义之理应感于夫妇而别之理应感于兄弟而序之理应感于朋友而信之理应此达德达道之说理一分殊之说此由仁义行之学也若夫外求袭取讲于父子之迹以为亲讲于君臣之迹以为义讲于夫妇之迹以为别讲于兄弟之迹以为序讲于朋友之迹以为信此行仁义之学也此古今学者为己为人之辨也此君子小人之儒之分也诸生将安所适从哉夫学莫近于乡人吾闻宋元之间邑之儒者有竹隐梅外盖本于晦翁之学成化之间邑之儒者有林子南川亲受白沙先生之学白沙先生之学有事勿忘勿助之中浑然一体之奥则吾既得闻之矣竹隐梅外之指则吾未之考信焉夫三子者皆莞之学之贤者也诸生将安所取择哉姑因孙子之请以质于贤师友盖贤师友之心即贤尹孙子之心孙子之心即南川竹隐梅外之心南川竹隐梅外之心即程朱白沙先生之心程朱白沙先生之心即孔孟之心何则古今天下无二心也无二学也作学记己酉五月潮州宗山精舍阳明王先生中离薛子配祠堂记甘泉子曰新建伯阳明王先生其豪杰之必为圣人者乎中离子薛子其阳明先生之入室弟子乎阳明公道义在人心勋业在朝廷然而君子必以教言焉中离子行义在乡里忠节在朝野然而君子必以学言焉何居重道教也阳明子之教良知之教也正德丙寅与甘泉子初定交于京师兵曹清黄语人曰吾从宦三十年未见此人其时共尊明道仁者浑然与天地万物为一体之学是矣谪去龙场归而教人也一变为正念头之说亦是矣再变而为良知之说亦是矣皆是也然而致良知者阳明之定教也其说出于孟子夫岂有差别哉或曰新建公于孟子良知良能章独揭良知为教何居或者有深意存焉否也欲人知知之贯乎行知行为不贰也乎否也甘泉子亦尝有言学问思辨开其知也笃行恒其知也学至恒知焉尽之矣天包乎地知通乎行通乎行而知者圣学之始终也其与阳明公举良知之说不约而同乎否也虽然学必会其全问之曰良知何知矣则应之曰无不知爱亲无不知敬兄可也知爱敬之真心即天理也是其同也问之曰良知能为亲亲敬长则何以为仁义矣则应之曰达之天下可也扩爱敬之心以达之天下通天下以为知焉伊尹之先知先觉乎斯道可也亦是矣或曰如斯而已乎未也曰仁之实事亲是也义之实从兄是也智之实知斯二者弗去是也礼之实节文斯二者是也乐之实乐斯二者是也乐则生矣生则乌可已也乌可已则不知手之舞之足之蹈之夫天下之道皆原于爱敬焉发之矣曰如斯而已乎未也曰以其所不忍达之于所忍仁也以其所不为达之于所为义也此孟子之大全也尧舜禹汤文武周孔之蕴而孟子发之也或问曰后之说良知者则曰常知常觉灵灵明明而不曰爱敬不曰达之天下岂阳明公之意异于孟子固如是乎吾为此惧往往为之明辨以闲阳明之道岂得已哉闲阳明之道以闲孔孟周公文武禹汤尧舜之大道岂得已哉而弟子或疑而訾焉譬之若考有友诫其友之子弟曰毋敝尔考室庐毋亏尔考典籍毋荡尔考田里谓之不忠于其考而訾之可乎中离子入室弟子必不其然必闻阳明之的指无后来毫厘之差也然则其所得必不可量矣惜吾与之离索之久未得闻其详耳曰然则薛子之忠节在朝野也云何曰行人尚谦遭大狱于朝明目张胆于天子之廷义气冲空百折不挠若有之死而不可回者则其中之所存与平素之所养一念真切浩然刚大之气无愧于天地无愧于日月无愧于鬼神是宜其忠义之气在潮感潮在惠感惠闻于诸司感诸司诸司可其白士人感其德立祠宗山精舍上祀阳明公下以中离子配焉凡若干楹有田若干亩以永住守焉以其感应若此可以知师传之学哉其子宗釜能世其学来居学天关精舍请予记予老且病乌能文哉姑力疾捉笔述其始末之说以剖学者之藩篱以不贰于阳明中离授受之的指云己酉九月都阃刘东谷先生祠记或问于甘泉子曰子何以祠东谷刘都阃之恪也曰贤贤也德德也大勋贤也有德于我也贤贤德德也者将以存其后也何以必存其后也念贤德也念贤德也者必思报焉都阃东谷之产既于若人矣犹典其居宅前距官街后距官巷左距官巷右距欧都阃者于陈氏陈氏将据而有之甘泉子念周全旧德不可忘而都阃孝谨之风不可泯也卖宅则泯矣故力争于陈氏陈氏甘泉子之表弟也宁灭亲伤财而不顾出己赀百五十金而赎之表弟面斥而亦不顾事定与刘氏给帖于司府誓二家子孙世世不易如刘氏老少变易则湛氏子孙闻于官罪之又扁而坊之于大门之上俾不违犯焉或曰子之厚东谷不亦过矣乎使贤贤德德而报之日亦不足矣甘泉子曰吾特报德而已乎非特吾髫年避家难于其家周全之德也乃东谷纯孝人也愤父俊死于贼战誓修武以申父之志学文以慰母之慈师事白沙先生究于六韬三略五经百史三教之原立身显扬一孝也始仕指挥使练军屯粮尽心效力后山谭贼流劫党炽势逼广城受命督剿不事多兵一战擒之战阵必勇二孝也武略渐振诸司见委郁林泷水平乐皁黎每出辄克累升都阃文武兼资用光前烈三孝也事母伍氏法古躬行客至馔出必归进之乃出奉客四孝也母或忧疾梦神告符割臂和药立痊母疾五孝也告天减寿以延母年果跻八秩精诚格天六孝也哀思不已乃效丁兰刻木肖形暮扶就寝晨扶就坐上食更衣一如事生七孝也巡按王公三司临祭察实具奏表其孝行而恸哀毁以未终制而卒遗命其子衰服敛之至死犹慕不忘八孝也八者皆孝之至也甘泉子是以祠而表之以励薄俗匪特报德存后裔而已也东谷门人李味泉世京亦游吾门老而好学以告于周明几学心次第其事以达甘泉子遂为记之以诫于后之人俾勿坏云庚戌正月新创白云书院记嘉靖庚戌三月明生甘泉翁游于景泰之下谒黄宫詹祖考粤洲府君之墓泰泉公私与人曰盍为泉翁卜书院为山僯以告曰未有主者白云毁寺之基其可遂闻于府别驾曾君广翰曾君慨然亟查僧广遐于魏督学毁寺之初匿此地不以报官召卖者准湛瑶纳军饷出帖税付管是月十日甘泉翁与宝潭钟子景星冢山郭子肇干两湾康子时聘季子涞之出天关主事李少偕时行先候于小北门共往观之过上唐村曰此白云洞口也一水滔滔自北而南行七八里过石坊曰黄家山庄仰见一来从山顶如自天而下如虹如桥缥缈如行空中至路口又有一径来合于是迤而东过戴家墓东由私蹊而入焉诸子请立白云书院与诸生游学甘泉翁可之叹曰高矣美哉第由私蹊快捷方式而入不似吾心因知右景泰泰泉黄公得之左月溪铁桥黄公得之皆毁寺之初也于时为易而此寺独若鬼隐神秘而无有取之者夫三寺者白云之山之三胜也左右既先主于二黄公而此地独留之二十八年以待予岂人谋所能及哉韩子天作而地藏之以遗斯人今天作之矣地不藏而人藏之以待予焉又信天地人三益于予而者之难也吾何以答神天之贶哉是月廿日复出小北门度上唐村而北而黄家庄而僧址下有丘隆然如口顾谓左右曰此可石坊书院先门也遂立第一山米书云归亭又扶戴墓之左遵界而南小憩于悬崖之亭曰留可妥安期生也由南而东为故寺鹤舒台此安期生飞升处也志之更筑湛子着书台由此可达月溪历茶坡而北伫立为书院之所建者于此观书院之基高敞盘郁山护之如丈人俨然中居而童冠环列辟荆榛由此中道入云生门过倚云门而陈小江大巡贶金修创门楼扁立白云门楼下升大道门入遵道门曰洞开重不亦如我心乎夫然后内外之一也北憩泉泉出冷冷冬不绝声以注于九龙之所称九童子进安期泉也翁曰且置勿无穷逝者固如斯夫亟薙草莱而坐焉遂为尊师祠塑白沙先生像焉北堂扁曰观之前筑台曰观泉台升而上修讲堂五间堂立碑立孔圣四配像为诸生瞻仰焉又为坐堂五间扁曰坐进之堂盖与诸生静坐仰扳绝顶披蒙茸逐云日书刻第一峰绝嵿然四顾无山与之齐者又不知山之上有天无穷令人直欲插羽翰乘日月凌倒景以以游无可也其东北为左高峰西南为右高南极为三岛洲为抱旗山为青萝障为波罗为洋海历历皆在几下堂之左右以前有三桔干无皮理连枝花盛开如明珠万颗所谓三珠六桔关固自古记之青萝王子谓蝴蝶洞有唐时桔非此类以异之或曰此百年桔也僧惠杰所植曰世岂有百年桔哉非此山之瑞乎然闻云外有歌者曰白云高高兮高入天登高望远兮轻人寰隘六合兮晨昏童子入云兮采药人不见兮空闻言濯龙泉兮自清倚珠树兮盘桓又歌曰白云鸿蒙兮宇宙为家混天地万物而不分兮浩其无涯廓乎吾庐兮不返广居不居兮君谓之何于是诸子请问尽存之义翁曰勿助勿忘之间心斯尽矣夫忘助皆蔽亏之者也如彼日月物无蔽亏圆满明光普天照耀故心尽则广大高明之体全而廓然大公天理见矣是谓知性是谓知天即一念而不息终日干干收拾此焉以有诸己是谓存心夫尽斯存斯斯斯物也道也心也性也天也一也即尽即存一心不息知性养性知行并进直达天德天德在我天命我立万化我出我与天一斯圣人之学备矣诸子志之诸生前曰请记于石以示来者庚戌三月太原甘泉书院记太原春谷子潘子子抑既致少参政得专旧学振起斯文体认天理于勿忘勿助之间甘泉子之所讲闻者曰昔泉翁以大司马参赞南都乞归未遂高也时在大理谓师获归高也当弃官从学今官已弃而母年又高莫遂夙愿吾其为书院焉如师之临庶乎万里如侍一席其可乃捐俸金于宁化创书院为正堂五间扁曰察伦堂为后堂如前堂之数扁曰息存堂后为楼居五间扁曰南云楼前为门楼五间扁曰甘泉书院为左右厢各五间左中曰敬义斋右中曰进修斋余为号房与学子日肄其中拜价走万里之外谒记于甘泉子罗浮西樵天关甘泉之墟甘泉子方宴坐白云曰吾何复有他说哉吾随处体认天理为千圣千贤之大路圣人复起不易斯言矣亦无以加于斯言矣或疑之曰泉翁在极南潘子在极北而有甘泉书院焉不亦远哉阔乎则应之曰夫斯道之在天下一而已矣无内外无远近无一处不到无一息不运至远而近也至迩而不可御也夫圣人之学心学也心也者神也无思而无不思无在而无不在潜而通之变化不测之谓神神故潜天而天潜地而地潜四方而四方潜古今而古今无所不通子曰未之思也夫何远之有故地有南北天无南北南北一天也人有南北性无南北南北一性也气有南北道无南北南北一道也东海西海南海北海有人焉同此心也同此理也独圣乎然哉乌乎远未达曰而谓东南之日月非西南之日月乎曰否而谓掘东南之地而得泉水非西北之地之水乎曰否然则上下四方同一宇也古今往来同一宙也记曰宇宙内事即己性分内事己性分内事即宇宙内事是故可以知道体之一矣或曰孰能一之曰惟存心于勿忘勿助之间者能一之于乎可以与吾心性之图者其惟潘子乎故学者观此图焉思过半矣而说不与焉故夫子曰予欲无言曰天何言哉四时行焉百物生焉天何言哉夫四时百物与道为体也宇宙与己性分内事也易曰默而成之不言而信存乎德行春谷君与诸同志其共思勉之庚戌八月纪欧阳公修白云精舍记甘泉子曰夫子称文事武备此其圣人之蕴乎夫文武一道也欧阳公约庵大司马大中丞具文武全才来抚两广肃号令饬食兵定交衅戡黎置留守世与怀柔于是两广辑宁武备丕振文事乃举会闻南台右都之命公曰必毕此而后启行大出罚锾无间存没饬修牌坊表厥宅里以树风声而水也徒以老独加数焉至及百焉水曰富哉惠乎辞则不恭受则叵私请移修坊之余于白云之馆以处来士以风正学广公之惠于千万年立石诏后以垂无穷其惠不亦远且大乎夫以一人一时受之不若人人世世受之也公悦可之行府署事同知曾君乐始之通判陈君大为终之而委官番禺县典史李诏督理始终完焉凡梓人墁人土人石人陶人彩人各支若干疏以呈报公乃行夫白云名山也十里附郭也安期生治之灵境也记传炼丹无水童子九进异应也骑鹤飞升化叵测也然以有九龙之泉有鹤舒之台事虽匪经古记实存后世之季佛流中国乃为浮屠乃立释像然以物有百年之遗树有三桔之异亦犹匪正也督学魏公奉旨毁之家人出军饷之金以兑于官收十亩之税以供于公神天留畀于二十八年僧匿之余无主之后岂无为哉经始以家赀之微协济以大巡陈公之金高榜书馆之光三司石坊之表岂偶然哉凡撤颓垣辇败瓦图而新之为坐进堂三间二翼以与来者静学为尽存堂五间立宣圣四配像碑以与学者瞻依为观生堂三间以玩泉之活泼前为尊师祠塑白沙先生像以与学者景仰为左右厢斋号馆六间以居学者为声远楼三间二翼以警昏惰为中道门石坊以表能者之从变鹤舒台为着书台以正胜迹于后代改废僧归云亭为云归亭以辨邪正为先门石坊以示从入路脉先门之南中道之前后为茶塍以供守者然者皆业绪而未就就之皆公之功也公之文教武德流于两广过化之地如云之乘雨有时而或移而公之功化之留此山者如水之行地无时而或息殆同此山不杇矣夫斯境也仙化而释释化而儒大定也自有宇宙以来恭遇圣皇立极厘正毁淫辟异端息邪说以正人心万世事业也今公实与财成焉其功德孰有加于此哉用记于石世世不忘庚戌九月田州欧阳公生祠记嘉靖三十年四月廿日广西田州土目何贤奉其州主妇瓦氏官男岑太寿状入天关跪而言曰远方之人闻公行圣人之道体天地爱物之心故敢有请焉不禄官男芝也于嘉靖二十九年十月奉调征海南黎寇寇至猖獗也芝也不辞艰险直抵巢穴冒毒而死遗孤二人长太寿次太禄奉军门优恤惜芝也为国死难方在勘报恤典将施先以太寿札令冠带以安民心有僭孽号岑苇者卒兴邪谋观衅待动东兰韦起云助桀之恶阴串本州反目林瑚蒙昌等以为羽翼内外胥应大兴兵马拥苇突入州城谋逐氏孙流毒一方又蒙军门轸恤苍生行委右江副使徐祯参将朱都司李霁抚谕驱逐犹拒不悛副使参将仍驻奉议州反复晓谕桀骜如前据险阨修城墙缮甲兵闭门拒命拥兵自固各委官会参军门处以正法起调泗城向武镇安等府州官兵协心并力捍御擒捕必得首恶以献军门丑类知惧宵遁而去迅发精兵卷甲追获东兰党贼三人审知伪岑苇者乃南丹州官族莫显之子而真岑苇者已六岁死痘久矣乃知莫氏之子伪为岑之子的也伏苛军门恩威并举不一月之间克复州寨地方辑宁幼者得存老者得养农者得耕商者得利于是孤寡目老阖州夷民深思图报咸愿自备工料起创欧阳都宪生祠于州治貌俨然以便朔望焚香春秋祈报者时都宪已迁南京右都行矣阖州人民相谓曰闻今有甘泉湛公者近广左素为欧阳公所信重道宗德教重典以风于一方及于当时被于后世氏孙等昧死跪以固请乞赐一言刻碑祠右以诏万世幸莫大焉甘泉子曰嘻胡为乎来哉胡为乎来哉盖宇宙华夷一心也吾独无是心哉吾之心即都宪之心都宪之心即尔州之人之心也否则何以翕然成功否则何同然感服哉甘泉子喟然叹曰于是乎约庵公一举而有五伦焉有敌王之忾焉有恤亡之懿焉有除暴之勐焉有存孤之慈焉有辨伪之明焉纾南顾之忧敌忾忠也轸死事之士恤亡惠也脱逐杀之患存孤仁也遏内外之兵除暴勇也明岑莫之孽辨伪智也忠惠仁勇智五者德之盛也然则公之事业其可涯哉昔者周公秬鬯二卣明禋休享亦今之生祠也从州民之请所以安民心也遂为记于石系之以迎送神曲云公之来兮拥云车衣佩之珊珊兮光陆篱雨师清尘兮丰隆导之两旗儿无嘉殽兮式食庶几迎曲回鸾去兮其迟迟瞻望弗及兮悠悠我思公寔生我兮慰我私公然乘云兮雨中天兮普厥施送曲辛亥四月郴阳县仰泉楼记欧子启河将归辞于甘泉子曰策也归矣与同志之士朱则之诸子卜幽胜之地曰元山四面皆山水流其间为楼以静习夫子之教名曰仰泉之楼甘泉子曰仰也何泉曰策也将以仰翁之道而不忘也诗曰高山仰止言不忘也今曰仰泉者不忘夫子之教也甘泉子曰泉哉泉哉何取于泉也夫泉也者水也天一生水地六成之一也者阳也六也者阴也一阴一阳之谓道阴阳合德之谓德阴阳不测之谓神斯理也人人有之人人自仰之陆子岂曰惟圣人哉东海有人焉同此心同此理也东海之人自求之自得之西海有人焉同此心同此理也西海之人自求之自得之南海北海有人焉同此心同此理也南海北海之人自求之自得之何必外求于予哉自有自求而自得以合于予焉斯可矣源泉混混不舍昼夜子归而求之有余师仰之至矣辛亥六月爱日堂记爱日堂者内江大司徒三峰高公奕世之堂也子钦大夫创其业三峰司徒述其事钱塘湛子记其胜甘泉湛子扬其休水与钱塘希同姓也与三峰善同年也始终乎一百五十余年之盛事会千万里之远于一堂之上以成司徒公之孝思非偶然也何名乎爱曰教孝也夫孝也者天之经地之义民之性百行之本万善之原也故其为堂也在土木而非土木以忠信为基以礼乐为采以仁义为丽以明睿为户牖夫父子之爱天性也天性也者人之所以为人也基者性之地也采者性之文也丽者性之饰也户牖者性之明也集众善则爱全天性圣学之极功也大哉爱也性天其至矣父母全而生之子全而归之而人道备矣曰何言乎日曰日也者日也以上下达者也下焉者由日而时由时而刻爱至刻则微矣上焉者由日而月由月而年爱至年则久矣自微之久爱之至也事父母自知不足者其舜乎大孝终身慕父母终身者非终父母之身终己之身也故曰父母之年不可不知也一则以喜一则以惧喜惧不悖则忧乐并行中正而天性之道尽矣以此事君则忠以此事长则顺以此交友则信而百行万善备矣大巡友山萧柱史始以司徒公命命予予谨书之以因柱史君复司徒公司徒公以为何如是为记辛亥十月白云开山僊祖祝圣坛记何以为开山僊祖也郑安期生也何以立之也凡天下景胜开山之祖皆立之也非特不忘其开山之功也立之以祝圣寿亿万年也曰轩辕黄帝仙之祖也而祖安期生者何居曰安期生白云之山之仙之祖也曰世传安期生升举于蒲涧未闻云白云山也曰记有之安期生始修炼于白云山顶之腹无水忽有九童子进之水焉遂为九龙泉至今清洌以甘为第一泉盖山为第一山也其山自右肱而左前有三石象鸟一首两翼焉旧名为鹤舒台云安期生跨鹤飞升处也其说虽荒唐而古固志之异矣其曰蒲涧者俗传之讹也曰然则白云寺非祖乎曰安期生不知何世人至秦乃显于此山佛至汉明始入中国又几百千年然后立浮屠于此山焉故曰安期生为开山之祖中间埋没于浮屠几百年今又经魏督学庄渠公奉例毁寺去浮屠像迄今凡二十八年田尽充于邓氏独留胜基以待甘泉子之来来而为立开山之主焉岂非安期生有意默留以相待乎未可知也而吾托其开山之功恭致夫祝圣之悃畎亩不忘君之念耳白沙先生诗曰托仙终被谤托佛乃多修弄艇江门月闻歌碧玉楼其托乎真乎自有能辨之者姑刻石以志辛亥十月甘泉先生续编大全卷之六门人顺德何鸿校刊记新立上唐等村杜农仓记甘泉子曰上唐等村社农仓者何效文公朱先生为之也文公处其难吾处其易曰何居曰文公始为社仓也无所措本乃白于官取仓谷数百石平出满入以备浥烂鼠耗历数年收其羡余为正仓而还其本谷于官之难也吾以壬子五月二十五日萧友山大巡临行普惠坊牌之金于乡宦遣本府以五十之数送予予不欲虚受也辞之固友山躬至天关又面辞之固友山曰先生其怪予哉此所别处非关于官库者也水思之不可直却取怪遂委曰无已则以公之遗为上唐等村社农仓可乎一人受之不若百人受之之博也盖权辞却之物为济贫之举内不失己外不失人故曰易耕时给借无本之农收时敛还公共之仓一如文公平出满入为浥烂鼠耗之备其可即遣家人连原封之金告寄府库俟收成乃籴谷入仓曰上唐等村社农仓立门人之贤典守者放收者司钥者各一人立干者二人及时催收以为常曰府差老人督其出入其羡余之谷不许粒入予私家粒入私家为子孙不孝司守司放司钥诸门人干者必以白于官其积之致多则又为别仓于后又积之多廿年之后而又益多则或以施穷丐者必籍其数或以济斯文之困者宦家不能丧葬者必籍其数会诸门人核三年之通收支之实必籍其数与众通知焉门人有曰是则善矣或有妒忌者得无旁得谤议乎甘泉子曰吾于慈母之墓左西樵之天阶诸已行之矣夫何议何忌又曰苟有少利于众人又何顾忌于一己诗曰我躬不阅遑恤我后虽天下非之而不顾矣设使得仓廪亿万间遍济天下之农之贫者吾之愿乃足而有所不能焉独奈之何哉独奈之何哉尧舜其犹病诸而况于人乎遂记于石以诏来者壬子六月鹤园二少楼记二少楼者冼子因甘泉翁并称二少而名其楼以为二少丽泽之楼也二少者为谁少汾冼子与其友少明卢子也二少讲习相契如二泽相丽焉也易曰二人同心其利断金同心之言其臭如兰如兰斯馨如金斯坚其二少之谓乎少汾子曰桂奇也于少明梦阳也居相近也义相得也请翁记二少之楼为二人励焉甘泉翁曰既相得于心又何假于言虽然则亦有间可言矣二少云相近相观如甲乙然甲而万一有或论笃色庄乎近不可欺于乙也乙而万一有或面从后言乎近不可掩于甲也朝而乙为某事善甲则夕闻之矣虽欲不为善不可得也夕而甲为某事未善朝则乙闻之矣虽欲为不善不可得也甲将为善则必曰此必乙闻之乎吾何为愧乎良友则必果乙将为不善则曰甲得无闻之乎吾何颜面以见吾良友则必不果然则二少交相推致以入于圣贤之道虽名曰二少之楼可也曰子言圣贤之道请闻焉曰夫道一而已矣夫二少一以居为道一以仕为道蕴而大中至正之极发而为仕止久速之时一也仕者谓居者曰何以赠我则曰愿子止仕久速之宜惟其时毋冒利于非几以胥溺于私居者谓仕者曰何以处我则曰愿子力底于中正之归毋自画尔知以荒于嬉二少交励成盛德而生大业遇则为太公之功不遇则为伯夷之节是谓天下之大老虽名曰二老楼可也二少云乎哉余谨书于石以俟壬子十月祁门神交精舍记祁门谢氏惟仁既与族之老少辟全交之馆甘泉子铭之既十稔矣交道之兴勃焉矣嘉靖壬子之腊谢氏三子者慎德也堂也知远也轻四千里之途而来访甘泉子于天关甘泉子与之语而说焉喟然而叹曰其进矣其进矣夫交也者交夫道也所以纪纲人伦化之本也予昔之所铭者执德机矣今之所进者化德机矣吾闻之改德改玉今祁门之风勃焉而兴宜进之全交为神交馆曰精舍吾之所期于诸子之交岂直不尽欢竭忠已哉三子进曰六邑三院之士之幸也精舍创于缉功山甘泉子曰止夫缉功者缉熙也兆之矣曰其基谢铉所置其费则四方同志所共成以为会讲之所中有咏归楼六楹楼下即今所谓神交精舍堂曰神交堂楼前两庑斋房各四楹为路亭一曰朋来敢问神交之义归告惟仁以布告于同交之士六邑之彦四方之贤参焉甘泉子曰易曰天地交而为泰也上下交而德业成也又曰上下交而其志同也不同何以天地人物之交其感应如桴鼓影响哉神也者潜天而天潜地而地潜万物而万物易曰二人同心其利断金同心之言其臭如兰兰之臭岂有迹哉神之所为也是故神之感也不以世隔故孔子梦周公不以地隔故高宗梦傅说舜梦拜乎丞故神也者本诸身征诸庶民建之天地而不悖质诸鬼神而无疑百世以俟圣人而不惑大哉神之交乎通乎六合而无间乎曰敢问何谓神曰圣而不知之谓神神者气之精也心之灵也天地万物之良能也上天之载无声无臭神之所为也至矣何则人者天地之心也心者天地之神也天地以神而成化圣人以神而化天下故相观而善相禅以神也交之至也孔子曰予欲无言四时行焉百物生焉此神交之至也故曰鼓之舞之以尽神神之所感天神降人鬼格鸟兽舞凤凰仪而况于人乎而况于师友之交乎故天地之道神而已圣人之道存神而已矣大则孔子铸颜回博之以文约之以礼而使之欲罢不能小则如蜾蠃祝螟蛉之子曰尔似我尔似我久则化之矣皆交之神也甘泉子曰岂惟圣人哉东海有人焉同此心同此神也西海有人焉同此心同此神也南海北海有人焉同此心同此神也是故神也者放之东海而东海准放之西海而西海准放之南海北海而南海北海准何也以其同也人与天地万物一体也岂有一体刺之而不痛击之而不知动者知此则知感应之机神交之义矣其道也深乎为神交精舍记癸丑二月天关三奇记或问龟龙何物也曰四灵其二也龟龙死乎曰龟龙皆不死者也如其死则神龙何以称神灵龟何以称灵乎嘉靖二十年湛子谢大司马而归浚天关之天湖役人得龙头与骨而私市之湛子未之知也至三十二年二月廿七日役人于西沟得龙牙四齿磷磷然异而问之乃天湖窃市龙头役人邓坚吐其实然则谓龙不死可乎周生明几学心得尺有二寸大龟于田父以送甘泉子畜之西樵焉携之甘泉焉携之天关畜之浸月之池焉湛子移居于新新楼遗龟不满一月耳腊池涸群鼠伤之首足而毙焉夫龟之灵乃不能缩首藏足而以甲自存乎然则龟不死欤曰皆非死也彼龙蜕骨龟蜕甲而化也龙蜕骨于天湖之泥不知几千百年矣龟之大计其年不知其几千岁矣久而必化夫神灵之物则亦有然者矣形遗神化大运同流有莫知其然之妙焉不然何以云神龙灵龟也哉或曰或者天关之和气所聚动植之物所感尔矣未可知也予特异龟龙之化而并识之癸丑闰三月十八日潮州改创濂溪先生祠记濂溪周子之学浑沦而已矣何则圣门之学浑沦而已矣是故仲尼颜子之其乐漆雕开之吾斯皆谓斯斯大头脑也太极一图浑沦具体之中而两仪四时五气布焉如天地之广大高明而日月星辰系焉四岳河汉载焉何状曰故诗曰万物宇宙间浑沦同一气就中有粲然即一为万理外此以索万舍身别求臂逝川及鸢鱼昭昭已明示见之即浑化是名为上智盖谓元公也后之人其逐小者如徒指日月星辰曰天尽是矣指四岳河汉曰地尽是矣其务大者又如徒指广大高明曰天地尽是矣是离而二之得为天地之大全也乎夫何一时高弟于太极图易通未见称说而明道仁者浑然与天地万物为一体伊川体用一原显微无间则又深有吻合焉何也岂不师其言而师其意乎至于承孟子之后舍濂溪而言明道岂以明道辟异端之功而濂溪则未之数数尔也耶皆未可知也吾师白沙先生特达神契深知而宗尚之故曰终日干干收拾此而已矣斯理也干涉甚大无内外无终始无一处不到无一息不运会此天地我立万化我出而宇宙在我矣故祝文曰嗟维大道一合一分分为支离合为浑沦维此浑沦维师独复回流而源一者无欲今侍御史白王公奉命两广乃超然远览尊信于千载之下盖白之学濂溪之学也故用濂溪转运使行事不避艰险东西瘴僻之地前人所未到者必亲莅焉乃东巡至潮清番事竣相地得金山之麓为府治之雄左瞰长江石环叠障檄府去淫巫之像迁为濂溪之祠先行分巡尤君瑛棌舆论举行之佥曰毁淫祠崇圣学抑邪扶正一举两得大有关于风化之首务也夫谁曰不宜乃行同知刘君奈知县颜君嘉会彻旧更新再阅月而功成于是元公肖像俨然金山之上凡为堂若干楹为室若干楹为左右庑若干楹大门若干楹白侍御作兴斯文之功于是为大大在复浑沦之学也宜特书于右以告潮之人以觉来裔世世师之以求报祀且为作迎送神曲裨歌之荐岁事焉曰神之来兮九江乎九疑浩无极兮神叵测思鞭青鸟兮骑尾箕前丰隆兮道而旗神风肃兮金山涯威灵降兮陟阶墀荐香芹兮海错牲牺靡嘉旨兮歆亨庶几右迎神曲神毋速返兮迟迟庶延伫兮斯须跨老龙兮骊骊挟飞云兮天归望云车兮风骥还大化兮神无不之祈千祀兮春秋为期神毋我兮远遗念畴作兮白改为右送神曲重修增江忠孝祠记维岁嘉靖癸丑修增城忠孝祠成甘泉子记之岳伯浮峰张公闻之语县尹盛君曰其益宏乃工乃称斯文盖浮峰公乃阳明公之高弟也先是壬子春甘泉子赴增城修明诚书院馆诸生过相江之涯见祠将阘问曰是何为者曰此忠孝祠以祀新建伯王阳明公七世祖曰性常之忠六世祖曰彦达之孝也性常公任广藩参议抚绥潮民之弗靖者还遇海寇曹真于增江之口擒之无备被执弗屈死之其子彦达赴难骂贼贼义之不杀得裹公尸归葬隐居养母终身不仕人叹曰夫父子死义与天日争光昔也人谓若何今也人谓若何旅魂寥寂不遂血食则戚矣嘉靖七年邑尹朱君道澜奉抚按命立忠孝祠于斯拨田县官行事于斯人又叹曰昔也人谓若何今也人谓若何则欣矣今岁久就敝过者动心焉甘泉子乃入谒之遶之三匝则见祠宇上滴旁穿垣壁将倾为之慨叹顾谓邑庠诸生曰是谓以死勤事则祀之礼也吾昔与阳明公戮力以起斯文是故道义骨肉之爱根于天性今其祖祠荒落若此宁不动心夫父子大节向也人谓若何今也人谓若何则戚矣夫欣戚之心痛痒相关亦独胡为而然哉秉彝之性不可诬也藤萝得意于云日萧管无声荐酒尊此黄山谷慨徐孺之祠之诗也况堂堂忠孝上滴旁穿将毁像貌焉岂但藤萝得意已哉诸生曰翁之言及徐孺子也何居徐孺之不事王侯岂与王公之以死勤事若是伦乎曰事有理同而迹异者孺子之不事王侯扶汉鼎也王氏父子之死事树纲常也一也是皆能德无愧于天地而争光于日月者也尔诸生其亟呈诸邑尹于是盛君剑曰吾责也乃不白司府不劳民力庀材募工修之不月而成浮峰公至是闻之故有是言曰甘泉之言大矣广矣于是宏之木石砖瓦之不堪者易之新建公之诗将灭于壁者碑之焕然一新夫然后称百年之举废也请甘泉子并镌于石以告后之人俾永永勿坏为作迎奠送神曲三章俾时歌以侑觞云神发轫兮兰之亭渡钱塘兮波不兴导之两旗兮雨师廓清越庾岭兮入层城爰至止兮陟中庭右一新庙貌兮绝埃尘面罗浮兮挹飞云列殽蔬兮杂香芹庶饮食兮噫歆虽无嘉旨兮慰我增人之心右二候来寔难兮去不轻欲留不留兮曷为情莫投辖兮江之城云车风马兮缈于征再拜再拜兮竭余诚神再来兮千秋万岁无弃予增右三滁阳卢氏祠堂记湛子曰以吾观于祠祀而知王道之易易也祠也者嗣也嗣继养也祖考之不建矣故祠祀以养之事死如事生事亡如事存死亡者犹养而况生存者乎故生死有养则礼义可兴礼义可兴则风化斯溥人人养其亲人鬼安和气顺而天下平矣百姓不亲则五品不逊王假有庙所以为萃聚涣散使相亲睦也甘泉子已立大宗小宗之祠创家训以垂子孙同居合爨以收其心而使之同矣癸丑冬有卢氏子守益者不远四千里而来与其兄提舶守愚之意告曰益滁阳人也承祖宗之旧不分居合爨者四世矣有先人之敝祠在焉惟先生赐之教将镵于石以不忘甘泉子喟然叹曰有是哉有是哉吾方欲与天下人人同之讵意卢氏先得我心之同然乎请益曰夫祠祀之际其有思乎昭穆之序自有身而推之而吾考而吾祖而吾曾高始祖其初一人之身耳则孝心油然而生矣由吾身而推之而吾兄弟而吾从兄弟而吾三从四从以至于远兄弟其初乃一人之分耳则敬爱之心蔼然而生矣曰祠祀孝敬之兴则吾既得闻命矣敢问此心之所以合于王道者何居曰合爨之际其无思乎思吾粒食皆吾祖吾考之遗也思吾菜羹皆吾祖考之遗也能忘孝敬乎士者曰吾所肆业书籍皆吾祖考之遗泽也出必告曰某今从某政不敢忘祖考矣反必面曰某俸禄若干余无私入焉必以纳诸公贮矣某也无公私之过也某也罪非己致人诖之夫何惭于祖考乎农者告曰某畋某田得谷若干必纳公仓矣工者商者告曰某也不敢淫巧受若直怠若事矣某也不敢腾若价饰若货器以上玷吾祖吾考有则殛之若是者孝弟之心通于神明放乎四海无所不准礼义其有弗兴风化其有弗溥乎故曰吾于祠祀而知王道之易易也遂叙其语为记以归卢氏并示吾子孙于无穷焉李氏祠堂记甘泉子曰以吾观于祠祀而知家道之易易也王道其基矣乎祠祀之道天性也祠嗣也继也故曰祭继养也父祖之养不逮矣故曰祭继养也故人物之祭天性也獭则祭鱼焉鹰则祭鸟焉乌则反哺焉报本也可以人而不如禽兽乎吾慨夫今之人反乎天之性矣自若人之购父之祭田也而养之道衰自若人之盗亲之财殴之烹鹜于室而不少馈也而养之道丧自若人不视祖之修坟祠而在家不知也而养之道亡于禽兽之知养何如是故继养之道行仁孝流通父父子子兄兄弟弟夫夫妇妇而家道成矣事父孝故事天明事母孝故事地察天地明察神明章矣通乎神明光乎四海无所不通而王道成矣曰继养之义则既闻命矣庙之制奈何曰天子七诸侯五大夫三士二官师一三二一皆同龛古之制也而四代之服之祭无以异有功德则加焉耳祭之道奈何曰先事于堂谓之阳餍后事于室谓之阴餍古之礼也考亭括之以阖门噫歆礼之宜也古之祭有堂事室事明日有傧尸谓之绎祭礼烦则乱事神则难故高宗肜日书犹病之曰用尸古乎曰古也尸告旨告饱答拜子孙非天性也犹之伪也不若斋三日乃见所为斋者视于无形听于无声如在其上如在其左右僾乎若有见其容声慨乎若有闻乎其叹息之声之诚也广城之祠庙者有之亦寡矣而李氏父子右坡义宰闻韶青霞车驾时行乃能率子弟某某举之其父子皆从予游斯举也其贤矣哉乃进而问曰继养之义阴阳之餍则吾既得闻命矣其奠主之位则如之何曰自西而东非礼也古之合祀于室者太祖之主主奥东向而群主以祖尊次之自西而东礼也今非合祀尊祖则亦然无谓矣如以义起则始迁之祖始分之祖皆不祧以联族人与四庙之主皆面南以次而南位其宗子嗣入庙别子为始分之祖则别庙宗子服尽而尊者未尽则别立祧主庙行事又尽则瘗诸墓焉斯其善矣若夫嫡庶淆乱神必不歆非礼也亦何取于祠庙哉作李氏祠堂记罗浮游学记嘉靖乙卯春正月十有七日甘泉翁于时九十矣与郭子平川子叔辉钟子勉衷霍子得四黄于梧族孙汝潮既定罗浮之舟泉翁蘧然语曰诸子好游乎吾语子游曰游何如曰游焉息焉莫非学也乃启天关之扃度东关之梁发太平之洲宾日而东逆潮而行情与景融兴发于中客有歌者曰桂浆兮兰舟击空明兮中流翁曰小子听之宜学流之中矣徘徊乎猎德土名之涯曰诸子识之其学自猎自德乎非由外猎获也过石冈之涌观鳌鱼抢宝之石焉曰石则美矣惜也不在大都之岸不为达官大人之所宝翁叹曰世之不遇独此石也哉又曰此石虽不幸不为达官大人之所宝亦幸而不为匠氏之所凿其全真远害中立矣乎吾以学其中立不倚客有遥望白云之巅指曰此非翁之书院乎九龙之泉兮观生之堂翼翼兮曰吾以学观我生矣遵黄湾之曲出扶胥之口望虎头之门诵浴日之章曰手抱阳和散入万壑其石翁用世之志乎江湖廊庙之忠诸子识之过鹿步之越南冈之头曰此群盗白日劫人渊薮其戒心之存乎逾西东二洲望甘泉山院登江门钓台咏石翁分付之诗曰请闻焉曰金针以言心也风月以言道也金针人人固有风月处处同然心法可以传痴前难以说梦遂抵沙堤未及本宅平川子速予舆谒诸祠同憩方山草亭入大观楼饭既宿焉厥明为月十八日黎明复罗浮之舟申刻过龙头书院返而解缆宵征焉至铜锣湾舟胶厥明十九日鸡鸣乃登源头吾与六人者各乘肩舆由独树庄黄龙下院遂登黄龙洞入天华精舍视行窝行释菜礼于四贤祠其祝曰一者无欲未发求中澄心体认自然混融言四贤一道复此浑沦也学者观其辞焉思过半矣学无欲道自足学求中达道同学澄心天理森学自然机同天诸贤其志之于是观王敬所少参题壁之句水月之精曰诸子其学诸水月乎千江有水千江月亦不以废也卓午下观水帘之洞因览梅花之庄晚入食于冲虚观薄暮过朱明入青霞书院宿焉夜分吹灯作诗云罗浮起平地游者如登天夫我异于是如履庭除间问之何能尔心近地自便作意关山阻信脚云霞穿自兹凌绝顶上有无穷门寄语诣道者亦复如是观厥明为廿日以粒将绝而下山焉则见阴云蔽日雷雨洊作游人沾湿仆夫告痡纳于大麓吾以学不迷夫不迷非不迷于途不迷于心也不迷其心故迅雷风烈震惊百里明晦万变代乎吾前而吾固自若也未刻食于源头精舍乃登舟顺流而归时则二鼓矣夫罗浮如在天上吾日往日来如有神焉所谓如履庭除间者非耶而飞云之顶未到数也岂天留之以思无穷耶亦数也夫此道平铺无处无学不贤者学其小者贤者学其大者鸢鱼上下之察川上逝者之感夫子焉不学上律天时下袭水土至矣上天之载无声无臭莫非学焉吾以学乎天地作罗浮游学记甘泉先生续编大全卷之七门人顺德何鸿校刊书简答庞镇卿弼唐日者病不能出接至今为歉以后承华翰之及区区亦有小简拙诗奉寄未知达否区区十月初三上本邑初七即同冼秋官入罗浮馆朱明初八窥水帘登黄龙摩挲洞口古刻阅弼唐处题刻过水石徘徊久之缅怀丙辰同李世卿投杖化龙处依然畴昔卜筑之怀入云起二门观弼唐精舍所谓数百人无一人在者独一老僧病而垂首丧气怜而稍饮食之因知或者此地高寒不可久居是月二十日巡按洪觉山谢守巡减驺从直访朱明留三宿又访黄龙洞直登天华之墟行文增罗两县毁淫祠文银四十两起创四贤祠于弼唐精舍之上有门有垣碑刻有记又为作甘泉小亭于其后以为游息水憩之所盖与弼唐作伴庶不孤寂而常居则在朱明青霞也弼唐闻之得无为得邻一喜乎为不孤寂慰乎当令老僧悬榻以待高捷而归为不朽大业图也如何如何小诗暨觉山诗文各录于别纸知欲闻也余非言语可既庚子十一月与洪侍御辞义帮涞之廪事与署提学刘本府程并同昨闻高教授传到执事所以爱犬子涞之而义起以帮之廪者不觉为之大惊久之夫大惊者以如此非常之举必出于非常人行之而必以待非常之人如昔年章朴庵督学之待白沙先师之孙畹者可也若仆则非其伦岂宜冒受闻之不胜负愧安得不大惊也况犬子之学未能成效方望知己诸贤抑而教之以冀者有成以无负至爱何乃敢冒此非常之典耶不敢当不敢当伏望案下收回钧语必终爱之而终教之期之有成所感深矣谨启庚子十二月答洪觉山侍御昨晚陈训导送来语录一帙阅之甚精已转送潘子阅之乃复还陈也相去渐远老怀念念此心摇摇幸早竣事返旆以慰老怀且慰诸生之望也三学教官每至讲期率诸生会讲如旧诗小序方且整顿亦颇费力大段文公每每不用小序若区区则谓小序乃当时国史存乎得失之迹与后儒臆说径庭矣故每每于小序中求其可通者而删补之今已过半矣俟完录寄览订也知执事惓惓此二事故并及之敬启辛丑正月谢洪觉山侍御安祀先祖义士祠神牌伏承大巡察院钧牌行县已于正月初一日安立先祖怀德公神位于本乡之新祠且令遵照乡贤事例每年春秋二季备礼致祭者伏以惟仁人为能崇德报功惟君子为能敦信明义先祖生于乱世着有微劳保障一方活全万命愤援兵五百而皇师之势将溃而复张致甘泉全都于降民之军赖功而独免然非遇仁人君子安能阐幽扬侧使二百年之埋没一朝而复光如千万劫之冷灰以微焰而再燃哉四境之风教沸腾合家之存没均感用布血诚上谢大德谨启辛丑正月复田叔禾督学留都多年为别不得面语今遂南北异天消息愈远颇以为念忽承华翰腆币远贶其感慰何如又知所谓前此二书竟为浮沉也黄生云淡近报执事大以兴起斯文为己任线天卜筑规模弘敞文公五曲书院不得专美于前矣幸甚幸甚水归旬日十月初即入罗浮居朱明又得青霞天华天关诸胜青霞在朱明之后天华在黄龙之上天关在穗城东北之隅皆极奇绝觉山大巡治学子云集皆觉山作兴斯文之功第恐无以成就之耳使还布谢并及之知欲闻也拙稿附上鉴入不具辛丑二月与宪长欧督学巡按本府并同水也于执事定交未久而仰德殊深不可谓之非知己也小儿涞之年甫十七爰始加冠方责成人学而未就犹在愚蒙教之可也误蒙大巡洪侍御假以待贤之礼举非常之典加诸不类之人以及其子不待考试辄行补廪千金马骨以励风化行之督学行之本府行之于本学诚盛事也然而水非其人也水为是惧斋沐拜启辞之于大巡洪公辞之于督学刘公辞之于本府程公皆不见亮今三月七日水还罗浮不及控辞于执事不意本学以缺请遂误蒙执事准补则月十有三日也水自罗浮闻之极为惭愧以寻常之人而冒非常之典也今兹遂事既往不可及咎姑令受数月之赐以责成之以答盛意幸而有成犹之可也不成将令上纳廪膳或送赴台下赐之考试或可与进则与者受者闻者于心皆安如实不堪乞听辞避彼此亦皆心安今也未敢称谢谨具启布下悃焉惟执事其少赐亮之谨启辛丑三月二十二日与冼奕倩秋官吾奕倩行后而觉山之书即到甚以为慰乃三月初旦发来也静思南岳武夷之约不可不决也吾必携涞之湘之以行令渠日夜相亲为必有益也而吾奕倩汝济偕焉又得日夜相亲熏陶相观为善必彼此有益益不小也彼时戒无杂言杂念无所与于言念也所性不存焉故也以杂言杂念有戾于所性者故也终日终身理自己心性事不足何暇及他事乎吾当与二贤共戒之也先儒论学自不妄语始闻人之过如闻父母名耳可闻口不可得而言静思吾与吾奕倩必自寡言半载然后可与默坐澄心体认之学也尚当入罗浮细订之灯下不次与邓君恪眕论启洪大巡书侍字误作待字春阳台先师自以为错用功者时水居楚云述梦中老人云去山中坐一百日有济以质于先师先师云恐是生病后水质问随处体认天理之学先师答书云得某月日书读之遂忘其病日用间随处体认天理着此一鞭何患不到圣贤佳处也其后先师指水语一当道云此子为参前倚衡之学者也至于胡敬斋居仁者指先师静中养出端倪为禅水辨之云然则孟子夜气之说扩充四端之说亦为禅耶今闻吾子相非以为非而必寻春阳以为是是是先师晚年所悟之所非而非先师印正之所是矣不亦异乎二三十年所从学何如也至于谢洪侍御送米书中再渎更受赐一节众皆疑之岂有未见颜色而遽为人乞赐哉与前面一侍字错作待字故不敢置书邮致之也敬兹返焉又吾契相从二三十年矣今乃照破其学之非幸甚昔高僧不许请明日之斋陶渊明云知有来日否吾老矣岂复有明日大科之约乎已矣已矣昔先师壮年曾游罗浮中途有阻后太夫人年高遂不出门此所可学者也闻西庄坐一月颇疑今告归甚喜岂但为获而归已哉与胡西村太守若水顿首启日昨失白今幸蒙高明不以鄙述家训为不可乃求善书刻者惠梓之以传寒族子子孙孙荣幸孰大焉妄意欲拜求大笔一序文冠于卷首明所以刻之意则乃尊乃征乃信此训可垂于不朽矣幸甚幸甚谨冒昧以请谨启复湖广大巡史待御有一日仆方倚天关而啸傲仰云日而遐思生捧何衡州所寓之书者受书展币再拜而则大巡史侍御也转致尺牍则太仆王端溪也宛然如双璧之入手若有不忍释然夫以地之千余里执事胡为于大政轇轕之际而犹记荒衰朽之人哉无他故矣记曰一乡之善士斯友一乡之善士一国之善士斯友一国之善士天下之善士斯友天下之善士以友天下之善士为未足又尚论古之人盖善之大小者心有大小也以心为友之远近也然则执事之心其亦远矣盖古今而尽其心矣然则执事之心其即端溪之心端溪之心其即区区之心夫通天下古今以为在是矣敬羡敬羡谨布小启具乡葛复托何奉行台引远意水也久图南岳之行中道而之交若遂所愿或奉面于祝融之巅未知天也临纸岂胜驰往之私谨启壬寅闰五月答福山祁门诸同志福山祁门诸君书来言人人殊然而概乎皆有窥圣人中正之门矣夫知天地万物之浑然为道体以勿忘勿助之间为功夫尽之矣虽之夷狄不可弃也在力行耳福山祁门诸同志君子其共勉之吾衰矣不能一一具答要在默识于言语之外耳壬寅十月复沈艾陵时素来道政声孚示上下喜而不寐昨时素还乡欲书托寄又恐渠归急不便忽承华翰亲价以俸金远贶雅情何以克当夫以俸金又在艾陵所谓伯夷之物也伯夷之物有可受有不可受可受者以其清也不可受者以其贫也则此贶在可受不可受之间然以雅情未忍遽拒姑且拜领以图他日奉酬可也汪巡抚何太守皆有一日之雅久欲作书道辖下同志之素但求得人如时素者赍去可也余惟素学自力不具壬寅十一月答西村胡太守拙作平黎诗微意全篇皆颂半洲公不好杀之美所以首第三句云神武不杀称天兵已见一篇之大指矣后六句不过抑扬发挥此不杀之意与古诸将好杀大不同焉耳美之至矣但从古诗人之指微婉致疑如此聊为知己谈之谨启十一月复骆君举举人共谂赴试万里之行君子道长斯文之庆矣相去一程顾以贵恙不及一面而别非命也耶人耶天耶南岳之约想在秋间老惫尚堪鞭策人曰老矣吾曰虽死于道路葬于名山无悔圣舜卒于苍梧圣禹葬于会稽何不可者独以眼前为祖考建二祠堂为子孙立些规矩令可守未能成就耳敬布状兼粗纱一疋小书三品荔果一坛表微赆也远道珍重珍重癸卯三月与秋官冼奕倩昔予为举人时定庄叔与一乡人同姓者持刃相杀予在归云楼上望见即具衣巾下趍解之二人惭愧释刃各归而二家之难释彼甚德我后竟成讼乃反以倚我声势作状首吾使诘之云前尔以我为德今又告状以我装首何也彼惭云不如此无以动官府告状不准此风有自来矣今刁民动不动便称冒诈大臣或称投献闻者妄传流言胥动当道安得知之每有踰河蹈海之志去离此土而未能也若见当道幸先为白此故庶可相接相信不惟有益于我亦有益于彼也癸卯三月复陈伯孚水拜白自与伯孚别后无念不在伯孚闲尝思伯孚笑语以自慰虽不见伯孚犹见伯孚也秦子人来得伯孚手谕如见伯孚也然犹卧病恍惚目眩之说令老怀益念伯孚也兹秦子接文人回灯下草草奉报惟伯孚自强吾老矣明年之春犹欲游衡岳访黄山憩武夷一线之天归罗浮以终焉世之丑正君子何足愿哉不求人知而求天知可也白玉蟾琼海产也犹能遍游天下超出六合吾伯孚能之乎不一癸卯九月与吕进士泾野子予归之二年遥闻先君宗伯讣音于江博士屡访于人而无知者疑之今癸卯夏始闻诸广之藩臬诸君云有报矣予与一二知者哭诸天关精舍予思之自语云二年之上而今乃有报者何耶曰此必泾野公遗言戒子孙勿奏求恩典也及一二年之后有司奏之始有报也于乎哀乎于乎哀乎缅惟孝爱笃至何以当此惟节哀成孝以大家学兹与崔公后渠同具一奠文而各致哀悃少见平生之情耳道远不能成礼也谨疏癸卯十月复蒋道林督学久别遥天想渴无量前此传闻解组之事陡然作恶为朝廷失人忧今得来谕见报将有罗浮之期欣然慰心为斯文得已喜孔子曰道之将行也与命也道之将废也与命也若遂此策则世人之所谓行者吾将以为废世人之所谓废者吾反以为行也吾亦将南岳之行未知遂否天若遂此志则吾道林必相面于五峰之巅矣来使云可致复书故援笔布此不一一甲辰五月与薛中离论古太极图前日在燕翼堂与老人期山行轿子夫马宿具矣忽飘然解缆何所见而去耶察言观色令人警惧承示图书质疑良工之心亦独苦矣中间伊川未可深非水初学时梦见伊川于山坡衣冠严整吾心惕然告予以明道先生后头来岂非欲人先学伊川有卓立可学明道乎其余议论多中者其小未合且置之水谓欲求方圆须得规矩若不得规矩安求方圆此其急务也大抵足下此书只以古太极图为主而损益之也今据古太极图二其一图黑白各在上下之稍东稍西起者以为未见根阴根阳之义其一图黑白各在上下之中起者以为见根阴根阳之义而未见互藏其宅是根一也宅又一也思之则诚若有所疑者盖太极者乃至极之理此理初何形象濂溪不得已而画之一圈亦已多矣图说曰无极而太极太极者至理也无极者以言其无穷尽也言至理无穷尽也道体本无穷尽也故曰太极本无极也何等易见而朱子以为太极之上不可无无极陆子则以为不宜于太极之上加无极皆未之察耳而争辩互动数百言可乎太极者至理浑然未分之时也今所传古太极图则于未分之时而强加之以黑白惑矣夫太极未形一理浑然黑白何分阴阳何判其此图有分有判者此乃二仪图也非太极图也盖后儒好事者为之伪称古图也盖有不知而作者此之谓也执事何据而论之若是古图则濂溪程张朱陆诸大儒何不一言及之耶其余则似过于分析配合又突过于紫阳之上矣吾独爱濂溪明道之浑沦其后惟吾白沙先生复得此意其或继周者则白沙可也且执事以为发明周子原一之义夫主静者主一也其见是矣然而周子太极图只一圈而足下古太极图分黑白阴阳分配是为发明周子乎心即性也性即理也性者心之生理也心性一也而分心图性图为二可乎心图性图之下又为一大图左二而右一何指乎若谓阴左而阳右阴阳反易其位矣岂以心为阴以性为阳耶皆不可晓也足下所急在求孟子勿忘勿助之规矩而方圆自得以足下之才力涵养至六七十为之未晚也感执事质疑之义故有以答执事固非好辩也不得已也谨启甲辰八月望英德舟中与叔辉仲通自正诸同志论图书天地间物皆具奇偶象数而图书又象数之显然者也圣人因其象数之显然而至理寓焉故一见而感触遂画一奇为一者阳也一偶为者阴也因而重之又重之三画以成八卦卦以成易伊川见卖兔者曰此兔亦可以画卦知易者也盖兔首尾皆奇四足为偶奇偶即具阴阳亦可画卦非止图书也学者宜体易理以有诸己而已矣故图书者圣人画卦之刍狗也后儒未能体易理汲汲焉理会图书分析配合是求之圣人画卦之刍狗也岂不误哉伊川诘尧夫知易数为知天知易理为知天今图书易数之类也故周程只是学易亦未曾理会图书可知矣且若以兔画卦亦将何以分析配合乎况伏羲河图出于千载之上不必后待洛书而自着大禹洛书出于千载之下不必追征于河图而后明又况未有图书以前未有一画古之神圣不知何以明道也故圣人之学求明其道而已欲明其道求诸吾心而已不必纷纷之支离也甲辰八月望英德舟中与戴鸿源京兆水也自归五年绝不作入京书戒也而于执事独不能忘往来于怀者七八年神亦劳矣盖以昔时取道入京雷雨夜半感盛德以舟候至德兴海涯具汤酒沃之饮之须臾乃苏过于古人豆粥麦饭远矣夫古人一饭思报者水也有怀曷报耶永矣弗谖矣兹小儿东之归省动询福履之详轸念且及之厚愈见盛德爱人之无穷矣感刻感刻谨具小启兼粗布新刻赍上左右少引企仰之怀惟鉴念不宣八月曲江舟中复秦幼贞举人水方在多病郁郁之中忽十日之前得洪觉山书有秋间罗浮之约今又得吾契手翰于十日之后有东游之期何慰如之令祖已襄大事何惜十日之程重为斯文千载之计也正欲去此恶土挈家西樵云谷精舍新成得与二贤共讲大道于七十二峰之巅以了夙志岂知天壤间复有何事可代此也幸决策而东道其在是敬启丙午五月复洪觉山丙午四月之杪得领华翰途次正月十八日附乡里来者读之且惊且喜且知天脱羁鞅以了大业高子岂能为之哉天也塞翁失马何讵而不为福也知其为福则去之之迹固所不论也夫自两疏之抗邪人侧目者八九年于此矣安得不至是耶若遂朱明之约坐进此道其彼此得失相去岂直万万哉前年如衡岳二三十人皆病贱体独无病旧今二年贱体多病恐不久就木与诸贤相讲几何日也幸发愤摆脱拉伴而南固上策也行时幸闻于福山黄山诸同志可也兹敬遣族子捧启奉致起居之敬且令前迎充执殳之役也谨启五月与福山黄山学者水敬问福山黄山诸同志贤契足下三年之间不接一书寒暄不足道也不闻进修之次而令八十老朽独劳神往来于四千里之外何也古有旷百世而相感其不可言传者人已化矣或不远数百里挈家而就其地焉又何也水前年如衡山居者两月往还三四阅月随行二三十人皆病仲通与生徒则死矣独水无病去年九月脚疾一作十一月又一作皆逾月乃瘳今五月望日痰眩大作如乘船如排山大浪之中欲绝者数次今幸复恐不久于人世矣昨洪觉山罢官归途中致书来云秋间来罗浮居朱明而卒业焉此亦夙约也不识诸贤有能同之决策一来否固所愿也惟诸贤其图之丙午五月与卢望峰何艮所水自昔开创隐居于西樵之烟霞洞甫居一年即蒙召起及感改元之诏想见太平一落尘土遂三十年梦寐常在此也古人云立朝而志在东山实有此理今因十九日来治云谷书院及白沙先师祠一入此山遂有终焉之志然所不忘者二三知己如执事者耳兹专人草率布启兼樵茶英酒奉上引远敬焉谨启丙午五月与邹东廓司成水志气不敢衰而年齿已迈近令人治生坟于天堂制棺于甘泉若大数一尽即撒手长往矣感此土族于五月十七日已挈妻拏还南海西樵山烟霞之旧隐次日即闭关谢客业已治云谷精舍左右两瀑布夹之中有稻田茶丘却又擅樵之胜矣乃大科之后门也有寝堂讲堂尊师会友堂上中下三关皆有石坊瀑布余流行石上屈曲六七里发为飞泉如珠帘然山上有人家六七村皆食于茶于本月二十五邀与父老行圣训约以同归于善于此终焉足不复下矣每恐即死徒负先君墓志之托故于樵上勉强捉笔成稿附族孙如南京之便不知其不可也欧阳南野先生处同此致意与沈艾陵令尹久不接嗣音神往孔劳近得衡山杨上舍仆来广生理传道艾陵讼事已白还治喜斯文终不可晦蚀然久次末有升报何也曾惟馨尚在抚否杨仆前年附书不致无回帖彼今愧不敢复见也曾有一书金段一疋奉助久讼之困不记附何人未知曾到否水以土族之恶广之士风之薄今避地西樵之旧隐五月十七日到山闭关永矢不复下矣生坟在天堂已定石椁今月二十日又令预治匠事于山下若遂长往则已矣天若假之年一日有一日之功死而后已不敢虚掷也洪觉山已罢官昨书期以秋间来罗浮卒业若果亦至乐也族孙往南京之便具启遣奉省不具樵茶二角侑缄丙午六月与洪觉山别纸作书未发于五月十六日挈家入南海西樵旧隐以卒夙志无复下山意矣又于十九日创云谷书院竖柱此樵山之绝胜也先有息存堂上有憩云亭今又作察伦堂堂之上左作白沙先师祠名曰尊师堂上右有会友堂察伦堂之前有亭曰小歇亭又前有大门曰入道门门上有楼楼曰见泉楼盖书院左右夹两瀑布登楼可见故名前有池曰明生池两瀑布合流行石上委曲七八里滀流从石岩嵿上喷飞如玉如帘而下其下岩名喷玉岩此云谷之绝胜也已立有三关喷玉岩之外曰云谷第一关其中曰云谷第二关又有云门大石上大草书云门二字刻之又上曰云谷上关到上关则去见泉楼不远而云谷之胜尽在目前矣云谷乃樵中之绝境也云谷之后即大科书院及隐居大科之北议开井田同志居山者八人各授一区收为米食同志周明几学心议待执事来请为云谷书院记盖曰非觉山莫可为之也若遂果来途中可以腹稿乎敬以附启六月与冼少汾秋官水拜白近于楼城上东西之翼作两洞门各有华轩皆于此三日一开门无一可到亦老矣陶渊明诗云啸傲东轩下聊复得此生得生矣漫与知者道之余非纸笔可尽与陈豹谷太守肃书念已彻览传闻执事每日政事之暇即下书院与诸生讲学此为政之先务簿书俗吏何尝及此也书院赖执事维持无恙益增光矣幸甚水已于五月望日移家居西樵烟霞旧隐如复得此生矣此足再不下山矣非但避地且避人也天关城市山林最可爱但彼谗谄成风岂置身之地先师石翁先年屡辞当道之请良有以也近又开云谷精舍尤为奇特几回起念欲如南华以迩相见今则已矣兹因人便启致起居之意谨启丙午六月与吕巾石少司成小儿柬之转致到手翰读之如亲觌颜面而闻謦欬矣情况风韵依然岂但空谷之足音已耶深慰区日训条与钟鼓俱亡久矣前年邹东郭几去官今幸执事来莅此地又幸与成为僚必日夕相与切磋夹辅共起政教以播圣天子之光水虽老矣犹幸须臾无死洗耳于玉泉以听德音也水近于五月望挈家入西樵旧隐矣如复得此生矣宁枕石而死足不复下山矣近开云谷精舍尤为奇特想欲知故漫及松溪司成处本欲作书近年戒入京书间有亦和而不唱也幸为同此致多意谨启六月与李古源上舍夏间小儿柬之转致手翰并新刻家训及序文高作所见的确此训愈加精明观其所见远进于前养之使有于己宇宙间更有何事恨地远不得相与切磋以进也婺源洪觉山侍御罢官而归寄声欲秋间来罗浮共讲此学不识古源能约与俱来乎否水今年八十一矣念来日无几五月望挈家入西樵山樵山有旧隐又于云谷新开精舍若果遂来坐进此道天壤间更有何事也谨启丙午六月复黄生牧自水休致有平日称高弟者过门而不入室比比也吾契前后凡两致书又天理等言小儿数语而汲汲于新泉之事足见所养矣幸甚幸甚若力能远出则索我于西樵大科云谷之间必有不负此行者矣吾五月已挈家避地于西樵旧隐矣每闭关独坐于大有洞天五日一开关也余年补之端在此也有相问者亦以是语之谨启六月付男柬之家书父平安家书寄男柬之四五月以前久不得尔书甚怏怏五六月以来得尔三书老怀甚慰前二封乃曾伦所致今日一封乃差来舍人舍人亦未来见止有家书一封及西盘谢方黄徐诸封俱到西盘止有拜帖求大书俟书之以副其意也此公有德气语默动止立心操行皆可师法尔常请教可也已知公敬在文选若只升部员外可养病归也俸浅恐亦未能升知府也汝母冠服我家已做成三月间在家已上矣尔此若未做官中乏用可已之去年九月十一月今春体皆欠安三月痰晕吐泻几不起幸渐完复如初矣不必远念沙贝龙津及各坟墓祠堂庄所俱已完吾今为了事人矣只欲尔升部图归代我管家事耳今年各庄租入分付管者各照家训分送各人近年人情上下日非族中生事乡里诈冒名皆归我忌者因起谗谤念西樵昔年卜筑方毕遂起赴京未得饱居埋没尘土三四十年今老矣栖栖何为遂令人完灰砂石椁于天蚕岭又令人起长生于广每岁一漆坚固免累子孙也今年五月十六日发愤携汝母入烟霞洞旧隐居之甚适有如死而复生也又起云谷书院二层门楼亭宇左有尊师堂以祠白沙先生右有会友堂以为朋丽泽之地已将成功量在七八月也于烟霞楼城上作左右两轩常闭关处其上三五日一开关有客亦必待此日乃见也否则不见矣吾非不乐衣锦之荣妻子之奉来日无多不得不然也汝其知之只望尔归管家行家训令习熟不废可免别人议笑于身后如方霍子孙叔侄纷争如雠也昨十七日府考发案涞之名在第一等第十湘之名在第二等第一稍可慰怀未知七月初二提学处考何如耳念尔官中艰难今李亚二收尔乙巳租除还廷宝沾甫外令汝泽孙及继庆二人共送四十两一钱八分来汝用尚有十余两付汝母亲收待尔归外徽州婺源县洪觉山有书来云已罢官秋间欲来此讲学吾今有书段令二人送去或同他来二人到南京三五日可就差一舍人以公干送他到徽州觉山处可赶九月未寒回家也丙午七月复茶陵罗一泉上舍别来无念不在衡岳若日与一泉诸贤徘徊笑谈于五峰之上也丙午五月望日觉来日无多挈家入南海西樵烟霞之旧隐与周明几学心兄弟共讲此学此足誓不复下山矣此山有七十二峰处处有佳水石人家有八九村在上顶如桃源然土俗颇纯朴五月二十五与父老举行圣训约甚适近于云谷又创书院两瀑布泉夹之合流十里许滀为飞泉于岩上散下如珠帘然下有喷泉岩坐之毛发竦然不知有暑气矣七月初八日承华翰并新刻纪行录二册从沉永新转寄者读序阅书如觌颜面矣感慰感慰洪觉山太守书来罢官秋间欲来卒业不识吾契有力能远致否耶兹沈永新人回便草草布谢不悉复沈艾陵久不接来音昨日已具启附族孙家人南京之便想行矣初八日接手翰及新刻附刘乡里来者知已事白复职士民惬望何慰如之斯文何庆如之展纪行新刻当为善本及高作序文当为至言遂分送同志者共之幸甚兹于居樵与寻常玩山水者不同盖欲避世了此大事也闭关谢客故于来使亦不欲破戒见之盖已见艾陵颜色謦欬于来书之中矣族孙家人行矣送书到若得假一小舟至樟州者惘惘不尽七月与司府辞人夫人夫非奉旨者也乃彼时诸当道盛意也非奉旨意者故水彼时力辞焉诸当道盛意故水一时力辞之而不获不得已而冒受焉冒受非本意也今轿夫防夫告三月领工食而所驿官不发支妻子缺食失所三月矣已各复空腹而供役是水累之也于心大有所不安焉况水已挈家入山非复向年出入城府必须用人夫也今已年为老隐丈人荷蒉之流矣止有登临山水无上下之交城府之往来矣只养家僮四五人乘舆足矣人夫无所用之矣敢沥诚以辞于知己者望命所驿一一收回别用则彼此各安也非知己无可告者谨具启遣家人带各人夫十三名随启赴告谨启丙午十月复冼少汾二十一日晚得手翰兼问目喜而不寐况有异器之贶视我如亲者乎少汾相从七八年矣心欲少汾而未敢言者待少汾自发而语之为有力耳夫岂爱于言哉愤悱之诚如射者执弓引满而发乃有力耳此吾所以得之如获珍宝喜而不寐也石翁诗云一朝宝复来辄复喜不已同此情也此痛痒相关者也斯文幸甚自兹可以商量矣问目急看数条即送秦幼贞举人与钟叔辉阅之同喜也俟数日次第商量幼贞立志甚确到樵六七日矣张督府闻其名礼致西宾拂袖谢之而来卜筑云谷左阿欲携家居学焉有一日千里之志近得方时素书云觉山不肯住福山急治罗浮之装则前报妄矣并报何古林极不易得天资弘毅有受道之器可与定交为终身三益之友也不可失也射器今日弓矢至矣中丰福乏渐具矣至日之约定矣第恐人事不可前期耳人有善愿天必从之敬复十月复曾廓斋太守久念旷年无音神亦劳止忽接乡友冯尹带来华翰腆币奚啻空谷之足音也感慰感慰六载贤声屡荐不转时可知也往者子抑今日公敬皆罹祸疚又岂但不转而已耶水见时俗不可久居人间今年五月望携家入西樵烟霞旧隐居矣而诸同志亦来聚集又创云谷书院处之与大科相表里广右秦举人孺且来卜筑云谷之东阿而洪觉山罢官亦欲来且虚西阿以待之区区自到山血气增长眠食皆安三日开关而出与诸贤坐进此道恨不得与廓斋共之耳冯尹人还草率布复所怀种种临纸怅然不悉十月复衡山唐石泉桐冈人来拜领石泉书如见石泉矣如见石泉相与笑歌于五峰之间紫云之麓矣何慰如之再读来书又见向往益切不怠而骎骎于古人矣何慰如之自中夏携妻子入西樵治云谷如得此生血气益健旧疾顿除人间事了不挂念所未忘者衡岳耳往往术者谓过百岁明年或能再登祝融也人还草草布复谨启十一月与何晦斋主政念惓惓此事诚足讱仁者之心矣此事虽逼于之不容已然亦恶人之所恶与执事同心也与贤宰同心也于此亦可以观人矣且前日临之时中心矜悯不觉泣下因思大禹泣罪人盖有不期然而然者也吾人之心与圣人同但圣人纯吾人养之扩充之以至盛大耳昔者邂逅长安非期待于执事执事不久高谢荣禄归山林足迹不入于官府货利不入于心胸圣贤之过半矣前日古林到山亦共惓惓语及执事执事得不有意同居山相丽泽乎老夫老矣念来日之无多怅圣途之尚远故斥断家事挈家入山二粥一饭约以自励闭关三日一出会讲期不负平生之志耳感执事知己谩语及之谨启丁未四月与何于逵举人某拜言侧闻比试远回天将老其才为来科大魁也知途中佳胜为慰适奉怀间使者如古冈之便布此奉问外刻本叙规图一幅奉览石川公北行不及知怅怅能来樵专功否甘泉先生续编大全卷之八门人顺德何鸿校刊书简与太宰张西盘樵中绝不作文多谢请者独于执事又不能默默也静观堂记勉为公脱稿奉上恐水不久住而执事亦不久俯仰于时也故急急为之水贱体如相别之时耳目不亏灯下尚能作细字登山尚能信步而上大科之巅下上栖霞之楼术者皆妄谓过百而吾短世之心则不复知有来日陶渊明云今我乐不为知有来日否所以鸡鸣而起孳孳若不逮恐不足以了平生之志也未审公自别来进步高明何如恨未之闻耳于吕泾野未尝不遗憾也何如余不能悉谨启丁未十月答三山诸同志水承新安福山斗山黄山同志诸贤前后书来无虑百幅详略不同大意皆欲区区有言至意也嘻就使致书百幅岂若吾意之无穷哉吾近年深体无言之教盖学不在多言多言道之贼也顾力行何如耳所谓力行者默坐澄心天理自见也夫子曰予欲无言四时行焉百物生焉天何言哉易曰默而成之不言而信存乎德行德行者力行之谓也故不言者孔门之本教也其不能不言者不得已也故言之入也浅无言之入也深故予今不能一一答诸贤而总以一言奉答者亦不得已也诸贤其求予于意而勿求予于言可也丁未十二月答汪生汝才方洪二贤来询知足下造诣益深潜心先天之学此颜子之学也程子所谓干道也夫子又告仲弓以敬恕程子谓之坤道也何耶智崇而礼卑兼干坤天地知行而一之乃尽也知与洪子明洪如之洪仲诚相友善幸以吾意深究之以成浑全之学可也余非言语可及与冼少汾秋官十月五日程子见人静坐便叹其善学不翕聚则不能发散不专一则不能直遂天地之道且然而况于人乎水只在楼垣上小朱明朱陵两轩静坐每出则与九山弟对坐亦每戒杂言默坐澄心而天地自见耳寻思吾少汾绝须一静将家事人事斥断一味于鸣鹤楼上静坐守礼终大事自怨自艾处仁迁义在礼固如是此为学进步之大机也幸亟图之盖少汾之质多警发故须自矫其情之偏以就中正也不然虚过岁月负了大志可惜可惜余所怀非纸笔可既答萧师孔论柯乔可斋戒请学第一纸戊申十月九日昔太公将传丹书之训于武王武王君也太公臣也犹曰王欲闻之请斋戒矣武王斋戒七日而后传岂苟哉柯生斋戒然后请学此便是作圣基本夫以丹书之训不过数言圣武岂不素知之哉而请斋戒焉柯乔可平生于吾言岂不有所闻于古圣贤之言岂不博有所闻只恐吾言之出闻之亦曰此吾素所闻所知者耳则又何益请以此复何如与师孔第二纸适览乔可诗黄唐以上道浑浑之语吾心正欲复此浑浑也吾又读其大有省发向时逐外之见于身心无分毫益又有结庐净身之说又有回家不见先庐之说是能舍己从人致虚以受矣其几矣其几矣若柯生者诚不易得矣特趁此苗头之发令小童引入大有洞天坐小朱明朱陵之轩一默一语弟恐所与语者不出乎乔可今斋戒之自有自为者耳幸毋少之问闻人谤师当如何谤师嘲师者如何有自负圣学而犯之矣闻谤师者如闻君父之谤击之斥之可也孔子曰自吾得子路而恶声不及于耳昔先师石翁闻匡斋公之弟谤匡斋面斥曰吾二人数千里闻先生高风来从学尔在家庭之内乃如此以手挥之曰尔再不必说何等英气同行何潜在傍默默后竟以于纵酒而废吾在庶吉士时闻梁厚斋公道乡人谤石翁之言云云吾怒之述陈远峰画士京师时有乡人谤石翁亦云云将其人打踢落楼公默然萧师孔闻其从弟谤议老朽即踢打之曰吾师也尔如何谤之此段英气不可无无则不足与为善终亦必亡之而已矣边孝先曰师而可嘲出何典记谤师者类如谤君父得罪于天又学何事以圣学自居者远来何事昔有人言于伊川曰涪州之行乃门弟邢恕族子程公孙为之也伊川应之曰故人情厚不敢疑族子至愚不足责孟子既知天安用尤臧氏道之将行也与命也道之将废也与命也人奈之何吾惟来者不拒去者不追何将何迎本体自然又曰天理自然不是安排出来从古圣贤不曾赖门生妆点出来张子曰宁学圣人而不至不可以一善成名于世吾固曰宁为由仁义之学而未至不可行仁义以取名宁为集义之学而未至不可为义袭以取名宁为君子儒而未至不可为小人儒以取名昔方文襄公因论一当道以指擦其耳又擦其嘴言此老做老婆耳又做老婆嘴也大丈夫当磊磊落落岂可作如此老婆口耳也君子坦荡荡小人常戚戚惟洪觉山峻之则便默识默识已做了一半圣贤了与蒋道林别后得三水连州二书已悉雅意承数千里之跋涉而来未罄十余年所欲言未尽之意怅怅耿耿吾道林大抵尚滞于死生毁誉之中而未见超然摆脱之意孟子言圣人之学由仁义行而行仁义者且非之若假人妆点则又出于行仁义之下矣先师石翁云今人无识见卑阘得甚爱人道好怕人道恶做出世事不得吾辈心事质鬼神焉往而不泰然耶夫苟有毁誉之心则惴惴焉一尺风木之折将压我于泥沙矣其能抬头耶其能泰然耶道林以为何如己酉三月二十二日与司府白方文襄事方文襄立朝当大狱根连之祸起掷冠于地以官与张桂争论赖免衣冠无穷之惨如防之止水于滔天之势其德之在人多矣又能急流勇退高卧西樵其节之过人远矣其盛德大节犹当十世庇之今血肉未寒而孤儿寡妇彷徨无依鸡犬不宁仁者所宜动心焉者也奴之亡者不顾主之存者受殃是求伸而反屈也水卧病几危而其幼子告急再至矣病者亦不能为之安心帖枕矣曾子云人之将死其言也善白沙翁诗云八十头颅事事真念惟大贤为能伸大屈能伸大屈者在大贤也又夜梦文襄公来相与语也俯仰幽明有感于衷谨以二帖进白焉己酉四月二日与古林何侍御及伦右溪诸士夫前日扶病而出与此公极论沙溪之事无毛毫可疑指天为证且曰人之将死其言也善立朝要正直忠厚此事俯从时义止于送部可也渠闻之即愕然称善第恐其意未决耳少汾帖子送览亟与右溪诸公图之泰泉公昨已帖告之矣己酉四月二十四日力疾与黄琴冈大巡水自再接丰采细领微言此心无日不在左右适承差官下问重赐绪言伏枕读之病暂为之释其垂光斯馆以觉来裔多矣与钓台帽峰联壁辉映矣斯文幸甚第愚意绪言请作正言为记刻诸贞以垂宇宙则斯文之幸无穷矣钧命一出则旬日可成摸传海内则又非特一方之幸也乞留神焉谨启己酉五月十八与从弟文济论祠堂神主事来帖云弟功武顿首拜日昨趋贺厚扰兵厨无任感感谅惟尊体近日迪吉矣庆庆外祠堂记敬令应兰送看万惟令人刻入族谱幸幸答云记文尽好昨少汾到天关共玩读乃知此内事理于礼尚有碍今日以义起处大兄于昭位他日处文济于穆位他日大兄之子入祠堂则无穆位处之矣若大兄之子不入祠则祭于何处乎祭于别处则是两祠于礼不一可更思之必合于礼然后此祠可贵也幸思之见报吾意谓大兄文遂不必入此祠此祠专为省庵叔父若遇祭时请宗子行礼可也他日以文济捐财立祠有功处文济于堂东边西向而省庵公神主请出堂正位南向永永不易斯庶几合礼义矣文则请少汾小易之何如与诸同志矣吾平生无大过人者不念旧恶耳或或其人能改即忘之矣樵志皆经目未见有可议处祗见其劳耳肯为每每要俟何于逵议之吾强之为耳盖人人亦时也每见阳明门人相视如骨肉未有丝毫相吾此同门每每相非此吾道所以不行而阳明之道所以大行坐此故也此节亦关于学问幸思之与钟叔辉十二月初十日甚好看时素觉字甚是单言觉与佛教何异须知所觉者何物始得伊尹天民之先觉亦曰吾将以斯道觉斯民是伊尹所觉在道也时素书大有染于杨慈湖口颊莫是上了他船了也龙虎山所会不啻千人不知孔孟之时有如此否闇然日章若使人指为白莲教所害非小也十三四始还天关二十内还了钓台恐十五日之约或愆并告与洪觉山己酉十二月十五日别后止得逾岭一封到家后二年杳无消息使八十四老人徒驰神于四千里之外不知进修何如赡田能成否时素书来二次不相及觉山何故也今岁下山天关三月至六月得泄痢病几长往矣七月及今乃平复病枕惟思诸贤同志面目耳近有石刻示同志一幅奉上一览庶见老怀之所汲汲如此而已兹作启附贵乡里之便昨时素书来亦赴龙虎之会闻几千人不知吾觉山惟仁亦往否君子之道闇然而日章如何如何谨启与谢惟仁人传吾惟仁来西樵已在道久候不见消息怅望何如小儿归自南都始得拜领高作寿文知所进不可量矣然所称非老朽所敢当也吾惟求寡过作忠信之士耳吾惟仁与时素书皆不及觉山一语何也岂必有其故耶赡田事杳不见报又何也时素轻身于龙虎之会惟仁同之乎否千人攘攘不如独坐一床动不可不慎也离索之久固当尔也三月以来一病几死若惟仁与诸贤同一来幸甚石刻一幅奉寄见老怀之所汲汲不一一与方时素己酉腊得接附来三书钟冼二封各已致之读来谕知近来所得又进一格知赴龙虎山之会几千人所得何如黄山谷诗云舂粮出求仁足迹弥宇宙归来一室内万事只依旧吾时素当不落此诮也况且圣明之朝踪迹不太露否闇然日章否陶渊明不入白莲会否书中见示秋间有西樵之行固所愿也前者归太速所怀不既至今遗憾也年来云寄手翰皆不见惟有留都转来与昨此封耳然书中多不及觉山何也岂有他故耶赡田事亦不及岂有难处者耶愿闻其故耳今年三月以后半年病几死若能与惟仁诸贤一来幸甚与百三岁简粤翁小帖承粤翁简老先生过临天关天关草木生光矣瞻奉尊容凝然不动知公纯一之心已复赤子之心古所谓老成人者亦此心也幸甚幸甚公乃人中之瑞国家之祥由百三而跻十百岁所以瑞国家于无穷者岂可量哉谨具羊一酒一白粲一奉引微敬嘉靖庚戌正月十有八日若水拜粤翁年百余三岁过访天关请升忠爱堂客位正坐师翁年亦八十有五主位傍坐以三达之尊而致礼齿德布衣之老予与李味泉天关诸士在侍见之世有轻慢凌忽者闻风内省当何如也郭肇干跋无题答或问有问于无名子见知与闻知孰优或曰孟子见知皆贤也闻知皆圣也闻知似优又曰及其知之一也或曰东所本诚之于白沙先生也一曰见知一曰闻知然则本诚优于东所矣乎或曰闻之白沙先生谓南川出仕三十年不讲此学矣东所未尝问矣不知其于见知也何如魏庄渠督学以白沙先生为西方之学欲出乡贤祠牌位于西郭本诚勿欺入室弟子也实与焉赖潮士薛子修十数人诤之乃免不知本诚于闻知也何如耳曰阳明之与白沙先生也果若是班乎或曰未可同年语也或曰人谓子之好辨也何曰吾为此惧闲先生之道不得已也三月初三日复何于逵屈指归期不胜企望适承专使致手翰盛仪询知荣还两月矣感慰何如承谕两遭骨肉之戚哀痛可奈何幸以理遣膺受大任从容幸移玉一出共白云之乐也颙望颙望使还草草布谢不既八月四日与大参项瓯东诸司论地方宜擒假托以清海道事昨承示擒假托以清海道事水也尝从大夫之后不能无江湖之忧请为公议之去年门人有来告者传闻海道上私番船有张本衙旗号出海通番劫人者予曰此亦无稽之言海上茫茫称名盗号何处下手遂置不问今年五月初九日承示地方事宜一册而谦云请教中间一款擒假托以清海道云云谓广东势宦土豪三五年来有十数家大盗肯纳税分赃即与之立牌给票曰某府某号船只少不下五六十号多至一家百余号假以卖货载盐因而通番打劫杀人谓此贼决不可不擒拏也水读之叹曰快哉言也快哉义也此水数十年所忿而未有痛治之者也今有其人矣已而因反自疑记忆去年门人所报之言则前所谓乡宦所谓某府某号者安知无假托混及水者乎八十六岁待尽之人从古所无此也请先明己之情节而后赞公之决以成美政可乎今日之事请以两言断之凡自为者必不能禁人禁人者必不复能自为此人之情也理势之必然也水于嘉靖十七年任南京吏部厉禁从弟之事已过严矣其时又闻有小功服从弟湛文滔在乡通番人莫谁何近故亡儿东之时监生家居文滔强欲求寄番货闭门不纳被其打骂气死复生此东之之坚守家法一节亦可喜也水谓若荫其邪谋得罪朝廷水也复可居位亟为割私恩正大义移书当道发其事破其家追赃充军发广西南丹卫文滔即死于配所该道即将此书黏卷此前年事属耳至今族人畏祸不敢言番事此水之为之也彼宗之人甚众没齿无怨赖吾大义足以慑之也今我复蹈而为之乎彼众不反唇以相稽也已乎不起宿怨之心操刀以相报复者乎此又理势之必然至明白明白者也不待言矣又所谓海上旗号之事吾亦有两言断之真为者必不出旗号有旗号者必非真为者也何也真为者旗号一出则官府必将擒之矣托号者彼贼非徒以嫁祸于大官假大官以免他船之并劫而已托他号则己得以阴受其利而阳无他患也官愈大而彼假托者愈多如彼高树有风必吹此吾邦文运虽渐兴而夷风尚未殄者也此水节概又可明白也亦不待言矣若谓子弟为之则去年有一子弟种藤种瓦器夺人行市者且立地痛治闻诸官而革之矣况其大者乎若夫欲赞公之者老耄恐无长策辄有一得之愚为公言之先禁造大艚船造大艚船者则造者与匠人为之造者皆从乱国重典没其家虽福建有艚船来假做买卖者亦必以私番贼擒之地方不擒者并坐其罪私番之船必有归泊之处某处有若干只某处有若干只又某人某人为之行船可考也但广俗民庶多讹言士夫多相妒必廉得其实乃可下手又闻此船他未假言东莞某村某村最多不必势宦也而官府不为之禁至于各处伙贼皆造艚船出海去来无常无有巢穴此则于私番之外又有大可忧者也先生毅然挺身而出担当大事言人之所不能言为人之所不能为可谓忠于报君仁于恤民而勇于任事矣幸深思而力行之远方之氓受其赐没世不忘也幸甚幸甚若已言之而不卒行之非水所望于知己者也复桂阳欧启河自别后悬悬不置朱则之之来与今则之将行得手翰二纸读之如见启河此心不以形迹隔也其不时奉答者以欠便也此学此道如大路然岂难此学更无他路只此一中正路脉耳昔者已面授心领启河力行当一日千里不疾而速不行而至神焉而已矣非如路有程途阶级也勿忘勿助之间自有调停他人不能致力也力不在人也启河以为何如以罗浮初归疲病草草布谢书不尽言言不尽意惟深亮之某虽有远行之志未知天意何如耳敬复壬子二月十七日与桂阳欧平江太守朱则之之来承华翰佳稿虽未接颜范已知执事志学笃行君子往年见其子知其父真不诬韩子云书来百幅不若亲见颜色随问而答之易了目击而意全然而得其十一矣幸甚幸甚若虚受善何远不到也忠谏录以面致则善矣若听言者墓木已拱矣而有是焉且刻播焉不几于谤乎切为执事不取也以此焚于阳明公设位之前亦庶几也盖此学如线几绝得一人如阳明公焉出而担当之虽在孔门门路所由者众矣晓晓非之如同舟之人不奋舟楫之力而互相非哄其不为自败乃载乎如何谨复与诸乡宦义举会奠乡尊邓沃泉先生近日僊逝乡里交游礼宜会举一奠以致哀伤之意亦萃聚同心立厚俗之典也因着为常例与乡宦立祝圣会乡知侍甘泉生湛若水托司训黄子黄门李子启诸名公大夫贤士足下水老矣犹欲与诸贤立非常之会通相点检以百千人之心通为一心如江浙齐鲁者窃惟古诗有云落地为兄弟何必骨肉亲子夏四海之内皆兄弟也西铭民吾同胞物吾与也人与天地万物一体者也既云一体岂痛痒不相关者况或生在四夷或生在中国或在四海之内外或在千百年之上下如萍梗在大海风涛之中莫或相值而会合岂不为千幸万幸乎水也偶与诸公生同中国又同一时又同一方又同一诚亦千万幸中之幸也但人寻常不自觉耳兴思及此若何可言今与黄李二子议此皆为慨然拟于春秋时立一会名曰祝圣会每岁元旦及圣节请诸公同为此会必吾三人者任其劳于台上夙设香案朝西北方各宾既齐以爵为等礼生赞礼如仪礼毕分班相拜贺以齿序即席啜茶饮酒五行如仪次则明扬其某事某事善又其次密规某事某事未善务欲同归于善坐间作乐歌诗尽乐而罢各相揖而归复岑蒲谷方伯水于执事忝有一日之雅一臂之交乃蒙知遇之深不忘疏远曲致温翰先之重币迎武夷感激之余即欲插六翮而飞以遨九曲之胜矣今四境盗发未能出门必俟秋后海岛廓清乃可图也沉大巡侍御来远致其可谓神交知己者矣愧无以为报为叱名谢焉使还谨布启附悃惟鉴亮谨启三月五日复福建清戎沉侍御水也不德为世人所鄙弃归来为四居吟定位分将往来于罗浮西樵甘泉天关之间亦既有年矣近以盗贼窃发广城东北之天关又开白云为后门虽设而常关避人避地水其人也不意贤者在数千里游之风辱致华翰相迎迓乎语云士有相感者是诚何心哉象山陆子云四海之外同此心同此理水也闻之即欲理棹而东意奈近时恶少犯难稍俟秋深廓清乃可图又恐骢马还朝意未可知也谨布启附岑方伯仰复盛意伏希亮谨启三月五日答冼少汾适念夜归固有吟弄之乐窃有恶少之忧方欲作启问安而华翰佳文渡使忽至矣读白云志叙与白云即付入刻奉览来谕所谓追悔即进步处也才觉退便是进也才觉病便是药也才觉尚多而气质未尽变即是求坐进此道之也有闻自不妄语始而少之者后切劘数月乃得之岂易也哉请暂辍日录而专默坐可乎此变化气质之第一义也直白以为何如谨启有客在堂信笔而书未知是否四月七日辞萧大巡功牌银五月二十五日辰刻承大巡差府官送到坊牌银五十两固不敢却但水坊牌俱有老年不宜重作又不可虚受况若明公有善政播于一方一方之民受赐多矣即老朽受赐多矣不敢祗受伏乞回礼命则水之受赐又多矣谨启二十五日又水已沥诚托本府控辞又面辞不蒙见允仰仞盛情不可虚负酌将来银告本府差老人同籴谷二百余石贮上唐庄为上唐等村社农仓以济借一方农民无种本者仿朱文公社仓例平出满入以备鼠耗之制以为定规使一方庶民同受大德之惠其视水独受之以为一人一时之利万万不同矣乞钧语分付本府幸甚幸甚前去年欧阳督府周督府有赐亦准告移修白云书院世世学者同受矣今正缘此例幸照亮无讶谨启五月二十五日又谨已将尊惠推广于贫农作种本世世人人感明公之德矣谨为一方贫农上谢谨启六月十二日又外窃有所疑敢附闻明公广惠吾省之乡宦虽后生小官皆及之止有敝邑卢宪长纶字朝言先任四川按察使致仕独往往不及望明公及今尚可查明况本邑新进胡庭兰尚有之十两而卢公大方面又系贵治独遗之何也苟有所疑不敢不问谨启六月十二日与李浔冈佥宪三章诵语始中终终误作中未蒙见正其它疑议紧要处欲如大学难语设为问答以明其义亦无不可者而浔冈久未暇遍看恐月斯迈而日斯征老将至矣因此废初念其已票者留待暇览其未票者望暂付还收拾待同居白云黄华之间乃遍看可也七月十四日古本大学难语一册奉览诗经厘正诵送校昨承票帖首卷忙不及看昨稍开卷未暇遍观偶见芣告居院诸生帖子初意本欲诸生二业合一用功则无一人不成故赡田记云有依约合一用功者方许共赡今岁月已久未曾分别此约者某人否者某人概供赡少有成功书院无光示告从此须一二在执事敬上着力读书作文时尝存此念便是二业合一若不依者帖出某人某人请出七月二十五日与洪觉山不领手翰凡六年矣抑人情当有之或为人所浮沉乎未可知也静言思之水于觉山觉山之于水其相爱之深相信之笃相期之远相授受之真水遍观海内孰有能过之者乎觉山诚亦遍观海内孰有能过之者乎虽海内之士之观吾二人之相孚孰有能过之者乎而音问不通者六年虽水前此数年亦有几书而觉山不见答亦将罢兴然终不能旦夕舍也记曰故旧无大故不弃也况如吾二人者乎前此闻邹东廓有相会上清之报即怀觉山于上清又方月窗有相会饶州之报且不见书而未得之报即怀觉山于饶州及闻方时素之逝即怀觉山当有讣也而渺然曷尝旦夕而忘觉山哉人有言蹈龙门而思禹计今睹天关之精舍瞻履天华之行窝居青霞之书院抚莲洞之赡田养增城明诚书院之多士与天关精舍之生儒暨白云书院居学之徒四贤义士之祀典何莫而非思觉山之大功于斯文者哉不接德音恒思报劳几欲遣人往奉起居再理福山赡业远道莫致隶之不力也思欲因福建巡按督学诸公请游武夷之便遂由铅山度星源小憩福山会六县之同志乃泛彭蠡访白鹿陟庐山浮洞庭归宿于祝融旧隐不知吾觉山能相从乎有念如渴有怀如积用报手启吐露腹心必的笔者示信也同冼少汾周明几各一封兼新刻天关通志心性书抄本一部一图刻各五十幅幸收览分送六县同志之贤如千里共席也谢惟仁诸贤同致意谨启七月二十五日寓天关具与卢星野秋官昔在樵山霍宙山乐道执事之善于予予时心已喜之及近览少汾转示数书的确明快益知足以及之而仁足以守之矣乡里前后不多见而若相知之深也即大喜之而有愿交之意久欲作书通此素抱数四而辍盖以有言不若不言而喻默契之为深也积之时月其思满盈如池水将溢沛然若决江河莫之能御也盖若有不得已者焉然又以方事静默无因而发之妄纵使有书百幅不若亲见颜色相观而善神传之易了也是以预布小启见区区而未能一一以俟少汾白云之约焉惟高明其亮之谨启壬子十月既望与翁东涯大司马伏承翰币远及何感如之使人不便奉答不时我公得归天佑吉人也自古有勋名者未必有道德有道德者未必有勋名有勋名道德者未必退保名节兼勋名道德全节而有之周召伊尹是也缅惟昔在长安获有一臂之交矣其时未知公之着此勋名也勋名着矣其时未知公之有素业于道德以为之本也又未知公之能急流勇退以完节也则天之所以与公者非寻常而公之所以自修以答天之佑者岂有涯哉今之学者纷纷快捷方式之趍而公乃不谓然亦天理之学卓乎得中正之路焉子贡叹得其门而入者寡盖孔门之所难而公得之则天之所以畀公者又厚矣公其念之哉计襄事之后公前有罗浮之念若告于本府为寻医采药之例亦无不可者而水于此山旧有院馆数处当为公东道主矣与同志冼子辈颙望颙望谨启答宪长卢望峰少子涞之素欠教养有此夭折水之罪也所幸预养遗腹又尽昭穆天润为后少可解忧仰承大贤仁者悯念专价下吊申之盛奠不胜衰感足仞道义生死肉骨之情未能走谢使还谨具小疏附上先申谢悃不具谨疏与冼少汾适承手谕两美并到昌黎亦当低头拜东野矣海内讲学同志未能过之者矣人多是己非人而吾奕倩一见四勿总箴即忘己所为四勿箴有大禹舍己从人之道而恨其得见之晚人多幸灾乐祸而奕倩一闻李东洲之祸即伤之泣下欲为白之而不知其势之不可即此二端已是圣贤度量矣幸甚幸甚喜慰喜慰幸即此善端而充之不患不到古人极处也颙望颙望谨复又得闰月初九日来谕讶以吾奕倩许大聪明尚云于吾总箴未洞然他尚何望焉一篇最紧关在如精中军四面却敌及干知太始二句上四勿功夫非人人可用得中人以下无颜子这至明至健如何做得只精吾中军体认涵养出这至明至健的精神来才能知太始非礼之萌已炳几先而勿之常人做了后才知无及矣如迅雷掩耳何及故夫子独以告颜子而不告仲弓诸人盖仲弓还是扶墙摸壁工夫若颜子则是飞走的精神矣谁能做得故吾于总箴下如精中军字涵养到这田地方能至明至健做得此功夫非可草草也虽以伊川大贤亦尚昧此尚分四件尚作四箴若明道则无此矣详见霍宙山等所为心性书或问中与刘梅国司马盛价来拜领华翰如亲承謦欬为慰殊深老年静中惟怀念海内知己如梅国者念同榜之初则思梅国馆于正阳门西则如昨日念偶遇之雅则思梅国雨舟会接于西江之上则如昨日念逢迎之勤则思吾梅国每送接于折梅之胜则又如昨日岂知梅国念我如我之念梅国来翰之温存雅刻之远教如是哉今各老矣复何求哉终日干干惟天之所以与我父母之所以生我者九十年而未得了手不能缩地求教益耳兹来价告还草草布区区奉谢兼拙刻附上请教诗云无言不酬无德不报未尽酬报也惟鉴入幸甚谨启与谢惟仁自祖叔侄孙三人行后心常怀念计将到家三人远愧无以益之祖叔二人颇见寡默若惟近当面唯唯别后譊譊吾益加惭愧德不足以镇服浮议诚不足以取信朋友徒虚拥为师之名自今当撤皋比楼居不下不敢接人矣所有条答惟近岭上书寄奉一览止可与惟仁语耳如何如何前因吾惟仁要助修精舍之费计得阿堵物二十两附惟近若到幸示一字知之余惟自择自信舍此恐无他门矣伊川涪州十年回叹学者皆入夷狄矣时游杨高弟尚在也况其它乎临纸怅怅不欲多言敬启答冼少汾今年岁荒止收三分之一又合爨每十日用谷三十石有余仓中谷无几尚恐不能到早谷闻新任蒋大参行府县发银数千赈各县水得来谕大惊即差人以启闻于张公蒋公先赈贵乡矣不知听否更烦作书告急或可为也若私下能有多少又恐船中及到村为凶徒所有耳知不能大有所济谷既不能分又不可致姑备十金赍上少济家徒耳大计只以微行出城为上策乱不可已则拘公为质祸不可测矣此外不能谋矣日录拜领览之忘忧可也答蒋道林承吾道林手翰先附钱地郎今又附孙贰守价及所刻心性书并序览序文深得吾不得已之意人皆知戒吾着述而不知不得已也于此书大有光辉真斯文之羽翼也真从古圣贤中正路上行人也即以示同志冼子诸贤无不欢喜近来徽州之士皆上清之会所染说虚说无说皜皜夫皜皜者必有江汉以濯秋阳以暴功夫至圣德纯全乃可今舍此而遽云皜皜恰似说梦徒增妄诞耳如吾道林卓乎中立不为之变几何人哉钦羡钦羡书中至有九十来寿之期侄孙仙游教官心九里湖之梦指我为老君太极左仙翁则九十之外尚可同登衡岳书院也罗一泉近日书来亦有此约或者天意从人未可知也心性书近又有七子解赞或问而刻大序冠之俟成奉览也水四五年间罹嫡孙敬先之丧幸遗腹得好曾孙名寿鲁今四岁次而丧次子知府东之亦有好孙次又丧第三子涞之而以族孙天润后之天润颇知此学想欲知及之答蒋道林一二月之间拜领手翰凡三至今四月二十五日至者乃闰三月十一日发广西陈大巡所致者也比洪觉山侍御六年一书人犹讶其略者何也白沙先师答李世卿云聩年为别此封书应是山人半醉余则吾道林之所得所养可知矣先儒谓子贡筑室于场独居三年则晚年所得深矣斯道之传非道林而谁耶尧舜禹汤文武周公孔孟周程江门之传非道林而谁耶自尧舜以来公共一条大中至正之路非道林而谁望耶断不疑矣此间名为学者只是多疑爱人道好怕人道恶好道人恶不道人善可托者黄钟周谢罗三五数人耳前此托孙贰守钱地郎二封兹以良便草草布复托陈大巡转附上也若陈大巡书中恳切宛然神契真可共学者矣谨启复象洲吕侍御自别以来企仰与日俱积忽得拜领手翰附钟巡宰者即如觌颜范聆謦欬矣何慰如之读书知执事之倾怀不以远遗其道义之根于天性者固如是也执事以未衰之年率其志而乘流东下直旬日耳水亦有遨游诸胜之志而归宿旧隐南岳之居未知天意何如也兹钟价行草草布启奉谢德言嘉币之贶聊具诗扇蜡丸墨刻侑缄请教谨启复冼少汾承手谕过为远大之言比以仲尼则吾岂敢忧心悄悄愠于群小孔圣犹然惟忧世之志乐天之诚则并行而不悖不敢不勉耳儆惕一番真是有益非但不足愠乃复有感焉孟子曰其操心也危其虑患也深故达非虚语也每以吾海屋之恙未全复为念未能奉问乃蒙惓惓真道义之爱根于天性者也敬谢敬谢谨复寿卢望峰伏以期耋欣逢平格斯兆天开寿域幔亭挟飞云而高张地启祥光瑶席依增城而广宴云母为之献花流杯于焉荐酒凤凰起舞而日方升相水汪洋而川之至盖崔公之后一人宜卢敖之裔千允矣邦家之基休哉士林之庆水也辱交髫年不渝耄耋耳聆胜会心趋寿筵谨具菲仪庸将微敬伏冀挥顿幸莫大焉谨启与聂双江司马恭谂天心简在荣擢本兵军民归心华夷共戴水尝谓朝廷置阳明于本兵则四夷无事矣盖先声足以慑服之也寅惟执事之才之德乃今之阳明也昔者孔子谓军旅之事未之学及夹谷之会斩莱人还侵地岂学军旅而致即在此心此德也全体大用之学可征矣自此而后正学大行斯文生色岂有涯哉兹因良便谨具小启贺仪少引华夷胥庆之休数十年契阔之悃谨启与高鹤阿向得手翰知方来访我于罗浮西樵之间道阻而还吾鹤阿之志勤矣已附复书未知达否兹者正有遨游四方之志乃归宿于南岳旧隐若到彼乃以书奉约同居川中到彼亦不远耳兹刘素予明府之价行便草草附启不能多及与王端溪大宗伯前承手翰远及兼别册与人论道三札皆中正之言不谬于平日之所讲以此知终身不相背违公一人而已尔其挤井下石不少愧于心亦独何哉近有扫壁九歌之作情见乎辞实有此兴未知天意何如耳企仰间草草布启兼墨刻二幅寄奉余非纸笔可既复冼少汾适承手翰一一已悉一吾公绢至勉为之恐未必能佳也日录不如古人投荳自省有益于己视荳之黑白知念虑之善恶邪正初投黑多矣自求自得不招得纷纷之议此先儒记然可法也有名公诗云心外恐毫即还求诚知言也如何如何昨承封日录甚喜先师诗云三缄欲了西涯意诸作还经老手封甚妙甚妙余不尽与冼少汾近以工作总冗彼此音问不继深以为怀数时工夫何如投荳亦切释氏用素珠亦此意但此即分黑白善恶彼只记念头耳吾今只是于默成上用功先儒不妄语切劘数月乃能也言语终不济事今后有帖子只写不过三四行矣又得自知寡言之谕慰甚多言数穷不如守中复吕巾石卢上舍来奉接华翰知吏隐江北此职古之贤人所未尝不屑居秉心塞渊騋牝三千何不可居来贶律吕古意诚古意也今之作律吕者奚止百家与周论律吕作乐皆用乐耳殊未知作乐之本孟子已言之后圣有起作乐者不能舍此矣吾所以敢以此乐经而以诸论乐及用乐者之为传执事多与之合承欲相附于后以为一家之书俾后之作者有稽焉未尝不可古意略去其繁者何如兹再往古乐经传二帙可共刻与否裁之怅怅不能尽意谨启复庞弼唐秋官昨拜领华翰附唐举人回者捧读再三事事周悉言言确实视尚口破绽者诚让公为第一人矣钦服钦服承留意斯文新泉振作继公者有何吉阳甚慰远怀吉阳诚不负蒋道林所称许也前辈有王宗伯端溪倡之此公老壮始末不少相负者也相见统望拜意近有九歌之作为门人所刻寄上览教或与知者分览之见吾今处陵轹困而知亨之情也罗浮去岁为穷寇数百所残终未及黄龙青霞之境谨启与何吉阳考功海内同志如吾吉阳道林常在怀老而益切昨弼唐书来新泉之教赖以不坠者今吉阳也幸甚幸甚其余诸同志不能一一为我多致意焉余不悉复王端溪大宗伯前比庞正郎价带来书一封又蒙慰三小儿之变一封又承副启一封足仞时时念在老朽始终如一其视今之背师与当道谮毁以加祸家人以陵轹九十之老者大不侔矣又何心也近有新刻九歌布露之作奉览一笑知吾之不为少动也近刻息存箴最切于操存之功幸深亮之余非纸笔可既甘泉先生续编大全卷之八终甘泉先生续编大全卷之九门人顺德何鸿校刊书简与洪觉山前日小启批答附祁门三谢生奉上未知达否老怀悬悬兹得谢惟仁书云将与觉山冬间见访不觉喜而不寐盖水在暮年之暮尤心切也第不知天缘如何耳近来觉诚不足以孚于人当道陵轹乡宦从古所无九思九歌所以作也欲扶往住南岳旧隐未知天意何如二君之来能共五峰之粥乎三十岁时诗云烟霞藏骨终南岳或是诗谶也九歌息存箴奉览不能多及复周明几承贶之嘉味申之心言不啻再至三至焉可谓笃矣不在来之迟早也拜领拜领春秋大道自孟子以来之儒者未曾说到吾独言之而吾明几能深信之可谓能继志矣不易得不易得使还草草布谢偶欠不多及与大巡王白誉即为先师白沙先生在城表异贤以振后学贤用殊常浅者同年语也钦羡钦羡谨启为师门谢为斯文谢企仰之间作一绝书于别卷并近稿新刻三帙谨因良便奉上如一面也谨启与邹东郭司成多时彼此音问不通甚以为怀使南野未北则罗浮西樵之约高歌飞云见之上必矣信人之聚会有定数也朱张南岳七日之会岂偶然耶水四五年间骨肉多故亮不为彼造物小儿所居也谩及之门人近有墨刻因陈董高徒归附奉览教九思九歌实有此兴语云人有善愿天必从之理或然也余不一一复洪汝成癸丑十月既望忽接华翰附谌英德来者喜慰不可言来谕反复谆切无虑数百言知进修年来益深不待见面而已悉矣幸庆幸庆又知不就选之志但暮年怀海内知己如吾子者不可得平生如觉山又书问断绝此土不可居思欲还南岳终焉道路阻塞其见于九歌者吾子其念之否乎双华之释近日亦始今得来报乃知的也为斯文喜可量耶但未得作之也来人逼迫守取回书草草布复不尽与蒋道林前书未审到否水气体只如昨第于乡里不能光虽尝设祝圣会上以不忘朝廷下以大同朋辈终不能协一也其习之深非一日矣将奈之何哉承差人得罗一泉郎报讣为哽咽岂意一泉遽至此耶即设位于天关书院与诸子会哭来使行忙未能作一奠耳奈何奈何兹以承差之便草草布启未知近来进诣深远何如贵体必康泰也为斯文珍重识者亦皆知公为正脉矣九思九歌装成一帙侑缄观此可以见区区之情矣不多及复钟宝潭得十三日渡子带来书真诚之说甚好但亦必下从前工夫主一之谓敬无适之谓一一则无物而真诚矣忘助皆非真诚也谓适而有物也只如此用功久则有得不必寻外路也令郎未归家下无人属此多事又岂外出幸勿以我为念也至嘱至嘱复谢惟仁十一月十三日李祖德来得来翰二纸读之且喜且忧君子一言以为知一言以为不知正书则似相信别纸则似相疑礼朋友之道闻流言而不信不信则不言言则必信疑信相战学之病也吾不意诸君相从二三十年之久犹作如此见解也先师有云世人卑阘得甚爱人道好怕人道恶做出世事不得若非传而不习则明道勿忘勿助之间有实步用功不至如此今只称皜皜以圣人盛德之至为功夫可乎必用江汉以濯秋阳以暴之功习久乃可至也今茫茫荡荡笼笼筩筩言此而不知陷身于夷狄之教非择术之精也程伊川涪州十八年归叹曰学者皆入于夷狄矣诸君以为何如吾不能憾杨子之作俑矣吾今可以闭口矣见同会诸君其亦以此示之诸君来柬不尽答复冼少汾无知已注念益深痰喘想将平复犹见索药方怏药小厮在沙堤俟取奉上所服丸煎三帖且奉服之试看何如刘善庵未见过俟觅之渴欲一见得生狸母子见惠姑畜之不忍并杀其母子也杀之不仁放之不义明道先生放蝎颂也何以处之为谓杀之为大仁放之为大义但于母子并杀则义也吾放其子杀其母何如盖母已害物子其子并放其母仁义之全也又久日欠彼此信息萧师孔昆仲暮归自白云告取鹤园相见甚好意思师孔自笃实云廿间复来同八十三翁黎养真守岁也又期正月初十日之会约诸友同如白云谢九龙之神为涞之祈嗣得两孙遗腹报也彼时不审奕倩能来因作一会乎否与王白侍御承下问黄孝子乃即秉正街黄观英也鬻菜养母四十不娶人问之答云恐有妻妨母养也初黄泰泉公言之有司旌之水亦有小诗扬之母死为之葬于东山表题其墓如此而已耳承明公欲行旌别之政则又见有生员黄鹤鸣之女许聘欧指挥未过门而欧死奔丧守礼誓不他适今十五年矣有司尝表恤之古列女传少见止有宋吴贞女一人耳又有年侄前南京刑部主事王渐逵者疏斥阁下罢官务学取舍不苟今二十余年矣又有门人前南京刑部主事冼桂奇者谢病求志济荒遏乱今退十五年矣复庞弼唐秋官盛价回得拜领华翰甚悉嘉惠甚腆爱其人以及其所嗜甚厚惓惓于新泉之教甚笃其周恤于秦子之狂甚仁吾尝谓公为岭南第一流人不虚矣俟另简劝之归归不归亦命也其犹知尊信独明于此而昧于他何耶推此心以念其母则自不能不归矣奈何奈何弼唐精舍闻有周举人之弟数人居学盖今年地方多故坐此未能一往也谨启与秦幼贞举人幼贞在广州苦苦告要会试予不能止只得少赠以行云有亲戚备赠赆于途一向不得消息为念曾诫旅得童仆征吉须与同甘苦乃可继闻人言幼贞在南安失仆累问无知者今闻幼贞行至高邮失仆不能前去遂回驻维扬书院今又驻新泉书院秋官庞弼唐周济备至累劝搭船南归苦不肯苦不念尊堂倚门而望不知泪下几多滴至黄泉几深且幼贞平生第一孝亲其次敬信老朽今特劝幼贞速归而不归是敬我之心忘矣不归奉母慰倚门之望是孝亲之心忘矣此疾幼贞自理只记醒时念虑之正即札记便不迷乱耳一念札记则常不迷乱即是好人幼贞幼贞速归速归毋遗老母之思幼贞幼贞速归速归毋违老朽之言谨启与柯双华宪副昔闻双华罹不测之患昌言于众以明华夷大义方以为戚及闻双华自安如羑里读书以为慰今者是非大明得遂归双华其外务谢绝修得力可知想日与古源究竟大道斯道有托矣幸甚幸甚良便布小启兼新图附上一览庶万里如同席也九思九歌老怀不忘九华九鲤湖梦若验或终如愿也谨启与李古源上舍廿年之别怀念孔殷甲寅之春有传贵札自罗浮者恍然如古源在罗浮矣乃贵乡里不能直致托徐上舍开缄则止见与端溪往来辨学之言而古源乃卓有的见矣斯道之托非古源其谁耶往岁曾有诗卷奉寄叹双华之事今双华得归相与究竟此学其乐何如兹以良便草草布复适有九思九歌奉览知吾此情终当如愿与邹东郭司成道路修阻欲游无从何时与公聚首于祝融之上也今人见慈湖书每说皜皜便亦说皜皜而不知理会江汉以濯秋阳以暴的功夫恰似说梦何如何如崔子云到谒草草布此不多及与文衡山内翰比因盛明府剑还邑闻起居之胜岂胜企仰缅惟明公别号衡山知世自衡山令我衡山之念勃焉而兴已在南台天柱之下思与贤者居之终焉未知天意何如耳遂作小诗草书一幅并罗浮登飞云一幅蝇头小碑二幅用博一笑以为何如如万里同席也谨启与杨五川兵宪盛剑还邑得拜领华翰诸作碑刻如接謦欬矣幸甚遥知五川之乐与夫子川上逝者如斯之叹所得多矣钦羡钦羡因作五川诗草书一幅并西樵旧作一幅奉览又旧刻蝇头字碑二幅奉博一笑庶知吾之未为甚衰也吾将复还南岳精舍居之未知天意如何五川能同文衡山一来否也谨启与路北村大司马海内忘年之交道义之契如吾北村者日往来于怀不知几百千梦想矣近会王岱麓知久遂归隐林泉孔迩圣教日有就月有将真孰与仲多也水年垂九十视息犹存若九鲤湖梦谓我为老君太极左仙翁果灵则吾北村将觅我于太山之顶乎未可知也岱麓人便草草布启奉起居图刻数事侑缄奉教风便幸寄一字谨启与黎养真吾于养真病革颠危之际不乱而见养真知昼夜之道吾于养真之保教廓然一端后无继之者知养真有托孤寄命之节可谓无愧忠信二字矣由此扩充之于大道相期于无穷也养真其自力保养以候天命以为复命之期珍重珍重复霍勉衷举人二帖有精意语曰博学而笃志切问而近思仁在其中正学问之道无他焉求其放心而已皆此意心有所用有所管摄便不放吾看此二节略与文公不同吾勉斋二帖正此意也敬复又请明早过天关会讲会馔他人不会犹之可也勉斋不可不与也日来见勉斋于斯道日切前后倾信于老朽老朽可以致衷曲于勉斋者岂浅浅哉高作阅之敛衽已注一二不知其不然也勉斋初识胡生于稠人之中而许之今观其文如此勉斋于是乎有知人之哲此间惓惓成其美者吾与明几耳二册送览付孙润先思养真取东坡节用养财亦成家之本今尔去这奴夫妻一年积了尔谷二十四五石该省钱六七贯买得田一亩五分添租谷三石吾尝诫尔莫多养人不信乎复罗念山明府近因念山慎斋诸友之劝自思夜来枕上检会平生让人多少尝以唾面自干效力横逆三自反用功又岂不念二家旧雅但此事彼任之非人审之不亲二次皆其自速如春蚕作茧以丝自裹予不与焉今因其催词是自速也俟临事时或有处也与梁兰汀岑石台二进士慕陶诗序勉从二贤之恳以副镜水节府之意为之老人言语恐不足光此录也脱稿奉上二贤转致原币谨托完璧盖文币在他人可受在祖父母衙门于义未安也统希照亮此悃已先告矣非礼让也谨启复梁云端故人知君君不知故人何吾子自以为豪杰之士也宝浑亦曾疑言惟吾自知自信耳此土多嫉妒多讹言吾将避之矣经曰朕堲谗说殄行夫修之百年而坏之于一口此圣人之所以疾之也敬复语云攻其恶无攻人之恶水为脚注云自攻不暇何暇攻人耶何如何如复蒋道林督学水不忘南岳之旧方欲往居以毕吾愿乃阻于道路而令郎偕姚生至矣承寿文读之滚滚无虑千言而言言精切独称奖太过非老朽所安中间排斥异说之诬民则不敢让适湛子知言方成所以排辩二子者似与来谕不期而同而何吉阳光禄书至亦然感应之机岂可诬哉兹诸子已刻高作为第一而凡同志八十七十寿文继之集成一帙庶开卷不忘同志之意辩杨老书则且不欲泛示人时义也令郎与姚生皆受道之器有志恨有小疮所苦未能一一序文内聊见至意南岳之望飞锡到时即是也金豸绸一端书数种奉付桃冈书院赡田租银一十两送修书馆或来驻锡居之也所怀种种不能悉幸与同志大明此道此道多在楚矣徽士甚望之似为降旗所伏矣可惜可惜复李三洲中丞贤郎佳作文从字顺各识其职一气贯之如长江大河一泻千里而各有波澜其经书既精练开阖健策有断制剀切第未知所遇伯须何如耳老眼急读缓味深所健羡恨以病间不能字点而句标之耳以通家之爱望加功妙中求妙百尺竿头更进一步以二业合一并修涵养笃实光辉则先王德行道艺之蕴可争衡天下天下莫能敌矣至祝至祈复霍勉斋承示昌此子名在同门录今其忘之反以操戈吾前已觇知之矣前一月以旧与项瓯东辩墨刻一通与之矣今有此说想前书未到耶抑其心未化耶未可知也瓯东亦有概疑吾广之意吾乃与辩之内大意云凡为者必不禁禁者必不能为吾在南都闻从弟有此事失义灭恩作书当道治之发南丹卫充军死于配所观此可知也又去年有疏远族人与乡人为之亦令家人发之抵罪观此亦可知也今得吾勉斋辩之正合此意又近日盗粤良家连墙上诗轴劫去吾所为粤良粤良字改作奥朗字于贼家悬此轴昧以贼写诗轴矣耳目所逮尚如此万里安能治夷狄吾不暇讶之而且为怜之也言不能尽与卢星野督学恭喜荣任道将大行无以为赠谨具二业合一训二百册奉充赆仪将备发政施仁第一义颁诸生之用盖此训平生独得于千载之下合一时之宜若行之则古人德行道艺之教寓于此矣若高明以为不外乎今之制而可存乎古之道人多书少则翻刻遍布古道将大行于一省以为诸省师也何幸何幸与谢惟仁惟仁何久无一音耶前书慨古人之大圣大贤不免流言之谤所恨流言止于智者朋友之道闻流言而不信贤如惟仁犹不免有投杵之惑他何望耶欲避地以去此土以土阻未能耳惟仁其何以处我耶兹门人刻寿文类成一帙近有知言小诗并奉一览与洪觉山数载不得一音怅仰积念当何如耶岂执事有讶耶去岁徒见惟仁有与觉山约来罗浮西樵之报以后寂然水垂九十老矣而执事不动念乎冼少汾得痰肿疾于今岁甲寅八月初四日物故矣人可以久恃乎谨布小启兼新刻四事托惟仁转致水虽老犹有来访福山之志不具与永州钱太守令弟懋垣黄门八月初七日仙逝不胜惊怛昔者颜渊死夫子曰天丧予水于懋垣亦然诚若丧己也遂与同志会哭于观德之堂缅惟吾契素笃友爱罹此大变其何堪处道远末由奔慰惟节哀自慰水念属纩之言忘年勉成志铭愧未足尽其蕴耳既已脱稿恐误葬期虑事变也外更为题墓门石以申死生之情幸刻之墓门画式附上葬只用三合土不须砖石木椁久终朽也只上下四旁皆灰砂坚筑各厚二尺久则如一大石永无虑矣临纸不胜哀感之至谨启与罗巽溪水于先公宫保整翁先生蒙以国士之知存不能请益于函丈没未能致奠于佳城抱此区区亦将老于人世矣近得平川黄门来就问天关此念益萌又知执事能世家学心甚企悦谨具祭仪文轴托平川归为代致于墓下谨布启先告于执事焉谨启与郭平川太守今夫千里之马有物累其足则不能百里矣何也有以累之也今人事周致文义牵缠皆累聪明者也谢上蔡在程子前累举成语程子曰公可谓玩物丧志矣即此也先师云读书滋牵缠亦谓此也语谓文公门人向后皆头低了今远别矣敬以此为吾平川告平川其深戒之时乙卯二月二十七日乃别后一日也复王端溪宗伯前屡承手翰诸稿葛绸见贶诸庞子来者一一拜领预为墓志尚太早计在思欲为公作一生传然未可期必也待偶成寄上昨弼唐报公上疏慰留已出视篆吾喜答云此天留公大明新泉之学也新泉每会静坐默成为第一义也如何新刻诗扇侑缄答朱则之欧启河承二贤致两次书宋子来者予方在沙堤及还天关乃得悉览足见二贤慕道真切相念不已必起仰泉楼所费当不小愧二贤之诚心也缅想清泉白石景致绝佳此心已翛欲乘长风插六趐以游歌其地而不可得若明年遂南岳之行二贤必相从回便或能一至未可知也与庞弼唐秋官承手翰源源而来内中多新泉足见持斯欲就款而答之为尽忽又失之态然也有德真居岭表士人之首作一诗成轴兼黄雷葛一端引意所理新泉辅翼四君专简封书代上致意不尽与史燕峰内翰得弼唐秋官书报新泉书院时加修整赡米租如旧足仞盛德弼唐兼报燕峰八月初度华诞地远失于奉贺乃忘年信笔成寿轴附上兼金段拜引四千之忱统希鉴入余惟进德修业以副区区无穷之谨启与沈艾陵监丞前得手翰兼今见胡相江地官知福履清嘉进修精切兼同相江修复甘泉山馆为慰兹以庞秋官弼唐人便草草布此见区区老怀新岁欲同郭平川掌科出天关取道重至南岳不知吾艾陵能一来会否平川远来天关居月余矣好学好问惓惓不息迥别江之习也想欲知并及与葛子东子开昆仲盛编国朝理学名臣文选前序目录区区文字下厕其间得无阿所好耶痿疾想愈吾此日常悬念子开兄弟进修何如不一音即当刮目相待况十五年之别乎巾石书季同心刻古乐经传果然否耶渠附成编二册至天关细阅之稍有更定兹封附南部庞秋官弼唐差人转送宅上若已下手亦依此本改之乃可不然古只有乐经无律吕经者先后之间亦未当故有此更定纸短情长不尽与卢星野督学自别后此心摇摇如悬旌想已到任大振文风矣若行二业合一之教则先王德行道艺之教将振于天下闽始而天下之教学必来取法而斯文之兴又不可量矣幸甚幸甚与高大鹤公敬刘素隅人回得领所附手翰读之知年来向往所志坚定为慰南岳之期以春夏为约大鹤先到便可寄声此往半月之程为易若老朽先到则寄声大鹤无及矣数十年之别万里之隔九十之老千载之托此会恐不可缺也其胡子所道琐琐从古有之不足云也诗扇并奉一笑复王白侍御之别怅仰何如得去岁九月二十日都下书及石刻记文如见颜色为慰不可言承中朝之翕然乃吾之赧然者也然足见公留意斯文之矣又蒙不远我遗行府查送壬子鹿鸣盛宴水也叨受之矣为感何量以方同泰和郭平川黄门上罗浮草草布启附府致谢新刻侑缄余容别布不宣答南雄高九山太守水以年耄不能记忆以时奉问为歉兹承币委以先大夫墓表水以老病戒文久矣知故人有此重托不忍以不能辞于知己者事向来非逼促经年安得更嫌迟虽本县盛未酬也想不负先此布复答南安王岩潭太守水在罗浮归则萧官候送手翰腆币览书展币见清才逸俊依然如在南都接席风度也慰甚慰甚水不将还南岳书院第与贵治不相当怅想何时得面郭平川赞予作南安府仪门颂虽有意未必能即成官告回水以明日还西樵旧居草草布复平川甲不具与邹东郭司成前此有题扇托彭端溪转致未审到否所望于大贤转此风教无负王门首科者重矣水尝有言良知必用天理天理莫非良知尽之矣何常不同其嘐嘐呶呶者不知者也如何如何郭平川归草草布此惟聪明亮之答罗念庵殿元多年企仰无日或忘顾音问疏旷往来于怀神亦劳矣二月初十日得领手翰葛巾半夏附天真道人带来者读之舋舋数百言皆自静虚胸中流出起敬起敬但旧拙裁念念无留念正横渠无在无不在伯淳孟子勿忘勿助之间正千古指南即虚静亦在其中矣以执事之聪明益老必已得之而云尚远执事之谦也此个功夫端的顷刻存之顷刻即至何远之有惟调停习熟之耳郭平川好学笃行可与适道居天关三月而归良便草草布启奉酬新刻蜡丸樵茶侑缄请教不具答魏水洲黄门多年逢人便问水洲知清胜为慰乃头陀来得所附手翰领绢即如见水洲矣书中天理格物原是自然本来之说甚是的当吾曾有言良知必用天理天理莫非良知此万年公案其互相异同者未尝用功者也尝有九思九歌欲往白鹿以与诸贤默坐无一言亦不言而信未知天意何如耳泰和郭平川黄门坐天关三月而归草草布复余惟自强法此天运日新盛德是祝新刻樵茶蜡丸奉上为信不具与陈两湖自金台别后常悬于怀彼此遂不得通问中冬贵乡郭平川黄门来天关始知吾契早已投闲又能于青原诸贤共论大道若此一着虽馆阁不及矣幸甚幸甚平川归草草布此奉问如亲相见也新刻蜡丸侑缄不悉与刘梅国亚卿久不通问凡北来过者必奉问佳胜为慰同年中无论进退存者止吾三五人耳则吾于兄得不注想乎郭平川来天关问辨精切兹告归之便草草布启奉起居兼新刻侑缄请教不具与洪觉山太守于乎冼少汾于甲寅八月四日物故矣昼夜代谢运固其常存者知者志之不力行之未成者未能全归者能不为之惕然而哀栗然而惧乎客岁谢惟仁书来已约觉山甲寅秋同来久候且无消息泰和郭平川掌科初冬来居天关三月笃志好学可敬可敬想欲知并及答蒋道林督学道林书来颇讶惑于前人之有身莫不有攻围我者如好文词好山川大者名科生死皆攻围先师诗有曰小胜江山大胜诗斩关直出两重围斩围超出以理自胜耳我既无我何有毁誉我既无身何有死生病痰在床戏作小诗就毁誉之琐琐者言之发笑云由来名字半多口瓦合乎多便作名孔孟特书乡愿恶读之令人毛竦甚于杨墨非圣贤居身之珍奈何甘心皆自毁誉中来乡评中半我中行答邹东郭司成拜领四月八日手翰足见光明正大之心与护短专门者大天渊矣何洒然如之耶问何为良知曰所知天理问何为天理即下文爱敬何等洒然两家之教协一无二可传之无弊矣今谓常知常觉灵灵明明为良知大坏阳明公之教矣东郭公为王门首科岂不为虑乎杨慈湖欲去意遂非诚意等语遂非圣经不亦自误以误人乎承南岳果行时谨如约奉报矣答庞弼唐秋官吾尝谓公铁汉真铁汉矣表里如一终始如一于新泉扶教见之矣黄龙洞大风连公精舍瓦飘去恐因坏墙壁也幸语宅上子弟僮仆往视整葺以待生人何如冼奕倩病痰肿过半年于八月四日物故可哀可哀学者悠悠寿年不待可以鉴矣蜡丸十颗知言心性墨刻侑缄答何吉阳光禄得领四月二十三日来翰仪䌷知荣迁斯文道长之庆幸甚具审年来进学不已盛德日新至于怅异端之充斥病逃禅而自圣非见道之真卫道之切何以及此近见道林之文与吉阳同忧吾尝谓斯道其在楚矣非虚语也敬此布复不具答韦希尹拜接二月十一日附安吉霍贰守来手翰言详而意切二十七年之情展读尽之矣承与陈忠夫唐子振秋社之会所以相观而善者多矣幸甚见二君均为致此意相去一二月之程耳古之君子犹尚友古人百世而相感况同时乎吾老矣犹有四方之志但梗于道途耳草草布复不既答王端溪宗伯承华翰四月一至六月又一至古云求利于市求名于朝而执事乃汲汲于枯藁之人寂寞之滨亦独何求哉知公之所求者大矣近年以来知公之进德不可量矣钦服钦服承惠疏稿之示葛䌷之贶书稿之刻学选之编排律之作足仞雅怀欲赓和而病未能也知言寿录心性数种自制蜡丸十枚奉引远意与李古源上舍水尝旁思海内之士如古源辈可与共学而立也易忠信所以进德记君子有大道必忠信以得之古源其人乎承所赠八十绣寿百字一字百思不啻矣盛心何以克当兹门人类刻之以寄左右同知言墨刻蜡丸少引谢意明年九十尚有四方之志当与君会于九华之上天意未可知也公卿不下士士不上交公卿久矣得与端溪公论学书不渎不谄上下相感而交成矣幸甚幸甚余非纸笔可既答沈艾陵监丞得附乡人七月七日来手翰甚慰老怀释前此倭贼之忧书中承报窝中闻流传之说已就此做工夫如他山之石也九歌所思出游四方乃归宿南岳之居实有此意奈彼此皆为阻绝动不自由耳明年九十虽老矣而志气不衰安知不与诸同志复登陟于杏树之坛甘泉之顶而共论大道也见维扬诸同志均此致意不悉答葛子东上舍初得览诸编喜贵恙渐轻且不为此疾胜心志然又以编摩太多殊非调痰者所宜也且类非其伦恐不免后世之惑慎重慎重外审知两郎成学足慰老怀答葛子开两价到得领子开手翰甚慰老怀古乐经传费力不小吾子开之功在后世矣甚慰经传之辨必后来定去者乃是知吾子开废将半之力改为之足见从善惠后之心矣令兄疾渐愈可喜又诸编汗漫可惧也幸谏止之幸甚承两郎知学深慰老怀幸严束之必有大成也答杨时润士人之大节进退取与而已矣许大孔子只以仕止久速之时耳吾契拜官东平壬辰至乙未四载而归士民挽留去思有碑其与官至极品而受人唾骂遗臭万年得失何如也二家使还草草布谢不宣答大光禄国静承诸同志致寿仪轴册外吾契独致手翰绉纱绒履燕翼石刻之贶足仞爱厚感佩何如初拜光禄之佐旋即拂衣而归连产三璧天道乘除未尝少替也自兹惟与艾陵诸同志共究此学修身教子末路一着不可少缓也谨此布谢不具答谢扬州沈葛诸同志寿九十启届兹耄期之年方虑未能了手顾有天亲所赋尚冀少延全归乃承二贤倡率群哲大作高文赓歌妙句锦轴华函重称过望而又申之腆仪双币飞朱四䌷见素又重之两价使乎使乎途历四千逖矣痛矣道义天性度越人伦背叛世贤能不心愧何须问渊微之蕴即此见坚定之趍维扬新泉声问并胜深用感怀庸申谢启答庞弼唐秋官扬州二价至天关得拜手翰如亲謦欬示之三奇诚奇也可以知感应之理矣前年承执事诸公贶之寿文兹承又请端溪为之敬爱绸叠不德何当二价还草草布谢不宣与蒋司马中丞应奎缺幸识荆无任企仰忽开文苑如见高贤水也届兹耄期倦勤方惧未能了手内省天亲所赋犹冀少延全归乃蒙寿文谈麈生风笔端有眼子荆之居爰有苟完苟美之称新建之楼猥同畿内海内之诮构且着书久蒙霍文敏之知心同不息老荷名司马之哲即知可权遐定神交启申衷悃葛表怀贤伏希鉴念谨启答汪周潭中丞前月乍闻荣莅虔州开府遇公差礼部鲍儒士还北之便辄布贺启附上独贺仪未举耳未审此启已彻览乎否兹承特遣承差赍到华翰賟仪情文兼备先施之雅何以克当且感且愧室迩人远企怀无任倾向来使告归之急草率且启附谢即具薄仪遣仆随来价奉申贺敬冀鉴念挥顿不宣答何吉阳光录承率诸贤远致寿图诸品拜感何当至云精明之体上下同流不敢不勉若乃五百年闻知之数则吾岂敢良便布此奉谢不宣答何通政承致寿祝感感附谢多年不见乍闻德言有如梦寐奉周旋深慰远怀圣人心学正不把捉勿忘勿助之间何处把捉想公已得其门而入矣良便布启不能多及答庞弼唐秋官承令郎归致诸贤同寿之文何以克堪华翰中间论曾点一段甚妙三子皆在事上迹上去曾点独在心上乐上求但止说暮春所与正是五六七人亦是有限量后儒便谓直与天地万物上下同流忒说得大了只夫子见诸子之拘拘事为独点洒然说得好则剧了所以与之若点到这分际如何行不掩焉卒不得传道耶当以观如何感南京诸贤祝寿作小诗刻谢凡百封幸为一一致之尤感琐渎琐渎余不能悉答蔡季成承致寿祝感感附谢手谕素与何光禄结会郧阳必有所得深慰老怀盖人生只此大事终日终身不容少歇父母全而生之子全而归之始为大孝耳寄张半洲南京大司马伏惟帝心简在召起东山节制八域运筹中军役使华夷驱驰俊杰固希有之权而旷世之雄也水也虽九十之朽犹为朝廷得人庆为君子得时贺夫以明公之德之才之智之勇彼倭奴蕞尔小丑扑之如蠛蠓控之如枯朽耳所以难者何耶必有以也水也受公之知蒙公之爱伏枕天关不忘世虑展转反侧犹欲出一意见为明公万一之助者兹遇旧门生刘指挥铎急赴军门之便即以妄意语之具于后铎旧在门下固智将也久有足疾吾尝戏之为跛将军今夫千里之马有物系其足则不能十里矣铎宜别为一哨置之左右如游击然可也若以受制于人非惟跛足不便趍跪遂失其千里之能而门下平素知人之哲无以见矣惟明公裁之野老无芹可献谨具雷葛二端小书一部附上少表好贤之诚焉附野谋尝闻之战阵宜先知彼己先知长技昔年刘六刘七平地长驱数千里其长技也一误落船遂失其长技为我军擒矣今倭奴与峒贼野贼不同彼能水中出没行走此彼之长技也切不宜追之追之必至失事矣往迹可鉴也此利御寇不利逐寇军门严诫沿海州县固守江岸坚壁清野使之无掠困之军门铸爪哇铳十万个此铳易系于肩倏忽易发与朗机铳重而难举者不同以泒边江州县一遇贼来不必短兵相接而万铳齐发可穿数层此吾军之长技也但恐去我怠彼来如窃鼠然反旷日持久以困我兵高明睿见深思远虑为长远之策野老之言或可少采焉谨启答赣州汪周潭都宪得手翰专价来读之知吾周潭深称阳明公遗治之美则周潭亦阳明矣故小诗之指云云大扇嘉品领风味多矣续编大全门人不欲遗之故多累公必得公作一续编首序乃光此编也新刻小诗并往览笑甘泉先生续编大全卷十门人顺德何鸿校刊墓表太子太保礼部尚书掌詹事府事赠太子太保谥文敏霍公墓表甘泉子曰传有之天柱折地维缺女娲氏炼五色石以补之岂有是理哉或曰荒唐之言也然则女娲氏之志其亦若矣世有是人乎或曰女娲氏盖神人也曰岂惟是哉南海有砥柱焉摄提庚子之冬砥柱折狂澜竭世无女娲氏其谁与补之然则渭子其人乎生十有九年而始学其学也一日千里而不怠其自励也书居处之恭于座隅故他日告君也亦以三字总四勿之秘故其学博而能精其文雄而能昌省荐亚其元春荐元其会权臣勿与殿元也盖三印卷而三倒置云甘泉子问之文康公愤曰诸老无子弟在焉安得吉士然而渭子以毕姻奏去矣还受兵曹间尝着尊亲大礼私议因上疏辨正得上旨人曰是可以为横飞为直上无所不可者矣故公尝语进士彭端遇曰吾所不为豪杰者子其绝之是故嫉恶如仇知之必言言之必尽以天下事为己任独居则背手仰天而视明日又有论建上嘉靖三札慨官愆也论六科亵衣迎旨正乖斁也论辅臣以迎立封伯止冒滥也上受职疏陈保邦致太平也上治河疏上捄积弊疏上盐法疏上任大臣疏上任翰林内阁疏抑阴据丞相权也上大臣赃慝上旧制上捄宪职上保圣躬疏上采老臣遗议疏上悼灵皇后丧礼疏上节费疏明修常职也上章服疏上皇后亲蚕疏肃内外也上郊祀疏崇成宪也系诏狱弗悔因以着周颂集解焉上远猷疏上扩大公疏上申明礼制疏上照察奸党疏上风俗疏上体分疏上定礼制疏上再定礼制疏上欺隐敕旨公文疏上属官坏法暗通贿赂疏上应诏献言疏上黜异端疏上清娼籍疏病买良也上圣功图册疏曰文王世子问安曰文王世子视膳曰文王世子齿冑曰桓荣授经曰神尧茅茨土阶曰大禹菲饮食恶衣服曰大禹卑官室力沟洫曰周王稼穑艰难曰周室妃蚕织曰官中隙地蔬种曰西苑耕稼曰西苑蚕桑曰商王高宗访道上禁讹言疏于是圣驾无复南巡焉上民困疏惩官员冒乘驿也为同食联居之规耻世分财别籍之偷也严请托之戒绝赂货也盖欲挽颓俗而还之古以只手而易天下滔滔之流其亦女娲氏之志所谓障百川而东之回狂澜于既谓之砥柱非耶其渭涯公之谓乎是故与张桂共论大礼张曰其豪杰人矣桂言于朝曰突兀一世矣是故明斯礼也由职方命为少詹事侍讲学士辞命为詹事兼学士命为礼部右侍郎辞命为礼部尚书掌詹事府事五辞命为吏部右侍郎转左大吏是戚遂命为南京礼部尚书加太子少保去矣改礼部尚书掌詹事府事甘泉子曰渭公肮脏于斯世邅回于士途可以观所存矣向使肯随诸公论礼得殊宠则立谈取相夫岂难哉而公之不自欺其心不少屈以徇人足以愧夫鄙夫患得患失者宜表以为世规公讳韬字渭先渭其号生丁未卒庚子享年五十四考西庄讳华赠如其官母梁氏累赠夫人兄隆号老洞三弟曰佑四弟曰任尹先五弟曰杰皆从予西樵山杰居锦岩二年后坐化于观音山配区氏郑氏皆赠夫人子男七人璞瑕璎璒若夫行事之详则有国史家谱存焉是故不复表着云壬寅五月十八日据康熙二十年本补字王氏双节表王氏双节者姑妇二人联节也其姑姓方氏为王子夏时之配其妇姓程氏为王子重璟之配方氏考讳雄程氏考某姑妇二人皆秉志守节誓不贰天或劝之再适姑曰何以刑妇乎妇曰何以见姑乎即穴吾圹于夫右以示志夫天可贰乎天不可贰吾之心亦不可贰吾闻之天无贰日国无贰王家无贰主妇无贰夫人无贰心上帝临汝无贰尔心焉耳矣故方氏程氏姑妇相守一节冰雪其操铁石其坚金玉其相辉奈何姑子而夭妇继子女皆夭二人竟无后天道果无知乎其侄其弟进卿子鸣子达皆志学之士也恐双节之无闻走书四千里求表于甘泉翁翁曰可以训矣顾妇女耳使生而丈夫则为臣死忠为子死孝为夫死义为弟死兄为朋友相死死而不渝斯志而已矣故曰可以训矣宜表而出之以示天下后世云壬寅十月廿五明故义士武缘尹前鸿胪主簿粤峰梁君墓表于乎此吾广义士粤峰子梁子武缘令前鸿胪序班主簿之墓乎或曰中书君之墓也序班也人称之中书君何君以儒士入卯局用大学士席文襄公荐入翰林史馆纂录明伦大典成当得历中书其落为序班者失职也故人称之曰中书君焉何居粤峰子在史馆张首相权幸倾朝愤湛侍读之异已而重书之大典将中之祸方桂二公曰过矣张乃谬曰过则改书之梁君从傍应曰唯即改书之张怒不得逞遂迁怒于君君坐是失职为鸿胪故人犹称曰中书君云由序班为寺主簿主簿奉使两广未还外补广西武缘县令一岁以卒于乎可伤也已有子曰瀛瀚踵门求言于甘泉子曰先君公之雅也世系行事之详则李三洲之文具之矣惟先生独表其大者俾见于世焉死生之幸也甘泉子曰于乎粤峰子义士也何必他求哉昔者首相张也愤予之异而重书之大典将中之殊祸以翟相之贵知感予代己以首疏免祸以阶进也犹立视不敢出一言焉听命听命君乃以士人敢抗权相至失职而不悔行义过人远矣在春秋微显阐幽之义所宜表而出之也或曰请闻其它甘泉子曰粤峰子匪直为予以义争失职而无悔也金地官山误罹宁濠之变而罢职也粤峰子历为上书明其非与大臣直之遂复山官人皆多之然则诚义士也推斯义也使其为人友必能敬为人弟必能恭为人子必能孝为人臣必能忠其于人之国家危而必持颠而必扶不幸于遇难也必能捐躯陨命而不顾矣何则事有大小而此心无大小也其视今之君子默默以取容迎合以保位杀妻以求将卖友以媚权挤之井而下之石肉未寒而夺之利者如鬼魊然吾知粤峰决不能矣是用表之于墓以告东西之人过者知起敬焉而凡时俗之态为鬼魊之行者见之亦可以汗颜矣若夫朝散克俊之世胄香山簿仕明之昌家琼山簿师古之燕翼钦颁御书之光荣捧诏四藩之昼锦丘御史之疏荐文场供事之录书经筵之数事鸿胪仪式之奏定敕命登仕之进阶褒诏圣谕之服勤使楚纪行之雅集大书传播之擅名武关亭之首治大巡移礼之旌奖器识文雅之称才猷利泽之誉夷俗风教之行恩赉仁族之懿周贫助葬之举则文士夫人能备之予故略而不赘粤峰讳天锡字禹范厥配李氏生子男五人曰曰瀛庠生曰瀚鸿胪序班曰澜曰泽早世曰澍逝于长殇女二长适生员陈会次适罗冈钟翰其犹子津以解元举进士任吏曹始为之可以观世美矣乙巳五月十三日宋贞女吴氏墓表于乎此乡俗唿为老女坟而督学蔡可泉公题曰宋贞女吴氏之墓者也贞女名妙静宋高宗朝进士国子助教南金道遗之女南金无后女许嫁新会李氏子昏期已及所许子由陆来亲迎渡龙江之水而舟溺死贞女誓不适人终其身以家资为大石桥五眼眼用潮石长二丈二尺于李溺死处故后人亦唿为老女桥自宁宗嘉定四年以及八年乙亥乃成理宗嘉熙二年戊戌刻石记于国明寺后人于桥东西各置男女庙如牛郎织女之相望然今废复以田十三顷舍入光孝寺以沙富村地一所为庄贮所入取叔南老之次子理宗朝进士户部员外郎邦杰后其父年八十余而终乡人谥曰室隐儒士张世美两具闻于官官为石坊复修其墓间以其裔孙吴允宜来请墓表甘泉子曰贞女大节已表表矣奚庸表表乎且不言节妇而言贞女也何曰未成其为妇也未成其为妇也则何以谓之贞贞也者正也正而固也未成夫妇而固誓不嫁焉天非所天不亦过矣乎甘泉子曰吾近闻羊城南海庠生黄鹤鸣之女淑贞未适欧指挥镗镗死以死誓于父母奔其家守丧不嫁异之吾观古节烈妇未之前闻焉今于吴黄两贞女则然见人心之同然矣夫世固有夫在而反目夫朝死而夕为他人妇者多矣吾尚暇究人之过中哉且心许为上事从次之父母许之女心从父母而许之上天知之厚地知之岂待合同牢而后为夫妇哉辞而表之高碣穹坟岌岌乎可望而不可亲使为妇而失节者过之曰彼未成妇者犹然而吾既同室生育者何如则必愧死于墓下矣使为父子悖戾者过之曰彼其未成妇者犹然而吾天属遗体者何如则必愧死于墓下矣为臣不忠者过之曰彼未成妇者犹然而吾策名受录于君者何如则必愧死于墓下矣其兄弟相戕者过之曰彼未成妇者犹然而吾同胞共乳者何如则必愧死于墓下矣其朋友之交兵者过之曰彼其未成妇者犹然而吾拜挚定交出示肺腑者何如则必愧死于墓下矣一振举而万化从之今贤督学因张世美之举慨然表章大有助于风化起人心于既死是宜大书出之以告于世世云己酉七月廿九日立明故刘母氏安人墓表甘泉子年踰八十有五则谢绝文字亦欲无言默而成之令尹刘子素予阳善士也甘泉子居西樵则访之西樵居天关则屡访之天关告曰模也不幸而丧母母之贤亦女中表表者也幸先生赐之铭甘泉子谢之十至而至十谢之焉因李子钟子郭子致恳焉强之焉曰京也星也干也敢为刘子固请必得先生之文母目乃瞑甘泉子曰妇行不出阃孰从而知之哉曰语有之不知其母视其子然则以其子表其母可乎自吾等见刘氏之子其色温温尔其气驯驯尔其言确确尔其行凿凿尔其庶几知母之贤乎甘泉子曰昔者孟氏有子孟母以彰孰征哉征诸其子而已夫温温德之基也驯驯德之顺也确确德之贞也凿凿德之介也刘子亦犹慕古之道也是故观刘子之温温则其心和而母之和德足以和于妯娌和于姑嫜也可征矣观刘子之驯驯则其中顺而母之婉婉顺于父母从于夫君承于舅姑也可征矣观刘子之确确则其守贞以固而母之贞一不贰言不出阃口不妄发也可征矣观刘子之凿凿则其行坚以介而母之外内斩然俨而中居也可征矣刘子亦犹乎行孟氏之道有事于勿忘勿助之间文之以自然之德是亦孟氏之子而已则母亦为孟母而已孝之至也夫四德修则人道备丈夫其难独妇也哉宜表之以立阴教铭曰和顺贞良显柔藏刚女中之望视子显扬庚戌三月廿八日明故千兵静庵潘君墓表于乎此吾友少参潘子子抑之考山西宁化千户静庵公之墓乎子抑走价万里以书状请表于甘泉子曰吾八十有五矣吾复能表人之墓乎哉然子抑天下士也吾道之翼也吾又能恝然乎哉姑令客诵状曰高也始祖武略将军讳兴也起复淮泗以功授副千户自合肥之振武而镇西而宁化凡三徙生子讳庸讳斌庸无子斌继职于公为高祖斌生讳铭以功进正千户于公为曾祖铭生讳政于公为祖政配宜人施氏寡居九十而终受旌节妇政生讳璟汪洋大度曾祖而下合三族一爨掌所事凡三十五年卒于任部下男妇老少哭尽哀僚友亲党哭尽哀少司徒方山侯公志其基曰古之遗爱人也配夏氏生考祖名之曰承爵妣封恭人江氏太原世家子男三人长即高也次亮以高推袭祖职例授指挥佥事次衮女二人长适千户夏时熙次适生员宋柱石孙男二人曰梦云梦麟女孙三尚幼甘泉子曰昭其世矣曰先考颖慧不群七岁矢口属对十五通毛诗能文章既冠字曰光祖祖静乐庠生督学陈公凤梧校艺叹曰是子骏发奇气非兹邑产也置高第补增广生性厌尘氛入城址山关招提自号曰静庵揭说于壁其略以为周子圣人定之以仁义中正而主静立人极非空静求有主而已有主则动而无动静而无静圣功也积学志道褎然有望甘泉子曰昭其学矣曰考性厚重简默无有边幅笃于伦理昆季怡怡田庐车骑皆与二叔己取故构乐以自处附郭田不能百亩外务不以挂齿亲友贫乏者济之自忘其惠甘泉子曰昭其伦矣曰吾考冲易寡言不作趍媚态故好事者乍以为傲物久则悦其悃诚喜功者或以为拙讷而识者服其老练前后抚台若苑洛韩公北村路公中川陈公五泉刘公巡察侍御若今大中丞舜泽苏公及王鲤湖童南衡张双溪皆以檄交奖及去宁武旄倪号泣遮道愿留盖吾考恻怛爱人遇事敢当平生惕励昧爽而兴喜饮辄醉醉则宴寝言不妄发岳丈内泉王公不阿所好亟称曰静庵天资粹朗良玉无类吾党之叔度也甘泉子曰昭其行矣曰孤由大理参议秦藩考训曰汝弱冠登第三十腰金恐人汝忌汝宜韬戢孤至秦六月内批罢官验如左券辛丑西归遣弟亮逆于河上书谕孤曰天下事未有不止善则善矣使位极崇阶而止非其善则蒙而辱及其亲得为孝乎吾乡如某某者位高禄身没无闻子孙至有毁祠为圈而以铜铁鬻钟者儿当以此慰勉于善虽簟瓢陋巷可也言犹在耳敢不自励甘泉子曰昭其训矣曰吾考受职摄事明年屯政又明即政政屏烦苛令不轻出不矫激以干名不操急以骚众部内家饶积储人息竞心舍绝鼙鼓之声公廷空苴履之迹宴如也犹曰狼莠不薙嘉禾不茂有王张鹏应添福马腾者皆豪恶为蠹诋诃为厉官府咸畏恣其凌暴恶为狼虎善为鱼肉乃奋发其状以寘之法丙申苑洛韩公巡莅以宁武当三关之冲介于卫屯之地人习奸顽缓则怠事急则怨讦询有能刚柔相济可俾治者乎佥以考请韩曰是能治宁化者必能治宁武矣遂调之考至约法与人更始宿弊厘革澡刷振励无少贷借有知者问曰宁武宁化何以异治考曰宁化吾世治之宜宽然遇暴者吾不得不严宁武吾暂治之宜严然遇者吾不得不宽法有轻重而道参刚柔也苑洛公曰今之宁武非复昔宁武矣又议以军目视猺额多通其税人入银不过一钱老稚者减其半滥征以费以裕苑洛公嘉之行十余年人颂以为良法有巨盗刘绪张景华安佑等五人者横行云朔窜名军籍入隶守备考以计而寘之狱设权以服其辜在宁武五年抚巡诸司临驻旧无公廪考请以罪全得自便者佥良谨吏二人掌之而丝铢必借苑洛公曰此法通省可行也甘泉子曰昭其政矣曰考以孤归先至三月会是岁七八月虏深入踰太行而宁化孤城守卒赢弱人皆憟栗公寝食并忘浚城隍缮戎器严禁诘明斥燧时保敛阖境有倚捔得虏中奸细三曰伯颜动者具悉虏情五泉公覆讯布之全省乃会童侍御以礼币劳公将奏淮赏格当进秩既而竟寝甘泉子曰昭其能矣曰时虏既南欣代道梗凡谍报奏使皆取道宁化宁化非传途也公乃籍私畜备熟餐以待急使奉抚院募丁壮一千五百补本所百人补镇集事人无怨言建演武新丽樵处置有方焕然一新不费官钱不劳民力又议拓城垣广营舍以处募军闻诸当道皆嘉报可甘泉子曰昭其忠矣曰考卒之前宁武中途见旌旗驺从甚都指示从者从者讶之及入门又曰是居何潭潭高广若此次日晨起栉沐不脱衣冠酣寝移时既唿饮食食已复卧问故不答如是二日奄然长逝于乎痛哉何其异也甘泉子曰昭其正矣夫世德之原也学德之植也行德之实也伦德之纪也训德之猷也政德之施也能德之勇也忠德之悃也正德之终也夫原世以继述植学以立本纪伦以尽人实行以厚基猷训以弘后施政以达用勇能以济艰忠悃以弭患正终以全归静庵君具此九德者宜其生高子抑逊志于学由甘泉子以勿忘勿助之间达乎江门濂洛孔孟周公三王二帝之学吾未知静庵知静庵之子贤则知静庵矣今夫太山之木得支干而益高沧海之渊得流派而益深叔梁纥之贤得仲尼而益显故曰非此父莫生此子非此子莫显此父经曰立身行道扬名于后世以显父母孝之终也子抑其有焉表于墓使凡为人子东西过者知所励云庚戌八月梅庄何公配麦氏合葬墓表辛亥八月也义官鹏也庠生甘泉子曰妣则妇德不外见请诵祖考公之德之状焉曰吾祖赋性刚直端毅寡言曰昭其正矣请闻其次曰吾祖治家以礼刑于内阃妾关廿八守节终身曰昭其严教矣请诵其次曰吾祖与人必忠人人信之称于马宁无有间言曰昭其恪矣请闻其次曰吾祖惟辨于义利之分故不苟于取与之微尝游多景偶拾遗金伺主还之平乐守赠之诗曰遗金给故主不愧柳仲涂曰昭其廉矣请闻其次曰吾祖考次得吏于心不屑拂袖而归终身隐逸曰昭其节矣请闻其次曰吾祖倡义桥农商以便有越理畏闻三老称贷即暮夜周急无或倦辞馈甲首代贫曰昭其惠矣甘泉子曰可以表矣无善不诬有隐于于逵之贤是夫正德之基也严德之刚也恪德之懿也廉德之介也节德之操也惠德之施也正以化邪严以起懦恪以警怠廉以律贪节以戒肆惠以流泽是故表而出之立石墓门俾客之东西过者邪者服其正儒者畏其严怠者法其恪贪者其廉肆者效其节吝者慕其惠以范于乡人以垂裕于以为邦家之光乡进士渐斋子何子从甘泉子游入室也一旦请曰鸿也惟祖考讳训字用式妣夫人麦也合葬于龙头山南向之原四十余年墓碑未树孙曾之罪也惟夫子表之幸莫大焉惟梅庄祖考出于曾祖例授承事郎讳观兴观兴出于高祖处士道逊道逊出于先祖国子生伯祥伯祥上四世祖登宋咸淳进士试秘书讳子成此广城及马宁之始也惟厥德生一子景章以乡荐任判徽州府孙三鸿也午举于乡明前庠生国宾冯君墓表冯甥馆于天关熏沐而造请焉时举之先人讳观也其字国宾也其别号静斋也生成化丁酉二月廿日终嘉靖甲午十二月十八日享年五十八其先南雄人某也以游宦徙居番禺卜葬始祖县尹本能公祖侍郎新洲公于增城庆福之曾村赤竹径因居增江遂为始迁之祖至七世祖兄弟三人曰信昌曰受昌曰子受子受徙居绥宁之沙延十一世乃祖考竹坡公祖妣蒋氏终葬于绿村土子堂所生惟存吾考一人举愤吾考庠廪及贡以讲辨忤魏督学退而抱志隐居教授而卒草殡于相思桥西之山今以辛亥十二月日归葬于曾村祖墓之侧戌干向之原念吾母湛氏乃甘泉翁之族孙也举因馆长黄慎斋请太翁表于墓焉吾考之悃愊无华边幅不设民准曰不表之无以劝世之朴直者吾考天性孝友交而久敬曰不表之无以规世之反唇相稽反眼若不相识者吾考补廪得志不矜不得志不怨曰不表之无以规世之戚戚欣欣者吾考无疾言遽色循循退让曰不表之无以愧世之竞争者吾考轻财好施不戚于友金不酬曰不表之无以规市道之交者吾考乐道人善不齿人过曰不表之无以劝乡党之纯厚者吾考遇横逆若退避有宿怨无所留曰不表之无以彰薄责自厚者甘泉翁曰嘻有是哉吾闻之祖考无其美而称之不明也有其美而不彰不仁也语曰知其父者莫若子子其仁明而且克知若考之德矣吾何为不表之于墓门以为时规辛亥十一月廿四日乡善士袁公月湖配尹孺人墓表月湖袁公生于东莞之温塘尚忠其讳宗夏其字甘泉湛子之岳丈也公生正统辛亥八月二十八日终正德丙寅十一月十六日寿七十六配尹氏鹧鸪坑名族生正统庚戌十二月初六日终正德丁卯三月二十六日寿七十八越四年己巳十二月十五日合葬于南坑沙井头巽向之原时若水官内翰不及事事为歉及嘉靖庚子致南京兵部尚书参赞机务事而归今已八十有七一旦感发素念欲躬往修其墓行矣又为海盗所阻乃遣家人募工须材即事迄乃为之表其墓或曰若月湖公者其古之遗直人欤甘泉子曰噫丈人手弄玻璃秋蟾光荡漾银河流此非高人李世卿咏月湖之诗乎如其人如其人夫人之生也直罔之生也幸而免斯民也三代之所直道而行也山谷曰不藏丝毫心地直夫直人之生理也天之生气也天地以生气育万物而直遂人以生理成百善而直方月湖言不罔于口口不罔于心心不罔于面财不罔于理书藏不罔于父母兄弟妣早亡考继室林林爱每钟于其二子曰某物某物与尚质月湖曰唯唯曰某物某物与尚文亦曰唯唯二弟既富而己独贫莫之自恤故宗族曰孝乡党曰弟咸曰善士非所谓直生百行之善乎若月湖翁者其真古之遗直矣予既修墓刻奜于墓侧以表之俾东西过者起敬焉又议买田数亩供墓祀公与尹孺人生子三人应皋应夔应恺应皋布政司掾女二人长适大塘黎次即水配月湖鉴之于微时曰骨清也妻之赠二品夫人孙四人鼎鼐宝曾孙九人士俊士翘士杰士士佳士伟士任士化士伦玄孙六人存基存思存懋存恩存惠存业壬子十一月谢节妇王氏墓表天祈年誓死相从永矢不贰夫天也天可二乎曰尽妻道矣屡欲死从亲戚解之与其捐躯以从夫孰若抚孤以存祀曰吾所忍未死者欲以祚胤于艰难以报夫于地下家蹙绩纺养教二孤铉也铢也以至成立以齿于士林曰尽母道矣惜也天不假年竟以疾卒于嘉靖十二年七月初九日距生成化癸卯正月二十一日享年五十有一宗族莫不哀之乡党莫不贤之实有补于名教关于风化恨贞节未闻于朝廷而恩泽遂隔于既死其天耶人耶敢乞一字华衮之褒赐之表其墓焉甘泉翁曰凡人之盖棺事乃定而格于例焉天也噫王氏之德尽妇道者谓之孝表于墓使东西过者曰此孝节妇也尽妻道者谓之贤表之于墓使过者曰此节贤妻也尽母道者谓之慈表之于墓使过者曰此节慈母也皆起敬而式之归以告其家之为妇妻贤母者皆取法焉是为四方之妇妻母道师也敬表而出之惟嘉靖三十一年腊祁门谢子惟仁因其共学族子慎德也堂也知远也来致言于天关道其族弟之母王氏节妇讳喜仙之贤曰其父母帅佑李氏择妇谢氏浑庵组组倜傥不羁见目为狂王事之恭顺无违曰尽妻道矣事舅姑妯娌宜之曰尽妇道矣夫疾不起明龙塘高先生墓表惟嘉靖乙卯正月六日南雄太守九山子高子寓书于甘泉子曰冕也及门二十余载学未显扬者先考讳奎也吴兴孝丰善人也未有显扬冕之责也请先生表之墓以播于后今焉甘泉子曰龙塘公行事世系存于状善最存于志九十之朽何以加焉然以九山二纪之雅于京师无一言焉人将谓我恝也无已则勉为之表乎夫表也者表也表者也若夫琐琐则吾又何表焉吾眊矣请左右志而吾采焉宣曰状志有之先生未专读书然明豁能识大义生无显过动中乎道则亦可以表乎曰可也宜表之以昭天性笃厚之贞曰先生达自喜赈施克允然诺任人之急尝客吴门操百金货贳于焉岁饥不收周氏鬻妻以偿先生廉知以金掷还固辞不可则可以表乎曰可也恤急之惠也宜表之以规夫时之为富不仁者曰既还之矣告花钱千五辞不足赎先生则又倾囊补之以完其夫妇之聚则可以表乎曰可也伤本矣而又捐本以益之济周之至也宜表之以励夫世之吝财忘义者曰空囊而归不以告其妻孥乡里莫知称焉则可以表乎曰可也不耀其美厚之至也宜表之以励夫矜伐者曰先生闻有当世名公巨儒论道谈德者亟遣服周从学犹恐不及则可以表乎曰可也宜表之以昭善教之报曰服周被窃知为里人之儿先生止之勿逐恐连其老母幼子皆死也是则可以表乎曰可也符同程子之祖是有后人宜表之以昭德盛曰有奴亡入僧寺已削之发事露僧惧欲归价金先生曰既削发即非吾奴矣谢之则可以表乎曰可也能公其心付无物累宜表之以昭有容曰先生尝遇鹯攫二鸟坠于怀中人谓杀之压胜不祥先生谢之二鸟避害投生于我我犹鹯乎释之飞去回翔恋恋若将谢之然而以无灾则何如可以表乎曰可也爱及微物爱之至也宜表之以昭德盛之感变祸为福曰服周既举进士矣诫之以筮仕之道竭能效忠直道正志故服周外补也有声郎部属也有声守名郡也有声则可以表乎曰可也教成泽远卒食其报宜表之以昭光前裕后之懿君子曰天性德之本也周恤德之惠也捐补德之益也不伐德之盛也教子德之严也勿逐德之忍也舍奴德之顺也放鸟德之爱也筮仕德之施也甘泉子铭曰于乎先生表表九伦龙塘之贤勒石墓门以诏行人过者敛襟明故逸士陈君敬颐墓表于乎此南海泌涌堡翁婆冈之墓为谁氏曰为陈氏之子曰翁年与配张氏合葬之墓也曷谓翁年与翁益庵祖考同年皆生于前后丙午十二月八日也益庵者正直不阿副使云南与三钱太监讦奏摘枉发奸拂衣而归者也翁年匪直同翁之年尔乃其知性亦相类云考曰绎妣梁知州之女生敬颐敬颐生而明智少有声称自八九龄以来值益庵翁归休云林日侍庭训助益庵翁辨论佥宪冯洞阳所改太极图内外无极太极之指洞阳廉知太惊讶以为奇才遂称服之渭子以显扬期之泰泉子以精理神占称之尤于经书性理鉴史靡所不研究十五入府庠居上游领正德癸酉乡荐张氏者二十七夫绎逝守节六十一年事舅姑教子万亿以成立万亿亦领乡荐婿于文敏从游于甘泉亿行进修未艾也其世德有如此者颐斋手度迥异事祖父母父母尽心竭力其孝敬有如此者家所储粟邻之男妇老幼来籴者怜乏贫先输而后直其施济有如此者泰泉子曰君旅馆南都得病而没没时端坐正襟如对宾长然属纩不乱其考终有如此者霍进士勉衷与瑕先容来乞墓表甘泉子表其大者铭曰天畀尔智不畀尔位赍志夙逝埋光三世不裕其身而委祉于后昆明故逸士松轩汪公墓表而过焉读公之德及家乡仁礼自康者必曰德行光祖自大门闾周潭公之祖之墓乎咨嗟而过焉于是有为之歌者歌曰聸彼松楸兮嗟樵牧人毋践我丘兮公讳淮字源远松轩其号也轩前对树二松抚以盘桓不事外务以适其性祖居歙之长庆迨公五世祖迁之竦川公丰姿凝俊容仪修楚天性坦夷配项氏继室胡氏生子男二人长曰昊次曰易长公明经未仕以子贵封某官生子三人长即貤封父官者曰尚宁见任提督南赣汀漳都御史次宪大学生次宣次公子一人子完周潭为状以书告甘泉翁曰祖松轩公享年八十卒葬庄塘之原迄今二十一年墓未有表乞尊师垂光焉甘泉翁于时九十一矣在南岳之舟以旧爱破戒为之按状有曰祖平易无忤于物直谅不阿甘泉翁曰和而能中矣宜表之状有曰祖淹贯经史以授族党甘泉翁曰博而能爱矣宜表之状有曰传家清白一脉斯文阐明祖学垂裕后昆以砺名节以报国恩甘泉翁曰倡先正学矣宜表之状有曰祖也一念仁厚恐物有伤笃行孝友守礼安康甘泉翁曰化家及乡矣宜表之乃抚状而兴喟然叹曰善哉夫斯四德者虽古之人何加焉足表矣夫上之厚者则其生物也必蕃夫物则亦有然者而况于人乎而况于君子有德者乎松轩公深仁厚德蓄而不发以委祉于后裔宜其有孙如周潭大中丞者未艾也宜表之墓门俾后今之东西过者望之莫不起敬读公之和而能中必曰此抚赣之文武兼资刚柔相济周潭公之祖之墓乎拱而过焉读公之博学教爱者必曰此抚赣之教孝弟忠信以挞坚甲利兵者督府之祖墓乎过而趍焉读公之倡起正学者必曰此究心理道受授心性周潭公之祖之墓乎敛甘泉先生续编大全卷之十一门人顺德何鸿校刊墓志铭明故处士守约李先生墓碣铭辛丑年十二月十八守约居士讳瓗字宗美号曰守约者守约也族居番禺之沙湾望也先祖曰邵为朝请大夫居南雄保昌之溪塘镇系出于唐文武第九王子曹王明之裔四世祖曰仙之承奉大夫者广番禺始迁之祖也七世祖曰昂英者宋理宗朝中丙戌科廷试第三人称曰李探花李探花官至龙图阁侍待制尚书吏部侍郎兼翰林学士番禺开国男食邑三百户卒谥忠简守约乃忠简公之八世孙也而八世祖曰守道官至文林郎辂院公之流派也守约考曰昊妣黄氏生守约行四性孝友鲜嗜好天资劲直然亦未尝忤物公命从师辄能成文未几遭世间关遂辍兄珍客戍金陵曰男子生志四方当览名山大川因为金陵游以省兄焉二三载乃归奉慈亲朝夕问安冬夏弗辍友爱兄弟以为善为乐居常澹约所与友多乡之望者风晨月夕诗酒相从陈石翁庄定山之诗之文得必手自录珍藏之于葬祭一如礼制尝曰吾祖忠简一时伟后者不能绍述休光诚可罪尔子不能振兴家声其何以见吾祖于地下矣筑水亭于乡东之新庄日与诸友游咏其间襟怀轩豁不羁世事用仁达元国彦补庠生尝曰贤才出国将昌子孙才族将大佐国家以光门户诚尔曹责也诸子肄业庠中三日五日必一至州司非公事未或一至平生不忘一善字每闻为不善者必颦顣曰善则乐不善则忧千日之乐不足以胜一日之忧但以一善子姓相传其乐无涯矣诗云君子有谷诒厥孙子又云教诲尔子式谷似之诚哉是言也每诵忠简公自赞之言而乐之云山搭飒野服煮茗松根煨芋曲且农且渔非仙非俗其傍何有秋鹤霜竹弘治庚申春忽得疾越十月二十六日终于正寝距生正统戊午四月二十二日寿六十有二正德二年丁卯六月十二日合葬于石人冈元配何氏墓右何氏乡之何公长女生正统八年正月初五日终成化二年丙戌四月二十六日继室陈氏顺德容奇陈龙公之女生景泰元年庚午十一月十七日卒嘉靖十五年丙申十一月初一日祔葬守约君墓右十六年丁酉十二月十六日也何氏生女一人适同邑茭塘屈群策陈氏生男三人用仁由龙门庠生达元由邑庠生同应壬午年贡又同任临江府儒学训导又同迎养陈安人出则同堂入则同膳人曰奇遇矣后用仁卒达元迁玉山县儒学教谕国彦为本邑庠廪生早卒守约临终顾谓用仁等曰铭吾墓必借重甘泉仲子达元姻也屡来恳铭铭曰文溪遥遥为子孙浚流遥遥文溪为子孙峻规厥孙维谁维曰守约维兹守约克开其搏以三子贤二子持铎有来考德此铭石明故太学生男东之墓志铭甘泉湛子曰于乎若水生也不辰配袁夫人生六男子而惟长子东之独存娶妇黎氏袁夫人生三女子子皆成人适人有孙男一人东之生男七人而六人不育惟男敬先独存四五岁乃能言能行今犹未就外傅也天之意东何耶袁夫人东莞温塘着姓乃考月湖翁有古心古行吾考赠翰林编修赠国子祭酒赠资政大夫南京礼部尚书怡庵府君讳曰瑛行存县志家乘黎氏妇考皞仲和少同吾学举子业同游郡庠相好也妣南海里水何氏黎氏有子不育今存敬先乃妾张氏出也其嫡妾钟氏无子二人共保育敬先今九龄矣于乎自庚戌吾儿东之生吾望之圣贤之学甫就学而吾登乙丑进士第入翰林以忧归八年而起取复原官为祭酒为南吏侍为北礼侍为南礼正卿时道闻东之之丧于乎自吾起家往来南北几二十稔则吾儿之废学固其不自力抑岂非父师之过耶东之由郡庠生以例贡礼部肄业国子监满听选矣年四十四卒于癸巳厥妇生辛亥卒己亥年四十九以壬寅年正月初三日合葬于冷水湖蜗角牛之墟盖子偶得之中途若天畀之兆人告符云铭曰于乎生之难成之难善藏之又难冷水池边神符告然胡然其天双坟联联佑千万年壬寅三月初三日明故西山居士太学生周君墓志铭壬寅七月初十日潮有桃溪真隐者西山子周子孚先卒于壬寅五月十有六日其冢嗣光阳以讣至且请铭甘泉子哀焉仰天而叹曰于乎天乎于乎伤乎去年失王子子敦郑子世迪今年又失吾克道天之生贤哲人不数而志道者亦不数数子者生之难志之难其人之君子矣其果天之小人乎何夺之速也问卒也何言言以病不得从夫子也又问卒也何言闻邻有哭者强疾漫笔诗曰东邻人哭死西舍哭死人有病卧其间如何不自怜自怜亦何为死以反吾真日月有望朔草木有冬春荣枯理则然何必重酸辛蜉蝣寿暮吾年已五旬但念生理顺勿恶死归根将终之日衣出正寝哭辞其母亲戚弟侄咸在凡所藏之书籍物皆分以与之所服之衣各分之奴仆然后迸去人得正而终焉甘泉子抆泪而叹叹曰于乎克道克道其克之道乎其知死生昼夜矣乎克道昔从予讲随处体认天理之学勿忘勿助之旨其终不负矣乎夫道一而已矣知死生昼夜之道斯知进退取舍之道知进退取舍之道斯知爱亲弟长之道知爱亲弟长之道斯知敬祖睦宗之道知敬祖睦宗之道斯知尊师信友之道夫死生进退取舍爱亲弟长敬祖睦宗尊师取友其道知而已矣然则克道者其克知斯道乎或曰克道举曰才矣乃退居桃溪之野闭门不公门不自月庭之师潜斋土斋之外足迹不及三径誓不春闱隐居求志将以终焉兹非进退取舍之道乎或曰克道事直方府君以孝事母萧以孝就养无方服勤不懈出入必告步不忘爱弟恩至教子义方非孝敬慈爱之道乎或曰至孝祖考致祀必谨直方完庙继志竭修置田赡嫡香火是供非敬祖睦宗之道乎或曰初从月庭游甘泉曰生我者父成我者师人皆叛去君终不渝野东郭汝德游从举程姚友僮仆皆疫人不敢近曰于我殡扶柩同归大风几覆略不悔惧兹非亲师信友之道乎夫斯五者人道之纪也皆自忠信不欺一念中来也夫孔孟之道忠信而已矣克道优为之而天不寿焉天乎天乎果无意于斯道矣乎世之欺心丧志倍道以媚权者往往永年以致大位而克道秉志不回之死不忘乃年仅及知命是天果无意于斯文也已或曰克道祖梅叟梅叟裔出濂溪故梅叟今配食潮之濂溪庙夫物之蕃也以地之厚而况于人乎而况于君子乎克道生弘治辛亥十一月十九日配杨氏子三人长即光阳次光命次光镐为之状者潮高士吴月庭先生向之铭曰嗟余观之世间有志者之难卓然而立者之尤难于乎西山世迪子敦表表三贤甫及二年沦没后先奈之何哉吁嗟乎天明将仕郎湖广蕲水县主簿赠朝议大夫广西布政使司右参议朴庵陈公墓碑文嘉靖壬寅之秋吾广兵备副使海洲子陈子将求其考将仕郎赠朝议大夫广西参议朴庵君之墓文由之以秦尹志道赞之以陈尹思诚甘泉子曰吾闻之古之人有行五以致二征者若朴庵公有之乎何谓五至曰谕亲于道没身终慕是之谓至孝克念连肢以财不私是之谓至弟爱而能劳生而能成是之谓至慈卑而不渝难而不避是之谓至忠治而民爱之去而有遗思是之谓至惠此五至者于朴庵公何如曰其古之道乎朴庵公亦犹行古之道也何谓一征曰近征诸身远征诸子孙近征诸身身为大夫之父天子褒焉乡闾荣焉远征诸子孙子孙保之功业烝烝勿替引之百世赖焉是之谓二征曰若是朴庵之志则若有之矣请为公诵志焉志曰公讳凤字希鸣世为慈溪人由幽远公而九传焉曾祖某祖志考伦伦号存耕俱不进取而乐好义以肇善基母周早卒继母洪鞠焉长业进士不成弃去署为都帅承事以自见得进授留都赃罚库使时毅皇帝南巡左右寺令侦百司捃摭上闻臣工多避匿不署事公独朝夕劳悴亦不及祸人以是益贤之甘泉子曰斯非所谓卑不自渝难而不避至忠矣乎曰游迁湖南蕲水县簿至则曰吾闻簿簿也政正也令丞尉之政以簿正今无之何以正政邪即为簿正政事职专督赋又以余力听讼或及他务务罔不集故蕲民无不知有陈簿者行部至者亦无不知有陈簿者句会敏给厥声显扬会以存忧东归民无老稚遮留载道有泣下者至今岁时伏腊必祝曰陈主簿陈主簿云曰斯非所谓治而民爱之去而遗思之庶其至惠矣乎曰公天性孝友日恐弗顺父母洪母病问医访药间关走山泽数百里弗间风雨居外辄兴陟岵之思每具书起居必束带东向拜泣存见之亦泣至于枕块蔬食水饮以逮襄事畚土负石如是者几一年曰斯非所谓谕亲于道没身终慕庶其至孝矣乎曰与弟安恩爱尤笃终其身不私其家一缗故人以为难曰斯非所谓克念同肢其财不私庶其至弟矣乎曰公没三年而宪副君始第进士为司空尚书郎洊为司马正郎以至今官曰斯非所谓爱而能劳生而能成其至慈矣乎若朴庵者其亦犹行古之道也曰累赠公以其官而二子皭然有声长茂仁为国子生次茂义即今吾广宪副君功业闻望盖未有艾天之善善以降百祥不于其身则于其子孙谚曰福善有纪非终则始其谓是欤曰斯非近征诸身远征诸子孙所谓二征矣乎二征者五至之征也宜为墓碣文以征诸百世而勿忘其词曰姜峃齐云有川澐澐中有高坟伊坟为谁朴庵有开厥嗣维才厥幽远公慈溪九宗厥流溶溶祖称志伦积尔善根弗求达闻迨朴庵君孝顺承颜访医间关枕块蔬食以逮襄事负土如是悌弟曰安笃爱恒存不私一缗慈教备至以子进士功业未艾朴庵桓桓不卑小官承事帅门库使留都武帝南巡望风或逃君曰忠臣死职致身终济时屯迁蕲水簿民曰陈父忧去遮道古遗爱人非公其伦口碑在氓成子二贤后先举骞显如其官大夫朝议参藩洊至休征后裔其征曷云以显其身及其子孙我仪阐幽碣暴其尤告于千秋壬寅十一月明故南宁贰府郑君静斋墓碑铭新会有太学生郑生绍祖者因九山子过甘泉子乞表其先君同府一鹏时举之墓曰祖也先世宋末由南雄来居邑之古博国初求乐再迁于邑之怀仁今又三迁于邑城高祖崇文以上不仕世徙靡常未有显者曾祖讳琦以吾祖贵赠户部主事祖考讳铭由进士历户曹累迁袁州知府进阶太中大夫祖妣李氏封安人幸先生赐之铭以显其世焉甘泉子曰噫令祖冈洲先生袁州太守克新吾乙丑同年也恬淡而质实内不失己外不失人吾知之遂生食食舍舍肉焉衰不离体笑不动容曰其之原也吾贤之呜唿吾有作乎哉吾观之矣吾不有作乎哉吾观之矣夫上观有承下观有成中观有征夫然后可以尽人也若静斋者乌乎承曰观其所承可以知子者于袁州公见之也袁州公恬淡质朴内外寡失矣敢闻乌乎成曰观其所成可以知父者于太学生见之也太学君居丧尽礼孝道用彰矣敢问乌乎征曰征乎状状有之静斋君立心正大行己光明曰议论英发处事详明可以征其人矣是故静斋子学于家而家宜之举于乡而乡贤之贰府于南宁南宁人贤之是故内征家乘外征乡评政事在志书贤能在荐剡惠爱在舆论历历可征信矣吁才其难不图有一鹏乎哉一鹏生成化丙午十一月二日卒嘉靖癸卯三月十七日寿五十八配李氏遂为表于墓碑以昭示来裔而重之以铭铭曰天与之才不与之寿而施墓究以昌其后甲辰二月南夷生黄仲通墓铭甲辰十月初七日南夷生黄生非生于南夷而谓南夷何不忘南夷之咎也附近大官大官以事致之戍云南之戎曰方善处我素夷狄行夷狄矣惩之自号南夷子南夷子名云淡字仲通生于莆田其考某中乡魁作教起为县尹南夷子随寓于浙又寓于宜兴自负其才磊落不羁然而不干权贵以徼立地可致之名利而汲汲于枯藁之求初从阳明公后从甘泉子依违于两门道义之学拜甘泉子从游于新泉于吴楚于岭海于瓯闽于武夷于西樵于罗浮于莲洞流离倾覆必与之偕而不悔治予武夷灵岩精舍经年而不归今甲辰夏携其弟子朱子祥来问学于甘泉甘泉子同游南岳诸胜在途在岳有唱必和居无何与朱生皆卧病病稍起起而将归出衡山县复病与朱生轮逝九月也仲通二十三日朱生二十八日皆葬祔于杨氏止山之原吁可哀也已饮泣为之铭曰于乎仲通而才不天而寿不延然而游于名山死于名山葬于名山弟子侍前则又何憾焉于乎奈何乎天贤贞葛母李氏墓志名嘉靖乙巳夏五月二十一日葛氏子涧等走三价越四千里入西樵之云谷谒其妣贤贞母之铭于甘泉子甘泉子曰噫吾八十老矣犹文乎哉虽然以母之贤之贞吾又能已于言乎而忍弗传之以表见于世乎志曰贤贞葛母李氏者维扬容庵君之室凤阳李氏曰泰之女中山徐武宁王之裔之外孙也而善士贡士涧太学生洞楚府良医澄郡庠诸生江汉之母也母讳妙贤孀居二十七年而终嘉靖甲辰八月初八日也距生成化庚寅九月十六日享年七十有五合葬容庵甘泉山之墓卒之明日女翁扬闻人太仆盛蜀冈公仪哭焉叹曰贤哉母乎贞哉母乎贤也贞也曷征哉以蜀冈之信人而征之也又曷信哉甘泉子曰以吾昔也之之京而以贰室托于母也观法逾时之懿德而信之也甘泉子曰贤哉贞哉母也去岁仲冬予在衡岳闻讣于冯南滨太守而寓奠赙矣今以母之贤贞也而不知者不智也知母之贤贞而忍弗传者非仁也遂按蜀冈之状子东之述而言曰尝闻之古有女丈夫者母其庶乎是故母之行有十伦焉有德性之懿焉有姆教之承焉有姑舅之敬焉有奉先之孝焉有事夫之恭焉有娣姒族姻之和睦焉有养孤继绝之仁焉有隆师教子之慈焉有恤下施与之惠焉有不忘亲之义焉曰有征乎状述有之母生而颖慧庄恪婉娩听从语言简寡动止靖恭非德性之懿乎曰夙闲阃范动中内矩孝经烈传大义以枲菹醢习于女工非姆教之承乎夫贾于扬亲老在堂独任其养寒燠必问酒食必进翁曰吾季妇贤善事亲必兴吾家姑亦曰季妇贤善事我必兴吾家执丧必哀三年一日非事舅姑之敬乎曰祖翁遗规祀事是敦母谨守之乃洁乃丰春秋以时缄香识醴寓祭凤阳望墓而涕非奉先之孝乎涧曰吾父豪俊母奉如宾举案齐眉勿专勿擅父疾于扬母废寝食燃臂祷神愿以身代凤阳及扬理毁创亲乃楼乃堂母寔内助克分厥劳棺椁具葬更以石为墓舍祀田丰碑揭文寝苫茹素三年弗怠非事夫之恭乎孟仲同爨礼遇姊姒得其欢心罔有间言恤灾拯患无间亲疏是以闻讣奔哭不远千里非姊姒族姻之和睦乎尝曰家之昌由子之贤也子之贤由师之教也抚涧诸子闻诵则喜得友则喜闻泉翁讲学南雍遣涧从游罔憷时忌动数百金创起讲院以兴斯文非隆师教子之慈乎食指三百饥餔寒衣小大惟均人人欢喜姨王之赒频且益勤凡族兄弟姊妹与其子女与夫之姊妹与其子女与女之子女惠抚不倦邻媪里妇遇节致非恤下施与之惠乎仲伯三孤甫四三龄抱泣唿天食卧与俱备礼嫁娶俾有成立曰佐力学知事按察司有婿高桂横死家难而女哭伤死绝命涧立爝后之非养孤继绝之仁乎外祖生女七人无嗣母也悯之义起立主以时以祀生养死葬各尽其情非不忘亲之义乎夫斯十伦者丈夫难之况妇女子哉乃为志而铭之母生五男四女其婿高桂王文玉徐行义皆庠生盛心同儒士孙男五弘道弘达弘选弘述弘迁孙女亦四长适庠生火金卒次寿姐月姐金姐铭曰凤阳之滨世生异人有母圣善维李之门维母德性婉娩贞静姆教是遵作止有定归室于良于阳于扬致敬舅姑奉先蒸尝靖恭尔天和睦姒姻共爨匪易上下翕然隆师教子二业兼以书院弘开以费不赀子名未成实大声宏母心则尽命也何惩亦养尔孤亦继尔绝维母之仁佑启罔缺恤下周比茕独哀此积而能散贪夫所耻周公有言不弛其亲闻讣感德千里哭奔维德维承维敬维孝维恭维和维仁维教维惠维义十伦其备母贤母贞垂裕世世明故中顺大夫安庆太守砚山林君墓志铭嘉靖二十四年乙巳冬十月故中顺大夫安庆太守林子太和钟之子材梁栋楠椿以厥考砚山君之状来求铭曰不肖孤之先世自雄州珠玑巷来徙高要琼山里嘉靖四年分地为三水县吾高祖讳禘也曾祖讳道缘也世有隐德吾祖德厚讳高也力学不第由国子上舍选照磨汀州祖妣唐也是生吾考乃吾考砚山君赋性明粹温良贞亮奋学绩文平易通畅群公奇之累居上游夫积久而舒宜显而长乃由第子员中癸卯乡试登癸未春闱为嘉靖龙飞第一科进士观政刑部筮尹西安理繁剸剧疏滞补敝发奸摘伏锄除强豪以安善人风裁显着民有感思之碑乃不入侍从仅得刑部主事转户部员外郎再转刑部郎中三为部属不离乎南天官奏改户部郎中治三边大同运饷有声乃丁唐太宜人忧仅复郎中不离户部迁仅安庆知府锄治达官指挥害民之戚供亿圣母梓宫祔郢之劳仅受金币之赏庚子九月二十八日竟病瘁以卒距生弘治己酉仅五十二呜唿先君德不享其年学不究于用君子之所哀也兹以乙巳月日葬于礼塘祖之右惟先生悯焉赐之铭庶有光于身后则不幸之幸也甘泉子曰呜唿砚山子天禀深厚有永年之资有受道之器匪徒文学吏治之懿尔也既显庸矣犹折节从予于京师执弟子礼问圣贤之学焉则所志岂可量哉惜乎年之不待也予老八十不文矣犹为之铭其大者其懿行之详在家乘考汀州公赠如其官母唐封太宜人配邓氏为宜人男五材梁栋楠女二人邓出椿侧室江出铭曰风不积莫负大翼尔世德年莫宣力有志弗就吁其戚乙巳年十一月初二明封太恭人伦母区氏墓志铭乙巳十一月十七日太恭人区氏者岭南右族一葵翁廷佐配陈氏之女也南海会元状元累官春坊谕德翰林侍讲迂冈伦公伯畴文叙之元配也而解元进士吉士御史天曹南京通政参议以谅会元榜眼翰林编修修撰南京国子监祭酒以训进士某部改南京礼部累升精膳郎中以诜而邑庠诸生以谟之母也以谔之嫡母也按青萝王子状恭人生备人伦有姆仪之恭有无违之敬有事舅姑之孝有奉先之恪有姻党之睦有逮下之仁有爱子之慈有刑于之化恭人生而徽柔贞淑敏慧婉娩式闲捆范外阈不踰父母称其贤女当配君子其姆教之恭有如此者及归伦氏达唱随之义守钦哉之训迂冈公两魁天下名重内翰宾客填门具享精洁丰俭适宜既富益谨不侈不骄具粥趋朝大寒不替青萝称为女中之师妇中之儒其无违之敬有如此者姑何性严恭人事之独得欢心家翁月林兄弟遗孤抚有成立综理家务慎恪俭勤缟素自执纤悉修举姑语人曰吾得贤妇家之福也其事舅姑之孝有如此者惟诸母姑妯娌宗姻相与尽情欢欣交通咸称之曰贤孺人贤孺人其姻党之睦有如此者途见夫役悯其苦劳母亟尔行弛尔督责见贫窭乐然施与妪婢僮仆啖甘必分食服惟时人人胥喜曰吾得贤孺人吾等之幸也其逮下之仁有如此者蔬果诸新不荐不食岁时忌祀洁牲尽物致其诚敬其奉先之恪有如此者起复赴京独留教子遣贰室行脱遗衣服簪珥略无难色敻出常情其刑于之化有如此者公没闲常语诸子曰若知翁之微时乎某事如斯某事如斯汝辈知此庶其勿侈以偷乎是谓励俭之慈又曰若知公平生宅心行己之过人者乎某事也某事也汝辈知此庶其效法先德乎是谓思善之慈又曰若知公之忧其后人者乎云云云云曰汝辈知此庶其不忘先公之远虑乎是谓念德之慈及诸子登第显荣一则以喜曰庶其不坠先业一则以惧曰福过先人虑不胜也又曰尔等尽瘁报国以毕先志又曰盛满难居光宠难保言已遂卒是谓遗安之慈可不念哉其慈爱之至有如此者太母克成五子人称善教盖以比之燕山窦氏云以夫及子贵累封太恭人恭人生于成化庚寅九月十有一日卒于嘉靖癸卯十二月之八日寿七十有四子五人即以谅以训以诜以谟以己出以谔邝出女六人长适方伯陈公稢之仲子文烋次二与三俱早卒次四适故大学士梁公储之孙中书舍人宸次五适郡庠生刘纪次六邝出适方伯陶公鲁之孙千户陶壮孙男女皆八人诸子谅等卜某年某月某曰奉葬于燕山之原嫌以地陋不得合于迂冈公祔先祖黄鼎之墓右也亦以合葬非古也以行状来乞铭其墓庶善行不泯于后世也甘泉子曰予年八十矣尚可铭人之墓乎哉然而念先公世契且姻也乃不辞而铭之凡九章其词曰温温恭人维德之纯厥德维纯恭人温温维纯厥德徽柔淑贞执尔恭德姆仪孔闲右一爰归迂冈齐眉孟光维唱维随和鸣鸾凰两魁天下公辅之望无违敬德亦孔之章右二恪事舅姑化严而柔得其欢心恤遗诸孤执谦妇道缟素自劳姑感孝德贤哉妇乎右三岁时奉先美厥牲牷维丰维洁事亡如存尝新必荐菜果必虔慎尔恪德纯嘏是臻右四同居二女古称难矣诸姑维母宗姻妯娌罔不尽情无不欢喜称贤睦德无间闾里右五妪稚妾臣婢僮仆人食服维时啖甘必分得贤孺人可托终身逮下仁德逮途役贫右六起复之京留教诸婴独遣副室伐己以行脱遗簪珥略无吝情女德多忌鹊巢着经维兹化德古今名称右七励俭之慈历公微时思善念德遗安如之尽瘁报国以毕先思盛满难居宠不易持慈言入肺念哉母遗右八维兹八德言词隐恻女中之师母道之极匪我言私青萝寔悉是用铭之以垂世则右九明故福建兵备副使易斋邹君墓志铭为学者依归凡二十年游于门者彬彬向用称一时师友之盛督学黄公仲昭谓公曰孔子与回言终日而论语止二章何也先公曰问仁者天德也问为者邦者王道也此内圣外王之学也圣人之蕴尽是矣黄公矍然先公初筮仕即推田以与二叔质赟既致政买田百石供祭祭必躬拜跪奠献不以疾止凡六试不偶以弘治乙卯领荐明年第进士试工部授南大理寺评事取两辞反复审订无厉色多所平反有勋贵子干法公怒杖之数十其人号独不念某先人乎公曰汝知先人何为不善民有张姓无子其婿诡谋后之公曰当立族人子丞摄寺事主婿公争之言神不歆非类民不祀非族丞悟从之奉孝庙十五年灾异修省之诏上疏谓刑罚失中下召人怨上致天变陛下祗畏灾异与群臣交修实政此古人侧身修行之心也必律例协中则刑罚可平而天心可回矣下大臣议以三事着于令先公尝奏广圣孝以定典礼臣闻先王制礼三年之丧自天子达汉文以日易月孝子之心终不忍也迩者太皇太后宾天节该太监陈宽传奉圣旨服制虽遵遗诰朕心哀痛未忍尽从吉典每月朔望暂免升殿百官常服于奉天门朝参遇节令免宴百官不必穿红圣节千秋节免行庆贺礼各王府并南京及在外各衙门预行文书去俱免差官赴京礼部知道大哉皇言一哉皇心何纯孝也臣愿益隆圣孝外则遵遗诰而总理万几内则复古礼而终制三年着为定典传之万叶此诚酌古今之宜百王不易之法也又言颜路曾晢孔鲤颜渊曾参孔伋之父也今文庙三子居正殿配享之位而三父乃列祀于两庑仁人孝子之心必不安也议者欲于文庙之东或鲁之阙里别建孔子父叔梁纥庙以报育圣功德以颜路曾晢孔鲤配则功德以报尊卑以顺一圣三贤之心始安乞敕内阁会同礼部议定服制庙制播告天下行之不疑应泰陵求言之诏上疏曰臣闻尧有敢谏之鼓舜有诽谤之木皆欲听于无形求于未有广聪明以防壅蔽故唐虞之盛万代莫及陛下临御以来屡下求言之诏图新政理宗社生灵之福也臣窃谓宪纲固纪纲风化所关其中出巡相见仪四条御史与方面等官相见东西对坐指挥知府等官问答之际不许行跪礼近者御史出巡自为尊大方面之臣非惟不敢对坐而旁侍甚于九卿之属官知府等官非惟不敢不跪而奔趋甚于官长之下吏吏部虑天下之贤难知惟御史出巡岁报揭帖以广闻见公正者举劾必当或有假揭帖以张威福颠倒是非扇扬气焰而欲士气不扫地得乎凡监察御史巡历但知有司守法奉公庶能昭着者随即举闻若奸贪废事蠹政害民者即使拏问若知善不举见恶不拏杖一百发烟瘴地面安置往常御史巡按回朝都察院考核一曰称职二曰称职岂谓无一失职者乎臣愿陛下严加戒谕务遵宪纲相见礼仪违者与方面等官一体治罪及巡按回朝着都察院会同吏部核其揭帖所举所劾允合舆情则奏请复职不次擢用果有挟私则依巡按失职发烟瘴地面安置则人心知警举劾自公矣东郭子曰先公之在大理也有游士过士夫邀之宴中时十六人辄哗曰某八元某八恺公愀然曰何物鬼怪君厨之号洛蜀之党陷阱可蹈乎作诗诮之晨列台寺其党缩舌走未几逆瑾专政以奸党锢士君子乃曰先见先见云先公服阕除漳南道兵备时逆瑾用事方面官率入币以辞公执不往曰吾平生目不见权贵安能为衣食俛首乎未数月瑾诛公既病上疏乞归犹曰臣熟观今日之事始由刘瑾专政天下之官进退死生皆出其手莫不畏惧奉承科敛请谒由是民聚而为盗陛下以大法处断刘瑾天下莫不欣跃想望太平臣愿陛下散刘瑾所积银两解散有贼地方以充实粮赏以其所敛之财消其所致之祸此诚转祸为福之机上杭旧有土巡检捕盗有功其后反为民患或与贼通官欲易之恐其煽党生变公立千百长各有曹伍而默于其党立壮有才者为千夫长咸听号令于官有事则更召率属分隶巡捕于是其权分奸不得逞道例日有廪食二千钱费出里甲公曰吾以二僮赴任耳此吾民膏脂也将安用诸下令减十之七民交相庆比公病日有祷于东平王祠者大帽山诸处各贼据窠流劫三省先公期必灭贼以靖民榜招胁从者三百名口六月擒斩剧贼僧秉瑢号铁拐仙等一百五十余名颗明年擒斩贼首余从铎等一百五十余名颗其后擒获钟惟兴等一百二十余名而公以病归矣归四年有白金彩币之赐先公有归志六月病风痹即欲致事为上官所留十月病复作遂上章乞归不待报而行巡按御史劾诸朝下吏部冢宰石淙杨公笑曰人有官不肯为必病势迫切不然亦急流勇退中人何以劾为东廓子曰先君尝历举邑中数事训子弟曰某以忠某以清白缨緌相照某以婪淫不获归于土守益八岁侍先公北上即口授濂溪关闽六君子赞及吴草庐自警诗曰此斯文正脉也每至经传天理人欲之辨及诸史治乱兴亡之机反复教诫曰必明于此然后可以自立盖夙夜不离侧者又八年归而举于乡先公曰毋北姑令积学也踰月母殁及先公自京入闽而益也北试南省离违稍久鑴诲谆谆犹在耳也曰我日老矣惟望吾儿绍光于后曰立朝之本忠厚为先清忠勤顷刻勿忘于怀人生苟不立节义是虚生矣虽状元及第如某尚不足道况下此者乎又曰人生常要检束严整则不轻易放肆自然日就规矩敬之一字圣学成始成终之要也吾儿其以予言存心靖斋府君讳恩贞当红巾乱为众所推保障乡族民不流离于先公为高祖靖斋生乐山府君讳克修乐山生竹坡府君讳仕鲁咸谨厚有声竹坡生毅轩府君讳思杰性狷介一介不苟取与于人不少容于物公之考也以公贵封文林郎大理寺左评事而欧阳孺人封太孺人制词有曰居乡尚义夙敦长者之风有曰礼仪夙成勤俭兼至东廓子曰毅轩老病不能就养先公节约以奉甘旨先孺人躬蚕岁遗衣服踰年而府君八十以终未几太孺人亦没葬祭以礼先公娶母周氏封孺人邑西横龙望族公所行孝友率先意承之无难色尝脱簪铒为三叔充聘淑慎俭约终身如一日待妾王氏曲有恩意下至臧获举得其欢心至于今追思必泣子男四长即守益娶嘉溪王氏次守明守蒙守壮尚幼女三长适刑部主事嘉溪王珍次适横龙周增次幼未聘孙男三义美幼善公没后生公生以景泰甲戌六月十二日卒以正德丙子十一月二十八日葬以丁丑闰十二月一日地在双江口公所自卜云甘泉子曰吾闻之无其善而言之曰诬诬亲者不智有其善而不言者曰隐隐亲者不仁东廓子固仁智人也其言可征信矣乃志而铭之铭曰纥生仲尼以仲尼圣功与天并叔梁因显万世无穷开先之功邹氏父子互相发焉益也有言子子孙孙无替初服以求道脉丙午五月二十五日据康熙二十年本补字于乎此福建漳南道兵备使副邹恢才贤易斋先生之墓乎其启蒙冢嗣东廓子守益之圣学师于阳明公而前辈子甘泉子乎甘泉子八十矣而亲信之不逐时以变闻甘泉子八十矣登歌南岳以不相随杖履为憾焉甘泉子好忘东廓子托以铭易斋之墓盖再托而再忘焉无已则寓问于东廓子曰吾老而好忘子第再详先大夫之德之行而吾俾墨卿书之可乎东廓子曰吾邹固宋闵公季子裔也在北则幽州范阳南则由宜黄徙永丰徙安福也先君坦易喜怒无留故曰易斋梦多验人问之曰心之虚灵与天地万物相为流易清明在躬志气如神直梦寐乎先公性宽洪率直不立机阱与人交明见肺腑当言面争不少媕婀亲受学于刘忠愍公就正于栗庵入朝遂代师席病学者不探经传大义而务剽陈言教诸生穷极根本而黜其奇明故总制两广江西湖广等处地方提督军务奉天翊卫推诚宣力守正文臣特进光禄大夫柱国少保新建伯南京兵部尚书兼都察院左都御史阳明先生王公墓志铭甘泉子挈家闭关于西樵烟霞之洞故友新建伯阳明王先生之子正亿以其岳舅礼部尚书黄久庵公之状及书来请墓铭曰公知阳明公者也非公莫能铭甘泉子曰吾又何辞焉公知阳明公者也非公莫能状公状之吾铭之公状其详吾铭其大吾又何义之辞焉乃发状而谨按之读世系状云云曰公出于龙山状元大宗伯公华大宗伯公出于赠礼部侍郎竹轩公天叙竹轩公出于太学生赠礼部侍郎槐里公杰槐里公出于遯石公与准厥有礼易之传遯石公出于秘湖渔隐公彦达秘湖公出于性常公纲有文武长才与括苍刘伯温友善仕为广东参议死难也推其华冑遥遥远派于晋高士羲之光禄大夫览焉曰公其有所本之矣夫水土之积也厚其生物必蕃有以也夫读诞生状云云曰祖妣岑太淑人有赤子乘云下畀天乐导之之梦公乃诞焉是名曰云盖征之矣神僧言之遂改今名曰然则阳明公殆神授欤其异人矣六年乃言十一年有金山之诗十七年闻一斋圣人可学之语曰其有所启之矣读学术状云云曰初溺于任侠之习再溺于骑躬之习三溺于辞章之习四溺于神仙之习五溺于佛氏之习嘉靖丙戌始归正于圣贤之学会甘泉子于京师语人曰守仁从宦三十年未见此人甘泉子语人亦曰若水泛观于四方未见此人遂相与定交讲学一宗程氏仁者浑然与天地万物同体之指故阳明公初主格物之说后主良知之说甘泉子一主随处体认天理之说然皆圣贤宗指也而人或舍其精义各滞执于彼此言语盖失之矣故甘泉子尝为之语曰良知必用天理天理莫非良知以言其交用同也读仕进状云云曰初举己未礼闱第一徐穆争之落第二然益有声登进士试工部差督造王威宁坟辞却金币独受军中佩剑之赠适符少时梦盖兆之矣疏边务朝政之失有声授刑部主事审囚淮甸有声告病归养起补兵部主事上疏乞宥南京所执谏官戴铣等毋使远道致死朝廷有杀谏官之名刘瑾怒矫诏廷杖之不死谪贵州龙场驿万里矣而公不少憷甘泉子赠之九章其七章云皇天常无私日月常盈亏圣人常无为万物常往来何名为无为自然无安排勿忘与勿助此中有天机其九章云天地我一体宇宙本同家与君心已通别离何怨嗟浮云去不停游子路转赊愿言崇明德浩浩同无涯及居夷端居默坐而夷人化恶为善有声人或告曰阳明公至浙沉于江矣至福建始起矣登鼓山之诗曰海上曾为沧水使山中又拜武夷君有征矣甘泉子闻之笑曰此佯狂避世也故为之作诗有云佯狂欲浮海说梦痴人前及后数年会于滁乃吐实彼夸虚执有以为奇者乌足以知公者哉复起尹庐陵卧治六月而百务具理有声取入南京刑部主事留为吏部验封主事有声阳明公谓甘泉子曰乃今可卜邻矣遂就甘泉子长安灰厂右邻居之时讲于大兴隆寺而久庵黄公宗贤会焉三人相欢语合意久庵曰他日天台雁荡当为二公作两草亭矣后合两为一焉明道一也明年甘泉子使安南后二年阳明公迁贰南太仆聚徒讲学有声甘泉子还期会于滁阳之间夜论儒释之道又明年甘泉子丁忧扶母柩南归阳明公时为南大鸿胪逆吊于龙江关寻迁南赣都宪矣读平赣之状云云曰夫倡三广夹攻之策收横水左溪桶冈浰头之功用兵如神矣甘泉子曰虽有大司马王晋溪之知请授之便宜旗牌以备他用亦以阳明公素养锐士于营以待不时之出也迅雷唿吸之间也又以身先士卒以作军气也读平江西之状云云曰甘泉子先是在忧致书于公幸因闽行之使以去也盖公前有宰相之隙后有江西未萌之祸不去必为楚人所钤两不报未几有宁府之变公几陷于虎口然而赣兵素振既足为之牵制而倡义檄诸府县兴兵会丰城誓师分攻七门七门大开遂除留守之党封库府之财收劫取之印安协从之民释被执之囚表死难之忠据省城绝其归路直趋樵舍因成擒贼之功是水也以浅见测渊谋也然始而翕然称为掀天揭地之功矣既而大吏妒焉内幸争功者附焉辗转殚力竭精矣仅乃得免或未尝不思前虑也所以危而不死者内臣张永护之也于大吏同列不亦愧乎由是遂流为先与后擒之言上下腾沸是不足辩也夫阳明逆知宸濠有异志刘养正来说必得公乃发公应之曰时非桀纣世无汤武臣有伏节死义耳其犹使冀生元亨往与之语者实欲诱其善不动干戈潜消莫大之祸也使阳明公而实许养正则宸濠杀孙都宪许副使必待阳明至乃发阳明未至而发者知绝意于阳明之与己矣使阳明实许之必乘风直抵南昌必不于丰城闻顾泌告变即谋南奔以倡大义夺渔艇使如渔人然以奔吉安矣其宸濠兵校追公者非迎公也将协公也且宸濠之上不能直趍中原以北中不能攻陷金陵以据者以阳明为之制其尾兵威足以累之使不前也又取据省城绝其辎重与归路也功莫大焉者也若夫百年之后忌妒者尽死天理在人心者复明则公论定矣已而该部果题赐敕锡劳封新建伯奉天翊卫推诚宣力守正文臣特进光禄大夫柱国兼南京兵部尚书参赞机务岁支米一千石于时天其将定矣而置之南者有人焉以参乎其间矣公丁父忧而四方从学者日众有迎忌者意致有伪学之劾者人其胜天乎或以浮语沮公六年不召寻以论荐命为两广总制军务平岑勐之乱或曰其且进且沮使公不得入辅乎读思田之状云云曰公奏行剿之患十行抚之善十乃撤防兵解战甲谕威信受来降杖土目复岑后设流守而思田平夫阳明公不革岑勐之后之土官以夷治夷也卢苏等杖之百而释之置流守以制焉仁义之术也人知杀伐之为功而不知神武不杀者功之上也仁义两全之道也读八寨之状云云曰檄参将会守巡命指挥马文瑞永顺宣慰彭明辅保靖宣慰彭九霄分兵布哨擒斩贼酋党与遂破诸巢移卫所制诸蛮贯八寨之中扼道路之冲设县治增城堡皆保治安民之要或曰八峒掩袭村落以为功无破巢之功也无功以为有功也何则辩之曰夫阳明之贪功当取岑勐卢苏之大功而不取焉不宜舍其大者取其小者其亦不智不武也谓阳明公为之乎夫宣慰诸哨之兵可袭则袭出其不意兵法之奇不可预授者也而以病阳明焉将使为宋襄陈儒之愚已耶非驭戎不测之威矣事竣而请归告病危矣不待报而遽行且行且候命其卒于怀安途次而不及命下亦命也江西辅臣进帖以谮公上革之恤典人众之胜天也亦命也百年之后天定将不胜人矣乎甘泉子始召入礼部面叩辅臣曰外人皆云阳明之事乃公为之乎辅臣默然然亦不以作怒加祸犹为有君子度量焉可尚也公卒之日两广江西之民相与吊于途曰哲人其痿矣士夫之知者相与语于朝曰忠良其逝矣四方同志者相与吊于家曰斯文其丧矣久庵公为之状六年而后就慎重也甘泉子曰吾志其大义铭诸墓将使观厥详于状也铭曰南镇嶙嶙在浙之滨奇气郁积是生异人生而气灵乘云降精十一金山诗成鬼惊志学踰二广信馆次娄公一言圣学可至长而任侠未脱旧习驰马试剑古文出入变化屡迁逃仙逃禅一变至道丙寅之年邂逅语契相期共诣天地为体物莫非己抗疏廷杖龙场烟瘴居夷何陋诸蛮归向起尹庐陵卧治不庭六月之间百废具兴入司验封众志皆通孚于同朝执经相从转南太仆鸿胪大畜遂巡南赣乃展骥足浰头桶冈三广夹攻身先士卒屡收奇功蓄勇养锐隐然有待云胡养正阴谋来说诈言尊师公明灼知冀子往化消变无为闽道丰城及变未萌闻变遄返心事以明旌旗蔽空声义下江尾兵累之北趍不从乃擒巨贼乃亲献馘争功欲杀永也护翊彼同袍者反戈不怩隐之于心以莫不戚忧居六年起治思田抚而不戮夷情晏然武文兼资仁义并行神武不杀是称天兵凡厥操纵圣学妙用一以贯之同静异动丙午八月据康熙二十年本补字赠承德郎应天府通判庞公侣梅配安人林氏重修墓碣铭于乎此赠承德郎应天府通判侣梅庞先生配赠安人林氏之墓乎所谓忠信传家者乎易曰忠信所以进德也夫子主忠信君子有大道忠信以得之忠信之人可以学礼甘泉子为之说曰礼节即道也忠信与道一也非二也忠信以言乎其心也大道以言乎其理也存是心即有是理主忠信时已是大道非由此至彼而二之也夫子曰十室之邑必有忠信如丘者焉不如丘之好学也好学者何主忠信也此圣人之学也及其至也至诚无息是故忠信而不为圣人者有之矣未有圣人而不忠信者也曷谓忠信曰心学也中心为忠实心为信五德之贞也勿忘助无将迎故心中心中故实也斯人也吾尝求于北得一人焉曰泾野吕子柟其人也吾尝求于南吾得一人焉曰弼唐庞子嵩其人也泾野少宰不幸死矣弼唐方判南京兆以貤赠父母易其墓号立身行道扬名显亲者乎弼唐子寓书来求铭甘泉子曰焉有八十二翁而可铭人之墓哉无已则尝与之游而考其世矣考曰鸾字廷瑞号侣梅居士克勤俭亲耒耜执芸粪茹茄蔬节酒食孝以养亲和以待物怒不见色妣即林氏性亦勤俭温慎慈婉撙节以待岁之费婚葬之供款曲周悉贷济小大克相拓家几百其甘泉子曰善哉考妣合德忠信肇基盖弼唐子其有所本之矣此其大都也若其细行存乎家状大德存乎褒章括而表之存乎铭林生成化庚寅卒正德辛未十一月一十日公生成化丁亥卒正德辛未二月十二日侣梅父隐林曰以忠母陈氏祖曰祖荫曾祖曰裕皆有隐德铭曰南海渚樵之墟佛山之阳弼唐庐樵降神产善人媲德丁亥配庚寅考颖悟文倒诵礼义以起孚乡哄勤以俭家乃赡忠信为田礼为敛耕陇云酿瓮春竭力上堂寿二亲直解明大义精小学小学风以行妣三迁孟光贤齐眉举案如主宾慈而温俭以勤撙节饶裕济困贫相夫子家道起祖产几百独倍蓗妯娌亲三族仁内外雍雍无间言外政严内政宽阴阳合德配干坤四十年产嵩仑且读且牧教之勤嵩圣彦被乡荐跳上飞云日乃见佐京兆政声曜例得貤封缘太庙捧褒旨扬闾里忠信传家可学礼甘泉先生续编大全卷之十二门人顺德何鸿校刊墓志铭明故岳州府通判春山伍君墓碣铭于乎此吾徒伍春山之墓春山其号伍其姓沙贝族姓望也春山幼性仁柔甘泉子易名之克刚刚不徙刚也以济其柔柔刚中正也大父仲惇父某而命继叔颜后母叶氏春山天性沉静简实不欺垂髫时已然从游甘泉子闻圣贤之学弱冠为邑庠生三十膺庚午乡荐以亲老就河南获嘉县学教谕饬教循循当道贤之俾督百泉书院教事出典山东文衡寻升福建邵武府学教授未半载罹父忧服阕补江西吉安府学教授士髦振兴升北国子监助教秩满升直隶顺德府通判上疏乞南以迎母改调常州府通判政平讼理士民欣悦甫三月丁内艰服阕补湖广岳州府通判盗息民安土宇宁辑在任四月忽兴莼鲈之思僚友士民慰留不能已飘然拂衣而归春山平生孝友事亲色养居丧尽制莅官以清谨名历仕二十余年而家计淡如也及归日复从甘泉子游讲论旧学赞行圣训乡约志裨风化乡评以德义重之诸举白县入乡贤祠事终不能也卒嘉靖甲辰十一月初十日距生辛丑年十二月十四日享年六十有四配湛氏无子预养弟之子诗为嗣女三人丁未年十二月十三日葬于里北深山亥壬向之原寔君生前自营宅兆也甘泉子因半冈子之状碣而铭之铭曰嗟彭泽四十日判岳州百二十飘然拂袖不可少留斯若人之流与斯其贤之俦与丁未十二月钱心渔先生墓铭铭曰钱塘浑浑越王之枨峻于高旻有其隐沦为心渔君毋贰尔渔毋贰尔心心渔两忘而独行其身与物混混而其志独骎骎直追乎古人贫贱不戚戚贵富不忻忻此非绪山秋官之严亲表忠吴越王之后昆乎良知誾誾良心之真爱敬之至至于无垠达之上下通于鬼神谁其启之维水有源谁其谒之铭之斯文四千险途嗣来甘泉戊申十二月十二日据康熙二十年本补字嫡孙敬先墓志铭此古蒙子敬先孝君之墓也明南京吏礼兵三部尚书参赞机务甘泉子若水之嫡孙也生而蒙不识一字不妄一言纯默自如故号古蒙子生嘉靖癸巳七月一日卒嘉靖己酉十月十四日仅年十有七岁娶妇何氏未仅四月甘泉翁曰此承嫡也凡子孙出于祖宗一人之身耳不谋于亲亟取天闰次子名曰寿曾入承重时何氏有遗腹于次年庚戌三月十九日得一子名曰寿鲁以己酉年月日葬于甘泉都小华山子癸向之原铭曰读书万卷不如不识一字巧言万中不如一言不伪混沌未凿复归于无作号曰古蒙如玉在璞不识不知何愧何怍据康熙二十年本补字湛姊安人墓志铭夙鞋袜庆正元予逻冈传过言姊谓弟必不然言腹稿乃出旃贤哉姊明几先天堂宅地气连食相顾千万年己酉十二月安人增城沙堤湛氏考赠南京礼部尚书怡庵府君讳瑛妣赠夫人陈氏之长女生戊寅二月二十八日卒嘉靖己酉十月二十四日初适东莞槎黎氏同人再适本乡温氏城出非得已城昭穆应继温良人难之安人尽力扶之既定则产利尽归于姑陈姑陈以利尽归于女婿陈尚文温氏子孙削弱安人无归归养于弟尚书若水之家若水预置油杉为寿具以钦赐段绢为衾绞既备至是安人病且踰年不能起病且笃谓沙湾李氏妹曰吾病革只得归死于温氏弟若水闻之曰叶落归根归温也礼亦宜之不得舆疾归温氏三将气息淹淹女二娘及婿刘氏用适自宝塘下来视疾至亦三日安人气绝逝寿九十二弟若水数年前先为卜生坟于鹞岭一日行至己寿基天堂岭之前有山坡连寿基来者叹曰吾姊之寿藏其在兹乎其在兹乎令吾子孙他日来祀吾墓必过此过此必先祀吾姊墓不亦可乎遂预定焉以是年十二月初七日襄事铭曰维吾姊生时艰族难作逊艰难予委齿同饥寒姊针线度日飧方读书供粥任东明墓碣铭东明其号拱辰其名任其姓生弘治辛亥三月初五日亥时初以校尉升锦衣卫千户为事谪戍南海卫嘉靖二十九年十二月十六日终于广之濠畔街临终帖亲写辞字别予予悯其孤魄无归棺殓出地葬于东山之原铭曰福祸无门命也非天吾以子归土复归乎浑然何怨何愆明太子少保礼部尚书程斋盛公墓碑铭银表里奉勘合驰驿趍程到京扶疾朝见升礼部右侍郎免朝参事事以便咨访专一调护赐图书为密奏用因顾问进摄生集要以清心寡欲为致中和之本蒙旨嘉纳云朕特召尔来专为上奉天时保燮朕躬云云吾考旧疾作中使往来咨访就床叩谢蒙旨温谕御札有云朕惟道契之交不宜一以严义拘今承天眷启朕衷思保父母全与我者特召尔来京居之则吾尔与群臣不同又谕云尔年高今后系密对紧关者手录余等类不必书名密封以入赐飞鱼章服赐御制秋石诗吾考赓圣制奏上蒙温谕自奉旨免朝参事事在邸舍不与人相见乙巳引疾上疏给假乞归蒙旨慰允给驿南还赐银五十两至家缉室园中绝不与人接见八月与顾公俱升工部尚书谢辞蒙旨勿辞病愈即赴京供事以副朕待丙午二月趍程八月初一日到京谢辞不允赐银六十两改礼部尚书辞不允五月进万年金鉴推明自古圣帝明王传授心法祈天永命之要八月进永寿真诠蒙旨嘉纳八月加太子少保谢辞不允至己酉年八十矣奏乞放归田里奉旨准致仕至家复遣谢恩圣诞赐银表里五月遣侄赍本进贺圣诞六月十五日得疾越旬自知不起语瀚曰得再召起冀得竭忠殚诚庶有益主上讵意不能遂愿命也夫乃具本谢还钦赐图书七月十四疾革瀚与次子若树在侍惊惶公正色云我年八十荷朝廷宠遇复何求所恨者平生学未得摅益当宁耳不言家事十五日卒寿八十一噫哀痛可言又曰吾考也视祸福吉凶遇之坦然不动声色家居自制玉华巾野服萧然自得与田夫野老未尝不以礼接款语终日不倦卒之日远近号泣登仕几五十年前后乞休者十疏吾考也教人先行后言谓性命之道乃生人之本率性尽伦乃自人之身学问不过资益节文喜着述有书一千五百卷吕泾野谓得出入羲黄之道至易箦不妄一语惟睁目顾左右而已其独知独得之道又非不肖所能尽述也惟先生赐之铭以光于后以明晚年出处不得已之意焉甘泉子曰知父者莫如子观东伯之状则公之德义学术可征矣至谓晚年出处之意则公自知自信以俟百世而不惑岂假人之言哉孟子不遇鲁侯天也臧氏之子焉能使之不遇夫天下遇而已矣或以梦遇或以卜遇或以诗遇或以赋遇或以九九遇或以不龟手遇遇之时大矣哉庄子曰不受天损易不受人益难程斋公睽于前而遇于后一人之身而遇否顿殊岂非数乎献璞三刖当面蹉过明珠暗投按剑相待大夫能荐人于王侯不能使王侯与之大夫何则命也独吾于公以不事事为幸以调养圣躬为道临终之憾犹有遗忠焉人比之李泌大遇宠异与帝同车而不事事虽无大益于唐衡山岩壑若有遗憾者然终以自免则公之善终之深意也一片闲云闲往闲来何荣何辱何有何无焉与公俱化矣予病耄不能文谨因来状而铭之于石以告后之人知爱敬此墓也其词曰云朝出乎玉华暮归云乎玉华云密不雨邺侯同车一日观化乘云上天何其嗟辛亥十月于乎斯惟明太子少保礼部尚书盛公程斋之墓乎端明其讳希明其字潮之海阳其世家赠奉政大夫左春坊左庶子兼翰林侍读其考赠恭人许氏其妣由乡贡授广西柳州融县知县致仕奉养瀚其子遣侄生员达造天关而告曰瀚也不幸吾考程斋公以庚戌七月十五日卒距生庚寅九月初七日年八十一未究于上寿惟吾考生而符梦遂以名聪敏自天能知前生事四岁诵孝经论语十三通五经补庠生戊午举乡元壬戌举礼闱赐同进士出身改庶吉士读书中秘丁忧不起复逆瑾作威革职谨诛乃起授翰林院检讨疾乞归起取赴京念母求外补授浙江按察司佥事奉敕提督学校以宽裕培士风闻太宜人讣奔丧士子追送扳援起复擢南京尚宝司卿改左春坊左庶子兼翰林侍读以经筵诖误改尚宝司卿升南京通政司右通政秩满加中宪大夫锡之诰命寻升南京太常寺卿升都察院右副都御史奉敕总督南京粮储以人言致仕而归筑室东山为终焉之计家居十余年长孙若林中戊戌进士犹不通京书方士以丸药愈疾因求其方乃秋石所制者令义男学制炼得其法且上闻大学士严公介溪遣承差赍誊黄御札移书云蒙旨问公姓名今安在此人可起来用奉旨访之次日若林承督饷西边回乃遣家人与行得报具本以疾辞吏兵二部各差官贰室蒯氏墓志铭于乎此吾贰室蒯氏之藏在增城县绥宁都莲花洞莲花惢之原乎蒯氏宅在北京麻城巷其先我太宗文皇帝初建都起宫殿蒯祖公曰某以众工忽行殿嵴上上戏笑曰似是一猴子样公即下地叩头未知的传然以其轻跳材能如此亦异哉后积功官至工部侍郎后嗣继卿又有以功升锦衣卫千户者至子也父讳纳之为侧室以俟奉晨昏月不废自归宜于上下无有过失事室袁丧蒯独持家三十年无子命之慈他笃爱如己出以义起制服降妻二等小功生卒癸丑八月七日以礼卜是年十月九日归于铭曰时月之间尔犹为人倏忽亡之以其真复子自然天地万化莫不皆然亦何戚而何忻逸士谢葵山先生墓碣铭于乎此吾友谢葵山之藏也葵山名佑字天赐广州府庠生弃去从游白沙先生于江门闻混沦之学自林南川外惟葵山独得其指曾从石翁游古劳葵根山石翁诗曰手拍昆仑歌泬虹桥月下拜相邀谢生卜筑葵根宅才到葵根怕路遥天锡遂结庐栽茗为生曰吾不犹多于云卿之履乎安贫乐道糟糠不餍腹布袜不掩胫甘泉子与之诗有曰短袜度玄冬其贫如此晏如也天锡生于甲寅年六月初八日终于丙寅年九月二十日一子宗濂云被人谋绝初甘泉子不肯会试者将十二三年矣天锡劝之驾乃因母命赴礼闱辱上第天锡病遗诗四首中有曰生从何处来化从何处去化化与生生便见真元处又曰相欢不尽言君归我无口已而果然可哀也甘泉子奉使安南为正德八年癸酉十二月亲往葬之葵山己酉向之原至嘉靖癸丑十月则甘泉子致南京兵部尚书事已十四年矣遣守墓古真福天佑代奠之天佑者少服侍白沙先生七十以上不忘旧也甘泉子既将龛公神位与陈清江同祀于白云尚友堂时侍食于师侧盖二君皆无后也予哀之遂修其墓而志之墓碣系以铭曰于乎公乎求志于葵精神在于葵予藏公体魄于葵维手植茗于葵白县帖福祀于葵于乎瞻葵之阳山高水长公在宇宙死而不亡据康熙二十年本补字两峰子贰尹叶君墓碑铭两峰子叶子从甘泉子游刻甘泉子大书飞云之嵿甘泉子庚子谢政摩挲石徘徊于大书之下望怀两峰两峰固惠之归善万石人也祖曰柏庄考曰标妣曰邹氏遗腹子也十五游泮庠七试不遇遇选贡入南监从甘泉子讲孔孟之学于观光之馆晚授福之古田丞建社学行乡约立保甲祈雨而雨降驱虎而虎除御贼而贼遁三载政行泽流有大官者咎之曰迎接疏慢岂不折腰人耶两峰子即拂袖而归曰大官嫌吾疏慢两峰山水当不吾嫌也士民遮留有去思之碑嘉靖己酉以疾卒于两峰遂葬于两峰岁壬子月日长子监生梦麟率弟子四人梦奎梦熊梦阳梦豹求甘泉子铭其墓甘泉子曰吾故知也破戒铭之铭曰来也两峰去也两峰奈何乎两峰奄望两峰之云去泽古田奈何古田不折腰人于乎明故礼科右给事中海石钱君墓志铭维嘉靖甲寅腊朔钱永州以其弟薇之讣至甘泉翁既会平川子郭子钟子霍子等哭于观德之堂乃发书读之永州曰芹也门祚益微吾道益孤吾将安依且吾弟薇也欲省永达广见翁卒业焉倭寇作梗今已矣薇之子书曰与映也与也不自殒延先考祸卒于甲寅八月七日距生某年五月某日五十耳先考垂没命映等因永州伯以乞翁之文以铭彭城之墓惟时永州以二价代映等以来甘泉翁曰吾耄矣曷其能文无已则命门人钟景星霍与瑕读状一人问懋垣之学何如曰观其仕焉可知也一人问钱子之仕何如曰观其学焉可知也夫学以观德也仕以观业也德业交修其惟君子乎请问焉曰子夏不云乎学而优则仕仕而优则学学以言其德也仕以言其业也学有余力而及于仕学之至也而大业生焉仕有余力而及于学仕之至也而盛德普焉学也仕也体用一原优则皆优其道一也曰然则懋垣之学可得闻与曰永州之状有之庚辛之岁先伯考封给事中两公我先考中宪东圩公延师以忠孝大义教芹薇萱也戊己间则遣从甘泉夫子讲道于京师闻圣贤之学性命之蕴得图书焉口诵心惟故其论求放心曰觉放即求非外求得其论律吕曰天地自然之气数论动静则曰静而无静惺惺者静动而无动亹亹者动迫切则助怠缓则忘无念而念无为而为真心乃获国朝典故礼乐兵刑天文地理靡不究心体认真切涵养缜密谓芹曰体认天理发明此学懋垣之学不可概见乎然而征之于仕矣或问懋垣之仕曰状有之壬辰廷试对策数千言剀切时务遂授行人出使楚藩正拜坐之礼却宴赐之金给事礼科初劾内阁费夏再论李温再论夏蒋再论司礼再论三边再论言官回避以至名器庙享略无少隐圣明嘉之制词有曰经略边防论列治体忧深思远直谅多闻于是谏垣由是出色奉敕两广委身冒险终克济事不动声色安靖边方还乃转右谕郭翼国论灾异宫僚非人曰吾今得死所矣付金买棺幸以为民免称古遗直既归建议免边戍飞挽之苦掩阵亡千余之尸有处海上巡视倭贼田赋孔庙屯田盐法备边河套市舶诸议此懋垣之仕不可概见乎然而本之于学矣二子以闻于平川子曰夫学得仕而益精仕得学而益明交助互发体用一矣遂以复甘泉翁翁曰善哉吾虽老矣俛为铭之懋垣别号海石配某氏考赠礼科给事中讳珍妣某氏封孺人同母兄着盖珍出于达达出于寔寔出于裕裕之先寔何姓洪武间编戍贵州乃以裕托育于钱因以钱姓其余善行嘉言尚多具于兄永州状铭曰海之盐秀气潜肇巨姓孕乃钱一解裕传寔寔生达乃昌四子遂乃发二解珍琦同璋珙降以达贵赠刑郎中三解珍发迟待昌期后先科甲并光辉四解侄芹萱子懋垣薇也封之礼黄门五解维懋垣承家传教以忠孝进圣贤六解承两考师泉叟廿年三子坚而久七解忘助勿天理一中思无为神莫测八解学优仕凛谏议弹劾宰辅略不忌九解遂落职无愧色归而明农学愈力十解维礼乐兵刑学天文地理无隐索十一解五十三脱羁骖吾说未尽与君谈十二解与铭诗显乃微千秋万祀无我违十三解盛节母王氏墓碑铭夫墓碑何为者也表节母王也增邑大夫盛剑之母也何以为节母也节也者贞也上天之道由贞发而元元本于贞元也者仁也母百善之仁由节而生也剑子盛子以廉明治增三年矣一日素服草蓗捧吴绢致庭实拜于堂曰赉汝母节母也草殡于先人墓侧今兹改葬实岩之原求先生之文以光母之节甘泉子曰吾未知盛母吾于是乎知盛子之为孝子矣因子之孝而以知母之节之善矣乃读行实喟然叹曰富哉言乎博哉行乎吾九十昏眊必更两生读之而后可于是周生学心宣状曰母之出常熟之王巨族也所谓万十九承事者始祖也凡数传而至月涛公曰刚生母母自幼警敏端毅闻其母韦氏诵佛书谈故事辄心解外祖月涛公喜教以内则列女传至节烈奇行辄赏叹以为人生当如此月涛公难于配德孤也父宜闲君性行淳谨而吾祖思闲公亦择妇归吾考家中衰母黾勉顺适舅姑意亟称曰贤妇贤妇默翁曰止见母之妇道顺而正矣曰弘治中邑役繁舅氏春畴以孤子寡助韦与吾母戚之闻于思闲公一与经纪之弘治乙丑赉汝生祖喜以为后有赖正德丙寅里中大疫思闲祖病故吾母相吾父治敛父哭之哀忽头面赤热不饮食母时襁孤在侧父摩孤顶曰汝孕此子三月张睢阳公以梦告我他日必有立汝善抚之乃卒母时年二十九哭几绝既敛扣地欲俱死祖母抱持泣曰尔夫不幸幸有子子幼吾老命皆尔赖安可死乃已解簪珥治葬事并奉祖棺以行大雨舟阻母以身翼棺踯躅泥石观者流涕乃吁天曰吾为盛妇义当养姑保子否则宜薛泾与祖母同处纺供养祭得一旨先进祖母后子女自啖菜默翁曰止见母之节之俭矣曰祖母湿疾老且痿母于饮食起卧未常不亲扶再病疫药饵服劳亦略无避默翁曰止见母之节孝矣曰四年身更三丧艰辛百集宗姻怜之曰吾命尔也默翁曰止见母节之安矣曰母自祖母亡室中形影相吊舅氏来言曰姑既葬妇道毕矣吾有孀母日夕望姊盍归相守曰母昔嫁我于盛今弃盛归王不可庚午大水且疫田圩庐圯舅氏强之至再犹不可固强之乃载主携孤涕泣以行韦母迎而慰之自是依王而居默翁曰止母在归宁母合礼矣于是谢生锡命更宣焉曰事委舅严母日食舅氏悯之间谓母曰日产共之母不答一日唿孤曰吾不忍即死以有父临终嘱吾数语尔不可忘又曰孤同外傅母出纺之积买田一方资师友费躬自夜读日询勤惰进退以为忧喜有拂意默翁曰止见节母之教之严矣嘉靖乙试邑弟子员不偶试从王姓取郡庠母曰吾今可以见尔父于地下矣冯佑山出黄门吾邑闻母节嘉焉扁庐曰贞节将请旌之适去任辛丑母俄疾昏瞶不食数日将治后事母忽张曰尔姓未正孤应曰诺后复苏命孤以复姓请于母色喜乃谋徙城居舅氏与之则命之辞则命之辞默翁曰止见节母之廉矣吾闻有某某姓得其贿当不能者观母之节愧矣乎曰先叔还未命之业之室女有子命之养姻党贫之恤默翁曰止见节母之终惠矣曰丁未母孤不忍从计偕母曰行也即不第耳乃谒选新乡戒从者迎养母闻邑南濒黄河八省车骑来往忧民疲访从者曰官人曾与节省否知无怨言乃慰闻释囚问在系尚多少元日命出与糜肉闻印烙马骡孤与更始曰宜使畜养有所闻审役曰户有消长宁下母上默翁曰止见节母之教泽及囚氓矣曰母自孀不肉食初得俸入欲为母更馔母曰尔父忌日且至姑缓之既而痹疾忽作疾革唿孤曰尔长甥宜与婚尔女须训以妇德次日谆如梦中言毕遂瞑翁曰见即母之正终矣为嘉靖戊申二月二十五日也距生成化戊戌十二月二十四日得年七十有一子一即孤娶丁氏女二一殇一适钱某孙女五人皆嫁许仕族初母居王家桷忽陨去母坐寸许又一日烹馈若有搴母裾就土座下者厨屋崩赖母蹲避三椽下免人谓始终完节鬼神庇之云甘泉子曰夫顺节之正也孝节之敬也俭节之守也安节之固也礼节之式也教节之严也廉节之隅也惠节之仁也泽节之流也正节之终也惟兹十伦备诸众善宜树之墓道俾东西过者读之起敬将使为人父母者曰吾何幸而得若人为子乎为人子者曰吾何幸得若人为父母乎有骨肉姻亲者曰吾何幸得若人为兄弟乎姊妹乎为妯娌乎观风者过而叹曰吾何幸得若人闻于朝乎乃为铭之其辞曰姑熟原薛泾渊中有王母降人寰生警敏毅婉娩少习内则烈女传德相当归盛郎方家中衰弛而张宜闲子世济美清隐万五迁熟始四传远怡怡晚是为大宗薛泾畹载四传宗远玄襟怀倜傥扶危颠甫汝荣宜闲公性行淳谨媲三从廿九年丧所天扣地欲从念姑贤誓柏舟节自操存孤四十余春秋早依王晚归乡才济二氏转运良舅分财再辞回命子复姓丈夫哉子成名母教征新乡德惠及增城母节良百善彰观风采奏通存亡题王前村墓志于乎此明前村明府王君孔良之墓甘泉湛子既题王前村之墓而为之说曰后来城郭不如村先进于礼乐野人也野也者村也皆叹礼失而在野也孔子曰如用之则吾从先进大林放问礼之本而示绘事后素甘泉子曰太朴不雕其文具矣混沌不凿体全归矣然而南山之竹镞而括之不利用乎昆山之玉琢而磨之不亦器乎前村将不为文质彬彬君子也乎噫甘泉先生续编大全卷之十三门人顺德何鸿校刊祭告文致仕到家祭告祖墓文各祖考并同维嘉靖十九年岁次庚子九月己丑朔越十七日乙巳孝孙若水敢因宗子太液告于始祖考奉训大夫德庆路治中府君始祖妣夫人丹阳邝氏夫人若水忝赖祖德之流光积善之余庆官历吏礼兵三部尚书恪遵清慎勤六载寡过幸不毁伤以玷先德兹蒙我圣主放归保全之恩亦皆我祖先贻谋燕翼之泽谨以牲醴庶羞祭告墓下尚飨太宗合食祭文维嘉靖十九年岁次庚子十月朔日己未玄孙若水等因宗子太液敢昭告于始祖考奉训大夫德庆路治中府君始祖妣丹阳邝氏夫人兹放古者花树韦家故事而损益之太宗子孙每孟月之朔小宗每月朔会食于本祠下以致亲亲睦族之义今晨会食礼宜先荐告于我祖其鉴佑之引之永永不替尚飨祭告罗浮朱明洞土地文维嘉靖十九年岁次庚子十月己未朔越初八日丙寅南京兵部尚书致仕湛若水谨以三牲庶羞果酒奠告于朱明洞天土地之神窃惟天下洞天朱明第七土高有灵地灵人杰我昔卜筑入宅兹始诸第云从丕明义理殆将为此洞留胜迹于后代为百世之称美以图报于明天子神其是佑是启以永勿替尚飨祭告先师石翁墓文维嘉靖十九年岁次庚子十二月戊午朔越初二日己未门人前南京兵部尚书湛若水谨以洁牲束帛庶羞清酌之仪敢昭告于先师翰林院检讨白沙陈先生之墓曰水也言念在昔欲归未归惟其时矣言孙行危哲其机矣欲行夫子之道溥其施矣然而仅以明夫子之道折群疑矣淹留无成今兹其归矣君亲师一道矣昔者曾子战战兢兢临终而启手足惧亏体辱亲矣水也之事君亦战战兢兢临归而自省厥躬惧失身欺君矣今也既归犹战战兢兢而自思以不亏体失身而玷夫子之门矣矢心陈词奠告墓下自兹以至于未死亦战战兢兢扩充素学毕吾年矣惟夫子其启佑焉尚飨天关上梁祭告文维嘉靖十九年岁次庚子十二月戊午朔戊寅前南京兵部尚书谨以之告于天关土地之神天诏立我大闲曷居匪仁曷匪义君子礼吉日维时栋宇斯栖惟神庇之天关隐居落成入宅告文维嘉靖二十年岁次辛丑丙朔越十寅前南京兵部尚书湛谨以束帛牲酒之奠告于天关土地之神曰粤自开辟以来允厥佳胜有其地而未遇其人有其人而不遇其地恒若相求而若相避然者必明寄隐有其数耶抑遇有时耶天作而地之以遗斯人者非斯地自开辟以来不知几亿万斯年矣傍有连理之木亦不知几百十年矣乃今地属于予予识此以木以人地岂隐之数际之时之寄期耶然则神明之佑予亦备矣我之感神之可胜既矣落成携眷宁神于既而神之佑启将来者岂有涯哉惟鉴之尚飨新居青霞书院告土地文维嘉靖二十年岁次辛丑八月甲寅朔越二十日癸酉前南京兵部尚书参赞机务湛谨以三牲清酌之奠昭告于青霞书院土地之神曰有贤侍御为卜青霞爰既落成爰始爰家安人之宅游神之庭入圣之奥穆穆明明维神是德是启是迪是佑是式以我师徒勿替于有极尚飨谒奠天华精舍四贤祠文维嘉靖二十年岁次辛丑八月甲寅朔越二十一日甲戌天华四贤祠既成前南京兵部尚书湛若水刑科给事中王希文监察御史戴铣率诸同志张潮曾志道梁哲张文海霍彦纲张文济林以良汤价梁穑梁禄梁穆以三牲谒奠于祠下三焚香三匝而三噫昭告于濂溪周先生豫章罗先生延平李先生白沙陈先生之灵曰嗟宇宙之无穷兮而大化之莫已嗟四贤之生不同时兮而产不同地曷同于一堂兮殊途而一致岂以古今无二天天地万物无二气而远近幽明无二理耶而水也与诸生于四贤有同时不同时同地不同地不期而同诣者岂不以同天同气同理而无异志者耶各自归依死而后已知死而不亡虽死亦不已惟诸先生之神之灵庶其鉴此尚飨奠故里太学生东之文维嘉靖二十一年岁次壬寅正月壬午朔越初三日甲申父甘泉翁既葬长子东之妇黎氏于清水地蜗角牛之墟遂遣其弟来之奠以束帛牲殽果酒之仪而告之曰呜唿盖闻达人骨肉归于土命也命也者天也天也人其奈何所赖天畀吉兆神告其符幸也亦命也况而母夫人藏于汤山仅三十里而祖怡庵府君藏于洞亦仅三二十里三山同水一脉相沿庶几不远又幸也亦命也尔如有知其少安之呜唿尚其歆此奠周克道文维嘉靖二十一年岁次壬寅七月己酉朔越初十日戊午前南京兵部尚书湛敬以香帛之仪寓告于近故乡进士西山周君克道之灵曰于乎戊子之年月庭为先子来新泉不道言征见尔贤新泉分席遂忘试北遂齐失得人皆戚戚子独诣极召命此趍子实而归求志桃溪善养不违贤哲思齐寓书及予早赋归欤嘐嘐踽踽狂简裁诸我心忧虞盖行迟迟帝念优老浩然就道江逾岭度罗浮幽讨期子莫赴无穷之期无穷之思神理惟微大道恢恢谁与负之闻子讣光阳来告临终憾言志往未到嗟天乎昼夜以之子既知之子既安之归盖有时恸为庶其歆之于乎祭谢葵山天锡墓文维某年某月某日友人前南京兵部尚书湛遣万户古真福以果品三牲清酌庶羞之仪祭告于故高士谢葵山先生之墓曰维生平求志于此山精神存殁当在于此山予往藏公体魄归于此山惟公手植茶区白县帖福守祀于此山维兹仲春仲秋虔供常事于此山呜唿瞻葵之阳山高水长公在宇宙死而不亡尚飨谒奠天华精舍四贤祠文维嘉靖二十一年岁次壬寅九月十六日后学前南京兵部尚书湛以足疾谨遣门人陈说言方瓘等以刚鬣柔毛粢盛庶羞醴齐之仪致祭于濂溪周先生豫章罗先生延平李先生白沙陈先生之灵曰嗟四公之生东西南北同志此山同立人极同天地心一迹朱明青霞实我归宿爰及洪冼天华肇高山后人矜式秋时祭告以永无斁尚飨祭告白沙先生墓文维嘉靖二十一年岁次壬寅十一月丁未朔越二十五日辛未门人前南京兵部尚书湛敬来谒墓谨以香币之仪敢昭于先师白沙陈先生之灵曰道之将行将废果皆命也乎水昔在朝历翰林国子礼吏兵部凡所献纳无非先生之道而彰我夫子之蕴虽未大行而海内是之者十八九而人因以信夫子之道即先王之道道之行也非命欤及为人所沮退居讲学扬而振之者十仅一二非而挠之者十且八九相与迎视权人风旨而递排之以媚上取怜虽在平素相从者往往反眼而相背反唇而相长以为好善者杜机而不知秉彝之心终不可泯也此道之废也非命欤虽然可废行者人也其不可废行万古不亡者天也知不可废而修之其身拂乱其所为征色发声而喻者亦命也惟夫子昭鉴默佑之尚飨奠天华四贤祠文维嘉靖二十二年岁次癸卯二月乙亥朔越二十三日丁酉后学前南京兵部尚书湛谨遣族孙湛一泾以牲果清酌庶羞之仪致祭于濂溪周先生豫章罗先生延平李先生白沙陈先生之灵曰于惟先觉先得我心心通天地道贯古今来学仰止百世时钦妥灵胜迹山高水深报功报德牲殽具陈惟灵昭昭惟神居歆尚飨祭告樵林祖以怡庵府君迁特庙文维嘉靖二十二年岁次癸卯六月甲戌朔越初二日乙亥孝孙若水谨以庶羞清酌之仪敢昭告于显祖考赠资政大夫南京礼部尚书樵林府君显祖妣赠夫人梁氏夫人礼庶人特起为大夫者百世不迁惟我祖我考累膺诰赠至上大夫礼既不祧宜立特庙况我樵林祖考实为始分之祖皆宜求奠中室以系本支迩者新庙告成既卜厥良既安神主以妥尊灵而我考怡庵府君宜迁新庙以永特享不敢不告尚飨怡庵府君特庙祭告奉安神主文维嘉靖二十二年岁次癸卯六月甲戌朔越初二日乙亥孝子若水谨以洁牲庶羞清酌之仪敢昭告于显祖考赠资政大夫南京礼部尚书怡庵府君显妣赠夫人陈氏夫人礼庶人特起为大夫者百世不迁我考怡庵府君累膺诰赠至上大夫礼既不祧宜立特庙兹者新庙告成爰卜厥良爰安神主爰居爰处爰妥厥灵引之勿替永于世世尚飨祭告湛冈头后土文维嘉靖二十二年岁次癸卯七月甲辰朔越十六日丙辰前南京兵部尚书湛敢昭告于湛冈头后土氏之神水等窃以先祖护国保境义士府君之墓久托于兹土翼叶中衰有遗瞻扫幸而天显功德父老告符兹用祭告茔下惟时保佑赖神之休谨以洁牲清酌之仪恭申报告尚飨祭告义士府君墓文维嘉靖二十二年岁次癸卯七月甲辰朔越十六日丙辰孝曾孙汉玄孙若水等敢昭告于显曾祖考护国保境义士府君之墓曰我祖挺生雄伟匪夷保障功德图志有稽岁远弥光观风建祠惟祀有典惟庙有巍惟昔肥遁翼叶中衰旅葬异乡坟湮草莱天显潜德父老告来冈头曰湛明诫来遗老少洁牲奠觞湖涯后显前光惟祖鉴依尚飨祭冼罗江司空文维嘉靖二十二年岁次癸卯八月癸酉朔越二十四日丙申年生前南京兵部尚书湛谨以刚鬣柔毛粢盛醴齐之奠告于故少司空罗江冼先生之灵曰于戏罗江今其已矣维公有好古之志有镇俗之操有能容之量为经略之豪昔同壬子计偕乡荐先登礼闱蜚英髦彦安仁遗爱单父同乡柱史南巡烈日秋霜未几陈情一日九鼎太行孤云春晖短景起贰仆寺廷尉之平荐亚冬卿历历政声八座人物会有后命乃遂明农桑榆适兴逍遥山水引考天年胡不愍遗欻化而仙予忝年谊死生弗易讣闻驰赙病奠未即嗟夫先生出处之正大合古道之行藏而天赋忠信乃为学之本根感兹道义之交契未究切磋于仅邻然而仁以恕物孝以出忠虽未拘拘于践迹秉心一一而皆同于戏罗江俯仰今昔幽明一理沥心陈词灵其歆止尚飨祭告义士府君墓文维嘉靖二十二年岁次癸卯九月壬寅朔越初六日丁未孝曾孙汉谨以刚鬣柔毛庶羞清酌之仪因宗子思颜敢昭告于显曾祖考护国保境义士府君显曾祖妣熊氏安人追惟我祖旅衬草葬也可哀银瓶之南铜壸之北越在异境也可哀嗣世幼弱失厥葬处也可哀百六七十年墓不血食也可哀惟我曾孙惶惶诸墓有祭而于我祖独缺焉如不得生也可哀今也潜德宜显人神告符惟湛闽头先迷后获子孙人人如得更生往昔群哀差可一释然而荒茔夷丘未遂孝思之念辄因霜露墓祭爰卜良辰敬用修治筑以沙灰之浑坚坚以石门之巍峨庶称哀衷俾永不忘惟我祖昭鉴之尚飨奠汤梦芷秀才文维嘉靖二十二年岁在癸卯九月二十七日戊辰甘泉湛子若水始得友人汤九山之书讣始知其子庠生天挺奄忽而卒是月二十二日也甘泉子三叹息三饮泣三日是月二十九日也乃具三牲三果酒遣人代致祭以告于天挺秀才之灵曰于乎天挺天其有意耶其无意耶天其有意杀子耶其无意杀子耶天无以杀子胡为宜长而促耶世之备众丑者胡为宜促而长耶宜促而长者岂尽天之君子耶而子之宜长而促者岂真天之小人耶子从子之严君以游于甘泉业于天关者有日矣吾视之详矣子之喜怒不形于色过失不动于躬宜长而促天也子之仁慈恺悌寡默深沉宜长而促天也子之笃于孝弟三吮父痈众举懿行无少间言宜长而促天也子虽若少颜子之资而有颜子之质又一少颜子之年颜子死子曰天丧予天丧予是天果丧颜子也耶子若少颜子之资而有颜子之质予方欲与子讲颜子之学以入于圣人之门庶有待焉而子不待矣予之待子而子不待者亦天也此予之所益动哀伤之切而不觉其叹息之深也于乎天乎于乎天乎子其有知尚其歆此奠崔后渠吕泾野文维嘉靖二十二年岁在癸卯十月壬申朔越二日癸酉友人前参赞机务南京兵部尚书湛谨以辨香楮烛寓奠昭告于故友前南京少宗伯后渠崔公泾野吕公之灵曰于乎崔子乎于乎吕子乎二子吾平生之知也后渠子吾于三百同年之中泾野子予因后渠之知得于春闱较文言语之外故予于当世之贤之知深者莫过于二子二子皆为南礼亚卿矣皆耆年矣犹不相忘焉崔子言于众曰甘泉子吾同年也然而吾师也吕子曰吾乃甘泉翁礼闱所取士也故世之谬尊信于予亦莫过于二子吕子先归崔子补之崔子继归而予亦遂解参赞于兵部矣予归之明年闻崔子之讣而伤之又明年闻吕子之讣而伤之予独以十余年之长而独存归矣老矣犹不忘于天下往往以为忧喜曰吾归老矣犹幸二公虽退而未老独望以为后时之用整顿干坤倾否亨屯其在斯人乎今相继而没焉吾无复望矣或曰子归矣老矣而云不忘于天下不亦妄念乎曰非也昔孔子不复梦周公说者以为无复是心故无复是梦非知圣人之心者也圣人存心于天地民物与之同体休戚关焉毙死而后已者也纯亦不已者也夫奚妄于乎后渠伤乎于乎泾野伤乎吾安得起二公于九原而与之讲此圣人之心不已之学乎于乎茫茫宇宙寥寥斯文望方泣告昭昭有闻尚飨祭告妻父母墓文维嘉靖二十二年岁次癸卯十一月辛丑朔越十一日辛亥子婿前南京兵部尚书湛谨以刚鬣柔毛庶羞清酌之仪致奠于岳丈月湖处士袁公岳母尹氏安人之墓曰呜唿公乎呜唿安人乎水自曩昔造奠于封茔而诔公之行之高笃孝友乎势之至难而乡里之所绝无尔后奔走仕途不获省墓而瞻扫荒芜者于今三四十稔矣怅日月之不居每风晨月夕仰空而欷嘘吾何以我公之思哉见世之多狡诈者得不思公之朴直欤见世之多鄙薄者得不思公之仁厚欤见世之多贪争者得不思公之廉让欤不学而善妣德刑于是以自昔韦布卧归云之庐陟西云之墟恒惟公之与俱焉诚以意契而心孚岂不以分虽岳婿而义犹父子乎今也致政而归寒暑三除俯仰今昔孰知予怀之悲来奠衷曲灵其鉴诸尚飨祭告周公潭土地文维嘉靖二十二年岁次癸卯十二月辛未朔越初二日壬申前南京兵部尚书湛谨以三牲之仪昭告周公潭土地之神兹水卜兹良辰建赐金庄楼居于兹土以迩莲洞以收胜景以昭圣惠凡兹胜境天作而地藏之以遗其人惟尔有神实司保守今兹累石肇基惟神其相之佑之俾克成之以光大于兹土惟神亦与有休光于永世尚飨卜筑云谷精舍及石翁祠告土神文维嘉靖二十三年四月二十六日前南京兵部尚书湛若水谨以三牲酒礼祭告于云谷土地之神曰云谷之名有自来矣然未有主之者昔予入樵有爱佳名即买其田将为卜筑之计二纪之外乃遂素心斯洞于今有主矣夫天作地藏而神其护持以遗于我我何敢忘吉日良时经营依始是用布告而今而后先师有祠后学有馆维神终佑以福斯文有加勿替神其歆之祭告西樵方公文维嘉靖二十三年岁次甲辰六月戊辰朔越十六日癸未前南京兵部尚书湛谨以洁牲清酌之奠昭告于故少保大学士樵翁方先生之灵曰惟公生而气灵长而神清学而夙成仕而蜚英娴利于文词旁通乎群经弱冠登第吉士是膺金声玉色同榜皆惊故年次乎三百人之后而名敌乎三百人之勍爰历乎子部论大礼于明庭一言悟主百揆是承己不阿而诡随帝曰直亮而忠清故人谓公取相位如拾芥谢荣禄如脱屣诤大狱如救焚保大同如护子而公之阴德足庇于十世云胡遘疾一夕而逝水也出而同榜生而同地隐而同山学而同志闻讣而奔哭奠此意于乎尚飨奠告云谷第一关土地文维嘉靖二十三年岁次甲辰六月戊辰朔越十七日甲申前南京兵部尚书湛昭告于西樵山玉泉土地之神曰昔为我师权祠山陬卑隘倾反弗称俎豆中心营营惟怀易构乃有云谷冲和之窦大科呈奇紫姑献秀夹两瀑布玉光其浏喷为流泉天河下凑凡樵之胜无出其右天设地藏以遗我后募匠佣工土敷石甃将肇新宇以代其旧睠维山门往来辐辏矧第一关是不可后涓兹辰吉翼然鼎造仪告尔神式后启佑谨告奠告独冈玄明石室土地文维嘉靖一十三年七月十有一日前奉敕参赞机务南京兵部尚书甘泉湛子若水谨以三牲之仪奠告于独冈书院司山之神惟我明神司兹名胜昔启予里书院有定于育英材于会父老于兹本根于兹胥宇惟兹名岩混沌未辟爰告匠氏斧凿历历其捷如神以坚我心无坚尔石惟尔有神其终佑之俾求永靡极尚飨云谷精舍及石翁祠竖柱告土地文维嘉靖二十三年甲辰八月四日前南京兵部尚书湛若水谨以三牲之奠昭告于云谷山土地之神曰肇开云谷负阴枹阳肇竖栋宇日吉时良风日清美下临天光自今而后师祠有堂精舍亦辟亦馆亦房爰设三关往来有常惟我有神庇迪吉康尚飨祭告徐锦衣世孔文维嘉靖二十三年岁次甲辰八月丁卯朔越二十一日丁亥南京部尚书湛谨以束帛炷香牲醴之奠告于故锦衣卫指挥同知徐君桂亭之灵曰吁嗟桂亭天潢之派元勋之裔戚畹之英特达之士绮纨之地介冑之身超群出类在武而文予在国监抠趍问难有来雍雍有语涣涣及予三卿执礼如始天理之学予翼予起新泉主舍朋友所推尽心厥事始终以之人或畏缩子独不变子年少延不或精进予归子病执手莫由讣闻洒涕天也何尤望方临风遥奠此心予方入岳曲江之浔呜唿徐子庶其歆此登南岳祭告山神文维嘉靖二十三年岁在甲辰九月丁酉朔越五日辛丑前资政大夫南京兵部尚书参赞机务湛若水携弟子骆尧知黄云淡周荣朱祭告于南岳衡山之神曰余自三十以来怀游名岳或欲行而未遂或中道而阻征者五十霜星夫怀之久者其积必诚岂伊一时暂见而兴兴者可与京哉自罗浮之朱明三千里之遥程劬山行而水宿历艰险之伶俜夫来之远者其意必专而精岂伊宦游东西过此而遂登者可与同情哉瞻彼衡山之高高不知其几千万仞兽不能奔鸟不能腾夫土之高大者其神必灵岂伊丘垤培塿之峥嵘者不足与同年而称也夫以天下之精诚而叩夫天下之山之神之至灵宜有念而必通将无感而不应如一身同体而相成是故人与天地为心以日月为睛以山川为百体为之首嵴背膺为之衡故同体相成者痛痒相关剌之必惊矧夫名岳为天地衷和之结凝磅礡积而钟英与人为一气之降升宜乎精诚之易达而明神之灵应为可征也水等一月而来七日而戒三日而斋然后踧踖而敢登神其鉴矜勿云而后开勿雨而后晴如韩公之作难以逞能也尔其俾予之游将与天而同清与地而同宁与日月而同明吾将叩祝融峰名之棂启朱陵洞名之挹回雁峰名之登岣嵝峰名之亭抚紫盖峰名之冥冥扶天柱峰名而天擎坐青王坛名之坛层下看南极之星观一勺之洞庭唿吸翕辟之风霆叹逝者之如斯俯万化之流形览宇宙于一瞬与日月四时之运行峻极于万物之发育而生生不贰不息以昼夜而不停者夫然后信人与天地万物之同体而别名也惟尔明神尚鉴听之衡岳甘泉精舍上梁告土地文维嘉靖二十三年岁次甲辰九月丁酉朔越十二日戊申前奉敕参赞机务资政大夫南京兵部尚书湛若水敢昭告于衡岳山司土之神曰名岳兴怀既历五纪跻耋来游中心兹善既奠祝融乃谒文定聿来卜邻支伊胜发于天柱来及南台毓秀钟灵神先有开弟子佥谋具闻邑令价售筑基百工趋命吉日维成首架栋隆乃堂乃室乃门乃墉洁牲酌醪告报神祉神其终佑来朋爰止尚飨奠告黄仲通文维嘉靖二十三年岁次甲辰九月丁酉朔越二十九日乙丑前南京兵部尚书湛谨以牲醴之奠寓告于近故友南夷处士黄仲通之灵曰呜唿仲通死矣仲通伤矣仲通何天与尔才不与尔禄之丰乎何仲通之自负其才其谈天雕龙乎其矢口成文而莫计其词之拙工乎何未究夫未兆之弓乎何仲通之学亦早若有闻于予与阳明公而所志未终乎何仲通之志伥伥乎欲遍遨游于寰中乎而不暇顾于家之困穷乎不惜一二年之劳于武夷之宫乎筑吾精舍于一线之天灵岩之峰乎何不远四千里昔也从我于福山平南德兴之途昏夜雷雨倾覆流离之同七圣皆迷之悦乎及送我而归奔走奏于江浙百越之东乎夫水自入衡及岳之人道之名立身持己惟乃贤施政惠民惟乃贤昔教于江右升于成均惟乃贤闻今且见旌于观风之史矣神之聪明宜知之深神之正直宜降之福今乃报戾其施乃使之患疮孔剧卧榻呻吟何耶且道也宣力神庙殚心劳瘁庙貌焕然一新而乃不蒙神佑反福为祸日夜弥留一方之人将谓神何自今为祷于神惟尔有神期三日五日速赐保护变臭腐为神奇全愈而起以毕庙事惟乃明神之休无作神羞尚其鉴之率诸生入宅于衡岳甘泉精舍奠告土地文维嘉靖二十三年岁次甲辰十月丙寅朔越十七日壬午前参赞机务南京兵部尚书湛若水前提督学校贵州提刑按察司副使蒋信衡士唐元善三水县学生周荣朱国子生杨续罗朝岳永新县生左子埙宋沆谨以三牲果酒之奠昭告于衡岳甘泉精舍土地之神曰惟兹衡岳紫云之墟实在天柱南台之麓鞠为荒丘旧无税主不知几千百年矣游山名宦者又不知其几万亿人矣无一过而见之见而图之者非所谓天作地藏以待人乎非明神昭鉴以遗我乎板筑聿兴两月告成以报以祈于神之灵吉日同类胥宇聿来德业双修神气有开惟我明神庇之佑之俾士图补报神亦有名于天下尚飨驱虎文嘉靖甲辰十月十九日前天子之上卿甘泉翁谕尔云龙山甘泉上洞之虎盖闻尔之为物虽悍勐暴恶之极然亦有三德有父子之爱焉爱则不杀有夫妇之别焉别则不乱有期敌之信焉信则不渝推此不杀不乱不渝之心则何迁善之不可为乎衡山天下名岳祝融君治之则尔虎当为驯虎今天子之上卿卜筑于兹岳实莅焉则尔虎当为伏虎伏而驯焉则当退听以避天子之上卿予开上洞既间月矣尔虎闻乎不闻乎不驯不伏不退不避乎犹且尔视耽耽尔踞岩岩是何德之有焉前日工役见尔走报吾实时亲乘入洞以善殴尔尔则避匿不见犹恐不去今则三命五申于尔出只鸡食尔谕尔若听吾谕星夜低首潜遁徙于他山无人之地以偷尔生若不听吾谕则率诸正人勐士如周处者用长鎗劲弩声尔罪而诛尔将啖尔肉将坐尔皮悔无及矣尔速图之衡岳白沙祠成告安神位文维嘉靖二十三年岁次甲辰十一月丙子朔越初二日丁酉前参赞机务南京兵部尚书门人湛若水同门下前贵州提学副使蒋信国子生杨续罗朝岳庠生周荣朱宋沆儒士唐元善陈作以新建衡岳祠宇初成谨以特羊水酒之祭敢昭告于先师翰林院检讨白沙陈先生之灵曰嗟惟先生之学之功以自然为宗忘助两绝丝毫不容先生之德以无欲为极圣学主一为本虚形实先生之风峻洁自崇高山大川郁郁溶溶先生之志乃遂衡祀七十二峰猿啼鹤唳先生之灵以歆以宁五百年后大道以明尚飨闻杨州葛子东母夫人李氏讣奠文维嘉靖二十三年岁次甲辰十一月丙申朔越初九日甲辰前南京兵部尚书湛谨以束帛炷香牲醴之奠寓告于葛母李太夫人之灵曰予久获游诸子彬彬于母之贤则既有闻矣凤去鸾孤柏舟自矢外内斩斩家道以理惟母贤严教诸孤兄弟友恭一门嬉嬉兄让弟从惟母贤无虞廿年子爨不分念鞠子哀念兹同根惟母贤涧等倡义书院肇开四方来闻继往开来惟母贤昔予北上家累是托视如骨肉有加不薄惟母贤予筑衡岳会守南滨行李东归讣音始闻感母之贤秉烛作文饮泣寓奠托成生衡云岳雾尚飨奠东莞戴侍御子声文维嘉靖二十三年岁次甲辰十二月乙丑朔越初九日癸酉前南京兵部尚书湛谨以束帛特羊果酒庶羞之奠告于近故友侍御戴君角峰之灵曰于乎角峰于乎子声天与德性亦位录名胡乃尔靳不与永龄忆昔相从游于上京圣学是究期于大成自是离索所志未征子之蹇蹇志气凭陵有虎负隅莫之敢撄子乃攘臂暴于明庭落职南归予亦解缨期钓铁江至于南溟子偕王子访我朱明我来宝安访自石屏兹岁中秋我游于衡际冬而归闻子长行揆之日月予在朱陵于乎子声衰麻在身而病弗胜子何认往入芙蓉城归途二千奔哭未能生寓奠告此哀诚尚其歆之奠别驾春山文维嘉靖二十三年岁次甲辰十二月乙丑朔越二十七日辛卯眷末前南京兵部尚书湛谨以束帛炷香牲品庶羞之奠告于故别驾春山伍君之灵曰于乎春山死矣于乎春山已矣春山之所得于天者何其厚矣天之所以福春山者何其薄矣髫年相从亦在从亲溟溟滓滓爱朴恭温不欺尔心不妄尔言惟乃忠信惟乃睦姻廉于取名拙于谋身是春山之厚于天者岂易然也惟知务学一举于乡会试屡诎遂教两庠稍迁国博出判于常寻以忧归起补岳阳甫及四月解组拂裳天道无知曷使盲目伯道无子渊明无禄二竖为殃五旬不复人谁无死患疮孔毒是则天之所以祚春山者又何薄我归自衡闻之怛惊扶惫来省卧床嘤时运已舛药裹不灵颜渊不寿盗跖横行造物小儿何其无情呜唿乡约甫行志道期成丧予者天叩天无声灵其有知歆于冥冥尚飨奠麦天禄文维嘉靖二十四年岁次乙巳正月乙未朔越初三日丁酉前南京兵部尚书湛谨以刚鬣柔毛醴粢盛之仪敬奠告于故友麦君天禄之灵曰嗟嗟天禄而至是耶天禄有德吾家欲报无地哀伤之情乌能已耶我兄家难携妇子流离播迁旅寓尔里令祖四尹爱之特至自兹通家不忘友义追惟曾祖孤弱多屯高祖护国迷失旅坟惶惶数世如不为人幸天假子指示荒曰湛冈头足征其真乃是避地于是终禄乃封乃修乃表墓门百七十厄一旦如新呜唿天禄存我遗魄拾我孤魂永怀厚德其可胜言奠李东林墓文维嘉靖二十四年乙巳二月甲午朔越二十六日己未前南京兵部尚书湛谨以牲醴之奠告于故寿官李东林先生之墓曰乌乎东林可谓乡之善人矣知终所事不以嫌避孰若东林矣交匪黄金无易尔孰若东林矣世人之交反眼不识杀妻求将挤井下石孰不愧乎东林矣告终之晨犹入我梦若将来予亦出送生死交情义愧未我尝图葬蓝山古人情不齐不臧所谋再兆斯土予欲先相以病不命也何怅三牲酒殽来省新墓东林安之以延后尚飨奠马指挥金汝厉文志以殁用夏变夷之志无见斯人矣于乎伤乎水等二三同志义师友尝悯子志进之门墙今则已矣奠酒陈词用告尔诚而慰尔灵庶其歆此维嘉靖二十四年岁次乙巳三月癸亥朔越初二日甲子前南京兵部尚书湛同处士钟景星谨以特羊庶羞清酌之仪昭告于近故指挥马君汝厉之灵曰于乎汝厉死矣于乎汝厉抱文武兼修之志死矣弁中少斯人矣武弁教门之中不安于其习不能类仰叫阊阖恳呈腑肝用夏变夷而卒不遂奠李过斋太守文维嘉靖二十四年岁次乙巳三月癸亥朔越初二日甲子友末前南京兵部尚书湛谨以特羊庶羞清酌之奠昭告于故太守过斋李君文舆之灵曰于乎过斋逝矣人言过斋逝矣吾闻之疑或者出于讹言乎亦未可知及予暂抵城下又闻之过斋逝矣的矣非讹言之忒矣时予抵城而不入以衰老之年八十矣不可以供人事之俯仰矣乃不及入哭于过斋犹望方饮泣东归每怀赴哭过斋欲行而屡念八十衰老之年惧人事而屡止于乎予何必亲哭于过斋予之哭过斋日日而是非哭过斋寡过之志之未竟如哭过斋使假之年充过斋寡过之志进于不贰过复于无过圣人可跂矣于乎吾目之下吾不复见斯人矣身居城市之中而志超乎云山之外众所诺诺子独确确众所超超子独若愚众所竞利子若退避于乎予不复见斯人矣已矣此予所以过斋之哀之伤而不能已矣临风一觞告此衷肠子宜来歆死而不能忘尚飨清明祭沙坵三义阡无主之坟文维嘉靖二十四年岁次乙巳三月癸亥朔越初捌日庚午前南京兵部尚书湛遣家人祭告于东西中义阡无主之坟曰气序推迁奄及清明凡有主之鬼皆有饮食惟念尔等无子孙修祭无有饮食深有悯恻是用出备三牲酒礼纸钱之设总行祭告尔等宜安之歆之共饮食此奠钱樾桥宪副文维嘉靖二十四年岁次乙巳六月壬辰朔越十三日甲辰友末前南京兵部尚书湛谨以束帛特羊卣酒之奠告于近故友宪副樾桥公普钱君之灵曰于乎公普昔在留都从游新泉用心于内口不出言守郡而归予亦丘园期钓铁江而以事索人皆逐逐子独晏然胡为一疾脱迹高骞望方饮泣奠告厥虔尚飨奠马平秦幼真孺祖母文维嘉靖二十四年岁次乙巳六月壬辰朔越二十八日己未前南京兵部尚书湛谨以束帛特果之仪寓奠于故秦祖居氏太夫人之灵曰孔有子思尼圣分光李有令伯刘德以彰令伯依刘形影相将陈情一表于昭不忘孺以善养孰与禄香不至礼部两从铁江太母之教益以显扬人理有尽亦复何伤望方临风奠告一觞尚飨钓台竖石坊柱告神文维嘉靖二十四年岁次乙巳八月辛卯朔越二十八日戊午前南京兵部尚书湛敢昭告于江门钓台土地之神曰仰惟钓台乃先师石翁所嘱付于水者今起石坊表识高风兹晨吉日竖柱上梁谨以牲醴用伸虔告谨告奠告方啬翁墓文维嘉靖二十四年乙巳十一月庚申朔越二十五日甲戌年生前南京兵部尚书湛谨遣族孙以束币牲醴之奠寓告于故大学士少保文襄公啬翁方先生之墓下曰于乎悲乎文襄伤乎啬翁之贤之良大礼既襄大狱亦匡大节有光大江终藏大化不亡如大梦之大醒如大客者之大归乎室堂而予犹为人在阳犹客他之延长公已告逝而我特立独行犹葬疚末由行临寓奠尚飨谒奠天华四贤祠文维嘉靖二十五年岁次丙午三月戊午朔越二十一日戊寅前南京兵部尚书后学湛到山率儒生钟景星徐邦仕陈材谨以释菜礼敢昭告于濂溪周茂叔先生豫章罗仲素先生延平李愿中先生白沙陈石翁先师之灵水也抱兹素志挈家青霞以有事势与时违夙志未遂或以病冗一年一至兹诸生景仰祠下敬致释菜惟神其歆之尚飨甘泉先生续编大全卷之十四门人顺德何鸿校刊祭告文祭告西樵云谷土地文维嘉靖二十五年岁次丙午五月丙辰朔越十九日甲午前南京兵部尚书湛谨以三牲果酒之奠告于西樵山云谷洞土地之神曰经始书院已奠寝堂翼然有亭殿彼高冈堂门未成曷讲曷升匪友曷辅匪师曷承两堂夹光日游高明外设三关进止诸生士工来齐吉日维时虔告有神尚歆佑之奠告韩公文维嘉靖二十五年岁次丙午七月乙卯朔越二十二日丙子前南京兵部尚书湛率西樵父老以三牲酒殽之奠敢昭告于钦差总督两广军务兼理巡抚都察院都御史韩公熙之神曰维公负豪杰之资抱经略之才有拨辞之功溥济人之德广之东西之人慕公不忘维公轸念樵人苦金花之征受锡蛇之毒税之章垂复业之惠樵之东西之民子子孙孙不能忘故兹义起父老来图体文敏公主丈义之心宿宾公举之馆以妥公灵以修礼水居此山实仰高风代岁时祭品之供虑乡里有无之祭则水也敢不谋为永久之任以垂无穷之典惟灵其歆之安之尚飨时祭韩公文维某年某月某日南海县简村等堡西樵山耆民某等谨以牲三果三菜三庶羞茶酒之奠敢昭告于钦差总督两广军务兼理巡抚都察院都御史韩公之灵曰维公昔巡抚惠我樵民革去茶税金花之银樵民乐业子子孙孙不敢或忘我公之恩虔修岁事以报公仁尚飨奠周佩韦文维年月日前南京兵部尚书湛率门人柯尚迁等谨以五牲果酒之奠昭告于故友佩韦周先生之墓曰君以刚直佩韦自抑若遂变化周处是式君以暮龄叩我樵扃愿言相从周门初平君有令子从我一纪进道扬名君可无死童冠咸集有来执绋敬奠一觞永安玄室尚飨奠告樵山烈妇文维嘉靖二十五年九月乙卯朔越三十日甲子前南京兵部尚书湛遣乡老简庇等敬告于故贞烈林妇刘氏之灵曰惟灵禀资刚正不昧所天夫死王事妇独不然从容就义自经从焉为臣死君为子死父地义天经匹夫匹妇足愧丈夫贰心贰主奠祠龙庆不出死徙尚飨云谷新祠奉安石翁神位祭告文维嘉靖二十五年岁次丙午十月乙酉朔越十一日乙未门生前南京兵部尚书湛若水同冠带生员汤率门人邓瞻张世美何滚张缨张钟景星康时聘邓眕陈说言冯望冯威邓禨周荣朱萧时中周学心张云鹤邓维翰张度郑涤邓周荣宰曾传余溢陈穆刘廷绎陈材何士修萧洪祁梅冯一夔男涞之湘之谨以少牢庶羞果酒之仪敢昭告于先师翰林检讨白沙陈先生之灵曰兹者肇创书院于云谷之墟一仿文公白鹿洞之制中立两堂乃后今四方百世公共之堂也凡来游学师友居之人不得而私焉右为二堂乃亲师会友之堂也右阴卑也巽也巽以尊师也水也居之左为二堂曰尊师浩然夫左阳尊也左庙所以尊补也钥门肃静斋宿乃谒则专也以尊我师也浩然之气塞乎天地之间神无不在也凡人不得而造次而渎焉尊之至也祠与书院相为之兄之虑家而吾则同之而知惧履满而戒倾吾则同之吾之避地知兄诗遗我乡莫久离我答兄诗山水留兄病遂不可支既起而踣不待吾归徒使水也樵云而挥泪添铁江之遥波寓三香而致奠既曰其何嗟呜唿尚飨奠故妹夫李桂文维嘉靖二十六年岁次丁未正月甲寅朔越二十三日丙子眷末前南京兵部尚书湛谨以刚鬣柔毛庶羞殽酒之奠告于故玉山教谕李桂先生之灵于乎桂于乎哀哉于乎桂于乎悲哉公讣自广七夕乃来曰维元日长往大归吾卧西樵白云之堆抆泪饮泣而悠悠我怀君在髫年器局恢恢吾妻以妹其才番庠上游唾手取魁数奇不第莫与计谐岁荐试于玉阶临江联铎玉山达材解组优萝之隈无忝上泝文溪之涯云胡一疾遂予抚樵石以兴叹寄樵云而奠杯尚飨祭李子长墓文乡老祭同维嘉靖二十六年岁次丁未二月癸未朔越十五日丁酉友人前南京兵部尚书湛谨以庶羞果酒之奠昭告于故友李抱真先生之灵曰嗟乎抱真少游江门亘四十年人曰学圣笑而不言嗟乎抱真溟涬自居美质天成不降其志不辱其身不慕贵富不厌贱贫上漏下湿歌声彻邻不离市井气凌烟云混迹浊世行希古人诗画寄傲梅雪精神非林逋其伦耶托体云路峨峨高坟敬奠一杯表此平生尚飨据康熙二十年本补字代乡老祀林烈妇文维嘉靖二十六年岁次丁未二月癸未朔越十五日丁酉前南京兵部尚书湛遣乡老刘富等谨以庶羞果酒之仪昭告于故林烈妇刘氏之灵曰嗟维烈妇平时妮妮无以自异一旦秉心遂明大义乐引一绳从夫下地妇死夫殇夫死王事各殉所天尔心无贰夫何世之士交兵负主借锄紾臂闻之宁不有愧贤而祠之亦以警世嗟维烈妇庶其歆此祭陈白沙先师文维嘉靖二十六年岁次丁未二月癸未朔越十五日丁酉门生前南京兵部尚书湛率诸生谨以刚鬣牲殽庶羞果菜粢盛之仪昭告于先师翰林院检讨白沙陈先生之灵曰大道久漓再复浑沦维师先觉开我后人维兹仲春秋敬荐香苹庸伸祈报佑启愚昏尚飨奠罗浮黄龙洞四贤祠文维嘉靖二十六年岁次丁未二月癸未朔越二十三日乙巳后学前南京兵部尚书湛前浙江道御史何维柏增城县知县何天禄诸生张世美何滚钟景星康时聘冯望郑涤谨以果菜牲殽醴齐之奠敢昭告于濂溪周先生豫章罗先生延平李先生白沙陈先生之灵曰道在宇宙无间古今典刑如在山高水深水等来仰实获我心敬进三香荐此溪芹尚飨奠冼贤母文维嘉靖二十六年岁次丁未三月壬子朔越十六日丁卯前南京兵部尚书湛遣男涞之以牲醴束帛之奠敢昭告于恩封冼贤母陈氏太夫人之灵曰于乎贤母之贤乎贤母之贤乎夫滂母之贤孰与尹母之贤乎尹母之贤孰与孟母之贤乎孟母之贤孰与冼之贤乎初筮工曹宜执艺事同游下地母则勿言其智以全身于滂母孰贤自北告南由工改刑方达辞荣母则曰然其廉于进取于尹母孰贤从我南归逍遥联舶罗浮就学母则欲从其迁善高世于孟母孰贤一贤三母一心一节七十三年缺予与令子同志同心敬奠三香于乎噫歆尚飨代祀义友李云洞墓告文维嘉靖二十六年岁次丁未三月壬子朔越二十四日乙亥前南京兵部尚书湛谨以清酌庶羞之祭告于故耆德契丈云洞李先生之墓曰维公友义先扶危天不报德子孙弱微予为举葬鹧鸪之西省墓荒落祭扫几希敬致一觞代修岁仪爰新厥茔祀永为期公其歆之告壁立洞天土神文维嘉靖二十六年丁未岁秋七月十一日庚申前南京兵部尚书湛谨以三牲果酒之仪昭告于西樵壁立洞天之神曰昔韩子有言天作而地藏之以遗斯人然亦有人作而天藏之以遗人者予自居西樵二三十稔矣凡大科烟霞之洞垂虹之洞云谷之洞水帘之洞横据樵之中皆次第治之自以为足矣抑孰知天之所以佑予之意无穷又畀予以壁立洞天之胜哉盖斯境也乃昔石工采石于此者不知其几百千年高者成壁深者成湖洞曰壁立之洞湖曰仍壁之湖地独胜而人作天藏而地胜以遗予者天地神明之惠爱乎予何其无穷如此哉得非天地神明畀我以境胜而励我以进德于晚年以淑乎人以传于后以无负于天之所佑以有光于此地留胜迹于异代为无穷之休不徒为玩好宴游之供而已也用告微衷以答神贶尚飨奠从兄景春文维嘉靖二十七年三月二十三日戊申弟若水谨以牲酒楮币香烛之仪揽涕寓告于近故兄寿爵处乐先生之灵曰兄之重厚以为仁者永寿兄之正直以为乡里信服兄之健康以为百岁可望夫何弟也还樵在十有六日而至公讣来兄之长逝即在十有七日也夫何一日之间即有终天之别乎何弟之行时未闻兄之有病乎无病而终非兄之积善善终之报乎呜唿哀哉水远在樵吾族少年赖兄老成是正今则无望矣呜唿哀哉弟形迹滞樵病未奔哭式寓一觞以告衷曲尚享奠表叔梁可山文维嘉靖二十七年岁次戊申九月癸酉朔越初七日己卯侄前南京兵部尚书湛谨以特羊尊酒之奠敢昭告于故表叔可山梁先生之灵曰于乎吾哀于乎吾哀六日之午言自西来可山一梦长往不回水也闻之岂胜痛哉岂胜哀哉公之非言不出于口岂不贤哉平生邪行不设于身岂不贤哉公贤在昔表正乡闾今公已矣于乎其谁望方挥泪敬奠一杯维公其歆之尚飨奠外孙妇李氏墓文维嘉靖二十七年岁次戊申十二月壬寅朔越二十九日己巳外翁水敬以清酌庶羞之奠昭告于外孙妇李贤妇之墓曰呜唿吾尝谓汝允称贤妇维妇之贤乡族罕焉岁时必拜食饮必馈以此而观捆仪式尊贤哉此妇宜受遐祜如何一旦遂弃儿女使老怀惕惕饮泣而不能释卜葬于兹尔慱姑傍慈孝感激生死幽明尚飨寓奠善士杨桐冈文维嘉靖二十八年岁次己酉正月壬申朔越十六日丁亥友人前南京兵部尚书湛方在西樵山闻讣谨以炷香束帛之奠寓告于故友善士杨上舍桐冈之灵曰吾念衡山凡四十年飘然以往闻子之贤爰有桐冈即吾道及乎相见交欢如素惟君德性和顺中正怀宝不仕存心性命当道闻之咸曰贤斯大书善士揭于高楣紫云六旬精舍聿新克己助力惟子之勤先师有祠托子岁时子能新之永永无遗岂其告逝失此义士向方挥泪奠告致意尚飨奠故友张原道文维嘉靖二十八年三月初五日甘泉翁湛子若水始闻故友令尹张君原道龟峰子之讣哭悼之乃遣双鹅尊酒炷香纸烛而奠告之曰呜唿原道而遽至于是耶观子平生志气不凡文行有卓爰笃忠信爰志正学屡试屡屈而所志不挫独其心追乎古人而着述有作人皆过门不入而子将之京赴选行迩矣犹二三百之途而告别于西樵之麓此其志视凡今之人何如耶拜官未几而遽以病终天乎人乎嗟嗟龟峰而止于是耶呜唿尚飨奠高藩读文维嘉靖二十八年岁在己酉七月戊辰朔越二十七日甲午友人前南京兵部尚书湛谨以特羊庶羞果酒之奠拜价寓告于故友藩相高德魁先生之灵曰呜唿是月廿日水方居闭天关得接公子埙等七月五日讣音越自沙堤而来者知公之僊逝在六月二十四日也饮泣于邑久之乃叹而言曰呜唿天使予之不一再见公以诀也追惟往昔公方应贡无由北上予乃请公共载而往起居食息无间于初也自时别公分教于浙余归过之与叙契阔如相与共载舟航共居番山之时无间于初也及予南归公出顾我于穗之城相与叙乐如在浙京无间于初也予谒先师石翁墓于白沙正取归途访公白藤阻风不渡数日莫征使予不得再会非天乎顷予拜价省公白藤归报见公动履视事如故喜也予虽老矣犹欲再谒先师之墓复居楚云之台归访白藤之浒酬夙昔未偿之怀岂意以公如彼健毅不啻九十百年遂尔告逝耶呜唿使予不得再见公以诀者果天也耶乃郎讣报惟公将逝念念厚德临终弗已幽明之际感此雅意所谓一死一生见交情也予病天关二三月中今兹稍瘥奔哭无从寓奠此觞以告始终尚享奠宋贞女吴氏墓文维嘉靖二十八年岁在己酉八月戊戌朔越十六日癸丑前南京兵部尚书湛谨遣门人张世美以特羊牲醴之奠告于宋贞女吴氏之墓曰夫烈女不更二夫盖尝闻之古先以不贰所天也嗟嗟贞女未夫其夫未天所天独以一念之天已定不欺其心之昭然而不更与贰又何足言嗟嗟贞女率其方死不迁卓乎高出节烈之上其鲁连之东海夷齐之西山独与五岳而同峙三光之高悬是用祭告尚其歆焉奠东莞县令尹文维嘉靖二十八年己酉岁之八月戊戌朔越二十一日丁未前南京兵部尚书湛闻东莞令尹孙君湖以事客卒于五羊之下予病未脱体遣子涞之诸生周荣朱等哭于旅衬奠以牲醴而叹曰嗟予泛观乎斯世叹上天之意不可知以为无意耶何福善祸淫之说圣训之洋洋岂我欺也以为有意耶恶者未必祸善者未必福昭昭自上而下遗也夷考乎东邑先孙子而尹者若人若人贪者若人酷者若人与赤子为仇者若人丑正害善者若人竟幸而全身活妻子而归嗟嗟孙子尹兹三年所守一节廉介不取孰有如子者折节好学孰有如子者执礼善类孰有如子者而乃不蒙降福以遭短折庄周所谓人之君子天之小人将非寓言而乃实说耶予于子叹天之不可知而有意无意冥冥者之难别予病方起无从奔敬遣诸子奠告衷曲尚飨奠故姊安人文维嘉靖二十八年岁次己酉十一月丙寅朔越初六日庚午弟前南京兵部尚书湛谨以刚鬣柔毛庶羞清酌之奠致告于故姊湛氏安人之灵曰于乎吾姊伤乎于乎吾姊哀乎夫天下皆有姊而吾姊独哀伤之深何哉忆昔成化吾未成童励志读书姊为作粥以勉吾学孰如吾姊予方除夕未具鞋袜即为宿成以庆元日孰如吾姊针线度日以济困难孰如吾姊资妆不同罔有怨言孰如吾姊所天既丧无子二女长已先仆次嫁海隅乏人侍养可伤吾姊迎养吾家一二十年棺敛衣衾亦颇粗备一幸舆疾归家女亦适至三日而逝丧亦有主二幸于乎吾姊享年近百亦独何伤而吾哭姊之哀则何时穷乎敬奠一觞以申予情于乎哀哉于乎伤哉尚飨奠伍元正文维嘉靖二十九年岁次庚戌三月乙丑朔越十五日丁卯外丈翁前南京兵部尚书湛若水谨以刚鬣柔毛庶羞清酌之奠昭告于近故甥婿伍元正之灵曰呜唿哀乎天乎人乎人曰元正乡善士也人不间言克孝弟也素不与人互争利也守己守分一尚义也夫何婴疾二年起复踬也岂天故祸之殃祥何意也岂医药对病人事未备也今病复作奄忽逝也呜唿哀乎元正知之乎尔妇寓哀欲遵昭穆长房定继也人有挠之待其子也曰后事叵知何可俟也即今承服岂轻事也人之常情重田地也得田而服不及不为丧主犹不嗣也圣人之仁继绝世也今夫手足疾绝犹知相救痛痒无二也尔其知之冥佑是也敬具一觞告兹事也大人耆德必有裁制也兄弟之子犹已也一过承育即我子我孙我田我地原无异也人来而田不往固尚在也呜唿元正尔其有知尔其安此尚飨祭奠告白云书院土地文维嘉靖二十九年岁次庚戌三月乙丑朔越初十日甲戌前南京兵部尚书湛谨以三牲果酒之仪遣门人李世京敢昭告于白云山土地之神维神司职兹土阅人有年天作神藏以遗我人弘开书院朗耀人文昔邪今正重造干坤神与有光五岳同尊维神终佑昭此昏昏尚飨奠刘晦川文维嘉靖二十九年岁次庚戌八月壬戌朔越二十二日乙未契侄前南京兵部尚书湛谨以瓣香束币之仪昭告于契伯义爵晦川刘先生祠下嗟我考翁大夫与公交谊胶漆不如避难依刘我时童孺门途亭宇竹马追唿及叨乡荐一拜高闾嗣时公逊西云草庐盘桓云木寒暑再除及公告归我病不扶泪诗送公据床欷歔两世交情老怀忉忉敬拈心香维神鉴诸尚飨祭义士祖墓文维嘉靖二十九年岁次庚戌九月辛卯朔越初九日己亥玄孙前南京兵部尚书若水谨以刚鬣牲殽之仪昭告于高祖考护国保境义士府君高祖妣熊氏夫人墓下曰若水仰蒙祖德远庇故孙敬先妇何氏于本年三月十九日遗腹诞生曾孙名曰寿鲁头角颇见岐嶷是皆福地降神礼宜报告时加保佑以大祖门实永永有光尚飨奠伍近川文维嘉靖二十九年岁次庚戌九月辛卯朔越十九日丙午友末前南京兵部尚书湛谨以刚鬣柔毛牲醴庶羞之奠昭告于近故南安知县近川伍君之灵曰于乎近川已乎天乎天道无亲常与善人其言岂其然乎于乎近川天性纯笃木讷近仁身无恶行口无恶言非善乎善则必仁仁则必贤君以乡荐筮教武城啖粟守官推粟济贫曰如其贤及尹聊城推俸补民当道以奖逃民以还曰如其仁起复选部再尹南安下车未几恩泽沛焉匪仁匪贤其孰能于乎骨肉归于故土者命也化而无所不之者魂也于乎其人于乎其天尚飨白云陈宗汤先生祠祭文维嘉靖二十九年岁次庚戌八月壬戌朔越二十六日丁亥友人前南京兵部尚书湛谨以特豚庶羞之仪遣守祠门人邓钦等昭告于故清江知县陈君宗汤先生之灵曰于乎躬行君子古未易得先生夙成言行可则正出乎中义动乎色言思有教动思有式共受江门期趋圣域时不遇公行若或柅昏冥之逃混世濯足伯道无儿贤鬼不食罔继罔后仁者所恻怀之三纪予衷是惕院西创祠常事时格无怍安歆成人有德尚飨白云祭告白沙祠文维嘉靖二十九年岁次庚戌十月辛卯朔越初七日丁卯门生前南京兵部尚书湛谨以果酒之仪昭告于先师翰林院检讨白沙陈先生祠下曰维师大明斯道于千百世之后以启后人以风天下天下宜遍祠而享之而吾省初独缺焉昔在京师白于苕溪巡按肇此书院自遗音容羹墙屡念窃惟士有旷百世而相感者是以云卿慕徐孺之风远迁东湖而况实亲炙之者乎水也兹于祠后爰辟旧址自创小亭月日来谒瞻依宴坐名曰白云之窝因门人李黄门所修西堂时憩会讲名曰亲炙之堂今晨启土竭诚昭告维师尚鉴之白云书院立宣圣四配像碑告文维嘉靖二十九年岁次庚戌十月辛酉朔越十三日癸酉前南京兵部尚书湛谨以释菜之仪率诸生钟景星等昭告于宣圣孔夫子及四配之神曰仰惟夫子道德高厚百代之师如日中天如运四时书院垂成督府相之风日清美吉日良时恭立圣像来学瞻依维神是妥是佑永于千期尚飨奠伍半冈文维嘉靖二十九年岁次庚戌十一月庚寅朔越十三日壬寅眷末前南京兵部尚书湛谨以牲醴之奠昭告于故耆德半冈伍先生之灵曰于乎半冈吾九月省墓于甘泉子闻半冈身婴夙疾造问半冈半冈体气阳阳犹如平常岂意吾还天关未两阅月而半冈之讣来自铁江使予惊怛拊病枕而悼亡于乎半冈平生志气卓卓不肯久淹乎增庠拂袖恬退归居云水之乡沙巷之阳对鸥鸟而笑傲倚芙蓉而徜徉芙蓉自若君去何方洒泪西风荐此一觞尚飨祭任东明墓文维嘉靖二十九年岁次庚戌十二月庚申朔越二十一日庚辰前南京兵部尚书湛率诸子黄民准李世京冯时举谢锡命湛涞之虔备牲醴之奠告于前锦衣卫千兵任君东明之墓曰呜唿东明东明嗟哉尔之生不辰坎坷迍邅而靡宁将有以自致而祸是婴耶抑独行悻直而为人所憎耶挤井下石而不得其情耶何六十穷窘羁旅南溟犹然思于为善访我于寂寞之滨绝粮濠畔馈粟不停及病既笃告予后事予诺以膺及乎将逝辞之一字犹发于不容发之幽冥昔人挂剑于徐墓犹意许于无声矧惟子之所托而吾之所许诺而可更耶买棺大殓手足之形窆于东山之亲临治之安知其非子之佳城耶率友奠觞子宜永宁尚飨告祖文玄孙若水敢割私恩明正大义昭告于显始祖考处士主簿府君显高祖考护国保境义士府君显曾祖考处士府君今有无道恶孙朝阳父靖年老楼房不与父居病革在外扶归正寝拒之不与入门父尸即殡在外此为大不孝无道又生平从谀不义世济其恶父所分买族叔和屋地一狭窄难居东则侵占祖宗蒸尝塘填为居场南北西则占第三房若水地若干井尺起造楼房通族畏威不敢与论父故愈加肆恶前后新旧谋伊本房塘尾锯截荔枝侵占三房土名飞鹅岭四望冈小华山鹞岭等处松界及二房自清等松界四房冈下塘壆地界此尚小事又无故殴伤乡族称善孙濡血流满衣侄至公救住夫家训子孙有过当以礼跪责于祖宗之前何至殴伤无过骨肉外有倚势强占乡人花岭头等处山地难以枚举似此肆恶日甚祸贻身家实为祖宗之玷水齿在族尊泰为训长惧家难复临几欲割恩正义举白于官尚私情隐忍未敢遽为先将其恶状大不敬无道之略昭告于我显始高曾祖考阴诱其衷化恶为善自将所占过祖塘及各人屋地山场退还与祖宗及乡族人等庶几补过而祖训家规不至大坏祖宗亦有光焉若再不悛水当依祖训之语闻于官庶不至大坏风化谨告十二月祭外祖陈公文维嘉靖三十年岁次辛亥二月己未朔越二十日戊寅外孙前南京兵部尚书湛谨以刚鬣柔毛庶羞清酌之仪昭告于外曾祖考竹窗陈公外祖考云溪陈公呜唿昔在王符无外家及夫渊明亦有孟嘉惟翁福德突出诸沙是生圣善本支五华翼翼新祠四洲之涯西溪益深西岭其峨子子孙孙勿替有加尚飨岁祭义阡文维嘉靖三十年二月日前南京兵部尚书湛谨以三牲果酒告奠于东中西义阡之墓曰凡岁遇清明时节凡人子孙皆有墓祭其祖考有饮食独尔等葬在义阡者既免尔烧焚之祸与否多或无后或虽有后贫不能祭其先鬼多不食吾心憷惕焉兹以酒肉楮钱遣家人类奠于尔等尔等庶其饮食之奠毛玉峰文维嘉靖三十年岁次辛亥三月己丑朔越十三日辛丑乡友人前南京兵部尚书湛谨以牲醴束帛之奠寓告于近故湖广都司经历玉峰毛君之灵曰昔闻平乐双凤辈起未获快睹德音伊迩未知其父先观其似维顺德君兼优学仕造予天关执弟子礼吾是以知公之学干禄岂弟闻诗闻礼初政之行即协于人雷封殷殷并及穷民维水有源吾于以知公之仁裕于后昆两造庭鞫明清折狱靡有私曲如辨白黑吾以是知公之旁烛百里是福维兹三伦触类引伸革故鼎新闻讣归奔慎斋有云民生不辰予是以托之祝文以告冥冥呜唿尚飨白云倚云堂告文维嘉靖三十年岁次辛亥三月己丑朔越二十五日癸丑前南京兵部尚书湛谨以三牲清酒之仪遣门生凌云龙凌起凤欧文策郭维麒等昭告于白云山倚云堂中亭之神曰堂白云窝迁来倚云与山益高与水益深着书有亭亦为中变化之妙其天其人永佑游息维尔有神尚飨九山汤先生诔文嘉靖辛亥三月廿六日有童子自新会北到来者九山汤翁病革矣有遗书若相永诀者甘泉翁方卧天关既以敛金赙段走价代往潸然涕出揽涕而诔之曰于乎如九山公者古所谓忠信之士非耶夫忠信而不为圣贤者有之矣未有圣贤而不忠信者也孔子曰十室之邑必有忠信如丘者焉不如丘之好学也忠信而不好学所谓忠信而不为圣贤非耶昔游江门交公兄弟五十余年未尝少替予尝谓公江门旧闻不可不肄公言訑訑如是如是今则果能全归者耶不可企矣虽然世人之交转眼而异而公之于予背面远迩未尝少贰则公之忠信自周八十一病革属纩矣犹云待予复书之至而后长逝其不移于生死贱贵则公之过于人远矣哉于乎公其庶几无愧告陈宗汤祠文维嘉靖三十年岁次辛亥四月己未朔越二十八日丙戌前南京兵部尚书友人湛谨以果酒之奠遣门人黄民准等昭告于故友清江县知县陈宗汤先生祠下祠宇既成门墙肇启立龛妥灵悬扁昭示永永休享垂于千勿替引之神其歆此奠故男柬之文维嘉靖三十年岁次辛亥四月己未朔越八日乙未父甘泉翁以刚鬣柔毛庶羞清酌之仪遣男涞之奠告于故男广西太平府知府柬之柩前曰于乎吾方望尔之任以报圣恩以增光吾后岂意遽至是耶天之命耶人之自致耶人之致也则尔性命之未修保养之未至全归之未尽君恩之未报伊谁之咎以为天之命也命之渺茫不可知修短之不可期福善祸淫之不可齐苍苍冥冥岂一一而简别之又孰归咎于不可知者已而已而尔之幼孙尚在怀抱中夜哌哌吾病阽危而幸不死则犹有赖焉尔其安诸祭白沙先生白云新祠文维嘉靖三十年八月丙辰朔越二日丁巳门生前南京兵部尚书湛谨以牲醴果酒遣门人黄民准等昭告于先师翰林院检讨白沙陈先生之灵兹以海岛多故岁时躬祀于西樵云谷祠下惟艰幸今已建有白云书院卜以吉日恭塑师像于其中凡每年水能赴云谷者躬祀于云谷白云止行释菜礼水在白云者躬祀于白云而云谷止行释菜礼着为定规敢告神其知之无所不之尚飨寓奠安福刘汝继文维嘉靖三十年岁次辛亥八月丙辰朔越二十二日丁丑前南京兵部尚书湛谨以束帛炷香之奠寓告于故友乡进士刘君汝继之灵曰呜唿汝继昔者孔子道大无感不至然犹曰得回路而门人益亲恶声不及于耳然则斯道之将行与废固皆有命而翼卫有人四方无竞怅昔在白下汝继及门谆谆诱掖侃侃辨言如彼大师正正之旗堂堂之阵不怒而威自子云逝人今多倍实天丧予天乎何意义气如子交道如市因风洒泪省我贤嗣尚飨白云白沙祠塑像告成文维嘉靖三十年岁次辛亥九月朔旦丙戌门人前南京兵部尚书湛率同志谨以释菜之仪告像成于先师翰林院检讨白沙陈先生白云祠下曰水也闻之弟子之事师如事亲是故于其没也有三成之道焉具体克肖谓之德成见于羹墙僾乎容声谓之思成刻木肖形谓之像成德成不已求之思成思成不已求之像成皆有不得已焉也今想塑师像工已告既临之在上俨然温厉致恭暴慢化成狡伪若夫江汉秋阳皜皜叵尚惟人自得不可名状则水等俛焉孜孜不敢退让惟师其佑之尚飨奠衡山杨桐冈上舍文维嘉靖三十年岁在辛亥八月丙辰朔越十友人前南京兵部尚书湛谨以炷香束帛之奠遣门人谢锡命致告于故国子上舍桐冈杨君克复之灵曰于乎克复古称富而好礼知止不殆安土乐天其克复之谓乎君家饶裕处若寒士独其心追古圣贤而从之有可进取之基矣弃而若遗遁迹于衡山之下与予卜筑于天柱紫云之峰优游卒岁以此自终非好礼耶非知止非乐天耶有司高之表为善士可无愧矣若克复者将不为一国之善士耶其天下之善士也今其亡矣众善皆空独与造物者游于无穷无始无终尚飨奠何宗远文维嘉靖三十年岁次辛亥十月乙卯朔越二十二日丙子友末湛及同志谨以炷香束帛牲醴之奠昭告于故友何铁崖处士之灵曰呜唿古道风微一合一离挽流而源与我其谁惟吾宗远有志于斯樵云瀛水负笈寻师三十余年一念不移反眼莫识操戈相稽老而愈笃惟吾铁崖倏然观化实为可悲临风奠薄慰我私尚飨奠林月峰文维嘉靖三十年岁次辛亥十月乙卯朔越二十三日丁丑友人前南京兵部尚书湛与同志谨以炷香束帛之奠昭告于故友掌教林月峰大人之灵曰呜唿生之谓来死之谓往往来之间奚得奚丧嗟乎美中抱志孔良鬻室从予倚樵云而舒啸观光上国历外翰以翱翔怅二十年之矌别仅两过天关而徜徉体魁魁而充实面蔼蔼而发光何云岭之大度遂客死于他乡若所性之不违亦庶几乎亡而不亡水也方与同志闻讣感伤临河一奠神无不之归欤海阳尚飨奠佥事何瑞甫文维嘉靖三十年岁次辛亥十一月己酉朔越初六日丙寅友人湛谨以束帛特羊果酒之奠致告于近故友广西兵宪东江何君瑞甫之灵曰呜唿维朔之暮粤良来报始闻哀讣不胜惊疑不胜伤悲于悒久之嗟维抱负德性仁厚于理宜寿宜寿而福宜延而促才而不禄而止于斯天岂无知造物小儿奔哭未能觞币特牲奠告予诚尚其歆此奠徽州方时素文维嘉靖三十年岁次辛亥十二月日友末前南京兵部尚书湛及天关同志黄民准吴纯钟景星等敬以炷香束帛之奠寓告于故友方君时素之灵曰于乎时素逝矣时素哀哉时素伤哉时素徽之多贤一不予讣闻之月窗德兴方胡不增悼吾何以哀伤而悼也哉叹斯文之不祚维子木讷近仁忠恕近道体认天理吾夙授受一念一生罔有他务觉山同来樵海自渡二妙之楼西坑持造曷居无何即问归路途次一书少慰予耄自兹渺然几绝音耗子会上清有书来告浩乎洒然似化不透曾勿忘助集义节度智崇天高礼卑地厚吾道兼全重耳无有此言捋往子不少候念与兄道相从徒步万里负笈金台之下道归无何宿草在墓多方徽士最为恳到子倡三山福山斗山自余五载鱼沉雁翥子今长往吾亦闭户兀坐白云以终吾老因风寓奠告予衷愫尚飨据康熙二十年本补字黄山六县会辅仁洪置田予亦少助人事不齐子不我报赡租再往亦无大故惟仁时勉子成书付修德仗义源流可与诸乡宦会奠邓沃泉宪副文盖闻之虽无老成犹有典刑而文献足貊可行而先生其能边郡治绩留太平副宪台则拂衣不顾而上干乎法星发迹顺庠擅名一经而旁通他经晚迁广城善着广城而一城皆仁不煦煦而行乎无名义不孑孑而德色不形通而不流正而不矜守而不固群而不争威仪不忒言动靡轻允为国人之式矜盖古所谓乡先生者水等方图与诸贤诸公立为文会乡评以萃涣散以联属群情一道德同风声大道为公以复三代之英造次间闻公有二之婴乘云车而上升长往不顾已矣已矣会奠一觞昭告厥诚尚飨奠尹万竹先生文维嘉靖三十一年岁次壬子正月甲申朔越十四日丁酉友人前南京兵部尚书湛谨以牲醴庶羞之仪寓告于故友寿官万竹尹先生之墓曰嗟维万竹天性笃纯动必以礼存心必仁孝友之行感于乡邻昔游相江维公来亲今也再至而公不存虽则不存犹见文孙公墓遥遥欲省无因虔寓一觞表此平生尚飨凤凰山明诚书院白沙祠春秋祭文定式维年月日前南京兵部尚书湛遣门人总督明诚书院前四川建始县知县张潮率管院居院诸生冯时举吴成尹应洙黄文锦等谨以束帛特豕脯醢果酒牲殽之仪昭告于先师翰林院检讨白沙陈先生祠下曰嗟维大道一合一分分为支离合为浑沦维此浑沦维师独复回流而源一者无欲神游凤凰分一席光室亭山高诸贤景行兹维仲春秋牲殽具陈维神居歆佑启后人尚飨罗浮四贤祠行释菜礼文维嘉靖三十一年岁次壬子二月癸丑朔越初八日庚申后学前南京兵部尚书湛率门人冯时举朱矌谨以释菜之仪昭告于濂溪周先生豫章罗先生延平李先生白沙陈先生有开斯祠以奠诸贤岁久就弊风雨旁穿于心惕焉于以图新易砖辇瓦难如登天兹幸告成神灵妥旃释菜奠告于千万年尚飨奠故友李云洞墓文维嘉靖三十一年岁次壬子三月癸未朔越三十日世契末前南京兵部尚书湛谨以清酌庶羞之奠遣侄孙积良昭告于故耆老李公云洞之墓曰翁与吾翁为莫逆交患难相恤操舟不劳感兹高义葬翁鹧鸪荒坟不祀我心忉忉寓奠一觞公其格乎尚飨会奠苏碧文嗟嗟碧遽止是耶昔创会约祝圣大义上不忘君下倡孝弟联属众心盖取诸萃俗风偷薄贾谊流涕挤井操戈因恬无愧数会相亲自生和气上期报君庶助化治公时谓然共成胜事岂不二时公即告逝令我伤乎为公恸矣维公忠信礼义廉耻仕家百里困穷子惠居谢公门闭户城市尤足称闻岂但会已报讣奔哭会奠一觯生顺没安何复遗尚飨奠陈凤山文维嘉靖三十一年岁次壬子六月丁未朔越八日甲寅友末前南京兵部尚书湛率门人黄民准等谨以香烛束帛之仪致奠于故友南昌府学掌教凤山陈君之灵曰呜唿凤山天胡不遗使凤山志而没未能摅所抱负施为乎教授南昌弟子云集于经闱斯文勃焉兴起及乎一念望云遂弃官而趋归内以养志外以求学惓惓问道以圣贤自期敝屣禄位其心直欲追古人而从之不惮千里程途之险夷叩我西樵云谷之岩扉观喷玉之帘泉历大科之翠微充然若有所得而新知讵意出山之后遂成永诀不获再来究极精微而遽止于斯也噫形有散之时吾固不以幽明而有间君其有知没宁奚疑尚飨奠王前村文维嘉靖三十一年岁次壬子七月戊申朔越初六日丙戌友人前南京兵部尚书湛率门人黄民准等谨以洁牲庶羞粢盛清酌之奠遥告于故友罗源县知县前村王君之灵曰呜唿伤哉前村曷遽至然世之庸流卒老无闻者犹可长年何子之贤游心正学德与年臻乃下寿而化迁也呜唿前村可伤惟子受质则淳则良荐于江右学于国庠圣途是趋脱屣柴桑超出气习以理自将而独复独行崎岖快捷方式而平步乎康庄少之乎常知常觉而深契乎勿助勿忘犹不自是度岭涉江历天关罗浮之奇胜览西樵白云之大方襟怀为之开豁游息与之翱翔有言则诺无隐不扬首领奥指口陈讲章吟弄归途于庾岭期再卒业于五羊乃所约之未酬一旦不起而云亡岂真宰之无心抑天数之有常念跖寿而颜殀竟何短而何长存吾顺而没宁既曰归而奚伤敬陈而遥奠神无不之而来尝尚飨甘泉先生续编大全卷之十五门人顺德何鸿校刊祭告文奠司训赵世翼文维嘉靖三十一年岁次壬子七月辛巳朔越初六日丙戌友人前南京兵部尚书湛昭告于故友司训赵司翼先生之灵曰于乎世翼之逝久矣今予乃始闻讣饮泣而叹曰于乎予于世翼同学番山世翼之动止笑语至今不忘于心目时时独怀世翼岂知世翼奄忽而遽逝也乎何讣音至今乃闻乎夫善者天福之仁者必寿而世翼位止广文而年未跻乎期耄岂斯言之谬乎于乎伤乎双鹅尊酒薄奠灵筵尚其歆之寓奠应方伯南洲元忠文九月十七于乎南洲其遂长征乎闻之林子寒暑再更矣哀哉恸乎饮泣吞声君在翰苑同寅维朋道义日亲文献其征一旦执贽拜我门生噫古或难医闾一行贺黄门钦初与白沙翁为友后拜门下自兹南归联我使聆檃括混沦梁家之泓即梁家庄疑议未透旬月研精勿忘勿助并行终明维君忠信不息至诚憾此离索以竟大成东省铎息南岳诗呈爰有手翰不啻过称言念居闲一来不轻岂意观化归于大庭知死不亡奚怛奚惊所嗟斯文星落凋零哀哉尚飨奠林母王安人文惠州同知林应麒母维嘉靖三十一年岁次壬子十月庚戌朔越初十日己未前南京兵部尚书湛谨以特羊卣酒香币寓告于故安人林母王氏之灵曰于维安人爰有麒子仁而不杀生草不履昔子求道爰及南洲以子知母三迁匹休维子直道途穷不悔以子知母圣善之诲维子清勤德及循民以子知母义方宿闻约上罗浮讲习旧业母逝不待归奔东浙念非此母不有此子奠以陈词情以义起尚飨奠郭母林氏文郭体刚母维嘉靖三十一年岁次壬子十月庚戌朔越初十二日辛酉前南京兵部尚书湛率同门生谨以特羊牲醴之奠昭告于郭母林氏安人之灵曰嗟乎人之有言非此母莫成此子非此子莫显此母是故母子之间寔有慈孝感应之道焉且有交赞积福之机焉身体发肤母授于子喘息唿吸子气通亲曰母子不感应哉贤母于干遣之从师北学中国闻周孔之道养刚柔之中化厥严威俨恪左右就养无违曰母不成子哉维干于母立身行道扬名后世是以公侯折之不屈邑尹招之莫致不枉己以辱亲人咸称其有子曰子不显母哉母子成显贻厥孙谋维兹圣善不财而富不爵而高视世之营营富贵倾败亦至曰不积福哉维母得此可以瞑目会奠一觞陈词以告母其歆之告祖考文维嘉靖三十一年十二月二十七日裔孙若水以果酒之仪昭告于显先祖考主簿府君显高祖考义士府君显曾祖考处士府君水家祚衰微第三男之不幸于本年十一月二十三日病故先前已抱暕第五子入养育名为嗣先分既定矣今思古人有言国有长君社稷之福则家有长子长孙门祚之福也小宗五房水系第三房其长房长兄祯生师贤师圣孙大川如川似川象川泌川至川等皆不循教法赌钱饮酒撒泼殴人至死所不足取矣次兄祥孙一人长嫡天济承祥重惟有次孙天润素守礼法补增城学廪膳生员立心操行孝弟忠信人无间言又克承予学期造圣贤为志总以伦序贤德皆合为之后嗣先及有遗腹是子共为三四兄弟少者以事内孝母长者以治外事祖或曰润得无长于之乎水曰礼律只论昭穆无少长之文或曰润次子寿曾已入继敬先今润又继之为疑水曰父子入继此与长房各房何碍又昭穆在润孰能易之若使润先入继带其二子来亦该寿增继敬先矣润虽在季房然年长首当户事裁处百务以昌一门凡我长房次房子孙皆在润提携教育成人使人称水之有后四方闻之后代传之莫不称美不亦善哉其与拘忌时俗之见纷纷疑者远矣其余礼法一一依察院准行家训遵守其不分田而分租同居共爨一一如训勿替引之未敢擅专遣门人黄梦龟敬告及告于显祖考赠资政大夫南京礼部尚书樵林府君显考赠资政大夫南京礼部尚书怡庵府君并同前文奠故男之文维嘉靖三十一年岁次壬子十二月己酉朔越二日庚戌父泉翁以洁牲刚鬣庶羞之仪奠告于故男之柩前曰呜唿天乎人乎使尔夭折于立年乎立而未立是谁之愆乎尔与长兄二兄皆沉湎于不测之渊父母全而生之子不全而归之是果人乎天乎天不可知人则其然而使年垂九十之亲病视尔药死不忍视尔迁幸既抱育嗣先冲喜生前闻植遗腹天其见怜今以昭穆立天润之贤多昌尔后而诜诜克传我学以光于前则尔亦可以瞑目于重泉矣若夫逾月而葬之礼内有梗之予不得视尔礼于全也奈何乎天兹因旬奠以继子天润衰服见焉尚其歆之奠张廷弁文维嘉靖三十一年岁次壬子十二月己酉朔越十六日甲子友人前南京兵部尚书湛会天关同志黄民准等谨以特羊庶羞清酌之奠昭告于故乐道虚斋张君之灵曰惟灵律身以敬家庭蔼诗礼之风处事惟恕内外感恩威之化有德斯有名宪司表乐道之门惟正以惟公上下无是非之议病则乡人致减寿增年之祷亡则闾里失太丘月旦之评惟虚斋何以得此哉盖赤心推以孚人耳宜仁者之必寿实天命之有期怅全归之大道方待子而究诸胡考终于一旦长还宅乎大虚会同志以致奠灵庶几而歆之尚飨奠侍御陈子仁文名泽维嘉靖三十二年岁次癸丑正月戊寅朔越十六日癸巳友人前南京兵部尚书湛遣门人黄民准谨以牲醴庶羞之奠告于故友侍御陈君子仁之灵曰惟子相从于向立以迄夫不惑知命之年由布衣之侧微以至于侍御之显迁志德业而兼造以相期于圣贤少长以之而贵贱一焉足观所养悯视人寰凡今之人以背师为固然挤井下石而轻出谤言乃不遄死贤馆忽捐闻赴北都为程五千日夜劳顿兼程以前鞠躬尽瘁死忠所天既忠于所天何憾何愆予在衰病匍匐则难敬遣菲奠告诚其先尚飨祭舟神文维嘉靖三十二年岁次癸丑四月丙子朔越初二日丁丑前南京兵部尚书湛谨以三牲清酌之仪祭告于珠江司舟之神曰维月吉日新成画舫弄月吟风利有攸往维神之相神之相之济涉大川毋怠柁桨以乘长风以破巨浪维神亦永有休赏尚飨会奠黄铁桥公文维嘉靖三十二年岁次癸丑四月丙子朔越初十日乙酉会友前南京兵部尚书湛等谨以刚鬣柔毛庶羞清酌之仪奠告于近故大中丞大司马铁桥黄先生之灵曰于乎维公珠海孕精粤秀降神神气以灵于学日新始游番山手摩青云才气夙成年等终军甲科连第四部司分湖守闽运临利不昏辖垣抚楚弹压江山两藩节制二部翼臣文公跛足抗疏奉身西铭领略属之茅君因好知之式观志仁一时词翰晋笔唐音肇会祝圣维公乐闻拜舞非便懿诗先陈维兹闰廿闻病浃旬忽归大化乘云返真走告会友合奠一尊公灵不昧来格来歆尚飨奠吴藤川文维嘉靖三十二年岁次癸丑四月丙子朔越十二日丁亥友人前南京兵部尚书湛率同志黄民准等昭告于故友寿爵藤川吴君之灵曰于乎藤川其长逝耶其归于大化耶子年虽高而志则健岂意止于是而已耶世之人壮而学老而衰则无力学之志而子以八十之年谦虚忘己躬执弟子之礼于天关不知老之将至以子之年之志求之斯世其多得耶而功夫平实所疑所问皆是切近新意叠见以子之年之志求之斯世其多得耶夫有是志有是学则当益其寿以与二三子羽翼乎斯文胡乃舍我而去俾之道益孤吾纵不能为藤川惜独不为斯道惜也乎但闻几先协梦则是命之定于天而不可易况藤川属纩之际一念斯道卒无他言则藤川可谓得正而毙矣亦何用戚戚为哉于乎幽明一理无间存没随处体认天理一味其有知耶其无知耶有知无知则亦不可知矣子其安之闻讣之初即与二三子焚香会哭于书院矣兹具牲醴敬奠灵筵尚飨奠大水关社神文维嘉靖三十二年岁次癸丑四月丙子朔越二十日乙未前南京兵部尚书湛云南布政司参议赵崇信前开化县知县林大典谨以果酒牲殽之仪奠告于大水关社神之灵曰兹以旧荒饥延千里乡县扰攘及于省治四境盗贼乘时蜂起谋及贤哲刑牲盟誓人一尔心共保社里用挞秦楚忠信孝弟里里效守皇图奠丽维神其庇佑之尚飨得孙告祖考文维嘉靖三十二年岁次癸丑五月丙午朔越十二日丁巳孝孙子若水敢昭告于始曾高祖考妣显祖显考妣兹水第三男之妾梁氏于本月初十日丑时诞生一男皆赖祖考妣福德之荫保佑成人无疆之庆谨具祭告尚飨奠安陈宗汤神位告文维嘉靖三十二年岁次癸丑五月丙午朔越十五日庚申友人前南京兵部尚书湛谨以果酒遣门人谢锡命奠安故友清江县知县陈君宗汤先生神位而昭告曰昔念益友无后建祠致祀岂意中变天岂无意伐木削迹过宋亦避古今圣贤其理一是乔迁白云绝无人地时奠先师公在陪位万世千秋讵患无嗣神其有知安此时义尚飨告红冈土地文维嘉靖三十二年岁次癸丑六月丙子朔越初三日戊寅前南京兵部尚书湛谨以三牲果酒之仪昭告于红冈土地之神曰卜兆维吉良辰维日创兹楼居栋宇山屹永于孙曾世守勿失维神其佑之尚飨奠韶州邓秀才文维嘉靖三十二年岁次癸丑六月丙子朔越二十六日辛丑年家前南京兵部尚书湛谨以牲醴之奠寓告于年侄邓秀才之灵曰呜唿吾于本月廿五始得莫全来报吾侄卒于五月十六日为之饮泣久而叹曰吾年兄邓明府之仁厚其祚宜昌一至此子兄弟遽以沦丧岂天之数乎人其奈何吾念兄弟售我以帽峰书院之地方赖子以与诸学维持振起斯文而乃止于此乎天乎人乎将奈之何敬揽泣具香纸牲酒之仪遣莫全归奠于灵筵以伸感哀之情吾闻有厚德而不振者必有后后将蕃昌天岂难谌吾闻岁出游乃遂省而家继灵其歆之奠侧室蒯氏文维嘉靖三十二年岁次癸丑八月乙亥朔越初八日壬午夫君前南京兵部尚书甘泉翁水以牲醴庶羞之奠谕新故侧室蒯氏之柩曰嗟乎哀哉予昔初仕念将迎养纳汝以俟门祚孤单期汝广嗣汝奉晨昏时养不替母病汤药逾月不废念慈之有如己子望子成名而以汝子不成先汝而逝汝过哀伤亦以身踬年逾下寿孝妇克事修短命也天乎何意将以旬内归葬莲蕊子在母傍享此大地汝宜安之无恐无惧尚飨成服又奠蒯氏文维嘉靖三十二年岁次癸丑八月乙亥朔越初十日甲申夫君前南京兵部尚书泉翁水因成服牲醴庶羞之奠告于近故侧室蒯氏之灵曰夫于妻服期于妾无文盖以妾有不同惟其情有轻重恩有厚薄而裁之礼虽先王未之有而可以义起者嗟尔蒯氏自归吾家宜于上下无有过失事母十年自嫡室袁氏丧尔持家三十年上下宜之又慈养之笃爱如己出可谓情重而恩厚兹以义起制服降妻期一等大功九月告尔尔其知之尔其歆之又维嘉靖三十二年岁次癸丑八月乙亥朔越十六日庚寅夫君泉翁水以刚鬣柔毛庶羞清酌之仪遣次孙嗣先奠告于近故侧室蒯氏之灵曰于乎何晷刻之屡迁耶忽尔其逝奄及乎首旬耶其死耶僊耶同归于无有徒使生者谩为悲欢耶旬尔犹为人倏反其真耶复归乎自然耶自天地大化莫不尔何戚而何欣耶尚其安之会奠何月泉文维嘉靖三十二年岁次癸丑九月廿一日朔会末湛若水等谨以特羊牲醴庶羞粢盛之仪昭告于近故会长桂县知县月泉何先生之灵曰呜唿岁月屡迁幽明顿异昔创会约祝圣大义上不忘君下倡友弟联属众心盖取诸萃俗风偷薄贾谊流涕挤井操戈因恬无愧数会则亲自生和气上期报君庶助化理公时同然共成胜事岂不二载公即告逝令我伤乎为公恸矣惟公笃实礼义廉耻仕家百里困穷子惠居谢公门闭户城市尤足称闻岂但会己前此旬月天关三诣恋恋祝台之死靡贰报讣奔哭会奠一觯生顺没宁何复遗尚飨奠仆郭汝魁文维嘉靖三十二年岁次癸丑九月廿三日主甘泉翁以香酒三果五牲五殽饮食于故仆郭汝魁灵前而谕之曰呜唿我方在病不知尔死嗟尔平生服劳勿替从我两都跋涉夷险讲座画神尔形在俺维尔劳始筑太平洲名精舍亦开罗浮中站津送往来维尔劳继辟莲洞书院弘开鸟道迤逦随山纡回维尔劳从登南岳甫及六旬祠院并成遂画井田维尔劳白云堂馆御书楼阁烧砖辇瓦云高天廓维尔劳有劳不伐以起尔家子麒庠生友弟抚孤凡今之人为臣负君为仆负主视尔始终可无愧耻尔其饮食庶歆此意告天关土地文维嘉靖三十二年岁次癸丑十月初六日前南京兵部尚书湛谨以三牲之仪遣门人周学心等昭告于天关书院土地之神兹以王大巡所立天关圣训一阁扁悬于亭颜与天同高与日月同明永光书院垂裕斯文惟神其亦与有休烈焉尚飨会奠教授陈石亭文维嘉靖三十二年岁次癸丑十月廿四日会末前南京兵部尚书湛等谨以特羊牲醴庶羞粢盛之仪奠告于近故会长陈石亭掌教之灵曰呜唿岁月屡迁幽明顿异昔创会约祝圣大义上不忘君下倡友弟联属众心盖取诸萃俗风偷薄贾谊流涕挤井操戈因恬无愧数会则亲自发和气上期报君庶助化理公时同然共成胜事岂不二载公即告逝同会生恩哀伤曷已惟公才名昔起广庠举教新安迁读于王出曳长裾入启短章居谢公门绝迹市行礼义廉耻里闬之光慈孝感激后昆显扬闻讣匍匐会奠一觞维灵不昧来格来尝尚飨奠乡进士龟峰骆君举文维嘉靖三十二年岁次癸丑十一月癸卯朔越初二日甲辰友人前南京兵部尚书湛谨以炷香一束焚币一疋壶酒只鸡遣价奠告于近故友乡进士龟峰骆君举之灵曰呜唿维君举恺悌之行成于天性孝友之誉动乎乡闾有司劝试试罢拂衣千里望云孝思母慈鹿鸣馈燕欢动慈帷司马弗花毛檄有辉吾语孟氏南雍乃来迟回礼部昌黎之才甲辰之秋予南岳游尔室不恤登予过舟五峰吟弄祝融遨游接登朱陵路滑石头题诗醉石借亭一丘自兹离索不计春秋明经分席鸡鸣淹留来病书院应招何修云赴礼闱忽病长休呜唿不磷之磨不淄之涅君近可勉龙象之力天马之行予方期君今则已矣天乎人乎呜唿人乎奈何乎天尚飨遣奠男之文维嘉靖三十二年岁次癸丑十一月癸卯朔越初六日戊申父以牲醴之仪遣孙天润奠告于男之曰兹以本月十三日葬尔于莲花洞巽向之原明辰就于丧舆吾喜见尔入门不忍见尔出门吾岂不欲临尔棺视尔窆吾年衰老临之视之不任哀伤尔其长往矣忽然亡之矣哀伤奈何尔其歆之奠罗子钟文维嘉靖三十二年岁次癸丑十一月癸卯朔越初五日丁未前南京兵部尚书湛以束币炷香之仪率天关门人黎瑞鸾黄民准等寓奠告于近故上舍茶陵罗君一泉之灵曰嗟一泉乎少壮自豪与人牙声予主南雍乃来游从变化疏通执艺方规屡黜京珠遗海辉我卜祝融来及蒋公瓦木有供越几春秋同来度韶访我于樵爰登罗浮飞云天游高歌石楼遵增江埏履我赡田不信流言纪行之录刻板以复义气绝俗时莫我容九思憧憧归宿五峰将道茶陵以子于征遂闻讣声天关会哭如失手足天胡不禄寓风一觞道远莫将托以香惟灵其歆之遣奠男柬之文维嘉靖癸丑十一月十二日父以牲醴之奠遣湘之告故男太平府知府柬之之柩曰夫物有所始则有所终天道之常也终则魂归于天魄归于地人道之常也大夫三月而葬古之制礼之常也予昔卜地于径头小埔之间者于今八年本非为尔今卒为尔之藏岂亦大数之常也乎嗟夫予既不得行三月之制成尔于礼矣今以数之适然以八年所卜之佳城遣尔归于此土以顺始终昼夜之道尔其安之灵輀既尔归窀穸尔其往焉忽焉其亡之矣哀哉奠萧道传文维嘉靖三十二年岁次癸丑十一月癸卯朔越二十九日辛未友人前南京兵部尚书湛若水率门人黎瑞鸾黄民准等以牲醴庶羞之仪奠告于近故友萧君道传之灵曰嗟嗟道传呜唿可悼子号道传志宜传道勇智可学颜年物故乃不少延天乎弗祚闻子少年谗言我诮师孔挞之子不怨怒匪不怨怒因乃大悟执礼来师立我门户视久在门反复戈操如不共天挤井石下子乃智勇过惩善慕师孔报言临终予顾匪死言善终始是务如子勇智期以深造不见多时忽尔闻讣嗟嗟呜唿其能不悼会与同志奠告哀愫尚飨告谢葵山文维嘉靖三十二年岁次癸丑十一月癸卯朔越廿九日辛未友人前南京兵部尚书湛遣门人谢锡命等以果酒奉牌位告安于故友节逸处士谢葵山先生之神曰师门之学几失其传察见浑沦公及南川水生也晚及门七年亦扬其波亦造其源中承母命公亦劝言遂污一第久落尘樊君归无口使还果然念公无后躬葬葵根再继守祀亦复不存乃表遗墓跻公白云尚友之堂宗汤为伦岁时有事侍食师前无谓绝祀享于千春维神是歆是安是宁告移先祖行主文维嘉靖三十三年岁次甲寅二月壬申朔越十一日壬午孝孙某虔具果酒之仪昭告于显祖考赠资政大夫南京礼部尚书樵林府君显祖妣赠夫人梁氏夫人显考赠资政大夫南京礼部尚书君显妣赠夫人陈氏夫人水也昔归自京隐居西樵立行主于兹以使朔望岁时之荐今以地方欠宁移归广城之天关设有行祠谨遣男湘之孙绍先告奠前恭迎神主于天关以便朔望岁时荐祀惟神安之尚飨奉安神主文维嘉靖三十三年岁次甲寅二月壬申朔越十三日甲申孝孙子某谨以果酒之仪昭告于显祖考祖妣显考妣某恭迎西樵神主爰至天关甫临行祠以奉瞻奠神无厥灵勿替引之尚飨奠区西屏文维嘉靖三十三年岁次甲寅二月壬申朔越八日前南京兵部尚书湛谨以特羊果酒之奠昭区先生之灵曰维公存心明白实无疑夙游江门而潮连日亲炙究极精微旅而之岁上林春辉我十一人缓辔游嬉长者云教少者冰澌独立宇宙怅无朋侪感新思旧云胡不悲病衰道阻匍匐难为洒泪一觞西屏之西维公其歆之尚飨会奠李壁山文维嘉靖三十三年岁次甲寅五月庚子朔越初二日辛丑会末湛等谨以特羊牲醴庶羞粢盛之仪奠告于近故会长浔州府知府李君壁山之灵曰呜唿岁月屡迁幽明须异昔创会约祝圣大义上不忘君下倡友弟联属众心盖取诸萃俗风偷薄贾谊流涕挤井操戈因恬无愧数会则亲自发和气上期报国庶助化理公时同然共成胜事何方四载公即告逝同会生恩哀伤曷已惟君德性啬翁称最乡荐贤书再司邑谕分教南雍荐部罔遂回翔别驾柳闽之外二延府部一守浔太腰金故里徘徊文会相期素业跂足以待忽焉讣闻奔哭悼慨会奠一觞不亡如在尚维歆之奠黎养真文维嘉靖三十三年岁次甲寅五月庚子朔越十二日辛亥友人前南京兵部尚书湛率同门黄民准等谨以特羊牲醴庶羞之奠昭告于近故高士黎君养真之灵曰于乎养真世之所谓忠信笃敬之士克兢者予于养真见之君隐马滘江门近暮八十我从六载而少养真何真东坡三妙节食节言节用为要予曰有是浅哉其义无乃摄生区区财气进君养真养真种子君即大悟喜报家嗣亦有家训祭田捐逊必终行之风俗可振童生廓然慎斋托焉予转托君抚字周旋背易旬余将遍诸书幸哉之子蚤夜提撕杯酒谐嬉转眼东西托孤寄命谁其嗣之七月为期乃肯言归忽然失足病日支离气息奄奄虽至颠危念哉此学精爽不迷到家旬时书来报知食饮稍进复有来时何竟不起神游太虚朝闻夕死亦独奚悲会奠告衷君其安之尚飨奠黎震文甲寅八月朔旦甘泉翁闻千兵黎甥震毙于征阵以香币牲殽果酒遣外孙代往哭而告之曰呜唿震而至于是耶行时匆匆飘忽长驱如乘北风敌忾如虹捣其巢穴而使之尽空以为一鼓收其全功讵意遂毙于贼中岂非急我成功而不知陨险尔躬耶岂未讲于进退之宜而犹昧夫彼己之知耶初谓西广之功未酬一升而犹怅怏于当时岂谓酬赏有待而命不少延迟耶呜唿其人耶天耶命耶使予卧病楼上含哀饮泣而不能支乎呜唿奠欧南野文维嘉靖三十三年岁次甲寅八月己巳朔越二十五日友人前南京兵部尚书湛谨以炷香束币之仪托门人代奠告于故礼部尚书大学士南野欧先生之灵曰于乎维公初第会于京邸人曰王门入室弟子视我前辈阳明是以载讲南都数会拟议人语良知良能亦语以訾未尽乃在公矣匪予则然孟氏大指良知良能爱敬仁义空知则禅师门自毁吾与阳明斯文共起有如兄弟异姓同气天理良知良知天理相用则同二之则异及公家居三四书来罗浮西樵游学取裁忽报召命夺此夙怀遂赴宗伯寅清直哉召入西苑渐协帝衷不日入阁以大登庸以此和气调停诸公众贤和朝三代复隆东海老臣安枕以终岂公过劳讣来北风同志天关哭泪无从敬兹寓奠以告哀衷尚飨奠黄琴冈文维嘉靖三十三年岁次甲寅八月己巳朔越二十五日癸巳友人前南京兵部尚书湛谨以炷香束币寓奠昭告于近故太仆少卿琴冈黄公之灵曰于乎维公之学厥有渊源讲于同志会于青原乃自得师不专一门正己格物忠不徒言扶正触邪峨豸不偏及乎代巡岭海之埏吏畏民安风采肃然百官万务不废学焉天关问答义精入神高碑穹坊精舍之前予扁怀冈以示后人渐阶大用以昌斯文岂止太仆未及三年久讶无书讣音来闻凡今之人多行不义萤营狗苟多居大位福善祸淫其施反戾即与同志会哭亭戺遂因公姻刘生汝志寓奠币香以告至意尚飨会奠冼少汾文维嘉靖三十三年岁次甲寅八月己巳朔越三十日戊戌前南京兵部尚书湛率同志黄民准等谨以特羊牲殽庶羞之奠告于近故南京刑部江西司主事少汾洗君之灵曰呜唿冼子乎其可谓以道自任矣乎其亦可谓任重而不终致远矣乎哀乎天乎人乎人也子自知之而或自悲天也吾则不能知玄宰之意之渊微夫道若大路然知之者必行行之者必至又若家至宝然爱之者必守守之者必不失于差池而或遗子其知而行行而至矣乎抑爱而守守而不失矣乎他人莫知而子自知之也虽然适大路者一人独行不如十人同行为有鞭策指示以不岐也守至宝者一人或迷不若十人警省之惺惺为不疏虞于穿踰也嗟子长往返真大归宁不使诸同志各抱迷途失宝之虞乎宁不使诸同志生任重致远之疑乎此不徒哀子而且自哀不徒自哀而且为天下古今公共之大道兴废而深悲哀也会奠一觞以告夜台子其有知尚歆兹哉奠湛姑安人文维嘉靖三十三年岁次甲寅九月己亥朔越十六日甲寅弟前南京兵部尚书湛谨以清酌庶羞之奠告于湛姑安人之灵曰呜唿水初以姑无子于温家修祠永远奉祀岂意情随事变诸孙不守势必变卖姑主无归义处小华山官所作为湛姑祠堂叶落归根心安理顺姑其自慰歆此诚意尚飨奠陈静翁文维嘉靖三十三年岁次甲寅十月戊寅朔越初五日壬申眷末前南京兵部尚书湛谨以牲醴庶羞清酌之仪遣孙奠告于故寿爵表弟静翁陈君之灵曰于乎静翁予久闭天关不见静翁人传静翁久病不出遣致起居告我病骨伏枕不起四十余日我归沙堤业在行后闻公长逝遣吊哀愓病留乡居未奠涓滴静翁之静以静为德静者必寿胡止六十然而克昌祖绪载遗孝则诸郎彬彬别驾展足交游缙绅匪夷出色则亦何憾泉台瞑目敬寓一觞余哀恻恻尚飨奠梁兰汀文维嘉靖三十三年岁次甲寅十一月戊戌朔越十五日壬子老友前南京兵部尚书湛谨以特羊牲醴庶羞清酌之奠告于近故刑部主事梁君兰汀之灵曰嗟嗟兰汀汀清兰馨以君才亦老而成昔从诸生拜我于庭早登科甲司寇明刑多闻多识以懿文德苦心矜特以病还籍将进大道未投所好忍隐待时焉知不祚七子同舟以游罗浮道遇维缆湾之陬命仆向道源头直造夫马是备赋诗登路试以恶少神仙诀窍胡不勇往回车山峤闻君卧病走价以省奄忽不起吾说未竟嗟嗟兰汀兰汀有知鉴予此情于乎哀哉尚飨同乡宦祭伦迂冈殿元新祠文维嘉靖三十三年岁次甲寅十二月丁卯朔越初十日丙子乡亲友生前南京兵部尚书湛等谨以刚鬣柔毛束币庶羞之仪祭告于故殿元詹事府右春坊右谕德迂冈伦先生祠下曰维天兆验星中雪霰维地谶灵河南见面天浮地游吾邦鲁邹笃生哲人寔迈等流淹贯群籍维以畜德会状两元光于南极乃命殿撰乃迁宫谕积诚进讲庶有启沃匪曰科名开心见诚凡今之人莫之与京水清玉润都人倾信公辅之望一时勿论位高名成公维不矜雅歌投壶与人尽情夭与抱负而啬公数有余不尽委祉于后巍科继世伯叔仲季济济雍雍有来未艾岩岩粤山粤山之颜维以配德峰遶川环奠公祠堂祠堂孔阳山高水深本支悠长神其降临鉴此诚心千秋百岁永永居歆尚飨奠钱给事中海石文维嘉靖三十三年岁次甲寅十二月丁卯朔越日友人前南京兵部尚书湛谨以束币炷香之仪寓告于近故礼科右给事中海石钱君之灵曰于乎懋垣其知之乎其不知之乎吾尝闻之太直则伐太刚则折嗟嗟懋垣维世豪杰物圆则行物方则柅毁方瓦合贤者是戚昔在京师三子从予伯仲维季同趋圣途维子之学既博而约天理微言不疑唯诺初入谏垣有严嫉恶其有不礼如鹰逐兔弹文数十豺狼当道内则权贵外则宰辅以此免归几阽于危修己济人靡书不窥硕果不食待时而淳真种有诀还丹未神言省永州来广卒业倭贼成梗有志弗及飞雉焚蛇已兆君终命也已矣气关太空属纩遗言既以铭墓寓奠此诚哀衷以告尚飨会奠郭冢山文维嘉靖三十四年岁次乙卯正月丁酉朔越十二日戊申前南京兵部尚书湛率同志罗一中等谨以特羊牲醴庶羞之仪奠告于故处士冢山郭君之灵曰于乎哀哉冢山考名肇干干纯维阳维阳维刚字尔体刚维刚维大天地莫藏期子志行庶乎相当于乎冢山廿年从予大科徜徉元载召起四子从行北学中国观光大邦于乎冢山归隐大同敬直义方弟不逊师斥詈不遑世世同居志竟莫偿岩岩新建成加大荒凡此多士望门拜降于乎冢山乃以布衣上辩抗章召之不来南豊瓣香久以母老离索星霜衰经既除大事既襄乃来天关领袖诸生于乎冢山六旬遘疾二竖为殃归欤不归舆疾而杭旬起复踣昊昊彼苍福善祸淫盗跖延长于乎冢山临终遗词昼夜如常云见天理不见疾伤于乎冢山惜也入室而始升堂朝闻夕死亦复何妨兹率同志寓奠一觞于乎哀哉冢山尚其歆此谒奠罗浮四贤祠文维嘉靖三十四年岁次乙卯正月丁酉朔越十九日乙卯后学前南京兵部尚书湛率同志前嘉兴府知府郭应奎生儒钟景星霍与瑕王瑞旦黄应鸾等谨以脯醢牲清酌之仪祭告于濂溪周先生豫章罗先生延平李先生白沙陈先生祠下曰大道支离源远益分四贤一道共复浑沦一者无欲未发求中澄心体认自然混融佑启后人开彼群蒙高山仰止陵高厉空敬奠牲展此诚衷尚飨奠罗整庵先生文维嘉靖三十四年岁次乙卯二月丙寅朔越初九日甲戌门生前南京兵部尚书湛谨以降香一炷纱段二束托门友郭应奎奠告于尊师太子太保冢宰文庄公整庵罗先生之墓曰嗟维名德海内夙传如矩必方如规必圆作人模范以表群伦躬行若子庐山共尊弘治甲乙会试之春枫翁及公南主成均睟面盎背同试我文遂以知许私宅延亲维公具眼多士无人折节谦虚扣我云云白沙之学子传必真我虽弗类一二见闻索览手教天理超全自兹辱第公亦乞身困知有录理气未分公亦过与语似子云水也何人岂若是班岁在庚子谢政南奔拟趋函丈以聆细论役者告远抱憾于今闻有贤祠公亡犹存大公之学高公之门通家道义我心慰安感郭子归前悃未伸寓奠心曲币展词文尚飨奠欧阳母刘氏夫人文维嘉靖三十四年岁次乙卯二月丙寅朔越十日乙亥前南京兵部尚书湛谨以降香一炷金币一束寓告于钦封欧阳太夫人刘氏夫人灵筵曰嗟维夫人秉德温良笃生约庵文武材长总督两广惠及田狼生祠报享矻于大荒瓦氏请文勒碑皇皇历中外邦家之光凡所施布母泽甘棠临行百金赠我牌坊谢请移建白云书堂遐不作人母德不忘进大司空母名益扬立身行道母教愈彰圣善在阃功在庙廊不有贤母孰有贤郎孟母告逝子舆奔乡帝建祭葬贲于幽房生跻上寿没享蕃昌貤封未艾极品之章无疆之休作善百祥尚飨奠梁观光文维嘉靖三十四年岁次乙卯三月丙申朔越十一日丙午前南京兵部尚书湛谨以炷香一殽酒之奠告于故善士观光梁君之灵曰于乎观光之讣闻之后时老莫奔哭宝安之涯嗟夫观光善士也身寡逸行口寡逸言昔教子弟雅饬循循自凡莞士来学甘泉或以方人观光不然善之大者庶在斯焉孰谓一事纪纲五伦毋曰不显察流知源然则观光之为善士也夫何厚颜子昔来学失仆而归遂未究竟命也奚悲俯仰今昔感念吁欷寓奠心曲无论菲仪遣使代致观光其歆之会奠周荔湾文维嘉靖三十四年岁次乙卯四月乙丑朔越六日庚午会末前南京兵部尚书湛等谨以炷香束帛特羊牲醴粢盛庶羞之仪奠告近故会长安吉州知州荔湾周先生之灵曰呜唿岁月屡迁幽明顿异昔创会约祝圣大义上不忘君下倡友弟联属众心盖取诸萃俗风偷薄贾谊流涕挤井操戈因恬无愧数会则亲自发和气上期报君庶助化理公时同然共成胜事曾不五载公即告逝同会生恩哀伤曷已惟公忠信礼义廉耻出守名邦困穷子惠居谢公门闭户城市一经教子魁联科第五马行春世济其美荣跻上寿备臻繁祉生顺没宁何复遗报讣匍匐会奠一觞尚飨禺山书院兴工告土地文维嘉靖三十四年岁次乙卯四月乙丑朔越十五日己卯前南京兵部尚书湛谨以三牲果酒之仪昭告于禺山土地之神曰峨峨禺山番山维邻维番降灵以作多贤独此禺山汨于人寰未有受气几千百年天作地藏以遗其人神启我衷独识其真负阴抱阳粤应嶙嶙拜兹神贶感激何言吉日良时百堵孔殷维神降祥永于千春尚飨禺山书院上梁告神文维嘉靖三十四年岁次乙卯六月甲子朔越十二日乙亥前南京兵部尚书湛谨果酒三牲之仪祭告于禺山土地之神曰禺山之下祠宇亭亭既拜神贶载相我成阴阳维和栋宇聿兴天道常清地道常宁日东月西往来常明庇我后人赫赫斯声佑启无疆维平之祯尚飨会奠林素隅文维嘉靖三十四年岁次乙卯六月甲子朔越十四日丁丑会末前南京兵部尚书湛等谨以炷香束币特羊牲醴粢盛庶羞之仪奠告近故会长福建盐运副使素隅林君之灵曰呜唿岁月屡迁幽明顿异昔创会约祝圣大义上不忘君下倡友弟联属众心盖取诸萃俗风偷薄贾谊流涕挤井操戈因恬无愧数会则亲自发和气上期报君庶助化理公时同然共成胜事曾不五载公即告逝同会生恩哀伤曷已惟公乐只莆阳孔迩历参司仓储积是峙念兹懋庸特阶褒美茂荫桑梓光耀闾里嗣陟华台吏干继李爰守名邦视民如子倏副闽运今同浙使实典国课明命伊始云何长梦一寐弗起昊天不吊哲人其萎生顺没宁何复遗报讣匍匐会奠一觯尚飨甘泉先生续编大全卷之十六门人顺德何鸿校刊五言古诗龙江关檃括与诸同志临岐语留别兼似冼奕倩是别也曾君汝檀张君邦瑞吴君藩吴君麟陈君一贯苏君朮王君畿杨君成陈君锭赵君伊郑君淮徐君世礼学主忠信此外无余事中心谓之忠心中便无伪别名为至诚纯德合天地问心何能中休休无事是不信临岐言自观自然自访甘泉山留题山房我如笼中鸟促促三十年非无啄玉粒所性有不存一朝主开笼万里快孤骞脉脉念故林遥遥访名山托身贵得所终结三珠缘留题甘泉麓馆与诸生朝跻甘泉山暮憩甘泉麓临岐语斯须别绪乱心曲大道贵默成无言意自足汨汨东川水日夜注大渎粲粲桃李花成溪继来躅况有六字符何用再三渎大道靡声臭万物自发育访史燕峰玉阳山房留题曹开洞府到我得归年秉烛将入通宵望中迷去路行处有开先满地皆瑶草浑家是树灵知阅世潭静学渊泉借得一眠地都忘七洞天纪游三胜三胜者甘泉张公玉阳三洞也鸡鸣发湛渎迤逦过五桥平澜渡东泛水怪不为妖鸣桡入溪口随处有幽讨洒落观众胜玉阳乃渊薮舣舟湖陂问津津自知荒屋八九间为仲通茅茨濯缨甘泉头濯足甘泉流跏趺憩泉舍于以澄心游作诗诧张公奇怪还虚空高歌倚岩石天为起悲风驱车玉阳去第一观灵树如何藤累之一千八百水石处处光玉潭蛟龙藏安得鞭此龙为世济旱荒瑶台吾爱之玉在石中辉持献三刖足卞生徒尔为宴坐湛然堂借眠在东房诸子歌泬眠云侍我傍眠云乃所题恭甫卧室也题虎丘剑池磨剑剑器利磨心心剑神剑利一人敌心神敌万人荒哉吴王志剑术与谁论过钓台有感昔年过钓台作诗感光武乃不知故人谏议竟何取狂奴昧平生不先生与之论出处有友如文叔安忍以相负而况天下君一正万国度怀仁辅义言炳炳照今古人己性两成合内外之道孔孟所皇皇人孰知其故同冼奕倩沉汝渊黄仲通王子敦西湖泛舟访孤山由长桥至江上肩舆何翻翻晨趍钱塘门逍遥湖上舟三五同心言歌鼓中湖发四岸渺不闻孤山故无恙猿鹤可复存逋仙骨已朽湖月悬诗魂古人不可见念此令心烦乐极仍生悲维以罄芳樽访阳明先生天真精舍迢迢访天真历历登高堂洒落南高峰睥睨临钱塘地位高且深如道不可量哲人久已逝山水空遗光龟畴列方左显设天文章平生未一试千载怅相望我来增感慨久要不可忘陈词之不足继以奠心香过草萍驿作忆年逾知命趍召过草萍是时圣作初万物睹休明草木似欣若邑民暂咸宁往来二十载惴惴复兹经闾阎非故庐山川失旧青问此何为然大吏多诛征时节方白露寒气早盈庭只恐霜雪至百卉同凋零观广信南岩谒文公祠在昔紫阳子偶尔观南岩所至留胜迹仰之如神仙后贤何为尔世远定其天噫子倡斯道鸾胶续断弦一朝起祸阶众欲杀其身时贤何乃尔时在势则然古今如同天古今何异焉炯炯是非心三代见斯民我来寔感慨感慨成长言瞻像遶三匝泪下如滴泉题车盘驿一百八盘路夜半到车盘俯若入地户仰若登天门我心无俯仰中夜恒存存谒武夷五曲文公祠有序时同者秋官冼君桂奇乡进士谭生潜儒者黄生云淡谢生显王生元德也泛泛武夷舟进进五曲流恢恢大隐屏高高天柱头陟彼大雅堂展拜瞻前修失时乃有得在道不同谋是孰与仲多俎豆垂千秋我来寔仰止卜邻宅一丘仙掌所卜岩名先相招跨鹤从天游后庵名三香奠心曲形行神已留顾谓冼子辈定策与我不题梅崖为周节推琦桃李非吾爱崖君亦爱梅暗香无俗韵实鼎不凡材倾盖真如旧欣然得老怀爱梅吾自性君恰住梅崖问天有序来时八月初二日过分水岭归时初五日过分水岭各南北晴雨分截怪而问之来时分水北北雨南晴天归时分水南南雨北亦然水分地势耳雨分谁使焉若谓云致雨一山云何分若谓天区别荡荡理何研还自武夷访鹅湖书院谒朱吕二陆四先生像惜其会讲不合而去鹅湖亦蕞尔大之三四公天自并流运人须别异同无心云自在得意水潜通凭将观水术到海看无穷还自武夷道中以英雄回首是神仙之句分韵得英字今生千载下缅怀三代英大道方为公人人信其情宇宙何辽邈忽逢三五更惴惴畏人途欲语复吞声前村多荆榛虎豹尤纵横白日食人脑我车行且停又得仙字是凡不是凡是仙不是仙昔余得中路正在仙凡间自兹积阴功七十有五年中岁不如愿牢笼堕风尘恭承主嘉惠诏许归田园如复得我生感激更何言庚子八月十九日因高节推尚义冼奕倩布以道方时素王子敦游青原山云七祖坛埸近为江西诸子会讲之地也昔闻青原名未见青原境见境何如闻见之心自省青者天之清原者地之宁天地我合德上下自平成裹粮出寻原觅原了无得不如且置之复归于无极为赣州提督李南台都宪三代封诰封诰已殊遇况为岳伯君薇沾三世雨鹤绣九霄云日月褒章耀勋劳世德闻伫看更貤玉钟鼎与麒麟过梅关谒文献祠文献凿庾岭功与九河同河凿免鱼鳖岭凿免兵锋无险不负固割据无奸雄广民永安堵腰领保善终岂惟保善终风气亦渐通文运日以昌中上争污隆有功弘皇化无田俎豆空家徒千顷者过此无赧容过韶州符太守锡邀燕于燕誉楼清晓歌芙蓉卓午登燕誉搴帷临清溪列俎依瑞树枯杨见生稊千载复生意嗟彼失心人可以不言喻为君且举白徘徊四山雾王通府用邀燕于帽峰凤来之亭万里历危途芙蓉是小歇幸逢地主贤广燕开泬拍手仪凤来高歌韶石裂九鱼入馔筵两溪尊俎列乐矣忘主宾天籁天际发再燕于舜祠始了凤来燕清筵仍舜祠当门见古树宁不令人思照临犹舜日民庶尚舜遗风化日已远千古一伤悲对食不能餐感慨复奚为啸歌且回首出门泉一溪宿韶州行窝精舍帽峰下舍下有行窝初卜依二贤张余也亦期韶士过鸡冠耸然来翠华屏嵯峨九鱼与莲花双江合萦罗床敷新月光座遶清风和揽衣步前除沉吟正微酡无言自超脱乌用游无何重来眺新台天外放天歌九日与诸同志观清溪灵泉兹晨风日佳节遇登高期携我六七友依依度翠微坐窥灵泉穴喷玉与殷雷小大变倏忽消息能以时世有学时者宜以泉为师与秋官冼奕倩王通府用方时素重游南华寺自我别兹境于今廿九年陈迹如梦寐见景觉昭全梦觉有去来此意无后先后先同一天天岂外我哉一体同浑然我来拜焚香为拜乡里贤肉身如不寐吾将就正焉庚子十月七日始居朱明洞馆喜而有作二首示冼奕倩秋官刘应言贰尹诸子畴予访朱明凌晨斯板筑不谓四无邻山深又多兹子入宅初朋从宵秉烛就榻拥被吟病惫欣自足自足夫何为我生得初服玉女峙北方麻姑在西麓虾岌南临呵禁护我屋东海洪涛春鸡鸣观日浴闲从素心人时来道心曲卜得青霞洞作朱明与青霞相比为近邻虾蟆峰名嘘其气两洞生霞烟青霞朱明后朱明青霞前前后一间耳山眷云平分天地不爱宝多藏遗斯人贪固人所鄙贪山未为愆让固为美德让之恐逆天乃辟通云路乃开见日轩行馆落天华天厨引天泉再拜谢神贶吾兹毕吾缘题席光亭有序先师白沙先生慕凤凰山之胜寄题诗有借我一席光之句水得凤凰西坡建明诚书院为亭于其上以奠先生神位盖取诗语名曰席光云吾师一席光从谁借于是一声凤凰鸣五色映天地此光师自光何与他人事自性得自天无借亦无匮不离一席间天地万物备卜筑天关精舍进退嗟维谷奉诏归园田使君行仁政许与受一廛地僻东北隅窈然一洞天高阁依小山山与城楼连登高可望远三山在目前自滋游天地可以不出门柴门日长闭于以谢嚣尘浮云蔽日月亦或忘晨昏宴坐以终日潮汐入水关理棹登小艇如乘万里船多士有时来共究古人编忽焉会意处圣人亦无言夜舟罗浮道中感怀似冼奕倩潘汝济伐鼓杂鸣钲击楫迅宵征汲汲胡乃尔抚景忽自惊自我落飞云人事苦相萦不谓日月迈三春负山灵山灵似见讶风雨阻其零愧彼衡山云我心忧怔怔辛丑四月初五日晓过飞来寺拥被坐思不计行粮飘然千里有感曲江讲院岂胜南岳夙心作诗言怀使君重文教强我讲曲江曲江有讲院亭台今就荒因动南岳怀藁坐青玉台祝融与紫盖翻翻待予来云来五峰碧云去五峰寂朱陵对朱明来去在顷刻至大章沙舟中见隔江青山初起白云何物最可爱白云白如银白云何可爱初起青山根山青与云白相杂成至文中有感应理对此已茫然有怀南岳之约作诗酬觉山侍御故人知我趣与我衡山行六翮生长风意气倾洞庭北斗垂清光南山入紫冥揽结兼两室朱明与朱陵优游寻五峰玩心于神明衡山不远尧舜应不远美墙即躬逢宇宙应不远万里方寸同衡山应不远见之悠然中即此不远心大道立可通八极周瞬息何必骑苍龙将之南岳登岸度武溪过芙蓉寄觉山驱车度武溪路过芙蓉西忆我去年游旧路意皆迷去年今年人王孙芳草萋有风东南来飘飘吹我衣万里谁云远寸心以为期起脚即已到岳岭同天齐过风门关饭于三泒滩作晓出风门关问风亦何门噫气从天下飘忽疾如神而我乘风来去看南岳云举手谢人世高谢寰中尘至梯上山麓将登矣忽为大雨所阻及乏仆夫而还作诗讼梯上山神我闻梯山险石磴过百盘如架凌云梯平地入天门山高岂无灵感应讵不神七十轻千里一念衡山勤水深石啮趾历途百邅迍胡为纳大麓云雨骤漫漫仆夫欲号泣羸马拥不前回驾亦不易胜事徒空言我匪昌黎子尔愧衡山云吾将愬厚地巫咸扣天阍嗟予不度此命也亦已焉不见临河叹遗响垂千年至梯上山险雨阻不前䴗鸣发还途作神游南岳诗十一首其一始由衡山县望南岳南岳比神州衡山为赤县县前近望岳岳色已灿焕谓见不如到神通无远近远近滞形迹难与达观论其二访玄明洞玄明于衡岳奇胜是初贡仙居对朱明阴阳互藏用玄明夏避暑朱明冬过冻寒燠各以时日月迭迎送时闻景阳钟风吹过阴洞其三访朱陵洞昨宵天宇清梦去游朱陵道逢卖姜翁各不通姓名郡仙乘云来飘飘吹凤笙吹罢如叹息曲妙无人听遗音尚袅袅五峰同月明其四登岣嵝峰吾闻岣嵝峰峻绝韩公悲我欲乘云去放脚一登之孤崿峻于天两泉汇为池治之子祝子吾亦有铭诗秉烛以往观摩挲磨崖碑祝黄门鸣治曾为作书堂请予为铭刻其中其五登祝融峰我慕祝融君聪明故无匹天帝颇见嘉命治南方室我来快登临诸峰伏罗列洒落天地间化机长不歇乐矣自无为生灭自生灭其六登紫盖峰谁能张紫盖杳杳来空中双双逼人清对侍两碧瞳我来待高秋飘然御天风前驱二彩凤乘予一苍龙其七登回雁峰人言此峰高高可使回雁雁回自知时安用谩夸诞而我来登之不觉毛骨变变化随阳鸟彷佛云中见冥冥在天际弋人亦何羡其八登天柱峰天柱天之柱不柱人间屋传言天柱折女娲断鳌足于以整地维干坤一光复我来足其巅不知日月促再拜谢此神已矣从吾欲其九游青玉峰飘飘拉仙侣迢迢访名山嗤彼寰阓子面壁徒十年我持青玉杖宴坐青玉坛弄月碧海深吟风天宇寒路浩舒长啸世人犹闭关其十访胡致堂五峰兄弟故居不见李泌居懒残煨芋处五峰旧址存问讯祠前树优游南山下寒着三十度玩心何神明玩者是谁作请君一转语吾当执杖履其十一寻白沙先生书院故址先师有遗憾一岁芝三秀叹予独何为有志竟不就檃括石翁语予也寔不敏继述堂肯构怀此三十年神灵未冥佑予以逞神游吾阉即宇宙神明无极居辟我自然户同冼秋官奕倩秦教谕志道重观碧落洞石旧书院碧落后洞四大字碧落高碧落去岁来观我悬四字镌四尺强半大翠壁与丹崖表里无不可石门天凿开溪槎从下过用柔以破刚又以起予懦镌者好事谁广文郑文雅英德学教谕郑泮池过清远峡望飞来寺杳杳下曾城迢迢访名山持此无住心遨游乎两间度桂梯峻绝望衡天渺漫云游意不遂鸟飞倦知还回桡武溪驶倚棹浈阳湾愤捷过飞来回头见半云望小金山感怀望望小金山我心为一怡匪为亭馆胜一水环遶之匪为结女萝红紫绣芳蕤忆登金山寺刘贼壬申刘七反抢攘时于时发啸歌所幸将毋归今如到岸船风涛万里违往来三十载梦里徒欢悲赠莫玉泉锦衣还视京邸今伯贤中贵初见京西仓尔时从昆季翩翩童冠行之子特颖脱轻车就康庄喷薄瑾宁逆睥睨桂与张饱历夷险节甘苦吾与尝五十游燕赵锦衣归故乡存亡与美恶变化三十霜矫矫五凤雏三二羽翼长春秋两高举燕山岂擅芳大夏翔南风乳雏亦相将黄云映紫水高深与增光我下飞云榻天关一饯觞抗手各南北崇德无相忘同龚南村宿莲华洞馆遣兵莲洞夫何如青青入紫虚北斗悬室奥东溟滞襟裾鸟道行中天玉兔入尾闾穹碑高百尺天设识吾庐夫谁与共登入圣超凡徒渴饮天沆瀣饥餐碧桃余但看十丈莲莫问藕如船泛海酬西台李别驾吾爱西台翁爱人长不已爱者仁之发德量叵思议时时携酒来蜃楼观海市微吟知性情长啸划山水浴日飞上天魄渊从地起俯仰共无穷渺然念浮海还罗浮舟中遥望山色勃焉兴怀寄冼少汾庞弼唐二仙侣自我出飞云信宿别山灵岂谓倏月秋夏日斯征感此岁月驶兴逐秋风生归来铁桥水振衣还濯缨罗浮胜会与同游诸君有序辛丑八月二十日予还居青霞洞同志霍生彦纲梁生穑禄穆从而增城张生潮曾生致道梁生哲张生文海张生文济林生以良汤生价闻风而来厥明遂与十一人者由朱明登黄龙上天华谒四贤于祠下而宝安黄门王石屏侍御戴角峰如期至道遇梅花村就要与同行致祭告徘徊燕话久之乃归宿于青霞朱明之馆感而有作似同游诸君以志不忘云秋中天气清人间暑亦平兼在天华胜青霞与朱明地灵人自杰翕然集群英高歌激泬无怀坐大庭金乌有余彩银蟾耀其精天道已明示人当与流行如罗浮视修天华行窝祠宇简李太守经大夫天华有行窝祠宇报倾圯雨师何不仁胜事多遇否惕焉动予怀仁者谁料理呜唿比屋千万间可忧种种宁独此壬寅正月二十六日同方啬翁冼少汾联舟如罗浮山中有作斗柄惊回寅环视银河流幸承知己过联进罗浮舟好山春逾好矧兹好人游群仙出排云遮道问来由此中有真乐可为识者谋愿留与君住一日为千秋壬寅五月二十一日次韵汤新之泛舟赏荔之作是日同者吾兄行素翁伍春山别驾李用方惕斋躬沾甫侄伯川族孙晨乘四美载遵曲穷陂湄丹荔映三岛泛泛仍依依晷短意逾长孤舟晚更移主宾无杂言有酒斟酌之微醺兴陶陶恬淡入希夷荔色不忍擘而况伤其枝枝伤足可惜臭腐与神奇神奇岂外此此中有天机舟浮水底天天落手足中有真趣酒到君莫辞且尽今日乐明日非所私荆轲匕首见豪主为不怡齐人归女乐燔肉不至时千秋一长啸啸罢歌以诗礼庵为府学陈司训大章礼庵礼之所作所敬而已敬者德之聚何所不如是方寸在灵台廓焉配天地题潘汝济奉亲堂潘子居奉亲奉亲夫何如奉亲以安宅奉亲以广居高堂奉亲身孰与奉亲心奉身得亲逸奉心得亲忻寿李直庵封君七十六华诞诗有序惠阳太守李君石沙当三载考绩之期适其尊府封君七十六寿诞之日将归执寿觞戏彩膝下封君号直庵孔子曰人之生也直直生理也然则封君已得生生之道矣当以是寿因名演义永言成声以为侑之曲焉直庵生也直心不藏丝毫匪弦有张弛似矢无揉操老君弓未兆嵩岳祝弥高何当开寿筵才子归偷桃送方金两生还福山诗有序婺源方生瓘时素从予两京再至甘泉垂二纪矣而金生哲成继见予于福山垂五六年矣今壬寅秋九月二生不远四千里负笈而来予甚喜之亦颇劳之既而未阅两月兴言告归扣之云昔来之决学官留之不肯住未告而来今报学官怒将如之何甘泉叟曰子其归哉道也夫见面不如见心苟见心矣终日终身如在一堂虽万里之途千载之上何远哉孔子曰未之思也何远之有因作诗以归之云二子何翩翩负笈路四千奈何为势拘阅月上归船安得效缩地相见顷刻至万里即跬步相见如梦寐我有缩地方见尧在羹墙念兹倏在兹何忧山水长人为天地心无上下古今一体能感应何远近高深送章提鹾考绩之京翩翩天目客相见五羊前昔为成均彦今作督鹾贤督鹾临财地一日入百千自非伯夷操谁能免其愆子非独免愆考最且三年子独无愧怍可送子朝天何以可朝天朝天无汗颜四居吟有序甘泉子既归田里置有四居焉皆寓也一在罗浮之朱明一在西樵之大科一在天关一在甘泉未能大归宇宙之本宅且以四时分居四寓春居罗浮夏居西樵秋居天关冬居甘泉作四居吟春宜居罗浮冬宜居甘泉夏宜居西樵秋宜居天关何以谓之宜顺气无乖愆罗浮春花发西樵夏木蕃天关秋水清甘泉冬背寒四时运无穷吾以了吾缘饮冼少汾氏鹤园观烟火有感似同志名园开午宴入夜坐星轩烟火观气机有若天使然人力夺天巧天人无后先平空作雷电花鸟争喧妍万有生于无人事何足怜风波起平地毁誉虚相传周孔大圣人流言悄忧心哲人善自释赖古多此贤万变如是观而我无事焉赠司训礼庵陈子假使奉亲诗有序宝庆送司训礼庵陈子也礼庵湖广宝庆人与甘泉子有衡岳之约故诗指兴起宝庆归之衡岳焉礼庵官广庠六载学行隐然着于上下上下之间称良师儒者未能或之先也甘泉子归休岁在庚子适觉山子洪子来按于广以兴起斯文为己任檄诸郡生儒云集穗城请予开天关精舍讲圣贤心学选陈子为诸生领袖陈子时引诸生儒讲于精舍讲于城楼讲于松林之下一时翕焉兴起既乃为异己者沮之迁觉山于温州望风者附和焉道之将行将废夫子所谓命也非耶觉山既去予亦谢诸生入罗浮而陈子亦有将母之思言归归于楚矣夫君子进则善于人退则善于己虽谓之道无进退人己行废亦可也故以及时努力终焉为作诗送之而序其所以作诗之意云宝庆有佳士持铎来番山番山高齐云声落乎人寰群公为动色籍籍咸称贤嗟昔洪侍御卫道起天关诸生如云集属子领其班是时道将兴忽废亦命焉忽废亦命焉觉山去之温吾谢归罗浮子亦望楚云假彼连庠署念此菜衣班行矣各努力岁月不与延我若登衡岳寄声青玉坛寄题钱平侍御书屋因以赠之还朝书屋在平平却无路此与天平飞空或能到若得平术立使天下平尧舜幸在上天地可平成偶题陈爱菊号世闻人爱菊焉知菊爱人佳色南山下眼与意皆新岂徒意皆新新诗且入神为马平秦举人孺题寿节堂寿以言其祖母居八十四也节以言其孀母戴遗腹贞节也少游富才隽负笈来独冈独冈高齐云悬崖坐方床好问学大舜疑信在赐商余事求墨妙大书寿节堂仁寿配甘节母祖德相光有司不能旌谁将达圣皇孙谋自行道百世同显扬登天华作呈西樵方公暨诸同志将赴青霞约先拈四贤香高山切仰止百盘忘羊肠鸟道入天门云起门名与含阳门名险尽到平敞好春在上方凭虚一长啸十里闻鸾凰纵观隘宇宙目短意更长遂欲不下山三益在邻庄金牛方板筑乐与接辰光明日复云榻餐霞饥亦忘赠崔霞洞司训谢官还茂名自我归罗浮与子恣幽寻山高月色好洞杳春风深子今拂衣去令我独悲吟长啸山水碧十里鸾凰音臧氏亦徒尔命也天何心表贞诗有序夫表贞何为者也表周父陈也表周母陈之节之贞也陈为谁处士德熙缴之配周生荣宰自存之所后母也曷贞乎节尔母处乎节之艰也十六年而归德熙甫九年而德熙逝守节之艰也不孕不育异乎他节妇犹有男子子女子子者又艰也孝于舅姑睦于妯娌困而裕如又艰也育三月之犹子荣宰犹己出子孑孑相倚为命而教之从师学道又艰也钟生叔辉道之于甘泉子曰夫四艰者生人之艰也有司不能旌请予一字之荣以表贞之节以风天下焉遂诗以表之云母氏歌圣善孤节利艰贞此节良独苦歌之宁忍听十六归良人寒暑甫九更人皆有所天所天独凋零人或不有男弱女犹慰情我生独不孕孤影何伶俜人皆欲变节指天以自明独抱犹子宰方睟啼咿嘤上堂事姑舅下堂睦娌嬴历兹六十年一节独茕茕宰也向成立负笈从师行亲手为贽鹜优游甘泉清叹息此慈节乡里流芳名诸侯不能荐天子不能旌钟奇叔辉为传语歌以树风声甲辰四月十有七日入樵至二十一凡五日冥雨塞门惕焉自讼吾闻昌黎子气开衡山云自我入樵中雾雨五朝昏令人发深省无乃樵山神讶我愆来期人事多因循因循道之贼断哉葫芦缠再拜复再拜为谢大科君四月二十一日与诸生视卜云谷精舍纵观谷口水石之奇放于喷玉岩云谷樵中胜烟霞之前门迤逦大科麓通天后山旧名通天穴也高插天昔予筑烟霞遂买云谷田于兹创精舍奠祠师明禋左右飞瀑布中如泛船坐船放微酡恍左君山前西洞揖九龙南流引玉泉水石行十里喷涛昼为昏毛骨欲竦然令人忘世缘乃立云谷关开闭云谷云欲游云谷者濯足砥柱湍甲辰八月九日自西樵发南岳舟初程作朝出樵山云暮登祝融峰问之何神速此在一念中夫子示何远精意有潜通圣途虽万里谁道末由从至英德换小船作小船吟小船初逼塞良久亦自安始知容膝外长物何用宽宽者心之侈广厦与楼船愿回侈外心独以无物观至帽峰精舍坐忠信堂登息存台亭作历升忠信堂名阶端默息存亭名台入怀一水近招手群山来山水如有意绸缪讵忘怀芙蓉临曲江偏为行人开武溪道中二首朝发芙蓉馆遵行曲江曲乱河过武溪逆流戒欲速山川郁绸缪纷乱心目百凡以我观观生意自足行行武溪道山水何阻修蹊山足虎豹泳水防龙虬过第五滩吟滩以第五名可以知其它涛声如殷雷悬流如天河又如建瓶水直下不能波篙师皆竦息舟人为不歌非因访岳行宁知遇坎多存心诚敬者天险如吾何乐昌至宜章吟二首外加折为裙滩泷愤捷工武水来无路悠悠到县前山屏围匝地江庵倒窥天城郭犹自朴民风讵有迁十室多忠信从来产异贤武水来无路随行渐有通百里两山夹一苇万峰中航受三五辈篙剌弯弓同裙裈无二制即武溪峡中吾以马伏波所咏武溪词当是此溪也若与浈水合者何深之有平生壮游志兹游绝奇胜乘此上天槎星源恣游泳下看南极星仰瞻北辰近高鸟声不闻幽花色自睹武溪过百曲吟武夷有九曲天下称绝奇武溪过百曲世人曾未知人杰地乃灵以远多见遗万峰不断一水交纡穷日之力群鸟皆在下不见一鸟飞实事也想以此地高不便觅食也耶所以清高境宜与高人栖吾欲小结构于岳为中逵由陆至宜章权答宜章男子行行宜章道邂逅一男子谬唿我老爷何由至于此予讶答之云子勿误称谓我家住罗浮朱明一道士老耄近百年不自记名氏昨者祝融君寄声苦招致翩翩张紫盖渺渺驾云骑飘飘驭天风炯炯碧瞳使冥冥天际来乌用谁何是至宜章县宿普化寺承县尹章海崖季夜饮手持白羽扇头戴碧纶巾眼希全岳色身带罗浮云蔼蔼贤明府遮道问殷勤怳惚平生知夙昔游成均嘉筵就佛灯割鸡杂众珍鼓吹发碧落弦歌亦渐闻欢乐意未尽抗手别高旻以此寺在半空中也郴州下船州守黄君芝田宗器贰守钟君班田卿惕焉以予舟小且漏诗以答之泛泛郴江船亦受两三人上漏与下湿毛衣也盖身辛苦百千状吾亦甘吾心多谢二郡主无劳太殷勤过三山矶石壁甚奇峭壁天地设谁能斩削之飞砂与坠砾不见落江湄壁立几千尺彷佛是浯溪或者神磨崖与颂太平碑至衡山县宿于安宝观作谢衡山章明府铭舍舟借乘床多谢贤地主在右我后先憩我以安宝自宝还自安宇宙共今古初程已惬心何况百幽诗怀此五十年远来岂虚负脂车宵息途凌晨事高举由陆入岳过桐木里闻桂香登桐冈书堂天风吹月桂飘飘袭我裳试问此何里答云桐木冈命仆且停车登陟桐冈堂上舍杨续书堂满庭忘桂发善事本来香有司表扬之庐曰善士采花勿采枝采枝恐枝伤何以恐枝伤昔人所遗芳登祝融峰上封寺岳峰七十二特出维祝融耸立如丈人诸峰列儿童绠车上天门扳藤到上封冥冥云雾外杳杳空蒙中餐餐餐宿露飘飘御天风洒落诸天表境尽意无穷宿祝融峰我年跻八十强半怀衡山于兹惬所愿谁能不为欢雾行衣袂湿云卧衿枕寒清高万籁寂神明中夜存一声闻天鸡红日跃海门至玄明洞玄明元明宅佳名符在昔夫何志公徒先我驻飞锡邺侯非我辈藏书但周易不见煨芋人残芋来馈食昔人依曲木而我因石壁木石与之居了心了亦得小憩祝先兜率二寺祝先与兜率自合为室闾梵堂隐钟磬一径何纡竹木夹径幽山色遶前除一饭分乞米出门还踟蹰夜宿南台寺秋高感摇落名山穷日登息徒憩南台寺古风餐餐髯翁松也作人拜风伯送秋声时序既如此人当法天行卜筑紫云洞作遥遥起天柱巍巍南台下于兹结云松以卜我精舍芳邻接五峰神明见中夜诸子来端居无玩亦无舍五峰玩心神明优游南山之下余二十年同骆君举游朱陵洞洞天三十六朱明对朱陵放脚开云霞信手推天扃香炉峰名晓烟散紫盖峰名中天擎群巘纡石磴一水自泠泠揖谢朱陵君借予地一亭游方广寺鸡鸣起肃装临晨即长道惟此道长险所以凌晨度白云锁重岩方广在何处义方与仁广平平若大路世有仁义徒神境可立造题朱晦庵张南轩嘉会堂二贤并世生于此际嘉会七日与朋来酬言固尚在我生何不辰独立无朋辈忆昔阳明子相期将有待时势倏变更至今有遗悔二贤祠下树勿剪以勿败毋使我心伤心伤重感慨访黄庭观上上万松冈一径封白云入门见神像头戴莲花巾问之何为者云是魏夫人坐石尚遗迹乘云昼升天金泉有神女名曰谢自然事虽同不经睹记可异焉彼一女子耳食庙垂千年矧伊大丈夫身腐草木前见此不汗颜访邺侯书堂懒残岩不得识之有不见见之有不识邺侯与懒残识见两相得我来访其居旬日无踪迹或云险且远草莽路已塞嗟予闻此言惘然三叹息惜哉黄白衣际遇无成绩生为帝者师死同草莽域宁知死不亡大化同流易望祝融峰祝融非自高维以众峰卑卑若不敢班高若耻独为孤嵿分日月秀色连华嶷九华九嶷尧舜大事业太虚浮云移谩夸天尺五犹有天尚之去入无穷门造之无穷期望芙蓉峰芙蓉秀南天青天天然削俯瞰洞庭波照影逾灼灼花光映中天独立何超卓秋风欲动摇光焰更闪烁谁来倚当妓高坐聆天乐望石廪峰石廪不可阶无乃神之储石田不登岁石粟难疗饥安得煮石人化粟满寰区民命既蹙矣乃尚可化居化作亿万廪俯仰聊斯须望天柱峰高高天柱峰独撑天一角孤巘入云汉豪气凌碧落独立欲离群夫焉有倚着小构依其下隆栋慎挠若一望一敛襟懦夫有立卓望紫盖峰紫盖何恢恢凌空只手抬诸峰皆拱岳紫盖独不来人言然非欤玉皇朝上台可以教忠者世人徒见猜下民既暵矣举袖障炎埃谁能展此盖大庇天下哉喜蒋道林到岳嗟予有蒋子心腹于四肢斯文骨肉爱割别安可离相将入圣途二纪为襟期一为风水别蓬梗永相违心同宇宙内天亦岂远而遐哉日与月弦望亦有时今朝衡岳会悠悠慰我思卜筑衡岳劳周生自正周生忠信资昔从万里行上北京也兹侍衡岳居历险三千程晨昏供我粥旦昼为经营执侍以周旋视我亲父兄朋仆多病去之子独艰贞即此艰贞心何用不大成同蒋道林唐石泉再游衡岳诸胜纪所见于岳如有求弥旬两度游道林蒋督学善起予石唐唐子德基解冥搜拨破紫云书院洞名出迎坡桥名上桥头炎帝峰名俨尊居虹桥桥名何阻修冥冥度半云亭名回雁新寺名在云端停辀问湘南寺名载观贯道泉贯者乃何道即道贯自存高林蔽白日窥天恐不全三歃狮泉寒永谢荤血缘于以清毛骨于以清肺肝人言此泉力能去百病根吾有勿药诀所存愧未神泠泠陟上封寺名孤绝观祝融峰名左右登两台月西而日东问讯青玉坛支离已迷踪踏断会仙桥望之末由从桥北有石壁插天者乃青玉坛也雷池有灵迹百虫时归寂一番雷雨动旧蜕觅不得鸡鸣观日出护霞彩五色比常见日体新镜水晶魄纡入幽蹊石船架高崖窦从船底过跏趺讲经台台下不悟僧岩居啖草菜七十竟坐化遗塔空生苔下洞入玄明洞名放光乃别名奇石峭十丈悬崖势欲倾兜率祝先二庵名庵吟诗亦屡经前徒勿传唿惊起天鸡名峰鸣此寺一孤僧寺破无门扃予悯下车入诉予以苦情孤苦犹忍居侈欲何时盈崇廪与高栋终日且营营天柱峰名过西北窈宨寻石室遥遥祝融来南台峰名正中脉百廿退道百廿级一石所凿坡石上金牛迹云居旧名紫云峰名里归我衡岳宅归我衡岳宅复归于端默督学应君槚兵宪陈君仕贤来会于精舍诗答之紫云坐端默传报两贤来胸藏文武具身无将相才倒屣以荆识倾盖而云开餐淡令人笑深衷安可裁华筵列尊俎清论压炎埃五峰烟雾里一路坦平回王事若靡盬重约看天台赠唐石泉石泉吾爱之爱之固无比况爱石泉人推爱及于此石以砺吾心泉以漱吾齿泉流石上清可以洗吾耳从今结岁寒膏肓泉石矣冒雨入甘泉洞及上洞观诛茅治路作二奥亭有序甘泉洞在精舍之奥故其亭曰奥亭甘泉上洞又在甘泉洞之奥故其亭奥奥亭若非洞中尊谁主洞之奥谁堪坐奥亭以坐进此道讲石台名亏坐石诸子侍端默石名又有蒋子杨子周子罗子诸石挂镜石名在我背照见本来己上洞后洞名入殴虎石名小坐石名据虎岩岩名有虎常居之今虎去因名收功奥奥亭名亭面壁石名何机缄物物皆自得无臭与无声太虚亦何说万化自流行衡岳紫云洞两泉吟二首兼劳周曹二子云甘泉洞名泉名来西洞周生荣朱为引之鸣堂除东汇为东池诘屈带两厢洋洋可疗饥泉洞名木中翳东洞曹子为凿之北来遶室厨南汇为西池会流过堂厢东西厢也可濯西山薇题木庄诗有序木庄者精舍赡田之庄也在木洞故以名庄焉何名木庄旌此木之志志实乃可苗秀实自苗致流自北来泉自西至可以快心目可以灌苗地烟火三两家父子与兄弟卜三奥亭作上洞更上方西窈为昧谷云木烟萝深差可当吾欲石人以形名垂舞袖水乐以声名奏天曲步入通天门三奥最幽独曹老凤朝于试剑石名为结小茆屋土墙与土阶庶可还古俗藁坐同周生荣朱吾生吾亦足临行辟泉岩作东归临发矣顾看西岩姿此岩绝奇古尤近泉之涯熏风自南来泉声如奏丝坐听自然乐嗒然以忘饥奇踪隐千载灌莽互翳之一朝为开辟日月见光辉留别衡岳二首步出衡山门一步一回首步步还念念咸阳念何有朱陵即朱明神境化已久如何爱此山此境殆神授山灵为守关毋损我户牖明年复来居斗柄在辰卯常情一出山便是人间世夫我则不然在心不在地若以人心观居山无意志苟有道心人在凡自超诣然则何居山亦复忘所以从前欲与言口不能道意作屡梦衡岳诗自从别衡来夜夜作衡梦梦者心之思神明滞于用滞固德之贼滞山非欲纵仁者云有乐不如断迎送甘泉先生续编大全卷之十七门人顺德何鸿校刊五言古诗始卧楼居不下楼居三岛傍三岁未云卧为此夙缘婴未免尘土堕负阴而抱阳东西日月过往者吾无将来者吾不迓虚空坐中天湖山遶四座兀兀穷吾年非游则不下楼中书所见遣兴六首楼中何所近切近是三岛将船取次游岛岛风光好四岸闻拏音不知芳樽倒各百二回周天不知老楼中见刺船迤逦八五湖新湖名明湖名生意发冲湖名太湖名多波涛自兹达上湖湖名此境最清高破关勇超脱无乃在一篙楼中何所面正面大梅冲名南将船大口入风月满春衫孤帆挂浴日远影正交参欲因浮海去渺然天地间楼中何所见转盻小梅冲名西将船小口入白苹满春溪始去拨云入才深路逾迷采采日欲暮嗒然憺忘归楼中左何见矻然见独冈孤根起铁渚烽堠无烟张有洞入玄明绝顶仍山房悬崖彻夜灯书声闻洋洋楼中右何见超然见钓台江门衣钵意珍重何悠哉亦名为砥柱狂澜为之回潮落放船去潮长放船回初宿仰圣楼小楼依白石地名且近周公涯地旧名周公潭溪水迎门入贾舫趁潮回闹市好安禅缘未学如来因寻周公梦来者犹可追一日借偃仰明日非所裁罗浮道中语周明几鄠县有遗憾一年一到山而我谢官守胡乃亦复然岂为江山制复为世缘牵行将尽摆脱于此毕吾年寄邑尹何艮所名天禄白璧无价宝十袭防苍蝇一朝蒙点翳受宝独心惊所以尧舜圣业业还兢兢酒杯有鸩毒万待朝蒸邓生坤以其家君对泉别号求申引其义一物本无对对者物我分吾疑泉即我一歃通心神归去报严君移家近泉邻久之即浑化都忘泉与人乙巳六月十八田周公潭躬自插秧梦觉周公潭地名午田赐金庄报君愧无地畎亩犹不忘八十笠顶天躬理夏畦秧一一信手拈老耄不成行不成行尚可旱后怕秋霜五六月间大旱一月乃雨廿五廿六日治水堤再理稼穑通前六畦晨理樊迟稼晚筑周公堤父老以子来不日而成之敢言障狂澜小人甘自为长忧岁月晚竭力东西畦生意在一掬经纶聊在兹真种待时发六畦皆熙熙日饭止一盂终岁可无饥送冬官何善山入京善山阳明公入室弟子故诗词着焉蔼蔼何水部来自古冈州三年致良知沛然德教流亦言体天理千圣所同由理一本无二焉用更外求行矣各努力白下多此俦郁林守罗君东谷将之任来过甘泉半饷间汲汲问学嘉其素志不以官夺赠之诗幽居见心契岂伊闻足音相逢无杂言道义相与寻过门多不入知子契分深子本湖南秀七载鸣饶琴御史荐不起奇趐抢郁林愿因六月息大鹏岂凡禽将入朱明宿源头精舍到岸宿源头源头乃吾庐自兹达朱明近可州里余插柳妨前江围竹背后輋八十已任真藩篱知有无未计明日事日夕相与娱到青霞书院一年一到山见山宁厚颜山花日日发主人还未还人生期百岁余岁二十寒二十亦有限四美讵二难况逢春已阑春花好细看为郑孔新题秋泉是泉皆可爱胡为独爱秋时乎天肃清浊气为之收有似高人心夷齐乃其俦云谷双瀑布珊珊无穷休有似圣人心四时与同流若欲学此泉移家近泉头留新昌罗朝选自从幽居来人情日非昔平时称高弟过门不入室翩翩子罗子双双何拂拂江岭历三千索我樵云窟云叟熟视言世情尔反易人皆向热闹子独寻孤寂回子远游驾坐进云谷室名留百日夫仁远乎哉坐进乃自得自挽诗丙午七月十一夜在樵痰火大作几绝时灯下据案述此入山取椑随为待终焉翁翁年八十一三万化日中言三万举成数也即尽亦已足无复芥心胸昨闭烟霞关轻不与人同今归天堂生坟土骨肉等蒿蓬毁誉满天下同时并成空但恨在生时所志末由从为子未尽孝为臣未尽忠致君本无术为民没成功毁方愧瓦合直行悲途穷今则誓长往聚散大化工天道尚去来人理有始终何哉失声哭虑师迷去踪贤者或来室送客各西东小朱明洞榻上作示诸生大科入霞汉幽栖凌其巅独立群物表四顾何洒然楼居在云外床敷在楼垣夜半风雨作殷雷起山根衰翁正兀坐观我不见身鸡鸣一章示诸生鸡鸣起为善拥衾坐中思乘此夜气生丕显亦无为汤周云待旦待之乃何施不待以不先从心任化机初泛樵湖二十韵有序丙午九月七日湖自樵东北环遶东南亘五六十里其胜景未知与鉴湖何如但欠人为之品题耳山人不下山山月五缺圆今朝视匠事偶出翳门关仰天御风行俯见薄航村名湾起我泛游念舍车登画船捩柁指西湖景在人已亡啬翁勇度急水关村名亦泛江头村也流遥看悬瀑布乐尧庄名在清都四子何生滚张生周生荣朱郑生涤歌声发拏音落简洲简村洲也舟夺百村名桥勿断行人游迤逦过黄江芰荷不禁秋陆洲村名遍渚莲采实偿早收高村名湖村名两洲胜临溪门巷幽九曲来闸边村名闸低操其舷非为闸低故乘潮满则然可为盛满戒沧溟阔如天寄语趋时人势迫毋近前日暮四山苍维舟驻蓼江村名东望云谷口洞名风送泉声长十里行水石三关禁不祥归来冼足坐清景乐皆忘大科大科峰名高何如日月判来往朝日起三竿阴崖尚昧爽吾尝登日台在大科嵿俯仰极高广众峰列周遭云谷书院名一开敞可以对育物东南正长生自寿且酬三十子寿觞生年八十一八十能知非秋瓜未脱蒂多年亦奚为所幸男子身聪明无损亏又幸生中国四朝全盛时收身自卿相归来学鸱夷朱明与朱陵洞天随所之挈家入烟霞永谢世危机又幸得其门入室似有期自兹超六合无论到期颐试与诸贤约且作廿年规与钟叔辉宝潭子钟子相从为最久北游空马群就居动诸友入室得其门待化在一守坐破云谷云诸贤须领袖与郑孔新孔新爱我字字者心之画心苟有神妙不画亦自得由画以得心立造神妙域氤氲初沐时太和朱鸟迹吾欲斩茅根同子坐端默与秦幼贞吾闻有神马一日能千里历块以过都追风飙忽耳秦子千里驹龙胎见堕地简易受道资无言自超诣诸侯不能友天使不能致卜筑从云谷终始在立志秦幼贞卜筑云谷东坑作诗喜之书堂已正位东坑对西坑对待非天定人何有此名中天月圆满东西同一明可以弄月明可以吟风清风月岂去此可以观我生东林飞锡定西阿来鹤仍久已开三径求羊任送迎咎博奕如闻奕者语圣教有遗裁不有博奕者用心犹贤哉此乃穿踰心滔天起祸胎用之不如已终日宁呆呆得罪于名教天怒不可回曷不反求心为射为奕来是用以扬觯鸣鼓于两阶来者吾不拒往者吾不追丙午除夕吟除夕复除夕吾除八十一若然除不除终身竟奚得理欲互消长不损亦无益一除心地清再除政弊革三除民蠹袪四除天地辟天地既已辟万化自流易三日一梳头三日一梳头父老笑予懒鸡鸣闻栉洗无乃公大简予答父老言太简敬之反有一俨于中若懒元非慢遇利懒于货遇色懒于娴懒为德之助天地同坦坦天地既简易吾驾不可返日霾霾开白日朗日朗宿霾收二者常相寻万古空悠悠日朗如人喜霾闭如人愁喜戚以我故此念何时休纪梦丁未正月十八夜咄咄复咄咄举头见天日怪哉幺么子滔天势若失愁眉入我梦明我无阿屈一惺隔天涯聊以纪于笔纪梦正月二十四夜几夜梦若人夙怨化驯驯是怨为客感梦觉反其真以此处斯世与物何喜嗔举头见青天万事如浮云舆疾如罗浮赴约初定居樵约足迹不下山惟有罗浮念未能断往还今晨妨蹇足自往谁作难挥手拨云破舆疾出三关有约汾江彦无负古林贤人道在忠信心期安可愆能办千里志跛鳖到无前同游罗浮呈何古林侍御暨张明侯何宗远钟叔辉康用行冯元湛霍勉衷郑孔新罗浮高上耳群山何以异其中有真景欲语已忘意诸君尽胜流冠盖翕然至领略归去来归来有何事初定四时居天关尚市尘移并罗浮春春秋来看云干坤如许大何处不容身孰谓宣尼圣乘桴犹避人题满山红花乍疑点地火问是满山红何物寻常草偏承造化功媚人娇欲语胜锦妙无工但恐随朝槿飘零不耐风止诗篇天道默运化百物自生焉圣人垂至教吾亦欲无言言者心之声声出心亦迁何况韵为诗声律仍拘挛巧言及外事本心为之牵外事止不作巧言止尤愆今晨戒止诗爰作止诗篇一蒲对端默一琴亦无弦赠陈宅平督学迁湖广大参忆昔游白下与君乐过从迹若东西隔道义心已通敬敷历岭海老病卧樵中三年未班荆一旦起腾空君来穗石重君去衡山崇何以饯君行送之以长风答谢汝湖少宰平生汝湖子肮脏人莫容群公不能荐十载卧江东感慨八哀人见寄有八哀诗发愤岂无功令我连宵梦笑语梦中我久入烟霞洞名路远来何从初开壁立洞诗有序嘉靖丁未湛子既定云谷遂治玉岩厥秋七月二日将之玉岩于中路象门狮脑之间豁然得一洞焉峭壁巍峨削为芙蓉者五名曰壁立之洞环壁为湖秋冬不竭澄见鱼虾曰仍壁之湖南有奇石临溪可坐北仰天门宛入车箱谷然东缘壁而上有玉并可莲者三西连涌石岩树木森然水出其中合于大溪皆壁立之胜概也山丹水碧夺人心目若非人世境界相传千百年前石工采石积久而成隐奇踪于寻常而人莫之知韩子谓天作而地藏之以遗斯人予初未信今斯境也盖人作而天藏之以遗予者夫然后信有神明司之必待人而后显也顾予何修而得此于神天哉又何修而可答神贶哉乃与郑生孔新涤日往治事为面壁亭为澄心亭为中央亭为壁立洞门引流逾山因石为桥观花草之生意纵鸢鱼之飞跃乐而忘归遂赋诗记于石壁云步出象门东二石形如饮象水流其中踟蹰狮脑内豁然得洞幽人作石工采石所成天藏待混沌凿者谁开辟功亦大壁立入云天仍湖振坤载斩削摩青空澄涵游水类初至心若骇坐定神乃泰仰观天门高决背飞鸟外孤水中央亭与面壁对九年印不开万变吾自在且尽今日乐焉知传后代答钟一斋侍御二诗来及瑞山大巡荐举之事世有钟子期天下为知音知音久不至吾自囊吾琴吾琴囊且括山水自高深高谢子期去采药云千寻喜报洪觉山方时素将至樵二妙福山秀一身当三千潜心已深造况乃得其门路远梦魂惫不见八九年其人天下士其学百世传谁谓室是远索我樵云巅初闻喜不寐所喜非寒暄此道期坐进共入无穷天同洪觉山方时素与曾廓斋为罗浮之游遂饯别江门钓台因以为赠前日迎二妙方洪今日迎五马相见十年余乐意满天下今日送五马明日送二妙聚散罗浮云令我心悄悄我心悄以豫大道无来去饯别江上台江水常流注据康熙二十年本补字同方时素洪觉山曾廓斋何悔斋李中冈冯左山郑孔新邓粤良罗浮行望见云阴停驻不散久之即天华精舍也罗浮岂云远飞天忽神游此神岂在远只在我念头天宇晴光散天盖云阴浮中有彩霞屋花卉无冬秋问之此何境不答意悠悠喜汤九山如期携家来樵就学七十九山翁念我八十余翁语携书挈家眷来就我隐居未论相关善共谈古人书刻期以期圣之徒自兹会聚乐胜事世间无赠洪觉山方时素归福山五首行行重行行行行过峡山登山望所思大科霄汉间霄汉岂云远见之在不迁纷纷怅离别浩浩元同天行行重行行行行度庾岭是为人鬼关平地戒深阱使君有感通白猿出相迎感通亦何为不迁乃有定行行重行行行过十八滩一滩度一劫见月出平澜夷险一不迁心亨无所难我曾此放歌兹以为君言行行复行行行经铁柱观为问锁蛟人飞升乃何岸滕王迹已空苏张隔湖畔谁云死不亡啸歌复长叹行行重行行行行入星源到岸不用船拍手飞青天归来闭关坐默成在无言无言天至教四时以行焉周明几严慈二亲皆踰七十为作双寿诗父恩天盖高毋恩地与深天地恩无私何如父母心高厚无穷报且进双寿吟经始广朗阁于广朗坪阁起广朗坪坪在虚空生忽如在天下缥缈广寒城两瀑飞玉龙澎湃云端村名倾合流左遶阁循阴鸣寒泉石罅分袅袅右来引之入天厨可以煮青精非但煮青精坐使心神澄巍巍百炼冈蔽亏东方明双象山名象冈戏交鼻金鸡抱冈名未停鸡鸣象起时令我忆神京百炼自百炼龙象力其狞钟一斋柱史八十一初度之晨同时产两曾孙人间希有之庆也作诗奉贺王母降瑶池蟠桃宴曾孙柱史上寿日孙曾双璧传胜事等千古福德溢一门老夫欲起舞为公歌寿篇林镇山太守将之广南枉过西樵诗以赠别江门高弟弟蔼蔼南川翁一体见浑然允矣得其宗传家有贤子秀发自儿童足下生风云一朝蛇作龙借甚浦江政流韵柳城同圣皇重柔远俾化广南戎万里方发轫索我樵云中一笑五年梦须君有父风躬刈二首戊申十月二日同福建柯生尚迁刈禾复刈禾刈禾莫践根根下有遗穗犹得济贫人人贫尚可济国贫失所天八十甫田中投镰独惘然刈禾捷下镰勿使镰伤手伤手犹自可伤心不堪老人老易伤心地老不生草天老失雨晹举头见穹昊西樵楼垣上十月菊未开古人爱佳节重九菊花开楼陴十月半我菊方菩蕾含章不肯发深衷安可裁不从雨露滋独生霜雪堆一作如学我端默岁晏同徘徊浔冈李黄门渡海将百里陆行又五十里顾予于西樵其诚切何如其视过门不入室者何也感而赋诗因以赠之云有客平生交过门不入室何况居深山户外无人迹何其黄扉贤踰海来相觅天风开素襟一语破寥寂冥栖烟霞深喜舞云路村名窄未论泉石盟且进治安策南雄陈凤山良贵吾道中人也掌教新建甫及三载望云思亲飘然拂袖而归居栖凤之上户外如市不出者十年一旦动停云之怀不持一钱一仆只身千里来访西樵一阅月喜而赋之脱蓗新建博归来共我船凤山栖凤居不见垂十年朝望西樵云暮扣南商舷一手自持一仆不携焉鸟道悬极巘入我烟霞门言心先得与我乐经编知君进高明吾党岂无人斯文大振作岁月怕因循柯生尚迁乔可长乐士也凡游江浙金陵之间足迹半天下以求自得师每欲谒予而每每相左今年秋自古冈九山子以书送至西樵斋戒三日而问学遂入天关凡三阅月而别诗以送之闽士多及门好问惟汝贤不肯俯拾养日注书数篇周礼广大胸吾且有择焉斋戒三问道后归于无言扫除意见障云开见青天斋戒通神明一念无穷年喜蒋督学道林罗国子一泉同二蒋生至天关好客来二陵武陵茶陵相扶三四君面带衡岳色衣染洞庭云崎岖出万劫桂阳石啮人如杨墨塞路圣途为一笑入天关未暇叙寒暄亲视好颜色默坐对倏忽三千里犹疑梦中魂相期但正学斩截勿予以倦游默坐青霞送蒋道林诸君登飞云岭送子登飞云须得飞云路得路自不停不停亦不骤五步一调停十步一回顾是名为中途无前与无后洒落四百峰身到飞云处五色鸟似蒋道林罗一泉蒋叔英蒋本学及钟宝潭梁观光周自正郑孔新谢振卿同参朱明五色鸟好客来歌吟因知感应理天机何其神何以天机神一气故相亲哲哉神理妙君子以体仁游甘泉洞沿泉入甘泉泉中有幽石石上宜泉流对之心益寂石以砺吾心泉以吾齿诸君泉石人可以与于此游莲洞书院莲花洞名似莲花莫是火中生孤根立宇内二仪范其形诸山围靡靡两水长泠餐金鸡出海底鸟道中天行维其中天行是以无险倾游小华山小华与西华大小何所分究竟西华月亦是小华云云月无疆界南北本同天无穷天理教突过希夷前游石巷石巷号仙岩本在人间世一开祸福门男妇拈香至之成景致初入后院名无异因思武夷游插趐瞬息旦戊申除夕吟三王各有正除日随时名天道有常运月西日东升除夕何所除维以除奇情除情以正性日月恒真明己酉元旦吟人情爱元旦元旦日之新三王各有元为正子丑寅今日亦昨日新人非旧人吾将日日新维以奉天君同道林诸贤天关泛舟天关天所裁白云山名从天来一水暗入城群山为之回天池宜泛舟大风无怒涛因动五湖想吾岂鸱夷俦急桨花在后缓桨花无有忘情缓急间不觉花在手寄语同舟人一任操陀叟据康熙二十年本补字西樵与蒋道林诸游者西樵等山耳君来四千里一来即一去去来有何意大科见日台共坐了大事收拾到山时明日害难寄据康熙二十年本补字陵云台以处蒋道林罗一泉南岳有佳客言从二陵武陵茶陵来乌僊不识面翳门何谁山灵有夙约烟霞为之开君若憺忘归为云宿故相方啬翁宅有感借眠丞相府景在叹人非睹物深怀旧明公早见几急流知退勇孽子得归迟天道戒盈满人今已殆而曾睹圣训赐夏公持盈守满大书新创天阶精舍作樵麓有贵峰大科之初程峨峨入云汉天柱南岳峰名同峥嵘形相似也于兹作小歇天阶何乃名人谓天盖高无阶不可升岂知得其门无穷吾可陵举足踏半云亭名倏然羽翰生披云堂名逐日月忘故身天道无声臭神游不在形送南宁太守曾君归养诗有序广东远在南海之隅故学者罕至嘉靖丁未新安洪子峻之渡海而来访甘泉翁于西樵凡月而归甘泉翁乐遣之戊申武陵蒋道林卿实踰衡岳而来访西樵凡月而归甘泉翁怅留焉而不可得己酉夏漳平曾子惟馨自南宁还访于天关凡日而归甘泉翁乐遣之或问曰三子之来同也而翁于洪曾二子则乐遣之于蒋子则留之若不满意焉何居甘泉翁曰夫斯之谓道也夫道者知进退知久知尔洪子之速归祖也老母病也曾子之速归为严君在堂也拜疏而归养也若蒋子之速归无谓焉不远四千里之遥八九十老年之别为斯道千万载之计此吾之所以留之而怅怅也而洪曾二子之速其速道也吾之欢遣乎曾洪二子亦道也而怅然于蒋子亦道也所以不同也夫道孝弟而已矣今曾子之推其所以为亲之意而扩充孝弟之至通于神明光于四海事父孝故事天明事母孝故事地察天地明察神明矣尧舜之道不是过焉此之赠曾子也曾子其因徽人以吾言之洪子哉乃作五言诗一章之云鼎彝时无所用之匪时故不用自与时违水歌吟共谐嬉凤雏毛翼长云作羽抚州故政教借借在口碑暗投按剑起垂趐邕州涯道逢罗浮翁已决进退机莅邕未一载化与文翁望云忽思亲拜疏长拂衣人爵人之爵何如过五羊日扣天关屝归来见垂白一孝友即为政奚必为政为送周生荣宰为母氏贞节之京母氏贞节余扩之肃家政天地大纲常匹妇犹能正谁谓天盖高昭昭而能听仰首一鸣号自天降锡命送增城令尹李君入觐诗有序子产一章十月二句甘泉子赠邑候李君贞可入觐之京之诗也贞可莅增邑廉静简命不徇人事百姓若无官府然人皆安之己酉九月之吉郑生孔新涤以告曰父母官今应例朝觐且行有日矣请文赠焉予病不能文作古诗一章序而送之人士皆望其归之早也故诗之指系焉子产教子弟田畴为植之宓子不下堂终日惟弹丝何如李明府文雅饰吏治胜事传四境增江十咏诗君今朝天去赤子失母慈屈指计归程君行无迟迟答山西太原内泉王君远致书币翁居西城腹同志从春谷潘子抑别号于时上下交未睹君面目万里拜缄书深情见衷曲神交倾盖上忘形意已足荡荡帝遗风蔼蔼昭明俗待我生羽翰来共天池浴三事言赠旧友霍思举迁任武宣吾闻当官者三事清慎勤清为慎之本慎乃勤之根体之在天理理得三事神六政生六翮超身起青云南山寿钟宝潭有客歌南山歌之动我怀道以年而寿寿者道之阶六十而耳顺七十而心从直入自然门此寿元无穷题邓翼周乃尊渐崖号足下百尺崖渐之即平地平地与高崖于心何以异如何习危阶不去一矜字本心自坦荡圣学复如是病中援笔和答陈朗溪兵宪名仲录我本无形像如公自得师千秋长叹息五字为提撕物理虽千变知几在一时试参时义破臭腐即神奇纪梦有序嘉靖三十年十月十五夜梦先师白沙先生示以文字一卷舒之甚长梦中得其意觉而忘其言岂所谓得意忘言者乎夜梦自然翁示我以文字文字大如拳纸高亦称是卷舒数千言了了得其意自从尧舜来禹汤文武继周孔及邹轲相传有何事可得不可传人人有诸己慎斋诗有序慎斋美慎斋也掌教黄平甫行年八十老而好学慕颜路少孔子六岁之义执贽相从于天关白云之间志成己而成物为诸生领袖焉慎斋嗟慎斋慎之而不葸雍容礼义乡人情和物理少予方六岁春秋八十瓯闽辞铎归礼予执弟子白云乐从游跃马谢鞍天关日周旋斯文期共起周王同寿考退不作人矣送西洲二陈表侄上京入监诗有序甘泉洞南邻西洲村有陈希周者予母侄也号静翁乐静也长子尧典孟钦乡荐故泉州别驾次子仲协舜典侍养又次叔承禹谟也又次季赞皋谟也二子者由番庠应例入京师游北监成贤国报焉予壮之作诗以荣其行云西洲有乳凤翩翩起高翔比翼养毛羽五色成文章朝喙上林竹暮饮壁水浆时来双和鸣圣人在黄堂送汤贰守之任有序吾邑鹤峰子汤新之学于甘泉文行杰出兹由靖州荣迁登州贰守喜学政之有征而增江为有光也诗以壮其行云送子出东门髦言须一听道大本无穷行行戒自圣仕学交相优一机互感应先王不忍心斯有不忍政祝圣会和冼秋官奕倩诗意兼呈会宾诸公人为天地心天一无二三各自从躯壳尔我纷商参自兹日以离操戈起妒谗下石更交兵乐祸靡悔惭右一解纪纲一以绝人道亦胥反唇与反目手足互相残篡弒滔天祸起此一间所以春秋作只手欲回天右二解大禹泣民心吾泪亦潸然栖栖邹鲁叟周流挽狂澜发愤筑方台三日成巉岩右三解太平庆元日元者善之先诸公翕然至登拜同一钦何以同一钦萃涣古所闻众星齐拱极帝座居森严观天斯知人万心朝一元右四解忘形乐宴饮仁义从高谈指天以为证永矢毋贰焉天枢常不动地道信指南顽铁知子午何心莫同仁愿言一德心上帝常汝临右五解慈节诗有序慈节表黄进士梦说祖母梁之贤也梁归黄祖莅三年而莅亡遗命择贤之昭穆立继得衮焉亲族四凶构之讼谓莅为养子遂白于官梁受百折而志不回以死自誓终不易节正义全恩纺绩自养以厝舅姑教孙读书以致显扬肖甫之言曰吾祖母节不变于先君慈不遗于孙子孝不弛未葬之舅姑志不衰于狡计之族人皆可称也故请甘泉翁表之诗云夙驾理明诚书院因栖凤凰巅有来黄国宾肖甫得闻祖母贤于归甫三载二十失所天誓死不易节奉此临终言序贤以立继遂得子衮焉薄族纠祸起怜利不怜仁逼母诬其夫团局绝香烟百折不挠志天定多文孙敝邑风相沿郑弟与李孱同体知痛痒骨肉胡相残何时见君子流涕对长叹初宿凤凰山房二首壬子正廿七予始栖凤凰诸公赞助越旬成室堂地高万籁彻风露洒衾裳就床见诸山山色送晴光此中有真得欲语已相忘云卿就徐孺孟氏亦芳邻百代有相感何况接音尘哲人白沙先生昔神游遗我席光言古来尚亲所贵化以神至妙实在兹区区安足论明诚书院阁厨阁厨依竹底竹清厨亦清茶烟鹤不避宜烹葵藿羹辟谷不夕餐爽气通仙灵避地增城上九仞记增城九重谁能凌明诚书院柴门卜筑增城上还用柴门扃于以谢俗客入者惟诸生吾闻古大匠用材如用人善择无弃材吾仍贯旧成举废菊坡东望罗浮独立延伫欲往无由长啸凤山巅十里闻鸾凰令人轻餐淡甘心热闹场俯拾东皋翠仰见飞云光三年负五庐道路阻且长即陆谁为车涉水江无航吾且托神游因之游八方壬子二月六日由欧阳洞入罗浮至分界关作涉江向罗浮取道欧阳洞山高石囓趾云磴入天衖谁云增博界无乃普天共朱明与朱陵皆为我妙用同郴阳朱生旷铁川冯生时举宿青霞书院青霞与朱明唇齿相倚依冲虚共门路可以达吾庐此地真足乐戒心虎豹途虎豹有时灭青山色自如古灵洞伫望久之昔慕古灵洞久入我囊中今来徒怅望日暮末由从门灵何致之万有尽皆空此神如不见自问灵台翁戒心有序壬子二月十七作是月初六日予自增城趋罗浮黄龙洞未刻行释菜礼于四贤祠即暮宿于青霞初七日遄还增城东莞贼二百人已蹑予后劫杀纵横官兵捕之不获入罗浮矣亦危哉几不免于虎口六日还罗浮七日还增城翌辰伙贼至劫杀何纵横于时尚优暇题诗卢子亭归沙复天关闻之魂梦惊入山足虎豹浮海多虬鲸谁谓天地宽一身无宇宁深悼大参项瓯东孤卒途中无仆无亲欲哭无从子部相临日相知犹未全宁知顽资犹见二十年直亮我所爱受善贵为谦大海百川纳孰与作他山汲汲晚相求值予遁无言伤哉白云约叵作亦徒然壬子七月十五日夜同黄慎斋司训周启政上舍宿白云御书阁作床敷第一峰峰头更高阁超然出尘寰何用不寥廓万有声臭无中夜神明跃心在不容玩胡五峰玩心玩神明是多一玩字自然本无作送惠州守金君鉴滨入觐诗循州古循良绩最今颖川爱民如赤子无论烹小鲜余事兼管勾弹压罗浮烟黄龙与青霞予同受一倾盖即如旧爱君如爱山今君飞去去去玉皇前前席如访问莫说轩辕仙轩辕集居罗浮以自况也将至佛山念二贤吾念九曲好似我九回肠怀人隔九曲念之非他乡有时正远念神游遍八荒中思如中天美人在中央嗟哉乎美人美人安可忘右怀冼少汾吾念弼唐好如我遁上唐怀人在唐曲念之如同乡都俞事已远仪凤空回翔回翔归何时救火方皇皇嗟哉乎弼唐弼唐安可忘右怀庞弼唐壬子八月朔旦访冼子于鹤园泛舟九曲之湖书所见二首海鸟来巢吾闻思无邪思马斯马徂贤者乐鸟兽记云贤者然后乐此水鸟皆来巢感应理如此而我独邻孤萃朋祝圣盟三四已寒劳亦已焉乎哉感此愧鸟乎瑞莲三头吾闻哲人言二三不如一一蒂而三花斯莲为瑞物物然人何如焉往非学则学三于万殊学一于太极玩理不玩形此之谓知易送张浮峰宪长入觐浮峰有佳客衣葛怀珠璧昔作阳明徒今总皋陶职昨宵贯城明朝天动行色带雨别天关随车播天泽母曰苗藁矣乃尚可将息九十老明农旱饥忧盗贼闻毁龚胜庐打破公王一黄久庵公近被烧劫慰询无他言江浙几三益王汝中钱洪甫不负拜先师兰亭有幽宅阳明公墓席上作奉惠州贰守林必仁君候仙居仙濯足人间世偃蹇来贰循惠风播千里饥餐飞云英渴饮铁桥泚倾盖道中曲折节旧门弟会当会朱明共讲平生事送广州贰守吴白湾赴部有序白湾子吴子素讲于甘泉叟今贰广守三年雅朴惠爱口不道意有长者之风甘泉子荐之不能时则利口惟贤君终不能趋时如水投石而送部之事至矣感而成诗以壮其行上客多黄金下客无黄金既已无黄金胶漆亦未深旧云乃刻子清者一二伦利口佩相印长者亦沉沦位高金亦多昔疏今曷亲濯缨见天日无愧白湾滨送武举举人李世臣赴京会试夫我赠广义李子也李子兄弟业文武之科弟世勋赞画督府广义兹赴会试必有大遇也故述其从游之雅济时之志以壮其行焉夫我开东湖扁舟共烟雨我方事西关子卧芦花渚二难业临濠东门精舍爱弟已高举去登文武科请缨系胡虏寄题陈朗溪诗有序朗溪者湖广常德兵宪陈子别号也以卷来索甘泉之言予于西樵有广朗之坪感而赋之朗溪好优游溪朗心未朗因究朗从来明月无云障照见先生心虚明极高广一溪万溪同银河同荡漾溪水日日来溪毛夜夜长此如我心生彷佛在川上潮汐自将迎我心断来往溪翁将船游只在溪下上漫兴世有阳子居人将与争席何如睢盱子十浆已馈食吾道率旷野孰谓天地窄蹈海谁予从南山郡南岳也有故宅死虎谣死虎不足擒擒之不为武前山虎生角白日食人脑负隅啸风生高手谁为捕四三共掎角乃为善冯妇寿封君质村李先生诗有序夫寿质村封君李翁何为者也身有大道后有贤嗣是以谓之寿也夫翁乃质乃村大朴大原道之大也身有大道则悠久无疆寿之至也一吾先生由心达政乃公乃平直而不矫严而不苛刚而不吐贤也胤庆超先勿替引之寿之至也诗称万寿无疆者世岂有万寿之人哉大道无穷自身而子而孙而孙孙如一人之身之长云尔也一吾先生自莅吾广由宪佥而藩参也广之士大夫民庶翕然称贤焉观贤嗣可以知贤父矣甘泉子敬而赋之云寿宾且莫喧听我歌质村维村何大朴维质何大原何以维大朴万饰皆刊落道失求之野先进之礼乐何以维大原华落果长存维硕果长存是以能求年送秋官君卢星野之京诗有序堂堂赠卢子也星野少明与少汾为友而从予游予题二少楼贻之少汾志于隐少明志于仕然而体用一原隐显一道知隐则知显矣知显斯知隐矣不相用不足以为道知隐知显而不失其时者其惟圣人乎诗人之旨微矣作堂堂堂堂伊川子谗无乡曲行赖有游杨徒时来问性命二少今游杨相期定中正一隐鹤园深一举鹏路永崇朝九万程养趐六月胜去去凌青霄行行戒深援琴送飞翰极目瞻神圣因卢希商上舍登白云诗有九龙泉之句遂九酌九龙泉与之因成诗五解赠归滁阳卢生笃实姿昔见在新泉逐鸿觅泉翁遥遥白云巅一解白云九龙口吐泉常涓涓酌以赠卢子一歃清尘氛二解再歃清毛骨三歃清心神四歃天灵见五歃同渊渊三解六歃自敦化七歃溥流行八歃天以清九歃地以宁四解天地以清宁无臭亦无声无臭而无声天一生阳精自歃乃自得吾言始足征五解日者多言八字生生未知尽处答之术者夸八字不绝而生生未知了尽处六合安能绳多寿人多辱多寿人多憎尼侨人欲杀远大何足征不如生我心生生合天灵即是无穷门何必求广成题竹山号竹吾甚爱之况在高山高高谢俗子嗔嗔之亦自劳阃两败仍梢君看梢个个冼少汾秋官见惠生得母子狸作诗答之有序明道程先生放蝎颂有曰杀之非仁放之非义予以母子狸互相为命欲放母子狸于白云故演其义云生获母子狸于时事高人赏我趣走仆携笼致小狸咿咿鸣大狸眈眈视缔玩生喜悲杀放讵仁义母子相为命未忍汤镬置恤子兼全母仁义斯为至放麑与啜羹人心一何贰解网且并生生生民物遂作诗报鹤园共究仁义旨达寿追寿三迟方明府七十一也以迟道得寿焉众人皆欲速达士爱其迟迟者道之常三月变天机元会与运世浩浩无穷期不尽三迟寿初度登古稀移居红冈新楼斯非游山泛湖不下呈知己晚筑红冈脚匪为远尘埃深旷惬自性高居有楼台舒眸南极际日月常往回无穷门是天焉有涯吾在无涯内浩浩渺难裁巷无车马迹学子时时来就床答之问不答亦已哉吾以复无言端坐同无怀不追亦不拒将迎不下台感怀答黄九皋贞女励永贞白崖高榜翼维恭近于礼始可远耻辱许聘天不移是维贞之则亲迎未合何用称妇德维兹未成妇止可心不易过此往居祀祝号谁从适忡忡此忧心青点白壁好仁不好学其蔽愚以忒蝇噫气大块忽噫气赫怒斯何由似怒学不讲而我德不修不修与不讲大圣犹自忧人身即天地无事各休休以兹遇常变无不自己求偕八子修祭先师白沙祠于白云沉痾负幽事九旬违白云悲壑餐餐憾猿鸟似相嗔今晨强舆疾先师有明禋携我八九子尽是同心人出门信所适飘然出红尘因兹欲长往谢绝男女缘渴饮九龙水饥餐山蕨根一洗荤血肠永以清心神迈迹安期上轩辕以为伦送庐陵刘郴阳何两生还家蔼蔼两生秀来自湖东西面带衡庐色衣沾江汉淄分席更问启予为发挥默翁尚默成手握神化机天道无声臭流形自四时贺诗社长春诗有序诗社长春祝长春也刘君岩泉吉之巨族也乡之亲友时之士夫贺者曰诗社长春目曰诗社长春今年六十初度之晨故曰长春祝也吾不知岩泉君而知其子学尹即如见岩泉矣何居盖子者亲之支体之遗也子闻诗人曰此某父某之诗也其子闻礼人曰此某父某之礼也其孙曾云仍亦然一气延长万寿无疆是故足征矣故为之作诗以庆焉翩翩庐陵子观海至南极南极老人星照分天关席尔气清以和尔容管以寂问是谁家子螺川岩泉侧家君寿六十颜丹发漆黑犹扣无穷门请问无疆说无疆在尔身一气继流易至诚乃悠久亦名为不息兹以通于天天寿乃平格访罗念山明府园晨出观莲湖回车入小北行行竟何之问询幽人宅幽人夫何如无怀谢知识红冈一鸡飞跬步百寻尺无事讲灌园来往忘晨夕无论蔬葵生生意亦自得逍遥起凤坊偶值罗含宅横塘门径幽荒草行潦泽坐茂移清阴观鱼度中昃有鹤报主人杯盘爱散客三人本同心一语破寥寂脱屣百里侯优入千圣域千圣岂远哉无为顺天则半酣入自然浩歌天地窄题念山念山不念山念之无留念中思是中路忘助皆坑堑日月啬明照天道并生敛克念作圣哲罔之沦昏垫克此神化几子亥中间见送胡青崖督学之江西大云起岷峨救此酷暵苦酷暵谁为之旱魃焦人土天风吹云去去作湖西雨春风桃李余长蛟锁铁柱送卢星野督学入闽卢君原志道文艺非所先及乎体用浑群哲莫京焉奉敕督八闽执我合一编德行道艺教先王以育贤二业本自一且以合为言振此无声铎突过诸藩前非但诸藩前功格于皇天送林镇山太守还宝安林子义通家从予拜诸阼同汲甘泉源亦爱章水草水草微物耳而况黄老缅怀南川公共聆江门道自出三十年遇人今一语师传遇实难唯诺神相与为山于上陵未兆千钧弩千忍亭诗书付孙润先刻石昨宵有好言喜我润孙贤公艺百忍字吾且至千焉鸿炉煅顽铁千炼千精坚自兹化有容习惯成自然犹间忍禅师引虫囓其肩忘己不有身何物横吾前镵石告后裔遵此无尤愆郭子冢山屡叹吾学得孔孟正脉其知言者乎作诗励之羡鱼叹临渊不如自结网有事而勿正勿忘勿助长有如旋螺绞中正无容枉此网密重重天地互参两仁自在其中饶舌天机上从甘泉还天关道逢陈举人钟岩黎举人瑶石昆仲梁公子见池梁兰汀昆仲为罗浮之行赠之诗朝发层城即增城也棹及暮趋仙城即省城也道逢六仙侣知是罗浮行罗浮众仙人缥缈排云迎若见轩辕子为我一寄声云行无定迹还居在春正闻陈黎梁六君罗浮舟中为海盗所惊而归作诗嘲之且定重游之期虎溪闻虎声三笑震天地六逸逢恶少回车有何事劫去罗浮峰四百三十二同我重游期明年正月是寄弼唐庞秋官吾爱弼唐子诚哉一铁汉数载居黄龙群经一以贯筮任佐应天千亩开荒畔上以充公储下以安逃窜帝咨明予刑钦恤尔予赞学政益双修始终罔或间振扬风教基新泉日泮涣诚意孚上下群公屡惊叹安得太史公为续循良传安得太史公为续循良传合一书院新城郭冢山携胡童子廓然与霍氏七龙勉衷昆仲破天荒来居之为德行道艺之学喜而赋之未收作人功九十犹惓惓周王既寿考遐以遂作人同人西野隙下院为一新两堂间四翼有如经纬文郭子携奇童七霍翕来臻忠信以为地合一之谓神大风以时发高举凌青云题易吉甫观心卷易子一心耳观之者又谁两心相觅处憧憧日往来不如两置之中思以无为勿忘与勿助此间有天机寿义宰右坡李君七十华诞诗有序大市寿李右坡也右坡坡山在右也年跻七十问学不倦甘泉九十老矣人或弃之右坡携诸郎时来听讲于天关焉喜而寿之以诗云大市藏大隐家在坡山前里闾谁过从将非五羊仙七十垂鹤发容颜如渥丹帝其谪铁拐人间住百年同郭平川暨侄尚恺霍勉衷甘宾偕黄于梧吴元科白云天运遄如流岁序忽复腊草木知归根百虫已入蛰天地尚闭藏万物所以发我在翕辟间无为自超越不因白云游焉悟天机括饮罗念山春酒于礼门堂预者郭平川方三迟钟宝潭郭粤白周明几王得四八人赋之为八仙诗春日饮春酒八榻罗八仙坐来春意生函丈皆青天未饮心先醉入口已酥然熙熙与穆穆如在羲黄前游独冈书院独冈冈之独独立颇似吾乃开二解堂廊房列学徒前望云峰云后濯铁江渚有来道林子清修讲学而同郭平川钟宝潭徐南朗霍勉斋王得四黄于梧诸贤暨侄孙汝潮禹勋游罗浮罗浮起平地游者如登天夫我异于是如履庭除间问之何能尔心近地自便作意关山阻信脚云霞穿自兹凌绝顶上有无穷门寄语诣道人亦复如是观寄题宫端松溪程君别号松影照溪水溪流影不流抱此后凋操独立凌冬秋直干撑天地密荫庇九州灵根问何为不与众芳侔寄贺南赣开府汪周潭大中丞古虔古神地衮衮来多贤新建深智囊周潭浑仁渊二贤兼大勇三德济时艰三省齐夹攻免穴何从奔君陈继周公和慎相后先世变乃风移允升大猷天甘泉先生续编大全卷之十八门人顺德何鸿校刊七言古诗题松隐殿下扇面维昔东平为善乐乐善自天匪人作畏天之威常严若畏乐相生自罔觉好善忘势亦不薄握清风动封域惜别篇与洪觉山侍御惜别别期在旦夕念之令人心恻恻所赖心同天地间不以远近形迹隔千山月出千山光万里云收天宇长吾将从此祝融去武夷见月无相忘贺中丞半洲蔡公平二南诗有序皇上建极之二十年为中丞司马半洲蔡公抚两广之三年安南逆臣弒其主公奉命讨之其春躬率大兵压境莫登庸请系颈入关降安南平丹山赵太守请序册以为贺甘泉叟赞美之海南生黎作祸杀吏公请讨之其冬躬率省兵馘其尤者降其丑类海南平徐少参胡太守请和公韵以为贺甘泉叟赞美之他日甘泉叟寓书于公曰伟公之功也夫一岁之间不数月成两大功自开国以来未之有也公之功也伟哉或曰公何以有是功也有由乎曰吾闻之功本于德公于是乎有三德焉是以两成大功何谓三德曰仁曰义曰智夫安民戢众莫大乎仁胜残正枉莫大乎义知几相时莫大乎智君子仁以为本义以行之智以神之是故功成于智智成而义义成而仁故有功而不见其功是谓仁义之兵古之聪明睿智神武不杀者夫或曰交人作逆公念玉石黎人蠢动公悯协从非公之仁乎是故有赤子之谣交人作逆数其罪慝则已黎人蠢动俘其首恶则已非公之义乎是以有万全之谣明炳乎事宜动中乎虏情格之则已非公之智乎是以有多算之谣夫具斯三德者是以愈出而愈奇百向而百利岂直以成兹二功已哉因倚元韵为小诗复叙其所以诗之意以附于薄伐之雅云楼台斧钺临边城神武不杀称天兵潢池弄兵非赤子生黎熟黎皆苍生安南甫下下海南一岁两鼓鲸波清功成古闻万骨朽轮台诸将同留名谢渐斋昆仲见访其仲将应贡北上以诗赠之谢家宝树夜生光双玉凌晨陟我堂文章衣佩交锵锵南风鬣鬣引旗长仰瞻北斗正寒芒为君引满倾离觞江湖廊庙不可忘江湖廊庙不可忘若呈琅玕叫阊阖寸心非子谁能将题衡岳奇游卷赠何生于逵吾闻衡岳有五峰十年磊磈吾胸中去春春风送我游梯上山名云雨迷行踪回车神游十一拍一拍缥缈鞭苍龙何生仙骨何神通先我飞锡驻祝融祝融君须我问讯朱明小憩待秋风何生毛骨本仙侣许执几杖还相从吾将拉子游无穷赠侯三峰宪长迁贵州中辖金陵昔望九华山九华不见三峰尊三峰棱层青不了影落吴楚长江寒到今池人想望之万家烟火待君炊古虔齐鲁争遮道岭海人骑竹马儿柏台白日飞秋霜震压强御走且僵谷前容有贪污吏不肯解印犹强梁如何中辖指南诏未终大惠移远徼他人徯庆此邦愁一家儿女异歌啸君侯君侯行迟迟天子借寇慰我思不然开府亦迁转留与他年作口碑贺周隐君佩韦先生七十一寿诗有序佩韦周先生者顺德之百望也有子曰学心从予游于罗浮西樵莲洞甘泉之间学得其要心与天理流行无往而非学可以知庭训矣号曰佩韦则知柔知刚可以成德矣盖有慕于朱韦斋矣学心将无愧于朱氏之子衍道脉以为长年矣年齿乎哉可以寿矣歌以寿之云佩韦先生从心年掉臂傲睨诸侯门步履如飞颜如丹心如铁石直如弦埙箎秩奏蔼一门庭中荆树如三田有子学心学渊源天关学者未或先君不见朱韦斋子为儒宗称大贤无论班衣戏膝前道脉延衍寿万千海屋添筹何足言表伍母袁氏节诗伍甥伍孙贤族贤言亦顾行行顾言宗族乡党称孝焉吾尝敦礼致西宾察言观行逾一年何物女子生此人来樵跪泣言复吞父亡母寡三十前唿号叩地失所天四鶵嘤邻为怜踏里索粟各纷然柏舟自誓唾小弁绩纺食力忘其贫泪痕暗滴冈头所居地名穿社里不能达大夫不得闻地为愤然天为昏泉翁八十闻其言援笔烧灯作此篇同督学蒋道林罗国子一泉二蒋生叔英本学游罗浮道中短歌因致久留之意前年与君登祝融今日共上飞云峰我年踰八君望七如此嘉会能几逢朱陵朱明本一天风花雪月将无同愿君且莫动归念无穷花鸟在春风壮蒋叔英冒夜偕周自正谢振卿登飞云顶薄暮师归不肯从昏黑七圣皆迷踪久倚门闾望不至恐陷虎口蚺腹中岂知壮志直前去穿贯兽穴飞云峰三生笑坐三生石眼轻四百归鸿蒙蒋生蒋生真士雄踏碎五岳成虚空罗浮归途罗子钟过溪马蹶濡裳诗以唁之罗生惯骑惯着跌犹然自诿马蹄囓仰面贪看罗浮云不觉马蹶濡裳试问蹶时可动心打破这敬无处寻凝然定力楚州桥一泉子钟别号何讵非天人捉笔寄何吉阳考功天曹蔼蔼何吉阳江汉滔滔思尔长思尔进修不可量我登祝融俯洞庭瞻望不及思茫茫十年不见予心伤不依韵和答李西台别驾不果白云之游独郴阳欧生策陪行奉呈昨日愆期负西台今约白云公不来肩舆舆疾耻独往郴阳欧策来追陪隔月见山而眼明况逢雨后山为青问公于山有何意忽焉欲答已忘情五言绝句走笔答柯双华佥宪双华笔端语读之乱心绪何如待高秋相约祝融去题湛渎桥何年姓此渎天设岂无因五百年来我题诗过暮津题吴颐山大参蠡南精舍图精舍生吾兴披图不自堪回辔上船去长留忆蠡南酌惠泉二首天一元生我来看第二泉平生观海意此际更渊渊我屋甘泉洞泉甘亦自同独怜生海外题品未曾逢走笔谢王嘉兴护送之使未论通家好先闻剌史贤独惭二百使空赋五言还过分水岭书所见水性本平止胡乃生怒涛势亦不得已前石后流驱题官山阁老图阁老辞天府归来即广居知公自良贵何处觅吾庐题石泉精舍图紫云在云外幽居紫云里空谷烟萝深深藏配君子题求志堂有序求志堂者桃溪周氏之子之堂也克道曩将赴试春闱过新泉遂请分席不复入京归隐于桃溪者十二年矣有终焉之意故名其堂曰求志志在焉用求求之无定方不求求便得何处是他乡题善养堂有序善养堂者桃溪周氏之子之堂也克道高谢进取既归请以善养贤母萧也亦如尹氏之母之意焉因名其堂曰善养辞禄善吾养无论尹氏贤何如养吾善兼以事吾天口占赠西岭秦子由之任呈迈有客秋到山山高月色大持赠明府行相随到呈迈题自师堂有序自师堂者甘泉翁以题其门人董氏廷瑞之堂也廷瑞寄浮屠长逃归儒为庠生有志圣学远造天关随馆甘泉从游罗浮求师之意笃矣予欲求自得师也故名其堂曰自师负笈出求师岁暮未归来宴然望灵府严师在灵台处静在静而无静在动而无动试问动静神处者谁大用润崖山泽形相隔一气本相通若识山崖体方知泽润功表弟陈希周号静翁吾爱而赋此静翁问何似静是主人翁本来元不动谁觅静时踪骏逸赠潘汝济比上会试潘子骏逸驹一日能千里行空冀北群犹云余事耳晓枕偶拈二首送陈生舜夫鸣球归诏安千里不同地万里本同天天岂在远求在君柱杖前莲洞十日居便作千年计独怜未绝扳与子坐超诣据康熙二十年本补字题郑表弟秋月号人皆爱秋月月色四时佳我目无全色宵宵见月华题鹤桥有跋华表千岁鹤飞空亦无桥桥头有高人独观千载遥跋云此甘泉子为旧门人衡山县簿杨君瀚题鹤桥别号也杨子问曰何谓独观请问其指曰独观者以我观也以我观者立我以观也立我以观则在鹤桥观鹤桥在学问观学问在官政观官政立乎千百世之下观乎千百世之上一也杨子曰敬闻命矣新春出游白石试笔四首日过人日开关始一游天运长不息新萌亦复抽初度官湖水照见旧头颅本来真面目变化复何如有一八十翁臂枯复耳鸣乘春只独往山水何餐餐上上仰圣楼举手望北辰目短意苦长咄咄多浮云答陈瑞山大巡书来仁面已见种子之喻二首瑞山有好音仁面见真种不须开花实参天由把拱枝叶非外来特达自本根善乎程伯子谷种以言仁赠郑孔新还增城遶樵为樵湖樵在湖中央谷口有子真一曲无知音信果吟信果取必者睥睨轻大人言行尚未必何以合鬼神送何古林出洞送君出洞去信手闭三关君有阳和约一阳来复还古林期以至日复来何古林别后有怀用前韵犹疑颜色在晓月照松关浩叹草黄落王孙游未还据康熙二十年本补字丁未元旦居樵立四不出关吟大暑与大寒大风与大雾四者不出门闭关养吾素据康熙二十年本补字元旦美景与良朋月白仍风清出王及游衍是谓与天行据康熙二十年本补字奉和何古林侍御三月廿日居樵二首花鸟亦何意见之而眼明鸟啼花发处对主是三清城宿宁非寂山泉亦是喧要知喧寂处动静此心然喷玉岩睡起与康用行冯元湛邓粤贤粤艮观泉因赠之喷玉惊我梦玉声何珊珊忽如仙佩过遗响落人间四子共观泉少间观我生我生本无穷是为天地精题终慕卷为安福王良辅翰臣阅空终慕卷掩卷一沉吟我有终身念卷之无处寻寄吉水罗念庵殿元宇宙寥寥外湖西有念庵念念无留念千秋一指南福建长乐柯生乔可尚迁博学士也斋戒三日尽弃其学而请学焉喜而与之诗二首问道三千程斋戒三阅日斋斋致太虚白日生尔室骑牛以问牛牛在宁他求即此斋戒心便与神明游题萧师孔乐庵师孔号乐庵此庵有何乐若了寻常心心庵半忘却与蒋道林诸贤约游西樵行期参差前后不齐独曹沙溪郡侯不约而同到山甚适喜赠小诗二首游踪独与沙溪同天风送连袂吹上大科峰大科夫何如满山红花名映虚早花须早看明日恐风送李克斋宪长迁山东方伯诗有序克斋子李子与甘泉子讲学于两京离合于廿载矣交游且难道义何若及克斋来长广宪借借有声而甘泉子遁居西樵不时出会及乎移病天关而克斋迁辖东省时适奄奄抱病不能出送若相避然则其于克斋道义之爱缱绻之情其能已乎不能已而见乎枕上二绝见区区无穷不尽之意云雨露兼霜雪皆天普至仁相台秋政肃化作薇垣春廿载天南北欣逢未尽情犹然妨伏枕不得送公行病起吟造化劳攘余留得形神在生意能复充干坤亦可即席再赠沈希周以十夜月送之既开关别将几君意送族孙必进赴配所诫言诫尔出门去门外有瞿塘吾心有坦途吾心有康壮夷险自己求天乎人何尤聪明男子身只在一回头据康熙二十年本补字邹东廓司成六十初度作三寿祝之一寿耳顺翁虚空生八风耳顺何所闻天籁鸣空二寿惟从心踰矩何处寻此矩名天则范围深三寿入良知此知本无知无知乃真知顺帝与孝子黄观英有跋夫鬻菜供母慈藩臬无蒙溪谁能为表之定海门名有跋云黄观英四十不娶独身市菜供母母病则负母而行得钱三五尽以啖母曰我岂复能娶妻妨母养乎藩臬诸公旌其门予亦以酒米劳之风时人焉题曲庄玉流本自直屈曲随城陴如玉人何在年年流玉澌题山西王内泉号内泉是我泉外尘飞不到飞尘一点无心泉本浩浩寄题乐平方子月窗三首窗中不见月月到窗生白感应有无几试问窗中客试问窗中客此作何转语光霁只在人人人有灵府人人有灵府过化尔风霆何处更仰泉万物自流形书赠户曹曾罗江罗江水淊淊君才极雄逞愿请终军缨去系单于颈喜外孙吴仲科戒酒尔贤云戒酒戒酒惟尔贤大禹恶其旨其兴也勃焉病剧言挥手谢小儿造物吾欲观大化当尽便须尽何用复悲诧题天关别画赠陈补之衮分手临对影形似犹狐疑抚影重怀人能生别后思送吕奉朝舍人来省北归干前程南风苏病骨出送奉朝行世德前程在吹嘘上帝京题陈郎主清别号主清一以清为洗世间浊君家石歼流千丈从天落题吴郎克容东白号东方之既白睡仙方展眉夕愓无遑逸不息纵天机题恒彰侄新居堂壁恒彰新润屋门对我瀛洲孙茁兰芽华应知代代侯翼励侄节夫茂夫秀夫洁夫兄弟同居共爨诗以引之节夫兄弟好曾题孝友门阖门三十口共爨到儿孙重送何生良夫还桂阳千里出求仁足迹弥三广归来无一事宝在灵台上答桂阳朱则之欧启河得白石壁澄潭作仰泉楼喜而赋之二首白石映心白临潭千仞高崖头撒手去着步得无牢心似澄潭水潭底日涓涓即此观生得何须更仰泉寄题松溪四景有序十峰之下松溪深此封君十峰程公属纩语也松溪宫端不忍忘因号松溪焉予敬而赋之十峰春景好下映松溪青可以观发育雪霁溪毛生十峰夏景好下映松溪秀可以观长养溪水浩奔凑十峰秋景好下映松溪明可以观收敛溪流肃以清十峰冬景好下映松溪渚可以观潜藏生意在尾闾甘泉先生续编大全卷之十九门人顺德何鸿校刊七言绝句诗致仕归舟过燕子矶留题刻石初飞锡杖出人间前度游人今度闲中夏劝农曾过此新秋窈窕题诗还叠韵酬冼奕倩长啸声闻塞两间纷纷万有到来闲淹留廿载成何事空载大江明月还再叠韵江阁临江指顾间江涛春天江阁闲更有破舟凌万里也能到岸得生还宿借眠庵题壁四首我与名山有夙缘今宵何宵此借眠中天月欲近人语莫是天上谪来僊延缘延缘且延缘百尺空中抱月眠一榻未曾分尔我人间天上只凡仙自知凡骨非仙缘玉佩珊珊聒我眠三更月底排云出尽是蓬莱妙众仙一笑人间已了缘白头随处曲肱眠道流火候无消息忘助闲时不是仙题张公洞千奇万怪不可睹混沌死矣谁凿之若使公能回造化不将混合此何为题甘泉精舍山下涓涓石下泉惟应与尔洗心言先生已在忘言处一任滔滔赴大川据延佑残碑复名甘泉洞亭曰甘泉亭诗残断摩挲延佑碑甘泉石下岂人为碑云有甘泉出于石下祗应题复甘泉洞笑共山灵一语之巡鹾高侍御崶走三十里顾予浙江驿相信殷勤诗以酬之骢马追寻浙水滨百年怀抱见谁真探囊欲抱长生药只恐囊中药未神偶书与武夷宫连道士庆泽擢歌歌罢夜燃灯烧竹煎茶待我清久欲黄冠归一曲借眠今日得无情再访南岩僧家二首岩里僧禅二十家岩前春夏万株花岩花落尽僧无语不道鸦归日又斜禅定诸僧终未了更须长锸作生涯若教心了亦自足肯羡钟鸣鼎食家登储潭庙临潭水观大树二首十八滩穷十八叹危途历尽此登临天地笑歌乃何意储潭潭水不如深习礼当时曾伐木蔽亏日月失阴晴不知曾有神仙过试问祠前老树精道过南康乡人陈衮世寓于此持大字乞言捉笔答之人情博爱殊乡人炯炯双眸大笔神收拾精神还性学老怀能不为君欣南康门人郭瑞旧为崇安令有治声以不得于巡按一旦弃去予与奕倩访武夷意其为山主至则行矣及过此因其求言诗以见情武夷东道是何人山得贤侯山愈神强项折腰人不见山中荣木自欣欣观庾岭白猿洞振衣千仞出梅扃万仞铁桥归濯缨异类莫言无感应白猿出洞也来迎赠方时素杨君极王子敦还乡沧溟水月照君清相逐鹏程万里行要识秋风无限意不留分榻坐朱明卜黄龙不遂上卜天华当年我卜黄龙坡山木未深云未多直向天华蹑天路飞云影里放天歌卜黄龙旧作飞云千丈阁空蒙一枕横交四百峰春景醉人归不得欲离烟火住黄龙赠伍春山别驾之岳州二首山锁千寻云万寻铁江深与铁桥深钧丝袅袅收良夜又动离歌送客吟戚里相从四十秋心期南岳许同游清风把赠看明月一路随君到岳州朱明夜坐久雨喜见月色山月圆明照八方祗应云雨蔽清光拥衾独倚朱明坐中夜蟾光已到床度黄龙登天华视四贤祠行窝之筑二首双眺银河落九天合流隔断彩云边天华别在黄龙上两栋茆椽一缕烟宿雾初收好景开觉山昨夜有碑来四贤后地无分别司马行窝御史台将游南岳至东家铺念计程途作北风浩浩卷征衣南岳苍苍入翠微去去五峰弄明月寥寥鞭凤祝融西游罗浮肩舆上望黄龙洞寄怀庞弼唐二首天华白屋黄龙里隐隐飞云两栋悬居士庞子旧曾开板筑幽期须共了前缘云起含阳也共门干坤一体本浑浑合将一点程门意四百峰头月下论入黄龙洞口迟王石屏黄门戴角峰侍御口占札札肩舆相后先闻君尚在一把莲地名行行十步九回首及早相将到洞天天关小酌姚泽山侍御天关今日为谁开白日青天豸史来鸟为放歌花为舞为公初举乐民杯喜廖子峻掌教崔来修司训至青霞洞有人款款扣柴关两马冲云夜到山秉烛唿童办茶果餐餐清话到更残登青霞冼子潘子读书台有感青霞洞里读书台台外风光为尔开山月于今几圆缺两贤何事未归来观青霞讲座石有感觉山一去浙东游讲座寥寥对晚愁山石不知时节改台前溪水自东流又云惟有源源山下水向人无语只东流喜新会学沃掌教违众不远四百里来过甘泉归似何明府何如也时辈纷纷反眼轻白头谁鼓铁江故人族子知多少惟有当年尹彦明邑城西郭巷下街屋一间切近汤子新之因卖与之诗以代券邻西郭一鸡飞小栋明诚十步违卖与汤郎知有意藩离通了即书帏次韵姚泽山大巡罗浮八咏谩品朱明七洞天论人论智不论年丹青不解传神去但写崖泉百丈悬右朱明洞青霞真人乘鹤去洞口封霞空自青又有真人来卜筑虾峰下说生生右青霞洞百丈崖头更问源珊珊流水铁桥前飞云忽被风吹散万树桃花锦一川右黄龙洞觉山泽山同爱山春来不来春又残四贤祠宇天华上司马行窝亦扁颜右天华洞飞空直上飞云顶踏断铁桥无路还公还不还心亦死纵上无山意未阑右飞云顶小石桥居天小修藤萝十丈缀悬旒玉王割与蓬莱股流落于今在海陬右小石楼大石楼居天大修玲珑积翠空中浮楼下王孙今不见斜阳输与落軥辀右大石楼铁桥桥下水翻飞信步吾行行不疑童子隔溪闻对语公今是稳是危时右铁桥次韵姚泽山侍御江门钓台之作因以赠别二首孤鸾操罢千山暮独屿即独冈也空余一老吟留与钓台无限意铁江宅前江名江水不如深无事持竿八十年有人炼石补天穿登台不尽相思处望断停云踏藓钱还宿罗浮用前韵二首三时病里妨幽事万仞峰头恣朗吟处处鸟啼芳树里千千石转白云深大舜深山茹草年荣公带索无衣穿携家定遂庞公计旧买烟霞不费钱以建古山代券付曾我山唯卿进士收管建古山深吾对关住城正在碧云间亦知曾子传家孝割与云山与我山次大学士方樵翁用濂溪韵开金牛洞之作三首喜为名山添好人万重云水自由身世间梦尽都知幻只有元初一念真江山由我不由人由我方为自在身高处振衣还洗耳落花啼鸟尽天真且免攒眉对俗人青山为枕云为身这回便得从吾乐事事从吾事事真登飞云顶用濂溪韵三首何其帝允乞余年有分天教作地仙绝境未穷心未死诸天之外有诸天丹方传得已多年未脱凡胎骨未仙末路偶逢仙侣话相期宜入无穷天自笑衰翁八十人飞云顶上访群仙天风吹衣白日暮两手捉笠行中天甲辰八月九日自西樵发南岳舟十二夜泊清远东林寺作东林寺傍看月眠月光水色浑同天此时好景说不得不是吾心未发前十三日午游登清远峡飞来寺归时曾憩半云亭屈指于今越几星重到肃容看老树人传此树阅人灵过大庙峡有感文敏霍渭曾祛大庙祠一时祛去广人疑如今妖怪寰区满争得斯人一扫之阻风宿峡中波心怪石波涛生万斛之舟不敢行系舟寂寂惊风怒伏枕漫漫听雨声至清溪观潮水山灵泉作有序清溪潮水山灵泉照府黄生朝仪绣兄弟昔年所与甘泉子之泉也或如龙蛰或如雷声倏忽无时天下之泉之灵之奇者也甲辰秋八月十八日予西游南岳过而重观焉则见其变化不测予故奇之将立石坊表之赋绝句清溪流泉天下奇变化疾徐人叵知泉头尽日观生坐翕辟天机天所为至虎榜山作怀岳诗西游脚底是青天身世萧条似老禅人世万缘挥手谢五峰明月抱云眠至韶州观曲江武溪二水合流庾郴岭下合为流到海滔滔势未休尽道源头山下出岂知升降与沉浮山气蒸为云雨亦同此理郴江口见江岸野生芙蓉江岸芙蓉如盛妆花光为色叶为裳不妨远地无人采独自临风弄晚芳耒阳道中见白鸟卑飞掠船先去若有意者有鸟翩翩贴水飞掠船历历度斜晖探看何处神君使碧玉为髀白锦衣过圆沙洲望岳怀岳于今五十年丹青形影梦中传今朝独立船头望神色何如未见前至衡州作怀祝岣嵝宪副岣嵝相期岣嵝峰我来双袖驭天风书堂独锁人何在云隔巫山几万重壁虱自讼壁虱豺狼皆囓人嗟予有患有吾身直须坐到无身处易艮其背不获其身无我无人无怨嗔重阳日同骆君举登朱陵洞最高处题名石头路滑不可度我来跨鹤御天风喷泉九月飞霜餐举袖擎天晓日红十月初一日衡岳居成作衡岳居成八十老姊相依在堂未遂长往之志念幼年得姊煮粥读书厚德未报感居岳李绩之事赋绝句言怀为姊煮粥弟燎须为弟作粥姊供书情事百年浑未报一年除半到衡庐永新诸生尹克恭龙诚史鸣辞归赠之诗三五青衿破紫云循循言自艾陵君独怜岁晚归期逼半载西铭未讲闻送禾川左孟和埙宋景贤沆祝融因答其问步步青天步步云乃谁能者是天君若言阶级超凡事青玉坛前月下闻方广寺僧圆林送藤竹二杖作方竹红藤来上方入手振之声琅琅天台有路终须到只在衰翁柱杖傍访周生自正阳清洞别业用和靖韵阳清高与太清俱朱也相从别业居若借半间云共卧不知何处是吾庐十一月初七早还与县尹章碧湖广宴高轩送短亭碧湖深似碧湖情临岐问我还山日驾鹤驱云更出迎途中寄督学蒋道林与留山居罗覃宋诸子内顾传声与道林留居诸子快登临此中真境无穷在一洞无如一洞深题竹轩卷为约宾曹凤朝文瑞卜得云居岂偶然地藏天作乃神存有人任了经营事终日无为对竹轩承应谨庵督学置酒请会于石鼓书院作衡云烂睡六十日江雨痛饮蒸湘头含情吊古忘言说石鼓无声江自流与衡州守冯南滨地新占天柱峰今人餐淡古人同黄堂已有陈蕃榻白屋能无孺子风承冯南滨太守丁巨川少府崔柏溪别驾饯于回雁寺作诗酬之别席挥毫回雁峰一翁五马二骖同片云去逐啼鸣杳五马驰驱别驾风与彭西湖典膳诗有序夜雨迷途先悲后喜邂逅西湖款待备至无虞即鹿入林中阮籍惟应哭路穷行尽源头见真境西湖歌鼓笑相逢至桂阳州作风驭云车天与游天风吹过桂阳州未知城郭人文别分付诗囊一并收有怀居岳诸子几望归途踏月歌满腔春意奈公何诸贤收拾知深浅衡岳峰头月最多过界茅岭答人言舆卒俄而向我言广东湖广界茅分而今已自通疆界东洞朱明洞天云同西洞朱陵洞天云过星子巡司倩小船东下中流赋诗甚适云千层石罅挂云軘万仞危途见雾村孤寨人言是星子中流我自出星源夜半至连州有诗与况知州一水中流两岸山满船明月只身还故人问我来何处笑指衡云天际间过鳖子峡作鳖子峡中孤舸飞寒花两岸送吾归不须傍柳寻花去自有花光映客衣夜过横石矶驿玩月作横石矶头月满身天青月白白于银莫言旧日寻常路一度经过一度新过清远与李廷清有序予自衡岳还过清远忽忆行时李廷清告我以此间父老有素不识公而梦公来又无车从闇然而至者不知何意时予游南岳正以微服而行斥去车从自买民舟无劳有司知之供之适与此梦相符吁其梦耶盖素不相识而梦则相符如此与高宗梦傅说孔子梦周公其感通之神岂不可畏也哉因以语周生自正曰知此者可以知道矣诗以纪之以示同志云先时此梦报庭清微服西游计已成今古此机神莫测老夫直欲废将迎舟至西南将还甘泉先如西樵以观云谷已穷洞府无穷意不尽幽期未了缘取道西樵看云谷徐从此周生自正之乡达甘泉广衡诗广衡二府地相连广州西至连州衡州东至临武朱明朱陵同一天两间今已通云破天纵衰翁取次眠访李鳌峰别驾于西台遍观胜景乐而有作六首见日亭前有所思祝融看日五更时一泓本体凉如水五色祥云拥护之右见日亭石泉乍见已涓涓到此栏望虎门人世但闻川上叹谁从大海问真源右观海亭乐山乐水亦人情仁智元来一体成不用游人更分别诸大踏遍又蓬瀛右仁智堂九年面壁须忘壁到了忘时又着忘忘与不忘真体九山风吹动薜萝裳右面壁亭常欲休休未得休直须见道与天游道中实体无休处何必憧憧起念头右休休亭坡老嘐嘐说瑞光谩夸北斗共光铓道人自有神光在夜夜明珠海底藏右瑞光堂据康熙二十年本补字承陈瑞山侍御闲顾江门钓台次石翁韵留诗将还朝也予以奉赠老老去元无事江月江风他自吟邂逅千里云水外相看一笑暮烟深舜日与尧年惭愧东归木榻穿白日绣衣来驻浆荒蹊今始破苔钱题扇与李庭清有跋岳道微行清远时馆人先梦泄天机相逢记得庭清语古寺东林月色辉跋云南岳道出清远云馆人先时梦湛公过此乘小舟不见鸣金鼓设驺从何也今则果然盖予方欲微服行神已知之矣庭清访予西樵共叹感通之道亦神矣哉知此者可与知道矣作诗题扇送之芦花兄行乐亭杳杳送风凉云谷新书院名深深引兴长九十六峰留我住忘归不记是他乡贺大中丞张静峰征广之东西两收奇功二首两鼓闻收两峒功旌麾摇映广西东于今已定筹边策他日麟台又属公斧钺亲临柳庆营潢池赤子合收兵若教孟子论功载归马华山是武成贺平江伯陈竹泉总戎两广奏功平江恭襄代有名赋诗横槊不谈兵百年文武传家学经略元戎始有成隐居西樵三日吟二首三日长扃天路关朱明朱陵只尺间垣上东西作两洞门寓此意近千里坐破云烟皆我闼不知何处是吾山三日一开天路关烟霞云谷非人间两洞风光相表里两生周生学心荣穗一老万重山拟筑一卧室于喷玉岩水帘之侧喷玉岩前第一关岩泉还拟屋三间兴来傍柳随花去不落前川以下山大有洞天月下吟前韵大有洞天天上关迢迢天路隔人间手攀明月有几尺海岸孤绝此何山西樵山行示周生学心刘生廷绎周生荣橞谢生锡命四子宜将四辅看上山扶上万寻峦万寻峦上千寻石撒手应知着步难楼陴两洞轩中坐对兰花三畹碧兰两洞花氤氲六合一同家馨香不受皮肤隔唿吸朝朝共日华大科峰登高诗有序丙午九日同诸生何宗远滚张廷文霍尹先任周自正荣朱郑孔新涤李侄元盛春芳六人与樵山父老十有六人又童子一人焉共登高于大科峰见日台饮酒放歌浩然有与点也之乐作诗纪之九日携壶上大科天歌一曲宣天和浴沂六七惟童冠孰与诸贤父老多丙午九月十二日新定仰辰台同周自正郑孔新谢振卿拔跻登望浩歌而归仰辰台上仰辰游一曲歌声彻九州感得圣恩深似海外臣早许作巢由忆昔与周自正忆昔同游衡岳时五峰形影日相依经画晨昏供粥罢紫云侍坐送斜晖云谷书院夹以左右二瀑布天下之奇也周生自正请予双瀑诗双眺银河落九天人言瀑布挂云边合流喷浪风雷震惊起蛟龙不得眠送何于逵北上会试番山才子富文华岭海于今第一家春到不妨学东野一日看尽长安花云谷左天泉作天作地藏人肇文天泉左右交流新莫言洙泗人天远同地同天同此人云谷九曲溪作九曲涓涓始滥觞潆流似我九回肠江湖一念能忘得曲曲还倾九百缸冠儿湘之口占奉谢冠宾何元科且成盛事云凝道堂中冠礼成三加辞确起人惊痴儿果有成人道万一能忘此日情丁未元日吟八十二回寒暑更渭川同钓不同情老人独卷丝纶坐坐到东溟月又生东莞孙明府惠茶园香茶园万瓣令君封艺向西樵第一峰大科自是长官风韵远香飘四百里长虹新春放歌已住烟霞心未死更开云谷了吾生磬声击罢烟萝合钓线收来海月明春动樵湖湖水生逸樵湖如城衰翁独坐樵十六峰齐游罗浮濂溪先生韵与同游诸贤我非随柳傍花人山外飞云云外身四百风光无觅处归来灵府有天真据康熙二十年本补字有名山几万年几人登陟几人仙莫言一览诸天尽到了诸天更有天丁未七月二日云路七父老携酒过予水帘洞共语甚适岩扉半掩水帘遮宴坐无言到日斜七老携壶出云路来看岩畔落天花小朱明洞天枕上朱明小洞抱琴眠只手还摩尺五天一曲泬漻人不和自歌自拍洪崖肩经始壁立洞用前韵天与衰翁供打眠又开面壁无穷天也须明月清风入分付吾墙只及肩水际崖头取次眠崖头天也水中天始知身在干坤里漫说干坤担在肩丁未八月十三夜枕上预留洪觉山方明谷问柳随花路四千吟风弄月有双贤西樵住过罗浮腊待得春风送子旋重阳携酒同洪侍御觉山诸生方时素何宗远钟叔辉郑孔新周明几谢振卿周昌逵方毅中登高大科峰见日台翻王摩诘韵以广方洪归念大节阳节也登高大科嵿大家兄弟大家亲三杯宙宇陶然后不记异乡何处人赠李中冈都藩起复之京九十六峰樵月光娟娟照见紫薇郎将心托月随君去去照中天北斗傍瑞鹅诗有序瑞鹅者洪子觉山畜于妙阁之鹅也妙合者甘泉子筑之西樵云谷之西坑以处洪方二子来学之合也增城林典史涌馈鹅畜之妙合闰月十日洪子赴饯大科归及妙合肩舆上见鹅奋飞于南三鸣而去由喷玉之巅东遶回翔至仍壁湖而下焉匠氏苏允余执鹅以告甘泉子讶曰噫此古未之前闻者也非希有之瑞乎命还鹅于洪子门人以问甘泉子甘泉子衍之曰夫鹅胡为而然哉夫鹅我鸟也我鸟呈瑞瑞我也我洪子也洪子其日升乎我鸟来湖得自性也其兆洪子复来乎夫地畜而天飞变化之象也夫鹅也一首而二翼两足而一尾奇偶之象也奇者阳之象也偶者阴之象也奇偶二仪之象也奇偶偶奇四象之象也而太极在其中矣触类而尽之八卦在其中矣太极两仪四象八卦大道在其中矣其为瑞兆以告文明之象岂小小耶喜而志之以诗以归洪氏天飞地畜类同殊感应神通岂谓无妙合鹅飞鸣奋趐穿云度玉喷玉泉山也过银湖壁立洞仍壁湖也鹅飞落之今名瑞鹅湖合依云谷古今殊瑞应鹅飞往事无只欠有无争太极他年应作小鹅湖新卜广朗坪云谷烟霞春尚浅北寻广朗似清都纡石径人踪绝断岸无桥俗亦无题大塾南卢祠堂采菱湾口放歌长每过卢家世德堂积善百年余庆在应知德厚有流光北京吕舍人万乐子世宽明坤病目四十不肯娶遨游四方来访西樵将之藩府勉留住喷玉岩昔贤恨不盲废早不识一字也升天牧犊不妻还姓吕前身或者是回仙岩中自有一干坤云作衣衾山作垣况有天花来作供长裾何必曳王门寄何艮所明府颇忆风流何水部钓台把酒听沧浪不知风韵今何似台自山高水自长艮所所题送汤九山还古冈山高高霄汉间常恐相携着步难收拾临归春景朝何处忆商颜鸡犬白云间希世无论古难一去独遗篁桂相看犹自见清颜捉笔谢李鳌峰别驾送迟荔甚佳色香味总闻三绝荔到名园品绝奇地远独便人不见中州何物拟伦之游罗浮怀诸贤与钟叔辉宝潭福山方谢觉山洪子来信稀鹤园冼子鹤岑车子血沾衣宝潭宝潭无愆期予登飞云从予谁朝发铁江暮铁桥铁桥铁江同一流蓬莱一股谁云遥群仙排云出相邀钱绪山秋官同诸友骆君举邓天德郭以平黄如礼黄如道钟体嘉来访甘泉三日告归予方登飞云遂与分袂诗以送之四千里路携诸友三日甘泉共一门岁晚独怜归草草飞云月下未同论和蒋道林登飞云至玉女峰而还解之留与飞云一半花来春还拟返云车挥鞭直上通云界不踏峰头未到家生天生地司生云云与天地不必分此云平生吾爱之一半飞云难让僧鳌峰李别驾暮归鹿步寄之大梅小梅放船归东洲西洲烟霞迷鳌峰丈人乘鳌去甘泉野老望歔欷送蒋道林诸君登钓台依石翁师韵二首自拜江门风月句一回一读一沉吟诸君弄月吟风去风月满身江水深腊去春来年复年江春钓石也成穿急流勇退谁堪坐似我前身亦姓钱登留后阁和道林韵超身直上空中合乌用支离百八盘多少世人平地语相轮到了岂空言即席和九山翁天阶之作九德山中有九峰九峰元是九山峰汤翁肯步陈翁武白沙先师曾藏修九德山有遗迹便是干坤第一峰韶州清溪潮水山有泉甚灵黄生经府绣送予为行窝豹谷陈太守为之立石坊增置亭宇选南华僧如昌拨田住守如昌来见予天关诗以赠之用濂溪罗浮韵潮水泉世传此泉潮消长故名头如上人灵泉洞里水云身如昌悟得泉来处便是元来面目真顾箬溪同年书来年老起抚滇南贺之箬溪何讵非渭溪年老还遭后载归祗应传与丹书训七日斋心天所为赠韶郡侯陈君豹谷考绩之京诗有序甘泉子日居西樵烟霞之洞或有告曰为良知之学者钱子绪山称韶守豹谷曰陈子几圣人矣精诚感通矣又有告于甘泉子曰豹谷子亦犹从良知之学称钱洪甫几圣人矣假年则化矣他日甘泉子入居天关则豹谷子以秩满至省共泛天湖之舟歌皇极之章语及于学则犹若有遗憾之意于绪山者而云天下古今无以踰天理之学矣或曰异哉所闻始知人之言与言于人者皆不足尽信而豹谷之慎决择则可嘉也甘泉子曰此姑置勿论今子报政矣因与子扩孟子之蕴以尽政治之善可乎曰可也请闻焉甘泉子曰夫以孟子之言尽于良知已乎曰未也有良能焉曰尽于良知良能已乎曰未也合知能而言之曰无不知爱其亲也无不知敬其兄也夫无不知者良知也爱敬者良能也此知能合一之说也曰无不知爱亲敬兄已乎曰未也不曰达之天下也乎尽之矣夫达之天下则爱其亲以爱天下之亲敬其兄以敬天下之兄而仁义不可胜用矣若夫知而不能与知能而不达则知爱其亲而杀人之亲敬其兄而杀人之兄盗贼皆有之矣可以为仁义乎夫苟达之天下则兼所爱兼所敬田政以养之学政以教之老者肉帛幼壮孝弟所以爱敬天下之亲长而亲之长之之政行以天德而行王道豹谷子之治韶优为之矣豹谷子行矣将报政于朝若恭遇前席之问当以达天下之故知能之政苍生之利泽以闻焉赠诗之指特假良知者发端也诗曰良知何似良能实实即良能是所知使君报政真何政天下知能可达之己酉三月廿五予卧病潘进士直卿槐告别索予赠言呻吟之间遂成一绝赠之还邕州直卿寻乐来东游豹谷天湖天关湖名共泛舟春尽春光须尽领明年春榜占鳌头奉和琴冈黄大巡次韵石翁钓台之作因送还朝有序琴冈先生黄侍御庐陵实学之望也奉命代巡岭南岭南士民仰琴冈夙志圣贤之学负有用之才而留心于振起斯文者也莫不倾心焉其发奸摘伏伸冤理枉泽之被于岭之表海之隅者乃其学之绪余自有口碑记之野史载之不可一一纪也戊申八月返东巡之旆枉问俗之车顾甘泉之庐共登江门钓台之上赓石翁风月之句嗟分付之珍重怅继今之何人相乐而别今年春季西巡还驻节端州寓书天关告瓜期之已及念言别之有期水方卧病呻吟呻吟之间遂成钓台之韵因预书为赠言云钓石不知游客老人人过此一登吟江门风月江门水那似琴冈得意深也须插柳记巡年东巡西民望眼穿丹心自照清江水却笑山阴爱一钱病中次九山韵公歌歌罢听吾歌意了彭殇岂在多颜氏不违三月后也须岁月得消磨水藤吴君名纯号藤川行年七十七好学不倦来访天关执弟子礼次韵二首赠之一啸天关烟雾深天君洒落坐天心藤川丈人休问我尔有昭昭上帝临眼前鱼鸟自高深万古干坤万古心客问曲肱何事乐在登临不在登临即席送何于逵北上会试微凉初动闭关眠梦到羲皇以上天客步青云惊我梦又随看榜五云边答江右刘善庵钦道乞题母墓碑泉翁笔迹刘君刻刘母坟碑老笔题倒尽贫囊事终非有所为而为送薛子为荐还揭阳绝句三叠清秋游子翩翩彷佛中离面目存莫道今人不如昔群忧初破大同言群忧初破大同言一辨鹅湖累百千人心自是闲分别宇宙何人不共天宇宙何人不共天达观天地未分前我将明月送君去此月普照无中边奉谢伦右溪银台见惠酥饼非以言诗病中遣兴耳团团如月麻如星星月和酥燮理成饼出高门还第一何如粔籹作人情和吴藤川再至天关用旧韵三首因示诸生恨山不高水不深藤川丈人偏称心再来切问知新得人有羡鱼渊不临天关洞渺春风深未到穷幽未死心一悟天开天外景与君际夜只登临抱瓮浇花岁月深花不肯发愁予心闭门卷却皋比座读易无言对至临代简寄池州李古源上舍古源眠食今何似我屋中华近到无惊报双华消息恶世间滟滪在荣途代简谢南都翰学吕巾石祝文吏曹何吉阳户曹眉溪京兆庞弼唐暨新泉诸生百四人锦轴祝文经纬吕公情同志三年积虑成谢得余年过因超六合到生生甘泉先生续编大全卷之二十门人顺德何鸿校刊七言绝句诗代简答葛子东上舍因道及唐内翰周致意二首笔端有眼观贤妇程氏葛子因知是义夫合是造端由大道鸢鱼天地贯通于凭君多谢唐荆川若泛荆川慎上船弄月吟风一条路濂溪伊洛是真传代简答沈艾陵监丞二首禾川何似成均逸又似陵湖枕上无骤雨惊回几场梦罗浮无梦到皇都罗浮无梦到皇都纵到皇都梦亦孤只有一端难忘处巢由深荷有唐虞代简寄扬州杨孝子锜维扬过客已知名孝子旧为族党称便合首科逑闵冉闭门闹市坐懵腾题何宗远铁崖别号宗远肝肠浑是铁惟应同住铁江涯沙堤前海亦名铁江世人反眼不相识廿载樵西共煮霞送宪副钱平朝贺之京诗有序钱平赴京朝贺乃征黎凯旋之七日也于经岁风尘之余复登万里骏奔之道略无几微难色可以知其大丈夫矣征黎之行平当左哨获功二千一百三十有奇视中右二哨殆将倍之平盖志于道德者则功业之盛乃出其绪余耳吾闻钱越王镠表忠之外多遗裔在江之南北平德行功业表表出人盖其苗裔欤抑其遗风遗韵有所自欤于其行也予病不能作诗聊述短句送之平不是钱王裔功载征黎岂独多去去五云瞻帝座定应前席问黎么别驾曾梅谷以足疾告归休诗以贤之别驾方当展驒足飘然托足疾归休大儒晦翁足亦跛古今不跛谁同流为何元科题其世父小山别号小山光景小山知九仞元从一篑为明月照山无大小小山榻上看盈亏追寿莲峰刘郎六十一莲郎六十重花甲泉老期颐尚岁寒共引东溟为寿盏莲华峰顶寿筵坛为何宗远题龙泉精舍龙泉元切大科邻同覆樵颠一片云尺五天中连卧榻龙泉科嵿不须分作首尾三叠送朱则之还郴阳兼似诸同志自笑铅刀不割疑不疑行处是中思四时百物皆同运我得无言送则之我得无言送则之中思元只是无思一条正正堂堂路掉臂安行更不疑掉臂安行更不疑千秋遗叹未之思即思仁在其中矣不是他乡外至之论语或门人误记夫子斯仁至矣之言恐人误以为由外而至也因以正之忆旧寄戴亚卿酬麦饭荳粥厚意雷轰七圣皆迷夜傍险冲坭江大横忽有画船装酒济能忘安道十年情能忘安道十年情方刻新题光欲生二叟生生如见访水迎山送到增城辛亥元日作我今行年八十六生平自庆平为福平时长在五中居不管双轮闲往复贺周崦山中丞擢司寇二首督府行空云一片东西瞻望爱如云一朝被召朝天去雷雨中天天下闻中丞凝不动声色仗钺东西广寇平昨夜贯城光斗极白云吟望得忘情刘郎莲峰子求予书予援笔漫兴飘然于东海之滨矣四海风光一片秋刘郎家在海东头祗应浮海乘桴去尔合从予鲁仲由九月廿日白云遣兴二首咄咄肩舆小北城雨余山色眼俱明小眉似为先生展故遣寒花一路迎乌飞兔走尚牢笼暑往寒来秋已穷何妨去访伴左拉安期右赤松送海阳李朝芳盛子顺二生还乡千里征文到五羊风飘衫袖来双双知君不止征文意静坐天关一悟堂代简寄薛竹居八十六年怀竹居一真会后定何如若知真处元无事连此真名亦破除为黄肖甫进士寿亲六十一华诞罗浮野人亦姓黄黄君家接罗浮光地仙八百从花甲眼见貤恩又大郎为梁宪甫进士寿亲禄峰六十一华诞已寿黄君又寿梁增江寿星何煌煌寿筵进士斑衣舞光映长庚万丈长喜梁宪甫黄肖甫从游白云郭尾潭头我旧游高原禄岭接潭头两甫宪甫肖甫白云供几杖悄翁一笑破群忧时有冯甥仕卿同游白云因为首尾吟以足其胜悄翁一笑破群忧况有冯甥与共游三生一派增江水一幅青天无限秋寄题黎似斋辞廪学于天关辞廪归来百揆前人人皆道似神仙践形又入天关学广大高明却似天再赠李朝芳还潮阳兼简薛竹居连珠吟主一何如念一中念中便是适朋从若言不着丝毫后天理昭昭只大公天理昭昭只大公意中了了末由从君看忘助皆无处亥子之间即是中送清远黄一山大尹致政西归成均侍我问茶陵垂趐清州觉老成西归不系莼鲈念拜状乌台即欲行辛亥腊月十八日初得上唐精舍之地于张氏以上塘作上唐盖有三唐焉帝尧为上唐李唐为中唐若五代之唐斯为下矣偶得三绝以纪其胜云白云洞口上唐村似有唐尧旧俗存凿井耕田忘帝力十家鸡犬共篱门万青一色拥柴门九曲六流同遶村山水不知行客老年年芳草游王孙马斛山如戏我前双飞蝴蝶来青天一曲泬漻人不和自歌自拍安期肩上唐庄旧名盘龙山村老云崔丞相有碑一通喜而赋此丞相龙山片石悬偶来卜筑定前缘云乡千里从徐孺旷世相知五百年嘉东莞诗有序嘉东莞者何东莞何怀云明府可嘉也学政兼优德立而政行焉上下贤之沙贝风烟接莞天政声借借到门前不知卓鲁循良政兼有风流水部贤已答赵大洲司成书意有未尽情见乎辞浩气人今贤大洲请缨盍系单于头天教远去深藏器前席他年赞大猷元明洞里亦吾庐喜共公来木石居直须坐到江河满不御流行自沛如苏门长啸意何如叹息人间几丈夫何处约君同藁坐飞云嵿上天为徒题横江草堂有序横江者吾嫡曾孙寿鲁外曾祖翁之堂也堂临横江因以为别号焉横江翁天性纯朴有葛天无怀之遗风予昔韦布游居横江者几阅月是以见横江翁如见横江焉为之赋草堂云横江风景君昔游一见横江消我愁门对横江心似水我歌浩浩万江秋修明诚书院完各以鹅酒花红劳管工仓官唐永海工房潘滔耆老李权张孔教口号凤凰鸣矣明诚开土木群工翕子来仓宰工房耆二老殷懃合得酒鹅回赠周生阶自安福无仆而来无仆无朋独自身影行潭底月三人舂粮千里求仁去到了还归自己仁归自罗浮访望翁爱峰亭题壁不用一字已升天见朱文公语罗浮回首气如仙榴皮小记回公迹会与卢公结永年仙人卢敖以况望峰翁也贰尹杨亦泉送行恋恋因念其旦旦勤事乎凤凰士民称之寓燕石作诗劳之送我迢迢鹤子铺名前晴明二月中和天凤凰山下殷懃意尽道吾增二尹贤吴举人简斋高士也乃郎进甫应阳庠生相送数十里赠之归呈其大人白面青巾拉马随数程情义自相依而翁高士髫年契不受人间爵禄縻寄观善堂院长张春冈及诸生观善堂中院长居澄心中夜坐诸儒试看坐到忘言处定有文章耀八区二业合一也寄题卢民任玉泉别号玉泉似与甘泉通风味两泉何以同及泉煮玉为甘旨始见干坤造化工送周生对阳归安福飞云月底送周郎心似月圆神似光归对廓翁邹东廓也同翫月中天普照一无方三皓与黎养真瑞鸾黄慎斋民准吴藤川纯养真八十二慎斋八十一与藤川八十三皓同时及我门八十头颅事事真白沙先生诗句老来赤子心还存吾增令尹盛剑崖自道少孤感严东溪翁教载成之而无矜伐之意也吾又感其教成剑崖以泽吾增也为作诗寿之东溪溪上隐君平济弱恩波及相城即增城也思报感恩生我等我歌聊为寿先生寄题盛贤母贞妇诗有序贞节盛母王氏者吾增明府剑崖之母也以贞节奏闻堂堂贞节达天庭小小诗篇何足称尽道显扬今有子立身行道是能谁读何东莞怀云宜民政颂而吾增邑尹盛剑崖行所无事民无能名同归于循良诗兼赠之莞政宜民有颂声增江无事民能名两贤共有循良绩他日观风一例评赠苏仁伯何于逵霍勉衷三进士之京二首赠君六字风霆咒随处体认天理更割罗浮一片云肤寸不能生万汇雷雨之动何欣欣穗城三凤翀天起五色文章光陆离我爱丹心生羽翼随君直到凤池西送刘安峰方伯考满之京二首故人分辖薇垣省能播香风十郡闻我病山中无一事朝朝犹解扫闲云外臣天贷巢由老四岳欣逢尧舜仁昨夜因公还作梦梦随公去拜枫宸奉藩伯李一吾博笑四句一韵天下一人惟一吾一吾之外更无吾反身自觅真吾看万物干坤一是吾承广西大巡东逵陈侍御下车之初即致书来问盖公学出于蒋道林有渊源矣以此正己格物而风俗化矣小诗奉寄下车谁问百年人定过桃源一问津蒋道林也无侮老成有古训扬清激浊道之神闻大巡王白巡历新会以西尽得人心追想春间饥民之变赖公筹策以定今秋又旱矣人心惶惶怀之小诗奉寄去时饥莩变危机拨乱微公人尽非巡历以西东土怨悲歌云汉望公归苏虚庵相从三十年老友也自海阳数千里来问长年之事诗以送之踏月穿云路几千扣关来问我长年故人合是苏耽后我道全归更问天郁林守邝和仲乃元博宪副之犹子而吾友松溪程学士之徒也谬称予为师祖持松溪赠良守诗访天关予喜其贤而赓之云金台金陵两都花曾共松溪翫月华郁林贤守开诗卷三世斯文共一家黄孝子观英卖菜养母四十不娶妻恐妨母食作诗表之鬻疏养母亦堪怜曾有东湖识屦钱四十不妻妨母养险啖鸭已忘天送衡阳何怀云迁应天府江宁令尹天关白日送怀云赤县神州声易闻我欲乘云还岳去凭公先报祝融君寄五川杨梦羽兵宪五川流自一川清一月光分五水明了意悬知川上叟从今不必读西铭寄文衡山内翰约同居南岳谁人不说文衡山闻说衡山开我颜我有衡山旧精舍相期月底共追扳赠王岱麓中丞送母夫人过岭昔年分部共寅清翰苑奇游抚上京道旧未终随凤翥白云翘首送君行赠增城学李东川迁大姚掌教桂阳因忆何明府临武明师迁大姚舜日高悬万里照沙溪曹太守也复起云南谣甘泉子成童时馆坡山白莲池东房嘉靖甲寅夏李氏右坡青霞父子邀饮于大钟之楼旧迹变迁惕焉感怀白莲池上觅仙踪有仙人脚迹曾听攒眉夜夜钟七十年前灯火地东寻无路白云封吴楚诸贤蒋道林因李鹑野附长子如川预致九十寿文小诗总谢远大千言同祝寿浑沦一体愧全归盈亏独有真常在永命同天共自祈晓枕怀徽州诸贤良知天理孩提爱皜皜须从暴濯寻非圣厉阶谁自梗慈湖长啸暮烟深与李三洲中丞遇于巷喜不自胜吾谓喜处即道纪之青说从蓝青过蓝三洲拜我得无惭一朝巷遇三年念天理沛然人莫参怀故司训姚子山诗书付族孙姚植之怅想子山起一经是谁帮济未成名短檠初事人皆笑宗伯先公独用情寄陈所素暨宅上诸亲徒杠欲折问舆梁定有阴功达上苍千人万人行致祝公侯万代沙村堂寄贺太仆吕巾石疏乞得归浮云过目勋华尽下惠三公定有无巾石乞归对怀玉也应多谢左偏枯题扇寄严介翁阁老把柄入手便生风一面摇时面面同感应有如躬握吐翁今握吐即周公题扇寄山西潘春谷子抑天南天北梦难通春谷风同云谷风舒卷干坤一箑耳莫教春信断来鸿题扇寄端溪彭太守兼呈王端溪宗伯一握清风弥六合此风传播到端溪无中生有如神速勿以炎凉间弃携题扇寄邹东廓司成东廓惟应更有西兼愁南北规尘迷廓清直到廓然处一握清风老手题题扇赠郭平川太守二首心平灵似水平清纯正堂前有准铭此是中都旧风教平川传播到洪城平川消息问何如只有中思是坦途奋箑无中生有处应知有有即无无题扇送平川侄尚恺小阮能随大阮游收身连理洞藏修川翁巨眼同观海家学湖西第一流百尺竿头今进步新诗题箑记春秋答李鳌峰别驾二首山在白云山更山此山天与老年闲更愁十里红尘到故着先门隔世间右答白云大隐羊城过几寒两湖三岛怕人看欲移枕席无人地直向祝融峰嵿安右答天关送大理司厅林艾陵考满复职之留都庄渠闻说道其东忠信惟君独得宗廷尉北门重锁钥青天白日送人龙书扇寄严东楼司空年侄有跋子能干父父恭君圣谕江湖亦远闻忠孝一门须刻骨老夫题箑播清芬恭闻圣谕翁曰托子家理身干国务此臣子所宜刻骨以报也因题扇寄东楼收览以此绅之义焉戏书天真上人所携罗念庵诗卷及楞严经解达磨西来无一字空余只履西归时空来空去空家宝更数他财指楞严经解作甚为如数他财亦禅家语也谓不求自得而求他人之言如数他家财物也今楞严经是也白沙翁诗云除是真僧不看经名山海上或有真寻也呵呵曾有乡道人游方归谒翁翁扣之所得道人历叙某人说某话某人说某话翁复扣之曰某是如此说尔的何说愿闻道人愕然无以应曰从来无人如此问我者盖孟子只每每说个自字何等意思上人归湘南静思待我来居南岳书院细细与尔分疏南昌吴一舟送鸣鹤赋之昂然独立我庭隅海客携来伴老夫折翼天门陶侃故事鹤右翼颇病终有疗凡今未有楚胡卢楚胡卢生血可医病鹤赠钟君斑田宪副之广右海内几家三世好广文令祖况同年叔参少参黄山蓄木不肯用历中外发斑田三世相传积庆于斑田斑田其勉之哉送刘生象龙行博施济众唐虞病枯藁焉能活辙鳞满载空言无水菽飞书留馆两侯仁南安王南雄高题翁东白别号邻翁能爱东方白喜忆通宵海底明祝融夜见浮金晕五色祥云捧日精人见日如火我见日如水祝融所见亦然生意可爱读冬官卢冠岩兴国生祠碑岿然矻立此何为先有民间口作碑百世循良谁续传青天白日照生祠续得蒋道林书付鹑野来者颇异之欲条答病未能小诗书扇代启三首毁誉存亡破两关超然自在出人寰耄期觅我身无见得失从谁作往还道大难容吾岂敢和光瓦合讵吾情孔孟共憎乡愿媚乡评中半是中行大圣方人犹不暇日干夕惕法天行老婆老去心能切口耳劳劳只送迎小诗代启通谢南北祝寿诸贤乙卯五月定超六合到生生前次诗句贤哲三千祝永龄短世息存吾守一干坤不管共清宁寄何前溪前溪之外是前川傍柳寻花我宿缘天与不忘公德处昏期通变有曾孙题扇寄何上舍何曾二子游杨辈霜雪青霞侯我门书报先时相侯于罗浮故云可是行云无定迹东风招手白云端走笔谢邓念斋太守惠佳荔荔枝三百坡翁啖四百笼来何太多颗颗念翁三百白云还写谢公歌谢江右陈医昭送五品妙丹禺山过我坭丸子分惠医身五品丹我有医心丹未试凭君传播到人寰甘泉先生续编大全卷之二十一门人顺德何鸿校刊七言律诗吊次邓念斋韵兼呈何善山大尹诸君负帝元臣已赴波天时人事奈之何江边奇石阅时旧下悲风感客多万古精忠悬日月中华大道自江河诸君剩有纲常意俎豆重开剪薜萝南岳书院枕上偶次应谨庵督学韵二首三径低回双豸入一心灯火四人同天留好客须微雨风卷残云见一松灵药由来知有待诸天此去尚无穷公程王事无休日骏马轻蹄只欲东万云长锁祝融峰千里谁教笑语同高翮岂能留白鹤小堂元未有青松墨流枉自悲丝染阮籍空闻哭路穷别鹤试弹弦尚涩停云遥望送之东留别衡山唐石泉二首何处名山可遁藏紫云天柱寄山堂清风明月为衾枕阖辟干坤共弛张静笑千峰生雾霭声闻十里如鸾凰五峰已入烟霞癖说着还家似断肠井地来时许共耕八家同井作人情约筵消得公田入木铎恭听圣教鸣灵鸟歌时红药舞钧天奏罢紫云生朱明主亦朱陵主两洞闲云互送迎舟中即席和答何艮所明府循吏千秋无续传凤凰今复见鸣时莫言王道人心远且听民谣载路辞一曲新诗闻沕穆三杯立地到希夷典刑乡里孤踪在清献当为百世师和答邓梅坡先生与尔同庚三十许江门风咏亦同春殊途达塞都归梦到底江山不负人肯信太山无绝顶更开云谷了闲身昨来耻独终行独藁坐樵云只忆君病枕和答高明黎君民怀问安短长昼夜岂须惊长与天清与地宁逆旅岂无诸客过大冬谁信一花荣形神葆合元来相亥子调和太一羹造物小儿何促狭几旬来苦老先生和答少参王敬所访黄龙洞天华书院黄龙昔绕天华宫龙去宫空石几重千载四贤开俎豆九天万里闻声钟说惺说梦嗟人世无助无忘有圣功多谢登歌水月句凌风飞锡未来同一云孤山病鹤未来同和答文衡山内翰韵紫云洞衡岳峰名口紫云台居士前身亦姓回半夜长真骑鹤过五峰明月待公来三月二月春之半千山万山花正开独立干坤谁伴侣及时相赏共追陪乙卯元日祝圣台即事步介翁大学士自述韵登台躩跞喜胡然九十逢元祝圣天炙背熙熙同舜日齐声万万颂尧年列宿中天扶帝座从吾平地作神仙明良相遇真难得九五飞龙应在田甘泉先生续编大全卷之二十二门人顺德何鸿校刊歌类游武夷九曲棹歌九章一曲歌兮歌发轫长年执柁仗忠信志学初终一以贯大圣忘食犹发愤幔亭一曲峰名此去天无尽天无尽兮路不岐第一篙兮君休认二曲歌兮歌继功或暂止息圣狂同一篙一篙至无终潜渊或跃窥见龙龙德龙德乃正中君无留盻玉女峰二曲峰名君无唾潭君肃容二歌赓兮君听聪三曲歌兮歌渐高把缆操舟下手牢架壑船三曲胜景前多怒涛一篙一篙复一篙日干夕惕犹厉如第三歌兮汝知乎四曲歌兮歌将半地位渐高流渐峻我生安危以为断一篙一篙复一篙篙篙相继不容慢金鸡四曲峰名长鸣我和歌四歌终兮为君劝五曲歌兮歌半中伏羲洞五曲洞名口观飞龙五曲峰名鸱鸮不昼鸣凤德亦峰名不为隆柱地撑天天柱峰亦峰名一篙一篙复一篙篙篙相继终有通篙篙相继终有通五歌发兮警聩聋六曲歌兮歌不息天行健兮乃天德圣人定之以无极苍屏六曲峰名之下坐面壁一篙复一篙一篙复一篙篙篙竭力不辞劳不辞劳兮力竭六歌终兮末由得七曲歌兮歌声希驻桡倚棹如深思行之不疾亦不徐天壶丘公并七曲峰名相招随一篙一篙复一篙一篙一篙复篙篙篙法莫传圣言微七歌成兮试听之八曲歌兮歌无词鼓钟岩鼓楼钟棹并八曲岩名下鬼神悲圣人何思亦何为一篙一篙复一篙一篙一篙复一篙篙篙此后不为劳倚樯独坐看溪流九曲歌兮歌不多天风为我宣天和山花当舞鸟当歌灵峰九曲峰名兀坐微吟哦为山成亏在一篑掘井九仞如泉何无所用力待旦过篙篙篙篙不住篙篙篙篙篙略逶迤九歌乱兮歌无声上天之载自流行观庾岭梅花洞歌梅关西南梅花洞玲珑奇怪地呈贡步步如闻钟鼓音怳怳若见神人动伏狮当门交两首卧麟列坐生纹纵徐观乳泉漏滴成始悟成形如积冻天地文章皆自然雕镌斧凿竟何用此洞当为天下先善卷张公难伯仲可惜不在大都间遂令零乱同草莽世间贵贱在置身美恶加损不足云韶郡符太守邀游芙蓉山歌芙蓉花发芙蓉山花光映天地间兴来冼子亦五马别驾同跻扳山中何所有玉泉井珊珊井中何所有十丈吐红烟其下何所有藕大大如船惟其大如船是生十丈莲始知万物有根本知本可与先天四人一笑下山去世间此意谁与传此意谁与传谁与传游南岳途中晚枕念丹山少汾朔至今六日渺无来耗作歌迟之二章月之朔明复生日六更矣升复升日月逾迈无留情我怀伊人渺不与我寄声长江风雨何溟溟君来不来我西行我西行兮路何之芙蓉之西西更西路堂堂兮不岐中行独复畴因依祝融洒落无朋侪望伊人兮胡不来必有以也何迟迟宁使予兮心悲以猜赠贰守中峰程君考绩之京歌并序堂中峰大夫三载秩满将之京李谭二生以庠师教诸君之意联鳌峰李别驾之赞来请赠文甘泉子曰善中峰子学于阳明公吾道义之契也不为则可夫中峰子道义之契心发乎性情情见乎辞不可已也故曰可若夫请则吾以衰朽戒文矣戒而破焉其情必逆故曰不可中峰大夫闻之辞焉夫俗吏簿书之事则或可几及至于以德化感人使民兴其同然之心则吾未之有也尚敢蕲法言乎甘泉子曰道德之化大夫有之矣乃辞而不居焉大夫之谦也夫谦德之盛也中峰大夫师事阳明公则传习焉则卫侮焉交于合志之友则如同气如骨肉焉推是心则事君尽忠可知也推是心则事父兄孝友夫妇尽义可知也嗟夫旁观于斯世风俗之偷也甚矣其惟若人乎自若人望风者之为偷而道义之化丧也自若人之背师以媚权也则化之不特一邢恕也而师传之道丧将闻中峰大夫之风以笃焉自若人之挤井下石而卖友交兵则化之不特一耳余郦生也而朋友之道丧将闻中峰大夫之风以笃焉自若人杀妻以求将也则化之不特一吴起也而夫妇之道丧将闻中峰大夫之风以笃焉自若人之谇语而紾臂也而父子兄弟之道丧则化之为秦民者滔滔也将闻中峰大夫之风以笃焉自若人之卖国以负君也则化之不特一秦桧也而君臣之道丧将闻中峰大夫之风以笃焉或曰若是其备乎则应之曰夫五德之善也同根五贼之恶也亦同根鄙夫患得患失苟患失之无所不至矣斯之谓同根是故为背师媚权之事则可为下石卖友交兵之事为下石卖友交兵之事则可为杀妻求将之事可为杀妻求将之事则可为紾臂谇语弒父与兄之事可为紾臂谇语弒父与兄之事则可为卖国负君之事夫尊师斯信友信友斯义妇义妇斯孝亲孝亲斯忠君斯之谓同根是故观一可以知其余矣观人可以知时化矣五化者大夫有之矣大夫何让焉夫中峰者中峰也中道也中道而立能者从之不能者亦已焉哉作中峰大夫赠行序而联之以诗畀诸庠师登轴而赠焉夫庠师风化之地而大夫之所作新也诗曰五马既良兮副驾骧骧冰玉相清兮与坐黄堂我衣之长兮我佩之光君今最去兮谁与翱翔天关怅怅兮念之不忘念不忘兮何如愿言归来兮毋留帝乡寿李南乡用方贤契六十一歌东林父子时所稀两世契义无或遗为人解纷亦无取乡里人今知感之乃生震器姓南乡襟怀轩豁声琅琅口如悬河惊四座面如松柏凌秋霜岭海名家能有几伦门霍门皆倒屣花甲重逢号耳顺名公大篇耀闾里排辰次第开寿筵尽楼箫鼓何喧填我聊走笔一寿之南乡续作南山篇贺院使阳谷吴君华诞歌有序广信郡侯吴子将寿其家君太医院使阳谷公七十六华诞之辰因问寿于甘泉子曰希孟也不佞敢问寿亲之道孰为大甘泉子曰大寿寿人曰如斯已乎曰大寿寿民曰如斯已乎曰大寿寿国夫三寿者天下之达寿也而年齿不与焉曰何谓寿人曰古之神农氏忧内外之感寒暑七情之交民有夭札是故尝百药制为医道以延民命后世圣人精之而良者务焉故有太医院之设府州县之医学药局以前民用延年益算非所谓寿人者乎故曰为医者必获足福有后子孙以昌祚脉以长长民侯王今之君子其姑苏吴士奇氏以之故以医道遇君百休是臻蟒玉是申其流庆仍云何谓寿民曰医后之昌长民侯王昔者尧舜之王天下也见民之有欲无主乃乱利害相攻贼灭无伦是故为之建邦启土树以君公承以大夫师长以教以养民以康宁化化生生左右成能故其民称仁寿之民今之君子其广信吴侯以之承福于家敷锡于下吏治民安扬名显亲何谓寿国国依于民民依于主保民胥康邦乃其昌祈天永命万年惟王故其国称仁寿之国今之君子吾于吴侯之治郡盖有望焉夫阳谷君者德以寿人故其征也寿民功以寿民故其究也寿国夫三寿一脉而已矣因叙而丝之以歌寓以为寿筵侑觞之雅云东日曦曦兮照阳谷君如日之升兮寿无垠无垠兮平格于天三寿齐极兮开寿筵我歌侑觞兮一唱三叹有余音寿汤九山先生七十一华诞歌有序九山子汤子民悦少有朴茂之资总发时游江门衣深衣垂大带非礼不动毅然有古人之志甘泉子见而奇之博记而能久出口诵古书记全篇滚滚不啻数百言长游邑庠有名不利于进取则自告去而当之知者每惜之今年十一月二十八日为七十一华诞之送龚沙溪宪长迁湖广右辖歌沙溪参藩今总宪袖里龙泉今百炼春生秋杀天何私白日青天人共见有脚阳春去复来广人再睹春风面帝念湖南为帝乡右辖须得千夫良简俾明公捧檄行直从岭表趍岳阳薇垣三日足甘雨湖岳为尔生辉光甘泉野老无拘束脚底洞天三十六神游衡岳四十年祝融招手坐青玉愿公无禁朱陵关鹤驭来时春草绿据康熙二十年本补字赠方伯查先生得请致仕还吴门歌有序使君赠查公穷窿也查公吾素雅也昔予为南宗伯奉命祭告祖陵于泗州查公为颖兵宪来会祭初见欢若平生开心见诚町畦不立知其人矣泗之师生请予讲学于庠查公在座焉闻之与人人欢喜可知其人矣及予休政归甘泉公不作鼓吹列仪从独乘肩舆顾予于草庐予卧不及道迎未开正门则从侧户而入登堂立读屏上书崔清献公无以嗜欲杀身无以货财杀子孙无以虐政杀民无以学术杀天下后世之训及予出则二人者欢如平生无以异于泗上之时也呜唿可以知其人矣今夫人居则出肺腑倾倒于势位之时一失势临利害则反眼若不相识反挤之井从而下石焉者比比诚如昌黎之言矣则公之势位相忘穷达不相背负岂不贤于寻常万万矣哉公位广左辖二载民皆安之若再少需焉则京堂卿相可至公不取焉忽然连上三疏得允拂袖飘然而去以方古之疏广受未知如何耳则夫世之借孔方排金门入紫闼而以骄人于白日者又何如也甘泉子叹曰因为短歌赠之而序其所以作歌之意云使君邂逅淮泗间钦予祭告祖陵山倾盖桑阴已定交町畦不立忘机关我归甘泉公省辖十载睽违如一日忽如公车顾我庐正门未开侧门入赤心置人人腹中老成自有古人风今之君子势相压予将蹈海谁予容始知平易能近民民亦感之如亲亲咸愿借寇过一载公胡求去忘斯人叫阍春夏连三疏赐一俞允千金过五湖三江月相候得归便得谁争那道傍啧啧贤大夫两疏之后讵云无归去遗安有余地有余不尽贻孙谋寿封君骆芸庄先生八十华诞歌有序芸庄先生者吾郡节推骆容山先生之严君也生于山阴隐居山阴慕山阴前辈王载风流陶养性情不为外诱优游于山水之间惟以读书教子为事贤郎容山名居敬登荐贤科来节吾郡吾郡赖之上下贤之多委之政而政平焉不有此父曷生此子及观其子益知其父芸庄其贤也已今年月日为芸庄先生八十之辰容山有王事靡盬之叹叹不得归寿也予表侄陈舜典兄弟请诗寿焉甘泉子曰寿也然而寿有大小今人称觞戏彩乃人子之疏节也若夫子以善养立身行道扬名显亲使天下称骆氏为有子乃大寿也歌以为侑觞之助焉我闻芸庄先生八十龄皓发朱颜神气清胸中珠斗罗纬经有时访戴访兰亭有时点笔写黄庭人言南极老人精不然南镇之降灵甫申世出生宁馨早攀丹桂掇其英立身行道显扬名广施善政芸香生大官委政政乃平家翁上寿寿筵成招邀刘阮揖长庚斑衣渺渺滞仙城我歌侑觞慰子情大寿善养子道能折山高歌折山在宜章县折山之高高莫俦刺天拔地人莫知由郴章平地在上游一水千里趋衡州不能一里二里五里十里急滩流等之折山之一在岳头方寸之木高岑楼始知为山不在高有人则名名则唿岳祝乃崇封禅褒精气磅礡藏灵修嗟哉为人亦如是形体心性无乃异九尺四寸食粟耳践形惟肖肖天地按韩文公序文亦只云郴岭极劳罗国子一泉子钟卜筑衡岳代成终歌一泉亦自甘泉分曾在南雍讲院闻生来奇气颇不羁阿翁祷岳神降之别后蕴借更舂容非复吴下之阿蒙顷岁携书托南台蹁跹老凤将鶵来昨书闻予筑衡岳寸木片瓦以自诺今朝挟子来托居探囊挥金宁顾余买田舍傍赡来学祠亭厢厨水沟活嗟哉之子仗义慷慨有如此喷薄夸比安足数会看奕世二业成岳神呵护天下名送思州太守朱双桥歌天目插天苕溪遥遥和气郁积不尽三江五湖头生贤毓秀多湖州有美一人朱君守正怀干者号双桥中怀耿介服美多修昔在江都治死狱不以惟富自嫌置人于非辜天心天德群疑昭三年垂翅来佐韶饥餐凤竹实渴饮曲江流帝念贤者宜治远远先怀柔双桥琴鹤即就道慷慨万里行招摇思州土民望霖雨雨不择地沛崇朝会看报政为前席鬼神不问问氓谣甘泉野老洗耳听藩臬待尔来同游何似纷纷反眼子过门不入仍相訾义士李味泉歌有序李味泉者义士也予与其父子兄弟叔侄通家友也味泉友林勿欺今年三月内一家以疫死者七八人人皆畏之味泉独忘其身医生敛死一无所避史称庚衮守人所不能守行人所不能行然衮犹周旋兄弟之难耳味泉于友其势尤难殆将过衮者欤予既扁其门复歌以表之穗城城中李味泉皇皇华冑出水门村名少年病目废举业托术岐黄广济人凤冈林子莫逆交一疫身死七八亲寻常莫敢登门问李子一一收亡存诚心疠疫不能染今贤何讵非古贤世上纷纷市道交反眼不识宁愧焉即今遁迹蓬蒿下特榜门闾为世传纪纲人伦风俗淳喜曹沙溪太守得公论稍伸暂从省短歌沙溪美人服美服平生肮脏不谐俗彤庭独立豸不偏东隅垂翅犹未复隐之来歃贪泉清成之来访美仙躅不禁直气干上官暮金不受还遭缚所赖人众天乃定公论中裁伸未足归舟白发倚门闾勿以艰难道衷曲从此重磨百炼刚刚柔变化道机熟维扬成孝子歌有序成孝子名进平日耕田养母不曾读书以孝行称甘泉子请督学给衣巾表之甘泉山杨州亦有甘泉山下成孝子白日捐身救母死母病旦夕在须臾人言人肝可以起进也持刀入密室愤捷再割肝在几刀肝旋盎有如神汤进母起子仆地梦神告以老屋茅燃灰一涂血即止我逾泉山造其庐疮痕犹带哀哀气相从拜我广陵墟尔有余师皆在尔学问灵根何必他尧舜之道孝弟耳昨日有书来问询负笈会须轻万里不须负笈挟书来立造神妙无文字约二李上白云歌李浔冈黄门郎文力可以扶九鼎九鼎之重只手扛李青霞司马嘉诗文冼少汾称之有如堕地驹千里奔逸信手拏天关翁病羸癃奄奄气息教思无穷自从一日得二子意气直上于青空区区文字不足工直欲与二子驰骤于千圣万圣四通八达天衢中葛藤斩断葫芦缠连袂跳入白云嵿上第一峰回视薨薨如蠛蠓渴饮丹井九龙泉饥采山上千岁松达观乎无始究竟以无终天地万物归玄同寿别驾欧梦月七十一华诞歌郡侯梦月子欧子逢辰六月十有二寿跻从心矩不踰幔亭高张王母里西邻有百岁母此月此日彭祖仙梦月昌期降神始始终小计八百年吾且少之何乃尔寿之大道入无穷直须悠久同天地爱牛歌感时嗟嗟觳觫君吾以子为命朝田如偶耕暮饭至夜竟有虎吼南山愁尔为吞并未晡驱下来爱至故深警念兹生人功可忍杀老病齐宣过堂时一念即王政圣人禁宰杀着之于律令谁开此厉阶作俑无后省如闻胡令尹示为民溺拯早下军饷令劫牛连乡井不日牛群空空身入贼境田芜民化贼利害谁能定何时见天吏长泪向空迸凤凰山歌增城九重仙记云凤凰山千峰万壑重重环土膏云母皆可仙罗浮西下水一边旧有凤凰止其巅见古记凤凰一鸣彻九天再鸣文明闻世间何仙崔相居相连一景胜与众乐乃全输县大夫遐百供粥饘夜梦口口称瑞贤壬子正月初九日来宿书口念瑞贤而觉书院弘开此兆先吉士蔼蔼从今举业德业无二原德行道艺合一诠望翁春翁然然奔走童冠合百千天地再始壬子前天干地支壬子正月诗作者谁甘泉九思九歌有序所思思所之也甘泉子年将九十犹不赖于时有避人避地之思踰河蹈海之志是故托之九歌焉我所思兮在清溪潮水山泉天下奇倏忽雷鸣忽龙蛰变化大小无常时予欲在往观化机精舍作者谁朝仪朝仪者清溪黄照府绣也我所思兮在曲江帽峰者杳杳开书堂左邻元公亦偶尔太极心性图相光静倚芙蓉以当妓光风霁月谁能量我欲往居报郴阳有朱则之旷欧启河策诸贤六邑之士来翱翔我所思兮在武夷线天名一线天旧有书院路上行人稀九曲棹歌声韵微齐语楚语群咻之予将欲往亮非远九十出门行杖藜我所思兮在福山婺源县有精舍斗山徽州城山齐云岩名出云阁六邑之秀同跻攀默翁默成无一言予将欲往亮非远无乃衰翁柱杖前我所思兮白鹿洞风吹五老毛发动书院枕流漱齿溪上有文公书四字刻石清心性一图王子供太守溱字公济编石为屏刻于书院前予将往观亮非远鞭龙化杖云仍送我所思兮在九华中华峰名嵿上为吾家洒落中居控四维如精中军敌四邪予将欲往亮非远湛然池州江边堂名发轫齐山山名崖我所思兮在新泉地发眼长涓涓诸贤云集观我生积累可以成大川萧子台高系去思诸君买地为作去思亭于东边院中百卉弼唐迁咏归一调久欲绝诸贤翕与端溪王司徒主之传予欲从之亮非远自然堂外同此天我所思兮在维扬弘开书院葛氏倡国子生葛涧兄弟捐赀与地甘泉山杨州三十里山名麓江湖缃左江右湖楼栖云汉摘星象恭书敬一维天章杏树坛前柳道长执经诸子还相将我欲一往亮非难锡飞瞬息无长江我所思兮在南岳紫云旧有甘泉宅粤泉右泉出粤洞泉左泉出木洞流天柱南台全胜得中夜神明玩莫测予欲坐观自然暂将柱杖倚南极据康熙二十年本补字粤作奥扫壁歌扫壁歌造物小儿如我何小身觅身不见身大身天地民物同包罗不见身从他陵轹如他人同包罗一体痛痒知搔爬一体痛痒知搔爬挤井下石何心耶己闻闻言反笑语张提学说广东乡宦之薄自乡自毁自可嗟夫子同人道不行乘桴浩叹空遗声乱曰扫壁歌穷亦已矣兮咄咄伯有自为厉兮昨宵天地亦噫气兮六十月大六风长叹一声天地闭兮辞类息交辞归来乎而嗟余其归矣振蓑笠兮解朝绯矣东西南北之人兮安所不之矣南山有鱼兮西山有薇矣斥家事兮返吾庐矣水宿山栖兮忍其饥矣息交绝游兮否需何时矣昔丙冬而余归兮亲交惜旷违兮存省渠渠矣今也头颅非昔兮周旋莫支矣请息交以绝游兮将掩柴扉矣兀坐一榻兮高枕羲皇矣问者就榻兮不知不知矣经纶无能兮长理渔丝矣辞曰息交绝游兮乘除周游兮罔休兮铁江宅前江名滔滔兮夜收丝兮已而已而吊辞维嘉靖壬寅十有一月二十九日前南京兵部尚书湛若水谨以三香拜而三匝吊于三忠文陆张公之灵而三叹焉其辞曰悲宇宙之无穷兮而生人之多艰慨兴亡之交迭兮而天运好常还奕举措之恒舛兮一子以之乱盘惟岳王之死忠死其所也惜在军之君命犹执义之罔坚也何有宋之忠厚兮而辗转亡于海堧也自古莫不有丧兮繄独使百世有余叹也惟国君之死社稷兮何逐逐极地而穷天也胡郡公之忠耿耿以蹇蹇兮不能济主于艰难也岂大运之既去而莫留兮人胜天而则然也彼胡元之诚夷兮昧此三恪而舍旃存宋祀于之一丸也宜国祚之不昌兮嘻猗哉繄我明之表大忠而显慈元也揭日月而中天兮扶纲常于既颠望白藤辞有序望白藤者甘泉湛子将访白藤王府高伴读德魁先生阻风二日不能济而作也念灯火之伴感今昔之怀情见乎辞蹇胡为兮江之湄率旷野兮吾道其非夜漫漫兮星不辉风猎猎兮吹我旗进楼船兮风泊之蹇独立兮怅望怅白藤兮望所思洪涛舂天兮烟雨霏霏一水盈盈兮犹叵前期予之不济此兮命也若之何其已矣乎返棹捩柁兮归来乎而赠提鹾吴子得告还金陵辞有序或有问于甘泉子曰古有三黜而不去者何居曰彼以不去为道者也柳下惠其人也为士师直道事人三黜而不去也又曰人有三留而不住者何居曰此以去为道者也今有之乎曰提举吴子宋英师程其人也为提举一载不肯枉道事人而去也始辞焉抚按藩臬守巡盐法诸君合词曰子乃一载守职奉公子未可以去既而再辞焉诸君合词曰子方学政兼修何乃苦辞勉留效职既而三辞焉提督暨诸司合词曰既子高尚似难勉留其少待诸司会议焉宜遂子志且子清慎空囊宜助津夫以示优奖又曰宋英岁余在职已见操修未老乞休尤征知足宜加崇尚以厉士风行札县官优礼免差以奖恬退之风以为政教之倡甘泉子闻之叹曰今之昏夜乞哀奴颜婢膝以丐寸进以丐不去者视吴子何如也其二疏之亚匹矣乎余病不能为辞以旌曰头兮不肯住子佩之良兮子衣之光南风潇潇兮送轻航拂袖石门兮江水泱泱拨烟雾兮出大荒心夷齐兮彼贪泉其亦何伤岂隐之其后裔兮何用不藏钟山与高兮江水与长嗟子之去兮谁与予翱翔长扃天关兮啸歌乎白云之阳赞类赞义哀图阳明公像是为陈子义哀之图噫陈子之义之哀陈子自知之何形何图乎而其亦犹乎阳明之良知即孟氏之知孟氏之知即天地神明之知天地神明之知阳明孟氏神天自知之天地寂矣孟氏寂矣阳明寂矣谁其知之其知其寂自寂自知寂感之间执天之机故门下监生攸县陈生论第三子作以书葛来见持其先人画像求赞古貌古心江湖性气风月胸襟此非敬所陈子之真乎缄怀默默执礼森森宛若敬所优游观光之馆壁水之阴乎自赞周自正所传祝融观日小影嘻是耶非耶形耶影耶神疑耶何对之若惊耶遶之三匝若盻而转晴兮其贞吾之贞耶肖我者周生荣朱耶假尔形成耶加之丹青耶而所谓真吾者与天同清与地同宁与日月同明耶颓乎八十翁之茕茕走三千里之云程跻南岳七十二峰之青冥夺竹攀藤而同登祝融绝顶之棱层耶群物未动天鸡初鸣吾与尔追逐云星坐日坛断将迎耶海底发光彩云闪烁而捧承耶于斯之时嗒乎若忘其日耶我耶我观日耶日观我耶自观我生耶久矣予梦予知命之庚日中见相何兆何征耶人见火轮我见水晶本体呈露渊渊其澄耶阳根于阴斯理甚明谁能肖我我梦非形不闻不睹无臭无声或曰水流或曰云行或曰月华或曰日精万变无事主翁惺惺战战兢兢临渊履冰我日斯迈而月斯征呜唿小子是听增城尹万竹寿官真赞于乎举目如见大宾峨峨其冠巾袅袅其书绅非罗浮之月即西樵之云无乃凤凰龟鹤之神乎望之俨然挹之也温或曰此非万竹尹先生之贞人谓不可一日无此君也于乎四五十之老友南北之求畴若其人畴斯其人安福宇齐王子传吾真而归请自赞前村宇斋子王子既图甘泉翁之形之象而王子侍焉诸弟子环而观之咸曰其贞德先生与王子之形哉翁曰贞我何形又曰是贞得王子与先生之象哉翁曰贞我何象夫贞我浩然超乎天地万物与之下上贞我何臭贞我何声充塞流行或曰相见于墙相见于羹浅之惟勿忘勿助之间见之惟一惟精自然天成斯时也贞我如如从人描画从人丹青黎韶山先生真赞客有捧其考之画像来求赞语者张之堂壁甘泉子遶之三匝而三噫气曰毛发欲动何裔裔耶左之亦左右之亦右转睛怳欲相视兮兹非韶山子黎氏耶非耶是耶否耶似耶若缓辔黄屋之前春风煦煦弟进又耶优游玉河之堤读书中秘蔼蔼吉士耶峨峨豸冠激昂正气名侍御耶代巡江右民安吏治至今颂之前此无二耶人有宿毁孔像先意承志五经累累出肠胃耶元人以帛书五经为孔圣肠胃尔乃明目张胆飞章万里抗疏丹陛敷陈大义耶职家食爰有乐事乐叵丹青形假天地悠然而逝归耶寄耶自赞欧启河所画贞影欧生既绘甘泉翁以归去或曰兹绘也似与不似则应之曰似与不似此言何谓且问兹绘肖我我肖贞我贞我肖天地天地未肖万物未备而徒索我于影响之间与求马于牝牡骊黄者何以异惟相见于羹墙仅想象其一二李鳌峰别驾真赞甘泉子嗒然宴坐于新新之楼有贤二子于于然捧轴而来排闼而入展之堂所则见夫一丈人者其形魁然毛发皤然竦然其口默然其衷渊然其目卷然若营四方若顾予盻然若亲情之惓惓然何冠之峨然而衣之襜然坐之凝然威之俨然貌之温然不言而听之也若厉然此非鳌峰别驾之真之洒然乎其然不然乎至其神之浑然不依形影而立卓然超然则有莫知其然而然也已自赞朱则之所传真影一幅全天浑然廓然一老若穷禅丝毫不存气若浩然有生一贤拱立于前不问不言不言而其意已传无声无臭四时行焉此非泉翁与朱则之之真乎自赞冯仕卿所传真影如钧范物假我形神神则无形形影从人丹青惟神肖天以成其能或曰见于墙羹真乎非真吾无行而不与仕卿者冯甥冯甥自赞南安陈补之所传白云真影白云霅霅峻极于天有一老村头戴莲冠默而不言其意若传中天地人彷佛湛子之贞左方一贤似慎斋君老学益勤跻八十春右方誾誾如冼少汾自程方山西来鹤园次左申申浔冈黄门敛疏帝阍黄华藏身右次吴南毛骨竦然大笔如椽愈大愈神海若愁焉窃卷山云归逾庾关非遭白猿安期定嗔自赞谢生所传真像嘻此谢生知远惟近侍泉翁之贞乎肖乎谢生速肖泉翁泉翁速肖天地天地不言神化无意师传授受口耳俱废泉翁本来面目应曰源泉混混便是谢生面目本来应曰知远知近无涯问之源泉曰渊泉如渊问之之近曰至近而神维近维源丹青不存默而成之不言而信复归乎浑沦嘻斯其肖斯其贞斯其神自赞卢希商所传小影希商希商子既索我言语于答问矣又索我形影于丹青耶子既索我形影于丹青矣而又索我文赞于有声耶子自形我我固无形子扣声我我本无声无声无形浑乎与百物同生而四时同行自赞张廷文所藏侍坐真影廓乎一图如载天地默翁居张子侍或问翁肖乎而似不似翁则默默或问也肖乎不似与似则默默也与翁相似乎不似翁与生默默而对以意似者未必似不似者未必不似嗒乎形体之中而超乎形骸之外天之均禀同畀上下四方古今往来浑然同气廷文未始不肖乎翁翁未始不肖乎天地瞻尔践形慎勿玩视自赞桂阳何正受所传真影尔形尔容假于上天下地尔麟尔玉假于明皇圣帝尔丹尔青假于西门刘氏尔神尔真则不可假于人人亦莫能假虽巧笔无以貌似也侍侧何生尔卷尔轴独观我生忘乎其形而得其意卓尔跃如参前倚衡默而识之者即是封君中山郭君真赞平川黄门尊甫猗欤伟哉此中山郭君之真乎其容貌蔼然若由中而动乎其冠峨然若由中而正乎其衣然若由中而整乎其目炯然若由中而视乎其体挺然如中立不倚乎其心若澄然默以中思乎望者肃然敛衽而过之自赞张省斋所传真影省斋尔见我面而不能自见尔面我不能见我面而能见尔之面岂观人则明观己则眩耶省斋省斋盍相忘于形骸之外而反观本来面目之善耶所不能言而相对默默以神相禅耶故李君韦庵像赞于乎展图而视之瞠若何巾之峨峨而带之弱弱宛若故人常庵之在寥廓乎是乎非乎其番禺老儒之宿学乎非乎胸中磊磊而落落乎非乎不为虐兮而善戏谑乎非乎谓贤郎东贰守也之转湾而抹角也乎非乎吾聘致沙堤之西宾而设席也乎非乎六十余年之永隔游九泉之寂寞乎非乎子则长归而我犹为客也于乎故唐西洲先生真赞噫嘻斯何人斯岂非胸藏万卷而已返其一贞兮名动天下而归老于海滨兮我仪图之思若若人兮肖若人兮彼美人兮西洲之人兮如见如闻遶之三匝三叹而有遗音兮甘泉先生续编大全卷之二十三门人顺德何鸿校刊杂着十八滩十八叹我生之初尚无为我生之后逢明时渴饮樵山水饥餐樵山薇乘命而起兮谓三五可期滟滪百折兮风波危归舟囓兮不可矶一叹初发兮过惶恐淹留无成兮愧厚俸右惶恐滩我生之初尚无为我生之后逢明时圣作物睹兮万民熙熙百妖千怪兮逞神奇谓人可狎侮兮上天可欺二叹继发兮过标神神明昭昭兮于中夜存右标神滩我生之初尚无为我生之后逢明时一念干干兮惟微惟几日复日月复月兮三百六十六惟期天德纯不已兮先天不违三叹继发兮过绵津于乎绵绵大道兮畴问津右绵津滩我生之初尚无为我生之后逢明时预禁逸欲亲正人兮辅弼丞疑熏陶德性兮心身不设乎邪奇四叹发兮过大料大畜大德兮化神妙右大料滩我生之初尚无为我生之后逢明时懿文德兮娴文词多修服美兮光陆离进慎德兮曰力行之五叹发兮过小料丞相嗔兮东噪叫右小料滩我生之初尚无为我生之后逢明时曰天下大舶兮正尔柁桅同载共济兮曰惟舟师人与存亡兮曷破凿之自流罔觉兮知者其谁六叹发兮武索之滩朽索不武兮六马弗闲右武索滩我生之初尚无为我生之后逢明时申圣学兮明微大路孔一兮行之不疑恐中道兮有其惑之谓天盖高兮鉴余私七叹发兮滩曰晓旭日升兮下土皎右晓滩我生初居无何我生后明时遘曰敛精神兮已久祷天下平兮四灵奏元良贞兮邦本固八叹也歌兮登昆仑明有礼乐幽鬼神右昆仑滩我生之初尚无为我生之后逢明时饥知食兮寒知衣世嚣嚣兮莫知由斯衣食不继兮身死次之学暂止息兮心死莫大矣吁其悲谓衣食为矫兮谓死为乐滔滔不疑九叹度兮滩曰梁我忧深兮浩叹长右梁滩我生之初尚无为我生之后逢明时逢明时兮不得一有为谓我何求兮孰知我心之悲久淹留兮欲归不归浮海知裁兮将去此其安之十叹滩过兮清洲四海为家兮四夷思不果兮迟迟右清洲滩我生之初尚无为我生之后逢明时日月照临天无私奉三无私有蔽之怅五百兮昌期天欲平治兮舍我其谁十一叹兮过铜盆覆大照兮谁之愆右铜盆滩我生之初尚无为我生之后逢明时世滔滔以诡随咸怨老兮嗟卑思行道兮犹非我心忧兮谁知谓饕餮为贤兮夷齐为痴十二叹兮过洛濑挽天瓢兮一洗之右洛濑滩我生之初尚无思我生之后逢大有为天德王道兮进彤墀曰纯正有本兮蒙天鉴知二竖为殃兮天乎奚施纯德罔息兮大化四驰十三叹兮过大壶扣天阙兮惴怒涛右大壶滩我生之初尚无思我生之后多忧虞忧虞兮何为四代礼乐兮百王师郑声不淫兮佞人不岐群辟职职兮尧舜垂衣十四叹兮滩过狗脚听听多狗兮声闻四国右狗脚滩我生之初尚无为我生之后多忧思我之思兮在彤墀圣躬万福兮圣学日跻猗贤相兮夹辅帝帷朝讲幄兮日日时时臣远江湖兮顾虑多遗十五叹兮小壶滩外臣巢由兮思克艰右小壶滩我生之初尚无为我生之后逢明时明时兮如何思我思兮在南畿殴贪吏兮毁淫祠抚安人民兮恭命保厘禁焚祸兮义冢规恤士困兮正鄙夷躬劝农兮麦秀岐岐人谓不然兮赤子畴依十六叹兮过天柱天柱不支兮民困窭右天柱滩我生之初尚无为我生之后逢明时我所思兮在四夷恭惟明时兮命讨无私从天下兮堂堂之章正正旗孰敢不恭命兮尔战尔圻帝高拱兮无为十七叹兮过横弦弦横兮牛马归思横弦帝威宣右横弦滩我生之初尚无为我生之后逢明时思垂拱兮无为思天地平成兮禹执玄圭思四灵呈祥兮苑龙麒思九肋瑞世兮瑞无穷期十八叹兮过鳖滩我歌终兮天临平澜右鳖滩访故友谢天锡茶业为墓祭帖付乡老古世祯照得故友葵山隐者谢君佑天锡清修励行在白沙先师之门甚有翼道之功不幸贫病而故久不克葬本职曾为亲往葬于葵山而其子宗连被其侄谢炜谋没人莫伸冤今荒冢无食茶业为他人主之甚可哀痛访得原日茶利存者归于梁仲豪等合写票帖差本役前去新会县古劳都太平村根询本人匿业呈官追给托一斋人主管坟墓收茶利每年二次祭扫以慰阴灵庶称一乡敬贤之意人心安而风俗厚矣须票杭城别沉汝渊行道行临别嘱我言须将麓事付汝未尝一缗儿童皆信司马君艾陵积十春彻底冰玉兼清温大道可受不可传忘助一者合自然亥子之际是天根中夜一气如初春安得此道还浑沦吁嗟吁嗟艾陵子无穷宇宙在一肩不辞任重起斯文天关精舍甫成寄怀觉山侍御六言讲堂一悟天开上起亭云高台台下三千弟子梦想觉山归来素轩长言有序素轩者增邑贰尹刘应言永之严君也少抱经济之学谢黉宫归隐于安成名其所居之轩曰素夫素也者先天之质也学者学此而已吾爱其名将求其实少汾冼子质之为之作长言庐陵之西古安成中有高士埋其名胸藏经济不肯试高谢泮宫归濯缨诸侯不能知天子不得征隐居开轩名曰素吾方邂逅于层城墨丝不染羲白贲视履坦坦幽人贞一见与语得心素夫然后知斯名之称情逐子来饮相江水罗浮三月万花生寿筵天对石楼轩辕王葛皆酒俦邦人刘氏子上称觞下堂戏彩世间此乐谁匹休嗟哉刘氏为有子立身治民才且优讵如世人种种危身辱亲贻亲忧大言书蓝生挽诗册端中离子携潮生数人来馆予朱明之洞蓝生病卒则为之请挽诗曰其父母将戚之卒于外情有不堪否则无慰之乡人且惑焉否则无以释之惑也甘泉子曰何哉所谓戚与惑者吾为子大言之可乎甘泉子曰不乐居互乡将欲遨游吴楚闽粤之间登歌于祝融泛滥于洞庭息徒于福山以止武夷焉或曰公老矣不可远游也曰予将谓为吾虑毙于道路乎舜禹大圣人也舜卒于苍梧之野禹卒于会稽旅毙何伤乎古有达者摇大铃荷长锸而歌游死则掘土而裸埋焉又何谓也请闻焉曰吾又为子大言之吾将以宇宙为家万物为体阴阳为气日月为终始天地为棺椁何有内外何有远近张子曰知死而不亡者可以语性其几矣是犹不足以慰以释乎若夫挽诗则吾素未之能焉吾能以慰释其父母乡人之戚与议而已矣何居曰子不闻乎子于是日哭则不歌邻有丧不相杵里有丧不巷歌而可有挽诗乎是故挽诗吾未之能焉无已则为明聚散一体之理通乎昼夜之道俾归为其父母慰戚为其邻人释惑焉耳矣蓝生死而不亡其亦可以知此乎信之水三言信之水不可舟臭厥载津人愁一苇航乘桴浮书白沙先生浴日亭诗墨刻后此吾师石翁先生手书浴日亭和东坡之作也识者以为度越前作矣夫先生片言只字皆发于妙道精义之蕴可以为训又非特诗人墨客之比也此本尝刻于关大正氏而藏之于道士马元清尝因李鳌峰通府以示予予久欲书此刻于亭而未能一旦得之如遗珠之入手也遂命善书承差洗瀚摹之入石竖于亭上喜徐生一洙从薛中离于罗浮来见赠之六言病足闭关谢客谁带飞云扣门云是中离弟子遥宗孺子云孙增城县儒学明伦堂颂有序邑庠师廖君如嵩崔君时敏重修明伦堂遣诸生林标黎鳌顾士嘉黎化来请铭予曰颂也为述所闻书于堂壁耒以告来裔其词曰天佑斯文笃生圣人维圣有作明伦肇新明伦有堂翼彼相江凤山之阴龟峰之阳曷明曷伦先明心匪行匪习由仁义行维昔亲族克明峻德五典慎徽浚哲允塞于变时雍五典克从曷从以变万心攸同此何以然人心即天又何以然天无二原痛痒相关泚颡汗颜赤子入井谁不惕焉亲义序别信由心生非由外铄天灵天真父子生亲君臣生义序别信生夫妇友弟道在感应万一各正其几其微哲哉亚圣知几哲人知几其神尽心尽性尽性尽伦万古在后千古在前谁不同天谁不同然敢告髦士同体斯义乃升斯堂德业不匮衡州叹嗟哉行路难路难由陆无辀水不可舟自昏达旦长淹留彼荒洲呜唿嗟哉嗟哉行路难路难由以甘泉洞一石赠杨克复铭知者乐水仁者乐山谁能乐石吾与勇焉杨子乞石上洞甘泉心如石坚与尔一卷贺国子罗君子钟冠子于岳庙文言甘泉子居南岳卜筑精舍于衡岳之墟天柱之峰南台之下云龙之麓紫云之洞自九月五日至十月十有八日将苟完矣先是茶陵国子一泉子罗子子钟闻之携其冢子兆云来侍因加冠于岳庙焉宾字之曰叔祥以初诞有梦云之祥也一泉将以见甘泉子于紫云精舍曰岳也闻之冠成人之始也幸先生诏以成人之道焉甘泉子诏之曰来兆云汝名兆云盍学成人之道于云乎云无心而有用不居而变化惟无心故不欲有用故能从龙而泽天下养万物惟不居故不滞其迹俄顷而游于四方变化故为白衣为苍狗神妙而不测其惟学惟士惟贤惟圣惟神矣乎云也其学诸斯斯之谓成人矣或有疑之者曰冠子于家庙礼也冠长子于阼礼也今罗子冠长子不于庙于阼而于岳庙也无乃非礼欤解之曰夫罗子方厥考生于岳故名朝岳然则岳庙犹乎其家庙也罗子亦犹行古之道也且罗子冠子于岳庙得非教子成人以岳学乎是故学岳之高高而不危学岳之厚厚能载物学岳之升升其气为云为无心为有用为不居为变化猗欤哉叔祥叔祥学云学岳而成人之道尽之矣遂序次其言归之茶陵以见于祖庙以进于学庠云衡岳书堂讲章可欲之谓善有诸己之谓信充实之谓美充实而有光辉之谓大大而化之之谓圣圣而不可知之谓神此一节孟子历示人以作圣入神功夫这功夫只是一段功夫更无两段功夫所以无两段功夫者只是一本更无二本三本何谓之一本可欲之善是也至于有诸己之信此也至于充实此也至于有光辉此也至于大而化之此也至于不可知之神此也只是一理一本更无二理二本此理此本无阶级而人有生熟时习而熟以至于化神耳虽至于化神亦是原本此本所谓真种子也所以能变化者为其有真种子耳可欲之善即真种子也譬之谷种为其有这一点生意故至于春能发能苗而秀秀而实譬之树木为其有根有这一点生意萌芽生意故自根而干而枝叶而花而实又如水陆之虫凡有变化者亦皆这一点生意故静养之久潜者或变化而为飞飞者或变化而为潜于此可见圣人真可学而至不然士何以为贤贤何以为圣圣何以为天可欲之善何以为有诸己之信有诸己之信何以为充实之美充实之美何以为大大何以为化而化之圣又何以为不可知之神尔诸学子须先认得何谓可欲之善此是善端初动动而未形有无之间所谓几也若见此善端虽未学亦已为善人矣此乃孟子指示人于几上用功处与颜子知几其功夫一般这时节如日初出如火始燃如泉始达多少令人快活这便是可欲之善此善于勿忘勿助之间见之不着丝毫人力不落安排不加想象先儒谓求善于未可欲之前自谓妙手殊不知求之一字已着人力安排想象矣惟勿忘勿助之间乃不求之求则可欲之善自然呈露令人欢忻鼓舞而不能自已者何谓有诸己之谓信信者信此也认得这真种子便有下手处终日干干得这把柄入手时习涵养之久优而游之使自求之餍而饮之使自趍之忽不知其有之于己此善本一若杂之者去而此善自纯行之不疑不习而利看来此善浑是己物禅客谓譬如数他财他财者言未有诸己也似犹二之殊不知此善在己本一本是己财非昔无而今始有亦非昔去而今始来而谓有之也孟子此语略下就中人说耳须是真切认得己物惟向前自蔽自迷自失之今一旦豁然开悟元是己物不从外来实是自有自得无一毫虚假岂不是信此便是思诚功用何谓充实之谓美此美亦是此善之美非有他美盖善有诸己由是扩充积实无不饱满无些欠缺如一池满水相似原来分量完足美在其中非由外铄极天下之美无以过之何谓充实而有光辉之谓大这光辉亦是此善之光辉盖善充实积中自不能不发于外所谓美在其中畅于四肢发于事业所谓仁义礼智根于心其生色也睟然见于面盎于背施于四体四体不言而喻所谓诚则形形则着着则明皆是物也何谓大而化之之谓圣此化亦是善之化化则无迹浑是一团生理其知生知知由己行其行安行行非由己机非在我故谓之圣何谓圣而不可知之谓神此神亦是此善之神非有他神神则不测故不可知盖学至圣神如草木之实既成这一点生意脱蒂归根何迹可寻何复可知或曰先儒谓非圣人之上又有一等神人但观孟子此言分明说六等人物不然何以下文又谓乐正子二之中四之下耶盖古固有可知的圣人有不可知的圣人学到至处化处皆可谓圣如伯夷伊尹柳下惠皆可谓圣人若古之聪明睿知开物成务的圣人又是圣之神者故孔子亦云我非生而知之者好古敏以求之者分明不以这一等圣神自居此善信美大圣神亦只是一理亦只是一人造之可见圣神无不可学而至矣尔诸学子须先立必为圣神之志又认得可欲之善根是真种子然后加学问思辨笃行功夫涵养扩充习化而神到了圣神亦不过始尽得原初的性分始为成人无忝尔所生始可为父母之孝子始可为天之践形惟肖子也今日衡岳书堂新成以师儒之请发讲及此凡在同志相与共勉之南岳途中阻雨且石路艰险仆夫告劳宿于黄桥铺有四言诗二章一章十句一章八句上雨下确四风旁穿我行何为六合作难天畀我衡我荼则甘我仆痡矣我马瘏焉马瘏犹可仆痡孔艰谓天盖公何心何容雨师之雨风伯之风曷候曷节夏春为冬农叹于野旅嗟于行过香花岭与谭县尹六言夜度香花峻岭恍如步月升天一笑相逢山馆金陵风韵依然抵洸口巡司拟于口上立石刻衡岳东门以识重游之路有作六言洸口寻常路口岂知衡岳东门记取经过乂路不迷直度星源即星子也过清远峡飞来寺六言秋半飞云西驰中冬过此题诗九十时光峡水飞来寺下踟蹰唐生自树德滋字说甘泉子居衡岳两月矣衡山有石泉唐子者衡之秀也携其子自树德滋往来于衡岳之馆者亦两阅月矣一日问曰凡为名字者思义也思义也者成实也树也字滋惟先生诏之甘泉子曰吾方与子相忘于无言而子乃以言索我于形迹之外乎曰虽然请先生其为之说使树也有述焉顾名以思其义因言以求诸心沿流而源以入也不亦善乎夫树也何如滋也何如曰无已则有说焉说曰树以言乎其本也本也者犹乎其根也滋以言乎其灌也灌也者犹乎其养也甘泉子曰存心以立根也精义以时灌也独不观诸木乎根不立而灌焉者死矣根虽立而不灌焉者死矣立本以基之精义以滋之生生而不已矣请益曰中庸曰博学之审问之慎思之明辩之笃行之立本精义之道尽之矣曰请问所谓之者何也甘泉子曰譬之草木焉之也者亦犹乎其真种子也此心也此性也此天理也生生而无穷者也故欲滋木必先立根若欲立根必先识种识种斯知本知本斯立本本立而道生真种之不察旧根之不拔则恶草荆棘可树而可滋之乎此舜与跖之别也是故君子之学知本其几矣唐生勉诸烈妇传嘉靖乙巳之秋番增之郊有佃人之妻叶氏孻妹者诚古烈妇也允宜旌表者也其父叶杨佑其夫吴亚五贫甚陋甚又愚甚口不能道词者也亚五佣工于他乡被富豪人陈志文陈志礼陈国本皆淫恶人也见孻妹姿色逼令其同居伯嫂关氏叩门谋奸孻妹不应且大声唾骂唾骂不已益厉三恶者撞门入房孻妹避匿被三强者拏捉轮奸各去讫孻妹不胜奋耻引绳悬颈而死志文志礼等惧为之解绳灌气不活关氏走报里邻人陈晚翠黎二奴及当地总小甲举呈其父走告在鹿步巡司差弓兵张汝龄曾道安相视遍身无伤止颈下有绳痕呈巡司申于广州府三强者之父叔陈士中士正士和士敬并侄奴偷尸云以支解夫以孻妹之贞烈与日同明与金玉同贞与古之烈妇同光而无愧者而重受惨酷有识者所动心而守令所宜恻隐者也斯妇也顾女子耳而能不贰其心以辱其身使为丈夫则守国不辱其国守天下不辱其天下矣君子曰宜先表孻妹之烈然后断罪焉亦可也故为之说以俟观风者谗谮二章谗谮伤时也时之君子好谮谗谮谗相投正人不得安居焉彼谮妇妾多言谍谍乃心如刀乃口如蜜虽则如蜜我心则一凡操我戈毋入我室彼谮婆娑长舌寔多听听国狗一吠百和虽则百和我心靡他凡入我室毋操我戈云中人三章有序云中人自乐也甘泉子挈家居西樵山樵山多云故甘泉子乐之多云也瞬息之间云合数次人在云中若与世隔然故作云中人云中人兮云为幕终日蒙头兮白云漠漠鸡空闻声兮犬吠叶落云关闭兮谢游客中思无为兮永与世隔云中人兮云为衣天地鸿蒙兮不知东西东西不知兮南北身不见兮独行无依藁坐兀兀兮永与世忘机云中人兮云为床抱云眠兮游羲皇日高三丈兮始转身展开眉头兮视日光睡法莫传兮宵有息中夜存存兮永不忘示禁西樵乡民焚尸乡俗焚尸比于炮烙之刑西樵山上山下民人无知多犯之者凡子孙焚其父母之尸即如加炮烙之刑于父母即与杀父母之心同自今各村禁绝烧焚父母之尸免伤天地太和以致灾沴凡有父母之丧者自合以灰砂埋葬随贫富厚薄归土生死各安有违犯者乡老共举于官惩治不恕行废吟道之将行人将争称人将重名人将传声人将与荣人欤匪能天之所兴道之将废人将睥睨人将指议人将排挤人将污秽其人犹是人心自异既欲行之又欲废之惑也不知盖未之思一人之身一己信疑天欤人欤悟此其几我所思三章有序我所思念友人也予与阳明子石龙子为道义之交中间虽有离合而此志不移今阳明逝矣而与予石龙独存因其来使辞以见情焉我所思兮在天台抱耿介兮蔑脂韦立怅望兮渺予怀烟霞关名合兮午不开望不见兮登日台大科嵿见日台我所思兮在雁荡两亭翼兮倚云嶂一眠云兮独伥伥三关闭兮复北望闭三关兮坐惆怅我所思兮在越台多修服美兮怀天才逝化碧兮兰亭隈骑黄鹄兮去不回廿年不见兮使我心哀寥寥宇宙兮负荷者其谁问风伯胡风伯兮不仁胡不慭遗兮斯民民阻饥矣聊生无门岁复岁矣春复春胡春稼将熟兮使风吹之秋将大稔兮风使漓漓胡一岁其三失兮谓在家不知大钧化育兮维尔之司鼓万物兮不违胡乃乘之以虐兮屡降严威物胡尔激兮盛怒嗔长噫气兮白日为亘日夜兮飞瓦颓垣之不足恤兮忧疚生人人维天地之贵兮将孑遗不存将人消物尽兮天地何恩尔胡颛蒙兮恒若天地无心兮胡不尔闻吾令巫咸上天兮诉于帝阍跋周氏家藏先师石翁初年墨迹后此吾师石翁初年墨迹而周生荣朱所藏也时已得晋人笔意而超然不拘拘于形似善学晋者也今观其笔势如天马行空而步骤不凡及乎晚年造诣自然曰熙熙穆穆故其诗曰氤氲觉初沐夫书而至于初沐氤氲熙熙穆穆焉则超圣入神而手笔皆丧矣此与勿忘勿助之间同一天机但要人入神会矣因书以归周氏使知因书入道以得夫自然之学焉不徒玩耳目于翰墨之间而玩物丧志也告立樵湖景胜状告为增题胜迹以志不忘以光地方事主念致仕隐居无可为报拟于樵山之北无主之地玉廪峰即禾仓冈颇为奇特立为仰辰台大书刻石时时望望以致瞻天仰圣之悃畎亩不忘之意又于出游见得自巡司为樵东北至东南一水环遶樵山极为佳胜不异浙之鉴湖风景欲分标立石着为十八曲以待好事者游赏及不许近湖田主渐种水草生塞通流官河以亏胜景诚恐地方未知此意只得具状赴巡司当地告鸣立案出示通知胜举来告即席送陈梓卿归省携侄来山四言太丘子弟从宝潭来来时一念自天先开河源涓涓到海不回告辞人夫状告为辞回人夫以安义分事先年家主致仕回家未奉旨意赐与人夫彼蒙当道盛意分外拨送所驿人夫共十三名主即力辞不获不得已冒受至今今因家主挈家入隐西樵深山多是闭门静居非复向年出入城府应酬之事各人夫无所用令太来具状带原送前项人夫十三名赴台前告乞准辞上达院司下行所驿截日收回各役别用则彼此义分各安谨告方竹杖铭送郑叔章明中虚外方来自天堂南岳寺名厥声琅琅扶寿无疆赠贤叔章凫溪星郎名二子说有序嘉靖二十三年甲辰康用行冯元湛诸君从学独冈书院时二君皆迟子或曰盍祷诸曰有诸曰昔叔梁纥祷尼丘以生大圣诗不曰维岳降神生申及甫乎曰曷祷诸曰传闻之甘泉洞之灵感应速焉遂祷于甘泉洞曰异日生子皆以泉为名既皆祷厥明后年二君各生一子来请名甘泉翁曰昔孔子祷生于尼丘故名丘而字仲尼遂成大圣焉知二子他日不为贤为圣乎遂名康用行子曰本泉冯元湛子曰绍泉而为之说曰天地万物莫不各有其本本者先天之道也本既立矣道斯生焉泉本诸天天一为水故为五行之始嘻尔本泉乎尔其求先天之学矣继善成性是之谓绍绍者后天之道也源泉混混不舍昼夜故为无穷之体嘻尔绍泉乎尔其求后天之学矣夫学者有先后其实一天先天也者干道也后天也者坤道也干知大始坤作成物干坤无贰知作无端大始无始成物无物其道一也体而全之默成乎人二子勖诸告辞人夫皂隶状告为辞回皂隶人夫以安义分以正晚节事家主致仕初归蒙当道义起拨送皂隶轿夫跟随辞之不获其时尚居城中人事往来因循冒受二十四年十月内蒙按察司廉使骆加意拨送番南二县皂隶十名家主彼时揆之义分于心愈不自安控辞未允及至副使游署事家主又令太来具状告辞亦未允到今窃惟非有明例虽出厚意亦非义分所安今已八十有二濒死之年深思古人易箦之义夫一箦之微犹易之得正而毙况此事似小而义实大必得其正于心乃安幸蒙新例有所更张正合家主控辞之意平日所欲而未遂者况于旧年五月挈家入隐西樵山中多是闭门静居非复向年出入城府往来应酬之事于各皂隶人夫无所用之即于前月令太来带原番南皂隶十名并轿夫辞于宪司副使周亦不见允家主怅怏于心义分不白幸遇大君子按治在上必能爱人以德而不以姑息只得令太来具状连带番南二县并所驿原拨皂隶人夫随赴台前告乞特赐俯体家主得正而毙之心唯行宪司两县所驿收回别用家主感爱人之德益深矣不胜幸甚上告终慕堂箴嗟哉王子翰臣良辅丧考祖川及妣刘氏衰御六年商岩庐墓人谓之曰大孝终慕矣夫终慕者非终亲之身终己之身终天之悼是故言言斯慕心心斯慕居处斯慕笑语斯慕所嗜所乐斯慕出言跬步斯慕视于无形听于无臭僾乎慨乎从之无路夫斯慕也其故何如莫知其故莫之为而为莫之导而蹈或曰良知不识不知神明将告或曰良能夫妇与能弗能弗措为天之经为地之义人之道是谓天性性出于天天然不作斯理也于斯之时慕墓两忘非为人造非我非人天机滚滚放诸东海而东海准放诸西海而西海准放诸南海而南海准放诸北海而北海准届于无垠合同符信尧舜之道孝无余蕴孝弟之精通于神灵光于八埏事父孝故事天明矣事母孝故事地成矣天地明成鬼神征矣是谓终慕之积是谓顺天之则古之极矣广居堂铭少汾子冼子之堂曰广居或曰嗟夫居乎广矣不亦大欤不亦远欤请损之无甚远大俾可日居月诸而亹亹孳孳也夫宁小无大宁近无远盖语有之无远无大方寸吾庐也少汾子进而问焉曷谓大曰小何谓远曰近是故至小者至大大小一理也至近者至远远近一致也上下四方之宇一何大焉圣德光被钦明其托始也古今往来之宙一何远焉高厚悠久一念纯不已也何则宇宙性分体无二也亲亲仁民以物与也虚而容兮实而充兮廓其无穷兮勿助勿忘游神之方兮惟精惟一入神之室兮德合干坤畴咨斯人之伦猗狱权议书曰予曰杀汝其勿杀予曰宥汝其勿宥故君曰可臣曰不可是以刑罚中而和气生所以上合天心下合人心天人之际可不畏哉东海孝妇大旱三年不可谓匹夫匹妇之微而不之恤也而况于其大者乎记左右曰可杀勿听卿大夫曰可杀勿听国人皆曰可杀然后察之见可杀焉然后杀之故曰国人杀之也天明畏自我民明威国民杀之是谓天杀之罚之也沙溪曹子将守广三年一旦罹法乡之卿大夫国民皆为称屈其有一欲去之者乎无有也乡之卿大夫国民无有欲去之者则天有欲罚之去之者乎无有也沙溪子昔之立朝也被杖于朝而几死不悔知其节矣投之百折而不变知其操矣守广三年而不取知其廉矣鞫狱百千而无不中知其明矣一馈一遗不少假于人知其俭矣夫节操廉明俭五者人之贤也贤者天之所佑民之所归也记曰左右曰贤勿听卿大夫曰贤勿听国人皆曰贤然后察之见贤焉然后用之故曰国人与之也国人与之是天与之也沙溪子之贤五乡之卿大夫国人固与之矣则天固与之矣而况于人乎或曰曹子之杖多杀人也可谓贤乎曰杖其可杖者也囚重者也是天杖之者也未闻其杖平民以死也不曰唯仁人能爱人能恶人乎恶者天之所恶也或曰某之果为不贪也乎可谓贤乎曰夫以彼之节操廉明以俭如此其拒丞之贿而矫之过直其彰彰又如彼而乃反曰贪乎其节操廉明以俭人所共知也其取于某人某人则自卿大夫士以及国人所未之闻也或曰是则然矣若夫院参从重则何如曰公不闻古有勿杀勿宥与天子争可否乎而况其次者乎夫所谓从重者上文必若有曰如果所参得实乃从重罪之也不曰未实而概曰从重也且所谓从重者若谓情法可轻可重而从重云也不曰宜笞而杖而流宜绞而斩云尔也若然则何法之有夫法者治天下之平也可苟乎哉且今之按治之参官多矣朝有直退之罪之者矣今犹曰行勘焉则是犹在疑议之间与夫直退之罪之者有间矣或曰上有院参下有众论难乎其为当事者矣则何如曰不有权宜之法乎曰何谓权宜曰中处而已耳如在可出可入之间则送部调用权也夫未有罪而调用亦从重也上不失院参下不违众论外不失人内不失己此善处之善者也法之巧者也若夫不出此则上失院参不能无上咎下违众论则不能无下憾是故为此说者非为他也为当事者也夫一乡之公论即一国之公论一国之公论即朝廷之公论朝廷之公论即天下之公论也何则一人之心即千万人之心也一泉精舍铭有序一泉精舍者一泉子罗子钟朝岳藏修之所也一泉子以上舍污我上就选藏修于云阳一泉洞之中同蒋道林觅甘泉子于罗浮因壮而为之名云阳之山高高齐天分为云盘地气上升天一以生一泉冷冷维泉之一动而愈出二三则窒其窒维何泥沙寔多人凿则那如心之初发利欲乃汨天理斯灭其出何以乍见孺子如泉达之始其流沛然乃清乃涓放于四埏何以曰清心体必澄与天精灵何以涓斯二而一之忘助无为活泼天机斋居其中渊泉溶溶圣学天同罗子子钟跋李味泉家藏石翁手帖后此数幅皆白沙先生真迹也其精神犹感人于千载之下其首一幅与何庭矩所谓顶门针也针下而不动是无生理矣何庭矩其天资悍锐人也予昔见之于番山当其弃去举业不就文场有脱屣名利之势白沙先生亦高之而推之于圣贤之域然而非其器矣一日与林缉熙同坐函丈缉熙闻言会意翁喜之好向之语庭矩惘焉反谓翁不教之缉熙只多我一名举耳遂怨翁畔去拜游方头陀杨晓为师翁恶其害教也语番禺高知县瑶逐头陀庭矩益怨之故其诗有曰我在栾盈禁锢中言逐其邪师也乃作书谤翁名曰存羊录谓翁空头学问也言徒有头而无四肢譬有体无用也而不知体用一原也又谓颜曾闵冉不得圣人之传而谓由求乃得真传也黄进士若雨云庭矩所谓事求可功求成取必于知谋之末夫乃敢大言非古贤哲谓周程张朱宋诸生可诛于是处士横议充塞仁义之风起此庭矩背师之实也刘都阃大勋者纯孝人也遂与之拜绝交焉既而又以地理自雄富人一出寻地不论有无须银伍两有一谢佑字天锡自林缉熙之下察见浑然亚匹矣天锡固苦节甘贫人也然惑于庭矩之言止田十亩易去得银二十两与市地地师云非吉还之庭矩不肯偿同门陈州判秉常解之此庭矩卖友一也使矩也而稍灵受此顶门之针岂至流之至此极哉夫背师卖友之人非圣从邪之学不知者与受人惑者以其小者信其大者冒置乡贤祠乡人皆不然也若遇高明君子处之又不知当何如耳记曰惟仁人放流之迸之四夷不与同中国况可污乡贤之流哉逐之可也使背师之人不得与师同牢而血食可也予久嫉之因李味泉以所藏石翁手帖示予首读规庭矩一帖感慨于幽明之际不能不为之掩卷太息因书所闻之故于后以归味泉或待观风者采焉据康熙二十年本补字跋冼少汾书后白沙老先生诗云心不能外事事不能外理二障理障事障佛所名吾儒宁有此此公案也其初年举鹓鸯金针等佛语不过借彼以明此犹儒云只教人于事上随处用功如居处恭等语云尔而心性在其中矣犹儒戒人且莫说心说性语人以所未及之理则人轻易了云云论语中人以下不可以语上之云尔大抵痴人前错说梦了可憾可憾然则孟子举阳货语就指为阳货可乎壬子五月二十二日若水跋天关别雅与黄巡按甘泉子既归田里分四时以居罗浮西樵甘泉天关之间已而厌人世事携家入西樵不履城府者五六年戊申之春环樵大荒盗将蜂起避地天关适归甘泉而琴冈先生黄侍御东巡而还顾我草庐共登钓台咏歌为乐故诗曰东巡西民望眼穿夫东向而巡西方之民曰奚独后予西向而巡东方之民奚独去予南方北方亦然明年政益浃民乃熙其农歌于野曰我秋我殖使君所殖其工歌于肆曰我食我力使君靡役其商贾歌于市曰廛无和强使君之倡其士子歌于学曰乃业乃德使君惟一于是天关精舍生儒相与言曰夫所谓德业惟一者琴冈公于我泉翁有默契焉至于黜冒祀息邪说放淫辞正人心功不在轲禹之下矣乃扬言曰穹碑插青虚大赉我生儒放淫警聋瞶振俗之沉迷不劝而知趍我广以我居使君之所庐于时琴冈公将得代还朝甘泉子两月之病适起矣薄言饯之于同人之堂酒半而歌曰有若人兮好修服美兮黼黻文章乘青骢兮衣佩琅琅听畴歌兮农士工商同声载道兮悦豫以康琴君之来兮山高水长天关启兮九虎伏降鸟为歌舞兮草木生光君之去兮谁与翱翔徘徊徘徊岁将暮兮独徜徉于是诸生继而永言为天关之雅遗去后之思云殿元石鹿子李子来诗举六字心诀深契道妙予病不能诗为十三字长句代诗酬贺云嗟状元及第气干青云身依日月犹不忘随处体认天理六字微诀大学格致诚正修齐治平一囊括经筵进讲启心沃心可以从头说嗟石鹿子为天下得人知人之哲为邦家之光为斯文如笺之不绝书云端子梁茂仁三札简端此生员梁允肖义举维持孤寡之三札也允肖号云端子吾故友广东第一流人梁兰石方伯之长子而大学士方文襄公啬翁之婿也允肖才思飘逸义气刚直有摧锋陷阵千万人吾往之势故于文襄公之卒嘉靖二十三年乡豪蜂起伐木毁屋允肖则挺身白于抚按司府是为第一札二十四年萧墙祸起恩侄作雠允肖挺身为白于察院是为第二札今二十七八等年家奴拨置荡产辱先允肖则挺身诫禁白于察院是为第三札夫札至于三征诚恳也挺身不顾征义勇也观今之为婿者丈肉未寒欺孤分有如幸墙之将倾推而倒之者比比或策名于朝负名于身权利是资者亦比比其肯挺身而出持危扶倾若梁子者乎使其得一命正色立朝其忘身为国如三札之为者断可卜矣允肖才志高迈隐然恬退不肯逐队为常人吾尝惜之欲告于当道者为国爱才勉留作养他日成就可以一人当千百矣彼脂韦佞悦之徒虽千万人何有毛毫益于人之国家哉天关放鼋颂有序嘉靖己酉八月四日林明府敦所馈予以鼋鼋甚大异于常鼋背有纹焉肩上如天之云气隐若有三点者象三光也尻下如地之山河林木隐若有十二点者以象十二州也异之不忍杀作颂放之嗟尔鼋得生天湖天关湖名已幸无慕大海以重罹网哉所憾尔之受伤世无胡卢生血以疗尔也嗟尔鼋兮胡形之异肩戴天兮尻履地肩戴天兮云气游浮尻履地兮坡陀险易宛干坤之显没兮泯六子而隐秘上三光兮下州十二嗟尔粲以负文兮叹庖羲之未遇出不时而见伤兮将庖厨之备味杀之诚非仁兮不可杀放之讵非义将纵于大海兮恐渔网之重罹聊放尔于天湖永尔命于世世甘泉先生续编大全卷之二十四门人顺德何鸿校刊杂着纪梦嘉靖庚戌四月十二夜梦玉帝对面把笔口说云湛祖五百年之功不知何谓姑记之以俟后征云月十四日大龟池亭宇宙言送前村王明府还安成前村子王子从甘泉子游于金台尹于建平行古之道与时违焉再尹于罗源曰吾之行道违时犹夫建平也拂袖而归于于而来扣天关蹑白云登钓台陟独冈访甘泉入莲洞泝源头上罗浮升黄龙窥天华谒四贤历朱明宿青霞居西樵与诸生讲明圣贤之学或问曰若前村子可以为知道之士乎哉甘泉子曰考名度衷则知前村之义知前村之义则知无穷之道矣夫前村者一前村也前村之外又前村焉前前不已斯无前矣无前者无穷之谓也君子观此可以知进进无穷之志矣前村子游居百日曰楠也居百日犹夫一日也请暂归而复来可乎曰可也无穷者宇宙之义也来而非来去而非去子知夫宇宙之义乎可以与吾宇宙之义者可以别矣知宇宙之义别犹无别矣夫上下四方同此宇也古今往来同此宙也宇宙之内同此天地也天地之间同此气也同此心同此性也同气同心同性同天地同宇宙宇宙一家也本在一家夫何别之云古有离群索居之叹者矣非知道者也前村子知无前之义则知无穷之义知无穷之义则知宇宙之义知宇宙之义则知大道可以别而无别矣前村子豁然有悟曰楠敬闻命矣敬闻命矣请别号宇斋甘泉翁顾谓诸子同歌宇宙之章曰万物宇宙间浑沦同一气充塞与流行其体实无二就中有粲然即一为万理外此以索万舍身别求臂逝川及鸢鱼昭昭已明示我心苟不蔽安能出于是见之即浑化是名为大知其次在敬养敬有为心累勿忘以勿助其机极简易自然本无为廓之配天地遂抗手白云而去贞女篇有序贞女者吾友南庠黄君鹤鸣之女也少闲闺范驯奉姆仪许聘都阃竹亭欧公之嫡孙镗也甫袭挥使未娶而逝女闻之欲死从焉母送往哭死而复苏执丧不贰母强不可誓死无他诸司树风表门予与鹤鸣有一日之雅闻而旌之以长言云黄家有女天谪仙贞心叵转匪石坚降神疑是金泉山神女前身谢自然及笄将相二十前无藏尼也不见是女身女身不见见一天父母许聘欧郎贤指挥甫袭身即捐贞心分定合先号泣于归守柩筵誓死相从永不迁唿天扣地邻为怜有司闻之表其门风动四省人人传吾尝缔观节烈编未成妇斯罕闻焉龙江宋时吴贞女李子亲迎溺渡船吴誓不嫁心日悬化为嫦娥月娟娟又为牛女天河边引虹为桥济江魂至今桥跨龙江川兹可媲美无赧然差可媲美无赧然煌煌女德父母全过而不过谁云偏啸也歌者老甘泉异果纪予髫时随亲避五房家难于世交顺德仙岸刘晦川先生家周全之义常往来于怀六七十年不能忘今且年八十五矣八月十五予将如西樵祀先师其孙廷绎天衢居学天关实从行焉起予旧今樵还扶衰舆疾拜祭晦川公于祠下既毕冒雨冲泥访各房侄姓及至长兄景春孙家某馈茶茶中有龙眼一丸沉如翠玉光彩射目予啖之气味甘香讶之曰夫龙眼六月果也今八月末旬盖阅四月矣奇哉物也神哉果也某指树言曰此树止留此枚至今日若专为公来者往时非有也其吾祖之神为之乎予谓此果最为难留过时旬日为虫鸟蚀之不然即自败腐今此果出仙岸若为仙果必有神仙护之者乎其令祖之神为之乎未可知也是用记之于册以告知者或曰今八月而云四月何居曰连闰六月为九月矣寒露九月节也是以言四阅月嘉靖庚戌八月二十三日舟中记刘杰甫字说刘碧台冢子名曰兴汉三加礼毕请字于甘泉翁翁曰文乎义乎曰汉也将游府庠义以思勉幸甚甘泉翁曰子名兴汉汉之兴也在三杰字曰杰甫甫者男子之美称也杰者才德出众之名也杰甫杰甫而欲为三杰之才矣乎抑欲为圣贤之德矣乎孟子曰若夫豪杰之士虽无文王犹兴语曰豪杰而不为圣贤者有之矣未有圣贤而不豪杰者也吾兹字子以为圣贤之地耳若夫圣贤德业吾专以望子在子其思义自勉于视膳之日试以问于乃翁名季子涞之慎独斋言慎独名汝斋慎独不慎独此独本无对天地犹不足若然要慎独亲见乃不疑勿忘勿助间活泼露天机书冼子方山日程录后甘泉子初得放归田里冼子谢病相从游武夷入罗浮卜筑朱明读书青霞摩挲黄龙冼子者寺田不受请托不至独贷借于人为方山通明洞于鹤园之上颇为精致朋友皆谓冼子特为台池鸟兽之玩也甘泉子疑之逾数年为嘉靖辛亥夏冼子以日程之录寄天关甘泉子阅未半洒然若清风之濯沉痾为之去体发孤笑于群忧矣或曰是编也冼子以自罚其东莱之博议乎妙契疾书其横渠之正蒙也程子谓有苦心极力之状无优游自得之气少出入处有之岂其然乎吾谓少汾一旦去玩物之诮为向上之寻踔跃泥涂之中越超云霄之上见与日而俱新言与见而相发已非寻常穷年卒岁甘心于田舍迷惑之贤可望其脚板矣虽然言言而是昔人犹比之数他财要在深造之以道欲自得之也不言而自得者乃自得非他财也自得之则居之安居之安则资之深资之深则取之左右逢其原与自得者相忘于言语之外矣大哉道也斯其至矣坐位帖吾既明农客有过予者其爵辈若予者让予其年若予少于予者亦让予且让之固予以筋力不能支思之逾年乃得古礼主人东坐西面之位其少于予尊于予者一切行之自喜得通融之道矣盖古乡饮酒礼燕享礼皆然或古人亦取通融之意也故坐尊宾于北位而南面坐士出于南位而北面皆所以尊之也予于各处立乡约亦仿此行之坐大宾叔父于北位数年之久今或有訾之者曰此以阁老位自尊而卑宾也夫阁老位非古礼也今以时礼而訾古礼不亦异乎然则吾乡约坐叔父于北位者亦为卑叔父乎我欲明礼故不得不辩斯礼也虽圣人复起必从之矣辞萧大巡送坊牌银移买谷为社农仓状告为辞免移将坊牌银两买谷置仓以济一方农民事于本月二十七日蒙本府奉察院钧帖委叶经历送到坊牌银五十两除实时具启托府辞回不受云年老不宜复作坊牌其银不该虚受以贻士夫之诮况万民已受德泽则水受赐多矣幸听控辞以免愆诮则水受赐又多矣去后随蒙大巡萧侍御来顾天关面辞不允若谓有怪云者今又蒙前官承送到前银凡两至矣主窃思之合无一举两得不违情理以相和协拟将前银籴谷二百余石置仓贮于上唐庄仿朱文公社仓制以时济借农民无种本者平出满入以备鼠耗则百年一方之民同受公惠愈于水一人一时受之远矣主令具状赴府告乞差一老人干理完报申呈察院永为定规利人无穷实为万幸谨告三十一年五月仁者先难而后获论有冼少汾秋官节注论曰中正者其为仁之节度乎奇曰此是一篇之纲领仁者之心大中至正而已先难后获之间仁之本体也本体自然不容丝毫人力或偏于先焉或偏于后焉皆意必之私非本体也识得此意则一篇之旨可以贯通矣君子之于仁也以有为之心与无所有为之心合一并行而后可以普天下之中而在天下之正中正贯天下之道也是故心体存而全德复矣书曰节性惟日其迈节也者中正之则也性也者仁也惟性生之无过不及而能节之一归中正如防止水而仁不可胜用矣善乎子朱子节度之说于为仁集义者极为有力也乎盖取诸书夫仁者心之全德也圣人之学心学也妙哉人心之神乎与天地之心吻合无间而不息者也第一节脱换此上下第一节明人心即天心着一毫人为之私不得何也人者天地之心也廓然大公天地合德故一于不为则放僻邪侈之心滋而自暴自弃之患至固不足以合天心一于有为则欲速见利之心生而进锐退速之敝起亦不足以合天心必于有为而无所为者乃天道之中正而为仁之节度也夫子答樊迟之问仁曰仁者先难而后获吾请以此扩之夫有为者先难之谓也无所为者后获之谓也第二节脱换此上下第二节言人心不可不中正引入题目为发挥先难后获张本有疑夫子之说者曰孰先难焉孰后获焉吾求其难者吾从而先之则疾而不入无得矣吾求其获者吾从而后之则缓而不及无得矣第三节脱换此上下第三节设难发明先后之间有一贯之妙见圣人之教学者之学皆不外此噫是盖岐夫子之教而二之也二之不足以知圣人中正之指也惟其先者与后者合一并行而不悖先后为之浑然难获为之两忘是谓易简易简而天下之理得矣然后知夫子一贯之指合一之妙不然夫子何以拳拳举此教门人而他日从游于舞雩之下则亦曰先事后得以为崇德乎德即仁也然则孔门传授之心法端在是矣法者中正之则也彻上彻下人人可得而闻人人可以告语此即一贯之指变化散见于论语二十篇之中而皆然者也圣人无二语外此无可语者矣不然何既以一贯告忠恕之曾子又以告不受命货殖之子贡也耶概可知矣第四节脱换此上下第四节设难以明先难后获一贯之指通乎上下疑者又曰原宪之克伐怨欲不行夫子许其难不许其仁是难与仁二之也曰此非圣人之所谓难也圣人所谓难者天理也仁也故举之者莫能胜也克虽不行焉耳克之根犹在也吾能中正以存天理则克之根化而仁矣伐虽不行焉耳伐之根犹在也吾能中正以存天理则伐之根悉拔而仁矣怨欲虽不行焉尔怨欲之根犹在也吾惟中正以存天理则怨欲之根尽消而仁矣第五节脱换此上下第五节就难字引辩克伐怨欲为难而未仁吾尝求此说于汉矣得一仲舒焉曰正其谊不谋其利明其道不计其功夫正谊明道以言于其所难似矣不谋利计功以言于其所后获似矣然而于圣人合一之指则未之见也第六节脱换此上下第六节明以仲舒之说得其概而天得其全也盖其以明道正谊与不计功谋利两闻说吾尝求此说于齐得一轮扁焉曰不徐不疾得之于手而应之于心夫以不徐以语所先难不疾以语后获似矣然此乃老斲轮者之事于所谓徐疾者不知为何物是未明合一之指犹未也第七节脱换此上下第七节明以轮扁之说其似而未得其真也吾尝求此说于宋得一张南轩焉曰无所为而为者乃义也是盖于其为以语所难而于无所为以语所获是为得合一之指矣然犹未也第八节脱换此上下第八节明以张南轩之说得其全而未尽其要也有为而无为之间乃要也吾尝求此说于战国得一邹孟轲氏焉曰必有事焉而勿正是以所有事言于先难犹恐其有事而获之心胜而正焉故戒之以勿正又曰心勿忘勿助长是以所勿忘者言于先难而犹虑其勿忘而获之心胜而助焉故戒之以勿助其旨微矣其道合一而并行夫然后夫子之说大明于千载之下矣第九节脱换此上下第九节明以孟氏之说得其妙矣一篇要指皆在此节又恐人以勿忘勿助分二之也则吾尝闻之师举张横渠焉曰无在而无不在夫然后勿忘勿助知合一而观矣无复偏滞于一边以失夫子之本指矣第十节脱换此上下第十节又恐人以勿忘勿助故又引横渠无在无不在之说以明合一又求此说于明道焉曰勿忘勿助之间乃中正处也于此时天理见矣天理即仁也而节度益明第十一节脱换此上下第十一节明以程明道之说见继孟氏之学者横渠明道二人得先难后获之指抑尝求之于夫子他日告樊迟之问仁矣曰居处恭执事敬与人忠虽之夷狄不可弃也三者皆难事也吾惟致难于恭己恭得其中恭而不过焉过则非恭之恭矣吾惟致难于敬事敬得其中敬而不过焉过则非敬之敬矣吾惟致难以忠于人忠得其中忠而不过焉过则非忠之忠矣第十二节脱换此上下第十二节本诸夫子告樊迟之说发挥就事发明尤见亲切不宁惟是迟也好稼吾又求此说于稼得宋人焉宋人有悯其苗之不长者而揠之茫茫然归谓其人曰吾今日病矣吾助苗长矣其子往视之苗则藁矣夫悯苗之不长而芸之可也先难之类也从而揠焉而藁焉不后获之类也为迟者苟有好仁之心盍亦思诸稼乎第十三节脱换此上下第十三节以迟好稼唤醒尤切不宁惟是吾又求之夫子答樊迟之问稼焉曰上好礼则民莫敢不敬上好义则民莫敢不服上好信则民莫不敢不用情夫礼义信大中至正之道也故能感人心之同然而敬服用情焉若夫过中失正非礼之礼非义之义非信之信而能感人乎无之矣是故圣人之学中正焉已尔第十四节脱换此上下第十四节就夫子答樊迟语发挥不宁惟是虽乍见之间亦有之人有乍见孺子入井者虽在其父母之雠亦莫不有憷惕恻隐之心然而无纳交其父母之心也夫然后仁无要誉于乡党朋友之心也夫然后仁无恶其声而然也夫然后仁是皆中正之心流出是故先难要矣后获急焉第十五节脱换此上下第十五节又引孟氏之说见赤子入井而憷惕恻隐皆无为而然然后为仁明先难后获之心为仁至意然犹未也非特人心为然虽天地之心亦有之吾尝求此说于天焉天以春夏生长万物节之以秋冬则阴阳得中化化生生于无穷而天地之大仁全矣第十六节脱换此上下第十六节复以天道明之非特天道为然吾尝求此说于日月也亦然日之中节之以昃月之望节之以晦则盈亏得其中贞明于无穷而日月之大明全矣第十七节脱换此上下第十七节言不但天道为然又引诸日月亦然非特日月为然虽生物也亦有之吾尝求此说于万物焉将欲荣之必中落之花果是也将欲伸之必中屈之尺蠖是也将欲化之必中蛰之龙蛇是也而翕聚发散专一直遂于无穷而万物之大化全矣第十八节脱换此上下第十八节言不但日月为然观诸万物亦然至矣非特万物为然考诸圣人亦然吾尝求此说于圣人矣以德育万民而节之以刑恩威得其中刚柔正直三德行万化理教流于无穷圣人之大仁全矣第十九节脱换此上下第十九节又明诸圣人之道圣人以天地万物为一体者也夫天地也日月也万物也圣人也犹然而况于求仁者乎夫孔门之学求仁而已学者于此能知所先后能知并行于先后之间而仁在我矣仁远乎哉在得其门耳夫先难后获之间固为仁之节度而千圣之门也第二十节脱换此上下第二十节又合天地日月万物圣人言之见造化圣人合一不测中正之体千圣之相传传此者也孔门之求仁求此者也纪旧梦嘉靖壬子十月初二夜四鼓睡不着枕忽思昔在弘治壬癸之间今六十年矣时北上会试梦在山坡间忽有一狗从山来见余即为人立遂作人言遶余一匝遂吟哦一诗何处春光忙马足踏花归去六街衢歇第三句又末句云料取仁安复有余既觉以语人人有曰此天上灵甘狗也吾续其第三句云反求自得无穷业通梦中为诗成文云何处春光忙马足踏花归去六街衢反求自得无穷业料取仁安复有余意谓余马足春光何如此之忙踏花归去即言下第也虽则下第终有自得无穷事业即仁安也仁安者安仁也中心安仁天下一人而已矣此则水终身独到事业也自有此梦以来时或到心但未有纪之者今适六十年怳惚之间偶然记忆因纪之于册以告同志共参之付恒济侄嘱书泉翁嘱书付恒济贤侄今第三男涞之旧有酒积病今发作肿疾医之未效近传一方以十年雪里炭老鸡医治将愈但阴阳家推算宜有冲喜方可今此已议为他立妾又云宜抱一子养育病方可脱吾闻恒济第五孙十岁八字聪明可取特遣家人湛与来接烦侄亲送他来养育教成德业目下得以冲喜他日涞之有亲生子几人得育与此孙同食均分一毫无有彼此盖皆出于祖宗一人之身同气今特书此与孙执照付天润孙嘱书豫章郡前南京兵部尚书甘泉翁嘱入继孙天润今尔第三叔涞之病时日者皆云宜娶妾抱养一幼子冲喜遂抱恒济第五子育养冲喜名唤嗣先不期涞之百医不效不幸于本年十一月二十三日已故遂遵礼律依昭穆取尔天润入继承重上服于本月初一日以果酒之仪昭告于显先祖考主簿府君显高考祖考义士府君显曾祖考处士府君显祖考赠资政大夫南京礼部尚书樵林府君显考赠资政大夫南京礼部尚书怡庵府君曰水家祚衰微第三男涞之不幸于十一月二十三日病故先前已抱侄暕第五子入养育名为嗣先既定缘于昭穆未合礼法未尽家事未便今思古人有言国有长君社稷之福则家有长子长孙门祚之福也计小宗五房水系第三房其长房长兄祯生师贤师圣孙大川如川似川象川至川等皆不循教法赌钱饮酒撒泼殴人至死无悔所不足取矣次兄祥孙三人长孙天济承祥重惟有次孙天润素守礼法读书好学补增城县学廪膳生员立心操行孝弟忠信人无间言又克承水学以圣贤为志总论伦序贤德皆合为涞之后与嗣先及至二室有遗腹是子共为三兄弟家业平分少者以事内孝乎母霍氏长者以治外事乎祖水舅琦曰天润得无长于涞之乎水曰礼律止论昭穆无少长之文又曰天润次子寿曾已入继敬先矣今天润又继涞之为碍水曰父子前后入继此长房三房各异礼法何碍又昭穆在天润孰能易之若使天润先依昭穆入继理必带其二子来亦该寿曾继敬先矣夫何碍之有天润虽季房然年长首当一户裁处百务以昌门祚三房有赖凡我长房次房子孙皆在天润提携教育成人使人称水为有后四方闻之后代传之莫不称美不亦善哉其与拘忌时俗之见纷纷疑者远矣其余礼法一一依察院准行家训遵守其不分田而分租同居共爨而分饭一一如训未敢擅专遣门人归告祠下行事于朔日已取天润初二日引之告灵成服见灵拜哭尽哀次哭见吾又次哭拜祖母又次哭拜主母霍又次哭拜黎慕溪姑丈又拜叔湘之等次哭受诸家人拜翁乃哭出誓言分付家人各守礼法一听秀才束教有不遵者痛治逐之友人冼秋官诸友闻之莫不为我解忧幸家事有托家学有传如孔门有子思者孔氏为不孤鲤也为不夭矣云云今告尔天润程子曰学者须先识仁仁者浑然与天地万物为一体今尔视三房子孙如一体也视三房仆家人如一体也笃尔素志以昌吾学以大吾门教吾三房子孙管束吾三房家人应酬裁处吾三房家政使内外斩然使人情翕然其余礼法一遵察院降行家训不分田而分谷不分爨而分饭户门粮差院舍弊坏一以赡田租之羡余者及时修理赡谷已拨一百石明诚书院赡学外照常收贮天关日供天关白云居学生儒百世如一日乃称吾今日立尔之意今特立嘱书一样四本其一本付天润一本付嗣先一本付寿曾寿鲁一本付绍先光先等各各永远执照遵行若有一人敢背家训分田分爨租利不依各管庄家人公分各送敢有多取多言以坏家法者即是不孝子孙斥之不许入祠故嘱嘱书跋涞之不幸之二日予已有依昭穆立天润为继之说其舅霍勉珍闻之不思身为廪膳生员礼义由贤者出不顾先世家风不记先公曾遣同子侄六七人执贽门下无事召天润到家一无言说夫倏然而召默然而出此何为者耶可以意会矣惜乎天润立心颇正大非赂人之人若天润立心非正大甘为赂人之人则彼无谤言矣次日即腾口及于内惑乱吾家敢非礼法又作谤书无虑数百字时吾犹以告祖依昭穆之文示之彼犹誊稿四出贤者礼义固如此乎乡里未见吾告祖昭穆之文不无为彼所惑然明者皆以为合礼也其谤书大要有三一曰天润年倍于涞之难以为子予答之曰诬数年为倍又礼律只论昭穆无长幼之文是一惑也其二曰天润妇长于舍妹难唤为妇予答之曰此非入继族中之妇有三四倍于吾者将得不唤之为某媳妇乎是二惑也其三曰天润次子寿曾已入继公长房孙敬先矣今天润又继涞之为嫌予答之曰彼此各昭穆也乃各房也设使天润先继涞之必带其两子来矣次子寿曾必亦害于礼是三惑也妇之言不容辩矣书曰小人怨汝愆曰朕之愆允若时不啻不敢昭穆不可不明礼义不可以不精士风不可以不正孟子曰我亦欲正人心息邪说放淫辞先圣之道予亦岂好辩哉予不得已也水为此不得不与破除以附于嘱书之后合爨词语不患寡而患不均不患贫而患不安盖均无贫和无寡安无倾今示子孙均平之法父祖之视子孙一人是一人如分果与子子孙孙每人一个不分几房分几房后世子孙人各以其心为心私心也非父祖之公心也以前家训定不分田而分租长次季三房与吾各分送五百石此可谓平矣每房食指大约不过三十人今天润以昭穆入继第三房又添八人以数计仍分送租谷岁一百石可谓均且平矣皆为三房及天润菜谷后有人口加添皆在于内已前共爨轮流做饭亦在五百谷内今不动五百之数皆作孙谷此外吾另捐谷八百石贮于共爨仓米五十发厨人煮饭人分饭两碗后世人口加添子孙蕃众皆取蚊子洲黄洋涌及市头横涌至初庄及大梅涌平基田租及赡田庄供赡生儒之羡余加捐入共爨之仓余皆贮于新楼东西仓内以备公用置簿二房考查谕盗为善告示湛衙告示为大发仁心劝人为善以没前非以全生命事本衙先年与乡老立为乡约无非欲人同归于善至意不意本村近年有等恶少习为强梁不下五六十人打劫人家虏掠商船得财赌饮撒泼只顾眼前一时之乐不思父母生尔时几多欢喜几多劬劳得尔成长今日所为如此反累父母及不思一日败露时尔将父母之身粉碎刑苦若思到此便宜早改为善了乡人老少皆知某人某人为盗及本衙虽居广城亦已一一知之但念尔系乡里姊妹如手指脚拇不忍告于兵备待尔良心发萌改恶为善日日望尔等速改灭迹全身如尔同徒某人某人皆能收机去别方买卖作为客商便是好人今特发仁心诚恳劝尔私下谋之父母妻子无不说好无不欢喜早早收机去做客商买卖则可以保全父母所生之身上可保全父母下可保全妻子岂不是好尔等闻我此言未知知否古人有言老人言语好做药尔等深思之听之闻得近时尤为猖獗肆劫本村纵横无忌俗语云老鼠不食窟边禾尔乃甘食窟边禾是不如老鼠了尔若不听我老人之言不从我老人之言尔等祸败立至尔身粉碎不自惜何不念累尔父母妻子即当星散可悯可悯今发此仁心出告示再三叮咛晓谕尔等亟改前非潜踪远避别省生理保尔身命庶免乡人指骂尔曰贼奴贼奴指骂尔父母妻子曰贼父贼母贼妻贼子尔心不羞否人骂尔为贼尔甘心受否改之人即唤尔为客人尔心喜否缘律亦有准首免罪之条何况未败之前而自改也古语云从善如登从恶如崩若再不改至大败之日乃思我老人之言悔无及矣又谕各人父母伯叔兄弟作速省令速改免致负累尔身若有纵容官法连坐不得辞罪故示甘泉冠铭嘻为之上圆以象乎天分之八方以象八卦丽之十云以象十干垂之二带总之一纽以象始终主敬周之重憺以象大圈是为甘泉翁心性之冠再拈六言代简蒋道林未尽之意三首俯仰寥寥宇宙白云抱膝长吟六载星源婺源洪觉山雁渺德山道林书院追我好音前门长扃谢客凿江退遁上唐出郭三里金液池上唐池名边风月白玉坛上唐坛名上坐忘坐忘不忘之间中思直到天然问我天然何似人力丝毫不存送卢星野秋官起复赴部长言有序星野子卢子少明既为大夫矣排群咻因少汾子以从甘泉子游勇矣智矣智故不惑于群疑勇故不夺于众口二少相求而相得也甘泉子名其楼曰二少之楼夫道一而已矣夫二少者一以仕为道卢子是也一以居为道冼子是也居者赠行者曰仕止久速之宜时矣少明子将行甘泉子曰夫记已有之矣可仕则仕可止则止可久则久可速则速时也少明之智足以知之勇足以决之其大易之知几乎予复何言于是甘泉子衰病不能诗遂长言以托于辞辞曰飞云离离兮振尘衣暮风飕飕兮收钓丝吾道沧洲兮夜漫漫何其哲人知几兮去此从予谁戒轩言为冯挥使良佐戒名尔轩戒尔酒色亦曰二竖蚀人肝膈皆丧乃命乃邦乃德念哉酒诰三患皆辟如戒不戒人非鬼殛善则堂铭有序谢生惟近知远严君三峰甫名堂曰善则之堂盖欲正身正家以正俗也喜而铭之曷谓善则维善维则家则自身和亲维则匪人其则寔维帝则慈思父则孝思子则友思兄则恭思弟则义思夫则顺思妇则其则不远维中维正维天之则是为谢氏三峰之家则天关合爨钟铭扣之隆隆月西日东声闻无穷继尔餐饔百口攸同是为天关鼎食之钟放二鸟赋并序山客有送二鸟者皆鸠类也二鸟各异其声皆似人言甘泉翁不忍烹之而畜之樊笼焉早暮必更相鸣啼若欣以忆其一啼曰古古古若人言苦苦苦将谓樊笼之苦也其一啼曰鞠鞠姑姑似人言山谷之高也甘泉子喟然叹曰伤哉二鸟乎一苦樊笼之苦抑不知有苦于樊笼者一慕山谷之乐抑不知犹有乐于山谷者安危倚伏未知苦乐何如也吾久欲解尔樊笼之苦而纵尔于山林之乐再为尔思之尔等毛羽郁郁久困未舒放尔恐尔未能远举将遭毕罗弹射之手必置尔于汤镬是又苦之苦也尔若幸而脱毕罗射弹之祸则乐矣不然则反不若幸在樊笼啄尔以粟饮尔以水之未为不乐将幸遇圣皇在上大行仁政畴若于上下草木鸟兽鱼鳖咸若尔等于斯时焉往而得其所哉是又乐之乐也吾今姑顺尔性放之白云之巅以保全尔而歌以赠之其词曰嗟彼二鸟兮光荣见孝翱集睠此二鸟兮局促惊遭密网兮慎而德养而趐兮健而力渐乔迁兮翔而集于千仞兮巢断壁弋人瞷兮专窥测网重重兮遥增击东西南北兮自得孰敢侮予兮谢群弋陈伯孚哀词维嘉靖壬子秋甘泉湛子初闻令尹陈子伯孚之讣会哭于天关书院自然之堂及癸丑秋唐国子之使来自琼阳乃复兴吾深长之思而动无穷之悲附之三香一曰肫肫香二曰渊渊香三曰浩浩香寓于伯孚之灵栖而哀之以词曰于乎伯孚嗟去秋之前而犹为人耶遐去秋之后而已返其真耶夏秋之间犹期以陈子一庵来扣天关之云及秋宜至而不至徒讶伯孚之约之愆及一庵诸人至乃闻伯孚遽而上骞乘大化以归泬漻之天事变果可以常耶嗟予达观于宇宙自有常而无常自无常而有常其客常耶真常耶客常不可常而执吾真常以游于无常蜉蝣天地牢笼日月而真常者自常常贞观贞光博厚高明而悠久无疆惜也伯孚不少延长来而不来共究此大道而化迁怅怅乎撒手长行吁嗟其伤书刻行祠祭继养也报本也獭则祭鱼焉鹰则祭鸟焉乌则反哺焉可以人而不如鸟兽乎斋三日乃见其所为斋者视于无形听于无声洋洋乎如在其上如在其左右僾乎若有见乎其容声慨乎若有闻乎其叹息之声事父孝故事天明事母孝故事地察天地明察神明章矣通乎神明光乎四海无所不通偶书赠卢子滁阳卢子既罢提舶而归若有不怿然者造甘泉翁曰守愚必得先生之言可以归也惟公赐之甘泉默翁曰吾默矣吾默矣吾尝为子谋之虑之矣夫复何言虽然孟氏曰赵孟之所贵赵孟能夺之至于天之所以与我者天亦不能夺也何居能夺之者其机在人也不能夺之者其机在我也愚乎愚乎子归而与而弟守益求其在我者焉其求之天也其不求亦天也其不能夺之者天也其能夺之亦天也天乎人也何尤焉南京刑部江西司主事冼奕倩哀词秋官少汾子冼子甲寅八月四日既捐旧馆复归于大化甘泉翁哭之为哀词曰于乎哀乎冼子吾与言宜未尽于是而尽于是乎吾望子之进宜未止于是而止于是乎哀哉夫人之挟其技能负其奇气者自尔仰干青云俯拾青紫旁视无人人莫若己而子昔之京因罗江公南都执礼弟子以彼其志而乃如是一可哀只凡人之情好炎厌凉而子既登进士分司司空乃上疏求南为秋官即子之超乎常情必有大志而如是二可哀只受禄未几谢病陈情不遂归养如不得生子之孝心笃至而如是三可哀只予以致政同载而归取道武夷横棹赋诗连袂罗浮以访朱明深卜青霞于是度铁桥卧黄龙坐石楼啸明月有一日千里之志而遽如是四可哀只吾戏语子毋淡罗浮而子既归汾水之头治鹤园开明洞辟三径浚九曲巢海岛乐幽人之贞吾尝谓子日录不如投荳近外不如着己子乐闻之亦既唯唯谓荳多白矣吾亦是喜诸所欲言其说未竟而端则启而遽如是五可哀只吾谓取余年堪补过超六合到生生夫人莫不有过心过也身过也口过也是谓三过有年则可补过否则不可补人贵乎有志希贤也希圣也希天也是谓三志有年则可到化生之妙否则不可然有年矣弗补弗到何取于年吾尝期子言则简寂质则变易是惟进德而遽如是六可哀只俄报痰喘不睡隐几半载而于此矣或曰稍愈病根未除为我忧虑俄病复发浮肿半身或报曰危子犹却医及医至矣则已晚无及事矣而遂如是七可哀只于乎古今圣贤共路同门告子大路不开户牖不懈二纪不惑知命其可几矣而止于是八可哀只于乎三径就荒松竹犹存不已渐渐乔乎参天子可瞑目于重泉矣昔者颜回死子哭之恸或告之恸子曰有恸乎吾之八哀伤子子知之乎吾亦不自知其恸也已于乎渊渊其渊中庸形容至诚之妙赞其本之莫测焉甚矣至诚之立本其深莫测不可以形容也于其不可形容者而姑拟诸其形容象其物宜其忧道之心不既深乎昔子思子作中庸至此上文既言天下至诚经纶大经立大本知化育此则屡形容以赞其妙也不但肫肫而又渊渊焉而又浩浩焉所谓渊渊其渊者岂非其渊以言乎其静深也以言乎其有本也以一人之深本为天下之深之本有不可测其如渊乎其至诚之德原诸性也仁义礼智根诸心也以一人之心性为天下之心之性有不可穷其渊以之乎故夫有百寻之渊有千寻之渊也非但如之而已所性与之同其深而不可测也有万寻之渊有亿寻之渊其渊也非但拟之而已性源与之其深同而无穷也由是观之百千万亿有形之渊可尽可穷而心性本体无尽无形之不可穷也是则子思子虽极其形容而终有不可形容者自非君子深造以道欲其自得之则居之安居之安则资之深资之深则取之左右逢其原终莫可以形容者矣中庸之首章言天之所以与乎人人之所以复乎天天人交与之际其体一也此章经纶天下之大经即首章之所谓道也教也立天下之大本即首章所谓性也知天地之化育即首章所谓命也天地万物之位育也穷理尽性以至于命一而已矣学者必能用功于戒惧慎独之间而养成性情之德中和之致而位育成焉圣人之功用尽于此矣其形容之不足从而形容又重形容之者本体无穷故也学者自有形容而溯诸不可形容之体至于不睹不闻无声无臭之妙始可以合天而天地之用皆我之用其肫肫渊渊浩浩亦不足以言之也自规三章常令童子以钟磬随身歌之以自警焉睿圣武公九十求规勿以耄弁餐胜如饴我设规桶大门之所周公岂期文王我师业业中思人心惟危四临深渊春水其澌其澌其澌四面危机上帝临女战兢自持慎尔思惟孚尔威仪正动出中畅于四支由仁义行其行不疑匪行仁义毋载尔欺南安太守岩潭子王子初莅任即新仪门平川郭黄门请为作颂刻石警众焉堂堂南安翼翼仪门天监攸存高高绰楔亭亭枨臬神司鉴别维候临莅荼垒控制畴敢载伪阅人维多络绎经过维尔谁何维吏维官维军维氓维德五申苞苴之藏谗夫之倡神搤其顽湛泉本处泉名洒翰谁邻铁汉立国桢干问孝篇为郭生尚恺郭生问孝走路二千孝在子心何以问人孝子爱日逮亲之存日进甘旨水菽亦欢服劳奉养竭力耕田执亲之丧号泣于旻不酒不肉与人坐焉非葬不言非祭不言孝之疏节其然其然若问大者所受亲天体而全归孝子仁贤战战兢兢如临深渊学问不力行道立身一或亏损不孝不仁不仁逆天不孝逆亲负罪引慝喘息两间岂不哀哉岂不痛旃赠王生行前村视予犹父也予得视尔犹孙徒王孙赤脚三千里将如前村视予乎三月天关无问难令予默默思烦纡而翁书香子当续下帷三载即仲舒重来刮目当何如闻同志诸贤有欲赴观北戒坛者讶之作韵语重耳无我之所有我有重耳之所无吾道自足何旁求逼北赴戒是吾忧公欲渡湖毋渡湖泰和郭氏保合堂铭为郭平川太守气化太始有神无人及乎形化遂有我身一人之戾乃寔万分形骸尔汝藩篱比邻圣训保持合一弥纶五品不逊咎在不亲在易之萃聚会精神君臣合德父子合恩兄弟合爱夫妇合姻朋友合信纪纲人伦一合万合复归浑沦混沌一体曰天地人诫尔云仍以及孙曾勿替尔初泰和絪缊书付天真上人游西樵甘泉翁前丙辰年始游罗浮后数载乃入西樵西樵顶上有八村皆以业茶为生如桃源洞中诸村皆围其外四方海岛又围其外盗乱不及遂有卜居之意有小河遶诸村数十年后有诗云春动樵湖湖水生遶樵湖水水如城衰翁独坐樵云顶九十六峰齐月明又四方皆遶大海盗乱所不能及故彼时遂有卜居之意有记云罗浮不如西樵如天下山水名者未必胜胜者未必名独山水也哉天真上人其即日杖履跻攀历观天阶大科云谷广朗隐居诸书院之胜与南岳武当终为何如也可以避迹何如也将以报念庵内翰罗山中丞水洲黄门鲁江冬卿何如也冯洞阳太极圆图图片观冯洞阳太极圆图甘泉子曰多了无极一圈无极而太极言太极之理无穷也故图说下文太极本无极也若谓自无极而为太极则濂溪之志荒矣太极之理何形安得无形上又加无字乎于外一圈又着无极第二圈又着太极才甚无道理可笑夫此理上下同形虚实同体体用同原显微同神乌得而二之乌得而分图之承示冯洞阳太极图之辩辞简而义精所以辟支离之说者廓如也据濂溪之图两仪上只一圈今冯公于两仪外加两圈而分之曰无极太极不知何意似所谓不知而作者韩愈云不幸而不生乎三代之上不见正于文武周公孔子也此图几不遇吾师矣今得订正亦冯公之幸也斯文之幸也图册内益庵之说有一二未莹然尤近醇方公一叙大有走作瑕见如此附闻请正门生霍与瑕拜书代祖谕示义士祖主簿祖处士祖诏孙水应菊学文等该先年第三房尚书孙义捐本户沙洲土名大濠角一所于小宗祠堂作为蒸尝经今五年共该租银二十二两五钱尔等匿以肥己不念义捐之心甲寅九月间逼于公论才送钱银九两入箱尚共欠银十二两五钱约旧年十二月送还至今拖过是子孙心安乎为人子孙敬爱祖宗只当捐己入祠未闻有反损祖宗自肥者今特遣宗子禹勋同去人谕知限清明日齐足送纳入箱今乙卯年再起升科为子孙者亦可秉心特谕重聚天伦行番山昔友陈子光难兄子儒慈且良生财积谷千斯仓为富能仁家道昌异母之弟出迷方时年十有三岁强拐鬻番邦三十霜南船入贡泊五羊物色得之亲弟兄抱哭扣地天为伤始知感应天人际有非心思所能量二亲垂白兄弟无故重聚天伦融融乐一堂习庵分财与立室无少或吝何用不臧有孙衷言为显扬执闻来言谁浔冈九十泉翁歌大章是用表之示不忘今人同气争利场不戚手足交相戕观此中心无愧惶中心无愧惶无愧惶甘泉先生续编大全卷之二十五门人顺德何鸿校刊答问黄大巡琴冈先生问目八条蹇劣无所知而求教之念恒实悬切徒为吏冗所夺未得源源趋谒以请教益歉甚昨承惠居樵答问开沃甚多然其间亦有未尽释然者或失则蔽也谨录呈之以求通焉舜禹大圣人只是好问好察闻言则拜盖非忘私忘己者不能今执事好问不倦于作圣之功思过半矣钦服钦服孟子夫苟好善皆将轻千里而来告之以善况如水者乎第恐犹借听于聋耳如何如何问少汾云学问在于存心固也至谓当事亲敬长时心存于事亲敬长当读书作文时心存于读书作文一段却似移心于事非尽性之学也夫存心功夫正在人情事变用之凡事亲敬长读书作文处常应变皆吾存心之地而非于事上着力也孔子曰君子无终食之间违仁造次必于是颠沛必于是盖言随时随事工夫只在此处作用若曰当某事时则存心某事恐不善观者将流于逐物而渐失一贯之真矣尊教答云存心便有知知了又存之说得无近于二乎天道常运人心常生乃其本体也故曰君子法之以自强不息如彼明镜之悬物之妍媸来则照之不来则不照照与不照而本体自若非随物而往也少汾当事亲敬长心存于事亲敬长云亦造次颠沛必于是之意而语滞耳恐未为移心于事也心事合一岂可移耶尊谕存心功夫在人情事变用之甚善然此心与人情事变亦非二也恐着一用字不得盖心事非二也心无内外也吾于心性图颇具此意至于心存则知自在自在又存通身是常知不息耳何如问尊教云无适只是无事简切简切又曰主天理则便二矣此说如何岂以天理本心也又一心以主之即为二乎若然则孔子主忠信之说一耶二耶纯一只是诚尧舜言一文王言纯原非有二义尊教云且说一一到熟处乃纯则二字当以浅深观乎天理只是心之生理如彼谷种仁则其生之性仁即是天理也心与天理何尝有二程子云主一之谓敬是矣恐人认作主一物则滞故又云无适之谓一所以解上主一之说也心存则天理在即天理矣今又云主一个天理则是适也适则连主一非一矣主忠信之主与主一之主略不同言立重之功全在于忠信为之主也一字与纯字固宜有浅深生熟文王只说纯亦不已未知是否问尊教云一念存时正时便是道心一念亡时邪时便是人心鄙意只以存亡言之足矣不必更着邪正字也夫至正而无邪者心体也心存即无不正矣不正即亡矣又要存又要正便不归一尊谕良是但存则自正亡则自邪矣问学属知时习属行此言须深悟乃得夫学也者觉也觉者生生之知也心之体也学者不能遽复其体须是时时操习必求此心无动静无内外常明常觉如天地日月无所昏曀乃是时习实落功夫非行而何此知行却是原来底知行非若寻常对待言者未知是否今之学者多为旧说所蔽故不信学觉之说而执事深悟至此其明睿过人远矣敬服敬服时习只是常常如此诚哉常明常知天地日月无所昏曀之喻也至于知行却是原来底知行非寻常对待言者何等痛快非深于体认之功何以及此问先知后行之说固不待辨少汾行路之喻虽是明切然此特自夫行时而知在其中者言耳至如古人默坐澄心思量义理之时不知亦有行在其中否乎水尝怪后之学者专以行为施布之义故言读尽天下之书穷尽天下之理然后行分知行为两段事此支离之学也而不知默坐察见即是知如此存存不息即是行不意复见同志之人一悟至此公可谓度越江右海内诸儒矣岂天欲斯道之大明故阴诱其衷耶珍重珍重问修心修意修事之说少汾疑之亦是尊教云心体无为修之在勿忘勿助不着丝毫人力自然合道而意事自举此则全在正心上用功诚是诚是但似涉于高妙初学难以措手惟有诚意一段工夫即心无不正事无不举矣故曰欲正其心先诚其意曾子十传诚意首之正以为学问之切要也如批教所云只修心尽之矣却又有修意修事两项如何若以为营为之意不无意必之累则即私意矣即合销除何修之云所云事事物物整齐者修事之谓也但不知齐整当在何处作用而道与政与物抑亦何所分别耶以心意事三者论诚有如少汾执事之疑若不能分疏矣水之说则就修学言之故心可以该意事而徒用于意事者不可以该心盖物有本末务本则愈光逐末则愈下有一种擅巧思治事之人而材料或不真正工夫或不牢固或数十年即坏若正心有道之人材料未有不真正工夫未有不牢固是谓心正而意事举虽数百年不坏者杨慈湖亦贵心而贱意吾亦尝疑之今思亦得其一二而先师石翁亦有莫巧于心莫拙于意之说此意乃意必之意非诚意之意也问上下察一句窃谓旧说亦不为差盈天地间何物非道何道非我鸢鱼飞跃即此理之明着于上下者也孔子川上之叹茂叔庭草之爱意皆如此若以其字指诗人言而于得见鸢鱼之时必待察识天理乃见活泼则是人心一理也鸢鱼又一理也悟此而后可以通彼非二而何哉下文察乎天地察字又当如何看旧说童稚所习闻所以于心未合者以一章之内两察字而义不同而以察为昭着从古经训所未有孟子察于人伦习矣不察皆察识之义鸢鱼川上庭草自鸢鱼川上庭草不察则干我何事盖人心与此物一体也恐非二也察乎天地正同章首察识之义谓诗人此言盖察识此理矣造端察天地乃为学始终之贯也未知当否幸详之问人性最难言分作两项说固不是若以为一则人品有许多不齐处乌得而一之孔子曰生知学知困知及其知之一也知之一则人性之同可见而生与学与困明是差等相悬天地气质之说其无乃自此始与此皆实疑统惟指示分天地之性与气质之性恐终未安程明道曰性即理也理无不善最为明尽且性字之义从心从生谓心之生理也若为气质之偏即非本心生理之本体矣何以谓之性性只是一性理只是一理若其非一则何生知学知困知安行利行勉行知之而成功一也初尊谕所谓人性之同可见得之矣冼少汾问目五条桂奇问昨观闽中沈希周之问谓良知者心本体也师翁答之云知之中正乃为本体而天理见矣乃所谓良知即下文爱敬真心云云愚谓爱亲敬兄人孰不知而孩提之童未有他知识然亦知之故谓之良耳试观鸡雏莫不恋恋于其母易以他母即不肯恋而皇皇焉此亦非良知乎及其长也则不知其为母至有相残者矣为其偏而蔽故也孩提知爱长不知敬亦未得为良也知爱且敬矣然有爱其亲而杀人之亲敬其兄而杀人之兄如师翁赠陈豹谷所云者非达也要之天理二字浑全无弊良知良能滚作一片无少欠缺无少渗漏遇亲而孝见长而弟爱其亲以及人之亲敬其兄以及人之兄天明地察神明以章此皆自然感应不待安排故谓之天理也自途人至于尧舜此理也学问思辩笃行所以体认此也勿忘勿助所以调停此也愿与精舍诸友以此自勉着实用功毋事口说庶不负我师翁诲人不倦之意何如此段更有警策奇问世有爱人道好怕人道恶者每事强制得若皆善无恶一般又有见得自家道理是如此者率情而行不拘小节即天下诮之而不顾此二人者立心公私如何此二人立心公私便有水火冰炭相反不可同日语先师诗云多病为人未足羞遍身无病是吾忧正谓此也奇问尽心知性章朱子以知性为物格恐非夫知性是圣人的事以是责初学难矣而阳明先生以尽心知性为生知安行存心养性为学知利行修身俟死为困知勉行亦恐未然愚谓此章言知天事天之学曰心曰性曰天一理也故尽心则知性知天矣心有未尽在存之而已养性云者知所有养所有之谓也夭寿不贰修身以俟之言事天之功死而后已也至是则命自我立而天可知矣是否心性一也性者心之生理也紧要都在尽心存心上心尽即存只是一段工夫心之本体本自广大本自高明惟有所蔽亏而不尽如鉴之明尘埃蔽之日月光明云雾蔽之是以不尽其广大高明之体尽则这生理自见而天不外是矣常常如此便是存心自一念之微以至事为之着无不如此则生理日长而事天之功在是矣尽心一段是知存心一段是行知行并进即是修身之功久而熟焉非但知天事天天即在我而命在我立矣若谓前节为圣人之事次节为贤人之事第三节为困知勉行之事则圣人有知无行贤人有行无知而困知勉行者果能立命乎奇问理义一也自吾心之浑然言之谓之理自吾心之处事得宜者言之谓之义朱子云在物为理处物为义我师翁易物为心云在心为理得非以其涉于义外乎然物即人也此理人物皆有之言物则人可知矣朱子之说似未害于理也如何文公之说不是如此说来更思之还从吾之说为是奇问人只是一心而已心只是一理而已言心则性情在其中矣言存心则节情复性在其中矣然心外无理也理不可见只于心之存主感应各得其正处见之故学者之学存心焉尔宋儒乃拆心与理言之学者往往把理作一件物事求之于心又从而存心节情复性名义既多工夫益烦大道愈裂反为异端之所笑可叹也奇今一味存心只于独知处用功如何然必尽心知性则存心之功有所措知所有然后存所有有实功周学心问同人扁堂之义未蒙明教窃谓天之生人其初皆同故人之为学亦不过学同人耳同此天则同此气同此人虽古今四方之人无有不同者虽感应有万变之不齐亦无有不同者同也者天之理也天理自然而同也其有不同者只缘气习之偏心蔽于邪念学蔽于意见循其偏而不觉遂凿其同耳此等病痛从上古皆然故伏羲立同人之之卦今日诸生来学亦学复乎同人而已学到同人处便自同心同见更无疑惑矣文王曰同人于野野者旷远之地言地则四方古今举之矣通四方古今之人之心而同之同之大也然同人之心又无处可见惟于勿忘勿助之间见之也其间绝无丝毫人力而察见本体天理之自然便与天地同其高厚日月同其光明四时同其不息生生不穷物我一体痛痒相关感于亲便自然生的孝出来感于君便自然生的忠出来感于师便自然生的尊敬出来当恻隐处便恻隐当羞恶处便羞恶凡有所感无非天理自然之发见此伏羲文王所谓同人也生辈只依如此涵养直到大同处则同伏羲文王而伏羲文王同四方古今之人而四方古今同喜怒哀乐亲义序别信而喜怒哀乐亲义序别信何有窒碍何有蔽而不觉而不同人者矣心愿与同门诸友忘于躯壳之外打作一片混混沦沦于大同之中以不负居此堂也未知是否望示教看得最是识得与天地万物同体则便大同其亲义序别信万善皆从同体胸中流出贤与诸贤以此自养谢锡命问生数夜与福建沈希周萧师孔同在静坐颇觉有益沈希周所学皆主阳明先生之致良知以致字为要其人资禀不凡能信老先生自然之说师孔云城中学者多有疑老先生勿忘勿助之说以为离却集义窃意程子所谓勿忘勿助之间者果何物耶便不识天理矣未知然否振卿说每夜与朋友静坐病中闻之一喜沈希周一向未知其意今闻如此不易得也昔者阳明公云吾只与学者凿粗柸待甘泉与出细今沉子先元阳明之学则有可入细之机矣可问何谓良知如何致之紧要识此自然二字勿忘勿助之间乃有事规矩即集义也不识此便没些工夫了锡命问沈希周帖云承问如何致良知窃意所谓良知者心之本体也即夫子所谓天理也自然也非知觉之知也自然而然不待有所作为意必于其间如加此意思作为于其间即助也少些意思于其间即忘也所谓致者至也知至至之之意求至天理无纤毫欠缺即夫子所谓体认也何如知之中正乃为本体而天理见矣所谓良即下文爱敬真心非知觉之知句好忘助二字不可两开看差之毫厘缪以千里此言最精尧舜大圣亦只是舍己从人然非圣人不能也若有私毫旧见在心犹是不能舍己也有些吝留意思即是不能舍己也舍己事最难虽打叠得两漏三漏子令他空空地乃能受善若将旧见留在这里将新闻来比安能受善如此者是不爱其身者如人有病传得旧方来用虽不效犹自乐其所以亡虽有卢医扁鹊过之语之不入宁没其身而已矣可谓爱其身者乎非知觉之知似好但人心只是一个知何常更有别知第须识所知者何事锡命问昨蒙批示勿忘勿助之间乃有事规矩即集义也反复思之盖勿忘勿助之间停停当当中中正正其心之本体矣乎此真千之要着些意思不得即师翁所谓自然朱紫阳所谓全放下程伯子所谓不容丝毫人力孔孟之教人毋意必固我若稍着些意思则必滞于一处而非助即忘矣如何集义又阅批沈希周帖云忘助二字不可两开看程子勿忘勿助之间乃一时看是此之至精至妙处惟在之间二字会此则天理见矣良知亦有着落矣师翁所谓天理莫非良知矣少汾所谓天理二字浑成无弊良知良能滚作一片者是矣学者亦惟了此而已矣未知然否正如是观吾振卿知此便有下手处矣良知良能滚作一片看则良知方有落着下文知爱亲敬长之知乃良知也今只举良知非孟子本意下文两知字即上文良知之知昨批答振卿帖可送入欲寄少汾看也渠极好善待送还还即复自今幸与诸君静坐切磋勿虔过也适观沉生帖子颇见根基可与入细矣尚有障隔待数时他有疑处乃可下手也柯生前日亦往樵来斋戒数日亦不轻易也独惜其训诂意见又闭障也沉生肯住三年以赡谷供之成大事业也锡命问命尝验白沙先生静中养出个端倪方有商量之语此端倪人人有之但人为习心物欲蔽之故失了元初本体白沙先生说出个端倪来正欲人在端本澄源上用功而敬以养之使此虚明之体隐然澄露渐而充之以至于广大高明之地我师翁发明此指则曰此端倪非他端倪乃孟子所谓四端也夫孟子四端乃感物时见之而此端倪恐只是洁洁净净绝无物欲夹杂于其间便自有此未知何如此端倪即良心发见但其发见汨没之后为最微孟子子夜气章所谓其好恶与人相近也者几希是也久之则全汨没似无矣所谓若彼濯濯也须于静中涵养久之其善端发见其参前倚衡者此也其见孺子入井而有憷惕恻隐之心者此也此个善根与生俱生何尝泯灭如草木至冬枯落至春其生意萌动如旧不为尧存不为桀亡也锡命问气之中正者即性也而谓气形而理赋焉二之也如是而论性气圣人复起不能易之矣故答少汾之问曰天地之性落在气质之中以彼落此则似犹有二后又答少汾之问曰形气性命不是两件有形气而后性命有所寓夫谓有形气而后性命有所寓则似分理与气而为二而与少汾天地之性落在气质之中朱子气以成形而理亦赋之语不知亦有分别否乎愿决其疑气之中正即性易曰一阴一阳之谓道形气即道道在形气中如易在干坤干坤毁则无以见易易亦干坤干坤亦道阴阳即道道亦阴阳形气即性性亦形气只须如此说非二也锡命问新论中云以书蔽志者穷年不能明其理以鉴掩面者终日不能见其形此非善读书者也故主敬而后我立我立而后不蔽于物必如是而后为善用功也而又曰物物穷格而天下之理得夫物者理也穷格者至其理之谓也分殊有止而理一无穷先生有是言也今而曰物物穷格岂非理理穷至乎锡命求之理一无穷之旨有未契合窃愿闻之非求于物物也于应接事事物物之时体认之则天下之理见矣观书不可滞于词锡命问尝观论语弟子入则孝出则弟章乃是圣人教人大人的学以此弟子专就童蒙恐非也孟子曰尧舜之道孝弟而已矣即此则入孝出弟也中庸曰庸德之行庸言之谨即此之谨而信也程子曰与天地万物为一体即此之泛爱众也夫子曰就有道而正焉即此之亲仁也易曰君子多识前言往行以畜其德即此之学文也夫从事于孝弟谨言慎行广爱亲仁古训圣人之学备矣人之终日其身只此而已矣以是而专就童蒙发乎凡人有父兄虽年至于六十七十亦弟子也未知然否此章先儒都不曾认得入孝出弟谨信爱众亲仁即小学进退应对事亲敬长隆师亲友之事其学文即大学格物之事若如旧说先行后知则似倒做了锡命前与曾廓斋论武王伐纣夷齐叩马而谏事廓斋曰所处之地位不同在武王不得不伐在夷齐不得不谏窃意夷齐既知其当伐则不当有是谏矣恐夷齐不能如武王之大还在躯壳上起念头恐蒙此不忠之名染着所谓言必信行必果在武王则言不必信行不必果惟义所在故夫子称之曰汤武革命顺乎天而应乎人苏东坡曰武王非圣人也盖不识武王矣未知是否街非也使不倒戈亦只如汤放桀于南巢耳苏子谓武王非圣人非也吾谓此武王之所以圣也非圣人做不得此事以所见大小偏全看者是如坐井观天曰天亦天也在井上见天之全体乃其天也周公太公诸圣臣所见亦大故辅武王以伐纣伐纣只是躯之使不害民耳而前徒倒戈自杀之非武王杀之也悬头于锡命问先儒教人尝一敬字我老先生亦尝以此而教人窃意所谓敬者圣学功夫之要也内外一致未尝有所偏废敬则胸中无物虽种种应酬而自不劳其放逸流滥者固不在言矣若以擎拳曲跪矜持拘迫为敬则似劳攘硬而不活中庸之戒慎恐惧孟子之勿忘勿助何等自然未知是否敬则胸中无物一句最好主一之谓敬无适之谓一无物故一有一物则非一矣勿忘勿助即是敬戒慎恐惧即是敬文公加一畏字则似大严却成助长了也而吾振卿看出自然来可喜于戒慎恐惧勿忘勿助中见得自然乃真敬也锡命问向闻古林说孟子说大人则藐之章彼此较量便觉微有动心处窃以为然周濂溪云铢视轩冕尘视金玉白沙先生谓此盖略言之以讽始学者耳人争一个觉才觉便我大而物小物尽而我无尽夫无尽者微尘六合瞬息千古生不知爱死不知恶尚奚暇铢轩冕而尘金玉耶观此则白沙先生真能不动而与舜禹之有天下而不与之心同一揆也何如孟子濂溪皆是为众人说未可以此断其动心也孟子只为说大人者说濂溪只为始学者说耳不可以看低了二贤也锡命问道本不远在于人伦之间故我老先生云大道求于人伦之间真心见乎感应之始命欲养此真心而未能举以问于道林道林曰只在无欲无欲则能与天地万物一体无往而非痛痒相关之情真心即此而形见大道即此而在矣命从事于此而若有验焉不知此果得乎求真心之指否也愿示端的勿忘勿助之间真心自见而无欲一体在是矣只要无欲及与天地万物一体何可得乎只是想象耳道林亦说得是但似倒说了得真心则自无欲非待无欲上乃求真心也盖人人合下便有真心若无欲则圣人地位矣故孟子只说寡欲寡之又寡以至于无人少则慕父母知好色则慕少艾有妻子则慕妻子仕则慕君不得于君则热中至是真心亡尽矣锡命问命近觉得曾子三省之省字却甚警拔盖此心才省则警觉而生而天理之几见不省则昏寂而死而虚明之体塞其心之生也死也乃系乎人之省与不省耳能勿忧乎白沙先生所谓此心通塞往来之机生生化化之妙其紧要在乎此省也我老先生所谓随处体认天理者不息乎此省也于此可见千古圣贤同此一段工夫也随处体认天理六字不益信而益笃乎或以为外者盖亦不知天理之在吾心而体认之者省我之心也何如此段看得甚亲切以省不省说生死甚好随处体认天理功夫全在省与不省耳白沙先生与周程孔孟文武周公禹汤尧舜等而上之千古圣贤同条共贯皆此心学也而谓体认天理为求之于外不知天理外乎体认外乎非义外之说乎盖以体认天理为外则三省吾身亦在外矣乎此皆缘未识内外合一之道反有外物之心也不知省处从何处起可哀可哀萧时中问今之学者多未察老先生随处体认之说以为逐外盖俗学溺之也周子之作太极张子之作西铭以杨龟山陆子静之明哲尚不能无疑朱紫阳乃各为论说载在简册而二先生之道遂昭然大明于天下后世中不自揣欲作随处体认天理论以明之何如孟子七篇昭如日星至宋大儒犹多疑之今我朝乃定何怪乎人之疑也恐不足与辨也吴齐龙问子曰非其鬼而祭之谄也盖祭非其鬼则鬼亦不享虽欲谄之奚可得哉夫大夫祭五祀礼也然户中熘门行皆庶人之所有事不知何故而不得祭齐龙窃谓虽祭之亦不为过朱子以庶人祭旁亲远族为非其鬼然旁亲远族其始也皆原于一本或以无后或以功或以贤祭之何故不可窃谓虽祭之亦不为过又先贤如祖师白沙先生王阳明先生门人有司固尝立庙以祭之矣齐龙钦慕固图其像貌每朔望必悬之于壁焚香恭拜彷若临之在上而一毫非僻之心自不敢生兹欲每岁薄具尊俎祭之于书堂清净之所以申一念之诚且朋友终岁不宴会亦无以洽情将敬遂因之而延同志又安知无所触发乎但不知于理当否也凡主祭者必其分之相等乃可相通天子为天之子故得祭乎天地而凡天下之人戴天履地皆有报天地之恩皆举之矣然必天子乃可祭报即天下之人之报也诸侯大夫之祭山川五祀即所封境内之人之祀也譬如子孙皆受祖考之恩然必宗子嫡派然后与祖考之气相通乃得祭宗子之祭即通族之人之祭支子不得祭支子为大夫则以上牲祭于宗子之家此礼有明典分也大理之品节也犯分则得罪于天希孔以为不为过误矣至于旁亲无后或以功以贤亦必有当主祭之人如殇祔于祖而不祔于考惟祭祖之人得祭之先师成我之恩立庙祭之宜也然必有主祭之人其余则从长者行礼至于朔望焚香瞻拜以致诚意以兴景仰之心可也齐龙问小学大学乃圣人因人施教妙法而小学之教首曰元亨利贞天道之常仁义礼智人性之纲齐龙窃谓此奥义恐非初学者可与骤语不知果何以也诚似躐等不知文公何意此予古小学之所由作也齐龙问许鲁斋治生之说后世多非之然今之学者贫乏不能自存有矣如之何治生可废夫位天地育万物学者之实用也且不能自存学乎治生止于竭力耕田而已外此加毫末便不可入尧舜之道更学何事齐龙问色厉而内荏譬诸小人其犹穿窬之盗也欤齐龙终日钦钦尝恐对此四字不过不知何以致力而得免夫此也只是主敬则内外合一何患不免敬则诚诚与伪相反色厉内荏伪也齐龙问程子尝云贤且学他是处未须论他不是处齐龙每见今之学者多有于人之善不肯虚心效法又从而诋毁之惟恐人之有善也及见人说为不善更不察其爱憎不原其心迹一唱百和惟恐人之无恶也齐龙尝以此自警于人之善则学之扬之于人之不善则省之隐之然学人之善而不能及人之善隐人之恶而反致人忌何也忠厚之心积久则人自化矣其有忌者只是反己齐龙问艮其背不获其身行其庭不见其人此易艮卦之辞齐龙穷之既久而未悉其义者也又闻吾夫子有言曰不获其身必有获也不见其人必有见也斯义也齐龙亦穷之而未悉者也艮卦之辞只是忘己但佛者多冒其说以自文以为儒佛同道虽儒者亦甘与之同吾忧之故着此二句令人不求之虚空耳齐龙问孔子射于矍相之圃使子路执弓矢出延射曰贲军之将亡国之大夫与为人后者不入夫为将而贲军为大夫而亡国宜不可与之进矣然伯叔无子有侄而不继之于理顺乎于情安乎又使公罔裘扬觯而语曰幼壮孝弟耆耄好礼不从流俗修身以俟死者在此位也夫必皆孝弟好礼修身俟死之人然后得在其位则天下之为弃人多矣岂圣人无一人不欲其入于善之心哉此非圣人之言也乃汉儒伪入者且败军之将亡国之大夫亦有不幸非己致之者至于与为人后在孔子时井田未坏无所利而为何与为人后之有况圣人不弃人尧舜于庶顽谗说尚欲候以明之欲并生哉见圣人待物之洪虽至恶亦所不弃以此观之可见此段皆伪也以我观书随处得益齐龙问朱文公家礼四代位次自西以次而列齐龙揆诸心殊见未安有以为神道尚右窃谓神人一理夫奚所尚不同且尚右者既次列于西则人道尚左者当次列于东此不免相为背戾不知当如何列然后为协也此文公之误也人道尚左则神道亦皆尚左人神一理也尚右之说无所据后世俗儒之偏见耳宋以右相为尊亦踵此误也盖古人祭祀既行于堂谓之阳厌又行于室谓之阴厌阴厌于室西南隅为奥始祖居之东向则群庙之主以祖为尊故自西而东文公误以为定位非也文公复生亦当服从齐龙问翁临妇丧伯叔临侄妇丧夫临妻丧兄临弟妇丧弟临兄嫂丧文公家礼未尝条着俗人行之甚苟此乃常用之礼亦非小小者请着为定式焉叔伯父尊则哭于别所临侄弟妇丧当然也若弟妇丧则叔与嫂无服以其义推不去也妻之丧则有之惟焚香哭揖而不拜跪可也齐龙问长殇中殇下殇而服祭因之降杀夫均为父母之所生则其恩同其爱同而服不同祭不同不知圣贤制礼微意何也上中下殇死者成人与未成人圣人制礼品节不可混同也此圣人之精义也张问知行如阴阳何如知中之有行犹阳中之有阴也行中之有知犹阴中之有阳也二者不可得而离之也如虚明有觉此是知也而存存不息知中之行也身体力行此是行也而能明其所行之理行中之知也如学问思辨属知矣而能运用其所以学问思辨者盖非知中之行乎如笃行属行矣非有知寓乎其中必至冥行矣盖非行中之知乎知中自有行行中自有知二者不得而相离也亦不得而相混也是知行合一否也敢请指示阴阳无二气知行无二心所以得离也廷文谓存存不息即知中之行足破后儒说行字之缪若由此用功到熟处即知行合一矣知行合一圣人地位也初学亦不可不先知此理后儒不得入尧舜之道只是不认得此理耳邓儒震问大学知止而后有定则知止者固知之也定静安虑得者固行之也知所之地乃不惑于他岐则志有定向然后可实用未知之先曷从用功乃得到知止之地而实用其力也只体认天理天理即是止存久则自知吾于大学测中言之已详可取玩味儒震问人子事亲道在乎孝夫孔门问孝夫子告之各不同曰无违曰父母惟其疾之忧曰不敬何以别乎曰色难则夫子之语数子皆孝道所尽者而今人之事亲敢问何者最要乎圣人之言如医治病百药性味具在随病者取药在乎人耳儒震问学问之道无他求其放心而已矣朱云学问之事固非一端然其道则在于求其放心而已矣程子云圣贤千言万语只是欲人将已放之心约之使反复入身来自能寻向上去则为学之切要诚在于求放心矣师翁二业合一之教诚学者大中至正之路若心有一放亦无以进于此矣今心常存无一毫之或放不识在何道以能之若今读书者须先理会文义学问二字即博学审问字义若以求放心为学问非惟字义落空又使人终日事心而博学审问等事皆落空了康时聘问夫子语仲弓以敬恕为仁中庸言忠恕近道夫仁为本心之德道非身外之物为仁近道要非二事何以有敬恕忠恕之别不知忠恕亦可仁而敬可欤又闻之要恕为可行之要何夫子语子路以君子则止言敬及恕语子贡以为仁之方则言恕而不及敬岂敬与恕二者亦可以偏废欤闻明教圣人之言如良医治病因病而施其实理无不忠敬为体忠者敬之别名忠敬实行乎心为忠心中时即敬也即主一也即无适勿忘勿助体认天理则忠敬恕皆在其中矣理会名理无益吾用行从事久矣幸努力岁月也时聘问孔子中行不得而思狂狷是孔门弟子自颜子而下皆狂狷之流也曾子性鲁而唯一贯先儒谓曾氏之传独得其宗不知曾子所造亦可与颜子班欤又谓颜子发圣人之蕴不知曾子亦曾有所发欤又谓颜子才丰寿啬大而未化天假之年则不日而化不知曾子亦已化否乎敢请问不得中行而与之圣人思中至则一曾子观其临死易箦岂不到颜子地位大学一书亦足以发圣人所未发二子皆几乎化矣据康熙二十年本补字汤霭敢问乡党莫如爵孟子之论明矣第人生有先后时世有不同官爵有崇卑乡贤祠其序神位果论生时之先后耶抑论爵位之崇卑耶愿先生定论明以示教俾后有所矜式先生曰此当以时论如宋朝以宋一代论齿元以元论我国朝以国朝论泰泉先生亦同此论乡贤之序齿固闻教矣名宦之序何如愿降明教庶有定论所谓各以一代论齿非吾之意公误听矣但不分齿而以入祠先后为序可也盖入祠时已分定故也礼有其举之莫敢废也据康熙二十年本补字薛宗釜曰釜后学小子箕裘有愧于家庭学术取羞于朋侪自先考弃世严惮之心渐弛众欲之攻愈甚今蒙不弃陶镕之下顿然省悟思昔父兄之训师友之言始信吾天师祖今日之所诲者合为矣盖天下一道古今一理阳明师祖良知之学即吾师祖天理之教也然知得良知其功在致知得天理其功在体认使非致知则物物亦具窃谓良知此天理随处体认亦体认此天理知与体固非截然两事潮惠之士亦尝私论两翁之学意必大同如此翁能敬明翁于同席深交之时必能得明翁之心发明翁之蕴于合道同归之后况明翁之道明则吾翁之道因是而益明使天下之后学仰二翁之道如日中天不能以彼此瑕疵置议其间者必自斯文始矣先考不有光乎万乞早赐发挥以慰潮惠大同一体之望亦天下之士之咸望也不然过宗山者多矣原其心其学似非阳明祖同道同时而同得其奥故不敢有请而特远请吾翁翁必有以处明翁以及先考矣昔者曾子之赞颜子曰有若无实若虚犯而不较昔者吾友尝从事于斯矣孔门之敦友义以共明斯道也如此后世不以颜曾殊科而颂其美者咸谓同乎圣人之大宗吾翁明翁同学孔子犹颜曾也其相赞翼于圣道者非吾翁之望而谁望乎宗釜晚出学疏所尝闻于过庭与朋友之舆论者如此故敢重请惟翁垂鉴焉则斯道万幸后学万幸观吾契此帖几识我之心矣或者之说未能深亮夫可以入尧舜之道者之心着一毫私意不得意必固我有一焉即不可与入尧舜之道矣吾往往明辨者乃爱阳明之至恐门下之士或未得阳明之真而徒以灵灵明明常知觉说良知大失阳明之意又失孟子之意也吾视阳明中离犹一体痛痒相关不能已也吾子荐其深亮之以告于同类庶斯道之大同也大同即道也道固如是所谓物物亦具有知不系乎致与不致而系乎中正不中正也所谓中正即天理矣告子生之谓性未达此也秦孺问天地万物一本之道甚明而异端之说不足惑之枯寂之学不足以同之固矣然而既知一本不可不察乎此心生生之机此心出入之际甚难握也且如才虚心便能记事便有所悟便有好念虑才滞事便忘事便不有所悟便曾舛错亦便不脱洒此心虚实乃死生之机倏忽而不可测者其若是欤体用一源之妙其相生而不可离者其若是欤似觉诚知诚养之功为甚切往时都是鹘突轻易过了便自不知不觉入于空空荡荡所以易于舛错今欲专力于此而于勿忘勿助之间以诚吾知也愿赐开悟只勿忘勿助之间便该括了许多天地万物一本生生之机一入手握之何难何有出入何所滞碍何等脱洒何等颖悟诚知诚养贤地位矣幼此杂在池纸草中己酉十月二十三日检得之为之然援笔答谢锡命问晦翁云人之所以为学者心与理而已心虽主乎一身而实管乎天下之理理虽散在万事而实不外乎一人之心阳明先生谓其一分一合之问而未免已启学者心理为二之弊是诚然矣夫理具于人心在何认取但心得其中正时便是学者之穷理正欲察见乎心中正之本体而俾之不失耳而曰心与理则心为一物而理又为一物是二物矣其可乎而以理散在万事等言皆觉未茔不若直就吾心之本体中见得万物皆备无所不包无所不贯何在如此转折此我师翁心性图之作心事合一真孔门一贯之指也何如只是一个心心得其中正便是理中正之理亦只是心可以与吾心性之图者其知心学乎谢锡命问阳明先生云欲此心纯乎天理而无一毫人欲之私非防于未萌之先而克于方萌之际不能也如是而用功甚然求之一字我师翁犹且不欲其涉人力今而曰防于未萌之先而克于方萌之际但恐此心把着太严而室惟有勿忘勿助之间之语调停此心不忽不怠此不防之防不克之克方可以由渐而底于纯也何如加一防字便是助勿助勿忘之间着一防字不得是体认谢锡命问阳明先生云君子之学无间于动静其静也尝觉而未尝无也故尝应其动也尝定而未尝有也故常寂常应常寂动静皆有事焉是之谓集义定性书云君子之学莫若廓然而大公物来而顺应故当夫物之未来也此心但廓然大公惟虚惟明而已易所谓寂然不动者也必感而后应形焉今而曰其静也常觉而未尝无也故常应不知于寂然不动之中而可以言应否乎抑体而藏用乎应已涵乎浑动静而为言乎吾师翁所谓虽无见闻而有知觉者乎然此理之根于心又非空寂者而云未尝有又何也此正圣学之端的阳明先生必有深意也愿我师翁明言之阳明先生学无间于动静及其静也常觉而未尝无故常应说得是若谓动也常定而未尝有故常寂之句有疑动而常定天理自在故曰动亦定静亦定定者何物而何云未尝有此又恐传者之讹也命生也晚犹幸得受业于先生之门十余年矣只是见得随处体认天理之指无些欠缺无些渗漏自食息起居语默以至于君臣父子夫妇兄弟朋友处常处变富贵贫贱夷狄患难所处之地虽殊而体认天理则一也白沙先生所谓着此一鞭何患不到古人佳处实非欺我但恐体认不在勿忘勿助之间则无以察见天理若会此则我师翁所谓一路则剧到圣贤地位而偏内偏外空虚寂灭支离细碎者皆不足言矣何如振卿这回认得的当夫子谓虽之夷狄不可弃也非我不弃他他不离我自不可弃也虽欲弃之而不可得也命常阅先生答阳明先生书云虽天地弊坏人物消尽而此气此理未尝亡则亦未尝空也是可以见斯道之无穷而学有不容休歇处也是即张子所谓知死而不亡者可以语性矣又有云天下无气外之理请于气之外更寻个理出来是理气不相离又即孟子形色天性之说也信如是则前所谓天地既已弊坏人物既已消尽从何处而见气何处而见理乎家训中反云人之死则无情何以生则有情而死则无情既可尽诚敬以感格之则似犹有情矣命思之而不得其说愿惟指示天地人物消尽而理气自在即死而不亡之说故曰道生天地故理气自见人死体魄如土木复有何情人子祭祀致敬即情圣人以神道设教要有便有甘泉先生续编大全卷之二十六答问张问天人感应之妙盖天地阴阳淑慝之气充塞流行乎宇宙之间在乎人感而机自相应耳盖人之为善则与淑气而相感焉人之为恶则与慝气而相感焉故作善降祥作不善降殃降祥降殃盖非天有意于其人也在人之感应如何耳故祸福无不自己求之者学者于此当慎其善恶之几也敢请明示天本无心岂物物而与之某为善降之祥某为不善降之殃如此则天亦小了天地之气有清和者有恶浊者善人清和之气与天地清和之气相感便得百祥恶人气之恶浊与天地恶浊之气相感便得百殃气机以类相感若天地之然也天本无心也无为也吾廷文看得是且看人得炉香之气便养得人脏腑好得粪秽之气便令人脏腑生病可知矣谢锡命问凡子孙不论嫡支皆是祖考之遗体皆同一气也然必宗子嫡派乃得祭祖考者盖专主于嫡支子但从嫡子行礼而不敢乱礼也老先生答吴希孔之问云子孙皆受祖考之恩然必宗子嫡派然后与祖考之气相通则凡为支子者祖考不相通乎又何独在嫡子乎其精义处命有未明敢问吾谓嫡子宗子与祖考之气相通振卿便疑谓支子之气不通祖考是以词害意非以意逆者也吾谓嫡宗得祖考气之先如木之干得木气之先非谓枝与叶花与实就不得木之气也故吾家祭祖祝文曰裔孙某某等谨因宗子昭告于某祖某考礼支子不得祭支子为大夫则以上牲祭于宗子之家是也易大庆初看居樵答问似乎多言切疑少汾无下手处读至中篇有关明教甚切怡然喜终见事师无隐几乎有犯始知少汾实同门之巨望拏龙手段也曷谓也以其问人所不能问明师心人所不能明师翁大中至正之道显行心地天日水鉴之如明白非有少汾孰能启发而得见之也吾道幸甚一日少汾堂上顾曰吉夫不宜默可以所得者问批教而志之大庆瞿然还斋静思学者学之觉此心者也心即天理也天理中正之道而已中正者心之本体心体本自广大本自高明苟能定志力学存存不息则心之体得矣惟不格其物则知无所止定静安虑之效失也吾师翁所以示人随处体认天理勿忘勿助此诚是为人之道圣贤之学学问之的也大庆立门有日矣立志惟实下工夫体认吾心之天理会其全体大用如鸡抱卵如猫捕鼠务得把柄入手不使少有丝发间断纤毫夹杂居樵侍函丈步亦步趋亦趋观感而善如问仁问孝问礼之类则孔孟答之也详师翁尝为六经之脚注矣又有格物通矣如问学问知行问人己约言诸书其心具见全体大用明且尽与当默坐澄心熟玩理会近思精虑自能有得若以问之辩之为学苟徒立问弗去慎思纷辩弗去笃行是皆粗心浮气非有定见定力非有把柄在手也未知是否非问之难非知之难而行之难也学觉也觉者觉此天理也而云觉此心则觉之者谁耶是以心觉心也其可乎心之生理即性也故性字从心从生此乃天理也而云心即天理则佛氏即心见性者果是耶心之本体中正为天理却说得是随处体认勿忘勿助乃其体认之法默坐应酬皆然心体无分动静只是一心至于譬喻如猫捕鼠犹是二物如鸡抱卵卵有生意抱之不息则虚空无鸡中生形生骸生骨生毛成了小鸡活跳跳地此见学之可圣矣可玩可玩姚大有问吴草庐云学者工夫当先于用处着力凡所应接皆当主于一似与孔子告仲弓问仁之意同至谓若先于动处不能养其性则于静时岂能存其心有谓动静当交相培养然人一日之间静时常多动时居少养静之心常存斯动不妄矣此俨若思时也孟子夜气为斧斤牛羊之于木者亦鸡鸣而起不能养静至于接物遂为牿亡而已未知何如请裁教吾亦尝谓动时着力人心常生天道常运才用功时即是动也戒慎恐惧非一念之动乎心无动静有感无感耳无感则寂然不动有感则遂通天下之故如彼明镜之体即一也物来则照而非动也不来则不照而非静也程明道所谓动亦定静亦定也非如二物相对交相养也己酉十月四日诸生预进寿酒先生扬言曰嗟尔二十有五人共听吾言昔者夫子忧学之不讲而曰以文会友以友辅仁仁由乎己辅之在师友诸君今日非饮食之客盍各言尔志质尔疑吴纯问曰张南轩分别义利以无所为有所为为言可谓至精密矣纯以为无所为者自然而然者也岂下学可能骤至夫为名誉而为善为位禄而效忠斯诚利矣然忠或出于感激善或出于勉强亦可以为利否乎曾阅明训以作字欲好为小人夫作字欲好亦何悖于理也而以为小人何耶有所为而为与无所为而为南轩此言分别义利判断生死路头盖前贤所未发也初学入头第一关欲无所为而为者学者之事也自然无所为而为者圣人之事也得此路脉将来必至自然为名为禄与作字欲好之心皆利心也至于感激勉强为忠为善其心已公岂比而同之乎藤川此可切问矣勉之吴纯问先儒谓邵子遇事能先知如指此屋便知起于何时坏于何时纯谓无此事亦无此理至诚前知夫岂如此夫物之成败在人信如此则人之吉凶祸福得失存亡皆一定而不可移而修为之功可无用矣然乎邵子先知不如无知诗曰不识不知顺帝之则所以二程不贵其术君子惟修人为以听天命耳如邵子之说即使人不修为了藤川之疑良是张世美问曰汉杨彪忠于前而变于后必其所养之未充也魏王祥孝于亲而负于君必其问学之未究也是乎非乎此二人皆气质用事何知圣学惟不学则老而衰故做两截了不从事圣学者可以惧矣李世京问蒙训得以自然为宗谕之以勿忘勿助之间求之即文武火之谓是以随处体认天理随事随物精察无事时心存于敬遇事物时随事物上体认即先儒格物之说示之以动中求静放而不放流而不流宠辱不惊应酬万变本体澄然心中无一事愚见以为内外合一之指未知是否前数事乞印证焉恕得归于中正幸甚幸甚诸说同归于内外合一即程子所谓动亦定静亦定无内外无将迎多少洒落一了百了味泉可着紧寡默涵养无徒数他财也世京敢问周易云原始反终故知死生之说孔子曰未知生焉知死则死生之道尽矣而易又云游魂为变故知鬼神之情状不知变者即死生以为变何以又言鬼神之情状张子曰知死而不亡者可以语性也鄙见气聚而生气散而死则存亡之道尽矣何以有死而不亡之说异教云知死而不亡者寿其理同否乞示教以开愚蒙尤幸尤幸生死只是一个理无乃一气之聚散一气之变化死何尝亡生而伸者为神死而屈者为鬼要知屈伸者何物始得儒与佛者同一知死而不亡儒者以理佛者以气气即理也佛者必以理为障认气为性所以毫厘之差千里之谬也故曰句句合然而不同若看得破许尔具一只眼张问阳明先生曰身之主宰便是心心之所发便是意意之本体便是知未领其旨谓气之纯粹中正谓性气之知觉者谓之心气之主宰者谓之志气之萌动者谓之意气之发用而中正者谓之道分虽殊而理则一未知何如敢请明示廷文看得好所论名理皆是阳明公之说恐人传差了郭肇干问在天关馆问冯望格物之说望曰在视听言动上格正其视听言动也干曰未视时如何正望曰只主敬便是干曰如何是主敬望曰此心存存不放不滞干曰莫若随处体认天理功夫得力乞赐订正以格作正吾与阳明先生初年辨之已详尽明白云以格为正则于下文正心之正为重复冯元湛只是传而不习要别立门户自开户牖将如之何程门亦有倍其师之说而淫于佛老者矣况六经四书章章各自有头脑元湛以论语视听言动解大学格物而弃下文意心身家国天下之文又况夫子视听言动如何不以告仲弓而独以告颜子何也非颜子上知至明至健不足当之盖仲弓是平地功夫若颜子四勿如迅雷不及掩耳谁做得元湛太草草了也康时聘见示吴藤川诗云花不肯发愁予心兹见吾翁惓惓教诲责望之盛心聘深夜惶惧自思平日诵服尊教须臾不忘但气质昏弱用力不前无以仰副期望愿自今以始益加奋励以图长进以副师翁无已之心断不愒日玩月而甘于暴弃也因次韵成作录呈请教诗曰月到风来院宇深不闻不睹只潜心成章后达从前路师保常承父母临若云须臾不忘则无不可前之理若云自今以始则可宽老人之心予日望之冯望问白沙先生学以自然为宗之说窃谓学者用功体道也自然者勿忘勿助无容力也是学也如行云流水焉云也水也如道也行也流也如学也无一点凝滞间息如云之行如水之流乃所谓学也否则正以忘矣助长矣非学矣故曰学以自然为宗宗生也其说何如乞示教勿忘勿助无容力说得是至以云水分配反滞了也云行水流是成德事宋儒周濂溪程明道乃称得以为初学事则恐未然邓禨问前示勿忘勿助功夫要约禨怕体认有得力处但觉忘病常多至流方觉又复整顿不知觉是良心不昧否此知几之学非上资不能流而方觉觉而方复又似义袭禨本下资乞指迷径再读约言中曰勿忘勿助天理自见似又说心本体直上直下停停当当而天理流行禨自验功到乃得见此光景抑亦其自然者也愿闻教焉上智常觉人只争一觉耳一觉则复复非义袭义袭伪也勿忘勿助不分在事在心心事一也尊教一贯之旨合内外静动心事而一之也诚指俗学之迷矣但虚名实事未悉教旨程子说违道不远犹降一等言之则曾子未发此事何如尊示谓陈元诚林勿欺谄庄渠魏公毁白沙先生此诚有之盖陈林二子学问全在闲邪功夫故不知知几之学故误去耳目支离之用存虚玄不测之神之说魏公祭文有黜聪毁明之句时禨等辨之于下潮士言之于上以为风化所关后魏公乃悟久之自明令收入天关目录则林勿欺固不足道魏公因陈子学问之误耳何足以病先师之学哉忠恕立即无等此辈所谓义袭耳安得闲邪勿错认了石翁去耳目支离之用而庄渠即以为黜聪明是去耳目之用安得会读书以为西方之学出牌位于西郊赖潮士与吾子诸贤谏之卫道之功不小矣邓祄敢问子夏谓仕而优则学学而优则仕夫仕学即学也若仕而后学学而后仕似若分为二矣请示此仕学合一优者余力所及则彼此贯通只是一理姚大有问程子曰心生道也有是心斯具是形以生似分先后何如且两生字不同矣吾子倒说了先有形而即有心岂有有心乃生形之理心生道也一句好易大庆问曾子曰君子思不出其位大庆以位字即吾心之中正也若思出中则有太过不及之患悉邪思也中正其思天理昭然与思无邪相对看何如伏赐详喻思不出位则吾所谓中思中思则心中正矣以为位是心之中正则中正有所矣中正无所随处而在吴齐龙问昨闻成孝子之事齐龙窃以为出于误妄耳此断无是事设或有之亦非可以为训也夫割腹以剖肝决无复生之理杀人以疗人决无此方书也盖剖其肝是置其身于必死者矣其母之活否尚未可得而知也且疗病又岂无别方耶杀身而活母固非所以为孝子亦非所慰慈母也吾恐母且随子而死矣况身杀而母未必活适所以重不孝耳昔申生无所逃而待烹君子犹以为非孝割心其可以为孝乎使孔孟当时不幸有此其亦为之否乎齐龙以为此等误妄事辟之可也表而扬之恐非宜也吾在杨亲见此事尽杨之人无疑之者况成进乃一农矣非作伪者也吾子不信有此事则吾子无此心矣谓人人有此心而不能可也遂以己疑其伪不可也岂有以死作伪者乎其不死者无亦以神明感其诚心而护之故刀自转旋神告茅灰治之皆神之所为也不特成子也南监前杨门子有一弟年十四亦割肝医母而死吾为表其墓矣齐龙问先儒谓张良有儒者气象以其始终为韩也然高祖欲立六国夫既立六国则韩在其中矣顾乃借前箸以挠之不知其为韩之心安在敢问观其铁锤误中副车则良欲复雠灭秦始皇不但复国也及借箸时又忠于为高祖谋矣岂相蒙邪儒者气象则未可知顾道者气象耳邓问敬圣学之始终涵养须用敬然学者未能常一之功则静存而动违者有之矣先儒以静坐为善学不知静坐乃为养动之要端否也愿闻教且在静坐久之则能贯于动矣主一不分动静邓维翰问先贤所谓修身在正其心身有所忿懥恐惧好乐忧患心一有之而不能察而其用之所行或不能不失其正将何用力而无是四者之病乎伏乞赐教此四者皆私非心之本体与意必固我之私同即有此四私实时心便不正岂有用之所行反不能不失其正之理维翰问所谓治国必先齐其家齐家之要在乎孝弟慈三者推而之国之天下然此三者亦能尽之否乎万乞示教三者人之良知良能良心真切者也天下国家万变万化皆由此出观孟子仁之实一章可见张云翀问尝读中庸不睹不闻先儒说是静既是静心则不动而戒谨恐惧则心又动矣如何是静且传中多以畏字释敬字思畏则心有捆缚不见本体虚明如何是敬伏乞明示本体虚明四字可取戒慎恐惧字义非动而何才要用功即属动矣人心常生天道常运邓振南问闻孔子谓伯夷叔齐求仁而得仁固知其心之无怨矣及观其采薇之歌似若深有隐忧于其中者不识其微意何如孔夫子于由求原宪等未尝轻以仁许之而许夷齐则二子之心已纯乎天理着一怨字不得采薇之歌非夷齐词气又以武王为暴与纣一般岂得称圣之清见识如此胡涂此歌恐是后人托拟为之而太史公收入伯夷传亦其择之不精耶无亦疑之耶谢锡命问近是觉得变化气质之难必一毫躯壳之念不起时情物态形骸尔汝俱尽消除但见此心此理必至于浑然与天地万物为一体之地方是变化气质命终日只是做此煎销习心之功殊未脱手亦惟从容以俟之耳不知何如凡起躯壳之念情态形骸皆人欲也与天地万物一体天理也天理人欲相为消长天理长一分则人欲消一分消尽者浑是天理如此方可言变化脱手未易言也存存不息月异而岁不同如水虫螟蛉如鸡抱卵到这日方成无毛骨羽翼者生毛骨羽翼方是了手变化修身以俟之耳大则佛亦有之岂得为圣贤功夫所谓句句是然而不同煞当理会刘廷绎问桃应问瞽瞍杀人之事孟子固语之详矣设使大舜未及窃负瞽之先为皋陶法官所获不知大舜将何以处之惟望明教详示以观圣贤用心之极谨问若瞽瞍杀人先被获舜之心知有父而不知有身与天下既窃负而逃乐忘天下则舜当诏天下以身代之与负逃一般心况法官奉朝廷有八议之法乎童生伦天成问孟子曰大人者不失其赤子之心所谓不失者必在充养良知良能矣不知充养功夫果何入手乎许大大人只是与赤子之心一般实在充养耳充养则赤子即为大人失养则大人亦为途人甚则流为恶人矣尔年去赤子尚未远急急回头默坐体认察见良知良能之体达之天下无所不知无所不能矣今尔童子能问及此必自前觉日之非心而反求本心矣勇勐立志先生喟然叹曰鸣唿尔二十有二人各尊尔闻各行尔知毋传不习毋反自欺以欺尔师戒之哉遂递歌三诗酒遍而出郭肇干问近日所得师席心性图说似乎亲切而有味也不觉叹曰发先生所未发者也实是简易实是明白实是有功于天下后世者也使门下者及闻风有志之士见此图说真能实心寻求的有觉悟实得于己乃知此是孔门路脉也何也图说发个心性之理不滞于内不离于内不逐于外不离于外内外动静心事合一总是一条中路总是一个天理打透亦是勿忘勿助之间明明白白无分心事动静内外也有能循此而行何有流于禅老何有至于俗学与先正教人用功分开一截二截者不同故其有入于禅老者有堕于支离者因其入门下手静时是一截动时是一截故曰既尝戒惧而于此又加谨焉动静分作两段是故不是孔孟博约家法也正毫发之差也图说性者万物一体者也浑然宇宙其气同也心也者体天地万物而不遗者也性者心之生理也心性非二也别纸又曰人者天之生理也心者人之生理也性者心之生理也道者性之生理也在源头上发来使学者知此心此性同天地万物在一个太极生来古今上下万物万事皆吾性分固有的物总是一个天理若能涵养扩充复吾元初之性此心此理滚作一片不以动静而有间随时随处皆见天理优游悦豫鸢鱼逝川驴鸣窗草皆我自家思意天地之化生皆我之化生得此谓之得道有此谓之有诸己也与先儒说心性之异也先正谓性者心之所具之理学者静坐收摄此心反观内照认心认性不知不觉至于制缚正是坐驰正是助长或有至于戕性者或流于禅不知反者或徒事口耳往往多坐此以此验之所谓学术杀天下也随处体认天理无内外无动静博中有约精中有一问学有尊德性一贯之妙也真是开学圣贤者用功之切要正路也干近日以此教训犬子未敢以为是乞赐示教见贤近日所见愈见亲切便当以此涵养以为己有可也非如数他财已也何滚问君子以心学为要颜子之心齐坐忘程子之涵养用敬至我先生心学相传上契二子要有曰有心曰无心曰虚心曰见心曰有曰无曰虚曰见何所分别造至于见将何用功颜子心齐则是坐忘则非颜子矣圣人之学心学也心只是一个心岂有四样以其常主于内以应万则谓之有以其无意必固我则谓之无谓无私心存岂无得以其心本无物故谓之虚以其洞体则谓之见惟终日存存则心常主宰无物而虚则见心之本体夫仁亦在乎熟之而已矣滚问命本于有生之初固当一定而不可易何有先贫后富先富后贫岂天琐碎以成人乎五行消长则长平坑卒南阳多士未必据何欤天无心气有数程子曰遇着白起便是命命者数也滚问学本于心心莫贵于自知生固未能企及先生于万一自程子缉诚敬于孔孟至年四十而希圣之心尚不及颜闵之无我朱子集大成于群儒至于晚岁而力行之学尤叹夫义理之无穷今日先生之学兼二子而有之无歉于心矣抑尚有所叹乎只未得熟熟时即圣人矣毙而后已耳颜闵未能无我却做无我功夫故曾子曰以能问于不能以多问于寡有若无实若虚犯而不校昔者吾友尝从事于斯矣此先孔门只做无我功夫贤辈如何不做滚问霍光寇准之功业而蒙不学之讥不识所学何事孔光张禹之经术而致不识字之诮不知所识何字窃有志而未能也毋致坐四子之弊愿明言之以教我也古人之所谓学与后世之所谓学不同此与功业经术不相干故中庸曰天下国家可均也爵禄可辞也白刃可蹈也中庸不可能也资质明敏刚健者皆能干功业明经术至于古人之学则不同学也者觉而已矣从子则谓之学从见则谓之觉夫子所谓闻道是也至于闻道则物格知至意诚心正身修而家齐国治天下平岂有不学之讥不识字之诮乎在人立志何如耳据康熙二十年本补字滚问尽性致命必本于孝弟不识孝弟何以能尽性致命乎明以教我孝弟也者其为仁之本与尧舜之道孝弟而已孝弟之至通于神明光于四海无所不通岂有不尽性至命孝弟性命即是一理今人只为将孝弟看粗浅了滚问视己子与兄子有间否视子之疾与兄子之疾有同乎不同乎生自谓天性自有轻重之等以为有间则自私也以为无间果天性之真乎兄弟之子犹子也岂有差别今人只为在自家躯壳上起念头若在天地祖宗上起念头岂有差别至于仁者浑然与天地万物为一体岂有自家血脉上就分形骸尔汝之别圣人制服姑为之期功之等耳张云翀问昨投问目承老先生教云人心常生天道常运乃知人心无终死之理天理有不息之机学不可藁灰其心常时唤醒此心使活泼泼地庶其得之又未知是否也敢问如是体认然必亲身行之无间日月然后此机日熟此理日亲前路尽无穷也云翀昨拜天关馆中得振卿谢友出示老先生批教问目云主一之谓敬无适之谓一始觉向时把畏字体验敬字真是拘缚太甚时问振卿曰惟收敛此心不容一物随他遇事发见见是天理便循行将去所谓随处体认天理否也振卿曰然翀今复质之老先生体认天理不分有事无事通是一段工夫无事时亦见有事时亦见泰然行之非谓遇事有见乃行也勿忘勿助之间着一畏字不得云翀看传习录阳明公曰主一者主天理也不知是逐事主天理乎抑存养此心浑然天理在中任中觉自然随事而顺应之乎其旨与我师翁同异愿质其说主一之谓敬无适之谓一一者无一物有一物则非一矣心到一时天理自见吾子谓存养此心浑然天理在中明觉自然随事随应者得之若主天理谓一则是二矣非一矣心之本体恐未然云翀疑孟子所谓养气又曰养性诣天关鲁质之振卿振卿老先生批教谓手足恭重之说阴阳谓道之说翀未释然振卿复指登堂看心性图说曰性者天地万物一体者也混然宇宙其气同也亦未了悟翀窃谓性落在气中今曰养气有事勿忘勿助则气之运用便配道义养性则善端发自心中气运于外性存于心未见合一的确愿指点分晓此说犹以理气为二孟子形色天性也便是理气一或人多疑吾说是信孟子之说不及气即性性即理也手足气也恭重理也已自明白云翀问孟子配义与道释之义者人心之裁制道者天理之自然翀窃谓义即处物为义道即在物为理未知是否请教在心为理处事为义吾尝有此说云翀疑西伯被囚羑里献重宝美女求释不知圣人遇患果可如是以投君之欲乎抑亦变而通之之一道也何如此散宜生诸人为之权以处变也固不令西伯知之也见者大率以科举贫窭累心科举行翀窃谓洒扫应对等事固不可废而课程其诵习亦收摄身心之具沿俗以行不失古人之意或亦列御寇之术也但一向好着便亦丧志又将何如可否转移伏乞明示以我观书则执事敬二业便一一举而两得也更无别术云翀问春秋春王正月胡安国谓圣人以夏时冠周月至襄公二十八年书春无冰夫以夏之春而无冰此常事也何足为异近时策问有以周之建子一阳初复亦即春也未审何从况春秋灾异胡传俱以事应实之恐后世灾异有同春秋而事应顿殊未免乖起君子之疑翀于此皆未释然于胡传者敢问三阳之月皆可为岁首皆可为春吾于春秋正传言之矣云翀问心性图说曰混然宇宙其气同也而人物之生禀是气者则未免有偏全通塞之异其故何与宇宙固混然一气如一池水但气之氤氲有清有浊池水亦有清有浊又如香与臭之气亦是清浊混是一气人得其清者为圣为贤得其浊者为愚然同是一气更无外气云翀拜领我老先生体认天理之教至矣尽矣但恐临时体认间有以利为义者其端甚微敢问何所着功然后发得中节而动与义俱也乞指的确要功体认之功全在勿忘勿助之间这时节天理呈露人欲消散又安得认错如彼明镜妍蚩自别又安得认蚩为妍云翀问性与天道所谓天道先儒释以天理自然之本体夫天理即性也子贡当时何以下一与字而对性言邪全未识认敢请在天为道在人为性合言之乃尽周荣朱问今日之学首须时时刻刻识取吾心这一点生意在然后许多涵养充拓功夫可商量也尝得闻教命令先致力于此然此点生意凡以粗浅之故不得尝新奈何虽夜气之息平旦之清明与托栖山谷颇觉无非在这腔子里万一偶滞于事为随复失之是知全靠他静不济事须是动静其功乃为实落久远自合有得诸己也这点生意即天地生生之德即仁也程子每令学者须先识仁即此也于心中无事时便见活泼地荣朱问人之为学必先大其心澄其体使志念意虚自然有所激昂然后见趣昭融德性坚定由是用力于不疾不徐之间施功于流而不息之地循循长养直上达天德则其所谓敛而为寂然全体发而为感通者大用将不即是而具在乎未知是否贤似倒说了存心于不疾不徐即勿忘勿助之间则自坚定自昭融自激昂自澄定自广大自流行不息天德在我矣周昌逵问逵自童子家伯带及门今十余年矣每奉面命教诲必佩服心胸不敢轻问诚以函丈备天下之达尊而所传者皆圣学至道若雷同轻问必陷欺饰之罪今请只依教规于读书临文写字言动应酬上调停存习以俟存久而明恪谨亲师取友事亲敬长以俟诚意流通庶几实功为不负教育也未知是否伏乞裁教读书临文作字言动应酬上调停存习此心即孔子执事敬内外合一二业并进矣如是用功当日有益郭大治问闲常独坐寻思理会石翁自然之指未得其端倪及观至言云心地要宽平识见要超卓规模要阔远践履要笃实能是四者可以言学矣大治气几希好恶良心存言里或夜分而与体验此时气侯然多勉强作为处不知习熟后将何如望师尊指教庶得所凭依无枉用心力也求自然之指固不外四者但于勿忘勿助之间自然呈露尤为直截若从事四者则又分为四矣勿忘勿助之间本不分别幸行途从容间自得之卢守益问守益自滁来远谒师翁真如饥者求食渴者求饮每遇风挂帆则喜阻风系舟却便不怿是忧喜者情也制之使尽不形恐堕卧轮之对境心不起而藁木死灰矣欲任其忧则忧任其喜则喜又恐恁的逐情去了当此体认天理必如何乃得其正必喜而无喜忧而无忧忧喜并行而不悖乃与天地相似益问昔友云何思何虑乃圣人地步非吾辈始入头路将此来做正如释氏去了念头恐非圣人所教者守益谓为不然盖系辞本旨只要除去闲思杂虑惟顺理感应便是此正切要工夫圣人与学者原只一样但有生熟耳在圣人分上便是自然的如尧舜之惟精惟一孔子之一贯是已在学者分上便是勉然的如曾子之忠恕横渠之无将迎是已若分圣人为一项学者又为一项即是道有精粗了孟子何以曰人皆可以为尧舜又何以曰中道而立能者从之若谓圣人无工夫则圣敬日跻望道未见好古敏求果何为哉细观昔友所云乃是踵伊川答上蔡曰有此理只是发得太早之说此无异霖雨既霁却指闲云为神化也大凡先正之未至乎圣者语便执着后学当虚心体认毋据旧论以妨新得可也疑窃如此望师翁批示归滁与同志者共之天下殊途而同归一致而百虑天下何思何虑须认得同归一致之理乃能何思何虑虽不思不虑而思虑之理在始得横渠云无在而无不在是也圣人与学者功但有生熟贤却说得是益自新泉拜别师翁无日不遵体煎销习心之诲守益每较自己习心惟于忆想及物而不化居多今磨砺二十余年来但觉本原常自不牵不扰事未应时都无许多安排应后亦无些子留滞虽临事无困顿之患却不能悉以事处事而令事事皆善如何天理人欲相为消长人欲消一分天理便长一分拚了一生死而后乃可颜子于三月之后曾子未易箦之前恐犹未信贤谓本原常自不牵不扰未应少安排应后无留滞贤却说得太早了如何如何益问伊川先生中夜以思不知手舞足蹈东莱云不是欢喜正是生生之本守益窃谓由生生之本寻孔颜之乐还能得否伊川之言恐语者之讹不知手之舞之足之蹈之孟子本说乐舞之事由中发外身若非乐舞时而中夜舞蹈却似狂人了至于生生之说甚好盖本孟子乐则生矣之意寻孔颜乐处不动声色须于勿忘勿助之间见之有人非予勿忘勿助之说太多吾谓人不能是不觉其言之多若能了一字亦不用益问师翁教人随处体认天理诚千圣千贤直截要路学者遵此而行斯不为旁蹊曲径所惑盖天理不难认亦不易认且如禅位一也在尧舜即是天理在子之便落人欲治水一也在大禹即是天理在白圭便落人欲只由子之白圭发念时认贼作子所以后来成败公私太悬绝了若先知得后来成败公私太悬绝不但少有知识者不为虽其至愚亦所不屑矣故曰毫厘之差千里之缪易曰研几中庸曰慎独欲体认天理者当于念头发端处尤不可不仔细师翁以为然欤否欤体认固在念头上但差在中正与不中正耳认贼作子共差在不中不正时也益问表记曰以德报德则民有所劝以怨报怨则民有所惩陈氏谓以论语以直报怨以德报德之言观之表记恐非夫子之言守益亦谓陈说近是但鼠首两端终莫能决惟我师翁教正之礼记多不是圣人之言所以吾谓二礼经传只以礼记为传真伪待学者自择耳云以怨报怨乃不识义理昧犯而不校之指若知与物同体之意何校之有益问昔城南书院会讲一友云为学要须先识真种子就以圣自任斩钉截铁做去令意必固我一丝不存才俟明日作圣便是姑息即不可也一友云工夫贵恒人岂尽是圣人胚胎必须时时省本来面目使天理渐复人欲渐消日积月累亦可到那纯亦不已地位守益谓必如前友云则雷迅风行在学者尤难将如后友所云又恐蹈月攘一鸡之弊欲得工夫不骤不缓当如何而可不骤不缓天理便见即是真种子终日干干正涵养种子至于参赞化育亦从此始自舟中来有同行者携惠能坛经一卷因展见其诲徒众有曰道不离自心不离自性守益一时眩惑窃谓有合吾儒率性之谓道修道之谓教惑今未解敢问吾儒性教之所以正释氏性教之所以非定谓佛与吾儒句句是事事合然而不同看得尔具一只眼盖佛之所谓性非吾儒之所谓性佛之所谓心非吾儒之所谓心要真识得师翁昔居新泉时以丹喻学同门诸友无不合辞称快守益服膺既久愈觉精妙难入近见丹经云鼎炉是安身立命也不知吾儒所以安身立命者何在采药是收精敛神也不知吾儒所以收精敛神者何若火候是操存之意也不知吾儒当何操存乃无失沐浴是日新之功也不知何者为吾儒之要抽添是勤怠之节也不知吾儒之勤怠者何居修炼尽而丹成克复至而德全矣先儒即喻则理不明又曰人心皆有至理惟讲说则能兴起守益质最庸愚病在屡复屡失愿师翁加点化使守益知所策励日期于进勿忘勿助之间即是炼丹所谓火候舍此只是僊何益舍勿忘勿助之间只是说圣何益世有说不要勿忘勿助又有嫌说勿忘勿助多了皆未知此却夫安得不多益问或谓孔子对哀公君使臣以礼臣事君以忠语意何等浑厚至孟子告齐宣王似觉专于报施而无温厚和缓之气一则曰君之视臣如手足则臣视君如腹心一则曰君之视臣如土芥则臣视君如寇雠守益以为想是齐王病痼已深惟知厚责臣下而忘乎己之恩礼衰薄故孟子因病而药不得大下大黄乌头之剂以起之若如或人所说则是客气未除何以为孟子告君言语各有时宜不可较量益问记曰孔子与门人立拱而尚右二三子亦皆尚右孔子曰二三子之嗜学也我则有姊之丧故也二三子皆尚左盖吉事尚左凶事尚右古之制也况手之所尚又日用之最切者岂门人都全不知一一皆刻画于夫子而反无吉凶之辨乎此礼经之不可尽晓者幸师翁教之孔门亲受音指未必如此影响益问子张病召申详而语之曰君子曰终小人曰死吾今日其病几乎注曰终者对始而言死则澌尽无余之谓也既谓小人无余为不可则必谓君子有余为可也不知有余果指德业名世而言抑别有说乎曰终曰死美恶之称君子在身毋使人称死可也益问知与行乃初学入头第一大关阳明先生知行合一之说虽圣人复起不能易晦翁却分孔子告子贡一贯章曰以知言曾子一贯章曰以行言是截知行为两事岂子贡独务知曾子独务行哉此真晦翁专意注述理未融会处至若中庸序有曰必使道心为一身之主而人心每听命焉先生亦非之曰是二心也天理人欲不并立安有天理为主人欲又从而听命者守益窃谓不然盖道心为主者是即天理常存之谓人心听命者是即私欲不形之谓两句总是一反一正意犹所谓己克而礼复也只缘先生错作两平看反于人心听命句又重了所以见其有二心之非知行二者不浑得亦不离得只是知行并进书曰知之非艰行之惟艰王忱不艰益问古有王子直者前知客来云是静后如此不知主静者果以是为正乎为邪乎愿师翁批示静后如此如何圣人不然此不必知之益问孟子曰父子之间不责善又曰如中也弃不中才也弃不才则贤不肖其间不能以寸深味二说似相矛盾及观先正谓不责善者非置之不问也盖自常有滋长涵养良心底气象乃知父子全主于恩而教勉之意每形于朝夕慈养之中正如天之雨露霜雪皆以仁物而栽培寓焉父子之间岂漫无所属而沦胥以溺哉守益鄙见若此未知是否云养之云尔非责之也守益前来道经南康见有兄弟夫妇合葬者深惫其民之无别且大失周公初附之意彼时愧无德言以感之又无爵位以戒之礼以坊民之心虽切缘不能救其俗之入于夷不知以化民成俗志者要当如何曰合葬非古也程氏亦以昭穆葬或分左右可知益问瞽叟杀人舜窃负而逃乐尔忘天下周公使管叔监殷管叔与武庚叛周公讨而诛之假使文王杀人周公亦窃负而逃了无可疑不识舜处周公之地先不使兄管叔监殷乎纵使之监殷必不致逆节之萌乎抑亦逆节既萌舜处之犹不失天伦之爱乎昔阳明先生谓圣皆纯乎天理犹足色之金而力量气魄不同犹金分两有万镒千镒之异舜与周公无乃坐于分两万镒千镒耳是虽往籍陈言亦尚论者之所不废守益蓄疑久矣愿师翁示教舜窃负而逃周公诛管蔡皆天理也益问礼本于大一即易所谓太极皆函三为一之理而发用不同何也记孔子曰经礼三百曲礼三千其致一也甘泉先生续编大全卷之二十七门人顺德何鸿校刊答问洗桂奇问知虚灵应变而滞于虚灵应变则昧尚未深会其义夫虚灵者心之本体也虚灵则能应变矣若未能应变必虚灵之体犹有昧者而谓虚灵而止于虚灵何也虚灵应变则不滞矣若非所谓虚灵应变也所谓滞者何居愿再奇问近读新编无非中正的道理与明道先生说正相发见得这道理后博约并进内外合一即圣贤亦不难到但恐以言求之于己无益耳此桂奇兢兢自勉以答父师生成之恩者也中间所赠黄仲通文有云虚灵而止于虚灵则空应变而流于应变则此答仲通三句乃也虚灵应变犹在总路头上未分善恶虚灵知觉一而已矣自其原于性命之正者曰道心自其发于形气之私者曰人心程明道在于自私而用智自私则不能以有为为应迹用智则不能以明觉为自然释老自私近止于虚灵仪秦用智近止于应变下文虚灵应变于一偏者言之皆非圣人之虚灵应变也奇问此心此贯乎始终无少欠缺无少渗漏混混沌沌然分明在人善自涵养不凿了本体扩充盛德大业则与天地合德日月合明四时合序鬼神合吉凶先天而天弗违后天而奉天时矣试观鸡卵其初混混沌沌一团生意包了在内及其抱养之久生意发泄骨肉毛羽渐渐变化能走能鸣分雄分雌生意无穷何等灵妙故曰观鸡鶵可以知仁正谓此也是否有此灵骨子在内则自生生化化不能自已如是如是至于观鸡鶵知仁之说则是别见鸡鶵蔼然生意与庭草不除闻驴鸣与自家意思一般同奇问学问之道莫存心所谓存心非空寂之谓也当其事亲敬长时心存于事亲敬长当其读书作文时心存于读书作文当其饮食时心存于饮食当其应接时心存于应接当其处变时心存于处变千变万化皆是此心存存不息便自高明广大是故尽心则知性知天存心致知非两事也必有事焉而勿正心勿忘勿助长此其存之法也故学问之道存心焉尽之矣是否知行不可离不可偏废存心便有知知了又存若以存心对致知说恐未然奇问静坐固善学须静中活泼泼地天理自流行不息学始得力若但滞于一处却生病矣试以举百钧之人静坐一年付以百钧即不能胜矣为其血脉滞故也若天理血脉流通无间静亦如此动亦如此即投之以至大而不艰遇之以至变而不扰矣是否百钧之说以血气言之也若是志气随静随动何时不活泼何时不是天理流行所谓静而无静动而无动神也奇问夫子之学默而识之颜子于夫子之言无所不说默识乎此而已此孔颜乐处非门人弟子所能及者窃愿闻默识之学于吾少汾最对病之药更须知所识者何事乃能自默矣鸣起为善拥坐坐中思乘此夜气生丕显亦无为汤周云待旦待之乃何施不待以不先从心任化机益精密矣朱子却曰坐以待旦急于行也此说何如鸣诗云奇问孟子曰鸡鸣而起孳孳为善者舜之徒也鸡鸣而起孳孳为利者跖之徒也舜跖之所由分只于一念善利之萌判之程子解之曰只主敬便是为善最得此意我师翁示学者待旦急行则未旦时如何说坏了成汤周公奇问程子云主一之谓敬无适之谓一不知所谓一者何如鄙意谓一乃纯一之一心一而已矣一则敬矣若有适即二其心非敬也此意未知是否阳明一生谓专主一个天理其然乎伏愿示教主天理则便二矣无适只是无事心中无事时便一且未说到纯一纯一即圣人矣一到熟处乃纯奇问天之至教圣人之至德吾人之至学一默而已矣桂奇屡承函丈默识之教感惓惓属望之意亦屡以言为戒奈赋性太直遇当言处又不可禁是非可否一语尽吐岂一定之性不可移耶抑涵养之未至也夫多言固非君子所贵然世固有退然若不能言者其深情厚貌则又未易测默果足以观人乎前辈谓自不妄语始亦切劘数月乃能岂易也涵养久气质自变是非可否一语尽吐性之直胸中不留固见吾少汾好处若久自变化言语渐简默乃是进步处吾之所言乃为学者发非为观人发也奇问太上立德其次立功其次立言然立言非君子所贵也德立则功与言随之矣同门王子所着诸书亦自谓能立言矣其于立德何如也鄙意谓吾人之学以涵养根本为急一切着述未可留意也何如凡着书立言皆出于不得已也若是理已明前人已道而言之乃得已而不已乃无用之空言也有一毫求知于人之心即是为人之学非徒无益而又害之奇问昨奉宣哀诏成服礼仪之教已恭行之矣然稽之典礼皆未之见询诸士夫居忧者亦未闻有行然此大事也大礼也岂无一定之制耶但未之详考耳愿再示教礼有先王未之有而可以义起者昨去帖注大略已尽奇问近读丁未科圣制策问有道统之传尽归臣下之旨然道统二字自宋儒始发之前此未之闻也夫道也者天下古今之所共由者也百姓日用而不知皆是道也岂人所得私耶宋儒乃有道学传近时则又有理学名臣录恶同喜异者乐有是名遂互相标榜而道统之名立矣大道为公似不如此愚谓吾人道学之实不可亡道统之名不可有也何如大道为公不为尧存不为桀亡流行宇宙何尝论统以为主道学传后遂有道统之说其指斥正人者则以此二字加之而摈弃之而斯道亦未尝不流行于天地间也奇问昨奉来教知非老子将梓成书所以闲先圣之道意甚至也得无费高年之神乎注老子者多矣未有如王纯甫拟老子于孔圣者虽然王子未知道不足怪也独怪其出于门下非惟于师道无所发明反贻名教之累也此书传于天下将必有追咎者矣如何王子年妙时在长安相从虚心听受后又信庄渠溺于俗学今又淫于老子之学非命也耶因得老子亿读之即以平日所得圣贤之指非随笔注于简端所以闲先圣之道不劳神也奇问自然之道恐非一蹴可至孔子大圣也自十五而志于学直至七十方从心所欲不踰矩则学未有得辄语自然者妄也吾人欲造自然当于志学求之何如孔子志于学即是志于道道者自然也从十五时便志于自然之道至七十从心所欲不踰矩方得自然之道到此方是了手前后始终一致也奇问诗之为教可以兴可以观可以群可以怨事父事君鸟兽草木理无不备故白沙先生之教往往于诗见之至与门人唱和未尝厌也我师翁独不喜门下作诗者何耶先师以诗为教即注述也止为天理落脚注耳诗人之诗果可以兴群怨乎于事君亲之道果干涉乎若未然即非诗也予之所不喜者此之类也奇问老子之亿王子用心亦苦矣使其移此心于六经不有所发明耶前见陈韶州所上函丈书有学不必于长知长知所以滋伪教不必于破愚破愚所以益奸之论颇以为讶今观老子有云大道废有仁义知慧出有大伪果若言则孟子之四端子思之虽愚必明皆非耶记谓孔子称老子其犹龙又谓问礼于老子亦恐好事者为之耳今之学者多尊信老子之说毋亦祖于是也乎此风一鼓大道乃废观诸子见其端矣然道终不可废不为尧存不为桀亡但一时为之厄耳问礼犹龙秦汉间好事者为之少汾之疑是也奇问朱陆之辨详矣愚生也蒙未知其所辨者若何然窃以道理甚细微非粗心浮气者所能得也朱陆之辨几于激矣未免动气矣孔门忠告善道君子朋友讲习似不如此何如二子一时之辨皆动气皆有胜心非虚心求益者也朋友聚会正不宜如此朋友纪纲人伦于此不尽道五伦皆未尽道矣奇问德行言语政事文学四者同条共贯孔门弟子非不能相兼但各自其长者言之耳然其所谓德行非后世之德行也言语非后世之言语也政事文学非后世之政事文学也古学不兴道术益裂其四科之说成之乎孔门之教皆在求仁皆以德行但门弟子各以气质之偏为学故其成就偏长处得之如彼树木各得其一枝也非圣人之教本然也德行根干矣奇问克己复礼先儒谓克犹胜也固然然须知所以胜之者如土地为他人所据须立帅练兵方能克而复之故主敬者立我之帅也自一念至于念念自一事达于事事无不省察点检练我之兵也由是勇往直前毋少退缩庶几己可克礼可复矣是否所喻土地立帅练兵犹是二物若克己只是一物其机在己克不克亦在己一念亡时便邪一念正时便正正即天理邪即人欲克不克在一念之微天理长一分则人欲消一分何有不克消尽者为大贤圣人奇问古今人心一而已矣更无二心先儒谓出于形气之私人心也原于性命之正道心也又谓道心常为一身之主而人心听命若然则人有二心乎鄙意谓人之心以道而宁其所以危殆而不安者以道心微耳若惟精惟一允执厥中则道心充足居之安而资之深矣何危之有是否形气性命不是两件有形气然后性命有所寓岂分得只是一心岂是二心当一念存时正时便是道心若一念忘时邪时便是人心忽然开悟又是道心若谓道心常为之主而人心每听命是有两心相役矣人心惟危危大也危言危行之危言人心愈大则道心愈微若人心稍息则道心渐盛矣孟子夜气之所息是也奇问知言之说师翁谓因其诐淫邪遁之言而知其能蔽陷离穷乎我也若如旧说即为知人非知言矣然孔子亦曰不知言无以知人也斯言何谓也况细味四所字正指人而言知言则外无所感养气则内有所存此孟子之不动心异于告子也何如知人是成德者事知言是初学者事必知言则见道不惑而有以用力以成其德而后可以知人先儒谓如人在堂上方能辨得堂下人曲直则是以成德事语初学矣孟子之学首知言学之先务也少汾如许颖悟犹有此疑乎奇问惟精惟一博文约礼之说今之学者见各不同而阳明先生谓惟精是惟一工夫博文是约礼工夫人多是之此是古圣贤相传要法愚昧未知所从愿闻的当之旨吾尝话学者不会读书须就经解经今乃以经来就己说岂不惑乎且看精一着两惟字文礼亦着两我字原是皆两句今乃强为一句可谓乱经也已矣请吾少汾今后读书且先看本文文势圣人之言理自明矣如何如何今年八十四矣常欲无言如此纷辨又不得不言也不得已也少汾能亮吾此心乎吾居天关若诸贤能会于天关默听诸贤之言吾可无言也吾已整画船但与泛湖可也奇问蒋道林格物之说以为即物有本末之物向曾质正于函丈未蒙批示愚谓物有本末与事有终始对举而互言之必知所先后乃近道也道林之说未知其得格物本旨否不偏于本末一边矣乎人能务本始则已于道斯过半矣故曰近道林学有所得岂有此见别乎此句乃过文耳将言下文二节而先此二句见事物皆有本始欲学者务专力于本始故曰知所先后则近道矣示人知先其本始也不谓欲人先用力于本始乃用力于末终也如此则是支离矣何以近道下文自天下逆推本于格物又自格物顺致效于天下平是格物乃本始所当先也格物即是终身独到之地更又何事又何说如少汾所驳道林独举物有本末而于事有终始说不去乃独遗之恐无此也奇问事师无犯无隐以师有父道焉几谏可也犯不可也若有所质问难则不可隐也非谓不隐其过也子为父隐亦理也朋友且隐恶扬善而况弟子于师乎桂奇不肖屡屡几谏几于犯矣乃学者往往彰其师之过人人往往直之以为贤于师也无隐之道果如是乎只此一点扬己讦人之心即不可与入尧舜之道矣况未必然乎况未必过乎君子攻其恶无攻人之恶谏可也扬之于人人大不可也奇问夫子之言性与天道不可得而闻也性与天道固夫子罕言之要之亦有未易言者此在学者默而识之耳如何圣人未易言学者未易闻奇问向承示教论语首章讲义谓学乃学吾之心性说乐不愠皆性情之正处真足以发孔门相传之蕴矣但谓学属知时习属行奇未释然夫学也者所以学为人也须兼知行乃可时习则其功之不息者也何如来谕论讲章云学字之义谓兼知行岂偶未见区区之说其训学为觉觉学一义也从见为觉从子为学皆主知也时习者行也然学习一时齐用若训亦为知行即朱考亭之说然知行之外又有时习不是一段工夫矣更思之奇问仁义忠信乐善不倦旧说皆以为天之理以愚观之学者固有此三等人也有由仁义行者也有忠信者也有乐善不倦者也然皆可贵可重故曰天爵也如何看得亦是但思从何样人做起又不中作三个头脑了也奇问林易斋之学未论其如何然窃观其守人之所不能守非有定力定见者不能则未易以及也平生为流言所中坎坷终身数亦奇矣乃复遭惨祸身死之后妻子沦亡吊者鲜至此桂奇之所大惑而抱痛不平者也呜唿岂师翁所谓人之君子而天之小人者乎定力定见亦未易许之但人皆议之吾独悯其贫耳贫而不变其步武议之者岂能及之哉至于连祸则付之命也奇问勿忘勿助之间其功夫至精道理至妙有难以言语形容者昨一友疑问及此奇未有以答之也愿赐一言启之何如此明道先生之言其至妙至妙须自用功乃自知之难以口说也奇问何陈二子欲卒业于方山三径欲请教言紧要者书示庶几终日如侍函丈云吾病倦不欲言吾何言哉紧要者莫如心孟子山径之蹊介然用之则成路为间不用则茅塞之矣今茅塞子之心矣夫三心譬如三径三心本是光明正大之心所以茅塞之者在不用耳为间不用且已茅塞况长不用之乎不用者如不存心故乃三人去一人不存心则一径荒矣二人不存心则二径荒矣三人不存心则三径皆荒矣至于心之神尤有甚焉顷刻不存则顷刻茅塞顷刻存存则顷刻不茅塞其捷如神是三径者三子之师也但不知当时蒋元卿与二仲在三径曾及此乎否何陈二子欲请教言紧要者书数条张之三径朝朝观感佩服云奇问迩来何陈二子奉师翁之教时来方山三径与桂奇静坐奇叩其所何子云初时觉心猿意马拴缚不得调习久之始觉虚明的意思在陈子云初时此心未免出入强制之益觉苦甚近时稍稍定矣二子叩奇所得奇曰全未有得但觉向时动多妄耳奇与二子所见如此伏乞示教只是心要熟始初只是纯一赤子之心原是初心熟之乃可复其初耳孟子夫仁在乎熟之而已熟其心即熟仁也奇问师翁年过孔圣学实从心乃交游中有执其迹而妄议之者即颜子亦不免焉是虽无损于道德之高厚而日月之食人皆见之更也人皆仰之桂奇小子私心于函丈不无惓惓焉如何昔有人言于伊川曰涪州之行乃门弟邢恕族子程公孙为之也伊川应之曰故人情厚不敢疑族子至愚不足责孟子既知天安用尤臧氏道之将行也与命也道之将废也与命也人奈之何奇问君子之学固征于人之见知见信然必自知自信乃见实学若自知自信矣即人不知不信可也若犹未知未信也即人知我信我徒自愧耳屡承示士夫中知奇信奇者黄泰泉公为最朋友中知奇信奇者曾廓斋公为最夫二公可人也一人知之不为少矣况二人乎然奇自反之犹未自知自信也不亦负乎求诸人者其机在人求诸己者其机在己惟有自知自信而不自负最的当奇问孔子谓子夏曰女为君子儒毋为小人儒所谓小人儒者言必信行必果硁硁然之小人也此是行仁义与义袭之学否然君子儒吾不得而见之矣得见小人儒斯可矣集义者吾不得而见之矣得见义袭者斯可矣如何张子曰宁学圣人而未至不可以一善成名于世吾固曰宁为由仁义之学而未至不可行仁义以取名宁为集义之学而未至不可为义袭以取名宁为君子儒而未至不可为小人儒以取名奇问有朋自远方来固为可乐然必志同道合之士乃有相长之益与其失身于可贱之人宁孤立无助与天地为徒可也此意何如宁孤立无助而不可失身于可贱之人与天为徒意思甚好奇问仁义忠信乐善不倦之说伏承批示已了然矣又承问三者从何处做起所以责成小子者意甚至也幸甚幸甚奇之意亦唯以主忠信为本知善而好之好之而乐之不知手之舞之足之蹈之而仁义在我矣是否此是三等人虽所得有浅深皆天爵也皆从乐善不倦上起即孟子可欲之谓善也由是而进深造忠信焉即所谓有诸己之谓信也由之而积则仁义成德充实之美大而化之之圣可及矣贯通只是一事奇问唐虞之惟精惟一所以执中也孔门之博文约礼所以立中也孟氏之勿忘勿助所以养中也自古圣贤语虽不同理则一而已矣然初学之士质既鲜敏功亦茫然精之一之其要安在博之约之其道何从勿忘勿助毋太莽荡乎必有简易之法为初学入德之基者窃愿闻之唐虞而下诸圣人所谓中所谓卓尔所谓有事皆是这个天理其惟精惟一其博其约其勿忘勿助皆所谓存此而已矣更无别事更无别法勿忘勿助之间何等易简圣人这些精一博约工夫都被孟子一口说出奇问今月十一之夜桂奇梦追趋师翁于白沙先生宅若在西樵然者翁侍坐奇退而立焉见先生容貌温而厉然默无语宅后屋一所甚幽翁曰吾馆也奇曰何不扁乎翁曰子为我名之奇曰名怀沙亭可乎翁曰得我心之同然矣然何以怀之奇曰怀其道耳翁曰浩然之气至大至刚直养无害塞乎天地所以怀之也先生闻之曰然既而梦觉因录呈函丈见教此梦却是好梦其精诚之感通乎与孔子梦周公高宗梦傅说同一机也宇宙间只是一气只是一理只是一心感应之机捷于影响何者以其一也会此则知道矣却要涵养吾今创怀沙亭于隐居山顶矣奇问昨十五之夜桂奇复梦待翁于白沙先生之宅翁语奇曰子前梦甚奇吾即建怀沙亭于馆后矣复识子来书纪兹梦也先生闻之叹曰兹亭之建宇宙于是乎收拾矣因索来书观之先生观毕曰吾志也勿忘勿助其所以直养也已而燕于尊师堂诸生咸集遂梦觉今日即奉来教知将有怀沙亭之建异哉梦也又奉神胙之赐知有尊师堂之享不尤异乎所批教问目亦同日至非神之所为乎顾不肖愚劣何以答神明之贶也耶伏乞终教幸甚语云思之思之又重而思之思之不通神明将通之非神明之力乃精诚之极此二梦无亦思诚之所格乎神明将通之矣后梦继续神明致叮咛于少汾矣少汾宜一肩担任毙而后已也少汾通身紧要只在任重君子不重则不威学则不固其要只在主忠信谨言慎行何患古人之难到也易曰默而成之不言而信存乎德行中庸聪明圣知达天德眼中聪明颖悟孰有过于少汾者珍重珍重奇问动之不以礼蒋道林以为动容之动王青萝亦以为然愚谓既庄以莅之矣而有动容不以礼者乎格物之物道林以为即物有本末之物且以下文释格物其本乱而末治者否矣证之昔方西樵亦同此说其于修身为本之义亦相发明否乎此节二子之言又未理会文义此节正是和顺于道德畅于四肢发于事业学问之极功也知及仁守道得于心庄莅积中发外畅于四肢也礼乐政教施于民发外之盛发于事业也岂有庄莅后又要动颜容动容即庄莅也又重说了且以礼动一容便是色庄不出于自然奇问致中和之说朱子谓致中则天地位致和则万物育固非中和岂可分致又岂有致中能位天地而不能育万物致和能育万物而不能位天地之理而蒋道林以为即笃恭而天下平又非工夫须从实做去岂可以文义相比拟言致中和即不消言笃恭言笃恭即不消言致中和须一齐俱致致者自我而致之天下也天地万物一齐位育然致中和之功自慎独到了位育则天地万物我滚作一片荡荡难名位育非有加也全而归之焉耳故中庸之德其始也不睹不闻其终也无声无臭如何读书先须理会文义致是如何笃是如何吾于中庸测言致字已明诸君中或有好自开户牖而不知于文义有不通又岂有天地位而万物不育万物育而天地不位者余见中庸测少汾多见得是得吾之意者少汾也奇问秦幼贞承祖母重服来卜居讲学于樵我师翁以为大孝矣而钱绪山有亲之丧不远四千里来讲学与秦子事一也况钱子且为亲求墓铭矣我师翁则责之以礼何耶朋友会问多致疑于此者伏乞示教先师有云三年之丧在人之情秦幼贞承重葬后先来时想在大小祥之间其持丧太严常独静坐密室不与人言惟啖荠盐不食肉后归迎母来山又隔一年其志实欲避地迁居筑楼奉母其与钱洪甫之来大不同也何疑焉少汾说起此子来令我伤心饮涕有志不就婴疾而归今不知生死何如也岂胜叹哉奇问向会中论及知行道林谓合一并行如心欲观书手即展书可见奇谓如人行路心眼足一齐俱到方是合一刘素予则谓先知后行因以格致后复有诚正修工夫明之二说如何少汾与道林之说皆是也得老拙之意然展书犹有些先后不若行路之喻为切近刘素予笃实之士尚有此疑乎先知后行宋儒言之熟矣而不思说命王忱不艰一语已有合一并行之意矣且素予说格物后乃诚意何不曰格物而后致知诚意而乃曰物格而后知至知至而后意诚意诚而下无工夫工夫全在格物上知行都尽观本文可见奇问青萝不信白沙先生自然之说谓与明道明觉自然之说不同明觉是吾心本体也云云愚谓圣贤之学皆出于明觉之体无所为而然若有所为则涉安排非自然矣此白沙之学所以自然为宗也奇初亦甚不以为然今乃信之益笃如何青萝之非青萝之惑也宋儒以老庄为自然惑之也既不信自然何以谓之天理理只是理耳而谓之天者天然之理天之所为无丝毫人力安排也且先师此二字本出于程子程子无丝毫人力之说出于孟子勿忘勿助之说自古圣贤之言必同条共贯乃见天理之一本也吾少汾知此须有下手处矣珍重珍重奇问黄泰泉谓今之学者公为异端以欺人人或疑此言太甚愚谓学者自立门户求胜其说皆自私自利之心不可与入尧舜之道虽谓之异端可也如何孟子言能距杨墨者圣人之徒也人或皆唯唯听之泰泉公然之辟之即圣人之徒矣一有自立门户求胜之心即不可与入尧舜之道诚哉是言也然此胜心虽贤者不能免观朱陆争辩累千言而不足几成党矣犹有此病也而况其它乎又有亲受业于门倡为异说者其心又何也吾尝以一言解二家纷纷之辩曰无极以言无穷也太极以言至理也无极而太极言至理无穷即下文云太极本无极也但无文耳奇问向承师翁示云人多言三礼礼只是二而已且引礼仪三百威仪三千明之信矣然经礼三百曲礼三千其致一也则礼一而已矣亦岂有二乎礼二而理一也何谓一敬是也吾已于二礼经传测言之详矣幸玩之奇问昨承示学记之作以八十四翁二月之病床草草而理气视常益胜吾道之寿可征矣幸甚幸甚中间云大上修心其次修意其次修事修事故物不敝修意故政不敝修心故道不敝矣修事之说桂奇既闻之矣敢问修意修心之说何以异乎其修之之要安在也此不难知心本无为修之在勿忘勿助之丝毫自然合道而意事自举此意是营为意之意不同不免营为则不能无意必之事耳修事则去此愈远然而物物齐整先师亦有言莫巧于心莫拙于意刘廷绎问目二十五条刘廷绎问昔独冈书院示下教旨有曰默坐澄心上体认既而家居用静坐功夫每坐觉思虑起即截去如此久之果见心之本体隐然呈露有平旦清明气象于欲之间山斋事物私起此心私起此心生然物外意思可见静养功夫为最于酬事物之际不不好意思也然明教又谓渐渐熟后可随处体认功夫绎见此处功夫为甚难到此地位便是天理流行鸢飞鱼跃浑然天地万物一体矣不知何以超跃可至愿明教观此足见吾天衢处非传不习者矣可喜可喜吾初意每见学者以随处体认未见次第始知为心生一旦骤于随处上用先为物胜引而去矣故于独冈语吾子以且于默坐澄心上体认令稍乃用随处体认功夫便贴服矣然必随处乃尽乃圣人教人大路也幸加勉之绎问静坐固有益于得矣虽然理无动静得静时或违于动处不可也奈今所学或为酬应所累或为读书所累以至意举业其累多端遂使斯心明而复晦天理真机发见而复隐清明本体不得以常自若也夫谓随处体认则动静如一矣不知何以得其随处体认之力人心无动静人自有动静时有动静学能忘其动静一味体认天理于勿忘勿助之间则应酬读书举业一以贯之如顽铁之入洪炉何足累乎乃相资也绎问独者不睹不闻而善恶之机犹未萌寂然不动之时也欲慎其独若待其机已动而后谨之则存于有感之际不可以言独矣诚能于思虑未起之时戒谨恐惧敬以直内使吾心之天理而无一私以累之斯可谓之静存斯可谓之慎独此处功夫极难非粗心者所能如有九分九厘义理一厘私意便是自欺便是不能慎独矣能此者其亦圣贤地位乎此独字与上二所字皆有所指谓天理也此独者所独知之理慎者敬以养之使有诸己也即申上文戒谨恐惧所不睹不闻之意此一节不可分静存动察说支离了且戒慎恐惧与慎字义何者谓静乎圣人之学动以养静绎每侍师席睹此春风和气则所得光明意思隐然复见矣仰师范而有得则是感自外矣感由自外则恐非中心之得也抑亦先得于心由感而后真机复萌耶无本者何曾知感先有得然后知感感后复有得不分内外感是尔感非别人感也孟子而况于亲炙之者乎古人贵亲炙何分内外天衢就感处进步绎问所谓天理者天之理也命于人为性存于心为德见之于事为道其实一理也古今圣贤同具此理在尧则谓之中在孔子则谓之仁者是也夫人所以存是理者在乎勿忘勿助之间存存一念未常放下亦未常作意为之顺其自然而已此白沙先生所谓惟休乃得然休而非休之谓也未知是否天衢所言性德道之次第皆得之勿忘勿助之间乃顺其自然也石翁诗言千休千处得休而非休乃吾发翁之言恐人又以休字致疑耳此即勿忘勿助之间之指绎问子思曰成己仁也成物知也孟子曰学不厌知也教不倦仁也由此而观是子思以成己为仁而孟子以成物为仁矣不知先贤之见各因事而有言抑亦仁知之相为贯通者也子思以德性言故先仁而后知体立而用行也孟子以造道言故先智而后仁知先而行后也然而仁知一贯体用一原知行并进非有二理也绎问太极之理自该贯乎阴阳有是理即有是气然周子犹谓动而生阳静而生阴是阴阳必俟太极而后生之乎其生之一字不能无疑有理即有气矣却倒说了易一阴一阳之谓道即气即道气之中正者即道道气非二也疑周子之说良是盖阴阳动静运行于天地之间无有止息又岂待生张子知死而不亡者可与语性知道者也绎问白沙先生诗云六经尽在虚无里万理都归感应中昨以问钟叔辉则谓虚无者斯理浑然至虚无物也感应则即程子所谓天下之道感应而已也夫理既至虚无物则又何以能感应耶斯理浑然至虚无物说得是而万物有存焉矣且看伏羲未尽之前一字亦无夫虚无者道之体也六经皆此道脚注有至虚乃有感应感应无大道几乎息矣故禅寂不足以合道绎问白沙先生诗云明月清风放两头笻挑到古尼丘而今老去无筋力独坐江槎看水流上二句以斯道自任之重下二句则于斯道独乐之深也先师之意果若是否先师谓明月清风即鸢飞鱼跃之意谓道体也凡形于天地之间水流不息物生不穷皆道也诗前二句谓以道自任后二句谓与道相忘即与道为一无所用力矣此诗切宜玩味绎问白沙先生语尊师有曰吾何求哉其未忘者衡山一念而已皇皇灵芝一年三秀其何志衡山灵芝之切耶石翁云古人托栖必有深意盖为道也非如俗人谩游玩好而已也绎问白沙先生语尊师有曰飞云之高几千仞未若立木于空中与此山平置足其巅若履平地四顾洒然犹为奇绝其意何谓翁之自得独立物表已到至处非可求之言词之间也绎问白沙先师赠尊师诗云说到忘言处无诗可赠君得非谓道在默识不可求诸语之意耶可默会于言语之外非言语可尽绎问吾儒异端固不同道矣或者又谓老庄名自然之说白沙先生亦有自然之教或人之言夫岂无所辩与自老庄明自然之说世人遂疑自然为老庄非知道者也老庄何等勉强矫揉安得为自然天理便是自然自然者天之理也这个道理又不是人安排出来何等自然石翁先师拈出自然二字即明道元无丝毫人力之义元无丝毫人力之义即孟子勿助勿忘之义石翁此说救了世儒许多束缚甚有功于名教惟知道者信之众人疑焉何足深怪绎问今人宾主入门拜坐皆以东为尊让宾于东也则与古礼客西阶者异矣自今宾主相见不知东西果孰为宾位也此今俗沿袭之弊耳非古礼也古礼宾西主东其拜揖迎送出入皆然但宾主序揖拜于堂皆面北则宾左为尊主右为卑矣吾亦对人屡屡言之人自不能信绎问礼嫡玄孙之家然后立高祖神主而祀之今人家不问嫡众孙皆立高祖四代之神主于礼虽有不合然亦不失尊祖敬宗之意立之何如嫡子嫡孙乃得祀祖为其与祖正脉相通也支子庶孙不得祀祖奶支子为大夫则以上牲祭于宗子之家否则祖考不歆矣绎问今卿士夫设大宗祠凡父祖兄弟神主或至数十皆并列祠内考于礼书未有此仪不知亦果有得义起之礼否乎乱礼也非可以义起也更有何义乎绎问人子为将当军务戒严之时而闻父母之丧则如之何在朝尊朝在家尊家将在师即在朝廷也绎问礼长子之家斯立父母之神主然而众子之异居者亦各立其父母神主以祀之然后得尽人子事亲之心于礼何如众子即支子也支子只从宗子行事今人只未明一本之义耳绎问今兄弟同居长兄已故入先父之祠矣然则二兄之神主不知何居二兄为支子支子子孙有力则别立庙无力则祀于寝当祭于先祖而闻齐衰大功之丧其祭也如之何祭终而后成服父母之丧则行不得不废之因以讣于男女之家与宾价矣绎问昔延陵季子葬其子于嬴博之间夫子以为礼也然则亲丧在远方欲归葬则限于无力若葬于其地而自返又人子所不忍孰若葬于其地就卜地而居之不亦可乎敢问何如人子之心以亲之丧落叶归根归葬乃心安孔子非以季子葬子于嬴博为礼乃以既祭三匝号曰骨肉归于土命也魂则无所不之也无所不之也达于生死心无系累为礼绎问支子不祭妾子可知矣或宗子无嫡子止有妾子不知亦可以得祖宗正脉而主大宗之祭否也至于妾子年长嫡子年幼则相传以继祖宗而主祭者又孰为正礼之所谓嫡支非如俗谓正室与妾之子不论妻妾但长子为嫡其余子为支如树直干为嫡其枝为支诗云本支百世是也知此则天衢之问可了然矣绎问程伊川主司马文正之丧东坡讥其父在不宜学礼伊川贤人也夫岂不知是礼耶此东坡之偏未通于道也然则父母在者不得读丧礼乎绎问邵尧夫于一物便先知其毁于何时谓物数有前定也然则修人事果亦不可转移之耶圣人有祈天永命之训可废耶绎问张巡许远忠臣也设敌人执其父以招降不降则杀亲降则负君两难之中必有善处之术君子所以有出处之道危邦不入乱邦不居父母在不许友以死自不至于此舜窃负而逃终身欣然乐而忘天下白沙先生诗曰我爱人心长不死汉王陵是楚王陵绎问横逆之加君子固当三自反为妄人矣若夫陵辱己父母谋害己身家君子亦不报而甘受之乎陵辱父母谋害身家亦在三自反之后非父母本身有以致之乃可断彼为妄人若夫父母之雠不共戴天则又不在此论惟理是从义之与比耳甘泉先生续编大全卷之二十八门人顺德何鸿校刊答问郭应奎问目六十条奎问昨奉读批答馆课中庸诚明章讲说缘愚谬平日于程子之言不能无疑辄敢以请夫干知太始无坤以终之可乎坤作成物无干以始之可乎克己复礼岂有知而无行主敬行恕岂有行而无知上智不可及矣而必为其次者庄敬以持养之与克己复礼之功异乎夫由几以达事可也点检事为而不先谨其几功夫落第二义矣濂溪教人则曰学颜子之所学吕与叔之诗曰克己功夫未肯加云云未有以颜子克己为上智之事不可学而为其次者也孔子尝言十室之邑必有忠信如某者焉不如某之好学也又尝称颜子不迁怒不贰过为好学则上智之所以为上智而孔颜之所以为孔颜者皆由好学耳岂专恃其资质之美哉若颜子之博文约礼而欲罢不能既竭吾才择乎中庸得一善则拳拳服膺而弗失其所以为克复之功信亦苦矣然则所谓质美者明得尽查滓便浑化固疑是孔子以上事虽颜子亦恐不能当矣夫择善固执中庸明言为诚之之事而复焉执焉之所以为贤正颜子以下之事也昔濂溪揭圣学之要曰无欲白沙先生亦往往于此发明之老先生亦尝教人熟玩程子学者须先识仁一章其为白沙改葬铭亦曰沂程而周再复浑沦直指本体返漓而醇不知所谓无欲与识得仁体以诚敬存养之功其孰为克己复礼乎其孰为主敬行恕乎其孰为知几乎其孰为渐次涵养乎而此数者于慎独功夫又有异同之可言乎抑亦圣门诸子颜曾仲弓而下由赐师商高柴樊迟之质各有不同而其所以为教为学亦各有等乎若奎不肖之质在樊迟下况仲弓曾子颜子乎然平日妄意学孔子而学孔子又必以其所以教颜子者为法而其要只在克己慎独克己慎独其功复有二乎又老先生尝言执事敬不知于克己慎独何如程子曰此是彻上彻下语圣人初无二语也愚谓克己慎独未尝离事而执事敬亦未尝不是一念几微明觉上用功不知然否伏乞详教古人谓学贵能疑大疑则大进小疑则小进问辩之功皆由此加若公可谓善疑矣幸甚然经又谓蓄疑败谋疑而能通之至于释然可也徒以言语相比较无益也夫大道如广居之室千门万户皆可到到了宫室始知千万门户皆达此也徒以门户之众疑之不可也如学者先要于紧要处下手及至有见后即圣贤千言万语皆同说这个物事所谓克己此也所谓敬恕此也颜子之学孔子之学与子贡诸贤之学此也拳拳服膺此也博文约礼明得尽便浑化此也择善固执此也所谓博学审问慎思明辩笃行五之字谓此也其谓彻上彻下语理无上下然而语则有上下矣语曰中人以上可以语上中人以下不可以语上然而上下一理也干知太始初入头从知上起而行在其中矣坤作成物者初入头从行上起而知在其中矣盖天地一气岂有截然为天为地之理知行一心岂有截然为知为行之理故予尝有知行并进如车两轮之说又有曰知圆如天行方如地天包乎地知通乎行通乎行而知者圣学之始终也尽之矣大抵千古圣贤说中说极说诚说敬未曾说破至孟子一口说破有事勿正勿忘勿助而中与极诚与敬之指明白于天下后世明道又加以勿忘勿助之间又云无丝毫人力白沙先师又说出自然二字即无丝毫人力之说也此是千古圣贤中路外此皆私蹊曲径矣贤者只从此调停用功熟后即有见信吾言之不诬也甲寅仲冬七日甘泉子若水拜复郭平川黄门奎问程子云善恶皆天理昨请教老先生云此非程子之言窃谓善固是性恶亦不可不谓之性此固程子之言也性即天理也善是性恶亦是性犹云善是天理恶亦是天理是善恶皆天理信为程子之言矣信如此言天理亦有恶乎以此而体认则于天理亦有择乎窃谓恶者善之反流而不返者也其去天理也远矣然而天理未尝亡也则固非天理之罪也人自绝于天理耳此随处体认天理为复性之功也善恶皆天理如此说或可通否平川看得好但善恶皆天理此非程子之言也遗书中多被门人记差了其谓善固性恶亦不可不谓之性又当连下文看水之清者固水浊者亦不可不谓之水水源本清其清者固水及流而为泥沙所汨而浊者亦不可不谓之水予谓名为天理者天之理纯粹至善又安得有恶与性字少间故性恶之言或有之而谓天理为恶未之前闻也体认天理理即性故明道又性即理也理无不善至言也体认天理即是复性更不须以体认为复性之功如以彼复此如二物然也奎问圣人定之以中正仁义而主静静者无欲也此心无欲则自中自正而仁义出焉朱子以行中立正发仁裁义分动静体用又以主于正义为主静恐不免支离非学也平川看得好人心无欲则静便是中正中正贯天下之道而仁义流出中正时未有仁义之名及发而后仁义礼智乃分文公分配果是支离奎问程子云禅客最忙恐亦是不识心体不免把持助长否圣人之学勿忘勿助何等无事禅客要去埃尘又去不得终日奈身不何心之本体自然何用忙也看得是奎问博文约礼即随处体认天理约礼是以天理为归宿而博文则随处体认之功也未知是否博文约礼固是体认功夫文是粲然礼是浑然皆天理也元是两句博约知行并进他章又云博学于文约之以礼元是两句并用更不须说博文做约礼工夫须看两我字此是孔子铸颜回处奎尝闻老先生诗教云一念正便是惺要念处也无情所谓知通乎行也无情知见真知见到了参前即性灵所谓通乎行而知也皆勿忘勿助之功也知行合一也未知是否一念与无情有无之间性灵见前所谓参前倚衡皆真知见也知通乎行又别话奎尝知觉一而已孟子述伊尹之言以知觉二言之先知先觉后知后觉与所以知觉之者有不同乎所知所觉皆谓天理故吾谓心之神明通乎道也故又曰予将以斯道觉斯民也同一知觉第知浅而觉深耳若今之所谓知觉空知空觉是禅也禅儒之分只争这些子所谓差之毫厘谬之千里不可不辩奎尝诵学庸训测老先生于独字训得极精独者人所不知而己所独知之理也以理字易旧注地字老先生之学得之于白沙先生然未闻白沙先生有以此为训者盖自得之学发圣贤所未发也又曰独者知也慎独者行也慎独即养中也盖即勿忘勿助之功知行合一也又引阳明先生之言云戒惧慎独而中和出焉是也然则于圣学尽之矣今于致良知之说若有疑焉者何也奎尝闻东廓南野诸君子云良知即独致即慎也致良知即慎独也知行合一也且亦尝提未发之中云无内外动静而浑然一体奎于此未能有疑焉但于勿忘勿助自然之学则诸君子不及详讲其异同或在于此至于真知实行隐显一致而犹有所未至焉则固学者之通弊而奎亦与有愧焉者也请教何如仙家学犹云鼎内若无真种子如将水火煮空铛亦有个头脑独知之理理字即吾儒之头脑也真种子也知此真种子然后慎之之功有所措若不知此则所慎何事先师虽不曾说破而初授必有事焉一节后来自用功得之天理二字知所有事在此质于先师先师深然之谓着此一鞭何患不到古人佳处也戒惧慎独而中和生焉乃李延平授文公文公谓后来忘之孤负此翁者也阳明共爱之但彼时未言所慎者何事至今悔之若致良知这致字内有博学审问慎思明辩笃行功夫即便千同万同今传来传去只说灵灵明明长知长觉全无致字功夫不知孟子说良知下文尚有良能尚有孩提之童无不知爱其亲及其长也无不知敬其兄爱亲敬兄便是天理自然处下文亲亲仁也敬长义也无他达之天下也达者扩充之谓达达则为仁义不达则盗贼时亦有良知亦爱敬亲长然爱其亲乃杀人之亲敬其兄却杀人之兄岂为仁义乎惟能由此良知良能扩充而达之爱其亲以及人之亲敬其兄以及人之兄仁义不可胜用矣孟子七篇皆扩充本心之意吾与阳明公同功一体不忍门人坏其教至此后世其将谓何奎问昨领教云学者喜于谈空此弊信有之数年前会中有讲性无善无不善为至善者意盖隐然若谓告子高出于孟子之上矣愚始闻而大骇之因作性本论辩之其大意谓孟子有功于圣门有功于万世者止在性善之说今谓性无善是孟子之言性善为诬矣既无善又无不善是性为空矣然则圣贤教人何不言空而曰中曰极曰诚曰仁乎天以一元流行终而复始所谓诚源诚复纯粹至善者也故曰一阴一阳之谓道继之者善也成之者性也人得此善而为性谓之无恶可也谓之无善可乎曰中曰极曰诚曰仁要皆善之别名也谓之无善是不知性者也彼徒见夫无极之说不睹不闻之说而不知所谓无极所谓不睹不闻者亦言其本体之无欲耳非谓无善也大学所谓至善即善之本于性而出于天不容有所增减而为至焉者也非有出于善之外也夫既曰无善而又曰至善要亦不可以为训矣如其然则中庸之择善明善俱非乎古人辩之弗明弗措为择善明善也予之此辩亦择善明质之吾心焉耳然则非敢以辩人盖以辩己也鄙论千余言追忆大意如此敢因以请教程子谓性即理无不善孟子性善之后程子大有功于孟子今平川此辩又有功于程子者孟子能言距杨墨者圣人之徒也平川已踏圣人路上矣可敬可敬奎问或谓告子之学尽高朱子谓其冥然无觉悍然不顾恐告子不肯心服愚谓告子不得于言勿求于心是以理为障者不得于心勿求于气是以事为障者然而曰食色曰爱弟曰长长则亦不能舍事矣曰性曰仁曰义则亦不能舍理矣但其以虚无为宗是内而非外好同而恶异虽言性而不知性为生生之理言仁义而不知仁义之出于性言食色言爱敬而不知食色爱敬各有自然之则此其为不知言也则其不动心之速非集义以养气乃袭义以助气者也此乃佛学之宗究其归谓非冥然无觉悍然不顾者乎告子之学即后释氏之学不易见破奎问孟子夫志气之帅也气体之充也注谓志为心之所之而为气之将帅气则充满于一身而为志之卒徒也愚谓人之志气与天地相为流通故志为天地之帅而气为天地塞若徒以躯壳之身言志气则小之为志气也甚矣且与下文以直养而无害则塞乎天地之间不相蒙矣西铭亦有此意但人之心即天地之心人之气即天地之气止隔皮肤终不能隔也要见人与天地万物为一体之意平川其见弘之道乎奎问格物致知纷纷之说不能悉举今敢以平日所自信者求正焉物非器也有物有则也物则非外也吾之秉彝也盖合内外贯动静兼身心意知而通乎家国天下者也一本也格之者识得此理而勿忘勿助随时随处以体之也言格物则致知在其中矣盖格物者致知之实也致知而不格物则其知为空知故曰致知在格物又曰物格而后知致又曰此谓知本此谓知之至也可见致知格物非两项功夫若但谓能致知自能格物则功夫全在致知而格物为无用是盖明而能照寂而能感圣人之事非学者之事且于上句在字下句而后字义俱不通矣大学逆推将去到格物又说格物顺说下来到天下平说来说去格物是总脑更无两段三段何得八条目奎问或谓知言养气非孟子极致功夫此特因告子不得于言勿求于心不得于心勿求于气而反言以规之耳非正论己学也又谓能养气则自能知言其功夫只在养气上故勿忘勿助详说养气功夫至知言则无说矣愚谓此则学无头脑也盖学必先知所有而后能养所有也告子之不能养气由于不知言不知言者不知性者也观其以义为外至于袭义以强制其心而使之不动则可知矣故孟子断之曰告子未尝知义以其外之也然则知言养气功夫自有先后而知言养气之外更有何事哉平川见得是二说皆非也不先知所有所养者何物知言功夫即知诐淫邪遁之词不使蔽陷离穷乎我心则义理昭着即是知所有养气功夫即必有事勿正勿忘勿助长集义养气即是养所有下必有事即上所知也所说告子之弊皆有见未尝知义而外之即不知所有也今时人皆无功夫只是念圣人如无佛老功夫只是念仙念佛过日子耳文公说诐淫邪遁蔽陷离穷说在知人上知人是成德事奎问汉唐而下资质高而能从事于学问者如第五伦管宁温公元城辈亦不可谓不加慎独之功而君子未之许者以其不知天理之自然不知勿忘勿助自然之功也此孔孟绝学所以至周程而后传欤汉人不知圣人之学只硬把着非惟不知慎独之功先不知所谓独者何物无自然之功夫安能合得自然之天理平川见得全是合归与诸贤讲之卫道之功大矣奎问学者有为天地万物我为主之说与人者天地之心同又有人是我是人非我非之说与物我一体之意同奎时闻之深以为然学者于此能有所感悟真足以去其浅狭固滞之病然须以老先生之教体之则实否则亦虚见耳请教何如平川之说所谓百尺竿头更进一步曾子云以能问于不能以多问于寡有若无实若虚犯而不校此无我功夫孔门朋友同从事于斯者此是孔门之学马氏以为颜子非也人人可为奎问近看康斋先生集见其常诵道理平铺在着些意不得又云勿忘勿助近日方知此味且当弱冠时一览伊洛渊源便能弃举子业从事于圣贤之学其刚大特立无所待而兴真所谓豪杰也良用敬慕然其初年工夫亦甚苦其学亦有何得而言者乎平川看伊川之学与明道同否便知勿忘勿助功夫说得容易下手到自然处甚难须调停习熟后始得柳子厚诗一句好老僧道机熟虽非吾儒学问但云道机熟三字亦可玩如初做的新车轮始时必涩难行用之久自然熟一推便转煞要习熟夫仁亦在乎熟之而已心只要熟平川幸深体之奎问传习录有知者行之始行者知之成知是行底主意行是知底工夫知是行之明觉精察处行是知之真切运用处此知行合一之说精矣若但光知光行知行未见下落然尝闻阳明先生高弟所讲就以良知为本体为天则为明德为至善亦如朱子所谓人心之灵莫不有知学只要不昧其所知不必别寻本体也此说未为不是然程子有云致知在所养养知莫过于寡欲若从寡欲中养出此知来信乎为良知矣要而言之勿忘勿助之学其寡欲养知之方知行合一之矩乎若无勿忘勿助之间而说知行恰似说梦既云知行合一更不必始与成等云云既分始与成等云云元不是合奎问传习录又云此念本善更思何善念本无恶何处去恶此等议论太高妙恐如白沙先生所到前面无准的无归宿也又云无善无恶者理之静有善有恶者气之动奎尝有疑辩云动静一心也静而无善安得动而有善有善亦无根之善耳动而有恶安得静而无恶无恶者隐于其中而莫之察耳动是气动静亦未必是理之静也不思善去恶自善无恶圣贤亦不敢如此说易称颜子有不善未尝不知知之未尝复行何得此说是欺人自欺矣自古圣人如何说这学字记曰无以学术杀天下后世奎问阳明先生大学古本序云合之以敬而益离盖朱子或问以小学大学之功全归于敬之一字也若谓大学既言诚不当复言敬然而于缉熙敬止则言敬矣瑟兮兮者恂栗也恂栗亦敬也况合小学大学之功提掇敬字亦最切要亦何不可且程子于格致每每言敬今乃以病朱子无乃过乎朱文公或问前序小学大学之事内中已庄一敬字了后面总提这敬字来说使人知用功之本只得如此说非添上敬字何得为赘文公见之必不服奎问尝观大学所谓诚其意者一条其间即是致知即是格物即是诚意工夫浑然一片不可分截朱注专解诚意而不及致知格物似未见一串意思盖分析条目之过也是说来说去总在格物此诚意即于意而格之也何尝有条目一句是一件方是条目此截不断的何为条目差矣又有舍格物而以诚意为首功夫者何奎问尝爱程子论致知格物一段夫人之性本无不善循理而行宜无难者惟其知之不至而但欲以力为之是以苦其难而不知其乐耳知之而至则循理为乐不循理为不乐何苦而不循理以害吾乐耶此正见得本体自然不容丝毫人力者也以是益信性无内外而勿忘勿助以存养之真是自然本体自然功夫此说最是奎问又尝爱杨龟山云惟能反身而诚则天下之物无不在我此正与老先生以身至之为格物之义同亦可见功夫浑成要不可以破碎分析也平川见得甚是奎问原宪克伐怨欲不行亦是肯用功但用功不得其方耳盖不知本体自然不能以理御情而徒以力制之此其用功之苦而不得为仁也只是强制安得自然病痛全在不行二字盖谓有之而但不行耳此所谓行仁义之学也圣学天理自然如鸿炉中不容点雪自着此四字不得此由仁义行之学也先师白沙先生诗云多病为人未足羞遍身无病是吾忧问孔门教人文行忠信濂溪先生则曰一为要学者至今疑之不知所谓一者亦必由于学问思辩欤既由学问思辩则亦不能外文行以为忠信矣然而文行忠信果有先后乎抑亦一时并进如老先生之教随处体认天理者乎文行忠信一章尝疑弟子记错了孔门之学安得如此支离也一为要无可疑者此即是主一一便无欲天理呈露学问思辩笃行存此而已矣五个之字正指一天理古人学问皆有头脑问孔子告子路修己以敬又曰修己安人安百姓可见敬兼人己而言修己安人是一时事如大学明德亲民非有先后也朱注乃谓安人安百姓是充积之盛自然及物若为先成己而后成物者但下文尧舜其犹病诸便说不去盖尧舜不自足之心正以百姓为己百姓未安正修己之未正耳体用一原论语大学此两节重叠言之皆言之不足又从而言之之意无乃尽其蕴耳一时俱有乃是否则初说敬与明德有体无用矣未充积未盛时敬与明德皆在一边了平川说得甚是问康节先天之学无体之易也故尝言虚者仁之府尝言月窟天根尝言一动一静之间不可谓其无见而乃溺于推测之数何也当其病革时谓伊川曰面前路须放开岂以伊川或失之隘而广大高明气象有所未逮固将有以警之欤然则伊川平日体仁之学何所用功而乃为康节所诮耶程子尝言邵尧夫于儒术却未有见尧夫说易二程皆未信服以其知易数而未知易理也说虚说动静之间虽似是而实未有见也临终说伊川面前路要阔伊川终有这些把着在若明道则无此矣伊川之微有执着如伊尹之微有任在气质带来未化非全无见也问温公以诚为尽心行己之要然夜寐不能着只念一个中字是不知无为为诚天理自然之为中也又以扞去外物为格物天下岂有性外之物而顾欲屏绝之哉以温公之笃行且最为受善又与明道兄弟最相得而于此大头脑尤未之见其将谓之何哉所以学先知所有乃行之不差论语立则见其参于前在舆则见其倚于衡夫然后行念中即非中说诚未必诚也二程奈何邵尧夫司马温公不得奎问致良知之说每以心之安与未安自慊与不自慊为准则其未安者必求其安不自慊者必求其慊此则其致之之功也若能致之于平日见得本体自然即无不是若但偶因其所发而致之则未可以为凭也宰我欲短三年之丧孔子诘之曰食夫稻衣夫锦于汝安乎曰安曰汝安则为之可见心之安与未安未易言也在人自察耳察之之功亦在平日须要学问思辩只学问思辩开其知笃行行其知最尽平川所见皆是奎问昔汤称伊尹为元圣而伊尹自称亦曰予天民之先觉予将以斯道觉斯民此与孔子天生德于予天之未丧斯文孟子当今之世舍我其谁之言任道同也其学其志莫非以天地万物为体者也孟子篇终历叙群圣之统亦以伊尹为见知盖自禹皋而下周召而上千余年间一人而已学者因孟子以大成归孔子而以伊尹为夷惠之俦其所愿学惟孔子而于伊尹非所愿学遂以是少之岂尧舜禹汤一中之传伊尹犹不得与而咸有一德尹之所以自称者亦不足信欤至濂溪训学者曰志伊尹之所志而犹曰过则圣及则贤则伊尹之未造圣也明矣夫以伊尹学如是志如是而犹不得为圣岂其于勿忘勿助之学犹有所未至欤抑亦大而未化而学力固不能胜气质欤窃愿有闻将以为千古公病之箴砭先觉凡有所见皆得称之凡通明亦得称圣未必到大圣大觉也观伊尹终微有任的意思在则其勿忘勿助之间终有未透彻而其气质之微偏未消化得尽也今之讲学舍勿忘勿助之间全未有圣功也枉了说圣徒虚语耳奎问中庸喜怒哀乐之未发谓之中发而皆中节谓之和或云初学无未发之中惟圣人有之然延平却云当看喜怒哀乐未发时气象何如或云性生生不息也无未发也未发者性之体也即所谓不睹不闻者也一则以喜怒哀乐言未发一则以性体言未发未知孰是或又云发与未发是一时事即发之中而有未发者存是亦以不睹不闻者言也请教何如中和皆上文戒惧慎独工夫养出来延平当时授文公正如此说文公一时领略不得晚年才说其言极有次第后皆忘之孤负此翁是也未发之中圣人与常人皆有但常人以物欲汨没之耳豫章言于未发之前而求所谓中但求着便已发不若只于勿忘勿助之间而未发之中自见天理是也即所不睹所不闻二所字最有味见得则二说皆破今亦不必较量也在力行耳奎问有数人讲主宰流行体用分合其说不一愚谓只随处体认天理而主宰流行自在实非二也然必须打破内外之见而后可以语此此说得之奎问白沙先生云神理为天地万物主本长在不灭人不知此虚生浪死与草木一耳神理自然之理也天得之而为天地得之而为地人得之而为人万物得之而为万物人能知此而存之其惟勿忘勿助之间乎于勿忘勿助之间乃见神理既知之即存之亦在勿忘勿助之间非有别工夫也奎问今之讲圣贤之学者而欲借禅学为入门奎尝譬之唐太宗借兵突厥立国不正而启后世夷狄之祸也夫始之以醇犹惧其驳况甘心于驳而能有进于醇者乎世固有如此者但恐入禅室见其若有广大高明以为是遂不肯出来误了一生世传明道先生出入释老余十年后来求见破遂跳出来辟之者益力然吾道自足何事旁求奎问学者但知求心而不知求之于勿忘勿助之间且以学问思辩为外而不知性无内外学无内外也纵使其志学恳切亦只是硬把捉耳易曰久非其位安得禽也见得甚是奎问孟子七篇之末论狂狷乡原而卒归之于反经盖中道乃万世大经人心之本体也人心常中则得其本体矣彼狂者过中者也狷者不及乎中者也乡原似中非中乱道之甚也故与其得乡原莫若得狂狷盖狂狷质直乡原世情太巧也得狂狷而裁之以中道则真才善治皆于是乎有望矣然则勿忘勿助集义之学非万世之中道乎老先生惓惓以是为教非为万世立人极者乎有人说予言勿忘勿助太多吾谓只有这些工夫终日说犹恐人不能能则吾亦何说习久乃上路回视乡原狂狷七颠八倒为可悲耳奎问白沙先生常言察于动静有无之机而濂溪先生亦曰动而未形有无之间者几也合而观之其勿忘勿助自然之学乎奎尝以此体会未知是否正是如此但此中正之路亦自难亦在乎熟之而已矣熟后真自然之乐奎问或疑老先生教人以知行并进功夫欠直截又常言学者病痛当渐次消磨似亦时时拂拭殊非一了百了之义愚谓若不在本体一处用功诚如或者之议今曰随处体认天理又曰勿忘勿助之间正使学者时时在本体上用功即此而存即此而察之久自当纯熟其造就难易在人耳若曰径造顿悟则孔门惟颜子故曰君子之道焉可诬也中道而立能者从之虽颜子上智亦未敢言顿悟只看博我以文约我以礼既竭吾才如有所立卓尔未易言也奎问天道生生不息人心亦生生不息皆自然也忘则去念去念则不生助则留念留念非自然也勿忘勿助有念无念之间其人心生生自然之机与天同运而不息者乎白沙先生曰终日干干收拾此而已斯理也干涉至大无内外无终始无一处不到无一息不运会此者天地我立万化我出而宇宙在我矣得此把柄入手更有何事往古来今四方上下都一齐串纽一齐收拾随时随处无不是这个充塞色色信他本来何用尔脚劳乎手攘乎奎尝妄意于此有年矣近始实见得一念忘助则一念不生一念不生则一念非天勿忘勿助正干干法天之功而生生不息之理于此乎收敛凝聚矣至于把柄入手则机非在我熟之之功也驽骀十驾敢不鞭策问奎尝看中庸道不可须臾离于身心上未能实见得紧切虽欲不离于须臾不可得也乃尝将老先生心性图及图说自己体会反复有年方有所见近于衡山又见老先生息存箴方实证验得造化生生之理真有一息不容间者勿忘勿助之功真有一息不容已者自此以往只此一事更无事矣今来天关浃旬极蒙老先生重加提诲有生我之恩又亲见老先生九十高年而终日应酬不倦真有与天同运而不息者奎虽不肖敢不知所自勉以期无负至教矣乎伏乞批教忘与助则天理灭矣便是死汉无生意了勿忘勿助之间正是生生所谓真种子也息存乃其工夫也息息存存勿忘勿助天理见前即上下与天同运平川云用此工夫久而有见是真见也若今人曾未有此功夫与语恰似说梦一念一息存存虽之夷狄不可弃也非我不弃他他自不弃我也这田地非言语所及也奎问告子生之谓性食色谓性是以知觉运动为性而犬牛于人同孟子所以非之今心性图说性者天地万物一体宇宙一气无亦告子之论欤固知老先生以气之中正者为性与告子之见异然物得其气之偏又岂得与人同与既曰同之则犬牛与人之性孟子又恶得异之且犬不得与牛同牛不得与人同则人类之中为圣愚贤不肖奚啻十百千万抑又得而同乎无亦同中有异异中有同知其异所以为义孟子所以辩告子也知其同所以为仁老先生之所以示学者也然则犬之性犹牛之性牛之性犹人之性无亦以物而并人则失之混性者天地万物为一体无亦以我而观物而见其大同者欤浑然与天地万物同体者心性图所言性之全也人得其全物得其偏所以与人不同形气所牿也其人之愚不肖者亦圣人中之一物所以为夷狄禽兽吾平川所谓同中之异也奎问老先生题易吉甫观心卷云易子一心耳观之又是谁两心相觅处憧憧日往来盖以心观心则失之助故戒之也然随处体认天理之教体认二字亦观意明道定性书云第能于怒时遽忘其怒而观理之是非理之是非固在心也初学观心亦是收敛向里之意若观之于勿忘勿助之间则一心矣无两心相觅之弊似未为不是人于勿忘勿助之间又添了一观字便不可即是以心观心了勿忘勿助之间着一观字不得奎问白沙先生诗云此道苟能明何必多读书又云吾能握其机何必窥陈编阳明先生诗云句句糠字字陈君从何处觅知音又云但致良知成德业谩从故纸费精神盖因世之学者不以书明心而以书丧心者而矫言之耳然而商书曰学于古训乃有获易大传曰多识前言往行以畜其德孟子曰诵其诗读其书以论其世知其人读书岂可尽废哉老先生诗曰当其未读时天君自俨如及其对书册万象涵太虚是谓以我观勿以此丧志读书而能不丧其志信于我乎得益矣人之病以尝伤于食而遽曰食可废焉无是理也只如太虚之涵万象又如明镜在此物来照之镜未尝动若都不读书是所谓反镜索照也人心中天理具备读书亦唤惺一番何等有益此与亲师友一般若不读书则亲友亦不该亲耶亦不过唤惺此心之意我固有之师友亦不能与我也世之能读书者少能读而能不为之丧志乃是高手若不啼哭孩儿谁不解抱据康熙二十年本补字奎问孔子唿曾子而告之曰吾道一以贯之曾子曰唯朱子谓曾子于其用处盖已随事精察而力行之但未知其体之一耳夫既昧于其体而徒精察于其用体用二矣虽于事点检安排得去亦袭取耳又安能唯一贯而无疑然则曾子不得夫子之一唿亦将为义外之流矣乎至于一日三省或谓此是曾子未闻一贯时事学未得其要也然尹氏注曰曾子守约故动必求诸身由是言之则固一贯之学然乎否乎夫子说一贯只如今人出谜子与人打猜曾子平日有这功夫便说这是忠恕故唯之速而无疑若子贡便疑信相半了三省即是忠恕即是一贯功夫不须求他先后吾尝谓论语二十篇章章皆是一贯但未说出耳问学者有谓欲本无根过不必改是亦念本无恶何处去恶之说奎尝谓梦幻亦能着相泡影亦能成形既有欲矣不知所以除之则由微而着安得无根如程子闻道后十余年而猎心复萌盖滞而未化因触而发或者之言亦太易耳此说得之猎心十年尚在根再难除云本无根临来种下即根如谢上蔡十年去一矜字不得其为此言者乃大言欺人反自欺欺天耳问尧舜执中子莫亦执中孟子于子莫则曰执中无权权何物也其以功夫言乎本体言乎抑功夫本体合乎然则舜禹之精一其即所谓权乎愚谓尧舜由中达外子莫事上安排此执中之所以异也然则子莫其亦告子之义袭乎抑亦乡原之不狂不狷似中非中乎然杨氏为我墨氏兼爱告子不动心皆其一念真切但各有所偏耳似比子莫事迹上安排乡原世情上弥缝者差胜然皆非尧舜之道君子所不由耳权即是中中即是理理有何形无形何执执者有之于己也故能随感而应其用无穷子莫硬执乡原随人杨墨告子皆是无撘的人惟有狂狷尚有可进处杨墨告子一念切而非真奎问或疑体认天理勿忘勿助之学奎曰学者学其大也不观孔颜之乐乎曾点漆雕开之见乎周程之授受乎所见所授受者皆此天理也天理之外无乐也无见也非圣贤授受之旨也然而天理何所存不于勿忘勿助之间而能有存焉者否也夫何疑勿忘勿助之间未易调停调停熟后则天理自见所谓见大也何疑之有奎问勿忘勿助之间常知常主盖浑沦无外而万事万化之本也所见天理合是如此否只是中间这一点生意即是天理即是浑沦问勿忘勿助之间其知几之学乎孔子之不怨不尤颜子之不迁不贰皆有得于此也其至易而至难乎干干不息在我而已最好明道下一间字便是几知几其神乎奎问或谓心无动静或谓心有动静无动静者常动常静也动静合也有动静者时动时静也动静分也然有太极则有两仪是动静不能不分矣谓之合可乎然动而无静静而无动者物也非神也心者人之神明合动静而浑之者也谓之分可乎敢请教谓之神明岂可以动静言感寂往来而神明常自如也问程子云学须先识仁仁者浑然与物同体识得此理以诚敬存之必有事焉而勿正心勿忘勿助长未尝致纤毫之力此其存之之道若存得便合有得此言知而存也白沙先生云舞雩三三两两正在勿忘勿助之间曾点些儿活计被孟子一口打并出来便都是鸢飞鱼跃若无孟子工夫骤而语之以曾点见趣一似说梦此又言存而知也可见存而非知则所存何物知而非存则所知非己有矣学固贵于知行合一也知而即存存而又知知行合一直上达天德问有学者入合一书院坐忠信堂出而问于奎曰夫子之教曰心性曰体认天理曰勿忘勿助今复曰忠信无亦异乎然而心性则浑沦矣天理则高广矣勿忘勿助则精微矣均之于初学似难入手不若忠信之于学者之为切也凡今学者之病每涉于自欺忠信则不自欺由不自欺而驯致之圣人之域也以忠信为教不亦愈乎奎曰子徒以为异而不知其同也不观夫子忠信堂之赞乎勿忘勿助之间中心乃忠字心中本自实忠信进德地夫民受天地之中以生性本中也心本中也中心即勿忘勿助之间即是存性即是体认天理而谓有异乎哉孔子告子张以忠信笃敬而曰立则见其参于前在舆则见其倚于衡参前倚衡之学岂易易言之哉既以是复之敢以请教必有参前倚衡之见然后可加忠信之功有忠信之功然后可语合一只是一理奎问尽心知性知天是知之事然而尽心如中庸之致广大极高明知性如曾子之悟一贯知天如孔子之五十知天命亦未尝不兼夫行也请教何如此话头各有条贯不须如此牵合看尽心知性知天者知也存心养性事者行也虽分说其实知行合一用功问孔子云中人以下不可以语上又曰民可使由之不可使知之盖上者形而上之道也下者形而下之器也不可语上则但可以语下矣语下则就事而语之所谓可使由之而不可使知之也然器即是道可由也亦可知也苟能因器以通乎道始由之而终知之在学者之自得而已云即是道一句最好形而上下同一形字问程子有言尽性至命必本于孝弟穷神知化由通于礼乐此二语正见吾儒之实异于二氏之虚也或谓后世之孝弟礼乐徒袭其文曾不如二氏之神化性命犹得其本也然而二者皆弊也合本末而一以贯之其随处体认天理之学乎天理无内外精粗大小远近惟随处体认天理最尽无弊问礼乐不可斯须去身然而圣门惟颜子可以与闻四代之礼乐其余子路冉有而不俱有歉于此者何也夫兴诗立礼成乐夫子中和之教未尝不普而诸子之气质又何变化之难也况今诗礼乐之教又异于古矣学者欲自变化其气质而无愧于古之成人由今之学其复有以益之者乎敢请有一身之礼乐有天下之礼乐一身礼乐人人有之时时可存之其不存者自暴自弃耳天下之礼乐惟颜子有中和之具故能放胆来问此所谓积德百年而后兴者也问孟子曰待文王而后兴者凡民也若夫豪杰之士虽无文王犹兴奎尝谓凡民无志者也豪杰有志者也言学便以道为至言人便以圣为至岂不真豪杰哉俯仰古今为之三叹待文王而后兴只不可有待使一朝兴起为之即凡民化为豪杰矣吾亦谓之豪杰叹息人间几丈夫奎问勿忘勿助之间调停最难然助之病少忘之病多去助易去忘难今更无别法惟在鞭策此志耳若有调停不论多少勿忘勿助之间只停停当当习熟成自然何难之有问知行一心也有觉于心谓之知然而觉本无觉矣有事于心谓之行然而事本无事矣无觉无事者自然也天理也在豫养之而已无觉之觉是谓天明无事之事是谓天行斯境也殆未易言也其亦循循以求其至矣乎如是涵养问石翁诗云士而未闻道不免为物挠然则超然于万物之表者不在于闻道乎夫道无古今无物我浑沦宇宙一而已苟达观乎此而一动一静之间存存不息其庶几矣乎认得物我宇宙浑沦一体只存存不息虽之夷狄不可弃也问石翁诗云虀粥朝朝长白寺衣冠夜夜百原山三年枕席何曾设一纸家书亦不看念庵尝书此四句刻之示学者真足以励懦夫之志矣夫虀粥朝朝能忘贫矣衣冠夜夜必有事矣枕席不设不为身累矣家书不看不为家累矣如是而无成不如是而能有成者均之鲜矣哉一纸家书亦不看吾亦以此奉劝平川子问白沙先生云名节者道之藩篱籓篱不守其中未必有也又云文章功业气节其皆自涵养中来欤三者皆实学也苟大本不立徒以三者自名所务者小所丧者大矣由前而观道无分于内外大小由后而观又当知本末轻重之分此中庸之道也大本一立则末在其中矣体立而用在其中矣盖本末体用一原者也更不须先本而后理末先体而后事用是二本二原也夫岂有二乎终日终身只是务本本立而道自生今既讲得明只终日干干收拾之耳甘泉子曰于乎平川吾亦欲无言矣语云百战百胜不如一守万言万中不如一默甲寅腊月廿三日灯下书甘泉先生续编大全湛子约言湛子约言叙学以尽性为纪性自尽也人无所与焉言何为哉言以示所从也示之而复惧乎其忘且惑于是始有过于详而不自知焉者矣是故爱道则多言愍人无所于归则多言人有适长安而迷方者其知者语之亹亹焉使人而毅然往直抵其止彼此俱颓然适漠然忘矣或者其踸踔无定向而吾之所以愿为指南者复不置则言虽再三奚辞哉诗曰谁将西归怀之好音望之至也自汉迄宋论学者代不熄然六经圣贤本旨为群言所鄣亦多士习至于今坚信不可破甘泉先生思欲鬯宣元义解旧蔽使人人回心而返正途故其所为说曲而核直而辨穷源探本浩演宏博人罕所际极亦惟曰道未明吾无所用其佚也而二三门人则虑夫世之口耳者或耽眩游移若入贝市莫知所投止其弊将至以虚轮空误其终是故约言作焉且夫何言非道也何道非约也有可约则必有可除之者矣余过增江造先生之庐语终日弗能已复夜谈于江门钓台当是时有告夜分者即不怿谁谓可约哉故言者渔之荃饵也未得不厌其多得即忘之学者能循先生之教独观统领金声而玉振之即圣贤之仁运于时而非人所能测者之谓也是故先生之于言也不必言不必不言不必约不必不约惟其理之所自安性之所不敢不自尽而已矣性之所不敢不自尽则或以问辩或以考中虽数万言而实未尝博也何也一理也是故言之以理气也言之以心事也言之以动静也言之以知行也言之以广大精微德业举业仕学文武之类也皆合一之功也合之云者自夫人所未见者言之而实非有所合是理一之说也约之至也约之至而宇宙古今具足焉者也是故止至善而明德亲民具矣必慎独而位育中和全矣在格物而意心身家国天下毕矣是理也未易言也人人自以为得而卒不免陷于意见之偏而不自知或知之矣而又不能深造以道日新日盛脱去影响口耳之病其欲约也亦难矣是理也未易言也惟知圣贤之时而又知其所以不能不言之心斯其几矣斯其几矣钟子叔辉周子自正明几湛子天润推先生默识之意各将集中取其切要者类聚成编以便观省名曰约言虽其所采未足尽先生之蕴然而知约之意则在是也学者尚无以浅狭之心观之自当有所得云嘉靖二十六年季秋月朔前监察御史门人婺源洪垣撰甘泉先生续编大全卷之二十九湛子约言上门人洪垣校订湛子约言卷之一戒逸第一皆献纳之言恭遇圣明继极以人言起臣草野之中置诸劝讲之列臣观讲官进讲之时圣容渊穆圣听专精臣岂胜圣学缉熙之望迩者以暑月暂辍讲事臣窃忧之夫人之心无所用则放有所儆则存故废于讲学则或继以逸欲不可不豫戒也孟轲曰虽有天下易生之物一日暴之十日寒之未有能生者也言人不可一日不亲贤讲学也书曰惟圣罔念作狂惟狂克念作圣圣狂远矣乃系于一念之微可不寒心哉夫天下之事禁之于未然者易救之于既坏者难此臣所以日夜念此至切也夫以大舜之圣其臣犹戒之罔游于逸罔淫于乐无若丹朱傲惟慢游是好傲虐是作罔昼夜罔水行舟朋淫于家用殄厥世言虽圣不可以不念也不念则怠荒怠荒则傲傲则慢游慢游则暴虐暴虐则朋淫而殄世也夫殄世极矣其起于一念之微可不寒心哉周公作无逸戒成王首陈殷三宗周文王之无逸而享年有永其后嗣王生则逸逸欲愈甚而享年愈促继自今嗣王其无淫于观于逸于游于田无皇曰今日耽乐乃非民攸训非天攸若言不可不念勤恤戒游逸以永命也夫不惟勤恤是念则观逸游田之事兴观逸游田之事兴则耽乐之心胜故下绝于民上逆乎天也夫天民邈矣其弗训弗顺乃生于一念逸欲之微可不寒心哉右戒游逸疏略圣学之大莫过于求仁仁者以人物为一体易曰君子体仁足以长人曰近取诸身今夫人之一身主之惟心思调之惟元气运之惟股肱耳目通之喘息唿吸惟喉舌发之惟百体发肤故心思不宰则狂元气不调则病股肱耳目不运用则痿痹眩惑喉舌不通则唿吸不来饮食不进百体发肤不润则不仁是之谓解体五者有一焉死亡且至扁鹊所望之而走者也故夫人君者犹身之有心也三公论道理阴阳犹身之元气也九卿百执事犹身之股肱耳目也科道言官犹身之喉舌也天下兆姓犹身之百体发肤也董仲舒曰正心以正朝廷正朝廷以正百官正百官以正万民其诸一体之义乎今夫人之于身也兼所爱也兼所养也至于公卿庶官万民相待一体者而有弗爱弗养焉是之谓自解其体夫哀莫大于解体也盖未之思耳矣故夫人君者以身体群物慎所以爱养之伏惟陛下天锡睿智宜视三公九卿百职科道万民如一身反身而求之知吾身之心思不可以一时不宰也则必思所以正其心以主群动不宜或有放失也知吾身之元气不可以一时不调也则于内阁老臣必思所以时召问论诚意交孚不宜如是疏阔也知吾身之股肱耳目不可以一时不运用也则于九卿百执事必思所以体悉礼遇推心委任不宜如是外远也知吾身之喉舌不可以一时不通也则于科道必思所以纳其言从其谏不宜或有沮塞也知吾身之百体发肤不可以一或不仁也则必以天下穷民如疾痛在身思所以惠育之不宜如是蠲贷不一也臣前日陈乞已蒙圣旨这本所言豫戒游逸召问大臣拜择内臣中老成忠厚的给侍左右朕已知道惟戒游逸一节想蒙皇上躬蹈其召问大臣选择老成等事未见施行者臣是以复进一体之说伏乞圣明全体物之仁玩取身之义广爱养之道虑解体之患惩扁鹊之走立大公以普天下宫中府中视为一体疾痛痒无不相关使天下后世颂为至仁之君与神尧准右论圣学疏略龙飞水国习知舟事请以舟喻谚云同舟共济岂不信哉夫天下一大舟也治乱安危未有津畔犹济大海也本在人主之一心犹夫舟之柁也公卿贤士辅导之臣运筹指方犹夫舟有长年三老也百僚宣力犹夫篙师榜人为之左右也内臣外戚犹夫附舟之人也天下民庶实为邦本犹夫君之宝货在载也故附舟之人与宝货之利害在舟之安危舟之安危在柁之弛张柁之弛张在长年三老之操纵而篙师宣力与否也故舟危则凡在舟者无不危舟安则凡在舟者莫不安盖有恃宠坏法以败人国家如同舟之人凿舟而破之自以为安而鲜不先溺者如先朝之迹而不知鉴也可谓智乎故欲济中兴之善治者莫若正君心欲正君心者莫若亲辅导知学之臣欲不间辅导知学之臣者莫若左右仆从勿用匪人故一正君心而万化理矣右上下一心同济圣治疏略夫屯而不济必至于否否而不济则事势之将来有不可言者一二年间天变地震山川崩涌人饥相食报无虚月莫非征召夫圣人不以屯否之时而缓亲贤之训明医不以深痼之疾而废元气之剂故屯之彖曰天造草昧宜建侯而不宁其象曰云雷屯君子以经纶否之彖曰否之匪人不利君子贞大往小来则是天地不交而万物不通也上下不交而天下无邦也言不可不亲贤也今之元气之剂急亲贤是也以为不急之务非知言者也夫一举而五事皆得急亲贤之谓矣所谓五事者成君德一也定臣志二也审用人三也正风俗四也消变致祥五也故五事举而王道备矣我祖宗列圣知其然故有君臣同游之训文华殿入直之规诗曰不愆不忘率由旧章在陛下今日尤为当务之急也夫帝王之治莫大乎君臣一德亲贤而风动之古之治天下者盖非家喻而户晓之难也其为道至约而其为效至博也惟恐人君不行行则可以不崇朝而风天下陛下诚能修举盛典以大臣之贤为之统领求在馆在朝在野之贤明先王之学者俾侍直于文华殿之侧陛下每日朝罢即御文华向晦乃入俾群贤日相讲磨圣学其学以德性为本而达于事业其功在于学问思辩笃行以开发聪明而成德行其要在于体认天理格物以至知至意诚心正身修而可致家国天下之治平人无异学学无异本而陛下不时延问口传神受左右侍从罔不闻知上下内外同为一心非惟德性赖此陶成积此熏蒸亦可感格君于此以成其圣则君德一矣臣于此以成其贤则臣德一矣养之岁月察其性情审其才能孰可以居论道之任孰可以居集事之职才德不易用而匪才德者毋幸进用人之道于此焉得矣学有定方人有定向歆动情性鼓舞化机畿甸之近四方之远倾耳而听跂足而望闻风慕义日迁于善而不知为之者如春风一鼓百朽皆生风俗于此焉厚矣天子和德于上臣庶和协于下和气絪缊天地之祥应矣故一举五得而主道可几矣右谨天戒急亲贤疏略一曰推圣学以明道术二曰示大公以孚生徒三曰立邻朋以厉德业四曰视生徒以恤病苦五曰慎升等以立劝惩六曰署长材以备器使右申明学规疏略道学第二皆献纳之言之时生不能胜夫风雨之摧折殊不知祖宗之重道学如此远宗先王非道不学莫用非道之盛心也臣今论学恐或无征不信请得以同司业率监丞博士六堂教官令诸生钦服圣训以道学为标的以知行为功夫以文艺为华彩以事业为结果如树木之有本根而华实乃成则所养所用皆君子贤才昌而天下安矣右申明学规疏略孔门之教同志于仁四科之贤因性成就故宋儒胡瑗教授亦分经义治事斋随其材而告之也其教之必以德行道艺为本不必悖时反古举业德业合为一事凡其读书作文就上收敛随处体认不至丧志以此立心涵养德行蕴之为德行发之为事业出之于言词皆是一贯此所谓二业合一之说也及其成也人各有长如四科之品其法每三岁各学之长副会府州县之正官即其老长而考核之为二等之法曰德行材能某长某事如德行则指为孝弟忠信之实材能则别其水利兵农之长署于各名之下如今内外官府考语之制以上于提学提学官又集各司之长而考核之各署其德行材能如各学之制及有中举岁贡即以所署名下行能连达于礼部礼部以下两监举人监生之在两监一年者祭酒司业据提学之所署又会监丞六堂之官而考核之各署其德行材能如提学府州县之制及有中会试者即前所署名下行能连达之吏部吏部考其德行材能与监学署者随其材德而器用之不以枉其实虽终身迁秩而所署随之如脚色之制署不当实贿而容私后有败露者坐其署主若所署有功德显卓者亦连赏之如是则所用必所养所养必所用用得其贤贤得其用此不违今日科举之制而兼德行道艺之教不违今日考察之法而寓乡举里选之意异时稍渐复古亦扩充此意而尽之如是则贤材自兴善政自举风俗自淳右申明学规疏略所谓道学者其志在于谦柔恭谨其道在于人伦物理其实在于孝弟忠信其用在于开物成务其蕴在于圣经贤传其践履在于诚敬笃实由乡人而可至圣人之道平易明白非有索隐行怪高远难稽离于日用之常以为道也近时士异其习道德不一而风俗不同辞华之士类以訾守礼之人虽有后辈萌天也者道之大原也盖无往而非天也所以谓无往而非天天无所不覆也天无所不贯也记曰人者天地之心宋儒程颢曰天人一也更不分别天地之气乃吾气也是故喘息唿吸皆天也性情形体皆天也好恶用舍皆天也食息起居皆天也民天之民也贤天之秀也工天之工也故孟子曰尽其心者知其性也知其性则知天矣存其心养其性所以事天也诗曰昊天曰明及尔出王昊天曰旦及尔游衍书曰天聪明自我民聪明天明畏自我民明威又曰天叙有典敕我五典五惇哉天秩有礼自我五礼有庸哉又曰天命有德五服五章哉天讨有罪五刑五用哉由是观之自心性存养而出王游衍而视听好恶而典礼命讨何往而非事天之实乎凡有四端于我者知皆扩而充之矣若火之始然泉之始达苟能充之足以保四海程颢曰有天德便可以语王道惟在皇上扩充之以至其极与天为一则天德纯存而王道大行治化益隆矣中庸曰诗曰维天之命于穆不已盖曰天之所以为天也于乎不显文王之德之纯盖曰文王之所以为文也纯亦不已是文王与天为一矣天德王道第一疏宋大儒明道先生程颢曰有天德便可语王道其要只在谨独此言真可为万世帝王之法也孔子曰人道敏政地道敏树臣请以树喻焉今夫树之为物也有生意然后有本根有本根然后有干有枝叶有花实故有生意是有其根矣而无干枝花实者未之有也无生意是无根矣而有干枝花实者亦未之有也是故王道干枝花实之类也天德也者本根之类也慎独也者本根生意之类也是故古之明王必先务本而盛德大业于此而生焉故曰徒善不足以为政徒法不能以自行又曰圣人既竭心思焉继之以不忍人之政而仁覆天下矣昔者鲁哀公问政于孔子孔子将告之以政而必推本于学焉何也盖学与政一道也夫九经即政也孔子将告哀公以九经而必先之以达道又先之以达德又先之以修身而知天而曰所以行之者一也何耶盖九经者王道之大端也达道达德修身以知天而行之一者所以谨独而立天德也然则天德为王道之本而谨独又为天德之本断可知矣孟子曰人皆有不忍人之心先王有不忍人之心斯有不忍人之政矣夫心也者天德也生意根本之类也政也者王道也干枝花实之类也至其下文又曰所以谓人皆有不忍人之心者今人乍见孺子将入于井皆有憷惕恻隐之心非所以内交于孺子之父母也非所以要誉于乡党朋友也非恶其声而然也由是观之无恻隐之心非人也无羞恶之心非人也无辞让之心非人也无是非之心非人也恻隐之心仁之端也羞恶之心义之端也辞让之心礼之端也是非之心智之端也又曰凡有四端于我者知皆扩而充之矣若火之始然泉之始达苟能充之足以保四海夫仁义礼智天德也扩之至于足以保四海焉王道备矣是故由恻隐之心而充之则凡省刑薄敛惠鲜怀保而天下之仁政行矣由羞恶之心而充之则凡纳谏悔过去谗远佞而天下之义政行矣由辞让之心而充之则凡谦光受善敬老尊贤而天下之礼政行矣由是非之心而充之则凡内以领恶而全好外以爵德而讨罪而天下大智之政行矣然则天下大政之出于心而大道之发于天德帝王之术在养心以崇德以为万事万化之本断可知矣由是言之则乍见憷惕恻隐之心无所为之心也乃真心也纯王之心也其纳交要誉恶其声之心有所为之心也乃伪心也杂霸之心也故王霸之道又于此焉判矣是故帝王之学在审其初而定志焉尔右天德王道第二疏略湛子约言卷之二泰亨第三皆献纳之言相交修焉尧舜殷宗君臣同游之道有如此者可以为万世君臣之法矣荀卿曰学莫便乎近其人孟子谓戴不胜曰子谓薛居州善士也使之居于王所在于王所者长幼卑尊皆薛居州也王谁与为不善贾生曰胡越之子生而同声及其长也累数译而不能相通何则其习使之然也故习与善人居之不能不善犹生长于齐不能不齐语也是故人君之学系乎近习之养矣君子养之以善则智小人养之以恶则愚故人主一日之间接贤士大夫之时多则可以涵养德性熏陶气质习与智长化与心成故曰少成若天性习惯成自然习养之用大矣哉右君臣同游雅诗疏略泰小往大来吉亨则是天地交而万物通也上下交而其志同也夫天气下降地气上升则天地交而为泰是以万物遂焉君德下接故臣德上达则上下交而为泰是以德业成焉是故欲知天地之交与不交而道之否与泰者无他亲疏之间而已耳今夫人之相孚也家人之情异于邻邻人之情异于乡何则亲疏远近异同之势使之然也故人君之学系乎近习之养矣古之帝王前有丞后有疑左有辅右有弼左右前后无非正人使亲近以善养之也帝舜曰臣哉邻哉邻哉臣哉邻也者近也盖言臣当亲近也又曰臣作朕股肱耳目言臣当相成为一体非但邻焉而已也是故有邻俞吁咈相可否焉商王高宗得傅说于版筑之间而置诸左右命之曰朝夕纳诲以辅台德辅也者言如车辅之相依以相成也是故有盐梅无逸者无懈惰荒宁之谓即敬也所也者犹言乎居也所无逸者犹言乎居敬也犹召诰之言乎王敬作所也起居食息动静语默无时不居于此焉尧舜禹汤以来历代帝王之学相传心法之要尽在是矣其知稼穑艰难知小人之依乃其由中而发勤民之实心见于行事者耳是故有此无逸之学然后有此勤民之事若无此实学则亦无此实心无此实心则亦无此实事矣故下文引殷三宗周文王之勤恤于民者由其有严恭寅畏不敢荒宁不侮鳏寡之心徽柔懿恭之德皆无逸之学以为之本右进讲章疏略夫圣人之德业皆原于性情常人之性情莫切于喜怒请试以喜怒明之孔子曰不迁怒不贰过箕子曰无有作好遵王之道无有作恶遵王之路夫喜怒好恶统乎天故其存神之妙与天地合斯之谓盛德是故心存而喜则喜纯乎理而天下之心同喜心存而怒则怒纯乎理而天下之心同怒故古之圣帝明王一好足以劝天下之善一恶足以天下之恶是故不赏而民劝不怒而民威故其过化之神与天地准斯之谓大业右圣学疏略所谓修乎在己者收敛精神是也夫二气储精而神生焉夫精神者天敛之以生物地敛之以成物圣人敛之以生盛德而成大业帝得之以为帝王得之以为王人物得之以为生育昌易曰夫干其静也专其动也直是以大生焉夫坤其静也翕其动也辟是以广生焉解之者曰不专一则不能直遂不翕聚则不能发散故专一翕聚以为发生遂成之本天地之道然也五行二气藏于冬也故春得之以为生夏得之以为长秋得之以为成故闭藏者所以为生长收成之本四时之运然也夫天地四时且然而况于圣人乎而况于万物乎是则天地四时之所以为天地四时帝王之所以为帝王圣人之所以为圣人万物之所以为生遂在收敛精神而已耳夫精神者敛之则全用之则散故目多视五色则精神散于五色耳多闻五声则精神散于五声心多役于百为则精神散于百为是以古之圣帝明王慎之以保惜其精神焉而不敢散故帝舜曰臣作朕股肱耳目予欲左右有民汝翼予欲宣力四方汝为予欲观古人之象日月星辰山龙华虫作绘宗彝藻火粉米黼黻絺绣以五采彰施于五色作服汝明予欲闻六律五声八音在治忽以出纳五言汝听是帝舜之制作图治也但示以欲为之志而以耳目股肱之用托之于臣而使翼为明听焉大舜不自劳役以散其精神保养而爱惜之以为出治之本化育之原是亦体天地四时专一翕聚闭藏之道万物发育之理也右收敛精神疏略尝闻之进贤能退不肖者明主之大道进以礼退义者人臣之大节大臣与新进之士同礼而异义同礼也故其进必以正异义也故其退必以时窃惟臣之义前有不忍遽退而犹迟迟以退者三今有所宜必退而不可以不退者三何谓前有不忍遽退而迟迟以退者乎前此亲友或有谓臣者曰用舍行藏孔孟家法今子虽居大位食厚禄然当可为之时而不遂一有所为焉则子何不早自退去乎臣应之曰乌得为此背君之言且今之时与孔孟之时不同孔孟之时在列国犹且皇皇汲汲畏天悲人其去父母犹曰迟迟吾行今天下一统亿兆一君去则背君无义是犹去父母而将入于夷狄矣况我圣明登极以来一以人言而起臣废复翰林院编修经筵讲官二升臣为本院侍读三升臣为南京国子监祭酒四升臣为南京吏部侍郎五转臣为礼部右侍郎六升臣为本部左侍郎七升臣为南京礼部尚书八升臣为今职九不准臣引年致仕十则臣考满例七十不引复矣犹蒙圣恩着臣复职十一不准臣以人言乞休其可谓舍臣而不用臣乎此臣所以前有不忍遽退而犹迟迟者一也前此或有谓臣者曰子在孝庙武庙两朝曾十有九年家食若将终身焉矣今何为濡滞不去是贪位慕禄也是千泽也臣应之曰彼一时此一时也此千载一时也臣自少读书史见有英明特出之君则恨不生于其时而与辅成其治今幸伏遇圣明干刚独断雷厉风行兴礼作乐厘正千古之谬超越百代之王诚大有为之君不世出之圣也孔子曰如有用我者期月而已可也三年有成宋儒程颐言于哲宗曰若问如何措置三年有成臣即陈三年有成之事若问如何措置期月而已可臣即陈期月之事斯理也臣尝感宋朝不能一问而采行焉今幸天纵圣明足以优为之而时贤相足以辅成之臣犹幸望其清光而助其下风焉此臣所以前有不忍遽退而犹迟迟者二也臣又闻之古有为知己死者诚见天下知己之难故不靳一死也况于君父至尊至亲者乎臣尝进圣学格物通一百卷矣则蒙圣旨览所编集足见用心书留览钦此又尝进天德王道疏矣则蒙圣旨览奏足见纯正有本之学朕知了钦此又尝进古小学测九卷其间首言辅养太子之道矣则蒙圣旨览所进小学具见忠爱书留览礼部知道钦此又中外恭传圣德不弃遗乎旧臣顾问屡下及乎疏远是臣之孤立无所因援亦与受照于日月之明而仰荷乎天地之德尤宜感恩而思报异于寻常万万者也诸葛亮曰鞠躬尽瘁死而后已诚有感于知遇也臣虽已老不堪鞭策然其未死之心亦若此而已矣此臣所以前有不忍遽退而犹迟迟者三也何谓今有所宜必退而不可以不退者乎夫人情之好恶在于异同人事之祸福原于好恶昔人有言道学二字宋朝之人假以击去善类者也顾臣何人敢冒此名圣明何朝可起此事盖缘臣自少言语拙讷则有似乎寡默不善戏谑则有类于矜庄遂蒙妄加以道学之名而放达之士或疾之如雠臣非不知触时忌讳则凶则穷追逐时好则吉则通也盖臣之禀性大有不能然者及臣为祭酒不肯随时但以收班拨历循秩升官则为推祖宗监规而发明之名曰圣谟衍以教人学周公仲尼之道如圣祖垂训诸生云者臣不随俗学将仁义礼智等名言止以供作文字则曰从古圣贤名言皆教人随处体认天理功夫也则欲监生讲明而见于体行不过日用常道而已矣臣悲为俗学者教人以举业非祖宗以道德成贤之意而谈圣学者又专教人德业而弃祖宗以举业兴贤之法臣则兼教之以德业举业合一进修其书名曰二业合一训即古先王德行道艺之遗意焉使所养即所用凡若此者类非窈冥难知之说也及臣升任南礼右侍郎则旧日生徒犹来就问臣性又不能拒人则有类于自立门户而道学之名好为人师之名遂不可辞唐韩愈所谓众且妄推之者如此臣之本意实非敢冒此名也臣升南京礼部尚书至则署于门曰绝口不言底事闭门深谢诸生盖避此忌讳也臣之性质既不能和光同尘臣之德薄又不能早自韬晦以招尤谤古言三人成虎三报投杵臣窃惧焉此臣今所以宜必退而不可以不退者一也语曰陈力就列不能者止臣蒙圣明知遇黾勉十有六年殊无分寸之劳可裨圣治扪心反己尸位素餐死有余愧此臣今所以宜必退而不可以不退者二也古之壮而仕老而休礼也今臣年七十有二矣蒲柳无复茂之质老马非识路之材又素有痰疾往往复发发而且剧剧则欲绝而复平狐狸之微尚知首丘古之高人必思归山枕石而死臣非敢以高人自比然亦每以狐死自念兴言及此自弃明时不胜呜咽此臣今所以宜必退而不可以不退者三也右三乞归田疏略天讨第四皆献纳之言天子有征无战故曰天子讨而不伐讨者出令以声其罪于天下而已不伐之而与之交战也如中国诸侯顽民有暴乱则天子讨而正之则已使其邻国连帅与其司寇自诛伐之则已也而我中朝圣人坐治之而已也如外国有篡逆则天子讨而正之则已使其国人与其臣民自合攻之诛之则已也而我中国圣人坐定之而已也属者安南国王与其后裔为其臣陈暠及莫登庸父子后先篡害据而夺之国拒其余裔于南海之滨绝其贡道黎氏遣其臣出万死航海而来告变矣圣天子闻之赫然斯怒矣发大号命大臣将往征之矣其时内外之臣有或言不宜伐者问之则曰古者明王不治夷狄羁縻之而已以不治治之而已则应之者曰非是之谓也古者天子不伐夷狄征讨之而已以不伐伐之而已曰曷谓以不伐伐之征讨之而已则应之者曰征也者正也讨也者讨也问也讨问其罪于其国使人人得而诛之是谓以夷狄攻夷狄而以不伐伐之也以不伐伐之者是谓不伐之伐也故讨词为上伐次之战又次之讨者坐定之道也或曰我圣祖戒后世勿伐安南矣是又不宜伐也则应之者曰非是之谓也夫戒不伐安南者圣祖嘉其国王陈日煃率先倡义归顺也抑谓无伐之或利其土地而郡县之将随征随下随叛无益徒损者也非谓讨罪吊民以安其子孙黎庶者反不可也且今莫登庸父子敢行篡逆据我天朝世封之国不讨正之则大权废弛矣或曰其国崎岖有山岚之翳有富良江之险有悬兵深入之虞有馈饷不继之虑如之何可征之则应之者曰先朝曾三征而三下之矣而郡县之矣且今非必伐之之谓也但讨之之谓已也正之之谓已也使彼不得以自安不能以一日自立于华夷而已也使其国人人人得而诛之而已也我兵不深入焉夫何虞以逸待劳夫何崎岖我履平易夫何险我不费斗粮夫何馈饷之虑仁义者天子之所以行大权以奉承乎父天母地之道者也故前者圣天子初闻莫氏之篡逆赫然斯怒命往伐之者义也继而念彼叛逆者莫氏一人也若往伐而先为之鱼肉一国亿万之人民也且讨而不伐者古天子之礼也是以迟迟焉今也因颁普天之诏于天下且命大臣文臣捧诏于朝鲜以及安南以往谕其国岂不曰彼犹同在上天覆帱之内者也曷忍弃之犹使知皇天上帝之为尊而不可犯也犹冀其什一百一千一万一有悔改焉或有不终自外于天地而反正焉以毋伤我人民也仁也否则将为万全之策所谓以言语代斧钺者以行焉亦什一百一千一万一而无遗筭不费我中国斗粮不折我中国一兵不疲我中国一卒而可以一举而永定焉以大惠一国之人民于无穷者焉是又圣天子神武不杀仁之至义之尽者也必将敕谕捧诏大臣文臣往谕之若曰尔莫氏父子篡放我天朝封裔犯我纲纪胁我人民据我土地盗我府库窥我名器我圣天子赫然斯怒出命讨尔之罪命诸侯臣会兵伐尔以征尔篡尔逆以告于皇天上帝而恭命焉正天下之大义也然犹缓兵以需尔庶几尔有悔祸乎而我得以保恤我一国之人民乎或曰尔莫氏庶几有卑辞以归顺矣其意若曰黎氏衰微而让国于我莫氏国人共推戴于我莫氏我莫氏不敢受乃举其人民土地以归天朝天朝其断焉呜唿词似顺矣其信乎永乐宣德年间之诈屡可知也今我圣天子至明至诚不逆尔诈命我大臣文臣捧诏以谕黎氏之国闻黎氏被尔莫氏逐之于海外矣今尔莫氏诚自悔罪宜衔壁舆衬面缚系颈而来必自预求尔旧主之嫡裔与余裔奉之以来俯伏受诏复其旧位返我封国正我纪纲安我人民归我土地完我府库明我名器如是者尔乃真悔祸矣非诈矣我圣天子必恤我人民取尔悔悟必将命我大臣受尔壁解尔面缚去尔颈组焚尔舆衬待尔父子以不死置尔于海滨一区百里之地使食之世世以御魑魅尔身尔子尔孙得生已多矣况有无穷之食乎于是乃又谕之曰彼黎氏亦不能守信地有不保国社稷之罪削降为土府州存与地数百里奉其先祀而其陪臣之有功抗贼者及有忠义不从叛者数十人各酌其重轻大小而分之以土地小不过百里大不过二三百里使世世守之世世富贵以君长于兹土天子不有尔寸土不利尔匹民不赋尔税亩焉如古之要荒之小邑者然如今之田州诸土官永顺诸宣慰者然若凡州有大不率者天子必命连诸州之众以讨平之立其贤者则已以安尔人民俾不相篡夺不至毒痛尔生民以违我中国之化也此又圣天子体天地好生之至仁者也若莫氏犹不能然而徒虚饰卑辞是诈也伪也非信也非真悔祸也往者尔既负滔天之罪矣今又愈益倍焉尔之罪遂大不逭矣尔其思之一出于天一入于渊出入之间不能以发尔其思之夫然后命之诸侯臣戒我烽警耀我武备威临于其边焉则已勿伐焉以待其变焉则已或曰请闻分地之义何谓也则应之者曰乃不闻贾谊治安之策乎众建诸侯以分其力今亦众建君长以分其力力小则易制永永不能生大变焉此万世惠民之利也夫何疑或曰莫氏若不悔祸如前之云则如之何我圣天子必将如初命命将出师而代之乎抑已乎则将应之者曰所谓征伐自天子出者非谓天子自伐之也天子之兵有征无战也讨而不伐也莫氏若欲诡辞以攘其国若不悔如前之为则二臣必将归报于圣天子圣天子必将数莫氏十恶如嘉靖十六年文武大臣会请钦奉成命者如永乐年间数陈叔明二十恶而榜暴之者以声罪于其国之臣民而勿伐焉且告之曰黎氏尔世主也莫氏尔世雠也我天朝圣天子尔之大君也尔之大父母也上天命之凡内外君长有罪必讨而正之无赦天之道也尔宜体上天不外尔蛮夷之心体我圣天子不忍弃尔人民之心不忍糜烂尔赤子之心不忍使尔人民赤子为鱼肉而我为刀俎之心前年命将出师以讨尔莫氏之罪矣将由云南之蒙自广东之钦州自广西之凭祥及闽广之海舶四路并入灭尔无难矣复轸念之书云火炎昆冈玉石俱焚夫叛逆祸者一莫是也大兵四路而人必有腹背受戮先当其祸者乃一国亿万之民也故徐徐然缓兵以需焉今莫氏又为卑辞以诱我使我堕其计而授之卦以定其篡焉其大诈大不悛如此于是天人共愤矣明神共诛矣彼不顾其子孙将无遗类矣春秋之法臣弒其君凡在官者杀无赦子弒其父凡在宫者杀无赦弒逆之贼人人得而诛之不必天吏也今诏尔通国之陪臣若尔夷民各以上天之心为心各以圣天子之心为心有能设计以擒莫氏者有先胁从后悔过以全身家能设计以擒莫氏者有黎氏之旧臣拥黎氏之余裔纠占城之氓众各设计以夹攻而擒灭之者我圣天子必录尔功分尔土凡一国之地裂数十府州以各于尔以褒尔功尔子孙世世来袭享于无穷焉尔等既获全尔身保尔家又荫尔子孙去祸就福享于无穷焉尔何惮而不为乎夫如是则一国之人皆谋莫氏者也皆莫氏敌也皆欲灭莫氏而分其地者也莫氏孑然孤立将安施其诈乎不数月之间莫氏父子之头可悬于长安矣虽以此待之三年五年十年可也我无因逆封之之理彼无一朝自安之势我有讨辞而彼无凭恃其机我而不在彼彼忙而我不忙我无患而彼有患我长逸而彼长劳如是者则我国体日昌黎氏之气亦日张而其兵力日集国人皆曰天子曾讨之莫氏矣吾何以从之如是者则莫氏久气日衰党与日将反戈焉是犹我授之戈也特假手于彼人民也如是者持之以岁月之久通国将自生变也是我坐制其定也前所谓不费斗粮不折寸兵不疲一人而可成万全之功者此也此讨而不伐之大效也此天地之大道也此天子之大权也此以夷狄攻夷狄而中国坐制其毙以收成功者也此之谓至德要道也此纪纲所以永振国势所以永昌四夷闻之所以无怠无荒来王之道也或曰有征乎应之者曰虽以我圣祖之勇智神武封安南王陈日煃及日熞以后叔明篡逆下诏数之谕以春秋诛乱贼之大义而却其丰贡焉历日煓日焜二世之擅立而不请封终不加兵继而天果假手于黎季牦以灭之此圣祖讨罪不伐而夷狄伐夷狄之大验也是故一阴一阳杀生弛张天之道也一柔一刚舒翕昭章地之道也一仁一义恩威偕行圣人之道也阴阳刚柔合德仁义中正变化三才之道也右冶权论疏略人君能从事于无逸之学则人心不死天理常存学有缉熙于光明故能知几如神独观万化之原洞察天下之民隐先知众人之所不能知而于小民农亩稼穑之事许多艰难辛苦的情状无不先知先觉而在己的勤敬之心愈益笃切这勤敬之心日履安地便是至逸其不知艰难而放逸者乃日履危地所谓安其危利其灾实非真逸也非谓先知勤劳而后即可以安逸于位也故先正有言尧舜只是兢兢业业过了此生岂有先劳后逸之恭理恭俭岂可以声音笑貌为哉故殷王中宗治民秪惧也必于严恭寅畏以为之本高宗之爰暨小人嘉靖殷邦也必原于不敢荒宁之心以为之本太甲知小人之依而保惠之也必原于不敢侮鳏寡之心以为之本文王卑服即康功田功而怀保小民必原于徽柔懿恭之德太王王季克自抑畏之心发之盖所谓治民秪惧所谓嘉靖无逸所谓保惠皆知艰难知小人之依之类也所谓严恭寅畏所谓不敢荒宁所谓徽柔懿恭克自抑畏皆所其无逸之学也则夫帝王爱民之政必自修己之学始矣右并进无逸讲章略先王之风息而教弛教弛而后二学亡小学亡而王宫党遂之教无传焉大学亡而辟雍頖宫之教无传焉辟雍頖宫之教不传而圣学无所终王宫党遂之教不传而圣学无所始学无终始则人道不立人道不立则天地不和天地不和则万物不遂则天理或几乎息矣夫二学未尝亡也自二教弛而皆逸于戴记也大学之逸也其篇全而程子表之小学之逸也其篇散未有会而聚之以复古者夫能始而不能终者有之矣未有不能于始而能其终者也若彼考室弗惟其堂曷其能暌于斯文矣湛子约言卷之三圣人第五圣人之学心学也记曰人者天地之心此知道之言也何以谓人为天地之心人物浑然同天地之气气之精灵者即心心之生理即性惟是一心一性非有别心别性故天地人物之气之心之性一也如彼脂灯之火石中之火水中之火之光大者如日月之光非有别光也乃其精灵者之光也是故性者心之生理也故天地不能不生人人不能不生心心不能不生性南川林子曰看来只如一团水相似都混作一块又各各饱满无不相干涉者师白沙先生然之曰终日干干只是收拾此而已矣更有分殊毫分缕析合一理会义理尽无穷功夫尽无穷此特其体统该括耳曰道可传乎曰可得而不可传也或谓尧以是传之舜舜以是传之禹禹以是传之汤汤以是传之文武周公文武周公传之孔子孔子传之孟轲轲之死不得其传焉若谓有一物相授者然而不知人人自有又人人一有张子曰知死而不亡者可与语性矣几是心是性宇宙浑然大物不能分以自私不能以与人无有同异无有彼此贤者知者不能使之过愚者不肖者不能使之不及不待尧而存不随桀而亡何传之云所可传者法耳开心知见之法耳开其蔽之者之法耳故吾诗曰万物宇宙间浑沦同一气充塞与流行其体实无二就中有粲然即一为万理外此以索万舍身别求臂逝川与鸢鱼昭昭已明示我心苟不蔽安能出于是知止乃有定动静原非异见之即浑化是名为大知其次在敬养敬有为心累勿忘以勿助其机极简易其斯之谓乎大学之道其粲然示人博矣其浑然示人约矣明德亲民其粲然矣乎止至善其浑然矣乎夫非有二之也其粲然者乃其浑然者也是故明德亲民以言乎大体矣止至善以言乎实功夫矣曷谓粲然其体用周以弘其分成己而成物是故以言乎大体也曷谓浑然其理要其学易简而久大是故以言乎实功也曰请闻其要焉曰至善至善也者以言乎身心之于家国天下之事物之理纯粹精焉者也纯粹精焉者非他也天理也天理也者非他也吾心中正之本体也明德亲民之奥也其体用一原者也是故止至善而明德亲民之能事毕矣曰曷止之曰自知止而能定静安虑知行并进乎此者也自平天下而知格物自物格而之天下平始终反说要归乎此者也格物也者即止至善也言屡而意致矣故止至善则无事矣古本大学序以予观于古本而知大学之易易能也明格物于修身而知行兼至无博索强闻之支也而学问思辨笃行之皆切于身矣涵养寡欲之皆身矣身修而知本矣知本而知至矣故知本者其知修身之道乎其闻道乎故曰知至今夫谈虎色变身履其事真知虎矣平地说相轮岂知相轮乎世以意见为格物奚啻千里或问正朔月数之异曰正也者正也其所以为正之月也以为正则亦以为始月也或曰以为始月也则亦可以为春乎曰可人以为正者寅也则夏以为春地以为正者丑也则商以为春天以为正者子也则周以为春曰敢问何义曰三阳之月皆可以为春夫天地人之初也开于子辟于丑生于寅开以始之辟以遂之生以成之故皆可以为春也春也者岁之初也正月也者月之初也阳也者养也王者奉天地以养万物也或曰其如岁时之不定何曰子月不可以为来岁之始则子时独可以为来日之始也乎是故君子观一日之运可以知一岁之运矣夫阳始于子而极于巳故可以为春为夏春也者蠢也阳气蠢然而生也夏也者大也阳气至此始大也阴始于午而极于亥故可以为秋为冬秋也者抽也至是阳极而阴抽也冬也者终也万物至是成而告终也或曰三代正朔异而月数不可改也如之何曰如正朔改而月数不改则名义不正于何称正于何称月乎或曰有征乎曰有吾征诸书诗春秋语孟耳矣曰其征诸书也何曰书曰协时月则春夏秋冬之时容有不同者矣月数之起容有不同者矣诘之者曰伊训元祀十有二月非月数不改乎曰非也古之举大事有以正月者有不以正月者以正月者虞书正月上日受终乎文祖是也行大事可用正朔者也伊训元祀十有二月则仲任初丧太甲告即位不得以择月日也其征诸春秋也何曰其用周之子月始者则成十年六月丙午晋侯使甸人献麦也僖五年十二月丙子朔晋灭虢也僖五年春王正月辛亥朔日南至也其用周之时则僖十年冬大雨雪是以酉戌为冬也哀二十八年春无冰是以子丑月为春也桓四年春正月公狩于郎哀十四年春西狩获麟狩冬田名也是夏之冬为春也定十三年夏大搜于比蒲次年又书五月大搜于比蒲搜春田名也是以夏之春为夏也春秋书春王正月以正月系春之下则月数之起其随春乎以王加于正月之上明其为王之正月而非其它之正月矣乎其必有他之正月矣乎又因王之正月其可以见春乃王之春而非其它之春也乎其必有他之春也乎曰其曰他者何曰盖夏商之余民各因其故俗而列国或各建正朔以自异容或有不同者也曰其征之诗也何曰周诗有之四月维夏六月徂暑维夏明周时也徂暑明周候也如曰夏之暑夫人知之何假言乎则其改也已明曰豳诗七月九月之类何也曰寅月起也一之日二之日何月也曰子月起也并载一诗而不同何也曰诗因民俗者也民俗三代并行之故先王欲协而正焉耳夫人情风俗不同而天象时气有定故流火之言可以知其为夏之七月觱发粟烈之言可以知其为周之一二月也其月数未尝不改也已明其征之论语也何曰孔子曰行夏之时时四时春夏秋冬也既曰行夏之时其必有非夏之时也乎其征之孟子也何曰孟子七八月之间旱未月也苗时也岁十一月徒杠成十二月舆梁成明周制也如曰月数不改则夏七八月非忧旱之时矣夏十一二月杜梁为后时之政矣夫三代正朔不同而时月以异也由是观之则见月令祸福之说为谬作而非先王之书也盖三代之制以为正则以为春而以起月数也蔡氏谓三代正朔不同然皆以寅月起数是以正朔为虚器月数为无由盖未之睹耳矣阳明子曰后圣有作者其以子月阳生为春乎甘泉子曰先王有之矣而非以为善也故孔子善夏时盖阴阳无截然之理故冬也阳生其中矣夏也阴生其中矣故曰动静无端阴阳无始妙之至也夫学觉而已矣伊尹天民之先觉也觉也者知也知觉也者心之本体也天地之常明也以普万物而不遗圣人之常知也以照万事而无外故知圆如天行方如地天包乎地知通乎行通乎行而知者圣学之始终也易曰知至至之知终终之记曰聪明睿知达天德知之用大矣哉是故知天而天知地而地知万物而万物知天地万物而不遗者其惟圣人乎性者天地万物一体者也混然宇宙其气同也心也者体天地万物而不遗者也性也者心之生理也心性非二也譬之谷焉具生意而未发未发故浑然而不可见及其发也恻隐羞恶辞让是非萌焉仁义礼智自此焉始分矣故谓之四端端也者始也良心发见之始也是故始之敬者戒惧慎独以养其中也中立而和发焉万事万化自此焉达而位育不外是矣故位育非有加也全而归之者耳曰何谓敬终曰即始之敬而不息焉者也何以小圈曰心无所不贯也何以大圈曰心无所不包也包与贯实非二也故心也者包乎天地万物之外而贯乎天地万物之中者也中外非二也天地无内外心亦无内外极言之耳矣自然者圣人之中路也圣人所以顺天地万物之化而执夫天然自有之中也夫路一而已矣学者欲学圣人不先知圣人之中路焉其可至乎先师白沙先生云学以自然为宗当时闻者或疑焉若水服膺是训垂四十年矣乃今信之益笃盖先生自然之说本于明道明觉自然之说无丝毫人力之说明道无丝毫人力之说本于孟子勿忘勿助之说孟子勿忘勿助之说本于夫子无意必固我之教说者乃谓老庄明自然惑亦甚矣有堂恢恢在彼新泉自然若其名哲人维言或曰老庄无亦其禅曰彼二氏私智烦难焉睹本体焉知自然曰自然者何以云然夫自然者自然而然吾且不能知其然吾又何以知其所以然问之天地天地不言而苍然隤然问之万物万物熙然怡然不言而其意已传或失则少或失则多或过不及如自然何仰维宣圣示学之大毋意毋必毋固毋我川上之叹不舍昼夜天时在上水土在下倬彼先觉大公有廓自喜自怒自哀自乐天机之动无适无莫知天所为绝无丝毫人力是谓自然其观于天地也天自为高地自为卑干动坤静巽风震雷泽流山峙止坎明离四时寒暑自适其期一阴一阳之谓道道自无为是谓自然其观于万物也化者自化生者自生色者自色形者自形自动自植自飞自潜鸢自戾天鱼自跃渊不犯手段是谓自然是何以然莫知其然其然莫知人孰与之孰其主张孰其纲维孰商量之孰安排之天地人物神之所为曰神所为何以思惟吾何以握其机勿忘勿助无为而为有事于斯若或见之其神知几其行不疑穷天地而罔后超万物而无前天地万物与我浑然一阖一辟一语一默各止其极莫见其迹莫知其然是谓自然百尔诸贤哲哉勉旃右自然堂铭夫息存箴何为者也明心也夫序何为者也明箴也叙以明箴箴以明心而圣学尽之矣矣圣人之学心学也夫盈天下之间之人之息一也则盈天下之间之人之存宜一也而有不一者何弗觉耳矣弗觉则无息而或存觉则一息一存一唿一吸一出一入通天地以为息浑然与万物同体矣太公普仁体明而圣学备矣息息存存道义之门是故存乎觉作叙箴周生学心等请书而刻诸云谷书院息存之堂以觉来裔云人心之神俨乎天君胡不守尔宅而逐逐奔奔形与神离他乡莫知出入无时伊谁之为匪出匪入匪忘则执窒尔天窍而不顺天之则匪鼻端之白匪周天之息息与天通与天无极而存之乎唿吸一息之唿吾气通天与天同舒草木蕃敷一息之吸天气通吾与吾同翕龙蛇藏蛰靡吾靡天通为一体形分气牿皮肤汝尔一息一念一念一天是谓息存与天浑然是谓息至自息至刻至时至日日至月至三月不违过此非我天行无为右息存堂箴伦何以言察也察诸心也伦者理也有得诸心察见天理随感而发以行于君臣父子夫妇长幼朋友之间是谓由仁义行此尧舜之学也世之行仁义者习不察行不着不可与入尧舜之道矣云谷天章天峰之阳书院弘开察伦有堂曷察曷伦先察诸心匪行匪习由仁义行维昔亲族克明峻德五典慎徽浚哲允塞于变时雍五典克从曷从以变万心攸同此何以然人心即天又何以然天无二原痛痒相关泚颡汗颜赤子入井谁不惕焉亲义序别信由心生非由外铄天灵天真父子生亲君臣生义序别信生夫妇友弟道在感应万一各正其几其微哲哉亚圣知几哲人知几其神尽心尽性尽性尽伦万古在后千古在前谁不同天谁不同然敢告髦士同体斯义乃登斯堂德业不匮右察伦堂箴夫易圣人所以顺阴阳之道明变化之理而立天地人之极者也其为文也盖取诸日月日月者阴阳变易之大端也变易即道也其为书也立象以明理理得而象亡矣故夫易之象广矣博矣奚啻为日月为天地为干坤为刚柔为君臣为男女为父母其在物也为牝牡为动植其于幽也为鬼神而易之道行乎其间矣然则易其果可见矣乎曰非也在天为天之易在地为地之易在人为人之易在身为身之易在心为心之易谓天地人物身心为易不可也易之道未易见也曰易其果不可见矣乎曰非也在伏羲为伏羲之易在文王周公为文王周公之易在孔子为孔子之易外伏羲周文孔子之文而求以见易不可也易之道因象而见也夫可见者易之文不可见者易之道故易为不可见者而立也非为可见者而立非为可见者而立故易不在乎多言明也昔者伏羲作易有卦画焉而已矣伏羲之易行数千年而后有文王周公未闻待文王周公之彖爻而后可行也羲文之易又行数千百年而后有孔子未闻待孔子之传而后可行也由羲文之上其说简由孔子之下其说长其说简所以待上士也其说长所以待下士也世之降也孔氏之不得已也自孔子之后又数千年善治易者吾独取费直焉以孔子之十传明羲文周公之经然而易之道直未之知也夫易传孔子所以体天地之道尽人物之理穷变化之奥也直数焉而已哉故曰假我数年五十以学易可以无大过矣是故韦编三绝以穷夫易之道由文王周公之易以穷伏羲之易由伏羲之易以穷身心之易由身心之易以穷天地人物之易是故十传作焉广大悉备至矣夫十传所以解经者也后之儒者乃于经而解之又以传而分附之不亦赘而支也乎予颇窃见此意以末学而未敢自是不轻易着作者数年乃江都葛生涧恳请为学者俛焉是正乃为出羲文周公之易复为上下经而取孔子之翼为后人所分附者复合而为十传读孔子之传以明羲文周公之经晓然矣其旧本多有错简如重出亢龙有悔以下十九条乃文言之文而错简散逸于系辞者今亦因与厘正复归文言之后则庶乎在上下系不杂为全篇在文言辞气为相类又于十传之篇次或为后人所讹者稍加更定着其义夫然后易为全书也于三圣之经则全本文用旁释而不为之说于孔子十传则稍出愚见因言求象而各为之测俾学者因测以明传因传以明经庶乎天下后世复见古易之大全而四圣之心或可得矣古易经传序或有问于水曰子之于易必取经自为经而不以孔子传分附之者何也曰所以全经也当孔子作传之时本自为十篇也当羲文周公作经之时未有传也分传附经汉儒支离附会之陋也吁弊也久矣然则子之必主解传而不解经者何也夫十传已解经矣而又先窃取以为之解说则又何取于十传乎是犹床上之床屋下之屋也盖后人因汉儒分传附经之讹而未知古易一经十传之大体也然则各卦之爻也德也才也可以不释乎曰此三道者多见于孔子之传矣其或有未及者则于本传之下而附测焉斯已矣夫易之全经何为者也学易之要于此乎始焉者也夫学易之要有三一曰学卦画二曰学彖辞三曰学爻辞夫是三者三圣之奥也伏羲之卦画以象教者也文王之彖辞周公之爻辞以言教者也夫易之道莫深于象而言次之学易之要亦莫切于象而言次之易曰书不尽言言不尽意言外之意惟于象焉尽之矣是故君子之学易也观其卦画焉而其生生之象阴阳刚柔同异善恶之情斯得之矣观其彖辞焉思过半矣以乎六十四卦休咎吉凶之故斯得之矣观其爻辞焉以究极乎三百八十四爻休咎吉凶之蕴斯得之矣当其观伏羲卦画之时如未尝见文王之彖辞也必求伏羲之易于卦画之中焉而见之若不假乎彖也当其观文王彖辞之时如未尝见周公之爻辞也必求文王之易于彖辞之中焉而见之若不假乎爻也当其观周公卦爻之时如未尝见孔子之十传也必求周公之易于爻辞之中焉而见之若不假乎传也夫然后卦画与辞各致其极交相明也夫然后知夫子假我数年五十以学易可以无大过而韦编之三绝所以深究乎此而已矣夫然后读孔子之十传而知其弘指奥义不过发挥乎此而已矣然后知三圣人之蕴如是而已矣与夫未学伏羲卦画自然之象而先读文王周公彖爻之言未究文王周公彖爻之言而先附对以孔子十传之文舍本而求其末者不亦异乎尊经第六敢问尊经之道曰夫经也者径也所由以入圣人之径也或曰警也以警觉乎我也傅说曰学于古训夫学觉也警觉之谓也是故六经皆注我心者也故能以觉吾心易以注吾心之时也书以注吾心之中也诗以注吾心之情性也春秋以注吾心之是非也礼乐以注吾心之和序也曰然则何以尊之曰其心乎故学于易而心之时以觉是能尊易矣学于书而心之中以觉是能尊书矣学于诗而心之性情以觉是能尊诗矣学于春秋礼乐而心之是非和序以觉是能尊春秋礼乐矣觉斯存矣是故能开聪明扩良知非六经能外益之聪明良知也我自有之彼但能开之扩之而已也如梦者醉者唿而觉之非唿者外与之觉也知觉彼固有之也唿者但能觉之而已也故曰六经觉我者也今之谓聪明知觉不必外求诸经者不必唿而能觉之类也今之忘其本而徒诵六经者辗转丧志于醉梦者之类也不唿而觉之类也者孔子不能也丧志于醉梦之类也者孔子不为也是故中行者鲜矣是故天下能尊经者鲜矣曰何居曰弗或过焉则或不及焉过则助不及则忘忘则忽助则侮侮与忽可谓之尊经也乎曰然则如之何曰观之于勿忘勿助之间焉尊之至矣尊经阁记道无终穷学无止足程明道先生有言曰太山高矣太山之上已不属太山尧舜事业也只是太虚中一点浮云过目盖言道体无穷而学不可止足也道体干涉甚大非一班半点可尽非大其心胸何以见之若如众说即当时晨门荷蒉之徒已先得之而宣圣汲汲皇皇被人讥议被人削迹被人伐木被人欲要杀之终不为悔此见得与物同体痛痒相关自有不得不然以象山为禅于何以为禅以为禅也则陆集所云于人情物理上锻炼又每教人学问思辨笃行求之似未失孔门之规矩惟其客气之未除气质之未变化则虽以面质于象山必无辞矣昔年读书西樵山时曾闻海内士夫多宗象山象山宇宙性分等语同此心同此性等语皆灼见道体之言以象山为禅则吾不敢以学象山而不至于禅则吾亦不敢盖象山之学虽非禅而独立高处夫道中而已矣高则其流之弊不得不至于禅故一传而有慈湖慈湖真禅者也后人乃以为远过于象山吾以为象山过高矣慈湖又远过之焉是何学也伯夷柳下惠皆称圣人岂有隘与不恭但其稍有所偏便不得不至于隘与不恭也学者欲学象山不若学明道故于时有遵道录之编乃中正不易之的也若于象山则敬之而不非之亦不敢学之夫人皆识面浅者也而谓上下千万年识尧舜禹汤文武周孔是何面目而若相知之深焉神交也故孔子梦周公高宗梦傅说舜梦拜乎丞语又曰见尧羹墙皆心也神也神也者心之所为也心之神交通也通天而天通地而地通万物而万物通尧舜禹汤文武周孔而尧舜禹汤文武周孔感而通之一气也气也者通宇宙而一者也是故一体也一体故氤氲相通痛痒相关不交而交矣阳升则浮阴降则沉浮沉相荡而润下生焉阳精则明阴散则晦晦明相感而炎上生焉阳刚则伸阴柔则屈屈伸相循而曲直生焉柔以融之刚以结之融结相推而从革生焉刚以辟之柔以阖之阖辟相荡而稼穑生焉天地之生也先气而后质故水火多气木金土多质观洪炉之铸金则知天地之终始矣在炉而融生之也出炉而结成之也融也者水始之象也结也者土终之象也其融也孰不以为屈而不知生之始也伸孰大焉其结也孰不以为伸而不知成之终也屈孰大焉始终相乘屈伸相感而金未尝变道之象也初年斋戒三日始求教于白沙先生先生叹曰此学不讲三十年矣少顷讲罢进问曰今门下见有张廷实李子长而先生云不讲学三十年何也先生曰子长只作诗廷实寻常来只讲些高话亦不问是以不讲此学自林缉熙去后已不讲予后访廷实廷实因问白沙有古氏妇静坐如何予应曰坐忘耳张曰坐忘是否予应曰心斋是矣若说坐忘便不是颜子张摇掌曰不然不然三教本同一道予知其非白沙之学因叩之云公曾问白沙先生否张曰未曾问只是打合同耳无欲而好仁无畏而恶不仁皆非有为而为之者也凡人有甚怒及横逆之加则其人如病狂初作不可与之辩但当以理自克久之则其人自悔如病苏也持此以行诸夷夏无不可矣钦明文思心性之本体安安本体之自然不着丝毫人力蔡氏既谓钦明文思以德性言允恭克让以行实言是矣又云敬体明用是又说到用上何耶文公言放下这敬不得都似二物了殊不知心体存存惺惺便是敬敬与心是一物何言放下乎既见得体用一原便终日终身体认涵养直上达天德以行王道盛德大业一齐扩充去不是二事古人言学言政必有头脑如树木之生其枝叶花实必有根本后世学不知本又何望乎先王天德王道之懿明道先生言中庸只无声无臭该括了多少自无声无臭发而为三千三百自三千三百复归于无声无臭制礼作乐后世亦皆不知本人而不仁如礼乐何礼乐在仁者心地中流出而谓不为之用即二之矣后世心不中和则气不中和从何处候气制律审声被于八音乎故必积德百年然后兴也天下古今只是感应而已矣何以感之即应疾于影响宇宙内只是同一气同一理如人一身唿吸相通痛痒相关刺一处则遍身皆不安又如一池水池中之鱼皆同在此水击一方则各方之水皆动群鱼皆惊跃此与孔子梦周公同以其气一理一也否则何以能感应此可以知道则左氏之事也夫春秋者鲁史之文而列国之报也乃谓圣人拘拘焉某字褒某字贬非圣人之心也然则所谓笔则笔削则削者非欤曰笔以言乎其所书也削以言乎其所去也昔夫子没而微言湮其道在子思孟子亲受业于子思之门人得天之道而契圣人之心者莫如孟子故后之知春秋者亦莫如孟子孟子曰晋之乘楚之梼杌鲁之春秋一也其事则齐桓晋文其文则史孔子曰其义则丘窃取之矣夫其文则史经之谓也其事则齐桓晋文传之谓也合文与事而义存乎其中矣窃取之谓也义取于圣人之心事详乎鲁史之文夫春秋鲁史之文与晋之乘楚之梼杌等耳然而后世之言春秋者谓字字而笔之字字而削之若然乌在其为鲁史之文哉若是圣人之心亦浅矣曰然则所谓孔子作春秋而乱臣贼子惧曰知我者其惟春秋乎罪我者其惟春秋乎夫子于春秋果不作乎曰非是之谓也夫所谓作者笔而书之之谓也其谓知我罪我者我谓我众人也以言乎天下后世之善恶者读春秋之所善所恶若美我刺我然也故曰孔子成春秋而乱臣贼子惧惧也者知我罪我之谓也若如后儒之说则孟子自与其文则史之言前后相矛盾矣不亦异乎或曰经为断案然欤曰亦非也窃取之意存乎经传以传实经而断案见矣譬之今之理狱者其事其断一一存乎案矣圣人之经特如其案之标题云某年某月某人某事云尔其或间有本文见是非者如案标云某是非胜负云尔然亦希矣而其是非之详自见于案也故观经以知圣人之取义观传以知圣人所以取义之指夫然后圣人之心可得也紫阳朱子曰直书其事而善恶自见此其几矣惜也鲁史之文世远而久湮左氏之传事实而未纯其余皆多臆说耳自三氏百家以及胡氏之传多相沿袭于义例之蔽而不知义例非圣人立也公谷穿凿之厉阶也其于圣人之心鲁史之旧其有合乎是故治春秋者不必泥之于经而考之于事不必凿之于文而求之于心大其心以观之事得而后圣人之心春秋之义可得矣予生千载之下痛斯经之无传诸儒又从而纷纷各以己见臆说而汨之圣人窃取之心之义遂隐而不可见故象山陆氏曰后世之论春秋者多如法令非圣人之指也又曰诸儒说春秋之谬尤甚于诸经盖有以见此矣后之学者欲治春秋明王道正人心遏谗邪禁乱贼以泝大道之源必于纪事之传焉核实而订正之可也水也从事于斯有年矣求春秋之指圣人之心若有神明通之粗有得焉而未敢自信叹其传之不全独遗憾于千载之下取诸家之说而厘正焉去其穿凿而反诸浑沦芟其蘩芜以不汨其本根不泥夫经之旧文而一证诸传之实事圣人窃取之心有若洞然复明如披云霞而睹青天也幸与天下后世学者共商之名曰春秋正传夫正传云者正诸传之谬而归之正也春秋正传序据四库全书本春秋正传序补字春秋圣人之刑书也刑与礼一出礼则入刑出刑则入礼礼也者理也天理也天理也者天之道也得天之道然后知春秋春秋者圣人之心天之道也而可以易言乎哉然则圣人之心则固不可见乎夫子曰吾志在春秋圣人之心存乎义圣人之义存乎事春秋之事存乎传夫经识其大者也夫传识其小者也夫经窃取乎得失之义则孔子之事也夫传明载乎得失之湛子约言卷四中庸第七缺页之故能尽其明天地之全莫能尚之故能尽其大圣人之全莫或蔽之故能尽其心不蔽则虚虚则明明则高高则广广则大广大高明不在乎他在乎尽心而已矣是故高明配日月广大配天地尽心之至配至德其惟圣人乎夫即政即学故其学也实即学即政故其政也纯纯实者天下之至善也至善立而学政一学政一则无事矣仕优则学学优则仕是故知合一之说天地之初也至虚虚无有也无则微微化则着着化则形形化则实实化则大故水为先火次之木次之金次之土次之天地之终也至塞塞者有也有则大大变而实实变而形形变而着着变而微故土为先金次之木次之火次之水次之微则无矣而有生焉有无相生其天地之终始乎古之学者本乎一今之学者出乎二二则支支则离支离之蔽也久矣故夫文武二而天下无全材矣才德二而天下无全人矣体用二而天下无知道矣知行动静二而天下无善学矣德业举业二而天下支离甚矣非其本然也故自支离之说兴而儒学坏矣原本反末故知合一之说知合一之说则可以化举业而之道矣或问何谓合一曰执事则敬夫质者先地之顺阴之为也直者先天之健阳之为也是故质本乎形报鬼而行地直发乎气施神而乘天学也者合天地而一之故三是故学则天地位矣鬼神彰矣天地鬼神犹然而况于人乎阴阳同性而异气五行同气而异质五常同体而异用五声同生而异起五色同质而异采五伦同理而异分五方同性而异习学也仕也合一之道也故学而自恻隐之心充之然而悯穷之政举之矣学而自羞恶之心充之然而耻不获之政举之矣学而自辞让之心充之然而养老尊贤礼让之政举之矣学而自是非之心充之然而旌别淑慝植善去暴之政举之矣君子行此四者而后知莫学非政矣莫政非学矣天下政学出于一矣四端德也非性也性与德非二也其未发也浑而一及感而通也恻隐羞恶辞让是非之心生焉而四者别矣其端始也故曰若火之始然泉之始达端也者始也四端者性之能也性之四德也学何学矣曰心故善学者贯珠矣不善学者如观珠矣曰观珠与贯珠之形何以异曰观珠者观他珠也多学而记之之类也贯珠者自我得之也一以贯之之类也识前言往行以畜德也黄子曰圣学其思乎故曰思不出位曰是谓心学矣思曰睿睿作圣请闻焉曰其中思矣乎中思故不出其位不出其位故思无邪非位而思邪邪也正亦邪也其惟中思乎曰曷谓中思曰毋前尔思毋后尔思毋左尔思毋右尔思故曰中思中思也者中心也故曰中心无为以守至正至正无邪思也若夫左右前后而思焉出位耳矣乌能勿邪故中则正矣中正一以贯之而圣学备矣虚无即气也如人之嘘气也乃见实有故知气即虚也其在天地万物之生也人身骨肉毛面之形也皆气之质而其气即虚无也是故知气之虚实有无之体则于道也思过半矣父以象天也母以象地也夫以象阳也妇以象阴也男以象干也女以象坤也天地合德之谓神阴阳合一之谓道干知坤作之谓化王者立公卿大夫士以听外政必立后妃夫人世妇嫔妾以听内政是故男正乎外女正乎内以应天地之定位夫以倡之妇以随之以应阴阳之感通男以治外女以治内以应干坤之化育空室空木之中有物生焉虚则气聚气聚则物生故不待种也气即种也古之气化而生也故虚者生之本自若人闻丧而若无玄服而黑围乘马驰驰谒于东西也而讣闻之礼坏自若人及城半里而违家燕语以终日而后入也而望家则哭之礼坏自若人大饮而矧齿易服以就宴而莫之恤也而居丧之礼坏夫礼之坏也久矣夷尹下惠趋一禹稷颜回同道其孟子反约之学乎今之求道者如居室中而欲见天地四方可得乎或得隙光焉侈然以为有见夫身在屋内四面墙壁也何以见天地四方之全必超身而出立于九层之台斯尽见之矣故曰尽其心者知其性也故物欲也玩好也文艺也皆墙壁之类也故辟之而后可以见道上将不用法其次得于法其次泥法惟上智为能以正出奇者出自我也其次则不能不取于法其终也自我得之自我行之而法乃先得我心之同然者必区区合法而不知变兵斯为下矣古之善将兵者如心之于其身乎人之身岂有刺之而不痛击之而不应者乎刺之而知痛也击之而知应也人之心也心之于其身也无不知爱之肤也则亦无不知卫之体也无不知卫之体则亦无不知卫之之术也故知卫其身者可与语兵矣其博约合一之学矣乎民可素教而不可教使之为战教使之为战是利于战而法驱之故人不敢不战为将而使人不敢不战亦危矣若主于爱民而素教之其义欲使之知方也人而知方则知亲爱之道于其所亲爱者而敌见加焉故人自乐与之战而莫御为将而使人乐战而莫御斯无敌矣此义利王霸之辩也道者先天地而无始后天地而无终能原始则无始矣能要终则无终矣屈伸相感循环无端夫治大郡者其譬诸牧羊矣非在乎外益之也不取之而已尔不扰之而已尔是故清惠兼济而牧民之道尽矣尧舜其犹病诸仁者不忍一物不得其所己欲立而立人己欲达而达人此性之德也合内外之道也君子观其病与欲而其性可知矣君子之道成诸性达诸事业小人之道局于器滞于影响君子乐得其道小人乐得其故道则通通则神神则人化之故则执执则物物则人畏之故君子浑浑尔小人硁硁尔人心虚也生意存焉生仁也生生天地之仁也塞则死矣天地之化其太虚乎故能生万物圣人之心其太虚乎故能生万化君子之学反其初而已矣曰曷谓初曰初者与万物一也万物与天地一也能知与以天地万物一则可以与几矣是故人之大初也与天地万物一一者无物也无物故能与道一是故君子浑然而太虚体物而无累太虚者其天乎是故至大生焉体物者其地乎是故至广成焉存至大者德也发至广者业也生乎百世之下神会乎百世之上以意逆志研精覃思钩深致远犹徐徐焉以待其自来而不敢强探力索焉以自得夫先得我心之同然者故曰测易曰大人者与天地合其德与日月合其明与四时合其序与鬼神合其吉凶先天而天弗违后天而奉天时中庸曰君子之道本诸身征诸庶民考诸三王而不谬建诸天地而不悖质诸鬼神而无疑百世以俟圣人而不惑夫天地日月四时鬼神尽然而况于人乎而况于圣人乎何则其理一其心同然者也大学者学其大者也物我同体故曰大明德得于天之理民同得此理于天者在心为明德在事为亲民实非二事成己成物皆性之德也故曰至善上功以意其次以言其次以事王者立公相主感格在燮理是故以意为功以应干之知立九卿群府百司庶尹主教育阜兆民是故以事为功以应坤之作立言官主论劾在击搏是故以言为功以应雷霆之鼓动止至善也者体夫天理焉者也物我一理也夫道大矣备矣止至善其要矣至善立而物我皆得矣大学于止至善格物之义其三致意矣故知止而定静安虑以言止至善之功备矣推原于本始而极于格物止至善之义其切至矣其简易矣其至约而博矣以言大学之道尽矣大学之于诚意何其言之悉备矣曰凡学之功皆意也是故本之于慎独系之于身心用之于知行验之于恂栗威仪及之于没世约之于敬止而化之乎无情之辞君子是以知本也意之功用广矣大矣明道程子居官常书视民如伤明子曰夫伤也者伤己也书曰痌瘝乃身伤己也夫苟如伤己何所不至是故有不忍人之心斯有不忍人之政矣心体无不正也无不正也者无物也无物故神心者人之神明也四私有一焉则蔽蔽故失其所以为神明矣故不正不正故不在心也者所以神明其百体者也故心不在则视听食味之职废而百体不仁矣絜矩第八絜矩也者何也格物也矩也者物也矩在乎心而絜之乎人也徒善弗政圣人者有以见天下之同心而继之以一天下之政以尽其心故大恕行焉天地变化草木蕃惟一也故能贯天下之几惟几也故能成天下之务天下至大也平天下之道至广也其得失之几一心好恶之间耳是以君子贵格物治不自致人为之者也乱不自生人为之者也是以君子贵用人夫天下感应而已矣其感也以仁其应也以义故仁立而义从然后天下国家可保也人者天之生理也心者人之生理也性者心之生理也道者性之生理也天不能不生人人不能不生心心不能不生性性不能不生道故道与天地同用性与天地同体心与天地同神人与天地同塞心也者其天人之主而性道之门也故心不可以不存以予观于大学而知王道之本于心也是故极之于大道本之以絜矩发之以好恶体之以忠信先之以慎德感之以好仁几之以义利其诸一人之心矣一人之心其诸千万人之心矣是故人以治之财以养之老老长长幼幼而天下治矣中和致而位育成乎其中矣格物之用广矣大矣命也性也道也教也一而已焉者也自天言之谓之命自人言之谓之性自发于事而言谓之道自立法而言之谓之教一而已矣夫天命者理一者物一体者也教也者所以尽人物之性以者也故父母全而生之子全而归之非极天下之仁孝其孰能尽之戒慎不忘之谓恐惧不怠之谓不可睹闻者道之体其即无声无臭也其所者其必皆有所指乎孔子曰正明目而视之不可得而见也倾耳而听之不可得而闻也君子察见乎此敬以存之以达诸用戒慎恐惧敬也存之之法也曷谓视郡如家曰诚使为守者见属吏之臧否则曰此吾家男女臧获之才不才也见岁计之丰歉则曰此吾之家众死生攸系也见礼让未洽于境则曰吾家道未正见边患未弭则曰寇入我室民有犯罪则曰同室有斗城寨不治则曰修我墙屋此之谓视郡如家然而事不理者未之有也夫道体用一原显微无间而曰中曰和者何也和也者由中出者也是故君子戒惧谨独敬以养其中中其所受于天者也中立而和生焉学之能事毕矣其至易矣其至简矣视民如身曰诚使为守者于民之啼饥曰吾之饥也于民之号寒曰吾之寒也于民之疾苦无告曰吾之痌瘝切身也此之谓视民如身然而爱不周者未之有也道至中和极矣而曰致者何也由此而致诸彼也其修道立教之事也教于家教于国教于天下而中和致乎家国天下矣其中庸之言政教者此也故中和充乎宇宙矣中和充乎宇宙则夫宇宙之内皆和气之絪缊矣和气絪缊阴阳不忒而天地位矣阴阳交感而万物育矣其位也育也性命内事也天命之性天地万物同体者也是所谓父母全而生之子全而归之者也或曰夫子中和之极矣而不位育者何也曰夫子中和而不致者也夫子之不得邦家而无以致之之地也故不位育焉使夫子之得邦家则立立道行绥来动和而中和致矣中和致而位育在其中矣惟白沙夫子道本乎自然故与百姓同其日用与鬼神同其幽与天地同其运与万物同其流会而通之生生化化之妙皆吾一体充塞流行于无穷有握其机而吾行其所无事焉尔惟夫子道本乎中正中正故自然过之过用其心者也不及不用其心者也中间乃正当处也知愚不知中故知其不能行贤不肖不行中故知其不能知知行一耳夫舜何以为大知也问矣而察察矣而扬知之精矣扬矣而执执矣而用行之至矣夫达其聪明知而弗去舜之知也其大矣乎暗室之中久坐而明生焉况夫灵府之虚成性存存而无天下之至明者乎或问虚空即气曰实有也风云雷雨也何生于气也有形则见耳知风云雷雨之所由生则知气之所在天下之言道也则器而已耳得其器道在其中矣天下之言性也则气而已耳得其气性在其中矣知动静而知阴阳之情状知阴阳之情状则知天地之功用动静阴阳反求诸心耳延平之言默坐澄心体认天理也吾有取焉尔时皆然动为甚一事之动意必固我生焉天理灭矣圣人叹中庸之不可能忧道之心其益切至矣乎是故惟强者能之以其有力也唯圣者能之以其无所用力也有力者贤人之学无所用力者圣神之德宇宙间其气一乎气一则理一矣如池浑浑群鱼生焉是谓同体溢则同生涸则同死一体之谓也其形体唿吸性情潜跃之异者分之殊尔三仁皆同道皆欲存殷若云执定死格子各择一件去做是皆出于有意之私有所为而为矣且又何补于殷之存亡后儒只是看这天理不活了延平之说为近之盖三子皆纣之父兄贵戚当时必皆谏诤微子为兄见谏而不听则去位逃出犹以去谏冀纣悔悟故箕子曰王子不出我乃颠隮分明欲其以去谏而救殷之危亡也其谓抱祭器归周以存宗祀即去者非也此乃克商之后面缚衔壁武王释之之时耳箕子见其如此犹谏而不已纣怒而囚之是时纣怒犹未甚故未至死因徉狂为奴以冀纣之悔悟而改故曰商其沦丧我罔为臣仆言不忍居臣位而坐视其亡而安于囚奴也若以为不事二君之意乃三子之优为何必先言之或以为道在箕子故不死则是箕子自知有道即非箕子矣若比干其谏如初益切时纣怒甚而杀之比干则安于死亦以死谏以冀纣之改而存宗社事各有前后所遭各有不同耳死者非人臣之幸若以比干安于义之当死而不言则是有意于死而非天理之正何得为自靖为仁乎三仁同一存殷之心无所为而为天理之正者也故三子易地则皆然人有异乎曰无异也心有异乎曰无异也夫东西南北中央之人之心一也人者天地之心也天地有异乎是故天地之极东苟有人焉同此心也天地之极西苟有人焉同此心也天地之南北中央苟有人焉同此心也岂特圣人然哉陆子之言未广矣虚灵而止于虚灵焉则空应变而流行于应变焉则迹知虚灵应变而滞于虚灵应变焉则昧昧与空迹皆不足以见道非圣人之学也必也虚灵以察道之体应变以几道之用兼虚灵应变而神之天理得矣得天理者是之谓天人问三忠之为忠也何为也哉曰三忠则何为也哉无所为而为之者也夫三忠者不自知其为忠不自欺其心而已焉者也知其为忠而为之则非三忠矣夫三忠者自尽自心自存自性知杀身而不知成仁知舍生而不知取义焉者也殷有三仁焉曰人自靖自献于先王若三忠者亦知自靖而不知自献于先王者也自尽自忠于人何与焉是则三忠也已聚亦吾性散亦吾性故张子曰知死而不亡者可与语性有聚有散者即人物而语之也死而不亡者即天地而语之也然则即天地宇宙胞内上下四方古今往来只是一气何聚散之有故知此则知道矣孔子曰朝闻道夕死可矣欲知道者请于体认天理上用功凡平生一切好乐一齐扫尽非但去好利之心尽去好名之心非但去利欲之心尽去私见之心乃可入也大人者不失其赤子之心一句固极好然亦要人善理会若便以赤子之心为大人更不须学问便至废学其害岂小紧要只在不失字只在其字不失必须学问学问之道无他焉求其放心而已矣学问所以求放心是不失赤子之心也盖赤子之心乃初心也乃真心也常人都是坏了才补若大人则从做赤子时元初一点真心学问养将去只从这元初一点真心耿耿虚灵良知良能渐渐扩充至于致广大极高明无所不知无所不能譬如一粒谷种子播在地上又时时培养由苗而秀由秀而实亦只是元初这点生气扩充将去至此非谓种子便是实也故曰不能充之不足以保妻子与此互相发人之所谓立志者谓有必为圣人之心吾之所谓志者即孔子所谓志于道志于学则志必有实功教人入途辙去大抵古人说志字不虚说如春秋传曰吾志其目言心欲射其目也若今言志者如求仙只是想仙不做为仙功夫如临渊羡鱼不去结网忠恕即是一贯一贯悬其虚名忠恕道其实理言夫子之所谓一者乃忠恕也被曾子一口道着了故知忠恕乃贯天下之道矣尝细看论语中所言的说话章章皆是一贯道理皆是内外心事体用动静合一但此只是于曾子子贡处发出以启其问耳微开其论无竟其说令人悟所谓一者何物曾子实时不待问而唯之说道一是忠恕子贡便不能问故又不能悟以其无曾子功夫也须知无加损者何物若未见得这物只在躯壳上起念是以不能不动于毁誉死生也若见得则死生毁誉元不相干涉其要只在体认许吴出处不同鲁斋笃实草庐更聪明过于鲁斋要之悟入亦要聪明见识非聪明圣知不足以达天德只在涵养私故刻而妒若心公者见人有过闻人说人之过惕然如疾痛在身何忍口道而耳闻之乎道只是一个道更无二道二之者皆异端也虽其间多言时有一句二句偶中者其大指则亦无取吾道自足何事傍求至谓老子得易之体尤无义理此是康节不见道处岂有得体而无用者体用一原此不易之论也更不须惑志学以天理为本以涵养为功以变化为贵以闻道为至天地间只有感应二字有相为感应者有自感自应者是以有屈伸消长之理生焉是谓道如云雨升降亦其一也外家各窃一端以为说然公私大不件侔矣学在知言好善言非乐道忘己者不能许大神禹孟子只云恶旨酒而好善言直于好恶上断尽禹之所以为圣宜乎世之未见也圣贤之学只在性情上理会故孔子不怨天不尤人颜子不迁怒不贰过其要只在平时时时存心体认遇有怒即知不发得暴程子之言不过使初学如此体验耳若学之初岂可到这时节才忘怒观理耶患制怒不能者只是心不存体认之功疏耳天地间只是一个理纵他死生荣辱得丧之数不齐而吾之理未尝不一也素富贵行乎富贵素贫贱行乎贫贱素夷狄行乎夷狄素患难行乎患难所遭之数不齐而吾行道之心一也又何必论数圣人知天命必不如此故郡尧夫以授明道明道不受伊川问知易数为知天知易理为知天及雷起起处足破其惑矣且察见天理纯粹中正将来涵养则四病五贼自退舍矣不然旧习未去恐不知不觉又落向时窠臼里也动乎动而不离于静故不流静乎静而不离于动故能实藏心于晦发而愈明神之贞也役志于明久而滋晦神在外也故曰君子之道闇然而日章小人之道的然而日亡责己者日裕求人者日困吾尝观吾心于无物之先矣洞然而虚昭然而灵虚者心之所以生也灵者心之所以神也吾尝观吾心于有物之后矣窒然而塞愦然而昏塞者心之所以死也昏者心之所以物也其虚焉灵焉非由外来也其本体也其塞焉昏焉非由内往欲蔽之也一朝而觉焉蔽者彻虚而灵者见矣日月蔽于云非无日月也鉴蔽于尘非无明也心体物而不遗无内外无终始孟子曰求放心以言乎其警觉也否则孰外孰内孰前孰后孰放孰求放者一也求者一也以心求心憧憧往来朋从尔思祗益乱尔夫欲心之勿蔽莫若寡欲寡欲莫若主一或问主一曰无贰曰主一物乎曰一物则贰心无一物一物侵寻乃丧其心学者正心而已心正然后义生义生然后物各止其所而天地位不累于物欲而后气质得其正不偏于气质而后德性得其全虽上士不能无气质虽下士不能无德性上士上化下士下化不愧屋漏斯可及天游衍不愧屋漏其乐油油及天游衍其行坦坦夫病痿者求毒药之剂岂非为元气之忧矣乎加毒药之剂而无元气之忧非才敏而厚重者孰兼济之才敏以惩吏弊厚重以敦风俗不靡而苛不惨而舒如良医之治病病去而人不知焉可也贤者寡欲圣人无欲寡欲之至可圣无欲之至可天圣则无意无必天则无声无臭知语者知默知进者知退知存者知亡知生者知死夫令也者人牧也夫人牧也者以牧人非以牧于人也今夫牧者曰毋逸刍毋蹊田毋斗群兹曰良牧尔矣令者曰安乃生御乃情息乃争兹曰良人牧尔矣学者造乎其自然者也自然则无事矣日月之盈亏昼夜之明晦寒暑之往来孰或使之孰或止之其自然者有不得已乎心者生理如树在地斯须弗存生理索然天地间阴不能不辟而为阳阳不能不翕而为阴是故一气之感人心之静不能不感而为动动不能不寂而为静是故一体之变合两而一是故敬而弗失礼也者履也乐也者乐也礼以履之使民无邪行乐以乐之使民无邪心无邪行则风俗可得而正也无邪心故祥瑞可得而格也后世礼既坏则民无所履故手足莫措乐既崩则民无所乐故怨咨日生性者天地之全德也学非益之也反之也反之也者肖天地而参之者也以书弊志者穷年不能明其理以鉴掩面者终日不能见其形故主敬然后我立我立然后不蔽于物物物穷格而天下之理得夫道感应而已夫学感应之机也无内外无人己无终始一而已矣六艺九容所以一志也一阖一辟可以观极一动一静可以观性一屈一伸可以观神一语一默可以观德视听言动非礼非心也非心亡然后合礼合礼然后参前倚衡之体见参前倚衡之体见然后手舞足蹈之乐生或问治天下封建可复乎曰可其公天下之义乎其保天下之利乎未达曰以天下之地分功德而不私义孰大焉制之五服为藩五重重五百里故外莫侮也君统二伯二伯统连帅连帅统诸侯故乱不生也利孰大焉后世以数丈之城分裂之兵自以为安噫惑矣天子元子也诸侯别子也家有元子据其有而有之群将争之矣不封建之谓乎求之无艺群将不顺乘之矣不仁之君之谓乎柳子不睹其本而以乱世难行之势明之莫知大义焉莫知大利焉高陵吕子将归告别曰崇四德辩四惑者可以别矣古之文也以明道今之文也以蔽道古之行也以集谊今之行也以袭谊古之忠信也以进德今之忠信也以泥德明德者通蔽德者眩集谊者充袭谊者穷进德者弘昵德者孤崇四教去四惑其几矣乎是故君子博以择之存乎文举而错之存乎行实而体之存乎忠循而用之存乎信神而化之存乎德夫四教一德之门也天地之间一感一应而已阴阳之屈伸万化之往来人事之酬酢感与应而已矣妙感应者其唯神乎恻隐之时可以观仁羞恶之时可以观义辞让之时可以观礼是非之时可以观智动静之时可以观心心一而已无间动静阴阳皆有其精日月各得其贞阴之月其水之光乎阳之日其火之光乎日月之光相有而不相受其盈亏迟速之间阴阳之性为然张子将归省求赠言明子谓王子曰夫赠言者莫大乎讲学矣张子曰学孰为大对曰辨为大曰辨孰为大对曰儒释为大曰孰为儒曰知释之所以为释矣曰请问所以曰儒有动静释亦有动静夫儒之静也体天其动也以天是故寂感一矣夫释之静也灭天其动也违天是故体用二矣故圣人体天地万物而无我释者外四体六根而自私是故公私大小判矣天道无己天非他即人物而在耳故有己之心谓之弃天夫君子之去也三其处也三明义合道而去上也轻世信道而去次也年至知止而去又其次也修道而处上也恬退而处次也慕逸而处又其次也道德蕴于中享之为富贵施之为功名是故富贵不离于道德周公乐之也功名不离于道德伊傅乐之也伏羲而上天下浑浑不假文字而道自明伏羲而下天下文辞愈而道或窒孔子曰予欲无言四时行焉百物生焉天何言哉尧舜之书精一执中之外语道之言寡矣德性用事者上达血气用事者下达夫观道者如观星矣一人指之不若十人指之之明矣济道者如济舟矣一人操之不若十人操之之易也乌唿应子其略去支离而归诸统会可也夫观穹天者以一隙可谓之明而不可谓之天观沧海者以一勺可谓之水而不可谓之海易曰仁者见之谓之仁知者见之谓之知非明于道者其孰能识之中庸曰知者贤者过之愚者不肖者不及也贤知过用其心者也愚不肖不用其心者也过用与不用其心之不足与于道故必有用而不用之机睹天地自然之体勿忘勿助然后可以独得斯道之大全矣君子之学反己而已反己则见其不能不愧于天故不怨见其不能不怍于人故不尤严子陵非为高者也其与鲁两生皆王佐材如用之礼乐其可兴乎是故抱天民之志不可以小成也故逃多修不可以诡俗同器也故违时以独善独善不可以忘世也故应物以观兆见兆不可以苟从也故全身以遂志是故怀仁辅义崇德致用道斯修矣道德以崇礼乐具矣炎祚重光豪杰攀附时见可矣久要同游观由察微叵同器矣物色币聘感其机矣咄嗟谏议兆斯决矣耕钓富春志正终矣其处也龙蛰其出也云游其去也凤翔乐则行之忧则违之独立而不为离群见世而不为随时彼得汤武之君则伊吕何尚焉图谶之惑狂奴之鄙其如礼乐何哉此子陵所以见几而作乎吊辞曰悲宇宙之无穷兮而生人之多艰慨兴亡之交迭兮而天运常好还奕举措之恒舛兮一子以之乱盘惟岳王之死忠死其所也惜在军之君命犹执义之罔坚也何有宋之忠厚兮而辗转亡于海堧也自古莫不有丧兮繄独使百世有余叹也盍背城而守战兮万一幸气力之犹存也惟国君之死社稷兮何逐逐极地而穷天也胡群公之忠耿耿以蹇蹇兮不能济主于艰难也岂大运之既去而莫留兮人胜天而则然也彼胡元之诚夷兮昧此三恪而舍旃存宋祀于之一九也宜国祚之不昌兮嘻猗哉繄我明之表大忠而显慈元也揭日月而中天兮扶纲常于既颠学心问无相寺诗云无相中间真相在默识处正在此否曰有无之间亥子之半最可玩学心曰虚明神妙生生不穷其在兹乎曰然此吾儒与释异处湛子约言卷之五天地第九记曰人者天地之心人如何谓天地之心人与天地同一气人之一唿一吸与天地之气相通为一气便见是天地人合一处气之精灵中正处即心天地无心人即其心诸生切己思省精神命脉皆在于此豁然有悟便是自悟尔本心即自得尔天理即便如此存存不舍终日干干涵养将去久则有诸己是便谓之信由是充实到了圣人还是这元初天地人同然之心夫人与天地同心同体参赞位育与天地配而乃自暴自弃岂不可哀哉人心本来之体与天地万物一也故知心之本体则知天地万物矣知天地万物则知心之本体矣知心之本体则知弘矣古之学者所以学为人也学为人也者学为圣而至于天也天者人之所以性也尽人则尽性尽性则至命故学而为人则圣与天不能外矣夫尧舜之道孝弟而已孝弟之道在一念之诚扩而充之而已是故能扩而充之者大孝也不能扩充之者小孝也小孝者孝之疏节也何谓大孝夫孝始于立身中于事亲终于事君事父孝故事天明事母孝故事地察天地明察神明彰矣孝弟之至通于神明光于四海是之谓大孝有恒士之末品也今亦无之此圣人所以叹也自有恒而视圣人相去远矣欲学者进有恒而为善人进善人而为君子进君子而为圣人不可自画自弃也噫世之以有恒而自圣者则有之矣夫适道者不贰其途虽万里可至焉中道而贰之则虽十里其能至之哉阳明公乃振古豪杰之欲为圣人者昔有寐而寱语者唿之寤则不语复寐复寱语于是矫令不寐而长惺乃不复寱语故在知觉而已矣曰请问其故曰今夫知语之为显而不知默之有显也岂徒语默为然知进之为进而不知退之有进也岂徒进退为然知益之为益而不知损之有益也知亢乎其举者之能胜而不知全放下者之有得也皆寱之类也是故学常知而已矣知亡而后迁于物物迁而流流而不知止天理灭矣曰然则知而已何择乎禅曰空知禅也知语默知进知退知损知益通乎语默进退损益而知不失其道可以入圣矣是故物至而知知故知止知止则不流不流而后澄定澄定而后能察见天理察见天理而后能存存学至存存焉至矣曰然则知焉耳矣果无事于学问思辨笃行也乎曰奚为其然也然则奚于禅矣学问思辨开其知也笃行恒其知也知也者天理也故学至常知天理焉尽矣诗可以兴兴也者动也以志动志其志同也故可以动神人可以动天地可以动鸟兽志之动用大矣哉子与何柏斋论存心应事之要必专于是而不滞于是柏斋曰专于是则吾既知之矣又谓不滞于是则吾不知也子曰岂不闻无在无不在之说乎一于不在则离事以为心是之谓虚一于在则以心而滞于事是之谓迹无在无不在则本体澄然神明乎应酬之间是为心事合一斯理也乃精一一贯之道也心迹判而道之不明也久矣吕刑曰惟克天德自作元命夫天德者天之德也天之德也者天之所为也无有作好无有作恶天之所好者好之天之所恶者恶之天之所生者生之天之所杀者杀之天之所为也为天之所为者天理也天德也是之谓自作元命元命作自我我即天矣陆浩斋问养浩之说曰心无一物则浩无一物不体则浩是故知无物与无物不体者可与语性矣可与语性斯可与知学矣可与知学斯可与广大流行矣夫惟无物也是以大生焉惟无物不体也是以广生焉惟无物而无物不体也是以流行生焉是故至广配地至大配天流行配造化至大配天其盛德乎至广配地其大业乎流行配造化其悠久不息乎生盛德者存乎仁成大业者存乎义运不息者存乎诚合是三者存乎神君子体诸天地侔诸造化以成德业于无疆存神至矣或曰儒释之惺惺有别乎曰有释谓惺惺者心故知心而不知性儒谓惺惺者性故通乎心性而知曰何谓知心不知性曰惺惺者心也虚灵知觉之谓也性也者心之生理其浑然至善者也释者以心为性故以知觉运动谓之性曰何征其曰蠢动含灵无非佛性是也何谓通乎心性而知曰儒者尽心而知性故以天理中正谓之性曰何征曰中庸曰聪明睿知达天德天德者天理也程子曰心如谷种仁则其生性是也释者外理外事以为心故主翁虽惺惺而至于灭伦伤化儒者合心事民物以为性故其惺也觉于天理以先知觉后知以先觉觉后觉尽其性以尽人物之性是故君子之学知其所以惺惺者则几矣昔者孔门之教求仁而已孟子则曰仁人之心也明道则曰仁者浑然与天地万物为一体而仁之道益明孔门之学敬而已矣孟子则曰必有事焉而勿正心勿忘勿助长明道则曰无丝毫人力曰主一之谓敬无丝毫乃主一也而敬之学益明学无难易要在察见天理知天之所为如是涵养变化气质以至光大耳昔与贤契语者殊非悬空杜撰以相罔也若于夫子川上之叹子思鸢鱼之说及易大人者与天地合其德与日月合其明与四时合其序与鬼神合其吉凶先天而天弗违后天而奉天时等处见之若非一理同体何以云然故见此者谓之见易知此者谓之知道是皆发见于日用事物之间流行不息百姓日用不知要在学者察识之耳此吾所谓察见天理之说也涵养此知识要在主敬无间动静学者之病全在三截两截不成片段静坐时自静坐读书时又自读书应酬时又自应酬如人身血气不通安得长进元来只是敬上理会未透故未有得力处又或以内外而离之吾人功要只于执事敬用功自独处以至读书应酬无非此意一以贯之内外上下莫非此理更有何事吾儒开物应务之学异于佛老者此也礼定体易时变大段则然然礼之定体所以应变而易之随时乃所以从道之正是亦未常不同也善学必动静一于敬敬立而动静混矣此合内外之道也心存则有主有主则物不入不入则血气矜忿窒碍之病皆不为之害矣大抵至紧要处在执事敬一语若能于此得力如树根着土则风雨雷霆莫非发生此心有主则书册山水酬酢皆吾致力涵养之地而血气矜忿窒碍久将自消融矣孔门之学惟有执事敬最是切要彻上彻下一了百了致知涵养此其地也所谓致知涵养者察见天理而存之也非二事也学不在多言顾力行如何耳张子言有教动有法瞬有养息有存昼有为宵有得最切于力行无走作处明道存久自明何待穷索最简切但须知所存者何事乃有实地首言得此意以诚敬存之知而存也又言存久自明存而知也知行交进所知所存皆是一物其终又云体之而乐亦不患不能守大段要见得这头脑亲切存之自不费力耳夫道无内外内外一道也心无动静动静一心也故知动静之皆心则内外一内外一又何往而非道合内外混动静则澄然无事无事而后能止故易曰艮其背不获其身行其庭不见其人止之道也夫不获其身必有获也行其庭不见其人必有见也言有主也夫然后能止故曰知止而后有定夫苟至于有定则动亦定静亦定而内外忘矣故传曰外物不接内欲不萌言止之道也夫物也者邪也欲也者情之流也接也者交也物交物也夫人之有心莫不有知觉既有知觉不能不动而为情外物触其情而交焉则不能不流流而不息莫知所止不能反躬天理灭矣故不接也者勿视听言动之谓也人之有形不能无视听言动也在勿之而已故终日应酬而吾有主焉故曰不接非置身心于无物之地而后能静定也夫苦热而求凉者则有时而热矣病渴而思沃者则有时而渴矣恶动而求静者则有时而动矣何者动系于念不系于事也知此斯可以语性矣故曰性之德也合内外之道也是故与其习静以养动不若慎动以养静慎动以养静不若动静之皆忘时动时静察见天理而存养之也此仆之所得于程子而以自力者也夫学无难易惟在实立心实体认如识宝之人见宝必欲得之见之真则好之笃好之笃则为之力未有为之力而不得者也夫至宝在千仞之冈千寻之渊高深莫测苟有好焉则人有得之者矣况此道平铺地上我固有之我自求之焉有不得者乎夫圣人之学易简而已中庸之教其要在谨独大学之教其要在格物谨独格物其实一也格物者至其理也至其理者非声音笑貌之为也学问思辨笃行所以至之也是谓以身至之也古人所谓穷理者如是也近而身心远而天下暂而一日久而一世只是格物一事而已格物云者体认天理而存之也是天理至简至易者也昧者舍其易简而求之烦难而欲至于道远矣学者下手须要会自然工夫不须疑其为圣人熟后事若寻别个路头则终枉了一生也先儒多未说至此苦夜来枕上偶思及诸君远来馆此非不恳切但要得其道尔如得其道而学焉不用丝毫人力也勿忘勿助之间随处体认天理是也若以骤难得此可请且从默坐澄心上体认渐渐熟后可至随处体认天理也这时节动静合一无所不可矣诸君其量力为之行乎富贵贫贱夷狄患难行也者存之之谓也言存道也存道则不愿外矣愿外远人也得者得自我也我非外也道无往而不在随处体认天理也子奠白沙先生曰先生独得不传之奥以传后人扩前圣之未发起历代之沉沦至无而动至近而神因圣学以明无欲之敬举鸢鱼以示本虚之仁卓有见乎神化初不离乎人伦即一事一物之末悟无声无臭之根于勿忘勿助之间而见参前倚衡之全握无为之机而性成久大之业启自然之学而德有日新之源无疑所行行所无事沛乎如行云流水就之如和气阳春至其所谓不可传者终不可以言而陈盖必有潜诸心有践诸身窥其奥而探其渊夫然后信先生所立不远而倬所学不杂而纯也体认天理终日干干便是学易一部只说圣人以此洗心退藏于密圣人以此斋戒以神明其德夫更有何事心中正时天理自见难见者在于心中工夫未中正也谓只这些虚灵意思平铺着在恐便有以心为天理之患以知觉为性之病不可不仔细察释氏以心知觉为性故云蠢动含灵无非佛性而不知心之生理乃性也平铺二字无病吾示学诗正说读书一事可玩此事最难亦最紧要此事通了事事皆通若此事不通则事事皆窒碍吾于此务要人打通此关方有入头心事合一也诗云方其未读时天君自俨如及至对书册万象涵太虚是谓以我观勿以此丧志以镜照物妍媸自见譬如以太虚涵万象若一一着在是在物安得明又安得言心声也与心相通最易躁妄难禁者莫过于言君子终日干干虽无往非诚而此尤为紧关才妄言时心已不诚才有谨言之心即是诚也认得本体便知习心习心去而本体完全矣故煎销习心便是体认天理功夫到见得天理时习心便退听如煎销铅铜便是炼金然必就炉锤乃得炼之之功今之外事以求静者如置金于密室不就炉锤虽千万年也只依旧是顽杂的金在心为理处物为义理乃是浑然一点至公的心义便是灿然一点制宜的心只是一心但有体用耳非谓看到无我处才见得天地万物一体之义及见得天地万物一体才能无我也人所以有我者只在一己躯壳上起念若见一体之义又何有我乎如此体认便是至其理至者造诣之谓也若常常如此存存不息便是恒之之功更有何道伊川见人静坐便叹其善学然此不是常理日往月来一寒一暑都是自然常理流行岂分动静难易若不察见天理随他入关入定三年九年与天理何干若见得天理则耕田凿井百官万务金革百万之众也只是自然天理流行何等自然才体认便是心存心存便见天理不若心存得其中正时便见天理也如此是体认工夫犹更直截当敬直时义极于敬当义方时敬行乎义原非二物天理只是自家体认说便不济事然天理亦从何处说得可说者路头耳若连路头也不说便如何去体认其全不说者恐是未曾加体认工夫如未曾行上路的人更无疑问也知之未真故弗能为非力之不足也若全身精神命脉皆在于是造次必于是颠沛必于是则见岂有不真力岂有不足岂有弗能为之理哉所云气机之运恐未是天理天理何形只廓然大公便是圣人之学皆是心学所谓心者非偏指腔子里方寸内与事为对者也无事而非心也尧舜允执厥中非独以事言乃心事合一允执云吻合于心与心为一非执之于外也若能于事物上察见自然天理平时涵养由中而出即由仁义行之学若平时无存养功夫只到事来面前才思寻讨道理即是行仁义必信必果之学即是义外即是义袭而取之者也诚伪王伯之分在于此在人为不睹不闻在天为无声无臭其实一也这个不睹不闻之实体程子所谓亦无有处有亦无无处无乃心之本体自然见前何容想象谓体认天理者亦非想象想象亦是安排心中无事天理自见君子事君固当随事谏正然使明道言之必圆转和平自能入人足以感动人主之心此事系乎盛德所致不可强为所言心外无事心外无物心外无理三句无病又云一念事亲事君即为物非若后儒指天下之物为物则又似以万物在心之外是心之外有物矣不若大其心包天地万物而与之一体则夫一念之发以至天下之物无不在内而以其浑沦则理在天地万物以其散殊则理在事亲事君之间即心而事物在即事而理在乃为完全也知言养气是孟子之学紧要处程子曰知言即是知道最好由是言之知言是知所有养气是养所有知言非谓能观人乃为学之事也德性第十德者我之德性也非得之前言往行也因前言往行以开发乎我以培灌乎我如种树然必根于心乃可故吾尝谓根立而不灌焉者死矣根不立而灌焉者死矣先生尝曰德者吾所得于天之理朱子谓行道而有得于心似未然知是体察以知此仁是纯心以存此勇是果确而不息乎此学者只体认天理三者皆在其中心不落于空虚事不流于用智君相须是咸有一德方可济天下之事程明道先生真王佐才也真有王道手段观其风动处便不同所言治天下之正风俗得贤才为本一疏便是王道规模吾所谓天理者体认于心即心学也有事无事原是此心无事时万物一体有事时物各付物皆是天理充塞流行其实无一事鸢飞鱼跃与参前倚衡同一活泼泼地皆察见天理功夫识得此意而涵养之则日进日新矣应接磨不过者即亲师友简编时亦必有走作而不自知也此皆是一套事能则皆能克己复礼不是二事然所谓克己者非谓半上半下也去之尽乃谓之克己也己私才尽天理立复若其不继又复如初惟随处体认天理最紧要能如是则克复其中矣心熟后虽终日应酬万变朝廷百官万务金革百万之众造次颠沛而吾心之本体澄然无一物即觉即存便是知行兼进之功自求自得自信自乐何与他人置鉴于暗可以照明物在明而不在暗也故感在物而不在鉴诗曰潜虽伏矣亦孔之昭君子可以知感应之理也惟不于心事合一持养则心事不能洒然而物来顺应则每事拟议商量憧憧愦愦便是意必固我史过云考中度衷中也故中心为忠最可玩味中心则实矣所谓随处体认天理者随未发已发随动随静盖动静亦皆心之本体体用一原故也如彼明镜然其明莹光照者其本体也其照物与不照物任物之去来而本体自若心之本体其于已发未发或动或静亦若是而已矣若谓静未发为本体而外已发而动以为言恐亦有岐而二之之弊也知觉是心必有所知觉之理乃为真知感是一念初萌应是去处他感阳而应阴意身心感应国家天下事而理义出焉故谓之物狂者有志崇而无礼卑狷者有礼卑而无智崇孔子思得狂狷盖欲因其一偏之善抑扬进退之狂狷交用则智崇礼卑天地合德便是中行可践迹而入圣人之室矣本体自然合道成圣天德王道备矣孔孟之后自明道之外谁能到此于此着力则虽病而心不为之累即是进步处全放下即是着力工夫流行充塞固有是理然其要只在戒惧慎独之功真切积久乃实见得乃实有之于己否则徒说他人宝藏见他人财之类耳天地间充塞流行干尔何事干知太始主在念头上坤作成物主在寔践上通贯一段功夫乃为佳耳此体干涉最大若察见而涵养之以有诸己则宇宙与我通一无二宇宙在我而宇宙之化即吾之化天地万物位育亦是原来本体无所加益矣何等快活圣人之学全在几上好恶者此心发动之端乃所谓几也故孟子欲人于四端上扩充大善大恶莫不于此分路头好恶不作者天理之本体好好恶恶者天理流行之大用调习此心熟后酬应万变吾心实无一事矣人但能于此心勿忘勿助时喜怒岂有失处喜怒有失乃此心忘助不存时错了圣人岂无体认但天机熟故自然耳中庸聪明睿知达天德便是圣人体认见其参前倚衡卓尔跃如此是自然真见都于勿忘勿助之间见得或不善体认则多着于想象此心时时常明照如悬明镜物无不照不待临时才去照管他如此则又多一照管矣佛氏有直指本心见性成佛知觉乃人心之灵明处而便以此为性则不可恶如盗贼皆有知觉故谓知之正当处为精明不昧为天理则可谓知为精明不昧为天理则不可差之毫厘谬以千里吾但见前辈未曾说破及此理有缺则生人之道未备处有意即随笔而书无意即止亦必如明道作字时甚敬功夫不离本体也当明莹清虚时这一点大公之心便是天理若明莹清虚而一无所见恐又向别路去了静时念头纷起由于思之未真动时似乎无累由于心之随物吾子以此反观内省是矣学者只是终日干干体认自家本来天理则人欲自消人欲皆于心有懈怠时生懈怠便是欲胜理之机也此乐是乐于天理则不是得此天理则自乐不离于物而不滞于物节度是自然之节度是自然之工夫便可合自然之本体可合天然自有人欲强为之者不足以合天不足以合道矣天理无间动静理无二故也动静合一此是中道中道而立能者从之然此在学者自家审己量力若于动静未得力且先兼静坐涵养俟力渐大后应接亦可应接时被引则恐未应时亦未停当惟知止乃有定有定则动静皆定矣终日终日勿忘勿助一了百了临时下手灭东生西憧憧往来朋从尔思辗转缠障不惟不得力而又害之理一分殊本是一体分殊即在理一之中勿忘勿助思不出位如明鉴止水万象毕照是善思也天下何思何虑吾儒与释无累同而本体异惟息字最可玩息者止也生也不止则不生未睹自然之本体即不知自然之工夫便不是圣贤中正之路更学何事惟其同体是以感应尧舜之圣犹兢兢业业无可脱驾处可欲之善纯亦不己至诚无息心病于怠惰故须一提省提省不可常用常用则憧憧朋从之私起矣一提省后须放下礼乐由心生者也生理亡则礼乐亡矣人徒以神之幽不如人之明也而不知神之知也幽不如人之明也而不知神之知也幽而远人之知也明而近是故知神明之知远聪明正直而不可欺如祖考百神之在则一物不交一念不生而诚敬全矣君臣朋友其义同也尽分而言分尽而止无取必也有取必之心则过矣疏与辱自取焉耳又曰友道尽而后则止不止则辱矣友道未尽而未可止止斯亏矣文章其显者也性天道其隐者也性道体也浑然于文章之中者也文章用也粲然于性道之外者也体用同原隐显同本非夫见大者其孰能与于此可怒在物而己无与焉故不迁不善则知不远而复过于心不过于事故不贰皆于几而致力焉其干知太始学之至乎道无精粗理无大小自正心修身以至于物理之微自洒扫应对以至于精义入神皆一贯也圣人之志老安少怀朋友信之也尽乎天下矣与天地同大与四时同流其为气配义与道配者合一之谓也非以此合彼为有助之谓也言有助则二也其浩然者即气即道义也非道非义何以浩然而不浩然何有道义故曰无是馁也道义者气之中正者也气之不中不正则索然而馁集义所生可以见理气之合一也人者天地之心而气者天地之气充也者非但体之充也充之而天地塞焉也直者正者中也中正者勿忘勿助之谓也气自浩然直养之而已无害之而已也非有所加之也谓诐淫邪遁而知其蔽陷离穷知人乎自知乎曰自知也孟子之学知言养气知行并进乎道者也何遽而及于知人乎知人者成德事也非初学者之事也知言者先知之也先知之必明于心而见夫所谓道焉夫然后养气之功有所措而力行之矣诐者陂也其辞陂者知其能蔽乎我之本心也淫者放也其辞淫者知其能陷溺乎我之本心也邪者僻也其辞邪者知其能离叛乎我之本心也遁者逃也其辞遁者知其能穷困乎我之本心也四者备则外邪不入而本心之良知日明天理见矣子程子曰孟子知言乃知道也得之矣箪食小而道非小也天下大而在道非大也圣贤之心虚而已矣小虚则小贤大虚则大贤至虚者圣也是故圣人之学虚而已矣虚者仁之原而德之聚也仁政者致道之具所以达其心之蕴以行于天下者致中和之规矩六律也致其礼乐之道而天地塞焉者也是故天地好生之心得日月继其明以暴之得雨露以继润之得风雷以继鼓动之而生生化化于无穷矣君子之道无可无不可而于可不可之中有时焉时也者道之大也固所愿不必不行也不敢请不必于行也圣贤之心不必行不必不行时焉而已矣心体无怨尤怨尤者情之流也反其情以正其性圣人之心学也仁之实义之实智之实礼之实乐之实实一而名五焉者也自其爱根乎此者谓之仁自其敬根乎此者谓之义自其知本乎此者谓之智自其序本乎此者谓之礼自其和本乎此者谓之乐故曰孝弟百善之本也得志行乎中国若合符节符节以言其验用也揆以言其度体也然则心一而已矣道一而已矣仲尼不为已甚不违乎天则也人之性分天地之中所谓天之则也圣人尽性者也易曰范围天地而不过其惟圣人乎君子深造之以道道也者路也勿忘勿助必有事焉中正之路也得其路而造者或寡矣造之不深深造而不以中正之路不自得也自得也者自然得自我也左右逢原即本本即道也一念正时天理也君子所以为君子也一念邪时逆天理也小人之所以为小人也仁义根于心畅于四肢发于事业由中生者由仁义行之学也徒以仁义为美而效法之言必信行必果由外袭者行仁义之学也故知内外之辨则知君子小人之归矣恶旨酒去人欲也好善言存天理也大禹大圣也何以于好恶言之好恶也者性情也性情也者心也此大禹所传于尧舜之心学也文王视民如伤如伤己也人己一体者也书曰痌瘝乃身视人犹己之心也望道而未之见如未见也道体无穷者也如伤未见文王之心学也故也者其已然者也其迹也利也者其自然者也其理也知其已然之迹而不知其所以然者乃其自然之理是知其一而不知其二者也何足以论天下之性也何居曰今人乍见孺子将入井皆有憷惕恻隐之心遂皆嘐嘐然曰性善性善是但知其故而已而不知其故之故乃顺利而出于自然者也非纳交要誉恶其声而然也是自然之理也自然者天之理也是所谓利之本也故论性验之以其故本之以其利夫然后可以尽天下之性言其故而不本其利非善言性者也苟求其故千岁之日至可坐而致不知圣人制历本乎天运之自然而徒求其已然之迹是所谓则故而已之类也圣人之学存心焉尽之矣以仁存心以礼存心岂有二乎岂有迹乎其理一也存之而爱心生焉仁也存之而敬心生焉礼也故心一也在仁为仁在礼为礼非有二也发而后仁礼之迹可见也禹稷颜子易地则皆然地其位也位其时也随时变化而不居道也易地皆然以其心之同而知其事之同也因体而知其用也体一而用两两在故不测不测之谓神书曰合止祝敔是始终以木音也其次则纪纲以鼓是革音也而云金石始终之者何也祝敔以木者一奏始终之纪纲也鼓以革者一句始终之纪纲也金石之声之振之者一字始终之纪纲以与丝竹匏土众音同作而先后之者也孔子何以有三仕也其义一也知三仕之义一然后知三去之义同也夫圣贤之辞受进退义而已矣亦何心哉本心也者其初心也死而不受唿蹴之食此其羞恶之初心也此一心也今为宫室妻妾所识穷乏而受无礼义之万钟此又一心也非其初心之本然也是故君子之心莫善于其初莫不善于失其初夫仁亦在乎熟之而已也熟之者熟之也熟之者力也而至于无所容力焉熟之至也勿忘勿助浑而化醇熟之之方而无所容其力也道一而其教五同理而异方也方者因人变化如彼医者因病而加药也高明广大心之本体也敬以去其蔽之者则心体全尽而天理见矣性也者心之生理与天一者也是故尽心即知性知性即知天皆知之之事也其存心养性事天者即此心此性此天也无别心别性别天也或蔽则失或开则存心之客感也敬以继其所尽之心而不息焉则心体常在而天理存矣存天之理者敬天之至者也是故存心即养性养性即事天也皆行之之事也何居天人无二理知行无二心也程子曰学贵知所有养所有此之谓也或曰尽心知性知天圣人之事也存心养性事天贤人之事也然乎曰信斯言也是圣人有知而无行贤人有行而无知也其可乎夭寿不贰修身以俟之者修身即上知行并进之功所谓尽心知性存心养性者也夫如是知天之至事天之至天理之出于天者在我而天之命由我而立矣命也者天道之中正者也天命之性本无间于人人自不立焉耳天地之间阴阳迭运寒暑推迁而四时成者时为之也天地有不得已焉者也汤武革命人心归之天命归之者亦时为之也圣人亦有不得已焉者也天地圣人亦何容心哉闻之曰未济则未穷也未穷则有生生之义是故六十四卦以终焉其深矣乎五霸当作夜矣若非天理即属阴矣故三王没万古如长夜人若一有伯心即是阴险小人即不可以入皇帝三王之道五伯不可与三王并列此邵子之误也万物皆备于我物我同体也君臣父子夫妇长幼朋友同体也同体故义亲义亲故道生也书曰百姓不亲大学曰在亲民亲也者同体之义也耻者进德之基希贤希圣之本也韩魏之家自视欿然识量之大也识量之大者见大者也见大也者见道也道大而物小物有尽而道无尽道无穷而物有穷是故见无穷之体则极天下之贵有四海之富建尧舜之事业如浮云之过太虚耳而况于韩魏之家者乎霸者之民驩虞如者喜之状也喜之也者必有喜之者也王者之民皞皞如者无喜无怒之状也无喜无怒也者必有无所喜怒之者也观其有所喜之者而霸政之有心可知也观其无所喜怒之者而王政之无心可知也观其有心无心而其诚伪纯杂可知也过化存神也化则不留神则无迹天德也上下与天地同流生杀变化如天之无所不覆如地之无所不载不见而章不动而变无为而成王道也天德者王道之本甘泉先生续编大全卷之三十门人洪垣校订湛子约言下湛子约言卷之六亲亲第十一亲亲为仁敬长为义仁义之本心也然而有爱其亲而杀人之亲者矣何讵以为仁有敬其兄而杀人之兄者矣何讵以为义是故道在达之天下而已也即其本心真心之良扩而充之也扩充之也者学问思辨笃行之谓也世之儒徒以良知良能为成性达之为无功误矣君子之志于道不成章不达学必积满而后发也犹水之积满而后行也是故有有诸己之信而后达乎充实之美有充实之美而后达乎光辉之大有光辉之大而后达乎化之之圣其所由来者渐也一念存时正也正则公公则善也一念忘时邪也邪则私私则利也利善之间一念邪正之萌而已中不可执执则滞也滞于一偏而非道之中也中也者时也时者权也权者时之义道之正也皋陶但知有法士之道然也舜但知有父子之道然也是故皋陶大舜同道而易地则皆然形色天性也形色具于体者形而下者也性具于心者形而上者也形而上下者其形一也手足者形也容貌者色也手之恭足之重貌之温性也形也者气也性也者理也诗曰有物必有则夫然后知理气之合一也圣人尽性尽性然后可以尽形性尽于内而手足容貌之温恭尽于外故其所以尽之者一也天地之大德生而已也故其生人也凡存乎人之身者皆生意也何谓人之生意也恻隐之心凡存乎人之身者人之生意也程子曰满腔子是恻隐之心是也合而言之则仁与人之名泯而道之名见矣合也者以人与仁本自合一于身也人身即仁仁未尝离乎人也何合之云以离者而言合也仁存于人性复于己蕴于中而发于外全其体而应于用率其性而达于道亲亲仁民而爱物道之谓也道非他也即人之仁之心而自达之于事也君子上交不谄下交不渎不渎不谄故上下无所与交时之否也上下交则为泰矣其泰其否时也圣人之道无所与于否泰也士憎兹多口多口生于不同也愠于群小忧心悄悄爱其何以未孚于人此孔子之心也茅塞子之心者外物来蔽之故塞也故一念之不善时即蔽也一念之存时即通也然则通塞非由物也由己也往者不追来者不拒圣贤之心无将迎也圣远言湮后世有乡原者世且以圣人目之矣又孰知其不能逃孔孟之诛乎见而知之见于同时也闻而知之闻于异代也见之闻之虽异及其知之一也一者何也天理也知之也者自知自性性者天理也我固有之也非借之于尧舜汤文也闻见乎尧舜之道汤文之道而开发之也何也前乎千百世之既往后乎千百世之将来远之于四海近之于一堂同此心同此理也孔子之心即太公宜生之心太公宜生之心即文王之心文王之心即尹朱之心尹朱之心即成汤之心成汤之心即禹皋陶之心禹皋陶之心即尧舜之心尧舜之心即天地之心宇宙之内非有二心也非有二理也之也无适无莫之谓也无意必固我之私高明广大廓然与天地相似矣终日也者终身之象也往者进退动息之象也进退动息终日终身存存于是则行行于是随处以体夫天之理也建国亲侯天子比侯侯比于民通天下之人物为一身痛痒相关如水地之不可以相离比之用广矣大矣天地之生万物春以生之秋以杀之所以全爱也圣人之治万民仁以育之义以正之所以全德也顺德也者人之所得根于其心天然自有之理与心俱生者也根于心故其生色也睟于面盎于背畅于四肢发于事业充实而光辉顺之至也皆根之深为之也若夫记问义袭之学不本于心犹无根之木其能高大矣乎顺事也者顺德也故能下顺乎贤上顺乎君尽大臣之道也夫人之善根于心有警而后发于外无所警则昏昏者心之所由死也有所警则惺惺者善之所由生也恐惧动于外善根生于中如草木之萌芽为雷霆之所鼓风雨之所润而生也是善根生死之几缺页大事也其所以感乎吾心以感乎天下之人之心物莫大焉者也议之绥之人心之感乃哀矜之发也天下之物其感应亦若是耳虞之敬戒无虞周之制治未乱既济矣圣人则曰天下之大容或有未济者乎容或有未济之几藏于既济之时者乎必思之思之思之而善心生矣善心生而善治出矣思其患而豫为之防保既济之道长治久安之要术也师贵壮不贵老三年则老矣有高宗之齐圣仁勇以结之虽三年乃久也非老也无高宗之齐圣仁勇以结之则壮锐之气渐消月异而岁不同况三年乎其衰惫也宜矣节也者消长变化之机也知变化之机则知未济之极必有当变济其未济以济时艰夫人君之治天下不贵乎一己之聪明才能也以天下之聪明才能为聪明才能则天下之聪明才能皆其聪明才能也以天下之聪明才能行己之志则其利之所及博矣其大有之元亨乎圣人天地之功用时焉而已矣或云正或云时何也时即正也其道一而已矣天地万物一气也圣人与万民一心也此其情也此感彼应心气之相动盖有不得已焉者矣故欲知夫大道者于感应之间焉尽之矣其义也深乎知至至之何谓可与几也几也者心之始动者也德是也知终终之何谓可与存义也义也者事之已着者也业是也所至所终天理也德业也者天理是也至之至此者也终之终此者也何以谓知至知终也始终一知也一以贯之知通乎行也何以为行事也所谓必有事焉者也何以为事也天理也终日干干为此而已矣干干者行之不息勿忘勿助也忘助皆息也不息也者不息乎此而已矣行与时偕无时不行无终食之间违仁造次必于是颠沛必于是先天者几也其未形者也后天者事也其已形者也德明序与吉凶之合先天而奉天故弗违也理一而已也何以为理一也其气一而已也宇宙内之气即吾之气也大人者大德之人与日月合其明者也唯大人为能观两离之明继续不息缉熙于光明而四方之物大小远近无一不照鼓缶之歌大耋之嗟惟其人之自处何如耳死生之际幽明之故非夫明天下之大道者其孰能知之晦也者隐也藏也藏明于内也明不在外则在内内明而外晦古之明王冕旒蔽目而天下之形莫逃焉黈纩塞耳而天下之声莫隐焉天聪明之至者也若夫尽其聪明则有时而遗人必有巧避之计其可以为全明矣乎知雷风相随亘古不变之象而自立于大中至正之矩为可久不变之道时变而所恒不变也何也刚柔之上下阴阳之升降日月之代明寒暑之往来极古今之变而不能易其常也不知者以经权常变二之以为对岂知道者哉阴阳得中者天之则也刚柔得中者地之则也正家之道由心身出者也由内出者也故以拟之于风火君子以言有物而行有恒言行由心生者也犹风自火出者也故言不徒言言有物行不徒行行有恒物也者心之天理也恒也者心之常理也君子之言行所由动天地而况于家人乎是故心正则言行正言行正则家正正家人之道由于内圣人之训精矣内外第十二正其内外之礼正其长幼之序正其尊卑之等正其男女之别斩然而不可犯正家之始也志未变也者天下之事莫善于初志也者心也初心良心刚正之心也习而远焉则变矣变则虽有严刑峻法而莫能使之反其初心故初闲而善则善矣故曰禁于未发之谓豫闲于未变之谓也父父子子兄兄弟弟夫夫妇妇各得其正位而无逆以能保其家是能富其家者也家以正而为富者也人处蹇难必有所警发有所警发必觉觉则道心生矣动心忍性曾益其所不能反身修德之谓也四爻由隐僻之道深入其君故云入于左腹入腹谓其交深也交之深故得其心凡奸邪之见信于君皆由有以夺其心也愚谓为人君者至于其心为人所夺而获之亦可哀矣能益天下者得志行于天下也得其志斯得天下之志矣若肯切己用功惟日不足何暇点检他人邪夫孝也者教也所以教孝焉者也教孝焉者将教之为人者之道将教之为人子者之道焉也天地生之父母生之尽人为大人之道尽性为大不能复性者不可以为人不能尽人者不可以为子弗人者不仁弗子者不孝是故教者将教之为人君臣者之道焉将教之为人父子者之道焉将教之为人长幼者之道焉将教人为人朋友者之道焉也夫然后谓之尽人夫然后谓之尽性是故惟仁人为能享帝惟孝子为能享亲夫事亲享啼之道大矣而本于孝可不重乎忠与孝异用而同体交相致而相成者也夫忠由孝生者也是故孝可移忠矣孝由忠成者也是故不忠非孝矣故君取乎尊亲取乎亲尊取乎敬亲取乎爱夫为臣子者尊君如天故致尊则敬敬斯忠矣亲亲如地故致亲则爱爱斯孝矣是故忠孝者敬天爱地而致之君亲故尊尊亲亲道之极也忠君者事天之纯也孝亲者事地之备也天地纯备神明斯彰欲习静定志则未见其底宁者正为不曾有真见大学曰知止而后有定知止即是真见也欲知止当随处体认天理天理即所谓止也若见得所谓动亦定静亦定而习静不足言矣若于习静而求定愈见其不定也此乃区区初年身亲经历处非虚言也孔孟以前论学即事即心未尝有静坐之说明道亦言动静皆定至伊川乃倡静坐之说末流鲜不入禅者请于动静两忘体认天理乃定定久则诚即气即道易曰形而上者谓之道形而下者谓之器同一形字与道为体者也更不须说所以然处令人无处寻讨也故孔子川上之叹曰逝者如斯夫不舍昼夜即指水是道多少直截不费词说令人易见见此则宇宙内开眼便见道体之流行更不须寻个所以然也中心为忠实心为信心中故实也义无定在时之与比故徙也迁迁而不居也忠信者心也徙义者事也心事合一忠信以根之精义以滋之是以日新日新之谓盛德子以格物意心身皆至何居曰夫人之接物也意心身精神具在矣是心身之功尽于格物矣曰理于未接物之时可以预格之乎曰有之可欲之善而已廓然太公而已然接物而后义生义生而后格致有所措焉理无定体随感而应耳故随家国天下之事物而感通之其理始着故意心身皆于家国天下之物理随处体认而至之也曰体认属知乎兼行乎曰知行非二也知而弗去行也故体认有体贴之义焉有察识之义焉其知止定静安虑此知行并进乃其功也天道常运而不息人心常活而不滞常活不滞者人心之本体动乎自然者也四十不动者不失其心之本体而能不动乎势利者也是故知常动之体然后能不动乎势利当大任而不惑宫之奇谏百里奚不谏忠者尽其心智者见其几尽心近而见几远也动心忍性增益其所不能性者心之生理也动者警发之也忍也者坚定之也存其心所以养其性故心不警发则或存而或亡性不坚定则或得而或失故警发其心所以坚定其性日明其所未明日坚其所未坚知而行之神也行而不知物也物则不化神妙万物也一不独立二则为文非知道者孰能识之易曰复其见天地之心乎复者一阳生也天地之心不可见也以动而生则可见也夫动而生可以观天地之仁至亲切者也故学易者观其生焉尽之矣儒道亦言虚虚实同体虚中有实实中有虚而独言虚者虚无之说也况以谷言虚则谷有限而虚无穷如天之太虚虚中流行运化无非实理何尝独虚而生生化化不舍昼夜此生意何尝有间其绵绵若存用之不勤有似孟子勿忘勿助之间矣而孟子必有事焉说理而老子说气所谓句句合然而不同看得破许汝具只眼者其知道之言也达者信之而世儒惑焉圣人体天地之道刚柔阴阳惨舒莫非自然遇争则争遇让则让安土敦仁无往而非天理之自然而我无与焉此大中至正之道也观此言一一有为世儒谓老庄明自然非自然矣道以自然为讳惑也甚矣抱一有似儒者主一儒者主一无适之谓也老子有意载魄可谓无适乎连抱一亦不是矣刚柔同体以诎伸之间分刚柔也老子专以柔道非天地阴阳之道矣易曰一阴一阳之谓道何谓乎天一也在五行为五行在五事为五事在八政为八政在五纪为五纪在皇极为皇极在三德为三德在稽疑为稽疑在庶征为庶征在福极为福极是故九畴皆天道也夫自天行而人事而政治而五纪而皇极而三德而稽疑而福极其顺布也而云皇极所以立焉而云皇极所以行焉何居政治即行矣而云立焉何居自天而之人自人而归诸天顺逆数也道体精粗上下无不贯而徒以冲言者非知道也道在我随感而应物物各足而道体无穷也非用之也感应自然之机也道着用便不是挫锐解纷和光同尘皆出有意之私健以决之说以和之决之善也木在地下根入地中根之深也根之深故其生也勃焉顺德也者人之所得根于心天然自有之理与心俱生者也根于心故其生色也晬然见于面盎于背畅于四肢发于事业充实而光辉顺之至也皆根之深为之也若夫记问义袭之学不本于心犹无根之木其能高大矣乎易曰君子见几而作不俟终日见一念之善几则存之见一念之恶几则去之去存皆作也见之真而守之至何俟终日俟终日则不力矣三极之道其致一也致一而性命之理尽矣去圣人之世若此其未远未远则流泽未泯也然而斯道之流行于宇宙有不以时间者矣近圣人之居若此其甚居近则声教相亲也然而斯道之充塞乎天地有不以地间者矣何谓不以时与地间而无有乎尔也宇宙一而已矣天地一而已矣是故道一而已矣记曰若夫豪杰之士虽无文王犹兴以天理之在人心者与天同一也五百岁之下岂无乎尔者乎以言其人伦日用之常故谓之费以言其道体无穷圣人所不能尽故谓之隐分殊而理一也语曰夫子之文章可得而闻也夫子之言性与天道不可得而闻也费隐之谓也体用一原显微无间费则显微皆费隐则体用皆隐也故一也不可两言之也其曰造端夫妇则显微皆造也其曰察乎天地则体用皆察也如曰吾求其费而隐在其中则造夫妇之用察天地之用斯为百姓日用而不知也亦可谓之造与察乎祯祥也妖孽也蓍龟也四体也其前知者欤曰非也四者其已着者也其见也动也众人之所已知者非前知也至诚则不赖于此而能有以感通之也祸福将至善不善必先知之也幽明也前后也一理者也感而通之无间也程子云人有病后而能念杜诗者盖平生未见杜诗者也其病者之心虚静而知之也故康节病革而知诸公之议后事也董五经之知伊川之至也皆无所缘而知也皆是之类也而况至诚者乎若赖四者而后知非先知也非如神也故曰知几其神乎言不倚于物也曰其言前知者何也曰圣人不贵前知也言之以赞至诚之妙之神也曰志气如神也曰疏通知远也其此之谓乎夫礼二而已矣曰曲礼曰仪礼故夫小大举矣先其小后其大礼之序也始乎敬礼之本也子思子曰优优大哉礼仪三百威仪三千夫威仪者其曲礼乎礼仪者其仪礼乎故曰礼一而已孔子曰经礼三百曲礼三千其致一也是故礼一而已夫礼也者体也体也者道也与道为体者也形而下者谓之文形而上者谓之道粗放乎度数之末而精入乎性命之微其体一也故善求道者求诸礼焉思过半矣夫曲礼所以备威仪之细仪礼所以具礼仪之大二礼无余蕴矣余于读礼之后隐居西樵之烟霞洞因究观二礼而窃有感焉进少仪参曲礼为上经而仪礼为下经定冠仪等十六篇为仪礼正传其王制等二十三篇杂论不可以分系而有以相表里发明者为二礼杂传通传盖不传之传也又别小戴郊特牲等五篇与夫大戴公符等四篇为仪礼逸经传庶致存羊之意耳编次既成章为之测名曰二礼经传测以补礼经之残缺若夫窃取之意见乎议二礼何先曰曲礼为先曰曲礼何以先曰曲礼也五礼也书曰天秩有礼自我五礼庸哉曰五礼者何君臣父子夫妇长幼朋友五伦相接敬而已矣后世人文渐开始有冠婚丧祭朝觐聘享乡射之礼生焉以广敬圣人因而制之仪礼是也技与众同非国工也知与众同非国师也是故伯者贱技而贵谋王者贱谋而贵德得其德则谋与技在其中莫非仁义之妙用矣吾所谓仁义非其所谓仁义也彼所谓仁义谓上与民同同生死者之云也吾之所谓仁义者根于心动于几合内外之云也易曰师贞丈人吉能以众正可以王矣问二礼孰纯孰驳曰曲礼大醇而小疵然而吾惑其二三而已耳仪礼极纯而无疵然而仅存其什一而已耳问礼记曰以记为经则杂焉不可也以之为传则或杂焉可也彼春秋三传诬者多矣然而以为传焉无伤也诬疏集注之纯驳也同异也庸何伤精而择之存乎人耳曰曲礼者何曰古必有五伦之礼以行达道其篇今则亡之混而为一譬诸五谷之种也溃其仓而混焉然而五种之实不可混也曲礼之五伦灿然尔噫经之残也故礼记之不可释于仪礼也而言夫五伦者皆曲礼之传也亦有古曲礼亡者之传也诗其承也志其之也人之有心其寂也不能不感于物感于物不能无所之有所之不能不发而为声声有高下不能不成文不能不承而为诗诗也者承其心之所之以成文而为言者也是故燮理乎性情之间以为教者莫深乎诗然则何以学夫诗曰大序明其本矣小序明其迹矣大序者其子夏之徒推夫子之意而为之者乎小序者其史臣之良述作者之指而为之者乎故大序曰国史明乎得失之迹夫有所受之矣是故大序废则学诗者不知其本小序废则学诗者不知其迹迹且不知而况其本乎是故沿流而求其源诵言而得其意会意以畜其德小序之谓矣曰然则小序之为纯也固如是乎曰今夫珠玉非不纯也泥沙混之可以为美乎故去其汉儒之杂之者全其国史之本纪者因迹以讽其言因言而得其意养其性情合乎道义是故可以兴可以观可以群可以怨迩之事父远之事君乐也者乐此者也乐则生矣生则乌可已也乌可已则不知手之舞之足之蹈之是诗之教也是诗之教必于小序乎权舆尔也然则子朱子之辩之多矣子之尊之也至矣有说乎曰有子朱子之辩之者据诗而疑序愚之尊之者则因序而知诗是故明序不可无也据诗而驳序则又何贵乎序矣是故爱礼而存羊领恶而全好使千古几坠仅存之典不至于磨灭以一而废百也奈何欲字驳而章弃之乎而附之以千古之下之臆说乎是故爱宝者必洗其汨矣爱言者必理其淆矣书曰服念五六日至于旬时言为囚求生道也吾之于斯文也反复而思惟之心潜而神会之致曲以求其通厘正以全其义盖为序求是道也孟子云诵其诗读其书诗不可章解句释只可吟咏明道于诗只添一二字吟哦上下以得其性情之正盖得其性情之正养吾性情之正所谓畜也古人多识前言往行止为畜也故吾于诗不加解说只为一正小序小序者古人作诗之意也得此意而吟咏古人之意自见善学诗者也卷耳后妃以文王不在思之而作此诗皆托言也首一章托言女之采卷耳而思君子则不能采而置其筐思之切矣所谓发乎情也二三四章托言己欲乘马升高望君子而山高马病不可登盖妇不出捆不直言之而托马之病亦诗人温柔敦厚之意既不可望则酌酒自慰而不永伤怀归乎正矣所谓止乎礼义也阳明知者行之始行者知之成其说是也大抵知行终始只一理一个功夫本乎德性不涉见闻只是后来学者做得却别所以便着许多见解要知不是知行本体五经之道其致一也曷为其致一也五经皆发于心者也故能以养心今夫天下之物凡得天地之元气以生者皆能以养元气何则元气也者中气也天地之与人物一也凡天地之物之气皆能以养人之气夫饮食之道欲以养气也非徒以查滓实诸其腹尔也故五经之道圣人之心之精也今舍圣人精一之心而惟言语之记诵焉犹之舍天地生物之元气而惟其查滓以实腹其可以养生乎哉或者曰是则然矣然必五经具然后圣人之精可以养心也曰子以谓百物具然后可以养生乎吾闻古有饵物而可以养生者矣而在多乎哉后世之品物必务多焉多则杂杂则气漓气漓则年不能长矣是故昔者伏羲出而画卦其时易始肇而且未备也而何有乎书然而伏羲之道具矣尧舜禹汤文武继作而后书备矣而何有乎诗春秋然而尧舜禹汤文武之道具矣及孔子作而后有诗春秋也而何有乎礼乐然而孔子之道具矣礼乐不全之经也夫数圣人者之道无二也而谓数圣人必待五经备而后可以为圣乎哉盖天地之百物物物同此元气也圣人之五经经经皆言此理也天地无二气圣人无二理是故知天下古今此理之无二可以与言经矣知圣人之经之精以养心可以与治经矣其于道也亦思过半矣学贵纯不贵杂学贵一不贵二纯者一也杂者二也一者善而已矣二者恶以为对者也宋右相清献崔先生备具人理曲有众善曰德曰义曰能曰诚曰智曰节曰勇是故完养天性充而有光非德乎辞受进退以宜以决非义乎镇蜀而人是绥抚广而难乃弭非能乎一言退贼非诚乎宋道曰弛知不可为见几而作非智乎力辞相位厥志不回非节乎七札方殷急流而流而退辞表十三果毅不疑非勇乎族谱之作其起于中古乎宗坏而后谱作谱作而后分明分明而后义生义生而后礼行礼行而后祖尊故人伦正而风俗厚矣问曰子之学也将为乡善人乎将为圣人乎栾生默然曰固将为圣人也明子曰将为圣人也必求化其气质也栾生曰有要乎曰有子欲问学须学树木先之以立根次之以培灌根不立而灌焉者死矣根虽立而不灌焉者死矣是故君子敬以立其本问学以滋其生生则不息不息则不可御不可御则变变则化君子者以此成盛德而生大业孔子曰立则见其参于前也在舆则见其倚于衡也其基之之类乎易曰君子多识前言往行以畜其德其灌之之类乎内外夹持上达天德夫然后优入圣域分田其王政之本乎有田则食足食足则善心生善心生则伦理明伦理明则风俗厚风俗厚则礼乐兴礼乐兴则和气致和气致则天地泰万物若宗法坏而爱敬之教亡教亡然后谱作故夫谱也者宗法之遗意也是故夫谱者蔼然示人以爱矣秩然示人以敬矣故纵而观之自吾身而达之吾考而吾祖而吾曾祖而吾高祖以及于始一脉也能勿敬乎衡而观之自吾身与吾之兄弟与同曾祖始祖之兄弟以及于终一气也能勿爱乎湛子约言卷之七君子第十三君子不重则不威一章言词虽若散涣不一其实只是一段工夫其指只以立重为本重者是内重而见外之轻立重主内而言即此心是也威是威仪学是学问所得的道理譬如种谷无实地则安能苗秀安能发达是不威之类也不但不苗秀发达且将朝生夕瘁安能植立安能不拔是不固之类也不威不固是以不可不求重内之功立重之功忠信耳人之心不实由其不中心若中时何有不实是谓之信时时念念如此是谓之主人能忠信则内重内重则外便威内便固然此个忠信实心实德人人固有不为尧存不为桀亡但人自蔽失耳虽则蔽失此心此理固自常在但当去其害忠信者而忠信自复矣何谓害忠信者外则人损内则己过友益来损则己益过己益过则友益来损而此心此理之存焉者寡矣故戒以毋友不如己者过则勿惮改只是立重一段工夫无许多头绪为己为人章全在为人字上是圣人分别古今学者之心术而示人以立心之始的说话夫古今同此一天地也同此天地则同此人同此性而何有古今学者之别乎盖天地人物无古今而学者自有古今此心此性无古今而为己为人者自有古今圣人之学心学也噼初只看其立心立志何如耳一念所志顷刻之间合下圣愚便别古今便别为己为人便别其终所成亦必如此譬如树艺者树以五谷之种则其萌其穗其实无非五谷之美树以荑稗之种则其萌其穗其实亦无非荑稗之恶自有不可掩者亦有不可易者是故学者之要莫先乎决择于立志之初初志既审如识宝者之爱宝日日亲切日进日亲今日志之明日志之将有欲已之而不能自已虽不期成而自成者矣宋儒程子又为推广此章之义曰古之仕者为人今之仕者为己与此实相表里盖学有为己之实心则己之性尽而能尽人物之性人物之性皆在己性分内事了其仕也自不能以不为人矣学有为人之私心则凡所以损人害物以益己者无不为之其仕也自不能以不为己矣为己为人皆是一为字但其萌于一念邪正之间耳一念之机甚微极而至于古今圣愚得失存亡若天渊之相悬绝岂非大可畏耶良知良能一章血脉都在这良字与达字此达字即他章以其所不忍达之于其所忍之达即乍见孺子入井章扩充之义皆是指出人人这一点初心真心欲人就这一点心扩充之孟子说学皆是如此不但此一章为然惠王招得孟子到来谓此老素有贤名必是能利吾国者故以利国之计为问被孟子窥破他心术浑身病痛都在这利上便一手落他顶门一针曰何必曰利亦有仁义而已矣又覆手报他一针曰亦有仁义而已矣何必曰利盖死中求活如卢医扁鹊能视垣一方人返魂起死的手段也但只如此说了又恐惠王卒难觉悟无入头处孟子又善诱开导得人故又言王若言利则大夫士庶人化之皆争言利若王好仁义则大夫士庶亦化之而争为仁义自不遗后其君父即为君父之利矣何惮而不为之乎虽然此犹为第二义孟子姑就惠王略下言之耳设使当时惠王能继其指再问则将应之曰人只有一个心曷尝有义利两个心来但一念得其正时则为仁义之心一念不得其正时则为功利之心利心生于物我之相形在躯壳上起念头仁义之心生于物我之同体在本体上起念头物我同体痛痒相关焉得不急先君父物我相形则利己害人利害相攻贼无伦焉得不至相夺此又义利得失吉凶之几祸福之门也惠王闻之未必不悟其本心达天德以行王道惜乎其不能问终于危亡而不悟也樊迟所问崇德修慝辨惑便是三个头脑问得支离了但三言皆是切己问难然而未要夫子喜其切己而善之未攻其未要处此仁者知者二者字皆指人言此与易仁者见之谓之仁知者见之谓之知同皆偏言之仁知圣人欲形容仁知之情状功用欲学者深体会之得其情状究其精蕴则仁知全体具于一心而一贯之道在我矣是故一阴一阳之谓道而偏阴偏阳者非道也动静合一之谓神而偏动偏静者非神也乐寿皆得之谓有德而偏乐偏寿者非德也盖仁知难言仁以厚重为体仁之体不可见可见者山是故拟仁之情状于山观乎山则仁之情状可见矣知以流动为体知之体不可见可见者水是故拟知之情状于水观乎水则知之情状可见矣拟诸山水而不足故又言知者动以见知者之乐水以其动也求知于动则知之情状得矣又言仁者静以见仁者之乐山以其静也求仁于静则仁之情状得矣拟诸动静而不足故又言知者乐变动不居不习无不利何乐如之得其乐则知者之功用着矣又言仁者寿与生俱生毙而后已何寿如之得其寿则仁者之功用着矣圣人反复叮咛拟诸形容类其物宜状其性情功用不过欲人察见仁知之体合一体认这个天理会其全体大用耳吾恐尔诸生滞于言语见闻各以性质之偏而求之远矣偏动者求知于水于动于乐而不知其已陷于一偏之动偏静者求仁于山于静于寿而不知已陷于一偏之静此便是仁者见之谓之仁知者见之谓之知与百姓日用不知者同而君子之道鲜矣故今特与诸生说破诸生其各善体认各以仁知体认又合于仁知未分之前体认乃为体认天理之功学之至也明道先生云中庸只无声无臭总括了多少何用一言今只消一敬字便总括了多少天下国家万民万化之事诸生岂不闻笃恭而天下平之理乎只消道修己以敬一句便总括了多少天下国家平治之事诸生又岂不知中庸尽其性则能尽人尽物之性可以赞天地之化育而与天地参乎盖性者天地万物同体者也尽则皆尽人物之性未尽则己性分事尚未尽人物之性天地化育已于尽己性上都了故安人安百姓已于修己以敬上都了若颜曾之徒闻此修己以敬之一言便彻首彻尾都悟了子路不知而少之故复疑问而夫子不得已告之亦在修己以敬之蕴内推出来夫子又见子路屡少之恐鹜于高远故言修己以安百姓尧舜其犹病诸欲其反求诸近知要约也人之生也直此直字最可玩与孟子至大至刚以直之直同与易直方大之直论语三代之所以直道而行之直同试看小儿初生之时饥寒疾痛即啼只爱其亲离其亲则啼更无他慕他念何等是直上直下直遂而不曲故孟子谓大人者不失其赤子之心者也谓不失此直耳诸生有言博约之功者曰若如此说还是将圣贤说话牵搭在自己意思上恐不是原初指以精一为执中功夫则是以博文为约礼功夫则犹有说圣人立教直是万世无弊全体不息今日为学须是有一国非之而不顾天下非之而不顾之心始得若或一面为学一面怕人赞毁几时能彀出脱得此身出来或论岳飞班师事曰第恐违诏后将士解体耳要之社稷为重若能真见得则虽执阃外之义矢心灭贼束身待罪以明其心可也有伊尹之志则可无伊尹之志则篡须是自家心上打量得过始能干得此事两广徭獞中间良善耕种者即与平民无异未可因其出掠概以大征之法施之惟有立巡检土官分界约事为百世之利束约后自有许多可考究处此以夷治夷之道也渭言监国疏颇切直觉山问此事终当如何曰此公言事多就利害处说利害有时不然其说便不行人臣告君还以敷明义理为正故惟大人为能格君心吕仲木每言明道话头亦有高处难尽信得曰此便是仲木信不及处一阴一阳则便是中故谓之道文公乃谓一阴一阳者气也所以一阴一阳者理也便似觉多了然则爻之不中不正者如何曰恶亦不可不谓之性故吉凶悔吝皆易也但以其偏阴偏阳不可谓之中正非易之全体故难以语道比如犬之性牛之性天地间自是有此许多物事然以其偏了谓之天地之全体则不可当时处大同事如何曰以予观之到遣大臣勘处以后便不免有几分迁就无全善之策大段此事全在却永尽杀关厢居民一着干得不是失了许大事体使城中良民疑有屠城之举叛将亦以此言疑良民之心为其守城益坚当时若即究正却永之罪以安城中良民之心谕以利害祸福使知征讨之罪城中岂无知逆顺者守之弥月即良民自能执叛将求受赏则不难破矣只为朝议不一许多浮言便自打动了天下事自有至简至易道理干来不费手段始得然惟大智能知而用之后世以来有志国家事亦只是半截上做起所以与古不似曾子问婚礼既纳币有吉日而婿之父母死已葬使致命女氏曰某之子有父母之丧不得嗣为兄弟女氏许诺而弗敢嫁礼也婿免丧女之父母使人请婿弗取而后嫁之礼也女之父母死婿亦如之莫是古有此礼否曰三年亦易过耳此处终有可疑求善于未可欲之前乃真知所可欲之实勿忘勿助之间正如规矩一般欲为方圆者必于规矩欲见中道者必于勿忘勿助之间千圣千贤皆是此路此路乃中路今之谓不用勿忘勿助而可以见道者乃未知学者又焉得见道伊尹伯夷柳下惠盖不知此路是以知之未至亦未见天地万物一体之意若知勿忘勿助之间便与天地相似无有作好无有作恶斯民也三代之所以直道而行皆是言本体本体原不着些意思在林廷俊问二程见周茂叔后吟风弄月以归象山却谓伊川后来失却此意何如曰伊川所见毕竟与明道不同恐亦不是后来失之学者合下便当以明道为则此则更无初终与愚不肖学患不知头脑无安脚处揣摩人情忆料事变然却是必先觉六言六蔽何以有六莫是随病变化否先生曰子路学未知头脑耳若知头脑则一破百破只是好学郑重执问格物何以至其理觉山曰先生常云只于感应自然时见感寂俱是一理一功夫然寂则难言又曰格物是大头脑必知格物则所致所诚所正所以修齐治平者方有着落不然恐无入头处比老氏之学者亦非不言诚意只为其不知此一着便不知止了与吾儒异今日强暴蜂起民不聊生只是纪纲未立善恶未明言行感应只以初念为准如何曰吾人见在未必即是原来本体初念恐亦未可全据故吾体认天理功夫更不分初终内外直是全体不息故能不远而复有不善未尝不知知之未尝复行只苦说初吾犹以为缓了其几已后不知不觉便入义袭去若说常知常觉吾犹以为少了里边一层连却知觉亦不是宋见阳货皆圣人本体自然流行若是道惟明道白沙先生之微露处先师自然之说初时闻之犹似打量不过盖缘不知本体由来如是予欲无言夫子直是真实语又曰佛老明自然何曾自然自然生理不是可遏塞得认得为己何所不至若不属己则与己不相干君为轻社稷为重社稷为轻民为重孟子当时告齐王行王政及滕公筑薛之问直是此意公天下俱从仁义命脉上说来区区善谋国者见不及此有白刃在前而不避且安心受之者只是见得是处既见后则死生去就辞受语默只是一般看了古人用字俱是实说如万物皆备于我明于庶物不过乎物在格物物字皆以理言有物有则问行一段吾尝有发明今少汾言之亦觉痛快前辈谓参前倚衡所见指是忠信笃敬吾诘之云见忠信乎见笃敬乎二者杂见便不是天理矣其字指天理发于言则为忠信发于行则谓笃敬须察见天理参前倚衡方有头脑知之真乃可行也故曰夫然后行此知行之行非问行达之意吕氏学者变化气质之说最好气质变化然后见学力士而可贤贤而可圣只以其能变化耳体认此天理无内外无将迎有何动静刚柔也如甜瓜脱蔕如蝉虫蜕壳方是变化了手务要自强不息康斋先生与白沙先生非不欲仕时康斋先见石亨之祸石翁亦见一时妒忌之人所以决去学者不可一概而论康斋石翁与区区皆地不同故出处亦各异康斋处士布衣故得不受官石翁监生故不敢辞官吾一向循资格而起又有嫌隙故屡引年不获允宜在南京闲散故迟迟也此便时勿忘勿助四字不可两开看明道恐人如此故有勿忘勿助之间之语古人先行其言而后从之确实用功是以成材今之人未行先言这一点诚实意思已先发了如草木之花先发必先萎无足怪也一发五豝作两事文似未通驺虞乃治花苑囿畋猎之官谓为仁兽者臆说也茁然之葭草木蕃矣草木蕃故鸟兽育而一发则获五豝矣一发犹言一举也一举而得五豝焉国君仁厚故虞官能育物故嗟驺虞之美以见国君之美山林川泽亦仁政之大端也曾记先师石翁云当时卲康节只消击壤集矣不须作经世有许多弊病若横渠则伊川说他小出入处多有之当时只作西铭亦足矣尊德性道问学及存心致知乃一段工夫吾少汾之疑似是但其中各有源委榄山静坐见大意若熟了即知行合一矣为窥见而未有于己是以未得合一非禅也石翁言会此则天地我立万化我出言得后便如此耳非便许之也与后截捄之不相妨盖据南川欠处捄之似偏若论道体一本万殊岂得有二古人成于乐是日用的恐不如是烦难不知尚可考正否曰吾素欲加考正以某为经某为传然却是难礼乐积德百年而后兴还须就本领治功上做来治功未立气候不正气候已不可准了古法累黍定律用筛取其中者此亦未为不是天地生物自然之气大约不过如此又曰黄钟阳生之始蔡元定乃以九寸为则却似倒说蒋卿实能弃其旧学得吾合一之学而笃行之一变至道此便是勇为学患心不定只是煎销习心三层五层如煎销金银一番煎销愈见一番精明煎销尽者为大贤习尽则元来本体广大高明何尝有缺何所沾惹学者虽去圣贤甚远然大意亦当理会如曾点的乐可不体认切实濂溪所以每令寻仲尼颜子乐处其要在勿忘勿助之间若有得则是一路剧则到圣贤地位也但其乐之虚实当自知之程子第十四程子言道须于君臣父子兄弟夫妇朋友之间求之若于人伦间处得中正便是天理便是道不分在心在事心事合一周子谓笃其实而艺者书之然实与艺亦非二事且如作文写字时诚敬存焉则何莫非本实也存乎其人耳儒先每每以过时缺小学之事为忧然以吾观之所缺者年岁耳至于事则一今之应事接物至于读书作文写字则皆洒扫应对之类而亲师取友老少皆然惟今立诚以往尚可及耳初学用功茫然无着力处只且于言动间存习步趍要从容言语要和缓步步言言要与心相应一一使由中出存习之久自然成片段一言一动皆本礼义时言俗态一毫不留于聪明以此夹持自然长进诸生居山日久须要归省以致孝养之诚即此是学事父母兄长之际亦自验其诚切与平时进退何如若见父兄愉悦便是己学进处不然未见实力学者须要求自得师有如求命人之病痛必求医师所以求命也且今之百工技艺尤务拜师至于句读之师举业之师亦然及至治心以立性命乃不肯求师耻拜其师乃曰我知之矣我知之矣宁没身不悟哀莫大于心死而身死次之在彼则不耻拜师在此则自是不求拜师岂爱心不若爱身哉弗思甚矣朋友五伦之一若尚存猜忌嫌疑或各相为党与即此便不是学其施于兄弟父子夫妇君臣之间亦必薄矣与人期约之类虽似小事然失信则害心为大圯下老人与子房犹须立信何况学圣贤之道者乎即此便是根基学子须先看论语次大学次中庸次孟子乃书之序也读论语时如未曾见论语读大学时如未曾见大学中庸孟子亦然忘其成心之私去其习熟之旧乃有向往之路否则面前皆墙壁也况又有迷心于传注之中者如瓮鸡禈虱安能有见诸生读书须先虚心如在上古未有传注之前不可先泥成说以为心蔽若有所得及有未通却取古人训释详之其所得自别诸生慎勿以举业德业为二段事干涵养吾德业则发挥于文章句句是实事如老人自是老人声气隔壁闻之可知其为老人自涵养发出遇明有司见之即知其人矣邵康节诗云自是尧夫不会琴非关天下少知音若今之剽窃而遇者如小儿作老人声气遇不知音者取之耳若明者安可侥幸诸生读书时须调炼此心正其心平其气如以镜照物而镜不动常炯炯地是谓以我观书方能心与书合一孔子所谓执事敬中庸所谓合内外之道程子所谓即此是学如此方望有进若以读书主敬为两事彼此相妨别求置书册而静坐以为学便是支离终难凑泊学者习字宋人不如唐人唐人不如晋人盖渐近自然耳见舞剑器而悟笔法实有此理考文字只批点可否令其自觉用心之精粗以自励耳依程子更不考定高下以起其争端而滋其胜心胜心不忘不可以入道诸生肄业遇厌倦时便不长进不妨登玩山水以适其性学记有游焉息焉之说所以使人乐学鼓舞而不倦亦是一助精神诸生每遇作文时就于作文上用功遇读书时便于读书上用功务令收摄不滞不放即是立敬吾儒学要有用自综理家务至于兵农钱谷水利马政之类无一不是性分内事皆有至理处处皆是格物工夫以此涵养成就他日用世凿凿可行诸生读文须从五经至于秦汉而止看诗须从三百篇至于汉魏而止其下偶丽之文律诗之类去古甚远者戒勿以接于耳目令胸中无一点时俗之气其所养气象自别诗文自古心术亦古矣舜命夔典乐以教冑子此其深意安可一日缺此或读书至深夜则会于本斋歌诗以畅意气又长一番精神施宗道问学当何先曰先识仁否则何的乎能与我心性之图者其庶矣未达曰知斯图其天地万物之同体矣是故宇宙之内一而已矣夫然后能知性余胤绪问视听言动之非曰非礼形而后成者也视听言动由诸心以心应则无非礼矣故曰勿勿者其几乎曰四勿之中视听为甚速如之何曰其中有主矣乎必见夫参前倚衡之体则非礼不入矣否虽闭目塞耳亦驰而已蔡羽问感应曰心之体无不有也接物而后义生感在内也谓之外非也徐世礼曰求放心何其难也曰久放之心其犹诸狂马也与在御之而已始而逸久而驯或问习心不除曰其根深也乎廓而清之久则除矣管登问心事之合一曰其犹诸烛乎光之体与光之所被一也燃于堂而照于四壁非二光也今之人其犹移烛而照也与或问心之不存何也曰其意必固我之累与故绝四然后心可存施宗道问人己何以能合一曰理无二也二之者有我也夫天一而已矣或问惩忿之难曰其惟一乎在觉之而已觉则一一则定定则忿息沉珠问知而行不及者何也曰未真知耳知之真其能已于行乎曰亦有真知而不能行何与曰汝谓知果真耶譬之饮食知其味斯嗜之矣知所嗜斯食之矣汝之真知亦犹饮食者乎潘子嘉问心性曰学者其学诸心性耳知其无所不包理其一矣知其无所不贯分斯殊矣包与贯其弥纶之谓与二之则非矣蒋信问仁者与天地万物同体与佛氏同乎曰非也彼欲去根尘者且不能以一其身况能一万物乎曰彼亦求本体也奚其非曰其犹诸虚器也故以理为障空寂而已矣卒归之无无体故无用曰三教同原何也曰譬之木焉有同根而异发者乎且谓广大高明而不能中庸精微焉非广大高明也门人问孔门之学曰求仁问仁曰心之生理也故我欲仁斯仁至矣问日月至焉曰终一月一日也其亚于三月乎蔡问友曰其相观而善与其心志一则学一一则益矣责善斯次焉尔余胤绪问学之不进曰中有物也有物则梗梗则滞今之功名利达其学之大梗也与葛涧问物各有理曰物理何存存诸心耳问在物为理曰曷不曰在心为理故在心为理处物为义其感通之体乎体用一原理无内外问络马之首贯牛之鼻非与果在外也曰其义也以心应马牛而后理感而义形焉果在外耶抑在内也葛涧问宋儒曰其问濂溪程明道乎微二子道其支离矣舍二子吾何学矣沈珠问横渠曰勇何可当也比之撤其几于己与施宗道问延平之学曰李子之于道其深矣观其气质之变非涵养之深者能之乎莫赞问东莱南轩之学曰吕则博矣而未约南轩其庶几乎学未成而早世其天耶或问温公与二程善也而卒不闻儒术何与曰其若有限之者与其执之者与苟虚心以求将益之矣蔡羽问渊明孔明何如曰吾有取焉不记不解其心有事于本与黄叔度何如曰其颜子之资矣言论不存其古之忘言者与曰闻道与曰吾不知也施宗道虑无以日新曰夫学必有根斯能日新日新不息斯谓盛德或有诵象山六经皆我脚注者曰其为斯言也道乎圣乎道则又谁我圣则不轻言故曰好古而敏求笃信而好学仁其心之生理乎自一念之动以至于万事之感应皆生理也故孔门之求仁必于视听言动出门使民居处执事与人而言之皆即事即动以求者也易曰复其见天地之心人皆知设施之为行矣而不知念虑之存存即行也合存存设施以为行则几矣圣贤之学始终乎志焉尔有顷志弗存焉则天理灭矣故曰志于道曰志于仁曰志于学志也者以言乎其所之也非虚也春秋传曰吾志其目夫子之与曾点也何居曰何往非乐取其洒落异于三子耳然点也求诸风浴咏归其亦有方所与世儒乃疵其行之不掩焉不知其见之已偏也知点者惟孟子故曰狂者也圣人非无学也而谓圣人不待乎学非也孔子之好古敏求也忘食忘忧也自志学以至从心也岂皆谬为谦退哉其实则学也圣人之学如顺流贤人之学如逆流沉珠问心苟中正矣其无待于审几与曰中正者心之本体也既感而应则几也或几而中正或几而邪僻其可以不审诸其可以不慎诸夫学而知所疑也学之进也如行路然行而后见多岐见多岐见而后择所从知择所从者进乎行者也旧见不去无以来新知如汲井然浊者不去则清者不生张标问武王既伐纣宜立商之仁人而自取之何与曰汝以武王为见天下之利与顺乎天应乎人见天人之公尔葛涧问康节之学曰能不动矣以其知数而定也谓之定则可谓之道则不可知道者不假数而定问白沙先生静中端倪之说曰斯言也其为始学者发与人心之溺久矣不于澄静以观其生生之几将茫然于何用力乎孟子四端之说则有然者矣樵中论及端倪之说先生曰昔为胡敬斋以端倪为禅故举四端证之耳数年涵养功夫岂无所见谓端倪即天理呈露是也自验自得于善信之间观之若止良知之端则夫人皆有之矣程子曰且省外事但明乎善惟进诚心亦是此意垣识意乎求静即不静矣惟于人事纷纭之中而不失吾心之本体焉是之谓体认天理而静存乎其中吾见夫释子者闭关三年而后出犹夫未闭关也其不识天理之故尔管登问学问思辨笃行有先后与曰五者皆一心何先何后古训之学也师友之讲论也日用之应酬也即知即行夫是之谓学若必读尽天下之书穷尽天下之理而后力行焉不亦二矣乎视听言动之感于物也如迅雷然非天下之明健其孰能勿之故曰干道主敬行恕之于物也如平地然惟培养可以至之矣故曰坤道然而干与坤非二理也终日穿衣未尝挂一丝终日食饭未尝咬一粒粟此非释氏之说乎常人食饭嵴梁上过吾食饭在肚里过此非明道之说乎然则可以观儒释之异矣蒋信问气之聚散于太虚犹冰凝释于水然则气有聚散乎曰然曰白沙先生曰气无聚散聚散者物也然则气果无聚散乎曰然以一物观何讵而不为聚散自太虚观何处而求聚散杨钦问学欲时见吾心之生意如之何曰在不以己与物耳舜禹有天下而不与焉不以己与之也不与则无所蔽无所蔽则常与天地万物为一体矣知思也者神为之也人惟昏其神则知思昏矣是故神精乃明君子之学养其精神而已矣或问孔颜之乐曰惟正心者知之陈道请于言语用功曰修词立诚所以居业也今之制于外者乌足以立诚天下之言由中正者鲜矣曾子曰出词气陈育问曾点之乐曰即点之言其犹未至掩也点之乐虚开之乐实吾斯未信洞见斯体是故能斯斯颜子而下开也其庶几乎忘食忘忧其圣人不息之诚乎忧乐并行而不相悖陈道问知觉心之本体也而亦寓行乎曰然知而存存行之谓矣或问河图洛书为圣人神道设教何谓也曰八卦洪范之理在羲禹之心触马龟而发焉耳天地一阴阳也阴阳一奇耦也而皆本于自然夫是之谓神道呜唿伪之乱真也久矣问大德小德曰大德敦化则小德川流矣大小也者事也德也者理也理无大小故曰体用一原显微无间或问在昔夔稷契何书可读所学问者何事也曰子岂不闻三坟五典乎今也或亡之矣奚直书尔君臣朋友之间朝夕讲明之者安往而非精一之学或问无怨无骄难易曰难易也者以言乎其地也人心一天理耳何有于贫富贫富不系于心则无怨无骄而难易一矣故造次颠沛必于是富贵贫贱患难夷狄之行何入而不自得陈道谓龟山出为蔡京之累然乎曰非也其可以轻议之其可以轻议之首夺荆公王爵配享其功孰大于是其为不虚出孰大于是吴藩问思兼知行曰然然而思之义大矣其兼乎言貌视听犹土之兼四行也故曰思曰睿睿作圣是故思诚之功广矣大矣学莫先于立志矣夫子之志学以至于从心皆一志也立志而后学问思辨笃行焉以成之陈应期问学而时习何谓也曰学其觉也觉其心之神明也神明之昏习心蔽之耳及其感于简策警于人言本然之觉如寐者之唤寤而神全焉知斯至矣时而存习焉行斯至矣悦焉乐焉君子焉其皆本于此徐世礼问孝弟为仁之本曰仁也者吾心之生意孝弟也者又生意之最初者也察识培养推其爱以达于其所不爱推其敬以达于其所不敬而仁天下矣而谓有子之支离异哉象山之惑也或问颜子优于汤武然乎曰是亿说尔将非谓汤有惭德之累乎汤武圣人也颜子未达一间也问惭德之说曰惭德也者以言其不类尧舜之揖逊云尔岂真有愧天怍人之心哉有愧天怍人之心则天理灭矣易曰顺乎天而应乎人孔子深得汤武之心管登问病根可一朝而除与曰圣贤之学为除病也必积久而后能明道猎心十二年而复萌焉言何易乎除之除之而不息则宿根可夺矣曰其要安在曰其体认天理乎或请仲尼颜子之乐曰人人皆有蔽于私尔惟勿忘勿助者见之惟缉熙光明者得之故见乐为难而得之尤难夫学莫病于支离矣自一念以至百为无非心也之也问思曰虚灵知觉思也本体全则虚而明有以照物如鉴空而妍媸莫逃是谓思则得之无思无不通也思无邪忆度之私可以为思也乎当思愤与乐者何为熊洛问欲应接中理而不免乎多失何也曰中本无主耳何中理之有心为之主得其中正随感而应之其有弗中焉者寡矣徐世礼问发育峻极曰则浑沦矣乎问礼仪威仪曰其分殊矣乎是故可以知小大矣又问德性之尊问学之道曰其知行并进矣乎将谓尊德性遗其小者与道问学外其大者与噫知行之判也久矣陈论问天下归仁曰仁也者天地万物一体者也己克而礼复则天地万物在我矣蔡问敬主于中矣其又必整齐严肃乎曰内主乎敬则整齐严肃否则殆其心未之敬耳史鹓问省言词以制烦躁则何如曰可以为难矣学则未要也苟能收放心体天理然而烦躁者寡矣陈道问许鲁斋出处曰世变于夷而圣人之教息矣鲁斋出孔子之道尊化夷为华其功孰大焉且世产于斯仕于斯何出处之累曰吴临川何如曰有间矣曰着述何如曰三礼诸书吾不敢传信焉尔元之儒其惟静修乎或请制客气曰在持其志耳志者气之帅也知持志则百体从令客气自消矣必有事焉而勿正心勿忘勿助长其持志以养气也夫故曰志至焉气次焉意必固我既亡之后必有事焉明道之学至矣彼佛氏岂不亦云意必固我之亡然而不知有事焉其诸异乎圣人之学与卢潮问恶恶太严之疾曰是谓作恶非大公之本体矣徐勖曰哀矜之何如曰可恶恶之吾何容心焉葛涧问居敬穷理曰敬之敬之将与理一矣夫何二或问民可使由之不可使知之曰天理一而已矣由之由此也知之知此也行易而知难行近而知远故圣人之于凡民不能无难易之叹耳曾汝檀问斯须不和不乐则鄙诈之心入之矣然则初学可以主和乐乎曰必有主而后和乐生焉存之又存反身而诚乐莫大焉曰乐由敬生也乎曰然杨东熙问致知曰知也者良知也蔽于气习故学焉以扩充之非谓人人自能知自率意以致之也彼佛氏之灵照而不能明物察伦岂亦扩充也乎敢问学以扩充之道曰博学之审问之慎思之明辨之笃行之所以知止而知至也夫然后能履中正而不忒杨东熙问名利货色私欲之大也必先克去之何如曰然然而所谓克者匪坚制尔也其惟进天理乎天理日明而人欲日隐天理日长而人欲日消是之谓克又问己不克安能见理曰未体天理焉知人欲沉问体认扩充存养三者有序乎曰孰或先焉孰或后焉体认也者知至至之也是为存养其扩充之功尽之矣湛子约言卷之八贵贱第十五袁邮问贵贱祸福定于天矣亦可修而易之乎曰天人一也自求多福在我而已矣惟贤人为能祈天惟圣人为能立命袁邮问穷理尽性至于命曰穷也者极至之名知至行至穷其理焉性尽而命至矣其古人所谓格物乎人能动心而后能存心能存心而后能养性故人心恒知知故警动德性斯坚定矣葛涧问人无远虑必有近忧其终身之忧一朝之患之谓乎曰得之矣体诸身可也徐勖问精义求诸事矣乎曰其外之矣在心为理处事为义精也者自其本心精之也精斯神矣易曰精义入神以致用也其合内外之学与或问人有恒言曰务实何谓也曰知实然后能务实夫事亲仁之实也从兄义之实也良心之真切也知之真扩之力斯曰务实尔矣而实尔矣而实之未知而惟曰务实务实其实匪实陈怀曰怀闻之师曰周公思兼三王思道也道也者群圣同然之统也求在我者也故禹之恶好汤之执立文之视望武之不泄不忘与周公之思兼皆心学也不合者心未一也思而得之则其心一矣坐以待旦存存不已也谓急于行小之言周公之学矣君子无入而不自得自得者得自我也未知失焉知得陈怀问合虚与气有性之名合性与知觉有心之名何谓也曰虚也者性之本体也性也者知觉之本体生生不已者也而曰合焉而曰与焉则二物矣陈仁曰子夏其知道乎敬而无失则本体立万物一体四海之内皆兄弟也曰然其古之示人以其大者夫子张问行夫子语以参前倚衡知之精而后行之至也故终身由之而不知道者病于未见焉耳陈怀曰何以能由曰袭取也则由仁义行矣陈怀问心为事累何如曰心小故也察见天理则廓然大公物来顺应奚其累黄彦聪问温故而知新曰颜子得一善拳拳服膺而勿失如鸡抱子然温故也由是而上达日日新之谓盛德天行健君子以自强不息健也者宇宙之气宇宙之气人之气也是故可配天配天也者不息之谓也学而若有焉若亡焉违天也甚矣夫德艺之成其致一也是故德之所修艺斯书矣故师不二其教弟子不二其学艺之所书德斯见矣故主试不二其择为士者不二其业德成而上艺成而下贤能着矣故用人者不二其职而见用者不二其志甚哉道之不明也夫圣贤之学天下之至易简者也或忽以齐诸佛何以为易简也曰体天理而已内外合一者也夫佛老之学天下之至烦难者也难混以齐诸圣何以为烦难也曰苦根尘而已无惑乎道之不明也养士者如场师之养木矣不讲于大人之学而小人之学焉是务其犹舍梧槚而养其樲棘也择士者如工师之择木矣不先乎道艺之贤而词藻之工焉是取犹之舍合抱而求拱把也用人者如大匠之用木矣大小杠其材休采易其服是犹梁栋以榱题而使椽桶为柱也象山亦见个大头脑处不可谓无见然于体认天理之功未深故客气时时发作盖天理客气相为消长也象山客气非特见于与文公往反之书至以客气加于其兄又有甚义理了今之学者多尊崇之至以出于明道之上此吾遵道录所以作也利口皆原于心之不仁昔有问者曰予欲作文何如应之曰子欲作文其观诸树木乎深其根其生也达诸枝干花实翕然成矣曰假使枯其根采他花而悬诸剪彩而缀诸不亦可观乎曰识者观其生意焉则别矣他日又有问曰吾欲作文何如曰子欲作文其学诸导水乎浚其源其达也滔滔其流派自尔成海矣或疑曰昔者问文而告之以树木今也问文而告之以导水也何居曰尔知其本矣未知其自然也夫木也犹得而伪焉夫水也孰得而伪诸周子笃实艺书之言何其异于孔氏也夫犹二之也其疑诸树木之类欤孔氏曰有德者必有言辞达而已矣曾子曰出辞气斯远鄙倍矣夫达也者达自内也夫出也者出自内也是故致一也其譬诸导水之类欤今有十夫各肆其宝于市人各自以为至宝矣贸者择焉而反复之去取焉旌阳之丹丸至神矣杂其一于九十九伪之中伪者售而真者弗售无识真者也论文岂易焉人心可以一时不通乎通原于虚虚原于一大学衍义补则吾自少时不悦盖西山非遗天下国家事而天下家国之事寓于格致诚正修之中正所以明一本之意最为深切文庄乃欲补之是所谓漆断纹琴规方竹杖也然其书中有关于今日天下国家之事不可废者当时只合作别书名可也射也者所以射为德也射为德也者所以成其贤也故射礼不讲而天下无成贤矣燕礼缺径情而行天下之射礼坏矣故燕也者将以致夫射者也射也者所以相射于礼乐成其德者也礼乐皆得谓之成德成德则贤矣故射有迎宾献宾以及众宾所以致射宾也燕有迎遵献遵所以致射遵也燕有献士所以致遵耦也燕有献酬交酢所以致宾主二射之欢也射也者离道也争道也不合则离离则争矣非所以成德而致贤也是故有燕酬以合其欢有揖让以致其敬有乐有宾以宣其和有司正以节其流有拾取矢以崇其让有鼓乐以尽其神有释获以纪其贤有升饮以明其不则有彻俎坐燕以弛其张渐近自然卒归之中正宾出不顾矣生犹拜送以引无穷之敬焉故始以燕终以燕而射行乎其间夫然后礼乐兼备矣礼乐兼备而人虽欲为不贤不可得矣虽有庶顽谗说并生之念油然而兴矣故燕射其深矣又曰吾观于仪礼然后知矍圃之射扬觯戒勿入者之为伪非圣人并生之心也今之行射者宾主接则曰射遵至则曰射无始燕终燕以合之是武道也是教争之端也非所以相射于礼乐而成德也恶乎贤孔孟论治亦自切实足食足兵而后有民信五亩之宅百亩之田然后可申庠序之教兵食岂可后乎今夫玉在于万仞之山苟有好者人有能致之者矣今夫珠在于千寻之渊苟有好者人有能致之者矣语有之曰物聚于好故苟好直则直言至矣苟好谅则谅言至矣好文叶则词彩至矣进乎其好焉好仁则仁至矣好义则义至矣好德行道艺则德行道艺至矣观其文不如观其生意即可知天地造化之仁昔孔子叹不得中行而与之何其中之难耶夫自阳一阴二而胥糅焉则其难也亦宜矣夫道阴阳之中者也夫德刚柔浑合者也夫学变化以自至乎中者也是故知刚而不知柔者吾见其人矣知柔而不知刚者吾见其人矣知刚而柔知柔而刚吾未见其人也范文正公一代伟人也今读其书观其迹想见其人如高山大林虎豹蹲踞可望而不可即如深渊巨泽龙蛇出没而不可测又如青天白日照曜万物而不可欺此所以立朝廷镇西夏夫人敬信而畏之也此无他故诚而已矣诚斯明明斯威威斯重重则不动而信威则不杀而畏明则不察而敬其诚之所为乎识者谓其自先忧后乐中发之夫先忧后乐以天下为一心圣人之学也此尽之者其唯至诚乎其次勉焉若公者虽曰未学吾不信矣观物第十六以我观物则物物有益以物迁我则物物丧志故我立而后可以观物欲立我者存其心体认天理者也说命曰惟学半念终始典于学夫学也者觉此者也也者效此者也效此于人而觉之者也伊尹曰以先觉觉后觉曰曷谓觉觉天理也曷谓天理曰理也者性也天地万物为一体者也是故己欲立而立人己欲达而达人尽其性则能尽人之性成己仁也成物智也性之德也合内外之道也是故人己两尽人之理也失一莫可以为学焉失一莫可以为教焉是故一体也惟心正然后好恶得其公惟有正心之学者能之要求实用须养实体要造公溥须去己私去己私斯见实体矣学以入道为至人以至圣为成心以立中为要心不中正邪也故曰思无邪故忘助皆邪思也人不至圣非成人也故子路问成人学不入道犹不学也故曰不践迹亦不入于室入室也者入道也故欲求至圣者必求入道欲求入道者必求中心中心则斯道可见矣入道则贤圣可几矣是故至圣至矣中心要焉昔者七十子三千之徒皆学孔子才艺行义者至不少也患难流离不违其师固心悦而诚服之彼岂皆不自以为得道者哉子贡乃曰得其门而入者或寡矣然则入道有门矣乎不得其门皆外望宫墙者也故得其门而能至圣者有之矣不得其门而能至圣者未之有也今夫世之行一孝则曰此道也行一弟则亦曰此道也守一节义则亦曰此道也其果可以至于圣乎易曰仁者见之谓之仁智者见之谓之智百姓日用而不知故君子之道鲜矣一念邪时是浊一念正时是清一念亡时是死一念存时是生道二善恶而已善即知善恶即知恶此秉彝之性也拂人之性非人也孟子曰无是非之心非人也善善恶恶己无与焉此圣人所谓无为也今必欲善恶皆忘然后谓之无为吾恐矫情之过即反有为也句句似是而非故能者养其德以达诸业不能者溺于业以亡其德养非其用用非其养是故德与业离而学之敝也久矣易穷则变变则通修必自二业合一始矣二业合一则仁智睿贞忠礼义之道存而道艺举选之法在其中矣二业合一自敬始敬立而德与业浑德与业浑则风出矣治不复先王之法皆苟而已然必行之有渐不可强也在今日只须论圣学成君德以一道德同风俗为本孔子答哀公问政亦从学上说起欲知圣人从容中道处当知圣人之盛德欲求圣人之盛德当求圣人之至学是故知生死之道则知得丧之道知得丧之道则知饮食之道夫饮食得丧死生其致一也其可以声音笑貌为哉今夫山木之枝尚有其本涓涓之流亦有其源而况于人乎而况于君子之学者乎夫五常同体而异用五行同气而异质五采同质而异色五土同运而异风五方同声而异音五民同心而异言五书同画而异象知其异所以致殊也知其同所以致一也致一者尽理致殊者尽分理之与分一而已矣今夫人之有生也自悬弧矢已志于上下四方夫上下四方即己性分内事也故曰一而已矣是故一致而万化出矣天地之性人为贵故民吾同胞物吾与也故曰亲亲而仁民而爱物而以刍狗视之者不仁者也无人心也况天地民物本为一体而云以者此以彼之谓二之也道岂如此故曰老子极残忍惨刻少恩吾只戒人循行数墨非禁人读书若禁人读书则所谓学于古训好古敏求与假我数年五十以学易及韦编三绝者何故盖圣人之书只是唤醒良知开发聪明涵养本原到成德后行事皆当理耳不可偏废其要只在勿忘勿助之间义理无穷不可自是自是者自画也自画者自弃也方其坐忘不忘其气氤氲天地方春原草其茵生意弥漫童子五六人御彼小车不疾不徐其声辚辚大道平铺亦如是观不泥一邦博采其芳博观其仁以游乎无垠大上修心其次修意其次修行其次修政政也者救弊辅教者也故修心则天下无为修意则天下丕应修行则天下砥砺修政则天下畏服是故心弊然后修意意弊然后修行行弊然后修政所谓天理者着不得一毫人力事事天理矣有意而为之即非天理也夫道一而已矣夫学刚柔合德中而已矣夫治曰刚曰柔中正而已矣惟刚柔成德然后可以治民故沉潜刚克高明柔克强弗友刚克燮友柔克一以治己一以治人不刚不柔厥德允修文也者以言乎其心者也心也者一也心不一不可以为心文不一诸心不可以为文文也者本诸心发诸言而理于道者也夫道一而已矣阴阳合一之谓道刚柔合一之谓德内外合一之谓性心事合一之谓学动静合一之谓神故在天成象在地成形天以经之地以纬之而天地之至文皆原于一也太上贵道而忘言其次贵事而几言其次贵言而极言极言非世之福也大道之世羲农轩辕浑浑尔沌沌尔其君臣相忘于道如气相忘于水故不言而信不辨而理至德之世唐虞荡荡尔夏商周穆穆尔其君臣相顺于事若决河若转环言出而都俞丕应而徯志道德之衰叔季之世谔谔尔蹇蹇尔其君臣相疑于言龙逢折首比干剖心嵇生血衣朱云折槛相死相败于极言是故大易纳牖遇巷礼不显谏事君务几谏而薄犯颜孔子从讽谏左师回太后孟子不言于齐王而攻邪心魏征愿良臣程伯淳不用文字而感以诚意诸圣贤者果贵极言耶几言耶明诤显谏耶潜消默夺于冥冥之中期致斯世于大道而相忘言耶人有南北天无南北文有南北质无南北事有南北心无南北治有南北学无南北故学一于心心一于质质一于天天者一定也故君子之道务本而已矣是故君子言人必先天言文必先质言事必先心言政必先学盍观圣人之事天乎器用陶匏贵朴也牲用特贵一也用茧栗贵诚也扫地而行事贵质也言崇质朴致其诚一于天也君子之政学反本质而合之于天而已也是故古之君子之于政学也质胜文而成者十九今之君子之于政学也文胜质而败者亦十九语曰忠信之人可以学礼孔子曰十室之邑必有忠信如丘者焉不如丘之好学也知本来之体则知心矣心本来之体与天地万物为一也故知心之本体则知天地万物矣知天地万物则知心之本体矣甚矣馆阁之臣不可以不知心学也夫馆合论道之臣也上以己正君下以身取人上以己正君故君德成而化行矣下以身取人故善人多而化普矣故君相知学则人化之无不知学而百僚皆知学百僚皆知学则士庶皆知学道德一风俗同而天下治矣甚哉宫馆之职之重也故宫馆知学则他日为阁相知学阁相知学则人君知学而天下无不知学矣惟其重也故不惟其官惟其人夫道一本者也是故政学心事一贯而已矣故舍政事而语心学者谓之虚舍心学而语心学者谓之迹若夫神明乎万事万化之间者其心事学政之合一矣乎故虞夏商周之君臣所与论政莫非学也孔门之师弟所谓求仁莫非事也故其语学则曰使民如承大祭孰非事乎其语政则曰居之无倦行之以忠孰非心乎其告哀问政必推本于学是故由九经而推本于道德由道德而推本于天人之道以极于诚明孰非心事政学之一贯乎斯道之在宇宙何其得之难而丧之易也孔氏之门称德行者数人颜渊短命死冉伯牛则以疾死闵子骞不死则亦孤而不得禄何耶岂所谓天之小人耶而当其时盗跖横行天下日杀不辜而幸老死所谓天之君子耶古之学者出乎一今之学者出乎二予以四箴存中以应外制外以养中惠教后世学者至矣使其知合观并用之功则善焉如其不然或有分崩离析之患而昧精一易简之学矣予为此惧推程氏之意以达孔颜之指为作四勿总箴庶学者知合内外之道以不二乎一贯之教焉心含天灵灏气之精与地广大与天高明惟精惟灵贯通百体非礼一念能知太始事虽惟四勿之则一如精中军八面却敌精灵之至是谓知几颜复不远百世之师圣远言湮多岐支离一实四勿毋贰尔思问疑曰疑人者自疑者也故人亦疑之而怀疑心问信曰信人者自信者也故人亦信之而怀信心故在上者察察而天下皆察察矣在上者噩噩则天下皆噩噩矣人怀疑心而察察者乱之象也人怀信心而噩噩者治之象也故大道之行而天下相忘于化矣故疑人者与天下皆疑信人者与天下皆信孔子曰上好信则民莫敢不用情寿亲在人乎在子乎夫寿有三道矣上寿事亲以不朽其次不辱其次以外荣昔者孔子之圣备一贯之道而心事一故为委吏则曰会计当料量平其即一贯之心也为中都宰为鲁司寇摄相事诛少正卯斩侏儒其即会计料量之心也职出纳者有量乎曰有曰有概乎曰有曰然则所谓公平者可知矣惟量也有龠有合有升有斗有斛龠十为合合十为升升十为斗斗十为斛龠不可以受合合不可以受升升不可以受斗斗不可以受斛如三德宜大夫六德宜诸侯非至公之道乎惟概之于斛斗升合龠焉粟之有余者不能枉之使不足不足者不能枉之使有余如大夫优有六德可升之诸侯诸侯仅有三德可降之为大夫非至平之道乎故心之公者如量焉至矣心之平如概焉至矣昔后皇命冢宰降德于众兆民乡大夫属民燕射传教于乡然后法令播三物行而百姓化淳夫上有后皇降之于上下有乡大夫致之于下是故天下无不教之乡乡无不学之人故先王之世比屋可封而民之于变归极用此道也是故上行其意下行其法不时月而可以风动天下矣孔子曰如有用我者期月而已可也岂虚语哉今夫金天下之美也弗炉弗锤则弗精今夫骥天下之良也弗御弗勒则弗驯夫卑者抗之高者孙之过者抑之不及者扬之以协道也夫道中而已矣精乃炉锤锻炼之术以致纯正之德一乃衔勒疾徐之枢以行乎事物之间惟精惟一以执厥中而已日月星辰之耀阴阳之精也山川草木之贲五行之蕴也安定之学之教人失其真传也而二于孔门久矣岂直今也哉夫孔门之教同于求仁仁人心也天理也四科之列惟颜闵雍耕诸人得其宗余则因材成就者耳而谓有四焉岂圣人无类之教哉若安定先生当声赋浮华之弊已极毅然而起以变化士习为己任以开濂洛之传必其精神心术之微有不言而信者行乎其间观其颜学之试道德仁义之教有足征者至于经义治事之科条乃其因材而成者耳以为先生之道尽在是矣岂不惑哉夫圣人之学心学也故经义所以明其心也治事所以明其心之用以达诸事者也体用一原也而可以二乎哉此或先生立教之本意而人失其传矣乎若非人失其传则先生之学之教荒矣昔者孔子之圣也却莱夷之兵而还汶阳之田其为委吏曰会计当而已矣料量平而已矣曰夫子之圣如斯而已乎曰此夫子之所以圣也其却兵还田非鲁之力能制齐也其诚心正理之发足以慑服之也会计之当料量之平非琐琐于簿书者能办之也由圣人心之平而理之当也君子之学智崇而礼卑至虚而至实崇象天卑法地崇故虚虚故至大之德出焉卑故实实故至广之业成焉非实无以成其虚非卑无以成其崇非业无以充其德非广无以周其大夫君子之进也有三其退也有三太上为道其次为时其次为逸得志泽加于民不得志独行其道此以道为进退者也古之人有行之者伊周孔孟是已见几解组辞荣畏盛此以时为进退也古之人有行之者疏广疏受是已遯世长往伏而不谒此以隐逸为志者也古之人有行之者严光周党是已嗟予语敬之敬之当听予敬亦无不在语子敬读书当其未读时天君自俨如及其对书册万象涵太虚是谓以我观勿以此丧志舍之求放心离物以为二学问与思辨古训乃其地无在无不在事事亦如是大学崇至善格物为实地格者意身心是谓至其理如彼之国都亲见乃知至平地说相轮伯淳所以耻格之厥功何知行并时诣终日及终身惟此一大事何为齐治平即前物理是万一本同原体用原非二道丧千载余支离为简易谁能一扫之敢以告吾子湛子约言卷之九颜子第十七颜子不违如愚之学与夫子无言之教一也默而示之默而识之得圣人之学者其惟颜子乎礼也者理也体也与道为体者也以天之品秩而言谓之理以相接之体而言谓之礼以通行而言谓之道用和之礼先王之道一也孰先有焉孰后学焉本立而文生素具而绚形或者以文与本为二以礼与道为二吁学之支离也久矣入太庙每事问何以为礼也礼入国禁入乡问俗入门问讳入庙问礼斯不亦为礼乎礼也者敬也或曰虽知亦问然则圣人亦伪问者欤曰非也礼乐名物夫子虽尝学之至是乃验其实也三代之治惟随时以顺民风不先时而开之不后时而违之夫子从周从时而已也宰我在言语之科战栗之一言足以丧邦矣是故舍德行之学非圣人之学禘自既灌而往夫子何以不观也夫子不欲观禘以鲁禘之非礼也灌祭之始也既灌而往焉祭之始终也举始终而不欲观也或问禘之说而曰不知圣人之感深矣或谓既灌而往诚敬不足观夫礼之本既非矣何取于诚敬吴草庐作三礼考注吾惑焉耳礼止有二故孔子曰经礼三百曲礼三千其周礼不过从曲礼中发挥出治天下法来其纲见于曲礼六官矣草庐作曲礼又取盛德等篇名补窜以为天子之礼殊不知天子之礼亦已杂见于曲礼下篇中草庐取他篇文补入曲礼又将曲礼文窜在他篇又补士相见义可谓乱经易曰形而上者谓之道形而下者谓之器是故知道者斯知礼乐之情矣识器者斯知礼乐之文矣兼情文而一之者德之盛矣仪礼为经礼记为传然今皆已阙不全仪礼尚多亡者如冠止有士冠礼其诸侯天子冠礼已亡如婚止有士婚礼天子诸侯婚礼已亡如丧亦然祭礼止有士大夫二礼天子诸侯祭礼亡者如郊特牲诸侯衅庙迁庙是也冠礼如公符是也有有经而无传者如公食大夫士相见二篇也有有传而无经者如郊特牲诸侯衅庙迁庙及公符是也吴文正以大戴诸侯庙诸侯迁庙公符等篇为经可乎宜作逸经传如郊特牲分明是逸经传也投壶亦是逸经传天子丧礼诸侯丧礼亦必有仪礼经今见于礼记往往多论之即其传也其公符投壶诸侯衅庙迁庙亦必有经此特其传耳礼之实感乎外而发乎内者也故礼由中发者也寓乎耳目施于四体达乎动静是故耳目得其职然后手足得其道手足得其道然后进退揖让中其节苟非其人礼不虚行自始作至于以成合而和和而明明而续分合变化神之所也乐之至也从上古观书诗中所说只说求道之方与其名理耳如尧典言钦舜典言精一执中皋陶九德伊尹汤一德文王敬止只说仁敬慈信上武王亦言敬至孔子只说求仁孟子说养气何曾有甚玄妙只求之便自有得至宋儒直是说得太精反见无味孟子犹说引而不发邵子犹说微开其端毋竟其说四时行焉百物生焉天何言哉使自思得之心一也于何以愤于何以乐愤乐并行而不悖也若谓圣人不得而愤得之而乐是据二时而言之则憧憧往来圣人之心累矣惟愤乐并行则情不偏而心常得其正此圣人之学也吴文正取二戴记中或全篇或章句以补仪礼之缺殊不知仪礼自是经二戴记自是传岂可以传补经但可作逸经传耳其分碎原文尤不可道也者路也以言乎其事也用也仁也者仁也以言乎其心也体也无其心则无其事无其本则无其用是故苟去富贵而徒取贫贱者天下有之矣末之难矣原宪高柴是也处富贵贫贱而各得其道仕止久速之惟时天下一人而已矣故君子不可以去仁至终食造次颠沛之不违而必于是焉所以存其心之仁而达之于富贵贫贱去处之间然后各得其道为体用之大全也若夫舍富贵甘贫贱而其心不能洒然不足以与于道者众矣周子曰见其大则心泰心泰则无不足而后富贵贫贱处之一能化而齐大者仁之谓也以一得一失去取人者则其人亦以一得为得执德不弘可以为善士不可以入大道明堂位当与月令作一类看明堂位只可看前一节后皆伪也曲礼天子建天官与司徒司马司空司士司寇为六官司士即宗伯也六太天官之属也六府司徒之属也六工司空之属也其三属则亡之矣此周礼之纲也是周礼是曲礼之目耳吴临川并列为三礼不亦谬乎故愚尝以为二礼耳故经曰经礼三百曲礼三千只是二礼月令是古先王之制但中亦有秦人添入者如命太尉及县鄙便是秦制仪礼为经礼记为传婚义冠义诸篇正解冠婚礼如易孔子彖传象传文言正解经义可附各卦者若其余哀公问及孔子燕居等篇通论诸礼者则如上下系说卦序卦杂卦等篇通论易道难于附系自当列于后夫子之言性与天道不可得而闻今人始学便说性岂不是妄惟其妄生想象故有以为性恶者有以性为善恶混者有以为性有三品者皆出于想象之私见世间有此几样人便谓如此何曾见性之本原故性即理也理无不善极至之论圣人无假言夫子何以有浮海之叹而不果去也义可以去可以无去也圣人之心无可无不可也何谓可以去去一国可也避色焉避人焉避地焉可也何谓可以无去去一世也浮海是也不可也安知天下无贤君乎无可为之国乎是故鲁不可行则之齐齐不可行则之陈之蔡之楚不忍有忘天下之心也明堂位曰昔者周公朝诸侯于明堂之位后人便讹以为周公摄位践阼朝诸侯非也盖周公制礼使诸侯朝天子于明堂耳故继以天子负斧依南向而立其后云此周公明堂之位也可见是周公制此礼若云周公朝诸侯大害义理启后世乱贼之心必此言也周公践天子之位以下皆后儒附会其文牵强不可信周公祭以王礼或是褒赠之类如祀孔子亦以王礼后世公爵者死亦赠王止可用于周公庙耳其它则不可明堂位云天子之礼固非又云鲁公之庙文世室武公之庙武世室决不是当时赐之之意后代僭用因袭之弊耳后儒因而附会之甚害事何以为成章也狂者成乎其狂狷者成乎其狷成则不易反也裁也者变化之也狂者化狷狷者化狂狂狷相化而各至乎中矣服问为仪礼传无疑观服问首称传曰可见今乐记是一篇好文字流传有格言本言乐与礼对说便有根本乐者礼之终也古别有乐经已亡今记特其义耳吾欲辑补乐经乐经只是度数而病未能也何以为君子儒也学其大者为大人也何以为小人儒也学其小者为小人也何以为大人也言不必信行不必果惟义所在大人也何以为小人也言必信行必果硁硁然小人也大人之学由仁义行也集义所生也小人之学行仁义也义袭而取之也大小内外之辨君子小人之所以分也闵子之不为费宰有三义焉何谓三义费私邑也为私臣一不义也不命于公朝而命于私家二不义也季氏不臣仕则失己三不义也此闵子所以辞也向使遇明君公举以仕于公朝闵子又何义之辞焉能原始则无始矣能要终则无终矣屈伸相感循环无端非知性者孰能与于此文质彬彬充实而光辉也充实之谓质光辉之谓文文质皆得谓之有德虫之感也以春而鸣草木之感也以阳而生观其所感而天地之仁可见矣虫之寂也蛰而息草木之寂也归其根观其所寂而万物之仁可见矣火之焰水之光是阴阳各有其精华与日月同元不相受故无得而知之称之此所以为德之至也若谓太王有翦商之志则非所以为太王矣夫太王之德犹能弃国而避狄岂谓其去商灭之世尚远一日天命未绝君臣之分犹不可犯如文王隔之三世犹能以其天下之二服事殷而谓太王乃于三世之前遽有翦商之志乎泰伯遽逆知其有天下于三世之前而先以天下让乎向使文王有三分之二而未取武王无缵绪之功而遂殁则周之有天下亦未可知也若谓泰伯之德足以朝诸侯有天下则季札之德不亦足以有天下乎如天命之未改何三以天下让三者固也以者有也有天下之让让之大此泰伯居长不立逃之荆蛮以固让其国于季历也是天下之大让也舜谓禹汝惟不矜天下莫与汝争能汝惟不伐天下莫与汝争功是天下之功能也泰伯有天下之让德亦犹是也揖让者三人可得而见之称之也泰伯逃而让焉让泯于无手足者父母之遗体也全父母之遗体所以全归也所谓全归者非全其形之谓也全其性之谓也是故战战兢兢临深履薄敬以全其性以保其身可谓孝矣若夫乡里之自好以全身而不能全其天地父母所生之性以践其形者皆谓之仁孝可乎物我第十八苟知物我之无间而万物同体如一人之身手足爪牙之相犯人无有校之者矣中庸戒慎恐惧与慎独皆只是敬皆一段功夫无分动静二之即非敬矣后一节即解前节隐微即不睹不闻慎独即戒慎恐惧只是一段涵养工夫以养成未发之中为已发之和其动其静浑是天理延平告晦翁时亦有此意后晦翁悔曰孤负此翁天将雨身必润天将晴身必燥此可以知感之理矣此可以见人即天地之气矣射不主皮射礼之记文也孔子引之乃知此记甚古或同仪礼时有也诸礼皆然学者多以伊川叙明道先生墓自孟子之后一人而已而不及濂溪遂疑濂溪之学殊不知此只叙其辩异端辟邪说之功以继孟子之后耳若以自生民以来未有孔子也遂疑自古圣人之非可乎若以道以学则周程一也观墓表全篇可见文礼一本也文也者文也道之显于言行者也礼也者理也道之存于身心者也我立而后博约之功有所措也支以博之开我知也知也礼以约之恒我知也行也知之者万殊其用广也故曰博行之者一本其体要也故曰约中庸一篇皆为学者作其举圣人天道不可与人道对说不过将圣人作个标的令贤者勉而至之耳如惟天下至诚至与天地参是标的也其次致曲至为能化勉学者至之也其它皆然中庸一篇总是一篇文字无许多日节首章是个头脑其下节节每举圣人之事而欲学者法之说了又说正如易系辞重复而意不同不过要深切着明以勉人之意二分属及一一分天道人道恐无意味帅之于三军二也志之于人一也故二可夺而一不可夺未之思也夫何远之有思则不远感应之理也何谓感应之理自感自应也书曰思曰睿睿者无不通也是故思也者通天而天通地而地通四方而四方通乎古今之往来而古今程子曰思长安即是长安不必更求长安然则曰思室即室不必更求室之远亦可也夫然故思马而马应思贤而贤应思仁而仁应亦可也思马而马应思马斯徂是已思贤而贤应帝赉良弼是已思仁而仁应欲仁斯仁至是已是故思也者圣学之功也其至矣先进礼乐野人也存之于野人也礼乐失而有求野之思也后进礼乐君子也坏之于君子也礼乐失而有伤时之慨也伤时之君子坏之也何谓时之君子也时之士大夫也君子于文王周公之时文质尝彬彬矣自国都而化之郊野犹是彬彬矣及其文之过而礼乐坏也亦自国都始君子坏之而野人质朴而未变犹夫昔之彬彬也此夫子所以犹幸其存之于野人也夫子于颜渊之死何以恸也门人视之恸从者视之恸而实未尝恸也何以言有恸乎也疑其词以问之实无恸也恸者哀伤之过也圣人情性之正哀而不伤谓哀伤之过非圣人之心也然则何以谓非夫人之为恸而谁为也以言其若有恸乎则宜斯人之为恸也而圣人情性之正实非恸也诸子记者皆不足以知圣人之心之性情之正未尝踰矩也夫人之初志也若强弩然其始发也力及其末也不能穿卤何者其力尽也微也故师久则老老则无功其犹夫人之志乎是故不可不急先务其所用力之方矣非礼者四而其原一也勿之者四而其心一也如精中军以应四敌其师一也是之谓目也目也者要也自夫支离之说兴而圣人精一学亡矣木为师而敬礼之久则有感通之神故谷亭黄石可以为帝者师非夫木石之力也精诚之极也今之事师弗敬信传而弗习者其欲成也不亦难矣乎己私生于一念之萌则勿之于几而用力焉干知太始圣人之学也故得圣人之学颜子而已矣故曰请事斯语矣非颜子其孰能知几乎易曰颜氏之子其殆庶几乎有不善未尝不知知之未尝复行此之谓也回也闻一以知十是故首尾尽矣至矣赐也闻一以知二举其一二而遗其八九矣是故一也二也十也皆以其一事分数言之者也是故二子浅深之相悬矣易曰精义入神知十之谓也一心也见于接物谓之敬见于处物谓之恕其未感应也恕存于敬之中其既感应也敬行乎恕之内敬恕立而德不孤其斯以为仁乎察言观色非窥伺之谓也征于色发于声者自省自修自力也政也者正也所以正人伦也典礼命讨政也皆所以正人伦也君君臣臣父父子子则人伦正而家国理矣君臣父子道也三王之政皆以道为本者也四时行百物生圣人示人以道体与鸢飞鱼跃川上一也遇不顺者必反己反之又反以至于尽己直推至贤圣之域诸生为学须识大头脑何谓大头脑随处体认天理是也此与论语中求仁孟子扩充四端中庸谨独大学格物皆一理前乎千百世圣贤后乎千百世圣贤不过此二字夫道时焉而已矣时也者中也中节也天下之达道也为学以知行为功夫知行固不可混亦不可离故学问思辩笃行五者如五星齐明岂有离二书曰学于古训乃有获若非知行并进何以有获诸生自静居省察念虑读书体贴身心应接事物辨其义理亲炙师友讲去其偏以归于中无非知行用功之地内外合一之实固不可以读书应接亲师友为外而求诸内亦不可以知为行以行为知又不可谓今日知之明日行之而判内外知行为两途也程子谓如车两轮岂有两轮而可判为两途哉管仲者可以死可以无死死伤义也何也子纠以战而死仲赴其难与之同死可也桓公既立而鲁杀子纠曰鲁杀之也仲死不及纠难可以无死而志存泽物之仁故夫子以其泽物之功而知其仁也科举之学或以为当废之然后可以入圣学吾以为人累举业耳非举业累人也且此当代之制若违之是生今反古也设令读异教之书以应科举虽勿为可也祖宗立法欲学者读圣经贤传开发其良心存之为德行发之为辞章有司因其言辞而知其所存何有不可故吾尝谓德业举业同事而异志修德业者固读圣贤之书为举业者亦读圣贤之书其业一也顾其志何如耳故有不易业而可与进于圣贤之道者科举是也有不易志而可以大助于科举之业者圣学是也为学须先义利之辨此是生死路头自一念以至万事皆然圣人道德之中正也微生亩者为固而过中者也故视圣人之中为佞又焉知自世俗之为佞而不及中者不视圣人之中为固矣乎以言词相接不若以礼乐之入人深也礼也者示人以理者也乐也者示人以乐者也乐得其理非言语可及也圣人存心天下形于击磬之间声音之道与心通者也曰闻磬声讵可以知圣人之心乎曰古之有闻琴声而知杀心者矣悬弧矢六射上下四方示志也宇宙内事即性分内事也何以无为独称舜与使后世之君皆慕恭己无为以隳庶事者必若斯言矣记有之前有疑后有丞左有辅右有弼然后王可以中心无为以守至正舜绍尧而治四岳九官十二牧惟时以亮天工有以为之者矣先王之世其待人也以年故人之自待也以年故分定而不惑也后世教弛故少年相竞于侥幸之中而风俗坏矣约言者德先言者贼先言者凶约言者吉吉凶荣辱之主也立也者自我立之也亲其亲斯不独亲其亲长其长斯不独长其长孝弟之德立于身行于家及于国推之四海而准同此心同此理也经曰爱敬尽于事亲而后德教加于百姓刑于四海此之谓也教者为类而设也犹医者为病而设也教也者变其二而复诸一一则无类也思也者心之神也心之官曰思思曰睿睿作圣思者其圣人之本乎心一也而曰九思必有九心不亦支乎事虽九而思则一也心一而已矣故视也听也色也貌也言也事也疑也忿也见得也其事九而思则一也一者何也其理一也理一而名九随处以体夫天之理也理无往而不在也九思者其圣人之心学与恭仁之着也宽仁之量也信仁之果也敏仁之力也惠仁之爱也五者存其心故可行是故心存而理得知安亲则不违其志矣惧辱亲则不亏其体矣孝之至也夫六德者皆美德也好之而不学则蔽蔽也者偏之为害也学也者所以觉其理去其蔽变其偏使会其全合其中正以有之于己也夫学觉而已矣伊尹天民之先觉也觉也者知也知觉也者心之本体也天地之常明也以普万物而不遗圣人之常知也以照万事而无外故知圆如天行方如地天包乎地知通乎行通乎行而知者圣学之始终也易曰知至至之知终终之记曰聪明睿知达天德其知也夫知之用大矣哉是故知天而天知地而地知万物而万物知天地万物而不遗者其惟圣人乎此个天理吾初学精思自得之以质于先师先师喜甚答示云得十一月某日书读之遂忘其病也随处体认天理着此一鞭何患不到圣贤佳处俯仰今昔五十余年矣竟未得了手只是死而后已待旦急行则未旦时如何说坏了成汤周公了宇宙间只是一气只是一理只是一心感应之机捷于影响何者以其一也会此则知道矣近年觉此学只在切问近思自存养以达于事业人伦庶物无非此心一以贯之如一树相似自根本以至枝叶无不是此生意一气通贯本末具备初无前后宇宙内无一事一物合是人少得底盖人与天地万物一体宇宙内即与人不是二物故少不得也勿忘勿助只是说一个敬字忘助皆非心之本体也此是圣贤心学最精密处不容一毫人力故先师石翁又发出自然之说至矣圣人之所以为圣亦不过自然如此富贵贫贱取舍与造次颠沛终食之不违一也富贵贫贱取舍事也颠沛造次终食不违心也必有是心而后有是事故夫子初言富贵贫贱一节恐人只于事上制行便谓之道而无其本则行之未必泰然故又言造次颠沛终食不违一节欲人于本上用功贯通只是一理若无此本只于制行上便了则必信必果者何以谓之小人孟子何以有集义义袭之分由仁义行非行仁义之辨知字是吾心虚灵之本体安可一时无之但要察见天理便可谓之良知致之之功非学问思辨笃行不能见其天理正而存之也不然中庸但云聪明圣知便了如何又云达天德天德即理也天理是圣贤真种子苗而不秀秀而不实虽有良种子亦无用故体之为贤熟之为大贤熟而化之为圣人夫仁亦在乎熟之而已矣学者虽涵养未熟然须顷刻体之则顷刻便能顺应若顷刻体认之功间断即顷刻便倒行逆施记曰人者天地之心最是精微若是看得破则与天地只是隔一形骸皮肤耳其气未尝不贯通人之心即天地之心人之性情即天地之性情性情正而和即天地之正和而万化生焉故曰天地之用皆我之用是天地万化在我矣父子之爱天性也爱根于性性生于心而发于情其生也爱之深故其死也哀之至哀之至故报之重报之重故其服之疏食之不甘是亲丧之礼由中生者也乐则生生则恶可已乐之至也乐其所以生也天理也者生生而不已者也由乐之生生而不已以形于手足之舞蹈舞蹈也者乐之所以尽神者也是故乐者由中生者也性也者心之生也故字义从心从生心之生理也生天之理也天之所为也知天之所为则知人性善恶之辨也鸡犬之放放于外也心在内也何外之放曰心未尝外也私欲蔽之而不知故以为放尔顷刻知之迷者觉焉其在内者自若也故无内无外觉之自在心之谓也昔者孔门之教同于求仁而七十子之徒各成诸质是故一贯之学离而四科分而圣人之道熄故德行之流为道德为节介为悻直言语之流为游说为纵横为词章政事之流为刑名为功利文学之流为训诂为记诵是故后世之学成于所长而蔽于所偏矣人之所不学而能者自然之能也所不虑而知者自然之知也无不知爱其亲敬其兄自然之知能也自然者天之理也非人之力也此其本心之真切也惟贵乎达之而已矣而枝干花叶扶疏以至于参天根为之本也此所以为睟盎于背面而施喻于四体者之本也仁义礼智根于心仁义礼智性也性生于心者也性者心之生理也恻隐之心仁之根也羞恶之心义之根也辞让之心礼之根也是非之心智之根也心一也而端有四焉众理同一原也如彼木之根也由萌天下之物各有其类各有其族知其类族之同则万物之一本可知矣知其类族之异则万物之散殊可得而知矣道之所贵者中中故穷而知变变而知通故道通万变而不穷苦节者知节之为节而不知中道之为节道其道而不知无穷之道宜乎其穷矣君子体天之理知天之行法天之运消息盈虚与天偕行故能顺时而止行时行时止我无与焉所以合天也易之作也圣人法天而示乎人也君子之学易也以人而合乎天也天人一也天地人合一三极之蕴也而易行乎其中矣三戒非特为血气血气者人欲之根也戒之者即是心学即是养志志者天理之根也戒之者所以存天理遏人欲立志以帅气则凡血气之欲皆化为义理矣孟子曰形色天性也惟圣人能践其形故不外气质而性存焉非如佛老必绝妻子离人伦丧耳目然后为性也只洗心退藏于密其德便神明学问要识头脑无头脑只是空空更学何事譬如草木必有根本乃可培灌若无根本培养何物善用其心者用而无用用之至也必有事焉而勿正心勿忘勿助长紫阳子以为节度明道子以为不用丝毫人力白沙子以为自然是之谓善用其心而天理得矣曷谓至善以言乎心身之于国家天下之事物之理之纯粹精焉者也纯粹精焉者非他也天理也天理者非他也吾心中正之本体也明德亲民之奥也其体用一原也是故止至善而明德亲民之能事毕矣曰曷止之曰自知止而能得知行并进乎此者也自天下而之格物自格物而之天下平始终反说要归乎此者也格物也者即止至善也言履而意至矣故止至善则无事矣湛子约言卷之十师友第十九君子之求师友所以传道也其可苟乎哉是故立其诚敬必先之以辞既善其辞矣又将之以贽辞以明志贽以行礼所以致诚敬也诚敬致矣定其交而后求是故初筮则告也诗所以该人伦也知父子之道则知兄弟之道知兄弟之道则知夫妇之道知夫妇之道则知朋友之道知朋友之道则知君臣之道故迩之事父远之事君举其二而五者具也心丧者恩有厚薄其心同也故师不制服厚薄异也若夫子贡筑室于三年之后矣而况于颜闵乎记失其传也久矣王者之造士如天之造物熏陶其气质涵养其德性而不知为之者也是故春以乐秋以礼夏以诗冬以书阴阳变化之运天之道也故其成也勃焉弦诵于春夏发扬之义阳之所为也书礼于秋冬收敛之义阴之所为也阴阳化成神之所为也乐也者乐也修内而达之外也礼也者理也修外而主之内也交错发形礼乐皆得也礼乐皆得谓之有德恭敬温文德之盛也礼乐之教其大矣哉无言者圣人之至教也何以为至教也语道体也言之感人也浅心之感人也深是故圣人以默教学者以默识圣人无言之教所以体天也天不言而四时百物无非教也天心之形见者也吾无行而不与无非心也圣人之形见者也故无言之教圣人实言也以为假托者非也乐生于音音生于人心之感是故乐由中出者也感动于中故有声以尽其心有音以尽其声有乐以尽其音有鼓舞以尽其神圣人之心无适无莫廓然而大公物来而顺应夫然后能可以仕则仕止则止可以久则久可以速则速也是故有无可无不可之心然后能无所不适其可礼主禁乐主发礼主敛乐主舒乐发而舒之其内德不可掩矣礼禁而敛之其外邪不能干矣故礼乐者去欲而存理者也礼乐一道也深于乐而后知礼礼乐合一而后内外和顺盛德之至也先王之教乐以宣之礼以翕之以应寒暑乐以荡之礼以润之以应风雨所以法天之道以施万物德之盛也志气一也凡满于人之身者皆气也而其气之精灵者心志也凡形于天地之间皆气也而其气之精明者日月也以权度而知轻重长短者以彼度此也求在外者也以心而知轻重长短者以心自度也求在我者也其为精切莫甚焉致乐以治心致礼以治躬乐极和礼极顺故民和顺充塞于天下不过自吾身心之同然者举而措之耳致礼乐者致中和也自身而家而国而天下故充塞乎天下也措之无难其理一也皆王道也治山泽制田里教树畜谨农时申孝弟也教所以养其生遂其性使不负戴不饥寒错综言之皆王道也先之以无憾得其心也后之以王道极其效也交互言之以着王道之全也孰先始焉孰后成焉何言乎全也全也者举天时地利人事而甄陶之合天地人之心尽之矣象山高矣然而未禅今曰慈湖高过于象山是何言欤是何学欤其得为中正欤其得不为禅欤昔者箬溪顾子自江右寓新刻于南都焉曰此象山入室弟子也开卷阅之复之曰信斯言也是累象山者也然而吾得其肯綮矣吾得其肯綮矣曰心之精神是谓圣以为孔子之言也一编之宗指不外是焉然而非孔子言也外家者之流也夫心之精神人皆有之然必得其精神之中正乃可以语道而遽以精神为圣则牛马之奔奔昆虫之欣欣凡知觉运动者皆可谓曰圣矣如蠢动含灵皆可谓曰佛性矣而可乎故知非孔子之言也箬溪子报书曰子之言是矣又曰慈湖于圣则用其言而不用其意于禅则用其意而不用其言此何心也曰子言是矣数年之间其说盛行如炽吾为此惧闲先圣之道不得已而为之辩也吾惧此说行而天下皆以气为性也吾惧此说行而天下皆不知道也皆不知学也皆援古先圣王之指以入于夷狄也为作杨子折衷或谓孔子予欲无言子何言焉则应之者曰孟子之学先知言故曰诐淫邪遁之辞恐其蔽陷离穷乎我心也又曰我亦欲正人心息邪说讵诐行放淫邪以承三圣者予岂好辨哉予不得已也孟子何言焉是故学者能知不好辨之心不得已之心与欲无言之心则于道心其几矣慈湖立命全在心之精神一句元非孔子之言乃异教宗指也不起而为意便是寂灭慈湖意只以不动为体为止而不知循其本体之自然流行各止其所者之为不动也又以孔子为之不厌为已觉而为他何惑于老佛无为之说而不知圣人之为无所造作非无为也异乎老佛之无为也可类悟其非矣易仁者见之谓之仁知者见之谓之知百姓日用而不知故君子之道鲜矣仁知之偏日用之不察皆以为道何谓精何谓一时者道之别名一句近之但又以时为此为是而混同于若不在时之时又云过改既止而卒归于无起意而不知圣人之戒毋意谓妄意也诚意之意谓本意也慈湖于名义看皆不精品题皆未当而妄以己意改圣人之名理又谓上古言时不言道二典三谟之前无书可考何以见其不言道言道后世所以不明者即舜言道心所以明道未见其为不明大抵慈湖只主张指心为道而不知天命之谓性性者在心率性之谓道道者路之名发于事为道岂可混也大抵是禅之宗指陷溺学者岂不可惜慈湖心极粗性极轻率故敢措大以天地四时万物皆其所有如佛者山河大地之说干你何事孝弟忠信皆其自有无有不至者便敢于非古圣贤之言之教率天下之人废学而乱天下者必自慈湖始矣既曰不曾动又曰不曾静既曰曾生又曰不曾死是遁词也慈湖极聪明亦读书极多但惜其先读他书有得这些意思后将圣贤之言皆就已意上说了且不知所谓时所谓此者何物慈湖之说千篇一律又好多言谓之不动意吾不信也王荆公敢废古经而自是以乱天下观慈湖以圣自居敢于非古圣贤之经训若得荆公之权乱岂减荆公哉学者欲知言当精择之生于其心害于其政发于其政害于其事圣人复起不易吾言矣酌于中而清明于外是因黄目之象而释其义亦何不可如尧钦明文思光被四表是也至云中无实体大害道既无实体何以有视听言动喜怒哀乐之妙用乎言何思何虑而不言同归一致道慈湖只是终身以这些来摆筭精神虚明无体皆禅未尝生死何以从古圣人有生死之说无存亡便是地万物为体心体物而不遗认得大不能外矣故格物非在外也格之之在外也于物若以为心意之着求甚解孔明读书不求明道读书不蹉过一字甚此是即孔子所谓执事敬也山水皆然岂特读书然哉盖有涵泳持有穷格发明之益于此有得必有不手舞足蹈之乐心广体胖之验而吾弟以为者何耶圣贤之书将以养心非以病心也无乃求之太深索之太苦而所谓执事敬者犹有未得要乎且其语意间似有是内非外判心迹而两之之病吾弟初不自觉又云别求安乐之法舍敬所求耶语云中心斯须不和不乐则鄙吝之心入之矣又云敬则自然和乐是古人所以存其心养其性而安乐之法将于是乎在夫存心之说则闻之矣至于了心之说则不肖所未闻上下四方之宇古今往来之宙宇宙间只是一气充塞流行与道为体何莫非有何空之云虽天地弊坏人物消尽而此气此道亦未尝亡则未尝空也道也者先天地而无始后天地而无终者也夫子川上之叹子思鸢鱼之说颜子卓尔之见正见此尔周礼六篇之首皆有惟王建国辨方正位体国经野设官分职等语可见其为治天下之法而古直谓之周官也至其中疑有为后儒所添入者如卜梦之事甚无谓亦有太琐碎者皆可疑也其书孔孟之时皆未之见而孟子班爵乃亦本之王制耳仪礼中升降揖让拜兴旋辟之节无一字少得若于此一失即是废天职而天理或息矣真圣经也此必周公所制而孔子子思补之子夏传之可见也若于此理会得则于道思过半矣古之论学未有以静为言者以静为言者皆禅也故孔门之教皆欲事上求仁动时着力何者静不可以致力才致力即已非静矣故论语曰执事敬易曰敬以直内义以方外中庸戒慎恐惧慎独皆动以致其力之方也何者静不可见苟求之静焉骎骎乎入于荒忽寂灭之中而不可入尧舜之道矣故易曰复其见天地之心乎非复则天地之心不可得而见矣天地之心不可得而见则天理或几乎息矣故善学者必动静一于敬敬立而动静混矣孟子固有英气而皆发于义理之正先正犹且病之至于象山与朱子辩论数书皆发于客气至于琐琐以词说相稽者有之故其后自有粗心浮气之悔而以此气象为似孟子误矣吾惟浚独以为恳到何耶学者须要理会气象淡而不厌无甚珍奇然亦不愿有珍奇之慕珍奇之慕恐生欲速好径之心即此一心已不是道理圣贤论学只云温故而知新只知新处便有日新日新之谓盛德天道生生不已只是盛耳非有别一种奇特也夫学不过知行知行不可离又不可混说命曰学于古训知之非艰行之惟艰中庸必先学问思辨而后笃行论语先博文而后约礼孟子知性而后养性始条理者知之事终条理者圣之事程子知所有而养所有先识仁而以诚敬存之若仆之愚见则于圣贤常格内寻下手庶有自得处伊川自谓与兄之道同至其所入所造则明道之洒脱伊川之执滞自有不可得而同者观尧夫临终谕以面前路要阔与夫生姜之讽及入朝之迹观花之言皆想见矣夫学以立志为先以知本为要不知本而能立志者未之有也立而不知本者有之矣非真志也志立而知本焉其于圣学思过半矣敬则不妄故曰诚诚则不妄动故曰静静者定也非对动而言者也虚内事外忘己逐物之患正坐内与外己与物作两段耳作两段是二本也学之至要乃在于是至虚者心也非性之体也性无虚实说甚灵耀心具生理故谓之性性触物而发故谓之情发而中正故谓之真情否则伪矣道也者中正之理也君子立其中正故情不流情不流故性不凿性不凿故虚实之体全故曰尽心之谓也故待夜气而见则旦昼必不然矣旦昼不然则有时而间矣君子之学莫若自强而不息终身而不违故旦昼皆夜气也大凡言语多则心志乱山谷万言万中不如一默主一便是无一物若主中主天理则又多了中与天理则是二矣但主一则中与天理自在元来明德新民全在止至善上用功知止能得即是知行合一乃止至善之功其古之欲明明德二节反复推到格物上意心身都来在格物上用功上文知止定安即其功也家国天下皆在内元是一段功夫合内外之道更无七段八段格物者即至其理也意身心于家国天下随处体认天理也与中庸之意同在心为明德在事为亲民非谓静坐而明德及长然后应事以亲民也一日之间开眼便是应事即是亲民自宋以来儒者多分两段以此多陷支离自少而长岂有不应事者应事而为枝叶皆是一气扩充虚实同体也佛氏岐而二之已不识性且求去根尘非得真虚也世儒以佛氏为虚无佛氏乌足以及此来谕又以言动饮食为精蕴知此则是合内外之道而虚实一矣程子曰道一本也知不二本则是笃恭而天下平之道程子所谓体用一原显微无间格物是也更无内外静言思之吾与阳明之说稍异者有其故矣盖阳明与吾看心不同吾之所谓心者体万物而不遗者也故无内外阳明之所谓心者指腔子里而为言者也故以吾之说为外各从所主而言之是以不同元来只是一理更无别理虽尧桀不能存亡又安能不同也在学者善观未可草草也吾之所谓随处云者随心随意随身随家随国随天下盖随其所寂所感时耳一耳寂则廓然大公感则物来顺应所寂所感不同而皆不离于吾心中正之本体本体即实体也天理也至善也物也乃吾之良知良能也不假外求也但人为气习所蔽故生而蒙长而不学则愚故学问思辨笃行所以破其愚去其蔽警发其良知良能者耳非有加也故无所用其丝毫人力也如人之梦寐人能唤之惺耳非有外与之惺也故格物则无事矣大学之事毕矣宇宙第二十所云看来宇宙内无一事一物合是儒者少得底此言最当更不若云宇宙内无一事一物合是人少得底尤见亲切盖人与天地万物一体宇宙内与人性分不是二物故少不得也明道作字甚敬即此是学之言乃区区今日二业合一之诀勿忘勿助元只是说一个敬字先儒未尝发出所以不堕于忘则堕于助忘助皆非心之本体也此是圣贤心学最精密处不容一毫人力体认天理不能不与事俱往此只可责志耳庄子云用志不分乃凝于神造次颠沛终身不违欲人于本上用功贯通只是一理若无此本只于制行上便了则必信必果者夫子何以谓之小人克伐怨欲不行者陈文子子文之忠清者何以皆不许其仁孟子何以有集义义袭之分由仁义行非行仁义之辨石翁名节道之藩篱者云藩篱耳古之赙礼必以时行今则不可附于身故不敢虚贶向者高堂未倾凡百辞受苟可悦养不必尽合于义今无逮矣凡于馈遗可以省事此学若非绝去外慕拼生拼死无我无人终难望其有得若药不瞑眩厥疾弗瘳直须造次必于是颠沛必于是乃是彻底功夫夫子忧学之不讲夫讲必有同不同不必同所以求其同也然后义理生焉如彼二磨其齿不齐然后粟米出焉故天地之所以能化生万物者以阴阳变合之不齐也明道恐人以主一为滞着于物故又加之云无适之谓一若了悟主一之旨即不消云无适矣若以主一无适兼言敬字不免重赘吾所训格物而后知至到京师而知京师者也实兼知行随处体认天理即孔子求仁造次颠沛必于是曾子所谓仁以为己任死而后已者也孔子称颜子之好学曰不迁怒不贰过都在心性上用功则古人之所谓学者可知矣岂若后世儒者寻行数墨如春蚕在茧内作丝一层即自蔽一层弊弊焉死而后已不见天地四方可哀也已仁者虽切于救世亦随其力之所及云尔譬于人之负担有出门即付之以担者有空行至百里之地乃付之以担者至人付之以担而不能胜任即当决退去无疑矣未付以担而求去是未见义也一部易全在位与时得位与时即道也学要终日终身心事一一相照要知道不离我除非我常不离道疏脱不得誉吾者吾贼非吾者吾德反躬修省真自受用人心之安固是天理然恶人亦且安心为不善则安与不安亦未可凭据到了只还在勿忘勿助之间心得其中正时安即是天理矣譬如明镜方正者乃照得本相歪镜安得本相出处去就之义几微之际岂易言哉东郭以为有定本乎有定本是或可易言也果哉未之难矣是难则在时也孔门三千之徒七十之速肖可以与于时者几人故谓颜子惟我与尔有是夫颜子固具体者也此外岂易言哉吾东郭所谓良知独觉者觉此而已十目其能视此乎十手其能指此乎盖知同胞一体之义则知痛痒相关之义孔孟所以汲汲皇皇而自不能已其时高人非之众人恶之伐之木削之迹欲围而杀之而不悔此其何故也其时义果易言哉是故知时即知道矣知道而后无我圣学之所有程伯子出入释老后来觉后辟异端者尤切譬如人入盗跖之室遍窥其所有赃私一一打破为尤亲切也只有默而成之不言而信存乎德行为最的当也孔子曰予欲无言颜子终日如愚孔门之教人学者之学圣人正脉在此也其有言者圣人之不得已也千百年来至于此时号称好学之盛然又多走作别处去近来学者又竞趋慈湖矣间尝取其书与之说破以防其流殊非得已而不已者也涵养根本之说甚为切要然所谓根本者即此天理是也所谓血脉骨髓者亦天理是也天理之外无余蕴矣天理者吾心中正之本体而贯万事者也此外何有血脉此外何有骨髓即由仁义行之学集义所生之学也天理二字不分心事不分内外何者理无内外心事之间故也而或者以为袭影响者自或者观之而云然耳易曰仁者见之谓之仁智者见之谓之智而君子之道鲜矣君子之道自在中间近来阳明之徒又以为行格式整庵之说又以为禅真我只在中间也影响了不干涉夫子梦周公与高宗梦傅说同古今幽明同一气之感应也夫子之道传于周公者也声应气求固有不期然而然者矣或谓心志乎周公是累夫子之心者也何以不梦周公而叹其衰之甚气衰则不足以致远也若谓夫子无是心夫子之德其衰矣恶乎善冠礼者成人之始也婚礼者人道之始也彼未至成立而即成婚则首未知为人夫妇之道次未知为人父母之道人道坏则自此始矣今之世又有未成童而举于乡举于进士又岂知为人臣之道乎王道之坏风俗之弊未易一一言也不矜细行终累大德上宰相之书太颠之友岂是细故盖理无大小故也昌黎有文河汾有行皆窥大概然于圣学皆未有见昌黎排佛是矣至潮州失志时又过尊太颠盖平日未曾由圣学体认天理上用功所以未能亲见佛之所以非处徒以迹而排之到见太颠便失措了宰相要知学宰相知学则君与天下臣民皆知学道德一风俗同何治不可成也文山恐于圣学未通观其用兵如此虽做了宰相未知成就如何将亦不可不知学将而知学则六军之士皆知学知学则知亲上死长之道矣孟子之论有根原良知之说出于孟子夫复何疑致字须兼学问思辨笃行之功则所知无过不及而皆天理之知则良矣所谓达之天下者达此者也若无学问思辨功夫则所知弗或过则或不及如杨氏之知为我墨氏之知兼爱皆知也致其知必至无父无君而为害之大者又安得良中庸言聪明圣知知也而必曰达天德吾昔贰礼卿知各边入贡亦必有期有数但守臣见其来求迫切不能守定辄为题请及求取器物亦然此渐不可长亦有夷人进贡在境内数年不出者五胡金元之祸亦起于渐耳不严不纵在守边大臣酌处之尔仁以柔之义以制之以羁縻之是处之之方也坚忍固好初学者不可无但恐终有强制袭取之意若见理明后知得是确乎不可拔所谓见几而作不俟终日乃是圣人之学且将克伐怨欲不行可以为难矣仁则吾不知也清矣忠矣未知焉得仁诸章观之自见验之天地不若验之人心之为切近也感处是动寂处是静寂感皆一心也寂感不相离也故周子动静之说及动静无端阴阳无始之说皆已见得此理了可更于自心上体之见此者谓之见易若以天地之化春夏秋冬寒暑花实不差看天地之静则恐看得粗了盖可见者动其不可见者静动静则无时无处无之无截然为阴为阳为动为静之理看书须看前后四傍通融贯串乃可不可只从一路去便恐有难通者又当证以吾心之同然者乃为的当如易所谓天下何思何虑乃言心之本体也孟子心之官则思思则得之与书思曰睿睿作圣大学安而后能虑乃言心之应用也本体者其寂然者也应用者乃其感通者也寂有感感有寂安得就其一路而遂各执以为言岂通论哉心如明镜镜之明定如心之体何思何虑也镜之光能照物来而照之如心之用物感而应其思虑生所谓思则得之思而睿作圣安而能虑也当其未照时能照之光自在静中动也当其照时而其本体自如动中静也心岂可以强弱断续言耶此只就自家躯壳上起念故尔若就天地万物上起念则知天地之化自生自死自起自灭于我了无干涉何忧何虑而贪生恶死此等去处看破则忧虑自无星象官名之说吾素所不信天道远人事迩故圣人所不言圣门之学惟切问近思而已矣此一章吾每求其说而不得即置之积以岁月之久忽若有冥会者孟子以性命互言之明性命合一之理也性命是分不得的后世不知故有以性命为截然者殊不知性者心之生理命者乃生理之中正者合二者互言之然后为道也如告子生之谓性食色性也便认耳目口鼻四肢为性而不知性有中正之命乃为道之全也故孟子言形色天性也谓之天性便有命在其中故知道君子不以五者为性而必兼命之中正乃为天性也仁义礼智圣人固为天所付之中正是命也然此命何所附着故知道君子必兼生之性也故专言性而遗命者固不足以知道专言命而遗性者亦不足以知道必合而言之然后为得大道之全也刘子云民受天地之中以生此言兼性命之全乃为知道矣盖天地之中者命之谓也生者性之谓也舜典浚哲文明温恭允塞状舜至德之全为说浚哲而不足故又说文明说浚哲文明而不足故又说温恭又说允塞非是二事吾契以为合而言之即无声无臭之体故曰玄德又曰通篇无一言一字不自天德中流出来等语皆得之矣史臣将叙大舜之功业而必先之以此二句可谓知本之论得天德王道一贯之学而其人亦非常人矣皇极章前三句说功夫后三句说道体然此皆圣人之心学也无偏陂好恶只是一心义道路只是一理后三句历赞其王之义道路之中正者皆是自然分心与事说固不是分会极与归极亦不是自会而归只是一熟耳古者行冠婚丧祭大礼皆在庙堂薨于正寝为正终于丧所即位朝群臣毕事群臣皆出释冕反丧服公私皆得岂为失礼子思取丰衣锦尚絅乃断章取义耳丰四章悔其不与偕行而归其与桑中褰裳溱洧皆淫奔诗但中间诗语称士称女称伯称叔称子未必为本人作或当时诗人作诗讥刺形容其情状如此以为戒耳惟有将仲子于我里园墙且不许其踰杞桑檀树且不许其折而畏父母诸兄及人之多言可谓绝之至矣是即大序变风发乎情止乎礼义者也是为教盖诗人之词微婉温柔敦厚而其意极切类如此非若后人作诗便直说到底也余皆宜以此意观之嗟夫学诗之难也天地之气只有清浊清浊只是一物更无二物观水之清浊何尝有二澄之则浊者可清益见其无二矣若谓落在气质之中以彼落此似犹未是见冰而寒闻雷惧其气之动志乎可以反风可以致雨其志之动气乎感应之理大矣哉奠告唐谏议大夫刘去华曰呜唿哲人知微故言惟其时志士不欺故心苦而身危嗟乎谏议初以布衣一旦立于彤墀吐气扬眉言触于祸机知时之不可为而犹冀其什一百一千一万一乎庶几一木亦支一绳亦维诚贯乎金石光晋乎日月而气塞乎两仪故足为百世之师呜唿其悲乎其悲乎吾何以谏议之思哉事有抚景而兴怀异世而相契者此吾所以仰瞻庙貌俯钦忠义三匝三叹而不能已也农夫之养苗也去其害苗者尔而生意不可遏也学者之养心也去其害心者尔而生意不可也年何子尹庆元明子告之曰夫牧人者如牧牛矣既而郑子往继之尹明子告之曰夫保民者如保赤子矣夫牧也者牧也吾无功矣保也者保也吾矣然则又奚择故曰时曰时吾无与也吾变通之也道有升降政由俗异古之治殷者周公慎厥始君陈和厥中毕公成厥终是故三皇而上尚无为三王而下贵有功时也昔者之往瑾恶方炽而毒未延也犹厝火于薪而未及燎原也民犹有衣不必吾为之被也民犹有食不必吾为之也吾故曰牧焉而已夫子之号也曰寒也思以衣之子之号也曰饥也思以食之保子者也今时则然矣瑾祸毒痡四表具焚犹火之燎原熄而延者方殷也庆元之民日蹙于饥寒非复向之时矣衣之食之保之若子在子而已矣民固望父母之来也毋曰吾牧之无为也吾牧之无为也其骄而苗自夭杀其蠹而木自茂绝其欲而理自足古之为道也浑浑尔也今之为道也断断尔也夫道天下之公四达之逵也达观大道者其至一尔言有殊立而无殊理行有异自而无异至古之学者传而不议行而致同色相受也意相传也善相观也和相饮也德相化也殊涂而同归百虑而一致故曰浑浑尔夫道一而已矣视听言动皆心也情性微显同原也内外动静一理也是故知而至之存乎智默而成之存乎德化而裁之存乎义体而尽之存乎心溥而通之存乎公遯而无闷存乎蕴诱而相之正而不岐存乎师友故夫断断者各就其方自其私见言之未睹乎大道者也无不为则习之察习之察则安于自然故无所用为无不思则议而化议而化则信于默成故知无所思夫随者事之贼也苛者祸之亟也陋者政之弊也乖者患之至也是故四恶生而万事隳矣天地之性生万物发于元长于亨成于利藏于贞贞者物之所终始圣人以心体万事主于仁裁于义节于礼成于智智者圣学之所终始也奉命往封安南国王已成礼王赋诗为贶既赓酬之滨行王以金币诸物为赠对曰我天子全御覆载之中辑和四表俾陲裔各有宁宇而不私故遣行李锡乃服命仍乃分土奠兹南裔保我赤子非为赐也行人之来知有一事而已又以货还是二事也请辞且闻古之赠人以金不若赠人以言今君已有赠言矣又焉用金夫言一也金二也二则渎君子不为渎请辞明日致于吕瑰辞之如前又明日远致于市桥辞如吕瑰视听言动不由中出焉百职废矣庶事庶物不由中应焉万化隳矣或问庐墓孝乎曰夫孝也者人之情耳夫赤子之于其亲一不见则彷徨而悲求故亲将死则升屋而号复既死则凭尸与棺号之三月倚庐而号之既葬则就葬所而号之又不已因庐而居焉故曰人之情耳呜唿颓风薄俗之中吾又奚暇取中于斯世矣乎孔子进以礼退以义大臣与新进异义而同礼同礼也故其进必以正异义也故其退必以时夫新进之士以一身为安危者也大臣之道以社稷为安危者也天性无不善过不及之渐也人性有至善损益致中之化也知出处之仕圣贤所以质诸鬼神而无疑百世以俟圣人而不惑者也夫性即理也夫心非独知觉而已也知觉而察知天理焉乃为心之全体今言心而但以知觉乃谓不可有所见及以体认天理为求外是以义为外以理为障矣前书来报东山学规而来欲答者以白鹿洞虽出于大儒之手止可论理为名言耳恐无下手用功处也石翁南岳诗云垂垂一影落人间久矣无人一貌看多少画师传不去只欠原初画幅宽今之人一凡人誉之则以为有余一凡人毁之则自以为不足器小也甚矣只可言动而为阳未可言动而生阳又安可言阳而生动乎只可言静而为阴未可言静而生阴又安可言阴而生静乎盖阳与动是物不可言生吾谓程子云谨礼不透者可令亦不妨须有回头处则见我圣学禅无所精所一不过为这中精一是执中功夫学心问大观亭诗云我观大块目无全莫是察见显微散合之理否曰显微散合非知变化者孰能与于此学者譬如登山坡平则易不知其进也纡顶峻则难不知昭明故风俗纯美风俗纯美故和气可致而祥瑞可格儒于释老有若同是焉唯智者能辨其非有若同公焉唯仁者能辨其私营营绝根乃碍其身区区炼气乃局其器而云周而云神化何足以语大公之仁是故圣人兼济天下而同体万物兼济故不局于器同体故不碍其身非天下之聪明其孰能与于此有人伦而后有事变有事变而后义生义生而后道行事亲者事天者也致孝者致仁者也以其所养达于其所不养而孝不可胜尽矣以其所爱达于其所不爱而仁不可胜用矣观鸲鹆鹦鹉之能言而知天下所以气化观蜩蝉蜉蝣之能蜕而知天下可以质化是故圣可学而贤可至圣贤之道存之移气养之移体释者弃彝伦由于外物外物由于恶六根恶六根由于不知性知形色天性而后知恶根之非明道兄弟之学孔孟之正脉也合内外彻上下而一之者也今夫为朱陆之辨者赜矣或失则外或失则内或失则上或失则下吾弗敢尔是故履天下之大道而决天下之至赜者莫大乎中正中正者救偏之极致也性妙天地之有情着天地之无神妙有无之机道参天地之一呜唿杨子一尔心毋支离尔学矣曷谓支离曰或偏则外或偏则内二之皆支离也人知偏外者之支离矣而未知偏内者之为支离矣偏外故忘本忘本则迹偏内故恶物恶物则寂二者皆支离之疚也离也者离也离而二之也是故致一则一矣君子之学内外合一动静合几体用合原物我合体内外合一者德动静合几者神体用合原者道物我合体者性天地覆万物而不私故称其大圣人应万事而不与故成其公乐莫大乎同物忧莫大乎私己私己者戚戚与物为敌同物者休休与天为游圣仁而已仁者同物同物者同天故曰肖天明子五十年学圣人之道于支离之余而得合一之要以告而莫之受有为黄老之言者方子持其混合之说访于西樵明子爱其似夫合一之指乐与之游而犹好与之辩或曰辩何辩矣曰合一有三要混合有三要曰心曰事曰理所谓合一也曰精曰气曰神所谓混合也合一之道主乎理混合之说主乎气天理者天之道也天理自然君子法之以直养无害孟子曰必有事焉而勿正心勿忘勿助长无害自然而已彼訾老庄以自然诬也老庄逆天者也遂以自然非道不智孰大焉或曰子之必主乎古本何也曰古本以修身申格致其教人也力身之也非口耳之也学者审其词焉其于道思过半矣是故其书完其序严其文理其反复也屡其义尽大哉博矣约矣其道至矣乎五行在天五事在人其体一也水火木金天之气也非土则不生不生则不成貌言视听天之性也非思则不能通不能通则不神易曰忠信所以进德也夫子主忠信君子有大道忠信以得之忠信之人可以学礼夫礼即道也忠信与道一也非二也忠信以言乎其心也大道以言乎其理也存是心即有是理主忠信时已是大道非由此至彼而二之也夫子曰十室之邑必有忠信如丘者焉不如丘之好学也好学者何主忠信也此圣人之学也及其至也至诚无息是故忠信而不为圣人者有之矣未有圣人而不忠信者也曷谓忠信曰心学也中心为忠实心为信五德之贞也勿忘助无将迎故心中心中故实也甘泉子居西樵烟霞之洞或有告于甘泉子曰豹谷子亦犹从良知之学他日甘泉子入居天关则豹谷子以秩满至省共泛天湖之舟歌皇极之章语及于学甘泉子曰今子报政矣因与子扩孟子之蕴以尽政治之善可乎曰可也请闻焉甘泉子曰夫以孟子之言尽于良知已乎曰未也有良能焉曰尽于良知良能已乎曰未也合知能而言之曰无不知爱其亲也曰无不知敬其兄也夫无不知者知也爱敬者良能也此知能合一之说也曰无不知爱亲敬兄已乎曰未也不曰达之天下也乎尽之矣夫达之天下则爱其亲以爱天下之亲敬其兄以敬天下之兄而仁义不可胜用矣若夫知而不能与知能而不达则知爱其亲而杀人之亲敬其兄而杀人之兄盗贼皆有之矣可以为仁义乎夫苟达之天下则兼所爱兼所敬田政以养之学政以教之老者肉帛幼壮孝弟所以爱敬天下之亲长而亲之长之之政行以天德而行王道豹谷子之治韶优为之矣甘泉先生续编大全卷之三十一心性书心性书序此编吾师甘泉门弟手笔也有图有说有通凡以道心性也故曰心性书图说之刻于都会郡邑各精舍各山馆及心性微言之散见于先生平日酬应文字久矣兹何以编先生微意图以象之说以明之通以尽之合而观心性之蕴庶其人人知尔乎夫先生之学受之白沙陈先生白沙先生奋起于濂洛寖微之后尽扫支离忘言默识盖以还洙泗之源也先生顾犹事于图与言哉不得已焉耳也夫自白沙先生之忘言默识也世儒不已有疑为禅者乎自先生之以随处体认天理为教也世儒不已有疑为外者乎以随处体认天理为外则必遗形色而语天性外日用而谈空虚不至于寂灭猖狂弗已也以忘言默识为禅则必舍本根而求之枝叶忽尽心知性知天而索之影响终身由之而不知者天下皆是矣先生其容无是编也哉且夫兹学也非白沙先生之学乃尧舜禹汤文武周公孔子之学孟子私淑得之周子程子与白沙先生旷千百年以忘言悟之者也先生廿七登第即焚会试之牒造白沙之门绝意荣达从事静坐楚云之上冷焰迸腾殆几十年其斋戒神明忘言默识有如此上下千百年之间求其潜心斯道如先生者顾几人哉若夫致斋请见以至服衰庐外执丧三年无异所生则古之事师者未之闻焉即兹精诚谓先生与白沙先生之以神相受授也将非耶此先生之所以超然独悟服膺耄耋而愈不厌也夫先生之揭是心性以示人也譬之日与尧舜禹汤文武周公孔子游而有以识其真面真目真神采而指以语人曰此尧舜也此禹汤也此文武周公孔子也夫使蒙其指而犹不信焉非其明盲废之极必其先有以蔽之直与盲废等耳先生固奈之何哉或曰然则此编之合于孔氏也何征曰立己立人达己达人与忠恕一贯之训天地万物一体之义昭如矣戒慎恐惧其所不其所不闻与毋意必固我之训勿忘勿助是为入道之门昭如矣曰子之信孔氏因以信先生也又何曰自心自性我也浩浩宇宙非我乎见自心自性之为我而不见宇宙之为我可以为心性也乎可以语尧舜禹汤文武周公孔子之道也乎故欲信是编者在默识乎自心自性尔也是故知宇宙之为我然后可语心性知千圣之要指不出乎惟精惟一而尽于孟子之勿忘勿助然后可语圣学信不敏窃以为濂洛而上譬之皇王之治端拱无为自兹而变则犹夫舍本而末日夕皇皇讲求法令第幸其犹有先王之法度存焉耳其又变不遂为智力经营并法度荡如矣乎故是编也以俟百世不必圣人凡同此心此性苟使其虚心而观焉其谁不曰庶其犹见皇王之治也夫嘉靖三十三年岁次癸丑春二月之吉门人前贵州提学副使蒋信撰据万历四年刊蒋道林先生文粹补字心性书心性图序夫心性图何为者也曰吾师甘泉先生无言之教也不假词说而尽千万世圣贤着作之精焉者也曰曷为尽千万世圣贤之着作之精也曰大道之在天下也心性焉尽之矣千万世圣贤之着作也皆所以发明乎此心此性也是故心性也者天地万物一体者也自孔孟没此道晦蚀于天下数百年至宋周程三先生始明之故曰寻孔颜乐处曰仁者浑然与天地万物为一体皆所以发明乎此也自后言益详语益精而去道益远流至于今口耳支离天下贸贸皆不知心性之为何物故先生有忧焉忧语道于天地万物而遗其心性者也忧语道于心性而遗天地万物者也忧语用之离乎体也忧语体之离乎用也故一去支离尽归统会揭心性图以示之大无不包小无不贯曰性情曰万事曰万物曰敬始曰敬终体用一原显微无间存存不息者也大哉图也斯其至矣予尝读中庸而叹先生之善于明道也中庸曰戒慎乎其所不睹恐惧其所不闻又曰致中和天地位焉万物育焉夫天地之大也万物之众也中和吾之性情也非其一体流通贯彻上下何其极感应之妙也然则观中庸则知斯图矣观斯图则知中庸矣不但中庸然也观斯图而六经语孟皆举之矣何也六经语孟皆所以发明乎此心此性也学者观其图会其意默而成之则大道之存斯过半矣今夏予再来侍先生于天关先生常隤然顺泰然安默然无言浑浑然如天之覆物生意融融予亦隐然真心之呈露未尝不叹先生之善于迪人也无言之教之入人之深也吾友周明几又条先生平日之训之发明心性者为心性书而先之以此图予谓求道于书不若求道于图求道于图不若求道于先生无言之教之为自得予欲与诸友相忘于无言之中故述其意以相告云嘉靖三十一年五月望门人钟景星谨书心性书序甘泉师翁作心性图图有说继集心性通反复发明心性之奥也心性之学不明久矣大道晦而异端兴学术乖而真儒鲜嗟夫今有志之士或滞于心而离外或逐于事而离心内外心事合一圣学一贯中路未见履之者故师有隐忧而作也盖亦欲正人心放淫辞归于中道而已耳欲正人心不先明心性何能至归于中道也哉翁不得已而作图书示人心性之本体也是性也即天理也识得天理随处流行充塞无方无体程子所谓仁者浑然与天地万物为一体即此物也干自己卯岁西樵山从侍烟霞洞天得受此图未契旨要乃同志友钟景星陈谟三五辈从侍金台数经寒暑朝夕提命默叩融会又友天下同志讲砺无非此心此性也复归居山与方文襄霍文敏益二公昔年称美图说发尽心性本体端有功于天下后世志道之士也是书也近吾馆长黄慎斋诸君各释梓之以广同志予于是序之嘉靖三十一年十月廿门生郭肇干谨书一开注赞门人姓名御籍于后黄民准字平甫号慎斋顺德县甘竹人前平乐府训导年八十岁始拜门下为学袁邮字伯高号温溪东莞县温塘人前庆远府教授年七十岁钟景星字叔辉号宝潭东莞县宝潭人隐士年六十岁郭肇干字体刚号冢山南海县大同人隐士年十岁周学心字明几号明洞顺德县百人隐士年五十岁谢锡命字振卿号东湖南海县官人儒士年三十三岁湛天润字润卿号莲樵增城县沙见人生员先生孙心性书七生注赞黄民准袁邮钟景星郭肇干周学心谢锡命湛天润心性图图形尚无资料上下四方之宇敬未巳仁之端敬情心性发发义之端万事万物天地心始之之礼之端中和智之端终古今往来之宙心性何以有图也书以尽言言以尽意意存乎图得其意虽无言焉可也是故先之以图焉善学者观其图焉思过半矣心性图说心性图何以有说也明图也图不传意而后言说兴也不得已也性者天地万物一体者也混然宇宙其气同也锡命曰言性之本原与天地万物一体混沦于宇宙之间而同一气也民准曰观宇宙之混然同一气则性与天地万物本无二矣学心曰混然如一池水中有万类形性具焉景星曰人物在宇宙如鱼在水王纯甫始学时言亦及此郭肇干曰性即心之生理也天润曰性气本无二也必言气同者益见一体之义也心也者体天地而不遗者也锡命曰言人心之广大尽天地而括之也民准曰心与天地万物为体也邮曰心体本大也苟大其心焉则能体天地万物而不遗矣景星曰此与孟子万物皆备于我意同肇干曰知觉是心心有生理是性天润曰心之本体本广大高明至虚而至实者也故能体天地万物而不遗性也者心之生理也心性非二也锡命曰以生理而言谓之性以体统而言谓之心故性之为义从心从生也其实一也民准曰性字从心从生邮曰生理为性性属于心故曰﹃尽其心者知其性也﹄心性岂有二哉景星曰孟子所谓﹃仁人心也﹄与此同肇干曰性者心之生理心者人之生理总是一物天润曰气之本体中正处有生意即是心之生理譬之谷焉具生意而未发未发故浑然而不可见锡命曰言性之蕴于心而未发浑然在中而已不可得而见也民准曰生意存于中犹谷之未萌也邮曰浑然之中万理咸备未有所感故不可见耳景星曰此言大本也天润曰虽未发而不可见而生理自是浑然不涉虚空及其发也恻隐羞恶辞让是非萌焉仁义礼智自此焉始分矣故谓之四端端也者始也良心发见之始也锡命曰言性之发而为情而良心之端始见矣民准曰观人性所发之四端良心发见之始乃可见矣勿信人言只各以心体之便见邮曰及其有所感也则四德于是乎萌动四端是也若火之始然景星曰此言达道也肇干曰已发是事察见天理故中节天润曰良心之发即性之发也是故始之敬者戒惧慎独以养其中也曰何谓敬终曰即始之敬而不息焉者也锡命曰言不息其敬始之功以见敬为学始终之贯息则为非天地之全体矣民准曰即始终一致而不息所谓敬终也邮曰天行健自强不息其敬终之谓乎景星曰敬乃心之自作主宰处故不可息肇干曰只是随处体认天理便受用不尽天润曰戒惧慎独自然之心法也熟之则不息学心曰戒惧慎独以养中而不息焉即精一执中中立而和生焉万事万化自此焉达而位育不外是矣锡命曰言始终敬而戒惧慎独则中和位育举之矣民准曰由敬畏谨独致中而和焉圣人之能事毕矣邮曰夫有主敬功夫则中立而和生焉和生则万事万化之行不可御而位育之效成矣景星曰此与程子论天德王道其要只在慎独同肇干曰始之敬者只是一个体认天理贯彻到底而至万事万化也黄宜曰老先生此处体用一原一贯之妙也功夫切要天润曰有如是之全体必有如是之大用体用一也故位育非有加也全而归之者耳锡命曰言虽至于位育亦不过复吾天地之全体也民准曰位育即吾性中分内事也邮曰学至于位育圣人之能事毕矣夫岂有毫末之加哉景星曰此圣人以天地万物为性道者也肇干曰此是天理纯全天下国家万事万物皆吾心之妙用位育全归尽矣天润曰必至位育而后性始尽何加之有记曰﹃父母全而生之子全而归之﹄学心曰全归者尽吾性分以复乎天耳何以小圈曰心无所不贯也何以大圈曰心无所不包也包与贯实非二也锡命曰言作图皆本其元来所自有无不包贯之本体非有所分析也民准曰图之圈有大小而一致道之体用一也邮曰心无所不贯正中庸所谓﹃语小天下莫能破焉﹄无所不包正中庸所谓﹃语大天下莫能载焉﹄圈虽有大小其实一而已矣景星曰此言理一分殊也肇干曰人心高明广大上下四方之宇古今往来之宙无一处不到无一息不运天润曰大圈以见心体之浑浑尔小圈以见心体之灿灿尔故心也者包乎天地万物之外而贯乎天地万物之中者也中外非二也锡命曰言心之广大精微包贯乎天地万物之内外亦非有内外之可言也民准曰心与天地万物一也包贯奚有内外之分哉景星曰举宇宙内皆吾之一体充塞流行也学心曰总是一心肇干曰天地亦是气人与是气隔一皮肤耳而心体则包贯故无中外天润曰此发明上文心体天地万物而不遗之意天地无内外心亦无内外极言之耳矣锡命曰天地岂有内外哉观天地则知心矣图心性而极言至此至矣尽矣无以复加矣民准曰天地人心一也以内外言之甚小耳邮曰心之所包所贯虽以内外言之其实无内外也景星曰此极言心体之大也肇干曰师翁拈出此心体教人真发先儒所未发天润曰人心与天地同神初无内外故谓内为本心而外天地万物以为心小之为心也甚矣锡命曰言是内而非外者小其天地之全体此图之所由作也或有问于锡命曰﹃太极心性二图果若是一乎﹄曰﹃曷为其不一也太极图则言其理也心性图明其理兼其功矣敬始敬终之谓也太极图则大小犹分析也心性图则包兼乎贯也无分析之患矣民准曰心体无内外本大也外天地万物以为心则小矣邮曰人与天地二而一者也心无内外则天地之无内外可识矣肇干曰图说发个心性之理不滞于内不离于外不逐于外不离于外内外动静心事合一总是一条中路总是一个天理学心曰宇宙内一神气之充塞流行而灵妙耳充塞无形以形有形有无通一天地人物通为一体化生万事同一流行天之理也其灵妙之中正者心性之谓也观诸图焉可以见道体之大矣天润曰以心为内必不识心既不识心亦不识性此学之所以不可不讲也景星一赞曰图至矣尽矣无以复加矣说者说此者也周子太极图以明阴阳生生之理吾师心性图以明天人一贯之理然则阴阳之理即吾心性之理亦于斯图尽之矣予故曰﹃一图相为表里﹄曷曰敬始曷曰敬终存之之机悠久不息也程子曰﹃放之则弥六合卷之则退藏于密﹄吾师明道之功斯图其至矣乎心性通三十五章学心曰心性何以有通也通言心性也心性之疏通也引而伸之触类而长之其惟通乎无余蕴矣自然第一自然者其圣人之中路乎锡命曰自然者不容丝毫人力之谓也中路者无过不及之则也民准曰不由矫揉则不惑多岐邮曰心存自然则中路可由矣所谓合内外之道也景星曰勿忘勿助之间便是中路此圣学的要处肇干曰自然者即天理也见得天理上中路而行无远弗届也天润曰自然者心之本体也助之则过忘之则不及其圣人所以顺天地万物之化而执夫天然自有之中乎锡命曰以天地万物之化生以明自然者乃天然自有之理惟圣人能顺而执之民准曰从心所欲不踰矩此所以为圣人也学心曰天地万物之化人心天然自有之中莫非自然圣人顺化执中而天地人物之道一矣邮曰以吾心之自然而顺乎天地万物之化之自然景星曰自然便是天道肇干曰圣人代天理物故其所为皆天理自然之中也天润曰惟自然则能顺化惟自然则能执中此圣学所以为易简也夫路一而已矣能者由焉锡命曰言斯自然之中路千古圣人所共由一而已矣再无别路也中道而立能者从之民准曰中道无二也志于圣者从之邮曰何往不差故曰能者由焉肇干曰中道而立能者由之天润曰能者能乎自然者也不犯手段景星二赞曰自然者自然此者也古之圣贤曰精一曰毋意必固我曰勿忘勿助曰无故曰无丝毫人力皆自然之道也今吾师又曰﹃自然者圣人之中路﹄曰﹃顺天地万物之化执夫天然自有之中﹄其发圣贤心法之妙露天地之秘其至矣乎神第二天地人物其神之所为乎锡命曰言天地人物皆出于自然非人所能知也民准曰这里非人所能为也其神乎学心曰神妙万物天之理也邮曰谓之神之所为乃自然也景星曰此总言天地万物皆自然之理肇干曰此神天地人物之至神二气之灵处天润曰惟自然则神妙莫测天地人物皆自然故也曰神所为何以思惟锡命曰言自然之理不可以强探而力索之也邮曰既谓之神何容于思易所谓何思何虑是也肇干曰神妙不测何以思而知其妙用天润曰神理本天然自在不容人力吾何以握其机锡命曰言何功可以致之也民准曰起下文邮曰虽曰何以思为然所以握其机者岂无其道乎肇干曰勿忘勿助即握其机天润曰机者自然之机天之机也神之所由存也勿忘勿助为而不为锡命曰以自然之功造自然之理也民准曰是中正处学心曰存神之方也邮曰此正所谓履中正者也贤哲入道之真机不在于兹乎景星曰此乃圣人中路正吾师吃紧为人处肇干曰此是握机功夫天润曰此正动而无动静而无静存神之功握机之要法也有事于斯若或见之锡命曰于斯指勿忘勿助而言也所谓必有事焉而勿正心勿忘勿助长则此自然之理隐然呈露跃如于前如或见之如参前倚衡也民准曰加勿忘勿助之功而获参前倚衡之妙笃于学者也学心曰见之者见天理也神明中正之本体其昭昭呈露矣邮曰所谓﹃既竭吾才如有所立卓尔﹄非见道之真乎景星曰师翁诗云﹃无为而为天理见前﹄即此意也肇干曰时时体认天理则见是物矣天润曰此乃本体流动见之非在外也其神知几其行不疑锡命曰言自然之体复则神明内照足以烛其几而所行不疑也民准曰知之明故行之笃也学心曰至明察几至健致决其天理流行矣乎邮曰明而至于知几行而至于不疑所谓知天命不踰距者其几已乎肇干曰见了天理则几在我随处存存道义之门所行岂有疑哉天润曰此言知行合一之妙存神之功用也景星三赞曰神者神此者也神也者天之理即吾心之神理也天理无内外故混天地人物而为一自然之道也善学者握天之机执天之化勿忘勿助无为而为则与理为一其动静廓然矣此正孔门求仁宗旨数千百载其复见于斯猗欤盛哉天君第三人心之神俨乎天君民准曰要见天君俨然处邮曰心所主宰乎一身凡百体皆听命焉经纶万变皆从是而出故曰天君景星曰以主宰言故曰天君肇干曰心之神明为天君胡不守尔宅而逐逐奔奔形与神离他乡莫知出入无时伊谁之为民准曰叹人之自失之也邮曰言人之均有是天君如此胡为其不静以守之逐逐奔奔如易之所谓憧憧往往而失其天君者哉景星曰叹人失其主宰肇干曰若一时不察见天理神明便离舍天润曰有息存之功则其心也神无息存之功则其心也不神匪出匪入匪忘则执窒尔天窍而不顺帝之则学心曰此心在我原无出入乃不用而昏忘或过用而执滞是以窒吾渊泉时出之天窍失吾大公顺应之天则天窍者心之灵窍天聪明所自出者也天则者心之天理感应自然中节之矩度也邮曰勿忘勿助成性存存帝之则也景星曰中正自然天之则也肇干曰心若忘助时便会窒塞若察见本体则与天地万物流行则无此窒而顺帝之则矣天润曰忘也执也所谓形神离也人心于是乎死矣景星四赞曰天君者即心是也人心何尝有出入其有出入者皆忘助之私也惟从事于勿忘勿助之间无在而无不在则天君泰然万化我出矣妙哉天通第四息与天通与天无极而存之乎唿吸锡命曰言此气与天相通同一无所穷极在乎唿吸之间而见之也邮曰天人一也故人息之出入与天气之往来本相合而无穷极观诸唿吸可见矣景星曰观唿吸则知天人一也肇干曰观儿在胎喘息唿吸气通于亲即知天人之气一也天润曰唿吸者自然之气也因自然之气机可以得自然之心法是故下手之初在乎调息一息之唿吾气通天与天同舒草木蕃敷学心曰一息之唿通天之气而同舒与草木而蕃敷凡受天之气而舒者无弗同也民准曰息存之功无间诚能存之于唿吸之间则息之通于天也无穷矣邮曰吾息之唿与天气而同舒草木由是蕃敷举草木则万物可知矣肇干曰天人之气同一敷畅一息之吸天气通吾与吾同翕龙蛇藏蛰学心曰一息之吸天气通吾气同翕而龙蛇之藏蛰凡受天之气而翕者无弗同也民准曰人与物异类也而所以受天之气者无不同我之息而吸之天气相通则与龙蛇之藏蛰何异哉邮曰吾气之吸与天气而同翕龙蛇由是而藏蛰举龙蛇则万物可知矣肇干曰天人之气同一翕聚靡吾靡天通为一体锡命曰言息之唿吸与天混合而无间所以发明上文与天无极之说也民准曰此言我与天为一也可见息存之功密矣邮曰天人一气如此人能善养其气则能善事乎天矣景星曰此言天人一气也肇干曰天人同为一体形分气牿皮肤尔汝锡命曰言人为形骸之分气禀之牿皮肤尔汝而籓篱之失其元来之本体也民准曰人之形气分牿皮肤尔汝者盖由息存之不继也不可不致力于斯邮曰人本与万物同体今而有所分判焉者是失其本然之心矣可慨也乎肇干曰不见天理便与天间隔天润曰天人通同一气天地万物一体之意昭矣以其有此息存也形分气牿而萎然自小焉以其无此气存也一息一念一念一天是谓息存锡命曰言一息而一念之必存一念一天者心与天通息念常存此之谓息存也民准曰一息之功无间此所以谓息存也学心曰觉而存也邮曰此一念不以一息而忘则念之所在天理所在是能通乎天矣不谓之息存乎景星曰与张子息有存同天润曰无息非念无念非天气之得其灵明中正故也要在常觉常觉则常存矣与天浑然是谓息至锡命曰言存存而不息则至于与天浑然为一而混沦焉此之谓息至民准曰息与天通而为一则一息至于仁矣邮曰成性存存浑然不杂是与天无间矣不谓之息至乎学心曰有诸己矣肇干曰一息念存即是谓息至天润曰心息相依未可言至惟与天浑息之至也自息至刻至时至日日至月至三月不违锡命曰言学者之欲复其本体则当无息刻时日之间其功循而至于三月之久则功夫之渐熟而本体复矣民准曰学者自一息而至于三月不违则入圣其庶几乎邮曰人能念兹在兹而至三月之久而不违是能学颜子之所学矣不几于圣乎景星曰学至于三月不违学之至矣肇干曰息刻时日月至天理纯存便是不违天润曰息存之功由习而熟过此非我天行无违锡命曰过此指三月不违而言也言功夫过于三月则熟而化矣不在着力自然而然天人浑成一片莫非天理之流行回视形分气牿皮肤尔汝者可胜叹哉学心曰天人一矣民准曰自一息而过于三月不违作圣之几非在我矣邮曰过于三月则从心所欲不假人为大而化矣景星曰几非在我动以天也肇干曰过此以往所动皆天天润曰习熟后则人其天矣闻之翁﹃天下之人之息一也则天下之人之亦宜一也而有不一者不觉耳﹄故觉则一息而一存不觉则无息而或存存则与天地万物为一气仁体昭而圣学备矣故曰﹃息息存存道义之门﹄觉之旨也深乎哉景星五赞曰天通者通此者也宇宙内一气也气一则理一理一则心一心一则一唿一吸皆与天地万物流通其有不能流通者皆自私之心间之耳予尝于静中验夜气之说心体澄然气与心一心与理一湛然浑然始知塞乎天地之间皆吾气也信乎程子所谓﹃夜气之说发前圣之所未发﹄真不我欺也今吾师又曰﹃一息一存至于三月不违﹄又发孟子之所未发察伦第五舜之人伦何哉察也察诸心也察见天理有得诸心随感而发以行于君臣父子夫妇长幼朋友之间是谓由仁义行此尧舜之学也锡命曰由仁义行者由本体而出也诚也则为尧舜之学民准曰能察乎人伦而先明诸心则所感发无非道尧舜之学也学心曰仁义根于心由根发生而行也由仁义行也邮曰人能察识乎此以吾心之本然各尽乎人伦之所当然是所谓由仁义行者也诚也尧舜之道正如此景星曰本立道生圣人之学也天润曰察见天理而由仁义行言不必信行不必果也王道也世之行仁义者不察不着其于尧舜之道远矣哉锡命曰行仁义者袭取于外也伪也则非尧舜之道然则君子于人伦其可不察见天理而得诸心也乎民准曰行仁义者与由仁义行者内外之辩故云远也邮曰后之行仁义者不察不着则不得夫本然之真是亦伪而已矣其视尧舜之道何啻千里景星曰由仁义与行仁义诚伪之分也肇干曰世之所行孝弟为行仁义者何哉不察见天理所以为远于尧舜也天润曰不察不着而行仁义言必信行必果也伯道也景星六赞曰察伦察此者也尧舜之道心学也心得乎道而发于君臣父子夫妇朋友之间故曰﹃本立道生﹄体用一原也若夫行仁义不着不察非大本达道岂圣人之所谓道耶心生第六亲义序别信由心生学心曰根于心感而发生达于外景星曰由心生我固有之也非由外铄天灵天真锡命曰言亲义序别信生于人心出于天然之理也民准曰五达道生于三达德是以粹面盎背之义皆发于天灵天真岂有外铄哉邮曰夫谓之心生谓之天灵天真焉者皆自然而然不由矫强者也肇干曰五伦之理皆天理也生于天性谓之天灵天真天润曰心之所以能生此者以其有此天灵天真之不容已也父子生亲君臣生义序别信生夫妇友弟锡命曰言父子则有亲君臣则有义夫妇友弟则有序别信以见此天然之理根于人心之不容已也民准曰有物必有应自然之理也随感而发邮曰亲义序别信皆吾心固有之理也由是遇父子君臣则为亲为义遇夫妇昆弟朋友则为序为别为信夫岂待于外哉肇干曰自然之道生于心天润曰亲在父子生亲在心一贯之义也道在感应万一各正锡命曰言此亲义序别信之道在感应之间而见之分虽殊而理则一惟体用各得其正此人伦之所以贵察见天理而有得诸心也景星曰感应而道生焉故各得其正民准曰五伦之分虽殊而理则一能察诸心而明其理则感应之间万一各足矣邮曰中正者道之矩也随感而应由我而行斯其至矣肇干曰感应之道分毫不混所以各正天润曰一感一应五常由之而生常虽有五而其理一也其几其微哲哉亚圣锡命曰言此感应之间念之最先其几甚微也能察其几微而存之得其中正此颜子为哲哉之亚圣乎民准曰理之将萌者几也其几极为微也感应之初能察焉此圣人之学也学心曰感应之始几微之际惟明炳几先乃能察于太始也肇干曰几微之际非亚圣孰能知之知几哲人知几其神乎锡命曰皆赞之之词也民准曰能察乎几微之理所以深赞其神也邮曰感应之初即察而存之使不陷于一偏非几于圣者其孰能之肇干曰几者天理也知之者其惟哲人乎其惟至神乎天润曰能察感应之几亦顺此天灵天真而涵养之也景星七赞曰心生生此者也亲义序别信一道也同理而异名也同体而异用也同寂而异感也所谓殊途而同归也如春风生物虽千红万紫不同然同此生意也学者知此则知大道之为一也学觉第七夫学觉而已矣觉也者知也知觉也者心之神明通乎道也锡命曰通乎道则知之实而非空知也民准曰学莫贵于知知莫贵于有物也学心曰觉则通不觉则不通通则一矣邮曰学莫贵于觉觉则缉熙光明旁烛无疆故伊尹曰﹃予天民之先觉者也﹄景星曰觉如寐者而唿之醒也肇干曰神明乎道非空知也天润曰觉也者觉乎道也外道以为觉非吾所谓觉也天地之常明也以普万物而不遗圣人之常知也以照万事而无外锡命曰以天地之常明而普万物此圣人之常知而照万事所以明学之贵乎知觉为要也民准曰天地圣人其明其知一而已矣邮曰觉也者其诚学之之要乎景星曰圣人之知觉与佛氏常知常觉不同肇干曰天理在天普物谓之明在圣人应万事谓之知天润曰圣人之常知也诚则明也故致知在所养故知圆如天行方如地锡命曰惟知则圆融不滞故如天行则有方所定理故如地民准曰圣人所知周旋如天所行方正如地观知行则知天地一也肇干曰知浑然故圆如天行隤然故方如地天润曰知圆而神干道也行方而止坤道也天包乎地知通乎行锡命曰言天则尽乎地矣言知则尽乎行矣此知自然民准曰天包乎地天地一气也知通乎行知行一心也邮曰曰包曰通焉则三才合一可见矣肇干曰天地一团气耳结实者是地轻浮者是天天地不相离判知行亦不分析天润曰知通乎行知行一矣知而弗去即通通乎行而知者圣学之始终也锡命曰即知即行是能通乎行而知则不息其功而圣学始终之贯尽矣徒知而已者奚啻千里哉民准曰通乎行而知者即知即行非徒知也所以知行即为圣学之始终可见知行合一之妙也学心曰通乎行而知即周公所谓迪知迪哲也易曰﹃知至至之知终终之﹄始终一知而行存乎其中矣邮曰行诸身者乃行其明诸心者也知行无二致此所以为圣学之终始也肇干曰知此天理就是存此天理即知即行景星八赞曰学觉觉此者也吾师所谓觉者乃明觉自然之体心之神明即天理也故觉则普四远而无外周万用而无遗合动静而为一故曰﹃知通乎行﹄天下之大智圣学之始终也天德第八记曰聪明圣知达天德知之用大矣哉是故知天而天知地而地知万物而万物知天地万物而不遗者其惟圣人乎锡命曰尽天地万物而无不毕照非圣人之大智其孰能与于此学之所贵于聪明圣智而达天德也今之以知觉为学者徒有聪明睿知而无达天德民准曰大哉知乎知天地万物之理而不遗非圣人能之乎学心曰天德在我非聪明圣智则不能察识涵养而达之也不达则与我二达则一矣邮曰举天地万物总是一知肇干曰虽有聪明圣知必须达其性之本体始全空知禅也天润曰聪明圣知天灵也天德天真也世有灵而非真者矣未有真而不由灵者也真灵合一天地万物无遗矣景星九赞曰达天德达此者也中庸曰﹃聪明睿知足以有临也﹄知所临为何物则可几矣至哉中思第九曰曷谓中思曰毋前尔思毋后尔思毋左尔思毋右尔思曰中思中思其神乎锡命曰惟毋前后左右之偏则本体正而神明出于无穷矣民准曰所思不失于偏则思得其正而神矣学心曰思而前后左右焉出位也邪思也中思则无思而无不思其贯体用通寂感之神乎邮曰学莫病于偏今所思毋堕于前后左右则不偏不倚而得其中正矣从心所欲不踰矩其神矣乎景星曰勿忘勿助便是中思肇干曰中思勿忘勿助天理便见天润曰中思即思而无思也廓然太公之体也景星十赞曰中思思此者也中思也者其中心无为而守至正心其澄然矣中思中正矣乎此亦发前圣之所未发矣常知第十夫学常知而已矣曰知而已何择乎禅曰空知禅也知语知默知进知退通乎语默进退而知不失其道其圣矣乎锡命曰所知不失其道则能随机而顺应矣非圣人其孰能与于此民准曰所知不离乎道义惟圣者能之学心曰常知则本体立矣心体乎物则通乎行而知矣邮曰知之云者知其理也空知者常知常觉非禅乎肇干曰禅家之知以心知心也吾儒之知语默进退之理也其惟圣人之学乎天润曰自其心之灵明者谓之知自其心之中正者谓之理禅以理为障故外道而空知曰然则知焉耳矣果无事于学问思辨笃行也乎曰奚为其然也学问思辨开其知也笃行恒其知也锡命曰学问思辨以察见其本然之真知也由此存存不息便是行知行元来分不得民准曰此见知行合一之功矣景星曰知行之合一犹燃烛以照行也其照行乃光明之体之灿然者也学心曰心犹独其光知也其照行也肇干曰禅老则内照其心不接人物去吾儒学问思辨笃行远矣天润曰有所开则有知无所开则无知所开知也常开笃行也益信知行之无二也学至恒知天理焉至矣锡命曰言学以恒知天理为至而异于禅之空知分知行而二之者也民准曰学觉天理而存存斯恒知矣开其知恒其知学之至矣尽矣邮曰学至恒知与理为一所谓纯亦不已者也斯其至矣景星曰传云﹃知者众妙之门﹄而行存乎其中矣肇干曰学问思辨笃行觉存性之本体学之至也天润曰学知天理难也恒知天理尤难也此圣学之极功也景星十一赞曰常知知此者也知也者天之聪明而不滞于私即天理也学问思辨笃行所以去其私复其体以尽其全知之道也内外第十一易曰艮其背不获其身行其庭不见其人止之道也夫不获其身必有获也不见其人必有见也言有主也夫然后能动静皆定而动静浑矣锡命曰动静皆定则内外两忘而有主矣民准曰内外浑学斯至矣学心曰止者心体动静皆止之理也言天之理也禹曰﹃安汝止﹄是也必有获者获天理也必有见者见天理也内外两忘澄然无事天理见矣此明文王之指以防后世之学之流于禅也邮曰动亦定静亦定必其中有主焉主者何天理是也景星曰此又发明明道定性之蕴也肇干曰不获有获乃真获也不见有见斯真见也则动静一矣天润曰惟能察见本体则内外忘动静混而安汝止矣景星十二赞曰有见见此者也一部易尽在是矣人心第十二夫人之心不能以无知觉有知觉不能不动而为情外物触其情而交焉则不能不流流而莫知所止天理灭矣物至知知而心常生焉耳锡命曰物至知知则知所止而不过其则焉其心常生而不死也学心曰知止则止乎礼义复之道也又其次也邮曰人之一心生理在焉不流不丧生则恶可已也景星曰物至知知言有主也有主则生生不息不息则又与天为一其天行健乎天润曰蔽则良心死矣故君子莫大于常生其心其天行健乎锡命曰人心常生天道常运莫知所止天理灭则人心死若夫物至知知而心常生焉其诸法天之行乎民准曰君子自强不息法天行健也则此心常生而不死矣学心曰本体不息天行之健也不息故常知觉常知觉故物至知知而生理勃焉邮曰人能自强不息而法乎天行之健则何圣域之不可优入哉肇干曰常人之心知觉逐物而失其性矣圣人之心本体惺惺恒知其性勃焉而流行天润曰察见本体而存存焉即天之健也心之所以生也景星十三赞曰人心即此者也天道常运而不息人心常动而不死若死则非天理然则察见天理与天偕行其惟圣人乎养浩第十三心无一物则浩然锡命曰无一物者言本体澄然无一物之杂也民准曰人心本浩然也物以杂之则小矣邮曰心之所以失其浩然之本体者以有物欲挠之故耳故曰﹃心无一物则浩然﹄肇干曰见了自性元无一物天润曰心体至虚而不可量也有主则虚无一物不体则浩然锡命曰无一物不体者言万物皆备于我也邮曰无一物不体则浩然之本体不亏矣景星曰既曰﹃心无一物﹄又曰﹃无一物不体﹄此言其虚实一体也而非释氏之虚也故浩然肇干曰万事万物皆吾心性天润曰心体至实而不可穷也有主则实是故知无一物与无一物不体者斯可与语性矣锡命曰性即浩然之本体也民准曰体用物我皆性分也邮曰无一物者无一毫物欲之累也无一物不体者性分所具之众物无一而不体焉则性分尽备醇乎其醇者也肇干曰体物不遗可以语性天润曰心体立而虚实同原则真性见矣心性原非二也夫惟无一物也是以大生焉惟无一物不体也是以广生焉锡命曰广大者浩然之充塞也民准曰善养其性故充塞无间也邮曰惟无一物则虚明高朗而大生焉惟无一物不体则宽洪溥博而广生焉天润曰此指出本体广大之由以见其为浩然惟无一物与无一物不体也是以流行生焉锡命曰流行者浩然之运用也民准曰体虚而形实斯流行而不息矣学心曰大生焉广生焉流行生焉此养浩之功之所至也肇干曰无物体物则天理流行天润曰此指出本体无穷之由以见其为浩然是故至广配地至大配天流行配四时锡命曰其体配天地其用配四时民准曰妙两间而达四时体用备矣邮曰宽洪溥博故可以配地高故可以配天运行不息故可以配四时景星曰此体用之全也肇干曰广大流行皆吾性也天润曰此指出本体功夫之大以见其为浩然存神至矣锡命曰言存养其浩然而至于天地四时则神不可得而测之矣至矣尽矣民准曰养浩然之气至于广大流行其神矣乎肇干曰神即天理也天润曰放之则弥六合卷之则退藏于密本体之神为之也是故养浩莫过于存神景星十四赞曰养浩养此者也唯太虚无物唯太虚无物故能物物中庸曰﹃视之而不见听之而不闻体物而不可遗﹄是故太虚唯能体物而广大流行具焉为学至于广大流行具焉其存神之功其至矣乎儒释第十四儒有动静释亦有动静夫儒之静也体天其动也以天是故寂感一矣锡命曰天者吾性中天然自有之理也静体天则其动自以天自不分于感寂邮曰有动有静儒释一也然动静皆率于吾性之天然儒也释则不然景星曰儒者寂感皆天也天润曰体天以天心中正也此所以动而无动静而无静夫释之静也灭天其动也违天是故体用二矣锡命曰静灭天则其动自违天离体用而为二皆其所必然者也民准曰儒释不可同日而语也观其所存所发可知矣三节同邮曰静而体天至正也动而以天明达也寂则至正而不动感则明达而遂通矣一寂一感互为其根曷有二哉此儒之所以为儒也肇干曰释氏不见天理天润曰灭天违天心不中正也故圣人体天地万物而无我锡命曰言为性中天然所自有此圣人所以体天地万物而无我动静皆天也民准曰圣人至公而无我其量一天地也学心曰浑然一体也至公而至大也景星曰周子所谓明通公普也肇干曰圣人尽性故体物释者外四体六根而自私锡命曰圣人形色天性也以理释者必外四体绝六根六尘而自私动静皆违灭其天也儒释之本原其不同如此岂止于毫厘之差而已哉民准曰释者至私而有我其量一沟壑也学心曰一身无可奈也至私而至小也肇干曰释者灭性天润曰圣人之无我释者之自私由于心之中正与不中正也是故心法不可不讲也景星十五赞曰体天者体此者也儒者之学体万物而无遗佛氏之学外四体而自病其大小公私之辨判然矣虚灵以察道之体锡命曰虚灵而不察道之体则空民准曰人心非虚灵则有物矣有物则蔽矣道体何在学心曰察见道体则虚灵不滞于空肇干曰道体天理也天润曰言静而有养也应变以几道之用锡命曰应变而不几道之用则滞民准曰应变权也权而得中道之用也学心曰知几其神则应变不滞于迹矣肇干曰道之用天理也天润曰言感而能通也兼虚灵应变而神之天理得矣锡命曰不空不滞则兼而神之而本然之天理得矣得之者非自外得之我自有自得之也民准曰时寂时感各得其道非人之所能为也学心曰神而明之体用一原天之理也肇干曰神之者一之也天润曰合动静感寂而神之本体见矣神之者神之也勿忘勿助之间得天理者曰天人锡命曰能全夫天之所以与我非天人而何哉民准曰人能体认乎天理者天人之人也邮曰人能全其天之所付则亦天而已矣故曰﹃天之人也﹄肇干曰天理浑合景星十六赞曰得天理者得此者也虚灵应变而皆本乎道则寂感皆天也动静皆神也故曰天人非人之人也至要第十六至要至要者其执事敬之一言乎其合一之机乎妙哉锡命曰执事敬则心事皆浑成一片无内无外无动无静无时而不然所谓随处体认天理二业合一者乎然人能握其机则其神妙不可得而测度之矣民准曰执事之敬合一之机吃紧为学之功也不可不知其妙景星曰此明知行合一之功圣学切要处学心曰心闻之师曰﹃敬立而动静浑﹄又曰﹃专于是而不滞于是其神之所为乎﹄以专为敬奚啻千里肇干曰内外动静二业合一之旨天润曰离事以为心则偏内偏内则寂离心以为事则偏外偏外则迹敬也者心事之所由合内外之所由浑也千古圣贤之中路也景星十七赞曰至要者立此者也孰非事也孰非心也孰非吾敬之妙用流行也此吾师所以深体乎夫子之言以为至要至要矣乎熟之第十七仁在乎熟之而已矣熟之者熟之也熟之力也而至于无所容力焉熟之至也勿忘勿助浑醇而化锡命曰勿忘勿助熟之之方也浑醇而化则熟矣民准曰若要熟须从这里过学心曰熟之力者人也功不息也无所容力者天也天理亦行不息也肇干曰得自然之中路功力深到则熟矣天润曰熟之则力熟至则化道无始终学有深浅也熟机之极无所容其力锡命曰熟机之极则熟之至莫非天理之流行何容力之有哉民准曰即颜渊所谓虽欲从之未末由也已之意也邮曰熟而至于化化则无容其力矣不谓之圣乎肇干曰不待用力而仁自存景星十八赞曰熟之熟此者也充养之极而至于无所容其力则几非在我神化自然其圣人乎世之燃炭为火力至其灰自化此亦其熟之之类也子贡第十八子贡曰得其门而入者寡矣然则入道至圣其必有门乎曰孰谓门曰勿忘勿助之间千圣之门也锡命曰勿忘勿助之间则中中正正千圣入道所必由之门也发明至此大有功于后学矣民准曰能识勿忘勿助之极功则圣可学矣学心曰易曰﹃成性存存道义之门﹄勿忘勿助存存之谓也邮曰学而得其门则自将寻向上去升堂而入室肇干曰勿忘勿助之间知行并进入道之门天润曰不徒曰勿忘勿助而必曰勿忘勿助之间则本体昭然呈露入圣之门洞开矣得其门而不至圣者未之有也不得其门而能至圣者未之有也锡命曰断言舍此门则不能以入道有志于学者其可不知所从事也哉民准曰俗云﹃不入虎穴安得虎子﹄不由入圣之门焉得圣人之道须认勿忘勿助之功学心曰执仁智之见自以为同出一门望至圣者难矣景星曰此言千古圣人心法之妙也予尝谓吾师此等处太漏泄天机肇干曰千古格言景星十九赞曰得门得此者也天下无二道入圣无二门勿忘勿助之间大中之矩其入圣之门也吾师屡屡发此以示人其亦良工心独苦乎二礼第十九或问礼曰礼二而已矣曰曲礼曰仪礼子思子曰优优大哉礼仪三百威仪三千夫威仪者其曲礼乎礼仪者其仪礼乎故曰礼二而已孔子曰经礼三百曲礼三千其致一也是故礼一而已礼也者体也与道为体也锡命曰三千三百莫非道体之流行也民准曰语曰﹃不学礼无以立﹄能体圣人之道者即立也邮曰道本有当然之则礼也者道之则也名虽有二其实一也肇干曰二礼三千三百皆天理也分毫不得增减天润曰散于万焉则为礼合于二焉则为心一贯之学也故善求道者求之礼焉思过半矣锡命曰指其体欲人知所求而尽之也学心曰自其散于事物者言之则谓之礼有三千三百之多自其本于性命者言之则无一而非道也邮曰欲正人心而敦风化者舍此无以为也景星曰礼也者天理也三千三百皆吾心天理之发见也内外合一之道也肇干曰求之礼而得其天理其几矣天润曰不求礼于礼而求礼于心道斯至矣景星二十赞曰礼者体此者也礼也者天理之秩然者也虽曰三千三百其实皆一理之流通妙用也孔子曰﹃经礼三百﹄举其大纲者言也﹃曲礼三千﹄举其条目者言也故曰二礼吴草庐又谓之三礼何哉射礼第二十射礼废而天下无成贤矣燕礼缺而天下无善射矣故燕也者将以致夫射也射也者所以相射于礼乐成其德者也礼乐皆得谓之成德故射有迎宾献宾以及众宾所以致射宾也燕有迎遵所以致射遵也燕有献士所以致遵耦也燕有献酬交酢所以致宾主二射之欢也射也者离道也争道也不合则离离则争矣非所以成德而致贤也是故有燕酬以合其欢有揖让以致其敬有乐宾以宣其和有司正以节其流有拾取矢以崇其让有鼓乐以尽其神有释获以纪其贤有升饮以明其不则有彻俎坐燕以弛其张渐近自然卒归之中正故始以燕终以燕而射行乎其间夫然后礼乐兼备矣锡命曰礼乐兼备德之成也世之徒射而缺其燕礼者可以取法矣民准曰古者射以观德也必须礼乐兼备射之仪节兼全斯可谓之成德矣学心曰古之明王之修射礼也所以寓武于文以明备也然而射礼行乎燕酬揖让恭敬钟鼓和乐之中所以化其武之心以明让德于天下也天润曰礼乐皆得得诸心也得诸心而流行于燕射礼乐之间莫非一贯也景星二十一赞曰成德成此者也射也者所以考德以度衷也故一会之间而众美具焉故曰射以观德礼乐第二十一礼乐一道也深于乐而后知礼锡命曰乐由中出然后序作故必深于乐然后知礼民准曰礼之节由于外乐之和由于内内之和也不由则礼之节失宜故曰深于乐者然后知礼肇干曰心和则乐和乐和由有序者以礼乐一道天润曰礼知于方深之心此礼乐所以为一道也乐必养明后深礼乐合一而后内外和顺盛德之至也锡命曰礼乐皆得谓之有德民准曰人之有德本于达礼乐也能和而节德之盛也邮曰乐由于心礼见于行必和诸心而后可以正其行故曰深于乐而后知礼景星曰礼乐者心之全德也肇干曰礼乐一则德成天润曰自其由内出者谓之乐自其由外作者谓之礼出出乎此也作作乎此也所以合一而为盛德之至也礼主禁乐主发礼主敛乐主舒锡命曰禁发敛舒礼乐自然之则不容人力不容分析民准曰礼乐有自然之定规学者不可不法邮曰礼以节之故主禁主敛乐以和之故主发主舒景星曰谢说得之矣肇干曰礼乐性情之德天润曰有礼之禁敛必有乐之发舒有乐之发舒必有礼之禁敛自然互相为用而得其中正焉此礼乐所以为一道也乐发而舒之其内德不可掩矣礼禁而敛之其外邪不能干矣礼乐之教其大矣哉锡命曰言礼乐之系于人不小民准曰礼乐之用有益于人也至矣学者当体之学心曰和顺积中深于乐者也有和德斯有顺序邮曰有乐以彰内德有礼以防外邪内外交相培变化气质其为教也孰大哉肇干曰礼乐天地正气其功效之大如此景星二十二赞曰一道一此者也礼乐者中和之德也曰禁曰发曰敛曰舒合内外之道也古之先王教人自洒扫应对至于精义入神无非此道故曰礼乐于人大矣声音第二十二乐生于音音生于人心之感感动于中故有声以尽其心有音以尽其声有乐以尽其音有鼓舞以尽其神乐则生生则恶可已以形于手足之舞蹈舞蹈也者乐之所以尽神也故乐者由中生者也锡命曰乐由中生者又申言乐虽至于尽神之地亦莫不由中而生也故乐以养中为贵民准曰凡声音之播于外者皆吾心德之发也由此而至于神妙焉则生生不已其乐当何如哉邮曰乐由中生故可以和人心动天地学心曰心闻之师曰﹃乐也者本诸人心以神感应﹄夫本人心至和之气以达于天地神祗鸟兽同一和气也是故一气相动彼感此应有不得已焉者神之所为也肇干曰乐消人心之邪秽致乐治心如此天润曰乐由中生者也中也者中也中心也发乎中心协乎中气和乎中律而鼓乎天地之中声此乐之所以神也景星二十三赞曰尽神尽此者也乐也者乐也中心和乐之德也故鼓之舞之以尽神可以格天地和神人皆和乐之德充塞流行也故曰乐由中生变化第二十三气质变化然后见学焉士可贤贤可圣以其能变化耳锡命曰虽至于圣亦其元来之本体非有所加也人自失之耳民准曰学能变化气质由此而希贤希圣希天学之有益于人也大矣邮曰观昆虫之变化可知肇干曰学得其道则愚变明柔变强天润曰有意变化不变化也变而化之无容力也是故学贵自然如瓜脱蒂蝉蜕壳然后能变化而不反锡命曰变化必如瓜之脱蒂蝉之蜕壳无迹可寻躯壳尔汝各尽消除浑是一团天理然后能复其元来之本体不如是不足以言变化民准曰人之变化气质无一毫沾滞方可如瓜之脱蒂蝉之蜕壳然后能不反其旧为学之功尽矣学心曰学求变化气质以至于道而已矣学而未变焉犹未学也变而未化焉变犹未至也气质如脱壳焉斯为变化矣肇干曰非岁月可必也天润曰如瓜脱蒂蝉蜕壳无意之变化也真变化也景星二十四赞曰变化变此者也夫学以天理为的为变为至天理也者变化之也不察见天理虽终身从事于学而不能变化也昆虫之能变化以其有灵胎也然则天理也者其学者之灵胎乎师曰﹃随处体认天理﹄其亦示之以养灵胎者乎学一第二十四古之学者出乎一今之学者出乎二存中以应外制外以养中锡命曰又存中又制外便不归一民准曰古之学者心事合一今之学者岐而二之非所以为学矣邮曰古之学者精一之学也故出于一今之学者支离之学也故出于二肇干曰察见本体乃一中外判焉分崩离析之患至矣锡命曰言失其一贯之真民准曰外之所行不由中之所存内外分析非为学矣邮曰判中外于两途正所谓支离之学也患斯大焉景星曰孔门之学只是一贯肇干曰不识本体乃离天润曰曰存曰应曰制曰养不特判中外而二之且有安排布置之患而非自然合一之妙也予为此惧推程氏之意以达孔颜之旨而四勿总箴作焉锡命曰所以救分析之患也民准曰为学能体四勿总箴则为学之功切矣邮曰于四勿总箴苟深玩而细绎之一了百了肇干曰翁救世之志良工心苦使人知合内外之道以不贰乎一贯之教锡命曰一贯之教无内无外浑作一片民准曰道无内外之分则一贯之行可悟矣邮曰人能于四勿总箴用功则知内外合一之道而一贯之旨因可识矣肇干曰体认天理便一景星二十五赞曰一者一此者也理无内外故心无内外心无内外故学无内外古人为学即事即心故论语一书何事非心也何心非事也后之学者始岐而二之吾师有忧焉此总箴之所由作也知几第二十五心含天灵灏气之精锡命曰言气之精灵者即心民准曰心之天灵普万物而照之者即灏气之精也邮曰心人之神明也故精灵景星曰即大学所谓明德也肇干曰心之本体与地广大与天高明锡命曰广大高明者心之本体也民准曰即天地之广大高明如日月为天地之精灵学心曰心体高明广大与天地通一而无二也惟精惟灵贯通百体锡命曰精灵指上文之精灵而言也惟其精灵是以百体无不毕照民准曰此正所谓心者一身之主宰剌之即知邮曰人心与天地之高明广大一也肇干曰心之神理天润曰人之心元来是天地之心所以广大高明精灵贯通非礼一念能知太始锡命曰言明之极故非礼之萌于一念之微即能察而知之其干知太始先天之学乎民准曰心之本体萌处知之最先学心曰感应之中有一念非礼之萌焉其本体之明即觉即勿而化也是性分上最先用功肇干曰心之几微天润曰心之本体谓之礼心之神明谓之知本体神明非几自洞察也事虽惟四勿之则一锡命曰言主一也民准曰非礼之事虽有四而吾之勿视勿听勿言勿动皆本于一心也邮曰四勿之功皆出于一心人其可以二三其心哉肇干曰一者天理耳天润曰四勿一勿也一勿由中也其与制外养中者自别如精中军四面却敌锡命曰言以一却万也民准曰学惟如精中军自不可夺其志也邮曰中能立其主宰则视听言动之非礼者皆不能夺之矣如中军却敌肇干曰得了天理即是主将天润曰中军精而外敌自去本体立而非礼自无虽则四勿无所用其勿也便是圣人地位精灵之至是谓知几锡命曰言精灵之至则能知几而无不照矣民准曰精灵之至者最为先知矣肇干曰存久自明天润曰本体常存自能神明乎感应之间而洞察于几微之际矣颜复不远百世之师锡命曰言此知几之学惟颜子能之此所以为百世之师也然则学者其可不学颜子之所学乎民准曰颜子之请事斯语乃知几之学也吾师谓其为百世师万世之公论矣邮曰颜氏之子不迁不贰所谓不远复者也其真足为百世之师乎肇干曰只是默识天润曰能知几则复不远所以无贰过也宜乎百世师之景星二十六赞曰知几知此者也程子四勿箴极为明切但犹分四事吾师恐人不察乃作总箴故曰﹃事虽有四勿之则一﹄明炳几先干知太始其颜子先天之学欤几始第二十六己私一念之萌焉则见其几而勿之干知太始圣人之学也易曰颜氏之子其殆庶几乎有不善未尝不知知之未尝复行其知几乎知几其神乎锡命曰此与上二章皆互相发明知几之学民准曰非至明无以察其几颜子至明矣知几其神乎邮曰一念发动之初几也真几之所在而不夺于外诱非至明乎其神哉肇干曰颜子见几太早天润曰未尝不知未尝复行以先知也先知也者干知大始也此所以庶几也今求其气象惟自然时得之惟息存时得之景星二十七赞曰庶几庶几此者也几者动之微勿忘勿助之间非颜子孰能知之明道其正传也矣精神第二十七或问慈湖以心之精神是谓圣何如曰此非孔子之言也孔丛子之语也夫精神必得中正焉斯道也否则牛马之奔奔昆虫之欣欣皆可谓曰圣乎此吾折衷之作所以不得已也锡命曰此即知觉运动生之谓性之说此说行而天下后世以气为性且有任性废学之病其为害可胜言哉折衷之作与孟子辟杨墨之功一也民准曰世之论圣学者纷纷吾师惧学者之失其真也故引慈湖之言病中道以折衷之学心曰天下之至精天下之至神乃中正为之也邮曰佛言蠢动含灵皆有神性慈湖谓心之精神是圣正与之同肇干曰慈湖偏内为心象山未必至此天润曰慈湖言心而不言正心言精神而不言本体禁止意机便不事体认故其猖狂自恣不知自欺而敢于非圣人之言不有折衷安知天下后世不胥为夷教也景星二十八赞曰慈湖昧此者也圣之所以为圣者以其纯乎天理也慈湖以精神言圣则非圣矣此即心见性之意吾师所以折衷也由中第二十八视听言动不由中出焉天职废矣锡命曰天职者天之所以与我之性分故曰天职民准曰凡一身之主宰皆本于心则非外物能夺之矣学心曰天职废者言无中主也存中至则感于中由中而达于外者天之职也肇干曰不由中出伪也天润曰视听言动不由中出则耳目口体痿痹不仁矣非践形也庶事庶物不由中应焉万化息矣锡命曰万化息则本然之生理灭矣由废其天职之所致也民准曰众职皆由于心则天理存矣邮曰职废则化息皆心之咎也肇干曰不由中应蔽也天润曰不由中应则物交物生意不贯也故万化息支离也锡命曰信离物我而为二也民准曰心事不相关则失其体矣邮曰内外合一何至支离肇干曰内外动静判也天润曰形与神离事与心离是谓支离故至一则一矣锡命曰言合物我而一之则本然之体一也民准曰心事合一则天理存矣肇干曰识得心性则一君子之学内外合一动静合几体用合原物我合体锡命曰四合只是一合功极密极其中正而无支离之病也民准曰为学之道无二致合而一之斯已矣学心曰合一之学大中至正之矩大成之道也肇干曰千载之下得孔孟之要指天润曰合内外动静体用物我而一之者以本体常存故也景星二十九赞曰致一致此者也此段正发明孔门一贯之旨极为明白今之学者有内外离析之患正坐不识心耳此心性图所以有功于后世大矣第二十九斯体也其大矣哉宇宙于我通一无二宇宙之化即吾之化锡命曰宇宙之化即吾之化即图说所谓混然宇宙其气同也民准曰吾之理即天地之理吾之气即天地之气大孰甚焉邮曰全体既复则物我无间感应无穷化机在我矣一何如哉肇干曰心体与天为一天润曰人性与天地同体心与天地同神此心性于人为至贵也天地万物位育亦复其本体全而归之焉耳锡命曰此与图说第六节互相发明也民准曰此见圣人之极功也邮曰所以能成其位育之功者岂有所加哉亦惟复其本体全其付与焉耳此圣学所以为易简也肇干曰父母全而生之子全而归之扩充本体而已矣天润曰复之复其本体也景星三十赞曰全归全此者也心性图尽之矣是发明此意跃如第三十见其参前者倚衡者跃如者皆自然焉真见也其在勿忘勿助之间乎锡命曰此与第二章﹃勿忘勿助无为而为有事于斯若或见之﹄之意同也民准曰此言见道之真作圣之功密矣学心曰谓之自然则非着意也谓之真见则非想象也唯善学者觉焉肇干曰川上卓尔是是物也时时要体认天润曰勿忘勿助之间即本体自然安得不真见景星三十一赞曰真见见此者也此乃心体昭然呈露处见此谓之见道知此谓之知性学之头脑其大矣哉五伯第三十一三皇其旦乎五帝其朝乎三王其昼乎五伯其夜乎天理为阳锡命曰无所为而为公平正大者天理也故为阳阳者人道也民准曰五帝三皇之道大中至正五伯之术偏曲诡异五帝三皇之道即天理此所以为阳也肇干曰天理二字千古圣贤只同一贯术数为阴锡命曰有所为而为崎岖邪曲者术数也故术数为阴阴者鬼道也民准曰五伯之道皆术数此所以为阴也邮曰以皇帝三王之道而为天理五伯之道而为术数人见之如黑白之易分矣于名教岂小补哉肇干曰术数者后世小人各出机巧故五帝三王没万古如长夜哀哉锡命曰鬼道行而人道息天理晦蚀万古之人皆以伪而乱真伥伥乎莫知所之如长夜然叹其可哀使人知其可哀而自哀诚其心以复其天理也民准曰此见大义乖而异端起学心曰所赖者圣王天理之学万古不磨人得而传焉耳邮曰然则任世道之责者其亦知哀所哀乎肇干曰不明五帝三王之道则醉生梦死如夜耳天润曰伯术兴则王道息矣乃有谓五伯如冬则犹为昼乎阳乎则邪正真伪无由别矣景星三十二赞曰得此者阳失此者阴圣王之道大中至正如日月之昭明朗然不昧故曰阳道其余是外非内支离口耳皆阴也阴阳之别远矣哉神交第三十二遐哉邈矣识尧舜禹汤文武周公何面何目而若相知之深焉神交也锡命曰世有当面蹉过而不知者矣而况于神交乎民准曰此可见千圣一心万古一道其气同也邮曰精神相为感通古今不能相间韩子曰﹃旷百世而相感﹄其神交之谓乎景星曰一理自相流通肇干曰学术同则心同心同则气同故其相知相信之深也天润曰心同神气同自不能隔其千古之交也故孔子梦周公高宗梦傅说舜梦拜乎丞其心之神交通也锡命曰举孔子高宗大舜之事以见数圣人之神交也民准曰列圣之梦心梦也神之通也学心曰宇宙内一神气之充塞流行耳千圣同神神同则神孚而交矣肇干曰孔子周公傅说大舜同是一个天理天润曰圣人之神气即天地之神气也所以无幽明古今之别也故圣人之梦非梦也梦即真也通天而天通地而地通万物而万物通尧舜禹汤文武周孔而尧舜禹汤文武周孔一志气之相动也锡命曰通天地万物而天地万物尧舜禹汤文武周孔而尧舜禹汤文武周孔亦志之专一相为感召紧要在心之神志气相动亦心之神也民准曰一气感通于天地万物列圣而不遗其神矣学心曰神交者神通也志气之相动也一神之所为也其天人神道天理之至妙至妙者欤肇干曰尧舜禹汤文武周孔之志之气正是天命流行中正处千古不磨有志者开眼便见天润曰天地万物幽明古今通同一体志气之动动以此也知此则知道也景星三十三赞曰神交者交此者也悟得此意则古今物我宇宙内都混成一片矣至善第三十三曷谓至善以言乎心身之应家国天下之事物之理之纯粹精焉者也纯粹精焉者非他也吾心中正之体也明德亲民之奥也其体用之一原也是故止至善而明德亲民之能事毕矣锡命曰家国天下事物即吾心同体中正之理民准曰以一身之小而应乎天下国家之大其惟至善乎大人之事毕矣学心曰事物之理何以为吾心中正之本体也心外无事也心事合一也邮曰至善者明德新民之实也肇干曰随处察见天理便是至善天润曰止至善程子曰﹃明德亲民不分人己自是成德者事﹄景星三十四赞曰止至善止此者也大学一书其要只是格物故自天下国家逆推而至于格物又自物格顺推而至于天下平是故格物也者止至善之谓也止至善则家国天下之理皆举之矣圣人以易简博约之道一口打并示人后之学者犹有二三其说何耶中庸第三十四中庸者本诸性而道行焉本诸体而用具焉本诸中而和生焉是故君子慎独养其中而已也中立而和生焉修道教致中和而位育成焉是故一体也锡命曰大学至善中庸首章观心性图说尽之矣其真得曾子子思之正传也民准曰中庸之道性道教而已诚能推之而致其极位育尽之矣学心曰其要在戒惧慎独以养其不睹不闻之中而已邮曰学而至于位育至矣尽矣亦不过由其存养而致之耳肇干曰愚闻之师曰﹃致者推而达之如春秋﹃致女﹄仪礼﹃主人致爵于宾﹄致于家致于国致于天下而中和达于家国天下和气生位育此性此体此中须要察识天润曰性也体也中也一也随在而异名耳有慎独之功斯有中和位育之用故天德王道其要只在慎独文公记李延平论此章云﹃先言慎独后及中和﹄言用慎独之功然后有中和家翁之意正与之合许大位育功用皆在慎独景星三十五赞曰一体者一此者也古人问学皆有头脑如木之有根也而枝叶花实之所由生也如水之有源也而千流万派之所由出也是故中也者万化之原也而位育之大一原之充周也此圣学之正脉也其至切矣其至切矣尽心第三十五内外动静一而已矣或曰孰能一之曰惟尽心者能一之是故圣人之学尽心而已矣日月之全莫或掩之故能尽其明天地之全莫或尚之故能尽其大圣人之全莫或蔽之故能尽其心不蔽则虚虚则明明则高高则广广则大广大高明不在乎他在乎尽心而已矣是故高明配日月广大配天地尽心之妙配至德其惟圣人乎锡命曰心之本体本广大高明也惟内外动静分始蔽之矣去其所以蔽之者则心尽而本体复矣民准曰合内外动静而一之则心之本体尽矣此所以为圣人也学心曰尽心而后内外动静混高明广大心之本体惟尽心者见之尽心至善中和之指非先生发明其孰能之邮曰人之一心万物咸备全体在焉苟尽而生之无少亏欠则内外动静浑而合一包贯罔遗可与天地察矣肇干曰天理便是性察见而涵养之便尽心天润曰心孰蔽之欤不觉则蔽蔽孰去之欤觉之则去觉自觉也恒觉存乎养景星三十六赞曰尽心者尽此者也心体如明镜焉本无内外动静之分唯自私者始蔽之耳能尽其心则高明广大之体复而内外动静浑然无间矣如日月之照临其或掩之也故圣人之学尽心焉至矣或曰一图尽之何假于说又何假于子之三十六赞乎曰道体无穷故赞之不足而二赞之而三赞之以至于三十六赞焉岂得已哉岂好多言哉心性书终心性书或问有序或曰心性图七生之解之赞是矣而子又有或问之着焉何居曰或问所以推解赞之所不尽者也故曰引而伸之触类而长之而天下之理始备矣心性图首章一或问心性图书同问注释书成尹先既得而捧读之不释手矣有一高士在旁叹曰﹃此书真不可不传之世矣但此书首云性者天地万物一体者也吾犹未喻﹄任答之曰性者即吾心生理之全体者也能识吾心生理之全则知性为天地万物同体矣而万理万化焉或问曰三代之事言心不言性言性不言心而师翁并言心性何谓也曰尧舜禹相传言道心矣而性在其中足矣然必曰﹃惟精惟一﹄所精一者非性而何孔子又说仁义孟子又说仁义礼智何也至于佛言即心见性则以心为性非矣故明道有﹃心如谷种仁则其生之性﹄之说是也说心不说性可乎盖性字从心从生盖心之生理也正言乃备或问曰朱子解四端曰﹃犹物在中而端绪见于外﹄而之次为﹃端有始也良心发见之始也恻隐羞恶辞让是非明而仁义礼智由此焉始分﹄其倚弗异可也今子且看未发时连恻隐羞恶辞让是非皆无如何尊得仁义礼智来更何有四德之名来或问曰戒惧慎独以养中与朱子静存动察之说如何曰中庸有两节下文慎独一节即申上一节之意观文势可见凡用功皆动也子试看戒惧慎独字样非动乎慎动以养静也才用功时已不是静了或问中立和生之说曰有此体则有此用无中安得和来然中和虽人人同有而失之者多若无戒惧慎独之功如何有此中和有此中和大本达道至矣又何容更致于内文公诗有云﹃但得心存即是敬莫于存外更加功﹄今云﹃于戒惧而约之于谨独而精之﹄何耶惟致之于外家国天下政教遂成化育耳余见中庸测朱文公云﹃李延平先生说中庸先言戒惧慎独后至中和极有之第﹄后皆忘之孤负此翁性第二章或问自然之义朱喻老庄亦曰自然何也曰石翁先生曰﹃学以自然为宗﹄此至言也今吾师益发明之尽矣老庄明自然何尝望见自然影子夫耳目口鼻形色天性也天性乃自然也老子乃欲黜聪明逆天性矣何得自然物之不齐物之情也庄子乃欲齐物是强其物之理矣何得自然故曰﹃齐物到头争﹄通二章或问神之义曰天地人物神之所为乎云云何谓也曰人与天地万物皆器也神则妙万物而无迹石翁先生曰﹃神理乃天地万物主本长在不灭﹄知此则能握其机矣勿忘勿助其功乎三章或问曰既曰天君又曰天窍又曰天则何谓也曰皆天也自其主宰而言为天君自其贯通而言为天窍自其天然不易之矩而言为天则四章或问曰息与天通与天无极而存之乎唿吸何谓也曰人之气即天地之气只隔一层皮肤耳便生尔汝之私即与天地不相似试看婴儿在母腹里一唿一吸即母之唿吸何曾有尔汝来认得此理须由此而存存自养成片段所谓全而归之故曰﹃息息存存道义之门﹄五章或问曰察伦舜之人伦何哉察也察诸心也何谓也曰孟子拳拳独以明物察伦称舜何哉人只于亲义序别信硬行将去此外袭而取之也行仁义之学也若伦理之察于心吻合为一随感而发为亲义序别信此集义所生也由仁义行之学也翁既言之详矣六章或问曰亲义序别信由心生何谓也曰此与五章之指同尧舜之道孝弟而已记曰﹃父子有亲君臣有义长幼有序夫妇有别朋友有信﹄翁言父子生亲等言何谓也曰未遇父子时何有亲来及遇父子而亲乃生耳他仿此七章或问曰学觉而已曰即程明道所谓门觉问濂溪所谓明通者也心要常觉然须知所觉者何事只徒常知常觉便无头脑了八章或问曰聪明圣智达天德何谓也曰与上章同聪明睿知而不达天德者世儒之徒知也知天地万物之道乃实知也乃真知也九章或问曰中思其神乎何谓也曰中思则气清而神明浑一不测应万变而无穷矣曰与近之指同乎曰中思则不驰于前后左右近思思无邪思不不出其位在其中矣十章或问曰夫学常知何以为圣也曰此与良知同而异须求所知者何事语默进退有道知通乎道乃良知也十一章或问曰易曰﹃艮其背不获其身行其庭不见其人﹄翁云﹃不获其身必有获也不见其人必有见也言有主也﹄何也曰获也见也主也皆指天理也使人不流于虚无也人己两忘内外合一动静浑而道在我矣十二章或问曰人心常生何以为天行之健也曰人心常生生如天之运行不息天人之气一也翁曰﹃人心常生天道常运﹄十三章或问曰既曰心无一物则浩然矣又曰无一物不体则浩然何也曰孟氏谓浩然之气塞天地之间程子曰﹃天人一也更不分别天地之气浩然即人之气浩然也﹄然天地之气体物不遗何所不包夫然后见其浩然也至虚至实虚实同体若释氏之学非不曰心无一物而不知无一物不体何足以为浩然十四章或问曰儒释何以异也曰观儒者寂感之一与释者体用之二判然矣圣人何以体天地万物而无我曰与天地万物同又安得我曰释者何以外四体六根而自私也曰物我本无外外之即私也十五章或问曰虚灵以察道之体何谓也曰虚灵未应其体澄然也曰应变以几道之用何谓也曰应变无穷万化万变出焉非用乎体用一原也十六章或问曰执事敬何以为至要乎曰此理彻上彻下也上则为居处之恭下则为与人之忠合上下而一之非至要乎十七章或问曰仁何以在熟之也仁如何熟曰熟之者熟心也心熟则仁存心之外更有何仁可熟记曰﹃颜子三月不违仁只是心生﹄是也熟之至浑化即圣人不息则久也十八章或问曰得其门而入者寡矣何谓也勿忘勿助之间何以为千圣之门也曰此如为方员者之在规矩也规不规矩不矩何以为方员乎譬如求仙者只念仙不从火候彻功夫可以为仙乎勿忘勿助之间即火候也十九章或问曰礼二而已矣何谓也曲礼仪礼周礼并为三礼先儒传之久矣翁何取为二礼也曰翁两举孔子子思之言以明之尽矣云三礼者汉儒之陋地观周官皆治天下之制明白如大明官制何得并列三礼自汉至今误矣二十章或问曰射礼废天下无成贤何谓也曰观师翁释射礼之义燕礼夹于射之中容体比于礼节奏比于乐礼乐皆得非成贤乎世之射无燕礼者角力耳何足为贤二十一章或问曰周子曰﹃礼先而乐后﹄师翁乃谓乐先而礼后何谓也曰皆是也礼先乐后言天下之礼乐也故曰﹃积德百年而后兴﹄乐先而礼后言一身之礼乐也故曰﹃礼乐不可斯须去身或者舍百年之说取斯须之说是知其一未知其二二十二章或问曰乐何以由中生也曰孟子﹃乐之实乐斯二者乐则生矣生则恶可已也恶可已则不知手之舞之足之蹈之﹄非由中乎然必有中和之极而后可乐之道难矣哉二十三章或问曰气质何以能变化曰熟之而已矣瓜脱蒂蝉蜕壳岂容欲速气一刻不至不能强化速化之言妄言也观物之变化必至其时言何容易二十四章或问曰古之学者出乎一何谓也曰道本一而已天本一而已心本一而已二之是二天也其可乎而况可以三四乎二十五二十六章或问曰颜子庶几何谓也曰先儒以颜子仲子之学分干道坤道是也要思得之任闻之师曰﹃阳明子谓颜子没圣人之学亡亦是也盖四勿功夫无颜子至明至健之德如何做得言动尚有可据犹往往不觉失之于几微之际耳目之视听如电光之飘忽如迅雷之疾不及掩耳不知不觉化视听了故子于四勿总箴紧要在如精中军四面却敌二句精中军正补颜子之至明至健也干道者干知太始圣人之学也若出门使民有所依据故为坤道坤作成物贤人之学也故夫子不以四勿告仲弓而独以告颜子也有圣人之学有先天之学颜子是也有贤人之学有后天之学仲弓是也今以常人用颜子功夫如说上天徒说天耳如何上得天所以吾于总箴只说精中军乃能却敌易说颜子有不善未尝不知知之未尝复行言何容易常人缘何做得虽程伊川作四勿箴亦错了况又分四者为箴不成逐件去做否盖未喻夫子之意﹄二十七章或问曰慈湖以心之精神是谓圣而翁以为非如耳目精神也中正乃道何也曰中正则为聪明之德徒以精神为圣陷于告子生之谓性佛蠢动含灵皆有佛性之说二十八章或问曰由中之说何谓也曰万变万化皆心之妙用皆从本心天理流出乃所谓一也若由外制则二矣合二而一存乎人焉耳二十九章或问曰何以谓之大也曰与天地同体并化故曰大见大而后涵养之功有所措三十章或问曰卓尔跃如何以谓之自然也曰即石翁所谓形而斯存夫存者谁使之然皆于勿忘勿助之间发之不由想象莫非自然三十一章或问曰皇王帝霸何以分旦昼夜也曰此世道升降之运使然也又以见自霸以降万古长夜之为可哀也三十二章或问曰遐哉邈矣一章之指何谓也曰万古一道千圣一心感通之妙志气相动也如一池水一动皆动知此者则知道矣三十三章或问曰曷谓至善曰此体用之一原圣功之极至也翁数十年体认之精蕴也明道明德亲民不分人己是成德者事谓至善也与此说同不可漫浪观之三十四章或问曰师翁中庸测首章之指何谓也曰此乃子思子明道之书首章亦尽之矣首言天命之谓性如时文破题相似道也者二句如承题下文二节为开讲结束极有条理一节一节推去戒慎恐惧一节说敬以养之功夫莫见一节复申上文以慎独尽戒惧之义有此功夫则中立而和生大本达道圣之极矣更致将何处去惟致之家国天下此即修道之教至位育亦只全而归之从古道中庸者未及此也三十五章或问曰广大高明之指何如曰人之本心自广大高明惟物欲蔽之故心体不尽失了广大高明之体如明镜相似掩了一分失了一分明二分至十分则全失明了翁以日月之明天地之大喻圣人能尽心其至矣尽者全体无亏之谓任曰此心性图书乃我泉师翁数十年体会之精蕴也首末三十五章中间言语非一心性之全体大用备见矣问者曰吾偶在旁得睹此书及诸君之释其鬼神使吾来乎吾心盖勃勃焉莫遏矣又问曰一图尽之矣而钟子之赞至于三十五焉何谓也曰心性之蕴广矣大矣其无穷矣言之不足又从而言之至于三十五焉而心性之蕴乃尽尔也未达曰其言虽大可以喻小然则伏羲画八卦足矣文王又重以六十四卦彖词足矣周公又有爻词焉孔子又有系词十翼焉何也道体无穷故也任爱或者之性之敏之悟随问而答之如此录与同志者其商之焉嘉靖三十二年闰月吉日门生霍任顿首着心性书跋心性书成锡命敬而玩之真见此书之至广至大至切至要至精至微至近至远至简至易无非发诸心性也无非明诸心性也扫荡支离直见本体立中正之则开入道之门不着纤毫人力不犯纤毫手段混沦其再见矣因为之注赞以告夫同志亦窥见先生之恍惚也岂能知先生之大全哉嘉靖壬子十月初五日门人谢锡命顿首谨跋重刻甘泉先生心性图书门人知新城县事番禺粤白郭大治嘉靖甲寅五月十有八日迎养新城喜萱亲至肃刍马介行李于渌川之水次既入衙躬定省外首出天关手翰展诵尊师默翁湛老先生来教丁宁以体用同源天德王道圣神之功用嗟乎武城礼乐于师训克尊矣非焉用牛刀之莞曷以显学道爱人之征兹新城僻寂与武城岩险有异而默翁以八十有九之年惓惓乎政学道德之诲言偃之后一莞未开而天伦无涯之乐照耀简编复出道林蒋督学刊行心性书俾得万里同席大治何幸获睹明训之全欤前乎此者迪闻吾舅寄斋翁梁景仁字宗列者游白沙之门窃绪余以私淑于自然之趣寻之而未得嗣是奔走于升斗粟为禄养计逮事八十之亲老于萍乡扶舆东归而宗人冢山郭肇干辈养盛天关不失山林一老皆默翁所训诲也大治时年四十有五矣耻孔无闻欣就正于先觉乃旅进天关而抠趋焉既数月益闻所未闻于白沙自然之旨天理散见于随处体认之间自信半生不虚而若有遇焉朝夕睹心性图悟其理而未显之言今观斯书始信道林克传先生之盛集七生之成以上溯千圣之渊源也友人铁峰邓楮虑斯传之弗广私有启于予予以先生之公见公闻者与天下之士公之姑以记厥时日甘泉先生续编大全卷之三十二序非老子叙叙曰非老子何为者也非老子言也非老子之作也道其道德其德非吾圣人之所谓道德也是以知其非老子聃之作也聃称年踰几百夫历年弥久宜道德弥邵古之称耇老成人者曰其稽我古人之德曰其有能稽谋自天今观老子道德上下篇无一言暨乎天理者其能稽谋自天乎无一言发明乎六经之指者其能稽古人之德矣乎无老成敦厚之气而有少年驰骋纵横之风非怪诞不经之语则权谋术数之指予故知非老聃之所为作也记聃为周柱下史多闻博古必贯穿三坟五典六经之奥者而谓聃为此书乎如聃为此书则聃之志荒矣异言流播伪以传伪而不知此书称失道而后德失德而后仁失仁而后义失义而后礼礼者忠信之薄是薄礼而不为者也乃称孔子问礼焉何居又称犹龙焉何居夫问礼之言是则薄礼之言非也薄礼之言是则问礼之言非也故知上下篇决非聃之作也又称关尹喜请作道德经五千余言今观五千言可一言而尽之曰无之一字足矣奚以五千之游言谍谍呶呶乎为哉其必喜之徒伪为之也其伪泰誓之类也乎其汲冢之周书之为也乎未可知也世之倍圣离道之君子曲为忆说又从章而解句释之以圣经贤传之言附会其说并称二圣或援孔以入老或推老以附孔皆望风捉影之为语云河豚可食命亦难舍其言可悲也是无怪乎前此问礼犹龙之说之附会矣今且不暇鸣鼓而攻之于庙庭也特为此惧闲先圣之道又恐诐淫邪遁之言或蔽陷离穷乎我也夫孟子之学必先于知言学者常知言焉则邪说不能入之矣故予忘其年之耋耄词而非之非之所以明先圣之道也实不得已也予岂好辩哉予岂好辩哉嘉靖戊申四月望八十三翁甘泉湛若水在西樵之烟霞洞书甘泉先生续编大全卷之三十二非老子辩道德篇非老聃所作门人顺德萧时中校刊道德经上篇道可道非常道名可名非常名非曰易曰一阴一阳之谓道上下精粗皆具矣何其直截明白也老子此言周遮支离欲求高远无名已不识道反又晦焉盖下一道字即是名矣岂名外又有无名之名耶无名天地之始有名万物之母非曰易曰形而上者谓之道形而下者谓之器同一形字只上下之间耳老子以无名有名分天地万物与易相反矣况以道观天地万物则天地亦一物耶故常无欲以观其妙常有欲以观其徼此两者同出而异名同谓之玄玄之又玄众妙之门非曰欲岂可有有欲即非道矣中庸喜怒哀乐之未发谓之中发而皆中节谓之和周子曰一者无欲也此乃道也今老子以已发为有欲是情炽而性荡矣何玄之有故老子非知道者右第一章天下皆知美之为美斯恶已皆知善之为善斯不善已故有无相生难易相成长短相形高下相倾声音相和前后相随是以圣人处无为之事行不言之教万物作焉而不辞生而不有为而不恃功成而弗居夫惟弗居是以不去非曰道二善恶而已善即知善恶即知恶此秉彝之性也拂人之性非人也孟子曰无是非之心非人也善善恶恶而己无与焉此圣人所谓无为也今必欲善恶皆忘然后谓之无为吾恐矫性之过即反有为句句似是而实非右第二章不尚贤使民不争不贵难得之货使民不为盗不见可欲使心不乱是以圣人之治虚其心实其腹弱其志强其骨常使民无知无欲使夫知者不敢为也为无为则无不治非曰舜有天下举皋陶汤有天下举伊尹非尚贤乎不仁者远矣夫何争人之为盗多为衣食布帛此之物也何以亦生盗邪虚心则实理存何待其志气则至大至刚何待皆修民之说也后儒解语之正原此说之流弊秦欲愚黔首此说倡之也右第三章道冲而用之或不盈渊乎似万物之宗挫其锐解其纷和其光同其尘湛兮似若存吾不知谁之子象帝之先非曰道体精粗上下无不贯而徒以冲言道者非知道也道在我随感而应物物各足而道体无穷也非用之也感应自然之机也道着用便不是挫锐解纷和光同尘皆出有意之私圣人戒无意必固我何谓乎吾不知谁之子象帝之先皆出想象若字上加一似字又多了右第四章天地不仁以万物为刍狗圣人不仁以百姓为刍狗非曰天地之性人为贵故民吾同胞物吾与也故曰亲亲而仁民仁民而爱物而以刍狗视之不仁者也无人心也故太史公论申韩极惨礉少恩皆于道德之意况天地民物本为一体而云以者此以彼之谓实二之也道岂如此天地之间其犹橐钥乎虚而不屈动而愈出非曰一气阴阳消息运行自屈自信非若橐钥须人动之为二也此可谓知道之言乎多言数穷不如守中非曰道德经可一言便了而犹数千言者何也且圣人谨言正为恐其放心也故曰仁者其言也讱不为数穷而后戒多言也右第五章谷神不死是谓玄牝玄牝之门是谓天地根绵绵若存用之不勤非曰儒道亦言虚然虚实同体虚中有实实中有虚而独言虚者虚无之弊也况以谷言虚则谷有限而虚无穷如天之太虚虚中流行运化无非实理何尝独虚而生生化化不舍昼夜此生意何尝有门若言绵绵若存用之不勤颇似孟子勿忘勿助之间矣而孟子则先曰必有事焉本说理而老子此言则说气所谓句句合然而不同看得破许汝具一只眼者真知言也达者信之而世儒惑焉右第六章天长地久天地所以能长且久者以其不自生故能长生是以圣人后其身而身先外其身而身存非以其无私邪故能成其私非曰天地运化道之自然不息故曰生生不可以言自生亦不可以言不自生此不字是谁不他是老子以私窥天地也圣人体天地之道亦本于自然纯亦不已亦不曾有意后先内外其身也圣人天地之道廓然大公故能成其公非成其私也右第七章上善若水水善利万物而不争处众人所恶故几于道矣居善地心善渊与善仁言善信正善治事善能动善时夫惟不争故无尤非曰圣人体天地之道刚柔阴阳惨舒莫非自然遇争战则争战遇揖让则揖让安土敦仁无往而非天理之自然而我无与焉此大中至正之道也观此言一一有为非自然矣世儒谓老庄明自然遂以自然为戒惑也甚矣右第八章持而盈之不如其已揣而锐之不可长保金玉满堂莫之能守富贵而骄自遗其咎功成名遂身退天之道非曰亦保守之道但其本已错了吾道自足何事缺第六页之辐毂而专用无可能行乎可知不必说无而但说有则无在其中矣右第十一章五色令人目盲五音令人耳聋五味令人口爽驰骋田猎令人心发狂难得之货令人行妨是以圣人为腹不为目故去彼取此非曰此圣人乃老子所谓圣人非吾道之所谓圣人也五色五音五味田猎理之所有者圣人制礼以节之故非独不为害而且有养也舜曰予欲观古人之象日月星辰山龙华虫作会宗彝藻火粉米黼黻丝绣以五采彰施于五色作服汝明予欲闻六律五声八音在治忽以出纳五言汝听今老子不归罪于人而归咎于物又曰为腹不为目是欲涂人之耳目矣是乱天下之术也右第十二章宠辱若惊贵大患若身何为宠辱宠为下得之若惊失之若惊何谓贵大患若身吾所以有大患者为吾有身及无身吾有何患非曰一身岂可无得无之除是死也若欲无之是身先为患也况既无身则有患无患谁知之者圣人无我故宠辱皆自外来元不属我则宠辱皆不惊矣易曰艮其背不获其身无我之道也故贵以身为天下则可寄于天下爱以身为天下乃可以托于天下非曰此倒说了不若以天下为吾一身则贵身爱身之至而托不必言矣右第十三章视之不见名曰夷听之不闻名曰希搏之不得名曰微此三者不可致诘故混而为一非曰中庸所不睹所不闻视之而不见听之而不闻所字之字皆指道体言本自混一不可诘而可心会者也老子若知此是圣人之徒而不得罪于圣人矣其上不皦其下不昧绳绳不可名复归于无物是谓无状之状无象之象是谓恍惚迎之不见其首随之不见其后非曰皦昧无上下有物无物无去复状象无分别道体无首尾柢见多言乱道耳执古之道以御今之有能知古始是谓道纪非曰古今异宜而道则一圣人亦随时而已随时变易道也是真道纪也右第十四章古之为士者微妙玄通深不可识夫惟不可识故强为之容豫兮若冬涉川犹兮若畏四邻俨兮其若客涣若冰将释敦兮其若朴旷兮其若谷浑兮其若浊非曰道在迩而求诸远事在易而求诸难立则见其参于前也在舆则见其倚于衡也舍此而必求所谓微妙玄通不可识者又极其形容祗益茫昧不若默而成之不言而信自见卓尔自见跃如矣孰能浊以静之徐清孰能安以久之徐生非曰一念邪时是浊一念正时是清一念忘时是死一念存时是生保此道者不欲盈夫惟不盈故能敝不新成非曰此心敬时自虚而云不欲盈以为虚则多了不欲字即非虚矣右第十五章致虚极守静笃非曰圣人之道虚实动静同体万物并作吾以观其复夫物芸芸将复归其根归根曰静静曰复命复命曰常知常曰明非曰道贯根干动静而一之者也如彼树木根干枝叶其气一以贯之今以根为树则干枝花叶非树邪皆当常知常明圣人之道则是一本老子则是二本程子曰夫道一本也知不二本则笃恭而天下平之道不知常妄作凶知常容容乃公公乃王王乃天天乃道道乃久没身不殆非曰知道乃知天岂有到了天乃为道乎倒说了至于言公乃王于义尤害夫天下一王而已凡人之有道有容有公则人人为王可乎学到圣人希天亦不过尽其本分尽其人道耳称王称天何也此不可容于尧舜之世矣右第十六章太上下知有之其次亲之誉之其次畏之其次侮之信不足焉有不信非曰此理人心之同然者也知有之即亲即誉而畏侮不足言矣犹兮其贵言功成事遂百姓皆谓我自然非曰不言而信圣人盛德之化也右第十七章大道废有仁义知慧出有大伪六亲不和有孝慈国家昏乱有忠臣非曰仁义忠孝根于人心之本然天理之当然天下古今之所共由即大道也岂舍此而别有所谓大道耶右第十八章绝圣弃知民利百倍绝仁弃义民复孝慈绝巧弃利盗贼无有此三者以为文不足故令有所属见素抱朴少私寡欲非曰圣智仁义孝慈乃人之心而人之所以为人者反欲弃绝之是自绝其生理矣何耶又可与巧利拟伦耶右第十九章绝学无忧唯之与阿相去几何善之与恶相去何若人之所畏不可不畏荒兮其未央哉非曰才学便乐才不学便忧老子反云云可谓不顾误了后人矣岂不可畏岂不荒远善恶之极有如天渊而谓唯阿之间已耶众人熙熙如享太牢如登春台我独泊兮其未兆如婴儿之未孩乘乘兮若无所归众人皆有余而我独若遗我愚人之心也哉沌沌兮俗人昭昭我独若昏俗人察察我独闷闷忽兮若海漂兮若无所止众皆有以而我独顽似鄙非曰圣人与人物同春又何暇较较云云我独异于人而贵食母非曰曾子回车于胜母之庐而可以食母为言耶亦忍闻矣右第二十章孔德之容惟道是从道之惟物惟怳惟惚惚兮怳兮其中有象怳兮惚兮其中有物窈兮冥兮其中有精其精甚真其中有信自古及今其名不去以阅众甫吾何以知众甫之然哉以此非曰怳惚窈冥皆想象之言非真有见如参前倚衡之实也右第二十一章曲则全枉则直洼则盈敝则新少则得多则惑是以圣人抱一为天下式非曰以曲枉洼敝少为道只是这些占便宜意思摆弄便是私意圣人所戒无意必固我者更有何一为天下式乎圣人所谓一不加毫末私意也不自见故明不自是故彰不自伐故有功不自矜故长夫唯不争故天下莫能与之争古之所谓曲则全者岂虚言哉诚全而归之非曰莫能与之争以上似是矣又引曲则全为言则直者为不全耶人之生也直何谓也右第二十二章希言自然飘风不终朝骤雨不终日孰为此者天地天地尚不能久而况于人乎非曰消息往来天道之自然人不任真而每加之意与天地不相似矣故从事于道者道者同于道德者同于德失者同于失同于道者道亦乐得之同于德者德亦乐得之同于失者失亦乐得之信不足有不信非曰不问道德失皆曰乐得之只和光同尘欲人悦乐私意横流是自欺欺人也可谓信乎后之乡愿乱德者似此人也右第二十三章跂者不立跨者不行自见者不明自是者不彰自伐者无功自矜者不长于其道也曰余食赘行物或恶之故有道者不处也非曰意同前章似是而非非天下之聪明者孰能辩之右第二十四章有物混成先天地生寂兮寥兮独立而不改周行而不殆可以为天下母非曰以寂寥为道则感通天下之故者非道耶是物其物而非圣人之所谓物矣吾不知其名字之曰道强为之名曰大大曰逝逝曰远远曰反非曰大小往来远近皆道不可以执一名也况既曰不知名而又有许多名目出来耶故道大天大地大王亦大域中有四大而王居其一焉人法地地法天天法道道法自然非曰老子之道平日只为其小如何又称四大天地人只是一气一体而云人法地地法天是天地为二矣而况于人乎天即道道即自然也而云天法道道法自然岂足以知天地人之道之自然乎其言人法可也而又于天地道自然皆曰法是孰法之者故老子书非知道者右第二十五章重为轻根静为躁君是以君子终日行不离辎重虽有荣观燕处超然奈何万乘之主而以身轻天下轻则失臣躁则失君非曰轻躁则一齐皆失岂有轻失臣而不失君躁失君而不失臣者右第二十六章善计不用筹策善闭无关键而不可开善结无绳约而不可解善行无辙迹善言无瑕非曰行岂有无辙迹之理除是飞耳岂人理也余皆谋之指是以圣人常善救人故无弃人常善救物故无弃物是谓袭明非曰善救人物而无弃何以谓之袭明乎故善人不善人之师不善人善人之资不贵其师不爱其资虽智大迷此谓要妙非曰以善人为师可也以不善人为资是资恶人也恶人如盗贼亦可资之乎师之且不可也资之又不可也右第二十七章知其雄守其雌为天下溪为天下溪常德不离复归于婴儿知其白守其黑为天下式为天下式常德不忒复归于无极知其荣守其辱为天下谷为天下谷常德乃足复归于朴非曰知雄守雌知白守黑知荣守辱与将欲取之必固与之同一诡谲之术也朴散则为器圣人用之则为长官故大制不割非曰经曰克勤小物不矜细行终累大德且天下之人皆为大制不割谁为其细右第二十八章将欲取天下而为之吾见其不得已天下神器不可为也为者败之执者失之故物或行或随或呴或吹或强或羸或载或隳是以圣人去甚去奢去泰非曰既曰天下神器不可为又曰将欲取天下而为之吾见其不得已是终为之也此阴谋之说启天下奸雄之心而又以他言杂之诡秘之术也得罪于天矣右第二十九章以道佐人主者不以兵强天下其事好还师之所处荆棘生焉大军之后必有凶年善者果而已矣不敢以取强果而勿矜果而勿伐果而勿骄果而不得已果而勿强物壮则老是谓不道不道早已非曰前节戒人臣以兵强事主只断以非人臣之道可矣虽无荆棘凶年犹非道也而反可谓善乎后节果于勿矜伐骄肆善矣苟不见道何以胜之耶亦强制而已犹为克伐怨欲不行未足以为仁又安能入道乎右第三十章夫佳兵者不祥之器物或恶之故有道者不处也君子居则贵左用兵则贵右兵者不祥之器非君子之器不得已而用之恬淡为上胜而不美而美之者是乐杀人也夫乐杀人者不可得志于天下矣吉事尚左凶事尚右偏将军处左上将军处右言以丧礼处之杀人众多以悲哀泣之战胜以丧礼处之非曰反复言说终归于权谋用兵之法得志天下之策宜其一流而为申商也右第三十一章道常无名朴虽小天下不敢臣侯王若能守万物将自宾天地相合以降甘露民莫之令而自均非曰既谓之道是有名矣何谓无名无名之道又非可以朴此也始制有名名亦既有夫亦将知止知止所以不殆非曰既曰无名又曰有名是遁词也知止不殆与上文不相蒙譬道之天下犹川谷之于江海也右第三十二章知人者智自知者明胜人者有力自胜者强知足者富强行者有志不失其所者久死而不忘者寿非曰自知与知人同一知也自胜者理胜人者私岂可同日而语老子书自所其所而其所非圣人之所谓所也死而不忘者性也元不属人安得言寿右第三十三章大道汜兮其可左右万物恃之以生而不辞功成不名有爱养万物而不为主常无欲可名于小万物归之而不为主可名于大是以圣人终不为大故能成其大非曰既说道体谁辞之者谁无之者谁不之者右第三十四章执大象天下往往而不害安平泰泰与饵过客止道之出口淡乎其无味视之不足见听之不足闻用之不可既非曰中庸淡而不厌须知所不厌者何物程伊川云道着用便不是多了一用字右第三十五章将欲翕之必固张之将欲弱之必固强之将欲废之必固兴之将欲夺之必固与之是谓微明柔胜刚弱胜强鱼不可脱于渊国之利器不可以示人非曰此皆阴谋取胜之说右第三十六章道常无为而无不为侯王若能守万物将自化化而欲作吾将镇之以无名之朴无名之朴亦将不欲不欲以静天下将自定非曰道体何为之有又岂有化作后乃镇之以无名之朴乎不欲者无欲也亦庸言庸行之近者耳而夸之曰无名之朴圣人词气蕴厚自不如此矜夸右第三十七章上德不德是以有德下德不失德是以无德非曰上德不德在圣门有若无实若虚似之而不同也其云不失德是以无德则是欲人失德而后为德耶此必后来异学之徒伪为之非老聃之言也上德无为而无以为下德为之而有以为上仁为之而无以为上义为之而有以为上礼为之而莫之应则攘臂而仍之非曰在人则廓然大公在事则物来顺应圣人似有为而实无为也德仁义礼只是一理理无上下祗见此言之周遮邪遁也仍臂加之于上礼之后尤无谓有礼者敬人敬人者人恒敬之岂有莫之应攘臂而仍之之理故失道而后德失德而后仁失仁而后义失义而后礼非曰圣人之教在心为德在事为道仁义礼即德也更无二理老子书如此品题则不识道德仁义礼矣程子曾非之夫礼者忠信之薄而乱之首也前识者道之华而愚之始也是以大丈夫处其厚不处其薄居其实不居其华故去彼取此非曰礼即理也即道也忠信而后能存此道也故曰君子有大道必忠信以得之今曰礼为忠信之薄已不识道矣既云道之华又以为愚之始自相反也况老子书既薄礼则后人所称孔子问礼于老聃者为妄矣右第三十八章昔之得一者天得一以清地得一以宁神得一以灵谷得一以盈万物得一以生侯王得一以为天下贞其致之一也非曰得一一段似是矣但不知老子之所谓一者何物也学固有似是而非者知言君子当深辩之胡康侯谓句句合然而不同于此看得破许尔具一只眼此不可不辩也天下固有具眼者天无以清将恐裂地无以宁将恐发神无以灵将恐歇谷无以盈将恐竭万物无以生将恐灭侯王无以为贞而贵高将恐非曰此段见老子未识天地鬼神万物之道且天有气无形何以言裂鬼神天地造化流行不息何以言歇天地万物生生不穷何以言灭知此则知道不为尧存不为桀亡而老子书之言皆非矣故贵以贱为本高以下为基是以侯王自称孤寡不谷此其以贱为本邪非乎故致数车无车不欲琭琭如玉落落如石非曰贵贱高下乃天地自然之理也老子书本以退一步为其道而不知着一以字即非自然世儒言老庄明自然何自然之有惑之甚矣右第三十九章反者道之动弱者道之用天下之物生于有有生于无非曰以反为动以弱为用而不知动静强弱天地自然之道祗见老子书有意之私也天下之物即是有矣又云生于有何耶右第四十章上士闻道勤而行之中士闻道若存若亡下士闻道大笑之不笑不足以为道非曰大道自大道笑者自笑何损益于道此道不为尧存不为桀亡而云不笑不足以为道何耶朝闻道夕死可矣岂有闻而又大笑之理故建言有之明道若昧进道若退夷道若类上德若谷太白若辱广德若不足建德若偷质真若渝大方无隅大器晚成大音希声大象无形道隐无名夫惟道善贷且成非曰孔子曰人之生也直直上直下何尝私曲起后世诡秘之风必自此言矣右第四十一章道生一一生二二生三三生万物万物负阴而抱阳冲气以为和非曰一即道也道即一也万物阴阳莫非道之流行也而云道生一云云岂知道之言乎此书断非老聃所为矣人之所恶惟孤寡不谷而王公以为称故物或损之而益或益之而损人之所教我亦教之强梁者不得其死吾将以为教父非曰王侯自称孤寡不谷乃谦辞也自称之礼也非若老子书之言也右第四十二章天下之至柔驰骋天下之至坚无有入于无间吾是以知无为之有益不言之教无为之益天下希及之非曰不言之教圣人本教也而四时行百物生何尝无也圣人物来而顺应不以己与焉所谓无为也老子书所谓无为便一切无了似是而非方言至柔即欲驰骋既曰无为遽期有益岂真柔真无为者耶可见其谲矣右第四十三章名与身孰亲身与货孰多得与亡孰病是故甚爱必大费多藏必厚亡知足不辱知止不殆可以长久非曰言亦足警俗下之鄙夫然皆有为而为不能无计之私圣学必不如此右第四十四章大成若缺其用不敝大盈若冲其用不穷大直若屈大巧若拙大辩若讷非曰圣门以能问于不能以多问于寡有若无实若虚初学立心虚以受人当如此到了大成大盈有全体即有大用行所无事圣人亦何心哉若缺若冲等语是有心于藏头避面多了心了躁胜寒静胜热清静为天下正非曰圣人之道不分清浊动静无所不正右第四十五章天下有道却走马以粪天下无道戎马生于郊罪莫大于可欲祸莫大于不知足咎莫大于欲得故知足之足常足非曰此节亦足以警世俗之愚人然圣人之戒知足非为常足设也右第四十六章不出户知天下不窥牖见天道其出弥远其知弥少是以圣人不行而知不见而名不为而成非曰圣人之出入起居暗室屋漏与参前倚衡莫不见道岂出弥远知弥少耶是以道为有方所也右第四十七章为学日益为道日损损之又损以至于无为无为而无不为矣非曰圣人之所谓学者学乎道也以学与道对言之非圣人之所谓学所谓道也欲日损则理日益易之损益非此之谓也故取天下者常以无事及其有事不足以取天下非曰若有一毫取天下之心即是有事矣即得罪于天矣右第四十八章圣人无常心以百姓为心非曰人者天地之心也天地不变心亦不变乃常心也而谓圣人无常心老子元不识心矣圣人之心即百姓之心百姓之心即天地之心更无二心善者吾善之不善者吾亦善之德善矣信者吾信之不信者吾亦信之德信矣非曰无是非之心非人也善善恶恶我无与焉若善者信者吾善之信之不善不信者吾亦善之信之是失其是非之本心而有我矣而可谓之德善信乎圣人患不知人至于不亿不信犹曰抑亦先觉者是贤乎老子之言何其悖于圣人也圣人之在天下惵惵为天下浑其心百姓皆注其耳目圣人皆孩之非曰尧舜并生之中犹有侯以明之何尝如此胡涂胡涂则忍于弃物无并生之仁不徒不能鼓舞而生成之且长奸恶矣右第四十九章出生入死生之徒十有三死之徒十有三民之生动之死地者亦十有三夫何故以其生生之厚非曰生死乃昼夜之道聚散之理何用诧讶盖闻善摄生者陆行不避虎兕入军不被甲兵兕无所投其角虎无所措其爪兵无所容其刃夫何故以其无死地非曰此摄生之说也其不避虎兕不被甲兵数言尤为诞妄不足辩也右第五十章道生之德畜之物形之势成之是以万物莫不尊道而贵德非曰以道德为二又妄分生畜尊贵之说自与前章失道后德之说相反可知非真见也道之尊德之贵夫莫之命而常自然非曰此自然与圣人所谓自然者不同中庸天下之达道五所以行之者三达德天下之达德三所以行之者一乃圣人所谓自然也世儒以老庄明自然岂得为自然夫道生之畜之长之育之成之熟之养之覆之生而不有为而不恃长而不宰是谓玄德非曰上文谓道生德畜此又以生畜尽归于道前后不相同矣末覆又说出玄德来何耶且此说道非说人而云不有不恃不宰是谁不他右第五十一章天下有始以为天下母既得其母以知其子既知其子复守其母没身不殆非曰彼只以母子喻体用不知母子虽同气而二体是二物体用为一原而无二也岂足以知道乎塞其兑闭其门终身不勤开其兑济其事终身不救见小曰明守柔曰强用其光复归于明无遗身殃是谓袭常非曰翕辟动静小大强柔莫非天地自然之道何必闭门塞口然后为道右第五十二章使我介然有知行于大道唯施是畏非曰一弛一张莫非自然毫发加意便属私心大道甚夷而民好径朝甚除田甚芜仓甚虚服文采带利剑厌饮食资财有余是谓盗夸非道哉非曰圣人之道大道也老子书所言恐亦未免于好径盗夸非道矣右第五十三章善建者不拔善抱者不脱子孙祭祀不辍非曰须知所建所抱者何物言同而指异学者不可不细察也修之身其德乃真修之家其德乃余修之乡其德乃长修之国其德乃丰修之天下其德乃普非曰身家国天下只是一本通在修身上了此大学之指更不如此支离二本三本程子曰道一本也知不二本则笃恭而天下平之道故以身观身以家观家以乡观乡以国观国以天下观天下非曰亦同一本亦同一观用四以字四观字是支离其心之全体矣或曰此与物各付物似合而不同何也曰始以身观身亦为付物乎身者我也又谁观之者吾何以知天下之然哉以此非曰彼谓以此者指以身观身以下数言如此支离何足以知天下哉右第五十四章含德之厚比于赤子毒蛊不螫勐兽不据攫鸟不搏骨弱筋柔而握固未知牝牡之合而竣作精之至也终日号而嗌不嗄和之至也非曰含德比于赤子可也赤子或有被勐兽之害者矣而谓不螫不据不搏则诞妄也知和曰常知常曰明益生曰祥心使气曰强物壮则老是谓不道不道早已非曰圣人之道中立而和生知和而和则非圣人之所谓和矣知常以下数言名理未当盖不知而作好事者为之也右第五十五章知者不言言者不知非曰此言似与不言而信相合然而不同人当具眼塞其兑闭其门挫其锐解其纷和其光同其尘是谓玄同不可得而亲不可得而疏不可得而利不可得而害不可得而贵不可得而贱故为天下贵非曰只是有意之私殊非自然右第五十六章以正治国以奇用兵以无事取天下吾何以知其然哉以此非曰治国有经有权用兵有正有奇岂有正止可以治国而不可以用兵奇止可以用兵而不可以治国变化之道何专于正仁义之兵何专于奇此乃策士之流为之也圣人行所无事而不敢有取天下之心有取天下之心必得罪于天矣非得罪苍苍之天得罪灵府之天也天下多忌讳而民弥贫民多利器国家滋昏民多技巧奇物滋起法令滋彰盗贼多有非曰皋陶明刑期于无刑而云法令彰而有盗贼者是必欲弃其法令矣是乱天下之道也故圣人云我无为而民自化我好静而民自正我无事而民自富我无欲而民自朴非曰此与笃恭而天下平似合然而不同所谓笃恭者必笃之于心笃之于身由是笃之于家由是笃之于国由是笃之于天下刑政礼乐未尝无为也然圣人为之天理流行行所无事耳若老子书一切无为则足以乱天下矣右第五十七章其政闷闷其民醇醇其政察察其民缺缺非曰圣王之政明快无闷不察察而未尝不察如日月之照临也祸兮福所倚福兮祸所伏孰知其极其无正邪正复为奇善复为妖民之迷其日固久非曰祸福相为倚伏不待言矣至于邪正善妖有一定之理而不可变而为也是以圣人方而不割廉而不刿直而不肆光而不耀非曰方廉美德在己岂有伤刺于人之理直与肆相反光与耀不相蒙右第五十八章治人事天莫如啬非曰非圣人盛德极天下之仁敬不足以事天治民而以啬言之见亦陋矣固知老子书非聃之言夫惟啬是谓早复早复谓之重积德重积德则无不克无不克则莫知其极非曰凡称啬夫亦啬也据此所称无乃介吝一节之士耳遽可以言早复乎颜子不远复知几其神于念头上用功有不善未尝不知知之未尝复行故能克积德以造其极而可以浅易言哉莫知其极可以有国有国之母可以长久非曰既言莫知其极则有国长久不足言矣轻重浅深不伦是谓深根固柢长生久视之道非曰为长生之术而云啬则可也而遽以为圣人全纯变化莫测妄矣此必摄生之徒为之右第五十九章治大国若烹小鲜以道莅天下其鬼不神非其鬼不神其神不伤人非其神不伤人圣人亦不伤夫两不相伤故其德交归焉非曰大人与鬼神合其吉凶以其同体也中庸称鬼神之德之盛岂有以道莅天下其鬼不神之理既神又岂有伤之又岂有圣人伤神之理老子原不知鬼神之德又岂知道故吾谓此书非聃作必关尹之徒鞫说之辈托而为之也右第六十章大国者下流天下之交天下之牝牝常以静胜牡以静为下故大国以下小国则取小国小国以下大国则取大国故或下以取或下而取大国不过欲兼畜人小国不过欲入事人夫两者各得其所欲故大者宜为下非曰此乃阴谋诡谲之徒为之去圣人正大光明之心义以为利之道远矣右第六十一章道者万物之奥善人之宝不善人之所保非曰道与天地万物同体亦家常菜饭何奥何宝美言可以市尊行可以加人人之不善何弃之有非曰市尊加人皆非圣人大公之心一有此焉不可与入尧舜之道也故立天子置三公虽有拱璧以先驷马不如坐进此道非曰坐进之言似是矣恐道其道非吾之所谓道也故胡康侯云句句合然而不同者此也古之所以贵此道者何也不曰求以得有罪以免邪故为天下贵非曰求财得之是也道岂为免罪而学邪右第六十二章为无为事无事味无味非曰圣人有无同体老子只是一切无了食而不知其味可谓心乎释氏曰终日食饭未尝咬破一粒粟明道曰常人食饭在嵴梁上过吾食饭在肚里过邪正大小自不同矣大小多少报怨以德图难于其易为大于其细非曰圣人以直报怨老子报怨以德出于有意之私余皆然天下难事必作于易天下大事必作于细是以圣人终不为大故能成其大夫轻诺必寡信多易必多难是以圣人犹难之故终无难非曰圣人随大随小一天理之流行耳而未尝有意必也右第六十三章其安易持其未兆易谋其脆易破其微易散为之于未有治之于未乱非曰老氏既主无为此又曰为之于未有未有而且为之则有时为之可知矣其言自相予盾若圣人无二语合抱之木生于毫末九层之台起于累土千里之行始于足下为者败之执者失之圣人无为故无败无执故无失非曰圣学之所谓无为者天理自然物各付物不加毫末所谓行所无事也未尝以己与之舜之无为而治亦以有人为之而己不容私智耳今此既曰为之于未有而又曰无为何耶民之从事常于几成而败之慎终如始则无败事非曰所谓慎终如始似合而实不同于此看得破许尔具一只眼是以圣人欲不欲不贵难得之货学不学复众人之所过以辅万物之自然而不敢为非曰难得之货圣人本无欲也而又曰欲不欲不贰过圣人本学也而又曰学不学何耶所谓天理者自然之体察见此体则为之不厌而又曰不敢为是未知自然者也其所谓自然非圣人之所谓自然者也后儒比而同之惑也甚矣右第六十四章古之善为道者非以明民将以愚之非曰秦以愚其黔首失天下自附于不可使知之其得罪于圣人大矣民之难治以其多智故以智治国国之贼不以智治国国之福知此两者亦楷式能知楷式是谓玄德玄德深矣远矣与物反矣乃至于大顺非曰孟子曰智者若禹之行水行其所无事也若智者亦行其所无事则智亦大矣以不智愚民民散久矣秦政是也反以为玄德大顺何其惑也前辈谓老子之道可以治天下吾故谓老子之道可以乱天下秦政是也右第六十五章江海所以能为百谷王者以其善下之故能为百王是以圣人欲上民必以言下之欲先民必以身后之是以圣人处上而民不重处前而民不害是以天下乐推而不厌以其不争故天下莫能与之争非曰前言谦下为众善之归矣又曰欲上民必以言下之云云不争是矣然非为乐推莫与之争而为之也至于欲上民必以言下之欲先民必以身后之是以术笼络人何如立心右第六十六章天下皆谓我大似不肖夫惟大故似不肖若肖久矣其细非曰若圣人践形惟肖则与天地同大矣何谓细夫我有三宝宝而持之曰慈曰俭曰不敢为天下先慈故能勇俭故能广不敢为天下先故能成器长今舍慈且勇舍俭且广舍后且先死矣夫慈以战则胜以守则固天将救之以慈卫之非曰慈俭谦皆美德也皆天理也无所为而为之也圣人岂有意而为之哉天亦岂有心而救之卫之哉右第六十七章善为士者不武善战者不怒善胜敌者不与善用人者为之下是谓不争之德是谓用人之力是谓配天古之极非曰此乃策士之为与配天不相干右第六十八章用兵有言吾不敢为主而为客不敢进寸而退尺是谓行无行攘无臂仍无敌执无兵祸莫大于轻敌轻敌几丧吾宝故抗兵相加哀者胜矣非曰此二节亦策士之言右第六十九章吾言甚易知甚易行天下莫能知莫能行言有宗事有君夫惟无知是以不我知非曰中庸夫妇与知与能老子谓天下莫知莫行者非中庸之道也知我者希则我贵矣是以圣人被褐怀玉非曰圣人不愠人之不知老子幸人之不知其意公私判然矣右第七十章知不知上不知知病夫惟病病是以平治生人不病以其病病是以不病非曰以不知为知固病矣若以知为不知者如知孝知弟人人之所共知而自以为不知别求知于不可知之外岂亦非病耶圣人病病元是知病何谓不知知之为知之不知为不知何其明白也右第七十一章民不畏威大威至矣无狭其所居无厌其所生夫惟不厌是以不厌非曰民不畏威岂皆由狭居厌生所致耶是以圣人自知不自见自爱不自贵故去彼取此非曰圣人自知自爱必有所知所爱之理而异于老氏者所谓句句合然而不同也右第七十二章勇于敢则杀勇于不敢则活此两者或利或害天之所不恶孰知其故是以圣人犹难之非曰知仁勇三者天下之达德勇是美德岂分敢不敢岂老子以果毅为敢故亦不为乎天之道不争而善胜不言而善应不召而自来繟然而善谋天网恢恢疏而不失非曰善胜善谋非所以言天道右第七十三章民不畏死奈何以死惧之若使民常畏死而为奇者吾得执而杀之孰敢常有司杀者杀夫代司杀者杀是谓代大匠夫代大匠者希有不伤手矣非曰民之所甚畏者死而止矣故皋陶象以典刑刑期于无刑若又不畏则圣人亦无如之何矣但如禹泣罪人汤祝不用命者罹吾网如此而已矣代有司杀者擅杀者也杀之而已非我杀之也天杀之也右第七十四章民之饥以其上食税之多是以饥民之难治以其上之有为是以难治民之轻死以其上生之厚是以轻死夫惟无以生为者是贤而贵生非曰惟民有欲无主乃乱圣王之治主于有老子之道主于无圣王有井地之制而老氏无之故至于多税圣王有政教礼乐之设而老氏无之故至于难治圣王有厚生之政而老氏无之故至于轻生右第七十五章人之生也柔弱其死也坚强万物草木之生也柔脆其死也枯藁故坚强者死之徒柔弱者生之徒是以兵强则不胜木强则共强大处下柔弱处上非曰刚柔生死大小上下不齐天之道也圣人顺乎天而不私老子欲处下居小用柔长生岂天道之自然乎此可谓无意必乎右第七十六章天之道其犹张弓乎高者抑之下者举之有余者损之不足者补之天之道损有余而补不足人之道则不然损不足以奉有余孰能有余以奉天下惟有道者非曰损上益下民悦无强本出于圣人一体之仁不能已者不假张弓之喻矣是以圣人为而不恃功成而不居其不欲见贤非曰老子本说无为此又说为何耶遁词也其不欲见贤亦多了不欲一念也右第七十七章天下柔弱莫过于水而攻坚强者莫之能胜其无以易之弱之胜强柔之胜刚天下莫不知莫能行故圣人云受国之垢是谓社稷主受国之不祥是谓天下王正言若反非曰圣人全体阴阳合德时柔而柔时刚而刚时弱而弱时强而强不加毫末右第七十八章和大怨必有余怨安可以为善非曰圣人止以直报怨以德报德是以圣人执左契而不责于人有德司契无德司彻天道无亲常与善人非曰圣人物我一体廓然大公物来顺应无执无契右第七十九章小国寡民使有什伯人之器而不用使民重死而不远徙非曰众寡器用莫非自然虽有舟舆无所乘之虽有甲兵无所陈之使民复结绳而用之非曰生今反古结绳而治是乱天下也是不识时也不识时是不识道也甘其食美其服安其居乐其俗邻国相望鸡犬之声相闻民至老死不相往来非曰太古则然随时者道也生今之世反古之道灾必逮失身右第八十章信言不美美言不信善者不辩辩者不善知者不博博者不知非曰亦有信言而美者善而辩者博而知者盖美辩知系乎道时然而后耳未可执一论也圣人不积既以为人己愈有既以与人己愈多非曰圣人为人与人皆积德之发也何谓不积顺应不穷何有何多天之道利而不害圣人之道为而不争非曰既曰无为而又曰无不为实即有为也为而不争以柔弱胜刚强乃大争也老子亦多术矣而以拟于天道岂不诬哉右第八十一章非老子附录问辩萧时中问曰孟子之辟杨墨夫子之非老子皆闲先圣之道者也然一本于知言养气盖知言则能明乎道义灼见杨墨老子之为非养气则能配乎道义排天下之论非之而不顾所谓异世而同符者也然不知用何方法然后可以能知言养气乎愿明以教中师曰吾之所为非之者正为知言为进学第一步知所有然后养所有夫知言然后养气之功有所措此起不能易之矣然考之汉文帝与曹参用之亦能致治安之效何耶师曰汉当征战扰攘之余民厌久矣故一得镇静与民安堵遂定于一时耳以为小康则可若无刑政礼乐安能致太平先儒亦未深论也中问曰张子房最深于老子之学者然先儒程子曰张良亦是个儒者张南轩曰张良有儒者气象斯言得无过乎师曰张良亦只得老子之余绪以自周其身尔于儒术殊未有得安得有儒者气象言之过矣中问曰孔子有言君子不以人废言今观老子书所云天得一以清地得一以宁神得一以灵万物得一以生侯王得一以为天下贞似亦可取者高明以为何如师曰吾非以老子而废此言直以此言断其是非真伪耳彼所谓得者彼得此之谓也吾以道观之则天之清即天之一地之宁即地之一神之灵即神之一万物之生即万物之一王侯之贞即王侯之一天地鬼神万物王侯同得此一皆是此一个一故道一本也本是一而此书一一言得则二之也又吾儒之所谓一者理也彼之所谓一者气尔知言君子当知其微似是而非冼桂奇问师翁非老子云惨刻少恩愚谓老子未必至此学老子者其流祸将至于惨刻少恩耳申韩是也犹象山之学非禅学象山者必禅也如何师曰老子为周柱下史想是吏隐的人其言论风指不传于世岂若今老子书词气虚夸诡谲也吾非老子不是非老聃也乃非老子书也书中已有惨刻少恩之意矣太史公论申韩之弊皆原于道德之意矣吾今非此书又以为非聃作却为老聃刷去数千言冤枉了也桂奇问孔子曰民可使由之不可使知之孟子曰行之而不着焉习矣而不察焉终身由之而不知其道者众也其意一也非如老子弃知去慧之说也王子往往引孔子之言以明老子之说何邪师曰王子若不是引孔子之言以附会其说则吾亦未至忧之深辩之切如此也桂奇问老子明自然与吾儒明觉自然之学固大不同然亦一杰然之士使其得孔门为之依归当不在颜曾下也孔夫子亦及与之同时竟未闻语之以学何邪师曰夫子论语无一言及老子可知与老子不相遇后儒附会孔子问礼于老聃今老子书云礼者忠信之薄老子薄礼而云孔子问礼妄也其所谓无为所谓自然非圣人之所谓自然无为也若看得破许尔具一只眼又其私意横于胸中虽遇圣人亦无如之何矣桂奇问朱子非康节老子得易之体孟子得易之用之说是矣又谓老子有老子之体用孟子有孟子之体用将欲取之必固与之此老子之体用也云云窃恐未然即此二句亦何体用之有乎师曰体用一原何分体用文公果未见的当若谓老子之体用非吾儒之真用也将欲取之必固与之此乃诡谋不正本如是桂奇问老氏之教一也汉文用之而治西晋用之而亡何邪抑别有其道无关于老氏之教邪师曰老氏无为之教其教若行则君相皆无为百官庶职皆无为百姓皆化而无为则礼乐刑政皆废土田贡赋皆废足以乱亡天下西汉及梁武是也其汉文当征战之久肝脑涂地民有不堪一得老氏之绪余民得安堵一时小康耳桂奇谓先儒谓孟子不排老子以老子便是杨氏排杨氏即所以排老子也果然否老子四大其一称王似与杨氏无君不同何如师曰孟子不排老氏老子之书未出也杨朱偏于为我然尚老如老子书之言之诡谲不可同语桂奇尝语曰学以自然为宗不可不着意理会然才着意便涉于助非自然之本体矣如何师曰着甚轻不可重看孔子问礼辩余读太史公传老子有孔子适周问礼于老子之说而疑其诬至读老子书云礼忠信之薄而乱之首其诬益信孔子曰能以礼让为国乎何有又曰上好礼则民莫敢不敬则礼也者所以敦忠信厚风俗而治天下之具也老子顾以为忠信之薄而乱之首何哉此书而非老子作则可此书为老子作则其不知礼甚矣老子知礼而孔子问之可也老子不知礼而谓孔子问之乎夫不知礼而问之是不知也曾谓孔子礼且知而圣之盛者为之哉又谓孔子称老子其犹龙是重诬孔子也夫龙德正中而变化不测者也果如老子之言是弃仁义捐礼乐以为道遗物离人趋澹泊以为教其流祸至于无情无恩惨刻天下而后已此其何德之有而孔子以龙称之乎由是观之则孔子问礼之说其不足信也明矣吾意亦老子之徒借孔子以尊其师故为是说欲天下后世知孔子者亦吾师之弟子云尔不然何老子所以语孔子者甚倨孔子独无以语之而但亟称之乎天下后世亦遂信其说谓圣如孔子博学如孔子且问之礼矣且神明其道矣莫不翕然尊之道其道而不以为异是祸天下后世必是说也余故不得不辩此辩作于十年前未能自信故不敢出诸人也兹承非老子之教录上丞丈一览以为何如桂奇百拜谨具何滚问老子曰道可道非常道名可名非常名以可道可名则有变易故举而归诸无名此其见道之偏而一书之空寂所由起也要之君子之道不沦于空不涉于有为千变万化之所从出者与师曰可道可名道也不可道不可名亦道也道贯体用动静隐显有无程子曰体用一源隐显无间二之则非道老子于是乎不识道矣滚问书曰在知人在安民凡君子欲广恩惠于斯民惟急亲贤之为务而已老子乃曰不尚贤使民不争呜唿国无仁贤谁与其理彼徒知功名者开斯民之竞也而恶知圣人之难以一身为天下役哉师曰老子不知不尚贤则是非邪正混淆欲动情胜利害相攻贼灭无伦岂但争之愈甚已哉滚问老子慝名藏誉非圣人意也圣人虽不违道以干誉亦不晦藏以掩誉今老子曰道冲而用之不盈则为圣人者既勤勤于迪德复屑屑于慝名周章不暇其用心亦劳矣又以和光同尘为安身之要呜唿使圣人和其光而同其尘将何以维天下后世之风而贞之教也师曰如是如是亦私意摆弄也圣人无意必固我滚问老子曰天地不仁以万物为刍狗圣人不仁以百姓为刍狗自谓斯言足以广天地圣人之仁而不知斯言反为天地圣人之病夫君子之立言也将以信后也以不仁而加诸天地与圣人其不骇天下后世之听也鲜矣故曰君子一言以为智一言以为不智言不可不慎也师曰圣人亲亲而仁民仁民而爱物皆自其一念不忍之仁流出也老子既以民物为刍狗则亲亲亦刍狗邪父子兄弟君臣朋友夫妇皆视之刍狗其亦不仁少恩也甚矣又何以为道德滚问老子谷神不死者盖欲养五脏之神而为长生久视之道也夫苟长生久视以成仙则亦天地之一贼耳君之生于世也惟道不闻之为忧而区区寿夭曾不少贰于其念孔子曰朝闻道夕死可矣若谷神何为者哉愿明以教滚师曰孟子夭寿不贰修身以俟之所以立命也老子可谓不知命无以为君子矣此必摄生之徒为之滚问去奢去泰谓去其服饰饮食与宫室台榭居于无为而天下自化者也噫老子自贬以教天下乎抑亦自贬以厚天下也以自贬则身不存以教天下则天下失所赖难以语化矣师曰禹无间然丰俭适宜亦自圣德心中发出非强制也老子不免强制安得无为滚问采色所以养其目未闻五色盲人之目也声音所以养其耳未闻五声聋人之耳也老子徒见奸声乱色之为害而欲绝之不知古人山龙絺绣之观五音六律之听其益于身心天下者何如也推之而五味而田猎之类有可知矣因刖而废履尚安得谓之知言也哉师曰良是吾已辨之矣滚问曰夷曰希曰微不可致诘则在上者不皦而其在下之不昧者又何物也继而曰绳绳不可名复归于无物则其所谓不昧者安归乎中庸曰君子之道费而隐此所以更万古而长存也不可名不可诘斯弊矣而乌乎其能存师曰道在跃如卓尔立则见其参于前也在舆则见其倚于衡也何尝不可致诘滚问民风之淳本于风气之未开而其后渐以不古者亦时为之尔乃曰太上不知有之其次亲之誉之其次畏之其次侮之言民之于君其今昔不同有如此者有圣人者出即其侮君之下风振而挽之则彼太上之不知有者固莫之逮矣所谓亲之誉之岂卒不可返耶夏商之民侮桀纣矣未闻汤武不见亲誉乎殷周之民也信斯言也则至于今者不皆化为鬼魅矣乎师曰亦时为之一句甚是老子不知时安知道夫随时者道也滚问老子曰大道废有仁义君子曰仁义所以为大道也又曰六亲不和有慈孝君子曰六亲不和在孝慈之先也国家昏乱有忠臣君子曰国无忠臣昏乱所由始也不曰善之不继以生乱乃曰乱之既稔以生善言之不经亦甚矣噫师曰仁义者大道之发见也老子以道德为二惑也甚矣滚问圣智者利民之本也仁义者孝慈之本也乃欲绝且弃之岂知圣智不作则礼义刑政斯尽矣而何民利之百倍仁义不明则父子兄弟相夷矣而何孝慈之能复大抵君子之治天下偕之以大道犹惧其或偷而况从而决裂之乎老子此论阶天下后世之乱者也师曰吾为此惧闲先圣之道以救天下后世也岂好辨哉岂得已哉滚问老子曰人法地地法天天法道道法自然夫道本自然也天以自然而位上地以自然而位下人以自然而成位乎中其谓人法天地可矣顾谓地之法天天之法道道之法自然者何法哉莫若曰道自然者也而天地人尽之矣师曰道本自然又谁法乎天地人同一自然又各有其自然本不用相法余已见前滚问为天下溪孰与天下之无溪抑天下之皆溪为天下谷孰与天下之无谷抑天下之皆谷天下之未闻此道也君子方将矜教之不而乃守雌守辱以乐乎溪谷无事之乡自为利则善矣其于公己公人之义何如哉愿明教我师曰只有意为天下溪谷须是私己不可与入尧舜之道矣安能公人滚问以兵强天下者其事好还固也升陑牧野之役正以兵顺天下而非以强天下者也汤武之事其好还者何居而愿欲俭天下之武乎甚矣其不知圣人用武之意也师曰是也滚问汤武不忍天下之残虐而以佳兵行之三奔放会朝清明祥孰大焉彼谓佳兵不祥之器未知三代时雨之兵也师曰三代仁义之兵其阳舒阴惨恩威并行而不悖也老子一切无之滚问圣人之御世也生杀予夺每昭示于天下未始晦藏其机以厚天下之疑载观甘誓汤誓牧誓之词可见矣老子曰将欲弱之而固强之将欲夺之而固予之谓之微明是机械变诈莫兹甚矣乌能解天下之疑哉师曰圣人之道阳道也故如日月照临人皆仰之老子之道阴道也故如幽暗岩崖鬼魅出焉阳道者神阴道者鬼滚问天理当然之谓道得于身之谓德曰仁曰义曰礼皆德之条件而以时出之者也彼谓失道而后德失德而后仁失仁而后义失义而后礼则太上有道而无德其次有德而无仁而仁也义也礼也可以偏用而济世矣至谓礼者忠信之薄而乱之首嗟夫礼为天之经为地之纪为人之则诗曰人而无礼胡不遄死人类自别于禽兽中国不沦于夷狄有礼为之纪纲焉耳而谓为忠信之薄而乱之首也不亦诬乎不亦诬乎师曰是也则太上有道无德二句尤切滚问人心道心皆夫人所不能无善学者道心为主而人心听命焉尔今乃曰为道必日损损之又损以至于无则道佛之流也施之于治岂不悖哉师曰老子分道与学言损益终是二本盖人欲损一分则天理益一分原是一事滚问君子之摄生也固啬其耳目口鼻四肢之欲至于神仙黄白之事曾不以介于心凶之所在而避之吉之所在而趋之期以不陷于死地而已至谓陆行不避兕虎入军不避甲兵兕无所投其角虎无所措其爪兵无所容其刃则圣人自同于鬼物若后世之巫觋变幻煽妖蹈汤赴火以眩诱愚俗等尔乌足以为君子师曰良是吾已辨之见于非矣滚问老子曰行于大道唯施是畏言欲赏善而惧伪之生欲赏忠而惧诈之起执此之畏则为逆天下之诈而废天下之是非天下之忠且善者日远矣不思所以烛天下之诈而欲废天下之是非陋矣乃曰大道甚夷而民好径彼岂自知其失足以径而舍天下之甚夷者乎师曰不逆诈不忆不信抑亦先觉最为的当滚问圣人之言不得已孔子之六籍孟子之七篇盖不欲塞其充闭其门而忍天下之聋且瞶也彼谓知者不言言者不知塞充闭门为天下之至贵以自附于孔子之予欲无言者不知予欲无言孔子有为而言之也师曰须知二者公私判然两途滚问老子曰以正治国以奇用兵噫治国用兵非二事也治国贵正而权以通之则正而奇用兵贵奇而义以仗之则奇而正夫以正治国可言也兵而一于奇则汤武之誓师为非而长勺城濮之诈胜者得以逃春秋之讥矣师曰奇正经权皆是一理但以处常处变异其名耳老子岂识此义滚问老子曰以道莅天下者其鬼不神今夫鬼神者阴阳之灵乃天地之正气也何有至于伤人者必以道莅天下而斯民始免于鬼神之伤则桀纣幽厉之世民无类矣噫君子立言以宪世而使民惑于神怪之不可知甚矣其不知鬼神之情状也师曰如是如是吾已辨之矣滚问老子曰善为道者非以明民将以愚之嗟夫性一也天下岂有无性之民哉善为治者使民复其性而已矣孟子曰以其昭昭使人昭昭其谓斯与圣人之于天下劳来匡直诱掖奖劝罔弗至焉惧民性之昏也如必务愚其民则五教可弛而不敷五刑可弃而不明六经可委而不作礼乐可废而不兴将率天下为禽兽之归而止尔而况降衷秉彝昭融不昧雪雠抚后是非不爽有终不可得而愚者哉师曰此得之秦愚黔首是老子之道也滚问孔子告仲由知之为知之不知为不知是知也老子乃倡为知不知上之说是明知其道也而以不知自昧以之处己则为诬己以之处人则为诬人非先觉觉后觉之义也隘矣哉师曰得之滚问勇于敢则杀勇于不敢则活为此言者是以其身居天下之至安而坐观天下之至危莫之仁以拯也是故君子未尝乐以其身试天下之危祸然成仁取义亦惟其时焉为之要之进退勇怯不任乎己任乎时师曰老子此段亦权谋之说曹操每对阵便有不欲战之意竟以此取胜其亦深得于老子者也滚问五刑五用谓之天讨非天之自为讨也王者代天行杀一无私以制其用而已老子恐司罚之致刑也乃以司杀付之于天而且憷之以代匠之咎思以止杀而反以滥乎杀者也君子谓申韩原于道德之意盖以其末流之弊言之师曰未说末流之弊即此是弊滚问老氏使民弃舟舆甲兵而复之以结绳之政老死而不相往来予谓圣人制舟舆以济不通除戎器以戒不虞又知结绳之难复也而书契以易之矣今欲弃之复之是以至难而易天下之至易者也且民之为道以有冠昏丧葬食享之礼也老死不相往来则失生人之乐是以至忧而易天下之至乐也其何以行之哉师曰老子只是不识时不识时便不识道霍任问曰老子一书只是老子之后有一人资质之偏之高之朴者为之也何如师曰此人非朴非高直是偏驳狡谲之人也又曰老子始以无名有名论道中以礼为忠信之薄及治人事天莫啬之章又以使民结绳而治之终焉其言偏曲诡谲盖似是而实非者也吾师翁非之句句的当中间紧切处非其分道德为二离有无为二昧体用一源之指谓其不知道而非老聃之所作诚是也知学君子看此书亦莫能惑之矣夫何王子纯甫乃惑之而为之忆焉则王子于吾儒大中之学未究不见日新之益盖可知也我师尊谓为何如师曰相与讲学长安尽有见解后失其故步遂至胡涂无所分别尔非老子跋吾闻老子知道者尝观其书而窃疑非老子之作即老子作必多后人附会之者老子曰多言数穷不如守中又曰知者不言言者不知道德经四千余言矣言不亦多乎至离有无为二分道德仁义礼为五以万物百姓为刍狗而大道裂矣有宋诸儒虽尝非之然未有辩其非老子之言者今观泉翁非老子而吾之疑始信或曰泉翁平日以无言为教者乃以八十三之年而汲汲于非老子不亦好辩乎是大不然盖无言者翁之心也有辩者非翁之得已也孟子曰予岂好辩哉予不得已也是故知孟子之心则知翁之心矣或曰亿老子者非翁之徒与且拟之孔圣矣何居曰此翁非老子之所由作也鸣鼓而攻吾辈有余责矣作非老子跋嘉靖戊甲四月既望赐进士第承德郎南京刑部主事门人冼桂奇谨书非老子跋非老子上下卷吾师甘泉夫子之所作也其非老子何也将以破千古之疑闲先圣之道为世教虑者深也夫老子之书阴谋权诈流为申韩吾道之蠹先儒程朱亦既非之矣然犹不能无惑于问礼犹龙之说虽明敏如康节而且以为得易之体焉何异说惑人之甚如此哉吾师入居西樵一日出一书名曰老子亿者以示中曰老子权诈之书乃战国时好事者之为非柱下史聃之所作也今之为亿者乃章解而句释之且援之经传以文其说焉吾惧夫先圣之道之不着也吾惧夫后世之学之不明也吾惧夫后之小子之效尤争倍先师而淫于其说也吾宁无词以非之乎哉吾宁忍无词以非之乎哉于是闭关旬日而非老子上下卷成命中誊而校之中读之终篇喟然叹曰大矣哉夫子之言乎至矣哉夫子之非老子乎本阴阳道器之明指以证其有名无名之非惟仁民爱物之本心以辩其刍狗民物之忍其曰虚实同体者所以斥其偏于虚也其曰刚柔同体者所以恶其专于柔也本之以吾心之天理实之以圣贤之格言光明洞达至当归一如尽扫使学者晓然知老子之说之为邪而文武孔孟大中至正之道则是书之门有补于世教岂小小哉中敬奉门于末用为天下后世告焉嘉靖戊申四月既望门人甘泉先生续编大全卷之三十三门人顺陵罗朝黄校刊岳游纪行录嘉靖二十三年八月初九日辰时在西樵发舟作发南岳初程诗云朝出樵山云暮登祝融峰问之何神速此在一念中夫子示何远精意有潜通圣途虽万里谁道末由从是夜宿于西南初十日卯时发舟未时至胥江驿宿十一日辰时发舟未时过回岐驿夜宿大燕江洲十二日辰时发舟午时至清远县宿于东林寺前李庭清来见馈鹅酒辞鹅留酒犒夫有诗云东林寺傍看月眠月光水色浑同天此时此景说不得不是吾心未发前寄回惕斋兼呈行素兄伍别驾春山及来之家书及春芳及诸仆治工程十三日辰时发舟午时过清远峡登飞来寺诗云归时曾憩半云亭屈指于今越几星重到肃容看老树人传此树阅人灵是夜宿于横石矶驿对沙十四日辰时发舟午时过大庙峡有感诗云文敏霍渭曾祛大厢祠一时祛去广人疑如今妖怪寰区满争得斯人一扫之是夜阻风宿峡中绝句云波心怪石波涛生万斛之舟不敢行系舟寂寂惊风怒伏枕漫漫听雨声十五日卯时发舟与薛中离论古太极图云承示图书质疑良工之心亦独苦矣中间伊川未可深非体用一源显微无间非深于道者孰能发前圣所未发乎水初学时梦见伊川于山坡衣冠严整吾心惕然告予以明道先生后头来岂非欲人先学伊川有卓立可学明道乎其余议论多中者其小未合且置之水谓欲求方圆须得规矩若不得规矩安求方圆此其急务也大抵足下此书只以古太极图为主而损益之也今据古太极图二其一图黑白各在上下之稍东稍西起者以为未见根阴根阳之义其一图黑白各在上下之中起者以为见根阴根阳之义而未见互藏其宅是根一也宅又一也思之则诚若有所疑者盖太极者乃至极之理此理初何形象濂溪不得已而画之一圈亦已多矣图说曰无极而太极太极者至理也无极者以言其无穷尽也道体本无穷尽也故曰太极本无极也何等易见而朱子以为太极之上不可无无极时陆则以为不宜于太极之上加无极皆未之察耳而争辩互动数百言可乎太极者至理浑然未分之时也今所传古太极图则于未分之时而强加之以黑白惑矣夫太极未形一理浑然黑白何分阴阳何判其此图有分有判者此乃二仪图也非大极图也盖后儒好事者为之伪称古图也盖有不知而作者此之谓也执事何据而论之若是古图则濂溪程张朱陆诸大儒何不一言及之耶其余则似过于分析配合又突过于紫阳之上矣吾独爱濂溪明道之浑沦其后惟吾白沙先生复得此意其或继周者则白沙可也且执事以为发明周子原一之义夫主静者主一也其见是矣然而周子大极图只一圈而足下古大极图分黑白阴阳分配是为发明周子乎心即性也性即理也性者心之生理也心性一也而分心图性图为二可乎心图性图之下又为一大图左二而右一何指乎若谓阴左而阳右阴阳反易其位矣岂以心为阴以性为阳耶皆不可晓也足下所急在求孟子勿忘勿助之规矩而方圆自得以足下之才力涵养至六七十为之未晚也感执事质疑之义故有以答执事固非好辩也不得已也谨启与叔辉仲通自正诸同志论图书云天地间物皆具奇偶象数而图书又象数之显然者也圣人因其象数之显然而至理寓焉故一见而感触遂画一奇为－－者阳也一偶为者阴也因而重之又重之三画以成八卦卦以成易伊川见卖兔者曰此兔亦可以画卦知易者也盖兔首尾皆奇四足画偶奇偶即具阴阳亦可画卦非止图书也学者宜体易理以有诸己而已矣故图书者圣人画卦之刍狗也后儒未能体易理汲汲焉理会图书分析配合是求之圣人画卦之刍狗也岂不误哉伊川诘尧夫知易数为知天知易理为知天今图书易数之类也故周程只是学易未曾理会图书可知矣且若以兔画卦亦将何以分析配合乎况伏羲河图出于千载之上不必待洛书而乃着大禹洛书出于千载之下不必追征于河图而后明又况未见图书以前未有一画古之圣神何以明道也故圣人之学求以明其道而已欲明其道求诸吾心而已不必纷纷之支离也未时过滇阳峡是夜宿于峡口十六日卯时发舟午时至英德县申时英德换小船是夜泊江湾村作小船诗云小船初逼塞良久亦自安始知容膝外长物何用宽宽者心之侈广厦与楼船愿回侈外心独以无物观十七日鸡鸣发舟申时至清溪吊黄照府朝仪绣十八日观潮水山灵泉作诗有序云清溪潮水山灵泉照府黄生朝仪绣兄弟昔年所与甘泉子之泉也或如龙蛰或如雷声倏忽无时天下之泉之灵之奇者也甲辰秋八月十八日予西游南岳过而重观焉赋绝句云清溪灵泉天下奇变化疾徐人叵知泉头尽日观生坐翕辟天机天所为十九日在清溪申时发舟候柬之舟至同宿清净滩二十日发舟是夜至蒙驿宿焉二十一日发舟至虎榜山作怀岳诗云西游脚底是青天身世萧条似老禅人世万缘挥手谢五峰明月抱云眠是夜宿河西尾二十二日辰刻发舟巳时至韶州观曲江武溪二水合流诗云庾郴岭下合为流到海滔滔势未休尽道源泉山下出岂知升降与沉浮山气蒸为云雨亦同此理太守陈楼山绍以舟迎于滩下登南熏楼还拜太守辞去先生遂诣府门外投刺而不入遂至帽峰精舍坐忠信堂登存息台亭小憩帽峰精舍诗云历升忠信阶端默息存台入怀一水近招手群山来山水如有意绸缪讵忘怀芙蓉临曲江偏为行人开赴太守席于帽峰之巅凤来之亭而同府朱君怀干通判濮君樟与焉须臾而散登舟是夜宿于舟中二十三日早发舟至城西武溪太守陈君同府朱君府濮君追送于此别廉州胡太守鳌来见于舟次舟发而城中诸子邓君煦黄君谭君绍松黄君城以贽造江则无及矣武溪道中吟二首朝发芙蓉馆遵行曲江曲乱河过武溪道流戒欲速山川郁绸缪纷乱心目百凡以我观观生意自足行行武溪道山水何阻修蹊山足虎豹泳水防龙虬百滩上百盘盘上复平流高以揣平地奚啻万丈头忽见水底月有如天上游是夜宿下园村二十四日鸡鸣舟发有过第五滩诸滩吟云滩以第五名可以知其它涛声如殷雷悬流如天河又如建瓴水直下不能波篙师皆竦息舟人为不歌非因访岳行宁知遇坎多存心诚敬者天险如吾何是夜宿于安口村二十五日鸡鸣发舟是日未时至乐昌县访骆君举尧知君举请从南岳之游即换小艇发夜宿于定花滩二十六日鸡鸣发舟作乐昌至宜章吟二首武水来无路悠悠到县前山屏围匝地江庵倒窥天城郭犹自朴民风讵有迁十室多忠信从来产异贤武水来无路随行渐有通百苇两山夹一苇万峰中航受三五辈篙刺湾弓同裙裈无二制即外加褶为裙滩泷愤捷工武溪峡中吾以为马伏波所咏武溪词当是此溪也若与浈水合者何深之有平生壮游志兹游绝奇胜乘此上天槎星源恣游泳下看南极星仰瞻北辰近高鸟声不闻幽花色自靓武溪过百曲吟武夷有九曲天下称奇绝武溪过百曲世人曾未知人杰地乃灵以远多见遗万峰虬不断一水交纡穷日之力群鸟皆在下不见一鸟飞实事也想此地高不便觅食也所以清高境宜与高人栖吾欲小结构于岳为中逵是夜宿于管铺二十七日鸡鸣舟发巳时至平石村由陆路至宜章答宜章男子问行行宜章道邂逅一男子谬唿我老爷何由至于此予讶答之云子勿误称谓我家住罗浮朱明一道士老耄近百年不自记名氏昨者祝融君寄声苦招致翩翩张紫盖缈缈驾云骑飘飘御天风炯炯碧瞳使冥冥天际来乌用谁何是申时至宜章县宿普化寺承县尹章海涯季夜饮云手持白羽扇头戴碧纶巾眼希全岳色身带罗浮云蔼蔼贤明府遮道问殷勤恍惚平生知夙昔游成均嘉筵就佛灯割鸡杂众珍鼓吹发碧落弦歌亦渐闻欢乐意未尽抗手别高旻二十八日辰时由陆路夜至郴州二十九日下船郴州州守黄君芝田宗器二守钟君班田卿惕焉以予舟小且漏诗以答之云泛泛郴江船亦受两三人上漏与下湿毛衣也盖身辛苦百千状吾亦甘吾心多谢二郡主无劳大殷勤是夜宿于郴江口三十日辰时发舟郴江口见江岸野生芙蓉诗云江岸芙蓉如盛装花光为色叶为裳不妨远地无人采独自临风弄晚芳过三山矶石壁甚奇有诗云峭壁天地设谁能斩削之飞砂与坠砾不见落江湄壁立几千尺彷佛是浯溪或者神磨崖与颂太平碑申时过永兴县闭蓬坚却县官仪迎接门人李参议吴仲谦追会于双江庙是夜宿于双江庙九月初一日鸡鸣舟发午过耒阳峻拒县官迎见挽船一里必挥去鼓吹夫皁乃容一见耒阳道中见白鸟卑飞掠船先去若有意者作诗云有鸟翩翩贴水飞掠船历历度斜晖看君何处神君使碧玉为髀白锦衣是夜宿于大悲寺前初二日鸡鸣发舟巳刻中路遇宝庆陈二守疏次子附回平安书一封作折山高歌折山之高高莫俦刺天拔地人莫知由郴章平地在上游一水千里趍衡州不能一里二里五里十里急滩流等之折山之一在岳头方寸之木高岑楼始知为山不在高有人则名名则唿岳祀乃崇封禅褒精气磅礡藏灵修嗟哉为人亦如是形体心性无乃异九尺四寸食粟耳践形惟肖肖天地过圆沙州望岳诗云怀岳于今五十年丹青形影梦中传今朝独立船头望神色何如未见前酉刻至衡州作怀祝岣嵝宪副咏诗云岣嵝相期岣嵝峰我来双袖驭天风书堂独锁人何在云隔巫山几万重夜宿于江下滩初三日巳时舟发作衡州叹嗟哉行路难路难由陆无辀水不可舟自昏达旦长淹留彼荒洲呜唿嗟哉行路难路难由壁虱自讼壁虱豺狼皆啮人嗟予有患有吾身直须坐到无身处无我无人无怨嗔将登南岳作祭告山神文维嘉靖二十三年岁次甲辰九月丁酉朔越初五日辛丑前资政大夫南京兵部尚书参赞机务湛若水携弟子骆尧知黄云淡周荣朱朱子祥祭告于南岳衡山之神曰余自三十年以来怀游名岳或欲行而未遂或中道而阻征者五十霜星夫怀之久者其积必诚岂伊一时暂见而兴者可与京哉自罗浮之朱明三千里之遥程劬山行而水宿历艰难之伶俜夫来之远者其意必专而精岂伊宦游东西过此而遂登者可与同情哉瞻彼衡山之高高不知其几千万仞兽不能奔鸟不能腾夫土之高大者其神必灵岂伊丘垤培塿之峥嵘者不足与同年而称也夫以天下之精诚而叩天天下之山之神之至灵宜有念而必通将无感而不应如一人之身同体而相成是故人与天地为心以日月为睛以山川为之百体为之首嵴背膺为之衡故同体相成者痛痒相关刺之必惊矧夫名岳为天地之结凝磅礡郁积而钟英与人为一气之降升宜乎精诚之易达而明神之灵应为可征也水等一月而来七日而戒三日而斋然后踧踖而敢登神其鉴矜勿云而后开勿雨而后晴如韩公之作难以逞能也尔其俾予之游将与天而同清与地而同宁与日月而同明吾将叩祝融峰名之灵启朱陵洞名之扃挹回雁峰名之翎登岣嵝峰名之亭抚紫盖峰名之冥冥扶天柱峰名而天擎坐青玉坛名之坛层下看南极之星观一勺之洞庭唿吸乎翕辟之风霆叹逝者之如斯俯万化之流形览宇宙于一瞬与日月四时之运行峻极于万物之发育而生生不息以昼夜而不停者夫然后信人与天地万物之同体而别名也惟尔明神尚鉴听之未时过七里驿是夜宿于小虎塘初四日鸡鸣舟发辰时过霞流驿午刻到衡山县宿于安宝观谢衡山章明府宣诗云舍舟借乘床多谢贤地主左右我后先憩我以安宝自宝还自安宇宙共今古初程已惬心何况百幽讨怀此五十年远来岂虚负脂车宵息途凌晨事高举初五日由陆入岳过桐木里闻桂香登桐冈书堂诗云天风吹月桂飘飘袭我裳试问此何里答云桐木冈见志书命仆且停车登陟桐冈堂上舍杨君书堂满庭忘桂发善士本来香有司表扬之庐曰善士采花勿采枝采枝恐枝伤何以恐枝伤昔人所遗芳午至岳庙莅牲祭告山神初六日早登山到祝融峰上封寺诗云岳峰七十二特出惟祝融耸立如大人诸峰列儿童绠车上天门扳藤到上封冥冥云雾外杳杳空蒙中泠泠餐宿露飘飘御天风洒落诸天表境尽意无穷是夜宿祝融峰诗云我年跻八十强半怀衡山于兹惬所愿谁能不为欢雾行衣袂湿云卧衿枕寒清高万籁寂神明中夜存一声闻天鸡红日跃海门初七日晓同黄云淡周荣朱登峰嵿望月台题名由叉路至玄明洞诗云玄明元明宅佳名符在昔夫何志公徒先我驻飞锡邺侯非我辈藏书但周易不见煨芋人残芋来馈食昔人依曲木而我因石壁木石与之居了心了亦得小憩祝仙兜率二寺诗云祝先与兜率自合为室闾梵堂隐钟声一径何纡竹木夹径幽山色遶前除一饭分乞米出门还踟躇初八日夜宿南台寺诗云秋高感摇落名山穷日登息徒憩南台寺古风冷冷髯翁松也作人拜风伯送秋声时序既如此人当法天行初九日卜筑诗云遥遥起天柱巍巍南台下于兹结云松以卜我精舍芳邻接五峰神明见中夜诸子来端居无玩亦无舍五峰玩心神明优游南山之下余二十年初九日同骆进士君举登朱陵洞最高处题名作诗云石头路滑不可渡我来跨鹤御天风喷泉九月飞霜冷举袖擎天晓日红同骆进士游朱陵洞诗云洞天三十六朱明对朱陵放脚开云霞信手推天扃香炉峰名晓烟散紫盖峰名中天擎群巘纡石磴一水自泠泠揖谢朱陵君借予地一亭十一日游方广寺有诗云鸡鸣起肃装凌晨即长道惟此道长险所以凌晨度白云锁重岩方广在何处义方与仁广平平若大路世有仁义徒神境可立造题朱晦庵张南轩嘉会堂诗云二贤并世生于此际嘉会七日与朋来酬言固尚在我生何不辰独立无朋辈忆昔阳明子相期将有待时势倏变更至今有遗悔二贤祠下树勿剪以勿败毋使我心伤心伤重感慨十二日辰刻上书院梁祭告土神文维嘉靖二十三年岁次甲辰九月丁酉朔越十二日戊申前奉敕参赞机务资政大夫南京兵部尚书湛敢昭告于衡岳山司土之神曰名岳兴怀既历五纪跻耄来游中心兹喜既奠祝融乃谒文定聿来卜邻支伊胜发于天柱来及南台毓秀钟灵神先有开弟子佥谋具闻邑令价售筑基百工趍命吉日维成首架栋隆乃堂乃室乃门乃墉洁牲酌醪告报神祉神其终佑来朋爰止尚飨十三日在岳庙作鹤桥诗云华表千岁鹤飞空亦无桥桥头有高人独观千载遥跋云此甘泉子为旧门人衡山县簿杨君瀚题鹤桥别号也杨子问何谓独观请问其旨甘泉子曰独观者以我观也以我观者立我以观也立我以观则在鹤桥观鹤桥在学问观学问在官政观官政立乎千百世之下而观乎千百世之上一也杨子曰敬闻命矣十四日闲居送骆君举下山还乡杨子来省十五日发黄仲通朱子祥还乡杨克复请饮于文定书院遂至衡岳馆基筑遂访黄庭观作诗云上上万松冈一径封白云入门见神像头戴莲花巾问之何为者云是魏夫人坐石尚遗迹乘云昼升天金泉有神女名曰谢自然事虽同不经睹记可异焉彼一女子耳食庙垂千年矧伊大丈夫身腐草木前身腐草木前见此不汗颜访邺侯书堂懒残岩不得作识之有不见见之有不识邺侯与懒残识见两相得我来访其居旬日无迹或云险且远草莽路已塞嗟予闻此言惘然三叹息惜哉黄白衣际遇无成绩生为帝者师死同草莽域宁知死不亡大化同流易作望五峰五首望祝融祝融非自高维以众峰卑卑若不敢班高若耻独为孤嵿分日月秀色连华疑九华九疑尧舜大事业太虚浮云移谩夸天尺五犹有天尚之去入无穷门造之无穷期望芙蓉峰芙蓉秀南天青天天然削俯瞰洞庭波照影逾灼灼花光映中天独立何超卓秋风欲动摇光焰更闪烁谁来倚当妓高坐聆天乐望石廪石廪不可阶无乃神之储石田不登岁石廪难疗饥安得煮石人化粟满寰区民命既蹙矣乃尚可化居化作亿万廪俯仰聊斯须望天柱高高天柱峰独撑天一角孤巘入云汉豪气凌碧落独立欲离群夫焉有倚着小构依其下隆栋惧挠若一望一敛襟懦夫有立卓望紫盖紫盖何恢恢凌空只手诸峰皆拱岳紫盖独不来人言然非欤玉皇朝上台可以教忠者世人徒见猜下民既暵矣举袖障炎埃谁能展此盖大庇天下哉十六日闭关静坐及暮衡山县报蒋道林将至二仆病莫能兴作游南岳记嘉靖甲辰八月甘泉子治西樵之云谷与宜兴黄仲通云淡顺德周自正荣朱决策南岳不告家人遂于初九日登舟历飞来览灵泉过南华登韶石及乐昌骆君举尧知礼闱报罢始归二日请从吾与三子者度郴岭历衡阳甘泉子谓三子曰若知游乎吾与子游闻之师石翁曰﹃心有所往情随景迁俗乐也﹄以言乎心之不可逐物也予继之指曰﹃千峰踏遍还知我﹄以言乎以我观山也能知以我观山而不逐景者斯可与游矣九月初四庚子至衡山县宿于安宝观武陵蒋督学道林先约犹未至亟走人邀之是夜沐浴以俟厥明行事由县道夹松桂桂香袭人五里许有桐冈杨国子书堂小憩焉辛丑晨兴诣岳庙及午莅牲祭告于南岳之神止宿于开云堂壬寅径庙而西北出于庙右于后右过胡文定公书院入门瞻象俨然二子致堂五峰配焉再拜而出兴卜筑卜邻之思观其左有山一枝垂下如龙伏然予缔观谓三子曰此不可卜筑乎三子曰可矣道士曰此前朝衡岳废观址也鞠为草莽无租税久矣遂定卜为书堂为终老之计焉素志也遂退行就大路跻岭而上而北右傍石泉冷冷出于两山之间道士曰此所谓络丝潭也此祝融峰之泉来遶庙下者也其上有峰高出于右方曰赤帝峰左方曰香炉峰赤帝之上右为紫盖峰予曰名峰也盍登焉道士曰此峰直立无路可阶可望不可即也问其西一峰曰石廪峰也其不可阶犹夫紫盖也即又行而上度一石桥曰玉板桥也又扶而上路稍平时风大作吹人欲踬予窃曰昨祭告于山神云云矣此岂祝融君以试我耶虽排山拔木吾往矣祝融之灵不灵应耶又前而至所谓伴云亭小憩焉有小桥曰此迎仙桥也前途有鸣锣者仆夫亟止之问之何曰此山鸣锣必招风雨予曰锣鸣致风雨则予告诚于神矣神有不感乎吾无虑矣须臾大风果息浮云薄散日光布暖仆夫怡怡草木熙熙或曰此非祝融之神之灵感耶前之阴风驳云祝融君诚相试矣又前而上道士曰此祝高峰也予曰此上回雁峰也人以衡州之山士夫之东西过者便于登览故谓回雁峰夫曰回雁者以言其高也今祝高之峰反不高乎道士曰祝高高与紫盖等矣道左之坡有大石卧焉长可丈余曰予当为大书﹃上回雁峰﹄刻于此石矣又扶而上筱竹萧萧奇花的的至一小寺焉问之则半山亭也又曰旧紫盖寺也克复请具馔雾雨霏霏复作曰祝融君又试我乎馔既须臾复霁日光下漏云霭渐开或曰祝融君其又喜乎则又从右而北过两山一如桥然或曰此非仙桥乎即又北行而上山右一石如鼓为小木之根所破予曰以柔破刚气之力也志学者如此木之力焉何圣之不可至也顾谓二三子曰宜学此木矣又前而上则又雾雨霏霏行者栗栗或曰祝融不亦负乎役者曰此云雾也非雨也高山之常也予曰就雨何伤观朱张之游之灵也亦然耳即又前而上至三叉路曰此湘南寺将废衡州王少府道所修复予曰贤哉两溪子也其修举废坠之政可推也已又从佛殿之左栈道而上方丈小憩焉时已在云雾之表刚风作寒曰往矣即引至方丈之右观贯道泉泉出于大石之下傍有奇草叶似紫凤之形问之曰山紫苏也与世所产迥别又下至叉路由右而上有大树密林上蔽于天升降几十里过一废坊两石夹仅存叹曰世间废兴相寻亦其常耳僧曰由此入祝融可四五里予曰曷计远近焉从者拾菌于道傍持以献僧曰此过八月则不可食食则伤人予曰一物也时殊而利害顿异时哉时哉随时消息其惟圣人乎即又前而上过狮子石石下有泉流出则又有三叉路焉一至祝融峰一至玄明洞洞僧馈茶于叉路云雾渐开或曰祝融君其复喜乎有计之者曰然则祝融君之喜怒不常矣乎曰非然也夫正直无私之谓神如使神之于人也孰为可喜孰为可怒则神亦劳矣可谓神乎天之于物也亦然如使天之于物也孰为可生孰为可杀则天亦劳矣天固如是乎或曰然则东坡谓韩子气能开衡山之云也何居曰亦亿说也使韩子而贤人也则衡山之神固当先扫云雾以俟游笻之入何待云而后开乎矧一山之内一日之间而气候不同或上云而下霁或上霁而下云又谁使之然乎故张南轩亦有人谋天意偶相值寄语韩公莫浪夸甚哉苏子之谬也是故天地之气升降翕辟何常一阴一阳之谓道阴阳不测之谓神知此者可与知道矣阴晴寒暑此天之所为也自然之运也知天之所为于道其几矣午至祝融峰上封寺及暮宿焉玄明洞僧楚石来见予曰玄明洞何如骆君举曰为其前无所障蔽耳予曰无障蔽何如骆子曰不可予曰可也夫物固以蔽障失之者多矣日月之明常在蔽障之者云雾也人心之明常在蔽障之者物欲也故学求去其蔽之者耳三子曰然既而克复以疾后至遂同饮而散宿于僧房鸡鸣上顶观日浴予曰日之本体则吾尝见之矣予又问曰顷吾遇李三洲于宜章之途告我以祝融光景之瑞何如僧曰此山中之光常也晴则有之俗唿天灯非瑞也予曰博罗之山时有光焉亦如是矣癸卯晨兴从寺后小径夹筱竹杂黄白野菊行不能七里至望月台题名于石道士又指其西峰曰此芙蓉峰其不可阶犹夫石廪也下由叉路至玄明洞大书二诗留刻石壁下过祝先兜率二寺小憩遥望二峰插天曰此天柱峰也其不可阶而升犹夫芙蓉也又五里至南台寺宿焉时则大霁与上方顿殊夫以不能五里十里而阴晴不同如此执常而观天非知天也是夜风鼓松杉声如大海之波涛然甲辰下南台过飞来石下退道坡坡一百二十级皆一石为之右傍观金牛迹是夕还岳庙乙巳携诸生视沉都宪所为白沙先生筑书院未成之址曰散而不吉非所以处先生也是日重九遂往登于朱陵洞洞之宫观皆化为田禾黍离离至瀑布观冲退醉石侧足扶笻过石径乃作诗题名刻石乃下访寿宁宫而还丙午乃定精舍之卜于衡岳之墟衡岳之墟者发于天柱历于南台凡此山之胜于兹为最故定卜焉予曰白沙先生旧卜不吉宜建一祠于书堂之上台诸子曰可矣侍御史衡州刘岳亭黻携子大学生光来相见于开云有诗文相赠留饮而别厥明十有一日丁未游方广以路险远鸡鸣秉炬而行良久旭日东升渐入险路崎岖万状屈曲真如羊肠然必去轿易以竹兜手自植小盖乃可行也役夫告难予曰行也行则不难又告远予曰行也行则不远初登山下若彼濯濯曰此非以近人见伐乎又行而上而巅见大木参天曰此非以远人而存乎可以见祸福乘除之理矣见藤附树而生直上数仞问之曰此大枫藤也有一大树为藤所横缠数匝凡藤所缠处树为之瘦曰弟子识之信哉藤缠葫芦相缠之喻矣况人心至灵有所缠累宁复有广大光明之本体乎见一树跨生于大石上曰可以见气无不贯矣否则石何以能生此树见有小树枝大树者与之共生曰可以见一气相通之理矣否则异根何以同干至方广寺则见寺坐莲花峰如莲心旁围八峰如莲瓣然曰幽矣远矣盘郁矣然而名为方广未见方广其莲花庵乎顾谓三子曰天下固有有名而无实有实而无名者则毁誉之于人何信也哉问僧曰而戒荤乎曰然而戒杀生乎曰然而畜六畜乎曰然畜鸡乎曰否而畜鸭与鹅乎曰否畜犬与猫捕鼠狸也曰捕鼠狸非杀生而何曰非我杀之曰使之杀之与自杀之者奚以异曰畜猪乎曰畜之曰畜之者长不杀乎兽繁而勐则啮人人类尽矣曰畜猪也将售之屠曰售之屠则杀之矣屠杀之与已杀之者奚择焉僧无以应遂谒朱张之堂而坐焉大书其扁曰嘉会叹曰美哉朱张二先生一时之际会斯文之庆也昔者予约阳明子于南岳矣约既订而时势变更至今为憾也是日方下宿于岳庙辛亥游黄庭观道士指右旁大石曰此魏夫人坐石也白日升天处也予曰异哉女子也秉志之坚能以警众食庙可以媿天下后世之为丈夫之碌碌者矣问邺侯懒残之居道士曰远且榛塞无路曰明当访之曰尚有奇景可观乎杨国子曰菜和尚者不知何许人也人何姓名独居孤绝之岩不粒食止啖野菜者七年人谓之菜和尚一日坐化以火自焚无人知者适王佥宪镕至岩下见之埋其骨刻石记之予曰苦哉行矣以此僧之志而志学学至圣无难矣为忠臣为孝子无难矣惜也其不善择术耳诸生曰此山景胜则既领略矣昔也闻之先生称白沙师翁所谓﹃心有所往情随景迁﹄而先生又有所谓知我所谓以我观山者何居曰万物莫非我也随景而迁则失我矣曰见山之栖鹘鸣鸟乎则何如曰此吾性之飞者也曰见之游鱼跃渊乎则何如曰此吾性之潜者也曰见山之猿猴麂鹿之狉狉乎则何如曰此吾性之动者也曰见山之草木发生之欣欣乎曰此吾性之植者也吾性之外无别飞潜动植也莫非我也故以我而观处处为益以我随景则卷石拱木之类无非丧志之物矣非徒无益而又害之也诸子曰吾从游山而得游山之学敬闻命矣于是骆君举黄仲通以事以病而归予独与周自正留居山房十七日癸丑武陵蒋子道林至山予曰卿实之来吾不孤矣谓蒋子曰衡山之馆将成子能与我长居此乎道林曰信也能之曰能之则吾与子居焉相对终日而默焉可也待言乎哉吾耻吾言之多矣吾无言焉而其神意则传矣不玩不舍之间而神明自存矣并记以俟十八日闲居二十日喜蒋道林到岳作嗟予有蒋子心腹于四肢斯文骨肉爱割别安可离相将入圣途二纪为襟期一为风水别蓬梗永相违心同宇宙内人亦岂远而遐哉日与月弦望亦有时今朝衡岳会悠悠慰我思二十一日衡州府王通府两溪子至山慨然以白沙祠及书堂门楼任之不辞是日卜筑衡岳劳周生自正诗周生忠信资昔从万里行上北京也兹侍衡岳居历险三千程晨昏供我粥旦昼为经营执侍以周旋视我亲父兄朋辈多病去之子独艰贞即此艰贞心何用不大成二十三日同道林蒋宪副石泉唐德基重游祝融峰诸处遂得青玉坛又相与晓观日出之胜先是行至半山亭闻黄仲通之讣叹息痛伤久之托县尹章碧湖杨国子桐冈敛之葬于杨家庄上土名止山二十四日午下山有纪所见诗云于岳如有求弥旬两度游道林蒋督学善起予石泉解冥搜拨破紫云书院同名出迎坡桥名上桥头炎帝俨尊居峰名虹桥桥名何阻修冥冥度半云亭名回雁在云端新寺名停辀问湘南寺名载观贯道泉贯者乃何道即道贯自存高林蔽白日窥天恐不全三歃狮泉寒永谢荤血缘于以清毛骨于以清肺肝人言此泉力能去百病根吾有勿药诀所存媿未神冷冷陟上封寺名孤绝观祝融峰名左右登两台月西而日东问讯青玉坛支离已迷踪踏断会仙桥望之末由从桥北有石壁插天者乃青玉坛也雷池有灵迹百虫时归寂一番雷雨动旧蜕觅不得鸡鸣观日出护霞彩五色比当见日体新镜水晶魄纡入幽蹊石船驾高崖窦从船底过跏趺讲经台台下不悟僧崖居啖草菜七年竟坐化遗塔空生苔下洞洞名入玄明放光乃别名奇石峭十丈悬崖势欲顷兜率及祝先二庵名吟诗亦屡经前徒勿传唿惊起天鸡鸣俗云鸡公崖改今名此寺一孤僧寺破无门扃予悯下车入诉予以苦情孤苦犹忍居侈欲何时盈崇廪与高栋终日且营营天柱过西北窈窕寻石室遥遥祝融来南台正中脉退道百二坡石上金牛迹云居洞名紫云里归我衡岳宅归我衡岳宅复归于端默二十五日观紫云洞后最深处有甘泉洞洞多方百为甘泉坐石端默石荣朱侍侧石景甚奇绝拟结草亭其中二十六日上精舍寝室白沙祠梁二十八日买甘泉精舍田十四亩该粮三斗岁入租十八石奠黄仲通文维嘉靖二十三年甲辰九月丁酉朔越二十九日乙丑友人前南京兵部尚书湛若水前贵州提督学校副使蒋信三水县学生周荣朱谨以牲醴之奠寓告于近故友南夷处士黄仲通之灵曰呜唿仲通死矣仲通伤矣仲通何天与尔才不与尔禄之丰乎何仲通之自负其才其谈天雕龙乎其矢口成文而莫计其词之拙工乎何未究夫未兆之弓乎何仲通之学亦早若有闻于予与阳明公而所志未终乎何仲通之志伥伥乎欲遍遨乎寰中乎而不暇顾乎家之困穷乎不惜一二年之劳于武夷之宫乎筑吾精舍于一线之天灵岩之峰乎何不远四千里从我于福山平南德兴之途昏夜雷雨倾覆流离之同七圣皆迷之悦乎及送我而归奔走于江浙百越之东乎顷又省我罗浮之青霞黄龙乎不惮尽悴而鞠躬乎三四来往不忍弃去而相从继又从游南岳诸胜卜筑紫云以连祝融乎彼凡其不汲汲以附显荣而辛勤于寂寞之翁其必有所独见于心而非庸人之悰也何于是日上梁书栋而病病而稍起岂不念比委以新泉馆谷之收支必于是冬乎岂不欲舆病而行冀及时以奋庸乎呜唿岂虞既出衡山复病安宝五日而逝归于大空乎乃敛乃殡尔于止山之乎呜唿家无五尺之童其能归与不能归则不可知然而所幸者非死于良友名尹之手碧湖葬于名山之中乎止山在衡岳之南县北里名杨家庄则尔之所得已多嬴博之葬圣人亦谓知礼则尔亦何必遗憾于幽衷乎呜唿魂无不知死宜不亡奠告予意尔安毋恫庶其歆之十月初一日为王通府道祷于南岳之神维大明嘉靖二十有三年甲辰十月丙寅朔越旦资政大夫前南京兵部尚书奉敕参赞机务湛若水敢昭告于南岳衡山之神水闻之聪明正直之谓神惟尔有神昔治南方而衡山实封南岳惟神治之以奠丽南服之人恭帝之命善者福之淫者祸之神宜旌别淑慝奉若天道以降于人斯之谓聪明也夫斯之谓正直也夫水自入衡及岳闻之人人知通判王道之名立身持己惟乃贤施政惠民惟乃贤昔教于江右升于成均惟乃贤闻今且见旌于观风之史矣神之聪明宜知之深神之正直宜降之福今乃报戾其施乃使之患疮孔剧卧榻呻吟何耶且道也宣力神庙殚心劳瘁庙貌焕然一新而乃不蒙神佑反福为祸日夜弥留一方之人将谓神何自今水也为祷于神惟尔有神期三日五日速赐保护变臭腐为神奇全愈而起以毕庙事惟乃明神之休无作神羞尚其鉴之衡岳居成八十七老姊相依在堂未遂长往之志念幼年得姊煮粥读书厚德未报感居岳李绩之事赋绝句言怀云为姊作粥弟燎须为弟作粥姊供书情事百年浑未报一年除半到衡庐初二日架精舍大门二门栋梁初四日命门人周荣朱仿宋张横渠画井田于精舍二门外隙地令每年轮流八生各耕八区同养其中区入为公用示周公之法可行也是日辟甘泉洞路于本地得前朝所遗石斛考之为宋大观元年物也命工大刻古器二字其上初五日犹治路辟洞初六日复命筑石翁祠台基成喜曰先师数十年南岳之志今始遂矣吾之心亦少慰矣于是顾谓周荣朱曰昔者先师与某书有云﹃托区区于无穷庶不落莫矣﹄然则吾之所图报者夫岂止是也哉初七日作南夷生黄仲通志铭南夷生黄生非生于南夷而谓南夷何不忘南夷之咎也附近大官大官以事致之戍云南之戎曰方善处我素夷狄行夷狄矣惩之自号南夷子南夷子名云淡字仲通生于莆田其考某中乡魁作教起为县尹南夷子随寓于浙又寓于宜兴自负其才磊落不羁然而不干权贵以徼立地可致之名利而汲汲于枯藁之求初从阳明公后从甘泉子依违于两门道义之学拜甘泉子从游于吴楚于岭海于新泉于瓯闽于武夷于西樵于罗浮于莲洞流离倾覆必与之偕而不悔治于武夷灵岩精舍经年而不归今甲辰夏复携其弟子朱子祥来问予于甘泉甘泉子同游南岳诸胜在途在岳有唱必和居无何与朱生皆卧病病稍起起而将归出衡山县复病与朱生轮逝九月也仲通二十三日朱生二十八日皆葬祔于杨氏止山之原吁可哀也已饮泣为之铭曰于乎仲通而才不天而寿不延然而游于名山死于名山葬于名山弟子侍前则又何憾焉于乎奈何乎天初八日三水县乡人耒阳县黄典史来谒劳工役薄暮茶陵罗国子子钟朝岳携其子兆云至相见于衡岳精舍之新堂时蒋道林唐石泉周自正在焉茶罢罗子请周览形胜徘徊上下叹曰衡岳独钟萃于此矣埋没草莽中不知其几千百年过者不知几千万人然而无一知者而先生一至即挹奇胜而有之岂非神藏之以相待耶遂还酌于闲云之馆子钟起曰先生精舍开创于兹以佑启于吾人堂寝门垣将备矣其余则一甓一木大小之用与夫医流皆独任于朝岳前书所云已彻师览矣受爱于门下日深且为藏修致用之地于此不用其财乌乎用其财世有眩轻重而或妄费不赀何如初九日门人永新尹沉汝渊珠遣诸生尹克恭龙诚来请学兼以问安复书致柴薪助役精舍情文并至焉初十日筑亭台于甘泉洞刻甘泉坐石端默石诸大字十一日雨雷鸣劳罗国子一泉子钟卜筑衡岳代成终歌一泉亦自甘泉分曾在南雍讲院闻生来奇气颇不羁阿翁祷岳神降之别后蕴籍更舂容非复吴下之阿蒙顷岁携书托南台蹁跹老凤将鶵来昨书闻予筑衡岳寸木片瓦以自诺今朝挟子来托居探囊挥金宁顾余买田舍傍赡来学祠亭厢厨水沟活嗟哉之子慷慨仗义有如此喷薄夸比安足数会看奕世二业成岳神呵护天下名十二日永新诸生左子埙史克鸣宋沆继至问学十三日督学应君槚兵宪陈君仕贤来会于精舍诗以答云紫云坐端默传报两贤来胸藏文武具身兼将相才倒屣以荆识倾盖而云开冷淡今人笑深衷安可裁华筵列尊俎清论压炎埃五峰烟雾里一路坦平回王事若靡盬重约看天台十四日书心性图说于精舍壁十五日竖大道门续买易冕易文魁易世伟蒋世兴衡岳冲田共八亩该粮米三斗五升岁纳租谷九石三斗入于精舍十六日永新诸生尹克恭龙诚史克鸣辞归赠之诗云三五青衿破紫云循循言自艾陵君独怜岁晚归期迫半载西铭未讲闻十七日率诸生挟君守道士入宅于紫云洞衡岳甘泉精舍奠告土地文维嘉靖二十三年岁次甲辰十月丙寅朔越十七日壬午前参赞机务南京兵部尚书湛若水前提督学校贵州提刑按察司使蒋信衡士唐元善三水县学生周荣朱国子生杨续罗朝岳永新县学生左子埙宋沆谨以三牲果酒之奠昭告于衡岳甘泉精舍土地之神曰惟兹衡岳紫云之墟实在天柱南台之麓鞠为荒丘旧无税主不知几千百年矣游人名宦过者又不知其几万亿人矣无过而见之见而图之者非所谓天作地藏以待人乎非明神昭鉴以遗我乎板筑聿兴两月告成以报以祈于神之灵吉日同类胥宇聿来德业双修神气有开惟我明神庇之佑之俾士图补报神亦有名于天下尚飨十八日送禾川左孟和子埙宋景贤沆登祝融因答其问用前韵步步青天步步云乃谁能者是天君若言阶级超凡事青玉坛前月下闻十九日赠唐石泉石泉吾爱之爱之固无比况爱石泉人推爱及于此石以励吾心泉以吾齿泉流石上清可以洗吾耳从今结岁寒膏肓泉石矣是日作殴虎文嘉靖甲辰十月十九日前天子之上卿甘泉翁谕尔云龙山甘泉上洞之虎盖闻尔之为物虽悍勐暴恶之极然亦有三德有父子之爱焉爱则不杀有夫妇之别焉别则不乱有期敌之信焉信则不渝推此不乱不杀不渝之心则何迁善之不可为乎衡山天下名岳祝融君治之则尔虎当为驯虎今天子之上卿卜筑于兹岳实莅焉则尔虎当为伏虎伏而驯焉则当退听以避天子之上卿予开上洞既间月矣尔虎闻乎不闻乎不驯不伏不退不避乎犹且尔视眈眈尔踞岩岩是何三德之有焉前日工役见尔走报吾实时亲乘入洞以善殴尔尔则避匿不见犹恐不去今则三命五申于尔出只鸡食尔尔若听吾谕星夜低首潜遁徙于他山无人之地以偷尔生若不听吾谕则率诸正人勐士如周处者用长鎗劲弩声尔罪而诛尔将啖尔肉将坐尔皮悔无及矣尔速图之二十日贺国子罗君子钟冠子于岳庙文言甘泉子居南岳卜筑精舍于衡岳之墟天柱之峰南台之下云龙之麓紫云之洞自九月五日至十月十有八日将苟完矣先是茶陵国子一泉子罗子子钟闻之携其冢子兆云来侍因加冠于岳庙焉宾字之曰叔祥以初诞有梦云之祥也一泉将以见甘泉子于紫云精舍曰岳也闻之冠成人之始也幸先生诏以成人之道焉甘泉子诏之曰来兆云汝名兆云盖学成人之道于云乎云无心而有用不居而变化惟无心故不欲有用故能从龙而泽天下养万物惟不居故不滞其迹俄顷而游于四方变化故为白衣为苍狗神妙而不测其惟学惟士惟贤惟圣惟神矣乎云也其学诸斯斯之谓成人矣或有疑之者曰冠子于家庙礼也冠长子于阼礼也今罗子冠长子不于庙于阼而于岳庙也无乃非礼欤解之曰夫罗子方厥考祷生于岳故名朝岳然则岳庙犹夫其家庙也罗子亦犹行古之道也且罗子冠子岳庙得非教子成人以岳学乎是故学岳之高高而不危学岳之厚厚能载物学岳之升升其气为云为无心为有用为不居为变化倚欤哉叔祥叔祥学云学岳而成人之道尽之矣遂次第其言归之茶陵以见于祖庙以进于学庠云二十一日具帖请乡老行乡约二十三日与乡老二十四人行圣训约于衡岳书堂衡岳书堂讲章从庠师王君奎孙君统之请与诸生讲之孟子曰可欲之谓善有诸己之谓信充实之谓美充实而有光辉之谓大大而化之之谓圣圣而不可知之谓神此一节孟子历示人以作圣入神功夫这功夫只是一段工夫更无两段功夫所以无两段功夫者只是一本更无二本三本何以谓之一本可欲之善是也至于有诸己之信此也至于充实之美此也至于有光辉此也至于大而化之此也至于不可知之神此也只是一理一本更无二理二本此理更无阶级而人有生熟时习而熟以至于化神耳虽至于化神亦是原本此本所谓真种子也所以能变化者为其有真种子耳可欲之善即真种子也譬之谷种为其有这一点生意故至春能发能苗而秀能秀而实譬诸树木焉为其有根有这一点萌芽生意故自根而干而枝叶而花而实又如水陆之虫凡有变化者亦皆这一点生意故静养之久潜者或变化而为飞飞者或变化而为潜于此可以见圣人真可学而至不然士何以为贤贤何以圣圣何以为天可欲之善何以为有诸己之信有诸己之信何以为充实之美充实之美何以为大大何以为化而化之圣又何以为不可知之神尔诸学子须先认得何谓可欲之善此是善念初动动而未形有无之间所谓几也若见此善端虽未学亦已为善人矣此乃孟子指示人于几上用功处与颜子知几其神功夫一般这时节如日初出如火始然如泉始达多少令人快活这便是可欲之善此善于勿忘勿助之间见之不着丝毫人力不落安排不加想象先儒谓求善于未可欲之前自谓妙手殊不知求之一字已着人力安排想象矣惟勿忘勿助之间乃不求之求则可欲之善自然呈露令人欢欣鼓舞而不能自已者何谓有诸己之谓信信者信此也认得这真种子便有下手处终日干干得这把柄入手时习涵养之久优而游之使自求之餍而饫之使自趍之忽不知其有之于己此善本一若杂之者去而此善自纯行之不疑不习而利看来此善浑是己物禅客谓辟如数他财他财者言未有诸己也似犹二之殊不知此善在己本一本是己财非昔无而今始有亦非昔出而今始来而谓有之也孟子此语略下就中人说耳须是真切认己物惟向前自蔽自迷自失之今一旦豁然开悟元是己物不从外来实是自有自得无一毫虚假岂不是信此便是思诚功用何谓充实之谓美此美亦是此善之美非有他美盖善有诸己由是扩充积实无不饱满无些欠缺如一池满水相似元来分量完足美在其中非由外铄极天下之美无以过之何谓充实而有光辉之谓大这光辉亦是这善之光辉非有他光辉盖此善充实积中自不能不发于外所谓美在其中畅于四支发于事业所谓仁义礼智根于心其生色也睟然见于面盎于背施于四体不言而喻所谓诚则形形则着着则明明则动皆是物也何谓大而化之之谓圣此化亦是善之化化则无迹浑是一段生理其知生知知非由己其行安行行非由己几非在我故谓之圣何谓圣而不可知之神此神亦是此善之神非有他神神则不测故不可知盖学至圣神如草木之实既成这一点生意脱蒂归根何迹可寻何复可知或曰先儒谓非圣人之上又有一等神人但观孟子此言分明说六等人物不然何以下文又谓乐正子二之中四之下耶盖古有可知的圣人有不可知的圣人学到至处化处皆可谓圣如伯夷伊尹柳下惠皆可谓圣人若古之聪明圣知开物成务的圣人又是圣之神者故孔子亦云我非生而之知者好古敏以求之者分明不以这一等圣神自居此善信美大圣神亦只是一理亦只是一人造之可见圣神无不可学而至矣尔诸学子须先立必为圣神之志又认得可欲之善根是真种子然后加学问思辨笃行功夫涵养扩充习化而成到了圣神亦不过始尽得元初的性分殆为成人无忝尔所生始可谓父母之孝子始可谓天之践形惟肖子也今日衡岳讲堂新成以师儒之请发讲及此凡在同志相与共勉之二十四日辅道士是日以甘泉上洞一石赠杨克复铭云知者乐水仁者乐山谁能乐石吾与勇焉杨子乞石上洞甘泉心如石坚与尔一卷是日冒雨入甘泉洞及上洞观诛茅治路作二奥亭诗有序云甘泉洞在精舍之奥故其亭曰奥亭甘泉上洞又在甘泉洞之奥故其亭曰奥奥亭诗云若非洞中尊谁主洞之奥谁堪坐奥亭以坐进此道讲石亏坐石诸子侍端默石又有蒋子杨子周子罗子诸石磨镜石名在我背照见本来色上洞后洞名入殴虎石名小坐石名据虎岩岩名有虎常居之今虎去因名收功奥奥亭面壁石名何机椷物物皆自得无臭与无声大虚亦无说大化自流行衡岳紫云洞两泉吟二首兼劳周曹二子云甘泉洞名泉名来西洞周生荣朱为引之鸣堂除东汇为东池诘屈带两湘洋洋可疗饥泉洞名木冲翳东洞曹子凤朝为凿之北来遶室除南汇为西池会流过堂厢可濯西山薇二十五日饭僧题木庄有序云木庄者精舍赡田之庄也在木洞故以名庄焉何名木庄旌此木之志志立乃有苗秀实自苗致流自北来泉自西至可以快心目可以灌苗地烟火三两家父子与兄弟衡山县李国子珣来见于精舍有诗相贺留饮二十六早枕上偶次应督学谨庵二近体诗三径低回双豸入一心灯火四人同天留好客须微雨风卷残云见一松灵药由来知有待诸天此去尚无穷公程王事无休日骏马轻蹄只欲东万云长锁祝融峰千里谁教笑语同高翮岂能留白鹤小堂元未有青松墨流枉自悲丝染阮籍空闻泣路穷别鹤试弹弦尚涩停云遥望送之东午书存息箴于存息堂北壁二十七日白沙先生祠堂将成命工制石神座于祠之中堂甚惬意祠堂记稿成记云新创衡岳白沙先生祠记衡岳先生祠者何也门人水也所建以奉白沙先师也先师非至衡也曷为乎祠之也先生之神游恒在岳也其诸异乎夫人之至之而神莫存也故其言曰脚踏祝融不复下矣其决矣乎而曰皇皇灵芝一年三秀予独何为有志不就其悲矣乎曰古人托栖必有深意其渊矣乎盖先生托深意决长往于衡岳而悲未遂也方未衰而亲老亲丧而已病矣然则先生之神何暂而不在于岳乎今夫人之魂何所不之乎而乃谓先生未到岳而不可祠乎水也以甲辰九月五日走二千余里而来告神登岳即访昔年沉中丞所为先生卜筑之基于庙左曰卑矣隘矣非所以处先生矣及予卜衡岳精舍于天柱之南南台之下云龙之麓紫云之洞乃视讲堂寝室之上有台崇崇然曰高明矣广大矣宛若吾师之胸次矣人品矣可以处吾师矣命门人罗国子子钟朝岳为基台鸠材募工旬日而成祠祠三间而四壁窗棂阶砌毕具为石座于北壁以栖神若佐之者乡耆民曹凤朝故成之速也有问者曰夫先生之神无不在则吾既闻之矣而谓托栖之深意也何居曰其学乎曰学何学矣曰其高明乎其广大乎何谓高明何谓广大曰高明广大不在乎他即心也性也学也者学其心性也故高明如天广大如地天地合德固先生之学也其深矣乎夫先生始教水矣必有事焉而勿正心勿忘勿助长所谓有事者终日干干事于此也勿正勿忘勿助所以致之也曰敢问所谓勿忘勿助而有事以致高明广大者何居曰心之中正之本体也即所谓天理也昔先生决我随处体认天理之说矣尽之矣或曰外也然乎曰天理在心乎在外乎外天理者义外之流也或曰禅也然乎曰谓先生禅者是未之学也禅者障理先生决我体认天理之学何障理乎勿忘勿助本体自然何谓乎然则孟子亦禅矣乎未知勿忘勿助之则者是未之学也夫合外之者禅之者之诮之间而先生在其中矣然则先生中正之学益明矣是誉也非诮也水既祠先生于衡岳之上以遂先生平生之志又推孟子之说以明先生之学之中正而水也平生之志兼遂之矣谨记于石以告来者是日书刻甘泉二洞小坐石紫云峰挂镜台莲华座奥亭伏虎门试剑石殴虎石虎岩水乐面壁石砥柱石蒋子台杨子石罗子石周生崖曹老石诸生列坐石及与周生荣朱题阳清洞深明别馆扁乡耆德胡萱携其子以茶果登上洞相与籍茵坐良久乃别是日衡州冯太守差官致贺礼于精舍二十八日命刻二奥亭诗云奥奥亭右壁面石之上及开通天门是午克复来省二十九日卜奥奥亭诗上洞更上方西窈为昧谷云木烟深差可当吾欲石人以形名垂舞袖水乐以声名奏天曲步八通天门以二高石相夹人从之出入故名三界最幽独曹老于试剑石名为结小茅屋土墙与土阶庶可还古俗藁坐同周生吾生吾亦足方广僧送藤竹二杖作诗云方竹红藤来上方入手振之声琅琅天台有路终须到只在衰翁柱杖傍是日杨克复以酒肉来犒工匠故门下监生攸县陈论第三子作以书葛来见持其先人画像求赞赞曰古貌古心江湖性气风月胸襟此非敬所陈子之真乎缄怀默默执礼森森宛若敬所优游观光之馆壁水之阴乎次韵留别唐石泉二首何处名山可遯藏紫云天柱寄山堂清风明月为衾枕阖辟干坤共弛张静笑千峰生雾雨声闻十里如鸾凰五峰已入烟霞癖说着还家似断肠井地来时许共耕八家同井作人情约筵消得公田入木铎恭听圣教鸣灵鸟歌时红药舞钧天奏罢紫云生朱明主亦朱陵主两洞闲云互送迎三十日访周生自正阳清洞别业用林和靖韵阳清高与太清俱朱也相从别业时若借半间云共卧不知何处是吾庐十一月初一日作白沙先生衡岳新祠告安神位祝文维嘉靖二十三年岁次甲辰十一月丙子朔越初二日丁酉前南京参赞机务兵部尚书门人湛若水同门下前贵州提学副使蒋信国子生杨续罗朝岳庠生周荣朱宋沆儒士唐元善陈作督工千户文纯以新建衡岳祠宇初成谨以特羊庶羞果酒之祭敢昭告于先师翰林检讨白沙陈先生之灵曰嗟惟先生之学之功以自然为宗忘助两绝丝毫不容先生之德以无欲为极圣学主一而本虚形实先生之风峻洁自崇高山大川郁郁融融先生之志乃遂衡祀七十二峰猿啼鹤唳先生之灵以歆以宁五百年后大道以明尚飨是日定白沙祠时祭品仪注祭文付托杨生续每年春秋二仲行之祭品鹅一鸡一猪首一时果三盘冰食三盘时菜三盘熟卓果菜肴各五楪祭帛一束楮钱一分酒一壶汤三饭一仪注就位降神盥手诣香案前跪焚香灌酒拜兴拜兴平身复位进馔行初献礼诣神位前跪献帛奠酒进汤读祝俯伏兴平身复位行亚献礼诣神位前跪奠酒进汤俯伏兴平身复位行终献礼诣神位前跪奠酒进汤饭俯伏兴平身复位侑食诣神位前酌酒复位拜兴拜兴平身辞神拜兴拜兴平身焚帛礼毕祭文维嘉靖某年某月某朔越某日前南京参赞机务兵部尚书门人湛若水惟兹仲春秋谨以三牲果酒庶羞清酌之仪遣门人杨续致祭于先师翰林院检讨白沙陈先生祠下曰嗟惟先生之学之功以自然为宗忘助两绝丝毫不容先生之德以无欲为极圣学主一而本虚形实先生之风峻洁自崇高山大川郁郁融融先生之志乃遂衡祀七十二峰猿啼鹤唳先生之灵以歆以宁五百年后大道以明尚飨初二日奉安先师神位礼成祭告土地维嘉靖二十三年十一月初二日前南京兵部尚书湛谨以庶羞酒之仪遣门人监生杨续奠告于紫云洞土地之神兹建白沙祠宇初成敬安神位恭神奠告惟时保佑实赖神休尚飨是日开甘泉寓墓于精舍之上白沙祠傍初三日刻息存箴于息存堂北壁平门上为周自正书刻阳清洞三大字于洞口大石上立精舍东洞门西洞门初四日竖先师白沙祠碑记给居守精舍道士赵日轮王明惠蒋明昹批文捐赡租十四石初五日辰州举人覃生廷谧来见有兵宪王君世隆参将高君冈凤托致书仪初六日临行辟泉岩作诗东归临发矣顾看西岩姿此岩绝奇古尤近泉之涯熏风自南来泉声如奏丝坐听自然乐嗒然以忘饥奇纵隐千载灌莽互翳之一朝为开辟日月见光辉是日留别衡岳有诗步出衡山门一步一回首步步还念念咸阳念何有朱陵即朱明神境化已久如何爱此山此境殆神授山灵为守关毋损我户牖明年复来居斗柄在辰卯常情一出山便是人间世夫我则不然在心不在地若以人心观居山无意志苟有道心人在凡自超诣然则何居山亦复忘时以从前欲与言口不能道意滨行谒辞先师祠辞岳神庙乃行次桐木冈杨生续请饮于桐冈书堂过止山率诸生哭视黄生云淡墓遂埋志铭墓前深三尺许仍立石表记午至衡山县访谢县官学官国子杨曹诸君及乡约诸老是夜止宿于分司发书徽州南京诸子及都督府男柬之有批帖令家人湛亮管理新泉钱谷初七日早发行县尹章碧湖祖饯于十里之亭杨县簿王掌教孙司训在焉与碧湖诗云广宴高轩送短亭碧湖深似碧湖情临岐问我还山日驾鹤驱云更出迎途中有寄督学蒋道林与留山居罗覃宋诸子诗云内顾传声与道林留居诸子快登临此中真境无穷在一洞无如一洞深题竹轩卷为约宾曹凤朝文端云卜得云居岂偶然地藏天作乃神存有人任了经营事终日无为对竹轩应督学两遣官迓于途衡州府太守冯君南滨冠同府丁君楫通府崔君官衡阳尹郭君文习刘岳亭长子举人充先后出迓于五里之外遂止宿于布政分司杨生续周生荣朱侍宿初八日应谨庵来访遂置酒请会于石鼓书院是晚有诗衡云烂睡六十日江雨痛饮蒸湘头含情吊古忘言说石鼓无声江自流还拜府县及城中刘岳亭诸君而岳亭亦请留饮衡阳举人易君泉廖君正侨李君邦宪祝君完庠生祝岣嵝二子宗寀孙某来见初九日衡州冯太守请饮于雁峰衡岳精舍事尤拳拳有无穷之意闻扬州葛子东母夫人李讣作慰疏奠文云维嘉靖二十三年岁次甲辰十一月丙申朔越初九日甲辰前南京兵部尚书湛谨以束帛炷香牲醴之奠寓告于葛母李太夫人之灵曰予久获游诸子彬彬于母之贤则既有闻矣凤去鸾孤柏舟自矢外内斩斩冈不以理惟母贤严教诸孤兄弟友恭一门嬉嬉兄让弟恭惟母贤无累廿年子爨不分念鞠子哀念兹同根惟母贤涧等倡义书院肇开四方来闻继往开来惟母贤昔予北上家累是托视如骨肉有加不薄惟母贤予筑南岳会守南滨行李东归讣音始闻感母之贤秉烛作文饮泣寓奠托诚生刍衡云岳霰尚飨及午行遇雨是夜宿于六十里隆兴寺有与衡州守冯南滨诗云地新占天柱峰今人冷淡古人同黄堂已有陈蕃榻白屋能无孺子风承衡州冯南滨太守丁巨川少府崔柏溪别驾饯于回雁寺酬之诗云别席挥毫回雁峰一翁五马二骖同片云去逐归鸿杳五马驰驱别驾风初十早发隆兴寺未二十里度湘江湘江自广西全州历永州而来憩柏坊驿夜抵宿于常宁县公馆与县尹刘晓相见十一日典史陈嘉训护行犹值雨夜与行李相失误入荒村须臾回龙庙彭典膳明道知之来迎至其家置殽酒张乐馆宿于北轩有与彭西湖典膳诗有序云夜雨迷途先悲后喜邂逅西湖款馆备至诗云无虞即鹿入林中阮籍惟应哭路穷行尽源头见真境西湖歌鼓笑相逢十二日仍以葛物赆晓发犹阻雨且石路艰险仆夫告劳宿于黄桥铺有四言诗二首一章章十句一章章八句云上雨下确四风旁穿我行何为六合作难天畀我衡我荼则甘我仆痛矣我马瘏矣马瘏犹可仆痡孔艰为天盖公何心何容雨师之雨风伯之风曷候曷节夏春为冬农叹于野旅嗟于行十三日鸡鸣发过安村铺有唐姓者馈茶于路侧行未至斗下铺三里花园村人皆姓王大户也渡斗下江憩斗下铺哺徒秣马桂阳州人犹未至盖知州韩君体斋嘉会方在府回及接见礼赆甚勤州治肃然有桂阳州诗云风驭云车天与游天风吹过桂阳州未知城郭人文别分付诗囊一并收十四晓发吏目门人琼州澄李君瓛护行是夜宿于香花铺临武知县谭君复亭孔言出接行途夜月如昼依歌而行有怀居岳诸子诗云几望归途踏月歌满腔春意奈公何诸贤收拾知深浅衡岳峰头月最多过香花岭与谭县共六言诗云夜度香花峻岭恍如步月升天一笑相迎山馆金陵风韵依然十五日发香花铺午过临武径城出晚至菜水宿于廖经家十六日发有过界茅岭答人言诗云舆卒俄而向我言广东湖广界茅岭名分而今已自通疆界东洞朱明洞天云同西洞朱陵洞天云是午过星子巡司倩小船东下中流赋诗甚适云千层石鐻挂云軘万仞危途见雾村孤寨人言是星子中流我自出星源夜半至连州宿南门河下知州况一经判官朱灏开门迎见辞之及晓起相见即欲行苦留礼际况号西坡旧门人也有连州诗与之云一水中流两岸山满船明月只身还故人问我来何处笑指衡云天际间十七日巳时舟发夜至宿于阳山县县尹公出学教谕安钦来见晚不相接作屡梦衡岳诗自从别衡来夜夜作衡梦梦者心思之神明滞于用为固德之贼滞山非欲纵仁者云有乐不如断迎送十八日早发已刻过西岸巡司人家稠密计至洸口已有小半矣夜行以河霾不见路少息月上乃行过含光巡司又以霾少息至天明乃行十九日晓发巳刻过鳌子峡有过鳌子峡之作绝句鳌子峡中孤舸飞寒花两岸送吾归不须傍柳寻花去自有花光映客衣过白羊水高道滩大塘滩午抵洸口巡司拟于口上立石刻衡岳东门以识重游之路有过洸口之作六言洸口寻常路口岂知衡岳东门记取经过叉路不迷直途星源夜行船过香炉峡过大庙峡过觔斗角过横石矶驿有翫月诗云横石矶头月满身天青月白白于银莫言旧日寻常路一度经过一度新过清远峡飞来寺六言秋半飞云西驰中冬过此题诗九十时光峡水飞来寺下踟蹰予自衡岳还过清远忽忆行时李庭清告我以此间父老有素不识公而梦公来又无车从闇然而至者不知何意时予游南岳正以微服而行斥去车从自买民舟无劳有司知之适与此梦相符吁其梦耶真耶盖素不相识而梦则相符如此与高宗梦傅说孔子梦周公其感通之神岂不可畏也哉因以语周生自正曰知此者可以知道矣诗以纪之以示同志云先时此梦报庭清微服西游计已成今古此机神莫测老夫直欲废将迎二十日舟过三水至西南将还甘泉先如西樵观云谷绝句已穷洞府无穷意不尽幽期未了缘取道西樵看云谷徐从此滘达甘泉广衡诗广衡二府地相连广州西至连州衡州东至临武朱明朱陵同一天两间今已通云破天纵衰翁取次眠是夜宿于西南巡司二十一日晓发午抵西樵山视云谷新筑精舍遂返大科宴坐疑道堂李侄春芳元盛具酒馔既毕过大路村访赵东台少参于社馆乃下山入故少傅翁家召守仆讯问其家眷出居广城幼子安否晡时舟发二十二日卯时舟抵五羊大平洲入天关以劳顿及衣冠不便致拜帖于大巡陈侍御及两司府诸君侍御闻之先差官来迎以疾未见拜方伯应君大参翁君少参周汪来访贰守程君通府袁君蔡君续来访廉宪萧宪副游林皆以帖来是夜寝宿于楼上下榻周生自正卧榻下夜半窗慵轩豁月色玲珑起坐至旦二十三日家遣舟来迎于永安桥宪司诸君仍以帖留行待来访巳刻舟乘潮发午过波罗庙望桴海桴庄暮过江门钓台眺望伫立良久遂抵家面祖附录本附录所收为泉翁大全集甘泉先生续编大全中未见的文章以及湛若水的传志资料卷页数依据甘泉先生文集三十二卷康熙二十年刻本甘泉先生文集卷七答欧阳崇一仆之不取佛者非如世之群儒区区以辟异端为事而懵不知者也盖三十岁时曾从事于此亦见快意久乃觉其无实亦无实德实事如谈空画饼耳且心事既判又云理障其害道不为小矣所以恶之者非恶佛也恶其害道也往往见阳明门弟尊佛而卑圣至谓孔子为缠头佛佛乃上圣人亦尝痛之愧不尽心于知己者今来谕所述阳明云云则吾不忧矣而门弟之传云者何耶吾辈乃时人之耳目不可不慎也仆当与执事共勉之阳明两广之命必已知之乎此固仆为乡人私喜而为天下共憾盖此公在朝廷则可以福天下岂止而已哉承谕求养病改官以了大事又欲静养此恐又判为两段也盖道心事合一者也随时随事何莫非心心定则何动非静随处体认则端倪随现何必静养若见天理则随处洒落即是全放下更无他求与李味泉吾以耄年辞人文字久矣味泉岂不知铁桥翁素所知爱者文字固当为但前数年可也今耄矣说前忘后岂能作墓志叙事之文乎久写联句于门云陋文挥百绢敝帚售千金挥百绢用皇甫湜事湜唐文人韩昌黎弟子当时藩镇以五百绢求其文湜挥于地曰吾文岂止此而已乎吾以此辞求文者谬言必百金乃作以此固辞人也今味泉同黄公子致礼币来求志文念之三日必不能请以原礼币遣人同味泉返币答蒋道林承手翰腆仪远至如闻謦欬矣何慰如之及令郎姚全皆有远闻宛然一家气象也承为高吾公行状托为志铭九十老人收拾费力然吾只就行状为之如蚕作茧随物附丝亦无难耳念乃孙岁暮远客勉为脱稿不知其不可也水乘便亦有奠章香币附上黄常德与道林各有诗幅见意所与吉阳学辩刻板以传固见吾道林切于卫道而未之觉就如吉阳两句妙悟实修云云亦未见的禅诚禅也宜终告善道如书云尔有嘉谋嘉猷则入告于后乃顺之于外斯谋斯猷惟我后之德古人处君臣朋友之际何等忠厚以此辟人密告不令人知反不可乎今乃刻板四出夫子之说君子也驷不及舌吾尝说吾道在楚首指二子也如兄弟阋于墙外御其侮此乃不可闻于僯国也道林觉之必即日焚其板矣如何暮年兄弟不敢不尽因有感作咏陆子静一诗草书奉上览笑鹑野在广专躬访僧道人今又过门不入劣于乃兄矣新刻二册侑缄奉览答王青萝秋官示自作心性图右承示自别作心性图足见独得不泥旧闻但心性一也不宜署在二处盖心性须具天地万物万事乃见完全若只如此图恐是空心空性也如何故予尝有曰心无一物则浩然无一物不体则浩然知无一物与无一物不体者可与语性矣先儒亦云无非性分之所固有与职分之所当为是也佛云即心见性成佛是空也白沙先师亦有云性空彼我无分别然性天地万物与心俱生要空恐空他不得予心性图尽之矣说云性者天地万物一体者也末又谓今以内为本心而外天地万物以为心小之为心也甚矣幸以诸说参之便见端的余诸篇似亦多出入者慎之答洪觉山峻之此寄书屡屡而吾觉山不一报者五载矣岂彼此各为人浮沉耶遂亦绝嗣音今于乙卯腊念二忽得十月书附赣州游兵宪者拜读喜不自胜悲而复喜悲者悲六载音问之断绝也喜者喜旧念之犹存也白沙先世维识宝人爱宝如爱物所掩念之朝宝复来辄复喜不已爱宝之情也所以爱觉山者海内无双安得不悲喜之深哉来书所论圣学中正之途虽圣人不能易矣冲玄之会乃有疑者何耶抑且言之详而见之精如此何耶固未易知知人亦不易也前此有言东郭一过徽士皆树降旗今观之殊未然也谢惟仁前书秋间将与觉山同来后遂不果承示令叔子明诸贤来天关虽甚喜但业已有丙辰元宵南岳之行又当索我祝融之上未可知也力疾布启仍附游兵宪之便万万不悉与江西宪副蔡白石原缺水也不胜其南岳之怀忘年忘险二月朔发舟念七入岳书院居之半月过衡州石鼓书院见公所刻石林立公之流风余韵在焉以为美谈拙作大同念谂同志诸贤刻在会讲平门之上录奉一览柱上联句白石手笔甚好但一则见其一未见其全一则见其德未见其工夫水为续而足之云肫肫其仁立大本而知化育皜皜莫尚濯江汉而曝秋阳其义乃足仍写贵衔依旧刻之以传不忘白石也归日取道赣上或兴发有武夷之游未可知也谢生武举北上例该过治下草草布此不宣谢周册至处闻水在南岳平川太守至岳致寿展高文区区前书所谓索我祝融之上者验矣展读高作中间祝望过大感愧感愧汪周潭中丞遣价劝我归舟由攸县达吉安至虔度岭为平稳以避武溪滩泷之险今从之及万安遇张潦三丈非常之灾维舟避之六日矣承来翰所谓佛老之忧吾诚有之多说皜皜而不知江汉秋阳之曝濯天理二字岂从空见得来若体认工夫不善用亦有此病程伯淳所谓勿忘勿之间元无丝毫人力天理自见参前倚衡何用想象谢维近这回气质渐变与周敬甫朴茂吾皆劝之深如简默默而成之不言而信一些言语终不济事今周潭又得税驾而归而二生往来辅翼作会于斗山以一道德同风俗则老怀无北向之忧矣二生在虔附周潭舟还谨具启附致谢悃与何吉阳启恭谂开府江右哲人伊迩足慰老怀闻下车之日学者翕然感仰旬日之间报书四五至足见所养矣夫子之得邦家立立道行绥来动和只是此风耳大道无穷千蹊万径皆可入明道所至响应其出入释老十年入而能出所也释道这些家私都被明道识破后甘泉来辟之以执一论人周濂溪声一府皆倾亦与僧寿涯白鹤道人游伊川便不能不疑之故太极图通书皆不道及直以明道孟子之后一人而已抚下阳明公过化同志者众近日建宁刘太守吾南董二守蓉山为老朽与阳明创武夷一曲大同书院以图寄示水甚喜得两家大同之意为百代公案也水与阳明公戮力振起绝学何尝不同故尝云良知必用天理天理莫非良知亦公案也后来独说常知常觉空空兴起遂甚失阳明公本指所以往往明之在赣州有讲章无非为阳明公卫道见此大同意也邹东郭作一曲书院记甚得此意不识公见之乎兹董蓉山来价陈曾于秀才便谨布启兼少仪附引贺忱万希挥览甘泉先生文集卷十七春秋正传序甘泉子曰春秋圣人之刑书也刑与礼一出礼则入刑礼也者理也天理也天理也者天之道也得天之道然后知春秋春秋者圣人之心天之道也而可以易言乎哉然则圣人之心则固不可见乎夫子曰吾志在春秋圣人之心存乎义圣心之义存乎事春秋之事存乎传夫经识其大者也夫传识其小者也夫经窃取乎得失之义则孔子之事也夫传明载乎得失之迹则左氏之事也夫春秋者鲁史之文而列国之报也乃谓圣人拘拘焉某字褒某字贬非圣人之心也然则所谓笔则笔削则削者非欤曰笔以言乎其所书也削以言乎其所去也昔夫子没而微言湮其道在子思孟子亲受业于子思之门人得天之道而契圣人之心者莫如孟子故后之知春秋者亦莫如孟子孟子曰其事则齐桓晋文其文则史孔子曰其义则丘窃取之矣夫其文则史经之谓也其事则齐桓晋文传之谓也合文与事而义存乎其中矣窃取之谓也义取于圣人之心事详乎鲁史之文然而后世之言春秋者谓字字而笔之字字而削之若然乌在其为鲁史之文哉若是圣人之心亦浅矣曰然则所谓孔子作春秋而乱臣贼子惧曰知我者其惟春秋乎罪我者其惟春秋乎夫子于春秋果不作乎曰非是之谓也夫所谓作者笔而书之之谓也其谓知我罪我者以言乎天下后世之善恶者读春秋之所善所恶若美我刺我然也故曰孔子成春秋而乱臣贼子惧惧也者知我罪我之谓也若如后儒之说则孟子自与其文则史之言前后相矛盾矣不亦异乎或曰经为断案然欤曰亦非也窃取之义存乎经传以传实经而断案见矣譬之今之理狱者其事其断一一存乎案矣圣人之经特如其案之标题云某年某月某人某事云尔然亦希矣而其是非之详自见于案也故观经以知圣人之取义观传以知圣人所以取义之指夫然后圣人之心可得也紫阳朱子曰直书其事而善恶自见此其几矣惜也鲁史之文世远而久湮左氏之传事实而未纯其余皆多臆说耳自三氏百家以及胡氏之传多相沿袭于义例之蔽而不知义例非圣人立也公谷穿凿之厉阶也是故治春秋者不必泥之于经而考之于事不必凿之于文而求之于心大其心以观之事得而后圣人之心春秋之义可得矣予生千载之下痛斯经之无传诸儒又从而纷纷各以己见臆说而汩之圣人窃取之心之义遂隐而不可见故象山陆氏曰后世之论春秋者多如法令非圣人之指也又曰诸儒说春秋之谬尤甚于诸经盖有以见此矣水也从事于斯有年矣求春秋之指圣人之心若有神明通之粗有契焉而未敢自信叹其传之不全独遗憾于千载之下取诸家之说而厘正焉去其穿凿而反诸浑沦芟其繁芜以不汩其本根不泥夫经之旧文而一证诸传之实事圣人窃取之心似若洞然复明如披云雾而睹青天也幸与天下后世学者共商之名曰春秋正传夫正传云者正诸传之谬而归之正也补乐经序序曰补乐经何为者也复圣远言湮乐经之缺而拟补之也乐记其传也经亡而传存犹幸告朔之饩羊也然而论其义理而遗其度数则乐之本废矣夫礼乐一道也二礼之缺吾已正之经传矣乐经之缺自吾四十而致意焉夫礼由心生者也乐由礼生者也礼主序乐主和序以致中和以致和序生于心和畅于外则乐乐则生矣生则恶可已也恶可已则不知手之舞之足之蹈之手舞足蹈乐所以尽神也以格神人以感上下以位天地以育万物夫育物感格治之至也古之极也故古之明王治天下必兴礼乐三代而上以至黄帝尧舜之治皆由此道也汉唐而下治不如古非其人物之异也以礼乐之道废焉耳夫礼之起在节文矣节文者礼之经也乐之起在度数矣度数者乐之经也节文者升降揖让之谓也度数者律吕声音之谓也予年耄耄矣幸天数之未尽抚素志而未酬乃在西樵隐居无事间取诸家律吕之说而窃损益更张以文之拟为古乐经一篇而以乐记诸见于载籍者列于后以为传焉经以定其度数传以发其义理而乐其可知矣有圣君贤相欲与礼乐者必于是乎有取焉虽然此其大略也若夫润泽之则在君与相矣或曰王通续经至今为诮而吾子又有是作焉亦取讥于天下后世矣乎曰述之也非作之也拟之也非续之也夫何诮后圣有作者斯知之矣甘泉先生文集卷十八重修南岳甘泉书院记惟天作地藏神耀其章乃不爱宝人谋其良乃嘉靖甲辰之冬甘泉子积四十年之念乃登南岳于天柱之峰南台之下得废地一方于紫云之洞材仍旧贯田置其冲乃开大门乃设仪门乃图心性之堂以为讲地乃立息存之堂以为寝室乃肇先师之祠以系景仰不六旬而成今三月二十日又筑祝圣之台于紫云之巅以尊朝廷不三日而成迄今十三年人曰书院将废矣以白督府汪中丞于赣上周潭公曰吾前过而废焉知之矣即寓书于石屏胡兵宪兵宪乃曰吾境内公共之地吾事也公具归焉吾自为之乃命陈大使相地献图焉石屏公乃按图而指授之曰自尊而卑从上而下厥和惟叙乃指曰治彼于是匠石氏拾极而上而祝圣之台以成又指曰乃修彼于是木灰瓦匠氏新白沙先生之祠而前益以卷蓬焉拜谒有地而尊师之祠乃成又指曰而修彼于是息存之堂以成又指曰而修彼亦如之增其灰瓦彩画则止毋侈其财又指曰乃饰彼于是彩匠氏因新加之坊牌而饰之而兵宪所题书院之门而仪以成又指曰乃增彼檐仍旧独加其上二尺有五寸于是石州何宪副所题衡岳达尊之门以成又指大门仪门之中曰汝授彼乃以井田分授道士明宝明胜明远明科应玄应济应初万真八人各分一区合力公田而岁寓米于广东天关简请高士曹上舍恭为田峻以督其事又指曰汝墙彼于是土匠氏筑墙围敬义进修二斋之后中分其间以处诸生而两斋成甘泉子喟然叹曰岂不韪哉山谷诗有曰古人冷淡今人笑不图于此见周潭中丞石屏宪副之兴废举坠不劳官民而倏然成事与天下后世斯文之脉共之若有神助焉乃为之记以告天下后世永永勿替夫过龙门者当思神禹之功诸生居学于此其能勿思乎昔者召公相宅周公咸勤毕公盛德克勤小物汪胡二公者非其人欤观其小大任将至矣遂记于石默识堂记甘泉子既九十四伏生言语支离之年因自号默翁益友吉阳何公开府于洪州走价于穗城就禺山而问焉曰我有默识之堂敢问默识何识价三问而以三默乃曰默而成之不言而信默则自识识不可言嗟夫默识圣人之本教而君子之至学也记曰维天之命于穆不已盖曰天之所以为天也于乎不显文王之德之纯盖曰文王之所以为文也纯亦不矣文王默识之道同于天文王没道在孔子故语子贡曰予欲无言盖以天自处此孔门之本教也子贡疑焉曰天何言哉四时行焉百物生焉天何言哉孔子后道在颜子故明道程氏曰惟颜子便默识默识不待启启不待语故曰颜子没而圣人之学不传子贡之高明犹待于启启而复问至于晚年乃识性与天道则无此疑矣筑场独居必有以深识者矣记曰予怀明德不大声以色声色之于化民末也故无声无臭散而为三千三百识乎识乎子思没道在孟子孟子曰必有事焉而勿正心勿忘勿助长盖发默识之功也周濂溪曰无思而无不通为圣人程明道曰勿忘勿助之间缘无丝毫人力此其存之之法孟子之道在周程周程没默识之道在白沙故语予日用间随处体认天理何患不到圣贤佳处阳明王公扣予曰天理何如应之曰天理何应廓然太公阳明曰唯唯初无不同也后门人互失其传或疑之曰有僧三年不言其声如雷而不足与于道言于识者何居默而不识也彼自寂灭其识也本心自有识如镜自有明自能照物而彼则覆镜而蔽明也非镜本体然也乃诱之曰镜本无明心本无识其不自欺乎故圣人终日学生释者终日学死圣人终身教为人释者终日教为鬼此默而识不识之分明乎儒释之辨是故知死生人鬼之故其于道也思过半矣佛曰应无所住而生其心何居曰生心似矣心生不识犹不生也天理民彝终不可灭灭则死矣吉阳中丞以默识名其堂其深得默识之学矣哉中丞其自默自识自信自得穆穆自天寂然不动廓然感通天下一人矣且报桃圃督学蒋道林吾党明府罗念山识其大者必其于道自有契也韶州府翁源县创建预备仓记预备仓者翁源县尹之所创建也翁源为韶岩邑尹能遵行积谷之令且至万石谓谷必有贮贮必有仓乃度府馆废址及阴阳学隙地横纵若干丈创为是仓其中仍为府馆为厅事为庖湢凡若干楹而府馆不失其旧其中为仓之廒者三间间深一丈二尺广称之东西为廒者一十八间间深若干广亦如之前为门楼三间而翼以二廒于其傍一以贮纸价之米一以贮官吏之俸经始于嘉靖乙未十一月落成于丙申正月曾县尹极莅焉王主簿瓒赞之于是邑士夫钟尹韵吴耆民琼等咸请诵县官之功以上播郡侯之美极曰非县官能致然也乃我郡郑侯之功之德也侯起江山由进士秋官来守于韶辟明经馆修古小学使属邑六各为预备仓以积谷而教养兼备县官何有焉郑太守骝曰非府官能致然也乃我圣天子之德也凡播告之修行于天下州郡州郡谨奉承之以致于邑俾置囷仓务储积惟多寡以为贤否凡以救民荒重民教也守臣何有焉曾尹极旧从甘泉子游走书以告甘泉子曰不亦善夫惟政匪敝于时敝于人故君明其义臣能其事则政举矣令匪齐于人齐于人人故上宣其志下播其实则令行矣嗟乎井田废天下无善法矣富者益骄以淫贫者益滥以乱天下无善治矣故井田不复王道之疚也惟其疚以图其善因其时以救其弊修其法不诡于俗齐其政不易其宜此常平预备之设其王道之遗意乎老有所终幼有所长鳏寡孤独废疾者皆有所养则政事成而化举焉富民将曰彼皆天之民也贫蹙乃尔吾何可独富而仁之心油然生矣贫民将曰公府之给农氓之力也吾何可以徒餔而义之心油然生矣仁义兴而道德一风俗同是故其善教达焉公不知惠民不知病相忘于怨庸而其善治臻焉故行一物而四善皆得预备仓之谓也若从钟尹耆民之请立石以记一邑之善以风四方夫岂不可于是书甘泉先生文集卷二十子曰学而时习之不亦悦乎有朋自远方来不亦乐乎人不知而不愠不亦君子乎此一章书人多以论语开卷第一章为浅近而忽之殊不知作圣之事已具为论语二十篇之大头脑处童而习之白首而不知岂不可惜所谓作圣之事已具者始而成己中而成物终而成德物我同体上达天德圣人之道备矣学字解作觉字从见为觉从子为学其实一也属知中庸学问思辨之事是也习字从羽从日解如鸟数飞属行中庸笃行之事也程子云学者将以行之也最为明切不具知行不足以言圣学本章之字及所学所说皆指天理而言这天理混然在宇宙内又浑然在性分内无圣无愚无古无今都是这个充塞流行人人具有不须假借于人人亦不能假借于我何以言学言习盖虽人人具有为气拘欲蔽便似不见了便似失了殊不知本体自在能知觉而存习之则自有得如宝为尘泥所没日月为云雾所蔽一旦云雾消尘泥去日月宝光自见矣故圣人之教必使博学审问慎思明辨以开其知察见夫天理之真又必使笃行以恒其所知造次必于是颠沛必于是终食之间必于是昊天曰明及尔出王昊天曰旦及尔游衍以时习之有如鸟之数飞而不能已也所谓学而时习真知而实行之者如此由是而积之久浩浩其天如云雾消而日月明人人快睹尘泥去而珠宝光人人乐观如何不说这说字即孟子理义之悦我心如刍豢之悦我口况天理者天之所以与我我固有之自学自习自性自存而自得自悦非如珠宝日月刍豢之在外者故于身外之富贵贫贱夷狄患难无入而不自得则自说矣说则与天地人己合一同体陆象山曰宇宙内事即己性分内事中庸尽其性则能尽人之性尽物之性而与天地参故未能成物则己性分未尽未得为成己故学至于说则德盛而人化之同声相应同气相求远方同志者骎骎而来矣朋者同类在学士则为考德问业之人在人君则为会极归极之民善及于众得以遂吾性分之愿可以发我本心之说所谓得英才而教育之如何不乐此乐不是乐人从己乃自有性分之乐也夫学习而至于说说而至于乐则人己两忘天理流行人知亦嚣嚣而性分不为之加人不知亦嚣嚣而性分不为之损故凡天下之不同志者相与非之而不顾顾吾天理之常存而不怨不尤耳其何有于愠乎学至于是则成己成物而成德矣成德者君子之人学问之极功圣人之能事毕矣故愚尝谓君子观其所说乐不愠而其性可知矣此一章真圣人吃紧为人处与大学之明德亲民以至于至善中庸之戒惧慎独致中和以至于位育皆同条共贯其要只在随处体认天理为始终圣学人己之贯也今婺源同志诸君共立福山书院为讲习之地时余谒文公阙里而过焉相与诵法斯言察识而力行之今日藏修于家以成己即他时见用于朝廷而成物为达天德以辅王道之功用此固君子之事也甘泉先生文集卷二十一中丞何公吉阳生生亭铭甘泉翁亭曰观我生新创之门曰生生中丞吉阳公之亭亦曰生生万里不期而同喜而铭之嗟何曰生天地大德何曰生生天德不息何以曰人为帝之则天地之心其生也直鸡雏观仁医自切脉人具此理慈爱隐恻薙草复青宿核茂植萌芽发荣火然全达四时发藏一阳剥复山川流峙朔晦盈昃不常不易超出六合天机可握耄期倦言亲到乃识天下有达尊三议曰人有通天下之望必其福德之纯全者为之何也将言爵齿德三达尊而系之天下何其重也或者二三而分之以朝廷乡党焉则轻矣何其不似轲氏之言也众皆信之达者疑焉君子于此不容以不辨也盖福也者齿爵之谓也德也者自得之谓也自得而德盛则爵齿在其中矣何也有其德则爵齿重于泰山无其德则爵齿轻于鸿毛知轻重之势则知尊卑之义矣夫天下有达尊三爵一齿一德一固也而分之以在朝廷莫如爵乡党莫如齿何其不似孟氏之言也何则系以天下则乡党不足言也系之朝廷则爵固莫如焉焉足以辨齐君以一慢二吾故曰似非轲氏之言也是故爵系于人人能与之人亦能夺焉故曰赵孟之所贵赵孟能贱之齿系于天天能与之天亦能夺焉故曰栽者培之倾者覆之至于德则天赋于人人受于天一成其德天亦不能夺也如是而生如是而死如是而始如是而终是故有德而受爵天下尊之为尊爵否则虽有爵而不足尊古有以天下之贵不免为独夫者桀纣是也有德而齿则天下尊之为尊齿否则虽有齿而不足尊古有寿跻百年而日杀不辜者盗跖是也其并齿爵而可尊者惟德乎一德立爵齿皆尊虽谓之曰一达尊可也然则轲氏何为以德概之爵齿为三达尊也轲氏急于辨时君以一而慢二言之也待知者于千百世之后明之也盖天地之间爵齿德三者而已以爵言之士而上有大夫有公侯有伯子男皆所谓爵也而卿相王侯则爵之尊者也以齿言之自六十而七十而八十以上皆所谓齿也而七八九十则齿之尊者也以德言之自一善可称以至于万善俱全自可欲之善至于大而化化而不可知皆谓之德也而万善俱全大化圣神则德之尊者也是故爵有其德则尊无其德则贵为王侯贵为卿相不免为空空之鄙夫耳寿有是德则尊无是德则寿跻钱铿年如李耳亦不免与蝼蚁草木而同活耳惟有德之大人乎与天地合其德与日月合其明与四时合其序与鬼神合其吉凶先天而天不违后天而奉天时天且不违而况于齿爵乎记曰大德受命德而爵者以之经曰天寿平格德而齿者以之记曰天之尊爵曰仁者寿无爵而贵无齿而寿德行如颜闵者以之师服议或问师有服乎曰有有征乎曰有记民生于三事之如一父生之君食之师教之师之义至与君父等师而无服是自绝于君父也可乎曰师即师而服之乎曰否有一事之师有一字之师有一艺之师有三人行必有我师之师即师而服之是率天下而路也可乎夫师之道大矣父母全而生之师全而傅之以全父母所生之全故曰夫子于我有罔极之恩恩生于情情者服之所由起也曰是则然已然则师之服何以不经见于礼曰师服难制也今夫以一事之师一字之师三人行之师与传之德义之师成我与生我等者之师其可以概制乎惟成我与生我者等之师恩莫大焉情莫重焉故恩不得不发乎情情不得不服之以三年之服或曰心丧而无服可乎曰心丧无服犹不丧也服者称情而文者也于此不用其情乌乎用其情昔者孔子没三年之丧毕门人治任将归入揖于子贡相向而哭皆失声然后归子贡反筑室于场独居三年而后归是六年矣盖子贡晚年闻性与天道一贯之旨所得于夫子诚不啻罔极之恩非生于情乎所谓礼虽先王未之有改而可以义起者若夫一事一字一艺之师亦若是焉是反轻君父也可乎予三十时居白沙先师之丧于墓他有徒致币而不奔赴者有饮酒于别所而歌唱者薄之乃作师服说为制服答称门生议或问曰古今之所谓门生者宜何称矣甘泉子曰门生也者门之生也如七十子之在孔门是也又问曰如太学之士于祭酒司业六堂监丞之司也又问曰其传道解惑受业者是也如游杨之立雪程门也曰知贡举者宜何称矣曰此朝廷之命也贡举非其人则有罪故曰坐主曰闻五经之考官亦称门生曰非也煳名易书足不及门凡有关通者朝廷有常罪何门生之有今之仕进者于知贡举者始进之日则四拜于其门故忌者诮曰今三百进士皆其门生矣稍迁官则忘之若不识面于煳名易书则终身称生焉可谓惑矣人情道义之薄也故翰林有温门生之诮可哂也已昌黎韩子送童子文有曰吾与童子皆陆公之门人时陆幼舆为知贡举官也以此观之故为一明辨之着称门生议跋何于逵鸿进士所藏石翁墨迹此吾师石翁病亟时笔以付水者也失之于水得之于何子明翁传予予传何子也何子其慎之哉齐人失之楚人得之乃失也齐人失之齐人得之乃不失也况斯文一脉者哉字画模煳目废精存神之所为也黄云山人谓水也梅月雪月则吾岂敢斩缠而归葫芦无藤矣以江门为归内我也呜唿非夫子吾谁与归敬书于左方以归于逵于逵其珍重之哉自赞陈光禄所传侍坐真影树半遮檐堂依曲树习礼传道天关佳处默翁无言南崖笃志自古其难师传相遇遇不在言禅神无意流形天地观象得心亦复如是先圣孔夫子像赞高天下于无者必以夫子为卑显天下于有者又以夫子为微乃夫子之矩大中至正而不可踰非循循以从之不疾以不徐又何以见乎夫子之卓尔于有无高卑显微之间之几哉有来瞻依其谛思之嘉靖戊戌九月十二日湛若水谨题勒石还朴约告乡里诸贤请共还朴俗待客止三果两菜三汤两割殽只五品肉菜一品留有余不尽之福以贻子孙甘泉先生文集卷二十六游茅山途中焦山山外临无地地上人家水上洲人世不闻夫子叹海怀真见一枹浮七里桥南一水通不知遵曲入无穷野花两岸无人采我艇中流两岸中明道先生此脯龙佛头光放一齐空我来剪棘披云上要探骊龙第一宫﹝大茅峰顶上有龙池至今有如小龙出其间﹞次九日送酒韵酬和未斋函谷兼呈北川二首云液珊珊落夜槽郁金香动更葡萄樽前南海心同远脚底云龙步欲高古今醉眼还醒眼圣贤清醪定浊醪会得南山真意在胸中何病不如陶曾听吴姬压酒槽江南八月熟葡萄川翁走送情非浅未老由来兴本高响戛青云非我句愁随黄菊泛谁醪若将诗酒来相拟公是诗陶又酒陶奉和桂洲公试天文医生之作经济无能合固穷校能犹自对儿童身依北极星辰外志在西山药物丛﹝西樵山也﹞玑管何由窥造化顶门无术起疲癃真闻圣主频宵肝肉食如何报鼎钟甘泉先生文集卷二十七蓑笠赠洪方二子侑以小诗赠蓑护子身赠笠护子首自余身首外长物亦何取大雨与大暵藁坐不出门蓑笠时置之所性有不存纪梦诗有序十一月二十二日冬至后三更梦语大悟损益之义一部大易六十四卦尽在是矣盖损益之至究极于干坤梦中沛然自得以为平生未及此者纪之以诗以征将来至后子亥交梦悟损益义损益之极致是为六十四无益亦何损损益可一视阴损而阳生天运常流易指破长空云此出在何处以之捕损益平等无复意大易着一致天下何思虑所以大智人行其所无事禺山除草吟示同志窗前草不除吾除惟恐后不除恶草根芝兰安得茂兰德馨通天草秽虫蛇薮无为无不为自取为何有和孙月岩大巡海珠四首浮生浮世上况值此浮宫日照孤根立波光四面通星槎乘汉上水镜阅人空酒落来游者惟应学尔中船来知有路烟塞欲无门世味非前日潮来到旧痕藤萝偏得意萧鼓罢芳樽遥想人如玉﹝李忠简公﹞生刍孰与论僧贫无裤着门设亦无扃门设从风入无扃待月明人情云愈薄世态昼长冥惟有东流水可以观我生鸡声闻两岸寺影界中河渔唱乘除语孺闻沧浪﹝如字﹞歌严霜下蔓草密雨长藤萝穹昊元无际浮云一片过答谢赣州汪周潭督府晨兴纵遥睇云起南山台﹝即南岳也﹞悠然生远心春风启予怀井地﹝紫云书院前井田﹞久荒芜老屋风易摧王孙春草生主人犹未来情萌事自至神往形亦随故人远念我寄声相取裁举手谢德意行驾未可回过金泷腰泷吟武溪险瞿塘不少滟滪堆中流列剑戟涛舂奋如雷舟行石罅中岂不亦危哉江汉舟方颠正叔坐正危存心即诚敬达去亦虚猜送黑翠峰蔘参戎赴留都不觉发江湖廊庙之悃黑公自名将倾盖禺山坡谈兵樽殂间只手提天戈适当喉舌地国脉在运河锁钥固荣卫护心赖调和文武有吉甫庙算帝心嘉忠信挞秦楚一心不在多倭奴偏水战出没凌苍波短兵慎相接长技我爪哇﹝铳名形如弩轻可系肩遇寇万铳齐发能穿数重﹞丈人出奇计攻守万无差吾有进取策并用夫何如请调三土州家兵强莫过亲裹土粮来无费我公家功成酬以爵否则削有加鸟艚绝港口众兵如刈麻二策须兼举相与灭幺么钟鼓闻天地晏眠嬉且歌偶正禅语之谬送行者迷时固师渡悟了云自渡此是何等语千娱与万娱譬之行ㄚ径冥行不问路适越而北辕毫厘千里谬惟有指南车圣神所默告纪梦诗有序丙辰十一月二十夜三鼓忽梦或人道林与予三人徘徊间道林与或人论道道林自得或人以饮酒譬道道林订之曰如饮酒能醉乃可譬道予从而正之曰犹堕声臭诗曰不醉无归语曰唯酒无量不及乱能归不乱乃道也觉而叹曰此梦耶其非梦耶士有旷百世而相感者不诬矣觉而纪之以诗将告道林道林入我梦万里绦感通即此可悟道羚羊有何踪饮酒非譬道酒醉庶形容予曰然非欤犹堕声臭中一唯谅非难得之安由从悠悠千载下对尔心融融怀古三叹龙舟与角黍天下吊屈原不知自沉后能使君心悛徒以杨之过离骚为世传宣圣昔去鲁微罪兆其端贵戚不易位龙蛇洞庭渊老死需追召仁义为两全右吊屈原和议总国命诸公与长舌颇憾岳武穆推毂义未彻在军不受命金牌何叠叠迅雷比席卷封章拜望阙成功乃归死义命两无缺右岳武穆山吊三忠三匝三感伤国君死社稷谋臣死封疆穷等死耳敌忾何堂堂贲育失时势驱逐如群羊自古多此事此独遗恨长我祖扫腥膻克复我冠裳中国所自立刷耻酬百王右吊山答颜山农名钧永新颜氏贤眼底于八寰如何昨寄书劝我立杏坛杏坛宁有几自生民以还夫我异于是坛在灵台间至近而至远随默以随言无行而不与无地何立焉留心理五典神越三坟前丁巳正月十二日抱玄孙我年九十二为人祖高祖正吉抱玄孙天光临正午性不哌哌面目已靖好我若跻舜年见尔志于道立此从心根生生不踰矩次巾石子吕学士南岳韵奉答因招隐昨夜梦怀玉诗卷来高台巾石好明月照入我襟怀罗浮志已壮岂为疾所摧八荒云我闼瞬息能往来飘飘乘云车跃跃苍龙随云涛生浩浩无迹不可裁疑丞孰先后无乃点与回天关精舍甫成寄怀觉山侍御六言讲堂一悟天开上起亭云高台台下三千弟子梦想觉山归来喜徐生一洙从薛中离于罗浮来见赠之六言病足闭关谢客谁带飞云扣门云是中离弟子遥宗孺子云孙再拈六言代简蒋道林未尽之意三首俯仰寥寥宇宙白云抱膝长吟六载星源﹝婺源洪觉山﹞雁渺德山﹝道林书院﹞遗我好音前门长扃谢客凿坯退遁上唐﹝出郭三里﹞金液池﹝上唐池名﹞边风月白玉坛﹝上唐坛名﹞上坐忘坐忘不忘之间中思直到天然问我天然何似人力丝毫不存重游南岳至韶州清平市作六言岳游昔在甲辰郡下交流粼粼拉伴重游过此顾影犹然旧人祭先慈墓于荷塘有感作六言半阴半晴天气欲行不行痴情寸草报恩罔极行行恋恋慈茔闻同志诸贤有欲赴关北戒坛者讶之作韵语重耳无我之所有我有重耳之所无吾道自足何旁求逼北赴戒是吾忧公欲渡湖毋渡湖殿元石鹿子李子来诗举六字心诀深契道妙予病不能诗为十三字长句代诗酬贺云嗟状元及第气干青云身依日月犹不忘随处体认天理六字微诀大学格致诚正修齐治平一囊括经筵进讲启心沃心可以从头说嗟石鹿子为天下得人知人之哲为邦家之光为诗文如笺之不绝送杨上舍相甫之京昔日千金求骏骨而今骏骨满郊垧金台若见终军辈盍系倭头请万缨﹝石成事﹞题寄梁海星浮生浮世海浮船不谢星槎到海源我欲因君浮海去海心风月更无边回龙阁落成宴坐志喜黄冠归去心能了还向君王乞鉴湖无限光风偕众乐蓬湖花鸟择人无谢南崖陈光禄寄年谱镌金绝句浮生三万有奇日年谱篇章亦已多刻付他年堪覆酱观生﹝观我生也﹞真谱又如何督学王敬所求惇叙堂中军董容山求贞裕堂记四扁恢恢专使去征文蔼蔼两生来百年六月挥炎翰人讶莲花火里开与罗朝选儒能何洛真数送之端州罗生肘后藏真数阅尽诸方人已多如我自能超六合干坤物外奈君何送庞惺庵大巡之浙江诗柏台春动秋霜里豸史旌挥山岳摇唿吸雷风吞日月吴山小结看春潮自吟九十东溟一老翁扶胥歌罢水连空世间不管乘除月落潮生收钓筒贺王端溪宗伯致政及秋凉冷归澶渊好事都看未尽年惊醒还应知是梦风涛万里到江船登小金山有感用苏东坡韵轮回莫是窥天窄苏子德云之再来二老只随归大化空留渣滓妙高台﹝如撒一盘水于大海能复汲原水乎﹞过大庙峡有感为文驱虎思文敏霍公不谓于今虎昼号白额前山食人脑可无周处斩蛟刀宿大庙峡营下作寂寂不闻更鼓声荒荒茅屋十余楹江风滚滚从天下咄咄书空大庙营度宜章岭途中怀旧道士罗浮又复来昔甲辰初游南岳隐迹逃名宜章陆路有男子问老爷何往予即答罗浮道士往南岳子误称矣云云至南岳书院寄常德蒋道林督学岳顶登歌寄道林一翁九十云千寻八程八日也不惜来嘉会君来不来春亦深题守书院道士赵竹坡壁管城食肉巧东坡去竹存坡奈俗何师日轮徒明胜明宝借甚吾书院遍植琅玕遶院过寄衡山曹近斋上舍近斋高卧不从铨何不移家近院村流水行云皆学我奇峰环立侍桥门感湖南道兵宪胡石屏衡州南岳礼际周至小诗二绝以致谢忱回鴈峰前在诐逢使君冲风冒雨来追云若非底事归期速天柱坛前其讲闻天柱坛前更讲闻风云变化眼俱新还丹传意无传诀服食惟应更入神题青原山房壁信脚元来便是天螺溪船亦武溪船青原月满归时路桃李无言共一川大同默识赠谢生惟近知远周生敬甫仪还徽州翩翩连袂心安秀寿我南山南岳两及虔赣州宇宙囊中无可赠满江风月送归路贺盛剑崖明府朝觐回任赤子含哺不自觉暂离父母始知恩凤台日照春风面草木重沾雨露新王地官云吾名健字于行请赞小诗天行一息已万里日月违天如右旋试问惜阴分寸者何如息息与存存看息存箴可知闻别驾洪子成擒首贼四名贺以小诗洪生胸中有兵甲陷伏无妨寡敌多因己收功擒首贼老夫长啸也高歌侄沾甫送游舫于三岛谢之渔侣欣然送我舟百年三岛任公游江山民物同人乐不用乘桴于海浮丁巳三月二十午夜梦坐化时四鼓也梦觉归寄罗念山诸同志坐化不像素自在香烟衮衮升中天此时忘助皆无有独觉灵根归自然寿罗明府念山六十华诞我年九二君六十君跻六十我何人只随耳顺从心路则剧无为到圣神送陈海山节推池州坐进金台同太仆吉阳掘符天遣下池州我心欲托禺山月送到中华书院最上头放二鸟赋并序山客有送二鸟者皆鸠类也二鸟各异其声皆似人言甘泉翁不忍烹之而畜之樊笼焉早暮必更相鸣啼若诉以忆其一啼曰古古古若人言苦苦苦若谓樊笼之苦也其一啼曰鞠鞠姑姑似人言山谷之高也甘泉翁喟然叹曰伤哉二鸟乎一苦樊笼之苦抑不知有苦于樊笼者一慕山谷之乐抑不知犹有乐于山谷者安危倚伏未知苦乐何如吾今姑顺尔性放之白云之巅以保全尔而歌以赠之其词曰嗟彼二鸟兮光荣见李翱集睠此二鸟兮局促惊遭密网兮慎而德养而翅兮健而力渐乔迁兮翔而集于千仞兮巢断壁弋人瞷兮专窥测网重重兮遥矰击东西南北兮自得孰敢侮予兮谢群弋贺明府林敦所先生六十一华诞歌所翁泉翁对门居而子我孙缔亲知泛我天湖日谐嬉我造花径欣萦纡花甲重逢君初度一阳生处君得之寿筵倒迎南极老引满再来安期自谓卮海屋无论添筹算窥户且有偷桃儿缕舞浑脱千龄鹤鼓瑟来听九助龟君今行年已耳顺我亦倦勤将耄期我年九十君六十君跻六十我百余尔时把手超六合甲子不管谁何拘奕世交行有序奕世交褒奕世交之信义也其先人梁东冈明府与李心月封君定交莫逆今年梁饮于李氏明年李饮于梁氏皆以芳时名节以讲信明义两家之子曰事亡如事存祭神如神在岂忍以二亲之逝而遂弛交乎故定誓今年李寻冈氏就会梁子海屋氏合祭二考于梁氏弼山之墟明年梁海屋氏就会李子寻冈氏合祭二考于李氏黄华之苑又明年亦如之期于世世不废如世世之交存焉甘泉子语念山罗子曰子其叙以表之斯义也求之天下吾未之见也若两家二子者可谓信也已夫东海潮头撞虎门伏胥浴日来黄湾西江之水如羊肠五岭之下出洋洋不啻千里回省顾白云员峤趋粤峦西樵渡海赴弼山中有小水经洛交合于其间产有梁氏与李氏奕世结交有如潮汐绎络相往还信义直与管鲍相后先二氏之子寻冈海屋相交契永慕如二考之生存今年合祭黄华馆明年合祭汾水埏尚期孙子千百世世世奕叶永不谖买田百亩供常事籍名梁李相转旋于乎此义闻之天下少义门郑氏差可班拍肩执袂为气合反眼不识如途人甚者交兵如耳余挤井下石未少悛于乎对面胡越何足言于乎对面胡越何足言回视二子无厚颜洛城园三径三歌与李三洲中丞罗念山明府三径一歌兮歌洛城芳草凄兮青青元卿二仲兮目相从去部将兮来不迎神女前身谢自然及笄将相二十前无藏尼也不见是女身女身不见见一天父母许聘欧郎贤指挥甫袭身即捐贞心分定合卺先号泣于归守柩筵誓死相从永不迁唿天扣地邻为怜有司闻之表其门风动四省人人传吾尝缔关节烈编未成妇斯罕闻焉龙江宋时吴贞女李子亲迎溺渡船吴誓不嫁心日悬化为垣娥月娟娟又为牛女天河边引虹为桥济江魂至今桥跨龙江川兹可媲美无赧然差可媲美无赧然煌煌女德父母全过而不过谁云偏啸也歌者老甘泉送觉山外补之温州白云山名苍苍兮珠江泱泱觉山之去兮谁与翱翔江水泱泱兮山云长我思觉山兮安可忘右一解飞云蒙头兮隐青霞揽云月兮为家觉山不来兮令我长嗟右二解长嗟兮舒啸四川暮兮猿鸟号嗷山容蹙兮予怀悄悄青衿送子兮三水之表右三解谗谮二章谗谮伤时也时之君子好谗谮谗谮相投正人不得安居焉彼谮妇妾多言谍谍乃心如刀乃口如蜜虽则如蜜我心则一凡操我戈毋入我室彼谮婆娑长舌实多听听国狗一吠百和虽则百和我心靡他凡入我室毋操我戈云中人三章有序云中人自乐也甘泉子挈家居西樵山樵山多云故甘泉子乐之瞬息之间云合数次人在云中若与世隔然故作云中人云中人兮云为幕终日蒙头兮白云漠漠鸡空闻声兮犬吠叶落云关闭兮谢游客中思无为兮永与世隔云中人兮云为衣天地鸿蒙兮不知东西东西不知兮南北身不见兮独行无依藁坐兀兀兮永与世忘机云中人兮云为床抱云眠兮游羲皇日高三丈兮始转身展开眉头兮视日光睡法莫传兮宵有息中夜存存兮永不忘行废吟道之将行人将争称人将重名人将传声人将与荣人欤匪能天之所兴道之将废人将眦睨人将指议人将排挤人将污秽其人犹是人心自异既欲行之又欲废之惑也不知盖未之思一人之身一己信疑天欤人欤悟此其几我所思三章有序我所思念友人也予与阳明子石龙子为道义之交中间虽有离合而此志不移今阳明逝矣而予与石龙独存因其来使辞已见情焉我所思兮在天台抱耿介兮蔑脂韦立怅望兮渺予怀烟霞关名合兮午不开望不见兮登日台大科顶见日台甘泉先生文集卷三十寓奠李古源文维嘉靖三十六年岁次丁巳六月壬午朔越二十日友湛某谨以香币之仪寓告于故友高士李古源之灵曰于乎古源胡速逝只古源古心学古道只脱蓰浮名藐公卿只贡于大庭谢游南雍只拂袖而归遁小山只太守到门不往拜只我游九华即山谒只扣之何为我为道只执弟子礼听讲湛然只临池有精舍湛然亭胡造古虔越宿遄归只体认天理胡佩服只再游九华卜中华只自兹遐违嗣音问只我年八十寓锦图只绣字寿百寿言有加只端溪宗伯飞翰辨疑只邑人吴子归报仙逝只音哭之恸胡不假年只双华柯子得归讲习只胡莫我报渺然不知所之只将生大化上从颜闵抑揖周程请问石翁只岁月奔逝不我与只夜已继日坐待旦只子不与我德业垂成委之只布怀寓奠通幽明只尚异不昧歆此诚意只于乎尚飨寓奠婺源洪母余太夫人文维嘉靖三十五年岁次丙辰四月己丑朔越二十一日己酉前南京兵部尚书湛某谨以香币刚鬣柔毛庶羞清酌之仪顺遣门人谢知远周仪代奠昭告于敕封洪母余母太夫人之灵曰兹惟贤母懿德天就顺正不违孝事姑舅是为母贤自余百行不出阃庭于子观之显扬有征兹惟母贤孟母三迁以子亚圣母遣子垣千里就正兹惟母贤嗣生近道沉潜不露天理默识二业双造甲科柱史光前裕后兹惟母贤成己作人振起斯文书院赡田按治绝伦兹惟母贤正色抗疏外补温圻饥民杀宦疾执定疑毒蛇螫手壮士刓肌先几消乱甘受挤归兹惟母贤学脱凡近以还浑沦中正大路不迷其真希贤入圣变化蜕蝉兹惟母贤不有此母孰生贤子不有此子孰显母懿如珠出蚌而以蚌贵兹惟母贤全生全归夫复何憾斯文之光奚得为丧寓奠一觞子达词情灵其不昧歆此微诚尚飨甘泉先生文集卷三十一明故翰林院检讨白沙陈先生改葬墓碑铭铭曰混沌既凿源远益分分乃支离体用二焉孔孟以后若更一门门各为户竞出异言浑浑濂溪有沿其源一为圣学示我大全学绝道丧千载纷纷天笃夫子握会之元泝程而周再复浑沦溥博渊泉直指本体挽漓而淳孰惑寓言孰惑其禅惟此天理二途判然师于救世可谓元勋念功考德永护兹坟毋毁支木以伤其根明唐府纪善进长史俸静庵周君墓碑铭铭曰于乎生之难学之难成之难奈何乎天于乎道之通道之穷穷之命也夫奈何乎道通甘泉先生文集卷三十二外集墓表晚生吉水罗洪先撰呜唿兹惟南京兵部尚书甘泉湛先生之墓乎维德齿爵三达尊之兼隆上接孔孟之正脉者乎先生有言曰尧舜精一之训至宣圣而益明宣圣一贯之旨至孟夫子而益精乎尧舜孔孟之学贯心事合内外彻上下而极其天理之中正焉者也尝观先生之论学有曰夫道无内外内外一道也心无动静动静一心也知动静之皆心则内外一内外一则何往而非道合内外浑动静则澄然无事矣其论格物则有曰物不外乎意心身之于﹝与﹞国家天下而格则在于诚正修之兴齐治平实惟体用同原之理窃窥心事一贯之传其诗有曰万物宇宙间浑沦同一气就中有灿然即一惟万理外此以索万舍身别求臂逝川及鸢鱼昭昭已明示其论儒释有曰儒有动静释亦有动静儒之静也体天其动也以天是故寂感一矣释之静也违天其动也灭天是故体用二矣儒者体天地万物而无我释者外四体六根而自私观此则先生纯粹中正之学而非偏内偏外分析支离异说者明矣其洒落似濂溪其温雅似明道其气魄似紫阳其自得似白沙又非以下诸儒可得而论矣先生讳若水字符明初名露字民泽避祖讳改名雨后定今名湛氏居广之增城甘泉都四方学者宗之称为甘泉先生其先莆人元有讳露者德庆路总管府治中卜居甘泉都之沙贝村遂为沙贝之始祖传至高大父讳怀德因元乱率义兵保障其乡其部卒有罹于重典者令归辞其所亲约期就死如期悉至咸贷之人服其德今有义士祠大父讳江号樵林父讳英号怡庵母陈氏以成化丙戌十月有三日巳时生先生于沙贝先是数月有中星见于越之分野识者以为文明之象今午会属岭南当有圣贤生于其间先生适应其期故居弟子员之时都宪临省视学教官率诸生跪迎于门先生独昂立以门外非衣冠跪迎之地后遂成式乡试禁令入试诸生皆徒跣先生唱名当首执不肯从御史为之废法遂以书经领乡荐第四鹿鸣宴用优乐先生曰宾兴盛典而可戏耶德器雅重偃然有台转之望其禀赋之正得天之厚为何如耶从游江门得自然之教取所给部檄焚之绝意仕进深思力诣悟随处天理之旨白沙先生喜曰着此一鞭何患不到古人佳处复嘉鱼李世卿守台之问则曰近得湛雨始放胆居之然而又别冷焰迸腾直出楚云之上又指先生于人曰此子为参前倚衡之学者遂以江门钓台付之诗曰皇王帝霸都归尽雪月风花未了吟莫道金针不传与江门风月钓台深又曰小坐江门不算年蒲裀当膝几回穿于今老去还分付不卖区区敝帚钱跋云达磨西来传衣为信江门钓台病夫之衣钵也今赋与湛民泽收管将来有无穷之祝珍重珍重白沙终先生曰道义之师成我者与生我者等为之制斩衰之服庐墓三年不入室如丧父然其精诚义气凝聚于师弟之间视孔门之筑室反场独居三年者为何如耶及感母夫人与佥宪徐公纮强之出仕先生北上见祭酒枫山张公懋试以粹面盎背论即以魁天下奇之会试学士东白张公祯得中者天下之大本论读之叹曰真儒复出矣寘名第二廷试入翰林两选会试同考试官一选廷试受卷官一选武举考试官一奉命同修孝宗皇帝实录一奉命同修武宗皇帝实录一奉命册封瑞昌王副使一奉命封安南国王正使赐一品服以行王以金馈三却之非其表表于科第及始仕中乎会阳明先生讲于金台论学者须先识仁仁者浑然与天地万物为一体阳明先生叹曰予求友于天下三十年来未见此人其叙别先生曰颜子没而圣人之学亡曾子唯一贯之旨传之孟轲又千余年而周程续自后言益详道益晦析理益精学益支离无本夫求以自得而后可以言学甘泉之学务求自得者也世未之能知然则甘泉非圣人之徒欤渭崖先生疏于朝以先生为孔孟绝学自期待非其表表于朋友中乎太夫人卒于京师先生奉柩南归过大庾岭恐震惊扶灵輀山行数十里暮卧于旅次葬于荷塘先生庐墓朝夕号泣禽鸟为之喧噪助其悲哀时方冬有笋生于庐墓外有五色瓜生于墓新土上一本数蔓九实连蒂其孝感之可表如此服阕上疏养病许之筑室于西樵山大科峰下日与泉石猿鹤优游非问学之士不接安闲恬淡若将终身其韬晦之可表如此今上登极都御史吴宫廷举御史朱公节疏预荐复起用先生虽非言路志在格君因暑月辍讲上戒逸游疏奉圣旨这本所言豫戒介逸游召问大臣并择内臣中老臣忠厚的给侍左右朕知道了上论圣学疏则奉圣旨知道了上圣学格物通则奉圣旨这所编集足见用心朕已留览该衙门知道进天德王道第一疏并赋颂则奉圣旨览奏足见忠爱赋颂增入史馆该衙门知道上申明天德王道之要以裨圣治疏则奉圣旨览奏足见纯正有本知学朕知道了进君臣同游雅诗则奉圣旨览奏足见忠爱诗增入史馆该衙门知道奉诏进无逸讲章则奉圣旨览奏具见忠爱讲章留览该衙门知道上申明天德王道第三疏因发明敬一圣训以劝圣学则奉圣旨知道了上劝收敛精神疏则奉圣旨这所言朝廷已知尔既欲朕收敛精神便不须烦扰该衙门知道进演乐疏则奉圣旨览奏具见忠爱演雅留览该衙门知道进古文小学疏则奉圣旨所进小学足见忠爱书留览礼部知道进瑞鹿赋疏则奉圣旨览奏足见忠爱赋留览礼部知道上引年疏则奉圣旨卿虽七十精力未衰宜照旧用心供职所辞不准吏部知道进权论疏大葬回銮等疏皆出于至诚衷悃有都俞之风上每嘉纳焉故虽明农而报主恋阙之心犹如在朝之日建祝圣台于北城之上每于圣旦元旦则率同乡致仕大小官员望阙朝贺祝万寿宣敬一箴读大诰行燕会况前此传闻朝廷每问先生于宰执皆不对问于近侍近侍又不知所对及于先生出朝则注目久之至以今之古儒称之是表之在朝廷矣道德尊崇四方风动虽远蛮夷皆知向慕相从士三千九百有余于其乡则有甘泉独冈莲洞馆谷于增城龙门则有明诚龙潭馆谷于羊城则有天关小禺白云上塘蒲涧馆谷于南海之西樵则有大科云吞天阶馆谷惠之罗浮则有朱明青霞天华馆谷韶之曲江则有帽峰英德则有清溪灵泉馆谷南都则有新泉同人惠化馆谷溧阳则有张公洞口甘泉馆谷杨州则有城外行窝甘泉山馆谷池州则有九华山中华馆谷在徽州则有福山斗山馆谷福建武夷则有六曲仙掌一曲王湛会讲馆谷湖南则有南岳紫云馆谷先生以兴学养贤为己任所至之地咸有精舍赡田以馆谷来学故所造就之士皆有得于先生之学以淑其身以惠诸人是表之在门弟矣平生所着之书则有心性图说四书训测古本小学春秋正传二礼经传古易经传尚书问诗经厘正节定仪礼燕射纲目遵道录杨子折衷樵语雍语明论新论非老子大科训规新泉问辨圣学格物通白沙诗教解二业合一训天关问答湛氏家训息存箴四物总箴自然铭大宗小宗合食训蔡伦铭诸书行于世其实得实见发自本源皆于斯道有力可以羽翼乎六籍而与天地化生同运并行是表之在着述矣嘉靖庚申四月念有二日戌时一星从东南而来其大如斗其光烛天其声如雷举城皆惊殒于文院先生即终于止正寝夫先生之生应中星之见而生而先生之殁也应中星之殒而殁天运气机是表之在天地矣阖城内外奔哭者以万计海内诸生服衰绖朝夕哀临如丧考妣道德之感人其有涯哉呜唿斯时也何时也心佛老而诬圣经借圣经以文佛老于佛老则师其意而不用其词于圣经则用其词而不用其意异说猖狂敢为大言以欺人残蚀浸淫为祸之烈甚于洪水勐兽先生以中正之学独遏横流明天理之本然救人心于既死先生之功顾不伟欤当不在抑洪水辟杨墨之下也洪先不佞不能粉饰文辞皆据实而表之凡具此理之同然者其不以为然乎先生大父樵林父怡庵公皆以先生贵赠资政大夫南京礼部尚书祖妣梁氏妣陈氏妻袁氏皆赠夫人子三人长东之袁氏所出以恩荫入太学娶黎氏无子妾张氏产一子敬先东之卒敬先娶增城何氏归六月而敬先卒再三月而敬先遗腹子寿鲁生先生率族人告于宗庙以寿鲁嫡孙承祀事次子柬之侧室李宜人袁氏所出娶彭氏太常卿芝田公之女以恩荫历官至广西太平府知府封生母李氏妻彭氏为宜人彭氏生一子名曰光先季子涞之侧室王氏所出娶霍氏尚书文敏公之女充广州府学廪膳生员涞之卒霍氏有遗腹未诞先生以三子俱早逝诸生幼小择长应继人天润为涞之后率族人告于宗庙其略曰家有长子长孙家之福也遂命天润服涞之三年丧付以各房长家事权未几而涞之妻遗腹生子名曰恭先承涞之祀兹以癸亥年冬十月二十五日藏先生于天蚕岭巽巳向之原皆所当备书而表之也墓志铭门人婺源洪垣撰天下非无学也而真学为难后世非无儒也而真儒为难真儒真学如凤鸟河图不恒见于天下而天下恒惑于所见故非但得之之难其知亦难也噫天下不惑于所见而又恒多以其所见者自惑是故其知先生鲜矣先生以自得之学发明中正求仁之旨芜蔓支离净荡如洗人无异学学无异言一念向往尧舜羹墙匹夫转途汤武家室学者所至虽未必一一能际阃域轨毂既同羁的自正生徒满天下并有仁让其乡尧舜其君之念谓先生纯然圣人不敢谓先生非纯为圣学不可也郢书燕说谬妄是惧谨按状录略为缉拾以俟后之知者先生湛氏讳若水字符明初名露字民泽避祖讳改为雨后定今名因居广之增城甘泉都学者称为甘泉先生先为蒲人卜居是都自元德庆路治中露公始高大父怀德元乱起义保障恩信在祠大父樵林公江父怡庵公瑛俱以先生贵累赠资政大夫南京礼部尚书祖妣梁氏母陈氏俱夫人先是成化丙戌中星明于越之分野先生适以是年十月十三日应期有生相甚异颡中双胪隆然若辅弼两耳傍各有黑子左七类北斗右六类南斗稍长凝然若愚遭家多故十四始入小学十六学为文游府庠抚台视学教官肃诸生以跪迎先生执不可弘治壬子秋闱入试士子例应徒跣听捡阅先生当首捡固诤之曰此非所以礼也以书经中式第一卷甲寅二月往学于江门语之曰此学非全放下终难凑泊遂焚原给会试部檄独居一室游心千古默约圣贤用功总括因悟随处体认天理六字符诀白沙先生喜曰着此一鞭不患不到圣贤佳处于是定居楚云台台谓楚者楚进士李承箕筑也李善诗文尝以书来问守台者白沙先生复曰时有湛雨者始放胆来居之冷焰迸腾直出楚云之上盖以进承箕亦知先生所谓能全放下者直欲以斯文属之矣己未赠江门钓台诗云皇王帝伯都归尽雪月风花未了吟莫道金针不传与江门风月钓台深又曰小坐江门不计年蒲裀当膝几回穿如今老去还分付不卖区区敝帚钱又曰达摩西来传衣为信江门钓台亦病夫衣钵也兹以付民泽将来有无穷之祝庚申二月白沙先生殁先生为之服衰甲子佥宪徐君纮劝驾奉母命北上祭酒枫山章公一见与论君子所性倾倒纳交不敢以举子相视乙丑就试礼闱学士张东白公得先生卷叹曰真儒复出矣廷试选翰林院庶吉士寻授编修戊辰充会试同考试官识高陵吕公柟于文寘第一复命册封瑞昌王副使同修孝宗实录壬申命封安南国王正使赐一品服以行丁母忧庐于荷塘墓侧丁丑服阙得疏养病筑室讲学于西樵山大科峰下嘉靖壬午都御史吴公廷举御史朱公节交荐复补编修同修武宗实录升翰林院侍读甲申秋升南京国子监祭酒筑观光馆集居四方学者申明监规陈为六事大要不违今日科举之制而兼德行道艺之教不违今日考察之法而寓乡举里选之实期以渐复古意丁亥冬秩满考绩戊子夏升南京吏部右侍郎己丑秋转礼部右侍郎预议南北郊分祭礼仪先生以为北郊之说起于汉儒师丹郑玄之徒国家初行分祭后复合而为一或者我皇祖之心亦深见其可疑故能勇决改之是非之归必求尽出古礼使世为天下则不尔亦聚讼耳辛卯冬转本部左侍郎癸巳秋升南京礼部尚书丙申夏转南京吏部尚书二品秩满赴京考绩己亥秋转南京兵部尚书奉敕参赞机务庚子夏疏请得致仕南京讲武之余兴学厘俗劝农裁费禁火化立义阡定丧葬式隅光漏泽皆为仁政其于莫登庸之伐也先生以职在司马为作治权论以明大义大意谓天子讨而不伐所谓讨者声罪彼国而使彼国之人自伐之则莫氏虽强黎有可复之理今不出此恐大诏之行不能越莫以及黎如特为莫适足以惑国人而成其篡一时文武诸臣视为迂远茍且了事卒为黎氏之怨而莫反得以自立为国体病甲辰归天关行乡约立约亭于华光里八月九日发西樵游衡山卜筑创白沙祠庚申二月致书新安约垣辈复游武夷时翁九十五矣垣走候洪都泝流南上至南安闻先生讣以四月二十二日终于禺山精舍先终之三月十日偕诸生开讲龙潭书院提掇性道之蕴尧舜禹汤文武相传之绪自下学立心以至笃恭不显无声无臭之妙为详曰予于此不敢不勉死而后已十一日还禺山十五日讲颜子克己复礼章申四勿总箴之义四月六日出讲堂令诸生澄心默坐久之而退十九日寝病诸生侍药叮咛以讲习会约相观而善致语二十日渊默自定时罗一中钟景星康时聘冯望在侍执一中手良久二十二日沐浴毕是夕大星殒于西北其光亘地顷之长逝盖先生宇宙一体之量必为圣人之志参天地而动星辰有非偶然者德宇天定克养性成根心生色金玉莹然不问贤愚贵贱一见如故春阳时雨随地发生白日明星四方起仰至于矩严数柝截然不可爽者则又不怒而人畏之每夜瞑目坐率至漏分未五鼓即摄衣起对空斋遐思疾书更寒暑不易每当会遍询诸生退处所用功设有因循逐行辈及失期不至者则戚然创艾且戒之曰从古岂有自在无事圣人圣人惜阴如是况学者乎初为体认天理后觉有未尽复加随处二字动静物我内外始终无起处亦无止时与阳明先生致良知之说交证于天下先生尝曰吾之所谓随处体认天理者格物尔即孔子求仁造次颠沛必于是曾子所谓仁以为己任死而后已者也孔子称颜子好学曰不迁怒不贰过都在心性上用功则古人所谓学者可知矣岂若后儒寻行数墨如春蚕作茧丝一层即自蔽一层毙毙焉不知天地四方为可哀也又曰造次颠沛不违欲人于本上用贯通只一理若无只于制行上便了则必信必果者夫子何以谓之小人孟子何以有由仁义行非行仁义之辨故曰执德不弘可以为善士不可以入大道不入大道非学也得其门而入者或寡矣得其门而不至圣者有之未有不得其门而能至圣者也又曰人心与万物为一体心体物而不遗认得心体广大则物不能外矣格物非在外也格之致之之心不在外也故答阳明先生书曰物者天理也即言有物舜明于庶物之物即道也格则造诣之义格物即造道也知行并进博学审问慎思明辨笃行皆所以造道也意身心一齐俱道诚正修功夫皆于格物上用了其家国天下即此扩充不是二段此即所谓止至善止至善则明德亲民皆了如是方谓之知至盖心非独知觉已也知觉而察知天理焉乃为心之全体至其所谓察知者全体存存无问动静少有非礼当几融晰原非有理欲二念相持取决而后克者干知太始圣人之学也故得圣人之学颜子而已矣故曰请事斯语矣颜氏之子其殆庶几乎有不善未尝不知知之未尝复行意见知识一切无所倚借是则先生所自得于格物体认天理之说者真如饥食寒衣安身悦口参前倚衡坐步不离盖有知我其天而不可告语之妙修己治人事上使下得此则为实学为集义为天德王道离此则为伪言为义袭为霸术邪说至集古帝王君相行政之得失心术之诚伪权术裁正而发以己意名曰格物通以进于上曰致知在所养养知莫过于寡欲以涵养寡欲言格物则格物有知行之实非但见闻之粗矣君得之以成其仁臣得之以成其敬士人得之以成其德天下之臣民得之以会极归极逸豫有疏体群情有疏劝圣学济圣治有疏谨天戒急亲贤有疏君臣同游收敛精神有疏天德王道一疏再疏又因发明敬一且至三疏随事格心引君志道如孟子道性善论古乐今乐无非所以根极乎此未尝敢以第二等迁就其说且自言曰臣之为说虽多其要不过体认天理四字最为简易易行则先生之于四字真仁义之七篇矣是时朝廷锐志于治每见疏深加奖纳称为纯正有本之学方切倚重而执政辅臣无有深知学者先生曩曰主上真有尧舜之资而无其辅初问人主当读何书辅臣以大学衍义补对又问敬一何处下手辅臣以范浚心箴为说启心沃心竟无一语可称上意此收敛精神一疏虽颇苦口而先生忠爱一念屡疏乞休犹惓惓不忍于遽去也尝答蒋卿实有曰吾卿实以决去为名高果躯壳上起念耶抑同体痛痒上念耶吾惧仕止久速之时义不明遂终以沮溺长往是道则斯道之忧不小故也吾归装久矣以感圣主之仁屡下问焉一月凡三旨意见留焉若孔子去鲁几微之际子路之贤犹未尽知则群弟子之疑者多矣故用之则行舍之则藏惟与颜子有之盖先生之学真能得其大者世儒之波波泯泯踽踽嘐嘐俱奚足以知之盖未之为中正之学耳合天下之士出其门者四千人车从所至咸有精舍平生所着书训格物通心性图说古本小学古本大学测中庸论孟训测古易经传测尚书问厘正诗经小序诵春秋正传二礼经传训测古乐经传节定仪礼燕射纲目遵道录杨子折衷非老子樵语雍语新论明论大科训规新泉问答湛氏家训大小宗合食训二业合一训微词大旨于易则以夫子之传解彖象而占变自在其中卦变往来止主本卦刚柔上下而不为庞赘牵附之烦于书则以明德敬天为全体大用比其汶乱缺其可疑蔡氏执泥章句似未窥其要领诗则取据小序为国史明是非之迹每章略为吃紧诵语一二言使人吟咏可思而独喜晦翁集注多得诗人风旨春秋正公谷义例之弊论程胡诸儒沿袭之非其事则齐桓晋文其文则史其义则丘窃取之昭然的案更无可疑礼记则以二礼为经戴记为传又别其未纯者为杂传吴文正之三礼与二戴之全篇章句补仪礼之缺者则皆在所不取乐则只论度数为礼之终故记以礼与乐对说便有根本又谓文公小学兼入大人之事复汇弟子职之所能者另为一书有胎教之道有接子见子之礼有辅养太子之法通乎天子元子众子之事且告于君以为圣人为必可教而成古道为必可修而复凡所着述必欲尽考古人立言至意使之得所繁陋邪诐洗濯铲削一切归之天理真可为再复浑沦矣至若老子慈湖非无格言而先生非且折衷之盖先生承接孔孟正脉主于卫道一字固有不可者论朱子曰晦翁气魄之大发愤刊落奇功一原后学不可以多识见病论象山曰象山多灼见道体之言惟是气质未化以象山为禅则吾不敢以学象山而不至于禅则吾亦不敢一传而有慈湖象山高矣后人又以慈湖远过之则何过焉今人见慈湖书每说皜皜便亦说皜皜而不知理会江汉以濯秋阳以暴的工夫恰似说梦不知者以我为禅知我者又以我为行格式袛我真在中间尔谨礼明义致孝鬼神家庙师祠祭告必有常节至于自奉则勤俭约素官至上卿服食如儒时推有所余尽以给诸家人弟子小宗大宗有义田有合食田门生善士捐数百金曾不顾惜如义有不可一芥不茍与之所志不在一家而在天下后世有非常情可窥者嫡配夫人袁氏有淑德子三人长东之袁出娶黎氏生子敬先癸丑秋东之卒敬先娶增城何氏归数月而敬先亦卒未几遗腹生寿鲁次柬之侧室李氏出娶彭氏芝田公女生子光先柬之以公荫官至广西太平府知府封李宜人辛亥春柬之卒季涞之侧室王出娶霍氏文敏公女补广州府学廪膳生壬子冬涞之卒先生以子逝孙幼择立长房应继人天润入为涞之后告于祖庙其略曰家有长孙家之福也付以掌家事权未几涞之遗腹生子恭光先承涞之公三女长适吴仲适刘季适黎先生存日预卜地于乡之天蚕岭以癸亥年冬十月二十五日襄葬事因僭为铭致诸弼唐庞子嵩纳之于墓曰天地于默日月昭回圣贤曷尔而有去来宇宙之内先生之心自心自得体认金针理岂在克其克者人先生有言磨镜磨尘是谓物格天德日崇天下国家都在此中上以告君下以成身我非尧舜不敢前陈除此四字更无妙诀止此四字广大难说硁硁小夫朝谏暮离痛痒秦越先生恻而训语文辞人心痼疾天理一丸回生起死谆谆仁义沛沛