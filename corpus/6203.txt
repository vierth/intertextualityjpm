维摩经无我疏X卍XXX维摩诘所说经无我疏序维摩诘所说经者盖大乘圆顿教中通方之玅典也曷以言之正以如来五时施教各有专门如华严则专于顿阿含则专于小般若则专于空法华则专于圆涅槃则专于常至若方等则无所专无所而不专巳为通方之时适此经说于方等得无所专无所而不专之正故曰大乘圆顿通方之玅典也如宝积长者之赞佛偈云说法不有亦不无以因缘故诸法生无我无造无受者善恶之业亦不亡此则专于圆而得兼华严法华般若涅槃之教也又曰始坐佛树力降魔得甘露灭觉道成以无心意无受行而悉摧伏诸外道三转法轮于大千其轮本来常清净天人得道此为证三宝于是现世间此则专于小而得摄取于阿含之小教也又曰佛以一音演说法众生随类各得解皆谓世尊同其语斯则神力不共法至云佛以一音演说法或有恐畏或欢喜或生厌离或断疑斯则神力不共法此则正专于方等而得遍摄圆顿X秘密不定大乘诸教矣故曰无所专无所而不专也或送难曰此经既无所专无所而不专岂亦具足偏渐诸小教乎对曰非然也既曰无所专岂专于小及偏渐然而又曰无所不专则是破小以成大融偏以归圆会渐以为顿如须弥摄色咸成帝青如意雨珍悉为宝藏无所专无所而不专其在是乎此非呓言入经自见读是经者傥一遇此苟能以是而融会之则若大若小若圆若偏莫不归于此经了义之正辙也关中师弟业存成解陈隋智者疏巳云亡然而净名玄义既昭昭而可观性具法门又了然而在目是以不遗先见而语义具存第遇关键未开则聊运钢椎肯綮不解则稍进牛刀将与五百长者而出色复请释迦善逝以解颐题之为维摩诘所说经无我疏意用儒童之不我以御龟氏之二无独不委阅者果以老僧之疏为奚如也皇明天启五年岁次乙丑季春望前五日天台山幽溪沙门传灯下笔于楞严坛东方之不瞬堂X维摩经无我疏目次卷第一自序佛国品第一卷第二佛国品之二卷第三佛国品之三卷第四方便品第二弟子品第三卷第五弟子品之二卷第六菩萨品第四卷第七问疾品第五不思议品第六卷第八观众生品第七卷第九佛道品第八卷第十入不二法门品第九X卷第十一香积佛品第十菩萨行品第十一卷第十二见阿閦佛品第十二法供养品第十三嘱累品第十四维摩经无我疏目次维摩诘所说经无我疏卷第一天台山幽溪沙门传灯着将释此经先定序品有无次方入经疏解夫经之有品则义趣不紊品之有序则理绪可抽矧通别二序羣帙攸同若法华之先敷六瑞金光之预梦金鼓故得一期宣演大纲可提则序品之设诸经之所同尚者也独此经之初即冠以佛国一品而入经敷演五事之后长者献盖而神用叵测伽陀赞颂而杂糅翩翩岂非通别二序烂然可别今不安者要非集经之罔立疑是翻译之脱讹盖品之名第或自唱如梵网或结集置如大品或译人添X如罗什今欲义增复虑获罪将欲巳之似于疏释有乖义门故于经文仍其旧贵而于疏解乃义立之即四明大师甞亦有云净名经以佛国因果为正宗既无序品诸师乃将佛国半品而为序分是则古人亦约义分之准常科为三分初序分二正宗分三流通分初序分为二始于如是等五事通序也次于尔时毗耶离城有长者子名曰宝积讫偈赞稽首如空无所依别序也止此方次以正宗佛国品即宝积白佛愿闻得佛国土清净如是则不惟见序分正宗二义了然即佛国品题宜冠此文如指诸掌次入经疏解准常为二初释经题二释经文释题为二初释译人二释经题常途则先释经题次释译人今此异者以其旧註先标译人后释经题今既仍存旧註是故然也初释译人姚秦三藏法师鸠摩罗什译肇公曰鸠摩罗什此云童寿龟兹国人东晋时后秦姚氏据长安尊为国师弘始年间秦主勅僧石等八百沙门资受什旨于草堂寺翻译经论凡九十八部合四百二十一卷僧叡僧肇道常等笔受此当其一二释经题为二初列旧註二初释初题二初标维摩诘所说经二释X什公曰维摩诘秦言净名即五百童子之一也从妙喜国来游此境所应既周将还本土欲显其淳德以泽羣生显迹悟时要必有由故命同志诣佛而独不行独不行则知其有疾也何以知之同志五百共遵大道至于进德修善动静必俱今净国之会业之大者而不同举明其有疾有疾故有问疾之会问疾之会由净国之集净国之集由净名方便然则此经始终所由良有在也若自说而观则众圣齐功自本而寻则功由净名源其所由故曰维摩诘所说也肇公曰经者常也古今虽殊觉道不改羣邪不能沮众圣不能异故曰常也二释次题二初标一名不可思议解脱二释肇公曰微远幽深二乘不能测不可思议也纵任无碍尘累不能拘解脱也此经自始于净土终于法供养其中所明虽殊然其不思议解脱一也故总以为名焉上以人名经此以法名经以法名经所以标榜旨归以人名经所以因人弘道者也二伸今疏二初总标五重昔天台智者大师释此经题甞用五重玄义谓人法为名真性解脱为体佛国因果为宗权实折摄为用生酥为教相二各释五重五初释名二初释初题X今约教义以伸明之初人法为名者维摩诘人也所说经法也若依次题则以单法为名然初题人法中人有能说所说之殊若据经文以佛为能说人则维摩诘为所说人今既题为维摩诘所说经则人非指佛虽末后归宗于佛今且从题以维摩为能说人也所说经为法者则真性解脱佛国因果权实折摄皆所说法盖一经所说莫非体宗力用三法故也然法因人说证法名人故以人从法法既有三人岂乏之故约法名人真性解脱乃维摩所证法身之体也佛国因果乃维摩能证般若之宗也权实折摄乃维摩从体所起解脱之用也法既不纵不横人亦绝思绝议离人无法离法无人人法合标故称维摩诘所说经经字二训曰常曰法旧註但存一义故以常释经若补足之应曰又经者法也三世诸佛虽异轨之成道无差既以之而自行复以之而觉人故曰经也二释次题上以人法合名此以单法受称不可思议者待偏教圆教因位及小乘之可思议而说也夫系缚于三界之樊笼沉酣于五道之昏妄者凡夫也而二乘巳能解之脱之萧然于万累之表然而声闻小行如獐独跳曾是后羣之不顾缘觉部党犹鹿恋众徒然于邑以何为此能解脱于有未解脱于空解脱于巳未解脱于人可思议者也是以二乘于三界之有竟破之以归空涅槃之无竟执之以成X有惟三界破之以归空故于一切众生乃至君臣父子夫妇昆弟朋友与之长揖视若路人此之所以为小乘也惟涅槃执之以为有故于空无相无作眼智明觉与之胶固甘之如醍醐此之所以为空宗也至于游戏神通净佛国土入泥入水化度众生枯朽其心一无所用如高原陆地不生莲华如焦芽败种不成法器如来折之厥辞若此尚何所堪蹈大人迹行大人事乎故曰龙象蹴踏非驴所堪弗以大海内于牛迹凡此弹呵皆为此辈人设也若菩萨乘其则不然既能自利复能利人故证于空而于空不住回此空心以向于有破性破相遍习遍学知病识药应病与药令得服行先以神通骇动后以智辩宣改己易然能解脱于空未能解脱于中或能深入于但中未能深入于圆中虽御牛车名为大乘非大白牛车最上一乘若夫三藏菩萨伏见思而不断历缘假而度生此正净名所谓以毒器贮乎甘露尚未阶乎解脱乌足以言思议不思议哉葢解脱有三曰真性圆净方便净竖以明之历乎三修则方便净许二乘而得证圆净许菩萨而得入真性惟诸佛而证知既经历别以修成皆以心言而可到乃可思议之解脱也具而言之乃圆顿上乘所明初心一心中具观行一念中修果位一心中证即本有真谛泯一切法者圆净解脱也本有俗谛具一切法者方便净解脱也X本有中谛统一切法者真性解脱也此性也非修也三谛也非三观也故修也者称性照了者也照了真谛圆净解脱泯一切法名之曰空照了俗谛方便净解脱立一切法名之曰假照了中谛性净解脱统一切法名之曰中三谛既于一心中具三观亦于一心中修三种解脱乃于一心中证故直圆净非圆净圆净必具方便真性直方便非方便方便必具圆净真性直真性非真性真性必具方便圆净虽然一念圆修以破惑浅深故而所证不无次第故空观破见思而圆净成假观破尘沙而方便成中观破无明而真性成第证虽次第而理非次第是以观亦无有次第但因虽圆顿让果方融故约因言犹可思议如不思议品室容广座芥纳须弥海入毛孔不娆鱼鼈断取世界掷置他方使人不觉不知演日为劫促劫为日而了无延促之殊皆果地圣人之事似非初心境界矧维摩乃金粟如来既与五百长者从玅喜国以偕来求厥本迹谅亦位齐题云不思议解脱其在是乎然而举果正为显因显因正为趣果因有深浅意在初心如曰诸佛解脱当于众生心行中求行于非道通达佛道其所汲引寄言勤矣圆名字人可不慕诸但其间宗趣是不可不知何也葢题称解脱乃三德之一偏三谛言之义居于假古人所谓不思假非偏假此假本具一切法者性具三千百界千X如即空假中也所谓真空不空非但空圆中圆满非但中是故四门之初门即是不可思议假是也而此三千一千属生佛假名一千属生佛正报一千属生佛依报居于一性故即之弥分派之弥合融通无碍各各具遍具含乃真如不变之体各具随缘之用既不变而随缘乃随缘而不变是故果上能正中现依依中现正小中现大大中现小一为无量无量为一于一毫端现宝王剎坐微尘里转大法轮葢本乎此即题称不思议解脱亦本乎此二辨体第二真性解脱为体者三解脱义巳如前说但释名是总总三法故今明体为别别三法故体章既别在法身故独标真性为体于谛观证三又别在三谛三谛之内又别在中道虽在一性而一必具三所谓直法身非法身法身必具般若解脱是也譬如一主二臣虽能统摄而主体尊贵自在称王又独在于真性法身也三明宗第三佛国因果为宗者前之真性方在理体虽生佛不二而众生所具全未涉修是以欲证此体以起无方大用要在净佛国土因果之宗佛国清净果也净土之行因也故宝积长者为众启请愿闻得佛土清净惟愿世尊说诸菩萨净土之行葢微X此因果莫能证此真性解脱故也是则前之真性属乎法身今之因果属乎般若般若有三实相般若义当乎中观照般若义当乎空文字般若义当乎假如曰譬如有人欲于空地造立宫室随意无碍若于虗空终不能成岂非空有而等照真俗以俱融而为一经之宗要乎四论用第四权实折摄为用者夫至人利物以权实为之本折摄为之用然而摄为本心折非本心故曰四摄法是菩萨净土菩萨成佛时解脱所摄众生来生其国第摄之不行必先之折如释迦之示现娑婆先之以折也弥陀之誓取清泰后之以摄也法说苦集灭道先之以折也法说琼林玉沼示之以摄也示以小乘法门修之得道先之以摄也焦芽败种不成法器后之以折也凡此法门不能枚举皆至人依权实之本施折摄之用故或惠施之所不能摄反从而乞取之惠施所以汲其喜乞取所以破其悭也或爱语之所不能摄反从而呵叱之爱语所以与其进呵叱所以与其退也或利行之所不能摄反从而逆夺之利行所以顺其情逆夺所以乖其志也或同事之所不能摄反从而不同之同之所以引其进不同所以使其退也然而或以实摄或以权折或以实折或以权摄若逢场作戏倚调赓歌𡟎形胡语可也妍质汉言可也阳春X白雪可也下里巴歌可也菩萨称为游戏神通者实似乎此五判教第五生酥为教相者五味相生文出涅槃大师用判如来五时施教一从牛出乳喻佛初说华严二从乳出酪喻佛顿后施渐十二年中说四阿含经三从酪出生酥喻佛说阿含之后八年之内四教并谈四从生酥出熟酥喻佛方等之后二十二年说般若经五从熟酥出醍醐喻佛般若之后八年之内说法华经并一日半夜说涅槃经此经说在方等如诸大弟子被净名弹呵皆追叙往事故知的在方等大师判此时为对半说满之时然于其间或有说纯圆之经或有对别对通说圆之经而此经正当对半说通别圆满字之教虽亦有对通对别之义而正在对半说圆也然而其中说圆之义至为圆极如生死即涅槃烦恼即菩提如来解脱当于众生心行中求行于非道通达佛道等义岂有圆顿更过于此故虽通判教相属于生酥乃置毒生酥酥即杀人之教故也初释经题竟二释经文准常为三初释序分二释正宗分三释流通分初序分品题者若准常途如法华之先标序品次标方便以彼例此安得无之是知非经文之无乃译者之略也是故今之所释依经虽标为佛国义释须序其通别至于次品方释佛国之X义也文分为三初依译标品维摩诘所说经佛国品第一次约义释序即准法华标序品第一同也文句云序者次也由也述也此经亦然如是等五事冠于经首次序也献葢偈赞起发之端由序也若问答释疑巳入正宗与法华异然亦无非正说弄引叙述也具此三义故称序品也品者梵语称为䟦渠此称为品品是类义此中文句义类相从节之以为䟦渠故称序品第一三正释经文二初通序二别序通序为六初所闻法体二能持人三闻持和合四说教主五所依处六闻持伴天台大师云此之六事亦名印定序三世诸佛经初皆安如是故亦名通序与诸经同故亦名经后序结集者所置故亦名经前序遗嘱令安故亦名破邪序对破外道阿沤故亦名证信序令闻者不疑故总此六说是四悉檀意也初所闻法体如是天台大师曰光明旧解如名不异是曰无非阿难所传文句似泻水分缾与佛一种故不异称如文下之理允当无谬故无非曰是略而言之文如理是肇师注净名如是者信顺之辞也信则所言之理会顺则师资之道成经无丰约非信不传故建言如是也真谛三藏云如是决定也数决定理决X定佛说此经有若干文句若多成增谤若少成减谤阿难传之如潟水不多不少故数决定佛说无相之理不有不无若有堕增若无堕减阿难传之无增无减故理决定龙树解如是者信顺之辞也信者言是事如是不信者言是事不如是此之四解各据一悉檀旧註语总不显文诠何等理为如何理为文所诠为是既不显了只是世界悉檀意肇师据信是为人意三藏文理决定为对治意龙树信顺如是为第一义大师云合作通别二释通释者佛如法相而说阿难如闻相而传故言如也佛如法相而解阿难如海相而受故言是也别释者外曰阿沤称吉文乖其理故非如理异其文故非是不可见阿沤在初而中后皆吉也文如其理故言如理如其文故言是此破外道之邪立三藏之正故称如是也又三藏经初云如是二谛各异故非如理浅故非是摩诃衍二谛相即故言如理深故言是此破三藏之异立通教之同故称如是也又三人同闻而各异故非如证入优劣故非是唯菩萨所闻者为如菩萨所悟者为是此破通教之浅立别教之深故称如是也又离边明中之文则非如出二谛之外有中道则非是文字性离即是于如一切法即佛法名之为是此破别教之离立圆教之即故称如是也此经既是方等通被根性不同作种种说无咎观心解者观与境冥故为X如境即正观故为是经言作此观者名为正观若他观者名为邪观即其义也或问曰佛经义解古今通式法门观解虗尚多骈不如巳之对曰天台净名疏元有此问今引宗镜录所存问答为君阐之知余所宗非虗谬也彼疏问云那忽处处对法门约观心作如此等说佛意未必如此也答曰若言经中无对法门解释义者此经佛道品普现色身菩萨问维摩诘言居士父母妻子亲戚眷属等悉为是谁大士偈答言智度菩萨母等净名既是在家菩萨何容无有父母妻子家宅而不依事答悉约内行法门答者当知诸佛菩萨不起道法现凡夫事虽现凡事皆内表道法也如佛般涅槃处在双树四枯四荣岂可直作树木之解且如来诚说皆表半满枯荣今在毗耶菴罗树园欲说不思议解脱法门不舍道法现迹同凡住毗耶离岂不表极地所住法门也华严经明十城十园岂止是世间城园也此经下文菩萨行品云诸佛威仪有所进止无非佛事何得俱作事解都不寻思诸佛菩萨不思议教善权秘密表发之事又法华经云欲说是经应入如来室着如来衣坐如来座如来室者乃是大慈悲心如来衣者即是柔和忍辱如来座者即是一切法空问曰华严顿教大乘可得约行明诸法门此方等经及小乘教何得亦约观行明义答曰此经既云诸佛解脱当于众生心行X中求若不约观行岂称斯文若不以毗耶离菴罗树园对诸法门则不得约观心解释何得于众生心行中求诸佛解脱若不于心行求解脱者云何得住不思议解脱若不住不思议解脱云何于一毛孔见诸佛土变现自在如不思议品所明也复云何得如法华经明身根清净一切十方国土皆于身中现又岂得如华严经颂说无量诸世界悉从心缘起无量诸佛国皆于毛孔现也如前问言小乘不得约观心解释者何故声闻经中佛为牧牛人说十一法皆一一内合比丘观心如是等例岂非方等及三藏经对诸法门观心明义也故知了义教不了义教皆是了义以惟一心故又疏问云玄义处处多明观心巳恐不可入文复尔将不坏乱经教耶答说经本为入道若怀道之贤触处观行岂有寻求涅槃圣典而不观行者乎但巧说得宜非止不损文义兼得观慧分明分别法门非观何逮岂有坏乱之咎乎二能持人我闻什公曰若不言闻则是我自有法我自有法则情有所执情有所执则鬬乱必兴若言闻则我无法我无法则无所执得失是非归于所闻我既无执彼亦无竞无执无竞诤何由生此经称我闻也真谛曰我是器义一散心名覆器无闻慧故二忘X心名漏器虽得而失无思慧故三倒心名秽器非而谓是无修慧故阿难无此三过惟是好善之器亲承有在故言我闻释论云耳根不坏声在可闻处作心谛听因缘和合故称闻阿难与听众述佛遗旨亲承不谬故言我闻天台大师释我有四义谓我我我无我无我我我无我而不二配四根性人闻亦四义谓闻闻闻不闻不闻闻不闻不闻配四根性人有四种阿难谓欢喜阿难贤阿难典藏阿难海阿难为四种缘立四种名欢喜阿难是我我用闻闻亲承丈六身佛持三藏法故言我我闻闻贤阿难是我无我用闻不闻亲承丈六尊特合身佛持通教法故言我无我闻不闻典藏阿难是无我我用不闻闻亲承尊特身佛持别教法故言无我我不闻闻海阿难我无我而不二用不闻不闻亲承法身佛持圆教法故言我无我而不二用不闻不闻此经虽属圆顿亦通三乘说听一音各解故须分别观解者若作攀上厌下观是为我我闻闻若作析体二种从假入空观是我无我闻不闻若作从空出假观是无我我不闻闻若作中道观是真我不闻不闻此经以佛国因果为宗惟是后之一种也三闻持和合一时X肇师云法王启运嘉会之时也真谛云高时慢心不行下时耽荒五欲皆是若过若不及不堪闻法惟有平时不耽不慢即是一时也大师云众生感佛佛慈赴机机应合一之时亦是发真见谛之时法眼明朗照世之时佛眼照中之时而言一者若前思后觉斯亦非一思觉妄断豁悟之时故言一时也观解者从假入空与真一时从空入假与机一时中道正观与法性一时故云一时四说教主佛佛者真谛云佛有三义一切智异外道慈悲异二乘平等异小菩萨余人无此释论明佛是第九号佛名为觉觉世间出世间常非常数非数等朗然大悟故名为佛大师云佛者依一切智有丈六佛依道种智有丈六尊特佛依一切种智有法身佛三佛不得一异非一异而一异尔观解者空观觉知诸法一相假观觉知诸法种种相中观觉知诸法无一异相亦一异相五所依处在毗耶离菴罗树园释此为二初以住释在天台大师云在者暂时曰在久停名住一往语耳故今以住释在住者佛是能住毗离耶菴罗树园是所住真谛明住法有八X一住大千界内二住依止处毗离耶菴罗树园也三住五分法身寿命现在也四住威仪利物也五天住住禅定六梵住住四等慈悲七圣住住三三昧八大处住住第一义也释论四住摄八法天住梵住摄其天住定住圣住摄其五分命住佛住摄其大处住又有迹住毗耶离城摄其界内依止威仪三住大师云丈六身佛住真谛也丈六尊特合身佛双住真中也尊特身佛双住俗中也法身佛住中道也私谓此经佛住初明诸住住凡圣同居土也次住真谛住方便有余土也次双住真中住实报土也次法身住中道住常寂光土也如下经明舍利弗言我见此土丘陵坑坎荆棘沙砾土石诸山秽恶充满凡圣同居也即螺髻梵王所见如自在天宫亦同居土耳次佛以足指按地即时世界若干百千珍宝严饰举此一节则上之二土皆可论也观解者世俗智住俗即住同居空观住真即住方便假观住俗即住实报中观住第一义即住寂光次正释住处毗耶离亦名维耶离鞞舍隷吠舍离此云广严西域记云吠舍釐国旧讹毗舍离什师言毗言稻田之所宜离耶言广严其地平正庄严净名略疏云此云广博严净其国宽平名为广博城邑华丽故名严净有师翻为好稻出好粳粮胜于余国故也有言好道国有道砥直有言好道其X国人民好乐正道自敦仁义不须君主五百长者共行道法率土人民莫不归悦菴罗树园者此因树以名园谓毗耶离城有此名园五百长者建立精舍请佛安居常转法轮园中多有此树故也翻译名义集云正云菴没罗或菴罗婆利肇云奈也其果似桃而非桃又翻为难分别昔耆婆之母名为菴摩罗女生此树中即湿生人类也观解者观此心俗谛具足诸法能生长法身嘉苗即毗义也观此心中谛性量周遍法界即广义也观此心真谛性体清净无染即净义也观此即真即俗即中举一即三言三即一难可分别即菴摩罗义也六闻持伴四初得果声闻众二菩萨众三杂众四修因声闻众若依大小列分先后者应先菩萨今不然者古师云逐形迹亲疎声闻形出俗网迹近如来证经为亲故前列也天人形乖服异迹非侍奉证经为疎故后列也菩萨形不检节迹无定处既不同俗复异于僧处季孟之间故居中仲也此约事说也若约义者声闻欣涅槃天人着生死各有所偏菩萨不欣不着居中求宗故在两间释论意亦尔今初列得果声闻众与大比丘众八千人俱释论明与者共义举七一解共谓一时一处一戒一心一见一道一解脱也大者亦言多亦言胜器X量尊重为天王等大人所敬故言大升出九十五种道外故言胜徧知内外经书故言多大师云今明有大道故有大用故有大知故故言大胜者道胜用胜知胜故言胜多者道多用多知多故言多道即性念处大于一切智外道用即共念处胜神通外道知即缘念处多四韦陀外道也若约教释者大人所敬是三藏中释耳大者大力罗汉所敬也多者遍知生灭即无生灭法胜者胜三藏四门也此通教释也又大者体法大力罗汉所敬也多者恒沙佛法皆知也胜者胜二乘人此别教释也又大者诸大菩萨所敬也多者法界不可量悉知也胜者胜诸菩萨也此圆教释也正以迹虽声闻心同菩萨闻教大小随行浅深初无定在也观解者空观为大假观为多中观为胜又直就中观心性广博犹若虗空故名大双遮二边入寂灭海故名胜双照二谛多所含容一心一切心故名多也比丘者肇师云秦言净命乞食破烦恼能持戒怖魔等天竺一名该此四义秦无以翻故存本称什师云始出妻子家应以乞食自资清净活命终出三界家必须破烦恼持戒自守具此二义天魔怖其出境也释论云怖魔破恶乞士魔乐生死其既出家复化余人俱离三界乖于魔意魔用力制翻被五缚但愁惧而巳故名怖魔出家人必破身口X七恶故言破恶夫在家三种如法一田二商三仕用养身命出家人佛不许此惟乞食自济身安道存福利檀越三义相成即比丘义也大师云如上所说皆三藏教意若历缘求真名乞士破障理之惑名破恶修此行怖四魔即通教义若历三谛求理名乞士除通别惑名破恶怖八魔十魔即别义若即生死求实相味名乞士达烦恼即菩提名破恶魔界即佛界者是圆教义观解者观一念心净若虗空不为二边桎梏所破平等大慧无住无着即名出家以中观自资活法身慧命名为乞士观五住烦恼即是菩提是名破恶一切诸边颠倒无非中道即是怖魔众者天竺云僧伽此翻和合众一人不名和合四人巳上乃名和合事和无别众法和无别理佛常与若干人俱法华与万八千人俱余经多云千二百五十人俱今经云与八千人俱释论明四种僧不依净命名破戒僧不解法律名愚痴僧五方便名惭愧僧若法忍去名真实僧此中非三种但是真实僧若依四教者此僧历遍阿含方等三味二味座作同闻人今正是受如来净名弹呵得耻小慕大获生酥益中证信僧也观解者初学中观入相似观既未发真惭第一义天愧诸圣人即是有羞僧观慧若发即真实僧若异此者即前两僧不依观行名破戒僧不解观相X名愚痴僧又观数者根尘相对一念心起必落一界界不孤起必连具数而发即十界十界互具成百法界界界十如是即具千数复以圆教八正道修之即成八千人众若准诸经举大数后即列众首今不列者头角弟子皆具出于弟子品中故不繁列也又无叹德者示受弹呵故且避之次列菩萨众五初明气类二举大数三叹众德四列众名五结大数今初明气类菩萨菩萨明气类也具存应云菩提萨埵摩诃萨埵什师翻译嫌烦略去提埵二字菩提此言道萨埵此言心摩诃此言大此诸人等求广博大道又成熟众生故道心大道心之气类也此有多种谓藏通别圆如释论引迦旃延子明六度齐限满者三藏教菩萨也大品明有菩萨发心与萨婆若相应者通教菩萨也又若大品明有菩萨游戏神通净佛国土此经得不思议解脱皆能变身登座而复受屈被呵者此别教菩萨也又若大品明有菩萨发心即坐道树成正觉转法轮度众生者此圆教菩萨也观解者中道观心双照二谛名大通至菩提果名道破五住尘劳名成众生又观因缘所生法我说即是空藏通菩萨也亦名为假名别教菩萨也亦名中道义圆教菩萨也X二举大数三万二千人法华八万此经三万二千菩萨化导有缘即赴形迹不定岂拘常数今举大数适如是尔若观解者观一念心具十法界法界互融各各具十成百法界又复互融互具成千法界复各互具互融成万法界每界具假名实法国土即有三万余有二千不妨重观一念具足三千略假名而惟观实法中之五阴国土二千若多若少一一观之如是下化自心众生上成无上觉道是为观心菩萨三万二千也三叹众德三初略叹二德次广叹二德三总结二德初略叹二德又二初叹自利德四初为众所尊众所知识肇公曰大士处世犹日月之升天有目之士谁不知识天台曰闻名曰知覩形曰识此诸菩萨不独为人天之所知识凡厥有情咸受教化无不闻名覩形为众人之所尊仰又示身以为四教大道心成众生之人俾四教因人无不知识尊仰观解者若以空观观生灭无生二种四谛即空发菩提心上求下化乃为两教人之所知识以假观观无量四谛即假发菩提心上求下化乃为别教因人之所知识以中观观无作四谛即中发菩提X心上求下化乃为圆教因人之所知识也二智行成就大智本行皆悉成就肇公曰大智一切种智也此智以六度六通众行为本诸大士巳备此本行灯曰菩萨以大智为目以导万行之足大行为足以济大智之目目足相假能到凉池若分别者则三藏菩萨以析一切空道种大智为本以导事六度之本行通教菩萨以即空一切道种大智以导理六度之本行别教菩萨以但中一切道种一切种大智以导无量六度之本行圆教菩萨以一切种具足二种圆中大智以导无作六度之本行如此种种大智本行皆悉成就故为众所知识也观解者三观于一心中修六度于一行中具智导于行行济于智应无所住以生其六度万行之心是为大智本行皆悉成就也三佛威建立诸佛威神之所建立肇公曰天泽无私不润枯木佛威虽普不立无根所建立者道根必深也灯曰诸佛慈悲恒欲度生惟念化导之不广见诸菩萨先修自利之行以利人深契佛心常生欢喜故以威神而冥熏加被俾其善根早立共济羣生于恶海是以自度度人三种威力缺一不可三力X者一诸佛威神之力二修行三昧之力三行者本有功德之力前大智本行即自力也四教判观解者圆修三观全性以起修诸佛威神之所建立也全修而在性本有功德之力也四堪能护法为护法城受持正法什公曰法城即实相法也外为护法之城内有受持之固灯曰正法者本觉之妙性也护法者始觉之圆修也凡为菩萨先有圆修以为护法之城然后如来所说正觉本有之性方能受持而不失是故受持本觉不失使一切三惑过非与夫四魔众恶之不入真护法也四教判观解与义释同可知二叹利他德五初善能说法能狮子吼肇公曰狮子吼无畏音也凡所言说不畏羣邪异学喻狮子吼众兽下之狮子吼曰美玅音也灯曰狮子乃百兽中王具大筋力能伏百兽故百兽莫不下之兼以音声勐利哮吼之时百兽为之脑裂狮儿增长威力通喻四教菩萨具足智力以大音声为众说法羣邪为之降伏弟子为之利益然而圆教之人又其胜也观解以圆顿观观最下惑三障为之销除三智为X之成就二名闻遍满名闻十方肇公曰行满天下称无不普灯曰菩萨既有召德之名必有称名之实名随德广德共名高十方世界无思不服或以一人随机而有四教之名或以万德利人而有三乘之实观解者观假名一千即空假中而有召实之名观实法国土二千即空假中而有称名之实即名闻十方也三作不请友众人不请友而安之肇公曰真友不待请譬慈母之赴婴儿也灯曰不请而友菩萨之恒心也请而后友菩萨之玅应也先有不请而友之心故其友也速后有请而后友之应故其友也诚不观之月乎光明等照固不待请而友之矣水澄月现此请而后友也故经曰佛身充满于法界普现一切羣生前随缘赴感靡不周而恒处此菩提座此不请而友请而后友之诚证也四教菩萨比说可知观解者法性本然无乎不在不请而友也玅观观之厥理斯显请而后友也四绍隆佛种绍隆三宝能使不绝X什公曰非直显明三宝宣通经法之谓也谓能积善累功自致成佛成佛则有法有法则有僧不绝之功事在来劫今言不绝则必能也又于其中间自行化人我既化人人亦化物物我俱成三宝弥隆众生无尽故三宝亦无尽也灯曰三宝为照世光明必绍之隆之宝幢常住世间使众生正信不断乃行菩萨道者之正务也然有多种四教果头法报应三身为佛宝所说三藏十二部经为法宝等觉巳还下至三乘圣贤为僧宝此别相三宝也佛灭度后范金刻木为佛宝黄卷赤轴为法宝剃发染衣为僧宝此住持三宝也众生本有佛性当处照明为佛宝清净无染为法宝处事事和处理理和为僧宝此一体三宝也若始终相从而说由有一体三宝故有别相三宝复由别相三宝故有住持三宝此从本向末而说也若从末向本则由有住持三宝方悟一体三宝由悟一体三宝然后修成而有别相三宝是则佛灭度后全借住持三宝之假以修一体之真然后将来得成别相三宝之实岂非住持三宝在所当弘乎观解以一心三观观一体三宝空观破见思惑是绍隆一体佛宝假观破尘沙惑是绍隆一体僧宝中观破无明惑是绍隆一体法宝五降伏魔外X降伏魔怨制诸外道什公曰魔四魔得无生忍烦恼永断故降欲魔得法身则更不得身故降身魔无身则无死则降死魔无三魔则波旬不得其便故降天魔也如舍利弗与外道议论七昼夜然后乃胜斯其类也灯曰有界内四魔界外四魔若界内四魔则藏通两教圣人皆能降之若界外方便土中四魔惟别教圣人乃能降之若界外实报土四魔惟圆教菩萨与佛方能降之此经具足四教应明三种四魔若分别难易者前之三教降之较难惟今圆教降之最易以魔之所依者烦恼生死此经明烦恼即菩提生死即涅槃非惟降之最易兼且化而用之故文殊问维摩诘言此室何以空无侍者维摩答云一切众魔及诸外道皆吾侍也观解者空观达见思烦恼分段生死即是菩提涅槃能降界内四魔制诸外道假观达尘沙烦恼界外变易生死即是菩提涅槃能降方便土四魔制诸外道中观达界外根本无明变易生死即是菩提涅槃能降实报土四魔制诸外道也次广叹二德初叹自利德五初断诸烦恼悉巳清净永离葢缠肇公曰葢五葢缠十缠亦有无量缠身口意三业悉清净则葢不能累也灯曰五葢者贪欲嗔恚愚痴睡眠掉悔因是五法X葢覆真性故名五葢十缠者一忿恚二隐覆自罪三意识昏迷四五情暗暝五嬉游六三业躁动七屏处起罪不自羞八露处起罪不羞他九财不能惠施十他荣心生热恼此之葢缠约麤迹而言但在欲界五趣细而言之上通三界又细分法相通二种三界悉为四教止观法门之所治故是则三惑悉皆清净方得名为清净永离观解者修一心三止能伏二种三界贪嗔掉悔三葢修一心三观能破二种三界睡眠愚痴二葢又修一心三止能伏二种三界嬉游三业躁动及七八九十六种之缠修一心三观能破二种三界忿恚及二三四种之缠二获诸解脱心常安住无碍解脱肇公曰此解脱七住所得得此解脱则于诸法通达无碍故心常安住灯曰此无碍解脱若一往约法相判应如肇师此但知有别教位次耳以别七住但破见思故于诸法通达无碍若齐破惑则下可约于通教第七巳办地巳破见思得空解脱上可约于圆教七信位人巳破见思得空无碍解脱若但约圆位判则七信准上破见思巳得空解脱于有无碍八九十信破尘沙惑得假解脱于空无碍初住去破无明惑得中道解脱于空有二边一切无碍菩萨之人心X常安住三种解脱于自利化他法皆无碍也观解者修圆顿空观伏破见思心常安住空无碍解脱修圆顿假观伏破尘沙心常安住假无碍解脱修圆顿中观心常安住中道无碍解脱三具诸持辩念定总持辩才不断肇公曰念正念定正定总持谓持善不失持恶不生无所漏忘谓之持持有二种有心相应持不相应持辩才七辩也此四是菩萨之要用故常不断灯曰正念正定略举八正之二具足应云见思惟语业精进定念命无不皆正又念定者定具足也总持者慧具足也辩才又定慧二门之所生也三者器度圆满方可以出俗利生也此之三法四教菩萨皆可言之惟观其进解修观破惑证真之何如尔观解者圆修三止可以得其念定圆修三观可以得其总持二者既备辩才虽不求而自得也四具足十度布施持戒忍辱精进禅定智慧及方便力无不具足什公曰上言道念不断然后具行六度六度具足则自事巳毕自事巳毕则方便度人度人之广莫若神通神通巳具乃化众生如是次第如后净国中说也灯曰菩萨度人之法略言六度广则有十六如余X经所说十如华严所说因开合不同故广略有异不可以六为少以十为多也如方便及智两波罗蜜乃从般若开出愿力两波罗蜜乃从禅度开出今文云及方便力者举方便力以及收二度也故略言其六巳收其十然有事六度理六度无量六度无作六度今经具足四教亦举一以全收也正明菩萨渡人如海导师必得巳完坚固之舟可以济多人于恶海恶海者三界之内皆罗剎鬼国也其罗剎食人之法有六一悭悋为罗剎因非布施而莫度及至愚痴为罗剎因非智慧而莫度苟未自度而欲度人自他俱溺其理必然故菩萨之欲度人先以六舟航而度六此岸从此达彼岸只一彼岸以因望果故伙言其六巳到彼岸不生住着恒来此岸方便度人谓之此岸彼岸及以中流三皆不住方名大菩萨也盖前六度谓之具度更以方便权谋方能度生故又有方便波罗蜜也乘夙愿力誓愿度生故又有愿波罗蜜也自利利人力皆具足故又有力波罗蜜也须以智力以济之故又有智波罗蜜也观解者修一心三止观时于一念中所具依正悉皆能舍即施度也三惑恶觉悉能防止即戒度也达烦恼生死即菩提涅槃不为二边所辱即忍度也念念照了不为三惑所杂心心趣入即精进也三止止其动而无三种分别即禅度也三观照其X昏而无三种睡眠即智度也具足巧度能度在缠一念十界众生即方便度也发弘誓愿不度不休即愿度也三观若成具大力用能破恶生善即力度也如此进修能竖大智慧光明幢即智度也五得无起忍逮无所得不起法忍什公曰有识以来未甞见法于今始得能信能受忍不恐怖安住不动故名为忍灯曰逮及也至也至无所得证理圆极入法性流者若有一法可得皆不足以为真证故心经曰以无所得故心无罣碍惟无所得而法尔证得法忍故又曰依般若波罗蜜多故得阿耨多罗三藐三菩提法忍葢菩提之异名也依仁王经说而有五忍一伏忍别在十信圆在五品二信忍别在十住圆在七信三柔顺忍别在行向圆在八九十信四无生忍别在十地圆在初住五寂灭忍别在玅觉当圆二行圆至玅觉今诸菩萨不起法忍于五忍摄属何忍于诸位摄属何位据下叹位云近无等等佛自在慧则前之四忍俱巳证得以后望前得无生法忍无疑矣观解者圆修三种止观圆伏五住烦恼即伏忍信一切诸法即信忍住此忍辱之地心不卒暴即柔顺忍达念念无生灭相可得即无生忍此心微玅不见有五住烦恼二种生死可得即寂灭忍X二叹利他德十九初转不退轮巳能随顺转不退轮肇公曰无生之道无有得而失者不退也流演圆通无系于一人轮也诸佛既转此轮诸大士亦能随顺而转之灯曰轮有转义北有车乘之轮南有水硙之轮又有汲井之轮皆互有高下喻生死之轮六道互有高下此轮皆有退转有凡夫之自转不必佛菩萨为之转也惟化度众生使之出三界而不退故诸佛菩萨以巳所证不退菩提之轮而转入他心故凡说法谓之转大法轮也但不退之位有三一位不退二行不退三念不退约四教分别不生三恶道为位不退不生边地诸根完具不受女身即行不退常识宿命即念不退此名阿鞞䟦致三藏义也若六心巳前轻毛菩萨信根未立其位犹退七心巳上从初地至六地不退为凡夫二乘名位不退虽正使巳尽而未能遍修万行其行犹退至七地名行不退而犹起二乘念故有念退至八地道观双流入法流水名念不退此名阿鞞䟦致乃三乘共地之义耳地师云十住是证不退十行十回向是行不退十地是念不退此是别教义若华严初住得如来一身无量身具三不退此圆教不退此经具四教不退而正意在圆观解者修一心空观一空一切空能阶位不退修X一心假观一假一切假能阶行不退修一心中观一中一切中能阶念不退次解法知根善解法相知众生根肇公曰诸法殊相无不解羣生异相无不知也灯曰善解法相犹良医之识药也知众生根犹良医之知病也苟识药而不知病犹富商之张药肆药虽多而奚以为苟知病而不识药犹贫医之熟方脉病虽知亦奚以为惟富商与贫医合业以富药而济贫医以贫医而行富药既病无不知而药无不授即下文所谓为大医王善疗众病应病与药令得服行两文相济然后可称大菩萨也观解者知空观者真空不空非但空此空本具一切法知假观者不思议假非偏假此假本具一切空知中观者圆中圆满非但中此中本具二边法若如此者空不惟破乃即破而即立假不惟立乃即立而即破中不惟非破而非立乃即破而即立是名善解法相知众生根者知一念心具十种法界有生乐欲善根益以十界性相差别观之知十法界众生有生善善根益以或止或观随便宜观之知十法界众生有破恶善根益以止对治浮病而安之以观对治沉病而起之知十法界众生有入理益以十法界道观双遮双照而统御之三葢众无畏X葢诸大众得无所畏什公曰梵本云众不能葢众不能葢明其超出今言葢众其言亦同也菩萨自有四无所畏非佛无畏也恐畏之生生于不足无不足故无所畏能说而不能行亦所以畏也今能说而能行故无畏唯能说而又能行故名无畏也灯曰菩萨四无所畏者准智论一总持无所畏二知根无所畏三决疑无所畏四答报无所畏又一切智漏尽说障道说苦尽皆无所畏今谓前云念定总持辩才不断即总持决疑答报无所畏知众生根即知根无所畏第其间法相亦有四教之殊准说可知若此四法为众所葢而不能葢人则有所畏既能葢众故无所畏或难曰吾闻君子有三畏畏天命畏大人畏圣人之言而释氏偏言无畏何也对曰论菩萨岂亡三畏如畏自心辜负巳灵埋没佛性之不得道即畏天命也恭敬佛师如畏君父即畏大人也每遵圣教而不敢违即畏圣人之言也今言无畏者直是理直气壮当仁不让于师矧于千百人中踞狮子座纵无碍辩契理契机而有所畏乎观解者以一心三止观以观十界三谛不畏三惑之所葢覆即葢诸大众得无所畏也四三德庄严功德智慧以修其心相好严身色像第一X肇公曰心以智德为严形以相好为饰严心所以进道饰形所以靡俗灯曰菩萨须修三法一修功德以资解脱二修智慧以资般若三修相好以资法身故能登圆初发心住时发一切功德发一切智慧发一切境界如此之发不前不后亦不一时能于百佛世界现八相成道进道靡俗必至于是则与诸佛分得其真然而有三藏菩萨之三法通教菩萨之三法别教菩萨之三法今明圆教望前可知观解者修空观以资智慧修假观以资功德修中观以资色像难者曰修空假以资二法可尔中观以资色像恐不其然葢色像外严事属于假何以谓之法身对曰谓色为假此属凡情以色属法乃凭圣智故胜鬘赞佛云如来玅色身世间无与等无比不思议是故今顶礼又云如来色无尽智慧亦复然一切法常住是故我皈依又起信云如来色性即是智慧如是类证广诸契经抑色为假岂是大乘五舍诸饰好舍诸世间所有饰好什公曰色相璎珞饰好巳备故不外饰也灯曰世间二种庄严一外二内西天贵人身严璎珞巳僭诸天此土女人饰极宝玉又僭帝胄然而总不及夙修多福相好庄严故轮王十善相几同X佛第明暗有差然有界内二种庄严界外二种庄严又有劣应佛二种庄严合身佛二种庄严破十二品无明报身佛二种庄严破四十二品无明报身佛二种庄严展转相望以为世间饰好惟圆教佛乃能舍诸饰好今此菩萨相好严身或贵分真之饰好尽舍一切诸严饰尔观解者圆修空观破见思惑舍人天之饰好圆修假观破尘沙惑舍二乘之饰好圆修中观破无明惑舍偏菩萨之饰好六名称高远名称高远踰于须弥肇公曰名自有高而不远远而不高前闻十方取其远也今踰须弥取其高也高谓高胜也灯曰名召体之名称称名之实也菩萨称名之实竖彻三身之底故曰高横亘四德之边故曰远踰于须弥者喻仰之则耸而弥高望之则秀而弥远不以高而不远称既如是名亦复然当竖出乎三土横满沙剎故四教因人莫不瞻之仰之也观解者观一念心性具足三千二千实法即性体清净性量周遍称名之实高远踰于须弥也一千假名同实法清净周遍即召体之名清净周遍踰于须弥也七深信坚固深信坚固犹若金刚X肇公曰七住巳上无生信不可坏也灯曰肇公判位多附通教及以别教今判深信坚固为七住以别教七住名不退住葢入于无生毕竟空界此与通教第七巳办地齐巳破见思登行不退今谓此经菩萨如下文所叹近无等等佛自在慧约圆教等觉释之亦不为过葢此深信大约言之其所信之理有三曰空假中如肇师判但信空理而巳既非圆空则其所信之理浅直须一空一切空一假一切假一中一切中方得为深当知此诸菩萨圆融三谛之理皆能深证深信故喻如金刚能坏于三惑不为三惑之所坏也观解者一心三观彻照三谛能伏五住能破三惑故能深信坚固喻若金刚也八智断玅用法宝普照而雨甘露肇公曰法宝光无不照泽无不润润生死也喻海有神宝能放光除冥亦因光而雨甘露润枯稿也灯曰法宝普照者菩提智德之大用此之大用能照众生三惑之暗冥而雨甘露者涅槃断德之大用也此之大用能拔众生二死之枯藁喻如只一摩尼而有二用即照幽冥即雨甘露即雨甘露而照幽冥圆教初住具此体用别教初地然后能之前之二教无此真实体用也观解者三种止观即智明而惑尽即惑尽而智明X如珠照明雨宝俱体俱用也九言音逾众于众言音微玅第一肇公曰殊类异音既善其言而复超胜灯曰四教菩萨说法言音也大论云迦陵在㲉声逾众鸟喻圆初心居说法品称理宣演巳胜偏乘况深位乎观解言者心之声音者言之响形端则影直声和则响顺以上上观观下下惑一音普说羣情等悦即于众言音微玅第一也十缘起断邪深入缘起断诸邪见有无二边无复余习肇公曰深入谓智深解也解法从缘起则邪见无由生有无二见羣迷多惑大士久尽故无余习也灯曰缘起之义有世出世间世间者六道之法莫不从十二因缘之所生能解乎此则外道邪见无由生出世间者藏通二教则以空观为因真谛为缘能生三乘涅槃之法能解乎此则世间有见无由生别教以假观为因俗谛为缘能生菩萨之法能入乎此则二乘空见无由生圆教以中观为因中谛为缘能生佛界之法能入乎此则二边但中之见无由生又若通以世间因缘为所观事境圆教菩萨以三种止观而深入之则一切邪见断尽无有余也苟不然者无足以称深入矣X观解准义可知十一说法无畏演法无畏犹师子吼什公曰上明一切时无畏此明一切说法无畏上师子吼明德音远振此明能说实法众咸敬顺犹师子吼威摄羣兽也灯曰藏教菩萨虽能说谛缘度析空之法不畏邪外望通即空而犹有所畏通于三藏虽无所畏望于别教菩萨能从空出假及知但中而犹有所畏别菩萨于前二而无所畏望圆顿人能即空即假圆中圆满非但中而犹有所畏惟圆顿人能说谛缘度三皆称无作故演法无畏犹师子吼也又能说不能行作文字法师望观心人犹有所畏今能说能行故无所畏又能行不能说望大法师犹有所畏今能行能说故无所畏犹狮子吼故大论云多闻实智慧是所说应受又曰所行如所说今此菩萨不惟能说能兼乎修行破惑证智入真巳入深位故演法无畏犹狮子吼也观解者三止名为默杜视听绝分别故故曰止止不须说我法玅难思三观名为说朗智慧具辩才故故曰说即般若智在说故狮子具足二力能伏众兽使降巳故能摧众兽使众安故故喻止观而能伏破三种结惑所谓说时默默时说大施门头无壅塞是以圆修行人即观而止即止而观X十二说法益众其所说法乃如雷震肇公曰法音雷震开导羣萌犹春雷动于百草也灯曰凡雷震具三种益一能肃物俾生诫谨二能致雨润泽百谷三能惊蛰各遂生意喻圆顿诸菩萨说法之时戒能肃众使生敬畏先以定动令生渴仰后以慧拔俾起根力观解者一心止观能防非止恶即肃物义寂而常照即定动义照而常寂即慧拔义十三过量无量无有量巳过量肇公曰既得法身入无为境心不可以智求形不可以像取故曰无量六住巳下名有量也灯曰虗空无丈尺丈尺显虗空即器观空空则有量除器观空空则无量喻诸菩萨等觉巳先所证三德犹有量也巳至等觉虽不如佛然而巳过十地之量故三德无有量也观解者以空假中观三谛理历别不融此则有量空即假中融即而观则无有量十四法宝满集集众法宝如海导师肇公曰引导众生入大乘海採取法宝使必获无难犹海师善导商人必获夜光也灯曰此正言集傍亦兼导如海导师尚能导众集X宝矧巳所集必多于众然众未必尽得摩尼而巳必得之菩萨亦然故萨埵入海求心摩尼自益兼人其济也广第众生所求者不一而摩尼所雨随意应以人天应以三乘应以圆道莫不满愿而后巳观解者所谓玅心体具如如意珠心佛及众生是三无差别常智无缘常境无相无缘而缘无非三观无相而相三谛宛然常如是观是集众法宝如海导师也十五了达深法了达诸法深玅之义肇公曰如实义也灯曰诸法者十界十如权实之法也深玅义者诸法即实相也又诸法属权实相属实权实不同义则麤浅权实相即义则深玅菩萨以权实相即之智以达权实相即之法能具乎此方能善知众生之根性也观解可知十六善知众生善知众生往来所趣及心所行肇公曰六趣往来心行美恶悉善知也灯曰六趣往来果也心行美恶因也若观因知果见果知因如曰欲知前世因今生受者是欲知后世果今生作者是此为劝信之言犹若蓍龟之卜X非善知也菩萨洞明诸法权实相即善恶交差殃掘魔罗虽是恶人佛性相熟即便得度善星比丘虽是善人恶性相熟授记地狱如是了达方称善知观解者观一念心性具十界交差互融虽起恶念以玅观观之即成佛境虽起善念以缘尘分别而随之即是众生十七隣佛功德近无等等佛自在慧十力无畏十八不共什公曰诸佛智慧无有等者而此与佛等复次实相法无有等比唯佛与等菩萨隣而未得故言近也灯曰法华释签云净名所叹菩萨皆是等觉位隣玅觉故云近无等等葢佛名无等无等中最故云等等等觉近之举彼所近故云佛自在慧以此而观前之所叹皆等觉德其可以通别七住巳上功德而拟之乎观解者观本具菩萨法界与本具佛法界相隣故云近无等等佛自在慧又观巳法界即佛法界故云近无等等佛自在慧十八离恶现恶关闭一切诸恶趣门而生五道以现其身肇公曰法身无生而无不生无生故恶趣门闭无不生故现身五道也X灯曰恶趣之门五道启而不关二乘关而不启菩萨无恶道因故亦关具慈悲心故亦启关者永断于修恶启者繁兴乎性恶性恶之恶本自无染故虽现恶而非恶故诸菩萨于恶道之门恒关而恒启恒启而恒关观解者观修恶即性恶无修恶可得名关闭一切诸恶趣门以三止观治诸修恶而为性恶生五道以现其身惟其如此故能果地以现其身也十九能治众病为大医王善疗众病应病与药令得服行肇公曰法药善疗谕医王也灯曰前善解法相名为识药知众生根名为知病既能识药而又能知病然后应病而与法药令其服之行之玅宗所谓诸法因缘须究本末见思重数如尘若沙以大悲心徧观徧学名为知病诸法诸门破性破相一一对治无不谙练是名识药随惑浅深知机生熟神通骇动智辩宣扬四悉当宜各令获益如是授药方肯服行观解者法华玄义云修从假入空时先观正因缘法此法内外亲疎隔别必须殷勤欣悦无斁此即世间悉檀起初观也若欲观假入空须识为人便宜若宜修观即用择精进喜三觉分起之若宜修止则用除舍定三觉分起之念随两处是为随宜善心则发若有浮沈之病须用对治悉檀若心沈X时念择进喜治之若心浮时念舍除定治之若善用为人善根则厚若善用对治烦恼则薄于七觉中随依一觉恍然如失即依此觉分研修能发真明见第一义是为用四悉檀起从假入空观成一切智发慧眼也若从空入假观巧用四悉檀取道种智法眼亦如是若修中道第一义观巧用四悉檀取一切种智佛眼亦如是若一心三观巧用亦如是是为观心为大医王善治众病应病与药令得服行也三总结二德三初叹自利德二初正报庄严无量功德皆成就肇公曰无德不备也灯曰三十二相八十种好十力四无所畏十八不共等此身庄严也虽是菩萨亦具三身今此庄严是叹报身诸佛究竟菩萨分得法华所谓深达罪福相徧照于十方微玅净法身具相三十二以八十种好用庄严法身天人所戴仰龙神咸恭敬能庄严即报身所庄严即法身天人戴仰等即应身也观解者以一心玅观照一境三谛能照即报身所照即法身境观契合能起应用即应身二依报庄严无量佛土皆严净肇公曰羣生无量所好不同故修无量净土以应彼所好也X灯曰一切佛土有横竖二义横而言之则凡圣同居有种种差别略如西方极乐国土东方药师国土有凡夫圣人同处其间其土清净种种庄严是也竖而言之有四不同一凡圣同居净土为伏惑断惑人所居二方便有余净土为巳断见思二教果人两教因人所居三实报庄严净土为别圆破无明惑菩萨所居四常寂光净土为圆教极果所居今无量佛土严净既让极果则前之三种净土为此菩萨悉皆严净也观解者观巳一念具足三千国土一千属乎依报以三观伏乎三惑即严净同居土以三观圆破见思即严净方便土圆破尘沙无明即严净报土三惑究竟即严净寂光土二叹利他德二初见闻获益其见闻者无不蒙益二功无虗弃诸有所作亦不唐捐灯曰凡夫之心用诸妄想虽有善行所作皆虗故功德唐捐菩萨之心念念在道凡有善行无不皆实故功无虗弃故般若云应无所住而生其心菩萨无住生心故功不唐捐也观解者能以圆观观心任其所作一切众事莫非无住生心所在故功不唐捐三结其总叹X如是一切功德皆悉具足维摩经无我疏X卍XXX维摩诘所说经无我疏卷第二天台山幽溪沙门传灯着四列众名三十四初列从观得名三菩萨其名曰等观菩萨不等观菩萨等不等观菩萨什公曰等观四等众生也不等智慧分别诸法也等不等者兼此二也灯曰等观者一切众生皆有佛性也不等观者虽有佛性不妨十界差别也等不等观者兼舍而兼用也又等观者空也不等者假也等不等者中也又空者一空一切空无假无中而不空等故三菩萨虽分三人而共一体各有三用观解可知次列从自在得名二菩萨定自在王菩萨法自在王菩萨若相从而说由初等观次入不等由次等与不等而入俱等由此三观而得自在王定复由此定得法自在盖梵语三昧此云正定自在王定者即二十五有王三昧也菩萨观二十五有一一等观一一不等观一一等不等观于一切法而得三昧故自在称王即观地狱得离垢三昧畜生得不退三X昧具在法数是以菩萨名从实得称定自在王也观此法自巳得定则于此一一法中莫不自在称王故称法自在王菩萨也故法华云破有法王盖如来先破其有而后于有自在今菩萨亦分得之也观解者观一念心具足十界成界内界外二种二十五有以三观等观不等观等不等观即修恶而是性恶于十法界自在称王得定得法是为二大菩萨也三列从相得名二菩萨法相菩萨光相菩萨法相则以诸法而为相诸法有真相俗相中相此之三相以无相为相是名实相悟此实相以入圆位隣于如来究竟实相故名法相菩萨于此实相生权实智光是故复名光相菩萨观解者观一念心具足诸法而此诸法即空假中约所观即法相约能观即光相也四列从严得名二菩萨光严菩萨大严菩萨光严者以三智光明以严三德法性也大严者以大多胜三智以严三谛理体也观解可知五列二菩萨从积得名宝积菩萨辨积菩萨X宝积者以三法宝积之于内以待羣生之所须也辨积者三法宝有之于内而施之于外以益羣生也盖菩萨自行必兼化他化他必兼自利但各彰一德以互受其名耳观解者观三如来藏具足一切诸法名为宝积以三止观破其能覆之惑以大辨才开诸宝藏以施人六列四菩萨从手得名宝手菩萨宝印手菩萨常举手菩萨常下手菩萨夫手有提拔之用所以提拔人出于火坑出于淤泥出于陷穽复有授受之用所以授受人衣食授受人珍宝授受人经书均一手也而有二用菩萨之宝手印手举手下手莫非其事是以或说空法所以拔众生出见爱之火坑也或说假法所以拔众生出于空着之淤泥也或说中道圆融之法所以拔众生出无明之陷穽也既以大悲而拔其苦复以大慈而与其乐故既拔其见爱矣而必与其涅槃之乐既拔其空着矣而必与玅用无方之乐既拔其无明而必与秘藏之乐观解者圆观真空是拔其三惑之苦圆观玅假是与其三德之乐圆观中道是即拔而即与即与而即拔也七列三菩萨从心得名常惨菩萨喜根菩萨喜王菩萨X常惨者从菩萨大悲心悲愍众生有九界烦恼生死之苦欲提拔之无时而不在未甞有一念舍离故名常惨喜根喜王从菩萨大慈心慈爱众生具佛果智断之乐而欲与之喜其得乐久巳成根而深固难拔故名喜根苟常惨常喜不得其正则成乎爱见此则虽惨虽喜而以定持之自在称王故名喜王然此三人之名虽受称有异而菩萨之体义必相兼葢常惨以悲心而拔苦必与其乐喜根以慈心而与乐必拔其苦皆等觉至人与性乐而拔性苦金刚云我灭度一切众生实无众生得灭度者是则虽惨不惨虽喜不喜是故于此慈悲无不称王而得自在也观解者观一念心性具十界九界为苦常惨欲拔之佛界为乐常喜欲与之性之苦乐何须与拔即拔无拔即与无与故常与常拔常拔常与一心三观自在称王八列一菩萨从辨得名辨音菩萨菩萨度脱众生常以八音四辨随众生具四教机而为说顿渐偏圆之法其诸功德无不具足惟此菩萨志在辨才音声以作佛事故偏受此名九列一菩萨从藏得名虗空藏菩萨此菩萨之名既与楞严经同应约彼经菩萨自陈X圆通得名之所自释之经云虗空藏菩萨白佛言我于如来定光佛所得无边身尔时手执四大宝珠照明十方微尘佛剎化成虗空又于自心现大圆镜内放十种微玅宝光流灌十方尽虗空际诸幢王剎来入镜内涉入我身身同虗空不相妨碍身能善入微尘国土广行佛事得大随顺此大神力由我谛观四大无依妄想生灭虗空无二佛国本同于同发明得无生忍佛问圆通我以观察虗空无边入三摩地玅力圆明斯为第一不相妨碍巳上之文叙所证之体也身能善入下四句叙所起之用也其大体大用如此非等觉至人近无等等佛自在慧安能臻此观解者观心十界具三世间五阴国土所有四大全体照明即四大宝珠等一心十界彼彼互融即又于自心现大圆镜等其间依正二报重重无尽即诸幢王剎来入镜内等一一会而观之可知十列三菩萨从宝得名执宝炬菩萨宝勇菩萨宝见菩萨炬能照明所以破自他无明之幽暗也勇以自利兼人精进勇勐而无懈怠也见以自见佛性亦以之见人之性俾自他皆离苦而得乐也皆名宝者莫不玅证一体三宝世出世间为无有上也观解者一心三止观明如宝炬能破自他无明之暗也照明三惑即三佛性直往而无懈也三种止X观见自心性即佛性也十一列二菩萨从网得名帝网菩萨明网菩萨帝网者天帝释因陀罗网也网以如意摩尼宝珠为之表光明普照重重无尽梵网云佛教门亦复如是今明菩萨所悟所证心地法门性之所具三千之法一一照明如因陀网彼彼互遍重重无尽也明网菩萨亦复如是观解准义可知十二列一菩萨从无缘得名无缘观菩萨无缘观者中道玅观观巳界佛界皆具中实法性绝待对非有无即以之而发无缘四弘即以之而修无缘三观即以之而化度众生皆归之无缘而巳观解准义可知十三列一菩萨从慧得名慧积菩萨慧积犹法华之智积也积聚也三智三慧恒积恒聚而能照明三德照破三惑照聚三身正以三身皆有积聚之义故也观解者以三观而观三谛照明三种惑结故名慧积十四列一菩萨从胜得名X宝胜菩萨以出世法宝胜一切世间使其先获世宝而后获出世间大宝即大宝法王也观解者所观理境如如意珠无能胜者复能胜一切世出世间能如是观即成佛道十五列一菩萨从天得名天王菩萨天巳为尊天中之王尊之更尊天巳自在天中之王复更自在菩萨悟第一义天巳为诸法之尊今为法王之子可谓世间尊于一切诸法大得自在者也观解者观三谛一心具足巳悟第一义谛中天然而又能观性具二十五有之众一一称性微玅了无惑染生死之相可谓于法得自在者也十六列一菩萨从坏得名坏魔菩萨菩萨坏魔而有四义有坏有不坏有不坏而坏坏而不坏坏如释迦成道降坏魔怨不坏如首楞三昧经知魔界如佛界如若魔界如即佛界如一如无二如则佛界无所取魔界无所舍此观魔即佛不必坏魔也不坏而坏者亦如首楞三昧如来说此法时天魔皆被五缚是也坏而不坏如此经所说持世菩萨为天魔所惑维摩降之为乞天女为其说以法乐自娱复以无尽灯化之后悉皆受化X竟还其女使之自便此即坏而不坏也今称坏魔是亦坏而不坏也观解者观一念九法界即空假中则坏也修恶即是性恶不坏也无修恶可论不坏而坏也坏而不坏亦在其中十七列一菩萨从电得名电得菩萨金刚云一切有为法如梦幻泡影如露亦如电应作如是观电喻诸法无所得明矣又云得者葢此菩萨巳证入无所得法中于无可得中吾故得之故名电得菩萨也金刚云应无所住而生其心是也观解者观一念诸法四性推之了无所得虽无所得本有佛界之乐吾欲得之本有九界之苦吾欲拔之是为观心电得也十八列一菩萨从王得名自在王菩萨义观俱准法自在王菩萨说十九列一菩萨从功用得名德相严菩萨圆教初住菩萨巳分证清净法身第是素法身未有庄严故须修种种而庄严相好以成报身报智契法而后可以垂应此菩萨勤于功德严身故偏受其称也准佛果庄严皆有相因相业法华云如X其所得法定慧力庄严是也葢功言其力德言其用谓菩萨功德皆有破恶生善之力用故也观解者所观之境即法身德能观之观即般若德观成破惑即解脱德勤修观智即功德相严也二十列一菩萨从说法无畏得名师子吼菩萨义观俱准叹德演法无畏犹师子吼中说二十一列二菩萨从音得名雷音菩萨山相击音菩萨雷音者菩萨说法音声如娑竭龙王之将降大雨必先震雷音于大千世界俾一切众生预知严戒然后降以大雨俾三草二木百谷苗稼有所增长菩萨亦然将欲降大法雨必先震以法音俾三草二木之机百谷苗稼之众各遂生长也山相击音者夫山体常静静则不击不击则无音故经云毁誉不动如须弥论语云仁者乐山又曰仁者静山之不动不击明矣然而有三因缘故使山能动曷为三一者劫坏之时有毗岚风能击须弥令如微尘二者大树紧那罗王奏乐之时大海波涛汹涌须弥七金为之坪壒动则必击击则有音三者成道之人并佛神力能令大千地皆震动而有六种则须弥亦为涌没菩萨破惑说法亦复如是初喻破见思说真谛法二喻破尘沙惑说俗谛法三喻破无明惑说中道法X观解者修三种观于一心中破三种惑显三谛理即山相击音也又前雷音观解者观一念心具十法界惑破界显即雷音霈雨三草二木等各得增长也二十二列二菩萨从象得名香象菩萨白香象菩萨涅槃明三兽渡河谓象马兔兔浮水面马得其中象直到底喻三乘人证法而有浅深惟菩萨证穷源彻底于诸象中而香象为胜若白香象又其胜也喻菩萨中此为最大而白香象又菩萨中之摩诃萨也观解者圆人观三谛理如香象之穷源到底而又观一即一切一切即一乃观中大之又大者也二十三列二菩萨从勇于二利得名常精进菩萨不休息菩萨菩萨勇于上求佛道下化众生常勤精进而无休息至于虽成佛道犹带果以行因众生不成佛誓不取泥洹此二大菩萨之填无作四弘誓愿海之无尽也观解者圆观性具观本有佛界有乐之可与上求佛道也本有九界苦之可拔下化众生也念念进趣而不杂不退无有巳时即常精进不休息也二十四列一菩萨从生得名玅生菩萨X六道于生而有生则不得其玅也二乘于生而不生亦不得其玅也惟菩萨于六道之生而无生于二乘不生而有生生而无生无生而生生化两冥是故称为玅生焉观解者空观伏破见思于生而无生也假观伏破尘沙于不生而炽然生也中观伏破无明生而无生无生而生生化两冥也二十五列一菩萨从严得名华严菩萨菩萨以万行因华庄严报身以合法身然后从法报之本而垂应迹是则华严者一切等觉菩萨之要事今此菩萨独得受称可谓得其纲领者也观解万行因华者入假观也报智者空观也二观合而庄严中观即华严菩萨也二十六列一菩萨从观音得名观世音菩萨天台大师观音玄义释观世音菩萨名云观者能观之观也能所圆融有无兼畅照穷正性察其本末故称观也世音者所观境也境万像流动隔绝不同类音殊唱俱蒙离苦菩萨弘慈一时普救皆能解脱故曰观世音此即境智双举能所合标也观解应引楞严经菩萨自陈圆通初于闻中入流忘所所入既寂动静二相了然不生如是渐增闻所闻尽尽闻不住觉所觉空空觉极圆空所空灭X生灭既灭寂灭现前即观世音也二十七列一菩萨从得大势得名得大势菩萨思益云我投足之处震动三千大千世界及魔宫殿故名大势至观释者三止为足投之谛地动十法界一切见爱所住之处皆悉倾动二十八列一菩萨从梵网得名梵网菩萨梵网犹帝释殿因陀罗网也以喻所悟性具法门犹梵网之珠体圆莹彻互具重重无尽也观解观一念性具三千体量体德不可思议也二十九列一菩萨从宝杖得名宝杖菩萨世杖三用可以扶老古礼老则朝廷赐之以杖六十杖于乡七十杖于国是也可以荷担可以策励论语云老而不死是为贼以杖扣其胫是也钖杖亦然为老病故所荷衣钵故蒲鞭示耻故扶老可喻修中荷负可喻出假䇿励可喻入空杖而称宝正以出世三宝可尊可贵而名之也观解者修一心三观而为柱杖以之出苦以之兼人以之觉行圆满正此谓也三十列一菩萨从无胜得名无胜菩萨X巳不能胜人人能胜于巳下位也巳能胜于下而未能胜于上中位也巳能胜于下而上亦无能胜于巳上位也今此菩萨虽示居等觉称有上士而实证玅觉称无上士故名无胜也观解修空观虽胜凡夫而不能胜出假出假虽胜声闻而不能胜于佛中观既能胜下而上亦无有胜也又一空一切空等则三观皆可称无胜也三十一列一菩萨从严土得名严土菩萨严土者下文宝积所请愿闻得佛国土清净如来之所开示莫非严土之义比说可知观解者性具三千中有国土一千六凡国土同居土也二乘国土方便土也菩萨国土实报土也佛国土寂光土也迷则俱迷为三惑所覆四土皆秽也悟则俱悟三观所显四土皆净也三十二列二菩萨从髻得名金髻菩萨珠髻菩萨准璎珞经有六种璎珞以为菩萨庄严所谓铁宝璎珞以严十信位菩萨铜宝璎珞以严十住位菩萨皆习种性也银宝璎珞以严十行位菩萨此性种性也金宝璎珞以严十向位菩萨此道种性也琉璃宝璎珞以严十地位菩萨此圣种性也摩尼宝璎珞以严等觉位菩萨此等觉性也水晶宝璎珞以严玅觉位佛此玅觉性也身中璎珞既以六X种头上首饰亦然是则经言金髻者位居十回向也珠髻者位居等觉也权虽各严实则互庄以诸菩萨皆近无等等佛自在慧故也三十三列一菩萨从慈得名弥勒菩萨弥勒此翻慈氏葢此菩萨常以三慈普覆众生故也慈义下当委释观解者法缘慈当空观生缘慈当假观无缘慈当中观以此三观等观性具十界即三慈普被众生三十四列一菩萨从德得名文殊师利法王子菩萨文殊师利此称玅德久证微玅三德故又称大智具大智慧故观解者观一心三谛即微玅三德能观即三大智慧也依经所列共四十九人前四十八则各依一德而受称若文殊菩萨则能以一人而敌之复以一德以总之以诸德中惟三德为胜而一切众德莫不皆以三德而为之总故也又四十八人一一亦皆可以一人而敌众人亦皆可以一德而总诸德今独以文殊居末而冠诸众人称法王子者葢自舍如来之外其所宗者在于净名其寂光方丈之室微三德而莫居微大智而莫启且也宾主盘桓之间惟文殊可以酬对以故读是经者当顾名思义而后有得焉X五结大数如是等三万二千人三列杂众分九法华文句云旧云凡夫众此中有圣旧云俗众此中有道旧云天众此中有龙鬼皆不便今唿杂众意则兼矣初天众三初梵王复有万梵天王尸弃等从余四天下来诣佛所而为听法肇公曰尸弃梵王名秦言顶髻也次帝释复有万二千天帝亦从余四天下来在会坐什公曰举其从四天下来者据此四天下以明梵耳复次天有二种一者地天二者虗空天帝释处须弥顶即是地天又为地主举释则地天斯摄举梵王则虗空天尽摄复次帝释得道迹梵王得不还果常来听法众所共知故序经众所知识以为会证也复次一切众生宗事梵天所宗尚来则知余人必至矣肇曰一佛土有百亿四天下一四天下各有释梵故言余亦或从他方佛土来三余天并余大威力诸天肇曰除上梵释余天也灯曰法华文句云阿含中帝释是阿那含般若明十方难问般若者皆名释提因别圆中明释提桓因得首楞严三昧内证不同过贤劫二千二十四X劫作佛号无着世尊又下文螺髻梵王语舍利弗弗作是念谓此佛土不净所以者何我见此土清净譬如自在天宫以此而观又不啻秪证小乘初二三果也观解者观一念心性具天界即空即释天即假即余天即中即梵天也次龙众龙什公曰龙有二种一蛇龙二虗空龙也灯曰法华所列有八龙王一切诸龙皆有三患一热风热沙着身烧皮肉及骨髓以为苦恼二恶风暴起吹其宫殿失宝饰衣等龙身自现以为苦恼三诸龙娱乐时金翅鸟入宫抟撮始生龙子食之或噉一切诸龙怖惧热恼惟西天雪山顶上阿耨达池之龙无此三患是则除无热恼之外龙皆有难世人独知龙之威力并其享用寿永而羡慕之不知龙之业报受苦盛于人也然而又有天中之龙海中之龙山中之龙此皆龙中之龙也又有人中之龙如赵太祖匡胤始生甲马营有圣尼抚养一日婢子襁褓忽变为龙婢惊失手堕地圣尼咤曰惊吾儿致晚得天下人中有龙验矣然其中间有实报者有权现者种种不同又有即龙身闻法而得道者如法华文句云有本住常乐我净迹居无热恼池者有本住普现色身三昧迹现多头者X不一而足若佛称人中大龙葢取喻于神变不测耳菩萨称龙象蹴踏者葢取喻于堪任大事耳观解者观真如不变而能随缘随为佛为九随缘不变无异真如此吾心之大龙也三神众神什公曰神受善恶杂报似人天而非人天也灯曰神以六道收之摄入鬼趣葢神者鬼之长也能长其鬼安得不以鬼趣摄之但古今之论神天理多混肴今以阴阳饮食判之昼隐夜显畏阳而喜阴者鬼也日出夜息怖阴而喜阳者人也阴阳无间隐显而不恒者天也䬸分段食素腥杂用者人也歆触其气腥血杂受者鬼也饮食天然畏恶荤腥者天也因知世之郊天者必用牺牲天如不格用是奚为天如有格要知非天不过山川岳渎诸鬼神尔故知古之用牺牲郊天者亵之甚也即以三牲而祀乎祖先实以鬼而亵之也今之诸神既来法会莫非乘佛力而增诸威灵借法因而长诸功德矧有示迹神明而位菩萨者固不可得而思议也观解者观一念心即生而佛即佛而生即空即假即中神玅不可测量心神之玅得矣四夜叉众夜叉X什公曰秦言贵人亦言轻捷有三种一在地二在虗空三天夜叉也地夜叉但以财施故不能昇空天夜叉以车马施故能飞行佛转法轮地夜叉唱空夜叉闻空夜叉唱四天王闻如是乃至梵天也灯曰此三夜叉不独佛转法轮时递递唱报即世间人初出家时亦必传唱此有两意一吉报大威德诸天生欢喜故二凶报欲界魔天生恐怖故然而吉凶在他非夜叉也是则其中亦有权实二道今云唱报皆菩萨人之示现者也观解者修假观即地夜叉空观即空夜叉中观即天夜叉三观观之义当唱报三惑波旬皆生恐怖三德诸天皆住欢喜也五干闼婆众干闼婆什公曰天乐神也处地上宝山中天欲作乐时此神体上有相出然后上天也灯曰干闼婆此云嗅香以香为食亦云香阴其身出香此是天帝俗乐之神法华具出四种荆溪云俗乐者以俗表真四干可对四教释出观解者观一念心具常乐我净即四干闼婆王也六阿修罗众阿修罗什公曰秦言不饮酒因缘出杂宝藏此是六趣男丑女端正有大势力常与天共鬬也X灯曰法华文句云此云无酒四天下採华酝于大海鱼龙业力其味不变瞋妬誓断故言无酒神亦云不端弥天安师云质谅质谅直信也此神谄曲不与名相称楞严经云有四种阿修罗类一卵生鬼趣摄二胎生人趣摄三化生天趣摄四湿生畜趣摄是中修罗亦有权实不同权则示现化其同类实则由善恶杂糅謟忌所感观解者观修恶即性恶性恶融通无修恶可论即是无酒又观天趣修恶即性恶不见天趣可得即是无天全佛为九即权化全九为佛即实道七迦楼罗众迦楼罗什公曰金翅鸟神灯曰法华文句云迦楼罗此云金翅翮金色居四天下大树上两翅相去三百六十万里有人言庄子唿为鹏鹏行众鸟翼之亦称为凤皇今谓凤不践生草噉竹实栖乳桐金翅噉龙云何是类迦楼鸟有神力雄化为天子雌变为天女化巳住处有宝宫亦有百味饮食而报须食龙胎能噉胎不能噉三卵能噉二湿能噉三化能噉四观佛三昧经云一日山东噉一龙王五百小龙三方亦尔周而复始寿八千岁临终失势欲噉龙子龙母口熬嘇之不得食即嗔从金刚山透海穿地轮过不能过风轮风弹之从故孔涌到金刚山如是七返还山顶X命终肉裂火起将烧宝山难陀雨雨灭之肉烂心冲风轮亦七返堕山上成如意珠龙得之即为王观解者观真如不变随染缘造九界修恶即金翅鸟能造业噉龙观真如不变随净缘翻修恶为性恶其体融通即佛界性善是为鸟死得如意宝珠致大富饶登法王宝位也八紧那罗众紧那罗什公曰秦言人非人而头上有角人见之言人耶非人耶故因以名之亦天伎神也小不及干闼婆灯曰法华文句云天帝法乐神也居十宝山身有异相即往奏乐佛时说法诸天絃歌般遮于瑟而颂法门旧云法紧奏四谛玅紧奏十二因缘大紧奏六度持紧奏前三今言奏四教法门观解者观音声因缘所生法即奏三藏法门也我说即是空奏通教法门也亦名为假名奏别教法门也亦名中道义奏圆教法门也九摩睺罗伽众摩睺罗伽等悉来会座肇公曰摩睺罗伽大蟒蛇也此上八部皆有大神力能自变形在坐听法也灯曰或问八部能自变形者何形乎曰人形也葢十界皆以人形以为之本惟所庄严胜劣不同耳正以心为受道之器形为盛心之皿而人道正居X于清浊昇沈之中受道者易得道者多故佛应迹尘寰惟于人界而八部参预皆现人形虽诸天胜身亦隐而不现矧其他乎若天人则以上而就下余部者仰胜而隐劣人能受道厥胜若兹得参其类可不庆诸可不修诸观解者观畜道修恶即人道修恶修恶即性与佛界通观于非道通达佛道此之谓也四修因声闻众二初出家二众诸比丘比丘尼肇公曰尼者女名也巳上八千比丘别称得道者也灯曰此出家二众非全不得道或是前之三果或是内外凡位故别作一番后列耳观解者修三种止惑但伏而未断如不得道若修三种观即破而即断如前八千悉巳得道也二在家二众优婆塞优婆夷俱来会座肇公曰义名信士男信士女灯曰又翻近事男近事女谓在家男众受持三归五戒堪任近事出家比丘在家女众受持三归五戒堪任近事出家比丘尼也然而亦有实行权现二种不同即大菩萨人以同事化同类夫何而不可观解者观一体二宝防一切非止一切恶即善心X诚实男慈悲心为女也初通序竟次别序亦名发起序二初现端二赞叹初有六初大众围绕二为众说法三佛现胜身四长者献葢五佛示神变六众叹希有初大众围绕彼时佛与无量百千之众恭敬围绕菴园会众有常随同居者八千比丘是也有一时云集者八部与长者子等是也有居两间乍住而乍来者诸菩萨众是也是诸大众无分圣凡罔间黑白同居一变现土同为一圆顿机同感一尊特佛同闻一圆顿法同获一圆顿益此一经之大旨也观解者观一心性具佛界居于性具九界之中各各互具重重无尽即佛与百千之众恭敬围绕也二为众说法而为说法而为说法者如灵山之将说法华先说无量义经以为发起葢法华明会无量以为一故无量明开一以为无量天台大师云开为合序如世算法先乘而后除也此经亦然将说圆顿宗旨故先说法以为发起经必有之特译人略尔以圆顿而发起圆顿不卜可知观解者一心三观观于性具法门即佛为大众而说玅法也X三佛现胜身譬如须弥山王显于大海安处众宝师子之座蔽于一切诸来大众肇公曰须弥山天帝释所住金刚山也秦言玅高处大海之中水上方高三百三十六万里如来处四部之中威相超绝光蔽大众犹金山之显溟海者也灯曰佛有三身曰法报应法报二身佛自受用置而未论惟论应身有胜劣不同胜应如华严千丈劣应如阿含丈六此之二应既全法报而起乃全应而为法报如全水以为波乃全波而即水不二而二二而不二者也又于二应分常不常劣应则常胜应则不常如华严三七应则不常鹿苑八十厥应则常故常则不现不常则现此理数之必然无足以语言诤也又于劣应覩乎胜身有须现不须现如华严及与此经等乃须现者也若于法华及与金光如龙女所覩龙尊所见以机圆故即劣覩胜故于言中示玅而云微玅法身具相四八诸佛清净微玅寂灭今经相好乃属须现故曰譬如须弥山王显于大海安处众宝师子之座蔽于大众此与华严须弥山王之身胡以异乎惟其身宜须现是以依报亦宜须现下文云于是佛以足指按地即时三千大千世界若干百千珍宝严饰譬如宝庄严佛无量宝庄严土一切大众叹未曾有X而皆自见坐宝莲华正以舍利弗小乘之机不能即劣覩胜故疑此土以为不净若螺髻梵王所谓我见释迦牟尼佛土清净譬如自在天宫此以机圆不须现而能即劣覩胜故也观解者观心即中是法身观心即空是报身观心即假是应身观假即中是现胜应身观假即空是现劣应身观假双即空中即现丈六合身四长者献葢尔时毗耶离城有长者子名曰宝积与五百长者子俱持七宝葢来诣佛所头面礼足各以其葢共供养佛肇公曰宝积亦法身大士常与净名俱诣如来共弘道教而今独与五百人诣佛者将生问疾之由启兹典之门也天竺贵胜行法各别持七宝葢即以供养佛五佛示神变二初所变盖体佛之威神令诸宝葢合成一葢徧覆三千大千世界什公曰现其神变其旨有二一者现神变无量显智慧必深二者宝积献其所珍必获可珍之果来世之所成必若如此之玅明因小而果大也二葢中所现四初现世界而此世界广长之相悉于中现肇公曰葢以不广而弥八极土亦不狭而现葢中次现诸山X又此三千大千世界诸须弥山云山目真隣陀山摩诃目真隣陀山香山宝山金山黑山铁围山大铁围山大海江河川流泉源什公曰须弥山秦言玅高山也凡有十宝山须弥处其中余九围之也别本云显于大海山金色海水清净相暎发也缘相显发金光亦复如是巳上现此佛世界三现诸宫及日月星辰天宫龙宫诸尊神宫悉现于宝葢中四现佛及说法又十方诸佛诸佛说法亦现于宝葢中肇公曰将显佛土殊好不同故遍现十方也诸长者子皆久发道心而未修净土欲以来供之情启发净土之志故于其葢而现之六众叹希有尔时一切大众覩佛神力叹未曾有合掌礼佛瞻仰尊颜目不暂舍什公曰信乐发中相现于外灯曰巳上六科名为别序亦名发起序发起一经之由致也如法华正宗之前以五事而为发起一众集二现瑞三疑念四发问五答问引事印证不必全同发起近由其义一也初大众围绕表此会能扣之机所具者圆也次为众说法表此会应机说法所益者大也三佛现胜身表此会赴缘之应X所示者奇也四长者献葢表此会发心之因所寓者广也五佛示神变表此会成就之果所感者极也六众叹希有表此会闻法之众所获之益深也余不暇言惟长者献葢如来神变此二因缘其所表示寓意者远苟不约圆顿至理而表示之则使造修者无路岂不长者献葢徒劳企仰之情善逝现通空示鉴机之用一经大旨几乎昧矣如来宣说云乎哉庆喜结集云乎哉流通此土云乎哉约理表事释经之不可废明矣今约二意以伸明之一约宝葢染用表自行二约宝葢净用表化他自行二意一弃葢以供佛二即惑以成智化他亦二一回因以向果二从体以起用初染用表自行者五百长者表五道众生也五百宝葢表五道众生具有五葢也五葢者一贪欲葢二嗔恚葢三愚痴葢四睡眠葢五掉悔葢五葢既为五道之因而五道又为五葢之果而此五法世所珍尚以故名宝五道而言五百者道道具五成二十五约因果合论成五十而此因果其体性融一复具十成五百葢初弃五葢以供佛者论五百长者皆菩萨人本无五葢即使有之又何必弃第现化道摄其同类苟不示以弃除则一切众生五道轮回何由止息是以舍其翫好以供养佛回悲由之所重以表福田之所轻冀佛施以大智慧神通力有以变之化之俾即事以成理即轻以为重成无上大菩提也X故下偈云今奉世尊此微葢于中现我三千界诸天龙神所居宫干闼婆等及夜叉悉见世间诸所有十力哀现是化变众覩希有皆叹佛今我稽首三界尊二即惑以成智者五葢属烦恼道摄五百长者久证烦恼即菩提之道为度众生故现身为毗耶离长者之子具此五葢始既悟烦恼即菩提以成菩萨道今则从菩萨道以现五葢相人独知菩萨之为葢不知长者葢即非葢而葢即菩提是以用此宝葢以供养佛冀佛以大智慧神通力有以变之化之庶即此烦恼以成无上菩提故下偈故经云一切众生即菩提相一切众生毕竟寂灭即涅槃相不复更灭又云不断烦恼而入涅槃是为宴坐又云贪恚痴四颠倒五葢为如来种化他二意中初回因以向果者菩萨化他修三慈之因也此以葢有覆被之用法华张设幰葢大师用表慈悲今长者献葢亦复如是所以表此经三十慈也观众生品云尔时文殊师利问维摩诘言菩萨云何观于众生维摩诘语言譬如幻师等文殊师利言若菩萨作是观者云何行慈维摩诘言菩萨作是观巳自念我当为众生说如斯法是即真实慈也又云行寂灭慈无所生故凡列三十种慈慈虽三十束之惟三中道无缘之慈十四一真实慈真谛法缘之慈七一不热慈俗谛生缘之慈九一菩萨慈是则开之虽有X三十合之惟有三慈是以长者献葢与佛神变合而言之义惟三种一五百长者各献一葢共为五百此表生缘慈悲境在于五道故释论云慈有三种众生缘慈无心攀缘一切众生而于众生自然现益如涅槃经云我实不往慈善根力能令众生见如斯事次以葢供佛佛座既高葢必散之于空如散华供佛然葢停于空空无所依表法缘慈悲故释论云法缘慈者无心观法而于诸法自然普照如日照物无所分别次佛之威神令诸宝葢合成一葢徧覆三千大千世界初既奉葢次乃依空今则合葢空而为一徧覆世界正表中道无缘慈悲既双照而双遮复双遮而双照此慈体遍普该普覆故合而为一徧照三千释论云无缘慈者无心观理而于平等第一义中自然安住即此以为回因向果即此以为从体起用何也葢五百长者之葢而位在生缘所谓无心攀缘一切众生而于众生自然现益苟不回之以向法缘无缘不了之者多堕三藏菩萨行事六度涉于爱见今以之供佛散之于空则即此生缘以为法缘所谓无心观法而于诸法自然普照如日照物无所分别如来复现威力令诸宝葢合成一葢徧覆三千大千世界即此生法二缘慈悲以为无缘慈悲所谓无心观理而于平等第一义中自然安住即回因向果义也从体起用者即此合三为一之宝葢为诸佛X果证之大体无缘慈体法身德也法缘慈体般若德也生缘慈体解脱德也合成一葢正言其体徧覆三千正言其用又云而此世界广长之相悉于中现乃至十方诸佛说法亦现于宝葢之中岂非依正重重而互现生佛彼此而交参即此而为大体即此而为大用玅证性具可不言而信矣何为即此而为大用夫葢以覆被为义而十界羣生杂居于三界之中其患热恼而慕清凉翘伫于炎炎火宅不啻如三草二木百谷苗稼之望慈云徧覆法雨均霑若不分而分则生缘慈葢其所覆者在于五道法缘慈葢其所覆者在于声闻缘觉两界无缘慈葢其所覆者在于菩萨与佛两界又此十界所被之机虽皆寓于五道实寓于人法界者多故佛示生常在于人道也第此三慈本是一体用之虽有专门实乃举一而即三言三而即一以是而言则献葢一序所关非细其中义意诚为经纬全章组织始末释者应提其纲领撮其纲目攒聚于此庶闻是经而思其义未修其慈者有所适从焉今约此开章为八一明悲田五葢二明敬田三身三明惑性相即四明理性融通五明慈因三智六明果德三慈七明慈体三德八明慈用三脱此之八义体顺四弘葢菩萨四弘誓愿依四谛境立一依苦谛境立一誓愿众生无边誓愿度今五百长者子表五道众生X即苦谛境欲除苦果莫先断因五葢即苦因也能表用葢复顺慈义故是初愿二依集谛境发一誓愿烦恼无数誓愿断今五百长者子知五葢等烦恼其性本空即是菩提故即以五葢散之于空供养于佛佛知其意即以威神令诸宝葢合成一葢徧覆大千能表用葢复顺慈义故是次愿三依道谛境立一誓愿法门无量誓愿学四依灭谛境立一誓愿佛道无上誓愿成今回生缘法缘之慈以向无缘之慈因地三慈即道谛也果德三慈即灭谛也能表用葢复顺慈义故是三四两愿此之四弘方是发僧那于始心下从体起用正是终大悲于赴难今顺此义释之为八初明悲境五葢夫五道众生不了之徒沈湎于五葢之乐既因之以造业复因之而轮回不觉不知以苦为乐诸佛菩萨誓欲拔之正当悲境而于其中有觉悟厌苦者乃悲苦而仰乐第乐之至大莫过于佛仰而求之非诚感而不可诚感之征非财施而弗通今五百长者代苦众生以五百宝葢而奉佛故其所捐财施虽复有赀而财能通法则法施无穷如经所谓若能于食等者诸法亦等诸法等者于食亦等惟其以此玅感而仰格于佛故佛之威神令诸宝葢合成一葢徧覆三千大千世界夫财施固有限也而法施则无限也而于其性又本来融通无所而不徧如来称其X性以融之通之周之遍之故令诸宝葢合成一葢而遍覆大千自非性体本玅而如来曷能作意变之耶夫宝葢迹也其性融通本也迷者忘本以执迹悟者即迹以达本本迹虽殊不思议一也又五百宝葢迹也合成一葢徧覆大千本也始则从本以为迹故为五百今者循迹以返本故合为一葢亦本迹虽殊不思议一也次明敬田三身者敬田体通今以佛为敬田乃田之上上者也夫佛垂应迹身与凡同虽胜轮王倍之而巳若以长者之一葢用覆如来之一身亦以足矣今奉以五百宝葢即各现一身以当一葢夫谁曰不可如来则令诸宝葢合成一葢以此一葢而用覆一身岂非循迹以归本合五百应五道之身以为一报身乎夫报智般若也应迹解脱也今既合此二修以为一体即此而谓之法身一性可也昔也从本以垂迹今也循迹以归本迷者忘本以执迹悟者即迹而达本本迹虽殊不思议一也然而非此悲由而莫能感佛非此敬田而莫能应生悲敬之田玄合感应之道圆彰此维摩诘不思议解脱经之所由说也三明惑性相即者夫五葢为三惑总体竖以分之则此五葢为界内界外二种见思刀背钝使而钝必兼利矧掉悔一葢足当二种见思刀面利使故此五葢即见思尘沙无明三惑之异名也横以言之则此五葢为界内界外昏动生死之大患葢贪X嗔掉悔三葢体属于动愚痴及睡眠二葢体属于昏夫阻乎空寂者见思也障乎化导者尘沙也翳乎法性者无明也扰此三法者动为之患也蔽此三法者昏为之病也五道众生迷之故为之情五百长者悟之故为之智故维摩诘云行于非道通达佛道文殊师利云六十二见为如来种所谓若见无为入正位者不能发三菩提心譬如高原陆地不生莲华卑湿淤泥乃生此华惟其长者达此五葢即惑成智故以五百宝葢供养于佛冀如来有以明之鉴之然则三谛之明本也三惑之暗迹也迷者执迹以忘本悟者即迹以达本本迹虽殊不思议一也四明理性融通者如来明察此意示其理性融通是故令诸宝葢合成一葢徧覆三千大千世界五百宝盖表尘沙即是化导合成一葢表见思即是空寂徧覆三千大千世界表无明即是法性又徧满三千表即动而静之体显现一切表即昏而明之用夫五葢三惑真如不变之体也能随五道染缘之用也始既不变以随缘末则随缘而不变不变之体本也随缘五葢迹也迷者忘本以执迹悟者即迹而达本本迹虽殊不思议一也又五百宝葢随净缘之迹也合成一葢徧覆大千不变之本也非本无以垂迹非迹无以显本本迹虽殊不思议一也然而自非五百长者无以悟五迹之惑性相即非如来无以现理体之融通X感应之道交惑性之理一此维摩诘不思议解脱经之所由说也五明慈因三智者三种慈悲属果果由因尅而因为三智葢生缘慈悲体属俗谛尘沙障乎化导非假智而不开法缘慈悲体属真谛见思阻乎空寂非空智不彰无缘慈悲体属中谛无明翳乎法性非中智而不显故菩萨欲显三慈须修三智是故先修从假入空之智而破去见思成法缘慈悲次修从空入假之智而破去尘沙成生缘慈悲后修从空假入中道之智破去无明成无缘慈悲此犹约历别次第言之也若圆融三智则一空一切空无假无中而不空则空智不惟破见思显法缘慈悲亦破尘沙无明显生缘无缘二种慈悲故维摩诘云如我此病非真非有众生之病亦非真非有作是观时于诸众生若起爱见即应舍离所以者何菩萨断除客尘烦恼而起大悲爱见悲者则于生死有疲厌心若能离此无有疲厌在在所生不为爱见之所覆也所生无缚能为说法解缚如佛所说若自有缚能解彼缚无有是处若自无缚能解彼缚斯有是处是故菩萨不应起缚以此而言则菩萨欲成三慈必修观智以破缚着明矣又曰是故菩萨不应起缚何谓缚何谓解贪着禅味是菩萨缚以方便生是菩萨解又无方便慧缚有方便慧解无慧方便缚有慧方便解自释云何谓无方便慧缚谓菩萨以爱见心X庄严佛土成就众生于空无相无作法中而自调伏是名无方便慧缚今复释其所释曰此文虽然离为四句合之但成二义谓方便与慧秪由庄严佛土成就众生与殖众德本离之故为四耳初义缚则俱缚葢以爱见庄严佛土成就众生则缚于有也于空无相无作法中而自调伏则缚于空也次义解则俱解谓不以爱见庄严佛土则解于有也于空无相无作法以自调伏而不疲厌则解于空也下义亦然是则慧即空智法缘慈也方便即假智生缘慈也于空于假二俱无着而双轮并驰即中智无缘慈也乃至云若住不调伏心是愚人法若住调伏心是声闻法是故菩萨不当住于调伏不调伏心离此二法是菩萨行凡二十八种菩萨之行皆明离二边法以显中道无非三种慈悲之观智也又如菩萨行品佛告诸菩萨有尽无尽解脱法门汝等当学何谓为尽谓有为法何谓无尽谓无为法如菩萨者不尽有为不住无为何谓不尽有为谓不离大慈不舍大悲深发一切智心而不忽忘教化众生终不厌倦于四摄法常念顺行护持正法不惜躯命云何不住无为谓修学空不以空为证修学无相无作不以无相无作为证夫不尽有为谓不离大慈不舍大悲深发一切智心而不忽忘此则即不尽有为而恒尽之乃出假而恒入于空也不住无为修学空无相X无作不以空无相无作为证乃入空而恒出于假也如是则双遮而恒照双照而恒遮莫非修三种慈悲之观智也即三十二菩萨各说入不二法门不二即诸佛所证之果理也门即所观三谛之理境也入即三种慈悲之观智也或有从空而入或有从假而入或有从中而入或有以言遣言而入或有以无言遣言而入此即教门明四门入道四句之外各有无言句同略如法自在菩萨云生灭为二法本不生今则无灭得此无生忍法是为入不二法门则以中道而为入不二法门即中智也不眴菩萨曰受不受为二若法不受则不可得以不可得故无取无舍无作无行是为入不二法门即以真谛而为入不二法门即空智也宝印手菩萨曰乐涅槃不乐世间为二若不乐涅槃不厌世间则无有二是为入不二法门即以真俗二谛而为不二法门即空假并行之智也是故会而归之无非观智回而向之罔匪慈因今五百长者子示迹五道慈属生缘既是圆修假即空中是故以五百宝葢散之于空以供养佛散之于空则生缘之假即法缘之空以供养佛则即生法二缘之假空即无缘之中乃即事而为理回因以向果也夫中空二慈之葢本也生缘五百之葢迹也非中空二慈之本无以垂生缘假葢五百之迹非假葢生缘五百之迹无以显中空二慈之本迷者执迹以忘X本悟者达本而即迹本迹虽殊不思议一也六明果德三慈者前明慈因三智因也今明果德三慈果也夫果德三慈理本具足为因三惑覆而不显是故菩萨先修假慈破去尘沙而生缘之慈显次修空慈破去见思而法缘之慈显次修中慈破去无明而无缘之慈显此三慈名出智论而义备今经但与之开合有异耳智论则合三十慈而为三此经则开三慈而为三十一开无缘为十四一真实慈如寔观众生故二寂灭慈无所生故三等慈等三世故四不二慈内外不合故五不坏慈毕竟尽故六坚固慈心无毁故七清净慈诸法性净故八无边慈如虗空故九如来慈得如相故十佛慈觉众生故十一自然慈无因得故十二菩提慈等一味故十三大悲慈导以大乘故十四安乐慈令得佛乐故开法缘慈为七一不热慈无烦恼故二无诤慈无所起故三阿罗汉慈破结贼故四无等慈断诸爱故五无厌慈空无我故六深心慈无杂行故七无诳慈不虗假故开生缘慈为九一菩萨慈安众生故二法施慈无遗惜故三持戒慈化毁禁故四忍辱慈护彼我故五精进慈荷负众生故六禅定慈不受味故七智慧慈无不知时故八方便慈一切示现故九无隐慈直心清净故今如来以神变之力令诸宝葢合成一葢徧覆三千大千世界五百宝葢表生缘慈也合成一葢表法缘慈也徧覆三千X大千世界表无缘慈也非无缘法缘二慈之本无以垂生缘五百之迹非五百生缘之迹无以彰无缘法缘之本迷者忘本以执迹悟者即迹而达本本迹虽殊不思议一也合而同之则非五百长者三智之因莫回释迦如来三慈之果非释迦如来三慈之果莫摄五百长者三智之因因与果而交涉感与应而道交此维摩诘不思议解脱经之所由说也七明慈体三德者夫无缘慈体即法身德亦以徧覆三千大千世界表之法缘慈体即般若德以合成一葢表之生缘慈体即解脱德以五百宝葢表之而此三德有正报依报约正报则佛之三身约依报则佛之寂光玅土亦兼得报土应土如来正报三身者观经疏云法身者报身者应身者如见阿閦佛品尔时世尊问维摩诘汝欲见如来为以何等观如来乎夫阿閦如来应身也而维摩了达此应即法即报故对之曰如自观身实相观佛亦然观身观自巳色身即实相法身如来岂不然乎故曰观佛亦然由是推广其义云我观如来前际不来后际不去今则不住不观色不观色如不观色性不观受想行识不观识如不观识性夫色应色也色如报智也色性法身之性也此又不惟三身而等观亦乃三身而俱遣又曰非四大起同于虗空乃至云不可以一切言说分别显示无非即应身以明法报至若中间X而曰不此岸不彼岸不中流而化众生则又显言即法报以垂应身观阿閦鞞佛既然则观释迦如来与十方诸佛亦然然而非法报之本无以垂应身之迹非应身之迹无以显法报之本迷者忘本以执迹悟者即迹而达本本迹虽殊不思议一也依报三德者诸佛菩萨所居常寂光净土也常即法身光即般若寂即解脱是三点伊不纵不横若并别纵横即乖法体如维摩诘所居方丈之室约义而言则三德具足如方丈一室即表法身常德念今文殊大众当来即以神力空其室内除去所有表般若光德能容三万二千人及三万二千师子座表解脱寂德故此寂光丈室如人入薝卜林唯闻薝卜不齅余香若入此室但闻诸佛功德之香不乐声闻辟支佛香也又此室常现八未曾有法正以方丈之室即常寂光土故也又约释迦现居国土明之舍利弗与大众所见秽邦应土也螺髻梵王所见并如来按足指之所示现报土也二土所依之体及以能现之理常寂光土也是以宝葢之中所现三千大千世界并十方诸佛说法皆于中现正以依正交参生佛不二圆融无碍俱不思议然而非法身般若之本无以垂解脱应身之迹非解脱应身之迹无以彰法身般若之本迷者忘本以执迹悟者达迹以得本本迹虽殊不思议一也八明慈用三脱者夫慈果之体在乎三德而X慈体之用在乎三脱如经明不思议解脱毛容大海芥纳须弥如斯大用而题为不思议解脱果体之用在乎解脱明矣但解脱有三曰性净解脱为法身之用曰圆净解脱为般若之用曰方便净解脱为解脱之用若以当体明体用者则性净为体余二为用故释题五重以真性为体今约三德既以法身为体则般若解脱皆为其用若以宝葢表之葢有帡幪义表性净解脱葢有除烦热义表方便净解脱葢有致清凉义表圆净解脱此正表也若余义者五百长者各献宝葢感之之道也世尊受之合成一葢徧覆大千应之之道也此可表感应不思议令诸宝葢合成一葢徧覆大千悬处于空不上不下此可表神通不思议四面悬铃出和雅音此可表说法不思议合为一葢而为之主本是五百以为之宾此可表眷属不思议大千众生蒙帡幪除热恼获清凉益此可表利益不思议一期表报佛化周足矣问曰此与法华迹门十妙如何同异答曰不同而同同而不同不同者彼明十妙此明八不思议故不同也同者立名虽则有异约义略亦相齐如此中第三明惑性相即第四明理性融通可当玄文第一境妙此中第五明慈因三智可当玄文第二智妙此中第一明悲境五葢第二明敬田三身可当玄文第三行妙此中第五明慈因三智第六明果体三慈可当玄文第四位X妙此中第七明慈体三德可当玄文第五三法妙此中第八明慈体三用可当玄文第六感应妙第七神通玅第八说法妙第九眷属妙第十利益妙同而不同者彼明法华开权显实故立十门以该心佛众生三无差别各各具足相待绝待二妙此经方是方等为实施权弹偏斥小叹大褒圆为法华作弄引之时不惟法相分满不同亦乃义理显密小别然而妙即不思议不思议即妙亦不同而同也今先明感应不可思议者夫用者应也应非感不赴感者机也机非应不关如五百长者各献宝葢感也佛以神力令诸宝葢合成一葢徧覆大千应也非五百宝葢之感而不关非如来神力令诸宝葢合成一葢而不应感应道交故得一期化法圆彰若约当文则以五百长者子以为感然五百长者不过为之发起通而言之则菴摩罗园众菩萨三万二千比丘八千人俱与夫他方所来菩萨得益而去并三千大千世界宝葢中现天龙八部皆为能感之机虽其中间不无十界差别观其或种或熟或脱莫非佛界以为缘起若论其应则有乎二一释迦二维摩以释迦现通维摩亦现通释迦说法维摩亦说法然而始则菴摩遣人而问疾末则毗耶匡众以归园虽其间碪椎互扣宾主盘桓既归宗而有在则惟以释迦而为之主为之应也玄文所谓如一月不降百水不升而随河长X短任器规矩无前无后一时普现此是不思议妙感妙应也若约差别说者则十界之身普应而法华普门品开为三十二种应身若曰应以佛身则今释迦牟尼佛是也应以菩萨身则今文殊等诸大菩萨是也应以声闻缘觉身则今须菩提等尊者是也应以天龙八部等身则今螺髻梵王与室中天女是也应以天魔身则如经说十方无量阿僧祗世界中作魔王者多是住不可思议解脱菩萨以方便力教化众生现作魔王是也应以婆罗门等身则如经说或有人从乞手足耳鼻等如此乞者多是住不可思议解脱菩萨以方便力而往试之令其坚固是也应以长者居士等身则今维摩居士与五百长者子是也如是应现不一而足然而非佛菩萨法报之本无以示五道等众机之迹非五道等众机之迹无以显佛菩萨法报之本迷者忘本以执迹悟者即迹以达本本迹虽殊不思议一也又非佛菩萨界法报之本无以垂十界应身之迹非十界应身之迹无以显佛菩萨法报之本迷者忘本以执迹悟者即迹而达本本迹虽殊不思议一也第二明神通不可思议者玄文云上辨机感而妙理难显应须神通骇动现于瑞相密表乎理世人以蜘蛛挂则喜事来鳱鹊鸣则行人至小尚有征大岂无瑞以近表远亦应如是缨珞云神名天心通名慧性天心者天然之性也慧X性者通达无碍也地持云神谓难测知通谓无壅碍言异而义同也然有六种谓天眼天耳他心宿命身如意无漏如是六种犹为统总若约法相差别为言则又有一为无量无量为一小中现大大中现小依中现正正中现依等如五百长者子献五百宝葢无量也合成一葢一也令诸宝葢合成一葢无量以为一也虽合为一葢而不坏五百之数一为无量也五百宝葢各有现量小也徧覆大千大也合成一葢小中现大也虽是一葢而不妨五百差别大中现小也宝葢依报也现诸如来说法之相正报也诸佛说法于葢中现依中现正也佛身清净葢现身中正中现依也此为一经神通根本下文所说不思议解脱种种神通皆从此中流出今别出其相凡有多种如方丈一室能容三万二千师子之座其座高八万四千由旬而三万二千菩萨声闻天龙八部各坐其座即自变形为四万二千由旬舍利弗言居士未曾有也如是小室乃能容受此高广之座于毗耶离城无所妨碍又于阎浮提聚落城邑及四天下诸天龙王鬼神宫殿亦不迫迮维摩诘言唯舍利弗诸佛菩萨有解脱名不思议若菩萨住是解脱者以须弥之高广内芥子中无所增减须弥山王本相如故而四天王忉利诸天不觉不知巳之所入唯应度者乃见须弥入芥子中是名不可思议解脱法门并前X方丈容座皆是小中现大又以四大海水入一毛孔不娆鱼鼈鼋鼍水性之属而彼大海本相如故此为正中现依亦为依中现正又舍利弗住不可思议解脱菩萨断取三千大千世界如陶家轮着右掌上掷过恒沙世界之外其中众生不觉不知巳之所往又复还置本处都不使人有往来想而此世界本相如故此为去取自在又舍利弗或有众生乐久住世而可度者菩萨即演七日以为一劫令彼众生谓之一劫或有不乐久住而可度者菩萨即促一劫以为七日令彼众生谓之七日此为能延能促又舍利弗住不思议解脱菩萨以一切佛土严饰之事集在一国示于众生此为能聚能集又菩萨以一佛土众生置之右掌飞到十方徧示一切而不动本处此为动而不动不动而动又舍利弗十方众生供养诸佛之具菩萨于一毛孔皆令得见此为能具能现又舍利弗十方世界所有诸风菩萨悉能吸着口中而无所损坏诸树木亦不推折此为即动而安又十方世界劫尽烧时以一切火内于腹中火事如故而不为害此为即危而安又于下方过恒河沙等诸佛世界取一佛土举着上方过恒河沙无数世界如持鍼锋举一枣叶而无所娆此为去取称性而施设无迹又舍利弗住不可思议解脱菩萨能以神通现作佛身乃至转轮王身此正应十界等身也十方世界X所有众生声上中下音皆能变之令作佛声演出无常苦空无我之音及十方诸佛所说种种之法皆于其中普令得闻前之种种皆形之神通此为声之神通种种变化不可思议也又如欲致香饭以饭大众于是维摩诘不起于座居众会前化作菩萨相好光明威德殊胜蔽于众会而告之曰汝往上方世界分度四十二恒河沙佛土有国名众香佛号香积与诸菩萨方共坐食汝往到彼如我辞曰维摩诘稽首世尊足下致敬无量问讯起居少病少恼气力安不愿得世尊所食之余当于娑婆世界施作佛事令此乐小法者得弘大道亦使如来名声普闻时化菩萨即于会前昇于上方礼彼佛足具述致敬借饭之辞彼化菩萨既受钵饭与彼九百万菩萨至维摩舍维摩诘即化作九百万师子之座诸菩萨皆坐其上与诸大众同食香饭此为即远而近即小而大即少而多即粗而妙之神变也又欲与文殊同往佛所即以神力持诸大众并师子座置于右掌往诣佛所又以右手断取玅喜世界置于此土等皆不思议之神变也或问曰此经神变所说何多答曰此经说在方等正弹偏斥小叹大褒圆之时而声闻于昔阿含巳得道果但念空无相无作而于菩萨游戏神通净佛国土不生一念好乐之心是以此经发起即以宝葢现通为事开章即以净佛国土为请正欲X违其宿心斥其小行令其耻小慕大得生酥益以作法华开权显实之弄引故神通净土偏其多也是以是时大迦叶闻菩萨不可思议解脱法门叹未曾有谓舍利弗譬如有人于盲者前现众色像非彼所见一切声闻闻是不可思议解脱法门其谁不发阿耨多罗三菩提心我等何为永绝其根于此大乘巳如败种一切声闻闻是不可思议解脱法门皆应号泣声震三千大千世界此正方等弹偏斥小叹大褒圆令声闻得耻小慕大之益也然而非不可思议解脱之本莫能施种种不思议神通之迹非不思议神通之迹无以彰不可思议解脱之本迷者忘本以执迹悟者即迹而达本本迹虽殊不思议一也三说法不思议者此门与前神通有离合两意离而言之自有众生因神通形益而得度者如经明芥子内须弥山乃云唯应得度者乃能见之即其义也又如现相辟支不能说法惟现神通令人得益亦其类也自有众生必因闻法获声闻益而得度者此如常途今则合以明之先既以神通骇动发其欣乐今则次以智辩宣改己易逗其所宜犹如龙王降雨必先霭以慈云震以戒雷俾三草二木先获苏息而翘然颙耸然后雨以法雨率土充洽上中下根各得增长佛法亦然故次神通而明说法也余时说法固无暇论此经说在方等得对半说满弹呵褒叹之正虽曰说满X而圆顿居多虽专圆顿而亦不妨兼通兼别如三十二菩萨各说入不二法门文殊维摩固是圆顿其余菩萨岂不亦兼通别又如宝积偈云说法不有亦不无以因缘故诸法生无我无造无受者善恶之业亦不忘此追赞圆顿之法也始在佛树力降魔等此追赞阿含时所说小乘之法也佛以一音演说法众生随类各得解等此则正赞方等时四教并谈顿渐秘密不定同举也大师演华严日譬云次照平地影临万水逐器方圆随波动静示一佛土令净秽不同示现一身巨细各异一音说法随类各解恐畏欢喜厌离断疑神力不共故见有净秽闻有褒贬嗅有薝卜不薝卜华有着身不着身慧有若干不若干此喻正譬方等示土现身神通说法种种不同也又如佛为宝积说佛国净土之行总说则众生之类是菩萨佛土别开则有三心二十行三心者一者直心二者深心三者大乘心二十行者则六度四无量心四摄法方便三十七品回向说除八难自守戒行十善乃至云若菩萨欲得净土当净其心随其心净则佛土净论净佛国土之行四教菩萨皆能修之三藏菩萨事六度行修在阿含既未破惑犹落爱见今在方等正对半说满则三心二十行通通别圆三教菩萨皆能修之惟此心行能解即空则判入通教能解但中则判入别教能解圆中则判入圆教又如方X便品维摩诘因以身疾广为说法初说身之过患此亦四教通观之境至云诸仁者此可厌患当乐佛身所以者何佛身者即法身也从无量功德生等所列种种功德会而归之亦通四教今在方等既对斥事度则修通后三亦可知也又如诸弟子品呵舍利弗云夫宴坐者不于三界现身意是为宴坐以至心不住内外是为宴坐此虽以圆呵小义亦通于通别若曰于诸见不动而修道品不断烦恼而入涅槃此则的以圆顿而对呵于小乘也如是种种不能枚举至于呵弥勒云二十五法是菩提为光严童子说三十二道场虽是圆顿义亦兼乎通别至于呵持世而降伏天魔为诸魔女说无尽灯法门此则以圆呵偏以成圆顿化魔为佛举此为例余不繁列也夫圆法本也余教迹也始则为实以施权终则会权以归实迷者忘本以执迹悟者即迹以达本本迹虽殊不思议一也四明眷属不可思议者法华玄义明六种眷属此经亦具有之今出其相一理性眷属经云一切众生皆如乃至弥勒亦如是也二业生眷属如来先世曾为结佛性缘种世世成之熟之度之脱之直于此世或闻说得道如常随之众为法亲内眷属或未得道预会俗众为外眷属三愿生眷属者先世结缘虽未断苦愿生内眷属中或怨家等因之受道若得道者成内眷属不得者成外眷属如余经所X说有调达等缘是也四神通眷属者若先世值佛发真见谛生犹未尽或在上界或在他方今佛分段作佛或以愿力或以通力来生下界与他方菩萨来此毗耶离闻法获益而去如香积佛国诸来菩萨等是也五应身眷属者或同佛究竟法报二身而起应身如文殊是龙尊王佛维摩是金粟如来是也或等觉菩萨等从分真法报二身以起应身如弥勒等是也或为熟他或为自熟或为本缘皆名应身眷属六明法门眷属者此如普现菩萨问净名居士父母妻子亲戚眷属吏民知识悉为是谁奴婢僮仆象马车乘皆在何所净名答云智度菩萨母方便以为父一切众导师无不由是生法喜以为妻慈悲心为女善心诚实男毕竟空为舍弟子众尘劳随意之所转道品善知识由是成正觉此法门眷属也诸经流类至多学者可以意得也此中若论本迹者应身眷属则以法报为本应身为迹然非本无以垂迹非迹无以显本迷者忘本以执迹悟者即迹以达本本迹虽殊不思议一也余三则以宿种为本现行为迹亦本迹虽殊不思议一第五明利益不可思议者诸佛所为未甞空过释论云佛入王三昧前放光度前者后放光度后者譬如网鱼前获后获见光闻法皆不唐捐今经云法宝普照而雨法雨即身口两益也宝积长者云大圣法王众所归净心观佛靡不欣各X见世尊在其前斯则神力不共法此言各随宿根以见佛身有不同也又云佛以一音演说法众生随类各得解皆谓世尊同其语斯则神力不共法此言众生各随宿根闻法不同也又云佛以一音演说法众生随类各得解普得受行获其利斯则神力不共法此言见身闻法各随根器而获利益不同也又云佛以一音演说法或有恐畏或欢喜或生厌离或断疑此则神力不共法此言所获之益种种差别也或有欢喜即世界悉檀得欢喜益或有恐畏即为人悉檀拳拳秪畏力行其善得生善益或生厌离即对治悉檀得对治法厌离烦恼获破恶益或断疑者断去惑疑得入第一义谛理益此之四悉义关四教此经对半说满对藏说通别圆三教又有于方等时新入藏者应得小益须知此经论益有显密两意显意者如说佛国品竟求声闻三万二千诸天及人知有为法皆悉无常远尘离垢得法眼净八千比丘不受诸法漏尽意解此闻大悟小得藏通两教之益也如方便品维摩诘为诸问疾如应说法令无数人皆发无上道意此得圆顿发心之益亦兼前二教之益又如维摩诘为目犍连说法时八百居士皆发无上道意又维摩诘为须菩提说法时二百天子得法眼净又维摩诘为罗睺罗说法时三十二长者子皆发无上道意又为弥勒菩萨说法时二百天子得无X生忍又为光严童子说法时五百天人皆发无上道意又为魔女说法时令万二千天女发无上道意又为善德长者说法时令城中一最下乞人发无上道意又文殊将众入净名室闻法覩变时其中八千天子皆发无上道意又说是入不二法门品时五千菩萨皆入不二法门得无生忍又香积品说娑婆十事善法等时百千天人皆发无上道意十千菩萨得无生法忍乃至佛说此经巳一切大众皆大欢喜总得欢喜益也密意者傍为弹偏斥小令诸小乘闻大不谤闻斥不嗔得耻小慕大益为法华以作开权显实方便得转酪以为生酥益若以宝葢三用会通三益者发无上道心入无生忍此获帡幪益也菩萨得净佛国土游戏神通此获能致清凉益也得法眼净不受诸法漏尽意解此获除烦热益也然为欲令众生获开佛知见大益之本故权令获三乘七方便利益之迹迷者忘本以执迹悟者即迹而达本本迹虽殊不思议一也然则非三德不可思议之大体莫能致三脱不可思议之大用非三脱不可思议之大用莫能彰三德不可思议之大体体与用而俱大理与事而皆圆此维摩诘不可思议解脱经之所由说也观解者观一心性具五道为五道悲境誓愿拔之即生缘慈悲如五百长者子献以宝葢也次观之使空与性具二乘相契即法缘慈悲如五百宝葢X投之于空也观此五道与佛性无异众生如同弥勒如即无缘慈悲如令诸宝葢合成一葢也此总观也若别观者观五道因果本自无性即是佛性而佛界因果亦未甞异乎五道之性但五道之性无苦而有苦此苦可悲佛界之性无乐而有乐此乐可敬即悲敬一双也观五道五葢烦恼生死即是菩提涅槃即惑性即理性一双也观一心十界即空假中修之谓之三因成之谓之三慈即因果一双也观一心即空假中即是三德而此三德具足无方大用即体用一双也其中感应神通说法眷属利益观之可知又观解者观一念性具五道而此五道为生缘慈境即五百宝葢也观之即空即法缘慈境即以宝葢散之于空也了此九界即是佛界性具百界千如徧历假名实法与夫国土即令此宝葢合成一葢徧覆三千大千世界也维摩诘所说经无我疏卷第二维摩经无我疏X卍XXX维摩诘所说经无我疏卷第三天台山幽溪沙门传灯着二赞叹二初经家叙起长者子宝积即于佛前以偈赞曰X什公曰上以身供养今以心口供养上以财养今以法养复次众虽见其变未知变之所由欲令推宗有在信乐弥深故以偈赞也二长者说偈二初总赞三初赞色心俱胜四初赞色胜目净修广如青莲肇公曰五情百骸目最为长瞻颜而作故先赞目也天竺有青莲华其叶修而广青白分明有大人目相故以喻也灯曰人相十分面居其七面相十分目居其七则佛有三十二大人相八十种微妙好而于青莲华眼相好居多故宝积揭其胜而赞之摄余可知若具足而言应如金光之赞佛面犹如净满月等诸偈此言中之意也若言外意者正以长者献葢意表于慈而佛之慈悲主寓于眼所谓若心中正则眸子了焉故赞眼全在赞慈普门云慈眼视众生福聚海无量是也然有劣应青莲之眼以至法身青莲之眼今虽赞一眼而四眼五眼意皆周足观解者观一心十界有三谛之乐可与常欲与之是为观心目净修广如青莲也二赞心胜心净巳度诸禅定肇公曰形长者目德主者心故作者标二为颂首也禅定之海深广无际自非如来清净真心无能X度者灯曰染心此岸惟禅度之若味着于禅禅复为染故禅定此岸复须度之葢世间禅出世间禅以至出世间上上禅传传可以论散论定故世间根本禅于欲界散地虽称为定于出世四圣巳复为散况如来上上禅乎故下文云何谓为缚贪着禅味是菩萨缚金刚云知我说法如筏喻者法尚应舍何况非法是则禅定味海惟佛圣人乃能度之三赞业胜久积净业称无量肇公曰于无数劫积三净业故名称无量灯曰不净之业有三曰贪嗔痴此意业之不净也曰杀盗婬此身业之不净也曰妄言绮语恶口两舌此口业之不净也若夫净业则有止行二善于前三不净业皆不而去之所谓不贪不嗔不痴等是也此净其业也非净业也夫净业者非独不贪嗔痴兼能廉节仁慈智慧非独不杀盗婬兼能放生惠施净法与人非独不妄言绮语两舌恶口兼能诚信实言善和鬬讼令美人德此之为净业也今赞如来之意业清净则三惑究净而三智圆证身业清净则二死永亡而三德圆满口业清净则五语如絃八音宏畅有称名之德者而后有名称普闻于无量之实信矣观解者观一念心本来空寂意业净也心尚叵得X何有十界身业净也称实宣改己易而赞美之口业净也四赞慈胜导众以寂故稽首灯曰目净修广如青莲色寂也心净巳度诸禅定心寂也久积净业称无量业寂也三而不寂者凡夫自寂而不寂人者二乘巳他兼寂尚居因位者菩萨自他俱寂皆到彼岸者如来宝积长者谓人之不易下人者首下之敬仰而不即可者稽夫以财胜人者富而巳矣以位胜人者贵而巳矣不以富不以贵而胜人者道而巳矣以道胜人而又胜之者导人以道而巳矣故以富贵下人者貌服也以道下人者心服也导人以道者此又服之又服者也今曰导众以寂故稽首夫如来既以道而胜巳矣复能导人以道是故稽首而顶礼焉观解者观一念心烦恼即菩提生死即涅槃者寂也复以此法转教余心者导众以寂也二赞神变难思既见大圣以神变普现十方无量土其中诸佛演说法于是一切悉见闻肇公曰既见合葢之神变巳不可测于中现十方国及诸佛演法于是忍界一切众会悉遥见闻更为希有也灯曰上以一偈赞佛功德略巳周足赞之所不能X尽者秪献葢一缘巳之寓乎意者深佛之昭格乎巳者远葢所献五百宝葢佛之威神令诸宝葢合成一葢徧覆大千普现十方国土并诸佛说法一切大众悉获见闻则一期化道四双八只功德举在其中是故长者先以此偈而总赞之下去种种偈赞莫非敷演其事观者得之言表则一部经旨思过半矣观解同上可知三赞法财普施法王法力超羣生常以法财施一切肇公曰俗王以俗力胜民故能泽及一国法王以法力超众故能道济无疆诸法殊相能善分别自此下至业不亡尽叹法施也二别赞三初赞顿初说法功德二初赞内证殊胜能善分别诸法相于第一义而不动巳于诸法得自在是故稽首此法王肇公曰第一义谓诸法一相义也虽分别诸法殊相而不乖一相此美法王莫易之道也夫世王自在于民法王自在于法法无定相随应而辨为好异者辨异而不乖同为好同者辨同而不乖异同异殊辨而俱适法相故得自在灯曰宝积意言羣生以财为力故于财自在能以财惠施一切法王以法为力故于法自在能以法X财普施一切曷为财即各以宝葢供养如来是也曷为法即佛之威神令诸宝葢合成一葢徧覆三千大千世界一切众会皆于葢中普见生佛依正等相是也然而又非离乎财施别有施法秪了于财施通达法施于财等者诸法亦等是故法王法力超过羣生常以法财普施一切也然此犹相也若夫以相表法则如向之所说寓悲敬惑理因果体用皆不思议关一经之大旨说法之本怀真所谓于法自在越诸羣生常以法财普施一切也善能分别诸法相涉于有也于第一义而不动住于空也秪分别而不动秪不动而分别是则恒涉有而常空恒常空而涉有如宝葢之显现一切何甞有无而殊致乎总而归之两言而尽曰巳于诸法得自在是故稽首此法王如来所以称为法王者正以于诸法而得自在故也此赞内证殊胜也观解者观一念性具十界即空即法王法力超羣生也观之即假即常以法财施一切也观之即中双遮二边即分别不动也双照二边即巳于诸法得自在也二赞说法微妙说法不有亦不无以因缘故诸法生无我无造无受者善恶之业亦不亡肇公曰欲言其有有不自生欲言其无缘会即形会形非谓无非无非谓有且有有故有无无有何X所无有无故有有无无何所有然则自有则不有自无则不无此法王之正说也以因缘故诸法生者有亦不由缘无亦不由缘以法非有无故由因缘生论曰法从缘故不有缘起故不无无我无造无受者诸法皆从缘生无别有真主宰之者故无我也夫以有我故能造善恶受祸福法既无我故无造无受者也又云善恶之业亦不亡者若无造无受者且不应有为善获福为恶致殃也然众生心识相传美恶由起报应之道连环相袭其犹声和响顺形直影端此自然之理无差毫分复何假常我而生之哉灯曰此追赞顿初华严时所说之法要也此偈与中论四句同论曰因缘所生法我说即是空亦名为假名亦名中道义第一同第四第二同第一第三同第二第四同第三中论从末向本故先说缘生后说中道此偈从本向末故先说中道后说缘生会而归之不同而同也今明此偈凡为四释一约不变随缘释二约理体三谛释三约修门三观释四约随机四教释一约不变随缘释者说法不有亦不无真如不变之体也真如之体性是中道设言其有四性玄无设言其无具足众法此理亘十方而无外历万古而恒如如金刚王常住不坏故如来于华严顿初等诸经而常宣说也以因缘故诸法生者真如随缘之用也良由真如不变之X体如君子不器善恶皆能故华严云能随染净缘具造十法界葢真如之体虽不变而能随缘谓能随三观净缘具造佛法界能随三惑染缘具造九法界故曰以因缘故诸法生无我无造无受者正以真如不变之体虽曰随缘具造诸法乃即随缘而其体不变惟其不变故即随缘之用其体本空了无能造主宰亦无所造之业及无受报之者故曰无我无造无受者善恶之报亦不亡者真如之体虽然随缘不变性体本空而无我无造无有受者然而不妨乎差别随缘之用故随净缘不亡乎善业之报而成佛道随染缘不亡乎恶业之报而成九界也二约理体三谛释者此中及下文皆须回华严以同中论次第说因缘所生法十界缘起之事境也我说即是空十界缘起当体即空无我无造无受者真谛境也亦名为假名十界缘起全体即假善恶之报亦不亡俗谛境也亦名中道义十界缘起当处全中说法不有亦不无中谛境也秪因缘生法即空即假即中举一而即三言三而即一也三约修门三观说者说法不有亦不无中道玅观也以因缘故诸法生三观所观之事境也无我无造无受者空观也亦名为假名假观也即因缘生法而即空即假即中亦举一而即三言三而即一也葢此三法在所观言之谓之三谛在能观言之谓之三观只是一法约修性分故为谛为X观尔故荆溪大师云三谛三观三非三三一一三无所寄谛观名别体复同是故能所二非二四约随机四教释者因缘所生法者小乘三藏教也佛说三藏在于小始为外道执诸法从自然生故说因缘生法破之即以因缘故诸法生也夫因缘生法本为破邪而说苟不破其因缘则仍缠缚生死故立我说即是空之教以破因缘则通教得起也即无我无造无受者也夫空宗本为出于生死苟执此空以为究竟则为焦芽败种不成法器故如来以楔出楔说从空入假之观以修净佛国土游戏神通菩萨之行即为别教故曰亦名为假名即所受之报亦不亡也夫初教为破有入空次教为破空出假但行二边未会中道故说圆教中道以融之通之使不偏不倚故曰亦名中道义即说法不有亦不无也观解准三观解说可知二赞渐初说法功德三初赞三宝三初赞佛宝始在佛树力降魔得甘露灭觉道成巳无心意无受行而悉摧伏诸外道肇公曰道力之所制岂魔兵之所能敌自此下至礼法海叹初成如来功德也什公曰梵本云寂灭甘露即实相法也肇公曰大觉之道寂灭无相至味和神谕若甘露于菩提树先降外魔然后成甘露寂灭大觉之道结习内魔于兹永尽矣巳无心意无受行者心者何也染有以生受者何也苦乐X是行至人冥真体寂空虗其怀虽复万物并照而心未甞有苦乐是迳而不为受物我永寂岂心受之可得无心于伏物而物无不伏灯曰凡佛示生人间当具八相成道一降兜率二托胎三出胎四出家五降魔六成道七转法轮八入涅槃此小乘八相也若大乘八相加住胎无降魔了魔即佛故也今在小始故有降魔仍略去诸相但出成道降魔转法轮加摧伏外道正赞如来初成道体以施道用能降魔怨而转法轮也始在佛树此言三藏果头佛在木菩提树下降见思烦恼等四魔得有余涅槃成一切智菩提种觉见思二惑心意而无受行摧伏界内一切诸外道也观解者三观圆修而初伏见思真谛理显即始在佛树力降魔等也二赞法宝三转法轮于大千其轮本来常清净肇公曰始于鹿苑为拘隣等三转四谛法轮于大千世界也法轮常净犹虗空也虽复古今不同时移俗易圣圣相传道不改矣灯曰佛为大事出世华严且称本怀为收机不尽乃脱珍着弊游行鹿苑于佛一乘分别说三则今所转法轮为第一声闻乘也观解者观一念心属苦谛境又属五分烦恼即集谛境而此苦集生死即是涅槃烦恼即是菩提即X示相作证劝修则一念心中皆具足也三赞僧宝天人得道此为证肇公曰初转法轮拘邻等五人八万诸天得道此常清净之明证也二结成三宝于是现世间肇公曰觉道既成佛宝也法轮既转法宝也五人出家得道僧宝也于是言其始也灯曰三宝之义有四一相从三宝二别相三宝三住持三宝四一体三宝今是相从所谓从佛有法从法有僧是也观解者即观一体三宝能观觉智为佛宝所观谛理为法宝谛智和合为僧宝三赞美以斯玅法济羣生一受不退常寂然度老病死大医王当礼法海德无边肇公曰九十六种外道上者亦能断结生无色天但其道不真要还堕三途佛以四谛玅法济三乘众生无有既受还堕生死者故曰一受不退永毕无为故常寂然生老病死患之重者济以法药故为医王长也法轮渊广难测法海流润无涯故德无边矣灯曰此赞美偈虽曰赞法实兼美佛僧葢以斯及X大医王即当美佛度老病死即当美僧言简而意周矣观解者观心玅性清净常住即度老病死也此之法海孰有边涯三赞渐中说法功德四初赞佛心平等毁誉不动如须弥于善不善等以慈心行平等如虗空孰闻人宝不敬承肇公曰利衰毁誉称讥苦乐八法之风不动如来犹四风之吹须弥也于善不善等以慈者截手不慼捧手不欣善恶自彼慈覆不二夫有心则有封有封则不普以圣心无心故平等虗空也人宝敬承者在天为天宝在人为人宝宝于天人者岂天人之所能故物莫不敬承也灯曰至人惟道是珍毁誉善不善自于人于巳无预故其心不动犹如须弥然而若独守乎此犹小乘也如来于善不善则又等之以慈故其平等之怀又犹若虗空焉且将同与之乐何嗔喜之足萦其怀哉观解者一心三谛湛然不动生佛平等闻若虗空于九界不善观之则拔其苦于佛界善照之则与其乐也二赞神力难思今奉世尊此微葢于中现我三千界诸天龙神所居宫干闼婆等及夜叉悉见世间诸所有十力哀现是X化变众覩希有皆叹佛今我稽首三界尊肇公曰自欣所献小而覩变大也所奉至微所见至广此是如来哀愍之所现也十力是如来之别称耳十力备故即以为名灯曰此正赞渐中方等将说法时先现以不思议之神变也宝葢示现其所表示虽具四双然而至要又在后三即慈果体用向之所赞成道等慈即慈果法体也神变现葢即从体起用中感应神通下去四偈即现身说法眷属利益也三赞应身普遍大圣法王众所归净心观佛靡不欣各见世尊在其前斯则神力不共法肇公曰法身圆应犹一月升天影现百水也灯曰此正大师演华严日譬照于平地示现一身巨细各异也论佛之垂应遍于十界今既曰各见世尊则但言佛应此应对机分乎四种一对藏教机应丈六佛对通教机应合身佛对别教机应报身佛对圆教机应法身佛或一身对多机或多身对多机此不必定但此经说在方等合具四教佛如现土既分胜劣应身岂得无之然如来但是一身岂有差别惟随所见不同耳观解者观一心即空见应身佛即假见报身佛即中见法身佛四赞说法微妙三初一音各得解X佛以一音演说法众生随类各得解皆谓世尊同其语斯则神力不共法肇公曰密口一音殊类异解二一音随所解佛以一音演说法众生各各随所解普得受行获其利斯则神力不共法肇公曰佛以一音说一法众生各随所好而受解好施者闻施好戒者闻戒各各异受异行获其异利上一音异适此一法异受也三一音获四益佛以一音演说法或有恐畏或欢喜或生厌难或断疑斯则神力不共法肇公曰众生闻苦报则恐畏闻玅果则欢喜闻不净则厌离闻法相则断疑不知一音何演而令欢畏异生此岂二乘所能共也灯曰三偈皆赞一音说法所不同者一随类各得解一各各随所解一或有恐畏欢喜等故也然则得解在于机所解在于法恐畏则言其得解所解获益之不同总而归之于不可思议者在佛则一音异说在机则异闻异思异修异益又总归之则在于神力不共故知不共之力在应不在机肇公云不与二乘共此非知言矣天台大师判一代圣教化仪之教四曰顿渐秘密不定化法之教四曰藏通别圆于方等时则八教具有而于此经亦复X具之何者于化法则此经四教具谈于化仪则顿渐正其所施如随类得解各各随解各各获益之法则在于化法四教与夫化仪顿渐若夫一音异语神力不共正言秘密不定二教惟其中间或为此人说顿说渐若彼此互相知则判为不定彼此互不相知则判为秘密以此而观则今文三偈正言如来于此经方等顿渐交织偏圆互陈不思议神力不共之玅有如此也观解者以本具佛界观本具九界生佛交参一三相即一音异解可也异音一解可也能解所解各受各益即其相也三彚赞四初赞万行功德稽首十力大精进稽首巳得无所畏稽首住于不思议稽首住于不共法肇公曰此下称德而致敬也灯曰佛有万行功德具如般若所明即十力四无所畏十八不共三三昧等法具在法数须者往检观解者观一心具足诸法了无三惑垢染即为具足十力诸功德也二赞永断生死稽首能断诸结缚稽首巳度于彼岸稽首能度诸世间稽首永离生死道肇公曰彼岸涅槃岸也彼涅槃岂崖岸之有以我异于彼故借谓之耳X灯曰诸结缚生死之因也诸世间生死道结缚之果也如是因果皆名此岸若修六度之行则能从此岸到于彼岸也观解者迷此一心为三惑染即为此岸观此一心具三德性即为彼岸也三赞三智微玅三初假智微玅悉知众生来去相肇公曰众生形往来于六趣心驰骋于是非悉知之也灯曰此赞如来具足究竟道种出假智悉知九界众生死此生彼往来诸相也二赞空智微玅善于诸法得解脱肇公曰我染诸法故诸法缚我我心无染则万缚斯解灯曰此赞如来具足究竟入空智而于诸法得解脱也三赞中智微玅二初赞双遮智不着世间如莲华灯曰此赞如来究竟具足中道双遮智如莲华于污不染于净不着高出空有赫焕无方也二赞双照智常善入于空寂行达诸法相无罣碍肇公曰出入自在而不乖寂故常善入万法幽深X谁识其涘唯佛无碍故独称达灯曰此二句赞如来究竟具足中道双照智照于空故曰常善入于空寂行照于有故曰达诸法相无罣碍秪一如来大圆觉体惑无不尽理无不圆智无不究行无不备如杂色褁摩尼光随色现随假见假随空见空随中见中所谓玅境元无空假中而亦不离空假中众生理然菩萨名然观然似然分然惟佛与佛究竟而然四赞谛智皆空稽首如空无所依肇公曰圣心无寄犹空无依灯曰有小空有大空有大大空极大空小空则空其有大空则空其空大大空则空有二俱空二俱空则为中极大空则中亦空法华所谓究竟涅槃常归于空是也今于三智而皆空即极大空葢不空则有所依惟其俱空故曰稽首如空无所依观解者观一心三谛圆融无碍是为一心三智是为莲华出水是为如空而无所依二正宗分十三初佛国品二初补释品题肇论曰名无召体之功体无当名之实无名无实则名实安在大师云此真谛意耳佛事门中无名无以召体无实无以当名是则万法虽多假实而巳假实虽二依正备焉故仁王经并大论明假名五阴国土三种之法而天台复充而扩之每法各X具一千合华严十界法华十如谓之百界千如三千性相而此三法莫不举一以全收虽三而即一是以如来说诸法不外此三或但说假名而收实法或但说五阴而收国土或但说国土而收五阴随机宜乐而法无定在若此经五百长者之所启请则以国土而收五阴与夫假名也但国土之类而有四差一六凡国土天台判为凡圣同居土二二乘国土天台判为方便有余土三菩萨国土天台判为实报庄严土四诸佛国土天台判为常寂光土今经品题首称佛国缘名求实宜是寂光第经文所谈多是应土约义定判合是同居或恐胜能摄劣而劣不能兼胜故举佛国以兼下三况是佛之应土即应土谓之佛国义亦无妨第五百长者既是圆机而佛国之行必全性以起修全修而在性是则四种国土该乎性相后之学者不可不知今试为言之曰有理具四土有事造四土于理具中又有真如不变体中之四土有随缘染净一念中之四土初义者即含生本有心性自无始际本然清净法尔具足十种法界每界各有假名五阴国土六凡国土即凡圣同居土二乘国土即方便有余土菩萨国土即实报庄严土诸佛国土即常寂光土楞严所谓如来藏中性色真空性空真色清净本然周遍法界十界七大莫不如是随缘染净一念中四土者正以上之所明真如不变之X体而能不变随缘造心法界即众生根尘相对一念心起或圣或凡或染或净悉皆具足性相三千莫不全真如不变之体而随缘即一念当处即真如而不变故楞严云随众生心应所知量华严云能随染净缘具造十法界又复应知真如不变体中所具四土与随缘一念以至一色一香所具四土无二无别葢真如不变之体随染缘具造九界时既不变以随缘是以即随缘而不变故真如性中之性具无法不备而随缘一念亦性具无法而不备真如性中之性体清净本然不加造作而随缘一念亦清净本然不加造作真如性中之性量周遍法界竖穷横亘而随缘一念亦性量周遍法界竖穷横亘故教中言惟心净土本性弥陀葢本乎此也今五百长者乃请说佛国因果既是圆机宜修圆道如三心九行皆全性以起修则全修而在性全性以起修则以性中惟心净土而修事中惟心净土全修而在性则以修中惟心净土而在性中惟心净土岂不理惟心而事亦惟心性惟心而修亦惟心故得因惟心而果亦惟心以故五百长者闻佛所说净国因果三心九行即思即修即于言下霍然大悟皆得无生法忍以证验修圆顿可知然而无生法忍位在初住其所证土在分真实报亦名分真寂光实报为能证报身之智寂光为所证法身之性大师云水银和真金能涂诸色X像功德和法身处处应现往经文乃云直心是菩萨净土菩萨成佛时不谄众生来生其国等岂非依法报之土而为众生示现乎应土耶四土名相具出天台观经疏须者往检二正释经文二初经家叙起尔时长者子宝积说此偈巳白佛言世尊二机应扣发二初长者启请二初述先巳发心是五百长者子皆巳发阿耨多罗三藐三菩提心肇公曰阿耨多罗秦言无上三藐三菩提秦言正徧知道莫之上无上也其道真正无法不知正徧知也二请依愿修行二初愿闻佛果愿闻得佛国土清净二愿说佛因唯愿世尊说诸菩萨净土之行诸长者子先巳发心愿闻佛国因果者此如华严善财童子参诸知识皆云我巳先发道心不知菩萨云何修菩萨行之义同葢凡修行先须发心其若不然则因无所依而果无所归然而发心又先须见道所谓见道而后发心发心而后修道修道而后证果是也故天台止观明十乘观法第一观不思议即见道也第二真正发菩提心即发心也第三善巧安心止观即修道也后之七乘皆修因证果中事今五百长者既覩宝葢不思议变即见X道也巳发道心即发心也愿闻佛国因果正为修行请也发无上道心即四弘誓愿大师谓发此道心厥位有三一名字位发肇公所谓发僧那于始心是也二相似位发仁王所谓十善菩萨发大心是也三分真位发华严所谓初发心时便成正觉是也今长者子或在名字或在相似不可定判以示迹同人闻品获益方入无生法忍故也第所发之心与所请之行悟境而起略有两种不同有覩正报微玅竟取佛道而发心者有覩依报微妙竟取净土而发心者今长者子因覩神变葢中现土生欣乐心是故启请佛国因果然此又有正傍两意正意为自行兼摄众生傍意为化声闻芽焦种败于净佛国土不生好乐之心俾其耻小慕大耳二如来许答三初赞善许说佛言善哉乃能为诸菩萨问于如来净土之行谛听谛听善思念之当为汝说二受教祇听于是宝积及五百长者子受教而听三正为宣说四初总标净土之因三初全标佛言宝积众生之类是菩萨佛土佛大医王对病发药今对大乘发轸便与小乘异葢小乘之果无身而亦无土为巳而不为人如宝积长者之所启请而曰愿闻佛国土清净则巳知佛果身土之不无矣而如来又适逗其宜而曰众X生之类是菩萨佛土迹此而观菩萨何甞为一巳而修佛国之因哉正以菩萨成佛时法报殊胜而玅应无方夫法报殊胜既谓之自受用身惟独自明了余人所不见即谓之一巳亦复何妨惟玅应无方则身大土大未甞有夫主而无伴者亦未甞有夫伴而无众与所化众生者是以菩萨独请于净佛国土而如来方告之以众生之类是菩萨佛土非职此之故欤虽然此其中间又当辨以纯杂之不同来净秽之殊致若吾释迦之应于娑婆众生也言其心则分乎染净言其行则别乎善恶故于其土则谓之堪忍谓之五浊谓之凡圣同居秽即其身子梵王二人所见巳自不同矧其诸乎若吾弥陀之应于清泰众生也言其心则净而非秽言其行则善而非恶故于其土则谓之极乐谓之清泰谓之凡圣同居净虽品位有不同入道有差降然而登阿鞞䟦致其则一也是以如来下文释以随所化调伏众生等及三心九行皆为摄受众生设也二正释二初征二释四初横约所化众生多少取土广狭释所以者何菩萨随所化众生而取佛土二竖约所调众生染净不同取土胜劣释随所调伏众生而取佛土三横竖约何国入佛智慧取土胜劣释X随诸众生应以何国入佛智慧而取佛土四横竖约何国起菩萨根取土胜劣释随诸众生应以何国起菩萨根而取佛土释此四文科为横约竖约者经义包含如来于自受用法报土下应三土有此横竖二义也此皆即横而论竖即竖而论横一一土中皆有二义如初科横义随所化众生而取佛土或横在同居则以因中所化众生多少以取佛土广狭同居既然则方便实报亦然此横中具竖也次科竖义随所调伏众生而取佛土此则竖约三土论也葢若以念佛戒善澄浊调伏众生此则以伏为伏而取同居净为佛土也若以空观破见思浊调伏众生此则以破为伏而取方便净为佛土也若以假观及以中观破尘沙无明调伏众生亦以破为伏而取实报净为佛土也此虽竖论亦须约横皆有随所化众生多少以取三土之广狭也三四两科随诸众生应以何国入佛智慧起菩萨根而取佛土亦各具横竖二义约横义言之则或有于娑婆入佛智慧起菩萨根而取佛土者或有于极乐入佛智慧起菩萨根而取佛土者约竖义言之或有于同居入空假中佛智慧起四教菩萨根而取佛土者或有于方便入假中佛智起别圆两教菩萨根而取佛土者或于实报入中道佛智起圆教菩萨根而取佛土者如是种种取土不同皆为摄取众生也X观解者观一念性具十界各有三法一假名二五阴三国土本有佛果国土即佛国清净而此佛国具九界国土即实报方便同居三土观其即空假中即是俾本有九界各各复本即是净土之行成佛智慧起菩萨根也三重释三初说法所以者何菩萨取于净国皆为饶益诸众生故二喻说三初正喻譬如有人欲于空地造立宫室随意无碍二反喻若于虗空终不成就三双合菩萨如是为成就众生故愿取佛国愿取佛国者非于空也欲于空地造立宫室随意无碍者此显非惟用空兼用于地用地宫室方有所依用空建立方无有碍也若于虗空终不能成者虽用于空而无所碍不知宫室离地而无所依矣用于地所以喻为成就乎众生也用于空所以喻修行乎佛智也般若不云乎应无所住而生其心无所住所以用于空也生其心所以用于地也如是则空假而并行有无而兼畅净佛国土其在是乎其在是乎观解者从假入空自净烦恼依空而无所碍也从空入假化度众生依地有所建立也方空而即假X方假而即空双遮双照空地而兼用也二别出净土之行二初三心二九行三心为之正九行谓之助正助合行净土之因此立夫土之美恶职由心行所谓心分垢净见两土之昇沉行开善恶覩二方之麤玅然则心行善恶又职由乎众生前文立譬虽空地而兼用苟无材木徒空之与地而亦奚以为今明三心九行正搆宫室之材木三心其犹梁柱也九行其犹众材也二者合营宫室备矣上可以奉养乎父母尊长中可以周旋乎昆弟朋友下可以赡给乎妻子僮仆无一人而不获其利然后可以称世间之大长者也出世长者之修净土亦然楞严虽曰同业别报实同业同报居多是则净土者非一人之净土乃众人之净土众人之所以得心净行善者实由菩萨之所教化而成也然而举直错诸枉则民服举枉错诸直则民不服是故巳心之不直不深不大乘而欲不謟具足功德大乘众生来生其国未之可也巳行之不施不戒等而欲能舍十善道满愿众生来生其国亦未之可也然则众生是菩萨净土者果也三心九行自行兼人者因也佛国因果又在是也今先明三心三初直心二初标二释宝积当知直心是菩萨净土菩萨成佛时不謟众生来生其国二深心二初标二释X深心是菩萨净土菩萨成佛时具足功德众生来生其国三大乘心二初标二释大乘心是菩萨净土菩萨成佛时大乘众生来生其国夫因望果成果由因克犹影响之相符形声之不忒此必然之理不可以毫发易也若净土之地平如海掌无诸坎阜岂謟曲心之所感乎七宝合成了罔寒暑岂不具功德心之所致乎坐宝莲华乘诸宫殿岂小乘心之所召乎事释尚然矧其理也夫事非理不成理非事不济世儒之直亦制以礼子为父隐直在其中夫礼者理也理体乖度直云乎哉故今之所谓直者三智捷观竟造无诸委曲相也深者三谛穷源极底无功不圆无德不备也大乘者运载荷负游于四方直至道场也是故三藏菩萨三祗伏惑制而不断空智未圆曲而非直矣此智诣理不尽不精浅而非深矣运载无多到空彼岸非大乘矣通教菩萨但破见思犹存习气心非直矣但证真谛诣理未圆心非深矣运载出尘到空彼岸非大乘矣别教菩萨先空次假次第修中心非直矣分证三谛未臻彼岸心非深矣运载荷负中道而住非大乘矣惟今圆教三智于一心中修直至道场于其中间无委曲相方名直心三谛于一心中造理尽渊府究畅实际方名为深X理乘得乘及以随乘一运一切运游于四方直至道场方名为大乘以此三心而为之本然后兼修九行方得名为心与行而俱善因与果而兼美是则众生是菩萨净土者又三心为之本也观解三心者三观于一心中修直往无前即是直心三谛于一境中照穷边到底即是深心四弘于一心中具运载普广即是大乘心二九行九初六度六度义如法界次第初门六初布施二初标二释布施是菩萨净土菩萨成佛时一切能舍众生来生其国二持戒二初标二释持戒是菩萨净土菩萨成佛时行十善道满愿众生来生其国三忍辱二初标二释忍辱是菩萨净土菩萨成佛时三十二相庄严众生来生其国四精进二初标二释精进是菩萨净土菩萨成佛时勤修一切功德众生来生其国五禅定二初标二释禅定是菩萨净土菩萨成佛时摄心不乱众生来生其国六智慧二初标二释X智慧是菩萨净土菩萨成佛时正定众生来生其国六度是菩萨净土者净土之中必居一切能舍众生菩萨自非布施以取净土则不能摄之矣净土之中必居十善道满愿众生菩萨自非持戒以取净土则不能摄之矣净土之中必居三十二相庄严众生菩萨自非忍辱以取净土则不能摄之矣净土必居勤修一切功行众生菩萨自非精进以取净土则不能摄之矣净土必居摄心不乱众生菩萨自非禅定以取净土则不能摄之矣净土必居正定众生菩萨自非智慧以取净土则不能摄之矣是则众生是菩萨净土者又六度为之本也观心六度者观心清净三惑顿舍即是布施关止非恶一切不入即是持戒五住二死侵辱无嗔即是忍辱不杂余行止观不退即是精进三止伏惑心波恬静即是禅定三观破恶慧日朗照即是智慧二四无量心二初标二释四无量心是菩萨净土菩萨成佛时成就慈悲喜舍众生来生其国教乘法数云大慈无量心能与乐大悲无量心能拔苦大喜无量心庆彼乐大舍无量心冤亲等亦名四等观心四无量心者九界之性即是佛性而与此乐即慈无量心为三惑染受九界苦而誓拔此苦即X悲无量心与乐拔苦心生欢喜即喜无量心虽生欢喜非关法爱即舍无量心三四摄法二初标二释四摄法是菩萨净土菩萨成佛时解脱所摄众生来生其国肇公曰以四等法摄众生为四摄也一者惠施财法二施随彼所须二者爱语以爱心故和言随彼所适三者利行随彼所利方便利之四者同事遇恶同恶而断其恶遇善同善而进其善故名同事也观心四摄法者由观心十界便五阴国土得显此之财施即是法施即以二施摄也观此十界即我心性佛语心为宗即爱语摄也观心浮沉以止观伏之起之即方便利行摄也遇昏动之恶同其恶而破其恶遇明静之善同其善而复其善即同事摄也四方便二初标二释方便是菩萨净土菩萨成佛时于一切法方便无碍众生来生其国肇公曰方便者巧便慧也积小德而获大功功虽就而不证处有不乖寂居无不失化无为而无所不为方便无碍也观心方便者性中具修修中具性止中有观观中有止药中有病病中有药达全性以起修全修而X在性回止而作观回观而作止当观病中而即药弗使药中而生病即方便无碍也五三十七品二初标二释三十七品是菩萨净土菩萨成佛时念处正勤神足根力觉道众生来生其国肇公曰念处四念处正勤四正勤神足四神足根五根力五力觉七觉意道八正道合三十七义在他经观心三十七道品者根尘相对一念心起现前可观即为色阴观此色阴尘污真心观色即不净受心法皆不净色故而有苦受乐受不苦不乐平平受有受即有苦即观受是苦身心法皆是苦受故而有想想故而有行观此想行之心悉皆无常以无常故色受法亦皆无常想故而有识识之为法本无有我而凡夫计着有我四性推之我何所在如是遍观色受想行亦无有我是为观心四枯念处也为彼凡夫堕于四倒故观四枯须知一念之心性本真实具足四德是故观心四处即常乐我净是为观心四荣念处也又复观心中道双遮双照非枯非荣双照荣枯即于娑罗双树而般泥洹是为于一心中观四念处也果能如是观心则巳生恶令断未生恶不生未生善令生巳生善增长是为观心四正勤也如是念念乐欲专念不忘则此观心有进无退智慧开朗是为观心四如意足X也能如此观四种念处既生正勤又生四如意足则真信精进深念禅定智慧悉巳成根能排痴怠等五障是为观心五根五力也根力既成苟于念处观中忽生昏沉则以念为主而择法精进喜三种觉支善能起之忽生浮动则以念为主轻安定舍三觉支善能安之是为观心七觉支也能具如上道品则于观门之中若见若语若思惟若业若命若精进若念若定无不一一皆归于正是为观心八正道也六回向二初标二释回向心是菩萨净土菩萨成佛时得一切具足功德众生来生其国回向心有四一回事向理如前所修六度等行苟不回此以向实理则行成有作事属缘修成凡夫浅行三藏事度故须回向了达虽弹指散华低头合掌皆全性起修体侔法界故菩萨所修福不唐捐一礼一忏而罪消尘劫一施一戒而功等虗空二回小向大三回自向他四回因向果回此事理相即之行向于众生大乘及与佛果所谓不为自求人天福报声闻缘觉乃至权乘诸位菩萨惟依最上乘发菩提心愿与法界众生一时同得阿耨多罗三藐三菩提心是也观心回向者一念识心始既达真如不变以随缘今乃了随缘而不变回此随缘不变者以向不变X以随缘则回小向大回事向理回因向果回巳向他皆在是矣七说除八难二初标二释说除八难是菩萨净土菩萨成佛时国土无有三恶八难肇公曰说除八难之法故土无八难也观心说除八难者观九界修恶即是性恶性恶融通即是性善无修恶可论即说除八难也八自守戒行二初标二释自守戒行不讥彼阙是菩萨净土菩萨成佛时国土无有犯禁之名自守戒行不讥彼阙者自守戒行固为美矣若讥人之阙此独行庸夫无兼人之德也菩萨志在自行及以兼人故自守戒行而不讥彼阙自守戒行所以自护也不讥彼阙所以护人也自护则不恃乎巳长护人则不攻乎彼短如是则菩萨摄物之化道行自行之功德备矣上言众生来生其国者明土净故来净众今回向下二心正明土净有依有正初言得一切具足功德国土言依报净凡净土中一切功德无不足具也二三无有三恶八难无有犯禁之名言正报净苟一有此又不得名净土矣观心自守戒行不讥彼阙者观现在一心即空假中自守戒行防非止恶矣不讥过去之阙未来亦X然九十善二初标二释十善是菩萨净土菩萨成佛时命不中夭大富梵行所言诚谛常以软语眷属不离善和诤讼言必饶益不嫉不恚正见众生来生其国十善之报一一主对可知观心十善者行者修入住出三昧调身不低不帛即身三不恶调息不涩不滑即语三不恶调心不沉不浮即意三不恶三总结因行生起二初约十二行展转生起十二初直心能发行如是宝积菩无随其直心则能发行二发行得深心随其发行则得深心三深心意调伏随其深心则意调伏四随意调伏如说行随其调伏则如说行若照映前文生起次第应云随其直心则得深心随其深心则得大乘心随大乘心则能发行今则略去大乘心而不言且发行又越其伦次而上或译人之讹脱亦未可知若强为之解则大乘自无其体以直心深心而为之相今虽不言大乘巳列二心则大乘在其中矣又先发行后得深心者正X以深心是其理性须先发行而后得之理之固然得深心则意调伏者必入深理而心意方得调伏理亦固然也随意调伏则如说行此如说行正是前三心之后以修六度之行也五随说行能回向随如说行则能回向六随回向则有方便随其回向则有方便七随方便则成众生随其方便则成就众生前文六度行后更有四无量心四摄法三十七品说除八难自守戒行十善六科今生起结成皆略去之而方便又在前列或是译人失次讹脱若以意解则此之六科皆是重出如如说行六度行中悉备之矣惟方便回向正是行门善巧故菩萨依三心修六度行时能如是方便回向则能成就众生也八成众生则佛土净随成就众生则佛土净此一科经正当结归最初总答众生之类是菩萨净土是则菩萨欲得果上佛国净土应修净土之因如此之因又在众生之类欲众生之类又在自行及以化他修乎三心九行心行若成方能成就众生能成就众生方得佛土清净也X九土净则说法净随佛土净则说法净十法净则智慧净随说法净则智慧净十一智净则其心净随智慧净则其心净十二心净则功德净随其心净则功德净前第八科巳自结成佛国净土因之与果九至十二皆说巳成净土后之事葢言若佛土不得清净则佛所说法亦不得清净如吾世尊五时说法有刚强浊恶之言不净苦空之教正以所化众生不能纯净故所取国土不得清净土不净故说法亦不得清净夫智慧为能说教法为所说由说法不清净故显智慧亦不清净智慧为所生心为能生所生智慧不清净故显能生之心亦不清净心为其主功德是其所成由能成之心不清净故显所成功德亦不清净功言其力德言其用此有二义一则如上三心九行皆以心为功德之主二则总之心不清净故四十九年教化众生之力用不得清净略如八相成道有托胎住胎出胎出家降魔入涅槃之相皆为堪忍众生之所示现极乐弥陀则异乎是是以释迦说法及以功德皆不得清净也此以迹求之也若以本求之则又有因疑现土X之文在也二以心净土净则佛土净总结是故宝积若菩萨欲得净土当净其心随其心净则佛土净净土之行虽复种种要以心净而为之主故上展转结归末云随智慧净则其心净是则心净为之本土净为之末心净为之因土净为之果葢性具国土本然清净众生不得其净者三惑修染以为之污众行修恶以为之害也故如来说净土行始于三心后以九行三心修则修染无九行行则修恶去修染无然后其心净修恶去然后其功德成净土之行究竟指归其在是欤或问教门所说惟心净土与此文心净土净同异云何答曰不同葢惟心净土言性不言修心净土净言修不言性第性本因修而说修须借性而修今经佛国因果之宗既是圆人禀兹圆教先悟惟心净土之旨后为心净土净之修然后可証真性解脱之果也观解者天台净名疏云观心性本净犹如虗空即是性净之境境即国也观智觉悟此心名之为佛初观名因观成名果若论自行即是心王无染若论化他即是心数解脱智慧数为大臣能排诸数上惑以还心原清净土也故云心净即佛土净也又随四教所明四心此四种心净即四种佛国悉净此四种心只是一自性清净心此心若净一切X佛土皆悉净也四因疑现土显净二初承佛兴疑尔时舍利弗承佛威神作是念若菩萨心净则佛土净者我世尊本为菩萨时意岂不净而是佛土不净若此肇公曰土之净秽固非二乘所能及也如来将明佛土常净美恶生彼故以威神发其疑念以生言端故言承也二佛知释疑四初如来正告二初喻说二初如来问佛知其念即告之言于意云何日月岂不净耶而盲者不见二身子答对曰不也世尊是盲者过非日月咎二法说二初过归众生舍利弗众生罪故不见如来佛国严净非如来咎二责归身子舍利弗我此土净而汝不见二梵王助显三初梵王见净尔时螺髻梵王语舍利弗勿作是念谓此佛土以为不净所以者何我见释迦牟尼佛土清净譬如自在天宫什公曰佛土清净阶降不同或如四王天乃至如六欲天或如梵天乃至如净居或有过净居天过X净居天者唯补处菩萨生此国也称适众心故现国不同螺髻所见如自在天宫复是见其所应见耳而未尽其净也下言譬如宝庄严佛国始是释迦真报应净国净国即在此世界如法华经寿量品中云此净秽同处而不相杂犹如下一器中有二种食应二种众生灯曰什公谓净秽同处而不相杂此诚然也但言宝庄严土是释迦真报净土未必尽然谓之应土可尔至于或如四天王等此亦应土众生所见不同尔二身子见秽舍利弗言我见此土丘陵坑坎荆棘沙砾土石诸山秽恶充满眼有五用不同肉眼碍非通天眼通非碍慧眼见于空法眼见于俗佛眼无所见无所而不见是则舍利弗巳证四果具足慧眼应见于空今见山林土地沙者仍以未尽果缚肉眼而见之也三净归佛智螺髻梵王言仁者心有高下不依佛慧故见此土为不净耳舍利弗菩萨于一切众生悉皆平等深心清净依佛智慧则能见此土清净佛智平等不二故能净秽一致众生肉眼差别故使净秽差殊是则净秽由人非关于土三神力现净五初按指现净X于是佛以足指按地即时三千大千世界若干百千珍宝严饰譬如宝庄严佛无量功德宝庄严土一切大众叹未曾有而皆自见坐宝莲华足指按地按者寂也表寂然不动也与楞严按指义同一按手指一按足指经云汝暂举心尘劳先起如我按指海印发光岂非二经皆显其寂然不动而大用现前耶其中旨归大要有四一则示其常情可回二则显其土体常净三则示其心净土净之要四则破其执情定谓净秽有无此亦佛国因果之大旨是不可不讲也二勅令试观佛告舍利弗汝且观是佛土严净三身子领旨舍利弗言唯然世尊本所不见本所不闻今佛国土严净悉现本所不见不闻者阿含十二年中唯闻小法唯见小通今所示说异乎昔时诚所谓希有难信之法也四明了开示三初法说佛语舍利弗我佛国土常净若此为欲度斯下劣人故示是众恶不净土耳土之净秽独谓之众生业力善恶所感既不可独谓之佛力示现净秽亦不可乃自力他力之所共成如世之狴牢然非罪恶而不入非王法而不加X之楚也二喻显譬如诸天共宝器食随其福德饭色有异三合法如是舍利弗若人心净便见此土功德庄严肇公曰始生天者欲共试知功德多少要共一宝器中食天馔至白无白可喻其福多者举之向口饭色不异若福少者举之向口饭色变异在器色一在手不同饭岂有异异自天耳佛土不同方可知也五众会获益当佛现此国土严净之时宝积所将五百长者子皆得无生法忍八万四千人发阿耨多罗三藐三菩提心无生法忍圆教往判位在初住别教往判位在初地此经发起正因五百长者子而佛国因果之所起请又复因之以故经家序当机闻品获益乃云皆得无生法忍天台判经顿渐偏圆全以当机得益以为品定以此而言则此经判归圆顿宜矣八万四千人发无上道心者既让当机得证无生法忍位在前则后之得益宜退一位同仁王十善菩萨发大心位在圆家七信也四佛摄神力二初正明佛摄神足于是世界还复如故X肇公曰非分不可以久处故还彼所应见也二获益二初远尘离垢求声闻乘三万二千诸天及人知有为法皆悉无常远尘离垢得法眼净肇公曰国土秽而可净净而复秽因悟无常故得法眼净法眼净须陀洹道也始见道迹故得法眼名尘垢八十八结也二漏尽意解八千比丘不受诸法漏尽意解肇公曰无着之道于法无受无染漏尽九十八结漏既尽故意得解脱成阿罗汉也灯曰夫土体本净有所见不同者见道不见道殊修道不修道异证果不证果别也是故诸长者子闻佛国因果圆顿之道随见道而修即于神通变土之间而变其凡情以证圣果序经者继此以明获益而曰得证无生法忍若夫声闻之机岂不同闻同见然而终是小根小行即不蒙益必待佛摄神足世界如故然后知有为法皆悉无常方证初果四果行随解进果逐行成圆不圆所以分净不净所以隔也观解者观一念心国土一千本然清净见不清净者三惑为之染也故以三种止观观此国土即空假中即以足指按地宝庄严现得圆解者于此即悟无生迷性具者于兹且见无常X维摩经无我疏X卍XXX维摩诘所说经无我疏卷第四天台山幽溪沙门传灯着三释方便品二初释品题维摩诘所说经方便品第二法华文句释方便品题其义有三初约字训释方者法也便者用也法有方圆用有差会三权是矩是方一实是规是圆若智诣于矩则善用偏法逗会众生若智诣于规则善用圆法逗会众生譬如偏举指以目偏处是举偏法以目智宜用法以释方将用以释便若总举指以目圆处宜用秘以释方玅以释便也举偏法释方便葢随众生欲非佛本怀如经令离诸着出三界苦是故如来殷勤称叹方便此义可释他经非法华意又方便者门也门名能通通于所通方便权略皆是弄引为真实作门真实得显功由方便从能显得名故以门释方便如经开方便门示真实相此义可释他经非法华意又方者秘也便者玅也玅达于方即是真秘点内衣里无价之珠与王顶上唯有一珠无二无别指客作贱人是长者子亦无二无别如斯之言是秘是玅如经唯我知是相十方佛亦然止止不须说我法玅难思故以秘释方以玅释便正是X法华之意故言方便品也料简云初番释者是体外方便化物之权随他意语次释亦是体外方便自行化他三权亦是随自他意语后释是同体方便即是自行权随自意语今用此三义以释此品方便非前第一种化他之权随他意语正是第二种自行化他之权亦是随自他意语亦兼第三种自行之权随自意语如下经云善于智度通达方便又云其以方便现身有疾非以方便权略而为弄引为真实作门乎又如下文对众说法指婬怒痴即是解脱烦恼生死即是菩提涅槃非玅达于方即是真秘乎但与法华不同者此点内衣无价之珠与王顶上惟有一珠无二无别是正因佛性之珠在婬怒痴衣里与佛轮王顶上之珠是同不与大通智胜佛所系法华了因之珠同亦非指二乘客作贱人是长者子无二无别是以此经但云高原陆地不生莲华焦芽败种不成法器此之所以与法华异也观解者观一念心性具十界佛界为实九界为权佛界即九界实即是权九界即佛界权即是实是为同体权实能如此观是为玅达于方即是真秘是真方便也二释经文二初序人名尔时毗耶离大城中有长者名维摩诘法华文句明世间长者而有十德一贵姓二位高X三大富四威勐五智深六年耆七行净八礼备九上叹十下归佛为出世间长者亦然姓则佛从三世真如实际中生位乃功成道着十号无极富而法财万德悉皆具满威则十力雄勐降魔制外智即一心三智无不通达年而果成正觉久远若斯行乃三业随智运动无失礼则具佛威仪心大如海上为十方种觉所共称誉下则七种方便悉来归依今维摩居士既为毗耶离城之大长者世间十德悉皆圆备又为金粟如来之所示现而出世十德亦复具足也观解者观一念心即诸法实相即是姓贵此之理性与诸佛等即是位高此心具足百界千如即是大富此玅心性具足十力即是威勐此心即空即假即中即是智深此心常住亘古亘今即是年耆此心清净了无污染即是行净此心寂灭安如大海即是礼备此心圆玅诸佛所赞即是上叹心即佛性九界所宗即是下归是为观心长者十德也二序功德二初序内证十德四初序道体三初供佛多巳曾供养无量诸佛二植善深深植善本三证位高得无生忍X此三句经文经家先序维摩居士所证之道体也前品题方便乃长者之无方大用用微体而不立体微用而不彰体用俱深是玅方便故欲彰其用先叙其体其体者何入圆初住位圆证三德也正以圆家初住名为发心破一品无明时能发三种心谓发一切境界心发一切智慧心发一切功德心境界心即法身智慧心即般若功德心即解脱此三发时不前不后亦不一时故华严云初发心时便成正觉所有慧身不由他悟清净玅法身湛然应一切慧即般若法即法身应一切即解脱长者证位既高自非深植善本而莫能致善根既深自非供养多佛而莫能植故叙经者约三事相从以明长者之道体有如此之大也供佛多者一以兴供足福一以闻法足慧此犹外资也若夫内证则深植善本以足定足慧故法华云如其所得法定慧力庄严以此度众生上二句正明道体下一句正明道用此亦圆宗大旨不合而符也今人则曰吾求直指人心见性成佛而巳伙言位地亦奚以为又曰吾学祖师禅而巳定之与慧亦奚以为又曰吾求心宗而巳供佛闻法亦奚以为不知回视此老为何如品也观解者能观心性名为上定上定即佛也如此观一念心即一佛出世如是时观百千念心皆契心性即千百佛出世即供佛多也植此善根诸善根X最即深植善根也一念照了名观行即佛与分真即佛同即证位高也二序道用四初道用器度辩才无碍游戏神通逮诸总持获无所畏降魔劳怨深入法门二道用方便善于智度通达方便三道用志遂大愿成就四道用正旨明了众生心之所趣又能分别诸根利钝辨才无碍下六句明道用之器度也葢菩萨道用正在说法故微辨才而不可辨才无碍又微神通总持而不就能如此具足然后可以获无所畏降伏劳怨也然而虽器度逮立苟微智度之母方便之父不能广施大用度脱众生道体道用二皆成辨则发僧那于始心时众生无边誓愿度者今终大悲于赴难可以度矣烦恼无边誓愿断者今巳断矣法门无量誓愿学者今巳学矣佛道无上誓愿成者今巳成矣又能明了众生心之所趣分别诸根利钝可以为大医王知病识药应病与药令得服行也三叙道量久于佛道心巳纯淑决定大乘诸有所作能善思量X住佛威仪心大如海维摩居士之于佛道有本也迹也以本言之则道成极果巳为金粟如来以迹言之则现所叙得无生忍修此佛道如园林佳果而有三时曰种时熟时脱时种时喻初植因熟时喻得分真脱时喻获究竟今叙迹中之本久于佛道心巳纯熟犹言全熟矣惟其纯熟佛道方能决定大乘否则行位虽于大乘不退念未必不退也诸有所作善能思量者思者心思量者度量即鉴机逗根之义非先谋后作之谓夫逐境而思量者凡夫也杜视听绝分别者小乘也以无分别而分别者诸佛菩萨也不观之水与镜乎镜净像生虽屡照而不疲水澄月现纵历览而不乱下经云分别亦空永嘉云分别亦非意皆此谓也住佛威仪心大如海当以楞严如我按指海印发光释之以喻菩萨有大体而有大用可也什公比以海有五德法相虽然于经正义赘矣四叙敬服诸佛咨嗟弟子释梵世主所敬前释长者末德上敬下归义寓乎此观解者观一心中具足三谛即是道体三观能破三惑能起三脱即是道用此之谛观乃天然性德则竖穷横遍即是道量十方诸佛之所印可一切众生之所归依即上敬下服X二叙外现善权二初明随缘善权三初示现长者欲度人故以善方便居毗耶离二明以道胜人二初正明四初以六度摄资财无量摄诸贫民奉戒清净摄诸毁禁以忍调行摄诸恚怒以大精进摄诸懈怠一心禅寂摄诸乱意以决定慧摄诸无智人之阶位上能摄下胜能摄劣下之不能摄上劣之不能摄胜明矣夫以富贵之高胜摄人者势服也非心服也今菩萨以六度摄人则贫以财胜毁禁以戒胜恚以忍胜懈以进胜乱以定胜愚以智胜非徒胜人而能摄之要当以财以戒乃至以智而惠施于人乃能摄之也故菩萨见贫穷者则施之以财帛毁禁者则施之以净法嗔恚者则施之以欢喜懈怠者则施之以精进乱意者则施之以禅定愚痴者则施之以智慧是为以六度摄人也然而世间庸人固能以财施摄人使归于巳矣终不免天刑国刑史刑者无后五度以为之制也所以菩萨以六度摄人俾人虽归于巳如羚羊之寄宿于丛树间而黠猎师终难以踪迹求之也观解准前六度可知二以世相摄虽为白衣奉持沙门清净律行虽处居家不着三界示有妻子常修梵行现有眷属常乐远离虽服宝饰X而以相好严身虽复饮食而以禅悦为味若至博奕戏处辄以度人受诸异道不毁正信文有八段初以白表摄二以居家摄三以妻子摄四以眷属摄五以宝玩摄六以饮食摄七以博奕摄八以异道摄在文可见三以世道摄虽明世典常乐佛法一切见敬为供养中最执持正法摄诸长幼一切治生谐偶虽获俗利不以喜悦游诸四衢饶益众生入治政法救护一切入讲论处导以大乘入诸学堂诱开童蒙入诸婬舍示欲之过入诸酒肆能立其志文有十段一以常乐佛法摄二以一切见敬摄三以执持正法摄四以获诸俗利摄五以饶益众生摄六以治政救护摄七以导以大乘摄八以诱开童蒙摄九以示欲之过摄十以能立其志摄亦在文可见什公曰外国有一女人身体金色有长者子名达慕多罗以千两金要入竹林同载而去文殊施利于中道变身为白衣身着宝衣衣甚严好女人见之贪心内发文殊言欲得衣者当发菩提心女曰何等为菩提心答曰汝身是也问曰云何是答曰菩提性空汝身亦空以此故是此女曾于迦叶佛所宿植善本广修智慧闻是说即得无生法忍得无生法忍巳将欲示欲之过还与长者子入竹林X入竹林巳自现身死胮胀身烂长者子见巳甚大怖畏往诣佛所佛为说法亦得法忍示欲之过有如是利益也灯曰菩萨化道不外本迹然有本中之本本中之迹迹中之本迹中之迹曾为金粟如来本中之本也示得法忍本中之迹也即此本中之迹而是迹中之本今又示现为维摩居士岂非从迹中之本以示其迹哉然而既为白衣矣又乃奉持沙门清净律行等以至在长者为长者中尊岂非姑现摄受众生乎若迹中之迹在维摩巳深入圆位又何借此以为助行哉四以尊贵摄十一初长者中尊若在长者长者中尊为说胜法肇公曰凡人易以威顺难以理从故大士每处其尊以弘风靡之化长者豪族望重多以世教自居不弘出世间胜法今为说胜法是以能摄之也二居士中尊若在居士居士中尊断其贪着居家守志白珪无玷乃可名为居士又如什公云外国白衣多财富乐者名为居士所以大士为居士中尊断其贪着也三剎利中尊若在剎利剎利中尊教以忍辱什公曰梵音中含二义一言忍辱二言瞋恚言此X人有力势能大瞋恚忍受苦痛刚强难伏因以为姓也肇公曰剎利王种也秦言田主劫初人食地味转食自然粳米后人情渐伪各有封殖遂立有德者处平分田此王者之始也故相承为名焉其尊贵自在多强暴怒意不能忍和也故大士居之而教以忍辱四净行中尊若在婆罗门婆罗门中尊除其我慢什公曰广学问求邪道自恃智慧骄慢自在名婆罗门肇公曰婆罗门秦言外意其种别有经书世世相承以道学为业或在家或出家苦行多恃巳道术自我慢人五大臣中尊若在大臣大臣中尊教以正法大臣即今之宰辅也若在西天则宰执辅王以戒善此方则宰执辅王以纲常皆人中之正法也今大士之为大臣则又于人间正法外更教以出世间之正法也六王子中尊若在王子王子中尊教以忠孝帝王之子上有君父是故大士为之复教同类以忠君孝亲不失为人子之道七内官中尊若在内官内官中尊化正宫女X什公曰非如今内官也外国法取历世忠良耆长有德者用为内官化正宫女也灯曰既化正宫女则如此方汉班彪之女曹大家之类以为宫女之内官也八庶民中尊若在庶氏庶民中尊令兴福力什公曰昔有一贱人来入城邑见一人服饰严净乘大马执宝葢唱言不好乃至再三彼人怪而问曰我严净如是汝何言不好耶贱人曰君宿植德本获此果报威德被服人所宗仰我昔不种福鄙陋如是以我比君犹如禽兽故自言不好耳非毁君也贱人因是感厉广修福业形尊悟物所益巳弘况以道法化人哉九梵天中尊若在梵天梵天中尊诲以胜慧梵王居色界初禅天得世间根本定又得四无量心有定无慧不能出界故大士示生梵天教以出世胜慧以上上慧均下下定也十帝释中尊若在帝释帝释中尊示现无常什公曰梵垢薄而着浅故为现胜慧释爱重而着深故为现无常十一护世中尊若在护世护世中尊护诸众生X什公曰护世四天王也诸恶鬼神残食众生四王护之不使令害三总结来意长者维摩诘以如是等无量方便饶益众生肇公曰法身圆应其迹无端故称无量上略言之耳灯曰前释品题用文句三意巳上经文是初意即方者法也便者用也法有偏圆用有差会之义具在品下读者须会通之观解者观性具十界俾界界现前以观法观之摄之即是以世相世道摄得法门亦是以尊贵摄也二广大善权三初示身有疾其以方便现身有疾什公曰上诸方便以施戒摄人施戒摄人则人感其惠闻其有疾则问疾者众问疾者众则功化弘矣是以广现方便然后处疾也灯曰涅槃经明五行一圣行戒定慧为自行因二梵行慈悲喜舍为因中化他三天行初地巳上证第一义天天然之理由理成行四病行示同九道之身现为三障之相五婴儿行三乘七方便所修之行又曰犹有一行是如来行虽是一行而具五行今大士五行皆备一行复成今示有疾即病行中报障病行也二因疾致问X以其疾故国王大臣长者居士婆罗门等及诸王子并余官属无数千人皆往问疾肇公曰虽复变应殊方妙迹不一然此经之起本于现疾故经家别序其事三因问说法二初总标其往者维摩诘因以身疾广为说法什公曰欲明履道之身未免斯患况无德而可保耶肇公曰同我者易信异我者难顺故因其身疾广明有身之患二别明四初说当厌此身二初总示身之过患诸仁者是身无常无强无力无坚速朽之法不可信也世人执有四相而寿者相居多莫不皆信是身为常为强为力为坚不知此身四大假合而非坚非坚则无力无力则无强无强则不常以是观之则向之所执乃速朽之法则寿者之相殊不可信也二别示身之过患二初示身为苦本为苦为恼众病所集诸仁者如此身明智者所不怙苦事无央大数有八谓生老病死此之四相三界之中人无能免于其中间更有爱别离怨憎会求不得五阴炽盛如此八苦常来恼人则知此身为众病之所聚集岂有明智而当怙此是以如来说法以苦谛居先老庄立言亦以大患为首X二示身之虗伪三初约十喻求身不可得是身如聚沫不可撮摩是身如泡不得久立是身如炎从渴爱生是身如芭蕉中无有坚是身如幻从颠倒起是身如梦为虗妄见是身如影从业缘现是身如响属诸因缘是身如浮云须臾变灭是身如电念念不住法相有四谓生住异灭人多于生住而执着为有异灭二相生着处疎是以经约十喻以明身空皆约生住而说如聚沫等七喻约住相不可得以明空也如炎如幻如影三喻约生相不可得以明空也二广释四大性无有我是身无主为如地是身无我为如火是身无寿为如风是身无人为如水是身不实四大为家是身为空离我我所是身无知如草木瓦砾是身无作风力所转天台大师净名疏云是身无我为如地此正约地种明无我也今例作两释一作破外人解二约内观明义一破外人者外人计云若言身无神我那得能担轻负重内人破言地亦能荷负山岳可有神我耶次约内观解者若毗昙明众生是假名地大是实法成论明地大亦是假名四微是实法今明虽复假实之殊同是苦谛下无我行观门所摄如地是四微所成若一微是主三亦是主若一非X主三亦非主当知无主若内地四微所成无主者外地四微所成亦无有主也若内外地无主者此三事所成何得有主若无主即是无我故云此身无主为如地也又请观音经云地大地无坚性地若是有者为自性有他性有共性有无因性有四种中随计一性即是有见若谓是事实余妄语实即是刚义是性是主义也若检四性不得此为见地是无是事实余妄语实即是刚是性是主若见地亦有亦无是事实余妄语实即是刚是性是主若见地是非有非无是事实余妄语实即是性是主若于此四句有所计执者即是性实是刚是主金刚般若经云是诸众生若心取相则着我人众生寿者若取法相亦着我人众生寿者若取非法相亦着我人众生寿者也若不取四句则是观地无刚性若无刚实则无主无我故说是身无主犹如地也经云是身无我为如火亦作两释一作破外人解者外人计有神我云何知耶见身能东西驰走及出音声故知有神我也内人破曰约火一法破其两计所以者何火烧野草亦能东西自在亦是我也又烧着竹木出诸音声亦是有神我也次约内观释者火为三微所成无有定性无性即是无火也今身为名色所成身无定性若身无定性即无我也复次此身中诸煖即是火若外火无我内火亦无我也又请观音经云火大火性从因X缘生若从缘生即无自性无实即无我破性及四句类地可知经云是身无寿为如风亦作破内外观释破外人者外人计有寿者云何知耶若无受者何得有出入息相续不断内人破曰出入息者但风相外风无寿者内风岂是寿者也次内观解者风相触击故轻虗自在游中无碍有何寿命大集云出入息者名为寿命若观此出入息入无积聚出无分散来无经游去无履涉如空中风求不可得风既非寿息亦何得是寿也又请观音经云风性无碍今以四句观风若言有性有生四句可得者即是碍相不得入道若四句观风风不可得即是无碍无碍故即是入如实之际观身三事息非寿命如风故说是身无寿为如风经云是身无人为如水此约水种破人亦作破外人内观解初明破外人者外人计有神即是人云何知耶若身中无神何能慈恩润下曲随物情也内人破曰我见水能下润随器方圆水无神无人者而汝能恩润顺物亦无神无人也今明内观解者水为三微所成无有定性无性即无水三事成身无有定性无性即无身无身即无人故说是身无人为如水也又解如小儿水中见影谓言水里有人入水求人终不可得凡夫三事中生身见谓身是人深观三事不见身相即无人也又如请观音经云水性不住以其住者池沼方圆碍之即住非水有住性X也今检人亦如是随诸法得人名无定性若四句检水有性有着即是住义若检水四句无性无着即是无住无住故入如实际经云是身不实四大为家此是总约四大破我说无我行也若作破外人解外人计云若身中无实有神我者今现见六情依身而住故知实有神我也内人破曰现见六情依四大住无别我神之所依也若约内观解者身名是一一身不应在四我住若一大我住三大应无假名身若各有者即有四身若即若离四句约四大中检身不得故知身无有实若不得身实即身见破身见破即我见十六知见皆破也经云是身为空离我我所者此是第二约空种破说无我行也若作破外人解外人计有我所若无神我何得有所居国土人物是实所若见实当知我亦是实内人破曰若尔所是空我亦应空如身中空种空种及一切外空是所所空故我亦空也若约内观解者即是正约空种破身见也四大造色围虗空故假名为身离空即无身若外内空不名身今约空种检身不可得即身见破身见破即离我我所也经云是身无知如草木瓦砾者此是第三检识种破我是知说无我行也若作破外人解外人计云若身中无神那得知四时气序等事也内人破曰如草木瓦砾亦由阴阳气候逐时转变似有所知而非神知者今身虽有知如草木瓦砾无X神知也又外人计身内有神神使知知之内人破曰若神使知知复谁使神知遂无使神何须使若无神使即无知者无知者即如草木瓦砾也若约内观的观识种所以者何三事成身命煖无知知只是识若谓识能知者过去识巳灭灭故不能知现在识剎那不住无暂停时亦不得知未来识未有未有之识岂得有知三世求识知不可得离三世无别有知故说此身无知如草木瓦砾也经云是身无作风力所转次约风动助成破识有作说无我行也若作破外人解外人计身内有神我故能执作施为作一切事内人破曰此非神作身有所作皆风力转也若约内观心解妄念心动身内依风得有种种所作故大集云有风能上有风能下心若念上风随心牵起心若念下风随心牵下运转所作皆是风随心转作一切事若风道不通手足不遂心虽有念即举动无从譬如人牵关捩即影技种种所作捩绳若断手无所牵当知皆是依风之所作也今观此依风不自生亦不他生若无生即是空尚不能自有令三事成身不可得谁是作也释曰夫外计内执我者皆于地水火风空识六大种中及身内识煖息三事等起执今观六大三事内唯是识之一大世多坚执以为实我今只用于内外三世中推自然无我无识内外推者只如执识实在身内者且何者是识若言身分皮X肉筋骨等是识者此是地大若言精血便利等是识者此是水大若言身中煖触是识者此是火大若言折旋俯仰言谈抵对是识者此是风大除四大外唯是空大何者是识各各既无和合岂有一砂压无油合众砂而岂有似一狗非狮子聚羣狗而亦无此四大种现推无体即是内空死后各复外四大一一归空即是外空内外俱空识性无寄又内推既无识应在外者外属他身自无主宰及同虗空有何分别内外既空中间奚有以因内外立中间故但破内外中间自虗若识内外空者应在三世何者因三世以辩识因识以立三世若无有识谁分三世若无三世何以明识以此三识若不过去即想未来过未不缘即住现在离三际外更无有识故祖师云一念不生前后际断今则念念成三世念念识不住念念唯是风念念无主宰故金刚经云过去心不可得未来心不可得现在不可得以现在立过去因过去立未来现在既不住过未亦无生互检互无彻底空寂但有微毫起处皆从识生今推既无分别自灭分别既灭境界无依如依水生波依镜现像无水则波不起无镜则像不生故知非关法有法无但是识生识灭如金刚三昧经偈云法从分别生还从分别灭灭是诸分别是法非生灭如是洞达根境豁然自觉既明又能利他普照故经偈云究竟离虗妄无染如X虗空清净妙法身湛然应一切是以世间麤浮不于自身仔细明察妙观不习智眼全盲执妄迷真以空作有若能善观即齐诸圣三以六义示身过患六初示身不净是身不净秽恶充满人身摩顶至踵惟有三十六物谓外相十二发毛爪齿眵泪涎唾屎尿垢汗内相十二皮肤血肉筋脉骨髓肪膏脑膜内含相十二肝胆肠胃脾肾心肺生脏熟脏赤白痰癊大论明五种不净一生处不净偈云是身为臭秽不从莲华生二种子不净偈云是身种不净父母邪想生三自性不净偈云四大不净聚海水洗不洁四自相不净偈云常流出不净如囊盛秽物五究竟不净偈云谛观于此身终必归死处二示身虗伪是身为虗伪虽假以澡浴衣食必归磨灭人身虗伪毫无真实苟不假以饮食衣服澡浴涂拭与诸巳死无有异也独不知饮食徒以增其秽衣服徒以掩其丑澡浴徒以洗其垢涂拭徒以饰其容然此特虗伪暂时相依而巳要当必归磨灭所谓养怨入丘冢虗受多辛苦也三示身为灾是身为灾百一病恼此身四大合成一大不调则百一病生若四大俱X不调和则四百四病俱时而生四示身有老是身如丘井为老所逼什公曰丘井丘墟枯井也昔有人有罪于王其人怖罪逃走王令醉象逐之其人怖急自投枯井半井得一腐草以手执之下有恶龙吐毒向之傍有五毒蛇复欲加害二鼠囓草草复将断大象临其上复欲取之其人危苦极大恐怖上有一树树上时有蜜滴落其口中以着味故而忘怖畏丘井生死也醉象无常也毒龙恶道也五毒蛇五阴也腐草命根也黑白二鼠白日黑月也蜜滴五欲乐也得蜜滴而忘怖畏者喻众生得五欲蜜滴不畏苦也五示身无定是身无定为要当死昔世尊问诸大比丘汝等悉悟无常皆当各陈所见诸比丘辈有答一年一月一日一时剎那剎那者皆不契佛意末一比丘言出息虽存入息难保佛赞善哉是真悟无常者故曰是身无常为要当死六示身怨毒是身如毒蛇如怨贼如空聚阴界诸入所共合成什公曰昔有人得罪于王王欲密杀箧盛四毒蛇使其守护有五怨贼拔刀守之善知识语之令走X其人即去入空聚落便于中止知识复言此处是恶贼所止若住此者须臾贼至丧汝身命失汝财宝宜速舍离可得安隐其人从教即便舍去复见大水缚筏而渡渡巳安隐无复众患王喻魔也箧喻身也四蛇四大也五怨贼五阴也空聚落六入也恶贼六尘也河生死也善知识教令走者谓佛菩萨教众生离恶魔弃四大舍五阴众生从教虽舍远三患而未出诸入聚落未免怨贼复教令乘八正筏度生死流度生死流巳坦然无为无复众患也肇公曰六情喻空聚皆有诚证喻在他经是故涅槃经云观身如四大毒蛇是身无常常为无量诸虫之所唼食是身臭秽贪欲狱缚是身可畏犹如死狗是身不净九孔常流是身如城血肉筋骨皮褁其上手足以为却敌楼橹目为孔窍头为殿堂心王处其中如是身城诸佛世尊之所弃舍凡夫愚人常所味着贪婬瞋恚愚痴罗剎止住其中是身不坚犹如芦苇伊兰水沫芭蕉之树是身无常念念不住犹如电光瀑水幻炎亦如画水随画随合是身易坏犹如河岸临峻大树是身不久虎狼鸱枭鵰鹫饿狗之所食噉谁有智者当乐此身宁以牛迹盛大海水不可具说是身无常不净臭秽宁团大地使如枣等渐渐转小如亭历子乃至微尘不能具说是身过患是故当舍如弃涕唾也X观解者能观身如此即是修观也二说当乐佛身二初标诸仁者此可患厌当乐佛身夫法界创基以去取为先去取二门以欣厌为要苟或罔谙乎此岂不以所当去者而取之所当取者而去之乎然而所当去取者又有本有末故其所欣厌者亦有心有身前示进身种种过患且言其末葢虽末依本生而本又借乎末养故观道之士先能厌其生死色身之末则能解末以断其本也至于此文示其所当欣乐则本末而兼举身心而两陈故建言乃云当乐佛身非以言其末乎又曰从无量功德生非以言其本乎如是则当合以求之以其所欣乐之本以治夫所厌患之本则其所厌患之末不必去而自去所欣乐之末不必求而自得矣二释二初示所生之果所以者何佛身者即法身也肇公曰经云法身者虗空身也无生而无不生无形而无不形超三界之表绝有心之境阴入所不能摄称赞所不能及寒暑不能为其患生死无以化其体故其为物也微妙无象不可为有备应万形不可为无弥纶八极不可为小细入无间不可为大故能入生出死通洞乎无穷之化变现殊方应无端之求此二乘之所不识补处之所不覩况X凡夫无目敢措思于其间哉聊依经诚言麤标其玄极耳然则法身在天而天在人而人岂可近舍丈六而远求法身乎灯曰佛有三身曰法报应法身为本有此生佛之所公共者也报身为修成即今文从无量功德生是也应身为现起所谓水银和真金能涂诸色像功德和法身处处应现往是也然而法身虽曰公共其中须分隐显众生因烦恼生死所覆是故隐而不显惟诸佛修无量功德以生是故显而不覆岂非报智为能显法身为所显故今文示法身乃指所显而言之也下文示无量功德指能显而言之也而肇公所註法身为虗空身约所显言之可也然而终不能与下章会合使修者无所适从又约应身而言之应万物不可为无又曰在天而天在人而人此又混融之旨非所以寓标本劝修之意也观解者所观一境三谛名为法身能观三观一心名为报身境观契合能起大用名为应身二示能生之因三初总明从无量功德智慧生法华经云如其所得法定慧力庄严今言无量功德标其定与福也无量智慧标其慧也能严虽复无量一言定慧与福无斯而不备矣二别明十二初从五分功德生X从戒定慧解脱解脱知见生释签云佛具五分法身一无作戒为戒身二无漏净禅为定身三无漏智慧为慧身四三种解脱为解脱身五无生为解脱知见身观解者观心之时邪非不入即戒身妄想息灭即定身了了分明即慧身三惑圆伏即解脱身本自不生亦复不灭即解脱知见身二从四无量心生从慈悲喜舍生四无量心具如初门一慈无量心能与佗乐之心名之为慈若行者于禅定中念众生令得乐时心数法中生定名为慈定是慈相应心无瞋无恨无怨无恼善修得解广大无量徧满十方名慈无量心二悲无量心能拔佗苦之心名之为悲若行者于禅定中念受苦众生令得解脱时心数法中生定名为悲定是悲相应心无瞋无恨无怨无恼善修得解广大无量徧满十方是为悲无量心也三喜无量心庆佗得乐生欢悦心名之为喜若行者于禅定中念众生令离苦得乐欢喜时心数法中生定名为喜定是喜相应心无瞋无恨无怨无恼善修得解广大无量徧满十方是为喜无量心四舍无量心若缘于佗无憎无爱之心名之为舍行者于禅定中念憎爱众生令得舍时心数法中生定名为舍定是舍相应心无瞋无恨无怨无恼善X修得解广大无量徧满十方是为舍无量心也三从六度生从布施持戒忍辱柔和勤行精进禅定解脱三昧多闻智慧诸波罗蜜生肇公曰禅四禅定四空定解脱八解脱三昧三三昧此皆禅度之别行也诸即上六度也波罗蜜秦言到彼岸彼岸实相岸也得无生以后所修众行尽与实相合无复分别也四从方便生从方便生如上所解五从六通生从六通生肇公曰七住以上则具六通自非六通运其无方之化无以成无极之体六从三明生从三明生肇公曰天眼宿命智漏尽通为三明也七从道品生从三十七道品生八从止观生从止观生止定观慧此释由来旧矣独不知有渐次不定圆顿三种止观其包括者大笼罩者远自非老成宿X学而莫能通学者宜尽心焉九从十力等生从十力四无所畏十八不共法生十从断恶生善生从断一切不善法集一切善法生十一从真实生从真实生十二从不放逸生从不放逸生三总结从如是无量清净法生如来身三总结归宗病本诸仁者欲得佛身断一切众生病者当发阿耨多罗三藐三菩提心四闻法获益如是长者维摩诘为诸问疾者如应说法令无数千人皆发阿耨多罗三藐三菩提心夫万法虽多性相而巳性相分岐由乎悟迷自其法身一性而观则生佛莫不同自其迷悟染净而观则生佛莫不异得不以其法身之性本同而染净迷悟之相有异哉故自其法身而言之谓之众生即佛可也佛即众生亦可也自其染净迷悟而言之则生佛昇沉之相隔不啻乎霄壤之悬是则崇事于斯道者岂可不翻迷以为悟涤染以为净X哉然而虽则翻迷为悟非离迷而有悟乃即迷以成悟涤染为净亦非异染而有净乃即染以为净也如众生苦果之身既从无量系缚愚痴之所生而诸佛法身则即系缚愚痴而为功德智慧矣众生苦报之身从贪欲散乱愚痴系缚无记之所生诸佛法身则即贪欲以为清净等矣众生苦报之身从悭悋毁禁嗔恚懈怠散乱愚痴之所生诸佛法身则即悭悋以为布施等之所生矣方其迷而为众生居六弊此岸也则以悭悋毁禁等为世间之一大乐境将谓微此则不足以成世间事不知乐是苦因迷为染本沉生死海莫此为甚及其悟而翻向之迷而染者以为之净则萧然于万累之表解脱于三空之域又不胜其乐之无央也故维摩云婬怒痴即是解脱无离婬怒痴以求解脱又曰六十二见为如来种眼耳鼻舌身意皆为净土生死即涅槃烦恼即菩提凡此经文皆即迷而悟即染而净之明证也读是经者可不务诸三释弟子品二初释品题维摩诘所说经弟子品第三取义题显具足应云弟子问疾品准例下菩萨品亦应加问疾二字文无者译人之略也论此中问疾如来应即遣文殊庶宾主兼美砧椎相扣今先遣弟子菩萨者不惟显维摩才辩殊胜亦欲彰文殊方堪酬对若密意者正以此经说在方等适当X弹偏斥小叹大褒圆故叙如来先遣弟子及以菩萨俾其自叙被呵之辞彰其辞辩难思故将叙事与说法杂糅其间乃结集经者之巧思也二释经文二初长者心念尔时长者维摩诘自念寝疾于床世尊大慈宁不垂愍二如来遣问三初遣诸弟子十初遣舍利弗尊者二初如来勅遣佛知其意即告舍利弗汝行诣维摩诘问疾长者示疾毗耶则即寂而照如来高座菴园则即照而寂又长者心念则照而常寂如来知意则寂而常照寂照之用虽递废而递兴法身体性则一如无二如所谓一身一智慧力无畏亦然虽不念而将欲矧念而扣扣而应乎是故念而即遣疾如桴鼓也二尊者固辞二初总辞不堪舍利弗白佛言世尊我不堪任诣彼问疾什公曰声闻法中诸罗汉无漏智慧胜菩萨世俗智慧大乘法中菩萨二事俱胜今用声闻法明大小故先命弟子舍利弗于弟子中智慧第一故先命之知其不堪而命之者欲令其显维摩诘才辩殊胜发起众会也复命余人者欲令各称其美明兼应辩慧无方也二别释所以二初叙其折事X所以者何忆念我昔曾于林中宴坐树下肇公曰夫法身之宴坐形神俱灭道绝常境视听之所不及岂复现身于三界修意而为定哉舍利弗犹有世报生身及世报意根故以人间为烦扰而宴坐树下未能神形无迹故致斯呵凡呵之兴意在多益岂存彼我以是非为心乎二叙其折辞三初总折时维摩诘来谓我言唯舍利弗不必是坐为宴坐也夫舍利弗之所宴坐者实于三界现身意也何则盖三界者此身所居之处此心所缘之境也众生因六尘以起烦恼因烦恼以召生死其所由来旧矣是以欲遏其流而杜其源者必先调身不低不昂调息不澁不滑调意不浮不沉入则先麤而后细出则先细而后麤此入定之初门然而圆顿定门虽借乎此不必定乎此而于三界现身意也正以圆顿行人先能悟法身本有一性苟能守此则无适而非法身即宴坐可也不宴坐亦可也于三界现身意可也不于三界现身意亦可也如维摩之所云云不现而现不舍而现又无适而无非宴坐而舍利弗徒以此身而为累释此而为非累是以受大士之所折也二别释六初示以不现夫宴坐者不于三界现身意是为宴坐夫法身之宴坐以寂光为绳床当尔之时竖穷乎X三际横遍乎十方身即心也心即身也身即座也座即身也寂生灭之迹绝去来之踪不可以智知不可以识识是为真宴坐舍利弗未悟乎此徒以形骸为累心识为烦必于三界现身意斯为宴坐非真宴坐矣二示非现而现不起灭定而现诸威仪是为宴坐夫入灭定者心也现诸威仪者身也凡夫身心浑而为一是以身为心役而心为身疲身心之于三界不亦劳乎二乘身心泯之归无是以心固可同乎死灰形固可同乎稿木入定同虗空泯而无用古人之入此定者身心廓然于一弹指顷经百千万年可也八万四千劫可也在定则身以心资血脉因之以调须发因之以长出定则心不与身合必现十八神变自以三昧火而茶毗之毕归于空无以入无余界然后获法性身焉大乘菩萨与诸如来悟心为身本而身为心迹本迹虽殊不思议一惟不思议一故从不起灭定之体而繁兴威仪之用夫不起灭定寂也现诸威仪从体以起用则不妨即寂而恒动会用以归体不妨即动而恒寂如是则体用一源寂动不二而灭定与威仪未甞异也三示非舍而舍不舍道法而现凡夫事是为宴坐X肇公曰小乘障隔生死故不能和光大士美恶齐旨道俗一观故终日凡夫终日道法也净名之有居家即其事也四示非住而住心不住内亦不在外是为宴坐夫真心周遍内外不居凡夫决定惑为色身之内而六用驰骋必攀缘于六尘之外所谓聚缘内摇趣外奔逸是也为烦恼为生死皆职此之故二乘破烦恼出生死必关闭六情摄外以之内谓之返妄归真然而菩萨岂不亦返妄以归真由能体达非内非外而内外皆真故方其冥心法界而内外不居乃以虗空为绳床如是安心是为真宴坐也五示不动而修于诸见不动而修行三十七道品是为宴坐夫六十二见者外道迷正道以行邪道者也三十七道品者如来以正道而破邪道者也然而道随解进四机不同修析空道品而动破界内诸见得入涅槃者三藏小乘之解行也修即空道品而不动不破界内诸见得入涅槃者通教三乘共教之解行也修先空次假后中道品破而后即即而后融得入大涅槃者别教次第显中之解行也修即空即假即中道品达六十二见全性恶以起修恶即修恶而是性恶性恶融通无法不趣任运摄得佛界性善不动不破得入无上涅槃者圆顿教之X最胜解行也今是以圆呵藏或可以即呵析方等时教随机进否不可以一律而拘六示不断而断不断烦恼而入涅槃是为宴坐烦恼为菩提之障生死为涅槃之缚此所由来旧矣是故必断烦恼而证菩提必超生死而证涅槃亦所由来旧矣今维摩所说则道异常流乃曰不断烦恼而入涅槃若曰烦恼性空而涅槃之性亦空空不碍空故不须断烦恼之空而入涅槃之空此可以语体空之道也若曰中道涅槃如云外月生死不能障涅槃菩提不能破生死菩提涅槃远在果位次第修证历别显中此可以语行布之道也今曰不断烦恼而入涅槃当是真如不变能随染缘而为修恶烦恼悟修即性则随缘烦恼即不变之体指此不变名曰涅槃乃性恶之异名如是则即烦恼而是涅槃不必外烦恼而别求涅槃是为真宴坐也三总结若能如是坐者佛所印可佛有五印四印印小乘生死与涅槃异一印印大乘即一实相今言佛能以诸法实相之印印诸大乘即不断烦恼而入涅槃也三结成不堪时我世尊闻说是语默然而止不能加报故我不任X诣彼问疾观解者观心即空纤情不立即不于三界现身意也虽然即空不妨即假不失四仪轨则即不起灭定而现威仪也虽然即假行诸道法遡流归元不妨即假现凡夫事此心即空内外中间求不可得即心不住内亦不在外也此心即中双遮二边即于诸见不动也双照二边即而修行三十七道品也了达一念心即修恶而是性恶即不断烦恼而入涅槃也二遣目犍连尊者二初如来勑遣佛告大目犍连汝行诣维摩诘问疾什公曰目连婆罗门姓也名拘律陀拘律陀树神名也以求神得故因以为名生便有大智慧故名大犍连神足第一者也二尊者固辞三初总辞不堪目连白佛言世尊我不堪任诣彼问疾二释其所以二初叙其折事所以者何忆念我昔入毗耶离大城于里巷中为诸居士说法凡转法轮而有二义一以巳所证法转入他心二随机宜乐方便示人论目连所证巳破见思巳出分段具一切智巳证真空若以此证转入他心虽不能得大乘之空岂不以自证小空转入人心如法而说法无众生离众生垢之法乎当是随机宜X乐方便示人即以居士所宜行法若人乘五戒若生天十善若破悭之施离欲之戒根本之禅不知此皆有我人众生寿者等诸相之不忘不惟不能导以大乘即世间生死犹未能脱乌足以为称机说法乎二叙其折辞二初总折时维摩诘来谓我言唯大目连为白衣居士说法不当如仁者所说二别释二初指所说法体夫说法者当如法说如法者指所诠之法体也法体清净湛若虗空离诸过不可说必欲说之当如法说所谓夫说法者无说无示其听法者无闻无得斯言得矣二明法离诸过四初正明诸过二初约所离明离法无众生离众生垢故法无有我离我垢故法无寿命离生死故法无有人前后际断故众生我寿命人谓之四相此为外道六十二见之本能无四相则诸见皆离夫众生以五妄想之垢而成法既离垢则众生之相本无我以妄想主宰得名法既离乎我垢则我之妄相本无寿命以一生一死中间住持得名法既离乎生死则寿命之相本无人以前后两际相续得名法既前后际断则法之人相本无此约所离以明离也X二约能离明离四初明法无诸相法常寂然灭诸相故法离于相无所缘故法无名字言语断故法无有说离觉观故法无形相如虗空故法无戏论毕竟空故法无我所离我所故法无分别离诸识故法无有比无相待故法不属因不在缘故法体本自寂湛玅明如大火𦦨聚一切诸相所不能到无能无所绝诸缘尘一切名字所不能召断诸种种语言觉观虗妄本无故言说之本玄离法性本空故体如虗空法毕竟空故无戏论法性绝待故无能所法性非识故无分别法性之王故无比待玅性天然故非因缘此约能离以明离也二明法体真实法同法性入诸法故法随于如无所随故法住实际诸边不动故法同法性犹言法即法性也入诸法者入者徧也犹观经法界身入诸众生心想中之入此言法性即诸法诸法即法性也法随于如无所随故此言真如法性能随染净缘具造十法界以不变而随缘即随缘而不变故法常随于如而不变不随染净缘之所变也实际者中道真常实际也实际理地即边而中本无二边故不为诸边所动三复明无相法无动摇不依六尘故法无去来常不住故此明法性常住也夫有动摇则有生灭有生灭动X摇者为缘尘而有分别故也既不依于六尘则何动摇之有去来者为有所住故法本不住则何去来之有四直言无相法顺空随无相应无作法离好丑法无增损法无生灭法无所归法过眼耳鼻舌身心法无高下法常住不动法离一切观行一切好丑增损等诸相皆从虗妄相想中生法性真实何有一切虗妄相哉二明法不可说唯大目犍连法相如是岂可说乎诸法真实离诸妄相无名无字言语道断无言无说离诸觉观即欲说之无从置喙也三明无说而说二初法夫说法者无说无示其听法者无闻无得大经云生生不可说生不生不可说不生生不可说不生不生不可说既不可说亦不可思此以四教所诠之理皆不可说也又云有因缘故亦可得说法华所谓佛种从缘起是故说一乘虽不可说要当如法而说法本无说无示说者亦宜以无说无示以为说示法本无闻无得闻者亦宜以无闻无得以为闻得如是则终日说示而本无说示终日闻得而本无闻得所谓说时默默时说大施门中无壅塞是也X二喻譬如幻士为幻人说法当建是意而为说法幻士喻能说人本无说示幻人喻能听人本无闻得能建是意以为说示闻得则如此说经莫不契合法性是为如法说也四示说法之要二初鉴机运悲当了众生根有利钝善于知见无所罣碍以大悲心赞于大乘夫机有利钝说有进否大不宜小说小不宜大说广不宜略说略不宜广说先善于知见之不谬后运以大悲而不倦知时知机或偏或圆方便善巧毕归大乘此如来菩萨说法之大机会处也二念报佛恩念报佛恩不断三宝然后说法佛恩难报惟说法利生俾三宝绍隆世间众生正信不断可以报之三闻法获益维摩诘说是法时八百居士发阿耨多罗三藐三菩提心三结成不堪我无此辩是故不任诣彼问疾论居士所说之法对病而设即以目连内证小空而破其所说人天小教亦无所不可或进而之于通之于别之于圆亦无所而不可今约八百居士X闻法获益既发无上正等菩提之心判归圆顿宜矣观解者观一念心同三谛法性随于真如不变不迁住此真常实际不为二边所动寂然不动离四句绝百非如是如法而观即如法而说是为念报佛恩绍隆一体三宝也维摩诘所说经无我疏卷第四维摩经无我疏X卍XXX维摩诘所说经无我疏卷第五天台山幽溪沙门传灯着三遣大迦叶尊者二初如来勑遣佛告大迦叶汝行诣维摩诘问疾二尊者固辞四初总辞不堪迦叶白佛言世尊我不堪任诣彼问疾二释其所以二初叙其折事所以者何忆念我昔曾于贫里而行乞二叙其折辞二初总折不等时维摩诘来谓我言唯大迦叶有慈悲心而不能普舍豪富从贫乞肇公曰迦叶以贫人昔不植福故生贫里若今不积善后复弥甚愍其长苦多就乞食净名以其舍X富从贫故讥其不普也灯曰更有因缘以迦叶行头陀苦行惟慕麤粝以御饥寒故偏从贫里乞也若今之所呵则以前释为正二别明平等四初示以乞方四初示等心行乞迦叶住平等法应次行乞食肇公曰生死轮转贵贱无常或今贫后富或今富后贫大而观之苦乐不异是以凡住平等之为法应次第行乞不宜去富而就贫也灯曰住平等法者即下示以不受而受心行中道皆所以住平等法也二示以不受而受为不食故应行乞食为坏和合相故应取揣食为不受故应受彼食夫法性之身量等虗空固不须食色身有待故须行乞观身实相即有待而本无有待以无待视有待虽乞食犹不食也夫以无待视有待则虽急若缓虽存若亡不以贪等为宗矣什公曰和合相即揣食即四种食之一灯曰揣食固以四大和合而为之相矣身待此食乃以外四大之和合而资内四大之和合也若观身实相则本无和合本无和合是坏和合义如是取食乃以不受以为之受亦不以贪等为宗也如是乞食乃为不受故而行乞食不受之受是为正受于无可受中吾故受之故X曰应受彼食三示不受之方二初示总相以空聚想入于聚落聚落即乡村也说文云落居也人所聚居故谓村落屯落院落聚落然又有内聚落六根是也外聚落六尘是也金光明空品云是身虗伪犹如空聚六入村落结贼所止一切自住各不相知今云以空聚想令观内六入犹如空聚也入于聚落令观外六尘犹如空聚也此示不受而受之总相若下文见色与盲等方是别示一一句中皆兼二义二示别相所见色与盲等所闻声与响等所齅香与风等所食味不分别受诸触如智证知诸法如幻相无自性无他性本自不然今则无灭此别示以空聚相入于聚落也所见色即聚落之一尘与盲等即空聚相之一根下去倣此既见色盲等闻声响等齅香风等食味不分别受触智证知法幻相则令于六尘诸法以不受而受皆归于正受也何则葢入聚落乞食之时必六根徧历于六尘苟不体达以空聚入于聚落必起缘尘分别之心乃以受而为受皆归于邪受何足以称真乞士哉故令当入聚时要须见色与盲等夫有目之徒固于色而起分别矣盲不见色何分别哉然而非曰杜视听绝见闻谓之见色与盲等要当即见X闻而了达乎体虗了达乎体虗则眼不入色而色亦不入乎眼又能如楞严所谓了达眼为性见觉明觉精明见色为性色真空性空真色一一清净本然周遍法界尚何缘尘分别之有而不归于正受者哉肇公曰得漏尽智无生智自证成道举身柔软快乐而不生着身受诸触宜若此也什公曰指会成拳故无自性指亦如是故无他性生公曰从他生故无自性也既无自性岂有他性哉然则本自不然有何灭乎故如幻灯曰亦应云无共性无无因性文无者略四示以受之之方三初示即邪而正迦叶若能不舍八邪入八解脱二示以邪相入正以邪相入正法三示以回为敬由以一食施一切供养诸佛及众贤圣然后可食法智尊者云佛之与魔相去几何邪之与正有何欠剩正以法无邪正邪正由心心邪则诸法皆邪心正则诸法皆正故曰以真智观众生众生皆玅以妄想观诸佛佛亦成邪葢邪正之法有性焉相焉苟缘相以求法则邪正不能不以之而分涂苟略相以观性则邪正不能不以之而合辙今令不舍八邪以入解脱即邪相以入正法者本为饮光先事邪教后入正道是乃弃邪以归正犹拨波以X求水非所谓圆顿之至道也故居士谕之俾其不舍八邪入八解脱以邪相入正相既能以是而入道复能观食皆法界了食唯心则七食皆法界粒粟纳须弥以兹法界之食施于一切饥饿众生亦以之供养诸佛及诸贤圣此则自利利他行愿无尽果能具如是行然后可以食人之食不空受乎施也肇公曰无阂施者凡得食要先作意施一切众生然后自食若得法身则能实充足一切如后一钵饭也若未得法身但作意等施即是无阂法施此亦先贤之格言初学之贻谋也二结成功德四初约所破结成中道功德如是食者非有烦恼非离烦恼肇公曰有烦恼食凡夫也离烦恼食二乘也若能如上平等而食则是法身之食非有烦恼而食非离烦恼而食也灯曰能观食为法界性是中道故非即烦恼之有边非离烦恼之空边二约所修结成中道功德非入定意非起定意肇公曰小乘入定则不食食则不入定法身大士终日食而终日定故无出入之名也灯曰法身虽然而初心岂不然应亦观食法界心心中道能如是观则虽终日食终日不食虽不食而不妨乎食X三约所住结成中道功德非住世间非住涅槃肇公曰欲言住世间法身绝常俗欲言住涅槃现食同人欲四约福田结成中道功德其有施者无大福无小福不为益不为损以寻常有相言之则所施之田而有大小能受施人而有损益今所乞食乃以中道无相为宗双非乎二边正行乎中道能施之者苟了乎此则虽施三宝福不为大虽施六道福不为小能受之者有德不为益无德不为损以其皆能超之故也三结成佛果是为正入佛道不依声闻佛果以中道为因既具此因则正入佛道声闻法中不能有此故曰不依四结成不空迦叶若如是食为不空食人之施也夫乞食之法为益而不为损是故不观食空益于有非益于涅槃不观食假益于涅槃不益于菩萨道不观食中益于二边不益于佛道益于有则沉沦乎生死益于空假则耽湎乎偏乘惟行中道则非益非损不益之益是为大益故曰不空食人施三结成巳益时我世尊闻说是语得未曾有即于一切菩萨深起X敬心复作是念斯有家名辩才智慧乃能如是其谁不发阿耨多罗三藐三菩提心我从是来不复劝人以声闻辟支佛行此正结饮光尊者闻此大法获耻小慕大得生酥益也四结成不堪是故不任诣彼问疾约教释者如为不食故应行乞食等以通别圆三义消之无所不可如曰受诸触如智证得漏尽智无生智岂非三教破通惑果位而皆能之若曰不舍八邪入八解脱以邪相入正相非有烦恼非离烦恼自非圆顿卒莫能通观心解者夫眼以色为食耳以声为食乃至身以触为食意以法为食抟食为体则五尘俱该览入内根则为法尘观心即空则见色与盲等闻声与响等观心即假则以一食施一切供养诸佛及众贤圣然后可食也观心即中则非有烦恼非离烦恼非入定意非起定意非住世间非住涅槃无大福无小福不为益不为损也四遣须菩提尊者二初如来勑遣佛告须菩提汝行诣维摩诘问疾肇公曰须菩提秦言善吉诸弟子中解空第一也二尊者固辞三初总辞不堪须菩提白佛言世尊我不堪任诣彼问疾X二释其所以三初叙其折事所以者何忆念我昔入其舍从乞食时维摩诘取我钵盛满饭生公曰维摩迹在居士有吝惜之嫌若未与食而便诘之者物或谓之然也故先盛满饭而不授之恐须菩根得钵便去不尽言论势也二叙其折辞二初总折示其平等谓我言唯须菩提若能于食等者诸法亦等诸法等者于食亦等如是行乞乃可取食总示等心观于法界也葢世间万法皆以法界圆融不思议真如以为之体正以真如具不变随缘之能故随缘所造一切诸法一一皆真如不变之体一切依正无非法界故曰剎海法界也一尘亦法界也既皆法界有何一法不即法界是则剎海法界不大一尘法界不小今维摩正示以法界之体适当善吉乞食即以食而示其法界令观食等以等诸法故曰于食等者诸法亦等诸法等者于食亦等如是行法界之乞然后可以受法界之食也此犹总示下文乃示以法等然此亦对善吉舍贫从富心不平等之圣药譬如还丹九转以之治荣卫不调之微疴善吉服之宜其不惟可以愈病延年将必因之以成大觉金仙也矣二别折示其平等三初正示平等三初约即逆而顺示二初约法而示二初约三道即三德示X若须菩提不断婬怒痴亦不与俱不坏于身而随一相不灭痴爱起于明脱以五逆相而得解脱亦不解不缚不断婬怒痴亦不与俱不灭痴爱起于明脱示惑道即般若也不坏于身而随一相示苦道即法身也以五逆相而得解脱亦不解不缚示业道即解脱也总示中云于食等者于法亦等于法等者于食亦等之所以然正在乎此前不云乎法界圆融不思议体作我一念之心亦复举体作生作佛作依作正既全法界而作有何一法不具诸法虽然须知有性善焉性恶焉修善焉修恶焉性善性恶真如不变之体也修善修恶真如随缘之用也始既不变以随缘终则随缘而不变经云婬怒痴即修染也身相与夫五逆相修恶也惟其能了修染即性染修恶即性恶性之染恶与彼性净性善体本融通一而无二但观修恶即是性恶而修恶之相任运是道此正示圆修行人不必断九界婬怒痴之修染以求佛界般若之性净故言之若此而曰亦不与俱者此又以法夺情也葢曰今云不断三毒者俾即染以观染犹即波以观水非曰因其婬怒痴修恶即性而乃恣行三毒以之为道若然者乃成三途之道非所谓菩提之道也今之学大乘语者每执此言而恣行贪欲请观斯语无以情为法可也或问曰此修性善恶之言为创自天台X为当亦出佛经对曰此原出佛经惟南岳天台深得其旨以此诠于大乘止观并法华玄义圆顿止观之中洎荆溪四明又更深详其说若论契经所说则华严法华楞严圆觉等经备明此旨欲尽其义请观余所撰性善恶论则能深达根源若夫欲知言义了然之所自此又秉于涅槃之明文了义故涅槃三十二云或有佛性阐提人有善根人无或有佛性善根人有阐提人无复有佛性二人俱有复有佛性二人俱无初二句言修染了因佛性修恶缘因佛性也葢佛断修染修恶尽修善满足故此修染修恶佛性佛善根人无也次二句言修净了因修善缘因佛性也葢阐提之人断修净修善尽修恶满足故此修净修善佛性阐提人无也三二句言性善性恶正因佛性也葢佛虽断修染修恶而性染性恶不断阐提虽断修净修善尽而性净性善不断惟佛不断性染性恶故至果地于恶自在广用性恶法门化度众生阐提不断性善故后时还起修善对治修恶故涅槃后分言阐提成佛义葢本乎此也四二句言复有佛性二人俱无此言不退性也此中既然下亦准此二约凡夫与圣人示二初约谛示不见四谛非不见谛二约人示非得果非不得果非凡夫非离凡夫法非圣人非不X圣人三约成结虽成就一切法而离诸法相四谛者圣人破惑所见真空之理也所谓凡夫有苦而不见谛圣人见苦而有苦谛凡夫有集而不见谛圣人见集而有集谛等然而若有四谛可见非真见谛矣若无真谛可见又非圣人矣惟不见而又未尝不见此称圣人所见之谛既然能见之人亦尔非见谛故非得果非不见谛故非凡夫夫圣人之所以谓之圣者但去凡夫之情非离凡夫之法肇公有云圣远乎哉触事而真此亦知言也非得果故非圣人非凡夫故非不圣人总而结之秪虽成就一切法而离诸法相二结成食等乃可取食前总示云诸法等者于食亦等正以乞士于一切诸法未能若此平等故于所乞之食亦未能等果能如向之所云云者则能于食亦等乃可取食也二约即逆而逆示二初约法而示二初荡其佛法二见若须菩提不见佛不闻法二随其六师而堕彼外道六师富兰那迦叶什公曰迦叶母姓也富兰那字也其人起邪见谓X一切法无所有如虗空不生灭起断灭见无君臣父子忠孝之道灯曰此与今之罗道何异末伽梨拘賖梨子什公曰末伽梨字也拘賖梨是其母也其人起见云众生罪垢无因无缘也删阇夜毗罗胝子什公曰删阇夜字也毗罗胝母名也其人起见谓要久经生死弥历劫数然后自尽苦际也肇公曰其人谓道不须求经生死劫数苦尽自得如转缕丸于高山缕尽自止阿耆多翅舍钦婆罗肇公曰阿耆多翅舍字也钦婆罗麤弊衣名也其人着弊衣自拔髦五热炙身以苦行为道谓今身併受苦后身常乐者也迦罗鸠䭾迦旃延什公曰外道字也其人应物起见若人问言有耶即答言有问言无耶答言无也尼犍陀若提子等什公曰尼犍陀字也若提母名也其人起见谓罪福苦乐尽由前世要当必偿今虽行道不能中断此六师尽起邪见裸形苦行自称一切智大同而小异耳凡有三种六师合十八部第一自称一切智第二得五通第三诵四韦陀经上所说六师是第一部也X是汝之师因其出家彼师所堕汝亦随堕二结成食等乃可取食佛初说法以佛法为正以外道为邪者令人返邪以归正有所适从也至于圆修平等则邪正等观邪正所以等观者悟诸法实相无是非是故也夫观法至于诸法实相无是非是则一槩平等无佛之可见法之可闻亦不见有六师之可舍邪法之可破矣寻常内典破外道之言则以六师着邪之必堕者今之圆顿既观平等则六师既堕而须菩提不妨亦堕葢未有因等而果不等者故曰彼师所堕汝亦随堕也此皆约修恶即性恶即恶而恶即邪而邪不必改移言似逆而恒顺道惟大而智融自非得言表之意者鲜不惑乱颠倒也昔维摩座主将此义问于大珠和尚珠曰迷循六根号为六师心外求佛名为外道有物可施不名福田心生受供堕三恶道汝若谤于佛者是不着佛求毁于法者是不着法求不入众数者是不着僧求终不得灭度是智用现前若如是解者便得法喜禅悦之乐又曰不断声色是随堕以不明声色故随处堕须向声色有出身之路作么生是声色外一句答声不是声色不是色故曰不断指掌当指何掌也又曰不受食是尊贵堕须知是那边得来这边行履不虗此位即堕尊贵矣今谓大珠之言犹X是即逆而顺示未是即逆而逆示与夫即逆住逆示用之作观心释一途可也约教顿示未敢承命三约即逆住逆示二初约法而示五初以邪见正见槩其平等若须菩提入诸邪见不到彼岸夫六十二见为如来种则邪见原非此岸如来原非彼岸即此而彼即彼而此又何必到彼岸以去邪见哉二以有难无难槩其平等住于八难不得无难夫地狱难如来于是而得离垢三昧畜生难如来于是而得不退三昧饿鬼难如来于是而得心乐三昧北洲难如来于是而得热𦦨三昧盲聋瘖痖世智辨聪佛前佛后三难如来于是得日光如幻月光三昧无想天难如来于是得虗空三昧是故八难弥可住之又何必得无难然后入三昧哉三以烦恼菩提槩其平等同于烦恼离清净法夫烦恼即菩提是则烦恼性即菩提性又何必去烦恼之污浊以求菩提之清净法哉四以正定不定槩其平等汝得无诤三昧一切众生亦得是定众生为着于有故于根尘万法能所角立而对敌遘诤善吉能解于空则无对待故其所得之定名X为无诤于此三昧所证空平等理则善吉与众生等岂独善吉得而众人不得哉此正约性定生佛等有者而言之也涅槃云能观心性名为上定此之谓也五以福田恶道槩其平等其施汝者不名福田供养汝者堕三恶道不名福田者无相福田名不可名所谓深达罪福相遍照于十方也堕三恶道者得成菩提证性恶法门垂形三途化导众生也如是之福名为真福如是之供名为真供六以波旬佛道槩其平等为与众魔共一手作诸劳侣汝与众魔及诸尘劳等无有异于一切众生而有怨心此通二义一以诸法实相夺善吉同波旬释论云除诸法实相余皆魔事善吉虽证偏空于中道实相犹隔二百由旬故夺之同魔二以修恶即性与魔同善吉释修恶既即性恶性恶融通任运摄得声闻性善故也魔能恼人既于众生而有怨心则善吉同魔亦同其怨福田恩德于善吉不必居也七以三宝三途槩其平等谤诸佛毁于法不入众数终不得灭度夫佛者觉也菩提大道也佛名为觉此约实智菩提而言之也法名不觉此约真性菩提而言之也僧名和合此约方便菩提而言之也若曰破烦恼X证菩提此权教之论既有烦恼之可破复有菩提之可证是则宜返妄以归真首必翻邪以归正如来设教先唱三归正为乎此今是圆顿至理直下即是乃烦恼即菩提生死即涅槃既曰烦恼即菩提岂不得曰菩提即烦恼又岂不得曰菩提即菩提烦恼即烦恼若以烦恼即菩提言之即谓之归于佛赞于法入众数得灭度可也今以烦恼即烦恼菩提即菩提如涅槃经云烦恼不能障菩提菩提不能破烦恼此则法法住位相相常住不必别返妄以归真别翻邪以归正既不归依即谓之谤于佛毁于法不入众数终不得灭度也若如文殊师利昔者曾起佛见被佛贬于铁围两山之间此可与大珠和尚之语同又非此中之正意矣若如文殊师利一日于祇桓精舍手执利刃欲害于佛佛遥遮之曰汝无嗔恚来害于我文殊答曰我是贪欲师利我是嗔恚师利我是愚痴师利方与今经此旨同耳二结成食等汝若如是乃可取食肇公曰犯重罪者不得入贤圣众数终不得灭度若能备如上恶乃可取食也何者夫舍恶从善人之常情耳然则是非经心犹未免于累是以等观者以存善为患故舍善以求宗以舍恶为累故即恶而反本然则即恶有忘累之功舍善有无染之X勋故知同善未为得同恶未为失净名言意似在此乎灯曰肇公等观其谈虽善苟不明乎性具亦恐有言而无旨也二茫然不知时我世尊闻此茫然不识是何言不知以何答便置钵欲出其舍三慰令弗惧二初先以言慰维摩诘言唯须菩提取钵勿惧二示其所以二初问答二初问于意云何如来所作化人若以是诘宁有惧不二答我言不也二正示二初示维摩诘言一切诸法如幻化相汝今不应有所惧也肇公曰若于弟子中解空第一既知化之无心亦知法之如化以此而听曷为而惧二释四初示言说即法所以者何一切言说不离是相一切言说亦诸法之一也诸法既如幻则言说亦如幻以幻人听幻法彼此如幻复何惧耶二示知幻故无惧至于智者不着文字故无所惧有智之者能知如幻圆觉云如幻即离不作方便X则不着文字着则生惧不着故无惧也三示文字即解脱何以故文字性离无有文字是则解脱文字既如幻则文字之性自离文字有文字相而生着则为之系缚而不得解脱今知幻即离不作方便离幻即觉亦非渐次非惟显性本真净解脱而智者知幻又获圆净与方便净解脱矣四结解脱即诸法解脱相者则诸法也此正结成文字即解脱之所以也三闻法获益维摩诘说是法时二百天子得法眼净三结成不堪故我不任诣彼问疾约教释者此章义理不独通于四教亦通理内理外正以一家所明一切名言莫不通于内义外义大乘小乘顿渐偏圆苟不知此则一切异名别说率多相类故曰以名寻义万无一得以义定名万无一失故圆顿止观中约见证门理四义判之能使纤毫不滥如此章平等之义若判之为四者第一外道平等见无论西天如此方庄周齐物论以指喻指之非指不若以非指喻指之非指也以马喻马之非马不若以非马喻马之非马也天地一指也万物一马也庄子葢以彼之是即我之是人X惟不肯以巳度人执于有我决定是我非彼物论之所以不齐也故以指喻指之非指是以我指之是而喻人指之非不可也不知彼之指亦指安得以其不在我手而遂谓之非指哉不若就彼而反观之他若有言亦将谓我指为非指矣如此反覆相喻彼我之间同于自是均相非果且有是乎果且非是乎但见无有是者无不是者而是非于是乎泯矣喻马非马亦复如是如此之说不过理外一种平等之见而巳尚不与理内真证真空平等同况门之与理可同日而语哉而肇公之解輙引庄子天地一旨万物一观之言以为邪正虽殊其性不二之旨古师谓肇公通宗庄老信不谬矣次二乘偏空平等证即藏通两教二乘之人实证真空忘泯一切亦谓之平等此真实证得与外道邪见逈异也三别教但中平等门乃大乘终教所诠但中双遮二边一槩平等理虽如是非修莫证故谓之平等门四秘藏平等理即圆顿教中所明三德一是性具二是修成虽是性具全性起修二虽修成全修在性全性起修故一切修善修恶即是性善性恶在修而言虽分邪正而善恶之修既全在性则无有邪正善恶之可论也今维摩诘乃以理夺事泯修言性故其辨才无碍如此是故观其所言虽似逆而恒顺虽似反而实正苟不明此徒言平等全无所以也X观解者达一念心具足诸法即真即俗即中诸法实相名为诸法平等能以三种止观观之名为诸法等者于食亦等观修恶即性恶即不断婬怒痴观之成性即亦不与俱并下不灭痴爱起于明脱即观一念烦恼即菩提也不坏于身而随一相观一念苦道即法身也以五逆相而得解脱亦不解不脱观一念业道即解脱也全性恶以起修恶即不见四谛全修恶而即性恶即非不见谛菩提即烦恼则非得果非圣人烦恼即菩提则非凡夫非离凡夫法非不圣人十界宛然则虽成一切法三千皆空则而离诸法相了无能观之智则不见佛亦无所观之法则不闻法观六十二见为如来种不必离见而求如来则汝师所堕汝亦随堕亦是入诸邪见不到彼岸观性具二十五有成王三昧即住于八难不得无难同于烦恼离清净法观一念十界皆空即得无诤三昧亦即一切众生皆得是定于是悟性恶法门即其施汝者不名福田供养汝者堕三恶道为与众魔共一手作诸劳侣等烦恼即烦恼菩提即菩提烦恼不障菩提菩提不破烦恼即是谤佛毁法不入众数终不得灭度余义观之可知五遣满慈尊者二初如来勅遣佛告富楼那弥多罗尼子汝行诣维摩诘问疾什公曰富楼那秦言满父名也弥多罗尼秦言善X知识亦言慈母名也诸弟子中说法第一二尊者固辞三初总辞不堪富楼那白佛言世尊我不堪任诣彼问疾二释其所以三初叙其折事所以者何忆念我昔于大林中在一树下为诸新学比丘说法什公曰近毗耶离城有园林林中有水水名猕猴池园林中有僧房是毗耶离三精舍之一也富楼那于中为新学说法二叙其折辞二初先呵满慈二初呵不入定观机时维摩诘来谓我言唯富楼那先当入定观此人心然后说法肇公曰大乘自法身以上得无碍真心心智寂然未甞不定以心常定故能万事普照不假推求然后知也小乘心有限碍又不能常定凡所观察在定则见出定不见且声闻定力深者见众生根极八万劫耳定力浅者身数而巳大士所见见及无穷此新学比丘根在大乘应闻大道而为说小法故诲其入定也二呵差机说法六初呵以小授大无以秽食置于宝器宝器喻大乘根也此器宜盛醍醐以秽食授之喻法不逗机也X二呵视大同小当知是比丘心之所念无以琉璃同彼水精琉璃喻比丘大机今为说小是以琉璃贵物视贱同水精也三呵以小伤大汝不能知众生根源无得发起以小乘法彼自无疮勿伤之也小乘之人厌生死如牢狱视烦恼为冤家必破烦恼而后证菩提断生死而后入涅槃如身有痈疽必针砭其肌肤腐烂其败肉庶能有瘳圆顿上根达生死即涅槃烦恼即菩提譬如无疮之身今满慈为说小法如庸医于无疮之身而强加以针砭而伤其本体也四诲大弗示小欲行大道莫示小径无以大海内于牛迹肇公曰大物当置之大处曷为回龙象于兔径注大海于牛迹乎五呵弗以小教无以日光等彼萤火比丘久发大乘智如日光今以小乘教之是视日光等萤火也六呵智浅差机富楼那此比丘久发大乘心中忘此意如何以小乘法而教导之我观小乘智慧微浅犹如盲人不能分X别一切众生根之利钝二后为说法二初入定加被二初得识宿命时维摩诘即入三昧令此比丘自识宿命曾于五百佛所植众德本回向阿耨多罗三藐三菩提众生根器皆有宿种或善或恶或大或小藏于识田久当必发虽天泽无私亦必择其强者而先之今此比丘宿植德本又能回向菩提故大士假以神力发其神识令知宿命所以成大乘根也二豁悟本心即时豁然还得本心于是诸比丘稽首礼维摩诘足二因为说法时维摩诘因为说法三闻法获益于阿耨多罗三藐三菩提不复退转于三不退中或位或行或念葢始虽发心修行以未断惑故尚有退转隔生中忘今闻说法复假宿命乘此断惑以阶不退三结成不堪我念声闻不观人根不应说法是故不任诣彼问疾约教释者一家判大乘之教曰通别圆皆形三藏而为小乘是则此章大乘三教俱通至如彼自无疮弗伤之也须约界内界外论伤不伤界内则以三藏析色明空而为拙度乃以无疮为疮巳伤之矣惟通教即色而空非色灭空名为巧教乃以空X为无疮之体体之即神名为弗伤界外则以别教所诠但中隔历为三次修次入名之为伤惟圆顿教所诠圆中即真即俗烦恼生死为菩提涅槃名为本自无疮弗伤之也观解者观一念心三毒之中必属一毒名烦恼心了此修染即是性染名般若了因烦恼既即菩提不须更破烦恼别求菩提名为本自无疮弗伤之也又此一念属报得识阴乃生死心了此修恶即是性恶名解脱缘因生死既即涅槃不须更破生死别求涅槃名为本自无疮弗伤之也六遣迦旃延尊者二初如来勑遣佛告摩诃迦旃延汝行诣维摩诘问疾什公曰南天竺婆罗门姓也善解契经二尊者固辞三初总辞不堪迦旃延白佛言世尊我不堪任诣彼问疾二释其所以三初先叙折事所以者何忆念昔者佛为诸比丘略说法要我即于后敷演其义谓无常义苦义空义无我义寂灭义如来说法有二种优陀那优陀那此云印一印印小乘经而有五义四义印生死即无常苦空无我佛以此印印定生死决定无常不能令常乃至决定无我不能令有我一义印涅槃即寂灭印佛以此印印定涅槃决定寂灭无有烦恼生死此对小乘之人说世间出世间异也一印印大乘说诸法X实相印定生死烦恼决定是常决定是乐决定无所有决定我无我而不二决定法本不然今则无灭今迦旃延覆佛所说正小乘经然佛说此法在意而不在义虽说无常而在于常等而迦旃延不了佛意虽破凡夫之执常而又执乎无常是以生灭心行说实相法故大士于是呵而诲之二叙其折辞二初总呵生灭心行时维摩诘来谓我言唯迦旃延无以生灭心行说实相法佛诸如来唯是一印说实相法所谓唯有一乘法无二亦无三今小乘印不得巳而权说之而意不在小所谓于一佛乘分别说三岂非小乘之印乃于一印开出以袪凡夫执无常为常之情见情见既除而实相理显乃开方便门示真实相故知无常苦空之印元在大而不在小今迦旃竟依小乘而说之是以生灭心行说实相法也二别示实相之法五初示真无常义迦旃延诸法毕竟不生不灭是无常义如来说诸法无常者正欲袪凡夫执生灭之无常以为常是则无常者无生灭之常也生灭常之情执苟除则诸法毕竟不生不灭之体现此如来说无常义其在于是其可以生灭心行而说之哉二示真苦义五受阴洞达空无所起是苦义X如来说五受阴是苦者亦欲袪凡夫执五受阴之苦而为有受用之乐是则苦义者示五受阴无凡夫无乐之乐而不无五受阴洞达空无所起之乐夫苦病既除则四德之乐体现岂不凡夫之苦义为圣人之乐义哉三示真空义诸法究竟无所有是空义诸佛说空法为度着于有二乘虽破有又复着于空非独有本空此空亦复空空有二俱空是名中道义中道体亦空是为毕竟空于毕竟空中何甞无诸法而此诸法空名诸法实相如来说于空是此真空义四示真无我义于我无我而不二是无我义我者如来所证之真我也无我者无凡夫之着我也是则此我即无我无我乃真我岂小乘之破我外道之忘我可跂及哉五示真寂灭义法本不然今则无灭是寂灭义肇公曰小乘以三界炽然故灭之以求无为夫炽然既形故灭名以生大乘观法本自不然今何所灭不然不灭乃真寂灭也三闻法获益说是法时彼诸比丘心得解脱X三结成不堪故我不任诣彼问疾约教者无常等五印印定三藏小乘之经其义可知唯实相印可印通别圆三教若约但空以明大乘则印属通教约但中以明大乘则印属别教约圆中以明大乘则印属圆教随机进解初无定在也观解者观一念心具足诸法即真俗中实相是不生不灭无常义五阴一千当处即空了无所起是苦义虽具诸法而具无具相是诸法究竟无所有是空义一心诸法即假即空是我无我而不二是无我义此心诸法常自寂灭相是法本不然今亦无灭是寂灭义七遣那律尊者二初如来勑遣佛告阿那律汝行诣维摩诘问疾肇公曰阿那律秦言如意剎利种也弟子中天眼第一二尊者固辞三初总辞不堪阿那律白佛言世尊我不堪任诣彼问疾二释其所以三初叙其折事所以者何忆念我昔于一处经行时有梵王名曰严净与万梵俱放净光明来诣我所稽首作礼问我言几何阿那律天眼所见我即答言仁者吾见此释迦牟尼佛土三千大千世界如观掌中菴摩勒果X梵王亦具天眼闻那律天眼不知与巳为同为异故兴此问那律则以巳之即异而同者答之故曰能见大千如观掌果葢梵王天眼因禅因福隔生报得那律天眼因修因断即生所感故与之异若彻见大千此则同也二叙其折辞二初折其两端三初正质两端时维摩诘来谓我言唯阿那律天眼所见为作相耶无作相耶二示两端义假使作相则与外道五通等若无作相即是无为不应有见作相者作意而有见也无作相者不作意也作意而有见同彼外道作意神通而亦有天眼通也不作相者不须作意也既不作意云何而有见耶作相则堕于有无作相则堕于无既落有无岂真天眼此第破那律非真天眼非无似天眼也三被折默然世尊时我默然二示以中道二初梵王启问彼诸梵闻其言得未曾有即为作礼而问曰世孰有真天眼者二大士开示维摩诘言有佛世尊得真天眼常在三昧悉见诸佛国不以二相X此文其所破者二其所示者亦二所破二者一者外道作意有见那律入定有见二者作相有见不作相无见所示二者一者诸佛常在三昧而见二者不以二相而见常在三昧乃三昧中王不以二相乃中道佛性此之天眼与佛眼同体而异用葢诸佛惟是一眼以有五用故谓之五眼三闻法获益于是严净梵王及其眷属五百梵天皆发阿耨多罗三藐三菩提心礼维摩诘足巳忽然不见三结成不堪故我不任诣彼问疾约教释者眼见有五一肉眼凡夫所具能见森罗万象隔皮肤不见五脏隔纸瘼不见外物二天眼诸天所具能彻见远近陶铸无碍有小大不同四王彻见巳身忉利彻见小铁围内以次而上大小随相不同至于梵王则彻见大千然外道与内教并鬼神等五通此皆作意而有与诸天感相不同三慧眼两教三乘并别圆破通惑菩萨所具从真发显能觉真空四法眼出假菩萨既破通惑又破尘沙从俗发显能照见俗谛之理知病识药五佛眼唯佛能具破无明惑照中谛理又前四人各具一眼惟佛一人具足五眼肉眼同凡夫见森罗即碍而无碍天眼通非碍不妨于森罗故曰不以二相见于佛国慧眼而即俗即中法眼而即空即中X佛眼照中道亦双即二边今那律天眼因修而得但是半头若三藏果佛则全头而见也是则凡夫所具非真肉眼乃至那律诸天所具非真天眼故大士先以作不作折之然后示以惟佛世尊不以二相见诸佛国也观解者五眼照属不外三谛今观一念即空假中照真谛即具慧眼观俗谛即具肉眼天眼法眼照中谛则具佛眼八遣优波离尊者二初如来勅遣佛告优波离汝行诣维摩诘问疾二尊者固辞三初总辞不堪优波离白佛言世尊我不堪任诣彼问疾二释其所以三初叙其折事所以者何忆念昔者有二比丘犯律行以为耻不敢问佛来问我言唯优波离我等犯律诚以为耻不敢问佛愿解疑悔得免斯咎我即为其如法解说二比丘犯律行以为耻者天台大师净名疏云时二比丘共居兰若一人他行一人露卧婬女釆薪盗行不净伴比丘来见而逐之女人避走堕坑而死卧者疑犯婬逐者疑犯杀不敢问佛来白波离波离为其准律解释若犯根本令其学悔若犯方便令其忏兰若本无心令不须忏二叙其折辞七初诲当直除灭时维摩诘来谓我言唯优波离无重增此二比丘罪X当直除灭勿扰其心犯律之人心巳怀惧又定其罪则令悔箭入心坚不可拔是为反扰其心也当如下示罪性本空所谓众罪如霜露慧日能消除故曰当直除灭二示罪性本空三初约罪示所以者何彼罪性不在内不在外不在中间若以罪为罪宁无踪迹可寻苟略罪以观造罪之性则量等虗空内外中间俱不可得罪即除灭矣二约心示如佛所说心垢故众生垢心净故众生净心亦不在内不在外不在中间如其心然罪垢亦然心为诸法之本一切垢净因之而生既知心净生净心垢生垢岂不得观罪性本空而众罪皆灭除乎是故结云心然罪然也三约法示诸法亦然不出于如岂惟罪然而本净心净以罪例法则一切皆然不知一切皆然其来有本其本者何葢一切诸法不出于真如之大本也夫以一切诸法不出真如则何有一法非真如乎其罪性如此可不知其所务而直除灭哉三直以巳示如优波离以心相得解脱时宁有垢不我言不也维摩诘言一切众生心相无垢亦复如是X什公曰心相谓罗汉亦观众生心心实相得解脱也今问其成道时第九解脱道中观实相时宁见此中有垢不四示其垢净唯优波离妄想是垢无妄想是净颠倒是垢无颠倒是净取我是垢不取我是净众生由妄想故生于颠倒由颠倒故而着于我是则妄想颠倒与我皆垢也能离此三其心即净亦无别有他净可得也五示其垢本二初示生灭不住三初法说优波离一切法生灭不住一切妄想皆因缘尘分别之所生所以缘尘分别者又皆因不达诸法本空之所致是故欲其想灭须当推其根本了一切诸法生灭不住无法可缘则缘尘分别绝妄想颠倒我相除一切罪相自然灭矣二喻说如幻如电三合法诸法不相待乃至一念不住葢一切诸法依无住本而立理无住故事亦无住无住之法卒难理会故立如幻如电二喻以况之初喻幻法本空是以无住次喻其去速疾是以无住待者假借也如世间之法此假彼成能假所就X以有相故而有假待今观诸法如幻如电生者如斯逝者如彼本不相待非独由有年月岁时暂住可以相待即一念有六十剎那一剎那有六十生灭是则生住异灭剎那剎那不得停住诸法如是何有其相者乎楞伽云初生即有灭不为愚者说此之谓也二示妄见而有有法有喻有合诸法皆妄见如梦如炎如水中月如镜中像以妄想生诸法皆妄见法也如梦等四喻也以妄想生合也梦中见衣食不能令饱煖炎中见河水不能济热渴水中见月影不可以捞摸镜中诸色像不可以执捉诸法亦如是因妄见所生无中而谓有终不可取着虽取亦不得以不可得故知罪性本空六结成律行其知此者是名奉律其知此者是名善解夫戒以防非止恶得名独止于身口意不犯非真持律也葢身三口四意三末也善遏其流当杜其源源者心也苟能知罪性空心无我不颠倒离妄想则其心清净而无垢染邪非不起诸恶自然不作矣善解律仪其在是乎七为彼所嗤于是二比丘言上智哉是优波离所不及持律之上而不能说我答言自舍如来未有声闻及菩萨能制X其乐说之辩其智慧明达为若此也三闻法获益时二比丘疑悔即除发阿耨多罗三藐三菩提心作是愿言令一切众生皆得是辩三结成不堪故我不任诣彼问疾约教释者优波离为二比丘如律解说固是三藏中意然凡是比丘号名持律未尝有不禀五篇七聚以为根本又不可以大士之所呵遽焉弃事而尚理如大士呵之本意宜以理而融事会小以归大大者即衍门三教如通别圆出家二众则五篇七聚以为事戒无生无量无作以为理戒菩萨则以梵网十重四十八轻以为事戒必事理以双持大小而兼运此如来之本意大士呵示之良摸也观解者起缘尘分别之心动身口意三业于中生苦受乐受平平之受是名犯戒然于其中有轻重之分篇聚之异能反究心源达罪福无生所谓三际求心心不有心不有处妄原无妄心无处即菩提生死涅槃本平等尚无福之可得何有罪之可科能如是观是名善解也九遣罗云尊者二初如来勅遣佛告罗睺罗汝行诣维摩诘问疾什公曰阿修罗食月时名罗睺罗秦言覆障谓障日月光明也此尊者六年处于母胎母胎所障因X以为名声闻法中密行第一因缘说长具什公註兹不繁引二尊者固辞三初总辞不堪罗睺罗白佛言世尊我不堪任诣彼问疾二释其所以三初叙其折事所以者何忆念昔时毗耶离诸长者子来诣我所稽首作礼问我言唯罗睺罗汝佛之子舍转轮王位出家为道其出家者有何等利我即如法为说出家功德之利佛不出家当作金轮王王四天下罗云不出家当作铁轮王王一天下什公曰罗云失会其旨有四一不见人根应非其药二出家功德无量而说之以限三即是实相而以相说之四出家之法本为实相及以涅槃罗云不说其终当必得故违理乖宗受屈当时也二叙其折辞四初示出家而无有为之利三初呵不应说利时维摩诘来谓我言唯罗睺罗不应说出家功德之利三示无利无德所以者何无利无功德是为出家肇公曰夫出家之意妙存无为无为之道岂容有功德利乎三结有利有为X有为法者可说有利有功德二示有无为之利二初总示无为无有相之利夫出家者为无为法无为法中无利无功德肇公曰夫有无为之果必有无为之因果因同相自然之道也出家者为无为即无为之因也无为无利无功德当知出家亦然矣二别示无为有无相之利二初先示无为之体罗睺罗夫出家者无彼无此亦无中间肇公曰伪出家者恶此生死尊彼涅槃故有中间三处之异真出家者遣万累亡彼此岂有是非三处之殊哉二复示无为之用九初示所破所证离六十二见处于涅槃有为有利皆属于邪见无为无利乃处于涅槃二示智圣受行智者所受圣所行处有为有利乃愚凡之行无为无利是圣智受行三示所降所度降伏众魔度五道出家比丘名含三义一怖魔二破恶三乞士魔乐生死其既出家复化余人俱离三界乖于魔意魔用力制翻被五缚因既怖魔果必降伏降魔怨巳说法度生是出家之能事也余如前说四示所净所得X净五眼得五力立五根二乘伹得慧眼菩萨乃得法眼惟佛世尊方具佛眼是则直至成佛方名真出家也信进念定慧既名为根复名为力入道根深而后有力故也今云净五眼巳后言根力是则根力可约六即而判今是究竟即也五示不恼离恶不恼于彼离众杂恶居家自树各立封疆彼此相侵故有恼乱出家闲旷犹若虗空返照心源根境无犯故能不恼于彼即一切杂恶亦皆远离六示摧伏超越摧诸外道超越假名肇公曰日月不期去闇而闇自除出家不期摧外而外自消什公曰缘会无实但假名耳若得其真即于假不迷故名超越七示所出所无出淤泥无系着无我所无所受无扰乱出爱见之淤泥无三界之系着既无能受之妄我故无所受之诸受若能如是复何扰乱者哉八示内怀外护内怀喜护彼意肇公曰夫扰乱出于多求忧苦生于不足出家寡欲扰乱斯无道法内充故怀喜有余护彼意者什X公所谓能奖顺众生不乖逆其心也九示所随所离随禅定离众过一切众过莫不皆因散乱而生能随禅定则心不散乱不散乱则一切众过自远离矣三结成是真出家若能如是是真出家四劝诸长者子出家三初大士以佛世难值劝于是维摩诘语诸长者子汝等于正法中宜共出家所以者何佛世难值二长者子以父母不听辞诸长者子言居士我闻佛言父母不听不得出家三大士以发心即出家劝维摩诘言然汝等便发阿耨多罗三藐三菩提心即是出家是即具足夫所出之家有三而所贵乎道者亦三一家也二境也三心也虽出父母妻子之家而未出六尘之家非真出家也虽出六尘之家未出心识之家非真出家也必三者俱出方真出家矣夫身虽出家而心未出家非真出家也心虽出家而身未出家亦非真出家也必身之与心两者俱出真出家矣此约中下之根而言之也若上根之士身虽处俗而心恒出家即大士所示发无上道心是真出家此则空有俱出中道亦忘无徒切发心之名而无X出尘之行庶不负大士之圣言也三闻法获益尔时三十二长者子皆发阿耨多罗三藐三菩提心三结成不堪故我不任诣彼问疾约教释者大士所示出家无有为之利有无为之功四教皆得言之惟观其进解之何如尔夫有为者有也无为者空也藏通三乘皆能出有相之家以入无相之家虽名出家非真出家也别教菩萨虽能出空有之家以入中道之家非真出家也必圆顿菩萨二边之家既出即中道之家亦空是真出家也观解者观一念心空即出有相之家观一念心假即出无相之家观一念心中双遮二边即出二边之家双照空有即出中道之家如是观心是真出家也十遣阿难尊者二初如来勅遣佛告阿难汝行诣维摩诘问疾二尊者固辞三初总辞不堪阿难白佛言世尊我不堪任诣彼问疾什公曰梵云阿难秦言欢喜弟子中总持第一问曰阿难持佛法藏即其所闻足知无病云何不达答曰真实及方便悉是佛语故二说皆信又云阿难亦共为方便X二释其所以二初叙其折事所以者何忆念昔时世尊身小有疾当用牛乳我即持钵诣大婆罗门家门下立时维摩诘来谓我言唯阿难何为晨朝持钵住此我言居士世尊身小有疾当用牛乳故来至此生公曰晨非乞食时必有所以是故问之二叙其折辞三初大士诲勅五初诲如来无病维摩诘言止止阿难莫作是言如来身者金刚之体诸恶巳断众善普会当有何疾当有何恼什公曰小乘人骨金刚肉非金刚也大乘中内外金刚一切实满有大势力无病处故灯曰如来与菩萨及二乘力士体虽不同皆名金刚以其至坚固故也凡人死后肉烂骨存悉皆散脱惟金刚身乃琐子骨钩鎻连环提如练锁终无散脱二诲默往弗谤默往阿难勿谤如来莫使异人闻此麤言无令大威德诸天及他方净土诸来菩萨得闻斯语三诲以劣况胜阿难转轮圣王以少福故尚得无病岂况如来无量福会普胜者哉什公曰有阿罗汉名薄拘罗往昔为卖药师语夏安居僧言若有须药就我取之众竟无所须唯一比丘小病受一诃梨勒果因是九十劫生人天中X受无量快乐但闻病名而身无微患于此生年巳九十亦未曾有病况佛积善无量病何由生四诲行矣遮谤行矣阿难勿使我等受斯耻也外道梵志若闻此语当作是念何名为师自疾不能救而能救诸疾人可密速去勿使人闻五诲佛身超胜当知阿难诸如来身即是法身非思欲身佛为世尊过于三界佛身无漏诸漏巳尽佛身无为不堕诸数如此之身当有何疾有二种三界一界内三界是中众生不能免分段之疾一界外三界是中众生不能免变易之疾如是三界佛皆过之尚无变易之疾岂有分段之疾漏与无漏准说可知是则佛身者无为之身岂堕世间分段寿量之数而云身有疾乎二尊者愧悞二初尊者怀惭时我世尊实怀惭愧得无近佛而谬听耶二空声告谕即闻空中声曰阿难如居士言但为佛出五浊恶世现行斯法度脱众生行矣阿难取乳勿惭吴门大祐禅师云五浊者楞严云譬如清水投之沙土土失留碍水亡清洁泪然浑浊由此五浊理水亡清而有五种浊名一劫浊者梵语劫波此云时分从减劫人寿二万岁时即入劫浊四浊增剧X聚在此时瞋恚增剧刀兵起贪欲增剧饥馑起愚痴增剧疾疫起三灾大起故烦恼倍隆诸见转炽众浊交凑如水奔昏二见浊者身见边见戒取见取邪见五利使乃至六十二见等也三烦恼浊者贪嗔痴慢疑五钝使乃至百八烦恼等是也四众生浊者揽五阴见慢果报立此假名五命浊者剎那生灭摧年促寿也详释于圆中钞须者往检果报因缘经云如来无疾为化婆罗门自恃智慧广求邪道悭贪嫉妬骄慢佛乘于是如来善巧方便假名有疾权现三圣诱婆罗门先令菩萨向婆罗门家化一乳牛腹产二子心性狼𤟑好伤人命佛遣阿难而往乞乳婆罗门未谙佛意见阿难来嗔心顿起便语妻言我今正欲令牛践害阿难故言尊者尊者可往牛所任意自觅牛见阿难蹲踞告言尊者佛欲我乳可当𤚼左乳留右乳𤚼右乳留左乳何以故我有二子以我乳为命尔牛二子亦复蹲踞启告尊者我今甘当受彼水草此我母乳尽当奉佛婆罗门见牛如是深生敬仰叹未曾有即将种种玅宝及诸眷属持往佛所散华供养求佛悔过佛与说法证无生忍此佛化婆罗门之本意也约教释者论四教果头之佛约法华跨节而言同是一佛所有法报之身皆无有病今但论所垂之应说有病无病尔藏教果头既是劣应示王宫生双林灭度生灭之身安得无病即今文诸天X所告是也若通教人所见之身是为合身所垂之应如水之波巳不言病况别圆法报而言有病哉盖所垂之应即体即用故也观解者空假二观未即中道可言有病中道玅观双遮双照何病之有然即空假而中道病即无病即中道而空假不妨示现而有病也三结其慧辨世尊维摩诘智慧辨才为若此也是故不任诣彼问疾二略叙五百如是五百大弟子各各向佛说其本缘称述维摩诘所言皆曰不任诣彼问疾佛大弟子有千二百五十人示现受折当不啻此今举弟子中上上首既折余人可知盖舍利弗智慧第一乃至阿难多闻第一此十人夙昔之所长也维摩弹折则多舍其所长而攻其所短故舍利弗以宴坐弹目连富那迦旃延三人以说法弹迦叶须菩提以乞食弹那律以天眼弹优波离以持律弹罗云以出家弹阿难以乞乳弹夫舍所长则巳失其故攻所短则易夺其新即以小而攻小尚措口之不暇矧以大攻小以顿攻渐以圆攻偏能当其锋故诸弟子一遭其折鲜能置喙矣虽然其中所为又有深故焉正以诸大弟子心耽小行当声闻像以出家行为第一持律行为第二乞士行X为第三宴坐行为第四侍师行为第五说法行为第六此之六行方是修因获阿罗汉果感报六通乃为之果经举十人合为七事则涅槃之圣行全弟子事师之道立弹之斥之开之示之俾回小以向大获生酥益成法华开会之方便经之深故其在是乎维摩诘所说经无我疏卷第五维摩经无我疏X卍XXX维摩诘所说经无我疏卷第六天台山幽溪沙门传灯着二遣诸菩萨二初释品题维摩诘所说经菩萨品第四菩萨之名并品题阙略巳如弟子品中说二释经文二初广叙四大菩萨四初遣弥勒菩萨二初如来勅遣于是佛告弥勒菩萨汝行诣维摩诘问疾什公曰弥勒既绍尊位又当于此土而成佛众情所宗故先命之弥勒维摩大小之量未可定也或云维摩虽大或有以而不成佛或云弥勒虽大将有为而故辞行或此是分身弥勒非其正体以此三缘故有屈致之迹也X灯曰二人之缘应以契经本迹定之盖约本言之则维摩曾为金粟如来弥勒方居等觉一生补处之位本之高下可知也约迹言之则维摩位居圆教初住法身之位弥勒方补释迦生身之处按婆沙论在藏教中忍位见思二惑伏而未断迹之高下又可知也又按本文约无生以破生灭以下下位受上上人折宜矣二菩萨固辞三初总辞不堪弥勒白佛言世尊我不堪任诣彼问疾二释其所以三初叙其折事所以者何忆念我昔为兜率天王及其眷属说不退转地之行什公曰是人中说法也此天以弥勒将上为天师豫怀宗敬故常来听法也什公曰不退转地即无生法忍也灯曰无生忍位约圆教始于初住终于等觉后心约别教始于初地终于后心约通教始于见地终于后心约藏教始于下忍终于世第一三十四心盖藏教等觉菩萨巳经三阿僧祗劫修六度行更住百劫种相好因方入中忍而为补处之尊为不退转地二叙其折辞二初破其分别之心三初先问其事时维摩诘来谓我言弥勒世尊授仁者记一生当得X阿耨多罗三藐三菩提生公曰阿耨多罗无上也三藐三者正徧也三菩提者彼语有之此无名也实则体极居终智慧也灯曰菩提有四品声闻修之得下智菩提缘觉修之得中智菩提菩萨修之得上智菩提佛修之得上上智菩提今云当得是佛菩提然有四教今乃示迹且言藏教佛菩提尔生公曰一生者无复无量生余一生也余一生者但有玅觉一生在也二正事破斥三初约生破三初牒定三位为用何生得受记乎过去耶未来耶现在耶若曰无生则无有生既曰一生生必有世故立三世以为破本盖生灭四谛为三藏教人之所守且寄道灭二谛言之道则对治易夺灭则灭有还无则三世生灭宛然此则有生安得谓之无生耶二约位而破若过去生过去生巳灭若未来生未来生未至若现在生现在生无住三藏教拙有三世之定谓故禀斯教者一以生灭为所宗不知即三世而无三世岂不即生灭而本无生灭此大士所以即藏教之生灭者而破其本无生灭谓之以通教无生之理以示之可也以别圆无量无作之理以示之亦可也三引佛说证如佛所说比丘汝今即时亦生亦老亦灭X楞伽云初生即有灭不为愚者说葢剎那九世一念三千敌体相破生即无生如石火电光空虗熠熠幻翳若消狂华自灭何有其生而曰受一生记耶新新生灭交臂巳谢岂待白首然后为变亦肇公之知言也二约无生破二初牒定其位若以无生得受记者二约义而破无生即是正位于正位中亦无受记亦无得阿耨多罗三藐三菩提人未得道生则无量将当得道则犹有一生既得道矣则无有生向者大士即以生而破其一生既无一生则亦无无量生既无一生及无量生则无生之道得矣生虽无记无生岂无记乎不知生尚无记无生岂有记耶盖记与不记皆情谓尔无生无情谓安有记耶故菩萨之无生正位者彼我情丧生灭谓忘当尔之时吾亦不知孰为生耶孰为佛耶孰为得道耶不得道耶又孰为记耶孰为不记耶故曰于正位中亦无受记云云也三约真如破二初结前生后云何弥勒受一生记耶此一句可以结前谓生既无记无生又无有记云何弥勒受一生记耶若生后者此句正当问起云何弥勒受一生记耶为从如得受记等耶X二正约如破二初约真如生灭破二先征为从如生得受记耶为从如灭得受记耶前破生灭巳入无生无生即如也今更征破者前无生乃破生以入无生之无生今明如乃理体本然之无生体虽不二宗途有殊然而又约生灭以为之征者归宗有本以未忘乎一生也葢既曰受一生记生必对灭此亦形待必然故先寄以言之二破如以如生得受记者如无有生若以如灭得受记者如无有灭葢曰有记则有生灭如无生灭安有记耶故凡言有记者非如也二约真如理性破二初示一切皆如一切众生皆如也一切法亦如也众圣贤亦如也至于弥勒亦如也一切众生约九法界正报以言之也一切法约十法界依报以言之也众圣贤约三乘圣贤诸位以言之也葢曰既称真如则一切皆如苟有一焉不如则不得称为真如矣二示皆应得记二初立若弥勒得受记者一切众生亦应受记所以者何夫如者不二不异葢曰若弥勒如一切不如者则弥勒应受记一切不受记既是一切皆如则弥勒得记而一切亦当X得记何以故众生即是佛不必更返本还元故瓦砾即是佛不必分情与无情故圣贤即是佛不必开权显实故斯理灼然世间常住云何弥勒独称受记耶正以不二不异方得名如故以之结示也二释二初约烦恼即菩提释若弥勒得阿耨多罗三藐三菩提者一切众生皆亦应得所以者何一切众生即菩提相凡成佛道有二种德一智德即菩提约能断烦恼而言也二断德即涅槃约能断生死而言也此从以修夺性是故言断若以性夺修则烦恼即是菩提以九界烦恼修染即是性染性染融通无法不趣任运摄得佛界性净如全水为波波还即水性水澄清波恬浪静断而不断玅在其中经云一切众生乃约烦恼修染边说也二约生死即涅槃释若弥勒得灭度者一切众生亦当灭度所以者何诸佛知一切众生毕竟寂灭即涅槃相不复更灭梵语摩诃般涅槃那汉音大灭度大即法身灭即般若度即解脱是三点伊不纵不横秘密之藏经云佛知一切众生毕竟寂灭即涅槃相不复更灭者正以生死即是涅槃以九界生死修恶即是性恶性恶融通任运摄得佛界性善如全空为华华还即空翳眼若除狂华自灭断而不断玅在其中经云一切众生乃约生死修恶边说也天台大师X用是二义明圆顿教烦恼即菩提生死即涅槃之旨其论甚博具净名玄义洎诸大部并指要钞广明即义须者往检三结斥弗诱是故弥勒无以此法诱诸天子实无发阿耨多罗三藐三菩提心者亦无退者肇公曰平等之道实无发心亦无退者而以不退之行诱其发心示其受记者何耶二示无分别之道二初结前生后弥勒当令此诸天子舍于分别菩提之见肇公曰菩提以寂灭为相生死同相而诸天卑生死尊菩提虽曰胜求更生尘累宜开以正路令舍分别曷为示以道记增其见乎灯曰夫如来所说有有分别之教小乘三藏是也有无分别之教大乘通门是也此约界内分之若此又有有分别之教大乘终别是也有无分别之教大乘至圆顿是也此约界外分之若此今大士所示或是以通斥藏或是以圆呵别衍门破斥理数然也二示无分别二初示无分别之本所以者何菩提者不可以身得不可以心得肇公曰自此下大明菩提义也道之极者称曰菩提秦无言以译之菩提者葢是正觉无相之真智乎其道虗玄妙绝常境聪者无以容其听智者无X以运其知辩者无以措其言像者无以状其仪故其为道也微妙无相不可为有用之弥勤不可为无故能幽鑑万物而不耀玄轨超驾而弗夷大包天地而罔寄曲济羣惑而无私至能道达殊方开物成务玄机必察无思无虑然则无知而无不知无为而无不为者其唯菩提大觉之道乎此无名之法固非名所能名也不知所以言故强名曰菩提斯无为之道岂可以身心而得乎灯曰身者生死身也心者烦恼心也夫既曰生死即涅槃则可以身得烦恼即菩提则可以心得今曰不可以身心得岂不异旨乖宗成拨波求水之见乎曰非乖也将以成圆顿观也何也葢其间有情焉法焉苟以情为法则有分别心以之而生反以菩提为烦恼涅槃为生死境风竞起千波累生苟以法遮情则无分别智以之而成斯烦恼菩提而一照涅槃生死而等观㗳焉虗籁镜水澄清然则即身心之法而离身心之计智断惑缚斯可以言即也二示无分别之行二十五初寂灭行寂灭是菩提灭诸相故菩提无相必寂灭诸相分别乃能得也二不观行不观是菩提离诸缘故菩提离诸尘缘必绝对待乃能得也X三不行行不行是菩提无忆念故菩提离心缘必其心识不行乃能得也四断行断是菩提舍诸见故菩提永无六十二见邪执必断诸见乃能得也五离行离是菩提离诸妄想故菩提不与妄想和合必远离妄想乃能得也六障行障是菩提障诸愿故菩提本然不可以愿欲而求必遮止愿欲乃能得也七不入行不入是菩提无贪着故菩提无贪着于六根入无所入乃能得也八顺行顺是菩提顺于如故菩提与真如相顺必于如理不逆乃能得也九住行住是菩提住法性故菩提即是法性必常住法性乃能得也十至行至是菩提至实际故X菩提即真实理际其心必时时至于实际乃能得也十一不二行不二是菩提离意法故菩提无能所必离意根法尘二法乃能得也十二等行等是菩提等虗空故菩提平等犹若虗空心必平等乃能得也十三无为行无为是菩提无生住灭故菩提常住体非四相心必无为乃能得也十四知行知是菩提了众生心行故菩提体如明镜照诸众生心行无不了了必正徧知乃能得也十五不会行不会是菩提诸入不会故肇公曰诸入内外六入也内外俱空故诸入不会心必不会乃能得也十六不合行不合是菩提离烦恼习故烦恼即菩提与烦恼习气本相离故不与之合乃能得也十七无处行X无处是菩提无形色故六处本空何有形色必照六空乃能得也十八假名行假名是菩提名字空故菩提之称原是假名必了名空乃能得也十九如化行如化是菩提无取舍故菩提如化无心必不作取舍乃能得也二十无乱意行无乱是菩提常自静故菩提常自寂静不以乱意乃能得也二十一善寂行善寂是菩提性清净故菩提性本清净必善寂其心乃能得也二十二无取行无取是菩提离攀缘故一有攀缘即与菩提反必不生取着乃能得也二十三无异行无异是菩提诸法等故菩提与诸法性等无有异相必无异乃能得也二十四无比行无比是菩提无可谕故菩提最上无有伦匹心无有上乃能得也二十五微妙行X微玅是菩提诸法难知故一切诸法皆是实相非佛玅智难可测知必不思议微玅之智乃可得也菩提之义三今文说为二十五若合之则真性菩提十有一一寂灭二顺三住四至五等六无为七无乱八善寂九无异十无比十一微玅实智菩提十有三一不观二不行三断四离五障六不入七不二八不会九不合十无处十一假名十二如化十三无取方便菩提一即知是菩提也此二十五行以无分别智为宗故中空之智居多以真性用中道为体实智用空为体故也方便假智才得其一知是菩提了众生心乃约用边说故也夫菩提之道离分别者如此而弥勒安得以有分别之心而诱之耶约教之义巳如前释观解者秪观一念所发道心是因缘生法即空假中即此章观心之意何者如行者发菩提心起四弘誓愿时以能发之心为因以四谛境为缘发起道心为所生法若以三藏生灭观之即弥勒为诸天人所说不退转地之行也约三世推此心毕竟不可得则即生灭而非生灭也又约体空体假体中而观之即二十五菩提行也三闻法获益世尊维摩诘说是法时二百天子得无生法忍三结成不堪X故我不任诣彼问疾二遣光严童子二初如来勅遣佛告光严童子汝行诣维摩诘问疾二菩萨固辞三初总辞不堪光严白佛言世尊我不堪任诣彼问疾二说其所以三初叙其折事所以者何忆念我昔出毗耶离大城时维摩诘方入城我即为作礼而问言居士从何所来答我言吾从道场来什公曰以光严心乐道场故言从道场来以发悟其心也光严虽欲得道场而未知所以得得必有因故为广说万行万行是道场因而言道场者是因中说果也复次佛所坐处于中成道故名道场善心道场亦复如是广积众善故佛道得成是以万善为一切智地乃真道场也二叙其折辞二初以处所问我问道场者何所是大士初总答吾从道场来者正示理行以为道场也光严未解谓必有处故问何所此以事为场非真道场也二以理行答二初正答十八初以发觉四心示答曰直心是道场无虗假故发行是道场能办事故深心是道场增益功德故菩提心是道场无错谬故此之四心与起信论三心义合彼云一者直心正X念真如故二者深心乐集一切诸善行故三者大悲心欲拔一切众生苦故今第一直心与论第一名义俱同第三深心与论第二名义亦同第四菩提心与论第三名异义同葢拔苦即发四弘誓大菩提中第一众生誓度也况后之三愿皆为前愿而设故正当之第二发行即论第二深心中乐集一切诸善行中开出故经四心但是论之三心因得约论文三义释而明之第一直心是道场无虗假故者苟不正念真如安令其心无有虗假此即圆顿行人创心发觉以真如理行为首与天台十乘观法第一观不思议境同苟非观万法皆即真如安令契不思议旨第二发行是道场能办事故第三深心是道场乐集一切诸善行故此之二心当十乘中第三善巧安心止观并后之诸乘葢非止观全性起修全修在性彻真如底穷法性边无足以称深心增益功德亦无足能办大事也第四菩提心是道场无错乱故即十乘中第二真正发菩提心苟非依四谛境发四弘誓愿安令菩提之心无有错乱是以道场之行虽列一十八种其发觉初心必以理行为之先容次以四弘为之要制正修止观为之调御一切万行为之进趣然后道场可诣菩提可证也二以彼岸六行示布施是道场不望报故X施苟责报为有相檀是人天因无足以为道场行也持戒是道场得愿具故大乘之戒戒相虽多大而为语不外三聚净戒一摄律仪或二摄善法戒三饶益有情戒得此三戒则无愿而不具也忍辱是道场于诸众生心无碍故众生辱我我能忍之则于诸众生心无有碍又了人法二空无我人众生寿者四相故节节支解时心无有碍精进是道场不懈退故行诸五度精而不杂进而不退故无退也禅定是道场心调柔故心在散乱则触事麤穬苟得禅定一切调柔智慧是道场现见诸法故诸法有性相本末究竟平等必具权实二智乃能见之三以四无量心示慈是道场等众生故慈能与十法界众生性德之乐故称等也悲是道场忍疲苦故悲能拔十法界众生性德之苦众生沉湎三途轮回六道必随类化度忍于疲苦喜是道场悦乐法故X菩萨见众生离苦得乐则欢喜悦乐舍是道场憎爱断故小乘则七周九周行慈以断憎大乘则等观众生住一子地则憎爱等舍是故虽得法喜悦乐即此心亦复舍之四以巳利二法示神通是道场成就六通故解脱是道场能背舍故自有六种神通身手有力方能拔众生出于淤泥自证八种解脱越诸尘累方能解众生离于系缚然后可为道场之行也五以利人二法示方便是道场教化众生故教化众生有三种方便如方便品释一一具足乃能度人登于道场四摄是道场摄众生故什公曰一惠施惠施有二种施下人以财施上人以法施二爱语爱语复有二种于下人则以软言将悦于上人则以法语慰喻皆以爱心作爱语也三利语利语亦有二种下人则为设方便令得俗利上人则为作方便令得法利四同事同事亦有二种同恶人则诱以善法同善人则令增善根随类而入事与彼同故名同事也六以正修二法示多闻是道场如闻行故X闻而不行犹如算沙自困不闻而行犹如盲人徒步多闻实智慧是所说应受是故多闻名为道场伏心是道场正观诸法故多闻如行虽是道场然而行必观行成就能伏烦恼伏而后断乃能入于道场始以制心一处而伏后能五住圆伏为伏乃圆人登道场之正行也七以助道法品示三十七品是道场舍有为法故修四念处能舍有为常乐我净故修四正勤能舍有为中巳生恶令断未生恶不生未生善令生巳生善令增长故乃至修四如意足五根五力七觉支八正道能舍世间有为功用得入道故八以四谛圣行示谛是道场不诳世间故谛是审实法故不诳世间然有四谛苦集灭道是也三谛真俗中是也二谛真俗是也一谛一实谛是也无谛无有如上诸谛之相是也秪论四谛苦谛决定是苦不可合乐等何况后诸谛乎若对下文缘起是则此中之意正明四谛九以因缘圣行示缘起是道场无明乃至老死皆无尽故十二因缘三世轮转若连环之无端故无有尽又十二缘起不出三道然而苦道即法身惑道即般若业道即解脱缘起微玅曷有尽哉X十以烦恼示诸烦恼是道场知如实故知烦恼如实际者以其即菩提故也十一以众生示众生是道场知无我故金刚云众生众生者即非众生是名众生了众生空即是道场又假五众和合而生故名众生一一各归本法则本无我之可得十二以一切法示一切法是道场知诸法空故众生执诸法有烦恼之所由生菩萨达诸法空道场之所以立因倒因起岂有他法哉十三以降魔示降魔是道场不倾动故菩萨了魔界如佛界如一如无二如不为魔法之所倾动即是降魔十四以三界示三界是道场无所趣故众生有六趣三趣于善三趣于恶故有三界昇沉菩萨上不趣善下不趣恶了达三界犹若空华元是菩提玅净明体故即三界以为道场十五以说法示师子吼是道场无所畏故菩萨以所行如所说说圆顿教所谓以一音而演X说得解随机故无所畏十六以果行示力无畏不共法是道场无诸过故十力四无所畏十八不共等皆菩萨万行功德功故有力能灭恶德故有用能生善故无诸过十七以三明示三明是道场无余碍故肇公曰此即是佛所得也总名为佛佛即道也上以菩萨行为场今果中以佛为道众事为场也降魔兵而不为所动游三界而不随其趣演无畏法音而无难具佛三十二业而无一缺三明通达而无碍斯皆大道之所由生也十八以一念知一切法示一念知一切法是道场成就一切智故道场因行既备则成佛坐道场时究尽诸法实相十界依正二报圣凡性相本末全是佛心一念而知自非侈语二结成如是善男子菩萨若应诸波罗蜜教化众生诸有所作举足下足当知皆从道场来住于佛法矣结上所说一切因果之法无非菩萨寻常之所建立是则举足下足作作语默无非道场因圆佛果也三闻法获益X说是法时五百天人皆发阿耨多罗三藐三菩提心三结成不堪故我不任诣彼问疾约教释者若彼岸六行等四教皆得言之至于发觉四心必大乘门中之事若论心之曲直则界内以藏人为曲通人为直界外则以别人为曲圆人为直若传传论曲直则通人犹曲别人为直别人犹曲惟一圆人方名为极直也观解者玅观中道契合真如即是直心玅观真空即是深心乐习一切诸善行玅观玅假即是发行能办事观此心故发四弘誓自利利人即菩萨心无有错谬余十七科准观可知三遣持世菩萨二初如来勅遣佛告持世菩萨汝行诣维摩诘问疾菩萨之名七众之通称也若未受菩萨戒则仍存本名既受戒巳则皆可称为菩萨今持世乃出家之菩萨也故下文云无以此非法之物要我沙门释子二持世固辞三初总辞不堪持世白佛言世尊我不堪任诣彼问疾二释其所以二初叙其折事六初魔来礼敬所以者何忆念我昔住于静室时魔波旬从万二千天女状如帝释鼓乐絃歌来诣我所与其眷属稽首我足合掌恭敬于一面立X二持世错谓我意谓是帝释什公曰波旬秦言杀者常欲断人慧命故名杀者亦名恶中恶恶有三种一曰恶二曰大恶三曰恶中恶若以恶加巳还以恶报是名为恶若人不侵巳无故加恶是名大恶若人来供养恭敬不念报恩而反害之是名恶中恶恶中恶魔王最甚也诸佛甞欲令诸众生安隐而反坏乱故言甚也肇公曰魔以持世宴静欲乱其心若现本形恐不与言故变为释相时持世不以通观故谓是帝释也三诫弗自恣而语之言善来憍尸迦虽福应有不当自恣什公曰憍尸姓也字摩伽陀生公曰以供养而来故善之也从女絃歌是自恣法也福有而自恣者复为罪之根也四为其说法当观五欲无常以求善本于身命财而修坚法生公曰五欲者五情所欲也夫用为自恣宝之必深若觉其无常然后能以之求善本也肇公曰坚法三坚法也身命财宝也若忘身命弃财宝去封累而修道者必获无极之身无穷之命无尽之财也此三天地焚而不烧劫数终而不尽故名坚法以天帝乐着五欲不虑无常故劝修坚法也五魔以女施X即语我言正士受是万二千天女可备扫洒生公曰因其说法故可诡以从善实欲以女乱之六持世弗受我言憍尸迦无以此非法之物要我沙门释子此非我宜魔以曲来此以直往虽持世守法以正不知魔之矫作伪而非真固当鉴其施之不真以验人之邪正直以正斥焉用言诫自非大士明镜而持世鲜不为之娆固也二叙其折辞十一初示悟持世所言未讫时维摩诘来谓我言非帝释也是为魔来娆固汝耳二降伏波旬即语魔言是诸女等可以与我如我应受肇公曰以持世未觉故发其状也将化其女故现从其索我为白衣应受如此曷为以与沙门释子乎三魔王惊惧魔惊即惧念维摩诘将无恼我欲隐形去而不能隐尽其神力亦不得去四诸天劝与即闻空中声曰波旬以女与之乃可得去魔以畏故俛仰而与五为女说法四初令发道意X尔时维摩诘语诸女言魔以汝等与我今汝皆当发阿耨多罗三藐三菩提心即随所应而为说法令发道意肇公曰在魔故从欲教在我宜从道教也生公曰既以与我便属于我不得不从我教也二令乐法乐复言汝等巳发道意有法乐可以自娱不应复乐五欲乐也什公曰夫鱼之为性唯木是依女人之性唯乐是欲初发道意自厉修善未能乐也积德既淳则欣乐弥深经难不变履苦愈笃内心实爱外无余欢令其以此自娱则厌天乐自此以下列万法者旨取法中之乐不取法也三女问法乐天女即问何谓法乐四大士为说十八初乐三宝答言乐常信佛乐欲听法乐供养众入道以归依别相三宝及住持三宝为之始否则命无所归而心无所依以归依一体三宝为之主否则本觉无所显而始觉无所归二不和合则大道无所成是故归依三宝为法乐之大本也二乐离五欲乐离五欲魔女所乐在于五欲不离五欲何以离魔X三乐离欲本乐观五阴如怨贼乐观四大如毒蛇乐观内入如空聚欲为宝身而乐不知五阴如怨贼四大如毒蛇六入如空聚此身不实既如此如怨如毒又如彼苟能深观欲自离而魔自远也四乐护道意乐随护道意始能归依三宝又能远离五欲而观欲本则具足道意也此之道意犹当护之而弗失可也五乐益众生乐饶益众生菩萨志在度人巳有进益当广巳益者以益人可也六乐敬养师乐敬养师师犹医王也病良瘥矣当念报恩矧病小瘥犹不可以离医故宜乐敬师也七乐修六度乐广行施乐坚持戒乐忍辱柔和乐勤集善根乐禅定不乱乐离垢明慧前文所示方是创心欲到彼岸须修六度八乐广道心乐广菩提心X前随护道意始萌其种今则令以四种弘誓演之大之九乐降众魔乐降伏众魔乐断诸烦恼魔有多种今一往且约因果言之众魔烦恼所召之果也烦恼众魔所造之因也葢若无烦恼则无有魔故也十乐净佛国土乐净佛国土断惑降魔方出生死成就佛道必修净佛国土之因十一乐成就相好乐成就相好故修诸功德佛国清净方是依土佛之正报备诸相好欲成相果必修相业十二乐庄严道场乐庄严道场上广菩提心谓之为道第道必有场成佛法身是也初悟清净法身未有庄严当以功德万行而庄严之十三乐闻法不畏乐闻深法不畏深法即究竟成佛之法也此法甚深无量不可思议所谓深固幽远无人能到初心闻法鲜不生畏X于此不畏是真乐法者也十四乐三脱时乐三脱门不乐非时肇公曰三脱空无相无作也缚以之解谓以脱成道所由谓之门二乘入此不尽其极而中路取证谓之非时此大士之所不乐也十五乐近同学乐近同学乐于非同学中心无恚碍什公曰我学大乘彼亦如是是名同学所习不同名不同学处同则乐处异亦夷其心平等无增减也十六乐将护亲近乐将护恶知识乐亲近善知识善者亲之恶者恶之是独行人非大乘心也虽不近恶犹将之护之使改恶而迁善方为菩萨乘也十七乐心喜清净乐心喜清净具如上乐心则欢喜苟不清净则喜魔入心十八乐修诸道品乐修无量道品之法是为菩萨法乐道之为品惟三十六而云无量者该四教以言之也故别教称无量四谛十二因缘六度道品者正以菩萨之法法门无量也六魔欲女还X于是波旬告诸女言我欲与汝俱还天宫七诸女不从诸女言以我等与此居士有法乐我等甚乐不复乐五欲乐也诸女皆有夙根人一闻法乐即巳甘之故不从魔复乐五欲也八魔反乞之魔言居士可舍此女一切所有施于彼者是为菩萨九居士还之维摩诘言我巳舍矣汝便将去令一切众生得法愿具足什公曰居士以女还魔则魔愿具足故因发愿愿令众生得法愿具足此是维摩愿也肇公曰因事与愿菩萨常法也以女还魔魔愿具满故因以生愿愿一切众生得法愿具足如魔之愿满足也灯曰居士为魔乞女志存化度受化既讫则士无所需然而虽曰还之犹属巳有以其心同大士故也十女请开示二初请于是诸女问维摩诘我等云何止于魔宫肇公曰昔在魔宫以五欲为乐今在菩萨以法乐为乐复还魔天当何所业耶二示三初譬说维摩诘言诸姊有法门名无尽灯汝等当学无尽灯X者譬如一灯然百千灯冥者皆明明终不尽灯以破暗为义故曰冥者皆明始具一灯一灯相传传之不尽故谓之无尽灯此犹带喻二法合如是诸姊夫一菩萨开导百千众生令发阿耨多罗三藐三菩提心于其道意亦不灭尽随所说法而自增益一切善法是名无尽灯也夫一菩萨合譬如一灯也开导百千众生譬如一灯然百千灯也于其道意亦不灭尽等此之所以称无尽灯也三结归汝等虽在魔宫以是无尽灯令无数天子天女发阿耨多罗三藐三菩提心者为报佛恩亦大饶益一切众生前之喻法所指犹泛今则结归的令魔女住于魔宫以传无尽之灯用广菩提之心正以人间易化而魔类难驯于是即魔即佛令转魔心是为真报佛恩饶益众生也然此法门有横竖二义一约横明无尽灯义者即于当世彼彼相传而人人互照犹今之设无尽灯者中然一灯而周悬十镜光明形影重重互入一镜之千灯而遍入众镜众镜之千灯而遍入一镜是故称为无尽灯也一约竖明无尽灯者乃世世相传照照无尽犹一灯将尽而又传照后灯后灯之传照无穷递递之流行不尽X是故名为无尽灯也十一女随魔还尔时天女头面体维摩诘足随魔还宫忽然不现三结成不堪世尊维摩诘有如是自在神力智慧辩才故我不任诣彼问疾约教判者持世菩萨大小偏圆虽卒难律定若曰入定知魔而不入不知三藏菩萨明矣苟不然者即是初发意菩萨不惟不即知魔亦未能降魔亦可知也若大士之为魔说法及所乐法乐所传无尽之灯皆魔界即佛一如无二如之道判入圆顿之教无疑观解者观一念心具百界千如心心实相法法真常即横明无尽灯义也若心流注入于三世念念觉了心心照察始本相契明明不穷即明之又明无尽灯义也祖师云剎那九世一念三千禅教之旨何理不臧此之谓也四遣善德长者子二初如来勑遣佛告长者善德汝行诣维摩诘问疾二长者固辞三初总辞不堪善德白佛言世尊我不堪任诣彼问疾二释其所以四初叙其折事所以者何忆念我昔自于父舍设大施会供养一切沙门婆罗门及诸外道贫穷下贱孤独乞人期满七X日生公曰婆罗门法七日祀梵天行大施期生彼也言巳承嫡继业于父舍然也寄之可以致明法施之大矣灯曰西天风俗极乐设大施会国君宰辅长者居士大财富者莫不上行下效亦财散则民聚之德化也什公曰乞人有三种一沙门二贵人三下贱随其所求皆名乞人也二叙其折辞二初总夺其事时维摩诘来入会中谓我言长者子夫大施会不当如汝所设当为法施之会何用是财施会为什公曰见其布施不行随喜而反讥嫌者施有三种一财施二心施三法施以财施人名为财施慈心等心与人乐名为心施说法利人名为法施亦菩萨所行众善皆为饶益众生饶益众生有二种一即时饶益二为未来饶益因此二者皆名法施今欲令善德行法施心施故去其财施也二以顿夺渐二初问我言居士何谓法施之会二答二初总明果上顿施法施会者无前无后一时供养一切众生是名法施之会肇公曰夫以方会人不可一息期以财济物不可一时周是以会通无隅者弥纶而不漏法泽冥被者不易时而同覆故能即无疆为一会而道无不X润处心怀德而万物自宾曷为存濡沫之小惠舍夫江海之大益置一时之供养而设前后之俗法乎灯曰居士之言法施会者总明成佛果上之大施第以果必由因意令善德慕果以修因故以顿夺渐以法夺财以心夺迹若果至于佛则财法心三无差别能以一财施无量人一法导无量众一心融无量品非曰夺其财施之总不行也二别明由因起果三初问曰何谓也二示二十二初起四无量心之因谓以菩提起于慈心以救众生起大悲心以持正法起于喜心以摄智慧行于舍心四无量心梵天及以三乘皆能有之然而或为梵福或为三种菩提惟佛世尊为于佛果菩提救苦众生护持正法摄受智慧故能行大法施也二起六波罗蜜之因以摄悭贪起檀波罗蜜以化犯戒起尸罗波罗蜜以无我法起羼提波罗蜜以离身心相起毗梨耶波罗蜜以菩提相起禅波罗蜜以一切智起般若波罗蜜三藏菩萨亦行六度然而施之度悭戒之度贪忍之度辱进之度懈禅之度散智之度痴为巳而未为人度分段彼岸而未度变易彼岸不足以成六度法施故今起佛六度施以摄悭乃至般若以一切智斯能成大法施也X三起三解脱门之因教化众生而起于空不舍有为法而起无相示现受生而起无作肇公曰存众生则乖空义存空义则舍众生善通法相空虗其怀者终日化众生终日不乖空也什公曰无相则绝有为故诲令不舍也肇公又曰作谓造作生死也为彼受生者非作生而生也是以大士受生常起无作灯曰小乘入三解脱门必沈空而滞寂佛证此体而起大用无生而生生化两冥无相而相相即无相无作而作作即不作四起方便之因护持正法起方便力护持正法须权实二门内以实道而自行外以沤和而摄生既顺理矣又不逆物如来正法斯堪护持也五起四摄法之因以度众生起四摄法度脱众生非四摄法而不行故宜起之六起除慢法之因以敬事一切起除慢法或虽敬上而不敬下则忽慢以之而生是故菩萨之观众生也或以佛性而等观或以悲敬而普视若常不轻菩萨之为心则何慢之有七起三坚法之因X于身命财起三坚法注见前八起思念法之因于六念中起思念法人孰无念贵得其正一则念一体之三宝一则念施戒与诸天无所思而弗正矣九起质直之因于六和敬起质直心什公曰欲令众和要由六法一以慈心起身业二以慈心起口业三以慈心起意业四若得食时减钵中饭供养上座一人下座二人五持戒清净六漏尽智慧若行此六法则众常和顺无有乖诤昔有二众共行诤佛因是说六和敬也十起净命之因正行善法起于净命净命有二一外即常行乞食如舍利之答净目二内苟于三业一有不善则不得为净也十一起净欢喜之因心净欢喜起近贤圣三乘贤圣岂易亲近必其心清净而欢喜亲近乃能亲近也十二起调伏之因不憎恶人起调伏心人心之不调伏厥病有二所谓爱憎学道之人虽X巳无爱苟有憎焉心不调伏矣十三起于深心之因以出家法起于深心深心至佛果之心也必出二种三界之家方谓之深乃可造诸宝所之家十四起多闻之因以如说行起于多闻苟徒有多闻如盲人闻道闻而不行如有目无足必盲跛相假斯有至也十五起空闲处之因以无诤法起空闲处肇公曰怨竞生乎众聚无诤出乎空闲也灯曰空闲真阿练若也小乘以空无相无作为之大乘以性觉玅明本觉明妙为真阿练若正修行处十六起于宴坐之因趣向佛慧起于宴坐小乘宴坐则无所趣向定不即慧故也大乘即定而慧故以趣向佛慧起于宴坐也十七起修行之因解众生缚起修行地菩萨四弘以度生为本然自未得度而遽焉度人不惟自溺兼又溺人故以烦恼誓断法门誓学以为济度解缚之正也十八起福德之因X以具相好及净佛土起福德业菩萨修行福德皆为成佛相好及净佛土否则权乘非圆行也十九起于智业之因知一切众生心念如应说法起于智业肇公曰大乘万行分为二业以智为行标故别立智业诸行随从故总立德业凡所修立非一业所成而众经修相好净土系以德业知念说法系以智业此葢取其功用之所多未始相无也二十起于梵业之因知一切法不取不舍入一相门起于慧业肇公曰决定审理谓之智造心分别谓之慧上决众生念定诸法相然后说法故系之以智今造心分别法相令入一门故系之以慧也灯曰知一切法不取不舍中观照中境也入一相门证中理也成佛法门丈夫慧业其在是乎二十一起一切善业之因断一切烦恼一切障碍一切不善法起一切善业三善道中岂无善业然皆属于三障不足以为善业惟断一切烦恼障一切报障一切业障如是而修方名真善也二十二起助佛道法之因以得一切智慧一切善法起于一切助佛道法肇公曰一切智慧即智业也一切善法即德业也X助佛道法大乘诸无漏法也灯曰一切助佛道法非福慧庄严之不成故须以二法起之三结如是善男子是为法施之会若菩萨住是法施会者为大施主亦为一切世间福田夫会者虽物以羣分而必方以类聚昔则寄事以明事今亦寄事以明法事既聚财聚人故法亦彚法明法至于彚法明法巳成法会矧复至于佛果无前无后以财以法以心一时供养一切众生此其所以称大法会大施主大福田也三闻法获益世尊维摩诘说是法时婆罗门众中二百人皆发阿耨多罗三藐三菩提心四因益行施二初先行财施我时心得清净叹未曾有稽首礼维摩诘足即解璎珞价直百千以上之不肯取我言居士愿必纳受随意所与二转为法施四初行不思议施维摩诘乃受璎珞分作二分持一分施此会中一最下乞人持一分奉彼难胜如来此正明等施也若以福田论胜劣者则优降天殊今乃以心等法等而行财等以表法施之会真为成佛之因故下文现玅应以征乎不虗也二现不思议应X一切众会皆见光明国土难胜如来又见珠璎在彼佛上变成四柱宝台四面严饰不相障蔽众会见彼如来者表回难思之因向究竟之果也又见珠璎在彼佛上等者表此法施之因必成无上觉道之果也四柱宝台乃成佛道时所坐之座必如此也四面严饰不相障碍者以表实报无障碍土也三重明等施时维摩诘现神变巳又作是言若施主等心施一最下乞人犹如如来福田之相无所分别等于大悲不求果报是则名曰具足法施肇公曰若能齐尊卑一行报以平等悲而为施者乃具足法施也四受者获益城中一最下乞人见是神力闻其所说即发阿耨多罗三藐三菩提心最下乞人悲田也悲田人未闻平等法时则以悲为卑今既闻法不惟悟施心平等亦自知敬悲体齐敬悲既其体齐宁可使人以等心而施独不能以巳田之等而不发敬田之无上觉心乎三结成不堪故我不任诣彼问疾约教释者善德长者子既预菩萨之流以设大会三藏事度可知若大士以法施之会行平等慈而X开示之教属圆顿亦可知也观解者余义准前可知若观法施平等则观一念心等于佛心即为平等法会以行平等法施若别观者观一念心具足十界则观佛法界名难胜如来观地狱法界为最下乞人而此生佛同在一念皆即真即俗即中上既不见其佛界之胜下亦不见其地狱之劣如是等观是名观心平等法会也二略叙诸菩萨如是诸菩萨各各向佛说其本缘称述维摩诘所言皆曰不任诣彼问疾经叙菩萨惟略举四人列其四事者正显菩萨成佛法门能具此四亦以足矣何以明之葢成佛宗要在于实相因果而弥勒受一生成佛之记适当其果而示诲光严童子等三人之法又适当其因正以成佛时必坐道场而降伏魔冤传无尽灯然后广行法施然而非曰坐道场时方为道场要当在因一切所为举足下足无非道场而因果名目此相应也至于降魔又须了达魔界即佛苟魔不即佛何以无数天子天女皆能闻法发无上心传无尽灯法门乎然则无尽灯法魔界既可传之余之法界独不可乎此又圆顿法门无适而不在也至如平等法会之于法施又为菩萨大心人之所当行末以示之亦以见佛道因果之始终也又须了知菩萨之为道在心而不在迹苟以迹而求人X则惟以顶天冠而身璎珞具诸庄严者为菩萨余非其类矣今约心而求则迹殊而本不殊是故法门有菩萨之菩萨也有声闻之菩萨也有长者居士之菩萨也有善男子善女人之菩萨也若今文之弥勒受一生记固菩萨之菩萨也持世则声闻像之菩萨矣光严则童子之菩萨矣善德则长者之菩萨矣是故以心求人则菩萨之道广以迹求人则菩萨之道窄若夫菩提其所称谓虽一而道随人异厥品又有其四曰下智修之得声闻菩提中智修之得缘觉菩提非此所论惟上智修之得菩萨菩提正弥勒四人所修之法门而维摩大士乃以上上智修之得佛菩提者弹之折之开之示之或融藏以归通隔偏以归圆融渐以归顿适当方等之时四门而普开三根而等被此又通方之教理数然也维摩诘所说经无我疏卷第六维摩经无我疏X卍XXX维摩诘所说经无我疏卷第七天台山幽溪沙门传灯着二遣文殊师利菩萨二初释品题维摩诘所说经文殊师利问疾品第五X准上可知二释经文三初如来勅遣尔时佛告文殊师利汝行诣维摩诘问疾肇公曰文殊师利秦言妙德经云曾巳成佛名龙种上尊王二菩萨谦辞二初谦难酬对文殊师利白佛言世尊彼上人者难为酬对肇公曰文殊将适羣心而奉使命故先叹净名之德以生众会难遭之想故叹其人道尊难为酬对灯曰净名法会广大难思当宾主之盘桓必碪椎以相对匠成法器岂小缘哉故微维摩无足以为主微文殊无足以为宾先众人之无堪后玅德之难酬固当奉命致辞以成一时之嘉会也二叹其功德深达实相善说法要辩才无滞智慧无碍一切菩萨法式悉知诸佛秘藏无不得入降伏众魔游戏神通其慧方便皆巳得度深达实相所证之体深也善说法要等所起之用大也一切菩萨法式尽知行因出假之智熟也诸佛秘藏无不得入所带之果满也降魔神通智慧方便此之三者莫不到于彼岸若斯人者岂易酬对哉三菩萨承命二初正叙承命虽然当承佛圣旨诣彼问疾X在巳虽难酬对奉旨或可一往葢奉旨问疾则佛之威神必当加被庶乎有济耳二叙其威仪五初大众念往于是众中诸菩萨大弟子释梵四天王等咸作是念今二大士文殊师利维摩诘共谈必说玅法即时八千菩萨五百声闻百千天人皆欲随从菴罗园众声闻共有八千佛常随众亦有千二百五十人余不同往者当有二义一以五百机熟宜获此会生酥之益故皆同往余未有益故不往也二以佛座说法不可尽空余众不往留以侍佛耳二菩萨来仪于是文殊师利与诸菩萨大弟子众及诸天人恭敬围绕入毗耶离大城三大士预式尔时长者维摩诘心念今文殊师利与大众俱来即以神力空其室内除去所有及诸侍者唯置一床以疾而卧生公曰念以空室示有虗纳之怀有去故空密在用标宗致肇公曰现疾之兴事在今也空室去侍以生言端惟置一床借座之所由也灯曰室空表本寂光土也空室表应用迹也物有去留空无来往释故迹以来新应室容广座乃尘中而现剎不思议用有本者如是也四菩萨入见X文殊师利既入其舍见其室空无诸所有独寝一床五宾主欵酬二初大士美其来仪时维摩诘言善来文殊师利不来相而来不见相而见此善文殊从体起用依本垂迹二相为用之妙也法身之本曷有往来可见之相不妨从法垂应依体起用是则以不来相而来不见相而见也二菩萨以款叙对文殊师利言如是居士若来巳更不来若去巳更不去所以者何来者无所从来去者无所至所可见者更不可见来巳更不来者无有来相也去巳更不去者无有去相也见相亦然葢圣人垂迹如水之波波有千差水性恒一不以千差令水性异从法起应全体即法法无去来应岂不同故文殊答之若此也初正问其疾二初先腾巳辞且置是事居士是疾宁可忍不疗治有损不至增乎此以疾同世人如寻常问疾之言故且泛然问起也二方致佛问世尊殷勤致问无量致问无量言佛之问疾于居士者其问极长也儒书明病因五行生尅佛法明病因四大增损言虽似异理实攸同近西天外道利马豆破佛法云人X身不禀地大但三大而巳病亦三大此固西天外道之通说不知四大皆有总别二义总则俱遍别则随众生搏聚以为之身四大调和人则无病一大不调则百一病生四大俱不调则四百四病一时俱生不调秪是增损耳三自伸其问二初凡致三问居士是疾何所因起其生久如当云何灭二凡致三答三初答病之久近维摩诘言从痴有爱则我病生肇公曰答久近也菩萨何疾悲彼而生疾耳羣生之疾痴爱为本菩萨之疾大悲为源夫高由下起是因非生所以悲疾之兴出于痴爱而痴爱无绪莫识其源吾疾久近与之同根此明悲疾之始不必就巳言也二答病当何灭三初法说二初标以一切众生病是故我病若以一切众生得不病者则我病灭肇公曰答灭也大士之病因彼生耳彼病既灭吾复何患然以羣生无边痴爱无际大悲所被与之齐量故前悲无穷以痴爱为际后悲无极与羣生俱灭此因悲所及以明悲灭之不近也二释所以者何菩萨为众生故入生死有生死则有病若众生得离病者则菩萨无复病X肇公曰夫法身无生况复有形既无有形病何由起然为彼受生不得无形既有形也不得无患故随其久近与之同疾若彼离病菩萨则无复病也二譬说譬如长者唯有一子其子得病父母亦病若子病愈父母亦愈三合法菩萨如是于诸众生爱之若子众生病则菩萨病众生病愈菩萨亦愈三答病之因起又言是疾何所因起菩萨疾者以大悲起三问室空无侍二初发二问文殊师利言居士此室何以空无侍者一问室空一问无侍二以二答二初答室空问二初正答其问维摩诘言诸佛国土亦复皆空维摩室空本以表寂光玅土今言诸佛国土即寂光也虽是寂光亦具下之三土如以金粟自居即寂光诸菩萨居即实报二乘人居即方便长者居士同居即凡圣今云国土则四土俱该空则俱空今言寂光乃究竟上品惟具常乐我净之德了无三惑二死之相故言为空非如小乘三脱初门之空以无一物者为空也下文借座灯王乞食香积X一多无碍小大相容不思议解脱皆本乎此大师所谓真净解脱也二因答反问二初三问答明果德之空三初一问答以何为空二初问又问以何为空肇公曰室中以无物为空佛土以何为空将辨毕竟空义也二答答曰以空空上空如来能证报智空也下空如来所证法身空也法身之空含生本具因无报智法身不显是故室空之空复须维摩报智以空其室空去室有意在乎此文殊之问以何为空正问乎智维摩玄会故以空空答之三问答空何用空二初问又问空何用空文殊问意法身之理本空何用报智以空之耶二答答曰以无分别空故空此答存乎两意一以法身本无分别若不达空则堕于分别故以无分别是空故宜空之一以众生堕于分别不契于空故成生死烦恼是故欲证此空宜以空而契无分别之空理也三一问答空可分别二初问X又问空可分别耶二答答曰分别亦空夫智者愚之对所以愚者以无分别故也既以无分别为愚则智有分别可知矣第有缘尘不缘尘之异凡夫背于本觉堕落缘尘故分别成识菩萨照于法身不落缘尘故分别成智故凡夫有分别与无分别二皆成愚菩萨有分别与无分别二皆成智葢菩萨有分别者寂而常照也无分别者照而常寂也惟其照而常寂故曰分别亦空肇公亦云向之言分别者分别于无分别耳若能无心于分别而分别于无分别者虽复终日分别而未尝分别也故曰分别亦空但肇公之言虽美指归之要弗显不能使人有下手处耳上诸问答要知皆就现事以明如丈室中室空本虗虗则无碍物则成碍矣喻佛国本空众生情存则碍菩萨以智而空其情即以空空也文殊又问室空本空何须更用其空答以室空则无分别无分别则空故宜空之正以空则一相而无分别无分别故空一有物则缘尘生故曰以无分别空故空文殊又问室若有物即有分别岂不空可分别耶答曰分别亦空意谓此属众情则有物有分别以理观之则非但有物皆空即分别者亦空故曰分别亦空此章本寄事以明理故重辨之X二三问答明因人之空三初一问答空当何求二初问又问空当于何求上明果德之空乃约法报以明境智不了之徒将谓室空在于维摩而初心绝分邪正逈隔故文殊问起冀维摩有以决之二答答曰当于六十二见中求六十二见外道心行理外所执之邪解也二使中属刀面利使利属分别功胜刀背钝使约修言之属于修染遡流寻源属于性染性染与性净同体迷而为修虽染净成异悟之即性则染净不二故知性染乃佛性之异名也葢真如之体性具十界其体不变而能随乎染净之缘随净缘则能为佛为净为善为正随染缘则能为九为染为恶为邪故华严云能随染净缘具造十法界今言当于六十二见中以求佛果法报境智即是令观修染即性染性染融通无法不趣任运摄得佛界性净也二一问答见当何求二初问又问六十二见当于何求二答答曰当于诸佛解脱中求肇公曰舍邪见名解脱背解脱名邪见然则邪解相靡孰为其源为其源者一而巳矣故求诸解脱X当本之邪见也灯曰解脱真如性中之净分也邪见真如性中之染分也既皆真如则邪正靡殊若随染缘顺流而出即成乎邪今云邪见当于诸佛解脱中求是令遡流归源舍其异而求夫同也三一问答解脱何求二初问又问诸佛解脱当于何求二答答曰当于一切众生心行中求夫邪见迷也解脱悟也皆修也非性也末也非本也循其流则千差竞起不能不以之异遡其源则一道平等不能不以之同故华严云心如工画师造种种五阴一切世间中无法而不造正以众生心行一念体具十界性相无不周足可以为邪可以为正可以为生可以为佛故诸佛解脱令于众生心行中求也是则邪见解脱皆本于心行外道逆性求之不善故成邪见诸佛顺性以善求之故成解脱解脱者何即前所示国土皆空以空空无分别空皆其事也一经所明大体大宗与夫解脱大用莫不本诸于此维摩卧疾其有由矣观解者观一念介尔之心即方丈室也以中观之智观此一念即静而动即明而昏即维摩示现有疾也了达全空即去室中所有佛国亦空也如是以能空观智空其所观之境即空空也了无能所可得即以无分别空故空分别亦空也观此一心X性具五阴一一皆为法界如帝网珠重重无尽互为宾主或色大我小我在色中等云云即空空等当于六十二见中求也如此之见与佛法界等即六十二见当于诸佛解脱中求也无边剎海不隔毫端即诸佛解脱当于众生心行中求也二答无侍问二初正答又仁所问何无侍者一切众魔及诸外道皆吾侍也夫恭巳顺命给侍所需谓之侍反是则非也苟以是为是以反为非则境有所拣理存乎伪是非杂糅于神襟邪正紏纷于观道非惟逆者以为逆即顺者亦反为逆矣今大士则了魔如佛如求解脱于诸见之中乃无邪而不正无逆而非顺矧欲界皆魔界欲境皆魔境了之诸法实相则一切皆佛随之缘尘分别则一切皆邪故善达道者泾渭虽分而不分薰莸虽辨而不辨可也二征释所以者何众魔者乐生死菩萨于生死而不舍外道者乐诸见菩萨于诸见而不动肇公曰魔乐着五欲不求出世故系之以生死异学虽求出世而执着巳道故系之以邪见大士观生死同涅槃故能不舍观邪见同正见故能不动不动不舍故能即之为侍也观解者破去见思生死乃以声闻僧而为侍者也即烦恼生死观之为菩提涅槃乃以众魔外道而X为侍者也三问此疾相因三初问所疾何相二初问文殊师利言居士所疾为何等相问疾何相者欲显众生之疾同无相也二答维摩诘言我病无形不可见此不必言大悲无疾故无形不可见当直就众生之病亦本无有形同大士之病无形之不可见若单指大士即无意味矣二问此病何合二初问又问此病身合耶心合耶文殊三问本宜相连既问所疾何相必与身心相合若与身心相合则四大之中定属何大即维摩之三答亦应相连今间隔问答则只须我病无形不可见一答俱消下无置喙之地矣是以问答间隔言之二答答曰非身合身相离故亦非心合心如幻故肇公曰身相离则非身心如幻则非心身心既无病与谁合无合故无病无病故不可见也三问何大之病二初问又问地大水大火大风大于此四大何大之病什公曰此将明病所由起病所由起不以一事必由四大假会而生假会而生则病无自性无自性X则同上不可见也此虽明病所因起乃明所以无病也二答二初明即大离大答曰是病非地大亦不离地大水火风大亦复如是肇公曰四大本性自无患也众缘既会增损相克患以之生耳欲言有病本性自无欲言无病相假而有故病非地亦不离地余大类尔也二明众病我病而众生病从四大起以其有病是故我病众生四大之病本无而有我大悲病故亦因之观解者观一念心根尘相对而有此因缘生法我说即空即是病非四大也亦名为假名即亦不离四大也亦名中道双照空有即以其众生有病是故我病也四问云何慰喻三初问尔时文殊师利问维摩诘言菩萨应云何慰谕有疾菩萨涅槃经明五行一圣行二梵行三天行此三乃菩萨自行之法也四病行五婴儿行此二乃菩萨利生之法也今大士示疾即病行也然有初后因果之不同既巳示同众生之有病则不病者应慰喻有病之人如如来之遣弟子问疾于维摩亦慰喻之一方耳此或是以果人慰果人或是以果人慰因人今文殊所问乃后心慰初心之事以示处疾X之法也二答六初不偏四印示慰喻维摩结言说身无常不说厌离于身说身有苦不说乐于涅槃说身无我而说教导众生说身空寂不说毕竟寂灭肇公曰慰喻之法应为病者说身无常去其贪着不应为说厌离令取证也不观无常不厌离者凡夫也观无常而厌离者二乘也观无常不厌离者菩萨也是以应慰喻初学令安心处疾以济羣生不厌生死不乐涅槃此大士慰喻之法也什公曰随其利钝故说有广略譬如大树非一斧所倾根由既深非一法能除或有虽闻无常谓言不苦则为说苦既闻苦便谓有苦乐之主故说无我及空也肇公曰虽见身苦而不乐涅槃之乐虽知无我不以众生空故阙于教导虽见身空不取涅槃毕竟之道故能安住生死与众生同疾是以慰喻之家宜说其所应行所不应行不宜说也二不入三世示慰喻说悔先罪而不说入于过去什公曰今日之事必由先罪故教令悔先罪也既言有先罪则似罪有常性入于过去故为说不入过去去其常想也肇公曰教有疾菩萨悔既往之罪往罪虽系人不言罪有常性从未来至现在从现在入过去也X三念巳愍彼示慰喻以巳之疾愍于彼疾当识宿世无数劫苦当念饶益一切众生什公曰令其推巳而悲物也当念言我今微疾苦痛尚尔况恶趣众生受无量苦也无尽劫来受苦无量未曾为道为道受苦必获大利既以此自喻又当念饶益众生令得利也肇公曰当寻宿世受苦无量今苦须臾何足致忧但当力疾救彼苦耳四修福净命示慰喻忆所修福念于净命什公曰外国法从生至终所作福业一一书记若命终时傍人为说令其恃福心不忧畏也净命即正念也自念从生至今常行正命必之善趣吾将何畏也肇公曰勿为救身疾起邪命也邪命谓为命谄餝要利存生也五弗忧精进示慰喻勿生忧恼常起精进什公曰虽身逝命终而意不舍也六当作医王示慰喻当作医王疗治众病什公曰令其因病发弘誓如是诸病无能救者当作法医疗治众病也二结菩萨应如是慰喻有疾菩萨令其欢喜X观解者观一念心性具十界虽观六凡无常苦空无我寂灭即六凡而四圣四德宛然即不偏四印以示慰喻也观此心即常住真心即不入三世以示慰喻也观此心中罪性本空即忏悔以示慰喻也初观一心三惑浩然愍后一心三惑亦尔念巳苦故以愍他苦即念巳愍彼以示慰喻也观心即佛其福至大依此正命安而住之即修福净命以示慰喻也观此心性常乐我净精观不退即弗忧精进以示慰喻也观此心即佛心中道遮照能治昏动之病即当作医王以示慰喻也六问云何调伏二初问文殊师利言居士有疾菩萨云何调伏其心肇公曰上问慰喻之宜今问调心之法外有善喻内有善调则能弥历生死与羣生同疾辛酸备经而不以为苦此即净名居疾之所由也将示初学处疾之道故生斯问二答调伏问中文有三段义同缨络经三观一从假入空观亦名二谛观二从空入假观亦名平等观二空观为方便得入中道第一义谛观心心寂灭自然流入萨婆若海天台大师释其意云初从假入空观者假是虗妄俗谛也空是审实真谛也令欲去俗归真故言从假入空观假是入空之诠先须观假知假虗妄而得会真故言二谛观此观若成即证一切智也与此经先空人假次空法X假调伏其心同今先约从假入空明调伏二初破人假入空三初检谁受病者维摩诘言有疾菩萨应作是念今我此病皆从前世妄想颠倒诸烦恼生无有实法谁受病者肇公曰处疾之法要先知其病本病之生也皆由前世妄想颠倒妄想颠倒故烦恼以生烦恼既生不得无身既有身也不得无患逆寻其本虗妄不实本既不实谁受病者此明始行者初习无我观也二释身亦无主所以者何四大合故假名为身四大无主身亦无我肇公曰释无我义也四大和合假名为身耳四大既无主身我何由生譬一沙无油聚沙亦然也主我一物异名尔三示不应生着又此病起皆由着我是故于我不应生着什公曰病起有二事一者由过去着我广生结业结业果熟则受于苦二者由现在着我心恼着我心恼故病增也生公曰复源此病本空而有病者皆由着我起也若能于我不着病何有哉二破法假入空二初令当起法想二初结前生后既知病本即除我想及众生想当起法想肇公曰我想患之重者故除我想而起法想法想X于空为病于我为药卑隆相靡故假之以治也二正明法想二初明因法起灭应作是念但以众法合成此身起唯法起灭唯法灭肇公曰释法想也五阴诸法假会成身起唯诸法共起灭唯诸法共灭无别有真宰主其起灭者也既除我想唯见缘起诸法故名法想二明各不相知又此法者各不相知起时不言我起灭时不言我灭肇公曰万物纷纭聚散谁为缘合则起缘散则离聚散无先期故法法不相知也二当灭法想二初颠倒应离彼有疾菩萨为灭法想当作是念此法想者亦是颠倒颠倒者即是大患我应离之肇公曰法想虽除我于真犹为倒未免于患故应离之什公曰向以法遣我自此以下以空遣法也二正明灭法五初明离法云何为离离我我所肇公曰我为万物主万物为我所若离我我所则无法不离二明离我我所云何离我我所谓离二法云何离二法谓不念内外诸法行于平等肇公曰有我我所则二法自生二法既生则内外以形内外既形则诸法异名诸法异名则是非相X倾是非相倾则众患以成若能不念内外诸法行心平等者则入空行无法想之患内外法者情尘也三二空平等二初标云何平等谓我等涅槃等肇公曰极上穷下齐以一观乃应平等也二释所以者何我及涅槃此二皆空肇公曰即事无不异即理无不一四此二皆空以何为空但以名字故空如此二法无决定性肇公曰因背涅槃故名吾我以舍吾我故名涅槃二法相假故有名字而生本其自性性无决定故二俱空也五当除空病得是平等无有余病唯有空病空病亦空什公曰上明无我无法而未遣空未遣空则空为累累则是病故明空病亦空也肇公曰羣生封累深厚不可顿舍故阶级渐遣以至无遣也上以法除我以空除法今以毕竟空空于空者乃无患之极耳二约从空入假示调伏者天台大师释缨络第二假观云从空入假观者若住于空与二乘何异不成佛法不益众生是故观空不住于空而入于X假知病识药应病授药令得服行故名从空入假观而言平等者望前称平等前破假用空今破空用假破用既均故言平等观此观成时证道种智也与今设身有苦念恶趣众生起大悲心我既调伏亦当调伏一切众生同今约此释经为九初令无受而受是有疾菩萨以无所受而受诸受什公曰受谓苦乐舍三受也若能解受无受则能为物受生而忍受三受也二令不灭取证未具佛法亦不灭受而取证也肇公曰善自调伏者处有不染有在空不染空此无受之至也以心无受故无所不受无所不受故能永与羣生同受诸受诸受谓苦受乐受不苦不乐受也佛法未具众生未度不独灭三受而取证也三令念苦生悲设身有苦念恶趣众生起大悲心我既调伏亦当调伏一切众生什公曰我功德智慧之身尚苦痛如是况恶趣众生受苦无量耶即起悲心志拔羣苦要与羣生同其苦乐四令除病不除法但除其病而不除法X什公曰谓妄见者所见常乐净等法也所以说言无者不以有乐净法而以无除之直为除妄想病耳无法可除故能处之不除其法也五令断本教导二初标起为断病本而教导之肇公曰诸法缘生聚散非巳会而有形散而无像法自然耳于我何患患之生者由我妄想于法自为患耳法岂使我生妄想乎然则妄想为病本法非我患也故教导之兴但除病本不除法也二转释四初转释病本何谓病本谓有攀缘从有攀缘则为病本什公曰上说菩萨自寻病本以理处心故能处病不乱今明为断众生病故推其病源然后应其所宜耳机神微动动则心有所属心有所属名为攀缘攀缘取相是妄动之始病之根也二转释攀缘何所攀缘谓之三界肇公曰明攀缘之境也三界外法无漏无为其法无相非是妄想所能攀缘所能攀缘者三界而巳耳三转释断攀缘云何断攀缘以无所得若无所得则无攀缘肇公曰所以攀缘意存有取所以有取意存有得若能知法虗诳无取无得者则攀缘自息矣X四转释无所得何谓无所得谓离二见何谓二见谓内见外见是无所得肇公曰内有妄想外有诸法此二虗假终巳无得六发明功过三初法二初结成功德文殊师利是为有疾菩萨调伏其心为断老病死苦是菩萨菩提二否无慧利若不如是巳所修治为无慧利肇公曰若能善调其心不怀异想而永处生死断彼苦者是菩萨菩提之道若不能尔其所修行内未足为有慧外未足为有利也二譬说譬如胜怨乃可为勇住不调伏则以生死为冤住于调伏则以涅槃为怨生死之怨溺于有涅槃之怨沉于空不住不调伏亦不住调伏能胜此怨乃可为勇也三合法如是兼除老病死者菩萨之谓也兼除则不专一专一则行有所偏七令念病非真彼有疾菩萨应复作是念如我此病非真非有众生病亦非真非有什公曰解病非真故能处之不乱也云若以病为X真有则病不可除众生无边病亦无尽无尽之病其性实有云何可度即时迷乱心生退转若病非真易可除耳悲心即生弘誓兼济也八令弗起爱见四初正明作是观时于诸众生若起爱见大悲即应舍离什公曰谓未能深入实相见有众生心生爱着因此生悲名为爱见大悲爱见大悲虗妄不净能令人起疲厌想故应舍离也肇公曰若自调者应先观巳病及众生病因缘所成虗假无实但以此心而起悲也若此观未纯见众生爱之而起悲者名爱见悲也此悲虽善而杂以爱见有心之境未免应累故应舍之二显是所以者何菩萨断除客尘烦恼而起大悲肇公曰心遇外缘烦恼横起故名客尘菩萨之法要除客尘而起大悲若爱见未断则烦恼弥滋故应舍之灯曰小乘教中以见惑喻客客义麤故以思惑喻尘尘义细故三出非爱见悲者则于生死有疲厌心四明功若能离此无有疲厌在在所生不为爱见之所覆也什公曰若能除爱见即弃舍结业受法化生自在X无碍也肇公曰夫有所见必有所滞有所爱必有所憎此有极之道安能致无极之用若能离此则法身化生无在不在生死无穷不觉为远何有爱见之覆疲厌之劳乎九拣择是非二初但明其是所生无缚能为众生说法解缚肇公曰爱见自除法身既立则所生无缚亦能解彼缚也二证成是非如佛所说若自有缚能解彼缚无有是处若自无缚能解彼缚斯有是处三约从空假入中道明调伏者天台大师释缨络中观云二空为方便者初观空生死次观空涅槃此之二空为双遮之方便初观用空次观用假此之二用为双照之方便心心归趣入萨婆若海双照二谛也此观成时证一切种智与今慧与方便兼行即双照用空假之义后三十一科明菩萨双非二边即双遮空假之义今释为二初双即空假明调伏为三初结前生后是故菩萨不应起缚二征起缚解何谓缚何谓解三释明缚解三初正释二初先明缚解贪着禅味是菩萨缚以方便生是菩萨解X什公曰贪着禅味有二障障涅槃及菩萨道肇公曰三界受生二乘取证皆由着禅味所以为缚又曰自既离生方便为物面受生者则彼我无缚所以为解也二释明慧便二初先标二义又无方便慧缚有方便慧解无慧方便缚有慧方便解肇公曰巧积众德谓之方便直达法相谓之慧二行俱备然后为解耳若无方便而有慧未免于缚若无慧而有方便亦未免于缚二释明二义二初以方便为首释二初明无方便慧缚何谓无方便慧缚谓菩萨以爱见心庄严佛土成就众生于空无相无作法中而自调伏是名无方便慧缚什公曰观空不取涉有不着是名巧方便也今明六住巳还未能无碍当其观空则无所取着及其出观净国化人则生见取相心爱着拙于涉动妙于静观观空慧不取相虽是方便而从慧受名此中但取涉有不着为方便故言无方便而有慧也七住巳上其心常定动静不异故言有方便慧也灯曰此之二义若约渐教阶位而言说如什公所云若约顿教而说则圆人初心皆能两备如金刚般若云应无所住而生其心所谓不住六尘而行X布施等无所住慧也生心行度方便也初心两备圆行皎然下释得失中缚则俱缚不惟缚于有亦缚于空解则俱解不惟于有得解即于空亦得其解也六朝巳前判教相者但知何通教大乘之即色明空融通之理今什肇每言六住七住不知此是如来借别明通之位与此经所谈通方之教犹隔一程今约台教明之菩萨以爱见心庄严佛土成就众生有方便而无慧者乃三藏教行事六度菩萨虽伏惑而未断惑故涉爱见也于空无相无作法中而自调伏无方便慧缚者事六度菩萨虽于三资粮四加行位用三解脱伏惑在下中忍位中经三僧祗劫行六度行百劫种相好因也二明有方便慧解何谓有方便慧解谓不以爱见心庄严佛土成就众生于空无相无作法中以自调伏而不疲厌是名有方便慧解肇公曰七住巳上二行俱备游历生死而不疲厌所以为解灯曰此是通教理六度菩萨以解巧根大故能知一切事度即理色即是空非色灭空能无住而生心复知虽断见思不妨随逐生死而度生行度是故庄严佛土三三昧中双轮而并驾两翅而高翥故名有方便慧解也二以慧为首释二初明无慧方便缚何名无慧方便缚谓菩萨住贪欲瞋恚邪见等诸烦X恼而殖众德本是名无慧方便缚前方便先而慧后此慧先而方便后同是三藏教菩萨根小解拙之行准上可知二明有慧方便解何谓有慧方便解谓离诸贪欲瞋恚邪见等诸烦恼而殖众德本回向阿耨多罗三藐三菩提是名有慧方便解前方便先而慧后今方便后而慧先同是通教菩萨根大解巧之行亦准上可知此约界内二教说之如此若界外二教说之则前之言失当在别教后之言得当在圆教或可后之言得同在后之三教对前三藏通名为拙部属方等教理宜然能了天台判教规则解一千从矣二结成文殊师利彼有疾菩萨应如是观诸法既曰有疾菩萨正应约解行位中明之若曰位登七住方名为得即是无疾菩萨矣三重释二初第一释又复观身无常苦空非我是名为慧虽身有疾常在生死饶益一切而不厌倦是名方便二第二释又复观身身不离病病不离身是病是身非新非故是名为慧设身有疾而不永灭是名方便肇公曰新故之名出于先后然离身无病离病无X身众缘所成谁后谁先既无先后则无新故新故既无即入实相故名慧也既有此慧而与彼同疾不取涅槃谓之方便自调灯曰准今重释则慧与方便皆在初心不必约入位说也若果入位方名为得则后学初心此经绝分矣二约双非空假明调伏二初双约空有结前生后二初标文殊师利有疾菩萨应如是调伏其心不住其中亦复不住不调伏心应如是调伏则不住有不住其中则不住空下句祗亦不住有耳不住空有中道之义则巳彰于前章即空有明调伏中矣二释所以者何若住不调伏心是愚人法若住调伏心是声闻法二双非空假正明中道之行凡夫本即是佛所多者在于缘尘分别二乘亦本即佛所多者在于滞寂沉空菩萨亦本即佛所多者在于根本无明今明菩萨中道之行须异凡夫二乘住调伏与住不调伏正行中道所以破根本无明是故下明三十一行皆就中道双非言之修圆因而证佛果文为三十一初以调伏不调伏明中道是故菩萨不当住于调伏不调伏心离此二法是菩萨行X住于调伏则沉于空住于不调伏则滞于有离此二法则正行中道故为大乘菩萨法也二约离生死涅槃以明中道在于生死不为污行住于涅槃不永灭度是菩萨行不住不调伏故在生死不为污不住调伏故虽住涅槃不永灭三约离凡夫圣贤以明中道非凡夫行非贤圣行是菩萨行在于生死不为污故非凡夫住于涅槃不永灭故非贤圣四约离垢行净行以明中道非垢行非净行是菩萨行非凡夫行故非垢非圣贤行故非净五约过魔降魔以明中道虽过魔行而现降伏魔是菩萨行凡有魔之可降者于将过魔界未过魔界之时而魔来娆之俾不出境故菩萨有降魔之事若巳过魔界之行则魔不能娆又何有魔之可降今菩萨虽过魔行而不妨示现降魔是则不滞于有不滞于空方为中道之行六约离时非时以明中道求一切智无非时求是菩萨行一切智有二一二乘一切智以空为果者也二佛果一切智以中道圆满为果者也二乘匇匇取证X名非时求七约离不生不入以明中道虽观诸法不生而不入正位是菩萨行诸法理本无生菩萨顺理恒观然而无生未始不生菩萨观之生化两冥故不同二乘观无生而入偏空之正位也八约离缘起邪见以明中道虽观十二缘起而入诸邪见是菩萨行外道迷诸法因缘所生而执为自然能观缘起则不入邪见矣然而菩萨悟六十二见为如来种乃炽然入之以求诸佛解脱故曰入诸邪见夫观缘起而入岂同邪见者哉九约离摄生爱见以明中道虽摄一切众生而不爱着是菩萨行菩萨以四摄法而摄受众生似近于爱见然而终不落于爱见所以成中道之行也十约离远离及尽以明中道虽乐远离而不依身心尽是菩萨行二乘厌此身心为生死大累故修空无相无作远离之行必远离之斯为究竟菩萨岂不异凡夫以修远离然而身心尽处而炽然求生以度生故曰因灭无明得炽然三菩提灯十一约即三界法性以明中道虽行三界而不坏法性是菩萨行X凡夫行三界则坏法性二乘证法性则不行三界菩萨异乎是故行中道之行十二约即行空而殖众德以明中道虽行于空而殖众德本是菩萨行行于空从假以入空也植德本从空以出假也方入空而出假方出假以入空巳能双遮又复双照十三约即无相而度生以明中道虽行无相而度众生是菩萨行义与前同第植德专于巳度生专于人异耳合而归之不同而同也十四约即无作而受生以明中道虽行无作而现受身是菩萨行二乘行无作则永不受生菩萨为度众生故行无作以尽巳生巳生既尽则正当受生以毕志愿必不匇匇而入正位也十五约即无起而行善行以明中道虽行无起而起一切善行是菩萨行若行无起而心永不起沉于空矣今菩萨从无起而起异二乘从起而无起异凡夫故为菩萨之行十六约即行度而知生心数以明中道虽行六波罗蜜而遍知众生心心数法是菩萨行什公曰六度是自行法自行既足然后化人化人乃知众生心今虽自行而巳能知彼复次第六度观法无相不以无相为碍亦能知众生心也肇公X曰六度无相行也无相则无知而方遍知众生心行十七约六通不尽漏以明中道虽行六通而不尽漏是菩萨行二乘虽得六通必尽诸漏出三界而不现身度生菩萨异乎此故虽行六通而不尽漏言不尽者非若凡夫之不尽秪示现受生令不知者谓菩萨实有漏耳十八约行四心不生梵天以明中道虽行四无量心而不贪着生于梵世是菩萨行有凡夫之四无量心菩萨之四无量心如来之四无量心凡夫四无量心必报生梵天今是菩萨之四无量心报在成佛故不贪着生于梵世十九约行禅等而不随禅以明中道虽行禅定解脱三昧而不随禅生是菩萨行什公曰禅四禅也定四空也解脱八解脱也三昧空无相无作也灯曰大小法相大抵相同惟观其用心何如耳是以天台圆教所用名相不局谛缘度法之所摄属如大有福人瓦砾草木信手持来无非是宝与此经所明菩萨之行甚相符合苟必离此方为圆顿何异但中称为佛性乎二十约四念处即即而离以明中道虽行四念处而不毕竟永离身受心法是菩萨行凡夫外道于身受心法执之以为常乐我净故如X来谓之四倒二乘又观此四以为不净无常苦空无我于此外虽谓之正于如来亦谓之倒葢凡外因四荣谓之倒二乘因四枯谓之倒惟如来玅观中道非荣非枯离乎八倒于其中间以般涅槃今云虽行四念处则异乎荣而不毕竟示离身受心法则异乎枯非荣非枯是菩萨行也二十一约四正勤不舍身心精进以明中道虽行四正勤而不舍身心精进是菩萨行二乘于空无相无作虽勇于正勤而于菩萨游戏神通净佛国土无有一念好乐之心则犹称懈怠菩萨异此故是中道二十二约四如意足得自在神通以明中道虽行四如意足而得自在神通是菩萨行二乘之修四如意足固能得小乘之作意神通也岂若菩萨之修大乘如意足以得不作意之自在神通乎二十三约五根分别众生以明中道虽行五根而分别众生诸根利钝是菩萨行二乘之修五根志在于无分别故信进念定慧一归于无分别苟涉分别则信不得其真念不得其一矣今菩萨玅行中道故虽五根行离诸缘尘而于众生玅有法门能炽然分别故是中道也二十四约五力求佛力以明中道虽行五力而乐求佛十力是菩萨行X二乘行五根生五力惟拔出分段生死开空无相无作七觉华结八正果而巳菩萨之行五力而乐求佛之十力拔出二种生死开如来七菩提华结善逝八正觉果故是中道行也二十五约觉支佛智以明中道虽行七觉分而分别佛之智慧是菩萨行二乘行七觉支不过分别偏空之法菩萨之七觉支则异乎是乃分别佛之中道智慧者也二十六约八正道行佛道以明中道虽行八正道而乐行无量佛道是菩萨行菩萨亦行八正之道第其所名之正虽同而所行之道则不同正以空不空异竟不竟殊也二十七约止观不堕寂灭以明中道虽行止观助道之法而不毕竟堕于寂灭是菩萨行制心一处寂然不动谓之止智慧照了历历不昧谓之观二乘亦修止观以为助道然而但止见思分别之动而观见思愚痴之昏归于寂灭而巳菩萨之修止观三惑分别之动无不止三惑愚痴之昏无不观故不堕于寂灭也二十八约诸法不生相好庄严以明中道虽行诸法不生不灭而以相好庄严其身是菩萨行行诸法不生不灭者法身也相好庄严者报身也法非报不严报非法不成法报相资方成佛道二十九约现二乘不舍佛法以明中道X虽现声闻辟支佛威仪而不舍佛法是菩萨行或菩萨之修持或应身之所示现岂以二乘之小而弃之不行是故形虽比丘而心恒佛道所谓以佛道声令一切闻是也三十约究竟应身以明中道虽随诸法究竟净相而随所应为现其身是菩萨行肇公曰究竟净相理无形象而随彼所应现若干像也三十一约空寂现土以明中道虽观诸佛国土永寂如空而现种种清净佛土是菩萨行诸佛国土本自离染清净故永寂如空惟其清净而性具之土方炳然发现故能随机所宜现种种法净佛国土也三十二约带果行因以明中道虽得佛道转于法轮入于涅槃而不舍于菩萨之道是菩萨行成道说法入寂乃菩萨究竟之大果菩萨修因所尅毕于是矣然而众生无尽僧那亦无有尽岂即于是而取泥洹要当带果行因以行菩萨之道如观音文殊之为然否则非菩萨道也四闻法获益说是语时文殊师利所将大众其中八千天子皆发阿耨多罗三藐三菩提心X判教者此经说在方等虽曰弹偏斥小叹大褒圆而正意在斥小处多是则无慧方便无方便慧爱见大悲正斥三藏事六度菩萨不断惑而度生或断惑而灰智也若曰弹偏则不特小即通别二教皆得言之即圆教名字位人观行未成五住未伏岂能即免无慧方便无方便慧及爱见大悲是以圆人初心方便及慧二种之行不可须臾而离言方便则不惟度生善巧及六度行即四威仪中折旋俛仰无非圆人之方便而此方便不可无空慧而统御之或慧先而方便佐之或方便先而慧佐之如是之行无非中道双遮双照之方便寄语行者勤而习之但大师释缨络三观之后又明一心中三观引释论云三智实在一心中得秪一观而三观观于一谛而三谛故名一心三观类如一心而有生住灭如此三相在一心中此观成时证一心三智亦名一切种智寂灭相种种行类相貌皆知也寂灭相者是双亡之力种种相貌皆知者双照之力也中论云因缘所生法即空即假即中释论云三智实在一心中得即此意也此观微妙即一而三即三而一一观一切观一切观一观非一非一切如此之观摄一切观也须知此品所示观法而有顿渐二门文殊维摩初番问答往复明室空之旨顿观也三番明调伏其心渐观也然而非顿无以融渐非渐无以开顿顿渐合行是今圆观X此又与大师所示不约而符或者疑曰顿观虽圆宛有三相今维摩所示惟是一空云何相合答曰此正圆顿三观一空一切空之旨如趣举空观则非惟但空俗谛而中真亦空名大空观今文所示正是大空亦名顿空圆空自非此空安令室容广座称不思议智者解一千从无劳拟议也观解者三心即空一一推检所具五阴谁受病者此其中间身亦无我是故于心不应生着即破人假入空调伏其心也又观五阴之中起惟法起灭惟法灭又此法者各不相知不言我起我灭又观此法亦是颠倒我应离之离我我所不念内外行于平等我及涅槃此二皆空唯有空病空病亦空即破法假入空观调伏其心也又观此心虽然即空亦复即假诸法宛然以即假故不妨于无所受而受诸受不灭受而取证于空愍自心沉沦生死而愍于他生大悲心虽除假病而不除法心心生起以观教之令断苦教导断除攀缘设诸方便而化余心虽化余心而不离空慧即从空出假观调伏其心也又观此心中道双即空假有方便及慧慧及方便二相辅颊恒不舍离双非空有非调伏非不调伏非生死非涅槃乃至带果行因一一称性观之即从空假入中道观调伏其心也六释不思议品二初释品题维摩诘所说经不思议品第六X什公曰法身大士身心无倦声闻结业之形心虽乐法身有疲厌故发息止之想身子于弟子中年耆体劣故先发念不用现其累迹又以维摩必悬得其心故直念而不言也寻下言诸大人当于何坐似是推巳之疲以察众人之体恐其须故发念之也肇公曰床坐独寝旨现于此舍利弗默领玄机故扣其兴端净名将辩无求之道故因而诘之也灯曰失发千寻之丝先于微绪开万华之谷首于初阳是以身子所发之念所缘之事极小而维摩能鉴之心所现之迹极大机教相扣碪椎相应大士固不可思议身子亦不可思议也二释经文四初略寄借座明不思议三初欲座兴念尔时舍利弗见此室中无有床座作是念斯诸菩萨大弟子众当于何坐二知意呵斥五初维摩泛问长者维摩诘知其意语舍利弗言云何仁者为法来耶求床座耶二身子实答舍利弗言我为法来非为床座三正事呵斥五初以为法不贪躯命斥维摩诘言唯舍利弗夫求法者不贪躯命何况床座二以求法非有三科三界斥夫求法者非有色受想行识之求非有界入之求非X有欲色无色之求五阴十八界十二入是为三科欲色无色是为三界夫有三科即在三界苟在三界不免三科身子一念床座则生死之法备矣三以求法不着三宝求斥唯舍利弗夫求法者不着佛求不着法求不着众求夫求出三科三界者要以归依三宝为之始第三宝为世舟航渡河虽用筏到岸不须舟故不可以不求又不可以着心而求之可也身子答云我为法来是着法而求法因佛说法假僧弘故相因言之然以着心求者是非为真求而于无求中我而求之四以求法无修四谛求斥二初以举四谛斥夫求法者无见苦求无断集求无造尽证修道之求二明所以斥所以者何法无戏论若言我当见苦断集证灭修道是则戏论非求法也肇公曰有求则戏论戏论则非求所以知真求之无求也五以求法无用八义求斥唯舍利弗法名寂灭若行生灭是求生灭非求法也法名无染若染于法乃至涅槃是则染着非求法也法无行处若行于法是则行处非求法也法无取舍若取舍法是则取舍非求法也法无处所若着处所X是则着处非求法也法名无相若随相识是则求相非求法也法不可住若住于法是则住法非求法也法不可见闻觉知若行见闻觉知是则见闻觉知非求法也法名无为若行有为是求有为非求法也此科经有八段一以法身名为寂灭不可以生灭求斥乃至法身名无为不可以有为求斥一一在文可见四结成正意是故舍利弗若求法者于一切法应无所求言应无所求者乃以无求之心而求非一向不求所谓于无可求中吾故求之是也五闻法获益说是语时五百天子于诸法中得法眼净法眼净位在圆教八九十信别在十行若小乘法眼净非此中意观解者观一念识心具足众德了无诸相即法身非有躯命三科虽即三宝不应着之虽即四谛无四谛相了不见生灭之相乃至无见无为即大士所示义也三借座与坐十三初维摩问何处座好尔时长者维摩诘问文殊师利言仁者游于无量千万亿阿僧祗国何等佛土有好上妙功德成就师子之座什公曰自知而问者欲令众信也借座彼国其义X有二一者欲现诸佛严净功德致殊胜之座令始行菩萨深其志愿也二者欲因往返之迹使化流一国也二文殊答座好之处文殊师利言居士东方度三十六恒河沙国有世界名须弥相其佛号须弥灯王今现在彼佛身长八万四千由旬其师子座高八万四千由旬严饰第一肇公曰由旬天竺里数名也上由旬六十里中由旬五十里下由旬四十里也三维摩诘现通借座于是长者维摩诘现神通力四灯王佛遣座与之即时彼佛遣三万二千师子之座高广严净来入维摩诘室五座室小大相容诸菩萨大弟子释梵四天王等昔所未见其室广博悉皆包容三万二千师子之座无所妨碍于毗耶离城及阎浮提四天下亦不迫迮悉见如故六维摩诘命各就座尔时维摩诘语文殊师利就师子座与诸菩萨上人俱坐当自立身如彼座像七诸菩萨变形就座其得神通菩萨即自变形为四万二千由旬坐师子座X八余众皆不能昇诸新发意菩萨及大弟子皆不能昇九问身子何不就座尔时维摩诘语舍利弗就师子座舍利弗言居士此座高广吾不能昇十命身子礼佛可昇维摩诘言唯舍利弗为须弥灯王如来作礼乃可得坐十一依命礼佛得昇于是新发意菩萨及大弟子即为须弥灯王如来作礼便得坐师子座十二身子赞叹希有舍利弗言居士未曾有也如是小室乃容受此高广之座于毗耶离城无所妨碍又于阎浮提聚落城邑及四天下诸天龙王鬼神宫殿亦不迫迮十三维摩诘示不可思议维摩诘言唯舍利弗诸佛菩萨有解脱名不可思议肇公曰夫有不思议之迹显于外必有不思议之德着于内覆寻其本权智而巳乎何则智无幽而不烛权无德而不修无幽不烛故理无不极无德不修故功无不就功就在于不就故一以成之理极存于不极故虗以通之所以智周万物而无照权积众德而无功冥漠无为而无所不为此不思议之极也巨细相容殊形并应此葢耳目之麤迹X遽足以言乎然将因末以示本託麤以表微故因借座略显其事耳此经自始于净土终于法供养其中所载大乘之道无非不思议法者也故嘱累云此经名不思议解脱法门当奉持之此品因现外迹故别受名耳解脱者自在心法也得此解脱则凡所作为内行外应自在无碍此非二乘所能议也七住法身巳上乃得此解脱也别本云神足三昧解脱灯曰肇公第知覆寻不思议之本权智而巳未知权智之所施设者迹也若覆寻其本则又有实智在焉葢诸佛菩萨果上玅用依实智之体以起权智之用正以实智不可思议致令权智亦不可思议又权实二智能照之智也不有所照之境焉发能照之智是故智有权实境亦同之不有所照之境安发能照之智不有能照之智安显所照之境是则权实二智之不可思议又因权实二境之不可思议故法华云诸佛智慧甚深无量此叹实智玅也又云其智慧门难解难入此叹权智玅也又云是法非思量分别之所能解此叹权实二智俱不可思议以释玅名也又云惟佛与佛乃能究尽诸法实相能究尽者乃权实二智所究尽者乃权实二境天台大师云诸法不思议权境也实相不思议实境也即诸法而实相乃即权而实即实相而诸法乃即实而权权实实权俱不可思议乃诸X佛所究尽之境又云诸法者即华严能随染缘具造十法界也每一界各有十如是故经云所谓诸法有如是相如是性如是体如是力如是作如是因如是缘如是果如是报如是本末究竟等又准仁王经与智论每一界具假名实法国土界界三法法法十如每一界有三十如是十界则三百如是每界互具十界则成百界界十如是故成三千如是此三千法又有真妄具造不同葢始由真如不变之体法尔具足三千性相能随染净缘具造十法界始既即不变而随缘终则即随缘而不变言不变者虽随净缘具造佛界假名实法国土而真如不变之体性具十种法界即性体清净不染纤毫与夫性量竖穷横遍者毫无亏次即随染缘具造九界假名实法国土而真如不变之体性具十界即性体清净毫无染污与夫性量竖穷横遍者亦毫无亏欠惟其在真如随缘不变故随缘所造若佛法若众生法若心法莫非不变之体而彼性具性体性量不阙纤毫故诸佛菩萨悟中证此三法若正报若依报若大若小若多若少无非法界是故于中一为无量无量为一小中现大大中现小于一毛端现宝王剎坐微尘里转大法轮者以此故法智大师云良由法界不思议体作我一念之心亦复举体作生作佛作依作正一尘法界不小剎海法界不大惟其如此故能室容广座亦X容多众以须弥之高广内芥子中无所增减毛内大海不娆鱼鼈以至如来无碍神通菩萨三十二应皆本于此不则何异作意神通焉称无作玅用耶或问曰若如所云岂肇公不思议权智之说非耶对曰肇公之说非一向不是葢覆求其迹原是不思议权智第肇公但知其迹不究其本又不知权实二智同居一体谓之同体权实权实所依在于诸法实相权实二境以依同体之境故有同体之智是故诸佛菩萨果地施设种种不思议权智此权即实智即是境故如来于法华会上从三昧安详而起先叹权实二智次叹权实二境以明出世间一大事因缘深有所以也大师净名疏亦云今解华严经明一微尘有大千经卷观众生一念无明心即是如来心若见此心则能以须弥入芥子无相妨也下诸不思议事穷劫说不能尽皆是此意耳所以然者此经云诸佛解脱当于众生心行中求若观众生心行得诸佛解脱住此解脱则能现如是种种不思议事也所以然者诸方便教明二乘得偏真之理解脱是思议解脱如得玻璃珠不能雨宝大乘圆教明菩萨中道圆真真性解脱即是不思议解脱如得如意珠能雨大千宝也见众生心行真性得芥子须弥真性一如无二如若得芥子真性之小能容须弥之大得须弥真性则须弥之大不碍芥子之小举此一意可以例下X诸事如是解脱正贯摄此意也二广举众事明不思议十二初须弥内芥四初牒解脱之本若菩萨住是解脱者二示不思议相以须弥之高广内芥子中无所增减须弥山王本相如故三明机见不同而四天王忉利诸天不觉不知巳之所入唯应度者乃见须弥入芥子中四结成法门是名不可思议解脱法门不思议解脱之本始既性具三法能不变以随缘是故终则随缘而不变在相言之虽有山芥大小之不同在性言之须弥一法界也芥子亦一法界也彼此各各相容犹如因陀罗网今乃以芥子为主以须弥为宾芥子之主则隐相而现性须弥之宾则隐性而现相性能内相是故芥子内须弥中此为小中现大亦是依中现依二毛入大海又以四大海水入一毛孔不娆鱼鼈鼋鼍水性之属而彼大海本相如故诸龙鬼神阿修罗等不觉不知巳之所入于此众生亦无所娆释义准前名为正中现依楞严云于一毛端现宝X王剎义同三断界远掷又舍利弗住不可思议解脱菩萨断取三千大千世界如陶家轮着右掌中掷过恒沙世界之外其中众生不觉不知巳之所往又复还置本处都不使人有往来想而此世界本相如故虽因神通之力不可思议实由性具之法转变自在四演日为劫又舍利弗或有众生乐久住世而可度者菩萨即演七日以为一劫令彼众生谓之一劫时之延促皆众生情谓所计无论证无生忍者不见有近久之殊即冥心玄览实无去来今相之可得今菩萨为众生乐久住世而得度者即演日为劫其若乐久住存寿者相如神仙之流菩萨下文所示又则促劫为日也五促劫为日或有众生不乐久住而可度者菩萨即促一劫以为七日令彼众生谓之七日前乐久住世而可度乃菩萨根人愿于末劫弘经如南岳思大禅师之为心者也今不乐久住乃厌世无常去无常以趣真常此有两种一二乘根性一菩萨乐生无量寿佛国乐集一切功德人也六以佛土示众X又舍利弗住不可思议解脱菩萨以一切佛土严饰之事集在一国示于众生七擎土不动又菩萨以一佛土众生置之右掌飞到十方徧示一切而不动本处八毛见供具又舍利弗十方众生供养诸佛之具菩萨于一毛孔皆令得见九毛见日月又十方国土所有日月星宿于一毛孔普使见之十口吸诸风又舍利弗十方世界所有诸风菩萨悉能吸着口中而身无损外诸树木亦不摧折性风真空理巳如是菩萨合如来藏示现神变固不可得而思议也十一腹内劫烧又十方世界劫尽烧时以一切火内于腹中火事如故而不为害十二取土过界又于下方过恒河沙等诸佛世界取一佛土举着上方过恒河沙无数世界如持针锋举一枣叶而无所娆巳上皆于依报明不可思议下文则于正报明不可思议X三广举现身明不可思议三初神通现身又舍利弗住不可思议解脱菩萨能以神通现作佛身或现辟支佛身或现声闻身或现帝释身或现梵王身或现世主身或现转轮圣王身性具十界究竟现前随机所扣如鉴现形普门之业法尔如斯二变声演法又十方世界所有众声上中下音皆能变之令作佛声演出无常苦空无我之音及十方诸佛所说种种之法皆于其中普令得闻普门示现则应以何身得度即现何身而为说法今则变一切众音令作佛声演出法音普令得闻以显解脱不可思议也三总结不思议之力舍利弗我今略说菩萨不可思议解脱之力若广说者穷劫不尽四总明智慧方便之门四初迦叶赞叹自鄙五初赞法门希有是时大迦叶闻说菩萨不可思议解脱法门叹未曾有谓舍利弗譬如有人于盲者前现众色像非彼所见一切声闻闻是不可思议解脱法门不能解了为若此也智者闻是其谁不发阿耨多罗三藐三菩提心二鄙小乘绝分我等何为永绝其根于此大乘巳如败种X三显声闻应泣一切声闻闻是不可思议解脱法门皆应号泣声震三千大千世界肇公曰所乖处重故假言应号泣耳二乘忧悲永除尚无微泣况震三千乎灯曰非也须知二乘虽断见思无界内忧悲不无界外见思忧悲下云结习未尽华则着身畏生死故五欲得便是也二乘自鄙无分应是十二年中小乘执教未忘谓断见思巳如败种未知见思若尽种当发现大士法雨正启其根号泣三千乃发厥萌芽之初也四显菩萨自在一切菩萨应大欣庆顶受此法肇公曰迦叶将明大小之殊抑扬时听故非分者宜致绝望之泣巳分者宜怀顶受之欢也五显魔无如之何若有菩萨信解不可思议解脱法门者一切魔众无如之何二天子闻赞发心大迦叶说是语时三万二千天子皆发阿耨多罗三藐三菩提心三大士叹显菩萨三初明菩萨多作魔王尔时维摩诘语大迦叶仁者十方无量阿僧祗世界中作魔王者多是住不可思议解脱菩萨以方便力故教化众生现作魔王X肇公曰因迦叶云信解不可思议者魔不能娆而十方亦有信解菩萨为魔所娆者将明不思议大士所为自在欲进始学故现为魔王非魔力之所能也此亦明不思议亦成迦叶言意二明菩萨多现恶乞又迦叶十方无量菩萨或有人从乞手足耳鼻头目髓脑血肉皮骨聚落城邑妻子奴婢象马车乘金银瑠璃砗磲码碯珊瑚琥珀真珠珂贝衣服饮食如此乞者多是住不可思议解脱菩萨以方便力而往试之令其坚固什公曰结业菩萨于施度将尽而未极是以不思议菩萨强从求索令其无惜心尽具足坚固亦令众生知其坚固亦便其自知坚固三明菩萨方便本心二初明有威德力所以者何住不可思议解脱菩萨有威德力故行逼迫示诸众生二叹是为难事二初法说如是难事凡夫下劣无有力势不能如是逼迫菩萨二譬说譬如龙象蹴踏非驴所堪肇公曰截人手足离人妻子强索国财生其忧悲虽有目前小苦而致永劫大安是由深观人根轻重相权见近不及远者非其所能为也什公曰众生若有真实定相者则不思议大士不应徒行逼X试令其受苦以非真实易可成就故行恼逼也四结成解脱法门是名住不可思议解脱菩萨智方便之门肇公曰智慧远通方便近导异迹所以形众遮所以成物无不由而莫之能测故权智二门为不思议之本也约教判不思议解脱法门者的在圆教登初住菩萨至于等觉分破无明分证三德邻于玅觉乃能究竟亦兼得别教登地菩萨然别登初地巳同圆教初住虽曰兼别实乃纯圆若如什肇诸公所释谓七住菩萨能具是力不知七住是何教位次若曰圆位则初住巳得不待至七若曰别教七住方尽思惑始学出假亦未有此证据关中释义多附通理其所指七住应是诸大乘经借别明通之位与巳办地齐虽能游戏神通净佛国土亦未有如此不思议解脱也观解者观一念性具三千即性体性量一界现起九界冥伏一法现起三千九百九十九法冥伏或根尘依正各各现起冥伏一为主余为宾主能摄宾宾来归主或小中现大大中现小等是为不思议解脱法门于一心中具足也维摩诘所说经无我疏卷第七X维摩经无我疏X卍XXX维摩诘所说经无我疏卷第八天台山幽溪沙门传灯着七释观众生品二初释品题维摩诘所说经观众生品第七二乘观境多涉于空菩萨观境多涉于有涉空既招自了之讥涉有又堕为人之失惟佛行道空有从容如曰无方便慧缚有方便慧解无慧方便缚有慧方便解方便岂非涉有慧岂非涉空则巳备之前章也文殊复虑滞言之宾未得归一之旨是故复有是问维摩所答则空有而兼到中道而恒居葢有生可度岂忘情于涉有众喻以观岂拨智以观空矧运真实之慈广破三十之弊如是则生缘法缘而双济无缘中道而独翔菩萨度生之道过此不知所裁也二释经文二初正明观生四初明所观众生二初文殊以云何观众生问尔时文殊师利问维摩诘言菩萨云何观于众生夫所度众生境也菩萨观之观也不知菩萨云何观之以行度脱故有是问二维摩以二十九喻答维摩诘言譬如幻师见所幻人菩萨观众生为若此X肇公曰幻师观幻知其非真大士观众生有若此也如智者见水中月如镜中见其面像如热时𦦨如唿声响如空中云如水聚沫如水上泡如芭蕉坚如电久住如第五大如第六阴如第七情如十三入如十九界菩萨观众生为若此如无色界色如焦谷芽如须陀恒身见如阿那含入胎肇公曰阿那含虽有暂退必不经生也如阿罗汉三毒阿罗汉人虽有界外三毒今所云者巳无界内三毒也如得忍菩萨贪恚毁禁无生忍位菩萨巳破根本无明心结永沉况毁禁麤事乎如佛烦恼习肇公曰唯有如来结习都尽如盲者见色如入灭尽定出入息肇公曰心驰动于内息出入于外心想既灭故息无出入也如空中鸟迹如石女儿如化人烦恼如梦所见巳寤如灭度者受身肇公曰未有入涅槃而复受身者如无烟之火菩萨观众生为若此所度众生有也观之本空如众喻空也方即有而X空方即空而有驾双轮而直运翥两翅以高飞菩萨观众生为若此可谓居其本也二明能被四心四初慈无量心二初文殊以云何行慈问文殊师利言若菩萨作是观者云何行慈问意谓作如是观乃涉于空行慈与乐乃涉于有此以法缘异于生缘为难以启维摩不二之宗二维摩以为生说斯法答二初正明二初总举真实之慈维摩诘言菩萨作是观巳自念我当为众生说如斯法是即真实慈也肇公曰众生本空不能自觉故为说斯法令其自悟耳岂有我彼哉若能观众生空则心行亦空以此空心而于空中行慈者乃名无相真实慈也灯曰夫慈名与乐悲名拔苦然与乐时巳自拔苦拔苦时巳自与乐葢苦乐二法体如冰炭不相为类众生之苦过由着有菩萨观空巳度彼岸菩萨度生亦观此境作是观巳自念我当为众生说斯空法以度有苦而无为之乐自臻以巳所欲转以施人故名真实慈也二别开三十慈行寂灭慈无所生故无明之惑品数虽多大都言之不外乎四谓生住异灭楞严云何况此中生住异灭分剂头数是也X约惑生起之相则生相居首灭相居末约灭除之相则生相居首灭相居末故五忍以无生忍居初住首以寂灭忍居玅觉末今一往约末位言之故言寂灭慈一往非尽理故又曰无所生故然寂之为功既能寂灭岂不能寂生故得云无所生故此慈属无缘以顺中道空有俱空而为体也行不热慈无烦恼故世上奇男子胷中抱负不平之气能为人排难解纷一饭之惠必酬睚眦之怨必报谓之热肠以其有贪嗔痴烦恼故也今菩萨之慈视怨亲于平等施与拔于法空虽似排难解纷然而众生与之有缘而非热即与之无缘亦非冷以其无贪嗔痴烦恼故也此慈属法缘以顺冤亲俱空为体也行等之慈等三世故菩萨之慈体顺四弘理周法界众生虽无边而誓愿度之巳历过去无量恒河沙劫而其心不休当经未来恒河沙劫而其心不息正住十方无量恒河沙界而其心无有厌倦名为行等之慈顺常住理等三世故此慈属无缘以顺平等为体也行无诤慈无所起故人心于法有所诤竞者为于缘尘心有所起故也菩萨生心度生巳安止于无住今之行慈乃应无所住而生其心谓之无诤慈又复释之曰无所起故此慈属法缘以顺无诤无起故也X行不二慈内外不合故观生行慈巳分内外若缘之以生分别则根尘相合生死无穷了之如幻如化则人巳不二物我皆空此慈两属不二属无缘不合属法缘行不坏慈毕竟尽故生死烦恼一有未尽则法有可坏惟其毕竟尽故是以其慈体不可坏此慈属法缘以顺尽相故也行坚固慈心无毁故中道无缘坚若金刚利能摧惑故心无毁行清净慈诸法性净故肇公曰真慈无相与法性同净也此慈属无缘也行无边慈如虗空故中道无缘体若虗空本无边际行阿罗汉慈破结贼故梵云阿罗汉此云破贼此慈属法缘所谓无心攀缘众生自然现益行菩萨慈安众生故菩萨无心以安众生为心此慈属生缘是故云也行如来慈得如相故三慈对人分之生缘属菩萨法缘属阿罗汉今无缘应属如来体顺中道故曰得如相故行佛之慈觉众生故梵云佛陀此言觉者然有三觉一自觉属法缘二觉他属生缘三觉满属无缘今云觉众生故分属X生缘也行自然慈无因得故肇公曰大乘之道无师而成谓之自然菩萨真慈亦无因而就故名自然此慈属无缘也行菩提慈等一味故肇公曰平等一味无相之道谓之菩提无相真慈亦平等一味可名菩提也此慈属乎无缘行无等慈断诸爱故慈近乎爱爱则与众生等菩萨修乎法缘巳断诸爱虽终日等而不与之等也此慈属法缘行大悲慈导以大乘故不先拔苦所与之乐终非究竟是故慈悲一义异名导以大乘之乐以释二死之苦名大悲慈也此慈属无缘以导大乘故也行无厌慈观空无我故肇公曰疲厌之情出于存我以空无我心而为慈者与生死相毕无复疲厌也此慈属法缘行法施慈无遗惜故财施有尽故有遗惜法施无尽故无遗惜此慈生法两属行持戒慈化毁禁故菩萨持戒不独自止毁禁兼欲化他毁禁使人见贤而思齐也以是与乐慈莫大焉此属生缘慈也行忍辱慈护彼我故X什公曰若能行忍则内不自累外不伤物故言护彼我也亦属生缘慈也行精进慈荷负众生故人虽有力若复杂退则不能有所荷担故菩萨荷负众生宜以精进而为其力此亦属生缘行禅定慈不受味故小乘之人及以凡夫修得禅定多生耽味菩萨得禅正好依禅行慈行慈则出俗利生不爱禅味此亦属法缘慈摄行智慧慈无不知时故什公曰行未满而求果名不知时灯曰不特此也自未度而度人巳得度而不度人灭度一切众生实有众生得灭度者无住而不生心生心而非无住皆名不知时也此亦法缘慈摄行方便慈一切示现故六度之外有方便度慈亦如是菩萨随机一切示现即谓之方便慈此属生缘慈摄行无隐慈直心清净故有三无隐一教无隐心言直故二行无隐无曲迳故三理无隐心契实相故一有所隐即不名为清净法缘慈摄行深心慈无杂行故凡所造行杂则不深今深心慈深故不杂此亦法缘慈摄X行无诳慈不虗假故菩萨于一切时中尚无虗假矧今行慈犹以虗假而诳众生此亦法缘慈摄行安乐慈令得佛乐故菩萨大慈恒欲与众生佛智慧乐以证四德故所行慈名安乐也此属无缘慈摄也二结成菩萨之慈为若此也二悲无量心二初问文殊师利又问何谓为悲二答答曰菩萨所作功德皆与一切众生共之肇公曰哀彼长苦不自计身所有众德愿与一切先人后巳大悲之行也三喜无量心二初问何谓为喜二答答曰有所饶益欢喜无悔肇公曰自得法利与众同欢喜于彼巳俱得法悦谓之为喜四舍无量心二初问何谓为舍二答答曰所作福祐无所希望X什公曰现世不求恩未来不求报也约教者菩萨观众生如幻化而能行慈通别圆三教皆得言之而正意在圆以真实慈中所开三十慈关三种慈悲故也观解者观一念具十法界虽在于迷以如幻等二十九喻观之于不可得中吾故以真实相慈三十慈与性德之乐拔性德之苦是为观心方便与慧二者并行也慈既如是三亦如是而观三明所依功德六初明生死有畏当何所依二初问文殊师利又问生死有畏菩萨当何所依肇公曰生死为畏畏莫大之悲疾大士何所依恃而能永处生死不以畏为畏乎二答维摩诘言菩萨于生死畏中当依如来功德之力悲疾菩萨于苦海而作慈航应依二种佛功德力一依他佛功德力即十方诸佛所修功德之力冥熏加被使无退转一依自所修佛功德力即下问答中所示之法依而修之有生善灭恶功德若据现文所答惟是自力亦谓之如来功德约义言之必须二种二明如来功德当依何住二初问文殊师利又问菩萨欲依如来功德之力当于何住二答X答曰菩萨欲依如来功德力者当住度脱一切众生如来功德之力无他一惟以度脱众生为事菩萨能住度脱众生则契合佛心佛必以功德力而加被之此一举而两得之矣三明欲度众生当何所除二初问又问欲度众生当何所除二答答曰欲度众生除其烦恼未除巳之烦恼而遽焉度人自他俱溺其理必然四明欲除烦恼当何所行二初问又问欲除烦恼当何所行二答答曰当行正念烦恼者贪嗔痴慢疑五钝使也皆从不正念生是故欲除烦恼当行正念五问云何行于正念二初问又问云何行于正念二答答曰当行不生不灭六问何法不生何法不灭二初问又问何法不生何法不灭二答答曰不善不生善法不灭上五问答展转释成至此不善不生善法不灭为X行菩萨行之要道葢必不善不生斯可以自利善法不灭斯可以利生是则举不善则一切蔽病在其中矣举善法则六度万行在其中矣下去六问一以此答而为根本四明善不善根本二初答明六初一问答善不善孰为本又问善不善孰为本答曰身为本什公曰身谓五阴也二一问答身孰为本又问身孰为本答曰欲贪为本什公曰由欲着情深故广生结业亦以爱润所以受生是以于诸结中偏举欲贪也三一问答贪孰为本又问次贪孰为本答曰虗妄分别为本贪欲起于缘尘分别分别美恶贪欲是生四一问答虗妄分别孰为本又问虗妄分别孰为本答曰颠倒想为本见与见缘并所想相如虗空华本无所有而众生虗妄分别故谓之为有空华世界本无美恶而众生虗妄分别谓为美恶皆名颠倒譬如狂醉首尾相换故谓首为尾岂非颠倒五一问答颠倒想孰为本又问颠倒想孰为本答曰无住为本六一问答无住孰为本X又问无住孰为本答曰无住则无本二结成文殊师利从无住本立一切法肇公曰心犹水也静则有照动则无鉴痴爱所浊邪风所扇涌溢波荡未始暂住以此观法何往不倒譬如临面涌泉而责以本状者未之有也倒想之兴本乎不住义存于此乎一切法从众缘会而成体缘未会则法无寄无寄则无住无住则无法以无法为本故能立一切法也若以心动为本则有有相生理极初动更无本也若以无法为本则有因无生无不因无故更无本也无住故想倒想倒故分别分别故贪欲贪欲故有身既有身也则善恶并陈善恶既陈则万法斯起自兹以往言数不能尽也若善得其本则众未可除矣灯曰有妄无住有真无住今文正言妄法以无住为本肇公释之详矣若真无住者如般若以无住为宗以实相般若为理观照般若为行所谓以无住法住般若波罗蜜中金刚云应无所住而生其心皆明此义应知实相般若为真如不变之体虽不变而随缘是则世间万法悉从真如之所生即不变而随缘即随缘而不变依无住本立一切法此又此经言外之旨也二兼明余义二初天女现身五初现身散华时维摩诘室有一天女见诸天人闻所说法便现其X身即以天华散诸菩萨大弟子上肇公曰天女即法身大士也常与净名共弘大乘不思议道故现为宅神同处一室见大众集闻所说法故现身散华欲以生论也二华着不着华至诸菩萨即皆堕落至大弟子便着不堕什公曰天以此未曾有室室无杂教故毁贱小乘显扬大道所以共为影响发明胜致也灯曰天女欲显扬大教是也若夫毁贱小乘岂其心哉须知小乘致毁之本有二因缘一以结习未尽华则着身一以神力去华不能令去华既着身是一病也勅之令去此又病之又病者也初病为本有之病后病为因病之病二病萦怀所以致毁也三弟子去华一切弟子神力去华不能令去肇公曰将辩大小之殊故使华若此四天问何故尔时天问舍利弗何故去华答曰此华不如法是以去之香华着身尚非沙弥法矧比丘乎是以去之五天女说法五初示华为分别非不如法天曰勿谓此华为不如法所以者何是华无所分别华属无情无有如法不如法之分别二示仁者自生分别故不如法X仁者自生分别想耳分别之义有二一凡夫缘尘分别则堕于有一二乘缘空分别则堕于无凡夫分别堕于有谓华为如法以之为翫好以之为服饰所以成生死二乘分别堕于无谓华为不如法以之为厌患以神力而去之所以成涅槃皆自生分别与华何预哉三示若无分别是则如法若于佛法出家有所分别为不如法若无所分别是则如法无所分别是则如法者初不缘尘分别堕于有二不缘空分别堕于无是则如于中实之法四指一切菩萨不着为证观诸菩萨华不着者巳断一切分别想故一切之言义该二种巳如上说五指畏生死故五欲得便二初譬喻譬如人畏时非人得其便什公曰如一罗剎变形为马有一士夫乘之不疑中道马问士夫马为好不士夫拔刀示之问言此刀好不罗剎知其心正无畏竟不敢加害二合法如是弟子畏生死故色声香味触得其便也巳离畏者一切五欲无能为也结习未尽华着身耳结习尽者华不着也生死界中因二种病一结习二生死结习者通言X见思等烦恼耳非谓宿世曾习何结今不能忘如迦叶闻琴不安起舞通言界外见思结习屠纬真隆谬谓迦叶曾司乐部鄙哉言乎今人不谙教义类多如此结习为因生死为果然有二种一界内结习生死二界外结习生死界内则以见思惑为结习分段为生死界外则以尘沙无明为结习变易为生死三乘人于此二法畏与得便各有不同二乘人畏分段生死犹如牢狱虽于界内五欲不得其便而于界外净玅五欲早得其便然而畏生死者即二乘所证涅槃之心不知如此涅槃正界外之结习岂非畏生死正五欲得便之因以例凡夫不畏生死界内五欲亦得其便如今之凡夫不怖生死贪着五欲者是也故曰结习未尽华着身耳结习尽者华不着也观解者一心中道第一义天现前全性起修即天女散华也若观此心虽即空而不即假即华则着身即空即假即中不独界内华不着即界外二种之华亦不着身能了修无修相故也二因事问答二初天女彰其辨才六初一问答明真解脱义二初且往复泛问四初问止此久如舍利弗言天止此室其巳久如肇公曰止净名大乘之室久近玅辩若此乎二答以耆年解脱答曰我止此室如耆年解脱X肇公曰将明第一无久近之义故以解脱为论解脱即三无为也三问止此久耶舍利弗言止此久耶生公曰舍利弗前问意虽云止室而语交在久于不达者取之便谓向答是矣苟答其语则云如舍利弗解脱来久也今舍利弗解脱来实久止室得不久乎止室既巳有久便不复得同解脱也是以不得不以久为问焉四反问解脱亦久天曰耆年解脱亦何如久肇公曰逆问其所得令自悟也耆年所得无为解脱宁可称久乎二正示以解脱二初身子显小乘解脱二初以无言示解脱舍利弗默然不答二以言语释无言二初天女问天曰如何耆旧大智而默二身子答答曰解脱者无所言说故吾于是不知所云天台明四教各各皆有有无亦有亦无非有非无四句总谓之有言句四句之外更有无言句如此中所明解脱累以言说辩之即有言句默然不答即无言句然而初不以无言便为是有言便为非X如天女曰言说文字皆解脱相何尝定以有言为非耶今时学人例尚无言假使预哑羊羣又不知孰为是非也二天女示大乘解脱二初示文字解脱三初竖义天曰言说文字皆解脱相二征释所以者何解脱者不内不外不在两间文字亦不内不外不在两间三结成是故舍利弗无离文字说解脱也世间以空无相无作为解脱者以其能绝分别故也以文字为系缚者以其能起缘尘故也不知解脱之所以成解脱者正以无内外两间之相而反求乎文字语言亦无有内外两间之相也苟文字果与解脱异谓一解脱一系缚可也今也求之初无两异如之何谓解脱无文字文字非解脱乎二示诸法解脱三初天女示以要义所以者何一切诸法是解脱相普贤观经云毗卢遮那遍一切处一切诸法悉是佛法岂不一切诸法是解脱相则无离文字说解说相实矣二身子因疑兴问舍利弗言不复以离婬怒痴为解脱乎X此之疑问承上章二义而起一者意谓夫言者心之表心者言之体形曲影凹其来旧矣今也解脱必离三毒岂不体当离而言亦当离天女谓无离文字说解脱相此则婬怒痴亦不须离然则汝虽谓云可而吾则未之可苟缘本以寻末则无离文字同归乎不可故举此而反质之曰不复离婬怒痴为解脱乎二者意谓诸法者法界之都称婬怒痴者诸法之三法举总该别亦其来旧矣今云解脱即是诸法岂不总即是而别亦即是若如天女谓一切诸法即是解脱此则婬怒痴亦不须离汝虽谓之可而吾则未之可若览别以归总皆是解脱同归于不可故举此而反质之曰不复离婬怒痴为解脱乎三天女示其所以天曰佛为增上慢人说离婬怒痴为解脱耳若无增上慢者佛说婬怒痴性即是解脱慢有七增上慢其尤者也夫增上法者圣人所证之道果也婬怒痴者众生修恶中之尤恶者也不知修恶即性恶者纵之则三毒炽然夺之则视为仇宼而增上圣人自巳观之而得道欲以此道觉斯民也使人知修恶即性恶性恶融通无法不趣任运摄得佛界性善乃示现三毒化度众生如华严婆须密女以贪欲而作佛事无厌足王以嗔恚而作佛事胜热婆罗门以邪见而作佛事虽现三X毒而弥欲弥净弥杀弥慈弥邪弥正此增上圣人之法也今言增上慢者所谓未得圣人法谓得圣人法不能于邪济以获正济而偏行邪济或初闻此经婬怒痴即是解脱或闻无行经贪欲即是道嗔恚亦复然如是三法中具一切佛法或见华严三大圣人以三毒而作佛事谓我巳悟圆顿法巳入圣人阶乃广行贪欲恣意杀生入邪见稠林执拨无断见自行教人广行非法如是之人乃增上慢人佛鉴此机难可度脱即为其严制戒律令其誓断三毒明示因果判其罪福说贪欲为地狱之深因嗔恚为饿鬼之捷径邪见必堕畜生愚痴定落邪道是以闻其教者戒定慧三学以增明佛法僧三宝而弘演小机修此而证果大根悟此而入道佛为增慢人说断婬怒痴而为解脱者以此之不则佛说婬怒痴即是解脱前不云乎不断婬怒痴亦不与居明明格言可不鉴诸二一问答明无得无证二初身子问何得何证舍利弗言善哉善哉天女汝何所得以何为证辩乃如是肇公曰善其所说非巳所及故问得何道证何果辩乃如是乎二天女答无得无证二初竖义天曰我无得无证故辩如是肇公曰夫有碍之道不能生无碍之辩无碍之辩X必出于无碍之道道有得有证者必有所不得有所不证以大乘之道无得无证故无所不得无所不证从此生辩故无所不辩也二征释所以者何若有得有证者则于佛法为增上慢道本天然元无所得谓有所得不契大道岂非增上慢乎观解者若但观此心空无相无作离言说即得涉言说即不得小乘解脱也能观心性虽复即空无有言说而亦即假即言说而本无言说乃即文字而说解脱乃至观一念诸法与夫三毒皆是菩提是为观心真解脱义也三一问答明三乘何所志求二初身子问舍利弗问天汝于三乘为何志求肇公曰上直云无得无证未知何乘故复问也二天女答二初明随机化现天曰以声闻法化众生故我为声闻以因缘法化众生故我为辟支佛以大悲法化众生故我为大乘生公曰随彼为之我无定也二明惟求佛乘五初立瞻卜华譬况其所以舍利弗如人入瞻卜林唯齅瞻卜不齅余香瞻卜华其香极盛虽有诸华之香皆为所夺隐而不现复能变诸华之香以为瞻卜之香二以方丈室合其功德X如是若入此室但闻佛功德之香不乐闻声闻辟支佛功德香也净名寂光丈室三德之香极为究竟超胜余乘复能化余乘以为佛乘咸使一切俱修佛乘不复更修余乘也三示大乘机惟乐佛香舍利弗其有释梵四天王诸天龙鬼神等入此室者闻斯上人讲说正法皆乐佛功德之香发心而出四举十二年但闻佛香舍利弗吾止此室十有二年初不闻说声闻辟支佛法但闻菩萨大慈大悲不可思议诸佛之法肇公曰上止室久近欲生论端故答以解脱今言实年以明所闻之不杂也灯曰或问实年所指始于何时对曰应是佛转法轮时正当齐阿含初年今为方等之初弹偏折小之时也五示此丈室八未曾有法三初总标舍利弗此室常现八未曾有难得之法二别出八初金色光照何等为八此室常以金色光照昼夜无异不以日月所照为明是为一未曾有难得之法二不为垢恼此室入者不为诸垢之所恼也是为二未曾有难得之法三大乘来会X此室常有释梵四天王及他方菩萨来会不绝是为三未曾有难得之法四常说六度此室常说六波罗蜜不退转法是为四未曾有难得之法五常奏法乐此室常作天人第一之乐絃出无量法化之声是为五未曾有难得之法六宝藏周济此室有四大藏众宝积满周穷济乏求得无尽是为六未曾有难得之法七诸佛说法此室释迦牟尼佛阿弥陀佛阿閦佛宝德宝炎宝月宝严难胜师子响一切利成如是等十方无量诸佛是上人念时即皆为来广说诸佛秘要法藏说巳还去是为七未曾有难得之法八现诸净土此室一切诸天严饰宫殿诸佛净土皆于中现是为八未曾有难得之法此八种殊胜功德再往读之不无所表初之二种表常寂光土之体金色光体中照也不为垢恼体中寂也后之六种表常寂光之用大乘来会用能摄众也常说六度应机说法也常奏法乐使修得常乐果也宝藏周济摄物之心普也诸佛说法被X其究竟也现诸净土俾众有依也一期表报体周用足矣观解观根尘相对一念心起随世出世间必属一界每日之间起若干念现若干界即是随机化现而此十界了即空假中惟一佛乘无有余乘即是惟求佛乘入瞻卜林不齅余香如是则二六时中但闻佛法具足大体大用寂照双融亦即十二年中八未曾有难得之法也三结成舍利弗此室常现八未曾有难得之法谁有见斯不思议事而复乐于声闻法乎四一问答明诸法无有定相四初身子问天何不转女成男舍利弗言汝何以不转女身二天女答求女相本不可得二初法说天曰我从十二年来求女人相了不可得当何所转维摩示迹为居士身故可以天女为侍迹居毗耶巳十二年则天女为侍久近相齐非曰尔许之年恒求女相葢以今之所难反而求之实无所得也或问曰男女二相果孰为胜劣答曰如来之教凡有二宗一曰立相宗则以男身为胜女身为劣如法华八岁龙女变为男子无垢世界成佛不以男为胜乎二曰破相宗略如此经天女所答本无男女之相孰分胜与劣乎如是论议皆为如来示生X欲界就世相分别为男为女要知佛道之中本无男女之相如劫初人种从光音天下本无生熟二脏何有水谷二道既无二道孰分男女二根一自贪食地肥展转麤澁欲去内滓二道是生以例西方安养莲华化生不入胞胎人皆相好因知分男女相者顺鄙秽众生以为之教也若极乐世界则破立俱无二譬说三初以幻法变化问于身子譬如幻师化作幻女若有人问何以不转女身是人为正问不二以幻法无定答于天女舍利弗言不也幻无定相当何所转三以诸法无定合于幻师天曰一切诸法亦复如是无有定相云何乃问不转女身肇公曰万物如幻无有定相谁好谁丑而欲转之乎三天好变转以问身子六初问身子何以不转女身即时天女以神通力变舍利弗令如天女天自化身如舍利弗而问言何以不转女身二答不知何转变为女身舍利弗以天女像而答言我今不知何转而变为女身X三示若能转此女身人亦当转天曰舍利弗若能转此女身则一切女人亦当能转四示佛说诸法非男非女如舍利弗非女而现女身一切女人亦复如是虽现女身而非女也是故佛说一切诸法非男非女肇公曰如舍利弗实非女而今现是女像众女亦现是女像实非女也男女无定相类巳可知矣五还摄神变问女何所在即时天女还摄神力舍利弗身还复如故天问舍利弗女身色相今何所在舍利弗言女身色相无在无不在肇公曰欲言有在今见无相欲言无在向复有相犹幻化无定莫知所在也六示一切诸法无在无不在天曰一切诸法亦复如是无在无不在夫无在无不在者佛所说也夫无在无不在者万法自然之理也法在人而不知悟世有聪明睿智之士衍为传奇借八人而倐忽变为百千万人贵贱贫富男女主仆善善恶恶离合悲欢恩怨相酬吉凶昭应合古今于旦暮集楚汉于片场真令涕泗交流击节抚掌调应偶会曾无执着此可以取譬无在无不在也然犹实有人焉不无情也未若巧幻之师幻作男女无而倐有有而倐无无情无念非色非声此固无在无不X在矣然而又不如今之天女神变无方身子小乘位居上圣具神通力能变化者而反为其所变使非男者为男非女者为女都无移易不觉不知此真无在无不在者也以况诸法莫不如斯不可以情求但当以理悟也观解观一心诸法本无一物可得即是女相虽不可得而性具昭然即是男相寂而常照则女无女相照而常寂则男无男相寂寂惺惺是不妨女变为男惺惺寂寂是不妨男变为女是则一心诸法无在无不在也五一问答明无没无生四初问没此何生舍利弗问天汝于此没当生何所身子知天女变化无方既应生于此必应生于彼不知没此丈室当复何生二答佛化所生天曰佛化所生吾如彼生吾之所化同于佛化三问非没生耶曰佛化所生非没生也四答众生犹然天曰众生犹然无没生也此章问答正欲明一切众生与一切诸法皆无生无没第小乘未悟者惟知佛果无没无生不知佛果所证第证众生之理性耳是故舍利弗以果弊X因曰佛化所生非没生耶天女直破其执曰众生犹然无没生也观解观心诸法常住玅明不动周圆本无生灭亦无去来是为无没无生六一问答明大道不可得九初身子问久如当得大道舍利弗问天汝久如当得阿耨多罗三藐三菩提身子问意谓天女虽具玅辨神通尚居菩萨因位因必得果未知久如是故问之二天女答汝还为凡夫我当得道天曰如舍利弗还为凡夫我乃当成阿耨多罗三藐三菩提三身子答我还为凡夫无有是理舍利弗言我作凡夫无有是处四天女答我得道果亦复如是天曰我得阿耨多罗三藐三菩提亦无是处所以者何菩提无住处是故无有得者凡世间之物有相而后有住处有住处而后有所得菩提既无相安有住处而云可得耶五身子问诸佛得道皆何谓乎舍利弗言今诸佛得阿耨多罗三藐三菩提巳得当得如恒河沙皆谓何乎六天女答世俗文字有去来今天曰皆以世俗文字数故说有三世非谓菩提有去X来今佛法有二种一真实谛即菩提是也竖穷横彻三世之所不能迁一世俗谛即诸法是也凡夫以世俗眼见有去来佛顺凡夫示现得道故有去来今七天女反问汝得无生道耶天曰舍利弗汝得阿罗汉道耶天谓无论菩提大道即汝所证小果有得不耶八身子答无所得而得曰无所得故而得九天女答诸佛菩萨亦复如是天曰诸佛菩萨亦复如是无所得故而得以小证大无得可知观解观一念心即常住真心以即空故在无所得以即假故亦云可得空假相即则无得而得得而无得二维摩赞其功德尔时维摩诘语舍利弗是天女巳曾供养九十二亿诸佛巳能游戏菩萨神通所愿具足得无生忍住不退转以本愿故随意能现教化众生无生忍位别在初地圆在初住三种不退乃念不退也论此章文势非观众生品气类所能得收应齐天女散华来立为天女问答品可也葢经之品第是译人安即失其义次亦未可知窃原天女问答文辞浩汗义理精微其间显发大略有三一彰X维摩所证微玅一彰方丈所寓深玄一彰巳证辩才无碍总是此经弹偏斥小叹大褒圆之正宗也维摩诘所说经无我疏卷第八维摩经无我疏X卍XXX维摩诘所说经无我疏卷第九天台山幽溪沙门传灯着八释佛道品二初释品题维摩诘所说经佛道品第八佛道者诸佛果位所证菩提究竟大道三惑净尽二死永忘之玅觉也文殊下问云何通达佛道正问此道之因云何修之可以通达也二释经文三初明云何通达佛道二初文殊问尔时文殊师利问维摩诘言菩萨云何通达佛道肇公曰如上所云诸佛之道以无得为得此道虗玄非常行之所通通之必有以是故问之二维摩答二初总答维摩诘言若菩萨行于非道是为通达佛道有非道有佛道非道者九法界之道也若以十恶道而通达三途之道以十善道而通达三善之道以四谛十二因缘而通达二乘之道以六度万行而通达菩萨之道此皆以非道而通达非道者也X若如此经三心九行等法华定慧力庄严华严一心法界如虗空楞严正修行处圆觉有大陀罗尼等此以佛道而通达佛道者也此之二种皆为经常之道圆顿初心背乎非而修乎是顺乎经而行乎常乃十方三世不易之道也若今之行于非道通达佛道言虽反而理实正迹虽逆而本恒顺如曰行五无间而无恼恚至于地狱无诸罪垢尚何道而非佛乎然亦不得巳而故为是道也苟得其巳则一向于是道而通达佛道何必定反经而逆常乎前不云乎龙象蹴踏非驴所堪岂凡下厮劣之可希冀哉若夫初心有行非道通达佛道则又有维摩问章六十二见为如来种此为观于非道通达佛道鑛沙精金又不可以不辨也二别答二初问行于非道又问云何菩萨行于非道二答行于非道十六初约三恶之果报示三初地狱道答曰若菩萨行五无间而无恼恚至于地狱无诸罪垢肇公曰五逆罪必由恼恚生此罪舍身必入地狱受苦无间也菩萨示行五逆而无恼恚是由不以逆为逆故能同逆耳若以逆为逆者孰敢同又曰罪垢地狱因也示受其报实无其因二畜生道X至于畜生无有无明憍慢等过肇公曰痴慢偏重多堕畜生三饿鬼道至于饿鬼而具足功德肇公曰悭贪无福多堕饿鬼灯曰行五无间至于地狱至于饿鬼畜生行于非道也无恚恼罪垢无有无明憍慢而具宝手功德佛道也此并以十不善道而通达佛道者也二约色无色界示行色无色界道不以为胜凡夫不了生色无色界恃果报极胜今虽示生为化同天初不以之为胜此以行十善世禅非道而通达佛道者也三约三恶之因示示行贪欲离诸染着示行瞋恚于诸众生无有恚碍示行愚痴而以智慧调伏其心前约示行三途果报以明如调达之示行五逆生身堕狱佛遣亲弟庆喜至狱问安兄今苦否答曰吾在地狱如受三禅之乐此正行五无间而无恼恚也今行三途之因文势略同义不为重四约六蔽示示行悭贪而舍内外所有不惜身命示行毁禁而安住净戒乃至小罪犹怀大惧示行瞋恚而常慈忍示行懈怠而勤修功德示行乱意而常念定示行愚痴X而通达世间出世间慧示行六蔽行于非道也而不乖六度通达佛道也五约谄憍示示行谄伪而善方便随诸经义谄伪邪道也经义正道也虽示行邪而心随正正故能通达佛道也六约憍慢示示行憍慢而于众生犹如桥梁示行憍慢而形迹虽若高山度生谦光则又卑如桥梁谓菩萨和光同尘济人利物有若此也七约诸烦恼示示行诸烦恼而心常清净烦恼污染非道也心常清净故能通达佛道矣八约魔道示示入于魔而顺佛智慧不随他教魔道愚痴因随他教与佛智慧顺理反今言菩萨虽示入于魔之非道其实顺佛智而通达佛道也九约二乘示示入声闻而为众生说未闻法声闻人但能从佛闻说四谛声而自了不能以佛道声令一切闻今菩萨迹同本异故能于此而通达也十约辟支佛示示入辟支佛而成就大悲教化众生X声闻如獐独跳不顾后羣辟支如鹿于邑悲亦奚为是则于声闻虽曰有悲于菩萨未为悲也今菩萨虽示行辟支之小悲实成就菩萨之大悲故能通达佛道也十一约贫穷下贱示示入贫穷而有宝手功德无尽示入形残而具诸相好以自庄严示入下贱而生佛种性中具诸功德示入羸劣丑陋而得那罗延身一切众生之所乐见示入老病而永断病根超越死畏贫穷形残下贱等非道也而有宝手功德等佛道也迹行非道而本通佛道菩萨功德固不可得而思议也十二约资生眷属示示有资生而恒观无常实无所贪示有妻妾綵女而常乐远离五欲淤泥十三约讷钝示现于讷钝而成就辩才总持无失什公曰如太子慕魄比之也十四约邪济示示入邪济而以正济度诸众生肇公曰津河可度处名正济险难诳处名邪济佛道名正济外道名邪济也十五约遍入诸道示现遍入诸道而断其因缘X众生轮回六道以有十二因缘为之牵连故也菩萨先巳断此因缘示现入之是以能通达佛道也十六约般涅槃示现于涅槃而不断生死众生背涅槃而顺生死二乘背生死而顺涅槃菩萨于是不偏不倚会于中道不断生死所以能入六道随形化度现于涅槃所以如莲华出水离于淤泥三总结文殊师利菩萨能如是行于非道是为通达佛道约教者此皆别圆地住菩萨乃能行之不入藏通菩萨之手也观解者观一念心具足十界本具佛界圆满清净即是佛道若九界心现起之时皆名非道行人不拨非道而别观佛道了九界心无非修恶而此修恶乃全法界之水以为九法之波能观修恶即是性恶性恶融通无法不趣任运摄得佛界性善如全波即水水外无波是为观心行于非道通达佛道也二明云何为如来种二初维摩问于是维摩诘问文殊师利何等为如来种或问上问佛道与今问如来种同异何如答曰同而不同不同而同曷为同佛即如来如来即佛岂有二体是故同也修性因果二门各异故不同也X葢佛道属果菩萨行于非道因能通果今如来种犹约众生因地以论一不同也岂非前答论修今答说性二不同也故曰同而不同言不同而同者前答菩萨行于非道通达佛道皆是性恶法门中事人独知菩萨能行于非道通达佛道不知此之法门其来有本正文殊所答六十二见及一切烦恼皆是佛种惟其如此非道皆是佛种是故菩萨于其果上证此法门随机化导称性行之而与佛道不相违背而能通之达之故曰不同而同也故予所着性善恶论约六即以明性恶法门正在乎此二文殊答二初约有为明种二初历法明种五初总指苦道即法身文殊师利言有身为种身即苦道有身即有苦故也迷之则法身为苦道悟之则苦道即法身故为如来种此指正因佛性以为种也二指惑道即般若无明有爱为种贪恚痴为种四颠倒为种五葢为种此之四法皆烦恼道摄迷之则即智明以为痴暗悟之则即痴暗以为智明故为如来种此指了因佛性以为种也三重指苦道即法身六入为种X前云眼耳鼻舌身意皆为净土故六入皆为种也此亦指正因为种也四重指惑道即般若七识处为种八邪法为种九恼处为种什公曰初禅中除劫初梵王及劫初诸小梵自后合为一识住劫初唯有梵王未有余梵梵王念欲有余梵余梵尔时遇会来生梵王因起邪见谓是巳造余梵亦自谓从梵王生虽有精麤其邪想不异是名异身一想第二识住也二禅形无优劣而心有若干除入解脱种种异念是名一形异想是第三识住也三禅形无精麤心无异想所谓一乐想是第四识住也并无色前三地是名七识住地识住识得安住也识念分明无有恼患无坏者是名为住恶趣则苦痛坏四禅则无想坏非想灭定坏亦彼地心想微昧念不分明故识不安住也问曰欲界亦恶趣所坏云何立识住也答曰取地坏不取界坏欲界恶趣善趣趣乖地异苦乐殊致义不相涉故不相坏也灯曰七识虽住未破烦恼皆烦恼道烦恼即菩提故为如来之种八邪准常说亦属烦恼道九恼处什公曰爱我怨家憎我知识恼我巳身一世则三三世则九又义云九结亦烦恼道摄五指业道即解脱十不善道为种X十不善恶业道也迷之即解脱而为缠缚悟之即缠缚而为解脱故为如来之种此指缘因佛性以为种也二举要明种以要言之六十二见及一切烦恼皆是佛种六十二见及一切烦恼皆惑道摄文殊所示如来之种总不外三道即三佛性其所说三道又不外三世十二因缘葢一切诸法即三德性众生无始迷故以为三道染此三道染又散殊为十二因缘如经文所指有身六入七识处为种即十二支中现在识名色六入触受五支并未来生缘老死二支皆苦道也所指无明有爱贪恚痴四颠倒五盖八邪九恼六十二见一切烦恼即十二支中过去无明支现在爱取二支皆惑道也所指十不善道即十二支中过去行支现在有支二支皆业道也所谓迷法身以为苦道故此法身因在迷故而转名为正因佛性迷般若以为惑道故此般若因此迷故而转名了因佛性迷解脱以为业道故此解脱因在迷故而转名缘因佛性三因佛性即如来种也故大般涅槃经云十二因缘名为佛性天台大师释云无明爱取既是烦恼烦恼即是菩提菩提通达无复烦恼烦恼既无即究竟净了因佛性也行有是业道即是解脱解脱自在缘因佛性也名色老死是苦道即法身法身无苦无乐是名大X乐不生不死是常正因佛性也故经言无明与爱是二中间即是中道无明是过去爱是现在若边若中无非佛性并是常乐我净无明不生亦复不灭是名不思议不生不灭十二因缘是故众生迷此以为三道三识三因佛性菩萨修之转为三般若三菩提三大乘诸佛果上成就三身三涅槃三宝三德故文殊菩萨指之以为如来种也二斥无为非种二初问起曰何谓也问意谓法有有为无为种则俱种非则俱非何独指有为而不言无为耶二释明二初单斥无为之过答曰若见无为入正位者不能复发阿耨多罗三藐三菩提心十二因缘之观有二种一生起二还灭生起观者所谓无明缘行行缘识乃至生缘老死忧悲苦恼还灭观者无明灭则行灭行灭则识灭乃至生灭则老死忧悲苦恼灭菩萨修之则以寂灭为灭观三道相无三道性故能观苦道即法身烦恼道即般若业道即解脱二乘则以绝灭为灭必破三道以成无为一证无为而即入正位以灰身灭智而为究竟涅槃证此涅槃不复更于三界受身发菩提心而化导众生也二双譬无为有为三初重法譬明有为无为功X过二初譬喻譬如高原陆地不生莲华卑湿淤泥乃生此华二合法如是见无为法入正位者终不复能生于佛法烦恼泥中乃有众生起佛法耳此正喻二乘见无为而入正位犹如高原陆地不生莲华若反喻菩萨见无为而不入正位则譬如高原陆地能生好坚是则菩萨得二喻无地而非可二乘得一喻独可取喻于高原陆地不生莲华耳二重法譬明有为无为功过二初譬喻又如殖种于空终不得生粪壤之地乃能滋茂二合法如是入无为正位者不生佛法起于我见如须弥山犹能发于阿耨多罗三藐三菩提心生佛法矣是故当知一切烦恼为如来种此亦正喻二乘见无为而入正位犹如殖种于空终不得生若反喻菩萨初在凡夫粪壤殖菩提种而得滋茂次则菩提树长依空婆娑而荫覆一切是则菩萨得二喻无适而非可二乘得一喻独可取喻殖种于空终不得生也三重法喻独显有为之功二初譬喻譬如不下巨海不能得无价宝珠二合法X如是不入烦恼大海则不能得一切智宝肇公曰二乘既见无为安住正位虗心静漠宴寂恬怡既无生死之畏而有无为之乐淡泊自足无希无求孰肯蔽蔽以大乘为心乎凡夫沉沦五趣为烦恼所蔽进无无为之欢退有生死之畏兼我心自高唯胜是慕故能发迹尘劳标心无上树根生死而敷正觉之华自非凡夫没命洄渊游泳尘海者何能致斯无上之宝乎是以凡夫有反复之名二乘有根败之耻也灯曰烦恼大海虽具智宝泛而没命害莫大焉自非勇勐丈夫坚持浮囊以智方便没渊深入智慧大宝岂即易得故曰鱼子菴摩罗菩萨初发心三事因中多及其成果少成功之难其不易如此又前肇公之言固是一说不知更有一说在于执教滞情耳夫执教因滞情而兴滞情又因执教而起其所由来十二年矣一旦闻维摩之所呵文殊之所斥甘心自屈下意自居人称愚法信愚法也曷以言之正以二乘根性自退大习小以来躭湎五欲沉沦生死不惟退大兼又失小由是厌三界逼迫犹如牢狱慕涅槃闲旷譬若虗空即自救之不暇又何暇以援人佛初出世顺此滞情而设兹拙教令其知苦以断集慕灭以修道断十二缘起以为功证偏空涅槃以为道先灭心智烦恼劳累之因后灰色身生死系缚之果谓无分段生不复X更知有变易生亦复不知虽证真无生而更有方便生且复一证无生而谬当真子之印妄拟菩萨果为比儿之称甘心以化导而让人坚志以独跳而自习根本不败而自谓之败芽本不焦而自伤之焦封化城拙教而不进守草菴滞情而不归自非此经弹斥调之停之复假般若空慧洮之汰之然后蒙法华佛慧荡之破之开之示之则是辈愚法真为毕世愚矣可胜言哉三二乘自鄙无分获弹斥益三初法说尔时大迦叶叹言善哉善哉文殊师利快说此语诚如所言尘劳之俦为如来种我等今者不复堪任发阿耨多罗三藐三菩提心乃至五无间罪犹能发意生于佛法而今我等永不能发二譬说譬如根败之士其于五欲不能复利三合法二初约二乘单合如是声闻诸结断者于佛法中无所复益永不志愿二约圣凡双合二初立义是故文殊师利凡夫于佛法有反复而声闻无也二释成所以者何凡夫闻佛法能起无上道心不断三宝正使声闻终身闻佛法力无畏等永不能发无上道意约教判者理属圆顿可知若约观解观现前一心属十二因缘如因眼见色而生爱心即无明支为X爱造业名行支至心专念名识支识共色行名名色支六处生贪名六入支因入求爱名触支贪着心是受支缠绵不舍名爱支求是等法名取支如是法生名有支次第不断名生支次第断故名老死支此十二支中无明爱取三支属烦恼道无明即明即般若了因佛性种子行有二支属业道五无间业道皆解脱相即缘因佛性种子识名色六入触受生老死七支属苦道无离生死说涅槃无苦无乐名大涅槃即正因佛性种子如此三德如来之种在凡夫一念心中悉皆具足三明法门摄属二初普现色身菩萨问起尔时会中有菩萨名普现色身问维摩诘言居士父母妻子亲戚眷属吏民知识悉为是谁奴婢僮仆象马车乘皆何所在此章假普现色身菩萨问起者以维摩居士之所示现无非菩萨普现色身三昧边事故也维摩既以普现色身三昧现居士身而居家必有父母妻子以至象马车乘岂不一一而示现之普现色身菩萨虑不了之徒覩迹而略本是以启以明之庶令悟者即迹而得本也或问曰菩萨从本垂迹理固然也特是依一理本而示乎众迹是则事迹虽有若干理本原无若干今所答示似世间有一事迹而法门有一理本迹本差殊理将安在答曰夫本者迹之本迹者本之迹未有本无而迹有本有X而迹无者也葢法界之本其犹形声事相之迹其犹影响是故世间事相有一迹而法界之理亦必有一本正以真如之本性具万法其体终日不变而随缘终日随缘而不变六道众生从无始际以染缘感之扣之故真如之形声应其影响为父母为妻子故曰真如有一本世间有一迹声不和而响不顺形不直而影不端自然之理无足辨者今净名大士之所示现乃以净缘扣理法界故一一称本以实智为母权智为父形直影端声和响顺亦自然之理也或又问曰今菩萨示为居士故家缘妻子事事有之可尔至于成佛则无其事迹而理本诸法不空无乎答曰成佛事迹有之与无本无定在若弥陀成佛父母妻子虽无暇论而释迦成佛其事则有总而言之有之则随缘而普应事事悉本于法门无之则歛迹以还源法法皆归于真实若智度若方便若法喜若慈悲无不归于法界不思议之大本何必定言其父母妻子哉二维摩居士答出四初历事明法二初具足大体十八初答父母于是维摩诘以偈答曰智度菩萨母方便以为父智度实智方便权智也即法华诸佛智慧甚深无量其智慧门难解难入是也然此二智固是生诸佛导师之本而二智又由权实二理故法华云唯佛与佛乃能究尽诸法实相诸法权理也实相实X理也因究实理得生实智因究权理得生权智实由理智和合方能出生诸佛故曰一切众导师无不由是生二答巳身一切众导师无不由是生三答妻子法喜以为妻慈悲心为女善心诚实男权实二智出生导师能事巳毕证法欢喜犹君子得淑女以生喜也女相柔和心多慈悲故以慈悲而为女也男子有贞固之性能成就家业故善心诚实以为男也四答房舍毕竟空寂舍舍舍也舍众以独栖者也菩萨以毕竟空寂而为房舍作休息万行之地止息之玅何玅如之五答弟子弟子众尘劳随意之所转师畜弟子所以随吾之所转俾之服役俾之进修俾之得成道果而巳今菩萨则以八万四千尘劳而为弟子转生死而依涅槃转烦恼而依菩提可也成就总持门波罗蜜门亦可也以此而为弟子何玅如之六答知识道品善知识由是成正觉X法华云善知识者是大因缘所谓化导令得见佛今菩萨以三十七道品为善知识即以之为教授可也同行可也外护可也由成正觉不在兹乎七答法侣诸度法等侣菩萨行道法须等侣今以六度万行而为等侣真胜友也八答妓女四摄众妓女歌咏诵法言以此为音乐妓女之奏乐人所悦随菩萨以四摄法而摄人使之闻法乐以证涅槃玅果则乐莫胜焉而乐莫大焉九答园林总持之园苑无漏法林树觉意净妙华解脱智慧果世之园苑能总持华木今菩萨以圆觉大陀罗尼门而为园苑总三德于一心持万法于性具能使无漏法林之树根荄穷真如之地扶疎亘法界之天开七觉如意之玅华结八解智慧之上果情非荡逸理有攸归日涉成趣何乐如之十答浴池八解之浴池定水湛然满布以七净华浴此无垢人什公曰水之为用除垢去热解脱之性亦除热去碍也生公曰止则能鉴水之义也既定慧意足湛然满矣七净华者什公曰一戒净始终净也身口X所作无有微恶意不起垢亦不取相亦不愿受生施人无畏不限众生二心净三乘制烦恼心断结心乃至三乘漏尽心名为心净三见净见法真性不起妄想是名见净四度疑净若见未深当时虽了后或生疑若见深疑断名度疑净五分别道净若能见是道宜行非道宜舍是名分别道净六行断知见净行谓苦难苦易乐难乐易四行也断谓断诸结也学地中尽未能自知所行所断既得无学尽智无生智悉自知见所行所断通达分明是名行断知见净七涅槃净也浴此无垢人者无垢而浴为除热取适也菩萨无结而入八解者外将为众生内自娱心也肇公曰总持强记万善之苑也于此苑树无漏之林敷七觉之华结解脱之果严八解之池积禅定之水湛然充满布七净之华罗列水上而后无垢之士游此林苑浴此华池闲宴嬉游乐之至也岂等俗苑林水之欢乎十一答象马象马五通驰大乘以为车调御以一心游于八正路什公曰驾大乘车游于十方自在无碍兼运众生至道场也一心梵本云和合道品心中有三相一发动二摄心三名舍若发动过则心散散则摄之摄之过则没没则精进令心发动若动静得适则任之令进容豫处中是名为舍舍即调御调御即和合也譬如善御迟则䇿之疾则制之舒疾得宜X则放之令去纵步夷涂必之所往也肇公曰五通为象马大乘为上车一心为御者游于八正道也十二答相好相具以严容众好饰其姿如来色身则具足三十二相八十种好菩萨大率相同惟肉髻顶相少不如耳十三答服饰惭愧之上服深心为华鬘众人衣服所以蔽羞耻御风寒菩萨虽无风寒之可御亦有羞耻之当遮即以所羞惭愧而为上服饰莫胜焉上服严身华鬘首饰二者掩映一不可亏即以深心信乐修种种善法以庄严之世间服饰无能及矣十四答资财富有七财宝教授以滋息如所说修行回向为大利什公曰七宝者信戒闻舍慧惭愧也处家则能舍财出家则能舍五欲及烦恼也由信善故持戒持戒则止恶止恶巳则应进行众善进行众善要由多闻闻法故能舍能舍则慧生故五事次第说也五事为宝惭愧为守人守人于财主亦是财故七事通名财也世间多财必出于人以长滋息菩萨亦然即以巳宝而教授于人俾人人得如说而修行化功归巳利莫大也十五答安寝X四禅为床座从于净命生多闻增智慧以为自觉音床座休息之处学道四事皆从净命而得床座其一也西国贵胜眠欲起时微奏音乐使之自觉菩萨亦然一切禅以四禅而为根本异外道根本禅从于邪命生休息万行入禅之时当以多闻所增智慧觉之起之使不堕于只轮单翼之偏枯则大道可跻矣十六答饮食甘露法之食解脱味为浆帝释天宫有圆生树树生华华产甘露犹人间之百华产蜜三十三天游戏园中共採甘露食之能获长生不死佛法中则以涅槃甘露养其慧命使永永而无断绝什公曰解脱味有四种一出家离五欲二行禅离愦乱烦恼三智慧离妄想四涅槃离生死亦有二种解脱一解脱烦恼二解脱于碍也亦云爱性无厌名之为渴爱断则得解脱解脱止爱渴故名为浆四味亦以除爱渴故为浆也十七答澡浴净心以澡浴什公曰心净则无染无染即为浴亦名游八解脱也十八答涂香戒品为涂香西天贵胜澡浴之后则以香水涂身经久不散曾X于番禺见暹罗人贡蔷薇露器五合价五十金言宫中澡浴以涓滴入水沐浴其身香气经月不散此其效也菩萨则五分法身为香戒香是其始也巳上皆答其菩萨具足大体从始洎终表以成人内外缘足可为佛法王家美丈夫奇男子下文乃答示现大用也二示现大用十四初能摧灭烦恼摧灭烦恼贼勇徤无能踰烦恼有三种一见思自利时断二尘沙利人时断三无明觉行圆满时断利根上智断此烦恼势如噼竹一断一切断也故曰勇徤无过二能降伏魔冤降伏四种魔胜幡建道场四魔释如前什公曰外国破敌得胜则竖立胜幡道场降魔亦表其胜相也三能无生示生虽知无起灭示彼故有生肇公曰知无起灭则得法身无复生分为彼有生故无往不见四能现诸国土悉现诸国土如日无不见诸国土者竖则同居方便实报昇降不同横则十方净秽有异五能供养诸佛X供养于十方无量亿如来诸佛及巳身无有分别想菩萨证无生与十方诸佛同一三德一身一智慧力无畏亦然故无分别之想六能常修净土虽知诸佛国及与众生空而常修净土教化于羣生诸佛国土及与羣生如虗空华本无所有故一切皆空此土及生元是菩提玅净明体故常修净土化羣生证之成之七能随类现形诸有众生类形声及威仪无畏力菩萨一时能尽现十界众生形声威仪一时尽现以得普现色身三昧故也八能觉魔示魔觉知众魔事而示随其行以善方便智随意皆能见既觉魔巳而后示随此不为魔转而能转魔者也九能示老病死或示老病死成就诸羣生了知如幻化通达无有碍十能示三灾二初示大三灾二初略现火灾或现劫尽烧天地皆洞然众生有常想照令知无常众生常想多以天地不坏为主见乃谓此身受命于天禀质于地天地常故人命亦常故恒起常见菩萨欲破其想或非劫烧时而现为劫烧大地为之洞然即须弥至固而尚为微尘矧所生众生不无常耶略示火灾水风可知X二众求菩萨无数亿众生俱来请菩萨一时到其舍化令向佛道先现火灾令知无常然后机动来请济度三种种化导四初以技艺化经书禁呪术工巧诸技艺尽现行此事饶益诸羣生二化以众道世间众道法悉于中出家因以解人惑而不堕邪见什公曰以同习相感先同而后乖也出家人有德为物所宗故现入出家修德引物也肇公曰九十六种皆出家求道随其出家欲解其惑不同其见也三化以诸天或作日月天梵王世界主什公曰劫初时未有日月亦未有众生幽冥处初不见日月故为作日月令得照明也四以四大化或时作地水或复作风火什公曰劫初地未成以神力令六方风来吹水结而成地或见人入海船欲没时为化作地令得安隐至须水火风处皆应其所求也或化作或以身作也食及药中亦如是也二示小三灾三初救疾病灾劫中有疾疫现作诸药草若有服之者除病消众毒什公曰或令除病或得昇仙因而化之使入正道X外国有奇玅药章或似人形或似象马形似象马者有人乘之径凌虗而去或但见闻此药众病即消也二救饥馑灾劫中有饥馑现身作饮食先救彼饥渴却以法语人三救刀兵灾二初以慈悲息诤劫中有刀兵为之起慈悲化彼诸众生令住无诤地什公曰将来世劫尽时刀兵起人寿十岁婆须密从忉利天下生王家作天子化众人言我等祖父寿命极长以今瞋恚无慈故致此短寿是故汝等当行慈心众人从命恶心渐薄此后生子寿二十岁如是转续至弥勒时八万四千岁也二以等力安和若有大战阵立之以等力菩萨现威势降伏使和安什公曰两陈相对助其弱者使之力等二力既均无相胜负因是彼此得相和安如宜僚弄丸尚使解兵矧菩萨慈力被之自然释诤矣十一能济三途一切国土中诸有地狱处輙往到于彼勉济其苦恼一切国土中畜生相食噉皆现生于彼为之作利益什公曰如过去世时人无礼义残害长老菩萨现猴象及鸟推敬先辈令人兽修善咸相和顺如大智度论说文略阙饿鬼具论应有十二能令愦乱X示受于五欲亦复现行禅令魔心愦乱不能得其便火中生莲华是可谓希有在欲而行禅希有亦如是肇公曰欲言行禅复受五欲欲言受欲复现得禅莫测其变魔罗所以愦乱自非静乱齐旨孰能两之灯曰菩萨示现受欲者欲以欲钩牵之令入佛道也惟欲令其入于佛道是故受欲而又复行禅禅者那伽大定禅也世之谈口头禅者无以此借口可也十三能示欲钩或现作婬女引诸好色者先以欲钩牵后令入佛智欲钩者菩萨以欲而为香饵以钩众生之邪思入于佛智也葢众生所嗜惟在于欲苟先以离欲而剧化之是拂其性而拒教矣是以先顺其欲而钩之渐以诱之令终入于佛智而后巳也十四杂明诸化六初同事祐众或为邑中主或作商人导国师及大臣以祐利众生二宝藏济贫诸有贫穷者现作无尽藏因以劝导之令发菩提心三消伏憍慢我心憍慢者为现大力士消伏诸贡高令住无上道肇公曰慢心自高如山峰不停水菩萨现为力士服其高心然后润以法水四施以无畏其有恐惧众居前而慰安先施以无畏后令发道心X五离欲仙人或现离婬欲为五通仙人开导诸羣生令住戒忍慈什公曰世无贤圣众生下劣不入深法故化以戒忍也六僮仆供事见须供事者现为作僮仆既悦可其意乃发以道心随彼之所须得入于佛道以善方便力皆能给足之二指法无量如是道无量所行无有涯智慧无边际度脱无数众三诸佛所赞假令一切佛于无数亿劫赞叹其功德犹尚不能尽四结指劝修谁闻如是法不发菩提心除彼不肖人痴冥无智者如上所说大体大用具于一心称性施设发僧那于始心此也终大悲于赴难此也一一现成毫无造作凡有心者皆当必得故曰谁闻如是法不发菩提心除彼芽焦种败不成法器乃与菩提不肖类人兼世间愚痴暗冥了无知觉之者则不能发此心也此品始于佛道中于如来种后于法门摄属生起三相宛有次序葢谓菩萨欲行非道通达佛道必须具足六十二见为如来种果得其种而行佛道则法门摄属大体大用必成就也若判教者圆顿可知至于观心则又为此章正宗其间大意又不可不明何也葢诸观法虽义趣多门要惟X天台所立三种观法摄无不尽三种者荆谿大师止观义例中云夫三观者义惟三种一者从行唯于万境观一心万境虽殊玅观理等如观阴等即其意此如今经菩提大道当于众生心行中求行于非道通达佛道等楞严等经观阴入处界即其义也二约法相如约四谛五行之文入一念心以为圆观此如今经处处皆有不能具引三託事相如王舍耆阇名从事立借事为观以导执情即如方等普贤其例可识此正如今品实智菩萨母方便以为父一切众导师无不由是生毕竟空寂舍总持之园苑等皆其义也以此而知则天台所立观法甚符佛旨今若复欲作观解者如观一念心具足十法界九界为权佛界为实所观即是诸法实相能观即是实智菩萨母方便以为父也又如是之心无非佛心即是一切众导师无不由是生也如此种种以类而观离指识月可以意知也维摩诘所说经无我疏卷第九X维摩经无我疏X卍XXX维摩诘所说经无我疏卷第十天台山幽溪沙门传灯着九释入不二法门品二初释品题维摩诘所说经入不二法门品第九不二者无生法忍也是以法自在菩萨首章建言即云得此无生法忍是为入不二法门末章叙益乃云五千菩萨皆入不二法门得无生法忍此为定论不可移易者也二者世出世间五阴国土二种实法上假名之数法也夫无生玅法虽具三千一性融通本非头数众生自澄圆觉海照性初亡弃海认沤能所斯立于实法而妄生称谓缘称谓而虗建数法一者数之始十者数之终既从兹而剏立十生百百生千又缘此而乘除自此以往不可胜纪矣乃今穷源观始既迷真而逐妄而循流遡源必返妄以归真返妄归真要从末始是以归元之宾首用观法以不之葢不者空也无也遣也荡也二者实法中之头数也实法头数破则假名称谓忘假名称谓忘则实法情伪破实法情伪破则生死烦恼空菩提涅槃无生之理证矣然有教焉行焉理焉葢必先禀不二法之教方修不二法之行而后证不二法之理不二之教则空无遣荡四义俱诠不二之行则惟遣荡为功不二之理则惟有空无之证门取能通之义门随法立是故亦有教门行门理门焉或曰教行二法能通于理称X门可也理为所通曷亦称门答曰理虽所通其性无碍遍通万法复可称门故以理为门也或难云二虽不矣一将奈何解曰既曰不二一与俱忘子云存一惑亦甚矣又难云二虽不矣三将奈何十百千万又将奈何解曰一者数之始根本既无末将安附矧不二者乃寄头数名谓以为遣实法玅观之先容正意在实法而不在假名也故诸菩萨有约二法而为言端者如法自在菩萨言诸仁者生灭为二法本不生今则无灭得此无生法忍是为入不二法门有以三业为言端者有以三宝为言端者如是指数不一而足何当定以二乎或曰此与荆谿法华本迹十不二门同异何如答曰此虽具教行理三而正意在行彼但明理一不同也此言不二乃遣荡之法纤情而不留彼言不二乃融通之理混同于法界如曰色心不二则色即是心心即是色则色心诸法无非实相二不同也况彼经部属醍醐此经部属生酥纯杂自尔差殊不可雷同一辙二释经文四初诸菩萨说入不二法门二初维摩居士问尔时维摩诘谓众菩萨言诸仁者云何菩萨入不二法门各随所乐说之什公曰有无迭用佛法之常前品说有故次说空门复次从始会以来唯二人相对余皆默然今欲X各显其德故问令尽说亦云情或不同发悟有因令各说悟广释众迷夫胜会明宗必以令终为美今法座将散欲究其深致广说不二乃尽其妙也肇公曰自经始以来所明虽殊然皆大乘无相之道无相之道即不可思议解脱法门不可思议解脱法门即第一义无二法门此净名现疾之所建文殊问疾之所立也凡圣道成莫不由之故事为篇端谈为言首究其所归一而巳矣然学者开心有地受习不同或观生灭以反本或推有无以体真或寻罪福以得一或察身口以冥寂其涂虽殊其会不异不异故取众人之所同以证此经之大旨也二三十一菩萨答三十一初约生灭二法说入不二法门会中有菩萨名法自在说言诸仁者生灭为二法本不生今则无灭得此无生法忍是为入不二法门略说有三种生灭一依报则春秋代谢二正报则死死生生三妄心则剎那不住前之二种不过枝条惟妄心一种是其根本破其根本则枝条自枯夫生灭者相待所成之法也法既本来不生何处待生有灭不生不灭无生法忍不二法门入矣不观诸空华乎空本无华有因翳眚翳眚元无华亦何有求华生处尚不可得况有灭乎是则生死涅槃皆空中华能知翳华皆空则无生法忍本成现X事也作如是说是为教门依此而观是为行门观之入理是为理门闻教观心离指见月不得作前后一异见是为入不二法门余三十门举一例诸无繁再说也约教者无生法忍别在初地圆在初住破根本无明皆能证入然亦名通通教菩萨入巳办地亦名证无生法忍所不同者通方破见思惑别圆俱破无明惑故不同也此经说在方等三教之人各随所证判之无妨观解者观一念心新新不住剎那弗停是为二也一念三千剎那九世初生即有灭灭时即有生生灭二法敌体相破即生灭而本无生灭即法本不生今亦无灭也二约我我所说入不二法门德守菩萨曰我我所为二因有我故便有我所若无有我则无我所是为入不二法门我以主宰为义举世间人所执妄心能于世间而作主宰者皆物也然有二种一者俱生二者分别具惟识论中说我所者略如楞严七处所征者是本无有我者略如楞严三处破妄心无体金刚三际求心皆不可得中论四句推心皆无所有是则本无我所所因我立我心尚无所将安在我与我所既无则无生之理卓然独立是为入不二法门也X约教判者俱生分别二种之我属界内思惑但破此我以证无生位在通巳办地可知若破界外我执以证中道无生则位在别圆初地初住也此经说在方等带通别二正说圆教约此三教判位无咎观解亦复无他即以三际四句七处三处一一推求则我与我所俱不可得也三约受不受二法说入不二法门不眴菩萨曰受不受为二若法不受则不可得以不可得故无取无舍无作无行是为入不二法门什公曰不眴有三义一如天二爱敬佛身谛观不眴三心无尘翳慧眼常开灯曰受义有三从六根相对六尘一苦受缘违境生二乐受缘顺境生三平平受缘非违非顺境生根尘属色阴因色而有受受故想想故行行故识故人之烦恼生死莫大于受能无受则得正受三昧名为正受者以此虽然正受乃待妄受而得所谓若法为待成是法还成待故曰受不受为二今则无因待亦无所成法故曰若法不受则不可得有可得则有取有受既不可得则无取无受有取则有舍有不受既无取无受即不取不受亦无有也有受则有想有想则有行之与识既受与不受二者俱无则想行识俱无之矣故曰无作无行是为入不二法门也约教判者有分段五阴变易五阴分段五阴忘则X以真空为不二法无生法忍通巳办地别七住位圆七信位皆能入之若曰忘变易五阴然后入不二法门证无生法忍必别圆初地住人乃能得之也观解者意根对法尘缘过去五尘逆违境即生苦受缘顺境则生乐受缘非违非顺境则生平平之受因而生后三阴烦恼浩浩生死无穷皆由之以生若能以空观照了法尘其体本空即不生乎三受而得正受复了受尚不可得何况不受受与不受是二俱空则无取无作无行是为不二法门四约垢净二法说入不二法门德顶菩萨曰垢净为二见垢实性则无净相顺于灭相是为入不二法门烦恼生死皆名为垢去此因果证入菩提涅槃方名为净此偏小权乘之说圆顿教人见垢实性垢之实性了无污染何必去烦恼生死之垢以取菩提涅槃之净哉能如是观则顺于寂灭真如之相是则垢之与净性本不二是为入不二法门也此正圆人观九界烦恼生死修染即是性染性染融通无法不趣任运摄得性净当体即是不必转移葢真如能随染缘造于九界故能观此顺于灭相也教属圆顿可知观解者观根尘相对起念心时于九界中必属一界此即烦恼心生死色名之为垢了此修染即是X性染为见垢实性垢之实性本自清净是则即染是净岂离垢性而别有净相可得作如此观是顺真如能随染净缘寂灭相是为观心入不二法门五约是动是念二法说入不二法门善宿菩萨曰是动是念为二不动则无念无念即无分别通达此者是为入不二法门有动即有念有念即有动是则动念本是一法今云二者特始终麤细为异耳若觉心初起心无初相远离微细念故尚何动念之有惟圆明照生所所立照性忘始成乎念照即动也照性既忘厥念着矣是故动则有念始成乎二不念则无念无念即无分别则不二矣故曰是为入不二法门约教判者动之与念三教皆得言之若以界内见思为动为念惟以空观澄其动念此在通教可知若以界外无明为动为念论品数多少以分别圆至于澄动约三观次与不次以分别圆此亦可知观解者观一念心若寂寂久生昏睡惺惺多生妄想是动之与念为二也若寂寂时常自惺惺惺惺时常自寂寂是为不动则无念无念即无分别是为观心入不二法门六约相无相二法说入不二法门普眼菩萨曰一相无相为二若知一相即是无相亦不取无相入于平等是为入不二法门始则会万法之众相归心之一相然虽相归乎一X犹有一之相在未忘缘也必须併一而无之始绝乎相缘虽云无之非是离一之外而别有其无即一心相体本无相故曰若知一相即是无相既一相即无相则一相亦不舍无相亦不取不舍不取入于平等是为入不二法门也约教判者若以空平等观空其取舍通别圆皆得言之其若用中道玅观不舍一相之有不取无相之无分但不但以为别圆其义可知观解者观一念心性具三千皆归于一念之一相其念本空元无有相然则即一念而无念即无念而一念岂非若知一相即是无相是则于一念而亦无所舍于无念而亦无所取以平等观观平等理是为观心一相无相入不二法门七约声闻菩萨二法入不二法门妙臂菩萨曰菩萨心声闻心为二观心相空如幻化者无菩萨心无声闻心是为入不二法门菩萨六度心在于利人声闻四谛心在于自利此二心相其体皆空如幻如化俱不可得可得则二惟不可得故为不二法门也判教者若以真空空去二心入者通教体法入不二法门也若以中道空去空有入者别圆中道之观分但不但入不二法门也观解者观一念具六度行菩萨心也具四谛行声闻心也观二心相空如幻化求声闻心菩萨心俱X不可得是为观心无此二相入不二法门也八约善不善二法说入不二法门弗沙菩萨曰善不善为二若不起善不善入无相际而通达者是为入不二法门什公曰一切有漏善心及善身口业无漏乃至涅槃名为善一切烦恼所作身口业名不善也灯曰若起不善念则为三界六道轮回生死因若起善念则为出三界二乘菩提涅槃果求佛道者不惟不起不善念即善念亦不起方与大道相应六祖云不思善不思恶阿那箇是明上座本来面目亦知言也约教判者若以真空为无相际双非善不善念则属通教菩萨不二法门若以但中圆中为无相际双非善不善空有二边则属别圆入不二法门观解者观一念心虽具九法界性恶佛法界性善然而性恶与性善体本融通无善恶可论是为观心入无相际不二法门也九约罪垢三法说入不二法门师子菩萨曰罪福为二若达罪性则与福无异以金刚慧决了此相无缚无解者是为入不二法门十法界传传可论罪福惟菩萨界为罪之渐佛法界为福之至是为二也经云我心自空罪福无主又曰深达罪福相遍照于十方此正以九界为性恶佛界为性善性恶融通无法不趣任运摄得佛X界性善故曰若达罪性与福无异能照了此者乃以金刚慧决了此相无九界之缚佛界之脱差别是为入不二法门判教者达罪性与福无异非圆顿教莫消此语观解者观一念性具十界其体融通罪福无异准常说可知十约漏无漏二法说入不二法门师子意菩萨曰有漏无漏为二若得诸法等则不起漏不漏想不着于相亦不住无相是为入不二法门有漏者世间有相法也无漏者出世间无相法也若生分别漏与无漏则不见诸法平等之性今此菩萨了法平等不分别漏与无漏如是则不住于相亦不住于无相是为入不二法门判教准第八可知观解者观心中道双非二边漏与无漏相与无相是为观心入不二法门也十一约为无为二法说入不二法门净解菩萨曰有为无为为二若离一切数则心如虗空以清净慧无所碍者是为入不二法门凡夫心有为也圣人心无为也对有为而说无为则二数法也有为心无为心此二数法悉俱远离则尔时心如虗空得清净慧为与无为无所碍者是为入不二法门也判教者若以真空心离为与无为此属通教若以X中道心双非为与无为分但不但判入别圆观解者观一念心属六凡法界即有为心属二乘法界即无为心观佛菩萨界以中道清净智慧离此二边无所碍者是为观心入不二法门十二约世出世间二法说入不二法门那罗延菩萨曰世间出世间为二世间性空即是出世间于其中不入不出不溢不散是为入不二法门世间性空者世间烦恼生死即是菩提涅槃故其性本空惟其本空故即是出世间菩提涅槃是以于其中间无菩提涅槃可入亦无生死烦恼可出于世间亦不溢于出世间亦不散是为入不二法门也判教者世间性即出世间色即是空非色灭空三教皆得言之不约修恶即性恶言即通别也了达乎此圆教也观解者一心具足十界六界世间也四界出世间也十界本居一念是则世间性空即出世间无六凡之可出亦无四圣之可入不溢不散是为观心世出世间入不二法门也十三约生死涅槃二法说入不二法门善意菩萨曰生死涅槃为二若见生死性则无生死无缚无解不然不灭如是解者是为入不二法门弥勒问疾章曰一切诸法即寂灭相不可复灭寂灭相即生死性也既曰不可复灭则无生死既无X生死则何生死之可缚何涅槃之可解乎判教者见生死性则无生死作色即是空解则属通教若以但中为空属别教以圆中为空即属圆教观解者观一念生死色即寂灭相不可复灭则无生死无生死则无缚即生死心是则无解是为观心入不二法门十四约尽不尽二法说入不二法门现见菩萨曰尽不尽为二法若究竟尽若不尽皆是无尽相无尽相即是空空则无有尽不尽相如是入者是为入不二法门破烦恼生死尽为究竟尽若破未尽名为不尽有尽不尽是为二法非入不二法门也惟其了达生死烦恼不问尽与不尽皆是无尽空相既即是空何有尽不尽二法差别之可得是为入不二法门判教者尽不尽相皆归于空三教皆得言之须以空中定其偏圆可也观解者观一念即空即尽相也即假不尽相也即中尽不尽相皆是无尽相也是为观心尽不尽相入不二法门十五约我无我二法说入不二法门普守菩萨曰我无我为二我尚不可得非我何可得见我实性者不复起二是为入不二法门我之实性即前经六十二见为如来种我见之我X此我既为如来种即八自在我应名真实之性此我非我故不可得何况对我说非我有可得哉是则我与非我其体不二故为入不二法门判教者若我无我总归于空谓之不二此通别教皆得言之若以八自在我以为实性则唯属圆顿也观解者观一念心有主宰义谓之为我此我本非我了无我性可得即如来种八自在我是则我尚不可得何况破我无我有可得哉如是观之我与无我其体不二是为观心我无我不二法门也十六约明无明二法说入不二法门电天菩萨曰明无明为二无明实性即是明明亦不可取离一切数于其中平等无二者是为入不二法门无明众生烦恼黑闇之法也明诸佛菩提觉照之法也此皆约修染修净修恶修善言之不无明暗之殊愚智之异故明无明为二也今自其无明实性性染性恶观之修染修恶虽有差殊性染性恶其体不二不观之水与波乎水相波相虽动静有异波性水性湿明一也水波海无非湿性遍界俱是真明明亦不可取取则有二矣性染性净一味平等是为入不二法门判教者约界内见思与三菩提论相即则此义通教有之约界外无明与三菩提论相即惟圆顿教X有别非其分也观解者根尘相对一念心起或贪或嗔或痴即是无明以三观智舍此三毒即是真明是为二了此无明修染即是性染性染融通无法不趣任运摄得性净真明观无明实性即是真明明亦不取于其中间平等无二是为观心明与无明不二也十七约色空二法说入不二法门喜见菩萨曰色色空为二色即是空非色灭空色性自空如是受想行识识空为二识即是空非识灭空识性自空于其中而通达者是为入不二法门五阴虽同是众生报得生死之法分之则色阴属生死四阴属烦恼此五受阴中有般若智明是故欲成佛道者能照五阴皆空即度一切苦厄此即为二也又须了达色即是空非色灭空受想行识亦复如是是则人之生死色法烦恼心法了不可得即是菩提涅槃般若智明不必外五阴而求般若是为入不二法门判教者若以六凡幻色二乘真空相即非色灭空此衍教初门以入不二法门也若以九界幻色即佛界真空此衍门终教入不二法门也若以十界幻色即十界性染性善真空非色灭空此圆顿教色即是空入不二法门也观解者观一念禅定心以有念故污秽真理即是色阴领纳在心即是受阴心缘此定即是想阴行X用此理即是行阴历历分别明识相应即是识阴若复用观破此五阴即是般若真空乃色色空为二若能了达此色即空非色灭空色性自空乃至识亦如是于其中间而通达者是为观心色即是空入不二法门十八约异种空种二法说入不二法门明相菩萨曰四种异空种异为二四种性即是空种性如前际后际空故中际亦空若能如是知诸种性者是为入不二法门楞严经明七大前五大地水火风空为依报后见识二大为正报今不言正报故但云五大此五大中前地水火风有相之物故云四种异后空大无相之物故为空为不异异与不异故为二也今以如来藏中性色即真空性空即真色乃至性风即真空性空即真风观之故四种性即是空种性此巳约横遍十方明不二也即此横遍无异竖穷故如前际后际空故中际亦空能知如是诸种性不生灭无去来是为入不二法门也判教者若但能解世间四种性即是空种通别意耳能解如来藏性色真空等义即圆顿教也观解者观一念识心性具十界五阴国土各有地水火风四种异并空种异为二如此种性皆如来藏性色真空性空真色前际后际中际念念皆空即观心观诸种性入不二法门X十九约眼色二法说入不二法门妙意菩萨曰眼色为二若知眼性于色不贪不恚不痴是名寂灭如是耳声鼻香舌味身触意法为二若知意性于法不贪不恚不痴是名寂灭安住其中是为入不二法门夫根尘为偶犹阴阳之匹配夫妇之偕交育生识子其来久矣若劫初人种之未偶忽然而有之化生何生生之有哉六根亦然能知眼性则不缘于色不缘于色则三毒无所因识子无所缘矣故学道者贵知根性若止观之引央屈摩罗所谓彼眼根于诸如来常了了分明见具足无减修五根之中皆如是说又如楞严见见之时见非是见见犹离见见不能及皆明若知眼性于色不贪恚痴是名寂灭入不二法门之意也判教者此固圆顿法门若约义往判亦得通通别两教人修观解者观见即是观心更说观心赘矣二十约布施回向二法说入不二法门无尽意菩萨曰布施回向一切智为二布施性即是回向一切智性如是持戒忍辱精进禅定智慧回向一切智为二智慧性即是回向一切智性于其中入一相者是为入不二法门此以藏教事六度回向理六度一切智为二也向也葢事六度第六亦属于事故其智慧亦须回向X一切智若圆理六度即布施巳不住色声香味触法矧智慧乎今以六度回向智性既入一相应同般若应无所住而生其心也判教者但观其所入一相为空为中为但不但判衍门三教可知观解者观一念具足六度巳如前说将此六度回向一切智又能了达六度性即是所向即一切智性于其中不见有六度心与一切差别即是观心入一相不二法门二十一约空无相无作二法证入不二法门深慧菩萨曰是空是无相是无作为二空即无相无相即无作若空无相无作即无心意识于一解脱门即是三解脱门者是为入不二法门人之一心本来自空亦本无相无作此三解脱法亦本自一体随义之所在而立异名人之不得证者以意识缘尘分别为之不空为之有相为之有作耳是以能得无心意识即得三解脱此之脱门既是一体则得一而即三举三而即一是为入不二法门也判教者三解脱四教皆得言之今正意在衍第观以空以中而为通为别为圆不同耳观解者观一念心三际四性一一推检了不可得本来自空亦无相貌谁造作者如是观时心意识不行空即无相无相即无作于一解脱即三解脱X是为观心三脱不不二法门二十二约三宝二法说入不二法门寂根菩萨曰佛法众为二佛即是法法即是众是三宝皆无为相与虗空等一切法亦尔能随此行者是为入不二法门法者本觉也佛者始觉也众者始本和合也此真三宝也方其本觉在迷未有始觉之时则三宝俱隐而不现所谓百千万劫不闻有三宝之名是也及其了悟本有觉性之后用始觉智照了本觉始本一合始本俱忘当尔三宝一时出现岂非佛即法耶法即僧耶是三宝皆无相与虗空等于一心既然于一切法亦尔以其无非本觉故也判教者此义衍门皆得言之而正意极在圆顿也观解者观一念心即性具性体性量所观即是本觉法宝能观即是始觉佛宝始本相契即是一合僧宝二十三约身身灭二法说入不二法门心无碍菩萨曰身身灭为二身即是身灭所以者何见身实相者不起见身及见灭身身与灭身无二无分别于其中不惊不惧者是为入不二法门身与身灭二乘灰身入无余寂灭涅槃也一苦一乐一有一无故为二也身即是身灭者所谓见身实相也此于苦道能见法身故不起见身及见身灭岂不身与身灭无有苦乐之二亦不于身身灭X以起分别根劣之人见此实相鲜不惊惧惟上根利智之士悟此法身本有之事故不惊不惧也判教者身身灭为二二乘之见解也若身身灭不二衍门初终二教亦能入之所谓色即是空非色灭空是也若曰见身实相苦道即法身乃圆顿根性之悟门也观解者观一念心具足五阴照了色阴苦即法身身与灭身无二无分别是为观心身身灭入不二法门二十四约身口意二法说入不二法门上善菩萨曰身口意业为二是三业皆无作相身无作相即口无作相口无作相即意无作相是三业无作相即一切法无作相能如是随无作慧者是为入不二法门身行住坐卧执捉步履口歌咏语言意思惟卜度皆有作也三业本空即是实相皆无作也三业虽三无相则一故身无作相即口无作相等三业正报也一切法依报也依正虽异无作理同故三业无作即一切法无作能如是随无作而知智慧是为入不二法门判教者此义亦通衍门惟无作相或空或中以判偏圆耳观解可知二十五约罪福二法说入不二法门X福田菩萨曰福行罪行不动行为二三行实性即是空空则无福行无罪行无不动行于此三行而不起者是为入不二法门三种之行有浅近者如什公云福行欲界善行能得乐报也罪行十不善道能得苦报也无动行色无色界禅定行也有圆顿者了三德性离三惑染身口诸业顺理无作名为福行迷三德性为三惑染身口诸业违理有作名为恶行能了达此常在于定无不定时名不动行我心自空罪福无主动与不动莫非三德尚何福行罪行不动行差别之有是故日用于此三法悉皆不起是为入不二法门判教者此义亦通三衍惟作后释尔乃成圆观解者观九界念名为罪行观佛界念名为福行一念空寂一切俱遮名不动行如是三行真实之性即是空空则无有三行于此三行悉无所起是为观心入不二法门二十六约彼我二法说入不二法门华严菩萨曰从我起二为二见我实相者不起二法若不住二法则无有识无所识者是为入不二法门从我起二者因有我则有彼故成二也见我实相则悟真我真我无我形待斯泯故不起二法彼我立则有分别事识生起二法忘则无有识故是不二法门X判教者但忘事识见偏真我即属通教见中道真我而二识忘即属别圆观解者观心之时有能所可得因我起彼是为二照我中道入绝待忘缘之观是为观心不二法门二十七约有所得二法说入不二法门德藏菩萨曰有所得相为二若无所得则无取舍无取舍者是为入不二法门一切诸法无非实相迷亦无所舍悟亦无所取凡亦无所失圣亦无所得是以能悟此者而于诸法无取无舍入不二法门心经亦云以无所得故菩萨得无上菩提判教者无所得义如心经解通收衍教此与之同观解者观一念心无非诸法实相一一圆成了无所得是为观心入不二法门二十八约明闇二法说入不二法门月上菩萨曰闇与明为二无闇无明则无有二所以者何如入灭受想定无闇无明一切法相亦复如是于其中平等入者是为入不二法门闇迷时烦恼黑闇明悟后智慧真明有迷悟闇明故为二也昔本无迷今亦无悟无闇无明胡二之有故取喻如二乘入灭受想定六根尽废心想都灭虽经昼夜不觉晦冥之异岂惟心然诸法亦然亦无迷悟闇明之异也判教者无迷悟闇明之义三教皆得言之惟观其X不二为空为中以定偏圆耳观心者观一念无明心即是真明本无明闇之殊悟迷之异一味平等是为观心入不二法门也二十九约乐涅槃不乐世间二法说入不二法门宝印手菩萨曰乐涅槃不乐世间为二若不乐涅槃不厌世间则无有二所以者何若有缚则有解若本无缚其谁求解无缚无解则无乐厌是为入不二法门小乘之所以乐涅槃厌世间者以其见有世间生死之系缚出世间涅槃之解脱故于此以生欣厌是故为二今大乘菩萨解生死世间即是出世涅槃本自无缚何用求解则无欣厌之异故为入不二法门判教者生死涅槃无二之旨亦有三界内外之殊若夫约界内二法入不二者通教也界外入不二者分但不但以为别圆也观解者观一念生死心即涅槃心生死涅槃无有二相无缚无解是为观心入不二法门三十约正邪二法说入不二法门珠顶王菩萨曰正道邪道为二住正道者则不分别是邪是正离此二者是为入不二法门邪道者九十五种心行邪迳皆名邪道也正道者佛所说教不问人天三乘等教皆名正道也又邪X正者无分内外惟论其心所谓以妄想观诸佛佛亦成邪以正智观众生众生亦玅作此说者虽甄正之功不无而混融之旨未得故入直道者须邪正分别併忘斯可入也判教者离邪正之二通教体色即空忘缘之观亦得言之即藏教入真道者亦能忘之第观其所忘邪正与夫所入不二法门空乎中乎往判其教无不中规也观解者观根尘对起念属九界修恶皆邪道也念属佛界修善正道也是为二达此修恶即是性恶修善即是性善性之善恶体本融通是则恶即善也善即恶也如此观时则不分别邪正以入忘缘之观是为观心入不二法门三十一约实不实二法说入不二法门乐实菩萨曰实不实为二实见者尚不见实何况非实所以者何非肉眼所见慧眼乃能见而此慧眼无见无不见是为入不二法门实者真空也不实者幻有也实见者巳证真空之人也真空既空何所可见故尚不见实幻有本无今又证实何况非实而可得乎故征释云非肉眼所见慧眼乃能见而此慧眼无见无不见夫无见无不见岂有二乎判教者约慧眼所见通齐巳办地别齐七住圆齐七信皆有此义若夫有佛世尊得真慧眼不以二X相见实不实无见无不见惟在圆顿也观心者观一念心具足十界九界为不实佛界为实得诸法实相如实见者尚不见佛界之实何况九界非实以佛界实即九界非实九界非实即佛界实不以二相观一念心是为真慧眼无见无不见观心不二法门也二文殊师利菩萨说入不二法门二初诸菩萨以入不二法门问如是诸菩萨各各说巳问文殊师利何等是菩萨入不二法门二文殊师利菩萨以言遣言答文殊师利曰如我意者于一切法无言无说无示无识离诸问答是为入不二法门三十一菩萨所说入不二法门巳涉言说以之示人问答相酬皆众生心识之可到者文殊菩萨欲泯情识故以言而遣之必于一切法无言无说无示无识离诸问答然后可为入不二法门也其中下一识字是其主意判教观心具如次章明之三维摩居士说入不二法门三初文殊以入不二法门问于是文殊师利问维摩诘我等各自说巳仁者当说何等是菩萨入不二法门二维摩居士以无言遣言答时维摩诘默然无言X三文殊菩萨赞叹其美文殊师利叹曰善哉善哉乃至无有文字语言是真入不二法门四五千菩萨闻法获益说是入不二法门品时于此众中五千菩萨皆入不二法门得无生法忍生公曰文殊虽明无可说而未明说为无说也是以维摩默然无言以表言之不实言若果实岂可默哉肇公曰有言于无言未若无言于无言所以默然也上诸菩萨措言于法相文殊有言于无言净名无言于无言此三明宗虽同而迹有浅深所以言后于无言知后于无知信矣灯曰夫穷源舍掉末路遗鞭此道理之必然众情之同是者也原夫无生实际至大廓如迎之无前随之罔后心思所不能到言说所不能诠其来旧矣是以生死万法以心识为之本言说为之诠言说既形文字竞立外其道者既伙言而惑性循乎道者或多岐之亡羊万派千岐纷纷原路不有太觉孰与指归此三十三大菩萨之所说法门皆大觉之经常无生之捷径或以言而言其道或以言而遣其言或以无言而遣其言夫至于无言遣言道亦至矣文殊不云乎如我意者于一切法无言无说无示无识离诸问答道至于是可谓穷源惟让一默与维摩维摩所以得专其美矣然而既曰X离诸问答是则维摩言绪巳露其锋亦不能辞文殊之一拂但其间所示虽复殊途而其所用则成功不异葢因倒因起假路还家道以言传非言说而无以指其要言为糟粕非遣言无以得其醇遣言犹言非默然无以会其致是以会而归之殊途同辙岂不以三十三门门门须用其三始则各依一门而修之中则以无言而遣之末则以默然而会之无生之门然后可得而入也然则文殊菩萨乃独叹美于维摩者亦必以默然而始会其极非以默之可独取而言之可尽废也第其间关涉教义理致精微句味虽随着于前悬解试详之于后庶令慕道之宾得旨而修造焉重释此义其文为四一明无生义二明门义三明不二法义四明入义无生之理其犹天王赐以华屋故首明之虽获大宅要因门入故次明之虽得其门须得入门之法故第三明之门名能通通乎出入故第四明之智者因喻得解知余所说非繁芿也一明无生义者仁王经明五忍一伏忍二顺忍三信忍此在别圆地住之前置而不论四无生法忍位在别圆初地初住前释虽曰义通三教今正约圆教以初住去至等觉皆无生法忍位也五寂灭忍别圆俱在玅觉然别教但论破十二品无明所谓以我家之真因为汝家之极果亦且置而不论惟约圆玅觉位为寂灭忍也然此二忍乃约破生X住异灭根本无明即以所破之惑立名故初住始破生相无明故曰无生玅觉破灭相无明故名寂灭今经明菩萨所证之法故约无生法忍为不二法门所入之理故首章法自在菩萨说入不二法门乃云得无生法忍章末结益乃云五千菩萨得无生法忍故知不二法门所入堂奥且以菩萨所证无生法忍以为定体也二明门义者门者譬喻也譬如宅第欲臻堂奥必因门入佛之法门亦复如是道因门入故譬之以门然有教门行门理门三者不同巳如前说今正明行门故曰入不二法门但门依理立厥理有四故能入之门亦立为四义虽有四理则惟三所谓三谛一俗谛理立一切法设有门而入之二真谛理泯一切法设空门而入之三中谛理双照空有二边法设亦有亦空门而入之双遮空有二边法设非空非有门而入之今品所入之门即空门也以云入无生法门故虽是空门义亦兼四如所指二法即有门也所入不二法即空门也其间亦有空有双忘如生死涅槃二俱不立则双非门也既有双非岂无双亦一往且以空门而为之主天台大师每于四句之外又立无言句以收忘言之旨须知无言之旨亦有等降不独圆教前之三教亦复有之又不独佛教西天外道此土儒道二教亦复有之如论语云天何言哉四时行焉百物生焉X此孔氏之无言也道德经云道可道非常道多言数穷不如守中此李氏之无言也犊子云世谛有我在第五不可说藏中此西天外道之无言也身子云吾闻解脱之中无有言说此小乘三藏教之无言也三乘同以无言说道体法入真此通教之无言也大集无言童子此别教之无言也如来掩室于摩竭净名杜口于毗耶此圆顿教之无言也今人好以无言会道为最上乘不可以不知此故涅槃经云生生不可说生不生不可说不生生不可说不生不生不可说四教四门之外各有无言句信矣三明不二法义者不二法即所入之无生也谓如是之法乃入不二之门也今是无生之门故云不二涅槃既云生生不可说等生不生今经此文既有三十三人各说所入不二法门准例余处余经亦有所说生生所入不一法门不生生所入亦二亦不一法门不生不生所入非二非不二法门略如前经有慧方便解无慧方便缚有方便慧解无方便慧缚慧即不二方便即不一自行即入不二利他即入不一如是之义布在诸经四句收之罄无不尽谓不二法门不一法门亦不二亦不一法门非不二非不一法门学者无得守隅害方可也四明入义者入者观法也准仁王缨络楞严圆觉等经大智度等论明文了义观法有三一空观二X假观三中观此经约义亦有其三巳如前释今文入义即空观以用不义尽不遮之故也准前不二既约四句分别今之入义亦有其四一者入观即缨络从假入空观也二者出观即缨络从空出假观也三者亦入亦出观四者非入非出观即缨络从空假入中道观双照二谛故是双亦入出双遮二谛故是双非入出以此而观故知入义亦有四句也入字既是能观之观必有所观之境即下门字是也然有事理二境理境即不二义事境即三十一人所说二法此三十一法不外摩诃止观所观十境一阴入界境二烦恼境三病患境四业相境五魔事境六禅定境七诸见境八上慢境九二乘境十菩萨境如第一生灭第二我我所第三受不受第四垢净第五动念第六一相无相此皆阴入界境也第七菩萨心菩萨境也声闻心二乘境也第八善不善第九罪福业相境也第十有漏无漏半属阴入境半属二乘境第十一有为无为亦半属阴入半属二乘第十二世间出世间十三生死涅槃同前两属第十四尽不尽第十五我无我第十六明无明第十七色空第十八四种异空种异此五境半属事境半属理境第十九眼色阴入境第二十布施事境回向一切智理境第二十一空无相无作二乘境第二十二三宝阴入境兼于理境第二十三身身灭阴入兼理境第二十四三X业业相境第二十五罪福行同上不动行禅定境第二十六从我起二阴入境第二十七有所得阴入境第二十八闇明阴入境第二十九乐涅槃不乐世间阴入境第三十正道邪道阴入境第三十一实不实两属事理阴入界境十虽不全要而言之所观无非事理两境也何独此中如圆觉楞严三观法门无非阴入界境然观此文虽有一二兼乎余境其实阴入界境居多葢后之九境待发方观不发不观惟初一境初心行人触处现前故明境居多巳能晓此则判教观心皆可知也维摩诘所说经无我疏卷第十维摩经无我疏X卍XXX维摩诘所说经无我疏卷第十一天台山幽溪沙门传灯着十释香积品二初释品题维摩诘所说经香积佛品第十香积因缘其所显发道理至大而舍利弗心念欲食其事极小缘㣲机以发巨弩因小种而成大树佛法因缘固不可得而思议也二释经文十五初乞食香积六初身子念食于是舍利弗心念日时欲至此诸菩萨当于何食X什公曰舍利弗独发念者其旨有三一者结业之体未能无资二绝意大方乐法不深三推巳有待谓众亦然处弟子之上宜为众致供也二知念呵许二初呵时维摩诘知其意而语言佛说八解脱仁者受行岂杂欲食而闻法乎肇公曰佛说八解脱乃是无欲之嘉肴养法身之上饍仁者亲受谓无多求然方杂食想而欲听法岂是无举来求之情乎二许若欲食者且待须臾当令汝得未曾有食三神力示众八初现其国土时维摩诘即入三昧以神通力示诸大众上方界分过四十二恒河沙佛土有国名众香佛号香积今现在其国三昧体也神通用也众香国土体用之中所现色象也水澄月现镜净像生三者相依大用斯显二显其香气香气比于十方诸佛世界人天之香最为第一香臭二气皆鼻根所对之境所以不同者由众生报境差别也娑婆欲界惟有秽境由秽心恶行所感净土人居惟有玅境由净心善行所致香积又净土中之最净者故香气最胜此亦同居净土相耳X三显惟菩萨彼土无有声闻辟支佛名唯有清净大菩萨众佛为说法极乐世界无三恶道名何况有实是则犹有二乘香积国土无二乘名同居净中极净土也四土惟香作其界一切皆以香作楼阁经行香地苑囿皆香娑婆土体纯以土泥瓦石为之比之净土其秽可知五食香周遍其食香气周流十方无量世界六正共坐食时彼佛与诸菩萨方共坐食此间身子念食适当日午食时彼方坐食与此界同故知土是同居七供自诸天有诸天子皆号香严悉发阿耨多罗三藐三菩提心供养彼佛及诸菩萨此土精蓝不自熟食而乞自檀那彼国清众亦不熟食而供自诸天土之清净污秽所以分报之自然勉然所以别也八众皆目见此诸大众莫不目见净秽之报既殊上下之去又远而此大众莫不目X见显净名之神通自在借大众之见量难思也四问谁致食四初维摩发问时维摩诘问众菩萨言诸仁者谁能致彼佛饭二文殊威置以文殊师利威神力故咸皆默然众会菩萨具神通者多苟曰我能则维摩之功德不显此经之功德无归故文殊以神力令众会默然三维摩呵耻维摩诘言仁此大众无乃可耻四文殊腾诫文殊师利曰如佛所言勿轻未学始维摩不即致饭者亦示所以谦光也文殊与众默然者亦示所以推让也彼此佯为不然欲共匠成法器耳五直径显化四初化作菩萨于是维摩诘不起于座居众会前化作菩萨相好光明威德殊胜蔽于众会二告勅当往而告之曰汝往上方界分度如四十二恒河沙佛土有国名众香佛号香积与诸菩萨方共坐食三示其致辞汝往到彼如我辞曰维摩诘稽首世尊足下致敬无量问讯起居少病少恼气力安不X香积净土大众无病矧佛身乎今以此为问者不过且用娑婆问佛之法以为修敬之辞耳四当述所愿愿得世尊所食之余当于娑婆世界施作佛事令此乐小法者得弘大道亦使如来名声普闻乞其香饭施作佛事有此两意一化小令大二显佛名声六菩萨承命三初菩萨去仪时化菩萨即于会前昇于上方举众皆见其去到众香界礼彼佛足二述所致辞又闻其言维摩诘稽首世尊足下致敬无量问讯起居少病少恼气力安不三述其所愿愿得世尊所食之余欲于娑婆世界施作佛事使此乐小法者得弘大道亦使如来名声普闻二彼众问佛彼诸大士见化菩萨叹未曾有今此上人从何所来娑婆世界为在何许云何名为乐小法者即以问佛闻其言异寻常见其迹现不测故叹未曾有而其问辞有三一问人从何来二问土在何许三问何名小法皆香积未有之事也三彼佛答众三初答第二问佛告之曰下方度如四十二恒河沙佛土有世界名X娑婆二答第三问佛号释迦牟尼今现在于五浊恶世为乐小法众生敷演道教三答第一问三初彼佛正答彼有菩萨名维摩诘住不可思议解脱为诸菩萨说法故遣化来称扬我名并赞此土令彼菩萨增益功德二彼众更问彼菩萨言其人何如乃作是化德力无畏神足若斯三佛为答之佛言甚大一切十方皆遣化往施作佛事饶益众生四彼佛与饭于是香积如来以众香钵盛满香饭与化菩萨五菩萨偕来四初菩萨欲往时彼九百万菩萨俱发声言我欲诣娑婆世界供养释迦牟尼佛并欲见维摩诘等诸菩萨众二许可诫餝三初诫摄身香佛言可往摄汝身香无令彼诸众生起惑着心二诫舍本形又当舍汝本形勿使彼国求菩萨者而自鄙耻净土佛身高大菩萨亦然如法华经净华宿王智佛告玅音菩萨汝身四万二千由旬我身六百八十万由旬此之可知X三诫弗轻碍又汝于彼莫怀轻贱而作碍想所以者何十方国土皆如虗空又诸佛为欲化诸乐小法者不尽现其清净土耳众生报土虽因自感亦由佛现如来隐净现秽化道宜然无以净而贱秽可也三同至丈室时化菩萨既受钵饭与彼九百万菩萨俱承佛威神及维摩诘力于彼世界忽然不现须臾之间至维摩诘舍四化座与坐时维摩诘即化作九百万师子之座严好如前诸菩萨皆坐其上合前共有九百三万二千举高八万四千由旬师子座居丈室中也六菩萨授食时化菩萨以满钵香饭与维摩诘七饭香远闻饭香普薰毗耶离城及三千大千世界八闻香俱来二初毗耶众集二初月葢偕众时毗耶离婆罗门居士等闻是香气身意快然叹未曾有于是长者主月葢从八万四千人来入维摩诘舍二喜胜敬礼X见其室中菩萨甚多诸师子座高广严好皆大欢喜礼众菩萨及大弟子却住一面二天神皆来诸地神虗空神及欲色界诸天闻此香气亦皆来入维摩诘舍九维摩命食二初命食时维摩诘语舍利弗等诸大声闻仁者可食如来甘露味饭独命声闻而不命菩萨者菩萨可以食可以无食可以无食故不念食故不命之可以食是以又同食也声闻可以食不可以无食可以食是故念食故特命之且将诫餝无以限意菩萨非诫餝类故不在其命如来甘露味饭者一以味之甘美喻若甘露一以获食此食者必证甘露之果夫世之五欲悉能令人生贪着造恶业召生死惟味之为欲又其甚之以其能生人须欲之心故也今也香积之饭从大悲所薰五分法身所生不生欲而又能令人离欲将食此饭者必反尝其尝还尝循元内合涅槃故名甘露味饭今之行人虽䬸分段若能反尝其尝还尝循元即谓之甘露味饭可也寄语食者无事泛尝二诫餝大悲所熏无以限意食之使不消也什公曰熏义有三一大悲果报二悲心所念三以X慈眼视之食此饭应发大心建大业是名报恩报恩名为消也十声闻念少有异声闻念是饭少而此大众人人当食十一诫其小智二初正诫化菩萨曰勿以声闻小德小智称量如来无量福慧四海有竭此饭无尽使一切人食抟若须弥乃至一劫犹不能尽二征释所以者何无尽戒定智慧解脱解脱知见功德具足者所食之余终不可尽世间福德诸天所受之食尚不可思议何况究竟五分法身功德具足者可思议哉十二众食不儩于是钵饭悉饱众曾犹故不儩十三受食获益二初食巳安乐其诸菩萨声闻天人食此饭者身安快乐譬如一切乐庄严国诸菩萨也极乐国土若至食时七宝玅钵各至其前满中香饭随意而食而有四益一者适可其意消除饥渴二者四大调和无有违反三者食巳即消无有遗滓四者不生味着增人道意二毛孔出香又诸毛孔皆出玅香亦如众香国土诸树之香X十四彼此问法六初此菩萨问法二初维摩问尔时维摩诘问众香菩萨香积如来以何说法二菩萨答彼菩萨曰我土如来无文字说但以众香令诸天人得入律行菩萨各各坐香树下闻斯玅香即获一切德藏三昧得是三昧者菩萨所有功德皆悉具足诸佛国土所作佛事因倒因起以六尘为之主六根六识为之从又以七大总和融之楞严以二十五方便为所入圆通法门者以此第众生于此诸法根有利钝必选利者可以长修学可以浅深同说法以被当机如佛勅文殊独选耳门香积国土所作佛事亦然非无余门可以入道但彼众生鼻根最利故惟以众香而作佛事言即入律行者此指三学之初门也始入道者才一闻香即能止恶防非故也次云即获一切德藏三昧此又言闻香即得定之与慧也此之三昧乃圆中大定所谓圆中圆满非但中此中本具一切法既称一切功德之藏则菩萨一切功德有何一法而不具足此如华严破无明惑登初发心住发一切境界此正因理心发也发一切智慧此了因智心发也发一切功德此缘因行心发也三心俱发故谓之一切德藏三昧二彼菩萨问法二初菩萨问彼诸菩萨问维摩诘今世尊释迦牟尼以何说法X二维摩答三初总指今佛说法维摩诘言此土众生刚强难化故佛为说刚强之语以调伏之二别示今佛说法言是地狱是畜生是饿鬼是诸难处是愚人生处是身邪行是身邪行报是口邪行是口邪行报是意邪行是意邪行报是杀生是杀生报是不与取是不与取报是邪婬是邪婬报是妄语是妄语报是两舌是两舌报是恶口是恶口报是无义语是无义语报是贪嫉是贪嫉报是瞋恼是瞋恼报是邪见是邪见报是悭吝是悭悋报是毁戒是毁戒报是瞋恚是瞋恚报是懈怠是懈怠报是乱意是乱意报是愚痴是愚痴报是结戒是持戒是犯戒是应作是不应作是障碍是不障碍是得罪是离罪是净是垢是有漏是无漏是邪道是正道是有为是无为是世间是涅槃佛所说法常依四种悉檀一世界悉檀令人获欢喜益二为人悉檀令人获生善益三对治悉檀令人获破恶益四第一义悉檀令人获入理益然于其中又随国土净秽不同而所用有增减多少若世界为人二种悉檀则净秽俱用如众香国以香为佛事即世界悉檀欢喜义也令诸天人得入律行即为人生善义也闻斯玅香即获一切德藏功德即入理义也葢净土根利不必用刚强之语以说对治之法故不全用之若我娑婆佛所说法X而四悉俱用独于对治一悉偏用居多是以维摩居士历历言之甚言此土众生刚强浊恶对治说法有如此也三总结三初法以难化之人心如猿猴故以若干种法制御其心乃可调伏二喻譬如象马𢤱悷不调加诸楚毒乃至彻骨然后调伏什公曰马有五种第一见鞭影即时调伏第二得鞭乃伏第三以利锥剌皮乃伏第四穿肌乃伏第五彻骨乃伏众生利钝亦有五品第一但见他无常其心便悟第二见知识无常其心乃悟第三见兄弟亲戚无常其心乃悟第四见父母无常其心乃悟第五自身无常极受苦恼复加以苦言然后乃悟也三结如是刚强难化众生故以一切苦切之言乃可入律三彼菩萨赞美二初赞如来彼诸菩萨闻说是巳皆曰未曾有也如世尊释迦牟尼佛隐其无量自在之力乃以贫所乐法度脱众生什公曰晦迹潜明自同贫乞自同贫乞则与相接接则易邻故为贫所信乐也二赞菩萨斯诸菩萨亦能劳谦以无量大悲生是佛土X四维摩显胜二初总说此土菩萨功德多维摩诘言此土菩萨于诸众生大悲坚固诚如所言然其一世饶益众生多于彼国百千劫行什公曰譬如良医遇疫劫中医术大行广施众药所疗者众致供无量菩萨大士处不净国亦复如是众恶弥滋兼济乃弘十事法药广济众病化广利深一世超于万劫二别释此土菩萨十事胜二初标所以者何此娑婆世界有十事善法诸余净土之所无有二释何等为十以布施摄贫穷以净戒摄毁禁以忍辱摄瞋恚以精进摄懈怠以禅定摄乱意以智慧摄愚痴说除难法度八难者以大乘法度乐小乘者以诸善根济无德者常以四摄成就众生是为十什公曰痴有二种一者一切法中痴二者于诸佛深法中不能明了不净国中有二种痴净国中乃说唯有佛法中不了痴灯曰准例余度亦有二种略如贫穷二种一者贫于资生二者贫于功德不净国中有二种贫净国中唯有功德贫毁禁二种一者四重毁禁贪二者六根侵毁六尘贪不净国中有二种毁净国中唯有六尘毁耳嗔恚二种一恶骂捶打嗔二六尘侵犯嗔不净国中有二种嗔净国惟有六尘侵犯嗔耳懈怠二种一事上懈怠X二理上懈怠不净国中有二种懈净国唯有理懈耳乱意二种一世间乱意二出世间乱意不净国中具足二种净国唯有出世乱意耳苟不了此则不净国中须用六度净国中无有六度又何以为菩萨度门哉五彼土菩萨重问彼菩萨曰菩萨成就几法于此世界行无疮疣生于净土什公曰深行菩萨非所疑也今浅行者处不净国恐其行浅功微未能自拔譬如少汤投之大水亦如少力之人入水救溺未能兼济则与彼俱沦故问以何为法得生净国也六维摩诘为说二初总示八法维摩诘言菩萨成就八法于此世界行无疮疣生于净土二别示八法何等为八饶益众生而不望报代一切众生受诸苦恼所作功德尽以施之等心众生谦下无碍于诸菩萨视之如佛所未闻经闻之不疑不与声闻而相违背不嫉彼供不高巳利而于其中调伏其心常省巳过不讼彼短恒以一心求诸功德是为八法疮疣者玉之瑕身之疵也菩萨苟有乎此则行未足净而净土不得生矣维摩所说则示以八行以去八疵饶益众生固菩萨之美行也苟或望报则X疮疣矣乃至常省巳过不讼彼短固菩萨之美行也苟不恒以一心求诸功德则疮疣矣修此八行去此八病诚行菩萨行无瑕之美玉得生净土捷疾之神足也然而永异渔人之八疵近乎分别善恶之八诫一世间诫一出世间菩萨上上诫无足同日而语也十五闻品获益维摩诘文殊师利于大众中说是法时百千天人皆发阿耨多罗三藐三菩提心十千菩萨得无生法忍发心有三一名字二相似三分真既进让十千菩萨无生法忍分真之发心退非名字之始发于僧那当同仁王十善菩萨发大心长别三界苦轮海也判教圆顿可知观解者食有四种一明相出时诸天诸仙受食时也可表空观二中食佛菩萨受食时也可表中观三夜食鬼神受食时也四未明早食畜生受食时也可表假观今舍利弗心念日时欲至此诸菩萨当于何食正中食时葢声闻巳破见思一切智成不乏空食游戏神通净佛国土不生好乐不念假食明矣惟受斥小叹大之后实慕回空向中之观日时欲至当于何食是念中观之食维摩所乞香积之食适彼诸菩萨方共坐食中道之食明矣此之中观从本性第一义天流出故曰有诸天子供X养彼佛但乞来之食虽是中道圆中非但中必空假故彼菩萨闻斯玅香即获一切德藏三昧正以方丈之室三根普被四教并谈有诸凡夫在会须空食者有诸声闻菩萨在会须假食者有诸菩萨在会须中食者无不禅悦为食法喜充满如闻品获益有发道心者有入无生者此其证也然有须此禅悦为食者舍利弗等是也有但闻法欢喜即获充满者诸菩萨与香积俱来之众闻居士菩萨彼此问法而获利益是也是则但能于一心中修三种止观伏断三惑上昏动之病即是饱䬸香积顿获禅悦法喜也十一释菩萨行品二初释品题维摩诘所说经菩萨行品第十一菩萨行即香积菩萨请问法要如来为说有尽不尽二种法门也第将启斯要其发有渐始必俱归佛所次则如法问慰乃至说佛事广多然后菩萨请法还土是以未说法要先历事故也如此二释经文三初先历事故六初俱归佛所四初菴园现相三初园地庄严是时佛说法于菴罗树园其地忽然广博严事一切众会皆作金色肇公曰至人无常所理会是邻如来净名虽服殊处异然妙存有在所以来往兴化共弘不思议道也因遣问疾所明若上今将诣如来封印兹典故X先现斯瑞以启羣心者也二庆喜问故阿难白佛言世尊以何因缘有此瑞应是处忽然广博严事一切众会皆作金色也三佛答所以佛告阿难是维摩诘文殊师利与诸大众恭敬围绕发意欲来故先为此瑞应二丈室来仪二初维摩偕文殊见佛于是维摩诘语文殊师利可共见佛与诸菩萨礼事供养二文殊答维摩往矣文殊师利言善哉行矣今正是时三神力擎众维摩诘即以神力持诸大众并师子座置于右掌四广众俱往三初维摩威仪往诣佛所到巳着地稽首佛足右绕七帀一心合掌在一面立二菩萨威仪其诸菩萨即皆避座稽首佛足亦绕七帀于一面立三道俗威仪诸大弟子释梵四天王等亦皆避座稽首佛足在一面立二世尊慰问于是世尊如法慰问诸菩萨巳各令复座即皆受教X众坐巳定三佛显难思四初问身子见不佛语舍利弗汝见菩萨大土自在神力之所为乎二答唯然巳见唯然巳见三问于意云何于汝意云何四答不可思议世尊我覩其为不可思议非意所图非度所测肇公曰向与文殊俱入不思议室因借宝座覩其神力兼食香饭乘掌而还莫测其变故自绝于图度此经大旨所明不思议道故往往多显不思议迹也四园众闻香五初庆喜问佛尔时阿难白佛言世尊今所闻香自昔未有是为何香二佛答毛孔佛告阿难是彼菩萨毛孔之香三身子复语于是舍利弗语阿难言我等毛孔亦出是香四问所从来阿难言此所从来五答其所致曰是长者维摩诘从众香国取佛余饭于舍食者一X切毛孔皆香若此五明香住久如四初庆喜启问阿难问维摩诘是香气住当久如二维摩答之维摩诘言至此饭消三庆喜复问曰此饭久如当消四维摩复答二初明分段势力曰此饭势力至于七日然后乃消什公曰七日乃消有二因缘或有食香饭饭不时消心必厌舍故不令久也亦云应得道者饭气时薰不过七日必成圣道如道迹七生七步蛇啮等势不过七步事不须久故不令过七日也灯曰七日者欲界分段之大数也生善灭恶之数亦不过七如初果道迹必获灭善生恶数亦不过七如人死之亡七毒蛇啮人之七步至于佛设道场期亦必七密部呪愿亦必至七以至人无食七日必死眼无食七日必盲皆是数也香饭虽净国而来犹属分段故功勋势力亦必七日乃消也二明入道势力三初法二初小乘入道又阿难若声闻人未入正位食此饭者得入正位然后乃消巳入正位食此饭者得心解脱然后乃消什公曰正位者见谛十六心也问曰食香饭云何得道答曰体安心静发未曾有意饭尚如此何况X道耶有此妙果必有妙因极大信乐深信因果达因果即解缘起解缘起即见实法二大乘入道若未发大乘意食此饭者至发意乃消巳发意食此饭者得无生忍然后乃消巳得无生忍食此饭者至一生补处然后乃消以此而观香饭勋力极大凡夫圣人小乘大乘浅位深位随其体量奏绩不同惟一生补处欲至佛位未甞言之可以见方等法力之不可思议也二譬譬如有药名曰上味其有服者身诸毒灭然后乃消三合此饭如是灭除一切诸烦恼毒然后乃消六明佛事广多二初庆喜略以香饭而为生起阿难白佛言未曾有也世尊如此香饭能作佛事二如来广说诸法而作佛事二初明诸佛说法不可思议七初先为印可佛言如是如是二广为宣说三初明有诸指示而作佛事二初明诸法而作佛事二初正明阿难或有佛土以佛光明而作佛事有以诸菩萨而作佛事有以佛所化人而作佛事有以菩提树而作佛事有以佛衣服卧具而作佛事有以饭食而作佛事有以园林台观而作佛事有以三十二相八十随X形好而作佛事有以佛身而作佛事有以虗空而作佛事二结成众生应以此缘得入律行二明以诸譬喻而作佛事有以梦幻影响镜中像水中月热时𦦨如是等喻而作佛事二明有诸言说而作佛事有以音声语言文字而作佛事三明无诸说示而作佛事或有清净佛土寂寞无言无说无示无识无作无为而作佛事三无非佛事如是阿难诸佛威仪进止诸所施为无非佛事四明其所以阿难有此四魔八万四千诸烦恼门而诸众生为之疲劳诸佛即以此法而作佛事五结成法门是名入一切诸佛法门据此结成法门之先而言无非佛事明其所以云有四魔八万四千烦恼而诸众生为之疲劳即以此法而作佛事则知诸佛所设度门不啻如上所说乃有八万四千之多然有诸多八万若曰八万烦恼此属集谛境摄若曰八万尘劳此属苦谛境X摄若曰八万波罗蜜门此属灭谛境摄若曰八万陀罗尼门此属道谛境摄又复应知八万虽多不外三毒等分四分烦恼而此烦恼又不外六根故楞严云生死烦恼菩提涅槃同是六根更非他物是则上文所说其言虽约义实该博以其无非六根六尘如佛光明诸菩萨化人菩提树佛相好及身此以眼所对色尘而作佛事者也饭食此以舌根所对味尘而作佛事者也众香此以鼻根所对香尘而作佛事者也园林台观天衣此以身根所对触尘而作佛事者也音声语言此以耳根所对声尘而作佛事者也文字亦眼色类寂莫无言无说此以意根所对法尘而作佛事者也至于无示无识无作无为此则六根俱拂而六尘尽扫而作佛事者也虽不关根尘而是亦教体故神宝记云但有一法当情及无当情者无非教体自非深见此理难可以笔舌既也又于其中有正傍不同如娑婆世界则正以声音而为佛事故曰此方真教体清净在音闻又有香严童子旋鼻香而入道等者准望诸土亦不可以一例推也六诫其喜忧菩萨入此门者若见一切净好佛土不以为喜不贪不高若见一切不净佛土不以为忧不碍不没但于诸佛生清净心欢喜恭敬未曾有也诸佛如来功德平等为教化众生故而现佛土不同X肇公曰佛无定所应物而现在净而净在秽而秽美恶自彼于佛无二曷为自生忧喜于其间哉是以豫入此门者见净不贪巳分不高覩秽不碍乖情不没故能生真净心知佛平等而应迹不同此闚𨵦之徒非平等信也自不入佛事门者孰能不以净秽为心哉七显慧平等八初明慧无若干二初譬喻阿难汝见诸佛国土地有若干而虗空无若干也二合法如是见诸佛色身有若干耳其无碍慧无若干也诸色身犹如国土无碍智慧譬若虗空身虽多而慧不应多土虽诸而空不应异也二明法皆同等阿难诸佛色身威相种性戒定智慧解脱解脱知见力无所畏不共之法大慈大悲威仪所行及其寿命说法教化成就众生净佛国土具诸佛法悉皆同等三明因实建名三初正遍知是故名为三藐三佛陀什公曰三藐三菩提秦言正徧知今言三藐三佛陀言正徧觉也见法无差故言正智无不周故言徧也出生死梦故言觉也二如来名为多陀阿伽度肇公曰秦言如来亦云如去如法而来如法而去X古今不改千圣同辙什公曰如法知如法说故名如也诸佛以安隐来此佛亦如是来彼佛以安隐去此佛亦如是去也三觉名为佛陀什公曰佛陀秦言觉也凡得道名为觉觉有二种一于四谛中觉二于一切法中觉觉而不尽则非真觉故无觉名也如佛问舍利弗三问不答天女问默然无言此未免于睡也言徧言如言觉此三名则是体极之称足以明诸佛同等异于二乘也四明名称难思阿难若我广说此三句义汝以劫寿不能尽受五明多闻难持正使三千大千世界满中众生皆如阿难多闻第一得念总持此诸人等以劫之寿亦不能受六显辩才难思如是阿难诸佛阿耨多罗三藐三菩提无有限量智慧辩才不可思议七庆喜自退多闻阿难白佛言我从今巳往不敢自谓以为多闻八如来诫弗退意佛告阿难勿起退意所以者何我说汝于声闻中为最多闻非谓菩萨经明诸佛说法不可思议而特举三号者葢言圆X极之果所有名字一一不虗究竟成就葢其所召悉皆真实故第一名正徧知所知法相既无不正又无不徧则所谈法相无不真实也第二名为如来亦名如去既如法而来如法而去古今不改千圣同辙则所谈法相无不明了也第三名之为觉于四谛一切法觉无不尽则所谈法相无不审谛也于此菩提既无限极是故智慧辩才不可思议二明菩萨神通不可思议二初诫弗限菩萨且止阿难其有智者不应限度诸菩萨也一切海渊尚可测量菩萨禅定智慧总持辩才一切功德不可量也二显维摩神通阿难汝等舍置菩萨所行是维摩诘一时所现神通之力一切声闻辟支佛于百千劫尽力变化所不能作判教圆顿可知观解者观一念心中具足五阴国土五阴中色阴摄得六根四阴摄得六识国土摄得六尘于此实法了达即空即假即中即是于一切诸法而作佛事于其中间或以说以默或观诸法寂灭相不可以言宣诸法不可示言辞相寂灭即是观心以文字语言而作佛事乃至寂无言说等云云二正说行门二初菩萨赞请二初悔责赞善尔时众香世界菩萨来者合掌白佛言世尊我等初X见此土生下劣想今自悔责舍离是心所以者何诸佛方便不可思议为度众生故随其所应现佛国异二请法还土唯然世尊愿赐少法还于彼土当念如来什公曰彼亦不必专以香为佛事故请言教法也亦将欲徧至十方化不净国故请杂法也亦以远游异剎不宜虗反又以彼诸菩萨必问其上要故禀异闻也亦欲令彼菩萨知恩故请云何令知恩彼诸菩萨处清净国但食香饭自入律行常乐则忘其乐忘其乐则忘其所由所由者佛而彼昧之是不知恩也若闻下二门若而后得乃悟自然得者因玅而功深也二如来说法三初总告佛告诸菩萨有尽无尽解脱法门汝等当学什公曰尽有二种一无为尽二有为尽有为尽无常迁灭尽也无为尽智慧断令灭尽也今言尽门是有为无常尽也二别释二初释名二初释尽不尽名何谓为尽谓有为法何谓无尽谓无为法二以为无为释成如菩萨者不尽有为不住无为肇公曰有为虽伪舍之则大业不成无为虽实住之则慧心不明是以菩萨不尽有为故德无不就不住无为故道无不覆至能出生入死遇物斯乘X在净而净不以为欣处秽而秽不以为戚应彼而动于我无为此诸佛平等不思议之道也夫不思议道必出于尽不尽门彼菩萨闻佛事平等不可思议所以请法故佛开此二门示其不思议无碍之道也言无碍于二事不碍也不尽有为无凡夫碍也不住无为无二乘碍也二释义二初约二法开释二初释不尽有为三初标何谓不尽有为二释三初建立根本谓不离大慈不舍大悲菩萨以大慈与众生之乐大悲拔众生之苦以为根本故建言有之二发弘誓愿深发一切智心而不忽忘前言慈悲徒有心耳苟不发以四弘誓愿要制慈悲则与乐无所至拔苦无所因故须依大悲心顺苦集二谛境而发二种誓愿众生无边誓愿度拔众生之苦果烦恼无数誓愿断拔烦恼之苦因依大慈顺道灭二谛境而发二种誓愿法门无量誓愿学与成佛之乐因佛道无上誓愿成与成佛之乐果总谓之发一切智心故法华为二乘发迹云曾于大通智胜佛所令汝发一切智心而寻废忘谓之深者当依圆教无作四谛而发也然须坚固X不可忽忘如其忽忘则能令人堕于二乘及流浪生死当如庆喜云舜若多性可销亡烁迦罗心无动转可也然香积菩萨虽求大道四弘誓愿未必全具以其虽行大道求成佛道终不能如娑婆众生之无边烦恼之无数是以如来首勉发之三以行填愿十九初明填初愿行教化众生终不厌倦二明填三愿行于四摄法常念顺行护持正法不惜躯命种诸善根无有疲厌肇公曰以慈悲为根发心为心然后顺四摄化众生护正法种善根以此众德茂其枝条道树日滋不尽有为也下诸行愿枝叶之流取其日滋日茂以成不尽义耳癈舍慈悲道树不建众德损耗自隐涅槃谓尽有为法也什公曰谓坚固善心深不可动乃名根也如有一人到舍利弗处求出家舍利弗观其宿命八万大劫不种善根弃而不度往五百弟子所尽皆不受于是到祗桓门下悲泣懊恼佛从外还见而问之其人具以事答佛即种种责舍利弗汝智慧不深不见人根妄轻贱人耶佛即受其人赞言善来比丘须𩬊自落法衣着身便成沙门佛为说法即得阿罗汉舍利弗问佛此人何时种泥洹善根佛言乃往昔过去无央数劫有佛名人可时有一人入林取薪虎从林出欲食其X人其人上树虎在树下其人极大恐怖时佛从空中飞过其人见巳称南无佛心生信乐极厌生死深心誓愿愿离此苦因此善根今得解脱时舍利弗向佛悔过举身投地深自悲叹佛言譬如石中有金愚人不知弃而不取金师见之知其中有金即以两囊鼓而出之众生无明石中有智慧金今汝智慧不深弃而弗度如来深见根本以禅定智慧囊鼓而出之也志常安住方便回向什公曰万善无常随意所成故须方便回向佛道如瓶沙王被系在狱狱孔中遥见佛于山上往来心大欢喜应生兜率天在中闻毗沙门天王食香以饿死故心甚乐着我今当往生彼食处即时于毗沙门楼上化生小既回向大亦宜然灯曰譬如小声回入角呗其声则大菩萨所修一切善根若能以方便慧回向佛道功德则大也求法不懈说法无悋勤供诸佛三明填初愿行故入生死而无所畏四明填二愿行于诸荣辱心无忧喜不轻未学敬学如佛堕烦恼者令发正念于远离乐不以为贵什公曰出家离欲及禅定智慧离诸妄想悉名远离乐假以求道非所贵也X不着巳乐庆于彼乐什公曰凡夫见他乐则生嫉见他苦则心安自乐则生着自苦则心动菩萨则不然见他乐不嫉其心随喜他苦心动欲令解脱自乐不着自苦心安五明填三愿行在诸禅定如地狱想什公曰禅定有三种一大乘二小乘三凡夫凡夫禅生高慢我心小乘禅独善求证能烧众善坏无上道根于菩萨则为恶趣故视之如地狱也于生死中如园观想肇公曰生死虽苦大道之所由菩萨好游故想如园观也见来求者为善师想什公曰本无施意因彼来求发我施心则于我为师故起师想如月氏王出行游观有数千乞人在路侧举手唱声各请所须王问大臣此是何人何所陈说答言乞人也王智慧利根即解其意语大臣曰彼等我大师非乞人也汝不解其言耳彼所须者为我说法非为乞也彼言我等前世亦作国王不修布施故受斯报王今不施后亦当尔以此故当知是我大师舍诸所有具一切智想什公曰舍诸所有谓身命及国城妻子悉能弃舍给施众生给众生时了知此施必能具足一切智X明见因果施而无悔也六明填初愿行见毁戒人起救护想肇公曰戒为人护毁戒则无护菩萨自巳有护故欲护无护者也七明填三愿行诸波罗蜜为父母想什公曰取其能生法身也亦云子有所须则咨之父母菩萨所须则求之六度取其饶益比之父母也道品之法为眷属想生公曰助成我者三十七道品犹人有眷属相助成者也八明填四愿行发行善根无有齐限以诸净国严餝之事成巳佛土什公曰取彼净国相然后修行称之故致净国与彼无异是名以彼成巳也行无限施具足相好肇公曰开四门恣求者所取无碍大施法也此施相好之所因九明填二愿行除一切恶净身口意十明填初愿行生死无数劫意而有勇X肇公曰生死长久苦毒无量自非智勇孰能处生死之际焉十一明填四愿行闻佛无量德志而不倦十二明填二愿行以智慧劒破烦恼贼出阴界入十三明填初愿行荷负众生永使解脱十四明填二愿行以大精进摧伏魔军十五明填三愿行常求无念实相智慧什公曰无相取念也凡夫行有念智慧则高慢益甚是故菩萨求无念智也行少欲知足而不舍世法不坏威仪而能随俗肇公曰同俗俯仰不失道仪天下皆谓我同巳而我独异人十六明填初愿行起神通慧引导众生得念总持所闻不忘善别诸根断众生疑以乐说辩演说无碍净十善道受人天福修四无量开梵天道什公曰欲使作梵天请转法轮处尊引物也亦菩萨自行自生梵天也十七明填三愿行X劝请说法随喜诸善天台大师曰圆顿行人始于五品终于等觉常当修行五悔一忏悔三障二请转法轮二请佛住世四随喜善根五回向发愿今文且言三悔合前后诸文有回向发愿悉须具足五悔故普贤行愿具四十大愿王无非菩萨之愿行也十八明填四愿行得佛音声身口意善得佛威仪肇公曰经云有八种音亦云有六十种音密迹经云佛不思议音应物无量也十九明填三愿行深修善法所行转胜以大乘教成菩萨僧心无放逸不失众善三结行如此法是名菩萨不尽有为二释不住无为三初征何谓菩萨不住无为二释十初不住空无相无作无起谓修学空不以空为证肇公曰自此下皆无为观行也观无为必覩恬怕之乐而能不证涅槃永处生死名不住无为也空无相无作三乘共行而造观不同二乘空观唯在无我大乘空观无法不在以无法不在故空法亦空空法既空故能不证空X修学无相无作不以无相无作为证肇公曰二乘无相唯在尽谛大乘无相在一切法二乘无作不造生死大乘无作万法不造也修学无起不以无起为证肇公曰诸法缘会而有缘散而无何法先有待缘而起乎此空观之别门也二不住无常苦无我寂灭观于无常而不厌善本什公曰无常则无法不灭灭而不断故修善不厌亦观无常是泥洹道泥洹道则皆善本今不住无为故不厌有也观世间苦而不恶生死观于无我而诲人不倦观于寂灭而不永寂灭肇公曰二乘以无常为无常故厌有为善法以苦为苦故恶生死苦以无我为无我故怠于诲人以寂为寂故欲永寂菩萨不以无常为无常故能不厌善本不以苦为苦故不恶生死不以无我为无我故诲人不倦不以寂为寂故不永寂也三不住远离观于远离而身心修善什公曰远离有三一离人间五欲二离烦恼三诸法性空远离今观性空远离而不离善也四不住无所归观无所归而归趣善法X肇公曰诸法始无所来终无所归虽知无归而常归善法也五不住无生观于无生而以生法荷负一切肇公曰虽见无生而处生荷彼也六不住无漏观于无漏而不断诸漏肇公曰凡诸无漏与有为同体自无相皆无为行也虽见无漏而与彼同漏同漏有二有为入生死实未断漏者有巳尽漏而现不断者七不住无所行观无所行而以行法教化众生肇公曰法性无业何所修行虽知无行而教必以行者也八不住空无观于空无而不舍大悲肇公曰诸法之相唯空唯无然不以空无舍于大悲也九不住正法位观正法位而不随小乘肇公曰正法位者观无为取证之地也什公曰谓无生灭取证法也十不住观诸法虗妄无牢等观诸法虗妄无牢无人无主无相本愿未满而不虗X福德禅定智慧三结修如此法是名菩萨不住无为此文所说尽不尽解脱法门谓不尽有为不住无为之义亦不异文殊师利菩萨问疾品中维摩所说慰喻新学菩萨中有慧方便有方便慧即不尽有为不住无为以至云虽行于空而殖种德本等但异其辞而变其文耳是则了彼则知此知此则了彼更不俟繁释也二约二法合释四初约福德智慧一双释又具福德故不住无为具智慧故不尽有为肇公曰上直明菩萨不尽有为不住无为未释所以不尽所以不住夫大士之行行各有以妙期有在故复对而明之夫德之积也必涉有津若住无为则功德不具也什公曰上一门现一义今明一门中兼具二义若不住无则不尽有不尽有则不住无也二约大慈本愿一双释大慈悲故不住无为满本愿故不尽有为三约集药授药一双释集法药故不住无为随授药故不尽有为肇公曰採良药必在山险非华堂之所出集法药必在险有非无为法之所出也又曰若舍有为则与羣生隔绝何能随而授药X四约知病灭病一双释知众生病故不住无为灭众生病故不尽有为肇公曰习知众病必知病所岂住无为之所能乎又曰灭众生病必造有治岂尽有为之所能乎三总结诸正士菩萨以修此法不尽有为不住无为是名尽无尽解脱法门汝等当学三兴供赞叹二初供赞尔时彼诸菩萨闻说是法皆大欢喜以众妙华若干种色若干种香散徧三千大千世界供养于佛及此经法并诸菩萨巳稽首佛足叹未曾有言释迦牟尼佛乃能于此善行方便二还国言巳忽然不现还到彼国香积菩萨往来威仪显隐不同皆菩萨不思议神通之力原其化迹各有其故来时将有自利兼助兴道法之功是以显来俾众会而咸覩归国既歛迹以还元是以忽然不现俾众会而寂默也判教者不尽有为不住无为衍同三教皆得言之如通人至巳办地证无为之体即便出假修菩萨行留习润生广度众生岂非不尽有为不住无为乎别人至七住破见思巳即修出假之观登十行十回向皆菩萨利生边事岂非不尽有为不住无为乎然分界内界外行布不融不能及圆顿教人X观行位中巳有说法兼行正行两种六度矧八信出假登住圆证双照空有有为无为二边皆不尽双遮空有则有为无为俱遣方为行菩萨究竟之法也观解者观一念心性即空即假即中即俗故观有为行菩萨行也即空故观无为修涅槃道也即中故双遮双照二边法不尽有为不住无为也杂摩诘所说经无我疏卷第十一维摩经无我疏X卍XXX维摩诘所说经无我疏卷第十二天台山幽溪沙门传灯着十二释见阿閦佛品二初释品题维摩诘所说经见阿閦佛品第十二据经文所说而有四义先明观佛方法次明无没无生三明没彼生此第四方明见阿閦佛将是译人欲令读者取先义而见阿閦则见阿閦时不可以无三十八科法身观门亦须了如来居无没无生不妨示现娑婆国土有没有生亦欲令读者以后言义而见我释尊以法身以无没生示有没生既略三文而独标见阿閦佛必有是意而密隐其中也X二释经文五初明观佛方法二初如来问以何等而观尔时世尊问维摩诘汝欲见如来为以何等观如来乎肇公曰向命文殊共来见佛虽复举目顺俗而致观不同如来逆覩其情将显其来观之旨以明佛事不可思议故知而问也二维摩答以观佛之法二初总竖大义维摩诘言如自观身实相观佛亦然肇公曰佛者何也葢穷理尽性大觉之称也其道虗玄固巳妙绝常境心不可以智知形不可以像测同万物之为而居不为之域处言数之内而止无言之乡非有而不可为无非无而不可为有寂寞虗旷物莫能测不知所以名故强为之觉其为至也亦以极矣何则夫同于得者得亦得之同于失者失亦失之是以则真者同真法伪者同伪如来灵照冥谐一彼实相实相之相即如来相故经曰见实相法为见佛也净名自观身实相以为观如来相至义存于是灯曰如自观身实相者先观自清净法身也观自既然观佛之身岂不然乎故曰亦然第一切究竟诸佛与夫分真菩萨莫不具足三种身一法身二报身三应身天台大师云法身者师轨法性还以法身为身此身非色质亦非心智非阴入界之所X摄持强指法性为身耳法性寿者非报得命根亦无连持强指不迁不变名之为寿此寿非长量亦非短量无延无促强指法界同虗空量此即非身之身无寿之寿不量之量也报身者修行所感法华云久修业所得涅槃云大般涅槃修道得故如如智照如如境菩提智慧与法性相应相冥相应者如函葢相应相冥者如水乳相冥法身非身非不身智既应冥亦非身非不身强名此智为报身法寿非寿非不寿智既应冥亦非寿非不寿强名非寿为寿法量非量非无量智既应冥亦非量非无量强名无量为量也应身者应同万物为身也应同连持为寿也应同长短为量也智与体冥能起大用如水银和真金能涂诸色像功德和法身处处应现往能为身非身能为常寿为无常寿能为无量能为有量今经虽曰但观法身乃是即应身非应身以为法身何也葢如来现住菴摩罗园虽曰犹如须弥山王处于众宝师子之座乃即劣现胜而八相之迹宛然如曰非三际五阴实即应身有前际入胎而来后际入灭而去中际八十而住相好之色炳如智慧心智灼尔故大士即此而观一一非之即是法身其若离应别观又何异缘理断九偏观真常净识之教哉二别明观法三初正明观法四十初以非三际观X我观如来前际不来后际不去今则不住释迦如来应同众生有去来今是以前际从兜率来降神母胎后际从霜林入灭而去今则八十一岁中间正住毗耶菴园但此应迹随机所见不同大机所见八相难思若应小乘八种皆劣大示出没如水之波全法界身八皆胜玅小乘生灭体是无常如火烧薪终归灰断今维摩居士所见所观乃大乘圆顿之机即应身前际来而不见其来后际去而不见其去今现在住而不见其住故小般若云无所从来亦无所去故名如来二以非五阴观不观色不观色如不观色性不观受想行识不观识如不观识性此即应身色心而观法身也葢应身具三十二相八十种好之色与夫转八识成四智之心开之则为五阴若凡夫肉眼与菩萨法眼则观色为色心为心名为观色二乘慧眼则观色如心如分真菩萨佛眼则观色性识性今居士乃以究竟佛眼观如来应身色心非色非色如非色性即见法身三以非四大观非四大起同于虗空应身之色既应同凡夫亦必抟父精母血四大而有身今以居士佛眼所观即四大非四大色相无相同于虗空X四以非六入观六入无积眼耳鼻舌身心巳过应身虽有六入以即法身故思六情不积巳过者言超之也五以非三界观不在三界三垢巳离应身虽在三界巳不同众生而有见思之垢况即是法身岂为三垢所染而必在三界哉六以三脱观顺三脱门具足三明与无明等此虽应同二乘顺三脱具三明然能证入无明实性即佛性以其无明即是法身故也七以一异观不一相不异相应同众生玄通一切万法一心谓之一一心万法谓之异即万而一则不一即一而万则不异应色尚然即应而法岂有一异相哉八以自他观不自相不他相应同众生宛尔自他应即法身自他圆泯九以无相取相观非无相非取相应同二乘则无有相应同众生则有取相观应即法故双非二边X十以此岸彼岸观不此岸不彼岸不中流而化众生应同众生则在此岸也巳成佛道则在彼岸也谓在此而又巳登彼岸谓在彼而又应同众生是则不在此不在彼而居中流是三皆应迹也今观即应即法故不此不彼亦不中流也十一以寂不观观于寂灭亦不永灭观于寂灭全应即法也亦不永灭全法起应也所谓直法身非法身法身必即应身是也十二以此彼观不此不彼不以此不以彼应同众生故自不此也全应即法故自不彼也然则方此方彼实不以此而为此以彼而为彼也十三以智识观不可以智知不可以识识苟可以智知则应随涅槃苟可以识识则应随生死其实应同涅槃而不随涅槃应同生死而不随生死今观即应即法即法即应岂可以智知以识识哉十四以晦明观无晦无明应同生死长夜谓之晦应同涅槃慧日谓之明今观应即法身尚何晦明之有哉X十五以名相观无名无相应同娑婆厥字释迦名也名能召体相好光明相也即应而法名即无名即法而应相即无相十六以强弱观无强无弱应同丈夫雄勐葢世谓之强应同善逝慈柔爱物谓之弱然则即应而法而强弱敦居十七以净秽观非净非秽应同极乐在净而净也应同娑婆在秽而秽也然则即应而法则净秽俱非十八以在方离方观不在方不离方应同娑婆则在方也应必异人则离方也然则即应而法法身无在而无不在无在故不在方无不在故不离方十九以有为无为观非有为非无为应同生死有为也应同涅槃无为也然则即应而法有无谁名二十以说示观无示无说应同世间降生毗蓝一手指天一手指地东西各X行七步示也作师子吼云天上天下惟我独尊说也然则即应而法本无示说余可类知也二十一以蔽度观不施不悭不戒不犯不忍不恚不进不怠不定不乱不智不愚不诚不欺应同众生而有七蔽以七度门而破之国城妻子犹如涕唾踰城出家落绀衣皮生忍法忍耐饥耐寒精进六年形枯骨立一心在定游戏诸禅以智慧力裂愚痴网不辜巳灵不欺众生然则即应而法本无有悭何必行施本无有欺何必以诚二十二以来去出入观不来不去不出不入应示同居有来有去应不同凡出禅入禅然则即应而法本无来去出入之迹可得而求二十三以言语道断观一切言语道断即应而法即言说无言说故言语道断二十四以福田不福田观非福田非不福田始应同凡故不福田修成佛道故成福田然则即应而法二者俱离故非福田非不福田也二十五以应供不应供观非应供养非不应供养始未福田不应供也后成福田是应供也然则即X应而法法身则非应供非不应供也二十六以取舍观非取非舍应同众生故舍生死烦恼取菩提涅槃即应而法则非取非舍二十七以有相无相观非有相非无相应同轮王故有相也体若虗空故无相也即应而法又非有相非无相矣二十八以同真际等法性观同真际等法性不可称不可量过诸数量此文则直以应身同法身真际不可称量过诸数量而观也二十九以大小观非大非小应同众生或现大身满虗空中或现小身丈六八尺今观即应而法本非其大亦非其小也三十以见闻观非见非闻应同众生有相好光明之可见有八音四辨之可闻今观即应而法五眼之不能见五耳之不能闻也三十一以觉知观非觉非知X应同众生觉知无异即应观法大觉正知三十二以众结缚观离众结缚应同众生具诸结缚即应观法结缚原离三十三以诸智众生观等诸智同众生即应之法虽非三乘等智一切众生所及然而不等而等不同而同亦其惟法身乎三十四以诸法分别观于诸法无分别应同众生随机说法故有分别也今观即应而法故于诸法而无分别也三十五以得失观一切无得无失应同众生得亦得之失亦失之即应观法得而不得失而不失也三十六以浊恼观无浊无恼应来娑婆于五浊恶世得无上菩提示有浊恼也今观即应而法尚何浊恼之有三十七以作起观无作无起应同众生始成正觉作之起之观应即法即作起而本无作起X三十八以生灭观无生无灭应同众生王宫生而双林灭又复八相成道亦为大小四相所迁则似有生灭今观应即法如水之波波相虽殊而水之为性元无生灭也三十九以畏忧喜厌观无畏无忧无喜无厌应同众生有死苦之可畏有老病之可忧有出家之可喜有尘劳之可厌今观应身即法则无畏无忧无喜无厌四十以巳当今有观无巳有无当有无今有应同众生巳有修因当有菩提今有诸位然则即应即法实无巳当今有之可得也四十一以一切言说显示观不可以一切言说显示总而观之应身世间虽如上指而有一切言说显示今观即应身而是法身寥如廓如寂如昭如实不可以一切言说显示之也二承上结成世尊如来身为若此作如是观三显观正邪以斯观者名为正观若他观者名为邪观上观字平声唿第二观字去声唿谓能作如上实X相法身而观则观法皆正不则成邪僻观矣约教判者若离色而别观法身乃成别教但中之观能如上解即应离应而观即圆顿观也释论云除诸法实相余皆魔事岂非显观邪正中巳拣偏教乎观解者观一念心真如不变随缘即是全法起应随缘不变即是全应即法如日用根尘相对一念心起必属一界于日用中时时对数数起苟能称性一一观之莫非不变随缘随缘不变则时时即法而应念念即应而法是为观心实相观佛亦然也二明无没无生二初问何没何生尔时舍利弗问维摩诘汝于何没而来生此什公曰见其神德奇绝来处必尊故问其所从也维摩恐人人存没生故下反问以明无没生亦云或有谓维摩生分未尽故问其没生下答不尽善不长恶明生分尽也不直答者一欲屈声闻二不欲自显所从之美也二答无没无生三初法二初以汝得问明二初问维摩诘言汝所得法有没生乎肇公曰逆问其所得以证无没生也所得法即无为无相法也二答X舍利弗言无没生也二结成无没若诸法无没生相云何问言汝于何没而来生此声闻与菩萨所证大小深浅虽异其所证本有无没生之理一也汝之所证既无没生而何反问于我二譬二初问于意云何譬如幻师幻作男女宁没生耶幻师知幻作幻必不谓其幻实圣人证幻行幻岂复存没生见耶二答舍利弗言无没生也三合四初引佛说合二初问汝岂不闻佛说诸法如幻相乎二答答曰如是二以此反诘若一切法如幻相者云何问言汝于何没而来生此肇公曰生犹化存死犹化往物无不尔独𨵃何为三示没生妄舍利弗没者为虗诞法坏败之相生者为虗诳法相续之相幻理虽一幻事不同众生于无没生而受没生无非虗诞诳妄坏败相读而巳X二示没生事菩萨虽没不尽善本虽生不长诸恶什公曰凡夫死时起恶灭善既生则众恶增长菩萨则不然复次凡夫善本尽故命终长颠倒恶心然后受生菩萨则不然法化清净随意所之故无此一患无此一患则虽迹有去来而非没生之谓也上先以性空明无没生今以法化自在明无没生求之二门则没生无寄而问没生失之远矣灯曰论无没无生之义维摩居士巳示之前文矣如曰如自观身实相观佛亦然即继之曰我观如来前际不来后际不去今则不住则尚何没生之有而舍利弗乃佯为不闻而复兴是问者将请维摩阐明虽无没生而不妨示以没生示以没生则虽没生而元无没生是以方当宾主盘桓未竟之顷而如来遽示以没生之迹而云于玅喜国没而来生此然而维摩既曰观身实相观佛亦然则本迹法应如水成波波还即水厥道与如来同德而齐旨也三明示没示生三初如来示维摩没生是时佛告舍利弗有国名妙喜佛号无动是维摩诘于彼国没而来生此肇公曰上答无生此出生处应物而唱未始无益二身子赞美希有舍利弗言未曾有也世尊是人乃能舍清净土而来X乐此多怒害处三维摩示非妄合三初立日光譬二初问维摩诘语舍利弗于意云何日光出时与冥合乎二答答言不也日光出时则无众冥三明日光用二初问维摩诘言夫日何故行阎浮提二答答曰欲以明照为之除冥三明菩萨亦然维摩诘言菩萨如是虽生不净佛土为化众生不与愚闇而共合也但灭众生烦恼闇耳四明现玅喜国十四初大众渴仰欲见是时大众渴仰欲见妙喜世界无动如来及其菩萨声闻之众二佛命维摩为现佛知一切众会所念告维摩诘言善男子为此众会现妙喜国无动如来及诸菩萨声闻之众众皆欲见什公曰为不修净国及往生者现其剎也不遥现而接来者将显维摩神力故也即事则情悦而悟深故举令现此事耳灯曰今时禅流多不信别有净土可生虽有知信又不愿往生者翻引净名前文随其心净则佛土净语便言心净便是佛土净不必求生请观今文X维摩示现及有十四那由他人发心愿生为何如品也三维摩心念摄取于是维摩诘心念吾当不起于座接妙喜国铁围山川溪谷江河大海泉源须弥诸山及日月星宿天龙鬼神梵天等宫并诸菩萨声闻之众城邑聚落男女大小乃至无动如来及菩提树诸玅莲华能于十方作佛事者肇公曰屈尊为难故言乃至彼菩提树及妙莲华皆能放光明于十方作佛事及华上化佛菩萨亦于十方作佛事皆通取来也三道宝阶从阎浮提至忉利天以此宝阶诸天来下悉为礼敬无动如来听受经法肇公曰欲天报通足能凌虗然彼土以宝阶严餝为游戏之路故同以往反也阎浮提人亦登其阶上昇忉利见彼诸天肇公曰严净之土福庆所集人天之报相殊未几故同路往反有交游之欢娱也妙喜世界成就如是无量功德上至阿迦尼咤天下至水际以右手断取如陶家轮入此世界犹持华鬘示一切众什公曰梵本云如断泥今言如陶家轮明就中央断取如陶家轮下不着地四边相绝也四维摩现通持来X作是念巳入于三昧现神通力以其右手断取妙喜世界置于此土五彼土菩萨求救彼得神通菩萨及声闻众并余天人俱发声言唯然世尊谁取我去愿见救护肇公曰大通菩萨逆见变瑞为众而问其余天人未了而问恐畏未尽故求救护六无动如来告知无动佛言非我所为是维摩诘神力所作七无通菩萨罔措其余未得神通力者不觉不知巳之所往八此彼二土如本无异妙喜世界虽入此土而不增减于是世界亦不迫隘如本无异九吾佛告众观不尔时释迦牟尼佛告诸大众汝等且观妙喜世界无动如来其国严餝菩萨行净弟子清白皆曰唯然巳见十佛令学佛之道佛言若菩萨欲得如是清净佛土当学无动如来所行之道十一经叙见土获益现此妙喜国时娑婆世界十四那由他人发阿耨多罗三藐三菩提心X十二众愿皆得往生皆愿生于妙喜佛土十三佛记当生彼国释迦牟尼佛即记之曰当生彼国十四益巳还复本处时妙喜世界于此国土所应饶益其事讫巳还复本处举众皆见五愿得土获通二初佛问身子见不佛告舍利弗汝见此妙喜世界及无动佛不二身子愿众得土二初愿得土得通唯然巳见世尊愿使一切众生得清净土如无动佛获神通力如维摩诘二显闻持功德二初显现今善利世尊我等决得善利得见是人亲近供养二显现未善利八初闻经善利其诸众生若今现在若佛灭后闻此经者亦得善利二三慧善利况复闻巳信解受持读诵解说如法修行三手得善利若有手得是经典者便为巳得法宝之藏四解修善利若有读诵解释其义如说修行则为诸佛之所护念五供养善利其有供养如是人者当知则为供养于佛X六书持善利其有书持此经卷者当知其室则有如来七随喜善利若闻是经能随喜者斯人则为趣一切智八信说善利若能信解此经乃至一四句偈为他说者当知此人即是受阿耨多罗三藐三菩提记诸经显闻持功德多出自金口此品之末舍利弗钦言闻持功德者以其声闻智慧上首闻之全益之深感之切也正以是经之作多为弹斥小乘褒叹圆大而其要者又在游戏神通净佛国土教化众生而声闻在昔十二年中于是三者曾无一念好乐是以如来与维摩文殊特于此经恢之扬之开之示之观其当时虽未全体担荷其于耻小慕大获生酥益亦以深矣观解亦准前可知若欲更伸明之则观一念心即空即假即中即空故而本无没生即假故不妨从玅喜国来生此土即中故即没生而非没生虽非没生而双照没生而非没生至于玅喜国土则观其本具国土一千不动如来则观其一念寂然不动而持经功德义极于此又何胜如之第十三释法供养品二初释品题维摩诘所说经法供养品第十三义见于经可知X二释经文二初明法之供养二初天帝发起四初赞所说经尔时释提桓因于大众中白佛言世尊我虽从佛及文殊师利闻百千经未曾闻此不可思议自在神通决定实相经典肇公曰说经将讫舍利弗巳庆美于上帝释复欣其所遇而致叹也此经言虽简约而义包羣典坐不踰日而备覩通变大乘微远之言神通感应之力一时所遇理无不尽又以会我为妙故叹未曾有也二闻者必得如我解佛所说义趣若有众生闻此经法信解受持读诵之者必得是法不疑三况出修行何况如说修行斯人则为闭众恶趣开诸善门常为诸佛之所护念降伏外学摧灭魔怨修治菩提安处道场履践如来所行之迹四供养护持世尊若有受持读诵如说修行者我当与诸眷属供养给事所在聚落城邑山林旷野有是经处我亦与诸眷属听受法故共到其所其未信者当令生信其巳信者当为作护二如来宣说五初助喜天帝佛言善哉善哉天帝如汝所说吾助尔喜X二明经力用此经广说过去未来现在诸佛不可思议阿耨多罗三藐三菩提三受持福胜是故天帝若善男子善女人受持读诵供养是经者则为供养去来今佛肇公曰善其护持之意也三世菩提不思议道皆陈在此经若受持护养则为供养三世诸佛故助汝喜四校量功德四初举所校福天帝正使三千大千世界如来满中譬如甘蔗竹苇稻麻藂林若有善男子善女人或以一劫或减一劫恭敬尊重赞叹供养奉诸所安至诸佛灭后以一一全身舍利起七宝塔纵广一四天下高至梵天表剎庄严以一切华香璎珞幢幡伎乐微妙第一若一劫若减一劫而供养之二问其多不天帝于意云何其人植福宁为多不三天答其多释提桓因言多矣世尊彼之福德若以百千亿劫说不能尽四受持功多佛告天帝当知是善男子善女人闻是不可思议解脱经典信解受持读诵修行福多于彼所以者何诸X佛菩提皆从此生菩提之相不可限量以是因缘福不可量五引古证成四初所植福田佛告天帝过去无量阿僧祗劫时世有佛号曰乐王如来应供正徧知明行足善逝世间解无上士调御丈夫天人师佛世尊世界名大庄严佛寿二十小劫其声闻僧三十六亿那由他菩萨僧有十二亿二能植之人天帝是时有转轮圣王名曰宝葢七宝具足王四天下王有千子端正勇健能伏怨敌三财法供养二初明财供二初轮王供养尔时宝葢与其眷属供养药王如来施诸所安至满五劫二千子供养过五劫巳告其千子汝等亦当如我以深心供养于佛于是千子受父王命供养药王如来复满五劫一切施安肇公曰上以财供养校受持即法供养也如来将成法供养义故引成事以为证焉二明法供养二初月葢思惟供养殊胜其一王子名曰月葢独坐思惟宁有供养殊过此者什公曰冀或有大德诸天殊特供养若有过此慕欲及之云虽巳所珍不能上悦圣心冀所珍之外有以畅其诚心故发斯念更推胜供也X二空声告以法供养最胜五初天声告与以佛神力空中有天曰善男子法之供养胜诸供养什公曰若财供养则于佛无用于众生无益故非所欣也如来积劫累功本为众生若奉顺经典如说修行则称悦圣心乃真供养也二反问法供即问何谓法之供养三命往问佛天曰汝可往问药王如来当广为汝说法之供养四行诣白佛即时月葢王子行诣药王如来稽首佛足却住一面白佛言世尊诸供养中法供养胜云何名为法之供养五佛明告之二初示甚深经义十二初示佛说深经佛言善男子法供养者诸佛所说深经什公曰三藏及杂藏菩萨藏五藏经也上四藏取中深义说宝相等故得为深经也从此至下十方三世诸佛所说尽是广叹佛所说深经未明受持修行法供养义也二赞微妙难见一切世间难信难受微妙难见清净无染肇公曰深经谓方等第一义经也其旨深玄非有心之所得微妙无像非明者之所覩超绝尘境无X染若空欲以有心有明而信受见者不亦难乎自此下美深经之旨诸佛所说深经即佛法身也夫财养养四体法养养法身若能护持斯经令法身增广者此供养之上也三夺思惟分别非但分别思惟之所能得肇公曰第一义经微远无相自非明哲孰能分别业之差别虽由分别然非分别之所能得得之者其唯无分别乎四为法持摄印菩萨法藏所摄陀罗尼印印之肇公曰菩萨法藏之所摄固非小乘之理总持印之所印固非域中之道总持所印所印必真法藏所摄所摄必实既藏以法藏印以总持岂是常人所能开发以明法宝深固难可闚𨵦也生公曰陀罗尼者持也若持实相不失于诸天人魔梵之中不复畏有不通之义譬若以王印为信关津诸禁莫能呵留果是印持所印之经则无有碍五明深法力用至不退转成就六度六显功德广大善分别义顺菩提法众经之上肇公曰三藏十二部方等为第一七显生善灭之心X入大慈悲离众魔事及诸邪见肇公曰魔四魔见六十二见八显顺缘无相顺因缘法无我无人无众生无寿命空无相为作无起什公曰若法定有则不生灭若法全无亦不生灭不生不灭则与因缘相违深经所说非有非无非有非无故顺因缘法也肇公曰法从因缘生缘生则无自性无自性则无主无主则无我人寿命惟空无相无作无起此深经之所顺也生公曰此则因缘法矣九显有大功能四初能令坐于道场能令众生坐于道场而转法轮诸天龙神干闼婆等所共叹誉二能令入佛法藏能令众生入佛法藏摄诸贤圣一切智慧说众菩萨所行之道依于诸法实相之义明宣无常苦空无我寂灭之法肇公曰不依实相辨四非常者非平等教也依实相乃曰明也三能拔毁禁众生能救一切毁禁众生什公曰小乘法中五逆罪及犯四重禁则皆弃而不救大乘深法则无不救也X四能怖畏魔外诸魔外道及贪着者能使怖畏肇公曰毁四禁犯五逆小乘法所不能救众魔外道贪着豪恣小乘法所不能灭能救能灭者其唯大乘方等深经乎十显圣贤共叹诸佛贤圣所共称叹十一显背苦示乐背生死苦示涅槃乐十二显诸佛所说十方三世诸佛所说若闻如是等经信解受持读诵以方便力为诸众生分别解说显示分明守护法故是名法之供养肇公曰如是等经尽诸佛法身也若闻斯经能信解护持宣示分别令大法增广者名法之供养成法身也二如说修行二初总示又于诸法如说修行什公曰上章明奉顺经典真法供养也如说修行通举六度也十二因缘以下明得无生忍以实智慧随顺实法也灯曰既曰又于诸法如说修行则知十方三世诸佛所示修行法门莫不本于诸大乘经也今之末世大成可笑讲者既不览教照心惟逞风力狂慧及其老也病也倦也一念无常操X修无本临岐仓皇而覔路东西驰走以无门方事参禅精力巳弊方事念佛妄想纷驰厌契经为无用之物束之高阁排讲肄为童蒙之堂恣其喧譁良由生来学问无头众源失本甘心老死悔亦奚为至于争趋教外别传心麤气大尚轻诸佛况复众经参话头而经年不悟力量不充拚死力而晓夜劳神呕心咯血既无爱养心识之善资复乏策发神解之玅术病魔一入汤药不暇救死孜孜谁言出死以由末世学佛者杂滥无正师承不本契经故也二别明六初随缘离邪得果随顺十二因缘离诸邪见得无生忍决定无我无有众生肇公曰不悟缘起故有邪见之迷封我之惑若如说行则得明慧明见十二因缘根源所由故能断诸邪见得无生忍无复吾我众生之想也见缘如缘谓之随顺明白有无谓之决定皆智用之别称也二因缘果报无违而于因缘果报无违无诤离诸我所肇公曰无违无诤即随顺义也五受阴身及家属所有因缘果报即我所也若能明见因缘果报之性顺而无违则离诸我所也上直观因缘知无造所故离我见今观因缘果报知无属者故离我所X见也三常能无违四依四初依义依于义不依语肇公曰至义非言宣寻言则失至且妙理常一语应无方而欲以无方之语定常一之理者不亦谬哉是以依义不依语者见之明也二依智依于智不依识肇公曰六识识六尘而巳不能分别是非分别是非其惟正智乎是以行者依智不依识也三依了义依了义经不依不了义经肇公曰佛所说经自有义旨分明尽然易了者应依亦有应时之经诡言合道圣意难知自未了者不可依也四依法依于法不依人什公曰佛言我泥洹后当依止四法以为大师所谓四依法也明此四法可依止可信受也依于法不依人者法谓经教也当依经法不可以人胜故背法依人也法有二种一文字语言二义法莫依语也义亦有二种一识所知义二智所知义识则唯求虗妄五欲不求实利智能求实利弃五欲故依智所知义不依识所知义为求智所知义故依X智也智所知义亦有二种一了义经二不了义经不了义经如佛说杀父母无罪未分别是不了义也若言无明是父爱是母生死根本故名父母断其本则生死尽故言杀之无罪既分别是了义经也复次若佛言佛是人中第一涅槃是法中第一如是等皆名了义也是故当依了义经莫依不了义经四顺法无入无归随顺法相无所入无所归肇公曰法即下因缘法也上顺因缘知法无生今顺因缘知法无尽也法从缘而有从缘而无其有不从未来来其无不归入过去去故曰无入无归也五修行因缘还灭无明毕竟灭故诸行亦毕竟灭乃至生毕竟灭故老死亦毕竟灭什公曰此即四依中如实法也上十二因缘明如说修行随顺因缘故得无生法忍今明行四依依十二因缘如实相也作如是观十二因缘无有尽相不复起见是名最上法之供养肇公曰灭尽义一既曰毕竟灭而曰无尽者何耶夫灭生于不灭毕竟常灭则无不灭无不灭则灭无所灭灭无所灭即是无尽义也又曰上观因缘X无生离常我等诸见今观因缘无尽离断灭等诸见六闻法获益佛告天帝王子月葢从药王佛闻如是法得柔顺忍什公曰柔谓软钝也于实相法未能深入软智软信随顺不违故名柔顺忍也七解衣供养即解宝衣严身之具以供养佛八愿行法供白佛言世尊如来灭后我当行法供养守护正法愿以威神加哀建立令我得降伏魔怨修菩萨行什公曰四魔合为三怨一烦恼二天魔三外道也如来灭后月葢道力未具若不加威神则为魔所坏不能降伏故请加威神九佛为授记佛知其深心所念而记之曰汝于末后守护法城十出家证果天帝时王子月葢见法清净闻佛授记以信出家修习善法精进不久得五神通具菩萨道得陀罗尼无断辩才什公曰是闻持也十一灭后流通于佛灭后以其所得神通总持辩才之力满十小劫药王如来所转法轮随而分布X十二所化者众月葢比丘以守护法勤行精进即于此身化百万亿人于阿耨多罗三藐三菩提立不退转十四那由他人深发声闻辟支佛心无量众生得生天上十三结会古今三初宝葢因果天帝时王宝葢岂异人乎今现得佛号宝𦦨如来二千子因果其王千子即贤劫中千佛是也从迦罗鸠孙䭾为始得佛最后如来号曰楼至三月葢因果月葢比丘则我身是四结成供养如是天帝当知此要以法供养于诸供养为上为最第一无比是故天帝当以法之供养供养于佛判教者药王如来为月葢王子所说法之供养其间如法修行最要旨归在于随顺十二因缘还灭之观天台大师判四谛十二因缘六度不独局于三乘各自摄属一一通于四教秪如十二因缘即有四种一思议生灭十二因缘此可通于藏教三乘人修二思议不生灭十二因缘此则通于通教三乘人修三不思议生灭十二因缘此则局于别教菩萨人修四不思议不生灭十二因缘此则惟在圆顿教佛界人修今经说在方等断非藏教所修之法是则约义通于衍门三教而正意在圆可X知观解者观一念心具足十二因缘巳如前说而复观此摄为三道观苦道即法身是为中观观惑道即般若是为空观观业道即解脱是为假观大段正宗分竟此下入第三流通分四明大师云流名下注通名不雍令正法之水从今以注当圣教筌蹄不雍于来世故有第三流通分也为二初品题二经文今初先列品题维摩诘所说经嘱累品第十四嘱者付嘱累则连累金口吐宣虽则贵重谦言下付有若累焉弟子则曲躬低头合掌承命再三加意毕世流通二释经文三初如来嘱累三初直以法付于是佛告弥勒菩萨言弥勒我今以是无量亿阿僧祗劫所集阿耨多罗三藐三菩提法付嘱于汝什公曰不付阿难以其无有神力不能广宣故不付也维摩非此土菩萨故不嘱也文殊游无定方故不嘱嘱弥勒者以于此成佛故佛自以神力宣布欲成弥勒功业故也灯曰阿难付在后章使其记忆结集以传正像末法之中以遂流通今之注释是其功也二令广宣流布三初命无令断绝如是辈经于佛灭后末世之中汝等当以神力广宣流布于𨶒浮提无令断绝X肇公曰城高则卫生道尊则魔盛自非神力无以制持故劝以神力也二释当有大机所以者何未来世中当有善男子善女人及天龙鬼神干闼婆罗剎等发阿耨多罗三藐三菩提心乐于大法若使不闻如是等经则失善利什公曰若不闻此经或坠二乘则失大乘善利三明必多信乐如此辈人闻是等经必多信乐发希有心当以顶受随诸众生所应得利而为广说肇公曰法之通塞损益若是故劝弥勒顶受广说三拣机远恶三初令当知二相二初标弥勒当知菩萨有二相二释何谓为二一者好于杂句文餝之事二者不畏深义如实能入若好杂句文餝事者当知是为新学菩萨若于如是无染无着甚深经典无有恐畏能入其中闻巳心净受持读诵如说修行当知是为久修道行二告复有二相二初标弥勒复有二法名新学者不能决定于甚深法二释何等为二一者所未闻深经闻之惊怖生疑不能随顺毁谤不信而作是言我初不闻从何所来二者若有护持解说如是深经者不肯亲近供养恭敬或时X于中说其过恶有此二法当知是新学菩萨为自毁伤不能于深法中调伏其心肇公曰一毁法二毁人三告复有二法二初标弥勒复有二法菩萨虽信解深法犹自毁伤而不能得无生法忍二释何等为二一者轻慢新学菩萨而不教诲二者虽信解深法而取相分别是为二法肇公曰因其所解而取相分别虽曰为解未合真解此学者之内患也二会众流通四初弥勒流通五初遵命远恶弥勒菩萨闻说是巳白佛言世尊未曾有也如佛所说我当远离如斯之恶肇公曰一生大士岂有如斯之恶闻而后离耶发斯言者为未离者耳二遵命奉持奉持如来无数阿僧祗劫所集阿耨多罗三藐三菩提法三与其念力若未来世善男子善女人求大乘者当令手得如是等经与其念力使受持读诵为他广说什公曰以神通加其念力令不忘也问曰昔时魔常来下坏乱学人今何因不来答曰优婆掘恩力X故佛在世时有外道萨遮尼犍大聪明能论议心大憍慢知佛法尊妙意欲出家问佛言我若出家智德名闻如佛不佛言不得又问得如舍利弗不佛言不得如是一一问五百弟子乃至问得如罗睺罗不答言不得于是尼犍言我出家既不得如佛又不得如弟子何用出家又问后当得不佛言后世无诸大人然后当得尼犍命终巳佛泥洹后百年阿育王时生出家学道得阿罗汉有大名声教化国人令得阿罗汉者除度夫不度妇度妇不度夫不在数中但取夫妇俱时得罗汉者以算子数之积算满屋后泥洹时以算子烧身不假余物未泥洹时尝于林中坐禅见一饿狗饥羸将死常与诸比丘共分食与之狗遂腹胀欲死诸比丘各各绳床围绕守视诵经说法狗以善心视诸比丘又闻法音命终巳生第六天有大威德与魔王共坐时狗巳臭烂彼魔心念何因有此大人与我共坐观其本缘乃知是狗即大瞋恚是优婆掘比丘使是臭狗与我共坐当作方便令其毁辱时优婆掘林中坐禅入灭尽定魔以天上严餝华鬘系额上巳广说四众将共视之此比丘于空闲处严餝如是云何名为清净有德须臾优婆掘从定起觉头有华鬘知是魔为即指云汝是魔王即取死狗变为华鬘极大严餝语魔言汝以鬘供养我还以鬘报汝可着之便以神力系鬘着魔王颈系巳还X成死狗胮胀蛆烂甚大臭恶魔以神力去之而不能得至帝释帝释不受自还六天乃至梵天皆悉不受不能为解语言汝自还去求彼比丘魔即至优婆掘所求解臭鬘优婆掘即与要誓汝从今日乃至法尽莫复来下坏乱学人又我虽见佛法身不见色身汝今为我变作佛形若能如是当解汝鬘魔即受其誓便语比丘言我作佛时莫向我礼于大林中变为佛身相好具足放大光明作诸弟子皆如舍利弗等大众围绕从林间来优婆掘欢喜踊跃忘其要誓即为作礼魔言云何违要而向我礼优婆掘言我自作佛意礼耳于是臭鬘自然得解魔言佛真大慈悲我种种恼佛佛不报我而今比丘见报如是之甚比丘言佛大慈大悲自能容忍我小乘之人不能如是魔不来因缘略说也四皆我建立世尊若后末世有能受持读诵为他说者当知是弥勒神力之所建立五佛助尔喜佛言善哉善哉弥勒如汝所说佛助尔喜二菩萨流通于是一切菩萨合掌白佛我等亦于如来灭后十方国土广宣流布阿耨多罗三藐三菩提法复当开导诸说法者令得是经三天王拥护X尔时四天王白佛言世尊在在处处城邑聚落山林旷野有是经卷读诵解说者我当率诸官属为听法故往诣其所拥护其人面百由旬令无伺求得其便者四庆喜流通二初佛令广宣流布是时佛告阿难受持是经广宣流布二庆喜奉命流通阿难言唯我巳受持要者三请问何名此经世尊当何名斯经四佛说此经名字佛言阿难是经名为维摩诘所说亦名不可思议解脱法门如是受持二会众信受佛说是经巳长者维摩诘文殊师利舍利弗阿难等及诸天人阿修罗一切大众闻佛所说皆大欢喜信受奉行此经佛之所说才得首尾一一品中间则维摩居士所说居多是故佛说经名而云是经名为维摩诘所说今结经分特云佛说是经巳者归宗有在名分不踰也犹如世道一以名分为之主苟非然者则君臣之大义乖父子之天性绝也佛所说经虽称方外然于生佛师弟宾主之间宛有尊崇之名分在是以虽菩萨弟子嘉宾之话言长而结集X者必以佛为三界之师主万派朝宗统归佛海而巳又不特此也将一期佛事化道圆成非惟闻法者喜即赞成助扬者亦喜故维摩文殊舍利弗等同皆欢喜而信受奉行也大论释般若经欢喜而有三义一能说人清净佛无碍智无有错谬名为清净今遇此人谁不欢喜二所说法清净能令众生得证三昧离虗设故名为清净闻如是法岂不欢善三依法所得果清净如闻品获益得无生忍得如是果岂不欢喜判教观心悉如上说夫释经有科则纲可提而领可挈余巳举之经前矣纶文得贯则旨易忆而趣易持余将似之疏后焉是经三轴凡十四品都二万六千三百余言中间所谈法相虽然至丰而说之时节最促若法华七轴犹该乎八载楞严十轴犹自夏以狙冬而此经久近才自旦以至暮耳其间所说诚能笼罩五时恢改己易八教方等通方信通方也首叙发起五百献葢即事表法大关慈悲一经所明孰能逾此作通部经纬之首抽一茧组织之丝称为由序实有由也正宗之初首说菩萨佛国净土之行则一经所诠莫非此旨弁冒文身伟哉大观经家末叙总称佛说信哉曾不外乎佛说也第兴起之由又必有乎鸿渐是以维摩託现疾方便以念如来迦文鉴胜法当弘以遣问候若弟子品菩萨品文殊问疾品皆其事也始则夸叙昔日谈锋之不可当辞X不堪任若声闻之十折若菩萨之四弹莫不令耻小以慕大回偏以向圆虽声闻所修之行孰非净土之因菩萨所入之门孰非佛国之行也末则赞美此上人者难为酬对承佛圣旨而往诣维摩知文殊之将来则先空室去侍以生言端唯置一床以致借座才一相见启齿不凡维摩则曰文殊师利不来相而来不见相而见文殊则曰若来巳更不来若去巳更不去来者无所从来去者无所至所可见者更不可见莫不契以法身无像感应相交拂迹玄宗语默同致者也观其宾主竟日盘桓其间话言虽复无量要其所归经家品第则义聚者十有其一曰文殊问疾曰不思议曰观众生曰佛道曰入不二法门曰香积佛曰菩萨行曰见阿閦佛若夫法供养嘱累此则归宗佛后所明持经功德嘱累流通之事非宾主一期之类例也若求其品中所谈法相如文殊问疾则其辞有乎六一则正问其疾二则问其病之始末三则问其室空无侍四则问其疾之相因五则问其云何慰喻有疾菩萨六则问其有疾菩萨云何调伏其心维摩一一答之如经此问疾品之大略也若夫不思议品其中所谈法相则有乎四一则寄借座以明不思议二则举众事以明不思议如芥纳须弥毛含大海等三则举现种种色身明不思议四则总结智慧方便之门此其间又初则迦叶赞叹自鄙二X则天子闻赞发心三则大士赞显多作魔王多现恶乞四则明菩萨本心此不思议品之大略也若夫观众生品其间所谈法相总有其二一则正明观乎众生二则兼明余义正观众生则有其四初明所观众生文殊所问则曰菩萨云何观乎众生维摩则以譬如幻师见所幻人菩萨观众生为若此凡以二十九喻答文殊则反问菩萨观生如是则云何行慈维摩则以当为众生说如斯法答即是行真实慈等凡举三十一种慈以为慈无量心继此则备明悲喜舍三无量心以广能被之心于是文殊又问生死有畏菩萨当何所依答云当依如来功德之力又问功德之力当于何住答云当住度脱众生又问欲度众生当何所除答云除其烦恼又问欲除烦恼当何所行答云当行正念又问云何行于正念答云当行不生不灭又问何法不生何法不灭答云不善不生善法不灭又问善不善孰为本答曰身为本身孰为本曰欲贪为本欲贪孰为本曰虗妄分别为本虗妄分别孰为本曰颠倒想为本颠倒想孰为本曰无住为本无住孰为本曰无住则无本文殊师利从无住本立一切法此正明观众生之大略也继此又兼明余义初则天女现身散华有着衣不着衣异以致弟子去华而天女为其说法广如经说乃至相与酬酢凡致四番问答初明真解脱义二明所得所证三X明三乘何求四明诸法无有定相一一广说如经此观众生品之大略也若夫佛道品之大要而有乎二一文殊问维摩云何通达佛道一维摩问文殊云何为如来种维摩总答文殊则曰若菩萨行于非道是为通达佛道若其别答则以三恶之果示则以色无色界示则以三恶之因示则以六弊示乃至则以谄伪以憍慢魔道以诸烦恼以二乘以贫穷以资生以讷钝以邪济以遍入诸道以般入涅槃示末结答云菩萨如是行于非道是为通达佛道第二文殊答维摩云何为如来种则曰有身为种无明有爱为种贪恚痴四颠倒为种以要言之六十二见及一切烦恼为如来种曰何谓也若见无为入正位者不能复发阿耨多罗三藐三菩提心譬如高原陆地不生莲华卑湿淤泥乃生此华如是见无为入正位者终不复能生佛法烦恼法中乃有众生起佛法耳乃至二乘自鄙无分获弹斥益此佛道品之大略也若夫普现色身菩萨问居士言父母妻子亲戚眷属吏民知识悉为是谁奴婢僮仆象马车乘皆何所在维摩则以偈答智度菩萨母方便以为父一切众导师无不由是生凡数十余偈以明法门眷属末偈结云谁闻如是法不发菩提心除彼不肖人痴冥无智者此虽品中之绪余是亦佛道之正宗也若夫入不二法门品维摩诘谓众菩萨言诸仁者云何菩萨入X不二法门各随所乐说之法自在说生灭为二法本不生今则无灭得此无生法忍是为入不二法门次以我我所二法说乃至三十一以实不实二法说如是诸菩萨各各说巳问文殊师利何等是菩萨入不二法门文殊师利言如我意者于一切法无言无说无示无识离诸问答是为入不二法门于是文殊师利问维摩诘我等各自说巳仁者当说何等是菩萨入不二法门时维摩诘默然无言文殊师利叹曰善哉善哉乃至无有文字语言是为入不二法门古德云三十一菩萨以言遣法文殊师利以言遣言维摩则以无言遣言以至无遣此不二法门之大略也若夫香积佛品则文之大段而有十三一乞食香积二彼众问佛三彼佛答众四彼佛与饭五菩萨偕来六化人授食七香饭远闻八维摩命食九声闻念少十诫其小智十一众食不儩十二受食获益十三彼此问法十四闻品获益此香积佛品之大略也若夫菩萨行品则先历事故然后正说行门先历事故其事有六初俱归佛所二如法慰问三佛显难思四众闻香气五问香住久如六明佛事广多正说行门之初则香积菩萨赞请法门以还其国如来则告以尽不尽解脱法门何谓为尽谓有为法何谓无尽谓无为法如是菩萨不尽有为不住无为何谓不尽有为谓不离大慈大悲深发一切智心而不忽忘X云何谓菩萨不住无为谓修学空无相无作不以空无相无作为证等云云又云具福德故不住无为具智慧故不尽有为云云此菩萨行品之大略也若夫见阿閦佛品则其文有五初明观佛法身首则如来以欲见如来为以何等观而问维摩则答言如自观身实相观佛亦然乃至以三际观乎法身谓我观如来前际不来后际不去今则不住次以非五阴观以非四大观乃至不可以一切言说分别观继此则第二明无没无生第三明示没示生第四现玅喜国第五愿得土获通以至明闻持功德此见阿閦佛品之大略也若夫法供养品大意广明财供不如法供如宝葢轮王及以千子相继行施先以财供以施药王如来至满五劫其子之供亦满五劫有一王子名为月葢独坐思惟宁有供养殊过此者佛以空声而告之曰法之供养胜诸供养往问药王则告以二种法之供养一甚深经义二如说修行广说云云此法供养品之大略也若夫嘱累品初则如来嘱累二则会众流通会众流通而复有四初弥勒流通二菩萨流通三天王拥护四庆喜流通继之以众皆欢喜信受奉行此嘱累品之大略也是则维摩一经而有二始一序始一正始此之二始莫不冠葢全经弁戴始末以序始言之长者献盖括其表法正意大义既如此傍通曲引又如此观像得意离指见月之X宾览其序可以见全经之始末矣以正始言之则一经所说何非佛国净土之行如首标净土之因其义有四一随所化众生而取佛土一随所调伏众生而取佛土一随诸众生应以何国入佛智慧而取佛土一随诸众生应以何国起菩萨根以取佛土则一经所明岂能外此四义乎至于别出净土之行则首明三心次明九行则一经所明岂能外此三心九行乎又至于净土生起之行则曰随其直心则能发行随其发行则得深心乃至第十二随其心净则一切功德净则一经所明岂能外此十二种次第生起之行乎是故读是经而能了乎此者如长山之蛇击其首尾中间而互相照映又如溟渤之水甞其一滴而具饮百川此又不可思议解脱经文字三昧之不可思议者也净名无我疏成欢喜踊跃而说偈佛灭一何速我生未云暮假值无量光寿命何穷数佛灭一何速我生一何晚居此堪忍乡佛寿示云短矧生末法中佛灭亦以遐虽入薝卜林不覩优昙华薝卜林伊何佛说修多路解脱不思议诸佛之甘露常感净名恩亦仰文殊德恐怖恶道中赐以天王宅王宅有四门智者常作钥金华古藏中螺溪常研索海东去者归中国存者亡犹黄犊思乳X举众心慞惶小子不自量欲将赢酌海聊塞众人请谬以天华採孰为曼陀罗孰为曼殊沙所採于智者贯摄宁无差剏始乙丑春告成丙寅夏多半居病乡晷刻不云暇所庆大法宝而入贫人手雨宝亦雨衣甘露饫诸口所赞大法藏空不空俱荡亦即空不空而为诸法王稽首释迦文稽首解脱经稽首龙种上稽首无垢称稽首弥勒尊稽首天台师我今大庆快说偈庆赞之维摩诘所说经无我疏卷第十二