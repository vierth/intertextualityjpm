法华经授手X卍XXX妙法莲华经授手卷第一楚衡云峯沙门智祥集尘点劫佛与现坐道场之十方佛各证而默同者妙法也妙法者何即佛与生灵灵共禀历历孤明无声无色不得以相相无相而求者也然此妙法本无古今无生灭曷诸如来皆有出生现相转法轮般涅槃之古今生灭耶葢诸佛证此无古今无生灭法时即愿一切人与未来际人齐证乎此众生一日不证诸佛一日不安众生积劫不证诸佛亦积劫不安所以不得不于无古今生灭中示古今生灭以济此不证乎无古今生灭人耳即我本师世尊以不自安之心来生堪忍向本无古今生灭中而突尔幻出不可穷尽之古今生灭谓我以佛眼观见六道众生贫穷无福慧相续苦不断为是众生故而起大悲心夫佛果见六道众生贫穷实有福慧实无佛即具有神力亦不过如国王之用赦出人于苦巳矣安能使人人皆获国王位哉是佛抱此不安亦与世之悯物不自安者无以异X也亦非佛出现本怀也要知尽无古今尽无生灭必在无尽古今无尽生灭中翻出古今生灭到无尽极处则尽无古今尽无生灭始现前矣所以示生无非要人证此无生示相无非要人证此无相无何众生着相深着生又深既没于古今生灭中非着有即着空于佛无古今生灭义有若相背而驰愈趋愈远殆相遇无期也巳是以如来于此远则数百千劫往返近则四十余年诱引曲尽无限血肠磨尽无穷心髓将人人所有之历历孤明者左盘右旋多方陶铸迨至以白毫光媚牵心眼灵运方甦乃得令一切人心头眼底摇摇动动辘轳欲转于空灵灵地几欲伸手扪摩而又无从故如来得此一机本怀始畅满将出世来一大事无古今生灭之因缘开襟倾倒权实会融举灵灵共禀之宗班班委付直至尽会中人悉能契悟自心实无古今实无生灭信知将来即此毕竟成佛即此当度无量众生即此得还心佛众生三无差别之源即此与诸佛世尊共一鼻孔吐气而佛为此一事常不自安之郁膈乃得一慰乃为我世尊出现一翻得得说此妙法华经教诸菩萨同与诸佛所最护念之本志也将释此经先分四段一略释经题妙法莲华经者法即一真如心法乃世出世间最妙最玄之第一义也何谓真如心法以其物物具足原无增减也葢大地含生不论僧俗男女老少X智愚天仙神鬼白牯黧奴俱一一天然一一成现儞若要去摸索他寻究他取证他了办他他便无不赴心满愿无有不得无有不证非物物具足而何且一切僧俗男女老少智愚天仙神鬼白牯黧奴以至鰕蚬蛤蜊草芥纤鸡咸有无量智慧而不自用无量解脱而不自证无量三昧而不自入无量神通而不自取积劫累生颠倒于声色人我场中听贪嗔嫉妬所使任恩爱无明所驱或走驴胎或住马腹一来一往万死万生而者个依然不离谓有增减否耶惟其物物具足无有增减故四圣六凡皆倚之为根为本舍此则更无有能为根本者此所以谓之最妙最玄之第一义也我世尊从旷劫自证以来于三七日向无尽香水海中坐大莲华说圆满修多罗大华严巳为利生出现于世其间云重云起浪复浪生此唯毗卢遮那与微尘数等诸菩萨作是主伴如是尽微尘剎海有微尘主伴乃至于一极微微尘中有如是微尘主伴如是主伴演如是法门又岂别有所谓法哉然世尊不离菩提树而现法界身云徧坐道场称法界性以阐普徧圆融无碍大解脱法门者只缘着相众生根机暗钝视听俱昏又不得巳垂二相而二始同时将此妙法于不可分中为顿渐秘密三一小大作差别显示则成四十年舌沸寒涛矣葢此法歛之则无以窥其迹散之则无以竟其名所以在X楞严曰如来藏性曰常住真心在金刚名甚深般若名实相真宗在圆觉名无碍伽蓝在楞伽为佛语心宗至于涅槃中无灭无生非常非断曰摩醯眼日涂毒皷乃至灵山最后拈华曰实相无相教外别传其实皆此法也乃此法即则凡圣俱容离则圣凡俱泯深无容测密无容透与乎其觚而不坚张乎其虗而不华非思思议议可得故将一妙字称之夫所谓妙者由其体不变而用随缘也语乎体名不得状不得染不得净不得复何圣凡迷悟之可指俨如澄渟之水圆莹之珠虽寂寂而光吞影落不可得而昧者也约其用则圣凡迷悟随之而转设使不转一定为圣凡迷悟何妙之有且圣不增凡不减妙无损益也若圣有些增凡有少减妙安在哉有情得而万事通无情得而庶物长若有情独得无情不得亦不为妙惟其天得以清地得以宁鬼神得以灵圣人得以开迷拯溺愚夫得以忠君爱亲取之不竭用之不竟莫存其故莫究其新玅矣然而未尽得之之妙也苟得不变之体神凝千古一念万年如碧落长空如寒潭皎月竖不止三际横岂独十方放之则沙界俱含收之而毛端有剩原厥始而无始朕兆谁分审乎终而不终苍茫曷极斯殆不变之妙也能运随缘之用者应机随类格物无方如空谷随声如摩尼现色毛端现剎尘内转轮语其实而非实镕万有于一X无论乎空而不空散一无于万有斯又随缘之妙也我如来不忍此法独自受用故云我本立誓愿欲令一切众如我等无异故尔放光现瑞急欲将此妙法浑全托出意在显露十界十如本迹权实之理使一切人覩如是希有事必生如是希有心心生而法可证矣然经名妙法莲华过去诸佛久有斯名大通智胜如来于尘点劫前受十方诸梵天王及十六王子请便谓说大乘经名妙法莲华又远如世尊为菩萨时曾于无量无边不可思议阿僧祇劫前事阿私仙人闻妙法华经又于威音王佛时于虗空中具闻彼佛所说妙法华经则是妙法莲华岂独文殊于日月灯明始闻之耶又岂但今日现在十方恒沙如来宣此玅莲华耶去未来无量诸佛应如是说故知此妙法莲华三际十方尘尘剎剎无不俱是苟一时或断一处不徧一佛不说一事不具则弗妙矣故云如是妙法诸佛如来时乃说之须知此时字遍尘剎而不尽亘古今而常存非此时彼时可得间断可得限量也妙法之下着莲华两字者何因此法微玅难明故借莲华喻之夫喻所以表法也喻不切即法不妙如绘像者其灵在神畵月者其妙在云神到而像自活云奇而月自吐然则所谓莲华岂可执天上人间青红赤白之形而拟议之耶使执形而拟纵灵瑞大宝三千年一开开则金轮应世要不过三千X年而应一轮王是岂神到云奇之妙耶即大经所演香水海下有大莲华名种种光明蕋香幢而持无尽华藏世界虽则世界无尽华藏无尽毕竟终有限量总之境不忘而量有限量有限而法即黏滞又岂无相无名之妙喻耶今所以喻莲华者乃明人人本有之妙莲华藏也谓此莲华因即具果而果复含因以今因继果则后果之因巳植由今果含因故先因之果元成正明众生心内早具巳成之佛诸佛心中又孕未来之生也以怀佛之心为因佛终无尽以孕生之念证果生亦曷终以劫劫之佛度生生之生以生生之生成劫劫之佛如天河之不息似孤月以常轮古今如是诸佛古今如是众生无不具此莲华能悟此莲华即得自巳妙法故以妙法莲华为此经名也经者径也古今不易之常道也梵语修多罗此云契经谓上契诸佛之理下契众生之机契理契机故名契经又经者法也常也十界同轨谓之法三世不易谓之常乃十方三世佛佛所演之常法故通名曰经此经题之略义也略释经题巳竟二特标译主姚秦三藏法师鸠摩罗什奉诏译姚秦者前后三秦此明非嬴秦符秦之时也三藏者即经律论谓此师三学俱通故法师有二意一法身长养全借于法是以法为巳师也二将自所证之法展转传授使一切人开通正眼则为人之X师也鸠摩罗什译主名也此云童寿出处氏族及译经始末备载弘传序解译者翻译也谓翻梵音为华音翻梵字为华字翻梵语为华言皆此师力也三别译品名品有二十八名各随本品释义科名总标于此序品第一品节云此品总显一真平等法界以彰如来出世始终不出普光明智剎那际三昧欲令众生了此实相真境以为成佛真因也如来出世本怀先说无量义经入无量义处三昧者正显如来语默随机皆非心识思量境界然于定中天雨四华地摇六震者意显如来以无作玅力掀翻众生无明窠窟以撤六根四大之障碍也放眉间白毫相光照东方万八千世界者直显众生动用根尘识界不离普光明智也光中圆现法界事相生佛始终显众生诸佛平等无二也葢此光中实相真境即众生日用现证境界但能当下知归了此即为成佛真因矣如来出世特为此事四十年中未显发者何也根机未熟待时故耳且以弥勒腾疑者显此境非心识可知启问文殊葢非智不能入也引灯明之本始证今佛之瑞相显古今一道耳四十年中所谈不尽火中之事故判此品为总显如来出世为一大事因缘之象天台云序义有三次也由也述也如是我闻等冠于经首次序也放光六瑞X发起之端由序也问答释疑正说弄引叙述也具此三义故称为序义类同者叙为一段故名曰品唯药王品与提婆达多品是佛亲唱余皆结集所置或译人添足此品居诸品之始故云第一又序有通别二义从如是我闻至退坐一面是通序谓通诸经皆然也从尔时世尊下至品尽是别序与众经不同乃别序一经教启之因也四正解文义大科分三一序分夫序正流通三分始于道安法师而证于亲光菩萨解家无不依之分释其文此古今不易之定论也又分二科一六种证信序六种者即信闻时主处众六成就也谓此六种阙一不可证信者佛将入灭时阿难请问一切经首当置何语佛命置如是我闻一时佛在某处与大众俱使天下后世知佛法皆有源本非世人可妄作也置此有三意一以断疑二以息争三以简邪断疑者阿难始结集登座时相好如佛众起三疑一疑佛重起二疑他方佛来三疑阿难成佛及举如是我闻等则三疑顿息矣息争者如不言如是之法从我佛闻是自有制作则争论便起故举如是我闻等则争论不生也简邪者外道邪法经首皆置阿忧二字谓阿者言无忧者言有外道妄计万法虽多不出有无为吉故佛经首置如是我闻等使邪正攸分也就此分三一标信与闻如是我闻X如是乃指法也我闻明授受也谓如是之法我从佛闻六成就中如是二字即信成就也谓信者言如是不信者言不如是约理谓圣人说法但显真如唯如为是耳故曰信成就我闻第二闻成就也我乃结集经主也本随世假我及法身真我言非同凡夫外道所计之我也我闻者谓亲见亲闻非展转传闻经云此方真教体清净在音闻不假音闻教体何立约理以无我之真我不闻而自闻故曰闻成就二时主及处一时佛住王舍城耆阇崛山中一时第三时成就也取其师资道合始终说听之一时葢佛说法圣境难齐岂可定以时节故但言一时约理则心境理智凡圣本始一如之时故曰时成就佛即第四主成就也梵语佛陀此云觉谓始觉与本觉证齐而成究竟觉此约自觉言也又云自觉觉他觉行圆满此兼利他自觉拣凡觉他拣小圆满拣因葢指娑婆教主释迦牟尼佛也非此大圣孰能演斯大法故曰主成就住王舍等第五处成就也王舍城者驳足王与千王共立舍城都五山中为大国此城名也耆阇崛乃山名此云灵鹫以峰形如鹫故此中有五精舍一名天主穴一名七叶穴一名蛇形穴一名少独力山一名耆阇崛前佛今佛皆居此山佛灭后罗汉住次第有辟支佛及鬼神相续住住皆圣灵故曰灵鹫约理X住者以能住之智居所住之理不落二边咸归中道斯一乘妙典非此胜地何以说之故曰处成就三详列听众乃第六众成就座无知音说将谁听今淘汰巳成不得不说故于列众粗分为二一详列圣凡又三一声闻众分二先比丘又二一出无学以明德又复分四一举类标数与大比丘众万二千人俱此但举迹与者共也大有三义一数多二名重三德隆比丘梵语此翻亦三一乞士谓内乞佛法以资慧命外乞信施以资色身二破恶谓能破见思之恶三怖魔谓既能破见思之惑而魔罗恐怖以其能出三界必化余人则魔类减损所以怖也众梵语僧伽耶此云和合众有六义戒和同修见和同解身和同住利和同均口和无诤意和同悦万二千标数略言之也广则二十八品内他方此土凡在会者悉皆为众又十方十二类众生及三变净土从地涌出者亦皆此曾众故此但略言俱者具也谓此大众皆集此处二明位叹德皆是阿罗汉尽诸有结心得自在此则显本迹虽比丘而本皆大阿罗汉凡此圣众无非辅化如来出世利生岂仅实行声闻佛云我弟子如是方便度众生可悉知其远本皆不思议梵语阿罗汉名含三义一无生既得出离三界则分段变易俱离不受后有非但仅能破恶二杀贼X一切烦恼尽除无余不但仅能怖魔三应供具智断功德堪受人天供养天台云诸漏尽两句叹杀贼诸漏有三一欲漏二有漏三无明漏谓三界因果起惑造业致生死忘法身失慧命丧重宝皆是贼义烦恼谓昏烦之法恼乱心神即九十八使今诸漏既尽则烦恼永忘所以能杀贼也逮得巳利一句叹应供三界因果皆名为他智断功德方名巳利巳利具足所以能应供也尽诸有结两句叹无生诸有即二十五有生处结即二十五有生因今因果都忘则有结尽矣心得自在者即定慧具足定慧既具何生之有所以得不生也三略举首众于万二千中略举上首二十一位其名曰阿若憍陈如须菩提阿难罗睺罗此列名也阿若名也此翻无知以无知名者非无所知乃知无耳憍陈如姓也此云火器婆罗门种其先事火从此名族又名摩诃男以其闻法得道最在一切人天罗汉之前如云佛最长子阿含云我佛法中宽仁博识初受法味者拘邻如比丘第一摩诃迦叶此云大龟氏其先代学道灵龟负仙图而应从德命族名毕钵罗父母祷树神而生亦名饮光以其身光能饮日月故佛弟子中名迦叶者多于同姓中最长故名摩诃迦叶摩诃含大多胜三义如来以法付之乃传金缕僧伽黎住鸡足山待弥勒出世付法授衣竟然后入灭阿含云X我佛法中行头陀行大迦叶第一优楼频螺此云木爪林依林住故伽耶此云城那提此云河兄弟三人皆事火当毗婆尸佛时共竖剎柱故报为兄弟兄为瓶沙王师有五百弟子两弟各二百五十皆行兄法不肯归佛佛作十种神变度之谓毒龙不中龙火不烧恒水不溺三方取果北取粳粮忉利取甘露知嫌隐去知念现来火灭还然斧举不下广如瑞应经说虽覩众变邪执不归复云瞿昙虽神不如我道为真佛云汝非罗汉亦不得道三人皆契悟同归于佛阿含云优楼那比丘能将护四众供给四事令无所乏最为第一那提比丘心意寂然降伏诸结精进第一伽耶比丘观了诸法都无所着善能教化最为第一舍利弗此云鹙水鸟也弗此云子大论云婆陀罗王妇生一女眼似舍利鸟因名舍利以其是女所生故名舍利弗又名身子以母好形身故阿含云我佛法中智慧无穷决了诸疑舍利弗第一大目犍连此云莱茯根婆罗门姓也名拘律陀因祷树神而生故以命名阿含云我弟子中神通轻举飞到十方者目犍连第一摩诃迦旃延婆罗门姓也此云文饰善议论故阿含云善分别义敷演道法迦旃延第一阿㝹楼䭾或云阿那律陀此云无贫或云阿泥卢豆此云如意贤愚经云弗沙佛法末时饥馑有辟支佛名利咤行乞空钵有贫人见而悲愍曰X圣士能受稗否答云可耳即以所噉奉之食巳现十八变而去其人悲感愈切故感九十一劫天上人间受如意乐及投佛出家以昏睡受佛呵责七日不眠遂失双明佛令修乐见照明金刚三昧得半头天眼见大千界如观掌果阿含云我佛法中天眼彻视者阿那律比丘第一即斛饭王次子也劫宾那此云房宿父母祷房宿而生故以为名又云初出家时因往见佛偶值雨夜宿陶师房以艹为座后一比丘亦来投宿宾那即推艹与之至中夜后比丘问何往云我欲见佛比丘遂为说法豁然得道后比丘即佛也以共佛宿得道故名房宿阿含云我佛法中善知星宿日月明识图像者劫宾那比丘第一憍梵波提此云牛呞亦云牛迹前五百世时曾为牛王以牛食后常事虚哨余报未除唼唼常嚼故时人称为牛呞以避人轻咲恐其得罪常居天上佛灭度时迦叶集千罗汉遣下座僧追憍梵至梵问佛答云巳灭梵云佛出我出佛住我住佛既入灭吾亦灭矣遂入灭阿含云乐在天上不乐人间牛迹比丘第一离婆多亦名离越此云星宿父母从星乞生因以得名虽得出家犹随本字阿含云坐禅入定心不倒乱离越比丘第一毕陵伽婆蹉此云余习五百世为婆罗门虽得道果余习尚犹高慢过恒河水叱河神曰小婢驻流河神分为两派其神被叱遂往诉佛X佛令伊悔谢即对众合掌云小婢莫嗔大众咲之河神云悔而更骂佛云本习如此实无高心阿含云树下苦坐不避风雨婆蹉比丘第一薄拘罗此云善容容貌端正故年一百六十岁无病无夭由昔持不杀戒故九十一劫命不中夭毗婆尸佛时一比丘患头痛以一阿勒果施之病愈感劫劫生生身常无病阿含云寿命最长爱乐闲静薄拘罗第一摩诃拘絺罗此云大膝即舍利弗舅也由来论常胜姊姊孕论则不胜知怀智人寄辨尚尔况出生耶乃弃家往南天竺读十八经时众咲之曰累世难通一生岂冀乃喟然叹曰在家为姊所胜出外为他所轻誓愿不休无暇剪爪时人唿为长爪梵志后投佛出家得法眼净阿含云得四辩才触难能答拘絺罗第一难陀亦云放牛难陀此云善欢喜妙乐云从初慕道为名欢喜中胜故云善也净饭王偪十万释出家即其一也孙陀罗难陀孙陀罗此云好爱妻名也难陀此云欢喜巳号也拣异众难陀名故标妻名以别之也是佛亲弟四月九日生短佛四指容仪挺特与世殊异后为佛引令出家证罗汉果富楼那弥多罗尼子富楼此云满父名弥多罗此云慈母名西域称男为那女为尼从父母得名故名满慈子阿含云善能广说分别义理满慈子第一须菩提此云空生其生之日家中库藏一切皆空故曰空生X父母惊异以占相者曰吉又名善吉及其出家见空得道兼修慈心得无诤三昧善说空法佛从忉利天下率土辐辏争先顶礼惟须菩提端坐石室念诸法空豁然开悟故为解空第一阿难此云欢喜或云庆喜或云无染佛成道日生举国欣庆故以得名凡随佛入天人龙宫见诸女众心无染着故名无染为佛侍二十五年所闻八千犍陀皆诵不遗不重问一句佛灭后大众请结集诸经登师子床相好如佛迦叶赞云面如净满月眼若青莲华佛法大海水流入阿难心而如来宝藏今得流通天上人间者皆尊者力耳其入灭时于恒河中入风奋迅三昧分身为四分一与天上一与龙宫一与毗舍离国一与阿阇世王阿含云知时明物所至无疑所忆不忘多闻广达堪任奉持阿难陀第一罗睺罗此云覆障是佛亲子往昔因塞鼠穴又不看侍婆罗门六日故处胎六年因名覆障佛为太子时欲求出家父王不许乃曰汝若有子听汝出家太子即以手指妃腹曰过后六年汝当有孕既出家巳耶输有娠诸释咸瞋疑其非正耶输遂设火坑誓曰我若为非母子俱灭若真遗体天当为证因抱子投坑坑变为池莲华捧体于是父王欢喜虽失其子而获其孙孙为金轮吾亦何恨后长大巳佛索出家父王不许耶输将上高楼目连飞空取之佛度出家为舍利弗弟子于大X众中密行第一四总结众集如是众所知识大阿罗汉等此统摄余众也如是二字指上二十一位其余万二千中未举者以等字该之统文也闻名曰知见形曰识又见形为知见心为识众所知识者言此皆人天大众所共见所共知之大阿罗汉也二标有学以该广该广者谓举有学则初二果人摄无不尽也复有学无学二千人此尽诸学众也前万二千乃真穷惑尽无学者也此二千有学者将研真断惑希证四果是学彼无学之人但举位数而不叹德者以与前诸知识差等若证入四果则德业无二无别故此不复重叹二比丘尼众摩诃波阇波提比丘尼与眷属六千人俱此复标尼众以见法会之必有也波提此云大爱道以有智故名又云憍昙弥此云尼众主即佛之姨母也佛成道十四年母求出家佛不许阿难为陈三请佛令阿难传八敬法若能行则听出家一百岁比丘尼见初受戒比丘当迎拜请坐二不得骂比丘三不得举比丘过比丘得说尼过四于僧中求受大戒五若犯僧残罪应半月向僧中行摩那埵行六当于僧中求教授人七不应在无比丘处结夏安居八夏讫诣僧中求自恣人母一一如X教遂度出家共眷属数有六千罗目候罗母耶输陀罗比丘尼亦与眷属俱耶输陀罗此云华色亦云名闻在家为菩萨之妻天人知识出家为尼众之主位居无学即名闻也亦与眷属俱直指云以上三种二乘应归阿含方等般若羊鹿牛车为后三周得记者伏案约用属当人权智二菩萨众分四一举类数菩萨摩诃萨八万人此标上位以明法会之辅佐也菩萨乃梵语具足应云菩提萨埵此翻觉有情巳能自觉而觉他也摩诃萨此翻有大多胜三义亦名大道心众生也谓具大慈得大智修大因证大果故得是名此常随众数有八万二明德位皆于阿耨多罗三藐三菩提不退转阿翻无耨多罗翻上三藐翻正三菩提翻觉通云无上正等觉也梵语阿鞞䟦致此云不退转有三不退一位二行三念从初住位分具三德得般若是位不退离二死故得解脱是行不退诸行具故得法身是念不退证实境故此一句是总叹八万大士正因巳植下十二句别叹所修诸功德门然修虽万行要不出十波罗蜜当以十度合之皆得陀罗尼上就人依法人众法一故曰皆于此以法品人人众法十故曰皆得贯下一十二句谓此八万人皆X得十度皆得名称普闻皆能度脱无数众生也陀罗尼梵语此云总持谓总一切法持无量义愚谓即戒度也戒有止作二义止者诸恶不作既能止于众止万妄永息妄既息而群灵毕具岂非总一切法耶一切法即染净因果世出世法作者众善奉行既能作于所作无行不修行既修而诸智恒存岂非持无量义耶无量义即十界十如本迹权实之义如是凡圣因果唯戒波罗蜜总持不失始名最胜无上大陀罗尼故以之摄戒也乐说辩才即愿度也辩才有四一法无碍二辞无碍三义无碍四乐说无碍菩萨至九地断一障二愚始能证此乐说者统前三而成昼夜恒说炽然靡间人不分利钝处不论苦乐尘剎俱徧劫量匪穷若弘愿不深曷堪至是故以之摄愿也转不退转法轮即进度也等觉位中证此法巳即能以普现色身徧入尘剎广运十二类生咸跻宝所轮终不滞乃至无有一念生满足证所谓虗空界尽众生界尽我此修行究竟无尽此精进轮岂有终穷故以之摄进也供养无量百千诸佛即施度也葢能供养者必发喜舍心惟喜舍故不独能舍身外诸珍宝物妻子眷属即巳身头目手X足无不以欣心供养况所奉非一佛二佛也动以无量百千言其供佛所具之珍宝及自他身分宁有量哉准华严经说菩萨所奉有无量衣服云无量伞葢云乃至歌咏赞叹一一皆云无量然此皆财施也行愿云诸供养中法供养最而诸菩萨上求下化行所难行示法界身应微尘国又是何等施力故以之摄施也于诸佛所植众德本即禅度也诸佛所即微尘剎土也植众德即自净佛土也欲净佛土无越乎定定深而德本建矣今菩萨欲圆满二利之果植真因惟佛可凭福智双严大用繁兴方堪济物然所以修定慧即自净佛土也维摩云心净则佛士净故以之摄禅也常为诸佛之所称叹即慧度也菩萨上求下化益巳益人者皆慧也如九地菩萨建立世出世间工巧技艺种种差别门种种出离门乃至无量神通三昧罔不通达能为诸佛之所称叹故以之摄慧也以慈修身即忍度也慈乃徧济群灵也而曰修身者须知慈量未充即修身有欠故慈深则忍亦深如不休息菩萨为一众生于极苦地狱经无量劫尚不舍离其慈心忍力何等广大故以之摄忍也善入佛慧X即方便度也佛慧者即一乘实相所谓甚深无量难解难入除佛与佛无能入者今菩萨之根本大智巳植则能以方便智妙彻本源尽真如际得百万阿僧祇神通具百万阿僧祇三昧见如是世界兴如是供养放如是光明演如是法义岂非善入佛慧者耶故以之摄方便也通达大智即智度也大智者乃无上菩提圆照法界之智也推而行之谓之通足此及彼谓之达菩萨既至不退转地则能置一心于万有融万有于一心所谓森罗万象海印发光心佛众生三无差别其智印何等圆满故以之摄智也到于彼岸即力度也彼岸乃涅槃城非大力不能到其所以不到者由无量生死因无量烦恼果系着此岸今菩萨以金刚妙慧一齐斩断则因忘果丧故得五住尽二死忘即乘此宝乘直至道场力何锐也故以之摄力度耳名称普闻无量世界此总束前十度也名者实之着菩萨内智悉充外行毕具到此地位则无量世界咸闻其名所固然也称者相等也无量世界则周徧无尽名既远闻如是世界而实岂轻易量哉能度无数百千众生X前数段皆明自利此节方举利他葢有其行者必有其能今菩萨万行无遗权实具足自能分身尘剎随机随数现一一形说一一法故曰能度无数百千云者统括无尽之词也三略标名其名曰文殊师利宝积菩萨导师菩萨此一十八位据理皆如来自具权智之名可以意领不繁述也文殊师利此云妙德又名曼殊师利此云妙吉祥过去作佛号龙种上尊王本经自叙为妙光法师于此曾为根本大智隐胜现劣辅扬法化巳与如来同为有情模范故此品如来以光说而文殊以言显如印与文曾无主从之分也观世音梵语婆卢吉低税此云观世音然观为能智也世音为所境也至后本品详释菩萨以大悲心运普门示现神通三昧化他流通意欲令此妙法源源不绝对文殊为智悲并运共力助成出世本怀则与如来皆无二无别也得大势梵语摩诃那钵此云大势至凡举足下足动三千界坏魔宫殿故名与观世音共辅阿弥陀佛次第受记宝藏佛言由汝愿取大千世界今当字汝为大势至常精进宝积经云是菩萨为一众生经无量劫随逐不舍犹不受化无一念弃舍以身心精进故不休息思益经云恒河沙劫为一日一夜三十日为一月十二月为一岁过百千万亿劫得值一佛如是值恒河沙佛行诸梵行修习功德然后受X记必不休息故宝掌宝积经云以何义故名为宝掌谓菩萨于诸佛土化众生时欲以右手徧扪若干诸佛世界即随所欲而能成办从其手出佛法僧声乃至慈悲喜舍之声故药王由曾以雪山上药供佛及僧愿于未来能治众生身心二病举世欢喜故勇施谓能以出世法宝徧施众生而无疲厌故宝月谓所证三谛可尊如宝能证三智圆照如月故思益云菩萨常修童子梵行乃至不以心念五欲何况身受故名宝月月光谓圆妙三智能除昏烦热恼犹如月光清凉破暗故满月谓三智圆明无有缺减如满月故大力谓智境冥合有大力用故无量力以大力用徧应众缘徧拔众苦故越三界超越分段变易二种生死故䟦陀婆罗此云善守若有众生闻名者必定得三菩提故又名贤首以位居等觉为众贤之首故弥勒此云慈氏思益经云若众生见者即得慈心三昧故又名阿逸多此云无能胜宝积谓积聚智宝故导师思益经云于堕邪道众生生大悲心令入正道不求恩报故四结余众如是等菩萨摩诃萨八万人俱此统摄余众也如是者指上一十八位以等余未举之众直指云此应判归大白牛车一乘上位约理即属当人实智知音云声闻形出俗网迹近如来闻法为亲故列于前人天形乖服异迹非侍奉X闻法为疎故列于后菩萨形不捡节迹无定处即不同俗复异于僧故置于中然此更有说焉本经开权显实及废权立实所为者声闻也焉不首列菩萨为辅化之众而后诸品中腾疑置请皆此众也故随即列名焉至于人天八部乃法会必有之众势必一一具陈于后问圣列中独不开缘觉岂法华一会无此众耶曰巳摄入声闻菩萨之间文省故耳然声闻与诸菩萨皆为后文各品当机之伏案故此标也三天人众分三一诸天众又二初欲界尔时释提桓因与其眷属二万天子俱前举圣众此列天人见此会圣凡毕集也释提桓因此云能天主能作忉利三十三天主故也璎珞经云过贤劫二千二十四劫作佛号无着世尊眷属二万者举非臣民乃帝释亲因也后皆准此复有明月天子与其眷属万天子俱此举臣也前三乃内臣如卿相即三光天子明月乃宝吉祥月天子也居以颇胝迦宝水晶所成能泠能照故普香星天子也宝光即宝意日天子也居以俱胝迦宝火珠所成能热能照故四天王乃外臣如武将居须弥山腰东提头赖咤此云持国护持国土故居黄金埵领干闼婆富单那众南毗留勒叉此云增长令他善根增长故居琉璃埵领薜茘多鸠槃茶西毗留博叉此云广目亦云杂语X能作种种语言故居白银埵领毒龙毗舍阇北毗沙门此云多闻福德之名闻四方故居水晶埵领罗剎夜叉此四天王各领二鬼不令恼人故称护世自在天子大自在天子与其眷属三万天子俱自在即第五化乐天谓化诸人而自乐也又于五欲境变化自娱故大自在即第六他化自在天谓化诸他而自得自在也又欲得五欲境时余天为化假他所作以成巳乐即魔宫也欲界中唯第二夜摩第三兜率不列文略故也然此六天俱未离欲以次第分轻重故名欲界二色界娑婆世界主梵天王与其眷属万二千子俱此总明色界诸天也正云索诃此翻忍其中众生忍受三毒及诸烦恼故梵是西竺音此云离欲除下地系上升色界故由不忘形色故云色界又曰禅天以爱乐禅定故内有四禅初曰离生喜乐二曰定生喜乐三曰离喜妙乐四日舍念清净梵天王乃总举色界主尸弃此云顶髻即初禅天主光明即二禅天主三四二天不列亦文略也据惟识谓二禅以上不分王臣此中云光明大梵等以等字犹有多位也再俟参考无色界亦有四天虽无实形色而有定果色如来光中映令暂现而此会亦有之也由无色故不别列皆摄于等字中也二杂䫫众分五一龙王众X有八龙王各与若干百千眷属俱难陀此云欢喜䟦此云善此兄弟二龙常护摩羯提国雨泽以时国无饥年瓶沙王令年为一曾以报百姓闻皆欢喜从此得名即目连所降者也娑伽罗此云醎海从所居得名于大海中此为最胜和修吉此云多头亦名宝称德叉迦此云多舌亦名现毒谓嗔时嘘气人畜皆死故阿那婆亦名阿耨达此云无恼凡龙俱有三难一热沙二恶风三金翅鸟唯此俱免故云无恼又雪山有池名阿耨达池中有五柱堂龙常居此故从池名摩那斯此云大身亦云大力修罗排水淹善见城此龙萦身以遏海水优钵罗亦云沤跋罗此云青莲华从池得名等者以等其余龙王王既临则眷属随至故云与若干也龙是一类而亦随福业报处不同灵蠢亦别眷属宫殿衣服庄严一一具足唯饮食最后一口化为虾蟆秽污不堪故异人天也二紧那罗众有四紧那罗王各与若干百千眷属俱此云疑神似人而有一角乃天帝法乐神也居十宝山身有异相即上奏乐佛说法时诸天弦歌而颂法门即此神也旧云法奏四谛妙法奏十二缘大法奏六度持法总奏前三迹寄弦管本即不可思议眷属庄严等如前释三干闼婆众有四干闼婆王各与若干百千眷属俱X干闼婆此云嗅香以香为食亦云香阴其身出香乃天帝俗乐神也乐者缘幢倒掷之伎也乐音者皷节弦管也美者幢倒之胜也美音者弦管之胜也四阿修罗众有四阿修罗王各与若干百千眷属俱正云阿索洛此云无端正以男丑女正故又云非天由神果报隣次诸天为修行怀嗔而无天德故云非天又云无酒于四天下採华酿于大海鱼龙业力其味不变故据楞严有胎卵湿化之四约天人鬼畜各摄一类也婆稚此云团圆与天帝战时被缚因誓得脱故以名焉佉罗骞䭾此云广肩即拥海水者也毗摩质多罗此云净心亦云种种疑谓能以一丝幻作种种事故索干闼婆女生舍脂帝释业力令其父居七叶殿遂纳为妻后谗其父遂交兵脚波海水手攻善见帝释以般若力不能为害罗睺此云障持又云摄恼因日光照眼不能见故将手隐摄日月令天恼故身长八万四千由旬口广千由旬与天战时手撼须弥败匿藕纟系孔者然眷属宫殿衣服庄严亦与天等唯饮食最后一口化为青泥不同天也骞五迦楼罗众有四迦楼罗王各与若干百千眷属俱迦楼罗此云金翅以翅作金色故居四天王大树上两翅相去三百三十六万里颈有如意珠以龙为食大威德者威胜群辈又威摄诸龙故大身者X身超群类故大满者所噉之龙常饱满故如意者以颈有此珠故此鸟亦有神力能化为天子天女住处宫殿食亦百味日于东方噉一龙王五百小龙三方亦尔寿八千岁临终失势不得龙食即嗔从金刚山逶海穿地但不能直过风轮仍从故孔上金刚山如是七返还山顶命终此类亦有胜劣杂类科唯缺夜叉摩唿罗伽二类理应有之三人王众韦提希子阿阇世王与若干百千眷属俱此明国主摄臣民也韦提希此云思惟瓶沙王夫人阇王母也佛因之说十六观经阿阇世此云未生怨相师占云此儿生则定当害父母怀之曰巳有恶心于瓶沙王未生巳恶故名生巳王令升楼扑之不死但损一指又名无指王舍城主也因害父母向文殊求悔得柔顺忍命终入咤罗地狱即入即出生上方佛土得无生忍弥勒世复生此界名不动菩萨后当作佛号净界如来又此节缺人非人亦文略故如来说此妙法欲畅出世本怀将令佛剎微尘数世界众生无不鸠集此特于无量众中列其大槩广如华严经说详列圣凡巳竟二总结众集各礼佛足退坐一面此明入会之礼仪也以最尊顶礼最卑足表诚敬之切在会圣凡无不尽诚致敬礼毕则各安方面X也然既诚求妙法岂安然坐受耶是亦为佛所命坐则身心不动而大法可纳慧缘斯进矣退归藏也各摄异缘令心境寂抑经家序会众鸠集之仪式如此六种证信序巳竟二放光发起序又名别序谓于众经不同别别发起也分五一众集供养而兴赞叹尔时世尊四众围遶供养恭敬尊重赞叹此明会众虔恳有所欲闻也尔时者会众毕集说听一如之时也世尊乃十号之一九界罕觏为世出世间所尊敬故四众者即出家在家各二众也天台云据此犹名局意狭各开一一有四谓发起当机影响结缘发起者权谋智鑑知机知时而引发大教也当机者宿植德本缘合时熟闻即得道也影响者古往佛圣隐其圆极辅佐法王如形影相依也结缘者过去根浅虽见佛闻法不能顿证但作未来得度因缘也围遶者既礼毕退坐则周旋围遶翘勤瞻仰欲冀如来有所宣示供养总表三业恭敬必卑谨处礼属身尊重必至念专注属意赞叹乃发言称美属口正此之时如来欲举扬妙法而会众倾诚如此可谓机教相扣必至利益无量也二如来现瑞以为发起此为如来以无缘大悲引发大教放斯光明先动出格丈夫疑问者也又分二一此土六瑞分六一说法为诸菩萨说大乘经名无量义教菩萨法佛所护念X此明说经入定为现诸瑞相之由也如来今欲开权显实则所为之众必非权小故曰为诸菩萨机既纯圆教非不了故经云佛自住大乘于其所得法定慧力庄严以此度众生则所说者乃如如理实相一乘故曰大乘即此一乘实相平等广大则世出世间圣凡染净权实因果无不包容以此一义出无量义收无量义还归一义故名曰无量义也若人不豫先透此无量义经必不能堪任一乘妙法故如来于妙法未开显巳前必说此经非教二乘故曰教菩萨法一乘妙法既为佛所护念则无量义经为入法华之捷径亦即为佛所护念是不轻宣传者也人其可不深生向慕进趋有分地哉二入定佛说此经巳结跏趺坐身心不动说经是如如智入定是如如境境智圆融始成妙法若不入此妙定则所说何归光从何发是知由入此定则能致动地雨华亦能十界圆现也今谓说此经巳是经家叙佛说中默旨然既曰无量义说岂终穷既曰教菩萨法岂容意拟则佛入定正所以入说中之无量义故定亦名无量义也跏趺乃佛坐之仪轨三昧此云正定亦名正受以不受一切诸受故定言处者乃说到行到理智相融凡圣一如自他无碍等处即一真寂灭场地既至此处则真俗双超寂照不二四智三身当体如如故X曰身心不动要知说经入定两段为法华开张大本幸细心体会三雨华是时天雨曼陀罗华而散佛上及诸大众此明天华散佛亦有所雨也曼陀罗此云适意又云白华曼殊沙此云柔软又云赤华华以表因应如如智而雨以之散佛表以因彻果及诸大众是以因成因而因因增长始契无上妙果也必以四华散者表其当获佛因佛因者即住行向地乃圆因也小白表习种性十住开佛知见也大白表性种性十行示佛知见也小赤表道种性十回向悟佛知见也大赤表圣种性十地入佛知见也四动地普佛世界六种震动此以地震表法不妄动也光明记云动踊起三是形震吼击三是声又摇飏不安名动嶙山土垄凹凸名踊自下升高名起隐隐有声名震砰磕发响名吼令物觉悟名击经言震动于形声各标一也于六种中又各有三谓动徧动等徧动直动为动四天下动为徧动大千俱动为等徧动余五亦然合则成十八种动也此表如来将欲开显无上妙法必须翻破一切众生根尘识三坚固无明之十八窝臼无明破除正觉可成矣必谓普佛世界者世界乃依报亦即众生惑业共成之色法也无明既破当体全空空色销忘妙法斯证故必令大千俱转X也嶙山土垄凹凸砰磕五众喜尔时会中比丘比丘尼欢喜合掌一心观佛此明会众喜见诸瑞谨仰欲知也比丘义巳见前优婆塞正云邬婆索迦此云近事男谓亲承近事比丘僧故优婆夷正云邬婆斯迦此云近事女谓近事比丘尼故夜叉正云药叉此云捷疾摩睺亦名摩唿罗伽此云腹行即地龙也人非人是该无不尽小王乃粟散王转轮者人寿八万岁出曰金轮王治四天下自然千子七宝随身有金轮忽然涌现王乘之巡四天下故称圣王此不标菩萨众者以今放光现瑞乃为诸小乘显示妙莲华藏之本有也且人天大众幸闻此无量义巳而忽见雨华动地甚是奇特便谓得未曾有既见佛非常之相必欲得佛非常之理故咸生欢喜咸共合掌但只一心观佛而巳要知会众合掌时节五官俱不妄及只有一佛在前瞻之仰之肃然不乱故曰一心观佛此一心观与世尊之无量义处三昧其境界亦不甚远但欠不能证入也约理各各住自性本定即一心观佛义六放光尔时佛放眉间白毫相光此以放光显智性之本有也诸佛本有常光无时不照今曰放光乃有所为而放也然光以表智从毫出者乃中道第一义智但此等光人人本具惟X积劫不肯发如来心行如来事所以如是光明等闲被尘埋却虽佛于华严及诸会中累放此光机未熟者浑如不见故亦无所疑今众既闻无量义而妙法可投是以如来特放是光而表是法令人人于此有所证也然则此光又岂可作寻常放光视耶二他土众瑞分二一举能照之智照东方万八千世界靡不周徧此明因光照能见他土诸相也照者如日月灯万物等类无不覩也佛光所照南西北方四维上下无不明也然独照东方者东为群动之首以表众生动用中有此境界也万八千者极其广远如一世界中有百亿日月百亿四天下若以众生见量尚弗能尽知一部洲事况于三有况一佛土又况万八千土邪今因佛光一照使一切众生尽见万八千世界罪福智愚了然在目岂非直显当人智境则此万八千觌体显彰十八界相翻染成净今所见世界既有六趣圣凡于四土中见同居土更复何疑靡不周徧者如灯照一室以内无纤芥蒙昧况白毫光洞彻无碍又超彼日月威光万万倍也万八千土不过一方又安有不悉周悉徧哉二明所照之境分七一见六趣下至阿鼻地狱尽见彼土六趣众生此下总明见圣凡境界也阿鼻此云无间有五种无间极苦极下处也阿迦尼此云质碍即色究竟X极善极高处也举上下竖言世界横论谓一世界有百亿日月四天下为一佛土中有极苦极卑曰阿鼻狱有极善极高曰有顶天中间善恶因果或智或愚苦乐久暂于六趣中数数受生曰六趣众生一切众生既为三有所被莫能出离皆不能自知我于此土蒙光所烛无不明了一世界如是百世界亦如是乃至万八千世界亦复如是故曰尽见正此之际全心即境全境即心心佛众生浑然匪间总一光也二见诸佛又见彼土现在诸佛乘此一光不但见彼六凡又见彼土现在无量诸佛降生出家成等正觉无不明了也三闻说法及闻诸佛所说经法又从此光中闻彼诸佛说法利彼人天十二等类四见得道并见彼诸比丘比丘尼诸修行得道者不但见彼土现在诸佛并见彼土声闻四众也修行者即四谛十二因缘之行得道即得见道修道亦与今会同五见行行复见诸菩萨摩诃萨种种相貌行菩萨道复见彼土诸菩萨众于因中修行自觉觉他增进不厌不倦等诸菩萨即三贤十圣因缘等皆称种种者如后弥勒偈中详明六见涅槃复见诸佛般涅槃者X复见彼土诸佛利生事巳示涅槃等涅槃此云圆寂亦云灭度即三德秘藏七见起塔复见诸佛般涅槃后以佛舍利起七宝塔复见彼土佛灭度后复遗舍利令后学因舍利作众多佛事使法久住等舍利此云灵骨梵语塔婆或云窣堵波此云方坟亦名圆冢如上所见四圣六凡但约一东方虽曰万八千理实无尽此亦就今因佛光所见有如是也如来现瑞以为发起竟三会众疑念是何因缘分二一弥勒疑念分三一正疑念尔时弥勒菩萨作是念以何因缘而有此瑞上是如来以光引发众疑此是弥勒以疑增长众疑也尔时者即放光现瑞之时弥勒作念谓此光何因而放此瑞何缘而现也神者威灵不测变者隐显难知神变相即光中所见者也因缘者本起为因外助为缘即今日所有机教相扣之因缘也如来见诸二乘淘汰巳成将欲显发一大事为因以至放光现瑞为引起大教之缘故也此因缘若非弥勒疑问则此殊胜利益从何显发故弥勒此番作用亦非小小问会中八万大士何故独弥勒致疑发问而忖答独念文殊岂此外诸大士独不能问答邪答若以事论两大士同于灯明佛时共见此瑞共闻此法则今之问答无不响应约理弥勒主识即人人之弥勒也显此妙法断非识识X故托弥勒腾疑而问也文殊即大智亦乃人人之文殊也而此妙法唯智能了故独念文殊能答也更知此段文词乃集经者以意逆志详明之耳二当问谁今佛世尊入于三昧当以问谁谁能答者弥勒欲为会众发明此光所为因缘事必形言致问然所见事既希有难思而能晓之人唯佛可答佛今巳入三昧吾将欲问谁谁复能晓此不思议事邪此为结集人冥揣弥勒有如是意此处疑议妙在有佛不得问有境不能说往复筹量吞吐不得正是会众于妙法有豁然之机也三忆文殊复作此念必应见此希有之相我今当问文殊在会智超群众巳得称为法王子矣况历侍诸佛巳经无量此不思议希有之相必应见之可当吾问也智乃转识之名其体不二若弥勒文殊判然有间焉知曾近无量佛又焉知曾见希有事此又妙在复作念一句若不作此念必待定中人几何时也二会众疑念尔时比丘比丘尼是佛光明神通之相今当问谁见闻既同而疑念亦等既见非常之相必有非常之想想极而相自明相明而智自朗所以有疑必悟即得佛知见矣自尔时弥勒下至此皆集经人悬叙灵山会里比时有如是境界如是见闻如是X疑念使后人覩此焕然在目四弥勒因众而伸请问分二一长行又二一经家叙尔时弥勒菩萨及诸天龙鬼神等众会之心弥勒疑与会众疑二疑有间所谓同行不同步也弥勒记当补处而引发大教任所当施迷态当似故作此疑也然而会众之疑实所未达故此双叙一云欲自决又云观众心须知观众心句为切当则圣教显彰源案于此二弥勒问而问文殊师利言悉见彼佛国界庄严此略举所见而陈所疑也详叙在下颂文弥勒开口便曰以何因缘而有此瑞意在为人发明此瑞之所为因缘也究文殊答处但曰曾见此瑞放斯光巳即说大法亦未明言何等因缘必待如来出定始明示曰我为一大事因缘则知放光现瑞原为此作因缘也然而弥勒必欲问文殊者意在引起曾见出陈二家远本以为今会之先声若以表法即是始本冥契将证究竟妙觉时故有此翻酬酢二偈颂分二一颂问又二一问此土六瑞于是弥勒菩萨欲重宣此义以偈问曰梵语伽陀此云颂亦云祇夜伽陀颂前祇夜起后天竺有散花贯花之说如此土序后铭也又随乐欲不同有乐散说有乐章句者再之随生解不同或于散说得解或于章句得解者亦是随利钝不同利者一闻即解钝者再说方知也以表殷勤重X说为众集前后不一故耳文殊师利导师何故身意快然得未曾有此颂问近见本会妙事于六瑞中而不问说经入定者乃现相之本而非相故今但问有相瑞也导师者如来以法导利群生引疲极而归宝所也何故谓如来是何等缘故今放是光而现是瑞耶旃檀香风者由花雨种种则风亦成香以是可悦众心也花既飘摇雨必无尽则地亦以此因缘而严净之也身意快然者此时会众眼见圣境耳闻殊音鼻嗅异香身班圣例意念妙法所以咸皆欢喜得未曾有也余皆如前释二问他土众瑞分六一颂见六趣众眉间光明照于东方受报好丑于此悉见此颂问远见他土妙事以圆见诸土上下好丑所以奇特此一瑞也众生是能趣之人生死是所趣之处善恶是能趣之因受报是所趣之果土如金色者长行隐而颂彰也光从毫现是中道智故色黄也既曰六道曰生死曰善恶即是凡圣交参土而佛亦必说三乘矣然此土此众生岂分外别有如来不过将现成心佛众生特为显彰故曰于此悉见此字最重二颂闻佛说法又覩诸佛圣主师子照明佛法开悟众生此颂见佛闻法瑞诸佛即万八千土之诸佛也三贤十圣皆主于佛故曰圣主师子乃兽中王吼时X象王失威群兽脑裂表佛说法魔外惊怖示众十力得无畏故演说经典微妙第一如今佛说华严也故曰教诸菩萨等双超真俗曰清净纯谈实相曰柔輭其义难解曰深妙九界同益曰乐闻言各于世界讲说正法者如今佛现劣应身说三乘法故说种种说照明说开悟乃随机教也三颂他土三乘分三一声闻若人遭苦厌老病死为说涅槃尽诸苦际此颂见为三乘说法也文具四谛遭苦者苦含因果集谛具矣厌老死即道谛涅槃即灭谛遭苦者必究其集知因集有深厌自生故不集也况老病死是真苦皆属身根既厌苦慕灭故如来为说真空涅槃令苦际尽依此修行如后所谓求羊车出火宅也二缘觉若人有福曾供养佛志求胜法为说缘觉有福者辟支百劫种福较声闻则曰有福求胜法者谓深求胜妙之理于声闻思增进也为说者即佛为说十二因缘依此修行如求鹿车出火宅也梵语辟支迦此云缘觉出有佛世观十二因缘觉真谛理者是也亦名独觉出无佛世观化自悟者也三菩萨若有佛子修种种行求无上慧为净道菩萨有上求下化之心而又能从佛转轮绍佛家业故有子义前曰若人此曰佛子则品类别矣种X种行者谓求佛果时修种种行自利也化众生时行种种行利人也则二利之间六度齐修万行毕具佛即为说无上慧令证斯道如后所谓求牛车出火宅也净道者不着有也如度尽十二类不见有生可度乃修而无修之妙道也四颂结前开后文殊师利我住于此如是众多今当略说此字事即灵鹫山理即入无量义处也见闻等句结前生后之词若斯二字结前所告也及千亿等发后所陈也谓我于光中见闻圣凡之境不止如是则有千万亿种今试略言之也五颂他土修行分三一总问我见彼土恒沙菩萨种种因缘而求佛道此总为发问之端谓我于光中见彼土有无数菩萨各有所行无限因缘而各欲求成正等觉也问此言见恒沙菩萨者然恒河横四十里沙细如面今之所见光中见光外见耶同时见异时见耶若谓光中一时俱见恒沙明数不可计种种明事不可尽如是多人行种种事无非欲求佛道也万八千土境量非细岂一目能见远大众多之人而一一事事能分明不谬耶答井蛙不可语于海也凡情岂可测圣量哉经不云乎非思量分别之所能解唯佛与佛乃能究尽弥勒既居补处岂有虗妄殊不知此犹为少近言耳弥勒此处不免一翻X漏逗具眼者辩之二别问分六一问施又二一舍外财或有行施金银珊瑚栏楯华葢轩饰布施此论施财金银等世之所宝宝既能施余可知矣车大夫所乘也辇天子之与也奴婢为驾御之人今皆以欢喜施者是欲别求上乘为佛所叹也驷马等句当居回向佛道之上以文皆为施车乘故二舍身命复见菩萨身肉手足欣乐施与求佛智慧此论施身命世人所重者身而不舍者命也今一一舍之不悋而复曰欣乐施是知佛道重于身而智慧胜于命如此行人若非我执破除不能为也以妻子列于身肉中者见此亦是不易舍者前谓因缘相貌及信解俱言种种者由诸度皆通具也如布施以舍心为因内外财施为缘是为布施中因缘也然能施之人若不信不解岂堪以内外财徧施一切则能施者即具种种信解矣正行施时所求者不一而能施者必随处随时方便成就是则有种种相貌矣施度如是则诸度亦然故曰种种等行菩萨道二问戒文殊师利我见诸王剃除须发而被法服天台云在家施易戒难出家施难戒易故约比丘明戒也王最尊也求出家知复有尊于巳者也诣佛问道即发大心为趣佛果之真因因真则至X乐可舍故云舍宫殿等剃发被衣使身心不二可易入道妙庄王案于此凡光中所见菩萨修行与后文符合者多葢此是见处后即行处也余皆准此三问忍或见菩萨而作比丘独处闲静乐诵经典天台云忍有三种作比丘是苦行忍处闲静是生忍乐诵经是第一义忍既曰见菩萨而又曰作比丘此正见种种相貌行菩萨道之实处闲静为修忍之因缘乐诵经即忍门中信解也则从地涌出者谓志乐于静处舍大众愦閙案于此四问精进又见菩萨勇勐精进入于深山思惟佛道天台云深山可畏非窳怯者所居唯勇进能安之傍若无物思惟实相念念不休求佛道也勇勐是精进中相貌入深山为行精进之因缘思惟佛道始是信解提婆达多品云採果汲水拾薪设食勤求妙法无有懈倦案于此五问禅定又见离欲常处空闲深修禅定得五神通禅名正受以不受一切诸受故离欲者正受也处空闲境寂也修深禅心空也境寂心空而神通自得故曰深修禅定得五神通离欲即禅定中信解处空闲是修定之因缘得通乃相貌也通有六一天眼二天耳三他心四宿命五神境六漏尽今言五通由菩萨漏未尽故X又见菩萨安禅合掌以千万偈赞诸法王此所谓不起灭定现诸威仪安禅内心巳寂合掌外貌必谨复以偈赞法王亦定深成就也分别功德品中诸菩萨以妙音声歌无量颂赞叹诸佛案于此六问般若复见苦萨智深志固能问诸佛闻悉受持天台云智深者慧穷理本也志固者誓愿广大也此即二种庄严能问能持问而能受足见智深受而能持由其志固此又见弥勒见之明知之切也又见佛子定慧具足破魔兵众而击法皷定慧二种别圆地住方乃具足无量喻即以种种方便于诸教中引无量譬喻助显第一义也化诸菩萨展转化他也魔罗此云杀者有烦恼魔五阴魔天魔死魔而菩萨以智慧利剑一一能破魔退而法论可转故曰击法皷也又菩萨说法以梵音声警悟一切有击皷义前是自利此属利他智深志固是说法因缘闻悉受持即信解也破魔击皷是相貌也持品中诸菩萨发愿弘经谓我等敬信佛当着忍辱铠为说此经故案于此三杂问分七一问禅定又见菩萨寂然晏默天龙恭敬不以为喜前以六度次第致问弗克尽吾所见也吾又见有种种人行种种事如有寂然入定天龙致敬而不X为喜者正居此时尚不见有我焉复知有天龙恭敬耶尚不循乎真焉复有以恭敬我者为喜哉如此深定可为妙法之真宅也又见菩萨处林放光济地狱苦令入佛道此又见深禅济世处林者明定处也放光者定深融洩也济地狱乃心细境融苦动悲应也令入佛道即转苦乐于无间摄彼归真也此与上节俱属禅定上是定体此为定中妙应二问精进又见佛子未尝睢眠经行林中勤求佛道睡人之所欲不睡则品格异矣经行非遣睡也志在佛道可谓精勤不倦矣心神昏昧为睡六识暗塞为眠不睡而但经行即与般舟念佛三昧同三问净戒又见具戒威仪无缺净如宝珠以求佛道大论明十戒一不缺二不破三不穿四不杂五随道六无着七智所赞八自在九随定十具足即究竟也今言不缺是首戒净如宝珠是第十举始终以摄余也菩萨以此严护威仪求佛道也四问忍辱又见佛子住忍辱力皆悉能忍以求佛道天台云内心能安忍外所辱故名忍辱有二种一者生忍又二谓于恭敬供养中能忍不着则不生憍逸二于嗔打骂詈及蚊蚋等能忍则不生嗔恼二者法忍亦二一者非心法即寒热风雨饥渴老X病等二者心法即嗔欲慢诸邪见等于此二法能忍不动是名法忍言忍力者力即量也非宽宏濶达志力精锐者难忍初句是能忍之人下是所忍之境常不轻案于此五复问禅又见菩萨离诸戏咲亿千万岁以求佛道天台云离戏即却掉悔葢离痴除嗔葢近智除疑葢除乱却贪葢摄念除睡葢此为除五葢也亿千万岁明定深以此深定而求佛道其志力何等勇锐问弥勒因光覩瑞见在一时何言亿千万岁邪答此诸行相皆弥勒旧时行径一见即通何疑碍之有六问檀度或见菩萨肴膳饮食欢喜无厌求无上道此又见行施者所作种种初施饮食汤药既曰百种是无所不具也曰名衣犹为有价甚至有无价者亦以之供佛施僧再之房舍日千万亿可谓广矣皆以旃檀众宝为严饰可谓美丽极矣一一舍中皆有众妙卧具亦可谓周足尽矣加之有花果园林流泉浴池则举止无不如意矣如是四事皆微而不粗妙而不染一以欢喜无厌施之无非欲祈满足菩提道也七问般若或有菩萨说寂灭法种种教诏无数众生此又见行般若人种种方便求佛道者寂灭法中言语道断复有何说今谓种种教诏又曰无数众生是以方便慧无说示说巧逗群机可谓善说法X要者也或见菩萨观诸法性无有二相犹如虗空诸法性即妙性也无二相即实相也以此性观此相可谓融二谛于真空故曰如虗空又见佛子心无所着以此妙慧求无上道无着者空有二俱离也既不着于空有则是心无住无住之心方为妙慧以此慧求佛妙智可谓水投水矣六颂佛入涅槃分二一明起塔供养文殊师利又有菩萨佛灭度后供养舍利前来见诸菩萨虽有种种因缘等广行六度万行是佛住世时依佛化仪勐力修习求无上道者此又见佛灭后念报佛恩为供舍利则又见一翻行径故此重唿文殊而问之也又见佛子造诸塔庙香华伎乐常以供养塔以供养舍利而庙以供形像也以无数恒沙记则万八千土中诸佛舍利亦应无数严饰国界者由塔多则国土自严而其量纵广可知也一塔有千幢幡皆贯珠作幔露幔者即塔外张施也铃和鸣者塔既无数铃多可知风动齐声故曰和鸣此皆明塔庙庄严为菩萨之所供养也诸天下又明人天八部亦如是供养二明塔严国界文殊师利诸佛子等如天树王其华开敷严饰塔庙本为供舍利也由塔庙奇丽故国界殊妙此不严而严也天树者名波利质多罗此云圆X生高五百由旬枝叶布五十由旬华香亦徧五十由旬其根茎华果等生时阎浮提树一切俱生故曰树王今谓塔严国土如树华之开敷极周极徧为殊为妙也颂问巳竟二请答分二一举疑事以述请佛放一光我及众会见此国界种种殊妙此颂谓因所见而有所疑也佛未放光我等所见皆寻常也今由于此光中见皆奇特殊胜而众疑似不容巳也此界即本土种种殊妙即本土六瑞诸佛神力智慧希有我等见此得未曾有此方颂见他土诸佛神力两句该在我等见此下照上应云放一净光照无量国我及众会见彼佛土诸佛神力智慧希有其意自显前日万八千约众生现量不出十八界境此由诸佛神力故曰无量谓我于此光中所见十法界相并见诸菩萨行种种行及见诸佛神力智慧希有皆见所未见也佛子文殊愿决众疑前皆问意此文请答谓如上所见两土之相诚不可思议非尊力不能答也惟愿速说以决众疑二释伏难以明意伏难者天台谓文殊虽居大智以弥勒乃补处之尊岂容遽尔有答况会中知此事者不少故拟四难推逊以尽宾主之道且文殊踌蹰不对乃欲启会众之诚求耳第一伏难因弥勒谓愿决众疑文殊意谓众若有疑自当发问今X众既不问我何所决弥勒潜知文殊有如此意故以偈请曰四众欣仰瞻仁及我世尊何故放斯光明今四众不问者意所欣瞻唯仁与我也彼众意谓世尊何故今于眉间放大光明徧照东方万八千土耶此是弥勒潜知众心处代此问也文殊因而又难云众既同疑我岂能答待佛出定自有分晓弥勒又请曰佛子时答决疑令喜何所饶益演光明时答者及时而答也谓会众正当笃疑欲决实可发药幸勿推延失斯时节此是弥勒急欲为人吐露处今众意谓光既放巳必有所演但不知演斯光时令我等得何饶益文殊难云我与仁者同居学地仁亦不妨共酌此事何独推我仁试谓之是何意也故弥勒复曰佛坐道场所得妙法为欲说此为当授记坐道场即菩提树下成最正觉也弥勒谓我意正在踌蹰忖量莫是欲说道场所得法耶莫是化机巳成嘱付妙法而授记耶文殊因此复为难云据仁所说如来之意得巳明矣而众疑可释又何须繁辞复演耶弥勒再请云示诸佛土众宝严净及见诸佛此非小缘然如来今放此光而示此相皆不思议境也不唯见妙庄严土而又见佛闻法此岂小因缘耶焉得X以我犹豫之心判决大事文殊隐意而弥勒显之此可谓宾主历然文殊当知四众龙神瞻察仁者为说何等此方结成请意如谓仁不必过让当知今会大众所瞻察者唯仁而巳仁当实说如来所为因缘果说妙法耶果为授记耶故曰为说何等问弥勒颂中于六凡佛果何期甚略于菩萨万行何故其详若此答今此一会本为䇿进二乘归于宝所况二乘疲怠乐于三三昧久矣惧道行难行终不能至一乘实境且六凡巳为二乘厌弃之经况佛果尚远何必详陈但将光中所见之相一一分明剖露曰佛子曰菩萨曰求佛道求无上道皆是傍敲正击意欲兴起二乘慕大之志故如来出定便语舍利弗云诸佛智慧甚深无量一切声闻辟支佛所不能知则弥勒傍提而如来正挈师资同一密机意在此也又须知光中所现之相皆不外释迦牟尼地狱三途中是释迦牟尼人天八部里是释迦牟尼声闻缘觉并六度行中种种相貌者皆释迦牟尼若有一事一人非释迦牟尼者此光即不能现是知如来于东方一处亲近供养一切诸佛行菩萨道有如此者则余九方无不如是故谓娑婆世界无一芥子许不是我舍身命处则世尊从因至果始终皆现于白毫中明矣五文殊拟古以致答问分二一长行分四一正惟忖答X尔时文殊师利吹大法螺击大法皷演大法义此是文殊拟古明今必说大法必授圣记也惟思惟忖忖量意谓昔佛曾说是经曾入是定亦曾放如是光现如是瑞后即说大法显实开权以昔较今必无二也故出言明告之曰如我惟忖今日如来定非如前说三乘法也定必欲说大法雨大雨等法雨者四十年前随时灌溉今必雨平等一味如后云其云所出一味之雨是也法螺者乃号令人天前来以种种譬喻诱引奖导今必以一音普告如后云我是如来应供等是也法皷者有警诫义从前击皷警令入方便城破有漏惑今必警入宝所攻破无明如云今为汝等说最实事是也法义者前所演法不是了义今必演唱大法如云唯此一事实余二则非真是也问文殊本属大智然智无拟议曷有惟忖答此亦宾主谦卑语也二大士既为唱导之首所有言论须各尽其态不然则不成问答体度若论智鑑请观后答处自明二略曾见答诸善男子我于过去难信之法故现斯瑞前以巳智惟忖今以略曾见答咸得闻知者闻即闻慧知即思慧难信者即所修之第一义也谓如来欲令一切人圆融三慧故现斯瑞三广曾见答分三一引一佛同又三一明时诸善男子如过去无量无边不可思议阿僧祇劫X此正引古以证今所见是必说大法也梵语阿僧祇此云无数言无量无边即远大劫明时极远以大智观之犹一日也要解云欲原光瑞而推于无数不思议劫者此光此法固始于无始超乎数量也前谓于过去诸佛曾见乃泛言也今的指日月灯时所见之实故知文殊弥勒之所积亦经如是之无数劫矣二标名尔时有佛号日月灯明天人师佛世尊此引最初灯明先权后实之仪日月灯是别号正智如如曰日大悲普阴为月随机破惑曰灯如来等十种是通号佛佛皆具今总略释如来无处妄故倣同先德号应供良福田故堪为福田号正徧知知法界故徧知一切号明行足具三明故果显因德号善逝不还来故妙住菩提号世间解知三世间故达偏通真号无上士无与等故调御丈夫调他心故摄化从道号天人师为众生眼故应机授法号佛三觉圆满故觉悟归真号世尊具上十德故三界独觉号三说法又三一说顿教同演说正法初善中善后善具足清白梵行之相上是名字同此则说法同演说正法是总标初中后三皆曰善即下所谓深远巧妙等意善即美妙也即事含理曰深达即相会性曰巧妙理绝是非曰纯一权实齐备曰具足能所不涉曰清白修证不染曰梵行然初中后三法法皆具也随举一事X必有三时则佛五时施教各教皆有三时也此正如来说华严时三七顿演初中后三一一所说皆称真妙性随理随机无不融入萨婆若海故皆曰善是以义则深远难测难知语则巧妙难闻难信也二开渐法同为求声闻者为诸菩萨说应六波罗蜜此为三乘说不了义权法也声闻者闻佛声教得道者也四谛即苦集灭道四皆不虗故曰谛苦以逼迫为性三界上下无不是苦有三苦八苦即世间果也集以招感为性即十结使并本随烦恼聚集能招感苦果即世间因也灭即有余涅槃可证为性出三界离分段生死是出世间果也道即三十七品助道法可修为性能成灭谛之果乃出世间之因也度生死等即脱苦也究竟等即得乐也涅槃即三三昧有余涅槃支佛此云缘觉观十二缘觉真谛理故得此名十二缘者一无明即最初痴相无所明了故二行造作名行即前阴也此为过去二支因三日识即投胎八识乃中阴位四曰名色即在胎五阴名即受想行识色即色阴五曰六入即出胎六根乃现阴也六曰触六根初能触境未起欣厌时也七曰受即对境起欣厌时也自识至此名现在五支果八曰爱指说诸欲境未起追求之时也九曰取即追求欲境之时也十曰有即求之巳得也自爱至此为未来三支因十一曰X生即后阴出胎为生也十二曰老死生死乃未来二支果忧悲苦恼总为生死中苦相是为十二因缘此即流转门从无明灭乃至忧悲苦恼灭名还灭门即缘觉所修法也菩萨修六度法梵语波罗蜜此云到彼岸一布施有三谓财法无畏也二持戒亦三谓律仪善法众生也三忍辱有六一力忍不能忘嗔而但不报也二忘忍雅量容物处辱如无也三反忍反巳自责不犹人也此三未必得理属事忍四观忍外人内身皆达如梦也五喜忍喜其辱者成巳忍力如力士试力而喜也六慈忍怜彼辱者愚痴所覆发愿欲度也后三者皆属理忍四精进谓专而不杂曰精勇而不遇曰进五禅定此云静虑有大小权实偏圆等禅兹不繁引六智慧有三谓文字实相观照此六为能趋之行波罗蜜是所趋之理菩萨主此而广行万行也三归圆教同令得阿耨多罗三藐三菩提成一切种智天台谓能于一相寂灭相种种行相能知能解名一切种智即佛智也古谓十因者自尔时有佛至此即示生降迹名法相同因二二万佛同次复有佛亦名日月灯明所可说法初中后善初引一佛备举顿渐说法与今同中间引二万佛但举说顿故言所可说法后引一佛但举开渐与今同故言说无量义等此文殊巧说避繁文耳要X知佛佛垂范无二无别也颇罗堕此云利根直指云约理二万者谓圣凡本体各具万法今以真妄双收为此经实相之体故曰二万此处若作过去见后来三根得记作未来见则三世之相宛然何以为一乘之相耶文殊恐人作过去佛会故连忙唿云弥勒当知初佛后佛皆同一字也又同一姓总曰利根者非利根何以得佛甚有旨焉此即第二佛佛道同意非偶然因三最后佛同分三一出家同其最后佛未出家时威德自在各领四天下引一佛不过一见一闻未始无议也今引二万佛示说不异故知今佛之示说亦不异也复引最后佛有八子今佛只一子所以名不同而体无二也然所谓家者即三界六道也亦即五阴十八界诸烦恼也言未出家即所以未越诸尘也八子表八识皆以意名是不离识也直指云世间万法皆从赖耶建立则一切种子无不俱含故名有意七识善巧执持名善意意识分别善恶念念不定名无量意身识是六道所爱相分名宝意舌识了味又能善说法要名增意鼻识能别香臭名除疑意耳识能随声应响名响意眼识能明诸法相名法意位位皆有功能故曰威德皆能从体起用故曰自在位位各有我人等四相故曰各领四天下也是诸王子闻父出家巳于千万佛所植诸善本X此又明诸王子皆宿学也出家者即当人以无作功勋一念相应契如如理顿破无明故曰出家闻父出家者即事得理融一转一切转舍王位随出家者即舍俗入真则全体显露故曰发大乘意直指云从初住至八地皆属功勋修习故曰发大乘意从初住至九地不守寂境不失修习故曰常行梵行十地津梁法界故曰皆为法师念念心光独露真俗一如故曰巳于千万佛所植诸善本若论今佛一子当表一八识也以八识能摄彼七故罗目候罗名覆障者乃未转业识之名也此即第三舍俗出家得果相同因是时日月灯明佛如今所见诸佛土此明昔佛现本土六瑞与今同天台云文殊举昔所见之说经同入定同雨华同地震同会众得意同如来放光同意皆准前可知如今所见两句该尽他土六瑞则以一言蔽之乃今会所见者故不繁叙即第四未说妙法先示瑞相因弥勒当知尔时会中欲知此光所为因缘此是会众疑念与今同此处又教人当知二十亿菩萨即当人称性妙智但未能三际普融不及正等正觉故曰欲知此光所为因缘也第五见相生疑欲知所为因二说法同分二一经名不异时有菩萨名曰妙光教菩萨法佛所护念此益见古今不二也天台云昔佛定起告妙光而X以八子师之又以法付之今佛定起告身子以罗云师之而亦以法付之是古今无二道也直指云妙光即文殊之前身义摄日月灯故曰妙八百弟子者据因中以心王言但曰八王子今以果称转诸心所故曰八百因妙光而说妙法者见法有所因也因字当着眼若日月灯明不因妙光虽有妙法何从可说故直指谓义摄日月灯良有见矣经名妙法莲华者则此经于百千万亿阿僧祇劫巳前早有此名则今日之名巳为成言然更须知日月灯犹有所从而得也学者若能向日月灯所从得处体究始可谓与古佛同参即知此为教菩萨法佛所护念二时节不异六十小劫不起于座若身若心而生懈倦此明说经时节六十劫不起座不难于说而难于听也今谓身心不动又云不生懈倦则知巳得法自在矣故曰如食顷不然焉得六十劫身心不动又焉得六十劫如食顷耶问世尊说华严只三七日昔佛说此经六十劫今佛亦曾经五十劫何其说华严之促说法华之长也若此答华严所对之机皆是登地与等觉位人智与理冥说听一如则三七犹为长也此经将欲翻破三乘旧习则六十劫对六根言五十劫对五阴言五阴六根乃开合色心之名由众生久被五蕴笼罩妄见长短故二佛先以定动后以智拔令随座者亦以六十劫X如食顷以五十劫如半日皆依佛之验也此即第六起定因机为说妙法因三唱灭同分二一唱灭授记不别日月灯明佛于六十小劫当入无余涅槃经既说巳则出世之能事巳毕于人天众前唱灭乃警悟无常也梵即色界主魔即欲界主沙门此云勤息婆罗门此云净行即外道中出家者中夜者取其半表事尽而归理也又表中道如来所作皆顺中而不处二边也无余涅槃名究竟者取五住尽二死忘具足常乐我净即无量义定也初说经于此定出是从一出无量也经毕还归此定是摄无量归一也故曰入无余涅槃则与今唱灭亦不别也即第七能事既毕即唱涅槃因时有菩萨名曰德藏便于中夜入无余涅槃此正说授记也圣言说与曰授果与心期曰记直指谓法华既说三乘事毕遂有授记之事今佛说法一周先记身子转眼识也彼佛伹记德藏乃转藏识故至果上便曰净身多陀阿伽度此云如来阿罗诃此云应供三藐三佛陀此云正徧知十号之三也问昔所授记者菩萨今记皆声闻何谓不别答文殊今日所叙者远事也以今望昔故曰菩萨今经既授以佛记岂后会不称菩萨耶此即第八机教相投为作授记因言便入涅槃者法巳说记巳授则日月灯之明巳续即入理无余是涅X槃义此是第九化缘巳竟夜入涅槃因二灭后通经不别分三明持经时节佛灭度后妙光菩萨满八十小劫为人演说此明古佛灭后流通得人也佛灭而妙光持法者持字当味佛即如如理妙光即如如智况法因佛说法存而佛即隐故有佛灭度义必以妙光持法者佛灭即理融理融而智无尽以此智持此法则亘万古而常持者也八十小劫乃持法时分满者即满足自利之智具八妙音显八妙智然后始可为人演说则二利之功始圆具矣问授记何故不及妙光持法何以不言德藏答理有所在也前谓妙光即日月灯因之而说妙法者况理本不分何记可授法因而说持必在彼故法非妙光不能持也德藏虽巳受记藏德未融只可自利故流通暂不嘱耳二明流通得人日月灯明佛八子供养恭敬尊重赞叹八子皆以妙光为师则文殊为根本实智亦明矣非根本智无以模范后学八子既得妙光教化定于菩提坚固既受教化于菩提坚固当不应复称王子葢俗谛未融耳及至供养无量诸佛始得福智圆满方称为佛行人念念奉重保惜圣胎是供养诸佛意成佛道乃是满足一真心也最后成佛名然灯者即表赖耶识于果上方转号然灯者乃继妙光灯明之大智也八百中有号求名者即六X识也直指云利属三贤利生之法执养属十地自证之理境故曰贪着读众经而不悟法华如敲水取火岂能通利哉既向外面搬来是故多所忘失然因持经而值无量诸佛是因文字而证实相也真俗一如心心不昧故曰供养恭敬事到理到无非妙法故曰尊重赞叹然弥勒虽今为补处而往昔贪名亦宿习也因妙法薰修故至成佛即贪求名利亦因中实事何必回互此即第十佛灭度后持经得益因问论八识即巳摄八王子也谓八王子转次授记至最后者曰然灯据此则皆成佛矣而相宗亦谓六七因中转今以八百中之求名即六识义恐不合答此皆文殊举往古因中之事然八王子因受妙光教化后始有次第授记之言则次第授记与六七因中转乃因中之后相也八百中有求名者因中之前相也虽因中前后事相不同其实一体何复疑诸谓广求名闻乃谓不专注妙法也三结会古今弥勒当知尔时妙光菩萨求名菩萨汝身是也时分古今汝我不异尔时妙光即今之妙吉祥我也尔时求名即今日之慈氏汝也岂复有异人乎人既等而见闻又等则古佛今佛实岂二哉故弥勒前谓佛坐道场所得妙法为欲说此为当授记即巳言其大槩岂实所不知者邪广曾见答巳竟四分明判答X今见此瑞与本无异教菩萨法佛所护念此即分明显说今日如来定说妙法华经矣何也以今较昔纤毫不异如我惟忖古今见闻既一古今说岂有二是故如来定当说大乘教诸菩萨授记作佛也与本无异句须别着眼上句谓今见者巳兆巳形也本则当于形与未质巳前求之然此妙法本于无量劫前巳通上彻下无蕴积矣由众生述斯本故所以盲然如痴如醉故如来以光瑞为之显露而弥勒问发欲文殊分明指点以先彰如来出世为一大事因缘开示此妙莲华藏也要解云夫引瑞事同今所忖唯此且又广引三昧唱灭等者意在冥叙一经本末故广引之事皆契后文二偈颂分三一颂广曾见尔时文殊师利于大众中欲重宣此义而说偈言长行与偈文详略互具至文自见我念过去世无量无数劫令入佛智慧此颂直叙古佛先权后实以明今古无二道也天台云演法度生属权智令入佛慧属实智长行惟说三乘法令成一切种智颂中有无数菩萨令入佛慧则与今佛同也二颂最后佛分三一颂出家同佛未出家时所生八王子见大圣出家亦随修梵行二颂说法同又二一颂彼此众瑞又二一颂此土瑞X时佛说大乘经名无量义现诸希有事此颂最后日月灯明出家及现瑞等相义准长行可知但天皷自鸣乃显无情说法表世尊无问自说也现诸希有事总束六瑞二颂他土瑞分五一颂见六趣同此光照东方万八千佛土各供养其佛此颂光中所见他土之相亦与今同但补出佛土光色应是实报庄严如琉璃等是不思议境又补八部供佛是不思议行皆长行所未叙者玻黎即水晶具云吠琉璃此云青色宝二见诸佛同又见诸如来自然成佛道内现真金像要解云自然成佛道者成就慧身不由他悟也又补佛身如金山等足长文也自然成道即见法身身如金山等即报身如净琉璃等即应身三颂顿法同世尊在大众敷演深法义此以法约人法既深玄定为诸菩萨演顿法也四颂闻权教同一一诸佛土声闻众无数斯由佛光照此以人约法人既三乘则知法亦三藏也天台云声闻无数即四谛比丘持戒即缘觉菩萨行施忍等即六度声闻曰无数菩萨曰恒沙则缘觉之多可以意领此皆足长行意五颂闻大乘同又见诸菩萨深入诸禅定说法求佛道X此正与今会同旨前四句属禅定知寂灭相属智慧是以后二摄前四也问前既言菩萨行六度巳此何再论答前多是三贤权渐言数如恒沙则所行六度犹涉事相此曰求佛道求无上道定是大乘十地也又或以六度分颂前说施忍诸度此即说后二度也二颂四众疑念尔时四部众见日月灯佛是事何因缘各自相问乃为进趋大乘之径路也当时会众见此喜心顿发而各自忖则因缘可明大法可待也与今会疑念不别三颂唱灭同分五一人法同天人所奉尊适从三昧起说是法华经世间有三种此言有情世间也眼有照了义谓众生智境不开如生盲之无所见因菩萨说法开导智性洞明使人人彻见本源故为世间眼也智能总摄一切故言一切所归信智为载道之器故曰能持理智一如故曰我说唯汝能证也赞叹令喜一是师资道合一是令法流通故下言说是法华经二时节同满六十小劫不起于此座悉皆受持六十小劫妙在不起此座如来处此说法妙光处此受持诚谓十世古今始终不离也三唱灭同佛说是法华令众欢喜巳当入于涅槃前言令妙光欢喜此言令众欢喜是闻经得益也是曰即理与智冥之时诸法实相者则实相为诸X法之本即法华三昧汝一心精进当离于放逸诸佛甚难值亿劫时一遇汝字乃日月灯告诸会众也如来所以示入涅槃亦不过要人离放逸而勤精进也说诸佛难值说亿劫始遇是何等警悌今遇难遇之尊而不勤求是道谁之过欤世尊诸子等闻佛入涅槃各各怀悲恼佛灭一何速此见示灭之机发必中矣闻说涅槃便怀忧恼信知后不复遇岂更有不精进而放逸者哉约理佛灭者正是理境将尽未尽之际未免一翻迷闷及至豁然开发始得大快速者即画然得解也圣主法之王安慰无量众我若灭度时汝等勿忧怖向闻警欲精进又闻亿劫难遇不由不悲感过分也当时有过于悲泣者徧体血流如波罗奢华故佛愍而安慰曰我虽灭度持法有人法在则吾在矣何悲之有四授记同是德藏菩萨于无漏实相亦度无量众无漏者收摄三谛无漏失也实相者离虗妄分别即无相之相也德藏而通达实相则可为模范矣况将成佛度生得号净身岂不为人所赖耶此虽安慰会众而意即为德藏作授记矣五通经同分四一颂灭度时节佛此夜灭度如薪尽火灭以求无上道天台云小乘佛以果报身为薪智慧为火身灭智X亡故曰薪尽火灭大乘以机为薪逗应为火机尽教亡故云薪尽火灭薪尽火灭迹泯情忘脱然无系也要和如来示生如幻度人如幻转法轮如幻般涅槃亦如幻也其实所谓指穷于薪火传也不知其尽也而法身常住世间但四众见佛示灭感昔深恩故有分舍利起塔供养等而后文医子一喻巳案于此二颂弘经时节是妙光法师奉持佛法藏八十小劫中广宣法华经佛灭后妙光易菩萨之名而曰法师者足见佛灭之后定当以法为师使法流通显智身常住也八十劫中广宣者是无间道则八王子成熟妙法正在于此三颂所益弟子是诸八王子妙光所开化度脱无量众此明闻经得益之人谓八王子于八十劫中受妙光教化当见无数诸佛作诸供养随顺行道始得福智圆满而后相华成佛展转授记也最后出然灯之名者是发今佛之本源故梵语释迦此云日种所以从日月灯而至然灯皆是光光相然照耀无尽之意天中天者一曰世间天二曰生天三曰净天四曰义天如来出于四天之上故云尔也是妙光法师时有一弟子其数无有量灯明处懈怠而后于诸如来处则又精进矣亦行众善乃是密行由此行众善故即得见无数佛也不然岂行大道具六度者而复懈怠乎释师子即X今释迦牟尼为圣中之圣故以师子表之余意如前释四颂结会古今彼佛灭度后懈怠者汝是妙光法师者今则我身是三颂分明判答分三一颂说大乘经我见灯明佛本光瑞如此以是知今佛欲说法华经天台于此又立弥勒四种伏疑初谓文殊广引先佛放光之后定说法华况诸佛说法人时各异但未审今日如来作何等说文殊潜知弥勒疑意故日我见等本光瑞如此本字与如此字俱有关要即是文殊为人觌体显彰处要当细审又于五重玄义中此答法喻为名二颂教菩萨法今相如本瑞是诸佛方便今佛放光明助发实相义弥勒又疑谓自有名义同者有名义不同者今虽同名而义未必同故文殊云今相如本瑞等此答实相为体诸人今当知合掌一心待佛当雨法雨充足求道者弥勒因实相义又疑谓实相无相何人会之文殊云但一心待佛当与说也此答一乘因果为宗三颂佛所护念诸求三乘人若有疑悔者佛当为除断令尽无有余弥勒疑谓佛雨法雨止洽菩萨亦能泽及二乘乎文殊云诸求三乘人等此答断疑生信为用此中缺第五教相无配而义摄前四直指云此品远序三世宗旨近序生佛本因于中序人事序心境序X悟迷序本迹序权寔序体用无不备悉文简而义周演长文则次第布置述应颂则前后互显总之显圆机无碍大解脱门所谓无不从此法界流究竟还归此法界也以下二十七品悉为此品註脚观者幸研究焉妙法莲华经授手卷第一法华经授手X卍XXX妙法莲华经授手卷第二楚衡云峯沙门智祥集方便品第二品节云此品来意因前入定放光所现妙明真境直欲当机目击现证默契不言之表奈何眼钝头迷未达寂灭离言之道世尊只得从三昧起复假言说曲唱傍通以为接引凡涉言诠总为方便矣华严疏云方便有二种一远二近远则四十年前所说诸经皆为今经方便故云虽示种种道其实为佛乘近论即今入定放光动地等俱为方便故云今佛放光明助发实相义以如来出世本怀一向未吐今日尽情披露由所化之众机缘巳熟今将尽废三乘之权以显一乘之实欲满出世本怀所以世尊出定极叹佛智甚深正欲启当机欣乐之心且不即谈恐骇观听故得三请而后说历叙X三七思惟将一乘分别说三正显三乘是假葢为少智乐小法不自信作佛是故以方便分别说诸果又云今我喜无畏正直舍方便但说无上道故此品巳下判为开佛知见谓开显如来真知见故经云吾从成佛巳来种种方便则不独今日放光等为方便乃四十年中无非方便又云过去无量佛无数方便力则方便又不止一佛施也又云更以异方便助显第一义此又不止一乘三乘六度等法为方便则举手低头聚沙畵像以至散心入塔无非为一大事因缘之方便也方者法也便者用也谓佛善以方法便用巧逗三乘诱进宝所故前品序分巳竟二正宗分从此去至分别功德品十九行偈共十五品半为正宗又本迹二门各有三分前品亦是迹门序分从此去至授学无学人记共八品为迹门正宗今就近以迹门正宗又分为二一迹门开显又二一略开三显一分二一略陈开显分二一双叹二智又二一长行又二一寄言叹又二一明诸佛权实分三一双叹复二一经家提叙尔时世尊从三昧安详而起告舍利弗尔时者即文殊弥勒宾主问答巳竟之时安详者徐徐缓缓也起出也对入字言前入定乃如来将自受用一段真境显露与人示如如理此时会众见此土他土皆不可思议则人人月匋中皆有一段X不可吐露光境忆如来出定必应天摇地震海涌山腾及今出定兴无缘大悲示如如智仍不动声色安然从三昧起不待请问而告舍利弗者正欲使人领悟此妙法一味寻常非奇非恠也故此用安详二字甚妙问会中无限人而独告舍利弗者何也答如来本为不知不信者显彰方便故有开示悟入之谈先在定中有文殊实智对答发明今出定又必因身子权智显示乃融二智于一真也况身子本大权示现为小乘中智慧第一将欲破小显大故先告之以动羣辈耳又问如来恒常在定何得言起若有出入不名正定答岂不知此为方便耶既属方便如来何甞出定二正叹二智诸佛智慧甚深无量既曰诸佛即该十方三世其实即一佛也智慧即本经曰妙法曰实相曰一乘者乃诸佛证得无上菩提之如如真智向来定中放光亦此乃实智也此智不可以名名不可以见见所谓甚深者不可测也无量者不可拟也试观善财于普贤一毛孔中行一步过不可说佛剎微尘数世界如是次第行至尽未来际尚不能知此毛孔中剎海次第况佛境耶是则诸佛智慧实不可测知故曰甚深无量天台曰此叹实智言诸佛者非三教化他权实乃诸佛自行权实也X其智慧门难解难入一切声闻辟支佛所不能知门有开启义有出入义曰智慧门者乃以实智开发显露作差别说乃权智也非实外别有离离不合者谓之权乃佛于定中放光现瑞圆彰十法界染净差别使人人见之而谓得未曾有者也难解入者由会众覩此光相各自生疑咸言莫知此光所为因缘弥勒亦因之以问文姝虽文殊拟古酬答尚待惟忖岂易易解入者也谓声闻不知者良以世尊降迹人间手指天地及四十年中拈弄指点无非明彰此智示人人本有也而二乘返谓之非巳智分其间以种种语言曲唱傍通无非洞启斯门也而二乘返谓之教菩萨法是则一切声闻不自信知有如是智慧又不领悟如来有如是智慧之门故曰所不能知天台曰此叹权智诸佛以实智证理权智说法故也二双释所以者何佛曾亲近尽行诸佛无量道法上说难解难入是警其未悟此方出陈诸佛所修样子使会众有所取法故征释之所以者何一句是双征二智下单释实智言何故诸佛智慧如是甚深不可量也曰诸佛因中不似汝辈懈怠阴循所亲近者则有百千万亿无数佛也一一诸佛所有道法无不尽行无不通达所谓水积不厚则负大舟也无力由力用深远其所得之慧故有如是甚深无量也X勇勐精进名称普闻此方释权智也智慧之门何故亦难解难入也曰须知诸佛因中所行由其勇勐精进故得入难入之门一入是门则发用深广辨才无碍便致名称普闻则所有言说理应其难解难入也意显二乘不能解入者无他在不勇勐精进耳汝二乘人才得个有余涅槃便谓所得弘多岂有亲近无数诸佛之愿乎况蓄志愚劣岂有勇勐精进名称普闻之因乎于菩萨法心不喜乐何有成就甚深未曾有法之果乎我故谓汝等所不能知也三双结成就甚深未曾有法天台云此结成实智称真究竟曰成就到彼岸底曰甚深昔所未说曰未曾有也随宜所说意趣难解此结成权智称机适会曰随宜非七方便所知曰难解由诸如来曾近多佛勇勐精进行多善故所得深而所知广至于应机接物若权若实无不尽其底蕴如明珠走盘纵横不滞宜其令人难解难入此引诸佛有如是行学明騐如是二明释迦权实分三一双叹舍利弗吾从成佛巳来引导众生令离诸着如来将欲开示此段光明使二乘人必知有此一大事因缘故先引无数诸佛证极此道未有不从亲近中来未有不从精进中得先将他佛说明然X后方说到自巳使一切人必悟必入也天台云吾从成佛巳来是先叹实智既曰成佛则先得实智之本自利巳满种种因缘下方叹权智因缘者远指大通佛时为王子之因缘近谓四十年倒腹倾膓无非为此事作因缘也譬喻者小乘中以芭蕉水沫喻大乘中以干城镜幻喻如本经所有皆种种喻也广演者以一法开无量法说如三乘九部等巧逗诸根故曰无数方便离诸着者说散十善离三途着说净十善离欲界着说三藏离见思着说菩萨法离涅槃着说如来道法离顺道法爱着故曰诸着然世尊既自巳证得岂忍坐视而不为人开示也奈何一切人终曰圆觉而不能证入方与显示彼诸二乘如丸塞耳如叶遮睛如来见其蒙然若昧只得屈垂方便作种种因缘譬喻广分别说亦不过引导于人离诸着耳二双释所以者何如来方便知见波罗蜜皆巳具足此双释二智曰何故如来能引导众生离诸着耶如来具足方便知见波罗蜜故则知见即实方便即权也知见上既有如来二字则非泛常所知见也如来证此难思妙法则知无不尽见无不到良以诸佛所证妙庄严海不可思不可量最深最秘是前所谓甚深者而如来无不知也不可说无有边最广最悬是前所谓无量者而如来无不见也此即是如来无上菩提之知见波罗蜜如来究竟X至此仍将所知见者为一切众生开示之使一切人悟入之则开示固佛知见而悟入者必证佛知见也众生至此与佛无殊皆为如来之方便引入则二智一一皆彻法底岸故总曰波罗蜜皆具足也三双结舍利弗如来知见广大深远成就一切未曾有法此方出陈前叹诸佛科中云诸佛智慧故此言如来知见前曰甚深无量此曰广大深远是佛佛所证无二理也此结成实智前言诸佛所得之慧皆从无量佛边行无量行勇勐精进而得则此言十力无畏等法一一皆深入而无边际岂非勇勐精进于诸佛所行一切善法而得者乎故前结云成就甚深未曾有法此言成就一切未曾有法但甚深明实此一切显权也世尊自释自结云如来所知者广大所见者深远而所成就者皆未曾有法决非汝等浅知劣见能解能入也无量有四即慈悲喜舍也以小乘不度生故不得此无碍亦四一法无碍以一法演无量法故二义无碍以一义演无量义三辞无碍以一音演无量音四乐说无碍即称机说法无厌倦故力有十种一是处非处智力二三世业报智力三根胜劣智力四种种界智力五种种解智力六一切至处道智力七禅定解脱三昧乐净智力X八宿住念智力九天眼智力十断诸习智力小乘不求佛道不学十力故所不知也无畏有四一者一切智无畏二漏尽无畏三说障道无畏四说苦尽道无畏解脱者谓不思议解脱无障碍解脱净观察解脱乃至无余境界解脱此十为首有无量百千解脱门由小乘唯得三解脱门故不知此三昧者普光三昧方纲三昧海印三昧乃至无碍轮三昧亦有无量百千三昧而诸如来皆悉成就广如华严经说由小乘躭寂灭定故不知此禅即无上乘禅定即首楞严定如上所有如来一一皆深入无际不独只得而巳矣寄言叹德巳竟二绝言叹二智分二一举绝叹之由舍利弗如来能种种分别言辞柔软悦可众心从上将自他所证权实二智极力称扬如此甚深如此难解如此禅定三昧如此未曾有法皆是无上大智慧人所知所见非汝辈可能拟者如谓龙X象蹴踏非驴所堪意在愤激二乘慕大之志说至于此可谓发千钧之弩矣次欲离言是彰言之所不及也不知绝言处乃极力言也故又唿舍利弗曰如来能种种分别此能字正对彼二乘之不能也如大富人出无量珍奇示贫穷子看伊是何等作用能种种分别能巧说诸法其所分别巧说之言辞无不一一柔软令闻者之心无不欣悦畅豫也悦可众心一句又是冷击会众之语试问闻者能悦能豫否此但以权实二智激励之次总其所有无不成就舍利弗取要言之无量无边未曾有法佛悉成就若欲为汝一一发明如来知见纵穷劫难尽今且撮略取要而言则无量无边未曾闻未曾见之法我无不成就然所得之法既无边量岂片时所能尽片言所能言哉此其所以为绝叹之由也二正绝言叹又二一绝言止舍利弗不须复说上既言无量未曾有法皆巳成就是欲将此法尽付与人使一切人皆证此也其奈此法言不可及只得绝言称叹此处下一止字非不欲说恨会众智不易预斯闻也况此是如来最上修行闻者实难领略欲默不言情难忍舍故只得自称自叹而巳试看如来此衷是何等急切于此之后累止累叹而不明明说破者足见婆心斯切二释意又X二一最上修行不可说所以者何佛所成就唯佛与佛乃能究尽释意如云你谓我如来何故止而不说以我所成就者第一之法非二非三也况此希有之法乃九界众生所不得者其所不得由甚深难解我所以止而不说也唯此是我与诸佛乃能究尽此外皆不能知二甚深境界不可说诸法实相所谓诸法如是相如是本末究竟等此承上言诸佛乃能究尽者何法即诸法之实相也诸法即世出世一切情无情法是权是事也实相即诸法中之第一义是实是理也此处正要令人知世间相即出世法即权即实即理即事不坏世相而成实相若必谓离事而明理是弃波而求水也离权而明实是忘形而觅影也此皆不达圆实之旨是故诸法实相一句便是为二乘人作开权显实之张本也天台依义读文凡有三转一云是相如是性如乃至是报如二云如是相如是性等三云相如是性如是等又第一是相如者即空义第二如是相者即假义第三相如是者即中义三一圆融不纵不横一界具十十界具百百界具千如是展转则不尽矣又九界为权佛界为实则佛界圆摄九界而九界又不离佛界方是诸佛实相义也直指云理应取十法界之俗谛曰相十界真谛曰性十界本具曰体十界业用曰力十界功X能曰作十界作成曰因十界助发曰缘十界循业发现日果十界酬赏不差曰报森森之法起于一心曰本万境如如终归实际曰末从因至果了然不昧三际平等十方坐断曰究竟以根本智当阳一照十界全空曰如以差别智行布无碍十界不坏曰是全俗即真是理无碍全真即俗是事无碍真俗互融是理事无碍真俗双超是事事无碍此解甚为切实但等字未审所等何法据知音谓楞伽云诸佛有四种等谓字等语等法等身等若此则是诸佛之等非诸法等也况此明言诸法实相则实相即如矣一法如法法皆如一法是法法皆是所谓真如徧一切处岂有一法不如一法不是耶所以等者等一切法也二偈颂分二一颂寄言叹又二一合颂二佛尔时世尊欲重宣此义而说偈言世雄不可量诸天及世人一切众生类无能知佛者世雄者世即三世举三世则十方在焉雄即雄勐谓十方三世一切如来皆具大威雄勇勐之智故则智慧摄入雄字中矣不可量即颂上甚深无量即诸佛实智下三句颂诸佛权智无能知者即难解难入也佛力无所畏解脱诸三昧及佛诸余法无能测量者此颂释迦二智佛字颂上吾从成佛也是实智力无畏等颂诸功德是权智诸余法者即无量无边X未曾有法也以其佛智甚深故无能测佛智无边故不可量也二合释结叹本从无数佛具足行诸道我巳悉知见本从下二句颂佛曾亲近百千诸佛尽行道法甚深句颂成就甚深未曾有法难见等颂意趣难解于无量劫两句颂知见波罗蜜皆巳具足是皆明因具足道场得成方是果具足我巳知见颂如来知见广大深远也道场者据理以如如智契如如理理智不二即一真寂灭场地依事即菩提树下得道之场也行此诸道巳巳字即功圆行满一念顿悟自心之时一了一切了故曰我巳悉知二颂绝言叹分五一颂不思议境如是大果报种种性相义天台云此颂十如是大即玅也十界不同故言种种但举初后中间可知义兼颂究竟等也义即义理祗一究竟之言有空假中义理故也二追颂绝言境我及十方佛乃能知是事颂上取要言之佛悉成就也是事者即难解难入之不思议法也三追颂正绝言是法不可示言辞相寂灭颂止不须复说也实相无相本非方所故不可示实相离言言不可及故曰言辞相寂灭上才言是事此即言是法究竟即是诸法实相四字四颂X举不知人分八一总拣不解诸余众生类无有能得解此即举七方便人谓人天声闻缘觉藏通别共七种皆如来方便接至此是总拣后所拣者亦不出此二别拣能入除诸菩萨众信力坚固者诸菩萨当指圆教中人信力坚固即十信位巳去三贤并地上菩萨也三拣二乘人诸佛弟子众曾供养诸佛其力所不堪此拣二乘不能解也直指曰诸佛者谓佛佛皆有二乘弟子众指四果言见思二惑巳尽名无漏最后身由果缚未断故曰住是诸人指初果至四果困守偏空无志向大故曰力所不堪四独举身子假使满世间皆如舍利弗尽思共度量不能测佛智前泛举声闻此的举在会之众直指云舍利弗是声闻中最胜者假如满世间人箇箇智如鹙子尽其心思共相度量决不能测如来妙智何也以此法非思量分别之所能解五诸弟子众正使满十方皆如舍利弗亦复不能知此拣尽十方诸声闻也直指云前曰假使尚是彷彿此言正使是决定语前云满世间此言满十方推广言之不但如舍利一人即如目连迦叶等诸弟子亦皆充满则十方声闻无量无边矣任彼尽X其心思共相度量又岂能知佛智哉尽度六辟支佛众辟支佛利智无最慢后身莫能知少分此拣尽十方诸缘觉也直指云一念了别缘生如幻故曰利智是巳证无漏最后身者前四果虽满十方界其数尚稀今满如竹林之稠则众又多矣而心则共一以众多之一心经无量劫共思佛智犹不能知少分耳七发心菩萨新发意菩萨供养无数佛不能知佛智此拣别教三贤初发心者直指云从别入圆故名新发意又圆教初住亦名新发意然既近无数佛岂止供养而巳则六度兼修为因了达诸义是慧而亦兼福则二利将满为果以中道观智照明真俗故曰了达心中朗朗而推巳利人故善说法此等菩萨其数又不止如竹林而巳如稻麻竹苇则其数犹不可尽充满十方剎咸同一心共以妙智测量经恒河沙劫亦不能知佛智也妙智即中道观智苇不退菩萨不退诸菩萨其数如恒沙一心共思求亦复不能知此拣通别不退人也通教第三八人地至第七巳办地断界内惑名位不退别教初住至七住断界内惑亦名位不退入八住至十向名行不退如是菩萨数如恒沙一心思求亦所不能知也问从前重重料拣人愈多劫愈久智愈深而竟不能知X者何也答是智不出识心度量以识心测佛智如适越者不之南而之北愈行愈远矣不见道思而知缘而虑尽是鬼家活计岂能究竟佛智哉问前谓众生与声闻不知则固是矣说辟支莫知少分似稍有所知至于菩萨巳能近无数佛又能达诸义趣既以妙智思惟岂亦全无知耶况复言不退菩萨亦所不知此何言哉答菩萨虽曰妙智只不过以胜二乘若果是证真妙智于如来所说如仲尼见温伯雪子矣何如来又言咸皆共思求耶则思求二字便是可拣之由新发意不知者为后授学无学中疑阿难不应得记之案不退人不知者为提婆品中智积不信龙女成佛及寿量品中弥勒不信后地涌众之案五唯佛与佛知分二一显佛知又告舍利弗无漏不思议十方佛亦然天台云无漏者举权实二智皆无漏失也葢权实不二一一难测难知故云不思议甚深句颂第一希有难解之法我今具得三句颂唯佛与佛乃能究尽也二明佛示又二一诸佛显实舍利弗当知诸佛语无异要当说真实此处方说出止而不说之意正所以显发一乘乃极力提拔也故此频唤身子而教当知欲其生决定信知本来是佛就此一肩荷也云诸佛语无异者说无二三本来不异汝于佛语当生大信力也X无异语者是决定说大信力者是决定信然所以教信诸佛者乃所以教信我也则我此后定非从前指示决要为汝说一乘道汝亦定要生决定信就此知归可矣则真实二字正是止而不说者也二释迦开三告诸声闻众及求缘觉乘我令脱苦缚逮得涅槃者此与后两段是预断权疑之语也天台云上言诸佛显实此言释迦开三非各具一边要知开三必显一显一必开三彼此互明以显佛佛道同也设有疑者谓如来既有真实之法何故不疾说而必欲待后说耶曰机不等耳众生为苦恼煎迫时急欲离苦得乐故告诸求声闻缘觉者曰我欲令汝脱诸苦缚说有涅槃其实非真此后必应为说真实法也诸苦缚即苦谛中三苦八苦等以苦能系人故曰缚涅槃即三三昧涅槃也佛以方便力示以三乘教众生处处着引之令得出设谓四十年来所闻者皆三乘法而诸佛所说者亦三乘法则三乘之名古今定矣岂三乘为不实之法乎曰此皆是我方便示相而巳岂实法哉然则三乘不实宜乎不必宣扬何佛佛皆说三乘耶曰为一切人闻有着有闻空着空大似避溺投火只得假此三乘引之令出其着耳岂真有谓哉况此等权执乃二乘人不能认实相者必有之疑故如来先将一一破除不令有怀犹豫之心则于大X乘可企及矣略陈开显巳竟二腾疑致请分二一叙疑又二一经家叙尔时大众中阿若憍陈如等千二百人此集经者叙众疑也有诸声闻就因言漏尽罗汉就果言于千二百中独举陈如者以小乘中最初称解者也从前既称有解有入矣今佛槩拣不知安得不动执生疑故首举之及发声闻辟支佛心比丘比丘尼优婆塞优婆夷此皆学无学人故曰发心然叙疑中但举二乘一类之机者以此经意原为彼称扬妙智在激发向大之心所以二乘执重疑深故偏举耳前料简中言不退菩萨亦复不知此虽不言至后陈疑中则有求佛诸菩萨大数有八万葢可见矣二会众念分二一疑佛二智各作是念今者世尊一切声闻辟支佛所不能及世尊自出定巳来费却许多心力始得二乘弟子作如是念生如是疑则知此后受大有待矣各作念者因闻佛极力称扬佛之智慧而声闻人若师若资无不作念谓今日是何等因缘而世尊殷殷勤勤称扬赞叹言佛所得之法如是甚深如是难解耶此疑实智有所言说意趣难解是疑权智于中若权若实皆谓我辈所不能知若我等果实不知前来不应许得涅槃若我等实知何故又言一切声闻所不能知岂佛别有何等法门是我等所X不知所不证者此是疑佛智二疑巳所得佛说一解脱义而今不知是义所趣此是疑巳所证是非不果也一解脱即四十年前所说之解脱乃不了义说今谓得此法者乃不了义法也证涅槃者乃中止化城也是小歇场非究竟宝所而自疑谓若我所得非真则一解脱义我巳证得巳到涅槃若此即真何故言一切声闻类无能测佛者如是循环自揣不知是义所归是义者即佛所称叹义趣者归也二正请分三一初请又二一当机陈请又二一长行又二一陈疑尔时舍利弗知四众心疑甚深微玅难解之法众人意念不敢形言者以智不及大人所酬而身子智超群辈则巳领知众心故得陈巳陈人之所疑也此下三请而如来只二止之并前成三止矣葢佛观众机有三周得益者前后不同而止故有所因也身子疑何因缘而如来答为一事则所谓要当说真实也诸佛第一方便疑权智甚深等即疑实智今舍利弗疑则于法说之后便得授记陈如等各疑则于喻说中各得授记新发心人疑则于因缘周后各得授记所谓不疑不悟以其疑有浅深故得开解授记久近之不同耳二陈请我自昔来未曾从佛甚深微妙难解之法我自从佛数十年来竟未闻有如是极称佛慧正欲显扬便止而不说唯此所以令入羣疑竞起况X今在会人孰不心疑我故敢请如来敷陈此事毕竟有何缘如是称叹是何法如是甚深如是难解难入耶二偈颂分四一颂权实二智疑尔时舍利弗欲重宣此义而说偈言慧曰大圣尊久乃说是法此颂疑佛实智慧日者日能破暗世人作息皆仗日光之力而佛以智慧化人九界众生之作息无不仗佛慧之所烛也故称为大圣尊久乃说者谓数十年含忍不说今始说之自说得如是力无畏三昧诸佛之所得此颂明权智难测无能问也力无畏等一一照长行可了道场即一真寂灭场地亦即菩提树下谓世尊于道场所得之法日甚深者曰无上者谁能以问而问之也如佛谓假使满世间人皆如我身子尚不能测我独岂能测乎如我一类声闻人中又亦岂有能发问者乎因无能问故佛出定只得自说其所说者皆是我辈难入之境所谓唯佛与佛乃能知之二三乘四众疑无漏诸罗汉及求涅槃者愿佛为解说无漏者巳证三三昧人求涅槃者犹未证得者也巳证未证皆堕疑网由不达大乘实相故也然求缘觉者亦有一类即比丘比丘尼众更兼人天八部相视犹豫者以其闻所不闻故疑无二也犹豫即不决所疑也曰皆堕疑网曰相视犹豫曰何故X说是曰是事云何其欲了之情何等紧切则瞻仰愿说之诚可槩领矣三独陈身子疑于诸声闻众佛说我第一时为如实说此身子自陈世尊平日于声闻众中称我第一今闻如来所叹诸佛智慧竟蒙然不解斯岂为智哉但不知所叹者是如来果上空竟之妙法耶是因中所行之妙道耶次下请佛开示然我虽有微少智慧皆仗如来说法恩力致之是则为佛口所生子矣即今合掌待佛以微玅音称时称机如实说之可也观身子合掌瞻待之际可谓全身拶入其为入佛知见也不久矣四总明众会疑诸天龙神等其数如恒沙欲闻具足道此总明众会巳该此界他方诸天等数如恒沙则知非本会矣诸菩萨前致请科中未见标举文略也故此言数有八万皆为求佛果者又见其为深位矣轮王以万亿国言乃佛圆音所感承佛威神来至法会今皆合掌至敬愿闻如来具足发明难思道也二如来止答尔时佛告舍利弗诸天及人皆当惊疑如来此处又止而不说者以法难思故说之恐惊时听所以郑重不说也问叙众科中举皆二乘今佛所止者独曰天人惊疑者何也答若论声闻在前一翻止处巳生疑致请决意要闻所谓合掌瞻仰待岂得又惊疑而不欲闻耶此第二止又是X激未信者信耳二次请又二一当机呈请舍利弗重白佛言闻佛所说则能敬信此是身子代为人天作请主耳两言惟愿说者意在切闻玅法而必无疑也然今此会众虽无量非凡杂也皆深种善本根利慧深之人必能敬信但惟愿说之然则如来岂不知会众根利慧深必待身子请白而后说耶不然如来不说者乃极显妙法之难宣也身子请白者乃发起会众之乐闻也尔时舍利弗欲重宣此义而说偈言法王无上尊惟说愿勿虑是会无量众有能敬信者王有自在义如来得法自在故称法王佛居等觉之上更无过者故曰无上尊下三句乃至诚恳请之词二如来止说佛复止舍利弗增上慢比丘将坠于大坑尔时世尊重说偈言止止不须说我法妙难思诸增上慢者闻必不敬信今第三止中又举出增上慢人则可谓意尽无余矣谓我若说此妙法有一类增上慢人不信生谤由此毁谤大乘必至堕苦是以不说犹妙也若实行增上慢人闻如此言自应移腔易调慢有七种恃巳凌他名我慢同德相慠名单慢于同争胜名过慢于胜争胜名慢过慢未得谓得名增上慢于劣自安名卑劣慢不礼三宝名邪慢然世尊止而复止不欲为说者非悋言也以妙法难言非有非X空离名离相即诸相而离诸相以至离即俱非恐着相声闻闻不生信故至再三止说也三再请分二一当机再请尔时舍利弗重白佛言长夜安隐多所饶益佛既复止而当机重白此可谓引援得力大法可投矣身子因佛固止不言所以再请云今此会众如我一类尚有百千万亿皆从久远受佛教化自必能敬信也安隐对惊怖言长夜表一真之正位谓皆能安隐于真俗不二之地故曰多所饶益尔时舍利弗欲重宣此义而说偈言无上两足尊愿第一法则生大欢喜当机自称巳为长子者以权智出于实智故有子义因闻佛言所得第一希有难解之法故必请说第一法也观佛巳曾教化两句则大通王子之远因巳露岂定期身子为实声闻耶其间请意勤勤恳恳无非欲发明此难解之法故请毕则曰生大欢喜及至如来许说之后讫此品终亦曰无复诸疑惑心生大欢喜是知师资之意无非要使一切人必至法利充满得大欢喜而后巳二如来许说尔时世尊告舍利弗汝巳殷勤三请岂得不说上因当机坚请并会众诚求则知信根巳植无复疑惑信植为成佛果之真因不疑能受难思之指点故发言许说也略开三显一巳竟二广开三X显一所谓广者广上略词凡七品半经皆开三显一又分三段一为上根作法说周分五一如来正说分二一长行分三一诫听拣机汝今谛听善思念之吾当为汝分别解说如来既巳许说又必诫听者为今日之法非常言也曰谛听曰善思乃欲令当下领悟也分别解说四字为一经权实本迹之大案使如来但只入定放光则此玅法无由开显使出定叹德止而不说此玅法又岂能令众知哉幸而因当机坚请至此许其分别之则难入之门应能入矣既许其解说之则难解之法必能解矣分别者分其权迹之因即开示也解说者解其本实之缘即悟入也以是知权实本迹开示悟入总不出分别解说四字明矣说此语时会中有比丘即从座起礼佛而退此于如来未启口时便有五千人退坐者足见为罪根深重之增上慢也所以如来再四不说为此众耳若论辅佐如来出世利生者则又有说焉据迹实为在会有一类怀上慢人不喜大乘深躭小果故今五千众权为退席至令如来贬责小果之罪深垢重而赞怀真实道者必可以进趣佛乘使彼实行声闻愤大乘想则其益人犹非浅浅论本皆具顶门正眼之流见如来才许为分别解说便拂袖而行意使会中定性声闻知有向上不传之X妙岂向人口角头食余涕耶此所谓苍鹰才见便生擒安可与猎犬之无灵性守枯桩者同日语哉不然世尊尚于大法未扬号令未举此辈便作此去就须知辅化之流所当为者不止于此佛云示众有三毒而现邪见相我弟子如是方便度众生足见礼佛而退四字大有关系所谓礼佛者有所本也退席者有所归也决非弱丧不知归者可拟所以者何此辈根深重有如此失是以不住天台云五浊浑多名罪重执小翳大名智深未得三果言得未证四果言证名增上慢有如此失者谓障执慢三种之失所以不住也此处当有别论所谓狮子林中原无异兽岂灵山会里犹藏无行之人设有巳经四十年淘汰必不如是之甚依身子请词中有佛巳曾世世教化如是等若果以不信退席则身子识人不尽或谓恐今会暂到者容或有之即使暂到必因如来圆音所感亦皆善根深厚设实有增上慢人退席而去法则不圆何以称妙又何以谓断疑生信之用乎须知自诫听拣机下一节乃经家叙陈当时有如是退席之人见其将闻即退故以罪深等责之也观佛后文但云彼退亦佳不甚深斥足识其为本会之引缘也又如来于第三止中云诸增上慢者闻必不敬信彼感此应何等明白具眼者审之世尊默然而不制止X天台云上闻略开三显一言略义隐犹未生谤足以作系珠因缘去则有益若闻广开三显一必乖情起谤住必有损是故不制止也又须知如来默然不制止处犹为可想足见是父是子所谓鸳鸯绣出从君看不把金针度与人尔时佛告舍利弗我今此众无复枝叶纯有真实天台云枝叶细末不任器用此等执方便者于大非器今谓无枝叶巳成全材堪为大乘法器约理离根本外岂复别有所谓枝叶哉是则枝叶明妄根本即真也妄存混智法则不玅今谓无枝叶有真实斯可谓实相为体矣据此则可以将五千人表五识圆尽所谓眼不见色耳不闻声鼻不知香舌不了味身不受触是枝叶尽也唯一志向前而为根本是纯有真实义如此说者则不致偏枯舍利弗如是增上慢人汝今善听当为汝说天台云应知上慢不全无法但以浅位自谓增上而慢他人也以退为佳者由以小自翳复妨他大今退无谤法之愆复无障他之过故云佳矣佳者美也如来美其枝叶脱尽唯一真实斯谓妄尽真存则施大法无难矣故下嘱云汝今善听如师子乳唯琉璃瓶能贮二受旨诚听舍利弗言唯然世尊愿乐欲闻天台云唯然者应声之切即应诺也唯之声速而质诺之辞缓而文愿乐者洁诚尽敬之意如谓X我辈勤恳之甚孰不欲闻也三正与开示分二一广开诸佛权实又二一总明诸佛分四一叹法希有佛告舍利弗如是玅法如优昙钵华时一现耳此科为一经大案正为当机分别解说一切声闻辟支佛所不能知唯佛与佛乃能究尽之诸法实相也知音云如是二字即前谓诸法如是相等之十如是妙法二字即前文性相本末等之诸法前云诸法此云妙法者前由会众未发大心则三乘不得滥于一乘性相未融本末未会不得究竟成一相一种故谓之诸法以法相未忘故也所以二乘人不得授记作佛今既请为如实开示而如来又许为分别解说则性相本末等法皆归实相将一切差别染净三乘二乘融为一法摄无量义而为一义故曰妙法而二乘人始有受记劫国庄严之分故如来至此始指定前文曰如是妙法也时乃说之者时字最重时未至即大圣当阳亦无如之何故四十年来虽抱如是妙法无开口处时一至则百卉吐芳皆各自有生芽故身子三请遂开劫外百代之香是以十方三世一切诸佛欲畅本怀无不待时而会众得闻如是唱演真为千生希觏正如优昙出现是人力所不能强今将欣逢而卒然放颜实为奇遇未可作等闲观也优昙者即灵瑞大宝青莲华此华出时定有金轮王应世X国土自然严好人民寿命皆得增长八万四千故借世间希有之瑞宝以喻出世希有之玅法也二说无虗妄舍利弗汝等当信佛之所说言不虗妄上言说时巳至此言语无虗妄虽说种种道其实为一乘而教必令信者无他只一大事因缘而巳三开方便门舍利弗诸佛随宜说法譬喻言辞演说诸法此正释前智慧门难解难入随宜者是诸佛开方便门随其众生根信欲乐之权法也何故方便权说之意趣亦如是难解难入耶言诸佛虽有种种缘喻言辞等其实皆一法也所演说诸法即一乘也非离此外别演一乘是所以难解入也四示真实相分五一标人法殊胜是法非思量分别之所能解唯有诸佛乃能知之此释前智慧甚深是法者即承上演说诸法即是实相之妙法也思量等六识本具分别功能七识执我有思量功能谓我虽以种种方便所演者唯一法也此法决不可以思量分别解故汝二乘每用思惟无能究竟而此即权即实之法唯有诸佛乃能知耳二论出世本怀所以者何诸佛世尊唯以一大事因缘故出现于世此又承上言法既殊胜唯佛乃知则人无能知故此又论诸佛本此权实无二之法由人无能知故X出世为人指示所以云诸佛唯独以此一大事而出世也总万有之志为一尽圣凡之量为大发能所之功曰事具本末之性为因成自他之德为缘如来本为与人显发各自具得之甚深智慧故曰一大事因缘又云唯有此事更无余事也三征出世因缘舍利弗云何名一大事因缘出现于世上明诸佛本此出世此问诸佛本此出世为何因缘故下云原为要与众生开示此法令人各各悟入此法故此出世四正分释四门又四初明理一又二一正释诸佛世尊欲令众生入佛知见道故出现于世诸佛世尊总三世十方尘剎之诸佛是乘此大事出世为能开能示能悟能入之人乃一理之所主也欲者要也令者使也众生总该九界之有情开者发其蒙闭也知见二字总摄六根加一佛字乃众生本具之妙法即如来藏身三昧故曰佛知见此属因中知见也复加使得清净足显是在迷之体不经开发未必清净然一切如来出世本要使九界众生各各开发本有之佛知见而使之六根俱得清净也是则一开之后永离六尘痴惑更不为迷执权疑所封闭也示者有所昭告于九界众生也则此佛知见三字乃诸佛世尊所证得者属果上知见葢众生虽则佛知见本具不假修习何X以能知故诸佛先示巳证而出定扬德矣则前来放光现瑞皆示佛知见也而开示属教为佛所开发指示也悟者忽然惺觉也承上如来开发指示本具六根之妙明真性及至功穷力极之时而一朝豁然如从梦起始悟自性之佛知见也入者亲临也又言知见道者即所到之处由佛开示之后起行功夫修证毕到之地故曰知见道也此悟入属机又一三属性具二四属修成前征诸佛何故出现此谓为要开示佛知见故为使众生悟入佛知见故则是佛知见便为一大事而大事即因也开示悟入总属引起修证之缘是为一理之因缘也二结成舍利弗是为诸佛以一大事因缘故出现于世此方结成佛原为开示佛知见而令入悟入佛知见之故所以出现于世二明人一佛告舍利弗诸佛如来但教化菩萨天台云就昔方便谓教化三乘其意本为化菩萨也如彼穷子自谓客作贱人而长者所观实为巳子则所为之人无二三也故曰教化菩萨三行一诸有所作常为一事唯以佛之知见示悟众生三乘众行名之为诸有所作为圆故诸所以为一事也其所行所作亦唯以佛知见是趣无他行也四教一X舍利弗如来但以无有余乘若二若三一佛乘者即一大事乃佛知见也余乘即二即三也天台云若是则般若中之带二方等中之带三皆不了义说及至今日则教唯一乘矣五结诸佛如是舍利弗一切十方诸佛法亦如是此承上诸佛出世皆如是也则又言一切十方乃总统无余之意所谓佛佛道同也二别明三世分三一明过去又二一开权舍利弗过去诸佛而为众生演说诸法此广举过去诸佛为一大事出世所有教理行果无二演说诸法是教无二二显实是法皆为一佛乘故究竟皆得一切种智为一佛乘是理无二令众生闻法得一切种智是行果无二是法即演说诸法中之是法也非离诸法外另说是法故谓开权显实则实乃权中之实决定不二二明未来亦二一开权舍利弗未来诸佛而为众生演说诸法二显实是法皆为一佛乘故究竟皆得一切种智此广举未来诸佛出现于世为众生故所有教理行果亦复如是三明现在分三一标出世意舍利弗现在十方多所饶益安乐众生此于现在则举十方而又言无量百千万亿土明X横徧之依严诸佛世尊该尽正报无余虽多佛出世无非以一大事因缘而开示之必多所饶益令一切众生而悟入之必多所安乐此是诸佛出世之本意也二方便开权是诸佛亦以无量无数方便而为众生演说诸法三为众显实分二一别明现在教行是法皆为一佛乘故究竟皆得一切种智此上三翻皆言凡佛出世说虽三乘究竟唯一从佛闻法者虽有小大之别究竟到头还归一切种智世尊如是举扬意使会众各自领悟故前嘱云谛听善思之也二总明三世人理舍利弗是诸佛欲令众生入佛之知见故诸佛说虽有二其实皆教菩萨法所示者佛知见而汝等所悟入者亦佛知见幸勿自限自小可也直指云此总举十方诸佛次第出世所有教理行果悉皆无二以结章初诸佛世尊开示悟入四门之旨承此四门扫荡大小圣凡迷悟混浊之执便见真俗一如凡圣一体古今一色是名佛之知见二广开释迦权实分四一明开显舍利弗我今亦复如是方便力而为说法上巳引明三世此则彰自所由也谓不但三世十方诸佛为一大事出世开权显实即我今日亦复如是前来不说一乘者深知汝等有种种欲种种者如三界权小各各所欲不同不但只欲而巳又X加深心所着只得随诸众生本有着性故不得不施方便也前云众生处处着引之令得出故以种种因缘等而为权说此正属开权舍利弗如此皆为得一佛乘一切种智故如此二字指上开权所说之意竟不为他总皆要一切人得佛知见成一切种智故所以将无数方便而诱引之也此方显实一切种智即佛种智也二明五浊分二一标意舍利弗十方世界中尚无二乘何况有三若论此法本来清净湛一如空二尚不有况复三乎但未审诸佛何故不即显实而必欲开权二明浊舍利弗诸佛出于五浊恶世众生浊见浊命浊此方明不得巳而说二说三也天台云劫即时分浊者即浑而不清也且众生心水本来清净只缘五重乱想杂入其中顿成浑浊然劫浊无别自体但有下之四重便得浊名故曰劫浊见浊即五利使为体广开有六十二见烦恼浊即五钝使为体五皆昏烦恼闷身心者众生浊亦无自体揽见慢果报三浊立此假名命浊即连持色心而为体也若论五浊之相四浊增剧聚在一时名劫浊瞋恚增剧刀兵起贪欲增剧饥馑起愚痴增剧疾疫起三灾起故烦恼倍隆名烦恼浊诸见转炽名见浊粗弊色心恶名秽称名众生浊催年减寿名命浊X又自近论以人寿百岁时始入劫浊遡流而言众生无始自晦昧为空时便入劫浊并该四大山河等有成住坏空之劫也见浊者以四大本皆无情由因妄织虽针锋草刺咸成痛觉而众生坚起我见为诸见之主也烦恼浊者烦扰也恼劳也缘尘盈念无时而不劳扰也众生浊者由流转诸趣变幻一切众生之相故也命浊者由六根结滞命托于中根尘揽结则为命存根尘离散则命亡也如是舍利弗劫浊乱时于一佛乘分别说三此总该五浊悭贪即烦恼嫉妬即见不善根即命由此五浊浑深众生障重所以诸佛只得开方便门隐实施权也三明真伪分二一拣伪舍利弗若我弟子非阿罗汉非辟支佛上既说明开权原不得巳则所说皆一若我弟子自谓巳证罗汉巳得辟支如来正当显发一乘汝又不闻而亦不知返谓此为教菩萨事是以方便为实则非真也故曰非佛弟子等又舍利弗是诸比丘若不信此法无有是处自谓得道则非佛所许也虽得尽分段而变易未忘岂真是最后身耶不复志求者即不回心也若但得小果生满足证而不回心向大亦即是未得谓得未证言证便是增上慢流亦是罪根深重定非吾子也何故若实有证岂不信有向上涅槃耶二明真X除佛灭度后现前无佛解义者是人难得前谓得罗汉辟支不信为增上慢者由佛现在有说有示而不乐闻自谓有所得有所证也若佛灭后出无佛世则无开示之人虽于此经不生信受犹可许为非上慢之俦何也佛灭之后虽有此经以其甚深难解求其读诵者难得若能解义此犹为难得若有求证无上道者则毕竟如优昙华一切皆爱乐此所以许其为真矣若遇余佛于此法中便得决了天台云恐有疑者谓若佛灭后而不能解此甚深义趣则未来人永无证真之时矣曰不然若于他国遇佛出世必说此经若一闻之即得决了故佛云我余国作佛更有异名为说妙法是其意也四明无妄舍利弗汝等当一心无有余乘唯一佛乘自若我弟子至于此法中得决了一节皆激责之词至此方明示会众决当生信无二无三也佛自出定以来重重拂三乘之迹重重显一乘之玅此处又举唯一佛乘自誓无虗以劝会众一心信解者无别只要人自信自知各各具有眉间一段光明而光中圆具十法界相决不得推向诸佛分上而埋没巳灵故后颂中结云自知当作佛决定无有疑者亦从此再四叮咛一心信自本具一心解自本佛之不虗妄语也二偈颂分二一颂上许X答又二一颂巳退不堪尔时世尊欲重宣此义而说偈言比丘比丘尼有怀增上慢不堪受是法此颂五千退席长行但举五千此分四众直指云约理是四众人同转五识并诸心所也出家二众谬谓得道故所使属上慢在家自恃尊贵故所使属我慢女人则又信力眇劣者故所使属不信不自见过者因心所葢覆也戒有缺漏者以心所纷飞不定也瑕玼乃美玉之玷所使是真如之玷言护惜者心所造恶不欲他知也心所之黠慧曰小智心所之浮伪曰糟糠真如将转曰佛威德故去心所虗妄曰尠福心所无体曰不堪受法始见妄尽真穷而一朝脱落是退席意约法是身子等不执权教枝叶将近一实故此许说瑕尠二颂巳住诫听此众无枝弃惟有诸真实舍利弗善听诸字非众多之谓是成颂之辞所谓繁柯脱落尽唯有一真实此又诫善听者乃重重警惺也二颂上正答分二一颂四佛章又四一颂诸佛又五一颂诸佛施权又二一正颂施权诸佛所得法无量方便力令一切欢喜前三句明诸佛证得此法复以方便变通所谓头头演妙也佛所得者是自证之实智长行谓如是妙法也无量方便两句是权智长文谓诸佛随宜X说法也众生心念即九界众生之念于事未行之先作想念也种种所行乃念中所存之事多而难言之数所行道三字乃发行事业之道路也若干是不尽之言诸欲性者九界众生乐欲不同故曰诸欲然而欲之所私若染若净皆禀先世善恶之业因也佛知众生如此根性不同故以方便引导令一切人随其本性得欢喜耳或说修多罗伽陀及本事优波提舍经天台云修多罗此云契经有总别两种总则为圣教之通名别则于十二部中直说法相者是伽陀此云孤起不颂长行乃孤孤另起者是本事即说往昔本所行事如舍头目髓脑国城妻子之类者是本生即说往昔于九界中受生之事未曾有即佛现种种神通众生恠未曾有者是因缘有内外大小之分如化城品说宿世因缘之事譬喻如本经优昙钵并火宅等喻是祇夜即重颂优波提舍此云论议如外道与佛论量人天因果世出世法有无真假等是此佛四十年前随宜所说性相本末诸法载之九部若加方等无问自说并授记三种成十二部二结施权意钝根乐小法贪着于生死为是说涅槃此结成施权之意知音谓此九部之说非佛本怀乃不得巳为钝根众生乐于小法不信大乘而爱着生死往昔于无量佛所不行甚深妙道故为众X苦恼乱由此等人只得为说有余涅槃作止息也二颂显实分四一颂理一我设是方便令得入佛慧以故说是经设方便者正应长文是法非思量分别之所能解原以此法难思难解只得说九部法权引于人令入佛慧既曰方便岂是实法所以不说汝等有成佛分其不为汝等作授记者非悋而不说以说此大法时节未至及今汝二乘机巳纯熟必当作记之时岂更如前来二三其说是决定显发佛之知见说大乘耳正应长行时乃说之要知今日所说是实则四十年前之九部法不过随顺方便原其本意无非假此权说引入大乘为本以故今日竟为汝等说此妙法华经也二颂人一有佛子心净柔软亦利根皆成佛无疑颂上诸佛如来但教化菩萨此但申明为诸菩萨说大乘也心净者迷悟情忘柔软者真俗一致利根者理事齐到深妙道即福慧双修况此等人既能行深妙道则心如佛矣既得柔软无嗔则形如佛矣内外如佛岂不于来世得作佛耶此皆为最上乘根深心念佛下又明一类发大乘心者虽未于无量佛所行深妙道而今亦以深心念佛严持净戒闻知有得成佛道之时生大欢喜我故知彼决定信向心行俱严所以为彼说大乘也凡此会中有声闻菩萨闻说大经乃至一偈亦可作当来X成佛之因故知此会人无大小皆一机也此声闻菩萨应指通别中三乘人三教一十方佛土中唯有一乘法说佛智慧故此颂如来但以一佛乘为众生说法无有余乘若二若三也天台云无二者无通教中半满相对之二无三者无三藏教中之三乘也如此二三皆是假名引导众生即方便教也上言声闻菩萨闻说一偈必至成佛无疑者以今日所说乃佛之智慧故耳四颂行一诸佛出于世唯此一事实此事为不可前三句颂上诸有所作常为一事终不以小乘两句颂明常为一事之意佛自住大乘至以此度众生颂上唯以佛之知见示悟众生也诸佛所以出于世间唯示佛知见一事为实说二乘三乘皆非本愿而如来终竟不以小乘化度于人次下释成何故不以小化人佛自巳既住持大乘而所得之法皆定慧庄严唯以此定慧庄严之法而度生也下又转释云若佛自巳证得无上大乘平等之法而又以小乘化人则佛有爱巳之心必堕悭悋之过而于出世为一大事因缘相倍戾矣故曰此事不可为三颂劝信分二一举果劝信又二一举内心若人信归佛如来不欺诳而独无所畏此出成诸佛以大化人之意若人者即能信能归X之人人既归信于我我岂欺诳于人如来不欺则所作真实是身净为人可归如来不诳则所说不虗是口净为人可信无贪嫉则愿人成佛是意净为人可念三业既净而诸法中恶皆巳断除也诸法者即众生三业不净于诸尘境上起种种业今言断者以如来三业清净则诸恶永断故于十方出世利生任于九界纵横而无所畏也二举外色我以相严身光明照世间无量众所尊为说实相印由上三业净故则感如是庄严若使如来有高下彼我之见说大说小则成欺诳岂得相好严身光明普烛为无量人天之所尊敬又岂能为无量人天说实相法印乎此欲使人决定信其不二也实相印者佛以妙法为印印定九界众生悉皆作佛若究竟不说实相一乘则非真印即为假说是妄传其旨矣二举因劝信舍利弗当知我本立誓愿欲令一切众如我等无异此是如来因中所有誓愿即四弘誓也欲令一切众如我无异是众生誓度度生非备达法门者不能故摄法门誓学也如我昔所愿今者巳满足化一切众生皆令入佛道愿巳满即佛道巳成成佛者岂烦恼不断则今说一乘妙法即酬因答果矣问佛愿云众生无边誓愿度则愿度一切也即今众生未尽何云愿满X答论佛成等正觉时则一切众生同成正觉岂于佛外另有不度之生耶若据此会且就一期应缘将毕令三乘人皆得授记成佛是名愿满故云但有闻法者无一不成佛四颂五浊分三一总明五浊障重若我遇众生尽教以佛道无智者错乱迷惑不受教众生受苦诸佛兴悲悲苦相对故云相遇又遇者即众生有感佛即时应感应潜通故名曰遇如谓众生不遇我则巳若遇我必为说佛知见无论四生六道尽教成佛其奈众生无智错乱修习不唯不得成佛而返成声闻缘觉外道天魔及魔眷属此皆是闻而不解不舍识心者自成错乱也又有少智乐小法者固守巳执坐证偏空妄谓得证不信作佛不发大乘心不行深妙道此又是不闻不见不舍权执者自成无智也则无智错乱四字含两种人不受教错乱修习者因迷不受无智修行者因惑不受且迷者如迷方之人总不知方向何所惑者虽知方向但将南为北故迷惑二字虽有轻重总为不受教也二别释五浊深源分五一众生浊我知此众生未曾修善本备受诸苦毒天台云善本即真如实相也五欲即色声香味触痴即无明爱即贪欲此众生即前迷惑不受教者谓我知此等人于曩劫中未闻佛之知见所以妙X善根本未修其所以无善根者只因坚着五欲由痴惑无明生诸贪爱由贪爱故生诸苦恼也欲因缘者痴爱为因五欲为缘又财色名食睡五者皆为人之所欲也由此诸欲因缘致令堕三恶道三恶道即地狱饿鬼畜生三皆极恶人所居之地故曰恶道不唯三恶道而巳由此因缘轮回六趣三苦八苦三毒诸毒无不备受则此众生可谓浊之极矣故曰众生浊二命浊受胎之微形世世常增长薄德少福人众苦所逼迫命以连持色心为名形字便具足色心二种微形者对广大法身而言也谓众生所具之法身本周法界终不为五阴之所罗笼秖缘一念不觉顿成迷倒以诸欲因缘轮转不息从生至生了无出要故受此微形由惑业相引故世世增长如此从苦入苦皆由德薄垢重福少业深所以受生老病死众苦逼迫则慧命丧亡成命浊矣三见浊入邪见稠林若有若无等依止此诸见具足六十二此由众生为苦所逼妄求脱苦悞入诸见总属邪解故名邪见稠林者以诸见稠密如林故有无即断常二见等者等身边邪见戒及六十二见由此诸见浑浊而正见不兴成见浊矣天台云如外道计我有四句一色即是我二离色是我三色大我小我住色中四我大色小色住我中于五阴中各计四种成二十见又约三世各具二十成六十见X加本有断常二见成六十二稠四烦恼浊深着虗妄法坚受不可舍我慢自矜高谄曲心不实虗妄法即前所执诸见也由着之深所以受之亦坚而不能舍也彼既执邪为正返谓正不可及即生大我慢下视一切则自高自矜也谄曲者以巳谬解谄媚于人望人曲从于巳皆不实之心由此搅扰心田昬烦恼闷成烦恼浊矣矜五劫浊于千万亿劫不闻佛名字亦不闻正法如是人难度因上四浊扰乱本真则长劫沉沦受诸极苦既迷一真妙性则不知本自天然是不闻佛名字也既执邪见妄理则不闻本有妙法是不闻正法也如是执妄迷真正因不显者岂易度哉三结说小大之由是故舍利弗我为设方便说诸尽苦道示之以涅槃此正明为五浊众生故说三乘四谛法也苦即苦谛以果摄因而集谛在矣尽苦之道即三十七品道谛也示涅槃即灭谛也我虽说涅槃是亦非真灭来世得作佛言我所说所示之涅槃乃空无相无作三三昧有余涅槃是皆功勋所至既属功勋而曰有余岂真是如来大寂灭海如金出鑛如木成灰之究竟涅槃耶故曰是亦非真灭诸法从本来等谓世出世X间种种诸法皆即如来妙明圆心所谓本如来藏性色真空不假功勋自来寂灭于中觅一毫去来生灭之相了不可得故曰从本来常寂灭也今欲得证此常寂灭相须是汝诸佛子行持此道得福智圆满方始成佛此所谓事非顿除因次第尽也五颂不虗我有方便力开示三乘法唯一无二乘前两句明释迦开三次两句明诸佛显实下四句总明诸佛与我所说毕竟不二要知我说三乘原为显一诸佛说一方便开三总为一大事因缘出现于世此正颂长文汝等当信解佛语言无虗妄无有余乘唯一佛乘二颂过去佛分二一颂开三过去无数劫无量灭度佛演说诸法相颂过去无量诸佛为一大事出世开权说三无不以方便说诸法相诸法相者即前谓十界十如之法相也二颂显一分二一总颂是诸世尊等皆说一乘法化无量众生令入于佛道说一乘是教一化无量众生是人一令入佛道是理兼行一也二别颂分二一总约五乘显一又诸大圣主知一切世间助显第一义此明过去诸佛观机迟钝从实立权以证今日之开权显实不虗也知字即佛观机知一切世间若天若人以至羣生之类各各深心之所欲也深心X者乃人天着境之心坚不可拔所欲者即乐欲五尘也由此欲习难除故佛以异方便渐渐诱引必得佛慧故曰助显异方便者即人天所作有为功用乃至一华一香一声一色故曰异无非引人归第一义故曰方便二别约五乘显一分三一约菩萨若有众生类值诸过去佛皆巳成佛道天台云若作五乘释者但是六度菩萨乘若作七方便释兼得通别菩萨乘何故三教大乘皆行六度而用心有别以相心行六度即三藏菩萨以无相心而行即通教菩萨以非相无相心次第行即别教菩萨今但列六度未审判属何教依上云异方便即三教菩萨之方便也六度前五属福门后一属慧故曰种种修虽佛权开方便其实引之令入佛道故曰皆巳成道问科中既云显一则六度当是大乘正方便也何得同曰异方便答方便虽异而引入之佛道一也况此是佛举过去修行至今巳成道之因人亦不过详明光中所见修行事相令今会未至者生信耳虽曰显一其实即权之一虽正异之称不同总属如来方便皆渡河之筏也二约二乘诸佛灭度后若人善輭心如是诸众生皆巳成佛道天台云六品叹阿罗汉心调柔輭又净名云住调伏心是贤圣行此偈约声闻缘觉但曰善輭心三X字为因便结云皆巳成佛者要知修心既善则不为三界恶习牵引受生而分段可离心既调适柔輭定非刚强难化之流则进趣佛果无难故断曰成佛则善輭心乃佛异方便之所成也三约天人分二一约缘因显实分十一供佛起塔诸佛灭度巳供养舍利者积土成佛庙此引过去诸佛灭度之后有诸众生于像法中广收舍利起塔供养塔既以万亿言而皆以七宝庄严则其所得之福不可量也然石庙与塔名异体同亦即安处法身之慈悲室也经云如来室者大慈悲心是慈能与乐则可以自安安人也旷野乃人所不经处也而亦起塔则见佛身无不在也此中以宝以石以木以土无非是成佛之因玫瑰樒二戏沙作塔乃至童子戏聚沙为佛塔如是诸人等皆巳成佛道聚沙虽戏作塔即真正聚沙时则念念皆佛岂不为成佛之本耶如是诸人等总举起塔庙者言塔高显表智庙广大表理即事不坏俗谛是福足即理不违真谛是慧足福慧双严故皆得成佛直指云约理沙表尘尘三昧所谓一尘与法界齐等则一一尘中有尘数诸佛据此则又非异方便可拟但应真圣流现童子身说法者有之如华严之自在主童子善财见于河渚上聚沙为戏者是也三至心建像X若人为佛故建立诸形像刻雕成众相皆巳成佛道此下总标诸佛灭后有于像法中造像功德前起塔为供舍利乃佛遗形虽非全真而是分真今像虽设立而是假名亦即令人从假而悟真也雕或以七宝成鍮石赤白铜皆巳成佛道此并后两段乃别列造像者有此三种从胜向劣先明以宝等各随巳力以欣心供养不出此种种诸物也故结云如是诸人虽所造之物不同其瞻敬之诚无二故皆得成佛鍮铅胶漆彩畵作佛像百福庄严相自作若使人皆巳成佛道次约彩畵又劣于雕刻言百福庄严者乃佛本具之相好也今若有人能畵如来如是相好或使人作佛因巳植皆得成佛也四戏畵作佛乃至童子戏若艹木及笔皆巳成佛道又次言童子以戏心作像事虽戏而欲作之心等也足见是心作佛是心是佛如是之人由假而真令功德渐积则福生矣悲含慧心戏作者像成未有不至诚求应则属智心智积而慧自生矣福慧渐具必成佛果五结成显实但化诸菩萨度脱无量众此总结上起塔造像等之异方便也方便虽异总为成佛之基则此等亦即是化菩萨法非仅人天X有漏善也由此奇异方便事不论贫富心不论智愚则人人可得而为所以度脱者众造像功德经云有十一种功德一世世眼目清净二生处无恶三常生贵家四身有金色五丰饶珍宝六生贤善家七生得为王八作金轮王九得生梵天寿命一劫十不堕恶道十一后生还能敬重三宝约理起塔表见法身造像表见圆理既得见法身具圆理非佛而何所以结此方便皆是化菩萨法故科云显实六诸尘供养若人于塔庙宝相及畵像以华香幡葢敬心而供养此引古供像得道之异方便也直指云既有敬心供佛其佛在矣必至成佛约理华表圆行芬敷香表信戒普薰幡表智悲运转理事双融故曰敬心供养若使人作乐击皷吹角贝尽持以供养此引古供乐得道之异方便也尽持妙音以供养佛则与起塔造像之心等也直指云乐有八音表八正道之法音以娱佛也乐书云有梵贝大可容数斗南蛮国吹以节乐箜篌或以欢喜心歌呗颂佛德乃至一小音皆巳成佛道上以乐之妙音供此以口之妙音赞皆佛之异方便也歌歌扬呗赞颂而所歌所颂皆佛妙德非词曲也乃至者超略之辞则不止一小音而巳小音尚得作佛况作梵耶一音尚尔况众音耶且音之X所起发于内心又是欢喜至诚岂非成佛因乎呗七散心献华若人散乱心乃至以一华供养于畵像渐见无数佛前是敬心献供此是散心献华心虽散而觉有佛可供是可以发良知之由矣此中以一华以畵像言其况意可知曰渐见曰无数佛则知因虽微而积之可成佛也八身业供养或有人礼拜或复但合掌乃至举一手或复小低头此以身业供养之异方便也始从见佛作礼必至五体投地次但合掌又次但举一手又次只小低头论此等因心极微而必至成佛者正如人食少金刚必至穿皮而出也九结成福聚以此供养像渐见无量佛如薪尽火灭此字指上诸尘供养并至心散心之意业歌呗颂德之口业及前科之身业由此三业供养之因渐见无量诸佛修诸善本巳至成佛度生既酬因答果能事巳毕则入无余涅槃也薪喻化机火喻智愿机尽智亡如薪尽火灭十散心念佛若人散乱心入于塔庙中一称南无佛皆巳成佛道此明散心念佛之异方便对前诸供养属事此虽散心念佛属理不唯念念无间即散心一念亦可以为成佛之因也天台云南无或云那谟此云皈依亦云度我大品云若有人称南无佛陀乃至毕苦其福不尽二约了因显实X于诸过去佛在世或灭后若有闻是法皆巳成佛道此举过去九界众生或佛在世亲闻说法或佛灭后从师得闻以此闻法之因皆成佛道直指云此皆是引过去诸佛化导仪式为此会三周作证也三颂未来诸佛分二一颂开三未来诸世尊其数无有量以无量方便此颂未来诸佛出世开权无量方便即权智化导谓种种因缘等也二颂显一分四一颂人一度脱诸众生入佛无漏智若有闻法者无一不成佛无漏即实智佛以一音说一乘法所谓皆是一相一种说既是一令闻者入佛无漏皆是菩萨故人是一乘二颂行一诸佛本誓愿我所行佛道普欲令众生亦同得此道诸佛即未来诸佛本誓愿者佛于因中发愿愿一切众生皆成佛道故自行此道令人闻此修此而亦复得此也三颂教一未来世诸佛虽说百千亿是故说一乘前四句明未来诸佛虽则从权说百千万亿无数法门是皆方便其实本意原为开示佛知见而圆成一大事因缘故说一乘两足者即福足慧足也知法等大窾云知者即佛正徧知觉也法者即心法也常者乃真常不变也无性者无自性无他性也若此一真如心法不常即成断灭何有三乘五性乎若此法定五则声闻只是声闻缘觉只是缘X觉乃至人天六道只是人天六道永无成佛之时决定不易也由知此法真常而无一定之性故随熏成种以凡法熏之成凡圣法熏之成圣所谓体不变而用随缘也体不变即常也用随缘即无性也佛种从缘起者谓成佛种子皆从缘引而发起也故一切诸佛因福慧具足知一切众生本具此不定之性故以一乘大法薰之由此缘引必至成佛故曰是故说一乘也既说一乘则教唯一矣四颂理一是法住法位世间相常住于道场知巳导师方便说是法即一真如心法亦即本经所称之妙法此法字乃世出世间之大本大宗也法位者乃四圣六凡情无情境大小染净皆是此法所住之位住者未尝须臾离也世间相该情无情相常住者即俗即真本无生死成坏之相则头头法法无非皆是平等一寂灭相如云此一真如妙法住持于情器二世间万法位上则本无生灭何法而不常住也道场知巳者然此法虽是平等一相生佛本具亦必待坐证道场悟佛知见始得证知既知此巳则可以为四生导师而用方便为说此法也此四句为出定叹德中唯佛与佛乃能究尽诸法实相独详明于此意为身子等千二百人是未来成佛者故此特言之耳四颂现在佛分三一标化意天人所供养现在十方佛亦说如是法X此又广引现在十方诸佛虽如恒河沙数出世一一为大事因缘以三乘法为安隐火宅直至成佛故说如是之法如是法者即道场所知之法二颂显实知第一寂灭以方便力故虽示种种道其实为佛乘知字是唯佛与佛之知第一寂灭是理一即摄人佛乘是教一即摄行三颂开权知众生诸行深心之所念随应方便说此又承上显实科中既知是第一宜乎即说第一何故定用方便葢因众生有无量行业不同各各深心所着所念不同欲性有勤怠不同习业有深浅不同诸根有利钝不同佛悉了知故作种种因缘等之方便说耳颂四佛章巳竟二颂释迦章分二一略颂权实作总譬本今我亦如是安隐众生故以种种法门宣示于佛道我即释迦一化之主亦如是者同以一实化众生也天台云此为下大长者譬作本也安隐者即大涅槃常乐住处此处寂静无五浊障故名安隐亦对不安隐而言即为下火宅譬作本众生即五道众生为下五百人譬作本种种法门即对不种种言为下唯有一门譬作本虽说种种其实一乘故云宣示佛道此是世尊自序出世苦心与三世诸佛化仪无异使会众决定不疑必至成佛此明如来显实下即明开权X我以智慧力知众生性欲方便说诸法皆令得欢喜智慧力即权智力也知众生性欲者天台云即知五道根性三乘差别不同为下三十子譬作本诸法即三乘法随情称机而说故皆令欢喜也此段偈语虽略收尽如来一大化缘开权显实原始要终罄无不尽故科云略一大譬喻总不出此故云作总譬本二广颂六义作别喻本分六一颂上五浊分三一明能观智舍利弗当知我以佛眼观此为下长者能见譬作本佛在法身地上以佛眼圆照一切众生本皆是佛若根利浊轻则应现舍那身说一乘法若根钝浊重则脱璎珞现老比丘像惊入火宅方便开三秪是因时鑑机故曰以佛眼观也问若论观色应是天眼若分别根机应是法眼云何皆言佛眼耶答佛眼圆通举胜兼劣又四眼入佛眼则无异也二明所观境见六道众生贫穷无福慧此众生浊也由无量劫不修福德贫穷故无福志困故无慧故曰贫穷无福慧入生死险道相续苦不断此命浊也入字即背觉合尘乃从瞑入瞑也惟生死险道入之即丧法身失慧命故化城品谓逈绝多毒兽又复无水艹人所怖畏处是也深着于五欲如𤛆牛爱尾以贪爱自蔽盲瞑无所见X此烦恼浊也既于五欲深着则欲境牵连烦恼延绵无时暂息身心皆不安稳而众生竟不以为苦返爱之乐之实可怜愍也𤛆牛者西南夷有兽如牛尾长而五色牛爱其尾常就身护之故至为人所杀喻人贪诸欲而自害者亦然因贪爱之心蔽其智慧如生盲不见必至堕坑落壍故曰以贪爱自蔽等牦ㄆ不求大势佛及与断苦法深入诸邪见以苦欲舍苦前两句即劫浊次即见浊也谓不求等正为浊之所蔽佛有大悲能拔二死之苦有大慈能与二严之乐接九界人出生死海可谓有大势力而众生不求有脱诸苦缚之谛缘等法而众生不脩其所以不求不修者为着诸邪见也以苦舍苦者葢原自慧不发妄起常断有无等见非因计因非果计果如诸外道持牛狗等戒事火从水卧棘吞炭妄谓苦尽乐生得至涅槃斯皆为邪见之所浊也又大势佛即吾人一真如心势力有不可思议者若一念真心圆发则何生死不断何佛道不成所谓外求有相佛与汝不相似三明起悲应为是众生故而起大悲心为是众生者即指五浊极恶众生也以佛眼圆观一如巳子为是极苦众生始能动佛深大悲心必欲曲设方便而救济也若舍一众生不化不名大悲二颂施方便分二一拟用大乘不得又三一X拟法大而难施我始坐道场观树亦经行微玅最第一始坐者即始成正觉坐菩提大道场说华严时也观树经行者即不离一切菩提树而昇忉利等处经行也三七思惟即顿演华严时由二乘在座不见不闻则如来思惟其法不能普利欲作逗机方便之思惟非离说华严之外另作三七观树经行之思惟耳思惟是事即佛出世度生之一大事我所得智慧两句谓我若槩以大法施之则我所得之慧微玅而不可测知第一而不可疾证且微者非二乘所见妙者非二乘所知第一非二乘所学故谓之佛知见之无上道也由此思惟始有脱珍着蔽双垂两相之举二拟障重而梵请众生诸根钝着乐痴所盲如斯之等类云何而可度上念巳证法大此念钝根难化以微妙法投痴钝机大似方木遇于圆孔岂求有以益乎诸根钝者即不见不闻不解不信着乐等谓此皆着五欲为乐因无明痴惑之所蒙蔽如此之人岂易可度耶此是初七自忖自度之思惟也尔时诸梵王及诸天帝释请我转法轮若据一四天下只一梵王由如来统御大千有百亿四天下则有百亿梵王故曰诸也然诸天亦只但请而巳自亦未定所请之大小乘法何以知之观如来念处谓若说大法众生在苦若施小教非X我本怀便可见矣此中不见菩萨声闻请法何也曰诸天以乘急戒缓故况天为外护请法亦当菩萨正闻华严大教岂复请小声闻二乘无心希取何有请法之由又须知此诸天众皆是登地菩萨所示现者则与如来可谓唱拍相随矣此总举三界诸天请转法轮也此处是瞿昙翁城壍不牢却被诸天窥见一班便向众中作请法主当时若不开此线道至今令一切人箇个鼻孔撩天多少稳便虽然不因夜来鴈争见海门秋三念无机而取灭我即自思惟若但赞佛乘疾入于涅槃此述第二七既受天王请且又作思惟若但只赞佛乘而众生沉没于五欲中不唯不信而恐返生破法因缘至令堕苦非独无益而返害之如此者我宁不说只可速取涅槃二念同诸佛方可分二一念诸佛方便分三一明三乘拟宜寻念过去佛所行方便力我今所得道亦应说三乘此述第三七思惟起大喜心先推开显规仪然我所得道既同诸佛度生亦应如彼而说三乘可也二明诸佛叹慰分二一正叹释迦作是思惟时十方佛皆现而用方便力十方佛现是应念即至也知音云初七独循于巳玅法难投诸佛之法亦不现前也二七循人机苦难信诸佛之法亦不现前今至三七曰人我两忘X上循诸佛之理下顺众生之机则十方诸佛一时出现也此为化城喻中十六王子今现在十方成佛之案则此诸佛亦非分外别有之佛乃三七功成而一时齐现者也梵音者说法无染慰者安也喻者劝也诸佛以无染之音安慰劝成而称赞之善哉者一是赞美开方便门一是喜幸同一指示也释迦此云能仁乃如来姓也文即儒义是能仁能儒也以所得之法无有上故曰第一随诸一切佛而用方便力乃出成所叹之意下始引巳作证二出陈自巳我等亦皆得最妙第一法但为教菩萨我等下四句出陈诸佛隐实施权之意少智下四句单明施权虽复下两句独明显实前唯佛与佛乃能究尽之语至此亦明三明释迦酬顺又三一正酬顺舍利弗当知我闻圣师子深净微妙音称南无诸佛此正酬答诸佛也乃还复宾主之道说无上法曰深说无染法曰净具深净二义曰妙音南无二字是敬从顺命之义非请诸佛度我作归依之语复作如是念我出浊恶世如诸佛所说我亦随顺行此是顺慰施教也前梵王请法由如来拟宜未决似不肯说小乘也以非巳志愿故今受诸佛劝请故不得巳而开方便也又作念云我今正遇浊恶之世若不开三决难毕愿亦只得如诸佛言而随X顺施权也况世尊出世人寿百岁正五浊炽盛之时二明施化思惟是事巳即趣波罗奈为五比丘说此正显如来作方便说是事者即思惟诸佛施权之事也波罗奈即中印土境亦名鹿苑乃古国王养鹿之园苑五比丘离佛之后居此修行也世尊于此一十二年说阿含小教之地知音云诸法寂灭相者乃佛自证之理离心缘相此法实不可说今以方便之力分作三乘为五比丘说也佛念五人当先得度故至鹿苑一夏调根先为陈如说四谛法得度次为频鞞䟦提说布施生天福乐二人同时证果三为迦叶拘利二人亦如前说皆得圣果有言五比丘者佛初为太子时出家父命随侍三人一名阿鞞此云马胜二䟦提此云小贤三拘利华言未详又云即摩诃男母族二人一阿若多此云解本寂即陈那也二迦叶此云饮光此五人皆久为亲承执侍者故以先度三明得益是名转法轮便有涅槃音及以阿罗汉法僧差别名转有流行不滞之相轮有推碾运动之功转法轮者即三转四谛之法而轮行成十二也一示相转日此是苦逼迫性此是集招感性此是灭可证性此是道可修性二劝修转曰此是苦汝应知此是集汝应断此是灭汝应证此是道汝应修三作证转曰此是苦我巳知汝亦应知此是集我巳断汝X亦应断此是灭我巳证汝亦应证此是道我巳修汝亦应修涅槃音者谓陈那等闻法得果断见惑分证有余涅槃则说有涅槃之音始于此矣阿罗汉是僧所证之果由是则有佛法僧三宝名字现于世间故曰法僧差别名二释久远常示从久远劫来赞示涅槃法生死苦永尽我常如是说天台云恐有疑者谓佛于最初尚未能鑑机须待寻念诸佛而诸佛慰喻之后始知根性作分别说也故佛以此偈释云非我不知用于方便特欲引明佛佛道同岂识我从久远劫来常赞常示此涅槃之法常言有此生死苦尽之僧非今日始有此三宝名也故曰常如是说三颂显一乘分四一得显实之机舍利弗当知我见佛子等方便所说法此又从上久远劫来常说法教化一种大乘机发必当为彼说大乘道故又言舍利弗当知今日必说大乘者由机感故耳我见者即以佛眼观见圆机在座言志求佛道等谓有一类佛之真子本志欲求无上菩提有百千万亿众皆生殷重恭敬之心来到佛所既曰来到非展转传闻是亲见佛亲闻法也既曰恭敬必深生法爱是有所见有所知也如此等人非于一佛二佛而种善根巳于百千诸佛之所曾闻方便所说法也天台曰此有四种有障除而机未发者如诸罗汉有机发而障未除X者如本会人天有机发障除如诸佛子有机不发障未除如增上慢人今所言乃机发障除之辈二正显大之时我即作是念如来所以出为说佛慧故今正是其时前谓诸佛如来时乃说之则今正是时也如来作念谓我本为一大事因缘出现于世原为开示佛之智慧然今既机动时当可说三施一乘之教舍利弗当知钝根小智人但说无上道四十年前非不说大为众生根钝智浅多诸憍慢着诸邪见闻不能解恐成谤法堕苦因缘今有大机称适本怀我故生大欢喜作无畏说也无畏者非别有所畏乃不畏闻法者堕苦也正直对权巧说不似前来方便权巧作诱引之谈今当但说无上道矣四明入理之益菩萨闻是法疑网皆巳除千二百罗汉悉亦当作佛此菩萨指四十年前怀大种而未成熟者亦即能闻此法之人皆可得菩萨名疑网者于三疑之中此属疑法谓此菩萨根人虽信知成佛而一向所闻皆方便说又不免疑大法果实有无今闻如来尽舍方便说无上道则疑惑之网悉解除矣今闻修法不为菩萨得益即汝等千二百人从前不许成佛者到今尽情印许当来成佛决定不虗如此闻说乃机教相扣也四颂法希有分二一颂如是妙法X如三世诸佛说法之仪式我今亦如是说无分别法三世诸佛所有说法之仪式皆前权后实则我今来还亦如是前权巳说今决定开显一乘说无分别法也二颂时乃说之分二一举难得之人诸佛兴出世悬远值遇难斯人亦复难前两句明诸佛难遇且五浊世中众生无福虽诸佛常住世间若逢不逢若见不见故梵王请佛有云一百八十劫空过无有佛所以曰悬远既去佛悬远岂容易值故此为难正使出世两句言佛虽出世欲为众生说此难信难解之法须待其时非时不说则知说此一乘妙法犹不易也无量无数劫闻法难者言众生过无量劫始得遇佛正遇佛时有眼不见有耳不闻如王舍城十万亿人有三万亿人见佛闻法三万亿人但见佛不闻法三万亿人不见佛不闻法则知见佛得闻此大乘妙法犹为难也能听是法者如在会人天百万无不闻也能入理受持者几人哉是谓信解受持者不易得也由此佛法难闻难遇故举优昙华喻明之也二举难逢之喻譬如优昙华一切皆爱乐过于优昙华此华三千年始得一开则天上人间实所希有若见此华无不爱乐时时出者谓此华非时不现现则是时也总喻前所遇之佛所演之教所闻之法所听之人并皆如此华之希有难遇也下又明闻X法欢喜乃至发一言称美者此不过泛泛闻法之流即此尚为难得中之难得况一心信解受持者耶既能信受能赞美即不必广兴供养则巳供养三世如来矣何也况三世诸佛所证者此法所以出世开示者亦此法今既有能信此法而生赞叹者是与如来同成正觉即为如来所喜而受其法供养矣如此等人岂易得哉故曰过于优昙华五颂上不虗分二一人不虗汝等勿有疑我为诸法王无声闻弟子汝等勿疑者乃嘱令此去更勿犹豫我为大法之王说皆诚实况今在人天座上告非一人所说非二非三乃一乘道也所教非声闻弟子乃菩萨乘也汝等岂更疑哉二法不虗汝等舍利弗声闻及菩萨当知是妙法诸佛之秘要非二乘所能测者谓之秘总十法界之玅者谓之要既诸佛以此法为秘为要犹为可信前是嘱令于佛勿疑此是嘱令于法勿疑也六颂上敦信分二一拣众以五浊恶世但乐着诸欲如是等众生终不求佛道五浊众生但着诸欲如𤛆牛爱尾岂有乐法之心故须拣之且着涅槃者尚拣非大乘法器况着欲之人乎是知此人决定不求佛道我亦不以秘要法而为彼说当来世恶人闻佛说一乘迷惑不信受破法堕恶道X观此分明是嘱舍利弗说法之时来世者时愈降恶人者信愈寡愈下之时愈恶之人岂易为说此难信之法如是愚迷痴惑者闻而不信必破法堕苦无疑矣此见说法者不得不慎须知此秘要之义非器莫授也有惭愧清净志求佛道者当为如是等广赞一乘道此又嘱其当说者不得失机失时也惭愧者不迷清净者不惑志求佛道者对上不信受而言如此等人当为广赞一乘无上妙道斯可谓应机说法也自汝等勿有疑至此数段语意世尊虽未与舍利弗作授记成佛之语而意中巳有嘱其利巳利人之实前嘱令勿疑佛法是慰其自利之心此嘱令拣人宣说是授其化人之教则如来苦口热肠谆谆训诲意其将来为人天眼目作教化主也即此便是身子一期得记巳竟二敦信舍利弗当知诸佛法如是不能晓了此此总以结劝谓诸佛为一大事出世开悟众生之说法仪式先小后大并皆如是其不习学此者自不能晓了此也返显身子能习学能晓了此妙法也此处便是世尊知身子巳得悟入之语汝等既巳知诸佛世之师自知当作佛汝即舍利弗等于迦叶目连须菩提迦旃延为喻说周中得记之人再之等千二百人为因缘周中授记之者既巳知即上法说周中种种开示汝等X巳知诸佛是世间调御之师又知诸佛所说之法权实大小随宜方便之事佛法既知则从前所有一切疑惑尽除无余矣疑念未除喜心何发今则欢喜无量也其所以得欢喜者谓人身难得今幸得矣信心难生今幸生矣诸佛难值幸然值矣佛法难闻幸然闻矣此犹不为大喜且此大法宝藏自尘点劫来所未得者即四十年中尚未开许声闻成佛今闻我如来语意悲切心知于当来世决定成佛岂不为生大欢喜者耶自如来出定双叹权实二智巳来于中广引三世诸佛出世事相以及自巳四十年来曲垂方便之苦心一一吐露无非发明眉间光中所具之四圣六凡权实之相而还复如来为一切人出世本坏开示佛知见一大事因缘也将此权实智慧之法从始至终发扬一周为舍利弗说而舍利弗于中亦无多疑问但一味默然谛听说至最后便道箇汝等既巳知心生大欢喜斯可见当机了然开悟权疑顿息是之谓知子者惟父而巳如来正说巳竟妙法莲华经授手卷第二X法华经授手X卍XXX妙法莲华经授手卷第三楚衡云峯沙门智祥集譬喻品第三品节云此品大意由前品世尊直吐本怀身子为智慧上首故先领悟因悟证佛知见故始识前愚悔过自责遂蒙授成佛之记夫声闻人久滞权乘今一闻便信即得授记作佛者由悟知一切法即心自性成就慧身不由他悟也既许作佛又必应历多劫者以无明未尽直须久远历事多佛磨炼净尽方取实证授记之义大都如此至于四众向以小乘执情深重怀疑不信各各自谓决无成佛之分亦无志愿今见身子得记而一众皆生欢喜故解衣供佛以表解脱之意身子智慧增胜巳得信入而大众尚多信不及者故特请世尊说其因缘令离疑悔然世尊说火宅喻以叙三界生死之状明如来悲救之心先许三车而后等赐正显今日废权立实之意诸声闻人纵有执吝涅槃而不舍者今闻其说亦决定信向矣故次以信解品名譬者比呪也喻者晓训也借事比譬以晓了法说之意故云譬喻品二身子述承教开解分二一经家叙仪X尔时舍利弗踊跃欢喜即起合掌瞻仰尊颜尔时者即承上说法开解一大事因缘巳悟佛知见时也踊跃欢喜由前闻法开解之所至妙法既得而妙悟全彰安得不喜合掌瞻颜者经家将述其自陈先叙容貌巳见三业至敬也跃二身子自陈分二一长行又三一标喜而白佛言今从世尊闻此法音心怀踊跃得未曾有法音者即上开三显一种种因缘以及授记声闻成佛等之法音也葢此法音昔所未闻今始闻之故得踊跃而未曾有也须知身子此喜不得于今而得于昨也前品如来谓汝等既巳知诸佛方便事无复诸疑惑心生大欢喜自知当作佛则欢喜之怀巳为如来预陈之矣至于身子此去如是披肝露胆说尽从前数十年迷态正见今日得之深所以悔之极也二特释分三一释昔感伤所以者何我昔从佛失于如来无量知见昔字指方等时也意谓我今日踊跃欢喜而谓得未曾有者何葢以如是之大法我于方等时何尝不闻又何尝不见如来授记诸菩萨成佛但我在会似无所预而竟不能及于斯事真甚感伤也夫同居同处同见同闻而独不同记是自失于如来无量知见矣此葢述其自愤自责所以有今日之欢喜者皆由昔日之感伤致之也预者及也参入也二释昔怀念X世尊我常独处山林树下是我等咎非世尊也此申明感伤不预之故叙其平常所用心也常独处者非偶然处也山林树下乃离喧别杂之地行坐乃作思惟时也每作是念者非一翻思念也法性即此妙法之实性同入者自谓与诸菩萨共入法性谓我昔独处时或坐或行常自思惟我与菩萨同证是性宜同与授记何故如来独以小乘法济度乎我复又思惟此必是我心未广力未充志愿不堪而不勤求之罪实是我咎非世尊二其心也三释昔不待所以者何若我等待说终曰竟夜每自尅责此申明自咎之由也待字有功力纯熟时至气化之候因字是佛因二乘时未至而不疾以授记也谓二十年前如来忍待不言者皆因我等功力未纯时未至也若我等以此待意而自待之锐志精脩能忘旧劣佛必以大乘而度脱我矣乃竟不识如来方便开权初闻所说便孟浪信受一着思惟便孟浪取证缘此之故在昔日夜所以无时无处不自尅责者也遇便信受乃形容不实之因思惟取证是形容不实之果每自尅责虽是愤小向大之志其勤学勇敢之诚又不啻如来因中之剜灯割肉也岂真以小乘目之哉尅三结成而今从佛闻所未闻从法化生得佛法分X此方明今日得真知实证也未曾有法乃即权即实之智慧也断疑悔者既知权即实不复更疑巳疑人葢疑有三一疑法谓如来所有之法若果不二我今巳证也何得独记诸菩萨岂我之证非真法耶二疑人谓佛无不以等心济诸子也何今记有差别而独不念吾侪耶三疑巳谓坐道场转法轮事任非轻或非吾辈所堪担荷耶悔有二一悔过不能改二悔善不能迁如是疑悔今皆永断故曰断诸疑悔泰然者明身心徧欢喜也若疑悔不除终婴长叹曷克使身心徧乐今快疑尽信真始脱然无虑得安稳矣信既真则知巳与佛又何尝异故吾即真佛子也口生法化为法身之所由生是知佛法即吾法故得其分矣身子谓今日乃知非泛常知也正是彻头彻尾实悟实证处所谓豁顶门正眼跨向上玄关岂不曰未曾有而得法分乎二偈颂分三一颂标喜尔时舍利弗欲重宣此义而说偈言我闻是法音得所未曾有闻亦除忧恼此颂叙今得而陈喜幸也法音者即闻上开显佛佛不二之权实法音也得所未曾有谓四十年来今才闻得故心大欢喜然从前所纡绝分之疑网悉除矣昔蒙佛教虽曰小乘而大巳寓其间是知佛音圆妙权实咸彰故甚为希有闻之者各得所解尘累斯脱故曰苦恼悉除也如我今日闻此法X音诸漏俱尽忧愁俱释其明騐也二特释分三一颂感伤我处于山谷或在林树下而我皆巳失此颂复明感伤我处二句标感伤之地行坐句标感伤之时思惟句标感伤之由呜唿哀叹声自责感伤之实谓我不得预斯事实恠不得佛云何自问之词自欺谓我不得授记实自欺自昧不肯勇勐精进皆标感伤之心也所以感伤者何谓我亦佛子也一解脱义我亦得也既与诸菩萨同入无漏曷彼独得记而我独不能于将来演无上道具相严身以及十力等诸功德耶此感伤之实也无漏乃前所谓思惟取证之有余涅槃非究竟无漏同共一法者谓我与菩萨同共入于一法性中我独不得者谓菩萨独得也如是等二句结上所有一切功德而我皆失之矣金色者即佛全体皆紫金光色三十二者一足下安平如奁底二足下千辐轮相乃至第三十一眉间白毫相三十二顶上肉髻相十力者始从是处非处力乃至第十漏尽力诸解脱即八解脱八十种好始从无见顶相终至手足有德相十八不共法者始从身业不失终至智慧知三世无碍皆不与二乘人共二颂怀念又二一怀不得佛我独经行时见佛在大众为失为不失前是自惟失佛自证功德此是自惟失佛利生功X德也谓每见如来处于海会众中广宣道法我独不能说也见佛名闻周徧十方我独无此名也见佛能广利群生我独无此利也然每自思惟未尝不抚心痛愧也退思如来所证所宣所怀所示我皆有之今不能证不能行是自欺也妄以有余涅槃为有得有证而不求无上乘是自诳也我昔常于日夜几经思惟不得此事将欲请问如来自利利人一段妙用我果失耶我不失耶此二十年前之怀也观身子谓独经行见佛之语非徒谓见今佛也乃亲见法身如是尊特而法身所具之妙用如是广大从前不肯承当乃自欺自诳也思欲求佛印可而故以问世尊也我常见世尊称赞诸菩萨令众至道场常见者言于方等会上见如来弹斥小乘而褒圆妙极赞诸菩萨也是以我常曰夜而筹量此大乘妙境我岂绝分耶如来岂私我不施以大乘而济之耶今闻会权归实之法音始知昔所说者乃随宜之妙应也虽曰说小其实无漏难思之一乘意巳建矣而必使我等至道场矣前曰常于曰夜思惟是事念不得佛则是事即名闻十方饶益众生之事也此曰日夜筹量者念不得法则是事即为佛所称赞付佛法事无漏二句明今皆得矣则无漏句是得法至道场乃得佛也二念证小果我本着邪见为诸梵志师得至于灭度X此颂念昔証小有负如来悲救之深心也谓我昔日本一着邪之人不唯自着而复为着邪之师说着邪之法安知有此正知正见世尊以佛眼观知我后来决定作佛目前不过着邪迷之耳故为我说诸空法拔去邪根我即因空得证生安隐想殊不知如来说此空法原是应病之药权巧方便令离诸着而我遂谓得至涅槃岂不负此一段深心乎梵志即婆罗门外道也三颂今得分四一颂自觉而今乃自觉非是实灭度永尽灭无余此颂述今觉以明前非也前自谓得至灭度由不觉耳今得佛印可始知非实惟灭度非实在我必不能具种种相好在人等必不志诚敬信若得福智圆满相好严身为天人恭敬始可谓永灭无余之究竟大涅槃耳身子至此权执巳断矣二颂除疑佛于大众中说我当作佛我闻疑网断此颂述今除疑以表当日之多疑也谓我昔请佛宣扬此事佛于人天众前说我等定当作佛闻如是法言自省自责积至今日疑悔方得悉除如初闻此说心大惊疑意中自揣莫非是魔现作佛以恼我之心乱我之定耶不然何轻谓佛道人人可得而成耶佛又不惜婆心以种种因缘巧说诸法引导我等我方痛自尅责精进愈坚今始得云消X雾散则此心安然如海不复更有诸疑惑矣身子至此权疑巳绝矣三颂知权佛说过去世无量灭度佛谓是魔所为此颂明心安如海由于知权即实也从前尚有大惊怖大疑虑何故一旦心安如海葢因我佛广引诸佛开权显实皆以种种方便引接众生又如今日世尊示生出家得道说法中间一动一静一语一默无非以方便诱进使人人如巳也故知世尊所说一一皆称真妙义如实而说彼波旬万不能到而我前所谓魔来致恼者定知我堕疑网自心沉孽故作此语今始知魔之与佛皆吾自致之也身子至此巳知权中实矣四颂证实闻佛柔软音深远甚微妙教化诸菩萨此颂表疑悔永尽自证作佛也闻柔软音者说之深远故柔叹之微妙故软则下句承上而有也世尊以此极柔软之音演极清净之法令我等闻之疑断信生安住于一乘实智之地则身心徧喜定知当来决定成佛亦如今日世尊无二无别仍为人天所敬仍转如是法轮仍于最后开一乘道教诸菩萨此皆是我亲闻法音时真知实证也身子至此巳承当圆满觉矣述承教开解巳竟三如来述久修授记分四一昔曾教大尔时佛告舍利弗引导汝故生我法中前是身子述巳得证之由其忧疑尅责巳非一日X今如来将欲授记亦即于此明教化之缘其方便引导亦不自今日始但此大事因缘疑不尽不可说知不真不可说故含忍至今待其时至也今幸身子亲自证得所以在人天众前将彼远本尽情吐露以明当机之得解由真积之巳久至此始可为真佛子也二万佛者当佛在二万亿威音王佛时为常不轻菩萨求无上道所亲近者教汝者谓我为菩萨时尚不以小乘化汝况今日耶长夜随学者明身子从上劫来巳亲勤道法不徒此生此时也但以长夜二字表其不得大乘之实由无明未破惑暗未尽也我以方便等谓我从前亦设权设巧引尔知归故尔根种未昧今虽失足外道我但以方便引汝汝便生我法中为佛真子也生字正应当机口生法化之意二中忘取小舍利弗我昔教汝而便自谓巳得灭度昔教者谓于二万佛时曾教汝立大志发大愿求成佛果依依如昨观汝今来竟尔悉忘以致才得除邪证空三昧便谓巳得灭度此正为汝不思之过岂是我如来真以小乘故限汝哉身子适来巳自陈灭度非实自知佛果巳证从前志愿那得忘却我佛之所以重宣者借身子以启诸声闻之疑也三还为说大我今还欲令汝忆念教菩萨法佛所护念还欲对昔教言忆念对忘失言谓我昔固以此教X汝汝今既忘我必还欲令汝忆昔本愿之所行原不为求声闻而止本愿所行无上道也是以今对人天为尔辈住声闻者故说大乘妙法也然喻如莲者根茎华果皆莲自具不待外求此乃为教菩萨法非教声闻法此乃为佛所护念非佛所弹斥者遡前騐今原无两事汝试忆念本所行道岂非此耶知音云为诸声闻下五句一经文字之大关键一经义理之大肯綮大关键者上三句自此品直案至授学无学人记品止下二句自法师品直案至普贤劝发品止总为一经之关要也大肯綮者谓诸佛出世本为一大事因缘开示众生成佛知见原不为诸声闻说小乘也四正与作记分二一长行分十一明时节舍利弗汝于未来世过无量无边不可思议劫此正与授记然作佛必经多劫者以福智未具行解未圆惑习未尽无明未融故也待时成道理所必然天台云若论圆发大解自知成佛何须授记所以欲作记者有四意一昔未记二乘而今始记二中下未悟者以作记勉之三令闻者得结缘种四满其本愿故须记也又此下正是为声闻说大乘经处以结成世尊为一大事因缘出世上节述于二万佛所为无上道是佛与身子述过去大事之因此节是佛与身子成未来大事之缘也二行因X供养若干千万亿佛奉持正法具足菩萨所行之道此先言行因供养等举得福慧之深因供养是福门供既多福必广也奉法是慧门法既持慧必深也然此二种皆是因中所当行者故曰具足菩萨所行之道三得果当得作佛号曰华光天人师佛世尊次言果德直指云华表如如理光表如如智以智契理故曰华光此别号也通号如常释四国土国名离垢其土平正七宝行树常有花果次言国土上明正报庄严此彰依报庄严也直指云国喻一真法界离垢者迷悟双超也平正乃真俗不二此属如如理境清净严饰喻十度互融安隐者谓安然而处稳然而乐也丰乐喻方便具足人天况戒善增盛此属如如智境总以理智而得是名也琉璃喻一真清净八交道即大乘八正道乃游戏法界之道路也金绳是琉璃地上纵横之界线喻万善之宝以理统之七行树者喻七觉支傍严妙境也华果喻万行庄严因果具足也此皆由差别智所感五说法华光如来亦以三乘以本愿故说三乘法次明说法亦以者准诸佛仪式也诸佛出浊恶世故说三乘身子之国安隐丰乐况且菩萨众多天人又盛何亦说三乘耶本愿故耳准大悲空藏经云身子于六十劫行菩萨道因婆罗门乞眼唾而X践之身子起嗔退作凡夫发愿成佛之日开三乘法六劫名其劫名大宝庄严其国中以菩萨为大宝故次言劫名劫名大宝者以菩萨为出世大宝故况数不可记岂易易得哉记云楚国无以为宝惟善以为宝是也七众数彼诸菩萨无量无边如是菩萨充满其国次言眷属直指云华承足者喻智为理载福慧如如即德本也能所不到始谓净修由深契佛心故为佛所叹况又常修佛慧具大神通由佛慧修所以诸法之门无不善知也由质直念坚所以得神通广大也有如是福智具足之大菩萨充满其国菩萨非佛智而莫知是见其不可数也非徒不可数其为巳也智慧深而福德广神运无方质直无伪兼为至尊所叹远劫真修如是者一亦可珍况数不可计耶八寿量舍利弗华光佛寿十二小劫其国人民寿八小劫次言寿量梵语劫波此云时分以劫初人寿十岁时子年倍父年如是增至八万四千岁后百岁又减一岁如是又减至十岁此一增一减名一小劫二十翻增减名一中劫成住坏空各二十翻增减名一大劫空劫亦言二十翻增减者且约住劫数量言之也今释迦出世正当二十小劫中第九减劫也今言华光寿十二劫除为王子时独言成X佛之寿后出人民八小劫方是槩论然则彼国人之寿分亦极长矣九补处华光如来过十二小劫其佛国土亦复如是次明华光转记者作补处大士也坚满是因名华足为果号三德具足而坚固圆满者始称佛矣多陀阿伽等解现序品次言华足如来之依报国土眷属庄严一皆与华光佛等以华足安行为佛号者显即事即理因果具足也观今会不唯记授华光而坚满亦得为释迦亲口作记于无量无边劫前岂非宿世因缘耶十流通舍利弗是华光佛灭度之后亦三十二小劫次明法住久近叙流通之记也直指云佛住时依佛而修则修证无二佛灭后依教而修亦得证果故曰正法像法之时众生但依教明理而巳于中起行証果者少但知名相不悟自心故曰像法三十二者由此法薰修转八识成智转八邪为正转八苦为解脱转八倒为正见则可为正法住世之数经文自佛说经入定放光动地巳来到此方为一结局可见佛为一大事因缘出现于世开示悟入之明证也二偈颂分二一正颂分九一超颂得果尔时世尊欲重宣此义而说偈言舍利弗来世成佛普智尊号名曰华光当度无量众此颂授第二果记十号之文普智者佛有正徧知X觉故也二追颂行因供养无数佛具足菩萨行十力等功德证于无上道供佛行道乃二严之因具足者无法不修也由福智俱修使力无畏不共等诸功德渐渐具足则无上道始证入矣三超颂劫名过无量劫巳劫名大宝严颂明授依报庄严之记既曰大宝庄严当是实报土也四正颂国净世界名离垢清净无瑕秽常有花果实直指云上二句当是一真法界之相故曰清净无秽次二句方成实报土境末二句显万行圆满理智一如也五颂明众数彼国诸菩萨志念常坚固善学菩萨道志念坚固是广行六度不休息也得根本实智神通即六通波罗蜜即十度为万行之本得差别权智故曰皆悉具足权实既具于诸佛所始为善学其道也六正颂说法如是等大士华光佛所化如是等指上不可称数菩萨虽众多如是皆是补处一生故曰大士次句遡其原由乃华光佛所化也七颂明寿量佛为王子时弃国舍世荣寿命八小劫凡佛必以王子出家者亦以见其荣不可恃贵亦当修下此者可悉知也真指云内不住根曰弃国X外不住尘曰舍荣始出十八界家终出无明家故日最后成佛八颂法久近佛灭度之后正法住于世像法三十二正法有教有行果证不虗也像法有教无行但存三宝像貌名字而巳颂意照前可知九颂供舍利舍利广流布天人普供养舍利流布以显法身常住世间令无量众作大佛事此又见真慈不尽也正颂巳竟二叹结华光佛所为其事皆如是宜应自欣庆所为者谓从因至果所作为事皆如此也下二句言福智双满为世出世之最胜者孰与之为伦匹哉后始结云彼即是汝正显十世古今始终不隔当念岂离此而另有彼耶至此始还复身子所问为是究竟法为是所行道故先与述明二万佛中之事乃所行之道也后与劫国庄严即究竟之法也如谓汝云愿出妙音为如实说汝之始终所为我巳如实说之矣汝宜应宝惜自庆可也如来述久修授记巳竟四会众述欢喜求请分二一长行又二一经家叙众喜陈供尔时四部众各各脱身所着上衣以供养佛此众乃序分中所列之人见身子前有愿乐为天人所敬佛即对天人与之授记故今大众皆生欢喜供养庆赞而发回向是亦希成佛道也此欢喜X踊跃一句便是会众将来得记之原委与身子之大欢喜同意脱上衣供佛一以见虔诚之极一以表不执权疑能解能脱也此见四众八部之自庆如此闼紧踊跃释提桓因梵天王等一时俱作雨众天华此述三界天子欢喜之状亦以妙衣为供养者是执习俱除也衣乃一向着而不解者况日上衣是可谓难舍者矣今以供佛则知有所重而舍也直指云约理见身子以二乘得记各各自悟所依之偏空及人天十善幻福与色界四禅八定八背舍等悉皆如梦故假脱衣以表舍凡小法执也散四花者花乃天人所爱此表舍诸爱见也理契佛心曰供养佛衣住而转者喜心感之也意明回小向大转三为一耳乐自作花自雨表眼色耳声皆成大乘空相二会众解开权显实而作是言佛昔于波罗奈无上最大法轮佛昔下领解从前开权之意今乃下领解显实之心无上最大者领知前云但说无上道又云最妙之法轮也二偈颂分二一颂前开显尔时诸天子欲重宣此义而说偈言昔于波罗奈转四谛法轮少有能信者前四句颂昔权说波罗奈说小乘之地五众得小果之人生灭谓生灭四谛异乎无生无作四谛也后四句颂今实法深奥故难解难入所以能信者X少也二自述回向我等从昔来数闻世尊说最尊无有上此述陈从事世尊巳来每常闻法未有如今之甚深难解然世尊今日说此妙法幸我等得闻随喜必有成佛之时况世尊明言但有闻法者无不成佛且今见尊者得受妙记拟知我等必当作佛于一切世间天人之中我亦必为最尊无上士矣一切世间者即该三种世间一器世间二有情世间三至正觉世间佛道叵思议方便随宜说尽回向佛道佛道下二句申明法华之权实莫测结上深妙之义末四句是不住三世福业亦不住现前慧业以福慧双施回小向大而结成随喜之义为上根法说一周竟二为中根作喻说分四一譬喻开显又二一世尊述譬喻开示又二一当机述请分三一自述无疑尔时舍利弗白佛言三藐三菩提记知音云此是身子要同列者开佛知见亦同巳之除疑得记故代为致请以发起种种譬喻之端亦应方便品中知四众心疑自亦未了之文佛既与授记则自疑巳了今为欲完四众心疑故作此请也二同辈有感是诸千二百心自在者闻所未闻皆堕疑惑若论自巳幸巳得记不敢更问今为会众潜疑深X笃又不得不问也心自在者即真穷惑尽也住学地者远指过去近指阿含方等时故以言昔教化者佛教以真穷惑尽得果之法也生死是世间之苦涅槃是出世之乐如来教彼离苦得乐故曰我法能离等彼诸学人即得承教开解始离诸见也我见者三界苦因我见为本即身见也有无即断常见等字即摄一切见言离者即诸见忘也二乘人才离诸见便谓巳得涅槃无复进求此是述前权执之相今闻下方述有疑由未至究竟今闻开权显实普令成佛之言竟不识为何等因缘故致生疑欲请也三普为四众善哉世尊愿为四众说其因缘令离疑悔善哉者乃身子代请恳切之诚也谓我等巳蒙慈济于如来所有方便前权后实之因缘业巳知矣而疑网亦断矣奈何今会四众促难领悟故必欲再请垂慈重为敷演使其疑悔消除证真实道始不废如来出世所为之大事因缘也此欲完结方便品中所谓何因何缘殷勤称叹之案故至重举因缘而请也当机述请巳竟二如来委答分三一发起又二一抑令愤勇尔时佛告舍利弗是诸所说皆为化菩萨故我先不言举前以醒今疑之不当复作也谓先巳言诸佛横说竖说无非逗此一实其间或许或呵无非引人了此一大事是方便品中业巳尽情吐X露复有何疑何悔云何更许如来再说二引令速进然舍利弗今当复以诸有智者以譬喻得解然身子既以婆心为众复请佛亦只得垂手为众再说因缘到此显实即无别因缘可语譬喻借事显理何妨又假喻以明斯义古之觉物不废比况正以物之得解因彼达此易为明也二譬喻分二一长行此去长文并后一百行偈说譬喻后六十五行偈劝信又分二一开譬又二一总譬分六一大长者譬又二一出名位舍利弗若国邑聚落有大长者此下总一譬喻显明如来出世本为一大事因缘由三界众生着诸欲境痴惑所蒙不求出要只得开权拯接如后文云若我但以神力智慧舍于方便众生不能以是得度故今因当机重请再为中根说方便因缘也于中事相配合诸家各有所长但依文义契合者就之若字即假若设若也乃立譬喻之本国邑聚落皆自广而狭各能统摄也国能摄邑邑摄聚落论长者之宅犹为聚落多宅中之一宅也今先明能度之主以依正二报合举内含隐胜现劣从实施权之义既以一火宅喻三界则国应喻一真法界邑喻实报庄严聚落喻凡圣同居聚落中一宅始喻一三界则以宅中五百人喻五道方为𠃔当由寂光摄实报实报摄同居如X国之大小统摄义无不明以事合理显然可见是为能居之依土也次出能化之主长者乃通称之名作一宅主也即喻佛化身于同居土中为引导师天台云如世长者具足十德一姓贵即三皇五帝之裔二位高乃盐梅阿衡之相三大富则铜陵金谷丰饶不尽四威勐如严霜隆重不肃而威五智深胸如武库而权奇超拔六年耆苍苍稜稜而物仪所伏七行净如白圭之无玷八礼备见节度以安庠九上敬为至尊之敬仰十下归令四海以瞻依十德具足故所称大也出世长者即是如来姓从真如实际中生位则九界众生为无有上富以万德庄严威具雄勐无敌智则三智融而正徧具尽年则亘古今而尘沙莫计行以智运三业无过无失礼以道统恒沙为模为范上为十方智觉之所称下使万方含识之所戴是名出世大长者也二论德业其年衰迈财富无量多有田宅及诸僮仆衰迈句所说不一况此喻乃四十年后之言又在本会唱灭当以化缘将终涅槃时至为喻不必另喻多种也财富无量总喻万德如云无量知见波罗蜜皆以具足田宅与僮仆云多有者正出上财富无量之义田宅皆不能移动者喻实智所谓法空为室也僮仆乃运用之人喻权智所谓权能作事也迈僮仆广舍宅譬X其家广大前既以长者喻佛化身则此大家当喻同居土无疑矣家以广大言者由三界广含万有无不包容则二十五有皆借之以安身命也三惟一门譬惟有一门一门者凡圣共游之门喻真心也类中虽有圣凡心外别无出入但众生迷此而成生灭诸圣悟此即是真如出入之迷悟不同而圣凡总由一心故日惟有一门四五百人譬多诸人众一百二百乃至五百人止住其中此槩举二十五有而言也直指云多诸人众喻十二类生五百者喻五道众生同居三界止住其中者喻众生各着我法二执贪恋三界不肯弃舍知音谓此准化城喻先以五百由旬为譬是通喻三界众生数合五百至后过三百由旬化作一城是别喻二乘出三界得涅槃五大火起譬分二一明所烧宅相堂阁朽故墻壁隤落柱根腐败梁栋倾危堂是下层喻自地巳上至欲界阁是上层喻色界朽故者属有漏无常也墻壁喻四大地水火风况三界皆依四大执持而仍为四大所坏隤落者四大减损也柱根喻三界有为福善腐败者善根微弱也梁喻欲界戒善福梁栋喻色界禅定慧栋倾危者喻福慧力薄而不能支撑也是知三界所有X皆为幻化隤败二出能烧火境周帀俱时歘然火起焚烧舍宅此譬三界中总八苦五浊煎逼之相于颂中详演言八苦五浊徧在四生四大之间故云周帀以业同同现故云俱时歘然者本无今有也焚烧舍宅即世界坏相然古以堂阁等喻一身皮肉毛发似与前后诸文落落不合况明以火宅喻一三界则于此诸譬似不敢多录歘六三十子譬长者诸子若十二十或至三十在此宅中此指圣凡共一处也直指云前曰多诸人众指五道言今曰长者诸子是别举三乘受佛法分故有子义一十喻菩萨二十喻缘觉三十喻声闻三乘人同居三界因细惑未除根本无明未破故同受斯报但与下凡分麤细耳人以百言子以十言见三界五道众生受佛化为子者仅十而矣足知得斯道出三界者无几也总譬竟二别譬分四一长者见火譬长者见是大火从四面起即大惊怖长者见乃标出能见之人起同体大悲示生三界应上文我以佛眼观也大火起者即标所见之境应上见六道众生也大火即五浊八苦有煎逼义从四面者下文明以生老病死为四面但不恰火起之义且生死等是苦果由贪嗔痴等四分烦恼所集则火从贪等四分中起义为当大惊怖者示X垂慈拔苦之心此等众生如来从久远劫教以大乘今一旦废忘故见而惊也不但退失先心而返起种种重恶故曰大怖而作是念我虽能于此心不厌患无求出意作念者应前三七思惟将欲隐胜现劣也所烧之门即圣凡同具之一心佛亦从凡夫地上知生灭为苦修不生灭性而证此心故得成佛观我虽二字即是如来不忍舍诸众生而自求安乐也谓我虽以智炤之力于此所烧之门则安隐至于菩提得不生灭而诸子下正是起悲救之心后文云三界众生皆是吾子于火宅内乐着嬉戏者天台云着见名嬉着爱名戏即众生贪着五欲诸邪见执而不舍离所谓入生死险道相续苦不断也不觉知者失佛知见不觉五阴八苦而醉心役役尘劳者也不惊怖者如诸天人虽有天眼悉见诸苦每闻天皷法音悉知是苦而不求出要所谓深着于五欲以贪爱自蔽也火逼等四句谓三界中人欲界巳下为三毒八苦之火所逼是麤相如果报火业火等色界巳上为五阴炽盛及细惑烦恼之火所逼至于苦惑当前极难堪忍实为切巳而是中众生竟不生一念厌患之心而求出意所谓不求大势佛及与断苦法也二舍几用车譬分二一先舍几譬又二一劝门拟宜舍利弗是长者作是思惟若以几案从舍出之X应上观树经行初作思惟时也身譬神通而能荷负手譬智慧而能运为有力者由智慧神通具足是有力义衣裓是外国盛华之具又云胸前护衣裓服也几即香几案即案牍今取譬如后文云若我但以神力及智慧力赞如来知见力无畏者众生不能以是得度上既以神力为身慧力为手则衣裓当喻佛知见几喻十力案喻无畏谓我今衣裓在身几案在手以吾之力亦可以载诸子从舍出之也此是如来最初成道拟用大法济之如华严耳裓复更思惟是舍惟有一门或当堕落为火所烧复更者即受天王请而又作思惟时也应前若但赞佛乘众生没在苦是舍唯一门者谓三界生死苦乐升沉所出入者皆此一心也由信力轻微智不广大故云狭小幼稚者以善根微弱无大乘想也未有识者因无明浓厚乏佛知见也此为善弱次明恶强恋着戏处者即深着诸见而迷恋欲境以苦为乐所谓众生诸根钝着乐痴所蒙也或当堕落应前破法不信故坠堕三恶道或当者拟或有之也谓我虽身手有力兼得济胜之具奈火大门小子幼无识以无知好戏之子出怆惶狭小之门不惟无益恐见其为火所烧也应前云如斯之等类云何而可度稚二诫门拟宜我当为说怖畏之事具告诸子汝等速出X此正出陈作思惟之意我当为说等句即是世尊为诸众生说众患难也此舍巳烧下四句见其恳切之甚惟恐其错足失身也作是念巳下方是将思惟巳成之念出示于人而具告诸子有急急乎不能少待之意故曰汝等速出即此一语斩钉截铁有如春雷出蛰也直指云观初云歘然火起次云四面火起又云火来逼身又云此舍巳烧语意何等至紧又岂止有痛哭流涕之状如云一失人身万劫不复也下云宜时疾出无令为火之所烧害又不啻有捶胸顿足之情也父虽怜愍善言诱谕但东西走戏视父而巳此喻一往迷理逐妄之状直指云如来屡经接引而三界众生全不肯信且不以生死为惊不以五阴为畏业识茫茫了无超出之想不知三毒为火不识三界是大牢狱亦复不知各各本具之佛性如何丧失但任其从劫至劫马腹驴胎死此生彼而无休息轮回六道以苦为乐故云东西走戏也如华严有眼不见当面错过不得大法受用故云视父而巳二用车譬分四一拟宜三车尔时长者即作是念令诸子等得免斯害应上寻念过去佛所行诸方便从一立三之意前言苦痛切巳犹是近死今云必为所焚即有死义当设方便是隐胜现劣说三乘法也我及诸子等喻说无议法说似难通会须知佛以对机而言如X来以慈心徧视一切犹如巳子众生病即佛病也若独以众生分中而言虽在最迷最苦之间而此灵明不昧之佛性未曾暂舍是我及诸子义二父知子心父知诸子先心奇异之物情必乐着天台明有小乘得度之机先心各有所好者是远劫受薰种子大小不同而性欲各别也又智曾习大故曰先心中厌老死是各有所好珍玩奇异喻证偏空等理观以宿因投其所好是知情必乐着所谓随顺方便也三叹车希有而告之言汝等所可玩好汝若不取后必忧悔此叹车希有譬上正施三乘思惟是事巳即趣波罗奈示苦集灭道之相此最初示相转也如此种种羊车鹿车牛车今在门外可以游戏声闻人闻四谛法而出三界喻羊车缘觉人观十二因缘性空而出三界喻鹿车中乘菩萨修六度行出三界喻牛车车喻所证之理兽喻能证之智三车虽指现成其实要他依法修行断见思惑越分断生死出离火宅方得一一受用故曰今在门外可以游戏此第二作证转也要解云车表果法不属三界故云在门外可以游戏者喻法乐自娱也牛乃服乘之有力者正譬大根以任大乘羊鹿非可服乘徒以像牛为幼稚玩好之具权譬小根以任小乘知羊鹿非可服乘徒为玩好之具则二X乘不足致道徒为戏论之法而巳汝等于此火宅宜速出来随汝所欲皆当与汝宜速出者䇿进之辞末二句含有大白牛车之意此第三劝修转也直指云门外无车而云三车并在三车无一而云随汝所欲皆示以方便之智也故向后有非为虗妄之证四适子所愿尔时诸子闻父所说竞共驰走争出火宅天台云适愿者机教相称即闻慧也心勇锐者思心动虑即思慧也互相推排者推四真谛理排伏见惑由邪正未决故名互相此入脩慧属煖顶位竞者竞所胜理初则徧观上下八谛历十六行相竞趣真谛后则缩观至欲界苦谛下趣苦法忍名忍法位也共者是世第一位同观欲界苦谛与忍位不别故云共也驰走者入见道十五心速疾见理也既断见惑分得涅槃合上有涅槃音也争出者即修道位争出三界成无学果断思惑尽合上及以阿罗汉法僧差别名也知音云经文读之虽似平淡而叙事脉胳自有轻重如初云歘然火起次云或当堕落为火所烧虽有歘然所烧之患而曰起曰或何等缓颊至是则曰巳为大火所烧而曰我及诸子必为所焚则又何等怆惶先曰了无出心东西走戏视父而巳何等怠顽今曰心各勇锐互相推排争出火宅则又何等精勤可见方便力用而实相容易难言也锐三等赐诸子X分四一喜子免难是时长者见诸子等其心泰然欢喜踊跃正喻开权显实也直指云见思既尽分断巳离不被三毒五欲所逼故曰安隐得出正应前我能于所烧之门安隐得出也至此则四谛皆是真常故曰四衢道中尔雅云四达谓之衢偏空是其所守故为露地而坐言露者巳不为诸惑所被而十八界籓篱巳撒故无障碍赖耶习尽故谓泰然得六通自在故踊跃欢喜然心泰然者即当归于父言据前见火起于四面即大惊怖今幸得安隐而出故泰然矣前云若不时出必为所焚何等痛惜见诸子东西走戏何等忧慼今见露地坐故欢喜矣足见父子天性相关色身法身体俱不二衢二诸子索车时诸子等各白父言羊车鹿车牛车愿时赐与天台云应前我见佛子等志求佛道者咸以恭敬心皆来至佛所文中虽无索字就此即明索车之意据二乘之索意有三一机索即于鹿苑证小之后至方等中冥有大益每被斥不谤则索意有在也二情索于般若中领知大法而乐大心起纵未彰言而索义亦切矣三口索即本会发言三请诚然欲乞门外三车原为假立诸子未出拟必得车于门外一出乎门则父之权设方便不喻而知矣既跨足门外即父果有三车与之诸子亦无可用X是知此处索车正所以得父心矣故谓梦里明明有六趣觉后空空无大千也但所言各白者由悟有深浅智者知本无车而故从父索如狮子儿有返踯之踪也或滞迹者欲究其底蕴亦容有斯索意三等赐无二分三一正标等赐舍利弗尔时长者各赐诸子等一大车应前正直舍方便但说无上道天台云既言赐诸子则视子无二譬观一切众生等有佛性于车亦等者皆是一相一种圣所称叹教菩萨法也直指云此隐伏三周普记之案本具之理如天普葢故喻以大车诸子迷故索三慈父开故等一是知前品三乘原止一乘此中三车原是一车以其法等人等正等正觉故曰等赐二广明车相又二一叙车体其车高广众宝庄校重敷婉筵安置丹枕此正喻无量义定以理得名也唯理能载物故以车喻之也直指云真俗并持故曰大车竖穷三际名高横徧十方曰广万行修饰如众宝庄校周帀栏楯喻总持持万善遮众恶也四面悬铃喻四无碍辩下化众生也幰葢喻慈悲普覆也杂宝严饰喻万善以严慈悲大经云慈若具足十力无畏等名如来慈宝绳交络喻四弘誓坚固大慈心也垂诸华璎喻四摄神通等悦动众生也重敷婉筵者譬五十七位真如理境安置丹枕喻妙觉果海正X寝绝待也天台云枕乃休息身首者譬一行三昧息一切智一切行也巳上总明车上庄严喻如如理寂而常照从体起用是一为无量成理无碍法界幰婉驾以白牛肤色充洁又多仆从而侍卫之此正喻无量义经从根本智得名也直指云智为前导故曰驾此智不受一尘曰白牛体具万德如肤充烦恼不染而色洁又实智能出生一切差别智故曰肤色充洁权实二智不离其体曰形体姝好具十如是大义曰有大筋力全体即用全俗即真因果一如曰行步平正智无内外剎那三世曰其疾如风又多仆从者譬方便波罗蜜随处运用即二乘小行众魔外道皆随方便智用又果地神通运役亦仆从义姝二释车由所以者何是大长者财富无量种种诸藏悉皆充溢此喻佛自住大乘终不以小乘教人直指云财富无量者即权实二智禅定解脱力无畏等皆具足也种种诸藏者即行藏理藏空不空藏自行圆满名充以之化物名溢而作是念我财物无极各各与之不宜差别天台云正明以等心与之之故由财物无极于子无偏安得不等与大车七宝无量者喻今经开显若教若行皆摩诃衍法幼童皆子者即三无差别也等赐大车是法无差别也X所以者何以我此物周给一国犹尚不匮何况诸子释成财富无量之意此物即喻佛知见乃如来普为人天所开所示之物周给者徧该善恶信不信种于无缘尚度况机熟有缘而曾受大法薰习者耶四得车欢喜是时诸子各乘大车得未曾有非本所望譬上菩萨闻是法疑网皆巳除也天台云三乘之人本求羊鹿牛车期出分段今得大白牛车尽于变易过本所望岂不欢喜四无所虗妄譬分三一问舍利弗于汝意云何珍宝大车宁有虗妄不此承上等赐一大车来直指谓前许三车在门外其事似虗今所赐等一大车乃昔未许者而今与之其实似妄你试看如此者果虗妄耶非虗妄耶正喻三乘之设不过借以出三界而巳究竟非实故先有而后无一实之理虽先未说而开佛知见究竟是实故先无而后有以此虗妄二字打通前后关键从非本所望一句生来二答分二一免难不虗舍利弗言不也世尊于彼火宅而拔济之身子因问领知不虗之意谓前云长者所设方便令诸子等得免斯害则三车之设乃方便耳今诸子争出火宅意在于车而长者之意本在脱苦今苦难既脱则方便之验正着岂返受虗妄不实之X咎哉何也全身免火巳得玩具譬得小乘五分法身人空慧命则为巳得心所好也况此本是如来方便拔济之心何成虗妄二过望不虗世尊若是长者欲饶益诸子等与大车此明大车之钖非本所望也即使长者到火宅之外一车不与尚非虗妄何故以车为免难之由今免难后不唯与车而且与大车是诸子所不望者岂反责父有虗妄罪乎此喻世尊虽说三乘而作念实在大乘是绝无虗妄之意身子于此证成不虗巳为四大弟子千二百人立断疑生信之案故品后则自陈信解矣三叹佛告舍利弗善哉善哉如汝所言如来欲当机自陈赐车之意故以虗妄不虗妄发彼所见幸而身子同声相应即函称之以善哉也如云诚如所言即此一语便知身子谓从佛口生得佛法分果为不妄开譬一科巳竟二合譬分二一合总譬分五一合大长者舍利弗如来亦复如是则为一切世间之父天台云因前品单以法说难明故许以譬喻得解至喻后再将法合是欲为中根开解而亦显如来说法理事兼至也举一切世间者约处以定名位也上云国邑聚落今合譬直言一切世间则该摄三土皆是妙色心果报之处如来福应三土故为一切世间之父X于诸怖畏衰恼忧患恒求善事利益一切此言如来独得真常而起利生之悲智也怖畏下三句皆世间苦境如来于因中五住尽二死忘无恶不断故曰永尽无余而悉成就等皆出世妙乐如来于果上权实融智悲运万德具备故曰利益一切正合上财富无量而冥应众机也知见言无量者即权实诸智应有无量力无畏皆智德中摄合上财富明矣大神力亦应有无量二字如本经弹指謦欬三变净土放光现瑞等皆神力中少分合上田意全权即实全实即权是智慧之力智为一切所寄託处合上宅意具足方便等即十度诸智合上及诸僮仆意慈悲乃施化之本无懈即不尽之心此等功德而悉成就也此明自证下方出利物之心来生三界也恒求善事即应机济物利益一切即誓度众生也二舍宅而生三界朽故火宅天台云三界者自地狱巳至人间名五趣杂居自人间至他化天名欲界四禅十八梵天皆有形色名色界四空天惟识性安居名无色界三处各有界限种族故曰三界生三界者即承上无倦之心为利益故生非有所感招而生也朽是坏劫相故是住劫相三界乃如来行化之场曰故宅合上其家广大三合五百人为度众生X众生乃诸圣之根本佛不度生圣何从立故佛佛成道誓度众生乃化化不绝之意也众生之性本来是佛由诸惑染覆彼心灵所以如来随其根性而度脱之则三乘五性总曰众生故五百人与三十子并此合也四合大火起生老病死忧悲苦恼愚痴闇蔽三毒之火生老病死是尽世间所不免者天之与人但分麤细是根本苦忧悲苦恼四字总言即一切苦别论忧即怨憎会悲即爱别离苦即五阴炽盛恼即求不得也以愚痴暗蔽为苦者葢一切众生本具如来德用由愚痴暗故失佛见愚痴蔽故失佛知因失佛知见所以枉受轮回也是知生死苦果及三毒苦因皆从愚痴建立则愚痴为苦大矣三毒者谓以迷心对一切顺情之境引取无厌名贪以迷心对一切违情之境而生恚怒名嗔迷一切事理之法无明不了起诸邪行名痴三皆名毒者因能坏出世善根故以此合上歘然火起五合惟一门教化令得阿耨多罗三藐三菩提菩提觉道似难以合一门但诸圣所证凡愚所迷亦不外此也今如来出世以巳所证发彼所迷多方巧示使诸众生念念熏脩转生灭成一真如出离生死而证涅槃唯此一门而巳故合上一门二合别譬分四一合长者见火分三一合能所见X见诸众生为生老病死如是等种种诸苦见诸众生的见字是能观智诸众生下方是所观境合上大火从四面起火既大则所聚之患必多故如来以佛眼见诸众生为种种患之所烧煑总三苦八苦为火也八苦者生死等是四贪着等是求不得苦地狱天上受生有五阴炽盛苦加冤会爱离为八三苦者忧悲烧煑及地狱三途是苦苦舍所爱境而别离是坏苦五阴不停是行苦一切众苦从四颠倒生故合上四面火起二合广所见众生没在其中虽遭大苦不以为患直指云如来见三界五道三乘诸子恒被八苦所烧乃为总标苦本稍有福者为财色名食睡五欲所醉受种种苦无福德者追求五欲之因后受三涂之果三途报尽生人间天上又不免贫穷困苦于父母妻子之间有爱别离苦于水火盗贼债主讐家有冤憎会苦仍复生老病死轮回六道苦不可穷而此诸子返以为乐游戏四生于本具之佛性不觉不知于生死之危险不惊不怖明知是苦而不生厌离明知有佛而不求解脱甘于此三界火宅随业受报东西驰走虽遭如是大苦而不以为患此即诚为可怜愍者正合上苦痛切巳心不厌患无求出意三合起惊怖舍利弗佛见此巳佛智慧乐令其游戏X合上身手有力一节然众生以愚痴自蔽固为三毒等火煎逼不巳我既为彼父岂不当为救济之方与拔其苦难耶即以大悲力化诸众生拔五浊苦也若但拔苦而不令至乐则父道亦有缺焉故又与佛智之乐令其游戏是以大慈力令诸众生得二严乐也火宅中之诸子以五欲乐欢喜游戏乃自取之耳此以佛智慧乐令其游戏乃佛与之也虽苦乐之境不同惟其心之一转耳二合舍几用车分二一合舍几又二一合拟宜舍利弗如来复作是念众生不能以是得度天台云上譬有劝诫二门拟宜今但合劝门者劝是正修而诫乃傍助之耳今拟宜中神力合身智慧合手如来知见合衣裓力无畏合几案众生不能以是得度者由法大机小不相投也所以者何是诸众生何由能解佛之智慧此释成所以不得度之故合上诸子幼稚未有所识恋着戏处一节其所以不能得度者由五浊障深正为诸火所逼大乘微玅难思之法何由得解二明息机舍利弗如彼长者然后各与珍宝大车此重举前文以明用权显实之意二合用车分四一合拟宜三车如来亦复如是于三界火宅拔济众生以法对喻一一可见故知如来隐胜现劣以一说X三于三界火宅用方便者岂得巳耶二合父知子意为说三乘声闻辟支佛佛乘此明佛说三乘也乘以运载为义天台云声闻以四谛为乘缘觉以十二因缘为乘菩萨以六度为乘运出三界归于涅槃也六度菩萨于当教内亦称大乘今名佛乘者菩萨三十四心顿断见思习气而得成佛故亦名佛乘三合叹车希有而作是言汝等莫得乐住声闻辟支佛佛乘此明佛谕舍贪取乐也天台曰三界火宅是指明苦谛色声香等是集谛皆由五尘积聚增多而有火宅诸苦也五尘俱有亲疎色亲者为男女美好之色疎即世间玄黄赤白等声亲者即男女歌咏之声疎如丝竹环珮及种种声等香亲者即男女身香疎如世之沉檀龙麝种种香等味亲如肴贝善饮食等种种美味疎如药艹果食等触亲即男女身分柔软诸触疎如冷煖澁滑等此名五尘亦名五欲为诸苦所因故为集谛速出三界即指出灭道二谛示三界外有智断三乘之果故令速出当得三乘合上三车今在门外于三转四谛中此即示相转也我今为汝保任此事如来以是方便诱进众生保任者是担当不失也由此行径俱为巳历之途今使汝等勤行于中所有一切关要我皆为汝担X当保任必至得此声闻辟支佛佛乘而后巳岂复有悞于汝等哉但诸子当专志前行勿生退堕可也如此语意何等苦切何等紧要此是第二作证转也复作是言汝等当知便得无量安隐快乐此合上汝等所可玩好希有难得一节天台云如此三乘是诸佛方便引物仪式故曰圣所称叹得无生智曰自在得无尽智曰无系我生巳尽不受后有名无所依所作巳办梵行巳立名无所求此皆序权智之功乘是三乘下方序实智以无漏二字总下力无畏等皆是无漏非权乘之有漏智也五根五力七觉支八正道四禅八定八解脱及正定等总属实智故便得无量安隐快乐此是第三劝修转也四合适子所愿分三一合羊车舍利弗若有众生为求羊车出于火宅此明诸子从化而证道果也先明声闻乘直指云若有众生是汎指六道而言宿习有三乘种子故曰内有智性今从佛闻三乘圣教即便信受即闻慧也殷勤精进者指三十七品助道功夫见思惑尽方出三界即思慧也自求涅槃者得人空慧证有余涅槃即修慧也从教生解故名声闻乘声闻力弱只能自利如诸子求羊车出火宅也二合鹿车若有众生从佛世尊为求鹿车出于火宅X此明缘觉乘也梵语辟支迦此云缘觉亦名独觉出无佛世以宿习智种自知生死是苦自发断苦之慧今从佛闻十二因缘则深增慧种返覆推穷十二缘理况此缘理本自有之非佛天所作故曰自然慧好乐独居直下照了缘理如幻证偏寂境故曰善寂深知诸法因缘者能于流转还灭二门观因缘理诸法即十二缘法也缘觉人从他闻法少自推义多取喻如鹿不依人也又性兼通教有回顾之慈亦如鹿之回顾群类也三合牛车若有众生从佛世尊为求牛车出于火宅此明别教菩萨乘也直指云约所破之惑始从阴处界三以至七大同转约能破之智始从信位及住行向地等妙二觉一切皆欲了达故云求一切智真俗并观曰佛智权实双融曰自然以本玅明应物曰无师如来知见十力等即法身般若属实智慜念安乐等属权智由权实双运故曰大乘名为摩诃萨者以自他俱利故此菩萨体用相称自在雄勐有普载之德故取喻牛车若约时判羊鹿二车是序方等阿含前二十年事牛车是序般若会上后二十年事若约机判则前后互显三合等赐大车分二一双牒二喻舍利弗如彼长者等以大车而赐诸子此明等赐无二心也前喻中有免难索车等赐欢喜四科今合唯二者以到无畏处兼索车意以等X赐中兼欢喜也二双合二譬分二一合免难如来亦复如是怖畏险道得涅槃乐此以如来亦复如是应成等赐大车之义天台云如来以一乘妙法为大车则体具万德空有双持真俗并驾故耳以佛教门者即四谛十二因缘六度等法也怖畏者即三界火宅险道者即六趣升沉极险恶道也二合等赐如来尔时便作是念皆以如来灭度而灭度之此合其车高广众宝庄严以至种种诸藏悉皆充溢一节如来作念正是法华广集诸王付嘱家业之时无量智慧力无畏等者即此诸法便是如来大法宝藏等与大乘者即将上无量智慧等三德秘藏付嘱诸子也不令有人独灭度者即三周普记令一切人普皆成佛如至此会摄三乘归一收权小入实则人无异人法无异法生佛不二圣凡一致是名以如来灭度而灭度之也是诸众生脱三界者能生净妙第一之乐此合我财物无极并各乘大车非本所望一节直指云先举三乘众生依权智而出三界如诸子于露地坐矣悉与诸佛禅定等即等心赐与之意诸佛之禅真俗一体属般若德诸佛之定空有一如属法身德诸佛之解脱权实并运属解脱德三德体具四智圆明是为佛娱乐之具悉皆与三乘诸子名付家业如上所付之法皆是一相一种断非X权小可得而持一相一种者心佛众生三无差别成一真法界故曰一相十方谛求更无余乘故曰一种然此诸法皆为众圣共相守护者直至常乐我净萨婆若海故曰能生净妙第一之乐四合无虗妄舍利弗如彼长者然后但以大乘而度脱之此明权实无虗妄也牒喻可知如来无虗妄者是总结权实不虗也初说三乘权引众生出于三界是如来施权不虗后以大乘而度脱之普令三根同成正觉是与实不虗也何以故如来有无量智慧于一佛乘分别说三何以故乃征释无虗妄之故谓何故如来必欲先权后实耶以如来智慧禅定诸法宝藏本无穷极而先说权教者由机小不能领受今皆尽与大乘之法虽如来尽与而众生不能尽受故只得于一佛乘说二说三也身子前问愿为四众说其因缘故今曰以是因缘也汝前谓千二百人闻所未闻皆堕疑惑汝等今日当知皆是诸佛方便之力其实元一佛乘但分别而说三也如来如此委曲垂慈则疑者之心应氷判矣长行譬喻巳竟二偈颂分二初一百偈颂前又分二一颂开譬又二一颂总譬分四一颂大长者佛欲重宣此义而说偈言譬如长者X此颂明能救之人为一宅主也天台云颂上位号亦兼名行德业为国邑聚落所崇乃年德俱高之长者喻舍那如来为三土之大教法王也二颂广舍宅有一大宅其宅久故周障屈曲杂秽充徧大宅喻三界之总相久故者由众生从旷大劫迷真逐妄幻成此三界妄境也顿弊者喻坏劫将至总标三界不牢固之相也堂舍下至杂秽充徧总明三界火宅成住坏空之四相也色界为堂欲界为舍不免堕落故曰高危柱根乃业识命根也以业运识曰摧朽梁栋倾危者即善福减损也基陛乃运生运业之无明隤毁者即久故深沉也墻壁𡉏坼即四大减损也泥涂乃四大中杂染之心陁落者即杂染纷萦也覆苫乃以障四面之风雨喻我人四相念念生灭故曰乱坠一切散善戒法乃三界覆护之椽梠差脱者即废忘不修也周障是六识周回障隔也屈曲是六根屈折不合也由识依根而取诸尘故曰杂秽充徧良以三界虽广乃一切众生妄惑所成所谓迷妄有虗空依空立世界则所譬皆不离众生虗妄成就也若以之喻人一体虽甚相当不若喻明三界之相为切此世界相续也𡉏坼阤苫椽梠差三颂五百人有五百人止住其中X三界分二十五处以所依之处不同则能依之类亦种种矣总皆为五道众生则三十子亦摄于其间此众生相续也四颂大火起分四一明地上火譬欲界又四一明所烧之类譬十使又二一正明所烧又曲分二初明禽兽被烧譬五钝使且三界众生形由业感业由妄生于中善恶升降横竖大小虽报受不同有种种千万其展转轮回皆由无明三毒并五浊十使之所运则成业果相续矣如来今欲详陈三界所有一切弊恶之相使人知此皆是众生迷惑所成若一念顿发妙智翻染成净始信其清净本然中由诸众生不守自性则忽生山河大地及诸众生之有为相也故自此下详明三界中极苦众生受三途苦报有如此情状先出畜生报为贪嗔痴慢疑五钝使所招感也此下多依天台释但以圆圈代之科分为二一别开五钝分五一慢使鸱枭鵰鹫乌鹊鸠鸽慢者自举轻他如鸟之陵高视下也故以八鸟譬之陵他为慢自贵为憍依文殊问经有八慢壮盛憍如鸱性憍如枭富憍如鵰自在憍如鹫寿命憍如乌聪明憍如鹊行善憍如鸠色憍如鸽是八者皆慢之所使也鸱枭鵰鹫鸽二嗔使蚖蛇蝮蝎蜈蚣蚰蜒X嗔者不忍诸恶也有三种一非理嗔不问可否歘然而起也二顺理嗔谓人实恼我而起也三争论嗔谓以巳为是以他为非也蚖蛇最大而毒不触而螫如非理嗔蝮者复也触之则复怒时毒在于头又云蝮蛇鼻反其上有针此唯胎生生时輙坼其母蝮触之其毒不可当喻执理嗔蜈蚣一名蝍蛆见大蛇缘而食恼庄子中有蝍蛆甘带者是也蚰蜒即蜈蚣类颈赤者为蜈蚣颈不赤者名蚰蜒有百足亦名马蚿亦名商距庄子谓商距驰河者是也喻戏论嗔且世之怀嗔毒人者虽异其形不异其嗔闻此当须知悔蚖蝮蝎蜈蚣蚰蜒三痴使守宫百足鼬貍鼷鼠𧏙蜋诸虫而集其上痴者于境不了即无明也有二种一独头二相应守宫者即蜥蜴也亦名蝘蜓以朱饲之其体尽赤擣之万杵以点女身终身不灭与人交则隐矣俗谓蝎虎善缘篱壁此譬独头无明也鼬即野鼠赤黄色善食群鼠貍善卜者也行则止而拟度之鼷鼠最小之鼠一名甘口鼠伤人不知痛此譬相应无明也诸恶虫者从痴根本备起诸结使也交横句明诸使相缘或缘三界如交横起之速疾如驰走屎尿句明痴心所着之境皆不净也𧏙蜋亦名蛣𧏙冲波传曰𧏙蜋无鼻而闻香经营秽场之下故曰𧏙蜋之智在于转丸也世人着诸欲境痴X心延绵不少异也鼬貍鼷𧏙蜋四贪使狐狼野干咀嚼践蹋饥羸慞惶处处求食贪者迷恋不舍也有二种一有力二无力狐乃妖媚之兽礼北斗而致灵善于变化者狼大如狗野干即狗类夜鸣而为恠此为兽中着妖着魅者麤嚼曰咀细嚼曰嚼哜者啖其肉囓者齿其骨此譬有力贪以威势竞取如狐狼等无力贪但能从他乞索麤弊如野干等况贪心取境有用不用有用而取如咀嚼无用而取如践蹋又贪心取境或取一物或取多物如哜啮也骨肉狼借者积聚五尘不知止也群狗抟撮者譬以有力夺无力者之状两足翻寻曰抟收聚一处曰撮狐狼所食之余狗来抟撮也曰群狗曰竞来形容无力妄夺者可发一咲贪不知足如饥求不能得如羸慞惶者种种营覔也处处求食者驰逐五尘之境也又慞惶者恐惧不安多贪之人虽富而贫故曰慞惶处处求也干咀嚼蹋哜啮抟撮羸慞惶五疑使闘诤揸掣啀喍嘷吠疑者犹豫二边也向前相夺曰揸往后相扯曰掣乃鬪诤之状䘖物死争曰啀喍失物泼呌曰嘷吠此争鬪之声喻世人持疑不决发言争论彼我X是非之相有如此者别开五钝巳竟揸掣啀喍嘷二总结变状其舍恐怖变状如是此总结上五使也其舍喻三界言三界人心具此贪嗔痴慢疑可恐可怖其变态真如上鸟兽虫蛇莫能测度也二明鬼神被烧譬五利使分二一总明利使处处皆有魑魅魍魉此以三界中鬼趣譬众生具足五利之心形状如此前贪嗔痴慢疑尚只使得凡夫故曰钝惟此身边邪见戒这五桩无论凡夫逃脱他不得即四谛五阴触着皆有如我欲学佛学圣他便在学佛学圣中令人不知不觉使你差错了路头故曰处处以其利于上五使也魑魅者物之精山泽之恠也西京赋云山神虎形曰魑宅神猪头人形曰魅魍魉者木石变恠也此四者能隐能显若有若无巧恠百种变幻不一故以此譬众生身边邪见戒之心也二别开五利分五一邪见夜叉恶鬼食噉人肉鬪诤之声甚可怖畏此譬邪见由计断常不信因果故名邪见夜叉此云捷疾鬼譬邪见者拨无因果也人是善报譬出世因果邪见之人拨无善报如食人肉也毒虫是恶报譬世间因果邪见之人拨无恶报如噉毒虫也孚乳句广雅云孚亦生也乳者养也卵属以X爪护所生曰孚胎属以身藏所产曰乳凡世间之法善恶各从其类从同类因生同类果藏护者因能有果名藏必得不失名护此言世间善恶各有所藏所护也夜叉争食者譬邪见人拨无善恶因果是争取食之也食既饱者乃邪见之心成就也恶心转炽者增广邪见之心也鬪争声者内心成就外彰言教宣无因果之法致令闻者堕落三途故言甚可怖畏二戒取见鸠槃茶鬼蹲踞土埵往返游行纵逸嬉戏此譬戒取执邪为道名非因计因如外道持牛狗等戒也鸠槃茶此云瓮形亦名可畏即无常杀鬼譬修有漏善能胜诸虫也虗坐曰蹲实坐曰踞土捶即垄断也譬外道修十善戒能生六欲天高处如土埵也离地一二尺者增修诸禅得色界定如上一尺得无色定如二尺也得升上界为往退堕下界为返妄起戒取之见如纵逸嬉戏蹲踞埵捉狗两足扑令失声以脚加颈怖狗自乐狗即苦果足譬苦因也邪戒本非是因虗妄计之为因坚持不舍如捉狗两足也又谤世间无苦因果是扑令失声返着邪戒为正修以苦舍苦如以脚加颈将苦为乐持说不定如怖狗自乐也问佛令人持十善戒法为生天因亦是方便此何故作鸠槃茶譬答因不同也佛教正因久令增进X必得正果今外道所持邪戒又谤世间无苦因果由其因果差错故作此譬也颈三身见复有诸鬼其身长大发大恶声呌唿求食此譬身见于阴入界中妄计为身名身见竖入三世计我名长横徧五阴计我名大计我自在不修善法即无惭愧名躶形以恶庄严故黑无功德资故瘦计我者不出三界故言常在其中计我在心发言宣说有我之相故言发大恶声冀因此说望得道果故言呌唿求食也躶瘦四见取复有诸鬼其咽如针此譬见取谓因此妄见通至非想名见取非想无常而计涅槃如咽细命危而保其寿故言其咽如针五边见复有诸鬼首如牛头饥渴所逼呌唤驰走此譬边见于身见上计我复计断常执常非断执断非常随执一边名边见断常二边如牛头二角为身是我为我是身依我见起边见如头两角也计断常之过能断出世善根如食人肉能断世善根如复噉狗或时计常或复计断前后回转如头发髼乱计常即破断计断即破常如残害𠒋险无有智定饮食自资如饥渴所逼各陈一见如呌唤驰走也正明所烧巳竟髼二总结利钝X夜叉饿鬼诸恶鸟兽如是诸难恐畏无量初二句总结欲界烦恼之相上句结利使下句结钝使次二句通结利钝并是有漏之心无道味充食曰饥生死速疾曰急四向者见惑虽多不出断常有无四句也窥窻牖者窥小视也明其邪观空理虽有观察非为正见所以不得广大真空之境故如窥窻见空也后二句收广总结由众生不修正法邪解成非故至堕苦所以恐畏无量也明所烧之类譬十使巳竟窥牖二明火起之由譬五浊是朽故宅属于一人其人近出未久之间三界是佛应化之处往来八千返岂非久故耶大窾云此譬如来在世教化众生令伏烦恼由应化他方暂时不在致令众生烦恼火起问上才言属此便言出既属则不出既出则不属也此义何如答上不言属则于巳无干何有救济之情下不言出则并巳被焚何有救济之功则属与出皆有关系也三明火起之势譬浊相于后宅舍忽然火起摧折堕落墻壁崩到此去正明三界坏劫之相又前叙畜鬼二道境界巳如是矣此似明地狱境界况地狱诸苦唯火为重又狱乃囚系之所况三界九地众生无时解脱岂不成囹圄之场故知凡有系处狱义在也天台云三界为宅五阴为舍四面是处所即身受心法X也于四法中起四倒见则五浊八苦俱作故云一时相续渐增故云俱炽后宅舍者应即坏劫时至由众生无明浓厚五浊浑深则四大四相我人炽盛则将三界有为福善并皆毁尽便是栋梁等震裂之相也爆四明被烧之相譬众苦诸鬼神等扬声大呌周慞惶怖不能自出坏劫既至众生福尽而起种种恶业与诸邪见是皆为业火之所逼也上以鬼神譬利使今言扬声大呌者如计常者谓法定常以有还无无即是所计之常也计断者谓法定断唯此一死更无复续各执一见皆成决定宣说故云扬声大呌鵰鹫譬钝使鸠槃茶乃利使中戒取本不计断今见无常但生疑怖而利钝诸使并着不知出离之方故云惶怖不能出也明地上火起譬欲界竟二明穴中火譬色界恶兽毒虫藏窜孔穴毗舍阇鬼亦住其中四禅之定如孔穴不深虽出于欲界不及门外虗豁犹得免于欲界之麤恶勐燄利使众生亦得禅定故曰毗舍住中也毗舍即噉精气鬼初二句钝使次二句利使以十使麤细分高下也窜薄福德故为火所逼此方出其被烧之由然所以被烧者由薄福德故恶业增炽也天台云孔穴中虽无勐𦦨犹有热恼X如四禅中人亦为喜乐等爱细相煎逼也共相残害饮血噉肉臭烟熢㶿四面充塞利钝众生得禅是同所计各异互相是非是共相残害也既于禅定中起诸见则不能生无漏定慧躭着禅味如饮血着观等五支如噉肉野干譬欲界贪于欲界修未来定巳断此贪故曰前死禅定之贪如大恶兽能吞欲界诸贪故曰竞来食噉欲界四倒八苦如勐𦦨色界四倒八苦如臭烟以轻重分上下也又通身受心法及以四大故云四面充塞㶿三明空里火譬无色蜈蚣蚰蜒毒蛇之类为火所烧争走出穴前欲界中以蜈蚣譬嗔今无色界中亦以蜈蚣譬嗔色界中言毒虫即蜈蚣类故知嗔通三界毒蛇等厌色界定贪向无色厌色麤境观无色法亦业运迁流是火烧出穴义问上二界不行嗔何得言无色亦有蜈蚣等也答但言二界不行非谓二界绝无嗔也今言争走出穴是犹为业火所逼厌有趋空正是断嗔之相鸠盘茶鬼随取而食饥渴热恼周障闷走若得无色定以灭下界缘故云随取而食非想居于最顶尚不免颠倒诸苦如头上火然非想亦有八苦心生异念名生苦念念不住名老苦行心扰扰妨定名病苦退定是死苦求定不得是求不得求定不得皆缘有障是怨憎会失定之时名爱X别离四阴心即五阴盛无无漏饮食所资故为饥渴所恼犹是轮回故慞闷走四总结众难非一其宅如是甚可怖畏毒害火灾众难非一此总结三界上下从麤至细俱不免为三毒诸惑之所逼迫是皆众生情思万变则所感之毒害火灾非一种也此中诸家譬合新新特出唯天台所释理事不背经既以火宅喻三界则鬼畜火难皆宅中所有之事若或以三途及事相随情释者只能尽五趣杂居人间之相似不能尽释三界也故余从天台而参以三相续及三途之相则可完火宅众生所有之事而亦见一三界情境宛如畵矣颂总譬巳竟二颂别譬分三一颂长者见火是时宅主在门外立长者闻巳惊入火宅宅主是能见之人门外立者如来在法身地上常怀大悲欲救众生不处第一义空法座故云立也闻人言等即十地菩萨作梵王帝释而请转法轮也又文句引经云十方诸佛语释迦佛云汝有缘诸子在三界中善根将灭汝往济之皆是闻有人言之义因游戏等句乃是闻人所语之言也三乘诸子本未出三界何言来入曰或在大通佛时曾发大心是将出而寻即废忘则又入矣如人出门才至门侧而返亦名出而复入约理自性本净非三界可拘因无明不觉起诸戏论便成生死故云游戏来入也昔结缘浅大善未着名稚小退大X巳后流转三界无明所覆名无知躭三界有为善法及五欲乐名欢喜乐着长者闻而惊入者应前四面火起前曰见此曰闻乃全佛知见之义惊入者即智悲双运也二颂舍几用车分二一舍几方宜救济令无烧害此苦难处况复大火方宜者以大教拟宜是权实并行也告喻者即是说众患难而教诫之也长行中但言火来逼身苦痛切巳今颂中广陈火相前四句明如来拟宜欲救恶鬼毒虫总出利钝见思之惑灾火蔓筵是所烧之势蔓筵者连绵不断也毒蛇蚖蝮下广明烧相文中杂列利钝不复次第皆是总陈三界苦因苦果令人极生厌离而求出三界也蔓诸子无知虽闻父诲犹故乐着嬉戏不巳颂上诸子不肯信受妙乐云不受即无知亦是稚小无知之文略耳犹故乐着嬉戏不巳者即躭恋见思而不求出要也无有大乘心愿如来只得施小教也二颂用车分三一拟用三车是时长者而作是念即便思惟设诸方便初四句明拟宜之意益愁恼者众生不受教化则如来悲心转甚舍宅无乐者明三界因果无一法可乐也躭湎嬉戏者出其用小教之由良以众生深着五欲如𤛆牛爱尾由见思深重只得于一佛乘分别说三若不用小则大小俱亡必为火害而身命皆失矣躭湎二叹车希有X告诸子等我有种种随意所乐可以游戏妙宝者即权中蕴实乃方便中之妙宝也在门外者如示四谛令知出世即初示相也汝等出来即劝修也吾为下即作证也既曰造作则门外之车明权矣但如来以无数方便随众生乐欲因机与教以见所说不谬亦证成所赐之不虗也三适子所愿诸子闻说如此诸车到于空地离诸苦难此应长行诸子闻说心勇锐一节奔竞驰走喻二乘见谛三十七品助道工夫前巳释明空地指偏空苦难即五趣诸苦三颂等赐大车分四一颂免难欢喜长者见子得出火宅住于四衢坐师子座向言在门外立者以子未出故今子既出故得安坐又大机未会故云立小机巳周故言安坐则立是冥利坐乃显益也四谛俱属真常出世大道曰四衢贪着灭谛不前进宝所故曰住师子以表无畏见子免难可以施化故言今我喜无畏是不畏诸子堕苦也而自庆言我今快乐是故诸人我今快乐自庆者庆其得所化之机也佛于二万亿佛所曾教大乘缘种是生中间常熏小果成熟是育经多劫教道是长养甚难由大种弱微故云愚小妄起五浊故云无知由因感果故云入险宅多诸二X句述其所起见思之火大火二句述其被烧之势而此二句正合着二惑之心我巳下明欢喜之由是故下结欢喜之意二诸子索车尔时诸子知父安坐今正是时惟垂给与此处见彼父子机投好光景也父云随汝所欲子云惟垂给兴如是一许一索多少切实直指云约理诸子出界巳悟性体故曰知父了知性无来往曰安坐以人空智向真空理曰皆诣父所不因索权无以开实此正是伊父子抑扬纵夺妙境切不得作死句读三等赐大车长者大富库藏众多金银琉璃砗磲码碯如来藏中徧含一切未发现者故曰藏巳发现者贮于库中如前谓取要言之无量无边未曾有法即库中所有微少之物非如来藏中之广有也今总库藏之所有故言大富下言金银等乃七支法财具足充满也屋盛称库地盛称藏以众宝物造诸大车四面悬铃金绳交络因果之法总名众宝约教修得有造义行多子多故车非一所以造诸车而复大也又须示方知起行修习名造以性泯修造还本有之理即诸大车之义余皆如前释真珠罗网张施其上众彩杂饰周匝围遶真珠等出幰葢之相喻慈门非一犹如网孔一一孔中皆一真珠如众慈门并称于实前文但云X垂诸华璎秪是直令见者欣悦今云处处垂下乃明众机徧悦也众彩杂饰譬垂化之处设应不同周匝围遶譬摄物之宜无所阙少也柔輭缯纩以为茵褥以是妙车等赐诸子前文曰重敷今加柔輭者以喻诸禅自在也又以细氎覆上乃增胜妙禅是以妙冠麤也茵者说文云车中重席喻具足事禅异诸分小故云藓白净洁余皆如前释缯纩茵褥氎四得车欢喜诸子是时欢喜踊跃嬉戏快乐自在无碍欢喜者得非所望之大乘故喜也游四方者乘中道慧横游四种四门四种四谛竖游四十一位究竟常乐我净四德随处侍佛随处度生故曰自在无碍也颂开譬巳竟二颂合譬分二一合总譬告舍利弗我亦如是众圣中尊世间之父上二句合位号下二句合名行兼合叹德义如来是七种方便贤圣中尊九种世间之父七方便者于九界中除四恶趣开藏通别三教菩萨共为七以子义通于一切故为九界之父由结缘者不多故方便只言七处也一切众生皆是吾子深着世乐无有慧心以佛眼等观一切众生皆有子义由世乐深着则慧心不发所以不肖佛也此合五道众生兼三十X子又通论三乘五性皆无其实故曰无有慧心三界无安犹如火宅合上其家广大试观三界中何事可乐犹之火宅不可躭恋也众苦充满甚可怖畏如是等火炽然不息初二句总标诸苦次二句释成三苦八苦即大火起之相末二句结成炽然者念念增盛也不息者念念生长也二颂合别譬分四一颂合长者见火如来巳离三界火宅寂然闲居安处林野合上如来安隐得出寂则无着苦因除也安处无生苦果忘也此所以得五住尽矣正由寂然无事方见五浊诸子为火所逼起救济之心安处林野者乃居他受用土与慈运悲之处今此三界皆是我有而今此处多诸患难此合上见火譬上四句明是处是人皆系属我矣既为我有得不设方便而救济耶下二句如前文云见诸众生为生老病死之所烧煑惟我一人能为救护合上佛见此巳便作是念我为众生之父应拔其苦难一节二颂合舍几用车又二一合舍几虽复教诏而不信受于诸欲染贪着深故合上未免生老死等教诏不信是法大机小贪着深者是情恋诸欲也由恋诸欲所以不信教诏X二合用车以是方便为说三乘开示演说出世间道以是方便一句正拟用车之方便也合上但以智慧舍方便众生不能得度示出世道者即三乘权小有余涅槃也是诸子等若心决定有得缘觉不退菩萨若心决定者从苦法忍巳上是真决定此一句总颂三乘驰走之位具足下四句各颂三乘争出之位三明者辅行引婆沙论云宿命知过去苦生大厌离天眼知未来苦生大厌离漏尽能作正观断诸烦恼此三名明神境通但工巧而巳天耳通但闻声而巳他心通但缘他别想而巳故不名明不退义通亦兼三藏菩萨也此三乘人有闻演说四谛因缘者即具足三明六通成声闻缘觉之出世间道有闻演说六度者即得不退菩萨之出世道也三颂合等赐大车分二一正明等赐汝舍利弗我为众生一切皆当成得佛道说一佛乘合上悉与诸佛禅定解脱等汝等下合上是诸众生脱三界者一节是语者即说一佛乘之语一切皆当成佛者由决定信也又见如来语无虗妄是乘微妙清净第一所应称赞供养礼拜此合上皆是一相一种圣所称叹直指云真俗融权实会故曰微妙超能所泯圣凡故曰清净世出X世间无有过者曰第一十方谛求更无余乘曰无有上如妙莲华故佛所悦可言此一乘于三界中为第一者过去现在巳成之诸佛由乘此而出三界是为佛所悦可也一切众生皆未成之诸佛亦将乘此而出三界则宜乎所应称赞供养也是则三世十方一切诸佛唯乘此故而得出离岂不曰无有上耶无量亿千诸力解脱禅定智慧及佛余法合上我有无量无边智慧等此释成所以有一乘之由皆由如来具足诸力解脱禅定等故能普为一切众生说一佛乘二合得车欢喜得如是乘令诸子等乘此宝乘直至道场日夜者初得佛知见中道智如日由一分无明未尽如夜又自具中道智光如日以慈悲入生死济物如夜劫数者常行二法从劫至劫利巳利人于此界他方故云游戏三乘之人同入佛智是谓乘此宝乘直至者中间更无屈曲回还自发大心直至成佛以是因缘十方谛求更无余乘除佛方便此方结劝信受我唯说一乘更无二三者何也以我本愿元为此一大事因缘使一切人决定成佛岂实有二三乘法为众生说耶任汝向十方审谛诚求唯一佛乘更无余法唯除诸佛作方便说容有之耳四颂合无虗妄分二一正合不虗X告舍利弗汝诸人等我皆济拔令出三界至此始出成不虗之言从前许三而今普与一乘者为其皆吾子也既皆是子则赐应平等况汝辈累劫受苦而我累劫救济必令脱诸苦而至于乐始完我为父者之职也我虽先说汝等灭度今所应作唯佛智慧先说者即佛于阿含巳许灭度也谓我虽先说汝等巳得灭度但不过尽分段出三界而巳其实变易未忘故非真灭今所应作者即悟入佛知见道始融真俗归第一义则一色一华举手低头皆为成佛正因总皆融入佛智而证一乘实相也二合释不虗若有菩萨于是众中所化众生皆是菩萨直指云此应长行如彼长者初以三车诱引诸子至于一佛乘分别说三一节长行先叙羊鹿后及牛车今颂先牛车以见小大互融权实不二也自未度先度人乃菩萨发心也其发心之初贵在直心正念真如真如之理即是实相达实相则权实可融故曰皆是菩萨又若有菩萨者即指发大心之人于是众中即于此法华众中一心听者是无异缘也实法者即一乘妙法也末四句明此诸人从前虽因权得入未是菩萨迄今会则权亦成实矣故言皆是菩萨若人小智深着爱欲佛说苦谛真实无异X此下明有作四谛也佛所说法本无大小由人机不同故法亦有异先明苦谛以逼恼为义总不出六道生死谛者审实不虗声闻人怖畏生死不慕大乘故曰小智然所以无慕大之心者由深着爱欲着爱既深苦曷以尽故为之宣示苦谛也心喜者以机教相契也既曰小智非无智者但于大乘不生忻乐今见投以苦谛称适所怀故至心喜得未曾有也真实无异者佛说苦决定是苦而不能令乐若有众生不知苦本诸苦所因贪欲为本前四句明集谛以招感为义则集是苦因众生集诸欲而不能舍岂识其为苦本故如来以方便力说诸苦因皆以集诸欲而致诸苦果也方便说道之道字非谓道谛如云方便说与此是世间因果也若灭贪欲无所依止灭尽诸苦名第三谛此明灭谛以可证为义众生由诸苦所逼不忘贪欲则涅槃永失若集尽苦灭则灭谛之理可证入矣欲之一字摄法甚宽该三界所有一切诸欲贪字即摄嗔痴为三毒则贪欲二字总六道轮回之本是生因也灭字即永息轮回之义是转生死为涅槃也若贪欲灭尽则六道因亡因亡而苦果永息生死何依苦尽而灭谛证矣故曰灭尽等为灭谛故修行于道X此明道谛以可修为义欲证灭谛须修诸道品也略则戒定慧广则三十七品此为出世因果也离诸苦缚名得解脱我意不欲令至灭度此出陈三乘非实之故初二句重举得脱也集为能缚苦为所缚今但离苦集名得解脱其实非真也次二句征云是人于何法得解脱而曰非真下二句谓但离虗妄也况无明巳是虗妄而见思依无明起则更为虗妄今二乘见思惑断是但离虗妄称解脱也此秪脱分段而未脱变易故不得一切解脱一切解脱者即无作无灭之四谛也佛说未实灭度者以未得无上道故况如来出世本欲令人至无上菩提方称本怀原不欲令人至有余涅槃但断见思而便谓巳得灭度也今欲普令三乘同归实相故唯说一佛乘我为法王于法自在安隐众生故现于世此明佛欲使人必至究竟然我本为三界大法之王于权实诸智皆得自在所谓举权则实在其中矣今乘此无碍轮示生三界无非为欲安隐众生而出现于世岂忍人不至究竟而便谓灭度此结前为一大事因缘出现之案百行偈颂前长行巳竟二六十五行劝信分二一标章又二一标可说不可说汝舍利弗我此法印为欲利益世间故说此正嘱付身子于法当郑重也法印者即如来三X昧海印所谓森罗万象一法所印也况如来持此法印印定九界众生必至佛果以利益世间故特为开示演说但非机不说说之恐至起谤法因缘此为如来鑑机妙用汝当知也二标可通不可通在所游方勿妄宣传此方嘱身子等他后须观机逗教勿乱通也或在此界天上人间五道类中或他界乘通乘愿随处行化皆是所游之方勿妄宣者非机勿说也勿妄传者是机当授也若非机为说必至生谤堕苦则失自拔苦之悲心也是机不与必悞玅严之乐是失自与乐之慈门也此是嘱持法印者之当慎二释义分二一释可说不可说若有闻者随喜顶受当知是人阿惟越致此下总标三种能信之人即得大利益也直指云先出一类大乘之机闻此生佛平等之法一念随喜者即现生证不退果以显顿教顿机之利益也须知此中更有况显之意言随喜顶受不过暂时闻经生信乐者随喜尚得阿惟越致况一心诚求者况专心修习者其益可较若有信受此经法者恭敬供养亦闻是法此明中乘之机一念信受此生佛平等之理者是久远劫曾种大乘之因也见佛是缘因供养是福因闻法是慧因远因既深一闻即信此以显昔缘X之不昧也若人有能信汝所说及比丘僧并诸菩萨此又明一种大心凡夫从身子处闻此生佛平等之理能深信者便得入四圣流矣一见佛二并汝者即声闻三比丘僧摄缘觉四并诸菩萨巳上三段见承法华之力而开佛知见深达实相便见心佛众生三无差别矣则知信字即根本智以显信为入道之本信能开佛知见故信真则悟入无难斯法华经为深智说随顺此经非巳智分此总结三乘浅深以明法因机别也深智即实相根本智如文殊等浅识者即五趣识情如不覩不闻等迷者不信由识所使也悟者深信因智而契也一切声闻下四句拣三乘人偏空力弱不及受大汝舍利下四句指当机以信解而得亲证是初住位末四句指千二百人因闻譬喻乃依佛语随顺法性而得证入终非巳力所能入也三乘圣众尚于此经信分深浅况凡夫耶可见如来智慧甚深难入但以如来知见力故知一切三乘五性之机若深智闻而生信即可说也浅智不信则不可说二释可通不可通又二一用大悲门恶人莫说又舍利弗憍慢懈怠闻不能解亦勿为说此详明勿妄宣传之诫憍慢者非他即是闻法未证之人妄谓有所取证故多憍怡台居慠慢也懈怠者X亦即是不勤求无上乘人此等既着我见必无乐欲之心若强为说之是妄宣说此为计我取证者不可说也次明凡夫人但知着欲为乐况深着者迷之犹甚必不欲闻纵闻无心领解如此者说之何益此为凡夫无智者不可说也且而妙法实相为诸佛之所护念岂容妄宣故以此两种不闻不信人对前三种能闻能信者罪福皎然如上文才能随喜顶受便现生住不退地续佛慧命则知为亲近诸佛者必成佛子暂时随喜信受之人其利益广大如此况久修实证者耶今以此不信受者必生毁谤由谤故苦故下出陈不信之罪亦甚苦甚重也要知玅法功力不可思议致令信者之福与不信者之罪皆不可得而思议也若人不信毁谤此经汝当听说此人罪报此言毁谤经断佛种是大恶不啻出佛身血也不信者即自断善根虽则如来广大知见智慧神通种种三昧无量方便本自具足由不信故则皆失之因失其乐必致堕苦也毁谤者毁其无有将来成佛之因谤其无有将来出世之果因果双亡是断灭义一切世间者此经为九界之根本也既谤此经即断九界成佛之因故曰断一切世间佛种颦蹙者谓颦眉蹙额不欲闻也不信二字为总毁谤是不信之言颦蹙是不信之貌疑惑是不信之心以三业俱犯故感报不轻颦蹙X若佛在世若灭度后此人罪报汝今复听上明断世佛种罪巳难逭此又兼谤三宝故共陈罪相若佛在世一句是谤佛兼谤佛所说之法佛灭度后乃单谤其所说经也见有读诵书持经者或轻贱或憎嫉或怀恨此皆谤持法华之弟子故曰罪报复听向下总前谤佛谤法谤僧之罪共出陈之始不致文繁也诽嫉其人命终入阿鼻狱如是展转至无数劫然谤经不信之邪人多是法中假名冐窃者所谓师子身中虫也非世俗无知识者能致谤法因缘也此偿报中依直指分为十段一明谤经者初生地狱报由现生不信妙法谤佛法僧皆是轻毁最上最尊之果故死堕地狱亦坠最下最苦之涂由生谤时迷巳迷人故感报劫数展转增长也问何故不陈地狱苦状答以受罪不一地狱不一而况劫数长久谤能尽说从地狱出当堕畜生断佛种故受斯罪报二明谤经者转入畜生报照常论谤大乘经者从地狱出堕饿鬼中此不标鬼趣理应有之或文略耳又则鬼道受报人无知者如地狱苦报亦不详陈况鬼但受苦畜生兼偿债故今以人所共知见者为言使人必当敬信大乘经典勿毁谤也然所以堕畜生者由前生憍慢之时披师子服作野干鸣故今作如此报也正当诳妄说法之时不知三X德一心之正宗故感形𩑔瘦权实不明报之黧黮将俚语外饰故报以疥癞假法虗妄损正信故感人触娆恃法恶贱他贤仍报之为人恶贱过受利养故报之饥渴失人正慧故报骨肉枯竭生时自无实益故受楚毒死后移污于人故被瓦石此为谤经所招之畜生报应一也𩑔黧黮娆若作馲驼或生驴中谤斯经故获罪如是三明负重畜生报馲驼与驴惟以负重为用是谤法之人还其憍慢自重之报因中毁谤之言加人果上杖捶之苦加巳也因中多诸邪解诳惑于人果上但念水艹无别所知也馲有作野干来入聚落受诸苦痛或时致死四明病苦畜生报先世于聚落中妄自称尊受人恭敬故今还来于此作野狐精以昔不明法体故感疥癞昔时权实未融故感一目昔时皷弄妖惑乌合群党无法利于人故感童子无知者打掷之昔时惑人不知休止故感受痛苦而致于死于此死巳更受蟒身谤斯经故获罪如是五明嗔毒畜生报因中见持经者而怀结恨故感蟒身况妙法具五分法身真理由谤故感五百由旬之量闻大法而颦蹙不喜故感聋騃无足腹行用酬多伎咂食以偿贪饕因中假法终身受乐果中受苦应无休息也蟒騃X若得为人诸根闇钝若有所得寻复忘失六明转生人道报偿理智无知报有三种一六根不具二悞医增疾三横罹他殃因中法眼不明故报以诸根暗钝三身不能别白故报以矬陋权实不明报以两手𤼣曲正信不立报以两足躄折无择法眼故盲厌闻玅法故聋不信常住法身故背伛因中以妄语惑人故感人不信法说非法故口臭教惑愚人故为魑魅所着虗受恭敬故贫贱理行俱亏故多病痟瘦理智俱失故无所依怙憎嫌持经之人故感人不在意不以法为怀故寻复忘失总为不明大法妄谈般若以谤法故感报如是矬陋𤼣躄伛痟若修医道顺方治病设服良药而复增剧七明贪利谬说报佛为三界医王能瘥五趣三乘生死等病瘥病之药悉具此经凡人一受师教便得悟佛知见则身心病尽顿出轮回邪见众生不信佛大乘正法为利养故谬妄宣传自悞悞人故报以为医但知顺方治病不得药理不识病原而返增他疾如众生本求妙果而贪利者妄说空相致令闻者错乱脩习丧法身断慧命故报以医人致死巳实未得而返不受人教化故自病无人救疗设有以正法开导即生嗔恼故服良药而增他疾也X若他反逆抄劫窃盗生輙聋哑根不具八明展转讹传报前人为利妄说后人递相沿习故感报横殃宜矣以下总结如上三种谤经堕苦之人以因中谤佛故永不见谤法故永不闻因嫌恨众僧故常生难处失三宝种则狂乱远离正法故长劫受苦邪见众生因无慧目甘心不听而起谤法因缘故生时即便聋哑輙常处地狱如游园观谤斯经故获罪如是九明复处地狱报以偿背法自适之愆也由不向正理故常居地狱以正法为戏故如游园观戏法之心不舍故报之如巳房舍所作不净故与畜生同处若得为人聋盲瘖痖谤斯经故获罪如是十明再生人道报以酬所余之业也若得者不定之辞谓罪重必更生地狱设若罪苦稍轻或得为人依然六根不具四事俱衰因中假法得富乐庄严果中得贫苦众病庄严智人弘法以三身四智六度万行而为衣服邪人谤法以水肿干痟而自庄严弘法之人口吐华香身心皎洁谤法之者身常臭处垢秽不净智人悟佛知见四相顿空三毒永息邪者迷佛知见深着我人三毒增长恋着生死故婬欲炽盛智性昏迷故不择禽兽以上十段总属谤经之报故一一结云获罪如是悲哉谤法者可不惧乎疥癞痈疽X告舍利弗谤斯经者无智人中莫说此经此结前谤者莫说起后信者当说也前十段既将罪相一一出陈使人知谤经乃众罪根本也故告当机领旨且云此但略说耳若尽为说者劫可穷而罪相不可穷也末四句照应章初我此法印在所游方无智者勿妄传也妙乐问谤经生罪则经返为致罪之缘何益于人答罪福皆由心自起佛意本为接济众生出生死海在闻经之人一念真信当下妙契本心即是成佛之缘不信之人反生谤毁便是不信自心是佛失其根本转无量妙乐而成极苦此唯自心取致也于经何涉焉如迷方者乃迷者过非聚落过也二依大慈门善者当说分二一分五对释若有利根智慧明了如是之人乃可为说此以过现作对虽标五双不出十度唯行十波罗蜜法者可以为说前六句明现在机直指云以智度为体故首言利根性相双融故曰明了差别了了万行圆明故曰多闻强识此为求经缘也若人曾见下方是明过去因以施度为体亿千佛所植福修善则其施殊胜无以喻也能所两忘曰深心施不退转曰坚固知音云所施植福不求人天小果故云深心坚固由此因缘具足故当为说也若人精进常修慈心如是之人乃可为说此以上下作对精进脩慈是愍下也以进度为体X知音云常修慈心勤与乐也不惜身命勤拔苦也恭敬无异是尊上也以禅度为体无异心是心定离愚处山是身定又无异心是入息不居阴界乃一理恭敬也离愚处山是出息不涉众缘为无染恭敬也又舍利弗若见有人如是之人乃可为说此以内外作对舍恶近善是外求以方便度为体舍恶是离俗方便得近权智近善是趋真方便得近实智也清净持戒是内护以戒度为体知音云持戒如珠成六根清净之因求大乘经得开佛知见之缘若人无嗔质直柔輭如是之人乃可为说此以自他作对愍众敬佛是自行以忍度为体知音云质直柔輭不为人所辱也愍众敬佛是不辱于人也质直者心如直弦一切真实以真实故不为人嗔以柔輭故自亦无嗔自既证得柔顺忍三昧故常愍念一切嗔恨虗假众生也自既知诸佛所证如是三昧故常生恭敬也净心说法方是化他以慧度为体于众中得心净是以慧自利也譬喻说法以慧利人也问此人既能于大众中以净心说法可谓具真慧矣况又能以种种因缘譬喻言辞说无碍法似乎自利巳得何言如是之人乃可为说答岂不闻诸佛开权但曰以种种因缘等随宜说法此虽曰譬喻言辞说法无碍但得权乘X未竟实理故须当为说此玅法也若有比丘为一切智如是之人乃可为说此与下段始终作对四方求法乃参请之始也以力度为体知音云为智求法则信力甚深也乐大不小乃慧力甚大也一切智者实智乃为一切智之本今所求者求如来妙智也四方求者是广求福慧合掌顶受乃受持之切也求大乘经是欲趋佛果不受余经者欲起利人之行故不习小乘以求自了也如人至心求佛舍利如是之人乃可为说顶受专修是归凭之终也以愿度为体知音云不求余经愿不欲小也未尝外典愿远诸邪也舍利乃佛身之分正求之当切故言如人志心谓求经之心如求舍利等也如是至诚求得一心顶受如获至宝既得深信大乘岂复有志念小乘而更欲外道典籍者乎二总结应说告舍利弗我说是相汝当为说玅法华经是相者即上十种善相然亦略言之耳若广说持经得益者穷劫不致尽也前教勿妄说者由不信不解返为堕苦之缘故历举谤者十种罪相令闻之纵不信不解亦勿生谤则于将来亦为渐入佛慧之缘也此举十种信解者必得成就圣智继佛妙果须当为说妙法华经也然世尊将信毁二种善恶果报显然举出使人知疑信善恶翻覆成败X有如此者斯可谓分别解说之极矣此六十五行以罪福劝信巳竟直指云此品因千二百不悟佛知见乃重烦世尊入泥入水立此譬喻由此喻知三界空华知众生如梦知定业难迯知恶习当断知权实不二知真俗一如知心佛平等知佛为一大事因缘出世知深信定入佛乘知毁谤定当堕落知信解必得受记惟此一品前含方便后摄因缘黑白二门皎如日月善哉譬喻真不可得而思议者也妙法莲华经授手卷第三法华经授手X卍XXX妙法莲华经授手卷第四楚衡云峯沙门智祥集信解品第四品节云此品来意因四大弟子闻如来譬喻见身子领悟始的信昔果是权悔恨痴迷故託穷子之事以叙本怀曲尽父慈子顽之状故云信解天台云夫根有利钝惑有厚薄说有法喻悟有前后二乘于法华巳前但念空无相愿于菩萨法都无一念好乐之心至法华会初闻略说上根巳悟中根未解动执生疑广闻五佛朦胧未晓今闻譬喻欢X喜踊跃信发解生疑去理明故云信解品又中根人闻喻说疑惑消除入大乘见道云信进入大乘修道云解文云我等今日真是声闻以佛道声令一切闻闻圆教入圆位故曰信解大窾云二品皆以父子为喻前品以大富长者喻如来货财不匮故言等赐大白牛车此品以幼稚贫儿喻弟子无心希求故言忽得如来宝藏之分前品写如来慈愍为子之心最切故云惊入火宅此品写弟子愚痴背父之事居多故曰疾走而去前品写如来诱引出三界门故云今在门外此品写穷子不肯入如来室故云住立门侧父子两人各吐心胆说出四十年中许多间关曲折各极其致至今日始得父子投机师资道合也问四大弟子是众中之纲领居僧之首何先不领悟而返动执生疑身子何得先悟答看两处叙悟之文便知端的由舍利弗寻常在山林树下自疑自悔自咎自责不肯甘为小乘终日竟夜常怀此事故今一闻叹佛智慧即便生疑一闻罗汉成佛当时担荷乃云今日乃知真是佛子得佛法分四大弟子寻常疲懈不疑不咎直待如来危言激励又闻身子授记然后生疑身子代请如来说喻方始信解先叙云我等自谓巳得涅槃不知真是佛子不复进求阿耨菩提今闻譬喻方知我等今者真是声闻真阿罗汉所谓睡轻者一唿便应睡熟者摇撼方惊也要解云X诸大弟子皆内秘外现根非中下悟无先后为助扬法化故次第敷陈也二明中根得解分二一经家叙喜又二一叙内心尔时慧命须菩提发希有心欢喜踊跃经家首标四大弟子是能信能解之人所信所解乃一乘上妙佛知见法天台云然于空生独曰慧命三人皆称摩诃者通论皆大智慧别论善吉得空性以空慧为命又于般若中佛命转教敷宣是为慧人所命也直指云今既从权入实则实际理地不受一尘故以解空居首今世门头不舍一法故须用头陀为先演真俗不二之法事到理到非善论议者不可游权实不二之门尽佛境界非神通第一者岂能致哉故于千二百中特举此耳从佛所闻等是得喜之由远闻方便品说法又见舍利弗授记如此闻见皆昔所未有者故生大欢喜也发希有心一句是叙近闻譬喻则发所未发之心故曰希有心为信故发信为解故有是品名信解之意二叙外仪即从座起整衣服曲躬恭敬瞻仰尊颜例上身子亦应三业领解发希有心属意从座起等属身白佛属口此叙今有所兴起之形仪也二当机陈解分二初长行并七十三行偈陈解又分二一略以法说又二一正法说又二一明昔证小不求又二一标章X而白佛言我等居僧之首成就众生心不喜乐此明昔不愿求也为今有所信解故将从前过状一一陈白则知厌小便是解大之心我即迦叶自称等于空生目连与迦旃延也然经家所以叙此四人者由如来授记唯举出四名故以是先标也此叙陈有三不求谓我等从前皆居众僧之首晚学依我为法即欲改途求进恐为后学讥嫌是一不求也又则我常闻行菩萨道者不自惜身命难行难忍皆欲能之况度生任重我等年并朽迈是二不求也再之自谓蒙世尊开导令我证得三三昧道见思巳断梵行巳立既不来三界受生则无所愿求可谓千足万足矣虽有如世尊之三十二相福慧具足一箇无上菩提自念我等无所堪任故不复慕是三不求也由此三种顾惜之心虽在如来座下纵有时闻大乘妙理似为非我所有但以疲懈身心只念空无相无作三昧而巳于菩萨所有游戏神通之事净佛国土之心成就众生之志一槩无心喜乐也游戏神通者于方等会上见维摩居士借饭香积手持大千并借三万二千师子座于灯王佛国等皆神通游戏也净佛国土是上求成就众生是下化三解脱者一空解脱门谓观诸法无我无我所一切俱空也二无相解脱门谓观男女相一相异相皆非实有也三无作解脱门谓知一切法空无相即无所作也又曰无愿解X脱即于三界无所愿求也迈二释义所以者何世尊令我等不生一念好乐之心所以者何一句是征词下方释义谓何故于菩萨神通净佛国度众生等而不喜乐葢因世尊原为我等着外道法化令出家使我等离三界苦得涅槃乐今幸遂心满愿故不求大也又加我等年运巳迈自忖不堪任大况此等心志不但从前一往如是即近先世尊说无量义教诸菩萨似亦无有一念好乐之心此皆是我小乘辈甘自下劣以至如是此自陈习小不乐大乘之志二明今会一方得我等今于佛前深自庆幸获大善利此明今有所证也知音云今于佛前下谓般若方等时虽闻授菩萨记犹呵斥声闻今于佛前闻方便品言但有闻法者无一不成佛又闻譬喻品中之等赐大车况明见授声闻舍利弗记所以甚为欢喜而此经此记得未曾有也不谓于今下申明心喜之义谓我等有求而得不为希有今本无心求而忽然得闻是甚希有也分所当得不甚庆幸今经乃从前分所不当得者而一旦得之岂不深自庆幸实可谓获大善利矣二略举喻无量珍宝不求自得无量珍宝领法说中诸佛成就无量无边未曾有法喻说中财富无量兼合譬中无量禅定解脱等X不求自得一句方出自巳所信所解之义略以法说巳竟二广以喻显分二一开譬又二一诏发世尊我等今者乐说譬喻以明斯义玅乐云应知世礼欲有所决须先谘问引发以为起喻之端二说喻分五一父子相失譬又四一舍父逃逝譬若有人年既幼稚或十二十至五十岁穷子一喻通篇描写诸弟子及佛穷富之状大窾云然佛既以譬喻写哀愍之心我等亦应以譬喻写愚钝之态是所谓投桃报李也天台云譬若有人虽四人之语其实领二十子喻二乘也年幼稚者喻无明厚重解心无力也舍父逃逝即背真逐妄无明运使曰逃趣向生死曰逝他国者以涅槃法界为自国以生死五道为他国久住者迷恋生死也或十是天道二十是人道五十是五道由众生备轮诸道故云或十等也问佛舍应后众生起惑是父离子去何言舍父答由众生不求大势佛居此无益所以舍应他方还成子背故也年既长大加复穷困渐渐游行遇向本国因宿种薰动有厌苦欣善之心而善根增长是年长大意天台云不得出离之要为穷为诸苦火所逼曰困驰骋四方求衣食者佛未出时诸凡夫人依身受心法起四倒见于四倒中求正道如食求助道如衣虽非正修以厌苦求理亦为可化之缘X佛出时多诸外道得度即此意也渐向本国者明外道厌苦希脱邪求涅槃是渐渐游行意无心求佛而今得值遇故云遇向本国也向字对前舍字言舍之而久住他国向之即还到本处前言于四倒中求正助者即外道执常断等见为正修诸苦行为助骋二求子不得其父先来求子不得中止一城直指云喻佛愍念众生于此八千往返故曰先来求子机教不扣故曰不得中止一城者如来既双垂二相则处于同居实报之间故云中止以胜身论一城即实报土以劣身论一城即方便土也此领前云我于二万佛时常教化汝意来其家大富财宝无量商估贾客亦甚众多天台云如来报身恒居实报土故曰家具足万德曰大富具五度福德名财智慧名宝一一具足名无量金银珠等即种种差别权智一一充满是领上长者大富义仓以盛粮库以贮物充满为盈流荡名溢以禅定如仓能生百八三昧饱满众生故以实相为库能以十八空慧徧济众生故直指云三贤智行为僮仆十地理行为臣佐十信外凡为吏民象马二车喻权实并运牛羊喻方便随顺五十五位从体起用出生万善曰出位位摄用归体曰入十法界冥通曰徧他国商表差别理行照而常寂贾表差别智行寂而常照从因至果重重X无尽故曰亦甚众多此承大白牛车庄严露幔意出入息利者一为无量是出无量为一是入又化他之用为出自行之用为入以法出利众生曰息以化功归巳曰利徧于三土行于非道通达佛道是徧他国义此土菩萨往他土听法他方大士来此方闻经往来求利有如商贾义又徧入三土求法故云众多估三偶到父城时贫穷子游诸聚落经历国邑遂到其父所止之城无大乘功德法财故名穷子天台云此等退大以来备遭诸苦深生厌离妄起邪解观察五阴为聚落十二处为邑十八界为国历此求理名求衣食由邪慧为入正之因感佛大悲救济名到父城直指云从外道出家先十二年阿含游三十七品聚落次八年于方等历中实之邑后二十二年到真空之国今来法华方止父城此领三车之喻而来大窾云虽是展转游行其实未见本生之父前说其父求子不得中止一城此言子游聚落遂到父城父子总在一城只是两不相见所谓不识庐山真面目只缘身在此山中是也四父为忧念父每念子与子离别坦然快乐无复忧虑此明慧父念子直指云喻佛观三乘诸子嬉戏火宅故曰每念化城止在内凡自大乘初住望如来妙觉道果隔五十五位故曰离别五十余年四十X年前但说权法未及显实故曰未曾向人说如此成佛之事况又说时未至故曰但自思惟未称本怀故曰心怀悔恨化随机尽故曰自念老朽法无相托故曰无所委付金银下总牒长者原喻以喻三德秘藏无机领受故曰无有子息将唱涅槃故曰一旦终没将欲开权显实故曰殷勤每忆出定双叹权实故曰复作是念显实之后法有所託故曰无复忧虑此承上会三归一意与子离别五十余年断非久住他国之五十年也彼从迷入迷而沦五道此真妄间隔而争五位宜以直指所表为当二父子相见譬分二一子见父譬世尊尔时穷子佣赁展转踞师子床宝几承足此明三乘穷子遥见大富长者喻华严时不覩不闻也直指云初习四谛次习方等故曰佣赁展转有修有证故以佣赁取价为喻初叙向理国次叙至同城相近空如来藏性故曰遇到父舍尚未契一真法界故曰住立门侧以二乘化城望实报境尚远故曰遥见大窾云师子座即法空座也以神通为足无畏为几所以助神通也知音云以身雇人曰佣任力取直曰赁前行曰展复回曰转佣赁诸婆罗门剎利居士种种严饰威德特尊班列诸贵族净行之人既曰恭敬围绕则非宫墻外望者表地上诸法身大士也珍珠璎珞乃长者X身中之庄严表十波罗蜜足以严法身也而曰价直千万则十度能开万行法门吏民僮仆乃内奉外役之人而又执白拂立左右宜表巧方便智白拂即权智之用左右乃二边之名表佛以巧方便权智于空有二边运用无尽也更得覆慈悲之宝帐垂万行之华幡以智水洒众生之心地散名华表五众之因修罗列诸地真实功德出内自他无边玅义总见三身体具四智齐圆万德尊严威神莫测故谓种种严饰威德特尊也直指云从体起用曰出与摄用归体曰取内乃明体用收放故也内穷子见父有大力势非我佣力得物之处此明穷子见父心生惊怖喻三乘人未开佛知见所以见大乘而生恐怖也天台云大势力者智曰大力神通曰大势如上身手有力义恐怖者小机劣弱怯惧大道也悔来者见佛以大法示之不肯信受故也窃作念是拟退大之心此或是王等直指云小乘但知化城为家丈六是主覩尊特舍那身为华藏之主为他方之佛此正明迷本逐末背大向小下劣自甘故云非我佣力等也不如往至贫里肆力作是念巳疾走而去贫里者但着偏空也直指云以断惑证真名肆力有地有修有证故曰衣食易得若久住等天台云修大乘道必经无量劫故曰久住二乘本怖生死X修大乘者必入生死实非本愿故曰逼迫强作也舍大取小故曰疾走而去前是背本觉而趋五道故曰逃逝此是畏大乘而恋偏空故曰疾走此正领前东西驰走视父之意二父见子譬时富长者于师子座我虽年朽犹故贪惜此明长者见子自庆喻佛得机欢喜也天台云佛居第一义空以大圆智而鑑机也见子便识者知是往日结缘弟子幸机教相扣故生欢喜此领法中而起大悲心喻中即大惊怖意彼以大悲拔苦故言惊怖此言大慈与乐故曰欢喜作是念者将垂大教也今见大机发动称巳慈心则大乘有托故曰财物库藏有付子一日不得此一乘之利尚在流浪如来一日垂念不忘故曰我常思念欲救而机不感是无由见之也今有可度之机是忽来义称适悲心是适愿义下二句释明适愿难于遽遂之由谓虽化缘将毕奈大机尚未相扣犹在审慎之际故云犹故贪惜三追诱相近譬分二一遣傍人追即遣傍人急追将还我不相犯何为见捉此下领华严时佛欲以一乘大教顿授三乘然不自说乃命五十五位法身大士各说一真法界生佛平等之理是即遣傍人也急追将还者天台云直说大教于小乘如急追使速忆大乘本愿故曰将还疾走往捉者以大乘如如理智欲使人人直X趋菩提如大白牛车其疾如风也若以菩萨说法为论则菩萨有自神通又得佛加被亦能令众生速取菩提也穷子惊愕者小乘虽曾发大心久废不忆今忽闻大教故惊不识境界故愕小乘以烦恼为怨生死为苦三界为大牢狱今闻烦恼即菩提生死即涅槃还入三界教化众生是称怨枉大呌唤也于净佛国土成就众生心不喜乐故云我不相犯何为见捉此领上劝门拟宜无机意愕使者执之愈急强牵将还转更惶怖闷绝躃地使执愈急是诸菩萨位位谈真如玅义言初心与究竟齐等乃急欲成就菩提也二乘本无心乐即强牵将还意自念无罪等者天台云罪即慈悲也众生以罪故入生死狱菩萨以慈悲故亦同罪入狱二乘无利生之志名无罪欲令入生死狱如被囚执也无大乘方便而入生死必当永失三乘慧命故云必定死也因思念如上诸事则转更惶怖强以大法投之而小智不解故言闷绝起诽谤堕三途即躃地也此领上诫门拟宜无机父遥见之而语使言令得惺悟莫复与语此并领上劝诫二门拟宜息大乘化天台云遥见者以大小悬隔是结缘之子故云遥见语使言等即如来与诸菩萨言不须现汝尊玅身令二乘见如净名经云摄汝身香无令彼诸众生而起惑着X又普贤入娑婆促身令小皆此义也勿强将来者既无大机若现胜身说大乘法不唯无益恐返伤善根冷水者即三藏灰断理水除见思热恼面者以厌苦为背趋理即面也醒悟者开小教逗机令得离烦恼闷悟四真谛也莫复语者决定应息大乘教也所以者何父知其子不语他人云是我子小乘厌苦欣空畏难大法且任其习小抑佛本怀也天台云审知者如来巳知于二万佛所曾发大心是有子义而以方便等于昔小乘教中随他语意方便覆护称是声闻不说随自语意是菩萨也使者语之我今放汝往至贫里以求衣食放汝者知大机弱随意者知小善强以此二缘故息大化也天台云不为大教所逼故欢喜无谤大罪得免三途故如从地有小善生故言而起又前拟宜大法迷闷不解卧无明地今逗以小可得醒悟故言从地而起于四谛中欲求道法故言往至贫里以求衣食二遣二人诱分二一齐教领尔时长者将欲诱引其子形色憔悴无威德者此下领鹿苑时也将欲诱引者天台云既息大化不容孤弃即设方便故言将欲也密遣等今明方便隐实为密指偏真为遣直指云今是劣应垂权赴机时属阿含故曰而设方便先命地上菩萨化作声闻缘觉同生五浊内秘外现非同急追故曰X密遣二人地上菩萨理智双隐同示愚小故曰憔悴不用诸神通等事故曰无威德密遣二字正是所设之方便也二人者以方便权智出于中道之外即用空有二法化权小耳形色憔悴等由权智用事不能称性发扬广彰玅用故汝可诣彼徐语穷子我等二人亦共汝作此以同事行往摄之也直指云诣真空处同学般若故命曰汝可诣彼徐语等也作处者天台云即见道修道是断见思之处倍与汝直者修五戒十善止出三途四谛十二因缘能出三界是为一倍又外道六行但能伏惑今修四谛则能断惑得至涅槃是为二倍也穷子若许者有机即设教但使除见思戏论之粪二人共作者约理即智谛相资约人即权人共实人修行也除粪二字下得奇恠喻得恰好时二使人即求穷子先取其价寻与除粪诸菩萨上奉佛敕于方便土中现随类身说随类法而得机施教皆为大乘作本教菩萨法故云具陈上事也二乘人慕果行因故云先取其价二取意领其父见子愍而恠之愍其不发大心恠其偏取小果唯此是佛深生怜愍处谓其所失者大所得者寡不能同佛受用也妙乐问若愍念恠责即当以大法济之可耳何X故密遣教其取小答旁追不来事须密遣虽教除粪非父本怀欲以彰言委付故此惜也又以他日于窻牖中粪土尘坌污秽不净此明隐胜现劣喻华严双垂二相二始同时之际也直指云他日者是方便以智鑑机之日窻牗喻玅观察智照被小机小大相去甚远故曰遥见二乘人被我法二执蔽覆法身故曰粪土尘坌五欲葢缠智种故曰污秽不净天台云修因智力微弱为羸修因福力浅薄日瘦四住为粪土无知为尘坌即脱璎珞细软上服状有所畏如来隐实报庄严之境即脱璎珞也以方便随机示丈六身如着弊垢衣示生净饭王家现五欲八相成道故曰尘土坌身依实现权广演三乘故曰右手执除粪器亦示生老病死苦故曰状有可畏天台云尘土坌身者现有烦恼有为有漏也右手喻权自以此权法断结成佛又以此化人故云执除粪器状所畏者示同二乘怖畏生死又有寒风马麦等报大论云佛有九恼谓六年苦行孙陀利谤金鎗马麦琉璃杀释种乞食空钵旃遮女谤调达推山寒风索衣加双树背痛为十腻语诸作人汝等勤作勿得懈息以方便故得近其子语诸人者天台云即是说三藏教示四念处为除粪之器断结之境也此领火宅中适愿勇锐即闻X慧外凡位也勤作勿懈即令其勤修四念乃正勤方便若起懈息不能灭二恶生二善以二勤故能发煖火对火宅互相推排入修慧煖位也方便得近者即以念处正勤之方便始得小机相近也后复告言咄男子亦有老弊使人须者相给此明四如意足天台云咄乃惊觉意上正勤中纷动即是智法如男子是阳性今如意足是定法如女子是阴性良以正勤䇿动不得与真空相应故惊令舍散入寂也汝常此作无复余去者前念处正勤动不专一今令入四如意足中定不异缘断诸有漏定断专一故云尔也此犹在互相推排中顶法位也当加汝价者正勤观中不能发真今如意观中始发无漏故云加价诸有所须者即有漏无漏善助道正道皆从如意观中求之欲须即得也四禅体含支林如盆器生空智粗如米法空智细如面此即正道四谛下十六谛观无常如盐苦谛如醋此即助道如米面难食须盐醋和之由正道难显须助道发之也莫自疑难者结上正助审在如意观中故令勿疑决定可办如巳物想故言勿难若欲直取神通以代手足如使人驱役者如意观中能发此通但通发劣弱事同老弊通虽微劣亦可运用故云须者相给也好自安意我如汝父勿复忧虑X此明五根力相好自安意者天台云得信等五根安固难坏也我如汝父者巳得似解隣于证真似像未实故云如父勿忧虑者令其安意破见思也所以者何我年老大自今巳后如所生子我老汝少者天台云佛居道后智断巳足故言老大子在道前因位智断始修故曰少壮此忍法位也得此五力离五恶法谓得信力故不欺得精进力故不怠得念力故不嗔得定力故不恨得慧力故不怨言余作人者远指外道以邪见求理名余作人近指煖顶等四位未免五道亦名余作人自今巳后等下忍十六剎那时节犹长中忍虽复缩观亦未是一剎那若上忍世第一最后一剎那心隣真逼圣故名此位如所生子也即时长者更与作字名之为儿此明八正道世第一法与真不远故云即时天台云阿含说五种佛子四果及辟支佛名佛真子菩萨不断结子义未成今二乘得八正道入见道位故名为儿尔时穷子虽欣此遇于二十年中常令除粪此明七觉支天台云二乘因断见惑得为小义所谓欣此遇以思惑未尽犹居学位正须依教修行尽苦故云犹故自谓客作贱人若于初果中便起乐大之心即应授以大法更不进断残结由不舍小志大机不发以是之故且令依教尽漏故二十X年中常令除粪也二十年者一无碍一解脱断见惑九无碍九解脱断思惑则无碍与解脱共二十也此文并偈凡三番云二十年意各不同随其文下释之可见四委知家业分二一领家业又二一相体信过是巳后心相体信入出无难然其所止犹在本处此下领方等时也过是巳后者天台云过鹿苑三藏巳后即方等时心相体性者父子互相体悉信顺谓三藏教中得涅槃价此既不虗今为菩萨说大乘亦是不虗此是子信父也佛知此等见思巳断闻大不谤无漏根利闻必生信是父信子也入出无难者由此见尊特身闻大乘教名之为入复被呵斥犹见丈六说小乘法名之为出大小入出皆无疑难矣虽然入出无难闻大乘法犹谓是菩萨之事非巳智分不言未来俱得作佛故云犹在本处也二命领业分二一命知家业世尊尔时长者有疾所应取与汝悉知之此下领佛转教般若时也将死不久者天台云有机则应为生机尽应谢为死今化机将毕应谢不久也金即别教理银即通教理然理本无多约种种门亦得言多也如空非十八由破十八法故名空十八也劝学品中明一切法门皆是珍宝仓是定门即百八三昧也库是慧门即十八空境也通别两教定慧仓库包藏一切禅定智慧无所缺少X内充外溢故云盈溢其中多少者说般若则有广略二门略即少广即多也自行为取化他为与大品中云汝当为菩萨说故云悉知我心如是当体此意宜加用心无令漏失诫体我心者佛以般若为心汝今转教当随佛意说也尔我不异者天台云释此有三一加被令说与佛不异也二就理以诸法皆如故得不异三就今时始悟父子天性本来不异也无令漏失者一则汝为菩萨说般若教无令漏失二则就理即是汝法后时当用故无令漏失也二受命领知尔时穷子即受教敕下劣之心亦未能舍无心希取者天台云如善吉虽说般若然谓是菩萨法我无其分也在本处者住罗汉位虽复慕大亦未定言欲作菩萨也劣心不舍者犹复止小亦未定言舍于小证也复经少时父知子意渐以通泰成就大志自鄙先心天台云少时有二说一说般若竟寻思所领大乘法门心生贪乐相去法华不远故云少时又说无量义经时大乘机发闻无量义经中说七种方便无量渐顿从一法生由是思惟于巳所得三乘之法皆从一法而生如是思惟渐以通泰故言成就大志也渐以通泰以字合作巳下偈文云渐巳旷大其义可详二付家业分二一正付家业临欲终时而命其子剎利居士皆悉巳集X此下领般若之后说法华时也临欲终时者天台云是明时节化缘将讫唱入涅槃时也直指云并会亲族表五十五位法身大士因该果海故曰并会国王即多宝如来及十方分身诸佛古今不离一念自他不隔毫端将示圆行圆证故曰皆悉巳集命子会亲族者二乘人一向权实未融小大未会直至今会始得融一无二之旨自知有成佛时节所谓得佛法分方知诸佛菩萨皆是家里亲属始有心念欲得作佛具三十二相为天人恭敬转无上法轮故如来于人天众中授成佛记此为受佛所命也即自宣言诸君当知先所出内是子所知前叙返妄归真此叙从真起妄末后会归真妄一如以明父子委付至此乃一真法界现前之时故乃宣告诸君表佛佛道同也直指云以智契理曰此是我子妄不离真曰是我所生也次叙舍父逃逝喻三乘背觉合尘于城不言其名由一真法界无可名状也背觉合尘曰舍父为业风飘荡曰竛竮五趋受生曰五十余年于子言某者以妄本无因体绝是非也佛亦言某为真如果体离相离名佛居寂光常愍诸子故曰怀忧推觅于凡圣同居土以方便得近曰忽遇得之也巳上约时言权实一如曰此实我子体用不二曰我实其父此约人言五时说法圆顿观智权实家业至此开显悉皆X明了故曰所有财物皆是子有等此约法言也从体起用曰出摄用归体曰内至此始将父子情同一段天性吐露于父则言遇会见于子则言是子知须知父见即子见子知即父知也而佛知见之通达可谓朗朗不昧二承受欢喜世尊是时穷子闻父此言今此宝藏自然而至领上各乘大车得未曾有自日口页无心希望佛道而今忽闻得记作佛故云不求自得也开譬巳竟二合譬分四一合父子相失世尊大富长者则是如来我等皆似佛子此以巳合喻中之愚迷而负慈多矣直指云喻中正明子逆故先说譬如穷子舍父逃逝法中要明父慈故先说大富长者则是如来时为真妄未融虽称佛子犹曰皆似二合父子相见如来常说我等为子合上长者见子便识观如来常说四字则知不自信作佛之心明露秋光矣又常说者如来虽说权乘其实皆为诱引之方而观诸众生无一不是成佛种子也三合追诱相近又二一合傍人追世尊我等以三苦故迷惑无知乐着小法一往被三苦所困故乃违大向小受诸热恼者即为三苦所逼也迷惑无知者即于佛方便法中遇便信受思惟取证所以乐于小法也三苦者世界相续即坏苦众生相续即苦苦业果相续即行苦X也二合二人诱今日世尊令我等勤精进故所得弘多直指云般若之终法华之始故曰今日六度是对空之有一真是对有之空二俱戏论故云令我等思惟也尽除见思故云除粪二十年不怠云勤精进证三三昧境是得涅槃价得真空般若谓所得弘多今日即是远对多生不逢圣化今方遇佛开示三乘而言若以法华为今日似与下文不合有云今日当是方等时也然世尊先知我等当有如来知见宝藏之分此叙阿含时也直指云先知二字指华严时观二乘根劣心着偏空弊欲乐于小法正对前遥见子身羸瘦憔悴也便见纵舍等正对脱珍着弊执除粪器一节四合领付家业分二一合领家业世尊以方便力于此大乘无有志求此叙方等时也世尊由权说实于方等中傍提正挈而二乘似有欲乐之心但以所证之空理为胜故不能愤志趋求也正合上入出难等意我等又因如来智慧而自于此无有志愿此叙般若时转教敷扬也观因之一字似非巳力能说般若乃因如来威神加被虽为诸菩萨说大般若其实于巳无心愿乐所以者何佛知我等而我等不知真是佛子此释明佛心巳意谓佛知我乐小故令敷扬甚深X般若意欲令我等深信大乘必得作佛则佛视我等与菩萨不别但我等自甘下劣竟不自知为真佛子实为可惜二合付家事今我等方知世尊然佛实以大乘教化今因得闻法说譬喻两处开示始悟佛之知见原非外得故曰方知大窾云由前三时多方诱掖至今如来说破我实汝父汝实我子一切财宝皆是子有始信如来于佛慧未甞悋惜不肯与我即我亦未甞不是如来真子特患我等不肯承当设我果有乐大乘之志如来早将宝藏委付之矣何待今日然则我等负佛深恩不但今日至今日乃知佛有此深恩也我等又思世尊不唯于此经中唯说一乘即方等会中褒扬菩萨毁訾声闻其实皆是以菩萨法教化我等也毁訾声闻者如楞伽经于大慧前说声闻同外道名愚夫名跛驴名败种等是故我等说本无心如佛子所应得者皆巳得之此庆幸今日获佛知见是无心求得如穷子不求大宝自然而有也直指云以此陈深信不虗深解不谬将望如来为彼授记如身子等此合长行召众委付家事一节此是迦叶等自陈悟入处但较身子特详耳且身子利根人说无多语便将数十年心思及负巳负人处彻底掀翻无不尽情而空生等四人既位示中根说话就要象中根人口气况佛为喻说详明为父者之慈心则彼亦必喻X说详明为子者之不肖也此是他灵山会里一场装扮处各尽其态只要做得相象令见闻者于离合悲欢处实有所感发耳若以幔中人分智愚高下此为不善观者也二偈颂分二一颂长行又二一颂法说尔时摩诃迦叶欲重宣此义而说偈言我等今日闻佛音教无上宝聚不求自得此颂长行略法说自尔时慧命至以明斯义节长文广此略也知音云今日即对前四十年说闻即耳根是所被机也佛音即上法喻诸说乃能被教也欢喜属心踊跃属身照前心生大欢喜自知当作佛看一向不许小乘作佛今得授记是未曾有也佛说下正明得未曾有之事无上宝聚喻阿耨菩提四十年前绝无希望故曰不求今得者喜出望外也二颂譬喻分二一颂开譬分四一颂父子相失譬如童子幼稚无识周流诸国五十余年此颂子背父去直指云此明三乘迷真逐妄五趋周流五趋受生故曰五十皆因五阴所使根尘所覆迷佛知见以致如此故先言幼稚无识因果双颂也其父忧念四方推求造立舍宅五欲自娱天台云四方求者不同于上是约四谛推理今是四生中觅可度之机故曰推求求之既疲者即X于四生中求大乘机不得故仍与诸菩萨说妙法也顿止者即证入自受用土一城即觉场也造立舍宅知音云喻二十重华藏庄严世界海教属一乘圆顿故曰顿止华藏世界品乃普贤菩萨于一真法界正位中唱出故曰造立中诠四分五周明佛依正自受用之因果故曰五欲自娱也其家巨富多诸金银豪富如是有大力势其家巨富一句为总下七宝象马等皆巨富中之别相也知音云商是行者估是坐者以有易无曰贾千万下明亲疎远近之众多也围遶恭敬者依恋悦慕为物所景仰也王者君也群臣牧也宗重者尊重恭敬之也常为王者下四句明他方主伴赞叹恭敬也以诸缘者指上七宝象马人民田业而言由如来广具众德故他方此界无不云集于华藏海也豪富如是总以结上一切所有也而年朽迈益忧念子库藏诸物当如之何此颂长者失子之苦无所委付是所以忧念也知音云朽迈喻佛成果之时巳久千二百人尚未得记夙早也夜夕也死时喻涅槃时至痴子者父心痛子之辞舍我五十余年念其久滞五道既久沉生死则苦缚尚未得除岂能于大法有所担荷故曰库藏诸物当如之何尔时穷子求索衣食渐次经历到父住城此颂穷子经寻之苦无所依托是所以游历也天X台云根尘相涉如从邑至邑十八界如国修三界有漏善如有所得修二乘无漏善如无所得不得大乘法食如饥饿无大方用为羸无大功德为瘦于有无善上起见思惑如疮癣如来观知众生于二万佛来退大之后因众苦所逼妄求复真之道如求索衣食邑小国大谓诸众生求解脱道自浅至深从小至大有得无得等依前释为当四十年来次第开解曰渐次经历到父城者即至法华会矣癣羸二颂父子相见佣赁展转遂至父舍出内财产注记劵疏天台云上言门侧此言门内即一真法界之内见相兼得处也施大宝帐等正明所见之相章安云以广显略为注授决为记四弘誓为券修行为疏劵内穷子见父豪贵尊严借问贫里欲往佣作此明二乘覩华藏境见尊特身而生惊怖自恠二字乃形容自巳昔年甘为下劣之情覆自念乃心中回环忖度怖畏大乘由旧习不舍故复往贫里贪爱小果故曰欲往佣作也长者是时在师子座遥见其子默而识之此正明觉场中观知众生根性劣弱不教大法故云默识所以现丈六身投其机也三颂追诱相近分二一颂遣傍人追即敕使者追捉将来不信我言不信是父X此总颂劝诫二门无机息化见杀与上必死义同敕使追捉乃如来普欲令众生亦同得此道之普慈也穷子惊唤等是无机领受也是人执我下四句乃形容穷子迷执之想谓彼执我之急强使我作似非有益于我是必欲将我至死也若谓济我以衣食岂能如是急趋之耶此明往昔不信心佛众生三无差别之意二颂二人诱即以方便更遣余人除诸粪秽倍与汝价既息大化故以方便说小乘法诱引之也天台云眇目譬偏空所见不正故矬者竖短陋者横狭见偏空者竖不能穷实相之源横无大乘众善庄严故如矬陋非四无畏名无威异常乐我净名无德遣地上菩萨内秘外现示同事摄云可语之令修小教云雇汝除粪从但空而入真空曰倍与价也眇穷子闻知欢喜随来为除粪秽净诸房舍欢喜随来者是机与教称乃投其所好也净诸房舍如初果不入色声香味触法并得净见思五阴房舍也净房舍句喻意甚妙长者于牗常见其子念子愚劣乐为鄙事牗乃壁间孔牗也谓如来不以尊特身公然觌覩恐复生惊怖不舍慈心常怀念之故云常见知其无乐大之心故云念愚劣也于是长者着弊垢衣又以輭语若如我子X上长者教作有七科今云附近与语即合四念处也天台云勤作即四正勤既益汝价下一行合四如意足以油涂足能履深水譬神通又油能除风譬定饮食充足即上米面也荐席厚煖即是观炼薰修四种禅定修此定故能除散动故以颂如意足也如是苦言两句颂上第四安慰即五根第五无过即五力根力既成乃堪苦言又以软语两句颂上第六更与作字即八正道第七令常作即七觉支并是子位也此三十七道品法常途论之七觉在八正前今对位次故躐等也若如我子若字即汝字庄子中多如此用四颂委知家业分二一颂领知长者有智渐令入出诸物出入皆使令知长者有智即用方便乃权智也渐令入出者乃方便诱引渐入大乘深境二十年执家事即般若会上世尊二十二年广谈大乘空相使二乘转教敷宣是执作义于般若中二十年熏淘即示其金宝说利巳利人之法是出入令知也犹处门外止宿艹菴自念贫事我无此物此颂自安于小也大窾云虽知般若真空能转大教不肯担当终隔一重门户是客作贱人也自念贫事我无此物者下劣之心未舍故也问小乘既出三界何故止宿艹菴答虽空烦恼未尽所知故虽出火宅门止宿艹菴犹未入如来门也二X颂付业父知子心渐巳旷大周行求索遂来至此父知子心者唯佛能知众生根性也旷大者非前迷执狭劣之心心既广大则佛果可成故对众宣扬也说是我子等如前语舍利弗言我于二万佛所常教汝志愿佛道汝今悉忘由中间退大起惑故经五道所谓舍我他行经五十岁也自见子来巳二十年者谓二乘于般若中始有欣厌之心则与如来大乘妙理相近是父子相见义昔于某城失者谓妄依真起非有定处也周行至此总明四十年渐次修习淘汰而就也凡我所有舍宅人民甚大欢喜得未曾有凡我所有者即如来所有无量知见神通三昧力无畏等尽皆与之故曰恣其所用也子念下方述陈得业欢喜之情谓我从昔来本求声闻小果久巳念及于大乘绝分今一旦闻二乘作佛如来所有庄严万德皆我所有实是从来所罕觏者宁不踊跃庆幸哉颂开譬巳竟二颂合譬分三一颂合相失相见佛亦如是知我乐小上句合相失下句合相见妙乐云若单以上句合相失其意未显单以下句合相见意亦不彰何也葢上句借下句成由其乐小所以相失下句亦借上句而显由佛知彼乐小退失大心是所以与之X相见也二颂合追诱相近未曾说言汝等作佛成就小乘声闻弟子上二句合旁人追由我等无乐大之志故不说我等有成佛之时而说我下四句乃合二人诱得诸无漏即有余涅槃也直指云此领阿含时说四谛十二因缘成就六解无漏为极颂文虽略而意详尽大抵前详则颂略之也乃说法者错综变化之妙三颂合委知家业分二一颂合委知佛敕我等说最上道修习此者当得成佛此颂般若时转教传宣说最上道者天台云即是空慧般若更无过于上者谓凡修习此大乘空慧定当作佛也我承佛教为大菩萨汝于来世当得作佛我承佛教即是小乘奉命说无上道佛意欲令自知作佛而证入圆理岂知小乘不解其意但只作传语人自甘绝分为门外游子也说无上道即秉命说佛知见道其闻法者以精进思修得授上记而说法者犹居下位岂不惜哉言诸佛授记又言是时者或在般若之末授记或在他方诸佛前得记皆在不久之间故言是时也一切诸佛秘藏之法而不为我说斯真要二乘人自既不悟一乘圆旨而返自生疑意谓世尊命我为诸菩萨敷演者即无上法既即此法何故我等说法者尚滞小乘而彼从我闻法者皆得X受记岂佛独为菩萨演其实事而不为我说其真要耶如彼穷子得近其父虽知诸物心不希取此牒前譬帖合可知我等虽说佛法宝藏教化众生都无欣乐天台云内灭者内即惑体内灭三毒断见思尽此明执小之过我等若闻三句方举无乐大之失也所以者何一切诸法如是思惟不生喜乐此明不慕大法之故直指云因内观身心外观世界皆悉空寂八识见分消融但一偏空之理故曰无生灭复观八识相分但一偏空之智故曰无大小见相同泯故曰无漏无为也如是思惟空无相无作而谬计大乘之法亦是空寂故不生喜乐也我等长夜于佛智慧而自于法谓是究竟此颂明在此偏空长夜之中于佛智无贪着也即前云我无相犯等语此是谬计偏空为究竟也我等长夜修习空法住最后身有余涅槃此颂明于偏空长夜中修习三空之法得脱三界火宅住最后身为庆幸也最后身者即阿罗汉乃末后一凡夫身谓之果缚佛所教化得道不虗则为巳得报佛之恩此颂述巳不进求之故谓如来教我欲出三界幸我于出离之道有所证入果谓不虗我既得证涅槃则不负圣化便谓巳得报佛恩矣岂更别有所X求哉我等虽为诸佛子等初不劝进说有实利此颂重述奉命转教虽说得彻头彻底而竟不生一念愿乐之心如来竟不出一言明示劝进我等说我声闻有成佛之真实利益也二颂合受业如富长者知子志劣调伏其心乃教大智此颂合领付家业一节始知长者无数方便诱引得近原为欲付家业也佛于四十年中用尽气力调伏我心本意为我等发明佛知见道所谓现希有事由我等不闻不解乐着小法故佛以方便诱进待至今日始明我等有成佛分如是恩德可胜言哉此方深感救济之恩也我等今日得未曾有如彼穷子得无量宝此颂明四十年中次第展转直至今日开显一乘妙义将无量权实宝藏一时分付皆非先时之所有望故重牒穷子不求自至也如此述陈感载之私缕缕不尽至下始得明言报恩世尊我今得道得果普于其中应受供养从上自说喻巳来总皆发明昔来蒙昧着小之失至此始明今日新证新得陈白悟由唯此是后授记之定案也观我今二字不说从前之事言得道者即闻上法说中诸佛智慧十界十如于道场所知之寂灭相及喻说中大白牛车为如来保任不虗之一乘妙道今幸得矣得果者即三世诸佛共X证共知之无上妙果虽未即得而自知决定将来必证则亦如今日有所得也此即领得是佛知矣于无漏法得清净眼者无漏非从前二乘所得之无漏属偏空智今所得者乃权实并融之无漏法也以此无漏玅智照穷三菩提理无明尽净事理双该始谓之得清净眼此即领得是佛见矣长夜持戒而今得果则领知全权即实虽昔日方便而今亦皆得成究竟即四十年中所修法王之法皆不虗弃亦是久修梵行所谓水到渠成以至而今得无漏无上大果矣此可信决定自知成佛不谬真是声闻者以真对假言前来虽得声闻之名不过以四谛声投小果闻则声非真声而闻非真闻也今日以佛道声令一切闻则声无不到闻无不尽始可谓之真声闻也罗汉亦是我等旧有之名况亦非真旧曰应供只不过应天上人间而巳今谓于诸世间普应供养则亦如佛应尽九界是真应供矣旧曰无生只不过尽分段于三界不生而巳今得授记为两足圣尊则变易不生是真得无生矣旧曰杀贼只不过断见思尽有漏而巳今谓无明暗蔽永尽无余则亦真为杀贼矣但此中罗汉以一应供出陈其实则余二名不言可知颂长行巳竟二叹佛恩德世尊大恩以希有事于恒沙劫亦不能报自来为辜恩人不识如来累劫勤苦救济之心虽X闻法说彷彿知解由火宅详明始知为父者痛念之深为子者愚顽之极既于巳有得始知恩知报世尊大恩下四句含蓄之意无尽故章安分十重发明一佛以四弘誓愿慈悲普覆拔六凡苦与四圣乐是世尊大恩以希有事利益我等入如来室得安居矣二如来往昔行菩萨道时常教化我虽复中忘而智愿不失是世尊大恩怜慜教化大慈与乐矣三我等退大遭苦佛于中间伺其机发方便诱引是世尊大恩怜慜教化大悲拔苦矣四佛既成道宜受无为寂灭之乐而返舍所乐如长者脱珍服着蔽衣执除粪器方便往近于鹿苑中说五戒十善令离诸欲是世尊大恩利益我等遮贪欲热恼以衣覆之矣五现老比丘像十二年中说阿含小教令我等除见寒爱热是世尊大恩怜愍教化令尽见思矣六于方等中弹诃贬斥无非欲我等耻小慕大是世尊大恩教化我等离愚小丑陋而发向上志矣七于般若时命转教敷宣说无上道是世尊大恩以希有事令我等执作家事备知库藏矣八至今会聚亲族定父子之谊使我等全身庆快是世尊大恩以希有事为说一乘矣九于前放光现瑞巳至法说周中极叹权实智慧始开声闻成佛之端是世尊大恩以希有事怜愍我等令疾证无上道矣十为我等愚痴无智重说譬喻将无上宝位向人天众前亲口授记使法王大X宝令我等不求自得坐如来座是世尊大恩以希有事怜愍教化利益我等于诸世间天人魔梵普于其中应受供养此恩此德我何能报若使以手足供给亦不过供给而巳岂能答如来令我入室安居之恩耶若使头顶礼敬一切供养亦不过礼敬供养而巳岂能答如来大慈与乐之恩耶若使顶戴行道亦不过顶戴而巳岂能答如来大悲拔苦之恩耶若使以两肩荷负经恒沙劫亦不过荷负而巳岂能答如来遮贪欲热恼之恩耶若以百种美膳尽心供养亦不过美膳供养而巳岂能答如来除见寒爱热之恩耶若以宝衣无量或无价衣以为供养亦不过供衣而巳岂能答如来令我离愚痴丑陋之恩耶若使以众妙卧具千种房舍以为供养亦不过卧具房舍供养而巳岂能答如来令我转教敷宣之恩耶若使种种汤药累劫供养亦不过供汤药而巳岂能答如来为说一乘之恩耶若使旃檀珍宝起塔供养亦不过宝塔供养而巳岂能答如来令我疾证无上之恩耶若使以宝衣布地亦不过宝衣布地而巳岂能答如来亲口授记之恩耶以此对如来十重大恩必不可报何也以我有为福行难报无玅无智故曰无量亿劫谁能报者如此犹为略举故愚谓四句中含蓄不尽诸佛希有无量无边取相凡夫随宜为说X此颂明恩大难酬之故诸佛希有一句是叹佛为能施恩者无量无边下叹佛能具如是福智为诸法中王尚不自求其乐能为下明佛能忍弃无量胜德为下劣人及取相凡夫随宜示现若此恩德孰能答报下劣者谓小乘人无志慕大忍斯事者即佛云久默斯要不速说也良以声闻执小凡夫取相只得含忍随机指示而巳诸佛于法得最自在以无量喻而为说法首二句明佛实智具足故得最自在也若于法中少有不自在处则不能随类应现知诸众生下是用权智鑑机方便说法也随诸众生宿世善根于一乘道随宜说三知音云此八句颂前开示案伏因缘一周之说谓佛既能忍大随小说其法喻身子及我等业巳开悟佛知见矣又当随诸千二百人中于佛有宿世成佛善根者说其因缘此又佛所自知善根成熟者为谁未成熟者为谁佛亦种种筹量分别先巳知矣故当用因缘重以一乘随宜说三使千二百人俱得悟入佛之知见俱得劫国庄严等之显记以完佛本愿也直指云以上喻说乃深领迹门佛之知见能深心信解剖露无余故末以开权显实为结葢四大弟子因闻火宅喻说乃知父子旷大劫中一段苦切之情至此正说不及故假喻穷子申明巳之沉迷不是一生佛之拔济不是一劫并X知从实施权开权显实前后首尾无不洞彻故乃深感深谢有不巳巳之词以见信解不谬但于末后谓导师见舍初不劝进等似有归咎于佛所以世尊不即为授记复以药艹喻为彼广明实际见地会归前后大小一如俾乎扩充本上广大佛之知见然后始与授记劫国庄严以结如来为大事因缘出世之本愿也明中根得解巳竟药艹喻品第五品节云此品来意因上四大弟子既巳领悟设喻自陈世尊印可其心然犹未能尽知如来知见之力抑恐执相之徒不达平等说法随类异解之旨将谓实有三乘之果可证涅槃习气不忘不能彻法源底故说药艹一喻以显如来说法平等一味但随根大小各受不同如一雨无私三草二木随分受润是知法本不异异在于机此则唯有一乘无二无三之旨自显而闻者习见自除可入如来平等法慧所谓开佛知见亦明矣故此以后即为授记天台云此具山川云雨独以药艹标名者土地是能生云雨是能润草木是所生所润艹木通皆有用而药艹用强如有漏诸善悉能除恶而无漏之善为最无漏众中四人以长者穷子为譬领佛火宅喻中之义深会圣心今如来述其所解故以药草譬之也三如来述成分二一略述尔时世尊告摩诃迦叶如来真实功德诚如所言X此为如来喜得大机而即乘机开导也两称善哉者一善其两处领实一善其两处领权先明领权不谬善说者善其叙事叙理皆有条欵也知音云如叙子处始而舍父继而向父疑父惧豪贵而去父甘客作而就父及终得父之家业非异人非异财也然经许多勤苦及其叙父处始而失子继而求子见子知下劣而放子设方便而得子及终付子之家业无异心无异地也然费许多慈悲斯皆以喻明法见如来施教之权智所有真实功德实如汝言也如来复有无量无边无量亿劫说不能尽此标实智功德以勉之作开迹显本之案知音云此述其不能说者自此品至嘱累一十八品所有功德皆不能说如化城品以王子作沙弥时事提婆品以国王求仙人事此犹是我因中为菩萨时无量无边无数功德是汝说不能尽者至于果上三变净土集十方分身诸佛于顷刻半坐宝塔置五十小劫听众于虗空地狱道五逆之调达远记天王畜生道八岁之龙女速成正觉安乐四行从地出六万恒沙等之菩萨医师一喻据实谈那由他劫等之寿命常不轻之因缘着于威音那畔广长舌之神力现于此界他方皆果上无量无边无数功德是汝等说不能尽者故说寿量品讫即说分别随喜法师三品之功德其言正应于此据今X一时一经尚不可说况无量经无量时所有智慧神通之无量无边无数功德非唯汝迦叶于无量亿劫说不能尽即十方一切尘说剎说亦不能尽故经云虗空可量风可系无能尽说佛功德也二广述分二一长行又二一述成开显又二一法说又二一举法王不虗迦叶当知如来是诸法之王若有所说皆不虗也佛法虽多不出权实二种离权实外更无别说由上言功德无量说不能尽恐此意难信故举法王之语终无虗妄以劝信也且如来说法言本真实而闻者怀疑即碍正修故前于法说中但言汝等当信佛之所说言不虗妄而舍利弗闻之便云我今无复疑悔佛则与之授记譬说中先以长者明无虗妄后言我今为汝保任此事终不虗妄故四大弟子闻之而谓发希有心欢喜踊跃则佛亦与说授记矣今又言法王所说言不虗妄者正欲千二百人及在会大众未领悟者极生信乐以为向后得记之本也二述开三显一分二一约教明开显于一切法以智方便皆悉到于一切智地前三句约教开权下二句约教显实一切法者天台云即七方便法也此法虽多以方便智随其类音说之无不逗会为人天说戒善为二乘说谛缘为藏教说事度为通教说无生为别教说次第开X如来藏此述其领开三也一切智地者即一乘实相也其所说法即权法也佛谓从前所说一切三乘九部差别之法无非令人渐次修进必到如来一切种智之地乃会权归实也二约智明开显如来观知一切诸法示诸众生一切智慧观知二字即权智一切所归乃照权法也天台云知一切所归是权智识药也知深心所行是权智知病也药病俱是权法而各有归趣如戒善等近趣人天若作远缘则低头举手皆成佛果也念处道品等近趣涅槃若作福德庄严汝等所行是菩萨道远趣宝所也乃至六度通别等法近远归趣途辙不同可解深心所行有二种若深心着依正者起深重十恶障人天乘也若深心着于所执法者起四倒三道六蔽四住五住障四圣乘当知深心病相不同如来以权智照之通达无得也又于诸法等是实能照实也一切权法无不入实故云究尽佛眼所见故曰明实智所知故曰了能示一切众生圆融境智故言一切智慧也此两段虽以权实各言其实一气说来谓如来以佛眼观知一切善恶因果差别等法众生一切善恶因果差别等心靡不通达无碍也又于诸法者以如来具足妙智善巧观机诱引众生归无上觉也二喻说分二一开譬又二一有差别譬又三一土地艹X木譬迦叶譬如三千大千世界种类若干名色各异天台云大千界譬众生世间也山川谿谷譬五阴世界唯山川谿谷所成众生即五阴和合而有以土地譬识阴则山川谿谷譬余四阴可知又别譬山如菩萨川如辟支谿如声闻土地如人天一一五阴皆有习因习果所依犹山川等为艹木种子质干之所依也草木丛林者卉是草之都名木是树之总号众艹成丛众树为林况卉木皆能治病力用胜者称为药如善法皆能治恶而无漏善治惑犹胜故譬药艹五乘七方便因果种子不一故言种类若干如是种类各有称谓即是名各有体相即是色故言名色各异问土地为总相山川谿谷皆别相何得返以土地喻人天五阴答人天为诸圣之因诸圣皆人天之果果必由因如山川等之依土地也况人为万物之灵一切圣贤未有不从人道中修所谓拯心虑趣菩提唯人道能耳谿卉二密云一雨譬密云弥布徧覆三千大千世界一时等澍天台云密云譬佛三密也云有形色譬佛应世间即身密也云有阴覆譬佛慈悲即意密也下文雷声远震譬佛说教即口密也以慈悲薰应身说法徧十法界故言弥布妙乐云凡言三密必约应化若自受用报及平等法身何所论密一时等澍者X譬佛用口密八音四辩宣注法雨利润众生也曰密云曰弥布曰徧覆总见如来真慈不尽无处不到无机不被也一时等澍者一时无前后也等澍无差别也故佛谓我无贪着亦无限碍无有彼此爱憎之心等澍三受润增长譬其泽普洽卉木丛林大根大茎大枝大叶天台云以法雨普润七种众生心地所有习因种子即生名为普洽根茎枝叶者信为根戒为茎定为枝慧为叶次第相资故譬此四也小根茎等即人天信戒中根茎等即二乘信戒定慧大根茎等即菩萨信戒定慧也妙乐云五乘皆借此四法唯有人乘缺于定慧以心所当之洽诸树大小随上中下而得生长华果敷实前明受润此名增长天台谓七种众生智报两因善法既蒙法雨所润则习报两果各得增长也称其种性者明施权称机小者不过分大者不减少即七种习报二因也华果敷实者即七种习报二果也妙乐云华如习果果如报果此隔字为对应言华敷果实也二无差别譬虽一地所生一雨所润而诸艹木各有差别地譬因地心此因心所摄甚多始从愽地凡夫戒善因心中间五十行位巳至最后等觉总皆为佛果之因心也故曰一地一雨者譬佛一音说法元无三乘五性之殊以佛之教门平等无二而诸艹X木各有差别始是随机得益也诸草木者天台云小艹喻人天中艹喻二乘上艹喻藏教菩萨小树喻通教大树喻别教如三草二木受一雨润而各得随分增长各不自知也二合譬分二一合差别譬分二一正以法合又三一合密云一雨迦叶当知如来亦复如是徧覆三千大千国土天台云此合密云譬谓如来大慈现身覆育一切如大云徧覆也以大音声合云有声也天人等别举三善道禀口密之益谓如来以口密机普应一切如大云之覆大千也出现于世如大云起两句显如来于无生中示生无相中现相正如云之无心而忽起也以大音声下始合前密云弥布等于大众中而唱是言未涅槃者令得涅槃天台引别行玄下云弘誓本成慈悲慈悲既缘苦乐弘誓亦约四谛若见苦谛逼迫楚毒辛酸缘此起誓故云未度者令度若见集谛颠倒流转系缚生死浩然无际甚可哀伤约此起誓故云未解者令解清净之道众生不识行此道者能出生死至安乐地欲示众生立于此道故云未安者令安灭烦恼处名为涅槃子果不断获二涅槃约此起誓故云未得者令得今世后世如实知之皆应到此为听法故此是如来自释出世为一切众生开示悟入佛知X见之由也今世后世两句天台云明三明宿命明知过去天眼明知未来漏尽明知现在此中虽未明言过去而意中巳具我是一切知者谓一心具足三智也然此当具六通由一切通达故名一切知也见者即具足五眼也知道者于意不护开道者于身不护说道者于口不护谓如来三业常与智俱故不护也谓三世知者应成言无虗妄之意是竖论我是二字先指陈自巳一切者总世出世一切染净因果等法横言是知见二字总明佛之知见无不竖照三世横彻一切下知道开道等道字即权实之道亦即佛知见道也开道即开佛知见说道即示佛知见知道即悟入佛知见也故结云汝等天人一切神众皆应志心听受是法五者字即人字义皆连我是二字读如云我是一切知的人我是一切见的人我是开示悟入佛知见道者之人细观此段语意又举汝等天人阿修罗众皆应听法则药艹一喻似为下根者说若论中根人前于火宅中业巳悟知如来用权明实之意至此不过带起中根者广其开解将欲与授成佛之记其本意实令下根人明识如来无有差别如一雨普润但三艹二木各自受润不同耳二合土地艹木尔时无数千万亿种众生来至佛所而听法天台云千万亿种该九法界今正语七方便众生X差别耳以此合前土地者葢地有承载义有生长义今云无数众生来至佛所是三乘种子将生而听法者如来说法如雨而听者受持不失即能承载也如来于时观是众生诸根利钝精进懈怠前喻中有草木差别大小不同今合中明根有利钝行有进怠正是习因浅深与草木义同也天台云于时者若论渐初即是鹿苑初说三乘时若论中间处处得论于时利钝者若总判三途因恶果苦不能受道名钝七方便闻教得益名利若别判人天但受果报不肯受道名钝三乘根性断惑出界名利又声闻观生灭名钝菩萨观不生灭名利通别圆三教迭论利钝可知精进懈怠者三途放逸名怠人天戒善名进又人天不厌苦为怠二乘怖畏无常为进二乘贪证不求作佛为怠菩萨志求佛道为进机教相应贵在一时则于时二字乃权实会始本融可谓风云际会矣正当施教又妙在观字如不因其时而说者皆是浪言故乘之以进怠利钝则随机随施俱有所益正如一雨普滋而三艹二木各得增长矣三合受润增长随其所堪而为说法种种无量皆令欢喜快得善利随其所堪天台云即是称会机宜无增减之失欢喜得善利即是各蒙法润受益也妙乐云无增减之失者称五乘机故无增减如人机授以十善为X增天机授以五戒为减如是乃至菩萨展转相望亦然是诸众生闻是法巳任力所能渐得入道闻是法巳合上增长之由现生安隐正合增长后生善处者是合增长之相天台云佛如大云普覆一切三途亦得增长沾润如说般若方等亦明地狱得益若火灭汤泠即是现世安隐或生天上人间是后生善处于天人中修道是以道受乐若人天闻法持戒福德扶身鬼龙不犯是现世安隐或天还生天人还生人或天人互生是后生善处生能悟解是以道受乐二乘闻法得有余涅槃是现世安隐生方便土是后生善处于彼闻经是以道受乐若生身菩萨闻卢舍那佛说法得无生忍是现世安隐生实报土是后生善处得种种殊胜是以道受乐离诸障碍者是现世安隐任力所堪渐得入道即后世以道受乐妙乐云经中但言善处今取恶道者一以为欲摄十界故二为三恶有七善机故二提譬帖合如彼大云雨于一切具足蒙润各得生长此复将喻明法也如彼大云一句合前迦叶当知如来亦复如是至徧覆三千一段雨于一切合前于大众中而唱是言至皆应到此为听法故一段卉木丛林合前如来于时至精进懈怠四句如其种性具足蒙润合前随其所堪至快得善利五句X各得生长合前是诸众生至渐得入道一段合有差别譬巳竟二合无差别譬分三一正合无别如来说法一相一味究竟至于一切种智此承上文言虽昔日随其所堪而为说三一小大之法亦不妨即是今日如来所说一相一味之法也知音云一相者生佛共有一涅槃妙心真如实相也合前法说中如来观知一切诸法之所归趣合喻说中虽一地所生良以大千世界虽有山川谿谷形色不同而同一地也一味者佛说三乘九部言教不同而同一甘露味也合前法说中又于诸法究尽明了示诸众生一切智慧合譬说中一雨所润如大千艹木虽有辛酸咸苦不同而所受云雨同一味也所谓下以昔所说大小乘三解脱门释今最上一乘之一相谓今云如来说一相者乃是昔所谓解脱等之三相非离昔三相外另有一相也此二乘念空无相无作于菩萨游戏神通心不喜乐故今明空无相等即游戏神通也良由解脱即离离即寂灭名虽有三义实一相也究竟下以一切种智释成一味究竟乃最后义与始初作对谓始先因机小不堪大法故以一乘随相随宜说为三相三味今机缘既增长成大佛亦究竟涅槃最后时至必应称本怀摄前四十年之权说三相三味法相还归一切种智之一味道也故方便品云世尊法久后要当说真实一相即一乘X实相一味即醍醐上味解脱相即无作解脱离相即无相解脱灭相即空解脱也二明差别意分五一众生不知其有众生闻如来法所得功德不自觉知此明众生不达惟一之法而各随所解故成差别也众生举不知之人法即一音之法若持说者正明不知天台云持说不同修行亦异所以人天作戒善解三乘作谛缘度解此持习不同也功德不自知者由五种人各解不同成有大小竟不知如来原是一相一味而无差别即一实也又不知七方便而有差别原为权也竟各执巳解以为实证故云不自觉知二如来独知所以者何唯有如来知此众生种相体性此节是征释众生不知而如来独知之意征云众生既能如说修行何故所得功德不自觉知释云虽言所得功德其实未得一切种智唯有如来具一切智能知此等众生种相体性也众生即三乘五性众生种即种子总则唯一佛种别有善恶利钝智愚深浅之不同也相即体相总论众生本具一真实相别则三乘五性各有利钝差别之相也体即性体总则是共具真如实相之体别则三乘五性各有受报好丑之形体也性即情性总则是共具平等觉性别则三乘五乘各具善恶差别之诸性也此唯如来如实知见既云知定当具见此X即如来实知见一切众生过去事也念何事思何事修何事此明如来不但能知一切众生种相体性而巳亦知一切众生所念所思所修之法无不明了念思修者初动名念相续名思发作名修何事者即小大五乘谛缘度等诸事也如小根众生念思修人天之事中根念思修声闻缘觉之事大根念思修菩萨之事因大小不定故言何事云何念云何思云何修以何法思以何法修如来又知一切众生有云何因缘而念思修如是不同云何二字是审定之词谓如念天人乘事有福报之因缘也念二乘事有惧苦求乐之因缘也念菩萨事有自利利他之因缘也以何二字是如来明知此等众生当以何等法与之念与之思与之修此正是应病与药之方便也前念何事及云何念等数句是如来观知众生有如是机此以何法念等句是观机与教也此即如来如实知见一切众生现在事也以何法得何法以何法即因得何法即果如以戒善为因即令得人天果以谛缘为因即令得声闻缘觉果以六度为因即令得菩萨果此即如来如实知见一切众生未来事也众生住于种种之地唯有如来如实见之明了无碍X七方便住于七位故言种种之地此即为差别也天台云如来如实以佛眼见之如众流入海失于本味则无差别随他意语以智方便而演说之则如来能知差别其所说法皆悉到于一切智地则如来能知无差别也三举譬帖合如彼卉木丛林诸药艹等而不自知上中下性此举喻结前其有众生闻如来法等文知音谓五乘众生住在诸地各不自知得受如来一乘功德即如卉木等各不自知受天一味云雨所润也四牒前结释如来知是一相一味之法常寂灭相终归于空此举法结前惟有如来知此众生种相体性等文知音谓众生虽如诸艹木各不自知所得功德为上中下性而佛则知其初无上中下等差别惟直一乘实相一味甘露之法也所谓下前以三相释一相者是明菩提果德也故以究竟一切种智为言以种智即菩提故此复以三相释一相是明涅槃断德也故以究竟涅槃等为言以涅槃即断德故然始末皆以究竟言者显非二乘菩提有余涅槃之不究竟也问初小果岂不证空乎何至今明大乘才言终归于空也答佛初因机小故以一相演为三相云空无相无作为解脱相离相灭相是但以人空言也今佛说法到四十年后二乘人授记时至佛涅槃时亦至是谓究竟之终时也故X以三相归于一相乃明法空也虽人法无我初终有异而所证空理则一耳故以终归于空常寂灭相为言也此可见三一权实会归之的旨矣五释疑令知佛知是巳观众生心欲不即为说一切种智此为释所疑也天台谓恐疑者云佛昔既知始末唯一何不鹿苑即为说实释云观众生心欲随三悉檀而将护之恐其诽谤故不即说也佛知是巳的是字即指上常寂灭相终归于空而言谓如来证极妙果唯一空寂示岂二三由观知一切众生心有大小欲有重轻但于寂灭相中方便说权将养护持令其渐入佛道故不即为说一切种智也述成开显巳竟二结叹希有汝等迦叶甚为希有随宜说法难解难知此方结叹四人今日能知方便即一乘道甚为希有也文中宜将汝等二字于迦叶下则等于空生辈也然所以叹希有者由如来将护众生随宜说法之方便权巧汝等一一能知能解能信能受也何故以此便为希有以如来随宜所说之法即一相一味究竟便是常寂灭相乃权实不二之理本为难解难知汝等既能信知所以甚为希有也二偈颂分二一颂法说又二一颂法王不虗尔时世尊欲重宣此义而说偈言破有法王出现世间X此先颂如来示法不虗天台云因果不亡为有以二十五王三昧破二十五有如来巳破此有为法中之王故有者总三界二十五处众生有生死轮回有无明爱欲有贪嗔痴等故总曰有破者谓如来以根本智照穷根本无明根尘逈脱诸识尽空一念成真万妄顿息故谓之破则如来巳破诸有为法中王出现世间一句是以自所证法乘之而出世间破一切众生之有随顺众生说种种法应知破有是根本智出现是差别智有实智故为一乘法王不虗有权智故为三乘法王亦不虗也此颂如来是诸法之王至而演说之二颂述成开显分二一颂权实二教随众生欲种种说法久默斯要不务速说随众生欲两句是方便说三之权教即论实也天台云由如来所证智慧广大深远故自尊重深鑑小机知其未堪所以四十年秘重妙法而不与说故曰久默今大乘机发特开显耳知音云如来尊重下颂其所说法皆悉到于一切智地虽以实为权说种种法然其所说法皆能到于如来尊重实智深远之地非小乘浅智所能知也久默下颂如来观知一切诸法之所归趣谓所说法皆到智地何不早说以斯要妙是诸法之所归趣诸佛所重故久默以竢时至不图速成也二颂权实二智有智若闻则能信解以种种缘令得正见X此颂亦知一切众生深心所行而通达无碍义在其中矣知音谓佛既不惜说法是急于救人而返不务速说者以众生深心所行智信者少而愚疑者多一速说非惟不达而且永失返致受苦无穷是故务速则利众生也少而返害生故法王所以将教从人随众生力之所堪用种种因缘说作小大三一之乘也虽曰用权其实令得究竟一切种智故曰令得正见此并颂于诸法究尽明了等文长行云究尽明了此云随力为说惟其随力众生方得究了长行云一切智慧此云种种正见意无二也二颂譬说分二一颂开譬又二一颂有差别又三一颂密云一雨譬迦叶当知譬如大云叆叇垂布如可承揽天台谓云譬应身应身随智慧行故云慧云能说十二部诸乘故云含润若应身不说法如须扇多及多宝等即如云不含润也身放大光如电耀口震四辩如雷声闻法得益故令众悦九十五种邪智隐没故云掩蔽能除九十八种见思热恼如地上清凉应身降世似同三有有心往取实不可得故云如可承揽大论云须扇多佛全不说法揜叆揽其雨普等四方俱下流注无量率土充洽八音四辩宣注法雨一时俱闻故曰四方俱下凡有心者皆蒙利润故云率土充洽二颂土地X艹木山川险谷幽䆳所生卉木药艹此颂上土地即是七方便众生五阴今蒙法雨身心柔软如土地得泽也幽䆳者颂上众生习因差别譬众生久远所植习因隐在阴入界内故言幽䆳今蒙法雨悉得开发故云所生前云谿谷此云险谷照前山川谿谷土地总譬五阴依次第譬合谿譬想阴论众生之想善恶差别种种不同则谿与险善恶并举与幽䆳二字同意故知一切善恶种性今蒙法雨润泽各得随分生长矣问一雨普润各得生长之说似觉法喻不齐喻中论险谷幽䆳中所有艹木并皆生长故受一雨所润以法论若幽隐中恶性受法所润亦得增长则佛法返成长恶之缘岂理也哉答言同意别耳若一切恶性种子不受法化则巳才一受化便立地转凡为圣所谓知法常无性佛种从缘起岂有一定之恶性而成增长耶然险谷幽邃中艹木尚为一雨所润而得增长则田园耘耨者之增长可知矣邃三颂受润增长大小诸树百谷苗稼艹木丛林随分受润百谷语通取五谷譬五乘能生百善也甘蔗蒲萄譬定慧干地普洽譬未信者令信也余譬如文可释妙乐云能生者从果以说若从因说乃是百善生于五乘大小乘因岂过十善故以十善更互X庄严乃成万善若不能修互严因者今所不论若然者人乘是五戒那言百善答酒防意地通说非无甘蔗等既举二物应有属对则甘蔗质一可以譬定蒲萄形多可以譬慧慧约所破定约所缘且分多一耳蔗葡萄一切诸树上中下等一雨所及皆得鲜泽此颂受益然艹树大小各各种性不同而同受一雨则各随其分增长无二也直指云生长喻信位枝叶喻解位华果喻行证二位光色喻但空真空之智凡此皆为如来一音普被也二颂无差别如其体相性分大小所润是一而各滋茂此总结一教理而普应群机随机大小受润是一合上皆悉到于一切智地以明全权即实二合譬分二一合差别譬分三一合密云一雨佛亦如是出现于世皆应到此觐无上尊此颂法喻合明第一节知音曰佛亦下先颂有大之实大圣下后颂有大之名如来者十号之一也两足者十号之第二三四也福足则应供慧足则正徧知又慧足是明福足是行故又摄明行足也出世下颂善逝世间解十号之第五也如大云下颂无上士调御丈夫十号之第六七也诸天人众下颂天人师佛世尊为十号之八九十也长行先名后实颂中先标其实后以名释也藁我为世尊无能及者常为大乘而作因缘X此劝听受中又更为二妙乐云前四句先叹佛为至尊为大众下始明能说人尊则所说法妙也甘露乃不死药令闻妙法慧命不夭故云甘露净法其法一味者七善无不皆归一乘故劝听受知音云佛本无我顺世而称我也九法界三世间皆以佛为尊故曰无能及也佛本无生而亦无相今为安隐火宅众生故示相示生也其法一味者虽说种种道其实为佛乘究竟即解脱涅槃之一味也法本一味而说亦一音令闻者随类各解故曰妙音斯义即解脱涅槃之义为大乘作因缘者谓佛非惟一时演畅斯义而巳乃于四十年中虽说三九部之法无非常为大乘涅槃作因缘也二合土地艹木我观一切普皆平等恒为一切平等说法此颂如来以等心济物之故天台云有机为此无机为彼植善为爱憎逆为憎若有爱憎则有彼此不于佛机者爱余机者憎故无贪着限碍也知音谓佛所以直为大乘作因缘者由观一切众生普皆平等具足一乘法体所以不存彼此爱憎之心无贪着谓不贪爱执着大乘而自居也无限碍谓不限大机为广说不碍小机为略说也故四十年恒为一切人平等说此一乘妙义而巳如为一人众多亦然充足世间如雨普润佛事为自魔事为他应初为来应后为去入实X为坐出权为立佛观众生平等是等雨山川之意知音云如为一人者正以騐明平等之实谓佛为一人说法无不尽权实智慧尽义尽理即众多亦然此明佛为众之心普也常演说下又明佛为众之心与时无间也谓佛出世常以说法教化为事曾无他余之事故去来坐立于四威仪中无往不说未曾一念生疲厌想无非欲以一乘之法充足三世间众生如天之云雨普润于三艹二木也此佛无贪着无限碍之意见矣贵贱上下持戒毁戒等雨法雨而无懈倦贵贱上下约位持戒毁戒约行利根钝根约智此亦须具历五乘七善展转说之知音云贵贱下谓法本平等而机自有不平等者于人则有贵贱位有上下戒有持毁威仪有具缺见谛有邪正根行有利钝佛则无有彼此爱憎但等雨法雨而无懈倦此由迦叶前云一切诸佛秘要之藏但为菩萨演其实事而不为我说斯真要等故此谆谆以解其疑也然此中有五平等其法一味下法体平等我观一切下佛心平等恒为一切下佛说平等如为一人下一多平等常演说法下久近平等末以贵贱上下诸不平等者一返照之愈见佛无往而不平等矣三合受润增长一切众生闻我法者行精进定是上药艹此颂明三乘各得增长也人天俱未断惑合为X小草二乘俱有智断合为中艹六度菩萨志求作佛化他胜二乘独为上艹知音云一切众生下承上文言谓佛法如云雨之无倦故令闻法者随力所受各住于种种诸地也地分五等故言诸地或处天人下初人天福报地转轮圣王人中至贵释梵诸王天上极尊此释成贵贱上下四句以释天为欲界主在轮王上在梵王下梵王色界主在释天上空天下故凡在上者贵在下者贱然其因皆由持五戒十善具足威仪而致也诸王则下该四天王上该色究竟天等及人间诸粟散王也是小药艹者合前喻小根茎枝叶之文以人王天王虽三界中尊贵犹属生死有漏故然皆可以救人苦与人乐故称为药非佛法栋梁故比之为艹也知无漏者知苦断集之法也简别天人释梵有所不知能得涅槃者谓天人释梵所不能得即有余涅槃此中含慕灭修道之意六通者即天眼天耳他心宿命神境漏尽也三明即六通中天眼宿命漏尽也三明既即六通之半奚用重开曰通约自证明约利人广如法数详之以上颂声闻乘地也下明辟支有二种一独觉二缘觉独处山林为独觉自了之地常行禅定为独觉自悟之功标以独觉而结以缘觉是兼二种人也然经何不明言出声闻耶曰声闻有回心向大分缘觉出无佛世多不回心故此总明中下之机皆属小乘合喻中根中X茎等也求世尊处谓有等回心声闻欲求作佛现世虽不即得当来毕竟成佛故今不取灭定而广行六度法门修精进定是药艹中之上药艹也又诸佛子专心佛道决定无疑是名小树此颂明通教菩萨巳断通惑誓扶余习涉有化他望下为优比上则劣故名小树诸佛子者该摄通别二教之三贤四加诸菩萨也专心者乃发大道心不求权乘小果佛道虽广不出四无量心故常行慈悲也如来虽未明言作记而自许将来决定成佛虽胜二乘之如药草犹不及地上之广大庄严故名小树安住神通转不退转如是菩萨名为大树此颂圆教菩萨也直指云神通是九地十地之相转不退轮是等觉位之因此一十二位以普门智力示现十界身云无机不被无生不度故以大树名之即三车后之大白牛车是也知音云安住神通则知愈于常行慈悲矣转不退轮度无量众则超乎自知作佛无疑者矣问神通与慈悲何分答慈但与乐悲但拔苦神通则不止慈悲即杀盗婬五逆十恶有可度处菩萨亦安心住于其中此非地上等觉菩萨不能净名云十方大力魔王皆是住不可思议解脱菩萨是也佛平等说如一味雨如彼艹木所禀各异此颂长文如彼大云雨于一切等文结完法喻知X音曰明平等在佛不平等在机故佛法如云雨直一味机禀根茎受用则各有异也此为所润佛以此喻方便开示于佛智慧如海一滴此颂如来说法一相一味至以何法得何法一节知音云直明释迦一佛以实为权之义此喻者即药艹喻方便开示即权智演说属上权智一法即一乘实智谓佛以此喻明四十年前开示种种权智虽多无非演说实相一乘法也汝等观之便谓甚多无量然于佛自证实智海中才一滴耳此为能润我雨法雨充满世间随其大小渐增茂好上是受润此是增长世间即十法界三世间也法本一味修之不同故云随力修行知音云前云如来功德说不能尽今止说一滴以佛法云雨虽日一滴即能充满于三世间是一为无量也虽充满三世间却直是一味之法但非众生力所修行各得成实如彼艹木大小诸树各得成实也诸佛之法常以一味渐次修行皆得道果此明人天乘闻法增长普得具足颂现世安隐渐次修行颂后生善处以道受乐也声闻缘觉处于山林是名药艹各得增长最后身有二解一云二乘若不值佛此身未必无后由见佛故成最后身是增长义二云二乘有余涅槃住最后身蒙佛五味调熟至法华闻大乘X教得入一乘方名增长义也经文明言二乘人处山林巳住最后身而又言闻法得果则是于今会必应增进深修矣故名药艹得增长也若诸菩萨智慧坚固是名小树而得增长知音谓智慧坚固则知不止如上文但云专心佛道常行慈悲而巳云了达三界求最上乘则知不止如上文但云自知作佛决定无疑而巳以今之了达三界广大校昔之自知作佛陿小故所以此中法则言求最上乘喻则合为小树而增长为中树也准仁王经云此由习忍前十善菩萨增长入三贤位也复有住禅得神通力是名大树而得得增长住禅者由智慧坚固复住禅定也得通力者谓校前安住神通者更得其力以安住约才入手言得力约久成其用言闻诸法空心大欢喜则知异乎闻人空之喜矣放无数光度诸众生则知异乎转不退轮之度众生矣以转尚费言说光则照而知之不借声言也所以此中校上节喻名中树而得增长为大树异乎求最上乘之求者也应知由三贤位而增长至十地位也二合无差别如是迦叶佛所说法润于人华各得成实此喻佛身云法雨元无小大先后只一味也润于人华者知音云人是法华是喻各得成实者实果也通法喻言谓佛法云雨虽曰不异而小大三乘X之机无不由之开心花结道果各自成其小大而巳迦叶当知以诸因缘渐渐修学悉当成佛此叮咛告诫以坚其信也大窾云言我四十年中以种种因缘譬喻说法皆是开发指示一佛乘道即权即实也非但我说法因权题实十方三世诸佛无不皆然但此权实之法四十年前未曾说破故我今日以最实事为汝说也诸声闻众向来坐守涅槃一事不为非真灭度当知日用所作折旋俯仰拈匙把箸无非皆是菩萨堂堂大路汝等从此渐渐修学至于功成行满成最正觉方得名为究竟灭度耳此品因迦叶等悟知如来从前随宜方便之权又知今日说一佛乘无二无三之实故说穷子一喻无不尽其屈折知如来大恩欲报无由故如来重说此喻却可其知权知实知恩感德之不虗也又会众因闻得悟必能奋发勇勐而直证无上菩提故前来将欲授身子记便出陈身子久远受化非今日如来有彼此之心而独记身子也今欲授四大弟子记而又说药艹一喻使千二百及在会人天知如来大法云雨本皆一味由各各根茎大小受益不同始不谓如来有憎爱之情于此授记之后始与诸未记者说宿世因缘之事以作将来得记之案如来述成开显巳竟妙法莲华经授手卷第四X法华经授手X卍XXX妙法莲华经授手卷第五楚衡云峯妙门智祥集授记品第六品节云此品来意由前四大弟子领悟平等一味之旨巳解本无三乘之实佛知见既开则真因巳具乃为四人次第授记故特以此名品直指云天真自性离相离名报化双超迷悟不到佛之一字吾不喜闻今云授记正是梦中说梦但因众生循尘巳久背觉曰深全心即境全智成识谬认身心变为火宅故烦大悲接引方便提擕至此梦幻见消一真独露以心传心故曰授记梵语和伽罗此云授记圣言说与曰授果与心期曰记然记有多种广如科註中释四正与作记分二一与中根人授记分二一授迦叶记又二一长行分六一行因尔时世尊说是偈巳广宣诸佛无量大法尔时下结前告诸下正授记饮光知音云上颂言汝等所行是菩萨道此则曰奉觐三百万亿诸佛福因巳植广宣大法慧因巳成正是渐渐修学菩萨之道此授第一因行记也二得果于最后身得成为佛天人师佛世尊X此明迦叶将来正报成就也知音云上颂言悉当成佛此则曰当得成佛名光明佛授第二果记上正等于诸佛也如来等十号为诸佛所护念未发心者不与巳发心者有此必为佛所护念也大窾云光明别号也由因中以紫金涂佛形像世世生生身常金色故为罗汉时名饮光成佛时名光明又在此会领得诸佛平等法光明故以因招果诚然不昧要知因名饮光者谓自证未得只以此光自用也直待因穷果满妙发圆明则无所不烛故曰光明然则最后之名非由历劫增修曷能致耶三劫国国名光德劫名大庄严此授第三依报记也知音云依报不出两仪国属地理劫属天时光德者即常寂光也大庄严者即实报庄严土也四寿命佛寿十二小劫此明成正觉后所住之寿与法也直指云十二小劫对应身言葢报身佛三际平等为应化二身随机而感机尽而佛寿亦隐约理表根尘我法二执而言众生着于我法二执则佛住世以度脱之若透脱我法二执佛即与授记而示涅槃也五正像正法住世二十小劫像法亦住二十小劫法本是一曰正日像者因众生修持之深浅而分X耳法即如来住世所宣示之三一小大法也佛灭后众生依教明理依理起行依行证果故名正法若但明教理而于行果有修无证名与实差故名像法谓像者相似也凡弟子中所修行者不过存其名貌似佛而巳实则不致也二十小劫但从教理破我法二执为言此记住世久近是下正觉于众生也六国净国界严饰无诸秽恶虽有魔及魔民皆护佛法此总明国界严饰亦即实报庄严也直指以理表法谓根尘识在名秽恶三毒八倒在名荆棘便利我法二执在致国土不平今幸一切俱转廓然清净惟一真如故得琉璃为地万行圆明故有宝树参天理智互融故金绳界道若依若正一齐同转若理若事处处昭彰故有宝华恒散徧界清净此因开佛知见万行圆明而得也菩萨下授法属记无魔下授护法记知音云魔天臣民为三界必有之事但在光明佛法中不能为害以光明佛因中行头陀事故果上亦不招魔而魔返为护法也然身子记中有授坚满菩萨记无魔护法记各随愿行彼此互摄耳此饮光未来成佛一大事因缘佛一一授之饮光一一记之矣二偈颂亦六一颂行因尔时世尊欲重宣此义而说偈言告诸比丘我以佛眼修习一切无上之慧X既授而复颂之者何谓尔等最后成佛以及获报之国土佛法庄严净界种种福慧我皆以佛眼所见真实不虗其意惟恐上智容有不信下根闻之多惑所以重宣之以致叮咛也则是佛眼见三字不但通贯迦叶全颂直总冐后三大弟子与五百弟子颂言中矣净修梵行则身心清净无福不致修习一切无上之慧则一切法门无所不通三觉既圆万德巳具佛果成矣二颂得果于最后身得成为佛最后身非二乘所证有余之最后身也乃是等觉最后生相无明划然一空自然成等正觉故曰得成为佛三颂国净其土清净琉璃为地乃以天眼不能数知此颂国土严净长行但言菩萨声闻而颂中详明菩萨之德皆调柔其心具大神通能随类现身奉持大乘广宣法化皆是补处大士则知为光明如来授记之众亦不可称计也绳四颂寿命其佛当寿十二小劫五颂正像正法住世二十小劫像法住二十小劫六颂总结光明世尊其事如是长文以果号居先此则结后正见始终皆正智如如中间则具足十力十愿四无量心十波罗蜜无X不圆满完复光明如来从因至果一大事因缘如是而巳颂中缺劫与国名乃前后互现成文下三段记文一一准此可知授迦叶记巳竟二授三人记分二一三人请记分四一正请尔时大目犍连须菩提即共同声而说偈言大雄勐世尊诸释之法王见为授记者此明三人惊怖不得授记也葢四人同闻同解故同以穷子喻之所以迦叶述云我等居僧之首年并朽迈言等并者即四人也今见迦叶于人天众前得授上记而三人皆惶悚惊慄同声说偈到此田地则自信之心既切而望证之念益切非如前谓身心疲懈念三三昧之时观等之一字非徒为巳请而亦有如舍利弗作代请之意也大雄勐者大谓如来智慧威神超过一切雄勐谓有大智力能破一切众生诸有有大威力能提拔九界人同归实际具此大雄大力于诸释中为法王也此是赞佛智德下即请记谓哀愍我等愿于人天众前赐微妙音宣名与记使惊惧顿息此亦愿也若如来怜我今日至诚请记之深心便为授记则又甚愿也悚慄二喻请如以甘露洒除热得清凉然后乃敢食此以喻请见各不自安也今见身子饮光皆巳得记此中不胜热恼若亦得与记正如洒以甘露则热恼除而凉清得矣况此曾所闻之言所见之事X历然可信我等声闻从前所证皆非真实此后决定作佛我等岂不十分信任特未蒙亲口授记不免独怀饥渴之慕正似有人从饥国中来幸值大王宴赐虽珍馐盈案宝馔罗列但未得王称名宣召似不敢即食若得纶音下赐然后方敢安心受赏也洒三合喻我等亦如是每惟小乘过尔乃快安乐此方陈明所以不自安之心也惟思也无心向大即小乘之过谓我等安于小乘时每常思惟如来无上甚深之慧不知当如何始得今虽闻佛所说言我等作佛尚未亲知其所以成佛之故未免心怀忧惧若如来明与授记此心始得快然无虑矣四结请大雄勐世尊常欲安世间愿赐我等记如饥须教食此决请必欲授记也如来示相人间如大云起本欲为安稳一切世间故出于世今我等正在不安稳中岂如来而不明言使我等如饥得食耶三人请记巳竟二如来与记分三一授须菩提记又二一长行分五一行因尔时世尊知诸大第子常修梵行具菩萨道此为因请而各与授记也请中有云若知我深心此云知诸大弟子心之所念则知深心二字与此所念二字非独为自求授记是代为千二百人作请主也故弟子如是念世尊如是记便是以心印X心真授真记之时也常修梵行具菩萨道此即为广行六度万行得福智圆满之时二得果于最后身得成为佛天人师佛世尊此世尊亲证须菩提也果号名相对因而言须菩提在母胎时即知空寂为罗汉时名曰空生乃因中自利也葢时际修行必令纤尘不立若有一法不空不能得证无上菩提今果号名相乃又利人为急也当其繁与大用必须向无相中广示诸相始不负一番应运而起然则因中所贵真空而果中最尊妙有也三劫国劫名有宝国名宝生无数千万亿那由他此从正名依也须菩提又名善吉故得劫名有宝也亦名善现故得国名宝生也其土平正以至无有便利等者由达诸空寂不立一尘也人民皆得处宝台居妙楼阁者以自性众生分得空性三昧是不忘因性也声闻菩萨皆无边无数者以真空妙性无所不集也四寿命佛寿十二小劫既居空性三昧内得脱根外得脱尘不为根尘所乱故得住寿十二小劫也五正像正法住世二十小劫度脱无量菩萨及声闻众此明彼佛说法度生也其佛常处第一义空而说第一义谛所以度脱诸菩萨也又曰及声闻众则名相如来亦以方便说三乘法故方便品云未来X诸佛亦以种种因缘譬喻言辞演说诸法等又岂外此诸佛耶二偈颂分六一诫听尔时世尊欲重宣此义而说偈言诸比丘众今告汝等皆当一心听我所说此以颂诫听祈其善领受也能领纳者即为将来成佛真因不然所谓一心听受者何法也二颂因行我大弟子须菩提者随佛所行渐具大道随佛所行即于佛佛无所违也大道即福智圆满之果海也渐具者正见其历多劫侍多佛所由来也三颂得果最后身得三十二相端正殊妙犹如宝山此颂明正报前后皆未有三十二相等文乃互详互略也宝山者有光明义凡佛身皆作紫金光色故此喻之四颂国净其佛国土严净第一皆共合掌听受佛语此颂国土依报较长行犹详明菩萨声闻之德及佛现神通变化与人天至心受法之事也八解脱即八背舍大智度论云背是净乐五欲舍诸着心故云背舍天台云若发真无漏断三界结业尽即名解脱言八背舍者一内有色相外观色内有色相者不坏内色不灭内色相也此初背舍位在初禅能舍自他及下地一切诸着故二内无色相外观色内无色相者坏内色灭内色相也外观色者X不坏外色不灭外色相也由行人入三禅定境渐深内色巳灭但欲界结使难断故犹观外不净之相也三净背舍身作证行者除外不净相但于定中练八色光明清净皎洁犹如妙宝之色故名净以无爱着心而受三禅中徧身妙乐故云身作证四虗空处背舍若灭根本四禅色一心缘无边虗空入定而不受着也五识处背舍若舍虗空一心缘识入定而不受着也六无所有处背舍若舍识一心缘无所有处入定而不受着也七非有想非无想背舍若舍无所有处一心缘非有想非无想入定而不受着也八灭受想背舍背灭受想诸心心数法是为灭受想背舍五颂寿命其佛当寿十二小劫六颂正像正法住世二十小劫像法亦住二十小劫前此皆颂长行所有至于其中有事佛起塔以至本佛传法弟子舍利流布等事前后互具此不繁述二授迦栴延记分二一长行分五一行因尔时世尊复告诸比丘众具菩萨道长阿含云迦旃延善于议论有外道执断见谓无后世延云今之日月为此世耶为他世耶若果无他世决定无明日矣又云我见人死不还似无他世延云如罪人被囚系者何可得归又云生天上者无所拘牵何亦不见有归还者延云如人堕厕X既出肯复还入厕乎且天上一日人间百年彼三五日未遑计归设有归者汝复何存又云镬煑罪人密葢其上伺之不见神出故知无有他世延云汝昼眠时或梦远游傍人见汝有神出否又云我剥死人从足至顶细分骨肉求神不得故知无有他世延云柴本生火细分其木火亦何存又云我秤死人重于活者若神出巳其人应轻故知无有他世延云如火与鉄火在则轻火退返重人死神出其重亦然又云我见人死返转求神俱不可得故知无有他世延云如人吹角声从角出返求其声宁得声否又云汝虽种种破我我必不舍所执之相延云如人见麻即取其质得麻取皮得皮取筋得筋取布得布取银得银取金舍劣取胜人之常情汝何固执若是又云如我所执其人甚深岂我一人作是执耶延云如两商人路行逢鬼鬼作人形而语商云前路丰米足艹载之何为一商俱弃所载人牛皆饥鬼得其便次商人言若得新者可弃故物于是人牛皆得不饥鬼不得食诸人妄说如鬼诳人汝不受我语必为鬼所噉今得新者何不弃故其人辩不能胜即嗔骂云无知愚人何苦劝我延云如人养鱼路拾诸粪擎至头上路逢大雨汁污其身傍人劝舍返责他人汝与愚人无二无别于是外道敬伏其辩故灵山会上称之议论最为第一迦旃延因中供佛起塔文义甚明但X前曰供八千亿佛后曰供二万亿佛似断我法二执之功由浅而深之意也由旬此云限量有三不同大者八十里中者六十里小者四十里二得果当得作佛号曰阎浮那提金光天人师佛世尊此明正报由因中勤扫佛地尽除尘垢故至罗汉位中感发辩才然所以谈锋似箭辩口如河者以心地清净不存尘垢今感果号阎浮金光者由身光似阎浮金色则知除尘去垢之功大有益于将来也三国净其土平正玻瓈为地无量万亿庄严其国此明依报葢世人不修善法恶道增盛而人天减损今言无四恶道则知其国人民皆奉行阎浮如来教化深修戒善故天人炽盛又曰声闻众多菩萨无量愈见其善法庄严不可思议四寿命佛寿十二小劫佛之三身法身无始无终报身有始无终今言佛寿十二小劫者乃应化佛以根尘作佛事故也五正像正法住世二十小劫像法亦住二十小劫正像巳具前释唯此科无劫国名或译人有脱耳二偈颂分四一诫听尔时世尊欲重宣此义而说偈言诸比丘众皆一心听如我所说真实无异X二颂行因是迦旃延当以种种亦以华香供养舍利三颂得果其最后身得佛智慧成等正觉后文十方之所供养至阎浮金光共六句该在此成等正觉下其文更顺四颂国净国土清净度脱无量无量无数庄严其国以万亿众生接菩萨声闻上则文意俱到为十方所供养者是普应供之名当居上科光明无能胜者始颂明阎浮金色之实一切有即二十五有况等觉位中无明未尽亦谓之有今谓菩萨断一切有者无明亦尽也三授目犍连记分二一长行分五一行因尔时世尊复告大众二百万亿诸佛亦复如是阿含经云目犍连因中曾助辟支佛剃头浣染缝袈裟发愿求神通至罗汉果始发诸通有外道师徒五百用呪移山经一月日簸峨巳动目连念言此山若移多所损害即于山顶虗空中结跏趺坐山还不动外道相谓我法动山计日可移云何不动此必沙门神力所致自知力弱归心佛道其神通事迹广如彼经前科与此科详陈因中起塔供佛之相非徒谓事成既侍多佛闻多法则一华一香一动一静无不事到理到塔之所表前巳累明葢塔表一真智即法身所在也高千由旬表十X度具足广五百由旬表证五位理体七宝庄严即七觉净财以严法身也事佛必曰八千乃融八正道于一法身后复事二百万亿者即广融众智以成正觉也二得果当得成佛号曰多摩罗䟦天人师佛世尊果号以多罗香名者由此香薰徧之力不可思议若烧一铢普薰小千世界此是因中神通速疾所至则知飞行轻举现火降龙等皆如香力之不可思议也栴檀香此云性无染三劫国劫名喜满国名意乐菩萨声闻其数无量由因中神通广大故得劫名喜满运用不尽随处随现无不称心遂意故国名意乐真珠华者天华也华既常散香应常有异色异香人谁不乐况多诸贤圣则其国殊胜倍可见矣四寿命佛寿二十四小劫前佛但言十二小劫此倍言寿量者乃因果齐具足也众生根尘即因为净一切根尘故如来住寿十二小劫又住自根尘以益九界众生亦寿十二小劫是总因果言之也五正像正法住世四十小劫像法亦住四十小劫正像劫量两俱倍者一以因中神用超胜一以果中愿力坚持令法不绝所以乘因乘愿也二偈颂分五一颂行因尔时世尊欲重宣此义而说偈言X我此弟子大目犍连而以供养诸佛塔庙金剎者法苑云阿育王取金幡金华悬诸剎上故曰金剎具云剎那此云土田此通取土名剎也又复伽蓝亦号梵剎又西域以柱表剎示所居处也如此方缙绅巳上皆竖幢以示居处二颂果国渐渐具足菩萨道巳号多摩罗栴檀之香三颂寿命其佛寿命二十四劫四颂国净常为天人演说佛道于佛智慧皆不退转为人天说佛道即权实双运长行但言国土此颂明眷属则三乘齐具也五颂正像佛灭度后正法当住四十小劫像法亦尔正像法中皆弟子奉行法藏之时于中持法起塔供养舍利等此皆必然之事俱不繁解正与中根授记巳竟二许与下根说因缘我诸弟子威德具足吾今当说汝等善听此巳与五百弟子作授记矣至五百弟子受记一品不过详明因果劫国正像而巳然必欲说宿世因缘者要见如来悲救之久弟子受益之深使人知授记成佛原非偶然会合良以尘点劫前巳下大种于中世世受化积累至今故威德无不成就也为中根人作喻说一周巳竟直指云此品从方便品中第二止后舍利弗再请X云今此会中如我等比百千万亿世世巳曾从佛受化如此等人必能敬信长夜安隐多所饶益以此发如来后二周说法之案但彼时四大弟子示同凡小顽然不解而身子得记之后乃为代请故如来重举譬喻广明火宅危险指点大小优劣四子始深心信解自举穷子以陈返妄归真之譬但为大小见量未忘如来功德未能尽达故世尊复以药艹一喻尽情扫除始与四人作记以符身子第二所请师资如出一辙完复始终喻说一周之原案也化城喻品第七品节云此品来意由前五人俱得授记而复欲为千二百人作记故远引尘劫前大通佛时为王子教化之宿因曾下一乘缘种自是巳来生生受化今缘巳熟正是印许之时以显缘因佛性也化城一喻原是虗设以明三乘毕竟是权为止怖远疲劳之众今众暂息可进宝所以此开发䇿进顿悟昔因自信成佛乃各得授记也大窾云本无忽有谓之化御敌防非谓之城此品虽与弟子说宿世因缘其实发譬喻药艹之余蕴葢喻品意在火宅白牛此品意在化城宝所由火宅而入化城驾白牛而归宝所两相合而意始圆又此品虽说如来在大通智胜佛时为王子覆讲法华巳为汝等作今日得度因缘然正发明药艹品中法雨等澍各X有所受于诸法中任力所能渐得入道等文所谓如来复有无量无边阿僧祇功德汝等于无量亿劫说不能尽者此也然喻品中身子才悟即为说因缘云我昔曾于二万亿佛所常教化汝汝亦长夜随我受学其为因缘也近此品为千二百罗汉说其因缘在不可思议阿僧祇劫前为十六沙弥巳曾开导教化汝等其为因缘也远以因缘有近远故各自言之使交相发而互相明也文中首标大通智胜佛者是往昔为释迦之父所谓毗卢师法身主不落方所不涉数量者是也其成佛转法轮事皆是逢场作戏耳至于十六沙弥才出家时即请大法代佛转轮其气象又非𤨏𤨏者比故能即绍大通之位与大通智胜同一鼻孔出气岂同下劣小乘若跛驴驽马䇿之而不肯进者哉世尊所以援古证今者亦是激发小乘令彼奋发舍小智而入大通之智也问此品说因缘文广喻文少分而巳何不名宿世因缘品既从喻立题又何不云宝所返从化城之虗是何意耶答因缘虽长总是结缘之义皆非究竟所以立名化城者正以完复从前之所谓因缘也又此经首题以莲华喻法故此亦以喻立品也不言宝所而必曰化城者正欲人因权明实即妄明真既知城之是化则知宝所必实矣斯正为本经开权显实之大旨当如是知三为下根说因缘分二一本品正说因缘X分二一先明知见久远分二一长行又三一出所见事佛告诸比丘彼佛灭度巳来甚大久远此如来欲与未记者作记使知记非虗妄原于无量劫来巳下成佛种子则是正因久植而佛果当圆矣佛告下标起过去久远特明劫数之多尔时下举智佛为释迦之父师见释迦非智佛亦不得以生成也佛名大通智胜者包括万有曰大圆具十界曰通能破诸惑曰智超过一切曰胜又大即如如理通即如如智理智圆融故曰智胜则下之十号皆不出此智胜之所具也国名好城者以智胜之正处妙好之依可谓是依是正即体用一如之寂光土也劫名大相即百界千如之无量相亦即智胜所本有也离智胜外岂复别有所谓好城大相之庄严乎彼佛灭度下约智胜涅槃后言以起不思议之喻故先标言甚大久远要解云大通智胜即众生本源之觉体也众生觉体本来若此但为自迷色心之内故小而不大封滞无明之殻故碍而不通潜伏妄识之陋故劣而不胜夫能了色心之迷滞破无明之封殻则智胜现前与佛无别矣言过无量不思议劫者明此智体其来无始非情尘数量所及也二喻明久远譬如三千大千世界百千万亿阿僧祇劫此下喻明彼佛灭度甚大久远乃以非喻为喻也X此中有三翻较量皆不可思议一以地种为墨而点如微尘则墨数不可量二尽地种墨所有之国是国数不可量三将点与不点之国尽作微尘以一尘为一劫犹不能尽彼佛灭度之劫是劫数不可量也地种者由大千世界之地皆能生长情无情物故云地种假使者即设喻之言假若有人以大千世界之地磨作一池墨水于是持此水先从东方行过千国土才下一点如微尘许大又从东去过一千国土再下一点如是展转者或东方界尽展转向南方南方界尽展转至北方但以尽此大地种墨水点尽无剩则止而不行矣次下以汝意云何为问者欲人知此所点之国无量无边非算师及算师弟子之所能知也是人所经国土下又将所点之国并中九百九十九国之未点者亦如是展转括尽点与不点之国尽抹微尘然后以一尘算一劫彼智胜佛灭度巳来复过微尘之无量无边百千万亿阿僧祇劫是知劫数甚不可思议久远若斯也要解云智胜无古无今未始灭度而云彼佛灭度如是久远者对下根迷情言之耳若论吾人失灭智胜迷沦巳来不知过若干劫诚不可以尘墨数之也三见昔如今我以如来知见力故观彼久远犹若今日因上明智胜如来灭度至今劫数有如是尘点不可思议则一等据迹着相人闻之而惊疑不信故X世尊又言以我佛眼心力见知虽彼灭度如斯久远亦只如在今日要知十世古今不离当念则上来不可思量之尘点劫与我此念本无内外亦可见无边剎境不隔毫端矣即此自他不隔是如如智古今不离是如如理推此二种广大之境总以显大通智胜之量也直指云方便品云佛曾亲近无量无边百千万亿诸佛尽行诸佛无量道法彼中但标其总名今略举大通为因地发心第一之本师是为古今一念故颂云佛智净微妙无漏无所碍通达无量劫益可见古今不离自他不隔也要解云以众生知见迷沦妄计则智胜隔尘点劫以如来知见则古今一时故观彼久远犹若今日此又释迦之大通也二偈颂分三一颂出所见事尔时世尊欲重宣此义而说偈言我念过去世无量无边劫有佛两足尊名大通智胜此四句总标颂本因之主我念者即追忆远大劫前所觐之本师次下出名二颂喻明久远如人以力磨三千大千土如是无量劫此颂以大喻明劫量也非此大喻孰能知此远劫三颂见昔如今如来无碍智知彼佛灭度通达无量劫无碍智乃佛知见也于久远劫所知见者一一明了无碍所谓不离当念不隔毫端若古今自他之X量不泯则有碍矣乌得有见昔如今之妙哉知彼佛灭度者是知智佛灭度久远不谬又言及声闻菩萨者谓不但知佛不谬即彼佛所有声闻菩萨灭度一一见知无有错谬则今日当授记者之声闻菩萨即彼佛之声闻菩萨也即此愈见其古今不离即彼即此次言比丘当知者当知我如来所知所见决定不谬何故由如来具四智故佛智者即大圆镜智也净者平等性智也微妙者妙观察智也无漏无碍即成所作智也具此四智故能通达无量劫犹今日矣此由释迦以四智合大通智如水合水既合之为一岂有古今自他久远之分则知视久如今其理益明矣明知见久远巳竟二正明宿世因缘分二一长行又二一结缘由又二一出远由分二一智佛成道又曲分五一佛寿长远佛告诸比丘大通智胜佛寿五百四十万亿那由他劫此明智佛成菩提道从实垂权直指云先明本主寿量长远见彼佛悲愿弥深故住世度生弥久如行愿品云惟愿久住剎尘劫利乐一切诸众生也彼佛出于增劫既寿命长远则成道必曰十小劫受请之后欲说大经待时待机必曰过二万劫然后正说法华之时必曰八千劫说经之后入于静室又曰八万四千劫及至此后犹未见智佛唱X入涅槃则知住世之长远与入灭巳来之长远皆不可思议且今释迦出于减劫寿仅八十年而成道只曰六年待时待机只四十年正说此经只数年便于此会唱入涅槃虽二佛延促不同其悲愿济世则无二无别矣那由他或云阿庾多此云万亿二成道前事分二一佛坐道场其佛本坐道场破魔军巳而诸佛法犹不在前此正明等觉正证也本坐道场者本即本觉属如如智道场即如如理理本不动为智所归故曰本坐道场此即无修无证之如如佛也今欲接物利生于无身中示身既欲现身则魔事起矣所谓魔事者有作之心也破魔军者谓最后生相无明尽也据事由菩萨功行逼极震动三千致诸魔军而来恼乱菩萨以慈心三昧一一摧伏待破此魔后则成等正觉矣言垂得者正证之间也诸佛法者即一理平等也不现前者无容拟议之也况智佛于此时间理智融始本契上无佛可成下无生可度中无行可修烦恼菩提生死涅槃俱不可得尽十方世界赤洒洒没可把从一小劫至十小劫身心不动所谓一念不生也言诸佛法不现前者是本觉不动未起利物之心也问既曰大通智胜佛本坐道场则本来是佛何更欲经十劫而谓成道岂另有佛外之道而再欲成耶答岂不见适来谓为欲利生故于无身中示身则不妨依旧有修行X证此化身如来成始成终之必然事也如今释迦降生成道转法轮以至三七思惟筹量行止故方便品云作是思惟时十方佛皆现又云如过去诸佛说法之仪式此便是释迦之佛法现前矣但此曰三七彼曰十劫乃时节长短不同总皆为出世因缘岂谓另有佛外之道而再欲成哉二诸天供养尔时忉利诸天至于灭度亦复如是此明因果将契也如来妙境即事即理若据事论佛坐道场入定而诸天侍座供养所必然也据理亦有深意佛即一真法界之如如理则真俗之智融而不二此为自受用可谓常乐我净无作无为今言破魔军巳即欲出生现形说法既有作有为又必真俗齐到体用兼行故前曰如来结跏趺坐身心不动乃本觉真体显露也此言忉利诸天先为彼佛敷师子座高一由旬是始觉俗用亦到也高一由旬者表佛超十界良以真非俗不显俗非真不彰此座者乃真俗圆融之地既至此地何法不圆故向后佛坐此座即诸法现前矣不然何忉利诸天便先知佛于此座得菩提耶故知佛即真谛天为俗谛座为天置而佛坐于此即得诸法现前又是何等明白但前曰佛是如如理真俗不二属自利边说此言佛据座乃真俗圆融属利他边说故曰诸佛如来为一大事因缘故出现于世也X次言梵天雨华至于灭度而犹不止诸天作乐亦至灭度而亦不止此又有所谓也凡言华皆以表因以华供出于梵天而供至佛灭则知因因无尽前来佛坐天座是以果彻因今以华供佛即以因彻果四面各散百由旬者表因中四智俱严也吹萎雨新表以妙因欲证妙果也此段经文中始本具而因果彰真俗融而体用足则欲为出世利生之事业复何难乎萎三明成道诸比丘大通智胜佛成阿耨多罗三藐三菩提此明觉心圆满也必谓过十小劫者劫乃数之总名十即一之终数大窾云正显大通智胜始存一念垂得之心即与圆满菩提归无所得之心异矣即此一念自生障隔不得大通而智亦不胜直至数量消忘而平等佛慧方得现前方得名为大通智胜耳然此亦不过为学家作引缘耳况小乘守灭定而不舍躭小智而不忘又乌能知甚深无量平等之佛慧哉故如来举此意使小乘知诸佛智慧有如此甚深无量是为未证作证者言耳若据大通智胜四字于空劫巳前那边更那边早巳七华八裂更说甚么佛法现前不现前若于此中有一法不到何谓大通此外有一法不收何谓智胜既曰大通智胜则包无不容摄无不尽若有佛可成有生可度皆儿孙边事所谓灵苗异艹野父慵鉏岂智胜之尊有如是事学者更须细究四道X后应供其佛未出家时有十六子瞻仰世尊以偈颂曰此明大用毕彰日月灯有八子皆以意名而又皆师妙光受妙光教化最后者曰然灯是转识成智乃光光相然之谓也今智胜居俗时有十六子表因果二边共十六心意在转小智而成大智故今第十六位即释迦牟尼是因果齐到也故日月灯八子为因最后然灯乃释迦师也故师资皆以光言今之十六乃摄因归果故最后之佛即然灯子也则师资皆以智称其第一名智积者谓虽具大智尚有凝滞未至大通也诸子下谓若欲舍俗入真应将平素所有宝惜爱护之心尽情弃舍若有一念圣见不忘即是金鎻玄关况其余耶故曰闻父出家皆舍所珍是一转一切转即属智德又曰诸母涕泣经云寔智菩萨母言诸者非一母也涕泣者割舍所爱即属断德随送者是智与理冥一切俱到也大通智胜今既现形益物是大用显发其祖转轮圣王与大臣等亲近供养是全体契入万用毕具之际故曰到巳一心瞻仰也要解云灯明之子止言领四天下表上根唯四大为累而巳今言各有种种玩好者表下根有种种欲深心所着也舍珍诣佛者以其有积则未能大通能舍欲着可谓智胜矣大威德世尊为度众生故归命无上尊X此是会众赞颂而利赖有准也大威德下六句颂本坐道场等文如来有折伏之威摄受之德故曰大威德为欲度脱一切众生故于无量亿劫修诸苦行而证菩提既得成佛而诸愿满足故赞言善哉吉祥无上士也世尊甚希有下八句颂如是十小劫等文大窾云身体二句赞身不动其心二句赞心不动如是身心不动十劫用功至生灭灭寂灭现方得名为究竟永灭始得安住无漏大菩提法矣今者下四句方出陈我等希遇之缘谓今见如来巳超三界安隐得成无上佛道实为我等得度之缘必应得大善利以故今朝称庆而亦大欢喜也次下出陈欢喜之故良由六道众生常苦常恼处于无明大夜之中如盲暝之不识道路况乏指示不知尽苦之道不知解脱之方由是长夜昏昏无归无救所以恶趣增而诸天减出没三途从冥入冥不唯不见佛抑且不闻名其失利也不胜言矣今佛既巳得最上道必兴大悲云普济群品我等闻名见相幸沾最胜利益所以称庆欢喜稽首归命大导师也憺怕者安静也憺怕五请转法轮尔时十六王子偈赞佛巳诸天人民重说偈言世雄无等伦百福自庄严当转无上轮此十六沙弥请转法轮也大窾云十六沙弥才得出家见佛便有济世之心即时请转法轮其气槩X雄视一世真伟哉大丈夫也言多所安隐者能使愚者智不肖者贤懦者立弱者强倒悬者解故曰多所安隐饶益天人也偈中先赞佛具足诸智诸德故曰为世间第一雄勐无有同等无有伦类之大丈夫也等者同也伦者类也百福庄严是福足得无上智慧是慧足既为两足之尊宜当普雨法雨度脱我等与一切众生令人人得佛智慧与佛无殊是谓皆悉到于一切智地此处便见十六沙弥本愿所存不为自求便有兴云布雨普济群乘之想也世尊知众生下谓如来具足知见能知众生种相体性即知现前众生深心所念是何事也当以何法教化令行何等道法必得何等智乐何等法修何等福又知过去作何等行业此皆为如来明见无有错谬应当随机授教此是十六沙弥请说三乘之意今我等志在大乘世尊亦知我等深心所念愿为转无上轮使我等具足二利功德亦转法轮如今释迦演大华严满字法轮也智佛成道巳竟二梵王请法分二一威光照动佛告诸比丘大通智胜佛徧满世界胜诸天光此叙智佛初坐道场先现六瑞十劫思惟方便权智现前正垂三菩提利生之时也十方各五百万亿佛土六种震动总见十界依报同转示理无碍也五百万亿明广远之极又况十方各具是数而广远亦见其不可量也幽冥之趣日月不到今承X佛光而皆大明此又见智胜之不可量也狱中众生背觉巳久故无所见今蒙光照则彼此俱明故咸谓忽生众生此叙地狱三途之最苦处光明融彻也次言五百万亿佛国中六欲诸天及色界梵天一一六种震动大光普照光胜诸天此又叙三界天道之最乐处光明融彻也以上举天地二道中巳摄人等诸道良以一切众生无明自覆故被众尘隔越今承佛力则一一显露一一全彰故至十方各五百万亿佛土而皆大明也但智佛得菩提下该有即放眉间白毫相光徧照十方各五百万亿诸佛世界之文此或译师及润文者有脱耳何以知然观今释迦欲说大法即放眉间白毫相光而中古日月灯明说大法时亦放是光岂上古智胜如来说此大法之际而不放是光明耶故文中叠叠言光谓下照地狱上彻天宫横徧五百万亿佛土则其光有不可甚言者岂无放而云然也然释迦光中圆具十法界相而此不言者须知此是我如来亲举远因前既具明十界之相至此不言可知况智佛受请之后初转法轮便有六百万亿那由他人得无漏解脱此诸人众岂当时不于智胜光中有见有闻而才闻三转四谛便顿然如此悟入之深耶既曰照五百万亿佛土岂容不具十界相乎由此知必然放光而成六瑞也但前二佛先说法入定而后有放光动地雨华众喜今此X先十劫入定即雨华放光动地众喜而后说法此是从本垂迹乃开张权实之始明最初相也日月灯与释迦乃摄迹归本会融权实为终是最后谈也智佛光照十方各五百万亿者明大通之量是余不能及故曰智胜若据理表万八千土表十八界此五百万亿当表五阴其实五阴与十八界开合名耳是异其名不异其体何甞二也则彼佛此佛据时论劫似有今古而此理智又何甞二具眼者审之大窾云释迦放光为末后一着大通放光为最初一句葢最初一句不异末后一着故其光明亦彻上彻下也要解谓夫人以五蕴众相和合有生而封蔀无明诚非日月威光所能照烛及乎智胜开明乃知众生之相从芒芴间忽然幻有亦若是矣二十方梵请分二一九方分四先东方分七一覩光瑞尔时东方五百万亿光明照曜倍于常明此叙智佛初成正觉光照十方梵天瑞动之相因佛中道智光一照顿觉宫殿晃耀倍于常明然梵天巳不假日月光明而诸天自有身光及宫殿园林俱有光明今以佛光胜万万倍故各各惊疑恠问也二惊疑念诸梵天各作是念以何因缘而现此相三共相问是时诸梵天王为诸梵众而说偈言X我等诸宫殿光明昔未有徧照于十方此是梵天各见光明有异则疑念竞生共一处而议是光毕竟有何因缘也梵中一梵名救一切者此正显为地上菩萨示应之名众天各疑未及出言议事唯救一切天王发声告众曰莫是有大德天人来生于此耶莫是有佛出现世间而致有此大光徧照耶梵天修禅定兼修四无量心故曰大德天此天主欲统领诸天寻光见佛是为诸天中之引导师所谓应以天身得度者现天身说法也设如来不放此光诸天何缘见佛则是光之放也慈济曷穷虽智佛入定十劫而光照之处所有人天生无限胜心如此者如来何甞不说法也此处妙在众梵疑念不疑何有寻光之举不寻光何有见佛之缘不见佛何得具大神妙智之用哉四寻光明尔时五百万亿国土十六王子请佛转法轮此叙东方五百万亿梵王来仪与宫殿俱者梵天宿福深厚故感宫殿随身如世间王者尚有无穷妙乐况天王耶衣裓盛华以备作供养也世间以金宝为贵天宫以华为贵故凡献供皆以天华共诣西方者乃寻光所向之处如十方人各随所向之方蓦直寻之必得见佛而亦显此光无处不周无往不在也见佛处座是亲到亲见非彷彿知闻者也不唯见佛而又见护法请法之众则亦将闻X转法轮矣由此光照之缘便顿令梵人入佛知见则又何等径捷何等简易五兴供养即时诸梵天王头面礼佛一心同声以偈颂曰世尊甚希有难可得值遇惟愿哀纳受梵天人等既亲见如来则所献之供无不虔恳头面礼身至敬也同声说偈口至敬也散华奉殿皆共一心意至敬也须弥本高八万四千由旬各以衣裓之华散即与等足见所来者众且复供树者树乃智胜之所依亦所当供也树高十由旬表智超十界各以宫殿献者由华供不足以尽其诚故复奉以宫殿也况天人之殿未甞须臾有间而一旦捐舍表我执巳解愿佛处中是转凡依而成慧依处字留也偈中先叹佛权实二智世尊甚希有两句叹实下二句叹权总明大悲拔苦故云能救护一切天人下四句叹佛饶益广大总明大慈与乐故云普皆蒙饶益也次下述来仪谓我等所来之方巳经五百万亿国土舍梵宫深禅妙乐远远至此无非为见佛而来据理从凡入圣须经五十位因行具足方得亲到佛境舍深禅定即是发回向心顿希佛果妙乐也问雨华如山树座犹下其相如何答不思议事彼此不碍也六请说法尔时诸梵天王偈赞佛巳一心同声而说偈言世雄两足尊惟愿演说法以大慈悲力度苦恼众生两足者定慧二严也天台云既云度苦恼众生即X是请转半字如今佛鹿苑中说三藏教度五浊八苦众生也长行曰开涅槃道颂中云惟愿演说法焉知定请半字况地上应身之士志愿佛道故云以大慈悲力且慈能与四圣之乐悲能拔六凡之苦则请意槩可见矣七佛默许尔时大通智胜如来默然许之默许者由梵天来意所以合佛放光说法时至之心故口不言而心允矣知音谓世说云世尊以默然为许可初佛本坐道场巳成佛矣但由一乘实相把住大紧不唯诸佛不现即亲生十六王子亦不得能亲近况十方各五百万亿国土诸梵天王而皆来乎所以谓之垂得菩提也及思惟过十小劫巳放开一线以实开权得其诸佛度生方便则王子来而梵天亦来始谓之得成菩提可见得成菩提之言亦只使众生见相作佛耳方便权智有如此之妙故诸佛成道必欲先说三乘也葢娑婆世界教体如是众生利于耳根从闻得入是以下文智佛受十方梵天请讫即先转四谛因缘然后乃为十六王子说一乘实相也此虽叙智佛成道来十方梵天之事其实发明方便品我释迦始坐道场观树经行诸梵天王请转法轮之仪下九方文虽有增损皆不外此可以例通二东南方分七一覩光瑞又诸比丘东南方各自见宫殿光明照曜X二惊疑念昔所未有欢喜踊跃生希有心三共相问即各相诣共议此事为诸梵众而说偈言是事何因缘而现如此相度脱苦众生诸梵中首有曰大悲者亦是寄位示迹之称观其发言皆是决定有知识者之语谓当共一心求又曰多是佛出世度苦恼众生其意可见四寻光明尔时五百万亿诸梵天王十六王子请佛转法轮东南方人或向西方北方亦未甞不可而必曰西北方者所谓蓦直去也稍有增差则不中矣推寻二字是勤勇无间之功虽寻至千万亿土外得见智胜如来其实此光亦即各各殿中未出门时所见之光也虽然若不寻光何能见佛所谓知即得也五兴供养时诸梵天王头面礼佛一心同声以偈颂曰圣主天中王迦陵频伽声今得值世尊圣中之圣曰主天中之天曰王阚泽云孔老之教奉天而行不敢违天释迦之教诸天奉行不敢违佛故曰天中王也迦陵频伽此云妙声鸟正法念经云山名旷野其中多有迦陵频伽出妙音声如是美音若天若人紧那罗等无能及者唯除佛音此亦借之以况胜也非佛音似之直指云一百八X十劫表百八烦恼为众生障障重则恶多恶多而天减是天之所忧也今幸佛出作人天眼为九界所归真大慈悲父也巳入恶道者如来有种种方便救之令出未入者亦以种种方便护之不入故有大哀愍饶益众生今者遇佛决非小缘由宿植福有斯庆幸也六请说法尔时诸梵天王偈赞佛巳一心同声而说偈言大圣转法轮显示诸法相忍善者增益既得见佛必希闻法若但见而无闻亦何所益故必欲请说法也诸法相者即阴处界三并谛缘度等诸法之相苦恼即火宅六道诸众生也忍善者即七方便人得诸法忍善道增长必至恶法减损矣七佛默许尔时大通智胜如来默然许之三南方分七一覩光瑞又诸比丘南方各自见宫殿光明照曜二惊疑念昔所未有欢喜踊跃生希有心三共相问即各相诣共议此事为诸梵众而说偈言我等诸宫殿光明甚威曜为佛出世间梵主之名曰妙法者似为巳得大通智者之名故能统众寻光所谓此非无因缘而必欲求之又谓过百千劫未曾见此相则知百千劫前曾巳见矣X益知其为示应之迹也四寻光明尔时五百万亿诸梵天王请佛转法轮五兴供养时诸梵天王头面礼佛一心同声以偈颂曰世尊甚难见破诸烦恼者惟愿垂纳受颂中先赞佛断德诸烦恼即五住无明尽也一百三十劫出陈难见之证饥渴者指六道众生谓佛不出世则无法喜禅悦解脱之浆济之今既出世使六道众生皆得法雨充满而热恼清凉也昔所未覩下赞佛智德智慧希有难可值遇正如优昙华一切皆爱乐也言宫殿蒙光严饰者一一皆准华严经说有不可思议众宝庄严以此微妙宫殿奉供如来是知虔诚至矣六请说法尔时诸梵天王偈赞佛巳一心同声以偈颂曰惟愿天人尊转无上法轮当演深远音梵王请法之心不为自求曰令一切世间者总该六道别举魔梵是世间善恶一对沙门与婆罗门是世间邪正一对次结云皆获安隐者谓佛若转法轮时使世间善恶邪正染净智愚无不皆获安稳也击皷警其同臻宝所吹螺促其念念不退雨雨泽其六道枯藁此请开三当演深远音乃请显一以彰最极之谈始完复梵主本名葢为请说自家妙法耳七佛默许尔时大通智胜如来默然许之X四总明六方西南方乃至下方亦复如是乃至者超略西方西北方北方东北方并西南与下方共六方亦复如是者谓每方各五百万亿梵天于其光照生疑共议寻光见佛处座及八部王子请法修供等皆如前式故不必繁辞槩如之也巳上明方力竟二明上方分六一覩光瑞尔时上方五百万亿所止宫殿光明威曜二惊疑念昔所未有欢喜踊跃生希有心三共相问即各相诣共议此事为诸梵众而说偈言今以何因缘我等诸宫殿为佛出世间序众科中曾有尸弃为娑婆世界主此云顶髻今言向下方过五百万亿国寻光见佛或即此娑婆主也如华藏庄严香水海内莲华中所有二十重世界此娑婆在第十三层内彼中从一层上至二层谓此上过佛剎微尘数世界有世界名种种香莲华佛号师子光二佛剎微尘数世界围遶至娑婆便谓过十三佛剎微尘世界则五百万亿国近之近矣四寻光明尔时五百万亿诸梵天王请佛转法轮五兴供养时诸梵天王头面礼佛一心同声以偈颂曰X善哉见诸佛救世之圣尊皆共成佛道善哉是喜幸意曰见诸佛者显佛佛道同见一佛即诸佛也救世者佛为大医王既瘳众生身心等病以三界为狱者即火宅中人为烦恼诸结之所囚系唯如来能勉令出于三界此四句赞佛悲心普智下四句赞如来智德谓如来具无量智为天人所尊以种种方便哀愍一切也群萌即群生也艹之初生曰萌谓群生皆有善种萌于心中特无缘以发之耳今幸如来开甘露门普润群萌使善道发生也次颂久不遇佛善根不萌谓此土从无量劫来空过无佛不蒙圣化久矣至于智胜如来未出巳前十方众生不覩佛光皆在无明黑暗地上起惑造业以恶业增炽故恶道长善不能修故天人灭即有生于天上人间者由善力轻微色力慧力俱皆减少此是薄福德人所招之苦果也下出苦因由不见佛不闻法故常行十恶无明愈重则乐与乐想二俱丧失使智慧庄严因忘果丧矣不具正知见故住持邪见以苦舍苦不识善仪其死必堕恶道无疑矣佛为世间眼下八句庆佛出世开人天正眼超彼群萌出于三界实为我等深生庆幸矣次四句贡殿求纳末四句发心回向不为自求所谓自未得度先度人者菩萨发心也六请说法尔时五百万亿诸梵天王时诸梵天王而说偈言X世尊转法轮击甘露法皷无量劫习法此叙诸梵正请法也多所安隐对前佛未出世十方暗瞑恶道增长甚不安稳也多所度脱对前超出成正觉喜叹未曾有令一切众生普皆成佛可谓多所度脱也颂文前四句谓如来出世必说法度生曰开示涅槃道似明权也末四句乃请显实故曰哀愍敷演无量劫所习法也直指云从前所叙十方梵天来仪虽分次第而实十方一齐同见光照同时共议同时随方寻光而至中央同时见佛同时献供同时请法则知光明圆照其境界甚不可思议也结缘远由巳竟二结缘近由分二一先转半字法轮又三一如来受请尔时大通智胜如来及十六王子请此正彰结缘之近由也由佛受请说法故十六王子后得覆讲此所以正作结缘也二正转法轮即时三转十二行法轮此叙智佛初成正觉受请出定初转小乘四谛十二因缘法轮也直指云初标法相应机不违故曰即时因说法转烦恼成菩提转生死成涅槃故名为转三度开示故云三转法轮者谓如来以法为轮运载众生出生死也大窾云先小后大古佛恒规故先说四谛也言三转者一示相转谓此是苦逼迫性此是集招感性此是灭可证性此是道可修性也言示相者谓以四谛之相示之也苦有三X苦八苦即三界内外六道生死皆苦也以逼迫为义由此身相是生老病死之宅因有此身众苦逼迫不得自在故曰逼迫性也集谓此苦身皆由自巳贪爱五欲之所招即发业润生无明亦乃见思二惑之所集故曰招感性也灭谓欲出苦果须是证寂灭涅槃无为深法故曰可证性也道谓欲证寂灭须修道品即三十七品助道之法故曰可修性也二劝修者复以四法劝彼修进谓此是苦汝应知此是集汝应断此是灭汝应证此是道汝应修三作证者复以自巳所证以励之也谓此是苦我巳知汝亦应知此是集我巳断汝亦应断此是灭我巳证汝亦应证此是道我巳修汝亦应修转必三者以根有三等差别故也十二行者由示相转得知苦集灭道有世间出世间因果名见道行由劝修得知苦集应断灭道应修名修道行由作证得知有学研真断惑为贤无学真穷惑尽为圣之阶级名证果行每谛三转共成十二行法轮也若沙门婆罗门若天魔梵及余世间所不能转此料简不能转者也直指云沙门虽是佛子初非佛说且不自知婆罗门若非僧化尚且不信诸天正乐魔尚破法梵嗜禅寂巳上通属有漏俱不能转余谓四果支佛名智正觉世间仅能奉佛自利俱不敢以转为言惟佛与佛乃能转耳谓是苦是苦集是苦灭是苦灭道X此正示四谛苦指身言示有身则有生老病死等苦逼迫身心非乐也是苦集者集乃招感也示苦果因贪嗔痴慢等见思为因谓知苦则应断集此为世间因果也是苦灭者灭谓法性寂灭可证性也亦连苦言者示此逼迫苦恼身心中即具诸佛菩萨不生不灭之真性也是苦灭道者道即八忍八智三十七品可修性也连苦灭二谛言者谓欲断诸苦证寂灭乐非修此道法则不可也此所谓慕灭修道为出世间因果也此三转中最初示相转业巳具劝修作证二转故四谛皆以是苦为言以集灭道三谛皆由先知而得故也及广说十二因缘法生缘老死忧悲苦恼此明十二缘法为流转门也前于序品中曾巳略释今依天台谓展转感果为因互相由借为缘无明者过去一切烦恼皆是无明体即是痴迷暗为性无所明了故即是惑也行即过去世造作诸业作为运用由惑造业故曰无明缘行此属过去二支因识有了别义以业成故牵生三界意识妄动投托母胎故曰行缘识既托胎即有煖息识三事七日一转而成心色名即心色即质故云识缘名色六入谓根为尘之所入既有心色即成就六根故云名色缘六入触乃出胎巳后由根对尘而未能了知故云六入缘触受即领纳为名由根触境领受好恶等事虽能了别然未能起贪爱之心故X云触缘受自识至受为现在五支果爱即贪求种种胜妙资具及色欲等境而起贪爱故云受缘爱取谓既于诸境起爱着心必欲追求贪取故云爱缘取有谓既生取着惑业重结善恶因果必受后有故云取缘有此复为现在三支因俱属烦恼与过去无明缘行并同生谓六道中受生也由现在有此善恶因果未来必定于三界受生故云有缘生老死谓受生之身熟坏也此复为未来二支果忧悲苦恼即老死中之苦境也巳上缘缘相生名流转门所谓无明受取三烦恼行有二支属业道从识至受并生死七事同名一苦道即惑业苦也无明灭则行灭生灭则老死忧悲苦恼灭此为还灭门也大窾谓如无明一法先用推因智以推其因次用审因智以审其因次第推审三世皆无自体方得除灭一法既尔诸法皆然故无明灭乃至生死灭也约苦集则有无明乃至有老死约灭道则无明灭乃至老死都灭也问无明有界内界外粗细之无明此灭何等无明耶答此断界内之粗相即发业润生之无明也若界外无明初住分断至等觉方能永灭三闻法得道佛于天人大众之中无量无边不可称数此谓智佛说法令闻者得利益也说是法者即前三转十二行法轮也六百万亿等明机益之多不受一切法者即根境不偶得入初果不受诸尘迷X惑成苦集流转也诸漏即三漏得解脱者谓于三界诸漏既尽则心无系子果双脱得无学道故曰心得解脱既得无学证寂灭果必得具深妙禅定由定深故发诸通谓三明八解也义相一如前释巳上叙第一会说法利益之众第二三四再叙多会说法由说法久故化机众但曰不可称数众虽多而得益不二皆得不受一切法等故曰从是巳后等也知音谓此虽叙智佛说法之事其实申明方便品偈中我释迦趣波罗奈为五比丘说是名转法轮等文八解脱即八背舍事出大窾甚明二再转满字法轮分七一王子出家尔时十六王子求阿耨多罗三藐三菩提此明十六王子闻四谛法舍俗为僧也沙弥此云息慈谓息恶行慈也诸根者由六根清净故云通利此叙夙植慧因也巳曾下叙夙植福因求菩提下方叙明由夙植福慧故一出家即欲求上乘也知音云准前请法偈云度脱于我等及诸众生类为分别显示令得是智慧则知上节是度脱众生分别显示谛缘之法令得二乘智慧巳此节是申请度脱于我等为分别显示阿耨菩提令得大乘智慧也二请佛说法俱白佛言世尊深心所念佛自证知此正请求大乘也直指谓彼无量声闻志愿小果皆巳得遂亦当遂我等大乘志愿说阿耨菩提之X法也我等闻巳者希闻慧为大乘因皆共修学者希修慧为大乘果志愿下皆欲开示悟入佛之知见也深心所念该六度四摄等法为学大乘之本论云一者直心正念真如法故以求菩提即真如也二者深心乐集一切善法故三者大悲心愿度一切众生苦故三俱摄在所念二字中佛自证知者谓我等所念佛无不以现量证知也此为下文覆说伏案王子才出家便有食牛气矣谓欲求无上道于四弘誓中即佛道誓成皆共修学即法门誓学深心中有大悲心即众生誓度所念二字即摄烦恼誓断谓如此弘誓乃我等今欲成就者唯佛自知也三随众求度尔时转轮圣王所将众中亦求出家王即听许王子储君既能舍宝位出家则下者宜勉矣八万亿乃侍从之辈既能操高尚之志则上者加励焉王即听许是因之而转甚适所怀也直指云约理前六百万亿人受益表转六识今十六王子表转八识真妄同称以明真俗不二转轮圣王表转白净识与本经妙庄严王同旨所将八万亿人表转八识心所出家表出十八界家此又是智佛一会大关要处四如来受请尔时彼佛受沙弥请皆共受持讽诵通利此明智佛受请经劫而说也然过二万劫尔乃为说者亦所谓久默斯要也天台云过二万劫者上X既为三乘说谛缘等教后受诸子请说法华故知中间不容默然无说于二万劫中必说方等般若也故下偈文云说六波罗蜜及诸神通事如今说方等多明不思议神通之事又偈云分别真实法即大品明实相般若也直指谓彼增劫出世故过二万劫此减劫只四十年二俱是待机成熟方显寔也约理释迦先二十年说小教以明出俗入真中二十二年说般若以明真俗双超后七年说法华涅槃以明真俗一如由此则知智佛二万劫时以无说而显说般若为十六王子荡除真俗二执皆尽故曰过二万劫巳乃于四众说法华经也说是经巳下照上云我等闻巳皆共修学之文见行顾其言也受者领纳于心不遗一字持者拳拳服膺守而不失讽诵者讽读而诵习也通利者于权实理事无不融通而成利益也五会众开解说是经时十六菩萨沙弥千万亿种皆生疑惑此又明闻经者信力深浅有得不得之机也天台云十六沙弥及二乘即信解众是根巳成熟之上机也其余千万生疑不解即未熟之机属下根也由此复于十六王子听覆讲作结缘远因六说经时节佛说是经于八千劫未曾休废日月灯明六十小劫说此妙法谓如食顷智佛八千劫说此妙法未曾休废未休废者不止息也所X谓昼夜炽然尘剎靡间其实又促于食顷也此莫是溪声不尽流今古山色空蒙绿大千么七说巳入定说是经巳即入静室住于禅定八万四千劫智佛说经何甞不与定俱今言入静室者即入诸法空室是泯从前所有说相欲十六沙弥忘能所灭影相耳入定必经八万四千劫者是欲令王子成结缘事而能益巳益人也且疑惑之众机不在佛而在王子者由佛境甚深急难契会故得于差别智中渐渐修学为远因也天台云智佛入定正是结缘近由由佛入定故千万亿种疑惑者无所诘问始得十六沙弥为其覆讲以结缘也直指云入静室者表摄用归体也此时生佛一如寂照不二故曰住于禅定为十六王子我法二执未易融化故佛住定八万四千劫以待其八识体中生住异灭四相无明渐次破除也结缘之由巳竟二正与结缘分二一法说结缘又三一明昔结缘又四一知佛入定时十六菩萨沙弥知佛入室寂然禅定既曰菩萨而又以沙弥名者此为智佛所称赞也据后云是十六菩萨沙弥甚为希有况亦是不忘根本为童真应法之称也言知佛禅寂者可以得佛心矣佛知疑惑者机不在巳故即X入室欲令彼诸王子代为说法使不信不解者得信解耳二王子覆讲各升法座亦于八万四千劫广说分别妙法华经此是王子知佛入寂之意乃乘时乘机而广说是经也知音曰沙弥知不信者机缘在巳而不在佛故代佛扬化各升法座覆讲各化众多令发大心使昔之生疑不信者皆信化令下根成上根矣三众得利益一一皆度六百万亿那由他三藐三菩提心各各于八万四千劫说法不辍而所度如是众多令发大心足见前来请法闻经之騐而利人之効速如此也此中灵应在示教利喜四字示教者即以佛知见开示之也利喜者即令悟入佛知见而致法喜充徧也可见十六菩萨善继化缘不负所学四佛从定起大通智胜佛汝等皆当数数亲近而供养之此是智佛起定喜叹其法通而得机也直指云按文势先云说巳即入静室等如此会序品云佛说此经巳入于无量义处身心不动同示实相体也智佛过八万四千劫从三昧起赞十六王子堪为大乘法器者即如此会方便品世尊从三昧起告舍利弗双叹权实同示实相用也甚为希有一句是极赞之辞正应此妙法莲华时一现耳诸根通利两句即三明六通皆巳具足供养多佛叹修X福受持佛智明修慧常修梵行一句是兼修福智也由此则三觉将圆万德将具而自利之功满矣惟倒驾慈舟利生为事故曰开示众生令入其中其中者即佛智海中也此之授记不必更待未来供多佛持多法即现前巳等正觉矣汝等下属嘱累但文少唱灭一节正显智佛无始终相不似今释迦化身作始终说也言汝等皆当数数亲近而供养者是欲成就未来诸佛转识成智之相故知智佛决定无唱灭义明矣然前谓彼佛灭度巳来甚大久远者乃世尊以古对今为今会众明久远耳非智佛亲口唱灭如日月灯与今释迦也况偈中明言如来无碍智知彼佛灭度及声闻菩萨如见今灭度况今应身如来灭度尚尔非寔岂智佛有实灭耶其所以示生灭者对五浊众生具足生灭者为言不然既佛佛唱灭何独智佛不自唱灭学者审之数所以者何若声闻辟支佛三菩提如来之慧知音云上言汝等皆当数数亲近是勉听众学沙弥植福因也所以下虽是征辞其实勉听众学沙弥植慧因也是人皆当下为其听众授广记亦当如沙弥成两足尊之果也此众初不信受佛即入定如医师见子不肯服药即往他国示寂也今一信受便与其记亦如医师见子肯服仍旧还归也此虽述智佛证十六沙弥深心本愿其实伸明方X便品我释迦从三昧安详而起因身子为诸声闻说妙法授广记义也是知智佛前受请说妙法如释迦说华严般若方等之时也以华严等皆妙法故十六沙弥为众广说如须菩提等四大弟子转教付财之时也智佛过多劫后从定起证沙弥授众记亦如释迦末后说此经之时也故此品讫富楼那亦有唯佛能知我等深心本愿之说然后法师品首即授广记宛相符契思之可见二中间值遇佛告诸比丘得值四万亿诸佛世尊于今不尽十六沙弥因智佛对众证赞其德得其法喜故常乐说妙法以度生也一一下知音谓其听众亦因智佛劝勉故常随沙弥学植二因也从其下学植慧因以此下学植福因于今不尽者谓其多众尚有学植二因未尽者即后文所谓有住声闻地者是也此结完释迦宿世曾为千二百人植大乘之因为下节成大乘缘牒文之伏案也三还说法华分二一结会古今又二一结古今师法诸比丘我今语汝成阿耨多罗三藐三菩提十六沙弥由因中同求大乘同说大法故今同于十方成大果也于十方有缺上下以上下是八方之上下故知音云此虽述十六菩萨果不昧因有愿必成之义其实申明方便品十方佛皆现非别有十方佛也而结完前请转法轮偈中若我等作X佛一句故云其二沙弥东方作佛等也向下诸比丘我等为沙弥时起至长行终是结完众生亦复然一句故此品后千二百罗汉及有学声闻亲如罗睺冤如提婆乃至闻一字一句皆得与记乃是完我世尊为沙弥时之本愿也方便品偈云我本立誓愿欲令一切众如我等无异如我昔所愿今者巳满足化一切众生皆令入佛道是也如其十方佛之名号国土皆随愿力因行所成大窾云东震方也震为雷动万物者莫疾乎雷欢喜亦动也佛名阿閦此云不动须弥此云妙高峨然突出亦不动之象正显无明动处有不动智佛也此依根本智而得名也东南巽方也巽为风挠万物者莫疾乎风佛名师子音者所说无畏师子相者所示无畏如师音一吼百兽惊魂巽风一鼓万窍怒号故易曰巽以行权谓佛以权寔二智降魔伏外此以威严利物震摄群邪而得名也南离方属火燥万物者莫甚乎火佛名虗空住如日处空无所不照故又名常灭以有智日无明常灭故谓如来以一真实智处第一义空照破群有故名常灭然此依实智而得名也西南坤方属地载万物者莫厚乎地佛名帝相梵相者厚德载物帝相也统王大千梵相也此依如来妙德为名如来德统群机慈悲普被故有如梵如帝之相也西兑方为泽悦万物者莫越乎泽佛名阿弥陀此云无量寿以慧泽X无穷故又名度一切世间苦恼者以慧泽及人除热恼而得清凉故此依如来真俗平等妙智得名以真谛相融得无量寿俗谛全空度一切苦也西北干方为天始万物者莫神乎天佛名栴檀香神通者不速而疾不行而至故又名须弥相高出万物故此依如来神力体用为名由如来有无量神通能不动声气而转凡成圣其体不动如须弥山其用周徧如栴檀之普熏无量也北坎方为水润万物者莫越乎水佛名云自在又名云自在王以无心润物如云行雨施故此依妙智得名如来以大悲水润枯藁众生随处周徧如云自在随处称尊如云自在王东北艮方为山终万物而始万物者莫甚乎艮佛名坏一切世间者是能坏灭一切世间法故又名释迦牟尼此云能仁寂默是能成就一切世间法故所谓灾火欲坏之时一吹顿灭世界将成之际举念全收此万物之所以成始成终也此亦依智德彰名且如来智德如山如岳能仁寂默者智德双称也坏一切怖畏者威德并运也以威德破一切有以智德成一切无故所谓成始成终也要解云天地设位道运乎其中圣人法之以开成务冐天下之道故八方之佛各依一方而示一德所以开物所以成务原始要终则天下之道无不冐矣或曰八封乃中夏之书引配竺教岂佛意耶李长者用释华严吕观文用释此章或X者非之其义何也曰竺夏一天下也疆畿所及方位所同而卦乃天地之自然而独不同哉伏羲畵之以示人吾佛象之以说法各默其同耳今经虽无八封之文显有八方之象借事明理乌乎不可而必拘墟诋呰非达士也如云借事明理则可谓吾佛象之则不可也况经明言于十方国土现在说法今以八卦论方解家意也非佛定以八方象八卦而示人也若以伏羲示之如来象之则知来所象返出伏羲之下岂理也哉如来妙德广大无比非思量分别所能知安得定以八卦示如来用耶以所居之方遇便说之斯亦不妨幸毋定言佛意如是二会古今弟子分二一会现在弟子又三一不退者诸比丘我等为沙弥时为阿耨多罗三藐三菩提此牒上节宿植大因也直指谓世尊与十方诸佛为沙弥时尚巳教化多众从佛闻法者巳植菩提大因此为后譬喻五百由旬至欲过此难之案二退转者此诸众生于今有住应以是法渐入佛道向所植大因者至今不尽成佛或有住声闻地而佛仍教以阿耨菩提为因是诸人应以声闻法渐入菩提作成佛之缘也此为后喻所将人众中路懈退生安隐想之案所以者何如来智慧难信难解X此征明既夙植大因又常受化何故不尽成佛犹在声闻地耶曰虽下大种由根钝惑深不能极领佛之知见葢因如来智慧难为信解只得令其渐入佛道也三结古今尔时所化无量恒河沙等声闻弟子是也自入本品巳来费尽许多言语至此始将我及汝等宿世因缘两句显出谓我往昔为沙弥时所化无量恒河沙等众生皆非异人即今现在汝等千二百罗汉及学无学人并未来诸声闻弟子是也以此结会三世弟子则尔时所化等明过去汝等比丘正指现在我灭度后方举未来二会未来弟子我灭度后复有弟子除诸如来方便说法此明证上节此诸众生于今不尽有住声闻地者我常教化之常义使知现在不尽得记成佛者佛又于未来世度脱成佛也复有弟子者亦即宿植大因今亦闻此妙法未至究竟之四众八部也于未来世虽有是经而不习听不知此经是菩萨道故不能得究竟成就也不闻者不领开示佛知见也不觉知者未得悟入佛知见也自于所得生灭度者由不闻此经故不知有菩萨所行之深妙行即取证小果涅槃也然则是人既不闻不知此经便入涅槃则向去永无入大之时矣虽然我于余国作佛又以异名而教化之亦即令能信能闻此X妙法华经令其舍小而入大也上言不闻是经此云得闻是经上言于小乘功德生灭度想此言唯以佛乘而得灭度皆小大相翻见昔种不昧也除诸如来者谓既无余乘则一皆大乘何未来而亦有声闻等耶谓此但诸如来因机说法欲为大乘作方便说则有之也结会古今竟二还说法华分三一时众清净诸比丘若如来自知了达空法深入禅定此正为千二百人开权显实也直指云如来涅槃时到谓能事将毕也众清净者则机缘亦熟也前闻因缘一周开佛知见故得信解坚固而亦能达我法二执皆空入真俗并观之禅得体用一如之定根性既纯大事堪任故下集诸菩萨付佛法事也二正说法华便集诸菩萨及声闻众唯一佛乘得灭度耳直指云此与上召集国王大臣而付嘱国事同世间无二乘下总结十方谛求惟一佛乘以结大白牛车之案三释前开意比丘当知如来方便是人若闻则便信受此承上文意云若世无二乘得灭度者如来何故施三曰当知如来以方便智深知众生有乐小之性况着于五尘弊于五浊为是等故先说三乘涅槃令破蔽免难后始为说一乘也此因愚小无智闻便信受非如来故欲说三也知音曰此节虽叙X三世因缘然实结完方便品十方国土中唯有一乘法无二亦无三但以假名字引导于众生之义法说结缘竟二喻说结缘分二一开譬又分二一导师譬譬如五百由旬天台云五百由旬譬上未度之众乐着诸有即拟火宅中之其家广大约土言之三界同居土为三百方便土为四百实报土为五百约惑言之见惑为一百思惑五下分惑为二百五上分惑为三百尘沙惑为四百无明惑为五百此当依惑言为是险难恶道旷绝无人怖畏之处此譬上未度之众烦恼垢重即拟火宅中之火起分段变易二生死即果险难见思尘沙无明即因险难由此因果故言恶道知音云旷绝无人所以为险二乘偏空是也怖畏之处所以为恶三界生死是也若有多众欲过此道至珍宝处譬上王子所化百千万亿种皆生疑惑不解之众生也即拟火宅中三十子五百人二乘断见思出三界故言欲过此道更断尘沙无明求至无上菩提故言至珍宝处有一导师聪慧明达善知险道通塞之相导师譬第十六王子也眼清净曰聪意清净曰达一心三智曰慧具足五眼为明通塞者妙乐云X苦集及流转因缘六蔽尘沙无明等为塞灭道及还灭因缘六度一心三观等为通知音云聪慧明达所以为师善知通塞所以能导故如来为沙弥至成佛时常为一切而作导师也二将导譬分三一所将人众将导众人欲过此难譬本结缘未得度者本缘不失故为导师所将将导者诱引也如来随处示现以种种方便调伏众生超凡入圣故曰将导过此难也二中路懈退分二一退大所将人众中路懈退所将人者正譬中间相值退大取小之人中路者非是半途但以发心为始至佛为终此两楹之间而起退大之意也白导师言我等疲极而复怖畏白导师者正譬白结缘导师也以其退大则大灭接小则小生一生一灭感于法身唿此为白由导师知彼退大即是闻其所白也善根微弱无明所翳故云疲极惮生死名为怖畏不能复进前路犹远今欲退还前路犹远者喻见思尘沙无明难可卒断也不能复进者由小乘志弱多生恐怖急欲其修道证灭无向大心所谓于菩萨法不生一念好乐之心也前路犹远者望佛果尚去五十五位岂能亟X至但愿希取涅槃一日之价以无大得是所以必欲退还也二接小导师多诸方便云何舍大珍宝而欲退还多诸方便即譬隐胜现劣从寔施权说小乘法也次作念曰唯此等不发大心怯弱无志者最为深惜只得惊入火宅示同生灭也作是念巳以方便力过三百由旬化作一城此正譬用方便之教诠谛缘之法教化二乘断见思惑出三界苦令其权证真空涅槃故云过三百由旬化作一城告众人言汝等勿怖若能前至宝所亦可得去此譬拟上劝示证三转也汝等勿怖莫得退还是劝转劝令进入城也今此大城随意所作是示转示城可住也若入是城二句是证转证城安稳也前至宝所亦可得去者三藏教中未论前进义在衍门约共菩萨宝所有二义若用究竟则以极果为宝所故上文云唯佛与佛乃能究尽诸法实相若分入即以初发心住为宝所故上文云无上宝聚不求自得又云得佛法分佛子所应得者皆以得之等义观若能前至两句则知如来方便至此真婆心周旋之苦也是时疲极之众生巳度想生安隐想此譬小乘适所愿也大欢喜即闻慧未曾有即煖位免恶道即顶位快安隐即忍位前入城即见X谛位巳度想即无学位此与火宅适子愿故勇锐推排出宅同也生巳度想如得我尽智安隐想如得无生智又具智德如巳度证断德如安隐也三即灭化城尔时导师知此人众我所化作为止息耳此正喻法华会权归实也直指云知无疲倦者喻三乘人以二十二年般若之力消融我法二执也即灭化城喻会权也宝处在近喻归实也末三句结证前四十年来是权化城既灭则身无所寄是可催其前进矣言去来二字各有意去者谓正灭化城时促令发行则导师在后云去宝处近矣此是令其慕新证而前往正发足时也来者谓巳离化城之地踌蹰难前则导师在先云来故城休恋我化作耳此是断其恋故居而速行乃逡巡时也故宝处在近一句应去字边言是显实义向者大城等应来字上说是废权义也二合譬分二一正合又二一合导师诸此丘如来亦复如是险难长远应去应度此以法合喻知佛意不二故曰亦复如是直指云如来导师知五位圣道悬远志弱者不易得到故于三界外别立偏空为二乘众作小歇场生死烦恼指见思苦集而言恶道险难指三界火宅而言长远指五位阶级而言大乘机应去者从华严直到宝所小乘机应度者从阿含而方便灭度也知X音云生死有分段变易故曰诸乃苦果也烦恼有见思无明之别乃苦因也恶道地狱等三途受苦果之处也险难者二乘所证空理一得而不回心于无上菩提故为险难然未来根境休息不同分段生死有其限齐故曰长远应去应度者谓佛知此烦恼生死等有应当去者去之应当度者度之也应去应度句直指依一代时教言知音顺烦恼生死论二说各有所长二合将导分二一合中路懈退又二一合退大若众生但闻一佛乘者久受勤苦乃可得成此正合前白导师等直指云彼以疲极远道为艰此以长远勤苦为难若众生者乃汎指王子处闻法之人由大机不发故闻一乘妙法生艰难想如穷子谓我不相犯也不欲见佛亲近者正如穷子谓此或是王或是王等若久住此强使我作疾走而去是也况二乘人闻修菩萨道者经无数劫植福植慧非累经勤苦不可得成所以不欲见佛恐其上求下化也二合接小佛知是心怯弱下劣为止息故说二涅槃此合化作大城为止息也天台云三界惑尽尘沙无明未破于此两楹判有余无余涅槃故云中道说二亦是声闻缘觉故云二涅槃又分段巳尽变易未除二死之间判为有余无余故言中道说二二合即灭化城X若众生住于二地于一佛乘分别说三众生住于有余无余二地之间生安隐巳度之想足见此住字便是闷守化城无实证处古谓百尺竿头坐的人虽然得入未为真也而如来岂忍令作不了人生安隐耶故促其前进云汝等于无上道所作未办但所住之地去佛慧亦近矣慎勿自谓巳得究竟汝试当观察看是何等境界筹量看是何等受用虽证涅槃原非宝所此正为开示佛知见也既谓非真何如来许其得入云但是方便之力将此一乘权分三说岂实有二涅槃哉二帖合如彼导师为止息故此城非实我化作耳此重牒喻以见法不异也观三周中师资皆以譬喻彰情无不委屈详尽则知此经得力处在譬喻耳故佛于火宅之先便谓诸有智者以譬喻得解喻说之后四大弟子说巳说佛其情状何等恳切至于下根如说本欲发明宿世因缘而以化城名品使人易知其为权为妄不致有留恋于故居不了之地喻中既巳委细详明闻者无不了然到法合处不劳多语历然可见至此重提前喻再以帖明则权实之情显然领悟要知于一佛乘分别说三之语不但独结化城则三周之旨统摄无余沉思可见二偈颂分二一颂结缘由又二一颂远由又曲分二一颂大通成道又二一颂道成未X成之相尔时世尊欲重宣此义而说偈言大通智胜佛十劫坐道场心皆怀踊跃此颂宿世大乘之本原由也直指云前四句举佛巳该寿量诸天神龙下八句巳该六瑞颂增香风一瑞萎华即先雨者末四句颂垂成正觉诸天世人指好城国人天而言葢智佛成道以光照十方各五百万亿那由他恒河沙佛世界应是此华藏庄严世界毗卢之境故非应化所论不得成佛道者由佛法不现前故所谓不现前者由全身堕在佛数未透玄关故长行解中云尽十方世界赤洒洒没可把耳所以云门云法执不忘巳见犹存堕在法身边为病者此也须知佛道巳成但不得现前非谓几圣两隔而不得成佛道耳不然何以致诸天供养如此然香风吹萎雨新足见诸天至敬之切如萎者不去返为不净过十小劫得成佛者乃十智圆融灭心佛泯数量全身出现起利济之心故诸天世人皆得见闻亲近也二颂眷属请转法轮彼佛十六子皆与其眷属充我及一切此颂十六王子返妄归真王所俱到既得亲见如来自应请转法轮自利利他智悲并运故云圣师子法雨充我及一切二颂十方梵请又二一颂威光照动X世尊甚难值久远时一现为觉悟群生震动于一切此颂光照十方各五百万亿世界六种震动其所以放光动地本为觉悟群生超诸有海故赞如来兴慈运悲度苦众生甚难值遇也二诸梵寻光东方诸世界五百万亿国转无上法轮前三行颂东方一处所见所寻所供所请以至偈赞诸节文意并如来默然允许向下九方但以亦复尔三字该无不尽也直指云末四句是总颂佛出世难值欠优昙华一喻以甘露门补之愿以本慈悲转无上法轮颂悲智二门此如华严世主妙严品诸天偈赞同式二颂近由分二一颂转二乘法轮无量慧世尊受彼众人请汝等应当知此颂为众依实垂权转四谛法轮也末句众过患三字颂苦集二谛应当知颂劝修转也然既以无量慧称则世尊受请所宣诸法染净因果无不明了如是众过患一句如是二字指上说苦集所成流转生灭因缘也由起惑造业生生不尽故曰过患汝等应当知一句正教知此过患宜舍妄归真当修当证也宣畅是法时六百万亿姟不能得其边此颂受益广众由如来具无量慧使闻法者转凡成圣苦尽乐臻也初于三转四谛时有六百万亿姟人证罗汉果第二三四展转增多以至万亿劫X算之不尽斯皆由佛化所成如今佛四十年中之陶汰也诸法不受者能伏见思也风俗通云十万曰亿十亿曰兆十兆曰京十京曰秭十秭曰姟姟二颂转大乘法轮分三一颂求出家请法时十六王子出家作沙弥慧眼第一净此颂王子既出家巳请演大教下四句乃深心本愿云小乘慧眼未免缘影求其第一清净无如世尊故我与营从皆愿得之也二颂说权实二教佛知童子心宿世之所行如恒河沙偈此颂应请说法也要解云童子心即前深心所念佛自证知也说六波罗蜜等即前云过二万劫事也六波罗蜜即般若教诸神通事即方等教且分别真实法犹为大乘之始过是巳后乃说法华然有如恒沙偈者妙法应机广略不同故释迦只说一期灯明说六十劫智佛说八千劫释迦只二十八品常不轻闻威音王二十千万亿偈喜见于日月净明德则闻八百万亿阿閦婆偈葢各随其缘各称其根有广略不同其实称性之法无所终穷所谓一字法门海墨书而不尽则恒沙之偈岂独为多哉三颂说经巳入定彼佛说经巳静室入禅定一心一处坐八万四千劫古佛说经入定今佛出定说经要知智佛即慧之定故说而后默今佛即定之慧故默而后说其实X定慧一体无二致也余意准长行可知二颂正结缘分二一颂法说分三一颂昔日结缘是诸沙弥等知佛禅未出恒河沙等众此颂十六王子覆讲直指云颂文缺过二万劫佛出定往诣法座为十六王子授记一节此单颂十六菩萨转化助扬及各所化之机明结缘也二中间值遇彼佛灭度后是诸闻法者在在诸佛土常与师俱生此颂所化之机师生常遇直指云世世生生恒与十六菩萨共生一处约教表体用一如约性表真妄一体三颂今说法华是十六沙弥具足行佛道慎勿怀惊惧前四句结证昔因以成今缘尔时下四句广明宿世大乘之缘今在诸佛本座之下受教渐入佛道也我在十六数下六句直指云颂缘熟开权显实引三百由旬之权故曰是故以方便兹当显实故曰引汝趣佛慧本因缘者指大通为因下种为缘由是因缘故今复为说法华经又自具者为正因下种为缘因说法为了因末二句是安慰断疑以明大悲深重也二颂喻说分二一颂开譬又二一颂导师譬譬如险恶道逈绝多毒兽经五百由旬此颂喻则三界险恶中修行不易也险恶道即生死路也望涅槃城甚为逈远不逢佛化是谓之绝X毒兽即三毒能丧法身慧命水以譬定草以譬慧既无定慧于生死道中甚为可畏故曰人所怖畏处无数众广摄五道欲过者即发觉初心以凡望圣中间历五十位故曰旷远由见思尘沙无明等惑未断故曰经五百由旬此总三乘未达之境时有一导师强识有智慧明了心决定在险济众难此颂如来能种种方便调御三乘故曰导师真俗并观曰强识权实一如曰有智四智明了曰决定冥应十方曰在险应病与药曰济难二颂将导譬分三一颂众人懈退众人皆疲倦而白导师言我等今顿乏于此欲退还颂譬二乘见圣道长远而生疲劳欲退大取小二权立化城导师作是念此辈甚可愍如何欲退还而失大珍宝颂如来伤失大乘而动悲愍由机不赴教故三七思惟设方便也大珍宝譬佛果一乘寻时思方便当设神通力男女皆充满此颂从实垂权隐胜现劣直指云谛缘是应变之法无中唱出故曰神通力巳转八识见分故喻大城三十七品互为正因故曰庄严天台云诸舍宅者譬诸空观境也园林者三乘总持无漏法林也九次第定为渠流八解脱为浴池重门是三空门又是重空三昧尽无生智为楼阁高出也男女是定慧重空三昧者大论云无相无相无作无作无X愿无愿是也即作是化巳慰众言勿惧自谓巳得度此颂如来开权说二涅槃二乘人如本所愿生安隐巳度之想总明阿含方等般若三时也三颂灭城劝进导师知息巳集众而告言当共至宝所正颂如来开权显实由前四十年淘汰巳成机宜亦纯事必欲引入佛乘喻中谓知众少安劝其前进勿株守化城况城之化也原为疲极欲退我以方便示其权法汝今既得小安须当复整初心殷勤䇿励必至宝所而后巳二颂合譬分二一颂正合我亦复如是为一切导师所作皆巳办我亦下合时有一导师四句佛为世出世间引导者故曰一切见诸下合无数千万众四句诸求道者指二乘人谓佛道长远便起退大之心故不能度生死险道如来只得设以方便说二乘得度也为息说涅槃据直指有二义一为未出火宅众生以道谛息三相续之苦二为巳出火宅二乘力不及顿登以权智暂息渐进宝所方便安慰故言所作巳办既知到涅槃皆得阿罗汉尔乃集大众为说真实法前颂垂权此颂显实召集喻摄用归体真实合付嘱家业既知下合诸人既入城四句皆得罗汉者X即于权说得证可谓真实不虗矣权既有证则入实不难故集众为说也尔乃下合导师知息巳四句诸佛方便力分别说三乘唯有一佛乘息处故说二此颂合我见汝疲极四句释明权实一如直指云即一而三则三是假即三而一则一为真三一是数真假是名名数双遣是为宝所方便品云若以小乘化乃至于一人我则堕悭贪此事为不可于不可中而说三乘皆方便耳其实只一佛乘然乘既是一不宜说二为止息故作是说也今为汝说实汝所得非灭乃是真实灭此颂合汝今勤精进等直指云揭示本具正因佛性故曰今为汝说贯斥前小是权谓汝今所得终非依正同转当体如如之真实灭也次二句是勉力䇿进也一切智是总统之辞言欲得证佛妙智当起大精进力欲祈彻证无上妙觉必使具十力十愿四无畏四摄法神通三昧等法必得相好严身光明等用然后始谓之真实大寂灭也二颂帖合诸佛之导师为息说涅槃既知是息巳引入于佛慧初引大通为息说涅槃次引十六菩萨亦皆为息说涅槃今云十方诸佛为十方导师亦复为息说涅槃则知三世十方法式无二决定先权后实本末一如俾乎开佛知见以便授记故曰引入于佛X慧也大约三周于应机处而展演不同究竟同处皆不出因一说三摄三归一迷悟情亡凡圣见谢便是归家消息直指云此品重在远因若非远因不遇近缘故名因缘一周二重在斥破化城若不斥破化城则三乘人以少为足终坠戏论三重在开佛知见谓之宝所前方便品云惟一佛乘是约教言譬喻品则曰惟一大白牛车是约理言信解品曰穷子是长者之子是约行言化城品曰惟一宝所此约果言四处名异义同总明佛之知见知见既明即堪授记正说因缘巳竟妙法莲华经授手卷第五法华经授手X卍XXX妙法莲华经授手卷第六楚衡云峯沙门智祥集五百弟子受记品第八品节云此品来意由五百弟子闻前五人得记复闻宿世因缘之事乃知佛以无量神通方便引导众生始的信佛心亦信自心决定成佛疑虑顿尽堪荷家业故结集者以受字名品也要解云然此品先记满慈者以满慈乃大弟子内秘外现为众标领况十大弟子无非上根领悟得记本无先后X但各专一德随机总众耳满慈说法第一为五百阿罗汉常说无上道故号曰普明是当说法之机故以满慈总之如阿难罗睺罗亦大弟子而总学众各有以也问本文授满慈记毕便言尔时千二百罗汉作是念何独以五百名品答经文明言其五百罗汉优楼频螺等况五百人与佛如影随形恒常在座其余七百众或授记时不在本座故后嘱迦叶云五百自在者迦叶汝巳知此即为现在授记者言次云其余声闻众亦当复如是其不在此会汝当为宣说其意显然可见曰授记事大何故不逐一标名答佛语圆妙言中巳具举少该余避繁文耳二正与授记分二一授千二百人记又二一独授满慈记分二一叙默领解又复分二一得解欢喜尔时富楼那弥多罗尼子智慧方便随宜说法此是经家预叙满慈意中有如是默领也知音云据前五人得记例今五百人闻因缘说讫当说系珠喻明其领悟而后佛方与记始为顺也今不如例独先记满慈者见富那非下根诸弟子比也尔时下叙当机闻三周说法得益而结尽前文从佛闻是等叙领法说一周结方便品文以品中多说智慧方便随宜之说故也又闻授诸大弟子阿耨多罗三藐三菩提记诸弟子指身子及四大弟子此领开权授记正领X显实知音云叙领喻说一周结火宅穷子药艹授记四品之文以四品喻说皆为授诸弟子记故复闻宿世因缘之事复闻诸佛有大自在神通之力宿世因缘者即佛为王子时事神通之力者大窾谓十六王子自作沙弥巳至成佛各各教化无量百千万亿恒河沙等众生不卒不暴循循渐诱直至于今未曾休废犹如一日岂非诸佛之大自在乎又以一心通达无量百千万亿恒河沙等众生之心随机逗法令彼各各渐入佛道岂非诸佛之大神通乎知音云叙领因缘一周以结化城一品之文得未曾有心净踊跃瞻仰尊颜目不暂舍由昔闻未领开权显实之法而今幸得领悟故言得未曾有天台云除保证涅槃之爱断破尘沙无明之惑故言心净开佛知见是故踊跃踊跃者诸根悦豫喜不自持也起座等摄三业虔诚曰到曰却者知音云到则进礼双足感佛恩德如子之就母却则退住一面见佛威德似臣之仰君由佛慈严并摄能使进退成礼也二正叙默领而作是念世尊甚奇特能知我等深心本愿天台云上二周身子等得悟皆发言领解此何默念葢身子等为下根未悟事须彰言劝动今下根巳悟但默念不言谓世尊希有奇特是领寔智亲悟法身之理随顺等者谓随顺七方便根性而为X说法是领权智乃悟方便品中开权显实也拔出等乃领火宅中开权显实我等于佛功德下乃领药艹喻中如来有无量功德汝等于无量亿劫说不能尽也迦叶等四人既说不尽我岂能逾于四大弟子能说尽耶唯佛下谓佛功德我不能说而我之功德佛当说也然护持助宣三世佛法是我深心内祕外现引导众生是我本愿如此深心本愿佛必为我宣明之也且满慈意谓佛功德不能宣者正是亲证佛境但于佛境说不能尽也非不知之不能宣也问默领之意果满慈蓄有如是意耶抑经家彷彿描写耶若果有斯领解夫复何凭答据佛所称叹语满慈之蓄不可言也此亦叙其大槩也论赞佛希有奇特是证佛法身德随顺世间等是明佛般若德拔出贪着乃知佛解脱德明此三德则万德备具岂以言能言之也然既闻三周开示则满慈巳得佛知见矣虽不发言意较着也兼彼之深心本愿佛悉观知故云我常称其说法第一叹其功德助宣我法如是者则亦见其难测量也二如来述记分二一长行又二一述本迹分三一就释迦行因发迹尔时佛告诸比丘汝等见是富楼那弥多罗尼子不此下正明深心本愿也直指云世尊欲将尊者三世因行示悟现前令决近疑生远信以便授记初为广明深心本愿一句深心不是一日所以远推X三世本愿不独为巳所以广推为人惟此四字是续佛慧命之本故召众告知也我常称其于说法人中亦常叹其种种功德前两句标迹中说法第一也天台云若非法身妙本无以垂于第一胜迹昔来但言迹中说法第一今则显于无上法久得第一此举迹显本也次二句标本地福慧圆彰本地既有种种功德迹中何但仅为二乘耶此举本以明迹也精勤护持助宣我法无能尽其言论之辩此标说法中具种种功德也专念一乘曰精勇行不怠曰勤念念不伤曰护劝止不失曰持辅弼曰助敷演曰宣精勤护持四字有诸巳助宣佛法益诸人也由此二利功德故能于四众随机示教无不令得利益生欢喜也此论迹中施权具足下四句明本中行实正法者即一乘无上道也既能具足而又能解释亦具二利功德由此于同梵行中内祕外现之俦侣饶益亦大矣此本迹二种说法功能唯除如来余皆不能尽究彼之言论辩才无碍也故我常称彼为说法第一亦常叹彼具诸功德也二举过去佛世显本汝等勿谓富楼那常作佛事教化众生上节发明现在本迹巳彰因此得论过去内祕外现之由也汝等下出其深心勿谓者乃教会众须知也若只在此会助宣佛法称为第一则心何足X以见其深其实于过去九十亿诸佛法中亦如是助宣为第一也虽举九十亿犹为近论但远本冥邈为信良难故作是举又于诸佛下出其本愿若但只于我法上求下化则愿何足以见其本其实于诸佛法无不通达明了也空法即真俗双超之第一义空精见谓之明透彻谓之了无碍谓之通深造谓之达言其所见诸佛一相一味之法无不精透此见其造道之渊源是上求自利之功德也四无碍下皆明下化利他之事若准经释常能审谛则见法精明即法无碍清净说法则离诸过染即辞无碍无有疑惑必事理融通即义无碍既三者俱备必然乐说则乐说无碍具其中矣菩萨神通非二乘所能拟既曰具足必得游戏三昧一切无碍即补处位人能繁兴大用故下曰随其寿命即现随类身与众同波乃随诸众生示涅槃相也自得四无碍至随其寿命数句皆利人边事虽则泥水通身而不舍本行故曰常修梵行彼佛世人下谓彼过去九十亿佛所之人咸不能知满慈本是菩萨而皆据迹谓实是声闻也斯方便指前四辩神通随寿命等皆迹中示小度小根人如是之多又化下方明本中说大乘度众生亦无量阿僧祇矣末三句谓满慈如此权实方便非独为化众生事而亦所以成巳之功而严净巳之佛土也故维摩经云菩萨随所化众生而取佛土三约三X世佛所修因诸比丘富楼那常勤精进教化众生此即广推三世深心本愿皆为第一人也知音云七佛旧谓毗婆尸尸弃毗舍浮属过去庄严劫千佛中最后三佛也拘留孙拘那含迦叶释迦属现在贤劫千佛中最初四佛今观经文既云七佛又云今于我所等复云于贤劫中等则是独以释迦一佛属现在余属过去亦于未来下应知此又是贤劫后之未来也即如千二百罗汉成佛满慈亦为护持助宣无量无边佛法为其弟子则其心之深愿之广可涯量哉所以然者无非为上求下化故净佛土结完上求化众生结完下化以上总为述其因行向下授其果记二与授记分四一明因圆果满渐渐具足菩萨之道天人师佛世尊此明深心本愿所成之果也渐渐具足者是总统前历事多佛于三世无量劫中之行行成则道备矣又言过无量阿僧祇劫者即约如来今日与记而言非渐具菩萨道后又历如是多劫也于此土者即指今娑婆况此土一是受道发源之处有如是因证如是果二是本愿力故向后发愿持经中独不见身子满慈者以其有本愿存故三是始觉智契本觉理庄严自性成自性佛故知经无量劫不离者里行一切行不离者里侍一切佛不离者X里内秘外现助宣佛法总不离者里若有一时一事出此土外便为魔业所以必于此土得菩提矣果号法明者由明了诸佛所说空法则说法无碍是果随因致也二明国土严净其佛以恒河沙等皆以化生无有婬欲合恒沙之大千世界为一土又非止如来以娑婆而三变矣况法明如来既于法无碍则所依之土亦无碍明谓古镜阔一丈世界阔一丈也七宝为地者地即性地以七支净财而为庄严又曰平如掌者手掌不平则非所引谓海底有石名掌无有一微尘许不平者又贤劫经直明如佛掌故毗舍浮佛谓持地菩萨曰当平心地则世间地一切皆平此所谓平如掌也无山林等出成地平之实虽曰此土不似今之高下不平也台观为人民陞之以自乐也而曰充满则国人无营求奔竞之苦可知矣天宫乃人众之所不见也今曰交接则人未始非天人天一致见国无不修之人也巳上略论依报庄严次论国无恶秽诸恶道即三途也由国无是因故不招是果不但异类不居而同类之女人亦不居也人既化生则婬欲巳断既无婬因而婬果亦忘宜其国中无女人也此皆法明如来因中说法开示令人转愚痴成智慧则无恶道转有漏证真空则得化生非徒无苦而人民亦与福俱生也X得大神通身出光明一者法喜食二者禅悦食此方举国中众生正报庄严不出色心二种如神通志念精进等皆属心光明飞行金色相好等皆属色亦即是六根清净也国中人民既如是福智庄严飞行自在则与天何以异须知彼国所有天众及二乘菩萨倍倍转胜槩可见矣二食者天台引月藏经第九明法食喜食禅食经文总言法喜禅悦别分应有三种差别妙乐云法食即闻法也如安养下品生人在莲华中常闻弥陀观音说法法喜者闻法欢喜正闻为法食闻巳属喜禅食者以禅法自资不须段食也有无量阿僧祇千万亿善能教化众生之类前是人民此明法属以如来说法时久故受益者众直指云权实双运故得大神通四智圆明故得无碍以师强资盛故能教化众生以上皆实智所感也之类二字归在菩萨边言谓此等菩萨皆是法身大士善能行化之俦非权渐菩萨比也其声闻众算数校计六通三明及八解脱菩萨中言无量皆大菩萨则三贤众广不言可见今声闻又曰不可校计则缘觉之广亦可见矣此总明三乘人数皆得具足等是总明其德斯皆如来权智所化也其佛国土有如是等无量功德庄严成就此总结前依正庄严故言有如是等于无量功德X说之不尽也曰庄严曰成就者如月藏经第五明十善各有十种功德第一不杀得十功德一于一切众生得无所畏二于众生得大慈心三断恶习业四少病五长命六非人所护七无恶梦八无怨九不畏恶道十命终生善道后作佛时国无杀害之具国人长寿乃至第十不邪见亦得十种功德一心性柔善巳至第十死生善道作佛时国人正信如是者皆如来因行成就故曰无量功德三明劫国寿量劫名宝明国名善净其佛寿命无量阿僧祇劫劫无佛住者尚多今劫既有法明如来住世则佛为宝矣佛既说法广开蒙昧而明明无尽故称其劫曰宝明喜净者由人民智慧精进以禅法为食而又无恶秽故得是名也佛寿长远者且因中既能随其寿命教化众生而果证法身无在不在也一则愿力所成一以机缘所感故四明流通法化法住甚久佛灭度后起七宝塔徧满其国不言正像劫量而但曰法住甚久斯亦彼佛本愿坚持之力超略言之也住世既久所化益众则起塔徧满报恩益众也二偈颂分二一颂上发迹又二一颂总发声闻迹尔时世尊欲重宣此义而说偈言诸比丘谛听佛子所行道善学方便故不可得思议X故音云此去共二十八句通颂千二百人深心本愿为满慈引启见记有先后人皆大乘三周三根无非法门一时施设次第元无高下也世尊嘱诸比丘谛听只要人知今会所有一切声闻为上首者皆大菩萨内秘外现也故曰佛子曰行道曰善学方便曰不可思议皆是大乘权实双运混群类而不知入尘劳而不染是诚不可思议也行道是上求学方便是下化知众乐小法而畏于大智是故诸菩萨作声闻缘觉此下五层皆申明善学方便不思议之故知音谓诸佛子所以即大示小者知众生根性爱欲小果怖畏大乘故特为此等示作声闻缘觉是善学方便不可得而思议者一也以无数方便化诸众生类皆悉得成就此明以巳引人作方便之则也大窾引迦叶闻说菩萨不思议大解脱法门时谓舍利弗言譬如有人于盲者前现其色相非彼所见一切声闻闻是解脱法门不能解了为若此也智者闻之其谁不发无上道心我等何为永断其根于此大乘巳如败种一切声闻闻是解脱法门皆应号泣声震三千大千世界等又云我等今日不复堪任发菩提心此皆菩萨化作小乘混入同列旁通曲畅大乘之法度无量众此是以大名小不可得而思议者二也X虽小欲懈怠渐当令作佛此以懈为勤作方便之缘也虽示小乘似见身体疲懈其实即懈而勤引同列之人策勤精进终不至于半途而废必令成就大志渐入佛道此不可得而思议者三也内秘菩萨行外现是声闻少欲厌生死实自净佛土此见外迹内本行方便之巧也大窾云此诸菩萨内秘大行不露神通游戏之事外现小智乐行贫所乐法知足之行虽则厌生死苦求涅槃乐其实自净巳之成佛国土为不可得而思议者四也示众有三毒又现邪见相我弟子如是方便度众生此是因邪引正作方便之权也知音云前皆顺示方便此则逆示三毒所谓顺逆皆方便三毒即贪嗔痴三根本惑行则令人堕落三途故谓之毒邪见者即五利使之一乃崇祀水火祭天要福之邪见如孙陀罗阿难示婬舍利弗与罗度争胜示嗔调达害佛及周利槃特示痴毕陵伽婆之慢三迦叶之崇事水火皆大权方便示现无非要令一切人皈心佛道故曰我弟子如是此为不可得而思议者五也若我具足说种种现化事众生闻是者心则怀疑惑此结足前善学方便不可思议之实谓我若具足说诸佛子示现方便之事则有无量种种使闻者必致生疑不信也知音云未颂满慈而先颂诸弟X子以五百罗汉内有六群比丘在其数故则六群所作之事亦即种种现化之方便也二颂发满慈本迹今此富楼那于昔千亿佛而自净佛土此二十句别颂当机过去因行词摄现在颂意不出权实双运智悲并行自利利他为净佛土属如如理广宣大法为如如智未来亦供养无量无数佛成就一切智此八句颂当机于未来诸佛所上求下化二利功德如文可释二颂上授记分三一颂因果圆满供养诸如来护持法宝藏其后得成佛号名曰法明供养如来是三世中所修福足持法藏即备知一切法门是慧足此总明因圆下二句方明果满二颂劫国名字其国名善净七宝所合成劫名为宝明既以善净为名加以七宝合成定是实报土故国中人民皆飞行自在所以得劫名宝明也三颂国土严净菩萨众甚多其数无量亿我今但略说前一十七句颂国土严净一一如文可释富楼那下六句总结尊者本末大案直指云尊者大因大果重在说法为本诸经皆以财法二施较道定以法施为尊况法能令人越生死证法身续慧命今约法施功能故得因果殊胜也初授满慈记巳竟X二并授余众记分三一当机念请尔时千二百阿罗汉如余大弟子者不亦快乎此亦经家叙彼所念也直指云千二百罗汉于法说之初尚云不知是义所趣及至喻说中虽知三车是权一乘为实而犹坐执小果不生一念好乐之心安望有成佛之记佛知其贪恋化城故无问自说因缘为众远引昔缘而千二百人如午梦初回始信衣珠不失今见满慈得记乃信自作佛故各念希记也天台云不为见思所恼故曰心自在知音云我等欢喜照方便品必生大欢喜自知当作佛为言吁因缘一周于千二百人大有功力可见经文三周次第非徒设也二如来与记分二一长行分三一总记千二百佛知此等心之所念三藐三菩提记此承上千二百人心之所念希望同记而即赐其记者为重在信力也直指云从三周巳来所闻种种开示见地固巳明白一信便入住位所以召大迦叶而悬记者意有所托也况此亦结完方便品中千二百罗汉悉亦当作佛之案二别记憍陈如于此众中我大弟子憍陈如比丘天人师佛世尊陈如最初悟道居众上首故别与记尊者于得记之后犹供养六万二千亿佛亦即是深心本愿欲满二利功德而果号普明者要解云以智慧明破诸痴暗普使众生明了法性故也妙乐问若其X居首别记何不初周记耶答若约寔行大小缘别两初各异身子最初结大缘故初周先悟陈如先结小缘故于鹿苑先悟若约权行引物二意各别垂迹之法不可一准三后记五百人其五百阿罗汉尽同一号名曰普明迦留陀夷此云黑光亦云麤黑颜色黑而光故周陀或云周利此云大路边生佛本行经云其母随夫往他国久而有孕垂产思归行至中路即诞其子如是二度凡生二子乃以大小别之小即莎伽陀亦云槃陀伽亦云槃特此云小路边生其余皆如序品中释问世尊前许云是千二百我今当现前次第与记及至授陈那记后而独举五百于五百中而又独言三迦叶及迦留等何其许与之侔不也答广略之义品题曾巳问明但五百现在本座至于三迦叶与十大弟子为阿含时众中首领曾为千二百之师所以别举若言许与如来既云次第与又云皆当得又云尽同一号则千二百该无不尽也同号普明者以同证普光明智故也二偈颂分二一先颂授陈如五百记尔时世尊欲重宣此义而说偈言憍陈如比丘当见无量佛故号为普明前四句颂因圆长行中但曰当供养六万二千亿今言当见无量佛须知当供养者乃从今日得记后事当见无量佛者约三世而言统论三世因行X则过阿僧祇者有之下六句方明果满此申明果德有五一光明二神通三名闻四众敬五说法由有诸实德故见斯善名也其国土清净菩萨皆勇勐有如是神力此颂依报清净法属勇勐升楼阁而游诸国者是不出户庭无处不徧也以无上供献于诸佛者即运心供养也供佛欢喜须臾还国者是万用俱兴不离当处也与弥陀佛国人供养十方即以食时而便还国同此皆菩萨神力如是故云有是神力佛寿六万劫正法住倍寿像法复倍是法灭天人忧知音云此记有四一记佛具寿命二记正法三记像法四记末法以法灭天人忧皆末法之事此皆补长行所未有者颂陈如一人如是其五百比丘次第当作佛皆如上所说此一十四句例陈如一人而通颂五百人因果某甲者以五百人展转授记之称如陈如灭度曰我灭度后优楼频那汝当作佛依正庄严及所化之世间如我无异其佛及弟子神通威德正法像法寿命劫数俱不必更说亦皆如上所说无二以上五百该尽二总颂授一切声闻记迦叶汝巳知五百自在者汝当为宣说此嘱大迦叶补余七百人记其依正因果劫国庄严正像寿命皆无二无别今虽未得耳提面命汝可为之一一宣说也故华严经云现前得授记不X现前亦得授记妙哉经文其简要如是三会众领解分二一长行又二一经家叙喜尔时五百阿罗汉头面礼足悔过自责此领前我及汝等宿世因缘之义结完化城喻一品之文前标记处世尊许与千二百人普记今叙谢只云五百乃约在会面领记者为言故言于佛前得受记巳拣不在本会之七百众耳欢喜踊跃者内心庆幸前希记云若世尊各见授记不亦快乎今既如本所愿故应欢喜无量所以从本座起作礼陈过也此中重在悔过自责一句不信自心作佛不行菩萨大行忘失久远因缘有负如来悲救皆是从前罪过由今新悟故悔责也自责二字犹重有不啻损形殒命之态从前屡受佛责犹不知过今既悟明斯道得受妙记故自责执迷之固而不早证真空悔恨无极二自陈领解分二一法说世尊我等常作是念自谓巳得究竟灭度今乃知之此处并说喻处所称世尊最亲切非无见无得而称我字即陈如等者等五百人常作念者谓执迷之过非一日也自谓下方是悔过谓得少为足无大乘志也此正照方便品佛说一解脱义我等亦得此法到于涅槃之意今乃知之一句方是责其根钝智浅不早悟是妙法也须知陈如等乃在昔宫中久侍之人世尊始末𢫈弄无不备见如才出X头便谓天上天下唯我独尊此处我应当悟至于四十年中头头显露我只头头不悟而本会放眉间光出定扬德法说喻说总皆似奏九韶于聋人及至说因缘化城方得明了可谓愚钝之极如是自咎与身子自责并四人说穷子喻同出一轨二喻说又二一略举喻如无智者所以者何而便自以小智为足如来于火宅喻前云诸有智者以譬喻得解既经喻说而又经因缘此岂谓有智哉照方便品而今不知是义所趣前云不知而今乃知由知之迟故言如无智者下征明何故如无智者况如来所有无量智慧本为我所应得而自不勤求返以小智为足岂非一大愚耶观应得二字足知今日新证洞见本觉妙明开佛知见群暗俱尽矣二正举喻分二一开譬又二一醉酒不知世尊譬如有人至亲友家系其衣里与之而去系珠喻领上王子结缘也天台云有人者即二乘之机亲友即第十六王子家即大乘教法醉酒句谓当时大机暂发无明暂伏以得闻经内心微解如至亲友家以无明重故还复迷失如醉酒而卧醉有二义一重醉都不觉知二轻醉微觉寻忘亦名不觉虽有二义终成系珠如毒皷耳官事当行者明王子余处机兴逗缘往应故云当行弘法化他知非私务故云官事无价珠者即一乘实相真X如实智也系衣里者愧悔忍辱能遮丑恚及防外恶即是外衣信乐之心内褁善根即是内衣于时闻法微信乐欲即了因智愿种子也其人醉卧都不觉知若少有所得便以为足天台云醉卧不觉明中间懈退不受大法也由无明心重寻复不忆起巳游行下明中间接之以小受三乘化也善根欲发厌苦求乐故云起巳游行无明覆解不知向本求大乘衣食故云向他国求小乘衣食若魔佛相望生死魔界为他国佛法大小皆为本国就大小相望小乘未免生死犹是他国大乘永脱生死乃为本国究竟还源也此正谓背大乘国往小乘土不知从珠取给而佣作自资获一日价得少为足也衣食等知音云喻五百人既迷本有堕入五道不免求人天福报之衣食崇水事火持牛狗戒而勤力求索甚大艰难也二亲友觉悟于后亲友会遇见之何为衣食乃至如是自大通系珠下种以至今四十年后故曰于后遇见直指云此承穷子喻合长者第三翻尘土坌身会遇于除粪之处方便见子彼云咄哉男子是叙般若时真俗双超故曰汝常此作此叙未获真俗一如故曰何为衣食乃至如是咄哉喝醒之声丈夫男子美称也既以丈夫见称则知本见冲天气槩但未展耳若得福智圆满为天人所敬转无X上轮岂不为伟哉一大丈夫乎何为衣食句是亲友恠甚之言谓若果无珠受此艰难犹为可耐今本有神珠自能致大饶富若出之尚可以普济万方何独为衣食以至勤索如是耶故下与示珠我昔欲令汝得安乐以求自活甚为痴也此申其以无价宝系衣里之事所谓我在十六数曾亦为汝说也知音云某年月者是智佛入定八万四千劫十六王子为覆讲时上云安乐五欲自恣喻成佛时果上受用即实报庄严理智圆满此言以无价珠等喻佛向因中为下大种也今故现在者谓昔所指示法性本有元不失也而汝不知为无明所障虽得小果忘其大因而勤苦忧恼可谓痴亦甚矣上总属开示此下方教悟入汝今可以此宝贸易所须常可如意无所乏短劝贸即譬得记作佛也妙乐云珠虽价直无数必须贸易方有济用了因内解虽复究竟必以宿种易于现行以昔解一解一切解贸今现行一行一切行珠体不竭贸易无穷故须更听更修方显宝之功用如华严中得摩尼珠十种莹治方能雨宝行解相称方堪佛记从是巳后则具有寂灭忍衣首楞严食自行化他无量众宝无功用位彼此不穷知音云以因证果曰贸即小成大曰易二合譬分二一合醉不知佛亦如是为菩萨时一切智愿犹在不失X前以喻定宗后以法明要法喻一如故曰佛亦如是直指云菩萨时指佛为十六沙弥时一切智心即法华统收权实万行但受之彷彿故寻便废忘既得阿罗汉下通叙昔迷偏小犹在不失正明昔缘道种仍在也天台科合佛亦如是四句合系珠而寻下两句合醉不知既得下合起巳游行二合友觉悟今者世尊觉悟我等而汝谓为实得灭度此正明今悟言觉悟我等叙三周开示并领方便品云我虽说涅槃是亦非真灭等文余如前释合呵责示珠等文世尊我今乃知实是菩萨甚大欢喜得未曾有此正明得记庆谢直指云度自性众生断自性烦恼学自性法门成自性如来故曰乃知心佛众生三无差别根尘识三体用如如故得三菩提记下三句始结明章初踊跃欢喜之意二偈颂分二一颂内心得解尔时阿若憍陈如等欲重宣此义而说偈言我等闻无上安隐授记声自悔诸过咎前四句颂今得记欣庆谢法后两句颂悔过言自悔诸过乃见今日悟入之深惭愧之切也二颂自陈领悟分二一颂法说于无量佛宝得少涅槃分颂自谓巳得灭度今乃知之初闻诸佛智慧甚深X无量尚遥隔千万里外竟不知是何等境界今乃知于无量佛宝皆有所得矣是蒙如来方便引入也二颂喻说分二一颂略举如无智愚人便自以为足二颂正举又二一颂开譬譬如贫穷人往至亲友家五欲而自恣此二十四句颂以喻明法其家大富二句承长者穷子二喻中来磊磊落落无非发明迷悟之本天台谓肴膳食巳便消如方便教二颂合譬我等亦如是世尊于长夜身心徧欢喜此十六句颂以法合喻历然可见但长夜喻生死末四句结前广记大案授千二百人记竟授学无学人记品第九品节云此品来意由佛三周开示各信自心不疑佛说故常随弟子自上首以及五百并千二百皆久受化各得记巳业巳安慰其心尚有一类新学声闻若阿难罗睺等各愿得记以满众望要见佛法不遗之意故各为授记因以名品也佛曾于总发迹中有善学方便故不可得思议又云我弟子如是方便度众生则阿难一类居有学中者亦方便示迹不可思议者也若非二人请记则二千人无从得如阿难等所愿不然又何以完如来出现一场因缘则二人非实有学但今据本文解释又不得不尽现今面目也二授二千人记分二X一请记又二一二人请尔时阿难罗睺罗而作是念设得授记不亦快乎此经家叙置二尊者有如是念也每自思惟者自见身子及四大弟子巳至上来千二百人得记巳来我皆作是思惟设若令我等有学人皆得授记实为快活足见今未得记忧郁在念尚未为快即从座起到于佛前唯有如来我等所归世尊下方是二尊者之言我等于此此字最重须知便是二尊者悟入之境即前所谓甚深无量处今此境巳入而又言亦应有分是何等襟怀唯有如来是我所归便是出陈自巳所休宁地谓本从如实中来还从如实中去故言归也即此两句便可为二人授记定案又我等为一切世间我愿既满众望亦足天台云二人于佛最亲时众所望罗云是佛之子俗中亲重阿难持佛法藏道中亲胜胜重两人不蒙别记则众望不足也我愿者即前思惟中设得授记之愿众望者即因其于佛最亲而望其所获必厚也记不见授二俱成缺须知此段亦二人为学无学二千众作先容也二二千人请尔时学无学声闻弟子二千人住立一面二千人妙在一心合掌瞻佛少顷而复立一回以是机投佛教可谓水投水矣即此行径便可为作记之原委足见灵山会里原来有人亦见佛谓我X弟子如是方便度众生言发即中二与记分二一与二人记又二一与阿难记分五一长行尔时佛告阿难汝于来世天人师佛世尊此记果德号要解云高莫逾于山深莫浚于海阿难宿持法藏多闻博达其智慧故如山如海矣于诸法中得大通达自在如王故得果以因为号当供养六十二亿诸佛得阿耨多罗三藐三菩提此记因行先曰于未来世未知有多少时今曰供养六十二亿则知其数矣一一佛中护持法藏皆如今日无二直到智福双满方是成佛之日教化二十千万亿恒河沙诸菩萨等三藐三菩提此记眷属当来作成如此其多者为宿持法藏化缘深故国名常立胜幡其土清净琉璃为地劫名妙音徧满要解云幡表尊胜之德阿难多闻第一故国名立胜幡宣传法藏故劫名妙音徧满为由法音宣流故其佛寿命无量千万亿像法住世复倍正法佛寿无量劫而正像之法又复倍倍者由其宣传法藏因力绵远也要解问寿劫之说犹然不穷何所据依视不覩睫况渺冥乎答万物死生而不亡者存寿有终穷乎古今代谢而曾无纪极劫有终穷乎圣人离死生至道无代谢则虽倍倍之劫未足尽其灵长矣X阿难是山海慧自在通王佛所共赞叹称其功德诸佛共赞者赞此佛智胜而神无碍也称其功德者即护持三世佛法威德具足有自利利他无量功德由多闻广博故得名称普闻无量世界二偈颂尔时世尊欲重宣此义而说偈言我今僧中说阿难持法者种佛道因缘佛有大威德两句要解云颂诸佛共叹也寿命无有量以愍众生故非徒羡久生也众生于法中种佛道因缘者能持法藏故群类资焉三菩萨生疑尔时会中新发意菩萨而诸声闻得如是决此新发意众前不见列名后不见赐记突然于此腾疑直指云是托相表转十八界成智也新发意者即圆教十信位中名初发心菩萨为信力虽具而通力未发所以不识声闻内秘外现之本而见迹生疑然因此得伸二尊者久远大因也约理此经前是五识将转故五千心所生疑待五大弟子获记而五百大众转矣今是六七二识将转而十八界相继生疑十八界不出八识为体及八识心所为用故以八千表之五六七识既转而八识亦将转故假八识心所作念以申六七二识受薰之久六七二识托二公得记而转则十八界应念化成无上正觉四如来发迹X尔时世尊知诸菩萨其本愿如是故获斯记此告其远因以同发心功深愿广宜得是记也要解云校其远因则功巳齐佛但愿护持法藏故常乐多闻佛愿成道利生故常勤精进由此佛巳成道而阿难尚须护法教化然后成佛葢其本愿如是非由根智胜劣而有先后也俱舍论说空王佛乃释迦三僧祇劫中间所逢之佛直指云约理空王表白净根本智释迦表八识阿难表六识採集多闻熏习八识故曰护持我法八识受薰淘制习漏故曰常勤精进以能熏之智烦杂故成佛在后由所熏之智坚密故成佛在前此以受熏定先后非与转识同论五阿难显本阿难面于佛前自闻授记尔时阿难而说偈言世尊甚希有令我念过去护持诸佛法面闻大记而欢喜者庆其不在转次授记之例也知音云即时下騐佛告新发意人其言不虗即自忆念过去诸佛法藏而无碍又知本愿皆佛神力智力所加被也偈中前四句如长文可解后四句前半明昔同佛发心之本乃实智也后半明为侍者之迹乃权智也阿难一人本迹权智既自颂明后二千人得记新发意人始三缄其口矣二与罗睺记分二一长行尔时佛告罗睺罗天人师佛世尊此记果号直指云蹈者履也七宝华表信住等七X位之行华谓尊者密行最深操履佛果七位理行故从行得名当供养十世界微尘等而作长子犹如今也此记因行一三千大千国土为一化佛世界以一世界大地作微尘巳是最多今曰供养十世界微尘数诸佛如来则是因行岂可言哉既为无量诸佛之子则福慧具足可知矣既未来历如是不可计劫则过去为佛长子亦必应历如是多劫此皆尊者本愿所存故今以密行为第一也是蹈七宝华佛国土庄严亦为此佛而作长子此总记依正庄严等皆与阿难无二良以多闻与密行互相资发故而又与阿难为子乃本愿所在也悲华经引佛为宝海梵志发愿时有帝释名善见足时发愿愿在在常为诸佛之子故后偈云罗睺罗密行惟我能知之也过是巳后当得阿耨多罗三藐三菩提过是巳后者即供佛为子本愿满足之后初得记为自觉供养中兼利人为觉他过是巳后方名觉满二偈颂尔时世尊欲重宣此义而说偈言我为太子时罗睺为长子以求无上道此颂明本迹之不可测也颂中前四句发明真俗谛中皆是子义乃罗云现在不离佛矣次言于未来世见多佛为多子皆出一心无非欲求满足菩X提即此侍佛为子一心求道是其密行人无能知而我独知也华严经明菩萨有十种如海智第七智云菩萨入未来世观察分别一切诸劫无量无边知何劫有佛何劫无佛何劫有几如来出世一一如来名号何等住何世界世界名何度几众生寿命几何如是观察尽未来际皆悉了知不可穷尽即此则今日如来目击其所行密行如是而不诬也后六句又将示现二字提出意在足前总发迹中谓善学方便故不可得思议之语故此言功德不可数欲人知本迹权实之有在也与二人记巳竟二与二千人记分三一长行尔时世尊见学无学寂然清净一心观佛此明世尊见大机巳发即可当成佛之记也二千人乃二尊者所统之有学声闻也经家叙其世尊见又言其意柔輭是佛知彼心行乃为可记之机方便品云若人善輭心皆巳成佛道寂然清净是内外一如也一心观佛意有所待也佛告阿难汝见是学无学二千人不唯然巳见此欲以有学托阿难也前记五百人处召迦叶委付有不在会者欲其为说今二千人又召阿难而问见不则意亦有所托也况有学人佛虽与记解力未充不可无师阿难唯然应曰巳见则此一见字不独巳同佛见而亦见尽二千人于未来世能作津梁可谓不负所托于将来也X阿难是诸人等恭敬尊重护持法藏此明因行二千人既为二尊者所统前以二尊者表六七二识则二千人为二识心所亦宜然也罗云供养十世界微尘数佛表十界差别通属意根中法尘今五十世界微尘诸佛当表色等五尘欲人了知五尘同是真如之体故以恭敬尊重言之既能如是则尘尘是佛念念是智故曰护持法藏末后同时于十方国天人师佛世尊此记果号直指云约理待五尘生相无明转尽乃得大智现前故曰末后以始觉之智照明五尘全俗即真乃契本觉之理故同时于十方国各得成佛始名是法住法位世间相常住至此体用如如纯是一真法界故同名宝相寿命一劫国土庄严声闻菩萨正法像法皆悉同等此记依正庄严之相既悟证法身则真常独露而此寿命岂有终穷此言一劫乃无量之量也所证庄严悉皆同等者明二千人各居一国而受用悉等乃不同之同也二偈颂尔时世尊欲重宣此义而说偈言是二千声闻今于我前住渐入于涅槃颂文照前一一可了末四句结其度生事毕仍入涅槃是出兴功成返一无迹佛佛然也三得记尔时学无学二千人闻佛授记欢喜踊跃而说偈言世尊慧灯明我闻授记音心欢喜充满如甘露见灌X此诸学众得记庆快也直指云如来威力令有情无情同成正觉故曰慧灯明此是赞也心欢喜者如其所愿得实智甘露法雨充满此是谢也自方便品讫此迹门正说一大科巳竟下五品属迹门流通法师品第十品节云此品来意由世尊广赞一乘甚深微妙能信受者即得成佛所以诸大弟子各得授记然此一乘乃众生本具正因佛性今如来开示方便说此妙法以为缘因既得了悟乃堪荷负使知大通智胜因缘至今不失则又知今日之法缘为未来无尽之因缘也所谓但有闻法者无一不成佛乃至一念随喜即得菩提故以法师标品意在法华正因要託法师开显为未来不尽之胜缘也葢佛性种子要借缘熏则智佛为昔熏而今乃新熏也且法师有五种谓受持读诵解说书写但能一种即名法师况此经有如来全身则能持者即为荷担如来故当敬视如佛抑显殊胜妙法要假人弘使佛种不断故毁谤者其罪甚重以断佛种性故也由是见如来出世本怀巳周故次此品于授记之末齐此巳前判为开佛知见然开有二种在佛则为开示开显使闻者自知自信此心为佛也在机则为开悟开明由久迷不信今闻佛显示则了然明悟如莲华之开发也经虽通言四种知见约X义则前十品总显如来出世本怀诸弟子一向不知故多疑虑今承开示决信此心是佛故判属开字法者轨则也师者训匠也一以妙法轨持自巳则烦恼可断佛道可成也二以妙法训人则众生可度而法门可通也且前三周作记皆约其人限其数此则普记在会乃至一念随喜者皆得作佛而又悬记未来凡有闻经随喜者亦皆普记成佛此正完前但有闻法者无一不成佛之案及酬足众生无边誓度之愿也由三周收之未尽故继以此品一叹美五种法师功深福重以劝流通分二一叹美能持之人又二一明弟子功深福重又二一明现世弟子尔时世尊因药王菩萨求辟支佛者求佛道者如求将授广记而因药王者要解谓以广记渺漠法利胜妙非深知宿契无能证知故也况药王即喜见菩萨久持此经烧身燃臂可谓深知宿契矣告八万大士者大窾云正欲大士作法师而效药王也况法师之行在慈悲忍辱法空而巳药王通具诸德故因之而令人取法八万大士即经首所叙列者如是等类咸于佛前当得阿耨多罗三藐三菩提此是如来欲使尽未来人普皆成佛故有是记也天台云若于佛前当机妙悟者是多闻生解五百及二千是也此等皆巳现前与总别记竟今所拣X者乃是八部四众三乘之类故言如是等类咸于佛前者明其时节值佛在座也一偈一句者闻法极少也乃至一念时节最促也随喜者自未有行但随喜其法及随喜其人也而皆与记者明其闻极少时极促随喜之功遂得佛果何况具足得闻尽形受持五种流通三业供养普广若此下周既尔中上倍然可以意知二明未来弟子佛告药王又如来灭度之后三藐三菩提记前科虽为现在座者作记犹未为广但以如是等类一句该无不尽明知现在所有之机总不出四众八部而巳今言灭后有人则其机未兆但意知未来必有如是四众八部闻经随喜者既发如是心必得如是果故佛今预为授记是意无不圆记无不该也况今日现在得记者由过去沙弥曾巳授之今日又与广记可为如来异时出世亲为授记之机故此不言果号与劫国庄严等意有待于将来耳提面命二显法师功深福重分二一长行又二一别又分二一明现在若复有人受持读诵乃至合掌恭敬天台云上明禀道弟子此明授道师门师论上下时谈现未并不出逆之得罪顺之得福今明现在下品师相即是五种法师十种供养也妙乐云下品者但约凡位以判五种者大窾云受持者默默提撕守而不失也读诵者频频讽习六时不废也X解说者解通所说之义使受持者知有归趣也书写者流传梵筴之文使读诵者知有向慕也供养者即不能受持读诵解说书写但能至心精诚供养亦终得此大宝也十供养者一华二香三璎珞四末香五涂香六烧香七幡葢八衣服九伎乐十合掌药王当知是诸人等广演分别妙法华经此明能敬信者即具成三世因果也唿药王教知其师门功报殊胜也是诸人等即五种法师谓能深心信乐此经法者是人曾供多佛成就大愿即今乃乘愿度生故生此人间也设有问未来有何等人成佛应知即现在能受持乃至能供养此经一句一偈者也次下释成报重得果之相谓此能受持者能以十种供养此经者一切世间应当瞻奉如敬佛想何故乃耳当知此是诸大菩萨巳成正觉为哀愍一切众生故应真来此虽则受持一句一偈而意即为广演分别也何况尽能受持种种供养者前明受持供养一句一偈者乃下品师也然品劣者尚为一切世间瞻奉供养以至是乘愿度生之人又何况尽能受持全经者尽能具诸供养之上品法师其功报殊胜非心口所宣测也药王当知是人生于恶世广演此经此明乘愿来生不躭自乐也是人指前之法师清X净等直指云因法力成就必住于信解圣位之地是清净乐土因佛灭而生界失依乘愿来此五浊恶世广演此经也此总明前五种法师皆乘悲智而来者也二明未来若是善男子善女人如来所遣行如来事此显未来即有窃说一句者断必有来由也窃者非公然对众是为私也一人者非千百人是为独也一句者非广分别是为少也所以不公然对众广说者由未及广闻多学了义故也释论云有慧无多闻亦不知实相譬如大暗中有目无所见多闻无智慧亦不知实相譬如大明中有灯而无照无闻无智慧譬如人身牛有闻有智慧是所说应受是可知窃说者乏多闻也当知下明其功报如来使者天台云经是如智所说说于如理今行人乘此如教宣于如理故为如来使也行如来事者如来以如智照如理为事今行人依如教行如理即行如来事也此约自行释又如来以如智如理化众生为事行人具大悲愿以妙法为众生说令得利益亦名行如来事此约化他释也何况于大众中广为人说略不格量上品功报者以前下品望今上品意可知也二总分二一明逆者得罪药王若有恶人读诵法华经者其罪甚重此又较量功过以明是法殊胜也直指云佛是果X位中人毁赞不受虽骂者自取其罪而罪犹轻若毁訾读诵者即断佛慧命故罪甚重也葢为读诵者智力未充恐因毁退心所以罪甚况经是人天眼目一无人弘则斯眼灭然所以深罪毁訾者正所以守护是经也二明顺者得福药王其有读诵法华经者以佛庄严而自庄严佛以定慧庄严而说此经若人读诵此经则是能修佛之定慧故以佛严而自严也则为如来肩所荷担天台云在背曰荷在肩曰担若人读诵此经则能得佛非权非实法身之体即为如来背之所荷又能得佛能权能实二智之用则为如来两肩所担也其所至方应随向礼三藐三菩提故上明以法为师此明堪为物表也天台云此人有所趣向悉皆相应皆可敬顺顺即是向敬即是礼敬而顺与兴供等也所以者何下上释应供之意妙乐云先举人中上供次以天宝况之尚当以天宝献况人中供乎所以应礼应供者无他由此人欢喜说法令人须臾闻之即得究竟无上道果以其利益殊胜故当如法供养也应知须臾闻即一念随喜义然节节召药王当知者有二意一为章初普记之时巳一一委付药王如人子有病再三嘱託医者也二是珍重五种法师行道利生必X当效法药王庶几有以益乎二偈颂分三一颂奖劝二利尔时世尊欲重宣此义而说偈言若欲住佛道成就自然智并供养持者此颂明能供能持者速成就佛智也自然智即本觉真智也要解云若欲住佛道成就此智必借师法发明指教故当勤供养持法华经者此劝先敬师次劝自受持一切种智即诸佛果智也然欲求佛果疾证是智必依此经如法修证此所以当持当供而致福慧双修也二颂师门总别分二一颂别开二世若有能受持妙法华经者当知佛所使愍念诸众生此颂于诸佛所成就大愿愍众生故生此人间诸有能受持妙法华经者供养说法者此颂是人自舍清净业报等自在欲生者即所欲生处随愿自在也吾灭后恶世能持是经者冀得须臾闻此颂于未来世有是持经法师当敬如佛者无他于浊恶世中若得须臾听受是经则甚为难有也若能于后世受持是经者我遣在人中行于如来事凡能忍恶弘经必有所命是故佛云为我所遣行我所行也二颂总结逆顺若于一劫中常怀不善心其罪复过彼若以佛较持经者则凡圣品位差别极矣以一劫X较须臾则长短是分差别极矣而骂佛与骂持经之人虽时分不同其得罪正等者须知佛由法出谤持经者即断佛种性所以罪极重矣有人求佛道而于一劫中其福复过彼以骂佛得罪合此赞佛得福较量经功其义可了于八十亿劫以最妙色声我今获大利此颂华香技乐人中上供等文于八十亿劫中不倦久持之志以冀得须臾闻经由是须臾闻之即得菩提故自欣得大利矣三叹经尊妙药王今告汝我所说诸经而于此经中法华最第一诸经属权此经为实以权实对论则此经为第一也问既言此经而又曰法华岂不为二耶答此经中者乃一真法界之妙理也法华者乃妙理中之智也理智如如故为第一岂有二哉叹能持之人巳竟二叹美所持之法分二一长行又二一深叹经法分五一约法叹尔时佛复告药王此法华经最为难信难解此正叹法也巳今当说此经为最者是约法叹天台云巳说者即大品巳前渐顿诸说也今者谓无量义经也当者即涅槃也般若大品巳前诸说皆带方便取信为易无量义虽一生无量而无量未即还一是亦易信今法华论法则一切差别融通归一论人则师资本迹俱皆久远人法悉与昔异故难信解当锋难事法华巳说涅槃在后则可信X矣药王此经是诸佛秘要之藏不可分布妄授与人秘要藏者天台云隐而不说为秘总一切法为要真如实相包蕴为藏不可分布者法妙难信深智可授无智不信谤乃获罪故不可妄说也诸佛世尊之所守护从昔巳来未曾显说从昔未显说者天台云于三藏中不说二乘作佛亦不明师弟本迹方等般若虽说实相之藏亦未说五乘作佛亦未发迹显本顿渐诸经皆未融会故名为秘此法华经具说昔所秘法即是开秘密藏如此秘藏从昔守护今乃显说也而此经者如来现在犹多怨嫉况灭度后四十余年不得即说今虽欲说而五千寻即退座佛世尚尔何况未来理在难化也障未除者为怨不喜闻者名嫉二约人叹药王当知如来灭后则为如来手摩其头此约人以叹法也此法在人则人尊衣覆者天台云若能持说此经即是修学大忍是为如来衣覆即上文以如来庄严也佛护念者实相为子尊崇实相能发生实智即为诸佛所护念也四信为信力即三宝及戒四弘为愿力大智为善根力信则信理理即法身志愿是立行行即解脱善根根因难动此即般若当知三力即是三德秘密之藏初心栖此与佛不殊故名与如来共宿也手摩头者X此人以愿力善力自行权实以为机感机感名头如来以化他权实名手开发前人自行权实之头感应道交故言摩头摩头即授记也三约处叹药王在在处处皆近阿耨多罗三藐三菩提此约处以叹法也此法在处则处贵夫佛生处得道转法轮入涅槃以及法王游处皆应起塔天台云此经是法身生处得道之场法轮正体大涅槃窟此经所在须起塔供养不复安舍利者释论云碎骨是生身舍利经卷是法身舍利既有全身故不必复安也四约因叹药王多有人在家出家乃能善行菩萨之道此复约因以叹法也未善行菩萨道者天台云禀前三教未能巧度若闻是经即入圆教名为巧度巧度即善行也妙乐云声闻化人苦行头陀等名拙度菩萨化人观诸法实名为巧度五约果叹又五一明近其有众生求佛道者得近阿耨多罗三藐三菩提此方约果以叹法也当知必近者天台云安乐行中名为近处此菩提果佛眼佛智知见处为体则有二种一者初心菩提即初住二者后心菩提即妙觉今言近者正近初住菩提也二开譬药王譬如有人渴乏须水其心决定知水必近此复以喻明法也此喻作两层看一于高原求水尚远属权二于湿土求水属寔有人指在家出家X行菩萨道者渴乏须水是总标其求道之切直指云渴喻三界火宅逼迫乏喻不得如来智慧水喻三平等真如之理须水喻勤求佛道高原喻阿含方等权教析色明空谓之凿了悟十二因缘谓之穿所得是偏空之理如干土二乘坐守偏空以为究竟惟佛了知非真灭度故曰知水尚远施功不巳喻二十二年以般若淘汰犹处门外因止宿艹菴作字名儿喻转见湿土因得名儿乃知长者家业喻遂渐至泥既知家业必定委付喻知水必近决定二宇是开佛知见断疑生信之谓此是借喻明法也三合譬菩萨亦复如是必知得近阿耨多罗三藐三菩提前曰是人今合喻中便言菩萨见圣凡速如返掌也直指云若未闻下是执阿含方等为究竟故于法华不信不解由不信解则失真修故于菩萨游戏神通净佛国土不生好乐所以去菩提则远此是违教合上不善行菩萨道者若得闻下是顺教合上善行菩萨道者因信而闻闻则悟解思惟修习此合转见湿土遂渐至泥因修习必知得近菩提令决定知水必近近字是信前五品位也四释近所以者何一切菩萨成就菩萨而为开示此释得近之意天台云一切菩萨者明诸教中权因也三菩提明一切菩萨所得权果也征释之X意正以还结诸佛智慧甚深无量其智慧门难解难入之旨一切菩萨即能修之人菩提是所修之法今言皆属者则人法皆不出此经外何故葢此经为一切众生开方便门门户既开则人人可入既入其门即得佛见矣此经为一切众生示真寔相实相既显则人人可悟既悟其旨即得佛知矣故此两句即完结开示悟入佛之知见而皆属此经四字其意深矣则前难解难入之门无不通达下重明甚深无量谓此经之藏初从万有而归但空次从但空而归中道再从中道而归实际故曰深复自寔际而反观万有触不得背不得如须弥山故曰固一切圣凡大小迷悟名号皆悉不到故曰幽从十住而至等觉喻五百由旬方到宝所故曰远巳到等觉尚隔一层是岂人易到哉故曰无人能到末三句谓今蒙佛教化成就而为诸菩萨巳开巳示故亲到诸佛智慧甚深无量之境所谓必知得近阿耨菩提矣五拣非药王若有菩萨闻是法华经当知是为增上慢者此应前八千新发意菩萨及五千退席者而来直指云返醒在会并尽未来际闻此而惊疑者怖畏者令其皆得安心如海坐至菩提此运妙密钳锤为一切人斩断命根二正示方轨分二一示方法又三一标章药王若有善男子尔乃应为四众广说斯经X此明末世弘经之方轨也室衣座名为三轨末世弘经必借此三自轨轨人方获大利天台云修无缘慈是入室义修寂灭忍是着衣义修于中空是坐座义二解释如来室者一切众生中如来座者一切法空是此释明三种荫被谓说法者应先于一切众生中起大慈悲心谓之入如来室直指云夫慈能与乐悲能拔苦慈悲广大能安立众生故喻为如来室也次对一切众生以柔和忍辱心为着如来衣谓以权实二智说法顺真俗之体庄严众生设有执权背实生怨嫉者又当忍其所辱待其自化故以悲智二门喻如来衣也复指阴处界三真俗等法当体全空为如来座以此诸法无我无我所则见三界十二类众生如镜像空华始不作众生见安心为如幻众生说法故以诸法空寂为如来座也上言云何应说复云尔乃应说足见若不尔者非说法之式也三皆言如来者为此三种法式皆禀如来旧轨天台问何故约三法名法师答约事必须登堂整衣坐座乃可敷宣又慈悲生一切善柔和遮一切恶法空荡一切相故约此三三劝修安住是中然后以不懈怠心广说是法华经是中即三法中也不怠即以精进严此三法则能广说天台云五种法师用此三法自轨故云安住X是中用此化他故云以不懈怠心等此正劝修也二明利益分五一遣化人药王我于余国遣化人为其集听法众此明如来加被遣众集听也天台云若初心未淳止可遣化人未可遣化四众八部也若见天龙倚此自高妨损其道故不可令见也若心无倚着则尚堪见佛况复天龙以至总持自证利益耶二遣化众亦遣化比丘比丘尼闻法信受随顺不逆前谓遣化人未明是何等人但言为其集听法众似为引领人也此方言弟子众既为如来所遣化者是禀佛命为法而来闻必信受于一切时中一切语中权寔大小无不随顺也三遣八部若说法者在空闲处阿修罗等听其说法空闲乃寂莫无人处也境寂心闲是谓鬼神来舍矣况此又为佛所命乃感应道交之騐也直指云前虗遣化众听法此实遣天众护法二俱以神力拥护之也四见佛身我虽在异国时时令说法者得见我身前云遣天众听法或隐或显似未一定此则曰得见即面面相窥也直指云此是法师心契佛心感应道交故如来现身面护令时时见而说法之心诚恳可见五与总持若于此经忘失句逗我还为说令得具足X前云时时令见此言我还为说皆谓说法者与法身相应若但言见报化身闻报化说法则疎矣二偈颂分二一总劝尔时世尊欲重宣此义而说偈言欲舍诸懈怠应当听此经是经难得闻信解者亦难此总颂善行菩萨道者一节懈怠者指二乘难闻难信承上深固幽远而来人未得理则懈怠自生凡欲舍懈怠冥与理应须听此经以此经理智圆融须臾闻之尚得近菩提况久闻乎但此经难闻难信能信受者则可谓如优昙华矣二颂前分二一颂叹经如人渴须水穿凿于高原决定知近水此颂喻文得水远近如前释药王汝当知如是诸人等近于佛智慧此颂合譬一节以此经为深经者谓四十年前所说诸经浅显明示未谈了义至今法华开方便门示真实相言一切声闻即是菩萨则较前为深为诸经中王若能于此审谛思惟则去佛慧不远矣二颂方轨若人说此经应入如来室处此为说法此颂标释一节前巳解明无所畏即四无畏也广分别说乃权实双行也若说此经时有人恶口骂为众生说法直指云此补出二颂前四句释成上三荫被中忍X辱二字后四句引巳为证千万亿土摄九界坚固身摄报化以及三十二应无量亿乃竖说施化无穷也若我灭度后能说此经者为作听法众此二十八句通颂如来以五事利益行人初遣四众供养二遣化人护持三有忘令忆四得见佛身五遣八部听讲三次言在空闲者初谓法师若在空处读经若有忘记章句我现身为说二若在空处或说或读亦皆得见我身所谓处处见佛念念见佛也三曰若在空闲无人听受我则遣天龙八部为作听众此皆如来为法重人也是人乐说法分别无罣碍得见恒沙佛此八句孤起广明法师具无碍辩心契十方诸佛而诸佛护念如子故所演妙法令听者见谛获欢喜位而复嘱人天亲近大乘师学速得大乘妙果而复因此师得见未来恒沙诸佛此又见灯灯无尽也知音云末四句为后两品章本若亲近下劝勉伏得此经为弟子者具因行之案为后提婆品张本随顺下伏得此经为弟子者成果德之案为下见宝塔品张本此一品经单明教菩萨法一句前半品教菩萨为弟子之法后半品教菩萨为师传之法下见宝塔一品单明佛所护念一句见护念之佛具三世十方也见宝塔品第十一X品节云此品判为示佛知见者以显示如来常住法身实相真境欲令众生知此见此乃佛之知见也惟此法身真境经初一光东照圆现法界事相生佛始终乃通示众生心境之妙由当机未悟自心不达目前便是今蒙如来种种开示当机巳信佛言自知作佛各得授记虽信自心然犹未信实相真境故世尊至此将显法身常住见七宝妙塔从地涌出多宝如来全身现在以消生灭之见即此娑婆三变净土以袪净秽之执且十方诸佛充满其中正显法界尘剎触目无非真境此为真佛之知见也大窾云此品自方便譬喻因缘三门令三根人各得领悟授记为法王子绍隆圣种以完开悟二字亦完其智慧门难解难入一科既悟之后欲其发愿弘经行法师事故先法师品广赞法师功德又恐不肎受持故假多宝亲呈塔样十方诸佛各将一卷大经作证觌面呈示令人亲见一回方肯发愿受持然后得入以了示入二字亦完诸佛智慧甚深无量一科故此一品前半示佛知佛见而后半令其发愿受持所谓一点水墨两处成龙也此品关系非细既见其塔复闻其声当此闻见之人未必不怀奇特想也既有是想必求开塔由是引起集分身变净土说寿量现神力如是多多奇特皆是为新记人扩充见地以尽佛知见矣故塔表法身是所见之理见字乃能见之人X此处既是亲见则后变土集佛一切境界无不亲知由是不但待未来成佛福智圆满后有此知见即今便于佛知见得少分矣不然何以完如来出世一大事因缘哉二显示一真妙境如来唱募以觅流通分二一长行分三一多宝涌现又分六一塔现之相尔时佛前有七宝塔种种宝物而庄校之此明塔相尔时者是三周人发始觉智见本觉理之时七宝者直指云表信住行向地等妙之智宝塔表实相之境法身所依处也以权实之智契证住等五位圆理故高五百由旬智彻三科七大皆如来藏故广二百五十由旬约由旬之数量高二万里表依正同转逈超真俗二谛广一万里表一真实相三周人麤重我法二执无明地破故见塔从地涌以无依智契无依理故塔住空中种种乃众多定慧也庄校者皆一理之所具也五千栏楯龛室千万高至四天王宫天台云栏楯是总持之法龛室千万者即无量慈悲亦是无量空室幢幡是神通胜相垂宝璎珞者四十地功德上严法身下被众生也宝玲万亿即八音四辩四面出香者四谛道风吹四德香也旛葢以七宝合成者表差别万行皆从七位理智流出高四天王者表法性身逈出四流也巳上总明过去如来理智一如成法性之果塔直指云高五X百由旬应前过五百由旬至宝所意二诸天供养三十三天雨天曼陀罗华恭敬尊重赞叹诸天供养事解可知若约理释天台云住行向为三十十地为一等觉为一妙觉为一合三十三数同依一实相境如三十三天同居忉利也雨天曼陀罗者必雨四华表初心具四十二地所有因华归向法身如三十三天雨华供塔也余诸天龙等供养宝塔即是内凡外凡亦依实相向果行因也三多宝称赞尔时宝塔中出大音声如所说者皆是真实此以古佛称言证法不虗也直指云塔以理智互表而总归能依之理塔中复有古佛以显所依之智智能启悟众生故出大音声大音者应上三周普记之音双叹释迦权实并说故两言善哉也平等有二一法平等二众生平等大慧即前权实双融是谓诸佛智慧也以此大慧称中道之理即法平等于人不分权渐普皆授记是众生平等应上等赐大白牛车意须知平等大慧更非别法即是三世十方一切诸佛教授菩萨为诸佛所护念之妙法华经也今日如来亦以此法为大众说则所说之法如所如说诚然如是此是叹佛所说称寔理故为如是也二叹如来至今第五时说此妙法不差机故如此机教相扣即是称实理故说亦X如是也下又言释迦牟尼如所说者皆是真实此三句更有深意由二乘一往不信自心作佛亦不信佛所说法是平等慧而佛于三周法喻二说之间皆言我所说真实意恐闻者信力不坚故假塔中古佛如是称赞使会中初入门者因见因闻而得实信矣此节文势虽为释迦作证意在开悟会众施受不虗也四会众惊疑尔时四众见大宝塔恭敬合掌却住一面此中四众约参随即发起当机影响结缘之四众约受益即三周新悟有信解行证之四众今是受益众同开佛知见同证一真理真见顿明故即见宝塔出现也直指云诸佛之法以无住为本故塔住空中根结顿解真闻始开故闻塔中音声所证之理等同三世故皆得法喜从劫至劫无明所覆今始亲证故恠未曾有也五乐说请问尔时有菩萨摩诃萨又于其中发是音声前品巳下节节皆有菩萨助化者是表当人无师智及自然智渐渐开发之相序品光现一真法界示悟众生故假弥勒发问以启三周大业三世平等示真实相若不穷塔之本新记罔识其始末故此假大乐说发问也知音云乐说乃四辩中之乐说无碍辩此与药王同行八万人中一人前品明三世持经非药王苦行不足以因之此品会十方三世而付嘱非大乐说不足以请之问意有三一X问何因有塔二问何故地涌三问何故出声六如来为答尔时佛告大乐说菩萨为作证明赞言善哉此答第二问何故从地涌出谓此塔中有全身者正与会众分明显示所见所闻之境也正应前文此中巳有如来全身不须复安舍利之文往过东方者不离动用中也无量阿僧祗世界外而来至此是自他不隔也国名宝净佛号多宝总表法性真净权实一如也次下出陈古佛因中大愿不虗故从地涌出也据菩萨处胎经第二卷全身舍利品佛云此大地种厚八十四万亿里地下有风风下有水水下有火火下有沙沙下有金刚剎各各厚八十四万亿里诸佛全身尽在彼金刚剎中乃至有法皷世界亦厚八十四万亿里过去亿千万佛皆留舍利彼土舍利我亦有分非一非二不住一处亦非不住周旋往来光相具足示现教化等由是而知多宝全身皆在彼金刚剎及法皷世界从地涌出也彼佛成道巳临灭度时应起一大塔此答第一问以何因缘而有此塔如来为当机述陈古佛将入灭时嘱令起塔供全身者意在于未来凡说经处皆踊现作证而兴赞叹不独今日如是涌现也若照前文诸佛世尊从昔巳来之所守护又见三世皆如是涌现也X其佛以神通愿力从地涌出赞言善哉善哉此答第三问何故发声佛今答云彼佛为作证明故作是音声也天台云释论明多宝佛不得说法而取灭度何谓不说当是多宝亦得开三但不得至法华显实故云不说法耳以是义故虽复灭度在在处处凡说法华经便随喜作证前曰此塔三世涌现此曰十方涌现足显此塔无在不在也二分身远集分七一乐说请见是时大乐说菩萨我等愿欲见此佛身三周新记之人向所闻报佛之音所见如如之理尚在彷彿犹不离权乘见解至此欲其如实知见事非偶尔欲得法身亲切洗去从前所有知见故必假如来神力加被也要知大乐说此问引发非轻如后集分身佛是何等境界三变娑婆是何等境界分半座而坐接会众于空如此不思议事皆由此问而致故知此问非如来神力所起何有愿欲见多宝耶二应集分身佛告大乐说在于十方世界说法者今应当集大乐说愿欲见此佛身世尊云此佛不容易见有深重愿力存焉欲待我分身并集一处然后乃得见彼佛也葢集分身者摄用归体若体用不完而欲求见愿则不深矣若三身不具而欲即见愿则不重矣此节文虽有彼我差别意实一贯重在深重愿三字三身并集一处毕竟是甚么处若真到X此处即刺着个佛字见亦是空华看经者好生着眼三乐说请集大乐说白佛言世尊礼拜供养乐说今以佛神力又推广其见而亦欲见十方诸佛若有一佛见之未得则不成乐说无碍故曰亦愿欲见如此则乐说亦以深重愿为新记人圆成无碍妙法矣四放光远召尔时佛放白毫一光所照之处亦复如是此是经家叙置如来欲集分身诸佛但以光召则诸佛随召而至也序品中放白毫光意为灵山会里一切人显发中道智境故引发三周人各得授记今复放此光是欲为会众圆成此段因缘故仍向东方如是照也即见二字有意此谓会众因光即见也然大通光照五百万亿国以致请法之众而此光又过恒河沙则所证利益定非三乘所能拟也光中所现皆是如来分身佛所受用境彼诸国土下明诸佛国土庄严惟净无秽也无数千万下明诸法眷惟大无小也又见诸佛与诸菩萨常宣妙法以化众生故前云我千万亿土现净坚固身于无量亿劫为众生说法至此益信矣此但叙东方所见之相其余九方准此可知故曰亦复如是然则诸佛国土无古无今无向无背由众生背觉合尘故对面千里一念尘消无不朗彻学者于此境界不得高推佛境五诸佛同集X尔时十方诸佛并供养多宝如来宝塔此是十方分身诸佛见本佛光召是闻命即行也各告上首云我今应往正应本佛谓今应当集二应相照是体用不二之意往释迦佛所表大用归体并供养多宝者表用彻三世六三变娑婆分三一变娑婆国土时娑婆世界即变清净一方所分之身犹故未尽此初变娑婆世界为方便土也承上光召十方各五百万亿恒河沙诸佛彼佛欲来此土故世尊为容受诸佛变其忍土候化佛之至也直指云然佛寂土未甞有净秽之相但因五趣三乘众生背觉合尘根尘识三互杂互染遂成火宅谓之同业妄见今承佛四十年渐次教化至此妄融真现根结将解开佛知见复本真净之时故即时见此堪忍之土变成琉璃地也根尘识三同转故曰即变真俗双融故曰清净以信解而入故惟见琉璃宝树表智金绳表理烦恼为林结使为薮我慢为山生死为河无明为海六道为城邑二十五有为聚落因转阴处界三成智则三界火宅当下消融故曰无诸聚落然此所转初因戒而断三因三缘故烧大宝香因慧起行故雨华布地慈覆众生故宝网覆上法随机说故悬诸宝铃三周新记巳获真常故唯留此会人天二道有不信者自于理背故置于他土约境此初变本土表三乘人巳转八识赖X耶葢三界火宅以八识为主所谓梦里明明有六趣觉后空空无大千约后数今变一百万亿那由他恒河沙佛国为方便土他经云罗汉见大千界如掌中果于此互知不谬诸佛各将一菩萨为侍者乃大用中之差别用也亦为下文遣使问讯之案到宝树下树乃所依之境即差别中之理高五百由旬枝叶花果庄严表五十位差别妙德严大用也座乃法空真境亦高五由旬者表智能摄五位之因也亦以大宝校饰者是不离众德也各坐其座是各安其安也如是展转谓变土虽广且不能容一方之分身佛况能容诸余者此见世尊应化之多亦以起下第二第三之变土也天台云此以八背舍三昧之力能变染成净表除见思惑也二变二百那由时释迦牟尼佛诸天宝华徧布其地此是第二翻变同居为实报土也八方者指娑婆世界以外之八方也每方各更变二百万亿那由他佛国土皆令清净者此表三周新记至此八识见相二分同转遂见此依正广大之境耳智音云此校初变文中叙无有地狱等可见寔报土中元无六凡之秽也亦以琉璃下如初变之中可知目真邻陀此云石山摩诃即大石山铁围山亦有大小用围小千大千世界者皆以铁名用表坚固也亦铁石成故须弥此云妙高七宝所成通为者因X无诸山海所隔为一净土具庄严也天台云此以八胜处三昧转变自在之力表净除尘沙惑也三变二百万亿释迦牟尼佛为诸佛诸天宝华徧布其地此是第三翻变实报为寂光土也观当来二字则前度十方诸佛未曾全来佛知有未到之分身故又广变其土也文中大意俱如前释直指云巳上三变之说乃为新记三乘人众外广开佛见内广明佛知故以初变此土表转八识成方便土也二变每方各增广二百万亿恒河沙佛土表转八识见相二分心所以成实报庄严土也三变每方又各增广二百万亿恒河沙佛土表转八识能所以成寂光净土也葢为四圣六凡皆是八识受熏持种今三乘会众至此以信解开佛知见乃次第转识成智故佛以三变示其所证之境如此广大乃符前三翻获记以至渐离化成顿到宝所之大案也但因信入非由行证故曰变然三圣土不离五趣杂居是即染而净故曰大众见烧尽我此土安隐此诚为开佛知见天台云此以十一切处三昧于境无间所观使徧之力表净除无明惑也尔时东方释迦牟尼各各说法来集于此此是方便有余之境相也而集于此此字指灵鹫山约理指寂光土先明此娑婆世界百亿须弥之外东方一面之佛各舍本土为众说法而来此会X也因光照东方故东方先至以表有余次第之相如是次第十方诸佛皆悉来集坐于八方此实报庄严景相也次第者指九方而言故曰十方诸佛直指云以灵山为主而广坐于大千界内之左右八方也应上布座而坐上言十方今止言八方以上下无佛座表证中道如如之理以题实报之境也尔时一一方四百万亿诸佛如来徧满其中此是寂光大集之景相也前放光每方各照五百万亿恒河沙佛土每方应有五百万亿恒河沙分身佛而来直指云要知最初十方佛来止有一百万亿恒河沙数故今曰一一方有四百万亿合前每方足五百万亿返推三变之时后二变各二百万亿合共四百万亿则知初变不止变娑婆一世界而巳应变一百万亿之佛土也故初变所来之佛有百千万亿等由此返推初变之文云娑婆世界即变清净是举本以该其余也不可以辞晦意由此则知大千之土实为五趣杂居四果出界外巳证一百万亿恒河沙佛界是八识巳破之量直待八识见相双融始证寔报见相双泯乃证寂光如此景相非佛眼不能窥也七与欲开塔分五一诸佛问讯是时诸佛各在宝树下及菩萨声闻众悉安隐不此示十方大集圆行之景相也各从本土而来各X坐本座正示是法住法位之果也不亲致敬而遣侍先白者直指云表体用皆如各赍宝华表化佛行中之圆行也满掬者表万行圆满善男子是命侍之言如我辞曰是各教侍者至佛前依词问候也其问有四因五趣众生未出生死为病因二乘未断见思为恼因中乘失于权实二智未接如来气分失佛十力为不安乐如来为此三事示生火宅此三等人病如来亦病今十方化佛问候安乐探其根熟何如也继问菩萨声闻悉安隐不谓能安真际而稳然于万有不也以此宝华散佛供养诸佛遣使亦复如是此亦顺世权宜事不害理也先散华表远来之敬而后序陈本事某甲者是分身佛各教侍者代称巳名之辞此可见分身佛不皆同名释迦故前文云我于异国作佛更有异名是也与欲者同欲也谓十方大集分身诸佛无不愿欲开此宝塔表三乘新记以十种金刚定破最后灭相无明乃见空劫以前自性之主此亦由多宝如来深重本愿之所存矣巳上三身如来一翻作用而多宝本不动摇是祖父从来不出门释迦虽放白毫光照亦不曾动着丝毫乃正中徧也分身诸佛有来往相是体用兼至亦不过总为三周新记圆彰本有如来藏性而巳观其境像俨然华臧庄严一幅全图惟看者子细着眼看得清楚即自身周徧五百万亿X恒河沙国与诸如来把臂同游毗卢性海何等欣幸于者里窥看不明势必又待当来更问弥勒则可谓钝滞极矣故前文云能听是法者斯人亦复难学者珍重二释迦开塔尔时释迦牟尼佛如却关钥开大城门此是大集圆证之景十方诸佛同集如来一目周视无余是佛所见也皆闻与欲开塔是佛所知也非佛知见何以能尽其量此亦为新记人作知见榜样起座住空直指云是佛引新记证无依智不许执守初获真空理境佛才起立而四众同起可见药头灵妙至此前妄皆空新获不守惟有一箇见佛之心现前故曰一心观佛世尊以右手指开塔此处举指与最后之拈花无二无别塔户顿开与迦叶之破颜无增无减也三周人从前虽有信解未得脱洒今于如来指处豁然开发状不止天崩地裂故曰出大音声将自来所有佛见法见一齐顿忘始知一真法界当体如如则灭相无明瓦解氷消矣却关钥者却犹除也关是横木持其门者钥即鎻也三会众见闻即时一切众会及释迦牟尼佛上此明开塔后之见闻奇异也直指云一切众会该十法界见字即见未有生佛巳前之本觉也全身不散者乃显本觉之理无明不能汩劫火不能坏三毒不能侵轮回不能没也如入禅定者显本具X之智不假修习而安如山不假作观而照如日也又闻其言赞佛赞法此叹美缘因佛性也正因虽人人本具非世尊历劫接引众生不易到此是则缘因为正因之无上大师故劝释迦快说也古佛劝说者由三身体具会众同臻今正是时宜当快说又此叹前三周开显法说喻说引古明今所说快然故至会众利益无穷也次下明会众有如是见闻故叹未曾有以花散佛表依圆体而起圆行亦是庆幸陈供也四二佛并座尔时多宝佛于宝塔中坐其半座结跏趺坐理本不二而言分座乃理智将融之际分而即合是不二之二也智元是一而言入塔为始本契合之时惟同无异是二而不二也故天台云古佛塔现示灭而不灭释迦入塔示生而不生不生不灭常住不移广大法身当处现前故以二佛并座表之五四众请加尔时大众见二如来接诸大众皆在虗空会众虽得亲见法身由见量未忘似尚疎隔一层故未即证真空是犹望佛以神力接之也才念及此即便见神力显现住无依智与二如来同归一处方得谓之妙观察也又据事论大众念欲神力而如来便与神力正此之际身不觉而举空不觉而跻得非神力而何哉分身远集巳竟三释迦唱募X以大音声普告四众广说妙法华经今正是时从三周至此迹门大业巳毕所谓群机摄尽生佛消融真俗圆明古今一色出世本怀于斯巳毕故以大音普告冀众流通大智高贤在斯决志如来不久当入涅槃佛欲以此妙法华经付嘱有在此为世尊示涅槃相欲以此法付嘱流通也天台云付嘱者佛在世时随机利物不假于人今化缘既尽欲令此法利益无穷故须付嘱流通也此有二意一近令有在付八万旧住菩萨此土弘宣二远令有在付本弟子下方千世界微尘数菩萨令触处流通直指云如来圆证实相凡圣两忘何生死之有然为火宅诸子示现受生如空花水月幸诸子得出火宅巳证真常则佛之能事毕矣故有示灭之唱二偈颂分三一颂多宝灭度尔时世尊欲重宣此义而说偈言圣主世尊虽久灭度在在所往常为听法此颂意借古佛而激励会众也谓古佛巳为圣中之主世间之尊可谓智德备矣久灭度是二死永息断德极矣全身不散可谓万用深藏何所不具尚且不忘本愿为法而来汝等诸人云何返不殷勤为证此法云何二字恠责之甚此佛下四句谓虽入灭无央数劫凡有说此经处无不在会为此法难遇故处处往也次下出彼佛本愿一如前释二颂分身普集X又我分身无量诸佛令法久住故来至此知音谓不惟过去一佛为法而来又我分身之佛数如恒沙亦为法来并见多宝佛故各舍土众及供养事无非欲令法久住也为坐诸佛以神通力以是方便令法久住此颂变土较长行甚略而次第不局其文易晓但此补出诸佛身光如夜暗之然大炬火足见光明广大也又补出诸佛身香普熏法界足知闻香者不胜喜也次补一喻言十方分身散坐八方如大风之吹小树枝无不乘风趣向此皆是我释迦如来以方便故令三周人圆证妙法故结云以是方便令法久住三颂释迦付嘱分二一举三佛以劝流通告诸大众我灭度后所集化佛当知此意此颂募众流通立誓以坚其志也直指云初六句宣众选能者于佛前自誓担荷次四句言多宝如来不违本誓师子吼者即前如所说者皆是真实等语末四句一举多宝二举自身三举化佛惟此三句是总摄前十一品所显大旨以多宝表新记所悟本觉之理以自身表新发始觉之智以分身表新悟圆信圆解圆行圆证三皆以身言即法报化也当知此意句谓我令汝等于三佛前发愿甚有深意而此唯三佛共知也诸佛子等谁能护法多宝如来及诸化佛X如来尽尽教人发愿者意欲未来一切众生尽得开佛知见也况愿足以坚慈济如多宝无愿何能处处现塔释迦无愿何能久默斯要分身非愿何能普集灵峰故教当发大愿令得久住必使新记因愿护持作将来眼若有能发愿护持此卷大经则为供养三佛及亲见三佛矣二举能持法以劝流通又二一正举劝诸善男子各谛思惟能说此经是则为难初四句如来释成教人发愿之意谓诸善男子汝等各各审谛思惟于佛灭后能受持此经最为难事若非愿力坚持则无以济二利之功也故令汝等速发大愿知音云由此为难事一句引起下文二十余行难不难之校文不出持说二门义不出神通智慧皆以余经与此经对校也诸余经典下标起余经智力神力可及者余经难而易此经易而难有六翻对校然须弥难以手接大千岂能足动今皆不难者以余经所诠神通人易信也有顶乃色究竟处与无色相邻最难以立彼处天人多厌色归空不能闻法最难说经今皆不难者以余经所诠智慧人易信也若佛灭后能读说此经故不假接须弥等之神通智慧真令闻者知举手低头皆成佛道其谁能说能信故曰是则为难此双以余经神力智力单校此经读说者为难故宜发大愿一也X假使有人手把虗空若使人书是则为难知音云空无形相难以手把空既被把难以游行今皆不难者余经之神力易为信也然此经不假把空等神力但能自书及使人书则究竟涅槃常寂灭相佛与大众巳同住于空中矣此单以余经神力单校书持此经为难故宜发大愿二也若以大地置足甲上暂读此经是则为难大地难置足甲即置亦难升天今皆不难者由余经之神力易也此经暂时读说则巳三变净土移天人置他土其谁能哉故宜发大愿三也假使劫烧担负干艹为一人说是则为难干草极易着劫烧非常火入中不烧为不难者乃余经之神力也此经但能持说即为一人则知大众见烧尽我此土安隐矣故宜发大愿四也若持八万四千法藏问其义趣是则为难八万法藏及十二部经一人难持即持难说即说亦难令听者得六通今皆不难者余经所诠说者听者神力智力也此经若能听受一问其义即此现前六根皆获清净矣故宜发大愿五也若人说法令千万亿如斯经典是则为难说法令一人得果具通尚难况千万亿等今谓不难者余经所诠神力智力可谓广大矣此经但能奉持一念随喜须臾闻之即得究竟菩提况从法会出即第五十人功德胜供养四百万亿六趣X众生满八十岁复令得四果亦所不及故宜发大愿六也二释劝意我为佛道于无量土若有能持则持佛身此结显劝持也则持佛身者所谓此中巳有如来全身诸善男子于我灭后今于佛前自说誓言此处重唿重嘱无非要于持说二门立坚固意使此法久住亦以结完宜发大愿一句此经难持若暂持者则为疾得无上佛道此及下文皆结显劝持也要解云所谓持经非手执口诵而巳要以此道内自摄持由是得无畏力故是则勇勐超不退地故是则精进内外自正故是名持戒尘劳自净故是为头陀如此乃可疾得佛道所以暂持为难而诸佛喜叹也若虽能书持读诵而不能造此其犹蠹虫食木野鸟鸣春风气宣使曾无意谓又何贵于书持而称难若此学者当明深旨以尽持经之道则为疾得无上佛道两句为下龙女速得佛果之案能于来世读持此经是诸天人世间之眼要解云化浇漓世必借淳风开人天眼实资解义于恐畏世能须臾说一切天人皆应供养所谓若见此法师生心如佛想此尊师重道勉进弘持也此明植因之大为提婆品张本直指云三根因信而证真素法身之理故以法师品收前X大要起后从体修证庶不坐执干慧是以塔从地涌表法身逈出根尘乐说腾疑表自然之智发现佛述多宝本愿分身普集圆证光告十方表果体彻于因行诸佛普集表因行该于果海无作因果互信夫体用一如三变土而成寂土二如来总一真如三身一体四土一心十法界之大梦当下豁开无边际之佛果剎那成就迹门大业于斯将周召众流通继佛慧命妙法莲华经授手卷第六法华经授手X卍XXX妙法莲华经授手卷第七楚衡云峯沙门智祥集提婆达多品第十二品节云此品连下十品通为悟佛知见且前判开佛知见经文九品示佛知见独一品而悟佛知见则十一品其广略不一何也须知开佛知见但约三周开显三翻授记历九品即周若示佛知见则直示目前心境之妙令当下情妄法身既显净土宛然了则直下知归何须多说至于悟佛知见者以声闻人虽了悟自心犹有历劫无明习气未尽狭劣知见未忘故须多方调治方得法身淳净抑恐涉俗利生不善方便故预示种种守护之方使X其不堕凡情不生惊怖此正如来广大慈悲所谓预留医方之喻也然判悟之初便以达多名品者显悟有难易也由诸声闻久怀佛道长远之怖故不生好乐今既蒙授记且必又历多劫方得证果恐复引起宿习不肯勤求之念故世尊自引本事不惜身命勤求妙法巳至今日始得究竟此悟之难也又恐下劣之辈惧难不进故复引文殊龙宫所化八岁龙女献珠之顷即成正觉况海为生死沉溺之地龙乃多嗔极毒之因女为阴柔垢浊之噐可谓最难化者而当下转凡成圣即证菩提何其易易耶良由亲近大智为所依故意令当机于佛灭后当亲最胜知识可保妙悟之极致永不堕二乘地故列此以为悟首天台云提婆达多此云天授谓从天乞得故是斛饭王子阿难亲兄入大乘论问彼达多世世为佛怨云何言是大菩萨答若是怨者云何得世世相值如二人行东西各去步步转远岂得为伴大云经云提婆达多不可思议所修行业同于如来若夫自造三逆及教王害父害母如此等事皆是大士善权设化行于非道通达佛道为惧恶人令不起恶耳直指云前品现塔见身三变净土虽为三根人示圆行证其实如来果境于此全彰夫有果必原其因故于此自叙因中求法忘身之事与上多宝如来为法而来之本愿正相符合所以品居见塔之后即以传经之X师而立品也三发明弘经得果举古劝今以示流通分二一昔达多通经释迦成道分三一往昔师资又二一长行分四一求法时节尔时佛告诸菩萨求法华经无有懈倦前品力劝会众发愿弘经恐人勇力难生故此便将自巳与一切人作求经法式也诸菩萨即前在会及八万新发心人天人四众乃变土中未移置者下明时节言无量劫应是大通之前无懈倦句是总标向后皆表不倦之实以至常不轻等皆不倦事也大都懈倦两字是诸苦的根本一有懈倦不唯佛不能成法不能求即世纲亦不能脱矣二正明求法于多劫中常作国王身肉手足不惜躯命此明往昔捐身求法乃不倦之实也直指云举常为国王发愿求道非仅王子之位也为满足六度是大乘志勤行布施等是外施头目等是内施举此能行乃䇿受持者之不宜懈倦也时世人民寿命无量吾当终身供给走使人寿无量时实增劫人世之荣甚长且久国王之乐亦足乐矣乃捐位委政而不顾者总为法故非世荣比也宣令而必击皷者鸣求法之心也求法而及四方者徧求不巳也谁能为我说大乘者见所求非权乘小果也终身供给正应无有懈倦句事捐三求得法师X时有仙人来白王言若不违我当为宣说感既诚而应必騐仙人之来理固然也但仙人而曰我有大乘亦是随类显应非泛常所谓仙人也经名妙法华仙人当必得名于过去之师愈知此经沿流无始矣国王愿在得师终身供给仙人愿不违我当为宣说二愿相坚妙法自现须知不违一句仙人不啻与王谨立符券从上百劫千生如来分身于种种类中含冤忍苦毕竟无违是不爽仙人之愿也四受法奉行王闻仙言欢喜踊跃精勤给侍令无所乏捐宝位如弃涕等尊贵若奴仆屈巳如此使天下知有最贵存焉足见世尊为法为人之苦心又不止于今日矣供给所须须者乐欲也仙人所乐欲者不在果蓏而在磨鍊世尊以为法为人故登山蹑涧无朝不设身床体座无夕不施如是昼夜靡间可谓极劳苦矣又必经千岁可谓极含忍矣噫无懈倦之心如此坚也二偈颂分五一颂求法时节尔时世尊欲重宣此义而说偈言我念过去劫为求大法故此颂明求大法于久远以志精进坚固也我念者即如来以宿命智通观过去久远如今日所见此是说巳事不虗令新记于未来成佛时念因中求法亦犹今日也二颂正明求法X虽作世国王不贪五欲乐身当为奴仆世人以妄为真则五欲为极乐也至人知诸妄而不贪世乐求法师而不惜捐躯可谓贵所当贵也前曰击皷此曰椎钟只是要将殷勤求法之心声闻于四方也三颂得说法师时有阿私仙来白于大王吾当为汝说阿私此云无比然达多果号天王人号天授因号无比三处名义皆合法华故为法华之师意明有如是因得如是果令新记人知因果昭彰也长行曰不违我颂中曰能修行正见其不违始能修能修方不违也四颂受法奉行时王闻仙言心生大喜悦勤求于大法即便随三字见得毫无顾恋毫无濡滞正应捐国委正句情存两字乃专一恳挚之谓世人作一事便有倦心只是情不存此耳情存妙法身心那得有倦然此忍苦忍劳岂仅为身心巳哉亦以诸众生各有佛性但勤求的师范自我始耳其意只要新记人毋躭小果当须勇锐求进成巳以成物也树实曰果草实曰蓏又云果即桃李之属蓏即瓜瓞之属蓏五颂结证劝信亦不为巳身及以五欲乐今故为汝说此六句总束前文教会众当信当学也前言为众生求法公心溥矣此言不为巳身欲乐私情绝矣然如是勤求使法容有不获佛容有不成亦何必X反覆絮絮述哉惟一求即获一获即成所以不惜口舌为汝说也亦只是要新记人无有懈倦必得成佛之实二结会古今分二一正结会佛告诸比丘时仙人者今提婆达多是此明古今不异法无二说也直指云我身即是王身形异而心一如也仙人即是达多名异而法一如也我由法而成佛则法不可思议法由师而传我则师不可思议此下明不思议之师意谓淘成我者即今之达多也磨炼汝者即今之释迦也今既如是来亦当然岂不信哉二明功报分二一明弟子因报圆满由提婆达多善知识故皆因提婆达多善知识故此虽明自巳因报而实归功于师意在教会众莫辜今日师训也他经多述求索头目等是为佛满足檀度并前五度惟此经以传法言是兼满智慧法也故宝积经云若无提婆达多善知识者终不得知如来具有无量功德故此亦言令我具足等也四摄法者天台云一布施摄若欲财者以财摄取若欲法者以法摄取也二爱语摄以善软之言随顺众生安慰开示也三利行摄菩萨随起身口意行能令众生各沾利益也四同事摄菩萨以法眼明见众生根缘即分形散影和光同尘共其事业也四通称摄者以众生情所爱者同情接引渐入大乘所谓先以欲钩牵后令入佛智余皆如方X便品释谓成正觉度众生二利功德总由师之磨炼所至又见不违师训之騐也二明法师妙果当成分三一证果告诸四众提婆达多世界名天道此处如来本举远因为法欲引新记坚固不怠而授记之言不觉随至矣观经前后达多未预其会他经云因害佛故感生身入阿鼻狱佛遣阿难致问苦乐达云我在此如三禅天乐阿难云何时方出达云待释迦入地狱戒即出阿难云世尊岂有入地狱分达云我又岂有出地狱分耶由此而知如来与记处正在达多决定不受处异哉此处好生着眼果号天王者大窾云有大威力成就如来大因大果也世界名天道者天道无亲常与善人也要知提婆今日之憎心即昔时之妙法释迦今日之冤家乃昔时之知识安可以两人异视之乎二化度时天王佛住世二十中劫得无生忍至不退转依正庄严虽不显记观其说法受益者槩可知也佛既说法二十中劫而亦广开三乘以至得果者多多无尽也三灭后时天王佛般涅槃后发菩提心至不退转正法与住世同劫是彼佛利生之志深且笃也全身不散亦是令法久住之心不忘塔高六十广四十正表此理于四圣六凡无不全体显现人民以X十种供养表十度圆成也向下明供塔得果不出三乘权实三劝净心信佛告诸比丘未来世中若在佛前莲华化生此处极赞信敬此品者又是如来为一切人坚其无有懈倦而不违我之符劵也世人皆知调达为极恶人而不知本是大宾伽罗菩萨为遮众生起逆罪故示现作恶与华严之无厌足王等也今如来巳明示其因而复记其果恐据迹众生不生实信故复劝敬信勿疑若果能谛信不惟恶道不生而胜处常生要使一切人自心中之调达灭而伽罗现也达多通经竟二今文殊通经龙女成佛分二一文殊通经分五一明智积请退于时下方多宝世尊白多宝佛当还本土直指云从上涌塔变土引过去大因证提婆妙果皆为会众极显真实虽曰显实犹属迹门而本门真实尚未动着其来助化者自药王大乐说以及智积皆权智也多宝之现本欲为一切人完美法华三昧而智积但见迹门实显便催本佛还归殊不知途路未竟以致本师不对由本门大事未彰因此一举便引起世尊发轫显本之源故留智积以见文殊令会众更知有本门一大事因缘也然智积于如来劝信之下便请本师还国试观智积之意果欲还国耶是别有为耶看经人须将问答者与出证者作一人看庶不辜灵山一场局面X二世尊暂止释迦牟尼佛告智积曰论说妙法可还本土此明佛留智积以待文殊将彰本门大事也天台云如来虽留智积其意在留多宝以证本门开显佛之密意非菩萨所知世尊教智积待须臾者是立地得覩此有者即不离当处可与相见乃划然开发之时也论说妙法两句便是深谈实相究竟还归也三文殊寻来尔时文殊师利共相慰问却坐一面直指云佛谓此有文殊今应念而至巳刺破一切人眼睛了也序品文殊在座与弥勒问答今云从大海来所以教人着眼这里错过纵有多说秖益勤劳于巳何益欲知根本大智不离当处湛然欲知本门实主不离生死大海生死海中捞摝佛性众生非文殊之大智莫辩佛性众生在生死海中非释迦之婆心弗救本智不住于实理故住在性空本主不涉于今时故安然灵鹫大用现前入生死海大用归体仍入是山当此之时正是如如智契如如理之境相也但为新记未解其义故以实就权往智积所而智积遂得问其本门之大事耳文殊坐华显往来不出此莲华藏也俱来者皆如是坐显人人皆有此莲华藏也妙乐问三变土中无三恶道及诸大海今何仍言龙从海出答今以三义通之一者既移天人变大海若从所移处X来应无远弊二者海众纵移而龙宫不动龙虽不动而所居巳变从变而不变处来有何不可三者无缘被移有缘今来此不思议山海宛然四智积请问智积菩萨问文殊师利所化众生其数几何此为据迹之问也智积者表理智未融而得是名也意谓龙宫卑湿非说法之场龙性憍慢非受化之机但不知仁之所化几何数也五文殊酬答文殊师利言其数无量且待须臾自当证知此为彰本之酬也文殊以实智得名实智之量本为无量意谓善说法者不择地而施善度生者不问机而教地愈卑而化愈广机愈憍而意愈勤此所以非心口可能宣测也即此便见文殊家风逈别且待须臾两句更见斩钉截铁使徒有其言不见其实安见如来留智积之騐耶如来教待须臾文殊即现文殊教待须臾随众即现此中响应多少明白所言未竟无数菩萨今皆修行大乘空义此正须臾得证也直指云承上自当证知以释非心所测之境前化主与众俱坐宝莲足见实相自具校夫三周新记毕竟行满功圆方坐莲华成佛则权实霄壤矣出海诣空等巳如前释皆是文殊化度者答其所问数也共论说者是互为宾主说六度法本声闻者先禀权教在海修习二乘道X法今闻实法则皆住大乘第一真空也文殊师利谓智积曰于海教化其事如是此质彼所问也言汝谓我所化之数今既亲见亲知则汝巳心领神会其实如是何复待吾与言哉尔时智积菩萨以偈赞曰大智德勇健化度无量众令速成菩提前四句是赞谓文殊有大智勇故入生死而不怯大德徤故化众生而无量如此皆大会及我所亲见者也次四句是问谓但不知仁者所说之法还是唯阐一乘实相广度众生速证菩提耶抑仍说三乘权渐法门乎故下文殊有唯常宣说之对二明所利益分九一文殊自叙文殊师利言我于海中唯常宣说妙法华经文殊因智积意有权实之问故此答以唯说妙法是尽洗权执之见二智积发问智积问文殊师利言修行此经速得佛不前偈若通为赞意至此不应作如是问故知后四句另有意焉三文殊致答文殊师利言志意和雅能至菩提此即修行此经速得佛果之证也要解云龙宫无数菩萨皆是文殊化度而独举八岁龙女成佛者正显佛性不间男女不拘老少不择异类但根智利必所造深剎那回光而菩提可至亦是破三乘远系而进其钝滞也大窾云智慧利根四字是总X赞善知下方是别赞言诸根者即信进念定慧五根也行业即善恶业行也此是知机得陀罗尼等下即是知法以智慧具足故知机知法也于剎那下别赞利根初发心时即得不退也辩才无碍即得四无碍智也慈念众生者以慈修身也功德具足者万行圆满也心念口演即自利利他微妙广大者致广大而尽精微也仁者不自有其德让者不自张其功和者无卒暴故能就物雅者无圭角故能成物由此女众德具足故能速至菩提也以八岁女而居异类为文殊尽力称扬则往世修因又不啻与如来同参阿私矣须知文殊假此以破会众权执二乘之年可谓曰长二乘之类可谓曰尊但此速证菩提一事偏独归之龙女岂不大较着哉四智积生疑智积菩萨言我见释迦如来于须臾顷便成正觉上所叙是举本而开迹今所疑是执迹而暗本故返引释迦久远之因以破龙女当下之果殊不知大心之士悟在剎那中下之机万劫莫究也要知原是智积故作不信引起龙女忽现以决八万新记之疑直指云文有三段一举释迦于无量劫以苦行求道应前达多而来二举苦行布施即此大千大地无芥子许非如来舍身命处由是累劫修行然后得成三则不信此女成道之速若果如此说则释迦不及龙女矣葢为二乘人不知本有之X佛一往外求至此虽开三显一又坐在权智有修证处所以佛留智积与文殊相见特为论说此自性本有之佛不假修证故托龙女顿证以遣权迹之执也直将龙女与新记会归一本始完此一大事因缘耳须知智积云我见如来于无量劫又云观三千大千世界如此见量岂据迹者之所证耶此又见智积之大智与文殊无间也五龙女明圆言论未讫时龙王女却住一面以偈赞曰深达罪福相徧照于十方无不宗奉者龙女不与师俱来必待智积生疑便乘机出现使智积与新记疑滞顿消始见文殊钳锤妙密方契佛留智积之方便令不虗设也龙女以偈赞释迦足见非寻常也第一句以实智深明罪福皆空即此一句是将无价珠献如来矣以下皆为此句註脚忽现于前四字最微葢龙女虽以偈赞如来其实为会众发明实智平等也以世情论龙乃罪相菩提福相不达者罪福历然今曰深达即是实智圆明慧光普照也此约能证是般若德微妙等约所证是法身德法身无相故曰微不妨具相庄严故曰妙天人所仰者是报化身乃解脱德也由微故天人所戴由妙故龙神咸敬以此三德具足故为一切之所宗奉又闻成菩提唯佛当证知我阐大乘教度脱苦众生X此四句是龙女将世尊文殊和而为一极为新记全身显露也言我成佛果唯佛与文殊自当证知此外皆不能知也此是圆成三觉之义成菩提是佛阐大乘是法度众生是僧三觉既圆万德自具此岂滞迹者所能知耶六身子权难时舍利弗语龙女言具修诸度然后乃成莫道身子真个有疑葢以女身垢秽佛道悬旷三周新记胸中必有身子故借他疑团作自巳问难引起龙女献珠成佛更速以决新记必有之疑也文殊显实令智积生疑便谓我见释迦等是因他疑他也龙女明圆致身子生疑便谓经劫勤苦是以自疑他也二皆有因故致疑念顿生言汝谓不久得道我言佛道悬旷汝言微妙法身我谓汝身垢秽以垢秽非器之身成大宝最极之位此实不可信以悬远积行之功为须臾一念即证是犹不可信也此文两节一疑非器不成一疑非时不证又女人身犹有五障云何女身速得成佛女身五障不得成佛正新记人胸中所疑之实身子知得故代他历历辨驳以俟龙女发明也梵王者以净修四等四禅为因女人婬恣无节不得为也帝释以勇勐少欲为因女人杂恶多障不得为也魔王以十善具足尊敬三宝为因女人毁失正教不得为也轮王以慈愍群萌供养三尊为因女人慝态不净不得为也佛以修无量德断五住惑X为因女人性多色欲不得为也次总结二疑故曰云何女身速得成佛噫智积为八万新发意人决权疑生实信身子为三周新记决迹疑生本信意同语别而与世尊文殊可谓唱拍相随者矣七龙女呈珠尔时龙女有一宝珠观我成佛复速于此龙女者即怀大宝之人也今见身子作如是疑亦不与之较论长短但将无上一珠持以奉上是以水投水佛即受之正如空合空也虽曰价直三千试说大千世界价直多少则知此珠毕竟是无上也龙女于呈珠之后始问二尊言是事疾不此欲二尊亲口说出方使会众破男女相破同异相破久近相破生灭相故向下会众皆见有忽然转变成等正觉之境当时众会皆见龙女演说妙法言显不如相彰当时龙女若向灵山会理论权说实则转见迟钝焉得今日使人人皆见实相真境也忽然者不待作念变成男子者变是转义男是阳性况纯阴无成若不经转变终不能致繁兴大用言具菩萨行者即一念顿超无行不具此巳却二尊无量劫熏修之疑则因行满矣往南方等表大智圆明纤尘不立之境况坐莲华具相好而果德圆矣此证赞颂中又闻成菩提之实末三句证赞颂中我阐大乘教之实由是会众明见其境复X有何疑而不释哉八时会得益尔时娑婆世界心大欢喜悉遥敬礼此是会众亲见亲闻非比量知也证赞颂中度苦恼众生之实始见一切众生无不宗奉者益明矣无量众生闻法解悟发菩提心而得受记此述明彼此二土所得利益也无量众生等彼土蒙益也六反震动者彼土瑞应也娑婆世界等此土蒙益也得受记者即龙女普为时会缘熟众生作受记也此即普现色身三昧力耳九当机默信智积菩萨及舍利弗一切众会默然信受默然者是会众自证自得之境非辩折屈伏也然众会信受固巳要知智积舍利非至此始信若然者则前番之疑亦真矣须善会之知音问龙女成佛何不通名答准起信论信极真如者离三种相智积以历劫久近为难文殊不辩有龙女忽现示此经离言说相身子以男女垢净为难龙女不辩以宝珠奉佛示此经离心缘相成佛不言名字但曰为众说法示此经离名字相以三相俱离堪持此经故继之以持品也弘经得果巳竟持品第十三品节云此品来意由前叙昔因求法之难引龙女成佛之易以发会众欣慕之心而次以持品者葢此经为诸佛之慧命乃众生之正因如来灭后人X多弊恶最难奉持苟失其持则佛种断绝此世尊之隐忧也故诸菩萨默领佛意安慰于佛曰愿不有虑各愿奉持广说此经不惜身命而五百弟子与学无学人亦各发愿于余国说经以娑婆人多上慢自量其力不堪化也然佛姨母及诸尼众向来自视女身多障不敢希望今见龙女成佛自信有分故特请授记愿于他国广宣此经亦见不退之心有在也世尊复视八十亿菩萨而不言者意谓声闻虽愿持经而未习涉俗之行不知远害之方志力不充恐被留难使缘不广欲诸菩萨以调护之耳诸菩萨默领佛意齐发誓愿于如来灭后周旋往返十方世界唯以忍行能令众生受持此经也品以持名者持谓守其所有而不失故此品单说持经之事以明悟守之难耳持是总名别有六种即受持读诵解说书写礼拜供养也又有能持所持二种能持即菩萨罗汉及八十万亿大士等所持即妙法华经有三种能持之人亦有三种所持之处谓二万菩萨于此方持一切声闻于他方持八十亿大士则周旋十方世界持故总曰持品四劝发久修新证奉旨受持以领流通分二一明受持分三一菩萨持经尔时药王菩萨摩诃萨种种供养不惜身命此先举能持之人药王是七地菩萨乃法师品中之所因者乐说乃九地菩萨是宝塔品中之请主X也因前闻世尊殷殷之意勉励会众云我欲以此妙法华经付嘱有在又云此为难事宜发大愿而会中竟不见一人领受此经而发愿者故二大士领诸菩萨发愿云惟愿世尊不以为虑此便是与世尊一肩担取也当奉持等是举所持之法于后恶世又是明持说之处此下即明五浊天台云众生善少即众生浊多增上慢是见浊贪利供养是烦恼浊增不善根是命浊远离解脱是劫浊若非深位菩萨忍力成就安能于此浊世弘通是经也二声闻发誓尔时众中五百阿罗汉瞋浊谄曲心不实故此是有学无学二种人发愿于异国通经是即声闻得记学菩萨行习法师事之初心也大窾云弊恶者言娑婆世界人实难化怀增上慢是弊多功德浅少则恶多瞋者谓刚暴无柔和之色浊者谓污秽无清白之行谄者工媚悦而无丈夫之气曲者习逢迎而无质直之心其人如此故不可以真实法授之所以不愿此国也天台问此诸声闻既得授记巳登初住破无明惑得无生忍成大菩萨何故不能于此恶世苦行通经答为引初心始行菩萨未能恶世苦行通经复起如来说安乐行也三尼众请记分四一波提请记尔时佛姨母瞻仰尊颜目不暂舍女众披缁乃波提最为首唱故先举也意欲发愿X持经但未得授记故不敢呈言惟瞻视尊颜希佛宣明而巳波阇波提此云大爱道于时世尊告憍昙弥得阿耨多罗三藐三菩提不称母名而称道号是以法为亲也以何故忧色为问乃所以起授记之端也憍昙弥此云尼众主我先总记者授五百弟子后其余声闻众亦当复如是等巳悉言之矣次记于多劫中为大法师者欲其广宣大法渐具福智也及六千尼众俱为法师者由尼众福易植而慧难成故也号一切众生喜见者以因植果由因名爱道故果得喜见之称而其间正像劫国等不言文略故也转次授记亦与五百弟子同例二耶输请记尔时罗睺罗母世尊于授记中独不说我名此如来俗中妇也佛为太子时有三妃以表三惑悲华经谓佛姨母元为水神爱佛愿大故誓生生为佛保母耶输为须弥山神名善乐华爱佛愿重故愿生生为佛妇今蒙佛教俱得道果故此请记佛告耶输陀罗佛寿无量阿僧祇劫果号具足光相者因中作大法师阐明如来大法光明故然既供无量佛行无量行说无量法故寿至无量阿僧祇劫亦是依因感果也三尼众领解尔时摩诃波阇波提即于佛前而说偈言世尊导师安隐天人我等闻记心安具足X此领记赞谢也长文是经家叙其领记偈中方是尼众赞谢前二句赞后二句谢言心安具足者一向自谓女道阴柔于无上大果种种相好必不能得今闻当得成佛则二利圆福智具而此心安矣四众尼发愿诸比丘尼说是偈巳于他方国广宣此经声闻不愿于娑婆弘经之意前巳问明但约内秘外现则在此娑婆行道教化累经多劫如来灭后辅化事讫亦宜当入佛所安矣明受持巳竟二明劝持分二一长行分四一佛唯默视尔时世尊视八十万亿那由他诸菩萨摩诃萨此明佛意有待于诸菩萨也天台云眼视默劝而不告言者上来虽不别命诸菩萨而如来巳举持经功德深厚引证分明又多宝分身远来劝发此之殷勤事义巳足有欲应命宜即发誓无烦复言又将护声闻他方弘经之愿故不称扬此土弘经之事也二菩萨请告是诸菩萨皆是阿惟越致不见告勅我当云何此皆经家叙置前四句明德皆是二字总标智德皆无二也阿惟越即位不退转不退轮即行不退则所证所得二俱不退矣今见顾视各从座起事具师资之礼而默识如来之心师不言而言资无听而听然意中所有回环付量虽经家叙语而后云我当周旋往返等便见诸菩萨有斯意矣三X默然知意时诸菩萨敬顺佛意并欲自满本愿此两句便写尽师资之隐意无余矣据佛意见二万菩萨专于此土一切声闻专于他土是各有所拘则不能尽十方际使法有所偏也据菩萨意既曰转不退轮则不拒此而爱彼一有偏拘致本愿不满故曰敬顺佛意自满本愿也四发誓通经便于佛前作师子吼在于他方遥见守护此足见诸菩萨知意之言也知音云便于下三句敬顺佛意也我等下自满本愿也周旋者无处不到往返者去而复来如是则土不论净秽人不辩善恶皆可教也皆是佛力者谓我等愿虽如此更须仗佛力加庇可也在于他方遥见守护者正要佛践法师品中之约耳于佛前作师子吼者自揣其力于净秽善恶中皆可弘经而无所畏故云尔也在于他方者谓我等虽在他方弘经惟愿如来威神遥见而为守护是则地虽遥而佛不远也二偈颂分四一披衣弘经即时诸菩萨俱同发声而说偈言惟愿不为虑于佛灭度后恐怖恶世中我等当广说此去是诸菩萨一篇发愿文也此四句是总知音谓佛待机四十年而说此经可谓虑之熟矣三周后自知涅槃时到虑灭后人畏恶世不肯广说故自法师品巳来每每劝人发愿弘经可谓虑之远X矣今菩萨对佛发愿土不问净秽人不问利钝皆愿教化则佛虑可释故曰愿不为虑等有诸无智人恶口骂詈等及加刀杖者我等皆当忍此下总申恶义然末世中人所作恶行不出乎三业无智则意恶骂詈口恶加刀杖身恶如此等恶皆当忍受者唯忍能化乎瞋此是得弘经正轨恶世中比丘邪智心谄曲好出我等过此申明有诸无智人一句而形容意业之恶知音云恶世中比丘下四句明动中意恶言比丘者正显坏法不是白衣乃狮子身中虫也上言无智此言邪智谓无正智而颇有邪智其心不正故曰谄曲未得言得即生大我慢故曰充满阿练若下八句明静中意恶阿练若此云无喧争即山间林下由其邪智恶增或时居山林着衲衣形服俱似空闲而心实喧争自谓巳是真修而返轻贱持经之者如此恶人本为贪着利养与白衣说法假装形相诳惑无知彼无知者闻其言见其相则敬之如得通罗汉也是人下四句结明静中所以为恶殊不知此等恶人心常怀恶口常念俗由其名假形伪故常于人前返毁持经者有过而被巳过下出其所说之过意虽毁人而言言皆陈巳肝膈其实仍毁巳也而作如是言此诸比丘等说外道论义此申明恶口骂詈等一句是形容口恶知音云而X作如是言下恶人反谤弘经比丘为贪利之人又谤法华为非佛说谓是弘经者自作以诳世求名而为人分别者也常在大众下出所谤之方在大众中即弘经说法之场国王大臣乃有权势能生杀之所婆罗门居士能美恶人之处余比丘能随世炎凉之士于此诸处皆生诽谤言我为邪人谓我所说俱非佛法乃外道论义也我等敬佛故悉忍是诸恶皆当忍受之敬佛忍恶与常不轻意同言彼轻慢之人是佛则见菩萨三业俱净与彼之心言俱异矣浊劫恶世中多有诸恐怖皆当忍是事此释前总颂中及加刀杖者我等皆当忍二句形容其身业之恶知音谓后恶世中有诸恐怖者以见恶人之类广皆恶鬼入其心腑不然何辱我之极也辱字含刀杖义我等敬信谓彼虽持毁骂利兵亦无能破我坚甲而我亦能忍此难事也我不爱下转释为说是经等二句我等于来世下转释我等敬信佛二句世尊下谓凡我所言佛自当知浊世恶僧所以恼我者由不知佛说三乘原是方便闻我直说一乘犯彼所忌故口则恶骂眉则颦蹙以至数数摈我离于塔寺虽有如是众恶我等为敬顺于佛满巳所愿一一能忍也通篇重在一忍字致使法脉源源不绝二入室弘经诸聚落城邑其有求法者我皆到其所说佛所嘱法X聚落句犹俗云恶薮也此是最难忍处苟有求法兆足行矣此所以皆到其所而说所嘱法也要知有求法三字是得机施教非贩鲜鱼辈满街叫卖者比三坐座弘经我是世尊使处众无所畏我当善说法愿佛安隐住处恶众如何无畏仗世尊威力也于恶众如何亦善说欲满佛愿也葢我是世尊使一句正应法师品如来所遣使等文我当善说法即还复长行作师子吼及转不退法轮之意愿佛安隐住即酬复如来顾视之心所谓愿不有虑也四总结佛知我于世尊前诸来十方佛发如是誓言佛自知我心此明所愿不虗如来既顾视我等敢不受承慈命也况所愿于十方国周旋往返忍诸难事不唯独对如来况有分身诸佛与多宝佛如此多佛证知岂于世尊灭后而不如愿奉持耶但此愿语佛知我心故不在再四敷呈也然世尊为欲流通此经殷殷之心而顾视之菩萨本欲流通此经恳恳之诚而领受之是知佛与菩萨各为此经不啻肝膓血滴滴地凡我等今得见闻宜当深体此意不则辜负多矣劝发久修新证巳竟安乐行品第十四品节云此品来意由前诸菩萨等各愿持经以末法中多冤患难须以忍行为先文殊意谓虽能忍难不若使无难为安故请世尊说四安乐行以为X示悟之多方也四行者一行处二亲近处三深心四大悲心即此四行为末世弘经最妙法门况行处近处专精性戒远离讥嫌则不犯众难也深心则不触众永离怨恨而自无过患也大慈悲心则不舍众生常愿教化永无疲厌也四行具足乃得悟守之力以尽持经方轨故说髻珠以显第一之功惟此四行乃世尊垂训守护家业之轨范则三千威仪八万细行备在于此末法比丘能持此行可谓不负深恩矣安乐对恐怖而言前品虽是诸菩萨以敬顺佛故忍诸难事则实觉有难忍之境夫以难忍者而勉力忍之岂能久远弘通哉故文殊知其势不可为只得请佛示行方法也如来因之示以四法使有刀杖而不加有恐怖而不畏身安心乐行之无难而能使行人内明三德外却诸扰如出尘之珠秋毫不染似悬空之日无暗不辉即是住大解脱安乐道场矣天台释此品有三一依事二附文三法门依事释者身无危险故安心无忧恼故乐身心安乐则能进行也附文释者着如来衣则妙法身安入如来室则解脱心乐坐如来座则般若行进此约法师品文而释也若附当品住忍辱地故身安而不卒暴故心乐观诸法实相故行进也法门释者安名不动谓住持中道不为六道生死之有二乘涅槃之空二边所动故乐名无受以不受一切诸受故行名无行谓不行X凡夫行不行圣人行以一切无所行故约此三释名安乐行五初心欣斯胜福说安乐行以便流通分二一问又二一叹深行菩萨尔时文殊师利法王子护持读说是法华经此叹前品深行菩萨于浊恶世能奉命弘经也文殊谓诸菩萨为难有者深知其为末世津梁故不待请求方法而自能弘通也但新得记者见诸菩萨如是不惜身命恐欲効行其事毕竟遭其阻退故不得不请其说安乐行门耳二代初心请问世尊菩萨摩诃萨于后恶世云何能说是经此菩萨即理智未圆真俗未会仅得事忍而未达理忍但不知于后恶世云何能说此经始不为人所辱而两全其化耶二答分三一标四行章门佛告文殊师利欲说是经当安住四法此标身口意誓愿四安乐也安住者宁静不动之象即依下文四法摄心不动观法无我称性说法也要解云继三业以大悲者三业既正则真智现前必起利物之心智悲相济弘经无难二释修行方法分四一身安乐行又二一释方法复二一长行又二一标近行一者安住菩萨行处亲近处能为众生演说是经此下初身安乐行也天台云行名进趣近名修习又行处是忍辱衣近处是法空座知音云安住者谓持经人先要安住巳心于行止二处行处照方X便品尽行诸佛无量道法亲近亦照佛曾亲近百千诸佛原说近诸佛故不许近国王等原说行道法故不在徒忍辱等若能如佛所说则可以为人演说是经也二释近行分二一释行处文殊师利云何名菩萨而不卒暴心亦不惊此明菩萨当如是行自应无难要解云行处者有事理非事无以涉俗非理无以契真事理兼通真俗不碍然后利生弘法触处安乐矣先明事行且行处必住忍辱者六度适时为用而涉难莫尚乎忍葢趋事而动则悔吝生焉故须忍以御之惟能忍故于刚能柔和而物不能挫于逆能善顺而物不能害于事能审而不卒暴于微能察而所遇不惊由是克成安乐行也又复于法无所行是名菩萨摩诃萨行处此明理行法指一切所行法也虽行是法而不住相名无所住葢有所则有能能所角立物我成敌则患难生而安乐丧矣法即菩萨所行自利利他世出世法无所行者即不着相谓我能作如是行也此即菩萨得如如智乃为破惑之本观诸法如实相者实相无相要观一切所行之法皆如实相而无有相亦不行者不见有能观之智即观诸法而实相之心亦不行也不分别者亦不见有所观之理即亦不行之心亦无所分别矣此同圆觉云远离为幻亦复远离离远离幻亦复远离弘X经人如是观者是名菩萨行处二释近处分三一即远论近复分十一远豪势云何名菩萨摩诃萨亲近处国王王子大臣官长此下释近处明远十恼乱乃即远论近其第一远豪势以免轻贱之辱也势位之尊莫若当路我苟以利养为心彼即以富贵骄我势所必然也于斯不远必招轻贱之辱此谤之所以来也故世尊首戒焉天台云亦是附戒门助观行前行处即正行直缘理境住忍辱地今近处即助行是戒门广出众辱之缘应修远离不同凡夫刀杖自妨亦非二乘弃舍不观但以正慧而远离之即远论近故云亲近处二远邪人不亲近诸外道及路伽耶陀逆路伽耶陀者此第二远邪人以绝诽议之辱也从邪者正必灭逞文者行必薄一则守难破之诡僻一则肆无名之毁誉心不可问矣于斯不远必招诽议之辱此谤之所以来也故次戒焉天台云人染邪法迷于正理名外道梵志即婆罗门此云净裔其人种类自谓从梵天口生在家事梵天名梵志出家外道名尼犍等者等于六师又尼犍此云离系文笔者文即歌诗文笔即铭辞赋显德为赞寄情为咏外书如四韦陀五明论等路伽耶此云恶论逆路者逆君父之论也又路伽耶名善论师破弟子也逆路名恶论弟子破师也慈恩基法师云路伽耶名X恶对答逆路即恶征问三远𠒋戏亦不亲近诸有𠒋戏种种变现之戏此第三远兇戏以免诳惑之累也戏且无益𠒋何可言乃逞一巳之技能遍乱人间之耳目良可叹也于斯不远必受诳惑之累此谤之所以来也故次戒焉天台云相扠相扑皆𠒋戏也那罗延此云力士即是角力之戏疏云那罗延上技戏乃彩畵其身作变异之相又云缘幢倒掷之类四远旃陀又不亲近旃陀罗则为说法无所希望此第四远屠杀以固善根也维善与恶从不两立苟取利不辞杀业岂居心尚有仁慈是不待辨也于斯不远善根渐为所移此谤之所以来也故次戒焉天台云旃陀罗此云屠者又云严炽谓以炽然恶业而自严饰也若亲近者令人无慈畜猪羊等皆有杀害之心名恶律仪如是人来当为善巧说法回其杀心不可有希望意知音云此两科一以戏取利一以杀取利戒勿近者以远加刀杖之患也白虎通云四时之畋总名为猎又取兽曰畋取鱼曰渔五远二乘又不亲近求声闻随宜说法无所希求此第五远二乘恐生懈怠也道岸宜登取法必上其人安于小乘其心必无大志良非法侣也于斯不远志气渐流懈怠此谤之所以来也故次戒焉X天台云二乘之人沉滞空寂不能发菩提心故须远离也妙乐云近二乘人令人远菩提故西域三乘人不杂处故云或来既未受大化不妨顺其小志而说故云随宜说法而亦不可有心希求也六远欲想文殊师利又菩萨不与小女处女寡女等共语此第六远欲想以防入邪也易惑者女容难鎻者情根念虑稍不自贞法体便成瓦裂良可悲也于斯不远诚恐入邪不觉此谤之所以来也故如来重唤文殊以加戒焉天台云欲能杀害菩提心故取能生欲想者或有染其形容姿态语咲威仪折旋俯仰皆能生于欲想处女未嫁者也寡女无夫者也不生欲想则心净不乐见则眼净不共语则口净三业既净而弘经有准故知此为浅行菩萨之最要门也七远不男亦复不近五种不男之人以为亲厚此第七远不男以全正气也形分男女气禀阴阳彼漏因积于有生而形态变于倏忽皆婬氛所感也于斯不远恐正气渐为所耗此谤之所以来也故次戒焉妙乐云五不男者生剧妬变半也生谓从生以来便无男根剧谓以刀去势者妬谓因见他婬而起妬意婬心速起者变谓遇男变女遇女变男者半谓半月能男半月能女者亦有五种不女谓螺筋皷角脉八远危害X不独入他家若有因缘须独入时但一心念佛此第八远危害以谨误失也俗不宜入入岂容独倘彼因独而纵情甚便此亦因独而忌惮不生恶因成矣于斯不慎难免偶悞之失此谤之所以来也故次戒焉要解云不独入欲洁身也但念佛欲正心也佛教比丘入俗当以上座及阇黎共往阿难由独行故至招登伽幻术所加今谓有事缘必欲独入宜以念佛自持可也然念佛非云口念要念念在佛庶正念常存也九远讥嫌若为女人说法不露齿咲犹不亲厚况复余事此第九远讥嫌以正威仪也口诵法言身即法体况为女人说法持巳犹宜庄严何容轻肆也于斯不慎威仪殊觉多忒此谤之所以来也故次戒焉天台云露齿现臆增他不善之心为女说法当避讥嫌为法尚不得以亲厚之况余事乎十远畜养不乐畜年少弟子沙弥小儿亦不乐与同师此第十远畜养恐防正业也道业精勤多资师友彼少年之阅历既浅而耳目之谦隙易生诚何益也于斯不远正业多为所累此谤之所以来也故终戒焉沙弥此云息慈谓息世染而慈济众生也葢畜养小儿妨修正业故须远之知音云年既少小多不省事严训之为乏慈宽待之为失教是皆妨吾修也不乐同师者处之和致师所疑防之切X为师所恼是皆扰于念犹应戒也凡此皆末世持经者杜讥免恶成安乐行也天台云此十种恼乱分为二边九是生死一是涅槃二俱远离得成安乐然以诸教论但不近二乘有异耳须知此是圆教行者弘大乘独妙之经故亦远小乘之人也二即近论近常好坐禅在于闲处是名初亲近处天台云此是附定门以助观也前十种是戒后观一切空是慧今修空中三意定心定处定门也心即能期之心期于破障显理即修摄其心也处谓闲居静处即今在于闲处也门谓修定要门即今常好坐禅也知音云前恶比丘假名阿练若轻贱我等由我在人间说法教化今既常好坐禅在于闲处则彼虽假名无喧诤亦不能毁谤说我恶矣三非远非近分三一总标复次菩萨摩诃萨观一切法空此即非远非近而论近也天台云此附慧门助观也初观字即标智乃中道观智也一切法三字标境即十法界境也空字即结成智境则能观所观皆不可得而智俱空也二别释如实相不颠倒无量无边无碍无障如实相三字别释境也天台云空假二边对乎中道非一异名如非七方便之权名实以实为相故云如实相不颠倒等别释观也不颠倒者凡夫依X正之法本无常而执为常本是苦而执为乐本无我而执为我本不净而执为净此凡夫颠倒也二乘于此四德又执为苦无常无我不净此二乘颠倒也菩萨无此八倒故云不颠倒也不动者不为分段变易二死所动不退者契寂灭理心心不退必至萨婆若海不转者不如凡夫为生死转不如二乘为涅槃转如虗空者但有名字求不可得观智亦然求不可得也无所有性者了一切法无自他共离之性此出性空之相也一切语言道断者即绝言思为空相之相也不生者所破之智悉皆称理故曰不生不出者如来所治全体即是故无可出不起者以入理故方便理教一切皆寂也然此实相之理名不能名故性空相不能相故相空故曰无名无相此重牒前无所有等也下又云无所有者乃重叹中道观智之体无二边之有也无量者非阴界入之有数量也无边者非如偏小有分限法故无碍者徧入诸法故无障者无能遮止故此中虽有多句其实只是观境相融一切法空也三结成但以因缘有是名菩萨摩诃萨第二亲近处此总结上诸句莫非因缘也天台云上直明中道观慧非解非惑绝二边之相今明双照二边从惑因缘生生死从解因缘生涅槃以因缘一句义开两境又因缘有即有涅槃颠倒生即生生死此则X双照义显知音云前谓一切法空即阴处界一切诸法境智皆空今复言有者但以因缘有非本来有也既皆不无今又言无者从颠倒生故以言无非本来无也不有不无乃真实法身之相持经者常乐如是观而亲近之也二偈颂分三一颂标章尔时世尊欲重宣此义而说偈言若有菩萨于后恶世无怖畏心欲说是经颂上欲说是经当安住四法无怖畏者由住忍地虽则心不惊怖更当要入行处与近处然后乃可二颂修行应入行处及亲近处及旃陀罗外道梵志入者证入也处者谓外远尘嚣内近于理非谓一槩不近此颂一离国王二离𠒋戏三远屠儿四远邪智义如前释亦不亲近增上慢人诸优婆夷皆勿亲近三藏学者佛在波罗柰国为陈如等说修多罗藏在罗阅祇为须那提说毗尼藏在毗舍离猕猴池侧为䟦耆子说阿毗昙藏即小乘三藏名字罗汉者谓假其名者非实证得也求现灭度者非大乘器故弘法华者不得与之近也若是人等以好心来皆勿亲近以为亲厚好心者谓小乘欲闻佛道也无畏者由不怀希望也如左溪尊者未尝为利说一句法未尝因法受X一毫财如是存心始可谓之无希望也诸不男者意摄黄门形神不净之流亦莫亲近屠儿魁脍如是之人皆勿亲近分割其肉曰屠细截其肉曰脍又杀人者亦曰魁脍买贱卖贵曰贩自媒其事曰衒以杀自活举体皆业也以婬自衒举体皆染也近之岂但无益哉脍兇险相扑种种嬉戏以此二处能安乐说二处者即行近二处也法师能如是行能如是不近则众难不干说即安乐矣三颂行成又复不行上中下法是则名为菩萨行处天台云此颂前理行上中下即三乘法今约废权说故云不行有为是世间法故不实无为是出世法故实世出世间皆是假名既观一切法皆如实相则唯一真空岂又有生死可断涅槃可证所谓涅槃生死等空华故实不实之法皆不行矣内既不分实相外岂分其男女既内外一如染净性空终日行而无所行故曰不得诸法不知不见者非无知见乃一理平等无不知见也如此者可为菩萨行般若处一切诸法空无所有是名智者所亲近处此别颂近处理行也知音云一切下颂观一切法空如实相及如虗空无所有性无有常住一句长行无文亦无起灭颂前不起长行无则颂出之乃X前后互现耳无常住即不住有无起灭即不住空既得空有不住方为智者所行处也颠倒分别诸法有无安住不动如须弥山此再颂行处理行也知音云颂谓无颠倒者固不分别而有颠倒者则分别诸法有无是非虗实生灭也在于下谓持经者既知此颠倒分别则其心不定宜当于闲处修摄使心安然如须弥之不动始得成安乐行矣观一切法皆无所有常住一相是名近处前颂云安心如山明智此观一切法等明境如虗空者是万法本无不坚固者是诸法如幻不生不出等总结一相常住谓菩萨能如是观者始得安乐亲近也若有比丘于我灭后说斯经时无有怯弱此标行成事成则外仪无失理成则内心无滞故说经时无怯弱也菩萨有时入于静室其心安隐无有怯弱此释安乐之因也天台云因入静室修禅定故止于过恶得人无我外则不损因正忆念修智慧故离诸取着得法无我内无颠倒是则心不怯弱即名安乐行也问前教不亲近国王等此又教为国王等开化演说意复何如答前所谓毋亲近者由行人自利未充恐为势利所动且彼无诚求而我欲亲近必致为人所恶今既从禅定起则以利X济为心况其心安稳自不见有势利可尊如此说法始是菩萨弘经大体二结行成文殊师利是名菩萨安住初法能于后世说法华经此召文殊结其所问初法者即身安乐标虽独身文兼语意其实三业互陈汝问于后恶世云何能说菩萨若安住初法能于后世可说是经也二口安乐行分二一长行又二一标章又文殊师利如来灭后应住安乐行此即口净末世弘经若语有不正为祸亦甚二释行分二一止行若口宣说若读经时不乐说人及经典过宣说是对众之语读经是自课之言若说若读时皆不可说人与经典过也法华巳前七方便之权法乃佛随机说不了义人若听受容有乐偏小之过法本随机何过之有若言法有过则人怀恼乱非口安乐也亦不轻慢诸余法师又亦不生怨嫌之心此教弘经人不可恃圆教而轻小乘法师也天台云不说人长短者凡世人皆恶闻其失故不谈短好誉者必善毁故不称长此是不说一切人次别举声闻况声闻根性不定赞之必退大取小毁之则大小俱失所以毁赞俱不应也不生怨嫌者若谓所承之人及所禀之法妨害我道即是怨心若谓其人法鄙劣即是嫌心心机一动声说即发杜X说过之源故不生怨嫌也二观行善修如是安乐心故而为解说令得一切种智上既观诸法空心巳住于毕竟空理无所取着即善修安乐心也既不执大轻小则所说法不逆听意有难问而答以大乘者是渐令入佛智故曰令得种智也二偈颂分三一颂标章尔时世尊欲重宣此义而说偈言菩萨常乐安隐说法安处法座随问为说此处颂意与长文各不相涉乃如来无碍慧随便为说前谓口净此又教身心并洁也菩萨欲得安隐说法必须内外俱净清净地者谓外离十恼内智如如即入如来室施床座即观一切法空以油涂身得身安乐澡浴尘垢除其患恼着新净衣具其忍力即着如来衣安处法座即登如来座三者俱备乃能说法故曰随问为说也二颂行法若有比丘及比丘尼以微妙义和颜为说前未达法相故须依远离行庶使二俱无过今既达法相乃以微妙义和颜为说也法华全俗即真令人乐闻故曰微妙和颜者欢喜说法也若有难问随义而答渐渐增益入于佛道难问有二一是智者设问反复辩论互相激扬发所未发也二是愚者疑决未判故法师或引因缘或立譬喻为彼开敷心地分别名相皆使发心从权近实而入佛道也X除懒惰意及懈怠想离诸忧恼慈心说法慈心说法颂无怨嫌谓慈心则不嫌不怨故离诸忧恼也说法则唯精唯进故除诸怠惰也昼夜常说无上道教是则大利安乐供养此颂观门长行但云以大乘法答今言说无上道上言令得一切种智此言愿成佛道知音云此由慈心说法故获大利益也其安乐有五一昼夜无间说二缘喻无量说三咸令欢喜说四不望四事说五齐成佛道说慈心说法一句最重故曰是则大利等三颂行成我灭度后若有比丘亦无摈出安住忍故末世说法者能如上说不唯不招危害亦且得功德不尽也知音云无危害亦有五一无忧愁二无骂詈三无怖畏四无刀杖五无摈出凡此者皆由说法无嫉恚故诸恼不生也智者如是善修其心算数譬喻说不能尽此明具诸功德也谓千万亿劫说不能尽其効在善修其心一句如不善修其心尚不能免患况其德耶问文标口安乐而所言者全归乎意如云除惰懒意慈心说法但一心念心无嫉恚以至善修其心何尝言口安乐答文虽标三意则无二身非意不行口非意不动意为身口之本故常言也三意安乐行分二一长行分三一标章又文殊师利菩萨摩诃萨受持读诵斯经典者X此标章处便言法欲灭时者正在后五百岁鬪诤坚固之时若菩萨法师欲读诵是经须先正其意意正则法法皆如也二释行又二一止行无怀嫉妬谄诳之心亦勿轻骂学佛道者求其长短此释明行相所以得意安乐也天台云夫二乘欲出生死故先除贪欲菩萨欲化众生故先除嗔见嫉是嗔垢谄是见垢嫉妬违慈悲之心非化他之法谄诳乖智慧之道非自行之法若智慧破障将何以上求佛果若慈悲有妨将何以下化众生故菩萨欲正其意最须弃之亦勿轻骂等者此戒不应倚圆呵别求权之短若有轻恶骂詈则退彼善根矣若比丘比丘尼汝是放逸之人于道懈怠故此明七众人等大小乘兼杂当以正眼等视设各有所执宜因事而治随机转化毋令恼之使彼窥见大乘平等法门无所不摄故令永断疑悔安心于道也语其人言下出所恼之词谓法师不应以圆理呵责小乘况权人望大本惧迂回故曰去道甚远小乘既无志愿终不能得佛道既厌生死终不能化众生故曰放逸懈怠也又亦不应戏论诸法有所诤竞戏论者不决定说诸法即世出世间染净等法菩萨于末世弘经须说生死染法决定不净涅槃圣法决定不凡幸勿混乱而亦不宜主大说小而成X诤竞如是说法则意安乐矣二观行当于一切众生起大悲想此正对前无怀嫉妬谄诳之心谓说法者当于三界十二类生宜以大悲拔诸苦恼是其本意而嫉妬之心不宜怀也于诸如来起慈父想此对前勿轻骂等诸如来意该三世谓凡学佛道者即是当来成佛之众如弘经者既以如来为父又岂于诸来者而反生轻骂求其长短耶于诸菩萨起大师想常应深心恭敬礼拜此对前求三乘人勿得恼之诸菩萨即此土并十方一切菩萨当深心恭敬如大师想岂得于三乘而反生恼乱说其过耶于一切众生平等说法亦不为多说此对前不应戏论等谓平等则无诤竞顺法则不戏论不多少者随机器之利钝也三行成文殊师利是菩萨摩诃萨恭敬尊重赞叹此结证第三安乐行也由我能平等说法不唯人不恼我而且自有声应气求为我好同学展转受持展转恭敬以至流通不尽也二偈颂分二一颂行法尔时世尊欲重宣此义而说偈言若欲说是经当舍嫉恚慢云汝不得佛此颂止行止诸恶法不行唯常修质直一句是所X当行也是佛子说法常柔和能忍说法无障碍此颂观行言菩萨愍众行道则不为自求如是大师我当恭敬也余则对长行可知二颂行成第三法如是智者应守护一心安乐行无量众所敬颂谓有智之人当守一心心既归一无行不成也直指云此章大约以正智为体正智现前故意业清净能慈一切能敬一切能远诸恶能生诸善上契佛心下契凡心自然为人天所敬仰也四誓愿安乐分二一长行又二一明行法又三一标章又文殊师利菩萨摩诃萨有持是法华经者此标示第四誓愿安乐行以身口意与慈悲俱则一理平等以一理之智说法无法不圆无生不度其安乐可胜言哉二行法于在家出家人中于非菩萨人中生大悲心此明当以慈悲徧济众生也直指云前三章广举七众今言在家即巳发心之优婆塞等出家即巳发心之比丘等虽皆发心但信解而巳其未证得自觉圣智故应于彼起大慈心与之平等法乐也非菩萨人者即前所戒十种勿近之人为彼未知如来平等大慧虽具有佛性而三界烦恼深重故应于彼起大悲心与之拔苦使同证菩提也应作是念如是之人不觉不问不信不解此教菩萨法师于所度之境作念起誓为度生之X由也直指谓三界内外凡小之人有失如来平等大慧此依正因佛性作念也如来方便随宜说法不闻不知不觉此依缘因佛性作念也不问不信不解此依了因佛性作念作是三念愍彼出家在家之众故当对十方佛前起大慈悲而自誓愿度彼同住是法中其人虽不问不信不解是经引之令得住是法中此正发誓也直指云因彼凡小不问此经是何义理设得请问而又不信由不信则不解故应发愿云我得菩提时随在何地当以神通智慧之力引之令住实相之中此承上大慈大悲二心所及也何地者即得道后或此方他方乃未定之称神通智慧即般若解脱德也住是法中即法身德也此四行正与四弘誓等善哉愿力不可无也有志者宜深悉之三结成分二一总结无过文殊师利是菩萨摩诃萨说是法时无有过失此结誓愿安乐行也天台云今总结无过失者以其立大誓愿即入如来室则无瞋过知四众有失即坐如来座则无懈怠过以誓制其心即着如来衣则无谄曲过无此诸过则为行成二别结慈悲常为比丘比丘尼能令听者皆得欢喜以慈行成故摄得四众人天供养听法誓愿成故感佛神力诸天卫护如来座成不着于法故听者X皆欢喜也所以者何此经是一切诸佛神力所护故此释誓愿行成三世诸佛尚皆守护况诸天耶知音云照法师品此经是诸佛秘要之藏不可妄授与人诸佛世尊之所守护等意又应知行处住忍辱地等是着如来衣近处观一切法空等是坐如来座此节慈悲心是入如来室三法成就是真安乐行也二正叹经分二一法说又二一显昔不得文殊师利是法华经乃至名字不可得闻此正申明诸佛所护之故为下立喻章本谓此妙法本来尊重故持经者亦因之而尊重矣十方无量国土欲闻其名尚不可得者由此经是诸佛秘要之藏恒常守护岂妄授于人者耶二明今始得何况得见受持读诵因无量国中不闻名字则今日得见闻受持者皆是如来四无量心之所致也若菩萨法师不具诸忍不发誓愿岂能为如来护持守成其化哉二譬说分二一不与珠譬又二一开譬文殊师利譬如强力起种种兵而往讨伐此喻近从上章诸佛护念而无量国中不闻而来葢举此一喻以结一十四品开权显实之总案也起世经云增劫时有四轮王次第出世一须弥四X天下人寿五万岁时有铁轮王出世王一天下奋戈始定人寿六万岁时有铜轮王出世王二天下震威乃服人寿七万岁时有银轮王出世王三天下遣使即降人寿八万岁时有金轮王出世王四天下望风而化皆以正法旋转应运故曰轮王直指云约事轮王喻佛强力喻佛雄勐威势喻华严权实二智诸国喻二十五有及界外权土降伏喻以智破惑小王不顺喻凡小妄执偏邪难化王兵讨伐喻用三十七品助道之法及五十五位差别观行讨伐生死魔军以清一真法界约理王喻本觉之理威势喻根本智诸国喻阴处界三及七大等法小王喻诸心王心所兵伐喻依权智从三渐次至五十五位终至等妙二觉彻始彻终一念圆明十方坐断则根身器界应念化成无上知觉王见兵众战有功者象马车乘奴婢人民兵众喻权智有功喻破我法二执欢喜喻众生证初住三平等理随功赏赐喻依理起行从因感果不爽赏赐有七种喻七圣法财一田宅喻大乘止观二聚落城邑喻五十五位如如理三衣具喻如如智四珍宝喻差别理行五车乘喻权实二智六人民喻差别智行巳上总明四十年间权智与羊鹿牛车相等唯髻中明珠不以与之王诸眷属必大惊恠天台云此喻法华非时不说非机不演髻喻权珠X喻实实为权隐如珠在髻也顶上喻极果出分段生死为小功出变易生死为大功未有大功而赐髻珠诸臣皆疑恠也喻众生大机未动为说法华二乘则疑菩萨必恠也二合譬文殊师利如来亦复如是贤圣诸将与之共战此以法合喻明经功殊胜也直指云佛合轮王禅智合威势得法性土王于三界合降伏诸国诸魔不伏合小王不顺自三乘以上为贤三贤巳上为圣总以四教及五十五位则如来贤圣悉皆摄尽矣与之共战者即以五十五位观智敌破我法二执及五十种阴魔也其有功者心亦欢喜引导其心令皆欢喜天台云根力即五根五力也修此根力即不漏落六道生死故名无漏涅槃即小乘真空能防见思之非御生死之敌故名城直指云有功者指四教证果而言四众者对因地言诸经指四十年小乘诸教以因感果各适其意故众心悦也此合圣王赏赐一节禅定合田宅解脱无漏合聚落根力合衣具珍宝涅槃城合城邑引导令喜结上令其心悦而不为说是法华经此合圣王不与髻珠一句葢欲待其时也二方与珠譬分二一开譬文殊师利如转轮王不妄与人而今与之X解髻喻开权与珠喻显实四十年秘而不说故云不妄与人二合譬如来亦复如是尔时如来亦大欢喜此举法合喻也直指云如来王于三界非止四天下也佛为法王非止轮王也以法教化令离苦得乐非止强力成威势也妙乐云见贤圣等者大集经云知苦坏阴魔断集离烦恼魔证灭离死魔修道坏天魔今不言天魔者以小乘多断三魔巳有坏天魔义由道成必降魔也有大功者如来见小乘除界内苦集名与阴战至般若后破无明出变易名大功故今三毒等且在小乘中说三毒即贪嗔痴在见惑中名邪三毒在思惑中名正三毒不出见思二惑如来见诸贤圣巳断见思出三界外不为魔网笼罩破无明出变易故云大欢喜也此法华经能令众生先所未说而今说之凡闻此经者普皆成佛故云至一切智多怨难信者谓此经不易说也多怨如五千退席难信如中下之机故前谓如来现在犹多怨嫉也先所未说者以机未熟故而今说者时节成就也文殊师利此法华经久护明珠今乃与之此举法喻双结惟此一实更无余事故曰第一惟佛与佛乃能知之故曰甚深慧命既续佛即示灭故云末后赐与末三句引喻双结以明显实希有文殊师利此法华经乃与汝等而敷演之X此以法结尽前文也谓此经乃十方三世如来所共爱乐者长夜守护是秘藏不妄宣说是密藏正以此秘密之法最上最切非他法诸经可比正如轮王髻珠最尊最秘最所护惜非他田宅宝物可比今日既以此最尊最秘之法为汝等敷扬则汝等得之又安可以他法诸经寻常视之也然此中经意虽归重于法其实教受持者自生尊重净身口意而坚固誓愿以圆足末世弘经之安乐行也二偈颂分二一颂行法又二一超颂行法尔时世尊欲重宣此义而说偈言常行忍辱哀愍一切乃能演说佛所赞经长行中总明行成今颂中别显也常行忍辱颂着忍辱衣行成哀愍一切颂入室行成乃能演说颂坐座行成二正颂行成后末世时持此经者为说此法令住其中于家出家二句是所度之人慈悲为能度之心斯等下三句为起誓之由我得佛道下四句是正行誓愿也二颂叹经分二一颂开譬譬如强力转轮之王王解髻中明珠赐之此颂譬喻前十二句颂喻权智末四句颂喻实智真俗双超曰勇徤担荷大法曰难事二颂合譬如来亦尔为诸法王以大方便说此诸经此颂法合如来自举忍辱为修行大力以释成颂常行忍辱一句是慰诸菩萨安住忍行自调而调X彼也葢如来智慧宝藏皆从忍辱而生也以大慈悲如法化世亦是释成上章生二种心而于诸法不戏论而来见一切下正示慈悲拔济也既知众生得其力巳如王解髻明珠与之此颂法喻双结一章以明显实希有此经为尊众经中上今正是时为汝等说此颂独举大法单结以明显实希有也解释修行方法竟三结行成之相分三一结劝四行我灭度后求佛道者应当亲近如是四法此总结行成以明感征之相劝修行也四法即四种安乐行法二三障清净分三一报障转得现报读是经者常无忧恼又无病痛颜色鲜白此下举三报转以劝持经天台云此报障转也无忧恼即无苦受是现世心安报无病色鲜是现世身安报此所以转现报也二业障转得生报不生贫穷卑贱丑陋此业障转也贫穷等乃业感之果今因持经从前纵有如是业因至将来必不生如是果此所以转生报也三烦恼转得后报分二一别明烦恼障转众生乐见如慕贤圣天诸童子以为给使此明贪障转也多贪者为人忽慢又障生梵世今既为人乐见则不忽慢天童给侍则得生梵世X此所以转后报也刀杖不加毒不能害游行无畏如师子王此明嗔障转也舍嗔则除内刀箭逢害则外刀不伤故云刀杖不加嗔是害慈悲之毒药慈悲既隆则毒不能害嗔是恶口腑脏内既无嗔则骂者口自闭塞由无诸恐畏事所以游行无畏如师子王也智慧光明如日之照此明痴障转也愚痴能障智慧今痴障既除使智慧朗彻如日之照前转三障灭三毒者由此秘密藏中摄法无尽也然此经在处诸佛欢喜故持者无忧此经能度一切生死故持者无病此经如优昙华一尘不染故持者颜色鲜白此经具无量妙德故持者不穷此经为诸佛守护使持者不生卑贱此经万善庄严令持者不生丑陋三障既转三毒潜消所以如慕贤圣如师子王如日之照以三如字显露此法了无余矣二总明一切障转若于梦中但见妙事诸比丘众围遶说法此下总结前四安乐行就之相但长文秪有常夜守护一句至颂中则广彰常夜所守护之妙事至奇至妙也又前转三障等是现生后世昼分功德若于梦中等是现生后世夜分功德然妙事以梦见言者一则騐其行成寤寐恒一二则明诸法空X相实无所有正显持经者理事双融自他俱寂不为凡情圣见之所迷而圆证法华三昧矣直指云约事即承上一十四品应念现前于梦寐中约理是行解功勋所至但不作圣解为上若于梦中两句总标次别出妙事有七种一梦中见佛处座四众围遶问至人无梦何如来偏以梦言答梦与想皆意识所发况此识于远行地后得纯无漏岂行四行菩萨得无梦耶且弘经法师念念以济人事急正兴慈运悲之际岂尽同寒灰枯木之了无生意耶然如来说如此等梦皆欲兴起在会发愿弘经之想想成而梦必至矣又见龙神阿修罗等自见其身而为说法二梦中见无数八部恭敬围遶于我而我为彼说法直指云此亦承法师品为八部悬记忆念应现于梦中也又见诸佛身相金色以梵音声演说诸法三梦见诸佛应身放光说法此承宝塔品分身诸佛云集应念现于梦中也佛为四众说无上法得陀罗尼证不退智四梦见佛为四众说法见身处彼大会之中闻法欢喜证入等觉此承三周说法开权悟实应念现于梦中也佛知其心深入佛道亦有四众合掌听法五梦佛知巳根熟即为授记成最正觉此承三X周普记知子心意泰然等赐大白牛车并记劫国庄严等事应念现于梦中也又见自身在山林中深入禅定见十方佛六梦见入山修习为因证实相是果因果圆成见十方佛此承序品所见诸圣冥修之境应念现于梦中也天台判此为十行十向十地行相诸佛身金色百福庄严相如烟尽灯灭七梦见佛八相成道天台云此或是初住位之佛仍前次位寄谈极果耳梦作国王即是降兜率托胎降生三相舍宫殿五欲诣道场即是出家之相成道必降魔即是成道降魔二相转法轮入涅槃二相如文烟尽灯灭即机尽应亡也直指云此段大意有三一谓法师能依四行弘经则巳贯彻五十五位堦级但因中密行未及至果是将成未成之相故随心现起于夜梦中令法师欢喜安隐自锐其志取足道果此是如来冥加之力也二者法师既具四行之因定有一真之果故先梦权行渐次取证至后智满乃梦八相成道以终道行首尾一如也三者法师虽则依因取果至如来地然亦迹门幻事如水月空华心佛众生皆是梦事更有本门大旨众生心佛皆悉不到故重重举梦以起下文开迹显本之大案也三总结行成若后恶世中说是第一法是人得大利如上诸功德此四句总结一品大案后恶世者毕竟难化之时X也第一者即最上妙法毕竟难信之旨也若能于难化之时说难信之法此人必能成就四安乐行教化众生如上昼夜所具大利功德自应得矣直指云古以迹本两门分今时那畔其迹门从序品至此品止谓之开权显实广明转识成智依因取果是有修有证之相亦有序正流通序品挈全经大纲为序分自方便品至授学无学人记品三周说法三乘人预获道果之记为正宗分从法师品至安乐行品迄为流通分此从古所训也按法师品召药王统举一十八众凡闻一句一偈皆为授记则九界摄尽无遗此为迹门十信位因行然但证十八界全真之理未与七大融会故于现塔品会归四智一如三身一体始本不二依正双融以证真俗如如之实相至达多品以显大法有师久受方克复举龙女当下成佛不在多时于此则难易见消冤亲一致以完迹门显实大案正宗之旨于此巳终故言下召众流通时新记各誓弘经佛不许可而顾视八十万亿大菩萨众而自誓忍苦弘经以住持佛法故名持品此是迹门十住位因行文殊知是事忍不及法忍乃代请弘经之式佛为妙阐四安乐行门令诸菩萨安心忍地直造真际故名安乐行品此是迹门十行位因行上既云迹则知有本故继之以涌出品耳迹门开三显一一大科巳竟X从地涌出品第十五品节云此品显自心发悟恒沙性德现前乃尽持经之妙由前得记声闻虽愿持经自力不充难入生死要假他力所以佛令调护其心亦有所未安也今则有八恒河沙菩萨从他方来各愿守护持经而如来不许者以从外来故所谓从门入者不是家珍故云我自有六万恒河沙众此显体用双彰故眷属同等也以此性德持经方能妙契法身所以诣虗空向二世尊者正显生灭见谢延促同时故五十小劫谓如食顷由称性行成故四上首皆以行名意显以此持经方称如来本怀也然性德之境殊非心识可知故弥勒与八千恒沙皆生疑念乃云不识一人故与诸佛侍者同时请问也此非小缘所以先勉以被精进铠发坚固意始能信受而如来自言今欲显发宣示诸佛智慧自在神通力师子奋迅力威勐大势力尽在于此岂细事哉是如来之意甚深非口耳知见可能及也然如来谓此诸大众皆是我成道巳来所教化者致令会众皆起疑念谓我等目击世尊成道四十年中所教化者无不知之而此地涌之众昔所未见也况此之大众皆久植德本福慧双修之人我等久蒙佛教而行解尚劣弱如此何以少时便能成此胜化故说父少子老之喻以述疑情殊不知此是如来显本之妙以袪二乘生灭之见而明法身X常住不灭也故次继以明寿量直指云此下一十四品古科为开迹显本葢前十三品约主伴皆属迹门主即化身释迦机则转凡成圣乃至助化之众皆从他方来终非法身真主法性真机若夫法性眷属敌破本迹直显威音那畔无坏无成无修无证体用如如之妙境故曰开迹显本今此品为本门之序由安乐行品获益殊胜故感他方圣众自誓于此土弘经而佛不许可者正为涌出品开端其声未息而无量菩萨从地涌出正为显本之相也地表当人本觉性地即前谓忍辱地也涌出者正显最后生相无明顿破涌出自性恒沙妙德也依事得名故曰从地涌出又迹门为三乘人开示佛之知见属今世门头本门为地上菩萨悟入佛之知见属实际理地非迹无以诣本非本无以立迹本迹互融体用一致任运随心逢源自在故曰从地涌出二本门开迹显本分三一本门序分从此下至汝等自当因是得闻分为两科一明地涌之相分三一他方菩萨弘经尔时他方国土诸来菩萨当于此土而广说之天台云他方菩萨既闻迹门流通弘经福大咸欲发愿住此弘宣是故请也持品中如来力劝发愿持经犹恨其无人新记见募覔之切只得发愿于他方实畏难忍苦于娑婆也今幸如是多众舍彼就此可谓如其所愿向下返止而不许者良有X故也此诸菩萨曰若听我等此一听字便是密得如来显本之心冥知佛不许可故姑请耳如来亦借此众是从他方来而非本有况此妙法从来不借他人力若此处允许弘通何以能召下方本有之众故知向下说寿量现神力种种妙用皆从此不许中发此即便为废迹显本之原委矣二如来止答不许尔时佛告诸菩萨摩诃萨众护持读诵广说此经此正以显本而欲召下方菩萨之引也天台云如来止意有三一则他方菩萨各有巳任恐住此而废彼也二则于此土结缘事浅恐无巨益三则若许此则不得召下方众众若不来近迹何开远本何显由此三意故止耳召下亦有三意一是我弟子应弘我法二以缘深广能益徧此土三又得开近显远故召下也更须知显本之意原为新记人识见狭小未能深穷妙法渊底染净之见未忘苦乐之相不泯故假下方菩萨以明之也新记人但知离此外别觅净处乐处故不愿居此殊不知此最苦处是最乐之境极染处是极净之场地即一真心地六万者即六根之数恒沙菩萨即自性本具之称性功德也各有六万恒沙眷属者即显根根尘尘周徧法界是展转无尽之意然必谓下方者乃甚深无量处故迹门三止身子便得三根授记今本门一止诸菩萨便要使三根人同臻一X真妙境有此深意故云我自有六万等也然未召之先而不出者由我未灭故须待我灭之后自能于此广说是经意更微妙看者当须细省三下方涌出之相分二一经家叙相佛说是时娑婆世界此界虗空中住此明佛止诸菩萨时随念即成地震众涌之相也天台云地裂者开迹显本也其中者常寂光也下方者法性之渊底也下不属此空不属彼即中道也直指云世界振裂者表发本门后得智一念入十种金刚道定顿破生相无明也所谓迷时为火宅悟后即真常众从地出者正示自性心地开显之相所谓从天降下不为贵从地涌出始为奇也身金色者表性具神用皆从中道智体所生下方虗空者表住忍辱谦卑之地三千国土地皆振裂无量菩萨同时涌出好光境也学者幸勿作文字看过于此明得始见灵山一会俨然未散是诸菩萨闻释迦牟尼佛所说音声从下发来所说音声者即闻我娑婆世界自有六万恒河沙等语乃闻声即至也要解云此以真说彼以真闻文殊所谓心闻洞十方之意从下发来四字大有关要实由闻字而生则闻为能发之因从下四字为所现之境从者有所原本也下者由内及外也发者即一念相应不觉而有也来者即感而遂通一时现前也X一一菩萨皆是大众唱导之首所不能知天台云所将眷属者若人情往望谓领六万五万者为多三二一者为少单巳者为只独也若依文往寻有况复字则六五万者少单巳者多故偈云单巳无眷属其数转过上若依法门一一皆是导师能引众人至于宝所当知一巳非独六万非多直指云数有六层初以六万减至一万为一层次以一恒河减至半恒河四分之一为二层又次以千万那由他分之一为三层又次以千万那由他减至亿万为四层又次以千万百万减至一万为五层又次以一千一百减至五四三二一弟子为六层以对六根主伴重重无尽通属十地巳至等觉之境至单巳无眷属是妙觉果海不堕众数故曰乐远离行以妙觉远离能所真常独露之谓也二菩萨来仪分五一三业供养是诸菩萨从地出巳欣乐瞻仰于二世尊此经家所叙圣众来仪也直指云诣空礼二如来足者表妙行一一回向真如以契本始二觉也礼分身者表后行之契前行也行智冥交故以赞觉者而赞叹之也欣乐瞻仰四字便是诸菩萨之深心本愿欲冀如来一发明之是所以显如来久远教化之本也是诸菩萨摩诃萨从初涌出令诸大众谓如半日此明因契于果无久近相也要解云圣人神智方X便法门能延一日以为一劫能促一劫以为一日葢道无迁变情有顷久犹如梦人不移一时而梦历多岁则顷久之情初无定也故圣人对机示现延促而本无延促所言菩萨赞佛经劫则于促示延耳又令大众谓半日则于延现促耳所以然者将欲显发宣示诸佛智慧自在神通之力使忘延促之情而深证实相也华严云一念普观无量劫无去无来亦无住如是了知三世事超诸方便成十力夫能一念普观无去来住则了斯延促皆方便耳尔时四众亦以佛神力故百千万亿国土虗空四众肉眼碍而非通而能见无量国土者假佛通力故也要解云夫于众一多互陈于时延促互现于境通碍互用者以明物量无穷时无止分无常而警发常情使去其倒心限意依无碍智圆融妙达由是契进寿量秘说而得入佛慧成就佛身故也是故此品事法虽为显迹劝持而实为寿量引发也二陈问讯词是菩萨众中有四导师最为上首唱导之师此明诸菩萨赞毕问安也天台云于恒河沙众而但举四人者欲拟开示悟入四十位耳如华严但举法慧功德林金刚幢金刚藏说四十位也唱导者启发法门名唱引接物机名导知音云四导师应四安乐行为名住慈悲室名上行据法空座名X无边行无希望名净行住忍辱地名安立行上标六万等表师资或具六度此为四摄法乃六度之网领故曰于其众中最为上首在大众前各共合掌尔时四大菩萨而说偈言世尊安乐少病少恼不令世尊生疲劳耶天台云世尊巳离世间有漏五阴岂有病恼葢欲示同人法顺土常仪故此问耳此但问讯释迦而不及多宝等者是彼自叙师资之仪也少病恼者佛念六道众生苦果无穷故病此约身言三乘烦恼不断故恼此约心言若凡小顺化则如来安乐此是问佛自处下所应度者是问化他应以灭度者而令灭度不生疑难可谓易度九界众生能顺佛语意佛则不致有疲劳想耳三佛答安乐尔时世尊于菩萨大众中如来安乐少病少恼此答初偈所问也如来答以二如是者则显菩萨所问有深意存焉明知世尊不许他方菩萨弘经而召本弟子者意在显发本门大事故问所应度者受化易不则世尊因之可以显本故答云如汝所问恰当我心也诸众生等易可化度即皆信受入如来慧此答次偈所问也天台云易度有二一根利德厚者世世巳来常受大化始见我身即禀华严入如来慧果熟易零此一类众生则易度也除先修习学小乘者得闻是经入于佛慧X二根钝德薄者世世巳来不受大化为此等人故须开顿说渐三藏法中令调伏之此闻法华入于佛慧大窾云所以者何下释易度之意言利根者我于过去为沙弥时曾教化之今一见我身闻我法即入佛慧若过去学小乘者四十年中徐徐引诱今闻妙法亦入佛慧矣此如来密知菩萨发愿持经故密以度生之法授之也四偈赞随喜尔时诸大菩萨而说偈言善哉善哉大雄世尊闻巳信行我等随喜此本门圣众因闻佛述新记远近因缘二俱殊胜故同声称赞也称善哉赞大雄是知如来将欲显发宣示诸佛智慧等三种威力也能问诸佛二句是别赞弥勒智积大乐说等之词我等随喜者是同志者共庆然此随喜二字非同汎论故后如来独叹发随喜心一句五如来述叹于时世尊赞叹上首汝等能于如来发随喜心菩萨前来以善哉赞佛曰大雄世尊今如来以善哉叹弟子曰发随喜心是各善其善也如来善能于久远劫化度众生则无生不度也菩萨善能于如来发随喜心则无行不成也然此独赞能随喜者为欲密开寿量之远本唯此等菩萨乃堪领受也二弥勒陈疑分二一此土菩萨疑又二一长行疑念尔时弥勒菩萨合掌供养问讯如来X天台云此下是第二疑问序也直指云慈氏及八千恒沙大士以迹疑本故皆共作念序品以权疑实赖之以显实今复以迹疑本亦复赖之以显本也葢慈氏与诸菩萨皆是从因至果位居等觉但为新记引发故问从昔巳来不见不闻亦复不知称性流出故疑从地涌出也则知开迹显本乃为破最后生相无明以成一真法界始明悟入佛之知见二偈颂正问分五一问从何所来时弥勒菩萨摩诃萨合掌向佛以偈问曰无量千万亿大众诸菩萨是从何所来弥勒为补处尊巳是承任之人而妙法中权实本迹无不了了然所以求教请决者意为将来与诸菩萨作龙华三会授记之原本也故本迹二门皆弥勒陈疑关系非小此言弥勒知八千等心之所念则巳为彼露其头鼻但以并欲自决所疑一句为葢覆耳然偈中所举大众菩萨而不及二乘人天等显此境是等觉位中生相未忘之见非泛泛可得而疑若权小人天能疑者又不待弥勒问矣须知通经前后弥勒能几问耶今打头便问箇此从何来要知此处大好一问岂实不知来处者耶二问何因缘集以何因缘集巨身大神通为从何所来以何因缘集一句是正问下皆发其所疑谓我观此诸菩萨身相广大神通无量福似足矣智慧三X昧禅定解脱不可思议慧似足矣兼之志念坚固忍力弘深又为一切人天二乘权小众生之所乐见但不知为何所求而来也前云从何所来是单问来处此云为何所来谓是何因缘而来至此也益知从地涌出者不为自求又见弥勒所疑所请亦有关系三叙其数量一一诸菩萨所将诸眷属犹不能尽知此问地涌之众师资皆不可量大菩萨者即所谓神通智慧众生乐见之大菩萨也将六万恒沙是所领之眷属况恒河广四十里其长不知经几千万里也其中沙细如面今虽曰六万恒河亦不过随佛自语岂能知其数哉今若师若资皆来供佛及护是经颂中唯此两句是一结局也且大菩萨本有六万恒沙而所领之资或六万五万以至半恒河沙偈中一云其数过于上二曰复过上三曰转过上是知师者多而弟子亦多增数多而少数亦多至于独一无眷属者犹不可数如是多多之众岂是一佛一师之所成就且弥勒意中疑佛云不须汝等我自有六万恒沙菩萨今见如是之多岂我世尊一巳所化哉四问师为谁是诸大威德精进菩萨众修习何佛道若不因弥勒问箇谁字焉得知毗卢有主法身有师阐明无量寿佛而致广大神通耶谓如是具大威德成大精进者必领受不易但不知与彼说法X者为谁而教化成就至于此也教化成就者乃最后师也又不知最初发心从谁引发至于中间称扬者何等佛法受持者何等经教修习者何等佛道接连用数番谁何字问得最妙疑得极好致使如来答处便不可思议也五请决众疑如是诸菩萨神通大智力愿说其因缘此总束前问意再四伸明始见欲悟之心切也如是诸菩萨如是妙神通如是大智慧此皆等觉位中亲见亲知之境四方震裂者据理乃生住异灭四相销镕而本觉妙理于中道显发故曰昔所未见也我常游诸国者明唯识境中无处不周竟未见此今日一旦忽然涌出诚不可思议但不知此恒沙妙性何因而有何缘而具今此之大会无量百千亿本末之因缘此举众会皆欲知此一事者以其见处同疑念亦同总皆欲究明此从地涌出始本二觉之妙智本为何因末为何缘也是诸菩萨等即今会生疑者也是诸菩萨众即地涌之不识者也无量德世尊惟愿决众疑弥勒至此可谓明修栈道意谓要知从前无量菩萨即是世尊无量妙德是则前问从何所来以何缘集并及本末因缘而弥勒自答巳竟此后如来对答之下说寿量现神力但明无量德中之一二德耳二他土菩萨疑X尔时释迦牟尼分身诸佛菩萨大众从何所来此正揭示当人本具圆行将来亦如释迦分身云集正等无二也直指云诸佛侍者各质本师者欲共知此本地风光也葢分身是果地涌是因以果证因故如此问不然则徒成过文矣尔时诸佛各告侍者汝等自当因是得闻分身诸侍者皆大菩萨与今会弥勒等无有二而同疑同问理所应然且各各本师不答是各推其本故以待释迦酬答使之因是得闻也妙乐云弥勒所问不轻世尊一向未曾显说本门大事因兹答问广显长寿故须如来自开所以分身不应答也问前云四众承佛神力见无量百千万亿国土既能圆见岂不圆闻况弥勒与八千恒沙菩萨出众请问可谓惊群动众何分身侍者竟不此闻又复各问本主耶答不见道分身侍者与弥勒无二弥勒既如是疑问释迦则侍者亦当疑问本师也二则因此唱发弥勒后当作佛益知分身侍者皆未来分身诸佛如是开彰使弥勒与诸侍者成未来灵山一会俨然又在目前矣本门序分竟二本门正宗从此去至分别功德十九行偈止分二一诫许分二一长行尔时释迦牟尼佛乃能问佛如是大事如来赞善而当机实有可赞之功若弥勒不问则师资徒然问讯一翻有甚奇特由此一问使本门X大业开彰故曰乃能问佛如是大事也阿逸多此云无能胜即弥勒姓也汝等当共一心被精进铠发坚固意直指云迹门是身子等被精进铠故得打破化城而归宝所获三周授记开示佛之知见以取如来极果为报身佛也今本门是等觉人被精进铠踏翻宝所粉碎太虗以成一真法界是谓悟入佛之知见乃为一生参学事毕也由此如来以三业加持当共一心是口加持被精进铠是身加持发坚固意即意加持此是诫勉向下许说如来今欲显发宣示诸佛威勐大势之力今欲显发四字是如来许说本门大事因缘后乃一一宣明指示其文不出寿量品诸佛智慧即如来寿量诸佛与如来俱是通称智慧与寿量元无异理则知今欲宣示者即寿量也诸佛智慧乃寿量总相下自在神通等三力皆寿量别相言诸佛自在神力者即后文云诸善男子今当分明宣告汝等此正应宣示二字若着微尘及不着者尽以为尘一尘一劫我成佛巳来复过于此百千万亿阿僧祇如此长远寿量岂非自在力耶又云自是巳来我常在此娑婆世界说法教化亦于余处百千万亿阿僧祇国导利众生岂非神通力耶又云于是中间我说燃灯佛等入于涅槃以种种方便说微妙法能令众生发欢喜心岂非师子奋迅力X耶又云见诸众生乐于小法德薄垢重者便谓如来难可得见众生闻如是语生难遭想渴仰于佛便种善根岂非威勐大势力耶故知今欲显发皆此等力如此则三种力俱有归属二偈颂尔时世尊欲重宣此义而说偈言当精进一心我欲说此事汝等一心听当精进一心颂被精进铠是诫慎之词我欲说此事颂诸佛智慧言今欲宣示本门大事若有疑悔则不能悟入此境佛智叵思议颂自在神通况诸佛所有自在神通本不可思议然汝今腾疑启请便知有本门大事可证故出于二乘信力之上住于菩萨忍善之中堪当此法故我今安慰于汝慎勿怀疑生惧也佛无不实语两句颂师子奋迅谓我所说法如师子奋迅捉象捉兔皆用全力说大说小皆实不妄也所得第一法两句颂威勐大势之力谓如来威勐大势最为第一岂是思议分别所能知者我故教汝当精进一心勿得有疑惧也如是今当说两句是许说如是二字指上三种神力今当说者正说如来寿量明诸佛智慧故令一心听受二正说分三一正开近显远又分二一略开明动执生疑又二一略陈开显又二一长行又二一双答尔时世尊说此偈巳调伏其心令发道意此去尽寿量品正开近显远阿逸多是疑问之机X下举地涌之众乃今会所不识者向问是谁所化今答是我问从谁发心答是我调伏令发道意此诸菩萨皆于是娑婆世界之下此界虗空中住向问从何所来今答云此界虗空中住此界者是不离当处也虗空者即第一义空也二双释于诸经典读诵通利思惟分别正忆念此释明所答之义天台云师知弟子修智断二德于诸经分别是修智正忆念是修断正答前称扬何佛法受持行谁经修习何佛道谓此众大小乘诸经悉皆通达以正忆念修习佛道也阿逸多是诸善男子等勤行精进未曾休息此申明住下界之义谓汝问常游诸国未见是众者由其不乐在众而乐静处也亦不依止人天而住一心精进求无上慧汝问不识一人者由不依止人天而住也知音云良以此众精进弥勒懈怠此众读诵通利弥勒弃舍习诵此众不依人天弥勒常游族姓一一背驰安得而识之哉此段总答以何因缘集一句由此大众常乐深智以至一心求成佛道是此因缘而来集也二偈颂分二一颂双答尔时世尊欲重宣此义而说偈言阿逸汝当知是诸大菩萨其心无所畏前问处节节言谁此答处历历言我方见问答有据也阿逸下颂答所习之道所事之师舍大众愦X閙即是不亲近国王大臣及沙弥等不乐多所说即不近外道婆罗门等如是诸子虽乐寂静似乎小乘而又精进修习佛道昼夜不怠为求下三句颂所住之处志念下四句颂上求下化一一与长行前后互知愦閙二颂双释我于伽耶城菩提树下坐教化是等众此即为下节张本知音谓长行云我于娑婆成菩提况娑婆一大千量佛以徧法界身化地涌众似无可碍故颂以伽耶等言据迹之人但见伽耶一会岂能化其多众今言是我教化发心以至当来成佛实所难信此弥勒等有父少子老之疑也我从久远来两句为后说寿量伏案既云伽耶得道教化而又言久远教化使人知此久众即是新化则弥勒等益难信也非谈法身寿量人恶乎能知二因疑更请分二一长行又二一疑尔时弥勒菩萨摩诃萨三藐三菩提此执迹而疑本以为显本之肇端也少时间举世尊于现生成道未久其所化如是之多而且人人福慧具足由此生疑不信故作念请决也二请分三一法说又二一执近生远疑即白佛言世尊当成阿耨多罗三藐三菩提伽耶此云山城去菩提场二十里城甚险固城西南五六里至伽耶山谿谷杳冥峯峦危险印度国俗称灵山四十年者说法颂云阿含十二方等八X二十二年般若谈法华在般若后说故云四十余年直指云此出疑情有三一滞于化迹而晦三世平等二滞于一会化机而晦于恒沙性具三滞于有修有证而晦无修证理故疑词先举为太子时二居伽耶不远三明成道不久此皆众所共知云何少时作此大事次下返释云莫非是佛势力是佛功德乃能如是耶此独疑于佛二执远生近疑世尊此大菩萨众成就菩萨道常修梵行弥勒既不知其人而又言久植善根者则亦见其所疑所请也据本文即因闻佛叹住处德业甚深莫测故此疑也二譬说分二一开譬世尊如此之事世所难信生育我等是事难信此因事迹相反故举返喻征究以便显本也直指云譬如有人喻佛色美发黑喻迹门应身年二十五喻太子出家得道仅四十余年所谓于少时间此以近迹疑远指百岁人为子喻地涌菩萨皆久修德业终非今日新成之佛所化百岁人指年少为父喻诸菩萨诣空礼赞是以远本疑近也况父子之义本自相当而父子之年何独相反故曰是事难信但此中执定迹门化身为主而疑本门大用非伴初则以迹疑本不期因本破迹此皆是善巧方便之问也惟此主伴相返以为正意其余不必谬配二合譬X佛亦如是得道巳来令向阿耨多罗三藐三菩提此举法合喻标显本之致也直指云佛亦下三句合色美至年二十五而此大众下合百岁人是子此中不出十度无量劫为佛道即智度勤行精进即进度善入出住即禅度无量三昧即慧度得大神通即愿度久修梵行即戒度修诸善法即施度巧问答即方便度人中宝即力度甚为希有即忍度以忍居后合住柔和忍地今日世尊下合百岁人指年少为父天台云九次第定是善入师子奋迅三昧是善出超越三昧是善住此藏通意也从初地至十地名善入十地入重玄门再修凡夫事名善出妙觉徧满名善住别教意也毕法性三昧名善入首楞严三昧名善出王三昧名善住圆教意也三请答世尊得佛未久佛所知者皆悉通达世尊下两句是实所难信语我等下三句是意知如来发言有准谓我故知如来欲彰远本是随宜说化地涌众皆不妄说知无不达是不谬说此唯我弥勒辈独所知也若末学初机须要如来宣明乃可然诸新发意菩萨闻此事巳亦不生疑天台云今所请者正为未来及今新发意者由行浅信轻喜生诽谤谤则堕苦不退者虽能信而不谤不能增道若为分别令谤者则生信信者则增X道矣我等虽复信总为新发意者闻语生疑弥勒自巳明明说出则知弥勒之疑原与智积文殊无异反覆辨难无非欲后学决疑坚信以成无上菩提也知音问喻中有少父指老子老子指少父法中但合少指老不合老亦指少何也答究文应有或译人忽略然义直重父少子老一边故不合老指少也问经文何处见老认少为父答前初涌出时礼赞三世十方讫然后独问讯释迦是老认少处二偈颂分二一颂法说尔时弥勒菩萨欲重宣此义而说偈言佛昔从释种出家近伽耶坐于菩提树尔来尚未久此颂执近迹谓见出家成道人所共知其实未久此诸佛子等其数不可量云何而可信此颂疑远本谓众不可纪复是久修其神通三昧超过一切皆宿学也以莲华在水一句上喻不染世法下喻从地涌出如此者皆循循恭谨于如来前则有似为如来所化论其事实悬远观其情又逼真此实所难信者也佛得道甚近所成就甚多愿为除众疑如实分别说此颂结请答谓世尊成道若久此不足疑所化之众浅少亦不足疑今以少近之时化此难思之众不唯本来障深慧浅者为疑即今现受化者亦未免不疑也如此之事若非如来宣示显发则返增其累二颂喻说X譬如少壮人年始二十五举世所不信喻意一如前释但长文于父言色美发黑颂中于子言发白面皱乃前后互现也皱世尊亦如是得道来甚近于下空中住弥勒既谓不识一人又焉知彼志固无怯远劫行道以至忍辱心决定十方佛所赞耶其所谓不识正是识之极矣但欲为新发意及未来实不识者令其证到弥勒不识之境我等从佛闻于此事无疑而住不退地如来垂教之心固切而菩萨辅化之诚亦慇弥勒之请词步步迫切者非谓佛不微细垂慈只要行人信根坚固洗除心垢渐入佳境稍着疑情便堕恶道其悲愍深怀慈济苦心真与佛等矣略开明动执生疑巳竟妙法莲华经授手卷第七法华经授手X卍XXX妙法莲华经授手卷第八楚衡云峯沙门智祥集如来寿量品第十六品节云此品来意由弥勒腾疑世尊说寿以显本迹之妙竭尽私衷破二乘生灭以极法身之理随X缘普应隐显无碍始知如来智慧甚深无量其智慧门难解难入也意谓修学人不透法身终非实证不名佛知见也宝塔品中虽远假多宝如来窾启法身而诸大众但信多宝而不识释迦同是一身一智慧力以诸声闻所见知鹿苑说法者为真佛更不知犹有向上事耳又闻将欲灭度重起生灭之心虽闻授记但知佛说未悟佛心终难远取菩提之果然悟既非真修岂是实则如来出世本怀毕竟不尽前虽多方指示尚是依他至此如来极尽神力露出本怀故示法身寿命无量也且医师一喻明灭而不灭直使二乘了生而非生亲证法身真因巳植而此品显理巳圆至下品但分别功德而巳大窾云此经自最初说无量经入无量定放无量光以显如来事事无量在方便譬喻二品显如来善巧无量药艹品见法雨无量化城品显劫数无量知见无量所化声闻弟子无量宝塔品见分身无量地涌品见所化菩萨无量虽然此皆如来应化边事然未极显法身慧命平等无量也故此品专言如来寿命无量显于尘点劫先成道巳竟故名如来寿量品如来是总十方三世之通称寿量乃圣凡同具之一理众生执相妄而分长短如来洞源底而证无生至于降神示生以及唱灭等皆对机示现今欲为新记人怯生灭知见启最后玄关故极显天真之无量寿也是以名X品二广开明断惑生信分二一诫信重请又分三一如来诫信尔时佛告诸菩萨汝等当信解如来诚谛之语诚谛即真实无妄之谓如来四十年间权巧方便事事说尽独此远本未彰非故为郑重迟回也才一开口苟非信不及便是解不透不信不解不将此段大事向虗妄中了却耶今见会众信根既纯时节巳至何容特地隐忍然未语之际三番唤醒三番垂诫总要会众信发解生信得及自解得透解得透由信得及是信之一字实解悟根源也二会众重请是时菩萨大众弥勒为首我等当信受佛语在如来自谓则曰诚谛在弥勒等闻之即佛语也佛语未有不诚谛者如来三唤弥勒等即三番愿请如来三诫弥勒等即三番承当胸中巳知有一段微妙信得及矣只是世尊不曾说出故解悟无因也所以三请之后又复重恳其求解之念诚切且至矣三世尊再诫尔时世尊知诸菩萨三请不止而告之言汝等谛听既三请不止且再四承当非笃信者不能世尊已知弥勒等可堪承受也然必重唤汝等再嘱谛听者良以此事甚深微妙惟恐偶生疑障也二正答所问分二一长行又二一法说又二一三世益物又二一明过去益物复二一出机近情X如来秘密神通之力得阿耨多罗三藐三菩提如来秘密等正应前品诫许云今欲显发宣示诸佛智慧以至诸佛自在神通三种之力至此以下正是显发前言诸佛自在神通此言如来秘密神通正许说相照也如来即品题所举十方三世之通称秘密等即品题寿量二字此一句总前诸佛智慧等数句秘者唯三世如来之所证密者惟一切诸佛之所护神谓九界不能测通谓三世不可易曰如来寿量曰诸佛智慧意即一句而本门要义全居此耳一切世间等总举九界滞近迹而不知远本故曰皆谓释迦为新成之佛此亦牒前弥勒疑辞也二破近显远分二一特显久远又二一法说然善男子我实成佛巳来百千万亿那由他劫此下正破执遣迷以显久远之本上诫谛听当信者此也如来既说成佛久远则谓伽耶近成父少子老之执可破矣二喻说又分三一举喻为问譬如五百千万亿可得思惟校计知其数不天台云余经明数多但以不可说尘沙等为喻今经喻于远寿直下尘被点之界巳不可说况不下尘之界宁当可说下尘不下尘之界尚不可说则下尘不下尘世界之尘又宁可说耶然又云复过于此则又宁可说耶那由他此云万亿阿僧祇此云无数前言大通智胜灭度劫量不过以一三X千世界为尘下尘之处亦不过言千国土下一点今言以五百千万亿那由他之阿僧祇世界为尘又过如是多多国土乃下一点则其超数量远矣如来说在智佛所为王子说法巳为显本之谈但比时为下根说因缘先露一班以为此处定案至此正显本处令新记一闻便领则不费繁词矣益见前诫许中言诸佛自在神通之力师子奋迅之力大势威勐之力不出此品矣二以不知答弥勒菩萨等俱白佛言如是诸世界无量无边此中举三等人不知阿惟越致亦名阿鞞䟦致此云不退转弥勒答以非算数知非心力及则巳勦绝三等人命根矣善哉辅化之诚恩非浅浅次则举出三等人不知之意谓声闻缘觉虽有无漏智以之思惟则远矣限以世界边际而言数以微尘世界而言不退菩萨虽至等觉位数量不忘亦所不达谓亦所不达者由一分生相未泯岂识如来秘密神通哉故秖云如是世界无量无边而巳三合显长远尔时佛告大菩萨众百千万亿那由他阿僧祇劫此正显本直指云仍以上着尘之国及中间五百万亿那由他阿僧祇未着尘之国尽是东方着与不着一切国土尽抹为尘一尘一劫配佛成道巳来复过如此百千万亿等劫也要解云诸佛寿量悉皆无量众生寿量亦复如是但迷其智故妄逐X生死如堕一地狱至无数劫岂非无量寿耶苟不迷堕与佛何殊分明宣语者以机熟信成非从前权巧逗机秘而不言也言成佛巳来单推过去巳有不可思议劫返复推穷则前前无始矣既知前前无始便识后后无终总三世之寿量曷可终穷哉问若如此渺漠无终谁复知斯寿量长远答不见如来谓今欲显发宣示诸佛智慧既曰佛慧则唯佛知见故一切声闻辟支及不退菩萨皆不能知见而独觉者知见耳如此难思难量故谓自在神通之力也二益物所宜分三一益物处自从是来我常在此阿僧祇国导利众生此明诸佛出世由秘密神通之力也知音云虽示现生而实不生于尘点劫来或在婆婆或化余国然剎海固有彼此而法身徧在导利众生此所以成秘密远本也愚谓前举寿量显法性身历三世而无穷此举国土显法性土徧十方而无际以如是身居如是土说如是法化如是众于其中间则何法不说何生不度所谓但见皇风成一片不知何处有封疆则从始至终唯一如是也二拂迹疑诸善男子于是中间如是皆以方便分别知音云从尘劫来以至今日中间或说得燃灯记为发心之始或说入于涅槃为究竟之终报化非无生灭皆方便权智之分别此所以为神通近迹X也上言从是来此言是中间二是字即秘密神通也看者不可轻忽此中间二字亦非浅近既举尘点不思议劫则中间示现生灭亦不可思议燃灯佛举最后者等字指燃灯巳前不思议劫所事之佛此皆言示生之方便也既曰示生仍当示灭故云又复言其入于涅槃则不思议劫中间示灭亦方便也是知世尊过去无量劫以方便分别如是妙法未来无量劫亦以方便分别是知虗空可尽方便无穷也三明益物诸善男子若有众生亦复现言当入涅槃上言示生示灭但未明何故欲示至此始明其示生灭之所由也若有众生即指九界言来至我所者乃理智冥会机发感通之时佛眼即大圆镜智普照无遗此为能观信等即五根乃利钝之机是其所观以五根中慧是了因信进念定四根为缘因则各有利钝大小之不同也随所应度者由机感不同则示应有异处处者指上百千万亿那由他阿僧祇国言自说名等不出报化为体而名随机变则有不思议名年大小者大即胜应小即劣应此亦随机示寿长短之不同也即完上中间二字亦即无生示生乃完足我说燃灯佛等一句亦复现言等是应以灭度而化者则非灭现灭亦即完上又复言其入于涅槃也如是者总明迹门佛事如水月空华大窾云究实而论无一物非如来X身无一名非如来号无一剎那非如来出现时无一芥子处非如来寂灭也尘尘尔剎剎尔念念尔物物尔岂以一身一名一时一地可限量哉此显过去时以秘密神通作此现耳又以种种方便说微妙法能令众生发欢喜心上言示生灭不同此明说小大不异种种方便权也说微妙法实也以权说实同归真际见法无二也然所说法各称其性故令欢喜此正完上方便分别四字由是知前四字中摄尽权实二教非寻常所谓分别也二明现在益物分二一明机感诸善男子如来见诸众生乐于小法德薄垢重者此节完上自从是来我常在此娑婆世界说法教化也见诸众生者即镜智鑑机别指一类根钝垢重者为言乐小法者因德薄垢重无大乘想所以但执近迹而不达远本之秘密也德薄缘了二善功用微劣垢重见思未除也由善因微惑垢重不知远本只得为彼示生灭也二明应化分二一非生现生又二一现生为是人说我少出家得阿耨多罗三藐三菩提此申明今日隐胜现劣示八相成道欲令下劣之机方便附近也然我实成佛巳来令入佛道作如是说此总结本迹中所有秘密神通作如此说也前二句结示显本后三句结示明迹二利益分二一X明形声诸善男子如来所演经典诸所言说皆实不虗此明现生形声益物也说即声教示即形规直指云此广明本事举三事摄一切事每一事略以体用自他释之说巳身者是对十地菩萨广明法性身之本末也说他身者即对二乘及六道众生广说应化二身之本末也又三身总名自身九界悉名他身说者为发明所有之身因何所感也示巳身者是应地上示法性身也示他身者是应九界示应化等身也又三身同示巳身其余随机应变皆示他身示巳事者如法华华严之寿量皆为巳事阿含方等般若皆名他事末结皆实不虗者谓自他一如体用一致若权若实皆是化他之法俱不虗也巳上明如来事无碍法界二释不虗又二一照理不虗所以者何如来如实知见亦无在世及灭度者此下总释益物不虗今先释形益不虗天台云应身不离法身法身无形亦无起灭众生有起灭之机感于法身如来愿力应同起灭故约三界以明所示不虗也直指云此以根本智释成三界如幻以明所示三事皆梦中佛事总结归于一真清净之理无碍法界耳三界之相一句为总则如来于诸相中皆以佛眼如实知见无有错谬三界众生有分段变易二种生死如来见知则无也二乘X有退出之心有在世灭度之想如来见知则无也故楞严云如来自住三摩地中见与见缘并所想相如虗空华本无所有非实非虗非如非异如来明见无有错谬此以中道智会归三界非实非虗直指云巳上明所示三事皆是真常湛寂总结归真俗一如为理事无碍法界如来既知三界圣凡生死涅槃总皆如幻是无有矣应不必示生示灭说巳说他如上三事又何为而设耶须知三界之相虽则非实而又非虗六道众生不达其非异而视之为异二乘声闻不识其非如而见之为如既虗实同异之见不忘又不得不行施设也以如来智力观之虗实之相不可得同异之相亦不可得原不似三界人之幻妄知见则如斯所有生死涅槃虗实同异故如来明见皆无错谬所以于无生示生非灭现灭至于说巳说他皆实不虗也明见二字即根本智该摄五眼二称机不虗以诸众生有种种性种种忆想分别故上明二十五有之依土此明所依之有情也直指云二十五有类类善恶根性不一故有种种性依性发业不一故有种种欲随业所迁不一故有种种行行复起业业复起行故有种种忆想分别巳上举三相续前之二种欲令生诸善根所作佛事未曾暂废X此正对机施巳他声益欲令渐顿之机生种种善根故现若干巳他身事也直指云此明佛四智三身拔火宅众生之苦使业果不相续也令者即一大时教也生诸下指九界总说以若干下近则四十年来远则应上文自是巳来利生之智如日旋空故曰未曾暂废巳上明如来事事无碍法界欲令生诸善根则九界人各得其益而又以若干因缘譬喻言词是方便极多说种种法是法门亦广况又经尘点劫如此斆化则无恠乎所成就涌出之众甚多初非伽耶近迹可疑也如是者岂非师子奋迅之力耶二非灭现灭分二一本实不灭如是我成佛巳来寿命无量阿僧祇劫常住不灭如是二字指上利生佛事未曾暂废以明长远益物也谓我自成佛巳来如此方便教化随其寿命则有无量阿僧祇常住于此娑婆及十方无量诸国土中成就众生又岂止今一娑婆之地涌众耶一世界中所成就者汝等尚自难信况无量国中所成就之菩萨数量汝等又岂能信哉诸善男子我本行菩萨道今犹未尽复倍上数此举因况果以明常住也因中修积寿量至今不尽益知果寿之难尽也是非大势威勐力耶天台云佛自修圆因登初住时巳得常寿倍上无量阿僧祇劫之数况果寿耶譬如作太子时禄巳不尽X况登尊极禄用宁可尽乎二现灭利益分二一不灭众生有损然今非实灭度如来以是方便教化众生由上言因中所积寿量尚不可穷今何便言灭度故云今非实灭然所以唱言灭度者正为有一类当示涅槃而得度者作方便耳此正为后医父伏案所以者何若佛久住于世入于忆想妄见网中此申明方便唱灭之旨直指谓佛若久住于世其界外薄德之人躭着化城不种菩提善根界内五趣众生贫无福慧穷失衣珠甘为六道下贱妄贪五欲火宅展转迷惑矣三因相续曰忆想三缘相生曰妄见由是因缘缠遶故曰网中若见如来常在不灭不能生难遭之想恭敬之心前是如来鉴机此是众生起惑六道众生既为忆想妄见之所罗笼则于佛不生难遭想不起恭敬心而返生厌怠憍恣实可怜也憍恣即见增惑厌怠即生思惑既不生难遭想则谛理不明见不能断也不生恭敬心而道品何修思不能息也佛不示灭则有损无益矣二唱灭于物有益是故如来以方便说比丘当知诸佛出世难可值遇谓佛难值者欲众生速发修心也由众生乐着小法见思垢重闻三身不灭则不修道何能契证佛果X所以者何诸薄德人虽不实灭而言灭度此释明难遇之意谓何故言佛难值遇葢三乘五性之人业轻障浅者或得见佛德薄垢重者过无量劫不能遇佛或见或不见此皆就应化身言也以此事故我说佛难值遇一切众生闻如是语先不生难遭想今得生矣先怀憍慢今恋慕矣先怀厌怠今渴仰矣先不种善根今得种矣此皆是如来方便示灭之所致也如是者岂非师子奋迅之力耶明三世益物巳竟二总结不虗又善男子诸佛如来法皆如是为度众生皆实不虗此结上文为下喻本谓示生示灭非释迦一佛创式乃十方三世一切诸佛度生方便之程法而皆实不虗也知音云皆实不虗一句近应品初诚谛听之语远照方便譬喻药艹等诸品言无虗妄之文应知要有此节始完方便品中诸佛开三显一前权后实以至后三变土中多宝佛及分身诸佛之示生示灭皆实不虗也二喻说分二一开譬又二一良医治子譬又三一医父远行譬又二一譬应化譬如良医智慧聪达明鍊方药善治众病此超譬上我以佛眼观有能应之智也良者善也天台云喻佛内有三达五眼即是八术妙得药性外识一切众生起病之根源也智慧者即权实二智深知二谛也聪达者五眼鉴机顿渐不差也十X二部教文理甚深如明鍊方药依四悉檀徧治顿渐众生烦恼之病如善治众病也梵语悉檀此云徧布施是如来垂化之门也一世界悉檀随方异说令生欢喜益也二为人悉檀生善益也三对治悉檀破恶益也四第一义悉檀入理益也其人多诸子息若十二十乃至百数若十是声闻二十即缘觉百数是菩萨前火宅中以十喻菩萨二十喻二乘百数喻五道乃迹门中全居三界为言今本门所开显者皆尘点劫事故上言我常在此娑婆巳至余国教化原为发明所成就甚多由薄德之人信之不及故说寿量长远如是所以定将百数为菩萨也如天台明菩萨之子凡有三种文繁不备广如科註中明二譬现灭以有事缘远至余国此譬过去应化中现灭也以此土机生彼方缘熟此见应灭彼见应生名远至余国二还巳复去譬分二一譬机感诸子于后饮他毒药药发闷乱宛转于地此下譬现在应化益物也今正譬上机应相关见诸德薄垢重众生于佛灭后着邪师之法故云饮他毒药不知出世要道云闷乱轮转诸趣堕在三界云宛转于地二譬应化分二一譬非生现生又二一譬形声益物X是时其父还来归家愿见救疗更赐寿命众生以三界为家如来垂慈现迹处处示生故曰还来归家饮毒者贪嗔垢重也失本心者谓失先所种三乘善根也不失者或垢稍轻亦能随分觉照也遥见者众生为见思障故不得亲奉法身曰遥见见闻佛出皆生喜敬此明意业净也拜跪是身问讯是口谓众生遇佛虽未受化而巳得三业净矣善安隐者如来于法身地上示现受生岂非安隐而归我等下申明众生遇佛䖍恳求救之辞愿见救疗即求佛大悲以拔苦也更赐寿命即求证法身是乞佛大慈而与乐也此节譬现形益物下节方明声益父见子等苦恼如是擣筛和合与子令服依诸经方者即三世如来垂权之法也药草即诸教中所诠八万法门色以譬戒戒防身口事相显彰故香以譬定定具诸功德熏一切善法故味以譬慧慧能具足种种法味故又色是般若照一切法香是解脱离一切臭味是法身具一切理空观如擣假观如筛中观如合将此法与一切众生修行故名令服擣筛和合而作是言此大良药速除苦恼无复众患大良药等通喻诸佛所有顿渐声教禅定解脱知见波罗蜜皆巳具足众生若能如法修行即顿超X诸有故曰速除苦恼苦恼既除众患永息即得如医王善安隐归矣众患即我法二执并一切根本烦恼及分段变易二生死苦二譬利益不虗其诸子中不失心者即便服之病尽除愈惑浅障轻者不失昔因闻经开解便得生死永尽此由佛形声所益喻如病愈如今会身子等利根精进闻法得果亦得授记将来成佛之类是也二譬非灭现灭分二一不久应死譬余失心者见其父来好色香药而谓不美知音云此喻钝根懈怠者如五千退席人初于序品未尝不同众礼赞及三请许说后皆退席而去故先曰见其父来等后又曰然与其药等所以下谓先既同礼讯求治后不服药者何也以入毒深失心久故谓好药而不美也父作是念此子可愍当设方便令服此药此去皆喻诸佛唱入涅槃由秘密神通灭实不灭也父作是念等知音云摄前余失心者而言喻佛愍念薄德之人于佛起憍怠为三毒所伤皆成颠倒也虽见下发挥颠倒见父求疗业属其颠与药不服犹为其倒故佛不得不以灭度而为教化方便也此皆叙父所念即作是言汝等当知遣使还告汝父巳死此正叙父言天台云化期将竟故云衰老死时巳至者当入涅槃也佛虽灭而经教存故云好药今X留至他国者即此方现灭他方现生也遣使者四依菩萨语众生云佛巳灭度但留此法我今宣说汝当奉行知音云如宝塔中以大音声普告四众谁能于此娑婆广说妙法华经今正是时如来不久当入涅槃也好药今留如佛欲以此妙法付嘱有在二诸子惺悟譬是时诸子闻父背丧即取服之毒病皆愈此喻明子悟知非知音云有六义喻灭度化生之妙一闻父丧心忧二念父在能救三惟孤露无恃四因悲感有悟五知药色香美味六服药病尽得愈喻斯众生闻如是语生难遭想心怀恋慕渴仰于佛便肯受持读诵此经得开示悟入佛知见之善根也一切众生未闻正法时皆不觉有本生父母也今虽觉有秪缘旷劫来违背巳久似丧不存思之不得觅之无由故致心大忧恼然此忧恼便是致悟之由作是念下乃思丧考妣之情未得法身主宰曰孤未得慈悲覆被曰露失父曰无恃失母曰无怙由是感慨情深心遂惺悟既悟其心便识其法心法双明所以诸惑永灭毒病皆愈也三寻后还来譬其父闻子悉巳得差寻便来归咸使见之既承教开解悟佛知见则亲证法身常住不灭是寻便来归意妄尽真融物物全彰父子情忘头头演妙是咸使见之意二治子实益譬X诸善男子于意云何虗妄罪不不也世尊直指云举全喻召诸人询其虗妄正为剖破迹门疑关直造本门实际会众被此一拶纷碎干坤故曰不也世尊谓法不虗传修者必证故无虗妄开譬巳竟二合譬佛言我亦如是亦无有能如法说我虗妄过者喻既详陈合法可知故曰我亦如是也成佛巳来无量等约法身秘密远本结其不灭无有虗妄为众生下约应身神通近迹非灭现灭结其不生亦无虗妄无有能说虗妄过者是总结益物不虗以完诸佛如来法皆如是一节葢弥勒疑云如斯之事世所难信又虑佛灭后诸新发意菩萨闻此起破法因缘佛则重重校量诚实不虗欲使闻者生决定信由信得益所以后品如来为其分别功德也二偈颂分二一颂法说又二一颂三世益物又三一颂过去成道久远尔时世尊欲重宣此义而说偈言自我得佛来所经诸劫数无量百千万亿载阿僧祇长行最初诫听许说颂文则略此但颂章初秘密一句正颂我实成佛巳来无量无边阿僧祇劫其尘点之喻摄颂其中矣补註云百生千千生万万生亿亿生兆兆生京京生秭秭生该该壤生壤生沟沟生㵎㵎生正正生载也常说法教化无数亿众生常住此说法X前四句颂从本垂迹长行谓我常在此娑婆及余国说法之文后四句颂方便示灭警悟众生而实真常湛寂身智如如我常住于此以诸神通力令颠倒众生虽近而不见此颂章初神通之力一句申明佛既常住不灭众生何缘不见葢众生与佛本来无间由法身本体神妙难思众生由颠倒心不能契证所谓终日行而不自觉故云虽近不见也二颂现在非生现生众见我灭度广供养舍利俱出灵鹫山因众生不见与佛同体法身近而不灭但见应化佛身有灭故供舍利怀恋慕质直意软唯愿见佛而不惜身命以是䖍恳故感佛及僧俱出灵山有此近迹也俱出灵山句更须活着我时语众生常在此不灭但谓我灭度我时下二句颂显本以方便下二句颂示迹双结现生现灭皆方便耳余国下四句颂此土缘灭彼土缘兴又于余百千万亿诸国说法也汝等不闻此此字即方便教也众生不识如来方便出彼没此便谓我灭度也三颂未来应机不灭我见诸众生没在于苦恼乃出为说法天台云此颂未来长行但寄常住不灭四字今颂广演其文然我所以示灭者因众生没于苦恼见佛常在不生恭敬而返生憍恣故不现身待其X渴仰恋慕因之又出生为说法矣此言现身不灭下言现土不灭神通力如是于阿僧祇劫散佛及大众此颂承上或出或没或此或彼皆佛神通之力有如是也其实法身住于阿僧祇劫亦不离此灵山及余诸处益见法身徧一切处无在不在也有言三灾坏时世界俱坏未审佛又在何处耶然劫坏之见乃众生见而我此土本来安隐此又见法性土真常不灭亦无存不存也天人下明正报不灭园林下明依报不灭此皆出陈实报庄严之境此中亦有无量众生游戏快乐非比同居之业报深沉者击天皷表佛无问自说也雨华散佛等表佛说贤圣位次也常作众乐表法乐无尽也如此境界皆是诸佛智慧神通发挥本门法性妙境亘古恒存亦即拂上三变娑婆之权迹也我净土不毁而众见烧尽不闻三宝名净土不毁一句明理不变其所以变者由诸众生恶业因缘之所至也三宝常住世间而众生自不能闻岂他过哉此颂长行薄德之人不种善根等诸有修功德柔和质直者为说佛难值此颂一类不失本心因闻法开解者由久修功德柔和质直则成就四安乐行非罪业众生不闻三宝者比故能见我真应之身闻我本迹之教为此等众故说寿无量也若是久不见佛恶业众生但X只说佛难值以或时二字是不定之词或时说寿命或时说佛难值总皆对机之方便也此颂结长行如是我成佛巳来甚大久远等久乃见佛下结颂或有见佛或不见等我智力如是慧光照无量寿命无数劫久修业所得知音云前云神通力今云智慧力以神则示自他身事智则说自他身事以上颂法身寿量不浅寿命下颂报应身寿量不灭长文所谓我本行菩萨道所成寿命今犹未尽是也故曰久修业所得此四句总完许说中如来今欲显发宣示诸佛智慧一节谓我向许汝等显发宣示之智慧如上所说而我智力本迹如是而巳以慧光照无量结自在神通力以寿命无量结师子奋迅力久修所得结大势威勐力三皆言力者由此能破惑除疑废迹显本使闻者证品获益唯此四句结尽全品二颂皆实不虗汝等有智者勿于此生疑当断令永尽佛语实不虗此嘱令极生实信谓汝弥勒等既闻如上说寿长远说法周徧宜乎于此不疑其得道近而成就多也即有犹豫当令永尽须知我如来所说不诳不妄也二颂譬说分二一颂开譬如医善方便为治狂子故实在而言死无能说虗妄此单颂喻意以长行详譬故颂略之二颂合譬我亦为世父救诸苦患者堕于恶道中X此单颂法合我为世父两句颂非生示生为凡夫二句颂非灭现灭以常见我四句释明现灭之故我常知众生行道不行道随所应可度为说种种法常知者即以佛眼鑑机无不明了随所应可者即现随类身说随类法此皆不得巳而施方便也每自作是意以何令众生得入无上慧速成就佛身此方述成度生本意可见说权实明本迹无非要使一切众生入无上慧证得本有如来无量寿而巳正开近显远巳竟分别功德品第十七品节云此品来意由闻说寿长远巳悟法身常住及见三变净土了三界唯心之境以此真信为因可契如来常住真果依此持经方为妙利况法身常住世间净土不离当处故勉能作如是观者是为深信解相所以分别功德不可思议到此生灭情忘净秽见泯妙悟巳极方为真实持经故此品天台判五种法师属观行位是知持经意在妙悟非文字也故能超越一切有为功德天台云佛说寿量地涌过去弟子灵山现在弟子得种种益故言功德浅深不同故为分别此文是本门第二授记段若据闻经功德但属余残今准当得菩提之言复同授记法华论分此文有法力修行力二种法力者由法而成故名为力有五一证谓六百八十万亿得无生忍乃至一生得菩提者是也二信X谓八世界微尘数发菩提心者是也三供养谓是菩萨得大法利时于虗空中雨天华等者是也此三如今品四闻法如随喜品五读诵持说读诵如法师功德品持者追指法师安乐行劝持三品说者如神力嘱累二品皆属法力修行力者苦行如药王品教化如妙音品护难如观音陀罗尼二品示功德如庄王品护法如普贤品知音云此亦诸佛自在神通力所加庇也不然何谈寿量于少时而功德遍于大会岂不速成就哉正照药艹喻品如来无量无边阿僧祗之功德也二总授法身记分三一经家总序尔时大会闻佛说寿命阿僧祇众生得大饶益此总标获益曰大会者统举九界也是所益之机闻佛长远寿量是能益之法得大饶益具如下释二如来分别于是世尊告弥勒菩萨得无生法忍佛召当机正为分别如上闻经所证之功德也六百下总牒上品所说之法无生忍者天台云入圆教十住位故华严经云初发心住一发一切发得如来一身无量身清净妙法身湛然应一切即此义也又华严疏云阿者入无生义无生之理统该万法菩萨得此无生达诸法空断一切障也复有千倍菩萨摩诃萨得闻持陀罗尼门闻持陀罗尼入十行位大论明三陀罗尼一闻X持陀罗尼得此者一切语言诸法耳所闻者皆不忘失即名闻持二者分别知陀罗尼三者入音声陀罗尼具见翻译名义千倍者多如上沙数一千倍也闻持属耳根巳上二种皆属自觉此去位愈增而数愈广故此二俱约沙计数复有一世界微尘数菩萨摩诃萨得乐说无碍辩才得乐说等入十向位华严回向品云菩萨得决定辩才无尽藏演说一切佛平等法是也此言一世界即小千世界比上千倍沙数则又无量矣此属舌根利益复有一世界微尘数得百千万亿无量旋陀罗尼旋陀罗入初地净名疏云旋者转也谓旋转分别破尘沙惑显出恒沙佛法也此一世界即中千界以初地证三平等理六根中即意根功德由意能默容十方三世故曰得旋陀罗尼也复有三千大千世界微尘数菩萨能转不退法轮不退义见前此入第二地准下八生此应十生得菩提果巳上叙数从凡至圣自少增多明增数次下又从中千至小千自多减少明减数可见得果大者众复少矣复有二千中国土微尘数菩萨能转清净法轮此入三地数约二中千者一千须弥为小千千倍小千为中千千倍中千为大千今两倍中千是减数也清净法轮者前二地既巳离垢今第三地X能发真如妙光则所转之法皆清净无染故复有小千国土八生当得阿耨多罗三藐三菩提八生入四地七生入五地六生入六地五生入七地此约位约数文不次第配说者或当时得功德者不合其位数有之又佛语巧妙举一隅而三隅在也亦或译人省文见其错综也复有四四天下四生当得阿耨多罗三藐三菩提此有四箇四天下之尘众入八地矣复有三四天下三生当得阿耨多罗三藐三菩提此有三箇四天下尘众入九地望妙觉只三生矣复有二四天下二生当得阿耨多罗三藐三菩提登十地者有两箇四天下尘众望妙觉只二生矣复有一四天下一生当得阿耨多罗三藐三菩提一生入等觉金刚心自初住至等觉位位各破一品无明总四十一品更破一品微细无明入妙觉位然本门得道数倍众经非但数多又兼熏修日久缘本垂迹处处开引中间相值数数成熟今世调伏会归法华也自法华巳后有得道者如捃拾耳捃拾者谓如田家收拾余穗也复有八世界微尘数众生三藐三菩提心此中举数以八世界之尘则倍上数多矣众生但指六根清净位人闻佛说寿即发正等觉心则真因巳植为未来成佛之人可谓慧𦦨相继而无尽也三时众供养X佛说是诸菩萨摩诃萨歌无量颂赞叹诸佛时众闻深远法得大饶益欲报佛恩而设供养亦是寄事以表领解上迹门开权显实菩萨所有悟入而未见设供由大事未毕今本门开显大事既彰弥勒总申领解故以供养表之也此段亦经家叙置于得大法利时下宜有彼诸菩萨一句或省文也佛既分别诸功德巳而诸菩萨即陈供标喜见得法喜充满也颂中又明释梵如恒沙无数佛土来以散供三佛及诸菩萨是表本门事毕以因彻果圆解巳证即前恒沙众生得无生法忍之瑞也又雨旃檀等香表体具十无尽藏戒香即千倍菩萨得闻持陀罗尼之瑞也天鼓自鸣而妙声深远表具四辩即一世界尘数菩萨得乐说无碍辩才之瑞也又雨千种天衣表具忍德即是菩萨得旋陀罗尼之瑞也垂璎珞表法身体具万德即是菩萨转不退清净法轮之瑞也徧九方者以下方摄于本会表普利九界也宝炉香徧周至大会表十地菩萨智德普熏也幡葢次第至于梵天表十地福德普覆是十生得菩提之瑞也妙音赞佛则与佛共处是等觉隣于极果之瑞也如此者皆由如来分别所有功德至此显彰故一时出现三明当机领解分三一颂时众领解尔时弥勒菩萨从座而起合掌向佛而说偈言佛说希有法昔所未曾闻欢喜充徧身X如来分别于先弥勒详颂于后师资道合真异体同情矣然弥勒既受位于将来即巳成佛是知弥勒颂即佛颂也初二句颂显本门大事乃希有法世尊下二句颂诸佛自在神通三种力也无数下总颂佛子得益之多而欢喜无量也二颂如来分别或住不退地或得陀罗尼如虗空无边前八行颂所分别之功德一如前释后四句结利益无穷葢弥勒领解既深知其利益不可思议因此重举令滞迹怀疑者了然无碍益知弥勒现迹大有关键三颂会众供养雨天曼陀罗摩诃曼陀罗以助无上心此颂时会供养皆瑞应也又颂明有无数释梵诸天各持妙华从无数佛土外来者为庆法而至也所散香华有如瑞雪而缤纷有如众鸟而摇逸是皆不思议瑞也余则如文可解末四句结成前瑞谓如上许多瑞应不可思议者由佛名闻十方故至诸天远到所以华雨无量也又见所饶益之众皆不思议所以烧香散华持葢兴赞等种种事业皆不可思议无非助发实相使见闻咸益也故曰以助无上心本门正宗分竟缤三本门流通共十一品半经问诸经流通未有如此之多迹门巳有五品而本门又置十一品半共一十七品半矣而序正返少于流通其故何X哉答诸佛如来本为一大事因缘出现于世开示悟入佛之知见众生不明此者由法未流通故使知见不开无明壅塞此回如来出世费尽周旋于四十年中方便引接至今会始得一切人天明证此事故即各授将来成佛之记便是此回功成事就所以广说流通者一则欲新记人圆成因中大行二利兼修再则使未来众生先投大种至再覩如来发明大事庶几引起不难矣流通广意其在斯乎但按经文势本门正宗当在如来现神力后于时十方世界通达无碍如一佛土处止其意方完然此去三品半经不过明其弘经功德利巳利人之实证信毁罪福其应騐如此功德既明罪福既騐然后广现神力庆巳庆人而正说之能事始毕方可付嘱流通也其间意思尽多临文始释今为不废古置就此流通分为两段一从此至不轻品三品半明弘经功德深重以劝流通功德深重者即后四信五品之功德也分三一此去至随喜品明因中功德以劝流通分二一现在四信分四一一念信解又二一长行又三一举示其人尔时佛告弥勒菩萨所得功德无有限量天台云此去至当知是为深信解相明现在四信四信者一一念信解未能演说二略解言趣三广为他说四深信观成直指云一念信解者举前十二众之遗流以明佛种三世相继也因是未来世X诸佛故召弥勒委付此中全重能生一念信解信必兼解者解若不明信是彷彿不可入道故前列十二功德以信收后此又补出一解字而云一念者谓初闻如来寿量境界心中豁然顿开如千年暗室一灯朗照全暗尽消葢千里之程归在一步剎那三世理不诬也故云所得功德无有限量向下是较量功德二总明功德若有善男子善女人乃至算数譬喻所不能知此以深浅相较以见事不胜理也上言一念信解葢能信则远本确有可据能解则远本了然洞彻是一念中巳得法身之理矣彼行五度者行非不广历八十万亿等时非不长以至广之行行于至长之时而不及一念信解由彼尚属力求事迹此则豁然理源也须知此一念即无念般若与一念无二故所以除也三明位不退若善男子善女人三菩提退者无有是处有如是真信解生者于菩提决不退转妙乐云七信名位不退八信巳去为行不退大品明别教菩萨退位有魔不退无魔圆教初心魔不得便况不退位耶二偈颂分三一格量多少尔时世尊欲重宣此义而说偈言若人求佛慧于八十万亿以回向佛道前四句总颂于多劫中行五度也次十二句分颂施度彼以种种微妙供养三宝历八十万亿等劫X而不少衰布施亦云极矣而况志非小果回向佛道乎回向佛道应上发菩提心一句若复持禁戒清净无缺漏如是亦能忍此分颂戒忍二度戒则求无上为诸佛所叹是何等戒行忍则恶类咸恣而增慢俱释又是何等忍力非勤求佛慧者不能如此若复勤精进志念常坚固尽诸禅定际此分颂进禅二度精进志念历无量亿劫而无一息之懈可谓坚固极矣禅则坐卧经行历八十亿万劫而心不少乱可谓尽禅之边际矣要皆是勤求佛慧非志趋小果者比禅度前四句明修禅之法以空闲处行坐为缘除睡摄心为因中四句明由此因缘而得禅定故安住多劫其心不乱后四句明由定心生福由福发愿由愿求道得一切智而尽定之边际也是人于百千万亿劫数中行此诸功德如上之所说此四句结上五度功德如此者其功德可谓广矣以此殊胜功德起下较量之意二追颂人相有善男女等闻我说寿命其福为如此此正颂行此五度功德百千万亿不及一念之信解也然不但一念信解功德非算喻能知即须臾间绝疑悔而发深心其获福亦与一念信解者等总见事理之不相侔也须臾比一念为极少之时其福亦如此者在悉无深心四字上喫紧无诸疑X悔者始得深心信解所以须臾信而福超诸度也疑悔解见譬喻品三行位不退其有诸菩萨无量劫行道说寿亦如是此颂得信受之机也发大心者多劫行道是信根巳立则能信能受即此信受之因自能立深愿于未来世如佛得长寿以度生如佛坐道场以无畏说法如佛为一切天人所敬亦如佛说无量寿也若有深心者清净而质直于此无有疑深心即具慈悲净心即具智慧直心则众行具足此三心为万行之本加以多闻总持故于佛语若权若实无不随义能解也如是之人于此寿量决不生疑二略解言趣又阿逸多若有闻佛寿命能起如来无上之慧此第二信其所有功德胜前一念信解者也天台云前但言信解未能敷说说涉名数须善方言今此具足故言解其言趣即是为他解说以说力故能起自他无上之慧也三广为他说何况广闻是经能生一切种智此第三信其功德又胜略解言趣者也天台谓广闻广解广为他说广修供养供养外资令内智疾入故能生一切种智也四深信观成阿逸多若善男子当知是为深信解相此第四信其功德增胜可知天台谓具上三信加修观行入禅用慧想成相现能见有余实报两土X相貌见佛与僧在耆山者方便土相也见娑婆等实报土相也初二信是闻慧位广闻广说是思慧位观行想成是修慧位自浅至深成六根清净十信位也现在四信巳竟二灭后五品分二一列五品格量四品功德五品者即随喜持诵劝持兼六度正六度之五也四品功德者以初品功德在后功德品中挍量故此但言四耳文分二一长行又五一直起随喜心又复如来灭后当知巳为深信解相天台云此下明如来灭后有五品人前二自利后三化他若作法师名者在三不在五也如来灭后则现前无佛唯法是依闻经而不毁訾即具深信起随喜即是解生既得深信解生则其功德与亲见佛亲闻法等也二加自持读诵何况读诵受持之者千万亿劫作是供养巳此格量第二品功德也天台云虑恐初心之人世缘纷动妨修正业但专诵持此经则为顶戴如来乃至供养众僧何也葢此经即是演说如来法身若专读诵则为顶戴经文是能诠如塔能盛故不须起事塔实相是所诠即法身舍利故不须安生身舍利经中巳有第一义僧故不须供养相从僧也舍事存理所益弘多相从僧者谓从佛有法从法有僧也三兼劝他持诵阿逸多若我灭后及造僧坊供养众僧X前但自利此兼利他此中校量以理从事理到则事到意非弃事从理葢行人力浅不能兼行故如来但谓我灭度后有如是受持等自他俱利者即为起立僧坊以至供养众僧无异此所以坚其决定受持也多罗亦名贝多此翻岸形如此方椶树直而且高极高长八九十尺果熟赤色大如石榴人取食之又有云一多罗树高七仞七尺一仞则高四十九尺西域记云南印建那补罗国北不远有多罗林三十余里其叶长广其色光润诸国书写莫不採用补註云八者表八正道园林表总持浴池表八解脱大涅槃为禅定窟柔和忍辱以为衣服法喜禅悦以为饮食四兼行六度行况复有人能持是经忍辱精进一心智慧妙玄云上但观理未遑涉事今正观稍明即旁利物能以少施与虗空法界等使一切法趣檀檀为法界余五度亦然事相虽少运怀甚大此则理观为正事行为旁故云兼行六度是为第四品知音云经虽理胜持经者不嫌理事兼行则功德为犹胜故又喻如虗空之无边无量疾至一切智也应知此校上节五度除智此不除也其德最胜无量无边疾至一切种智前但涉理此则事理俱备故致功德如虗空之无边也不唯功德无边而能使行人疾至一切种智其最胜可悉领矣此格量第四品功德其殊胜可X知五正行六度行若人读诵受持是经利根智慧善答问难妙玄云至五品圆观稍熟理事欲融涉事不妨理在理不隔事故具行六度若布施时无二边取着十法界依正一舍一切舍财身及命无畏等施若持戒时信重讥嫌等无差别五部重轻无所触犯若行忍时生法寂灭等忍荷负安耐若行精进身心俱净无间无退若行禅时游入诸禅静散无妨若修慧时权实二智究了通达乃至世智治生产业皆与实相不相违背具足解释佛之知见而于正观如火益薪故云正行六度六度中不举布施者为他解说即是法施义巳兼也五品中前三品是闻慧位兼行六度是思慧位正行六度是修慧位都是十信前耳或云初随喜品是入信心位分一品为两心五品即十信心是铁轮六根清净位也妙乐问何故现在唯四信灭后立五品答其义既齐四五无别但是灭后加读诵为第一品耳阿逸多若我灭后皆应供养如佛之塔此格量第五品功德也巳趣道场者行处也三菩提者近处也持经自利兼复利人其功德巳自殊胜如虗空之无边矣兼复广行六度事理双修则是近菩提坐道树理固然也于行坐处起塔为天人所敬事亦宜然也所谓简则全简收则全收一X切具善根广饶益众生于斯见矣二偈颂分四一颂第二品尔时世尊欲重宣此义而说偈言若我灭度后能奉持此经具足诸供养此颂明第二品能诵持者即为起塔以诸供养经无量劫也何故显悟法身寿量广大长远故不须事相供养也表剎即塔尖二颂第三品若能持此经则如佛现在种种皆严好此颂明第三品兼行利他则为起塔供养我及众僧也翻译名义云栴檀义翻与药慈恩传云树类白杨其质凉冷蛇多附之华严经云摩罗耶山出栴檀香名曰牛头若以涂身设入火坑火不能烧又云修罗战时为刀伤以此涂之即愈有云山峯似牛头故以为名三颂第四品若有信解心受持读诵书不嗔不恶口此颂第四品兼行六度疾得种智也须曼具云须曼那又云苏摩罗此云善摄意其华色黄白而极香树不至大高三四尺下垂如葢薝卜亦云瞻愽迦此云黄华华小而香阿提目多伽者妙乐云此云龙䑛华又云善思夷华草形大如麻赤华青叶子堪为油亦堪为香然以此供养其福巳如虗空况兼六度则福不可量也此不言精进者于诸度不怠是也不言智慧者不嗔不恶口是也四颂第五品X恭敬于塔庙谦下诸比丘经行及坐卧前八句颂广行六度次明是人一切众生皆当恭敬也生心如佛者天台云此第五品初依之人即号如来故也不久诣道树者其位巳在十信铁轮不久得入初住铜轮能八相作佛也五品与四品齐同是修慧位若论入位总为六根清净位也而有现未佛世灭后之异此地者即实相真境乃一切如来受用之场今佛子既得事理圆融自他并利广六度而契真如则同佛受用故行住坐卧皆在厥中矣列五品格量四品功德巳竟随喜功德品第十八品节云此品来意由前分别持经功德巳为殊胜然由未尽其益今以一念随喜之功超过八十年中广以七宝资生布施四百万亿阿僧祇世界六趣众生又令各得四果之福不如最后人一念随喜者正欲显此说殊胜之益以坚二乘愿乐之心也天台云随喜者随顺事理无二无别喜是庆巳庆人闻深奥法顺理有实功德顺事有权功德庆巳有智慧庆人有慈悲权实智断合而说之故曰随喜功德直指云前品是亲闻佛说寿量所获功德此是佛灭后于流通会中暂闻是法一念惺悟而心生欢喜即获殊胜功德故名随喜功德约义有四一随顺于人喜生敬二随顺于法喜生信三随顺于理喜生解四随顺于事喜生行一念之间X人法兼收理事圆融故其功德难量广如行愿品释前品于五位中唯初随喜品文但标人相未有校量故弥勒乘机扣佛广校初品方知后四品功德益见其不可思议也二本品格量初位功德分二一问尔时弥勒菩萨摩诃萨得几所福而说偈言世尊灭度后其有闻是经若能随喜者为得几所福前诸品巳经校量而如来于初品不尽情发挥者其意待弥勒问及而发也今弥勒所问者正初品人然随喜众生皆是未来成佛之人为弥勒当所授记故此特问且亦为现在持经者䇿进深心耳二答分二一长行又二一答内心随喜人又四一展转相教尔时佛告弥勒菩萨闻是经随喜巳此举能闻之人先标出四众次汎指一切长幼也余智者直指云是别指一种利根出如来灭度之后如此诸人亲于法师座下闻此经典豁尔神会意有所得故曰随喜巳从法会出至于余处善友知识随力演说此明能随喜者自于此经有所领解出至余处将所闻经随力为人而演说也余处者即随所到处乃僧坊城邑等处也如所闻者是不增他说不减巳闻也随力演说者乃称巳所闻随力多寡为彼说也城即众民聚处黄帝时始筑以盛民也邑即X都邑四县为都四井为邑陌乃田间路南北为阡东西为陌聚落田里等皆是为四众随力演说之地此是第一层转教人也是诸人等闻巳随喜亦随喜转教诸人即上父母宗亲闻巳者即闻随力演说之少法而亦能发随喜心转教他人也此是第二层转教人余人即第三层转教也如是展转至第五十如是指前展转起后次第将前人随力演说者递相传谕巳至第五十人今但将最后第五十人一念随喜之心所得功德而校量之二立格量木阿逸多其第五十如是等在众生数者先举极多世界次举十类众生一一世界各具十类则众生数不可量也六趣众生是总举梵语补特伽那此云数取趣即数数于诸趣中受生也又众法相生故名众生众法者即五阴六根结成色心二种故卵生即鱼鸟龟蛇等胎生即人畜龙仙等湿生即含蠢蠕动等化生即转蜕飞行等有形即休咎精明等无形即空散销沉等有想即神鬼精灵等无想即精神化为土木金石等非有想者如蒲卢虫原无蜂想因蜾蠃负之而成蜂也非无想者如土枭之类子成而母遭其食如是相生则又非无想也无足等摄尽无余也如是等收上是总结所当化者之众生有如是之广次举能施之X人有人求福随其所欲我当以佛法而训导之此标所施之物尽此十类众生每一众生各与七宝满一南洲又各施象马车乘并七宝宫殿等满八十年一一众生亦复如是而作是念下起法施之由即集此众生宣布法化皆得自在具八解脱即集者是总召集四百万亿诸国十类众生也宣布者即以四谛法轮开示教化咸得悟入故一时尽证四果断界内生死证界外涅槃也须陀洹即初果此云预流斯陀含即二果此云一来阿那含即三果此云不来阿罗汉即四果义现序品尽诸漏即离苦也得自在即得乐也三问答明功于汝意云何是大施主何况令得阿罗汉果当机因闻所立格量以无量财施无量世界中所有无量众生而意中领会财施境界巳不可量财施功德尚不可量法施功德岂能量乎四正与格量佛告弥勒我今分明语汝算数譬喻所不能知此以法较必不可量也且如上施主财施不可校则固是矣至于无限人证罗汉果得深定具解脱而不及初心人闻一偈况秪能随喜者如是算数譬喻不及一分似乎太过非也要知无量人证四果总属权法是不了义今一念随喜此经一偈植X大乘因决定成佛此正权实不可及也譬如贫人执天子一字其贵重即时巳胜群臣其所贵者非在于人而贵在于一字也今经校量亦复如是阿逸多如是第五十人阿僧祇不可得比前以外校内此以内校内谓最后人展转传说其言最少而所得功德尚不可量又况最初于法会中闻一句而能随喜者其功德岂易量哉二明外来听法人分四一自往又阿逸多若人为是经故珍宝辇舆及乘天宫若人者即四众及有智人为是经故则见其信往诣僧坊则见其诚若坐若立则见其恭谨非泛常游玩造次不修者比须臾听虽历时未久而道种巳投此得其真因转身者即隔阴易生也得上妙车乘报行诣之功也珍宝辇舆报立听之功也乘天宫殿报入僧坊之功也三者皆由一念诚信听此妙法为因兼修十善为缘二分座若复有人于讲法处坐若转轮圣王所坐之处上科自为此兼劝他能分座有济人之德故转身得处王座以徧济臣民也三劝他阿逸多若复有人亦不黧黑无诸可恶语人劝听则利人之心切矣故利倍广而报倍胜陀罗尼乃十地位中菩萨既得与十地位人共生一处受报不轻当知亦具六根功德利根等属意不瘖痖属舌后文鼻修直即鼻根见佛闻法属眼X耳余皆身根此中单明口报有音不清曰瘖一向绝音曰痖今由称名劝听故报千万生不瘖痖也自能听受即纳妙莲华于口故口无臭此约声嗅论功德也舌常下约色相言垢黑疎黄缺落皆齿病也差即向外曲即向内今由称经劝听于百千生齿无如是诸病此口内相也唇不下垂等皆口外之相下垂即长褰缩则短麤澁形不堪见疮胗气不堪闻缺坏则露呙斜则歪厚大明其蠢黧黑言其滞今既称经劝听皆无此病也口舌俱如此清净故曰无诸可恶也胗呙褰鼻不匾㔸亦不曲戾见佛闻法信受教诲劝人本属身口前广明口报此兼举身根而眼耳意三根摄在见佛闻法信受教诲中是知发称劝听之心于须臾顷而感六根清净于百千生善哉妙法真不可思议者也匾㔸音四具听阿逸多汝且观是为人分别如说修行举其旁赞者之功德校量正持说者则功德益难思议矣故曰何况一心听说等知音云此句伏下品谈法师功德之案二偈颂分二一颂内心随喜人分三一颂五十人尔时世尊欲重宣此义而说偈言若人于法会得闻是经典于第五十X此颂次第转教至第五十人前但言闻经而颂云乃至一偈故知前随力演说者不过三偈五偈乃至一偈而巳要知谓闻是经随喜巳则随喜二字最有得力受用如不然岂能广益二颂格量本最后人获福今当分别之三明八解脱长文但云宣布法化示教利喜此明世皆不牢如水沫如泡𦦨正使勿贪世乐而味法乐是说四谛方便使之证有余涅槃也如谓是身无常无坚速朽之法是身如聚沫不可撮摩是身如泡不得久立是身如𦦨从渴爱生等也三颂正格量最后第五十闻一偈随喜初闻随喜者此颂较量从最后自远况近乃至最初展转殊胜可知二颂外听法分四一颂劝听经若有劝一人将引听法华常从其口出此颂劝听功德前但言可共往听此言是经深妙万劫难遇则见切听之心恋慕之极既能怀慕是经久而得优昙华香从其口出理亦然矣二追颂自在若故诣僧坊欲听法华经及乘天宫殿此追颂自往听法言须臾欢喜即一念信解巳乘大乘入如来室故感报如是也三颂分座听若于讲法处劝人坐听经是福因缘得释梵转轮座自听即得真因劝听以为助缘由此不思议因缘即得坐如来座故感报得天王轮王位也四颂X正修行何况一心听解说其义趣如说而修行其福不可限前随喜劝听自往分座有如许校量其正意原为此科而施也一心听者不止暂时解其义者不止四句如说修行不止随喜偶闻分座劝听而巳故结云其福不可限以前皆属少分自利功德既校量巳明则下六种法师所有利他之德即知有如是广大不可思议也法师功德品第十九品节云此品由前广赞持经之大益尚皆自利未见利人者之功德今显法师得六根清净以彰法华三昧之胜益现前即登不退欲以发二乘精进不倦之心也前法师品但以法为师是助发之缘因今品正显持经功德名同义别然佛性种子要借缘薰使慧命不断唯法师功德最为殊胜所以次于随喜品也天台云法师义如法师品中说功德者前品随喜功德谓五品中初品之初功德在相似位前今品功德谓五品之上六根清净之功德即十信相似位也以此功德内外庄严五根清净名外庄严意根清净名内庄严又从地狱巳上至佛一切色相悉于身中现者名内庄严十法界一切色相以普现三昧而外化者名外庄严身根既尔余五根亦然读诵获六根清净既尔后之四品加然相似六根清净既尔分真倍然知音问X法师品有六种法师礼拜供养胡不言之答实论功德唯受持等四种自他皆得开悟本有佛之知见若夫供养礼拜唯获福田故不校也若约法供养亦可摄尽故药王本事品有法供养之校量也二明果中功德以劝流通分二一总列六根功德尔时佛告常精进菩萨庄严六根皆令清净要解云持法华者开佛知见则见闻觉知无非真觉证诸实相则色香味触无非真法以真觉对真法则万象彻照大千一视故圆持功成即得六根清净功德自非精心不杂进道不倦未易能致故告常精进菩萨也数有千二八百者众生世界依器世界而立以织妄为界故有四方身相迁流故有三世惟世与界二者相涉三世四方宛转十二依十二数流变三叠成千二百圆持功成每根各全其用故有千二百功德然复于中尅定优劣以眼见前旁而不及后鼻息出入缺于中交身合能觉离不知触皆三分缺一故惟八百功德此乃权依世论数量以显妙用大略而巳使由常眼对色而开佛知见常耳闻声而得其实相则众尘不隔十方廓然万象莫逃大千圆照则千二八百之功无足论矣如经云父母所生眼悉见三千界何复三分之缺八百之劣耶故知此体本绝数量也二别作六章解释分六一眼根又二一长行X是善男子善女人果报生处悉见悉知父母所生即人人本具者清净肉眼即众尘不隔者众尘不隔则正智现前故大千内外一切色相悉见悉知所谓应眼时如千日万象不能逃影质者此也问理则固然矣事复如何答六湛圆明本所功德现量如是但随所证耳夫罗汉见大千辟支见百佛世界菩萨见百千界如来见彻微尘国非独果体也如阿那律不离父母生身而能观大千犹如掌果则其中一切乌乎不见葢尘消觉净真极则一夫何理然而事不然也知音云见于下依报横竖世界相续也亦见下正报善恶众生相续也及业下业果相续也下五根准此二偈颂尔时世尊欲重宣此义而说偈言若于大众中以无所畏心肉眼力如是以无所畏心一句正显得六根清净之所以也大窾云大抵恐畏皆生于不足道力未充安得无畏今法师涵养既久道力既充神气亦满即有刀杖骂詈不足以干其虑稍有动摇则目眩心驰安得清净乎弥楼此云光明即七金之一也有云须弥即弥楼以其梵音有异若据今经云内外弥楼山须弥及铁围则是两山名体皆异也准后耳根闻十法界则见亦有之文缺故也或佛说巧妙摄于悉见悉知之间不然下五根皆有声闻菩萨X诸佛等岂独眼根见不能及耶知音问持经者多功德未騐何也答不常精进故即常精进文字者尚少况如说修行乎释明眼根功德竟二耳根分二一长行复次常精进得千二百耳功德初标耳根之德以耳周听十方无移故感功德有千二百以是清净常耳其中内外种种语言音声此下明功众尘不隔故曰清净常耳者题非圣得即寻常人所共有者此一句为能闻之根次明所闻之境种种等是总标象声马声牛声车声钟声铃声咲声语声此别明四圣六凡发明种种语言音声一句先明杂类象马及愁叹等皆苦声螺皷及语咲等皆乐声男声女声童子声童女声喜声不喜声此又明六对皆三界人所有之声循道合理名法声非道非理名非法此处言圣人声为对凡夫而言也后另开四圣方为正举喜不喜声与苦乐有别苦者如为生老病死等诸苦所逼而发声也乐者如众生得最乐境而发声也喜不喜乃逆顺二境所以不同苦乐之声天声龙声夜又声紧那罗声摩睺罗伽声此八部声也其中亦有前六对诸声此不繁叙X火声水声风声地狱声畜生声饿鬼声此三大声也虽曰此三乃举大分其实此中亦有喜不喜等声四大中不言地者葢地本无声作之在人虽于十八变动时皆地有声而非常声故不及也三途声可以易知比丘声比丘尼声此出家二众所发之声也由多诸善行故此另举声闻声辟支佛声菩萨声佛声此四圣声也法师由受持此经则深入法流必得如如真智现前使闻性称真法界故闻十界如月临江无所不现也以要言之三千大千世界中而不坏耳根此总结诸声成圆闻也要解云信知谓应耳时如幽谷大小音声无不足也不坏耳根者虽分别种种而耳根于中本相如故无坏无杂此耳之实相也二偈颂尔时世尊欲重宣此义而说偈言父母所生耳清净无浊秽悉皆得闻之此颂三界六凡一切情无情声长行略而详颂之但缺水火风声乃前后互现也复有诸菩萨读诵于经法悉皆得闻之此颂四圣而缺声闻缘觉以胜摄劣须知法师不动蛙步而能闻十方诸佛说微妙法其智慧福业隐隐增长此岂泛泛人可共知耶X三千大千界内外诸音声功德巳如是此结颂中既言大千内外又不止闻一三千世界中矣况闻性周徧本无边表今既由法力薰成则界外圆闻犹不可量也补註云迦陵频伽此云好声鸟其鸟在殻声压羣羽命命即共命一身两头神识互别报命则同故曰命命光音二禅中第三天也徧净三禅中第三天也有顶即色界究竟天也释明耳根功德竟三鼻根分二一长行复次常精进成就八百鼻功德初标鼻根之德由缺中交故少四百以是清净鼻根上下内外种种诸香此叙鼻根之功初一句标根闻于下标境种种下是总标向后别释诸香清净由众尘不隔湛圆故大千俱闻也须曼那华香阇提华香于此间住悉能分别此先明人间种种诸香有麤妙二种今出其妙须曼那此云善称意阇提云金钱末利云鬘其华可作鬘故薝卜云黄花波罗罗云重生花多摩罗云性无垢多伽罗云根又复别知众生之香悉皆得闻分别不错此言人间一切麤浊者虽种类若干而法师分别一一不错持是经者虽住于此和合所出之香无不闻知此明闻知天上诸香问鼻以合中知今云住此X而闻彼还是香来耶鼻往耶不然何以得知答此皆持经不思议功力使然若以鼻香往来疑者是未得经功之思量取着耳岂不闻是经非思量分别之所能解唯佛与佛乃能究尽乎波利质多云圆生树其根茎枝叶逆风能闻五十由旬拘鞞陀罗云大游戏地树又闻诸天身香并闻诸天所烧之香此明诸天所有身香并所烧之香法师无不了知及声闻香辟支佛香亦皆遥闻知其所在此明四圣人香法师无不了知问香无形色何以别知凡圣差别曰虽无形色而贵贱上下各得其用此亦持经不思议力乃能知耳次下总结虽闻此香然于鼻根不坏不错忆念不谬不坏不错言无坏无杂也要解云华严鬻香长者善能别知天人龙鬼所有诸香治诸病香断诸恶香乃至一切菩萨差别地位香悉皆了达得调和香法门表于善恶薰习之法一切通达而调治和融以成万德法身香也今鼻根功德能知天上人间诸香乃至菩萨诸佛身香亦表持法华者能通达异习和融众妙而证万德法身之香欤知音问受持读诵书写本属眼舌身意四根耳鼻似无干也而返于声香广衍其文何也答以初时全借耳闻声是此方教体鼻出入息以便读诵况香为圣凡同乐故所详陈也二偈颂X尔时世尊欲重宣此义而说偈言是人鼻清净于此世界中若香若臭物种种悉闻知此四句总颂前但言香未言其臭今颂云种种悉闻知则臭亦种种闻知也须曼那阇提多摩罗栴檀闻香知其身此别明三界一切诸香先颂人间胜香该情无情轮王有七宝女宝居一诸天若行坐游戏及神变持是法华者闻香悉能知此颂天人文合在后天女所着衣上意则顺畅诸树华果实及苏油香气出处及所在此颂人间杂类情无情香兼修罗众天上诸华等曼陀曼殊沙闻香悉能知此广颂诸天展转以尽四禅初生退没皆言闻香能知者乃香随事显也诸比丘众等于法常精进闻香悉能知此颂四圣香比丘即声闻缘觉在在方即十方所在也众生入法会得利益以及修行品位无不闻香悉知也虽未得菩萨无漏法生鼻而是持经者先得此鼻相要解云菩萨离分段身则六根皆依无漏法生故鼻身意皆言无漏此鼻相者即持经功力能知种种之鼻相也天台云圣人有六根互用之妙如鼻知好恶别贵贱覩天宫庄严等则鼻有眼用读经说法闻香能知则鼻有耳用知诸华果实及苏油X香气则鼻有舌用入禅出禅禅有八触五欲嬉戏亦是触法闻香能知则鼻有身用知染欲痴恚心亦知修善本则鼻有意用鼻根自在胜用若兹例五根亦若是也释明鼻根竟四舌根分二一长行复次常精进得千二百舌功德此总标其德以舌能宣扬世出世法故具千二百若好若丑若美不美如天甘露无不美者此别示其功先明变味功能世人皆知舌惟了味而不知功德全在说法也由说法功力了别好丑苦澁皆属妄尘既入清净舌根则尘销觉净皆成上味矣若以舌根于大众中能入其心皆令欢喜快乐正出舌根说法功能以所出之音深是法无碍故能入心由所发之声妙是词无碍故令喜乐也又诸天子天女皆来亲近恭敬供养此明法音感至诸天八部而来听法因法师得四无碍故致亲近供养也巳上皆天龙外护及比丘比丘尼尽其形寿随侍供养此明人间内外护也知音云有四等一僧俗四众二国王王子众三群臣众四小大轮王众乃至一时云集众也故曰乘其宫殿等以是菩萨下又出常随影响众也故曰尽其形寿等又诸声闻辟支佛菩萨诸佛又能出于深妙法音X不唯但得六凡众听法且又得四圣众加护也又不唯诸圣加护亦且得十方诸佛偏向说法致能受持而又能传说也二偈颂尔时世尊欲重宣此义而说偈言是人舌根净终不受恶味其有所食噉悉皆成甘露初颂变味舌净故味亦净一切浮尘皆融为法味以深净妙声于大众说法设诸上供养此颂说法功德也诸缘喻等乃权巧分别诸天龙夜叉及阿修罗等随意即能至颂感天人八部也是说法下四句长行缺文以此妙法冥通三际法师欲令声遍三千则随意即至大小转轮王及千子眷属或时为现身前三行如文可解后四句颂四圣加护也常念守护是智力加持或时现身是身面加持也释明舌根竟五身根分二一长行复次常精进得八百身功德此总标其德由身根离中不知故缺四百得清净身如净琉璃众生喜见此别明其功身本不净而言得者乃持经不思议力也喻如琉璃者显是父母所生之身非指法身也且琉璃内外明彻不容纤翳得如是身孰不喜见其身净故三千大千生善处恶处悉于中现此明身能应现先标应现众生生死之相是身既X如琉璃则不为情尘所蔽如大明镜无不朗然所以一切皆现也欲得此身清净应物须是受持读诵解说书写此经及铁围山大铁围山所有及众生悉于中现上言三界众生依正昇沉善恶好丑悉于中现此申明善恶好丑之处铁围等在下乃丑恶处也弥楼等在上为善好处也此单约欲界而言阿鼻有顶方通三界上下好丑善恶之处一切有情无情悉于中现者以持经者色身合乎法身而法身不外乎色身也若声闻辟支佛菩萨诸佛说法皆于身中现其色相不唯能现六凡色相而四圣说法之相无不明现可见是身含徧十虗宁有方所此皆持经不思议力也二偈颂尔时世尊欲重宣此义而说偈言若持法华者其身甚清净如彼净琉璃众生皆喜见颂身净喜见以騐持经之功也又如净明镜悉见诸色相余人所不见颂能应现补出如净明镜则鑑无不烛余人不见显未持此经不得如是功德非巳智力所能见也三千世界中一切诸群萌皆于身中现颂生死报应等总三界依正善恶好丑诸天等宫殿乃至于有顶皆于身中现此又别申诸相补出大海水一句则无不俱含也X是总颂六凡诸佛及声闻佛子菩萨等若独若在众说法悉皆现此颂明四圣或处静定或为说法皆现身中也虽未得无漏法性之妙身以清净常体一切于中现此结明身相为能现之本知音云法师虽未得无漏法性之身而于此父母所生之体有类乎果觉现相也问蕞尔眇躬胡能若是答弹丸之镜能持万仞之山顷刻之梦能现百年之境然皆有为法生灭心也今经诠佛与众生平等共有佛之知见持经者能常精进自然反常合道复何疑哉释明身根竟六意根分二一长行复次常精进得千二百意功德此总标其德以意默容十方世界故具一千二百以是清净意根通达无量无边之义此别明其功先明深达众义闻一句而能通达无量义者以无量义原出一句故得一而知广也问意根何以言闻答意以通达为能然通达必假闻而后得也又况此经功德不可思议得六根互用之妙而于意根说闻何碍又五根有同时意识所以言闻也解是义巳能演说一句一偈资生业等皆顺正法要解云或一月一际一岁而演说一句偈者由意根精了达无量义也九旬谈妙葢得诸此西天岁分三际谓雨际热际寒际四月即一际也证意实X相则诸所说法无非实相故不相违背虽说俗事亦顺正法解是义者即一句中解无量义故演此一句得至岁月不尽所以华严云于一文字语言中演说无边契经海正此义也俗间经书即五经诸史等治世语言即调理阴阳安置邦国等资生业者即医卜数命经营田畴等凡所发言无不与理契此皆意具圆说之功耳三千大千世界六趣众生心所戏论皆悉知之要解云此明意根知机由意清净故通于他心也所行者寻常心也动作者感变心也戏论者分别心也虽未得无漏智慧亦是先佛经中所说上是凡心通达此是经功胜力未得无漏慧者不能如佛无漏而持经胜福圣性冥通则凡有思量皆合佛语也二偈颂尔时世尊欲重宣此义而说偈言是人意清净明利无浊秽通达无量义颂前总标上中下即三乘法前于一句达无量义则三乘法在其中矣次第如法说月四月至岁一时皆悉知此颂别明其功皆由持法华之报所以能圆说能知机也十方无数佛百福庄严相于众无所畏颂前总结前四句颂明意根见佛闻法思惟下明X闻而后思知诸法相下是思而后行末四句结所说无他以所演说皆一乘实相故得无畏也持法华经者意根净若斯虽未得无漏先有如是相颂虽结显根胜而毕竟见经功殊胜也是人持此经安住希有地持法华经故颂虽结显经胜而又见意根通达若此也要解云此经纯谈诸法实相开佛知见故于六根功德一一发明倘能脱去情尘以清净根照清净境遂见山林周帀禽兽呜唿醭鼻沾唇殊形异意无非实相无非妙法即一身而圆证遍六处而常彰本不欠亏曾无窒碍经文方便骈旁开示行人应须充扩悟入也知音云此品影起下品常不轻迹以便现神力嘱累上行等菩萨于佛灭后在此娑婆世界广其持说也明果中功德以劝流通竟常不轻菩萨品第二十品节云此品由前明持经功德殊胜故特示坚持之行所以如来自叙昔为常不轻时受持此经唯以平等佛慧教化众生虽多遭毁辱绝无一念疲厌之心故至今日得菩提果此持经騐也以此劝进二乘当遵此范末世持经可无厌患则退堕之心无由起矣又见如来往昔为此妙法悟守之难且不唯如来悟守之难于恶世弘经又为难之极难故世尊忧悬之意深叮咛之诫切也由是历说持经之行自提婆达多以来皆明悟守之事至此X遵如来行然后乃为精持也前后诸品文虽不一而意实一贯参会经文自得其旨具见如来说法之本意耳大窾云前迹门欲诸菩萨声闻弟子发愿持经故如来引自巳曾为国王忍苦求法以励新记也今欲地涌之众决志持经故复引自巳曾行道法忍辱如是以励今会也然此品论忍辱则含三忍四乐之行论持经则显一句全经之益论功德则始得六根清净终得无上菩提由此一品摄前数品之义又前品明所证此明能证能证之人名常不轻者由彼尊法重人不生轻慢故能修忍辱而成菩提也要解云常不轻者释迦前身威音王时精持妙法广施利导之迹也以佛性义遍记四众于善则拜逢恚不怒一切见敬故号不轻不专读诵以持无相经确忍骂辱以持无我行无相无我所谓精持也于万亿岁广说是经化万亿众令住正道使上慢者信伏随从使毕罪者还得道果所谓广利也葢前之持经其五种功虽圆而未精前之蒙利获六千德虽胜而未广以其有人法之缘影存焉必蕲造于无相无我之妙其于读诵不知所专不知所忘其于四众不知所敬不知所慢使妙行遍彰亿众自化敬慢之心罪福之迹凡所谓人法缘影者皆㳷然于正遍正等之域然后为精持广益兹实持经之尽道也故劝持之文终于此品然品以常不轻名者天台云内怀不轻X之解外敬不轻之境身立不轻之行口宣不轻之教人作不轻之目故云尔也三此品引信毁罪福证劝流通分二一长行又三一双指前品罪福尔时佛告得大势菩萨获大罪报如前所说涌出品后世尊答弥勒将欲显发宣示诸佛三力则寿量一品为自在神通力分别功德至法师功德皆狮子奋迅之力故告常精进也今品明大势威勐之力故首告得大势以为当机得大势即大势至也与常精进药王等通在序品参随内以待夫此作流通大行菩萨模范耳如前所说者法师品云若有恶人以不善心常毁骂佛其罪尚轻若人以一恶言毁訾在家出家读诵法华经者其罪甚重是也其所得功德如向所说眼耳鼻舌身意清净此指得福如向所说者即法师功德品也要解云将显精持先举此者所以警众使知持毁之报不谬而深信精持广利也二双开今品信毁分二一明事本事本者指威音王佛时为不轻行之事本也得大势乃往古昔劫名离衰国名大成因叙事本先叙本师以师显本其本有源也先叙时代次叙佛名知音云威以形言音以声言王者自在义兼形声而王于威音那畔也由威故得劫名离衰由音故得国名大成如来举昔因而偏告X得大势者大窾云以末世持经自非真得大法势力具天空海濶之怀霁月风光之度则为境风飘动心海兴波作浪不得宁帖不能忍辱故特告之也又威音者不徒全事以智德超胜法音徧布也故威以自全音以全生于自他无碍故称王也其威音王佛说应六波罗蜜法究竟佛慧此叙威音亦说三乘也因无上道为说六度使由是而趣证菩提究竟佛慧得大势是威音王佛其佛饶益众生巳然后灭度此举威音如来之寿量无穷以及正像劫量无际者为如来救济之心与时无间也故后云饶益众生巳然后灭度又此两句更当活看况众生无尽佛亦无终而云益巳灭度者皆属一期功勋言耳此叙最初一威音王佛也正法像法灭尽之后有二万亿佛皆同一号自一佛相继而有第二佛也但言此国而不标名者直指云是一真清净之寂光土也谓佛与众生等同一体故从上能度之主并所度之生总不离此土也二万佛同一号正同二万灯明表真俗圆融之相此叙佛之多以见释迦往因之旷远也二明本事本事者即如来因中本所修行之事也最初威音王如来增上慢比丘有大势力此谓二万亿之最初佛正像法灭而人极恶也增上慢是意恶有大势力是身口恶X尔时有一菩萨比丘名常不轻此自叙因名本是比丘而以菩萨称者显内秘外现欲使一切众生普皆作佛是人恶而巳固善也得大势以何因缘汝等皆行菩萨道当得作佛此出得名之由也要解云以佛性遍记四众四众容行不等而不轻以佛性等之故皆悉礼拜深敬者谓皆行菩萨道皆当作佛岂可轻慢之也而是比丘不专读诵经典汝等皆当作佛此出所行之行也天台云读诵经典即了因性皆行菩萨即缘因性不敢轻慢即正因性又不轻深敬是如来座忍于打骂是如来衣以慈悲心常行不倦即如来室也又深敬是意业不轻之说是口业故往礼拜是身业此三与慈悲俱即誓愿安乐行也不专读而但礼拜正是持无相经行无相行但诚愿在远见故往四字中发现非偶然行也四众之中有生嗔恚汝等皆当作佛此明得名之缘也直指云缘四众不知菩萨以平等慧普利一切而反谓无智故生打骂言我不用如是妄记也虽历多年常被打骂而仍高声称赞此可见内不以自悟而轻自心外不以他迷而轻众生透顶彻底以佛知见为知见也此又见达多品云于多劫中无有懈倦是真不违仙人所愿也以其常作是语故号之为常不轻X常不轻名既从四众口授则四众人皆知有所常知有所重决非痴迷不信者等也不然常不轻三字自何而得况四众甚广而后独限千五百众遇佛授记者无非要局面圆成耳菩萨如是授记四众如是不受针来线去多少观瞻此处又见达多一翻磨炼也三双明信毁果报分三先明信者果报是比丘临欲终时广为人说是法华经此明功极而騐应也要解云始则不专读诵而终能闻持多偈增亿万寿广为人说者由其无相无我缘影俱忘故神智真明慧命不夭而冥契若此也威音虽灭而法音不灭故先所说经可以具闻然于空中闻者示其忘能所绝影像然后能具此法故得二十千万亿偈也以能所忘影像绝故即得六根清净功德也前举六根功德方明所证之法今举不轻乃示能证之人于时增上慢四众令住阿耨多罗三藐三菩提向所以为人轻贱者由保惜未忘只得久忍疲劳今一旦功深力极如风跃云开妙行徧彰始转轻贱为尊重矣若不因轻贱复何以得大神通力具闻增寿也乐说辩力者即亿岁广说也大善寂力者即六根清净真常功德也菩萨既增那由他而四众随从者寿亦与等也此处又见四众与菩萨终非两箇X命终之后得值二千亿佛说法心无所畏命终者法执尽也前言临欲终时尚未舍命乃将证将断时也由初闻此经得一念欢喜故不能疾断而返增法喜如那由他也今既得命终始能尽断尽证所以得真俗融事理俱而发本明耀故有如日月灯与云自在灯也日月灯乃三无差别之智云自在灯乃无碍妙智由是正智如如故能于众中说法无畏得大势是常不轻菩萨功德成就当得作佛此皆行不轻行后所事之佛所修之善以此福智庄严始成无上正觉要解云引威音王日月灯云自在意明不轻积德致道宣布法华源流之远也要使说是经则如威音王而得大无畏明是道则如日月灯而相继无穷布是利则如云自在而润覆无极凡精持广利期造乎此天台云是比丘是菩萨皆指不轻也此文就信者论三报一现报谓得六根清净二生报谓值灯明佛三后报谓值二千亿佛等得大势于意云何岂异人乎则我身是此结会古今出权实本迹皆一人也若我于宿世不受持读诵三藐三菩提此举往行以劝当修也其文一返一正先用返言以劝信顺谓我于往昔若不持说此经则佛果胡能克证次则正言由我于先佛世持说故令我疾X得无上菩提也前云命终后值四万亿佛末后又值若干诸佛则所历之时可谓久矣而今自谓犹为疾得可见菩提事不易成也二明毁者果报得大势彼时四众教化阿耨多罗三藐三菩提此明毁者得善恶两果报也天台云由谤毁故千劫受苦是恶果报由闻佛性名下大乘种复遇不轻教化菩提是善果报也妙乐云逆之得罪顺之得果今日入会由远因不忘也以是义故上慢尚成远因闻信宁无现益也问若因谤堕苦菩萨何故为作苦因答其无善因不谤亦堕因谤堕恶必由得益如人倒地还从地起故以正谤接于邪堕也得大势于汝意云何三菩提不退转者是此结会古今处更好看要知从前若信若毁若忍若辱苦乐邪正轻贱者不轻者总只是今日一箇瞿昙面目故今信口道出岂异人乎天台云䟦陀婆罗云善守谓众生若闻名毕竟得三菩提故云善守又云贤首位居等觉为众贤之首也补註云有作五百比丘尼节句者大有所妨其意谓出家二众但举比丘在家但举优婆塞又谓千佛因缘经但云思佛等恐缺略尼字若据正法华云师子月等五百比丘比丘尼又加优婆夷乃成四众则师子月自是比丘不应称尼故云有所妨也今考因缘经云思佛千优婆塞得无生忍郁多罗母善X贤比丘尼等五百比丘尼不受诸漏成阿罗汉且因缘经亦是什译岂敢定谓缺略尼字又尼思佛之名未见他经所出故不敢定言后若见尼思佛名方为允当三结饶益劝持得大势当知是法华经受持读诵解说书写是经此见经功殊胜全品得力处正属此段无非教人当信当持也天台云经实有力终感大果务当勤习五种之行五种行者即五种法师行也二偈颂分二一颂信毁因果分二一颂事本尔时世尊欲重宣此义而说偈言过去有佛号威音王天人龙神所共供养此颂该尽二万亿佛知音云神智无量法身也威也将导一切般若也音也天人下解脱也王也即名以颂其实二颂本事又四一颂双标二人是佛灭后法欲尽时时诸四众计着于法此颂最初佛灭便有此二种人不轻是持经之师四众是慢法之人乃信毁对举也着法者即执我着相之流佛藏经云刀轮害阎浮提人其失尚少有所得心说大乘者其罪过彼二颂明其得失不轻菩萨往到其所不轻菩萨能忍受之菩萨往其所而受法言是以真熏妄也具不轻之实诸人骂詈而忍受之是真能融妄也得不轻之名三颂信毁果报其罪毕巳临命终时渐具功德疾成佛道X补註云由四众轻贱作不轻名又以瓦石打掷一皆能忍所有罪业因兹毕尽是故临终具闻妙法便得六根清净矣四颂结会古今彼时不轻则我身是世世受持如是经典此颂明古今人法不二也知音云彼时下颂昔因今果之师见传法之功德不虗也时四下颂昔因今果之众见今佛前听法非无故也我于前世下见佛昔由劝人听经为因今复开示令住涅槃为果也世世下明久持不倦应前若我于宿世不受持读诵此经等文二结颂劝持亿亿万劫至不可议世世值佛疾成佛道此总训于此妙法得见得闻即勿视此见闻为易易也我自世世劝持此经不知经亿亿万劫以至不可思议劫乃得一闻是此法闻不易也又经如许多劫乃得一佛出世一演是法是此法说亦不易也是故我力劝汝等菩萨于我灭后应一心持说勿生疑惑必至速证无上极果我为汝等保任此事终不虗也世尊嘱人到此可谓斩钉截銕不啻泣血吾人诚不可自轻自忽也巳前三品半明弘经功德流通巳竟妙法莲华经授手卷第八X法华经授手X卍XXX妙法莲华经授手卷第九楚衡云峯沙门智祥集如来神力品第二十一品节云此品由前广说持经之功复示自持之行则当机圆悟巳极巳遂如来出世本怀且又得地涌持经之众故如来欢喜乃极尽神力而印证之也且欲令当机达平等法界直令覩佛境于目前见净土于当下法利既圆法王之家业可付然品初必以地涌之众而发起者正显自心性德满足乃为法华全体故如来即现神力遍身毛孔皆放光明舌至梵天地皆震动所谓通身吐露彻底掀翻也诸佛同放光明以显佛佛道同十方诸佛同坐光中空中出声遥赞释迦说法华经者显十方诸佛心心相应也十方世界通达无碍如一佛土乃昭廓法身真境以消二乘限量之心世尊至此极尽神力发扬此经功德不尽者由如来所有一切之法一切自在神力一切秘密之藏一切甚深之事皆于此经宣示显说故久默斯要今乃说之以其难信难解者今巳信解所谓悟佛知见而奉持之功德亦非思量可及开示至此显理巳圆故尽佛神力以印证之所以判此品为显理之极也X显理既圆故次嘱累旧判自此巳下俱属流通直指云自从地涌出品至此七品皆是显本门事业涌出品显本门大用寿量品显本大体分别随喜法师三品显本大功不轻品显本大行今神力品显本大果言大果者应譬喻品云如来成就无量知见力无所畏有大神力及智慧力具足方便智慧波罗蜜等此皆是大果所摄葢迹门一十四品通属如来智慧自本门至此七品又属如来神力但前六品是神力与智慧并行惟此品是终本门大全之旨而欲扫荡慧力之迹故独现十种神力于剎那顷直使十方世界通为一土九界众生齐登佛地以完长者身手有力之案也天台云如来义如前释神力者神名不测力名干用不测则天然之体深干用则转变之力大为欲付嘱深法现十种神用故名神力品此去八品总明付嘱流通分为三段一此与嘱累二品明嘱累流通分二一明菩萨受命弘经又二一长行分三一菩萨受命又二一经家叙仪尔时千世界微尘等一心合掌瞻仰尊颜地涌之众本为弘通大法而来当时由会众陈疑请问佛为显本门大事开导未毕故不暇陈来意而发愿也然迹本二门流通之机各有两层如迹门如来唱募流通而新记皆巳发愿此方他方实未恰佛本意但顾视八十万亿菩萨始有持品及X安乐行而成如法流通也今本门亦有两层前嘱累随喜法师三品亦不尽如来本意今得涌出大众各陈本念则如来悬怀可罄而此心无虑矣须知二门流通之众前位仅可自利而后位得真如大用全身担荷故使如来雪释所怀现神喜幸为付嘱耳二发誓弘经而白佛言世尊解说书写而供养之知音云究其语意于处之广狭心之缓急较前有两不同于持品诸发愿者何故药王等虽各发愿此方他方周旋往返十方持经然但奉佛命不得佛心故佛不放心瞑目而付嘱也惟此千世界尘众发愿举其处则曰于佛灭后世尊分身所在国土灭度之处是持经之处无量扩乎其不止于周旋往返一佛灭后之十方世界也以佛分身无量世界亦无量故举其心则曰我等亦自欲得是真净大法是持经之心无倦恢乎其不同于八十万亿那由他菩萨言我等敬信佛悉忍是诸恶惟愿世尊在于他方遥见守护以畏恶求护终是赖佛行事今此大众自欲得真净法则上不恃佛下不畏恶故得佛命而惬佛心即现神力而嘱累也二佛现神力分二一所对之众尔时世尊于文殊师利等人非人等一切众前此去皆经家叙置佛以十种神力为嘱累也知音言文殊等为旧住显上行等为新住况文殊在过X去日月灯佛为妙光法师教八王子其第八曰燃灯则释迦于燃灯始发大心故称文殊为旧住娑婆之耆宿也今对此众前现大神力是欲将此经付嘱本土也二正现神力分为十科一出舌表真现大神力出广长舌上至梵世此如来以广长舌现超世间徧覆一切大神力也天台云现大神力一句为总下十种是别吐舌相者显今经所演开三显一权实本迹授记声闻因缘譬喻等一皆诚谛不虗不然胡能现此广长舌相耶三世不妄语舌能至鼻三藏佛舌至发际今至梵天出过凡圣之外极于净天之顶相既殊常说弥可信二放光显妙一切毛孔放于无量出广长舌放无量光此如来以毛孔光现充周十方无遮障大神力也经凡三会放光最初于眉间白毫放光但照东方万八千土者特于浅近中示现此境为一切未知者令其知且识也次于三变土处亦放是光照东方五百万亿那由他恒河沙国如是次第遍照八方较前方土增胜是扩充前境令其知识深增广达耳前但一毛今则一切毛前只一色今无数色前照少方今则十方此所谓以无数方便渐令入佛智先则曰甚深无量难解难入至此则透顶透底无余蕴矣天台云通身毛孔遍体放光周遍十X方无处不明表二门理一智境究竟也上迹门白毫吐耀始在东方表七方便初见一理今本门既竟放一切光照一切土能令初心因位终于等觉究竟佛慧分身诸佛亦复如是此相既同各于其土利益亦然三延促同时释迦牟尼佛及宝树下然后还摄舌相此如来以暂作久幻变三际现延促同时大力也一时吐舌延百千岁非大神力而何摄收也还摄对上出舌言直指云诸佛证得三际平等真俗一如乃能延剎那为一劫促一劫为剎那以其心量不存则法界量灭法界无量而延促如幻是佛寻常受用三昧但对新机故曰神力四謦欬弹指一时謦欬俱共弹指是二音声遍至十方此如来以弹欬声现普徧十方无隔碍大神力也摄舌相后将欲发声故曰謦欬謦欬弹指何言神力神力在一时俱共四字中见得葢三变土中之分身佛数量无际如是多佛俱共一时謦欬弹指释迦不先分身不后二种音声齐遍十方此非大神力耶要知我如来以全体大用直显本地风光使一切人透脱玄关金鎻具顶门眼所谓咳吐掉臂皆向上机此正涅槃会上拈华旨也前此四大神力系佛身自出诸分身佛亦然以下六神力乃佛声光之力及被佛声光之力转次所现也謦欬五地六种动X诸佛世界地皆六种震动此佛声光威神之力动彼十方诸地相也神力不在震动而在诸佛世界地皆六种八字上见如来出世大事本迹二门开彰巳毕故出舌相以表真实会众见相巳信如来言无虗妄佛复欲完白毫中圆具十界之相使人更知不唯一毫如是则毛毛孔孔无不皆然如此者则色遍十方矣色既如是声亦皆然所以有謦欬弹指俱遍十方之声也且色声但属眼耳而鼻舌身意未尝显示故于此又现大神力致诸佛世界此感彼应以至六种震动则是六种震动正显六根大用全彰使会众因知自巳根根尘尘周遍法界始不疑诸佛智慧何故甚深无量难解难入也六普见大会其中众生天龙夜叉皆大欢喜得未曾有此佛声光不思议之力开彼十方众生见胜相也众生即指前所震动之十方普佛世界中所有一切众生也众生何由得见娑婆世界无量诸佛及菩萨四众等以佛神力故也惟佛以神力现示故顿使一切众生同于一时齐成正觉开佛知见知见既开则无所不见虽世界如是广远诸圣如是众多无不分明显现圆见无移那得不大欢喜得未曾有耶七空中出声即时诸天于虗空中亦当礼拜供养释迦牟尼佛此佛声光不思议力令彼十方诸天见胜劝供相X也诸天何由得闻娑婆世界有释迦牟尼为诸菩萨说此大法亦以佛神力故也惟佛以神力现示故于真俗圆融中有此声作此语知此三宝告此众生教令深心随喜则知如此深境非此深心不能契会此礼拜供养所以不容巳也八闻声至敬彼诸众生闻虗空中声巳皆共遥散娑婆世界此十方众生借佛光被闻虗空之音遂知于佛兴供相也彼诸众生一闻空中之声何以便合掌称名且遥呈种种宝物共散娑婆亦以佛神力故也惟佛以神力现示故于尽十方法界若巳若人总得开佛知见彼此不分故各于自所住处作诸供养也若论此中本始二觉则一切人于第六神力中巳见释迦与多宝同居一塔至于分身诸佛一切菩萨皆巳明见又何用天人再告须知由闻此声又得一翻亲切所以说向娑婆于处亲切称如来名于理亲切既有所向有所尊则知无不明此可谓真得佛知矣九供物成葢所散诸物从十方来遍覆此间诸佛之上此娑婆众生亦因佛神力故遂得见于十方各各兴供变现之相也彼华香璎珞等来如云集何由变成宝帐覆我诸佛此非佛神力断不能也要知诸物来从十方是摄大用于一处变成宝葢是散而复聚正应如来说无量义经巳又入无量义定X此间诸佛即全体也徧覆者无佛不俱也徧覆此间诸佛之上始是摄大用归全体所作巳办知见巳圆所谓慈荫妙云覆涅槃海十通一佛土于时十方世界通达无碍如一佛土此总缴由佛神力十方世界与娑婆世界皆悉融通为一佛土相也世界是依正二报之总名且器界本无分限疆域皆是强名而正报众生固为一理由知见妄生致令众尘隔越所谓无同异中炽然成异者皆妄也虗妄既立知见妄分所以在眼分为见在耳隔为闻故谓元以一精明分成六和合也世尊于无量劫证此无碍妙理观一切人大夜难晓故特为此大事因缘出世开示之也今既开示巳极而一切人知见亦极是翻前迷境为大觉场故于十方世界昔所不通不达最滞最碍之所而今豁然贯彻故曰通达无碍如一佛土也如来始自放光现瑞出定叹德开权显实废迹显本共二十品经文妙法深谈至此神力妙现至此本迹融会至此生佛同证至此转虗妄知见成诸佛知见至此无一针锋处不是佛知无一微尘里不是佛见始完如来出世为一大事因缘开示悟入之本心本愿也按经意本门正宗当终于此佛现神力巳竟三结要劝持分四一称叹付嘱尔时佛告上行等说此经功德犹不能尽从前既将出世本怀显发巳竟而会众亦一一圆X证巳竟故但召下方弟子而付嘱也且现神力时于文殊众前者由文殊于日月灯明时巳领命流通药王于日月净明德佛前亦巳受命流通矣但于此诸菩萨前现如是神力以彼皆耆宿曾见先佛亦如是现今复覩相而流通之意复新上行等昔所未见今一见如是神力则受命流通之念转切必祈满足菩提而后巳亦使新记声闻安心万行更无余想故告云诸佛神力此其少分尚有不思议者存焉此结证本门正宗大业也若我以是神力下方起付嘱流通谓若我以此神力现于无量劫中劫劫为嘱累故宣说此经功德犹不能尽是知前段结上后节起下则于正宗流通两楹之中始有分结若作一气解释则此神力独为流通而举也看者当须斟别且诸佛如来凡现神变相皆有大因缘故最初欲开权显实授三根人记但略放一光迹门将毕而复欲开显本门大事则又广放斯光今正宗事毕故现如是十种神力则兴起流通之意有在于兹二结要付嘱以要言之如来一切皆于此经宣示显说此总束前正宗权实本迹所说过者今皆并举总结一经大要以付嘱地涌菩萨使之得其关要以便处处流通也故曰以要言之如来乃通举十方三世所有之佛法即诸佛如来各各于道场所证之法而言一切所有者即指前正宗最初出定叹X德十界十如大小权实三周开显授声闻记以至叹美法师说安乐行地涌因缘寿量长远等皆是如来所有一切法也此属佛之智慧自在神力者即前放光动地延促同时八十小劫谓如半日接大众于虗空变娑婆于顷刻以至如上十种神用皆是如来一切神力也此属佛之神通秘要藏者为诸佛守护秘即秘密要乃紧要如前光中所现十法界相岂非秘要地中所涌多宝妙塔岂非秘要下方所出一一菩萨岂非秘要龙宫涌出无量化众等此皆向所未现者今于法华一一显露令见闻者毕到菩提皆是如来秘要之藏故谓久默斯要也此属如来三昧甚深之事者即如文殊明日月灯佛之事世尊说大通智胜事提婆达多事龙女成佛事化地涌众事常不轻行事开权显实事废迹显本事皆为难测难知是如来甚深事也此属如来知见故譬喻品云有无量三昧智慧神通知见波罗蜜皆巳具足今欲付嘱诸菩萨如此四法但撮要而言故云皆于此经宣示显说更须知此四法即五重玄义所建立者一切法即妙法名也自在神通既巳明见则疑断信生用也秘要之藏即融万有而归一实相体也甚深之事因果该彻一乘所尚宗也唯此四句摄尽一经全旨斯可见经意完正宗而总要义以付嘱诸菩萨始是流通三劝奖付嘱X是故汝等于如来灭后是中皆应起塔供养是故汝等下召上行等守护流通然流通毕竟要一心受持读诵解说书写如说修行具此六事堪当责任所在国土下谓凡有此经之处凡有修行此经之人逐一命上行等皆应起塔供养此是应上四殊胜力悉属此经咸在此人而继起慧命也故当恭敬四释成付嘱所以者何当知是处诸佛于此而般涅槃此正释其意上云经卷所在之处便应起塔者以经中要说要在四事是处者天台云即经在处以道场释上甚深之事得菩提释上秘藏转法轮释上一切法入涅槃释上神力此之四要摄经文尽故皆应起塔也所言要者得菩提是法身转法轮是般若入涅槃是解脱三法成秘密藏佛住其中即是塔义二偈颂分二一颂十种神力尔时世尊欲重宣此义而说偈言诸佛救世者住于大神通现无量神力前四句总颂诸佛当其出世住大神通无非为救此未闻佛道者其所以显现神力不止于此有无量也亦不过悦乐众生令其深造耳舌相等四句颂色徧十方今新旧住娑婆以及他方云集九界众生咸得闻此正宗大业各发二利之心其求是道何等谆切故为之吐舌放光现此希有以结证前文之所受也謦欬等颂声徧十方普谕此界他X方令知佛灭度后流通得人如来出世本怀不大慰耶所以现无量神力以起后付嘱流通也于前十种神力中但出此四余皆摄于无量二字中二颂结要付嘱分三一总颂四法嘱累是经故赞美受持者不可得边际此总颂四法但云嘱累是经故以至不可得边际具含四义义既无边则受持之人功德亦无边也二别颂四法分四一颂一切之法能持是经者则为巳见我教化诸菩萨此颂如来一切所有之法天台云持法即持佛身一切法不出能化能证及所化所证故也二颂自在神力能持是经者令我及分身亦令得欢喜神力动相从欢喜中生若有能持此经不唯即今诸佛现神称赞使三世十方如来无不如是现神称赞也三颂秘要之藏诸佛坐道场所得秘要法能持是经者不久亦当得诸佛于菩提道场所得秘密微妙难解之法唯佛与佛乃能知之今若能持诵此经则去道场不远不久亦当得此妙法矣四颂甚深之事能持是经者于诸法之义毕竟住一乘上言不久当得此法是自利此言乐说无穷尽方是利他谓若能持诵此经则得于法于义言词乐说以成四无碍辩说法无滞如风入空了无障碍X既得如是辩才于如来灭后凡佛所说一切经法随其次第亦能如佛以种种因缘譬喻言词而为众生说此实相妙法也自觉觉他破愚痴暗喻如日月光明无所不烛故能教化无量菩萨究竟一乘妙果岂非如来甚深之事耶三颂总结劝是故有智者闻此功德利决定无有疑此颂总结四法言若能持此四法信受斯经毕竟成佛无疑也从现神力之后如来正说流通故告上行等诸菩萨总一经要义不出四法而重叠发明本为嘱累故此结云是人于佛道决定无有疑则此段长文并颂在嘱累流通之前亦是结前起后尽此之后立嘱累品也嘱累品第二十二品节云此品因前开示显理巳圆当机悟心巳彻信解巳真而成佛之正因巳具则如来出世之本怀巳满正若长者父子情忘即当委付家业故说嘱累以终诸弟子之信解也自提婆达多至此十一品经总为悟佛知见合前二十二品通为信解总属显理为因下六品显行以明证入为果要解云以言托之曰嘱以法系之曰累欲使传续妙法利达无穷故曰嘱累而为付授流通也然法会未终遽说嘱累者此经以智立体以行成德前之开佛知见明一大事立体之法既备故说嘱累以明佛佛授手之要止此而巳后之以行成德者唯X体前法推而行之更无别法既无别法则于此嘱累宜矣二明如来摩顶付嘱分二一特明付嘱又三一如来付嘱尔时释迦牟尼佛令一切众生普得闻知前品神力是庆悦众生以成法喜故就座而现以显果体自在今为付嘱流通虽是成就菩萨自行然佛为续慧命是佛巳事故从座起立而复现神力也直指云举手表权摩顶表实借诸佛之权显自性之实始契流通之旨举一手而普摩无量诸菩萨顶是大神力此如来以身业加持也巳上是经家叙置结证法师品则为如来手摩其头之案二曰我于无量劫修习是难得法今以付汝等是以口业加持也三曰汝等应当一心流布此法广令增益是意业加持也此结证法师品则为如来所遣行如来事之案即此三处加被见如来大展慈悲无恡无畏显矣细玩付嘱之词曰我于无量劫修习是难得之法此中勤苦有不忍具说者岂独于阿私仙处千岁忍苦为常不轻时亿劫行道耶须知历尘点劫之舍身命又岂止一娑婆而无芥子许空处耶总为得此法之难耳今以此难得之法付嘱汝等汝等但忆巳之勤苦难得当思吾之勤苦难得岂不尽力流通哉此为佛嘱上行等之苦切至矣再观初曰广令增益后曰令一切众生普得闻知此又为吾佛不舍一众生之苦切X至矣读者当深生惭愧所以者何如来有大慈悲勿生悭恡此正出嘱累之意所以者何下至大施主是佛自举大体为宗教上行等効法而行也直指云大慈悲即如来室应安乐品生二种心无悭恡即如来衣应方便品若以小乘化我则堕悭贪无所畏即如来座应前以无畏心说是经典天台云佛智慧即一切智如来智慧即道种智自然智慧即一切种智于如来室中能施众生三种智慧乃至座中亦复知是此即衣座室中各具三智以此三事弘经益他令他各得果地三智之用也汝等下是嘱累上行等効之而普利也一曰应学又曰勿悋如此嘱累可谓谆谆矣于未来世若有善男子则为巳报诸佛之恩此正嘱于未来世而流通也天台云若根深智利直说佛慧若不堪者于余深法中示教利喜佛慧是深而非余方便是余而非深别教次第是余亦深汝能以余深之法助申佛慧即善巧报佛之恩也此名诫付始完宝塔品中付嘱有在之案二菩萨领受时诸菩萨摩诃萨唯然世尊愿不有虑天台云佛既三业付嘱菩萨亦三业领受俱发声是口领曲躬等是身领欢喜是意领如世尊勅者领受如来是大施主即入室也当具奉行者领教X无诸悭恡即着衣也愿不有虑者领教无所畏即坐座也此经本迹二门如来屡屡教人发愿通经意在大法难行人亦难信谁能悟此妙法彻古通今谁能以此妙法益人自益四十年中血心苦口到法华会上始有回心向此法门者既能信受即与记成佛而急急乎使之流通会中诸菩萨声闻亦叠叠发愿受持于中或抑或扬皆是大权方便䇿进新行其实一往尚未决定至此始摩顶安慰而再三付嘱矣况摩顶是上爱下之意曲躬低头乃下敬上之仪上行等至此喜徧通身益加恭敬是何等庆快故亦三番承任可谓全身担荷矣此方结完如来不许他方菩萨弘经之案三事毕唱散尔时释迦牟尼佛多宝佛塔还可如故此见能事既周则各安所安也直指云初为三周召集以表圆行圆证自变土以来分座而坐共助法化至神力品与佛同放宝光同现舌相以表主伴体用一如由此迹本两门一切大会同见同闻佛知佛见无不了了大功佐毕故命各还本土导利本土众生多宝是本觉之理理无来去故曰还可如故分身诸佛向从十方来者为利众生从无去来中示诸来相今既大功告竣则退藏于密矣多宝佛塔向出现时但曰尔时佛前有七宝塔竟不言从何所来昔既不来今亦何往所以云还X可如故此一故字当须着眼向如来未放光出定时看向弥勒文殊未问答时看向分身诸佛未动步时看向宝塔未涌现巳前看于此等处看得亲切始知还可如故的境界甚不可思议也二时众欢喜说是语时十方无量闻佛所说皆大欢喜世尊为大事出世开示众生本觉妙明自放光出定巳来若圣若凡是依是正无不从头变弄一过至令三根同证十界普圆生界既空世界相灭总为一真法界而复流通有托慧𦦨继于将来克绍得人道种遍于沙界出世本怀于斯巳毕故至诸佛同庆海会共欢当此之时正是诸佛演圆满修多罗教共入普光明殿天台云昔慈恩基师安国涉师并移此品于劝发品后若在于此有八相违十不可之说荆溪尊者于记文中一一叙破文繁不录知音问何不命多宝塔还归下方答尚欲留证宿王华之请药王本事教妙音来见文殊受观音之分璎珞成无尽意之福田故也又云本分流通于此巳讫支别流通更有六品首置药王本事者药王持此经为一切众生所喜见不惜烧身然臂见法师品之所因及持品之发愿也药王持经于此方之行则苦矣于他方之音则未妙故受之以妙音来往品见八十万亿那由众周旋往返之轨范矣周旋于世界为人虽妙往返于自身为巳X则不自在故受之以观音普门品见上行等六万恒沙之众自欲得真净大法无非普门自在之业矣流通至普门自在则可谓总一切法持无量义故受之以陀罗尼品流通既至总持则上合十方诸佛本妙觉心下合六道众生同体悲仰庄严妙觉王剎之行至矣而无以加矣故受之庄王本事品妙庄严王乃成佛之果普贤劝发为成佛之因欲明此经因该果海果彻因源则无越乎内树四德外全万行不舍宝威德上王佛国而来游戏于娑婆世界故受之以普贤劝发品而告终焉然此六品于本经各为一支别明一行故名支别流通也药王菩萨本事品第二十三品节云此品来意前既显理巳圆今当显行以明入佛知见也以药王明行者意谓虽悟圆理然于俗谛利生必资止观之药调治之方净治无明烦恼以破我法二执方为妙行而可证入妙果矣故首问药王云何游于娑婆世界而行百千万亿难行苦行者正示二乘初涉生死险道全仗止观之力故以药王因昔闻妙法华经得现一切色身三昧破我法二执乃能以神力供佛得受付嘱也然以身供佛表破我执臂供塔表破法执二执全空皆因法华三昧之力显持经之功见妙法最胜故广赞经功凡有修者无不获益也执有分别俱X生二种初破分别二执即登初地破俱生二执即登佛地今明破二执而登地之行至此乃显故判为入佛知见明矣楞伽明菩萨以止观力进破二障实证真理从初地至第七地顿舍藏识乃入八地自此即得三种意生身一者谓三昧乐意生身二者觉法自性意生身三者种类俱生无作意生身此当八地得现一切色身三昧正三昧乐意生身也妙音观音二品如次配二种身以得此身乃实证之騐也然此意生身入定则有出定则无故云三昧乐天台云药王本事者观经云昔名星光从尊者日藏闻说佛慧以雪山上药供养众僧愿我未来能治众生身心两病举世欢喜号曰药王今此经云名一切众生喜见顿舍一身复烧两臂轻生重法命殒道存举昔显今故言本事品也二后五品约化他流通分五一出药王本事勗弘经法师以劝流通分四一请问尔时宿王华菩萨云何游于娑婆世界理既圆而行必彰故有宿王华出请妙行也直指云宿即如如理是真谛华即如如智是俗谛王即理智互融是中道以三谛一心为理事无碍之妙行与本迹两门会众发药王本事以启大行关键故如此问也知音云当机意谓娑婆为五浊恶世人所畏惮而药王于持品独发愿游于此土者未审有何本事妙乐云通问游者游必具足十法界X身并如妙音观音但别举苦行以逗所宜故请答之言意在苦行也世尊是药王菩萨及此声闻众闻皆欢喜据当机请词巳知药王有若干苦行必难具说今请世尊于难说中说其少分使此方他方一切会众闻而欢喜必倣风行之以持此经也二对答分二一答苦行又二一明事本尔时佛告宿王华菩萨天人师佛世尊此举药王本事之始也直指云一悟圆教初住之时定证心佛众生三无差别之理是以所师之佛号日月净明德表三身不住我法双忘之相即此佛号谓之药也其佛有八十亿大菩萨菩萨寿命亦等此叙大小乘法属然寿等如来而独谓菩萨者要知皆是补处位人其日月净明之德亦具矣彼国无有女人歌叹于佛以为供养此叙依报庄严女人为污染之缘佛既名净明宜其无女人也三途为愚痴覆慧佛既名日月净故无三途苦处也修罗等以嗔毒为因佛既名净德所以无修罗与诸难也地以琉璃而平如掌者为净德而成也树即智行台即理观宝帐以表慈悲华幡以喻弘辩瓶炉周遍乃众德毕具树台间隔乃理智互严树坐菩萨声闻台作歌赞伎乐此皆以明如来妙德依不出正故一一皆从日月净明X德所建立也天台问文无修罗而下何言修罗等见其无臂耶答国中无实报修罗权现容亦有之补註引嘉祥云箭道二里也或取射垛一百二十步一百三十步一百五十步者二明本事分三一明佛说法尔时彼佛为一切众生喜见菩萨说法华经药王往劫受此妙法薰心而致德润其身故为一切众生之所喜见所以说此经者其声清雅令人乐闻持此经者其相端严令人乐见古佛为大会说法华经乃喜见为之当机也二喜见修供分二一现在又二一修行得法是一切众生喜见菩萨得现一切色身三昧此初叙药王本事也喜见得闻经巳即能如说修行言精进经行一心求佛即修禅定而兼五度满万二千岁者大窾云违现业而根尘清净也现一切色身三昧者此精进求佛之騐也补註云现一切色身三昧即普现色身三昧也有三义一者内现如今经说身根清净十界依正于身中现如净明镜现诸色相也二者外现如妙音观音随机示现十法界色身三内外现如大集经观于巳身众生身诸佛身悉于巳身中现又见巳身众生身现于佛身中众生身中亦如是现二作念报恩分二一用法身力得此三昧巳心大欢喜日月净明德佛及法华经X此是喜见修行得证知恩报恩也三昧非闻法无以得证法华非佛说何以得闻今正作念供佛及法是所以报恩也即时入是三昧价直娑婆世界以供养佛此叙以神力供养也前言得三昧乃妙用初发之时今言入三昧正运用无碍之时也于虗空中雨华香供养显此供物不假外缘于定中运用自然而有补註云海此岸者妙高山海南岸有旃檀香此为最贵六铢者二十四铢为一两六铢只重二钱五分乃四分之一也铢二用报身力分三一以神力燃身作是供养巳从三昧起八十亿恒河沙世界前以三昧力运心供养但尽于理事则未全故今以身作供养也服诸香所以净诸秽也饮诸油所以益诸火也以神通力愿者妙乐云不以世火还依所得三昧起利他愿以智观火焚难思境故使光明起斯照彼补註云薰陆云乳香出大乘国叶似棠梨兜楼婆云草香出鬼神国旧云白茅香毕力迦云丁香沉水出阿那婆达多池边名莲华藏然如麻子许普熏阎浮世界胶香即白胶香云即松香二恒沙佛共赞其中诸佛同时赞言作是语巳而各默然其中诸佛即八十亿恒河沙世界中之诸佛也同时者见无先后异口同音也由喜见我执破后则X法身当体显现亲见佛身亲闻佛语尽十方世界无不是佛斯所谓同时也真精进者由喜见闻经之后精进经行一心求佛满万二千岁至此行德圆成亲见诸佛故诸佛赞言如此修行是可谓真精进矣真法供养者证上神力供养不如以身供养之言况神力所现者亦不过香华等之事相今以身然则舍心成就不执有我也我既空而慧自具慧具而法真矣故曰真法供养然彼华香缯幡之胜特外物耳国城妻子之重特爱缘耳皆非真法故所不及善男子下结证然身为第一之施最尊最上既称赞巳而各默然者一是证得真法供养亦是诸佛神用加被而各默然受此法供养也欲显真际之理离言说相要解云夫为法不顾其身非特佛世也至人得道皆能外形骸忘死生或丧之若遗土或喜之如决疣若杨雄不羡久生孔圣甘于夕死凡以达本知常恃有不忘者存而蕲脱乎尘垢患累也且大圣人又能固以悲愿济以神力故烧身然臂曾无忧恡世俗或骇其所为而至人与遗土决疣一而巳矣若识见未忘诸蕴违碍不达法行空慕其迹者是徒增业苦为妄作之㐫矣天台别传云智者大师初见南岳思大禅师于光州大苏山思授以普贤道场令修法华三昧诵经至此是真精进是名真法供养如来寂而入定见灵山一会俨然未散豁然大悟获旋陀罗X尼问律制烧身得偷兰遮罪烧指得突吉罗罪此经赞烧何也答大小开制教法不同如梵网经云若不烧身臂指供养诸佛非出家菩萨故知顺小行易从大诚难也三明身然时节其身火然千二百岁过是以后其身乃尽此明身然所历之时节也知音谓所然之身随所服香油之力尽而尽也要解谓直使六根六尘一切洞彻故千二百岁其身乃尽二未来分五一生王家一切众生喜见菩萨结加趺坐忽然化生此又明然身之后转生化生也知音云依晋译先云忽然化生后云结加趺坐其文乃顺化生者照前彼国无有女人之案喜见既得真法以供如来是生佛巳泯故曰命终法执尚未极忘故又生日月净明国中净德王家也由此净明之相未穷净德之念未了故又兴然臂之举表忘法执也二说本事即为其父而说偈言大王今当知我经行彼处舍所爱之身笺难云有本于此偈后更添供养于世尊以求无上慧两句乃后人擅加耳笈多所译亦但六句法护译只四句前云于日月净明德佛法中精进经行今既生此国而言经行彼处者即舍身处也我执是其故居今执破智现以此望先为彼处也X下皆叙于彼行成之相说是偈巳而白父言我今当还供养此佛此以昔所行者归功于佛法也知音云晋译偈后有父王赞善欲同诣佛之文有此义更足也一切众生即十二类语言最难晓解补註引宝积经云得此三昧者善能宣说一切语言于一字中说一切字一切字同于一字俱舍论云甄迦罗亦云矜羯罗五十二数中即第十六数也频婆罗即第十八数也阿閦婆即第二十数也或云那由他是百百万亿甄迦罗是千千万亿频婆罗是百千千万亿阿閦婆是万千千万亿再生佛处而再欲兴供养者由念未尽故也念未尽即法执未忘故云今故现在而复闻经八百千万亿偈正是俱生法执现前之相今复兴供宜其与父同行也甄三往佛所白巳即坐七宝之台合十指爪以偈赞佛容颜甚奇妙光明照十方我适曾供养今复还亲觐尔时一切众生喜见菩萨世尊犹故在世此明复见前佛之礼赞也白父是将断法执之相台表行德乘台处空而见佛即行与理冥赞佛奇妙而光照十方是理与智合昔供而今复觐亦明由功勋力也次言世尊今故现在正是断法执之时故下佛即唱灭四佛付嘱尔时日月净明德佛于夜后分入于涅槃X唱言时至而命敷床座正显法执将亡开敷如如正寝之理夜即正位涅槃乃大寂灭一真法界之境又勅下明付嘱大法总依正二事并舍利流通分明交阁所以夜后分入涅槃也故后文起塔燃臂皆是不违师嘱此处文虽日月净明唱入涅槃之语其实是教喜见破法执之轨也夜后分乃最后一念执尽真显之时一真独露故言入如此境界全是一段工夫若未得实履终不亲切五专任持分四一起塔尔时一切众生喜见菩萨垂诸幡葢悬众宝铃此喜见依命奉行也而生悲感恋慕者由法难舍故以栴檀为阇维具见法之至重而未能易融故以至重之功融至重之法也火以表智今破法执乃重空智火灭烟消是理智俱忘收取舍利者即法身显露也作八万四千建立乃圆具八万四千法门使法性周徧于一切处也补註云高三世界者即三千世界也小千至初禅中千至二禅大千至三禅云高三者至四禅也此正表法身高出三界之上下所明一切庄严乃众德具足之义𧂐二烧臂尔时一切众生喜见菩萨七万二千岁而以供养前云见佛灭而生悲感以火尽而收舍利乃喜见顿忘法执之时今对众然却百福庄严之手借事以表欲引诸未得者得故曰汝等当一心念此便X是受付嘱以法利九界人天也然我执重而法执轻本是一翻麤细二执中各有分别俱生而又各具一重麤细故假药王苦行而表破除之前以喜见于净明法中精进修行满万二千岁得现一切色身三昧者乃是分别我执巳尽而俱生我执现前故云得现一切色身须知色身即我也及至饮诸华香等又满千二百岁以神通而自然身始得我执俱生尽矣至此便曰命终命终则我无存次曰复生以法执犹在故也所以又近净明德又闻妙法华及至净明亦灭而亦烧之佛既不存而分别法执乃尽喜见至此云心犹未足者则知俱生法执未尽故不免将百福庄严之妙手一齐烧却始得执尽情忘安家乐业矣但文字舖张处处言破我执法执等其实证断之时功穷力极只一念间耳问上烧身但经千二百岁今烧臂何故七万二千岁耶答我执麤而法执极细麤者易融故只千二百岁细者难尽故经时久而融炼深也况前为自行此属受付嘱而利一切所以有无量人得现身三昧也三利益令无数求声闻众皆使得住现一切色身三昧法执既尽则可以繁兴大用一了一切了一证一切证故使会众皆得我尽而现一切色身照上汝等一心念语不虗发也四现报尔时诸菩萨天人阿脩罗等而今烧臂身不具足X此是大众示同忧患以启喜见之立誓也学道人如此忧恼悲哀不得不生前喜见闻佛欲灭而生悲感故得然身身复然臂臂生所以不舍不得今人天大众亦有如是悲感焉知异日不得如是妙证耶于是一切众生喜见菩萨福德智慧淳厚所致要解云两臂表我执法执根本也我执能生烦恼续生死法执能生所知碍正见舍一存一则为二乘故舍两臂必当得佛身也还复如故者若果得佛即无所舍矣此非浅薄所能知故称淳厚所致当尔之时三千大千世界一切人天得未曾有以非常之事感非常之瑞人天因是得大法利也知音云此虽叙药王本有之事实欲佛灭后诸持经者取法之然自佛灭度后谁行精进哉唯二祖立雪断臂堪彷彿耳特修供养巳竟三结会古今分二一结会佛告宿王华菩萨百千万亿那由他数此结酬所问也直指云当机初问云何游此二问若干苦行佛答不举药王果号而惟举因名至此结会处始见古今原一人也又欲结完本事二字亦欲使之効法而行也次云其所舍身等言此尚为一时而药王累劫之行则有无量此亦结若干难行苦行之问也二劝修宿王华若有发心诸珍宝物而供养者X此劝信处以内外较量必见所重也天台云一指内身也妻子外身也国城等外财也外轻内重故功福有异补註云一指有三节足一指者三节俱烧也故知能燃手指是烧一节也楞严云我灭度后其有比丘身燃一灯烧一指节等与此劝修不异要解云夫圣人言行动必有法非徒教末代燃身手以求福也苟不明此残形焚秽竟何益耶故药王将欲燃身且以法行净治根尘使功行满足然后以神通力化火自焚其光能照河沙佛界后人欲睎其迹如斯可矣答苦行竟二正叹经分三一叹能持之人若复有人以七宝乃至一四句偈其福最多此虽叹人其实人因法胜亦即叹法也天台云七宝奉四圣不如持一偈此以财况法也葢法是圣师能生能养能成能荣故人轻而法重也四句偈者凡长文名散华偈四五言名贯华偈云一四句者以少况多也二叹所持之法分二一叹法体宿王华譬如一切川流所说经中最为深大天台云无量义经云川流河海四水譬教药艹喻中一云能雨譬说今别举四者譬乳酪生酥熟酥四味教法此法华教譬醍醐海也说穷本地为深徧一切处为大纯明佛法不说余法譬如大海同一醎味最为深大也海之深广容众流而得大X名经之殊胜摄群教而成妙法然诸经所说未必不深虽深而未广也此经所谈妙法推过去无始一切如来无一不说照未来无穷所有诸佛无一不演则竖穷横徧佛佛共演可谓最深最广矣至于诸根品类总摄一乘十界圣凡总成圆解授成佛之广记发本迹之玄宗皆无越于此经故曰最为深大又如土山黑山于诸经中最为其上土山者土石诸山也黑山者俱舍论云南洲从中向北各有三重黑山铁围山遶小千界名小铁围遶中千名大铁围十宝山者华严云一雪山二香山三柯利罗山四仙圣山五干陀山此云持双六温缚拏此云马耳七尼民陀此云持边谓护持七金山边八斫迦罗山应法师云即轮围也九宿慧山十须弥山土黑铁围故非是宝十山虽宝或一或二神与龙杂居譬余教说能依之人即十地四十心或凡或贤或圣说所依之理或俗或真或中是为卑下须弥乃四宝所成纯天所住譬此法华所说谛理常乐我净如四宝所成开示悟入者之所依是故此义最为高上前明深广此言高上见此经是诸佛守护教菩萨法非余经所仰望也又如众星之中月天子诸经法中最为照明星月同是阴精俱于夜现星无亏盈不及于月X譬诸教说于权智权不即实不得自在此经明权即实实亦即权如月能盈亏相指不二而二如此即权即实之法故胜余教也月能照夜明踰众星此经照无明长夜踰于众经也又如日天子能除诸暗能破一切不善之暗日是阳精独能破暗以譬诸经明实智破惑并是权外之实破疑不徧不及此经说施权之意是即实而权巳破诸疑所以权实之语非独今经相即之言出自于此知音云日能照昼明破诸暗此经破一切不善之暗比众经不同以众经破暗乃费修证此经不特修证但知举手低头皆巳成佛则一切恶业黑暗举着皆化成佛知见矣又如诸小王中转轮圣王及发菩萨心者之父轮王号令止在四域帝释号令齐三十三天梵王号令统上冠下譬余经说三谛三昧各不相收不得自在此经所说以实相入真决了声闻法是诸经之王实相入俗一切治生产业不相违背实相入中一切诸法无非佛法故云一切学无学及发菩萨心者之父妙乐云三教菩萨为发心者今经为彼父能生彼故昔谓非子至此方知又如一切凡夫人中诸经法中最为第一一切凡夫四果皆以支佛为第一者以明任运无功用意也余经要因功用乃得入流如四果人因闻思修方乃得悟此经明无作四谛不杂方便X自然入于萨婆若海如辟支佛无师自悟不立分果断结成圣也有能受持是经典者于一切众生中亦为第一此标于六凡四果之后者以能持者为胜明此经不思议力也六凡于此经故不足论而四果虽圣尚是小乘为化城闷守之流亦不足校也一切声闻辟支佛中此经亦复如是诸经中王菩萨为第一者此明因第一也余经明因是七方便今经明因出方便外故云最为第一如佛为法王此方言果第一也余经明果近在寂场此经明果远指本地故最第一也二叹法用分三一叹拔苦用宿王华此经能救一切众生离诸苦恼一切众生该九界离苦恼者离分段变易二种苦也前叹法体殊胜言极于佛则无可踰是谓尊之极矣今叹其用则亦知其无可能踰以此经大悲无尽葢在佛知见也知见既开何苦不离非唯以凡情麤垢即微细变易生死尘垢亦无所不尽也二叹与乐同此经能大饶益一切众生如贾客得海如炬除暗大窾云此经是无尽藏故能饶益一切众生此经如清凉池令渴乏者皆得甘露醍醐上味遍体清凉故此经如火能令寒灰枯木者发智慧𦦨故此经如衣能令无功德庄严者着如来衣故此经如X主能令无依怙者识真主故此经如母能令弱丧他乡不知归者得慈母故此经如舡能载众生到彼岸故此经如医能疗众生身心病故此经如灯能破生死长夜暗故此经如宝能令穷子所须如意故此经如王生死苦中得附大愿王故此经如海烦恼海中得大智宝故此经如炬慧𦦨一发无明顿尽故葢此经大慈无尽亦在佛知见也知见既开何乐不具不唯凡情得解脱乐亦令诸圣得佛果无上妙乐也三总结脱苦此法华经亦复如是能解一切生死之缚此总结拔苦与乐二妙用也大窾云一切苦者五衰八苦也一切病即身心二病也生死缚即分段变易也巳上虽说种种譬喻以明此法然毕竟比类不及故大经云佛子如来以一切譬喻说种种事无有譬喻能喻此法何以故心智路绝不思议故此虽结拔苦苦尽而乐自生则与乐之义在其间矣三明持经福深分二一举闻全经得福若人得闻此法华经所得功德亦复无量此处虽举闻经书写其实具足六种法师十种供养是劝修持此经者福德无量也言以佛智筹量不得其边者无非极显经功难量非谓佛智见之不到也薝卜云金色华又云黄华须曼云善摄意华波罗罗云重生华婆利斯迦云雨华雨时方生故又云夏生华那婆云杂华摩利云奈华又云鬘X以其华可作鬘故以华薰油取其香故二举闻本品得福分二一格量宿王华若有人闻生莲华中宝座之上上明受持书写供养全经功德此又独显闻持一品功德亦无有量以此一品亦该全经故不但一品该摄全经即药王二字亦该摄全经也大窾云若有人闻下乃通举一切人次独约女人显女人智劣能信能持者便即转女成男矣何以故况舍身舍臂非空我空法之大丈夫不能为也后五百岁者大集经云佛灭后初五百岁解脱坚固二五百岁禅定坚固三五百岁多闻坚固四福德坚固五鬪诤坚固即后五百岁也唯此之时善根鲜少若女人能持即大丈夫故得福殊胜命终生极乐者以能舍娑婆之极爱故不复为贪欲所恼诸余怨敌皆悉摧灭因得生佛国则远离三界生因也得菩萨神通显非小果神通也无生忍即八地眼根净者以佛知见开发明了故也言见诸佛闻诸音皆持说此经功德力也然则法力如此难思者非他由体踰金刚水火不能渝其德也惟能破诸魔杀诸贼坏诸军除诸怨故致千佛共叹不能令尽也善男子百千诸佛智慧禅定无有与汝等者持经者入如来室坐如来座为佛真子故十方诸佛共守护也斯人智慧出过三界故世智不如权X实并融则二乘不及得最上乘致使权教菩萨无能与等也如此者由持经功力为佛所护故唯除如来也宿王华此菩萨所得功德如上所说此菩萨即指药王成就如是功德者结证前受持此品功德无尽之意良以药王不惜身命原为流通此经人能随喜赞善者则妙莲开敷故香从口出矣人能闻此品而随喜者则通身庆快如牛头栴檀之罕遇也人能生心随喜则难得之法俱得而身毛孔中生如是香矣然此身不净今能生香亦是菩萨轻身重法破执之騐且不唯生香而亦得菩萨如上所有一切诸功德也补註云育王经言阿育王请僧供养有一比丘名优钵罗口中作钵罗华香王疑比丘年少含香即勅以水洗口洗巳倍香王云久近含此香耶答非含香也吾于过去迦叶佛时人寿二万岁我为高座法师赞叹佛法故四十九亿岁生人天中口中常出此香王闻是巳益加恭敬今言随喜赞善者口出其香乃现报也二嘱累是故宿王华鸠槃茶等得其便也如来独以此品嘱当机者末法中唯苦行可以全正命而致信乐后五百岁时极恶矣南阎浮提人极苦矣唯此动佛深慈故专嘱也恶魔魔民上该有亦不欲令一句方顺恶魔鬼神多不欲正恐有X行苦行而流通正法者一为魔鬼所着其害非浅故又特以此为嘱也宿王华汝当以神通之力病即消灭不老不死前嘱以一品此嘱以全经言以神力护者令彼行人不觉不知其所以成就也然末世恶魔鬼等非菩萨神力加持亦难使行人无诸留难也独谓此经为阎浮提人病之良药者以阎浮提人病在不信而此经能断诸疑生诸信也病在无智而此经能使悟入佛知见也病在刚强而此经教人着忍辱衣也病在躭诸欲境而此经能拔众生处处贪着也凡有诸病者一闻此经无不消除病除而法身长养故曰不老不死宿王华汝若见有受持是经盛满末香供散其上前教当机尊重此经今教供养持经之人重人实所以重法也华以表因香以表德以华盛香而供散者表庆持经者因德芬芳也散巳作是念言度脱一切众生老病死海教当机作供必应内外具洁也外献香华内存妙解幸勿以巳为圣彼为凡也当知持经者于不久间可以入圣流矣可以证菩提矣言取草等不唯理到亦即依事而成等正觉也如世尊于菩提树下坐吉祥草座而成佛道破魔军乃成道前事转法轮乃成道后事吹螺击鼓即召集九界众生说法利益也X是故求佛道者应当如是生恭敬心此总结劝持前嘱当机一人如是尊重流通今普嘱凡有求佛道者若见有受持是经典人当如上所说生恭敬心也正答巳竟三利益说是药王菩萨本事品时一切众生语言陀罗尼要解云喜见闻经即得现身三昧及然身之后即得语言总持为证得法身离诸相见而洞契妙圆故至其然臂则令声闻得住现色身三昧也今说本事则菩萨得解语言总持者葢由悟其然身然臂之事可能离诸见执洞契妙圆此所谓以苦行成圆通也然皆得三昧又得总持者现身三昧随类分形语言总持随类说法二者葢常相需而皆由妙法所证故说妙音品时菩萨众亦得是三昧及陀罗尼四多宝结赞多宝如来于宝塔中利益无量一切众生末世中人以有为为上如来欲此妙法流通五浊唯苦行易起其心唯苦行易坚其事故宿王亦知唯此可以行阎浮提可以驱有为习特请如来说药王本事所以欲坚固新记之流通也多宝如来原为证经而至今见宿王作如是请世尊作如是对兼赞经殊胜嘱付流通故至八万四千菩萨得药王之得者是皆宿王功德所成就也故称其善明其德非久修实证岂能作如是问致如是益哉妙音菩萨品第二十四X品节云此品正显法华三昧实证八地平地真如巳从此得进证九地发真如大用色心自在得如幻三昧居法师位至等觉则分身说法故特以妙音名也如来于此放肉髻白毫二光者髻乃顶相表果毫以表因由今因果契证故以二光表之也藏识尽净故国名净光净智契果故佛号净华宿王智也况此地菩萨妙契佛心因供佛而得恒沙三昧以果会因所以释迦光照其身从体起用故愿往娑婆以无作妙力作诸佛事故不起于座以三昧力化作众宝莲华意显复作真因也由此地菩萨净智妙圆能转尘劳而为妙行故与八万四千菩萨围遶而来以因契果故问讯世尊妙契法身故相见多宝然此经以智立体初因文殊发起是以果觉为本因心今既证真如而复见文殊乃始本契合而因果冥符所以能现身说法也宜矣更须知所现之身乃觉法自性意生身也与后观音应身不同此由出入三昧故有往来之象若夫观音普门示现则靡不周徧观者应须知此要解云妙音者深体妙法能以妙音随应演说而流通是道者也名虽妙音实彰妙行观其往昔植因于云雷音王佛所献乐奉钵蕲在妙音说法妙行随应故报生宿王智佛国果能有是神力今使学者体其妙行而随应说法阐扬斯道故说妙音品为妙行流通夫体妙音则不滞言诠能随应则不局X心迹不滞不局所以为妙行也继此复有圆行常行而次前苦行者将欲以行成德必精心苦志然后造妙造妙然后能圆能圆然后真契也二明妙音来往励受学弟子以广流通分六一放光东召尔时释迦牟尼佛放大人相白毫光明徧照其国尔时者如来说药王本事之后欲召妙音来此之时从此至文殊问佛是何因缘先现此瑞止皆是经家结集之文佛于此特放肉髻光者以彼净光庄严国中佛身六百八十万由旬菩萨之身四万二千由旬虽身量如此总不出如来大人相光又是佛欲以菩萨所证大果而示于人也放眉间光者欲以菩萨所修大因而示人也前一光照东方万八千世界是欲使守寂声闻破阴界也今此二光照东方百八万亿那由他恒河沙等诸佛国土是欲持经菩萨破尽尘沙无明方得到净光庄严世界成一真法界也佛号净华宿王智者乃是净除法爱方得行无所染智无所着成法身智佛也释迦牟尼光照其国一是表极果同证一是显世尊之光远大不可思议天台云大人相者大相海也遍体毛功德不及一好功德众好功德不及一相功德诸相从下向上展转相胜不及白毫功德白毫不及肉髻功德今放最上顶光召本弟子以明最极妙法也此肉髻相从孝顺师长而得白毫X从一道清净而得今放此光所以令弘此法也问佛有弟子布满十方何故但放光召东方妙音说西方观音而不论八方耶答此有所表净名云日月何意行阎浮提欲以光明除众暗暝东是光始西是其终有始有终者其唯圣人乎未发心者令其发心未究竟者令其究竟一菩萨既尔诸众亦然一方既尔诸方亦然圣不烦文举一蔽诸故但言东西耳二奉命西来分二一发来缘又五一经家叙福慧尔时一切净光庄严国中而悉成就甚深智慧尔时下叙净光庄严之佛国无数故曰一切有一下谓彼一切国中皆有一妙音身为当机也前段但叙妙音所居之国所事之师此处正叙妙音也植德既久供佛既多则其福备可知福既备而慧斯广故曰成就甚深智慧也得玅幢相三昧恒河沙等诸大三昧妙乐云三昧属定对慧名福尚异三教岂同世有又此十六并是法华三昧异名得字通冠一十六句即证得也知音云此亦福慧两足所致下经文自有一十六节而解俾见三昧之实不然此中徒训字面于义无涉此十六为首其余三昧尚多故以等字言也要解云三昧此云正定亦名正受谓正定中受用之法也妙幢相者摧邪表正而不住相也补註云三千体寂竖超一切无相而相名妙X幢相法华三昧者深入一乘证诸实相也净德三昧者众德真净物莫能染也宿王戏者本智自在无所滞着宿王乃月之异名权智照机善巧逗会故无缘则照而常寂不缘生法偏小之慈不缘而缘缘于平等大慈故智印则参合万法一心三智印一切法故解一切语言者谓了皆真说集一切功德者谓万德圆备大品经云住是三昧能集诸三昧功德故清净三昧者纤尘不立也六根无染互用自在故神通游戏者变现自在也化物自在游诸世间犹如儿戏故慧炬以能破痴暗平等大慧如炬除暗故庄严王以总摄妙行性具万德缘了庄严融通自在故净光明者得妙智明大品经云住是三昧不得诸三昧垢又悲华经云于诸法中不见有垢故净藏者得法眼藏一念净心具足权实功德含摄一切故不共者谓二乘不及也日旋者则大千圆照实智依空而不住空故得如是等恒沙三昧谓交彻融摄重重无尽皆妙音所具也由具此故能成玅行而流通妙法也二被照辞本师释迦牟尼佛光照其身庄严王菩萨药上菩萨妙音之来爰佛所命若非如来光及则娑婆无从往矣故知妙音来往咸在光中虽曰过百八万亿那由他恒河沙世界而实不出此一光则妙音乃一光中之本有也此中提出释迦牟尼光照其身X一句正使人知有所本而人多忽之其谁咎欤妙音既作而白主乃妙行将兴从体作用也既曰往诣曰亲近是不动而动曰供养释迦是行复归体也妙音之来圆行巳成而又曰见文殊者乃智行成就也药王见行能徧治勇施表万行繁兴宿王华即如如之体用庄严王乃妙行之真修以无上行徧济众生其药上矣此妙音辞主之本志也三师诫勿轻想尔时净华宿王智佛若佛菩萨及国土生下劣想此本师诫命乃励行专精也天台云然妙音乃法身大士故不肃而成至此见秽宁生劣想或恐未达者故寄彼而规此耳夫佛身与理相称不得见卑小而忘尊严此约如来座为诫也且师及弟子智断具足师既施权资当隐实此约如来衣为诫也然依报为正报所感如来慈临大千宜须高须下勿观依而忽正此约如来室为诫也动相既兴事作无际故临行而本师诫重也况如来放光本为励弟子之真修悬发妙音以唱流通而流通妙法则人不可简尊卑而处不可言高下净秽之情不忘人我之心便起自行不圆焉能广益故智佛诫曰莫轻善男子下别释莫轻依报佛身下别释莫轻正报而汝身下用彼显此是故如来现大人相智佛说大人相总欲大小俱忘而流通始克也四受旨承师力X妙音菩萨白其佛言如来功德智慧庄严本师以莫轻依正为示而妙音谓我今诣娑婆近释迦见文殊等非我之力乃如来力也是我今日之行无非承如来神通游戏而行既得佛游戏何高下不平之入吾目即我身四万二千由旬亦皆如来功德智慧所庄严也既得佛智慧庄严又何彼佛菩萨形相卑小之翳我心哉须知此如来二字乃妙音能入娑婆之本领所以现种种形说种种法亦皆不离此如实中事也五正现发来相分六一遣莲华至于是妙音菩萨不起于座甄叔迦宝以为其台知音云此节叙妙音来仪释第一妙幢相三昧也以妙即妙心幢有催邪辅正功能故以莲华而表相也于是下标起入三昧之式明妙音与释迦以法身相见所谓不动而昇尘剎俱徧也故华严云菩萨在一佛国闻法受持其身不动以三昧力于不可说佛会中在在现身亦不起定各各出生不可说三昧身如是次第一切诸剎不可穷尽是也以三昧下谓妙幢相三昧之力能即远而近故隔百八万亿那由他恒沙界外于灵鹫法座不远而能现宝莲华也华以八万四千言者一则扩此心之量而合法门之数一则见玅音法属如是之多也阎浮下叙其华相西域阎浮河畔有此檀树滴水入地土成金色他金入类失色如墨此其最胜X者金刚者以金成刚具坚利二义坚则物不能坏利则能坏一切也甄叔迦此云鹦鹉嘴西域记云有甄叔迦树其华赤色大如手此宝似之台即莲华中台也然妙音将来先现此相正相应此经也故下节文殊问何缘而有此瑞佛答以听法华故其旨可了二文殊问瑞尔时文殊师利法王子甄叔迦宝以为其台文殊见相发问所以启妙音之来意以便发妙音之所蓄也三如来酬答尔时释迦牟尼佛亦欲供养听法华经知音云此节虽问答上节其实即以妙幢相三昧而示法华三昧也然文殊为诸人显示以发问者明法华三昧非根本智不能究竟四文殊请见文殊师利白佛言彼菩萨来令我得见此节即法华三昧致申问答示第三净德三昧也然净即法身本来无染德即报化且色相威仪皆法身中本具之功德也文殊问种何善本者欲为人显出法身清净即诸善之本也问修何功德者亦不离此净法身所起之行而成功德也而能有是神通者即具如上善根功德始能即远而近即无而有现诸莲华而成此神通也文殊又问三昧名字示巳欲从净德之名入净德之实而修行之庶同声相应乃能见妙音之报化身也以色相X等属报化故惟愿下谓即菩萨之身自非佛力加被亦不能见也古云彩云影里仙人现手把红罗扇遮面急须着眼看仙人莫看仙人手中扇今文殊求见妙音而兼色相大小者是不唯见仙人而扇亦欲见之者也文殊非谓巳不见而必欲求见意在警觉未证此理者而进趋也言种何善根修何功德行何三昧意中多少趣向而能有是大神通力多少谨仰我等意欲勤修行之多少兴致此岂文殊自明所求耶五推功多宝尔时释迦牟尼佛当为汝等而现其相文殊求佛示相佛不亲命而推重多宝佛者示第四宿王戏三昧也六古佛促行时多宝佛告彼菩萨文殊师利法王子欲见汝身净光庄严与娑婆遥隔百八万亿那由他恒河沙国妙音既入定于彼此以一音召来何其易且近哉非宿王戏三昧而何此更有说世尊不自召行者前以光召而莲华俱现则妙音巳至矣今文殊欲令更见色身若非古佛召行则色身何从可见故曰文殊师利欲见汝身然文殊欲见妙音是智非行不显妙音欲见文殊是行非智不行也二正发来分六一主伴同至于时妙音菩萨于彼国没百千天乐不皷自鸣此示第五无缘三昧也无缘者不缘一切诸所缘故若有所缘何能没彼出此又何能使诸菩X萨俱共发来又何能令华自雨地自动而众乐自鸣耶始知无缘慈力覆群生如月影临千㵎水也二叙相登台是菩萨目如广大青莲华叶头面礼足奉上璎珞此示第六智印三昧也智即妙音成所作智与佛妙观察智也印谓佛菩萨二智相印而不改易也又智印者即妙音欲来娑婆现莲华奉璎珞示种种身说种种法巳至令八万四千来者俱得现一切色身三昧此界无量菩萨亦得是三昧及陀罗尼者是也所谓森罗及万象一法之所印是菩萨下正应文殊欲见色相大小也有八种一目如青莲天竺有青莲其叶修长青白分明如眼之状故也二面逾多月文语似倒宜云其面貌端正正使和合百千万月复过于此乃为正以百千万月合为一月可谓大矣而云复过于此则妙音来此四万二千由旬之身未隐益知文殊所问色相大小岂不知之问耶三身皆金色然金色之身唯佛乃具今菩萨有此正所以得智印三昧也四身具庄严此庄严非璎珞等外相庄严乃过去所修报具无量百千功德之所庄严如佛庄严也五威德炽盛谓此菩萨慈严并摄如所经之国地皆震动者威也天雨宝华众乐自鸣者德也举此余可类推六光明照曜此非放光乃紫金身中所有之常光也七诸相具足既曰诸相又曰具足则应有X三十二相八十种好不然何谓具足八色身坚固凡色身多皆败坏而此菩萨之身如那罗延肇法师云那罗延天力士名端正殊妙勇徤无比而身极坚固也入七宝台下观而来诣此等三句此台非向所现八万四千之莲华台也况前曰甄叔迦此言七宝或妙音于彼国没与诸菩萨所乘之七宝台故曰诣此娑婆也前曰入台后曰下台足见文殊问威仪进止益明矣以价下明以至重之宝而供至尊之佛即表以法宝严法身也正应世尊答文殊语谓供养亲近礼拜于我也凡此所有皆不出妙智一法所印故曰示智印三昧也三问讯传旨而白佛言世尊安隐少恼堪忍久住不此示第七解一切语言三昧也传彼土之言问此土之佛而问讯之辞皆众生语言唯妙音能解故少病约身问少恼约心问起居下问身之少病世事下问心之少恼巳上问能教化主无多下问所化机宜能不具大小随眠诸惑不无不孝下问众生俗谛事不敬下问众生出俗事能降伏下问众生真俗修行魔障有无事皆问现在生佛也久灭度下问过去佛往来事又问讯下亦问过去佛身心事天台云今经三处问讯病恼先达以三义通之一顺同居施化本境生身示同人法故二约礼仪法尔而然故三约三身通大小故如涅槃疏X云华严是大乘生相涅槃是大乘灭相安乐行下诸不字除不孝不敬外余皆否音无多贪欲至无悭慢否句上无字通贯于下谓无贪欲乃至无悭无慢否无不孝至邪见否三句其无字亦贯读之谓无不孝乃至无邪见否善心不一句摄五情不一句能摄即意所摄即眼等五情之根谓摄令寂静不放逸也安乐行行字平声众生易度以下皆妙音借问讯之言为会众说法也以贪嗔痴慢钝使之四嫉悭随烦恼之二邪见利使之一诸魔即烦恼与阴魔也此皆二乘所不能疾断者有此诸障则众生不易度矣又贪欲至悭慢等十字是总谓不孝即瞋恚亦即是不善心也不敬即愚痴亦即邪见所使也摄五情即贪欲多不伏诸魔乃悭嫉盛此皆堪忍界中人所熟习故妙音借如来鼻孔为他出气也又问讯多宝听法乃警人切听堪忍久住是伐人疲劳借此发彼使一切众生各听妙音各解妙语始见菩萨得解众生语言之实证耳不然妙音辞本师时彼佛曾无寄言问讯也倘有此语必译人避繁影略其言也四请见多宝世尊我今欲见多宝佛身惟愿世尊示我令见此示第八集一切功德三昧也妙音既出于净华宿王智中普利群机凡所经到处无不天摇地震及至娑婆以璎珞上佛可谓功德集矣若不X亲见古佛不为古佛称善又何以名集一切功德耶五世尊通致尔时释迦牟尼佛语多宝佛是妙音菩萨欲得相见妙音欲见古佛若不假释迦通致又何由得见则相见二字正是始本圆融妙音显露而得一切功德集聚之时看教人须好生体认所谓鸳鸯绣出从君看也六塔中称善时多宝佛告妙音言并见文殊师利等故来至此古佛谓供佛闻经并见文殊可谓三宝并集正此之时塔户未开而弘音巳震且道妙音果有见耶果无见耶但得皇风成一片不知何处有封疆妙哉是法真不可思议者也问妙音未发足时则巳为古佛召发及至到此为何不见而必欲如来通致耶答妙音始作若不因古佛何由得起及至举作之时用既彰而体似隐今欲假如来契证使新记人不忘所自始见妙音有在要知故来至此四字字字皆有隐意正是体用俱到全彰圣化之时也奉命西来巳竟三十方弘经分二一问答善根神力又二一问尔时华德菩萨白佛言修何功德有是神力此示第九清净三昧也前文殊见莲华兴起二问一问种何德本有大神力二问行何三昧巳欲効之三欲求佛加被见彼色相逮妙音来直完第三请前两问犹未结案故华德复请垂示善根功X德也问意有二一问始先种何等善根二问中间修何等功德以至今日有是神通力用也然此问意本文殊所发而文殊及见色相大小威仪进止便掷之不完所问必假华德重请复何意耶曰文殊之请本欲显发妙音故释迦不召而推功古佛是益见妙音难发也今既古佛宣召使妙音遐唱巳得妙音宣扬即可以完妙吉祥之本智也至于华德本居因位虽见妙音未证妙智是必欲寻因求证又不得不再请垂示耳二答又二一答善根佛告华德菩萨今生净华宿王智佛国有是神力前是文殊问妙音行体故佛推多宝今华德故问行因因行属权所以佛自说也言过去者直指云以妙觉望九地而言其佛号云雷音正九地十地善慧法云之相与不轻命终之后值二千亿佛同号云自在灯同旨国号现一切世间劫名喜见二俱是法云善慧实报之境以法云周徧十方说法所谓现一切世间也以法施一切无不喜见也万二千岁下正示妙行之因按药王燃身火然千二百岁过是巳后其身乃尽是破俱生法执能所两忘便入九地今云于万二千岁亦是表俱生法执能所俱尽乃入九地然九地名善慧故以伎乐供佛表善慧之法音也十万种表十波罗蜜门云雷音者谓九地证百万种三昧十方诸佛所说世界X海法门皆悉领纳不失所以周旋法界吼震十方故借师而表其资也此是九地因行之相复供八万四千七宝钵此表十地之行相也至十地时八万四千烦恼习气尽成真如大用故以法器表之由此二事因缘故生净华宿王智佛国此表巳入等觉地也末句结云如是大因今生佛家获如是大神通也引此一段俾本迹两门知其九地十地功勋不凡应宜効之华德于汝意云何今此妙音菩萨摩诃萨是此结会古今所种善根所修功德因果如是下则广推因行华德是妙音菩萨百千万亿那由他佛直指云此段作两节看巳曾下是佛叙妙音从七地逆至初地因行止故曰巳曾供养无量诸佛久植德本也又值下是追叙向行住信四十位因行故曰又值恒河沙等诸佛也举所侍佛定见能行之行校本经药王与常不轻三处十地及等玅因行或以行显或以所侍之佛而显或以所经劫量而显前后照应互见可知此节所示妙音善根功德如是之多所历之劫所侍之佛如是之广始见所证清净三昧如是之妙也二答神力华德汝但见妙音菩萨或现毗沙门天王身此下皆示第十神通游戏三昧也以所现身皆神通游戏故谓华德汝但见妙音菩萨一身而不X知彼于种种类中皆能现身说法也欲界举帝释自在二天则夜摩兜率化乐摄入其中矣色界举梵王大自在余皆摄尽不叙空界者以无形色故天大将军者天台释散脂修摩为天大将军其形八臂骑孔雀擎鸡持铎捉赤幡统辖三十八部巡游世界赏善罚恶故称天大将军也此或统欲色诸天有此勇徤之军以天大二字拣异毗沙门诸小将军也毗沙门者智论谓福德之名多闻四方乃北方天王也摄东南西等三军此明妙音示现于三界二十八天现一一形说此妙法也或现转轮圣王身或现童男童女身轮王以圣言者拣诸小为凡也小王者对轮王称之也名粟散王又中国名大附庸名小传传相望小大自异长者有长人之德备说有十故称长者详见譬喻品居士乃爱谈名言清净自居者宰官者谓三台以功能宰政于主郡县亦称宰官宰即主义官乃功能义也婆罗门云净行此上皆现世间男子身下明僧俗四众身或现长者居士妇女等单明现女子身巳上明妙音于人道中示种种身说此妙法也或现天龙夜叉干闼婆人非人等身而说是经释文皆见序品然前巳叙现天身此复言天者乃现一切天众身也故列于八部之前是见菩萨无类不现无处不说也X诸有地狱饿鬼畜生及众难处皆能救济要解云诸应皆言现身说经独于恶趣不言者恶趣方沉幽昏无由闻经但以神力救济而巳乃至于王后宫变为女身而说是经知音云此应译着现长者妇女之前而置于末者以王宫禁制不便游化故也天人最乐之地三途极苦之场而菩萨一一皆能现身说法岂王宫返不能令此法流通耶但王宫严禁之所非泛泛可得而行唯菩萨能现女身乃可说法故加乃至二字及变为女身句以见难说而能说者妙音力也直指云巳上皆是九地十地证法华三昧能于六道周旋往返以此法华普接十类众生至如来地故名为妙然此二地于机不择者乃悟众生平等于法则有所择而独说大乘所谓一相一味三昧也至普门品则随位随机即俗而真故为妙行华德是妙音菩萨于神通变化智慧无所损减此去皆示第十一慧炬三昧也以下有若干智慧照明娑婆世界等语前两句明妙音实为娑婆众生之恃怙也救护众生者者字最重即指妙音能为现形说法之主是妙音下谓华德汝但知妙音现种种身在此娑婆处处说经而不知彼一切净光庄严国中亦如是现身说法神通智慧亦无所损减也若于说是经典下加一切净光庄严国中八字其义更显X是菩萨以若干智慧恒河沙世界中亦复如是前言救护是随类说法令其脱苦此言各得所知是随类各解使其得乐谓菩萨慈悲普及也若干智慧明照者显菩萨方便之多于十方恒沙下推广其益又不止娑婆与净光庄严中使一切众生离苦得乐更于十方恒河沙世界中而神通智慧亦无所损也足见以神通游戏现种种身以智慧照明说此妙法其三昧威神真不可思议者也若应以声闻形得度者随所应度而为现形知音云前叙六凡重所应机说世间人天乘五戒十善之妙法也此叙四圣重能应教说出世间小中大顿圆之妙法也为欲得小乘者则法身应机作声闻形说四谛法欲得中乘者则法身应机作辟支形说十二缘法欲得大乘者则法身应机作三贤十地菩萨形说诸度法欲得最上一乘不涉阶渐顿作佛者则法身应机作报化佛形说十力无畏等法也此土彼土十方恒河沙土同时遍应无不皆然故曰如是种种等也问菩萨何以能现佛身答初住尚能分身百界况妙音之深位耶须知佛界有三教果头佛有圆教分证佛究竟佛今所现者或果头与分证佛似非究竟佛也前段明菩萨现六凡身为说妙法于此界他方巳见神通游戏之不可思议也今于四圣人中亦能现身说法则慧炬照明犹不可思议也若但现凡而圣X不能现又何以当妙音之称乃至应以灭度而得度者示现灭度知音云上明妙音证获法身般若此方明证获解脱德也谓菩萨不唯现身在此即应以涅槃得度者亦于无生灭中示生灭也此如本会如来唱灭大众感悟同意华德妙音菩萨摩诃萨智慧之力其事如是此以结成所问善根功德也谓如汝所问而妙音所修所种成就如是大神通游戏如是大慧炬照明普益有情其事如是也二问答今住何定又二一问尔时华德菩萨白佛言在所变现度脱众生此问今果德住何三昧也谓如妙音菩萨之善根功德及神通之相我巳悉知但未审即今住于何定能如是自在变现于十方剎海利益众生也但因果乃二利之要关故当细问二答佛告华德菩萨能如是饶益无量众生此示第十二庄严王三昧一切色身为所现即前十法界身是也法身为能现即前不起于座身不动摇者是也然法身为一切色身之主一切色身为法身之庄严故此问答明庄严王三昧虽酬华德亦是答文殊所问行何三昧愿为我等说是三昧名字也明十方弘经巳竟四二土得益说是妙音菩萨品时亦得是三昧及陀罗尼X此虽叙两土大众闻法得益其实示第十三净光明三昧也自住法身曰净普照众生曰光明今一说妙音神智即令人同得岂非三昧及总持乎并结讫文殊云我等亦欲勤修行之之案天台云三昧与陀罗尼用异而体同也寂用名三昧持用为陀罗尼又色身变现名三昧音声辩说为陀罗尼又舌根清净名陀罗尼余根清净名三昧俱是六根清净法门耳妙乐云现色身名三昧音声名陀罗尼者语言与色身但是身口之异耳岂现身不能说法耶从事虽别其理必同三昧从定陀罗尼从慧即不思议定慧故得互用耳五还归本国尔时妙音菩萨摩诃萨作百千万亿种种伎乐此示第十四净藏三昧也以还归本土表一切色身神智变现皆藏于净法界身之藏海故问妙音既彼此二土及十方恒河沙世界皆同时徧在又奚重烦来往答菩萨本具三身应化身则随十法界现有大有小报应身则见有往来法身则遍一切处而无往无不往无来无不来也妙音于诸土随类现者应化身也彼此往来者报身也既到本国与八万四千菩萨得现一切色身三昧此虽叙复命之辞其实示第十五不共三昧以复命之辞不叙共二乘人得益故所以然者一则二乘人皆巳受大乘记无非菩萨也一则明妙音X来往智慧神通皆是化菩萨法不与一切二乘人共也经文其深玄哉妙音作此举止其二利功德甚深到本国者即究竟还归也八万四千围绕者乃体用兼到也下叙白本师得利益谓我到娑婆使无量众生得三昧总持证不思议定慧可谓饶益无量也见释迦即始觉显露于多宝而言见塔乃本觉无相但言礼拜供养而巳见文殊即得大智见药王即得大行如此行智非勤精进力不能作大勇施由此智行进勇一切具足故八万四千妙用法门无不备彰使化功归巳无不圆满如此运为岂徒然哉六闻品进道说是妙音菩萨来往品时华德菩萨得法华三昧此虽通结一品之文其实示第十六日旋三昧也以娑婆去一切净光庄严佛国有百八万亿那由他恒河沙等世界之遥而妙音来往可谓如杲日丽中天也吾人能得此品妙义者亦如日丽中天有目有趾者无不待是而成功也故叙得益以四万二千天子得法忍言明菩萨报应身之日虽有往来而法身之天曾无生灭也法华三昧其体相如是故华德问此而亦证此也问前巳叙得益此奚复叙答前叙两土菩萨是深位有益也今叙天子及当机则知见闻之益亦广矣三昧之名亦异矣明妙音往来巳竟妙法莲华经授手卷第九X法华经授手X卍XXX妙法莲华经授手卷第十楚衡云峯沙门智祥集观世音菩萨普门品第二十五品节云此品意以法华三昧始觉因圆妙契果海逆流而出现十法界身云无思而应所谓圣种类身一时俱现乃得种类俱生无作意生身之象也由永灭根本无明镜智显现故曰普门示现良以大士初因如幻闻熏金刚三昧力故得生灭灭寂灭现超越世出世间上同慈力下合悲仰能以一身普应一切获三种妙用所以有三十二应十四无畏十九说法七难二求无不感应此见妙行圆满法华三昧之功德成就妙极于此故以三种意生身证行成德也圣旨昭然深观可见然而妙行虽圆诚恐行人余习缘影难尽则又说三种加持乃可克成妙果故次以三品终焉天台引别行玄云观世音者西土正音名阿耶婆娄吉低输此云观世音能所圆融有无兼畅照穷正性察其本末故称观也世音是所观之境万像流动隔别不同类音殊唱俱蒙离苦菩萨弘慈一时普救皆令解脱故曰观世音此即境智双举能所合标也普门者普是徧义门曰能通用一实相开十普门无所X障碍故称普门此总释也别释有通别二种通有十双别有五只十双者一人法为名此品有两翻问答人即观世音依前问答而名也法即普门依后问答而立也二以慈悲为名观世音者即大悲拔苦依前问答百千苦恼皆得解脱也普门者大慈与乐依后问答应以得度而为说法也三以福慧为名观世音者智慧庄严智能断惑如明时无暗普门者福德庄严福能转寿如珠雨宝故知前问答应机拔苦是慧庄严后问答住首楞严定普现色身是定庄严四以真应为名观世音者观冥于境即真身也普门者随所应现即应身也五以药珠为名观世音者如药王树徧体愈病也普门者譬如意珠随意所与也六以冥显为名观世音者冥作利益无所见闻三毒七难皆离二求两愿俱满普门者显作利益目覩三十二身耳闻十九尊教也七以权实为名观世音者随自意照实智境普门者随他意照权智境也八以本迹为名观世音者不动本际也普门者迹任方圆也九以缘了为名观世音者根本是了因种子普门者根本是缘因种子也十以智断为名观世音者究竟是智德普门者究竟为断德也经文两翻问答义含无尽略用十双释品通名其义如是别论五只者即以观世音普门五字训也第一观者亦有多种谓析观体观次第观圆观也析观者灭色入空体X观者即色是空次第观者从析观乃至圆观圆观者即析观乃至次第观皆实相也今拣前三观唯论圆也第二世者亦有多种谓有为世无为世二边世不思议世有为世者即三界世无为世者即有余无余二涅槃世二边世者即生死涅槃世不思议世者即实相境今拣前三但取不思议也第三音者音即机也亦有多种人天机二乘机菩萨机如来机人天机者即诸恶不作众善奉行二乘机者即厌畏生死欣尚无为菩萨机者即先人后巳慈悲仁让佛机者一切诸法中悉以等观入一切无为人一道出生死今拣前三唯取佛音机也以是因缘故名观世音第四普者周徧也诸法无量若不得普即是偏法法若成偏焉能圆应略约十法明普一慈悲普二弘誓普三修行普四断惑普五入法门普六神通普七方便普八说法普九成就众生普十供养诸佛普得此意巳类一切法无不普也释明十义广如科註兹不繁引第五门者从假入空空通而假壅从空入假假通而空壅偏通则非普壅故则非门中道非空非假正通实相双照二谛故曰普门是故此品为普现三昧化他流通也三以观音普门示现周徧流通分三一长行又二一明两翻问答复二一问观世音名分二一当机致请又二先经家叙尔时无尽意菩萨合掌向佛而作是言X此以无尽意当机者显前品妙音虽于神通智慧无所损减由往来之意未泯则意犹有尽若观音以圆照三昧上同下合现一一形说一一法又不似妙音但说此经若此经流通则妙音亦止故知普门示现意无有尽故当机以无尽意而发问也尔时者即东方之妙音既竟而西方之观音又发正此之时始见有无尽意从座起也二正兴问世尊观世音菩萨以何因缘名观世音下有两翻问答初问观世音人也后问普门法也此是初问观字当作平声读乃根本智若作去声则属功勋此为能观世音乃所观境智则唯一而境有万殊世字该有情世至正觉世乃十界正报音字即十界众生所发之言音也音当耳闻而言观者显菩萨不思议力用无根不闻也以何因缘者谓前妙音故知奉乐供钵以为因缘所以得妙音名今菩萨名观世音者观本属眼宜以对色世音乃声宜乎对耳今根境既不相侔未审有何因缘得是名也二如来详答分三一总称名答又四一人数佛告无尽意菩萨善男子若有无量百千万亿众生此正答因缘也天台云十法界机实是无量而言百千万亿者非谓十界共有此数葢指一业有如许人如一地狱同受一苦以苦騐人知同一业以例诸趣亦皆如是故知此数是标同业之意也此X举境众机多以显观深应大举数处以若有字是不定语或一人十人百千人巳至无量人是其正意二遭苦受诸苦恼此明现遭苦厄也自有多苦苦一人多人受一苦一人受多苦一人受少苦今言万亿众生多人也受诸苦多苦也举多显少无不来应三称名闻是观世音菩萨一心称名此以善恶相带合为机也由恶遭苦因善闻名大窾云一心二字是脱难之本正谓摄心一处便是观音出现时也葢菩萨与众生同体徧在一切众生心中菩萨之名徧在一切众生耳里但不肯一心注念循声流转却与菩萨远隔千里若能一心称名则观音不离当处若百千万亿受苦众生同时一心称名则同时离诸苦恼也四解脱观世音菩萨即时观其音声皆得解脱天台云上闻即称是机速今称即騐是应速皆得解脱者即是蒙应利益皆者非但于显多机众益亦显圆徧之应也楞严云一者由我不自观音以观观者令彼十方苦恼众生观其音声即得解脱即时者于一心称名无间无断时四相俱空不觉不知则得观其音声如从梦觉菩萨即时显现身心相灭岂不皆得解脱耶二别脱苦答分三一口机应物又二一明七难分七一大火难分四X一称名若有持是观世音菩萨名者此别答中不出三业应机今七难是口机以称名故三毒是意机令常念故二求是身机常礼拜故若有持者谓一向持名之人应无火灾下出设遇不烧乃见持则通灵所应不虗也二遇苦设入大火天台云此下释诸难例为三意一贴文二举事三观行贴文者若有设有等皆不定之辞余皆难起方始称名今先举称名而后遭难者或前后互说耳又或火灾卒暴须预忆持不入此难也二举事证晋时谢敷作观音应騐传载祝长舒晋元康年中于洛阳为延火所及草屋下风岂有免理由一心称名风回火息隣房亦灭又僧法力者于鲁郡起精舍从上谷乞麻一车法力疲极小卧于空野遇火比觉火势巳及才举声称观未及称世音而火巳灭传载非一姑略引耳观行释者火有多种果报火从地狱至初禅皆有洞然烧炙无能免者业火通三界故经云烧诸善根无过嗔恚能破善根退上堕下皆名为火烦恼火通三乘声闻畏三界如火宅竞共驰走趣有余涅槃支佛及藏通别圆菩萨修道之时并为五住烦恼之所烧害若能称菩萨名即得解脱又三火中果报是事火眼见身觉业与烦恼但有烧义通名为火三得脱X火不能烧不能烧者由一心称名之时自心火灭况一切诸境皆从心生心若不生妄缘自息然正当大火勐𦦨之际其能相忘于无事之境不惊不怖有几人哉遇火不烧斯由菩萨神力及自心念力故也四明应由是菩萨威神力故楞严云二者知见旋复以脱尘内伏故令一切遇火众生一心称名顿免其难然大火到时势不可救而云不烧者菩萨威神之力也更须知火本属眼发于所见境至而神投自然势也如见爱则欲火顿生见憎而嗔火疾作若不旋见还明何由得灭二大水难若为大水所漂称其名号即得浅处天台释亦有三一贴文者遭水是苦称名是善即为机也得浅处即应也言大水者以小水不成难故二引证应騐传云海盐有人溺水同伴皆沉此人称观音遇得一石忽然如梦见两人乘舡唤入开眼果见人舡及送达岸人舡俱隐又僧道问三人乘水度孟津垂半一人前陷一人次没冏进退氷上度死无疑但一心称观世音脚如踏板夜遇赤光竟得达岸此皆神力所应也三观释者果报水自地狱以至二禅无能免者恶业水通三界诸恶破坏善业悉名恶业波浪烦恼水亦通三乘所X谓烦恼大河能漂香象无明所盲不能得出声闻发二三果名浅处无学为彼岸支佛侵习为浅处通教正习尽为彼岸别教断四住惑为浅处断无明为彼岸圆教十信位中六根清净为浅处入初住为彼岸楞严云三者观听返入致令持名众生水不能害然水本属耳出于所闻爱则水生怒即泪注菩萨由旋闻声脱使称名者无水难也三罗剎难若有百千万亿众生以是因缘名观世音天台释难亦三一贴文者入海求珍结伴无定然亦非独往今举总数但曰百千万亿也为求下出其所求之名以等字摄诸异宝必入大海者以海为众宝所聚贤愚经云田殖百倍商贾千倍仕䆠万倍入海吉还得无量倍故必应入海也假使者偶然值遇未必入海者尽然也此科应重在黑风二字照前水火此当风难不然与彼鬼难为重叠矣大海遇风甚为可畏况其风黑则向往皆迷必至于堕鬼国无疑矣罗剎乃食人鬼其畏犹甚次下明机谓正当大怖畏时于多人中乃至一人称名则一切人俱免斯害岂不为菩萨威力之所至哉独是一人称名是一人灵显众感未彰应何滥及然众口虽默而求救之心必切心切而神现理亦宜然此亦菩萨不思议大悲所被也二引证外国有百余入从师子国泛海向扶南遇恶风堕X鬼国中俱大怖称圣号中有一小乘沙门不信观音鬼遂取沙门食由是狼狈学称亦得免虽三观释者不但明世界中风黑业亦名风华严云嫌恨勐风吹罪心火常令炽然吹诸行商人堕落恶趣果报风至三禅恶业风通三界烦恼风通三乘广如科註中明然一称名俱得脱苦此见寻声救苦之实也楞严云六者闻熏精明明徧法界则诸幽暗性不能全既无黑风即不堕诸鬼国矣以是下并上水火以结答当机所问以何因缘此谓以是因缘也舫四王者难若复有人临当被害寻段段坏而得解脱释王离亦三一贴文遭难是苦称名是善即机也而得解脱即蒙应也二引证应騐传云昔大元中彭城有人被枉为贼其人本供金像常纳髻中及伏法刀下但闻金铁声三斫而颈无伤询之得髻中金像颈有三痕其他不及广引三观释者果报刀杖从地狱至欲天恶业刀杖通三界烦恼刀杖通三乘谓凡所修善因为三毒刀箭恶业破坏善心割断戒皮定肉慧骨微妙心髓等若能至心称名如是刀杖无不解脱言临当被害正当戮时乃能所境对一称名而刀段段坏即能所消忘也楞严云五者熏闻成闻六根销复同于声听使其兵戈犹如割水亦如吹光性无摇动神力所致也五恶鬼难X若三千大千国土尚不能以恶眼视之况复加害释鬼难亦三一贴文若三千下标处欲来下明遭难是苦闻其下称名是善此即机也鬼不能害是蒙应也前言漂堕是人入鬼国此言欲来恼人是鬼到人所言大千满中俱鬼而亦实有事也不见教中道娑婆世界有插针不入的鬼但人能称名鬼心即灭岂不如红炉之点雪耶二引证上罗剎难中巳彰其事兹不繁叙三观释者若果报鬼自地狱至天宫皆有此难如地狱中有大力鬼恼诸罪人饿鬼中有恶鬼害诸小鬼畜生中有恶鬼食噉天中如阿含经云有大力鬼坐帝释床帝释大嗔鬼光亦炽等恶业鬼通三界如贪嗔痴俱是鬼义烦恼鬼通三乘如谓见心为男鬼爱心为女鬼见使历三界有八十八爱即思也有八十一其大千满中俱鬼亦不虗也二乘人有斯鬼难菩萨有无明鬼愚痴罗剎等若能至心念菩萨名无不解脱楞严云四者断灭妄想心无杀害令诸众生鬼不能害使持名者得益之时不唯不敢加害即欲以恶眼偏视亦不敢也六枷鎻难设复有人若有罪若无罪皆悉断壤即得解脱释枷鎻难亦三一贴文设复下先标有罪无罪杻械下明遭难是苦称观音下称名是善此为机也皆悉断坏等明应也有罪无罪者或实有罪或果无罪又或推检未定皆被囚执也无罪者当X然有罪者亦免何也此明圣心平等本以救囚执为应不论罪之有无也在手名杻在脚名械在颈名枷连身名鎻此则三木一銕之名系即系碍检是封检系未必检检必被系也系而被检忧怖亦深若能称名者重关自开铁木易坏矣二引证应騐传云葢护山阳人系狱应死三日三夜心无间息即眼见观音放光照之鎻脱门开寻光而去行二十里其光乃息三观释一果报枷鎻三途及人不言可知修罗亦有五缚唯北洲及天上自无此难二恶业枷鎻若人修习善法被恶业覆心使善法败坏即为恶业所缚于三界中无由解脱三烦恼枷鎻三乘人未至究竟皆为烦恼所缚不得自在若能至心念菩萨名而一切枷鎻无不解脱楞严云七者音性圆消离诸尘妄妄尘既离夫复何系所以令持名者得解脱也七怨贼难若三千大千国土满中怨贼称其名故即得解脱释怨贼难亦三一贴文大千国土者标难处也满中怨贼明难事也满中者显国旷贼多圣力能救也怨必夺命贼乃夺财今贼而复怨其财命俱夺必矣甚为恐惧宝重而路险贼临而复怨害岂浅鲜耶此中一人力劝称名谓菩萨能以无畏施人若称者必当脱苦何异久旱中之闻巨雷众商共称何异孤旅中之遇父母是诸知契而二知泯岂不能成解脱哉商主等乃遭难之人商者能X择贵贱善解财利商量得宜堪为商人之主一人下明机一明安慰二劝称名三叹圣德四俱发声所以安慰者止其恐怖也劝称者设其上䇿也叹德者奖令定胆也二引证应騐传云僧慧达以晋隆安二年于陇上掘甘草时饿羗正捕人食即获慧达闭于栅中择肥者先食达怖但一心称名并诵是经人食巳尽唯达与一小儿次拟明晨取食达竟夜称诵似无所感向晓羗来取达忽一勐虎从草透出哮吼不巳诸羗散走虎啮栅作一穴而去达并小儿俱得免害三观释一果报冤贼自地狱至六天俱有鬪争二恶业冤贼若修善时恶多是冤三烦恼冤贼三乘以一切烦恼是出世怨心般若是商主五度众行是商人法性实相是重宝六蔽是怨贼若能一心称名一切怨贼俱得解脱楞严谓八者灭音圆闻遍生慈力葢音闻两立则物我成敌音灭闻圆则内外无待故能遍慈而却敌也二结神力无尽意观世音菩萨摩诃萨威神之力巍巍如是天台云观音智力既大加护亦广矣岂止但应七难当知徧法界皆能救护故言巍巍巍巍者重明高累之辞也观音之力出于同居分段二死之外竖应方便实报二土之间故言重明载沐神应故言高累口机应物巳竟二意机应物分二一离三毒X若有众生多于婬欲便得离痴天台云此三通称毒者以能侵害行人故但有单复言耳若云贪嗔痴名单今从复列故云婬欲等也自爱为欲爱他为婬自忿为恚忿他为嗔自惑为愚惑他为痴今明三毒多者而菩萨威力尚令得离况少者耶要解云离欲者由菩萨熏闻离尘色所不劫之力也葢众生以欲习合尘故为色劫一蒙妙力则欲爱干枯根境不偶虽有妖色不能劫动也离嗔者由根境圆融无能所对之力也葢嗔由违情而起对境而生圆融则无违无对而嗔可离矣离痴者由消尘旋明朗彻无碍之力也葢痴为妄尘所蔽无明所覆消尘则无蔽朗彻则无覆故能旋复真明永离痴暗也二显威神无尽意观世音菩萨是故众生常应心念此言如是者指前三毒等字摄慢疑及诸见也然十结使皆为三界深惑而三毒犹重故特举也令离三毒而曰大威神曰多饶益者以前七难尚是外境而三毒乃一切众生无始无明之固结根深蒂固若非大威神大勐力岂易断哉三毒不除生死何出今既诸妄销忘自应一真显露其悟入佛之知见亦不难矣故曰多所饶益前七难中但曰一心称名或曰称其名号今必曰常应心念者由三毒幽微防之应密众生若能常念常敬毒从何发稍一忘念则妄尘竞集而三毒起矣故使行人X于菩萨圣境常当心念也三身机应物分二一正明诚求又二一求男若有女人设欲求男便生福德智慧之男知音云凡女人身以夫贵而贵然色难常好夫爱莫恒唯有生男乃可永赖故女人必欲求男也若生男无福家不足兴无德名不足盛无智身不足贵无慧道不能行故求菩萨即欲生福德智慧之男也然求必有遂者由菩萨融形复闻不动道场乃至各各佛边为法王子之力葢菩萨于诸佛既具子道故令求即得也世人不求而生男女者尚多今言欲求者是有所愿欲也礼拜供养是诚求之行便生福德等乃明感应道交也二求女设欲求女便生端正有相之女宿植德本众人爱敬知音云女不端正色虽美而内政莫立不有相貌心虽端而外见罔贵不宿植德本则不知敬重三宝亦令人不生爱敬也然菩萨使诚求人必生如是女者由六根圆通明照无二乃至承顺十方微尘如来秘密法门领受无失故也易云至哉坤元乃顺承天今菩萨以圆通妙体既能明照又能承受有坤道焉坤厚载物故令求者便生含弘光大端正有相之女也然三毒乃众生所常有之正性多则为害也深二求乃众生常有之正情少则为嗣也绝故或恶其多或虑其绝一念敬圣名供圣像皆响应者乃不思议之妙用也二结福不虗X无尽意观世音菩萨有如是力福不唐捐此结身业应机之不虗也恐疑者谓自有礼拜不蒙愿者故此云若能恭敬礼拜而所得福必不虗弃唐捐者虗弃也其所以不蒙应者由感之未至非应之不及也别答脱苦巳竟三劝持名答分三一劝持是故众生皆应受持观世音菩萨名号天台云上说观音得名因缘其力广大既不辩形质但述名论德若欲归崇宜奉持名号故举持名为劝也是故者指前救七难离三毒应二求种种威神之故皆应者广劝持名也谓菩萨有如是大威神力不唯有难有毒有求者当持即一切众生皆应受持也向下较其所当持之福二格量无尽意若有人于百千万亿劫不可穷尽此明持菩萨名如食金刚非食他物可比也直指谓初举一人广大之福为本六十二亿福田多尽形寿时节多四事具足供养多持名号恭敬多举此四事为校量本于汝下问也无尽意下答也佛言下又单举一人称观音名正格量也还举四大以格四多而其功德正等问何故持诸菩萨之功多而福返少持观音之功少而福返多答诸菩萨尚在五十四位中而观音巳居等觉如二人者一人多奉诸臣一人专敬于主则其承恩之差等可知矣又圆通中自陈谓我一名号与彼众多名X号无异由我修习得真圆通以是则知自他正等也三结叹无尽意受持观世音无量无边福德之利一时称名福不可尽大品云一华散空乃至毕苦其福不尽义疏云一华供佛以类一时持观音名言毕苦者二死永尽也谓直至成佛而散华之福犹尚不尽必以六十二亿为校量者乃扩六根而言也巳上总成十四无畏即是与诸众生共一悲仰也问答人名巳竟二问普门示现分二一问施三业无尽意菩萨白佛言世尊方便之力其事云何天台云前问何缘得名佛答众生三业显机为境法身灵智冥契为应由此境智因缘而得名也今问云何游等佛答以普门示现三业显应以答冥机云何游是身云何说是口方便是意圣人三业无谋而徧应一切亦名三轮不思议化也义疏云众生称名常念及以礼拜三业现前故言显机法身灵智即始本二觉分合之真身也乃以智拔苦故曰冥应今明菩萨意鑑机身现相口说法令众生有觉知见闻故曰显应然且不说众生三业修行之相此由宿善冥伏在怀乃能致感故曰冥机又以方便问意业者非是道前取理方便此为证后鉴机之方便也二答其妙应分二一答所现身X佛告无尽意菩萨即现佛身而为说法此并答三问也天台云应以二字答意葢意地观机见其所宜当示何身说何法也现身即身业说法即口业也此别答中凡现三十二身十九说法束为十界身而缺菩萨地狱二界菩萨即是本身岂复言缺地狱应有但文略耳别答虽无总中亦具谓以种种形游诸国土者是也三十二身文分为八一圣身二天身三人身四四众五归女六童男七八部八金刚身圣身中先明佛身者或是应佛或是化佛但圣人逗物具有二义若一时歘有为化应同始终名应然应佛即有两相一胜应二劣应胜应圆别之机劣被藏通之众知音云国土众生者约大千依正二报总言机也应当也以用也谓大千土中若有一圆顿机众生欲不涉阶渐直下成佛则此人当用佛身得度故即现其身为说圆满果法也楞严云若诸菩萨入三摩地进修无漏胜解现圆我现佛身而为说法者是也应以辟支佛身得度者现辟支佛身而为说法如文殊二万亿劫作辟支佛教化众生现身说法楞严云若诸有学寂净妙明胜解现圆等则所说乃静妙明缘觉法也应以声闻身得度者即现声闻身而为说法或作藏通声闻或作随五味转声闻内秘外现引导众生也楞严云若诸有学得四谛空修道入X灭等则所说乃四谛声闻法也此明现四圣身次明现六凡身应以梵王身得度者即现梵王身而为说法璎珞经云四禅皆有王此言梵者应是初禅顶犹有觉观语法得为大千世界主葢言观音修白色三昧不取不舍不取故不随禅生不舍故应为梵王说出欲论以权引实也楞严云若诸众生欲心明悟不犯欲尘等则所说离欲法也应以帝释身得度者即现帝释身而为说法以菩萨修白色三昧不取不舍说种种胜论以权引实楞严云若诸众生欲为天主统领诸天等则所说者五戒十善法也应以自在天身得度者即现自在天身而为说法梵语婆舍䟦提此云他化自在假他所作以成巳乐即魔王也净名经云多是不思议解脱菩萨住赤色三昧不取不舍应为魔王令诸魔界即入佛界楞严云若诸众生欲身自在等则所说游行十方之法此下凡所现身皆是菩萨住于三昧以权引实例此可知应以大自在天身得度者而为说法楼炭经名阿迦尼咤华严称色究竟释论云摩醯首罗称大自在骑白牛八臂三眼乃诸天之将未知与此同名耶为即指此天耶又释论云过静居天有十住菩萨号大自在为大千界主依此则X将非指此也楞严云若诸众生欲身自在飞行虗空等则所说欲身自在之法也应以天大将军身得度者而为说法金光明经即以散脂为大将又云鸠摩伽此云童子楞严云若诸众生爱统鬼神救护国土等则所说救护国土法也应以毗沙门身得度者即现毗沙门身而为说法楞严谓若诸众生爱统世界保护众生等则所说保护众生法也然楞严有现四天王及太子此以毗沙门该之葢此为四王之一也解现妙音品巳上叙现天乘主帅下叙人间王臣应以小王身得度者即现小王身而为说法小王者对轮王言也楞严云若诸众生乐为人王等则所说十善道法也然人王故非平人之所乐为而菩萨亦与说法以遂乐为之愿者为欲理治邦国风化人民使道法流通所以亦应求也应以长者身得度者即现长者身而为说法解见前品则所说主族姓世间推让法也应以居士身得度者即现居士身而为说法此有德无位以道自处者也则所说名言清净自居法也应以宰官身得度者即现宰官身而为说法三台辅相州牧县长悉曰宰官则所说治国土断邦邑法也X应以婆罗门身得度者即现婆罗门身而为说法西域四姓此其一也名净行亦名梵志则所说数术摄卫法也数术即占相等摄卫即调护身寿医乐等应以比丘比丘尼优婆塞优婆夷而为说法此应僧俗四众则所说五戒十戒及二百五十戒与五百戒之法也应以长者居士宰官即现妇女身而为说法知音云此与楞严少异彼一现女主二现国夫人三现命妇四现大家孤山云女主即天子之后国夫人如论语邦君之妻曰君夫人命妇谓妻因夫荣者大家如后汉扶风曹世叔妻者同郡班彪之女名昭字惠姬和帝数召入宫令皇后贵人师事焉号曰大家此中长者宰官妇女合彼命妇不云现女主国夫人者以妙音于王后宫变为女身而说是经巳叙之矣则所说内政立身以修家国之法也应以童男童女身得度者而为说法取妙庄严王二子释及华严童子算沙嬉戏等是也则所说不坏男根不求侵暴等也巳上现世间男女竟次现八部应以天龙夜叉干闼婆即皆现之而为说法楞严开叙为九科则所说乐出其伦之法也应以执金刚神得度者即现执金刚神而为说法X梵语䟦阇罗此云金刚梵语波腻此云手手有执义即以执金刚杵为名正法念经云昔有国王夫人生千子欲试当来成佛次第故拘留孙佛探得第一筹乃至楼至如来得千筹第二夫人生二子一愿为梵王请千兄说法一愿为金刚神护千兄佛法故有此也答所现身巳竟二总答度生无尽意是观世音菩萨游诸国土度脱众生此结上总别答问也天台云诸名不一横则周徧十方竖则冠通三土随缘变现何止三十二身託化逐缘岂局娑婆世界以种种形总明示现身广游诸国土明所化处广度脱众生明所得益广言虽略于上义则广于前也知音谓楞严云是名妙净三十二应入国土身皆以三昧闻熏闻修无作妙力自在成就准彼无作自在妙净之言则此中十九说法皆在机感上论于菩萨法身如镜应像如月现水此正所谓上合十方诸佛同慈力也明两翻问答巳竟二劝至诚供养分二一如来劝供是故汝等应当一心皆号之为施无畏者是故者指前两翻问答之故前答问中先总后别以难是众生苦境意恐菩萨应不普被故先总曰受诸苦恼一心称名皆得解脱是明菩萨悲心无极而下合众生也前重一心称名以菩萨真身冥应无可寻求只可称名而巳后答问中先别后总X以现身是众生乐缘意恐菩萨既普现十法界身云其妙应不过此耳故后总云以种种形游诸国土是明菩萨慈心无尽而上同诸佛也今此复劝一心供养者由菩萨于一切众生前现身说法则见种种色闻种种声既闻见分明所以当一心供养也前曰一心称名是知有菩萨可供后曰一心供养是见有菩萨可敬如是一心如是恭敬久而不退则可以入佛知见矣楞严以十四无畏即救七难赴二求免三毒等为无畏今于三十二应之后又言怖畏急难中能施无畏则是总前两翻问答以离苦得乐皆名无畏今言娑婆称施无畏而楞严云十方微尘国土皆名施无畏者益见其所当供养也二无尽受旨分六一奉命无尽意菩萨白佛言受此法施珍宝璎珞此见当机奉命不惜所珍得法自在为法施也佛云汝等当供养则下出其无畏当机云我今当供养则下解其所珍所以见至重忘而无畏得矣言众宝者乃间错而成也璎珞经云从初住铜宝乃至等觉摩尼宝今曰宝珠其位例可知矣天台云颈表中道一实之理以众多无着法门庄严实相如璎珞严颈也解者表菩萨于一切行愿功德乃至佛智涅槃皆不住着也百千表一地有万功德地地增多也法施如法而施即佛智涅槃俱能舍故二不受X时观世音菩萨不肯受之解颈璎珞正菩萨所嘉与但无不肯受三字何以申无尽之解代众而解众亦不喻解之之意矣自无尽意以愍我等言之佛又以愍无尽意及愍八部等劝之而解璎珞之意斯人人喻之矣故观音之不受无尽意之恳受世尊之劝受俱是令众知解一意千佛万佛只要人知解故也三求愍无尽意复白观世音愍我等故受此璎珞以愍我等三字为可受之本当机以愍众而施菩萨以愍众而受则二俱法施也四佛劝尔时佛告观世音菩萨人非人等故受是璎珞直指云佛所以劝观音愍众而受之者正为四众八部未入妙行所以嘱观音大悲摄取乃得终始究竟四众该本迹正记者八部该本迹外护遗流者始见意无穷尽至此则开示悟入佛知见巳毕五即受即时观世音菩萨愍诸四众一分奉多宝佛塔此明菩萨奉命即受乃愍诸众而受法施也知音云遵佛命愍四众八部者表受法施下合一切众生同悲仰也分璎珞供佛及塔表上合三世诸佛同慈力也天台云以一璎珞分二分者表事理二因供二佛者将趣二果也理圆证法身佛事圆证报身佛又表一行必具二因理则正因事即缘了理事不二故曰妙因能成法报之妙果也不论应X身者何也曰因人趣果合表二身法报若成应用自现六总结无尽意观世音菩萨游于娑婆世界此总结前问以答当机也本以菩萨获二种殊胜发三种妙用则三十二应十四无畏四不思议皆名自在神力而游娑婆世界也但此文缺四不思议而知音谓具于四翻结答文中初云威神之力巍巍如是次云有如是等大威神力多所饶益三曰是故娑婆世界皆名施无畏者四曰有如是自在神力所以然者以同体形呪异体形呪破悭感求供养佛生此四不思议皆大自在威神之力故此四答摄无不尽也长行巳竟二偈颂分三一双颂二问尔时无尽意菩萨以偈问曰义疏记云颂文什师不译诸师皆谓梵本中有荆溪尊者云此亦未测什师深意续高僧传云偈是阇那掘多所译智者出时此偈未行故无所解荆溪亦于辅行记中引还着于本人之文故知具释理亦无妨近有天竺寺式法师分节其文对于长行问答宛如符契故依彼分释世尊妙相具我今重问彼佛子何因缘名为观世音此颂先叹佛德世尊万德相好一切毕具故云妙相具我今句颂前二问以彼字该人法二种后二句单问名颂长行以何因缘名观世音也二双X颂二答分二一经家叙答具足妙相尊偈答无尽意式师云此颂似缉缀之语宜当如来直答或集经者乘便颂之或掘多以偈翻之贯散随言亦无不可二正颂佛答分二一加颂总叹行愿汝听观音行善应诸方所发大清净愿知音云汝听者勅令谛听总颂下合六道之愿深谓圣行能应诸方虽是神通亦由深大之愿所使然愿深由经劫多亦不可以心思口议者次总颂上合诸佛之愿净谓经多劫发大愿不可思议者由侍佛多而无染着也诸方即微尘国土三世间也善应者于十法界闻称即应也弘誓下四句文似间错宜云发大清净愿弘誓深如海侍多千亿佛历劫不思议以愿大清净故曰如海此明愿也由侍佛千亿故劫量难思此明行也弘誓即四弘誓言清净者是不为自求人天权小福报等二别颂正明二答分二一颂答观世音名又二一总答我为汝略说闻名及见身心念不空过能灭诸有苦式师云略说者举要言也闻名故称口机也见身故礼身机也心念即意机闻名是冥应见身是显应诸有二十五有也闻名即颂前问答七难二求一称名而得满愿也见身即颂后问答三十二应一注念而得成就也心念二字总二答中一心X称名一心供养然称名供养若不一心则空过处多所谓暂时不在还同死人岂能疾灭诸有苦哉又诸有若指二十五有则不能尽十法界机然四圣流中求不遂愿者亦是苦当知诸有苦即一切苦也二别答又二一颂七难加余就分十二一颂火难假使兴害意推落大火坑念彼观音力火坑变成池知音云此下皆申颂略说火坑嗔所变起人以嗔害圣以慈忍故念圣力火坑而化为池此以性火真空而救之也此科云假使后言或漂或被等皆非实有非常有事设有是事但念得彼菩萨名自不为难此所谓感应道交之力也二颂水难或漂流巨海龙鱼诸鬼难念彼观音力波浪不能没巨海贪所成就贪财似龙贪婬似鱼贪杀似鬼一念圣力五欲顿息则波浪不没此以性水真空而救之也要解云于水言漂言浪则兼风灾自此至电雹消散皆颂外业在长行为十四无畏而颂文事相不同又加旁颂者十四无畏特举大略实具一切功德故也三加颂须弥难或在须弥峯为人所推堕念彼观音力如日虗空住自高大之我慢踰于须弥我慢人人犹慢我是为人所推堕也菩萨谦光照物故一念圣力如杲日住空此以性空真觉而救之也四加颂金刚难X或被恶人逐堕落金刚山念彼观音力不能损一毛痴恶逐人如堕金刚山无有不伤者菩萨永绝痴爱故念者得力即使堕落不能损一毛此亦性空真觉而救之也大窾引阿含云三千大千世界复有大金刚山绕大海水金刚山外复有第二大金刚山二山中间窈窈冥冥有八大地狱日月威光所不能照者是也五超颂怨贼难或值怨贼绕各执刀加害念彼观音力咸即起慈心冤贼缠于疑暗是各执刀加害也菩萨视冤同亲毫无疑害故念得力者皆起慈心而救之也六追颂刀杖难或遭王难苦临刑欲寿终念彼观音力刀寻段段坏王难生于身见有此身生则有彼身死是为临刑寿终也菩萨身见消忘故念得力者彼身见之刀即段段坏也七追颂枷鎻难或囚禁枷鎻手足被杻械念彼观音力释然得解脱譬边见为桎梏也生此有无断常等边见为财产所囚禁妻子所枷鎻六亲伎俩所杻械也菩萨边见顿空故令持名者得解脱也八加颂呪药难呪诅诸毒药所欲害身者念彼观音力还着于本人呪药等邪见所发也害人而返自害圣无邪见故令念得力者不遭毒横也譬如经云有清信士初持五戒后时衰老多有废忘尔时山中有渴X梵志从其乞饮田家事忙未如所愿遂恨而去梵志能起尸使鬼召得杀鬼勅曰彼辱我往杀之山中有罗汉知之往田家语云汝今夜早然灯勤三自皈口诵守身口莫犯偈慈念众生可得安稳主人如教鬼莫能害由不能害其鬼乃恚欲害梵志罗汉敝之令鬼不见辅行引此云正是观音经中还着本人意九追颂罗剎难或遇恶罗剎毒龙诸鬼等念彼观音力时悉不敢害即诸见取所兴也菩萨诸见消忘故令念者得力断诸见龙鬼则无所害也十加颂恶兽难若恶兽围遶利牙爪可怖念彼观音力疾走无边方譬戒禁取为恶兽具利牙爪可怖也菩萨无戒禁之取着故令念者得力而持牛狗等之恶兽疾走无边方也十一加颂蛇蝎难蚖蛇及蝮蝎气毒烟火燃念彼观音力寻声自回去蚖蛇等具忿恨之恶气毒如烟火之烧然触之即杀菩萨无是毒害故令念者得力诸恶虫自回避也十二加颂云雨难云雷皷掣电降雹澍大雨念彼观音力应时得消散谄媚如云之覆日憍傲如雷之震惊嫉妬人之所长求索人之所短如掣电之快驶毫不容隐也好害人之善如雹之催害物也狂言赞毁于人如澍雨之倾于物而浸润也菩萨无是诸恶故念者得力凡遇诸害应时消散也式师云巳上颂七难X共为十二不出地水火风空识之六种须弥金刚是地云雨亦水蛇兽呪诅是有情属识由菩萨色身旋复使求之必遂也更须知一切色心依正皆是菩萨妙色妙心众生于圣色心中而自为难求救之诚亦是观音是故机成即时能应当以此义观之何患不同观音利物哉颂七难加余巳竟二颂三毒二求众生被困厄无量苦逼身观音妙智力能救世间苦前颂救诸外难此颂脱其内业良以众生为贪嗔等十结使于三界中妄作妄受六凡为麤惑所缠四圣由细惑所蔽惑之麤细不同而轻重众苦逼迫则一也故曰无量苦逼身凡此众机菩萨以妙智神通之力于三世间中无不能救也则此中众生与世间皆具十法界义颂答观音名巳竟二颂答普门示现分二一正颂示现又二一超颂总答具足神通力广修智方便十方诸国土无剎不现身此颂长行总答以种种形游诸国土等直指云亦是广赞观音神通智慧方便皆悉具足乃能于十方国土普应群机以示圆行等虗空界之相二追颂别答分三一颂身业普应种种诸恶趣地狱鬼畜生生老病死苦以渐悉令灭式师云长行中别列诸身身皆三业颂中三业别示而业周遍见颂之功也此颂身业普应合具十X界今止示三途以劣况胜也九界二死皆有四相渐渐令灭归于常寂斯亦观音之妙用也长行中未见现地狱等身颂文补之二颂意业普观分二一明本观慈悲真观清净观广大智慧观悲观及慈观常愿常瞻仰此颂妙行之体观字当作平声属根本智要解云真以息妄净以治染智以破惑悲以拔苦慈以与乐以是五观加被羣迷故妄染惑苦应念消灭所以乐当瞻也大窾云真观观声闻根清净观观缘觉根广大智观菩萨根悲观下合众生慈观上同诸佛具此五观观五众机念念不离故应常瞻仰也此颂答普门示现其实显菩萨上合诸佛本妙觉心以此五观名异体同而实即是本妙觉心体用兼至所以能于十方微尘国土现种种身说种种法如月临空无所不应也二明智光徧照无垢清净光慧日破诸暗能伏灾风火普明照世间光乃发之于外用也能破暗伏灾显大用无限用既大而体必周所以曰无垢曰清净曰慧日者体不离本妙觉心也虽然现十界身云其实二俱不着故慧日光明得无垢清净以应无尽意之当解璎珞观世音之不受而奉上如来也诸暗乃三惑无明即内障灾风火意含多种即外障内外障除大千洞照故曰普明照世间三颂口业普说悲体戒雷震慈意妙大云澍甘露法雨灭除烦恼𦦨X式师云说虽惟口必假身意为受法之本为法现形本期救苦故名悲体说法必以戒行为先故曰戒雷震菩萨兴无缘慈济作不请之谈无物不覆无机不被故曰慈意妙大云也甘露乃诸天不死之神药也所宣至理解必无生若非无生焉能不死于慈云中注大法雨众生受之三惑𦦨灭故曰澍甘露等大云是慈悲普注雨是说法普灭𦦨是利益普正当颂普门义也二加颂显机诤讼经官处怖畏军阵中念彼观音力众冤悉退散式师云前长行三业显应以被冥机疏以施璎珞彰显机义今重颂普门示现中有此念观音之人亦显机也益见天台冥契圣旨事系讼庭身临战阵心忧刑罚命虑兵残今昔冤仇此时合会但一心致感而众难皆袪也双颂二答巳竟三双颂二劝分二一颂劝受持又二一明境智深妙以劝常念妙音观世音梵音海潮音胜彼世间音是故须常念说法不滞为妙音寻声救苦为观音音性无着为梵音应不失时为海潮音具此所以胜世间音也直指云此承上常愿瞻仰而来毕竟教人瞻仰者为菩萨境智深妙虽随类现身随机说法而更真俗双融故曰妙音外观九界之音不逐声流转返观观者即令彼解脱于巳则不着法故以梵音名中道之智也然九界一时称名菩萨亦一时圆应X不先不后故曰海潮音以如上三音随机说法自在无碍胜过彼五十一位智正觉世间之法音所以教人常瞻仰也详夫菩萨忘音尘而修闻性及至称名劝持乃独取音而不取闻何也正显圆人不坏法相而初心忘尘但图解根而圆通之后所彰妙用全在于音也故三十二应中之说法四不思议中之说呪皆妙音之力也十四无畏中之救八难四不思议中之施无畏皆观世音之力也十四无畏中之除三毒四不思议中之破悭恡皆梵音之力也三十二应中之赴徧求十四无畏中之赴二求四不思议中之赴广求皆应不失时潮音之力也以持观音一名而胜六十二亿恒河沙法王子名即胜彼世间音也故前以一观而为五观观无异观今以一音而为五音音无二音以不异之观观不二之音则境智俱深非心可测也二明感应难测以劝勿疑念念勿生疑观世音净圣于苦恼死厄能为作依怙且菩萨不唯观听返入离诸尘妄兼之三空越而二死脱于圣类身可谓净矣惟其净圣故能随类应感使一切分段变易生死之厄麤细尘惑之苦凡有希求靡不成就故能于九界众生为依为怙所以力劝持名而勿疑也前云念念不空过能灭诸有苦此言念念勿生疑能为作依怙然纤疑在念则本体观音圣不净矣圣不净即为空过于生X死中而失父母则无可依怙者也二颂劝供养具一切功德慈眼视众生福聚海无量是故应顶礼要解云具一切功德则所求必应不止十四无畏也慈眼视众生则无所不度不止三十二应也其福聚如海利泽无穷故应皈命顶礼也偈颂巳竟三明益分二一持地叹功德尔时持地菩萨即从座起当知是人功德不少知音云前以无尽意当机明耳根圆通持经其意无尽也今以持地结证显圆通无尽之意不离一切众生常住心地也宝云经云地有十义得名一者广大二众生依三无好恶四受大雨五生草木六种子所依七生众宝八出诸药九风不动十狮子吼不能惊菩萨亦尔故名持地式师云闻是观音等是闻初翻冥益问答也普门示现等是闻次翻显益问答也自在业者即不思议力用也当知功德不少有况显意然闻有菩萨此普门示现之神通者而功德尚是无量况受持名者供养形者读诵解说书写此普门示现经者则其福倍倍转增益不可量也二闻品获利益佛说是普门品时阿耨多罗三藐三菩提心此经家叙置印证持地功德不少之文无等者即物无与等称无上者下等字即与物为等正等觉义也然物无与等而又能与物为等此如来最上德也观音体此而成普门行随类应化与物为等X故闻其风者皆能发如是心此所谓以圆行成最上德也观音普门示现周徧流通巳竟陀罗尼品第二十六品节云此品由前妙行巳圆当克妙果第藏识幽深历劫余习潜伏其中虽有止观之功而智有所困神有所不及者若非神呪加持不易断也故有后三品三种加持也一神力二法力三现身面言说楞伽惟二今多法力此品正神力加持也以呪乃诸佛秘密心印如天子秘符大将执之无敌不克况藏识为生死窟穴最极幽深习气潜伏止观之力所不及者必须仗如来秘密心印之力以攻之所以楞严云若修行人习气未除应当诵我神呪是也楞伽亦云若不以神力建立者则堕外道恶见妄想及诸声闻众魔希望故七地巳前不加则堕外道八地不加则堕二乘九至等觉不加不得入妙故修行者所当加也大窾云自地涌菩萨持经如来嘱累心事巳竟复恐诸菩萨久居下界常处空闲初入尘寰利生接物难堪难忍故复将此界他方诸大菩萨所证法门一一拈出如药王之忍辱妙音之法空观音之慈悲与彼下方菩萨恒为模范若忍辱而不得法空则心量不广若证法空而不行慈悲则教化不圆必须入此三种法门方得流通此经不断持经典型也而复加此品者正恐末世邪师炽盛魔事实多使持经难为广X益故诸菩萨说呪护持不令侵毁此法师者益见诸菩萨慈悲无尽也要解云陀罗尼此云总持即念慧妙力诸佛密语有一字多字无字之异能以一字总无量法持无量义摧邪立正殄恶生善皆能总而持之之谓也凡佛说法必兼显密二门显以生慧密以得福施此二门使修学人福慧齐到也如世医人或显说方或密授药其瘳病之騐一也然呪者祝也使持呪人念念无间祝邪者正祝染者净祝迷者醒祝凡者圣无不遂其心满其愿也呪语或诸佛弘名或神王圣号持其佛名神鬼拥护持其王名神鬼皈祟必至受持者福智庄严而永无魔事也又神呪乃诸佛密语非心识可能测知故曰是大神呪无等等呪于五不翻中乃秘密不翻不唯凡者不知其实下位菩萨不识上位密语此皆从如来不思议妙智流出宜敬心奉持焉四以众圣神呪加持坚固流通分四一问持经功德尔时药王菩萨若书写经卷得几所福此是药王欲使此经流通不尽故致此问也直指云此品复以药王当机是以诸佛心光为药守护地前信等五位治五蕴结使微细烦恼之病然又以持经功德为问者是欲为发心说呪之端也此问非从前泛常所谓受持者言读诵通利是得证法身之人读诵若不通利去佛尚远虽有福利X犹不足较书写即註释是经能註释者神入佛心深契妙理当为神呪之所守护者也故问得几所福二答功德无量佛告药王若有善男子如说修行功德甚多此如来答得多福明识药王之心普也八百万亿下举多佛是田胜能供如是多佛是福广以此胜田广福较一持四句偈者之功德不可比也何故佛虽多供虽广事也持经者不惟徒诵而又能解义不独解义而又能如说修行解义者心悟实相修行者妙契法身如此等福宁有量哉四句者不必定指须知全经字字皆佛心光受持读诵一句一字者无不获益所谓析栴檀片片皆香也三请以说呪护分五一药王请说分四一求请说尔时药王菩萨白佛言陀罗尼呪以守护之前校功德处以受持读诵书写为问今说呪处又以说法者为言乃前后互彰也非说法者无功而受持书写者呪不护也二正说呪即说呪曰安尔曼尔阿摩若那多夜天台云呪是诸佛密语如王索先陀婆无有能识惟有智臣乃能知耳洗时奉水饭时奉器食时奉盐游时奉马呪亦如是秪是一法徧有诸力病愈罪除善生道合为此义故皆存本音又孤山所引四悉檀释一世界悉檀随力异说令生欢喜益二X为人悉檀令生善益三对治悉檀令破恶益四第一义悉檀令入理益悉者徧也檀者施也谓圣人以此四种徧施众生也入理者意欲令人人入佛知见所谓惟一大事因缘也破恶者倘人未能悟入且与第二断除烦恼种习故云破恶其人又未能破恶且与第三令其生起善心建立善事善力渐生恶习自退故曰生善其人又未能兴善且与第四令生欢喜种少善根为上三种作远因缘故云欢喜益也今以呪论四悉檀者从劣向胜如持呪脱难求财等既遂其心无不欢喜此世界悉檀也又持呪求戒求慧者无不满愿善法成就即为人悉檀也持呪者断除三毒恶业消除即对治悉檀也又以持呪求证菩提入诸三昧而得成就即第一义悉檀也大端明四悉檀秘密利益非如显说可知其故若可测知又何以谓神呪也行人但当一心谛信则所有愿求无不遂意三叹护持世尊是陀罗尼神呪则为侵毁是诸佛巳此叹呪力不可思议呪既出于六十二亿诸佛所说则药王亦代佛宣扬也若有下明非人不可侵毁然则经是显呪呪是密经持经者即持呪也经呪在处即佛现在所以侵持经人即毁诸佛矣四佛印可时释迦牟尼佛于诸众生多所饶益X此如来喜法流通故极口称赞也大窾云既于恶世不惜身命护持此经而又愍念持经法师说呪冥加令彼诸魔不敢侵凌毁谤是亦能以无畏施无量众生矣此药王能止众病者也二勇施请说分三一求请说尔时勇施菩萨白佛言伺求其短无能得便药王说呪故以瘥众生之心病则药王于此经致力大矣今复勇施请说亦是本会上首故妙音诣娑婆礼觐释迦而必欲见文殊药王勇施者槩可见也前药王云我与说法者陀罗尼今勇施云我与受持者陀罗尼是于六种法师中前后互出也富单那此云臭饿鬼主热病鬼也吉蔗此云所作即起尸鬼也鸠槃茶旧名冬瓜由阴如冬瓜行置肩上坐便踞之即魇魅鬼也凡此诸鬼皆恼害人有此呪力不得其便伺二正说呪即于佛前而说呪曰痤隷摩诃痤隷涅犁墀婆底三叹护持世尊是陀罗尼神呪则为侵毁是诸佛巳此先叹呪力亦皆随喜者此呪是诸佛所说即诸佛亦顺此呪而生欢喜也次叹护持不致令侵毁法师也三多闻请说尔时毗沙门天王护世者说是陀罗尼大论云毗沙门此云多闻福德之名闻四方故居X半须弥北水晶埵主夜义罗剎二部光明疏云西域以北方为首次东南西故先举此即说呪曰阿梨那梨㝹那梨阿那卢那履拘那履世尊以是神呪拥护法师令百由旬内无诸衰患说呪而又自护是受嘱深而悲救切也百由旬内显驱邪之力广凡一行人居此持说修行为人演说不惟邪不入身而亦使不能入境邪惑既离衰患何至四持国请说尔时持国天王在此会中拥护持法华经者大论云梵语提头赖咤此云持国以能护持国土故又云安民为上升之元首乃下界之初天居半须弥东黄金埵主干闼婆毗舍阇言在会者以护法闻经故恒不离也葢天人乘急戒缓处处闻经无不在会干闼围遶是主臣随至也言我亦者谓不但前天我亦说之也一以受佛付嘱一以不忘本愿所以当为护持也此既言东北而西南巳摄其中非秪二天独说也即说呪曰阿伽祢伽祢浮楼沙柅頞底世尊是陀罗尼神呪则为侵毁是诸佛巳药王勇施皆言呪为恒沙佛说而多闻不言所说惟持国秪言四十二亿者足见菩萨因行广远侍佛必多而天王宜乎秪四十二亿也五诸女请X说分五一列名尔时有罗剎女等并其子及眷属俱诣佛所要解云害人之鬼无甚于罗剎女鬼子母等今既誓护持则余神可知故王道兴而守在四夷佛道备而防在魔外也晋译云一名有结缚二名离结三名施积四名施华五名施黑六名被发七名无着八名持华九名何所十名取一切精教中谓鬼子母有九十一子及眷属者则罗剎女与鬼子母各各眷属也皐二请说同声白佛言若有伺求法师短者令不得便法师短者即心念中稍有空处偶一时忘照而邪得其便然邪之与正如明暗然明少退而暗便兴此所以伺得其便也伺求得遂衰患随兴故知念念不空过能灭诸有苦亦非外得即于佛前而说呪曰伊提履伊提泯兜醯㝹醯三明护宁上我头上莫恼于法师乃至梦中亦复莫恼此正出其所护之心至诚至切也宁上我头者况其持经者不可恼乱人之头面极为尊贵而女人犹以此为钟爱者且鬼以嗔毒为怀尚无敢犯其嗔宁敢犯彼之头面哉故此况云我头可上法师不可恼也毗陀罗赤色鬼犍陀黄色鬼乌摩勒黑色鬼阿䟦摩青脸鬼夜叉与人吉遮者谓此鬼此X人皆能为起尸也若热下谓鬼之害人有间者自一日或至七日无间者则常为病男女下明鬼之变相也乃至梦中者谓持经者有此呪力则卧安觉安无不适意也即于佛前而说偈言若不顺我呪恼乱说法者当获如是殃知音云此述不顺命者得五逆罪阿梨树此云兰香蕱其枝堕地自成七段敢犯法师者头破如之如杀父母二逆罪也压油者外国压油之法擣麻使生虫虫多益肥则压之是杀命之众三逆罪也斗秤欺诳谓小出大入也此方率以为常西域其严戒者四逆也破僧罪者破和合僧也谓调达妄搆五法诱佛五百新众而行是五逆也事出科註所引甚明兹不繁录次总结云犯此法师者当获如是五逆罪也四誓言诸罗剎女说此偈巳离诸衰患消众毒药观前之宁上我头及此中身自拥护之言益见诸女忘身为法之诚此或诸大菩萨示身而引同类不然其诚恳何其乃尔五佛赞佛告诸罗剎女应当拥护如是法师此结赞能护者功德大也文有四节一但能护持名者福不可量二况显拥护具足受持者其福犹不可量三复能拥护种种供养者四召名珍重如法拥护十罗剎女中独唿皐帝准晋译名何所者X是无所不具之义此必福智超胜于众故如来特召令统其同例及眷属作拥护也苏摩那即须曼那华也婆斯迦即波利师迦优钵罗即青莲华请说呪护巳竟四闻品得利益说是陀罗尼品时六万八千人得无生法忍此六万人闻陀罗尼证无生忍多是积劫承秘呪功能熏习所至今一闻宣演直证无生则秘密功能其益人之不可思议正如医人不显说方法但以一丸授彼令服病即消除也神呪加持坚固流通巳竟妙庄严王本事品第二十七品节云此品意明转识成智之象以显法力加持也庄严王乃如来在缠为八识心王之名二子乃六七二识转染令净之象夫人乃柔顺内助为止观内熏之体净治无明故名净德二子先巳出家以六七因中转故二子转父邪心一同出家正显本觉出缠之象也然此止观之力乃法身菩萨得无分别心与诸佛智用相应依法力修行真如熏习灭无明故是所谓法力加持也大窾云药王本事是显药王因中求法供佛之德本此品虽名庄王本事实显药王药上度生之善功也知音云庄王乃华德菩萨前身不言华德本事者以因名成果德彰持此经者因该果海也由华德曾问妙音因地故今为彼说其本事天台云昔有四比丘结X契山林精持妙法以馁乏故一人分卫见王者出游忽生爱着由功德熏修随念受报人间天上常得为王其三友得道欲救其失以其邪着非爱缘无能感动于是一为端正妇二为聪明儿托生设化转其邪心令归正觉今叙本事欲使行人以道自卫外防见魔内绝恶觉消息邪缘入佛知见此实诸佛究竟进修最后垂范如楞严法会将终说过去佛觉明分析微细魔事使行人诸识心垢洗除与此同意五由庄王出陈本事转邪流通分六一特明事本尔时佛告诸大众国名光明庄严劫名喜见前品药王虽引天神等说呪护持此经尚隐而未显今又假庄王本事因二子神力以转邪心则是药王显然以身拥护也然能使转邪归正令王与后宫皆悉堪任受持法华经者药王力也经云净眼菩萨于法华三昧久巳通达故知药王于此经悲救之切护持之至故如来不待请而自说庄王本事其实亦即药王之本事也乃往古下据理显妙法之无始佛名云雷音宿王华是双举妙音因果所觐之佛乃显妙法庄严因果如如不二之体也国名光明庄严示大圆镜之境也劫名喜见示一真法界之相也二双标能所彼佛法中有王名妙庄严皆悉明了通达知音云彼佛下具大事因之人以前之王即今之X华德也其王下成大事缘之人前之夫人二子即今之光照庄严相与药王药上也作大事因缘训者准后文善知识者是大因缘故是二子下叙所以能成大事因缘者以具神力及福智故所谓下释福智十度此中具七前五度福德后二度权实二智也三十七品者谓四念处四正勤四如意足五根五力七觉支八正道皆是助成无上菩提之道直指云当人于无始巳前一念背觉遂成无明心王故引庄王而表八识也夫人表五识净藏净眼表六七二识八识染以二十五有庄严净以权实二智庄严五识与八识同体非造所造故名净德能生育万善有夫人义七识染污转则成平等性智故名净藏六识分别十界依正转则成妙观察智故名净眼二子有大神力久修行者谓六七因中先转也又得菩萨净三昧于此三昧亦悉通达要解云净三昧净藏净眼之所本也日星宿表根本差别二智之照用也净光能现众像净色不为形碍净照照了万法长庄严非素法身大威德藏具大神用知音云前巳释福德智慧今正释神力以凡神力皆由三昧而成神力即下十八变等三昧七种下文次第自训于此三昧者即指上七种照前段六度四摄等法云皆悉明了通达故此结于诸三昧亦悉通达也三能化方便分三一明X时至尔时彼佛欲引导妙庄严王说是法华经彼佛出世常宣正法于王缘弱则非其时今说法华是其时矣故云引导又云愍念众生则知非独为庄王说此妙法也二出论议分四一白母时至时净藏净眼二子到其母所说法华经宜应听受先白母者据其本实母子元知今为化仪机熟应发正是槌碪相扣物器方成也知音云净藏谓净如来藏之三性净眼乃净如来之五眼经以二净字释成二王子得菩萨净三昧之名也不先白父而白母者维摩经云智度菩萨母方便以为父善根成实男今妙庄严既以方便为二菩萨父示堕邪见然非先智度则邪见莫除净德虽为二菩萨母然非先善根成实则智慧何兴故经上节叙六度讫复叙方便波罗蜜此节叙二王子得净三昧先白其母意有在也劝母往听照随喜品劝人往听得与陀罗尼菩萨共生一处之功德也二母遣化父母告子言汝父信受外道应往白父与共俱去外道者不达惟心之理从心外强修者也婆罗门法者西域九十六种惟佛一种为正余皆名邪应往白父与俱去者知音谓男女不得杂处况国母为世仪型不先奏准讵敢擅便故云汝父信受等X此又见持经者虽有善根智慧苟无方便亦不能得证妙法也三怨生邪见净藏净眼合十指爪掌白母而生此邪见家知音云虽为白母叹伤之辞其实明二菩萨得日星宿三昧也佛智如日世智如星今怨生邪见是觉破世间智不及佛智由菩萨二智俱融故谓得日星宿三昧也直指云五识因六七二识休息乃于二六时中理观内烛始知八识习气浓厚必用六七採集种智之药念念内熏乃空赖耶种子葢五八同体必不亲缘真如故以母劝子念父表之如五识颂云果中犹自不诠真也父信外道指赖耶我法二执名外道法与共俱去者表五八同转也子怨生邪表六七因五识转始见八识过患此是一位证一位工夫非彷彿之词四母嘱当念母告子言汝等当忧念或听我等往至佛所徒自忧念于事无益既忧念父当现神变使伊见而醒悟则有补于行也直指云此理智观行互严之相三现化身于是二子念其父故令其父王心净信解知音云此虽叙二子奉慈旨以现神变照前文有大神力其实明二菩萨得净光净色二种三昧也以所现神变总不出地水火风空见识七大所变之光色故十八变者身上下各出水火为四两脇X各出水火为四共八变九履水如地十入地如水十一从空没而复在地十二从地没而复处空又于空中行住坐卧为四兼前成十六复现大小身共十八变也直指云此表六七巳转十八界之相然不与八识同转而六七转者为八识本体原净所有种子皆六七所积故须是六七知非方可转也能化方便巳竟四所化利益分十一信子伏师时父见子神力如是亦欲见汝等师可共俱往知音云方便之父不出智母所料则权符其实故问师之为谁二子白言下虽是叙答父王之辞其实明二菩萨得净照明三昧也是以净佛法而照明父王之信心故宝积第三经云菩萨成就三法得不退转于阿耨菩提父母不信令其生信一也父母毁戒令其住戒二也父母悭贪劝令住施赞叹菩提三也今二菩萨正是其人问品中曾未叙二子先以佛为师今奚云是我等师答经虽未叙其义暗合前文云久修菩萨之道既云久修焉知不为彼佛弟子问二子既有如上神通奚不即以神力度王必为子耶答二菩萨于王有子之缘而亦是父子情同为信易生也二称庆愿放于是二子从空中下欲重宣其意以偈白母愿母放我等出家作沙门愿听我出家母即告言听汝出家所以者何佛难值故二子覆母命复从空下故知前对父辞犹处空未X下观庄王合掌向子则向字犹相去七多罗树也父王巳信解者谓母命我等现通化父今父见神变则往昔之心隆隆复起矣于无上正等觉心巳堪任能发善心既生邪心巳除而我等化父之能事毕矣但今愿母见听宜速出家故复说偈云愿母放我等出家作沙门大窾云放字作上声读犹効也此说方是有云作不留之意似与前后文义欠妥前云二子久修菩萨所行之道故庄王亦言汝等师为是谁谁之弟子则见二子巳出家矣后云庄王与群臣眷属俱夫人与采女眷属俱此正是引父母出家之实若但言放我等二人出家则是父母俱不出家矣我等随佛学者是劝父母同修梵行之言如优昙下喻佛之难值优昙华三千年尚有可待而值佛之难则果难矣何也轮王虽圣尚且轮回若得遇佛众苦皆脱也前来率母见佛而母不轻诺者以父邪未转今王既见信于子故母亦得见许于子故曰听既佛难值遇我必当出家矣然佛难值故四字当味所以智度之母非善根成实之男不能发起也三重明难值于是二子白父母言诸佛难值时亦难遇父邪既转母亦见听而二子之诚意始遂至此则双白父母催其速出是践前言放我等出家之意所以下再申偈中诸佛难值一句又如下再申脱诸难亦难之句阿含经云须弥山下有一眼之龟X大海之中有一孔之木龟得木可以得达彼岸而免沉溺之患然一投不及必待浮木绕山三千年而复值本一孔喻佛法一乘龟一眼喻众生偏见以偏见值一乘一投不及万劫难逢知音云此虽请父母践前言出家其实明二菩萨得第六长庄严三昧也以王及夫人二子先世为僧庄严佛法今生复求出家是长庄严义直指云此喻五八二识深违实际故地地克志进前必假六七催发故也我等宿福深厚者意在冥发远因若非先世受持法华焉得此生复值佛法是故父母宜当出家何故以佛之难值不止优昙华也时之难遇不啻浮木孔也是故的故字最重意要庄王发宿命通知前世一念妄动躭王乐而至堕邪见阴狗如此也四化功巳着彼时妙庄严王后宫令心信解好乐佛法此方显昔缘成熟皆是菩提眷属所谓大家团圝头共说无生话也天台云法华三昧者摄一切法归一实相离恶趣者一往以三途为恶趣具论二十五有皆乖真起妄悉是恶趣今皆离之即是破二十五有也诸佛集者即三德秘密之藏佛集其中也知音云二子如是下虽结上文其实明二菩萨得第七大威德藏三昧也以广大威德皆藏于子道中矣此申明巳转之相八万四千人表八识中我法二执巳成全体大用故曰皆悉堪任六X识至八地开佛知见故曰净眼巳证十界十如之理故曰通达法华六识颂云远行地后纯无漏观察圆明照大千是也七识至八地赖耶种子巳丧故曰净藏自三贤位巳离三界生死染污之习故曰通达离恶三昧而复能现他受用身应十地机故云令一切离恶趣也五识至八地转成所作智同证诸佛无生法忍返观觉体具足如来智慧德相故曰得诸佛集三昧也自八地而望九十二地及等妙极果一切种智皆悉现前故曰能知诸佛秘密之藏五俱诣佛所分二一见佛而得法力于是妙庄严王为王说法示教利喜王大欢悦此叙王等受二子化导践见佛闻法之言以明二子具足菩萨所行之道故令父母证得檀波罗蜜也各携眷属一时诣佛者所谓转则同转而体用俱到也然修敬毕而却住一面者正待本觉开彰而成法利也下言彼佛为王说法竟不出其所演者何经而谓示教利喜者即是为说此妙法也乃结前二子所对今在七宝菩提树下广说法华经是我等师之语也王大欢悦者向闻子言难值之佛如优昙华难闻之时如浮木孔今一旦闻见俱妙宜应庆幸无量故知前见二子神力虽曰心大欢喜是净藏之初开净眼之初明见闻尚在彷彿所以即问谁为师谁之子也今所言大欢悦者乃亲见亲闻也二兴供而增瑞应X尔时妙庄严王及其夫人成就第一微妙之色知音云王等因闻法喜舍身庄严行檀度也璎珞成四柱台表即檀度具四无量心兆王他日得佛之依报也以牀为坐卧所依衣为行住所依故其上有佛即云雷音之化身坐于台上者为后王升虗空之案兆王他日得佛之正报也王作念等乃为后赞佛相好之案亦为后舍位出家之兆也璎珞供佛表行归于理成四柱台者表圆行于法性空中而成四智即庄王净德净藏净眼也而四智中本具法空之座忍辱之衣由此四智圆融则本觉之佛放大光明所谓大圆无垢同时发普照十方尘剎中也以上是如来引庄王一生取证四智三身以证当人于一念中具此妙法耳六佛与授记时云雷音宿王华智佛其国平正功德如是王未出家而便得记者由见佛闻法即作是念佛身希有端严殊特成就第一微妙之色便有希望成佛之志则隐然有佛道誓成之四弘愿也而此之志入无能知故佛特为明告以授成佛之显记亦表即俗而明真也然后作比丘精勤修习助宣道法是满足福智二严方得成佛佛号娑罗树王者取其广被羣生无所不荫也国名大光乃破诸一切不善之暗也劫名大高王乃超诸高贵而得自在也次记菩萨声闻无量者由今日一念净信X风化臣妾使皆得法喜成广荫也其国平正者由舍诸邪见直取菩提必无不平之想也梵语娑罗此云坚固七出家修行其王即时以国付弟得一切净功德庄严三昧以国付弟是舍家出家厌尘劳而忻佛道也弟乃副贰之名则应缘赴物皆第二头也八万四千岁修行法华所以净治尘劳也过是巳后谓尘劳既净则三昧现前遂转邪见染庄严为功德净庄严也八称叹二子即升虗空高七多罗树饶益我故来生我家由精进修行此经故得禅定以定故发通即能升虗空也向佛称叹二子者由今具定发通知宿世事而昔时结契之原委始知矣由是知二子过去修习此经致有如是神变为欲起我宿世修习此经所植善根而饶益于我则二子实我真善知识也此是庄王欲引起宿王智佛显二菩萨深本以完药王修习此经之深心本愿也九佛述行高尔时云雷音宿王华智佛邪见众生令住正见彼佛知庄严语意潜通那畔欲露本因故以二如是应之如汝所言下是将庄王之语广明而巳谓凡世间一切善心男女以一生发起善心为因世世值善知识为缘况为知识者能种种方便渐渐引摄至于菩提故曰能作佛事示教利喜也此是通论一切为善知识者皆如是也大王当知下方X说庄王今日因缘前来王叙二子神变是得佛知而未明佛见故今与发明使王亦得是见所谓汝见此二子不而此二人非但一生修习此经为善知识巳曾于恒河沙劫供养诸佛受持此经为愍念邪见众生令住正见而广为善知识也天台云佛赞知识有大义能作佛事是外护知识示教利喜是教授知识化导见佛是同行知识令入菩提是实相知识十叹佛自誓妙庄严王即从虗空中下说是语巳礼佛而出前来升空赞二子神智是始契法身而得佛知今承彼佛述其高行则不住真际复从空下而赞佛发愿是巳得佛见既得具佛知见所以广赞一体三宝也知音云如来甚希有下赞佛法身顶上肉髻下赞佛报身略明三十二相之五一顶髻二目广三白毫四齿密五唇好如是等下总赞八十种好及诸功德也巳上通赞佛宝于如来前下赞法宝明由二子之力故令巳证得慈悲喜舍乃至三十七品所谓具足成就又云不可思议等者是无量法门悉皆明了得佛所得故曰微妙功德也教戒所行者即依教修行得妙法之实证所以得安隐快善也此皆通赞法宝我从今日下叹巳由见佛闻法而成僧宝发愿永断一切大小随眠烦恼也此文通具四弘誓愿赞佛是佛道誓成赞法即法门誓学叹僧乃烦恼誓断然成佛必当度生故X以摄众生誓度也礼佛而出者乃出离本处而徧入他处即有兴慈运悲之想非辞佛而归国也频婆此云相思果色丹而润巳上所化利益巳竟五结会古今分二一正以结会古今佛告大众于意云何今药王菩萨药上菩萨是知音云此正为会通今古前王者而今菩萨古今无二人也益见华德之问妙音因果彼此虽殊夫妇父子所受持之妙法则同也佛前光照天台谓佛前放光东召光照妙音之身故也言庄严相者谓妙音有无量百千功德庄严其身光明照耀诸相具足故是即指妙音菩萨也于彼中生者即指净光庄严国中二再得结叹药王是药王药上菩萨诸天人民亦应礼拜知音云此益见陀罗尼品中与持妙法者之陀罗尼为六十二亿恒河沙等诸佛所说之不虗也故曰巳于无量等若人下有况显意谓但识名字者尚为一切天人之所敬礼况能学二大士之持经岂不蒙诸佛所护而与之说陀罗尼耶六闻品进道佛说是妙庄严王本事品时于诸法中得法眼净妙乐云法眼净有云初果然王及夫人与八万人等皆持此经皆当作佛岂闻品者得小果耶名同义殊须善斟酌当须判为六根清净法眼位耳即七信巳上知音云佛五眼中法眼净为十地菩萨X所具明庄王本事转邪流通竟普贤菩萨劝发品第二十八品节云此品显以行成德乃现身面言说加持也此经以智立体故文殊发起以行成德故普贤成终而明入佛知见也释普贤有二意一道前属因二道后属果谓行弥法界曰普隣极亚圣曰贤此在等觉属因又称真法界曰普弥纶万化曰贤此在妙觉属果也以此普贤乃法界之全体为毗卢十身之愿身故菩萨依此信解修行而还证此体所谓无不从此法界流无不还归此法界也然菩萨因圆至等觉巳而复须加持者是必假果接乃得入妙故此菩萨乃为证入之终而以普贤愿力守护必得是经也所以菩萨必问云何能得是经而如来告以四法成就也然此四法正与起信论信成就中发三种心义实相同论云一者真心正念真如法故此中云诸佛护念也二者深心乐集一切善法故此中谓植众德本也三者大悲心欲拔一切众生苦故此中谓救一切众生也又云如是信心成就得发心者入正定聚此中所谓入正定聚也然此品显证而言信成就者谓初以文殊发信依信生解依解发行行起解绝故为证入则此证入亦即信之所成就也所谓发心竟究二不别如是二心先心难故须借普贤终以四法必得是经耳论依最初发心说此乃约成就说故论在X初而经居后也凡有持是经者普贤即自现身而谓现身面言说加持也由有三种加持乃可证成得果之象故判此品为入佛知见无疑矣别行疏云梵语三曼多䟦擦罗此云普贤准本经自在神通曰普威德名闻曰贤乃十方三世一切诸佛之长子也故经云一切如来有长子彼名号曰普贤尊若准彼疏有人法五训法有二一体性周徧曰普随缘成德曰贤二一即一切曰普一切即一曰贤此二正同此经之妙法也人有三一位前信住行向菩萨曲济无遗曰普邻极亚圣曰贤正同此经诸新得记菩萨二当位十地等觉菩萨德周法界曰普至顺调善曰贤正同此经八十万亿那由他发愿持经菩萨三位后谓巳成佛竟行德周备障累永袪上无所求唯不舍悲愿务在度生隐实现权果无不极曰普不舍众生曰贤正同此经八品流通分当机诸大菩萨也故以普贤为流通之终劝谓劝佛重宣四法发谓发心说呪护持成就四法得此经之人故曰普贤劝发品此经以弥勒文殊为开章观音普贤为奉行明妙法慈智为始悲行为终又上判流通为三从分别功德品半巳后三品半举经力大以劝流通药王品下五品举菩萨化道力大以劝流通此品举普贤誓愿力大以劝流通也三普贤劝发自行流通分四一经家叙其发来X尔时普贤菩萨作无量百千万亿种种技乐此明发来之相要解云普贤统事法界圆具万行即事而真其应身无乎不在且于法会之终示从东方来者东方震帝之所出也以法会至此因地智圆果地觉满十一地妙圆之行备则进修之功巳尽妙觉之体巳成于是依无功用行出震利物故示从东方来华严过十一地说佛海功德既终即说如来出现利世间行即此意也以不离常行无为应物故曰自在神通以德无不徧名无不闻故曰威德名闻与无边菩萨俱来者示万行圆摄无尽也所经诸国下妙音来仪亦雨华作乐皆所以彰显妙行宣流法音也又与无数诸天龙夜叉各现威德神通之力上叙同来菩萨是本眷属与普贤同行则自在神通威德名闻无不同也今叙八部乃为外护而曰各现威德神通力者是叙其所具之德亦有斯行也此皆是普贤神通三昧所到致娑婆世界耆阇崛山中右遶七匝此叙见佛三业恭敬之仪西域以围遶为至敬今言七匝者表信住行向地等妙七位圆行归如如理二问答劝发行相分二一请问劝发又二一普贤问白佛言世尊云何能得是法华经此普贤陈所事佛与所居之界为陈请之由也知X音云初开法会白毫相光自西照东今法会毕普贤菩萨从东至西示一大事因缘相首尾也遥闻者心闻洞十方不为形隔业闻序正二分经巳惟愿下承流通分中五品言谓现在过去持经者既如药王等或以苦行或以妙音或以陀罗尼或以妙庄严无非普门自在之业是为极难之事教未来世人云何能得极省力易简之法以持此经是我普贤与众菩萨共来听受之意也故云如来灭后云何能得等华严会终普贤为善财说十大愿此经会毕普贤请佛说其四行二经始终如出一辙要解云前之所问唯受持读说而巳独此问云何能得是欲人人自证自得也二如来答分三一总标四法佛告普贤菩萨于如来灭后当得是法华经此标陈四法为得法之本也得者谓得此七卷经文受持读诵即得开悟佛知见也经云若有闻法者无一不成佛又无论佛现在灭后但闻一偈一句者皆得与记二别开四行一者为诸佛护念四者发救一切众生之心知音云此别释四法一佛护念者夫末世之人去佛既远安能得其护念所谓护念者由行人发菩提心则得法身佛所护念也法身者即吾人本有之心性既见是心时刻照管即是护念然修此行须以大慈悲为室若欲以慈与众生乐以悲拔众X生苦惟见证法身者能耳二植德本者吾人既得法身巳即是佛何须更植德本也纵植又以何为德本也然行人虽得法身不植德本如有地不种则为无用之丘是以理性具苟不广修六度必缺庄严亦不得报化圆满而度生亦有限矣是故见法身后更须培植万行也且涉行既深魔障滋广必当以柔和忍辱衣为德植之本则魔业无能为碍矣三入正定者既培六度禅定在中又奚用入正定耶然非六度外别有正定但修德本于忍辱苟不达诸法空座则忍难持久是故见得一切法空以为正定则忍而无忍诸度聚矣四救一切众生者既定聚法空则巳与众生皆空又奚用发救生之心也约性而观自他本空约相而言众生无尽苟不发救度之心则懈怠为业愿力不充果海何圆况等觉菩萨尚用发心经云然后以不懈怠心为诸菩萨及四众广说是经也应知具前三法始能发后一心发后一心始能成前三行也末世行人欲得此经须行此四法如目足相资缺一不可故后始云成就四法必得是经也三总结成就善男子善女人于如来灭后必得是经此结成末世中人若圆四行即便为得此经矣大窾云所谓成就四法必得是经者如药王得此而然身妙音得此而化座观音得此而普应庄王得X此而转邪普贤得此而劝发是皆成就此四法者之騐也问此与四安乐行同别耶答四安乐是说经之法此是持经之方总是二利之德亦同亦别也二誓愿劝发分二一护人又分六一攘其外难而彰总别又二一总尔时普贤菩萨白佛言使无伺求得其便者此总中言除衰患得安隐则如观音之能救七难也衰约形貌枯悴生计萧条言患约身心病苦事端侵害言故知远来劝发意不在当会葢为后五百岁时愈下而信愈浅圣愈远而邪愈兴若非普贤之神力加持其不退失者鲜矣若不为威力拥护必为众邪留难者多矣故此品中多叙现身面言说以坚受持读说者之弱力是知末世有能坚人信力劝进深修不使堕诸见稠林者得非普贤威神之所被哉二别若魔若魔子诸恼人者皆不得便此于攘难中单叙魔鬼者由诸魔鬼爱恋尘劳行人持此妙法本欲出离以定力深重故多招致也况魔鬼多伺过隙倘行人一时忘照纵有渗漏一为菩萨护念诸鬼虽恶亦不便行恼乱事也韦陀罗云厌祷鬼二教其内法而明诵习分四一行立读诵是人若行若立读诵此经亦为供养法华经故末世行人若能行立读诵此经是念念常存必为X菩萨之所守护故曰我尔时等也象表如如理白者纯洁精真也六牙表六度法王者即能统摄万事万理成普贤行也菩萨不惟守护行人而又曰供养者由行人受持妙法巳为十方诸佛之所护念故供行人即供佛与经也然行人既为佛护念菩萨又发心守护此节即成就一者诸佛护念也二端坐思惟是人若坐思惟此经得如是等陀罗尼前行立中虽蒙现身守护所谓安慰其心者以行人功力未纯不免打失故菩萨现身守护使外境不入令得安稳修习离诸苦患为菩萨大悲拔苦也今于静定中思惟此经即是入理而言我复乘象王者谓前于行立处巳得见身而今于定中又现其身与共读诵必使行人得无限乐生无限喜由此因缘故得三昧及陀罗尼得三昧是定深陀罗尼是慧具此为菩萨大慈与乐也旋陀罗者要解云由得此经故即见普贤常行之体于一切法返本还源名旋陀罗尼然得总持之体既能旋末归本即复旋体入用于一尘一法一切时处方便利生逆顺自在名百千万亿旋陀罗尼此即普贤徧一切处之行也前旋为转物所谓旋假入空后旋为应物所谓旋空入假转物为体应物为用若未能转物而遽然应物则为物所转矣然则二旋异用而相需也法音方便者即随应说法之行转X复精进即成就第二植众德本也即得三昧是成就第三入正定聚也三三七精进世尊若后世后五百岁我身亦自常护是人此段总束前未得者令得未解者令解未修者令修未证者令证也于受持前加求索是未得令得也于读诵后加书写是未解令解也前于行坐中思惟未得者今教限三七一心精进是未修令修也至三七期终现身说法示教利喜是未证令证也前两度但曰乘象现形此复叙与无量菩萨及现众生所喜见身者是行人功深力极一心精进之所致也一切众生义该九界喜见身者即十身相海净妙色身也三处论现身必曰乘象是体不离用之谓前言魔鬼不便此曰非人女人益见其为初心信乐之人作守护也然魔鬼无定力者不能引动所谓贼不打贫家下曰我身自护是人是人者即初心行人也所以菩萨劝发之心后后无尽诚为恩大难酬四正与说呪惟愿世尊听我说此陀罗尼呪即于佛前而说呪曰阿檀地檀陀婆地辛阿毗吉利地帝三覆以神力而使闻持世尊若有菩萨皆是普贤威神之力菩萨既自现身守护则一切外难无容可入惟恐行人自心魔碍隐隐作障故复说呪使诵此呪则沉业亦殒矣今言菩萨得闻者即指修行四法受X持此经之人谓能闻此呪须知即为普贤神通所护若非菩萨神通威力呪尚无有闻复何生故今日得闻实菩萨力也又言此经行阎浮提有受持等者阎浮处极浊人极恶所以普贤从宝威德上王佛国入此娑婆为劝发者意在佛灭后之最后五百世乃良知将泯国土将坏之时一切佛法俱不出现若此时有妙法存有能信持岂非菩萨神力之所在耶故曰皆是普贤威神之力四特示胜因而进修持若有受持读诵正忆念为诸如来手摩其头此明修行此经之功德也知音云不出六种法师义一受持二读诵三正忆念谓因读诵纯熟而得正心默念也要解云持经之要在正忆念葢忆不正则杂想变乱念不正则邪习汩扰欲成深行亦难矣四解义趣谓因正忆思惟则义理炳现也五如说而行乃依理起行以上皆行人之功当知下方明其德亦有三一因如说而行则此人不违法相即普贤行也二因具足修行此人而无疲厌则知于无量佛所深种善根也三由具足修行即是真因故感果佛以手摩头而安慰其心也此约具行五法所感现世之功德如是五复示近果而明利益若但书写是人命终于采女中娱乐快乐知音云此明不能全具五种但能书写此人命终X未来功德即得生欲界第二天受诸欲乐其乐有三一天乐来迎二着七宝冠三采女娱乐问妙法有不思议胜功既得具书此经则应为诸圣冥加当令至不生灭解脱之场胡为使生欲界于釆女中受诸欲乐天福若尽未必不堕也答此亦随因感果非经力欲使为此乐也且书写者由不能受持读诵无正忆思惟但闻知此经功深力重或为宿习浓厚不能舍诸世间恩爱秖好书写而巳由此功力于世乐中而增天乐可谓增上缘也其实为下文作校量章本耳何况受持读诵正忆念有如是等功德利益知音云何况二字是以劣校胜也谓书写一种其功德尚乎如此则全具五法其得胜报可知也功德亦三一命终为千佛授手胜前但天女相迎也授手者提接之义二无堕恶趣恐怖返显忉利乐尽尚有堕恶之怖也三由千佛接引得生弥勒内院亲近补处之尊故即往兜率也三十二相大菩萨者乃与慈氏如来为同行侣天女百千者乃侍从慈氏如来者非同忉利之为欲乐也有如是等是总结广略功德以劝发修持也如是者指前所出之相等者等于未举之功德犹不可量也此节即成就第四发救一切众生之心以亲近补处之尊即能发是心也六总结一心而使修行是故智者应当一心自书正忆念如说修行X此总结修持也举智者谓重在一心也心若不一岂能致普贤而为守护是知此经非智者不能书持非智者不能忆念所以华严经中亦显非智者不能剖微尘而出大千经卷也上节护人巳竟二护法世尊我今以神通力故广令流布使不断绝此以神力守护佛法也阎浮为佛发心修因得果之土故虽浊恶利根亦众其中众生不信则巳信则必至成佛所谓莲华不生净地卑湿淤泥乃生之意也故经中每每言阎浮提流通其经意在于此问答劝发巳竟三述发久修实证分二一述护法尔时释迦牟尼佛守护能受持普贤菩萨名者天台云如来举胜述成其劣增进行者勇锐弘宣今先述护法谓汝能如是外多利益内积慈悲又久劫巳来作如此护则汝之功德无以加矣凡有众生持汝名者我亦以神力守护是人为彼坚其信力使法有所赖也二述护人分五一述身教法普贤若有受持读诵为释迦牟尼佛衣之所覆此述其示身教法也天台云然此六种得法之人尚乎见我万德果身岂独见汝乘六牙象耶尚为佛口赞手摩以衣所覆岂独为汝以陀罗尼护之耶知音云此节印证当机遵一者为诸佛护念X二述举胜因如是之人不复贪着世乐能修普贤之行知音云此节承上明末世六种法师得如佛现在护念故成第二植众德本以结文修普贤行是众德之本其德有六一不贪世乐德世乐即财色名食睡之五欲也二不好外道人法德法即经书手笔人即外道六师也三不亲恶者德恶亦有三一畜猪等二猎师三女色衒卖者即开彰行市也四正直福力德五不为根本大小随眠所恼德三毒谓贪嗔痴根本惑也属钝使嫉妬小随也我慢等大随也属利使于七慢中举三慢以摄其余六知足德谓于五欲中随分受用也次下总结若能具此六德即名能修普贤之行也三述示近果普贤若如来灭后当坐天人大众中师子法座上通节印证末世六种法师当得菩萨护助使人信其不久成佛冥照三者入正定聚也以诣道场等是正定聚处故亦结法说一周之文以转法轮等是序品方便品文殊答弥勒之文故上节修普贤六种法师具大因也此节得阿耨菩提等六种法师具大果也普贤若于后世受持读诵亦于现世得其福报此印证得经者为菩萨护助直应恭敬获福不宜轻毁致罪以成四者发救一切众生之心也故其人虽不贪世乐然于资生之物有所愿求亦必X不虗而现世得其福报也四述攘外难若有人轻毁之言当于今世得现果报此用善恶相对赞毁互形先明毁者之罪谓无知者不知此经圆具十法界因果返谓受持者为狂人言彼空作持经之行终不能得成就妙果由此之言失佛知见故报彼世世无眼也下明供赞者得福凡见持经者不贪衣食等愈兴赞叹转加供养则此人虽未持经而知此经深利故其偿报亦同持经者得现生果报也若复见受持是经者水腹短气诸恶重病此举贤不贤行人俱不可毁设于未持巳前有诸过咎一持此经如汤销水即实有过以持经故其善大焉或持经者有过无过若于他人前非毁是障持者之庄严法身所以报得癞病也又或轻弄叱咲持经之者感世世牙齿疎缺等然一轻咲而致罪如此者由一根举而诸根随故如是报也手缭脚戾乃卷曲不伸也眼角睐者瞳子不正也臭秽者无知见香也水腹者由空腹高心无顾无忌也短气者由轻咲之声无状无畏也诸恶重病总结一切不善之业睐五述信功德是故普贤若见受持是经典者当起远迎当如敬佛此嘱敬信受持者也必曰见而远迎敬而如佛者以持经行人有诸佛菩萨守护而又能发救众生之心是则因果二佛齐在焉得不如是迎敬耶知X音谓此上乃结喻说一周之文以喻说后多明罪相故明久修实证巳竟四述发闻者利益分二一闻品得益说是普贤劝发品时微尘等诸菩萨具普贤道知音云此节经家叙置闻品得益之众结因缘说一周以恒沙众及微尘众各具佛知见之因遇佛说普贤道为缘故证旋陀罗尼或具普贤道各随机契也直指云独闻此品而获益者众是大法巳终之境界也言无量得旋陀罗者当是得十地果微尘等具普贤道当是得佛果位所以言道而不言行也知音以此三段结尽三周者乃了完如来出世为一大事因缘之案葢三周事毕即说法师品以流通焉虽结其迹而本门之大事亦具其中矣如此结归不无其见二通结闻经佛说是经时受持佛语作礼而去说是经者即前三大分本迹二门皆说巳竟此是结所说之教次结能听之机举普贤以等该文殊弥勒药王观音及无量大菩萨是本门之众举舍利弗即摄目连须菩提富楼那等一切声闻是迹门之众亦摄尽三乘及四众等也末举八部收后是举无不尽则六道法界俱摄尽无余矣然序众中详演此结处略标则详略见矣复举一切大会则又该此界他方一切本迹三乘及人天等无不结尽舍利弗仍存声闻名者乃依今迹位而结以X便统摄诸声闻也皆大欢喜一句是统收在会此界他方圣凡大众得开示悟入佛知见之庆幸也其喜踊应有无量总不出全经本迹两门之利益也受持佛语者受即领承拜受持即执守奉行佛语者即前迹本二门正说流通之语也作礼而去者一则仪法之所当行闻教之后必应礼谢去者乃各归一所如前序众中有恒沙菩萨来有长者居士来有天龙八部来前既有来今必有去二则礼者尽其诚敬也既闻三周开显本迹今彰实相一乘朗然开悟而感谢之私无以为喻但只作礼而巳去者即各各依教修行归自本心所谓一真寂灭场地亦古谓一念万年去一条白练去冷秋秋地去古庙香炉去如是去者可谓中中流入也直指云先德言一法若有毗卢堕在凡夫万法若无普贤失其境界斯语正符此经之旨葢此经总一代时教彻底为九界众生不离当处全身证入但为三乘纽于权小等地犹堕偏枯故首以文殊大智扫荡羣疑揭转八识心王令根身器界当体圆明直下开佛知见记授劫国庄严于是以法师品统收在会则九界该罗同入信位矣正信既凝乃于宝塔品圆会三身四土今古一如复举提婆达多品重明心佛众生三无差别则四智融而十信满矣信满则住故继以持品略明十住之相由住而行故继以安乐品深示十行良模而迹门之X能事于焉毕矣自涌出至随喜乃显本门真常湛寂弥勒顿破迹疑声闻同登实际遂说法师功德品以明十回向位以回真向俗遂得六根清净以上为众广示三贤因行而如来复自举为常不轻菩萨时所行行住向地等妙二觉次第因行节目以示新记令其观光而入也大因必有大果故现十种神力以结如来自觉圣智因果一周之大案遂于焉嘱累流通复为新记者重示十地行相故举药王本事品始登初地而燃身终至八地而燃臂则俱生我法二执谢矣药病两亡入法师位故说妙音来往品以示九地十地行繇发真如大用绍继圣种就中从初地至十地步步是舍俗归真至观音普门品乃示等妙二位回真向俗因行之相至此同视迹门法师品十信满心首尾如如于佛则一大事因缘显矣于众则一生参学之事毕矣时为凡情虽尽圣解未忘故以陀罗尼品荡涤五十五位修证总归如来秘密妙轮俾乎迷悟双超始末同泯而复举庄王父子一段光明总显全经大旨妙在当人一念之中四智圆明十方坐断一生取证更不移易末上举普贤大行成就四法该括因果以为最后流通大结允矣妙法不可思议自三周开权显实二乘有学同成正觉继复开迹显本九界众生共证真常语因果则三世一如论修证则前后际断圆融行布月皎空沉行布圆X融古今一色正所谓出息不涉众缘入息不居阴界常转如是经百千万亿卷斯为法华妙旨耳侍者普瑞录弟子慧在对妙法莲华经授手卷第十